
[001A]༄༅། །རྣམ་གྲོལ་ལག་བཅངས་སུ་གཏོད་པའི་མན་ངག་ཟབ་མོ་ཚང་ལ་མ་ནོར་བ་མཚུངས་མེད་ཆོས་ཀྱི་རྒྱལ་པོའི་ཐུགས་བཅུད་བྱང་ཆུབ་
ལམ་གྱི་རིམ་པའི་ཉམས་ཁྲིད་ཀྱི་ཟིན་བྲིས་གསུང་རབ་ཀུན་གྱི་བཅུད་བསྡུས་གདམས་ངག་བདུད་རྩིའི་སྙིང་པོ་ཞེས་བྱ་བ་བཞུགས་སོ། །

[001B]པྲ་སཱ་རཱི་ནྤ་ར་ཎ་སྱ་ཀླུ་ཊ་ ཏྲ་ཡཾ་གུ་ཧྱ་ཎ་ཊཱ་ཏི་གོ་ལ་མ་
༄༅། །རབ་འབྱམས་སྐྱབས་ཀྱི་ཕུང་པོ་ཇི་སྙེད་པ། །གསང་གསུམ་དཀྱིལ་འཁོར་གཅིག་ཏུ་རྫོགས་པའི་གར། ད་
ད་
[002A]༄༅། །སུ་དྷཱི་བཛྲ་དྷ་རོ་ཏྟ་རཿ་མུ་ནི་ཨ་ཀྵ། པྲ་ཡ་ཙྪ་ཏ་ཤུ་བྷཾ་བ་ལཱ་རུག་ཀོ་ཊ། ། 
༄༅། །བླ་མ་བློ་བཟང་ཐུབ་དབང་རྡོ་རྗེ་འཆང། །དགེ་ལེགས་བྱེ་བའི་ཆར་ཆེན་འགྲོ་འདིར་སྩོལ། །ད་

[002B] །སྲིད་བདེར་མ་ཆགས་བསླབ་གསུམ་རྒྱལ་བསྟན་འཛིན་ །བཟང་པོའི་འཕྲིན་ལས་ །བདེ་ལེགས་
རྒྱ་མཚོའི་ །གང་དེའི་ཞལ་ལུང་ནད་བརྒྱ་དྲུང་འབྱིན་སྨན། །ཡོན་ཏན་རིན་ཆེན་འབྱུང་གནས་གསུང་གི་མཚོ། །བྱིས་བློའི་སྣོད་དུ་ཆུད་མིན་འོན་
ཀྱང་འདིར། །བརྗེད་པར་ཕངས་བློས་ཆ་ཙམ་འགོད་ལ་བརྩོན། །དེ་ལ་འདིར་སྔོན་བྱུང་བའི་སངས་རྒྱས་གྲངས་མེད་དཔག་ཏུ་མེད་པ་རྣམས་དང། བསྐལ་བཟང་འདིའི་འདྲེན་མཆོག་
སྟོང་གི་དབུས་ན་པད་དཀར་ལྟར་མཐོ་བའི་མགོན་པོ་དེས་ཀྱང་སྐུ་དངོས་ཀྱིས་འདུལ་བར་མི་འོས་པའི་བདག་སོགས་སྐལ་དམན་གྱི་འགྲོ་བ་མཐའ་དག་ལ་དང་པོར་རྣམ་པར་དཀར་ད་

[003A]༄༅། །བའི་བློ་སྐད་ཅིག་ཙམ་ཚུན་ཆད་སྐྱེ་རུ་བཅུག་པ་ནས་བཟུང། རྟེན་བཟང་ལ་བཞག་སྟེ་ཚང་ལ་མ་ནོར་བའི་ལམ་བསྟན་པས་རྣམ་པ་ཐམས་ཅད་མཁྱེན་
པའི་སར་བགྲོད་པ་ལ་རང་དབང་དུ་བྱེད་པའི་བར། མདོར་ན་ཉེས་རིགས་མཐའ་ཡས་པ་ལས་ནི་ཡང་ནས་ཡང་དུ་དྲངས། ཕུན་སུམ་ཚོགས་པའི་དངོས་པོ་མཐའ་ཡས་པ་ལ་ནི་ཉེ་
བར་འགོད་པར་མཛད་པའི་བཀའ་དྲིན་ཅན་མཚུངས་མེད་དཔལ་ལྡན་བླ་མ་དམ་པ་དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་བྱམས་པ་བསྟན་འཛིན་འཕྲིན་ལས་རྒྱ་མཚོ་དཔལ་བཟང་
པོ་མཆོག་ནས་གྲུབ་པའི་གནས་མཆོག་དབེན་གནས་ཆུ་བཟང་རི་ཁྲོད་དུ། དམུ་རྒོད་གདུལ་དཀའི་སྐྱེ་བོ་མི་བསྲུན་པ་བདག་ལྟ་བུས་ཀྱང་ཐེག་མཆོག་གི་གཏམ་གྱི་དགའ་སྟོན་མྱོང་བའི་ད་

[003B] གདན་ས་ཆེན་པོ་གསུམ་དང། དབུས་གཙང། མདོ་ཁམས་བཅས་ནས་སྐོམ་པས་
ཆུ་དོན་དུ་གཉེར་བ་བཞིན་གསུང་གི་བདུད་རྩི་མྱོང་བ་ཁོ་ནའི་ཆེད་དུ་དཀའ་སྤྱད་ཆེན་པོས་ལྷགས་པའི་བླ་སྤྲུལ་བཅུ་ཕྲག་གསུམ་དང། སྡེ་སྣོད་འཛིན་པ་དུ་མ་དང་བཅས་ཚོགས་པ་བརྒྱ་
ཕྲག་བདུན་བརྒལ་བ་ལ། བྱང་ཆུབ་ལམ་གྱི་རིམ་པའི་དམར་ཁྲིད་འཇམ་དཔལ་ཞལ་ལུང་གི་ཁྲིད་རྒྱུན་རྒྱས་པ་དབུས་བརྒྱུད་ལུགས་དང། བསྡུས་པ་ལྷོ་བརྒྱུད་ལུགས། མྱུར་ལམ་
དམར་ཁྲིད། སྐྱེས་བུ་ཆེན་པོའི་བདག་གཞན་མཉམ་བརྗེའི་སྐབས་བློ་སྦྱོང་དོན་བདུན་མ་བཅས་སྦྲགས་པའི་ཉམས་ཁྲིད་སྩལ་བ་ལས། དེ་དག་གི་སྐབས་དོན་གྱི་ཆ་ཤས་རེ་རེ་ནས་ད་

[004A]༄༅། །ཀྱང་མཚོན་བྱེད་ཀྱི་དཔེ་དང། སྒྲུབ་བྱེད་ཀྱི་རིགས་པ། ངོ་མཚར་བའི་གཏམ་རྒྱུད། ཡིད་ཆེས་པའི་ལུང་དང་བཅས་ཏེ་སྙན་བརྒྱུད་ཀྱི་མན་ངག་གིས་
བརྒྱན་ནས་གསུངས་པས། ལས་དང་པོ་པ་རྣམས་ལ་གོ་བདེ་ཞིང་རབ་འབྲིང་ཐ་གསུམ་གྱི་བློར་འཚམས་པ། ཉམས་མྱོང་རྒྱུད་ཐོག་ཏུ་ཁེལ་བས་ཡིད་འཁུལ་སླ་ཞིང་སེམས་ལ་ཕན་
པ༑ སྐབས་རེ་རྒོད་བྲོ་བས་གཉིད་རྨུགས་བྱིང་འཐིབས་སངས་ཤིང། རེས་འགར་དུ་ གཞན་དག་ཏུ་འཇིགས་ཤིང་ཡིད་
འབྱུང་བས་ད་ལྟ་རང་ནས་ཚེ་བློས་བཏང་གིས་ཉམས་ལེན་ཁོ་ན་བྱས་ནས་ཅིའི་ཕྱིར་མི་འདུག་སྙམ་དུ་བཟོད་གླགས་མེད་པའི་བློ་ངེས་པར་འགྱུར་བ་ལྟ་བུས་མཚོན་འཆད་ཚུལ་ཁྱད་ད་

[004B] འོན་ཀྱང་ཉམས་མྱོང་རྒྱུད་ཐོག་ཏུ་འགེལ་བའི་མན་ངག་གི་གནད་འགག་རྣམས་བརྗེད་ན་ཤིན་ཏུ་ཕངས་
པས་རང་བློས་གང་སྤོབས་ཤིག་ཟིན་བྲིས་སུ་བགྱིད་པར། རྗེས་སུ་རྗེ་བླ་མ་མཆོག་ནས་ཀྱང། ཆོས་གྲལ་དུ་མ་ངེས་པ་རྣམས་ལ་ངོས་ནས་ཟུར་དུ་འཆད་པར་དཀའ་ཞིང། ཟིན་
བྲིས་འདེབས་མི་མང་ཡང་ཆ་ཚང་བ་དང། ཡིད་བརྟན་རུང་བ་དཀའ་བས་ཁྱོད་ཀྱིས་གང་ངེས་པ་རྣམས་ཟིན་བྲིས་ཐོབས་ཤིག་ཅེས་བཀའི་གནང་བ་ཕེབས་པ་དང། སྒྲུབ་པ་ལྷུར་ལེན་
འདོད་པའི་གྲོགས་གཞན་ལའང་བླ་མའི་གསུང་གི་ཚབ་མ་ལྟ་བུར་ཕན་དུ་རེ་བའི་བློས་བཅོས་ལྷད་མེད་པར་དགོད་པར་བྱའོ། །    ༈    མཚུངས་མེད་ཆོས་ཀྱི་ད་

[005A]༄༅། །རྒྱལ་པོའི་ཞལ་སྔ་ནས་ཁྲིད་ཀྱི་སྔོན་འགྲོ་ཀུན་སློང་འཆོས་པ་ནས་བརྩམས་ཏེ་འདི་ལྟར་གསུངས་ཏེ།    ༈    །ཁམས་གསུམ་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང་ལས། དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིག་སླ་ནམ་མཁའི་གློག་དང་
འདྲ༑ ༑ཚུལ་འདི་བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པ་དགོས། །རྣལ་འབྱོར་ངས་ཀྱང་ཉམས་ལེན་
དེ་ལྟར་བྱས། །ཐར་འདོད་ཁྱེད་ཀྱང་དེ་བཞིན་བསྐྱངས་འཚལ་ལོ། །ཞེས་གསུངས་པ་ལྟར། རང་ཅག་ཚེ་རབས་ཐོག་མ་མེད་པ་ནས་ད་ལྟའི་བར་དུ་འཁོར་བ་ན་སྡུག་བསྔལ་འདི་

[005B] བདེ་སྐྱིད་ཀྱང་འདི་མ་སྤྱད་བྱ་བ་གཅིག་ཀྱང་མེད་པར་ལུས་ཇི་སྙེད་ཅིག་བླངས་ཀྱང་སྙིང་པོ་ལོན་པ་གཅིག་ཀྱང་མ་བྱུང་ལ། ད་རེས་ཀྱི་སྐབས་འདིར་དལ་འབྱོར་གྱི་རྟེན་
རྣམ་པར་དག་པ་ཐོབ་པ་འདི་ལ་སྙིང་པོ་ལོན་པ་ཞིག་བྱ་དགོས་ཏེ། རང་ཅག་རྣམས་ཀྱིས་མ་བརྟགས་མ་དཔྱད་པའི་ཚེ་འདི་ལྟ་བུའི་རྟེན་བཟང་པོ་རྙེད་པ་ལ་དགའ་ཚོར་ཅི་ཡང་མེད་ཅིང། དེ་
ལས་དངུལ་སྲང་གང་དོ་རྙེད་པ་ལ་དགའ་ཚོར་ཆེ་བ་ཙམ་དུ་བརྩི་བ་དང། དལ་འབྱོར་སྟོང་ཟད་དུ་སོང་བ་ལ་ཕངས་སེམས་ཅུང་ཟད་ཀྱང་མེད་པར། དེ་ལས་དངུལ་སྲང་གང་དོ་བོར་བ་
ཕངས་སེམས་ཆེ་བར་བྱེད་འདུག་མོད། རང་རེས་ཐོབ་པའི་རྟེན་འདི་ནི་ཡིད་བཞིན་གྱི་ནོར་བུ་འབུམ་འགྱུར་ལས་ཀྱང་ལྷག་པ་ཡིན་ཏེ། ཡིད་བཞིན་གྱི་ནོར་བུ་དེ་བཀྲུ་བ་གསུམ་

[006A]༄༅། །དང༑ ཕྱི་བ་གསུམ་གྱི་སྒོ་ནས་དག་པར་བྱས་ཏེ་རྒྱལ་མཚན་གྱི་རྩེར་མཆོད་ན་ཟས་གོས་སོགས་ཚེ་འདིའི་བདེ་སྐྱིད་འབད་མེད་དུ་འབྱུང་ཞིང། དེ་ལྟ་བུའི་
ནོར་བུ་རིན་པོ་ཆེ་བརྒྱ་སྟོང་ཁྲི་འབུམ་རྙེད་ཀྱང། དེས་རྟེན་འདིའི་སྟེང་ནས་བསྒྲུབ་རྒྱུའི་དོན་ཆུང་ཤོས་ཕྱི་མ་ངན་སོང་དུ་མི་འགྲོ་བའི་ཐབས་ཙམ་ཡང་བྱེད་ནུས་པ་མིན་ལ། རྟེན་འདི་ལ་
བརྟེན་ནས་ཕྱི་མ་ངན་སོང་དུ་མི་འགྲོ་བ་ཞིག་བྱེད་ནའང་འདིས་བྱེད་ནུས། དེ་བཞིན་དུ། ཚངས་པ་དང། བརྒྱ་བྱིན་ལ་སོགས་པའི་རྟེན་ཞིག་བསྒྲུབ་འདོད་ནའང་འདིས་སྒྲུབ་པར་ནུས་པ་
དང། མངོན་དགའ་དང། བདེ་བ་ཅན་དང། དགའ་ལྡན་སོགས་དག་པའི་ཞིང་ཁམས་སུ་འགྲོ་བར་འདོད་ནའང་རྟེན་འདིའི་སྒོ་ནས་སྒྲུབ་ནུས་པ་དང། དེར་མ་ཟད་ཐར་པ་དང་ཐམས་

[006B] ཁྱད་པར་དུ་ཡང་གཞན་དུ་བསྐལ་ཆེན་གྲངས་མེད་གསུམ་དུ་བསྒྲུབ་དགོས་པའི་ཟུང་འཇུག་རྡོ་རྗེ་འཆང་གི་གོ་
འཕང་མཆོག་དེ་ཡང་རྟེན་འདི་ཉིད་ལ་བརྟེན་ནས་སྙིགས་དུས་ཀྱི་ཚེ་ཐུང་གཅིག་ལ་སྒྲུབ་ནུས་ཤིང། ནོར་བུ་རིན་པོ་ཆེ་བྱེ་བ་འབུམ་ཕྲག་ལས་ཀྱང་ལྷག་པ་ཡིན་པས། དེ་ལྟ་བུའི་རྟེན་འདི་ཐོབ་ནས་དོན་མེད་ཆུད་ཟོས་སུ་
བཏང་ན། ནོར་བུ་རིན་པོ་ཆེ་བྱེ་བ་འབུམ་ཕྲག་ཆུད་ཟོས་སུ་བཏང་བ་ལས་ཀྱང་ཆེས་ཕངས་པས། དེ་ལས་གྱོང་ཆེ་བ་དང། དེ་ལས་རྨོངས་པ་དང། དེ་ལས་རང་གིས་རང་བསླུས་ཚབས་ཆེ་བ་མེད་དེ། མགོན་པོ་ཞི་བ་
ལྷས༑ འདི་འདྲའི་དལ་བ་རྙེད་གྱུར་ནས། །བདག་གིས་དགེ་གོམས་མ་བྱས་ན། །འདི་ལས་བསླུས་པ་གཞན་མེད་དེ། །འདི་ལས་རྨོངས་པའང་གཞན་མེད་དོ། །ཞེས་གསུངས་པའི་ཕྱིར། སྙིང་པོ་ལེན་པ་ལ་
ཡང་ད་ལྟ་ཉིད་ནས་བརྩོན་དགོས་ཏེ། དེ་ལ་མ་བརྩོན་ན་འཆི་བར་ངེས་ཤིང་ནམ་འཆི་ཆ་མེད་པ་ཡིན། དེ་ཡང་ད་ལྟ་རང་རེ་ཆོས་གྲལ་དུ་ཡོད་པ་འདི་དག་ཀྱང་ལོ་བརྒྱ་སོང་བ་ན་གཅིག་ཀྱང་ལུས་པར་མི་འགྱུར་ལ་
སྔོན་བདག་ཅག་གི་སྟོན་པ་བསྐལ་པ་མང་པོར་ཚོགས་གཉིས་ཀྱིས་བསྐྲུན་པའི་རྡོ་རྗེ་ལྟ་བུའི་སྐུ་བརྙེས་པའང་མྱ་ངན་ལས་འདས་པའི་ཚུལ་བསྟན། དེའི་རྗེས་སུ་བྱོན་པའི་འཕགས་བོད་ཀྱི་མཁས་གྲུབ་ལོ་པཎ་

[007A]༄༅། །རྣམས་ཀྱང་དེ་དང་དེ་བྱུང་ངོ་ཞེས་པའི་མིང་ཙམ་ལས་མ་ལུས་པར་ཞི་བར་གཤེགས་པའི་ཚུལ་བསྟན་ཟིན་ལ། མདོར་ན་འདི་ཉིད་མ་ཤི་བར་ལུས་པའོ་ཞེས་པའི་མཚན་གཞི་
ད་ལྟ་གང་ནའང་སྟོན་རྒྱུ་མེད་ཅིང། དེ་ལྟ་བུའི་རེ་བའང་བྱར་མེད་པས་རང་གཅིག་པུ་ག་ལ་སྡོད། འཆི་བར་ངེས་པ་དེ་ལྟར་མ་ཟད་ནམ་འཆི་ལ་ངེས་པ་མེད་དེ། སང་ཕོད་ད་ཚོད་ཙམ་ན་རང་མི་ཡུལ་འདིར་
ལུས་ལ་ཆོས་གོས་རྣམ་གསུམ་གྱོན་ནས་བསྡད་ཡོད་དམ། ཡང་ན་སང་ཕོད་ད་ཚོད་རང་དུད་འགྲོར་སྐྱེས་ནས་ལུས་ལ་སྤུ་ཞོལ་ལེ་བའམ། མགོ་ལ་རྭ་ཅོ་ཟིང་ངེར་གནས་ཡོད་དམ། ཡང་ན་ཡི་དྭགས་ལྟ་བུར་སྐྱེས་
ནས་ཟས་ཆུ་ཐིགས་ཙམ་ཡང་མ་རྙེད་པར་བསྡད་ཡོད་དམ། ཡང་ན་དམྱལ་བར་སྐྱེས་ནས་ཚ་གྲང་བཙོ་སྲེག་གི་སྡུག་བསྔལ་མྱོང་གིན་ཡོད་ངེས་པ་མེད་ལ། འཆི་བའི་རྗེས་སུ་རིག་པ་རྒྱུན་ཆད་དེ་མི་འགྲོ་བས་སྐྱེ་བ་ཞིག་
ལེན་དགོས། སྐྱེ་ས་དེ་ཡང་བདེ་འགྲོ་དང་ངན་འགྲོ་གཉིས་ལས་མེད། གལ་ཏེ་མནར་མེད་ཀྱི་དམྱལ་བར་སྐྱེས་ན་མེ་དང་ལུས་དབྱེར་མེད་དུ་གནས་དགོས་པ་དང། དེ་ལས་དྲག་ཤོས་ཡང་སོས་ལྟ་བུར་ཉིན་རེ་ལ་
ཤི་ཐེངས་བརྒྱ་དང་གསོན་ཐེངས་བརྒྱ་ལ་སོགས་པས་མནར་བར་འགྱུར་ན། ད་ལྟ་རང་རེ་ལག་པ་མེར་བཅུག་པ་ཙམ་ཡང་མི་བཟོད་ན་དེར་ཇི་ལྟར་བཟོད། དེ་དག་ཏུ་སྡུག་བསྔལ་མྱོང་བ་ཡང་ད་ལྟའི་ལུས་འདིའི་སྟེང་དུ་

[007B] འདི་འདྲ་མིན་པའི་མྱོང་ལུགས་ལས་སླ་མོ་ཞིག་ཨེ་ཡོད་སྙམ་ན་ནི་དེ་འདྲ་མེད། དེ་བཞིན་དུ་ཡི་དྭགས་སུ་སྐྱེས་ན་ལོ་མང་པོར་ཆུ་ཐིགས་གཅིག་ཙམ་ཡང་མི་རྙེད་པ་ཡོད། ད་ལྟ་སྨྱུང་གནས་སྲུང་བ་
སོགས་ཀྱང་དཀའ་ལས་སུ་བྱེད་ན་དེར་སྐྱེས་ཚེ་ཇི་ལྟར་བཟོད། དུད་འགྲོ་ལ་ཡང་ཁྱི་ལྟ་བུར་མཚོན་ན། སྡོད་གནས་དང། ཟས་ཚོལ་ལུགས། ཇི་ལྟར་རྙེད་པ་སོགས་ཞིབ་ཏུ་དཔྱོད་དང་དེར་གྱུར་ཚེ་ཇི་ལྟར་བྱེད་བཟོད་ཐབས་ཨེ་
འདུག་དེ་ཡང་ངན་སོང་ཞེས་པ་དེ་ཐག་རིང་པོ་ཞིག་ཡིན་སྙམ་སྟེ། ངན་སོང་དང་རང་གཉིས་ཀྱི་བར་ན་ཆོད་པ་དབུགས་གྱ་གྱུ་འདི་ཙམ་ཡིན། མ་བརྟགས་མ་དཔྱད་པའི་ཚེ་ན་རང་རེ་ངན་སོང་དུ་རང་འགྲོ་དོགས་མེད། སྡོམ་པ་འདྲ་
ནི་བསྲུངས། ཁ་ཏོན་འདྲ་ཡང་བྱས། སྡིག་ཟེར་བ་མི་བསད་རྟ་བསྒྱེལ་ལྟ་བུའི་སྟོབས་ཆེན་ནི་ཅི་ཡང་མ་བྱས་སྙམ་པ་ཡོད་མོད་ཀྱང། ལེགས་པར་མ་བརྟགས་པའི་སྐྱོན་ཡིན། བསམ་བློ་ཞིབ་ཏུ་བཏང་ན་ངན་འགྲོར་འགྲོ་མི་འགྲོ་
རང་ལ་རང་དབང་མེད། ལས་ལ་རག་ལས་ཤིང། རང་རེའི་རྒྱུད་ལ་དགེ་མི་དགེའི་ལས་འདྲེས་མར་ཡོད་ཀྱང་ལས་གང་སྟོབས་ཆེ་བ་ཞིག་ལ་འཆི་ཁར་སྲེད་ལེན་གྱིས་གསོས་འདེབས་པ་ཡིན་ལ། དེ་ཉིད་རང་རྒྱུད་ལ་གང་སྟོབས་ཆེ་
བ་བརྟག་ན་མི་དགེ་བ་རང་སྟོབས་ཆེ་ཞིང། སྟོབས་ཆེ་ཆུང་ནི་ཀུན་སློང་དང་སྦྱོར་བ་མཇུག་རྣམས་ཤུགས་དྲག་ཞན་ཡིན་པས། རང་རེས་མི་དགེ་བ་ཆུང་ངུ་ཞིག་ལས་མ་བྱས་སྙམ་པ་ཚོ་ཡང་ཤིན་ཏུ་ཆེན་པོར་འགྱུར་ཏེ། དཔེར་

[008A]༄༅། །མཚོན་ན། དགེ་ཕྲུག་ལྟ་བུར་གཏམ་བཤད་ཚིག་གཅིག་གཏོང་ནའང། ཞེ་སྡང་དྲག་པོས་ཀུན་ནས་སློང། སྦྱོར་བ་ཡང་ཚིག་ངན་གནད་ལ་གང་ཕོག་ཤིན་ཏུ་རྩུབ་མོ་སྨྲས། མཇུག་ཏུ་ཡང་ང་
རྒྱལ་དང་ཁེངས་སེམས་ཆེན་པོ་བྱས་པས་སྦྱོར་དངོས་རྗེས་གསུམ་ནས་དཔུས་དག་པོ་ཞིག་ཡོད། གཞན་ཡང་ཤིག་བསད་པ་ལྟ་བུར་ཡང་ཀུན་སློང་ཞེ་སྡང་ཤིན་ཏུ་དྲག་པོ་བྱས། སྦྱོར་བ་མཛུབ་མོས་མཉེད་པ་སོགས་སྡུག་ལས་
ཡུན་རིང་བཏང་ནས་མཐར་གསོད་པ་སོགས་བྱེད། མཇུག་ཏུ་ཡང་ད་ཕན་པོ་བྱུང་སྙམ་པ་སོགས་རློམས་སེམས་ཆེན་པོ་བྱས་པས་མི་དགེ་བ་ཤིན་ཏུ་སྟོབས་དང་ལྡན་པར་སོང། དགེ་བ་ནི་སྟོབས་ཆེན་ཞིག་བྱས་ཡོད་སྙམ་པ་
རྣམས་ཀྱང་ཤིན་ཏུ་མཐུ་ཆུང་སྟེ། དགེ་བ་སྟོབས་ཆེན་དུ་འགྲོ་བ་ལ། སྦྱོར་བ། ཀུན་སློང། དངོས་གཞི། མཇུག་བསྔོ་བ་སོགས་རྣམ་དག་ཞིག་དགོས་རྒྱུ་ལ། རང་རེས་བྱས་པའི་དགེ་བ་ལ་ནི་དང་པོ་ཀུན་སློང་རབ་བྱང་ཆུབ་ཀྱི་
སེམས་དང། འབྲིང་ངེས་འབྱུང་གི་བློ་ལྟ་ཅི། ཐ་མ་སྐྱེ་བ་ཕྱི་མ་དོན་གཉེར་གྱི་བསམ་པ་ཙམ་ཡང་དཀོན་པར་སྣང་སྟེ། དང་པོ་ནས་ཕལ་ཆེར་གྱིས་ཚེ་འདི་སྣང་གི་བསམ་དོན་འགྲུབ་པ་སོགས་ཀྱི་ཆེད་དུ་སྨོན་ལ། དེ་དག་
གང་འགྲུབ་ཕྱིར་སྨོན་པའི་དོན་ནི་སྡིག་ལས་ཁོ་ན་ཡིན། དངོས་གཞི་ཡང་གཙང་ངེས་པའི་སྤྲོ་སེང་ངེ་བ་མེད་དེ། མ་ཎི་ཕྲེང་སྐོར་གཅིག་འདོན་པའི་རིང་ཙམ་ལ་ཡང་སེམས་རྣལ་དུ་མི་གནས། གཉིད་དང་

[008B] དགའ་ལྡན་ལྷ་བརྒྱ་མ་ཚར་གཅིག་འདོན་པའི་རིང་ལ་ཡང་ཡགས་པོ་བྱེད་དཀའ། མཇུག་ཏུ་ཡང་བསྔོ་སྨོན་ཚེ་འདི་པར་ཤོར་བས། དེས་ན་དགེ་བ་ནི་ཆེན་པོ་ཞིག་བྱས་ཡོད་སྙམ་པ་ཚོ་ཡང་
སྟོབས་ཆུང་ངུ་ལས་མེད། འགའ་ཞིག་ནི་སྦྱོར་བས་མ་དག་ལ། འགའ་ཞིག་ནི་ཀུན་སློང་དང་མཇུག་གིས་མ་དག་པ། འགའ་ཞིག་ཚང་མ་མ་དག་པ་ཤ་སྟག་ཡིན་པས་རང་རེའི་རྒྱུད་ལ་མི་དགེ་བའི་ལས་རང་སྟོབས་
ཆེ་བས་འཆི་ཁར་མི་དགེ་བའི་ལས་ལ་གསོས་འདེབས་པ་ལས་འོས་མེད། མི་དགེ་བའི་ལས་ལ་གསོས་བཏབ་ན་འགྲོ་ས་ངན་སོང་ལས་མེད། དེའི་ཕྱིར་ངན་སོང་དུ་སྐྱེ་བར་ཐག་ཆོད་པ་རེད། ད་ལྟ་རང་རེས་བླ་མ་
མངོན་ཤེས་ཡོད་ཟེར་བ་སོགས་ལ་མོ་ལུང་ཚུན་ཆད་བྱས་ནས་ཕྱི་མ་གང་དུ་སྐྱེ་ཞེས་འདྲི། དེས་སྐྱེ་བ་བཟང་ཞེས་པ་ཟེར་ན་བློ་བདེ་བྱེད། ངན་ཞེས་ཟེར་ན་འཇིགས་སྣང་བྱེད་ཀྱང་གདེང་ཁེལ་བའི་ཡིད་རྟོན་ག་ལ་རུང། དེ་བས་
ཕྱི་མ་གང་དུ་འགྲོ་བ་ལ་མོ་ལུང་རྩིས་གསུམ་བྱེད་མི་དགོས། སྟོན་པ་ཐུགས་རྗེ་ཅན་གྱིས་མདོ་སྡེ་རིན་པོ་ཆེ་དང། འཕགས་བོད་ཀྱི་པཎ་གྲུབ་དུ་མས་སྔར་ནས་ལུང་བསྟན་གནང་ཟིན་ཡོད་པ་རེད། དཔེར་ན་འཕགས་པ་
ཀླུ་སྒྲུབ་ཀྱིས་རིན་ཆེན་ཕྲེང་བ་ལས་ཀྱང། མི་དགེ་བ་ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་ཅད་དང། །སྐྱེ་བ་ཀུན་ཏུ་བདེ་བ་དག་ཅེས་གསུངས་པ་རེད། དེས་ན་ད་ལྟ་

[009A]༄༅། །རང་རེས་སྐྱེ་བ་ཕྱི་མ་གང་དུ་འགྲོ་བ་སོགས་མངོན་སུམ་ཚད་མས་ངེས་མི་ནུས་ཀྱང། གཞལ་བྱ་ཤིན་ཏུ་ལྐོག་གྱུར་ཇི་བཞིན་དུ་གཟིགས་ནས་མ་ནོར་བར་སྟོན་པའི་སངས་རྒྱས་ཀྱི་ལུང་ཚད་མ་ལས་ཡིད་
ཆེས་རྗེས་དཔག་གིས་ངེས་པར་བྱར་ཡོད་པ་དེ་ཡིན། དེ་ལྟར་རང་རེ་ངན་སོང་དུ་སྐྱེ་བར་ཐག་ཆོད་འདུག་ན། ད་ངན་སོང་དེར་མི་སྐྱེ་བའི་ཐབས་ཤིག་ད་ལྟ་ནས་ཚོལ་དགོས། དེ་ཡང་ངན་སོང་དེ་ལས་ཐར་བར་འདོད་ན་དེ་ལས་སྐྱོབ་
པའི་སྐྱབས་ཚོལ་དགོས་ཏེ། དཔེར་ན་མི་ནག་ཅན་གསོད་པ་ལ་ཐུག་པ་དག་གིས་དབང་ཆེ་ལ་ཁ་དྲག་པའི་དཔོན་ལ་སྐྱབས་ཞུ་བ་ལྟར། སྡིག་ལས་མི་བཟད་པས་གོས་པའི་ཉེས་ཅན་ངན་འགྲོའི་ཁྲིམས་ཀྱིས་མནར་བར་ཉེ་བ་ལ་
དེ་ལས་སྐྱོབ་ནུས་པ་ནི་དཀོན་མཆོག་ཉིད་ཡིན་པས་དེ་ལ་སྐྱབས་བཅོལ། བཅོལ་བ་ཙམ་དུ་མ་ཟད་དེས་བསྟན་པའི་བླང་དོར་གྱི་གནས་ལ་འཇུག་ལྡོག་བྱ་དགོས། གཞན་དུ་སངས་རྒྱས་ཀྱིས་ཕྱག་གིས་འདྲེན་པའམ། སྡིག་སྒྲིབ་ཆུས་
བཀྲུ་བ་ལྟར་བྱ་རྒྱུ་ཡོད་ན་སྔར་ནས་དྲངས་ཟིན་པས་ད་ལྟ་རང་ཅག་སྡུག་བསྔལ་བ་མི་འབྱུང་ཡང། དེ་ལྟར་མཛད་དུ་མེད། ཐུབ་པས་ཆོས་སྟོན་ཞིང་ལས་འབྲས་ཀྱི་འཇུག་ལྡོག་ལ་མ་ནོར་བར་སྦྱོར་བ་ཁོ་ནས་ཏེ། མདོ་ལས། ཐུབ་རྣམས་
སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་གསུངས་པས་དེས་ན་བདག་གིས་ངན་སོང་དེ་ལས་ཐར་

[009B] འོ་
ན་ངན་སོང་ལས་ཐར་བ་དེས་ཆོག་གམ་ཞེ་ན། དེས་མི་ཆོག་སྟེ། དེ་ལས་ཐར་ཙམ་གྱིས་བདེ་འགྲོའི་རྟེན་ལན་རེ་ལན་གཉིས་ཤིག་ཐོབ་ཏུ་ཆུག་ཀྱང། སླར་ལས་ངན་པ་ཞིག་དང་འཕྲད་ན་ངན་སོང་དུ་ལྟུང་བར་འགྱུར་བས་མཐའ་མི་བཙན་
ཞིང་ཡིད་བརྟན་མེད། སྔོན་ཡང་རང་རེས་བདེ་འགྲོའི་རྟེན་མང་པོ་ཐོབ་ཀྱང་སླར་ངན་སོང་དུ་ལྷུང་ཞིང། ད་ལྟ་ཡང་ལྟུང་ངེས་པ་འདི་འདྲ་རེད། དེ་ཡང་རང་རེས་སྐྱེ་བ་སྔོན་མ་རྣམས་སུ་ལྷའི་དབང་པོ་ཚངས་པ་དང། བརྒྱ་བྱིན་གྱི་ལུས་
བླངས་ནས་ལྷའི་གཞལ་མེད་ཁང་ན་སྡོད་པ་ཡང་མང་དུ་བྱས་ཏེ། ཡང་དེ་ནས་ཚེ་འཕོས་ཏེ་དམྱལ་བའི་ལྕགས་སྲེག་གི་ས་གཞིར་འགྲེ་ལྡོག་བྱེད་དགོས་པ་མང་དུ་བྱུང་བ་དང། དེ་བཞིན་དུ་ལྷ་ཡུལ་དུ་ལྷའི་བདུད་རྩི་ལ་ལོངས་སྤྱད་སྤྱད་ནས་
ཡང་དེ་ནས་ཚེ་འཕོས་ཏེ་དམྱལ་བའི་ཁྲོ་ཆུ་ཁོལ་མ་ཁར་འཐུང་དགོས་པ་དང། ལྷའི་བུ་དང་བུ་མོ་མང་པོ་དང་མཉམ་དུ་རྩེ་ཞིང་སྤྱད་ནས་ཡང་དམྱལ་བའི་ལས་མཁན་འཇིགས་སུ་རུང་བས་མཐའ་བསྐོར་ནས་སྡོད་དགོས་པ་དང། སྐབས་རེ་
འཁོར་ལོས་སྒྱུར་བའི་རྒྱལ་པོར་སྐྱེས་ཏེ་འབངས་མི་ཁྱིམ་འབུམ་ཕྲག་གི་བདག་པོ་བྱས་ནས་ཡང་འཇིག་རྟེན་གྱི་བྲན་དང་གཡོག་པོའི་ཐ་མ་བོང་རྫི་དང། ཕྱུགས་རྫི་ལྟ་བུར་སྐྱེ་བ་དང། སྐབས་རེ་ཉི་མ་དང་ཟླ་བར་སྐྱེས་ཏེ་རང་གི་འོད་ཀྱིས་གླིང་

[010A]༄༅། །བཞི་གསལ་བར་བྱས་ནས་ཡང་གླིང་བར་གྱི་མུན་ནག་ཏུ་སྐྱེས་ཏེ་རང་གི་ལག་པ་བརྐྱང་བསྐུམ་ཙམ་ཡང་མི་མཐོང་བ་སོགས་འཁོར་བའི་བདེ་སྐྱིད་འདི་ཇི་ཙམ་ཐོབ་ཀྱང་ཡིད་བརྟན་མེད། སྙིང་པོ་མེད་
སྔོན་ཆད་སྡུག་བསྔལ་དེ་ཙམ་ཞིག་མྱོང། ད་དུང་འཁོར་བ་ལས་མཐར་ཕྱིན་དེ་ལས་ཀྱང་ཆེས་མང་བ་མྱོང་དགོས། སྔོན་ཆད་རང་རེས་དུད་འགྲོ་ཁྱི་ཕག་ཏུ་སྐྱེས་ཏེ་མི་གཙང་བ་ས་ལུད་ཟོས་པ་རྣམས་ཕྱོགས་གཅིག་ཏུ་མ་གོད་པར་བཞག་
ན་རིའི་རྒྱལ་པོ་རི་རབ་ལས་ལྷག་པར་འགྱུར་ལ། ད་དུང་འཁོར་བ་ལས་མཐར་ཕྱིན་དེ་ལས་ཀྱང་མང་ཙམ་ཞིག་ཟ་དགོས་པ་རེད། སྔོན་ཆད་དགྲས་རང་གི་སྐེ་བཅད་ཤོར་བའི་མགོ་རྣམས་ཕྱོགས་གཅིག་ཏུ་སྤུངས་ན་ཚངས་པའི་
འཇིག་རྟེན་ལས་ཀྱང་བརྒལ་བ་ཙམ་ཡོད་མོད་ད་དུང་འཁོར་བའི་ཕྱི་མཐའ་གཅོད་ཐུབ་པ་ཞིག་མ་བྱུང་ན་དེ་ལས་ཀྱང་མང་ཙམ་ཞིག་ཤོར་དགོས། སྔོན་ཆད་དམྱལ་བར་སྐྱེས་ནས་ཁྲོ་ཆུ་ཁོལ་མ་ཁར་བླུགས་པ་རྣམས་ཕྱོགས་གཅིག་
ཏུ་བསྐྱིལ་ན་རྒྱ་མཚོ་ཆེན་པོའི་ཆུ་ལས་ཀྱང་མང་ཙམ་ཞིག་བཏུང་ཞིང་ད་དུང་འཁོར་བ་ལས་མཐར་ཕྱིན་དེ་ལས་ཀྱང་མང་ཙམ་ཞིག་འཐུང་དགོས་པ་རེད། དེས་ན་རང་རེ་ཕྱིན་ཆད་འཁོར་བ་མཐའ་མེད་དུ་འཁྱམས་པའི་ཚུལ་ལ་
བསམས་ན་སྙིང་རླུང་ལྡང་བའི་ཚོད་དུ་འདུག་ལྷ་དང་མིའི་རྟེན་ཁོ་རང་ལ་ཡང་སྡུག་བསྔལ་གྱི་རང་བཞིན་ཁོ་ན་ལས་མ་འདས་ཏེ། མིར་སྐྱེས་ཀྱང་སྐྱེ་རྒ་ན་འཆིའི་སྡུག་བསྔལ། སྡུག་པ་དང་བྲལ་བའི་སྡུག་བསྔལ། མི་སྡུག་པ་

[010B] འདོད་པའི་དངོས་པོ་བཙལ་ཀྱང་མི་རྙེད་པའི་སྡུག་བསྔལ་སོགས་ཡོད། ལྷ་མ་ཡིན་དུ་སྐྱེས་ཀྱང་འཐབ་རྩོད་ཀྱི་སྐབས་སུ་ལུས་བཅད་པ་དང་དྲལ་བའི་སྡུག་བསྔལ། དུས་གཏན་དུ་ཕྲག་དོག་གིས་
ཡིད་གདུངས་པའི་སྡུག་བསྔལ་དང། འདོད་ལྷར་སྐྱེས་ཀྱང་འཆི་ལྟས་ཕོག་པའི་སྡུག་བསྔལ། ཁམས་གོང་མའི་ལྷ་ལ་སྡུག་བསྔལ་མངོན་གྱུར་བ་མེད་ཀྱང་ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་བཞིན་དང་གནས་པ་ལ་རང་དབང་མ་
ཐོབ་པས་མཐར་ལྟུང་བ་སོགས་སྡུག་བསྔལ་ལས་མ་འདས། མདོར་ན་འཁོར་བ་འདི་ལས་གཏན་ནས་ཐར་བ་ཞིག་མ་བྱས་ཕྱིན་སྡུག་བསྔལ་གྱི་རང་བཞིན་ཁོ་ན་ལས་མ་འདས་པས་དེ་ལས་ཐར་བ་ཞིག་ངེས་པར་བྱ་དགོས་ཤིང། དེ་ཡང་
རྟེན་འདིའི་ཐོག་ནས་བྱེད་དགོས། རང་ཅག་ཕལ་ཆེར་ཚེ་འདི་ལ་ཅི་ཡང་མི་ནུས་ཟེར་ནས་ཕྱི་མ་ལ་སྨོན་པར་བྱེད་མོད། ད་རེས་ཀྱི་རྟེན་འདིས་ནུས་ཏེ་ཆོས་སྒྲུབ་པའི་ལུས་རྟེན་ཁྱད་པར་ཅན་དལ་འབྱོར་གྱི་མི་ལུས་ཐོབ། སངས་རྒྱས་ཀྱི་
བསྟན་པ་དང་མཇལ་བ་སོགས་འགལ་རྐྱེན་ཀུན་དང་བྲལ། མཐུན་རྐྱེན་མ་ལུས་པ་ཙང་བས་ད་རེས་མི་ནུས་ན་གང་དུས་ནུས། དེས་ན་ད་རེས་བདག་གིས་འཁོར་བ་ལས་ཐར་བ་ཞིག་ངེས་པར་བྱེད་དགོས། དེ་ཡང་ཐར་པ་ཐོབ་པའི་ཐབས་
གཞན་དུ་མི་འགྱུར་བ་ནི་ལྷག་པའི་བསླབ་པ་རིན་པོ་ཆེ་རྣམ་པ་གསུམ་ཡིན་པས་དེས་ན་ད་རེས་བདག་གིས་ལྷག་པའི་བསླབ་པ་རིན་པོ་ཆེ་རྣམ་པ་གསུམ་ལ་བསླབ་ནས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་ཐར་བ་ཞིག་ཅི་ནས་

[011A]༄༅། །ཀྱང་བྱའོ་སྙམ་དུ་བསམ་པ་ནི་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པའི་སྒོ་ནས་ཀུན་སློང་འཆོས་པ་ཡིན། འོ་ན་དེ་ཙམ་གྱིས་ཆོག་གམ་ཞེ་ན་དེ་ཙམ་གྱིས་མི་ཆོག་སྟེ། རང་གཅིག་
པུའི་དོན་དུ་ཉན་རང་དགྲ་བཅོམ་པའི་གོ་འཕང་ཐོབ་ནའང་དེ་ཙམ་གྱིས་རང་དོན་ཡང་ཡོངས་སུ་མ་རྫོགས། གཞན་དོན་ཡང་ཉི་ཚེ་བ་ལས་མེད་དེ། སྤང་བྱ་ཤེས་སྒྲིབ་དང་མི་ཤེས་པའི་རྒྱུ་བཞི་སོགས་མ་སྤང་བའི་ཕྱིར། དེས་ན་
རབ་བརྒལ་གཅིག་ལ་བརྫེ་བཅང་གཉིས་བྱེད་དགོས་པ་ལྟར། ཐེག་དམན་གྱི་ལམ་ལས་དགྲ་བཅོམ་པའི་བར་ཐོབ་ཀྱང། སླར་ཡང་བྱང་ཆུབ་ཀྱི་སེམས་བསྐྱེད་དེ་ཐེག་པ་ཆེན་པོའི་ཚོགས་ལམ་ནས་བཟུང་སྟེ་རྒྱལ་སྲས་ཀྱི་
སྤྱོད་པ་ལ་གཞི་ནས་བསླབ་དགོས་པས་དེ་ནི་དཔེར་ན་དགོན་པ་གཅིག་ལ་གསར་ཞུགས་བྱས། ལག་བདེ་ནས་མཁན་པོའི་བར་བྱས་ཟིན་ནས་སླར་ཡང་དགོན་པ་གཞན་ཞིག་ཏུ་གསར་ཞུགས་ལག་བདེ་ནས་བཟུང་གཞི་ནས་བྱེད་དགོས་
པ་ལྟར་འགྱུར་བས། དེས་ན་དང་པོ་ཉིད་ནས་ཐེག་ཆེན་ལ་འཇུག་པ་གལ་ཆེ། དེ་ཡང་སློབ་སྤྲིངས་ལས། ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་
ངོ་མ་ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །ཅེས་གསུངས་པ་ལྟར་རང་རེ་ཕན་ཚུན་ངོ་མ་ཤེས་པ་ཙམ་ལས་སེམས་ཅན་ཐམས་ཅད་ཀྱིས་བདག་གི་མ་མ་བྱས་པ་གཅིག་ཀྱང་མེད་དེ། བདག་གི་སྐྱེ་བ་

[011B] དེའི་ཕྱིར་བདག་གི་མ་མ་བྱས་པའི་སེམས་ཅན་གཅིག་ཀྱང་མེད། མ་ནམ་བྱས་རེས་ཀྱིས་ད་ལྟའི་ཚེ་འདིའི་མ་དང་ཁྱད་པར་མེད་པར་དྲིན་གྱིས་བསྐྱངས་པ་ཤ་སྟག་ཡིན་པས་སེམས་ཅན་
ཐམས་ཅད་དང་ཚེ་འདིའི་མ་གཉིས་མ་བྱས་པ་དང་དྲིན་གྱིས་བསྐྱངས་པ་ལ་ཁྱད་པར་ཅུང་ཟད་ཀྱང་མེད་ཅིང། ཡང་འགའ་ཞིག་གིས་འདི་ལྟར་སེམས་ཏེ། སེམས་ཅན་ཐམས་ཅད་བདག་གི་མ་མིན་ཏེ་མ་ཡིན་ན་མ་ཡིན་པར་ངོ་ཤེས་དགོས་པ་
ལས་དེ་ལྟར་ངོ་མི་ཤེས་པས་སོ་སྙམ་ན། ཚེ་འདིའི་མ་ཡང་ངོ་མི་ཤེས་པ་མང་དུ་སྲིད་པས་ངོ་མི་ཤེས་པ་ཙམ་གྱིས་མ་མིན་པའི་རྒྱུ་མཚན་དུ་མི་འགྱུར། དེ་བཞིན་དུ་ཚེ་སྔ་མའི་མ་རྣམས་དུས་འདས་ཟིན་པས་མ་དྲིན་ཅན་ཡིན་པར་མི་འཐད་དོ་སྙམ་ན། ཚེ་སྔ་
མར་མ་བྱས་ཏེ་དྲིན་གྱིས་བསྐྱངས་པ་དང་ཚེ་འདིར་མ་བྱས་ཏེ་དྲིན་གྱིས་བསྐྱངས་པ་གཉིས་ལ་མ་བྱས་པ་དང་དྲིན་གྱིས་བསྐྱངས་པ་ལ་ཁྱད་པར་ཅུང་ཟད་ཀྱང་མེད་དེ། དཔེར་ན་ན་ནིང་ཕན་བཏགས་ཏེ་ཟས་ནོར་བྱིན་པ་དང། ད་ལོ་དེ་ལྟར་བྱིན་པ་གཉིས་དྲིན་མཉམ་
པ་བཞིན་དུས་སྔ་ཕྱི་ཙམ་གྱིས་དེ་ལྟར་མི་འགྱུར་བས་སེམས་ཅན་ཐམས་ཅད་མ་དྲིན་ཅན་ཤ་སྟག་ཡིན། དེ་ལྟ་བུའི་མ་དྲིན་ཅན་རྣམས་འཁོར་བའི་རྒྱ་མཚོའི་ཀློང་དུ་ལྷུང་པ་ཅི་དགར་བོར་ནས་བདག་གཅིག་པུ་ཅི་ཐར་བྱེད་པ་ནི། དཔེར་
ན་མ་སོགས་ཤིན་ཏུ་གཅེས་པའི་ཉེ་དུ་འགའ་ཞིག་རྒྱ་མཚོའི་ཀློང་གི་ནང་དུ་ཆུད་དེ་ལྷུང་ལ་ཁད་དུ་འཇིགས་པས་ངུ་འབོད་བྱེད་པ་ལ་བུས་ཅི་ཡང་མི་སེམས་པར་ཆུ་ཀླུང་འགྲམ་དུ་གླུ་གར་གྱིས་རྩེ་བ་བཞིན་དུ་དེ་ལས་མ་རབས་དང་ཁྲེལ་མེད་པ་

[012A]༄༅། །སུ་ཞིག་ཡོད། རྒྱ་མཚོའི་ཀློང་ནི་ཆུ་འཁྱིལ་བའི་འཁོར་ལ་ཟེར་ཞིང། དེར་གྲུ་གཟིངས་དང་ཀོ་བ་སོགས་ཚུད་ན་ངེས་པར་ནུབ་པར་འགྱུར་བས་འཇིགས་སྐྲག་ཆེན་པོ་ཡོད། དཔེ་དེ་བཞིན་དུ་སེམས་
ཅན་ཐམས་ཅད་འཁོར་བའི་རྒྱ་མཚོ་ཆེན་པོའི་ཀློང་དུ་ཆུད་པ་འདི་དག་ད་ལྟ་བདག་དང་འབྲེལ་གང་ཡང་མེད་པ་འདྲ་ཞིག་སྣང་མོད། དེ་ལྟར་མིན་པར་བདག་གི་མ་དྲིན་ཅན་ཤ་སྟག་ཡིན། དེས་ན་དྲིན་ཅན་དེ་དག་ལ་བདག་གིས་དྲིན་
གཟོ་བར་བྱེད་དགོས་ལ། དེ་ཡང་བཀྲེས་པ་ལ་ཟས་དང། སྐོམ་པ་ལ་བཏུང་བ། དབུལ་བ་ལ་ནོར་སོགས་སྦྱིན་ཏེ་ཚིམ་པར་བྱེད་པ་ཡང་དྲིན་གཟོ་བ་ཙམ་ཡིན་མོད། འོན་ཀྱང་དེ་ཙམ་གྱིས་ཕན་པ་ཆེར་མི་འགྱུར། དྲིན་གཟོ་བ་
མཆོག་ཏུ་གྱུར་པ་ནི་བདེ་བ་ཐམས་ཅད་དང་ལྡན་པར་བྱས། སྡུག་བསྔལ་ཐམས་ཅད་དང་བྲལ་བར་བྱས་ན་དེ་ལས་ལྷག་པའི་དྲིན་གཟོ་བ་མེད་པས་དེས་ན་མ་སེམས་ཅན་འདི་རྣམས་བདེ་བ་ཐམས་ཅད་དང་ལྡན་ན་སྙམ་པའི་བྱམས་པ་དང་
སྡུག་བསྔལ་ཐམས་ཅད་དང་བྲལ་ན་སྙམ་པའི་སྙིང་རྗེ་བསྐྱེད། དེ་ཡང་མ་དེ་དག་བདེ་བ་ཐམས་ཅད་དང་ལྡན་པ་དང། སྡུག་བསྔལ་ཐམས་ཅད་དང་བྲལ་བར་བྱ་བའི་ཁུར་བུ་བདག་ལ་བབས་པས། དེ་ལྟ་བུ་བདག་གཅིག་པུས་
བྱའོ་སྙམ་པའི་ཁུར་དུ་ཁྱེར་བའི་ལྷག་བསམ་བསྐྱེད། འོ་ན་ཁྱོད་ལ་ད་ལྟ་དེ་ལྟ་བུའི་ནུས་པ་ཡོད་དམ་ཞེ་ན། ད་ལྟ་ནི་སེམས་ཅན་ཐམས་ཅད་ལྟ་ཞོག་སེམས་ཅན་གཅིག་གི་ཡང་དོན་བྱ་བའི་ནུས་པ་མེད་མོད། འོ་ན་སུ་ལ་ཡོད་ན། རེ་

[012B] དེ་ཡང་ཉི་ཚེ་བ་ལས་སངས་རྒྱས་ལྟར་ནུས་པ་མིན་ལ། དེས་ན་སེམས་ཅན་གྱི་དོན་མཛད་པ་ལ་འགྲན་ཟླ་དང་བྲལ་བ་ནི་སངས་
རྒྱས་ཉག་གཅིག་ཡིན་ཏེ། དེའི་སྐུའི་འོད་ཟེར་རེ་རེས་ཀྱང་སེམས་ཅན་དཔག་ཏུ་མེད་པ་སྨིན་གྲོལ་ལ་འགོད་ནུས་ཤིང། སེམས་ཅན་རེ་རེའི་མདུན་དུ་ཡང་རང་རང་གི་ཁམས་དང། དབང་པོ་དང། བསམ་པ་དང། བག་ལ་ཉལ་
དང་མཐུན་པའི་སྐུར་སྤྲུལ། རང་རང་གི་སྐད་དུ་ཆོས་བསྟན་པ་སོགས་མཛད་ནུས་པའི་ཕྱིར་རོ། །འོ་ན་དེ་ལྟ་བུའི་སངས་རྒྱས་ཀྱི་གོ་འཕང་དེ་རང་གིས་ཐོབ་ནུས་པར་འདུག་གམ་མི་འདུག་ཅེ་ན། དེ་ནུས་ཏེ། དེ་སྒྲུབ་པའི་རྟེན་གྱི་ནང་ནས་
མཆོག་ཏུ་གྱུར་པ་ནི་དལ་འབྱོར་གྱི་རྟེན་ཡིན་ལ། དེ་ནི་རང་གིས་མ་བྱས་པ་མ་གཏོགས་ཚེ་གཅིག་ལ་ཟུང་འཇུག་རྡོ་རྗེ་འཆང་གི་གོ་འཕང་སྒྲུབ་པར་ནུས་པའི་ལུས་རྟེན་ཁྱད་པར་ཅན་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་གྱི་རྟེན་
འདི་ལྟ་བུ་ནི་ཐོབ། སངས་རྒྱས་སྒྲུབ་པའི་ཐབས་ནི་ཐེག་པ་ཆེན་པོའི་ཆོས་ཡིན་ལ། དེ་ནི་རང་རེས་ཚང་ལ་མ་ནོར་བའི་བསྟན་པའི་སྙིང་པོ་རྗེ་རྒྱལ་བ་གཉིས་པའི་མདོ་སྔགས་ཟུང་འབྲེལ་གྱི་བསྟན་པ་དྲི་མ་མེད་པ་འདི་ལྟ་བུ་དང་ནི་མཇལ། མདོར་
ན་རང་གིས་མ་བརྩོན་པ་ཁོ་ནས་བསླུས་པ་མ་གཏོགས་འགལ་རྐྱེན་ཐམས་ཅད་དང་བྲལ། མཐུན་རྐྱེན་ཐམས་ཅད་ཚང་བ་འདི་ལྟ་བུའི་རྟེན་བཟང་པོ་ཐོབ་དུས་མི་ནུས་ན། ཕྱི་ནས་འདི་ལས་བཟང་བའི་རྟེན་དང་ཆོས་མི་འབྱོར་ངེས་པ་ཡིན་

[013A]༄༅། །རང་ཅག་འགའ་ཞིག་གིས་དེང་སང་སྙིགས་མའི་དུས། དུས་ཚོད་ངན་པ་རེད་ཟེར་མོད། འོ་ཅག་ལ་དུས་ཚོད་འདི་ལས་བཟང་བ་ཞིག་སྔོན་ཆད་འཁོར་བ་ཐོག་མེད་ནས་དེང་ཕན་ལ་བྱུང་མ་མྱོང་བ་རེད་
ད་རེས་ལན་གཅིག་འདི་ལྟ་བུའི་སྐབས་རྙེད་པའི་དུས་འདིར་སངས་རྒྱས་ཀྱི་གོ་འཕང་དེ་ཅི་ནས་ཀྱང་སྒྲུབ་དགོས། དེས་ན་ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པ་རྫོགས་པའི་བྱང་ཆུབ་དེ་བདག་གིས་ཅི་
ནས་ཀྱང་ཐོབ་པར་བྱའོ་སྙམ་པའི་བྱང་ཆུབ་ཀྱི་སེམས་ཀྱི་དམིགས་རྣམ་གསལ་འདེབས། དེ་ནི་སྐྱེས་བུ་ཆེན་པོའི་ལམ་གྱི་རིམ་པའི་སྒོ་ནས་ཀུན་སློང་འཆོས་པ་ཡིན། དེ་ལ་རྩོལ་མེད་ཀྱི་མྱོང་བ་ན་མ་ཐོན་པ་ན་བྱང་ཆུབ་ཀྱི་སེམས་སྐྱེས་པ་
ཡིན༑ དེ་ལྟ་བུའི་སངས་རྒྱས་ཀྱི་གོ་འཕང་དེ་ཐོབ་པ་ལ་དེ་སྒྲུབ་དགོས། དེ་སྒྲུབ་པ་ལ་སྒྲུབ་ཚུལ་ཤེས་དགོས། དེ་མི་ཤེས་ན་ཆོས་བྱེད་འདོད་ཀྱིས་དབེན་པའི་གནས་སུ་སོང་ཡང་སྔགས་འདྲ་བགྲང། སྨོན་ལམ་འདྲ་འདེབས། ཡང་
ན་སེམས་གནས་ཐེངས་པོ་རེ་ཙམ་སྒོམ་པ་ལས་ཅི་ཡང་བྱེད་མི་ཤེས་པ་དེ་འབྱུང་བ་ཡིན། ཆོས་སྒྲུབ་ཚུལ་ཤེས་པ་ལ་ཚང་ལ་མ་ནོར་བའི་གདམས་ངག་ཞིག་ལ་བསླབ་དགོས་པས། དེ་ལྟ་བུའི་གདམས་ངག་གི་རྒྱལ་པོ་ལྟ་བུ་ནི་བྱང་ཆུབ་
ལམ་གྱི་རིམ་པ་འདི་ཉིད་ཡིན་པར་འདུག་པས་དེའི་ཕྱིར་བདག་གིས་བྱང་ཆུབ་ལམ་གྱི་རིམ་པ་འདི་ལེགས་པར་ཉན་ནས་ཉམས་སུ་ལེན་སྙམ་པའི་ཀུན་སློང་བསྐྱེད་དགོས། དེས་ན་སྤྱིར་ཀུན་སློང་འཆོས་པ་འདི་གང་གིའང་འགོར་གནད་

[013B] ལྷག་པར་བྱང་ཆུབ་ལམ་གྱི་རིམ་པའི་ཁྲིད་ཉན་པ་ན་ཀུན་སློང་ཡང་གང་བྱུང་གིས་མི་ཆོག་པར་བྱང་ཆུབ་ཀྱི་སེམས་མ་མཐའ་བཅོས་མ་ཚུན་ཆད་ཀྱིས་ཟིན་པ་ཞིག་དགོས་པས། དེ་ཡང་སེམས་བསྐྱེད་ཀྱི་ཉམས་མྱོང་
ཡོད་པ་རྣམས་ལ་མ་སེམས་ཅན་ཐམས་ཅད་ཀྱི་དོན་དུ་ཞེས་སོགས་ཚིག་ཉུང་ངུས་གསལ་བཏབ་ཀྱང་ཆོག་མོད། ལས་དང་པོ་པ་ལ་དེ་ཙམ་གྱིས་ཡིད་འགྱུར་མི་ཐོན་པས། དལ་འབྱོར་དོན་ཆེ་རྙེད་དཀའ་ནས་བརྩམས་ཏེ་
རིམ་བཞིན་གསལ་བཏབ་ན་བྱང་ཆུབ་ཀྱི་སེམས་ཀྱི་དམིགས་རྣམ་ལ་ཡིད་འགྱུར་ཐོན་འོང། དེ་ཡང་ལམ་རིམ་ཙམ་མ་ཟད་རང་རེ་རི་བོ་དགེ་ལྡན་པ་རྣམས་ཀྱིས་དབང་ལུང་ཁྲིད་སོགས་གང་འཆད་ནའང་སྔོན་འགྲོ་ཀུན་སློང་
བཅོས་སྐབས་སྐྱེས་བུ་གསུམ་གྱི་ལམ་གྱི་རིམ་པ་ཆ་ཚང་བ་རེ་འབྱུང་བ་དང། ཐ་ན་སྨོན་ལམ་ལྟ་བུ་ཙམ་ལའང་སྐྱེས་བུ་གསུམ་གྱི་ལམ་གྱི་རིམ་པ་མདོར་བསྡུས་པ་རེ་མ་ཚང་བ་མེད་པ་འབྱུང་བ་འདི་རང་ཅག་བཀའ་གདམས་གསར་རྙིང་
གི་བསྟན་པའི་ཁྱད་ཆོས་བླ་ན་མེད་པ་ཡིན་ཞེས་བདག་གི་ འོན་ཀྱང་ཚེ་དབང་ལྟ་བུ་
བྱེད་སྐབས་དལ་འབྱོར་དོན་ཆེ་རྙེད་དཀའི་སྐོར་ཙམ་ལས་མི་རྟག་པའི་སྐོར་སོགས་རྟེན་འབྲེལ་གྱི་གནད་འཕྱུག་དོགས་མི་གསུང་བ་ཕྱག་ལེན་ཡིན། འདིར་བཀའ་ཆོས་པ་དག་ལས། ལ་ལས་ནི་ཐོས་ན་སྐལ་བ་བཟང་བཟང་ལྟ་བུ་ཡིན་

[014A]༄༅། །ཉམས་ལེན་ནི་མི་ནུས་སྙམ་ནས་འོངས་པ་ཡང་ཡོད། ལ་ལས་ནི་ཁྱེད་ཅག་འགྲོ་ན་ང་ཡང་འགྲོ་ཞེས་གཡམ་རྒྱུག་ལྟ་བུས་འོངས་པ་ཡང་ཡོད། འོན་ཀྱང་དབང་ཆེན་སོགས་གཞན་དང་མི་
འདྲ་བར་འདི་ཞུས་ནས་གྲོང་ཆོག་བྱེད་སྙམ་པ་སོགས་ནི་མི་འབྱུང། དེ་མིན་དབང་ཆེན་སོགས་ལ་ཡིན་ན་འདི་ཞུས་ནས་སྔགས་འདྲེན་པ་སོགས་ཀྱིས་འདྲེ་གདོན་འདུལ་བའི་ནུས་པ་ཐོན་པ་དང། ནད་གདོན་ཞི་བ་དང་
ནོར་སྒྲུབ་དབང་སྡུད་སོགས་བྱེད་བསམ་པ་དང། འགའ་ཞིག་གིས་ནི་ཐོས་རྒྱ་གང་ཆེ་ཞིག་བྱས་ཏེ་ཆོས་ལ་ཚོང་ཟོང་གི་མ་རྩ་ལྟ་བུར་བྱས་ནས་སོག་ཡུལ་སོགས་སུ་ཚོང་བྱེད་སར་འགྲོ་བར་སྣང་མེད། དེ་དག་ནི་ཆོས་ལ་
བརྟེན་པའི་སྡིག་པ་ཚབས་པོ་ཆེ་གསོག་པ་ཡིན་ཏེ། སྟོན་པ་སངས་རྒྱས་ཀྱིས་ཐར་པ་དང་ཐམས་ཅད་མཁྱེན་པ་སྒྲུབ་པའི་ཐབས་སུ་གསུངས་པ་རྣམས་ཚེ་འདིའི་དོན་དུ་ཁྱེར་བ་རྒྱལ་པོ་ཁྲི་སྟེང་ནས་ཕབ་སྟེ་ཕྱག་བདར་གྱི་ལས་
བཅོལ་བ་དང་མཚུངས་པ་ཡིན་ནོ། །དེ་ལྟར་སྔར་བཤད་པའི་ཀུན་སློང་ངན་པ་རྣམས་ཡོད་པར་སྣང་ན་ཕར་དོར་ནས་བྱང་ཆུབ་ཀྱི་སེམས་བཅོས་མ་ཚུན་ཆད་ཀྱིས་གསལ་ལེགས་པར་བཏབ་ནས་གསན་པར་ཞུ། དེས་ཀུན་
སློང་འཆོས་པའི་སྐོར་སོང་ནས་དངོས་གཞི་གསན་པར་བྱ་བའི་ཆོས་ནི། དེ་ལ་དང་པོ་ཉམས་སུ་བླང་བྱའི་ཆོས་ཀྱང་སྟོན་པ་སངས་རྒྱས་ཀྱིས་གསུངས། པཎྜི་ཏ་རྣམས་ཀྱིས་བཤད་པས་གཏན་ལ་ཕབ། གྲུབ་པའི་དབང་

[014B] གཞན་དུ་སངས་རྒྱས་ཀྱིས་མ་གསུངས་པ་མཁས་གྲུབ་གཞན་གྱིས་མ་ཤེས་པའི་མན་ངག་ཟབ་ཟེར་བ་ཅི་ཙམ་བསྒོམས་
ཀྱང་འབྲས་བུ་ཡང་སངས་རྒྱས་ཀྱིས་ཀྱང་མ་རྙེད་པ། གཞན་ལ་མ་གྲུབ་པ་ཞིག་འོང་ཉེན་ཡོད། དེས་ན་དང་པོར་ཉམས་སུ་ལེན་བྱའི་ཆོས་ལ་བརྟག་ཅིང་དཔྱད་དགོས་ཏེ། རྗེ་ས་སྐྱ་པཎྜི་ཏས། རྟ་དང་ནོར་བུ་ལ་སོགས་པའི། །ཅུང་ཟད་
ཙམ་གྱི་ཉོ་ཚོང་ལ། །ཀུན་ལ་འདྲི་ཞིང་བརྟག་ནས་དཔྱོད། །ཚེ་འདིའི་བྱ་བ་ཅུང་ཟད་ལ། །དེ་ལྟའི་འབད་པ་བྱེད་པ་མཐོང། །སྐྱེ་བ་གཏན་གྱི་ལེགས་ཉེས་ནི། །དམ་པའི་ཆོས་ལ་རག་ལས་ཀྱང། །ཆོས་འདི་ཁྱི་ཡི་ཁ་ཟས་བཞིན། །
བཟང་ངན་གང་དུའང་མི་དཔྱོད་པར། །གང་འཕྲད་དེ་ལ་གུས་པར་འཛིན། །ཞེས་གསུངས་པ་ལྟར་རང་ཅག་རྣམས་རྟ་ལྟ་བུ་ཉོ་ཚོང་བྱེད་ནའང་བརྟག་དཔྱད་རྣམ་གྲངས་མང་པོ་བྱེད། ཐུགས་དམ་བརྟག་པ་ཞུ། གཞན་མང་པོ་ལའང་
འདྲི། གྲྭ་རྐྱང་ལྟ་བུར་མཚོན་ན་ཇ་ཞིག་ཉོ་ནའང་མདོག་དང་ལྗིད་དང། དབྱིབས་ལ་ལན་དུ་མར་བརྟག་ཆུ་ཤོར་བ་སོགས་སྐྱོན་ཨེ་འདུག་ནན་ཏན་དུ་བལྟ། གཞན་དག་ལ་འདྲི་སྟེ། དེ་སྟབས་ཉེས་ནའང་ཇ་ཕོར་ཁ་ཤས་ཉེས་པ་ཡིན་
དེ་ལྟ་བུའི་གནས་སྐབས་ཀྱི་དོན་ཅུང་ཟད་ལ་དེ་འདྲ་བའི་བརྟག་དཔྱད་བྱེད་ཀྱང། ཚེ་རབས་གཏན་གྱི་འདུན་མའི་གཞི་རྩ་ཉམས་སུ་བླང་བྱའི་ཆོས་ལ་ནི་བརྟག་དཔྱད་གང་ཡང་མི་བྱེད་པར་ཁྱིའི་ཁ་ཟས་བཞིན་དུ་གང་འཕྲད་ཞིག་གིས་ཆོག་པར་

[015A]༄༅། །བྱེད་པ་སྣང་མོད། དེ་ལྟར་གཏན་ནས་མི་རུང་སྟེ་དེ་འཕྱུགས་ན་ཚེ་རབས་གཏན་གྱི་མདུན་མ་འཕྱུག་འགྲོ་དེས་ན་གང་ཉམས་སུ་བླང་བྱའི་ཆོས་དེ་ཡང་ལེགས་པར་བརྟག་ཅིང་དཔྱད་ནས་དེ་ལ་འཇུག་དགོས། དེ་
ལྟར་དཔྱད་པ་ན་ཆོས་ནི་བྱང་ཆུབ་ལམ་གྱི་རིམ་པ་འདི་ལས་མཆོག་ཏུ་གྱུར་པ་མེད་དེ། གསང་སྔགས་ཀྱི་ཟབ་ཁྱད་ཀྱང་ལམ་རིམ་ལ་རག་ལས་ཤིང་ལམ་གཙོ་གསུམ་རྒྱུད་ལ་མ་སྐྱེས་པར་སྔགས་ལམ་གྱིས་ཚེ་གཅིག་ལ་འཚང་རྒྱ་མི་
ནུས༑ ཁོ་བོས་སྔ་ནས་དག་སྣང་དང་གཏེར་ཆོས་སོགས་ཟབ་ཟབ་མང་པོ་ཐོས་མོད། ལས་ཚོགས་སོགས་ངོ་མཚར་བ་མང་དུ་སྣང་ཡང་ལམ་གྱི་གཙོ་བོ་རྣམ་གསུམ་ལ་མྱོང་བ་འདོན་ལུགས་སམ། ངོ་བོ་ལ་ཁྱད་ཞུགས་པའི་
གདམས་ངག་ཅི་ཡང་མི་སྣང། བྱང་ཆུབ་ལམ་གྱི་རིམ་པ་ཞེས་པ་འདི་ཡང་རྗེ་རིན་པོ་ཆེས་མཛད་པའམ། ཇོ་བོ་རྗེས་མཛད་པ་སོགས་མིན་པར་ཡང་དག་པར་རྫོགས་པའི་སངས་རྒྱས་ཁོ་ན་ལས་བརྒྱུད་འོངས་པ་སྟེ། དེ་ཡང་
ཁ་བྱང་ལ་ལམ་རིམ་ཞེས་པའི་མིང་ཡོད་མེད་ཙམ་ལས་གོ་བ་ཆགས་ན་གསུང་རབ་ཀུན་ལམ་རིམ་ཡིན་ཏེ། སྟོན་པའི་གསུང་རབ་ཀུན་གྱི་ནང་ནས་རབ་དང་མཆོག་དང་ཕུལ་དུ་གྱུར་པ་ནི་ཤེར་ཕྱིན་གྱི་མདོ་སྡེ་རིན་པོ་ཆེ་ཡིན་
དེར་ཆོས་ཕུང་བརྒྱད་ཁྲི་བཞི་སྟོང་གི་གནད་འགག་ཟབ་མོའི་ལམ་གྱི་རིམ་པ་དངོས་བསྟན་དང། རྒྱ་ཆེ་བའི་ལམ་གྱི་རིམ་པ་སྦས་དོན་དུ་མཛད་ནས་བསྟན་ཅིང་བརྒྱུད་པའི་བཀའ་བབས་ཀྱང། རྒྱ་ཆེ་བའི་ལམ་གྱི་རིམ་པ་སྟོན་པའི་སྲས་

[015B] ཟབ་མོའི་ལམ་གྱི་རིམ་པ་འཇམ་དབྱངས་ནས་ཀླུ་སྒྲུབ་ལ་བརྒྱུད་པའི་ཟབ་པ་དང་རྒྱ་ཆེ་བའི་ལམ་རིམ་གྱི་བརྒྱུད་ཚུལ་མི་འདྲ་བ་གཉིས་སུ་བྱུང། དེ་ཡང་བྱམས་ཆོས་སྡེ་ལྔ་དང། ཐོགས་མེད་
ཀྱིས་ས་སྡེ་ལྔ་སོགས་དང། ཀླུ་སྒྲུབ་ཀྱིས་རིགས་ཚོགས་དྲུག་སོགས་མཛད་ནས་ལམ་གྱི་རིམ་པ་གསལ་བར་མཛད་ཅིང། དེ་ལྟར་ཟབ་རྒྱས་ཀྱི་ལམ་གྱི་རིམ་པའི་བརྒྱུད་པ་སོ་སོར་བྱོན་པ་དཔལ་མཉམ་མེད་ཇོ་བོ་ཆེན་པོས་རྒྱ་ཆེ་བའི་
ལམ་གྱི་རིམ་པ་བླ་མ་གསེར་གླིང་པ་དང། ཟབ་མོའི་ལམ་གྱི་རིམ་པ་རིག་པའི་ཁུ་བྱུག་ལས་གསན་ཏེ་གདམས་པའི་ཆུ་བོ་གཅིག་འདྲེས་སུ་གྱུར། དེར་མ་ཟད་འཇམ་དབྱངས་ནས་ཞི་བ་ལྷ་ལ་བརྒྱུད་པའི་རླབས་ཆེན་སྤྱོད་བརྒྱུད་དང་
གསང་སྔགས་ཀྱི་བརྒྱུད་པ་སོགས་མདོ་སྔགས་ཡོངས་རྫོགས་ཀྱི་བརྒྱུད་པའི་བཀའ་བབས། ཇོ་བོས་བོད་དུ་བསྟན་པ་ཡོངས་རྫོགས་ཀྱི་གནད་བསྡུས་པ་བྱང་ཆུབ་ལམ་གྱི་སྒྲོན་མ་མཛད་ནས་ད་ལྟའི་བར་ལམ་རིམ་ཞེས་པའི་མིང་འདོགས་ཀྱི་
ཐ་སྙད་དེ་ནས་བྱུང། དེ་ཕྱིན་ཆད་ལྟ་སྤྱོད་བརྒྱུད་པའི་ཆུ་བོ་གཅིག་འདྲེས་ཡིན་མོད། དེ་ཡང་རྒྱས་བསྡུས་ཀྱི་དབང་གིས་བཀའ་གདམས་གཞུང་པ་བ་དང། ལམ་རིམ་པ་དང། གདམས་ངག་པ་གསུམ་དུ་གྱེས་ཤིང། སླར་ཡང་
རྗེ་བདག་ཉིད་ཆེན་པོས་ལྷོ་བྲག་གྲུབ་ཆེན་དང། གྲ་འོར་མཁན་ཆེན་ཆོས་སྐྱབས་བཟང་པོ་གཉིས་ལས་དེ་གསུམ་གསན་ཞིང། དེ་མན་ཆད་དེ་གསུམ་ག་ཡང་བརྒྱུད་པ་གཅིག་ཏུ་གྱུར། རྗེ་རིན་པོ་ཆེས་བྱང་རྭ་སྒྲེང་གི་བྲག་

[016A]༄༅། །སེང་གེ་འདྲ་བའི་ཞོལ་དུ་གསོལ་འདེབས་ལམ་མཆོག་སྒོ་འབྱེད་ལྗགས་རྩོམ་མཛད་དེ་ཇོ་བོའི་འདྲ་སྐུ་དབུ་ཡོན་མ་གདན་དྲངས་ཏེ་གསོལ་འདེབས་མཛད་པ་དེའི་ཚེ། ལམ་རིམ་བརྒྱུད་པའི་
བླ་མ་ཀུན་གྱི་ཞལ་གཟིགས། ཆོས་ཀྱི་གསུང་གླེང་མཛད། ཁྱད་པར་ཇོ་འབྲོམ་གཉིས། པོ་ཏོ་བ། ཤ་ར་བ་བཞིས་ཟླ་བ་གཅིག་གི་བར་དུ་ཞལ་གཟིགས། མཐར་གཞན་གསུམ་ཇོ་བོ་ལ་ཐིམ། ཨ་ཏི་ཤས་ཕྱག་སྤྱི་བོར་
བཞག་སྟེ་བསྟན་པ་ལ་བྱ་བ་གྱིས་ཤིག་དང། དེའི་གྲོགས་བདག་གིས་བྱའོ་གསུངས་པ་དོན་གྱིས་ལམ་རིམ་ཆེན་མོ་རྩོམ་པར་བསྐུལ་བ་བཞིན་ལམ་རིམ་ཆེན་མོའི་ཞི་གནས་ཡན་མཛད། ཕྱིས་རྗེ་བཙུན་འཇམ་དཔལ་དབྱངས་
ཀྱིས་རྩོམ་པར་བསྐུལ་ནས་ལྷག་མཐོང་ཆེན་མོ་མཛད་པས། གཞན་ལྟ་ཅི་བསྐུལ་བ་བོ་ལ་བལྟོས་ནས་ཀྱང་བྱིན་རླབས་ཀྱི་གཏེར་དུ་ཡོད་པར་ཤེས་སོ། །དེ་ཡང་རྩོམ་བྱང་དུ་སྲས་བཅས་རྒྱལ་བའི་ཞེས་སོགས་ཀྱིས་སྦས་ནས་
བསྟན་པ་ཡིན། ཕྱིས་སུ་ལམ་རིམ་ཆེན་མོའི་སྤྲོས་བཤད་སོགས་དོར་ནས་སྙིང་པོ་བསྡུས་པའི་ལམ་རིམ་ཆུང་ངུ་མཛད། འདི་སྙན་བརྒྱུད་དང། སྔ་མ་བཤད་བརྒྱུད་གཙོ་བོར་མཛད་པས་མན་ངག་གི་གནད་མི་འདྲ་བ་ཕན་ཚུན་
བསྣན་དུ་ཡོད་པར་གསུངས། དེ་ནས་དེ་དག་ཀྱང་ཉམས་ལེན་དུ་དྲིལ་བ་མི་ཤེས་པ་ན་རྗེ་རང་ཉིད་ཀྱིས། བཤད་པ་ཐམས་ཅད་ཉམས་ལེན་དུ་ཁྱེར་ཤེས་པ་སྲིད་མཐའ་རུ་སྣང་བས་སྐྱོང་རྒྱུ་ཉེ་བར་བསྡུས་པ་རེ་ཡང་གུད་དུ་བྱའོ་

[016B] དེའི་འགྲེལ་པ་ལྟ་བུར་ལྔ་པ་ཆེན་པོས་ལམ་རིམ་འཇམ་དཔལ་ཞལ་ལུང་མཛད། པཎ་ཆེན་བློ་བཟང་ཆོས་རྒྱན་གྱིས་བདེ་
ལམ༑ དེའི་འགྲེལ་པ་ལྟ་བུར་རྗེ་བཙུན་བློ་བཟང་ཡེ་ཤེས་ཀྱིས་མྱུར་ལམ་མཛད། དེ་ལྟར་རྗེའི་ལམ་རིམ་ཆེ་འབྲིང་ཆུང་བ་ཉམས་མགུར་བཅས་གསུམ་དང། དམར་ཁྲིད་དེ་བཞིའི་སྟེང་དྭགས་པོ་ངག་དབང་གྲགས་པའི་
ལེགས་གསུང་ཉིང་ཁུ་བསྣན་པས་དེ་བརྒྱད་ལ་ལམ་རིམ་ཁྲིད་ཆེན་བརྒྱད་དུ་གྲགས། དེ་དག་རྩ་འགྲེལ་གཅིག་འཐུས་མིན་པས་ཁྲིད་རྒྱུན་སོ་སོར་ཐོབ་དགོས་ཤིང། ཁྱད་པར་འཇམ་དཔལ་ཞལ་ལུང་ཁྲིད་རྒྱུན་རྒྱས་བསྡུས་
གཉིས་ལས། བརྒྱུད་འཛིན་དབུས་པ་དང་ལྷོ་པའི་ཁྱད་པར་གྱིས་དབུས་བརྒྱུད་དང། ལྷོ་བརྒྱུད་གཉིས་སུ་ཕྱེ་བ་གཉིས་ཀྱང་ཁྲིད་རྒྱུན་སོ་སོ་ནས་ཐོབ་དགོས། དྲུང་པ་རྟ་ཕུག་པ་ཡབ་སྲས་ཀྱིས་རྗེས་སུ་འཇམ་དཔལ་ཞལ་ལུང་
མཇལ་བ་ན། འདི་སྔ་ཙམ་ནས་མཇལ་ན་དམིགས་སྐོར་དེ་དག་ལ་དཀའ་ལས་དེ་ཙམ་མི་དགོས་པར་འདུག་པ་ལ་གསུངས་པ་ལྟར། མྱུར་ལམ་དམར་ཁྲིད་དང། འཇམ་དཔལ་ཞལ་ལུང་གཉིས་གཅིག་ལ་མེད་པའི་ཟབ་ཁྱད་གཅིག་ལ་ཡོད་
སྟོན་པ་སངས་རྒྱས་ཀྱིས་གསུངས་པ་ན་ལུང་རྒྱུན་ལས་ཁྲིད་རྒྱུན་ལོགས་སུ་མེད་ཀྱང་ཕྱིས་སུ་དེས་མི་གོ་བ་ན་ཁྲིད་རྒྱུན་ཟུར་དུ་བྱུང། ཁྲིད་ལ་བཤད་ཁྲིད་ཅེས་པ་ཚིག་གི་འབྲུ་གཉེར་ཏེ་སྤྲོས་བཤད་རྒྱས་པར་བྱེད་པ་ལ་ཟེར། དམར་ཁྲིད་

[017A]༄༅། །ཅེས་པ་སྨན་པ་མཁས་པས་རང་གི་སློབ་བུར་རོ་དམར་པོ་ཁ་ཕྱེ་ནས་དོན་ལྔ་སྣོད་དྲུག་སོགས་ཆགས་ཚུལ་དམར་རྗེན་དུ་ངོ་སྤྲོད་པ་ལྟར་ཚིག་གི་སྤྲོས་བཤད་མི་བྱེད་པར་མན་ངག་གི་སྙིང་པོ་དམར་
བཅངས་སུ་འདོམས་པ་ལ་ཟེར། ཉམས་ཁྲིད་ཅེས་པ་བླ་མས་ཉམས་མྱོང་གི་ཐོག་ནས་སློབ་མའི་རྒྱུད་ཐོག་གང་ཁྲེལ་དུ་འཆད་པ་ལ་ཟེར། མྱོང་ཁྲིད་ཅེས་པ་སློབ་མ་སྒྲུབ་ཁང་གི་ཉེ་སྐོར་ཕན་ཚུན་དུ་བཞག་ནས་དམིགས་སྐོར་རེ་
རེ་བསྟན་ཅིང་དེའི་མྱོང་བ་མ་སྐྱེས་བར་དམིགས་སྐོར་ཕྱི་མ་མི་སྟོན་པར་སྒོམ་དུ་འཇུག་དེ་སྐྱེས་པ་ན་དམིགས་སྐོར་ཕྱི་མ་སྟོན་པ་ལ་ཟེར། ཁྲིད་འདི་དག་ལ་ཉམས་མྱོང་གི་བྱིན་རླབས་ཀྱི་རྒྱུན་ཡང་འཇུག་རྒྱུ་ཡོད་ཅིང་རྒྱུད་འདུལ་བ་ལ་དེ་ཕན་
ཆེ༑ ད་ལམ་འདིར་ཡང་ཉམས་ཁྲིད་ཀྱི་ཚུལ་དུ་འབུལ་བ་ཡིན། དེས་ན་སྐལ་བ་ཆུང་བ་འགའ་ཞིག་ཐེངས་གཅིག་གཉིས་ལས་ཞུ་ལོང་མེད་པར་ཕྱོགས་ཕན་ཚུན་དུ་ཐོན་འགྲོ་བའི་དོན་གཉེར་ཅན་དག་ལ་ཕན་པའི་ཕྱིར་མྱུར་ལམ་དང་
འཇམ་དཔལ་ཞལ་ལུང་རྒྱས་བསྡུས་གཉིས། རྗེས་སུ་བདག་གཞན་མཉམ་བརྗེའི་མཚམས་སུ་བློ་སྦྱོང་དོན་བདུན་མ་རྣམས་སྦྲགས་ནས་ཞུ་བ་ཡིན། དེ་ཡང་ད་ལན་སྦྱིན་པའི་བདག་པོ་སྐུ་ངོ་གུང་འདས་པོ་རྣམ་གཉིས་ཀྱི་དགེ་རྩ་དང། རང་
ཡང་ལམ་རིམ་འཆད་ན་གཞན་དབང་བཀའ་ལྟ་བུའི་བླ་སློབ་གཉིས་ཀར་ཁེ་ཉེན་མགོ་སྦྲེལ་མེད་པའི་དོན་ཆེ་འབྱུང་ངེས་སྙམ་འཆད་པ་ལ་མི་མཚེར་བས། ཐམས་ཅད་ཀྱིས་ལག་ལེན་ལ་ཅི་ཐེབ་ཐེབ་དང། སྦྱིན་བདག་འདས་གསོན་

[017B]། །།   ༈    བླ་མ་རིན་པོ་ཆེའི་ཞལ་ནས། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང་ལས། རྒྱལ་
བའི་གསུང་རབ་ཀུན་གྱི་སྙིང་པོའི་དོན། །རྒྱལ་སྲས་དམ་པ་རྣམས་ཀྱིས་བསྔགས་པའི་ལམ། །སྐལ་ལྡན་ཐར་འདོད་རྣམས་ཀྱི་འཇུག་ངོགས་དེ། །ཇི་ལྟར་ནུས་བཞིན་བདག་གིས་བཤད་པར་བྱ། །ཞེས་གསུངས་པ་ལྟར། རྒྱལ་བའི་
གསུང་རབ་ཐམས་ཅད་ཀྱི་སྙིང་པོའི་བཅུད་བསྡུས་པ་ལྟ་བུ། སྐྱེས་བུ་ཆུང་ངུའི་སྐབས་ངན་སོང་ལས་ཡིད་འབྱུང་བའི་ངེས་འབྱུང་དང། འབྲིང་གི་སྐབས་འཁོར་བ་མཐའ་དག་ལས་ཡིད་འབྱུང་བའི་ངེས་འབྱུང་སོགས་ཀྱང་ལམ་གྱི་
རིམ་པ་འདི་ལྟ་བུ་ལམ་བརྟེན་ན་མི་འབྱུང་ཞིང། རྒྱལ་སྲས་དམ་པ་རྣམས་ཀྱིས་བསྔགས་པའི་ལམ་བྱང་ཆུབ་ཀྱི་སེམས་རིན་པོ་ཆེ་དང། ཐར་འདོད་སྐྱེ་བོའི་འཇུག་ངོགས་མཐའ་བྲལ་གྱི་ལྟ་བ་ལམ་གྱི་རིམ་པའི་འཁྲིད་ཚུལ་འདི་ལྟ་བུ་
ལ་ དེ་གསུམ་རྒྱུད་ལ་སྐྱེ་བ་ལམ་རིམ་ལ་བརྟེན་དགོས་པས། དེས་ན་ཐོག་མར་ཀུན་སློང་ལ་བདག་གིས་སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་སྐྱེས་བུ་གསུམ་གྱི་ལམ་གྱི་རིམ་པའི་ཉམས་ཁྲིད་ཞུས་ནས་ཉམས་སུ་ལེན་སྙམ་པ་སོགས་ཀུན་སློང་དང་ཀུན་སྤྱོད་ཐམས་ཅད་ལེགས་པར་གསལ་བཏབ་ནས་གསན་པར་ཞུ་

[018A]༄༅། །དེ་ཡང་གང་གསན་པར་བྱ་བའི་ཆོས་ནི། སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པའི་ཐེག་པ་མཆོག་གི་ཆོས་ལུགས། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། དཔལ་
མཉམ་མེད་ཇོ་བོ་ཆེན་པོ་དང་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བ་ལྟ་བུའི་གདམས་པ་ཟབ་མོ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་སྙིང་པོའི་གནད་ཐམས་ཅད་མ་ཚང་བ་མེད་པར་གང་ཟག་
གཅིག་འཚང་རྒྱ་བའི་ཉམས་ལེན་གྱི་རིམ་པར་བསྒྲིགས་པ། བྱང་ཆུབ་ལམ་གྱི་རིམ་པའི་ཉམས་ཁྲིད་མདོར་བསྡུས་སུ་འཆད་པ་ལ། དེ་ལ་ས་བཅད་ཀྱི་དབང་དུ་བྱས་ན། དངོས་གཞི་ས་བཅད་གཅིག་གཞིར་བཞག་དེའི་སྟེང་ནས་
ལམ་གྱི་རིམ་པའི་ངོ་བོ་ངེས་པ། གྲངས་ངེས་པ། གོ་རིམ་ངེས་པར་བྱས་ནས། ས་བཅད་འདིའི་ནང་དམིགས་སྐོར་འདི། གསུང་བཤད་འདི་ལྟར། ལུང་རིགས་འདི་དང། གཏམ་རྒྱུད་འདི། མན་ངག་འདི་ཡོད་ཅེས་ངེས་པར་བྱས་ནས་
བསྒོམ་དགོས་ཀྱི། ས་བཅད་མེད་པར་གང་བྱུང་བྱུང་དུ་བསྲེས་ནས་ཉན་ཅིང་སྒོམ་ན་རྒྱུད་ལ་ཕན་ཐོགས་པར་དཀའ་བ་དཔེར་ན། ཇ་མར་དང་ཚྭ་བུལ་སོགས་སྣོད་སོ་སོར་མེད་པར་བསྲེས་ནས་འཇོག་ཅིང་ལོངས་སྤྱོད་པ་བཞིན་ནོ། །དེ་ཡང་
ལམ་རིམ་ཆེ་ཆུང་གི་ས་བཅད་སོགས་མང་ཡང། རང་གང་གི་སྟེང་ནས་ཐོབ་པའི་ས་བཅད་གཞིར་བྱས་ནས་སྐྱོང་དགོས། ད་ལམ་བདག་གི་སྐྱབྶ་མན་ངག་དུ་མས་བརྒྱན་

[018B] སྒེར་དུ་བཅར་ནས་ཞུ་བ་སོགས་ཀྱིས་བརྩོན་པ་ཆེན་པོས་ཕྱོགས་གཅིག་ཏུ་བསྒྲིགས་ནས་ཡི་གེར་འཁོད་པ་འདི་བཞིན་རྒྱས་བསྡུས་འཚམས་ཤིང་
མྱོང་བ་འདོན་ལུགས་ཀྱི་ཁྱད་ཆོས་གཞན་དང་མི་འདྲ་བའི་གནད་མང་དུ་ཡོད་པས་འདིའི་སྟེང་ནས་ཞུ་ན། དེ་ལ་དཔལ་ནཱ་ལེན་དྲའི་མཁས་པ་རྣམས་ནི་སློབ་དཔོན་གྱི་ངག་དག་པ་དང། སློབ་མའི་རྒྱུད་དག་པ་དང། བཤད་བྱའི་ཆོས་དག་
པ་སྟེ། དག་པ་གསུམ་གྱི་སྒོ་ནས་འཆད་ལ། བྲི་ཀ་མ་ལ་ཤཱི་ལའི་མཁས་པ་རྣམས་ནི་ཆོས་རྩོམ་པ་པོའི་ཆེ་བ་དང། ཆོས་ཀྱི་ཆེ་བ་དང། དེ་ཇི་ལྟར་བཤད་ཅིང་ཉན་པའི་ཚུལ་གསུམ་སྔོན་དུ་གལ་ཆེ་བར་བཞེད་པའི་ཚུལ་གཉིས་ལས་འདིར་
ཕྱི་མ་ལྟར་འཆད་པར་བྱ་བ་ལ། བྱང་ཆུབ་ལམ་གྱི་རིམ་པའི་ཁྲིད་ལ་བཞི། ཆོས་ཁུངས་བཙུན་པར་བསྟན་པའི་ཕྱིར་མཛད་པ་པོའི་ཆེ་བ། གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་ཆེ་བ། ཆེ་བ་གཉིས་ལྡན་གྱི་ཆོས་ལ་ཉན་
བཤད་ཇི་ལྟར་བྱ་བའི་ཚུལ། གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པ་དང་བཞིའོ། །ས་བཅད་བཞི་པོ་འདི་ལམ་རིམ་ཆེན་མོའི་ས་བཅད་ཡིན་ཞིང། བདེ་མྱུར་སོགས་ལམ་རིམ་རྒྱས་བསྡུས་ཇི་འདྲ་ཞིག་འཆད་ཀྱང་འདི་མེད་
ན་ངེས་པ་མི་བསྐྱེད་པས་ཐོག་མར་སྦྱར་དགོས་པ་གསུང་རྒྱུན་དུ་ཡོད། དེས་ན་ཐོག་མར། ཆོས་ཁུངས་བཙུན་པར་བསྟན་པའི་ཕྱིར་མཛད་པ་པོའི་ཆེ་བ་ནི། དེ་ཡང་ཁ་སང་ཞུས་པ་ལྟར་ཉམས་སུ་བླང་བྱའི་ཆོས་ནི་རྒྱ་གར་མཁས་པའི་ལུགས་

[019A]༄༅། །བཞིན་སྟོན་པ་སངས་རྒྱས་ཀྱིས་གསུངས། པཎྜི་ཏས་གཏན་ལ་ཕབ། གྲུབ་པའི་དབང་ཕྱུག་རྣམས་ཀྱིས་བསྒོམས་ནས་ཉམས་རྟོགས་ཐུགས་རྒྱུད་ལ་འཁྲུངས་པ་ཞིག་དགོས་ཀྱི། རང་གི་ངོས་ནས་ཀྱང་དད་པ་དང་ཤེས་
བརྩོན་གྱིས་མི་ཡོང་བའི་ཁར། ཆོས་ཀྱང་ལྟར་སྣང་ཞིག་ཉམས་སུ་བླང་ན་འབྲས་བུ་གང་ཡང་མི་འབྱུང་ཞིང། ཤེས་རབ་དང་བརྩོན་འགྲུས་ཅན་མང་པོ་ཆུད་ཟོས་སུ་སོང་བ་མཐོང་ཆོས་ལྟར་ཡིན། གཞན་དུ་ཟབ་ཟབ་ལྟར་སྨྲ་བའི་དག་སྣང་སོགས་
ཇི་ལྟར་ཡིན་ཡང་སྔར་ཞུས་པ་ལྟར་ལྷའི་སྒྲུབ་ཐབས་འདྲ་དང། དེ་ལ་བརྟེན་ནས་ལས་ཚོགས་འདྲ་སྒྲུབ་པའི་ཐབས་ཙམ་ལས་ལམ་གྱི་གཙོ་བོ་རྣམ་གསུམ་ལ་མྱོང་བ་འདོན་ལུགས་ལྟ་ཅི། སྐྱབས་གསུམ་གྱི་ངོས་འཛིན་ཁྱད་པར་བ་ཞིག་ཀྱང་མི་
འབྱུང། དེས་ན་འདིར་ཆུ་འགོ་གངས་ལ་ཐུག་དགོས་པ་ལྟར་ཆོས་ཀྱི་འགོ་ཡང་སྟོན་པ་སངས་རྒྱས་ལ་ཐུག་པ་ཞིག་དགོས་པས། འདི་ལ་ལོང་ཡོད་ཅིང་རྒྱས་པར་འཆད་ཤེས་ན་སྟོན་པ་སངས་རྒྱས་ནས་བཟུང། བརྒྱུད་པའི་བླ་མ་ཀུན་གྱིས་
ལམ་འདི་ཉིད་ལ་བརྟེན་ནས་གོ་འཕང་བརྙེས་པའི་ཚུལ་གྱི་རྣམ་པར་ཐར་པ་འཆད་དགོས་ཀྱང་ཧ་ཅང་མང་བས་ཞུ་མ་ཁོམ་ཞིང། མདོར་བསྡུས་ཙམ་ཞུ་ན། ཞེས་སྟོན་པ་ནས་ཇོ་བོའི་བར་གྱི་བརྒྱུད་པའི་བཀའ་བབས་མི་འདྲ་བ་གཉིས་སུ་
བྱུང་ལུགས་དང། ཇོ་བོ་ནས་བརྒྱུད་པའི་ཆུ་བོ་གཅིག་འདྲེས་སུ་གྱུར་ཚུལ་རྣམས་མདོར་བསྡུས་ཏེ་གསུངས། དེ་ལྟར་ཇོ་བོ་ནས་བརྒྱུད་པའི་ཆུ་བོ་གཅིག་འདྲེས་སུ་གྱུར་ཏེ་ཇོ་བོས་བོད་དུ་བྱང་ཆུབ་ལམ་སྒྲོན་མཛད། ལམ་རིམ་ལམ་རིམ་

[019B] དེ་ཕྱིན་ཆད་ལམ་རིམ། ལམ་མཆོག་བསྟན་རིམ་སོགས་ཐམས་ཅད་ཀྱི་བཤད་བྱ་རྩ་བའི་གཞུང་དེ་ལམ་སྒྲོན་ཡིན་པས་ཇོ་བོ་ཡང་དེ་རྣམས་དོན་གྱིས་མཛད་པ་པོར་སོང་བས། རྗེ་བདག་ཉིད་ཆེན་པོས་ཀྱང་
དེ་མཛད་པ་པོ་ཉིད་འདིའི་ཡང་མཛད་པ་པོའོ་ཞེས་གསུངས་པ་རེད། དེས་ན་འདིར་ཇོ་བོའི་རྣམ་ཐར་རྒྱས་པར་འཆད་དགོས་མོད། དེ་ཙམ་མི་ལྕོགས་ཀྱང་མདོར་བསྡུས་ཙམ་ཞུ་ན། དེ་ལ་གསུམ། རིགས་ཕུན་སུམ་ཚོགས་
པར་སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ། བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལོ། །དང་པོ་རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ་ལ། ཇོ་བོ་ཆེན་པོ་འཁྲུངས་པའི་ཡུལ་ནི་
རྒྱ་གར་ཤར་ཕྱོགས་ཟ་ཧོར་གྱི་ཡུལ་བྷཾ་ག་ལ་ཞེས་བྱ་བའི་གྲོང་ཁྱེར་ཆེན་པོ་ཉེ་སྐོར་གྱི་འབངས་མི་ཁྱིམ་འབུམ་ཕྲག་གཅིག་འབངས་ཀྱི་སྐྱེ་བོ་སྟོང་ཕྲག་སོ་ལྔ་ཡོད་པ། ཕོ་བྲང་གསེར་གྱི་རྒྱལ་མཚན་ཅན་ཞེས་བྱ་བ་གསེར་གྱི་རྒྱ་ཕུབས་བཅུ་
གསུམ་དང། གསེར་གྱི་རྒྱལ་མཚན་སྟོང་ཕྲག་ཉེར་ལྔ་ཡོད་པ། ལོངས་སྤྱོད་མངའ་ཐང་ཤིན་ཏུ་ཆེ་བ་ཞིག་ཡིན། དེར་ཡབ་རྒྱལ་པོ་དགེ་བའི་དཔལ་དང། ཡུམ་དཔལ་མོ་འོད་ཟེར་ཅན་གཉིས་ཀྱི་སྲས་སུ་ངོ་མཚར་བའི་ལྟས་དུ་མ་དང་བཅས་སྐུ་བལྟམས་
སོ༑ ༑གཉིས་པ་རྟེན་དེ་ལ་ཡོན་ཏན་བརྙེས་པའི་ཚུལ་ནི། དེ་ནས་རྒྱལ་སྲས་གཞོན་ནུ་དེ་འཁྲུངས་ནས་ཟླ་བ་བཅོ་བརྒྱད་ལོན་པ་ན། ཉེ་འགྲམ་གྱི་གཙུག་ལག་ཁང་བི་ཀཱ་མ་ལ་པུ་རིར་ཡབ་ཡུམ་གྱིས་གདན་དྲངས་པ་ན། ལམ་དུ་གྲོང་ཁྱེར་གྱི་སྐྱེ་བོ་ཐམས་ཅད་

[020A]༄༅། །རྒྱལ་སྲས་གཞོན་ནུ་དེ་མཇལ་བའི་ཕྱིར་ལྷགས་པའི་མི་ཁྲོམ་ཆེན་པོ་གཟིགས་པ་ན། འདི་དག་སུ་ཡིན་ཞེས་ཡབ་ཡུམ་ལ་དྲིས་པས། ཡབ་ཡུམ་གྱིས་འདི་དག་ཁྱོད་ཉིད་ཀྱི་འབངས་འཁོར་ཡིན་ནོ་ཞེས་ཞུས་པ་ན། སྙིང་རྗེ་ཆེན་པོས་
གཟིགས་ཏེ། འདི་དག་བདག་བཞིན་ཕ་མ་ཕུན་ཚོགས་ཤིང། །རྒྱལ་སྲིད་མངའ་ཐང་བསོད་ནམས་འབར་བ་ཡི། །མི་དབང་སྲས་ཀྱི་ཐུ་བོར་རབ་བསྐྲུན་ཏེ། །ཐམས་ཅད་དམ་པའི་ཆོས་ཀྱིས་འཚོ་བར་ཤོག་ཅེས་གསུང་སྙན་པོས་
བརྗོད་པ་ན་ཐམས་ཅད་ཤིན་ཏུ་ངོ་མཚར་བར་གྱུར། དེ་ནས་གཙུག་ལག་ཁང་དུ་ཕེབས་པ་ན་ཡབ་ཡུམ་སོགས་གཞན་ཐམས་ཅད་ཀྱིས་ནི་ཚེ་རིང་ཞིང་ནད་མེད་པ་དང། ལོངས་སྤྱོད་ཕུན་སུམ་ཚོགས་པ། ཕྱི་མ་ངན་སོང་དུ་མི་ལྟུང་བ། བདེ་
འགྲོར་སྐྱེ་བ་སོགས་སྨོན་ལམ་བཏབ། རྒྱལ་སྲས་བདག་ཉིད་ཆེན་པོ་འདིས་ནི། བདག་ནི་དལ་འབྱོར་མི་དབང་ལུས་ཐོབ་ཅིང། །སྐྱོན་མེད་དབང་པོས་དཀོན་མཆོག་གསུམ་མཐོང་ཞིང། །རྟག་ཏུ་གུས་པས་དཀོན་མཆོག་སྤྱི་བོར་བླང། །དེ་རིང་
ཉིད་ནས་སྐྱབས་གནས་མཛད་དུ་གསོལ།    ༈    །ནམ་ཡང་ཁྱིམ་པའི་ཆོས་ཀྱིས་མ་བཅིངས་པར། །དགེ་འདུན་དབུས་སུ་ཆོས་འབྱོར་ཐོབ་པ་དང། །ང་རྒྱལ་མེད་པར་དཀོན་མཆོག་མཆོད་བྱེད་ཅིང། །སྐྱེ་བོ་ཡོངས་ལ་སྙིང་རྗེས་བལྟ་བར་ཤོག་ཅེས་སྨོན་ལམ་
མཛད། རྒྱལ་སྲས་འཁྲུངས་ནས་ཟླ་བ་བཅོ་བརྒྱད་ལས་མ་སོང་བའི་སྐུ་ཆུང་ངུ་དེས་སྐྱབས་འགྲོ་དང། སེམས་བསྐྱེད་ལས་བརྩམས་ཏེ་གསུངས་འདི་ལྟ་བུ་གསུངས་པའི་རྣམ་ཐར་འདི་ཙམ་ཡང་ཤིན་ཏུ་དད་པའི་གནས་ཡིན། དེ་ནས་རིམ་གྱིས་སྐུ་ནར་སོན་ཏེ་བཀའ་

[020B] དེ་ནས་རྒྱལ་བུས་ལོ་གསུམ་ལོན་པ་ན། །རྩིས་དང་ཡི་གེ་སྒྲ་ལ་མཁས་པར་གྱུར། །དེ་ནས་རྒྱལ་བུས་ལོ་དྲུག་ལོན་པ་ན། །ཕྱི་ནང་གཉིས་ཀྱི་བྱེ་བྲག་ཕྱེད་པར་གྱུར། །ཞེས་གསུངས་པ་ལྟར་མཁས་པར་གྱུར། ཕྱི་ནང་གི་བྱེ་བྲག་
འབྱེད་ཤེས་པ་ཤིན་ཏུ་དཀའ་བ་ཞིག་ཡིན་ཚོད་གདའ་སྟེ། ཇོ་བོས་རྒྱ་གར་ན་ཕྱི་ནང་གི་བྱེ་བྲག་འབྱེད་ཤེས་པ་ང་དང། ནཱ་རོ་པ། ཤཱནྟི་པ་གསུམ་ལས་མེད། ནཱ་རོ་པ་འདས། ང་བོད་དུ་འོང། ད་ཙ་ན་རྒྱ་གར་ན་ཡང་ངན་ཏེ་མཆི་ཞེས་གསུངས་པས། ཇོ་བོས་
དགུང་ལོ་དྲུག་ལོན་པ་ན་ཕྱི་ནང་གི་བྱེ་བྲག་ཕྱེད་པ་ནི་དེ་དུས་ནས་ཤིན་ཏུ་མཁས་པའི་རྟགས་ཡིན་པར་སྣང། དེ་ནས་རྒྱལ་སྲས་དགུང་ལོ་བཅུ་གཅིག་ལོན་པ་ན། རྒྱལ་པོའི་བུ་མོ་བཙུན་མོར་འོས་པ་མང་པོས་གླུ་གར་སོགས་རྒྱལ་བུ་ཆགས་པའི་སྦྱོར་བ་སྣ་ཚོགས་བསྒྲུབས་
ཀྱང་ཐུགས་ཡིད་འབྱུང་སྐྱོ་ཤས་ཀྱི་བསྐུལ་མར་གྱུར། ལྷག་པར་སྒྲོལ་མའི་སྤྲུལ་པ་བུ་མོ་སྔོ་སངས་མ་ཞིག་གིས། ལྷ་ཅིག་མ་ཆགས་མ་ཆགས་སྐལ་བ་ཅན། །འདམ་བུའི་ཚལ་དུ་གླང་པོ་བྱིང་བ་ལྟར། །འདོད་པའི་འདམ་འདིར་དཔའ་བོ་ཁྱོད་བྱིང་ན། །ཚུལ་
ཁྲིམས་གོས་ཅན་བསྣུབས་པར་མི་འགྱུར་རམ། །ཞེས་བསྐུལ་བ། མ་ཆགས་དང་པོ་ཚེ་འདི་དང། གཉིས་པ་འཁོར་བ་ལ་བྱ། དེ་ཡང་གླང་པོ་བྱིང་བ་དཔེར་གསུངས་པ་ནི་ལུས་ཆེ་བས་སྲོག་ཆགས་གཞན་འདམ་དུ་བྱིང་བ་ལས་ཐོན་དཀའ། དཔེ་དེ་བཞིན་དུ་དཔའ་
བོ་ཁྱོད་བྱིང་ན་ཞེས་པའང། མི་ཕལ་པ་ཞིག་སྤྱོད་པ་ངན་པར་ཤོར་ཡང་རང་ཙམ་ལས་བསྟན་འགྲོ་ལ་ཆེར་གནོད་མི་ནུས། བླ་སྤྲུལ་ཆེན་པོ་དག་གི་མཛད་སྤྱོད་ཉེས་ན་ཡུལ་ཚོ་རེའི་བསྟན་པ་ཉམས་སྨད་པར་བྱེད། རེ་རེའི་མཛད་སྤྱོད་ཚུལ་བཞིན་གྱུར་ན་ཡུལ་

[021A]༄༅། །དེའི་བསྟན་པ་རྒྱས་པར་བྱེད་པས། དེས་ན་ཁྱེད་ཅག་སྐྱེས་ཆེན་རྣམས་ཀྱིས་མཁས་བཙུན་བཟང་གསུམ་དང། དགེ་ལྡན་ལྟ་གྲུབ་གཙང་མར་སྐྱོང་བ་ཤིན་ཏུ་གལ་ཆེ་ཞེས་འཕྲོས་བཤད་ཀྱི་ཚུལ་དུ་ཞུས་པ་ཡིན། དེ་ལྟར་བ་སྐུལ་བ་ལ་
རྒྱལ་སྲས་གཞོན་ནུ་དེ་ཡང་ཤིན་ཏུ་དགྱེས་པའི་ལན་མཛད། དེ་ནས་མ་འགྱངས་པར་རྒྱལ་བུ་རྟ་པ་བརྒྱ་དང་སུམ་ཅུ་བཅས་དམག་གི་ཆས་སུ་ཞུགས་ཏེ་ཐབས་མཁས་ཀྱི་མཛད་པས་རི་བྲག་བསྐོར་བ་ལྟར་མཛད་ནས་དོན་དུ་བླ་མ་འཚོལ་དུ་བྱོན་པས་
རི་བྲག་གཅིག་ན་བྲམ་ཟེ་ཛེ་ཏཱ་རི་བཞུགས་པ་དང་མཇལ། དེས་སྐྱབས་སེམས་གནང་ནས་ནཱ་ལེན་དྲར་ཐོག་མེད་ནས་འབྲེལ་བའི་བླ་མ་བྱང་ཆུབ་བཟང་པོ་ཡོད་དེར་སོང་གསུངས། དེ་ནས་བླ་མ་བྱང་ཆུབ་བཟང་པོ་དང་མཇལ། རིན་པོ་ཆེའི་མཆོད་པས་མཉེས་
པར་མཛད། བླ་མས་མཉམ་གཞག་མཛད་ནས་སྒོ་གསུམ་བྱིན་གྱིས་བརླབས། སེམས་བསྐྱེད་ཀྱི་གདམས་པ་མང་དུ་གནང། དེས་བླ་མ་རིན་པའི་ཁུ་བྱུག་གི་དྲུང་དུ་བཏང། དེས་ཀྱང་སེམས་བསྐྱེད་དང་གདམས་པ་གནང་ནས་སྔོན་གྱི་བླ་མ་ཨ་ཝ་དྷཱུ་ཏཱི་པ་
མཇལ་དུ་བཏང། དེ་དང་མཇལ་བ་ན། བླ་མས་དེ་རིང་རྒྱལ་པོའི་ཁབ་ཏུ་སོང། ཁྱིམ་གྱི་ཉེས་དམིགས་ལྟོས་ལ་ཤོག་གསུངས། དེ་ལྟར་ཕེབས་ཕན་ཡབ་ཡུམ་དགྱེས་ནས། ཟླ་བའི་སྙིང་པོ་ཁྱོད་ནི་གང་དུ་ཕྱིན། དུབ་པར་མ་གྱུར་ཏམ། ཤེས་པ་མ་སྐྱོའམ་
སླེབས་པ་ལེགས། ཞེས་ཞུས་པ་དང་ལན་དུ། ཐུབ་པའི་སྐྱབས་གནས་བླ་མ་འཚོལ་དུ་ཕྱིན། །རི་བྲག་དག་ཏུ་དབེན་གནས་འཚོལ་དུ་ཕྱིན། །གང་དུ་ཕྱིན་ཀྱང་འཁོར་བའི་ཉེས་དམིགས་མཐོང། །སུ་དང་འགྲོགས་ཀྱང་འཁོར་བའི་ཉེས་དམིགས་བཤད།།

[021B] །གོ་སྐབས་ཕྱེ་ཞིག་བདག་ནི་ཆོས་ལ་འགྲོ་ཞེས་གསུངས་པ་དང། ཡབ་ཡུམ་གྱིས། འཁོར་བས་སྐྱོན་རྒྱལ་སྲིད་བཟུང་ལ་དཀོན་མཆོག་ལ་མཆོད་པ། དབུལ་ཕོངས་ལ་སྦྱིན་པ། གཙུག་ལག་ཁང་བཞེངས་ལ་
དགེ་འདུན་སྤྱན་འདྲེན་པ་སོགས་བྱས་ན་ཀུན་ཏུ་བདེ་བར་འགྱུར་ཚུལ་ཞུས་པ་ན། ངེད་ཀྱིས་འཁོར་བ་འདི་ལ་ཆེར་བལྟས་པས། རྒྱལ་སྲིད་ལ་ཆགས་པའི་སྣང་བ་ནི་རྡུལ་ཙམ་ཡང་མི་གངཱོ། །གསེར་གྱི་ཕོ་བྲང་དང་བཙོན་རྭ་ལ་ཁྱད་མེད། བཙུན་མོ་དང་བདུད་ཀྱི་
བུ་མེ་ལ་ཁྱད་མེད། ཁ་ཟས་མངར་གསུམ་དང། ཁྱི་ཤ་རྣག་ཁྲག་ལ་ཁྱད་མེད། དར་ཟབ་གོས་རྒྱན་གྱིས་མཛེས་པ་དང། མི་གཙང་ཁྲོད་དུ་ལྭ་བ་གྱོན་པ་ལ་ཁྱད་པར་ཅུང་ཟད་ཀྱང་མི་གདའ་བས་ད་ནགས་སུ་བསམ་གཏན་སྒོམ་དུ་འགྲོ། ཉི་མ་
དེ་རིང་ང་ལ་ཤ་དང་འོ་མ་སྦྲང་རྩི་བུ་རམ་ཅུང་ཞིག་ཐུགས་ལ་ཐོགས། རྗེ་བཙུན་ཨ་ཝ་དྷཱུ་ཏཱི་པའི་དྲུང་དུ་འགྲོ་གསུངས་ནས་གླུར་བླངས་པ་དང། ཡབ་ཡུམ་གཉིས་ཀྱིས་གང་འདོད་བྱེད་དུ་གནང། དེ་ནས་རྟ་པ་སྟོང་དང་བཅས་ནགས་སུ་ཕེབས། ཨ་ཝ་
དྷཱུ་ཏཱི་པའི་ཞབས་ལ་གཏུགས། དེས་སེམས་བསྐྱེད་ཐེག་ཆེན་དབང་བསྐུར་ཡང་མཛད། རི་ནག་པོའི་གཙུག་ལག་ཁང་དུ་དཔལ་ལྡན་རཱ་ཧུ་ལའི་དྲུང་དུ་སོང། དེ་ཡང་སྔོན་གྱི་བླ་མ་ཡིན་གསུངས། དེ་ནས་བླ་མ་རཱ་ཧུ་ལའི་དྲུང་དུ་བྱོན་པ་ན། བླ་
མས་རྒྱུད་གསུང་གིན་ཡོད་པས་ཚུར་གཟིགས། ཆོས་འདོད་ནས་འོངས་པ་མཁྱེན་ཡང་བསྡིགས་པར་བྱ་བའི་ཕྱིར་རྒྱལ་བུའི་སྟེང་དུ་ཐོག་ཅིག་ཕབ་པ་ན། ཐོག་དེ་མུ་སྟེགས་ནག་པོའི་མཆོད་རྟེན་རི་ལ་སོང། འཁོར་གྱི་རྣལ་འབྱོར་བ་རྣམས་ཀྱིས་བླ་མ་ལ་སུ་

[022A]༄༅། །ཡིན་ཞུས་པས། འདི་སྐྱེ་བ་ལྔ་བརྒྱ་ལྔ་བཅུ་རྩ་གཉིས་སུ་མཁས་པ་པཎ་ཆེན་གྱི་ལུས་ཤ་སྟག་ཏུ་ལེགས་པར་བརྒྱུད་པ། དེང་སང་བྷཾ་ག་ལར་ཆོས་རྒྱལ་དགེ་བ་དཔལ་གྱི་སྲས་སུ་གྱུར་ཀྱང། རྒྱལ་སྲིད་ལ་
མ་ཆགས་པར། དཀའ་བ་སྤྱོད་པར་འདོད་པ་ཡིན་འདུག་གསུངས་པས་ཀུན་ངོ་མཚར་སྐྱེས་ནས་བཞེངས་ཏེ་བསུ་བ་བྱས། མཇལ་མ་ཐག་བླ་མ་དམ་པ་གསན་དུ་གསོལ། ཁྱིམ་ནས་བྱུང་སྟེ་ཐར་པ་སྒྲུབ་འདོད་ཀྱང། །འདི་ལྟར་གྲགས་པའི་རིགས་
བརྒྱུད་ཐོབ་པ་ཡིས། །བྷ ་ག་ལ་རུ་ཁོ་བོ་འཆིང་ཉེན་གདའ། །ཛེ་ཏཱ་རི་དང་བྱང་ཆུབ་བཟང་པོ་དང། །རིག་པའི་ཁྱུ་བྱུག་ཨ་ཝ་དྷཱུ་ཏཱི་པ། །དངོས་གྲུབ་བརྙེས་པའི་བླ་མ་བསྟེན་གྱུར་ཀྱང། །ད་དུང་རྒྱལ་སྲིད་གནས་ལས་གྲོལ་མ་གྱུར། །ད་ནི་བླ་མ་ཁྱེད་ཀྱི་
དྲུང་དུ་བཏང། །བདག་ལ་ཐེག་ཆེན་སེམས་བསྐྱེད་དབང་བསྐུར་གྱིས། །ངེས་པར་འཆིང་བ་འདི་ལས་བསྒྲལ་དུ་གསོལ། །ཞེས་ཞུས་པས་ཉིན་ཞག་བཅུ་གསུམ་བར་དུ་དགྱེས་བཞིན་དུ་རྒྱལ་བུ་གཅིག་པུ་ལ་ཡི་དམ་དགྱེས་པ་རྡོ་རྗེའི་དབང་བསྐུར་གདམས་
ངག་ཚང་བར་གནང། གསང་མཚན་ཡེ་ཤེས་གསང་བའི་རྡོ་རྗེར་བཏགས། དེ་ནས་བླ་མ་རཱ་ཧུ་ལས། འཇིགས་པའི་གྲུབ་ཐོབ་ཕོ་མོ་གཅེར་བུ་བརྒྱད་ལ་རྒྱལ་བུ་འདིའི་ཕྱི་འབྲང་བྱས་ལ་བྷ ་ག་ལར་སོང། ཡབ་རྒྱལ་པོའི་བསམ་པ་བསྒྱུར། རྒྱལ་བུ་
འདི་རྒྱལ་སྲིད་ཕྲོལ་ལ་བླ་མ་ཨ་ཝ་དྷཱུ་ཏཱིའི་དྲུང་དུ་སླར་སྐྱོལ་གསུངས། རྒྱལ་བུས་ཀྱང་དེའི་ཚེ་ཧེ་རུ་ཀའི་ཆས་མཛད་ནས་ཕེབས་པས་ཕོ་བྲང་གི་ཉེ་འཁོར་དུ་སླེབས་པའི་ཚེ། ཀུན་གྱིས་བལྟས་པས་ངོ་ཡང་ཤེས། འཇིགས་པ་ཡང་སྐྱེས། ཟླ་བ་གསུམ་དུ་

[022B] ཀུན་གྱིས་རྒྱལ་སྲིད་སྤོང་བར་ཁོ་ཐག་བཅད། ཐམས་ཅད་འཕྲེང་ཞིང་རང་སར་མཆིམ་འབྱིན། ལྷག་པར་དུ་ཡབ་ཀྱི་ཞལ་ནས། ཨེ་མ་བུ་ཁྱོད་ལེགས་པར་བཙས་པའི་ཚེ། །ཡ་
མཚན་ལྟས་མཐོང་རྒྱལ་སྲིད་སྐྱོང་སྙམ་ནས། །དགའ་བའི་སེམས་ཀྱིས་ཡིད་དབང་སོས་པར་གྱུར། །ད་ནི་ནགས་ཁྲོད་བསྟེན་བློ་ཇི་ལྟར་ལགས། །ཞེས་གསུངས་པ་དང། རྒྱལ་བུས་དེའི་ལན་དུ། ཅི་གསུང་བདག་གིས་རྒྱལ་སྲིད་བཟུང་གྱུར་ན།།
ཚེ་འདིར་ཡུད་ཙམ་ཡབ་དང་འགྲོགས་མོད་ཀྱང། །སྐྱེ་བ་གཏན་དུ་ཕ་བུར་མི་ཤེས་ཤིང། །ཕན་གནོད་མེད་ན་ཤིན་ཏུ་མཚང་བ་ཡིན། །བདག་གིས་རྒྱལ་སྲིད་ཆེན་པོ་རབ་སྤངས་ནས། །ངེས་པར་རྣམ་གྲོལ་བྱང་ཆུབ་ལམ་བསྒྲུབས་ན། །སྐྱེ་བ་གཏན་དུ་དགའ་
བདེར་འགྲོགས་སུ་འོང། །དེ་ཕྱིར་བདག་ལ་གོ་སྐབས་སྩལ་དུ་གསོལ། །ཞེས་ཞུས་པ་དང། ཡུམ་གྱི་ཞལ་ནས། ཅི་ཕན་བུ་འདི་ཤིན་ཏུ་འཕྲེང་ན་ཡང། །སྐྱེ་དགུ་ཀུན་ལ་ལས་ཀྱི་འཕེན་པ་གཙོ། །སྐྱེས་མཆོག་གང་དུ་བདེ་བར་ཆོས་ལ་ཐོང། །ཕྱིས་
ནས་གཏན་དུ་འགྲོགས་པའི་སྨོན་ལམ་འཚལ། །ཞེས་གསུངས་ནས་གནང་བ་བྱིན། དེ་ནས་རྒྱལ་བུས་ནང་པར་ཐོ་རངས་རྣལ་འབྱོར་ཕོ་མོ་རྣམས་དང་ལྷན་ཅིག་ནགས་ཁྲོད་དུ་བླ་མ་ཨ་ཝ་དྷཱུ་ཏཱིའི་སར་བྱོན་དབུ་མའི་ཆོས་རྣམས་བསླབ། ལས་
འབྲས་ཕྲ་ཞིབ་ཀྱང་བསྟན། དགུང་ལོ་ཉེར་གཅིག་ནས་ཉེར་དགུའི་བར་ཨ་ཝ་དྷཱུ་ཏཱིའི་སྤྱོད་པ་བསྐྱངས། མདོར་ན་བླ་མའི་དྲུང་དུ་ཐོས་བསམ་སྒོམ་གསུམ་སྟན་ཐོག་གཅིག་ཏུ་སྒྲུབ་པར་མཛད་དེ། བེ་བུམ་སྔོན་པོ་ལས། ལོ་བདུན་རྗེས་སུ་འབྲང་

[023A]༄༅། །བའི་ཨ་དྷཱུ། །ཞེས་གསུངས། རྒྱལ་པོའི་ཕོ་བྲང་རྒྱལ་མཚན་ཅན་ན་མི་ཁྱིམ་འབུམ་ཕྲག་གཅིག་དང། ཁྲུས་ཀྱི་རྫིང་བུ་སྟོང་ཕྲག་ཉི་ཤུ་རྩ་ལྔ། སྐྱེད་མོས་ཚལ་བདུན་བརྒྱ་ཉི་ཤུ། ཏཱ་ལའི་ལྗོན་ཤིང་སྟོང་ཕྲག་ང་དྲུག་
འབངས་ཀྱི་སྐྱེ་བོ་སྟོང་ཕྲག་སོ་ལྔ་དང། རྭ་བ་རིམ་པ་བདུན་གྱིས་བསྐོར་བ། བར་གྱི་ཟམ་པ་སུམ་བརྒྱ་རེ་གསུམ། གསེར་གྱི་རྒྱལ་མཚན་སྟོང་ཕྲག་ཉེར་ལྔ། དབུས་ཀྱི་ཕོ་བྲང་རྒྱ་ཕུབས་བཅུ་གསུམ་པ། ལོངས་སྤྱོད་སྤྱི་རྒྱ་ནག་སྟོང་ཁུན་
རྒྱལ་པོ་དང་མཉམ་པ་ཡོད་འདུག་ཇོ་བོ་ཆེན་པོ་དེས་དེ་ལྟ་བུའི་རྒྱལ་སྲིད་སྟོབས་འབྱོར་མངའ་ཐང་འགྲན་ཟླ་མེད་པ་དེ་འཆིལ་མའི་ཐལ་བ་བཞིན་དོར་ནས་ཆོས་ལ་གཤེགས་ཤིང། བདག་ཅག་གི་སྟོན་པས་འཁོར་ལོས་བསྒྱུར་བའི་རྒྱལ་སྲིད་ཕྱག་མཐིལ་
ན་ཡོད་པ་མཆིལ་མའི་ཐལ་བ་བཞིན་དོར་ནས་རབ་ཏུ་བྱུང་བར་མཛད་འདུག་ན། དེ་དག་གི་རྣམ་ཐར་ལ་མིག་ཡར་བལྟས་ཀྱིས་སློབ་དགོས། ད་ལྟ་རང་ཅག་རྣམས་ཁྱོད་ཚངས་སྤྱོད་ཐོངས་དང་རྫོང་དཔོན་ཞིག་ཏུ་བསྐོ་ཟེར་ན་ཐེ་ཚོམ་མེད་
པར་ནུས་ཚོད་དུ་འདུག་རྒྱལ་སྲིད་ལྟར་བཞག་ཤག་སྣ་ཁུང་ཙམ་གྱི་ཀ་ཆ་ཡང་བློས་ཐོང་དཀའ། དེ་ལྟར་ཇོ་བོ་ཆེན་པོས་རྒྱལ་སྲིད་མཆིལ་མའི་ཐལ་བ་བཞིན་དོར་ནས་ལོ་བདུན་རིང་བླ་མ་ཨ་ཝ་དྷཱུ་ཏཱི་པ་གཙོ་བོར་བསྟེན་ཅིང་
གཞན་ཡང་དངོས་གྲུབ་བརྙེས་པའི་བླ་མ་དུ་མའི་སྤྱན་སྔར་རྡོ་རྗེ་ཐེག་པ་ལ་སྦྱངས་པས་གཞུང་དང་གདམས་ངག་མ་ལུས་པ་ལ་མཁས་པར་གྱུར་ཏེ་གསང་སྔགས་ལ་ང་ཉིད་མཁས་སོ་སྙམ་དུ་དགོངས་པ་བྱུང་བ་ན། ཌཱ་ཀི་མ་རྣམས་ཀྱིས་

[023B]ད་ནི་ཚེ་འདི་ལ་སྔགས་ཀྱི་བརྟུལ་ཞུགས་ཀྱི་སྤྱོད་པ་སྤྱད་དེ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་ཞིག་བྱ་སྙམ་དུ་དགོངས་པ་ན། བླ་
མ་རཱ་ཧུ་ལ་གུཔྟ་རྫུ་འཕྲུལ་གྱིས་རྩིག་པ་ལ་ཡང་མ་ཐོགས་པར་ཐལ་བྱུང་དུ་བྱོན་ནས། ཁྱོད་ཀྱིས་སེམས་ཅན་བཞག་ནས་གར་ཆ། རབ་ཏུ་བྱུང་ཞིག་དང་བསྟན་པ་དང་འགྲོ་བ་མང་པོ་ལ་ཕན་པར་འདུག་གསུང། དཔལ་ཧེ་རུ་ཀ་མདུན་
གྱི་ནམ་མཁར་དངོས་སུ་བྱོན་ནས་ཀྱང་བསྐུལ། བདག་ཅག་གི་སྟོན་པ་ཐུབ་པའི་དབང་པོ་དང། མགོན་པོ་བྱམས་པས་ཀྱང་མནལ་ལམ་དུ་རབ་ཏུ་བྱུང་བར་བསྐུལ་ཏེ། ཕལ་ཆེན་སྡེ་པའི་མཁན་པོ་སྦྱོར་ལམ་བཟོད་པ་བ་ཚུལ་ཁྲིམས་སྲུང་
བ་ཞེས་བྱ་བ་ལས་རབ་ཏུ་བྱུང་ཞིང་བསྙེན་པར་རྫོགས་པར་མཛད། དེ་ལྟར་དགུང་ལོ་ཉི་ཤུ་རྩ་དགུ་ལ་རབ་ཏུ་བྱུང། བླ་མ་བརྒྱ་དང་ལྔ་བཅུ་རྩ་བདུན་བསྟེན་ནས་རིག་གནས་མཐའ་དག་དང། མདོ་སྔགས་ཀྱི་གསུང་རབ་གདམས་པ་
དང་བཅས་པ་ཐམས་ཅད་སྦྱངས། ཁྱད་པར་བླ་མ་དྷརྨཱ་རཀྵི་ཏའི་སྤྱན་སྔར་འདུལ་བ་ལུང་སྡེ་བཞིའི་གནད་ཀུན་བསྡུས་ཤིང། མངོན་པ་སྡེ་བདུན་ཀུན་བསྡུས་པའི་བསྟན་བཅོས་བྱེ་བྲག་ཏུ་བཤད་པ་ཆེན་པོ་ཞེས་བྱ་བ་བམ་པོ་བརྒྱུད་བརྒྱ་
ཙམ་ཡོད་པའི་བསྟན་བཅོས་ཆེན་པོ་དེ་ལོ་བཅུ་གཉིས་ཀྱི་བར་དུ་གསན་ནས་མཐའ་ཆོད་པར་སྦྱངས། སྡེ་པ་བཅོ་བརྒྱད་པོ་སོ་སོའི་བྱིན་ལེན་རུང་ཆུ་སོགས་ཕྱག་ལེན་ཕྲ་མོ་མཐའ་དག་མ་འདྲེས་པར་མཁྱེན་ནས་འཕགས་ཡུལ་གྱི་སྡེ་པ་བཅོ་བརྒྱད་པོ་

[024A]༄༅། །ཐམས་ཅད་ཀྱི་གཙུག་གི་ནོར་བུར་གྱུར་ཏོ། །དེ་ལྟར་མདོ་སྔགས་ཀྱི་ཆོས་འཕགས་ཡུལ་ན་དེ་དུས་བཞུགས་པ་མཐའ་དག་གསན་ཅིང་ཐུགས་ཉམས་སུ་བཞེས་ནས་མྱུར་དུ་འཚང་རྒྱ་བ་ལ་ལམ་གང་ཞིག་མྱུར་སྙམ་པ་ནར་མར་ཡོད་
པ་ན་རི་ནག་པོའི་ཁོང་གསེང་ན་བཞུགས་པའི་བླ་མ་རཱ་ཧུ་ལ་གུཔྟས་མངོན་པར་ཤེས་པས་མཁྱེན་ཏེ། དེར་བྱོན་ནས་ཇི་བོ་ལ་གསུངས་པ། ཡི་དམ་གྱི་ལྷ་ཞལ་མཐོང་བ་དང། དཀྱིལ་འཁོར་གྱི་ལྷ་ཚོགས་མང་པོ་མངོན་དུ་གྱུར་པ་དང། ཐུན་
མོང་གི་དངོས་གྲུབ་མང་པོ་ཐོབ་པ་དང། ཏིང་ངེ་འཛིན་རི་རྒྱུད་ཙམ་ཡོད་པས་གར་ཡང་མི་ཕྱིན། བྱམས་པ་དང་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོངས། ཐུགས་རྗེ་ཆེན་པོ་སྙིང་རྗེའི་ལྷ་ཡིན་པས་ཡི་དམ་དུ་ཟུངས། འཁོར་བ་
མ་སྟོངས་ཀྱི་བར་དུ་སེམས་ཅན་གྱི་དོན་བྱེད་པར་དམ་འཆོས་ཤིག་གསུངས། ཡང་རྡོ་རྗེ་གདན་གྱི་ཁོར་ས་ན་ཕར་སྐོར་བ་མཛད་པའི་ཚེ་ལྡེར་བཟོ་གཅིག་གིས་གཅིག་ལ་དྲི་བ་དང་ལན་འདེབས་པའི་ཚུལ་དང། རྡོ་རྗེ་
གདན་གྱི་ལྷོ་ཕྱོགས་ཀྱི་ནམ་མཁའ་ལ་མིའི་ལུས་ལས་འདས་པའི་བུ་མོ་གཉིས་གཅིག་གིས་གཅིག་ལ་དྲི་བའི་ཚུལ་དུ། མྱུར་དུ་མངོན་པར་རྫོགས་པར་འཚང་རྒྱ་བར་འདོད་པས་ཆོས་གང་ལ་བསླབ་པར་བྱ་ཞེས་ཟེར་བ་ལ། ཅིག་
ཤོས་ན་རེ། བྱང་ཆུབ་ཀྱི་སེམས་ལ་བསླབ་པར་བྱའོ་ཞེས་གསུངས་ནས། བྱང་ཆུབ་ཀྱི་སེམས་སྦྱོང་ཐབས་བཟང་བ་ཅིག་གསུང་གི་འདུག་པ་ལ། སྐོར་བ་འཕྲོ་བཅད་ནས་གསན་པས་སྣོད་གཅིག་ནས་གཅིག་ཏུ་བྱོ་བ་བཞིན་

[024B] སློབ་དཔོན་ཀླུ་སྒྲུབ་ཀྱིས་བཞེངས་པའི་རྡོ་རྭ་ན་བཞུགས་ཅེ་ན། བུད་མེད་རྒན་གཞོན་གཉིས་འདུག་པས། གཞོན་པ་དེ་ལ་རྒན་པ་དེས་མྱུར་དུ་མངོན་པར་རྫོགས་པར་འཚང་རྒྱ་བར་འདོད་པས་བྱང་ཆུབ་
ཀྱི་སེམས་སྦྱོངས་གསུངས་པ་དང། ཡང་རྡོ་རྗེ་གདན་གྱི་གནྡྷོ་ལར་སྐོར་བ་མཛད་པའི་ཚེ། བྱ་འདབ་འོག་ན་དེ་བཞིན་གཤེགས་པའི་སྐུ་གཅིག་བཞུགས་པའི་ཞལ་ནས། ཧེ་བྷ་དནྡ་མྱུར་དུ་མངོན་པར་རྫོགས་པར་འཚང་
རྒྱ་བར་འདོད་པས། བྱམས་སྙིང་རྗེ་བྱང་ཆུབ་ཀྱི་སེམས་སྦྱོང་ཤིག་གསུངས། ཡང་རྡོ་རྭ་ཁང་བུ་ལ་སྐོར་བ་མཛད་པའི་ཚེ། བ་སོའི་རྒྱལ་བ་ཤཱཀྱ་ཐུབ་པ་གཅིག་འདུག་པ་དེའི་ཞལ་ནས། ཛོ་ཀི། མྱུར་དུ་མངོན་པར་
རྫོགས་པར་འཚང་རྒྱ་བར་འདོད་པས་བྱང་ཆུབ་ཀྱི་སེམས་སྦྱོངས་གསུངས། དེ་ནས་ཇོ་བོ་རྗེས་བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་དང། སྐྱེས་ཟིན་གོང་འཕེལ་དུ་བྱས་ཏེ་མཐར་ཕྱིན་པའི་ཕྱིར་དེའི་མན་ངག་ཡོངས་སུ་
རྫོགས་པ་མངའ་བ་ཞིག་སུ་ཡོད་སྙམ་རྩད་བཅད་པ་ན། དུས་དེའི་ཚེ་བླ་མ་གསེར་གླིང་པ་ཆེན་པོ་བྱང་ཆུབ་ཀྱི་སེམས་ཀྱི་བདག་པོར་གྲགས་པས་བླ་མ་གསེར་གླིང་པ་ཆེན་པོའི་ཞབས་དྲུང་དུ་བྱང་ཆུབ་ཀྱི་སེམས་གདམས་ངག་རྫོགས་
པར་གསན་པའི་ཕྱིར་གསེར་གླིང་དུ་འབྱོན་པར་བཞེད་ནས་འཛམ་བུ་གླིང་ནས་གསེར་གླིང་དུ་ཚོང་ལ་འགྲོ་བའི་ཚོང་པ་ལམ་རྒྱུས་ཅན་དང་བཅས་རྒྱ་མཚོ་ལ་གྲུ་གཟིངས་བཅས་ནས་ཟླ་བ་བཅུ་གསུམ་གྱི་རིང་མཚོའི་སྟེང་ལ་བྱོན་ཏེ་དེའི་

[025A]༄༅། །ཚེ་བདུད་དགའ་རབ་དབང་ཕྱུག་གིས་སངས་རྒྱས་ཀྱི་བསྟན་པ་དར་བར་མ་བཟོད་ནས་ཇོ་བོའི་བྱང་ཆུབ་ཀྱི་སེམས་ལ་བར་ཆད་བྱ་བའི་ཕྱིར་མི་མཐུན་པའི་རླུང་བཏང་སྟེ་གྲུ་གཟིངས་ལམ་ལོག་པར་བསྒྱུར་
བ་དང། ཆུ་སྲིན་ཉ་མིད་ཆེན་པོ་རི་ལྟ་བུས་གྲུ་གཟིངས་ཀྱི་མདུན་བཀག་པ་དང། ནམ་མཁའ་ལས་ཐོག་བབས་པ་སོགས་གནོད་པ་ཚབས་ཆེན་པོ་བྱས་པ་ན། པཎྜི་ཏ་སའི་སྙིང་པོས་ཇོ་བོ་རྗེ་ལ་ཐུགས་དམ་བསྐུལ་བའི་གསོལ་
འདེབས་ཤུགས་དྲག་ཏུ་བྱས་པས། ཇོ་བོ་རྗེས་གཤིན་རྗེ་གཤེད་དམར་པོའི་ཏིང་ངེ་འཛིན་གྱི་སྒོ་ནས་བདུད་སྡེ་དཔུང་དང་བཅས་པ་བཏུལ་ཏེ་རིམ་གྱིས་གསེར་གླིང་དུ་ཕེབས། ཇོ་བོ་ཆེན་པོ་ལྟ་བུ་མཁས་གྲུབ་དེ་ལྟ་བུར་གྱུར་
འཁྲུངས་ཟླ་བཅོ་བརྒྱད་ལོན་ཙམ་ནས་ཀྱང་བྱང་ཆུབ་ཀྱི་ཐུགས་འབྱོངས་པའི་གསུང་རང་ཆས་སུ་བྱོན་པ་དེས་ཀྱང། ད་དུང་དཀའ་སྤྱད་འདི་ཙམ་གྱིས་ནན་ཏན་མཛད་པ་འདི་ལ་བརྟག་ནའང་བྱང་ཆུབ་ཀྱི་སེམས་རིན་པོ་ཆེ་འདི་ལས་ལྷག་པའི་
ཐེག་པ་ཆེན་པོའི་ལམ་གྱི་གཙོ་བོ་མེད་པར་ངེས་པ་རྙེད་དགོས་སོ། །དེ་ལྟར་ཇོ་བོ་ཆེན་པོ་ལམ་དུ་ཟླ་བ་བཅུ་གསུམ་གྱི་བར་ཕེབས་པར་ཡང་རབ་བྱུང་གི་རྟགས་ཆ་ལུགས་མ་ཉམས་པར་བྱོན་འདུག་པ་ལས། རང་རེ་ལྟར་དགོན་པའི་གླིང་
ཐོན་པ་དང་ཆས་བསྒྱུར་ནས་ཕེབས་པ་མ་རེད། ཕྱི་ནས་མིག་ལྟོས་ཙམ་གྱིས་ཀྱང་བསྟན་པ་ལ་ཕན་པའི་ཆེད་ཕྱོགས་སུ་འགྲོ་བ་ལའང་རབ་བྱུང་གི་རྟགས་ཆ་ལུགས་མ་དོར་བར་བྱ་དགོས། །དེང་སང་གྲྭ་པ་གནས་སྐོར་སོགས་ཕྱོགས་

[025B] མདུང་རིང་ཁྱེར་ནས་རྒྱུས་མེད་ཀྱིས་མཐོང་ན་འདིས་གསོད་འཕྲོག་བྱེད་མི་ཡོང་ངམ་སྙམ་འཇིགས་ཞུམ་ཞུམ་པ་བྱེད་དགོས་པ་སྣང། མཁས་གྲུབ་ཐམས་ཅད་
མཁྱེན་པས་ཀྱང། ངུར་སྨྲིག་ཆོས་གོས་ཟུང་དག་གིས། །རབ་བྱུང་རྣམས་ཀྱི་ལུས་མཛེས་ཀྱི། །རབ་བྱུང་ཁྱིམ་པའི་རྟགས་འཆང་བ། །བསྟན་པ་འཇིག་པའི་བརྟུལ་ཞུགས་ལགས། །ཞེས་གསུངས། འགའ་ཞིག་གིས་ནང་ནས་སྨིན་དགོས་ཟེར་
ནས་ཕྱི་རོལ་གང་བྱུང་བྱེད་མཁན་འདུག་ཀྱང། བསྟན་པ་སྤྱིའི་མིག་ལྟོས་ལ་གནོད་པས་དགེ་འདུན་རྣམས་ཀྱིས་ཕྱིའི་ཀུན་སྤྱོད་ཞི་ཞིང་དུལ་བ་མཛད་དགོས། འཕགས་པ་རྟ་ཐུལ་གྱིས་སྤྱོད་ལམ་ཁོ་ནས་ཤཱ་རིའི་བུ་བདེན་པ་ལ་བཀོད་པ་རེད་
ད་ནི་དཀྱུས་ནས་ཞུན། དེ་ལྟར་ཇོ་བོ་གསེར་གླིང་དུ་ཕེབས་ནས། གླིང་དེའི་སྣེ་ཟིན་པ་ན་གསེར་གླིང་པ་ཆེན་པོའི་སློབ་མ་བསམ་གཏན་པ་འགའ་ཞིག་བཞུགས་པ་དང་མཇལ། དེར་ཞག་བཅུ་བཞིའི་རིང་དཔོན་སློབ་ཚང་མ་ངལ་བསོ་ཞིང་
བསམ་གཏན་པ་དེ་དག་ལ་བླ་མ་གསེར་གླིང་བའི་རྣམ་ཐར་རྩད་གཅོད་ཅིང་བཞུགས། རང་རེ་ལྟ་བུ་ཡིན་ན་ལམ་སང་སྐུ་མདུན་དུ་འགྲོ་འོས་པ་ལ། དེ་ལྟར་མ་མཛད་པར་རྣམ་ཐར་རྩད་གཅོད་མཛད་པ་ནི། བླ་མ་ལེགས་པར་བརྟག་དགོས་
པའི་མཚོན་བྱེད་དུ་མཛད། བསམ་གཏན་པ་དེ་དག་འགའ་ཤས་བླ་མ་གསེར་གླིང་པའི་དྲུང་དུ་མྱུར་བར་ཕྱིན་ཏེ། དེང་སང་རྒྱ་གར་ཤར་ནུབ་གཉིས་ན་འགྲན་ཟླ་མེད་པའི་མཁས་པ་ཆེན་པོ་དའི་པ ་ཀཱ་ར་ཤྲཱི་ཛྙཱ་ན་བྱ་བ་དེ་སློབ་མ་བརྒྱ་དང་ཉི་ཤུ་རྩ་

[026A]༄༅། །ལྔའི་ཚོགས་དང་ལྷན་ཅིག་རྒྱ་མཚོ་ཆེན་པོ་ལ་ཟླ་བ་བཅུ་གསུམ་གྱི་བར་དུ་དཀའ་བ་སྤྱད་ནས། བླ་མ་ཁྱེད་ཀྱི་དྲུང་དུ་དུས་གསུམ་གྱི་རྒྱལ་བ་ཐམས་ཅད་སྐྱེད་པར་བྱེད་པའི་ཡུམ་གཙོ་བོར་ཉན་པ་དང། སྨོན་འཇུག་གི་
སེམས་བསྐྱེད་དེ་ཐེག་པ་ཆེན་པོའི་བློ་སྦྱོང་བའི་ཆེད་དུ་ཕེབས་འདུག་ཅེས་གསོལ། གསེར་གླིང་པས་ཀྱང་མཁས་པ་ཆེན་པོ་དེ་ལྟ་བུ་རང་རེའི་ཡུལ་འདིར་ཕེབས་པ་ཤིན་ཏུ་ལེགས་ཀྱིས་བསུ་བ་ཞུ་དགོས་གསུངས། དེ་ནས་ཇོ་བོ་རྗེ་དཔོན་སློབ་
རྣམས་བླ་མ་གསེར་གླིང་པ་ཆེན་པོའི་ཕོ་བྲང་དང་ཉེ་བར་ཕེབས་པ་ན། བླ་མ་གསེར་གླིང་པས་དགེ་སློང་ཆོས་གོས་རྣམ་གསུམ་ཁ་དོག་མཐུན་པར་གསོལ་བ། ཐམས་ཅད་མཐུན་པར་རིལ་པ་སྤྱི་བླུགས་འཛིན་པ། འཁར་གསིལ་མཛེས་
པར་བསྣམས་པ་ཤིན་ཏུ་དང་བ་འདྲེན་པ་དགྲ་བཅོམ་པ་ལྟ་བུ་ལྔ་བརྒྱ་དང་སུམ་ཅུ་རྩ་ལྔའི་སྣ་བླ་མ་གསེར་གླིང་པས་དྲངས་ནས་དགེ་ཚུལ་དྲུག་ཅུ་རྩ་གཉིས་ཀྱིས་བརྟེན་ཏེ། མདོར་ན་རབ་ཏུ་བྱུང་བ་ལྔ་བརྒྱ་དང་དགུ་བཅུ་རྩ་བདུན་གྱིས་རྒྱང་རིང་
པོ་ནས་བསུ་བའི་ཕྱིར་ནར་གྱིས་བྱུང་བ་གཟིགས་སོ། །དེ་མ་ཐག་ཏུ་བཅོམ་ལྡན་འདས་ཞལ་བཞུགས་པའི་དུས་ན་དགྲ་བཅོམ་པ་རྣམས་ཀྱིས་བསྐོར་བ་ལྟར་ཤིན་ཏུ་དང་བ་འདྲེན་ཞིང་ཐུགས་ཉམས་དགའ་བའི་མཐར་ཐུག་པར་གྱུར་ཏོ། །
དེ་ནས་ཇོ་བོ་རྗེས་པཎྜི་ཏ་སའི་སྙིང་པོ་ལ་སོགས་རིག་པའི་གནས་ལྔ་ལ་མཁས་པའི་པཎྜི་ཏ་དང། སྡེ་སྣོད་གསུམ་ལ་མཁས་པའི་དགེ་སློང་རྣམས་ཕྱགས་ལྷམ་འབྲིང་མིག་མ་གསོལ་བ། ཁ་ཆེ་གུར་ཀུམ་གྱིས་ལེགས་པར་ཁ་བསྒྱུར་

[026B] ཐམས་ཅད་ཀྱང་རྟེན་འབྲེལ་གྱི་ཆེ་བས་ལྕགས་ཀྱི་ལྷུང་བཟེད་རབ་ཚད་བུག་རྡོལ་མེད་པ་བསྣམས་པ། ཟངས་ཀྱི་རིལ་པ་སྤྱི་བླུགས་
མ་ག་དཧའི་བྲེ་གང་ཤོང་བ་དང། བསྟན་པའི་བདག་པོས་རབ་ཏུ་བསྔགས་པའི་འཁར་གསིལ་ལ་སོགས་པའི་རྟགས་མཚན་ཐམས་ཅད་ལེགས་པར་ཚང་བ་ཡོད་པ། ཐམས་ཅད་ཀྱང་པཎྜི་ཏའི་ཞྭ་ང་རྒྱལ་མེད་པ་གསོལ་བ་
རྔ་ཡབ་དཀར་པོ་རེ་ཕྱག་ན་བསྣམས་པ་བརྒྱ་དང་ཉི་ཤུ་རྩ་ལྔས་ཇོ་བོའི་རྗེས་ལ་བར་དུ་མི་རེ་ཤོང་ཙམ་དུ་མ་འབྱར་བ། རྒྱང་ཆེས་མ་དྲགས་པ། བར་མ་ཆད་པར་འཇའ་ཚོན་སྣ་ལྔའི་གུར་བཞིན་དུ་མགོན་པོ་གསེར་གླིང་པ་གང་
ན་བཞུགས་པ་དེར་བྱོན་པ་དང། ཐམས་ཅད་ཕུན་སུམ་ཚོགས་པ་ཤ་སྟག་ཏུ་གྱུར་པས་དཀར་ཕྱོགས་ཀྱི་ལྷ་རྣམས་དགའ་ཞིང་མགུ་ནས་མེ་ཏོག་གི་ཆར་པ་ཕབ། གསེར་གླིང་ན་གནས་པའི་སྐྱེ་བོ་ཐམས་ཅད་བླ་མ་གཉིས་ཀྱི་མཛད་པ་ལ་ངོ་
མཚར་རྨད་དུ་བྱུང་བའི་དད་པ་ཐོབ་བོ། །དེ་ནས་ཇོ་བོ་རྗེས་རིན་པོ་ཆེའི་བུམ་པ་ནང་ན་དངོས་པོ་ཅི་ཡོད་ཕྱི་ནས་གསལ་བ་ཞིག་རིན་པོ་ཆེ་གསེར་དང། དངུལ་དང། མུ་ཏིག་དང། བྱུ་རུ་དང། བཻཌཱུ་རྱས་བཀང་སྟེ་བླ་མ་གསེར་གླིང་པ་ཆེན་
པོའི་ཕྱག་ཏུ་ཕུལ། བྱང་ཆུབ་སེམས་སྦྱོང་གི་གདམས་ངག་བུམ་པ་གང་བྱོའི་ཚུལ་དུ་གསན་པའི་རྟེན་འབྲེལ་དེ་ནས་འགྲིག་པ་ཡིན་འདུག་དེ་ནས་བླ་མའི་གཟིམ་ཁང་ཕོ་བྲང་དངུལ་གདུགས་ཅན་གྱི་ནང་དུ་བྱོན། དེར་བླ་མ་གསེར་གླིང་

[027A]༄༅། །པས་ཀྱང་རྟེན་འབྲེལ་གྱི་ཆེ་བས་ཆོས་ཀྱི་ཐོག་མར་མངོན་པར་རྟོགས་པའི་རྒྱན་མན་ངག་དང་བཅས་པ་ཆོས་ཐུན་བཅོ་ལྔ་ཙམ་གྱིས་ལེགས་པར་བཀྲལ་ནས་བཤད་པར་མཛད། དཔོན་སློབ་ཤིན་ཏུ་ཐུགས་
དག་པར་གྱུར་ནས་དབུ་སྔས་སྦྲེལ་ཏེ་ལོ་བཅུ་གཉིས་ཙམ་གྱི་རིང་ལ་མན་ངག་ཁོལ་དུ་ཕྱུང་བ་ཙམ་མིན་པའི་བྱམས་པ་ནས་ཐོགས་མེད་ལ་བརྒྱུད་པའི་ཡུམ་ཤེར་ཕྱིན་གྱི་སྦས་དོན་ཡོངས་སུ་རྫོགས་པ་དང། འཇམ་དབྱངས་ནས་ཞི་བ་ལྷ་ལ་
བརྒྱུད་པའི་བདག་གཞན་བརྗེ་བའི་བྱང་ཆུབ་སེམས་སྦྱོང་གི་གདམས་པ་ཐུན་མོང་མ་ཡིན་པ་ལ་གསན་བསམ་སྒོམ་པ་མཐར་ཕྱིན་པར་མཛད་དེ། བླ་མའི་ཞབས་དྲུང་དུ་བདག་གཞན་བརྗེ་བའི་བྱང་ཆུབ་ཀྱི་སེམས་བཅོས་མ་མ་ཡིན་པ་ཐུགས་ལ་
འཁྲུངས། བླ་མས་ཀྱང་བསྟན་པའི་བདག་པོར་མངའ་གསོལ། ལྷ་ཅིག་འདི་རུ་མ་བཞུགས་བྱང་དུ་བྱོན། །བྱང་ཕྱོགས་ཁ་བ་ཅན་གྱི་ཡུལ་དུ་བྱོན། །ཞེས་སོགས་ཀྱིས་བོད་དུ་བྱོན་ནས་གདུལ་བྱ་སྐྱོང་བར་ལུང་བསྟན་ཏོ། །གསུམ་པ་དེ་ལྟ་
བུའི་ཡོན་ཏན་བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལ་གཉིས། རྒྱ་གར་དུ་མཛད་ཚུལ་དང། བོད་དུ་མཛད་ཚུལ་ལོ། །དང་པོ་རྒྱ་གར་དུ་མཛད་ཚུལ་ནི། དེ་ནས་ཇོ་བོ་དབུས་སུ་ཕེབས༑  མུ་སྟེགས་ཀྱི་སྨྲ་བ་
ངན་པ་ལན་གསུམ་དུ་ཆོས་ཀྱིས་ཕམ་པར་མཛད་ནས་ནང་པའི་བསྟན་པ་ལ་བཙུད་པ་སོགས་བསྟན་པའི་སྲོལ་བཟུང། རྒྱལ་པོ་མ་ཧཱ་བ་ལས་བྲི་ཀ་མ་ལ་ཤཱི་ལའི་གཙུག་ལག་ཁང་དུ་གདན་དྲངས། ཇོ་བོ་རང་ཉིད་ཕལ་ཆེན་སྡེ་པའི་ལུགས་གཙོ་བོར་མཛད་ཀྱང་

[027B] ཀུན་ལ་ཉེ་རིང་མི་མངའ་བའི་དབང་གིས་རྒྱ་གར་ཤར་ནུབ་ཡུལ་དབུས་དང་བཅས་པའི་དགེ་འདུན་ཐམས་ཅད་ཀྱི་གཙུག་གི་ནོར་བུ་ལྟར་གྱུར་ཏེ། རྒྱལ་བའི་བསྟན་ལ་རྒྱལ་བ་རང་ཉིད་སླར་བྱོན་པ་ལྟར་
སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་མདོ་སྔགས་ཀྱི་བསྟན་པ་ཡོངས་རྫོགས་ཀྱི་བདག་པོར་བཞུགས་སོ། །གཉིས་པ་བོད་དུ་མཛད་ཚུལ་ནི། དེ་སྐབས་བོད་དུ་བསྟན་པ་སྔ་དར་ནུབ། ཕྱི་དར་རིམ་བཞིན་འཕེལ་ཀྱང། འགའ་ཞིག་འདུལ་བ་ལ་
མོས་བློས་སྔགས་ཁྱད་དུ་གསོད། འགའ་ཞིག་སྔགས་ལ་མོས་བློས་འདུལ་བ་ཁྱད་དུ་གསོད། མདོ་སྔགས་ཚ་གྲང་ལྟར་ཡ་འགལ་དུ་སོང། རྒྱ་གར་ནས་པཎྜི་ཏར་གྲགས་པ་གསེར་ཚོལ་བ་མང་པོ་བོད་དུ་ལྷགས་ནས་ཆགས་ལམ་དང། ངན་སྔགས་མང་པོས་
བོད་ཀྱི་སྐྱེ་བོ་རྣམས་བསླུས་ཏེ་རྒྱལ་བའི་བསྟན་པ་རྣམ་པར་དག་པ་ཤིན་ཏུ་དར་དཀའ་བ་བྱུང་ནས། བོད་ཀྱི་རྒྱལ་པོ་ལྷ་བླ་མ་ཡེ་ཤེས་འོད་ཐུགས་མ་བདེ་བར་བོད་དུ་བསྟན་པ་རྣམ་དག་ཞིག་དར་ཕྱིར། བོད་ལ་ཕན་ཐོགས་པའི་པཎྜི་ཏ་སྤྱན་འདྲེན་པར་བོད་ཕྲུག་
རིག་པ་རྣོ་བ་ཉི་ཤུ་རྩ་གཅིག་རྒྱ་གར་དུ་བཏང་བས་གཞན་རྣམས་ཚད་པས་ཤི་ལོ་ཆེན་རིན་བཟང་དང། ལོ་ཆུང་ལེགས་ཤེ་གཉིས་ཀྱིས་ཆོས་མཁས་པར་མཁྱེན། ཇོ་བོ་སྤྱན་འདྲེན་ནི་ཞུ་མ་ནུས། སླར་བོད་དུ་བྱོན་ནས་རྒྱ་གར་གྱི་མཁས་པ་ཐམས་ཅད་ཀྱི་
མཛད་སྤྱོད་དང་བཞེད་པ་མདོ་སྔགས་ལ་ནང་འགལ་མེད་ཚུལ་རྒྱལ་པོའི་སྙན་དུ་གསོལ། བོད་ལ་ཕན་ཐོགས་པའི་པཎྜི་ཏ་གཞན་ནི་མི་འདུག་བྲི་ཀ་མ་ལ་ཤཱི་ལར་རྒྱལ་རིགས་ལས་ཐར་པར་གཤེགས་པ་དཔལ་མར་མེ་མཛད་ཡེ་ཤེས་བྱ་བ་བཞུགས་

[028A]༄༅། །དེ་སྤྱན་འདྲོངས་ན་བོད་ལ་ངེས་པར་ཕན་ཐོགས་ཞེས་པཎྜི་ཏ་ཐམས་ཅད་མཐུན་པར་གླེང་ཞུས་པས་རྒྱལ་པོའི་ཐེ་ཚོམ་ཡང་ཆོད། ཁྱད་པར་ཇོ་བོའི་མཚན་ཐོས་པ་ཙམ་གྱིས་མི་ཚུགས་པའི་དད་པ་ཤུགས་དྲག་སྐྱེས་ནས་
རྒྱ་བརྩོན་སེང་འཁོར་བརྒྱད་དང་བཅས་གསེར་མང་དུ་བསྐུར་ནས་ཇོ་བོ་སྤྱན་འདྲེན་པ་ལ་བཏང་བས་སྤྱན་མ་འདྲོངས། དེ་ནས་ཆོས་རྒྱལ་རང་པཎྜི་ཏ་སྤྱན་འདྲེན་པའི་ཆ་རྐྱེན་གསེར་འཚོལ་དུ་བྱོན་པས། གར་ལོག་གི་རྒྱལ་པོས་བསྟན་པ་ལ་བྱ་བ་བྱེད་
པའི་ཆོས་རྒྱལ་དུ་ཤེས་ནས་ཆོས་མི་གཏོང་ན་སྲོག་མི་གཏོང་བར་བྱས་ཏེ་སྐུ་ལུས་དར་གྱིས་གཅུན་ནས་བསྡམས། བཙོན་དུ་བཟུང་བ་ན། ལྷ་བཙུན་བྱང་ཆུབ་འོད་ཀྱིས་ཁུ་བོ་བཙོན་ནས་འདོན་ཐབས་སུ་ཕེབས་པ་དང་གར་ལོག་གི་རྒྱལ་པོས་ཁྱེད་རང་
པཎྜི་ཏ་གདན་འདྲེན་པའི་འཕྲོ་བཤོལ་ལ་ཁྱེད་རང་ངའི་འོག་ཏུ་ཞུགས། ཡང་ན་གསེར་རྒྱལ་པོ་དང་མཉམ་པ་ཁྱེར་ལ་ཤོག་རྒྱལ་པོ་བཏང་གི་ཟེར་བ་ལ། གསེར་གཏོད་པ་འདམ་ནས་གསེར་སྲང་བརྒྱ་ཐམ་པ་ཁྱེར་ཏེ་རྒྱལ་པོ་བསླུས་པས་ཀྱང་ཁོ་མ་
ཉན༑ ལུས་དང་མཉམ་པ་ཙམ་ཁྱེར་ནས་བསླུས་པས་ཀྱང་མགོ་བོ་ཚང་བ་དགོས་ཟེར་ནས་ཁོ་མ་ཉན། དེ་ནས་ཐབས་གཞན་མ་བྱུང་བར་རྒྱལ་པོ་གང་དུ་བཅུག་པའི་བཙོན་གྱི་སྒོ་དྲུང་དུ་བྱོན། ཁུ་བོ་ལ་བོས་ཏེ། བཀའ་དྲིན་ཆེན་པོ། སྔོན་གྱི་ལས་ཐོག་
ཏུ་བབ་པ་ཡིན་པས། ངས་ཁོ་ལ་དམག་བརྒྱབ་ནས་བཟློག་ན་ནི་སྐྱེ་བོ་ཚན་པོ་ཆེ་ཕུང་ལ་བཏང་ནས་ངན་སོང་དུ་འགྲོ་དགོས་པར་སྣང། པཎྜི་ཏ་གདན་མི་འདྲེན་པར་ཁྱེད་རང་ངེད་ཀྱི་འོག་ཏུ་ཞུགས་ཟེར་བ་ལ་ནི། ཆོས་བློས་བཏང་ནས་སྡིག་རྒྱལ་གྱི་འོག་ཏུ་

[028B] ཁྱེད་ཆོས་ལྡན་དུ་གཤེགས་པ་དྲག་སྙམ་དུ་བསམ། དེ་ནས་གསེར་ཁྱེད་རང་ཙམ་པ་ཞིག་དགོས་ཟེར་བ་ལ་གསེར་བཙལ་བས། ཁྱེད་ཀྱི་སྐུ་ལུས་དང་མཉམ་པའི་ཚོད་ཙམ་ཞིག་རྙེད། དེ་ལ་ཡང་ཁོ་མ་ཉན་པས་ད་ངས་དབུ་ཙམ་ཞིག་
རྙེད་པ་དང་བླུར་འོང་གིས། དེ་བར་དུ་སྔོན་གྱི་ལས་ལ་སེམས་པ་དང། དཀོན་མཆོག་ལ་གསོལ་བ་འདེབས་པ་དང། སྙིང་པོ་ཆེ་བྲང་འོག་ཏུ་བཅུག་པའི་བསོད་ནམས་མཛད་དགོས་པ་ཡིན། ཞེས་ཞུས་པ་དང། ཁུ་བོ་ཡེ་ཤེས་འོད་ཀྱིས་བཞད་
ཅིག་མཛད་ནས། ཁྱོད་ལའང་གཅེས་ཕྲུག་སྣུམ་ཟན་མའི་བག་ཅིག་ཡོད། དཀའ་སྤྱད་དང་སྙིང་རུས་མི་ནུས་སྙམ་པ་ཡིན་ཏེ། ང་ཤི་ཡང་ཁྱོད་ཀྱིས་ཕ་མེས་ཀྱི་སྲོལ་སྐྱོང་བར་སྣང། ཁྱོད་ཀྱི་དེ་གོ་བ་ཆེ། ང་ལ་དེས་ཆོག་ངའི་བསམ་པ་ལ་
བོད་འདིར་ཆོས་ཁྲིམས་སྐྱོན་མེད་ཅིག་མ་ཚུགས་པར་ང་ཤི་ན་མི་རུང་བ་འདུག་སྙམ་པ་ཡིན་ཏེ། ད་ན་སོ་ཡང་རྒས། འདིར་ད་ལན་མ་ཤི་ཡང་ཚེ་ལོ་བཅུ་ལས་མེད། དེ་ཙམ་གྱི་ཕྱིར་གསེར་མང་པོ་བཏང་ཡང་དཀོན་མཆོག་ཐུགས་ཁྲེལ། སྔར་ཚེ་
འཁོར་བ་ཐོག་མ་མེད་པ་ནས་ཆོས་ཀྱི་ཕྱིར་གཅིག་ཀྱང་ཤི་བ་མེད། ད་ལན་ཆོས་ཀྱི་ཕྱིར་ཤི་ན་ལེགས་པ་ཡིན་པས་རྒྱལ་པོ་འདི་ལ་གསེར་སེ་བ་ར་ཏི་གཅིག་ཀྱང་མ་སྟེར། གསེར་ང་རང་ཙམ་རྙེད་པ་ཤིན་ཏུ་རྔམས་ཆེ་ན། ད་མགོ་བོ་ཙམ་པ་ག་ན་རྙེད། གསེར་ཐམས་
ཅད་རྒྱ་གར་དུ་ཁྱེར་ལ་ད་དུང་ཇོ་བོ་པཎྜི་ཏ་དེ་གདན་ཅི་འདྲོངས་གྱིས། པཎྜི་ཏ་དེའི་སྙན་དུ་ཡང། ང་ན་རེ། ངས་ཁྱེད་དང་སངས་རྒྱས་ཀྱི་བསྟན་པའི་ཕྱིར་ལུས་སྲོག་གར་ལོག་གི་རྒྱལ་པོ་ལ་བྱིན་ཡོད་པས་ཚེ་རབས་ཐམས་ཅད་དུ་བདག་ལ་ཐུགས་རྗེས་འཛིན་པ་

[029A]༄༅། །དང༑ ངའི་བསམ་པའི་གཙོ་བོ་ཁྱེད་བོད་དུ་བྱོན་ནས་སངས་རྒྱས་ཀྱི་བསྟན་པ་དར་བར་བྱེད་པ་ཡིན་པས་དེ་ཁོ་ན་བཞིན་དུ་མཛད་པ་དང། སྐྱེ་བ་འདིའི་འོག་རོལ་ཏུ་ཁྱེད་དང་ངེས་པར་མཇལ་བར་བྱིན་གྱིས་བརླབ་ཏུ་གསོལ་
ཞེས་ངའི་འཕྲིན་འདི་སྐྱེལ་མཛོད་ཅིག་དེ་ལྟར་ལགས་པས་ང་བློས་ཐོངས་ལ་སངས་རྒྱས་ཀྱི་བསྟན་པ་ལ་སོམས་ཤིག་གསུངས། དེ་ལྟར་ཁུ་བོ་དེ་ལུས་ཀྱི་སྟོབས་ཤོར། གསུང་གི་གདངས་ཆག་ཤིན་ཏུ་ཉམ་ཐག་པར་གྱུར་ནའང། ད་དུང་བོད་
ཀྱི་སེམས་ཅན་དང། སངས་རྒྱས་ཀྱི་བསྟན་པ་དང། ཇོ་བོ་འབའ་ཞིག་ཐུགས་ལ་སེམས་པའི་སྙིང་སྟོབས་ལ་ཡིད་ཆེས་ཏེ་འབྲལ་མི་ཕོད་བཞིན་དུ་ཕྱིར་བྱོན། དེ་ནས་ལྷ་བཙུན་བྱང་ཆུབ་འོད་ཀྱིས་སྙིང་རུས་བསྐྱེད་དེ་ཁུ་བོའི་ཐུགས་དགོངས་ཡོངས་སུ་
རྫོགས་པར་བྱ་བ་དང། བོད་འདིར་ཡང་ཨཱ་ པཎྜི་ཏར་གྲགས་པ་ཤམ་ཐབས་སྔོན་པོ་ཅན་དང། ཨར་ཚོ་བནྡེ་བཅོ་བརྒྱད་སོགས་ཀྱིས་གསང་སྔགས་ལ་བསྙད་པའི་རྩིང་
འདྲེན་པའི་བང་མི་སུ་འོས་དཀོན་མཆོག་ལ་གསོལ་བཏབ་དང་མོ་རྩིས་ཅི་མཛད་ཀྱང་ནག་ཚོ་ལོ་ཙྪ་བ་ལ་བབས། དེ་དུས་ལོ་ཙྪ་བ་གུང་ཐང་གསེར་གྱི་ལྷ་ཁང་ན་སྟན་ལ་བློ་ཕབ་སྟེ་བཞུགས་མུས་ནས་རྒྱལ་པོས་མངའ་རིས་སུ་འབོད་པར་མཛད། རྒྱ་གར་དུ་
འགྲོ་རྒྱུ་ཁས་མ་བླངས་ཀྱིས་དོགས་ནས། རྒྱལ་པོ་ལྷ་བཙུན་རང་གི་བཞུགས་གདན་གྱི་གུང་ལ་ལོ་ཙྪ་བ་བཞག་ནས་བསྙེན་བཀུར། མཁས་བཙུན་བཟང་གསུམ་གྱི་ཆེ་བསྟོད་མཛད་ནས། ཕ་མེས་རྒྱལ་བློན་གོང་མ་རྣམས་ཀྱིས་སངས་རྒྱས་ཀྱི་བསྟན་པའི་དབུ་

[029B] སྲོལ་བཏོད། དར་ཞིང་རྒྱས་པར་མཛད་པ་ཡིན་པ་ལ། དུས་དིང་སང་སངས་རྒྱས་ཀྱི་བསྟན་པ་ཉམས་སྨད། བདུད་རིགས་ཀྱི་སེམས་ཅན་ཁ་རྒྱལ། མཁས་པ་ཐམས་ཅད་གཤེགས་ནས་ཤེས་པ་སྐྱོ་བར་བྱུང་བས། ངེད་ཁུ་དབོན་གཉིས་
ཀྱིས་མི་དང་གསེར་མང་པོ་རྒྱ་གར་དུ་བཏང་ཡང། མི་ཤི་ནོར་གྲོན་ཆེ་བ་ལས་ཇོ་བོ་གདན་མ་འདྲོངས། དེ་ལ་ཡང་བློས་མ་བཟོད་པར་ལྷ་ཆེན་པོ་དེས་གསེར་འཚོལ་དུ་བྱོན་པས་རྒྱལ་པོ་ངན་པས་བཙོན་དུ་བཟུང་སྐུ་སྲོག་ཀྱང་བློས་བཏང། དེ་
ལྟར་ངེད་བོད་མཐའ་འཁོབ་ཀྱི་སེམས་ཅན་མ་རིག་པ་རྣམས་ཀྱི་སྙིང་སྟོབས་ཀྱང་དེ་འདྲ་ན། ཁྱེད་འགྲོ་བའི་སྐྱབས་གནས་ཐུགས་རྗེ་ཅན་ཅི་ཙུག་སོང་ཞེས་འུ་ཐུག་གིས་ཞུས་ཤིག་ད་འདི་ན་གསེར་སྲང་བདུན་བརྒྱ་ཡོད་དེ། འདི་ཕར་ཁྱེར་ལ་བླ་མའི་
ཕྱག་ཏུ་ཕུལ། ངེད་བོད་པྲེ་ཏ་པུ་རིའི་གྲོང་ཁྱེར་ལྟ་བུ་ན། གསེར་ལུག་ཤིག་ཙམ་པ་རེ་ལའང་དཀའ་ལས་ཆེན་པོ་ཡོད་པ་ཡིན་པ་ལ། ད་འདིས་བོད་ཀྱི་མི་ནོར་ཐམས་ཅད་ཡོངས་སུ་རྫོགས་ནས་འདུག་ལགས་ཀྱི། ད་རེས་འདི་ལ་མགོན་
པོ་བོད་དུ་མ་བྱོན་ན་ཁྱེད་དམ་པ་རྣམས་ཀྱི་ཐུགས་རྗེ་ཡང་དེ་ལྟར་ཟད་པས། ངེད་ཀྱང་བྱ་བ་ཅི་བདེར་སྤྱད་པར་བགྱིའོ། །ཞེས་ཁྱེད་འདུལ་བ་འཛིན་པས་ལོ་རྒྱུས་འདི་རྣམས་ཇོ་བོ་ལ་དངོས་སུ་ཞུས་པའི་མཇུག་ཐ་མ་ལ་འབྱོན་པར་མ་
བཞེད་ནའང་སྙན་དུ་ཐེབས་པ་ཞིག་ངེས་པར་མཛོད་གསུངས་ནས། སྤྱན་ཆབ་ཀྱིས་པང་ཁེབས་དང་ལྕོག་ཙེ་བང་ཙམ་དུ་བཤུམས་པ་ན། ནག་ཚོ་ལོ་ཙྪ་བ་ཚུལ་ཁྲིམས་རྒྱལ་བ་རང་ཡང་སྔར་ས་མཐའ་མང་པོ་བགྲོད་མ་མྱོང་བ་དང་བཅས་ཕེབས་

[030A]༄༅། །སྙམ་པ་ཆེར་མེད་ཀྱང་ཡིན་མིན་གྱི་ཚིག་ཟུར་ཙམ་ཡང་ཞུ་མ་ནུས། འཇིག་རྟེན་གྱི་ཁ་ངག་ལ་ཡང། དུ་བའི་ཁ་ལ་བལྟས་ན་དུ་བྲོ་ཟེར་བ་ལྟར། ལྷ་བཙུན་པའི་གསུང་དེ་རྣམས་ཤིན་ཏུ་བདེན་པ་དང་
ཡེ་ཤེས་འོད་དེ་མ་མཇལ་ཡང་རྣམ་པ་དྲན་པ་དང། ཁོང་ཁུ་དབོན་གྱི་མི་ནོར་མང་པོ་ཟད་པ་དེ་རྒྱུས་ཡོད་པ་དང། བོད་ཀྱི་དོན་དུ་ཁུ་དབོན་གཉིས་སྡུག་ཆེས་པ་དང། རང་རེ་སྐྱིད་ཆེས་པ་དང། ལྷ་བཙུན་མི་ཆེན་གཅིག་གིས་བཤུམས་
ཤིང་གསུང་བྱོན་པའི་སྟོབས་ཀྱིས་ལུས་འདར། གདོང་མཆིམས་གང་སྟེ་ལྷ་བཙུན་པའི་ཞལ་ལ་ཡང་བལྟ་མ་ནུས་པར་ལུས་སྲོག་གི་དཀའ་ཚེགས་དང། ཚེ་འདིའི་བདེ་སྐྱིད་གང་ལའང་མ་ཆགས་པར། ལན་དུ་འོ་ལགས་ཀྱིས་བྱས་ནས་
དཔོན་གཡོག་བདུན་གྱིས་གསེར་སྲང་བདུན་བརྒྱ་ཁུར་ཏེ་རྒྱ་གར་གྱི་ལམ་ལ་ཞུགས། ལྷ་བཙུན་པས་ཀྱང་ཐག་རིང་པོར་སྐྱེལ་ཐུང་མཛད་དེ་དགེ་སློང་ཁྱོད་ཀྱིས་ངའི་ཕྱོགས་ཀྱི་བྱ་བ་བྱས། ད་རེས་དཀའ་བ་ཆེ་ནའང་ཕར་བྱོན་ལ་འབད་བརྩོན་
ཆེན་པོས་ལུས་དང་སྲོག་ལ་བསྡོས། འཁོར་ནས་བྱས་ཤེས་དྲིན་དུ་གཟོ་བར་བྱ། ཞེས་གསུངས་ནས། རྒྱང་ཙམ་སླེབ་པ་ན་སླར་ཡང་སྐད་བཏང་ནས། ཇོ་བོ་ཐུགས་རྗེ་ཆེན་པོ་ལ་གསོལ་བ་འདེབས་ཤིང་གཤེགས་པར་ཞུ་གསུངས། དེ་ནས་
ནག་ཚོ་ལོ་ཙྪ་བ་འཁོར་བཅས་རྣམས་བལ་པོ་རྫོང་ལ་ཕེབས་ཙ་ན་མི་རེང་གཅིག་དང་ཕྲད་པས། ཁྱོད་ཡུལ་ས་ཐག་རིང་པོར་དོན་ཆེན་པོར་འགྲོ་བར་སྣང་བས། འདི་སྐད་ཟེར་ཞིང་སོང་དང་དོན་འགྲུབ་ནས་འོང་གི་དཀོན་མཆོག་གསུམ་ལ་ཕྱག་

[030B] །ཁ་བ་ཅན་གྱི་རྒྱལ་ཁམས་སུ་དུས་གསུམ་གྱི་སངས་རྒྱས་ཀྱི་འབྱུང་གནས་དམ་པའི་ཆོས་འཕེལ་བར་གྱུར་ཅིག་ཅེས་ཟེར་ཞིང་སོང་དང། ལམ་དུ་ཉེ་ཞོ་མི་འབྱུང་བ་ཡིན་གྱི་ཟེར་བ་ལ། ཁྱོད་སུ་ལགས་བྱས་པས། རིམ་གྱིས་ཤེས་པར་
འགྱུར་ཟེར། དེ་ལྟར་ནག་ཚོ་དཔོན་གཡོག་རྣམས་ལ་ལམ་བར་གྱི་འཇིགས་པ་མང་དུ་བྱུང་བ་རྣམས་འབྲོམ་རང་ཉིད་ཀྱི་སྤྲུལ་པའི་རྣམ་པ་མང་པོས་བསལ་ཏེ་རིམ་གྱིས་བྲི་ཀ་མ་ལ་ཤཱི་ལའི་སྒོ་སྤེའི་འོག་ཏུ་བྱོན། དེར་རྒྱ་བརྩོན་སེང་གིས་བོད་ཀྱི་སྐད་ཀྱིས་
སྒོ་སྤེའི་རྫོག་ཁུང་གཅིག་ན་མར་བོད་ཀྱི་ཚེ་དང་ལྡན་པ་ཀུན་གང་ནས་བྱོན་ཟེར། ངེད་མངའ་རིས་སྟོད་ནས་འོངས་པ་ཡིན་བྱས་པས། དེ་ན་སྒོ་སྲུང་བྱིས་པ་གཅིག་ཡོད་པ་དེ་ལ་ཁྱོད་རང་ཚོའི་འབྲང་ཆས་ཀུན་བཅོལ་ལ་སྐྱིབས་ཤིག་ཏུ་འབོལ་ལེ་གཟིམ་
ལ་བཞུགས་སྐྱ་རེངས་གཉིས་པའི་མཇུག་ཙམ་ལ་སྒོ་འབྱེད་པ་ཡོང་ དེ་ནས་སྒོ་སྲུང་བྱིས་པ་དེ་ལ་གསེར་རྣམས་བཅོལ་བས། དེས་གསེར་རྣམས་ཕུག་ཅིག་ཏུ་བཞག་ནས། བློ་གཏད་ཐུབ་པ་གྲོགས་ཀྱི་མཆོག་བྱ་བ་ཡིན། ཁྱེད་རང་རྣམས་
བློ་ཕེབས་པར་གཟིམ་ཟེར་བ་ལ། ཆུང་ཆུང་འདིའི་ཁ་ནས་འདི་འདྲ་ཡོང་བ་གང་ཟག་ཐ་མལ་པ་རང་མིན་ནམ་སྙམ་ནས་སེམས་བག་ཕེབས་པ་བྱུང། ནངས་པར་སྒོ་ཕྱེ་མ་ཐག་ཏུ་བྱིས་པ་གཞོན་ནུ་ཞྭ་སྤྱི་རིང་དང་འབྲོག་སྣམ་གྱི་གོས་ཉིས་བརྩེགས་གྱོན་པ་
ཕོར་ཆུང་ཁྱེར་བ་ཅིག་བྱུང་ནས། ཁྱེད་བོད་རྣམས་གང་ནས་བྱོན། ལམ་དུ་འཇིགས་པའི་སྐྱོན་མི་སྣང་ངམ་ཟེར་ནས་བོད་ཀྱི་འབྲོག་པའི་སྐད་དུ་ལྷང་ལྷང་བྱུང་བས་སྐྱོ་བ་སངས་པ་སྙམ་བྱེད་པ་བྱུང། ངེད་མངའ་རིས་སྟོད་ནས་འོངས། ལམ་འཇམ་པར་

[031A]༄༅། །བྱུང༑ ཁྱོད་ག་ཙུག་ཡིན། གར་འགྲོ་བྱས་པས། དེས་ང་ཡང་བོད་པ་ཡིན། བོད་དུ་འགྲོ། འོ་ཅག་བོད་འདི་ཁ་མང་ལ་གཏིང་ལྷོད། གཏམ་མཚང་ཅན་སྦེད་མི་ཤེས། བྱ་བ་གལ་ཅན་གསང་ནས་སྒྲུབ་
དགོས་པ་ཡིན། རྒྱ་བརྩོན་སེང་བོད་ཀྱི་སྤྱི་ཁང་ན་བཞུགས་ཡོད་པས་དེར་རྩད་བཅད་ན་ཡོང་ཟེར་ནས་ཡུད་ཀྱིས་སོང། དེ་ནས་སྲང་ནང་རིང་པོ་ཞིག་ཏུ་ཞུགས་ནས་ཕེབས་པས། དྲང་སྲོང་རྒད་པོ་ཆུ་ཤིང་གི་འཁར་བ་ཐོགས་པ་ཞིག་
དང་ཕྲད་དེ། ཁྱེད་གང་ནས་བྱོན། གལ་ཅི་བྱེད་དུ་འགྲོ་སོགས་འདྲི་བ་ལ། ངེད་བོད་མངའ་རིས་སྟོད་ནས་ཇོ་བོ་ཨ་ཏི་ཤ་སྤྱན་འདྲེན་དུ་འོངས། རྒྱ་བརྩོན་སེང་གི་ཁང་པ་གང་ན་ཡོད་བྱས་པས། ཁོ་འཁར་བ་ལ་བརྟེན་ནས་མིག་གཅུ་བ་ཞིག་
བྱས་ཏེ། ད་ནང་གི་བྱིས་པ་དེ་བདེན། བོད་ཀྱི་མི་ལ་ཨོལ་མདུད་མེད་པ་སྲང་ནང་གི་འཁྱམས་པོ་ཚུན་ཆད་ལའང་སྙིང་གཏམ་འཆད་པ་ཁྱོད་ཀྱིས་དོན་འགྲུབ་ཏུ་རེ་བ་ཨང། ད་རེས་ངའི་རྩར་བྱས་པ་དྲག་ད་ཇོ་བོ་མིན་པ་གཞན་གྱི་རྩར་མ་འདོན་
སྒོ་ངས་བསྟན་ཟེར་ནས་ཁོའི་རྗེས་ལ་བྱོན་པས། ཁོ་ག་ལེར་སོང་བའི་རྗེས་ལ་ནག་ཚོས་མགྱོགས་པོས་མ་སླེབས། ཁོ་བོད་ཀྱི་སྤྱི་ཁང་གི་སྒོ་ཕུག་ན་སྒུགས་ནས་བསྡད་དེ་བྱ་བ་ཆེན་པོ་སྒྲུབ་པ་ལ་ག་ལེར་བྱེད་དགོས་པ་ཡིན། རིངས་ན་སོས་བདལ་
དགོས་པ་ཡིན། འདོད་ཐག་མ་ཉེ་བར་རི་བོར་བགས་ཀྱིས་འཛེགས། ཁང་པ་འདི་ཡིན་ཟེར། དེ་ནས་ནང་དུ་བྱོན། ལོ་ཙྪ་བ་རྒྱ་བརྩོན་སེང་ལ་གསེར་གྱི་ཕྱག་རྟེན་ཕུལ་ཏེ་མཇལ་བས། ཁོང་གིས་ཁྱེད་རྣམས་ཕྱོགས་གང་ནས་བྱོན་གསུངས་པ་

[031B] ཁྱོད་ངའི་སློབ་མར་སྣང་སྟེ་ངོ་མི་ཤེས་པར་འདུག་ད་ཨ་ཏི་ཤ་གདན་འདྲེན་པ་སྐད་ཡེ་མ་ཟེར་བར་སློབ་གཉེར་ལ་འོངས་པ་ཡིན་ཟེར་བ་ཀུན་ལ་སྨྲོས། འདི་ན་གནས་བརྟན་རཏྣ་ཨ་ཀར་བྱ་བ་ཡོད། དེ་འདི་ན་
དབང་ཆེ་ཞིང་ཨ་ཏི་ཤའི་ཡང་བདག་པོ་ཡིན། དེས་ཚོར་དུ་ཡེ་མི་བཏུབ་པས། ད་ལྟ་ཁོ་རང་ལ་གསེར་སྲང་ཕྱེད་ཕུལ་ལ། ངེད་བོད་ནས་འོངས་པ་ཡིན། པཎྜི་ཏ་སྤྱན་མ་འདྲོངས། ད་ཁྱོད་ཀྱིས་པཎྜི་ཏ་དང་ཁྱད་མེད་པའི་སློབ་གཉེར་ཞིག་བདག་ལ་ཐུགས་
ལ་འདོགས་པར་ཞུ་ཟེར་བའི་ཞུ་བ་ཕུལ། དེ་ནས་ཀྱང་རིངས་རིངས་བློ་མ་ཕེབས་པ་ཡེ་མ་བྱེད་པར་སོས་དལ་གྱིས། དེ་ནས་འོ་ཅག་ཐབས་མཁས་པོས་ཇོ་བོ་འདིར་ཕེབས་པའི་དུས་སུ་ཞུ་བ་བྱེད་པ་ཡིན་གསུང། དེ་ནས་ནག་ཚོ་དང་རྒྱ་བརྩོན་སེང་གཉིས་
ཀྱིས་གནས་བརྟན་རཏྣ་ཨ་ཀ་རའི་དྲུང་དུ་གསེར་སྲང་ཕྱེད་ཕུལ་ཏེ་ནག་ཚོས་རྒྱས་བསླབ་པ་ལྟར་གྱི་ཞུ་བ་བྱས་པས། གནས་བརྟན་གྱིས་དེ་ཤིན་ཏུ་ལེགས། ངེད་འདིར་མི་ལ་རྩེག་པ་མིན་ཏེ། པཎྜི་ཏ་གཞན་གྱིས་སེམས་ཅན་མི་ཐུལ། འདི་ན་
ཨ་ཏི་ཤ་མེད་ན་རྒྱ་གར་སངས་རྒྱས་ཀྱི་བསྟན་པའི་འབྱུང་གནས་ཡིན་པ་ལ། འདི་བཏང་ན་སེམས་ཅན་སྤྱིའི་བསོད་ནམས་ཉམས་འགྲོ་བ་ཡིན་མོད། ཅེས་སོགས་གསུང་སྙན་པོ་མང་པོ་བྱོན། རེ་ཞིག་ཇོ་བོའི་ཞལ་མཇལ་བ་ཤིན་ཏུ་དཀའ་བ་བྱུང་
དེ་ནས་ཐུགས་རྗེ་ཆེན་པོའི་སྤྲུལ་པས་ཇོ་བོ་བོད་དུ་འབྱོན་པའི་རྟེན་འབྲེལ་སྒོ་དུ་མ་ནས་བསྒྲིགས་ཏེ། ཉིན་གཅིག་རྒྱ་གར་གྱི་པཎྜི་ཏ་དང་རྒྱལ་པོ་གཞན་གྱིས་མ་ཚོར་བར་དབེན་པ་ཞིག་གི་དུས་རྒྱ་བརྩོན་སེང་གིས་ནག་ཚོ་ལོ་ཙྪ་བ་ལ་ཤོག་གསུངས་

[032A]༄༅། །ནས་ཇོ་བོའི་གཟིམ་ཁང་དུ་ཁྲིད། མཎྜལ་ཁྲུ་གང་པ་ཅིག་ཡོད་པའི་སྟེང་དུ་གསེར་ལིང་བ་དེ་བཞག་སིལ་མ་རྣམས་ཚོམ་བུར་བཀོད་ནས་ཇོ་བོ་ལ་ཕུལ་ཏེ། ལོ་ཙྪ་བ་རྒྱ་བརྩོན་འགྲུས་སེང་གེས་གཏམ་གཏང་བ་
བོད་ཀྱི་རྒྱལ་པོ་བྱང་ཆུབ་སེམས་དཔའ་ཡིན་ལུགས། ཆོས་རྒྱལ་མེས་དབོན་གསུམ་གྱི་རིང་ལ་ཆོས་ཇི་ལྟར་དར་ལུགས། གླང་དར་མས་བསྟན་པ་བསྣུབས་ལུགས། བླ་ཆེན་པོའི་དྲིན་ལས་དགེ་འདུན་ཇི་ལྟར་འཕེལ་ལུགས། ལྷ་བླ་མ་ཁུ་
དབོན་གྱིས་ཇོ་བོ་སྤྱན་འདྲེན་པའི་ཕྱིར་དཀའ་སྤྱད་བྱས་ལུགས། ཡེ་ཤེས་འོད་ཀྱིས་ཞུ་འཕྲིན་བསྐུར་ལུགས། ད་ལྟ་བོད་ན་ཆོས་ལོག་ཇི་ལྟར་དར་ལུགས་ཞིབ་རྒྱས་དང་བཅས་པ་ཞུས་ནས། ད་ཡང་བོད་ཀྱི་རྒྱལ་པོ་བྱང་ཆུབ་སེམས་དཔའ་དེས་ཚེ་
དང་ལྡན་པ་འདི་མགོན་པོ་ཁྱེད་སྤྱན་འདྲེན་དུ་བཏང་ནས་གདའ་བས། ན་ནིང་སྐད་མི་གསུང་བར་བོད་ལ་ཐུགས་རྗེས་གཟིགས་པར་ཞུ་ཞུས་པས། ཇོ་བོའི་ཞལ་ནས། བོད་ཀྱི་རྒྱལ་པོ་བྱང་ཆུབ་སེམས་དཔའ་ཡིན་པར་འདུག་ཆོས་རྒྱལ་མེས་དཔོན་
རྣམ་གསུམ་ཡང་བྱང་ཆུབ་སེམས་དཔའི་རྣམ་འཕྲུལ་ཡིན་ཏེ། དེ་བས་བླ་ཆེན་པོ་ཡང་བྱང་ཆུབ་སེམས་དཔའི་རྣམ་འཕྲུལ་ཡིན། དེ་མིན་ན་བསྟན་པའི་མེ་རོ་བསླང་བར་མི་ནུས། ལྷ་བླ་མ་དེ་ཀུན་བྱང་ཆུབ་སེམས་དཔའ་ཡིན་པར་འདུག་བྱང་ཆུབ་
སེམས་དཔའི་བཀའ་བཅག་ཏུ་ཡང་མི་རུང་བ་ཡིན། རྒྱལ་པོ་དེ་ལ་ངོ་ཡང་གནོང་པར་ཡོད། ཁོང་གི་མི་ནོར་མང་པོ་ཆུད་ཟོས་ལ་སོང། ཁྱེད་བོད་རྣམས་སྙིང་རྗེ་བར་ཡང་འདུག་སྟེ། ང་ཡང་ན་སོ་རྒྱས། ལྡེ་མིག་མང་པོའང་འཛིན། བྱ་བ་མང་པོའི་

[032B] འོན་ཀྱང་ངས་བརྟག་པ་ཅིག་བྱ་ཡི། རེ་ཞིག་ཁྱེད་རང་གི་གསེར་ཚགས་གྱིས་གསུངས་ནས་ཕྱིར་ལ་གཏོད་པར་མཛད། དེ་ནས་ཇོ་བོ་རྗེས་བོད་ཁམས་ཀྱི་གདུལ་བྱ་རྣམས་ལ་ཐུགས་བརྩེ་བས་བོད་དུ་བྱོན་ན་
སངས་རྒྱས་ཀྱི་བསྟན་པ་ལ་ཕན་མི་ཕན་དང། རང་གི་སྐུ་ཚེའི་བར་ཆད་དུ་འགྱུར་མི་འགྱུར་བརྟག་པ་མཛད་པས། ཐུགས་རྗེ་ཆེན་པོ་དང་རྗེ་བཙུན་སྒྲོལ་མ་སོགས་ཀྱིས་བོད་དུ་བྱོན་ན་བསྟན་པ་དང་སེམས་ཅན་ལ་ཤིན་ཏུ་ཕན་ཐོགས་པ་འོང། ཁྱད་པར་
དུ་ཨུ་པ་སི་ཀ་གཅིག་ལ་བརྟེན་ནས་ཕན་ཐོགས་ཏེ་འོང། ཚེ་ནི་བོད་དུ་བྱོན་ན་ཐུང་བར་འདུག་གསུངས། ཇི་ཙམ་གྱིས་ཐུང་ཞུས་པས། བོད་དུ་མ་བྱོན་ན་དགུ་བཅུ་གོ་གཉིས་ཐུབ། བྱོན་ན་བདུན་ཅུ་རྩ་གསུམ་ལས་མི་ཐུབ་གསུངས། དོན་ལ་ཉི་ཤུ་ཐམ་
པས་ཐུང་དུ་སོང་བ་ཡིན་སྐད། དེའི་ཚེ་ཇོ་བོའི་ཐུགས་དགོངས་ལ་བོད་ལ་ཕན་ཐོགས་ན་ཚེ་ཐུང་ནའང་ཐུང། ཚེ་ལ་མི་ལྟ་སྙམ་པའི་ཐུགས་སྟོབས་ཆེན་པོ་སྐྱེས་སོ། །དེ་ནས་ཇོ་བོ་རྗེ་རྒྱ་གར་གྱི་དགེ་འདུན་གྱི་སྡེ་རྣམས་དང་སྦྱིན་བདག་རྣམས་ཀྱིས་བོད་
དུ་བྱོན་ན་རྒྱ་གར་བསྟན་པའི་འབྱུང་གནས་ཉམས་པར་འགྱུར་ཞེས་ཐམས་ཅད་ཀྱིས་མཐུན་པར་བཀག་ནས་བོད་དུ་འབྱོན་མི་འཇུག་པ་ལ། ཇོ་བོ་རྗེས་ཐབས་མཁས་ཀྱིས་བོད་དུ་འབྱོན་པའི་འཕྲོས་མེད་པར་རྡོ་རྗེ་གདན་སོགས་གནས་ཆེན་
རྣམས་སུ་མཆོད་པ་རྒྱ་གང་ཆེ་བ་རེ་བགྱིད་པ་ཡིན་གསུངས་ནས་གནས་རྣམས་སུ་ཕར་ཕེབས་ཚུར་ཕེབས་མཛད། ཇོ་བོ་འཇམ་དཔལ་རྡོ་རྗེ་སོགས་སྐུ་རྟེན་བྱིན་རླབས་ཅན་མང་པོ་དང། གསུང་རྟེན་གླེགས་བམ་མང་དུ་ཡོད་པ་རྣམས་འབྲོམ་ཆོས་ཀྱི་རྒྱལ་

[033A]༄༅། །པོའི་ཐབས་མཁས་ཀྱི་སྤྲུལ་པ་ཚོང་པའི་རྣམ་པ་ཅན་ཞིག་གིས་སུས་ཀྱང་མ་ཚོར་བར་གདན་དྲངས། དེ་ནས་ཇོ་བོས་བལ་ཡུལ་དང་བོད་དུ་ཡང་གནས་རྟེན་ཁྱད་པར་ཅན་མང་དུ་ཡོད་འདུག་པར་མཇལ་བ་དང་སྦྲགས་
ཡུད་ཙམ་ཞིག་ཕེབས་ཆོག་པར་གནས་བརྟན་ལ་གསོལ་བས། གནས་བརྟེན་གྱིས་ཇོ་བོ་ཡང་བོད་ལ་ཕེབས་པར་དགྱེས། བོད་པ་རྣམས་ཀྱིས་ཀྱང་གདན་འདྲེན་ཨུ་ཚུགས་ཆེ་བས་ད་བོད་དུ་ཧྲིབ་ཙམ་ཞིག་ཕེབས་ཆོག་འོན་ཀྱང་ལོ་གསུམ་གྱི་
གོང་ལ་རྒྱ་གར་དུ་ཚུར་གདན་ཐུབ་པ་བྱེད་རྒྱུ་ནག་ཚོ་ལོ་ཙྪ་བ་ལ་མནའ་བསྒགས། དེ་ནས་ཇོ་བོ་དཔོན་སློབ་རྣམས་རྒྱ་གར་ནས་བལ་པོ་རྫོང་དུ་ཕེབས་པ་ན། ལྷ་བཙུན་པས་རྟ་པ་སུམ་བརྒྱ་ཙམ་གྱིས་ཕེབས་བསུ་རྒྱ་ཆེར་མཛད། སྐྱེ་བོའི་ཚོགས་རྣམས་
ཀྱིས་མཇལ་བ་ཙམ་གྱིས་དད་པ་གློ་བུར་དུ་སྐྱེ་ཞིང་རྒྱུད་དུལ་ཏེ་འགྲོ་ཚུལ། ལོ་ཆེན་རིན་བཟང་དང་མཇལ་ཚུལ་སོགས་ཞིབ་པར་བཀའ་སྩལ། དེ་ནས་ལྷ་བླ་མ་བྱང་ཆུབ་འོད་ཀྱིས་ཇོ་བོ་རྗེ་ལ་གསོལ་བ་འདི་ལྟར་བཏབ་སྟེ། བྱང་ཕྱོགས་ཁ་བ་ཅན་
གྱི་ལྗོངས་འདིར་སྔོན་དུས་ཆོས་རྒྱལ་མེས་དབོན་རྣམ་གསུམ་གྱིས་དཀའ་བ་བརྒྱ་ཕྲག་དུ་མའི་སྒོ་ནས་སངས་རྒྱས་ཀྱི་བསྟན་པ་བཙུག་ལུགས། དེ་ནས་གླང་དར་མས་བསྟན་པ་བསྣུབས་ལུགས། དེ་ནས་རང་གི་ཡབ་མེས་མངའ་རིས་ཆོས་རྒྱལ་རྣམས་
ཀྱིས་ལུས་སྲོག་ཁྱད་དུ་བསད་ནས་བོད་དུ་སངས་རྒྱས་ཀྱི་བསྟན་པ་བཙུགས་ཀྱང། ད་ལྟ་འགའ་ཞིག་སྔགས་ལ་བརྟེན་ནས་འདུལ་བ་ཅ་འབྱིད། ཁ་ཅིག་འདུལ་བ་ལ་བརྟེན་ནས་སྔགས་ཅ་འབྱིད་དེ། མདོ་སྔགས་གཉིས་ཚ་གྲང་ལྟར་འགལ་བར་

[033B] རང་རང་གང་དགར་སྤྱོད་ཅིང། ཁྱད་པར་ཨཱ་ཙརྱ་ཤམ་ཐབས་དམར་པོ་ཅན་དང། སྔོན་པོ་ཅན་བྱ་བ་གཉིས་ཀྱིས་སྔགས་རྒན་རལ་པ་ཅན་རྣམས་ལ་སྦྱོར་བ་དང་སྒྲོལ་བ་བྱ་བའི་ཆོས་བསྟན་ནས། བསྟན་པ་ཉམས་ཤིན་ཏུ་དམའ་བ་ཆ་ལ་
ཆོལ་འདི་བཞིན་དུ་སོང་ཚུལ་སོགས་སྤྱན་མཆི་མ་འཁྲུགས་བཞིན་དུ་ཞིབ་ཏུ་ཞུས་ནས། ད་ཇོ་བོ་ཐུགས་རྗེ་ཅན་ཁྱོད་ཀྱིས་བོད་ཀྱི་གདུལ་བྱ་དམུ་རྒོད་ཅན་འདི་རྣམས་ལ་ཆོས་ཟབ་ཟབ་མོ་དང། མཚར་མཚར་པོ་མི་འཚལ་གྱི། ལས་རྒྱུ་འབྲས་ཀྱི་
ཆོས་ཀྱིས་བསྐྱང་བར་ཞུ། ལྷག་པར་མགོན་པོ་ཉིད་ཀྱིས་ཐུགས་ཉམས་སུ་བཞེས་པའི་རྒྱལ་བའི་གསུང་རབ་མདོ་རྒྱུད་དགོངས་འགྲེལ་དང་བཅས་པ་ཐམས་ཅད་ཧྲིལ་གྱིས་དྲིལ་ལ་ལ་མ་ཚང་ལ་མ་ནོར་བ་ཉམས་སུ་བླང་བདེ་བ་བོད་སྤྱི་ལ་ཕན་
པའི་ཆོས་ཤིག་ཐུགས་རྗེས་འཛིན་པར་ཞུ་ཞུས། ཡང་འཇུག་སྡོམ་གྱི་རྟེན་ལ་སོ་ཐར་གྱི་སྡོམ་ལྡན་དགོས་སམ་མི་དགོས། ཐབས་ཤེས་ཡ་བྲལ་གྱིས་སངས་རྒྱའམ་མི་རྒྱ། དབང་མ་ཐོབ་པ་ལ་རྒྱུད་བཤད་ཆོག་གམ་མི་ཆོག་ཚངས་སྤྱོད་ལ་ཤེས་
རབ་ཡེ་ཤེས་ཀྱི་དབང་དངོས་དབང་དུ་བསྐུར་ཆོག་གམ་མི་ཆོག་རྡོ་རྗེ་སློབ་དཔོན་གྱི་དབང་མ་ཐོབ་པར་གསང་སྔགས་ཀྱི་ལས་ཀྱི་བྱ་བ་རྣམས་བྱས་ཆོག་གམ་མི་ཆོག་ཅེས་སོགས་ཀྱི་དྲི་བ་བཅས་ཞུས་པས། ཞུ་བ་དེ་ལ་ཇོ་བོ་རྗེ་ཤིན་ཏུ་དགྱེས་ནས། དུས་
གསུམ་རྒྱལ་བ་ཐམས་ཅད་དག་དང་དེ་ཡི་ཆོས། །དགེ་འདུན་རྣམས་ལ་གུས་པ་ཆེན་པོས་ཕྱག་བྱས་ཏེ། །སློབ་མ་བཟང་པོ་བྱང་ཆུབ་འོད་ཀྱིས་བསྐུལ་གྱུར་བས། །བྱང་ཆུབ་ལམ་གྱི་སྒྲོན་མ་རབ་ཏུ་གསལ་བར་བྱ། །ཞེས་སོགས་མདོ་རྒྱུད་དགོངས་འགྲེལ་

[034A]༄༅། །དང་བཅས་པའི་དགོངས་དོན་ཤོག་བུ་གསུམ་གྱི་ནང་དུ་ཧྲིལ་གྱིས་དྲིལ་བ་བྱང་ཆུབ་ལམ་གྱི་སྒྲོན་མ་མཛད། བྱང་ཆུབ་འོད་ལ་སློབ་མ་བཟང་པོ་ཞེས་གསུངས་པ་ཡང་འབུལ་བ་མང་པོ་ཕུལ་བ་དེ་ལ་གསུངས་པ་
མིན༑ ཆོས་ཞུ་ལུགས་དེས་མཉེས་ནས་དེ་ལྟར་གསུངས་པ་ཡིན། དེ་དུས་བྱང་ཆུབ་འོད་ཀྱིས་དབང་ཞིག་གནང་རོགས་རྗེས་གནང་ཞིག་གནང་རོགས་ཞེས་ཞུས་ན་ཇོ་བོ་མི་མཉེས་པ་ཡིན་ཞེས་བདག་གི་བླ་མ་རིན་པོ་ཆེ་ས་གསུངས། དེ་ལྟར་
དྲིས་ལན་དང་སྦྲགས་ནས་ལམ་སྒྲོན་མཛད་པ་ན། དེ་འཕྲལ་བོད་ཀྱི་ཆོས་ལོག་རྣམས་དང། རྩིང་ཆོས་རྣམས་རང་ཡལ་དུ་སོང་བ་ཡིན། དེ་ལྟར་ཇོ་བོས་མངའ་རིས་སྟོད་དུ་བསྟན་པའི་བྱ་བ་རྒྱ་ཆེར་མཛད་ནས་ལོ་གསུམ་རྫོགས་པར་ཉེ་བ་ན། ལོ་ཙྪ་
བ་ལ་གནས་བརྟན་གྱི་དམ་ཚིག་ལ་བཀར་བའི་མནའ་ཡོད་པས་ལོ་ཙྪ་བས་ད་རྒྱ་གར་དུ་འབྱོན་དོགས་ཞེས་བསྐུར། ཇོ་བོས་ཀྱང་འབྱོན་པ་ལྟར་བྱས་ཏེ་པུ་ཧྲེང་དུ་ཕེབས། ཇོ་བོ་ལ་སྔར་ནས་རྗེ་བཙུན་སྒྲོལ་མས་བོད་དུ་དགེ་བསྙེན་ཆེན་པོ་ཞིག་ལ་བརྟེན་
ནས་བསྟན་པ་ལ་ཕན་པ་རྒྱ་ཆེན་པོ་འོང་ཞེས་ཡང་དང་ཡང་དུ་གསུངས་ཤིང། དེ་སྐབས་ཀྱང་དགེ་བསྙེན་མྱུར་དུ་འོང་ཞེས་ཡང་ཡང་གསུངས་པས་ཇོ་བོ་རྗེས་ཉིན་སྟར་བྱ་ར་མཛད་ཅིང། ངའི་ཨུ་པ་སི་ཀ་མ་བྱུང་ཏཱ་རེ་རྫུན་ནི་ཅན་གསུང་ངམ་ཞེས་
གསུང་བར་མཛད། ཉིན་གཅིག་སྦྱིན་བདག་ཅིག་གིས་ཇོ་བོ་གདན་དྲངས་པའི་ཤུལ་དུ་འབྲོམ་རིན་པོ་ཆེ་ཕེབས། ཇོ་བོའི་གཟིམ་ཁང་དུ་ཕེབས་པ་ན། ཇོ་བོ་སྦྱིན་བདག་ཞིག་གིས་གདན་དྲངས་སོང་བས་ད་ལྟ་ཕེབས་ཡོད་ཞེས་བརྗོད་པ་ན་

[034B] འབྲོམ་རིན་པོ་ཆེས་བརྐྱངས་ཕྱག་མཛད་
དེ་ཇོ་བོའི་སྐུ་མདུན་དུ་ཕེབས་པ་ན་ཇོ་བོ་རྗེས་འབྲོམ་གྱི་དབུ་ཐོག་ཏུ་ཕྱག་བཞག་ནས་སཾ་སྐྲྀ་ཏའི་སྐད་དུ་ཤིས་བརྗོད་མང་དུ་མཛད། དེ་ཉིན་སྦྱིན་བདག་དེ་ལའང་ངའི་ཨུ་པ་སི་ཀའི་སྐལ་བ་དགོས་ཞེས་བསྣ་མས་ ཇོ་
བོ་རྗེ་ནི་ནམ་ཡང་ཤ་མི་བཞེས་པས་དེ་ཉིན་གྱི་སྟོན་སྐལ་དེ་ལ་ཟན་དང་མར་སྦྲགས་ནས་ཡོད་པ་འབྲོམ་གྱིས་ཟན་དེ་བཞེས། མར་དེ་མ་བཞེས་པར་མར་མེ་ཀོང་བུ་མཚན་ཐུབ་ཅིག་བཟོས་ནས་ཇོ་བོའི་དབུ་སྔས་སུ་ཕུལ། དེ་ནས་བཟུང་སྟེ་སྐུ་ཚེ་
ཧྲིལ་པོར་ཇོ་བོའི་དབུ་སྔས་སུ་མར་མེ་མཚན་ཐུབ་རྒྱུན་མ་ཆད་པར་ཕུལ་བ་ཡིན་གསུངས། ཇོ་བོས་ནུབ་མོ་དེ་རང་ལ་འབྲོམས་རིན་པོ་ཆེ་ལ་དབང་བསྐུར་ཏེ་སྲས་ཀྱི་ཐུ་བོར་བཟུང། དེ་ནས་པུ་ཧྲེང་ནས་རིམ་གྱིས་ཕེབས་ཏེ་མང་ཡུལ་སྐྱིད་གྲོང་དུ་ཕེབས། དེ་ནས་
བལ་ཡུལ་བརྒྱུད་དེ་རྒྱ་གར་དུ་གདན་འདྲེན་རྩིས་བྱས་ཀྱང་ལམ་དུ་དམག་ཟིངས་ཆེན་པོ་ལངས་པས་ལམ་འགགས་ནས་ཕེབས་མ་ཐུབ། དེའི་ཚེ་འབྲོམ་གྱིས་བོད་དུ་མར་གདན་འདྲེན་ཐབས་གཙོ་བོར་མཛད། ནག་ཚོས་ནི་རྒྱ་གར་དུ་གདན་འདྲེན་ཐབས་
གཙོ་བོར་མཛད། ལམ་གྱི་དམག་འཁྲུགས་ཀྱིས་གདན་འདྲེན་མ་ཐུབ་པས་ལོ་ཙྪ་བ་ཅི་དྲག་ལ་ཐུག་སྟེ་ཡིད་བློང་བློང་པོར་གྱུར་པ་ན། ཇོ་བོས་ལོ་ཙྪ་བ་ལ་དེ་ཙམ་སེམས་ལས་མི་དགོས་སྒྲུབ་མ་ནུས་པ་ལ་ཉེས་པ་མེད་གསུངས་པས། ལོ་ཙྪ་བ་

[035A]༄༅། །ཤིན་ཏུ་དགའ་ནས་འོ་ན་བོད་དུ་མར་འབྱོན་པར་ཞུ་ཞེས་ཞུས་པས། དེ་ནས་ཇོ་བོ་བོད་དུ་མར་འབྱོན་པ་ཐུགས་ཐག་བཅད། དེ་དུས་ལམ་དུ་འཁྲུགས་པ་བྱུང་སྟེ་ཇོ་བོ་ཕེབས་མ་ཐུབ་པ་ནི་བོད་
སྤྱིའི་བསོད་ནམས་ཡིན་པ་རེད། དེ་ལྟར་ཇོ་བོ་ཕེབས་མ་ཐུབ་པས་རྒྱ་གར་དུ་བང་ཆེན་བརྫངས་ནས། གནས་བརྟན་གྱི་བཀའ་བཞིན་ཇོ་བོ་བལ་པོ་བར་གདན་དྲངས་ཀྱང་ལམ་དུ་དམག་འཁྲུག་གིས་གདན་འདྲེན་མ་ཐུབ་བར་རེ་ཞིག་ཕྱིར་ལོག་
ཕེབས་དགོས་བྱུང། སླར་དུས་ཟིངས་འཇག་མཚམས་གདན་འདྲེན་ཞུས་ཆོས་པ་དང། ཇོ་བོ་བོད་དུ་ཕེབས་ནས་བསྟན་བཅོས་ཀྱང་འདི་འདྲ་བ་མཛད། འགྲོ་དོན་ཡང་ཤིན་ཏུ་ཆེ་བས་རབ་ཏུ་བོད་དུ་བཞུགས་ཆོག་པ་འདྲ་མི་ཡོང་ངམ་ཞེས་
ཞུ་ཡིག་དང། ལམ་སྒྲོན་ཇོ་བོའི་ཕྱག་བྲིས་ངོ་མ་ཞིག་དང། གསེར་མང་པོ་བཅས་རྒྱ་གར་དུ་བརྫངས། དེའི་ཚེ་རྒྱ་གར་དུ་རང་རེ་བོད་དང་མི་འདྲ་བར་ལོ་གཅིག་གི་ནང་དུ་བསྟན་བཅོས་གསར་པ་གང་བྱུང་བ་རྣམས་པཎྜི་ཏ་རྣམས་ཚོགས་
ནས་གྲལ་གཤམ་ནས་ཤོག་བུ་རེ་རེ་བཞིན་གྲལ་ལ་བཏང་ནས་ཚང་མས་རེ་རེ་བཞིན་གཟིགས་ནས་ཚིག་དོན་ལ་སྐྱོན་མེད་པ་རྣམས་རྒྱལ་པོ་ལ་ཞུས་ཏེ་རྩོམ་པ་པོ་ལ་བྱ་དགའ་གནང། བསྟན་བཅོས་དེ་ཁྱབ་གདལ་དུ་བྱེད་ཆོས་པའི་དྲིལ་
བསྒྲག་ཚིག་སྦྱོར་ལེགས་ཀྱང་དོན་ལ་སྐྱོན་ཡོད་རིགས་ཀྱི་བསྟན་བཅོས་དེ་ཁྱིའི་མཇུག་མར་བཏགས་ཏེ་གྲོང་ཁྱེར་གྱི་སྲང་བར་ཁྲིད་དེ་རྩོམ་པ་པོ་དང་བཅས་པ་དམའ་ཕབ། རྒྱལ་པོ་ལ་ཞུས་ནས་ཕྱིན་ཆད་བསྟན་བཅོས་དེ་བསྒྲག་མི་ཆོག་པའི་

[035B] ལམ་སྒྲོན་ཤོག་བུ་གསུམ་པོ་དེའི་ནང་དུ་བཀའ་མདོ་རྒྱུད་ཐམས་ཅད་ཀྱི་བརྗོད་བྱ་མ་ཚང་
བ་མེད་པར་བསྡུས་ནས་བསྟན་ཅིང། འདི་ལ་བརྟེན་ནས་གསུང་རབ་ཐམས་ཅད་གདམས་ངག་ཏུ་ཤར་བས་པཎྜི་ཏ་རྣམས་ལ་ཐུགས་ངེས་ཆེན་པོ་འཁྲུངས་པས། ཐམས་ཅད་ཧ་ལས་ནས་མགྲིན་གཅིག་ཏུ་ཇོ་བོ་བོད་དུ་ཕེབས་པས་བོད་པ་རྣམས་
ལ་ལེགས་པ་མ་ཟད། ངེད་རྒྱ་གར་བ་རྣམས་ལའང་ཤིན་ཏུ་ལེགས་པ་བྱུང། ཇོ་བོ་རྒྱ་གར་དུ་བཞུགས་ན་རྒྱ་གར་བ་རྣམས་ཤེས་རབ་དང་བརྩོན་པ་ཆེ་བས་བསྟན་བཅོས་འདི་ལྟ་བུ་མི་གསུང། བོད་གླེན་ཞིང་བརྩོན་འགྲུས་ཆུང་བ་ལ་དགོངས་
ནས་ཚིག་ཉུང་ལ་དོན་ཆེ་བའི་བསྟན་བཅོས་འདི་ལྟ་བུ་མཛད། ཅེས་ཇོ་བོ་བོད་དུ་བཞུགས་པ་ལ་བསྔགས་བརྗོད་མང་དུ་གསུངས་པས། གནས་བརྟན་རཏྣ་ཨ་ཀ་རས། ད་འོ་ན་པཎྜི་ཏ་རྣམས་ཀྱིས་ཀྱང་བསྔགས་བརྗོད་དེ་ལྟར་མཛད། ཇོ་བོ་
ཡང་བོད་དུ་བཞུགས་པ་ལ་དགྱེས། འགྲོ་དོན་ཡང་ཆེ་བ་དེ་འདྲ་ཡོད་ན་ད་ཇོ་བོ་བོད་དུ་བཞུགས་ཆོག་པ་གྱིས། སྐུ་ཚབ་ཏུ་ལམ་སྒྲོན་འདི་ལ་རང་འགྲེལ་ཞིག་མཛད་ནས་བསྐུར་ཤོག་ཅེས་པའི་ཡི་གེ་ཚུར་འབྱོར་བ་ན། ནག་ཚོ་ཤིན་ཏུ་དགའ་
ནས་གནས་བརྟན་གྱིས་ཁུར་རི་ཙམ་ཞིག་བསྐུར་བ་ཉི་མ་དེ་རིང་ནས་སངས་སོང་ཞེས་གསུངས་པ་རེད། དེང་སང་བསྟན་འགྱུར་ཁྲོད་དུ་བཞུགས་པའི་རང་འགྲེལ་དུ་གྲགས་པ་འདི་ཇོ་བོའི་གསུང་ལ་ལྷད་ཞུགས་པ་ཞིག་ཡིན་པ་རེད་གསུངས། དེ་

[036A]༄༅། །ལྟར་ཇོ་བོ་དབུས་སུ་འབྱོན་པར་ཉེ་བ་ན། འབྲོམ་ ངེད་ཀྱིས་ཇོ་བོ་དབུས་སུ་གདན་ཅི་འདྲོང་བྱེད། ཡི་གེ་བྱུང་ན་ཁྱེད་རྣམས་འཕྲལ་དུ་ཕེབས་བསུ་ལ་འོང་
དགོས་ཞེས་གསུངས་ཡོད་པ་ལྟར་ཀ་བ་ཤཱཀྱ་དབང་ཕྱུག་ལ་སོགས་པའི་དབུས་སྟོན་རྣམས་འཕྲལ་དུ་ཇོ་བོའི་ཕེབས་བསུ་ལ་ཤོག་ཅེས་པའི་ཕྱག་བྲིས་གནང་བས། ཀ་བས་དབུ་མཛད་པའི་བོད་སྟོན་རྣམས་ཕེབས་བསུ་ལ་ཆས་པ་ན་
ཁུ་སྟོན་གྱིས་ངའི་མིང་མི་འདུག་གསུངས་པར། སོགས་ཁོངས་ན་འདུག་ཞུས་པས། སོགས་ཁོངས་སུ་འཇོག་འོས་པའི་མི་དེ་ང་མིན་ཞེས་སྔོན་ལ་བྱོན་པས་ཐམས་ཅད་འུར་ལང་བ་ལྟར་ཕེབས་བསུར་བྱོན། དེའི་ཚེ་བོད་སྟོན་རྣམས་ཀྱིས་བོད་
ཀྱི་བླ་ཆེན་གྱི་ཆ་བྱད་ཐང་ཞྭ་དང། རྟ་ཕྱིང་སོགས་གྱོན་ནས་ཕེབས་པ་ཇོ་བོས་རྒྱང་ནས་གཟིགས་མ་ཐག་བོད་ཀྱི་འདྲེ་མང་པོ་སླེབས་བྱུང་ཞེས་དབུ་གཏུམས་ནས་བཞུགས་པར། དེ་ནས་བླ་ཆེན་རྣམས་རྟ་ལས་བབས་ཏེ་ཆོས་གོས་རྣམ་
གསུམ་བཞེས་ནས་ཕེབས་པས་ཇོ་བོས་ཀྱང་མཉེས་ནས་ཕྱག་ལན་མཛད། དེ་ནས་རིམ་བཞིན་དབུས་སུ་ཕེབས་ནས་ཆོས་ཀྱི་འཁོར་ལོ་རྒྱ་ཆེན་པོ་བསྐོར། བསྟན་འགྲོའི་དོན་རླབས་པོ་ཆེ་མཛད། དེ་ཡང་མངའ་རིས་སྟོད་དུ་ལོ་གསུམ། སྙེ་
ཐང་དུ་ལོ་དགུ་དབུས་གཙང་གཞན་དུ་ལོ་ལྔ་བཅས་ཁྱོན་ལོ་བཅུ་བདུན་གྱི་བར་དུ་བོད་དུ་བཞུགས་པ་རེད། བཀའ་གདམས་ཆོས་འབྱུང་སོགས་སུ་ལོ་བཅུ་གསུམ་ལས་མ་བཞུགས་པར་གསུངས་པ་སོགས་ཡོད་ཀྱང། རང་ལུགས་རྗེ་

[036B] ནག་ཚོས་རྒྱ་གར་དུ་ལོ་གཉིས། བོད་དུ་ལོ་བཅུ་བདུན་བསྟེན་པས། ལོ་ནི་བཅུ་དགུ་བསྟེན་ཅིང་འགྲོགས་ན་ཡང། །ཞེས་གསུངས་པ་ལྟར་ཡིན། དེ་ལྟར་ཇོ་བོ་ཆེན་པོ་བོད་དུ་འབད་པ་
ཆེན་པོས་གདན་དྲངས་པའི་དགོས་དོན་གྱི་སྙིང་པོ་ཇོ་བོས་གསུངས་པའི་ཆོས་ཀྱི་གཙོ་བོ་ནི་བྱང་ཆུབ་ལམ་གྱི་སྒྲོན་མ་འདི་ཉིད་ཡིན། དེ་ཡང་ཇོ་བོ་བོད་དུ་ཕེབས་ཁར་རྗེ་བཙུན་སྒྲོལ་མ་དང། ཇོ་བོའི་བླ་མ་པཎྜི་ཏ་ཧ་ལ་ནག་པོ་ཞེས་པས་ཇོ་བོ་
བོད་དུ་ཕེབས་ན་ཕ་ལས་བུ་རྫིག་བུ་ལས་ཚ་བོ་རྫིག་ཚ་བོ་ལས་ཡང་ཚ་རྫིག་ཡང་ཚ་ལས་སུམ་ཚ་རྫིག་པ་ཡོང། དེ་ནས་འཆལ་ཏེ་འགྲོ་ཞེས་ལུང་བསྟན་པའི་ཕ་ནི་ཇོ་བོ་རང་ཉིད། བུ་ནི་འབྲོམ་སྟོན་དང་ལེགས་པའི་ཤེས་རབ་
སོགས། ཚ་བོ་ནི་སྐུ་མཆེད་གསུམ་དང། ཡང་ཚ་ནི་གླང་ཤར་གཉིས་སོགས། སུམ་ཚ་ནི་སངས་རྒྱས་དབོན་སྟོན་དང། སངས་རྒྱས་སྒོམ་པ་སོགས་ཀྱི་དུས་ཡིན། རྫིག་པའི་དོན་ནི་སྔ་མ་སྔ་མ་ལས་ཕྱི་མ་ཕྱི་མའི་དུས་སུ་བསྟན་པ་ཁྱབ་གདལ་
ཇེ་ཆེར་སོང་བའི་དོན་ཡིན། དེ་ནས་ལམ་གྱི་རིམ་པ་འདིས་གོ་མི་ཆོད་པར་སྔགས་རེ་དང་རྗེས་གནང་རེ་སྣོན་པ་བརྒྱབ་པས་ཅུང་ཟད་འཆལ་ཏེ་སོང་བ་ཡིན། དེ་ལྟར་ཇོ་བོ་ཆེན་པོས་བསྟན་པའི་སྲོལ་ནུབ་པ་རྣམས་གསར་དུ་བཙུགས། སྲོལ་ཅུང་
ཟད་ཡོད་པ་རྣམས་འཕེལ་བར་མཛད། ལོག་པར་རྟོག་པའི་དྲི་མས་སྦགས་པ་རྣམས་ལེགས་པར་བསལ་ཏེ་བསྟན་པ་རིན་པོ་ཆེ་དྲི་མ་དང་བྲལ་བར་མཛད། དེ་ལྟ་བུའི་བྱང་ཆུབ་ལམ་གྱི་རིམ་པ་འདི་ཉིད་ཇོ་བོས་འབྲོམ་ལ་གནང་སྟེ། འབྲོམ་

[037A]༄༅། །གྱིས་ཁོང་གཞན་ལ་སྔགས་ཀྱི་གདམས་པ་གནང་ནས། ངོས་ལ་ལམ་རིམ་འདི་གནང་བ་གང་ཡིན་ཞུས་པས། ངས་ཁོད་མིན་པ་གཞན་ལ་གཏད་ས་མ་རྙེད་ཅེས་གསུངས་ནས་འབྲོམ་ལ་ལྐོག་ཆོས་སུ་གནང། འབྲོམ་
ནས་ཚོགས་བཤད་དུ་མཛད་ཅིང། དེ་ཡང་བརྒྱུད་པ་གསུམ་དུ་བྱུང་སྟེ། བྱང་ཆུབ་ལམ་རིམ་གཞུང་ཆེན་མོའི་སྟེང་ནས་འཆད་པ་པོ་ཏོ་བ་ནས་ཤ་ར་བ་ལ་བརྒྱུད་པའི་བཀའ་གདམས་གཞུང་པ་དང། དེ་ལས་ཅུང་བསྡུས་པའི་ལམ་རིམ་བསྟན་རིམ་
དང་སྦྱར་ནས་འཆད་པ་དགོན་པ་བ་ནས་སྣེའུ་ཟུར་པར་བརྒྱུད་པ་བཀའ་གདམས་ལམ་རིམ་པ་དང། རྟེན་འབྲེལ་སྙིང་པོའི་ཁྲིད་སོགས་བླ་མའི་མན་ངག་དང་སྦྱར་ནས་འཆད་པ་སྤྱན་སྔ་བ་ནས་བྱ་ཡུལ་བ་ལ་བརྒྱུད་པའི་བཀའ་གདམས་མན་ངག་པ་དང་བརྒྱུད་པ་
གསུམ་བྱུང། དེ་ཡང་མིང་དངོས་སུ་མ་བཏགས་ཀྱང་དེང་སང་མེད་པ་མིན་ཏེ། གཞུང་བཀའ་པོད་ལྔ་ལ་སློབ་གཉེར་གྱིས་དེ་རྣམས་ལམ་རིམ་དུ་དྲིལ་ཏེ་ཉམས་སུ་ལེན་པ་ནི་བཀའ་གདམས་གཞུང་པ་བ་དང། དེ་ཙམ་མ་ནུས་ཀྱང་བློ་གྲོས་དང་བརྩོན་པ་ཆེ་བས་ལམ་རིམ་
ཆེ་ཆུང་ལྟ་བུར་ཐོས་བསམ་བྱས་ཏེ་ཉམས་སུ་ལེན་པ་ནི་བཀའ་གདམས་ལམ་རིམ་པ་དང། དེ་ཡང་མི་ནུས་པས་བདེ་ལམ་དང་མྱུར་ལམ་ལྟ་བུའི་མན་ངག་ཉུང་བསྡུས་ཀྱི་སྟེང་ནས་ལམ་གྱི་རྐང་གྲངས་ཚང་བར་བྱས་ཏེ་ཉམས་སུ་ལེན་པ་ནི་
བཀའ་གདམས་མན་ངག་པ་ཡིན་ཞེས་ཁྲི་ཆེན་ངག་དབང་ནོར་བུའི་གསུང་རྒྱུན་ཡིན་ཚུལ་བདག་གི་སྐྱབས་མཆོག་བླ་མ་རིན་པོ་ཆེས་གསུངས་ཞེས་གསུངས། དེ་ལྟར་བཀའ་གདམས་ཀྱི་བརྒྱུད་པ་གསུམ་པོ་ཡང་སྔར་ཞུས་པ་ལྟར་རྗེ་

[037B] རྗེ་བཙུན་ཙོང་ཁ་པ་ཆེན་པོས་ལམ་རིམ་ཆེ་འབྲིང་ཆུང་གསུམ་མཛད་ཚུལ་སྔར་ཞུས་པ་ལྟར་ལ། དེ་ཡང་རྗེ་རིན་པོ་ཆེ་ལ་འཇམ་དཔལ་དབྱངས་དུས་རྟག་ཏུ་བླ་མ་དང་སློབ་མའི་ཚུལ་དུ་
མཇལ་ནས་མདོ་སྔགས་ཀྱི་ཟབ་ཆོས་མཐའ་ཡས་པ་ཞིག་སྩལ་ཚུལ་རྣམ་ཐར་ལས་འབྱུང་བ་ལྟར་ཡིན། དེས་ན་ལམ་རིམ་འདི་རྗེ་རིན་པོ་ཆེས་རྗེ་བཙུན་འཇམ་དཔལ་དབྱངས་ལས་གསན་པ་ཡིན་བྱས་ཀྱང་ཆོག་མོད། རྗེ་རིན་པོ་ཆེས་ཆོས་ཀྱི་མཐར་
ཐུག་སྟོན་པ་ཐུབ་པའི་དབང་པོ་ལ་ཐུག་པའི་རིང་བརྒྱུད་ལ་གཙོ་བོར་མཛད་པ་མ་གཏོགས་དག་སྣང་དང། ཉེ་བརྒྱུད་བྱུང་བྱུང་སོགས་གཏན་ནས་མི་གསུང་བ་དེ་རྣམ་ཐར་ངོ་མ་ཚར་ཆེ། ལམ་རིམ་ཆེན་མོའི་ལྷག་མཐོང་ཡན་མཛད་ནས་རྗེ་བཙུན་ལ་
ཞུས་པས། ངེད་ རྗེ་བཙུན་གྱིས་གསུངས་པའི་ལམ་གཙོ་གསུམ་སྲོག་ཏུ་བྱས། ལམ་སྒྲོན་བཤད་བྱ་ཙ་བའི་གཞུང་དུ་བྱས་
དེའི་སྟེང་དུ་བཀའ་གདམས་ཀྱི་མན་ངག་གཞན་དུ་མས་ཁ་བསྐངས་ནས་བསྒྲིགས་པ་ཡིན་ཚུལ་ཞུས། ལྷག་མཐོང་ཆེན་མོ་ནི་མཛད་ཀྱང་འགྲོ་དོན་ཆེར་མི་ཡོང་དགོངས་ནས་མ་མཛད་པ་ན། ལྷག་མཐོང་གི་སྐོར་ཡང་རྩོམས་ཤིག་དང་འགྲོ་དོན་
འབྲིང་ཞིག་ཡོང་ཞེས་གསུངས་པ་སོགས་གསང་བ་བསམ་གྱིས་མི་ཁྱབ་པའི་རྣམ་ཐར་མང་དུ་མ་ཆིས་པ་སོགས་མཚམས་འདིར་རྗེའི་རྣམ་ཐར་རྒྱས་པར་ཞུ་དགོས་ཀྱང། ད་ལམ་ཞུ་ཁོམ་མ་བྱུང་བས་རྣམ་ཐར་གྱི་ཕྱག་དཔེར་ཞིབ་ཏུ་

[038A]༄༅། །གཟིགས་པར་མཛོད། དེ་ལྟར་རྗེ་བཙུན་ཙོང་ཁ་པ་ཆེན་པོའི་བསྟན་པ་འདི་ནི་ཇོ་བོའི་བསྟན་པ་ཐམས་ཅད་མ་ཚང་བ་མེད་པར་ཡོད་པའི་ཐོག་ཏུ། སྙིགས་དུས་ཀྱི་ཚེ་ཐུང་གཅིག་ལ་མི་སློབ་
པའི་ཟུང་འཇུག་སྒྲུབ་པའི་མན་ངག་ཟབ་ཁྱད་བླ་ན་མེད་པ་དང་ལྡན་པ་ཡིན། རྗེའི་གསུང་གི་ལམ་རིམ་རྣམས་ལ་ཡང་བཀའ་གདམས་གོང་མའི་ལམ་རིམ་ལ་མེད་པའི་ཟབ་ཁྱད་མང་དུ་མཆིས་པ་ཞིབ་ཏུ་བལྟས་ན་ཤེས། དེ་ལྟར་
རྗེ་རིན་པོ་ཆེ་ནས་ལམ་རིམ་བརྒྱུད་ཚུལ་མང་དུ་མཆིས་ཀྱང། ཡོངས་སུ་གྲགས་པའི་བརྒྱུད་པའི་གཙོ་བོ་ཁྲིད་ཆེན་བརྒྱད་དུ་གསུང་ཚུལ་ཁ་སང་ཞུས་པ་ལྟར་ཡིན། དེ་ཡང་གསེར་ཞུན་མ་དང། འཇམ་དཔལ་ཞལ་ལུང་གཉིས་མདོ་
རྐྱང་པའི་དབང་དུ་བྱས་ནས་གསུངས། བདེ་ལམ་དང། མྱུར་ལམ་གཉིས་སྔགས་དང་འབྲེལ་བར་གསུངས། དེ་ཡང་ཞལ་ལུང་གི་ཁྲིད་རྒྱུན་བསྡུས་པ་ལྷོ་བརྒྱུད་ཀྱི་བརྒྱུད་ཚུལ་ནི། ༸གོང་
དཔལ་ཞལ་ལུང་རྒྱས་པ་ལ་མཚལ་རྟགས་ཕབ་སྟེ་ལམ་རིམ་བསྡུས་པ་ཞིག་བཏོན་ནས། སྐྱབས་ཡུལ། ཚོགས་ཞིང། ཁྲུས་ཁང་སོགས་ཞལ་ལུང་དབུས་བརྒྱུད་དང་མི་འདྲ་བའི་མན་ངག་དང་བཅས་ཨེ་པ་བླ་མ་བྱམས་པ་རིན་
ཆེན་ལ་གནང། དེས་གཟིམ་ཤག་མཁན་ཆེན་བློ་བཟང་མཁས་བཙུན་ལ་གནང། འདི་མཁྱེན་རབ་ཀྱི་རྩལ་ཆེ་བས་མཚལ་རྟགས་ཕབ་ལུགས་ལ་རྒྱས་བསྡུས་སྣ་ཚོགས་ཤིག་ཐུགས་ལ་ཤར་བས་ཐུགས་དོགས་མ་ཆོད་པར་ཆོས་

[038B] འདིས་རྩེ་ཚོགས་པའི་མཁན་པོ་མཛད། སྐུ་ཚེའི་སྨད་ལ་དབེན་གནས་ལམ་
རིམ་ཆོས་སྡིངས་སུ་སྒྲུབ་པ་ལ་གཞོལ་བས་གྲུབ་པའི་གོ་འཕང་མཐོན་པོར་གཤེགས། དེས་ཡེར་པའི་གྲུབ་ཆེན་ཕུན་ཚོགས་རྒྱ་མཚོ་ལ་གནང། དེ་ཡང་མྱོང་ཁྲིད་ཟླ་བ་གསུམ་ལ་རྫོགས་པར་མཛད། ཞི་ལྷག་གི་རྟོགས་པ་ཁྱད་པར་ཅན་ཐུགས་
རྒྱུད་ལ་འཁྲུངས་ནས་ཡེར་པར་སློབ་མ་མང་པོ་མྱོང་ཁྲིད་ཀྱིས་བསྐྱངས། བདེ་མཆོག་ལུས་དཀྱིལ་གྱི་སྒོ་ནས་གྲུབ་པ་ཐོབ་སྟེ་ལྷོ་བརྒྱུད་ཀྱི་བླ་མ་ཕལ་ཆེ་བ་དེ་ལྟར་ཡིན་གསུངས། དེས་ཨེ་བླ་མ་མཁའ་སྤྱོད་བསྟན་དར་ལ་གནང། དེས་མཁན་
ཆེན་དགེ་བདུན་འཇམ་དབྱངས་ལ་གནང། འདིས་ལྷོ་བརྒྱུད་ཞལ་ལུང་རྒྱས་པར་རྟགས་ཕབ་རྒྱུ་མ་དག་རྒྱུན་འབྱམས་བྱུང་དོགས་ལེ་ཚན་ལོགས་སུ་ཡོད་པ་འདི་བཀོད་པར་མཛད། འདི་སྔར་བྲིས་མ་ལས་མེད་ཀྱང་སྐྱབས་རྗེ་སྒྲུབ་
ཁང་རིན་པོ་ཆེ་ནས་པར་དུ་བསྐྲུན་གནང་མཛད། མཁན་ཆེན་དགེ་འདུན་འཇམ་དབྱངས་ཀྱིས་རྗེ་ངག་དབང་མཐུ་སྟོབས་ལ་གནང། དེས་དྭགས་གྲྭ་མཁན་ཆེན་བསྟན་པ་རྒྱ་མཚོ་ལ་གནང། འདིས་དྭགས་གྲྭར་སློབ་གཉེར་སྐབས་གཞོན་
ཁྲལ་གྱིས་ཤིང་གཤག་དུས་དབུ་མའི་ལྟ་བ་རྙེད་པར་གསུངས། དེས་སེ་མཐོ་བླ་མ་སྐལ་ལྡན་ལ་གནང། འདི་ལ་དངུལ་དར་སྣམ་བུ་སོགས་འབུལ་མཁན་གང་བྱུང་འཛིན་ཆགས་ཀྱང་མི་མཛད། གཏོང་བར་ཡང་མི་མཛད་པར་ཉེ་འགྲམ་

[039A]༄༅། །གྱི་བྲག་གསེབ་ཅིག་ཏུ་བསྐྱུར་བར་མཛད། རྗེས་སུ་མི་རབས་ཁ་ཤས་སོང་ན་ཡང་དེར་བཙལ་ན་སྣམ་རུལ་དང་ཊཾ་ཀ་སོགས་རྙེད་རྒྱུ་ཡོད་པའི་རྣམ་ཐར་ཡ་མཚན། མཆོད་སྦྱིན་མི་མཛད་པ་ཡང་རྗེས་སུ་
རློམས་སེམས་སྐྱེ་བའི་ཉེས་དམིགས་ལ་དགོངས་པ་རེད། དེས་རྗེ་བློ་བཟང་ཆོས་འཕེལ་ལ་གནང། དེས་དགེ་བའི་བཤེས་གཉེན་ཐུབ་བསྟན་རབ་རྒྱས་ལ་གནང། འདིས་ཐུགས་དམ་སྐབས་ལམ་རིམ་གསོལ་འདེབས་ལ་གདངས་
བཏང་ནས་གསུངས་རྗེས་འཇམ་ཆག་གེར་བཞུགས། གཞན་གྱིས་མནལ་ དེས་དགེ་སློང་བྱང་ཆུབ་ཐོགས་མེད་ཅེས་པར་གནང། འདི་དགེ་
བཤེས་དང་བླ་མ་སོགས་གང་ཡང་མིན་པར་བམ་ཆོས་ཀྱི་གྲྭ་རྐྱང་རང་ག་བ་ཞིག་ཡིན། འབྲང་རི་རི་ཁྲོད་དུ་བཞུགས་ནས་ཉིན་རེ་བཞིན་ནེའུ་གསིང་ཆུང་དུ་ཞིག་ཡོད་པར་གསུང་གཏོར་གནང་རྗེས་ལམ་རིམ་ལ་ཐུགས་དམ་རྩེ་
གཅིག་ཏུ་མཛད། བྱམས་སྙིང་རྗེ་ཐུགས་རྒྱུད་ལ་འཁྲུངས་པས་བཤུམས་པ་ཁོ་ན་མཛད་པ་ལུག་རྫི་བྱིས་པས་མཐོང་ནས་རྒན་པོ་གཅིག་པུར་དུ་བ་ཡ་མཚན་སྣང་གིས་ཉིན་ལྟར་ཕག་ཏུ་ལྟད་མོ་བལྟ་བར་འོངས། དེ་དུས་ཞལ་ལུང་ལྷོ་
བརྒྱུད་ཀྱི་ཁྲིད་རྒྱུན་དགེ་སློང་འདི་གཅིག་པུ་ལ་མ་གཏོགས་མི་བཞུགས་པས་ཆད་པར་ཉེ་བ་ན། དྭགས་གྲྭ་མཁན་ཟུར་བློ་བཟང་སྦྱིན་པ་ཞེས་བདག་གི་སྐྱབས་མཆོག་བླ་མ་རིན་པོ་ཆེས་རབ་བྱུང་གི་སྡོམ་པ་བཞེས་ས་དེས། ལྷོ་བརྒྱུད་

[039B] དགེ་སློང་གིས་ཉམས་ཁྲིད་མ་བཏུབ་ཀྱང་ཁྲིད་རྒྱུན་ཙམ་མ་ཞུས་ན་ཆད་པར་དོགས་ནས་ཉིན་གཅིག་དགེ་སློང་དང་མཇལ་འཛོམས་སྐབས། ད་ཆ་ཞལ་
ལུང་ལྷོ་བརྒྱུད་ཀྱི་ཁྲིད་རྒྱུན་བཞུགས་པ་ཉིད་ལས་མེད་པས། འདིའི་རྒྱུན་ཆད་ན་ཤིན་ཏུ་ཕངས་པས་ཉིད་ནས་རྒྱུན་ཙམ་ཞིག་ངོས་ལ་གནང་ན། སླར་ངོས་ནས་ལུང་རིགས་ཀྱིས་བརྒྱན་ཏེ་རྒྱས་པར་ཕར་ཕུལ་ཆོག་ཞུས་པར། དགེ་སློང་
གིས་བདག་ལྟ་བུས་ག་ལ་འབུལ་ནུས་ཞེས་གནང་མི་ནུས་ནུས་ཀྱི་ཁུལ་མཛད་ཀྱང་རྗེས་སུ་གནང་བའི་སྐབས་མན་ངག་ཟབ་ལ་འདྲིལ་བ་མྱོང་ཐོག་འབའ་ཞིག་ནས་གནང་བས། རྗེ་བློ་བཟང་སྦྱིན་པ་ཧ་ལས་པའི་ཚུལ་མཛད་དེ། ངས་
ཁོང་ལ་ཕར་འབུལ་རྒྱུ་ཡིན་ཞུས་པ་ངོ་ཚ་བར་འདུག་ཁོང་བཀའ་གདམས་མན་ངག་པའི་དགེ་བཤེས་ཆེན་པོ་རེད་ཅེས་བསྔགས་བརྗོད་མཛད། རྗེ་བློ་བཟང་སྦྱིན་པ་ཡང་ཞི་ལྷག་གི་ཏིང་ངེ་འཛིན་ཁྱད་པར་ཅན་རྙེད་ཅིང། ལུས་དཀྱིལ་
གྱི་སྒོ་ནས་གྲུབ་པ་བརྙེས་པ་ཞིག་རེད། འདི་དྭགས་སྨད་བང་རིམ་ཆོས་སྡེར་གཏན་བཞུགས་མཛད་ཅིང། རྗེ་བསྐལ་བཟང་བསྟན་འཛིན་འདིའི་སྐུ་མཆེད་ཆུང་བ་ཡིན་པས་དྭགས་སྟོད་ལྷ་སྡིངས་རི་ཁྲོད་དུ་བཞུགས་པར། རྗེ་བློ་བཟང་སྦྱིན་
པ་ལྷ་སྡིངས་རི་ཁྲོད་དུ་ཕེབས་དགོས་ཡང་ཡང་ཞུས་ཀྱང་ཕེབས་མ་ཐུབ་པར་རྗེས་སུ་མཉམ་གཞག་གི་ངང་ནས་གཟིགས་པས་རི་ཁྲོད་ཀྱི་ཕྱི་ནང་ཀུན་གསལ་བར་གཟིགས། ཐེངས་གཅིག་བསྐལ་བཟང་བསྟན་འཛིན་སྐུ་མདུན་དུ་ཕེབས་པར་ངས་

[040A]༄༅། །ཁྱོད་ཀྱི་རི་ཁྲོད་ལ་བལྟས་པས་ཚང་མ་མཐོང་བྱུང་ཞེས་ཁང་པའི་གཡས་གཡོན་གྱི་ཤིང་ཤུག་པ་ཚུན་ཆད་ཀྱི་ཡོད་ལུགས་ཞིབ་ཏུ་གསུངས། ཁྱོད་ཀྱི་ཀ་ཕིགས་ནང་དུ་དཀར་པོ་ཆེན་པོ་ཞིག་འགུལ་
ཙམ་འགུལ་ཙམ་བྱེད་པ་ཞིག་འདུག་པ་དེ་ཅི་ཡིན་གསུངས། དེ་ནི་རས་ཡོལ་རླུང་གིས་བསྐྱོད་པས་འགུལ་ཙམ་བྱེད་པ་མཉམ་གཞག་གི་ངང་ནས་གཟིགས་པར་འདུག་དེས་གཅུང་བསྐལ་བཟང་བསྟན་འཛིན་ལ་གནང་
དེ་ཡང་མདོ་སྔགས་ཀྱིས་གྲུབ་པའི་གོ་འཕང་མཐོན་པོར་གཤེགས། བཀའ་ཆོས་གནང་སྐབས་སྤྱན་གཡས་གྱོན་ནས་འོད་ཟེར་དཀར་པོ་རེ་སྤྲོས་ཏེ་སློབ་མའི་ཚོགས་ལ་གཡས་སྐོར་གྱོན་སྐོར་དུ་བྱས་ཏེ་གྲོལ་རན་པ་ན་
སླར་ཐིམ་པ་སོགས་ཡང་ཡང་མཇལ་བ་བྱུང། བཀའ་ཆོས་གནང་བ་དང་གླིང་སྐོར་དུ་ཕེབས་པ་སོགས་དུས་མཉམ་དུ་བྱུང་བས་མཇལ་མི་རྣམས་ངོ་མཚར་དུ་གྱུར། བླ་མཆོད་ཚོགས་ཞིང་ཡོངས་རྫོགས་ཀྱི་ཞལ་གཟིགས་
གཤེགས་དུས་དབུ་ཐོད་ལ་ཡང་རྗེ་བླ་མ་མཆོད་པའི་རང་བྱོན་བྱུང་བ་ད་ལྟ་ཡང་ལྷ་སྡིངས་རི་ཁྲོད་དུ་བཞུགས། དེས་གྲུབ་དབང་སྐལ་བཟང་མཁས་གྲུབ་ལ་གནང། འདི་ཡང་འཁོར་ལོ་སྡོམ་པའི་སྒོ་ནས་གྲུབ་པ་བརྙེས་པ་ཞིག་
ཡིན། དེའི་མདུན་ནས་བདག་གི་༸སྐྱབས་ དེ་དག་ནི་ཞལ་ལུང་ལྷོ་བརྒྱུད་ཀྱི་བརྒྱུད་ཚུལ་མདོར་བསྡུས་ཙམ་ཞུས་པ་ཡིན། རྒྱས་པར་རྣམ་ཐར་གྱི་ཡིག་ཆ་ཟུར་དུ་ཡོད་པ་ལས་མཁྱེན་པར་མཛད་

[040B] ཞལ་ལུང་དབུས་བརྒྱུད་ནི། ཀུན་གཟིགས་ལྔ་པ་ཆེན་པོས་ཁྲི་ཆེན་སྦྱིན་པ་རྒྱ་མཚོ་ལ་སྩལ། དེ་ནས་རིམ་བཞིན་བརྒྱུད་དེ་ཁྲི་ཆེན་བློ་བཟང་ལྷུན་གྲུབ་ཀྱི་དྲུང་ནས་རྗེ་བློ་བཟང་སྦྱིན་པས་གསན། མྱུར་ལམ་དམར་ཁྲིད་ནི། ཀུན་
གཟིགས་པཎ་ཆེན་བློ་བཟང་ཡེ་ཤེས་ནས་བཀའ་རྩོམ་གྲུབ་ནས་ཁྲིད་རྒྱུན་ཞུ་མཁན་མ་བྱུང་བར་སྐུ་བགྲེས་ནས་སྤྱན་གྱིས་མི་གཟིགས་པར་ལུང་ཤོག་ལྡེབ་རེ་གཉིས་གལ་ཆེ་གནང་དགོས་ཀྱང་ཡི་གེ་ཤིན་ཏུ་ཆེན་པོ་ཆེད་བྲིས་
ཀྱིས་འབུལ་དགོས་པ་ལ། གྲུབ་མཆོག་བློ་བཟང་རྣམ་རྒྱལ་བྱ་བྲལ་རི་ཁྲོད་འགྲིམ་ནས་བཞུགས་སྐབས་མྱུར་ལམ་གཟིགས་ནས་འདིའི་ཁྲིད་རྒྱུན་ཞུ་མ་ཐུབ་ན་རྗེས་འཇུག་ཁས་ཞན་དགོངས་ནས་བདོག་ཁྲེས་ཁྱེར་ནས་
བཀྲས་ལྷུན་དུ་ཕེབས། མགྲོན་གཉེར་བརྒྱུད་ནས་ལྷ་རབ་གསུང་འབུམ་སྤྱི་དང། ཁྱད་པར་མྱུར་ལམ་འདིའི་ཁྲིད་ཞིག་གནང་དགོས་ཞུས་པར། ཁོང་པ་གྲྭ་རྐྱང་ཡིན་པ་དང། ཞུ་རྒྱུ་ཆེ་བ་དང། སྤྱན་མི་གསལ་བ་བཅས་མགྲོན་
གཉེར་ཧ་ལས་ཏེ་བསྒྱུར་བཤད་མང་པོ་བཏང། སླར་ལོག་ནས་ཕེབས། ཡང་ཐུགས་ཀྱིས་མ་བཟོད་པར་སྔར་བཞིན་ཞུ་བ་ལན་གསུམ་གྱི་བར་དུ་བྱས་ཀྱང་མགྲོན་གཉེར་གྱིས་བདག་བཟུང་མ་བྱས་པར་འུ་ཐུག་སྟེ། ངས་ཁྱེད་རང་
ལ་ཆོས་གནང་བར་ཞུ་བ་མ་གསོལ་གྱི་སྙན་གསན་འདི་པཎ་ཆེན་རིན་པོ་ཆེའི་སྙན་དུ་འཁྱོལ་བ་ཞིག་མཛོད་དང་བྱས་པས། ཁོང་ཁྲོས་བཞིན་དུ་སྐུ་མདུན་དུ་ཞུས་པར་དགྱེས་བཞིན་ཞལ་གྱིས་བཞེས་ཏེ་སྤྱན་གྱིས་མི་གཟིགས་པའི་ཚུལ་སོགས་

[041A]༄༅། །མེད་པར་རྫོགས་པར་གནང་བ་རེད་ཅེས་བདག་གི་བླ་མ་རིན་པོ་ཆེས་ཡང་ཡང་གསུངས། འོན་ཀྱང་རང་རེའི་བརྒྱུད་པར་བློ་བཟང་རྣམ་རྒྱལ་ཡོངས་གྲགས་སུ་མ་བཞུགས། རང་རེའི་བརྒྱུད་པ་རྗེ་ངག་
དབང་བྱམས་པ་ནས་རིམ་བཞིན་བརྒྱུད་ཚུལ་སྦྱོར་ཆོས་སྐལ་བཟང་མགྲིན་རྒྱན་དུ་གསལ་བ་ལྟར་ཡིན། དེ་དག་ནི་མཛད་པ་པོའི་ཆེ་བ་རགས་བསྡུས་ཙམ་ཞུས་པ་ཡིན་ཞིང། བླ་སློབ་ཚང་མ་བྲེལ་བ་མེད་པ་རྒྱས་པར་བྱེད་ན་བླ་མ་
ཡོངས་འཛིན་རིན་པོ་ཆེའི་གསུང་གི་བླ་བརྒྱུད་རྣམ་ཐར་པོད་གཉིས་བཞུགས་པ་ལྟར་འཆད་དགོས་ཞེས་བདག་གི་བླ་མ་རིན་པོ་ཆེས་གསུངས་ཞེས་གསུངས། དེ་ལྟར་ད་ལམ་འཆད་མ་ཐུབ་ཀྱང་ཕྱག་དཔེ་བླུས་ནས་རྒྱུན་དུ་བཀླག་སྟེ་
རྣམ་ཐར་རེ་རེའི་མཇུག་ཏུའང་དཔལ་ལྡན་བླ་མ་ཁྱེད་སྐུ་ཅི་འདྲ་དང་སོགས་སྨོན་ལམ་འདེབས་ཤིང་རྗེས་སུ་ཡི་རང་བསྒོམ་དགོས་ཞེས་གསུངས།། །།    ༈    ཇི་སྐད་དུ། མགོན་པོ་ཞི་བ་ལྷས་
དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབ་ན། །ཕྱིས་འདི་ཡང་དག་འབྱོར་པར་ག་ལ་འགྱུར། །ཞེས་གསུངས་པ་ལྟར་རང་ཅག་རྣམས་ཀྱིས་དལ་འབྱོར་
གྱི་ལུས་རྟེན་འདི་ལྟ་བུ་རྙེད་པའི་སྐབས་འདིར་ཚེ་འདིའི་བདེ་སྐྱིད་ཙམ་ལ་ཆགས་ནས་དགྲ་འདུལ་གཉེན་སྐྱོང་སོགས་དུད་འགྲོས་ཀྱང་ནུས་པ་དེ་འདྲ་ལ་མགོ་མི་འཁོར་བར་དུད་འགྲོ་ལས་ཁྱད་ཞུགས་པའི་འཇིག་རྟེན་ཕྱི་མ་ཕན་ཆད་ལ་ཕན་ངེས་

[041B] ཕྱིས་ནས་འདི་ལྟ་བུའི་ལུས་རྟེན་ཐོབ་དཀའ་བས། ད་རེས་ལན་གཅིག་རྙེད་པའི་སྐབས་འདིར་ནན་ཏན་དུ་བྱེད་དགོས། དེ་ཡང་ཆོས་བྱང་ཆུབ་ལམ་གྱི་རིམ་པ་འདི་ལྟ་བུ་ཉམས་སུ་ལེན་པ་ལ་རག་ལས་
པས༑ དེས་ན་བདག་གིས་མ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བྱང་ཆུབ་ལམ་གྱི་རིམ་པའི་གདམས་པ་ཟབ་མོ་ཉན་ནས་ལེགས་པར་ཉམས་སུ་ལེན་སྙམ་པའི་བྱང་ཆུབ་ཀྱི་སེམས་ཀྱི་
ཀུན་སློང་ལེགས་པར་གསལ་བཏབ་ནས་གསན་པར་ཞུ། དེ་ཡང་གང་གསན་པར་བྱ་བའི་ཆོས་ནི། སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པའི་ཐེག་པ་མཆོག་གི་ཆོས་ལུགས་ཞེས་སོགས་སྔར་ཉིན་ལྟར་གསུངས། དེ་
ལ་ས་བཅད་ཀྱི་དབང་དུ་བྱས་ན། བྱང་ཆུབ་ལམ་གྱི་རིམ་པའི་ཁྲིད་ལ་བཞི་སོགས་དངོས་གཞིའི་ས་བཅད་སྔར་བཞིན་གསུངས་ནས། ས་བཅད་དང་པོ་ནི་ཁ་སང་ཕན་ལ་ཞུས་པ་བཞིན་སྟོན་པ་སངས་རྒྱས་ནས་རིམ་པར་བརྒྱུད་དེ་བྱུང་
ཚུལ༑ ཕྱིས་ནས་ལམ་རིམ་དང་བསྟན་རིམ་སོགས་མང་དུ་བྱུང་ཡང་རྩ་བ་ལམ་སྒྲོན་ཉིད་ལ་བརྟེན་པ་ཡིན་ཚུལ་སོགས་སྐྱར་བཤད་མདོར་བསྡུས་གསུངས་ནས། རྒྱས་པར་ནི་ལམ་རིམ་བླ་མ་བརྒྱུད་པའི་རྣམ་ཐར་ལྟར་ཡིན། དེས་
ཁ་སང་གི་བཤད་པ་རྣམས་ལ་སྐྱར་བཤད་མདོར་བསྡུས་སོང་ནས་དེ་རིང་ས་བཅད་གཉིས་པ་གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་ཆེ་བ་འདི་ཞུ་བ་ལ། བྱང་ཆུབ་ལམ་གྱི་རིམ་པ་འདི་ཆེ་བ་བཞི་དང། ཁྱད་ཆོས་གསུམ་

[042A]༄༅། །གྱི་སྒོ་ནས་གཞུང་གཞན་ལས་ཁྱད་དུ་འཕགས་ཏེ། དེ་ཡང་ཆེ་བ་བཞི་ནི། བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ། གསུང་རབ་མ་ལུས་གདམས་ངག་ཏུ་འཆར་བའི་ཆེ་བ། རྒྱལ་བའི་
དགོངས་པ་བདེ་བླག་ཏུ་རྙེད་པའི་ཆེ་བ། ཉེས་སྤྱོད་ཆེན་པོ་རང་འགག་སུ་འགྲོ་བའི་ཆེ་བ་སྟེ་བཞི་རྣམས་ཡིན། དེ་ལ་དང་པོ་བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ་དང་ལྡན་ཏེ། བསྟན་པ་ནི་རྒྱལ་བའི་གསུང་རབ་
རྣམས་ཡིན། དེ་ཡང་ཤེས་རབ་སྒྲོན་མེའི་འགྲེལ་པ་ལས། བསྟན་པ་ཞེས་བྱ་བ་ནི། ལྷ་དང་མི་བདུད་རྩིའི་གོ་འཕང་ཐོབ་པར་འདོད་པ་རྣམས་ཡོངས་སུ་ཤེས་པར་བྱ་བ་དང་སྤང་བར་བྱ་བ་དང་མངོན་སུམ་དུ་བྱ་བ་དང་བསྒོམ་
པར་བྱ་བ་དག་ལ་ཕྱིན་ཅི་མ་ལོག་པར་སྟོན་པ་སྟེ་བཅོམ་ལྡན་འདས་ཀྱི་གསུང་རབ་ཅེས་བྱ་བ་ཡིན་ནོ། །ཞེས་པ་ལྟར་དང། དེ་ཐམས་ཅད་འགལ་མེད་དུ་རྟོགས་པ་ནི་གང་ཟག་གཅིག་འཚང་རྒྱ་བའི་ཉམས་ལེན་དུ་གོ་བ་སྟེ་
འགལ་བ་མེད་པ་ནི་གཞི་མཐུན་ཡོད་པ་ལ་ཟེར་བས། ཐེག་པ་ཆེ་ཆུང་དང། འདུལ་བ་དང། སྔགས་སོགས་ལ་སྒྲས་ཟིན་ལ་འགལ་བ་ལྟར་སྣང་ཡང་དོན་དུ་གང་ཟག་གཅིག་འཚང་རྒྱ་བའི་གཙོ་བོ་དང། དེ་སྒྲུབ་པའི་ཡན་ལག་
འབའ་ཞིག་ཡིན་པས་མི་འགལ་བ་དཔེར་ན་ཚ་བའི་ནད་དྲག་པོས་ཐེབས་པ་ཞིག་ལ་སྨན་པས་དང་པོ་ཤ་དང། ཆང་སོགས་སྤང་དགོས། མ་སྤངས་ན་སྲོག་ལ་བསྡོ་ཞེས་བསྟན། རྗེས་སུ་ཚ་བ་རི་ཐང་མ་ཚམས་སུ་སླེབས་ནས་

[042B] སྨྲ་ཡུལ་ནད་པ་གཅིག་ལ་སྨྲ་བ་པོ་སྨན་པ་གཅིག་གིས་ཤ་ཆང་ཟ་མི་ཟ་སྨན་པའི་སྐད་ཆ་སྔ་རྟིང་གཉིས་པོ་དེ་འགལ་བ་ལྟར་སྣང་མོད་ཀྱང། དོན་དུ་ནད་པ་གཅིག་
གསོ་བ་ལ་གཉིས་ཀ་དགོས་པ་མི་འགལ་བ་བཞིན་དུ་ཐེག་པ་ཆེ་ཆུང་དང། མདོ་སྔགས་སོགས་གདུལ་བྱ་སོ་སོའི་ཆེད་ལས་གང་ཟག་གཅིག་འཚང་རྒྱ་བའི་ཉམས་ལེན་དུ་ཚང་མ་མི་དགོས་སྙམ་པ་ཡོད་ནའང། དེ་ལྟར་མིན་པར་གསུང་
བ་པོ་གཅིག་གིས་གང་ཟག་གཅིག་འཚང་རྒྱ་བའི་ཉམས་ལེན་དུ་གསུངས་པ་སྟེ། དེ་ཡང་སྐྱེས་བུ་ཆུང་འབྲིང་གི་སྐབས་ལ་ཐོག་མར་ཐེག་དམན་གྱི་སྡེ་སྣོད་ནས་བཤད་པའི་མི་རྟག་སྡུག་བསྔལ་སོགས་བསྒོམ་པ་དང། དེ་ལས་ཅུང་
ཟད་དྲག་ཏུ་སོང་ནས་སྐྱེས་བུ་ཆེན་པོའི་སྐབས་སེམས་བསྐྱེད་དང། ཕྱིན་དྲུག་སོགས་ཐེག་ཆེན་གྱི་སྡེ་སྣོད་ནས་བཤད་པ་རྣམས་དང། སྔགས་ཀྱི་སྣོད་དུ་གྱུར་ནས་རྡོ་རྗེ་ཐེག་པ་ནས་བཤད་པའི་རིམ་གཉིས་སྤྱོད་པ་དང་བཅས་པ་སོགས་
རིམ་བཞིན་རང་ཉིད་ལྟ་བུ་གང་ཟག་གཅིག་འཚང་རྒྱ་བའི་ཉམས་ལེན་དུ་གཞི་མཐུན་པ་ཡིན། དེས་ནི་རྒྱལ་བའི་གསུང་རབ་ཐམས་ཅད་ལམ་གྱི་གཙོ་བོ་དང་ཡན་ལག་ཅི་རིགས་པར་གང་ཟག་གཅིག་འཚང་རྒྱ་བའི་ཉམས་ལེན་དུ་མི་མཁོ་
བ་གཅིག་ཀྱང་མེད། དེར་མ་ཟད་བྱང་ཆུབ་སེམས་དཔའ་རྣམས་ཀྱི་བཞེད་དོན་གྱི་གཙོ་བོ་ནི་སེམས་ཅན་གྱི་དོན་མཛད་པ་ཡིན་ལ། དེ་ལ་གདུལ་བྱ་རིགས་ཅན་གསུམ་ལ་རང་རང་གི་ཐར་པར་བགྲོད་པའི་ལམ་སྟོན་དགོས་ཤིང་

[043A]༄༅། །དེ་ཡང་རང་གིས་མ་ཤེས་པར་གཞན་ལ་བསྟན་པར་མི་ནུས་ཏེ། རྣམ་འགྲེལ་ལས། ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཞེས་གསུངས། དེས་ན་བྱང་ཆུབ་སེམས་དཔས་ཐེག་པ་
གསུམ་གྱི་ལམ་ཤེས་པའི་ལམ་ཤེས་རྒྱུད་ལ་སྐྱེད་པ་ནི་གཞན་དོན་སྒྲུབ་པའི་ཡན་ལག་ཏུ་ངེས་པར་དགོས་པ་མདོ་ལས་ཀྱང། རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང། རང་སངས་
རྒྱས་ཀྱི་ལམ་གང་ཡིན་པ་དང། སངས་རྒྱས་ཀྱི་ལམ་གང་ཡིན་པའི་ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །ཞེས་དང། རྒྱན་ལས་ཀྱང། འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་
དོན་སྒྲུབ་མཛད་པ་གང། །ཞེས་གསུངས་པ་ལྟར་དང། གཞན་ཡང་ཐོབ་བྱ་སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་ཡིན་པས། དེ་སྒྲུབ་པའི་ལམ་ཐེག་པ་ཆེན་པོ་ཡང་སྐྱོན་གྱི་རིགས་མཐའ་དག་འགོག་ཅིང་ཡོན་ཏན་གྱི་
རིགས་མཐའ་དག་སྒྲུབ་པར་བྱེད་པ་ཞིག་དགོས་ལ། སྐྱོན་སྣ་རེ་སེལ་བ་དང་ཡོན་ཏན་སྣ་རེ་བསྐྱེད་པར་མི་བྱེད་པའི་གསུང་རབ་གང་ཡང་མེད་པས་དེ་ཐམས་ཅད་ཐེག་པ་ཆེན་པོའི་ཡན་ལག་ཏུ་ངེས་པར་འདུ་བ་དེ་ལྟར་རེད། དེ་ཡང་
ཞིབ་ཏུ་བྱས་ན་རྗོད་བྱད་ལུང་གི་བསྟན་པ་ཐམས་ཅད་འགལ་མེད་དུ་རྟོགས་ཚུལ་དང། བརྗོད་བྱ་རྟོགས་པའི་བསྟན་པ་ཐམས་ཅད་འགལ་མེད་དུ་རྟོགས་ཚུལ་གཉིས་ཡོད་ཅིང། སྔོན་དུ་ཞུས་པ་ལྟར་སྡེ་སྣོད་གསུམ་དང་རྒྱུད་སྡེ་བཞི་

[043B]
ཡིན། དེ་དག་གི་བརྗོད་བྱ་མངོན་མཐོ་ལྷ་མིའི་གོ་འཕང་ཐོབ་བྱེད་ཀྱི་རྒྱུ་མི་དགེ་བཅུ་སྤོང་གི་ཚུལ་ཁྲིམས་སོགས་སྐྱེས་བུ་ཆུང་ངུ་དང། བདེན་བཞིའི་འཇུག་ལྡོག་དང་བསླབ་པ་གསུམ་སོགས་ངེས་ལེགས་ཐར་པ་ཐོབ་བྱེད་རྣམས་སྐྱེས་
བུ་འབྲིང་དང། སེམས་བསྐྱེད་ཕྱིན་དྲུག་སོགས་ངེས་ལེགས་ཐམས་ཅད་མཁྱེན་པ་ཐོབ་བྱེད་རྣམས་སྐྱེས་བུ་ཆེན་པོའི་ལམ་དུ་བསྡུས་ནས་བརྗོད་བྱ་དེ་ཐམས་ཅད་གང་ཟག་གཅིག་འཚང་རྒྱ་བའི་ཉམས་ལེན་དུ་གཞི་མཐུན་པ་ལས་
འགལ་རྐྱེན་དུ་འགྲོ་བ་ཅུང་ཟད་ཙམ་ཡང་མེད་པར་གོ་བ་དེ་རྟོགས་པའི་བསྟན་པ་ཐམས་ཅད་འགལ་མེད་དུ་རྟོགས་ཚུལ་ཡིན། དེ་ཡང་འབྲོམ་ཆོས་ཀྱི་རྒྱལ་པོས་བསྟན་པ་ཐམས་ཅད་གྲུ་བཞི་ལམ་གྱིས་ཁྱེར་ཤེས་པ་ང་ཡི་བླ་མ་ཞེས་
གསུངས་པ་ལྟར་རེད། དེ་འདིའི་རྩ་ཚིག་ལྟ་བུ་ཡིན་ཏེ། འདི་ལ་གྲུ་བཞི་སྐྱེས་བུ་གསུམ་དང། སྔགས་བཅས་བཞི་ལ་གསུང་བ་དང། ཤོ་རྡེའུ་ཇི་ལྟར་འཕངས་ཀྱང་གྲུ་བཞི་ལམ་ལམ་འབྱུང་བ་ལྟར་དམིགས་སྐོར་རེ་རེའི་ནང་དུ་ཡང་ལམ་
ཆ་ཚང་བ་རེ་བསྡུས་པའི་དོན་ཡིན་ཚུལ་སོགས་མང་དུ་གསུངས་པ་དེ་ལྟར་དུ་བཤད་དུ་ཡོད་མོད། བདག་གི་ གདན་ཁ་གང་མ་གྲུ་བཞི་ལྟ་བུ་ཞིག་ལིང་གིས་ཁྱེར་བ་ལྟར་གསུང་རབ་དགོངས་འགྲེལ་

[044A]༄༅། །དང་བཅས་པའི་བརྗོད་བྱ་གང་ཟག་གཅིག་འཚང་རྒྱ་བའི་ཉམས་ལེན་དུ་བསྡུས་ནས་ལིང་གིས་ཁྱེར་བ་ལ་ཟེར་བ་ཡིན་ཞེས་གསུངས་པ་དེ་གནད་ཆེ་བ་ཡིན། གཉིས་པ་གསུང་རབ་མ་ལུས་
གདམས་ངག་ཏུ་འཆར་བའི་ཆེ་བ་ནི། བྱང་ཆུབ་ལམ་གྱི་རིམ་པ་འདི་ལྟ་བུ་དང་མ་མཇལ་ན་གསུང་རབ་ཐམས་ཅད་གདམས་ངག་ཏུ་མི་འཆར་ཏེ། དེ་ཡང་གདམས་ངག་གི་མཆོག་ནི་རྒྱལ་བའི་གསུང་རབ་དང་
དེའི་དགོངས་འགྲེལ་གཞུང་ཆེན་མོ་རྣམས་ཏེ། དེ་ཡང་འཇིག་རྟེན་འདི་ན་གདམས་ངག་སྟོན་པའི་བླ་མ་ཞིག་ལ་ཐུབ་པ་སངས་རྒྱས་བཅོམ་ལྡན་འདས་ལས་ལྷག་པ་མེད་ཅིང། གདམས་ངག་ཀྱང་དེའི་གསུང་རབ་རྣམས་
མཆོག་ཏུ་གྱུར་པ་ཡིན་ཏེ། རྒྱུད་བླ་མ་ལས། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་རང་ཉིད་
ཀྱིས་བཞག་མདོ་སྡེ་གང་ཡིན་དེ་མི་དཀྲུག་ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར། །ཞེས་གསུངས་པ་རེད། དེས་ན་དེང་སང་རྒྱལ་བའི་གསུང་རབ་བཀའ་འགྱུར་རིན་པོ་ཆེ་ལྟ་བུ་ལ་རིམ་གྲོ་བྱེད་
པའི་དུས་མཁོ་བ་ཙམ་ལས་དེ་ལ་ཉམས་ལེན་བྱེད་རྒྱུའི་འདུ་ཤེས་ཙམ་ཡང་མི་འཁོར་བ་དང། དེའི་དགོངས་འགྲེལ་ཤིང་རྟ་ཆེན་པོའི་གཞུང་ལུགས་རྣམས་ལའང་ཐོས་པ་དང། རྩོད་པའི་ཚེ་མཁོ་བ་ཙམ་མ་གཏོགས། སློབ་གཉེར་

[044B]
ཐབས་དང་སེམས་ངོ་སོགས་བསླབ་ནས་ཉམས་སུ་ལེན་ཁུལ་བྱེད་པ་དེ་ནི། རྗེ་ཙོང་ཁ་པ་ཆེན་པོས། མང་དུ་ཐོས་ཀྱང་ཆོས་ཀྱིས་ཕོངས་པ་ནི། །གསུང་རབ་གདམས་པར་ཤར་བ་མེད་པས་ནོངས། །ཞེས་གསུངས་པ་ལྟར་གསུང་
རབ་གདམས་ངག་ཏུ་མ་ཤར་བའི་སྐྱོན་དེ་ལྟ་བུ་བྱུང་བ་རེད། རང་རེ་གྲྭ་སའི་དགེ་བཤེས་ཤིག་གིས་ཁམས་སུ་ཕ་ཡུལ་དུ་ཕྱིན་ནས་རྙིང་མའི་བླ་མ་ཞིག་གི་དྲུང་ནས་ཉམས་ལེན་བྱེད་རྒྱུའི་གདམས་ངག་ཞུས་ནས་མན་ངག་
ཆུང་ཆུང་འདྲ་བསྒོམས་པས། ཡུལ་དེའི་མི་རྣམས་ནས་དགེ་ལུགས་པ་ལ་བཤད་ཆོས་ཙམ་ལས་ཉམས་ལེན་བྱེད་རྒྱུའི་ཆོས་མེད་ཐག་ཆོད་ཡིན་པ་རེད་ཅེས་ཚང་མ་ཡིད་ལོག་པ་བྱུང་འདུག་པ་དེ་ནི་བསྟན་པའི་རྐང་འདྲེན་པོ་བྱུང་
འདུག་སྙམ་ཁོ་བོ་ཡང་ཤིན་ཏུ་ཡི་མུག་པ་བྱུང། གང་ཐོས་བསམ་གྱིས་གཏན་ལ་ཕབ་པ་དེ་ཉིད་ཉམས་ལེན་དུ་འཁྱེར་དགོས། གང་ཉམས་སུ་ལེན་རྒྱུ་དེ་ཉིད་ཐོས་བསམ་གྱིས་གཏན་ལ་དབབ་དགོས། ཐོས་བསམ་གྱིས་གཞན་
ཞིག་གཏན་ལ་ཕབ། ཉམས་ལེན་གཞན་ཞིག་བྱས་ན། རྟ་རྒྱུག་བྱེད་པའི་ཚེ་དཀྱུས་ས་གཞན་དུ་བསྟན་ནས། རྒྱུག་ས་གཞན་དུ་བྱེད་པ་དང་འདྲ་བར་ལམ་རིམ་ཆེན་མོར་གསུངས་ཤིང། དེ་ནི་རྟ་རྒྱུག་བྱེད་པའི་ཚེ་སང་ཉིན་རྟ་

[045A]༄༅། །རྒྱུག་ས་འདི་ན་ཡིན་ཞེས་ས་ཤུར་བསྟན་ནས། སང་ཉིན་ངོ་མ་རྒྱུག་དུས་དེ་མིན་པ་ཞིག་ཏུ་རྒྱུག་པ་དང་འདྲ་བར་གསུངས་པ་རེད། དེ་ལྟར་གསུང་རབ་རྣམས་གདམས་ངག་ཏུ་འཆར་མི་ཐུབ་
པ་ནི་བྱང་ཆུབ་ལམ་གྱི་རིམ་པ་ལ་གོ་བ་མ་ཆགས་པའི་སྐྱོན་ཡིན། འདི་ལ་གོ་བ་ཆགས་ན་རྒྱལ་བའི་གསུང་རབ་སོགས་གཞུང་ཆེན་མོ་ཐམས་ཅད་ལམ་རིམ་དུ་འདུས་ནས་ཉམས་ལེན་དུ་ཧྲིལ་གྱིས་ཁྱེར་ཤེས་པ་ཞིག་འོང་
སྔར་ཁྲི་ཆེན་ངག་དབང་མཆོག་ལྡན་གྱིས་གྲྭ་སར་སློབ་གཉེར་གྲུབ་ནས་རྗེ་འཇམ་དབྱངས་བཞད་པའི་དྲུང་དུ་ལམ་གཙོ་རྣམ་གསུམ་གྱི་བཤད་པ་སོགས་གདམས་པ་མང་དུ་གསན་ནས་བཀའ་མདོ་རྒྱུད་མ་ལུས་པའི་དགོངས་
པ་སྟན་ཐོག་གཅིག་ཏུ་ཉམས་སུ་ལེན་ཚུལ་ངོ་འཕྲེད་པས་སྔར་གཞུང་ལུགས་རབ་འབྱམས་ལ་སློབ་གཉེར་བརྒྱབ་པ་མཐའ་དག་བྱང་ཆུབ་ལམ་རིམ་ལ་སློབ་གཉེར་བརྒྱབ་པ་ཡིན་འདུག་སྙམ་དུ་གོ་བ་ཞིག་བྱུང་གསུངས་ཏེ། དེ་གསུང་རབ་
གདམས་ངག་ཏུ་འཆར་བའི་རྟགས་ཡིན། དེ་བཞིན་དུ་གྲུབ་མཆོག་བློ་བཟང་རྣམ་རྒྱལ་གྱིས་བརྒྱད་སྟོང་པའི་ལུང་ཞིག་གནང་བ་ན་སྐབས་སྐབས་སུ་ཨ་རྫི་ལོ་ན་རྒས་པས་མ་གཏོགས་ཉམས་ལེན་བྱེད་རྒྱུ་ཞིག་རང་འདི་ན་
འདུག་ཅེས་དབུ་ཞབས་ཐམས་ཅད་དུ་ཡང་ཡང་གསུངས་པ་རེད། ལམ་རིམ་ལ་གོ་བ་ཆགས་ན་ཆོས་གྲྭར་རྩོད་པ་ཁྱབ་འགོ་གཅིག་ཙམ་བྱས་ནའང་ཐམས་ཅད་ལམ་རིམ་དུ་འདུས་ཏེ་གདམས་ངག་ཏུ་འཆར་འོང། དཔེར་ན་

[045B] རྟེན་འབྲེལ་རྩོད་པ་དེ་འབྲིང་གི་སྐབས་དང་སྦྱར། བསམ་གཟུགས་རྩོད་པ་ཞི་གནས་ཀྱི་སྐབས་དང་སྦྱར་ཆོག་ཆོག་འོང། ཆོས་འདོན་ཙམ་ལ་འགྲོ་
བའི་ཚེ་གསུང་རབ་གང་ཞལ་ཕྱེ་ནའང་ཉམས་ལེན་དུ་འདྲིལ་ཐུབ་པ་ཞིག་འོང། ཐ་ན་ཙྪ་ཁང་ནང་གི་ཤོག་འཁྱར་གཅིག་རྙེད་པ་ཚུན་ཆད་ཀྱང་རང་གི་ཉམས་ལེན་གྱི་དམིགས་སྐོར་དུ་བསྣོན་ཆོག་ཆོག་འོང། ཁོ་བོས་སྔར་ཆུང་ངུའི་སྐབས་
དགོན་པའི་གླིང་སྐོར་གྱི་ཙྪ་ཁང་ནང་གི་ཤོག་འཁྱར་ཞིག་ལ་བལྟས་པས་ སྟག་ཆུང་གི་བུང་བ་གཞོན་ནུ་དེས། །མདངས་ལྡན་གྱི་མེ་ཏོག་གཅིག་ནས་གཅིག་ཡུད་ཙམ་ལ་འདོར་ལེན་
བྱེད་པ་མཐོང། །དཔེ་འདི་དང་མཚུངས་པའི་དོན་གྱི་གླུ། །སྙིགས་དུས་ཀྱི་སྐྱེ་བོ་མང་པོ་ཞིག་སེམས་མ་དག་རང་གི་སྣང་ཚུལ་གྱིས། །སྐད་ཅིག་ལ་དགྲ་གཉེན་འགྱུར་བ་མཐོང། །བློ་བརྟན་པའི་གྲོགས་པོ་ངས་མ་རྙེད། །ཅེས་འདུག་པ་སྐྱེས་བུ་
འབྲིང་གི་ངེས་པ་མེད་པའི་ཉེས་པ་ལ་སྦྱར་ཆོག་ཆོག་རེད། དེ་ལྟར་བཀའ་དང་དགོངས་འགྲེལ་ཐམས་ཅད་ལས་ཡི་གེ་ན་གཅིག་ཀྱང་འདོར་དུ་མེད་པར་གདམས་ངག་ཏུ་འཆར་ཐུབ་པ་ལ་བཀའ་གདམས་ཞེས་བྱ་སྟེ། རྗེ་བདག་ཉིད་ཆེན་པོས་
དཀའ་བཅུ་རིན་ཆེན་འཕེལ་ལ་བཀའ་གདམས་ཞེས་པའི་དོན་གང་ཡིན་བཀའ་འདྲི་གནང་བར། རྒྱལ་བའི་བཀའ་ལས་ཡི་གེ་ན་གཅིག་ཀྱང་འདོར་དུ་མེད་པར་གདམས་ངག་ཏུ་འཆར་བ་ལ་ཟེར་བ་ཡིན་ཞུས་པས། རྗེ་རིན་པོ་ཆེ་ཤིན་

[046A]༄༅། །ཏུ་མཉེས་ནས་བཀའ་ཆོས་ཀྱི་ཚོགས་སུ་ཡང། དེ་རིང་དཀའ་བཅུས་བློ་སྐྱེད་ཆེན་པོ་བྱིན་བྱུང། འདི་ལྟར་ཟེར་ཞེས་གསུངས་ནས་བསྔགས་བརྗོད་མཛད། དེ་ལྟར་བྱུང་ན་ཙྪ་
ཚུན་ཆད་ཀྱི་གསུང་རབ་ཐམས་ཅད་གང་ཟག་གཅིག་འཚང་རྒྱ་བའི་མན་ངག་ཏུ་ཧྲིལ་གྱིས་འདྲིལ། དེ་ཡང་རང་གཅིག་པུ་འཚང་རྒྱ་བའི་མན་ངག་ཏུ་ཧྲིལ་གྱིས་འདྲིལ། དེ་ཐམས་ཅད་སངས་རྒྱས་ལ་སོགས་པས་རང་ཁོ་ནའི་ཆེད་དུ་གསུངས་པ་ལྟ་
བུ་ཞིག་གོ་ནས་དེ་ཐམས་ཅད་ལ་གུས་པ་ཡང་ཤིན་ཏུ་ཆེན་པོ་སྐྱེ་ཡོང། རྣལ་འབྱོར་པ་བྱང་ཆུབ་རིན་ཆེན་གྱིས་གདམས་ངག་ལ་ནང་བྱན་ཆུད་པ་ནི། བེའུ་བུམ་ལག་མཐིལ་ཙམ་ཞིག་ལ་ངེས་པ་རྙེད་པ་ལ་མི་ཟེར་གྱི་གསུང་རབ་ཐམས་ཅད་གདམས་ངག་ཏུ་གོ་
བ་ལ་ཟེར་བ་ཡིན་གསུངས་པ་ཡང་འདི་ལྟར་གོ་དགོས། ཚིག་དེ་འདིའི་རྩ་བ་ལྟ་བུའང་ཡིན། དེ་ཡང་གསུང་རབ་ཐམས་ཅད་གདམས་ངག་ཏུ་འཆར་བའི་གནད་ཇི་འདྲ་ཞིག་དགོས། ལམ་རིམ་ཐོས་པ་ཙམ་གྱིས་ཆོག་གམ་སྙམ་ན། དེ་ནི་གསུང་རབ་དགོངས་
འགྲེལ་དང་བཅས་པའི་དོན་བཤེས་གཉེན་བསྟེན་ཚུལ་ནས་ཞི་ལྷག་གི་བར་གྱི་ལམ་གྱི་རིམ་པར་བསྡུས། དེ་ས་བཅད་རྒྱས་བསྡུས་ཇི་ལྟར་ཡིན་ཀྱང་རྐང་གྲངས་ཆ་ཚང་བ་ཞིག་བློ་ཡུལ་དུ་ངེས་པར་བྱས་ནས་དཔྱད་སྒོམ་དགོས་པ་ལ་དཔྱད་སྒོམ། འཇོག་
སྒོམ་དགོས་པ་ལ་འཇོག་སྒོམ་གྱིས་ཉམས་ལེན་དུ་འཁྱེར་ཤེས་པ་ཞིག་བྱུང་ན་གསུང་རབ་གང་མཇལ་ཡང་རང་གི་ཉམས་ལེན་གྱི་དམིགས་སྐོར་དེ་དང་དེའི་ཐད་སོ་སོར་སྦྱར་ཆོག་ཆོག་ཡོང་བ་གསུང་རབ་གདམས་ངག་ཏུ་འཆར་བའི་ཚད་དེ་ཡིན། དེ་ཡང་

[046B] མི་ཞིག་ལ་འབྲས་དང༑ གྲོ་དང། སྲན་མ་སོགས་གང་ཡང་མེད་ན། འབྲས་ལྟ་བུ་སྦར་བ་གང་རྙེད་ཀྱང་གང་ཡང་བྱེད་རིན་མེད་པས་འདོར་བ་ལས་འོས་མེད་
དེ་བཞིན་དུ་ལམ་གྱི་རྐང་གྲངས་མ་ཚང་ན་གསུང་རབ་མཇལ་ཡང་གང་གི་ཐད་དུ་སྦྱར་དགོས་མི་ཤེས་པས་ཉམས་སུ་ལེན་མི་ཤེས། འབྲས་དང། གྲོ་དང། སྲན་མ་སོགས་དེ་དག་སོ་སོ་ནས་བྲེ་གང་རེ་ཙམ་ཡོད་ན་དེ་ལ་འབྲས་སྦར་བ་
གང་རྙེད་ནའང་རང་གི་དེའི་སྟེང་དུ་བསྣོན་ཆོག་དེ་བཞིན་དུ་དམིགས་སྐོར་གྱི་རྐང་གྲངས་ཚང་ན་གསུང་རབ་ནས་གང་མཇལ་དེའི་ཐད་དུ་སྦྱར་ཆོག་ཆོག་ཡོང་བ་ལྟར་ཡིན། རྐང་གྲངས་ཚང་ན་རྒྱས་བསྡུས་གང་གིས་ཀྱང་ལམ་བགྲོད་
ནུས་པར་སྡེ་དཔོན་དང། གྲྭ་རྐྱང་གི་ཤག་ཆས་ཀྱི་དཔེ་དང་སྦྱར་ནས་རྒྱས་པར་གསུངས། བསྟན་པ་ཐམས་ཅད་འགལ་མེད་དུ་རྟོགས་པ་དང། གསུང་རབ་མ་ལུས་གདམས་ངག་ཏུ་འཆར་བའི་ཁྱད་པར་ཡང་དེ་ཡིན། སྔ་མ་དེ་
ཡིན་ན་ཕྱི་མ་དེ་ཡིན་པས་མ་ཁྱབ་ཅིང། ཕྱི་མ་དེ་ཡིན་ན་སྔ་མ་དེ་ཡིན་པས་ཁྱབ་བོ། །གསུམ་པ་རྒྱལ་བའི་དགོངས་པ་བདེ་བླག་ཏུ་རྙེད་པའི་ཆེ་བ་ནི། རྒྱལ་བའི་བཀའ་དང་དེའི་དགོངས་འགྲེལ་རྣམས་སྔར་ཞུས་པ་བཞིན་གདམས་ངག་
གི་མཆོག་ཡིན་པས་དེ་དག་གི་བརྗོད་བྱར་རྒྱལ་བའི་དགོངས་པ་མཐར་ཐུག་བཞུགས་ཀྱང་བླ་མའི་མན་ངག་བྱང་ཆུབ་ལམ་གྱི་རིམ་པ་འདི་ལྟ་བུ་ལ་མ་བརྟེན་པར་གཞུང་ཆེན་པོ་དེ་དག་ལ་བརྟེན་ནས་རྒྱལ་བའི་དགོངས་པ་མཐར་ཐུག་རྙེད་པར་མི་

[047A]༄༅། །ནུས་ལ། གལ་ཏེ་རྙེད་དུ་ཆུག་ཀྱང་དུས་ཡུན་རིང་པོ་དང་དཀའ་ཚེགས་ཤིན་ཏུ་ཆེ་བ་ལ་ལྟོས་དགོས། ལམ་རིམ་འདི་ལ་བརྟེན་ནས་གཞུང་ཆེན་པོ་དེ་དག་ལས་གསུངས་པའི་རྒྱལ་བའི་དགོངས་པ་
དཀའ་ཚེགས་མེད་པར་བདེ་བླག་ཏུ་རྙེད་པར་འགྱུར་རོ། །འོ་ན་དེ་ལྟ་བུའི་རྒྱལ་བའི་དགོངས་པ་དེ་གང་ཡིན་སྙམ་ན། བདག་གི་སྐྱབས་མཆོག་བླ་མ་རིན་པོ་ཆེས། སྐྱེས་བུ་གསུམ་གྱི་ལམ་སྤྱི་དང། ཁྱད་པར་ལམ་གྱི་གཙོ་བོ་
རྣམ་གསུམ་ལ་བྱེད་དགོས་གསུངས། དེ་ངེས་པར་ཡིན་ཏེ་ཡང་དག་པའི་ལྟ་བ་ལ་རྒྱལ་བའི་དགོངས་པ་མཐར་ཐུག་ཏུ་རྗེ་ཙོང་ཁ་པ་ཆེན་པོས་གསལ་བར་གསུངས་ཏེ། ལམ་གཙོ་ལས། སྣང་བ་རྟེན་འབྲེལ་བསླུ་བ་མེད་པ་དང། །
སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ཅེས་ཡང་དག་པའི་ལྟ་བ་མ་རྟོགས་ན་རྒྱལ་བའི་དགོངས་པ་མི་རྟོགས་པར་དངོས་སུ་གསུངས་པས། ཤུགས་
ལ་དེ་རྟོགས་ན་རྒྱལ་བའི་དགོངས་པ་རྙེད་པར་གསུངས་པ་དང། རྒྱལ་བའི་གསུང་རབ་ཀུན་གྱི་སྙིང་པོའི་དོན། །ཞེས་ངེས་འབྱུང་དང། རྒྱལ་སྲས་དམ་པ་རྣམས་ཀྱིས་བསྔགས་པའི་ལམ། །ཞེས་སེམས་བསྐྱེད་དང། སྐལ་ལྡན་ཐར་
འདོད་རྣམས་ཀྱི་འཇུག་ངོགས་ །ཞེས་ཡང་དག་པའི་ལྟ་བར་གསུངས་པས། ངེས་འབྱུང་བྱང་སེམས་ཀྱང་ཞར་ལ་འཕངས་པ་ཡིན་ནོ། །དེས་ན་ལམ་རིམ་འདི་ལ་བརྟེན་ནས་གཞུང་ཆེན་པོ་རྣམས་ཀྱི་བརྗོད་བྱ་ལམ་གྱི་གཙོ་བོ་རྣམ་གསུམ་རྒྱུད་

[047B] རྙེད་པ་ལྟར་དཀའ་ཚེགས་ལ་མ་ལྟོས་པར་རྒྱུད་ལ་སྐྱེས་པ་ན་རྒྱལ་བའི་དགོངས་པ་བདེ་བླག་ཏུ་རྙེད་པ་ཡིན། དེ་ཡང་དཔེར་ན་གཞུང་ཆེན་པོ་ནི་རྒྱ་མཚོ་ལྟ་བུ། ལམ་གཙོ་གསུམ་སོགས་རྒྱལ་བའི་
དགོངས་པ་ནི་དེའི་ནང་གི་ནོར་བུ་ལྟ་བུ། བྱང་ཆུབ་ལམ་གྱི་རིམ་པ་ནི་གྲུ་གཟིངས་ལྟ་བུ། དེ་སྟོན་པའི་བླ་མ་ནི་དེད་དཔོན་ལྟ་བུ་རེད། རྒྱ་མཚོའི་ནང་དུ་ནོར་བུ་ཡོད་ཀྱང་གྲུ་གཟིངས་ལ་མ་བརྟེན་པར་ཞུགས་ན་ནོར་བུ་མི་ལོན་པའི་ཁར་སྲོག་ཤོར་བ་ལས་འོས་
མེད༑ དེ་བཞིན་དུ་ལམ་རིམ་ལ་མ་བརྟེན་པར་གཞུང་ཆེན་པོར་ཞུགས་ཀྱང་རྒྱལ་བའི་དགོངས་པ་རྙེད་དཀའ་ཞིང། དེད་དཔོན་མཁས་པ་ལྟ་བུའི་བླ་མ་ལ་བརྟེན་ནས་བྱང་ཆུབ་ལམ་རིམ་གྱི་གྲུ་གཟིངས་སུ་ཞུགས་ན་གཞུང་ལུགས་རྒྱ་མཚོ་ཆེན་པོའི་ནང་
ནས་རྒྱལ་བའི་དགོངས་པ་མཐར་ཐུག་གི་ནོར་བུ་བདེ་བླག་ཏུ་རྙེད་པ་འོང་གསུངས། བཞི་པ་ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བ་ནི། དེ་ཡང་ལམ་རིམ་ཆེན་མོ་སོགས་སུ་དངོས་བསྟན་ལ་ཆོས་སྤོང་གི་ལས་སྒྲིབ་འགོགས་པ་ལ་གསུངས་ཤིང། དེ་
ཡང་ཆེ་བ་དང་པོ་གསུམ་ག་ལ་ངེས་པ་མ་རྙེད་ན་རྒྱལ་བའི་བཀའ་ལ་ཐེག་པ་མཐོ་དམན་དང། བཤད་ཆོས་དང་སྒྲུབ་པའི་ཆོས་སོགས་གུས་པ་ཆེ་ཆུང་གི་ཁྱད་པར་དུ་མ་ཞིག་འབྱེད་པས་ཆོས་སྤོང་གི་ལས་ཚབས་པོ་ཆེ་ཞིག་རྒྱུན་མི་ཆད་པར་འབྱུང་ཞིང། དེ་ལྟར་
ཆོས་སྤོང་གི་ལས་ཀྱི་སྒྲིབ་པ་ནི་ཤིན་ཏུ་ལྕི་སྟེ། རྣམ་པར་འཐག་པ་ཐམས་ཅད་བསྡུས་པའི་མདོ་ལས། འཇམ་དཔལ་དམ་པའི་ཆོས་སྤོང་བའི་ལས་ཀྱི་སྒྲིབ་པ་ནི་ཕྲའོ། །འཇམ་དཔལ་གང་དེ་བཞིན་གཤེགས་པས་གསུངས་པའི་བཀའ་ལ་ལ་ནི་བཟང་

[048A]༄༅། །བར་འདུ་ཤེས། ལ་ལ་ནི་ངན་པར་འདུ་ཤེས་པ་ནི་ཆོས་སྤོང་བའོ། །གང་ཆོས་སྤོང་བ་དེས་ཆོས་སྤངས་པས་དེ་བཞིན་གཤེགས་པ་ལ་སྐུར་པ་འདེབས་པ་ཡིན། དགེ་འདུན་ལ་ངན་དུ་བརྗོད་པ་ཡིན་ནོ། །
འདི་ནི་རིགས་པའོ་འདི་ནི་མི་རིགས་པའོ་ཞེས་ཟེར་ན་ཆོས་སྤོང་བའོ། །འདི་ནི་བྱང་ཆུབ་སེམས་དཔའ་རྣམས་ཀྱི་ཆེད་དུ་གསུངས་པའོ་འདི་ནི་ཉན་ཐོས་རྣམས་ཀྱི་ཆེད་དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ། །འདི་ནི་
རང་སངས་རྒྱས་རྣམས་ཀྱི་ཆེད་དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ། །འདི་ནི་བྱང་ཆུབ་སེམས་དཔའ་རྣམས་ཀྱི་བསླབ་པ་མ་ཡིན་ནོ་ཞེས་ཟེར་ན་ཆོས་སྤོང་བ་ཡིན་ནོ་ཞེས་གསུངས། ཆོས་སྤངས་ན་དེའི་ཉེས་པ་ཤིན་
ཏུ་ལྕི་བ་ནི་ཏིང་ངེ་འཛིན་རྒྱལ་པོ་ལས། གང་གིས་འཛམ་བུའི་གླིང་འདིར་ནི། །མཆོད་རྟེན་ཐམས་ཅད་འཇིག་བྱེད་པས། །གང་གིས་མདོ་སྡེ་སྤོང་བྱེད་པའི། །སྡིག་པ་དེ་ནི་ཆེས་ཁྱད་འཕགས། །གང་གིས་གངྒཱའི་ །དགྲ་
བཅོམ་བསད་པར་གྱུར་པ་བས། །གང་གིས་མདོ་སྡེ་སྤོང་བྱེད་པའི། །སྡིག་པ་དེ་ནི་ཆེས་ཁྱད་འཕགས། །ཞེས་གསུངས། ཆེ་བ་དང་པོ་གསུམ་ལ་ངེས་པ་རྙེད་ན་རྒྱལ་བའི་བཀའ་ལས་འདོར་རྒྱུ་ན་གཅིག་ཀྱང་མེད་པར་ཉམས་སུ་བླང་བྱར་གུས་
པ་མཚུངས་པར་སྐྱེ་བས་བཟང་ངན་དུ་དབྱེ་བའི་ཆོས་སྤོང་གི་སྒོ་ཆེ་ཤོས་འདི་རང་འགགས་སུ་འགྲོ་བ་ཡིན། གཞན་ཡང་བཤེས་གཉེན་བསྟེན་ཚུལ་ཚུལ་བཞིན་བསམ་ན་དགེ་བའི་བཤེས་གཉེན་ལ་བརྟེན་པའི་ལས་སྒྲིབ་རྣམས་དང་

[048B] དལ་འབྱོར་དང། མི་རྟག་པའི་སྐོར་ལྟ་བུ་ངེས་ན་ཚེ་འདིར་ཞེན་པའི་ཉེས་སྤྱོད་རང་འགགས་སུ་འགྲོ་བ་ནས། སེམས་བསྐྱེད་ཀྱི་དམིགས་སྐོར་བསྐྱང་ན་རང་གཅེས་འཛིན་ལ་བརྟེན་པའི་ཉེས་སྤྱོད་དང། བདག་མེད་ཀྱི་དམིགས་སྐོར་
ལ་སྦྱང་ན་བདག་འཛིན་གྱི་བར་དམིགས་སྐོར་རེ་རེ་བཞིན་རྒྱུད་ལ་སྐྱེས་ན་དེ་དང་དེའི་མི་མཐུན་ཕྱོགས་ཀྱི་ཉེས་སྤྱོད་ཆེན་པོ་རང་འགགས་སུ་འགྲོ་བ་ཡིན། དེ་ལྟ་བུའི་ཆེ་བ་དེ་དག་སྐྱེ་རིམ་དཔེའི་སྒོ་ནས་བཤད་ན། དཔེར་ན་ལྷ་བྲིས་པ་ཞིག་
གིས་ཐང་ག་བྲི་བ་ལ་དེ་ལ་དགོས་ངེས་ཀྱི་རས་གཞི་དང། ཚོན་དང། པིར་ལ་སོགས་པ་ཚང་ཚང་རུག་རུག་བྱེད་དགོས། དེ་འདྲའི་ལག་ཆ་དང་ཡོ་བྱད་ཐམས་ཅད་ཐང་ག་དེ་འབྲི་བའི་ཆ་རྐྱེན་དུ་གྱུར་པ་ཤ་སྟག་མ་གཏོགས་འགལ་རྐྱེན་དུ་གྱུར་པ་
ཅུང་ཟད་ཀྱང་མེད་པར་ཤེས་པ་དེ་བསྟན་པ་ཐམས་ཅད་འགལ་མེད་དུ་རྟོགས་པའི་དཔེ་ཡིན། དེ་ལྟར་ཤེས་ནས་ལག་ཆ་དང་ཡོ་བྱད་དེ་དག་ལ་བརྟེན་ནས་ཐང་ག་འདྲི་ཤེས་པ་ལྟ་བུ་དེ་གསུང་རབ་གདམས་ངག་ཏུ་ཤར་བའི་དཔེ་ཡིན། དེ་ལ་བརྟེན་
ནས་ཐང་ག་ལེགས་པར་གྲུབ་པ་དེ་རྒྱལ་བའི་དགོངས་པ་བདེ་བླག་ཏུ་རྙེད་པའི་དཔེ་ཡིན་ནོ། །དེ་ལྟར་ཆེ་བ་བཞི་པོ་དེ་ལ་རྗོད་བྱེད་ཚིག་གི་ཆེ་བ་བཞི་དང། བརྗོད་བྱ་དོན་གྱི་ཆེ་བ་བཞིའི་ཐ་སྙད་ཐོབ་ཅིང། རྗོད་བྱེད་ཚིག་གི་ཆེ་བ་བཞི་པོ་བསྟན་
བཅོས་ཁོ་རང་ལ་ལྡན་མོད། བརྗོད་བྱ་དོན་གྱི་ཆེ་བ་བཞི་གང་ཟག་རང་ཉིད་ལ་ལྡན་པ་གལ་ཆེ་གསུངས། དེས་ཆེ་བ་བཞི་སོང་ནས་བྱང་ཆུབ་ལམ་གྱི་རིམ་པ་འདི་ནི་ཆེ་བ་བཞི་པོ་དེ་དག་ལྡན་པར་མ་ཟད། ཁྱད་ཆོས་ཆེན་པོ་གསུམ་དང་ཡང་

[049A]༄༅། །ལྡན་ཏེ། ཁྱད་ཆོས་གསུམ་ནི། མདོ་སྔགས་ཀྱི་གསུང་རབ་ཐམས་ཅད་ཀྱི་བརྗོད་བྱ་བསྡུས་ནས་བསྟན་པས་བརྗོད་བྱ་མ་ཚང་བ་མེད་པ། སེམས་འདུལ་བའི་རིམ་པ་གཙོ་བོར་བྱས་ནས་བསྟན་པས་ལག་ཏུ་བླང་
བདེ་བ། ཤིང་རྟ་ཆེན་པོ་གཉིས་ཀྱི་ལུགས་ལ་མཁས་པའི་བླ་མ་གཉིས་ཀྱི་གདམས་པས་བརྒྱན་པས་ལུགས་གཞན་ལས་ཁྱད་པར་འཕགས་པ་གསུམ་ཡིན། དེའི་དང་པོ་ནི། གསུང་རབ་དགོངས་འགྲེལ་དང་བཅས་པའི་ཚིག་བསྡུ་མི་ནུས་
ཀྱང་དོན་གྱི་གནད་མཐའ་དག་མ་ཚང་བ་མེད་པར་འདིར་བསྡུས་ནས་བསྟན་པ་ཡིན་ཏེ། གསུང་རབ་དགོངས་འགྲེལ་དང་བཅས་པའི་དོན་མཐའ་དག་སྐྱེས་བུ་གསུམ་གྱི་ལམ་གྱི་རིམ་པར་བསྡུས། དེ་འདིར་ལམ་རིམ་ཉུང་ངུ་ཞིག་གི་ནང་དུ་
བསྡུས་ནས་བསྟན་པས་གསུང་རབ་ཐམས་ཅད་ཀྱི་བརྗོད་བྱ་འདིར་བསྡུས་ནས་བསྟན་པ་ཡིན། དེ་ཡང་རྗེ་བཙུན་ཙོང་ཁ་པ་ཆེན་པོས་བླ་མ་དབུ་མ་པར་ཕུལ་བའི་ཆབ་ཤོག་ཏུ། དཔལ་མར་མེ་མཛད་ཡེ་ཤེས་ཀྱི་གདམས་པ་བྱང་ཆུབ་
ལམ་གྱི་རིམ་པའི་མན་ངག་འདི་གསུང་རབ་དགོངས་འགྲེལ་གྱི་བསྟན་བཅོས་མན་ངག་མཐའ་དག་ལམ་གྱི་རིམ་པ་གཅིག་ཏུ་དྲིལ་ནས་སྟོན་པར་སྣང་བས། འཆད་ཤེས་པ་དང་ཉན་ཤེས་པ་གཉིས་ཀྱིས་བཤད་ཅིང་ཉམས་སུ་བླངས་
ན་མན་ངག་ཆད་ཆུང་དུ་མ་ཟད། གསུང་རབ་མཐའ་དག་གི་གུང་འགྲིག་ནས་འོང་བར་སྣང་བས་ཁྲིད་ཀྱི་རྣམ་གྲངས་མང་པོ་སྟོན་པར་མ་བྱས་ཞེས་གསུངས། དེས་ན་གྲུབ་མཐའ་གཞན་དུ་སྐྱབས་འགྲོ་སོགས་སྔོན་འགྲོའི་ཁྲིད་ཆེན་བཞི་དང་

[049B] ལམ་སྒྲོན་ཤོག་བུ་
གསུམ་གྱི་ནང་དུ་གསུང་རབ་ཐམས་ཅད་ཀྱི་བརྗོད་བྱ་ཧྲིལ་གྱིས་དྲིལ་ནས་བསྟན་ཅིང། འདི་ཉིད་བཤད་བྱ་རྩ་བའི་གཞུང་དུ་བྱས་པས་ལམ་རིམ་གཞན་ཐམས་ཅད་ཀྱིས་ཀྱང་དེ་བཞིན་དུ་བསྡུས་ནས་བསྟན་པ་ཡིན་ནོ། །དེའི་ཕྱིར་རྗེ་བཙུན་ཙོང་
ཁ་པ་ཆེན་པོས། གསུང་རབ་ཀུན་གྱི་སྙིང་པོ་བསྡུ་བསྡུ་བ། །ཚུལ་འདི་ཐུན་རེ་སྟོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་ཚོགས། །རླབས་ཆེན་སྡུད་པར་ངེས་པས་དེ་དོན་བསམ། །ཞེས་གསུངས་པ་ལྟར་བྱང་ཆུབ་ལམ་གྱི་
རིམ་པ་ལ་ཐོས་བསམ་འཆད་ཉན་བྱས་ན་གསུང་རབ་དགོངས་འགྲེལ་དང་བཅས་པའི་དོན་མཐའ་དག་ལ་ཐོས་བསམ་སློབ་གཉེར་བྱེད་པར་འགྲོ་ཞིང། ཤར་སྒོམ་ཚར་གཅིག་བྱས་ཀྱང་གསུང་རབ་དགོངས་འགྲེལ་དང་བཅས་པའི་དོན་ཉམས་སུ་
བླངས་པར་འགྲོའོ། །དེ་ཡང་བཀའ་གདམས་པའི་དགེ་བཤེས་སྟོད་ལུང་པ་ཆེན་པོས། ངས་བྱང་ཆུབ་ལམ་གྱི་རིམ་པ་འདི་བཤད་པའི་དུས་ན་འཛམ་བུ་གླིང་འདི་ན་ཡོད་པའི་པོ་ཏི་དང་གླེགས་བམ་ཐམས་ཅད་ཀྱི་རྟོག་པ་ལ། བམ་རྒན་སེ་བོ་
འདིས་ང་ཚོའི་སྙིང་ཐམས་ཅད་བཏོན་གི་འདུག་སྙམ་ནས་འདར་སྒུར་རེ་ཡོད་པ་ཡིན་ཞེས་གསུངས་པ་རེད། དོན་ལའང་དེ་ལྟར་ཡིན་ཏེ་བྱང་ཆུབ་ལམ་རིམ་འདིའི་བཤད་ཉན་ལེགས་པར་སོང་ན་འཛམ་བུ་གླིང་གི་པོ་ཏི་ཐམས་ཅད་ཀྱི་སྙིང་པོ་ཐམས་

[050A]༄༅། །ཅད་བཤད་ཚར་བ་ཡིན། དེས་ན་བྱང་ཆུབ་ལམ་གྱི་རིམ་པ་ནི་ཚུར་གསུང་རབ་ཐམས་ཅད་ཀྱི་དོན་འདུས་ཤིང། ཕར་གསུང་རབ་སྒོ་བརྒྱ་འབྱེད་པའི་ལྡེ་མིག་ལྟ་བུ་ཡིན་པས་ཆོས་ཀྱི་འགག་སྡོམ་འདི་ལས་ཆེ་བ་མེད་
དེའི་ཕྱིར་ཡང་ཁོང་གིས་ལམ་རིམ་གསུངས་པ་ན། ངས་ཆོས་ཀྱི་གཡག་པོ་ཆེ་བཤའ་བ་ཡིན་ཞེས་གསུངས་པ་ཡང་འདི་ལྟ་བུ་ལ་དགོངས་ནས་གསུངས། བློ་དམན་པ་ཚོས་ལམ་རིམ་གྱི་གཞུང་རྒྱས་པར་མི་ཤེས་ཀྱང་དམིགས་སྐོར་གྱི་རྐང་གྲངས་ཚང་ན་
དམར་ཁྲིད་ལྟ་བུ་ཉུང་ངུ་ཞིག་ལ་བརྟེན་ནས་ཀྱང་ལམ་བགྲོད་ནུས་ཤིང། དམིགས་སྐོར་གང་ཡང་རུང་བ་གཅིག་མ་ཚང་ན་བགྲོད་མི་ནུས་པ་ནི། དཔེར་ན་ཚ་བའི་སྨན་ག་པུར་ཉེར་ལྔའི་སྨན་རེ་རེ་ནས་ཁུར་པོ་ལོངས་པ་ཡོད་ཀྱང་དེ་ཀུན་ཟ་མི་དགོས་པར་སྨན་སྣ་ཉི་ཤུ་རྩ་ལྔ་
ཚང་མ་འཛོམས་ན་སྨན་ཐུན་ཆུང་ངུ་ཞིག་གིས་ཚ་བའི་ནད་སེལ་བ་དང། སྨན་སྣ་གཅིག་མ་འཛོམས་ན་གཞན་རྣམས་མང་པོ་ཟོས་ཀྱང་ནད་སེལ་མི་ནུས་པ་བཞིན་ནོ། །དེས་ན་གདམས་ངག་གི་རྒྱལ་པོ་འདི་ལྟ་བུ་དང་མཇལ་བའི་སྐལ་བཟང་རྙེད་པའི་དུས་འདིར་ཆིག་
དྲིལ་བྱེད་དགོས། ཁྱད་ཆོས་གཉིས་པ་ནི། རང་རེ་རྣམས་འཁོར་བ་འདིར་སྡུག་བསྔལ་སྣ་ཚོགས་ཤིག་མྱོང་བ་དང། ཡར་ཐར་པའི་བདེ་བ་ཐོབ་པ་སོགས་ཀུན་གྱི་བྱེད་པོ་སེམས་འདི་ཉིད་ཡིན་ལ། དེ་འདུལ་བ་ལ་ལམ་རིམ་འདི་ལས་ལྷག་པ་མེད་ཅིང་སེམས་
འདུལ་ཐབས་གཙོ་བོར་བྱས་ནས་གསུངས་པས་ཉམས་ལེན་དུ་ཁྱེར་བདེ་བས་ལག་ཏུ་བླང་བདེ་བ་ཡིན། ཁྱད་ཆོས་གསུམ་པ་ནི། ཀླུ་སྒྲུབ་ཀྱི་ལུགས་ལ་མཁས་པའི་བླ་མ་རིག་པའི་ཁུ་བྱུག་དང། ཐོགས་མེད་ཀྱི་ལུགས་ལ་མཁས་པའི་བླ་མ་གསེར་གླིང་པ་གཉིས་

[050B] དེ་ལྟར་ཡང་རྗེ་བཙུན་ཙོང་ཁ་པ་ཆེན་པོས། འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་དན་འགྲོ་ན་ལྷང་ངེ་བ། །ཀླུ་སྒྲུབ་ཐོགས་མེད་གཉིས་ལས་
རིམ་བཞིན་དུ། །ལེགས་བརྒྱུད་བྱང་ཆུབ་ལམ་གྱི་རིམ་པ་ནི། །ཞེས་གསུངས་པ་ལྟར་རོ། །དེ་ལྟར་ཁྱད་ཆོས་གསུམ་པོ་འདི་ལྟ་བུ་ནི་བསྟན་བཅོས་མངོན་པར་རྟོགས་པའི་རྒྱན་ལའང་མེད་ཅིང། རྒྱུད་ཀྱི་རྒྱལ་པོ་དཔལ་གསང་བ་འདུས་པ་ལའང་མེད་དེ། དེ་
གཉིས་ལ་མདོ་སྔགས་ཀྱི་བརྗོད་བྱ་ཆ་ཚང་འདུས་པ་ཡང་མེད་ལ། སེམས་འདུལ་བའི་རིམ་པ་གཙོ་བོར་བྱས་པའང་མེད་དོ། །དེ་ལྟར་ཆེ་བ་བཞི་དང་ཁྱད་ཆོས་ཆེན་པོ་གསུམ་གྱི་སྒོ་ནས་ཁྱད་པར་དུ་འཕགས་པའི་བྱང་ཆུབ་ལམ་གྱི་རིམ་པ་འདི་ལྟ་བུ་ལ་
ཐོས་བསམ་སྒོམ་གསུམ་བྱེད་དུ་ཡོད་པའི་སྐལ་བཟང་འདི་ལྟ་བུའི་སྐབས་གདམས་ངག་ལྟར་སྣང་རེ་དང། ཕྱོགས་རེ་བ་ཙམ་རེས་ཚིམ་ནས་མི་སྡོད་པར་ལམ་འདིར་བརྩོན་པ་ཆེན་པོས་འཇུག་པ་ཤིན་ཏུ་གལ་ཆེ་བ་འདུག་གོ། དེས་ས་བཅད་གཉིས་པ་ཆོས་
ཀྱི་ཆེ་བ་སོང་ནས། ས་བཅད་གསུམ་པ་ཆེ་བ་གཉིས་ལྡན་གྱི་ཆོས་ལ་ཉན་བཤད་ཇི་ལྟར་བྱ་བ་ནི། དེ་ཡང་ས་བཅད་འདི་ཤིན་ཏུ་གལ་ཆེ་སྟེ། དྭགས་པོ་སྒོམ་ཆེན་ངག་དབང་གྲགས་པས། བཤད་ཉན་ལམ་དུ་གཏོང་བའི་གནད་འདི་ནི། །སྔོན་འགྲོའི་གདམས་
པ་མཆོག་ཡིན་གཅེས་པར་ཟུངས། །ཞེས་གསུངས་པ་ལྟར་འོག་གི་འཆད་ཉན་མཐའ་དག་རྒྱུད་ཐོག་ཏུ་འགེལ་བའི་ལམ་དུ་འགྲོ་མི་འགྲོ་འདི་ལ་རག་ལས་ཤིང་དེ་ཡང་ཚེས་གཅིག་ནས་འཕྱུགས་ན་བཅོ་ལྔའི་བར་འཕྱུག་པ་བཞིན་འདི་ནས་འཕྱུགས་ན་འཆད་

[051A]༄༅། །ཉན་བསམ་སྒོམ་ཚང་མ་གནད་དུ་འགྲོ་བར་དཀའ་བ་ཡིན། དེས་ན་འདི་ལ་གསུམ། ཆོས་ཉན་པའི་ཚུལ། བཤད་པའི་ཚུལ། མཇུག་ཏུ་ཐུན་མོང་དུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། ཆོས་ཐོས་པའི་ཕན་ཡོན་བསམ་པ་
ཆོས་དང་ཆོས་སྨྲ་བ་ལ་རིམ་གྲོ་བསྐྱེད་པ། ཉན་ཚུལ་དངོས་སོ། །དེའི་དང་པོ་ཐོས་པའི་ཕན་ཡོན་ནི། དེ་ཡང་ཐོག་མར་ཐོས་པ་བྱེད་འདོད་ཆེན་པོ་སྐྱེ་བ་ལ་ཐོས་པའི་ཕན་ཡོན་བསམ་པ་ཤིན་ཏུ་གལ་ཆེ། ཕན་ཡོན་ལེགས་པར་བསམ་ན་ཐོས་པ་ལ་ཤིན་
ཏུ་སྤྲོ་ཤུགས་སྐྱེ་བས་ཕན་ཡོན་བསམ་དགོས། དེ་ཡང་ཐོས་པའི་ཚོམས་ལས། ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །ཐོས་པས་དོན་མ་ཡིན་པ་སྤོང། །ཐོས་པས་མྱ་ངན་འདས་པ་འཐོབ། །ཅེས་གསུངས་པ་ལྟར་
ཐོས་པ་ལ་བརྟེན་ནས་བླང་དོར་གྱི་གནད་ཐམས་ཅད་ཤེས་པ་དང། འདུལ་བའི་སྡེ་སྣོད་ཀྱི་དོན་ཤེས་ནས་ལྷག་པ་ཚུལ་ཁྲིམས་ཀྱི་བསླབ་པས་སྡིག་པ་ལས་ལྡོག་པར་བྱེད། མདོ་སྡེའི་སྡེ་སྣོད་ཀྱི་དོན་ཤེས་ནས་ཏིང་ངེ་འཛིན་གྱི་བསླབ་པས་རྣམ་གཡེང་སོགས་
དོན་མ་ཡིན་པ་རྣམས་སྤོང། མངོན་པའི་སྡེ་སྣོད་ཀྱི་དོན་ཤེས་ནས་ཤེས་རབ་ཀྱི་བསླབ་པས་ཉོན་མོངས་པ་སྤངས་ཏེ་མྱ་ངན་ལས་འདས་པ་ཐོབ་པར་བྱེད་པ་ཡིན། གཞན་ཡང་སྐྱེས་རབས་ལས། ཐོས་པ་གཏི་མུག་མུན་སེལ་སྒྲོན་མེ་ཡིན། །རྐུན་པོ་
ལ་སོགས་མི་འཁྱེར་ནོར་གྱི་མཆོག་ཀུན་ཏུ་རྨོངས་པའི་དགྲ་འཇོམས་མཚོན་ཆ་ཡིན། །ཐབས་ཚུལ་མན་ངག་སྟོན་པས་གྲོགས་ཀྱི་མཆོག་ཕོངས་པར་གྱུར་ཀྱང་མི་འགྱུར་མཛའ་བོ་ཡིན། །གནོད་པ་མེད་པ་མྱ་ངན་ནད་ཀྱི་སྨན། །ཉེས་པ་ཆེན་པོའི་དཔུང་འཇོམས་དཔུང་

[051B]གྲགས་དང་དཔལ་དང་གཏེར་གྱི་མཆོག་ཀྱང་ཡིན། །ཡ་རབས་རྣམས་དང་ཕྲད་ན་སྐྱེས་ཀྱི་མཆོག་ཚོགས་ཀྱི་ནང་ན་མཁས་པ་མགུ་བར་འགྱུར། །ཞེས་གསུངས་པ་ལྟར་ཐོས་པ་ནི་གཏི་མུག་གི་མུན་པ་སེལ་བའི་སྒྲོན་མེ་དང་འདྲ་བ་ཡིན་ཏེ། བདག་གི་
བླ་མ་རིན་པོ་ཆེས། ཡི་གེ་ཀ་ལྟ་བུ་གཅིག་ཙམ་ཤེས་པས་ཀྱང་ཀ་མི་ཤེས་པའི་མུན་པ་སངས་ནས་དེ་ཤེས་པའི་ཤེས་རབ་ཀྱི་སྣང་བ་གཅིག་སྐྱེས་པ་ཡིན། དེ་བཞིན་ཀ་མད་སུམ་ཅུ་ཤེས་དུས་མུན་པ་སུམ་ཅུ་སངས་ནས་ཤེས་རབ་ཀྱི་སྣང་བ་སུམ་ཅུ་སྐྱེས་པ་ཡིན་པར་
གསུངས་ཀྱིན་ཡོད། རང་རེས་ཐོས་པ་མ་བྱས་ན་གཞན་ཕར་བཞག་ཀ་བོང་བུའི་མགོ་ཙམ་ཡོད་ཀྱང་ངོ་མི་ཤེས་པར་མགོ་རིལ་རིལ་བྱས་ནས་ལུས་རྒྱུ་དེ་རེད། རང་གི་སྤུན་ཁྱིམ་ན་ཡོད་པ་གང་ཡང་མི་ཤེས་པ་དེ་ལ་སོམས་དང་ཤེས་ཡོང། དེ་བཞིན་དུ་ཐོས་པ་
ཇི་ཙམ་བྱས་པ་ཙམ་གྱིས་མ་རིག་པའི་མུན་པ་ཇེ་སངས་དང། ཤེས་རབ་ཀྱི་སྣང་བ་རྒྱ་ཇེ་ཆེར་འགྲོ། དེ་ཡང་ཚོམས་ལས། ཇི་ལྟར་ཁྱིམ་ནི་ལེགས་གཡོགས་པ། །མུན་པས་ཁེབས་པའི་ནང་ཞུགས་ན། །གཟུགས་རྣམས་ཡོད་པར་གྱུར་ཀྱང་ནི། །མིག་
ལྡན་བཞིན་དུ་མི་མཐོང་བ། །དེ་བཞིན་འདི་ན་རིགས་སྐྱེས་པའི། །མི་ནི་བློ་གྲོས་ལྡན་གྱུར་ཀྱང། །སྡིག་པ་དང་ནི་དགེ་བའི་ཆོས། །མ་ཐོས་པར་དུ་ཤེས་མི་འགྱུར། །མིག་ལྡན་མར་མེ་ཡོད་པ་ཡིས། །གཟུགས་རྣམས་མཐོང་བ་ཇི་ལྟ་བར། །དེ་བཞིན་དགེ་དང་
སྡིག་པའི་ཆོས། །ཐོས་པས་རྣམ་པར་ཤེས་པར་འགྱུར། །ཞེས་གསུངས་པ་ལྟར་ཁང་པ་མུན་ནག་ཅིག་གི་ནང་དུ་ཉེར་མཁོའི་ཅ་ལག་མང་པོ་ཡོད་པར་མིག་བགྲད་ནས་བལྟས་ཀྱང་ཅི་ཡང་མི་མཐོང་བ་བཞིན་ཤེས་རབ་ཀྱི་མིག་དང་ལྡན་ཡང་ཐོས་པའི་

[052A]༄༅། །སྒྲོན་མེ་མེད་ན་བླང་དོར་གྱི་གནད་གང་ཡང་མི་ཤེས་ལ། མུན་པ་དེའི་ནང་དུ་མར་མེ་སྦར་ན་རང་གི་མིག་ཡོད་པ་དེས་ཅ་ལག་གང་ཡོད་གསལ་ཏིང་ངེ་མཐོང་བ་ལྟར་ཐོས་པའི་སྒྲོན་མེ་ལ་བརྟེན་ནས་ཤེས་རབ་
ཀྱི་མིག་གིས་ཆོས་ཐམས་ཅད་ཤེས་པར་འགྱུར་བ་དེ་ཡིན། བྱང་ས་ལས། འཕྲལ་འཕྲལ་དུ་ཤེས་རབ་ཇེ་ཆེར་སྐྱེད་པས་མིག་གི་འདུ་ཤེས་དང། ཤེས་རབ་ཀྱི་མིག་བྱིན་པ་དེས་ཇི་ལྟ་བ་དང་ཇི་སྙེད་པ་རྣམས་མཐོང་བར་འགྱུར་བས་སྣང་བའི་འདུ་ཤེས་
དང། འཇིག་རྟེན་ན་འབྱུང་བར་དཀོན་པའི་རིན་པོ་ཆེའི་འདུ་ཤེས་དང། མཐར་བྱང་ཆུབ་ཆེན་པོའི་འབྲས་བུ་སྟེར་བས་ཕན་ཡོན་ཆེ་བའི་འདུ་ཤེས་དང། ད་ལྟ་ནས་ཞི་གནས་དང་ལྷག་མཐོང་གི་བདེ་བ་ཐོབ་པར་བྱེད་པས་ཁ་ན་མ་ཐོ་བ་མེད་པའི་འདུ་ཤེས་
དང་ལྔས་མཉན་དགོས་ཚུལ་དང་ཕན་ཡོན་སོགས་རྒྱས་པར་གསུངས། ཐོས་པ་ནི་རྐུན་པོ་ལ་སོགས་པས་ཁྱེར་མི་ནུས་པས་ནོར་གྱི་མཆོག་ཀྱང་ཡིན་ཏེ། འཇིག་རྟེན་གྱི་ནོར་རྣམས་ལ་ནི་རྐུན་མས་ཁྱེར་བ་དང། དགྲས་འཕྲོག་པ་སོགས་ཡོད་ཀྱང་
ཐོས་པ་སོགས་འཕགས་པའི་ནོར་བདུན་དང། མཁས་བཙུན་བཟང་གསུམ་གྱི་ཡོན་ཏན་ནི་རྐུ་ལ་ཤོར་བ་སོགས་མི་སྲིད། ཀུ་རེའི་ཚུལ་དུ་ཕ་ཡུལ་ལྟ་བུ་འགྲོ་ན་ཡང་ནོར་གཞན་ཁྱོག་མི་ཁྱོག་གི་དཀའ་ངལ་ཆེ་ཡང་འདི་དག་ལ་དེ་འདྲ་མི་དགོས། ཤི་
ནའང་ཁྱེར་རྒྱུ་ཡོད་པ་འདི་རྣམས་རེད། དེས་ན་ཁྱེད་ཅག་གྲྭ་རྐྱང་རྣམས་ནས་འདོང་མོ་རག་ཤན་མ་དང། ཟངས་ལྡིག་སོགས་ལ་དྭང་འདོད་མི་བྱེད་པར་འཕགས་པའི་ནོར་བདུན་འདི་དག་ལ་དྭང་འདོད་བྱེད་པ་གལ་ཆེ་གསུངས། རྨོངས་པའི་དགྲ་པོ་འཇོམས་

[052B] རང་ལ་བསླབ་བྱ་མ་ནོར་བ་བྱེད་མཁན་གྱི་གྲོགས་ཀྱི་མཆོག་ཀྱང་ཐོས་པ་ཡིན་ཏེ། བྱ་བ་ཞིག་ལ་འཇུག་རན་པ་ན་བྱ་རུང་མི་རུང་དང། རུང་བ་བྱེད་ལུགས་
མི་རུང་བ་འགོག་ལུགས། ཕན་ཡོན་དང་ཉེས་དམིགས་སོགས་སྔར་ཐོས་པ་བྱས་པ་དེས་རང་ལ་བསླབ་འོང། ལྷ་བླ་མ་ཡེ་ཤེས་འོད་བཙོན་ཁང་དུ་བཞུགས་དུས་བློ་སྟོབས་ཆེ་བ་དེ་འདྲ་ཡོང་བ་ཡང་ཐོས་པའི་གྲོགས་ཀྱི་གྲོས་བཏབ་པ་ཡིན་ཞེས་བདག་གི་བླ་མ་
རིན་པོ་ཆེས་གསུངས་ཞེས་གསུངས། ཕོངས་ཀྱང་འགྱུར་བ་མེད་པའི་མཛའ་བཤེས་ཡིན་ཏེ། འཇིག་རྟེན་འདིའི་མཛའ་བཤེས་རྣམས་ནི་རང་ཕུན་སུམ་ཚོགས་པའི་ཚེ་མཐུན་མདོག་བྱེད་ལ། རང་ཉམ་ཐག་པའི་སྐབས་ངོ་ཡང་མི་ཤེས་མདོག་བྱེད་
ཀྱང༑ ཐོས་པས་ནི་སྡུག་བསྔལ་གྱིས་མནར་བ་དང། ན་བ་དང། འཆི་བ་སོགས་ཉམ་ཐག་པའི་སྐབས་ལྷག་པར་ཕན་འདོགས་པའི་མཛའ་བཤེས་ཀྱི་མཆོག་ཡིན། སྔར་ཚེ་གླིང་ཡོངས་འཛིན་རིན་པོ་ཆེ་བྱ་བྲལ་འཁོས་མེད་ཀྱི་རྣམ་པས་ཕེབས་སྐབས་
ལམ་ཞིག་ཏུ། ཞང་པོ་ཞིག་ཚོང་ལ་འགྲོ་བ་དང་ཕྲད་པར་ཕར་གསུང་མོལ་མཛད་ཀྱང་ངོ་མི་ཤེས་པའི་ཚུལ་བཤད། རྗེས་སུ་རྒྱལ་བའི་ཡོངས་འཛིན་མཛད་སྐུ་བསོད་རྒྱས་དུས་སྐུ་མདུན་དུ་འོངས་ནས་ཞང་པོ་ཡིན་སྐད་ཞུས་པ་རེད། དེ་བཞིན་དུ་སྔོན་མི་ཞིག་
དང་པོ་དབུལ་པོའི་སྐབས་ཉེ་འབྲེལ་ཡིན་ཟེར་མཁན་སོགས་མེད་པ་ལ། ཁོས་ཚོང་བྱས་ནས་དངུལ་ཕྲན་བུ་བསོགས་པ་ན། འགའ་ཞིག་གིས་ཨ་ཞང་ཡིན་ཟེར་བ་སོགས་ཉེ་འབྲེལ་མང་དུ་བྱུང་བས། དེ་རྣམས་གུང་ཚིགས་ལ་བོས། དངུལ་རྣམས་གྲལ་འགོར་

[053A]༄༅། །བཞག་སྟེ་དེ་ལ་ཕྱག་འཚོལ་བཞིན་དུ། ཨ་ཞང་མེད་པའི་ཨ་ཞང་བྱུང། །རྡོག་རྡོག་ཁྱོད་ལ་ཕྱག་འཚལ་ལོ། །ཞེས་སོགས་བརྗོད་པ་ལྟར་འཇིག་རྟེན་འདིའི་མཛའ་བཤེས་ལ་བློ་གཏད་མི་ཐུབ་པ་དེ་ལྟ་བུ་རེད། རང་རེས་
མཛའ་བཤེས་ཤིག་འཚོལ་ན་ཐོས་བསམ་སྒོམ་གསུམ་ལ་བཅོལ་བ་ལེགས། སྐྱེད་ཚང་ལམ་རིམ་དུ་ཇ་སུད་ཁྱོད་ལ་སོགས་གསུངས་ཀྱང། བདག་གི་བླ་མ་རིན་པོ་ཆེས་གོང་ལྟར་གསུང་གི་ན་ཡོད་པས་བླ་མའི་གསུང་ལ་བཅོས་སླད་མེད་པར་ཞུས་པ་
ཡིན༑ དེ་བཞིན་དུ་ཐོས་པ་ནི་ཉོན་མོངས་པའི་ནད་ཀྱི་སྨན་དང། མི་དགེ་བའི་དཔུང་འཇོམས་པའི་དཔུང་གྲོགས། སྙན་གྲགས་དང། དཔལ་དང། གཏེར་གྱི་མཆོག་ཀྱང་འདི་ཡིན། དམ་པ་རྣམས་ཀྱི་དྲུང་དུ་ལེགས་སྐྱེས་དང། ཚོགས་ཀྱི་ནང་དུ་
མཁས་པ་མགུ་བར་བསྐྱེད་པའི་མཆོག་ཀྱང་འདི་ཡིན། གཞན་ཡང་སྐྱེས་རབས་ལས། གང་ཞིག་ཐོས་པས་ཡིད་ནི་དད་གྱུར་ནས། །ལེགས་པར་དགའ་ལ་བརྟན་པ་ཉིད་དུ་འགྱུར། །ཤེས་རབ་སྐྱེ་ཞིང་གཏི་མུག་མེད་པར་འགྱུར། །རང་གི་ཤས་ཀྱང་དེ་ནི་ཉོ་བའི་
རིགས། །ཞེས་གསུངས་པ་ལྟར་དེ་ལྟ་བུ་ཐོས་པས། དཀོན་མཆོག་གི་ཡོན་ཏན་ལ་ཡིད་དད་པས་སངས་རྒྱས་མཆོད་པ་སོགས་ལ་བརྩོན་ཅིང། ལས་ངེས་པ་སོགས་ལ་ཡིད་ཆེས་ཀྱིས་བླང་དོར་བྱེད་པ་ལ་དགའ་ཞིང། བདེན་བཞིའི་སྐྱོན་ཡོན་རིག་ནས་མངོན་
འདོད་བསྒྲུབ་པ་ལ་བརྟན་པར་འགྱུར་བ་སོགས་ཕན་ཡོན་མཐའ་ཡས་པས། ཐོས་པ་འདི་ནི་རང་གི་ཤ་ནས་བཅད་དེ་ཉོ་དགོས་ནའང་ཉོ་བར་རིགས་སོ། །ཞེས་གསུངས་ན་ཤ་ནས་བཅད་མི་དགོས་པར་ལྷོད་བདེར་ཐོས་པ་བྱེད་ཆོག་པའི་སྐབས་འདིར་ཧུར་

[053B] ཚིགས་བཅད་འདི་ནི་རྒྱལ་སྲས་ཟླ་བས་ཚིག་རྐང་རེ་ལ་གསེར་སྲང་སྟོང་ཕྲག་རེ་ཕུལ་ནས་ཞུས་པ་དེ་རེད། དེ་ཡང་ཐོས་པ་གང་རྒྱ་ཆེ་བ་ཙམ་གྱིས་བསམ་པའི་རྣམ་གྲངས་མང། བསམ་པའི་རྣམ་གྲངས་ཇི་ཙམ་མང་བ་ཙམ་གྱིས་སྒོམ་པའི་ཉམས་མྱོང་སྐྱེ་མྱུར་
བས༑ ཤེས་རབ་ཆེ་བ་དང། ལོ་ན་གཞོན་པ་དག་གིས་གྲྭ་ས་ཆེན་པོར་བཞུགས་ནས་གཞུང་པོ་ཏི་ལྔ་ལ་སློབ་གཉེར་བྱེད་དགོས། སློབ་གཉེར་བྱས་པ་དང་མ་བྱས་པ་གཉིས་དཀོན་མཆོག་གསུམ་ངོ་ཤེས་ལུགས་ཙམ་ལ་ཡང་ཁྱད་པར་ཤིན་ཏུ་ཆེ་བ་
ཡོད༑ དགེ་རྒན་དཔེ་ཆ་མི་བལྟ་མཁན་ཞིག་ཡིན་ཀྱང་དགེ་ཕྲུག་རང་དང་ཆ་བསྒྲིགས་མི་དགོས་པར་སློབ་གཉེར་བྱེད་བཅུག་ན་རང་ལ་སྐྱེ་བ་ཕྱི་མར་དེའི་ཚོད་ཀྱི་ཤེས་རབ་སྐྱེ་བའོ། ཡང་ལོ་རྒན་པ་དང། དབང་པོ་རྟུལ་པོ་སོགས་ཀྱིས་གཞུང་ཆེན་མོ་ལ་སློབ་གཉེར་བྱ་
དགོས་བྱས་ཀྱང་སྒྲོ་འདོགས་མ་ཆོད་པའི་ངང་ནས་འཆི་བ་ལ་ཐུག་པས། དེ་འདྲའི་རིགས་ཀྱིས་ཐོས་པ་རྒྱ་ཆེ་བར་མ་ནུས་ན་ཡང་བྱང་ཆུབ་ལམ་གྱི་རིམ་པ་ལྟ་བུ་ལ་ཐོས་བསམ་བྱས་ནས་ལམ་ཡོངས་རྫོགས་ལ་གོ་བ་ཆགས་པ་བྱེད། པཎ་ཆེན་ཆོས་རྒྱན་གྱི་མཚན་ལམ་དུ་རྗེ་ཙོང་ཁ་པས། རང་
དང་གཞན་ལ་ཕན་པའི་ཕྱིར། །ཐོས་པས་ངོམས་པར་མི་བྱ་སྟེ། །ས་གསུམ་བརྙེས་པའི་སེམས་དཔའ་ཡང། །ཐོས་པས་ངོམས་པ་མེད་ལ་ལྟོས། །ཞེས་གསུངས་པ་ལྟར་བྱ་དགོས་པ་ཡིན། བློ་ཇི་ལྟར་དམན་ཀྱང་ལམ་རིམ་དམར་ཁྲིད་ལྟ་བུ་ལ་ཐོས་པ་བྱེད་མི་ཤེས་པ་དང། བྱེད་
ལོང་མེད་པ་ག་ལ་ཡོང། ངེད་ཚོ་དཔེ་ཆ་བ་མིན་ཞེས་ཆོས་ཀྱི་སྐལ་པ་བཅད་ནས་སྡོད་ག་ལ་དགོས། རྟ་གླང། ལུག་སོགས་པ་ལ་རང་རང་གི་སྟོབས་དང་བསྟུན་པའི་ཁལ་འགེལ་རྒྱུ་ཡོད་པ་ལྟར་ཐོས་པ་ཡང་རང་གི་བློ་དང་བསྟུན་ནས་བྱེད་དགོས་པ་ཡིན། འོན་

[054A]༄༅། །ཀྱང་རྒྱས་བསྡུས་ཇི་ལྟར་ཡང་འགོ་བཤེས་གཉེན་བསྟེན་ཚུལ་ནས་མཇུག་མི་སློབ་པའི་ཟུང་འཇུག་གི་བར་གྱི་དམིགས་སྐོར་གྱི་རྐང་གྲངས་ཆ་ཚང་བ་ཞིག་ངེས་པར་དགོས། དེ་མ་ཚང་ན་དམིགས་སྐོར་འགའ་ཞིག་
ཤིན་ཏུ་རྒྱས་པ་ཤེས་ཀྱང། དམིགས་སྐོར་མ་ཚང་བའི་རྐང་གྲངས་སྟོངས་ན་དཔེར་ན་ཤག་ཆས་ལྟ་བུར། གདན་བརྒྱ་ཙམ་ཡོད་ཀྱང་གོས་གཅིག་ཀྱང་མེད་པ་ལྟ་བུ། གོས་བརྒྱ་ཙམ་ཡོད་ཀྱང་གདན་གཅིག་ཀྱང་མེད་པ་ལྟ་བུར་འགྱུར། ཆ་ཚང་ན་ཐོས་པ་རྒྱ་ཆེ་ཆུང་
ཇི་ལྟར་ཡང་ལམ་བགྲོད་ནུས་པ་ནི། དཔེར་ན་སྡེ་དཔོན་ཆེ་ཁག་གི་ཤག་ཆས་དང། གྲྭ་རྐྱང་གི་ཤག་ཆས་ལྟར་རང་ལ་ཐབས་མི་ཆག་པ་བཞིན་ནོ། །གཉིས་པ་ཆོས་དང་ཆོས་སྨྲ་བ་ལ་རིམ་གྲོ་ཇི་ལྟར་བསྐྱེད་པ་ནི། སའི་སྙིང་པོའི་མདོ་ལས། གཅིག་ཏུ་དད་ཅིང་
གུས་པས་ཆོས་མཉན་གྱི། །དེ་ལ་འཕྱ་ཞིང་སྐུར་བར་མི་བྱའོ། །ཆོས་སྨྲ་བ་ལ་མཆོད་པ་བྱ་བ་ནི། །སངས་རྒྱས་འདྲ་བར་དེ་ལ་འདུ་ཤེས་བསྐྱེད། །ཅེས་གསུངས་པ་ལྟར་སྟོན་པ་སངས་རྒྱས་ལ་གུས་པ་དང་རིམ་གྲོ་ཇི་ལྟར་བསྐྱེད་པ་དང་འདྲ་བར་ཆོས་སྨྲ་བ་ལ་བཀུར་
སྟི་དང་གུས་པ་བྱེད་དགོས། བྱང་ས་ལས། ཀུན་ནས་ཉོན་མོངས་པ་མེད་པ་དང་གནས་ལྔ་ཡིད་ལ་མི་བྱེད་པར་ཉན་དགོས་པར་གསུངས་པས། དེ་ལ་ཁེངས་པ་དང་བྲལ་བ་ནི། དུས་སུ་ཉན་པ་དང་བཀུར་སྟི་བྱེད་པ་དང་སྲི་ཞུ་བྱེད་པ་དང་མི་ཁྲོ་བ་དང་རྗེས་སུ་སྒྲུབ་པ་
དང་ཀླན་ དེའི་དང་པོ་དུས་སུ་ཉན་པ་ནི། བླ་མ་ཐུགས་བདེ་ཞིང་ཐུགས་བྲེལ་མེད་པ་སོགས་དང་བསྟུན་ནས་ཞུ་དགོས་པ་ལས་རང་ལ་སྐབས་གང་འགྲིགས་ཀྱིས་ཧམ་པ་དང་རང་ཤེད་བྱེད་མི་ཉན། སྔོན་དགེ་

[054B] དགེ་བཤེས་པ་ཐུགས་རྒྱལ་བཞེངས་ཚུལ་གྱིས་ཡར་བཞེངས་ནས་དེད་པས་བྲོས་འགྲོ་དགོས་བྱུང་བ་ཡིན་པས་
དུས་ལ་མཁས་པ་དགོས། བཀུར་སྟི་བྱེད་པ་ནི་ཕྱག་དང། ལྡང་བ་སོགས་དང། སྲི་ཞུ་ནི་ཕྱག་དང་ཞབས་བསིལ་བ་སོགས་དང། མི་ཁྲོ་བ་ནི་བླ་མའི་བྱ་བ་སྒྲུབ་པ་ལ་མི་ཁྲོ་བ། ཀླན་ཀ་མི་ཚོལ་བ་ནི་ཡུས་མི་བྱེད་པ་ཡིན། དེ་བཞིན་དུ་ཆོས་དང་ཆོས་སྨྲ་བ་ལ་ཁྱད་
གསོད་མི་བྱེད་པས་ཁྱད་གསོད་ཀྱི་ཉོན་མོངས་དང་བྲལ་བ་ཡིན། གནས་ལྔར་ཡིད་ལ་མི་བྱེད་པ་ནི། ཚུལ་ཁྲིམས་ཉམས་པ་དང། རིགས་དམའ་བ་དང། ཆ་བྱད་ངན་པ་དང། ཚིག་འབྲུ་ངན་པ་སྟེ་ཚིག་གསུང་ལུགས་ངན་པ་དང། ཚིག་མི་སྙན་པར་སྨྲ་བ་
སྟེ་ལྔ་ལ་སྐྱོན་དུ་བལྟས་ཏེ་འདོར་བར་མི་བྱེད་པ་དགོས། གསུམ་པ་ཉན་ཚུལ་དངོས་ལ་གཉིས། འགལ་རྐྱེན་སྣོད་ཀྱི་སྐྱོན་གསུམ་སྤོང་བ་དང། མཐུན་རྐྱེན་འདུ་ཤེས་དྲུག་བསྟེན་པའོ། །དང་པོ་སྣོད་ཀྱི་སྐྱོན་གསུམ་ནི། སྣོད་ཁ་སྦུབ་པ་ལྟ་བུའི་སྐྱོན་
སྣོད་དྲི་མ་ཅན་ལྟ་བུའི་སྐྱོན། སྣོད་ཞབས་རྡོལ་བ་ལྟ་བུའི་སྐྱོན་གསུམ་ཡིན། དང་པོ་ནི། སྣོད་ཁ་སྦུབ་ན་བཅུད་བཟང་པོ་ཇི་ཙམ་བླུགས་ཀྱང་དེའི་ནང་དུ་མི་འགྲོ་བ་ལྟར་ལུས་ཆོས་གྲལ་དུ་བསྡད་ཀྱང་རྣ་བ་ལེགས་པར་མི་གཏོད་པར་སེམས་ཡེངས་ནས་བསྡད་ན་
གང་གསུངས་པ་ཡང་མི་ཤེས་པར་ཆོས་གྲལ་དུ་མ་བསྡད་པ་དང་འདྲ་བ་ཡོང། དེས་ན་རི་དྭགས་སྒྲ་ལ་ཆགས་པ་བཞིན་དུ་བསམ་པ་ཐམས་ཅད་ཀྱིས་ཉན་དགོས། བསམ་པ་ཐམས་ཅད་ཅེས་པ་ནི་བསམ་པ་ཕྱེད་ཀྱིས་ཆོས་ཉན། ཕྱེད་གཞན་དུ་ཡེངས་པ་ལྟ་བུ་

[055A]༄༅། །མི་བྱ་བར་ཐམས་ཅད་ཧྲིལ་གྱིས་སྒྲིམ་དགོས་པའི་དོན་ཡིན། རི་དྭགས་སྒྲ་ལ་ཆགས་ནས་ཉན་སྐབས་ཟུར་ནས་རྔོན་པས་མདའ་འཕངས་ཀྱང་མི་ཤེས་པ་ལྟར་དགོས་པ་ཡིན། གཉིས་པ་ནི། སྣོད་ཁ་སྦུབ་པ་མ་ཡིན་ཀྱང་དེའི་
ནང་དུ་མི་གཙང་བ་དང་དུག་སོགས་ཡོད་ན་བཅུད་བཟང་པོ་བླུགས་ཀྱང་ལོངས་སྤྱོད་མི་རུང་བ་ལྟར་རྣ་བ་ལེགས་པར་གཏད་ཀྱང་ཀུན་སློང་འགའ་ཞིག་གིས་ཐོས་རྒྱ་ཆེན་པོ་བྱེད་སྙམ་པ་དང། འགའ་ཞིག་གིས་གཞན་ལ་བཤད་སྙམ་པ་སོགས་ཀྱིས་
ཉན་པ་ཡོད་ཀྱང་དེ་རྣམས་ཕར་བཞག་ནས་རང་ཉིད་གཅིག་པུ་ཞི་བདེ་དོན་གཉེར་གྱི་ཀུན་སློང་ལྟ་བུས་ཉན་ཀྱང་འདིར་སྣོད་དྲི་མ་ཅན་གྱི་སྐྱོན་དུ་གསུངས་པས། དེས་ན་བྱང་ཆུབ་ཀྱི་སེམས་མ་མཐའ་བཅོས་མ་ཚུན་ཆད་ཀྱིས་ཀུན་ནས་བསླང་སྟེ་ཉན་
དགོས། གསུམ་པ་ནི། སྣོད་ཁ་སྦུབ་པ་དང་དྲི་མ་ཅན་སོགས་མ་ཡིན་ཀྱང་མཐིལ་རྡོལ་ན་བཅུད་ཇི་ཙམ་བླུགས་ཀྱང་ཅུང་ཟད་ཀྱང་མི་སྡོད་པ་ལྟར། རྣ་བ་ལེགས་པར་གཏད་ཅིང། ཀུན་སློང་ལ་སྐྱོན་ཆགས་པ་མ་ཡིན་ཀྱང་དྲན་པས་མ་བཟུང་བར་དེ་མ་ཐག་
བརྗེད་དུ་བཅུག་པ་ཡིན། རང་རེས་མི་བརྗེད་པར་བྱེད་པ་ཤིན་ཏུ་དཀའ་ཡང་ས་བཅད་དང་དཔེ་ཆ་ལྟ་བུ་ཞིག་རྩ་བ་བྱས་ནས་འདིའི་ཐད་དུ་འདི་འདྲ་གསུང་སྙམ་དུ་ཡང་ཡང་ཡིད་བཤར་བྱེད་དགོས་པ་ཡིན། ལྷག་པར་ཆོས་ཐུན་གྲོལ་ནས་ཆོས་གྲོགས་ཕན་ཚུན་གྲོས་
བསྡུར་གྱིས་ཚིག་བཤར་བྱེད་པ་གནད་ཆེ། དེ་ལྟར་སྣོད་ཀྱི་སྐྱོན་གསུམ་སྤོང་བ་ནི། བཅོམ་ལྡན་འདས་ཀྱིས་མདོ་ལས་ཀྱང་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་ནན་ཏན་དུ་གསུངས་པ་ཡིན། དེ་ཡང་ལེགས་པར་ཉན་པ་ནི་སྣོད་དྲི་མ་ཅན་གྱི་སྐྱོན་སྤོང་བ་དང་

[055B] ཡིད་ལ་ཟུངས་ཤིག་གཅེས་པས་སྣོད་ཞབས་རྡོལ་བ་ལྟ་བུའི་སྐྱོན་སྤངས་ཏེ་ཉན་དགོས་གསུངས། གཉིས་པ་མཐུན་རྐྱེན་འདུ་ཤེས་དྲུག་བསྟེན་པ་ནི། རང་ལ་ནད་པ་ལྟ་བུའི་འདུ་ཤེས། དམ་པའི་ཆོས་ལ་
སྨན་གྱི་འདུ་ཤེས། དགེ་བའི་བཤེས་གཉེན་ལ་སྨན་པ་མཁས་པ་ལྟ་བུའི་འདུ་ཤེས། ནན་ཏན་ཉམས་སུ་བླང་བ་ལ་ནད་འཚོ་བའི་འདུ་ཤེས། དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས། ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས་དང་
དྲུག་གོ་དེའི་དང་པོ་རང་ལ་ནད་པ་ལྟ་བུའི་འདུ་ཤེས་འདི་ཤིན་ཏུ་གལ་ཆེ་སྟེ་འདི་ཡོད་ན་འདུ་ཤེས་གཞན་རྣམས་ཤུགས་ཀྱིས་ཡོང། དེ་ཡང་རང་ནད་པ་མིན་པ་ལ་ནད་པ་ཡིན་པར་བསྒོམ་ན་ཕྱིན་ཅི་ལོག་ཏུ་འགྲོ་སྟེ་རང་ཉོན་མོངས་པའི་ནད་ཚབས་ཆེན་གྱིས་བཏབ་
པའི་ནད་པ་ཡིན། ཀ་མ་བས། དོན་ལ་མིན་ན་དེ་ལྟར་བསྒོམ་པ་ཕྱིན་ཅི་ལོག་ཏུ་འགྲོ་སྟེ་དུག་གསུམ་གྱི་གཅོང་ནད་ཆེན་པོས་ཐེབས་ནས་ནད་ཚབས་ཤིན་ཏུ་ཆེ་བ་ལ་འོ་སྐོལ་གྱིས་ན་བར་ཡེ་མ་ཤེས་གསུངས། འོ་ན་ནད་པ་ཡིན་ན་རང་གིས་ན་བར་ཤེས་དགོས་པ་ལ་དེ་ལྟར་མི་
ཤེས་པ་གང་ཡིན་སྙམ་ན། ཚ་བའི་ནད་ཤིན་ཏུ་ཐུ་བའི་ཚེ་འཁྲུལ་ནས་རང་ནད་པ་ཡིན་སྙམ་པ་མེད་པར་གླུ་ལེན་པ་སོགས་བྱེད་པ་ལྟར་འོ་སྐོལ་ཉོན་མོངས་པའི་ནད་ཧ་ཅང་ཚབས་ཆེ་ཞིང་ཡུན་རིང་བས་ན་བར་མ་ཤེས་པ་ཡིན། འོ་ན་ནད་ཅིག་ཡོད་ན་གཟེར་དང་ཟུག་རྡུ་ལྟ་བུ་
དགོས་པ་ལ་དེ་མི་འདུག་པ་སྙམ་ན་ཡོད་དེ་དུག་གསུམ་གྱི་གཟེར་ཟུག་དྲག་པོ་ཡང་དང་ཡང་དུ་ཡོང་བ་དེ་ཡིན། དེ་ཇི་ལྟར་ཡིན་སྙམ་ན་དཔེར་ན་ཁྲོམ་ལྟ་བུར་ཕྱིན་ནས་དངོས་ཆས་ཡིད་དུ་འོང་བ་མཐོང་ནས་ཉོ་ཡང་མ་ནུས་ཤིང་ཤག་ཏུ་སླེབས་པའི་ཚེ་དེ་བྱུང་ན་

[056A]༄༅། །སྙམ་དུ་ཡིད་མི་བདེ་ཀམ་ཀ་མ་ཡོང་བ་དེ་འདོད་ཆགས་ཀྱི་གཟེར་བརྒྱབ་པ་ཡིན། ཚིག་ངན་ཐོས་པ་ལྟ་བུ་ཡིད་དུ་མི་འོང་བ་མཐོང་ཐོས་དྲན་པ་སོགས་ཀྱི་ཚེ་ཡིད་མི་བདེ་ཀམ་ཀམ་སྡོད་མི་བཟོད་པ་ལྟ་བུ་འབྱུང་བ་དེ་ཞེ་
སྡང་གི་གཟེར་བརྒྱབ་པ་རེད། དེ་བཞིན་དུ་ང་རྒྱལ་དང་ཕྲག་དོག་སོགས་ལ་ཞིབ་ཏུ་དཔྱོད་དང་གཟེར་ནད་དྲག་པོ་བཟོད་དཀའ་བ་ཡང་ཡང་འོང་བ་དེ་ཡིན། དེས་ན་འདོད་ཆགས་ཀྱི་ནད། ཞེ་སྡང་གི་ནད། ཕྲག་དོག་གི་ནད་སོགས་ནད་སྣ་མང་པོས་བཏབ་པ་ཡིན་
ཐ་མལ་གྱི་ནད་སྣ་གཅིག་ཙམ་ལའང་འཇིགས་པར་བྱེད་དགོས་ན། ཉོན་མོངས་པའི་ནད་སྣ་མང་པོ་དེ་ཙམ་གྱིས་བཏབ་པ་ལ་ཅི་སྟེ་འཇིགས་པར་བྱེད་མི་དགོས་ཏེ། སྤྱོད་འཇུག་ལས། ཐ་མལ་ནད་ཀྱིས་བཏབ་པ་ཡང། །སྨན་པའི་ངག་བཞིན་བྱ་དགོས་ན། །
འདོད་ཆགས་ལ་སོགས་ཉེས་བརྒྱ་ཡི། །ནད་ཀྱིས་རྟག་བཏབ་སྨོས་ཅི་དགོས། །ཞེས་གསུངས། དེ་ཡང་རང་རེ་ནད་ཀྱིས་མནར་ཏེ་ཟླ་བ་རེ་གཉིས་ལྟ་བུ་ཡུན་རིང་ཙམ་སོང་ན་ཡང་ཤིན་ཏུ་འཇིགས་དགོས་ན། ཉོན་མོངས་པའི་ནད་ཀྱིས་འཁོར་བ་ཐོག་མ་མེད་པ་ནས་
ད་ལྟའི་བར་མནར་ཞིང་ད་དུང་ཡང་འཁོར་བ་ལས་མ་ཐར་བར་དྲག་དཀའ་བས་དེས་ན་དགེ་བཤེས་པོ་ཏོ་བས། སོས་དུས་མེད་པའི་ནད་པ། སླེབ་དུས་མེད་པའི་མགྲོན་པོ་ཞེས་གསུངས་པ་དེ་ངོ་མ་རང་ཡིན། གཉིས་པ་དམ་པའི་ཆོས་ལ་སྨན་གྱི་
འདུ་ཤེས་བསྐྱེད་པ་ནི། ནད་པ་ནད་ཀྱིས་མནར་བ་ཤེས་ན་སྨན་ཞིག་ཚོལ་དགོས་པ་ལྟར་དེ་ལྟ་བུའི་ཉོན་མོངས་པའི་ནད་དེ་ཞི་བར་བྱེད་པའི་སྨན་ནི་དམ་པའི་ཆོས་ཁོ་ན་ཡིན་པས་དེ་ཚོལ་དགོས་གསུངས། གསུམ་པ་དགེ་བའི་བཤེས་གཉེན་ལ་

[056B] དེ་ཡང་ནད་པས་སྨན་པ་མེད་པར་སྨན་ཟོས་ན་ཚ་གྲང་དང་སྔ་རྗེས་སོགས་ནོར་ནས་མི་ཕན་པའི་སྟེང་དུ་སྲོག་ལ་རྒོལ་བས་ན་སྨན་པ་མཁས་པ་ཞིག་ངེས་པར་དུ་བསྟེན་དགོས་པ་ལྟར། དགེ་བའི་བཤེས་གཉེན་
ལ་མ་བསྟེན་པར་དཔེ་ཆ་གཅིག་པུའི་སྟེང་ནས་ཆོས་བྱས་ཆོག་སྙམ་ནས་ཁ་ཏོན་དང་བསྒོམ་སོགས་བྱས་ན་རྟོགས་པའི་ཉམས་མྱོང་གང་ཡང་མི་སྐྱེ་བར་ཤེས་རྒྱུད་རེངས་སུ་རེངས་སུ་འགྲོ་བས་དེས་ན་ཆོས་ཤིག་བྱེད་སྙམ་ན་སྨན་པ་མཁས་པ་དང་འདྲ་བའི་
དགེ་བའི་བཤེས་གཉེན་ནན་ཏན་དུ་བསྟེན་དགོས། ནད་པས་སྨན་པ་རྙེད་ན་དགའ་བ་ཆེན་པོ་སྐྱེ། ཅི་ཟེར་ཉན། གུས་པས་བསྙེན་བཀུར་བ་ལྟར་དགེ་བའི་བཤེས་གཉེན་རྙེད་ནས་ཀྱང་དེ་བཞིན་དུ་བྱེད་དགོས་ཏེ། ཡོན་ཏན་རིན་པོ་ཆེ་སྡུད་པ་ལས། དེ་ལྟ་བས་ན་བྱང་ཆུབ་
དམ་པ་ཚོལ་བ་ཡི། །བསམ་པ་དྲག་ལྡན་མཁས་པས་ང་རྒྱལ་ངེས་བཅོམ་སྟེ། །ནད་པའི་ཚོགས་ཀྱིས་གསོ་ཕྱིར་སྨན་པ་བསྟེན་པ་ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། །ཞེས་གསུངས། བཞི་པ་ནན་ཏན་ཉམས་སུ་བླངས་པ་ལ་ནད་
འཚོ་བའི་འདུ་ཤེས་བསྐྱེད་པ་ནི། ནད་པའི་ནད་ལ་ཕན་བྱེད་སྨན་ཉིད་ཡིན་ཀྱང། ནད་པས་སྨན་པ་ལས་སྨན་བཟང་ལ་མང་བ་བླངས་ནས་མ་ཟོས་པར་སྔས་འགོར་བཞག་སྨན་པས་གྱིས་ཟེར་བ་རྣམས་མི་བྱེད། མ་བྱེད་ཟེར་བ་ཐམས་ཅད་བྱས་ན་ནད་ལ་གཏན་ནས་
མ་ཕན་པ་ནི་སྨན་པས་མ་ལན། སྨན་གྱིས་མ་ལན་པར་ནད་པ་རང་ཉིད་ཀྱིས་མ་བྱུང་བ་ལྟར། སྨན་པ་མཁས་པ་དང་འདྲ་བའི་དགེ་བའི་བཤེས་གཉེན་ལས་ཉོན་མོངས་པའི་ནད་ཞི་བར་བྱེད་པའི་སྨན་དང་འདྲ་བའི་གདམས་ངག་མང་དུ་ཐོས་ཀྱང་ཉམས་སུ་

[057A]༄༅། །མི་ལེན་ན་གདམས་པ་ཟབ་ལ་རྒྱས་པ་ཇི་ཙམ་ཐོབ་ཀྱང་རྒྱུད་ཐོག་མི་ཕན་པ་ནི་བླ་མས་མ་ལན། ཆོས་ཀྱིས་མ་ལན་པར་སློབ་མ་རང་ཉིད་ཀྱིས་ཉེས་པ་ཡིན་ཏེ། ཏིང་ངེ་འཛིན་གྱི་རྒྱལ་པོ་ལས་
ཡང་དང་ཡང་དུ་དེ་ཡིས་བཙལ་བ་ཡིས། །སྨན་པ་མཁས་ཤིང་རིག་པ་དེ་རྙེད་དེ། །དེས་ཀྱང་སྙིང་རྗེ་ཉེ་བར་བཞག་ནས་ནི། །སྨན་འདི་གཏང་བར་གྱིས་ཞེས་བྱིན་པ་དང། །སྨན་མང་བཟང་ཞིང་ཕངས་པ་དེ་བླངས་
ནས༑ ༑ན་བ་འཚོ་བར་འགྱུར་བའི་སྨན་མི་འཐུང། །སྨན་པས་མ་ལན་སྨན་གྱིས་མ་ཉེས་ཏེ། །ནད་པ་དེ་ཉིད་ཀྱིས་ནི་ཉེས་པ་ཡིན། །དེ་བཞིན་བསྟན་པ་འདི་ལ་རབ་བྱུང་སྟེ། །སྟོབས་དང་བསམ་གཏན་དབང་པོ་ཀུན་རིག་
ནས༑ ༑སྒོམ་པ་ལ་ནི་མངོན་པར་བརྩོན་མི་བྱེད། །རིགས་པར་མི་བརྩོན་ག་ལ་མྱ་ངན་འདའ། །ཞེས་དང། ངས་ནི་རབ་ཏུ་བཟང་པོའི་ཆོས་བཤད་ཀྱང། །ཁྱོད་ཀྱིས་ཐོས་ནས་ཡང་དག་མ་སྤྱད་ན། །ནད་པ་སྨན་གྱི་རྐྱལ་
ཐོགས་པ་དག་བདག་གི་ནད་ནི་གསོ་བར་མི་ནུས་བཞིན། །ཞེས་དང། སྤྱོད་འཇུག་ལས་ཀྱང། ལུས་ཀྱིས་འདི་དག་སྤྱད་པར་བྱ། །ཚིག་ཙམ་བརྗོད་པས་ཅི་ཞིག་འགྲུབ། །སྨན་དཔྱད་བཀླགས་པ་ཙམ་གྱིས་ནི། །ནད་པ་
དག་ལ་ཕན་འགྱུར་རམ། །ཞེས་གསུངས་པ་ལྟར་རོ། །དེས་ན་ནད་གསོ་བ་ལ་སྨན་བླངས་པ་ཙམ་གྱིས་མི་ཆོག་པར་ལེགས་པར་ཟ་དགོས་ཤིང། དེ་ཡང་སྨན་པའི་ངག་བཞིན་བྱེད་དགོས་པ་ལྟར། ཉོན་མོངས་པའི་

[057B] ལམ་རིམ་ཆེན་མོ་ལས་ཀྱང། ཐོས་ནས་ཤེས་པར་བྱས་པའི་དགོས་པ་ཡང་བྱེད་པ་ཡིན་པས་ཐོས་པའི་དོན་ལ་ནུས་པ་དང་བསྟུན་
པའི་ལག་ལེན་རེ་གནད་དུ་ཆེའོ། །ཞེས་གསུངས། ཉམས་ལེན་མེད་པའི་ཐོས་རྒྱ་དང། ཐོབ་རྒྱ་རྣམ་གྲངས་མང་པོ་བསགས་པའི་ཚིག་ཙམ་ལྷུར་ལེན་པ་ནི། ལྷག་བསམ་བསྐུལ་བའི་མདོ་ལས། བུ་རམ་ཤིང་
ཤུན་སྙིང་པོ་ཅི་ཡང་མེད། །དགའ་བར་བྱ་བའི་རོ་ནི་ནང་ན་འདུག་ཤུན་པ་ཟོས་པས་མིས་ནི་བུ་རམ་རོ། །ཞིམ་པོ་རྙེད་པར་ནུས་པ་མ་ཡིན་ནོ། །ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་སེམས་
ཡིན༑ ༑ཞེས་བུ་རམ་དོན་དུ་གཉེར་བས་བུར་ཤིང་གི་ཤུན་པ་ཙམ་གྱི་རོ་ལ་ཆགས་ནས་ཟ་བ་དང་འདྲ་བ་དང། གར་ལ་ལྟ་བའི་ཁྲོད་ན་འདུག་པ་ཞིག་དཔའ་བོ་གཞན་གྱི་ཡོན་ཏན་བརྗོད་པ་བཞིན། །བདག་ཉིད་ནན་ཏན་
ཉམས་པར་འགྱུར་བ་སྟེ། །སྨྲ་ལ་དགའ་བའི་ཉེས་པ་འདི་དག་གོ་ཞེས་ཟློས་གར་མཁན་གཞན་གྱི་ལད་མོ་བྱེད་པ་དང་འདྲ་བར་གསུངས་པས་ཐོས་པ་ཙམ་ལྷུར་མི་ལེན་པར་ཉམས་ལེན་ལ་འབད་དགོས། དེ་ལྟར་
མིན་ན་ཆོས་དྲེད་དུ་ཁྱེར་བའི་རྒྱུ་ཡང་འདི་ལས་ཐུ་བ་མེད་དེ། ཐོས་གྲངས་མང་ལ་སྒོམ་གྲངས་ཉུང་བ་ཆོས་དྲེད་ཀྱི་རྒྱུ་ཡིན་ཞེས་གསུངས་པ་ལྟར། དང་པོ་ཐོས་པའི་ཚེ་ན་སེམས་ལ་ཅུང་ཟད་ཕན་པ་ལྟར་སྣང་ཡང། དེའི་

[057A]༄༅། །མཇུག་བསྐྱང་སྟེ་ཡང་དང་ཡང་དུ་ཡིད་ལ་བྱེད་པ་དང། བསྒོམ་པར་མ་བྱས་ན། དེའི་རྗེས་སུ་ཐོས་པའི་སྐབས་སྔར་ལས་ཞན་ཙམ་དང། དེའི་རྗེས་སུ་དེ་ལས་ཞན་ཙམ་གྱིས་མཐར་གདམས་ཟབ་ཅི་
ཙམ་ཐོས་ཀྱང་རྒྱུས་ཡོད་སྙམ་པ་ལྟ་བུར་སོང་ནས་རྒྱུད་ལ་ཅིར་ཡང་མི་ཕན་པ་ཞིག་ཡོད། དེའི་ཚེ་ན་ཆོས་དྲེད་དུ་ཁྱེར་བ་ཡིན། དེ་ཁྱེར་ན། སློབ་དཔོན་མཆོག་སྲེད་ཀྱིས་ཚིགས་བཅད་བརྒྱ་པར། རབ་ཏུ་བྱུང་ནས་སླར་ལོག་དང། །བུད་མེད་ཁྱོ་གསུམ་མཐོང་བ་
དང༑ ༑ཅེ་སྤྱང་རྙི་ལས་ཤོར་བ་སྟེ། །འདི་གསུམ་གཡོན་ཅན་ཤེས་པར་བྱ། །ཞེས་གསུངས་པ་དང། བཀའ་གདམས་གོང་མའི་གསུང་ལས། སྡིག་ཅན་ཆོས་ཀྱིས་ཐུལ་ཀྱང། །ཆོས་དྲེད་ཆོས་ཀྱིས་མི་ཐུལ། །གྱོང་པོ་སྣུམ་གྱིས་ཐུལ་ཀྱང། །
མར་ཀོག་སྣུམ་གྱིས་མི་ཐུལ། །ཞེས་གསུངས་པ་ལྟར་ཤིན་ཏུ་ཐ་ཆད་པ་ཡིན། ཆོས་གཞན་གྱིས་ཆོས་དྲེད་ཤོར་བ་ལ་བྱང་ཆུབ་ལམ་རིམ་འདི་བསྟན་ན་འདུལ་ནུས་ཀྱང། ལམ་རིམ་ལ་བློ་དྲེད་ན་གང་གིས་ཀྱང་འདུལ་ཐབས་མེད་པ་
ལྟ་བུ་ཡིན་པས་གནད་འདི་ལ་གཟབ་དགོས། དེས་ན་གང་ཉམས་སུ་ལེན་བྱར་ཐོས་པ་ལེགས་པར་བྱེད། གང་ཐོས་པའི་དོན་རྒྱུད་ལ་སྦྱར་ཏེ་ཐོས་བསམ་སྒོམ་གསུམ་ཡ་མ་བྲལ་བ་དགོས་པ་ནི། འབྲོམ་ཆོས་ཀྱི་རྒྱལ་པོས་ཀྱང། ང་
ཐོས་དུས་ཚེ་ན་བསམ་སྒོམ་བདོ། །ང་བསམ་དུས་ཚེ་ན་ཐོས་སྒོམ་བདོ། །ང་སྒོམ་དུས་ཚེ་ན་ཐོས་བསམ་བདོ། །གཞི་གཅིག་ཏུ་མ་ལུས་བསྡོམས་བྱས་ནས། །ཆོས་ལམ་དུ་ཁྱེར་ནས་འགྲོ་ཤེས་པ། །ང་བཀའ་གདམས་ཕྱོགས་ཆར་མ་ལྷུང་བས། །

[057B] །ལེགས་ཀུན་ཏུ་རྟོགས་དེ་བཀའ་གདམས་ཡིན། །ཞེས་གསུངས་པ་ལྟར་རོ། །དེ་ཡང་མཛེ་ཅན་རྐང་པ་ལག་པ་ཆད་པ་ལ་སྨན་ཐུན་རེ་གཉིས་བསྟེན་པས་ཅིར་ཡང་མི་འགྱུར་བར་སྨན་ཡུན་རིང་ལ་སྟོབས་ཆེ་བ་མང་
དུ་ཟ་དགོས་པ་ལྟར། རང་ཅག་ཐོག་མ་མེད་པ་ནས་ཉོན་མོངས་པའི་ནད་གཞི་ཚབས་ཅན་གྱིས་ཐེབས་པ་ལ། གདམས་ངག་གི་དོན་ལན་རེ་གཉིས་ཉམས་སུ་བླངས་པས་མི་ཆོག་པར་ཆུ་བོའི་རྒྱུན་བཞིན་ནན་ཏན་དུ་འབད་དགོས་ཏེ། སློབ་དཔོན་ཙནྡྲ་གོ་མིས་
དེར་ཡང་རྒྱུན་དུ་སེམས་ནི་རྣམ་རྨོངས་ལ། །ཡུན་རིང་དུས་སུ་ནད་གཞི་སྟེན་བྱེད་ཅིང། །མཛེ་ཅན་རྐང་པ་ལག་པ་ཆད་པ་ལ། །ཐང་འགའ་སྨན་བསྟེན་པ་ཡིས་ཅི་བགྱིར་མཆི། །ཞེས་གསུངས་པ་ལྟར་རོ། །འཕྲལ་འཕྲལ་ལག་ལེན་ལ་འདེབས་པ་དགེ་བཤེས་
སྤྱན་སྔ་བ་ལྟ་བུ་དགོས་ཏེ། ཁོང་གིས་འདུལ་བ་གཟིགས་པས་ཀོ་ལྤགས་ཀྱི་གཞིའི་སྐབས་སུ་རབ་བྱུང་གིས་ཀོ་ལྤགས་འཆང་མི་ཆོག་པར་གསུངས་པ་གཟིགས་པ་ཙམ་གྱིས་བཞུགས་གདན་འོག་ཏུ་ཀོམ་གདན་ཞིག་ཡོད་པ་དེ་མ་ཐག་ཕྱིར་
འཕང་བར་མཛད། ཡང་མར་གཟིགས་པས་ཡུལ་མཐའ་འཁོབ་ཏུ་ཀོ་ལྤགས་འཆང་ཆོག་པའི་དམིགས་བསལ་གནང་བ་གཟིགས་པས་སྔར་གྱི་ཀོམ་གདན་ཡར་བླངས་ནས་བཞུགས་གདན་དུ་བཏིང་བ་ལྟ་བུ་དགོས་ཞེས་གསུངས། ལྔ་པ་
དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས་བསྐྱེད་པ་ནི། ཆོས་འདི་དང་པོར་གསུང་བ་པོ་སྟོན་པ་སངས་རྒྱས་ནི་ལམ་འབྲས་བུ་དང་བཅས་པ་རང་གིས་མངོན་དུ་བྱས། གཞན་ལ་དེ་བཞིན་དུ་གསུངས་པ་ཡིན་པས་བླང་དོར་གྱི་གནད་

[058A]༄༅། །སྟོན་པ་ལ་འཁྲུལ་པ་ཅུང་ཟད་ཙམ་ཡང་མི་མངའ་བའི་ཚད་མའི་སྐྱེས་བུ་ཡིན། དེས་བསྟན་པའི་ཆོས་འདི་ལ་འཁྲུལ་པ་ག་ལ་ཡོད་སྙམ་དུ་སངས་རྒྱས་རྗེས་སུ་དྲན་དགོས། གསུང་ཚུལ་གཅིག་ལ། སྐྱེས་བུ་དམ་པ་ལ་དེ་བཞིན་
གཤེགས་པའི་འདུ་ཤེས་ཞེས་སྦྱར་ཏེ། སྐྱེས་བུ་དམ་པ་སྟེ་རང་གི་བླ་མ་དེ་ནི་དེ་བཞིན་གཤེགས་པ་ཤཱཀྱ་ཐུབ་པའི་སྤྲུལ་པ་ཡིན་སྙམ་དུ་བསམ་དགོས། དྲུག་པ་ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས་བསྐྱེད་པ་ནི། ཆོས་འདི་ལྟ་བུ་ཉན་པ་ལ་བརྟེན་ནས་
རྒྱལ་བའི་བསྟན་པ་འཇིག་རྟེན་དུ་ཡུན་རིང་དུ་གནས་ན་ཅི་མ་རུང་སྙམ་དུ་བསམ་པ་ཡིན། གང་ལྟར་ཡང་འདུ་ཤེས་ལྔ་པ་ནི་དེ་བཞིན་གཤེགས་པའི་བཀའ་དྲིན་རྗེས་སུ་དྲན་པ་དང། དྲུག་པ་ནི་སངས་རྒྱས་ལ་དྲིན་གཟོ་བསྒོམ་པ་ཡིན། ལྷག་པར་ཆོས་ཉན་པའི་
ཚེ་ཤིན་ཏུ་གལ་ཆེ་བ་ནི། རང་གི་རྒྱུད་ཐོག་ཏུ་འགེལ་བཞིན་ཉན་དགོས། དེ་མིན་རང་གི་རྒྱུད་ལོགས་ཤིག་ཏུ་བཞག་ཆོས་ཉན་པ་དེ་ལོགས་ཤིག་ཏུ་བཞག་ན་གདམས་ངག་ཟབ་ལ་རྣོ་བ་ཅི་ཙམ་ཐོས་ཀྱང་རང་རྒྱུད་ལ་གང་ཡང་མི་ཕན་པས། དཔེར་ན་བྱད་
བཞིན་ལ་ནག་ནོག་ཡོད་མེད་མེ་ལོང་གི་ནང་དུ་བལྟས་ཏེ་འདུག་ན་བསལ་དགོས་པ་ལྟར། ཆོས་ཀྱི་མེ་ལོང་གི་ནང་དུ་རང་གི་ཤེས་རྒྱུད་དང་སྤྱོད་པ་ལ་སྐྱོན་ཆགས་མ་ཆགས་ཞུས་དག་བཏང་ནས་ཉན་ཅིང། སྐྱོན་ཆགས་པ་ཞིག་མཐོང་ན་བདག་གི་རྒྱུད་འདི་
ལྟ་བུ་ཞིག་ཏུ་སོང་ངོ་སྙམ་དུ་ཡིད་ལ་གདུང་བ་བསྐྱེད་དེ་སྐྱོན་དེ་རྣམས་སེལ་བའི་ཐབས་ལ་འབད་ཅི་ཐུབ་བྱེད་དགོས་པ་ཡིན། དེ་ལྟར་སྐྱེས་རབས་ལས། བདག་གི་སྤྱོད་པ་ངན་པའི་གཟུགས། །ཆོས་ཀྱི་མེ་ལོང་གསལ་མཐོང་ན། །ཡིད་ལ་གདུང་བ་རབ་

[058B] །བདག་ནི་ཆོས་ལ་ཕྱོགས་པར་འགྱུར། །ཞེས་སུ་དཱ་སའི་བུ་རྒྱལ་བུ་རྐང་ཁྲས་རྒྱལ་སྲས་ཟླ་བ་ལ་ཞུས་པ་ལྟར་བྱ་དགོས་པ་ཡིན། དེ་ནི་སྔོན་བཅོམ་ལྡན་འདས་སློབ་པ་ལམ་གྱི་གནས་སྐབས་སུ་རྒྱལ་བུ་ཟླ་བ་ཞེས་པར་འཁྲུངས་པའི་ཚེ། སུ་དཱ་སའི་བུ་ཞེས་བྱ་བ་མི་
གསོན་པོ་བསད་ནས་ཟ་བ་ཞིག་ཡོད་དེ། ལན་ཅིག་རྒྱལ་བུ་སྐྱེད་མོས་ཚལ་དུ་ཕེབས་པ་ན། བྲམ་ཟེ་ལེགས་པར་སྨྲ་བ་ཞིག་འོངས་ཏེ་དེ་ལ་རྒྱལ་བུས་ཆོས་ཉན་པའི་ཚེ། གློ་བུར་དུ་ཅ་ཅོ་ཆེན་པོ་བྱུང་བ་ཅི་ཡིན་བལྟར་བཅུག་པས་སུ་དཱ་སའི་བུ་འོངས་བ་ཤེས་ནས། ཆབ་སྒོ་བ་
རྣམས་ཀྱིས་སུ་དཱ་སའི་བུ་རྐང་ཁྲ་མི་ཟན་དེ་འདིར་འཇིགས་བཞིན་དུ་མཆིས་ཏེ། རྟ་དང་གླང་པོ་ཆེ་དང་ཤིང་རྟ་དང་དམག་མི་མང་པོའི་དཔུང་ཡང་བྱེར་བར་འགྱུར་ཞིང་མཆིས་ན། དེ་ལས་ཅི་ལེགས་པར་མཛད་ཅིང་བཀའ་བགྲོས་མཛད་པའི་དུས་ལ་བབས་སོ་ཞུས་པ་ན་དེ་དགྱེས་
བཞིན་དུ་བཙུན་མོ་སོགས་ཀྱིས་བཀག་ཀྱང་མ་གསན་པར་ཅ་ཅོ་ཆེན་པོ་གང་ན་ཡོད་པ་དེར་བྱོན་པས། ཁོ་ཁྲོས་ཏེ་རལ་གྲི་དང་ཕུབ་འཕྱར་ཞིང་རྒྱལ་པོའི་དཔུང་གི་རྗེས་སུ་བསྙེགས་པ་གཟིགས་ནས་འཇིགས་པ་དང་ཐེ་ཚོམ་མེད་པར་བུ་ཟླ་བ་ང་ཡིན་ཏེ་ང་འདིར་ཡོད་པས་ཚུར་
ཤོག་ཅིག་གསུངས་པ་ན། ཁོ་ཡང་ཚུར་ལོག་སྟེ། ང་ལ་ཡང་ཁྱོད་ཉིད་དགོས་སོ་ཟེར་ནས་བརྒྱུགས་ཏེ་འོངས་ནས་རྒྱལ་སྲས་ཟླ་བ་ཕྲག་པ་ལ་བསྐྱོན་ཏེ་བྲོས་ནས། ཁོ་རང་གི་གནས་མིའི་ཀེང་རུས་མང་པོས་གང་བ། ས་གཞི་དམར་བ། ཅེ་སྤྱང་ལ་སོགས་པའི་གཅན་གཟན་
གདུག་པ་ཅན་དང་བྱ་རྒོད་དང་ཁྭ་ཏ་ལ་སོགས་པའི་སྒྲ་མི་སྙན་པ། རོ་བསྲེགས་པའི་དུད་པས་མདོག་ནག་པོར་གྱུར་པ་སོགས་འཇིགས་སུ་རུང་བ་དེའི་ནང་དུ་རྒྱལ་སྲས་ཟླ་བ་བཞག་སྟེ། དེའི་བྱད་གཟུགས་བཟང་པོ་ལ་ཆགས་ནས་མིག་བགྲད་དེ་བལྟ་ཞིང་ངལ་བསོ་བར་

[059A]༄༅། །བྱེད་དོ། །དེའི་ཚེ་རྒྱལ་སྲས་ཟླ་བས་སྐྱེད་མོས་ཚལ་དུ་བྲམ་ཟེ་ལེགས་པར་སྨྲ་བ་དེ་ལ་ཆོས་ཀྱི་ཡོན་འབུལ་རྒྱུ་མ་བྱུང་སྙམ་དུ་དགོངས་ནས་སྤྱན་ཆབ་ཤོར་བར། དེ་ནས་སུ་ངཱ་སའི་བུས་ཁྱོད་ཅུང་ཞིག་སྡོད་ཅིག་ཁྱོད་རྒྱལ་བུ་ཟླ་བ་ཞེས་བློ་བརྟན་
པའི་ཚད་དུ་གྲགས་པ་ལ། ངས་བཟུང་བའི་ཚེ་ན་མཆི་མ་འཚོར་བ་ཡ་རེ་མཚན། ཉམས་ཉེས་བྱུང་ན་བློ་བརྟན་པོ་དོན་མེད་འགྱུར། མྱ་ངན་བྱུང་ན་ཐོས་པས་མི་ཕན། བརྡེག་ན་གཡོ་བར་མི་འགྱུར་བ་གང་ཡང་མེད་ཟེར་བ་དེ་བདེན་པར་སྣང། དེ་བས་ན་ཁྱོད་དྲང་པོར་སྨྲོས་ཤིག་
ངས་བསད་དོགས་པའམ། གཉེན་བཤེས་དང་བཙུན་མོ་དང་བུ་དང་ཕ་མ་དང་བྲལ་དོགས་ནས་ཁྱོད་མཆི་མ་བྱུང་ངམ་གང་ཡིན་དྲང་པོར་སྨྲོས་ཤིག་ཟེར་བ་ལ། རྒྱལ་སྲས་དེས་དེའི་ལན་དུ། ངས་བྲམ་ཟེ་ཞིག་ལ་ཆོས་ཞུས་པར་ཡོན་འབུལ་རྒྱུ་མ་བྱུང་བས་ང་ཐོངས་དང་
ཡོན་ཕུལ་ནས་སླར་ངེས་པར་སླེབས་འོངས་ཞེས་གསུངས་པ་ན། ཁྱོད་ཀྱིས་ཇི་ཙམ་སྨྲས་ཀྱང་མི་བདེན་ཏེ་འཆི་བདག་གི་ཁ་ནས་ལན་ཅིག་ཐར་བར་སླར་བསམ་བཞིན་དུ་འཆི་བདག་གི་དྲུང་དུ་སུ་ཞིག་འོངས་ཞེས་སོགས་ཟེར་བ་ལ། ངའི་ཚིག་གིས་
སླར་འོང་ངོ་ཞེས་ཁས་མ་བླངས་སམ་ང་ནི་བུ་ཟླ་བ་ཞེས་བྱ་བ་ཡིན་ཏེ་བདེན་པ་སྲོག་དང་འདྲ་བར་མི་འདོར་རོ་ཞེས་གསུངས་པ་ན། ཁོ་ཡིད་མ་ཆེས་བཞིན་དུ་ཉམས་སད་པའི་ཕྱིར་འོ་ན་སོངས་ཤིག་ཁྱོད་བདེན་པ་ཁས་འཆེས་པར་བལྟའོ། །སོང་ལ་བྲམ་ཟེ་དེ་ལ་
ཅི་འདོད་པ་བྱོས་ལ་སླར་མྱུར་དུ་ཤོག་ཅིག་ང་ཡང་ཁྱོད་སྲེག་པའི་མེ་སྟ་གོན་བྱེད་ཅིང་སྡོད་དོ་ཞེས་ཟེར་རོ། །དེ་ནས་རང་གི་ཁྱིམ་དུ་བྱོན་ཏེ་བྲམ་ཟེ་དེ་ལ་ཚིགས་བཅད་བཞིའི་ཡོན་དུ་གསེར་སྲང་བཞི་སྟོང་བྱིན། དེ་ནས་ཡབ་ཀྱིས་ཐབས་སྣ་ཚོགས་ཀྱིས་བཀག་

[059B] ཁོས་རྒྱང་རིང་པོ་ནས་མཐོང་སྟེ་ཡ་མཚན་པར་གྱུར། དེ་ནས་ད་ཟོ་ཞིག་གསུངས་པ་ན། ཟ་བའི་དུས་ང་རང་གིས་ཤེས། ད་ལྟ་མེ་ལ་དུད་པ་མང་དུ་འདུག་པས་དུད་པ་ཅན་གྱི་མེ་ལ་ཤ་བསྲེག་ན་ཤ་ཡང་དུད་དྲི་དང་
བཅས་ཤིང་མི་ཞིམ་པར་འགྱུར་བས་རེ་ཞིག་ཁྱོད་ཀྱིས་བྲམ་ཟེ་དེ་ལས་གལ་ཆེ་མདོག་གིས་ཉན་པ་དེ་ང་ལ་སྟོན་ཅིག་ཅེས་ཟེར་བ་ན། བྲམ་ཟེའི་ལེགས་བཤད་དེ་ཆོས་དང་ཆོས་མ་ཡིན་པའི་དབྱེ་བ་འབྱེད་པར་བྱེད་པ་ཡིན་པས། སྲིན་པོ་ལས་ཀྱང་སྤྱོད་ཚུལ་ངན་པ་
ཁྱོད་ལ་ཐོས་པའི་ཡོན་ཏན་གྱིས་ཅི་ཞིག་བྱ་ཞེས་གསུངས་པས་ཁོས་དེ་མ་བཟོད་ནས་སླར་ཡང། ཁྱོད་ཅུང་ཞིག་སྡོད་ཅིག་ཁྱོད་རང་རྒྱལ་པོ་རྣམས་མཚོན་ཆ་ཐོགས་ཏེ་རི་དྭགས་གསོད་པ་དེ་ཆོས་དང་འགལ་བ་ཡིན་ཟེར། རྒྱལ་སྲས་ཟླ་བས་ལན་དུ། རི་དྭགས་
གསོད་པའི་རྒྱལ་པོ་རྣམས་ཀྱང་ཆོས་དང་འགལ་བ་ཡིན་མོད། མི་ཤ་ཟ་བ་དེ་བས་ཀྱང་སྨད་དེ་མི་རི་དྭགས་ལས་རིགས་མཐོ་བས་དེ་རང་བཞིན་གྱིས་ཤི་བའི་ཤ་ཡང་ཟར་མི་རུང་ན། ཟས་ཀྱི་ཕྱིར་དུ་གསོད་པ་ག་ལ་རུང་ཞེས་གསུངས། དེ་ནས་སུ་དཱ་སའི་
བུས། ཁྱོད་ངའི་དྲུང་དུ་འོངས་པ་འདི་ཁྱོད་གཞུང་ལུགས་ཀྱི་ཚུལ་ལ་མི་མཁས་སོ་ཟེར་བ་ལ། ངས་བདེན་པའི་ཚིག་བསྲུང་བའི་ཕྱིར་འདིར་འོངས་པས་ང་ཉིད་གཞུང་ལུགས་ལ་མཁས་ཞེས་གསུངས། དེ་ནས་ཁོས་མི་གཞན་རྣམས་ངའི་དབང་དུ་གྱུར་ན་
སྐྲག་ཁྱོད་ནི་དཔའ་བརྟན་དལ་གྱིས་མ་བཏང་བས། ཁྱོད་འཆི་བའི་འཇིགས་པ་མེད་པ་འདྲ་ཟེར་བ་ལ། རྒྱལ་སྲས་ཟླ་བས། མི་རྣམས་སྡིག་པ་བྱས་པར་འགྱོད་པར་འགྱུར། ངས་ནི་སྡིག་པའི་ལས་བྱས་པ་མི་དྲན་པས་དེའི་ཕྱིར་འཇིགས་པ་མེད་དོ། །

[060A]༄༅། །དེ་བས་ན་ད་མཆོད་སྦྱིན་བྱེད་དོ་ཟོ་ཞིག་ཅེས་གསུངས་པས། ཁོ་དད་པ་སྐྱེས་ནས་མིག་མཆི་མས་གང། ལུས་ཀྱི་བ་སྤུ་ལྡང། སྡིག་པའི་རང་བཞིན་བརྗོད་ནས་གུས་པར་བལྟས་ཏེ། ཁྱེད་ལྟ་བུ་ལ་ཤེས་བཞིན་དུ་སྡིག་པ་བྱེད་པ་ནི་མི་
བཟད་པའི་དུག་འཐུང་བ་ཡིན་པས། དེ་བས་ཁྱོད་ཀྱིས་བྲམ་ཟེས་ལེགས་པར་སྨྲས་པ་དེ་བདག་ལ་བསྟན་དུ་གསོལ་ཞེས་སོགས་དང། བདག་གི་སྤྱོད་པ་ངན་པའི་གཟུགས། །ཞེས་སོགས་གོང་གི་ཚིགས་བཅད་འདི་ཡང་སྨྲས་པ་ན། རྒྱལ་སྲས་ཟླ་བས་ཁོ་སྣོད་
དུ་གྱུར་པར་གཟིགས་ནས། རབ་ཏུ་དམའ་བའི་སྟན་ལ་འདུག་དུལ་བའི་དཔལ་ནི་རྣམ་པར་བསྐྱེད། །དགའ་དང་ལྡན་པའི་མིག་གིས་བལྟ། །ཚིག་གི་བདུད་རྩི་འཐུང་བ་བཞིན། །གུས་པ་བསྐྱེད་ཅིང་རྩེ་གཅིག་བཏུད། །རབ་ཏུ་དང་ལ་དྲི་མེད་
ཡིད༑ ༑ནད་པས་སྨན་པའི་ཚིག་མཉན་བཞིན། །རིམ་གྲོ་བསྐྱེད་དེ་ཆོས་ཉོན་ཅིག་ཅེས་གསུངས། དེ་ནས་སུ་དཱ་སའི་བུས་རྡོ་ལེབ་མཐོན་པོ་ཞིག་གི་སྟེང་དུ་ཁོ་རང་གི་སྟོད་གཡོགས་བཏིང། དེ་ལ་རྒྱལ་སྲས་ཟླ་བ་བཞུགས་སུ་བཅུག་ཁོ་རང་དེའི་མདུན་
དུ་བསྡད་ནས་ཞལ་རས་ལ་བལྟས་ཏེ་འཕགས་པ་ད་གསུངས་ཤིག་ཟེར་རོ། །རྒྱལ་སྲས་ཟླ་བས། དམ་པ་དག་དང་ལན་གཅིག་ཙམ། །ཇི་ལྟར་འདོད་པ་འཕྲད་ཀྱང་རུང། །འདྲིས་པར་བྱ་བ་མི་དགོས་པར། །རབ་ཏུ་བརྟན་པ་ཉིད་དུ་འགྱུར། །ཞེས་སོགས་
ཆོས་གསུངས་པས་ཁོའི་རྒྱུད་དུལ་ནས་བཀའ་དྲིན་བསབ་ཕྱིར་ཟ་བའི་དོན་དུ་རྒྱལ་པོའི་བུ་དགུ་བཅུ་གོ་དགུ་བཙོན་དུ་བཅུག་ཡོད་པ་རྣམས་ཕུལ་ནས་ཕྱིན་ཆད་བདེན་པའི་བརྟུལ་ཞུགས་འཛིན་པ། སེམས་ཅན་གསོད་པ་སྤོང་བ། མི་ཤ་ཟ་བ་རྣམས་སྤོང་བའི་

[060B] དེས་ན་ཆོས་ཉན་པའི་ཚེ་རང་གི་ཤེས་རྒྱུད་དང་ར་སྤྲོད་བྱེད་བཞིན་དུ་ཉན་ནས་སུ་དཱ་སའི་བུ་ལྟར་ཤེས་རྒྱུད་ཤིན་ཏུ་རྩུབ་པ་ཡང་རྒྱུད་དུལ་བར་འགྱུར་ཞིང། ཆོས་དང་སེམས་གཉིས་ལོགས་སུ་བྱས་ནས་ཉན་ན་བླ་མ་ཇི་ཙམ་བཟང་
ཡང༑ གདམས་ངག་ཇི་ཙམ་རྣོ་ཡང་རྒྱུད་ལ་ཅུང་ཟད་ཙམ་ཡང་མི་ཕན། འགའ་ཞིག་གིས་ཆོས་ཉན་པའི་ཚེ་རང་གིས་སྔར་མ་ཤེས་པ་དང། མ་ཐོས་པ་ཇི་འདྲ་གསུང་སྙམ་ནས་ཉན་པ་དེ་འདྲས་ཤེས་རྒྱུད་ལ་མི་ཕན། འགའ་ཞིག་གིས་གདམས་ངག་
གི་ཟབ་གནད་རྣམས་ལ་ནན་ཏན་དུ་མི་བྱེད་པར་གཏམ་རྒྱུད་སྙན་པོ་སོགས་ལ་ཡིད་གཏོད་པར་བྱེད་པ་དཔེར་ན་སྔོན་རྒྱལ་མཆོག་བསྐལ་བཟང་རྒྱ་མཚོས་ལམ་རིམ་གསུང་བའི་སྐབས་མི་ཞིག་གིས་དེ་རིང་བློ་སྐྱེད་ཆེན་པོ་བྱུང་འཕན་ཡུལ་རྨ་ཡི་ཕྱ་
མཁར་ཟེར་བ་ལྷུན་གྲུབ་རྫོང་རེད་གསུངས་བྱུང་ཟེར་བ་ལྟ་བུར་མ་སོང་བ་དགོས། འགའ་ཞིག་བླ་མས་གང་གསུང་གཞུང་དང་མཐུན་མི་མཐུན་བརྟགས་ནས་བླ་མ་ལ་ཞུས་དག་བྱེད་པ་ལྟར་ཉན། བླ་མ་ཚེ་གླིང་ཡོངས་འཛིན་རིན་པོ་ཆེས་དེང་སང་གི་སློབ་
མ་རྣམས་བླ་མ་ལ་ཞུས་དག་བྱེད་མཁན་དང་འདྲ་ཞེས་གསུངས། དེ་འདྲའི་རིགས་ཀྱི་རྒྱུད་ལ་གཏན་ནས་མི་ཕན་པས་རང་གི་རྒྱུད་ཐོག་ཏུ་འགེལ་བཞིན་ཉན་པ་གལ་ཆེ། དེས་ན་བྱང་ཆུབ་ལམ་རིམ་འདི་བླ་མས་འཆད་པའི་ཚེ་ནའང་ཚིག་སྐྱོན་གཅོད་པ་
གཙོ་བོར་མི་བྱེད་པར་སློབ་མའི་རྒྱུད་འདུལ་ཐབས་གཙོ་བོར་བྱས་ནས་བཤད། ཉན་མཁན་སློབ་མ་རྣམས་ཀྱིས་ཀྱང་ཉན་ལུགས་གོང་གི་དེ་འདྲ་མི་བྱེད་པར་གང་གསུངས་ཐམས་ཅད་རང་གི་རྒྱུད་ཐོག་ཏུ་བཀལ། རང་རྒྱུད་འདུལ་བ་གཙོ་བོར་བྱས་ནས་ཉན་

[061A]༄༅། །དགོས། དེ་ལྟར་བྱས་ན་རྟོགས་པའི་སྣེ་དང་པོ་ཆོས་གྲལ་འདིར་སྐྱེ་བ་ཡིན། བླ་མས་ཀྱང་ཆོས་ཁྲིའི་སྟེང་ནས་བཤད་པ་ལྟ་བུ་ཤག་ཏུ་གདན་དྲངས་ཇ་ཕུལ་ནས་ཞུས་ཀྱང་མི་ཡོང། སློབ་མས་ཀྱང་ཆོས་གྲལ་དུ་ཡིད་འཁུལ་
བ་ལྟ་བུ་ལྐོག་ཏུ་བློ་སྦྱོང་བ་ལ་ཡང་མི་འབྱུང་བ་ཡིན། སྔོན་དགེ་བཤེས་པོ་ཏོ་བས་ཆོས་གང་གསུང་དང་ཐ་ན་བྱ་སྒྲུང་གསུངས་པ་ཚུན་ཀྱང་སེམས་ལ་ཤིན་ཏུ་ཕན་པ་ཞིག་ཡོད་ཅིང། དེའི་ཚེ་དགེ་བཤེས་ཆོས་ཀྱི་འོད་ཟེར་ཞེས་པ་མཁས་པ་ཆེན་པོ་ཞིག་ཡོད་པས་གདམས་
ངག་ཟབ་ལ་རྒྱས་པ་ཇི་ཙམ་གསུངས་ཀྱང་སེམས་ལ་མི་ཕན་པར་ཚུལ་དེ་འགའ་ཞིག་གིས་པོ་ཏོ་བ་ལ་ཞུས་པར། པོ་ཏོ་བས་ཁོང་གིས་ལེགས་པར་བཤད་པ་འབའ་ཞིག་གསུངས་པ་ཡིན་ཀྱང་ངོས་གཉིས་ཀྱིས་འཆད་ལུགས་ཀྱི་ཁྱད་པར་ཡིན་གསུངས། དེ་
ཇི་འདྲ་ཡིན་ཞུས་པར། ཁོང་གིས་ཤེས་བྱ་གཏན་ལ་འབེབ་པའི་དབང་དུ་བྱས་ནས་གསུངས། ངེད་ཀྱིས་ཆོས་ཐམས་ཅད་ཀྱི་མདེལ་རྩེ་ནང་དུ་བསྟན་ནས་བཤད་པའི་ཁྱད་པར་ཡིན་གསུངས། རྗེས་སུ་གསུང་དེ་དགེ་བཤེས་ཆོས་ཀྱི་འོད་ཟེར་གྱིས་
གསན་ནས་པོ་ཏོ་བའི་དྲུང་དུ་ཆོས་གསན་པར་ཕེབས་པར་ཐུགས་རྒྱུད་ལ་ཤིན་ཏུ་ཕན་པ་བྱུང་སྟེ་སྔར་མ་ཤེས་པ་ཞིག་ཤེས་རྒྱུ་མ་བྱུང་ཡང། སྔར་མ་གོ་བ་ཞིག་གོ་རྒྱུ་བྱུང་ཞེས་གསུངས་པ་ལྟར་དགོས་པ་རེད། དེས་ན་དགེ་བཤེས་སྟོན་པའི་ཞལ་ནས་
ཐེག་ཆེན་གྱི་བླ་མ་བྱ་བ་བཤད་པ་ན་འབྱམས་ཀླས་པར་གོ་བ་སྐྱེད་ལ་ལག་ཏུ་ལེན་པ་ན་བསྟན་པའི་ཐ་མ་ལ་གང་ཕན་དང་ཐད་ཀར་དོན་དུ་གང་འགྱུར་སྟོན་པ་ཞིག་དགོས་ཞེས་གསུངས་པ་ཡང་འདི་ལྟ་བུ་ལ་བྱ་དགོས། དེ་ཡང་བསྟན་པའི་ཐ་མ་ཞེས་པ་ལ་གསུངས་

[061B] ས་བཅད་འདི་འཆད་ཉན་ལམ་དུ་གཏོང་བའི་མན་ངག་སྟེ་སྔར་ཞུས་པ་
ལྟར་འདི་ནས་འཕྱུགས་ན་ཚེས་གཅིག་ནས་འཕྱུགས་ན་བཅོ་ལྔའི་བར་ཞེས་ཟེར་བ་ལྟར་ཆོས་ཟབ་ལ་རྒྱས་པ་ཇི་ཙམ་ཐོབ་ཀྱང་ལྷ་བདུད་དུ་བབས་པ་ལྟར་གྱུར་ནས་ཆོས་དེ་ཉིད་ཉོན་མོངས་པའི་གྲོགས་སུ་འགྲོ་བ་ཆེས་མང་བར་སྣང་བས་འདི་ལ་ནན་ཏན་བྱེད་
པ་གལ་ཆེ་གསུངས། གཉིས་པ་ཆོས་བཤད་པའི་ཚུལ་ལ་བཞི། ཆོས་བཤད་པའི་ཕན་ཡོན་བསམ་པ། སྟོན་པ་དང་ཆོས་ལ་རིམ་གྲོ་བསྐྱེད་པ། བསམ་པ་དང་སྦྱོར་བ་ཇི་ལྟ་བུས་བཤད་པ། ཡུལ་གང་ལ་བཤད་པ་དང་མི་བཤད་པའི་ཁྱད་པར་རོ། །དེའི་དང་པོ་
ཆོས་བཤད་པའི་ཕན་ཡོན་བསམ་པ་ནི། ཆོས་འཆད་པ་པོས་ཀྱང་མཛོད་ལས། ཆོས་སྦྱིན་ཉོན་མོངས་ཅན་མིན་པས། །མདོ་སོགས་ཡང་དག་ཇི་བཞིན་སྟོན། །ཞེས་གསུངས་པ་ལྟར་ཆོས་སྦྱིན་ཉོན་མོངས་ཅན་དུ་མི་འགྱུར་བ་གལ་ཆེ། དེ་ནི་འབུལ་བ་
སོགས་ཨེ་ཡོང་སྙམ་པ་རྙེད་པ་ལ་རེ་བ་དང། སློབ་མ་མང་པོས་བཀུར་སྟི་སོགས་ཨེ་ཡོང་སྙམ་པ་དང། མཁས་གྲགས་དང་སྙན་གྲགས་སོགས་ཨེ་ཡོད་སྙམ་པས་འཆད་ན་ཕན་ཡོན་ལས་ཉེས་དམིགས་ཆེ་ཞིང་བསོད་ནམས་ཆེན་པོ་ཉམས་ནས་འགྲོ་བ་
ཡིན༑ ཐ་ན་རྣམ་སྨིན་ཙམ་ལ་ཡང་མི་བལྟ་བར་སྙིང་རྗེ་ཆེན་པོས་སློབ་མ་ལ་ཨེ་ཕན་རེ་བས་འཆད་པ་ཞིག་དགོས། ཆུ་བཟང་རྗེ་ཡེ་ཤེས་རྒྱ་མཚོས། ཆོས་བཤད་དབང་བསྐུར་བྱེད་དུས་རྣམ་དཔྱོད་འདྲ་ཞིག་འདུག་སྟེ། །འབུལ་བ་ཨ་ཉན་བྱེད་དུས་

[062A]༄༅། །བསམ་པ་གཏིང་ནས་སྐྱོ་འདུག་ཅེས་གསུངས་པ་ལྟ་བུར་མ་སོང་བ་དགོས། དེ་ལྟར་ཟང་ཟིང་ལ་མི་བལྟ་བར་ཆོས་འཆད་པ་ནི་ཕན་ཡོན་ཆེ་སྟེ། ལྷག་བསམ་བསྐུལ་བའི་མདོ་ལས། བྱམས་པ། ཉི་ཤུ་པོ་འདི་ནི་ཟང་ཟིང་མེད་
པའི་ཆོས་ཀྱི་སྦྱིན་པ་རྙེད་པ་དང་བཀུར་སྟི་མི་འདོད་པར་ཆོས་ཀྱི་སྦྱིན་པ་སྦྱིན་པ་གང་ཡིན་པ་དེའི་ཕན་ཡོན་ཡིན་ཏེ། ཉི་ཤུ་གང་ཞེ་ན་འདི་ལྟ་སྟེ། དྲན་པ་དང་ལྡན་པར་འགྱུར་བ་དང། བློ་གྲོས་དང་ལྡན་པར་འགྱུར་བ་དང། བློ་དང་ལྡན་པར་
འགྱུར་བ་དང། བརྟན་པ་དང་ལྡན་པར་འགྱུར་བ་དང། ཤེས་རབ་དང་ལྡན་པར་འགྱུར་བ་དང། འཇིག་རྟེན་ལས་འདས་པའི་ཤེས་རབ་རྗེས་སུ་རྟོགས་པར་འགྱུར་བ་དང། འདོད་ཆགས་ཆུང་བར་འགྱུར་བ་དང། ཞེ་སྡང་ཆུང་བར་འགྱུར་བ་དང་
གཏི་མུག་ཆུང་བར་འགྱུར་བ་དང། བདུད་ཀྱིས་དེ་ལ་གླགས་མི་རྙེད་པར་འགྱུར་བ་དང། སངས་རྒྱས་བཅོམ་ལྡན་འདས་རྣམས་ཀྱིས་དགོངས་པར་འགྱུར་བ་དང། མི་མ་ཡིན་པ་རྣམས་དེ་ལ་སྲུང་བར་འགྱུར་བ་དང། ལྷ་རྣམས་དེ་ལ་གཟི་བྱིན་སྐྱེད་པར་
འགྱུར་བ་དང། མི་མཛའ་བ་རྣམས་ཀྱིས་དེ་ལ་གླགས་རྙེད་པར་མི་འགྱུར་བ་དང། དེའི་མཛའ་བཤེས་རྣམས་མི་ཕྱེད་པར་འགྱུར་བ་དང། ཚིག་བཙུན་པར་འགྱུར་བ་དང། དེས་མི་འཇིགས་པ་ཐོབ་པར་འགྱུར་བ་དང། ཡིད་བདེ་བ་མང་བར་འགྱུར་བ་དང་
མཁས་པས་བསྔགས་པར་འགྱུར་བ་དང། དེའི་ཆོས་ཀྱི་སྦྱིན་པ་དེ་ཡང་རྗེས་སུ་དྲན་པར་བྱ་བར་འོས་པར་འགྱུར་བ་སྟེ། ཞེས་གསུངས་པ་ལྟར་ཕན་ཡོན་ཉི་ཤུ་འབྱུང། དེའི་དང་པོ་དྲན་པ་དང་ལྡན་པ་ནི། ཆོས་མི་བརྗེད་པ་དང། བློ་གྲོས་དང་ལྡན་པ་ནི་

[062B] བློ་དང་ལྡན་པ་ནི་ཀུན་རྫོབ་བསམ་བྱུང་གིས་ངེས་པ་དང། བརྟན་པ་དང་ལྡན་པ་ནི་མི་འཕྲོག་པ་དང། ཤེས་རབ་དང་ལྡན་པ་ནི་ཚོགས་སྦྱོར་གྱི་སྐབས་ཀྱི་འཇིག་རྟེན་པའི་ཤེས་རབ་དང། འཇིག་རྟེན་ལས་འདས་པའི་ཤེས་
རབ་ནི་མཐོང་སྒོམ་གྱི་སྐབས་ཀྱི་ཤེས་རབ་ཡིན་ཚུལ་དང། ཉི་ཤུ་པོ་འདི་ལ་རྒྱུ་མཐུན་གྱི་འབྲས་བུ་དྲུག་བྲལ་འབྲས་བཞི། བདག་འབྲས་དགུ་རྣམ་སྨིན་གྱི་འབྲས་བུ་གཅིག་བཅས་ཡོད་ཚུལ་སོགས་རྒྱས་པར་གསུངས། ཕན་ཡོན་གཞན་ཡང་དྲག་ཤུལ་
ཅན་གྱིས་ཞུས་པའི་མདོ་ལས། ཁྱིམ་པས་ཟང་ཟིང་དཔག་ཏུ་མེད་པ་བྱིན་པ་བས། རབ་ཏུ་བྱུང་བས་ཆོས་ཚིགས་སུ་བཅད་པ་གཅིག་ཙམ་བྱིན་པ་བསོད་ནམས་ལྷག་པར་གསུངས་སོ། །དེ་ལྟར་ཕན་ཡོན་དེ་རྣམས་དྲན་ནས་དེ་རྣམས་བདག་གི་བདེ་བའི་ཡོ་བྱད་དོ་
སྙམ་ནས་འཆད་དགོས། ཕན་ཡོན་འདི་རྣམས་ཆོས་ཁྲིའི་སྟེང་ནས་ཆོས་བཤད་པ་ཁོ་ན་ཙམ་མིན་པར་དགེ་རྒན་ལྟ་བུས་དགེ་ཕྲུག་ལ་དཔེ་ཆ་ཚུལ་བཞིན་ཁྲིད་པ་ཚུན་ལ་ཡང་འབྱུང། ཆོས་འདོན་ལྟ་བུའི་ཚེ་ཡང་མཐའ་སྐོར་དུ་ལྷ་ཀླུ་དང། མི་མ་ཡིན་སོགས་མང་དུ་
འདུས་པ་ལ་འཆད་པར་མོས་པས་བཏོན་ན་ཕན་ཡོན་དེ་ལྟར་འབྱུང། དཔེ་ཆ་འཛིན་སྐྱོར་བྱེད་པའི་ཚེ་ཡང་དེ་དང་འདྲ། གཞན་ལ་སྐད་ཆ་བཤད་པ་ཚུན་ཆད་དུ་ཡང་བླང་དོར་གྱི་གནད་བསྟན་ན་ཕན་ཡོན་ཁྱད་པར་ཅན་འབྱུང། འོན་ཀྱང་བླ་མར་འགྲོ་མི་
འགྲོའི་ཁྱད་པར་ནི་ཡོད་གསུངས། གཉིས་པ་སྟོན་པ་དང་ཆོས་ལ་རིམ་གྲོ་བསྐྱེད་པ་ནི། དྭགས་པོ་ངག་དབང་གྲགས་པས། རྒྱལ་ཡུམ་གསུང་ཚེ་སྟོན་པས་ཉིད་གདན་བཤམས། །ཞེས་གསུངས་པ་ལྟར་བཅོམ་ལྡན་འདས་ཀྱིས་ཤེར་ཕྱིན་གྱི་མདོ་སྡེ་

[063A]༄༅། །གསུངས་པའི་ཚེ་ན་ཉིད་ཀྱི་ཕྱག་མཚན་བཟང་དཔེ་བྱད་ཀྱིས་བརྒྱན་པ་གསེར་གྱི་ཡལ་འདབ་བརྐྱང་བ་ལྟ་བུས་ཆོས་འཆད་པའི་གདན་བཤམས་པར་མཛད་པ་སོགས་ཆོས་ནི་སངས་རྒྱས་ཀྱིས་ཀྱང་བཀུར་བའི་ཞིང་ཡིན་
པས་གུས་པ་ཆེན་པོས་འཆད་དགོས། དེ་བཞིན་དུ་བཀའ་བསྡུ་དང་པོའི་ཚེ་ཡང་དགྲ་བཅོམ་པ་ལྔ་བརྒྱའི་སྣམ་སྦྱར་བརྩེགས་པའི་སྟེང་དུ་ཀུན་དགའ་བོ་སོགས་བཞུགས་ནས་གསུངས་པས་ཆོས་ཀྱི་ཆེ་བ་དེ་ལྟ་བུ་མཛད་པ་རེད། གཞན་དུ་ཆོས་གོས་སོགས་སངས་རྒྱས་
ཀྱི་ན་བཟའ་ཡིན་པས་གཟན་གྱིས་འཕྱི་བརྡར་གཏོང་བ་དང། གདན་དུ་བཏིང་བ་སོགས་བྱེད་མཁན་མང་ཡང་ཤིན་ཏུ་ནས་མི་རུང། ཆོས་ཀྱི་ཆེ་བའི་ཆེད་ནི་དེ་ལྟར་དགོས། སྟོན་པའི་ཡོན་ཏན་དང་བཀའ་དྲིན་དྲན་ནས་ཀྱང་གུས་པ་བསྐྱེད་དགོས། གསུམ་པ་བསམ་པ་
དང་སྦྱོར་བ་ཇི་ལྟ་བུས་བཤད་པ་ལ། བསམ་པ་ནི། དྭགས་པོ་ངག་དབང་གྲགས་པས། དཔེ་མཁྱུད་བདག་ཉིད་སྒྲོག་དང་འཆད་པས་ངལ། །གཞན་སྐྱོན་གླེང་དང་ཕྱི་བཤོལ་ཕྲག་དོག་སྤང། །འཁོར་ལ་བྱམས་བསྒོམ་འདུ་ཤེས་ལྔས་ཟིན་པས། །ཚུལ་
བཞིན་བསྟན་དགེ་བདེ་བའི་ཡོ་བྱད་བསམ། །ཞེས་གསུངས་པ་ལྟར་གདམས་ངག་གི་གནད་གལ་ཆེ་བ་རྣམས་སེར་སྣ་བྱས་ཏེ་མི་སྟོན་པའི་དཔེ་མཁྱུད་དང། ཆོས་འཆད་པའི་ཞོར་ལ་ངས་ཀྱང་སྔར་འདི་དང་འདི་བྱས་ཞེས་བདག་ཉིད་སྒྲོག་པ་དང། འཆད་
པས་ངལ་བ་དང། ཆགས་སྡང་གིས་ཀུན་ནས་བསླང་སྟེ་གཞན་གྱི་སྐྱོན་བརྗོད་པ་དང། འཆད་མི་འདོད་པར་ཕྱི་བཤོལ་གྱིས་ལེ་ལོ་བྱེད་པ་དང། གཞན་མཐོ་བར་དོགས་པའི་ཕྲག་དོག་སོགས་སྤངས་ཏེ་ཉན་པ་པོ་རྣམས་ལ་བྱམས་པ་དང་སྙིང་རྗེ་ཤུགས་

[063B] འདུ་ཤེས་ལྔ་ནི་རང་ལ་སྨན་པ། ཆོས་ལ་སྨན། ཉན་པ་པོ་ལ་ནད་པ་སོགས་སྔར་གྱི་འདུ་ཤེས་དྲུག་ནས་ནན་ཏན་ཉམས་སུ་བླངས་པ་ལ་ནད་འཚོ་བའི་འདུས་ཤེས་མ་གཏོགས་པའི་འདུ་ཤེས་ཀྱིས་ཟིན་ཅིང་ཚུལ་
བཞིན་བསྟན་པའི་དགེ་བདེ་དག་བདག་གི་བདེ་བའི་ཡོ་བྱད་དོ་སྙམ་དུ་བསམ། འདུ་ཤེས་གཅིག་པུ་དེ་ནི་སློབ་མ་རྣམས་ཀྱིས་ནན་ཏན་དུ་བྱ་དགོས་པ་ཡིན། སྦྱོར་བ་ཇི་ལྟ་བུས་བཤད་པ་ནི། ཁྲུས་སོགས་གཙང་སྦྲ་དང་ལྡན་པས་གོས་གསར་པ་གྱོན། ཁྲི་
སྟན་མཐོན་པོ་ལ་འདུག་ བཞིན་གྱི་མདངས་གསལ། དོན་ངེས་པའི་ཕྱིར་དུ་དཔེ་དང། ལུང་དང། གཏན་ཚིགས་དང་ལྡན་པར་འཆད་དགོས་པ་ཡིན། དེ་ཡང་བདག་ལྟ་བུ་ཁྲི་མཐོན་པོ་འདི་འདྲའི་སྟེང་དུ་འདུག་ མཆོག་སྤྲུལ་རྣམ་པ་འོག་ཏུ་དམའ་
བར་བཞུགས་པ་རང་ཡང་ཤིན་ཏུ་མཚེར་ཞིང་དགའ་རྒྱུ་མི་འདུག་ཀྱང་ཆོས་ཀྱི་ཆེ་བར་བསམས་ནས་སྡོད་ཁུལ་བྱས། དེང་སང་དབུས་གཙང་དུ་ཕྱག་བཞེས་མ་ཉམས་པར་ཡོད་པ་ཤིན་ཏུ་ལེགས་པོ་ཡིན། དེ་མིན་བླ་ཆེན་འགའ་ཞིག་ནས་ཆོས་རྒྱུན་བླང་བ་ཡིན་ཞེས་བླ་མ་
ཁྲི་དམའ་བར་བཞག་ནས་ཆོས་ཕུལ་བའི་ལོ་རྒྱུས་ཡ་མཚན་ཅན་ཡང་གསུངས། བཞིན་གྱི་མདངས་གསལ་ཞེས་པའང་སློབ་མ་ལ་འཛུམ་དང་བཅས་ཏེ་འཆད་དགོས། འོན་ཀྱང་ཀློང་རྡོལ་བླ་མ་རིན་པོ་ཆེས་བེ་དབྱུག་ཕྱག་ཏུ་བསྣམས་ནས་བཀའ་བཀྱོན་
མཛད་ཚུལ་ཀྱང་ཡོད། ས་བཅད་འཁྲུགས་ནས་འཆད་པ་སོགས་ཟིང་ཟིང་པོ་བྱ་རོག་གི་ཚང་བཅའ་བ་ལྟ་བུ་དང། དཀའ་གནད་རྣམས་བཞག་སྟེ་ལས་སླ་བ་རྣམས་སྟོན་པ་མི་རྒན་གྱིས་ཟས་ཟ་བ་ལྟ་བུ་དང། དོན་གྱི་ངོ་བོ་ལེགས་པར་མི་ཤེས་པར་འོལ་

[064A]༄༅། །ཚོད་ཀྱིས་སྟོན་པ་ལོང་བ་འཁར་བ་ལ་བརྟེན་ཏེ་འགྲོ་བ་ལྟ་བུ་མི་རུང། དེ་ཡང་བདག་གི་སྐྱབས་མཆོག་བླ་མ་རིན་པོ་ཆེས་འདི་ལྟར་གསུངས་ཏེ་ཆོས་འཆད་པ་པོ་ཤག་ནས་ཚུར་ཡོང་དུས་ཀུན་སློང་ལེགས་པར་བཅོས། རང་གིས་ཆོས་
ཁྲིའི་སྟེང་དུ་ཆོས་གང་འཅད་པ་དེའི་རྩ་བརྒྱུད་ཀྱི་བླ་མ་རྣམས་མཐོ་བརྩེགས་སུ་བཞུགས་པར་བསམས་ལ་ཁྲི་ཕྱག་ལན་གསུམ་འཚལ། དེ་ཐམས་ཅད་གཅིག་ལ་གཅིག་ཐིམ་གྱིས་རང་གི་རྩ་བའི་བླ་མར་ཐིམ། རང་ཆོས་ཁྲིའི་སྟེང་དུ་འཛེགས་པ་ན་བླ་མ་རང་
ལ་བསྟིམ། ཁྲི་ལ་འདུག་ཁར་སྐར་མ་རབ་རིབ་མར་མེ་དང། །ཞེས་སོགས་མི་རྟག་པའི་ཚིག་བཏོན་ཅིང་སེ་གོལ་གཏོག་སྟེ་འདི་ལྟ་བུ་མི་རྟག་པ་སྐད་ཅིག་མ་ཡིན་སྙམ་དུ་ཁེངས་སེམས་ཟིལ་གྱིས་གནོན་དགོས། དེ་མིན་ཁྲི་མཐོན་པོའི་སྟེང་དུ་འདུག་
སྐབས་ད་རེས་རང་ཨ་ཕོ་ང་ཡིན་སྙམ་དུ་ང་རྒྱལ་སྐྱེ་ཡོང་གསུངས། དེ་ནས་བདུད་ཚར་གཅོད་པའི་སྔགས་འདོན་པར་གསུངས་ཀྱང་ཕྱག་བཞེས་སུ་དེའི་དོད་དུ་ཤེས་རབ་སྙིང་པོ་ཟློག་པ་བཅས་མཛད། དེ་ནས་སྦྱོར་བའི་ཆོས་དྲུག་རྟ་འདུར་དབྱངས་
དང་བཅས་ཏེ་རྒྱས་པར་གསུངས་པ་འདི་རྗེ་སྒྲུབ་ཁང་པ་དགེ་ལེགས་རྒྱ་མཚོའི་ཕྱག་བཞེས་ཡིན། དེ་ཡང་རྗེ་སྒྲུབ་ཁང་པ་ཆེན་པོས་ལམ་རིམ་གསུང་སྐབས་སྦྱོར་ཆོས་གདངས་དབྱངས་རིང་པོར་གསུངས་པས་ཡུན་རིང་འགོར་བར། འགའ་ཞིག་གིས་
གསུང་བཤད་ཀྱི་ཡུན་ལ་གནོད་པས་སྦྱོར་ཆོས་འདི་ལས་བསྡུས་ཙམ་མཛད་ན་ཞུས་པར། ཁྱེད་ཅག་ཅི་ཟེར་དངོས་གཞིའི་བཤད་པ་གནད་དུ་འགྲོ་མི་འགྲོ་འདི་ལ་རག་ལས་པ་ཡིན་གསུངས་ནས་བསྡུ་བར་མ་གནང། སྔར་ཞུས་པ་ལྟར་བྱང་ཆུབ་ལམ་གྱི་རིམ་

[064B] དེ་ལྟར་སྐྱེ་བ་ཚོགས་བསགས་སྒྲིབ་སྦྱོང་དང། གསོལ་འདེབས་སོགས་ལ་རག་ལུས་པའི་ཆེད་དུ་དགོངས་པ་ཡིན་པས་སྦྱོར་ཆོས་ཀྱི་སྐབས་ཁ་ཡེང་མིག་ཡེངས་ཡུན་བསྒུག་
མི་བཟོད་པ་སོགས་མི་བྱེད་པར་ཆོས་ཐུན་འདིའི་རིང་གི་དམིགས་སྐོར་གྱི་ཉམས་མྱོང་ཆོས་གྲལ་འདི་རང་ལ་སྐྱེ་བའི་ཆེད་དུ་བསགས་སྦྱང་དང་གསོལ་འདེབས་ནན་ཏན་དུ་བྱེད་པ་གལ་ཆེ། དེ་ནས་མཎྜལ་གྲུབ་ནས་ཕྱག་དཔེ་དབུ་ལ་གཏུགས་ནས་ཀུན་སློང་
འཆོས་པ་དང། རྒྱུད་ལ་ཕན་པའི་ཐུགས་སྨོན་མཛད་པ་འདི་ཡང་རྗེ་སྒྲུབ་ཁང་པ་ཆེན་པོས་ཕྱག་དཔེ་འམ་དབུ་ཞྭ་ཞལ་རས་ལ་བཀབ་སྟེ་ཐུགས་སྨོན་མཛད་པའི་ཕྱག་བཞེས་ལྟར་ཡིན། དེ་ནས་སངས་རྒྱས་ཆོས་ཚོགས་མའི་སྐབས་བླ་མས་བདག་
གིས་ཆོས་སྦྱིན་ཞེས་པ་དང། སློབ་མས་བདག་གིས་ཆོས་ཉན་བགྱིས་པ་ཞེས་ཁ་བསྒྱུར་དགོས་པ་ཡོངས་གྲགས་ལྟར་ཡིན། དེ་ནས་ལམ་རིམ་གང་གནང་གི་བརྩི་བཞག་རབ་ཏུ་ཉིན་ཐམས་ཅད་དང། དེ་མིན་ཉིན་གཅིག་གཉིས་གསུམ་སོགས་གང་
ནུས་གཏོང་ཞིང་སློབ་མའི་གཙོ་བོ་ཞིག་གིས་ཡར་སྐྱོར། བརྩི་བཞག་གནང་བ་སྟབས་མ་འགྲིགས་ཀྱང། ཕྱག་བཞེས་འདི་ལྟར་ཡིན་ཞེས་ངེས་པར་གསུང་དགོས། དེ་ནས་ཆོས་འཆད་ཀྱི་ཕྱག་རྒྱ་དང་བཅས། ལྷ་དང་ལྷ་མིན་སོགས་གསུང་བའི་
ཚེ་བརྒྱ་བྱིན་སོགས་ལྷ་ཀླུ་མི་མ་ཡིན་ཆོས་ཉན་པར་འདུ་བའི་མོས་པ་བྱེད། ལྷ་རྣམས་ས་ལ་འདུག་མི་བཟོད་པས་བར་སྣང་ལ་བསྡད་ནས་ཉན་ཆོག་པའི་བླ་མས་གནང་བ་སྦྱིན་པའི་མོས་པ་ཡང་བྱེད་དགོས་པར་གསུངས་པས་འདི་རྣམས་བསྟན་པའི་

[065A]༄༅། །ཐུགས་ཁུར་ཐེག་པའི་དམ་པ་རྣམས་ཀྱིས་ཐུགས་ལ་འཇོག་པར་མཛོད། བཞི་པ་ཡུལ་གང་ལ་བཤད་པ་དང་མི་བཤད་པའི་ཁྱད་པར་ནི། སྤྱིར་འདུལ་བ་ལས། མ་གསོལ་བར་མི་བྱའོ། །ཞེས་གསུངས་པ་ལྟར་གསོལ་བ་མ་
བཏབ་པར་འཆད་དུ་མི་རུང་ཞིང་གསོལ་བ་བཏབ་ནའང་དེ་མ་ཐག་མི་བྱེད་པར་བདག་གིས་ལེགས་པར་མི་ཤེས་པས་འཆད་མི་ནུས་ཞེས་པ་དང། ཁྱེད་ལྟ་བུའི་བདག་ཉིད་ཆེན་པོའི་མདུན་དུ་བདག་གིས་ཇི་ལྟར་བཤད་ནུས་ཞེས་ཁེངས་སྐྱུང་བ་དང། གཞན་གྱི་མོས་པ་བརྟགས་
ནས་གཟོད་སྣོད་དུ་རུང་བར་ངེས་ན་འཆད་པར་བྱ་དགོས་པ་ཡིན་ཏེ། ཏིང་ངེ་འཛིན་གྱི་རྒྱལ་པོའི་མདོ་ལས། རབ་རྒྱས་བདག་གིས་མ་བསླབས་ཞེས། །ཐོག་མར་ཚིག་དེ་བརྗོད་པར་བྱ། །ཁྱོད་ནི་ཤེས་ཤིང་མཁས་ཡིན་ན། །བདག་ཉིད་ཆེན་པོའི་མདུན་དུ་ནི། །བདག་གིས་ཇི་ལྟར་བཤད་
ནུས་ཞེས། །ཁྱོད་ཀྱིས་དེ་སྐད་བརྗོད་པར་བྱ། །ཞེས་གསུངས། འོན་ཀྱང་དགོས་པ་ཁྱད་པར་ཅན་འགའ་ཞིག་ལ་མ་གསོལ་བར་འཆད་དགོས་པའང་ཡོད་པ་ནི་དེ་ཉིད་ལས། གལ་ཏེ་སྣོད་ནི་ཤེས་གྱུར་ན། །གསོལ་མ་བཏབ་ཀྱང་བཤད་པར་བྱ། །ཞེས་
གསུངས་པ་ལྟར་རོ། །ཀུན་སྤྱོད་ཀྱི་ཁྱད་པར་འདུག་པ་ལ་འགྲེང་སྟེ་མི་བཤད་པ་དང། ཉལ་བ་ལ་འདུག་སྟེ་མི་བཤད་པ་དང། སྟན་མཐོན་པོ་ལ་དམའ་བ་ནས་མི་བཤད་པ་སོགས་ཉི་ཤུ་རྩ་དྲུག་འདུལ་བ་ནས་གསུངས་པ་ལྟར་མཛད་དགོས་གསུངས། གོང་གི་ས་
བཅད་གསུམ་པ་མཇུག་ཏུ་ཐུན་མོང་དུ་ཇི་ལྟར་བྱ་བ་ནི། གཏང་རག་གི་མཎྜལ་ རྫོགས་བྱང་གི་རྒྱུར་བསྔོ་བར་མཛད་ཅིང། གྲོལ་བའི་ཚེ་སྡེབས་

[065B]།    ༈    །།ཉིན་བཞི་པར། དཔལ་ལྡན་ཟླ་བ་གྲགས་པས། གང་ཚེ་རང་དབང་འཇུག་ཅིང་མཐུན་གནས་པ། །གལ་ཏེ་འདིར་བདག་
འཛིན་པར་མི་བྱེད་ན། །གཡང་སར་ལྷུང་བས་གཞན་དབང་འཇུག་འགྱུར་བ། །དེ་ལས་ཕྱི་ནས་གང་གིས་སློང་བར་འགྱུར། །ཞེས་གསུངས་པ་ལྟར་རང་ཅག་རྣམས་མི་ཁོམ་པའི་གནས་ལས་ཐར་ཏེ་དལ་འབྱོར་གྱི་རྟེན་ཐོབ་ནས་ཆོས་བྱེད་པའི་རང་དབང་ཡོད་
པའི་སྐབས་འདིར་གཏན་གྱི་མདུན་མ་ཞིག་མ་བསྒྲུབས་ན་ཕྱིས་ནས་ངན་སོང་གི་གཡང་སར་ལྷུང། སྡུག་བསྔལ་གྱི་གཞན་དབང་དུ་གྱུར། ཆོས་ཀྱི་སྒྲ་ཙམ་ཡང་ཐོས་པའི་སྐལ་བ་མེད་པའི་གནས་སུ་ལྷུང་ན། ངན་སོང་དེ་ལས་སློང་བའི་ཐབས་
ཙམ་ཡང་སུས་བྱེད། དེ་བས་རང་དབང་ཡོད་པའི་སྐབས་འདིར་ཅི་ནས་ཀྱང་གཏན་གྱི་མདུན་མ་ཞིག་བསྒྲུབ་པར་བྱ། དེ་ཡང་ལམ་གྱི་རིམ་པ་འདི་ལྟ་བུ་ལས་འབྱུང་བ་ཡིན་པས་བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་
ཐོབ་པར་བྱ། དེའི་ཕྱིར་དུ་བྱང་ཆུབ་ལམ་གྱི་རིམ་པའི་ཁྲིད་ཉན་ཏེ་ཉམས་སུ་ལེན་སྙམ་པའི་ཀུན་སློང་གསལ་བཏབ་སྟེ་གསན་པར་ཞུ། གང་གསན་པར་བྱ་བའི་ཆོས་ནི། སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པའི་ཐེག་པ་མཆོག་གི་ཆོས་
ལུགས་ཞེས་སོགས་ནས་ས་བཅད་བཀྲམ་པའི་བར་སྔར་ལྟར་ལ། ཁ་སང་གི་བཤད་པ་རྣམས་ལ་སྐྱར་བཤད་མདོར་བསྡུས་གསུངས་ནས། དེ་རིང་གི་བཤད་པ་ལ། བཞི་པ་གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པ་ལ་གཉིས། ལམ་གྱི་རྩ་

[066A]༄༅། །བ་བཤེས་གཉེན་བསྟེན་པའི་ཚུལ་དང། བསྟེན་ནས་བློ་ཇི་ལྟར་སྦྱང་བའི་རིམ་པའོ། །དེ་ཡང་རྗེ་བཙུན་ཙོང་ཁ་པ་ཆེན་པོའི་གསུང་གི་ས་བཅད་འདྲེན་ཚུལ་ཙམ་ལ་ཡང་ཉམས་ལེན་གྱི་གནད་ཤིན་ཏུ་ཆེ་བ་སྟོན་ཏེ། ལམ་གྱི་རྩ་བ་ཞེས་
གསུངས་པ་ནི། དཔེར་ན་ཤིང་གི་ལོ་འབྲས་སོགས་ཐམས་ཅད་རྩ་བ་ལ་རག་ལས་པ་ལྟར། དལ་འབྱོར་རྙེད་དཀའ་ནས་མི་སློབ་པའི་ཟུང་འཇུག་གི་བར་གྱི་རྟོགས་པའི་ཉམས་མྱོང་ཐམས་ཅད་བཤེས་གཉེན་བསྟེན་ཚུལ་ཁོ་ན་ལ་རག་ལུས་པར་བསྟན་
བསྟེན་ནས་བློ་ཇི་ལྟར་སྦྱང་བ་ཞེས་པའི་ནས་ནི་འབྱུང་ཁུངས་ཀྱི་སྒྲ་ཡིན་པས་བཤེས་གཉེན་ཚུལ་བཞིན་བསྟེན་པ་ལས་དལ་འབྱོར་ནས་ཟུང་འཇུག་གི་བར་འབྱུང་བར་བསྟན་ཅིང། དེས་ན་བཤེས་གཉེན་བསྟེན་ཚུལ་ནི་ཐོག་མར་ཤིན་ཏུ་གལ་ཆེ། ས་བཅད་དང་པོ་
གསུམ་ལམ་རིམ་ཆེན་མོ་ལྟར་ཡིན་ཀྱང། འདི་མན་གྱི་ས་བཅད་རྣམས་དམར་ཁྲིད་ལྟར་ཡིན་པས་ཆེན་མོའི་ས་བཅད་དང་མི་འདྲ། དེས་ན་དང་པོ་ལམ་གྱི་རྩ་བ་བཤེས་གཉེན་བསྟེན་པའི་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་
སུ་ཇི་ལྟར་བྱ་བའི་ཚུལ་ལོ། །ས་བཅད་ཐུན་དང་ཐུན་མཚམས་སུ་ཕྱེ་བ་འདི་ནི་ཤིན་ཏུ་གནད་ཆེ་སྟེ། མི་ཚེ་ཧྲིལ་པོའི་བྱ་བ་ཉིན་ཞག་ཕྲུགས་རེའི་ནང་དུ་འདུས་ཤིང། ཉིན་ཞག་ཕྲུགས་གཅིག་པོ་དེ་ཐུན་དང་ཐུན་མཚམས་གཉིས་སུ་འདུ་བས་སྒོ་གསུམ་གྱི་
བྱ་བ་ཐུན་དང་ཐུན་མཚམས་གཉིས་སུ་བསྡུས་ནས་ཐུན་དང་ཐུན་མཚམས་གཉིས་པོ་དོན་ལྡན་དུ་བྱས་ན་ཉིན་ཞག་ཕྲུགས་རེ་དོན་ལྡན་དུ་འགྲོ། དེ་འདྲས་ཟླ་བ་དང་ལོ་སོགས་མི་ཚེ་ཧྲིལ་པོ་དོན་ལྡན་དུ་འགྲོ་བ་ལ་གནད་ཆེ། དེ་ལྟར་དང་པོ་

[066B] སྦྱོར་བའི་ཆོས། དངོས་གཞི་ཇི་ལྟར་བསྐྱང་བ་དང། མཇུག་ཏུ་ཇི་ལྟར་བྱ་བའི་རིམ་པ་དང་གསུམ། དེ་ཡང་སྦྱོར་བ་ལ་གལ་ཆུང་དུ་བྱེད་མི་ཉན་ཏེ་དཔེར་ན་ཇ་ཞིམ་པོ་ཞིག་བཟོ་བ་ལ་ཐོག་མར་ཉོ་དུས་
ནས་ནན་ཏན་བྱེད་དགོས་པ་བཞིན་དངོས་གཞིའི་ཉམས་མྱོང་རྒྱུད་ལ་སྐྱེ་བའི་རྒྱུ་ཚོགས་སྦྱོར་བའི་ཆོས་ལ་ནན་ཏན་བྱེད་དགོས། དེས་ན་དང་པོ་སྦྱོར་བའི་ཆོས་འདི་ལ་དྲུག་སྦྱོར་བའི་ཆོས་དང་པོ་གནས་ཁང་བྱི་དོར་བྱས་ལ་སྐུ་གསུང་ཐུགས་ཀྱི་
རྟེན་དགྲམ་པ། གཉིས་པ་མཆོད་པ་གཡོ་མེད་ཅིང་བཀོད་པ་མཛེས་པར་བཤམ་པ། གསུམ་པ་སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་དེ་དགེ་སེམས་ཁྱད་པར་ཅན་གྱི་ངང་ནས་སྐྱབས་སེམས་སོགས་བྱ་བ། བཞི་པ་
ཚོགས་ཞིང་གསལ་འདེབས་པ། ལྔ་པ་བསགས་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ་བ། དྲུག་པ་གསོལ་བ་འདེབས་པ་མན་ངག་བཞིན་རྒྱུད་དང་འདྲེས་ངེས་སུ་བྱ་བའོ། །དང་པོ་གནས་ཁང་བྱི་དོར་བྱ་བ་
འདི་བླ་མ་གསེར་གླིང་པའི་རྣམ་ཐར་ཡིན་ལ། འདིའི་ཁུངས་ནི་མདོ་ལས། བྱང་ཆུབ་སེམས་དཔའ་ས་ཕྱོགས་གཙང་མར་སྐྱིལ་མོ་ཀྲུང་བཅས་ཏེ་ཞེས་གསུངས་པ་འདི་ཡིན། བྱི་དོར་བྱ་དགོས་པའི་རྒྱུ་མཚན་ནི། དཔེར་ན་བླ་མའམ་དཔོན་པོ་ཆེན་
པོ་ཞིག་རང་གི་ཁྱིམ་དུ་གདན་དྲངས་པ་ན་ཐོག་མར་གད་བདར་སོགས་ལེགས་པར་བྱེད་དགོས་པ་ལྟར། རང་གི་གནས་ཁང་དེར་ཡང་བླ་མ་རྒྱལ་བ་སྲས་བཅས་གདན་འདྲེན་པ་ལ་གུས་པར་བྱ་བའི་ཆེད་དུ་ཡིན། ཀུན་སློང་རང་སྐྱིད་འདོད་དང་མཛེས་

[067A]༄༅། །ཆོས་སོགས་ཀྱི་ཆེད་དུ་བྱས་ན་པོ་ཏ་ལ་དང། སེ་འབྲས་ཀྱི་གད་པ་ལྟར་ཕན་ཡོན་གང་ཡང་མི་འབྱུང། དེ་ལྟར་མིན་པར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་ཕྱིར་ལམ་གྱི་རིམ་པའི་ཁྲིད་དམིགས་
སྐྱོང་བའི་སྔོན་འགྲོ་ཚོགས་ཞིང་ལ་སྲི་ཞུ་དང་བཀུར་སྟིའི་བསམ་པ་དང་ལྡན་པར་བྱས་ན་ཕན་ཡོན་ཤིན་ཏུ་ཆེན་པོ་འབྱུང། མདོ་ལས་ཕན་ཡོན་ལྔ་གསུངས་ཏེ། རང་གི་སེམས་དྭང་བར་འགྱུར་བ་དང། གཞན་གྱི་སེམས་དྭང་བར་འགྱུར་བ་དང། ལྷ་རྣམས་
དགའ་བར་འགྱུར་བ་དང། མཛེས་པའི་ལས་གསོག་པ་དང། ལུས་ཞིག་ནས་ལྷ་ཡུལ་དུ་སྐྱེ་བ་དང་ལྔ་ཡིན། དེ་ཡང་བདག་གི་བླ་མ་རིན་པོ་ཆེས། དཀར་ཕྱོགས་ཀྱི་ལྷ་རྣམས་མི་ཡུལ་དུ་ཡང་དང་ཡང་དུ་འོངས་ནས་ཆོས་ཚུལ་བཞིན་སྒྲུབ་པ་རྣམས་ལ་སྲུང་སྐྱོབ་
བྱེད་པ་ཡིན་པས་རང་གི་གནས་གཙང་མ་མ་བྱས་པར་བསྡད་ན་ལྷ་རྣམས་མི་གཙང་བ་ལ་འཛེམས་པས་འཁོར་མི་ནུས་ཤིང་སྲུང་སྐྱོབ་བྱེད་མི་ནུས། དཀར་ཕྱོགས་ཀྱི་ལྷ་རྣམས་དགའ་བ་ཙམ་དུ་མ་ཟད་བླ་མ་དང་སངས་རྒྱས་ལ་སོགས་པ་རྣམས་ཀྱང་མཉེས་པ་ལ་བྱ་
གསུངས། མཛེས་པའི་ལས་གསོག་པ་ཡང་ལུས་མཛེས་པ་ཙམ་མ་ཟད་ཚུལ་ཁྲིམས་དག་པ་ལའང་བྱ་སྟེ་ཚུལ་ཁྲིམས་དག་ན་ལུས་མི་མཛེས་ཀྱང་རྒྱལ་བ་སྲས་བཅས་ཀྱི་གཟིགས་ངོར་ཤིན་ཏུ་མཛེས་པ་ཡིན། རྗེ་བཙུན་ཙོང་ཁ་པ་ཆེན་པོས། བློ་དང་ལྡན་པ་རྣམས་ཀྱི་
ངོ་ཚའི་གོས། །ཚུལ་ཁྲིམས་ཡིན་གྱི་དུ་ཀླུ་ལ་ཡིས་མིན། །མགྲིན་རྒྱན་ལེགས་བཤད་ཡིན་གྱི་དོ་ཤལ་མིན། །གཙུག་རྒྱན་བླ་མ་ཡིན་གྱི་ནོར་བུས་མིན། །ཞེས་གསུངས་པ་དང་འདྲ། ལྷ་ཡུལ་དུ་སྐྱེ་བ་ཡང་གཙོ་བོ་དག་ཞིང་དུ་སྐྱེ་བ་ལ་བྱ་དགོས་གསུངས། འཕགས་

[067B] དེའི་ལོ་རྒྱུས་མདོར་བསྡུས་ཙམ་ཞུ་ན། མཉན་ཡོད་དུ་བྲམ་ཟེ་ཞིག་གི་བུ་བྱུང་ཚད་ཤི་བ་ན་དེའི་ཉེ་སྐོར་དུ་རྒན་མོ་ཞིག་ཡོད་པ་དེས་ད་བུ་བྱུང་ན་ཁོ་
མོ་སྦྲོན་ཅིག་བྱས་པ་ལྟར་ཡང་ཁྱེའུ་ཞིག་བྱུང་བར་རྒན་མོ་བོས་པ་དང། དེས་ཁྱེའུ་དེ་ཁྲུས་བྱས་རས་དཀར་གྱིས་དཀྲིས། ཁ་མར་གྱིས་བཀང་སྟེ་བུ་མོ་ཞིག་གི་ལག་ཏུ་བྱིན་ནས། འདི་ལམ་པོ་ཆེའི་བཞི་མདོར་ཟུངས་ལ་དགེ་སྦྱོང་དང་བྲམ་ཟེ་བྱུང་བ་ལ་
གུས་པ་བྱས་ཏེ་ཁྱེའུ་འདི་འཕགས་པ་དག་གི་ཞབས་ལ་ཕྱག་འཚལ་ལོ། །ཞེས་གྱིས་ཤིག་ཉི་མ་ནུབ་པ་ན་གསོན་ན་ཁྱེར་ཤོག་ཤི་ན་དོར་ཅིག་བྱས་པར། བུ་མོ་དེ་གྲིམས་པ་ཞིག་ཡིན་པས་ལམ་པོ་ཆེའི་བཞི་མདོར་བསྡད་པར། དང་པོ་མུ་སྟེགས་
པ་དག་བྱུང་བ་དེ་དག་ལ་རྒན་མོའི་ངག་བཞིན་བྱས་པར། དེ་རྣམས་ཀྱིས་ཡུན་རིང་དུ་འཚོ་བར་གྱུར་ཅིག་ཚེ་རིང་དུ་སྐྱོང་བར་གྱུར་ཅིག་ཕ་མ་གཉིས་ཀྱི་ཡིད་ལ་བསམས་པ་རྫོགས་པར་གྱུར་ཅིག་ཅེས་བརྗོད་དོ། །དེ་ནས་དགེ་སློང་
དག་བྱུང་བས་སྔར་བཞིན་བརྗོད་དོ། །དེ་ནས་རྒྱལ་བྱེད་ཀྱི་ཚལ་གྱི་ལམ་དུ་ཁྱེར་བ་དང་བཅོམ་ལྡན་འདས་བསོད་སྙོམས་སུ་གཤེགས་པ་མཇལ་བས་ཀྱང་གཞན་སྔར་ལྟར་ལ། ཕ་མ་གཉིས་ཀྱི་ཆོས་དང་ལྡན་པའི་ཡིད་ལ་བསམས་པ་ཡོངས་སུ་རྫོགས་
པར་གྱུར་ཅིག་ཅེས་བརྗོད་པར་མཛད་དོ། །ཉི་མ་ནུབ་པ་དང་གསོན་པར་མཐོང་ནས་ཁྱིམ་དུ་ཁྱེར་འོངས་པ་དང། འདི་ལམ་པོ་ཆེར་བཟུང་བས་ལམ་ཆེན་པ་ཞེས་མིང་བཏགས་སོ། །དེ་ཆེན་པོར་གྱུར་ཏེ་བྲམ་ཟེའི་རིག་བྱེད་ཡན་ལག་དང་

[068A]༄༅། །བཅས་པ་ལ་མཁས་པར་གྱུར་ཏེ་བྲམ་ཟེའི་ཁྱེའུ་བརྒྱ་ཙམ་ལ་གསང་ཚིག་སློབ་བོ། །ཡང་ཁྱེའུ་ཞིག་བྱུང་བར་རྒན་མོ་དེ་བོས་ནས་སྔར་བཞིན་བྱས་པར། བུ་མོ་དེ་ལེ་ལོ་ཅན་ཡིན་པས་ཁྱེའུ་དེ་ལམ་ཕྲན་ཞིག་ཏུ་བཟུང་ནས་
བསྡད་པར། དེར་དགེ་སྦྱོང་དང་བྲམ་ཟེ་སོགས་གང་ཡང་མ་འོངས་པ་ན། བཅོམ་ལྡན་འདས་ནི་ཉིན་མཚན་དུས་དྲུག་ཏུ་འགྲོ་བ་ལ་གཟིགས་པ་འཇུག་པས་དེར་སུ་ཡང་འགྲོ་བ་མེད་པར་གཟིགས་ནས་ལམ་དེར་ཆེད་དུ་ཕེབས་པ་ན་བུ་མོ་དེས་སྨོན་
ལམ་ཞུས་པ་སྔ་མ་བཞིན་དུ་གསུངས། དེས་ཀྱང་གསོན་པར་མཐོང་ནས་ནང་དུ་ཁྱེར་འོངས་པ་ན་མིང་ལམ་ཕྲན་པ་ཞེས་བཏགས་སོ། །དེ་ཆེན་པོར་གྱུར་ནས་ཡི་གེ་བསླབས་པས། ཐོག་མར་སིདྡྷཾ་ དྷཾ་
བརྗོད་ན་སིད་བརྗེད་པས། སློབ་དཔོན་དེས་བྲམ་ཟེ་ལ། ཁོ་བོ་བྲམ་ཟེའི་ཁྱེའུ་མང་པོ་ལ་ཀློག་ཏུ་གཞུག་དགོས་པས་འདི་ལ་སློབ་མི་ནུས་སོ་ཟེར་རོ། །ཡང་རིག་བྱེད་ཀློག་མཁན་ལ་གཏད་དེ་རིག་བྱེད་སློབ་ཏུ་བཅུག་པས། ཐོག་མར་ཨོཾ་བཧུ་ཞེས་སོགས་སློབ་
དགོས་པ་ལ། ཨོཾ་བཟུང་བས་བཧུ་བརྗེད། བཧུ་བཟུང་བས་ཨོཾ་བརྗེད་པས། སློབ་དཔོན་དེ་སྐྱོ་ནས་ཁྱོད་ཀྱི་བུ་ལམ་ཆེན་པ་ལ་ཅུང་ཟད་བསྟན་པས་ཤེས་ལ། ཁོ་བོས་གཞན་ལ་ཡང་སློབ་དགོས་པས་འདི་ལ་སློབ་མི་ནུས་སོ་ཞེས་སྨྲས་སོ། །དེ་བུལ་བ་
མཆོག་ཏུ་བུལ་བ། ཆུང་བ། མཆོག་ཏུ་ཆུང་བ་ཡིན་པས་དེའི་མིང་ལམ་ཆུང་པ་ཞེས་བྱ་བར་གྱུར་ཏོ། །ནམ་ཞིག་དེ་གཉིས་ཀྱི་ཕ་མ་ཤི་ནས། ལམ་ཆེན་པ་ཐུབ་པའི་བསྟན་པར་ཞུགས་ཏེ། སྡེ་སྣོད་གསུམ་ལ་མཁས་ཤིང་དགྲ་བཅོམ་པར་གྱུར་ཏོ།།

[068B] དེས་དེ་ལ་ཆོས་སྐལ་ཡོད་མེད་བརྟག་པ་ན་ཡོད་པ་དང། དེ་ཡང་རང་ལ་རག་ལས་པར་མཐོང་ནས་རབ་ཏུ་བྱུང་བསྙེན་པར་རྫོགས་ནས། ལུས་ངག་ཡིད་ཀྱིས་སྡིག་པ་མི་བྱ་ཞིང། །འཇིག་
རྟེན་ཀུན་ལས་ཡོངས་འཛིན་འདོད་བྲལ་བ། །དྲན་དང་ལྡན་ཞིང་ཤེས་བཞིན་ཅན་གྱིས་ནི། །གནོད་ལྡན་སྡུག་བསྔལ་གང་ཡིན་བསྙེན་མི་བྱ། །ཞེས་བསླབ་པ་ཟླ་བ་གསུམ་དུ་ཡང་མ་ལོབ་ཅིང། དེར་གནས་པའི་བ་ལང་རྫི་དང་ཕྱུགས་རྫིས་ཐོས་ནས་ལོབས་
པ་དེ་དག་གིས་ཀྱང་སློབ་པར་བྱེད་དོ། །དུས་གཞན་ཞིག་ན་འཕགས་པ་ལམ་ཆེན་པས་འདི་བསྟོད་སྨད་གང་གིས་འདུལ་སྙམ་དུ་བསམ་ན་སྨད་པས་འདུལ་བ་མཐོང་ནས་དེས་དེའི་གཉའ་བ་ནས་བཟུང་སྟེ་རྒྱལ་བྱེད་ཚལ་གྱི་ཕྱི་རོལ་དུ་བསྐྲད་ནས་ཁྱོད་ནི་བུལ་བ་
མཆོག་ཏུ་བུལ་བ་ཡིན་ན་རབ་ཏུ་བྱུང་སྟེ་ཅི་བྱ། འདི་ཉིད་ན་འདུག་ཅིག་བྱས་པར། ད་ནི་བདག་དགེ་སྦྱོང་ཡང་མ་ཡིན། བྲམ་ཟེའང་མ་ཡིན་ནོ་སྙམ་དུ་ངུས་པ་དང། དེ་ནས་སྟོན་པ་ཐུགས་རྗེ་ཆེན་པོས་བསྐུལ་ཏེ་དེར་བྱོན་ནས། ལམ་པ་ཁྱོད་ཅིའི་ཕྱིར་དུ་
བདག་མཁན་པོས་སྨད་དོ་ཞུས་པར། དེའི་ཚེ་སྟོན་པས། བྱིས་པས་བསྟོད་པ་གང་ཡིན་དང། །མཁས་པས་སྨད་པ་གང་ཡིན་པ། །འདི་ནི་མཁས་སྨོད་མཆོག་ཡིན་གྱི། །བྱིས་པས་བསྟོད་པ་དེ་ལྟར་མིན། །བུ་ཁྱོད་ཀྱི་མཁན་པོས་ནི་བསྐལ་པ་གྲངས་མེད་
གསུམ་དུ་དཀའ་བ་དུ་མས་ཕར་ཕྱིན་དྲུག་རྫོགས་ཏེ་གསུང་རབ་འདི་བསྒྲུབ་པ་མ་ཡིན་གྱི། ངས་ནི་དེ་ལྟར་དུ་བསྒྲུབས་པ་ཡིན་ན། ཁྱོད་དེ་བཞིན་གཤེགས་པ་ལས་ཀློག་ནུས་སམ་གསུངས་པ་ལ། བཙུན་པ་བདག་ནི་བུལ་བ་ཤིན་ཏུ་བུལ་བ་

[069A]༄༅། །ཆུང་བ་ཤིན་ཏུ་ཆུང་བ་ལགས་ན་ཇི་ལྟར་ཀློག་ཅེས་ཞུས་པས། སྟོན་པས་གསུངས་པ། གང་གིས་བྱིས་པ་བྱིས་ཉིད་རིག་དེ་ལ་དེས་ན་དེ་མཁས་ཡིན། །བྱིས་པ་མཁས་པར་རློམ་བྱེད་པ། །དེ་འདིར་ཤིན་ཏུ་
བྱིས་པ་ཡིན། །ཞེས་གསུངས་ནས། ལམ་པ་ལ་རྡུལ་སྤང་ངོ་དྲི་མ་སྤང་ངོ། །ཞེས་བྱ་བའི་ཚིག་གཉིས་སྩལ་བ་དེ་ཡང་མ་ཟིན་པ་ལ། བཅོམ་ལྡན་འདས་ཀྱིས་འདིའི་ལས་སྦྱང་བར་བྱའོ་སྙམ་དུ་དགོངས་ཏེ། ལམ་པ་ཁྱོད་ཀྱིས་དགེ་སློང་རྣམས་ཀྱི་མཆིལ་ལྷ་མ་དག་
དབྱི་ནུས་སམ། བཙུན་པ་དེ་ནུས་སོ་ཞུས་པར། འོ་ན་སོང་ལ་དགེ་སློང་རྣམས་ཀྱི་མཆིལ་ལྷ་མ་དང། ལྷམ་སྒྲོ་གུ་ཅན་དག་ཕྱིས་ཤིག་དགེ་སློང་རྣམས་ནས་ཀྱང་འདིའི་ལས་སྦྱང་བའི་ཕྱིར་དེ་ལྟར་བྱེད་དུ་ཆུགས་ལ། ཚིག་གཉིས་ཀྱི་ཁ་ཏོན་དག་ཀྱང་རྗེས་
སུ་སློབས་ཤིག་ཅེས་བཀའ་སྩལ་བ་ལྟར་བྱས་པས། ནམ་ཞིག་ན་ཁ་ཏོན་གཉིས་པོ་ལོབས་པ་ན། སྟོན་པས་ད་མཆིལ་ལྷམ་འཕྱི་མི་དགོས་པས་ཁ་ཏོན་གཉིས་པོ་འདོན་ཅིང་གཙུག་ལག་ཁང་དུ་ཕྱག་བདར་གྱིས་ཤིག་ཅེས་ཕྱག་བདར་བྱེད་དུ་བཅུག་
པ་ན་ཁོས་ཀྱང་བརྩོན་འགྲུས་བསྐྱེད་ནས་གད་བདར་བྱས་པར། སངས་རྒྱས་ཀྱི་མཐུས་གཙུག་ལག་ཁང་གི་གཡས་ཕྱོགས་གད་ གཡོན་ཚར་རེས་གཡས་རྡུལ་གྱིས་ཁེངས་པ་སོགས་བྱུང་ཡང་འབད་པས་
ལམ་པའི་ལས་སྒྲིབ་བྱང་ནས་འདི་སྙམ་དུ་སེམས་ཏེ། སྟོན་པས། རྡུལ་སྤང་ངོ། །དྲི་མ་སྤང་ངོ་ཞེས་པ་དེ་ནང་གི་རྡུལ་ལ་དགོངས་སམ། ཕྱིའི་རྡུལ་ལ་དགོངས་སྙམ་པ་ན། སྔོན་མ་ཐོས་པའི་ཚིགས་བཅད་གསུམ་པོ་འདི་བློ་ལ་སྣང་སྟེ། རྡུལ་འདིར་འདོད་ཆགས་དེ་ནི་ས་རྡུལ་

[069B] ༑རྡུལ་ནི་འདོད་ཆགས་མིང་སྟེ་རྡུལ་གྱི་མིན། །མཁས་པ་དག་གིས་རྡུལ་དེ་རྣམ་སྤངས་པ། །དེ་དག་བདེ་གཤེགས་བསྟན་ལ་བག་ཡོད་འགྱུར། །རྡུལ་འདིར་ཞེ་སྡང་སོགས་དང། རྡུལ་འདིར་གཏི་མུག་སོགས་རིགས་འགྲེའོ། །དེས་དེ་རྣམས་ཀྱི་དོན་འབད་དེ་བསྒོམས་
པས་དགྲ་བཅོམ་པ་ཐོབ་བོ། །ཚིགས་བཅད་འདི་མདོ་རང་དུ་འདི་ལྟར་སྣང་ཡང། སྦྱོར་ཆོས་ཁྲིད་ཡིག་དང་བླ་མ་རྣམས་ཀྱི་གསུང་རྒྱུན་དུ། རྡུལ་ནི་ས་རྡུལ་མ་ཡིན་འདོད་ཆགས་རྡུལ། །ཞེས་སྣང་བ་ལག་ལེན་སྐབས་གོ་བདེའི་ཆེད་འགྱུར་བཅོས་མཛད་པར་
སྣང་བ་ལྟར་བྱས་ན་ལེགས་སོ། །དེ་ནས་བཅོམ་ལྡན་འདས་ཀྱིས་ལམ་པའི་ཡོན་ཏན་བསྒྲགས་པར་བཞེད་ནས། ཀུན་དགའ་པོ་སོང་ལ་ལམ་པ་ལ་ཁྱོད་ཀྱིས་དགེ་སློང་མ་ལ་ཆོས་སྟོན་ཅིག་ཅེས་དང། དགེ་སློང་མ་རྣམས་ལ་ཡང། ཁྱོད་རྣམས་ཀྱི་སྟོན་པ་ལམ་
པ་ཡིན་ནོ་ཞེས་གྱིས་ཤིག་ཅེས་བཀའ་སྩལ་བ་ལྟར་བྱས་པས། ལམ་པས་ནི་བདག་གི་ཡོན་ཏན་བསྒྲགས་པར་ཤེས་ནས་བཀའ་བཞིན་འཚལ་ལོ་ཞེས་ཁས་བླངས་སོ། །དགེ་སློང་མ་རྣམས་ཀྱིས་ཇི་ལྟར་བུད་མེད་ཀྱི་ཡུལ་ལ་བརྙས་པ་ལ་ལྟོས། དེས་ཟླ་བ་
གསུམ་དུ་ཚིགས་བཅད་གཅིག་ཀྱང་མ་ལོབ་ན་བདག་ཅག་སྡེ་སྣོད་གསུམ་པ་དག་ལ་ཇི་ལྟར་སྟོན་པར་འགྱུར། ཞེས་ཧ་ལས་པ་ལྟར་གྱུར་ཏེ་ཕྱིན་ཆད་ཐོས་པ་ཉུང་ངུ་དག་འདིར་འོངས་མི་ནུས་པའི་ཐབས་ཤིག་བྱའོ་ཟེར་ནས་དགེ་སློང་མ་བཅུ་གཉིས་སྡེས་ལ་ལས་
ཆོས་སྟོན་པའི་ཁྲི་ཤིན་ཏུ་མཐོ་བ་འཛེག་སྐས་ཙམ་ཡང་མེད་པ་བཤམས། ལ་ལས་མཉན་ཡོད་ཀྱི་གྲོང་ཁྱེར་ཆེན་པོའི་སྐྱེ་བོ་ཕལ་མོ་ཆེ་ལ། སང་ངེད་ཀྱི་སྟོན་པ་ཉན་ཐོས་ཆེན་པོ་ཁྱད་འཕགས་ཤིག་འོངས་པ་དེ་ལས་ཆོས་ཐོས་ནས་བདེན་པ་མ་མཐོང་བ་ནི་ཡུན་

[070A]༄༅། །རིང་འཁོར་བར་འཁྱམ་དགོས་པས་ཆོས་ཉན་པར་ཡོང་དགོས་སོ། །ཞེས་དྲིལ་བསྒྲགས་པས་སྲོག་ཆགས་འབུམ་ཕྲག་དུ་མ་ཁ་ཅིག་ནི་ལྟད་མོ་དང། ཁ་ཅིག་དགེ་བའི་རྩ་བས་བསྐུལ་ནས་འདུས་སོ། །དེ་ནས་སང་ལམ་
པས་བསོད་སྙོམས་བྱས། ནང་དུ་ཡང་དག་འཇོག་ལས་ལངས་ཏེ་ཕྱི་བཞིན་འབྲང་བའི་དགེ་སློང་དང་ལྷན་ཅིག་དགེ་སློང་མའི་དབྱར་ཁང་དུ་ཆོས་སྟོན་པའི་ཕྱིར་ཁྲིའི་ལོགས་སུ་སོང་བས་ཁྲི་ཤིན་ཏུ་མཐོ་བར་མཐོང་ནས་འདི་དད་པས་སམ་མཐོ་འཚམ་པས་
ཡིན་སྙམ་ཅུང་ཟད་མཉམ་པར་བཞག་པ་ན་མཐོ་འཚམ་པར་ཤེས་ནས་ཕྱག་གླང་པོ་ཆེའི་སྣ་ལྟ་བུ་བརྐྱང་སྟེ་ཁྲི་དེ་མནན་ནས་ལ་ལས་མཐོང། ལ་ལས་མ་མཐོང་བར་ཁྲི་ལ་འདུག་སྟེ། སེམས་མཉམ་པར་བཞག་བཞིན་དུ་སྟན་ལས་མི་སྣང་བར་ནམ་མཁར་
འཕགས་ཏེ་ཕྱོགས་བཞིར་རྫུ་འཕྲུལ་གྱི་ཆོ་འཕྲུལ་རྣམ་པ་བཞི་བཞི་བསྟན་པ་ཕྱིར་བསྡུས་ཏེ་སེངྒེའི་ཁྲིར་འདུག་སྟེ། སྲིང་མོ་དག་ཁོ་བོས་ཟླ་བ་གསུམ་དུ་ཚིགས་བཅད་གཅིག་བཟུང་བ་དེའི་དོན་ཉིན་མཚན་བདུན་གྱི་བར་དུ་འཆད་པར་སྤྲོའོ། །དེ་ལ་
བཅོམ་ལྡན་འདས་ཀྱིས་ལུས་ངག་ཡིད་ཀྱིས་སྡིག་པ་མི་བྱ་ཞིང། །ཞེས་པས་མི་དགེ་བ་བཅུ་སྤོང་བ་བསྟན་ཏོ། །འཇིག་རྟེན་ཀུན་ལས་ཞེས་པས་ཕུང་པོ་ལྔ་དང། ཡོངས་འཛིན་ཞེས་པས་ནི་འདོད་ཆགས་ཞེ་སྡང་གཏི་མུག་གསུམ་གྱི་ཡོངས་འཛིན་
བསྟན་ཏོ། །ཞེས་སོགས་ཚིགས་བཅད་ཕྱེད་ཙམ་གྱི་དོན་རྒྱ་ཆེར་བསྟན་པས་སྲོག་ཆགས་ཁྲི་ཉིས་སྟོང་གིས་བདེན་པ་མཐོང་ནས་ཁ་ཅིག་གིས་འབྲས་བུ་བཞི་པོ་ཅི་རིགས་མངོན་དུ་བྱས། ཁ་ཅིག་གིས་ནི་ཉན་ཐོས་དང། རང་སངས་རྒྱས། ཐེག་པ་ཆེན་པོ་སྟེ་

[070B] ཕལ་ཆེར་ནི་དཀོན་མཆོག་གསུམ་ལ་དད་པར་བྱས་སོ། །དེ་ནས་ལམ་པ་རྒྱལ་བྱེད་ཚལ་དུ་འོངས་པ་དང། སྟོན་པས། ལམ་པ་འདི་ངའི་ཉན་ཐོས་སེམས་སྒྱུར་བ་ལ་མཁས་པ་རྣམས་ཀྱི་མཆོག་ཡིན་ནོ་ཞེས་ལུང་བསྟན་པ་རེད་
དེས་ན་སྒོམ་དོན་གལ་ཆེ་བ་ལས་གད་བདར་སོགས་གལ་མི་ཆེ་སྙམ་པ་བྱེད་མི་ཉན། ཁྱིམ་བདག་མགོན་མེད་ཟས་སྦྱིན་གྱིས་ཀྱང་རྒྱལ་བྱེད་ཀྱི་ཚལ་གྱི་ཀུན་དགའ་ར་བར་ཕྱག་བདར་བྱེད་པར་ཉིན་རེ་བཞིན་འོངས་པ་ལ། ཉིན་གཅིག་ཁྱིམ་བདག་མ་ཁོམ་
ཞིང་ཕྱག་བདར་བྱེད་མཁན་གཞན་མེད་པ་ལ། སངས་རྒྱས་རང་ཉིད་ཀྱི་ཕྱག་གསེར་གྱི་ཡལ་འདབ་ལྟ་བུས་ཕྱག་བདར་མཛད་པ་མངོན་ བདག་གི་བླ་མ་རིན་པོ་ཆེས། ཀུན་གཟིགས་རྒྱལ་བའི་དབང་པོ་སྐུ་ན་རིམ་གྱིས་སྦྱོར་ཆོས་ཉམས་
བཞེས་མཛད་པས་བྱི་དོར་གྱི་ཕྱག་མའི་ཕོན་པོ་རྩེ་མོ་ཟད་ནས་བོང་བུའི་མཇུག་མ་ལྟར་སོང་བ་ཡུ་བར་བཟང་གོས་སེར་པོས་དཀྲིས་པ་མང་པོ་ནང་རྟེན་དུ་མཇལ་རྒྱུ་ཡོད་པ་ཤིན་ཏུ་གནད་ཆེ་བའི་རྣམ་ཐར་ཡིན་པར་གསུངས། དེས་ན་རང་རེ་ལས་དང་པོ་པས་ནན་
ཏན་བྱེད་དགོས། གད་སྙིགས་ཡོད་མེད་ལ་མ་ལྟོས་པར་རབ་ཐུན་རེ། ཐ་མ་ཉིན་རེ་བཞིན་དུ་བྱི་དོར་བྱ། ཇི་ལྟར་བྱ་བའི་ཚུལ་ཡང་ཀུན་སློང་གོང་ལྟར་གསལ་བཏབ་ནས་རང་གཞན་གྱི་རྒྱུད་ཀྱི་སྒྲིབ་པའི་ཉལ་ཉིལ་རྣམས་འཕྱག་པའི་མོས་པ་དང། རྫོགས་སྨིན་
སྦྱང་གསུམ་གྱི་ཡ་གྱལ་སངས་རྒྱས་ཀྱི་ཞིང་སྦྱོང་བའི་རྒྱུར་དམིགས་ཏེ་ལམ་ཆུང་གི་རྣམ་ཐར་ལས་འབྱུང་བ་ལྟར་ངག་ནས་རྡུལ་སྤང་ངོ། །དྲི་མ་སྤང་ངོ། །ཞེས་པའམ་ཡང་ན། རྡུལ་ནི་ས་རྡུལ་མ་ཡིན་འདོད་ཆགས་རྡུལ། །རྡུལ་ནི་འདོད་ཆགས་མིང་

[071A]༄༅། །སྟེ་རྡུལ་གྱི་མིན། །མཁས་པ་དག་གིས་རྡུལ་དེ་རྣམ་སྤངས་པ། །དེ་ནི་སངས་རྒྱས་བསྟན་ལ་བག་ཡོད་ཡིན། །ཞེས་སོགས་ཞེ་སྡང་དང་གཏི་མུག་ལ་སྦྱར་ཏེ་འདོན་བཞིན་དུ་གད་བདར་བྱེད། དེ་ཡང་འདོད་ཆགས་
རྡུལ་སོགས་བཤེས་གཉེན་བསྟེན་ཚུལ་ལ་གཙོ་བོར་བྱེད་སྐབས། རྡུལ་ནི་ས་རྡུལ་མ་ཡིན་མ་དད་རྡུལ། །ཞེས་སོགས་ནས་མཚན་འཛིན་རྡུལ་གྱི་བར་ངག་ནས་སྐྱོར་ཚུལ་དང། ཡིད་ཀྱིས་དམིགས་ཚུལ་རང་གང་ལ་ཉམས་ལེན་བྱེད་པའི་སྐབས་དང་བསྟུན་པར་
ཁ་བསྒྱུར་ཤེས་པར་བྱ་ཞིང། ན་བ་དང་རྒས་པ་སོགས་ཀྱིས་ཕྱག་བདར་རང་གིས་བྱེད་མ་ཐུབ་ཚེ་དགེ་ཕྲུག་སོགས་ཀྱིས་བྱེད་སྐབས་རང་གིས་ཚིག་སྐྱོར་ཞིང་ཡིད་ཀྱིས་དམིགས་པ་བྱ། དེ་ལྟར་ཀུན་སློང་རྒྱ་ཆེ་ཆུང་གི་ཁྱད་པར་གྱིས་ཕྱགས་མ་རེ་རེ་བརྒྱབ་པ་ལའང་ཕན་ཡོན་
གྱི་ཁྱད་པར་ཤིན་ཏུ་ཆེ། སྒོ་དྲུང་དུ་ཐོ་བཞི་བརྩིགས་ཏེ་རྒྱལ་པོ་ཆེན་པོ་སྡེ་བཞིར་མོས་པའམ། ཐོ་གཅིག་ལ་དེ་ལྟར་མོས་པ་དང། ཡང་ན་ཐོ་གཅིག་ལ་རྣམ་ཐོས་སྲས་སུ་མོས་པ་བྱས་ན་བར་ཆད་མི་འབྱུང་བ་དང། ཚུལ་ཁྲིམས་དག་པ་སོགས་ཀྱི་གནད་
ཆེ་གསུངས། གྲྭ་ས་ཆེན་པོ་སོགས་སུ་ཐོ་བརྩིག་པ་མི་བདེ་བས་ཁང་པའི་ཕྱིའི་ལོགས་བཞི་རྒྱལ་ཆེན་སྡེ་བཞིར་བསམ་ཆོག་པ་རྗེ་བྱམས་མགོན་རིན་པོ་ཆེའི་གསུང་རྒྱུན་དུ་ཡོད། དེ་ནས་སྐུ་གསུང་ཐུགས་ཀྱི་རྟེན་བཀྲམ་པ་ནི། བླ་མ་ཡི་དམ་སོགས་ཚོགས་
ཞིང་གི་གྲལ་བཀོད་ལྟར་བྱ་དགོས། འོན་ཀྱང་ཆེ་ཆུང་བཞུགས་སྟབས་མ་འགྲིགས་ན་ཅུང་ཟད་ཙམ་ཅི་བདེར་བྱ། འགའ་ཞིག་གིས་ཆོས་སྐྱོང་རྒྱལ་བཙན་སོགས་ཁ་ཚ་བར་བསམས་ནས་སངས་རྒྱས་ཀྱི་སྐུའི་གྲལ་གོང་དུ་འཇོག་པ་མང་དུ་མཐོང་

[071B] འགའ་ཞིག་གིས་གསེར་སྐུ། དངུལ་སྐུ། ལི་མ་སོགས་གྲལ་གོང་དུ་བྱེད། འཇིམ་སྐུ་རྣམས་གྲལ་མཇུག་ཏུ་འཇོག་པ་ནི་སྐུ་བརྙན་ལ་ནོར་གྱི་འདུ་ཤེས་ལས་མེད་པའི་རྟགས་རེད། ཐང་ཀ་
ཡང་ཁ་གསར་རྙིང་གི་གོ་རིམ་བྱས་ནས་བཀྲམ་མི་རུང། ལ་ལས་ཐང་ཀས་ཡོལ་བའི་གོ་བཅད་ནས་སྒོར་མོར་བཀྲམ་པ། དེ་འདྲའི་འདུ་ཤེས་ག་ལ་རུང། སངས་རྒྱས་བྱང་སེམས་ཀྱི་སྣང་བརྙན་ལ་རྐང་པ་གཏད་དེ་ཉལ་བ་ལ་བག་ཚ་བ་ཅི་ཡང་མེད་པ་
འདི་ཡང་སྐྱབས་འགྲོ་མེད་པའི་རྟགས་ཡང་དག་བསྟན་པ་རེད། འགའ་ཞིག་གིས་ཐང་ཀ་དང་སྐུ་སོགས་རྙིང་ཧྲུལ་རྣམས་ཤག་ཏུ་ཉར་བ་གད་སྙིགས་ཀྱི་འདུ་ཤེས་ཀྱིས་ཙྪ་ཁང་དུ་བསྐྱེལ་བ་དེ་རང་གི་བསོད་ནམས་ཕྱིར་བསྐྱེལ་བར་གསུངས། དེས་ན་སྐུ་རྟེན་
སོགས་ལ་སངས་རྒྱས་བྱང་སེམས་དེ་དང་དེ་དངོས་ཀྱི་འདུ་ཤེས་འཇོག་དགོས། སྐུ་གསུང་ཐུགས་རྟེན་སོགས་མང་པོ་མེད་ན། སྐུ་རྟེན་དུ་སངས་རྒྱས་རྗེས་སུ་དྲན་ཕྱིར་སྟོན་པའི་སྐུ་དང། བླ་མ་རྗེས་སུ་དྲན་ཕྱིར་རྗེ་རིན་པོ་ཆེའི་སྐུ་རེ་ངེས་པར་དུ་དགོས་
གསུང་རྟེན་ཡང་མདོ་སྡུད་པ་དང། བྱང་ཆུབ་ལམ་རིམ་ལྟ་བུ་དང། ཐུགས་རྟེན་མ་མཐའ་སཱ་ཙྪ་ཚུན་འཇོག་རྡོ་རྗེ་དྲིལ་བུ་སོགས་ཡོད་ནའང་ཐུགས་རྟེན་དུ་འཇོག་དགོས། འགའ་ཞིག་གིས་རྡོ་རྗེ་དྲིལ་བུ་ལ་ཕྱག་མཚན་གྱི་འདུ་ཤེས་མ་གཏོགས་
མི་འཇོག་པར་སྣང་སྟེ། འདི་ནི་ཐུགས་ཀྱི་མཚན་མ་ཡིན་པས་མནངས་ཆུང་བྱས་ན་ཉེས་པ་ཤིན་ཏུ་ལྕི། གྲལ་བཀོད་འགྲེམ་པ་ཉིན་དང་པོ་ལས་ཉིན་སྟར་བྱ་མི་དགོས་ཀྱང། ས་བཅད་འདིའི་མཚམས་དངོས་ཀྱི་འདུ་ཤེས་བཞག་ནས་མཇལ་བར་

[072A]༄༅། །བྱེད་དགོས། རང་གི་ཤག་གི་སྐུ་བརྙན་རྒྱུས་ཡོད་ཡིན་པས་བལྟ་རྒྱུ་གང་ཡོད་སྙམ་པ་བྱ་མི་རུང། ཉིན་སྟར་མཇལ་ན་མཇལ་ཐེངས་རེ་ལའང་བག་ཆགས་ཁྱད་པར་ཅན་འཇོག་སྐུ་དངོས་ལས་སྐུ་གཟུགས་མཇལ་
བ་ཕན་ཡོན་བཅུ་དྲུག་འགྱུར་གྱིས་ལྷག་པར་གསུངས། མདོ་པད་མ་དཀར་པོ་ལས་ཀྱང། བདེ་གཤེགས་སྐུ་གཟུགས་རྩིག་ངོས་བྲིས་པ་ལ། །འཁྲུགས་བཞིན་པ་ཡི་སེམས་ཀྱིས་བལྟས་ན་ཡང། །དེ་དག་རིམ་གྱིས་སངས་རྒྱས་བྱེ་བ་མཐོང། །ཞེས་
གསུངས། མདོ་ངོ་མར་མཆོད་ན་ཡང། ཞེས་སྣང་ཡང་གསུང་རྒྱུན་དུ་འདི་ལྟར་འབྱུང། དེ་ལྟར་སངས་རྒྱས་ཀྱི་སྐུ་ལ་ཁྲོ་བཞིན་བལྟས་ནའང་ཕན་ཡོན་དེ་ལྟར་གསུངས་ན་ད་ལྟ་རང་རེས་དད་པས་མཇལ་ན་ཕན་ཡོན་དེ་ལྟ་བུ་ལོས་འབྱུང། འཕགས་
པ་ཤཱ་རིའི་བུ་སངས་རྒྱས་ཀྱི་མཆོག་ཟུང་དུ་གྱུར་ནས་སྐུ་དངོས་དང་འབྲལ་བ་མེད་པ་བྱུང་བ་ཡང། སྔོན་སངས་རྒྱས་ཀྱི་སྐུ་གཟུགས་རི་མོ་བྲིས་པ་ལ་ངོ་མཚར་ཉམས་ཀྱིས་བལྟས་པའི་འབྲས་བུར་གསུངས་ཏེ། དེ་ཡང་འཕགས་པ་ཤཱ་རིའི་བུ་
སྔོན་བང་མི་ཞིག་གི་སྐྱེ་བ་བཞེས་པར། ནུབ་གཅིག་ལྷ་ཁང་སྟོང་པ་ཞིག་གི་ནང་དུ་བསྡད། མར་མེ་ཤིན་ཏུ་གསལ་བར་བྱས་ནས་ལྷམ་ལ་རྡོག་པ་བརྒྱག་བཞིན་དུ་ངལ་བསོ་བའི་སྐབས་གྱང་ལོགས་སུ་དེ་བཞིན་གཤེགས་པའི་སྐུ་གཟུགས་ཀྱི་ལྡེབས་རིས་
མཐོང་བས་འདི་ལྟ་བུའི་སྐྱེས་བུ་ངོ་མཚར་ཅན་ཡོད་པ་དངོས་སུ་མཇལ་ན་ཅི་མ་རུང་སྙམ་དུ་ཡིད་ལ་སྨོན་པ་ཡང་ཡང་བྱས་པའི་འབྲས་བུ་ཡིན་པར་གསུངས། སྐུ་རྟེན་རྣམས་རང་རེས་འདམ་དང། ཟངས་སོགས་སུ་མཐོང་བ་འདི་ཆོས་རྒྱུན་གྱི་ཏིང་

[072B] ས་དང་པོ་ཐོབ་ན་ལོངས་སྐུར་དངོས་སུ་མཇལ་བ་ཡིན། དེས་ན་སྐུ་དངོས་ཀྱི་འདུ་ཤེས་འཇོག་པ་གལ་ཆེ་གསུངས།    ༈   
ནི༑ དེ་ཡང་གཡོ་མེད་ཅིང་ཞེས་པའི་གཡོ་ལ་རྒྱུའི་གཡོ་དང་ཀུན་སློང་གི་གཡོ་གཉིས། རྒྱུའི་གཡོ་ནི་མཆོད་པའི་རྒྱུ་དེ་བསྒྲུབ་པའི་སྐབས་སུ་སྐྱོན་ཞུགས་པ་སྟེ། རབ་བྱུང་རྣམས་ཀྱིས་ལོག་འཚོ་ལྔའི་སྒོ་ནས་བསྒྲུབས་པ་དང། ཁྱིམ་པས་ཀྱང་
དམར་ཁེ་དང། བྲེ་ལོག་སྲང་ལོག་འཛུག་པ་ལྟ་བུ་ཤིན་ཏུ་བྱ་བ་ངན་པས་བསྒྲུབས་པའི་རྒྱུ་ལྟ་བུ་ལ་ཟེར། དེ་ལྟ་བུའི་མཆོད་པ་ཕུལ་བ་ལས་མ་ཕུལ་བ་ལེགས། མཆོད་པའི་སྐད་དོད་པཱུ་ཛ་ཞེས་པ་མཉེས་པ་ལ་འཇུག་པས་དགོས་པ་རྒྱལ་བ་སྲས་
བཅས་དགྱེས་པ་ལ་བྱ་དགོས། དེ་ལྟ་བུ་ཕུལ་ན་དགྱེས་པར་ག་ལ་འགྱུར། འོན་ཀྱང་དེ་འདྲའི་རྒྱུ་བསྒྲུབས་ཟིན་པ་ཡོད་ན་རང་གཞན་གྱི་སྡིག་པ་འདག་པའི་ཕྱིར་དུ་ཕུལ་བ་ལེགས། དེ་ཡང་ལོག་འཚོ་ལྔ་ནི། ཁ་གསག། གཞོགས་སློང། རྙེད་པས་རྙེད་
པ་ཚོལ་བ། ཐོབ་ཀྱིས་འཇལ་བ། ཚུལ་འཆོས་ལྔས་སྒྲུབ་པ་སྟེ། ཁ་གསག་ནི། སྦྱིན་བདག་སོགས་ཀྱིས་ཕྲན་བུ་སྦྱིན་དུ་རེ་བས་ཁ་ཐེར་ཐེར་བྱས་པས་དེས་ནོར་སོགས་བྱིན་ན་ལོག་འཚོ་ཡིན། ཡང་དེ་འདྲའི་ཀུན་སློང་མེད་པར་རང་བཞིན་དྲང་པོས་ཁ་
མཁས་བྱས་ནས་བྱིན་ཀྱང་ལོག་འཚོར་མི་འགྱུར། གཞོགས་སློང་ནི། རྙེད་བཀུར་འདོད་ནས་སྦྱིན་བདག་སོགས་ལ་ང་ལ་དེང་སྐབས་ཇ་མར་ཡོད་དེ་འབྲུ་ཅུང་དཀོན་པར་འདུག་ཟེར་བ་ལྟ་བུ། སྔར་ལོ་ཁྱེད་ཀྱིས་བྱིན་པའི་རྩམ་པ་དེ་ཤིན་ཏུ་ཕན་པོ་

[073A]༄༅། །བྱུང་ཞེས་པ་ལྟ་བུ་འབྲུ་དང་རྩམ་པ་ཤུགས་ཀྱིས་སློང་བ་ལ་ཟེར། ཡང་རྙེད་འདོད་ཀྱི་ཀུན་སློང་མེད་པར་རང་བཞིན་དྲང་པོར་དེ་འདྲ་བརྗོད་ན་གཞོགས་སློང་དུ་མི་འགྱུར། རྙེད་པས་རྙེད་པ་ཚོལ་བ་ནི། ཕར་ཆུང་དུ་ཞིག་
སྦྱིན་ནས་ཚུར་དེ་ལས་ལྷག་ཞིག་ཡོང་ཐབས་བྱེད་པ་ཡིན། སྦྱིན་བདག་ལྟ་བུར་ཁ་བཏགས་དང། ཇ་ལྟིར་སོགས་ཁྱེར་ནས་སྣེ་ལེན་བྱས་ཏེ་བློ་ཕུག་ཏུ་གཏོང་སྒོ་ལག་རྟགས་སོགས་ཆེན་པོ་ཡོང་རྒྱུའི་རེ་བ་བྱེད་པ་ལ་ཟེར། དེང་སང་རང་རེས་དེ་འདྲ་བྱས་ནས་
ལྕགས་ཀྱུ་ཨམ་ཞིག་བཏང་བ་ཡིན་ཟེར་ནས་ལོག་འཚོལ་ནན་ཏན་བྱེད་པ་ཡོད། ཡང་དེ་འདྲའི་ཀུན་སློང་མེད་པར་རང་བཞིན་དྲང་པོས་སྦྱིན་བདག་ལ་སྣེ་ལེན་བཟང་པོ་བྱས་ཀྱང་ལོག་འཚོར་མི་འགྱུར། ཐོབ་ཀྱིས་འཇལ་བ་ནི། མི་འདོད་བཞིན་དུ་
ནན་གྱིས་སློང་བ་དང། གཞན་ལ་འབུལ་རྒྱུ་རང་ལ་བསྒྱུར་བ་དང། སྦྱིན་བདག་ཆེ་གེ་མོས་ངོས་ལ་ཇ་མར་བྱིན་པ་ཤིནྣ་ཏུ་ཕན་པོ་བྱུང་ཞེས་ཤུགས་ཀྱིས་སློང་བ་ལྟ་བུ་ལ་ཟེར། ཡང་རྙེད་འདོད་ཀྱི་ཀུན་སློང་མེད་པར་རང་བཞིན་དྲང་པོས་དེ་འདྲ་
བརྗོད་པ་ནི་ཐོབ་འཇལ་དུ་མི་འགྱུར། ཚུལ་འཆོས་ནི། ཤག་ཏུ་གང་བྱུང་བྱས་ནས་སྦྱིན་བདག་སོགས་ཀྱི་མདུན་དུ་བཅས་མཚམས་བཙུན་མདོག་དུལ་མདོག་བྱས་ནས་ཕྲན་བུ་སྦྱིན་ཨེ་ཡོང་གི་རེ་བ་བྱས་པ་ལ་ཟེར། ཡང་དེ་འདྲའི་ཀུན་སློང་མེད་
པར་ཁྱིམ་པ་སུན་འབྱིན་བྱས་ན་མི་རུང་སྙམ་པས་ཤག་ཏུ་སྡོད་དུས་ལས་བཙུན་མདོག་ཁ་བ་བྱས་ཀྱང་ཚུལ་འཆོས་སུ་མི་འགྲོ་ཞེས་བདག་གི་སྐྱབས་མཆོག་བླ་མ་རིན་པོ་ཆེས་གསུངས། དེ་བཞིན་དུ་རང་རེ་རབ་བྱུང་རྣམས་ཀྱིས་སྡོམ་པ་གསུམ་གྱི་བཅས་མཚམས་

[073B] ཀུན་སློང་གི་གཡོ་ནི། མཆོད་པ་འབུལ་དུས་གཏམ་འདོད་དང། མཛེས་ཆོས་ལྟ་བུའི་ཀུན་སློང་ངན་པས་བསླད་པ་ལ་ཟེར་ཏེ། འགྲོ་
མགོན་རིན་པོ་ཆེས། ཐ་ན་དཀོན་མཆོག་མཆོད་པ་རེ། །བྱས་ཀྱང་མི་ཡིས་མཐོང་དུ་རེ། །ཞེས་གསུངས་པ་ལྟར། རང་རེས་མཆོད་པ་རེ་ཕུལ་ཡང་ཁེ་འདོད་གྲགས་འདོད་སོགས་ཆོས་བརྒྱད་ཁོ་ནར་ཤོར། ཅུང་ཟད་དྲག་པ་ཚོས་ཀྱང་ཚེ་རིང་བ་
ནད་མེད་པ་སོགས་ཀྱི་ཀུན་སློང་ལས་མི་འབྱུང། དགེ་འདུན་ལ་བསྙེན་བཀུར་ལྟ་བུ་ཞིག་བྱེད་ནའང་བསོད་ནམས་ལ་མི་རེ་བར་བཏང་སོང་ཟེར་བའི་སྙན་གྲགས་ལ་གཙོ་བོར་རེ། དེ་རིང་འགྲུལ་པ་ལྟ་བུ་ཞིག་ཤག་ཏུ་འོང་རྒྱུ་ཡིན་ཚེ་གད་བདར་དང་མཆོད་
པ་ནམ་རྒྱུན་ལས་ལྷག་ཙམ་བྱེད། མཆོད་མེ་ཞིག་ཀྱང་ཕུལ། སྤོས་ཀྱི་དྲི་མ་མངར་སེང་ངེ་བྱས་ནས་སྒུག་སྡོད་པ་འདི་ཀུན་སློང་གང་གི་ཆེད་ཡིན་ཞིབ་ཏུ་སོམས་དང། དེ་འདྲའི་མཆོད་པས་ཕན་ཡོན་དང་ཉེས་དམིགས་གང་ཆེ་ཆ་རྟོགས་དཀའ་
དགེ་བཤེས་འབན་གྱིས་ཉིན་གཅིག་ཡོན་བདག་ཞིག་མཇལ་དུ་ཡོང་ཟེར་བས། དཀོན་མཆོག་གི་མཆོད་པ་ཅི་བཟང་བཤམས། སྟན་ལ་བཞུགས་ནས་ཀུན་སློང་ལ་བརྟགས་པས། ཡོན་བདག་གི་ངོར་མཛེས་ཆོས་སུ་སོང་བར་གཟིགས་ནས་
ཧར་ཏེ་བཞེངས། ཐལ་བ་སྦར་གང་གཏོར་ནས། དགེ་སློང་རང་ཟོག་མ་བྱེད་པར་བཞུགས་ཤིག་གསུངས་ནས་ཐལ་བ་ཕུང་ངེར་བཅོས་ནས་བཞག་དེ་ལ་སྟོད་དིང་རི་གླང་འཁོར་དུ་ཕ་དམ་པ་སངས་རྒྱས་ཀྱིས་གསན་པས། བོད་ཀྱི་མཆོད་པ་

[074A]༄༅། །ཐམས་ཅད་ཀྱི་ནང་ནས་འབན་གུང་རྒྱལ་གྱི་མཆོད་པ་དེ་བཟང་བ་བྱུང། དེ་ཅི་ཡིན་ཞེ་ན་ཁོང་གིས་འཇིག་རྟེན་ཆོས་བརྒྱད་ཀྱི་ཁ་ལ་ཐལ་བ་འདེབས་ཐུབ་པ་བྱུང་གསུངས་ཤིན་ཏུ་མཉེས་མཉེས་མཛད་དེ། དེ་
ཡང་མཆོད་པ་ཕུལ་བ་དེ་ལ་བསྔགས་བརྗོད་མཛད་པ་མིན། ཐལ་བ་བཏབ་པ་དེ་ལ་བསྔགས་བརྗོད་གནང་བ་རེད། དེས་ན་ཀུན་སློང་ཚེ་འདིའི་ཆོས་བརྒྱད་ལྟ་ཞོག་རང་ཉིད་གཅིག་པུ་མངོན་མཐོ་ངེས་ལེགས་སོགས་ཀྱི་ཆེད་དུའང་མི་བྱ་བར་བྱང་
ཆུབ་ཀྱི་སེམས་ཀྱིས་ཟིན་གང་ཐུབ་བྱ་བ་གནད་ཆེ། བཀོད་པ་མཛེས་པར་བཤམས་ཞེས་པའང། འགའ་ཞིག་གིས་མཛེས་ཆོས་མི་དགོས་ཞེས་དབྱིབས་དང་བསྒྲིག་ལུགས་སོགས་གང་བྱུང་བྱུང་དུ་བྱེད་པར་སྣང་ཡང་མཆོད་པ་ལ་དེ་ལྟར་མི་
བྱ་བར་བཟོ་དབྱིབས་དང་བསྒྲིག་ལུགས་སོགས་གང་མཛེས་བྱ་དགོས། མཆོད་པ་བཀོད་པས་མཛེས་པར་བཤམས་ན་རང་ཉིད་སངས་རྒྱས་པའི་སྐབས་ཀྱི་མཚན་དཔེའི་རྒྱུར་འགྱུར་བར་གསུངས། འབུལ་སྐབས་ཀྱང་རང་གིས་ལག་བསྟར་ནས་འབུལ་
དགོས་ཀྱི། དགེ་ཕྲུག་དང། གཡོག་པོ་སོགས་ལ་འབུལ་དུ་བཅུག་ན་བསོད་ནམས་རང་ལ་མི་ཐོབ། ཇོ་བོ་ཆེན་པོ་སྐུ་ན་ཤིན་ཏུ་མཐོ་བའི་སྐབས་ཀྱང་སྒྱིད་པ་འདར་ཕྲི་ལི་ལི་ཡོན་ཆབ་འབུལ་བར་མཛད་པས། གཞན་གྱིས་ཇོ་བོའོ་བརྒྱལ་བར་འདུག་པས་
བདག་ཅག་གིས་འབུལ་ཞེས་ཞུས་པ་ན། ཇོ་བོ་ཆེན་པོས། འོ་ན་ངས་ཟས་ཟ་བའི་ཚེ་ནའང་ཇོ་བོའོ་བརྒྱལ་བར་འདུག་ཅེས་ངོས་ཀྱི་ཟས་སྐལ་ཁྱོད་ཚོས་ཟའམ་ཞེས་གསུངས་པ་རེད། རྒྱ་གར་ན་སྔོན་གྱི་ཆོས་རྒྱལ་ཆེན་པོ་རྣམས་ཀྱིས་སྦྱིན་པ་ཆེན་པོ་མཛད་

[074B] དེའི་ནང་དུ་རྒྱལ་པོ་བཞུགས་ནས། སྦྱིན་བྱའི་ནོར་རྣམས་སྤུངས་ཏེ། རྒྱལ་པོ་རང་གིས་ཕྱག་བསྟར་ནས་གནང་བ་རེད། དེས་ན་སྦྱིན་པ་ལག་ལེན་གྱི་ཁྱད་པར་ཞེས་རང་
གིས་ལག་བསྟར་ནས་འབུལ་བ་གནད་ཆེ། མཆོད་པའི་རྫས་ཀྱང་རང་ལ་འབྱོར་པ་ཡོད་ན་ཐུད་ཀྱི་སྔོ་ས་དང། ལོ་མའི་སེར་ས་ནས་མ་སོང་བར་ཟས་ཀྱི་ཕུད་གང་བཟང་བཟང་ནས་འབུལ་དགོས། རང་རེས་མར་དང་རྩམ་པ་ལེགས་པ་དེ་རང་གིས་
ཟོས༑ མཆོད་རྩམ་དང་མཆོད་མར་ཡིན་ཞེས་ངན་པ་ཞིག་ཆེད་མངགས་བསྒྲུབས་པ་འདི་རང་གི་བསོད་ནམས་ལ་ཕྱགས་མ་བརྒྱབ་པ་ཨེ་ཡིན་སྙམ། འོན་ཀྱང་མར་མེའི་འོད་ཕུལ་བ་ཡིན་གྱི་མར་ཁུ་ཕུལ་བ་མིན་པས་ཅུང་ཟད་ཁ་ཚ་ཙམ་
ཡོད་ཀྱང་ཆོག་པར་གསུངས། བྱ་བྲལ་དབུལ་པོ་རྣམས་ཀྱིས་བདག་ལ་ནོར་མེད་པས་མཆོད་པ་འབུལ་བྱེད་ཀྱི་ནོར་མེད་ཅེས་བག་འཁུམས་ནས་སྡོད་མི་དགོས་ཏེ་རང་གི་དད་པས་ལྕོགས་ན་མཆོད་པའི་རྫས་ལག་མ་འཐོག་པ་ཡོད། ཇོ་བོ་ཆེན་
པོས༑ བོད་ཀྱི་ཆུ་འདི་ཐམས་ཅད་ཡན་ལག་བརྒྱད་ལྡན་ཡིན་པས་བོད་ན་མཆོད་པ་ཡོན་ཆབ་གཅིག་པུས་ཆོག་པར་འདུག་མེ་ཏོག་ཤང་ཤང་འདི་རྒྱ་གར་དུ་ཡོད་ན་ངེད་ཀྱིས་གསེར་སྤྲད་ནས་ཉོ་ཞེས་གསུངས་པ་ལྟར་མཆོད་པ་
གཞན་མ་རྙེད་ཀྱང་ཡོན་ཆབ་གཅིག་པུ་ཕུལ་ཀྱང་བསོད་ནམས་རླབས་པོ་ཆེ་གསོག་དེ་ཡང་ཡན་ལག་བརྒྱད་པོ་རེ་རེ་ལའང་ཕན་ཡོན་མི་འདྲ་བ་རེ་འབྱུང་བ་བདག་གི་བླ་མ་རིན་པོ་ཆེའི་གསུང་བཤད་ལྟར་ཞུ་ན། ཡན་ལག་བརྒྱད་ནི་

[075A]༄༅། །མཆིམས་མཛོད་ལས། བསིལ་དང་ཞིམ་དང་ཡང་དང། །འཇམ་དང་དྭང་དང་དྲི་ང་མེད། །འཐུངས་ན་མགྲིན་དང་ལྟོ་བ་ལ། མི་གནོད་ཡང་ལག་བརྒྱད་ལྡན་ཆུ། །ཞེས་གདུངས་པ་ལྟར། ཆུ་བསིལ་བ་ཕུལ་
བས་ཚུལ་ཁྲིམས་དག་པ་དང། ཆུ་ཞིམ་པ་ཕུལ་བས་ཟས་ཀྱི་རོ་མཆོག་རྙེད་པ་དང། ཆུ་ཡང་བ་ཕུལ་བས་ལུས་སེམས་ལས་སུ་རུང་བ་དང། ཆུ་འཇམ་པ་ཕུལ་བས་ཤེས་རྒྱུད་འཇམ་པ་དང། ཆུ་དྭངས་བ་ཕུལ་བས་རིག་པ་དྭང་བར་འགྱུར་བ་དང་
ཆུ་དྲི་མིང་བ་ཕུལ་བས་སྒྲིབ་པ་སྦྱོང་བ་དང། ཆུ་ལྟོ་ལ་མི་གནོད་པ་ཕུལ་བས་ལུས་ལ་ནད་མི་འབྱུང་བ་དང། ཆུ་མགྲིན་པ་ལ་མི་གནོད་པ་ཕུལ་བས་ངག་སྙན་པ་བཅས་ཀྱི་ཕན་ཡོན་བརྒྱད་འབྱུང་བར་གསུངས། རྗེ་སྒྲུབ་ཁང་པ་དགེ་ལེགས་རྒྱ་མཚོ་
དེ་ཉིད་ཐོག་མར་སེ་ར་རྩེར་རྗེའི་སྒྲུབ་ཁང་དུ་ཕེབས་འཕྲལ་སྐབས་སྐུ་ཆས་དང་ཡོ་བྱད་བཀྲེན་པས། ཡོན་ཆབ་འབུལ་བའི་ཏེང་ཙམ་ཡང་མེད་པར། ཡོན་ཆབ་འབུལ་སྐབས་ཁོང་རང་གི་བཞེས་སྤྱད་ཆུས་ཡགས་པོ་བཀྲུས་ནས་དེ་ལ་ཡོན་ཆབ་འབུལ་
བ་གནང། གསོལ་ཆས་བཞེས་སྐབས་དཀོན་མཆོག་རིན་པོ་ཆེ་ལ་གཡར་པོ་ཞུས་ཏེ་ལོངས་སྤྱད། ཡང་བཀྲུས་ནས་ཡོན་ཆབ་འབུལ་བ་སོགས་གནང་བ་ཡིན་འདུག་
འབྲས་བུ་དང། ཆུ་དྭངས་ཤིང་བསིལ་བ་སོགས་མཆོད་པའི་དངོས་པོ་གང་ན་འདུག་པ་བློས་བླངས་ཏེ་ཕུལ་ཆོག་དེ་ཡང་མཆོད་པའི་སྤྲིན་གཟུངས་བཏོན་ནས་བྱིན་གྱིས་བརླབས་ཤིང་ཕུལ་ནས་མཐར་དགེ་བ་བསྔོ་བ་སོགས་བྱ་བ་ཁྲི་དྭགས་པོ་ཚེ་འཕེལ་གྱི་

[075B] དེས་ན་རང་གི་དད་པས་ལག་འཐོག་པ་ཡིན་གྱི་མཆོད་པའི་རྫས་ཀྱིས་ལག་འཐོག་པ་མེད། དེ་ལྟར་བྱས་ན་འགའ་ཞིག་གིས་མཆོད་པ་ནི་ཆུ་དང། མེ་ཏོག་སོགས་ཕུལ་བ་ཆོག་གོ་
སྙམ་ནས་དམར་དམར་ཏིག་ཏིག་རྣམས་གསོག་འཇོག་བྱེད་གང་ཐུབ་བྱས་པས་ཆོག་མོད་སྙམ་ན། དེ་ནི་ཕྱི་མ་ཡི་དྭགས་སོགས་སུ་ཀྱེ་བས་རང་ལ་ཡོད་ན་གང་བཟང་བཟང་ནས་འབུལ། ཡང་བྱ་བཏང་གྲྭ་རྐྱང་སོགས་ཀྱིས་བདག་ལ་ཟང་ཟིང་
གི་མཆོད་པ་འབུལ་རྒྱུ་མེད་རུང། རབ་ཏུ་བྱུང་བ་ལ་སྒྲུབ་པའི་མཆོད་པ་གཙོ་པོར་གསུངས་པས་དེ་ཁོ་ན་ཕུལ་བས་ཆོག་མོད་སྙམ་དུ་ཟང་ཟིང་གི་མཆོད་པ་ཕྲ་མོ་ཡང་མ་ཕུལ་བར་བསྡད་ན་ཚེ་རབས་ནས་ཚེ་རབས་སུ་འབུལ་རྒྱུ་མེད་པ་དེ་ག་རང་ལས་
མི་ཡོང་ཞིང། ཞལ་ཟས་མཛུབ་མོ་ཙམ་དང། སྤོས་རྐང་ཕྱེད་རེ་ཙམ་ལས་མ་བྱུང་ནའང་མནངས་ཆུང་མི་བྱེད་པར་ཕུལ་ན་བསོད་ནམས་ཇེ་འཕེལ་གྱིས་རྗེས་སུ་མཆོད་པ་ཤིན་ཏུ་སྟོབས་ཆེ་འབུལ་རྒྱུ་ཡོང་བ་དགེ་བཤེས་ཕུ་ཆུང་བའི་རྣམ་ཐར་ལྟར་
རེད། དེ་ཡང་དགེ་བཤེས་ཕུ་ཆུང་བའི་ཞལ་ནས། ངས་དང་པོ་སྤང་སྤོས་སྣ་ཚ་ཏིང་ངེ་བ་ཕུལ། དེ་ནས་རིང་བུ་བཞི་སྦྱོར་མངར་སོང་ངེ་བ་དབུལ་རྒྱུ་བྱུང། ད་ལྟ་ཨ་ཀ་རུ་དང་དུ་རུ་ཀ་ལ་སོགས་པ་བསུང་ཆིང་ངེ་འབུལ་གསུངས། ཁོང་གིས་
རེས་གཅིག་ལ་གསེར་སྲང་ཉི་ཤུ་རྩ་གཉིས་ཀྱིས་སྤོས་སྦྱོར་ནས་ཕུལ་བ་རེད། ཡང་འགའ་ཞིག་གིས་ཁོ་བོ་རྟོགས་པ་དང་ལྡན་པས་སྒོམ་དོན་ལས། ཕྱིའི་བྱ་བ་དེ་ལྟ་བུ་ལ་བྱང་ཆུབ་མི་རེ་ཞེས་སྨྲ་བ་ནི་ཆོས་རྒྱུས་ཤིན་ཏུ་ཆུང་བ་སྟེ། ས་ཐོབ་པའི་

[076A]༄༅། །བྱང་ཆུབ་སེམས་དཔའ་རྣམས་ཀྱིས་ལུས་འབུམ་ཕྲག་དུ་མ། ལག་པ་བརྒྱ་སྟོང་ལ་སོགས་པ་སྤྲུལ་ནས་རྒྱལ་བ་རྣམས་ལ་མཆོད་པ་བསྐལ་པར་མཛད་པའི་ཚུལ་ལ་བསམས་ནས་རང་ལུས་གཅིག་ལས་མེད་པ་འདིས་
གང་ནུས་ཧུར་ཐག་བྱེད་དགོས། མཆོད་པ་འབུལ་ལུགས་ནི། ཡོན་ཆབ་ལྟ་བུར་མཚོན་ན་ཏིང་རྣམས་ལེགས་པར་ཕྱིས། བར་ཐག་རིང་ན་བླ་མ་དང་འབྲལ་བ་དང། གཅིག་གིས་གཅིག་ལ་ཐུག་ན་དབང་པོ་རྟུལ་བ་དང། སྒྲ་འབྱིན་ན་སྨྱོ་བ་སོགས་
འབྱུང་བས་དེ་ལྟར་མིན་ཅིང་ཡོ་ཀྱོག་མེད་པར་བསྒྲིག་དགོས། དེ་ཡང་སྣོད་སྟོང་པ་ཡུན་དུ་བསྒྲིགས་ན་བསོད་ནམས་ཉམས་པས་ཏིང་རྣམས་བརྩེགས་པའི་སྟེང་མར་ཆུ་ཅུང་ཟད་བླུགས་ཏེ་འབྲུ་གསུམ་གྱིས་བྱིན་གྱིས་བརླབ། ཆུ་
དེ་འོག་མ་འོག་མར་བགོ་བཞིན་དུ་སྟོང་པ་མིན་པར་རིམ་བཞིན་བཀྲམ། དེ་ནས་འབུལ་བའི་ཚེ་ལག་པ་ཡ་གཅིག་གིས་འབུལ་བར་བྱེད་པ་སོགས་མ་གུས་པ་མི་བྱ་བར་རྒྱལ་པོ་ཆེན་པོ་ཞིག་ལ་གསོལ་ཇ་ཞུ་བ་ལྟར་བྱེད་དགོས། དེ་ཡང་ནས་འདྲ་
མ་ཞེས་ཐོག་མཐའ་ཕྲ་ཞིང་དཀྱིལ་སྦོམ་པ་བྱས་ནས་འབུལ། ཕྱིར་ལུད་ན་ཚུལ་ཁྲིམས་འཆལ་ཞིང། མ་ཁེངས་ན་ལོངས་སྤྱོད་ཉམས་པས་ནས་འབྲུ་རེའི་ཚོད་ཙམ་སྟོང་པར་འཇོག་མར་མེ་ནི་སྣང་གསལ་ཡིན་པས་ཤིན་ཏུ་གསལ་ཞིང། ཚེ་རིང་བའི་
རྟེན་འབྲེལ་དུ་རྒྱུན་གང་རིང་གནས་པ་ཞིག་བྱ་དགོས་གསུངས། མེ་ཏོག་སོགས་མཆོད་པ་གཞན་ཡང་འབུལ་ལུགས་དེས་རིགས་འགྲེ། མཆོད་པ་རེ་རེར་ཕན་ཡོན་བཅུ་བཅུ་ཡོད་པ་མདོ་སྡེ་ལས་གསུངས། སྦྱོར་བའི་ཆོས་གསུམ་པ་སྟན་བདེ་བ་ལ་ལུས་འདུག་

[076B] སྟན་ནི་རྒྱབ་མཐོ་ཞིང་མདུན་དམའ་བ་ཞིག་བྱ་སྟེ། དེ་ལ་སྔགས་ཀྱི་ཟབ་གནད་ཁྱད་པར་ཅན་ཞིག་ཡོད་ཅིང་
ཐུན་རིང་པོར་བསྡད་ཀྱང་འཕོངས་མིན་པ་སོགས་ཀྱི་གནད་ཀྱང་ཡོང། སྟན་གྱི་འོག་ས་དཀར་གྱི་གཡུང་དྲུང་ཆོས་སྐོར་དུ་བྲིས། གཡུང་དྲུང་ནི་རྡོ་རྗེ་རྒྱ་གྲམ་གྱི་དོད་ཡིན་པས་སྟོན་པ་རྡོ་རྗེའི་གདན་དུ་མངོན་པར་སངས་རྒྱས་པའི་རྣམ་ཐར་རྗེས་སུ་དྲན་པ་དང། རང་གི་
སྒྲུབ་པ་བརྟན་པའི་དགོས་པ་ཡོད། རྒྱ་གྲམ་དངོས་ནི་ལྷའི་མཚན་མ་ཡིན་པས་འགོམ་མི་རུང། དེ་ནས་རྩྭ་དའུར་བ་དང། ཀུ་ཤ་མ་འཁྲུགས་པར་རྩེ་མོ་མདུན་དུ་བསྟན་ནས་བཏིང་དེ་ཡང་སྟོན་པས་རྩྭའི་སྟེང་དུ་མངོན་པར་སངས་རྒྱས་པའི་རྣམ་ཐར་དང་
དུར་བས་ཚེ་ནི་སྤེལ་བར་བྱེད་པ་སྟེ། །ཞེས་དུར་བསྟན་དུ་བྱས་ན་ཚེ་འཕེལ་བ་དང། ཀུ་ཤ་འདི་ནི་གཙང་ཞིང་དགེ་ཞེས་གྲིབ་དང་མི་གཙང་བ་སེལ་བའི་རྫས་ཏེ། རྒྱ་གར་དུ་ཨཱ་ཙརྱ་རྣམས་ལ་གྲིབ་བྱུང་ན་ཀུ་ཤའི་ཚལ་དུ་ཞག་རེ་ཉལ་དུ་འགྲོ་བ་ལྟར་
གྲིབ་དང་མི་གཙང་བ་སེལ་བའི་ཆེད་དུ་འདིང། ལུས་འདུག་ལུགས་བརྒྱད་དམ་ཞེས་པའི་འདུག་ལུགས་བརྒྱད་ནི། རྣམ་སྣང་ཆོས་བདུན་གྱི་སྟེང་དུ་དབུགས་བགྲང་བ་བསྣན་པས་བརྒྱད་ཡིན། དེ་ནི་རྒྱལ་བ་དབེན་ས་པས། རྐང་པ་ལག་པ་རྐེད་པ་
གསུམ། །སོ་མཆུ་ལྕེ་རྣམས་བསྡོམས་པས་བཞི། །མགོ་མིག་ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་བརྒྱད་ཡིན། །ཞེས་གསུངས་པ་ལྟར་རྐང་པ་གཉིས་རྡོ་རྗེའི་སྐྱིལ་ཀྲུང། འདི་ལ་སྔགས་ཀྱི་རྫོགས་རིམ་བསྒོམ་པའི་སྐབས་ལྟ་བུ་མ་གཏོགས་

[077A]༄༅། །སེམས་སྐྱིལ་དང། ཕྱེད་སྐྱིལ་ལྟ་བུས་ཆོག་ལག་པ་གཉིས་མཉམ་གཞག་གི་ཕྱག་རྒྱ་གཡས་པ་སྟེང་དང་གཡོན་པ་འོག་ཏུ་བྱས། མཐེ་བོང་གཉིས་རྩེ་སྦྱར་ནས་ལྟེ་བའི་ཐད་དུ་བཅར། སྐེད་པ་དྲང་པོར་བསྲང་བ་སྒལ་
ཚིག་རྣམས་དོང་ཙེ་བརྩེགས་པ་ལྟར་ཐད་ཀར་འོང་བ་བྱ། ལུས་དྲང་ན་རྩ་འདྲོང་ཞིང། དེ་ལ་རྒྱུ་བའི་རླུང་འདྲོང་དེས་སེམས་ལས་སུ་རུང་བར་གསུངས། སོ་མཆུ་ཆེད་དུ་བཙུམ་པ་དང་གདངས་པ་མིན་པར་རང་བབས་སུ་བཞག་ལྕེ་རྩེ་ཡ་རྐན་ལ་སྦྱར་
ན་ཁ་མི་སྐོམ་པ་དང། མཉམ་གཞག་འཐུག་པོའི་སྐབས་ཁ་ཆུ་མི་འཛག་པ་སོགས་ཀྱི་གནད་ཡོད། མགོ་བོ་མགྲིན་པའི་ཨོལ་མདུད་ནོན་ཙམ་ཅུང་ཟད་དགུག་མིག་སྣ་རྩེ་ལ་ཕབ་ཅེས་པ་སྣ་གཤོག་ཕན་ཚུན་མཐོང་ཙམ་གྱི་ཚོད་དུ་བྱ་དགོས། དེ་ལ་
བྱིང་རྒོད་གཅོད་སླ་བའི་གནད་ཡོད། འགའ་ཞིག་གིས་དམིགས་པ་ནམ་བྱས་ལ་མིག་བཙུམ་ནས་སྡོད་པ་དེ་ལྟར་མི་རུང་ཞིང། གྲུབ་མཐའ་གཞན་ལ་དབང་པོ་རབ་ཆོས་སྐུའི་ལྟ་སྟངས་མིག་ནམ་མཁའ་ལ་བལྟ་བ་སོགས་གསུངས་པ་ཡོད་
ཀྱང་རང་ལུགས་ལ་དེ་ལྟར་མི་བྱ། ཕྲག་པ་གཉིས་མཐོ་དམའ་མེད་པར་ཐད་ཀར་འཇོག་པ་སྟེ་རྣམ་སྣང་གི་ཆོས་བདུན་ཡིན། འདི་དག་ལ་རྫོགས་རིམ་གྱི་ཟབ་གནད་ཤིན་ཏུ་ཆེ་བ་ཡོད་ཀྱང་འདིར་བཤད་དུ་མི་རུང། ལུས་གནད་འདི་
ཤིན་ཏུ་གལ་ཆེ་བ་ནི། ལྷོ་བྲག་མར་པས། བོད་ཀྱི་སྒོམ་ཐམས་ཅད་བསྡོམས་ཀྱང་ང་མར་པ་ལོ་ཙཱའི་འདུག་ལུགས་གཅིག་པུ་ལ་མི་དོ་ཞེས་གསུངས་པ་ལྟར་རེད། རྣམ་སྣང་ཞེས་གསུངས་པ་ནི་སངས་རྒྱས་རྣམ་པར་སྣང་མཛད་དེ་གཟུགས་

[077B] ཆོས་བརྒྱད་པ་དབུགས་བགྲང་བ་ནི། གཙོ་སེམས་མི་དགེ་བ་དང་མཚུངས་ལྡན་དུ་སོང་འདུག་ན་དགེ་སེམས་ཁྱད་པར་ཅན་གསལ་ཐེབས་དཀའ་བ་དཔེར་ན། ཁོང་ཁྲོ་དྲག་པོ་ལངས་
བཞིན་པའི་སྐབས་མ་སེམས་ཅན་ཐམས་ཅད་ཅེས་སེམས་བསྐྱེད་གསལ་འདེབས་ཁུལ་བྱས་ཀྱང་ཕྱོགས་ཙམ་ཡང་གསལ་འདེབས་མི་ནུས་པ་ལྟར་རེད། དེས་ན་སེམས་མི་དགེ་བ་དང་མཚུངས་ལྡན་དུ་སོང་འདུག་ན་རེ་ཞིག་དགེ་སེམས་གསལ་འདེབས་
མི་བྱ་བར་ལུང་མ་བསྟན་གྱི་སེམས་སུ་འགྱུར་བར་བྱས་ཏེ། དེ་ནས་དགེ་སེམས་སུ་བསྒྱུར་བདེ་བ་དཔེར་ན་སྣམ་བུ་དཀར་པོ་ཡིན་ཀྱང་དྲི་མས་ནག་པོར་བྱས་པ་ལ་ཚོས་ལེན་དཀའ་ཞིང། དེ་ཆུ་ལ་ལེགས་པར་བཀྲུས་པས་སྣམ་བུ་དཀར་པོ་དྲི་མ་མེད་པ་ཚོས་
དམར་སེར་སོགས་གང་བསྒྱུར་ཀྱང་སླ་བ་ལྟར་ཡིན། དེ་ཡང་སེམས་ལུང་མ་བསྟན་ཞེས་པ་དགེ་བ་དང་མི་དགེ་བ་གང་དུ་ཡང་མ་སོང་བ་སྣམ་བུ་དཀར་པོ་དྲི་མ་མེད་པ་ལྟ་བུ་ལ་ཟེར་བ་ཡིན། དེས་ན་དབུགས་བགྲངས་ནས་སེམས་ལུང་མ་བསྟན་དུ་བསྒྱུར་
ལུགས་ཇི་ལྟར་ཡིན་སྙམ་ན། བློ་ཁ་ནང་དུ་ཕྱོགས་ནས་ཀུན་སློང་ལ་བརྟགས་པས་འདོད་ཆགས་དང། ཞེ་སྡང་སོགས་ཀྱི་དབང་དུ་སོང་འདུག་ན། དབུགས་སྣ་བུག་ནས་སྒྲ་ཅན་དང། ཤུགས་ཅན་དང། རྒོད་བག་ཅན་སོགས་མ་ཡིན་པར་དལ་བུས་ཕྱིར་
གཏོང་ཞིང་ཕར་སོང་ངོ་སྙམ་པ་བྱེད། དེ་བཞིན་དུ་ནང་དུ་རྔུབས་ཤིང་ཚུར་འོངས་སོ་སྙམ་པ་བྱེད། དེས་ལན་གཅིག་སོང་སྙམ་པ་བྱེད། དེ་བཞིན་དུ་གཉིས་ནས་བདུན། དགུ། བཅུ་གཅིག་བཅོ་ལྔ། ཉེར་གཅིག་སོགས་བགྲང་ཕྲེང་ལ་མི་བགྲང་བར་

[078A]༄༅། །འགྲོ་འོང་སོགས་སེམས་མ་ཡེངས་པར་བགྲངས་པས། སོ་སྐྱེའི་བློ་གཅིག་གིས་འཛིན་སྟངས་གཉིས་ལ་འཇུག་མི་ནུས་པས་ཆགས་སོགས་ཞི་ནས་སེམས་ལུང་མ་བསྟན་དུ་འགྱུར་འོང། དབུགས་གཏོང་བའི་ཚེ་རང་
རྒྱུད་ཀྱི་ཉོན་མོངས་རྣམས་འོད་ནག་པོའི་རྣམ་པ་དང། རྔུབས་པའི་ཚེ་རྒྱལ་བ་སྲས་བཅས་ཀྱི་བྱིན་རླབས་འོད་དཀར་པོའི་རྣམ་པར་ནང་དུ་ཞུགས་པའི་མོས་པ་བྱ་བར་གསུངས་པ་ནི་བོགས་འདོན་ཙམ་ལས་ངེས་པར་དགོས་པ་མིན། དེ་ལྟར་ལུང་མ་བསྟན་དུ་
གྱུར་ནས་དགེ་སེམས་གསལ་འདེབས་སླ་བ་བདག་གི་བླ་མ་རིན་པོ་ཆེས་དཔེ་འདི་ལྟར་གསུངས་ཏེ། དགུན་དུས་གནམ་གྲང་སྒང་ཞིག་ལ་རང་གི་གདན་གཅིག་ལས་མེད་པའི་སྟེང་དུ་མི་ཞིག་བསྡད་འདུག་ན། ལོངས་ཞེས་བཙན་ཐབས་སུ་ཇི་ཙམ་སློང་
ཡང་མི་ལང་ན། ལོངས་ཞེས་མི་བརྗོད་པར་ཕར་ཙམ་ན་ལྟད་མོ་ཆེན་པོ་ཞིག་འདུག་ཅེས་བརྗོད་ནས་རང་བལྟ་བར་འགྲོ་ཁུལ་བྱས་ན་ཁོ་ཡང་ལངས་ནས་འོང་བས། དེ་མ་ཐག་སྟན་གྱི་སྟེང་དུ་རང་བསྡད་ན་སྡོད་ནུས་པ་བཞིན་སེམས་ལ་ཆགས་
སོགས་མི་དགེ་བ་དང་བཅས་པའི་སྐབས་ཨུ་ཚུགས་བྱས་ཀྱང་འགོག་དཀའ་ཞིང། དེ་བས་དབུགས་འགྲོ་འོང་ལ་སེམས་གཏད་ན་དེ་ལ་མགོ་འཁོར་ནས་ཉོན་མོངས་ཁོ་ཞི་ནས་དགེ་སེམས་གསལ་འདེབས་བདེ་བ་ཡིན་ནོ། །ཡང་སེམས་མི་དགེ་བ་དང་
མཚུངས་ལྡན་དུ་མ་སོང་བར་དགེ་སེམས་གསལ་འདེབས་སླ་ན་དབུགས་བགྲངས་པ་ངེས་པར་མི་དགོས་པས་ཆོས་བདུན་ནམ་བརྒྱད་ཅེས་གསུངས་པའི་གནད་ཀྱང་དེ་ཡིན། དེ་ནས་དབུགས་བགྲང་དགོས་མིན་ཇི་ལྟར་ཡང་ཐུན་གྱི་འགོར་དགེ་སེམས་ཁྱད་

[078B] དེ་ཡང་དགེ་སྦྱོར་ཇི་འདྲ་ཞིག་བྱེད་ཀྱང་ཐོག་མར་ཀུན་སློང་འཆོས་པ་གལ་ཆེ་སྟེ། རྗེ་བཙུན་ཙོང་ཁ་པ་ཆེན་པོས་བོད་ཀྱི་སྒོམ་ཆེན་རྣམས་ལ་སྒོམ་གྱི་གནད་ལས་བརྩམས་པའི་དྲི་བ་ལྷག་བསམ་རབ་དཀར་དུ་
སྒོམ་གྱི་འགོ་རྒྱ་གར་གྱི་སྐད་དང་འདྲ་བ་དེ་གང་ཡིན་ཞེས་དྲི་བ་མཛད་པར། རྗེ་བཙུན་བློ་བཟང་ཆོས་རྒྱན་གྱིས་དྲིས་ལན་བློ་བཟང་བཞད་པའི་སྒྲ་དབྱངས་ལས། སྒོམ་རྣམས་ཀུན་གྱི་དང་པོའི་འགོ་རྒྱ་གར་སྐད་མཚུངས་རང་རྒྱུད་ལ། །ལེགས་པར་བརྟག་པ་
ཡིན་ནོ་ཞེས། །ཟླ་མེད་བླ་མ་མཆོག་ཁྱེད་བཞེད། །ཅེས་གསུངས་པ་ལྟར་སྒོམ་ཐམས་ཅད་ཀྱི་ཐོག་མར་ཀུན་སློང་བཅོས་པ་འདི་ཤིན་ཏུ་གལ་ཆེ་སྟེ། མདོ་ལས། ཆོས་རྣམས་ཐམས་ཅད་རྐྱེན་ཡིན་ཏེ། །འདུན་པའི་རྩ་ལ་རབ་ཏུ་གནས། །ཞེས་
དང། སློབ་དཔོན་ཀླུ་སྒྲུབ་ཀྱིས་ཀྱང། འདོད་ཆགས་ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །མ་ཆགས་མི་སྡང་གཏི་མུག་མེད། །དེས་བསྐྱེད་ལས་ནི་དགེ་བའོ། །ཞེས་དང། ཇོ་བོ་ཆེན་པོས། རྩ་བ་དུག་ཡིན་ན་ཡལ་ག་དང་ལོ་མའང་
དུག༑ རྩ་བ་སྨན་ཡིན་ན་ཡལ་ག་དང་ལོ་མའང་སྨན་དུ་ཡོང་བ་བཞིན་དུ། རྩ་བ་འདོད་ཆགས་ཞེ་སྡང་གཏི་མུག་ལ་ཅི་བྱས་མི་དགེ་བ་ཡིན། ཞེས་གསུངས་པ་ལྟར་ཀུན་སློང་ཉོན་མོངས་སོགས་ཀྱིས་ཀུན་ནས་བསླང་སྟེ་ཐོས་བསམ་སྒོམ་གསུམ་བྱས་
ཀྱང་འབྲས་བུ་རྣམ་སྨིན་ཡིད་དུ་མི་འོང་བ་ཆེན་པོ་འབྱིན་ཅིང། དགེ་སེམས་བཟང་པོས་ཀུན་ནས་བསླང་ན་སྲོག་གཅོད་སོགས་མི་དགེ་བ་བྱས་ཀྱང་ཚོགས་རླབས་པོ་ཆེ་རྫོགས་པ་ཡོད་དེ། སྔོན་སྟོན་པས་སློབ་པ་ལམ་གྱི་གནས་སྐབས་སུ་དེད་དཔོན་སྙིང་སྟོབས་

[079A]༄༅། །ཆེན་པོར་སྐྱེ་བ་བཞེས་པའི་ཚེ་ཚོང་པ་ལྔ་བརྒྱ་དང་མཉམ་དུ་རྒྱ་མཚོར་ཞུགས་པ་རིན་པོ་ཆེ་ལོན་ནས་ཚུར་ཕེབས་པའི་ཚེ་མི་ནག་མདུང་ཐུང་ཅན་ཞེས་པའི་གཡོན་ཅན་ཞིག་གིས་ཚོང་པ་ལྔ་བརྒྱ་གསོད་པར་བརྩམ་པ་ན་
དེད་དཔོན་གྱིས་གནས་སྐབས་ཚོང་པ་ལྔ་བརྒྱའི་སྲོག་བསྐྱབ་པ་དང། ཕུག་མི་ནག་མདུང་ཐུང་ཅན་ངན་སོང་ལས་སྐྱོབ་པའི་ཕྱིར་སྙིང་རྗེ་ཆེན་པོས་བསྒྲལ་བར་མཛད་པས་བསྐལ་ཆེན་བཞི་ཁྲིའི་ཚོགས་འདུམ་པར་གསུངས། དེ་ཡང་སྲོག་གཅོད་ཀྱི་ལས་
ཁོ་རང་གི་འབྲས་བུར་ཚོགས་རྫོགས་པ་མི་སྲིད་ཀྱང། ཀུན་སློང་སྙིང་རྗེ་སྟོབས་ཆེན་དེའི་འབྲས་བུས་ཚོགས་རླབས་ཆེན་རྫོགས་པ་རེད། དགེ་མི་དགེ་དང་རྣམ་སྨིན་ཡིད་དུ་འོང་མི་འོང་སྟོབས་ཆེ་ཆུང་སོགས་ཚང་མ་ཀུན་སློང་གིས་བྱེད་དེ། སྔོན་རྒྱ་
གར་དུ་སྤྲང་པོ་རྒྱལ་རིགས་དང། བྲམ་ཟེའི་ཁྱེའུ་གཉིས་ཡོད་པས། བྲམ་ཟེའི་ཁྱེའུ་དུས་མ་ཤེས་པར་ཕྱིན་པས་དགེ་འདུན་རྣམས་ཀྱིས་ཞལ་ཟས་མ་གསོལ་གོང་ཕུད་མི་སྦྱིན་པས་ཅི་ཡང་མ་བྱིན། རྒྱལ་རིགས་ཀྱིས་དུས་ལ་མཁས་པས་ཞལ་ཟས་གསོལ་ཟིན་ནས་
ལྷག་མ་འཕོ་རན་པའི་དུས་སུ་སློང་བས་ཤིན་ཏུ་མང་པོ་ཐོབ་པ་དང། དེས་བྲམ་ཟེའི་ཁྱེའུ་ལ། ཁྱོད་ཀྱིས་ཅུང་ཟད་རྙེད་དམ་བྱས་པས། དེ་ཁྲོས་ནས་ཁོ་བོ་ལ་དབང་ཡོད་ན་ཤཱཀྱའི་དགེ་སྦྱོང་ཐམས་ཅད་ཀྱི་མགོ་དྲུང་ནས་བཅད་དེ་ས་ལ་འདོར་
བ་ཞིག་འདོད་ཟེར། རྒྱལ་རིགས་དེས་ལྷག་མ་མང་དུ་རྙེད་པས་དད་པ་ཐོབ་པ་དེས་སྨྲས་པ། ཁོ་བོ་ལ་འབྱོར་པ་ཡོད་ན་ཉིན་རེ་བཞིན་སངས་རྒྱས་དགེ་འདུན་དང་བཅས་པ་ལ་ཞལ་ཟས་རོ་བརྒྱ་དང་ལྡན་པ་བསྟབ་པ་ཞིག་འདོད་

[079B] དེ་གཉིས་གཅིག་ལ་གཅིག་སྨྲ་ཞིང་མཉན་ཡོད་ནས་བྱུང་སྟེ་ཤིང་དྲུང་ཞིག་ཏུ་ཉལ་བ་དང། ཤིང་རྟ་འཁྱམས་པ་ཞིག་གི་འཁོར་ལོས་བྲམ་ཟེའི་ཁྱེའུ་དེའི་མགོ་བཅད་དོ། །དེའི་ཚེ་མཉན་ཡོད་ན་ཚོང་དཔོན་ཞིག་བུ་མེད་
པར་ཤི་བ་དང། ཁྱིམ་པ་ཐམས་ཅད་འདུས་ནས་སུ་བསོད་ནམས་ཆེ་བ་དེ་དཔོན་དུ་བཞག་གོ་ཞེས་དེ་རྣམས་ཀྱིས་བརྟག་པར་བརྩམས་པ་ལས་རྒྱལ་རིགས་ཀྱི་ཁྱེའུ་དེ་ཤིང་གི་གྲིབ་མ་ལ་ཉལ་བ་ན་ཤིང་གཞན་རྣམས་ཀྱི་གྲིབ་མ་ཡོལ་ཀྱང་ཤིང་དེའི་གྲིབ་མ་
མ་ཡོལ་བར་མཐོང་ནས་དེ་ཚོང་དཔོན་གྱི་རྒྱལ་པོར་དབང་བསྐུར། དེས་ཁོ་རང་གིས་སྨྲས་པ་ལྟར་སངས་རྒྱས་དགེ་འདུན་དང་བཅས་པར་བསྙེན་བཀུར། ཆོས་ཉན་པས་བདེན་པ་མཐོང་སྟེ། དེའི་ཚུལ་མདོ་ལས་ཀྱང། ཆོས་རྣམས་སྔོན་
དུ་ཡིད་འགྲོ་སྟེ། །ཡིད་མགྱོགས་ཡིད་ནི་གཙོ་བོ་ཡིན། །ཇི་ལྟར་ཡིད་རབ་གདུག་པ་ཡིས། །སྨྲས་སམ་ཡང་ན་བྱས་ཀྱང་རུང། །དེ་ཡིས་དེ་ནི་སྡུག་བསྔལ་ཐོབ། །འཁོར་ལོས་མགོ་བོ་བཅད་པ་བཞིན། །ཇི་ལྟར་ཡིད་རབ་དང་བ་ཡིས། །
སྨྲས་སམ་ཡང་ན་བྱས་ཀྱང་རུང། །དེ་ཡིས་དེ་ནི་བདེ་བ་ཐོབ། །གྲིབ་མ་རྗེས་སུ་འབྲང་བ་བཞིན། །ཞེས་གསུངས་པ་ལྟར་ཀུན་སློང་བཟང་ངན་གྱི་འབྲས་བུ་མཐོང་ཆོས་སུ་དེ་འདྲ་བྱུང་བ་རེད། དེས་ན་དགེ་སྦྱོར་གྱི་འགོའི་ཀུན་སློང་ཙམ་མིན་པར་དུས་རྒྱུན་
དུའང་ཀུན་སློང་བཟང་པོ་བྱེད་པ་གལ་ཆེ། དེང་དུས་རང་རེའི་ལུས་བྡེའམ་ཞེས་ཁམས་འདྲི་བྱེད་པའི་ཚོད་དུ་ཇོ་བོ་ཆེན་པོས། སེམས་བཟང་པོ་བྱུང་ངམ་ཞེས་གསུངས་ཀྱིན་ཡོད་པ་རེད། རྗེ་བཙུན་ཙོང་ཁ་པ་ཆེན་པོས་ཀྱང། དཀར་ནག་ལས་

[080A]༄༅། །རྣམས་བསམ་པ་བཟང་ངན་ལགས། །བསམ་པ་བཟང་ན་ས་དང་ལམ་ཡང་བཟང། །བསམ་པ་དམན་ན་ས་དང་ལམ་ཡང་དམན། །ཐམས་ཅད་བསམ་པ་དག་ལ་རག་ལས་པས། །ཞེས་གསུངས། དེས་ན་ཀུན་སློང་
གི་ཁྱད་པར་གྱིས་དགེ་འབྲས་ཐོབ་ཚུལ་སྟོབས་ཆེ་ཆུང་གི་ཁྱད་པར་ཤིན་ཏུ་ཆེ་སྟེ། དཔེར་ན་མི་བཞིས་སྒྲོལ་མ་ཚར་གཅིག་མཉམ་དུ་བཏོན་ན། གཅིག་གིས་ཀུན་སློང་བྱང་ཆུབ་ཀྱི་སེམས་དང། གཅིག་གིས་ངེས་འབྱུང་དང། གཅིག་གིས་
འཇིག་རྟེན་ཕྱི་མ་དོན་གཉེར་ཙམ་དང། གཅིག་གིས་ཚེ་འདིར་ཚེ་རིང་བ་དང་ནད་མེད་པ་སོགས་ཀྱི་དོན་དུ་སྨོན་ཅིང་བཏོན་ན་ཚིག་འདོན་པ་མང་ཉུང་འདྲ་ཡང། འབྲས་བུ་ཐོབ་ཚུལ་ཤིན་ཏུ་མི་འདྲ་སྟེ། དང་པོ་དེ་སེམས་བསྐྱེད་ཀྱིས་
ཟིན་པས་རྫོགས་བྱང་གི་རྒྱུ་དང། རྒྱལ་སྲས་ཀྱི་སྤྱོད་པར་འགྱུར་ཞིང་ཐེག་པ་ཆེན་པོའི་ཆོས་སུ་སོང། གཞན་གསུམ་དེ་ལྟར་མི་འགྱུར། འོན་ཀྱང་གཉིས་པ་དེ་ངེས་འབྱུང་གིས་ཟིན་པས་ཐར་པའི་རྒྱུ་དང་འཁོར་བའི་གཉེན་པོ་སྐྱེས་བུ་
འབྲིང་གི་ཆོས་སུ་སོང། གཞན་གཉིས་པོ་དེ་ཐར་པའི་རྒྱུ་ཙམ་དུ་ཡང་མ་སོང་ཞིང་ཀུན་འབྱུང་རང་ག་བར་སོང། གསུམ་པ་དེ་ཐར་པ་དང་ཐམས་ཅད་མཁྱེན་པའི་རྒྱུར་མ་སོང་ཡང་ངན་འགྲོ་ལས་ལྡོག་པའི་ཐབས་དང་སྐྱེས་བུ་ཆུང་ངུའི་ཆོས་སུ་སོང་
བཞི་པ་དེ་ནི་ཚེ་འདི་པ་ཙམ་དུ་སོང་བས་ཆོས་སུ་ཡང་མ་སོང། འབྲས་བུ་ཡང་ཚེ་འདིར་རེ་བ་དེ་ཙམ་ལས་འབྱུང་དཀའ་སྟེ། དེ་ཡང་ཇོ་བོ་ལ། ཚེ་འདིའི་བདེ་སྐྱིད་དང་རྙེད་བཀུར་འདོད་ནས་ལས་བྱས་པ་རྣམས་ལ་འབྲས་བུ་ཅི་

[080B] འབྲས་བུ་དེ་ཁོ་ན་ཉིད་མཆི་གསུངས། ཚེ་ཕྱི་མ་ལ་ཅི་མཆིས་ཞུས་པས། དམྱལ་བ་མཆི། ཡི་དྭགས་མཆི། དུད་འགྲོ་མཆི་གསུངས་པ་ལྟར་རེད། དེས་ན་རང་རེ་གྲྭ་ས་བ་ཚོས་ཀྱང་ཚོགས་དང་ཆོས་
ར་འགྲིམས་པའི་ཚེ་ཀུན་སློང་བྱང་ཆུབ་ཀྱི་སེམས་ཀྱིས་ཟིན་ན་གོམ་པ་གང་འདོར་བ་ཚུན་ཆད་ཀྱང་གསེར་སྲང་འབུམ་གྱིས་མི་དོ་བའི་རྒྱལ་སྲས་ཀྱི་སྤྱོད་པར་འགྲོ། འགྱེད་དང་ཇ་ཐུག་སོགས་དང། ལས་སྣེའི་ངོ་སྲུང་ཙམ་ལ་བསམས་ནས་ཕྱིན་ན་གོང་དུ་ཇོ་བོས་
གསུངས་པ་ལྟར་དུ་འགྲོ། སྒོམ་མཁན་གྱི་སྒོམ་གནད་དུ་འགྲོ་མི་འགྲོ་ཡང་འདི་ལ་རག་ལས་ཏེ། ཇོ་བོའི་ཞལ་ནས་ཀྱང། ཁོ་བོའི་སྒོམ་པ་རིན་ཆེན་བླ་མ་བསྒོམ་སྐད། བསྒོམ་ཙ་ན་བསྒོམས་པས་དར་ཡུག་དང་ཇ་སིག་སོགས་མང་པོ་ཡོང་
སེམས་ན་ཇི་ཙམ་བསྒོམས་པ་སྡིག་པ་ཡིན། བསྒོམ་ཙ་ན་སྐྱེ་བའི་རྒྱ་མཚོ་མཐར་དབྱུང། བྱང་ཆུབ་མཆོག་གི་ས་བོན་གདབ་སེམས་ན་སེམས་པ་ཙམ་ཞིག་བྱས་པའི་བསོད་ནམས་ཀྱང་ནམ་མཁར་མི་ཤོང་གསུངས། དེས་ན་ཐོས་
བསམ་བསྒོམ་བསྒྲུབ་བསྙེན་བཀུར་མཆོད་སྦྱིན་སོགས་དགེ་བ་ཆེ་ཆུང་གང་ལ་ཡང་ཀུན་སློང་མ་བཅོས་ན་འདིས་ཐམས་ཅད་མེད་པར་བྱེད་པ་ཡིན། འདིར་ཡང་ཐོག་མར་ཀུན་སློང་ནན་ཏན་དུ་བཅོས་དགོས་ཤིང། དེ་ཡང་ཐེག་པ་ཆེན་པོའི་ཆོས་ཡིན་
པས་དགེ་སེམས་ཙམ་གྱིས་མི་ཆོག་པར་དགེ་སེམས་ཁྱད་པར་ཅན་བྱང་ཆུབ་སེམས་ཀྱིས་ཟིན་དགོས། བྱང་ཆུབ་ཀྱི་སེམས་བཅོས་མིན་རང་ཤུགས་ཀྱིས་ཡོད་ན་འདི་ལྟར་མི་དགོས་ཀྱང། བཅོས་མ་གསལ་འདེབས་བྱ་དགོས་ཚེ། མ་སེམས་ཅན་ཐམས་ཅད་ཀྱི་

[081A]༄༅། །དོན་དུ་ཞེས་ལམ་སེང་བརྗོད་ཀྱང་ཡིད་འགྱུར་མི་ཐེན་པས། ག་རེ་བདག་གིས་དལ་འབྱོར་ནས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བྱང་ཆུབ་ལམ་གྱི་རིམ་པའི་
ཁྲིད་བསྒོམ་པར་བྱའོ། །ཞེས་སོགས་ཁར་སེང་ཞུས་པ་ལྟར་དལ་འབྱོར་དོན་ཆེ་རྙེད་དཀའ་ནས་སེམས་བསྐྱེད་ཀྱི་བར་རིམ་བཞིན་གསལ་འདེབས་བྱས་ན་ཡིད་འགྱུར་ཐོན་པ་ཡོང། སྔོན་གྱི་དམ་པ་རྣམས་ཀྱིས་ཀུན་སློང་བཅོས་ཚུལ་རྒྱས་བསྡུས་སྣ་ཚོགས་
གསུངས་པ་འགའ་ཞིག་གིས་བློ་ལ་བཟུང་ནས་ཡིད་འགྱུར་ཅི་ཡང་མ་ཐོན་པར་འདོན་པ་ཁོ་ནས་ཆོག་པར་བྱེད་ཀྱང་ཀུན་སློང་སེམས་ལ་འཆོས་དགོས་ཀྱི་ཁ་ལ་འཆོས་པ་མིན་པས། ངག་ནས་བརྗོད་པ་ལྟར་གྱི་སེམས་དང་འདྲེས་པའི་ཡིད་འགྱུར་གང་ཐོན་བྱེད་དགོས་
དེ་ལྟར་ཀུན་སློང་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་བྱ་བ་སྟེ། ད་ལན་ལམ་རིམ་གསུམ་སྦྲགས་པ་ཡིན་པས་སྦྱོར་ཆོས་ལ་ཡང། སྐྱབས་ཡུལ་ཚོགས་ཞིང་སོགས་མི་འདྲ་བར་སོ་སོར་ཡོད་པས་མ་འཁྲུགས་པ་བྱ་དགོས། ད་ལྟ་
ཚོགས་སུ་ཕྱག་ལེན་ལྟར་ལྷོ་བརྒྱུད་ཀྱི་སྦྱོར་ཆོས་འཇུག་པ་བདེ་ཕྱིར་འདོན་པ་ཡིན་ཀྱང་རྒྱུན་གྱི་ཞལ་འདོན་མྱུར་ལམ་གྱི་སྦྱོར་ཆོས་སྟེང་ནས་མཛད་དགོས། སྐྱབས་འགྲོ་བྱ་བ་ལ་ཐོག་མར་སྐྱབས་ཡུལ་གསལ་འདེབས་དགོས་པས་མྱུར་ལམ་ལུགས་
ཀྱི་སྐྱབས་ཡུལ་ནི། མདུན་གྱི་ནམ་མཁར་ཧ་ཅང་མཐོ་ན་རྒོད་པ་དང། ཧ་ཅང་དམའ་ན་བྱིང་བ་སྐྱེ་བས། རན་པའི་མཚམས་སྨིན་མཚམས་ཀྱི་ཐད་དུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་ཤིན་ཏུ་ཆེ་བ་ཞིག་གསལ་གདབ། དེའི་སྟེང་དུ་དབུས་དང་

[081B] དེ་ཡང་ལམ་འབྲས་ཀྱི་རྟོགས་པ་ཐམས་ཅད་བླ་མ་ལ་བརྟེན་ནས་སྐྱེ་དགོས་
པས་ངོ་བོ་བླ་མར་བྱ་དགོས། རྣམ་པ་ཐུབ་དབང་དུ་བྱེད་པ་ནི་བསྟན་པའི་བདག་པོ་ཡིན་པས་ཆོས་ཀྱི་ཁུངས་སྟོན་པའི་ཆེད་དུ་ཡིན། ཕྱག་གཡས་ས་གནོན་གྱིས་ལྷའི་བུའི་བདུད་བཅོམ་པ་དང། ལྷུང་བཟེད་ནང་གི་བདུད་རྩི་དེ་ཡང་ན་བ་མེད་པ་སྨན་གྱི་
བདུད་རྩིས་ཕུང་པོའི་བདུད། འཆི་བ་མེད་པ་ཚེའི་བདུད་རྩིས་འཆི་བདག་གི་བདུད་དང། ཟག་པ་མེད་པ་ཡེ་ཤེས་ཀྱི་བདུད་རྩིས་ཉོན་མོངས་པའི་བདུད་འཇོམས་པ་མཚོན། དེ་ཡང་སྟོན་པ་རང་གི་ངོས་སྐལ་གྱི་བདུད་བཞི་བཅོམ་ཟིན་པ་དང། རང་ཅག་གི་བདུད་
བཞི་མྱུར་དུ་འཇོམས་པར་འགྱུར་བའི་དོན་དུ་བསམ་དགོས། སྟོན་པའི་ཐུགས་ཀར་ཡེ་ཤེས་སེམས་དཔའ་རྡོ་རྗེ་འཆང་དང། དེའི་ཐུགས་ཀར་ཏིང་ངེ་འཛིན་སེམས་དཔའ་ཧུའ ་ཡིག་སྔོན་པོ་སྟེ་འདིར་སྔགས་དང་འབྲེལ་བ་ཡིན་པས་སེམས་དཔའ་སུམ་བརྩེགས་གསལ་
གདབ་དགོས། འོ་ན་ལམ་རིམ་སྟོན་པའི་བླ་མ་མང་པོ་ཡོད་ན་གང་གསལ་འདེབས་སྙམ་ན་རང་རྒྱུད་ལ་ཕན་ཆེ་བའི་བླ་མ་དེ་གཙོ་བོར་བྱེད་དགོས། གཡས་ཀྱི་ཁྲི་ལ་རྗེ་བཙུན་བྱམས་པ། ཁྲི་ཆུང་གི་མཐའ་སྐོར་དུ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་བ་
གཡོན་གྱི་ཁྲི་ཆུང་ལ་རྗེ་བཙུན་འཇམ་དཔལ་དབྱངས་དང། གོང་བཞིན་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་བ། རྒྱབ་ཀྱི་ཁྲི་ཆུང་ལ་རྒྱལ་བ་རྡོ་རྗེ་འཆང་ལ། གོང་བཞིན་ཉམས་ལེན་བྱིན་རླབས་བརྒྱུད་ཀྱི་བླ་མས་བསྐོར་བ། མདུན་གྱི་ཁྲི་ཆུང་ལ་རང་གི་རྩ་བའི་

[082A]༄༅། །བླ་མ་དེ་ཉིད་ཞལ་མཇལ་དུས་ཀྱི་རྣམ་པ་ཅན་ལ། སྤྱན་ཞར་བ་ལྟ་བུའི་སྐྱོན་ཡོད་ན་སྐྱོན་དེ་གསལ་མི་གདབ། ཕྱག་གཡས་ཆོས་འཆད་དང། གཡོན་མཉམ་གཞག་གི་སྟེང་དུ་འཆི་མེད་བདུད་རྩིས་གང་བའི་ཚེ་ཡི་བུམ་པ་བསྣམས་
པ༑ དེ་གཉིས་ནི་ཟབ་མོ་སྟོང་ཉིད་ལ་མཉམ་པར་བཞག་བཞིན་དུ་ཆོས་སྟོན་པ་སྟེ་སངས་རྒྱས་ཉིད་ཡིན་པའི་བརྡ་དང། ཡང་ཆོས་འཆད་ཀྱིས་གདུལ་བྱ་ཐོས་པ་ལ་བསྐུལ་བ་དང། མཉམ་གཞག་གིས་ཐོས་དོན་སྒྲུབ་པ་ལ་བསྐུལ་བར་མཛད་པ་དང། ཡང་རྗེ་
བཙུན་ཙོང་ཁ་པ་ཆེན་པོས། སྐལ་ལྡན་ཐར་ལམ་སྒྲུབ་ལ་གཙོ་བོའི་གེགས། །སེམས་འཇོམས་རྨོངས་པ་ལུས་འཇོམས་གཤིན་རྗེ་ཡིན། ། ཞེས་གསུངས་པ་ལྟར་ཆོས་སྒྲུབ་པའི་བར་ཆད་ཀྱི་གཙོ་བོ་སེམས་འཇོམས་པར་བྱེད་པའི་རྨོངས་པ་དང། ལུས་
འཇོམས་པར་བྱེད་པ་འཆི་བདག་ཡིན་པས་དེ་གཉིས་ཀྱི་གཉེན་པོར་ཆོས་འཆད་ཀྱིས་ཆོས་སྟོན་པས་རྨོངས་པ་འཇོམས་པ་དང། ཚེ་བུམ་གྱི་འཆི་མེད་བདུད་རྩིས་འཆི་བདག་འཇོམས་པར་མཚོན། འདི་ལ་བརྟེན་ནས་ཞི་རྒྱས་དབང་དྲག་གི་ལས་ཚོགས་སྒྲུབ་པའི་
དམིགས་པའི་ཟབ་གནད་ཀྱང་མང་དུ་ཡོད། དེའི་མཐར་ཀློག་སློབ་པའི་དགེ་རྒན་ནས་བརྩམས་ཏེ་ཆོས་འབྲེལ་དངོས་ཐོབ་ཀྱི་བླ་མ་རྣམས་ཀྱིས་བསྐོར་བ། རང་རེ་ཁྱོད་ལ་བླ་མ་དུ་ཡོད་དྲིས་ན་ཕྲེང་བ་བཟུང་ནས་གཞི་ནས་གྲངས་བགྲང་དགོས་
པ་ཡོད། དངུལ་ཁུག་ནང་དུ་དངུལ་ཇི་འདྲ་ཡོད་བྱས་ན་བློ་ཐོག་ནས་བཤད་ཆོག་ཆོག་ཡོད་པ་དེ་ནི་ལམ་གྱི་རྩ་བ་ལ་དོན་ན་མི་བྱེད་པའི་རྟགས་ཡིན། བཞུགས་གདན་བླ་མ་ཞལ་བཞུགས་པ་རྣམས་ལ་འབོལ་གདན་དང། མ་བཞུགས་པ་རྣམས་

[082B] དེ་ལྟར་བླ་མ་ཁག་ལྔ་པོ་དེ་ལ་བླ་མ་སྡེ་ལྔ་ཟེར། དེའི་མཐར་སྔར་གྱི་ཁྲི་ཆེན་པོ་དེའི་སྟེང་ཡི་དམ་ནས་སྲུང་མའི་བར་གྱི་ཚོགས་ཞིང་རྣམས་ཀྱིས་བསྐོར་བ་སྟེ། དེ་ཡང་བླ་མ་སྡེ་ལྔའི་མཐར་ཡིད་མ་འགོད་ལུགས་བདག་གི་བླ་མ་རིན་པོ་ཆེའི་
གསུང་རྒྱུན་ཚེ་གླིང་ཡོངས་འཛིན་གྱི་ཕྱག་བཞེས་ནང་སྐོར་དུ་བླ་མེད། དེའི་ཕྱིར་རྣལ་འབྱོར་རྒྱུད། དེའི་ཕྱིར་སྤྱོད་རྒྱུད། དེའི་ཕྱིར་བྱ་རྒྱུད་བཅས་ཕྲེང་བཞི་མཛད། ཆུ་བཟང་རྗེ་ཡེ་ཤེས་རྒྱ་མཚོའི་ཕྱག་བཞེས་རྒྱུད་སྡེ་བཞི་ཕྱོགས་བཞིར་བགོས་ནས་མདུན་དུ་བླ་མེད་
གཡས་སུ་རྣལ་འབྱོར་རྒྱུད་སོགས་སྐོར་གཅིག་མཛད། ཆུ་བཟང་པར་མའི་ཚོགས་ཞིང་དུ་བླ་མེད་ལས་མི་གསལ་བ་ཡང་དེའི་གནད་ཀྱིས་ཡིན། གང་ལྟར་ཡི་དམ་གྱི་མཐར་སངས་རྒྱས་མཆོག་གི་སྤྲུལ་སྐུའི་རྣམ་པ་ཅན། དེ་ཡང་བསྐལ་བཟང་གི་སངས་རྒྱས་སྟོང་
དང༑ བདེ་གཤེགས་བརྒྱད། ལྟུང་བཤགས་ཀྱི་སངས་རྒྱས་སོ་ལྔ་སོགས་གཙོ་བོར་བྱེད་དགོས། དེ་ནི་སྤྱིར་སངས་རྒྱས་ལ་མཐའ་ཡས་ཀྱང་བསྐལ་བཟང་འདིའི་སངས་རྒྱས་རྣམས་རང་ལ་འབྲེལ་ཆེ་བ་དང། བདེ་གཤེགས་བདུན་གྱི་སྨོན་ལམ་ཤཱ་ཀྱའི་
བསྟན་པའི་མཐའ་འདིར་འགྲུབ་པར་གསུངས་པ་དང། ལྟུང་བཤགས་ཀྱི་སངས་རྒྱས་སོ་ལྔ་སྡིག་ལྟུང་སྦྱོང་བ་ལ་སྟོབས་ཆེ་བའི་གནད་ཀྱིས་ཡིན། དེའི་མཐར་ཉེ་སྲས་བརྒྱད་སོགས་བྱང་སེམས་རྣམས་ལྷའི་བུའི་རྣམ་པ། དེའི་མཐར་རང་རྒྱལ་བཅུ་གཉིས་སོགས་རང་རྒྱལ་
དེའི་མཐར་འཕགས་པའི་གནས་བརྟན་བཅུ་དྲུག་སོགས་ཉན་ཐོས་རྣམས་དགེ་སློང་གི་རྣམ་པ་ཅན་སྦྱངས་པའི་ཡོན་ཏན་ལ་གནས་པ། ཕྱག་ན་ལྷུང་བཟེད། འཁར་གསིལ། པུ་ཏི་སོགས་བསྣམས་པ། མི་འདྲ་བའི་ཁྱད་པར་རང་རྒྱལ་རྣམས་དབུ་ལ་གཙུག་

[083A]༄༅། །ཏོར་ཅུང་ཟད་ཡོད་པ་སོགས་མཚན་དཔེ་རྗེས་མཐུན་པ་དང་ལྡན་པ། ཉན་ཐོས་ཀྱི་མཐར་ཁཎྜ་ཀ་པཱ་ལ་དང། རབ་གཏུམ་མ་སོགས་དཔའ་བོ་དང་དཔའ་མོ་རྣམས་བདེ་མཆོག་ལས་གསུངས་པ་ལྟར་གྱིས་བསྐོར་བ་
དེའི་མཐར་སྐྱེས་བུ་གསུམ་གྱི་ཆོས་བདག་གིས་གཙོར་བྱས་པའི་འཇིག་རྟེན་ལས་འདས་པའི་ཆོས་སྐྱོང་རྣམས་ཀྱིས་བསྐོར་བ། དེའི་ཕྱོགས་བཞིར་རྒྱལ་ཆེན་བཞི་སྟེ། དེ་ཡང་ཁྲི་སྟེང་དུ་འགོད་པ་དང། ཁྲི་སྟེང་དུ་མི་འགོད་པར་འོག་ཏུ་སྤྲིན་འབུར་པོ་
རེའི་སྟེང་དུ་འགོད་པ་གསུང་རྒྱུན་གཉིས་ཡོད་པ་སྔ་མ་ནི་འཇིག་རྟེན་ལས་འདས་པ་དང། ཕྱི་མ་ནི་འཇིག་རྟེན་པའི་དབང་དུ་བྱས་པ་ཡིན། རྒྱལ་བཙན་སོགས་འཇིག་རྟེན་དྲེགས་པའི་ཚུལ་བཟུང་བ་རྣམས་འགོད་དུ་མི་རུང། སྔར་ཚེ་ཆོག་གླིང་བླ་མ་
ཡོངས་འཛིན་རིན་པོ་ཆེར་ཚོགས་ཞིང་ཞིག་གཟིགས་སུ་ཕུལ་བར། སྲུང་མའི་ནང་བཙན་ཞིག་བྲིས་ཡོད་པ་ལ་ཕྱག་མཛུབ་གཏད་ནས་འདིའི་ཚབ་ནོར་བུ་ཞིག་བྲིས་ན་ཨང། ཞེས་གསུངས་པ་རེད། སྐྱབས་ཡུལ་རྣམས་རང་རང་གི་མདུན་ན་ངོ་བོ་རྟོགས་
པའི་ཆོས་དཀོན་མཆོག་ཡིན་པ་ལ་རྣམ་པ་ལུང་གི་ཆོས་པུ་ཏིའི་རྣམ་པར་ཤར་བ་གདོང་དར་ཁྲ་ཆེ་མ་མེ་མདུན་རང་ལ་བསྟན་པ་གསལ་འདེབས། སྐྱབས་ཡུལ་ལ་ཀུན་འདུས་ནོར་བུའི་ལུགས་དང་མཐོ་བརྩེགས་སོགས་མང་དུ་གསུངས་ཀྱང་རང་ལུགས་
འདི་ལྟར་མཛད་པ་སྐྱབས་ཡུལ་དཀོན་མཆོག་གསུམ་ག་ཚང་བའི་དོན་དུ་ཡིན། དེ་དག་ཀྱང་སྐུ་ཐང་ལྟར་ལེབ་བཅར་མ་ཡིན་པ། ལྡེར་སྐུ་ལྟར་གདོས་བཅས་མ་ཡིན་པ་དྭངས་གསལ་འོད་ཀྱི་རང་བཞིན་ཅན་གྱི་འཇའ་ལུས། སྐུ་མངོན་སུམ་

[083B] འདུལ་བ་ལུང་ལས། མེ་ལུས་ཀྱི་དབྱིབས་སུ་འདུག་པ་ལྟ་བུ། མེ་ལྕེ་མར་གྱིས་གཏམས་པ་ལྟ་བུ། མར་མེ་གསེར་གྱི་སྣོད་དུ་བཞག་པ་ལྟ་བུ་ཞེས་དཔེ་གསུམ་གྱིས་བསྔགས་པའི་སྐུ། ཕན་ཚུན་ཆོས་ཀྱི་དྲི་བ་དྲིས་ལན་མཛད་
བཞིན་པ། རྒྱལ་པོའི་ཕོ་བྲང་གི་སྒོ་རྩར་རྒྱལ་སྲིད་ཀྱི་བྱ་བ་བསྒྲུབས་ཟིན་ནས་ཚུར་འོངས་པ་དང། སྒྲུབ་དགོས་ཕར་འགྲོ་བ་མང་པོ་རུ་འཛིངས་ཡོད་པ་ལྟར། འདིར་ཡང་སེམས་ཅན་གྱི་དོན་དུ་ཐུབ་དབང་ནས་རྒྱལ་ཆེན་བཞིའི་བར་སྤྲུལ་པའི་
རོལ་གར་སྣ་ཚོགས་ཕར་སྤྲོ་བ་དང། ཚུར་བསྡུ་བ་སོགས་མཛད་བཞིན་པ། སྐུའི་བ་སྤུའི་ཁུང་བུར་ཡང་སངས་རྒྱས་ཀྱི་ཞིང་གིས་གཏམས་པ་སོགས་རང་གི་བློས་གང་ལྕོགས་བསམ་དགོས། དེ་ལྟར་ཚོགས་ཞིང་རྣམས་ཀྱང་རང་ལ་ཐུགས་ཤིན་ཏུ་
དགྱེས་བཞིན་བཞུགས་པར་བསམ། འདི་ལ་རྗེ་སྒྲུབ་པ་ཁང་པ་དགེ་ལེགས་རྒྱ་མཚོས་འདི་ལྟར་གསུངས་ཏེ། སྤྱིར་རྒྱལ་བ་སྲས་བཅས་ཀྱིས་བྱ་དགོས་གསུངས་པ་རང་གིས་མི་བྱེད། མི་བྱ་གསུངས་པ་ཐམས་ཅད་བྱས་པས་རང་ལ་དགྱེས་པའི་སྐབས་མེད་ཀྱང། ད་ལམ་
དགྱེས་རྒྱུ་ཅུང་ཟད་ཡོད་དེ། དཔེར་ན་མ་ཞིག་ལ་བུ་གཤིས་ངན་བྱ་བ་མ་ཡིན་པ་ཤ་སྟག་བྱེད་མཁན་ཞིག་ཡོད་ན། དེས་སྐབས་ཤིག་བྱ་བ་ལེགས་པ་ལན་གཅིག་བྱས་ན་མ་དེ་གཞན་ལས་དགའ་བ་ལྟར། རང་རེས་ཀྱང་རྒྱུན་དུ་བྱ་བ་མ་རུངས་པ་ཤ་སྟག་བྱེད་པ་ལ་ད་
ལན་ལམ་རིམ་སྒོམ་ཁུལ་ལན་གཅིག་བྱེད་པ་འདི་ལ་རྒྱལ་པ་སྲས་བཅས་གཞན་ལས་ཐུགས་དགྱེས་པར་འགྱུར་གསུངས། འདོན་ཆར། དེས་ན་བདག་དང་མ་སེམས་ཅན་ཐམས་ཅད་ཐོག་མ་མེད་པ་ནས་ད་ལྟའི་བར་དུ་སྤྱིར་འཁོར་བ་དང། ཞེས་

[084A]༄༅། །པ་ནས་སྐྱབས་འགྲོའི་རྒྱུ་གསལ་གདབ་པ་སྟེ། སྐྱབས་འགྲོ་རྣམ་པར་དག་མི་དག་འདི་ལ་རག་ལས། དེ་འདྲའི་རྒྱུ་ནི་འཇིགས་པ་དང་དད་པ་གཉིས་ཏེ། སྔ་མ་ནི་འཁོར་བ་སྤྱི་དང་བྱེ་བྲག་གི་སྡུག་བསྔལ་དྲན་ནས་འཇིགས་པ་དང། ཕྱི་མ་
ནི་དེ་ལས་སྐྱོབ་པའི་ནུས་པ་དཀོན་མཆོག་ལ་ཡོད་པར་ཡིད་ཆེས་པ་གཉིས་ཡིན། ཐེག་ཆེན་ཐུན་མོང་མ་ཡིན་པའི་སྐྱབས་འགྲོ་ལ། དེའི་སྟེང་གཞན་སྡུག་བསྔལ་གྱིས་མནར་བ་ལ་སྙིང་བརྩེ་བ་སྟེ་རྒྱུ་གསུམ་ཡིན། འོན་ཀྱང་དེ་དག་རྒྱས་པར་འོག་གི་སྐྱབས་
འགྲོ་དངོས་གཞིའི་སྐབས་སུ་སྟོན་པར་བྱེད་དོ། །རང་གི་མཐའ་སྐོར་དུ་ཕ་མས་མཚོན་སེམས་ཅན་ཐམས་ཅད་ངོ་བོ་འགྲོ་བ་རང་རང་གི་སྡུག་བསྔལ་མྱོང་བཞིན་པ་ལ་རྣམ་པ་སྨྲ་ཤེས་དོན་གོ་མིའི་རྣམ་པ་ཅན་དུ་སྨུག་ཤིག་གེ་འཁོད་པ་གསལ་གདབ། སྐྱབས་
འགྲོ་འདོན་པའི་ཚེ་རང་གིས་བྱང་འདྲེན་བྱས་ནས་སེམས་ཅན་ཐམས་ཅད་ཀྱིས་ཀྱང་སྐྱབས་འགྲོ་བྱེད་པར་བསམ་དགོས། དེའང་ཚོགས་འདོན་ལྟ་བུར་སྐྱབས་འགྲོ་བཞི་སྐོར་སྤྲེལ་ནས་གསུངས་ཀྱང། ལམ་རིམ་ཁྲིད་དམིགས་སྐྱོང་སྐབས་དམིགས་
པ་འཆར་བདེ་ཁྱད་རེ་རེ་ནས་གྲངས་གསོག་དེ་ཡང། བླ་མ་ལ་སྐྱབས་སུ་མཆིའོ། །ཞེས་པའི་ཚེ་བླ་མ་སྡེ་ལྔ་ལ་དམིགས་ནས་སྐྱབས་སུ་འགྲོ་ཞིང་བདུད་རྩི་འབེབས་སྦྱང་བྱེད། དེ་ཡང་ཕྲེང་སྐོར་གཅིག་ལྟ་བུ་འདོན་ན་ལྔ་བཅུ་ཙམ་ལ་
མི་མཐུན་ཕྱོགས་སྦྱོང་བའི་དམིགས་པ་དང། ལྔ་བཅུ་ཙམ་ལ་མཐུན་ཕྱོགས་ཡོན་ཏན་རྒྱས་པའི་དམིགས་པ་བྱེད་དགོས། དེའི་དང་པོ་ནི་བདུད་རྩི་དཀར་པོ་ཤས་ཆེ་བའི་སྣ་ལྔ་འོད་ཟེར་དང་བཅས་པ་བབས་ནས་རང་གཞན་ཐམས་ཅད་ཀྱི་ལུས་

[084B] ཁྱད་པར་དུ་བླ་མའི་སྐུ་ལ་བསྡོས་པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུད་ཁུ་
དང་སོལ་ཁུའི་རྣམ་པར་ཕྱིར་ཐོན་པས་སངས་ཏེ་དག་པའི་མོས་པ་བྱེད། དེ་ནས་གཉིས་པ་མཐུན་ཕྱོགས་རྒྱས་པ་ནི་ངོ་བོ་བླ་མའི་སྐུ་གསུང་ཐུགས་ཀྱི་ཡོན་ཏན་རྣམས་རྣམ་པ་བདུད་རྩི་སེར་པོ་ཤས་ཆེ་བའི་སྣ་ལྔ་འོད་ཟེར་དང་བཅས་པ་བབས་ནས་རང་
གཞན་སེམས་ཅན་ཐམས་ཅད་ཀྱི་ཚེ་དང་བསོད་ནམས་ལུང་རྟོགས་ཀྱི་ཡོན་ཏན་སྤྱི་དང་ཁྱད་པར་བླ་མའི་སྐུ་གསུང་ཐུགས་ཀྱི་བྱིན་རླབས་ཐོབ་པར་བསམ། དེ་བཞིན་དུ་སངས་རྒྱས་ལ་སྐྱབས་སུ་མཆིའོ། །ཞེས་པའི་སྐབས་སྔགས་ལུགས་ཀྱི་རྒྱུད་སྡེ་བཞིའི་
ཡིད་མ་དང། མདོ་ལུགས་ཀྱི་མཆོག་གི་སྤྲུལ་སྐུའི་རྣམ་པ་ཅན་རྣམས་ལས་བདུད་རྩི་འབེབས་སྦྱང་བྱེད། སངས་རྒྱས་ལ་བརྟེན་པའི་སྡིག་པ་ནི། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པ། སྐུ་ལ་ལེགས་ཉེས་ཀྱི་
དཔྱས་གདགས་པ། གཏའ་མར་འཇོག་པ། ཟོང་གི་འདུ་ཤེས་ཀྱིས་ཉོ་ཚོང་བྱས་པ། ཐུགས་རྟེན་ངན་སེམས་ཀྱིས་བཤིགས་པ་སོགས་ཡིན། དེའི་དང་པོ་ནི་ལྷས་བྱིན་གྱིས་རྡོ་སྒྱོགས་འཕངས་ཏེ་སྐུ་ལས་ཁྲག་ཕྱུང་བ་ལྟ་བུ་ཡིན་
པས་རང་རེར་མི་འབྱུང་ཡང་གཞན་རྣམས་འབྱུང་སྟེ། ལེགས་ཉེས་ཀྱི་དཔྱས་བཏགས་པ་ནི་སྐུ་འདྲའི་བཟོ་དབྱིབས་ལ་སྐྱོན་བཏགས་པ་སྟེ། སྔར་རྣལ་འབྱོར་པ་ཆེན་པོས་ཇོ་བོ་ལ་འཇམ་དབྱངས་ཀྱི་སྐུ་ཞིག་གཟིགས་སུ་ཕུལ་ནས་

[085A]༄༅། །འདི་ལེགས་ཉེས་ཇི་འདྲ་ལེགས་ན་རོང་པ་མགར་དགེ་བས་བྱིན་པའི་གསེར་ཞོ་བཞི་སྦྱིན་ནས་ལེན་པ་ལགས་ཞུས་པས། ཇོ་བོའི་ཞལ་ནས་རྗེ་བཙུན་འཇམ་པའི་དབྱངས་ཀྱི་སྐུ་ལ་མི་ལེགས་པ་མེད། ལྷ་བཟོ་
ནི་འབྲིང་གསུངས་པ་ལྟར་ལྷ་བཟོ་ལེགས་ཉེས་བརྗོད་པ་ལས་སྐུ་ལ་སྐྱོན་འདོགས་མི་རུང། གཏའ་མར་འཇོག་པ་དང། ཉོ་ཚོང་བྱེད་པ་ཤིན་ཏུ་མང་བ་མཐོང་ཆོས་ལྟར་རེད། དེ་འདྲར་ཤིན་ཏུ་འཛེམ་དགོས། རྒྱས་པའི་སྐབས་སྟོབས་བཅུ། མི་
འཇིགས་པ་བཞི། མ་འདྲེས་པ་བཅོ་བརྒྱད་སོགས་བདུད་རྩིའི་རྣམ་པར་བབས་པའི་མོས་པ་བྱེད་པ་ལས་གཞན་རྣམས་སྔར་དང་འདྲ། ཆོས་ལ་སྐྱབས་སུ་མཆིའོ། །ཞེས་པའི་སྐྱབས་སུ་མཆིའོ། །ཞེས་པའི་སྐབས་ངོ་བོ་རྟོགས་པའི་ཆོས་ལ་རྣམ་པ་པུ་ཏི་རྣམས་ལས་བདུད་
རྩི་འབེབས་སྦྱང་བྱེད་ཅིང། ཆོས་ལ་བརྟེན་པའི་སྡིག་པ་ནི། དམ་པའི་ཆོས་སྤངས་པ། གསུང་རབ་ཟོང་དུ་བྱས་པ། གསུང་རབ་ལ་མ་གུས་པ། གསུང་རབ་ཀྱི་བླུས་ཟོས་པ་སོགས་ཡིན། འདི་དག་ནི་རང་རེ་ལ་ཤིན་ཏུ་འབྱུང་ཉེ་ཞིང་ཉེས་
པའང་ཤིན་ཏུ་ལྕི། དང་པོ་ཆོས་སྤོང་བ་ནི། ཐེག་ཆེན་རྒྱུ་མཚན་དུ་བྱས་ནས་ཐེག་དམན་ལ་སྨོད་པ་དང། ཐེག་དམན་རྒྱུ་མཚན་ཏུ་བྱས་ནས་ཐེག་ཆེན་ལ་སྨོད་པ། དེ་བཞིན་དུ་མདོ་དང་སྔགས། རྒྱུད་སྡེ་བཞི། ས་དགེ། ཀར་རྙིང་སོགས་རང་རང་
གི་གྲུབ་མཐའ་རྒྱུ་མཚན་དུ་བྱས་ནས་གཞན་ལ་སྨོད་པ་མཐའ་དག་ཡིན། དེ་བཞིན་དུ་དཔེ་ཆ་དང་ཡི་གེ་ལ་འགོམ་ཡུག་སོགས་གང་བྱུང་བྱེད་པ་མཐའ་དག་ཆོས་སྤོང་གི་ལས་ཡིན། འགའ་ཞིག་གིས་ཡི་གེ་གདན་འོག་ཏུ་འཇུག་པ་སོགས་ལས་ངན་

[085B] ཆོས་སྤོང་གི་ལས་ནི་ཉེས་པ་ཤིན་ཏུ་ལྕི་བ་ཏིང་ངེ་འཛིན་གྱི་རྒྱལ་པོ་སོགས་སུ་གསུངས་པ་སྔོན་དུ་རྒྱས་པར་ཞུས་པ་ལྟར་ཡིན། གསུང་རབ་ཟོད་དུ་བྱས་པ་ནི་ནོར་གྱི་འདུ་ཤེས་བཞག་ནས་ཉོ་ཚོད་བྱེད་པ་དང། མ་གུས་པ་ནི་ས་སྒྲེ་བོར་
བཞག་པ་སྟེ་ས་རྗེན་ལ་བཞག་པ། སོ་དྲེག་བྱུགས་པ། མཆིལ་མ་བསྐུས་ཏེ་ལྡེབ་བསྒྱུར་བྱེད་པ། ཆོས་ཀྱི་གསེབ་དང་པུ་ཏིའི་སྟེང་དུ་དངོས་པོ་འཇིག་པ་སོགས་ཀྱང་ཉེས་པ་ཤིན་ཏུ་ལྕི། ཇོ་བོ་མངའ་རིས་སུ་བྱོན་པ་ན་སྔགས་པ་ཞིག་ཁོང་ལ་ཆོས་མི་
ཉན་པ་ལ་ཡིག་མཁན་ཞིག་སོ་དྲེག་གིས་ཆོས་ལ་བསྐུས་པ་གཟིགས་པས་ཇོ་བོས་མ་བཟོད་ནས་ཨ་ཙ་མ་མི་རུང་མི་རུང་གསུངས་པས་སྔགས་པ་དེ་དད་ནས་ཆོས་ཏན་པར་གསུངས། རང་རེ་རྒྱུན་པར་དཔེ་ཆ་དང་མཉམ་འགྲོགས་བྱེད་པ་རྣམས་ཉེས་པ་
འདི་དག་གིས་ཐུམ་ནས་ཡོད་ཉེན་ཆེ་བས་གཟབ་དགོས། བླུས་ཟོས་པ་ནི་གསུངས་རབ་ཚོང་བའི་རིན་ལོངས་སྤྱད་པ་སྟེ། འདི་ཡང་ཤིན་ཏུ་ལྕི་བ་ནི། སྔར་དབོན་སྟོན་སྐྱེར་སྒང་པ་ཞེས་པ་ཤངས་པ་རིན་ཆེན་རྣམ་བདུན་གྱི་ལྔ་པ་སྤན་རས་
གཟིགས་ཀྱི་གྲུབ་ཐོབ་ཆེན་པོ་དེས་སྦྱིན་བདག་ཁྱིམ་པ་ཞིག་གུད་ནས་འབུམ་ཞིག་ཡོད་པ་བཙོངས། དེའི་སྡིག་བཤགས་སུ་སྐྱེར་སྒང་པ་སོགས་བཞི་གྲྭ་ཞིག་གདན་དྲངས། དེ་ཉིན་ཁོང་རྣམས་ཀྱི་གསོལ་ཆས་འབུམ་གྱི་རིན་ཐོག་
ནས་ཕུལ་བས། དེ་ནུབ་སྐྱེར་སྒང་པ་ལ་སྙུན་གཞི་ཤིན་ཏུ་དྲག་པོ་བྱུང། ཏིང་ངེ་འཛིན་གྱི་དད་ནས་གཟིགས་པས་ཨ་དཀར་པོ་ཞིག་སྐུ་ལུས་ཀྱི་ནང་དུ་ཕར་ཐལ་ཚུར་ཐལ་དུ་རྒྱུག་པས་གཟེར་དྲག་པོ་ལངས་པ་གཟིགས། ཡི་དམ་ལ་གསོལ་བ་

[086A]༄༅། །བཏབ་པས་སྤྱན་རས་གཟིགས་བྱོན་ནས། ཁྱོད་རྣམས་ཀྱིས་གསུང་རབ་ཀྱི་བླུས་ཟོས་པ་དེ་ཤིན་ཏུ་ནས་མ་ལེགས། ཁྱོད་སྡིག་སྒྲིབ་སྲབ་པས་ཚེ་འདི་ལ་སྨིན་པ་ཡིན། ཁོང་གཞན་རྣམས་འགྲོ་ས་དམྱལ་བ་མིན་པ་མེད། ད་ཁྱོད་ཀྱིས་
སྡིག་བཤགས་སུ་གསེར་བྲིས་ཀྱི་འབུམ་ཞིག་བཞེངས། བྲུལ་གཏོར་གསུངས་ནས་འདི་མང་དུ་གཏོང་དགོས་གསུངས། སྐྱེར་སྒང་པས་དེ་བཞིན་དུ་མཛད་པས་སྙུན་ལས་གྲོལ་བ་རེད། རྒྱས་པའི་དམིགས་པའི་སྐབས་ཆོས་འགོག་ལམ་ལ་སོགས་པ་བདུད་
རྩིའི་རྣམ་པར་བབས་པའི་མོས་པ་བྱེད་དགོས། དགེ་འདུན་ལ་སྐྱབས་སུ་མཆིའོ། །ཞེས་པའི་ཚེ་མདོ་ལུགས་ཀྱི་དགེ་འདུན་ཉན་རང་བྱང་སེམས་གསུམ་དང། སྔགས་ཀྱི་དགེ་འདུན་མཁའ་འགྲོ་ཆོས་སྐྱོང་རྣམས་ལས་བདུད་རྩི་འབེབས་སྦྱང་བྱེད། དགེ་
འདུན་ལ་བརྟེན་པའི་སྡིག་སྒྲིབ་ནི། དགེ་འདུན་གྱི་དབྱེན་བྱེད་པ། དཀོར་འཕྲོག་པ། སྐུར་བ་བཏབ་པ། སྲུང་མ་རྣམས་ཀྱི་དུས་གཏོར་ཆག་པ་སོགས་ཡིན། དགེ་འདུན་ལ་བརྟེན་པའི་སྡིག་སྒྲིབ་འདི་དག་ནི་སྟོབས་བཞིས་བཤགས་ཀྱང་རྣམ་སྨིན་ཅུང་ཟད་
མ་མྱོང་བར་མི་འདག་པར་ཆོས་སྨྲ་བ་མེ་ཏོག་ཟླ་མཛེས་ཀྱི་ལོ་རྒྱུས་ལྟར་ཡིན་པས། ཆོས་དང་སངས་རྒྱས་ལ་བརྟེན་པའི་སྡིག་པ་ལས་ཀྱང་ཐུ་ཚབས་ཆེ་བ་ཡོད། ཡུལ་དུ་དགེ་འདུན་མང་ཞིང་རང་རེ་དགེ་འདུན་དང་མཉམ་འགྲོགས་བྱེད་དགོས་པས་
འབྱུང་ཡང་ཤིན་ཏུ་ཉེ་བས་གཟབ་དགོས། དེ་ཡང་དགེ་འདུན་འཁོར་ལོའི་དབྱེན་ནི་སངས་རྒྱས་ཞལ་བཞུགས་དུས་ལས་དེང་སྐབས་མི་འབྱུང་ཡང། དེ་དང་ཆ་འདྲ་བའི་དགེ་འདུན་སྡེ་དཀྲུགས་བྱེད་པ་ཤིན་ཏུ་མང། འཕགས་པའི་དགེ་འདུན་ནི་སྟོང་ཉིད་མངོན་སུམ་དུ་

[086B] སོ་སྐྱེ་ཡིན་ན་དགེ་འདུན་རྣམ་དག་བཞི་སྡེ་གཅིག་ལ་དགེ་འདུན་དུ་འཇོག་དེས་ན་སོ་སྐྱེ་ཡིན་ཀྱང་དགེ་འདུན་བཞི་བཞིར་ཚན་པ་གཉིས་སུ་བཅད་ནས་ཐུགས་མི་མཐུན་པ་སྟེ་དབྱེ་བའི་ཕྲ་མ་བྱས་ན་སྡེ་
དཀྲུགས་སུ་འགྱུར། སྡེ་དཀྲུགས་བྱས་ན་རང་ཉིད་ལྟ་ཅི་དེའི་ཕྱོགས་ཕན་ཚུན་དུ་གཏོགས་ཚད་ངན་སོང་དུ་ལག་སྦྲེལ་ནས་འགྲོ། སྔར་བཀའ་གདམས་པའི་དགེ་བཤེས་གསལ་ཤེས་ཟེར་བ་ཞིག་སྡེ་འཁྲུགས་བྱས་ནས་ཤི་བས་དགེ་བཤེས་སྟོན་པའི་ཞལ་ནས། ངའི་གསལ་
ཤེས་ལོ་གསུམ་གྱི་གོང་དུ་ཤི་ན་སྡེ་སྣོད་གསུམ་པ་ཞིག་ཤི་བ་ཡིན་པ་ལ། ལོ་གསུམ་གྱིས་ཤི་བ་འཕྱིས་གསུངས། ཁོའི་རྟོད་ཕུར་དགོན་པ་དེས་བྱས་ཞེས་གསུངས་ཤིང་གསལ་ཤེས་ད་ལྟ་ཡང་དམྱལ་བ་ན་ཡོད་པར་ལམ་རིམ་འཆད་པའི་བླ་མ་རྣམས་ཀྱི་གསུང་རྒྱུན་
རྩིས་སྤྲོད་ལྟ་བུ་མཛད། ས་ཕྱོགས་དེ་ཡང་སྡིག་པའི་མེས་ཚིག་ནས་གཞན་ཞིག་དེར་སྒྲུབ་པ་ལོ་བཅུ་གཉིས་བྱས་ཀྱང་རྟོགས་པ་མི་སྐྱེ་བར་གསུངས། རང་ཅག་གཞན་དང་ལར་རྒྱ་ཨང་ཞིག་ཡིན་ཟེར་ནས་ང་ཚོ་དང་ཁྱོད་ཚོ་ཞེས་དགེ་འདུན་གྱི་སྡེ་རིས་སུ་བཅད་ནས་
ཆགས་སྡང་བྱེད་པ་འདི་སྡེ་དཀྲུགས་ཀྱི་རྩ་བ་འཛུག་པ་ཡིན་ནམ་སྙམ། དགེ་འདུན་ཐུགས་མ་མཐུན་ན་ཀློག་པ་ཐོས་བསམ་དང། སྤོང་བ་བསམ་གཏན་མི་འཕེལ་བས་བསྟན་པ་ཉམས་པའི་སྐྱོན་ཆེ་ཤོས་ཡིན། དེས་ན་མདོ་ལས། དགེ་འདུན་མཐུན་པ་བདེ་
བ་སྟེ། །མཐུན་པ་རྣམས་ཀྱི་དཀའ་ཐུབ་བདེ། །ཞེས་གསུངས་པ་ལྟར་དགེ་འདུན་རྣམས་ཐུགས་མཐུན་པ་གཙོ་བོར་མཛད་དགོས་གསུངས། དགེ་འདུན་གྱི་དཀོར་འཕྲོག་པ་ནི། གཏོང་སྒོ་བཅག་པ་དང། དགེ་འདུན་ལ་འབབ་ངེས་ཀྱི་ཁྲལ་མི་འབུལ་བ་དང། སྤྱི་རྫས་

[087A]༄༅། །དགེ་འདུན་གྱིས་མ་གནང་བར་ལོངས་སྤྱད་པ་སོགས་ཡིན། འདི་དག་སྤྱི་གཉེར་སོགས་ལ་འབྱུང་ཉེ་ཞིང། སྦྱིན་བདག་གི་སྣེ་ཤན་གྲྭ་པ་འགའ་ཞིག་གིས་ཀྱང་སྦྱིན་བདག་ལ་ཤ་ཚ་ཡིན་ཁུལ་གྱིས་འདི་ཙམ་མི་དགོས་ཞེས་འཕྲི་བ་
ཡོད་དེ། མར་གྲི་གཞོགས་གཅིག་ཙམ་འཕྲིས་ཀྱང་ཞལ་དུ་འདུ་བའི་སྒོ་འཕྲོག་པ་རེད། ཞལ་དུ་འདུ་བའི་སྒོ་འཕྲོག་པ་ནི་དམྱལ་བ་མནར་མེད་ཀྱི་རྒྱུ་དང། གཞན་དག་ནི་ཉི་ཚེ་བའི་རྒྱུར་འགྱུར། དེ་ནི་འཕགས་པ་དགེ་འདུན་འཚོའི་གཏམ་རྒྱུད་ལས་འབྱུང་བ་ལྟ་བུ་སྟེ་
འཕགས་པ་དགེ་འདུན་འཚོ་ཀླུ་ཡུལ་ནས་ཚུར་ཕེབས་པས་རྒྱ་མཚོའི་འགྲམ་ན་ཐག་པ་ལྟ་བུའི་སེམས་ཅན་དམྱལ་བ་དང། ཕྲུ་བ་ལྟ་བུའི་སེམས་ཅན་དམྱལ་བ་དང། དེ་བཞིན་དུ། ཕྱགས་མ་ལྟ་བུ་དང། གཏུན་ལྟ་བུ་དང། ཀ་བ་ལྟ་བུ་དང། རྩིག་པ་ལྟ་བུ་དང། ཆུ་རྒྱུས་སྦྲེལ་བ་ལྟ་
བུའི་སེམས་ཅན་དམྱལ་བ་སོགས་དབྱིབས་དེ་དང་དེ་ལྟ་བུ་ལ་ཉམ་ཐག་པའི་སྨྲེ་སྔགས་འདོན་པའི་ཉི་ཚེ་བའི་དམྱལ་བ་དག་གཟིགས་ནས། དེ་དག་ལས་གང་གི་རྣམ་སྨིན་ཡིན་ཞེས་སངས་རྒྱས་ལ་དྲི་བ་ཞུས་པར། ཐག་པ་དང། ཕྱགས་མ་ལྟ་བུའི་སེམས་ཅན་
དམྱལ་བ་ནི་སྔོན་སངས་རྒྱས་འོད་སྲུང་གི་བསྟན་པའི་དུས་དགེ་འདུན་གྱི་སྤྱི་རྫས་ཐག་པ་དང། ཕྱགས་མ་གང་ཟག་གིས་མ་གནང་བཞིན་དུ་ལོངས་སྤྱད་པའི་རྣམ་སྨིན་དང། ཕྲུ་བ་ལྟ་བུ་ནི། འབངས་ཤིག་སྨན་བསྐོལ་བ་ན་དགེ་སློང་རྣམས་ཀྱིས་མི་སྙན་པར་སྨྲས་
པས་དེ་ཁྲོས་ནས་ཕྲུ་བ་བཅག་པའི་འབྲས་བུ་དང། གཏུན་ལྟ་བུ་ནི། དགེ་ཚུལ་དམ་བཞག་པར་བསྐོས་པ་ལ་དགེ་སློང་ཞིག་གིས་འབྲུ་མར་གྱི་ཚིག་མ་རྡུངས་ཤིག་བྱས་པ་ལ། དེ་བྲེལ་བས་ཅུང་ཟད་ནས་འབུལ་ལོ་སྨྲས་པས། དགེ་སློང་ཁྲོས་ནས། ཁོ་

[087B] ཀ་བ་དང་རྩིག་པ་ལྟ་བུ་ནི། དགེ་འདུན་གྱི་གཙུག་ལག་ཁང་ལ་མཆིལ་སྣབས་ཀྱིས་མ་རུངས་པར་བྱས་པའི་འབྲས་བུ་དང། ཆུ་
རྒྱུས་ཀྱིས་སྦྲེལ་བ་ལྟ་བུ་སྟེ་སྐེད་པ་ཤིན་ཏུ་ཕྲ་བ་ནི། ཞལ་ཏ་བ་ཞིག་གིས་དགེ་འདུན་གྱི་གཏོང་སྒོ་དབྱར་དུས་ཀྱི་ཐོག་ནས་སྟོན་དུས་ཀྱི་གཏོང་སྒོར་འཕྲི་བ་ལྟ་བུ་གཏོང་སྒོ་ཉག་ཕྲ་བར་བྱས་པའི་རྣམ་སྨིན་དུ་གསུངས་པ་ལྟར། དེས་ན་དགེ་འདུན་གྱི་ཚོགས་ཤིང་ལྟ་
བུ་ནས་མ་གནང་བར་ཡོག་ཤིང་ཙམ་ལོངས་སྤྱད་ཀྱང་ཉི་ཚེ་བའི་དམྱལ་བར་ངེས་པར་དུ་སྐྱེ། དགེ་འདུན་ལ་སྐུར་བ་འདེབས་པ་ནི། དངོས་དང་ལྐོག་ཅི་རིགས་པར་མིང་ངན་ནས་བརྗོད་པ་སོགས་ཚིག་རྩུབ་མོས་སྐུར་བ་འདེབས་པ་ཡིན། བྲམ་ཟེ་ཤེད་བུ་སེར་སྐྱ་ཞེས་བྱ་
བས་སངས་རྒྱས་འོད་སྲུང་གི་དགེ་འདུན་རྣམས་ལ་ཚིག་རྩུབ་ཀྱིས་སྐུར་བ་བཏབས་པས། ཆུ་སྲིན་ཉའི་རིགས་ཅན་དུ་སྐྱེས་པའི་ལོ་རྒྱུས་ལྟར་རེད། དེ་མདོར་བསྡུས་ཞུ་ན། སྔོན་འཕགས་ཡུལ་གྱི་ཆུ་ཀླུང་ཡིད་འོང་ལྡན་ལ་ཉ་པ་ལྔ་བརྒྱས་ཉ་རྒྱ་བཅུག་ནས་ཉ་དང་རུས་
སྦལ་སོགས་འཛིན་པར། ལན་ཅིག་ཉ་རྒྱར་ཆུ་སྲིན་ཉའི་རིགས་བོངས་ རྩྭ་ཤིང་འཐུ་བ་དང། ལམ་དུ་འཁོད་པ་སོགས་མི་བརྒྱ་སྟོང་དུ་མ་རོགས་སུ་སྦྲན་ནས་འཐེན་
ཏེ་སྐམ་ལ་ཕྱུང་བ་ན། དེ་ལ་མགོ་བཅོ་བརྒྱད་དང། མིག་སུམ་ཅུ་རྩ་དྲུག་ཡོད་པ་མཐོང་བས། དེར་སྲོག་ཆགས་བརྒྱ་སྟོང་དུ་མ་དང། མུ་སྟེགས་སྟོན་པ་དྲུག་སོགས་ལྟད་མོ་ལ་འདུས་སོ། །སངས་རྒྱས་ནི་གཟིགས་པ་དུས་ལས་མི་ཡོལ་བས་ལས་

[088A]༄༅། །ཀྱི་རྒྱུ་བ་ལུང་བསྟན་ཕྱིར་དགེ་སློང་གི་དགེ་འདུན་མང་པོས་བསྐོར་ནས་གཤེགས་པ་ན། མ་དད་པ་དག་ནི། དགེ་སྦྱོང་གོའུ་ཏམ་ལྟད་མོ་དང་བྲལ་ལོ་ཞེས་ཟེར་ན་འདིར་འོངས་སོ་ཟེར་རོ། །དད་པ་དག་ནི། སངས་རྒྱས་ལྟད་མོ་དང་
བྲལ་ཡང་འདི་ལས་བརྩམས་ཏེ་སྐྱེ་བོའི་ཚོགས་ལ་ངོ་མཚར་རྨད་དུ་བྱུང་བའི་ཆོས་སྟོན་པར་བཞེད་དོ། །ཞེས་ཟེར། དེ་ནས་སྟོན་པ་འཁོར་གྱི་དབུས་སུ་གདན་བཤམས་པ་ལ་བཞུགས་ནས། ཆུ་སྲིན་ཉའི་རིཌ་ཅན་གྱིས་སྔོན་གྱི་སྐྱེ་བ་དྲན་ཅིང་སྨྲ་ཤེས་པར་བྱིན་གྱིས་
བརླབས་ནས་དེ་ལ། ཁྱོད་ཤེད་བུ་སེར་སྐྱ་ཡིན་ནམ་གསུངས་པ། དེས་བདག་སེར་སྐྱ་ལགས་སོ། །ཁྱོད་ལུས་ངག་ཡིད་ཀྱི་ཉེས་པར་སྤྱད་པའི་རྣམ་སྨིན་མྱོང་ངམ། མྱོང་ངོ། །ཁྱོད་ཀྱི་མི་དགེ་བའི་བཤེས་གཉེན་སུ་ཡིན། བདག་གི་མ་ལགས་སོ། །དེ་གར་
སྐྱེས༑ དམྱལ་བར་སྐྱེས་སོ། །ཁྱོད་གང་དུ་སྐྱེས། དུད་འགྲོར་སྐྱེས་སོ། །འདི་ནས་ཤི་ནས་གང་དུ་སྐྱེ། དམྱལ་བར་སྐྱེའོ། །ཞེས་ཟེར་ནས་ངུས་སོ། །དེ་ནས་འཁོར་དེ་དག་མཆོག་ཏུ་ངོ་མཚར་སྐྱེས་ནས་སྔོན་གྱི་སྐྱེ་བ་དྲན་ཅིང་མིའི་སྐད་དུ་སྨྲ་བ་འདི་སུ་
ཡིན་ཀུན་དགའ་བོ་བསྐུལ་ནས་ཞུར་བཅུག་པས། སྟོན་པས་འདི་ནི་སྔོན་སངས་རྒྱས་འོད་སྲུང་གི་དུས། རྒྱལ་པོ་ཀྲྀ་ཀྲིས་རྒྱལ་སྲིད་བྱེད་པ་ན། ཡུལ་གཞན་ནས་བྲམ་ཟེ་རྒོལ་བ་དག་བྱུང་བ་ན། བྲམ་ཟེ་སེར་སྐྱ་ཞི་བ་ཞེས་བྱ་བས་གཞན་གྱི་སྨྲ་བ་ཚར་
བཅད་པས། རྒྱལ་པོས་རི་བྲགས་ཤིག་དེ་ལ་རྒོལ་བའི་ལོངས་སྤྱོད་དུ་བྱིན་ནོ། །དེ་ལ་བུ་རལ་པ་སེར་སྐྱ་ཡོད་པ་ཞིག་བཙས་པས་མིང་ཤེད་བུ་སེར་སྐྱ་ཞེས་བཏགས་སོ། །དེས་ཡི་གེ་སོགས་ལ་སྦྱངས་པས་མཁས་པར་གྱུར་ཏེ་གཞན་གྱི་སྨྲ་བ་ཚར་གཅོད་ནུས་པར་

[088B] །དེའི་ཕ་ཤི་བསམས་རྒོལ་བའི་ལོངས་སྤྱོད་གཞན་གྱིས་འཕྲོག་ཏུ་དོགས་ནས་བུ་ལ་སྨྲས་པ། ཁྱོད་ཀྱིས་སྨྲ་བ་ཐམས་ཅད་ཚར་གཅོད་ནུས་སམ། འོད་སྲུང་གི་དགེ་སྦྱོང་རྣམས་མ་གཏོགས་ནུས་སོ། །དེ་དག་ཀྱང་ཚར་ཆོད་ཅིག་ དེ་མ་ལ་གུས་པས་སོང་བ་དང། དགེ་
སློང་ཞིག་དང་ཕྲད་ནས་དེས་ཚིགས་བཅད་གཅིག་གི་དོན་དྲིས་པ་ན། ལན་གྱི་སྤོབས་པ་དང་བྲལ་ནས་དད་དེ་ཁྱིམ་དུ་སོང་བ་དང། མས་སྨྲས་པ། དགེ་སྦྱོང་དེ་རྣམས་ཚར་བཅད་དམ། ཡུམ་གཟུ་བོ་ཡོད་ན་བདག་དེང་ཉིད་དུ་ཚར་བཅད་དོ། །བུ་དེ་ལྟ་ན་སངས་
རྒྱས་ཀྱི་བཀའ་ལྷོགས་ཤིག་ཁྱིམ་པ་ལ་མི་སྟོན་ནོ། །རབ་ཏུ་བྱུང་ལ་མཁས་པར་གྱུར་ནས་ཕྱིར་བོབས་ཤིག་ཅེས་མས་ནན་གྱིས་བསྐུལ་བས་དེ་རབ་ཏུ་བྱུང་ནས་སྡེ་སྣོད་གསུམ་ལ་མཁས་པར་གྱུར་ཏོ། །ཡང་མས་དགེ་སྦྱོང་དག་ཚར་བཅད་དམ། ཡུམ་བདག་ནི་
ལུང་ཙམ་དང་ལྡན་ལ། དེ་དག་ནི་ལུང་དང་རྟོགས་པ་ལྡན་པས་ཚར་གཅོད་མི་ནུས་སོ། །བུ་ཁྱོད་ཀྱིས་ཆོས་ཇི་ཙམ་པ་བསྟན་ནས་རྒོལ་བ་ན་ཚིག་གིས་མཚོན་ཐོབ་ཅིག་དེ་དག་ནི་ཉེས་པས་འཇིགས་ནས་ཅང་མི་སྨྲ་བར་འདུག་པས་སྐྱེ་བོ་རྣམས་ཀྱིས་ཚར་བཅད་དོ་སྙམ་
དུ་སེམས་པར་འགྱུར་རོ། །ཞེས་སྨྲས་པས། སེར་སྐྱས་དེ་བཞིན་དུ་བྱས་པས་དགེ་སློང་རྣམས་ཀྱིས་རྒོལ་བ་ན། དེ་མི་བཟོད་པ་ཆེར་སྐྱེས་ཏེ་གླང་པོ་ཆེའི་མགོ་ཅན་ཁྱོད་ཀྱིས་ཆོས་སམ་ཆོས་མ་ཡིན་པ་ཅི་ཤེས་ཞེས་དང། དེ་བཞིན་དུ་རྟའི་མགོ་ཅན་དང། རྔ་མོ་དང། བོང་བུ་
དང༑ བ་ལང། སྤྲེའུ་དང། སེང་གེ་དང། སྟག་གི་མགོ་ཅན་སོགས་བཅོ་བརྒྱད་སྨྲས་པས་དེའི་ཉེས་པས་འདིར་ཆུ་སྲིན་ཉའི་རིགས་མགོ་བཅོ་བརྒྱད་པར་སྐྱེས་སོ། །ཞེས་ལུང་བསྟན་པའི་ལོ་རྒྱུས་གསུངས། སོ་སྐྱེའི་དགེ་འདུན་ལའང་བརྙས་པ་མི་རུང་སྟེ་དཔེར་ན། གྲྭ་པ་འབར་

[089A]༄༅། །གོག་འདི་ཚོས་ཞེས་པ་ལྟ་བུ་བརྗོད་ན་སོ་སྐྱེ་དགེ་འདུན་བཞི་གྲྭ་འཕགས་པའི་དགེ་འདུན་དང་ཁྱད་མེད་པ་གོང་དུ་ཞུས་པ་ལྟར་ཡིན་ན་བྱམས་འཇམ་དབྱངས་ལ་དེ་ལྟར་ལབ་པ་དང་ཁྱད་པར་ཅི་ཡོད། ད་ལྟ་རང་དང་ཁ་མཉམ་ལག་མཉམ་དུ་ཡོད་པའི་དགེ་
འདུན་འདི་རྣམས་ལ་མནངས་ཆུང་བྱས་ནས། ངག་ནས་དགེ་འདུན་ལ་སྐྱབས་སུ་མཆིའོ། །ཞེས་བརྗོད་ཀྱང་རྒྱབ་འགལ་དུ་འགྱུར། བདག་གི་བླ་མ་རིན་པོ་ཆེས་གྲྭ་པ་རྣམས་གཡས་གྲལ་གཡོན་གྲལ་དུ་བཞུགས་པའི་ཚེ་ཕན་ཚུན་གཅིག་གིས་གཅིག་ལ་སྐྱབས་ཡུལ་དུ་འཛིན་
དགོས་ཀྱི། དེ་ལྟར་མིན་པར་ཡར་བལྟས་ནས་གྲལ་གྱི་དབུའི་བླ་རྒན་འདི་ནི་ཆེ་གེ་མོ་ཞེས་བྱ་བ་སེར་སྣ་ཤིན་ཏུ་ཆེ་བ་ཞིག་ཡོད་པ་དེ་ཡིན། དེའི་འོག་མ་འདི་དེ་ལས་ཀྱང་གདུག་པ་ཁོང་ཁྲོ་ཤིན་ཏུ་ཆེ་བ་ཆེ་གེ་མོ་བྱ་བ་ཡིན་སོགས་དགེ་འདུན་ཚང་མར་འདི་དེ་དང་དེ་ཡིན་སྙམ་དུ་
རྒྱུད་ཚོད་ལོན་མདོག་བྱས་ནས་འདིའི་ནང་ན་ཨ་ཕོ་ང་རང་ལས་དྲག་པ་མི་འདུག་སྙམ་པ་བྱས་ན་དགེ་འདུན་ལ་སྐྱབས་སུ་མཆིའོ་ཞེས་པ་ཕྱོགས་བཅུའི་དགེ་འདུན་ཐམས་ཅད་ལ་ཡིན་གྱི་ཕྱོགས་རེ་བ་ལ་མིན་ཀྱང། འདི་ལྟར་ན་འདི་དང་འདི་མ་གཏོགས་པའི་དགེ་འདུན་
ཞེས་སྐྱབས་འགྲོའི་ཚིག་གསར་རྩོམ་དགོས་པར་འགྱུར་རོ། །དེས་ན་རྗེ་དཀོན་མཆོག་ཡན་ལག་གིས། གྲོགས་བཟང་འཕགས་པའི་དགེ་འདུན་མཐོང་བའི་ཚེ། །ལམ་གྲོགས་བཟང་པོའི་སྐྱེལ་མ་དྲན་པ་བྱུང། །ཞེས་གསུངས་པ་ལྟར་སྐྱེ་འཕགས་ཀྱི་དགེ་འདུན་གང་
མཇལ་ཡང་འཇིགས་སར་སྐྱེལ་མ་འཕྲད་པ་ལྟ་བུའི་སྐྱབས་རྙེད་པའི་འདུ་ཤེས་བྱེད་དགོས་གསུངས། མཐུན་ཕྱོགས་རྒྱས་པའི་སྐབས། བྱང་སེམས་རྣམས་ཀྱི་བྱང་ཆུབ་ཀྱི་སེམས་སྤྱོད་པ་ཕྱིན་དྲུག་དང་བཅས་པ་དང། ཉན་རང་གི་སྦྱངས་པའི་ཡོན་ཏན་བཅུ་གཉིས། ལྷག་པའི་

[089B] དཔའ་བོ་མཁའ་འགྲོའི་བདེ་སྟོང་གི་ཡེ་ཤེས། སྲུང་མ་རྣམས་ཀྱི་ལས་བཞིའི་འཕྲིན་ལས་སོགས་བདུད་རྩིའི་རྣམ་པར་བབས་པར་མོས། སྐྱབས་འགྲོ་གྲངས་གསོག་རྒྱས་པར་བྱེད་སྐབས་མདོར་བསྟན། རྒྱས་བཤད། དོན་བསྡུའི་ཚུལ་དུ་བདུད་རྩི་འབེབས་
སྦྱང་བྱེད་པ་སྟེ། དེ་ཡང་དང་པོ་བླ་མ་སྡེ་ལྔ་ཆར་ལས་མཉམ་དུ་བྱེད་པ་མདོར་བསྟན་དང། དེ་ནས་སྡེ་ལྔ་སོ་སོར་དམིགས་ཏེ་བདུད་རྩི་འབེབས་སྦྱང་སོ་སོར་བྱེད་པ་རྒྱས་བཤད་དང། ཡང་ཐུན་མོང་དུ་བྱེད་པ་དོན་བསྡུ་སྟེ་དེ་རེ་རེ་ལ་ཕྲེང་སྐོར་རེ་ལྟ་བུ་བྱེད་ན་ཕྲེང་སྐོར་བདུན་
དུ་འགྱུར། འོག་མ་རྣམས་ལ་ཡང་དེའི་རིགས་འགྲེ་ཞིང་སངས་རྒྱས་ལ་རྒྱུད་སྡེ་བཞི་དང། མདོ་ལུགས་བཅས་ལྔ། ཆོས་ལ་ཉན་ཐོས། རང་རྒྱལ། ཐེག་ཆེན་ཐུན་མོང་བ། རྒྱུད་སྡེ་འོག་མ་བྱ་སྤྱོད་རྣལ་འབྱོར། གོང་མ་བླ་མེད་བཅས་ལྔ། དགེ་འདུན་ལ་བྱང་སེམས། ཉན་
རང༑ དཔའ་བོ་མཁའ་འགྲོ། ཆོས་སྲུང་བཅས་ལྔ་ལ་གོང་བཞིན་སྦྱོར། དཔེར་མི་གསལ་ཡང་མཚམས་འདིར། བླ་མ་ཡི་དམ་དཀོན་མཆོག་གསུམ་ལ་སྐྱབས་སུ་མཆིའོ། །ཞེས་སོགས་བདུད་རྩི་འབེབས་སྦྱང་དང་བཅས་གསུང་བའི་ཕྱག་ལེན་ཡོད། བདུད་
རྩི་འབེབས་སྦྱང་བྱེད་པ་སྔགས་ལུགས་དང། འོད་ཟེར་འབེབས་སྦྱང་བྱེད་པ་མདོ་ལུགས་ཀྱི་ཁྱད་པར་དུ་གསུངས། བདུད་རྩི་འབེབས་སྦྱང་འོད་ཀྱི་སྦུ་གུའི་ནང་ནས་བྱེད་པ་དང། འོད་ཟེར་ལ་འཁྲིལ་ནས་འབེབས་པ། དྲག་ཆར་ལྟར་འབེབས་པ་དང་གསུམ་ཡོད་
དེ་ནས་སངས་རྒྱས་ཆོས་ཚོགས་མའི་སྐབས་སྐྱབས་འགྲོ་གོང་ལྟར་ལ། བདག་གིས་སྦྱིན་སོགས་སེམས་བསྐྱེད་དེ་བདག་གི་སྦྱིན་པ་སོགས་གཏོང་བ་ལས་བྱུང་བ་དང། ཚུལ་ཁྲིམས་སོགས་བསྲུང་བ་ལས་བྱུང་བ་དང། བཟོད་པ་སོགས་བསྒོམ་པ་ལས་བྱུང་བའི་

[090A]༄༅། །དགེ་རྩ་འདི་དག་གི་མཐུ་ལ་བརྟེན་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་པ་ཡིན། འདི་དག་གི་དམིགས་རྣམ་རྒྱས་པར་རྗེས་སུ་འབྱུང་བས་འདིར་ཞུ་མ་དགོས། སྐྱབས་འགྲོ་ནི་རྒྱལ་པོའི་མངའ་འོག་ཏུ་འཛུལ་བ་ལྟ་བུ་
དང༑ སེམས་བསྐྱེད་ནི་རྒྱལ་པོ་ལ་དཔྱ་ཁྲལ་འབུལ་བ་ལྟ་བུ་ཡིན། མཚམས་འདིར་སེམས་བསྐྱེད་འབྲས་བུ་ལ་མ་བྱེད་ཀྱི་དམིགས་པ་བྱེད་དགོས་པས་དེའི་ཚུལ་ནི། བླ་མ་ཐུབ་པའི་དབང་པོ་ལས་རང་འདྲ་གཉིས་པ་ཆད་ནས་རང་ལ་ཐིམ་པས་རང་ཉིད་ཐུབ་པའི་དབང་པོའི་ངོ་བོར་སངས་རྒྱས། རང་
ལས་ཐུབ་དབང་དཔག་ཏུ་མེད་པ་སྤྲོས་སེམས་ཅན་རྣམས་ལ་ཐིམ། སེམས་ཅན་ཐམས་ཅད་ཐུབ་པའི་དབང་པོའི་ངོ་བོར་སངས་རྒྱས། བདག་གིས་སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་པར་བྱའོ་སྙམ་དུ་སེམས་བསྐྱེད་པའི་དོན་དེ་འགྲུབ་སོང་སྙམ་པའི་དགའ་བ་བསྒོམ། དེ་ནི་སེམས་
བསྐྱེད་འབྲས་བུ་ལམ་བྱེད་དེ་སྔགས་ཀྱི་དཀྱིལ་འཁོར་རྒྱལ་མཆོག་དང་རྣམ་པ་མཐུན་ཞིང་ཕན་ཡོན་འདྲ། གཞན་དུ་འཁོར་བ་དོང་སྤྲུགས་དང། རིགས་དྲུག་གནས་སྦྱོང་སོགས་གསུངས་པའི་དོན་ཡང་འདི་ལ་ཚང་བའི་ཟབ་གནད་ཁྱད་པར་ཅན་ཡིན། དེ་ནས་ཚད་མེད་བཞི་བསྒོམ་པ་ལ། བདག་
གིས་སེམས་ཅན་རྣམས་དེ་ལྟར་བཀོད་པའི་མོས་པ་བྱས་པ་ཙམ་མ་གཏོགས་དངོས་སུ་དེ་ལྟར་གྱུར་མ་ཐུབ་པ་འདི་གང་གིས་ལན་ན། རང་ཕྱོགས་ལ་ཆགས་པ་དང། གཞན་ཕྱོགས་ལ་སྡང་བ་འདིས་ལན་པས། དེས་ན་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་ན་
ཅི་མ་རུང་སྙམ་པ་སོགས་ཚད་མེད་ལ་འཇུག་ཚད་མེད་བཞིའི་དམིགས་རྣམ་ནི་རྗེས་སུ་འབྱུང་ཞིང། ཆོ་གའི་ཚིག་ཟིན་ཚད་མེད་བཞི་རེ་རེ་ལའང་ཚད་མེད་བཞི་ལྡན་དུ་བྱེད་པ་སྟེ། དེ་ཡང་ཅི་མ་རུང་སྙམ་པ་ནི་སོ་སོའི་འདུན་པ་ཚད་མེད། གྱུར་ཅིག་སྙམ་པ་སོ་སོའི་སྨོན་པ་ཚད་མེད། བདག་གིས་

[090B] དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་པ་ནི་སོ་སོའི་གསོལ་འདེབས་ཚད་མེད་ཡིན་ཞེས་གསུང་རྒྱུན་དུ་ཡོད། དེ་ནས་ཁྱད་པར་མ་སེམས་ཅན་ཐམས་ཅད་སོགས་ཁྱད་པར་གྱི་སེམས་བསྐྱེད་དེ། འདི་དང་གོང་
གི་ཚད་མེད་བཞི་སོགས་སེམས་གསར་དུ་བསྐྱེད་པ་མ་ཡིན་ཀྱང་སེམས་བསྐྱེད་ཀྱི་ནུས་པ་གོང་འཕེལ་དུ་གཏོང་བའི་མན་ངག་ཡིན། དེ་ཡང་བཏང་སྙོམས་ནི། ཕམ་འཐབས་པའི་བུ་ལྟར་སེམས་ཅན་ཐམས་ཅད་ཆགས་སྡང་དང་བྲལ་བའི་བཏང་སྙོམས་ཆེན་པོ་ལ་འགོད་ཕྱིར་བདག་གིས་
སངས་རྒྱས་ཐོབ་པར་བྱའོ་སྙམ་པ་དང། དེ་བཞིན་དུ་ཚ་དམྱལ་བ་རྣམས་བསིལ་བའི་བདེ་བ་ལ་འགོད་པ་ནས་ཐམས་ཅད་རྫོགས་བྱང་གི་བདེ་བ་ལ་འགོད་པའི་བར་གྱི་ཕྱིར་བདག་གིས་སངས་རྒྱས་ཐོབ་པར་བྱའོ་སྙམ་པ་དང། དམྱལ་བའི་སྡུག་བསྔལ་ནས་ཤེས་སྒྲིབ་ཕྲ་མོའི་བར་བྲལ་
བར་བྱ་བའི་ཕྱིར་བདག་གིས་སངས་རྒྱས་ཐོབ་པར་བྱའོ་སྙམ་པ་སྟེ་སེམས་བསྐྱེ་ཇེ་རྒྱས་སུ་བཏང་བ་ཡིན། འདི་དག་རེ་རེའི་ནང་དུ་ཡང་སྐྱེས་བུ་གསུམ་གྱི་ལམ་ཆ་ཚང་ཚུལ་ཡོད། འོ་ན་འདིར་སྐྱེས་བུ་ཆུང་ངུའི་ལམ་ལ་བློ་མ་སྦྱངས་པའི་སྔོན་དུ་སེམས་
བསྐྱེད་སོགས་འབྱུང་བ་ཅི་ཡིན་སྙམ་ན། འདིར་སྐྱེས་བུ་ཆུང་འབྲིང་གི་ལམ་ལ་བློ་སྦྱོང་བ་ཡང་རང་མཚན་པ་མིན་པར་ཐེག་པ་ཆེན་པོའི་སེམས་བསྐྱེད་ཀྱི་རྟེན་དུ་སྦྱོང་བ་ཡིན་པས། དང་པོ་ནས་སེམས་དེའི་རྩིས་ཟིན་དགོས་པ་དཔེར་ན་ལ་རྩེར་འགྲོ་འདོད་ཀྱི་བསམ་པས་ལ་
གཤམ་ནས་གོམ་པ་འདོར་བ་དང། བྲིས་སྐུ་བཞེང་དུས་ཐོག་མར་ཚངས་ཐིག་སོགས་བཏབ་སྟེ་ཆ་ཚད་ངེས་པར་བྱེད་པ་བཞིན་ནོ། །མྱུར་བ་གཉིས་ཀྱི་དང་པོ་ནི་ཕར་ཕྱིན་ཐེག་པ་ལས་ཆེས་མྱུར་བ་ཚེ་གཅིག་ལ་འཚང་རྒྱ་བ་དང། མྱུར་བ་གཉིས་པ་ནི་དེ་ལས་ཀྱང་ཆེས་མྱུར་བ་སྙིགས་

[091A]༄༅། །དུས་ཀྱི་ཚེ་ཐུང་གཅིག་ལ་འཚང་རྒྱ་བ་སྟེ། སྔ་མ་ནི་རྒྱུད་སྡེ་འོག་མ་གསུམ་དང། ཕྱི་མ་ནི་བླ་མེད་ཀྱི་མྱུར་ཁྱད་ཡིན། ཡང་མྱུར་བ་དང་པོ་ནི་སྔགས་བླ་མེད་ལ་བརྟེན་ནས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་སྟེ་
ས་དགེ་རྙིང་གསུམ་སོགས་གྲུབ་མཐའ་སྤྱིའི་བླ་མེད་ཀྱི་ཁྱད་ཆོས་དང། མྱུར་བ་ཕྱི་མ་ནི། དེ་ལས་ཀྱང་མྱུར་བ་དགའ་ལྡན་སྙན་བརྒྱུད་ཀྱི་མན་ངག་ལྟར་བླ་མའི་རྣལ་འབྱོར་ལམ་གྱི་སྲོག་ཏུ་བྱས། ཡི་དམ་གསང་བདེ་འཇིགས་གསུམ་ཡ་མ་
བྲལ་བར་ཉམས་སུ་བླངས་ན་མི་ལོ་བཅུ་གཉིས་ཙམ་ལ་འཚང་རྒྱ་བ་ལ་བྱེད། ཉམས་ལེན་བྱེད་མཁན་ཁོ་ནས་ཕུང་བ་མ་གཏོགས། རྒྱལ་བ་ཙོང་ཁ་པའི་བཀའ་སྲོལ་སྙན་བརྒྱུད་འདི་ལ་སྔོན་གྱི་རྗེ་བཙུན་མིད་ལ་དང། རྒྱལ་བ་རྒོད་ཚང་པ་ལྟ་བུའི་དཀའ་སྤྱད་
ནུས་ན་འཚང་རྒྱ་བ་ལ་ལོ་གསུམ་ལས་མི་འགོར་ཞེས་དྲུང་པ་རྟ་ཕུག་པའི་གསུང་རྒྱུན་དུ་ཡོད། དེའི་ཤེས་བྱེད་ཀྱང། དབེན་ས་ཡབ་སྲས་སོགས་དགེ་ལྡན་བཀའ་བརྒྱུད་གོང་མ་རྣམས་དཀའ་སྤྱད་སྙིང་རུས་མི་དགོས་པར་ཚེ་གཅིག་ལ་སངས་རྒྱས་ཀྱི་སར་
གཤེགས་པ་མང་དུ་བྱུང་བ་ལྟར་རེད། དེ་རྣམས་ནི་མྱུར་ལམ་ལུགས་ཀྱི་སྐྱབས་སེམས་བྱ་ཚུལ་ཡིན་ལ། ཞལ་ལུང་དབུས་བརྒྱུད་ཀྱི་ལུགས་འདིར་ཚོགས་ཞིང་ལས་སྐྱབས་ཡུལ་ལོགས་སུ་གསལ་འདེབས་ལུགས་མ་གསུངས་ཤིང། ལྷོ་བརྒྱུད་ཀྱི་
ལུགས་འདིར་ཚོགས་ཞིང་ལས་ལོགས་སུ་སྐྱབས་ཡུལ་སྔ་མ་དང་མི་འདྲ་བ་ཞིག་གསུངས་ཏེ་སྙན་བརྒྱུད་ཀྱི་གསུང་རྒྱུན་མི་འདྲ་བ་ཞིག་ཡིན་པར་ངེས། དེ་ཇི་ལྟར་གསལ་འདེབས་ཚུལ་ནི། རང་གི་མདུན་དུ་ས་ནས་ཡར་སྐྱེས་པ་ལྟ་བུའི་འཇའ་སྤྲིན་ཡིད་དུ་

[091B] དེའི་གཡས་གཡོན་སྐུ་དཔུང་གི་ཐད་དུ་པདྨའི་མགོ་ལྕོག་རེའི་སྟེང་དུ་བྱམས་འཇམ་དབྱངས། དེ་གཉིས་སོ་སོའི་སྐུ་རྒྱབ་ན་ཟབ་རྒྱས་བརྒྱུད་པའི་
བླ་མ་རྣམས་གཅིག་རྒྱབ་ཏུ་གཅིག་ཨ་ལོང་བསྐོར་བ་ལྟར་ཐུབ་དབང་ལ་བསྐོར་བའི་ཚུལ་དུ་བཞུགས་པའི་བརྒྱུད་པ་གཉིས་ཀྱི་བླ་མ་རྗེས་མ་གཉིས་གྲལ་མཚེས་སུ་འགྲོ། དེ་དག་ཀྱང་རེ་རེ་བཞིན་པདྨའི་མགོ་ལྕོག་གི་སྟེང་དུ་བཞུགས་པར་མོས་དགོས། ཐུབ་
དབང་གི་མདུན་ཅུང་ཟད་དམའ་བར་ཆོས་འབྲེལ་དངོས་ཐོབ་ཀྱི་བླ་མ། ཉམས་ལེན་བྱིན་རླབས་བརྒྱུད་གསལ་འདེབས་མི་དགོས། སྟེང་གི་ནམ་མཁར་འཇའ་སྤྲིན་གྱི་གསེབ་དང། བླ་མ་རྣམས་ཀྱི་གཡས་གཡོན་ནས་སངས་རྒྱས་རྣམས། དེ་འོག་བྱང་
སེམས། ཉན་རང། དེ་འོག་ཆོས་སྐྱོང་དང། ཆོས་འབྲེལ་དངོས་ཐོབ་ཀྱི་བླ་མའི་འོག་པདྨའི་མགོ་ལྕོག་སྣ་ཚོགས་པདྨའི་རྣམ་པ་གསུམ་ཡོད་པའི་དབུས་མར་ཉི་གདན་གྱི་སྟེང་དུ་སྐྱེས་བུ་ཆེན་པོའི་ཆོས་བདག་མྱུར་མཛད་ཡེ་ཤེས་ཀྱི་མགོན་པོ། གཡས་
མར་པད་ཟླའི་སྟེང་སྐྱེས་བུ་འབྲིང་གི་ཆོས་བདག་རྣམ་སྲས། གཡོན་མར་ཉི་གདན་གྱི་སྟེང་སྐྱེས་བུ་ཆུང་ངུའི་ཆོས་བདག་ལས་གཤིན་བཅས། དེ་གསུམ་ལ་སྐྱེས་བུ་གསུམ་གྱི་ཆོས་བདག་ཏུ་འཇོག་པའི་རྒྱུ་མཚན་ནི། མྱུར་མཛད་ཡེ་ཤེས་ཀྱི་མགོན་པོ་རྒྱལ་ཀུན་
སྙིང་རྗེའི་རང་གཟུགས་སྤྱན་རས་གཟིགས་དངོས་ཡིན་པས་འདི་ཉིད་ཆོས་སྐྱོང་དུ་བསྟེན་ན་སྐྱེས་བུ་ཆེན་པོའི་སྐབས་བྱམས་སྙིང་རྗེ་སྐྱེ་མྱུར་བ་ལ་གནད་ཆེ། འབྲིང་གི་སྐབས་བསླབ་པ་གསུམ་དང། ལྷག་པར་ཚུལ་ཁྲིམས་ཀྱི་བསླབ་པ་གཙོ་བོར་ཉམས་སུ་

[092A]༄༅། །ལེན་དགོས་ཤིང། རྒྱལ་ཆེན་རྣམ་ཐོས་སྲས་ཀྱིས་སྡེ་སྣོད་གསུམ་ལས་འདུལ་བ་དང། བསླབ་པ་གསུམ་ལས་ཚུལ་ཁྲིམས་ཀྱི་བསླབ་པ་སྲུང་བར་སྟོན་པའི་སྤྱན་སྔར་ཞལ་གྱིས་བཞེས་པས་འདི་ཉིད་ཆོས་སྐྱོང་དུ་བསྟེན་ན་
དེ་ལྟ་བུའི་ལམ་རྒྱུད་ལ་སྐྱེ་བ་ལ་གནད་ཆེ། ཆོས་རྒྱལ་གཤིན་རྗེ་ནི་སྐྱེ་འགྲོ་ཀུན་ལ་མི་རྟག་པ་སྟོན་ཅིང་དགེ་སྡིག་གི་སྟང་འཛིན་ལས་འབྲས་ཀྱི་རྣམ་དབྱེ་སྟོན་པ་པོ་ཡིན་པས་འདི་ཉིད་ཆོས་སྐྱོང་དུ་བསྟེན་ན་མི་རྟག་ལས་འབྲས་སོགས་སྐྱེས་བུ་ཆུང་ངུའི་
རྟོགས་པ་རང་རྒྱུད་ལ་སྐྱེ་སླ་བའི་དགོས་པ་ཡོད། ཆོས་སྐྱོང་ལམ་གྱི་འགྲོས་དང་མཐུན་པ་སྦྱར་ཚུལ་དེ་ལྟར་ཡིན་ཅིང། ཤིན་ཏུ་མྱུར་བར་སངས་རྒྱ་བ་ལ་བླ་མ་ཡི་དམ་སོགས་ཀྱང་ལམ་གྱི་འགྲོས་དང་མཐུན་པ་བྱ་ཚུལ་རྗེ་བཙུན་འཇམ་དབྱངས་ཀྱིས་ཙོང་ཁ་
པ་ཆེན་པོ་ལ་གསུངས་པའི་ཟབ་གསང་མཐའ་ཡས་པ་ཡོད་ཀྱང་འདིར་བརྗོད་དུ་མི་རུང། གོང་གི་གཡས་གཡོན་གྱི་ཆོས་སྐྱོང་རྣམས་དང། སྐྱེས་བུ་གསུམ་གྱི་ཆོས་བདག་འདི་རྣམས་གོང་འོག་ཐད་ཀར་ཁེལ་བ་བྱ་དགོས། སྐྱབས་འགྲོའི་དམིགས་
རྣམ་སྔར་བསྟན་པ་དང། འོག་ནས་ཀྱང་འབྱུང་ཞིང། བླ་མ་དང་དཀོན་མཆོག་རིན་པོ་ཆེ་ཞེས་པ་ནས། མཛད་དུ་གསོལ་ཞེས་པའི་བར་ནི་སྐྱབས་གསོལ་ཞེས་དཔལ་ལྡན་ས་སྐྱ་པའི་མན་ངག་འདིར་སྦྱོར་བར་མཛད་པར་གསུངས་སོ།། །།
   ༈    དཔལ་ལྡན་འཕགས་པ་ཀླུ་སྒྲུབ་ཀྱི་གསུང་ལས། གང་ཞིག་གསེར་སྣོད་རིན་ཆེན་སྤྲས་པ་ཡིས། །ངན་སྐྱུག་འཕྱག་པར་བགྱིད་པ་དེ་བས་ཀྱང། །གང་ཞིག་མི་རུ་སྐྱེས་ནས་སྡིག་པའི་ལས། །བགྱིད་པ་དེ་ནི་ཆེས་

[092B] །ཞེས་ལུང་དྲངས་ཏེ་ཀུན་སློང་འཆོས་པ་མདོར་བསྡུས་ཤིག་གསུངས་ནས། ཀུན་སློང་དང་ཀུན་སྤྱོད་ལེགས་པར་གསལ་བཏབ་ནས་གསན་པར་ཞུ། གསན་བྱའི་ཆོས་ནི། སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པའི། ཞེས་
སོགས་ས་བཅད་འདྲེན་པའི་བར་སྔར་ལྟར་ལ། བཞི་པ་གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པ་ལ་གཉིས་ཡོད་པས། དང་པོ་བཤེས་གཉེན་བསྟེན་ཚུལ་གྱི་སྦྱོར་བ་ལ་སྦྱོར་བའི་ཆོས་དྲུག་ལས། མྱུར་ལམ་དམར་ཁྲིད་སྐབས་སྦྱོར་ཆོས་
དྲུག་ཀ་སྔོན་དུ་འབྱུང་བ་ལྟར་ཞུ་ན། གསུམ་ཁ་སང་ཞུས་ཟིན་ཅིང། སྦྱོར་བའི་ཆོས་བཞི་པ་ཚོགས་ཞིང་གསལ་གདབ་པ་ལ། རྗེ་ཙོང་ཁ་པ་ཆེན་པོས། མཉན་ན་ཚིག་མི་ཟིན། བསམས་ན་དོན་མི་གོ་བསྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་
ཆུང་བའི་དུས་སུ་ཞིང་གི་མཐུ་ལ་བརྟེན་པ་མན་ངག་ཡིན་གསུངས་པ་ལྟར། རང་རེ་རྣམས་ལས་ཀྱི་སྒྲིབ་པ་འཐུག་པོས་ནོན་པས་ཐོས་པ་བྱས་ཀྱང་ཚིག་མི་ཟིན། བསམས་ཀྱང་དོན་ཇི་བཞིན་མི་གོ་བསྒོམས་ཀྱང་རྟོགས་པ་རྒྱུད་ལ་མི་སྐྱེ་བར་འུ་
ཐུག་པའི་སྐབས་འདིར་ཞིང་ཁྱད་པར་ཅན་ལ་གསོལ་བ་འདེབས་ཤིང་ཚོགས་བསགས་སྒྲིབ་སྦྱང་བྱས་ན་མྱུར་དུ་གནད་དུ་འགྲོ་བ་ཡིན། དེ་ཡང་རྗེ་བཙུན་འཇམ་དཔལ་དབྱངས་ལ་ཙོང་ཁ་པ་ཆེན་པོས། རྟོགས་པ་མྱུར་དུ་རྒྱུད་ལ་སྐྱེ་བའི་ཐབས་
གང་ལ་འབད་དགོས་ཞུས་པར། བླ་མ་ཡི་དམ་དབྱེར་མེད་དུ་བྱས་ནས་གསོལ་བ་འདེབས་པ་དང། ཚོགས་བསགས་སྒྲིབ་སྦྱང་ལ་འབད་པ་དང། ཉེར་ལེན་གྱི་རྒྱུ་དམིགས་རྣམ་སྐྱོང་བ་གསུམ་སྒྲིལ་ལ་འབད་དགོས་པར་གསུངས་པ་ལྟར། ཚོགས་

[093A]༄༅། །གསོག་སྒྲིབ་སྦྱང་གིས་རྒྱུད་སྨིན་པ་དང། གསོལ་བ་བཏབ་པས་བྱིན་རླབས་ཞུགས་པ་མེད་པར་དམིགས་རྣམ་སྐྱོང་བ་ལ་བརྩོན་ཁུལ་བྱས་ཀྱང་རྟོགས་པ་སྐྱེ་བ་ལ་ཤིན་ཏུ་བུལ་ཞིང། རྒྱུད་སྨིན་ན་དཀའ་ཚེགས་ལ་མི་
ལྟོས་པར་རྟོགས་པ་སྐྱེ་མྱུར་བ་སྐྱོན་སྨིན་པ་རྣག་སྨིན་པ་རྡོལ་སླ་བ་ལྟ་བུ་དང། ཡོན་ཏན་སྨིན་པ་ཤིང་ཐོག་སྨིན་ན་རང་ཤུགས་ཀྱིས་ས་ལ་ལྟུང་ཞིང་ལོངས་སྤྱོད་དུ་རུང་བ་ལྟ་བུ་ཡིན། རྗེ་ཙོང་ཁ་པ་ཆེན་པོས་ཀྱང་རང་ཅག་ལ་གདམས་པའི་ཕྱིར་
འོལ་དགའ་ཆོས་ལུང་དུ་ཕྱག་དང་མནྜལ་སོགས་བསགས་སྦྱང་རླབས་པོ་ཆེ་མཛད་པ་ན་འཕགས་པ་ཡབ་སྲས་ལྔ་ཞལ་གཟིགས་ཏེ། དེའི་ནང་གི་སངས་རྒྱས་བསྐྱངས་ཀྱིས་འགྲེལ་པ་བུདྡྷ་པཱ་ལི་ཏའི་རྒྱ་དཔེས་བྱིན་གྱིས་བརླབས་པའི་གཟིགས་
སྣང་བྱུང་བར། དེ་ཉིན་འགྲེལ་བ་བུདྡྷ་པཱ་ལི་ཏ་གཟིགས་འདོད་བྱུང་བ་བཞིན་གཟིགས་པས་རབ་བྱེད་བཅོ་བརྒྱད་པའི་ཐད་དུ་དབུ་མ་ཐལ་འགྱུར་བའི་ལྟ་བ་དྲི་མ་མེད་པ་རྟོགས་པའི་ཚུལ་བསྟན། འགྲེལ་པ་འདི་སྔར་ནས་གཟིགས་གཟིགས་པ་ཡིན་
ཀྱང་འདི་རེས་ཐུགས་རྒྱུད་སྨིན་པས་དེ་ལྟར་རྟོགས་པའི་ཚུལ་བསྟན་པ་ཡིན། དེ་བཞིན་དུ་དམ་པ་གོང་མའི་རྣམ་ཐར་མང་ཞིང། རང་རེའི་ཆོས་བརྒྱུད་འདིའི་རྗེ་སྐལ་བཟང་བསྟན་འཛིན་གྱིས་ཀྱང་ཉིན་གཅིག་དྭགས་པོ་བཧྲུམ་པར་གྲོང་ཆོག་ལ་ཕེབས་པར་
རྗེ་སྐལ་བཟང་མཁས་གྲུབ་ལ་དཔེ་ཀློག་རྒྱུ་ཞིག་ཁྱེར་ཤོག་གསུངས་པར། བཀའ་གདམས་གཅེས་བཏུས་ཤིག་ཕུལ་བས། དེའི་ནང་གི་བློ་སྦྱོང་གྱེར་སྒོམ་རྡོ་རྗེའི་གླུ་དབྱངས་གཟིགས་མ་ཐག་བྱང་ཆུབ་ཀྱི་སེམས་བཅོས་མིན་ཐུགས་རྒྱུད་ལ་འཁྲུངས་

[093B] འགྲོ་ཀུན་བརྩེ་བས་རྗེས་འཛིན་དགེ་བ་ཅན། །ཞེས་འདི་མཛད་པ་པོའི་མཚན་བརྗོད་པ་ནའང་དཔྲལ་ཀོག་ཚ་ལིང་ལིང་བྱས་གསུངས། དེས་ན་རྒྱུད་སྨིན་པ་ན་རྐྱེན་ཕྲ་མོ་ལ་བརྟེན་ནས་རྟོགས་པ་གློ་བུར་དུ་སྐྱེ་སླ་བ་དེ་ལྟ་
བུ་རེད། དོལ་པའི་ཞལ་ནས་ཀྱང། ཞར་ལ་ཚོགས་གསོག་པ་དང་སྒྲིབ་པ་སྦྱོང། ལྷ་དང་བླ་མ་ལ་གསོལ་བ་འདེབས་ཤིང་རུས་ཤིང་དང་བཅས་ནས་ནན་ཏན་གྱིས་བསམས་ན་ལོ་བརྒྱར་ཡང་མི་སྐྱེ་སྙམ་པ་ཞིག་ཀྱང་འདུས་བྱས་སོ་ན་མི་སྡོད་པས་ཅི་ཞིག་
ལྟར་ལ་སྐྱེ་བ་ཡིན། ཞེས་དང། དམ་པ་གོང་མའི་མན་ངག་གི་གསུང་རྒྱུན་དུའང། ཚོགས་གསོག་མེད་ན་རླན་མེད་ས་བོན་འདྲ། །ཞེས་གསུངས་པ་ལྟར། བསགས་སྦྱང་དང་གསོལ་འདེབས་འདི་ཤིན་ཏུ་གལ་ཆེ། གྲྭ་ས་ཆེན་པོར་རྩོད་པ་ཁོ་
ན་བྱེད་པ་མིན་པར་ཚོགས་དང། ཆོས་གྲྭ་སོགས་སུ་ཞལ་འདོན་མང་དུ་གསུངས་པ་ཡང་དེའི་གནད་ཡིན་པས་དེ་དག་ལ་ནན་ཏན་མཛད་དགོས། དེ་ལྟ་བུའི་བསགས་སྦྱང་གསོལ་འདེབས་གང་ལ་བྱེད་ཡུལ་ཚོགས་ཞིང་ཉིད་ཡིན་པས་ཚོགས་ཞིང་
བསྒོམ་པ་ཤིན་ཏུ་གལ་ཆེ་བས་འདིར་ས་བཅད་གཅིག་ལོགས་སུ་མཛད་པ་ཡིན། ཚོགས་ཞིང་ཞེས་པ་ཡང་ཚོགས་གསོག་པའི་ཞིང་ཡིན་པས་ཚོགས་ཞིང་ཞེས་བྱ་ཞིང། དེ་ཡང་འཇིག་རྟེན་ན་ཞིང་སྟོན་ཐོག་ལེགས་པོ་སྐྱེ་བ་ཞིག་ཡོད་ན་དེ་ལ་གཅེས་
སྤྲས་སུ་འཛིན་པ་ལྟར། འདིར་ཡང་བསགས་སྦྱང་གསོལ་འདེབས་རླབས་པོ་ཆེའི་ཞིང་འདི་ལྟ་བུ་ནན་ཏན་དུ་གསལ་འདེབས་དགོས། འཇིག་རྟེན་གྱི་ཞིང་ལ་ཐོན་སྐྱེད་བྲེ་ཁལ་ཕུལ་ཁལ་ལས་ལྷག་མི་འབྱུང་ཡང། འདིར་ནི་ས་བོན་ཕྲ་མོ་བསྐྲུན་པ་

[094A]༄༅། །ལའང་འབྲས་བུ་རླབས་པོ་ཆེ་དཔག་ཏུ་མེད་པ་འབྱུང། འཇིག་རྟེན་པའི་ཞིང་ལ་སོ་ནམ་དུས་རེ་ལས་མི་འབྱུང། འདིར་ནི་བདེ་ལེགས་ཀྱི་ས་བོན་དུས་བཞི་རྒྱུན་ཆད་མེད་པར་བཏབ་ཆོག་པ་འདི་ལྟ་བུའི་ཞིང་ས་ལ་བསོད་
ནམས་ཀྱི་ས་བོན་བསྐྲུན་རྒྱུ་མ་བྱུང་བར་ལུས་ན་ཤིན་ཏུ་ཕངས་པ་ཡིན་ཏེ། རྗེ་ཙོང་ཁ་པ་ཆེན་པོས། འདི་ཕྱིའི་བདེ་ལེགས་ཐམས་ཅད་འབྱུང་བའི་ཞིང་ས་དམ་པ་དུས་བཞི་ཐམས་ཅད་དུ་རྒྱུན་ཆད་མེད་པར་བདེ་ལེགས་ཀྱི་ས་བོན་བཏབ་པས་
ཆོག་པ་འདི་ལ་ཡང་དད་པའི་གཤོལ་གྱིས་བསོད་ནམས་ཀྱི་ཞིང་རྨེད་པར་གྱུར་ཅིག་ཅེས་མདོ་ལས་གསུངས་པ་ལྟར་བྱ་རྒྱུ་མ་བྱུང་ན་ཆེས་ཤིན་ཏུ་ཕངས་པ་ཡིན་ནོ། །ཞེས་དང། ཞིང་གི་མཆོག་ལ་ཐ་མལ་པའི་ཞིང་གི་མཐོང་ཙམ་ཡང་
མེད་པ་འདིའོ་སྐོལ་སྟངས་བཟང་བར་མི་འདུག་ཅེས་གསུངས་པ་ལྟར་རེད། འོ་ན་ཚོགས་ཞིང་གསལ་འདེབས་པ་ཤིན་ཏུ་གལ་ཆེ་བ་དེ་ལྟར་ཡིན་ན་དེ་གསལ་འདེབས་ཚུལ་ཇི་ལྟར་བྱ་དགོས་སྙམ་ན་སྦྱོར་ཆོས་སོ་སོ་ལ་ཚོགས་ཞིང་མི་འདྲ་བ་རེ་གསུངས་
པས་ཐོག་མར་མྱུར་ལམ་ལྟར་ཞུ་ན། ཚོགས་ཞིང་མ་བསྐྱེད་གོང་སྔར་གྱི་སྐྱབས་ཡུལ་བསྡུ་ལུགས་ཡིག་ཆར་གསལ་ཁ་མ་གསུངས་པ་ཇི་ལྟར་ཡིན་སྙམ་ན། བསྡུ་ལུགས་མན་ངག་མི་འདྲ་བ་གསུམ་ཡོད་པས་འདམ་ང་བདེ་བས་གསལ་ཁ་མ་གསུངས་
པ་ཡིན། དེ་གསུམ་ནི། སྐྱབས་ཡུལ་རྣམས་འོད་སེར་པོར་གྱུར་ཏེ་རང་གི་སྨིན་མཚམས་སུ་བསྟིམ་པ་གཅིག་མི་དམིགས་པའི་རྒྱས་འདེབས་པ་གཅིག་ཡང་འདིར་སྐྱབས་ཡུལ་རྣམས་ནམ་མཁར་བཏེག་ནས་འོག་གི་ཚོགས་ཞིང་གསལ་

[094B] ཚོགས་ཞིང་གསལ་འདེབས་པ་ལ། དང་པོར་ས་གཞི་བྱིན་རླབས་ནི། ཐམས་ཅད་དུ་ནི་སོགས་ཀྱིས་རང་གི་ཤག་གུ་དོག་པོ་དེ་འདྲར་
མི་བསམ་པར་ས་གཞི་ཤིན་ཏུ་ཡངས་པ་ཐང་ཡངས་པོའི་དཀྱིལ་ལྟ་བུ་ཁོད་སྙོམས་པ། གསེར་གྱི་ས་གཞི་ལ་བཻཌཱུརྱས་མིག་མང་རིས་སུ་བྲིས་པའམ་བཻཌཱུརྱའི་ས་གཞི་ལ་གསེར་གྱིས་མིག་མང་རིས་སུ་བྲིས་པ། མནན་ན་ནེམས་ཤིང། བཏེག་ན་སྤར་བྱེད་
པ༑ རེག་ན་བདེ་བ་སྐྱེད་པ། བར་བར་དུ་རིན་པོ་ཆེའི་ལྗོན་ཤིང་ལ་སྤྲུལ་པའི་བྱ་སྣ་ཚོགས་ཀྱིས་ཆོས་ཀྱི་སྒྲ་དབྱངས་སྒྲོག་པ། ཁྲུས་ཀྱི་རྫིང་བུར་གསེར་གྱི་བྱེ་མ་གདལ་བ། མཐའ་སྐོར་དུ་རིན་པོ་ཆེའི་རི་བོས་བསྐོར་བ་སོགས་དག་ཞིང་གི་བཀོད་པ་མདོ་
ལས་གསུངས་པ་ལྟར་གསལ་འདེབས། གསེག་མ་ནི་གྲམ་གསེག་དང། རྡོ་ཧྲོབ། གྱོ་མོ་ནི་རྫ་སྣོད་ཆག་དུམ་སྟེ། རྒྱ་གར་དུ་སྣོད་སྤྱད་རྙིང་པ་ཕྱིར་དོར་བ་དེ་ལྟ་བུའི་གྱོ་དུམ་མང་པོས་གང་བ། ངམ་གྲོག་ནི་གད་གཡང་སྟེ་སྣོད་སྐྱོན་དེ་ལྟ་བུས་མ་གོས་
པའོ༑ ༑དེ་ནས་མཆོད་པ་བྱིན་གྱིས་བརླབ་དགོས་པས་དངོས་སུ་བཤམས་པ་ཡོན་ཆབ་བདུན་ཚར་དང། སྤོས་རྐང་རེ་ལྟ་བུ་ལས་མེད་ཀྱང། སྒོམ་དོན་ལ་བར་སྣང་ནམ་མཁའ་ས་གཞི་ཐམས་ཅད་མཆོད་པའི་སྤྲིན་ཆེན་པོས་ཡོངས་སུ་གང་བ་འཕགས་པ་
ཀུན་ཏུ་བཟང་པོའི་མཆོད་སྤྲིན་ལྟར་བསམ་ན་དེའི་ཆོད་ཀྱིས་ཚོགས་གསོག་དེ་ཡང་མདོ་སྡེ་ཕལ་པོ་ཆེ་ལས་གསུངས་པ། མཆོད་ཡོན་ཕལ་ཆེར་མཆོད་ཡོན་བླ་བྲེ་དང། །ཞེས་སོགས་ལྟར་མཆོད་ཡོན་གྱི་གདུགས་དང། བླ་བྲེ་དང། རྒྱལ་

[095A]༄༅། །མཚན་སོགས་དང། དེ་བཞིན་དུ་མེ་ཏོག་བདུན་སྤོས། མར་མེ། དྲི་ཆབ། ཞལ་ཟས་སོགས་ལ་སྦྱར་དགོས་ཚུལ་གསུངས། ཞལ་ཟས་ལྟ་བུ་བྱ་མི་བདེ་བའི་རིགས་ལ་འོད་ཟེར་གྱི་དྲ་བའི་གསེབ་ནས་ཐོན་པ་བྱ་
དགོས། མཆོད་པའི་སྤྲིན་གཟུངས་འདིས་མཆོད་པ་བྱིན་རླབས་དང། འབུལ་སྔགས་གཉིས་ཀའི་གོ་ཆོད་ཅིང། འདི་བརྗོད་པས་དངོས་སུ་མཆོད་པ་ཉུང་ཟད་ལས་མེད་ཀྱང་རྒྱལ་བ་སྲས་བཅས་ཀྱི་སྤྱན་སྔར་མཆོད་པའི་ཆར་ཆེན་པོ་འབབ་
པར་གསུངས། བདེན་སྟོབས་བརྗོད་དེ་དེ་བཞིན་ཉིད་དུ་གྱུར་ཅིག་ཅེས་པའི་སྐབས་རང་གི་བློ་ཡུལ་དུ་རྒྱ་ཆེ་ཆུང་ཇི་ལྟར་དམིགས་པ་དེ་བཞིན་དུ་འགྱུར། ཚོགས་ཞིང་དངོས་གཞི་གསལ་འདེབས་ཚུལ་ལ། མྱུར་ལམ་ལས། དམར་ཁྲིད་
འདི་གའི་ལུགས་ཀྱི་ཚོགས་ཞིང་གསལ་འདེབས་ཚུལ་དང། བླ་མ་མཆོད་པའི་ལུགས་ཀྱི་ཚོགས་ཞིང་གསལ་འདེབས་ཚུལ་གཉིས་གསུངས་པ་ལས། འདིར་བླ་མཆོད་ཚོགས་ཞིང་ལྟར་བྱ་བར་གསུངས་པ་འདི་གནད་ཆེ་སྟེ་རྒྱལ་བ་དབེན་ས་པ་དང་
གྲུབ་ཆེན་ཆོས་ཀྱི་རྡོ་རྗེ་རྣམས་བླ་མའི་རྣལ་འབྱོར་སེམས་དཔའ་སུམ་བརྩེགས་འདི་ལ་བརྟེན་ནས་ཚེ་གཅིག་ལ་ཟུང་འཇུག་གི་གོ་འཕང་བརྙེས་པའི་དགའ་ལྡན་སྤྲུལ་པའི་གླེགས་བམ་ལས་ཕྱུང་བའི་མན་ངག་ཁྱད་པར་ཅན་ཡིན། དེ་ཡང་བདེ་སྟོང་དབྱེར་མེད་
ཅེས་སོགས་ནི། རང་སེམས་བདེ་སྟོང་གཉིས་སུ་མེད་པའི་ཡེ་ཤེས་ཀྱི་གཟུང་རྣམ་ལྷ་ལམ་སྟེ་ནམ་མཁའི་གཟུགས་སུ་བཀོད་ནས་དེའི་ངོས་སུ་ཚོགས་ཞིང་རྣམས་བསྐྱེད་པ་སྟེ། དགོས་པ་ནི་དེ་ཐམས་ཅད་བདེ་སྟོང་གི་རྣམ་རོལ་དུ་བལྟ་བའི་ཆེད་ཡིན་

[095B] ཨེ་ཝཾ་གྱི་དོན་དང་སྦྱར་ནས་བདེ་སྟོང་ལ་ངེས་པ་དྲངས་ཏེ་གཟུང་རྣམ་ལྷར་འཆར་ཚུལ་གྱི་ཟབ་བཤད་མང་དུ་བྱ་རྒྱུ་ཡོད་ཀྱང་འདིར་ཉན་པ་པོ་དབང་མ་ཐོབ་པ་མང་ཞིང་སྔགས་ཀྱི་བཤད་པའི་སྐབས་མིན་པས་རེ་ཞིག་དེ་ཙམ་གྱིས་ཆོག་པར་བྱས་ནས་
གང་ལྟར་ཡང་རང་གི་མདུན་གྱི་ནམ་མཁར་ཀུན་བཟང་མཆོད་སྤྲིན་འཁྲིགས་པའི་ངོགས་སུ་གསལ་འདེབས་དགོས་པ་ཡིན། དེ་ཡང་རིན་པོ་ཆེའི་ས་གཞིའི་དབུས་སུ་འོ་མའི་རྒྱ་མཚོ་ཆེན་པོའི་ནང་ནས་དཔག་བསམ་གྱི་ཤིང། རྩ་བ་གསེར། སྡོང་པོ་དངུལ་
ཡལ་ག་བཻཌཱུརྱ། ལོ་མ་ཤེལ། འདབ་མ་སྤུག་མེ་ཏོག་མུ་ཏིག་དམར་པོ། འབྲས་བུ་རྡོའི་སྙིང་པོ་སྟེ་རིན་པོ་ཆེ་སྣ་བདུན་ལས་གྲུབ་པ། རྩ་བ་སོགས་ཚང་མ་བདུན་ཚན་བདུན་ཚན་དུ་ཡོད་པ། ཡིད་བཞིན་གྱི་ནོར་བུ་ལྟར་དགོས་འདོད་
ཐམས་ཅད་དཔག་པ་དང་བསམ་པ་ཙམ་གྱིས་འབྱུང་བ། ཡལ་ག་སོགས་བསྐྱོད་པའི་སྒྲ་ལས་མི་རྟག་བདག་མེད་སོགས་ཆོས་ཀྱི་སྡོམ་བཞིའི་སྒྲ་འབྱིན་པ། དབུས་སུ་ཤིང་དེའི་མེ་ཏོག་ཤིན་ཏུ་ཆེ་བ་ཞིག་གི་སྟེང་དུ་སེང་གེ་ཆེན་པོ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི། དེ་ཡང་སེང་གེ་ནི་བྱང་ཆུབ་སེམས་དཔའ་ཆེན་པོ་རྣམས་ཀྱིས་བཀུར་སྟི་སོགས་ཀྱི་ཆེད་སེང་གེའི་ཚུལ་དུ་བྱས་ནས་བཏེག་པ་དང། སེང་གེས་རི་དྭགས་ཀྱི་ཚོགས་ཐམས་ཅད་ཟིལ་གྱིས་གནོན་པ་ལྟར། བདུད་དང་འཇིག་
རྟེན་པའི་ལྷ་ཆེན་པོ་དག་དང། མུ་སྟེགས་པའི་ཚོགས་ཟིལ་གྱིས་གནོན་པ་མཚོན། གྲངས་བརྒྱད་དུ་བྱས་ན་དབང་ཕྱུག་བརྒྱད་དང་བཞིར་བྱས་ན་མི་འཇིགས་པ་བཞི་མཚོན་པ་ཡིན། དེའི་སྟེང་དུ་པདྨའི་གདན་རིམ་པ་བཅུ་གཅིག་སྟེ་རྒྱ་ཇེ་ཆུང་དང། དཔངས་

[096A]༄༅། །ཇེ་མཐོར་སོང་བ་བང་རིམ་ལྟར་ཡོད་པ། པད་འདབ་དང་པོ་འདབ་མ་བཞི་པ། དེའི་དབུས་པདྨའི་ཟེའུ་འབྲུའི་སྟེང་རྒྱུ་ནོར་བུ་མེ་ཤེལ་ལས་གྲུབ་པའི་ཉི་མའི་གདན། དེའི་སྟེང་དུ་རྒྱུ་ནོར་བུ་ཆུ་ཤེལ་ལས་གྲུབ་པའི་ཟླ་བའི་གདན་
དེ་གཉིས་དབྱིབས་རྔ་ཡུ་བ་མེད་པ་བརྩེགས་པ་ལྟ་བུ། དེ་ཡང་པདྨ་ནི་འདམ་ལས་སྐྱེས་ཀྱང་འདམ་གྱི་སྐྱོན་གྱིས་མ་གོས་པ་ལྟར་འཁོར་བའི་སྐྱོན་གྱིས་མ་གོས་པའི་ངེས་འབྱུང་མཚོན་བྱེད་དང། ཉི་མ་ནི་མ་སྨིན་པ་སྨིན་པར་བྱེད་པ་ལྟར་དོན་དམ་བྱང་ཆུབ་ཀྱི་
སེམས་ཀྱིས་རྒྱུད་སྨིན་པར་བྱེད་པ་དེ་མཚོན། ཟླ་བ་ནི་ཚ་གདུང་སེལ་ཞིང་འོད་དཀར་བ་ལྟར་ཀུན་རྫོབ་བྱང་ཆུབ་ཀྱི་སེམས་དེ་ཞེ་སྡང་གི་ཚ་གདུང་སེལ་ཞིང་ངོ་བོ་དཀར་བ་དེ་མཚོན། དེ་རྣམས་གདན་དུ་བྱེད་པ་ནི་དེ་ལྟ་བུའི་ལམ་གཙོ་གསུམ་ལ་དབང་སྒྱུར་
བར་མཛད་པའི་མཚོན་བྱེད་ཡིན། དེས་ན་པདྨས་སྐྱེས་བུ་ཆུང་འབྲིང་དང། ཉི་ཟླས་ཆེན་པོའི་ལམ་ཡང་མཚོན། དེའི་སྟེང་དུ་གཙོ་བོ་གསལ་འདེབས་དགོས་ཤིང། དེ་ཡང་བླ་མ་མཆོད་པའི་ཚོགས་ཞིང་གི་གཙོ་བོ་གང་ཡིན་བྱས་ན། འགའ་ཞིག་
གིས་རྗེ་རིན་པོ་ཆེ་ཡིན་ཟེར། འགའ་ཞིག་གིས་རང་གི་རྩ་བའི་བླ་མ་ཡིན་ཟེར། འགའ་ཞིག་གིས་རྗེ་བླ་མ་མཆོད་པ་བྱ་བ་ཡིན་ཟེར་བ་སོགས་སྣ་ཚོགས་སྨྲ་ཡང། འདི་ནི་བླ་མ་བློ་བཟང་ཐུབ་དབང་རྡོ་རྗེ་འཆང་ཞེས་པ་དེ་ཡིན། དེ་ཡང་བླ་མ་ཞེས་པ་རང་གི་བླ་མ་
དང། བློ་བཟང་ཞེས་པ་རྒྱལ་བ་ཙོང་ཁ་པ་དང། ཐུབ་དབང་ཞེས་པ་སྟོན་པ་ཤཱཀྱ་ཐུབ་པ་དང། རྡོ་རྗེ་འཆང་ཞེས་པ་རྒྱལ་བ་རྡོ་རྗེ་འཆང་བཞི་སྟེ། དེ་བཞི་ངོ་བོ་དབྱེར་མེད་དུ་བྱས་པ་དེ་འདིར་ཚོགས་ཞིང་གི་གཙོ་བོར་གསལ་འདེབས་པ་ཡིན། དེ་འདྲ་རྒྱུད་ཐ་དད་

[096B] དེ་འདྲ་གཏན་ནས་མ་ཡིན་ཏེ། རྒྱུད་ཐ་དད་པ་བཞི་རང་གིས་གཅིག་ཏུ་བྱེད་ག་ལ་ནུས། དེས་ན་དང་པོ་ནས་ངོ་བོ་གཅིག་ཡིན་ཡིན་པ་ལ་རང་གི་རྒྱུད་ཐ་དད་དུ་བཟུང་བ་དེ་འདིར་ལུང་དང་རིགས་པས་རང་གི་བློ་ངོར་
གཅིག་ཏུ་བསྒྲུབ་པའི་ངེས་ཤེས་འདྲེན་པ་ཡིན། དེ་བཞི་ངོ་བོ་གཅིག་ཡིན་ཏེ། རང་ཅག་གིས་རྡོ་རྗེ་འཆང་ཞེས་པ་སྐུ་མདོག་སྔོན་པོ་རྡོར་དྲིལ་བཟུང་བ་ལོངས་སྐུའི་ཆ་བྱད་ཅན་གཅིག་དང། ཤཱཀྱ་ཐུབ་པ་ཞེས་དབུ་རེག་ཞབས་རྗེན་སྤྲུལ་སྐུའི་རྣམ་པ་ཅན་དུ་བཟུང་
ནས་དེ་གཉིས་ཕན་ཚུན་གཏན་ནས་མ་འདྲེས་པ་ལྟ་བུ་བསམ་ཡང། དེ་འདྲ་མིན་པར་སངས་རྒྱས་ཀྱིས་འདུལ་བ་དང་མདོ་སྡེ་གསུངས་པན་མཆོག་གི་སྤྲུལ་སྐུའི་རྣམ་པར་བསྟན། སྔགས་ཀྱི་རྒྱུད་གསུངས་པ་ན་རྡོ་རྗེ་འཆང་གི་རྣམ་པར་བསྟན། དེ་བཞིན་དུ་གསང་འདུས་
ཀྱི་རྒྱུད་གསུངས་པ་ན་རྡོ་རྗེ་འཆང་ཞལ་གསུམ་ཕྱག་དྲུག་གི་སྐུའི་རྣམ་པར་བསྟན། བདེ་མཆོག་གི་རྒྱུད་གསུངས་པ་ན་ཧེ་རུ་ཀ་ཞལ་བཞི་ཕྱག་བཅུ་གཉིས་པའི་རྣམ་པར་བསྟན་པ་སོགས་མདོ་རྒྱུད་རང་རང་དང་མཐུན་པའི་སྐུའི་རྣམ་པ་མི་འདྲ་བ་མཐའ་ཡས་པ་ཞིག་
བསྟན་ཀྱང་དོན་དུ་ཤཱཀྱ་ཐུབ་པ་རང་ཡིན་པས་རྡོ་རྗེ་འཆང་དང་ཤཱཀྱ་ཐུབ་པ་ཞེས་ངོ་བོ་གཅིག་ཉིད་ལས་རྒྱུད་ཐ་དད་མེད་པ་དེ་ལྟར་ཡིན། ཤཱཀྱ་ཐུབ་པ་རང་ཉིད་སྐུ་དངོས་ཀྱི་གདུལ་བྱ་རྫོགས་ནས་མྱ་ངན་ལས་འདས་ཟིན་ནས་ཀྱང་འཕགས་ཡུལ་དུ་པཎ་གྲུབ་མང་
པོའི་སྐུར་བསྟན་ནས་ཆོས་གསུངས། བོད་དུ་བསྟན་པ་སྔ་དར་ལ་མཁན་སློབ་སོགས་ཀྱི་སྐུར་བསྟན་ནས་ཆོས་གསུངས། ཕྱི་དར་ལ་ཇོ་བོ་ཆེན་པོ་དང། རྗེ་ཙོང་ཁ་པ་ལ་སོགས་པའི་མཁས་གྲུབ་དུ་མའི་སྐུར་བསྟན་ནས་ཆོས་གསུངས་པ་ཡིན་པས་རྗེ་བཙུན་

[097A]༄༅། །བློ་བཟང་གྲགས་པ་ཉིད་ཀྱང་ངོ་བོ་ཤཱཀྱ་ཐུབ་པ་རང་ཡིན། སངས་རྒྱས་ཀྱིས་མ་འོངས་པ་སྙིགས་མ་ལྔ་བདོ་བའི་དུས་ཐུབ་དབང་རྡོ་རྗེ་འཆང་རང་ཉིད་བླ་མའི་རྣམ་པར་བསྟན་ནས་འབྱོན་པར་གསུངས་པས། དེང་དུས་རང་གི་
དོན་མཛད་པའི་ཐུབ་དབང་རྡོ་རྗེ་འཆང་གི་སྤྲུལ་པ་དེ་གང་ཡིན་སྙམ་ན་བླ་མ་ལས་ལོགས་སུ་མི་རྙེད། ནམ་མཁའ་དང་མཉམ་པའི་རྒྱུད་ལས། འགྲོ་བ་འདི་ཀུན་སངས་རྒྱས་ལྔ་བདག་ཉིད། །གར་མཁན་དག་དང་རི་མོ་བཟང་ལྟར་སྣང། །གང་དུ་བདེ་ཆེན་ཞེས་
བྱ་གཅིག་པུ་ཉིད། །གཅིག་པུ་ཉམས་ནི་དུ་མའི་གར་མཛད་དོ། །ཞེས་པ་འདི་ལུས་དབེན་ལ་སྦྱར་ཚུལ་དང། བཤེས་གཉེན་བསྟེན་ཚུལ་ལ་སྦྱར་ཚུལ་སོགས་མང་དུ་ཡོད་པ་ལས། འདིར་བཤེས་གཉེན་བསྟེན་ཚུལ་ལ་སྦྱར་ཏེ་ཞུ་ན། དཔེར་ན་འཆམས་
དཔོན་གཅིག་ཞྭ་ནག་གི་ཆས་གྱོན་ནས་ཕྱིར་ཐོན་པ་ན་ཞྭ་ནག་བྱུང་ཟེར་ཡང་འཆམས་དཔོན་ཁོ་རང་ཡིན། ཡར་ལོག་ནས་ཆོས་རྒྱལ་གྱི་འབག་ཆས་ལྟ་བུ་སྤྲད་ནས་ཕྱིར་ཐོན་པན་ཆོས་རྒྱལ་རེད་ཟེར་ཡང་དོན་དུ་འཆམས་དཔོན་ཁོ་རང་ཡིན། དེ་བཞིན་དུ་
ཆས་མི་འདྲ་བ་རེ་གྱོན་པན་མིང་མི་འདྲ་བ་རེ་འདོགས་ཀྱང་དོན་དུ་འཆམས་དཔོན་གཅིག་པུ་ཁོ་རང་ཡིན་པ་ལྟར། རྒྱལ་བ་རྡོ་རྗེ་འཆང་གཅིག་ཉིད་ཤཱཀྱ་ཐུབ་པ་དང། རྗེ་བཙུན་བློ་བཟང་གྲགས་པ་དང། རང་གི་བླ་མའི་རྣམ་པར་བསྟན་པ་ཡིན་པས་
རྣམ་པ་མི་འདྲ་བ་ཙམ་ལས་ངོ་བོ་གཅིག་རང་ཡིན། དེ་འདྲའི་ངེས་པ་རྙེད་ནས་དེ་ཉིད་ཚོགས་ཞིང་གི་གཙོ་བོར་གསལ་བཏབ་པ་དེ་ལ་བླ་མ་བློ་བཟང་ཐུབ་དབང་རྡོ་རྗེ་འཆང་ཞེས་མཚན་ཆགས་པ་ཡིན། དེར་མ་ཟད་སངས་རྒྱས་ཀུན་གྱི་ངོ་བོ་ཉིད། །ཅེས་བླ་མ་

[097B] འདི་ལ་གོ་བ་ལེགས་པར་མ་ཆགས་ན་བླ་མའི་རྣལ་འབྱོར་ཟབ་ཟབ་
ཇི་འདྲ་བསྒོམས་ཀྱང་གཟུགས་བརྙན་ཙམ་ཡིན་ཏེ། ལམ་རིམ་ཆེན་མོ་ལས། དེ་ལྟར་ན་བླ་མའི་རྣལ་འབྱོར་ཞེས་ཡོངས་སུ་གྲགས་པའི་གདམས་པའང་སྔར་བཤད་པ་ལྟར་གོ་དགོས་ཀྱི། དམིགས་པ་ཐུན་རེ་ཙམ་ལ་སྦྱངས་པས་ནི་གར་ཡང་མི་ཕྱིན་
ལ་ཞེས་གསུངས་པ་ལྟར་རོ། །བཀའ་དྲིན་གསུམ་ནི། མདོ་ལུགས་ལ་བསླབ་པ་ལུང་ཁྲིད་གསུམ་སྩལ་བ་དང། སྔགས་ལུགས་ལ་དབང་བསྐུར། རྒྱུད་བཤད། མན་ངག་གནང་བ་སྟེ། དེ་གསུམ་བླ་མ་གཅིག་ལས་ཐོབ་པ་ལ་བཀའ་དྲིན་གསུམ་ལྡན་ཟེར་
སྐུའི་རྣམ་པ་ཕྱི་རྒྱལ་བ་ཙོང་ཁ་པ་ཆེན་པོ་དགེ་སློང་ངུར་སྨྲིག་འཛིན་པའི་རྣམ་པ། ངུར་སྨྲིག་ནི་བྱ་ངུར་པའི་ཁ་དོག་ལྟ་བུའི་ན་བཟའ་འཆང་བ་ལ་ཟེར། དེ་ཡང་ཕྱག་གཡས་ཆོས་འཆད་དང་གཡོན་མཉམ་གཞག་ལ་ལྷུང་བཟེད་བདུད་རྩིས་གང་བ་བསྣམས་
པའི་མཐེབ་མཛུབ་ཀྱིས་ཨུཏྤ་ལའི་ཡུ་བ་འཛིན་པའི་འདབ་མ་སྙན་གྱི་ཐད་དུ་ཁ་བྱེ་བའི་གཡས་ཀྱི་སྟེང་དུ་ཤེས་རབ་ཀྱི་རལ་གྲི་རྩེ་མོ་མེ་ཅུང་ཟད་འབར་བ་དང། གཡོན་གྱི་སྟེང་དུ་བརྒྱད་སྟོང་པའི་གླེགས་བཾ་རང་སྒྲ་སྒྲོག་པ། དམིགས་བསལ་རང་གང་ལ་ཐོས་བསམ་
སྒོམ་གསུམ་གྱིས་འཇུག་པའི་གསུང་རབ་དེའི་གླེགས་བམ་དུ་མོས། གུར་ཀུམ་གྱི་མདངས་དང་ལྡན་པའི་ཆོས་གོས་རྣམ་གསུམ་གསོལ་བ། དེ་ཡང་གུར་ཀུམ་ལ་ཚོས་སེར་པོ་དང། དམར་སེར་དང། དམར་པོ་གསུམ་དུ་ཡོད་པའི་མདངས་ཅན་གྱིས་

[098A]༄༅། །རིམ་བཞིན་སྣམ་སྦྱར། བླ་གོས། མཐང་གོས་བཅས་གསོལ་བ། པཎ་ཞྭ་གསེར་གྱི་མདོག་ཅན་རྩེ་མོ་རྣོ་ཞིང་མཐོ་བ་དབུ་ལ་གསོལ་བ། འདི་དག་གི་མཚོན་དོན་མང་དུ་ཡོད་ཀྱང་ད་ལམ་ཞུ་མ་ཁོམ་པས་དགའ་ལྷ་དང། བླ་
མཆོད་ཀྱི་ཁྲིད་ལས་འབྱུང་བ་ལྟར་ཡིན། དེའི་ཐུགས་ཀར་ཐུབ་པའི་དབང་པོ། དེའི་ཐུགས་ཀར་རྒྱལ་བ་རྡོ་རྗེ་འཆང། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་ཡིག་སྔོན་པོ་བཅས་གསལ་གདབ། དེ་དག་ཀྱང་རང་རེའི་སྣོད་སྤྱད་ལྟར་གཅིག་ནང་དུ་གཅིག་
བཅུག་པ་ལྟ་བུ་མ་ཡིན་པར། བླ་མ་ཕྱི་ལྟར་དགེ་སློང་གི་རྣམ་པ་ཅན་འདི་ལྟར་སྣང་ཡང་ནང་ལྟར་ན་རྒྱལ་བ་ཤཱཀྱ་ཐུབ་པ་ཡིན་ཞེས་སྟོན་པའི་ཕྱིར་ཐུགས་ཀར་ཐུབ་དབང་བཀོད་ཅིང། གསང་བ་ལྟར་ན་རྒྱལ་བ་རྡོ་རྗེ་འཆང་ཉིད་ཡིན་ཞེས་སྟོན་ཕྱིར་དེའི་ཐུགས་ཀར་
རྡོ་རྗེ་འཆང་བཀོད་པ་ཡིན་ནོ། །བླ་མ་སེམས་དཔའ་སུམ་བརྩེགས་ཞེས་པ་འདི་གསུམ་ཡིན་འགྲོ་བསམ་ཤས་ཁ་ཡང། དང་པོ་གཉིས་དམ་ཚིག་སེམས་དཔའ་དང། རྒྱལ་བ་རྡོ་རྗེ་འཆང་ཡེ་ཤེས་སེམས་དཔའ་དང། ཐུགས་ཀའི་ཧཱུཾ་ཡིག་ལ་ཏིང་ངེ་འཛིན་
སེམས་དཔའ་བྱ་དགོས། སེམས་དཔའ་སུམ་བརྩེགས་བསྒོམས་པ་འདི་ལ་སྔགས་ཀྱི་ཟབ་གནད་ཁྱད་པར་ཅན་ཡོད་ཀྱང་འདིར་ཞུ་མི་སྤོབས། དེ་ལྟ་བུའི་བླ་མ་ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་ཕུང་སོགས་བདེ་གཤེགས་ལྔ་སོགས་སུ་བསྒོམས་པ་འདི་
གསང་བ་འདུས་པའི་ལུས་དཀྱིལ་རྩ་རྒྱུད་དུ་མདོ་ཙམ་གསུངས་པ། བཤད་རྒྱུད་རྡོ་རྗེ་ཕྲེང་བར་རྒྱས་པར་བཀྲལ་བའི་མན་ངག་ཡིན། དེ་བསྐྱེད་ཚུལ་རྒྱས་པར་ན་ཞལ་གསུམ་ཕྱག་དྲུག་པ་གསང་འདུས་ལུས་དཀྱིལ་ལྟར་དང། དེ་ཙམ་བློས་མ་ལྕོགས་

[098B] དེ་ཡང་སྤྱི་གཙུག་ནས་སྐྲ་མཚམས་པར་བླ་མའི་གཟུགས་ཕུང་གི་ངོ་བོ་རྣམ་སྣང། དེ་ནས་མགྲིན་པའི་བར་འདུ་ཤེས་ཀྱི་ཕུང་པོའི་ངོ་བོ་འོད་དཔག་མེད་སོགས་ཕུང་པོ་ལྔ་
བདེ་གཤེགས་ལྔ་གོང་མ་གོང་མའི་པད་གདན་ལ་འོག་མ་འོག་མའི་གཙུག་ཏོར་རེག་ཙམ་གྱིས་སྐུ་ལུས་ཀྱི་དབུས་གཞུང་ཤིང་གི་ཚུལ་དུ་བསྐྱེད། ཁམས་བཞི་ཡུམ་བཞི་དེ་དག་དང་ཞལ་སྤྲོད་ཀྱི་ཚུལ། མིག་སོགས་སྐྱེ་མཆེད་དྲུག་གི་སྟེང། རྩ་རྒྱུས་ཚིགས་
རྣམས་བཅས་བསྣན་པའི་བརྒྱད་ས་སྙིང་སོགས་སེམས་དཔའ་བརྒྱད། རྩ་རྒྱུས་ཀྱི་ངོ་བོ་བྱམས་པ་སྤྱི་གཙུག་དང། ཀུན་བཟང་ཚིགས་ཆེན་བརྒྱད་ལ་འགོད། གཟུགས་སོགས་ལྔ་རྡོ་རྗེ་མ་ལྔར་བསྐྱེད་པ་ཚིག་ཟིན་ལ་མི་གསལ་ཡང་གསང་འདུས་ལུས་དཀྱིལ་
ལྟར་རང་རང་གི་ཡབ་སེམས་དཔའ་སོ་སོ་དང་ཕན་ཚུན་འཁྱུད་པའི་ཚུལ་དུ་བསྐྱེད། བ་སྤུ་དགྲ་བཅོམ་ཞེས་པ་ནི་ཉན་རང་དགྲ་བཅོམ་མིན་པར་ཐེག་ཆེན་དགྲ་བཅོམ་སངས་རྒྱས་འཕགས་པ་ཉིད་དེ། དེ་ཡང་བ་སྤུའི་ཁུང་བུ་རེར་ཡང་སངས་རྒྱས་ཀྱི་ཞིང་ཁམས་རེ་
ལ་ལར་བདུད་བཏུལ་བ་དང། ལ་ལར་ཆོས་འཁོར་བསྐོར་བ་སོགས་མཛད་པ་བཅུ་གཉིས་ཀྱི་རྣམ་པར་རོལ་པ་མཐའ་ཡས་པར་བསམ་པ་ཞིང་ཁམས་ཐམས་ཅད་སྐུ་ལ་སྣང་བའི་དོན་ཡིན། སྤྱན་རས་གཟིགས་ཀྱི་རྒྱུད་ཅིག་ཏུ་བ་སྤུའི་ཁུང་བུ་རེ་རེར་སངས་རྒྱས་ཀྱི་
ཞིང་འདི་དང་འདི་ཞེས་བྱ་བར་དེ་བཞིན་གཤེགས་པ་འདི་དང་འདི་ཞེས་བྱ་བ་སོགས་གསུངས་པ་དེ་འདྲ་སངས་རྒྱས་ཐམས་ཅད་ལ་སྦྱར་དགོས། ཉི་ཁྲི་ཚིག་སྟོང་ཞེས་པ་མང་ཚིག་སྨོས་པ་ལས་གྲངས་ངེས་ཅན་དུ་མཛད་པ་མིན། ལག་པ་གཡས་ལ་དེའི་ངོ་བོ་གཤིན་

[099A]༄༅། །རྗེ་གཤེད་སོགས་ཡན་ལག་བཅུར་ཁྲོ་བོ་བཅུ་བསྐྱེད། ཐུགས་ཀར་ལྷ་ལྔ་ཡོད་པ་འགོད་ལུགས་ནི་ཆེ་བ་མི་བསྐྱོད་པ། དེའི་ཐུགས་ཀར་ཐུབ་དབང། དེའི་ཐུགས་ཀར་རྡོ་རྗེ་འཆང། མི་བསྐྱོད་པའི་མདུན་དུ་
ཞལ་སྤྲོད་ཀྱི་ཚུལ་དུ་མཱ་མ་ཀཱི། མི་བསྐྱོད་པའི་སྐུ་རྒྱབ་ཞལ་གཏད་ནས་འཇམ་དཔལ་བཅས་འགོད། སྐུ་ལས་སྤྲོས་པའི་འོད་ཟེར་གྱི་སྣེར་ཕྱོགས་སྐྱོང་སོགས་སྤྲུལ་པ་སྣ་ཚོགས་སྤྲོ་ཞིང། གནོད་སྦྱིན་དང། གསང་བ་པ་སོགས་ལྷ་ཆེན་
པོ་རྣམས་ཞབས་འོག་ཏུ་གདན་གྱི་ཚུལ་དུ་ཡོད་པར་བསམ། འདི་དག་དམིགས་པ་གསལ་ཐེབས་མིན་ཇི་ལྟར་ཡང་ངེས་ངོར་བླ་མའི་ཕུང་ཁམས་སྐྱེ་མཆེད་སོགས་བདེ་གཤེགས་རིགས་ལྔ་ཡབ་ཡུམ་ཞི་ཁྲོ་སོགས་དངོས་ཡིན་སྙམ་པའི་
ངེས་ཤེས་འདྲེན་པ་གནད་ཆེ། དེ་རྣམས་གཙོ་བོ་གསལ་འདེབས་ཚུལ་ཡིན། འཁོར་གསལ་འདེབས་ཚུལ་ལ་གཙོ་བོའི་ཐུགས་ཀ་ནས་འོད་ཟེར་གཡས་ཕྱོགས་སུ་སྤྲོས་པ་རྩེ་མོ་རྒྱ་ཇེ་ཆེར་སོང་བའི་སྟེང་དུ་རྒྱ་ཆེན་སྤྱོད་བརྒྱུད། གཡོན་དུ་
དེ་བཞིན་དུ་ཟབ་མོ་ལྟ་བརྒྱུད། མདུན་དུ་དེ་བཞིན་དུ་ཆོས་འབྲེལ་དངོས་ཐོབ་ཀྱི་བླ་མ། རྒྱབ་ཏུ་ཅུང་ཟད་མཐོ་བར་ཉམས་ལེན་བྱིན་རླབས་བརྒྱུད་བཅས་འགོད། འདིའི་ཉམས་ལེན་བྱིན་རླབས་བརྒྱུད་འགོད་ལུགས་ལ་མན་ངག་གི་ཟབ་གནད་
མང་དུ་ཡོད། དེ་ཡང་ཡོངས་གྲགས་རྡོ་རྗེ་འཆང། ཏེ་ལོ། ནཱ་རོ། ཌོཾ་བཧི་པ། ཇོ་བོ་སོགས་དང། རྗེ་སྒྲུབ་ཁང་པས་ཟབ་རྒྱས་ཀྱི་བརྒྱུད་པ་ཉིད་ལ། བླ་མ་གཅིག་ནས་གཅིག་ཏུ་བྱིན་རླབས་ཀྱི་རྒྱུན་མ་ཉམས་པར་ཡོད་པས། དེ་ལས་ལོགས་སུ་

[099B] མཁར་རྡོ་བློ་བཟང་སྒོམ་ཆུང་གིས་གསང་བདེ་འཇིགས་གསུམ་གྱི་བརྒྱུད་པ་ལ་བཞེད། རྗེ་ངག་དབང་བྱམས་པ་དང་བླ་མ་ཡོངས་འཛིན་རིན་པོ་ཆེ་གཉིས་ཀྱིས་བཀའ་གདམས་ཐིག་ལེ་བཅུ་དྲུག་གི་བརྒྱུད་པ་དང་
དགའ་ལྡན་སྙན་བརྒྱུད་ཀྱི་བརྒྱུད་པ་གཉིས་གཙོ་བོར་བཞེད། དེ་དག་དཀྱུས་གཅིག་ཏུ་འགོད་ཚུལ་གྱི་མན་ངག་ཟབ་གནད་བདག་གི་བླ་མའི་ཞལ་ཤེས་སྙན་བརྒྱུད་ཀྱི་མན་ངག་ཁྱད་པར་ཅན་དཔེ་མཁྱུད་མེད་པར་ཞུ་ན། དེ་ཡང་དབུས་སུ་རྡོ་
རྗེ་འཆང་མ་གཏོགས་པ་རྗེ་བཙུན་འཇམ་དབྱངས་ནས་རང་གི་བླ་མ་ལ་ཐུག་གི་བར་འཇམ་དབྱངས་ཀྱི་རྣམ་པ་མཐོ་བརྩེགས་དང། དེའི་གཡས་སུ་ཕ་རྒྱུད་གསང་འདུས་དང། འཇིགས་བྱེད་ཀྱི་བླ་བརྒྱུད་གཉིས་སོ་སོ་ནས་མཐོ་བརྩེགས། གཡོན་དུ་
མ་རྒྱུད་བདེ་མཆོག་གི་བླ་བརྒྱུད་དང། ཐིག་ལེ་བཅུ་དྲུག་གི་བླ་བརྒྱུད་སོ་སོ་ནས་མཐོ་བརྩེགས་རེ་བཅས་མཐོ་བརྩེགས་ལྔར་གསལ་འདེབས་པ་ཡིན། འདི་དང་ཕྱོགས་འདྲ་རྗེ་ཤེས་རབ་རྒྱ་མཚོའི་གསུང་ཟིན་དུའང་ཡོད། ད་དུང་མན་ངག་
གཞན་ཡང་ཡོད་པའི་ཤེས་བྱེད་བཀའ་གདམས་གླེགས་བམ་དང། དཀའ་ཆེན་ནམ་མཁའ་རྡོ་རྗེའི་གསུང་བླ་མཆོད། ཚེ་གླིང་ཡོངས་འཛིན་རིན་པོ་ཆེའི་གསུང་བླ་མཆོད་ཁྲིད་དང། བླ་བརྒྱུད་རྣམ་ཐར། སྔར་ཞུས་པའི་རྗེ་ཤེས་རབ་
རྒྱ་མཚོའི་གསུང་ཟིན་སོགས་ན་ཡོད་པས་དེ་དག་གཟིགས་དགོས། བཀའ་གདམས་གསར་རྙིང་གི་བླ་མ་འགོད་ལུགས་ལའང་མན་ངག་གི་ཁྱད་པར་ཆེ་བ་ཞིག་ཡོད། དེ་ལྟར་བླ་མ་རྣམས་གསལ་བཏབ། དེ་ནས་པད་རིམ་དང་པོའི་འདབ་

[100A]༄༅། །མ་བཞིར་མདུན་དུ་གསང་བ་འདུས་པ་འཕགས་ལུགས་མི་བསྐྱོད་པ་ལྷ་སོ་གཉིས། གཡས་སུ་རྡོ་རྗེ་འཇིགས་བྱེད་ལྷ་བཅུ་གསུམ། གྱོན་དུ་འཁོར་ལོ་སྡོམ་པ་ལཱུ་ཨི་པ་ལྷ་རེ་གཉིས། རྒྱབ་ཏུ་
ཀྱཻ་རྡོར་ཐོད་པ་ཅན་ལྷ་དགུ་འགོད་པའམ། ཡང་ན་མན་ངག་ལྟར་གཡས་སུ་ཕ་རྒྱུད་ཀྱི་རྒྱལ་པོ་གསང་བ་འདུས་པ། གཡོན་ན་མ་རྒྱ་ཀྱི་རྒྱལ་པོ་ཁོར་ལོ་བདེ་མཆོག་མདུན་དུ་ཕ་རྒྱུད་མ་རྒྱུད་གཉིས་ཀའི་བནད་ཚང་བ་རྡོ་རྗེ་འཇིགས་
བྱིད་རྣམས་གསལ་འདེབས་པའི་ལུགས་ཀྱང་ཡོད། གང་ལྟར་ཡང་བློས་ལྕོགས་ན་རྟེན་དང་བརྟེན་པའི་དཀྱིན་འཁོར་ཡོངས་རྫོགས། དེ་ཙམ་མ་ནུས་ཀྱང་བརྟེན་པ་ལྷ་གཙོ་འཁོར་ཡོངས་རྫོགས། དེ་ཡང་མ་ནུས་ན་གཙོ་རྐྱང་
གསལ་བཏབ་ཀྱང་ཆོག་དེ་ནས་པད་རིམ་གཉིས་པར་དུས་འཁོར་གཙོ་བོར་བྱས་པཨ་བླ་མེད་ཀྱི་ཡི་དམ། གསུམ་པར་རྣལ་འབྱོར་རྒྱུད། བཞི་པར་སྤྱོད་རྒྱུད། ལྔ་པར་བྱ་རྒྱུད་བཅས་ཀྱི་ལྷ་ཚོགས་དང། དྲུག་པར་སངས་རྒྱས་མཆོག་
གི་སྤྲུལ་སྐུའི་རྣམ་པ་ཅན། བདུན་པར་བྱང་སེམས། བརྒྱད་པར་རང་རྒྱལ། དགུ་པར་ཉན་ཐོས། བཅུ་པར་དཔའ་བོ་མཁའ་འགྲོ་བཅུ་གཅིག་པར་ཆོས་སྲུང་རྣམས་གསལ་འདེབས། ཚོགས་ཞེང་དེ་ཐམས་ཅད་ཀྱི་གནས་གསུམ་དུ་སྤྱི་
བོར་སྐུ་རྡོ་རྗེ་རྣམ་སྣང་གི་ངོ་བོ་ཨོཾ་དཀར་པོ་སོགས་རྡོ་རྗེ་གསུམ་གྱི་རང་བྮིནྣ་གྱི་ཡི་གེ་འབྲུ་གསུམ་འགོད། འདོན་ཐར་མི་གསལ་ཡང། ལྟེ་བར་རེན་འབྱིང་གི་ངོ་བོ་སཱ་སེར་པོ་དང། གསང་གནས་དུ་དོན་གྲུབ་ཀྱི་ངོ་བོ་ཀཱ་ལྗང་གུ་ཡང་འགོད་

[100B] རྡོ་རྗེ་གསུམ་ནི་སངས་རྒྱས་ཁོ་ནའི་ཁྱད་ཆོས་ཡིན་པས་ཚོགས་ཞིང་གི་ཉན་རང་སོགས་ཀྱང་རྣམ་པ་དེར་བསྟན་པ་ཙམ་མ་གཏོགས་ངོ་བོ་སངས་རྒྱས་ཁོ་ན་དང། དེ་ཡང་བལ་མ་ཁོ་ནའི་རྣམ་སྤྲུལ་དུ་ཤེས་དགོས། ཐམས་
ཅད་སེམས་དཔའ་སུམ་བརྩེགས་སུ་བྱ་བའི་མན་ངག་ཀྱང་ཡོད། དེ་ལྟར་ཚོགས་ཞིང་རྣམས་སྣང་ངོར་གསལ་ལེགས་པར་ཐེབས་པ་དང། མོས་ངོར་དེ་དང་དེ་དངོས་ཡིན་སྙམ་པ་དང། དད་ངོར་ཡོན་གནས་ཕུལ་དུ་བྱུང་བའི་འདུ་
ཤེས་གསུམ་བསྐྱེད་དགོས་གསུངས། དེ་ལྟར་གསལ་འདེབས་ཟིན་ནས་ཡེ་ཤེས་པ་སྤྱན་འདྲེན་པ་ཡིན་ཅིང། དེའང་སྤྱན་འདྲེན་ངེས་པར་དགོས་པ་མིན་ཏེ། རང་གིས་མོས་པ་བྱས་པ་ཙམ་གྱིས་མདུན་ན་བཞུགས་ཏེ། མདོ་ལས་
གང་གིས་མོས་པ་གཙོར་བྱས་ན། །དེ་ཡི་མདུན་ན་ཐུབ་པ་བཞུགས། །ཞེས་གསུངས། རང་རེས་རྩོད་པ་བྱིད་པའི་ཚེ་སངས་རྒྱས་ཚད་མས་མ་དམིགས་པའི་ས་ཕྱོགས་མེད་ཅེས་སྨྲ་བ་དེ་འདིར་ཕན་ཐོགས་དགོས་པ་ཡིན། སྔགས་ཀྱི་གནད་
དང་སྦྱར་ནའང་འཆར་བདེ་བ་ཟུང་འཇུག་པ་རྣམས་སྐུ་ཐུགས་ངོ་བོ་གཅིག་ཏུ་སོང་བས་མཁྱེན་པས་གར་ཁྱབ་ཏུ་སྐུས་ཁྱབ་དགོས་པ་ནི། མཁྱེན་པའི་སྐད་ཅིག་གཅིག་གིས་ཀྱང། །ཆེས་བྱའི་དཀྱོལ་འཁོར་ཀུན་ཁྱབ་ཅན། །ཞེས་དང་
ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་ཁྱབ། །ཅེས་གསུགས་པ་ལྟར་རང་གི་མདུན་གྱི་གཞིར་ཡང་སངས་རྒྱས་ཐམས་ཅད་ཀྱི་མཁྱེན་པས་ཁྱབ་པས་སྐུས་ཀྱང་ཁྱབ་པ་ཡིན། དེས་ན་རང་གི་ལས་སྒྲིབ་ཀྱིས་མ་མཐོང་བ་མ་

[101A]༄༅། །གཏོགས་ཚོགས་ཞིང་གི་ལྷ་མོས་པས་གསལ་བཏབ་པ་ཙམ་གྱིས་མདུན་ན་བཞུགས་པ་ཐོགས་མེད་ཀྱིས་བྱམས་པ་དང། ཙནྡྲ་གོ་མིས་སྤྱན་རས་གཟིགས་སྒྲུབ་པའི་ལོ་རྒྱུས་ལྟར་རེད་གསུངས། དེ་ལྟར་ཐུབ་པ་
ལ་འབྱོན་བཞུགས་ཀྱི་རྩོལ་བ་མི་མངའ་བ་ནམ་མཁའི་ཟླ་བའི་གཟུགས་བརྙན་ཆུ་སྣོད་དུ་འཆར་བ་ལྟར་ཡིན་པས་ཚོགས་ཞིང་བསྐྱེད་མ་ཐག་ཏུ་མདུན་དུ་ཡོད་ཀྱང། རང་ཅག་གིས་མི་མཐོང་བ། དཔེར་ན་ཆུ་མིག་དང་སྐུ་མཁར་ལ་ཀླུ་བཙན་
སོགས་གནས་ཀྱང་མི་མཐོང་བ་བཞིན་ནོ། །དངོས་སུ་ཡོད་པའི་འདུ་ཤེས་ཡོད་མེད་ཀྱིས་བྱིན་རླབས་དང། བསོད་ནམས་ཀྱང་དེའི་རྗེས་སུ་འབྲང་བ་ཡིན། དེས་ན་སྐྱབས་ཡུལ་མདུན་དུ་བཞུགས་བཞིན་པ་ལ་དེ་ལྟར་མེད་སྙམ་པའི་དོགས་
པ་སེལ་བའི་ཕྱིར་རམ། མོས་པ་བརྟན་པའི་ཕྱིར་སྤྱན་འདྲེན་པ་ཡིན། ངག་ཏུ་མ་ལུས་སེམས་ཅན་སོགས་བརྗོད་དེ་ཚོགས་ཞིང་རྣམས་མཁྱེན་བརྩེ་ནུས་གསུམ་གྱི་ཡོན་ཏན་མངའ་བའི་སྒོ་ནས། མ་ག་དྷ་བཟང་མེའི་གཏམ་རྒྱུད་ལྟར་རེ་རེས་
ཀྱང་རྫུ་འཕྲུལ་གྱི་བཀོད་པ་མཐའ་ཡས་པས་བྱོན་བྱུང་སྙམ་པ་བྱེད། དེའི་ཚེ་ཚོགས་ཞིང་རྣམས་ཀྱི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་རེ་རེའི་ཐུགས་ཀ་ནས་ཚོགས་ཞིང་ཆ་ཚང་རེ་སྤྱན་དྲངས་ཏེ་ཚོགས་ཞིང་ཆ་ཚང་གཅིག་ཏུ་
གྱུར༑ སླར་ཡང་དེ་ལས་མང་པོ་སྤྲོས་ནས་ཚོགས་ཞིང་གི་ལྷ་རེ་རེར་ཆ་ཚང་རེ་ཐིམ་པས་རེ་རེ་ཡང་སྐྱབས་གནས་ཀུན་འདུས་ཀྱི་ངོ་བོར་མོས། འདི་ལྟར་བྱེད་པ་རང་རེར་ཚོགས་ཞིང་ལ་བཟང་ངན་གྱི་རྣམ་རྟོག་མི་འབྱུང་བ་དང་མ་འོངས་པ་ན་ལམ་དང་འབྲས་

[101B] དགུག་གཞུག་བཅིང་མཉེས་བྱེད་པ་སྔགས་ལུགས་ཡིན། དེ་ལྟར་ཟིན་པ་ན་ཁྲུས་གསོལ་བ་ནི། ཚོགས་ཞིང་ལ་སྡིག་སྒྲིབ་དང་ནག་ནོག་སོགས་དག་བྱ་མེད་ཀྱང་ཇི་སྐད་དུ། ཆོས་ཀྱི་སྐུ་ལ་དྲི་མ་མི་མངའ་ཡང། །
སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཞེས་སོགས་ལྟར་རང་གི་ལས་སྒྲིབ་སོགས་སྦྱོང་ཕྱིར་བྱེད། ཁྲུས་ཁང་བསྐྱེད་ལུགས་སྣ་ཚོགས་ཡོད་ཀྱང། འདིར་བླ་མེད་དང་འབྲེལ་བས་གྲུ་བཞི་སྒོ་བཞི་རྟ་བབས་དང་བཅས་པ། ཐོག་གཞན་མེད་པ་
ནང་དུ་རིན་པོ་ཆེའི་ཀ་བ་བཞིའི་སྟེང་དུ་རྒྱ་ཕིབས་དང་དེའི་འོག་ཏུ་མུ་ཏིག་གི་བླ་བྲེས་བརྒྱན་པ། དཀྱིལ་དུ་ཁྲུས་ཀྱི་རྫིང་བུ་ཤེལ་གྱི་ས་གཞི་ལ་གསེར་གྱི་བྱེ་མ་བརྡལ་བ་དབུས་ཅུང་མཐོ་ཞིང་མཐའ་དམའ་བ་རུས་སྦལ་གྱི་རྒྱབ་འདྲ་བ་ལ་བླ་མེད་སྤྱི་
འགྲོ་ལྟར་ཤིང་སྟན་ནམ་སེང་ཁྲི་ཚོགས་ཞིང་གི་གྲངས་མཉམ་བཀོད། ཕྱོགས་གསུམ་ན་འབབ་སྟེགས་གསུམ་རེ་རེར་ཡང་ཐེམ་སྐས་བཞི་རེ་ཡོད་པ། མཐའ་སྐོར་དུ་རིན་པོ་ཆེའི་སྟེགས་བུ། ན་བཟའ་འགེལ་གཞི་རིན་པོ་ཆེའི་གདང། ན་
བཟའ་གསར་པ་འབུལ་རྒྱུ་དང། བུམ་པ་སོགས་བསྐྱེད། ཁྲུས་ཆས་ཡོད་ན་ཁྲུས་གཞོང་དུ་ཁྲུས་རྫིང་མཚོན་བྱེད་བུམ་ཆུ་ཅུང་ཟད་བླུགས། མེ་ལོང་ལ་བུམ་ཆུས་འཕྲེད་དུ་རི་མོ་གཉིས་དང། གྱེན་དུ་རི་མོ་གཉིས་ཏེ་རེའུ་མིག་དགུ་འབྱུང་བ་བྲིས་པའི་
དབུས་དང་ཕྱོགས་བཞིར་བུམ་ཆུས་ཐིག་ལེ་རེ་བྱ། དེ་ཡང་རེའུ་མིག་དགུ་ཁྲུས་ཁང་དང། ཐིག་ལེ་ལྔས་རྒྱལ་བ་རིགས་ལྔ་མཚོན། བྲེས་པ་དེར། ཞེས་པའི་ཚིག་མཚམས་ནས་ཚོགས་ཞིང་རྣམས་འུར་དིར་གྱིས་འཕུར་བའམ། སྐས་གདང་བཙུགས་

[102A]༄༅། །པ་ནས་གཤེགས་པའི་མོས་པ་གང་རིགས་བྱེད། དེ་དག་བྱོན་ཟིན་ནས་རེ་རེའི་སྐུ་མདུན་དུ་འདི་སྔགས་དང་འབྲེལ་བས་ཁྲུས་དང། བྱུག་པ་དང། ན་བཟའ་འབུལ་མཁན་གྱི་མཆོད་ལྷ་གསུམ་གསུམ་སྤྲོས་
ཁྲུས་ཀྱི་ཚེ་རྫིང་བུ་ནས་བཅུས་ཏེ་ཕུལ་བས་ཐུགས་རྒྱུད་ལ་བདེ་བ་ཆེན་པོ་འཁྲུངས་པའི་མོས་པ་བྱེད། ཁྲུས་ཟིན་ནས་ཕྱི་བའི་ཚེ། རབ་གནས་སྐབས་ཀྱི་ཁྲུས་དར་གྱི་སྔགས་འགོད་ལུགས་ལྟར་བྱས་ཏེ་དཔྲལ་མགྲིན་ཐུགས་ཀ་དཔུང་མགོ་གཉིས་
བཅས་གནས་ལྔ་ལ་རེག་པས་རླན་ཐམས་ཅད་སྐུའི་གནས་ལྔར་འདུས་ཏེ་དེ་དག་ཕྱི་བ་ཡིན་གྱི། རང་རེས་ཁྲུས་བྱེད་པ་ལྟར་མགོ་མཇུག་ཐམས་ཅད་དུ་ཕྱི་བ་དེ་འདྲ་མི་དགོས། བྱུག་པའི་ཚེ་མདོག་གསེར་ལྟ་བུ་དང། དྲི་ཤིན་ཏུ་
བཟང་པོ། རྒྱུ་ནི་མར་མིན་པའི་བྱུག་པ་འབུལ། དེ་ཟིན་ནས་ཞི་ཁྲོ་རབ་འབྱམས་སོ་སོའི་ཆ་ལུགས་ཀྱི་ན་བཟའ་གསར་པ་རེ་ཕུལ་བའི་མོས་པ་བྱེད། འབྲོམ་ལ་ནི་གཡི་ལྤགས་ཀྱི་སློག་པ་ཕྱི་རས་སྔོན་པོ་ཅན་ལ་སྐྱེས་བུ་གསུམ་གྱི་
ལམ་ཕྱིན་དྲུག་ཏུ་བསྡུས་ནས་སྟོན་པའི་མཚོན་བྱེད་དུ་སྐ་རགས་སྐུ་སྐེད་ལ་ལན་དྲུག་འཁོར་བ་ཞིག་འབུལ་བའི་མོས་པ་བྱས་ན་རྟེན་འབྲེལ་གྱི་གནད་ཤིན་ཏུ་ཆེ། དེ་རྗེས་སོ་སོའི་རྒྱན་དང་ཕྱག་མཚན་ཡང་འབུལ། བདག་དང་འགྲོ་ལ་ཞེས་
སོགས་ཀྱི་ཚེ་སླར་ཡང་ད་གིན་ ན་བཟའ་རྙིང་པ་རྣམས་འོད་སེར་པོའི་རྣམ་པར་རང་གི་སྨིན་མཚམས་སུ་བསྟིམ་པའམ། རིགས་དྲུག་སོ་སོའི་གཙོ་བོ་རེ་རེ་འོང་

[102B]ཁྲུས་ཆུ་རྣམས་ཁྲུས་རྫིང་ལ་ཡུར་རྐ་དྲུག་ཡོད་པ་ནས་རིགས་དྲུག་སོ་སོའི་གནས་སུ་སོང་སྟེ། གཞན་རྣམས་ལ་སོ་སོའི་སྡུག་བསྔལ་སེལ་བྱེད་དུ་གྱུར་སོང་སྙམ་པ་བྱེད། མི་རྣམས་
འདོད་པ་ཆེ་བས་མཁོ་རྒུའི་ཡོ་བྱད་དུ་གྱུར་པར་མོས་ཤིང། ཁྲུས་ཁང་སོགས་མི་དམིགས་པར་བསམ། སྦྱོར་ཆོས་ལྔ་པ་ནི། དགེ་བཤེས་དོལ་པས། ཞར་ལ་ཚོགས་གསོག་པ་དང་སྒྲིབ་པ་སྦྱོང། ལྷ་དང་བླ་མ་ལ་གསོལ་བ་འདེབས་ཤིང་
རུས་ཤིང་དང་བཅས་ཏེ་ནན་ཏན་གྱིས་བསམས་ན་ལོ་བརྒྱར་མི་སྐྱེ་སྙམ་པ་ཞིག་ཀྱང་འདུས་བྱས་སོ་ན་མི་སྡོད་པས་ཅི་ཞིག་ལྟར་ལ་སྐྱེ་བ་ཡིན། ཞེས་པ་ལྟར་བསགས་སྦྱང་གལ་ཆེ་ཞིང། དེའི་གནད་བསྡུས་པ་ཡན་ལག་བདུན་པ་མཎྜལ་དང་བཅས་
པ་འདི་ཐོག་མཐའ་ཀུན་ཏུ་གལ་ཆེ། ཁ་ཅིག་གིས་འདི་དགེ་སྦྱོར་རྒྱ་ཆེན་པོ་མི་ནུས་པས་བྱ་རྒྱུའམ། དགེ་སྦྱོར་གྱི་སྔོན་འགྲོ་ལྟ་བུ་ལས་དངོས་གཞི་ལ་མི་མཁོ་སྙམ་དུ་མནངས་ཆུང་བྱེད་པ་འོང་སྲིད་ཀྱང། དེ་འདྲ་མིན། ཡན་ལག་བདུན་པོ་འདིའི་སྒོ་
ནས་ཚོགས་ཀྱི་ཞིང་མཆོག་བླ་མ་རྒྱལ་བ་སྲས་དང་བཅས་པ་ལ་ཚོགས་གསོག་པ་དང་སྒྲིབ་པ་སྦྱོང་ཚུལ་འདི་ལས་ལྷག་པ་མདོ་དང་རྒྱུད་སྡེ་གང་ནའང་མེད། སྔགས་ཀྱི་སྐབས་སུའང་ཡན་ལག་བདུན་པ་འདི་གལ་ཆེ་སྟེ། རྒྱུད་སྡེ་བཞི་ཀ་ནས་
བདུན་རྣམ་དག་བྱ་བར་གསུངས་ཤིང། བླ་མེད་ཀྱི་བསྐྱེད་རིམ་རྣམས་སུ་ཡང་ཚོགས་ཞིང་ལ་ཕྱག་མཆོད་སོགས་ཡན་ལག་བདུན་གྱི་སྒོ་ནས་ཚོགས་བསགས་སྒྲིབ་སྦྱང་བྱ་དགོས་པར་གསུངས། འཇམ་མགོན་ཙོང་ཁ་པ་ཆེན་པོས་ཀྱང་

[103A]༄༅། །འོལ་དགར་བསགས་སྦྱང་མཛད་པས་ཉམས་རྟོགས་ཁྱད་པར་ཅན་འཁྲུངས་པ་ལྟར་རྒྱུད་སྨིན་ན་རྟོགས་པ་མྱུར་དུ་སྐྱེ་བ་སོགས་དང། ས་ཆེན་པོ་ལ་གནས་པའི་བྱང་ཆུབ་སེམས་དཔའ་རྣམས་ཀྱང་བསགས་
སྦྱང་ལ་གཙོ་བོར་འབད་པ་ཡིན་ཏེ། ས་དང་པོ་ལ་གནས་པའི་བྱང་སེམས་དེས་སྐུ་ལུས་བརྒྱར་སྤྲུལ་ནས་སངས་རྒྱས་ཀྱི་ཞིང་བརྒྱ་ལ་ཕྱིན་ཏེ་མཆོད་པ་འབུལ་ཞིང། དེ་བཞིན་ས་གཉིས་པ་སོགས་ནས་སངས་མ་རྒྱས་བར་དུ་ལུས་རིམ་བཞིན་མང་
པོར་སྤྲུལ་ཏེ་མཆོད་པ་ཇེ་རྒྱས་ཇེ་མང་ལ་བཏང་བར་མཛད་ན། རང་རེས་སྨོས་སུ་མེད་ཚུལ་སོགས་རྒྱ་ཆེར་གསུངས། དེས་ན། ཆོས་སྤྱོད་ཡན་ལག་བདུན་པ་འདི་ནི་མདོ་སྔགས་གཉིས་ཀར་བསགས་སྦྱང་གི་འགག་སྡོམས་ཆེན་པོ་ཞིག་སྟེ། དཔེར་
ན༑ སྐྱོན་སྨིན་པ་རྣག་བརྟོལ་རུང་དང། ཡོན་ཏན་སྨིན་པ་ཤིང་ཏོག་ལོངས་སྤྱོད་རུང་ལྟར་ཡིན། དམ་པ་གོང་མའི་མན་ངག་ལས། ཚོགས་གསོག་མེད་ན་རླན་མེད་ས་བོན་འདྲ། །ཞེས་པ་ལྟར་ཡན་ལག་བདུན་པའི་སྒོ་ནས་བསགས་སྦྱང་
ལ་ངེས་པར་འབད་ནས་ལམ་གྱི་དམིགས་རྣམ་སྐྱོང་དགོས་ཀྱི། ལམ་ལྟར་སྣང་རེ་ཉམས་ལེན་བྱེད་པས་མི་འོང་གསུངས། ཡན་ལག་བདུན་ཞེས་པ་དཔེར་ན། འཕྲུལ་གྱི་ཡན་ལག་བདུན་དང་ལྡན་པའི་ཤིང་རྟ་དེ་ཡན་ལག་གཅིག་མ་ཚང་
བ་ན་མི་འགྲོ་བ་བཞིན། འདིར་ཡང་ཡན་ལག་གཅིག་མ་ཚང་ན་བསགས་སྦྱང་གནད་དུ་མི་འགྲོ་བ་ཡིན། དེ་ལྟར་ཡན་ལག་བདུན་ལས། དང་པོ་ཕྱག་ལ་ལུས་ངག་ཡིད་ཀྱི་ཕྱག་གསུམ་ཡོད་པ། ཇི་སྙེད་སུ་དག་ཅེས་སོགས་ཀྱིས་རིམ་

[103B] ཁྲིད་ཡིག་རྣམས་ནས་གསུངས་པའི་ལུས་རེ་རེ་ལ་མགོ་དཔག་མེད་སོགས་འཆར་མ་བདེ་ན། ཐོག་མེད་ནས་བླངས་པའི་ལུས་དཔག་མེད་ཡོད་པ་རྣམས་མིའི་རྣམ་པ་ཅན་དུ་བློས་བླངས་པས་ཆོག་རྡུལ་གཅིག་སྟེང་ན་རྡུལ་
སྙེད་སངས་རྒྱས་རྣམས། །ཞེས་པ་རྡུལ་ཕྲ་མོ་གཅིག་གི་སྟེང་དུ་སངས་རྒྱས་ཇི་སྙེད་ཡོད་པ་བཞུགས་ནུས་པའི་དོན་ཏེ། དཔེར་ན། ནས་རྡོག་གཅིག་གི་སྟེང་དུ་མི་བརྒྱ་ཐམ་པའི་མིག་ཤེས་ཀྱིས་དུས་གཅིག་ཏུ་བལྟས་ན་མི་བརྒྱའི་མིག་ཤེས་
བརྒྱ༑ ནས་རྡོག་གཅིག་གི་སྟེང་དུ་འཇུག་ནུས་པ་བཞིན་དུ་སངས་རྒྱས་ཐམས་ཅད་ཀྱི་ཡེ་ཤེས་རྡུལ་གཅིག་གི་སྟེང་དུ་འཇུག་ནུས། རྡུལ་གཅིག་གི་སྟེང་དུ་ཡེ་ཤེས་ཇི་ཙམ་ཞུགས་པ་དེ་ཙམ་གྱི་གཟུགས་སྐུ་ཡང་འཇུག་པ་ཟུང་འཇུག་པའི་
ཡོན་ཏན་ཡིན་ཞིང། དེ་ཡང་རླུང་སེམས་འཇུག་པ་གཅིག་པའི་གནད་ཀྱིས་ཡིན། ཚོགས་ཞིང་ལ་གུས་པས་མཛུབ་མོ་བསྒྲེང་བ་ཚུན་ཡང་ལུས་ཀྱི་ཕྱག་ཡིན། དེ་ལ་རྣམ་གྲངས་འགའ་ཤས་ཡོད་པ་ལས། བསྐུམ་ཕྱག་ནི། ཡན་ལག་ལྔ་ས་ལ་རེག་
པ་དང། བརྐྱང་ཕྱག་ནི་ལུས་ཐམས་ཅད་ས་ལ་ཕབ་པ་ལ་ཟེར། བརྐྱང་ཕྱག་གི་ཁུངས་སྡོང་པོ་བཀོད་པའི་མདོ་ལས། གཞོན་ནུ་ནོར་བཟང་གིས་ཤིང་སྡོང་པོ་ས་ལ་འགྱེལ་བ་བཞིན་དུ་ལུས་ཐམས་ཅད་ས་ལ་ཕབ་སྟེ་ཕྱག་འཚལ་བ་ལ་ལྟོས། ཞེས་
པ་དེ་ཡིན། ཕྱག་འཚལ་བའི་ཕན་ཡོན་ཡང། ལས་རྣམ་འབྱེད་ཀྱི་མདོ་ལས་གཟུགས་བཟང་ཞིང་གསེར་གྱི་ཁ་དོག་ལྟ་བུར་འགྱུར་བ་སོགས་ཕན་ཡོན་བཅུ་གསུངས་པ་དང། གཞན་ཡང་མདོ་སྡེ་ལས། ལུས་ཀྱིས་ཇི་ཙམ་ནོན་པའི་སའི་རྡུལ་

[104A]༄༅། །གྲངས་ཀྱི་འཁོར་ལོས་བསྒྱུར་བ་སྟོང་འགྱུར་རེའི་བསོད་ནམས་འཐོབ་པར་གསུངས། བརྐྱང་ཕྱག་འདི་རྒྱུད་ནས་ཀྱང་བཤད་ཅིང། པཎ་ཆེན་ནཱ་རོ་པས་ཀྱང་ཕྱག་བཞེས་སུ་མཛད། ཕན་ཡོན་ལ་ཡིད་ཆེས་ན་གཟུགས་
དང་རྐང་ལག་ཀྱང་འདི་ལས་རིང་ཙམ་ཡོད་ན་སྙམ་པ་འབྱུང་ཞེས་ཕུར་ལྕོག་ངག་དབང་བྱམས་པས་གསུངས་ཚུལ། ཐལ་མོ་བཅར་ལེབ་ནི་མུ་སྟེགས་པའི་ལུགས་ཡིན་པས་རང་རེས་དེ་མི་བྱ་བར་ཐལ་མོ་ཁོང་སྟོང་མཐེ་བོང་ནང་དུ་བཅུག་པའི་ནོར་བུའི་
དབྱིབས་ལྟ་བུ་བྱེད། དེ་སྤྱི་བོར་བཞག་པས་སངས་རྒྱས་ཀྱི་གཙུག་ཏོར་དང། སྨིན་མཚམས་སུ་བཞག་པས་མཛོད་སྤུ། མགྲིན་པར་བཞག་པས་གསུང་དབྱངས་ཡན་ལག་དྲུག་ཅུ། སྙིང་གར་བཞག་པས་ཐུགས་འགྲུབ་པའི་ནུས་པ་འཇོག་
ཅིང༑ འདིས་བསགས་སྦྱང་གཉིས་ཀ་འབྱུང་བས་ལུས་ངག་ཡིད་གསུམ་གྱི་སྡིག་སྒྲིབ་འདག་ལུས་ས་ལ་ཕབ་པ་དང་ལྡང་བའི་སྐབས་མཛུབ་མོ་བསྐུམ་ན་དུད་འགྲོ་རྨིག་ཟླུམ་དུ་སྐྱེ་བའི་རྒྱུ་བྱེད་པར་གསུངས་པས་སོར་མོ་རྣམས་གཤིབ་སྟེ་
ས་ལ་བཀྲམ་པ་ལས་ཁུ་ཚུར་མི་བྱ། དེས་ཕྱག་ཞབས་ཀྱི་སོར་མོ་དྲ་བས་འབྲེལ་བ་འགྲུབ། ལག་པ་དང་དཔྲལ་བ་ས་ལ་གཏུག་ཡར་ལྡང་བའི་སྐབས་འཁོར་བ་ལས་མྱུར་དུ་ལྡང་བའི་རྟེན་འབྲེལ་གྱི་གནད་ཡོད་པས་ཡར་མྱུར་དུ་ལྡང་བ་ཝ་འཁྱུག་
པ་ལྟར་དགོས། ཡར་མྱུར་དུ་མ་ལྡང་བར་ཉལ་བ་ལྟར་བྱས་ན། ལྟོ་འཕྱེ་སོགས་བྲང་འགྲོའི་རིགས་སུ་སྐྱེ་བས་ངལ་བསོ་དང་སྦྲགས་ནས་མགོ་གཏུགས་ཏེ་འདུག་པ་མི་བྱ། ཕྱག་སྔ་ཕྱིའི་བར་དུ་ལུས་ལེགས་པར་མ་བསྲངས་པར་སྒུར་ཙམ་སྒུར་ཙམ་

[104B] ཚོགས་གསོག་པའི་ཕྱིར་ཕྱག་རེ་རེ་ནས་ཚུལ་མཐུན་འཚལ་བ་ལས། གྲངས་གང་མང་ཆེད་དུ་མགྱོགས་ཆོས་མི་བྱེད། རྗེའི་བཀའ་སྲོལ་ལ་སྔོན་འགྲོ་འབུམ་སོགས་གྲངས་ལ་གཙོ་
བོར་མི་མཛད་པས་གྲངས་མང་པོ་མ་བྱུང་ཡང་སྤུས་ལེགས་པ་ཞིག་བྱ། འགའ་ཞིག་སྔོན་འགྲོ་བཏང་བ་ཡིན་ཟེར་ནས། ཕྱག་འབུམ་བཏང་བའི་ཚེ་ལས་སླ་ཆོས་ཆེན་པོ་བྱེད་པ་དེ་འདྲ་མི་རུང། སངས་མ་རྒྱས་ཀྱི་བར་ཚོགས་བསགས་སྒྲིབ་སྦྱང་
དགོས་པས་རང་རེ་ལས་དང་པོ་བས་མི་ཚེ་ཧྲིལ་པོར་བསགས་སྦྱང་ལ་འབད་དགོས། སྒོམ་དང་བསགས་སྦྱང་རྣམས་ལས་བསགས་སྦྱང་གཙོ་ཆེ། སྔོན་འགྲོ་བཏང་ཟིན་ཞེས་ཟེར་ནས་བློ་བདེ་འབོལ་གྱིས་སོས་དལ་དུ་བསྡད་པས་གར་ཡང་མི་སླེབ་
ཚོགས་བསགས་སྒྲིབ་སྦྱང་བྱུང་ན་འབུམ་མི་ལོང་བའི་ངལ་བ་དང་སེམས་ཁྲལ་བྱ་མི་དགོས་པ་སྔར་མཚམས་པ་བཞི་ལས་གཅིག་གིས་གྲངས་མ་ལོངས་པ་ན། གཞན་གསུམ་གྱིས་དེ་ལ་གྲངས་ཇི་ཙམ་སོང་དྲིས་པས། ཁོང་གིས་ཁྱེད་ཅག་གྲངས་
གཙོ་བོར་བྱེད་ཀྱིན་ཡོད་དམ་ཟེར་བའི་ལོ་རྒྱུས་ལྟར་ཡིན། དེ་ཡང་རབ་ན་འཚལ་ཚུལ་བཟང་ལ་གྲངས་མང་བ་ཞིག་དགོས། གྲངས་བརྩི་བ་རྗེས་སུ་ཡི་རང་གི་དགེ་བ་འོང་ཆེད་ཡིན། སྤྱིར་ན་ཕྱག་ཅེས་པ་ཞར་དང་ཞོར་ལ་བྱེད་དུ་ཡོད་དེ། ལམ་དུ་འགྲོ་
བའི་ཚེ་སྐུ་གསུང་ཐུགས་རྟེན་སོགས་མཐོང་ན། གུས་ཚུལ་གྱིས་ཐལ་མོ་སྦྱར་བ་ཚུན་ཆད་ཕྱག་བྱས་པར་འགྲོ། ཉམས་ལེན་བྱེད་ཤེས་པ་ཞིག་ཡིན་ན། ལུས་ཀྱིས་གཡོ་འགུལ་བྱས་སོ་ཅོག་ཆོས་སུ་འགྲོ་བ་ཞིག་བྱ་རྒྱུ་ཡོད་གསུངས། གཉིས་པ་

[105A]༄༅། །མཆོད་པའི་ཡན་ལག་ནི། མེ་ཏོག་དམ་པ་ཞེས་སོགས་ཏེ། དཔེར་ན། ངེད་ཚོའི་ལོ་ཏོག་བཟང་པོ་སྐྱེ་བའི་ཞིང་དེ་ལ་ས་བོན་མ་བཏབ་པར་ལོ་གཅིག་ལུས་ན་ཤིན་ཏུ་ཕངས་པར་བརྩི་ཡང་དེ་ལ་དེ་ཙམ་ཕངས་
རྒྱུ་མེད། ཚོགས་ཀྱི་ཞིང་ལ་བསོད་ནམས་བསགས་རྒྱུ་མ་བྱུང་ན་སྔ་མ་དེ་བས་བརྒྱ་འགྱུར་སྟོང་འགྱུར་གྱིས་ཕངས་པ་ཡིན། དམའ་མཐར་ཕྱི་མ་དོན་གཉེར་གྱི་བསམ་པ་ཙམ་གྱིས་མ་ཟིན་ན་དགེ་རྩ་གང་བསགས་ཐམས་ཅད་ཆོས་སུ་མི་
འགྲོ་ཡང། དེ་ལྟར་འགྲོ་བ་གཅིག་ཡོད་དེ། སངས་རྒྱས་ཀྱི་ཞིང་ལ་ཕྱག་མཆོད་སོགས་ཀྱིས་བསོད་ནམས་བསགས་ན་སྐྱེ་བ་ཕྱི་མ་བསམ་པའི་ཀུན་སློང་ཙམ་མེད་ཀྱང་སངས་རྒྱས་འཐོབ་པའི་རྒྱུར་ངེས་པར་འགྲོ། དེ་ལྟར་སངས་རྒྱས་ཀྱི་
ཞིང་ལ་མཆོད་པ་ཕུལ་བ་སོགས་ལ་བསམ་པ་ཀུན་སློང་ངན་པས་ཟིན་ཀྱང་སངས་རྒྱས་འཐོབ་པའི་རྒྱུར་འགྲོ་བའི་རྒྱུ་མཚན་ནི། འདི་ལ་ཞིང་གི་མཐུས་དམིགས་བསལ་གྱི་འབྲས་བུ་ཐོབ་པ་ཡིན། དཔེར་ན་ཞིང་བཟང་པོར་ས་བོན་བཏབ་ཚུལ་མ་
ལེགས་ཀྱང་འབྲས་བུ་ངེས་པར་འབྱུང་བ་བཞིན་ནོ། །སྤོས་ཞིམ་པོའི་ལྡེ་གུ་ནི་སྤོས་ལ་སོགས་པ་དྲི་ཞིམ་པོ་རྣམས་བཀོལ་བའི་ཁུ་བ་རྣམས་བྱུགས་པའོ། །མེ་ཏོག་དམ་པ་སོགས་བླ་ན་ཡོད་པའི་མཆོད་པ་སྟེ། བཀོད་པ་ཁྱད་པར་འཕགས་པ་
སོགས་མཆོད་པ་ལྔ་མ་ཀུན་ལ་སྦྱོར་དགོས། བདུག་སྤོས་སྣ་གཅིག་པ་ནི་ཙནྡན་གྱི་དྲི་ལྟ་བུའོ། །ཕྱེ་མ་ནི། ཙནྡན་ལ་སོགས་པའི་དྲི་བཟང་གི་ཕྱེ་མ་དང། ཕུར་མ་ནི་བདུག་སྤོས་ཀྱི་ཕྱེ་མ་སྤུངས་པའོ། །ལུགས་གཅིག་ལ། ཕྱེ་མ་ནི་དྲི་བཟང་གི་

[105B] ཕུར་མ་ནི་རས་ཀྱི་ཁུག་མ་ལྟ་བུར་དྲི་བཟང་པོ་འཐུལ་བའི་ཕྱེ་མ་བླུགས་པ་བླ་རེར་བཏགས་ཏེ་རླུང་གིས་བསྐྱོད་ཚེ་བསུང་ཞིམ་པོ་འཐུལ་བའོ། །བཟང་སྤྱོད་ལས་གསུངས་པའི་མཆོད་པ་རྣམ་པ་བདུན་ནི། མེ་ཏོག་དམ་པ་སོགས་བདུན་ནོ། །སངས་
རྒྱས་དང་བྱང་སེམས་རྣམས་ཀྱིས་ཐུགས་བསྐྱེད་དང་སྨོན་ལམ་གྱིས་བཟང་དགུར་སྤྲུལ་པ་ནི་བླ་ན་མེད་པའི་མཆོད་པ་སྟེ། འདི་རང་ཅག་གིས་འབུལ་མི་ནུས་མོད། འོན་ཀྱང་རང་རེས་འབུལ་རྒྱུ་ཞིག་མཆིས་ཏེ། བློ་གྲོས་རྒྱ་མཚོས་ཞུས་
པའི་མདོ་ལས་གསུངས་པ་དམ་པའི་ཆོས་འཛིན་པ་དང། བྱང་ཆུབ་མཆོག་ཏུ་སེམས་བསྐྱེད་པ་གཉིས། སྙིང་རྗེ་པད་དཀར་ལས་གསུངས་པའི་ཐོས་དོན་སྒྲུབ་པ་ལ་གཞོལ་བ་དང་གསུམ། བླ་མའི་མན་ངག་གིས་ཁ་བསྐངས་པ་དགེ་
རྩ་མཆོད་རྫས་སུ་བསྒྱུར་ནས་ཕུལ་བ་སྟེ་བླ་ན་མེད་པའི་མཆོད་པ་བཞི་གསུངས་པ་ལས། ལུང་རྟོགས་ཀྱི་ཆོས་འཛིན་པ་ནས། ཐ་ན་གཟུངས་ཚིག་གཅིག་འཛིན་པ་ཚུན་ཆད་དམ་ཆོས་འཛིན་པའམ་བླ་ན་མེད་པའི་མཆོད་པ་ཡིན། ཐོས་དོན་
སྒྲུབ་པ་ལ་གཞོལ་བ་ནི། གང་ཐོས་ཤིང་བཟུང་བའི་དོན་ལག་ལེན་དུ་འགེལ་བ་སྤྱན་སྔ་བ་ས་འདུལ་བའི་དཔེ་གཟིགས་པས་ཀོ་ལྤགས་དོར་བའི་དཔེ་ལྟར་དགོས། ཉམས་ལེན་གྱི་འགོ་འཛུགས་གཟའ་ཚེས་བཟང་པོ་སོགས་བསྒྲིག་འདོད་
ན་མ་ཤི་བར་དུ་མི་འགྲིག་གསུངས། ཐ་ན་བྱི་དོར་བྱེད་ལུགས་ཤེས་ནས་ལག་ལེན་བྱེད་པ་ཚུན་སྒྲུབ་པའི་མཆོད་པ་ཡིན་པས། གཞུང་ཆེན་མོར་སློབ་གཉེར་གནང་བ་ཚོས་ཀྱང་ཐོས་དོན་ལག་ཏུ་བླངས་ཏེ་སྒྲུབ་པ་ཉམས་ལེན་ལ་གཞོལ་བ་མ་

[106A]༄༅། །གཏོགས། བུ་སྟོན་རིན་པོ་ཆེས། རང་ཉིད་རྒྱལ་འདོད་གཞན་དག་དམའ་དབབ་འདོད། །གཡོ་སྒྱུའི་སྤྱོད་པ་ཚིག་རྩུབ་ངན་སེམས་ཅན། །ངག་འཁྱལ་སྣ་ཚོགས་སྨྲ་ཞིང་གཞན་རྒྱུད་བསྲེག་དེ་འདྲའི་
རྩོད་པ་དེ་ཡང་དམྱལ་བའི་རྒྱུ། །ཞེས་གསུངས་པ་ལྟར་མ་སོང་བ་དགོས། དགེ་རྩ་མཆོད་རྫས་སུ་བསྒྱུར་བ་ནི། རྣམ་དག་ཁྲིམས་ཀྱི་ཆུ་གཏེར་ཆེན་པོའི་དབུས། །ཞེས་སོགས་དང། ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཞེས་
སོགས་ལྟར་ཐོས་སོགས་ཀྱི་དགེ་བ་མཆོད་རྫས་ཀྱི་གཟུགས་སུ་བཀོད་པ་སྟེ། བླ་མཆོད་སྐབས། དངོས་བཤམས་ཡིད་སྤྲུལ་ཡིད་བཞིན་རྒྱ་མཚོའི་ངོགས། །སོགས་ཀྱང་དགེ་རྩ་རྣམས་དགའ་ཚལ་གྱི་གཟུགས་སུ་བཀོད་དེ་འབུལ་བ་ཡིན་
བྱང་ཆུབ་མཆོག་ཏུ་སེམས་བསྐྱེད་པ་ནི། སེམས་བསྐྱེད་ནས་དེ་ཉིད་རྒྱལ་བ་སྲས་བཅས་ལ་མཉེས་ཕྱིར་འབུལ་བ་སྟེ། དེ་བཞི་ཀ་ཡང་བླ་ན་མེད་པའི་མཆོད་པ་ཡིན་པས་འདི་འབུལ་དུ་ཡོད། འདི་ལས་ལྷག་
པའི་མཆོད་པ་ཞིག་མེད་པས་རང་ཅག་རབ་ཏུ་བྱུང་བ་རྣམས་ཀྱིས་མེད་བཞིན་ལོག་འཚོ་མི་སྒྲུབ་པར། ཡོད་བཞིན་པ་འདི་ཁོ་ན་ལ་བརྩོན་ཏེ་སྒྲུབ་པའི་མཆོད་པ་གཙོ་བོར་འབུལ་དགོས། གཞན་ཡང་གྲོ་ལུང་པའི་བསྟན་རིམ་ལས། སྐུ་དང་མཆོད་རྟེན་
མངོན་སུམ་མངོན་སུམ་མིན། །བྱས་དང་བྱེད་འཇུག་རྙེད་བཀུར་རྒྱ་ཆེན་དང། །ཉོན་མོངས་ཅན་མིན་སྒྲུབ་པའི་མཆོད་པ་བཅུ། །ཞེས་པ་རྣམས་ཀྱང་འབུལ་དགོས་གསུངས། འདི་མཚམས་མཎྜལ་འབུལ་བ་འདི་བདེ་མྱུར་དང། འཇམ་དཔལ་ཞལ་

[106B] བདེ་མྱུར་ལ་སྔོན་དུ་མཆོད་པ་ཕུལ་ནས་དེ་རྗེས་མཎྜལ་འབུལ། ཞལ་ལུང་སྐབས་བླ་མ་སོགས་ལ་འབུལ་བ་འབུལ་བའི་ཕྱག་ལེན་བཞིན་སྔོན་ལ་མཎྜལ་ཕུལ་ནས་རྗེས་སུ་མཆོད་པ་འབུལ་བ་ཡིན་གསུངས། མཎྜལ་ཞེས་པ་
བོད་སྐད་དུ་དཀྱིལ་འཁོར་ཞེས་བྱ། དེ་ཡང་དཀྱིལ་སྙིང་པོ་དང། འཁོར་ལེན་པ་ལ་འཇུག་པས་སྙིང་པོ་ལེན་པ་ལ་ཟེར་ཏེ། གོ་རྒྱུ་ཆེན་པོ་ཞིག་ཡོད། མཎྜལ་གྱི་དབྱིབས་ལ་ལས་མཐུན་གྲུ་བཞི་སོགས་བྱེད་དུ་རུང། ཁ་ཤས་ཀྱིས་ནང་གི་མཉམ་
གཞག་ལས་ཕྱིའི་མཆོད་པ་གཙོ་མི་ཆེ་ཟེར་ཡང། སྔགས་ཀྱི་སྐབས་ལྔ་བཅུ་པ་ལས། དཀྱིལ་འཁོར་མེ་ཏོག་བཅས་ཐལ་མོས། །སྟོན་པ་བླ་མ་བསྙེན་བཀུར་ཞིང། །ཞེས་དང། རྣལ་འབྱོར་དབང་ཕྱུག་དཔལ་ལྡན་དགོན་པ་བ་ཉིན་གཅིག་ཏིང་ངེ་འཛིན་
ལ་འབྱམས་ནས་མཎྜལ་འབུལ་རྒྱུ་ལུས་ཏེ་རྡུལ་ཕུང་ངེར་ཡོད་པའི་སྐབས་འབྲོམ་རིན་པོ་ཆེ་ཕེབས་ཏེ། ཁྱོད་མཎྜལ་མི་འབུལ་བ་ཅི་ཡིན་གསུང། ནང་དུ་ཨན་ཅིག་བསམས་པས་གཡེངས་འཚལ་ཞུས་པས། འབྲོམ་གྱི་ཞལ་ནས། ཁྱོད་ཅི་ཟེར། ཁྱོད་ལས་
ཨ་ཏི་ཤ་སྒོམ་བཟང་སྟེ་མཎྜལ་ཉིན་རེར་དུས་གསུམ་དུ་འབུལ་བར་མཛད་ཅེས་བཀའ་བཀྱོན། རྣལ་འབྱོར་པས་དེ་ནས་བཟུང་མཎྜལ་འབུལ་བ་ལ་ལྷག་པར་དུ་བརྩོན་པས་རྟོགས་པ་འཁྲུངས་ཚུལ། མཎྜལ་གྱི་རྒྱུ་ནི་འབྱོར་ན་གསེར་དངུལ་ཟངས་སོགས་དང་
མ་བྱུང་ན་རྡོ་གཡམ་གྱོ་མོ་ཤིང་གིས་ཀྱང་རུང། འོལ་དགའ་ལ་ཡོད་པའི་རྗེའི་མཎྜལ་ཡང་རྡོ་ཡིན། ཚོམ་བུའང་རབ་རིན་པོ་ཆེ་དང། འབྲུ་སྨན། དེ་མིན་རྡེའུ་དང། བྱེ་མ་སོགས་ཀྱིས་རུང་ཡང། འབྱོར་ན་གང་བཟང་བ་ཕུལ་བས་ཚོགས་རྫོགས་

[107A]༄༅། །ཚབས་ཆེ། ཆེ་ཆུང་ནི་གང་ཆེ་ཆེ་ཞིག་སྟེ། མ་མཐའ་རང་གི་ཁ་ཕོར་ལས་མ་ཆུང་བ་དགོས། མཎྜལ་ལ་མ་མཐའ་ལོ་རེ་དང། ཟླ་བ་རེ་རེ་ནས་ངེས་པར་བ་བྱུང་དང། དྲི་བཟང་གི་ཆུ་མཛུབ་མོའི་རྩེས་ཐིགས་པ་
གཅིག་བླངས་ཏེ་མཐེ་བོང་དབུས་སུ་བཞག་སྟེ་མཛུབ་མོས་མཐའ་ནས་བསྐོར། ཡང་མཐེ་བོང་གིས་བླངས་ཏེ་མཛུབ་མོ་མཎྜལ་གྱི་དབུས་སུ་བཞག་སྟེ་མཐེ་བོང་གིས་མཐའ་ནས་བསྐོར་དགོས། འབུལ་ཚུལ་ལག་གཡོན་པས་འབྲུ་བཅས་མཎྜལ་
བཟུང་སྟེ། གཡས་པའི་ལག་ངར་གྱིས་ཕྱིར་ལན་མང་དུ་ཕྱི་སྐབས་སྡིག་སྒྲིབ་ཕྱི་བའི་མོས་པ་དང། ཚུར་ལན་གསུམ་ཕྱི་བའི་ཚེ་སྐུ་གསུང་ཐུགས་ཀྱི་བྱིན་རླབས་ཐོབ་པའི་མོས་པ་བྱེད། ཚོམ་བུ་འགོད་ཚུལ་ཕྱག་ལེན་ལྟར་ལ། ཤར་འབུལ་
ཡུལ་ལ་བསྟན་པ་དང། རང་གི་མདུན་དུ་ཤར་བྱེད་པ་གཉིས་ཡོད་པས་མཆོད་པའི་མཎྜལ་སྐབས་ཤར་ཚོགས་ཞིང་ངོས་དང། གསོལ་འདེབས་མཎྜལ་སྐབས་ཤར་རང་ངོས་ལ་བྱེད་པ་བྱིན་རླབས་ཚུར་ཞུ་བའི་དབང་དུ་བྱས་པའི་ཕྱི་མ་དེ་བཟང། རི་
རབ༑ གླིང། གླིང་ཕྲན། རིན་པོ་ཆེའི་རི་སོགས་དང། སྣ་བདུན། གཏེར་བུམ། སྒེག་སོགས་བརྒྱད། ཉི་ཟླ། གདུགས་རྒྱལ་མཚན་བཅས་ཀྱི་མཎྜལ་སོ་བདུན་མ་འདི་འགྲོ་མགོན་ཆོས་འཕགས་ཀྱི་ཕྱག་སྲོལ་བཞིན་དང། རྗེའི་རང་ལུགས་ནི་
ཉེར་གསུམ་མ་ཡིན། མཎྜལ་ཚོམ་བུ་ཉེར་གསུམ་དང་ཉེར་ལྔའི་ཁྱད་པར་དབང་ཆེན་གསེར་གྱི་ས་གཞི་དང། ཕྱིའི་ལྕགས་རིའི་ཚོམ་བུ་གཉིས་གྲངས་སུ་བགྲང་མིན་གྱི་ཁྱད་ཡིན། མཎྜལ་སྐབས་གླིང་བཞི་རི་རབ་དང་བཅས་པ་མཛོད་ཀྱི་ལུགས་ལྟར་

[107B] མ་མྠའང་རགས་རིམ་ཤེས་དགོས་ཞེས་མདོར་བསྡུས་སྩལ། མཚོ་དང་རི་རེ་རེས་རི་རབ་ལ་ལྕགས་རི་བསྐོར་བ་བཞིན་ལ། དབུས་སུ་རིན་ཆེན་སྣ་བཞི་ལས་གྲུབ་པའི་རི་
རབ༑ ཤར་གླིང་དཀར། དེ་བཞིན་དུ་ལྷོ་སྔོ། ནུབ་དམར། བྱང་སེར། གླིང་དེ་དང་དེ་དག་ཏུ་རིན་པོ་ཆེའི་རི་བོ་སོགས་མང་པོ་ཕྱུར་བུར་སྤུངས་པར་བསམ། རིན་པོ་ཆེའི་རི་བོ་སོགས་བཞི་པོ་ནི་གླིང་སོ་སོའི་ཁྱད་ནོར་ལྟ་བུ་ཡིན་པས་གླིང་གི་ཚོམ་
བུའི་སྟེང་དུ་འགོད། འདོད་འཇོའི་བ་ནི་རིན་པོ་ཆེའི་རང་བཞིན་ཅན། གཅིན་དང་ལྕི་བ་ཐམས་ཅད་གསེར་དུ་འབབ་པ་ཞིག་ཡིན། མ་རྨོས་པའི་ལོ་ཏོག་ནི། ནངས་བརྔས་ན་ནུབ་སྐྱེ། ནུབ་བརྔས་་ནངས་པར་སྐྱེ་ལ་ཤུན་པ་སོགས་མེད་པའི་
འབྲས་ཞིག་གོ་ཚོམ་བུ་ཉེར་ལྔ་མར་གླིང་ཕུལ་བས་དེ་དག་དོན་གྱིས་འབུལ་བ་ལ་དགོངས་ནས་ཚོམ་བུ་ལོགས་སུ་མ་མཛད་པ་ཡིན། རིན་ཆེན་བདུན་ནི། འཛམ་བུ་ཆུ་བོའི་གསེར་ལས་ལེགས་བྱས་ཤིང། །སོགས་ལྟར་ཏེ། དེ་དག་གླིང་
བཞིའི་རི་རབ་ལ་ཉེ་བའི་བར་སྣང་ལ་ཕྱོགས་མཚམས་སུ་འགོད། སྒེག་སོགས་བརྒྱད་ནི་རི་རབ་ཀྱི་བང་རིམ་ལ་ཡོད་ཅིང་སྔར་གྱི་དེ་དག་གི་ནང་དུ་སྟེང་ལ་འགོད། ཉེར་ལྔ་མར་རི་རབ་ཕུལ་བས་དེ་དག་ལོགས་སུ་མི་དགོས་པར་མཛད། ཉི་ཟླ་ནི་གཡས་གཡོན་དང་
རིན་པོ་ཆེའི་གདུགས་རྒྱབ་དང། རྒྱལ་མཚན་རང་མདུན་རྟེན་འབྲེལ་གནད་ཀྱིས་འགོད། ཡང་ན་ཉི་མ་ནུབ། ཟླ་བ་ཤར། གདུགས་བྱང། རྒྱལ་མཚན་ལྷོར་འགོད་པ་ཡོད་དེ། དེ་ལའང་རྟེན་འབྲེལ་ཡོད། ལྷ་མིའི་གཅེས་ནོར་ཡོད་དགུ་ཐམས་

[108A]༄༅། །ཅད་རི་རབ་ཀྱི་དབུས་སུ་སྤུངས་ནས་འབུལ། ཚེ་གླིང་ཡོངས་འཛིན་རིན་པོ་ཆེས་བཀྲས་ལྷུན་ནས་ཇའི་ལྦུ་བ་ཆུང་ངུར་མིའི་གདོང་ཡོངས་རྫོགས་ཆུད་པ་གཟིགས་པའི་དཔེ་ལྟར་རམ། ཤེལ་སྒོའི་ནང་དུ་གདོང་
ཆུད་པ་དང། ཁབ་མིག་ནས་རི་མཐོང་བ་བཞིན་མཎྜལ་ཆེ་རུ་མ་སོང་བའི་ནང་དུ་གླིང་བཞི་ལྷ་གནས་དང་བཅས་པ་ཆུང་དུ་མ་སོང་བར་གསལ་གདབ། སྟོང་གསུམ། རབ་འབྱམས། རྒྱ་མཚོ། རྒྱ་མཚོའི་རྒྱུད་གསུམ་གོ་རིམ་བཞིན་སྟོང་
འགྱུར་དུ་བསྒྲེས་ནས་བརྩི་དགོས། ས་གཞི་སྤོས་ཀྱིས་སོགས་རྟག་ཏུ་ངུས་ཆོས་འཕགས་ལ་ཕུལ་བའི་སྐབས་ཀྱི་ཚིག་ཡིན་སྙམ་པ་བརྟག་འདིའི་སྐབས་སངས་རྒྱས་ཞིང་ལ་དམིགས་ཏེ་ཞེས་པ་དང། སངས་རྒྱས་ཞིང་དུ་དམིགས་ཏེ་
ཞེས་འདོན་ཚུལ་གཉིས་ཡོད་པའི་སངས་རྒྱས་ཞིང་ལ་ཞེས་པ་ནི། སངས་རྒྱས་ཚོགས་ཀྱི་ཞིང་ལ་ཞེས་ཡུལ་ལ་བསྒྱུར་དུ་རུང་ཡང། རི་རབ་གླིང་བཞི་དང་བཅས་པ་མ་དག་པའི་ཞིང་རྣམས་འབུལ་དུ་མི་རུང་བའི་སྐྱོན་ཡོད་པས། སྐད་
ཅིག་དང་པོ་མ་དག་པའི་ཞིང་གླིང་བཞི་རི་རབ་དང་བཅས་པ་སྐད་ཅིག་གཉིས་པར་དག་ཞིང་དུ་བསྒྱུར་ནས་ཕུལ་བ་སངས་རྒྱས་ཞིང་དུ་དམིགས་ཏེ་ཕུལ་བ་ཞེས་པའི་དོན་ཡིན་ཞིང། དེ་ལྟར་མོས་ཏེ་ཕུལ་ན་ཕན་ཡོན་དེ་བཞིན་འཐོབ། དྭགས་
པོའི་མཎྜལ་ཚིགས་བཅད་མར་འབུལ་གྲོགས་ཚངས་དབང་སྡོམ་ལྡན་ཞེས་རང་སྡོམ་ལྡན་ཡིན་ན་རོགས་ལ་ཚངས་པ་དང། སྡོམ་ལྡན་མིན་ན་རོགས་ལ་དགེ་སློང་དང་ཚངས་པ་དགོས་པར་གསུངས་ཀྱང། རི་རབ་གླིང་བཞི་དང་བཅས་པ་

[108B] དེས་ན་རང་གི་ལས་ཀྱི་ཆ་ཤས་ལས་གྲུབ་པའི་བདག་འབྲས་རི་རབ་གླིང་བཞི་ཆ་ཚང་ཞིག་ཡོད་པ་དེ་ཕུལ་བ་ཡིན་པས་འབུལ་གྲོགས་ཚངས་དབང་མི་དགོས་སོ། །དམིགས་པ་
འཆར་ཐུབ་ན་གླིང་བཞི་སོགས་བྱེ་བ་ཕྲག་བརྒྱ་དང། མ་ཐུབ་ན་ཆ་ཚང་གཅིག་དབུལ་ཀྱང་རུང། མཎྜལ་འདི་ལེགས་པར་ཕུལ་ན། གླིང་བཞི་རི་རབ་སོགས་དེ་དང་དེ་ཕུལ་བའི་ཕན་ཡོན་འཐོབ་སྟེ། དཔེར་ན་ཆོས་རྒྱལ་མྱ་ངན་མེད་སྐུ་སྐྱེ་སྔ་མ་
ཞིག་ལ་བྱིས་པའི་སྐབས་སངས་རྒྱས་རྣམ་གཟིགས་ཀྱི་ལྷུང་བཟེད་དུ་ཐལ་བ་གསེར་དུ་མོས་ནས་ཕུལ་བའི་ཚེ་གསེར་ཕུལ་བའི་ཕན་ཡོན་ཐོབ་ཅིང། རྗེས་སུ་ནུབ་གཅིག་ལ་མཆོད་རྟེན་བྱེ་བ་གཅིག་བཞེངས་རྒྱུ་བྱུང་བའི་རབས་ལྟར་ཡིན། དེའི་
ཕྱིར་མཎྜལ་འདི་ནི་ཚོགས་རྫོགས་པ། ཚེགས་ཆུང་བ། གཡོ་མེད་པ་སོགས་བསོད་ནམས་གསོག་པ་ཞིག་ལ་འདི་ལས་ལྷག་པ་མེད་པས། ཟངས་སྒོར་མོ་འདི་ལ་དེ་འདྲ་བའི་གནད་ཆེན་པོ་ཡོད། མཇུག་ཏུ་མཎྜལ་ཚོམ་བུ་ཕར་ཚུར་གཤེགས་པ་
བྱིན་རླབས་ཚུར་ཞུ་བ་དང། བར་ཆད་ཕར་བསལ་བ་སྐབས་བསྟུན་སོ་སོར་སྦྱར། དེ་ཡང་གྲངས་ལ་གཙོ་བོར་མི་བྱེད་པར་དམིགས་པ་ལ་གཙོ་བོར་བྱེད། གལ་ཏེ་གྲངས་གསོག་བྱེད་འདོད་ན་མཆོད་པའི་སྐབས་འདིར་བས་ག་ཆོག་དེ་ཡང་སངས་
རྒྱས་ཆོས་ཚོགས་མ་དང་ས་གཞི་སྤོས་བྱུགས་སྦྲགས་ཏེ་རི་རབ་དང་གླིང་བཞི། ཉི་ཟླ་གཉིས་བཅས་བདུན་འབུལ་དགོས། དགེ་སློང་མ་དཔལ་མོས་མནྡལ་ཕུལ་ནས་འཕགས་པའི་ཞལ་གཟིགས་པ། རྗེ་ཙོང་ཁ་པས་འོལ་དགའ་ཆོས་ལུང་དུ་

[109A]༄༅། །མཎྜལ་ཕུལ་བ་སོགས་ལ་ཐུགས་བརྩོན་ཆེར་མཛད་དེ་ལྟ་བ་འཁྲུངས་པ་ཡིན་པས་འདི་ལ་ཐམས་ཅད་ཀྱིས་བརྩོན་པར་བྱེད་གསུངས།།    ༈    །།ཉིན་དྲུག་པར། སློབ་དཔོན་ཙནྡྲ་གོ་མིས་
ཇི་ལྟར་གླང་བུ་ཁྲོན་ཟབ་ཁ་ནས་འཁྲུངས་པ་ཡི། །རྩྭ་ལོ་ཁམ་འགའ་ལ་ནི་ཡིད་ནི་ཆགས་གྱུར་ནས། །རྙེད་པ་གྲུབ་པ་མེད་པར་གཡང་དུ་ལྷུང་བ་ལྟར། །འཚོ་བའི་འཇིག་རྟེན་བདེ་ལྡན་འདོད་པའང་དེ་དང་འདྲ། །གསུངས་པ་ལྟར་གླང་པོ་ཆེ་ཞིག་
གཡང་ས་འཇིགས་སུ་རུང་བའི་ཁར་རྩྭ་སྐྱེས་པ་ལ་ཆགས་ནས་དེར་སོང་བ་ན་གཡང་དུ་ལྷུང་བ་ལྟར། རང་རེ་རྣམས་ཀྱང་ཚེ་འདིའི་བདེ་སྐྱིད་ཙམ་ལ་ཆགས་ནས་མི་དགེ་བའི་ལས་སྣ་ཚོགས་ལ་སྤྱད་དེ། ནམ་ཞིག་ངན་སོང་གི་གཡང་ས་ཆེན་པོར་
ལྷུང་ན་ཕྱིས་ནས་ཐར་དཀའ་བས་ན་གཏན་གྱི་འདུན་མ་ཞིག་སྒྲུབ་དགོས། དེ་སྒྲུབ་པའི་ཐབས་མཆོག་ཏུ་གྱུར་པ་ནི་བྱང་ཆུབ་ལམ་གྱི་རིམ་པའི་ཚུལ་ལ་འཇུག་པ་ལས་གཞན་མེད་པས། དེས་ན་སེམས་ཅན་གྱི་དོན་དུ་བདག་གིས་སངས་རྒྱས་ཀྱི་
གོ་འཕང་ཐོབ་པར་བྱ། དེའི་ཆེད་དུ་བྱང་ཆུབ་ལམ་གྱི་རིམ་པའི་ཁྲིད་ཞུས་ནས་ཉམས་སུ་ལེན་སྙམ་པའི་ཀུན་སློང་དགོས་ཚུལ། དེ་ཡང་ས་བཅད་སྔོན་དུ་ཇི་ལྟར་སོང་བ་རྣམས་གསུངས་ནས། ཐུན་ལ་སྦྱོར་དངོས་མཇུག་གསུམ་ལས། སྦྱོར་
བའི་ཆོས་དྲུག་གི་ལྔ་པ་ཡན་ལག་བདུན་པ་མཎྜལ་དང་བཅས་པ་འབུལ་བའི་ཡན་ལག་གཞན་གཉིས་བཤད་ཟིན་ནས། གསུམ་པ་སྡིག་པ་བཤགས་པའི་ཡན་ལག་ནི། རང་ཅག་རྣམས་ཀྱི་རྒྱུད་ལ་རྟོགས་པ་སྔར་མ་སྐྱེས་པ་གསར་དུ་མི་

[109B] སྐྱེས་ཟིན་ཉམས་པ་ནི་སྡིག་སྒྲིབ་འདིས་བྱེད་པ་ཡིན་ལ། དེར་མ་ཟད་ཚེ་འདི་ཕྱིའི་མི་ལེགས་པ་ཐམས་ཅད་སྡིག་པས་བྱས་པ་ཡིན། དེ་དག་མི་འདོད་ན་སྡིག་པ་བཤགས་དགོས། བཤགས་པ་བྱས་ན་ནི་མཚམས་མེད་ཀྱི་ལས་དང། མྱོང་
ངེས་ཀྱི་སྡིག་ཆེན་པོའང་འདག་ཐུབ། བྱེ་སྨྲའི་ལུགས་ལ་མི་འདག་པར་གསུངས་ཀྱང། དེ་ལྟར་འདག་ཐུབ་པ་འདི་ཐལ་འགྱུར་བའི་བཞེད་པ་ཡིན། བཤེས་སྤྲིངས་ལས་ཀྱང། གང་ཞིག་སྔོན་ཆད་བག་མེད་གྱུར་པ་ལ། །ཕྱིས་ནས་བག་དང་ལྡན་པར་
གྱུར་དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་གསུངས། མཁས་པའི་སྡིག་པ་ལྕི་ཡང་ཡང། །བླུན་པོའི་སྡིག་པ་ཡང་ཡང་ལྕི། །ཞེས་པའང་བཤགས་པ་བྱ་ཚུལ་མཁས་མི་མཁས་
ལ་བྱེད། བྲམ་ཟེ་བདེ་བྱེད་ཀྱིས་རང་གི་མ་བསད་པ་དང། སོར་ཕྲེང་ཅན་གྱིས་མི་ཆིག་སྟོང་དགུ་བརྒྱ་གོ་དགུ་བསད་པ་དང། མ་སྐྱེས་དགྲས་ཕ་བསད་པའི་མཚམས་མེད་ཀྱི་ལས་བྱས་ནས་ཕྱིས་བདེན་པ་མཐོང་བའང་བཤགས་པ་ཤུགས་དྲག་བྱས་
པ་ལས་བྱུང། དེས་ན་བཤགས་པ་སྟོབས་ཆེན་གྱིས་སྡིག་པ་རྩ་བ་ནས་འདག་འབྲིང་གིས་ཡང་དུ་འགྲོ། ཐམས་འཕེལ་ཁ་འཆད་པ་ཡིན། བཤགས་པ་མ་བྱས་ན་ཉིན་བཞིན་སྡིག་པ་ལྡབ་འགྱུར་དུ་འགྲོ་བས་སྡིག་པ་ཆུང་དུའང་ཆེན་པོར་
འགྱུར་བ། དཔེར་ན་ཤིག་གཅིག་བསད་པའི་སྡིག་པ་ཡང་མ་བཤགས་ན་ཉིན་བཅོ་ལྔ་ལ་སྲོག་གཅོད་ཆིག་ཁྲི་དྲུག་སྟོང་སུམ་བརྒྱ་བརྒྱད་ཅུ་གྱ་བཞིར་འགྱུར་འགྲོ་བས། མི་བསད་པའི་སྡིག་ཙམ་དུ་གྱུར་པ་ཡིན། རང་ཅག་སྡིག་པ་བཤགས་

[110A]༄༅། །འདོད་མེད་ཅིང། སྡིག་ལ་འཇིགས་པ་མི་སྐྱེ་བ་ལས་འབྲས་ལ་ཡིད་ཆེས་མ་སྐྱེས་བས་ལ་ན། དེ་སྐྱེས་ན་སྡིག་པ་ཕྲ་མོ་ལའང་འཛེམ་པ། དཔེར་ན། ཇོ་བོས་ཕེབས་ལམ་དུ་ཉེས་བྱས་ཕྲའུ་ཞིག་བྱུང་བར་
ཡང་འགྲུལ་པའི་སྣ་བསྐྱིལ་ནས་བཤགས་པ་ཤུགས་དྲག་མཛད་འདུག་པ་དེ་ལྟར་འོང་བ་ཡིན། རང་རེ་ཕལ་ཆེ་བས་སྡིག་བཤགས་བྱ་རྒྱུ་ཡོད་བསམ་པ་ཆེར་མེད་མོད། དེ་ནི་སྡིག་པ་བྱས་ཚུལ་ལ་མ་བསམས་བས་ལན་ཏེ། ཞིབ་ཏུ་བསམ་
ན་ད་ནངས་ནམ་ལངས་ནས་བཟུང་ཡིད་དང་ངག་སོགས་ཀྱིས་གནོད་སེམས་དང། ངག་འཁྱལ་ཚིག་རྩུབ་སོགས་ཇི་ཙམ་བྱས་འདུག་རང་ཅག་རབ་བྱུང་ལྟ་བུ་ཡིན་ན་ཕམ་པ་ཡར་བཅད། ལྷག་མ་མན་ཞུ་དག་ཅིག་བྱས་ན་ཉེས་ལྟུང་ཆར་
འབབ་པ་བཞིན་བྱུང་ཡོད། དེར་མ་ཟད་འདི་ཙམ་ལ་གནད་འགག་ཅི་ཡོད་ཅེས་ཤམ་ཐབས་ཟླུམ་པོར་མ་བགོས་པ་ལྟ་བུར་གསང་སྔགས་ཀྱི་རྩ་ལྟུང་ཚང་འགྲོ་བ་ཡང་ཡོད། དེ་བཞིན་དུ་བྱང་སེམས་ཀྱི་རྩ་ལྟུང་ཡང་ཆར་
བཞིན་འབབ། སོ་ཐར་གྱི་ཕམ་པ་དང། བྱང་སེམས་ཀྱི་ཉེས་བྱས། བྱང་སེམས་ཀྱི་རྩ་ལྟུང། གསང་སྔགས་ཀྱི་སྦོམ་པོ། གསང་སྔགས་ཀྱི་རྩ་ལྟུང་རྣམས་སྔ་མ་སྔ་མ་ལས་ཕྱི་མ་ཕྱི་མ་འབུམ་འགྱུར་གྱིས་ལྕི། ད་ནངས་ནམ་ལངས་
ནས་ད་ལྟའི་བར་བསྔོ་བགྲང་ཞིག་བྱས་ན་རང་ཅག་གིས་ངན་སོང་གི་རྒྱུ་ཆ་ཚང་མང་པོ་བསྒྲུབ་ཟིན་ཡོད་པས་ཉིན་རེར་ཡང་མི་དགེ་བཅུ་དང། སྡོམ་གསུམ་བཅས་འགལ་གྱི་ཉེས་པ་སོགས་མང་པོ་འབྱུང་ཞིང། དེ་དག་ཆེན་པོས་དམྱལ་

[110B] འབྲིང་གིས་ཡི་དྭགས། ཆུང་ངུས་དུད་འགྲོར་སྐྱེ་བར་གསུངས། ཆེན་པོ་ཞེས་པ་དེ་ཡང་མི་བསད་རྟ་བསྒྱེལ་ཞིག་མི་དགོས་ཀྱི། བསམ་པ་ཁོང་ཁྲོ་ཤིན་ཏུ་དྲག་པོས། དགེ་ཕྲུག་ལ་ཁྱི་རྒན་ཞེས་ལབ་པ་ཚུན་མི་དགེ་བ་ཆེན་པོ་ཡིན། ཞིང་ཁྱད་པར་
ཅན་ལ་སྐུར་པ་གདབ་པ་སོགས་ཞིང་གི་སྒོ་ནས་ཆེར་སོང་བ་ཡིན་པས། དེ་རིང་གཅིག་པུར་ཡང་ངན་སོང་གསུམ་གའི་རྒྱུ་ཆ་ཚང་རེ་བསགས་ཟིན་ཡོད་པ་རེད། འོ་ན་དེ་འདྲ་ཡིན་ན་ད་ཇི་ལྟར་བྱ་སྙམ་ན། དེ་ཡང་སྐྲག་ནས་བསྡད་པ་གཅིག་པུས་མི་
ཕན་པར་ཚེ་འདིར་མ་ཤི་ཚུན་ཕྱག་དང་ཡིག་བརྒྱ་འབུམ་སོགས་ཀྱིས་འཁོར་བ་ཐོག་མེད་ཀྱི་སྡིག་པ་འདག་པའི་རྟགས་མ་བྱུང་བར་བཤགས་སྡོམ་ལ་འབད། རྟགས་ཀྱང་སྐུལ་བྱེད་ཀྱི་གཟུངས་ལས་བཤད་པ་ལམ་རིམ་ཆེན་མོ་སོགས་ལས་
ཤེས་དགོས། དེ་ནས་དགོང་མོ་ཉལ་ཁར་རྡོར་སེམས་སྒོམ་བཟླས་དང་འབྲེལ་བའི་ཡིག་བརྒྱ་ཉེར་གཅིག་རེ་བཟླ་བ་དང། ལྟུང་བཤགས་ཀྱི་སྒོ་ནས་བརྐྱང་ཕྱག་སོགས་ལ་འབད་དེ་སྡིག་ལྟུང་ནངས་བྱུང་བ་ནུབ་བཤགས། ནུབ་བྱུང་བ་ནངས་
བཤགས་ཏེ། ལྟུང་བ་དང་ཞག་ཏུ་མི་འགྲོགས་པ་ཞིག་བྱ། ཉམས་ལེན་གཞན་མང་པོ་མ་བྱུང་ཡང། འདི་གཅིག་པུར་འབད་ནའང་དེས་འཚེངས། དེས་ན་ཚེ་འདི་དང་ཕྱི་མའི་སྡུག་བསྔལ་ཐམས་ཅད་ཀྱི་འབྱུང་ཁུངས་སྡིག་པ་འདི་བཤགས་
ཐུབ་ན་སྡུག་བསྔལ་སེལ་ཞིང་ཉམས་རྟོགས་ངང་གིས་འབྱུང། ཚེ་འདིར་ན་ཚ་བྱུང་བ་སོགས་ཀྱི་ཚེ། ན་ཚ་མྱོང་བྱེད་ཀྱི་རྒྱུ་མི་དགེ་བ་བསགས་ཟིན་པ་ཡིན་པས། རིམ་གྲོ་བྱེད་པ་སོགས་ཀྱིས་བཙན་ཐབས་སུ་ཕན་པ་བྱར་མེད་ཅིང། རིམ་གྲོ་བྱས་པའི་

[111A]༄༅། །འབྲས་བུ་ཕྱིས་ནས་ལོགས་སུ་སྨིན་པ་འོང། དེས་ན་དེས་མི་ཕན་པ་སོགས་ལ་ལོག་ལྟ་ཡང་མི་བྱེད། དཔེར་ན་ཞིང་ལ་སྲན་མའི་འབྲས་བུ་གྲུབ་ཟིན་ནས། དེ་བཟློག་ཐབས་སུ་ནས་གཏོར་བ་དང་འདྲ། དེའི་
བར་འབྲས་བུ་གྲུབ་ཟིན་པ་ན་ཅི་བྱར་མེད་པས་དེ་མ་མྱོང་གོང་ནས་ས་བོན་བཅོམ་པ་ལྟར་སྡིག་པ་བཤགས་པར་བྱ། བཤགས་པ་བྱས་ན། སྡིག་ཆུང་བ་རྣམས་རྩ་བ་ནས་འདག་ཆེ་བ་རྣམས་ཀྱང་བསྲབ་ཏུ་འགྲོ། ངན་སོང་མྱོང་ངེས་རྣམས་ཚེ་
འདིའི་ན་ཚ་དྲག་པོས་གོ་ཆོད་པ་སོགས་འབྱུང། སྤྱིར་སྡིག་པ་ལ་ཡོན་ཏན་མེད་ཀྱང། བཤགས་ནས་དག་རྒྱུ་ཡོད་པ་དེ་སྡིག་པའི་ཡོན་ཏན་ཡིན་པས་བཤགས་པས་མི་འདག་པའི་སྡིག་པ་མེད། སྡིག་པ་དག་ཆེ་ཆུང་ནི་བཤགས་པའི་བསམ་
སྦྱོར་དྲག་ཞན་གྱིས་ཡིན་པས། འགྱོད་སྡོམ་སོགས་ཤུགས་དྲག་པོ་བྱ་དགོས། འདི་ནི་ཆོས་བྱེད་པ་འགའ་རེ་ཚེ་འདིར་མི་འདོད་པ་དུ་མས་མནར་བ་ཡོད་མོད། དེ་དག་སྐྱེ་བ་ཕྱི་མར་མྱོང་འགྱུར་གྱི་ལས་ངན་པ་རྣམས་ཚེ་འདིར་སྨིན་པ་ཡིན་པས་
ཤིན་ཏུ་ལེགས། ལོངས་སྤྱོད་ཤོར་གོད་མང་པོ་བྱུང་བའང། ཡི་དྭགས་སུ་མྱོང་འགྱུར་རྣམས་འདིར་སྨིན་པ་ཡིན། སྡིག་པ་བྱེད་པ་ཁ་ཅིག་ཚེ་རིང་བ་སོགས་རེ་ཞིག་ལམ་འགྲོ་ཆེ་བ་ལྟར་སྣང་བ་ནི། ཚེ་སྔོན་མའི་དགེ་བའི་འབྲས་བུ་ལྷག་མར་ལུས་
པ་རྣམས་ཚེ་འདིར་སྔ་བསྣུར་དུ་སྨིན་ནས་སླད་སྡུག་བསྔལ་འབའ་ཞིག་གིས་མནར་བའི་གནས་སུ་ལྟུང་བ་ཡིན། འབྲོམ་ཆོས་ཀྱི་རྒྱལ་པོ་ཡང་སྐུ་ཚེའི་སྨད་དུ་མཛེ་ནད་བྱུང་ཚུལ་བསྟན་པས། དེས་ན་ལོག་ལྟ་མི་བྱེད་པར་ན་ཚ་སོགས་ལའང་དགའ་བ་

[111B] དགེ་བ་ཁོང་ཁྲོས་བཅོམ་པ་དང། སྡིག་པ་བཤགས་པས་འདག་པ་གཉིས་གྱོང་དང་ཁེ་ཤིན་ཏུ་ཆེ་བ་ཞིག་ཡིན། དེ་ཡང་བཤགས་པ་ལ་གཉེན་པོ་སྟོབས་བཞི་ཚང་དགོས། རྟེན་གྱི་སྟོབས་བཤགས་ཡུལ་ལ་ངོས་འཛིན་པ་ཡོད་ཀྱང་
རང་ལུགས་ས་ལ་འགྱེལ་བ་ས་གཞི་ལ་བརྟེན་ནས་ལྡང་དགོས་པ་ལྟར། གང་ལ་བརྟེན་ནས་བསགས་པའི་སྡིག་སྒྲིབ་དེ། དེ་ལ་བརྟེན་ནས་སྦྱོང་བའི་རྟེན་ལ་བྱ་དགོས་ཏེ། སྡིག་པ་ནི་སངས་རྒྱས་དང་སེམས་ཅན་གཉིས་ལ་བརྟེན་ནས་བྱས་པས་དེ་ལ་སྐྱབས་
སེམས་བྱེད་པ་རྟེན་གྱི་སྟོབས་ཡིན། འདི་གཉིས་གོང་དུ་བཤད་ཟིན། རྣམ་པར་སུན་འབྱིན་པའི་སྟོབས་ནི་འགྱོད་སེམས་ཏེ། འདི་ཡོད་ན་སྡོམ་སེམས་ཀྱང་འབྱུང། དེ་སྟོབས་ཆེན་འོང་བ་ལ་ལས་འབྲས་ཤེས་དགོས། དཔེར་ན་མི་གསུམ་གྱིས་
དུག་དང་འདྲེས་པའི་ཟས་མཉམ་དུ་ཟོས་ཏེ་གཅིག་ཤི། གཅིག་ན་བར་གྱུར་ན། གཅིག་མ་ན་བ་དེ་ཤིན་ཏུ་ནས་འགྱོད་ཅིང། དུག་དེ་ཕྱིར་འདོན་ཐབས་གང་དྲག་ཅི་དྲག་བྱེད། ཕྱིན་ཆད་མི་ཟ་བར་ཐག་ཆོད་པ་ལྟར། སེམས་ཅན་རྣམས་སྔོན་ཆད་
དུག་དང་འདྲ་བའི་སྡིག་པ་མཉམ་དུ་བསགས་ནས། ཁ་ཅིག་ཤི་ནས་ངན་འགྲོར་སྐྱེས་ཟིན། ཁ་ཅིག་ན་བ་དང་འདྲ་བར་དུག་གསུམ་གྱི་གཅོང་ནད་ཚབས་པོ་ཆེས་རྒྱུན་དུ་མནར་ཏེ་ངན་སོང་དུ་ལྷུང་ལ་ཁད་དུ་ཡོད་ན། རང་ཅག་རྣམས་ཀྱང་ལས་དེ་བྱས་
ཟིན་པ་ལ་ཁྱད་མེད་པས། དེ་ལ་འགྱོད་པ་དང། སྡོམ་སེམས་བྱེད། ཉེས་པ་ལས་སླར་ལྡོག་པའི་སྟོབས་སྡོམ་སེམས་འདི་ལེགས་པར་ཤིན་ཏུ་བརྟན་པར་བྱ་དགོས་ཀྱི། བཤགས་པའི་ཕན་ཡོན་ཐོས་ནས་ཇི་མི་སྙམ་པར་མི་འཇོག་སྡོམ་

[112A]༄༅། །སེམས་བྱེད་ལུགས་ཀྱང་ཚིག་རྩུབ་སོགས་ཧ་ཅང་འོང་ཉེ་བ་རྣམས་སླན་ཆད་གཏན་ནས་མི་བྱེད་ཅེས་པའི་ཚིག་ཙམ་བརྗོད་པས་རྫུན་དུ་འགྲོར་ཉེ་ཞིང། སྡོམ་སེམས་ཤིག་མེད་ན་སྟོབས་བཞི་མི་ཚང་བས། རྩ་བ་
ནས་སྤོང་ནུས་པ་དག་རྩ་བ་ནས་དང། ལོ་དང། ཟླ་བ་དང། དེ་རིང་གི་ཉི་མ་འདི་ལ་མི་བྱེད་སྙམ་པ་སོགས་ཉིན་རེ་ཞིང་ཡང་བློས་གང་ཐག་ཆོད་པ་དེ་གང་ཐུབ་སྤང་ན། ཉིན་གཅིག་བཞིན་སྤོང་ཐུབ་པའི་གནད་ཡོད། དེ་ལྟར་སྦྱངས་པས་རྒྱུན་
གཅོད་ནུས་པ་བདག་གི་བླ་མ་རིན་པོ་ཆེའི་མན་ངག་ཐབས་མཁས་ཀྱི་འཕྲུལ་ཆེན་པོ་ཡིན་གསུངས། གཉེན་པོ་ཀུན་སྤྱོད་ཀྱི་སྟོབས་ལ་གཙོ་བོར་དྲུག་གསུངས་པས་སྔར་བྱས་པ་ལ་འགྱོད་པའི་སྒོ་ནས་དངོས་སུ་འདག་པར་བྱེད་པའི་ཐབས། དེ་
བཞིན་གཤེགས་པའི་མཚན་དང། གཟུངས་སྔགས་དང། མདོ་དང། སྟོང་ཉིད་དང། མཆོད་པ་དང། སྐུ་གཟུགས་ལ་བརྟེན་པ་རྣམས་གང་འགྲུབ་ཅིག་བྱ། དེ་ཙམ་མ་ཟད་མཐོལ་ལོ། །བཤགས་སོ། །ཞེས་པའི་ཚིག་དངོས་སུ་
མ་བརྗོད་ཀྱང་སྡིག་པ་འདག་པའི་ཕྱིར་དུ་མ་ཎི་བགྲང་བ་ཚུན་དགེ་བ་ཅི་བྱས་ཀྱང་གཉེན་པོ་ཀུན་ཏུ་སྤྱོད་པའི་སྟོབས་སུ་འགྲོ་བས་རང་ཅག་གྲྭ་རྐྱང་ལྟ་བུས་ཆོས་གྲྭ་ལ་འགྲོ་བའི་ཚེ། ཚ་གྲང་དཀའ་སྤྱད་བྱས་པ་ཀུན་ཀྱང་སྡིག་པ་འདག་པའི་ཆེད་དུ་བསམ་
ན་དེའི་རྒྱུར་འགྲོ། དེ་ཡང་སྟོབས་བཞི་ཚང་བར་བྱེད་དགོས། གོང་གི་དྲུག་པོའི་ནང་ནས་མཚན་ལ་བརྟེན་པའི་གྲས་འཇུག་པ་བདེ་ཞིང། དམ་པ་གོང་མའི་ཕྱག་སྲོལ་བཞིན་ལྟུང་བཤགས་དང་འབྲེལ་བའི་ཕྱག་འཚལ་བ་རང་བྱེད། ལྟུང་བཤགས་འདིའི་

[112B] རྗེ་བདག་ཉིད་ཆེན་པོ་འཕྲིན་ལས་ནམ་མཁའ་དང་མཉམ་པ་ཡང་ཕུང་པོ་གསུམ་པའི་མདོའི་སྒོ་ནས་བསགས་སྦྱང་མཛད་པ་སོགས་ཀྱི་ཕན་ཡོན་རེད། དེའི་ཕྱིར་ལྟུང་བཤགས་དང་ཕྱག་སྦྲགས་ཏེ་བཤགས་པ་བྱེད་
པ་རྗེ་ཙོང་ཁ་པ་ཆེན་པོའི་བཀའ་སྲོལ་ཡིན། ལྷོ་བྲག་གྲུབ་ཆེན་གྱིས་ཀྱང་འདིའི་སྒོ་ནས་སྒྲིབ་སྦྱང་མཛད། དེ་བཞིན་ཕྱིས་ཀྱི་མཁས་གྲུབ་ཀུན་ཀྱང་འདི་ག་མཛད། གྲུབ་མཆོག་བློ་བཟང་རྣམ་རྒྱལ་གྱིས་ཀྱང་འདི་རང་བཟང་བར་གསུངས། དེས་ན་བུ་
ལོན་ཤིན་ཏུ་ཆེ་བས་སྐྱེད་བཀག་བྱེད་པ་བཞིན་སྡིག་སྦྱང་བློ་བདེ་བ་ཞིག་འདིའི་སྒོ་ནས་བྱེད། ཕྱག་གསོག་མཁན་དག་གིས་ཀྱང་ཕྱག་འཚལ་བའི་ཡན་ལག་སྐབས་བསམ་བློ་ལེགས་པར་བཏང་སྟེ། ལུས་ཀྱིས་ཐལ་མོ་སྦྱར་བ་ཙམ་བྱས་ནས། ཕྱག་
གྲངས་གསོག་ངོ་མ་བཤགས་པའི་སྐབས་དང་སྦྲགས་ན་བཟང། དེའི་ཚུལ་ནི། དང་པོ་འགྱུར་སྔགས་དང་སྦྲགས་ནས་ལན་གསུམ་འཚལ། དེ་རྗེས་ལྟུང་བཤགས་པ་དང་སྦྲགས་ནས་བྱ། ལྟུང་བཤགས་ཀྱི་ལྷ་རྣམས་ཚོགས་ཞིང་དུ་
ཡོད་མོད། འདིར་ནན་ཏན་གྱི་ཚུལ་གྱིས་བླ་མའི་ཐུགས་ཀ་ནས་འོད་ཟེར་སོ་བཞི་སྤྲོས། སྟེང་འོག་ཏུ་བཅུ་བཅུ། གཡས་གཡོན་དུ་བདུན་བདུན་ཏེ་གླང་ཆེན་གྱིས་བཏེག་པའི་རིན་པོ་ཆེའི་ཁྲི་མུ་ཏིག་གིས་བརྒྱན་པ་སོ་བཞི་རེ་བསྒོམ། གླང་ཆེན་
དུད་འགྲོ་གཞན་ལས་སྟོབས་ཆེ་བའི་རྒྱུ་མཚན་གྱིས་དེས་བཞུགས་ཁྲི་འདེགས་པ་སྐབས་འདིར་སྡིག་པ་འདག་པ་ལ་སྟོབས་ཆེ་བའི་རྟེན་འབྲེལ་གྱི་གནད་ཡོད། ལྷ་སོ་ལྔའི་སྐུ་མདོག་ཕྱག་མཚན་ནི་མི་འདྲ་བ་མང་མོད། འོན་ཀྱང་འཆར་བདེ་བར་བྱེད་

[113A]༄༅། །ན་བདུན་ཚན་རེ་རེ་དེ་བཞིན་གཤེགས་པ་ལྔའི་སྐུ་མདོག་ཕྱག་མཚན་ཅན་དུ་བྱེད་དེ། དང་པོ་མི་བསྐྱོད་པའི་རྣམ་པ་ཅན་བདུན། དེ་ནས་རིམ་བཞིན་རྣམ་སྣང། རིན་འབྱུང། འོད་དཔག་མེད། དོན་གྲུབ་རྣམ་ཅན་
བདུན་རེ་བྱ། དང་པོ་བདུན་ལས་ཤཱཀ་ཐུབ་ནི་བླ་མའི་ཐུགས་ཀའི་དེས་ཆོག་ཀླུ་དབང་རྒྱལ་པོ་མགྲིན་པ་ཡན་དཀར་ལ་གཞན་སྔོན་པོ། ཀླུ་འདུལ་བའི་ཕྱག་རྒྱ་ཞེས་ཕྱག་གཉིས་ཁུ་ཚུར་སྦྱར་བའི་དཀྱིལ་མཛུབ་གཉིས་གྱེན་དུ་སྒྲེང་བ་སྟེ་འདི་
གཉིས་དམིགས་བསལ་ཡིན། དེ་དག་ཚོགས་ཞིང་ལས་མདུན་དུ་ཚུར་ཐོན་ཙམ་བྱ། ལྟུང་བ་བཤགས་པ་འདོན་ལུགས་ལ་ཞལ་ཤེས་གསུམ་ལས། ལུགས་གཅིག་ལ་དབུ་ནས་མཇུག་རྫོགས་པར་ཚར་རེ་བཏོན་ནས་གསོག་པ་དང་
ཡང་ན་སྟོན་པ་ནས་རི་དབང་རྒྱལ་པོའི་བར་ལ་ཚར་རེ་བརྩིས་ཏེ་མཚན་རྣམས་འབའ་ཞིག་ལྡབ་བསྐྱོར་དུ་འདོན། ཡང་ན་ལྟུང་བཤགས་ཉེར་ལྔ་ཙམ་ཐུན་གཅིག་ལ་འདོན་པ་ལྟ་བུར་ཆ་བཞག་ན། དེ་བཞིན་གཤེགས་པ་རེ་རེ་བཞིན་
མཚན་ཉེར་ལྔ་རེ་འདོན། ཕྱི་མ་འདི་དམིགས་པ་གསལ་བདེ་བ་དང། སོ་སོའི་ཕན་ཡོན་འཆར་བདེ་བ་མན་ངག་ཡིན། འདོན་ལུགས་གཉིས་ཀ་ལ་མཇུག་ཏུ་མཚན་རྣམས་ཟིན་ནས་དེ་དག་ལ་སོགས་པ་མན་ཆད་ཀྱིས་མཇུག་བསྡུ་
བ་ཚར་གཅིག་གིས་ཆོག་དེ་བཞིན་གཤེགས་པ་དེ་དག་གི་མཚན་རེ་རེར་ཡང་བརྗོད་པའི་ཕན་ཡོན་མང་པོ་ཡོད་པས། དེ་དག་ཊཱིཀྐ་སོགས་སུ་བལྟས་ནས་ངེས་པར་བྱེད། དེ་བཞིན་གཤེགས་པ་སོ་ལྔའི་མཚན་གྱི་སྟེང་དུ་བདེ་བར་

[113B] བསྟན་པ་འདིའི་དུས་སྙིགས་མར་སྨོན་ལམ་རྣམས་འགྲུབ་པར་གསུངས། རང་ཅག་ཕན་ཡོན་དང་བྱིན་རླབས་མྱུར་བ་དོན་དུ་གཉེར་བས་བདེ་གཤེགས་མཆེད་བདུན་གྱི་མཚན་ཡང་དེར་བཅུག་
སྟེ་ཕྱག་བྱ། ལྟུང་བཤགས་ཀྱི་དེ་བཞིན་གཤེགས་པ་ཞེས་པ་མང་བ་མདོ་ལས་དངོས་སུ་མི་འབྱུང་ཡང། བསྟོད་པ་མེད་པར་མཚན་རྗེན་པར་འདོན་པ་མི་རུང་བས་རྗེའི་ཕྱག་སྲོལ་ལྟར་ཚད་མའི་དབུར་དེ་བཞིན་གཤེགས་པ་ཞེས་པའི་ཆེ་
བསྟོད་འདི་སྦྱར་དགོས། དེའི་རྗེས་སྤྱི་བཤགས་ལྟ་བུ་བཏོན་ནས། འདོད་ཆགས་ཞེ་སྡང་ཞེས་སོགས་གཞུང་ལྟར་འཇུག་ཅིང། དེ་ཡང་རྒྱུ་དུག་གསུམ་དང། སྒོ་ལུས་ངག་ཡིད་གསུམ། ངོ་བོ་མི་དགེ་བ། སོ་སོར་བཤགས་ཞེས་པ་སྡོམ་
གསུམ་སོ་སོའི་ལུགས་ལྟར་བཤགས་པའི་དོན་ཡིན། རྒྱུན་དུ་སྡིག་པ་བྱས་པ་རྣམས་དེ་སྐབས་ཡིད་ཡུལ་དུ་བྱས་ཏེ་བཤགས་པ་ནན་ཏན་བྱེད། བཞི་པ་རྗེས་སུ་ཡི་རང་བའི་ཡན་ལག་ནི། ཡི་རང་འདི་བྱང་ཆུབ་སེམས་དཔའི་ཉམས་ལེན་
ཡིན་པས་རང་རེའི་བློ་ལ་ཅུང་ཟད་འབབ་དཀའ་ཡང། འདི་ལེགས་པོ་བྱུང་ན་ཚོགས་གསོག་པ་ཞིག་ལ་འདི་ལས་ལྷག་མེད། སྔར་དབུལ་པོ་དེས་པས་ཡི་རང་བྱས་པས་རྒྱལ་པོ་གསལ་རྒྱལ་གྱིས་སངས་རྒྱས་ཉན་ཐོས་དང་བཅས་པ་ལ་བསྙེན་
བཀུར་དངོས་བྱས་པ་བས་ལྷག་པའི་ཕན་ཡོན་ཐོབ་ཚུལ་དང། རྗེ་ཙོང་ཁ་པས། འབད་པ་ཆུང་ངུས་རླབས་ཆེན་ཚོགས་སྡུད་ལ། །དགེ་ལ་རྗེས་སུ་ཡི་རང་མཆོག་ཏུ་གསུངས། །ཞེས་གསུངས་པ་ལྟར་ལུས་ངག་གི་བསྒུལ་བསྐྱོད་མི་དགོས་པར་

[114A]༄༅། །དལ་བར་སྡོད་བཞིན་དུ་ཚོགས་དཔག་མེད་སྡུད་པ་ཞིག་ཡིན། སྔོན་རྒྱལ་པོ་གསལ་རྒྱལ་གྱིས་སངས་རྒྱས་ལ་ཞུས་ཏེ་རྒྱལ་སྲིད་སྐྱོང་བཞིན་ཆོས་བྱེད་ཆོག་པའི་ཆོས་ལ། རྗེས་སུ་ཡི་རང་དང། བྱང་ཆུབ་ཏུ་
སེམས་བསྐྱེད་པ། བསྔོ་བ་སྟེ་གསུམ་གནང་བ་ལྟར་ཕྲག་དོག་དང་འགྲན་སེམས་མེད་པའི་ཡི་རང་བྱེད་དགོས། རང་ལ་མི་དགའ་བ་ཞིག་གིས་དགེ་བ་བྱས་ན། རང་ཚོས་ཁོས་བྱེད་ཁུལ་བྱས་པ་རེད། གང་ཡང་ཕན་དོགས་མེད་ཅེས་ཕྲག་
དོག་བྱེད་མོད། དེ་ལྟར་མི་བྱ་བར་རང་ཚོ་གྲྭ་རྐྱང་ལྟ་བུས་རང་གི་ཤག་འགྲམ་དུ་གནས་པ་དེས་བརྒྱ་མཆོད་ཅིག་ཕུལ་སོང་ནའང་དེ་ལ་ཡི་རང་ལེགས་པ་ཞིག་བྱས་ན། རང་ལས་ཁོང་ཡུལ་རྟེན་དམའ་ན་བལྡབ་འགྱུར་དང། མཉམ་ན་དེ་
མཚུངས། ཡུལ་དེ་རྟེན་མཐོ་ཡང་ཕྱེད་ཙམ་ཕུལ་བའི་ཕན་ཡོན་ངེས་པར་འཐོབ་པས། དེ་ལས་ཁེ་ཆེ་བ་ཅི་ཞིག་བྱེད། དེས་ན་སངས་རྒྱས་བྱང་སེམས་སོགས་སྔ་མ་རྣམས་ཀྱི་མཛད་པ་ལ་ཡི་རང་བྱས་ན་རྒྱུད་ཚོད་མཐོ་དམའི་དབང་གིས་
དེའི་ཕན་ཡོན་བཅུ་ཆ་ཙམ་འཐོབ། སངས་རྒྱས་ཀྱི་དགེ་རྩ་ལྟ་ཞོག་རང་རེས་མི་ཚེ་ཧྲིལ་པོར་དགེ་སྦྱོར་ལ་འབད་ཀྱང་བྱང་སེམས་ས་དང་པོ་བའི་ཉིན་གཅིག་གི་དགེ་རྩའི་ཆ་ཤས་ཙམ་ཡང་མི་འབྱུང་ཞིང། ཡི་རང་བགྱིས་ན་དེའི་ཕྱེད་ཆ་
ཙམ་འཐོབ་པས་འདི་ནི་སེམས་ཀྱི་ཁྱེར་ལུགས་གཅིག་གིས་ཚོགས་རླབས་པོ་ཆེ་སྡུད་པའི་ཐབས་མཁས་ཀྱི་འཕྲུལ་ཆེན་པོ་ཞིག་ཡིན། དབུས་ཕྱོགས་འདིར་རྒྱལ་བསྟན་དར་བའི་སྟོབས་ཀྱིས་ཕྱག་མཆོད། སྐོར་བ། བསྙེན་བཀུར། སྒོམ་

[114B] སློབ་གཉེར་སོགས་བྱེད་པ་མང་བས་དེ་དག་ལ་ཡི་རང་བྱས་ན་དགེ་རྩ་རླབས་ཆེན་འཐོབ་པ་འོང། བླ་མའི་ཕྱག་བཞེས་ལ་འདིའི་མཚམས་སངས་རྒྱས་རྣམས་ཀྱིས་དང་པོ་ཐུགས་བསྐྱེད་པ་སོགས་དང། རྒྱ་བོད་མཁས་གྲུབ་རྣམས་ཀྱི་མཛད་པ་
དང༑ ཤག་མཚེས་པས་ཁ་ཏོན་བྱེད་པ་ཚུན་གྱི་དགེ་བ་བྱས་ཚད་ལ་རིམ་བཞིན་ཡི་རང་བྱེད། གཞན་ཡང་འདི་ལ་བསྒོམ་ལུགས་གཉིས་ཏེ། རང་གི་དགེ་བ་དང། གཞན་གྱི་དགེ་བ་ལ་ཡི་རང་བསྒོམ་པའོ། །དང་པོ་ལ་གཉིས། ཚེ་སྔ་མའི་དགེ་
བ་ལ་རྗེས་དཔག་ཚད་མས་གཞལ་བའི་སྒོ་ནས་ཡི་རང་བ་དང། ཚེ་འདིའི་དགེ་བ་ལ་མངོན་སུམ་ཚད་མས་གཞལ་ཏེ་རྗེས་སུ་ཡི་རང་བསྒོམ་པའོ། །དང་པོ་ནི། ཚེ་འདིར་རྟེན་བཟང་པོ་ཐོབ་པ་དང། ཆོས་ཀྱི་མཐུན་རྐྱེན་འབྱོར་པ་སོགས་ལ་དམིགས་
ནས༑ བདག་གི་སྐྱེ་བ་སྔ་མའི་རྟེན་དེར་ཚུལ་ཁྲིམས་བསྲུང་བ། སྦྱིན་པ་བཏང་བ། བཟོད་པ་བསྒོམ་པ་སོགས་ཤིན་ཏུ་ལེགས་འདུག་སྙམ་དུ་ཡང་ཡང་བསམ། སྤྱིར་ན་ཚེ་སྔ་མ་དེས་དོན་སྒྲུབ་ལུགས་མ་ནོར་བས་ད་རེས་དལ་འབྱོར་ཕུན་ཚོགས་
འདི་འདྲ་བྱུང་བ་རེད། ད་སྐྱེ་བ་ཕྱི་མ་ལ་ཇི་འདྲ་ཞིག་ཏུ་སྐྱེ་བ་དགེ་སློང་ལགས་རང་གིས་ཤེས་ཏེ། དམ་པ་སྔ་མ་འགའི་ཞལ་ནས། ཚེ་སྔོན་སྐྱེ་བ་རིན་པོ་ཆེས། །ད་ལྟའི་མི་ལུས་རིན་ཆེན་སྩལ། །ད་ལྟའི་དགེ་སློང་རིན་པོ་ཆེས། །ཕྱི་མ་གཡང་དུ་
མ་བསྐྱུར་ཨང། །ཞེས་གསུངས། དེས་ན་ད་ལྟ་རང་གི་སྤྱོད་ཚུལ་ལ་བརྟག་ན་སྐྱེ་བ་ཕྱི་མར་གར་སྐྱེ་ཤེས་ནུས་ཀྱི། མངོན་ཤེས་ཡོད་པ་སོགས་ལ་མོ་བརྟག་ཞུ་མི་དགོས་གསུངས། གཉིས་པ་ནི། རང་གིས་མངོན་སུམ་དུ་མྱོང་བའི་ཁ་ཏོན་གང་བྱས་

[115A]༄༅། །པ་དང། སྦྱིན་གཏོང་དང་བསྙེན་བཀུར་གང་བྱས་པ་དང། ཐོས་བསམ་གང་བྱས་པ་དང། ཚོགས་ཆོས་རར་དཀའ་སྤྱད་ཇི་ལྟར་བྱས་པ་དང། ཚུལ་ཁྲིམས་ཇི་ལྟར་བསྲུང་བ་སོགས་དྲན་ཏེ་རློམ་སེམས་མེད་
པར་དགའ་བ་བསྒོམ། རློམ་སེམས་བྱས་ན་དགེ་རྩ་ཆུང་དུ་འགྲོ། རྩིས་བཤར་བྱེད་ན་དེ་དག་ལ་བྱེད་དགོས། རང་རེས་དངུལ་སོགས་ལ་རྩིས་རྒྱག་མང་པོ་བྱེད་མོད་དེ། དེས་ཡར་སྐྱེལ་ན་ཇི་ལྟར་ལྷག་ཀྱང་ཚེ་འདིའི་བདེ་སྐྱིད་ཕྲན་བུ་ཙམ་
ལས་འོང་ས་མེད། དགེ་བས་ཡར་སྐྱེལ་ན་ལྷ་མིའི་རྟེན་བཟང་ནས་བཟུང་སྟེ་འཚང་རྒྱ་བའི་བར་དུ་འགྲོ། སྡིག་པས་དཔག་ཚད་མང་པོའི་འོག་རྡོ་རྗེའི་དམྱལ་བ་སོགས་སུ་སྐྱེལ་བའི་ཕྱིར་རྩིས་རྒྱག་དེ་དག་ལ་གྱིས། སྔོན་དགེ་བཤེས་འབན་གྱིས་
དགེ་སྡིག་རྩིས་རྒྱག་བྱས་པའི་རབས་གསུངས། རྩིས་རྒྱག་ད་ལྟ་ནས་རང་གིས་བྱེད་ན་བཟང་ཞིང། ཕྱི་མར་གཤིན་རྗེའི་དྲུང་དུ་རྩིས་རྒྱག་ཆེན་མོ་ཚུགས་སྐབས་ཅི་བྱར་མེད་པ་འོང། གཉིས་པ་གཞན་གྱི་དགེ་བར་ཡི་རང་བ་ལ། དགྲའི་
དགེ་བ། གཉེན་གྱི་དགེ་བ། བར་མའི་དགེ་བ། གང་ཟག་ལྔའི་དགེ་བར་ཡི་རང་བ་དང། སྐྱེས་བུ་དམ་པའི་རྣམ་ཐར་བཀླགས་ནས་དེ་དག་གི་མཛད་པ་ལ་ཡི་རང་བྱེད། འདིས་བསོད་ནམས་གསར་དུ་བསྐྱེད་ལ། རང་གི་དགེ་བར་ཡི་
རང་བས་ནི། གོང་འཕེལ་དུ་འབྱུང་བ་ཡིན། རྗེ་གུང་ཐང་པས། ཉལ་བཞིན་དགེ་ཆེན་ཞིག་བྱེད་ན། །རྗེས་སུ་ཡི་རང་རང་སྒོམས་ཤིག་གསུངས་པ་བཞིན། རང་རེ་བོད་ཆོས་ལྡན་གྱི་ཞིང་དུ་སྡོད་པ་འདིས་འགྲོ་ཞོར་འདུག་ཞོར་དང་ཉལ་ཏེ་ཉན་

[115B]བྱང་ཆུབ་སེམས་དཔའི་ཡི་རང་གི་རྒྱུ་ལ་གཞན་དོན་དོན་གཉེར་གྱི་བློ་དགོས། དཔེར་ན། མི་ཚང་དེའི་མི་ཐམས་ཅད་ཀྱི་ལྟོ་གོས་ཕ་གཅིག་པུ་དེས་བསྒྲུབ་དགོས་པ་ལ། དེའི་བུ་ཆེ་བས་རང་གི་ལྟོ་གོས་རང་གིས་སྒྲུབ་ཐུབ་
པ་ཞིག་བྱུང་ན་ཕ་དེས་བུ་དེ་ལ་གཞན་ལས་ལྷག་པའི་དགའ་བ་བྱེད་པ་བཞིན་ཡིན་པས། ཡི་རང་བྱ་ལུགས་སྤྱི་དང་རྣམ་པ་ཅུང་ཟད་མི་འདྲ། ལྔ་པ་ཆོས་འཁོར་བསྐོར་བར་བསྐུལ་བའི་ཡན་ལག་ནི། སྟོན་པ་སངས་
རྒྱས་ནས་ཐོག་མར་ཞག་བདུན་ཕྲག་བདུན་བར་ཆོས་འཁོར་མ་བསྐོར་བ་ན། སྐྱེ་བོ་འདི་དག་ཚངས་ལ་དད་པ་སྟེ། །དེ་ཡིས་གསོལ་བ་བཏབ་ལ་འཁོར་ལོ་བསྐོར། །ཞེས་པ་ལྟར། ལྷ་ཚངས་པས་བསྐུལ་ནས་ཐོག་མར་འཁོར་ལྔ་སྡེ་ལ་བདེན་བཞིའི་
ཆོས་འཁོར་གསུངས། དེ་ཡང་ལྔ་སྡེ་ལ་བདེན་བཞི་ལན་གསུམ་རྣམ་གྲངས་བཅུ་གཉིས་སུ་བཟླས་ཏེ་ལུང་གི་ཆོས་འཁོར་བསྐོར་བས་དང་པོར་ཀུན་ཤེས་ཀོའུ་དི་ནཡས་དགྲ་བཅོམ་ཐོབ། གཞན་བཞིས་རྒྱུན་ཞུགས་ཐོབ་སྟེ་རྟོགས་པའི་ཆོས་འཁོར་གདུལ་
བྱའི་རྒྱུད་ལ་བསྐོར་བའམ་ཐོབ་པ་ཡིན། དེ་ཐོབ་པ་ལུང་གི་ཆོས་འཁོར་ལ་ལྟོས། ལུང་གི་ཆོས་འཁོར་དེ་གསོལ་བ་བཏབ་པ་ལ་ལྟོས་དགོས་པས་དེས་ན་ཆོས་འཁོར་བསྐོར་བར་བསྐུལ་བའི་ཡན་ལག་འདི་བྱུང། འདིའི་སྐབས། མཛོད་ལས་
ཆོས་ཀྱི་འཁོར་ལོ་མཐོང་བའི་ལམ། །ཞེས་སོགས་ལས་བརྩམས་པའི་འཕྲོས་བཤད་མཛད། ཆོས་འཁོར་བསྐོར་བར་བསྐུལ་ཚེ། མཎྜལ་ཡོད་ན་ཚོམ་བུ་དགུ་བཀོད་ནས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ནས་གསོལ་བ་འདེབས་

[116A]༄༅། །པའི་མོས་པ་དང། དེ་ཡང་རང་ཉིད་ཚངས་པ་ཆེན་པོར་མོས། དེ་ལས་རང་འདྲ་གྲངས་མེད་པར་སྤྲོས་ཏེ་ཕྱོགས་བཅུའི་སངས་རྒྱས་སམ། དེ་ཡང་མ་ལྕོགས་ན་ཚོགས་ཞིང་གི་གྲངས་དང། དེ་ཡང་མ་ལྕོགས་
ན་གཅིག་གིས་འཁོར་ལོ་ཕུལ་བའི་མོས་པ་བྱ། དྲུག་པ་མྱ་ངན་ལས་མི་འདའ་བར་གསོལ་བ་འདེབས་པའི་ཡན་ལག་ནི། མདོ་ལས། སངས་རྒྱས་མྱ་ངན་ཡོངས་མི་འདའ། །ཞེས་སོགས་ལྟར། སྤྱིར་སངས་རྒྱས་མྱ་ངན་ལས་འདའ་བ་
དང༑ ཆོས་ནུབ་པ་མེད་ཀྱང། མཆོག་གི་སྤྲུལ་སྐུ་མྱ་ངན་ལས་འདའ་བར་སྟོན་པ་ལ་མྱ་ངན་ལས་མི་འདའ་བར་གསོལ་བ་འདེབས་དགོས། དེ་མ་བཏབ་ན་སྐྱོན་ཆེ་སྟེ། སངས་རྒྱས་མྱ་ངན་ལས་འདའ་ཁར། དེ་བཞིན་གཤེགས་པ་ནི་མི་
འཇིགས་པ་བཞི་དང། རྫུ་འཕྲུལ་གྱི་རྐང་པ་བཞི་ལ་བརྟེན་གོམས་མང་དུ་མཛད། རྡོ་རྗེ་ལྟ་བུའི་སྐུ་བརྙེས་པས་སངས་རྒྱས་ཀྱིས་བཞུགས་པར་བཞེད་ན་བསྐལ་པའམ་བསྐལ་པ་བས་ལྷག་པའང་བཞུགས་ཞེས་ཀུན་དགའ་བོ་ལ་གསུངས་
ཀྱང་ཀུན་དགའ་བོ་བདུད་ཀྱིས་བྱིན་གྱིས་བརླབས་པས་དོན་མ་གོ་ནས་གསོལ་བ་མ་བཏབ་པས་སྟོན་པ་དགུང་ལོ་བརྒྱད་ཅུ་པར་མྱ་ངན་ལས་འདས་པ་ལྟར་ཡིན་པས་གསོལ་འདེབས་དུས་ལས་མི་ཡོལ་བ་གལ་ཆེ། འདིའི་སྐབས་མཎྜལ་ལ་ཚོམ་
བུ་ལྔ་བཀོད་དེ་རྡོ་རྗེའི་ཁྲིར་མོས། དེ་ཡང་ཚོགས་ཞིང་གི་གྲངས་སམ། མ་ནུས་ན་ཁྲི་གཅིག་ཕུལ་བ་ཚོགས་ཞིང་གི་ཁྲིར་ཐིམ་པའི་མོས་པ་བྱ། ཆོས་འཁོར་བསྐོར་བར་བསྐུལ་བ་དང་འདི་གཉིས་ལ་ཞལ་གྱིས་བཞེས་པའི་མོས་པ་རེ་འང་བྱེད་

[116B] རྗེས་སུ་བསྔོ་བ་བྱེད་པ་འདི་གལ་ཆེ་སྟེ། འདི་དང་ཀུན་སློང་བཅོས་པ་གཉིས་ལ་བཀའ་གདམས་བློ་སྦྱོང་ལས། ཐོག་མཐའ་གཉིས་ལ་བྱ་བ་གཉིས། །ཞེས་གསུངས། བསྔོ་སྨོན་གཉིས་སྔ་མས་ཕྱི་མར་ཁྱབ་
བསྔོ་བ་ལ་བསྔོ་བྱའི་རྫས་ཡོད་ནས་བསྔོ་བ་དགོས། དེ་ཡང་བསྔོ་བའི་ས་བཅད་དྲུག་ལས། གང་བསྔོ་བ་ནི་དགེ་རྩ། གང་གི་ཆེད་དུ་བསྔོ་བ་ནི་དགེ་རྩ་མི་ཟད་པའི་ཆེད་དང། གང་དུ་བསྔོ་བ་ནི་བླ་མེད་རྫོགས་བྱང་དུ་དང། གང་གི་དོན་དུ་བསྔོ་བ་ནི་སེམས་
ཅན་ཐམས་ཅད་ཀྱི་དོན་དུ། ཚུལ་ཇི་ལྟར་བསྔོ་བ་ནི་རྒྱན་ལས། ཐབས་དང་མི་དམིགས་པ་དག་གིས། །ཞེས་པ་ལྟར་འཁོར་གསུམ་མི་དམིགས་པ་སོགས་ཐབས་ཤེས་ཟུང་འབྲེལ་གྱི་བློས་བསྔོ་བྱའི་རྫས་ལ་བདེན་ཞེན་བཀག་སྟེ་བསྔོ་བ། བསྔོ་བའི་
ངོ་བོ་ནི་དགེ་རྩ་མི་ཟད་པའི་འདུན་པས་ཟིན་པའི་དགེ་བ་རྫོགས་བྱང་གི་རྒྱུར་སྒྱུར་བའི་སེམས་པ་ཞིག་ལ་བྱེད་པ་ཡིན། དེས་ན་སྨོན་ལམ་འདི་སྟོབས་ཤིན་ཏུ་ཆེ་བ་ནི། དཔེར་ན་སྟོན་པའི་སྨོན་ལམ་གྱི་མཐུ་ལས། ད་ལྟ་རང་ཅག་ཆོས་ཀྱིས་མི་ཕོངས་
པ་འདི་ལྟར་ཡིན། ཤཱ་རིའི་བུ་ཤེས་རབ་ཅན་གྱི་མཆོག་ཏུ་གྱུར་པ་ཡང་བསྔོ་སྨོན་སོགས་ཀྱི་མཐུས་ཡིན། དགེ་བ་རྟ་དང། སྨོན་ལམ་སྲབ་དང་འདྲ་ཚུལ་དང། དེར་མ་ཟད་དཔེར་ན་རྒྱུ་གསེར་དངུལ་ལྟ་བུ་ལྷ་སྐུར་བཞེངས་སམ། སྣོད་དུ་འཆོས་བཟོ་
བོའི་བྱེད་ལས་ལ་རག་ལས་པ་ལྟར། དགེ་བར་ཡང་འབྲས་བུ་མཆོག་དམན་གང་དུ་བསྒྱུར་བསྔོ་སྨོན་ལ་རག་ལས་ཏེ། བྲམ་ཟེ་ལས་དྲུག་པར་སྐྱེ་བ་ལེན་པའི་རྒྱུ་དགེ་རྩ་སྟོབས་ཆེ་བ་ལྡན་པའི་མི་ཞིག་འཆི་ཁར་གླང་པོ་ཆེ་ལེགས་པ་ཞིག་མཐོང་ནས་

[117A]༄༅། །དེ་ལ་སྲེད་དེ་བརྒྱ་བྱིན་གྱི་བཞོན་པ་གླང་ཆེན་ས་ལ་རབ་བརྟན་དུ་སྐྱེས་པ་ལྟ་བུ་ཡིན། ཁོ་བོས་ཀྱང་སྔར་བྱིས་པ་ཆུང་ངུའི་སྐབས་ནས། བསྟན་པ་རིན་ཆེན་མཆོག་གིས་མ་ཁྱབ་པའམ། །ཞེས་སོགས་ཀྱི་སྨོན་ལམ་
ཤ་སྟག་བཏབ་པས་ད་ལྟ་རྟག་པར་འཆད་ཉན་ཟིན་པ་མེད་པའི་བྲེལ་བ་ཅན་འདི་བྱུང། དེའི་ཚེ་དབེན་པའི་རི་སུལ་དུ་སྒྲུབ་པ་རྩེ་གཅིག་བྱེད་རྒྱུའི་སྨོན་ལམ་མ་བཏབ་པ་ཕངས། སྨོན་ལམ་ཡང། ཚེ་འདིའི་བདེ་སྐྱིད་ཀྱི་ཆེད་དུ་མི་བསྔོ། བསྔོ་བ་མ་བྱས་ན་ཁོང་
ཁྲོས་འཇོམས་འགྲོ་བ་ཡིན། སྤྱོད་འཇུག་ལས། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་པར་བྱེད། །ཅེས་བསྐལ་པ་སྟོང་གི་དགེ་རྩ་འཇོམས་
པ་དང། འཇུག་པ་ལས། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། །བསགས་པ་སྐད་ཅིག་གིས་འཇོམས་དེ་ཡི་ཕྱིར། །མི་བཟོད་ལས་གཞན་སྡིག་པ་ཡོད་མ་ཡིན། །ཞེས་བསྐལ་པ་བརྒྱར་བསགས་
པའི་དགེ་རྩ་འཇོམས་པར་གསུངས་པ་ཁོང་ཁྲོ་བྱེད་མཁན་དང། བྱ་ཡུལ་གཉིས་རྟོགས་པ་མཐོ་དམན་གྱི་ཁྱད་པར་གྱིས་བསྐལ་པ་བརྒྱ་དང་སྟོང་གི་དགེ་རྩ་འཇོམས་པ་སྟེ། དེ་ཡང་བྱང་སེམས་མ་ཡིན་པས་བྱང་སེམས་ལ་ཁྲོས་ན་བསྐལ་པ་སྟོང་དུ་
བསགས་པ་དང། བྱང་སེམས་སྟོབས་ཆེ་བས་ཆུང་བ་ལ་ཁྲོས་ན་བསྐལ་པ་བརྒྱར་བསགས་པའི་དགེ་རྩ་འཇོམས་པར་གསུངས་པ་ཡིན། ཁོང་ཁྲོས་དགེ་རྩ་མི་འཇོམས་པའི་ཐབས་ནི། བློ་གྲོས་རྒྱ་མཚོས་ཞུས་པའི་མདོར། ཇི་ལྟར་རྒྱ་མཚོ་ཆེ་ནང་

[117B] །རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་ཡོངས་བསྔོའི་དགེ་བ་ཡང། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་སོགས་གསུངས་པ་བཞིན། རང་གི་དགེ་རྩ་ཆུ་ཐིགས་ལྟ་བུ་དེ་རྒྱལ་བ་སྲས་བཅས་ཀྱི་དགེ་རྩ་རྒྱ་མཚོ་དང་འདྲ་
བར་བསྔོ་བས་བསྲེ་བར་བྱས་ན་བྱང་ཆུབ་མ་ཐོབ་བར་དུ་མི་འཛད་པར་བང་ཆེན་པ་གཉིས་ཀྱིས་རྩམ་པ་བསྲེས་པའི་དཔེ་བཅས་གསུངས། མདོ་ལུང་འདི་དེང་སང་གི་མདོ་ཡོངས་གྲགས་ན་མེད་ཀྱང། སངས་རྒྱས་ཀྱི་གསུང་གི་མདོ་ཤིན་ཏུ་མང་བས་མདོ་
ཞིག་ཏུ་བློ་གྲོས་རྒྱ་མཚོས་ཞུས་པ་ཞིག་ཡིན་ངེས་གསུངས། ཇི་ལྟར་བསྔོ་ན་མདོ་ལས། སེམས་ཅན་ཐམས་ཅད་དང་ཐུན་མོང་དུ་བྱས་ཏེ་ཞེས་པ་དང། རྒྱན་ལས། ཡོངས་སུ་བསྔོ་བ་ཁྱད་པར་ཅན། །ནས། ཕྱིན་ཅི་མ་ལོག་མཚན་ཉིད་དོ། །ཞེས་
གསུངས་པ་ལྟར། བདེན་ཞེན་བཀག་པས་ཁྱད་པར་ཅན་དུ་བྱེད་པའོ། །དགེ་བ་རྫོགས་བྱང་དུ་བསྔོ་བ་སྤྱིར་ཡོངས་གྲགས་ལྟར་དགེ་བ་འདི་གཞན་དོན་དུ་རྫོགས་བྱང་ཐོབ་པའི་རྒྱུར་གྱུར་ཅིག་སྙམ་པ་དེ་ཡང་ཡིན་མོད། འོན་ཀྱང་རང་རེའི་དགེ་རྩ་
དེ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་རྒྱལ་བ་རྣམས་ཀྱི་གཞན་དོན་རྒྱ་ཆེར་མཛད་པའི་དགེ་རྩ་ཟད་མི་ཤེས་པ་དེའི་ནང་དུ་བསྲེས་པ་ལྟ་བུའམ། གཞན་དོན་མཛད་པའི་ཆ་རྐྱེན་དུ་ཕུལ་ཏེ། དེ་ལ་བརྟེན་ནས་འགྲོ་ཀུན་བྱང་ཆུབ་ལ་འགོད་
པའི་རྒྱུར་སྨོན་པ་དེ་གནད་ཆེ། མདོ་སྡེ་རྒྱན་ལས། བརྟན་པ་རྣམས་ཀྱི་བསྔོ་བ་ནི། །སེམས་པ་འདུན་དང་བཅས་པའོ། །ཞེས་བསྔོ་བ་ནི་གོང་སྨོས་ལྟར་དགེ་རྩ་མི་ཟད་པར་བྱེད་པའི་སེམས་བྱུང་སེམས་པ་ཞིག་ལ་བྱེད། བསྔོ་བའི་དཔང་པོ་ནི། ར་མདར་

[118A]༄༅། །སྦྲན་པ་ལྟ་བུ་སྟེ་བླ་མ་རྒྱལ་བ་སྲས་བཅས་བསྔོ་བའི་དཔང་པོར་གསོལ་བ་ཡིན། གསང་འདུས་ཀྱི་ཉེར་བསྡུ་མ་བྱས་གོང་སྨོན་ལམ་འདོན་པ་ཡང་དཔང་པོར་བྱེད་པའི་དོན་ཡིན། དེས་ན་རང་ཅག་གི་དགེ་བ་ཆུང་
དུ་ཡང་རྫོགས་བྱང་གི་རྒྱུར་བསྔོ་ན་དེ་མ་ཐོབ་པར་མི་འཛད། དགེ་བ་བསྔོ་ཚུལ་ལ་གསུམ་སྟེ། རང་གཞན་གྱི་རྒྱུད་ལ་སངས་རྒྱས་ཀྱི་བསྟན་པ་རྒྱས་པ་དང། ཚེ་རབས་ཐམས་ཅད་དུ་དགེ་བའི་བཤེས་གཉེན་གྱིས་རྗེས་སུ་བཟུང་བ་དང། བླ་
མེད་རྫོགས་བྱང་འཐོབ་པའི་རྒྱུར་བསྔོ་བ་བཅས་བསྔོ་བ་ཆེན་པོ་དེ་གསུམ་གང་རུང་ཞིག་བྱེད་དགོས། དེ་ཡང། རྒྱལ་སྲས་སྨོན་ལམ་གངྒཱཨ་ཀླུང་རྣམས་ནི། །སོགས་ལྟར་དམ་ཆོས་འཛིན་པ་ནི་བསྟན་པ་རྒྱས་པའི་རྒྱུར་སོང་བ་ཡིན་ཞིང། དམ་
ཆོས་ནི་ལུང་རྟོགས་ཀྱི་བསྟན་པ་གཉིས་ལ་བྱེད་པས་དེ་རྒྱས་པའི་རྒྱུར་བསྔོ་བ་དང། ཡང་ན། ཕྱག་འཚལ་བ་དང་མཆོད་ཅིང་བཤགས་པ་དང། །སོགས་ལྟར་འབྲས་བུ་རྫོགས་བྱང་ཐོབ་པའི་རྒྱུར་བསྔོ་བ་དང། ཡང་ན་རྒྱུ་དམ་ཆོས་འཛིན་
པ་དང་འབྲས་བུ་རྫོགས་བྱང་ཐོབ་པ་གཉིས་ཀ་བཤེས་གཉེན་དམ་པས་རྗེས་སུ་འཛིན་པ་ལ་རག་ལས་པས། སྟོན་པ་བླ་ན་མེད་པའི་བསྟན་པ་དང། །སོགས་ལྟར་བླ་མས་རྗེས་སུ་འཛིན་པའི་རྒྱུར་བསྔོས་ཀྱང་ཆོག་པས་དེ་གསུམ་གང་རུང་དུ་བསྔོ་བར་
བྱེད༑ དགེ་བ་ཅུང་ཟད་ཅེས་པ་ཁེངས་སྐྱུངས་པ་སྟེ་ང་རྒྱལ་མེད་པ། བདག་གིས་ཅི་བསགས་པ་ཞེས་པ་བྱས་བསགས་ཚང་བའི་ལས་དང། ཐམས་ཅད་བདག་གིས་སོགས་དགེ་བ་དེ་རྫོགས་བྱང་འཐོབ་པའི་རྒྱུར་བསྔོས་པ་ཡིན། རྒྱུར་བསྔོ་བ་

[118B] རྒྱུ་ནས་སློང་བ་དང། འབྲས་བུ་རྩམ་པ་སློང་བ་ལ་ཁྱད་མེད་པ་ལྟ་བུ་ཡིན། འོན་ཀྱང་རང་ཅག་གིས་བསྔོ་བ་སོགས་ཇི་ལྟར་བྱེད་པ་མི་ཤེས་པས། འཇམ་དཔལ་དཔའ་བོས་སོགས་བཏོན་ཏེ་བསྔོས་ན་
དུས་གསུམ་གྱི་སངས་རྒྱས་རྣམས་ཀྱིས་སྨོན་ལམ་གྱི་མཆོག་གང་ལ་གསུངས་ཤིང། ཇི་ལྟར་སྨོན་པ་མཛད་པ་དང། འཇམ་དཔལ་དབྱངས་དང། ཀུན་ཏུ་བཟང་པོ་སོགས་ཀྱིས་བསྔོ་བ་ཇི་ལྟར་གནང་བའི་རྒྱལ་སྲས་རྣམས་ཀྱི་སྨོན་ལམ་འབུམ་
ཕྲག་གྲངས་མེད་བཅུར་གསུངས་པ་རྣམས་ཤླཽཀ་གཉིས་པོ་འདིར་འདུས་པ་ཡིན། དེ་ཡང་གྲོགས་མི་དམིགས་པའི་ལྟ་བས་ཟིན་པ་དགོས། དེ་ལྟར་ཡན་ལག་བདུན་པ་འདི་དུག་གསུམ་གྱི་གཉེན་པོར་འགྲོ་ཚུལ་ཕྱག་འཚལ་བ་ང་རྒྱལ་གྱི་
མཆོད་པ་སེར་སྣའི། སྡིག་བཤགས་ནི་དུག་གསུམ་གའི། ཡི་རང་ཕྲག་དོག་གི། ཆོས་འཁོར་བསྐོར་བར་བསྐུལ་བ་ཆོས་སྤོང་གི། མྱ་ངན་ལས་མི་འདའ་བར་གསོལ་བ་ནི་བླ་མ་ལ་བརྙས་སྨོད་ཤོར་བ་སོགས་ཀྱི། བསྔོ་བ་ནི་ཁོང་ཁྲོའི་གཉེན་
པོར་འགྲོ། གཞན་ཡང་ཡན་ལག་བདུན་པ་འདི་བསགས་སྦྱང་སྤེལ་གསུམ་དུ་འདུ་སྟེ། ཡན་ལག་ཕྱེད་ལྔ་ཚོགས་བསགས་དང། བཤགས་པ་སྦྱང་བ། ཡི་རང་གི་ཕྱོགས་གཅིག་དང་བསྔོ་བས་དགེ་རྩ་གོང་དུ་སྤེལ་བའོ། །ཡིག་ཆར་མི་
གསལ་ཡང། སྐྱབས་མཆོག་དྭགས་པོ་བླ་མ་རིན་པོ་ཆེའི་གསུང་རྒྱུན་ལ། ཡན་ལག་བདུན་ལ་ལག་རྗེས་མི་འདྲ་བ་ཡོད་དེ། ཕྱག་འཚལ་བས་གཙུག་ཏོར་འགྲུབ་པའི་ལག་རྗེས་འཇོག་པ་སྔར་བཤད་པ་བཞིན་དང། མཆོད་པས་ནི་ལོངས་

[119A]༄༅། །སྤྱོད་ནམ་མཁའ་མཛོད་ལ་མངའ་བརྙེས་པ་དང། བཤགས་པས་སྒྲིབ་གཉིས་ཟད་པར་སྤང་བ་དང། ཡི་རང་གིས་མཐོང་ན་མི་མཐུན་པ་མེད་པའི་སྐུ་འགྲུབ་པ་དང། ཆོས་འཁོར་བསྐོར་བར་བསྐུལ་བས་གསུང་
ཚངས་པའི་དབྱངས་དང། མྱ་ངན་ལས་མི་འདའ་བར་གསོལ་བ་འདེབས་པས་སྐུ་ཚེའི་རིག་འཛིན་ནམ། རྡོ་རྗེའི་སྐུ་བརྙེས་པ་དང། བསྔོ་བས་སངས་རྒྱས་ཀྱི་ཡོན་ཏན་སྤྱི་ཐོབ་པའི་ལག་རྗེས་འཇོག་གསོལ་འདེབས་ཀྱི་མཎྜལ་འདི་ཡར་སྦྱར་
བ་དང། མར་བཅད་པའི་ལུགས་གཉིས་ཡོད་ཀྱང། ཡར་སྦྱར་བ་ཕྱག་བཞེས་ཀྱི་རྒྱུན་ཡིན། འདི་ནི་རྒྱལ་པོ་ཆེན་པོའི་མདུན་དུ་དོན་གལ་ཆེན་ཞིག་ཞུ་ན། འབུལ་བ་གཏོས་ཆེ་བ་ཞིག་སྔོན་དུ་ཕུལ་ནས་ཞུ་དགོས་པ་ལྟར། རང་རེ་རྣམས་
ཚོགས་ཞིང་ལ་དོན་གལ་ཤིན་ཏུ་ཆེ་བ་གསུམ་ཞུ་དགོས་པས་དེའི་དོན་དུ་མཎྜལ་འབུལ་བ་ཡིན། དོན་ཆེན་པོ་གསུམ་ནི། ཚེ་རིང་བ་དང་ནད་མེད་པ་ལྟ་བུའི་རང་དོན་ཞིག་ལ་མི་ཟེར་གྱི། བཤེས་གཉེན་ལ་མ་གུས་པ་སོགས་ཕྱིན་ཅི་ལོག་གི་
བློ་སྣ་འགག་པ་དོན་གཅིག་ཕྱིན་ཅི་མ་ལོག་པའི་བློ་མཐའ་དག་སྐྱེ་བ་དོན་གཅིག་ཕྱི་ནང་གི་བར་ཆད་ཞི་བ་དོན་གཅིག་སྟེ་གསུམ་ཡིན། སྔགས་དང་སྦྱར་ན། བཤེས་གཉེན་ལ་མ་གུས་པ་ནས་བཟུང་སྟེ་སྣང་མཆེད་ཐོབ་གསུམ་གྱི་གཉིས་སྣང་
ཕྲ་མོའི་བར་གྱི་ཞེས་སྦྱར། སྦྱོར་ཆོས་འདིར་བཤེས་གཉེན་ལ་གུས་པ་སོགས་ཞེས་གསུངས་ཀྱི། འདིའི་བར་ཞེས་མ་གསུངས་པ་སྔགས་ཀྱི་དེའང་འཇུག་ཆོག་པ་ལ་དགོངས། འདི་འདྲའི་དོན་གསུམ་དུ་མ་འདུས་པའི་ཆོས་མཐུན་གྱི་དོན་མེད་

[119B] བར་ཆད་ནི་ཆོས་སྒྲུབ་པའི་ཕྱིའི་བར་ཆད་རྒྱལ་པོ་ཆོས་བཞིན་དུ་མི་བྱེད་པ་དང་དམག་འཁྲུགས་སོགས། ནང་གི་བར་ཆད་ན་ཚ་སོགས་དང། གསང་བའི་བར་ཆད་བློ་ཆོས་ལ་བཀོལ་དུ་མི་བཏུབ་ཅིང་ལས་སུ་མི་རུང་བ་ལ་བྱེད། རེ་རེ་ལའང་
བྱིན་གྱིས་བརླབ་ཏུ་གསོལ། ཞེས་སྦྱར་བ་ཕྱག་བཞེས་ཡིན། སྦྱོར་ཆོས་དྲུག་པ་གསོལ་བ་འདེབས་པ་མན་ངག་བཞིན་རྒྱུད་དང་འདྲེས་ངེས་སུ་བྱ་བ་ནི། དེ་ལ་སྔར་ཞུས་པ་བཞིན་རྟོགས་པ་རྒྱུད་ལ་སྐྱེ་བའི་ཐབས་མཆོག་ཏུ་གྱུར་པ་བླ་མ་ཡི་དམ་དབྱེར་མེད་དུ་
བྱས་ཏེ་གསོལ་བ་འདེབས་པ་ཉིད་དེ། རང་ཅག་གི་རྒྱུད་ལ་ཉམས་རྟོགས་སྐྱེ་བ་ནི་བྱིན་རླབས་ཞུགས་པ་ལ་རག་ལས། རྒྱལ་བ་སྲས་བཅས་ཀྱི་བྱིན་རླབས་རང་རྒྱུད་ལ་ཞུགས་པ་གསོལ་འདེབས་ལ་རག་ལས་པས་སོ། །གསོལ་འདེབས་ཀྱི་ཚིག་ཀྱང་མི་
འདྲ་བ་མང་མོད། འདྲེན་པ་མཉམ་མེད་སོགས་འདི་བྱིན་རླབས་ཀྱི་ཚན་ཁ་ཤིན་ཏུ་ཆེ་བས་འདི་མི་འདོན་པར་འཇོག་པ་ཕངས་པ་ལྟ་བུ་ཡིན་ཞེས་གསུངས། རྒྱ་ཆེན་སྤྱོད་བརྒྱུད་དང། ཟང་མོ་ལྟ་བརྒྱུད་གཉིས་ཀྱི་དབུའི་སྟོན་པའི་གསོལ་འདེབས་ལ་རིམ་བཞིན་
འདྲེན་པ་མཉམ་མེད་དང་སྨྲ་བ་ཟླ་མེད་ཅེས་སོ་སོར་སྦྱར་བ་དེ་ཟབ་རྒྱས་ཀྱི་ལམ་དང་མཐུན་པར་བརྩེ་བ་དང། མཁྱེན་པ་ཕུན་ཚོགས་ལ་སྦྱར་ཞིང། སྨྲ་བ་ཟླ་མེད་ཀྱི་དོན་ཐུབ་པས་རྟེན་འབྱུང་གསུངས་པ་ལ་བསྔགས་པ་ཡིན་ཚུལ་སོགས་གསུངས་
དེ་ནས་དོན་ཆེན་པོ་དཔོན་ལ་ཞུ་བར་ངོ་ཆེན་ཞུ་བ་པོ་དགོས་པ་བཞིན་དུ་མདུན་གྱི་རྩ་བའི་བླ་མ་ཞལ་མཇལ་དུས་ཀྱི་རྣམ་པ་ཅན་ལས་རང་འདྲ་གཉིས་པ་ཞིག་འཐོན་ཏེ། རང་གི་སྤྱི་བོར་བཞུགས་ནས་གསོལ་འདེབས་མཉམ་དུ་མཛད་དེ། རྒྱལ་བ་སྲས་

[120A]༄༅། །བཅས་ལ་དབུ་འདྲེན་གྱི་ཚུལ་དུ་མཛད་པའི་མོས་པས། དཔལ་ལྡན་རྩ་བའི་བླ་མ་ཞེས་སོགས་བྱ། སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ལན་དང་པོའི་སྐབས་བླ་མ་རང་འདྲ་ཞིག་རང་གི་སྤྱི་བོར་བྱོན་
གཉིས་པའི་སྐབས་དེ་ལས་བདུད་རྩི་འབེབས་སྦྱང་དང་རང་འདྲ་བསྟིམ། འཇམ་ཞལ་སྦྱོར་ཆོས་སུ་ཚིག་རྐང་བཞི་པ་ལན་གཉིས་འདོན་པ་ཕྱག་བཞེས་མི་མཛད་ཀྱང། བདེ་མྱུར་སྦྱོར་ཆོས་སྐབས་རྐང་པ་ཐ་མ་ལན་གཉིས་
འདོན་པའི་དང་པོར། རྩ་བླའི་སྐབས་ཟབ་རྒྱས་གཉིས་དང། གཞན་རྒྱ་ཆེན་སྤྱོད་བརྒྱུད་ཀྱི་བླ་མའི་སྐབས་རྒྱ་ཆེ་བའི་ལམ་དང། ཟབ་མོ་ལྟ་བརྒྱུད་ཀྱི་སྐབས་ཟབ་མོའི་ལམ་གྱི་རིམ་པ་རྒྱུད་ལ་སྐྱེ་བའི་མི་མཐུན་ཕྱོགས་སྦྱང་བའི་མོས་པ་དང། གཉིས་
པའི་སྐབས་བླ་མ་དེ་རྣམས་ལས་རང་འདྲ་རེ་རང་ལ་བསྟིམ་པས་ཟབ་རྒྱས་གང་ཡིན་གྱི་རྟོགས་པ་སྐྱེ་བའི་མོས་པ་བྱ། བརྒྱུད་པ་ཡང་སྤྱིར་བཏང་བཀའ་གདམས་ལམ་རིམ་པའི་བརྒྱུད་པ། རྣལ་འབྱོར་དབང་ཕྱུག་དཔལ་ལྡན་དགོན་པ་བ། །ཞེས་
སོགས་རྒྱ་ཆེན་སྤྱོད་བརྒྱུད་ཀྱི་བླ་མའི་མཇུག་ཏུ་སྦྱར་བས། དེ་དག་རྒྱ་ཆེན་སྤྱོད་བརྒྱུད་ཡིན་ནམ་སྙམ་པ་འབྱུང་ཡང་དེ་ལྟར་མིན་ལ། གྲྭ་གོར་མཁན་ཆེན་གྱི་གསོལ་འདེབས། ཟབ་ཅིང་རྒྱ་ཆེའི་ཆོས་ལ་མངའ་བརྙེས་པས། །ཞེས་སོགས་ཀྱི་རྗེས་སུ། གྲུབ་
པའི་དབང་ཕྱུག་ཆེན་པོ་ཚུལ་ཁྲིམས་འབར། །ཞེས་འབྱུང་བས་དེ་གཉིས་འདྲེས་པ་ལྟ་བུར་སྣང་མོད། དེ་ནི་དེ་ལྟར་མིན་ཏེ། འདོན་ལུགས་མན་ངག་བཞིན་རྒྱ་ཆེན་སྤྱོད་བརྒྱུད་ཀྱི་ཇོ་བོའི་བར་སླེབས་ཟིན་ནས་བརྒྱུད་པའི་ཆུ་བོ་འདྲེས་རྗེས་ཀྱི་བཀའ་

[120B] ལྟ་བརྒྱུད་ཀྱི་ཇོ་འབྲོམ་ཡབ་སྲས་ལ་ཐུག་གི་བར་འདོན། དེ་ནས་བགྲེས་གཞོན་གྱི་དབང་གིས་དགོན་པ་བ་དང་པོར་བྱས་པས་བཀའ་གདམས་ལམ་རིམ་པ་ནམ་མཁའ་རྒྱལ་མཚན་གྱི་བར་དང། དེ་མཚམས་གཞུང་
པ་བ་པོ་ཏོ་བ་ནས་ཆོས་སྐྱབས་བཟང་པོའི་བར། དེ་ནས་མན་ངག་པ་སྤྱན་སྔ་ཚུལ་ཁྲིམས་འབར་ནས་ནམ་མཁའ་རྒྱལ་མཚན་བར་འདོན། དེ་མཚམས་བརྒྱུད་པའི་ཆུ་བོ་གསུམ་གཅིག་འདྲེས་སུ་གྱུར་པ་རྗེ་རིན་པོ་ཆེའི་གསོལ་འདེབས་གཅིག་ལས་
མི་འབྱུང་ལ། དེ་ཡང་བྱིན་རླབས་ཀྱི་ཁྱད་དམིགས་བརྩེ་མ་འདོན། དེས་ན་ཚོགས་ཞིང་དུ་ཡང་བྱམས་འཇམ་དབྱངས་ལ་ལྟ་སྤྱོད་ཀྱི་བརྒྱུད་པའི་བླ་མ་ཇོ་འབྲོམ་ལ་ཐུག་གི་བར་གྱིས་བསྐོར་བ་དང། དགོན་པ་བ་ལ་སྣེའུ་ཟུར་པ་སོགས་བདུན་གྱིས་
བསྐོར་བའི་ལམ་རིམ་པའི་བླ་མ་ལྟ་སྤྱོད་གཉིས་ཀའི་མདུན་དུ་འཛིན་གྲྭ་འཚོགས་པ་བཞིན་གསལ་བཏབ། ལམ་རིམ་པའི་གཡས་གཡོན་གང་རུང་དུ་གཞུང་པ་བའི་བླ་མ་པོ་ཏོ་བ་ལ་གཞན་དགུས་བསྐོར་བ། ལམ་རིམ་པའི་གཡས་གཡོན་གང་རུང་
དུ་སྤྱན་སྔ་བར་བདུན་གྱིས་བསྐོར་བ་གསལ་འདེབས། དེ་འདྲ་བའི་བརྒྱུད་པ་གསུམ་གའི་མདུན་དུ་རྗེ་བླ་མ་དང། དེའི་གཡས་གཡོན་དུ་བཀའ་གདམས་གསར་མའི་བླ་མ་རྣམས་གྲལ་དུ་བསྒྲིགས། དེས་ན་གསོལ་འདེབས་འདིར་ཚིག་ཉུང་
ཡང་ཚིག་བཞི་རེའི་ནང་བླ་མ་སོ་སོའི་རྣམ་ཐར་གྱི་འགག་སྡོམ་ལྟ་བུ་ཚང་ཡོད་པས་ཤེས་ན་དེ་དག་དྲན་ཏེ་ཡི་རང་དང། སློབ་འདོད་བསྐྱེད་ཅིང། གསོལ་འདེབས་ཀྱི་ཚིག་ཐ་མ་ལན་གཉིས་བརྗོད་པའི་ཕྱི་མ་ལ་དེ་དང་དེའི་རྣམ་ཐར་བཞིན་ལུང་རྟོགས་

[121A]༄༅། །ཀྱི་ཡོན་ཏན་ཐོབ་བྱུང་སྙམ་པ་བྱེད། མཇུག་ཏུ་དཔལ་ལྡན་བླ་མའི་རྣམ་པར་ཐར་པ་ལ། །སོགས་ཤླཽ་ཀ་གཅིག་སྦྱར་བ་ཕྱག་ལེན་ཡིན། དེ་དག་ཟིན་ནས་ལམ་རིམ་ལ་བཤར་སྒོམ་ལོགས་སུ་མི་བྱེད་པ་སོགས་
ཀྱི་ཚེ༑ ཡོན་ཏན་གཞི་གྱུར་མ་བཏོན་ནས་བཤར་སྒོམ་བྱེད། བཤར་སྒོམ་ལོགས་སུ་བྱེད་པས་ནི་འདོན་མི་དགོས་པར་ཚོགས་ཞིང་བསྡུ་བས་ཆོག་དེ་ནི་བླ་མ་རྡོ་རྗེ་འཆང་གི་ཐུགས་ཀ་ནས་འོད་ཟེར་འཕྲོས་པས་གཞན་རྣམས་གསལ་བར་
བྱས་ཏེ་མེ་ལོང་ལ་ཧས་བཏབ་པ་བཞིན་འོག་གི་རྒྱལ་ཆེན་སོགས་རིམ་བཞིན་འོག་མ་འོག་མ་གོང་མ་གོང་མ་ལ་པད་འདབ་བཞིའི་སྟེང་དུ་བཞུགས་པའི་ཡི་དམ་གྱི་བར་དང། དེ་བཞི་ཡང་ཐུབ་དབང་རྡོ་རྗེ་འཆང་གི་ཐུགས་ཀར་བསྡུ། དེ་ནས་ལྟ་བརྒྱུད་
ཀྱི་བླ་མ་འཇམ་དབྱངས་ལ་དང། སྤྱོད་བརྒྱུད་ཀྱི་བླ་མ་བྱམས་པ་ལ། བྱིན་རླབས་བརྒྱུད་པའི་བླ་མ་རྡོ་རྗེ་འཆང་ལ། ཆོས་འབྲེལ་དངོས་ཐོབ་ཀྱི་བླ་མ་རྩ་བའི་བླ་མ་ཞལ་མཇལ་དུས་ཀྱི་རྣམ་པ་ཅན་ལ་བསྡུ་ཞིང་དེ་ལྔ་ལ་དམིགས་ཏེ། སངས་རྒྱས་བྱང་སེམས་དངོས་
སུ་མཇལ་བའི་སྐལ་བ་ཅན་དེ་ངའོ་སྙམ་དུ་གསལ་སྣང་བཏོན། དེ་ནས་བྱམས་འཇམ་དབྱངས་གཉིས་འོད་དུ་ཞུ་ནས་གཙོ་བོར་བསྟིམ། རྡོ་རྗེ་འཆང་ཡེ་ཤེས་སེམས་དཔའི་ཚུལ་དུ་ཐིམ། དབུས་ཀྱི་རྩ་བའི་བླ་མ་ཞལ་མཇལ་དུས་ཀྱི་རྣམ་པ་ཅན་དེ་
འོད་ཞུ་བྱས་ན་རྟེན་འབྲེལ་གྱི་གནད་ལ་གནོད་པས། རྩ་བའི་བླ་མ་ཞལ་བཞུགས་མ་བཞུགས་གང་ལྟར་ཡང་འོད་ཞུ་མི་བྱེད་པར་མར་རྡོག་ལ་ནས་འབྲུ་བཅུག་པ་ལྟར་གཙོ་བོའི་ཐུགས་ཀའི་རྡོ་རྗེ་འཆང་ལ་བསྟིམ། སེང་ཁྲི་དང་དཔག་བསམ་

[121B] གཙོ་བོ་ཡང་འོད་དུ་ཞུ་སྟེ་རང་གི་སྤྱི་བོའི་བླ་མ་ལ་ཐིམ། གཙོ་བོའི་པད་གདན་ཡང་སྤྱི་བོའི་བླ་མའི་པད་གདན་ལ་ཐིམ། སྤྱི་བོའི་བླ་མ་སྟོན་པ་ཤཱཀྱ་ཐུབ་པའི་རྣམ་པར་གསལ་བ་ལ་སྐྱབས་གནས་ཀུན་འདུས་
སུ་བལྟས་ནས་ཡན་ལག་བདུན་པ་མཎྜལ་དང་བཅས་པ་མདོར་བསྡུས་ཕུལ་རྗེས། གཞི་གཅིག་ལ་ནན་ཏན་གྱིས་འདེབས་པའི་ཕུར་པ་བཞིན། བླ་མ་གཅིག་པུ་ལ་གསོལ་བ་འདེབས་པའི་ཕུར་ཚུགས་གསོལ་འདེབས་བྱ་ཡི། འདི་ལས་འདི་ཨེ་
དྲག་སྙམ་ནས་གསོལ་བ་འདེབས་ཡུལ་བརྗེ་བར་མི་བྱ། འདེབས་ཡུལ་མང་དྲགས་ན་དོན་མི་འགྲུབ། དེ་ཡང་མཆོག་གསུམ་དང་སྐྱབས་གནས་ཀུན་འདུས་ཀྱི་སྒོ་ནས་གསོལ་བ་འདེབས། སྐུ་བཞིའི་བདག་ཉིད་ཀྱི་གསོལ་འདེབས་འདི་དགའ་
ལྡན་སྤྲུལ་པའི་གླེགས་བམ་ལས་བྱུང་བའི་ཚིག་ཡིན་པས་བྱིན་རླབས་ཀྱི་ཚན་ཁ་ཆེ། གསོལ་འདེབས་དེ་ཡང་ཚིག་རྐང་རྣམས་མཉམ་པར་བྱ་ཡི། སྒྲིབ་བྲལ་ཆོས་སྐུའི་བདག་ཉིད་བླ་མ་ལྷག་པའི་ལྷ། །ཟེར་བ་ལྟ་བུ་རིང་ཐུང་སྣ་ཚོགས་མི་བྱ་
འདིའི་ཚེ་བློ་སྦྱོང་བདག་གཞན་མཉམ་བརྗེ་ལྟ་བུར་སློབ་སྐབས་སྙིང་རྗེའི་ལྷ་མཆོག་འཕགས་པ་སྤྱན་རས་གཟིགས་ཡིན་པས། སྐུ་བཞིའི་བདག་ཉིད་བླ་མ་ལྷག་པའི་ལྷ། །བླ་མ་སྤྱན་རས་གཟིགས་ལ་གསོལ་བ་འདེབས། །ཞེས་བསྒྱུར་
ལྟ་བའི་སྐབས་འཇམ་དབྱངས་ལ་བསྒྱུར་བ་རིགས་འགྲེ། འདི་ཡན་སྦྱོར་བ་ཡིན་པས་འགོ་བཤེས་གཉེན་བསྟེན་ཚུལ་ནས་ཞི་ལྷག་བར་འདྲ། བླ་མ་དེ་ཉིད་མི་བསྡུ་བར་སྤྱི་བོར་བཞུགས་བཞིན་པའི་ངང་ནས་དམིགས་སྐོར་རྣམས་སྦྱང། མི་

[122A]༄༅། །འཆར་ན་སླར་མཎྜལ་འབུལ་ཞིང་གསོལ་བ་འདེབས། འདིའི་བར་ལ་དངོས་གཞི་འཇུག་དགོས་པ་ཡིན་པས། ལམ་རིམ་ཆེ་ཆུང་བདེ་མྱུར་སོགས་བློ་དང་བསྟུན་ནས། དེ་ཐོག་ནས་བློ་སྦྱང། དེ་ཡང་སྐབས་སོ་
སོའི་རྟོགས་པ་སྐྱེ་བའི་གསོལ་འདེབས་བྱས་པས་སྐུ་ལས་བདུད་རྩི་སྣ་ལྔའི་རྒྱུན་བབས་ནས། དེ་དང་དེའི་སྐབས་ཀྱི་གེགས་བྱེད་སྦྱངས། དེ་དང་དེའི་ལམ་རྒྱུད་ལ་སྐྱེས་པར་བསམ། དེ་ལྟར། ཐུབ་དབང་རྡོ་རྗེ་འཆང་ལ་གསོལ་བ་འདེབས། །
ཞེས་པ་ཡན་གྱི་སྦྱོར་བ་རྣམས་འོག་གི་དམིགས་སྐོར་ཀུན་ལ་འདྲ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་ཞེས་སོགས་བདེ་ལམ་ལས་འབྱུང་བ་
བཞིན་དང། སྐྱེས་བུ་ཆེན་པོའི་སྐབས་འཁོར་བར་སྐྱེས་ནས་ཡུན་རིང་ལ་ཞེས་པ་དོར་ནས་གསོལ་འདེབས་བྱ། དེ་ནས་དངོས་གཞི་བསྒོམ་དགོས་པ་ཡིན་ལ། སྒོམ་ཞེས་བྱ་བ་ནི་དམིགས་པ་ཞིག་ལ་སྦྱར་ཏེ་འདྲིས་ཐབས་བྱེད་པའི་ཆེད་དུ་ཡིན་
པས་དེ་ཡང་བཤེས་གཉེན་ལ་མ་དད་པའི་སེམས་དེ་དད་པའི་སེམས་ལ་སྦྱར་ཏེ་དེ་ལ་འདྲིས་ཐབས་བྱེད་པས་སེམས་དེ་རང་གི་དབང་དུ་བྱ་བའི་ཕྱིར་དུ་བསྒོམ་པ་སྟེ། རང་སེམས་ཉོན་མོངས་པའི་དབང་དུ་སོང་པ་དེ་ལྡོག་ནས་དམིགས་པ་
ལ་སྦྱར་བའི་ཆེད་ཡིན། དེ་ལའང་དཔྱད་འཇོག་གི་སྒོམ་གཉིས་ཡོད། དཔྱད་སྒོམ་ནི་ལུང་རིགས་དཔེ་དང་གཏན་ཚིགས་སོགས་མང་པོ་བསམས་ནས་བསྒོམ་པ་ལ་ཟེར། དེ་ཡང་གོ་སླ་བར་བརྗོད་ན། རང་རེ་ཚོས་རྒྱུན་དུ་དཔྱད་སྒོམ་ཤ་

[122B] བྱེད་ས་ནོར་ཞིང་དུག་གསུམ་ལ་དཔྱད་སྒོམ་བྱས་པ་ཡིན། དཔེར་ན་ཁོང་ཁྲོ་ལ་མཚོན་ན། དང་པོར་དགྲ་བོ་དེ་མི་དྲན་པ་ན་ཁོང་ཁྲོ་མི་སྐྱེ་ལ། དེ་དྲན་ནས་དེས་ནི་ན་ནིང་ཚིག་འདི་ལྟ་བུ་ཞིག་སྨྲས། ལས་འདི་འདྲ་བྱས། དེ་ནས་
ཡང་འདི་འདྲ་བའི་བརྙས་བཅོས་བྱས། ཐ་ན་མི་འདིས་མིག་གིས་ཀྱང་འདི་བཞིན་བལྟས་པ་སྟེ་ཞེས་སོགས་ཡང་ཡང་དྲན་པ་ན། གདོང་དམར་ཕྱུར་ཕྱུར་བ་དང། མཆན་ཁུང་ནས་རྔུལ་ཡང་དོན་ཞིང། དེའི་ཚེ་དགྲ་དེ་མིག་སྔར་ཡོད་ན། མགོ་བོ་ལ་དེ་
ལྟ་རང་ཁུ་ཚུར་བརྡེག་པ་ཐེ་མི་ཚོམ་པ་ལྟ་བུའི་ཁོང་ཁྲོ་སྐྱེ་བ་དེ། དེ་ལ་དཔྱད་སྒོམ་བྱས་པ་ཡིན། དེ་བཞིན་དུ་འདོད་ཆགས་སོགས་ལའང་འདྲ་ཞིང། རང་རེས་རྟགས་གསལ་ལ་བསམ་མནོ་བཏང་བ་ནའང། གཞན་ཚར་གཅོད་པའི་ཐབས་
འབའ་ཞིག་ལྷུར་བླངས་པས་མ་བྱུང་བ་མ་གཏོགས་རང་གི་སེམས་སྟེང་ལ་བློ་ཁ་ནང་དུ་བསྐོར་ཏེ་དཔྱད་ན། འདི་ནས་བཤད་པའི་དཔྱད་སྒོམ་རང་ཡིན། རང་རེ་ནི་སྒོམ་ཆེན་དང་སྒོམ་ཆེན་མི་འདྲ་ཞིང་ཉོན་མོངས་དུག་གསུམ་ལ་དཔྱད་སྒོམ་
འབའ་ཞིག་བྱས་པས་འགྲུབ་ཐག་ཀྱང་གཞན་ལས་ཉེ། ཞིང་ཁམས་ཀྱང་རི་ཀླུང་ཐམས་ཅད་པདྨ་རཱ་ག་ལྟར་དམར་བའི་གནས་ངན་ཞིག་ཏུ་སླེབ་ཉེན་ཡོད་གསུངས། དེས་ན་རང་རེས་དོན་མ་ཡིན་པའི་ཕྱོགས་ལ་དཔྱད་སྒོམ་བྱས་པའི་ཚབ་
ག་རེ་དལ་འབྱོར་ནི་ཅི། རྙེད་དཀའ་ཚུལ་ནི་ཅི། ཇི་ལྟར་དོན་ཆེ། ཞེས་སོགས་དཔྱད་དགོས། དེ་ཡང་ས་བཅད་སོ་སོར་ངེས་པར་བྱས་ནས། དལ་འབྱོར་དོན་ཆེ་རྙེད་དཀའ་བསྒོམ་པའི་སྐབས་དེ་ཁོ་ནར་བྱེད་དགོས་ཀྱི། ཚྭ་སྣོད་ཀྱི་ནང་

[123A]༄༅། །དུ་བུལ་བསྲེ་བ་ལྟར་ཆོས་ཡིན་པས་སྐྱོན་མེད་སྙམ་ནས་མགོ་མཇུག་གང་ཟིན་ཟིན་ནས་དམིགས་པ་བསྐྱང་ན་ངན་ལང་དུ་སོང་ནས་གེགས་ཆེན་པོ་བྱས་ཏེ་སེམས་བྱིང་རྒོད་དུ་འགྲོ་བའི་སྒོམ་སྐྱོན་ཡིན་པས་དེས་མི་ཚེ་
ཧྲིལ་པོར་དགེ་སྦྱོར་སྐྱོན་ཅན་དུ་འགྲོ། དེ་སོང་ན་རང་གིས་འདི་བསྒོམས་སོ་སྙམ་པའི་ཆ་འཇོག་ས་མི་རྙེད་པས། དེ་ལྟར་མིན་པར་འཆི་བ་མི་རྟག་པ་ལྟ་བུར་མཚོན་ན། དེར་གཏོགས་པའི་ལུང་དང་རིགས་པ་དཔེ་དང་གཏན་ཚིགས། ཐ་ན་དེ་
རིང་གྲོང་པའི་ནང་གི་མི་ཤི་བ་ཚུན་བསྣན་ཏེ་བསྒོམ་ཆོག་དེ་ཡང་བླ་མས་གསུངས་པ་རྣམས་རྩ་བར་བྱས་ཏེ། ཙྪ་ཁང་ནང་གི་ཤོག་བུ་གཅིག་རྙེད་ཀྱང་དེའི་དོན་ཚུན་དེ་སྟེང་དུ་བསྣན་ནས་བསྒོམ། སྒོ་མང་པོ་ནས་བསམས་པས་སྐྱེ་སླ་བ་
སྔར་སྒོ་མང་པོ་ནས་བསམས་པས་ཞེ་སྡང་སྐྱེ་བ་བཞིན་ཡིན། དེས་ན་ཞི་གནས་ལ་ཐུག་པའི་བར་གྱི་སྒོམ་རྣམས་དཔྱད་སྒོམ་དང། ཞི་གནས་གྲུབ་ནས་དམིགས་པ་གཅིག་ལ་སེམས་འཛིན་པ་ལྟ་བུ་ནི་འཇོག་སྒོམ་ཡིན། ཁ་ཅིག་གིས་
འཇོག་སྒོམ་ཀུ་སཱ་ལིའི་སྒོམ་དང། དཔྱད་སྒོམ་མཁས་པའི་སྒོམ་དུ་བཤད་པ་དང། ཡང་དཔྱད་སྒོམ་གྱིས་འཇོག་སྒོམ་ལ་གནོད་པར་བཤད་པ་སོགས་ནི་མི་འཐད་གསུངས།།    ༈    །།ཉིན་བདུན་པར། ཇི་སྐད་དུ། རྒྱལ་
སྲས་ཆེན་པོ་ཞི་བ་ལྷས། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག་ཅེས་པའི་ལུང་འདྲེན་མཛད་ནས་འཁོར་བའི་རྒྱ་མཚོ་ཆེན་པོ་ལས་

[123B] ཚེ་རབས་གཏན་གྱི་འདུན་མ་ཞིག་མ་བསྒྲུབས་ན། ཕྱི་ནས་སྡུག་བསྔལ་གྱི་རྒྱ་མཚོ་ཆེན་པོ་ལས་སྒྲོལ་བའི་གྲུ་
ལྟ་བུའི་རྟེན་འདི་རྙེད་པར་དཀའ་བས་ད་རེས་གཏན་གྱི་འདུན་མ་ཞིག་སྒྲུབ་པར་བྱེད་དགོས། དེ་སྒྲུབ་པ་ལ་སྒྲུབ་ཚུལ་ཤེས་དགོས་པས། དེས་ན་བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་
དེའི་ཆེད་དུ་སྐྱེས་བུ་གསུམ་གྱི་ལམ་གྱི་རིམ་པའི་ཟབ་ཁྲིད་ཉན་ནས་ལེགས་པར་ཉམས་སུ་ལེན་སྙམ་པའི་ཀུན་སློང་བཅོས་ཚུལ་དང། དེ་ལ་ས་བཅད་འདི་ལྟར་ཡོད་པ་ལས། ཞེས་སོགས་སྔར་ས་བཅད་སོང་ཟིན་པ་རྣམས་གསུངས་ནས་
བཞི་པ་གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པ་ལ་ལམ་གྱི་རྩ་བ་བཤེས་གཉེན་བསྟེན་པའི་ཚུལ་དང། བསྟེན་ནས་བློ་ཇི་ལྟར་སྦྱང་བའི་རིམ་པ་གཉིས་ལས། འདིར་བཤེས་གཉེན་བསྟེན་ཚུལ་ནས་འཆད་པ་ཡིན་ལ། དེ་ཡང་
སྦྱོར་ཆོས་ལ་བཤད་པ་བཞི་བཤད་མ་ཐུབ་ཀྱང། དངོས་གཞིའི་ཁྲིད་བཤེས་གཉེན་བསྟེན་ཚུལ་ནས་བཟུང་བསྐྱར་བཤད་དང་བཅས་ཁྲིད་ཐེངས་བཞི་འབུལ་དགོས་པ་ཡིན་ལ། རྗེས་སུ་ཕྱག་བཞེས་ཀྱང་དེ་ལྟར་དུ་དགོས། དེ་ཡང་འཇིག་རྟེན་ན་
ཤིང་བཟོ་ལྷ་བཟོ་སོགས་མིག་གིས་བལྟས་ཏེ་བྱས་ཆོག་པའི་ལས་ལའང། དང་པོར་སློབ་མཁན་ལ་བརྟེན་དགོས་ན། ཚེ་རབས་གཏན་གྱི་འདུན་མ་སྒྲུབ་བྱེད་ཀྱི་སངས་རྒྱས་ཀྱི་སར་བགྲོད་པའི་ལམ་གྱི་ཚུལ་ཤེས་པ་ལ། བཤེས་གཉེན་ལ་

[124A]༄༅། །བརྟེན་དགོས་པ་ལྟ་སྨོས་ཀྱང་ཅི་དགོས། ཁ་ཅིག་གིས་བླ་མ་མེད་ཀྱང་དཔེ་ཆ་ལ་བལྟས་ན་ཤེས་སྙམ་ཡང་དེས་མི་ཆོག་པར་བླ་མ་མཚན་ཉིད་དང་ལྡན་པ་ཞིག་བསྟེན་དགོས་ཏེ། དཔེར་ན་འདི་ནས་རྒྱ་གར་ལྟ་བུར་འགྲོ་
བའི་ཚེ་ས་མཁན་ཞིག་ངེས་པར་བཙལ་དགོས་ལ། དེ་ཡང་གང་བྱུང་གིས་མི་ཆོག་པར། སྔར་འགྲོ་མྱོང་བ་སོགས་རྒྱུས་ཡོད་ཅིག་ལ་བརྟེན་དགོས་པ་བཞིན་དུ་ལམ་སྟོན་མཁན་གྱི་དགེ་བའི་བཤེས་གཉེན་དེ་ཡང་སངས་རྒྱས་སུ་བགྲོད་པའི་ལམ་དེར་
འཁྲིད་ཐུབ་པ་ཞིག་དགོས། གཞན་སྡིག་གྲོགས་སོགས་གང་བྱུང་ལ་བརྟེན་ན། ལམ་ཇི་ལྟ་བར་མི་བཀྲི་ཞིང། ལོག་པར་གོལ་བར་འགྱུར་བ་ཡིན་པས། ཐོག་མར་བཤེས་གཉེན་བསྟེན་པ་འདི་གལ་ཆེ། རྗེ་རིན་པོ་ཆེས་ཀྱང་ལམ་གྱི་རྩ་བ་
ཞེས་གསུངས་པ་གནད་ཆེ། དེ་ལ་ཐོག་མར་བཤེས་གཉེན་བསྟེན་པའི་ཚུལ་ལ་བཞི། བསྟེན་པའི་ཕན་ཡོན། མ་བསྟེན་པ་དང་བསྟེན་ཚུལ་ལོག་པའི་ཉེས་དམིགས། བསམ་པས་བསྟེན་ཚུལ། སྦྱོར་བས་བསྟེན་ཚུལ་ལོ། །དེ་ཡང་སྔོན་དུ་བསྟེན་
བའི་ཕན་ཡོན་དང། མ་བསྟེན་པའི་ཉེས་དམིགས་བསམ་དགོས་ཤིང། དེ་བསམ་ན་དེ་བསྟེན་པ་ལ་སྤྲོ་ཤུགས་ཆེ་བ་འབྱུང། དང་པོ་བཤེས་གཉེན་བསྟེན་པའི་ཕན་ཡོན་ལའང་མྱུར་ལམ་ལས་གསུངས་པ་བླ་མའི་གསུང་རྒྱུན་ལྟར་བཀོད་པ་ས་
བཅད་བརྒྱད་ཡོད། དེའི་དང་པོ་སངས་རྒྱས་ཀྱི་གོ་འཕང་ལ་ཉེ་བ་ལའང་བླ་མས་གདམས་པ་བསྟན་པ་རང་གིས་ཉམས་སུ་བླངས་པས་སངས་རྒྱས་ཀྱི་གོ་འཕང་ལ་ཉེ་བ་དང། བླ་མ་མཆོད་ཅིང་བསྙེན་བཀུར་བས་ཀྱང་སངས་རྒྱས་ཀྱི་གོ་འཕང་

[124B] དེ་ལ་དང་པོ་ནི། སྤྱིར་སངས་རྒྱས་ཀྱི་གོ་འཕང་ལ་ཉེ་བ་ཡང་བཤེས་གཉེན་བསྟེན་པའི་ཕན་ཡོན་ཡིན་ཏེ། ལམ་གཞན་ལ་
བསྐལ་ཆེན་གྲངས་མེད་དུ་མར་བསྒྲུབ་དགོས་པའི་ས་ལམ་རྣམས། འགའ་ཞིག་གིས་ཚེ་གཅིག་ལ་བགྲོད་ཐུབ་པའང་བཤེས་གཉེན་བསྟེན་ཚུལ་ཚུལ་བཞིན་བྱས་པ་ལས་བྱུང། སྔགས་བླ་མེད་ཀྱི་མྱུར་ཁྱད་ཀྱང་བླ་མའི་རྣལ་འབྱོར་ལམ་གྱི་སྲོག་ཏུ་བྱས་
པ་ལས་བྱུང་བ་རྗེ་མིད་ལ་སོགས་ཀྱི་རྣམ་ཐར་ལྟར་ཡིན། གང་གི་དྲིན་གྱིས་བདེ་ཆེན་གནས། །སོགས་དང། གང་གི་ཐུགས་རྗེས་བདེ་བ་ཆེན་པོའི་དབྱིངས། །ཞེས་སོགས་འདྲེན་པར་མཛད་ནས། བླ་མ་གང་གི་བཀའ་དྲིན་དང་ཐུགས་རྗེ་ལས། བདེ་
བ་ཆེན་པོའི་དབྱིངས་ཆོས་སྐུའི་གོ་འཕང་ཡང་བླ་མ་བསྟེན་ཚུལ་ཚུལ་བཞིན་བྱས་ན་སྐད་ཅིག་སྟེ་སྙིགས་དུས་ཀྱི་ཚེ་ཐུང་གཅིག་ལ་སྟེར་བར་མཛད་པ་ཡིན། འདིའི་སྐད་ཅིག་མ་འདི་མར་དམྱལ་བ་དང། ཡར་ལྷའི་ཚེ་ཚད་ལ་ལྟོས་ན་མིའི་ཚེ་འདི་སྐད་
ཅིག་ཙམ་ཡིན་པ་འཕགས་པ་ཐོགས་མེད་དགའ་ལྡན་དུ་བྱོན་པའི་རབས་བཅས་གསུངས། དེར་མ་ཟད་རང་རེའི་འཁོར་བའི་སྔ་ཕྱིའི་མཐའ་ལ་ལྟོས་ནའང་ཚེ་ཐུང་འདི་སྐད་ཅིག་ཙམ་ཡིན། བླ་མ་བསྟེན་ཚུལ་ཚུལ་བཞིན་མ་བྱུང་ན། སྔགས་
བླ་མེད་སོགས་ཅི་འདྲ་ཞིག་ལ་བརྟེན་ཀྱང་ས་ལམ་གྱི་རྟོགས་པ་ཅུང་ཟད་ཀྱང་མི་སྐྱེ། དེ་བསྟེན་ཚུལ་ལེགས་ན་ཟུང་འཇུག་གི་གོ་འཕང་བསྐལ་པ་མང་པོར་བསྒྲུབ་དགོས་པ་དེ་ཡང་མྱུར་དུ་འཐོབ་ནུས་པར་ལམ་རིམ་བདུད་རྩིའི་སྙིང་པོ་ལས། གྲངས་

[125A]༄༅། །མེད་བསྐལ་པ་རྒྱ་མཚོར་བརྩོན་པ་བརྒྱས། །བསྒྲུབས་ཀྱང་ཤིན་ཏུ་རྙེད་དཀའ་ཟུང་འཇུག་ཆེ། །བླ་མའི་མཐུ་ལ་བརྟེན་ན་སྙིགས་དུས་ཀྱི། །ཚེ་ཐུང་གཅིག་ལ་བདེ་བླག་འགྲུབ་པར་གསུངས། །ཞེས་པ་ལྟར་དང་
མདོ་ལུགས་ལ་ཡང་བླ་མ་བསྟེན་ཚུལ་ཁྱད་པར་དུ་འཕགས་པ་བྱུང་ན་ལམ་ཤིན་ཏུ་མྱུར་ཏེ། བྱང་ཆུབ་སེམས་དཔའ་རྟག་ཏུ་ངུའི་རྣམ་ཐར་གསུངས་ནས། རང་རེས་སངས་རྒྱས་ལྟ་བུ་མཇལ་ན། བླ་མ་ལས་ལྷག་པའི་སངས་རྒྱས་མཇལ་སྙམ་
ནས་དེས་ཆོག་པར་བྱེད་ཚོད་ཡོད་ཀྱང། རྟག་ཏུ་དུས་སངས་རྒྱས་དཔག་མེད་མཇལ་ཡང་དེས་མ་ཚིམ་པར་བླ་མ་ཚོལ་བ་གནད་ཆེ་སྟེ། རང་དང་ཚེ་རབས་ལས་ཀྱིས་འབྲེལ་བའི་བླ་མ་དང་མ་མཇལ་ན། གཞན་སུས་ཀྱང་རང་ལ་དོན་ཆེ་བ་ཞིག་
མི་འབྱུང་བས་ཡིན། དེའི་ཚེ་མཆོད་པ་འབུལ་བའི་རྒྱུ་ཙམ་ནི་བརྒྱ་བྱིན་གྱིས་རིན་པོ་ཆེ་ཞིག་བྱིན་ན་དེས་ཆོག་ཀྱང། རང་གི་ཚོགས་རྫོགས་པ་ལ་སྟོབས་ཆེ་བས་ཆོས་འཕགས་ལ་བཀུར་སྟིའི་ཆེད་དུ་རྟག་ཏུ་ངུ་རང་གི་སྐུ་ལུས་ཀྱི་ཤ་བཅད་ཅིང་
ཁྲག་གཏར་བ་སོགས་མཛད། དང་པོར་སངས་རྒྱས་མང་པོའི་ཞལ་གཟིགས་སྐབས་ཆོས་རྒྱུན་གྱི་ཏིང་ངེ་འཛིན་ཐོབ་པ་ཐེག་ཆེན་ཚོགས་ལམ་ཆེན་པོ་བ་ཡིན་པ་ལ། ཆོས་འཕགས་མཇལ་ཏེ་ཆོས་བསྟན་པ་ན། ས་བརྒྱད་པ་ནོན་ཅིང་མི་སྐྱེ་བའི་
ཆོས་ལ་བཟོད་པ་ཐོབ་པ་དེ་བཤེས་གཉེན་བསྟེན་ཚུལ་འགྲན་ཟླ་མེད་པར་མཛད་པས་དེ་ལྟར་ལམ་མྱུར་དུ་སོང་བ་ཡིན་གྱི། གཞན་དུ་མ་དག་ས་བདུན་གྱི་གནས་སྐབས་ན་བསྐལ་ཆེན་གྲངས་མེད་ཀྱི་ཚོགས་རྫོགས་དགོས་པར་བཤད་པས་

[125B] ༑དེས་ནས་སངས་རྒྱས་ཀྱི་གོ་འཕང་ལ་བགྲོད་པ་མྱུར་མི་མྱུར་ནི། བླ་མ་བསྟེན་ཚུལ་ཚུལ་བཞིན་བྱུང་མ་བྱུང་ལ་རག་ལས་ཤིང། དེ་ལ་བརྟེན་ན་ནི་གདམས་ངག་སྣ་རེ་བསྟན་ཅིང་ཉམས་སུ་བླངས་ན་ཡང། དེའི་ཚོད་ཀྱིས་སངས་རྒྱས་ཀྱི་གོ་
འཕང་ལ་ཉེ། དེ་ཡང་སྐྱེས་བུ་ཆུང་ངུའི་ལམ་ཙམ་དུ་འཁྲིད་ནུས་པ་ཞིག་བསྟེན་པ་བས་ལམ་ཡོངས་རྫོགས་སྟོན་ནུས་པ་ཞིག་བསྟེན་ན་ཕྱི་མ་ཆེས་མྱུར་ཏེ། ལམ་ཡོངས་རྫོགས་སྟོན་ནུས་པའི་བླ་མ་ཞིག་དང། སློབ་མ་དཀའ་སྤྱད་ནུས་
པའི་སྣོད་ལྡན་ཞིག་མཉམ་དུ་ཕྲད་ན། སངས་རྒྱས་ལག་པས་བཟོས་པ་ལྟར་དཀའ་ཚེགས་མེད་པར་འབྱུང་བར་གསུངས། ཕ་དམ་པས་ཀྱང། བླ་མས་བསྐྱལ་ན་གང་འདོད་གནས་སུ་སླེབས། །རྐང་གླར་མོས་གུས་ཕུལ་ཅིག་དིང་རི་བ། །ཞེས་
གསུངས། ཀླུ་སྒྲུབ་ཀྱིས། རི་དབང་རྩེ་ནས་གང་ཞིག་ལྷུང་གྱུར་ན། །ལྟུང་བར་མི་བྱ་སྙམ་ཡང་ལྟུང་བར་འགྱུར། །བླ་མའི་དྲིན་གྱིས་ཕན་པའི་ལུང་ཐོབ་ན། །གྲོལ་བར་མི་འགྱུར་སྙམ་ཡང་གྲོལ་བར་འགྱུར། །ཅེས་གསུངས་པ་ལྟར། རི་བོ་
མཐོན་པོའི་རྩེ་ནས་མར་ལྷུང་བ་ན། སླར་ལོག་སྙམ་ཡང་ལྡོག་པར་མི་ནུས་པ་བཞིན། བླ་མ་བསྟེན་ཚུལ་ཇི་བཞིན་བྱུང་ནས་དེས་དྲངས་པ་ན་འཁོར་བ་ལས་མི་གྲོལ་སྙམ་ཡང་གྲོལ་བར་འགྱུར་ལ། དེ་ལ་མ་བརྟེན་ནས་ལམ་ཅུང་ཟད་ཙམ་
ཡང་བགྲོད་པར་མི་ནུས་གསུངས། གཉིས་པ་བླ་མ་ལ་མཆོད་ཅིང་བསྙེན་བཀུར་བ་ཀྱང་སངས་རྒྱས་ཀྱི་གོ་འཕང་ལ་ཉེ་བ་ཡིན་ཏེ། སངས་རྒྱས་སུ་བགྲོད་པ་ལ་ཚོགས་དཔག་ཏུ་མེད་པ་ཞིག་བསག་དགོས་ལ། དེ་འདྲ་བའི་ཚོགས་རྒྱ་ཆེན་པོ་

[126A]༄༅། །བདེ་བླག་ཏུ་འདུམ་པ་ནི། བླ་མ་ལ་མཆོད་པ་ཉིད་ལས་ལྷག་པ་མེད། གང་ཕྱིར་ཕྱོགས་བཅུའི་སངས་རྒྱས་དང། །བྱང་ཆུབ་སེམས་དཔའི་བསོད་ནམས་པས། །སློབ་དཔོན་བ་སྤུའི་ཁུང་གཅིག་མཆོག་
དེ་ཕྱིར་སློབ་དཔོན་མཆོད་བྱེད་པ། །སངས་རྒྱས་བྱང་ཆུབ་སེམས་དཔས་གཟིགས། །ཞེས་པ་ལྟར་རྒྱུད་དང་བསྟན་བཅོས་མང་པོར་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ལ་མཆོད་པ་ཕུལ་བ་ལས། བླ་མའི་སྐུའི་བ་སྤུའི་
ཁུང་བུ་གཅིག་མཆོད་པ་ཕན་ཡོན་ལྷག་པར་གསུངས་ཤིང། རྗེ་ས་པཎ་གྱིས་ཀྱང། བསྐལ་པ་སྟོང་དུ་ཕ་རོལ་ཕྱིན་པའི་ཚུལ། །མགོ་དང་རྐང་ལག་བདོག་པ་གཏོང་བའི་ཚོགས། །བླ་མའི་ལམ་འདིས་སྐད་ཅིག་གཅིག་ལ་སྡུད། །རིམ་
གྲོ་བྱོས་ལ་དགའ་བ་སྒོམས་ཤིག་ཨང། །ཞེས་བསྐལ་པ་སྟོང་ཕྲག་ཏུ་མགོ་དང་རྐང་ལག་སོགས་གཏོང་བའི་ཚོགས་རྒྱ་ཆེན་པོའང་བླ་མ་ལ་མཉེས་པ་སྒྲུབ་པའི་ཚེགས་ཆུང་ངུ་གཅིག་གིས་འདུམ་པར་གསུངས། ཚོགས་ཇི་ཙམ་རྫོགས་པ་
མྱུར་བ་དེ་ཙམ་གྱིས་སངས་རྒྱས་ཀྱི་གོ་འཕང་ལ་ཉེ། དེ་ཡང་དུད་འགྲོ་དང། མི་དང། ཉན་ཐོས་དང། རང་རྒྱལ་དང། བྱང་ཆུབ་སེམས་དཔའ་དང་སངས་རྒྱས་ཐམས་ཅད་དང། བླ་མ་རྣམས་སྔ་མ་སྔ་མ་ལས་ཕྱི་མ་ཕྱི་མ་མཆོད་པའི་
ཡུལ་སྟོབས་ཆེ། སྔོན་དགེ་བཤེས་སྟོད་ལུང་པས། སྟོད་ལུང་གི་དགེ་འདུན་རྣམས་ལ་མཆོད་སྟོན་དྲངས་པ་ལས། ལོ་པའི་ཁྱི་ལ་ཟན་བྱིན་པ་བསོད་ནམས་ཆེ་ཞེས་ཕོར་པའི་ནང་གི་མར་ཁུ་ཚུན་ཆད་བསགས་ཏེ། ལོ་པའི་ཁྱི་ལ་

[126B] དེ་ཡང་རྒྱུད་ལས། དུས་གསུམ་སངས་རྒྱས་ཀུན་མཆོད་པས། །བླ་མའི་བ་སྤུ་གཅིག་མཆོད་ལྷག་ཅེས་པ་ལྟར་བླ་མའི་བ་སྤུའི་ཁུང་བུ་མཆོད་པ་སྟེ། དེ་ནི་བླ་མའི་ཆིབས་རྟ་དང། སྒོ་ཁྱི་དང། འཁོར་གཡོག་སོགས་ལ་བྱེད་ཀྱི་
སྤུ་རང་ག་བ་ལ་མི་ཟེར་གསུངས། །གཉིས་པ་རྒྱལ་བ་རྣམས་དགྱེས་པར་འགྱུར་བ་ལའང་བསམ་ལུགས་གཉིས་ལས། དང་པོ་ནི། ཕྱོགས་བཅུའི་སངས་རྒྱས་རྣམས་ཀྱིས་རང་ལ་ཆོས་སྟོན་པར་བཞེད་ཀྱང། ལོངས་སྐུ་ལྟ་ཞོག་སོ་སྐྱེ་ལས་དག་
ཡན་ཆོད་ལ་སྣང་དུ་རུང་བའི་མཆོག་གི་སྤྲུལ་སྐུ་དངོས་སུ་མཇལ་བའི་སྐལ་བ་ཙམ་ཡང་མེད་པས། སྐུ་དངོས་སུ་བསྟན་ནས་ཆོས་སྟོན་པ་རང་ཅག་གི་སྐལ་བར་མ་གྱུར་ཅིང། དེས་ན་རང་གི་སྐལ་བ་དང་འཚམས་པའི་སྐུ་ཞིག་བསྟན་ནས་ཆོས་
སྟོན་དགོས། དེའི་ཕྱིར། དེང་སང་འདུས་སྡེ་རྣམས་ཀྱིས་འཐུས་མི་བཏང་བ་བཞིན་དུ། ཕྱོགས་བཅུའི་རྒྱལ་བ་རྣམས་ཀྱིས་རང་རེའི་ཆེད་དུ་བླ་མར་སྤྲུལ་ལ། དེ་ལ་བསྟེན་ཚུལ་ཚུལ་བཞིན་བྱས་ན་སངས་རྒྱས་རྣམས་ཀྱིས་ཀྱང་མཁྱེན་ཅིང་དགྱེས་
པར་འགྱུར་པ་ཡིན། དགྱེས་ཚུལ་ཡང་བདུད་རྩིའི་སྙིང་པོ་ལས། བཤེས་གཉེན་དམ་པ་ཚུལ་བཞིན་བསྟེན་བྱས་ཚེ། །འདི་ནི་མྱུར་དུ་སྲིད་ལས་གྲོལ་འགྱུར་ཞེས། །བུ་ལ་ཕན་པ་སྒྲུབ་པ་མས་མཐོང་བཞིན། །རྒྱལ་བ་མ་ལུས་ཐུགས་ཡིད་གཏིང་
ནས་དགྱེས། །ཞེས་གསུངས་པ་བཞིན་རྒྱལ་བ་རྣམས་ཀྱིས་མས་བུ་གཅིག་པ་ལ་བརྩེ་བ་ལྟར། རང་ཅག་རྣམས་འཁོར་བ་དང་ངན་སོང་གི་སྡུག་བསྔལ་ལས་གྲོལ་བའི་ཐབས་ཁོ་ན་མཛད་པ་དེའི་ཕྱིར་ལེགས་ཚོགས་ཐམས་ཅད་ཀྱི་རྩ་བ་བླ་མ་

[127A]༄༅། །བསྟེན་ཚུལ་ཇི་བཞིན་བྱུང་བ་ན། དེ་མཁྱེན་ནས་བཞེད་དོན་འགྲུབ་པས་མཉེས་པ་ཡིན། གཉིས་པ་ནི་བླ་མ་ཚུལ་བཞིན་མ་བསྟེན་པར། སངས་རྒྱས་ལ་མཆོད་པ་ཇི་ལྟར་ཕུལ་ཡང་མི་དགྱེས་ལ། དེ་བསྟེན་
ཚུལ་ཇི་བཞིན་བྱུང་ན་འཇམ་དཔལ་ཞལ་ལུང་ལས། འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །དེ་ཡིས་དེ་མཉེས་རང་གི་རྒྱུད། །ལས་ཀྱི་སྒྲིབ་པ་དག་བྱེད་དོ། །ཞེས་པ་ལྟར་རྒྱལ་
བ་རྣམས་སྤྱན་མ་དྲངས་ཀྱང་བླ་མའི་སྐུ་ལ་བཞུགས་ནས། རང་གི་མཆོད་པ་དགྱེས་བཞིན་བཞེས་པར་འགྱུར། དེས་ན་རྒྱལ་བ་སྲས་བཅས་ལ་མཆོད་པ་ཕུལ་ཀྱང་ཕུལ་བའི་ཕན་ཡོན་ལས་དགྱེས་བཞིན་བཞེས་པའི་ཕན་ཡོན་མི་འབྱུང་ལ་
བླ་མ་ལ་ཕུལ་བས་ནི། ཕུལ་བ་དང་བཞེས་པའི་ཕན་ཡོན་གཉིས་ཀ་འབྱུང། གསུམ་པ་བདུད་དང་སྡིག་གྲོགས་ཀྱིས་མི་ཚུགས་པ་ནི། མདོ་ལས་གསུངས་པ་བཞིན་བཤེས་གཉེན་ཚུལ་བཞིན་དུ་བསྟེན་པས་ནི་བསོད་ནམས་ཆེན་པོ་
འཕེལ་ལ། དེ་འཕེལ་བས་ནི། བདུད་དང་སྡིག་གྲོགས་ཀྱིས་ཚུགས་པར་མི་འགྱུར་ཏེ། རྒྱ་ཆེར་རོལ་པ་ལས། བསོད་ནམས་ལྡན་པའི་མི་ཡིས་བསམ་པ་རྣམས་ཀྱང་འགྲུབ། །བདུད་བཅོམ་ནས་ནི་བྱང་ཆུབ་མྱུར་དུ་རེག་པར་འགྱུར། །
ཅེས་དང། གཞན་ཡང། བསོད་ནམས་ལྡན་པའི་མི་དག་ལ། །ལྷའམ་བདུད་ཀྱི་རིགས་དག་གིས། །བར་ཆད་བྱ་བར་མི་ནུས་སོ། །ཞེས་གསུངས་པ་ལྟར་ཡིན་གསུངས། བཞི་པ་ཉོན་མོངས་ཉེས་སྤྱོད་ཐམས་ཅད་རང་ཤུགས་ཀྱིས་

[127B] བཤེས་གཉེན་ལ་བརྟེན་པས་སྤང་བླང་རྣམས་ཚུལ་བཞིན་ཤེས་ནས་དེ་ལྟར་བྱེད་ལ། དེར་མ་ཟད། ད་ལྟར་བཤེས་གཉེན་གྱི་མདུན་དུ་སྡོད་པ་དང། དགེ་རྒན་གྱི་རྩར་སྡོད་པ་རྣམས་ཉེས་སྤྱོད་རང་ཤུགས་ཀྱིས་འགགས་པ་བཞིན་
ཡིན་ཏེ། སྡོང་པོ་བཀོད་པ་ལས། དགེ་བའི་བཤེས་གཉེན་གྱིས་ཡོངས་སུ་བཟུང་བའི་བྱང་ཆུབ་སེམས་དཔའ་རྣམས་ནི་ལས་དང་ཉོན་མོངས་པ་རྣམས་ཀྱིས་ཐུབ་པར་དཀའ་བ་ཡིན་ནོ། ཞེས་དང། བདུད་རྩིའི་སྙིང་པོ་ལས། དེ་ལ་རྟག་ཏུ་གུས་པས་
བསྟེན་བྱས་ན། །ཉོན་མོངས་ཉེས་སྤྱོད་ཐམས་ཅད་རང་ཤུགས་ཀྱིས། །འགག་ཅིང། ཞེས་པ་ལྟར་རོ། །ལྔ་པ་ས་ལམ་ཉམས་རྟོགས་ཐམས་ཅད་གོང་འཕེལ་དུ་འགྱུར་བ་ནི། སྔར་ཇོ་བོའི་མདུན་དུ་ཕྱག་ཕྱིར་བརྩོན་པའི་འབྲོམ་དང། ཨ་མེས་བྱང་
ཆུབ་རིན་ཆེན་གཉིས་ཀྱིས། རྣལ་འབྱོར་པ་ཆེན་པོ་སྒོམ་འབའ་ཞིག་ལ་གཞོལ་བ་དང་རྟོགས་པ་བསྡུར་བས་སྔ་མ་གཉིས་ཉམས་རྟོགས་ལྷག་པ་བྱུང་བ་བཞིན་ས་ལམ་གྱི་སྐྱེད་ཀྱང་འདི་ཆེ། ཇོ་བོས་མངོན་ཤེས་ཀྱིས་གཟིགས་ནས། འབྲོམ་ལ་ཁྱོད་
ཀྱིས་བླ་མ་སེ་བཙུན་ལ་ཞབས་ཏོག་བྱས་པ་ཁོ་ན་ལམ་དུ་སོང་བར་གསུངས། འདི་དག་འགའ་ཞིག་གིས་བསྙེན་རྫོགས་ཀྱི་མཁན་པོ་དང། དབང་བསྐུར་བའི་རྡོ་རྗེ་སློབ་དཔོན་ལྟ་བུ་ཆོས་ཁྲིའི་སྟེང་ནས་ཆོས་བཤད་པའི་བླ་མ་ཁོ་ན་ལ་བསམ་པ་
འོང་སྟེ། དེ་འདྲ་མ་ཡིན་པར། རང་གི་ཤག་ཏུ་རང་དང་ཁ་མཉམ་ལག་མཉམ་མཉམ་གཤིབ་བྱེད་པའི་དཔེ་ཆ་སློབ་མཁན་གྱི་དགེ་རྒན་དེ་ལ་ཡང་བསྟེན་ཚུལ་ཚུལ་བཞིན་བྱེད་དགོས། འབྲོམ་གྱིས་ཇོ་བོ་བསྙུན་སྐབས་ཤིག་ཏུ་ཆབ་ཆེན་ལ་

[128A]༄༅། །མི་གཙང་བར་མ་བལྟས་པར་ལག་པས་བཅུས་ཏེ་ཕྱིར་བསྐྱལ་བས་དེའི་མཐུས་བྱ་རྒོད་ཀྱིས་ཉིན་ལམ་བཅོ་བརྒྱད་བགྲོད་པའི་ས་ཆའི་སྲོག་ཆགས་གྲོག་སྦུར་ཚུན་གྱི་སེམས་ཀྱི་རྒྱུ་བ་ཕྲ་མོ་ཤེས་པའི་གཞན་སེམས་
ཤེས་པའི་མངོན་ཤེས་ཝ་ལ་གྱིས་འཁྲུངས་ཤིང། ད་ལྟའི་སྐབས་སུའང་བཀའ་གདམས་ཀྱི་བསྟན་པའི་སྤྱི་མེས་ཆེན་པོ་ཞེས་མཚན་སྙན་ཕྱོགས་བཅུར་གྲགས་པ་དང། ཇོ་བོ་ཆེན་པོ་འཕགས་བོད་གཉིས་ཀར་མཛད་འཕྲིན་ནམ་མཁའ་དང་
མཉམ་པ་ཡང་བླ་མ་བསྟེན་ཚུལ་ཇི་བཞིན་མཛད་པ་ཁོ་ནའི་མཐུ་ཡིན། དེའི་ཕྱིར་སྐྱེས་བུ་དམ་པ་སོགས་ཀྱི་མཛད་འཕྲིན་རྒྱས་མི་རྒྱས་ཀྱང་འདི་ལ་རག་ལས། བྱ་ཡུལ་བ་གཞོན་ནུ་འོད་ཀྱིས་སྤྱན་སྔ་བ་ཚུལ་བཞིན་བསྟེན། ཞབས་ཞུ་ཚུལ་བཞིན་
བསྒྲུབས་པས་ཉིན་གཅིག་གད་སྙིགས་འཕོ་སར་བྱོན་སྐབས་སྐས་གདང་གསུམ་པའི་ཁར་སླེབས་པ་ན་ཆོས་རྒྱུན་གྱི་ཏིང་ངེ་འཛིན་འཁྲུངས་ཚུལ། ས་པཎ་གྱིས་རྗེ་བཙུན་གྲགས་པ་རྒྱལ་མཚན་ལ། དང་པོར་བླ་མའི་རྣལ་འབྱོར་རྩོམ་པར་
ཞུས་པ་ན། ཁྱོད་ཀྱིས་ང་ལ་ཁུ་བོའི་འདུ་ཤེས་ལས་བླ་མའི་འདུ་ཤེས་མི་སྐྱེ་ཞེས་བླ་མའི་རྣལ་འབྱོར་མ་མཛད་ལ། ཕྱིས་གྲགས་རྒྱན་བསྙུན་སྐབས་ཤིག་ཏུ་ས་པཎ་གྱིས་བསྙུན་གཡོག་ལེགས་པར་བྱས་པས་བླ་མའི་རྣལ་འབྱོར་
གནང་ཞིང། དེ་ཕྱིན་ཆད་ཁུ་བོའི་འདུ་ཤེས་མེད་པར་སངས་རྒྱས་དངོས་ཀྱི་འདུ་ཤེས་སྐྱེས་པས་རིག་པའི་གནས་ལྔ་ལ་མཁས་པའི་པཎྜི་ཏར་གྱུར། ཁྲི་ཆེན་བསྟན་པ་རབ་རྒྱས་ཀྱང་རང་གི་ཡོངས་འཛིན་བསྙུང་བ་ན། དེ་ལ་ཐུགས་

[128B] བསྙུན་གཡོག་ལེགས་པར་བྱས་པས་དེའི་མཐུས་ལྟ་བ་རྟོགས། ཕུར་ལྕོག་ངག་དབང་བྱམས་པས་ཉིན་གཅིག་རྗེ་སྒྲུབ་ཁང་པའི་རྩར་ལྕི་བ་སྒྱེད་མོ་ཤིན་ཏུ་ཆེ་བ་ཞིག་བསྐྱལ་ཏེ་དཀའ་སྤྱད་ཆེར་མཛད་
པའི་སྐབས་རྗེ་སྒྲུབ་ཁང་པས་བྱིན་གྱིས་བརླབས་པའི་ནང་མཆོད་རྙིང་པ་ཀ་ལི་གང་སྩལ་བ་བཞེས་པས། དེས་ཐུགས་རྒྱུད་བྱིན་གྱིས་བརླབས་ཏེ། དེ་ནས་བཟུང་ངེས་འབྱུང་སྐྱོ་ཤས་མནན་པས་མི་བཟོད་པ་སྐྱེས། དེའི་ཕྱིར། ས་ལམ་གྱི་
རྟོགས་པ་ཡང་འདི་ལ་བརྟེན་ན་འཕེལ་ཆེ་སྟེ། ལམ་རིམ་བདུད་རྩིའི་སྙིང་པོ་ལས། ས་ལམ་ཉམས་རྟོགས་མོད་ལ་སྐྱེ་ཞིང་འཕེལ། །ཞེས་གསུངས། དྲུག་པ་ཚེ་རབས་ཐམས་ཅད་དུ་དགེ་བའི་བཤེས་གཉེན་གྱིས་མི་ཕོངས་པ་ནི། པོ་ཏོ་བས་བེའུ་
བུམ་སྔོན་པོ་ལས། དེ་བས་ཆོས་འབྲེལ་མ་བརྟགས་མང་མིན། །བརྟགས་ནས་བཟུང་ལ་བླ་མར་གུས་བྱ། །མ་འོངས་བླ་མས་མི་ཕོངས་ཆོས་ཉིད། །ལས་རྣམས་ཆུད་མི་ཟ་བ་ཡིན་ཕྱིར། །ཞེས་གསུངས་པ་བཞིན་བཤེས་གཉེན་བསྟེན་ཚུལ་ཇི་
བཞིན་བྱས་ན། དེའི་བྱེད་པ་རྒྱུ་མཐུན་གྱི་འབྲས་བུས་ཚེ་རབས་ཐམས་ཅད་དུ་དགེ་བའི་བཤེས་གཉེན་གྱིས་མི་ཕོངས་པ་འབྱུང། ད་ལྟ་སོ་སྐྱེའི་བཤེས་གཉེན་རང་ག་བ་ཞིག་ལ་སངས་རྒྱས་དངོས་ཀྱི་འདུ་ཤེས་བསྐྱེད་ནས་བསྟེན་ཚུལ་ཇི་བཞིན་བྱས་
ན༑ ཕྱི་མར་བྱམས་འཇམ་དབྱངས་ལྟ་བུའི་བླ་མ་དང་མཇལ་ཞིང་ཆོས་ཐོས་པ་འོང། དེ་ལྟར་ཡང་བདུད་རྩིའི་སྙིང་པོ་ལས། ཚེ་འདིར་བླ་མ་ཚུལ་བཞིན་མཉེས་བྱས་པའི། །རྒྱུ་མཐུན་འབྲས་བུས་ཚེ་རབས་ཐམས་ཅད་དུ། །དགེ་བའི་བཤེས་གཉེན་

[129A]༄༅། །མཆོག་དང་མཇལ་འགྱུར་ཞིང། །ཚང་ལ་མ་ནོར་དམ་ཆོས་ཐོས་པར་འགྱུར། །ཞེས་སོ། །བདུན་པ་ངན་སོང་དུ་མི་ལྟུང་བ་ནི། བཤེས་གཉེན་བསྟེན་ཚུལ་ཚུལ་བཞིན་བྱས་ན། དེས་བཀའ་བཀྱོན་པ་ཚུན་གྱིས་ངན་སོང་དུ་འཕེན་
བྱེད་ཀྱི་ལས་ཟད་ནས། དེར་མི་སྐྱེ་བ་ཡིན། དགེ་བཤེས་ལྷ་བཟོ་བས་དགེ་བཤེས་སྟོད་ལུང་པ་ནམ་མཇལ་རེས་ཀྱིས། ལྷ་བཟོ་བ་ལ་བཀའ་བཀྱོན་འབའ་ཞིག་མཛད་པས། རང་གི་སློབ་མ་ཉག་མོ་བས་སྐུར་བ་བཏབ་པ་ན། དེ་སྐད་མ་ཟེར། ང་ལ་དེ་
ལྟར་མཛད་རེས་ཀྱིས་ཧེ་རུ་ཀས་བྱིན་གྱིས་བརླབས་པ་འདྲ་བ་རེ་འོང་བ་ཡིན། ཞེས་དང། འགྲོ་མགོན་གཙང་པ་རྒྱ་རས་ཀྱིས། བརྡུང་གཏག་བྱུང་ན་དབང་བསྐུར་ཡིན། །བྱིན་རླབས་འཇུག་ན་དེ་ལ་འཇུག་བཀའ་བཀྱོན་དྲག་པོ་དྲག་སྔགས་ཡིན། །བར་ཆད་ཐམས་
ཅད་དེ་ཡིས་སེལ། །གསུངས་པ་བཞིན་ངན་སོང་གི་ལས་ཟད་བྱེད་དུ་འགྱུར་བ་དང། སའི་སྙིང་པོའི་མདོ་ལས། དེས་ཟིན་པ་ནི་བསྐལ་པ་བྱེ་བ་དཔག་ཏུ་མེད་པར་ངན་འགྲོར་འཁྱམ་པར་འགྱུར་བའི་ལས་རྣམས་ཚེ་འདིར་རིམས་ལ་སོགས་པའམ་མུ་
གེ་ལ་སོགས་པ་ལུས་དང་སེམས་ལ་གནོད་པ་འབྱུང་བས་བྱང་བར་འགྱུར་ཏེ་ཐ་ན་བརྒྱད་བཀག་གམ་རྨི་ལམ་ཙམ་གྱིས་ཀྱང་བྱང་བར་འགྱུར་རོ། །དེ་ལ་སངས་རྒྱས་བྱེ་བ་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ་སྦྱིན་པའམ་བསླབ་པ་བསྲུང་བ་ལས་བྱུང་བ་རྣམས་
སྔ་དྲོ་གཅིག་གིས་ཟིལ་གྱིས་གནོན་ཏོ། །ཞེས་སོགས་ཀྱི་ལུང་ལྟར་བསམ། བརྒྱད་པ་གནས་སྐབས་དང་མཐར་ཐུག་གི་དོན་ཐམས་ཅད་འབད་མེད་དུ་འགྲུབ་པ་ནི། སྡོམས་ལྟ་བུ་སྟེ། མདོར་ན་བླ་མ་བསྟེན་ཚུལ་ཚུལ་བཞིན་བྱེད་པ་འདི་འཇིག་རྟེན་དང་འཇིག་རྟེན་

[129B] ཐ་ན་ངན་སོང་དུ་མི་ལྟུང་བའི་ལེགས་ཚོགས་ནས་བཟུངས། ཡ་ཀིའི་སངས་རྒྱས་ཐོབ་པའི་ལེགས་ཚོགས་ཀྱི་བར་ཐམས་ཅད་བཤེས་གཉེན་ལ་བརྟེན་ནས་འབད་མེད་དུ་འགྲུབ་པ་ཡིན་ཏེ། རྗེ་
བླ་མས། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཞེས་སོགས་དང། བདུད་རྩིའི་སྙིང་པོ་ལས། མདོར་ན་བཤེས་གཉེན་བསྟེན་པས་གནས་སྐབས་སུ། །མི་ཁོམ་ལས་ཐར་ལྷ་མིའི་རྟེན་བཟང་རྙེད། །མཐར་ཐུག་འཁོར་བའི་སྡུག་བསྔལ་ཀུན་ཟད་དེ། །
ངེས་ལེགས་གོ་འཕང་དམ་པ་ཐོབ་པར་འགྱུར། །ཅེས་དང། ཇོ་བོ་ཆེན་པོས་བླ་མ་བརྒྱ་དང་ལྔ་བཅུ་རྩ་གཉིས་བསྟེན་ཀྱང་གཅིག་གིས་ཀྱང་ཐུགས་ལ་མ་བཏགས་པ་མེད་གསུངས་བ་ལྟར་བཤེས་གཉེན་བསྟེན་ཚུལ་ལེགས་པར་མཛད་པས་རྒྱ་བོད་གཉིས་ན་
མཛད་འཕྲིན་ནམ་མཁའ་དང་མཉམ་པ་བྱུང་བ་སོགས་ལྟར་ཡིན་ནོ། །དེ་ནས་གཉིས་པ་མ་བསྟེན་པའི་ཉེས་དམིགས་ནི། གོང་གི་བསྟེན་པའི་ཕན་ཡོན་བརྒྱད་ལས་ལྡོག་པ་སྟེ། སངས་རྒྱས་ཀྱི་གོ་འཕང་ལ་མི་ཉེ་བ་སོགས་སོ། །བསྟེན་ཚུལ་ལོག་པའི་
ཉེས་དམིགས་ལ་བརྒྱད་ཡོད། བླ་མ་དང་པོར་བསྟེན་ནས་མཇུག་ཏུ་བསྟེན་ཚུལ་ལོག་ན་ཤིན་ཏུ་ཉེས་པ་ཆེ་བས་དང་པོར་བསྟེན་རུང་ངམ་མི་རུང་སོགས་ལེགས་པར་བརྟགས་ནས་ཆོས་ཞུ་བ་དགོས། ཉེས་དམིགས་དང་པོ་བླ་མ་ལ་བརྙས་སྨོད་ཤོར་ན་
རྒྱལ་བ་ཀུན་ལ་བརྙས་པ་ནི། བླ་མ་ནི་སངས་རྒྱས་ཐམས་ཅད་ཀྱི་སྤྱི་གཟུགས་རང་འདུལ་ཆེད་དུ་བྱོན་པ་འཐུས་མི་ལྟ་བུ་ཡིན་པས་དེ་ལ་བརྙས་སྨོད་ཤོར་ན་ནི། སངས་རྒྱས་ཐམས་ཅད་ལ་བརྙས་སྨོད་བྱས་པ་སྟེ། རེ་ཞིག་སངས་རྒྱས་གཅིག་

[130A]༄༅། །ལའང་ཡུལ་མཉན་པར་བལྟ་དགོས་ན། སངས་རྒྱས་ཀུན་ལ་སྨོད་པར་བྱེད་པས་ཇི་ལྟར་འགྱུར། དེ་འདྲའི་བླ་མ་ནི་འཆད་པ་པོས་འཆད་འདོད་དང། ཉན་པ་པོས་ཉན་འདོད་ཀྱིས་ཚིག་གཅིག་ཙམ་ཡན་ཆད་ཉན་ཡུལ་ཞིག་
ལ་ཟེར་བས། ངེད་ཚོས་བླ་མ་གང་སྙན་གྲགས་ཆེ་བ་ཞིག་ལ་བསྟེན་ཚུལ་གཟབ་གཟབ་བྱེད། གཞན་ཀ་ཁ་སློབ་མཁན་སོགས་ལ་སྣང་ཆུང་བྱེད་ཀྱང་དེ་ལྟར་མི་རུང་སྟེ། རྗེ་སྒྲུབ་ཁང་པའང་ཀ་ཁ་སློབ་མཁན་གྱི་བཙུན་ལོག་ལ་དག་སྣང་མ་སྐྱེས་
ཀྱི་བར་དུ་རྟོགས་པའི་ཡོན་ཏན་མ་སྐྱེས་པ་དང་འདྲ། བདུད་རྩིའི་སྙིང་པོར་ཡང། དགེ་བའི་བཤེས་རྣམས་རྒྱལ་ཀུན་འཕྲིན་ལས་དེ། །རང་གི་བླ་མར་ཤར་བ་ཉིད་ཡིན་ཕྱིར། །དེ་ལ་མ་གུས་རྒྱལ་ཀུན་མ་གུས་པར། །གསུངས་ཕྱིར་དེ་ལས་
རྣམ་སྨིན་ལྕི་བ་གང། །སོགས་དང། དགྲ་ནག་གི་དཀའ་འགྲེལ་དུ་དྲངས་པར། ཚིགས་བཅད་གཅིག་ཙམ་མཉན་པ་ལ། །གང་གིས་བླ་མར་མི་འཛིན་པ། །ཁྱི་ཡི་སྐྱེ་གནས་བརྒྱར་སྐྱེས་ནས། །རྨེ་ཤ་ཅན་དུ་སྐྱེ་བར་འགྱུར། །ཅེས་དང། བླ་
མ་སྔ་བཅུ་པ་ལས། དེ་འདྲའི་མགོན་ལ་བསམས་བྱས་ནས། །སློབ་མར་གྱུར་ནས་བརྙས་ན་ནི། །སངས་རྒྱས་ཐམས་ཅད་བརྙས་པས་ན། །དེས་ནི་རྟག་ཏུ་སྡུག་བསྔལ་འཐོབ། །ཅེས་སོགས་གསུངས་པ་ལྟར་རོ། །ཉེས་དམིགས་གཉིས་པ་བླ་
མ་ལ་ཁྲོ་སེམས་སྐྱེས་ན་དེའི་སྐད་ཅིག་མའི་གྲངས་དང་མཉམ་པའི་དགེ་རྩ་བཅོམ་ནས་བསྐལ་པར་དམྱལ་བར་སྐྱེ་བ་ནི། བླ་མ་ལ་ཁོང་ཁྲོ་སྐྱེས་ན། ཁོང་ཁྲོ་ཇི་ཙམ་སྐྱེས་པའི་ཡུན་གྱི་ཐུང་མཐའི་སྐད་ཅིག་མའི་གྲངས་དང་མཉམ་པར་དགེ་

[130B] དེའི་གྲངས་ཀྱི་མནར་མེད་དུ་གནས་དགོས་པར་དུས་འཁོར་གྱི་རྒྱུད་ལས། བླ་མ་ལ་ཁྲོས་སྐད་ཅིག་གྲངས། །བསྐལ་པར་བསགས་པའི་དགེ་བཅོམ་ནས། །དེ་སྙེད་བསྐལ་པར་དམྱལ་སོགས་ཀྱི། །སྡུག་བསྔལ་ཚོར་བ་དྲག་པོ་
མྱོང༑ ༑ཞེས་གསུངས། དཔེར་ན་སེ་གོལ་གཅིག་གི་ཡུན་ལ་ཁྲོས་ན། བསྐལ་ཆེན་དྲུག་ཅུ་རེ་ལྔར་བསགས་པའི་དགེ་རྩ་བཅོམ་ཞིང། དེའི་ཚོད་ཀྱི་མནར་མེད་དུ་གནས་དགོས་པ་བཞིན་ཡིན་པས་མ་གུས་བརྙས་སྨོད་ཁོང་ཁྲོ་སོགས་བྱས་པ་
དང༑ མ་མཉེས་པ་བྱུང་བ་རྣམས་བླ་མ་དེ་ཞལ་བཞུགས་ཡོད་ན་དེའི་དྲུང་དང། མེད་ན་ན་བཟའ་ཚུན་གྱི་དྲུང་དུ་བཤགས་པ་བྱེད་དགོས། གསུམ་པ་སྔགས་ལ་བརྟེན་ཀྱང་མཆོག་མི་འགྲུབ་པ་ནི། འདུས་པའི་རྩ་རྒྱུད་ལས། སེམས་ཅན་མཚམས་
མེད་ལ་སོགས་པའི། །སྡིག་པ་ཆེན་པོ་བྱེད་པ་ཡང། །རྡོ་རྗེ་ཐེག་པ་རྒྱ་མཚོ་ཆེ། །ཐེག་པ་མཆོག་ནི་འདི་ལ་འགྲུབ། །སྙིང་ནས་སློབ་དཔོན་སྨོད་པས་ནི། །སྒྲུབ་ཀྱང་འགྲུབ་པར་མི་འགྱུར་རོ། །ཞེས་མཚམས་མེད་ལྔ་བྱས་པ་སོགས་ཇི་འདྲའི་
སྡིག་པ་ཆེན་པོ་བྱས་པ་ཞིག་ཉིན་ཡང། གསང་བ་འདུས་པའི་ལམ་འདི་ལྟ་བུ་ལ་བརྟེན་ན་མྱུར་དུ་མཆོག་འགྲུབ་ལ། སྙིང་ནས་སློབ་དཔོན་སྨོད་པས་ནི་ཇི་ཙམ་བསྒྲུབས་ཀྱང་མཆོག་མི་འགྲུབ་པར་གསུངས་པ་ཡིན། བཞི་པ་རྒྱུད་དོན་བརྩོན་
པས་བསྒྲུབས་ཀྱང་དམྱལ་བ་སོགས་སྒྲུབ་པ་དང་འདྲ་བ་ནི། སློབ་དཔོན་ལ་དམ་ཚིག་ཉམས་པ་དེས་རྒྱུད་ཀྱི་དོན་ཇི་ལྟར་བསྒྲུབས་ཀྱང་དམྱལ་བ་སྒྲུབ་པ་ཉིད་ཡིན་པར་རྡོ་རྗེ་སྙིང་པོ་རྒྱན་གྱི་རྒྱུད་ལས། གང་གིས་སློབ་དཔོན་ཡང་དག་སྨད། །དེས་་

[131A]༄༅། །རྒྱུད་ཀུན་སྒྲུབ་པའི་མཆོག་གཉིད་དང་འདུ་འཛི་རྣམ་སྤངས་ཏེ། །བསྐལ་པ་སྟོང་དུ་ལེགས་བསྒྲུབས་ཀྱང། །དམྱལ་སོགས་སྒྲུབ་པར་བྱེད་པའོ། །ཞེས་གསུངས་པ་ལྟར་རོ། །ལྔ་པ་ཡོན་ཏན་སྔར་མ་སྐྱེས་པ་
རྣམས་གསར་དུ་མི་སྐྱེ་ཞིང་སྐྱེས་ཟིན་ཉམས་པ་ནི། བླ་མ་ལ་བརྙས་སྨོད་ཤོར་ན། ཚེ་དེར་རྟོགས་པ་གསར་དུ་སྐྱེ་བའི་གེགས་བྱེད་ཅིང། སྔར་སྐྱེས་པ་རྣམས་ཉམས་པར་འགྱུར་བ། སློབ་དཔོན་ནག་པོ་སྤྱོད་པས་བླ་མ་ཛ་ལན་དྷ་ར་པའི་
བཀའ་ཅུང་ཟད་བཅགས་པས་སྐུ་ཚེ་དེ་ལ་མཆོག་མ་འགྲུབ། རས་ཆུང་པས་ཀྱང། མིད་ལའི་བཀའ་ལན་གསུམ་བཅགས་པས་སྐུ་ཚེ་དེ་ལ་མཆོག་མ་འགྲུབ་པར་སྐྱེ་བ་གསུམ་ལེན་དགོས་པར་གསུངས་པ་དང། སྔོན་སློབ་དཔོན་རིགས་
ངན་ཞིག་ལ་སློབ་མ་རིགས་བཟང་ཞིག་ཡོད་ཅིང། སློབ་མ་དེས་ནམ་མཁར་འཕུར་ནུས་པས། ཉིན་གཅིག་བླ་མའི་ཐད་ཀྱི་ནམ་མཁར་འཕུར་ཏེ། ཁོ་རང་གི་བླ་མ་ལའང་འདི་འདྲ་མེད་བསམས་པས་དེ་མ་ཐག་ནུས་པ་ཉམས་ཏེ་སར་ལྷུང་
བ་དང། པཎ་ཆེན་ནཱ་རོ་པས་བླ་མའི་བཀའ་བརྗེད་ནས་མུ་སྟེགས་པ་དང་བརྩོད་པས་སྐུ་ཚེ་དེར་མཆོག་མ་འགྲུབ་པར་བར་དོར་འཚང་རྒྱ་དགོས་བྱུང་བ་དང། འཇམ་དཔལ་དབྱངས་ཀྱིས་ཚེ་དེ་ལ་མཆོག་འགྲུབ་པར་ལུང་བསྟན་པའི་ལི་ཡུལ་
གྱི་དགེ་ཚུལ་གཉིས་ཀྱིས་ཆོས་རྒྱལ་སྲོང་བཙན་ལ་ལོག་ལྟ་སྐྱེས། ཐེ་ཚོམ་ཟོས་པས། མཆོག་གི་དངོས་གྲུབ་འགྲུབ་རྒྱུའི་ཚབ་ཏུ་རང་ཡུལ་ལ་སླེབ་པ་དང་གསེར་རྐྱལ་པ་གང་གི་དངོས་གྲུབ་ལས་མ་གྲུབ་པ་ཡིན་པས། བླ་མ་ལ་ལོག་

[131B] དངོས་གྲུབ་ཆེན་པོ་འོང་རྒྱུ་དེ་ཆུང་ངུར་འགྱུར་འགྲོ་བ་ཡིན། དེ་ཡང་སྡིག་གྲོགས་ལ་བརྟེན་ན་ཡང་ཉམས་རྟོགས་འགྲིབ་པར་བྱེད་པས་དེ་ལ་འཛེམ་དགོས། དེང་སང་གི་མི་ཕལ་ཆེར་ཚེ་འདི་པར་ཞེན་པ་
ཤ་སྟག་ཡིན་པས། ཐམས་ཅད་ཀྱིས་ཚེ་འདིའི་གྲོས་འདེབས་པར་བྱེད་ཅིང། རང་གིས་ཀྱང་དེས་ཤ་ཚ་བྱེད་པ་དང། ཕན་འདོགས་བྱེད་པ་ལྟ་བུར་མཐོང་ཡང་དེ་འདྲ་བའི་མི་དེ་སྡིག་པའི་གྲོགས་པོ་ཡིན། སྡིག་གྲོགས་ཞེས་བྱ་བ་དེ་གོས་སུ་
རེ་བ་གྱོན། མགོ་ལ་རྭ་ཟིང་ངེ་བ་ཞིག་མི་འོང། ཤ་ཚ་མདོག་གིས་མི་དགེ་བ་ལ་སྦྱོར་ཞིང། དགེ་བ་ལས་ཉམས་སུ་འཇུག་མཁན་དེ་ལ་ཟེར། དེ་འདྲ་གང་གིའང་ཁ་ལ་མི་ཉན་པར་སྡིག་གྲོགས་དེ་གླང་ཆེན་སྨྱོན་པ་དང། སྟག་གཟིག་
ལྟ་བུར་འཇིགས་སྐྲག་གི་ཡུལ་དུ་བལྟས་ནས་སྤོང་དགོས། ད་ལྟ་འགའ་ཞིག་གིས་འདོད་ཆུང་ཆོག་ཤེས་བྱེད་པ་དག་ལ། འདི་ཙམ་བློས་མ་གཏོངས་ཤིག་བློས་བཏང་ཆེ་དྲགས་ན་མི་འོང་ཞེས་སོགས་སྙན་སྙན་ལྟར་སྨྲ་བ་ཡོད་མོད། དོན་
དུ་སྡིག་གྲོགས་ཉིད་ཡིན་ཞིང། དེ་ལ་དངོས་སུ་ཚིག་རྩུབ་པོས་མི་བཟློག་ཅིང། རང་གིས་ལག་ལེན་ལ་དེ་བཞིན་མི་བྱེད་པ་དགོས་གསུངས། དྲུག་པ་ཚེ་འདིར་ནད་སོགས་མི་འདོད་པས་གཙེས་པ་ནི། བླ་མ་ལྔ་བཅུ་པ་ལས། སློབ་དཔོན་
ལ་ནི་སྨོད་པ་དེ། །ཡམས་དང་འཚེ་བའི་ནད་རྣམས་དང། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྦྲུལ་གདུག་དང། །ཆུ་དང་མཁའ་འགྲོ་རྐུན་པོ་དང། །གདོན་དང་ལོག་འདྲེན་རྣམས་ཀྱིས་

[132A]༄༅། །ཀྱང༑ ༑བསད་ནས་སེམས་ཅན་དམྱལ་བར་འགྲོ། །ནམ་ཡང་སློབ་དཔོན་དག་གི་ནི། །ཀུན་ཏུ་སེམས་དཀྲུགས་མི་བྱ་སྟེ། །གལ་ཏེ་རྨོངས་པས་བྱས་གྱུར་ན། །དམྱལ་བར་ངེས་པར་འཚེད་པར་འགྱུར། །མནར་
མེད་ལ་སོགས་འཇིགས་རུང་བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་རྣམས། །དེར་ནི་གནས་པར་ཡང་དག་བཤད། །ཅེས་གསུངས་པ་བཞིན་སློབ་དཔོན་ལ་བརྙས་སྨོད་ཤོར་ན། ཚེ་འདིར་ཡང་མི་འདོད་སྣ་
དགུ་འབྱུང་སྟེ། སྔོན་འཕགས་ཡུལ་ན་སློབ་དཔོན་སངས་རྒྱས་ཡེ་ཤེས་ཀྱིས་ཆོས་གསུངས་པའི་ཚེ། ཁོང་རང་གི་བླ་མ་གྲུབ་ཆེན་ཕག་ཚང་པ་དེར་བྱོན་པ་མ་མཐོང་བའི་ཚུལ་དུ་བརྫུས་ནས། རྗེས་སུ་བླ་མར་ངས་མ་མཐོང་ཞེས་རྫུན་ཞུས་པས་
མིག་འབྲས་དངོས་སུ་ཕྱིར་དོན་ནས་སར་ལྷུང་བའི་ལོ་རྒྱུས་དང། དྭགས་པོ་འཇམ་དཔལ་ལྷུན་གྲུབ་རིན་པོ་ཆེའི་ཉེ་གནས་ཚུལ་ཁྲིམས་ལགས་ཞེས་པ་དད་གུས་མེད་པ་ཞིག་རྗེས་སུ་རྒོད་དཀར་ལར་རྐུན་མས་མགོ་བོ་བརྫོག་རྡོས་བཅོམ་ནས་ཤི་བ་
དང༑ སྣེའུ་ཟུར་པའི་སློབ་མ་དམ་ཚིག་ཉམས་པ་ཞིག་ཤི་ཁར་འཇིགས་སྣང་བྱུང་ཚུལ་སོགས་སྩལ། བདུན་པ་ཕྱི་མར་ངན་སོང་མུ་མཐའ་མེད་པར་འཁྱམས་པ་ནི། ཉེས་དམིགས་ཆེ་ཤོས་ཏེ། བླ་མ་ལ་བརྙས་སྨོད་བྱེད་པ་དེ་ནི་
ལག་ན་རྡོ་རྗེ་དབང་བསྐུར་བའི་རྒྱུད་ལས་གསུངས་པ་ལྟར་ཡིན་ཞིང། གཞན་དམྱལ་བའི་རབས་མང་པོ་མདོ་ལས་གསུངས་ཀྱང། བླ་མ་ལ་བརྙས་སྨོད་བྱེད་པ་དེ་དམྱལ་བ་འདིར་སྐྱེ་ཞེས་མ་བསྟན་ལ། རྒྱུད་དེར་ལག་ན་རྡོ་རྗེས། བཅོམ་

[132B] ཞེས་དེའི་རྣམ་སྨིན་གསུང་བར་བསྐུལ་བ་ན། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། ལྷ་དང་བཅས་པའི་འཇིག་རྟེན་སྐྲག་
པར་འགྱུར་གྱིས་དེ་སྐད་མ་སྨྲ་ཞིག་གསང་བ་པའི་བདག་པོ་འོན་ཀྱང་ཅུང་ཞིག་བརྗོད་པར་བྱའི། དཔའ་བོ་བསྒྲིམས་ཏེ་དེ་ཉོན་ཅིག་མཚམས་མེད་ལ་སོགས་མི་བཟད་པ། །དམྱལ་བ་གང་དག་ངས་བཤད་པ། །དེ་རྣམས་ཀྱི་ནི་གནས་སུ་བརྗོད། །
དེ་ནི་བསྐལ་པ་མཐའ་ཡས་སོ། །དེ་ལྟ་བས་ན་རྣམ་ཀུན་ཏུ། །ནམ་ཡང་སློབ་དཔོན་བརྙས་མི་བྱ། །ཞེས་ལྷ་དང་བཅས་པའི་འཇིག་རྟེན་སྐྲག་པར་འགྱུར་ཞིང་བྱང་སེམས་བདག་ཉིད་ཆེན་པོ་རྣམས་ཀྱང་བརྒྱལ་བར་དགོངས་ནས། ཞིབ་ཏུ་གསུངས་
མ་ཕོད་པའི་ཚུལ་གྱིས། མནར་མེད་དུ་ལོ་གྲངས་མང་པོར་གནས་དགོས་པ་ཙམ་ཞིག་བསྟན། དེས་ན་བླ་མ་ལ་བརྙས་སྨོད་ནམ་ཡང་མི་རུང་བར་གསུངས་ལ། བླ་མར་བརྙས་སྨོད་བྱེད་པ་ལྟ་ཞོག་བརྙས་སྨོད་བྱེད་པའི་མི་ཡང་མཐོང་དུ་མི་
རུང་ཞིང། གྲུབ་ཆེན་གླིང་རས་པས་ཆོས་གསུང་སྐབས། ཆག་ལོའི་སློབ་མ་དམ་ཉམས་ཤིག་དེར་སླེབ་པས། དེ་མ་ཐག་ཞལ་འགྲིགས་ནས་ཆོས་གསུངས་མ་ཐུབ་པར་གཤེགས་པའི་ལོ་རྒྱུས་ལྟར་ཡིན་གསུངས། བརྒྱད་པ་ཚེ་རབས་
ཐམས་ཅད་དུ་དགེ་བའི་བཤེས་གཉེན་གྱིས་ཕོངས་པ་ནི། སྔར་གྱི་བཤེས་གཉེན་བསྟེན་པའི་ཕན་ཡོན་བཤད་པ་དེ་ལས་ལྡོག་པ་སྟེ། དེ་མ་མཇལ་བས་ནི། ཆོས་ཀྱི་སྒྲ་ཙམ་ཡང་མི་གོ་བའི་མི་ཁོམ་པའི་གནས་ཁོ་ནར་སྐྱེ་ཞིང། མདོར་ན་

[133A]༄༅། །རྗེ་ཙོང་ཁ་པས། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །ཞེས་སོགས་ལྟར་འཇིག་རྟེན་ན་ལེགས་ཚོགས་ཇི་སྙེད་ཅིག་ཡོད་པ་ཐམས་ཅད་ནི་བཤེས་གཉེན་ཚུལ་བཞིན་དུ་བསྟེན་པའི་འབྲས་བུ་དང། མི་མཐུན་
པའི་རྒུད་པ་ཇི་སྙེད་ཅིག་མཆིས་པ་ཐམས་ཅད་བཤེས་གཉེན་མ་བསྟེན་པ་དང་བསྟེན་ཚུལ་ལོག་པ་གང་རུང་གི་འབྲས་བུ་ཡིན། བླ་མ་ལ་བསྟེན་ཚུལ་ལོག་ན། ཚེ་འདིར་མ་ཟད། སྐྱེ་བ་གཞན་དུའང་དགེ་བའི་བཤེས་གཉེན་དང་མི་མཇལ་ཏེ་
བདུད་རྩིའི་སྙིང་པོ་ལས། གལ་ཏེ་བརྒྱ་ལ་བདེ་འགྲོའི་རྟེན་ཐོབ་ཀྱང། །མ་གུས་པ་ཡི་རྒྱུ་མཐུན་འབྲས་བུ་དེས། །མི་ཁོམ་གནས་སུ་སྐྱེས་ནས་དམ་ཆོས་དང། །དགེ་བའི་བཤེས་ཀྱི་སྒྲ་ཡང་ཐོས་མི་འགྱུར། །ཞེས་གསུངས། དེས་ན་བཤེས་
གཉེན་བསྟེན་ཚུལ་འདི་ནི་བསམ་བཞིན་དུ་བྱེད་པ་ལྟ་ཅི། མ་བརྟགས་མ་བསམས་པར་རང་གར་བྱས་པའི་བྱ་བྱེད་ཀྱི་རྟེན་འབྲེལ་ཕྲ་མོས་ཀྱང་རྟེན་འབྲེལ་བཟང་ངན་སྣ་ཚོགས་འོང་བ་མིད་ལས་མར་པར་ཟངས་སྟོང་པ་ཕུལ་བས་རྟེན་འབྲེལ་
འཕྱུགས་པ་དང། ཐོག་མར་མར་པས་གནང་བའི་ཆང་ལྷག་མེད་གསོལ་བས་རྟེན་འབྲེལ་འགྲིགས་པ་སོགས་དང། མར་པས་ཡི་དམ་ལ་ཕྱག་འཚལ་བས་རྟེན་འབྲེལ་འཕྱུགས་པ་སོགས་དང། འབྲོམ་གྱིས་སེ་བཙུན་དང། ཇོ་
བོ་བསྟེན་པ་དང། ཇོ་བོས་གསེར་གླིང་པ། མིད་ལས་མར་པ་བསྟེན་པ། རྗེ་ཙོང་ཁ་པས་ཁྱུང་པོ་ལྷས་པའི་དབང་ཁང་གི་ལོགས་ལ་གསེར་ལེབ་བྱུགས་མཛད་པ་སོགས་ཀྱིས་མཛད་འཕྲིན་རྒྱས་ཚུལ་སོགས་གསུངས་ནས་བཤེས་

[133B] རྒྱལ་ཚབ་ཆོས་རྗེས་ཐོག་མར་རྗེ་དང་མ་མཇལ་གོང་རྩོད་པའི་བསམ་པས། རྗེ་རིན་པོ་ཆེའི་མདུན་བྱོན་སྐབས་ཀྱི་རབས་
གསུངས་ནས། དེ་ལྟར་ཀུན་སློང་ངན་ཡང་རྟེན་འབྲེལ་བཟང་པོ་འགྲིགས་པ་དང། ཀུན་སློང་བཟང་ཡང་རྟེན་འབྲེལ་འཕྱུགས་པ་སྣ་ཚོགས་འོང་བས་གཟབ་དགོས་གསུངས། རང་ཅག་བླ་མའི་མཚན་བརྗོད་པ་ན། སྐུ་ཞབས་སུ་ཞིག་མ་དང་
སྐུ་ཞབས་ཅི་ཞིག་པ་ཞེས་ཟེར་མོད། དེ་ལྟར་མི་བྱ་བར་ཞལ་སྔ་ནས་ཞེས་སོགས་ཞེ་ས་དང་བཅས་མཚན་བརྗོད་དགོས། ཇོ་བོས་གསེར་གླིང་པའི་མཚན་བརྗོད་པ་ན་ཕྱག་ཐལ་མོ་སྦྱར་ཞིང་ཆེ་བརྗོད་མཛད། གཞན་གྱིས་གསེར་གླིང་པའི་མཚན་དངོས་
བསྒྲགས་པ་བྱུང་ན་ཧར་གྱིས་བཞེངས་པར་མཛད། ཁོ་བོས་ཀྱང་བདག་ཉིད་སྒྲོགས་པ་མིན་ཡང། བླ་མ་རིན་པོ་ཆེའི་མཚན་ཐོལ་བྱུང་དུ་སྒྲོགས་པ་མཐོང་བ་ན་ཡིད་མི་བདེ་བ་ཆེན་པོ་འོང་བ་ཡིན། དེ་ཡང་ཞལ་བཞུགས་པའི་ཚེ་མཚན་བརྗོད་
པར་དཀའ་བ་ཞེས་མི་བྱ་གསུངས། དེ་ནས་སླར་ཡང་གོང་གི་ས་བཅད་རྣམས་ལ་བསྐྱར་བཤད་འབྲིང་བསྡུས་གཉིས་མཛད་དོ།།    ༈    །།ཉིན་བརྒྱད་པར། རྗེ་བདག་ཉིད་ཆེན་པོས། གང་དག་སྲིད་པའི་བདེ་ལ་མ་ཆགས་ཤིང་
དལ་འབྱོར་དོན་ཡོད་བྱ་ཕྱིར་བརྩོན་པ་ཡིས། །རྒྱལ་བ་དགྱེས་པའི་ལམ་ལ་ཡིད་རྟོན་པའི། །སྐལ་ལྡན་དེ་དག་དྭང་བའི་ཡིད་ཀྱིས་ཉོན། །ཞེས་པའི་ལུང་འདྲེན་དང་བཅས། རྐང་པ་དང་པོ་སྐྱེས་བུ་འབྲིང་གི་ཡང་དག་པའི་ལྟ་བ་དང། གཉིས་པ་

[134A]༄༅། །སྐྱེས་བུ་ཆུང་ངུ་དང་ཐུན་མོང་བའི་ལམ་དང། རྐང་པ་གསུམ་པ་བྱང་ཆུབ་ཀྱི་སེམས་ལ་སྦྱར་བ་སོགས་ཀྱི་སྒོ་ནས་སྔོན་འགྲོ་ཀུན་སློང་འཆོས་པ་སོང་རྗེས། སྔོན་དུ་ཇི་ལྟར་སོང་བའི་ས་བཅད་རྣམས་འདྲེན་ཅིང་
དངོས་གཞི་བཤེས་གཉེན་བསྟེན་ཚུལ་གྱི་ས་བཅད་དང་པོ་དང་གཉིས་པ་གཉིས་ལ་བསྐྱར་བཤད་གནང་སྟེ། དེ་ལ་ས་བཅད་འདིར་དམིགས་པ་སྐྱོང་རྒྱུ་ཁོ་ནའི་དབང་དུ་བྱས་པས་བཤེས་གཉེན་བརྟག་པའི་ཚུལ་གྱི་སྐོར་བདེ་མྱུར་གྱི་ས་བཅད་
ལ་མི་གསལ་ཡང། འཇམ་དཔལ་ཞལ་ལུང་ལས་འབྱུང་བ་བཞིན་འདིའི་བར་ན་འཆད་དགོས། དེ་ཡང་འོ་ན་སྔར་བཤད་པ་ལྟར་བཤེས་གཉེན་བསྟེན་པ་ལ་ཕན་ཡོན་དང། མ་བསྟེན་པ་ལ་ཉེས་དམིགས་དེ་ལྟར་ཡོད་ན། ཇི་ལྟ་བུ་
ཞིག་ལ་བརྟེན་པར་བྱ་ཞེ་ན། བཤེས་གཉེན་དེ་ཡང་གང་བྱུང་གིས་མི་ཆོག་པར་ལམ་ཡོངས་རྫོགས་ལ་འཁྲིད་ནུས་པ་ཞིག་བསྟེན་དགོས་ཀྱི། དཔེར་ན། ཐུགས་ཤིན་ཏུ་བཟང་བ་ཙམ་ལྟ་བུ་ཡོན་ཏན་ཕྱོགས་རེ་བ་ཞིག་གིས་ལམ་ཡོངས་
རྫོགས་ལ་འཁྲིད་མི་ནུས། སློབ་མ་དད་པ་དང་ཤེས་བརྩོན་ལྡན་ཡང། བླ་མ་དེ་མདོ་སྔགས་ཡོངས་རྫོགས་ལ་ནང་བྱན་ཆུད་པ་ཞིག་མ་བྱུང་ཚེ། དེས་དེ་སྐྱབས་འགྲོའི་ཁྲིད་དང། ལྷའི་སྒྲུབ་ཐབས་དང། རྩ་རླུང་བསྒོམ་པ་སོགས་
ཉམས་ལེན་ཕྱོགས་རེ་བ་སྣ་གཅིག་ཙམ་ལ་མི་ཚེ་ཧྲིལ་པོར་སྦྱོར་བས། དལ་བ་ཐོབ་པ་ལ་དོན་ཆེན་པོ་འགྲུབ་པར་མི་འགྱུར་བས་བཤེས་གཉེན་མཚན་ཉིད་ཚང་བ་ཞིག་བསྟེན་དགོས། མཚན་ཉིད་ཀྱང། སོ་ཐར་གྱི་སྡོམ་པ་འབོགས་པ་པོ་དང་

[134B] གསང་སྔགས་ཀྱི་སྡོམ་པ་འབོགས་པ་པོའི་མཚན་ཉིད་སོགས་སོ་སོར་མང་ཡང། འདིར་ལམ་གྱི་རིམ་པ་ཡོངས་རྫོགས་སྟོན་ནུས་པའི་བཤེས་གཉེན་གྱི་མཚན་ཉིད་བསྟན་པར་བྱ་ལ། མཚན་ཉིད་དང་ལྡན་མི་ལྡན་ཡང་མ་བསྟེན་
གོང་ནས་བརྟག་བླ་མའི་མཚན་ཉིད་བརྟག་པ་འདི་བཤེས་གཉེན་བསྟེན་པར་འདོད་པས་བྱ་བར་མ་ཟད། འདུལ་མདོ་སྔགས་གསུམ་གྱི་བཤེས་གཉེན་བྱེད་པར་འདོད་པས་ཀྱང་འདུལ་མདོ་སྔགས་གསུམ་གྱི་བླ་མའི་ཡོན་ཏན་རྣམས་རང་ལ་
ཚང་མ་ཚང་བརྟག་སྟེ་མ་ཚང་ན་ཚང་བར་བྱ་དགོས་ཀྱི། ཚེ་བུམ་དང། བྱབས་ཁྲུས་ཀྱི་ཡོ་བྱང་ཚང་བ་ཙམ་དང། ཆོ་ག་བློ་ཐོག་ནས་གཏོང་ཤེས་པ་ཙམ་གྱིས་བླ་མའི་མཚན་ཉིད་ཚང་བ་མིན། དེ་ཡང་བླ་མའི་མཚན་ཉིད་ལ། འདུལ་བ་
ནས་བཤད་པའི་མཁན་སློབ་ཀྱི་མཚན་ཉིད། ཐེག་ཆེན་ཐུན་མོང་བའི་དགེ་བའི་བཤེས་གཉེན་གྱི་མཚན་ཉིད། གསང་སྔགས་ཀྱི་རྡོ་རྗེ་སློབ་དཔོན་གྱི་མཚན་ཉིད་སོ་སོར་ཡོད་པ་ལས། ད་ལམ་འདིར་ཐེག་ཆེན་ཐུན་མོང་བའི་བླ་མའི་མཚན་
ཉིད་གཙོ་བོར་སྨོས་ན། དེ་ཡང་མདོ་སྡེ་རྒྱན་ལས། བཤེས་གཉེན་ངུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག་དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བརྟེན། །ཞེས་
གསུངས་པའི་ཡོན་ཏན་བཅུ་ཚང་བ་སྟེ། དེའི་ནང་གི་དུལ་བ་ནི། ཚུལ་ཁྲིམས་ཀྱིས་རྒྱུད་བཏུལ་བ་དང། ཏིང་ངེ་འཛིན་གྱིས་རྣམ་གཡེང་ཞི་བ། ཤེས་རབ་ཀྱིས་བདག་ཏུ་འཛིན་པ་ཉེ་བར་ཞི་བ་དང། སྤོས་ཀྱི་གསེབ་ཏུ་ཤིང་གཞན་བཅུག་

[135A]༄༅། །ན་དེ་ལ་སྤོས་དྲི་འགོ་བ་ལྟར། བླ་མའི་ཡོན་ཏན་དང་སྐྱོན་རྣམས་རང་ལ་འགོ་བར་འགྱུར་བ་ཡིན་པས། རང་ལས་ཡོན་ཏན་ལྷག་པ་ཞིག་དང། དེ་ཉིད་རྟོགས་པ་ནི་ཐོས་བྱུང་གི་ཤེས་རབ་ཀྱིས་ལྟ་བ་རྙེད་པ་སྟེ་
འདི་ཐལ་འགྱུར་བའི་ལྟ་བ་དང། གོང་གི་ཤེས་རབ་ནི་རང་རྒྱུད་པ་མན་ཆད་ཀྱི་ལྟ་བ་རྙེད་པའི་ཤེས་རབ་ལ་ཡང་བྱེད་པས་མི་ཟློས་སོ། །གཞན་སླ། འདི་ཐམས་ཅད་མ་ཚང་ནའང། བསླབ་གསུམ་གྱིས་རྒྱུད་དུལ་བ་དང། རྙིང་བརྩེ་བ་དང། དེ་ཉིད་
རྟོགས་པ་ལྔ་ངེས་པར་ལྡན་དགོས། པོ་ཏོ་བས། ངེད་ཀྱི་སློབ་དཔོན་ཡེར་པའི་ཞང་བཙུན་ཀུན་ལ་མང་དུ་ཐོས་པ་ཡང་མེད་སྐྱོ་བ་བཟོད་པ་ཡང་མེད་པས་གླ་བོ་དྲིན་དུ་གཅགས་པ་རེ་བྱེད་པ་ཡང་མེད་དེ་སྔ་མ་ལྔ་ཡོད་པས་དྲུང་ན་སུ་ཡོད་པ་ལ་
ཕན༑ གཉན་སྟོན་ལ་སྨྲ་མཁས་པ་ཡེ་མེད་ཡོན་བཤད་རེ་བྱེད་པ་ཡང་འདི་ཀུན་གྱིས་ད་རེས་མི་གོ་སྙམ་པ་ལས་མི་ཤེས་ཏེ་ལྔ་པོ་ཡོད་པས་སུ་ཉེ་བ་ལ་ཕན་གསུང་ངོ། །གླ་བོ་དྲིན་དུ་གཅགས་པ་ཞེས་གསུངས་པ་ནི། འདིས་འགྲིགས་
འདུག་སྙམ་པའམ། ཐུགས་རྗེ་ཆེ་ཞེས་སྐད་ཆ་ལེགས་སོ་སྟེར་བ་ལ་བྱེད། དུས་མཐར་དེ་ལྟ་བུ་ཡང་དཀོན་ན། སྐྱོན་ཡོན་གཉིས་ལས་ཡོན་ཏན་གཙོ་ཆེ་བ་ཞིག་དང། ཚེ་འདི་ལས་ཕྱི་མ་གཙོ་ཆེ་བ་དང། བདག་གཞན་གཉིས་ལས་
གཞན་གཙོ་བོར་བྱེད་པ་ཞིག་ལ་བརྟེན་དགོས་པ་གནད་ཡིན། དེ་ལྟ་མིན་པར་མི་དགེ་བའི་བཤེས་དང་འཕྲད་ན་སོར་མོའི་ཕྲེང་བ་ཅན་ལ་ལོག་པའི་བཤེས་གཉེན་གྱིས་ལམ་ལོག་པར་བསྟན་ནས་སྡིག་ཚབས་པོ་ཆེ་བསགས་དགོས་བྱུང་བ་

[135B] དང་པོ་ནས་ལེགས་པར་བརྟགས་ཏེ་འོས་པར་མཐོང་བ་ན་བླ་མར་བརྟེན་པར་བྱའོ། །སློབ་མ་ཡང། རང་ཕྱོགས་ལ་ཆགས་པ་དང་གཞན་ཕྱོགས་ལ་སྡང་བའི་ཕྱོགས་ཞེན་མེད་ཅིང་གཟུ་བོར་གནས་པ་དང། ལེགས་ཉེས་འབྱེད་པའི་
ཤེས་རབ་དང། དོན་གཉེར་ཆེན་པོ་ཅན། བླ་མར་གུས་པ་ཆེན་པོ་དང་ལྡན་པ། ཡིད་ལེགས་པར་གཏད་དེ་ཉན་པ་དང་ལྔ་ཚང་ན། ཆོས་མཐར་ཕྱིན་པ་འོང། དེ་ལྟ་བུའི་སློབ་མས་བླ་མ་བསྟེན་ཚུལ་ཇི་ལྟར་བྱེད་ཅེ་ན། གསུམ་པ་བསམ་པས་
བསྟེན་ཚུལ་ལ་གཉིས། རྩ་བ་དད་པ་སྦྱང་བ་དང། བཀའ་དྲིན་རྗེས་སུ་དྲན་ནས་གུས་པ་བསྐྱེད་པའོ། །འདི་གཉིས་ལུང་རིགས་ཀྱིས་མཐའ་བསྐོར་རི་བསྐོར་བྱས་ཏེ་བསྒྲོམ་ན་བཤེས་གཉེན་བསྟེན་ཚུལ་ཚུལ་བཞིན་བྱེད་སྙམ་པའི་སྤྲོ་ཤུགས་
ཆེན་པོ་འོང། དེ་མིན་ཆོས་ཞུ་སྙམ་པ་ལས་མི་ཡོང་བས། དེས་ན་དང་པོ་རྩ་བ་དད་པ་སྦྱང་བ་ལ་གསུམ་ཡོད། འདིའི་དད་པ་ནི་སངས་རྒྱས་དངོས་ཀྱི་འདུ་ཤེས་བསྐྱེད་པའི་དད་པ་སྟེ། འདི་དང་མར་ཤེས་གཉིས་དམིགས་སྐོར་གཞན་ལས་སྐྱེ་
དཀའ་ཤོས་ཤིག་ཡིན་ལ། དཀའ་ཡང་འབད་དེ་མ་བརྩོན་ན་འདི་མན་ཆད་ཀྱི་ལམ་གཞན་རྣམས་རྒྱུད་ལ་མི་སྐྱེའོ། །དེ་ལ་སྤྱིར་དད་པ་ནི། དཀར་ཆོས་ཐམས་ཅད་བསྐྱེད་པའི་གྮིའམ་རྩ་བ་ཡིན་ཏེ། དཀོན་མཆོག་སྒྲོན་མེའི་མདོ་ལས་
དད་པ་སྔོན་འགྲོ་མ་ལྟར་བསྐྱེད་པ་སྟེ། །ཡོན་ཏན་ཐམས་ཅད་བསྲུང་ཞིང་འཕེལ་བར་བྱེད། །ཅེས་སོགས་དང། སྔོན་ཇོ་བོ་ཆེན་པོ་ལ་མི་ཞིག་གིས། ཨ་ཏི་ཤ་གདམས་ངག་ཞུ་ཞེས་ལན་གཉིས་ཞུས་ཀྱང་ཅང་མ་གསུངས་པ་ན། ཁོས་

[136A]༄༅། །སྐད་ཆེན་པོས་བོས་པའི་ཚེ། ཧེ་ཧེ༑ ཁོ་བོ་ལ་རྣ་བ་ཏ་བཟང་པོ་བཟང་པོ་བདོག་སྟེ། མན་ངག་བྱ་བ་དད་པ་ཡིན། དད་པ་དད་པ་ཞེས་གསུངས་པ་དང། རྒྱལ་བ་དབེན་ས་པ་ཆེན་པོས། མདོར་ན་ཉམས་
རྟོགས་ཆེ་ཆུང་གང་སྐྱེས་ཀྱང། །དད་པ་ཆེ་ཆུང་བསྒོམ་པའི་མཐུ་ཡིན་པས། །དངོས་གྲུབ་འབྱུང་གནས་དྲིན་ཅན་བླ་མ་ལ། །ཡོན་ཏན་བསམ་ཞིང་སྐྱོན་ནས་མི་བལྟ་བའི། །གདམས་པ་འདི་ཉིད་མཐིལ་དུ་འཛིན་པ་དང། །དམ་བཅའ་
འདི་འདྲ་གེགས་མེད་མཐར་ཕྱིན་ཤོག་ཅེས་པ་ལྟར་རང་ལ་རྟོགས་པ་སྐྱེ་མི་སྐྱེ་སོགས་བླ་མར་དད་པ་ཡོད་མེད་དང། དད་པ་ཆེ་ཆུང་ལ་རག་ལས། མཆོག་གི་དངོས་གྲུབ་འགྲུབ་པ་ལ་ནི་བླ་མ་ལ་སངས་རྒྱས་དངོས་སུ་བལྟ་བའི་དད་པ་
དང༑ གདམས་ངག་ཀྱང་མ་ནོར་བ་ངེས་པར་དགོས། གདམས་ངག་ནོར་ཀྱང་དད་པས་ཡིད་ཆེས་ན་ཐུན་མོང་གི་དངོས་གྲུབ་ཕྲན་བུ་འགྲུབ་ནུས་ཏེ། རྒྱ་གར་ན་མི་ཞིག་གིས་བླ་མར་གདམས་ངག་ཞུས་པ་ལ། བླ་མས་མ་རི་ལེ་ཛ་
ཞེས༑ དོན་དུ་མར་སོང་གསུང་བ་ཡིན་པ་ལ། ཁོས་དེ་མ་གོ་བར་གདམས་ངག་ཏུ་བཟུང་ནས་ཚིག་དེ་བགྲངས་པས་རང་གཞན་གྱི་ནད་སོས་པ་སོགས་བྱུང། ཡང་གཅིག་གིས། ཨོཾ་བ་ལེ་བུ་ལེ་བུནྡེ་སཧཱ་ཞེས་ལྷ་མོ་ཙུནྡའི་སྔགས་
ཀྱི་ཙ་དང། བ་ནོར་ནས་བགྲངས་ཏེ་མུ་གེའི་སྐབས་རྡོ་བཙོས་ནས་ཟོས་པའི་རབས་བཞིན་ཡིན། དད་པ་མེད་ན་ཤེས་རབ་ཀྱིས་གང་ཡང་མི་འོང། དད་པ་ལ་གསུམ་ཡོད་པ་ལས་འདིའི་སྐབས་སྦྱང་རྒྱུའི་དད་པ་ནི། བཤེས་གཉེན་

[136B] དེ་བསྐྱེད་ཐབས་སྐེད་ཚང་ཡབ་སྲས་ནས་བརྒྱུད་པའི་མན་ངག་ལྟར་དང་པོ་རྩ་བ་དད་པ་སྦྱང་བ་ལ་བླ་མ་སངས་རྒྱས་སུ་བལྟ་དགོས་པའི་རྒྱུ་མཚན་སོགས་གསུམ་ལས། དང་པོ་བླ་
མ་སངས་རྒྱས་སུ་བལྟ་དགོས་པའི་རྒྱུ་མཚན་ནི། སངས་རྒྱས་སུ་བལྟ་དགོས་ཏེ། རང་ཉིད་ཁེ་འདོད་ལ་གྱོང་མི་འདོད་པའི་ཕྱིར། རང་གིས་ཁེ་ཞིག་འདོད་ཕྱིན་ཆད། བླ་མ་སངས་རྒྱས་ཡིན་ནམ་མིན་ཡང་རུང་སྟེ། སངས་རྒྱས་སུ་བལྟས་
ན་ཚེ་འདི་དང་ཕྱི་མའི་འདོད་དོན་ཀུན་འབད་མེད་དུ་འགྲུབ་པ་སོགས་ཁེ་ཆེ་སྟེ། དཔེར་ན། མ་རྒན་མོས་ཁྱི་སོ་ལ་དད་པ་བྱས་པས་རིང་བསྲེལ་བབས་པ་བཞིན་ཡིན། བེའུ་བུམ་སྔོན་པོ་ལས། བླ་མ་བྱིན་རླབས་ཆེ་དང་ཆུང་བ། །དངོས་ལ་མ་ཡིན་
རང་ལ་རག་ལས། །ཞེས་པ་ལྟར་བླ་མ་བྱིན་རླབས་ཆེ་ཆུང་གང་འདྲ་ཞིག་ཡོད་ཀྱང། རང་གི་ངོས་ནས་སངས་རྒྱས་དང་བྱང་སེམས་སོགས་ཇི་ཙམ་གྱི་ཚོད་དུ་མཐོང་བ་དེ་ཙམ་གྱི་བྱིན་རླབས་འབྱུང། དེས་ན་དངོས་གྲུབ་འབྱུང་མི་འབྱུང་བླ་མར་
མོས་གུས་ཆེ་ཆུང་ལ་རག་ལས་པར་ཇོ་བོ་ཆེན་པོས་ཀྱང། བོད་ན་གྲུབ་ཐོབ་མི་འབྱུང་བ་བླ་མ་ལ་ཐ་མལ་པའི་འདུ་ཤེས་ལས་མེད་པས་ལན་པར་གསུངས། སངས་རྒྱས་དངོས་ཡིན་ཡང་དད་པ་མ་སྦྱངས་ན་ཡོན་ཏན་མི་མཐོང་ཞིང། གྱོང་
སྡུག་བསྔལ་སྣ་ཚོགས་པ་བསྐྱེད་དེ། སངས་རྒྱས་ལ་ཡོན་ཏན་མཐའ་ཡས་པ་ཡོད་མོད། ལྷས་བྱིན་དང་ལེགས་སྐར་གྱིས་འོད་འདོམ་གང་བ་གཅིག་པུ་མ་གཏོགས་ཡོན་ཏན་གཞན་ཡོད་པ་མ་མཐོང་བས་གྱོང་བྱུང་བ་དང་འདྲ་བས་ན། དགེ་

[137A]༄༅། །བཤེས་པོ་ཏོ་བས། བླ་མ་དག་ལ་གུས་པ་མེད་ན། །སངས་རྒྱས་ཉིད་ལ་བརྟེན་ཡང་མི་ཕན། །དཔེར་ན་ལེགས་པའི་སྐར་མ་བཞིན་ཏེ། །ཞེས་སོགས་གསུངས་པ་ལྟར་ཡིན། གཉིས་པ་བལྟ་ནུས་པའི་རྒྱུ་
མཚན་ནི། དེ་ལྟར་བལྟ་དགོས་པ་ཙམ་དུ་མ་ཟད། བལྟ་མི་ནུས་པ་མིན་ཏེ། འདི་ལ་བློས་ཡོན་ཏན་གྱི་ཕྱོགས་བཟུང་ན་མ་དད་པ་བཟློག་ནུས་ཤིང། སྐྱོན་ཕྲན་པུ་མཐོང་ཡང་ཟིལ་གྱིས་མནན་ནས་དད་པ་ལ་གེགས་མི་བྱེད་པ་དང། སྐྱོན་
མཐོང་བ་དད་པའི་གྲོགས་སུ་འཁྱེར་བའི་རྒྱུ་མཚན་གཉིས་བསམ། དེ་ཡང་ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་བཟུང། །སྐྱོན་ནི་ནམ་ཡང་བཟུང་མི་བྱ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་རྣམས་
བཟུང་ན་དངོས་མི་འགྲུབ། །ཅེས་གསུངས་པ་བཞིན་རང་རེས་བག་ཆགས་ངན་པའི་ཤུགས་ཀྱིས་བླ་མ་ལ་སྐྱོན་ཤས་ཆེར་བསམས་པས་མ་བྱུང་བ་ལས། གནམ་གང་ལ་ཟླ་བ་ཤར་ཡོད་ཀྱང་ཉི་འོད་ཀྱིས་ཟིལ་གྱིས་ནོན་ཏེ་ཟླ་བ་མི་མངོན་པ་
བཞིན་དུ་ཡོན་ཏན་ཤས་ཆེར་བསམ་ན་སྐྱོན་མཐོང་བའི་བློ་རང་ཤུགས་ཀྱིས་འགག་པར་འགྱུར་བ་ནི། དཔེར་ན་རང་གི་ཡོན་ཏན་གྱི་ངོས་ནས་བསམས་པས་རང་གིས་རང་ལ་སྐྱོན་མི་མཐོང་བ་བཞིན་དང། སྐྱོན་ཅུང་ཟད་མཐོང་ཡང་གདུལ་
བྱ་འདུལ་བའི་ཐབས་མཁས་སུ་བསམས་ནས་དད་པའི་གྲོགས་སུ་བསྒྱུར་ཆོག་པའི་ཕྱིར་དང། དེར་མ་ཟད་བླ་མ་རྣམས་རང་རེ་ད་ལྟ་ལས་དང་པོ་བའི་སྐབས་ཐ་མལ་པ་དང། ཆོས་རྒྱུན་གྱི་ཏིང་འཛིན་ཐོབ་སྐབས་མཆོག་གི་སྤྲུལ་སྐུ་

[137B] ནམ་ཞིག་སྣོད་བཅུད་རྣམས་ཀྱང་དག་པ་རབ་འབྱམས་སུ་ཤར་བ་ཡོད་པས་སོ། །གསུམ་པ་ཚུལ་ཇི་ལྟར་བལྟ་ཚུལ་ལ། འདིར་གཞན་གྱིས་མི་ཕྱེད་པའི་ངེས་ཤེས་
བརྟན་པའི་ཕྱིར་ལུང་རིགས་ཀྱིས་བསྒྲུབ་དགོས། དེ་ལ་བཞི་ལས། དང་པོ་བླ་མ་སངས་རྒྱས་ཡིན་པར་རྡོ་རྗེ་འཆང་གིས་བཞེད་པ་ནི། ཁ་ཅིག་གིས། བཤེས་གཉེན་རྣམས་སངས་རྒྱས་དངོས་ནི་མིན་མོད། བཤེས་གཉེན་བསྟེན་ཚུལ་
སྐབས་གསར་དུ་བཅོས་དགོས་ཀྱིན་ཡོད་སྙམ་པ་འོང་ཉེན་ཡོད་ཀྱང། དེ་འདྲའི་སྐྱོན་རྟོག་རྣམས་ཞེ་ཕུགས་སུ་མི་བཞག་པ་གནད་ཡིན། དེས་ན། འདི་ལྟར་བསམ་སྟེ། བླ་མ་སངས་རྒྱས་ཡིན་ཡང་རང་གིས་ངོས་མཆོད་པ་ཡིན། དེ་ཡིན་
པའི་རྒྱུ་མཚན། དེང་སང་གི་སྐབས་འདིར་རྡོ་རྗེ་འཆང་གིས་བླ་མའི་རྣམ་པར་བསྟན་ནས་བཞུགས་ཡོད་པའི་ཕྱིར་ཏེ། རྒྱུད་བརྟག་གཉིས་ལས། ཕྱི་མའི་དུས་སུ་གྱུར་པ་ན། །ང་ཉིད་སློབ་དཔོན་གཟུགས་ཀྱི་སྐུ། །ཞེས་དང། གཞན་ཡང་
ལྔ་བརྒྱ་ཐ་མར་གྱུར་པ་ན། །ང་ཉིད་སློབ་དཔོན་གཟུགས་སུ་འཛིན། །ང་ཡིན་སྙམ་དུ་ཤེས་བྱོས་ལ། །དེ་ཚེ་དེ་ལ་གུས་པ་བསྐྱེད། །ཅེས་དང། མ་འོངས་སྙིགས་མའི་དུས་སུ་ནི། །ང་ནི་བྱིས་པའི་གཟུགས་དང་ནི། །སྣ་ཚོགས་ཐབས་ཀྱི་
གཟུགས་སུ་སྟོན། །ཞེས་དང། མདོ་ལས་ཀྱང། ཀྭ་ཡེ་མཐོང་བ་དོན་ཡོད་ཀྱེ། །ཕྱི་མའི་དུས་སུ་གྱུར་པ་ན། །ང་ནི་མཁན་པོའི་ལུས་ཀྱིས་སྟོན། །ང་ནི་སློབ་དཔོན་གཟུགས་སུ་གནས། །ཞེས་སོགས་ལྟར་མདོ་རྒྱུད་དུ་མ་ནས་མ་འོངས་

[138A]༄༅། །སྙིགས་མའི་དུས་སུ་རྡོ་རྗེ་འཆང་ང་ཉིད་ཐ་མལ་པའི་སློབ་དཔོན་གྱི་གཟུགས་སུ་འོང་བས། ང་དང་མ་མཇལ་ཞེས་ཡིད་མ་ཕམ་པར་ངོ་ཤེས་པར་གྱིས་ཞེས་བརྩེ་བས་གདམས་པ་འདི་དག་ངེས་དོན་སྒྲ་ཇི་བཞིན་
པ་ཡིན་ཅིང། དེའི་སྙིགས་མའི་དུས་ཞེས་པ་དེང་སང་གི་དུས་ལ་བྱེད་དགོས་པའི་ཕྱིར་རེ། །དེ་འདྲའི་རྡོ་རྗེ་འཆང་གི་སྤྲུལ་པའི་སློབ་དཔོན་དེ་ཡང་རང་གི་བླ་མའི་གསེབ་ཏུ་ངེས་པར་ཡོད་དེ། རང་རེ་ལས་ཉོན་གྱིས་ཉམ་ཐག་པ་འདི་འདྲ་བར་
གྱུར་པ་རྡོ་རྗེ་འཆང་གིས་བརྩེ་བས་གཟིགས་ཤིང་མཁྱེན་པའི་ཕྱིར་དང། རང་རེ་དེང་སང་བླང་དོར་གྱི་གནས་ཤེས་ནུས་ཤིང་གདམས་དོན་སྒྲུབ་ནུས་པའི་རྟེན་སོགས་འབྱོར་བས་ངེས་པར་དོན་དུ་འགྱུར་བ་གཞན་ལས་ལྷག་པའི་སྐབས་ཡིན་
པ་མཁྱེན་པའི་ཕྱིར། དེ་ཡང་ད་ལྟའི་བླ་མ་འདི་ཀུན་ཡིན་ཏེ། དེ་ལྟར་མིན་པར་རེ་རེ་ལ་རྒྱུ་མཚན་རེ་བཀོད་ནས་མིན་ལུགས་བསམ་ན། རེ་རེ་བསལ་ཤུལ་དུ་རྡོ་རྗེ་འཆང་གི་སྤྲུལ་པ་གཅིག་ཀྱང་མི་ལྷག་པ་ཞིག་རེད་འོང། དེ་ལྟར་ན་སྔར་
གྱི་ལུང་དང་འགལ་བའི་སྐྱོན་འབབ་པས་སངས་རྒྱས་ཀྱི་སྤྲུལ་པ་ཞིག་ཡོད་དགོས། དེས་ན་སངས་རྒྱས་མིན་པའི་རྒྱུ་མཚན་ཤ་སྟག་བཀོད་ནས་མ་རྙེད་པ་དེ་རང་གི་བློ་སྐྱོན་ཡིན་འདུག་པས་བླ་མ་འདི་ཐམས་ཅད་སངས་རྒྱས་ཀྱི་སྤྲུལ་པ་
ཤ་སྟག་ཡིན་སྙམ་དུ་བསམ། དེ་ལྟར་གང་ཟག་ཡིད་ཆེས་སྐྱེ་སླ་བ་དག་ལ་ནི་ལུང་གིས་ཆོག་མོད། ད་དུང་རིགས་པའི་སྒྲུབ་བྱེད་བཀོད་པ་ན་ངེས་པ་སྟེར་ཆེ་བས། གཉིས་པ་བླ་མ་སངས་རྒྱས་ཐམས་ཅད་ཀྱི་ཕྲིན་ལས་ཀྱི་

[138B] སྔར་ཚོགས་ཞིང་སྐབས་ཞུས་པ་བཞིན་ཇི་ལྟར་ནམ་མཁའ་ན་གནས་པའི་ཟླ་བ་གཅིག་ཉིད་ཆུ་སྣོད་དུ་མར་གཟུགས་བརྙན་ཐ་དད་པ་འཆར་བ་ལྟར་སངས་རྒྱས་ཐམས་ཅད་ཀྱི་ཐུགས་བདེ་སྟོང་གཉིས་སུ་མེད་པའི་ཡེ་ཤེས་
ནི༑ ཐམས་ཅད་ཆོས་ཀྱི་དབྱིངས་སུ་རོ་གཅིག་ཡིན་ཞིང། དེ་ཉིད་གདུལ་བྱའི་མདུན་དུ་ཉན་ཐོས་ཀྱིས་འདུལ་བ་ལ་ཉན་ཐོས། རང་རྒྱལ་གྱིས་འདུལ་བ་ལ་རང་རྒྱལ། བྱང་སེམས་དང་སངས་རྒྱས་ཀྱིས་འདུལ་བ་ལ་དེ་དང་དེའི་རྣམ་པར་སྟོན་
ཅིང༑ དེར་མ་ཟད། ཡབ་སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་དང། །ལ་ལར་བདུད་ཀྱི་ཆ་བྱད་ཀྱིས། །སེམས་ཅན་རྣམས་ཀྱི་དོན་མཛད་དེ། །འཇིག་རྟེན་རྣམས་ཀྱིས་རྟོགས་མི་ནུས། །ཞེས་སེགས་གསུངས་པ་
བཞིན་བདུད་དང་ཚངས་པས་འདུལ་བ་ལ་བདུད་དང་ཚངས་པ། ཐ་ན་བྱ་དང་རི་དྭགས་ཀྱིས་འདུལ་བ་ལ་བྱ་དང་རི་དྭགས་སོགས་དེ་དང་དེའི་རྣམ་པར་བསྟན་པ་ལས། རང་ཅག་ལ་སྐལ་པ་དང་འཚམས་པར་ཐ་མལ་པའི་བཤེས་གཉེན་གྱི་
ཚུལ་བསྟན་ཅིང། དེ་ལས་གཞན་པའི་འདྲེན་ཐབས་རང་ཅག་ལ་མཛད་རྒྱུ་མ་བྱུང་བ་ཁོ་ན་སྟེ། བླ་མ་ཐ་མལ་པའི་རྣམ་པ་ལས་ལྷག་པའི་ལོངས་སྐུ་སོགས་ཀྱི་སྐུའི་རྣམ་པ་བསྟན་ཀྱང་རང་ཅག་གིས་མི་མཐོང་ཞིང་དོན་དུ་མི་འགྱུར་ལ། དེ་
ལས་གཞན་མཆོག་གི་སྤྲུལ་སྐུ་དང། བྱང་སེམས་སོགས་ཀྱི་རྣམ་པ་བསྟན་ཀྱང་མཐོང་བའི་ལས་སྐལ་མེད་ཅིང། ད་ལྟའི་འདི་ལས་དམན་པའི་བྱ་རི་དྭགས་སོགས་ཀྱི་རྣམ་པར་བསྟན་ན་ནི་དེ་ལས་ཀྱང་ཡིད་མི་ཆེས་པས་ཕན་མི་ཐོགས་

[139A]༄༅། །དེས་ན། བདེ་གཤེགས་སྐུ་གསུམ་རྒྱན་གྱི་འཁོར་ལོ་ནི། །ཞེས་སོགས་ལྟར། སངས་རྒྱས་ཐམས་ཅད་ཀྱི་སྐུ་གསུམ་བླ་མའི་གསང་བ་གསུམ་དུ་བསྡུས་པས། བླ་མ་ནི་སངས་རྒྱས་ཐམས་ཅད་ཀྱི་རྣམ་འཕྲུལ་
ལམ་འཕྲིན་ལས་ཡིན་ཏེ། དཔེར་ན་འཆམ་དཔོན་གཅིག་ཉིད་ཨ་ཙ་རའི་ཆས་སུ་ཞུགས་ནས་དེའི་འཆམ་བྱེད་པ་དང། ཆོས་རྒྱལ་གྱི་ཆས་སུ་ཞུགས་ནས་དེའི་འཆམ་བྱེད་པ་ན་ཆས་བརྗེ་བ་ལས། དོན་དུ་འཆམ་དཔོན་གཅིག་པོ་དེ་རང་ཡིན་
པ་བཞིན་དང། མཚལ་ལྟ་བུ་གཅིག་གིས་བཀོད་པའི་བྱེ་བྲག་འདྲ་མི་འདྲ་མང་པོ་བྲིས་ཀྱང། དོན་དུ་མཚལ་གྱི་རང་བཞིན་ཉིད་ཡིན་པ་ལྟར། རང་རེ་འདུལ་བའི་ཐབས་མཁས་སུ་རྡོ་རྗེ་འཆང་གིས་སྤྲུལ་པ་ཁོ་ན་ཡིན་སྙམ་དུ་བསམ། གཞན་ཡང་
མེ་ཤེལ་ལ་བརྟེན་ནས་སྤྲ་བས་མེ་འཛིན་པ་ལྟར་རམ། ཟས་སྣ་ཚོགས་རྙེད་ནའང་ཁ་ནས་མ་སོང་བར་ལྟོར་མི་འཇུག་པ་བཞིན་དུ་སངས་རྒྱས་ཀྱི་བྱིན་རླབས་དང་རྣམ་དཀར་གྱི་ཕྲིན་ལས་བླ་མ་ལ་བརྟེན་ནས་འབྱུང་བས་སམ། རྣམ་དཀར་
གྱི་ལས་ཐམས་ཅད་བྱེད་དུ་འཇུག་པས་ན་བླ་མ་ནི་སངས་རྒྱས་ཐམས་ཅད་ཀྱི་ཕྲིན་ལས་ཀྱི་བྱེད་པ་པོ་ཡིན། དེ་ཡིན་ན་སངས་རྒྱས་ཡིན་དགོས་དོགས་མེད་བསམ་ན་སངས་རྒྱས་ཀྱི་ཕྲིན་ལས་ཏེ་སངས་རྒྱས་ཀྱིས་སེམས་ཅན་གྱི་དོན་མཛད་
སྐབས་བྱིན་རླབས་དེ་བླ་མ་ལ་བརྟེན་ནས་འཇུག་དགོས། དེ་དགོས་ན་བླ་མ་སངས་རྒྱས་ཡིན་པ་ལས་ཐ་མལ་པ་ཡིན་ཐབས་མེད། དེ་ཡིན་ན་སངས་རྒྱས་ཐམས་ཅད་ཀྱི་ཕྲིན་ལས་འཇུག་པའི་སྒོ་སེམས་ཅན་ལ་རེ་དགོས་པར་འགྱུར། དེ་

[139B] སངས་རྒྱས་ཀྱིས་སེམས་ཅན་གྱི་དོན་མཛད་སྐབས་ཉན་རང་དང་བྱང་སེམས་བདག་ཉིད་ཆེན་པོ་རྣམས་ལའང་མི་རེ་ན་སོ་སྐྱེ་ལ་རེ་བ་ལྟ་ཅི་སྨོས། དེས་ན་སེམས་
ཅན་གྱི་མཐོང་སྐལ་ཙམ་དུ་ཐ་མལ་པར་སྤྲུལ་བ། གཟིངས་དང་ཟམ་པ་སོགས་སྤྲུལ་ཀྱང་རང་ཅག་རྣམས་ལ་ནི་ཤིང་བཟོ་བས་བཟོས་པ་ལྟར་སྣང་བ་ལས་གཞན་མི་མཐོང། ས་པཎ་གྱིས། ཉི་མའི་འོད་ཟེར་རབ་ཚ་ཡང། །མེ་ཤེལ་མེད་
པར་མེ་མི་འབྱུང། །དེ་བཞིན་སངས་རྒྱས་བྱིན་རླབས་ཀྱང། །བླ་མ་མེད་པར་འཇུག་མི་ནུས། །ཞེས་གསུངས་པ་དང། བཀའ་བརྒྱུད་པ་ཟླ་འོད་རིན་ཆེན་གྱིས་ཀྱང། བར་གྱི་སྒྲིབ་བྱེད་དག་པ་ན། །ཁྲི་གདུགས་ཉི་མའི་འོད་ཟེར་དེ། །མེ་ཤེལ་
དྭངས་མའི་རྟེན་འབྲེལ་གྱིས། །བུད་ཤིང་སྟེང་དུ་ཕེབས་པ་ཡིན། །ཞེས་སོགས་ལྟར་མེ་ཤེལ་གྱི་དཔེ་བཅས་དྲངས་ཏེ་སངས་རྒྱས་ཀྱིས་གདུལ་བྱར་ཕྲིན་ལས་འཇུག་པ་བླ་མ་ལ་བརྟེན་དགོས་པས། བླ་མ་སངས་རྒྱས་མིན་ན། སངས་
རྒྱས་ཀྱིས་དེ་ལ་རེ་མི་དགོས་པ་ཕྱུག་པོ་དང་དབུལ་པོའི་དཔེ་ལྟར་དང། སངས་རྒྱས་ཀྱིས་བླ་མར་ལྟོས་དགོས་པའི་རྒྱུ་མཚན་གྱིས་བླ་མ་སངས་རྒྱས་ཁོ་ན་ལས་མི་འདའ་བར་བསམ་དགོས་ཚུལ་སོགས་གསུངས། ས་བཅད་གསུམ་པ་དེང་
སང་གི་དུས་སུ་ཡང་སངས་རྒྱས་བྱང་སེམས་རྣམས་ཀྱིས་སེམས་ཅན་གྱི་དོན་མཛད་པ་ནི། རྡོ་རྗེ་འཆང་གིས་དེང་སང་གི་དུས་སུ་སྤྲུལ་པས་འགྲོ་དོན་ངེས་པར་མཛད་དེ། སངས་རྒྱས་ཀྱིས་སེམས་ཅན་ཐམས་ཅད་ཀྱི་གནས་སྐབས་

[140A]༄༅། །རྣམས་མ་འདྲེས་པར་མཁྱེན་ཅིང། མས་བུ་གཅིག་པ་ལ་བརྩེ་བ་ལས་ཀྱང་ལྷག་པས་དུས་རྒྱུན་ཆད་མེད་པར་ཕྲིན་ལས་ཅི་དྲག་མཛད་བཞིན་པ་ཡིན་པ་དེང་སང་གི་དུས་སུའང་འདྲ་བས་རང་རེ་རྣམས་ཀྱི་
དོན་ཡང་ཅིའི་ཕྱིར་མི་མཛད། གཞན་ཡང་སངས་རྒྱས་རྣམས་ཀྱིས་དང་པོར་ཐུགས་བསྐྱེད་པ་ནས་བཟུང་རང་ཅག་གི་དོན་འབའ་ཞིག་གི་ཕྱིར་ཞུགས་ཤིང། ཚོགས་བསགས་པའང་རང་ཅག་ལ་དོན་བྱ་བ་ཡོངས་སུ་རྫོགས་པའི་ཕྱིར་
ཡིན་ལ། སངས་རྒྱས་པའང་སེམས་ཅན་གྱི་དོན་དུ་རྒྱས་པ་ཡིན་པས། ད་ལྟ་འབྲས་བུ་གྲུབ་ནས་རང་རེའི་དོན་མི་མཛད་པ་ནི་གནས་མེད་ཅིང་སངས་རྒྱས་ཐམས་ཅད་ཀྱིས་རང་རེའི་དོན་མི་མཛད་པར་དོར་ན་དེ་བས་ཐབས་རྡུགས་པ་
མེད་པས། ངེས་པར་རང་རེའི་དོན་མཛད། དེས་ན་སངས་རྒྱས་ཐམས་ཅད་ཀྱིས་རང་ཅག་གི་དོན་མཛད་ངེས་ན། དོན་མཛད་ཚུལ་ཡང། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་
ལ༑ ༑ཉིད་ཀྱི་རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་གསུངས་པ་ལྟར་ལས་གཞན་མཛད་དུ་མེད་ལ། དེ་མཛད་པ་པོའི་སངས་རྒྱས་ཀྱི་སྤྲུལ་པ་ནི་དོན་གྱི་མཆོག་མངོན་མཐོ་དང་ངེས་
ལེགས་ཀྱི་ཐབས་སྟོན་པ་པོའི་བླ་མ་ཉིད་ལས་གཞན་འགྲོ་ས་མེད་དོ། །དེས་ན། སྐེད་ཚང་འཇམ་དབྱངས་སྨོན་ལམ་གྱིས། སྔོན་བྱོན་སྒྱི་སངས་རྒྱས་བྱང་སེམས་རྣམས། །ད་དུས་ཀྱི་འགྲོ་བའི་དོན་མཛད་པ། །ཁས་ལེན་ཙམ་མིན་

[140B] །མཚན་ལྡན་གྱི་བླ་མའི་ཐོག་ཏུ་འཛོམ། །ཞེས་དང། བདག་གི་བླ་མའི་ཞལ་ནས་ཀྱང། སེམས་ཅན་རེ་རེའི་མགོ་ཐོག་ན་སངས་རྒྱས་ཆ་ཚང་བ་རེ་ཡོད་ཅེས་གསུངས། བཞི་པ་རང་གི་སྣང་བ་ལ་ངེས་པ་མེད་པ་ནི། འོ་
ན་དེ་ལྟར་བླ་མ་ནི་སངས་རྒྱས་དངོས་དང། དེ་ཡང་སངས་རྒྱས་ཐམས་ཅད་ཀྱི་ཕྲིན་ལས་ཀྱི་བྱེད་པ་པོ་ཡིན་པར་ཁས་ལན་དགོས་མོད། འོན་ཀྱང་བླ་མ་སངས་རྒྱས་སུ་མི་མཐོང་ཞིང། ཐ་མལ་པར་མཐོང་བ་ནི། སྐྱོན་གྱི་རྣམ་པ་འདི་དང་འདི་
ལྟ་བུ་མཐོང་བའི་ཕྱིར་ཞེས་རྟགས་སུ་བཀོད་ན། རང་གིས་མཐོང་བ་ལ་ཡིད་བརྟན་མེད་ཅིང་ངེས་པ་མེད་དེ། འོ་ཅག་གི་མཐོང་ཚོད་ཎི་ལས་ཀྱི་རྗེས་སུ་འབྲངས་པ་ཡིན་པས། ལས་འདི་བསགས་པ་དང་འདི་མ་བསགས་བྱ་བ་མེད་པས་
ལས་ཀྱི་མཐོང་སྣང་ལ་ཡང་འདི་ཡོད་པ་དང། འདི་མེད་པ་མེད་དེ་འཇུག་པར། ཆུ་འབབ་ཀླུང་ལ་ཡི་དྭགས་རྣག་བློ་ཡང། །ཞེས་སོགས་གསུངས་པ་ལྟར། རླན་ཞིང་གཤེར་བ་ཆུ་ཕོར་བ་གང་ལ། ལས་ཅན་གྱི་ལྷ་མི་ཡི་དྭགས་གསུམ་
གྱིས་བལྟས་བའི་ཚེ། བདུད་རྩི་དང། ཆུ་དང། སྣག་ཁྲག་ཏུ་སྣང་བ་དང། ཡི་དྭགས་རྣམས་ལ་དབྱར་ཟླ་བའང་ཚ་ཞིང། དགུན་ཉི་མའང་གྲང་བ་དང། དུས་འཁོར་དང་མངོན་པའི་ཆེད་དུ་བྱ་བའི་འདུལ་བྱ་གཉིས་ལ་རི་རབ་ཟླུམ་པོ་དང་
གྲུ་བཞིར་སྣང་བ་སོགས་ཡོད་པ་ལྟར་དང། གཞན་ཡང་འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཁྱི་མོ་སྨད་ཁོག་རུལ་ཞིང་འབུས་གཡེང་བར་གཟིགས། སངས་རྒྱས་ཡེ་ཤེས་ཀྱིས་སློབ་དཔོན་འཇམ་དཔལ་བཤེས་གཉེན་

[141A]༄༅། །ཁྱིམ་བཙུན་ཞིང་རྨོ་ཞིང། འབུ་ཐུག་འཐུང་བ་ཞིག་ཏུ་གཟིགས། ཏཻ་ལོ་པའང་ལུང་པའི་མི་ཐམས་ཅད་ཀྱིས་ཉ་པ་ཞིག་ལས་གྲུབ་ཆེན་དུ་དོགས་པ་ཙམ་ཡང་མ་བྱུང་ཞིང། ནཱ་རོ་པས་ཀྱང་ཉ་གསོན་
སྲེག་མཛད་པར་མཐོང། ནག་པོ་པས་ཀྱང་རྡོ་རྗེ་ཕག་མོ་མཛེ་མོར་གཟིགས་འདུག་ན། རང་ཅག་གིས་བཤེས་གཉེན་མིར་མཐོང་སྟེ། རྟ་ཁྱི་བོང་བུར་མི་སྣང་བ་དགའ་རབ་ཡིན་ཏེ། སྤྱན་སྔ་བློ་གྲོས་རྒྱལ་མཚན་གྱིས། རང་རེའི་ལས་ངན་
སྒྲིབ་པའི་ཆེ་ཚོད་ལ། །བླ་མ་མི་རུ་མཐོང་བའང་དགའ་ཚད་ཡིན། །ཁྱི་དང་བོང་བུར་མ་མཐོང་བསོད་ནམས་ཆེ། །མོས་གུས་སྙིང་ནས་བསྐྱེད་ཅིག་ཤཱཀྱའི་སྲས། །ཞེས་གསུངས། དེར་མ་ཟད་སྣང་བ་ཙམ་ལ་ཆ་འཇོག་ན་ཆོས་ཐམས་ཅད་བདེན་
གྲུབ་ཏུ་སྣང་བས་བདེན་གྲུབ་ཏུ་ཐལ་བའི་སྐྱོན་ཡོད། སྔོན་དགེ་སློང་ཞིག་སྐོམ་པས་གདུངས་ནས་ཆུ་འཚོལ་དུ་ཕྱིན་པས་ཡི་དྭགས་ཀྱི་སྣང་བ་བྱུང་སྟེ་ཆུ་བོ་གངྒཱ་མ་མཐོང་ཞིང་རྐང་གིས་བགྲོད་པ་བྱུང་ཚུལ་དང། ཤ་ཟ་མ་མཐོང་
བས་མེད་པར་སྒྲུབ་མི་ནུས་པ་རྣམ་འགྲེལ་གྱི་མི་སྣང་བ་མ་དམིགས་པའི་གཏན་ཚིགས་ཀྱི་སྐབས་སུ་བཤད་པ་རྣམས་ཀྱང་འདིར་མཁོ། དེ་ཡང་བླ་མ་སངས་རྒྱས་དངོས་སུ་མཐོང་བའི་བསྐལ་དོན་དུ་སོང་བའི་གང་ཟག་གི་རྒྱུད་ལ་བླ་
མ་སངས་རྒྱས་དངོས་སུ་མཐོང་བའི་སྐལ་པ་མེད་དེ། བླ་མ་སངས་རྒྱས་དངོས་སུ་མཐོང་བའི་དམིགས་བྱེད་ཀྱི་ཚད་མ་མེད་པའི་ཕྱིར། ཞེས་རྟགས་བཀོད་པ་ལྟར་ཡིན། སངས་རྒྱས་སུ་མ་སྣང་ཡང་སངས་རྒྱས་མིན་མི་དགོས། སངས་

[141B] སྔོན་གཏད་རབས་བཞི་པ་དགྲ་བཅོམ་པ་ཉེར་སྦས་ཀྱིས་ཆོས་གནང་སྐབས་བདུད་དགའ་རབ་དབང་ཕྱུག་གིས་གནོད་པ་བྱས་པས་ཉེར་སྦས་ཀྱིས་བདུད་བཏུལ་ནས་ང་ཡིས་སངས་
རྒྱས་མཇལ་མ་མྱོང་བའི་སྟབས་ཁྱོད་ཀྱིས་སངས་རྒྱས་ཇི་བཞིན་དུ་སྤྲུལ་ཅིག་གསུངས་པས་བདུད་ཀྱིས་སངས་རྒྱས་ཀྱི་མཚན་བཟང་སོགས་སངས་རྒྱས་ཀྱི་སྐུ་ལྷག་ཆད་མེད་པར་སྤྲུལ་བས་ཉེར་སྦས་ཀྱིས་སངས་རྒྱས་དངོས་སུ་མཐོང་ནས་ཕྱག་
འཚལ་གྲབས་བྱས་པས་བདུད་ཀྱིས་སྤྲུལ་པ་མྱུར་དུ་བཤིག་པ་ལྟ་བུ་ཡིན། དེས་ན་སྔོན་གྱི་གྲུབ་ཆེན་དཔལ་མགོན་ཀླུ་སྒྲུབ་སོགས་ཀྱང་མཐོང་ཚུལ་ལ་དགེ་སློང་ཐ་མལ་པར་སྣང་ཡང། དོན་ལ་སངས་རྒྱས་དངོས་ཡིན་པ་ལྟར་དང། འོན་
ཀྱང་སྐྱོན་རྟོག་གི་བློ་ངང་གིས་འཆར་ན། དེ་དེ་མ་ཐག་མི་དགག་པར། དཔེར་ན་གོས་ཀྱི་དྲི་མ་འཁྲུད་པར་རྩོམ་པས་རེ་ཞིག་དྲི་མ་དེ་སློང་དགོས་པ་བཞིན་སྐྱོན་རྟོག་གི་བློ་དེ་འཆར་དུ་བཅུག་ནས། ག་རེ༑ སྐྱོན་འདི་བླ་མ་ལ་ཡོད་ནས་སྣང་བའམ་
མེད་ནས་སྣང་བ་གང་ཡིན་མི་ཤེས་ཏེ། སྔར་བཤད་པ་ལྟར་ལས་སྣང་གིས་འཁྲུལ་པའང་ཅིའི་ཕྱིར་མིན་ཏེ། མཁྲིས་ནད་ཅན་ལ་དུང་སེར་པོར་སྣང་བ་དང། རླུང་ནད་ཅན་གྱིས་གངས་རི་སྔོན་པོར་མཐོང་བ་དང། གྲུར་ཞུགས་པ་ལ་ལྗོན་
ཤིང་འགྲོ་བར་སྣང་བ་དང། རབ་རིབ་ཅན་ལ་སྐྲ་ཤད་སྣང་བ་སོགས་འཕྲལ་གྱི་འཁྲུལ་རྒྱུ་ཅུང་ཟད་ཙམ་གྱིས་ཀྱང་དེ་ལྟར་སྒྲིབ་ན། རང་རེ་ཕུགས་ཀྱི་འཁྲུལ་རྒྱུ་ལས་ཉོན་དཔག་ཏུ་མེད་པས་རིལ་གྱིས་འཐུམས་ནས་ཡོད་པ་ལ་ཅིའི་ཕྱིར་མི་

[142A]༄༅། །འཁྲུལ། ང་རང་གིས་ཤེས་པའི་སྤྲུལ་སྐུ་ཞིག་གནས་སྐོར་སོང་སྐབས་མཁྲིས་ནད་བསྙུན་པས་གནས་ཚང་དེར་དངུལ་ག་གསུམ་ཡོད་པ་དེ་གསེར་ག་གསུམ་དུ་སྣང་ཞིང། ཕྱིར་ནང་མཁྲིས་ནད་སེལ་
བས་དངུལ་གྱི་གའུ་གསུམ་དུ་གྱུར་པ་དང། རྒྱལ་བ་དབེན་ས་པ་རོང་བྱམས་ཆེན་ལ་ཕེབས་པས་ས་སྐྱའི་མཁས་པ་འགའ་ཞིག་གིས་སྒྲའི་དཀའ་གནད་ཅིག་མ་ཤེས་པར་རྩོད་པ་བྱེད་སྐབས་དབེན་ས་པས་སྒྲ་དོན་ཐམས་ཅད་བཀྲོལ་ནས་བརྒྱད་
སྟོང་པ་སཾ་སྐྲྀ་ཏའི་སྐད་དུ་གསུངས་ཀྱང་ཁོང་ཚོ་ཡིད་མ་ཆེས་ཏེ་འདི་དགེ་ལུགས་པའི་མི་མ་རེད་འདྲེ་རེད་བྱས་པ་ལྟར་ཕྱིའི་དབྱིབས་ལ་མི་བལྟ་བར་ནང་གི་སྤངས་རྟོགས་ཀྱི་ཡོན་ཏན་ལ་བལྟ་དགོས། ཆོས་སྐུ་ནི་སངས་རྒྱས་ནང་ཕན་ཚུན་ལས་བྱང་
འཕགས་ཀྱིས་ཀྱང་མི་མཇལ། ལོངས་སྐུ་མཇལ་བ་ལ་བྱང་འཕགས་དང། མཆོག་གི་སྤྲུལ་སྐུ་མཚན་དཔེས་སྤྲས་པ་མཇལ་བ་ལའང་མ་མཐའ་སོ་སྐྱེ་ལས་དག་ཅིག་ངེས་པར་དགོས་པ་ལམ་རིམ་བདུད་རྩིའི་སྙིང་པོ་ལས། ལས་ངན་
སྒྲིབ་གཡོགས་འདི་དང་མ་བྲལ་རིང། །སངས་རྒྱས་མ་ལུས་མངོན་སུམ་མདུན་བྱོན་ཡང། །ད་ལྟའི་སྣང་བ་འདི་ཉིད་མ་གཏོགས་པ། །མཚན་དཔེས་བརྒྱན་པའི་སྐུ་མཆོག་མཐོང་སྐལ་མེད། །ཅེས་གསུངས་པ་ལྟར་དང། སངས་རྒྱས་ཞལ་
བཞུགས་དུས་ཀྱང་མུ་སྟེགས་པ་རྣམས་ཀྱིས་མཚན་བཟང་སོགས་མ་མཇལ་ཞིང་སྐྱོན་གྱི་གོང་བུར་མཐོང། ལྷས་བྱིན་གྱིས་སངས་རྒྱས་ཀྱི་མཛད་པ་རྣམས་གཡོ་ཟོལ་འབའ་ཞིག་ཏུ་མཐོང། རང་རེས་བླ་མ་འདི་རང་རང་གི་ཚོད་ཙམ་དུ་

[142B] མགོ་ལོག་ཨ་རིག་སྟོད་པའི་ཇག་དཔོན་ཞིག་ལྷ་ལྡན་གྱི་ཇོ་བོ་མཇལ་བར་སོང་བས་ཇོ་བོ་ལྟ་ཞོག་མར་མེ་སོགས་ཀྱང་མ་མཇལ་བས་འོན་རྒྱལ་སྲས་གོང་མས་ལས་སྒྲིབ་སྦྱོངས་གསུངས་པས་ཁོས་ཁྲི་མཆོད་དང་
ཕྱག་སྐོར་བྱས་ཀྱང་སླར་མར་མེ་ཙམ་ལས་ཇོ་བོ་མ་མཐོང་བ་དང། སྒོ་མང་བཀའ་འགྱུར་བླ་མ་བློ་བཟང་དོན་ལྡན་རིན་པོ་ཆེས་བཀའ་འགྱུར་ལྗགས་ལུང་སྩལ་སྐབས་དེའི་ནང་གི་ཞུ་མཁན་གྲྭ་པ་ཞིག་གིས་ལྗགས་ལུང་མ་ཐོས་ཤིང་པོ་
ཏི་མ་མཐོང་བར་ཤ་གཞོང་པ་གང་མདུན་དུ་བཞག་པ་མཐོང་ནས་ལུང་གསུངས་པ་དེ་ཤ་དེ་བླ་མས་ཞལ་དུ་གསོལ་ཞིང། དགོང་མོ་གྲོལ་ཁར་ཤ་དེ་བསྡུས་འགྲོ་བའི་སྣང་བ་བྱུང་བ་སོགས་ལྟར། ལས་སྣང་གི་མཐོང་ཚུལ་ཅི་ཡང་སྲིད་
པས༑ ལས་སྒྲིབ་ཇི་ཙམ་བྱང་བ་དེ་ཙམ་གྱི་ཚོད་ཅིག་སྣང་འོང། རང་གིས་སྣང་ཚུལ་ལ་ཆ་མི་འཇོག་སྟེ། བླ་མ་ཕར་ཞོག་གྲལ་རོགས་གྲོགས་མཆེད། སྒོ་རྩའི་ཁྱི་ཚུན་ལྷ་དང་བདུད་སོགས་གང་ཡིན་ཚོད་མི་ཐེངས། ཚོད་ཐེངས་
པ་ནི་རང་གཅིག་པུ་སྟེ། དེ་ལས་གོམ་གང་ཕྱིར་སོང་ན་ཐེ་ཚོམ་གྱི་ཡུལ་ཡིན། རྒྱལ་བ་དབེན་ས་པ་ཟུང་འཇུག་འགྲུབ་ཁར་དབེན་ས་སྨྱོན་པ་ཞེས་མིང་ངན་བཏགས་མཁན་ཡང་བྱུང། རྗེའི་མདུན་དུ་དམ་ཅན་ཆོས་རྒྱལ་གྱིས་སློབ་བུར་བརྫུས་
སྐབས་ཤིག་གསང་སྔགས་ཀྱི་ཟབ་གནད་བཀའ་དོག་པ་འགའ་སྣོད་མིན་ལ་གསུང་བར་ཉེ་བ་ན། བཀག་པར་བྱས་ཤིང། རྒྱལ་མཚན་བཟང་པོས་འགྱོད་པར་མཁས་གྲུབ་ཀྱིས་ཙབ་ཙུབ་མ་མང་གསུངས་པ་དང། བཅོམ་ལྡན་འདས་

[143A]༄༅། །ཀྱིས་ཀྱང་ངའམ་ང་འདྲ་བས་གང་ཟག་གི་ཚོད་ཟུངས་ཞེས་གསུངས་ཚུལ། རྒྱ་གར་ན་དགེ་ཚུལ་ཞིག་གིས། བ་ཙི་གི་ར་གླིང་གི་ཕོ་སྐྱེས་ཐམས་ཅད་དཔའ་བོ་དང། མོ་སྐྱེས་ཐམས་ཅད་དཔའ་མོ་ཡིན་
པར་གོ་ནས་རྩད་གཅོད་དུ་ཕྱིན་པས། དངོས་སུ་མཐོང་སྐབས་མི་དེ་རྣམས་ཐམས་ཅད་ལ་ཡོན་ཏན་ཡོད་པར་མ་མཐོང་བར་གཞན་ཟོག་པོ་ཞིག་ལ་དད་པ་བྱས། རྗེ་མིད་ལ་ལའང། ནཱ་རོ་བོན་ཆུང་གིས། མིད་ལ་རས་པ་སྐད་པ་དེ། །མ་
མཐོང་གོང་ནས་སྒྲ་ཆེ་བ། །རྒྱ་གར་གྲུབ་ཆེན་འདྲ་འོ་སྐད། །མཐོང་ནས་དྲུང་དུ་སླེབ་ཙ་ན། །མི་རྒན་གཅེར་ཉལ་བྱེད་པ་ཅིག་ཅེས་སོགས་ལྟར་རང་ག་བར་མཐོང་སྟེ་འཕྱ་སྨོད་བྱས་ཚུལ། དེའི་ཕྱིར་ཁ་མཉམ་ལག་མཉམ་གྱི་གྲོགས་
མཆེད་དག་ཀྱང་ཅི་ཡིན་མི་ཤེས་པས། གང་ཡིན་ཡང་རུང་ཁེ་ཆེ་ཉེན་ཆུང་དག་སྣང་སྦྱང། རྒྱལ་སྲས་ཆེན་པོ་ཞི་བ་ལྷ་ཡང་མཁས་པ་མང་པོས་འདུ་ཤེས་གསུམ་པ་ཅན་ཞིག་ལས་ཡོན་ཏན་མ་མཐོང་བ་བཞིན་མཐོང་ཚུལ་ཙམ་ལ་ངེས་
པ་མེད། ཡང་ན། སྐྱོན་དུ་མཐོང་བ་དེ་སྐྱོན་ཡིན་པའི་ངེས་པ་མེད་པར། བལྟ་ལུགས་དང་མཐོང་ལུགས་གཅིག་གིས་འགྲོ་སྟེ། སངས་རྒྱས་ཀྱིས་ཇི་བཞིན་གཟིགས་ནས་ལས་ཀྱི་རྒྱུ་བ་བསྟན་པ་རྣམས། རང་དོན་དུ་གཡོ་ཟོལ་བྱེད་
པར་མཐོང་ཞིང། སྐྱོན་ཀུན་ཟད་ལའང་མི་བདེན་ནོ་སྙམ་པའི་བསམ་ཚུལ་དང་བལྟ་ལུགས་ཀྱིས་སྡེ་སྣོད་གསུམ་པ་དགེ་སློང་ལེགས་སྐར་ལའང་འཁྲུལ་པ་ཞུགས་ན། རང་རེར་ལྟ་ཅི་སྨོས། གཞན་ཡང་དགེ་ཕྲུག་ཉལ་རྒྱུ་ལ་

[143B] དགེ་རྒན་དགོང་མོ་ཕྱི་མོའི་བར་དུ་མི་ཉལ་བར་ཁ་ཏོན་བྱེད་པར་སྙིང་ཐག་པ་ནས་སྐྱོན་དུ་མཐོང་ཞིང། དགེ་ཕྲུག་ཆང་འཐུང་བ་དག་གིས་དགེ་རྒན་གྱིས་ཀྱང་ཆང་གསོལ་ན། སྟབས་ལེགས་སྙམ་ནས་ཡོན་ཏན་དུ་
འཛིན་པ་བཞིན་རང་གིས་སྐྱོན་དུ་མཐོང་བ་འདི་སྐྱོན་མིན་པར་མ་ཟད་ཡོན་ཏན་མིན་པའི་ངེས་པ་ཅི་ཞིག་ཡོད། ཡང་ན། སྐྱོན་དེ་བླ་མ་ལ་མེད་བཞིན་དུ་རང་ཅག་གི་དོན་དུ་ཆེད་དུ་བཅོས་ནས་བསྟན་པ་མིན་པའི་ངེས་པའང་མེད་དེ། དེ་བཞིན་
གཤེགས་པས་དོན་དུ་འགྱུར་ན། ཞེ་སྡང་ཅན་དང། སེར་སྣ་ཅན་དང། ཞ་བ་དང། སྨྱོ་བ་དང། ཚུལ་ཁྲིམས་འཆལ་བ་སོགས་སུ་སྟོན་པར་ཡབ་སྲས་མཇལ་བའི་མདོ་དང་མྱང་འདས་ཆེན་མོ་སོགས་ལས་རྒྱ་ཆེར་གསུངས་ཚུལ་
སྤྱིར་མདོ་རྒྱུད་རྣམས་ལས་དྲང་ངེས་དང། སྒྲ་ཇི་བཞིན་པ་ཡིན་མིན་སྣ་ཚོགས་གསུངས་ཀྱང་རྒྱལ་བ་རྡོ་རྗེ་འཆང་གིས་རྡོ་རྗེ་འཆང་རང་ཉིད་མ་འོངས་པ་ན་བླ་མའི་རྣམ་པར་བྱོན་གསུངས་པ་ནི། ངེས་དོན་སྒྲ་ཇི་བཞིན་པར་ཁས་བླང་བྱ་ཉིད་
ཡིན་ཏེ། རང་ཅག་ལ་ཐར་པ་དང་ཐམས་ཅད་མཁྱེན་པའི་ལམ་སྟོན་མཁན་བླ་མ་འདི་ལས་གཞན་མི་འདུག་པ་འདིས་ཀྱང་ཤེས། དེས་ན། རང་རེས་རྡོ་རྗེ་འཆང་གིས་སངས་རྒྱས་ཡིན་པར་གསུངས་པའི་བླ་མ་ལ། སངས་རྒྱས་མ་
ཡིན་ཏེ། སྐྱོན་འདི་དང་འདི་འདུག་སྙམ་པ་ནི། མ་ངེས་པ་དང་འགལ་རྟགས་སུ་སོང་བ་ཡིན་པས། གོང་གི་སྒྲུབ་བྱེད་དེ་དག་གིས་མཐའ་བསྐོར་རི་བསྐོར་བྱས་ཏེ། བླ་མ་སངས་རྒྱས་སྔར་ནས་ཡིན་ཡིན་པ་དེ་ཡིན་པར་ངོ་ཤེས་པར་

[144A]༄༅། །བྱེད༑ དེ་ལྟར་ལུང་རིགས་ཀྱིས་བསྒྲུབས་པས་བླ་མ་སངས་རྒྱས་ཡིན་པར་ངེས་ཤེས་རྙེད་དེ། བླ་མ་དང་སངས་རྒྱས་ཐམས་ཅད་འདྲེས་པ་ལྟ་བུའི་ཉམས་འཆར་ན་བཤེས་གཉེན་བསྟེན་ཚུལ་གྱི་རྟོགས་
པ་སྐྱེས་པ་ཡིན། བླ་མ་དང་ཐུགས་ཡིད་གཅིག་ཏུ་འདྲེས་པ་ནི། རང་མངོན་པར་རྫོགས་པར་སངས་རྒྱས་པའི་ཚེ་ན་རང་གི་སེམས་དང་བླ་མའི་ཐུགས་བདེ་ཆེན་ཆོས་སྐུ་གཉིས་རོ་གཅིག་ཏུ་འདྲེས། དེའི་ཚེ་རང་བླ་མའི་ངོ་བོར་སངས་རྒྱས་པ་
དང༑ བླ་མའི་གོ་འཕང་ཐོབ་པ། བླ་མའི་སྐུ་གསུང་ཐུགས་དང་རང་གི་སྒོ་གསུམ་དབྱེར་མེད་དུ་འདྲེས་པ་ལ་བྱེད། དེའི་རྟེན་འབྲེལ་གྱི་གནད་ལ་ད་ལྟ་ནས་བླ་མའི་ཐུགས་སེམས་དང་ཉེ་བ་དང་མཐུན་པར་བྱེད་པ་ཞིག་དགོས་པ་ཡིན་
གསུངས། གཉིས་པ་བཀའ་དྲིན་རྗེས་སུ་དྲན་ཏེ་གུས་པ་བསྐྱེད་པ་ལ། སྐེད་ཚང་ཡབ་སྲས་ཀྱི་གསུང་རྒྱུན་ལྟར་ས་བཅད་བཞི་སྟེ། བླ་མ་སངས་རྒྱས་ལས་ལྷག་པའི་བཀའ་དྲིན། ཆོས་གསུངས་པའི་བཀའ་དྲིན། ཤེས་རྒྱུད་བྱིན་
གྱིས་བརླབས་པའི་བཀའ་དྲིན། ཟང་ཟིང་གིས་འཁོར་དུ་བསྡུས་པའི་བཀའ་དྲིན་ནོ། །དང་པོ་ལ་གཉིས་ལས། དང་པོ་སྤྱིར་སངས་རྒྱས་ཐམས་ཅད་ལས་ལྷག་པའི་བཀའ་དྲིན་ནི། དེ་ལྟར་ཡོན་ཏན་གྱི་ངོས་ནས་སངས་རྒྱས་དང་མཉམ་
མོད༑ བཀའ་དྲིན་ནི། སྤྱིར་སངས་རྒྱས་ཐམས་ཅད་ལས་ལྷག་སྟེ། སྔོན་དཔག་ཏུ་མེད་པའི་བསྐལ་པ་རྣམས་སུ་སངས་རྒྱས་མཐའ་ཡས་པས་གྲངས་མེད་པའི་སེམས་ཅན་འདྲེན་པར་མཛད་ཀྱང། རང་ཅག་ནི་དེ་དག་གིས་འདྲེན་

[144B] སངས་རྒྱས་གྲངས་མེད་བྱོན་པས་མཐུལ་བའི། །སོགས་ལྟར་སྟོན་པའི་ཚོགས་བསགས་ཡུལ་གཅིག་པུར་སངས་རྒྱས་བདུན་ཁྲི་ལྔ་སྟོང། བདུན་ཁྲི་དྲུག་སྟོང། བདུན་ཁྲི་བདུན་སྟོང་སོགས་དང། དེར་མ་
ཟད་བསྐལ་པ་འདིར་ཡང། འཁོར་བ་འཇིག་གསེར་ཐུབ། འོད་སྲུང་སོགས་ཀྱིས་གདུལ་བྱ་མུ་མེད་པ་དྲངས་ཀྱང་རང་ཅག་འདུལ་བར་མ་ནུས། ད་ལྟ་བླ་མ་འདིས་སངས་རྒྱས་དངོས་བྱོན་ཀྱང་དེ་ལྷག་མཛད་དུ་མེད་པའི་ཚང་ལ་མ་ནོར་
བའི་ལམ་བསྟན་པས་ན། བླ་མ་དེ་ཡོན་ཏན་གྱི་ངོས་ནས་སངས་རྒྱས་དང་མཉམ་ཡང་བཀའ་དྲིན་གྱི་ངོས་ནས་སངས་རྒྱས་ཐམས་ཅད་ལས་བཀའ་དྲིན་ཆེ་སྟེ། དགེ་བཤེས་པོ་ཏོ་བས་བླ་མ་ནི་མི་ཞིག་མུ་གེས་ཤི་ལ་ཁད་པར་ཟན་སྦྱིན་མཁན་
ལྟ་བུ་དང། སངས་རྒྱས་རྣམས་ནི་དེ་སྐྱིད་རྒྱགས་པའི་དུས་སུ་ཤ་རྒྱ་རི་སྟེར་མཁན་དང་འདྲ་བར་གསུངས་པ་ལྟར་སངས་རྒྱས་རྣམས་ནི། དཔེར་ན་རང་རེ་དབུལ་བ་ལས་ཐར་ཏེ་ཕྱུག་པོར་གྱུར་སྐབས་ཟས་ནོར་སྦྱིན་པ་བཞིན་རང་གིས་
ལམ་ཡ་ཚད་ཐོབ་སྐབས་སངས་རྒྱས་མང་པོས་ཞལ་བསྟན་དབུགས་དབྱུང་སོགས་མཛད་པ་ལས་ད་ལྟ་ཉམ་ཐག་པའི་དུས་སུ་མི་ཕན། བླ་མ་ནི་རང་རེ་དབུལ་པོའི་སྐབས་ཟས་སྦྱིན་པ་བཞིན་ངན་སོང་གི་གཡང་ས་ཆེན་པོར་ལྷུང་བར་ཉེ་བའི་
དུས་སུ་ཞལ་བསྟན་ནས་འདྲེན་ཐབས་མཛད་པས་ད་རེས་སངས་རྒྱས་ཀྱི་གོ་འཕང་འཐོབ་པའི་རེ་བ་བྱེད་རྒྱུ་བྱུང་བ་འདི་བླ་མའི་བཀའ་དྲིན་ཡིན། དེས་ན་མཁས་གྲུབ་རྗེས་ཀྱང། རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །ཟླ་མེད་བླ་མ་མཆོག་

[145A]༄༅། །ཅེས་གསུངས་པ་ལྟར་རང་ཅག་སངས་རྒྱས་བྱང་སེམས་གཞན་སུ་དང་ཡང་མ་མཇལ་བར་ཆོས་ཀྱིས་ཕོངས་པའི་དུས་འདིར་བླ་མ་འདིས་ཆོས་དེ་འདྲ་གསུངས་པས་ཐུགས་རྗེ་ཆེས་ཆེ་བ་ཡིན། གཉིས་པ་
སྒོས་སངས་རྒྱས་ཤཱཀ་ཐུབ་ལས་ཀྱང་བཀའ་དྲིན་ལྷག་སྟེ། སྔོན་འཁོར་བསྒྱུར་རྩི་བས་ཀྱི་མུ་ཁྱུད་ཀྱི་སྲས་སྟོང་པོ་རེ་རེས་གདུལ་ཞིང་རེ་གཟུང་ནས་ཐུགས་བསྐྱེད་སྐབས་རྩོད་དུས་ཚེ་ལོ་བརྒྱ་པའི་དུས་འདིའི་གདུལ་བྱ་འདུལ་དཀའ་བར་
གཟིགས་ནས་བཏང་སྙོམས་སུ་ལུས་པའི་ཚེ། སྟོན་པའི་སྐུ་སྐྱེ་བྲམ་ཟེ་རྒྱ་མཚོའི་རྡུལ་གྱིས་རྩོད་དུས་ཀྱི་སེམས་ཅན་རྣམས་འདུལ་བར་ཐུགས་བསྐྱེད་པས་ཚེ་ལོ་བརྒྱ་པའི་གདུལ་བྱ་རྣམས་ལ་སྤྱིར་སངས་རྒྱས་གཞན་ལས་སྟོན་པ་
ཤཱཀྱ་ཐུབ་པ་བཀའ་དྲིན་ཆེ་མོད། སྟོན་པ་དེས་ཀྱང་མ་ཐུལ་བའི་གདུལ་དཀའི་སྐྱེ་བོ་བདག་དང་བདག་འདྲ་བར་བླ་མ་འདི་ཉིད་ཁོ་ན་སྒོས་སུ་བཀའ་དྲིན་ལྷག་པར་ཆེ་ཚུལ་སོགས་དང། དེའི་རྗེས་རྒྱ་གར་ན་བསྟན་པའི་གཏད་རབས་བདུན་དང་
གྲུབ་ཆེན་བརྒྱད་ཅུ། རྒྱན་དྲུག་མཆོག་གཉིས་སོགས་པཎ་གྲུབ་མང་པོ་དང། བོད་དུའང་བསྟན་པ་སྔ་དར་གྱི་སྐབས་སུ་མཁན་སློབ་ཆོས་གསུམ། རྗེ་འབངས་ཉེར་ལྔ་སོགས་དང། ཕྱི་དར་གྱི་སྐབས་ས་སྐྱ་གོང་མ་རྣམ་ལྔ། མར་
མི་སོགས་དང། ཇོ་བོ་ཡབ་སྲས། རྗེ་ཙོང་ཁ་པ་ཡབ་སྲས་སོགས་མཁས་གྲུབ་ཀྱི་སྐྱེས་བུ་ཇི་སྙེད་ཅིག་བྱོན་ཀྱང། རང་ཉིད་ལ་སྡུག་བསྔལ་གྱི་རྒྱ་མཚོ་ཆེན་པོ་ལས་འདྲེན་པའི་ཐབས་དམ་པ་ཆོས་ཀྱི་བདུད་རྩི་དངོས་སུ་མ་བསྟན་

[145B] མདོར་ན་སྤྱོད་འཇུག་ལས། སེམས་ཅན་ཐམས་ཅད་ཕན་མཛད་པའི། །སངས་རྒྱས་གྲངས་མེད་འདས་གྱུར་ཀྱང། །བདག་ནི་རང་གི་ཉེས་པས་དེའི། །གསོ་བའི་སྤྱོད་ཡུལ་མ་གྱུར་ཏོ། །ཞེས་པ་ལྟར་རང་རེ་སྐྱེ་སར་མ་སྐྱེས། སླེབས་སར་མ་
སླེབས་པས་སྐྱེས་བུ་དམ་པ་སྔོན་བྱོན་སུས་ཀྱང་འདྲེན་མ་ནུས་ཤིང་དོར་ནས། སྙིགས་མའི་ཡང་སྙིགས་སུ་བཞག་པ་ལ། ད་ལྟ་བླ་མ་འདིས་བདག་འདྲེན་ཐབས་འདི་འདྲ་མཛད་པ་ཐུགས་རྗེ་རེ་ཆེ་སྙམ་དུ་བསམ་གསུངས། གཉིས་པ་ཆོས་གསུངས་
པའི་བཀའ་དྲིན་ནི། དེར་མ་ཟད། སྔོན་བྱང་ཆུབ་སེམས་དཔས་ཆོས་ཚིགས་བཅད་གཅིག་གི་ཕྱིར་སྲས་དང་སྲས་མོ་མཆིས་བྲང་རང་ཉིད་དང་བཅས་པ་གནོད་སྦྱིན་གཏུམ་པོར་བཟར་བཅུག་པ་དང། སྟོན་པ་བྱི་ལིང་ག་ལི་ཏར་འཁྲུངས་
དུས་སྐུ་ལུས་ལ་ལྕགས་གཟེར་སྟོང་བཏབ་པ་དང། རྒྱལ་པོ་ག་ན་ཤ་བར་འཁྲུངས་ཚེ་མར་མེ་སྟོང་བཙུགས་པ་དང། མེ་དོང་དུ་མཆོང་བ་དང། རྒྱལ་པོ་ཁ་དོག་དམ་པས་པགས་པས་ཤོག་བུ་དང། རྩིབ་མས་སྙུག་གུ་བྱས་ཏེ་ཆོས་ཉན་
པ་སོགས་དང། ཇོ་བོ་ཆེན་པོའང་ལམ་རིམ་འདི་གསན་པའི་ཕྱིར་རླུང་དང་ཆུ་སྲིན་སོགས་ཀྱི་འཇིགས་པ་ཁྱད་དུ་བསད་ནས་རྒྱ་མཚོར་ཟླ་བ་བཅུ་གསུམ་གྱི་བར་དཀའ་བ་སྤྱད། མར་མི་སོགས་ཀྱིས་ཀྱང་ཆོས་བཙལ་བའི་ཕྱིར་དཀའ་བ་མང་
པོ་སྤྱད། རྒྱ་གར་དུ་ཡང་དེང་སང་ལྟར་བདེ་མོར་བགྲོད་ས་མེད་ཀྱང་སྔོན་གྱི་ལོ་ཙཱ་བ་རྣམས་ཀྱིས་སྲོག་དང་བསྡོས་ནས་ཆོས་བཙལ་བར་བྱོན་ནས། བླ་མ་རྣམས་ལ་ཆོས་ཀྱི་ཡོན་དུ་གསེར་གྱི་མཎྜལ་ཁོ་ན་ཕུལ་ཏེ་ཆོས་ཞུས། རྗེས་སུ་ལམ་གྱི་

[146A]༄༅། །དཀའ་སྤྱད་དྲན་པ་ན་སྐྱི་གཡའ་དགོས་པར་མཛད་འདུག་ན། རང་རེ་དཀའ་བ་ཅུང་ཟད་ཀྱང་སྤྱད་མི་དགོས་པར། བླ་མ་འདིས་སངས་རྒྱས་དངོས་བྱོན་ཀྱང་འདི་ལས་ལྷག་གསུང་དུ་མེད་པའི་ལམ་ཡོངས་
རྫོགས་ཀྱི་ཚུལ་སྟོན་པར་མཛད་པ་ནི་བཀའ་དྲིན་ཇི་ལྟར་མི་ཆེ། ཇོ་བོ་རྗེས་ཁྱོད་ཚོས་དཀའ་བ་མ་སྤྱད་པར་ཆོས་ཟབ་མོ་ཐོས་པ་བསོད་ནམས་རེ་ཆེ། ལེགས་པར་ནན་ཏན་དུ་གྱིས་ཤིག་ཅེས་གསུངས། གཞན་ཡང་དཔེར་ན་མི་ཞིག་གིས་
སྨན་དང། ཟས་དང། དུག་གསུམ་ག་ཟོས་ནས་འཆི་བར་ཉེ་བ་ལ། སྨན་པ་ཞིག་གིས། དུག་ཟོས་པ་དེ་སྐྱུགས་སུ་བཅུག་ཟས་ཟོས་པ་དེ་སྨན་དུ་བསྒྱུར། སྨན་ཟོས་པ་དེ་འཆི་མེད་ཚེའི་བདུད་རྩིར་བསྒྱུར་ན། དྲིན་ཤིན་ཏུ་ཆེ་བ་
བཞིན་རང་ཅག་གིས་ངན་སོང་དུ་འགྲོ་བའི་ལས་མི་དགེ་བ་དུག་ཟོས་པ་འདྲ་བ་མང་པོ་བྱས་པ་རྣམས། བླ་མས་བཤགས་སུ་བཅུག་ཚེ་འདིའི་ཚེ་རིང་ནད་མེད་རྙེད་བཀུར་སྙན་གྲགས་ཀྱི་ཆེད་དུ་དགེ་བ་གསོག་པ་རྣམས་ཀུན་སློང་བཟང་
བ་དང། བསྔོ་སྨོན་རྣམ་དག་གིས་ཁ་བསྒྱུར་དུ་བཅུག་སྟེ་ཕྱི་མ་ལ་ཕན་པའི་ཆོས་སུ་བསྒྱུར། ཕྱི་མ་མངོན་མཐོ་དང་ཐར་པ་ཐོབ་ཕྱིར་བསགས་པ་རྣམས་བླ་མེད་རྫོགས་བྱང་དུ་བསྒྱུར་བཅུག་པས་ན། དེ་ལས་དྲིན་ཆེ་བ་སུ་ཞིག་ཡོད་དེ་
བདུད་རྩིའི་སྙིང་པོར། ཚིགས་བཅད་གཅིག་བསྟན་ཡི་གེའི་གྲངས་སྙེད་ཀྱི། །བསྐལ་པར་མཆོད་ཀྱང་བཀའ་དྲིན་མི་འཁོར་བར། །གསུངས་ན་ཡོངས་རྫོགས་ལམ་བཟང་ཉེར་བསྟན་པའི། །བཀའ་དྲིན་འདི་ནི་གང་གིས་གཞལ་བར་ནུས། །

[146B] ཇི་ལྟར་མི་ཞིག་བཙོན་རྭར་སྡུག་བསྔལ་ཚེ། །གང་གིས་བཙོན་ཁང་དེ་ལས་བླུས་ནས་ནི། །ལོངས་སྤྱོད་ཕུན་ཚོགས་གནས་ལ་སྦྱར་བྱས་ན། །དེ་ཡང་བཀའ་དྲིན་ཆེ་བར་བྱེད་དགོས་མོད། །དེས་ན་བླ་མ་རྣམས་ཀྱིས་བདག་ཅག་ལ། །ངན་
སོང་གསུམ་ལས་ཐར་བའི་ཐབས་བསྟན་ཏེ། །རེ་ཞིག་ལྷ་དང་མི་ཡི་དཔལ་འབྱོར་ལ། །འདོད་དགུར་སྤྱོད་པའི་བཀའ་དྲིན་སྦྱིན་པར་མཛད། །དེ་ནས་འཁོར་འདས་རྒུད་པ་ཀུན་ཞི་བའི། །ཐབས་ཚུལ་བླ་ན་མེད་པ་ལེགས་བསྟན་ནས། །སྐུ་
གསུམ་གོ་འཕང་དམ་པར་འཁྲིད་མཛད་པའི། །བཀའ་དྲིན་འདི་ནི་ཅི་ཡི་ཕྱིར་མི་ཆེ། །ཞེས་གསུངས་པ་ལྟར་རོ། །གསུམ་པ་ཤེས་རྒྱུད་བྱིན་གྱིས་བརླབས་པའི་བཀའ་དྲིན་ནི། རྟོགས་པ་རྒྱུད་ལ་གང་སྐྱེས་ཐམས་ཅད་བླ་མ་ལ་གསོལ་བ་
འདེབས་པ་སོགས་ཀྱིས་ཤེས་རྒྱུད་བྱིན་གྱིས་བརླབས་པ་ལས་བྱུང་བ་ཡིན་ཞིང། བླ་མའི་རྣལ་འབྱོར་ལམ་གྱི་སྲོག་ཏུ་བྱས་ན། ལམ་ལ་ས་ཆོད་ཤིན་ཏུ་ཆེ་བའང་བླ་མས་བྱིན་གྱིས་བརླབས་པའི་གནད་ཀྱིས་སོ། །ཏེ་ལོ་པས་ནཱ་རོའི་ཞལ་རས་
ལ་མཎྜལ་གྱི་འཇིམ་པ་བརྒྱབས་པས་དེ་མ་ཐག་ཏིང་འཛིན་ལ་ཞག་བདུན་འབྱམས་པ་དང། རང་རེ་སྔར་ཆོས་མི་དྲན་པར་ད་ལྟ་དྲན་པ་སོགས་ཀྱང་བླ་མས་ཤེས་རྒྱུད་བྱིན་གྱིས་བརླབས་པ་རེད། འདི་ལོ་ཟླ་བ་བཞི་པའི་ཚེས་ཉེར་བཞི་ལ་སྐྱབས་
མགོན་བླ་མ་རིན་པོ་ཆེས་བདག་ལ་བྱིན་གྱིས་བརླབས་པའི་མཚན་མ་བཟང་པོ་ཞིག་བྱུང་བས་དེའི་བྱིན་རླབས་ལས་ད་ལམ་ལམ་རིམ་སོགས་ཀྱི་འཆད་ཉན་བཟང་པོ་ཡོང་བ་འདི་བྱུང། སྔར་སྐྱབས་མགོན་བླ་མ་རིན་པོ་ཆེས་དྭགས་པོར་

[147A]༄༅། །དགེ་བཤེས་ཉེར་ལྔ་ཙམ་དང་མཉམ་དུ་ཚོགས་འཁོར་གནང་སྐབས་ང་རང་ཡང་བཅར་བས་ང་རང་ལ་བླ་མཆོད་བདེ་སྟོང་དབྱེར་མེད་མའི་དབུ་འཛུགས་པ་ནས་རྒྱུན་རིང་ཙམ་པར་མིག་ནས་མཆི་མ་འཁྲུགས་
པ་སོགས་ཡིད་འབྱུང་བསྲན་མི་བཟོད་པ་བྱུང་བའང་བླ་མས་བྱིན་གྱིས་བརླབས་པ་ཡིན་ཞེས་གསུངས། འདི་ཕྱིའི་ལེགས་ཚོགས་དང་འདོད་དོན་ཐམས་ཅད་བླ་མ་ལ་གསོལ་བ་བཏབ་ན་འགྲུབ་སྟེ། གྲུབ་ཆེན་ཏཻ་ལོ་པས། བོགས་འདོན་
ཀུན་གྱི་མཆོག་གྱུར་པ། །བླ་མ་ཡིན་ནོ་ནཱ་རོ་པ། །ཞེས་དང། རྒྱལ་བ་རྒོད་ཚང་པས། བསྐྱེད་རིམ་བསྒོམ་པ་མང་ལགས་ཏེ། །བླ་མ་བསྒོམ་པའི་གོང་ན་མེད། །བཟླས་བརྗོད་བྱེད་པ་མང་ལགས་ཏེ། །གསོལ་བ་འདེབས་པའི་གོང་ན་མེད། །
རྒྱུན་དུ་གསོལ་བ་བཏབ་པ་ན། །འབྲལ་མེད་ཉམས་མྱོང་འོང་བར་ངེས། །ཞེས་གསུངས། སྔོན་རྭ་སྒྲེང་ནས་མི་ཞིག་གིས་འབྲོམ་སྟོན་གྱི་སྐུར་མཆོད་མེ་ཕུལ་ཏེ་དོན་སྒྲུབ་ཚུལ་དང། ཇོ་བོ་ལ་ཌོམ་བཧི་པས་བྱིན་གྱིས་བརླབས་པ་དང་
སྒྲུབ་ཁང་པས་བླ་མ་བྱམས་པ་རིན་པོ་ཆེ་བྱིན་གྱིས་བརླབས་ཚུལ་བཅས་གསུངས། བཞི་པ་ཟང་ཟིང་གིས་འཁོར་དུ་བསྡུས་པའི་བཀའ་དྲིན་ནི། དེང་སང་གི་མི་རྣམས་ནི་ཟང་ཟིང་ལ་བལྟ་བས་དང་པོར་ཟང་ཟིང་གིས་འཁོར་དུ་བསྡུས་ནས་
ཆོས་ལ་འཛུད་པ་ཡིན་པས། བདག་གི་སྐྱབས་མགོན་དྭགས་པོ་བླ་མ་རིན་པོ་ཆེ་རི་ཁྲོད་དུ་བཞུགས་སྐབས་ཀོང་སྟོད་དྲི་མེད་སྟེང་ཁའི་གཡོག་པོ་ཞིག་གསུང་བརྟག་ཞུ་རུ་བཏང་སྟེ་མར་ལྟང་གཅིག་འབུལ་རྒྱུ་བསྐུར་བས་བླ་མ་བཞུགས་

[147B] བླ་མས་ཇ་དང་ཟས་བཟང་པོ། ཚོགས་ཟན་བཅས་གནང་བས་ཁོ་རང་
དད་པ་སྐྱེས་ཏེ་བླ་མ་ཡང་བྱིན་རླབས་ཆེ། ཚོགས་ནི་ཚོགས་ཞིམ་ཟེར་དགོས་པ་བྱུང་བ་དེ་ཟང་ཟིང་གིས་འཁོར་དུ་བསྡུས་ནས་དད་པ་སྐྱེས་པ་ཡིན། གྲྭ་སར་དགེ་རྒན་གྱིས་དགེ་ཕྲུག་སྐྱོང་བ་ལྟ་བུ་ཟང་ཟིང་གིས་བསྡུ་བའང་ཚད་མེད་
ཇོ་བོས། ང་ལ་ཡོན་ཏན་གང་ཡོད་བླ་མའི་ཡིན་གསུངས་པ་ཡོན་ཏན་ཐམས་ཅད་བླ་མའི་བཀའ་དྲིན་ལ་བརྟེན་ནས་བྱུང་བ་ལ་དགོངས་པ་རེད། རང་ཅག་གིས་མ་བརྟགས་མ་དཔྱད་པ་ན། ད་ལྟའི་བདེ་སྐྱིད་སྙན་གསུམ་ཨ་ཕོ་ང་རང་གིས་
བྱས་བསམ་མོད། དེ་ལྟ་མིན་པར་དཔེར་ན། སྤུན་གཉིས་ཡོད་པ་ལས། གཅིག་ཆོས་སྒོར་ཞུགས་ནས་ཅིག་ཤོས་དེས་སྐྱབས་སུ་འགྲོ་ཡུལ་དུ་བྱེད་པ་དང། རབ་ཏུ་བྱུང་བ་གཞན་དག་དང་ལྷན་ཅིག་གཙུག་ལག་ཁང་དུ་འཚོགས་ཏེ། ཆོས་
དང་ཟང་ཟིང་གི་བགོ་སྐལ་ལ་སྤྱོད། དོན་ཉུང་བ་བྱ་བ་ཉུང་བ་ལ་གནས་པའང། སྟོན་པ་རང་བྱུང་གིས་བསྙེན་པར་རྫོགས་པ་ལྟར་མིན་པར། མཁན་པོ་དང། སློབ་དཔོན་གྱིས་སྡོམ་པ་སྟེར་བའི་དྲིན་ཡིན། ད་ལྟ་ཉིན་རེར་ཤོག་བུ་བརྒྱ་
ཕྲག་མང་པོ་ཀློག་ཅིང། དེའི་དོན་ལ་དཔྱོད་པ་ཡང། ཀ་ཁ་སློབ་མཁན་དེའི་དྲིན་དང། སྨིན་བྱེད་ཀྱི་དབང་སོགས་མ་ཐོབ་ན་དཔེ་བལྟ་བའང་མི་རུང་བའི་སངས་རྒྱས་ལས་ཀྱང་ཆེས་ཆེར་དཀོན་པའི་གསང་སྔགས་ཀྱི་སྒོར་ཞུགས་ཏེ། དམ་ཚིག་

[148A]༄༅། །མ་ཉམས་ན་སྐྱེ་བ་བཅུ་དྲུག་ཚུན་ལ་སྐུ་བཞིའི་འབྲས་བུ་སྨིན་ངེས་པའི་ས་བོན་རྒྱུད་ལ་འཇོག་པ་ཡང་རྡོ་རྗེ་སློབ་དཔོན་གྱི་དྲིན་ཡིན། རང་གི་བླ་མ་འདི་དང་འདིས་བཀའ་དྲིན་འདི་འདྲ་བ་རེ་སྩལ་སྙམ་དུ་
ཕྲེང་བ་ལ་བཤར་ནས་དྲན་དགོས། དེར་མ་ཟད་མི་ལུས་ཐོབ་པ་དང། རྟེན་འདིར་བདེ་སྐྱིད་དང། འབྱོར་པ་བྱུང་བ་སོགས་ཐམས་ཅད་ཚེ་སྔོན་མར་ཚུལ་ཁྲིམས་བསྲུང། སྦྱིན་པ་བཏང་བའི་འབྲས་བུ་ཡིན་ལ། དེ་དག་ཀྱང་སྒྲུབ་
ཏུ་བཅུག་པ་པོའི་སློབ་དཔོན་གྱི་དྲིན་ཡིན་པས། བདེ་སྐྱིད་ཡོད་དོ་ཅོག་བླ་མའི་དྲིན་ཡིན། འོན་ཀྱང་དེ་དག་ནི་བླ་མ་གཅིག་གི་མིན་ཏེ། སྔ་ཕྱི་ཐ་དད་པ་མང་པོས་དྲིན་ཕྱོགས་རེ་བ་ལས་མ་བྱས་སོ་སྙམ་ན། བླ་མ་དེ་དག་ཀུན་གྱི་
སྤྲུལ་གཞི་སངས་རྒྱས་ཐམས་ཅད་ཀྱི་ཐུགས་བདེ་སྟོང་གཉིས་སུ་མེད་པའི་ཡེ་ཤེས་ཆོས་ཀྱི་དབྱིངས་སུ་རོ་གཅིག་ཡིན་པས་ན། དེ་དག་ཐམས་ཅད་རྒྱལ་བ་རྡོ་རྗེ་འཆང་གཅིག་ཉིད་སྐུའི་རྣམ་རོལ་མི་འདྲ་བར་བསྟན་པ་སྟེ། དཔེར་ན་
བོད་འདིར། མི་སྤེལ་བ་པོ་དང། ཁྲིམས་འཛུགས་པ་པོ་དང། ཆོས་བསྒྱུར་བ་དང། བསྟན་པ་སྤེལ་ཞིང་འཛིན་པའི་རྒྱལ་བློན། ལོ་པཎ། རྒྱལ་བ་རིམ་བྱོན་སོགས་ཐམས་ཅད་འཕགས་མཆོག་ཕྱག་ན་པདྨོ་འབའ་ཞིག་གི་
རྣམ་རོལ་ཡིན་པ་ལྟར། རང་གི་བླ་མ་ཐམས་ཅད་ངོ་བོ་གཅིག་ཡིན། རྗེ་རིན་པོ་ཆེས་ཀྱང། བླ་མའི་རྣལ་འབྱོར་ཞེས་ཡོངས་སུ་གྲགས་པའི་གདམས་པ་ཡང་སྔར་བཤད་པ་ལྟར་གོ་དགོས་ཀྱི། དམིགས་པ་ཐུན་རེ་ཙམ་ལ་སྦྱངས་

[148B] ཞེས་གསུངས་པ་ལྟར་རང་གི་བླ་མ་ཉིད་སངས་རྒྱས་ཐམས་ཅད་ཀྱི་རང་གཟུགས་དང། སངས་རྒྱས་ཐམས་ཅད་བླ་མའི་རྣམ་རོལ་དུ་ཤེས་པར་བྱས་ནས་བླ་མ་མཆོད་པ་སོགས་ལ་འཇུག་དགོས་ཀྱི། དེ་ལྟར་
མ་ཤེས་པར་ཚིག་ཙམ་འདོན་པས་ནི་གར་ཡང་མི་སླེབས། དེ་ལྟར་སངས་རྒྱས་ཐམས་ཅད་ཐུགས་བདེ་སྟོང་ཆོས་སྐུའི་ངོ་བོར་རོ་གཅིག་པ་དང། དེ་ལས་བླ་མར་བཞེངས་པ་སོགས་ཤེས་ན། རིགས་བརྒྱ། རིགས་ལྔ། རིགས་གསུམ་
རིགས་གཅིག་ཐམས་ཅད་བླ་མའི་རྣམ་རོལ་དུ་ཤེས་པར་འགྱུར་བ་ཡིན། འདི་མ་ཤེས་ན་ཆོས་ཁྲིའི་སྟེང་ནས་འཆད་པ་པོའི་བླ་མ་སྙན་གྲགས་ཆེ་རིགས་ལ་གུས་པ་ཆེ་མདོག་བྱས་ཀྱང། ཉམ་ཆུང་གི་གྲྭ་སའི་དཔེ་ཆའི་དགེ་རྒན་
ལྟ་བུ་ལ་མ་གུས་པར་བྱེད་ཉེན་ཆེ། སྔར་གྱི་ཚུལ་དེ་ཤེས་ན། བླ་མ་གཅིག་ལ་དག་སྣང་སྦྱངས་པས་ཀུན་ལ་འབྱོངས་ཤིང། མཉེས་པ་སྒྲུབ་པའང་དེ་བཞིན་དུ་འབྱུང། མི་མཉེས་པར་བྱས་པ་ལའང་གཅིག་ལ་མི་མཉེས་པར་བྱས་
ན༑ ཀུན་ལ་མི་མཉེས་པར་བགྱིས་པའི་ཚུལ་ཁོང་དུ་ཆུད་དེ་བླ་མ་ཐམས་ཅད་ལ་བཀའ་དྲིན་ཁྱད་མེད་དུ་འཛིན་ཞིང་བསྟེན་ཚུལ་ཕྱོགས་རིས་མེད་པར་འགྱུར་རོ། །དེ་ལྟར་དྲིན་ཆེ་ཚུལ་བསམས་ནས་བཀའ་དྲིན་དྲན་པའི་ཚིག་ངག་ནས་
བརྗོད་པ་ཚུན་གྱིས་སྦྱང་དགོས་པར་གསུངས་པས་གཞོན་ནུ་ནོར་བཟང་གིས་བཤེས་གཉེན་བསྟེན་སྐབས་བཀའ་དྲིན་དྲན་པའི་ཚིགས་བཅད། འདི་ནི་བདག་གི་དགེ་བཤེས་ཆོས་སྨྲ་བ། །ཆོས་ཀུན་ཡོན་ཏན་ཡོངས་སུ་སྟོན་བྱེད་དེ། །བྱང་

[149A]༄༅། །ཆུབ་སེམས་དཔའི་སྤྱོད་ལམ་ཡོངས་སྟོན་པ། །ཡིན་ཞེས་སེམས་གཅིག་བསམས་ནས་འདིར་འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྡུད་པས་མ་མ་འདྲ། །བྱང་ཆུབ་
ཡན་ལག་ཡོངས་སུ་སྦྱོང་བ་ཡིན། །དགེ་བཤེས་འདི་དག་གནོད་པ་རྣམ་པར་བཟློག་རྒ་ཤི་ཐར་བྱེད་སྨན་པ་ལྟ་བུ་སྟེ། །བདུད་རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་ཉ་ལྟ་བུར་དཀར་པོའི་ཆོས་ཀྱིས་རྒྱས། །ཞི་བའི་ཕྱོགས་སྟོན་
ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མི་འཁྲུགས་སེམས་དང་ལྡན། །ཡོངས་སུ་སྐྱོང་དང་མཉན་པ་འདྲ་བ་ཞེས། །དེ་འདྲའི་སེམས་ཀྱིས་བདག་ནི་འདིར་འོངས་སོ། །བྱང་ཆུབ་སེམས་དཔའ་བདག་
གི་བློ་བསྐྱེད་པ། །སངས་རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་དག་བདག་བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་འདིར་འོངས་སོ། །འཇིག་རྟེན་སྐྱོབ་པས་དཔའ་བོ་ལྟ་བུ་སྟེ། །དེད་དཔོན་མགོན་དང་
སྐྱབས་སུ་གྱུར་པ་ཡིན། །འདི་དག་བདག་ལ་བདེ་སྟོབ་མིག་ཡིན་ཞེས། །དེ་འདྲའི་སེམས་ཀྱིས་དགེ་བཤེས་བསྙེན་བཀུར་བྱེད། །ཅེས་དང། ལམ་རིམ་བདུད་རྩིའི་སྙིང་པོ་ལས་གསུངས་པའི། མེ་དོང་འདྲ་བའི་ཁྱིམ་ལས་རབ་
བྱུང་ནས། །དབེན་པར་དྲང་སྲོང་སྤྱོད་པས་གནས་བཅས་ཏེ། །དམ་ཆོས་བདུད་རྩིའི་རོ་མཆོག་མྱོང་བ་ཡང། །རྗེ་བཙུན་བླ་མ་རྣམས་ཀྱི་བཀའ་དྲིན་ནོ། །བསྐལ་མང་སྟོང་དུ་བཙལ་ཡང་རྙེད་དཀའ་བ། །འཇམ་མགོན་བླ་མའི་བསྟན་དང་

[149B] །བསྟན་པའི་ཚུལ་དེར་ཡིད་ཆེས་རྙེད་པ་ཡང། །ཡོངས་འཛིན་དམ་པ་རྣམས་ཀྱི་བཀའ་དྲིན་ནོ། །དེ་ཕྱིར་བདག་གི་བཤེས་གཉེན་འདི་དག་ནི། །ངན་སོང་གནས་ལས་སྐྱོབ་པའི་སྐྱོབ་པའོ། །འཁོར་བའི་མཚོ་ལས་སྒྲོལ་བའི་
དེད་དཔོན་ནོ། །མཐོ་རིས་ཐར་པར་འཁྲིད་པའི་ས་མཁན་ནོ། །ཉོན་མོངས་གཅོད་ནད་གསོ་བའི་སྨན་པའོ། །སྡུག་བསྔལ་མེ་ཆེན་ཞི་བྱེད་ཆུ་རྒྱུན་ནོ། །མ་རིག་མུན་པ་སེལ་བའི་སྒྲོན་མེའོ། །ཐར་ལམ་གསལ་བར་སྟོན་པའི་ཉི་མའོ། །འཁོར་
བའི་བཙོན་རྭར་བཅིངས་པའི་འགྲོལ་བྱེད་དོ། །དམ་ཆོས་གྲུ་ཆར་འབེབས་པའི་ཆར་སྤྲིན་ནོ། །གནོད་སེལ་ཕན་པ་སྒྲུབ་པའི་གཉེན་བཤེས་སོ། །རྟག་ཏུ་བྱམས་པས་སྐྱོང་བའི་ཕ་མའོ། །ཞེས་སོགས་ཀྱི་ཚིགས་བཅད་བརྗོད་པ་ཡན་ལ་
འཁྲིས་ནས་བླ་མའི་བཀའ་དྲིན་དྲན་དགོས་གསུངས། སྦྱོར་བས་བསྟེན་ཚུལ་ལ་འཇམ་དཔལ་ཞལ་ལུང་དུ། འདི་སྐབས་སྦྱོར་ཆོས་བཞི་པ་མན་འབྱུང་བ་ཡིན་པས་མ་འདྲེས་པར་བྱེད་དགོས། འདི་སོགས་དམིགས་སྐོར་རེ་རེའི་དབུར་ཡང་
གསོལ་འདེབས་དང། བདུད་རྩི་འབེབས་སྦྱང། མཇུག་ཏུ་ཐག་བཅད་པ་རེ་བྱ་བར་གསུངས།།    ༈    །།ཉིན་དགུ་པར། ཇི་སྐད་དུ། མཉམ་མེད་ཇོ་བོ་ཆེན་པོའི་ཞལ་ནས། ཚེ་འདི་ཡུན་ཐུང་ཤེས་བྱའི་རྣམ་པ་མང། །ཚེ་ཡི་ཚད་
ཀྱང་ཇི་ཙམ་མི་ཤེས་པས། །ངང་པས་ཆུ་ལས་འོ་མ་ལེན་པ་ལྟར། །རང་གི་འདོད་པ་དང་དུ་བླང་བར་བྱ། །ཞེས་འདྲེན་པར་མཛད་དེ། ཀུན་སློང་འཆོས་པ་མདོར་བསྡུས་ཤིག་སྩལ་ནས། སྔོན་དུ་ས་བཅད་གང་སོང་བ་རྣམས་གསུངས་རྗེས་

[150A]༄༅། །བཤེས་གཉེན་བསམ་པས་བསྟེན་ཚུལ་གྱི་བསྐྱར་བཤད་མདོར་བསྡུས་མཛད། བཞི་པ་སྦྱོར་བས་བསྟེན་ཚུལ་ནི། མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང། །སྒྲུབ་པའི་སྒོ་ནས་བཤེས་
གཉེན་བསྟེན་པར་བྱ། །ཞེས་གསུངས་པ་ལྟར་གྱི་སྦྱོར་བས་བསྟེན་ཚུལ་རབ་འབྲིང་ཐ་གསུམ་ཡོད་པ་ལས། དགེ་ཕྲུག་གིས་དགེ་རྒན་བསྟེན་པ་ལྟ་བུ་ལ་གསུམ་ག་ཚང་དུ་ཡོད་པས་དགེ་རྒན་ལ་བླ་མ་བསྟེན་ཚུལ་ཚུལ་བཞིན་བྱེད་པ་དེ་ག་བླ་
མའི་རྣལ་འབྱོར་ཡིན། བླ་མ་དང་མཉམ་དུ་འགྲོགས་ནས་བསྟེན་པས་ནི་བླ་མའི་རྣལ་འབྱོར་གྱི་དམིགས་པ་ཟུར་དུ་འཚོལ་མི་དགོས། བླ་མ་དངོས་སུ་མེད་ན། ཚོགས་ཞིང་བསྐྱེད་ནས་ཁྲུས་གསོལ་ཕྱག་མཆོད་སོགས་བྱེད། དགེ་
བའི་བཤེས་གཉེན་མཉེས་པར་བྱེད་པའི་ཐབས་མཆོག་ནི། བཀའ་བཞིན་སྒྲུབ་པའི་མཆོད་པ་ཉིད་ཡིན་ཏེ། རྗེ་མིད་ལས། ནོར་ཟང་ཟིང་གི་འབུལ་བ་བདག་ལ་མེད། །ཕ་བླ་མའི་དྲིན་ལན་སྒྲུབ་པས་འཇལ། །ཞེས་དང། སྙིང་རུས་
སྡུག་བསྲན་གྱི་སྒྲུབ་པ་འདི། །ཕ་བླ་མ་མཉེས་པའི་ཞབས་ཏོག་ཡིན། །ཞེས་གསུངས། དེ་ཡང་འཇམ་དཔལ་ཞལ་ལུང་རྒྱས་བསྡུས་གཉིས་ཀྱི་ལུགས་ལ་སྦྱོར་ཆོས་བཞི་པའི་ཁོངས་སུ་བཤེས་གཉེན་སྦྱོར་བས་བསྟེན་ཚུལ་རྣམས་
བསྡུས་ནས་འཆད་པ་ཡིན་པས་སྦྱོར་ཆོས་གསུམ་པ་ཟིན་ནས་བཤེས་གཉེན་བསམ་པས་བསྟེན་ཚུལ་གསུངས་ཤིང། སྦྱོར་བས་བསྟེན་ཚུལ་གྱི་དབུར་བླ་མ་ཚོགས་ཀྱི་ཞིང་དུ་གདན་དྲངས་ཏེ་མཆོད་པ་སོགས་སྦྱོར་ཆོས་ཕྱི་མ་གསུམ་

[150B] །འདི་ལ་ས་གཞི་བྱིན་རླབས་སོགས་སྔར་བཞིན་བྱས་ལ་བདེན་སྟོབས་བརྗོད། བཻ་ཌཱུརྱའི་ས་གཞིར་གསེར་གྱི་རྡོ་རྗེ་རྒྱ་
གྲམ་བྲིས་པ་བལྟས་ན་འབུར་དོད་ལྟ་བུ་ལ། རེག་ན་འབུར་ཀོང་སོགས་མེད་པ། དེའི་དབུས་སུ་རིན་པོ་ཆེའི་ཁང་བཟང་གྲུ་བཞི་སྒོ་བཞི་རྟ་བབས་མེད་པ་སྨན་བླའི་ཕོ་བྲང་ལྟ་བུ། རྒྱ་ཤིན་ཏུ་ཆེ་བ། དེའི་དབུས་སུ་སེང་ཁྲི་ཆེན་པོ་སྟེང་དུ་བང་
རིམ་བཞི་ཡོད་པ་མཆོད་རྟེན་བུམ་པ་མེད་པ་བཞིན་གྱི་བང་རིམ་དང་པོའི་སྟེང་གི་རྒྱབ་ངོས་སེང་ཁྲི་སུམ་ཚོམ་སྟེང་དབུས་སུ་རྒྱལ་བ་ཤཱཀྱ་ཐུབ་པ། གཡས་གཡོན་དུ་བྱམས་འཇམ་དབྱངས། སོ་སོའི་སྐུ་རྒྱབ་ཏུ་ཕར་ལ་ལྟ་སྤྱོད་བརྒྱུད་
པའི་བླ་མ། མདུན་ངོས་སེང་ཁྲི་གསུམ་ལ་ཇོ་རྔོག་འབྲོམ་གསུམ། བང་རིམ་གཉིས་པར་སེང་ཁྲི་སུམ་ཚོམ་ལ་དབུས་སུ་རྒྱལ་བ་ཙོང་ཁ་པ་དང། གཡས་སུ་རྗེ་ཤེར་སེང། གཡོན་དུ་དགེ་འདུན་གྲུབ། བང་རིམ་གསུམ་པར་
སེང་ཁྲི་གསུམ་ཚོམ་གྱི་སྟེང་དབུས་སུ་རྒྱལ་དབང་ལྔ་པ་ཆེན་པོ་དང། གཡས་སུ་ཁྲི་སྦྱིན་པ་རྒྱ་མཚོ། གཡོན་དུ་དཔལ་ལྡན་བླ་མ་བྱམས་པ་ཆོས་ལྡན། བང་རིམ་བཞི་པར་སེང་ཁྲི་སུམ་ཚོམ་སྟེང་དབུས་སུ་རྩ་བའི་བླ་མ། གཡས་གཡོན་
དུ་ཐུགས་སྲས་གཙོ་བོ་གསུངས་ཀྱང་མན་ངག་ལྟར་བླ་མའི་བླ་མ་དང་དེའི་བླ་མ་གསལ་བཏབ། བླ་མ་གཞན་རྣམས་ལ་ཟ་འོག་གི་རྐྱོང་གདན། གཡས་གཡོན་སོགས་ཀྱི་བང་རིམ་སྟེང་སྡེ་སྣོད་གསུམ་གྱི་བླ་མ་ཐམས་ཅད་དང། རྒྱབ་ཀྱི་

[151A]༄༅། །བང་རིམ་སྟེང་སངས་རྒྱས་བྱང་སེམས་ཉན་རང་ཆོས་སྲུང་སོགས་བཀོད་པ་ལུགས་གཅིག་དང། ཡང་ལུགས་གཅིག་ལ་མདུན་དུ་བླ་མ་གསུམ་གསུམ་ཡོད་པའི་གཡས་གཡོན་དུ་ལྟ་སྤྱོད་ཀྱི་བརྒྱུད་པའི་
བླ་མ་རྣམས་མཐར་ཆགས་སུ་བཀོད། འདུལ་མངོན་མདོ་སྡེའི་བརྒྱུད་པའི་བླ་མ་གཞན་རྣམས་གཡས་གཡོན་དང་རྒྱབ་ཀྱི་བང་རིམ་དུ་གསལ་བཏབ། ཡི་དམ་སོགས་གསལ་འདེབས་མི་དགོས། གལ་ཏེ་བསྒོམ་པར་འདོད་ན། དེ་
རྣམས་དངོས་སུ་བཞུགས་ཀྱང་མི་གསལ་བའི་ཚུལ་དུ་ཡོད་པར་བསམ་ཆོག་རྒྱབ་ཀྱི་ཀུན་ཀྱང་སེང་ཁྲིས་མི་བསྒྲིབ་པའི་ཞལ་ཚུར་གཟིགས་སུ་བྱེད། ཁྲུས་ཁང་དཀྱིལ་དུ་ཁྲུས་རྫིང་མེད་ཅིང་ས་གཞི་དབུས་མཐོ་བ། སྒོ་བཞི་ཀར་
ཁྲུས་ཁང་རེ། ཚོགས་ཞིང་གི་གྲངས་མཉམ་ཁྲི་བཤམས་པ་སྟེ། ཡན་ལག་བདུན་པ་སོགས་གཞན་འདྲ། ལྷོ་བརྒྱུད་ཀྱི་ལུགས་ལ་དེ་དང་མི་འདྲ་སྟེ། རང་གི་མདུན་དུ་སེང་གེས་བཏེག་པའི་ཁྲི་ཆེན་བང་རིམ་བདུན་པ་བཀའ་
གདམས་མཆོད་ཁྲི་བཞིན་རིན་ཆེན་བདུན་ལས་གྲུབ་པ་འདོན་ཆ་ལྟར་དང། སེང་གེ་ས་གཞི་ལ་གནས་པ། སེང་ཁྲིའི་མདུན་ནས་ཡར་ལ་སྒྲོམ་སྐས་གསུམ་བཙུགས་པ། བང་རིམ་སྟེང་མ་ལ་གཟིམ་སྒྲོམ་གྱི་རྒྱབ་ཡོལ་ལྟ་བུའི་རྒྱབ་
ཡོལ་དེའི་གཡས་གཡོན་གྱི་ཟུར་སྣེ་ལ་ལྕགས་མདའ་ཁུག་ཅེས་པ་ལག་པ་འཆང་ས་ལྟ་བུ་རིན་པོ་ཆེ་ལས་གྲུབ་པའི་རྩེར་ཏོག་ཡོད་པ། བང་རིམ་རེ་རེར་ཡང་གསེར་གྱི་ཐེམ་སྐས་ཆུང་ངུ་རེ་ཡོད་པ་སྟེ། སྐས་

[151B] སྔར་གྱི་སྐས་གསུམ་སེང་ཁྲིའི་དཀྱིལ་དུ་བསྒྲིག་སྟེ་བཙུགས། རྒྱབ་ཡོལ་གྱི་འབུར་དབུས་མར་གསེར་གྱི་གྙྗི་ར། གཡས་གཡོན་དུ་རྒྱལ་མཚན། བང་རིམ་དང་པོའི་སྟེང་ཐུབ་དབང་བཞུགས་གཞིར་
ཁྲི་རྒྱབ་ཡོལ་ཅན། ཕྱིན་དྲུག་མཚོན་པའི་ཀླུ་དང་ཁྱུང་སོགས་དྲུག་འགྱོགས། བཟང་གོས་ཀྱི་འབོལ་ལྔ་བརྩེགས། གཡས་གཡོན་དུ་བྱམས་འཇམ་དབྱངས་བཞུགས་གཞི་སེང་གེ་མེད་པའི་ཁྲི་འབོལ་གསུམ་བརྩེགས། མདུན་དུ་རྩ་
བའི་བླ་མ་ཞལ་མཇལ་དུས་ཀྱི་རྣམ་པ་ཅན་བཞུགས་གདན་ལ་ཁྲི་མི་དགོས་པར་འབོལ་ཉིས་བརྩེགས། གཡས་གཡོན་དུ་བླ་མའི་བླ་མ་དང། དེའི་བླ་མའི་བཞུགས་གདན་འབོལ་རེ། གཞན་རྣམས་ལ་རྐྱོང་གདན་དུ་བྱེད་པ་ཞལ་ཤེས་
ཡིན༑ དབུས་སུ་འགྲོ་ལམ་ལྟ་བུའི་སྟོང་པ། རྩ་བའི་བླ་མ་ཞལ་མཇལ་དུས་ཀྱི་རྣམ་པ་ཅན་ཕྱག་གཡས་ཆོས་འཆད་དང། གཡོན་གླེགས་བམ་ཐུམ་དང་གདོང་དར་ལྔ་བརྩེགས་ཅན་བསྣམས་པ། བྱམས་འཇམ་དབྱངས་ཀྱི་གཡས་
གཡོན་དུ་ལྟ་སྤྱོད་བརྒྱུད་པའི་བླ་མ་སྟེ། སྤྱོད་བརྒྱུད་ཀྱི་མཚམས་ལམ་རིམ་པ་མཐུད། གྲལ་མཐར་རྟེན་འབྲེལ་གྱི་གནད་ཆེ་བས་བཞུགས་གདན་སྟོང་པ་རེ་དང། བང་རིམ་དང་པོར་མ་ཆུད་པའི་བླ་མ་གཞན་རྣམས་གཉིས་པ་གསུམ་པ་བར་ཆ་བསྒོ་
བཞི་པར་སྤྱན་སྔ་བས་གྲལ་དབུར་བྱས་ཏེ་མན་ངག་པ། ལྔ་པར་བྱང་སེམས། སངས་རྒྱས་རྣམས་བང་རིམ་དང་པོ་བཞིའི་ཟུར་གཡས་གཡོན་གྱི་ཐད། དྲུག་པར་ཉན་རང། བདུན་པར་ཆོས་སྲུང་ངོ། །ཉམས་ལེན་བྱིན་རླབས་བརྒྱུད་པའི་བླ་མ་གསལ་

[152A]༄༅། །འདེབས་པ་མདོ་ལུགས་འདིར་མི་འབྱུང་མོད། བསྐྱེད་པར་འདོད་ན་མི་མངོན་པའི་ཚུལ་གྱིས་གསལ་འདེབས། འཇམ་དཔལ་ཞལ་ལུང་རྒྱས་བསྡུས་གཉིས་ཀ་མདོ་ལུགས་ཡིན་པས་དམ་ཚིག་པ་
བསྐྱེད་པ་སོགས་མི་དགོས་པར་མགྲོན་ཐབས་སུ་སྤྱན་འདྲེན་པ་ཡིན། དཔེར་ན་ངེད་ཚོས་ད་ལྟ་མགྲོན་ཟས་ཕྱིར་གདན་འདྲེན་པ་ལྟར་སྔོན་དུ་གདན་བཤམ། མཆོད་པ་བྱིན་གྱིས་བརླབས་ནས་ཚོགས་ཞིང་ཡེ་ཤེས་པ་སྤྱན་དྲངས་ཏེ་
ཁྲི་སྟན་སོ་སོར་བཞུགས་པ་ཡིན། སྤྱན་འདྲེན་པ་ནའང་བྱོན་པའི་ཚུལ་སོགས་མ་ག་དྷ་བཟང་མོས་སྟོན་པ་འཁོར་བཅས་སྤྱན་དྲངས་པ་ལྟར་མོས་དགོས་ཞེས། དེའི་གཏམ་རྒྱུད་གསུང་པའི་ཕྱག་བཞེས་བཞིན་རྒྱས་པར་གསུངས་
དེའི་རྗེས་སུ་སྐུ་ཁྲུས་གསོལ་བ་ལ། ཁྲུས་ཁང་སྔ་མ་དང་མི་འདྲ་བར་ཁྲུས་ཁང་གྲུ་བཞི་ཕྱོགས་བཞིར་ཤེལ་གྱི་སྒོ་ཤ་སྟག་ཅན། ཁྲུས་རྫིང་མེད་ཅིང་ཁྲུས་བུམ་མང་པོ་བཞག་པ། སྟེང་དུ་དྲ་མིག་དང་རྒྱ་ཕིབས། དེ་དག་ལ་དྲི་བཟང་
གི་ལྡེ་གུའམ་འདམ་ཐུམ་པོར་བྱས་པ་བཏགས་ལ། དེ་ལས་ཁྲུས་ཆུ་བུམ་པའི་དྲང་ཐད་དུ་བབས་པར་བསམ། ཁྲུས་གསོལ་བའི་ཚེ། དགེ་སློང་གསུམ་གསུམ་སྤྲོས་ཏེ། བཞུགས་ཁྲི་སྔ་མའི་སྟེང་བཞུགས་བཞིན་པར་ན་བཟའ་རྣམས་
འོད་སེར་པོའི་རྣམ་པར་ཚུར་བསྡུས་ཏེ་ཁྲུས་གསོལ། གཞན་སྔ་མ་དང་འདྲ། རྒྱུན་དུ་བུམ་པ་སོགས་མ་འབྱོར་ཚེ། སྦྱོར་ཆོས་སྐབས་ཁྲུས་གསོལ་ངེས་པར་དགོས་པ་མིན་ཞིང། སྐབས་སྐབས་སུ་བྱས་ན་དེས་གྲིབ་དང་མི་གཙང་བ་སོགས་

[152B] ཁྲུས་གསོལ་བྱ་ཚུལ་གཞན་སྔར་མྱུར་ལམ་སྐབས་ཞུས་པ་ལྟར་ལ། ཞལ་ལུང་རྐྱང་པའི་ཁྲིད་ཀྱི་སྐབས་གོ་རིམ་འདི་ལྟར་བྱ་ཞིང་ཚོགས་ཞིང་མི་བསྡུ་བར་བློ་སྦྱོང། སྦྱོར་ཆོས་གྲངས་གསོག་ལྟ་བུར་ཐུན་ཕྱི་མ་ལ་ཡོན་ཏན་གཞིར་གྱུར་མའི་
བར་བཏང། ཚོགས་ཞིང་མི་བསྡུ་བར་མཆོད་པའི་སྤྲིན་གཟུངས་བཏོན་ནས་དེ་མན་འདོན། བསྡུ་ན་ཡན་ལག་བདུན་པ་ཉིད་གྲངས་གསོག་ད་རེས་ཞལ་ལུང་དང་སྦྲགས་པས་དེའི་སྦྱོར་ཆོས་འཆད་པ་ལས། རྒྱུན་གྱི་ཉམས་ལེན་སྦྱོར་ཆོས་
སྐལ་བཟང་མགྲིན་རྒྱན་གྱི་སྟེང་ནས་བགྱིས་ན་བྱིན་རླབས་དང་མན་ངག་ཟབ་ཁྱད་གཞན་ལས་ལྷག་པ་ཡོད་གསུངས། གསུམ་པ་མཇུག་ཏུ་ཇི་ལྟར་བྱ་ཚུལ་ནི། ལམ་རིམ་དམིགས་སྐོར་རེ་རེ་བཞིན་ཟིན་པའི་ཐུན་མཐར་ཤཱཀྱའི་རྒྱལ་
པོའི་མཚན་དང་སྔགས་འདོན་ཞིང་བསྔོ་སྨོན་བྱེད་པ་ཡིན། གཉིས་པ་ཐུན་མཚམས་སུ་ཇི་ལྟར་བྱ་བ་ནི། ཐུན་དང་ཐུན་མཚམས་གཉིས་སུ་མ་འདུས་པའི་དུས་ཤིག་མེད་པས། ཐུན་མཚམས་སུ་ཇི་ལྟར་བྱ་བ་འདི་གལ་ཆེ་སྟེ་
ཐུན་གྱི་སྐབས་བློ་སྦྱངས་ནས་ཐུན་མཚམས་སུ་རིག་པ་རྒྱ་ཡན་དུ་བཏང་ན། ཐུན་དངོས་གཞིའི་ཉམས་ལེན་ལའང་གནོད་ཚབས་ཆེ། ཐུན་མཚམས་ལེགས་པོ་བྱུང་ན་དལ་འབྱོར་དོན་ལྡན་ཡང་འདི་ནས་ཡོང། དེའི་ཕྱིར་རྗེ་བླ་མའི་
གསུང་ཁྲིད་ཡིག་རྣམས་སུ་ཐུན་དང་ཐུན་མཚམས་སུ་བཅད་པ་འདི་གནད་ཆེ། དམིགས་སྐོར་འདི་ལ་མཚོན་ན། ནཱ་རོས་ཏཻ་ལོ་དང། མིད་ལས་མར་པ། འབྲོམ་སྟོན་པས་བླ་མ་སེ་བཙུན་པ་དང་ཇོ་བོ་རྗེ་བསྟེན་ཚུལ་སོགས་བཤེས་

[153A]༄༅། །གཉེན་བསྟེན་ཚུལ་སྟོན་པའི་གསུང་རབ་དགོངས་འགྲེལ་ཚད་ལྡན་བལྟ་བ་ལས། གཞན་འདྲ་མིན་མང་པོ་བཀླག་ན་ཤེས་རབ་འཆལ་འགྲོ་བར་གསུངས། དཔེར་ན་སྒྲུང་གི་དཔེ་ཆ་ལ་བལྟས་ན་ཞེ་སྡང་ཆེ་
རུ་འགྲོ་བས་དེ་འདྲའི་རིགས་མི་བལྟ་བར་ཤེས་རབ་འཕེལ་ཐབས་བྱ། ཐུན་མཚམས་ལ་ཉོན་མོངས་མི་སྐྱེ་བའི་ཕྱིར་དུ་དབང་པོའི་སྒོ་བསྡམས་པ་ན་ཉོན་མོངས་སྐྱེ་ཡུལ་ལ་དབང་པོས་ཀྱང་མི་མཐོང་བར་བྱས་ཏེ་བསྡོམ་ཚུལ་ཡོད་ཀྱང་
དེ་རང་རེ་ལ་མི་འབྱུང་བས་ན། དཔེར་ན་ཡིད་འོང་གི་གཟུགས་ལྟ་བུ་མིག་གི་དབང་པོས་མཐོང་ཡང་ཡིད་དེའི་རྗེས་སུ་མི་འབྲང་བར་བྱ། དྲན་ཤེས་ཀྱིས་དུས་རྟག་ཏུ་རང་གི་སྒོ་གསུམ་ལ་བྱ་ར་བྱེད། རྒྱས་པར་ན་ཞི་བ་ལྷས་སྤྱོད་
འཇུག་ཏུ་ཤེས་བཞིན་བསྲུང་བའི་སྐོར་ལེའུ་གཅིག་ལོགས་སུ་མཛད། དེའི་འགག་སྡོམས་སུ། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །དེ་ཉིད་ཁོ་ན་མདོར་ན་ནི། །ཤེས་བཞིན་བསྲུང་བའི་མཚན་
ཉིད་དོ། །ཞེས་གསུངས་པ་ལྟར་ཤེས་བཞིན་བསྲུང་བ་འདི་ཤིན་ཏུ་གནད་ཆེ། ལུས་ཀྱི་འགྲོ་འདུག་དང། ངག་གི་སྨྲ་བརྗོད་དང། ཡིད་ཀྱི་འཆར་སྒོ་སོགས་སྒོ་གསུམ་གྱི་བྱ་བ་ལ་བསམ་བཞིན་དུ་སྤྱོད། དཔེར་ན་སྒོ་གཉིས་ཡོད་
པའི་ཁང་པའི་ནང་དུ་འགྲོ་ན། འོང་ས་དང་འགྲོ་ས་སྒོ་གཉིས་སུ་ངེས་པས། དེ་བསྲུང་ན་རྐུན་པོ་ཁེགས་པ་ལྟར་སྒོ་གསུམ་གང་དྲན་དུ་མི་བཏང་བར་བསྲུང་ན་ཉེས་པ་འབྱུང་བའི་སྒོ་ཁེགས་པ་ཡིན། དེས་ན། དགེ་བཤེས་འབན་

[153B] རྐུན་མ་ཡིན་པར་སྒྲོགས་པ་བཞིན་བསྲུང་དགོས་ཀྱི། མི་དྲན་དགུ་དྲན་དུ་བཅུག་ནས་བསྡད་ན། མི་ཞིག་གིས་བུ་མ་སྐྱེས་གོང་ནས་མིང་ཟླ་བ་གྲགས་པ་བཏགས་ཏེ། གར་འཁྲབ་
པས་དེའི་རྐྱེན་གྱིས་དེ་མ་ཐག་ཤི་བ་བཞིན་འོང་ཉེན་ཡོད། ཇོ་བོ་རྗེས། མང་པོའི་ནང་དུ་ངག་ལ་བརྟག་གཅིག་པུར་འདུག་དུས་སེམས་ལ་བརྟག་ཅེས་གསུངས་པ་བཞིན་དགོས། རང་ཅག་ནི་དྲན་པས་མི་ཟིན་པར་ཡེངས་བཞིན་དུ་སྡིག་
པ་བྱེད་ལ། དེའི་ཚེ་སྡིག་པ་ཡིན་མིན་ཡང་མི་ཤེས། འགྲོ་ཞོར་འདུག་ཞོར་དང། སྐད་ཆ་ལབ་བཞིན་པའི་ངང་ནས་ཤིག་སོགས་བསད་པ་ལ་སྣང་བ་མེད། དེའི་ཚེ་དྲན་པས་བཟུང་ནས་འདི་མི་བྱེད་སྡིག་པ་ཡོད་སྙམ་ནས་ཙམ་སྟེ་འཇོག་
དེ་བཞིན་དུ་མི་མང་པོ་དང་འགྲོགས་ནས་གཏམ་སྣ་ཚོགས་བཤད་པའི་ཚེ་ཡང་སེམས་ཟུར་གཅིག་གིས། བདག་གིས་ཅི་ཞིག་སྨྲ་བར་རྩོམ་གྱི་ན་འདུག་སྙམ་ནས་བརྟག་ཚིག་རྩུབ་ངག་འཁྱལ་སོགས་སྨྲ་གྲབས་འདུག་ན་ལྕེ་ནས་ཟིན་
རང་གཅིག་པུར་འདུག་པ་ན་སེམས་ཀྱིས་ཅི་ཞིག་དྲན་གྱིན་འདུག་སྙམ་ནས་བརྟག་སེམས་བསྲུང་རྒྱུ་བརྗེད་པ་ཉིད་ཀྱང་རང་གིས་འཕྲལ་དུ་མི་ཤེས་པས་མི་བརྗེད་པར་བྱེད་དགོས་སྙམ་པའི་དྲན་ཤེས་ལ་བྱ་ར་ཐུ་རེ་བྱེད། སྔོན་དགེ་བཤེས་
ཁ་རག་པས་ཕྱོགས་བཞིར་ཐོ་ཡིག་བྲིས་པ་བཞིན། རྩིག་པ་ཚུན་ཆད་ལ་སེམས་མ་ཡེངས་ཞེས་བྲི། རང་རེས་ནི་མི་འདི་འདྲ་ཞིག་ནས་དངུལ་སྲང་གང་འོང་དགོས་ཞེས་པ་ལྟ་བུའི་རྩིས་བཤར་དང། བརྗེད་ཐོ་གཙོ་བོར་བྱེད་ཀྱི་ན་

[154A]༄༅། །འདུག་པ་འདིས་མི་འོང། དེས་ན། ཐུན་མཚམས་འདི་གཙོ་ཤིན་ཏུ་ཆེ། མཚམས་འདུག་པ་ནའང། སྒོ་འགྲམ་དུ་མཚམས་ཐོ་གངས་རི་ལྟ་བུར་བཞག་སྟེ། ཡིད་ཀྱིས་འདི་མི་དྲན་བྱ་བ་མེད་
པ་དེ་འདྲ་མི་བྱ། བདག་གི་བླ་མས། ལུས་ཀྱི་མཚམས་ཁང་ན་སེམས་ཀྱི་སྒྲུབ་པ་པོ་དྲན་ཤེས་ཀྱི་མཚམས་ལ་འདུག་ཚུལ་གསུངས་པ་ལྟར་རྟག་ཏུ་དྲན་ཤེས་བཞིན་གྱིས་ཟིན་ཏེ་མ་ཡེངས་པའི་ཐབས་ལ་མཁས་པར་བྱེད། རྗེ་
མིད་ལས། སྣང་སྲིད་དཔེ་ཆར་ཤར་བར་གསུངས་པ་བཞིན། གང་མཐོང་ཡང་བྱམས་སྙིང་རྗེ་ངེས་འབྱུང་སོགས་ཀྱི་བསྐུལ་འདེབས་སུ་འགྲོ་བ་བྱེད་དགོས། སྔོན་རྗེ་སྒྲུབ་ཁང་པས་གྲོག་མས་སྦྲང་བུ་ལ་སོ་བཏབ་པ་གཟིགས་
ནས་ལས་འབྲས་ལ་ངེས་པ་རྙེད་པ་ལྟ་བུ་ཡིན། དེས་ན་རང་རེས་ཁྲོམ་བསྐོར་ལྟ་བུར་འགྲོ་ཚེ། ཆགས་སོགས་ཉོན་མོངས་སྐྱེས་བཞིན་དུ་གོམ་པ་རེ་དང་སྡིག་པ་རེ་སྦྲགས་ནས། ཚུར་ལོག་པ་ན་སྡིག་པའི་ཁུར་ཤིན་ཏུ་ལྕི་བ་ཞིག་
ཁྱེར་ནས་འོང་མོད། ལེགས་པར་བརྟགས་ནས་དྲན་ཤེས་ཀྱིས་ཟིན་བཞིན་འགྲོ་ན་ངེས་འབྱུང་དང་མི་རྟག་པའི་བསྐུལ་འདེབས་བླ་ན་མེད་པ་ཡོད་པ་ཡིན། དེས་མཚོན་ནས་གང་སྣང་ཆོས་ཀྱི་བསྐུལ་མར་སོང་བ་དགོས། ཟས་ཀྱི་
ཚོད་རིག་པར་བྱ་ཚུལ། གཞན་ཡང་ཟག་པ་རྒྱུན་གཏོར་ལ་ཡི་དྭགས་ལ་བསྔོ་བ་སོགས་ཉིན་ཞག་ཕྲུགས་གཅིག་གི་དཔེ་གཞན་ལས་གསལ་བ་བཞིན་བྱས་ན། བྱ་སླ་ལ་ཕན་ཡོན་ཤིན་ཏུ་ཆེ་ཚུལ་སོགས་གསུངས། གཉིས་པ་

[154B] དལ་བའི་རྟེན་ལ་སྙིང་པོ་བླང་བའི་ཕྱིར་དུ་བསྐུལ་བ་དང། སྙིང་པོ་ཇི་ལྟར་ལེན་པའི་ཚུལ་ལོ། །དང་པོ་ནི། དལ་འབྱོར་དོན་ཆེན་རྙེད་དཀའི་སྐོར་བསམ་པ་སྟེ། འདི་ལ་ངེས་པ་བསྐྱེད་པའི་
ཕྱིར་ཅུང་ཟད་སྤྲོས་ཏེ་བཤད་པ་དང། སྐྱོང་ཚུལ་མདོར་བསྡུས་ཏེ་བསྟན་པ་གཉིས། ཞེས་ས་བཅད་བཀྲམ་སྟེ་འོག་གི་དམིགས་སྐོར་ཐམས་ཅད་ལ་རིགས་འགྲེ་སྦྱར་དགོས་པ་བཤད་ཁྲིད་དང་ཉམས་ཁྲིད་སྦྲགས་ཚེ་མཛད་སྲོལ་
ཡོད༑ འདིའི་མཚམས་ཀྱིས་བཅད་ལས་གསུངས་པ་བཞིན་དམིགས་སྐོར་དངོས་གཞི་ས་བཅད་བརྗེ་བ་ལས་སྦྱོར་བ་དང་རྗེས་སོགས་ཀྱི་ས་བཅད་བཤེས་གཉེན་བསྟེན་ཚུལ་སྐབས་བཤད་པ་བཞིན་སྦྱོར་དགོས། རང་རེ་ཉིན་
ལྟར་ངག་འཁྱལ་ཁ་བསླད་ཀྱིས་དུས་འདས་ནའང་ཕངས་སེམས་མེད་པ་འདི་དལ་འབྱོར་དོན་ཆེན་རྙེད་དཀའ་མ་བསམས་པའི་སྐྱོན་ཡིན། དེ་བསམ་ན་ཆོས་ལ་སྙིང་ནས་བསྐུལ་མ་འདེབས་འོང། དེས་ན། དལ་འབྱོར་དོན་ཆེན་རྙེད་
དཀའ་བསམས་ནས་དགའ་ལྷང་ལྷང་བ་དང། འཆི་བ་མི་རྟག་པ་བསམས་ནས་སྡུག་ལྷང་ལྷང་འོང་བ་ཞིག་བྱེད། དེ་ལ་གསུམ། དལ་འབྱོར་ངོས་བཟུང་བ། དེ་དོན་ཆེ་བར་བསམ་པ། རྙེད་དཀའ་བར་བསམ་པའོ། །དང་པོ་ལ་དལ་
བ་དང་འབྱོར་པ་གཉིས་ལས། དང་པོ་ནི། དེ་ཡང་དང་པོར་དལ་བའི་རྟེན་ལ་སྙིང་པོ་ལེན་འདོད་འབྱུང་བ་ལ་དལ་འབྱོར་ངོས་ཟིན་པ་དགོས་ཀྱི། ཐབ་རྡོ་གསེར་ལས་བྱས་ཀྱང་ངོ་མི་ཤེས་ན། དབུལ་པོ་སོ་ན་གནས་པ་བཞིན་ཡིན་

[155A]༄༅། །ཕྱིར་ཐོག་མར་ངོས་ཟིན་དགོས་པས་དལ་བ་ཞེས་པ་ཆོས་བྱེད་པ་ལ་མི་ཁོམ་པ་བརྒྱད་དང་བྲལ་བ་སྟེ། མི་ཁོམ་པ་བརྒྱད་ནི། བཤེས་སྤྲིངས་ལས། ལོག་པར་ལྟ་བ་འཛིན་དང་དུད་འགྲོ་ཉིད། །ཡི་
དྭགས་ཉིད་དང་དམྱལ་བར་སྐྱེ་བ་དང། །རྒྱལ་བའི་བཀའ་མེད་པ་དང་མཐའ་འཁོབ་ཏུ། །ཀླ་ཀློར་སྐྱེས་དང་གླེན་ཞིང་ལྐུགས་པ་ཉིད། །ཚེ་རིང་ལྷ་ཉིད་གང་ཡང་རུང་བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་
བྲལ་ཁོམ་པ་རྙེད་ནས་ནི། །སྐྱེ་བ་ཟློག་པའི་སླད་དུ་འབད་པར་མཛོད། །གསུངས་པ་ལྟར་མི་མ་ཡིན་པའི་མི་ཁོམ་པ་བཞི་དང། མིའི་མི་ཁོམ་པ་བཞིའོ། །དེ་ལ་དང་པོ་བཞི་ལས། དམྱལ་བ་ནི་ཚ་གྲང་གི་སྡུག་བསྔལ་ཆེ་བས་ཆོས་བྱེད་དུ་མི་ཁོམ་སྟེ། མགོ་ལ་མེ་
བཙའ་བཞག་ནས་དེའི་རིང་ལ་བསྒོམ་བྱེད་དུ་བཅུག་ན། ན་ཚས་བསྒོམ་ལོང་མེད་པ་བཞིན་ཡིན། རང་ཅག་ད་ལྟ་དམྱལ་བར་སྐྱེས་ཡོད་ཚེ་ལྕགས་ཀྱི་སླ་ང་དམར་ཧུར་རེ་བའི་ནང་དུ་བྱི་བ་བཅུག་སྟེ་བསྲེག་པ་ལས་ཀྱང་བརྒྱ་འགྱུར་སྟོང་
འགྱུར་གྱིས་ལྷག་པའི་སྡུག་བསྔལ་མྱོང་བར་འགྱུར་བས་ཆོས་བྱེད་པ་ལྟ་ཞོག་ཆོས་ཀྱི་སྒྲ་ཙམ་མི་གོ་བའི་སྟེང། སྡུག་བསྔལ་འབའ་ཞིག་ཡིད་ལ་བརྣགས་ནས་སྡོད་རྒྱུ་ལས་མི་འོང་བས་ཆོས་མི་འོང། དེ་ལྟར་མ་སྐྱེས་པ་འདི་
སྟབས་ལེགས་སྙམ་པ་བྱེད། ཡི་དྭགས་སུ་སྐྱེས་ན་ནི་བཀྲེས་སྐོམ་ཆེ་བས་ཆོས་བྱེད་དུ་མི་ཁོམ་སྟེ། རང་ཅག་ཤིན་ཏུ་བཀྲེས་ཤིང་ལྟོགས་པ་ཞིག་གི་སྐབས་སུ་བླ་མ་ལྟ་བུ་འགའ་ཞིག་གིས་ཆོས་ལ་བསྐུལ་ཡང། དང་པོར་བཟའ་

[155B] དེ་ལྟར་ན་ཡི་དྭགས་སུ་མ་སྐྱེས་པ་ཡང་སྟབས་ལེགས་པ་ཡིན། དུད་འགྲོར་སྐྱེས་ན་ནི་གླེན་ཞིང་གཏི་མུག་པས་ཆོས་བྱེད་དུ་མི་ཁོམ་སྟེ། དཔེར་ན། ཁྱི་དང་བོང་བུ་སོགས་ལ་
མ་ཎི་ཚར་གཅིག་བགྲོངས་དང་ཁྱོད་ད་ལྟ་འཚང་རྒྱ་ཞེས་སྨྲས་ཀྱང། གོ་ཚོར་ཅིའང་མེད་ཅིང། ཐ་ན་མ་ཎི་ཚིག་གཅིག་བགྲང་བའང་མི་ཤེས་ན། ཆོས་གཞན་ག་ནས་ཤེས། དེ་བཞིན་དུད་འགྲོ་རང་རང་གི་སྡུག་བསྔལ་གྱིས་མནར་ནས་ཆོས་
བྱེད་དུ་མི་ཁོམ་པས་དེ་དག་ཏུ་མ་སྐྱེས་པ་ཡང་ཤིན་ཏུ་སྟབས་ལེགས། ད་ལྟ་རང་རེ་དངུལ་སྲང་གང་དོ་རྙེད་པ་ལ་སྟབས་ལེགས་ཟེར་ཀྱང་དེ་འདྲ་ལ་སྟབས་ལེགས་རྒྱུ་དེ་ཙམ་མེད། དུད་འགྲོ་ཁྱི་བོང་སོགས་མཐོང་བ་ན། ལྟད་མོ་བལྟ་བ་བཞིན་
མ་བྱེད་པར། བདག་འདི་ལྟ་བུ་ཞིག་ཏུ་མ་གྱུར་པ་སྟབས་ལེགས་སྙམ་པ་བྱེད། ལྷ་ཚེ་རིང་པོ་ནི། གཟུགས་མེད་དང་གཟུགས་ཁམས་ན་འབྲས་བུ་ཆེ་བའི་ཕྱོགས་གཅིག་ན་ཡོད་ཅིང། དེ་ན་དང་པོར་སྐྱེ་བའི་ཚེ་ལྷར་སྐྱེས་སོང་སྙམ་པ་དང་
མཐར་འཆི་བའི་སྐབས་ལྷ་ལས་འཆི་འཕོ་བར་འདུག་སྙམ་པ་ཙམ་ལས་གཉིད་ལོག་པ་བཞིན་ཏིང་ངེ་འཛིན་ལ་གཡེངས་ཏེ་དོན་ཅུང་ཟད་ཙམ་ཡང་མེད་པའི་ངང་ནས་ཚེ་འཕོས་ཏེ་འགྲོ། ལྷ་གནས་གཞན་རྣམས་ཀྱང་ཉན་ས་ལས་གསུངས་པ་
ལྟར་དགེ་བའི་བག་ཆགས་ཆེན་པོ་ཡོད་པ་ཁ་ཤས་ལས། གཞན་ཕལ་ཆེར་དུས་རྟག་ཏུ་འདོད་པས་གཡེངས་ནས་ཆོས་མི་འོང་སྟེ། དཔེར་ན་མིའི་སྐབས་ཤཱ་རིའི་བུ་མཐོང་བ་ན་གླང་ཆེན་གྱི་སྟེང་དུ་ཡོད་ཀྱང་དལ་བུར་ས་ལ་བབས་ལོང་མེད་

[156A]༄༅། །བར་མཆོད་པར་བྱེད་པའི་སློབ་མ་སྨན་པའི་རྒྱལ་པོ་འཚོ་བྱེད་གཞོན་ནུ་དེ། ཕྱིས་ལྷ་ཡུལ་དུ་སྐྱེས་པ་ན། དེར་ཤཱ་རིའི་བུས་ཆོས་གསུང་བར་བྱོན་ཀྱང་འཚོ་བྱེད་ལྷའི་བདེ་སྐྱིད་ལ་གཡེངས་ཏེ་མཛུབ་མོ་
ཀེར་བ་ཙམ་རེ་བྱས་ནས་རྩེད་མོ་རྩེ་བར་སོང་བས་ཤཱ་རིའི་བུས་ཆོས་གསུངས་ས་མ་རྙེད་པ་བཞིན་དུ་ཆོས་བྱེད་བློ་དང་ངེས་འབྱུང་སོགས་གཤའ་མ་མི་འབྱུང་ཞིང། ལྷའི་རྔ་དང་སྤྲུལ་པའི་བྱ་སོགས་ཀྱིས་ཆོས་སྒྲ་སྒྲོག་ཙམ་ལས་
རང་རེ་ལྟར་བླ་མས་གདམས་ངག་ཞིབ་མོར་སྟོན་པ་མེད། མིའི་མི་ཁོམ་པ་ནི། ཀླ་ཀློ་ལ་སོགས་པའི་ཡུལ་མཐའ་འཁོབ་ཏུ་སྐྱེས་ན་ནི་ཆོས་ཀྱི་སྒྲ་ཙམ་ཡང་མི་གོ་ཞིང། སངས་རྒྱས་མ་བྱོན་པའི་ཡུལ་དུ་སྐྱེས་ན་རྒྱལ་བའི་བཀའ་
མེད་པས་ཆོས་བྱ་མི་ཤེས་ལ། ཆོས་བྱས་ཀྱང་ཇི་བཞིན་མི་འབྱུང། ད་ལྟར་རང་རེ་དེ་ལྟ་བུ་ཞིག་ཡིན་ན་ཇི་ལྟར་བྱེད། དེ་ལྟར་མ་གྱུར་པ་ཡང་སྟབས་ལེགས་སྙམ་པ་བྱེད། ཡུལ་དབུས་སུ་སྐྱེས་ཀྱང་ཡིད་མི་གསལ་བའི་
གླེན་པ་དང། ངག་མི་གསལ་བའི་ལྐུགས་པར་སྐྱེས་ན་ནི་ཆོས་ཅི་འདྲ་ཞིག་བྱེད་དགོས་མི་ཤེས་ཤིང་བྱེད་ཁུལ་བྱས་ཀྱང་བྱེད་ཚུལ་ཇི་བཞིན་མི་འབྱུང་ལ། ལོག་ལྟ་ཅན་ནི་ཆོས་ལ་འཇུག་པའི་གེགས་ཆེ་ཤོས་ཡིན་པས་བཤེས་
སྤྲིངས་ལས་ཀྱང་ལོག་ལྟ་ཅན་དང་པོར་གསུངས། ད་ལྟའི་ཁ་ཆེ་ལྟ་བུ་ཡིན་ན་ཚེ་རིང་པོ་ཞིག་བསྡད་ཀྱང་མ་ཎི་ཚར་གཅིག་འདྲེན་པའི་དགེ་རྩ་ཡང་མི་གསོག་པས་འདི་ཐབས་རྡུགས་ཤོས་ཤིག་ཡིན། དེའི་ཕྱིར་རང་ཅག་ལ་དོན་

[156B] སྟབས་ལེགས་ཞེས་ཟེར་དགོས་པའི་དོན་གལ་ཆེ་ལ། འཛོམས་དཀའ་བ་སྣ་བརྒྱད་འཛོམས་པ་འདི་ཆེས་ཤིན་ཏུ་སྟབས་ལེགས་པ་ཅིའི་ཕྱིར་མིན། གཉིས་པ་འབྱོར་པ་
ལ་རང་འབྱོར་ལྔ་དང་གཞན་འབྱོར་ལྔ་སྟེ་བཅུ་ལས། རང་འབྱོར་ལྔ་ནི། ཉན་ས་ལས། མི་ཉིད་དབུས་སྐྱེས་དབང་པོ་ཚང། །ལས་མཐའ་མ་ལོག་གནས་ལ་དད། །ཅེས་པ་སྟེ། དང་པོ་མི་ཉིད་ཡིན་པ་ནི། ཕྱི་མའི་དོན་སྒྲུབ་པ་ལ་འགྲོ་
བ་གཞན་ལས་མི་ཁྱད་པར་དུ་འཕགས་པ་ཡིན་ཏེ། རང་ཅག་ད་ལྟ་མི་ཉིད་ཡིན་པ་ནི་ཐེ་ཚོམ་མེད་མོད་དེ། མི་ཡི་གོ་མཆོད་པ་ཡིན། ཡུལ་དབུས་ནི་ཆོས་ཚིགས་ཀྱི་དབང་དུ་བྱས་པའི་ཡུལ་དབུས་ཏེ་འཁོར་རྣམ་བཞི་ཡོད་སར་
སྐྱེས་པ། དབང་པོ་ཚང་པ་ནི། དང་པོར་སྐྱེ་དུས་ནས་དབང་པོ་ཚང་བ་དང། ཟ་མ་མ་ནིང་སོགས་སོ་ཐར་གྱི་སྡོམ་པའི་རྟེན་དུ་མི་རུང་བས་རང་དེ་ལྟར་མ་སྐྱེས་པས་དབང་པོ་ཚང་བ་ཡིན། ལས་མཐའ་མ་ལོག་པ་ནི། མཚམས་
མེད་བྱས་ན་ཚེ་དེར་དགྲ་བཅོམ་མི་ཐོབ་ཀྱང་རང་ཅག་གིས་དེ་ལྟར་མ་བྱས་པས་ལས་མཐའ་མ་ལོག་པ། གནས་ལ་དད་པ་ནི་འདུལ་བར་དད་པ་ལ་གསུངས་ཀྱང། འདིར་སྡེ་སྣོད་གསུམ་དང། བྱང་ཆུབ་ལམ་གྱི་རིམ་པའི་ཚུལ་ལ་དད་པའོ། །འདི་
ནི་རང་ལ་ལྡན་དགོས་པའི་འབྱོར་པ་ཡིན་པས་རང་འབྱོར་ཏེ། ངེད་ཚོ་ལ་དེ་ལྔ་དངོས་སུ་ཚང་བ་ཡིན། གཞན་འབྱོར་ལྔ་ནི། སངས་རྒྱས་བྱོན་དང་དེས་ཆོས་གསུངས། །བསྟན་པ་གནས་དང་དེ་རྗེས་འཇུག་གཞན་ཕྱིར་སྙིང་ནི་བརྩེ་བའོ།།

[157A]༄༅། །ཞེས་གསུངས་པ་ལྟར། སངས་རྒྱས་འཇིག་རྟེན་དུ་མ་བྱོན་ན་དམ་པའི་ཆོས་མི་འབྱུང་ལ། བྱོན་ཀྱང་ཆོས་མ་གསུངས་པའི་གོང་དུ་འཆི་བ་ལྟ་བུ་ནི། སངས་རྒྱས་བྱོན་པའི་དོན་མ་བྱུང་བའོ། །
དེ་གཉིས་དངོས་སུ་མི་ཚང་མོད། སངས་རྒྱས་ཀྱི་ཞལ་ཚབ་བླ་མ་བཞུགས་ཤིང་ཆོས་བསྟན་པས་ན་དེ་གཉིས་དོན་གྱིས་ཚང་བ་ཡིན། བསྟན་པ་མ་ཉམས་པར་གནས་པ་ནི། སྒྲུབ་པའི་བསྟན་པ་སྟེ་འཕགས་ལམ་དངོས་
སུ་ཐོབ་པ་ལ་བྱེད། དེ་ཡང་དེང་སང་ལྔ་བརྒྱ་ཕྲག་བཅུའི་ལུང་གི་དུས་ཡིན་ཞིང། འོན་ཀྱང་སངས་རྒྱས་ཀྱི་བསྟན་པ་ལུང་གི་དུས་ཡིན་ཡང། རང་རྒྱུད་ལ་རྟོགས་པའི་བསྟན་པ་སྐྱེས་ན། རང་ལ་འབྲས་བུའི་བསྟན་པ་དར་བ་
ཡིན༑ དེ་ལྟ་མེད་པར་བཀའ་གདམས་གོང་མ་ཚོས། སྤྱིར་གྱི་བསྟན་པ་འོ་ཅག་གི་རྒྱུད་ལ་མེད། འོ་ཅག་གི་བསྟན་པ་སྒོས་ནུབ་ཏུ་མ་སོང་བ་དགོས་གསུངས་པ་ལྟར་སངས་རྒྱས་ཀྱི་བསྟན་པ་སྤྱིར་དར་ཡང་རང་རྒྱུད་ལ་བསྟན་
པ་ནུབ་ན། སྒོས་ནུབ་ཏུ་གྱུར་པ་ཡིན། དེ་ཡང་སངས་རྒྱས་ཀྱི་བསྟན་པ་གནས་པ་ཙམ་དུ་མ་ཟད། བསྟན་པ་དེ་ལ་ཞུགས་པ་ཡང་ཚང་སྟེ། འཕགས་བོད་ཀྱི་སྔ་ཕྱིའི་གྲུབ་མཐའ་ཀུན་ལས་གཅེས་བསྡུས་ལྷད་བསལ་གྱི་
མདོ་སྔགས་ལྟ་སྤྱོད་རྣམ་དག་ཟུང་དུ་འབྲེལ་ཞིང། དག་ཐེར་མགོན་པོ་འཇམ་དབྱངས་ཉིད་ཀྱིས་མཛད་པའི་བསྟན་པ་གསེར་སྦྱངས་བཙོ་མ་བྱི་དོར་བྱས་པ་ལྟ་བུ་འདི་དང་མཇལ་བ་ནི་དཀོན་པ་ལས་ཀྱང་དཀོན་པ་སྟེ། དེ་ཡང་

[157B] སྟག་ཚང་ལོ་ཙཱ་བས་སྐུ་ཚེའི་སྨད་དུ་རྗེའི་བསྟན་པའི་ཁྱད་ཆོས་གཟིགས་ནས་ཐུགས་འཕྲོགས་ཏེ་གནད་ཕིག་པར་གསུངས་པའི་བསྟོད་ཚིག་མང་དུ་ཡོད་པ་བཞིན་
ལུགས་གཞན་ལས་ཇི་ལྟར་ཁྱད་ཞུགས་ཚུལ་སོགས་མདོ་དང་སྔགས་ཀྱི་སྐོར་ལ་ཞིབ་པར་འཆད་ན། ཉིན་མང་པོར་མི་རྫོགས་ཤིང། སྔོན་པཎ་ཆེན་རིན་པོ་ཆེར། སོག་པོ་ཞིག་གིས་ཕྱག་རྟེན་ཕུལ་ནས། ཕྱི་མ་མི་ལུས་
འཐོབ་པ་དང། སངས་རྒྱས་ཀྱི་བསྟན་པ་དང་མཇལ་བའི་སྨོན་ལམ་ཞུས་པས་དེ་ལྟར་འོང་བར་གསུངས་ལ། རྗེའི་བསྟན་པ་དང་མཇལ་བའི་སྨོན་ལམ་ཞུས་པ་ན་ཞལ་གྱིས་མ་བཞེས་པ་ཡིན། དེས་ན། དེ་ལྟ་བུའི་བསྟན་
པ་དང་ཡང་མཇལ། མཇལ་བ་ཙམ་དུ་མ་ཟད་འགལ་རྐྱེན་གཞན་མེད་པར་བདེ་བླག་ཏུ་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ལ་སོགས་པ་འདིས་གཞན་འབྱོར་བཞི་པ་དེ་རྗེས་འཇུག་པ་ཡང་ཚང་སྟེ། དེ་ནི་འབྲས་བུ་བཞི་པོ་
གང་རུང་ཐོབ་པ་དངོས་སུ་མཐོང་ནས་དེའི་རྗེས་སུ་འཇུག་པ་ཡིན་པས། ཉན་ས་ནས་དངོས་སུ་གསུངས་པའི་གཞན་འབྱོར་བཞི་ནི་དགེ་སློང་འཆར་ཀ་ལྟ་བུ་ལ་ཚང་བ་ལས་མགོན་པོ་ཀླུ་སྒྲུབ་ལ་ཡང་ཚང་བ་མེད་ཀྱང་
རྟོགས་པའི་བསྟན་པའི་སྐབས་འབྲས་བུ་བཞི་ཐོབ་པ་ལ་ཁ་མིག་ཡར་བལྟ་བྱེད་པ་ལྟར། ད་སྐབས་ཀྱང་སྐྱེས་བུ་དམ་པའི་མཛད་སྤྱོད་ལ་ཁ་མིག་ཡར་བལྟ་བྱ་ས་ཡོད་པས་ད་ལྟ་དོད་ཐུབ་ཏུ་ཚང་བ་ཡིན། གཞན་འབྱོར་

[158A]༄༅། །ལྔ་པ་ནི། ཆོས་བྱེད་པ་ལ་སྦྱིན་བདག་སོགས་མཐུན་རྐྱེན་འཛོམས་པས་གཞན་ཕྱིར་སྙིང་བརྩེ་བ་སྟེ། དེ་ཡང་ཚང་བའི་ཕྱིར། རང་ཅག་འཇིག་རྟེན་འདིའི་དོན་ཆེན་པོ་བཅོ་བརྒྱད་
བསྒྲུབ་རྒྱུ་ཡོད་ན། དེའི་ནང་ནས་འགའ་ཞིག་ཙམ་ལས་ཐམས་ཅད་འགྲུབ་པ་ཤིན་ཏུ་དཀོན་ན། དེ་ལས་ལྷག་པ་ཚེ་ལྔ་མའི་མི་དེས་འདི་ལྟར་འོང་བར་ཤོག་ཅེས་པ་བཅུ་དང། འདི་འདྲ་མི་འོང་བར་ཤོག་ཅེས་པ་
བརྒྱད་དེ། དོན་སྣེ་ཁག་ཆེན་པོ་བཅོ་བརྒྱད་ཀྱི་སྨོན་ལམ་བཏབ་པ་ཐམས་ཅད་འགྲུབ་སྟེ་དལ་བརྒྱད་འབྱོར་བཅུ་ཐམས་ཅད་ཚང་བ་ཡིན། གཉིས་པ་དོན་ཆེ་བར་བསམ་པ་ལ་གསུམ། གནས་སྐབས་ལ་ལྟོས་ཏེ་དོན་ཆེ་
བ་དང། མཐར་ཐུག་ལ་ལྟོས་ཏེ་དོན་ཆེ་བ། མདོར་ན་སྐད་ཅིག་མ་རེ་རེ་ལའང་དོན་ཆེ་བར་བསམ་པའོ། །དང་པོ་ནི། ཕྱི་མ་ངན་སོང་དུ་མི་སྐྱེ་བར་བདེ་འགྲོ་ལྷ་མིའི་གོ་འཕང་ཇི་འདྲ་ཞིག་འདོད་ཀྱང་འདིས་སྒྲུབ་ནུས་ཏེ། མངོན་
མཐོའི་རྟེན་འགྲུབ་པ་ལ་ཚུལ་ཁྲིམས་དགོས་ལ། དེ་ཡང་རྟེན་འདིའི་ཐོག་ནས་བསྲུང་ནུས། མངོན་མཐོའི་ལོངས་སྤྱོད་ཀྱི་རྒྱུ་སྦྱིན་པ་ཡིན་པས་དེའང་རྟེན་འདིས་སྒྲུབ་ནུས། འཁོར་ཕུན་སུམ་ཚོགས་པ་འོང་བའི་རྒྱུར་
བཟོད་པ་དགོས་ཤིང། དེ་ཡང་རྟེན་འདི་ལྟ་བུས་བསྒོམ་དགོས་པས་ན། མངོན་མཐོ་ལྷ་མིའི་ལུས་རྟེན་དང་བདེ་འབྱོར་ཅི་འདྲ་ཞིག་སྒྲུབ་སྙམ་ཡང། མ་བསྒྲུབས་པ་མ་གཏོགས་བསྒྲུབ་ན་འགྲུབ་པར་ཐེ་མི་ཚོམ་སྟེ། ཕྱི་

[158B] དེར་མ་ཟད་རྣམ་སྨིན་ཡོན་ཏན་བརྒྱད་ལྡན་དང། མཐོ་རིས་ཡོན་ཏན་བདུན་ལྡན་གྱི་ལུས་རྟེན། ཐེག་མཆོག་འཁོར་ལོ་བཞིའི་རྟེན་བཟང་
ཡང་སྒྲུབ་ནུས། བདེ་བ་ཅན་དང་ཤམྦྷ་ལ་སོགས་དག་ཞིང་དུ་སྐྱེ་བའི་རྒྱུའང་རྟེན་འདིས་སྒྲུབ་ནུས། སྔོན་ཀློང་རྡོལ་བླ་མས་སྐུ་ཚེ་དེར་ཕོར་རྩམ་ཚུན་བདག་ཏུ་མ་སྤྲད་པར་རི་ཁྲོད་ན་དལ་འབྱོར་དོན་ལྡན་མཛད་ཅིང། སྐུ་ཚེ་ཕྱི་མར་
ཤམྦྷ་ལའི་རྒྱལ་པོར་སྐྱེ་བའི་རྒྱུ་ཚོགས་བསྒྲུབ་ཅིང། སྨོན་ལམ་མཛད་ནས་རྗེས་སུ་དེ་ལ་དགོངས་པས་པཎ་ཆེན་དཔལ་ལྡན་ཡེ་ཤེས་ལ་སྐྱབས་རྟེན་འབུལ་རྒྱུར་བསྐུར་ཏེ་བསམ་དོན་ཨེ་འགྲུབ་ཞུས་པར། པཎ་ཆེན་གྱིས་མཁྱེན་
ཏེ་བླ་རྒན་འདོད་པ་རང་ཆེ། དོན་འགྲུབ་པར་འདུག་གསུངས་པ་ལྟར་འབྱུང་བ་ཡིན། གཉིས་པ་ནི། ཐར་པ་སྒྲུབ་པ་ལ་དེ་སྒྲུབ་བྱེད་ཀྱི་ཆོས་ལམ་བསླབ་པ་གསུམ་ལ་བརྟེན་དགོས་ལ། དེའི་དང་པོ་ཚུལ་ཁྲིམས་ལ་སོ་
ཐར་གྱི་སྡོམ་པ་ལྟ་བུར་མཚོན་ན། དེ་ངེས་འབྱུང་ལ་བརྟེན་ནས་སྐྱེ་དགོས་ཤིང། ལྷ་སོགས་འགྲོ་བ་གཞན་གྱི་རྟེན་ལ་ངེས་འབྱུང་སོགས་སྐྱེ་བར་དཀའ། སྒྲ་མི་སྙན་པ་སྡོམ་པའི་རྟེན་དུ་མི་རུང་ཞིང། གླིང་གཞན་གསུམ་
ལས་འཛམ་བུ་གླིང་པའི་མི་མཆོག་ཡིན། བྱང་ཆུབ་ཀྱི་སེམས་ཡང་མིའི་རྟེན་ལ་བསྐྱེད་པ་ཉིད་སྟོབས་ཆེ་སྟེ། སློབ་སྤྲིངས་ལས། སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་ཀླུ་ཡིས་རྙེད་མིན་ལྷ་མིན་

[159A]༄༅། །དང༑ ༑མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །ཞེས་གསུངས། གསང་སྔགས་ཀྱི་སྡོམ་པའང་དེ་དང་འདྲ། ཐམས་ཅད་མཁྱེན་པར་བགྲོད་པའང་རྟེན་འདིའི་སྟེང་ནས་སྟོབས་ཆེ་ཞིང་
བཟང་ལ། དེར་མ་ཟད་ལས་དང་པོ་བས་གསང་སྔགས་ཀྱི་ལམ་ནས་ཚེ་གཅིག་ལུས་གཅིག་ལ་འཚང་རྒྱ་བའི་རྟེན་ལ། ལས་ཀྱི་ས་པ་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དགོས་པས་དེའང་རང་རེས་རྙེད། རང་ཅག་
གིས་སྨོན་ལམ་གྱི་ཡུལ་དུ་བྱེད་པའི། བདེ་བ་ཅན་གྱི་བྱང་ཆུབ་སེམས་དཔའ་རྣམས་ཀྱིས་གླིང་འདིར་སྐྱེ་བའི་སྨོན་ལམ་འདེབས། དེས་ན། རང་ཅག་རྣམས་ཨ་ཕོ་རང་གིས་མ་བྱུང་བ་ཁོ་ན་མ་གཏོགས། རྟེན་འདི་ལས་ལྷག་
པ་ཞིག་རྙེད་དུ་མེད། འགའ་ཞིག་གིས་ནོར་བུ་དགོས་འདོད་ཀུན་འབྱུང་ཇོ་བོའི་ཞབས་པུས་ལ་འཁོར་ཞིང། དེར་སྨོན་ལམ་བཏབ་ཚད་འགྲུབ་ཅེས་ཟེར་ནས་དེ་ཐད་སྨོན་ལམ་འདེབས་པར་བྱེད་མོད། ནོར་བུ་དགོས་འདོད་
ཀུན་འབྱུང་འབུམ་ཕྲག་མང་པོ་ཞིག་རྙེད་ནས་འགའ་ཞིག་གིས་སྔས་དང་འགའ་ཞིག་གིས་འགྲམ་སྐྱོར་བྱས་ནས་བསྡད་ཀྱང་འཆི་ཚེ་ངན་སོང་དུ་མི་འགྲོ་བར་མི་ཕན་ལ། རྟེན་འདིས་ནི་གཏན་གྱི་དོན་ཆེན་པོ་དེ་ལྟར་སྒྲུབ་ཏུ་ཡོད་
ཉིན་གཅིག་ལ་ཕན་པའི་ནོར་བུ་དང། མི་ལོ་བརྒྱ་ལ་ཕན་པའི་ནོར་བུ་གཉིས་ལས་ཕྱི་མ་ལྷག་པ་ལྟར་གཏན་བདེ་སྒྲུབ་ནུས་པ་ད་རེས་ཀྱི་རྟེན་འདི་ཡིན། རང་ཅག་རྣམས་སོ་སོས་ཆོས་ཉམས་ལེན་མ་བྱུང་བ་མ་གཏོགས་

[159B] མིད་ལ་རས་པའི་རྟེན་དང་ངེད་ཚོའི་ལུས་རྟེན་ལ་བཟང་ངན་གྱི་དབྱེ་བ་མེད། དཔེར་ན་རྗེ་བཙུན་མིད་ལ་དང། ཀླུའི་རྒྱལ་པོ་གཉིས་ཀྱི་ཁྱད་པར་ལ་བལྟས་
ན་ཤེས་ཏེ། ཀླུའི་རྒྱལ་པོའི་བང་མཛོད་དུ་ཡིད་བཞིན་གྱི་ནོར་བུའི་ཕུང་པོ་སྤུངས་ཤིང། སྤྱི་གཙུག་སོགས་ནོར་བུའི་རྒྱན་ཆ་བྱས་ནས་བསྡད་ཡོད་ཀྱང་འཚང་རྒྱ་རྒྱུ་ཕར་ཞོག་ངན་སོང་གི་སྐྱེ་སྒོ་ཙམ་ཡང་བཀག་མི་
ཐུབ༑ མིད་ལ་ནི་རྩམ་པ་ཡང་བཞེས་རྒྱུ་མེད་པའི་སྤྲང་པོ་ཡིན་ཀྱང་དལ་རྟེན་རིན་པོ་ཆེ་འདི་ཐོབ་པས་ཚེ་དེ་ལ་སངས་རྒྱས་པ་ཡིན་པས་དེ་ལྟར་བསམ་སྟེ་དལ་འབྱོར་དོན་ལྡན་བྱེད་ལུགས་རྣལ་འབྱོར་པ་ཆེན་པོས་སྤྱན་
སྔ་བ་ལ་བག་རེ་ཆོགས་གསུངས་པ་ལ། དེ་ལྟར་འཚལ་བ་ལ་དལ་འབྱོར་འདི་རྙེད་པར་དཀའ་བས་གསུངས་པ་ལྟར་དགོས་གསུངས། དེས་ན་དེ་ལྟ་བུའི་རྟེན་རྙེད་པ་དོན་མེད་དུ་སོང་ན་དབུལ་པོ་ཞིག་གིས་གསེར་རྐྱལ་
པ་གང་རྙེད་དེ་ཁ་གང་ཙམ་ཡང་ལོངས་སྤྱོད་རྒྱུ་མ་བྱུང་བར་བརླག་པ་ལྟར་ཤིན་ཏུ་ནས་ཕངས། གསུམ་པ་ནི། དོན་ཆེ་ཚུལ་གཉིས་ཀྱི་སྟེང་དུ་དཔེ་ཆར་མི་གསལ་བའི་མན་ངག་ལ། ཉི་མ་རེ་རེ་དང་སྐད་ཅིག་མ་རེ་རེའི་
དོན་ཆེ་བ་ཞེས་པ་བསྣན་ན་ཕན་ཆེ་བས། དེ་ཡང་སྤོས་རྐང་གཅིག་འབར་ཡུན་ཙམ་ལའང་དོན་མེད་དུ་མི་བཏང་བར་ཚོགས་བསགས་སྒྲིབ་སྦྱང་ལྟ་བུར་བརྩོན་ན། ཐར་པ་དང་ཐམས་ཅད་མཁྱེན་པའི་རྒྱུ་དཔག་ཏུ་

[160A]༄༅། །མེད་པ་འགྲུབ་ཡོང། རང་རེས་དལ་འབྱོར་སྟོང་ཟད་དུ་བཏང་བ་ལ་ཕངས་སེམས་མེད་པར་དངུལ་ཊཾ་ཀ་རེ་གཉིས་ཆུད་ཟོས་པ་ལ་ཕངས་སེམས་བྱེད་པ་འདི་ནོར་བ་ཡིན། འཕགས་པ་དཔའ་
བོས་ཀྱང། རིན་ཆེན་གླིང་ཕྱིན་ཚོང་པ་ནི། །ལག་པ་སྟོང་པས་རང་ཁྱིམ་བཞིན། །ཞེས་པ་ལྟར་རིན་པོ་ཆེའི་གླིང་དུ་ཕྱིན་ནས་རིན་པོ་ཆེ་མ་བླངས་པའི་སྟེང་བུ་ལོན་མང་པོ་བླངས་ནས་ལག་པ་སྟོང་པར་ཁྱིམ་ནང་ལོག་པ་བཞིན་
ད་རེས་དལ་འབྱོར་ལན་ཅིག་ཐོབ་པའི་ལུས་རྟེན་འདིར་ཆོས་མ་བྱས་པར་སྡིག་པ་ཤ་སྟག་བསགས་ནས་ངན་སོང་དུ་ཕྱིན་ན་ནི། དེ་ལས་ཕངས་པ་མེད། གསུམ་པ་རྙེད་དཀའ་བ་བསམ་པ་ལ་གསུམ་ལས། དང་པོ་རྒྱུའི་སྒོ་
ནས་རྙེད་དཀའ་བར་བསམ་པ་ནི། དེ་ལྟར་དལ་འབྱོར་གྱི་རྟེན་རྙེད་པ་འདི་དོན་ཆེན་པོ་ཡིན་ཞིང། དེར་མ་ཟད་རྙེད་ཀྱང་ཤིན་ཏུ་དཀའ་བས་ཡང་ཡང་མི་འཐོབ། རྙེད་དཀའ་བ་ཞིག་མིན་ན་ནི། ད་རེས་དོན་མེད་དུ་སོང་
ཡང༑ ཕྱིན་ཆད་ཐོབ་པའི་སྐབས་གཟབ་གཟབ་ཀྱིས་དོན་ལྡན་དུ་བྱས་པས་ཆོག་མོད་ཀྱང། ད་རེས་དལ་འབྱོར་ཐོབ་པ་འདི་རྒྱུ་རྐྱེན་མང་པོ་ཞིག་འཛོམས་ཏེ་བསོད་ནམས་དང་སྨོན་ལམ་གྱི་དབང་གིས་སྟབས་ལེགས་
བྱུང་བ་ལས། ཕྱི་ནས་འདི་འདྲ་རྙེད་དཀའ། སྔར་སོག་པོའི་བླ་མ་ཞིག་གིས་ཆོས་གནང་སྐབས་རྒྱ་མི་ཞིག་གིས། བླ་མ་ཉིད་རྒྱ་ནག་ཏུ་འགྲོ་མ་མྱོང་བས་ཡིན། རྒྱ་ནག་ན་མི་མང་པོ་ཡོད་ཟེར་བ་ལྟར་མ་སོང་བ་དགོས་

[160B] རང་གིས་ཕྱིས་ནས་རྙེད་དཀའ་མ་མི་དཀའ་རང་རྒྱུད་ལ་དལ་འབྱོར་གྱི་རྒྱུ་ཚང་མིན་རྗེས་དཔག་ཚད་མས་གཞལ་
དགོས་ཏེ། དཔེར་ན་ཕྱི་རོལ་གྱི་ནས་དང་གྲོ་ལ་སོགས་པའི་སྟོན་ཐོག་སྤར་བ་གང་སྐྱེ་བའང་དཔྱིད་ས་བོན་བཏབ་པ་ལ་རག་ལས་ཤིང། དེར་མ་ཟད་མེ་ཏོག་རྫ་མ་གང་སྐྱེ་བ་ལའང་སྔོན་དུ་ས་བོན་མ་བཏབ་པར་མི་འབྱུང་
བ་བཞིན་དུ་དལ་འབྱོར་ཐོབ་པ་ལའང་རྒྱུ་མང་པོ་ཞིག་འཛོམས་དགོས་ཏེ། སྤྱིར་མངོན་མཐོའི་ལུས་རྟེན་ཙམ་པོ་བ་ལྷ་ལྟ་བུའི་བདེ་འགྲོ་ཙམ་འཐོབ་པ་ལའང། ཚུལ་ཁྲིམས་སྣ་རེ་བསྲུང་དགོས་ཤིང། དལ་འབྱོར་གྱི་རྟེན་
འདི་ལྟ་བུ་འཐོབ་པའི་རྒྱུ་ནི། ཀླུ་སྒྲུབ་ཀྱིས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་དང། ཤེར་ཕྱིན་མདོ་སྡུད་པ་ལས་ཀྱང། ཁྲིམས་ཀྱིས་དུད་འགྲོའི་འགྲོ་བ་དུ་མའི་ངོ་བོ་དང། །མི་ཁོམ་བརྒྱད་སྤོང་དེ་ཡིས་
དལ་བ་རྟག་ཏུ་རྙེད། །གསུངས་པ་ལྟར་ཚུལ་ཁྲིམས་རྣམ་པར་དག་པས་གཞི་གཟུང། སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པ་མ་མྠའང་ཚེ་འདི་པར་ཞེན་པའི་དྲི་མས་མ་གོས་པ་ཞིག་གིས་མཚམས་སྦྱར་
བ་བཅས་དགོས། ཡང་སྦྱིན་པ་བཏང་ཡང་ཚུལ་ཁྲིམས་མ་བསྲུངས་ན་ཀླུར་སྐྱེ་བ་དང། ཚུལ་ཁྲིམས་བསྲུང་ཡང་སྦྱིན་པ་མ་བཏང་ན་དབུལ་པོར་སྐྱེ་བ་སོགས་གསུངས་ཡོད། རང་ཅག་ད་ལྟ་མ་བརྟགས་མ་དཔྱད་པ་ན། ཚུལ་

[161A]༄༅། །ཁྲིམས་གཙང་མདོག་ཁ་པོ་བྱེད་ཀྱང། སྔོན་སོག་པོ་དགེ་བཤེས་ཤིག་གིས། སྡོམ་པ་ཡོད་དུས་འདུལ་བ་མི་འདུག་འདུལ་བ་ཡོད་དུས་སྡོམ་པ་མི་འདུག་ཅེས་སྨྲས་པ་ལྟར་ལེགས་པར་
བརྟགས་ན་བློ་བདེ་སིང་ངེ་བའི་ཚུལ་ཁྲིམས་སྣ་གཅིག་ཀྱང་བསྲུང་བ་དཀོན་ཏེ། བསམ་རྒྱུ་ཉོན་མོངས་དང། བྱེད་རྒྱུ་སྡིག་པ་ཁོ་ན་ལས་མེད་ཅིང། གསང་སྔགས་དང་བྱང་སེམས་ལ་སོགས་པའི་རྩ་ལྟུང་དང། ཉེས་བྱས་
སོགས་ཀྱི་གྲངས་ཀྱང་ལེགས་པར་མི་ཤེས་ན། བསྲུང་བ་ལྟ་ཅི་སྨོས། དེ་ལྟར་དལ་འབྱོར་འཐོབ་པའི་རྒྱུ་མེད་པ་ལ་འབྲས་བུ་ཡོང་རྒྱུར་རེ་བ་ནི། དཔྱིད་ཀྱི་དུས་སུ་དུག་གི་ས་བོན་བཏབ་ནས་སྟོན་ཀར་ནས་ལེན་རྒྱུའི་རེ་བ་
བྱས་པ་དང་འདྲ། དེར་མ་ཟད་སྤྱོད་འཇུག་ལས། སྐད་ཅིག་གཅིག་བྱས་སྡིག་པས་ཀྱང། །བསྐལ་པར་མནར་མེད་གནས་གསུངས་ན། །ཐོག་མེད་འཁོར་བར་བསགས་སྡིག་གིས། །བདེ་འགྲོར་མི་འགྲོ་སྨོས་ཅི་
དགོས། །གསུངས་པ་ལྟར་སྡིག་པ་སྣ་རེས་ཀྱང་ངན་སོང་དེ་འདྲར་འཕེན་ན། རང་རྒྱུད་ལ་ཐོག་མ་མེད་པའི་དུས་ནས་བསགས་པའི་སྡིག་པའི་ཕུང་པོ་རྒྱལ་པོའི་བང་མཛོད་ལྟར་ཡོད་པས་འདི་ལྟའི་མུས་ནས་བདེ་འགྲོ་འཐོབ་རྒྱུའི་རེ་བ་
མེད༑ ད་ལྟ་རང་རེའི་བསམ་པར་བླ་མ་རིན་པོ་ཆེའི་བཀའ་དྲིན་ལས། སྐྱེ་བ་ཕྱི་མ་མི་སྐྱོན་ཙམ་ཞིག་ཨེ་ཡོང་སྙམ་པ་ཡོད་མོད། རང་གིས་ཆོས་མ་བྱས་ན། བླ་མ་རིན་པོ་ཆེས་ཅི་ཡང་མཛད་དུ་མེད་དེ། སྐུ་མཆེད་ལྷས་

[161B] ད་རེས་ལན་ཅིག་ཐོབ་པའི་རྟེན་བཟང་འདི་ཆུད་ཟོས་སུ་བཏང་ནས། སླར་དལ་འབྱོར་ཐོབ་ནས་དོན་ལྡན་བྱེད་འདོད་པ་ནི། དབུལ་པོ་ཞིག་གིས་གསེར་ཁུར་
པོ་གཅིག་རྙེད་པ་ཆུར་འཕངས་ནས། ཡང་གཅིག་རྙེད་པར་ཤོག་རྙེད་ནས་དེ་ལོངས་སྤྱོད་པར་ཤོག་སྙམ་པ་བཞིན་ཡིན། ཚེ་འདི་པར་མི་རེ་བའི་སྨོན་ལམ་ནི་དཀའ་སྟེ། རང་ཅག་ལྷ་སའི་ཇོ་བོ་ལྟ་བུ་མཇལ་ཏེ། སྨོན་
ལམ་འདེབས་སྐབས། ཚེ་རིང་བ། ནད་མེད་པ། ལམ་འགྲོ་འོང་བ་ཞེས་པ་ཞིག་དང་པོ་ཁོ་ན་ནས་འབྱུང་བ་ཡིན། དེས་ན་སྤྱོད་འཇུག་ལས། བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་འཐོབ་མི་འགྱུར། །
མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། །གསུངས་པ་ལྟར་ངེད་ཚོས་རྟེན་འདི་ལ་ཆོས་རྣམ་དག་ཅིག་ནི་མི་ཡོང་བ་ཕལ་ཆེར་ཐག་ཆོད་ལ། དེ་མ་བྱུང་ན་ཕྱི་མ་ངན་སོང་དུ་ལྷུང་ཟིན་ནས་རྟེན་དེར་སླར་
ཡང་ངན་སོང་གི་རྒྱུ་བསྒྲུབས་ནས་ངན་སོང་མུ་མཐའ་མེད་པར་འཁྱམས་པར་འགྱུར་ཏེ། དད་པ་དང་ཤེས་རབ་དང། ངེས་འབྱུང་སོགས་དགེ་བའི་ཕྱོགས་ནི་ཅུང་ཟད་ཙམ་ཡང་མེད་ལ། འདོད་ཆགས། ཞེ་སྡང། ང་རྒྱལ་
སོགས་མི་དགེ་བའི་ལས་སྒྲུབ་བྱེད་ནི་ཆ་ཚང་གྲ་མ་ཉམས་པར་ཡོད་དེ། དཔེར་ན་ཁྱི་ལྟ་བུར་བལྟས་པས་ཀྱང་ཤེས་ནུས། ངན་སོང་དུ་སྐྱེས་ཟིན་ནས་མི་ལུས་སྒྲུབ་པ་ནི། རྟེན་འདི་ནས་སངས་རྒྱས་སྒྲུབ་པ་ལས་ཀྱང་དཀའ་

[162A]༄༅། །ཚེགས་ཆེ་སྟེ། ད་ལྟ་མི་ལུས་ཐོབ་པ་འདི་ཟངས་ཀྱི་རྦབ་རྡོ་རི་སྐེད་ལ་སླེབས་པའི་ཚོད་ཙམ་ཡིན། ཟངས་རྦབ་རི་སྐེད་ལ་ཡར་སླེབས་པ་དེ། དེ་ནས་ཡར་དྲངས་མ་ཐུབ་ནའང་མར་མ་ཤོར་བ་བྱེད་
དགོས་ཀྱི། ཤོར་ན་སླར་རི་སྐེད་དུ་བསྐྱལ་བའང་དཀའ་བ་བཞིན། རྟེན་འདིར་ཐར་པ་དང་ཐམས་ཅད་མཁྱེན་པ་སོགས་ལམ་གོང་མའི་རྟོགས་པ་ཐོབ་པ་ཞིག་མ་བྱུང་ནའང་ངན་སོང་དུ་མ་ལྷུང་ཙམ་ཞིག་དང། དལ་འབྱོར་གྱི་
ཨང་ཀ་མ་འཁྲུགས་པ་ཞིག་མ་བྱས་ན། དེར་གཅིག་ལྷུང་ཚེ་ངན་སོང་ནས་ངན་སོང་དུ་འཁྱམས་པས་སླར་ཐར་བའི་སྐབས་བྲལ་བ་ལྟ་བུ་ཡིན། ལམ་ཁ་ཕྲག་ནས་འཕྱུག་ན་རིམ་གྱིས་ཇེ་ཆེར་འཕྱུག་འགྲོ་བ་ལྟར་ཡིན་པས། ད་
རེས་རྟེན་འདིའི་སྟེང་ནས་མ་འཆོལ་བ་བྱེད་དགོས། རང་གིས་མ་བྱུང་བས་ལན་པ་མ་གཏོགས། རང་གིས་བྱུང་ནན་སོ་རྒས་ཀྱང་སྒྱིད་ལུག་མི་དགོས་པ། ཁྱིམ་བདག་དཔལ་སྐྱེས་ལྟ་བུ་ཡིན། གཉིས་པ་དཔེའི་སྒོ་
ནས་རྙེད་དཀའ་བ་ནི། པོ་ཏོ་བའི་དཔེ་ཆོས་ལས། མཁར་ཐོག་རྩྭ་དང་རུས་སྦལ་མགྲིན། །ཞེས་སོགས་གསུངས་པ་བཞིན། བདེ་འགྲོའི་རྟེན་སྤྱིར་བཏང་ནི། རི་ཀླུང་ལ་སྐྱེས་པའི་རྩྭ་ལྟར་མང་ལ། དལ་འབྱོར་ཚང་བའི་རྟེན་
ནི་ཁང་པའི་ཐོག་གི་རྩྭ་ཐོ་རེ་བ་བཞིན་ཤིན་ཏུ་ཉུང་བར་དཔེར་མཛད། རུས་སྦལ་མགྲིན་ཞེས་པ། རྒྱ་མཚོ་ཆེན་པོར་རླུང་གིས་གཡེངས་པའི་གསེར་གྱི་གཉའ་ཤིང་བུ་ག་གཅིག་པ་ཞིག་ཏུ་རུས་སྦལ་ལོང་བ་ལོ་བརྒྱ་བརྒྱ་ནས་

[162B]
གནས་སུ་འཁྱམས་ཏེ་སྡོད་པ། བརྒྱ་ལ་གལ་ཏེ་ངན་སོང་ལས་ཐར་ཏེ་མིའི་གནས་སུ་ཡུད་ཙམ་ཞིག་སྐྱེ་བ་ལེན་པར་སྲིད་པའི་དབང་དུ་བྱས་ཀྱང། འཇིག་རྟེན་གྱི་ཁམས་ཤིན་ཏུ་རྒྱ་ཆེ་བ་དག་གི་ཕྱོགས་དང་ཕྱོགས་མཚམས་
ཁོལ་བུ་དག་ན་ངེས་མེད་དུ་དར་ཞིང་རྒྱུ་བའི་སངས་རྒྱས་ཀྱི་བསྟན་པ་གསེར་གྱི་གཉའ་ཤིང་ལྟ་བུ་དང་འཕྲད་པ་ནི་ཤིན་ཏུའང་དཀོན། རུས་སྦལ་དེ་རྟག་ཏུ་མཚོའི་སྟེང་དུ་འོངས་ན་སྐབས་ཤིག་ལ་གསེར་གྱི་གཉའ་ཤིང་དང་
འཕྲད་པ་རུང་མོད། དེའང་ལོ་བརྒྱ་བརྒྱ་ན་ལན་རེ་ལས་མི་རྒྱུ། དཔེ་དེ་བཞིན་དུ། རང་ཅག་ཡང་དང་ཡང་དུ་མིའི་རྟེན་ཞིག་རྙེད་ན། ནམ་ཞིག་ན་སངས་རྒྱས་ཀྱི་བསྟན་པ་འབྱུང་བ་དང་འཕྲད་པ་སྲིད་ཀྱང། དེ་ལྟ་མིན་པར་མིའི་
རྟེན་འདི་བརྒྱ་ལམ་ན་རེ་གཉིས་ཙམ་ལས་མི་ཐོབ། གསེར་གྱི་གཉའ་ཤིང་དེ་ཕྱོགས་གཅིག་ཏུ་སྡོད་པ་ཞིག་ཡིན་ན་རུས་སྦལ་མཚོའི་སྟེང་དུ་མི་ཐོན་པ་ཡུན་རིང་ཡང་ཐོན་པ་འགའ་ཞིག་གི་སྐབས་སུ་འཕྲད་སྲིད་མོད། དེ་ཡང་
མིན་པར་གསེར་གྱི་གཉའ་ཤིང་དེ། རྒྱ་ཤིན་ཏུ་ཆེ་བའི་མཚོའི་ཁར་ཕན་ཚུན་དུ་ཕྱོགས་གཅིག་ཏུ་མི་ངེས་པར་རྒྱུ་བ་ཞིག་ཡིན། དཔེ་དེ་བཞིན་དུ་སངས་རྒྱས་ཀྱི་བསྟན་པ་དེའང་འཇིག་རྟེན་གྱི་ཁམས་གཅིག་ཏུ་རྟག་ཏུ་གནས་

[163A]༄༅། །པ་ཞིག་ཡིན་ན། དུས་རེ་ཞིག་ན་མི་ལུས་ཐོབ་ཚེ་བསྟན་པ་དེ་དང་མཇལ་བ་སྲིད་ཀྱང། སངས་རྒྱས་ཀྱི་བསྟན་པ་འཇིག་རྟེན་ཁམས་གཅིག་ཏུ་གནས་པའི་ངེས་པ་མེད་ཅིང། གནས་པའང་
ཡུན་ཤིན་ཏུ་ཐུང་བ་ཡིན། དེ་ལྟར་རུས་སྦལ་དང་གཉའ་ཤིང་འཕྲད་པ་ནི། མི་སྲིད་ཅེས་སྨྲར་མི་བཏུབ་ཙམ་ཞིག་རེད་མོད་དེ། དལ་འབྱོར་གྱི་རྟེན་འདི་ཐོབ་པ་དེ་ལས་དཀོན་ཞིང་སྲིད་མཐའ་མ་བཀག་ཙམ་ཡིན། འདིའི་དཔེ་
དོན་སྦྱོར་སའི་རྒྱ་མཚོ་ནི་འཁོར་བའི་གནས། རུས་སྦལ་ནི་རང་ཉིད། ལོང་བ་ནི་མ་རིག་པ། གཉའ་ཤིང་ནི་སངས་རྒྱས་ཀྱི་བསྟན་པ་སོགས་དང་སྦྱར་ཏེ་རྙེད་དཀའ་བར་བསམ་པ་རྗེ་སྒྲུབ་ཁང་པའི་གསུང་རྒྱུན་ཡིན་གསུངས་
པོ་ཏོ་བའི་དཔེ་ཆོས་སུ། ལོ་ལྡིང་བུ་ཞེས་པ་འབྲོམ་ལོ་ལྡིང་པའི་བུ་གསེར་བརྐོ་ཤེས་པ་ཞིག་ཡོད་པ་གཞན་གཤེད་དུ་ཚོང་ལ་ཕྱིན་པ་ན། ཡུལ་དེའི་མིས་ལོ་ལྡིང་བུའི་སྙན་པ་ཐོས་ནས་ལོ་ལྡིང་བུ་དེ་ཡིན་ན་ཨཱ། །གསེར་
གྱི་རི་ལ་བརྐོ་ན་ཨཱ། །ཞེས་སྨྲས་པ་ཐོས་ནས། ད་གཟོད་ཚོང་ལ་འགྲོ་རྒྱུ་བཤོལ་ཏེ། གསེར་བརྐོ་སེམས་བྱུང་བ་བཞིན་རང་ཅག་རྣམས་ཀྱི་རྟེན་བཟང་པོ་བདེ་བ་ཅན་གྱི་བྱང་སེམས་ཀྱིས་སྨོན་ཡུལ་དེ་ཐོབ་ནས་དོན་མེད་
དུ་འདའ་བ་ཕངས་ཚབས་ཆེ་ཚུལ། ཡང་གཙང་པའི་ཉ་དང། ཞེས་པ། སྔར་གཙང་པ་ཞིག་དབུས་སུ་འོངས་ནས་ཉའི་ཤ་ཟོས་སྐབས། ཧ་ཅང་ཟོས་ཆེས་པས་སྐྱུགས་སུ་ཉེ་བ་ན། སྐེ་བསྡམས་ནས་ཞིམ་པོ་ཟོས་

[163B] རེ་ཤིག་ཟས་ཞིམ་པ་སྐྱུགས་པ་ལ་ཕངས་ན། བསྐལ་མང་རྙེད་དཀའི་རྟེན་ལན་ཅིག་ཐོབ་པ་འདི་དོན་མེད་དུ་སོང་ན་ཅིའི་ཕྱིར་མི་ཕངས། སྲིན་བུས་ཕྱག་འཚལ་ཞེས་པ་མདུན་གྱི་ས་
འོག་ནས་སྲིན་བུ་དམར་རྗེན་ཞིག་ཐོན་ནས་སངས་རྒྱས་ལ་ཕྱག་འཚལ་ལོ་ཞེས་ཟེར་བ་མི་སྲིད་པ་བཞིན་དུ་རང་ཅག་ཀྱང་ངན་སོང་གི་ས་འོག་ནས་ཐོན་ཏེ་སྲིན་བུ་མི་གཟུགས་ཀྱིས་ཆོས་ལ་ཐོས་བསམ་གྱི་ལད་མོ་ཙམ་བྱེད་རྒྱུ་
བྱུང་བ་འདི་མི་སྲིད་པའི་ཚོད་ཙམ་ཡིན། དེ་ལྟ་བུའི་དཔེ་སྣ་ཚོགས་ཀྱི་སྒོ་ནས་རང་རེས་ཐོབ་པའི་དལ་འབྱོར་གྱི་རྟེན་འདི་ཤིན་ཏུ་དཀོན་ཞིང་རྙེད་དཀའ་བར་བསམ། གསུམ་པ་ངོ་བོའི་སྒོ་ནས་རྙེད་དཀའ་བ་ནི། དེ་ཡང་
འགྲོ་བ་མི་དགེ་བ་སྤྱོད་པ་མང་ཞིང། དགེ་བ་བྱེད་པ་ཉུང་བས་བདེ་འགྲོ་དང་ངན་འགྲོ་ནས་འཕོས་ཏེ་ངན་འགྲོར་འགྲོ་བ་ཆེས་ཆེར་མང་ལ། དེ་གཉིས་ནས་འཕོས་ཏེ་བདེ་འགྲོར་འགྲོ་བ་ཧ་ཅང་ཉུང་བས་ན། དེ་བཞིན་གཤེགས་པས་
བདེ་འགྲོ་ནས་ངན་འགྲོ་དང། ངན་འགྲོ་ནས་ངན་འགྲོར་འགྲོ་བ་ནི་ས་ཆེན་པོའི་རྡུལ་ཙམ་དང། ངན་འགྲོ་ནས་བདེ་འགྲོ་དང། བདེ་འགྲོ་ནས་བདེ་འགྲོར་འགྲོ་བ་ནི་ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་
བར་འདུལ་བ་ལུང་གཞི་ལས་གསུངས་པ་དང། སྤྱིར་རིགས་དྲུག་ལས་མིའི་འགྲོ་བ་ཉིད་ཤིན་ཏུ་ཉུང་སྟེ། དམྱལ་བ་ལས་ཡི་དྭགས་ཉུང་ཞིང། དེ་ལས་དུད་འགྲོ་ཉུང་ལ། དེའི་ཡང་བྱིངས་ལས་ཁ་འཐོར་བ་ཉུང་

[164A]༄༅། །མོད་ཀྱང། མི་བཅུ་མི་ཤོང་བའི་སར་འབུ་སྲིན་དུང་ཕྱུར་ཙམ་ཡོད་པ་བཞིན་ཡིན། བར་སྲིད་པའང་ཤིན་ཏུ་མང་སྟེ། རྟ་གཅིག་ཤི་བའི་རོ་ལ་དེ་མ་ཐག་འབུ་སྲིན་བརྒྱ་སྟོང་མང་པོ་འབྱུང་ལ་
རྟ་བརྒྱ་ཤི་བ་ནའང་འབུ་སྲིན་དེ་དང་འདྲ་བ་འབྱུང་ཆོག་ཆོག་གི་བར་སྲིད་པའང་དེ་འདྲ་བ་ཡོད། མིའི་ནང་དུ་སྐྱེ་བའང། སངས་རྒྱས་བྱོན་པའི་སྒྲོན་བསྐལ་དུ་སྐྱེ་བ་ནི་ཤིན་ཏུ་ཉུང་སྟེ། མུན་བསྐལ་ཁྲི་ཁྲག་མང་པོའི་བར་
དུ་སྒྲོན་བསྐལ་རེ་རེ་ཙམ་ཡིན་ལ། སྒྲོན་བསྐལ་རེ་རེའི་སྐབས་སུའང། སྟོང་བསྐལ་དང། ཆགས་བསྐལ། འཇིག་བསྐལ། གནས་བསྐལ་རྣམས་ཉི་ཤུ་རེ་སྟེ་བར་བསྐལ་བརྒྱད་ཅུ་ལས། སྔ་མ་གསུམ་གྱི་
སྐབས་བར་བསྐལ་དྲུག་ཅུའི་རིང་ལ་སངས་རྒྱས་མི་འབྱོན་ཞིང། གནས་བསྐལ་བར་བསྐལ་ཉི་ཤུའི་ཡང་ཡ་ཐོག་རིང་མོ་ཚེ་ལོ་དཔག་མེད་ཐུབ་པ་དང། ཚེ་ལོ་ཡར་འཕེལ་གྱི་དུས་སུ་སངས་རྒྱས་མི་འབྱོན་པར་
ཚེ་ལོ་མར་འགྲིབ་ཀྱི་དུས་ཤ་སྟག་ལ་འབྱོན་པ་ཡིན། དེས་ན་རང་ཅག་རྣམས་འཛམ་གླིང་འདིར་སྐྱེས་ཚེ། བར་གྱི་ཁུག་པ་སངས་རྒྱས་བྱོན་པའི་སྐབས་ཀྱང། སངས་རྒྱས་སྔ་མ་མྱ་ངན་ལས་འདས་ཚུལ་བསྟན་ཅིང་
དེའི་བསྟན་པ་ནུབ་ནས། སངས་རྒྱས་ཕྱི་མ་མ་བྱོན་པའི་བར་དུ་སྐྱེས་ན་ནི་མུན་བསྐལ་དང་ཁྱད་མེད་ཡིན་པས་དེར་ནི་མ་སྐྱེས། བསྟན་པ་འདི་ནུབ་ནས་རྒྱལ་བ་བྱམས་པ་མ་བྱོན་གྱི་བར་ལ་མི་ལོ་དུང་ཕྱུར་ཞེ་དགུ་ཡོད་པར་

[164B] ད་ལྟ་སངས་རྒྱས་ཀྱི་བསྟན་པ་ཡོད་པའང་གླིང་འདི་ཁོ་ན་ཡིན་པས་དེར་ནི་སྐྱེས། དེའི་ནང་ནས་བསྟན་པ་དར་བའི་ཡུལ། བོད་དང་སོག་པོ་སོགས་ཡུལ་ཆུང་ཤོས་
འགའ་ལས་མེད་པ་ལ། རང་ཅག་ཆོས་དར་བའི་གཞི་མ་བོད་འདིར་སྐྱེས། དེའི་ནང་ནས་དཔེར་ན་སྔར་ཀཽ་ཤྲི་ དེད་ཨ་མདོ་བཀྲ་ཤིས་འཁྱིལ་ན་གྲྭ་ཚོགས་སྟོང་ཕྲག་འགའ་རེ་ཡོད་པ་ལ་
དགེ་བཤེས་ལྔ་བརྒྱ་ཙམ་ཡོད། ཚོང་པ་ལྔ་བརྒྱ་ཙམ་ཡོད། དེ་གཉིས་གང་ཡང་མིན་པ་ལྔ་བརྒྱ་ཙམ་ཡོད་སོགས་ཟེར་བ་ལྟར་རང་རེའི་ཁྱིམ་གཅིག་ལ་བུ་སྤུན་བཅུ་ཡོད་ན། ཆོས་སྒོར་ཞུགས་པ་གཉིས་གསུམ་
ལས་མེད། དེའི་ནང་ནས་ལམ་རིམ་ཉམས་སུ་བླངས་ཏེ་ཆོས་རྣམ་དག་བྱེད་པ་ཤིན་ཏུ་དཀོན་ཀྱང་རང་རེ་རྣམས་ནི་དེ་འདྲའི་རང་དབང་མེད་སར་ཡང་མ་སྐྱེས། དེར་མ་ཟད་བདག་གི་བླ་མའི་གསུང་རྒྱུན་མན་ངག་ལྟར་རྒྱུ་
བསྒྲུབ་དཀའ་བས་ཀྱང་དལ་འབྱོར་རྙེད་དཀའ་བ། ངོ་བོ་འཛོམས་དཀའ་བས་ཀྱང་རྙེད་དཀའ། དཔེ་སྲིད་དཀའ་བས་ཀྱང་རྙེད་དཀའ་བ་ཞེས་རྒྱུ་མཚན་གསུམ་བསམ་ཚུལ་གསུངས་ནས། དེས་ན་ད་རེས་རྟེན་རྙེད་རྙེད་
པ་འདི་ལ་འདུན་མ་གཏན་ལེགས་དང་གཏན་ཉེས། ཡར་འགྲོ་མར་འགྲོའི་ས་མཚམས། དེ་ཡང་གཞན་ལ་རེ་བ་བྱེད་མི་དགོས་པར་འདམ་ག་རང་ལག་ན་ཡོད་པས་སྐྱིད་སྡུག་གི་འདམ་ག་མ་ནོར་བ་བྱེད་དགོས་

[165A]༄༅། །འདི་ནས་འཕྱུགས་ན་ནི་ཉིན་ཞག་རེ་གཉིས་ཀྱི་དོན་འཕྱུག་པ་ཙམ་མིན་གྱི། ཚེ་རབས་གཏན་གྱི་འདུན་མ་འཕྱུག་འགྲོ་བ་ཡིན། དེའི་ཕྱིར་ད་ལྟ་ཕན་ཆད་མ་ཤི་བ་དེ་ཤིན་ཏུ་ལེགས་འདུག་
ད་ནི་ཚེའི་ལྷག་མ་ལོ་གཉིས་གསུམ་སོགས་ཇི་ཙམ་ལུས་པ་དེའི་རིང་ལ། ཉིན་མཚན་སྦྲེལ་བའི་དཀའ་བ་སྤྱད་དེ་དམ་པའི་ཆོས་ཤིག་བྱ་རྒྱུ་མ་བྱུང་ན། སླར་ཡང་ངན་སོང་དུ་རང་ལོག་བྱེད་པ་ཕོད་དམ་སྙམ་དུ་བསམ་
དགོས། རང་རེ་ད་རེས་ལན་ཅིག་ལ་རིན་པོ་ཆེ་རིན་ཐང་མེད་པ་སྣེ་བཅོ་བརྒྱད་འཛོམས་པ་དང་འདྲ་བའི་དལ་རྟེན་རྙེད་པ་འདི་སྟོང་ལོག་ཏུ་མ་སོང་བ་གལ་ཆེ་སྟེ། དཔེར་ན། མི་ཞིག་རིན་པོ་ཆེའི་གླིང་དུ་སླེབ་ནས། དེར་རིན་
པོ་ཆེ་ལེན་པར་མི་བྱེད་པར་གླུ་གར་སོགས་ཀྱིས་དུས་འདས་ཏེ། ཚོང་པ་གཞན་ལས་བུ་ལོན་ཡང་མང་པོ་ཞིག་བླངས། མཐར་རིན་པོ་ཆེ་མ་བླངས་པར་སླར་ལོག་ན་མི་དེ་ནི་སྨྱོ་བ་ལས་གཞན་ཅི་ཞིག་དཔེ་དེ་བཞིན་དུ་
ཐར་པ་དང་ཐམས་ཅད་མཁྱེན་པའི་རིན་པོ་ཆེ་རང་ལག་ཏུ་ལེན་ཆོག་འདི་ལྟ་བུའི་སྐབས་སུ་དེ་མི་ལེན་པར་སླར་ངན་སོང་གི་རྒྱུ་སྒྲུབ་ན། དེ་ལས་བསླུས་པའམ། ལྐུགས་རྟགས་ཆེ་བ་མེད་པ་ཡིན་ཏེ། ཞི་བ་ལྷས། འདི་
འདྲའི་དལ་བ་རྙེད་གྱུར་ནས། །བདག་གིས་དགེ་གོམས་མ་བྱས་ན། །འདི་ལས་བསླུས་པ་གཞན་མེད་དེ། །འདི་ལས་རྨོངས་པའང་གཞན་མེད་དོ། །ཞེས་གསུངས་པ་བཞིན་ནོ། །དེས་ན་མ་མཐར་ཇ་ཕོར་པ་གང་འཐུང་བའི་

[165B] རབ་ན་ཚེ་གཅིག་ལུས་གཅིག་ལ་སངས་རྒྱས་པ་ཞིག་དང། དེ་མ་བྱུང་ནའང་ཐར་པ་ཐོབ་ཙམ་ཞིག་དེ་མ་བྱུང་ནའང་མ་
མཐའ་ཕྱི་མ་ངན་སོང་དུ་མི་འགྲོ་བ་ཞིག་ལ་ངེས་པར་འབད་དགོས་ཏེ། མདོ་ཏིང་འཛིན་རྒྱལ་པོ་ལས། སྨན་མང་བཟང་ཞིང་ཕངས་པ་དེ་བླངས་ནས། །ན་བ་འཚོ་བར་འགྱུར་བའི་སྨན་མི་འཐུང། །སྨན་པས་མ་ལན་སྨན་
གྱིས་མ་ཉེས་ཏེ། །ནད་པ་དེ་ཉིད་ཀྱིས་ནི་ཉེས་པ་ཡིན། །དེ་བཞིན་བསྟན་པ་འདི་ལ་རབ་བྱུང་སྟེ། །སྟོབས་དང་བསམ་གཏན་དབང་པོ་ཀུན་རིག་ནས། །སྒོམ་པ་ལ་ནི་མངོན་པར་བརྩོན་མི་བྱེད། །རིགས་པར་མི་བརྩོན་ག་ལ་མྱ་
ངན་འདའ། །ཞེས་དང། ངས་ནི་རབ་ཏུ་བཟང་པོའི་ཆོས་བཤད་ཀྱང། །ཁྱོད་ཀྱིས་ཐོས་ནས་ཡང་དག་མ་སྤྱད་ན། །ནད་པ་སྨན་གྱི་རྐྱལ་པ་ཐོགས་པ་དག་བདག་གི་ནད་ནི་གསོ་བར་མི་ནུས་བཞིན། །ཞེས་དང། སྤྱོད་འཇུག་ལས། ལུས་
ཀྱིས་འདི་དག་སྤྱད་པར་བྱ། །ཚིག་ཙམ་བརྗོད་པས་ཅི་ཞིག་འགྲུབ། །སྨན་དཔྱད་བཀླགས་པ་ཙམ་གྱིས་ནི། །ནད་པ་དག་ལ་ཕན་འགྱུར་རམ། །ཞེས་གསུངས་པ་ལྟར་བླ་མ་དགེ་བའི་བཤེས་གཉེན་གྱིས་ཐར་པ་དང་ཐམས་ཅད་མཁྱེན་པར་བགྲོད་
པའི་ལམ་ཇི་ལྟ་བ་བཞིན་བསྟན་ཀྱང། རང་གིས་ཉམས་སུ་མ་བླངས་ན། སྨན་པ་མཁས་པས་སྨན་མང་དུ་སྟེར་ཡང་ནད་པས་མ་ཟོས་ན་ནད་གསོ་མི་ནུས་པ་དང་འདྲ་བས། བླ་མའི་གདམས་ངག་བསྟན་པ་རྣམས་དེ་བཞིན་སྒྲུབ་མི་སྒྲུབ་ནི་

[166A]༄༅། །རང་གཅིག་པུ་ལ་རག་ལས་པས་ན། ཚེ་མཇུག་ཆོས་ལ་བསྒྲིལ་ནས་དལ་འབྱོར་དོན་ལྡན་བྱ་བ་ལ་འབད་གསུངས། དེ་ནས་བསྐྱར་བཤད་དང། སྐྱོང་ཚུལ་མདོར་བསྟན་ལ། སྤྱི་བོའི་བླ་མར་གསོལ་
འདེབས་དང། ས་བཅད་བཀྲམ་ནས་གོང་བཞིན་བསྒོམས་པས་རྟོགས་པ་སྐྱེས་པའི་ཚད་ནི། དགེ་བཤེས་པོ་ཏོ་བས། དལ་འབྱོར་རྙེད་པར་དཀའ་བ་གོ་གྱུར་ན། །འཆལ་བ་བློ་བདེར་སྡོད་པ་ག་ལ་སྲིད། །ཅེས་དང། རྗེ་ཙོང་ཁ་པས། རྙེད་
དཀའ་རིག་ན་གྱི་ནར་སྡོད་ཐབས་མེད། །དོན་ཆེན་མཐོང་ན་དོན་མེད་འདའ་བ་ཕངས། །འཆི་བ་བསམས་ན་ཕྱི་མར་འགྲོ་གྲབས་བྱེད། །ལས་འབྲས་བསམས་ན་བག་མེད་གནས་ལས་ལྡོག་ཅེས་དང། དཔལ་ལྡན་དགོན་པ་བས་བརླ་ཤ་ལ་
སྤེན་མ་ཡོག་ཤིང་ཙམ་ཟུག་པའང་འདོན་ལོང་མ་བྱུང་བར་སྒོམ་མཛད་པ་སོགས་ལྟར་བྱུང་ན་དལ་འབྱོར་དོན་ཆེན་རྙེད་དཀའི་རྟོགས་པ་སྐྱེས་པ་ཡིན་གསུངས།།    ༈    །།ཉིན་བཅུ་པར། ཇི་སྐད་དུ་མཁས་གྲུབ་ཆེན་པོ་དགེ་
འདུན་བསྟན་འཛིན་རྒྱ་མཚོའི་གསུང་ལས། བཀའ་བསྟན་ཚད་མའི་ཉིང་ཁུ་ཡིན་གྱི་རང་བཟོའི་བརྫུན་ཆོས་དེ་མ་ཡིན། །ཤིང་རྟ་ཆེ་རྣམས་བཞེད་གཞུང་ཡིན་གྱི་བླུན་པོའི་ངག་སྒྲོས་དེ་མ་ཡིན། །མཁས་གྲུབ་དམ་པའི་ཉམས་མྱོང་ཡིན་
གྱི་ཟ་ཟིའི་འཁྲུལ་སྣང་དེ་མ་ཡིན། །བླ་མེད་བྱང་ཆུབ་གཞུང་ལམ་ཡིན་གྱི་ཉམ་ངའི་གཡང་ས་དེ་མ་ཡིན། །ཞེས་འདྲེན་པར་མཛད་ནས། འཆད་བྱའི་ཆོས་ཀྱི་ཆེ་བརྗོད་དང་འབྲེལ་བའི་ཀུན་སློང་འཆོས་ཚུལ་མདོར་བསྡུས་ཤིག་སྩལ་ཏེ། སྔོན་

[166B] ལམ་གྱི་རྩ་བ་བཤེས་གཉེན་བསྟེན་ཚུལ་གྱི་སྦྱོར་བས་བསྟེན་ཚུལ་ཡན་ལ་བསྐྱར་བཤད་མཛད། ཐུན་མཚམས་སུ་དལ་འབྱོར་གྱི་ཆོས་སྐོར་སྟོན་པའི་དཔེ་ཆ་གཙོ་བོར་བལྟ། དེ་ལྟར་དལ་འབྱོར་དོན་ཆེན་
རྙེད་དཀའ་བསམས་ནས་རྟེན་དེ་ལ་སྙིང་པོ་ལེན་འདོད་སྐྱེས་པ་ན། སྐྱེས་བུ་གསུམ་གྱི་ལམ་གྱི་རིམ་པས་བློ་སྦྱང་བ་སྟེ། དེ་གསུམ་ལ་ཇི་ཙམ་བློ་སྦྱངས་པ་ཟིན་ན། རིམ་བཞིན་སྙིང་པོ་ཆུང་འབྲིང་ཆེན་པོ་དེ་ཙམ་དུ་ལོན་པ་ཡིན། རང་ཅག་སངས་
རྒྱས་ཀྱི་གོ་འཕང་ཞིག་ཐོབ་འདོད་ན་ལམ་སྔ་མ་སྔ་མ་སྔོན་དུ་སྐྱེ་བ་དགོས་ཀྱི། དེ་མ་སྐྱེས་པར་ཕྱི་མ་ཕྱི་མ་མི་སྐྱེ་སྟེ་དཔེར་ན། ཁམས་པ་ཇོ་མཇལ་ཡོང་བ་ཚོ་དང་པོ་ཁྱིམ་ནས་འོང་བ་ནས་བཟུང་ཇོ་བོ་ལ་དམིགས་ཏེ་ལམ་རིམ་པར་བགྲོད་ནས་འོང་
བ་ལས། ཇོ་བོ་མཇལ་སར་མཆོང་བརྒྱག་གིས་ཡོང་ཐབས་མེད་པ་དང་འདྲ། དེ་བཞིན་དུ་ལམ་གོང་མ་སྙིང་རྗེ་སོགས་སྐྱེ་བ་ལ་འོག་མའི་ངེས་འབྱུང་སོགས་མ་སྐྱེས་པར་མི་འོང་བ་སྤྱོད་འཇུག་ལས་ཀྱང། སེམས་ཅན་དེ་དག་རྣམས་ལ་
སྔོན༑ ༑རང་གི་དོན་དུ་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེ། །ཞེས་གསུངས། སྐྱེས་བུ་ཆུང་འབྲིང་ཞེས་པའང་སྐྱེས་བུ་ཆུང་འབྲིང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་ཡིན་གྱི་ཆུང་འབྲིང་
གི་ལམ་དངོས་ལ་བློ་སྦྱོང་བ་མིན་ལ། དེ་ཡང་དཔེར་ན་བཀྲ་ཤིས་ལྷུན་པོ་དང། རོང་དང། ཆུ་ཤུར་དུ་འགྲོ་མི་གསུམ་ལ་སྦྱར་ན། དང་པོ་དེ་བཀྲས་ལྷུན་དུ་འགྲོ་དགོས་པ་ལ། དེར་བགྲོད་པའང་གཞན་གཉིས་དང་ཐུན་

[167A]༄༅། །མོང་བའི་ལམ་ནས་བགྲོད་དགོས། མི་དེ་གསུམ་གྱི་བསམ་པ་མི་འདྲ་སྟེ། ཆུ་ཤུར་དང་རོང་ལ་སྡོད་འདོད་ནས་འགྲོ་བ་དང། དེར་མི་སྡོད་པར་བཀྲས་ལྷུན་དུ་འགྲོ་བའི་བསམ་པ་བཞིན་ནོ།།
དེ་ཡང་ལམ་རིམ་འདིར་སྐྱེས་བུ་ཆུང་འབྲིང་སྐབས་ཀྱང་དམིགས་ཡུལ་སེམས་ཅན་དོན་དུ་སངས་རྒྱས་ཀྱི་གོ་འཕང་ལ་དམིགས་དགོས་པས། སེམས་བསྐྱེད་ཉིད་དངོས་གཞི་ཡིན་ཞིང། ཆུང་འབྲིང་དང་ཐུན་མོང་བའི་ལམ་རྣམས་
སེམས་དེ་སྐྱེ་བའི་སྔོན་འགྲོ་ཡིན། འོ་ན་དང་པོ་ནས་ཆེན་པོ་བཤད་པས་ཆོག་གི། ཆུང་འབྲིང་ཞེས་འདོགས་པ་ལ་དགོས་པ་མེད་སྙམ་ན། དེ་ལྟར་བཤད་པ་ལ་དགོས་པ་གཉིས་ཡོད་དེ། དང་པོ་ནས་སྐྱེས་བུ་ཆེན་པོ་ལ་བློ་སྦྱོང་མི་ནུས་པ་རྣམས་
བློ་རིམ་པར་སྦྱང་བའི་ཆེད་དུ་ཆུང་འབྲིང་ནས་སྦྱངས་པས་གང་ཟག་བློ་རབ་འབྲིང་ཐ་གསུམ་ལ་ཕན་ཆེ་བ་དང། ཡང་ལམ་སྔོན་མ་རྣམས་ལ་མ་འདྲིས་པས་ངེས་འབྱུང་ཙམ་ཡང་རྒྱུད་ལ་མ་སྐྱེས་པར། བདག་ཐེག་ཆེན་པ་དང། གསང་
སྔགས་པར་ཁས་འཆེ་བའི་ང་རྒྱལ་གཞོམ་པའི་དགོས་པ་ཡོད། དེས་ན། དངོས་གཞི་བྱང་ཆུབ་ཀྱི་སེམས་སྐྱེ་བ་ལ་གཞན་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་སྐྱེ་དགོས་ཤིང། དེ་སྐྱེ་བ་ལ་དང་པོ་རང་ཉིད་ཇི་
ལྟར་སྡུག་བསྔལ་གྱིས་མནར་བ་ཤེས་དགོས། དེ་ཡང་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་པ་ལ། རེ་ཞིག་དང་པོར་ངན་སོང་ལ་འཇིགས་པ་ཞིག་དགོས་ཏེ། ངན་སོང་ལ་མི་འཇིགས་པར་ལྷ་མིའི་བདེ་བ་ལ་ཡིད་འབྱུང་བར་

[167B] དང་པོར་ཆུང་ངུ་དང་ཐུན་མོང་བའི་ལམ་ལ་བློ་སྦྱོང་དགོས་པ་ནི། ཁང་པའི་རྨང་གྮིའམ་འོག་གི་རྩིག་པ་ལྟར་ཡིན་གྱི། སྦྱངས་པ་སྔོན་སོང་ལྟར་འབྲས་བུ་ཐོད་རྒལ་བ་རང་ཅག་ལ་མི་འབྱུང། རྗེ་མིད་ལས་ཀྱང་མར་པའི་དྲུང་ནས་
ཐུན་མོང་ལམ་སྦྱངས་མཛད་དེ་རྟོགས་པ་སྐྱེས་པའི་མགུར་མང་པོ་ཡོད། དེར་མ་ཟད་གསང་སྔགས་ཀྱི་མྱུར་ཁྱད་ལམ་རིམ་གྱིས་འདོན་དགོས། བདེ་ལམ་དང་མྱུར་ལམ་ཞེས་པའི་མཚན་སྒྲ་ཡང་དེ་ལྟར་ཡིན། མིད་ལ་སྐུ་ཚེ་དེར་ཟུང་འཇུག་གྲུབ་
པ་སྔགས་གཅིག་པུས་མིན་པར་ཚེ་སྔོན་མར་སྐྱེས་བུ་གསུམ་གྱི་ལམ་ལ་སྦྱངས་ཟིན་པས་ཡིན་ཏེ། ཁོང་གི་སྐུ་སྐྱེ་སྔ་མ་བཀའ་གདམས་པ་ཕྱག་ཁྲི་མཆོག་ཡིན་པར་ཐོག་མའི་བློ་སྦྱོང་སོགས་ལས་གསུངས་ཡོད། དེ་ལྟར་ཐུན་མོང་ལམ་སྦྱངས་སྔོན་
སོང་གིས་གསང་སྔགས་ལ་འཇུག་དགོས་ཀྱང། རང་རེས་དེ་ལྟར་མི་བྱེད་པར་དང་པོ་ནས་སྔགས་ལ་ཞུགས། དམ་ཚིག་མི་བསྲུང་བར་རིམ་གཉིས་བསྒོམ་ལོ་བྱས་ཀྱང། རྡོ་རྗེའི་དམྱལ་བར་ཆེད་དུ་འཇུག་མཁན་མང་གསུངས། དེས་ན་དང་པོ་ནས་བཅོས་
ལ་བློ་རྒྱ་བསྐྱེད་ནས་དམིགས་སྐོར་གཅིག་ལའང་མི་ཚེ་སྒྲིལ་སྙམ་པའི་བློ་རྒྱ་བསྐྱེད་དགོས་ཀྱི། རང་ཅག་འཇིག་རྟེན་ལ་བློ་རྒྱ་བསྐྱེད་པ་འདི་གོ་ལོག་ཏུ་སོང། བློ་སྣ་ཐུང་བའང་འཇིག་རྟེན་གྱི་བྱ་བ་ལ་བསྟུང་བ་ལས། ཆོས་ལ་བློ་སྣ་ཐུང་བ་དེ་འདྲ་མི་བྱེད་
ཆོས་ཇི་འདྲ་ཞིག་ཀྱང་མི་འགྲུབ་པ་མི་སྲིད་སྙམ་དུ་སྙིང་རུས་ཀྱིས་བསྒྲུབ་ན། དམིགས་སྐོར་གཅིག་ལ་ལོ་ཟླ་བསྒྲིལ་དགོས་པ་མི་འོང། དགེ་བཤེས་ཀ་མ་བས། རང་ཅག་བསམས་པས་མ་བྱུང་ཟེར་ཏེ། ཁྱོད་ཀྱིས་ནམ་བསམ། ཉིན་མོ་ནི་ཡེང་

[168A]༄༅། །ཡེང་བྱེད། མཚན་མོ་ནི་གཉིད་ལོག་ཀྱིན་འདུག་པས་རྫུན་མ་ཟེར། ཞེས་གསུངས་པ་བཞིན་རང་ཅག་གིས་དེ་ལྟར་ལྟ་ཞོག་སྔ་ཐུན་གཅིག་ལའང་དམིགས་སྐོར་གཅིག་ཙམ་ཆ་ཚང་ཞིག་མི་བསྒོམ་པར་
ད་དུང་རྟོགས་པ་མི་སྐྱེ་བ་འདུག་སྙམ་པ་ནི། སྣང་བ་འཁྲུལ་ཐག་ཆོད་པ་རེད། ཉམས་ལེན་རྡོ་རུས་ཐུག་པ་ཞིག་གི་རྐང་བཙུག་ནས་མི་བྱེད་པར། ཡོན་ཏན་གཞིར་གྱུར་མ་ལྟ་བུ་ཚར་རེ་ཙམ་འདོན་སྐབས་མིག་ཚུམ་ཙམ་ཚུམ་ཙམ་བྱེད་པ་དེ་
ཁོ་ནས་བྱང་ཆུབ་ལམ་གྱི་རིམ་པའི་ཉམས་རྟོགས་སྐྱེ་བར་འདོད་པ་ནི། འདོད་ཐག་ཧ་ཅང་ཉེ་བའི་སྐྱོན་ཡིན། དེས་ན། བཀའ་གདམས་པ་སྒོམ་པ་རིན་ཆེན་བླ་མས། མིག་རྒྱང་བསྲིངས། བློ་རྒྱ་བསྐྱེད། ཁོང་གསང་ལྷོད་ཅེས་གསུངས་
པ་འདི་གསུམ་གནད་ཆེ་བས་རྒྱང་རིང་པོར་རྣམ་མཁྱེན་གྱི་ས་ལ་བལྟས། སྐྱེས་བུ་ཆུང་འབྲིང་ལ་བློ་རྒྱ་ཆེན་པོ་བསྐྱེད། གྲིམས་ལྷོད་རན་པོར་བྱས་ཏེ་ཁོང་གསང་གློད་དེ་བསྒོམ་དགོས་པའི་དོན་ཡིན། ཉམས་ལེན་ཀྱང་ཐང་ལྷོད་རན་པར་བྱ་ཡི་
བླ་མའི་ཞལ་ནས་ཆོས་ཐོས་པ་ལྟ་བུའི་ཚེ། ངེས་འབྱུང་སྣ་ཐུང་སྤུ་སུད་ཀྱིས་ཉིན་ཁ་ཤས་ཤིག་ལ་མི་བྱེད་དགུ་བྱེད་པ་ནི་མཐར་མི་ཕྱིན་པའི་རྟགས་ཡིན། དེས་ན་གཉིས་པ་སྙིང་པོ་ཇི་ལྟར་ལེན་པའི་ཚུལ་ལ་གསུམ། སྐྱེས་བུ་ཆུང་ངུ་དང་ཐུན་
མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བའོ། །དང་པོ་ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང། འཇིག་རྟེན་ཕྱི་

[168B] །དང་པོ་ལ་གཉིས། འཇིག་རྟེན་འདིར་རིང་དུ་མི་གནས་པར་འཆི་བ་རྗེས་སུ་དྲན་པ་དང། འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པའོ། །དང་པོ་ལ་གསུམ། འཆི་བ་མ་
དྲན་པའི་ཉེས་དམིགས། དྲན་པའི་ཕན་ཡོན། འཆི་བ་དྲན་ཚུལ་དངོས་སོ། །དང་པོ་ལ་དྲུག་ལས། དང་པོ་ཆོས་མི་དྲན་པའི་ཉེས་དམིགས་ནི། འདི་མ་དྲན་ན་ཚེ་འདི་ཁོ་ན་བསམས་ནས། དེའི་རིང་ཟས་གོས་སོགས་དགོས་དགོས་
མང་པོ་ཞིག་ལ་མགོ་འཁོར་ནས་ཆོས་མི་འབྱུང་ཞིང། འདི་ལེགས་པར་དྲན་པ་ཞིག་བྱུང་ན། ཁམས་པའི་འགྲུལ་པ་འགྲོ་རན་པ་དེས་འགྲོ་ཆས་ཁོ་ན་བསྒྲིགས་པ་བཞིན་ཕྱི་མའི་གྲབས་འབའ་ཞིག་བྱེད་པ་འབྱུང་བ་ཡིན། ཚེ་འདིའི་ལྟོ་གོས་
གཏམ་གསུམ་སོགས་ལ་ཆེས་ཆེར་ཞེན་པ་ཡང་མི་རྟག་པ་མ་དྲན་པས་ལན། མི་རྟག་པ་དྲན་པས་མ་ཟིན་ན། ཉིན་གཅིག་སོགས་ཇི་ཙམ་མ་ཟིན་པ་དེ་ཙམ་ཚེ་འདི་པར་ཤོར་འགྲོ། གཉིས་པ་དྲན་ཀྱང་མི་བསྒྲུབ་པའི་ཉེས་དམིགས་ནི་
འདི་མ་དྲན་ན། རྗེ་ཙོང་ཁ་པས་ཀྱང། མཐར་འཆི་བ་ཞིག་འོང་སྙམ་པ་ཀུན་ལ་ཡོད་ཀྱང་དེ་རིང་ཡང་མི་འཆི་དེ་རིང་ཡང་མི་འཆི་སྙམ་པའི་བློ་ངན་འདི་འཆི་ཁ་མ་ཚུན་ལ་འབྱུང་ཞེས་གསུངས་པ་ལྟར། བློས་མི་འཆི་བའི་ཕྱོགས་བཟུང་
སྟེ་ཆོས་སང་ཕོད་བྱས་ཆོག་གནང་ཕོད་བྱས་ཆོག་སྙམ་པའི་ཕྱི་བཤོལ་ཤ་སྟག་གི་དབང་དུ་སོང་ནས། ཆོས་དྲན་ཀྱང་མི་བསྒྲུབ་ཅིང། ནོར་ཞིག་དགོས་འདུག་སྙམ་པ་སོགས་གཡེང་བ་ཁོ་ནས་ཆོས་བསྒྲུབ་རྒྱུ་མ་བྱུང་བའི་ངང་ནས་མི་ཚེ་

[169A]༄༅། །ཟད་པ་ཞིག་འོང། གསུམ་པ་བསྒྲུབས་ཀྱང་རྣམ་དག་མི་བསྒྲུབ་པ་ནི། ད་ལྟ་རང་རེས་ཆོས་སྒྲུབ་པ་ཡིན་མོད། རྣམ་དག་ཅིག་མ་བྱུང་བ་ནི། ཚེ་འདིའི་སྣང་ཤེས་མ་ལོག་པས་སྐྱོན་དུ་གྱུར་པ་སྟེ། ཐོས་
བསམ་བྱས་པའང་མཁས་འདོད་གྲགས་འདོད་དུ་ཤོར། བསྒོམ་བཟླས་སོགས་ཀྱང་ཚེ་འདིའི་རྐྱེན་སེལ་སོགས་སུ་བསམ། མི་དང་མི་འཕྲད་པའི་སྒོམ་ཆེན་ཡང་གྲགས་འདོད་དུ་ཤོར་བ་སོགས་ཉེས་སྤྱོད་དང་མ་འདྲེས་པ་མི་འབྱུང་
ཇོ་བོ་ཆེན་པོར། ཚེ་འདི་ཁོ་ན་བསམ་པ་ལ་འབྲས་བུ་ཅི་མཆི་ཞུས་པར། འབྲས་བུ་དེ་ཁོ་ན་ཉིད་མཆི་གསུངས། ཕྱི་མར་ཅི་མཆི་ཞུས་པས། དམྱལ་བ་མཆི། ཡི་དྭགས་མཆི། དུད་འགྲོ་མཆི་གསུངས་པ་ལྟར་དེའི་འབྲས་བུ་ཚེ་འདིའི་
དོན་ཅུང་ཟད་འགྲུབ་ཅིང། ཕྱི་མ་འབྲས་བུ་ངན་སོང་དུ་འགྲོ་བར་གསུངས། དེ་སོང་ན་ཁྱིམ་པ་དང་ཁྱད་མ་ཐོན་པ་ཡིན། ཆོས་བྱེད་པ་ལ་ཐོག་མར་ཚེ་འདི་བློས་ཐོངས་པ་དགོས། དེ་སྤྲང་པོ་བྱེད་པ་ལ་མི་ཟེར་ཏེ། དེས་ཀྱང་
བློས་མ་ཐོངས་པར་འཁྱམས་པས་བློས་གཏོང་རྒྱུ་འཇིག་རྟེན་ཆོས་བརྒྱད་ཡིན། འདི་དང་འདྲེས་ན་ཆོས་མིན་པས་རྣལ་འབྱོར་པ་ཆག་ཁྲི་མཆོག་གིས་ཇོ་བོ་ལ་ངས་སྒོམ་མམ། བཤད་དམ། རེས་སྒོམ་རེས་བཤད་དམ་ཞེས་རེ་
རེ་ནས་ཞུས་པར་དེ་དག་ལ་ཕན་མེད་གསུང། འོ་ན་ཇི་ལྟར་བགྱི་ཞུས་པས་འཇིག་རྟེན་བློས་ཐོངས་གསུང་བ་དང། རྒྱ་མ་བས། ཆོས་ཀྱི་ཉམས་ལེན་སྣ་གཅིག་མ་འགྲུབ་ཀྱང། །ཁྱོད་ཉིད་ཆོས་པར་རློམ་པ་ཀྱེ་མ་བླུན། །ཆོས་ཀྱི་དང་པོ་ཚེ་འདི་བློས་

[169B] །རང་གི་རྒྱུད་ལ་འདུག་གམ་མི་འདུག་ལྟོས། །ཞེས་དང། སྟོད་ལུང་པས་གཞན་ཞིག་ལ། ཇོ་བོ་སྦྱིན་པ་གཏོང་བ་ཡང་བཟང་སྟེ། དེ་བས་ཀྱང་ཆོས་རང་གྱིས་གསུངས་པ་ལྟར་ཆོས་དང་འཇིག་
རྟེན་རྒྱབ་འགལ་ཡིན་བྱ་བ་ཡང་འདི་ལ་ཟེར་བ་ཡིན། པོ་ཏོ་བས་ཀྱང། ཁབ་རྩེ་གཉིས་ཀྱིས་ཚེམ་བུ་མི་ཡོང་སོགས་གསུངས། འཆི་བ་མ་དྲན་ན་ཚེ་བློས་བཏང་བ་མི་འབྱུང་ཞིང། ཚེ་འདི་བློས་བཏང་བ་མ་བྱུང་ན། རྙེད་པ་བྱུང་ན་
དགའ་བ། མ་བྱུང་ན་མི་དགའ་བ་དང། དེ་བཞིན་དུ་བདེ་མི་བདེ། སྙན་མི་སྙན། བསྟོད་སྨད་དེ། ཆོས་བརྒྱད་ཀྱི་དབང་དུ་འགྲོ། ད་བརྒྱད་ནི། ཀླུ་སྒྲུབ་ཀྱིས། འཇིག་རྟེན་མཁྱེན་པ་རྙེད་དང་མ་རྙེད་དང། །བདེ་དང་མི་བདེ་སྙན་དང་མི་སྙན་
དང༑ ༑བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་མིན་པར་མགོ་སྙོམས་མཛོད། །ཅེས་གསུངས་པ་ལྟར་དང། པོ་ཏོ་བར་གཡུ་ཕུལ་བའི་ལོ་རྒྱུས་སྦྱར། གླིང་རས་པས་ཀྱང། འཁོར་བ་རྣམ་རྟོག་གི་གྲོང་
ཁྱེར་ན། །འཇིག་རྟེན་ཆོས་བརྒྱད་ཀྱི་རོ་ལངས་རྒྱུ། །དུར་ཁྲོད་འཇིགས་སུ་རུང་བ་ཞིག་དེ་ན་གདའ། །བླ་མ་རོ་སྙོམས་ཤིག་མཛད་ན་དེ་རུ་མཛོད། །ཅེས་གསུངས། དེས་ན་ཚེ་འདི་བློས་བཏང་ནས་བློ་ཕུགས་ཆོས་ལ་གཏད། དེའི་རྗེས་སུ་འཚོ་བ་
སོགས་འབྱོར་མི་འབྱོར་གྱི་བསམ་པ་བྱུང་ན་དེ་འདྲ་བ་མ་བྱུང་ནའང་རུང་སྙམ་པའི་ཆོས་ཕུགས་སྤྲང་ལ་གཏོད་དགོས། བདག་ཅག་གི་སྟོན་པས་ཀྱང་ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང། རྒྱལ་སྲིད་ཀྱི་དཔལ་འབྱོར་ཀུན་དོར་ནས་

[170A]༄༅། །གད་སྙིགས་ཀྱི་ཁྲོད་ནས་རྙེད་པའི་ན་བཟའ་བཞེས་པ་སོགས་བློ་ཕུགས་ཆོས་ལ་གཏད། ཆོས་ཕུགས་སྤྲང་ལ་གཏད་པ་ཡིན། རྗེ་རིན་པོ་ཆེས་ཀྱང་དེ་བཞིན་མཛད། ཆོས་ཕུགས་སྤྲང་ལ་གཏད་པའི་
རྗེས་སུ་ཟས་མ་རྙེད་ནས་ཤི་བར་མི་འགྱུར་རམ་སྙམ་པ་བྱུང་ན། ཆོས་ཕྱིར་དཀའ་སྤྱད་བྱས་ནས་ཤི་ནའང་ཤི་ཞེས་སྤྲང་ཕུགས་ཤི་ལ་གཏད། དེ་ལྟར་བློས་བཏང་ཡང། ཆོས་པ་འཚོ་བ་ཆད་ནས་ལྟོགས་གྲིར་ཤི་བའི་གཏམ་མེད་
སྟོན་པ་བཀའ་དྲིན་ཅན་གྱིས་འཁོར་བསྒྱུར་དྲུག་ཁྲིའི་བསོད་ནམས་རང་ཅག་ལ་བསྔོ་བར་མཛད་པས། འཇིག་རྟེན་ན་མུ་གེས་ཕྱེ་དང་མུ་ཏིག་བརྗེ་བའི་སྐབས་བྱུང་ཡང། རྗེས་འཇུག་སུའང་ལྟོགས་གྲིར་ཤི་བ་མི་འབྱུང་སྟེ། སྒོམ་ཆེན་
ཐུར་དུ་མ་འདྲིལ་ན། །ཟན་གོང་གྱེན་ལ་འདྲིལ་ཉེན་ཡོད། །ཅེས་པ་ལྟར་ཡིན། དགེ་བཤེས་འབན་གྱིས་ཀྱང། ང་མི་སྐྱའི་དུས་འཁོར་གསུམ་ཚེར་མ་འདྲ་བ་བཏགས་ཀྱང་དགྲ་མང་ཟུན་ཉུང། ང་སྔོན་ཕོ་ཧྲེང་མི་གཅིག་ལ་འབྲུ་ཁལ་
བཞི་བཅུ་འགྲོ་བའི་ཞིང་ཡོད་པས། མི་ཚོས་ངའི་མིང་བཞི་བཅུ་སྡིགས་སུ་བཏགས། ཉིན་མོ་ལ་ཁའི་ཇག་པ་བྱས། མཚན་མོ་གྲོང་གི་རྐུན་མ་བྱས་ཀྱང། ད་དུང་ཟས་གོས་དཀོན་ནེ་བ་ལས་མ་བྱུང་ཞིང། ད་ལྟ་ནི་ཆོས་བྱས་པས་ཟས་གོས་ཕོངས་
པ་མེད་ཅིང། དགྲ་རང་ཞིར་སོང་གསུངས་པ་དང། ཞེན་པ་མི་རོ་བཞིན་དུ་ལོག་གྱུར་ན། །འདོད་ཡོན་བྱ་རྒོད་བཞིན་དུ་འཐིབས་ནས་འོང། །ཟེར་བ་ལྟར་ཡིན་གསུངས། རྗེ་ཙོང་ཁ་པ་སོགས་འཕྲིན་ལས་ནམ་མཁའ་དང་མཉམ་པ་ཡང་

[170B] ས་སྐྱ་བ་ཞིག་གིས་རྗེ་བླ་མས་དབང་སྡུད་བསྒྲུབས་པ་འདྲ་བསམས་ནས་དབང་སྡུད་ཐམས་ཅད་ཀྱི་ནང་ནས་གང་ཟབ་ཅེས་ཞུས་ཚུལ། ཤི་བའི་ཚེ་རོ་དོར་བྱེད་ཚུན་ལ་ཀ་ཅ་ཅུང་ཟད་དགོས་
ཞེ་ན༑ ཤི་བའི་ཚེ་ཡང་ཇི་ལྟར་བྱས་ནས་ཤི་ནའང་ཤི་ཞེས་ཤི་ཕུགས་གྲོག་པོ་སྟོང་པ་ལ་གཏད་པ་སོགས་བཀའ་གདམས་ཕུགས་ནོར་བཅུ་དགོས་ཚུལ་རྒྱས་པར་གསུངས། མིད་ལས་ཀྱང། ཤི་ན་ངུ་མི་མེད་ཅིང། རོ་ལ་འཁོར་མི་མེད་
ན་བསམ་པ་རྫོགས་པར་གསུངས་ཚུལ། རང་གི་རོ་དོར་བའི་དངོས་ཆས་དགོས་སྙམ་ཡང། མི་ཚོ་སྐྱུག་བྲོ་སྟེ་མྱུར་དུ་འབུད་ཐབས་བྱེད་པ་ལས། རོ་མལ་སར་ལུས་འགྲོ་བའི་དོགས་པ་གཏན་ནས་མི་དགོས། དེ་ལྟར་ཆོས་བརྒྱད་བློས་བཏང་སྟེ་
བློ་ཐག་བཅད་ཐུབ་པ་བྱུང་ན་འཇིག་རྟེན་འདིའི་བདེ་སྐྱིད་སྙན་གསུམ་སྤུངས་པ་བཞིན་དུ་འོང། དེས་ན་འཇིག་རྟེན་ཆོས་བརྒྱད་དོན་དུ་གཉེར་བ་ནི། འཇིག་རྟེན་པ་ཡིན་ལ། ཚེ་འདི་བློས་ཐོངས་པ་ཆོས་པ་ཡིན་ཏེ། དགེ་བཤེས་པོ་ཏོ་བས་
འབྲོམ་སྟོན་ལ། ཆོས་དང་ཆོས་མ་ཡིན་པའི་གནམ་ཐིག་གང་ལགས་ཞེས་ཞུས་པར། ཉོན་མོངས་པའི་གཉེན་པོར་འགྲོ་ན་ཆོས་ཡིན། མི་འགྲོ་ན་ཆོས་མིན། འཇིག་རྟེན་པ་ཀུན་དང་མི་མཐུན་ན་ཆོས་ཡིན། མཐུན་ན་ཆོས་མིན་གསུངས་
ཆོས་དང་འཇིག་རྟེན་རྒྱབ་འགལ་བའི་གནད་དེ་ཡིན་གྱི། ཁ་ཏོན་བྱེད་རྒྱུ་དང་གཞིས་ཁང་སྐྱོང་རྒྱུ་གཉིས་ཀ་སུས་ཀྱང་ལྕོགས། རང་རེ་ཆོས་བརྒྱད་ལ་ཐུགས་དམ་གྱི་མཐིལ་དུ་བྱས་པས་ལུས་ཆོས་པའི་གཟུགས་བརྙན་ཙམ་ལས་སེམས་འཇིག་

[171A]༄༅། །རྟེན་ཁྱིམ་པ་དང་ཁྱད་མེད་པ་འདི་བྱུང། ཚེ་བློས་བཏང་ནས་ཆོས་རྣམ་དག་ཡོང་ཐབས་ཀྱི་གཙོ་བོ་འཆི་བ་མི་རྟག་པ་བསྒོམ་པ་དེ་ཡིན། ཚེ་འདི་བློས་མ་བཏང་ན། ཆོས་གང་བྱས་ཚེ་འདི་པར་ཤོར་འགྲོ་
བས༑ རང་གི་ངོས་ནས་འཇིག་རྟེན་ཆོས་བརྒྱད་མགོ་སྙོམས། ལྟོ་གོས་གཏམ་གསུམ་གྱི་ཞེན་པ་བློས་བཏང་དགོས། དེ་ཐོངས་པའི་ཚད་ཀྱང་རྒྱལ་དབང་བསྐལ་བཟང་དང། པཎ་ཆེན་བློ་བཟང་ཡེ་ཤེས་ལྟར་དགོས་ཏེ། ༸རྒྱལ་
དབང་བསྐལ་བཟང་གིས་རྡོར་དྲིལ་དང། ཆོས་གོས་རྣམ་གསུམ་ལས་རང་གི་ཡིན་སྙམ་པ་གཞན་མེད་གསུངས། པཎ་ཆེན་བློ་བཟང་ཡེ་ཤེས་ལ་དངུལ་རྟ་རྨིག་མ་བརྒྱ་ཕུལ་བ་ལའང་མ་མཉེས་ཚུལ། རང་རེ་ལྟོ་གོས་གཏམ་གསུམ་གྱི་
ཞེན་པ་ལས། འགའ་ཞིག་གཅིག་འགའ་ཞིག་གཉིས། འགའ་ཞིག་ནི་གསུམ་གས་འཆིང་བ་ཡིན། དེ་གསུམ་གྱི་ནང་ནས་ཀྱང་སྤང་དཀའ་ཤོས་གཏམ་འདོད་འདི་ཡིན་ཏེ། མཁས་བཙུན་སྟོན་སྒོམ་སུ་ཡིན་ཡང་གཏམ་སྙན་གྲགས་
འདོད་པ་མང། དགྱེར་འགྲོ་བའི་མགོན་པོས། ཚེ་འདིའི་མཁས་བཙུན་སྒོམ་ཆེན་ཡང། །ཚེ་འདིའི་མཁས་ལོ་བཙུན་ལོ་འདོད། །མཚམས་བཅད་ཡ་ཐེམ་ཡི་གེ་བྲིས། །མི་དང་མི་འཕྲད་སྒོམ་ཆེན་ཡང། །ཚེ་འདིའི་སྒོམ་ཆེན་བཟང་
ལོ་འདོད། །ཅེས་དང། ཐ་ན་དཀོན་མཆོག་མཆོད་པ་རེ། །བྱས་ཀྱང་མི་ཡིས་མཐོང་དུ་རེ། །ཞེས་སོགས་རྒྱ་ཆེར་སྩལ་ཏེ། ཁ་ཅིག་སྒོམ་ཆེན་དང་གྲུབ་ཐོབ་ཏུ་རློམ་ཞིང་ལྟོ་གོས་ལ་བྱེད་ མེ་ཏོག་དང་རྡེའུ་བཅུད་ལེན་སོགས་

[171B] གཏིང་ནས་གཏམ་འདོད་ཅུང་ཟད་རེ་མེད་པ་དཀོན། དེས་ན་དཔེ་ཆོས་ལས། གོང་མོ་ཐེམ་རྩ་ལྦ་དང་སྤྲེ། །སོགས་གསུངས་པ་ལྟར། ཐེམ་པའི་འགྲམ་ན་ཡོད་པའི་མེ་དོང་ལ་མ་བརྟགས་པར་ཐག་རིང་པོའི་
ས་ལམ་ལ་རྩད་བཅད་པ་བཞིན། སངས་རྒྱས་ཀྱི་ས་དང། སྔགས་སོགས་ལམ་མཐོན་པོའི་རྩད་གཅོད་བྱེད་བྱེད་ནས། འདི་སྣང་གི་ཞེན་པ་མ་ཐོངས་ཤིང། དེའི་འཆིང་བ་མ་གྲོལ་བ་ནི་དེ་དང་འདྲ། དེ་ལྟ་བུའི་ཉེས་དམིགས་དེ་ཡང་
འཆི་བ་མ་དྲན་པའི་ཉེས་དམིགས་སོ། །བཞི་པ་སྒྲུབ་པ་ལ་ནན་ཏན་དང་བྲལ་བའི་ཉེས་དམིགས་ནི། འཆི་བ་མ་དྲན་ན་ཆོས་ལ་ནན་ཏན་བྱེད་པ་མི་འོང་བས་ཉམས་ལེན་རྒྱུན་མ་ཆད་པར་བྱ་མི་ནུས། ད་ལྟ་རང་རེ་དགེ་སྦྱོར་བྱེད་པ་སོགས་
ཀྱི་ཚེ་ཐང་ཆད་ཆོག་ཆོག་ཅིག་ལས་བརྩོན་འགྲུས་ཆེན་པོ་མི་འབྱུང་བ་ནི་འཆི་བ་མི་རྟག་པ་མ་དྲན་པའི་སྐྱོན་ཏེ། དགེ་བཤེས་ཁ་རག་པས་མི་རྟག་པ་དྲན་ཏེ་སྒྲུབ་ཁང་སྒོ་འགྲམ་གྱི་ཚེར་མའང་གཅོད་ལོང་མ་བྱུང་བ་དང། མིད་ལས་རས་
གོས་དང། རྩམ་སྒྱེ་སོགས་མནབས་ ལས་ཀ་གཞན་ལ་མི་བརྩོན་པར་དགེ་སྦྱོར་ལ་རྟག་ཏུ་བརྩོན་ཞིང་འཇུག་རེས་
བཞིན་ཞུམ་པ་མེད་པའི་སྤྲོ་སིང་སིང་བ་འབྱུང། ལྔ་པ་རང་ཉིད་མ་རུངས་པར་བྱེད་པའི་ཉེས་དམིགས་ནི། འཆི་བ་མ་དྲན་ན་ཚེ་འདི་ལ་ཤས་ཆེར་ཞེན་ནས། དེའི་དོན་བསྒྲུབ་པའི་ཕྱིར་ཕན་གནོད་སོགས་བྱེད་པ་ལ་ཆགས་སྡང་རྨོངས་

[172A]༄༅། །གསུམ་སྐྱེ། དེའི་རྐྱེན་གྱིས་གཞན་ལ་འཐབ་པ་དང། རྩོད་པ་དང། གཞན་གྱིས་མ་རུངས་པར་སྨྲ་བའི་གཞིར་གྱུར་པ་སོགས། ཐ་ན་མགོའི་རྨ་ཚུན་གྱིས་བདག་ཉིད་མ་རུངས་པར་བྱེད་པ་སོགས་
འདི་ཕྱི་ཀུན་ཏུ་ཕུང་བར་བྱེད། དྲུག་པ་འཆི་ཁར་འགྱོད་བཞིན་དུ་འཆི་དགོས་པའི་ཉེས་དམིགས་ནི། འཆི་བ་མ་དྲན་ན་ཆོས་ཀྱི་གཟུགས་བརྙན་ཙམ་བྱས་པའང་ཚེ་འདིའི་དོན་གཉེར་དང་འདྲེས་ནས་ཆོས་མ་གྲུབ་པར་འཆི་བ་
ཞེས་པའི་དགྲ་དེ་ཉིན་གཅིག་བློ་བུར་དུ་བྱུང་བ་ན། སྔར་དོན་དུ་གཉེར་གཉེར་བའི་སྟོབས་གོས། རྒྱུ་ནོར་སོགས་གང་གིས་ཀྱང་མི་ཕན་པར་མཐོང་ཞིང། ཕན་ངེས་པའི་ལྷ་ཆོས་ནི་མ་བྱུང་བར་ཤེས་ནས་འགྱོད་པ་ཤིན་ཏུ་མི་བཟོད་
པ་སྐྱེ་ཡང་དེ་དུས་རང་སྡུག་ཉིད་ལས་ཕྱིས་ཟིན་པ་ཡིན་ཏེ། དཔེར་ན། སྨོན་འགྲོ་ཆོས་གྲགས་ཞེས་བྱ་བ་ཚ་བའི་ནད་ཀྱིས་ཐེབས་ཏེ། འཆི་བར་ཤེས་ནས་འགྱོད་ཚིག་སྨྲས་པ་དང་འདྲ། ཀ་མ་བས། ད་ལྟ་འཆི་བས་འཇིགས་པ་ཞིག་
དགོས། འཆི་ཁར་མི་འཚེར་བ་ཞིག་དགོས་པ་ལ་འོ་སྐོལ་དེ་ལས་བཟློག་ནས་ད་ལྟ་མི་འཇིགས་འཆི་ཁར་བྲང་ལ་སེན་མོ་འདེབས་གསུངས་པ་ལྟར། འཆི་བ་མི་རྟག་པ་འདི་ལ་དང་པོར་འཇིགས། འཆི་ཁར་མི་འཇིགས་པ་ཞིག་
དགོས་ཀྱང། རང་རེ་དེ་ལས་གོ་ལྡོག་སྟེ་ད་ལྟ་འཆི་བ་ཞིག་འོང་སྙམ་པ་ཙམ་ཡང་མེད་པར་བློ་བདེ་མོར་བསྡད་ནས། འཆི་ཁར་ཅི་དྲག་གང་དྲག་ལ་ཐུག་འཆི་ཁར་ནི་ཕྱུག་པོ་གསེར་བང་པ་བརྒྱ་ཡོད་པ་དང། རྒྱལ་པོ་ཡུལ་

[172B] རང་རེ་ཡང་འཆི་ཁར་ཕན་ངེས་པའི་བློ་གདེང་འཆའ་ས་གཅིག་ཀྱང་མ་གྲུབ་པའི་ངང་ནས་གློ་བུར་དུ་འཆི་ནད་དྲག་པོས་ཟིན་
པ་དེའི་ཚེ་ད་ལན་མ་ཤི་ཙམ་ཞིག་བྱུང་ན། ད་ནི་ཆོས་ངེས་པར་བྱེད་སྙམ་མོད་ཀྱང་དེའི་ཚེ་ཕྱིས་ཚར་བ་ཡིན་ཏེ། ཟས་རང་ལག་ཏུ་ཡོད་པའི་ཚེ་ཟ་རྒྱུ་མ་བྱུང་ན། ཁྱིས་ཁྱེར་བའི་ཚེ་ཟས་དེ་ཟ་བར་སེམས་ཀྱང་དེས་མི་ཕན་པ་དང་འདྲ་སྟེ་
དེ་དག་ནི་ཉེས་དམིགས་དྲུག་གོ་གཉིས་པ་འཆི་བ་དྲན་པའི་ཕན་ཡོན་ལ་དྲུག་ལས། དོན་ཆེ་བའི་ཕན་ཡོན་ནི། འཆི་བ་དྲན་པ་ནི་དོན་ཆེ་སྟེ། སྟོན་པས་མདོ་མྱང་འདས་ཆེན་མོར། རྗེས་ཐམས་ཅད་ཀྱི་ནང་ནས་བ་ལང་གི་རྗེས་དང། འདུ་
ཤེས་ཐམས་ཅད་ཀྱི་ནང་ན་མི་རྟག་པ་དང་འཆི་བའི་འདུ་ཤེས་མཆོག་ཏུ་གསུངས་པ་ལྟར་འཆི་བ་དྲན་པས་ཆོས་གཤའ་མ་བྱེད་པ་འོང་སྟེ། ཕྱི་མར་རྟེན་བཟང་པོ་འཐོབ་པར་འདོད་ནས་སྦྱིན་པ་བཏང་བ། ཚུལ་ཁྲིམས་བསྲུང་བ་སོགས་
དང༑ མདོར་ན། སྐྱེས་བུ་གསུམ་ནས་ཟུང་འཇུག་གི་བར་གྱི་ལམ་གྱི་རིམ་པ་ཐམས་ཅད་འདིས་འདྲེན། རྗེ་མིད་ལ་ཡང་གཡུང་སྟོན་གྱི་སྦྱིན་བདག་ཤི་བས་རྐྱེན་བྱས་ཏེ་ཆོས་ལ་བསྐུལ། གྲུབ་ཆེན་མང་པོས་རྐང་གླིང་དང་ཐོད་ཕོར་སོགས་
བསྣམས་པ་འཆི་བ་མི་རྟག་པའི་དྲན་གསོའི་ཆེད་ཡིན། འདུལ་བ་ནས་ཆབ་ཁང་དུ་ཀེང་རུས་བྲི་བ་སོགས་གསུངས་པའང་དེས་ཡིན། སྤྱན་སྔ་རིན་པོ་ཆེས། ད་ན་ངས་མི་རྟག་པ་ཐུན་རེ་མ་བསྒོམས་ན་དེའི་ཉིན་མོ་ཚེ་འདི་པར་འགྲོ་བར་སྣང་

[173A]༄༅། །ཞེས་དང། ཞང་བཙུན་ཡེར་པས་ཀྱང། སྔ་དྲོ་མི་རྟག་པ་མ་དྲན་ན། ཉི་མ་ཕྱེད་བར་ཚེ་འདི་པར་ཆ། ཉིན་ཕྱེད་ལ་མ་སྐྱེས་ན་དགོང་མོ་བར་ཚེ་འདི་པར་ཆ། ཚེ་འདི་པར་སོང་ན་ཅི་བྱས་ཆོས་
སུ་མི་འགྲོ་གསུངས། སྟོབས་ཆེ་བའི་ཕན་ཡོན་ནི། འཆི་བ་མི་རྟག་པ་དྲན་ན་མི་མཐུན་ཕྱོགས་འདོད་ཆགས་ཁོང་ཁྲོ་སོགས་འཇོམས་པ་དང། ཚོགས་རྫོགས་པ་ལ་སྟོབས་ཆེ་བ་དང། ཉོན་མོངས་དང་ཉེས་སྤྱོད་ཐམས་ཅད་ཅིག་ཅར་
འཇོམས་པའི་ཐོ་བ་དང་འདྲ་བར་གསུངས། དང་པོར་གལ་ཆེ་བ་ནི། འཆི་བ་དྲན་པས་དང་པོར་ཆོས་ལ་འཇུག་པའི་རྒྱུ་བྱེད། བར་དུ་གལ་ཆེ་བ་ནི། བར་དུ་ཆོས་ལ་བརྩོན་པར་བསྐུལ་བའི་རྐྱེན་བྱེད། ཐ་མར་གལ་ཆེ་བ་ནི། མཐར་
འབྲས་བུ་རྫོགས་ཏེ་ཆོས་མཐར་ཕྱིན་པར་བྱེད། འཆི་ཁར་དགའ་བཞིན་སྤྲོ་བཞིན་དུ་འཆི་བའི་ཕན་ཡོན་ནི། འཆི་ཁར་ཡང་སྔར་ཆོས་གཤའ་མ་བྱས་པའི་བློའི་གདེང་ཡོད་པས་བུ་ཕ་ཁྱིམ་དུ་འགྲོ་བ་ལྟར་འབྱུང་སྟེ། ཀློང་རྡོལ་བླ་
མ་རིན་པོ་ཆེས། ང་ལ་མི་རྟག་པ་བྱུང་ན་མི་འཇིགས། སྔ་དྲོ་དགེ་སློང་རྒན་པོ། ཕྱི་དྲོ་ལྷའི་ལུས་སུ་བྱེད་རྒྱུ་ཡིན་ཞེས་གསུངས་པ་བཞིན་ཡིན། དེས་ན་ཆོས་པ་རབ་འཆི་བ་ལ་བྲོད། འབྲིང་མི་མཚེར། ཐ་མའང་ད་ནི་འགྱོད་པ་མེད་
ཆོས་ལེགས་པོ་བྱེད་རྒྱུ་བྱུང། ད་ཤི་ཡང་སླ་སྙམ་དུ་མི་འགྱོད་པ་ཞིག་འོང་སྟེ། རྗེ་མིད་ལས། ང་འཆི་བས་འཇིགས་ནས་རི་ལ་བྲོས། །སེམས་གཉུག་མའི་གནས་ལུགས་སྟོང་པར་རྟོགས། །ད་འཆི་བ་བྱུང་ཡང་ཉམ་ང་མེད། །ཅེས་

[173B] །གསུམ་པ་འཆི་བ་དྲན་ཚུལ་དངོས་ལ་གཉིས། འཆི་བ་དགུ་ཕྲུགས་སུ་བསྒོམ་པ་དང། འཆི་བའི་རྣམ་པ་བསྒོམ་པའོ། །འདིའི་ཞིབ་ཆ་ཡང་བཀའ་གདམས་གོང་མ་ལ་མེད་པ་རྗེ་ཙོང་ཁ་པའི་གསུང་ལས་བྱུང་བའི་
མན་ངག་ཡིན། རྗེའི་གསུང་འདི་ལ་རྒྱུད་རྒྱ་གཞུང་གི་དགོངས་པ། མྱོང་བ་གནད་དུ་བཀར་ལུགས། ས་བཅད་མ་འཁྲུགས་པ་སོགས་གཞན་དང་མི་འདྲ་བའི་ཟབ་རྒྱས་ཀྱི་གདམས་པ་མང། དེས་ན་འཆི་བ་དགུ་ཕྲུགས་སུ་བསམ་པ་ལ་
ངེས་པར་འཆི་བར་བསམ་པ། ནམ་འཆི་ངེས་མེད་བསམ་པ། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པར་བསམ་པ་སྟེ་རྩ་བ་གསུམ། རྩ་བ་རེ་རེ་ལ་རྒྱུ་མཚན་གསུམ་གསུམ་སྟེ་དགུ་ལས། རྩ་བ་དང་པོ་ངེས་པར་འཆི་
བར་བསམ་པ་ལ་གསུམ་གྱི་རྒྱུ་མཚན་དང་པོ་འཆི་བདག་ངེས་པར་འོང་ལ་རྐྱེན་གང་གིས་ཀྱང་བཟློག་ཏུ་མེད་པར་བསམ་པ་ནི། ངེས་པར་འཆི་སྟེ། ལུས་ཇི་ལྟ་བུ་དང། གནས་གང་དུ་ཕྱིན་པ་དང། ཐབས་ཇི་ལྟ་བུས་ཀྱང་འཆི་བདག་
བཟློག་ཏུ་མེད། དེ་ཡང་ལུས་བཟང་བས་མི་བཟློག་སྟེ། མི་རྟག་པའི་ཚོམས་ལས། གང་ཡང་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་ཀྱང། །སྐུ་ལུས་འདི་ནི་སྤོང་མཛད་ན། །སྐྱེ་བོ་ཕལ་པ་སྨོས་ཅི་དགོས། །ཞེས་
གསུངས་པ་ལྟར་རྡོ་རྗེའི་སྐུ་བརྙེས་སངས་རྒྱས་བཅོམ་ལྡན་འདས་དང། ཟུང་འཇུག་བརྙེས་པའི་འཕགས་བོད་ཀྱི་གྲུབ་ཐོབ་མང་པོའང་ད་ལྟ་གཏམ་བཤད་པ་ན་ཡོད་ཡོད་ལྟར་སྣང་ཡང། དོན་དུ་མྱ་ངན་ལས་འདས་ཟིན། སྟོན་པ་

[174A]༄༅། །ལ་སོགས་པའང་རྡོ་རྗེའི་སྐུ་བཤིག་ནས་འདས་ཚུལ་བསྟན་ན། བདག་ཅག་ལྟ་བུ་ཅིའི་ཕྱིར་མི་འཆི། སྟོན་པའང་མྱ་ངན་ལས་འདའ་བར་ཉེ་བ་ན། སྔོན་ལ་ཤཱ་རིའི་བུ་སོགས་འཁོར་ཁྲི་ཕྲག་
མང་པོ་དང་བཅས་འདས། དེའི་རྗེས་སུ་སྟོན་པས་རྩྭ་མཆོག་དྲུང་ན་ཤིང་སཱ་ལ་ཟུང་གི་བར་དུ་གཟིམ་ཁྲིའི་ཐ་མ་ཤོམས་ཤིག་གསུངས་ནས་གདུལ་བྱའི་ཐ་མ་དྲི་ཟའི་རྒྱལ་པོ་རབ་དགའ་དང། ཕྱི་རོལ་པའི་ཀུན་ཏུ་རྒྱུ་རབ་བཟང་
གཉིས་བཏུལ། མྱ་ངན་ལས་འདའ་བར་བལྟར་མ་བཟོད་ནས་རབ་བཟང་ཡང་དེ་མ་ཐག་འདས། སྟོན་པ་འདས་པར་ཉེ་བ་ན། སྐུ་སྟོད་ཀྱི་ན་བཟའ་བསལ་ནས། དེ་བཞིན་གཤེགས་པ་ནི་མཐོང་བར་དཀའ་བས་ལྟོས་ཤིག་པར་བསྐུལ་
ནས་གསུང་གི་ཐ་མ་མི་རྟག་པ་ཉིད་ལ་དམིགས་ཕུག་ནས། དེ་ཉིད་བསྒོམ་པ་གཙོ་ཆེ་བར་བསྟན་པའི་ཕྱིར། འདུས་བྱས་ཐམས་ཅད་མི་རྟག་པའོ། །འདི་ནི་དེ་བཞིན་གཤེགས་པའི་གསུང་གི་ཐ་མའོ། །ཞེས་གསུངས་ནས་མྱ་ངན་
ལས་འདས། དེ་གོ་བ་ན་ཕྱོགས་དང་ཕྱོགས་སུ་ཡོད་པའི་རང་དབང་ཐོབ་པའི་དགྲ་བཅོམ་པ་ཕལ་ཆེར་གཤེགས་ནས། ལྔ་བརྒྱ་ལ་གཅིག་གིས་མ་ཚང་བར་གྱུར་པ་ཡིན། དེར་མ་ཟད་བསྟན་པའི་གཏད་རབས་བདུན་སོགས་
དང༑ གྲུབ་ཆེན་བརྒྱད་ཅུ། རྒྱན་དྲུག་མཆོག་གཉིས་སོགས་རྒྱ་གར་གྱི་པཎ་གྲུབ་རྣམས་དང། བོད་ཀྱིའང་མཁན་སློབ་ཆོས་གསུམ། ཇོ་བོ་ཡབ་སྲས། འཇམ་མགོན་ཙོང་ཁ་པ་ཡབ་སྲས་སོགས་ཐམས་ཅད་ཀྱང་འདས་ཟིན་

[174B] རང་ཅག་མི་འཆི་བར་ག་ནས་སྡོད། སྔོན་ཚེ་མཆོག་གླིང་བླ་མ་ཡོངས་འཛིན་རིན་པོ་ཆེས་ལམ་རིམ་བཀའ་ཆོས་གསུངས་པ་ན། ཚོགས་པ་སྟོང་ཕྲག་མང་པོ་ཡོད་སྐད་ཀྱང་ད་ལྟ་བླ་སློབ་
ཚང་མ་གཅིག་ཀྱང་མ་བཞུགས་པ་དང། ས་ཆ་འདིར་ཡང་ཆུ་བཟང་བླ་མ་རིན་པོ་ཆེ་སོགས་ཀྱིས་ད་ལྟ་བཞིན་འཆད་ཉན་མཛད་སྐད་ཀྱང་ད་ལྟ་གཏམ་ཙམ་ལས་མ་ལུས། ད་ལྟའི་ཆོས་གྲལ་འདིར་ཡོད་པ་རྣམས་ཀྱང་ལོ་བརྒྱ་ཚུན་ལ་
ཐམས་ཅད་འཆི་འགྲོ་ཞིང་ས་འདིར་དེ་འདྲ་བྱུང་ཞེས་པའི་གཏམ་ཙམ་ཞིག་ལུས་པ་འོང། དེར་མ་ཟད་རྒྱ་བོད་ཧོར་སོགས་འཛམ་གླིང་ན་ད་ལྟ་ཡོད་པའི་དེ་རིང་སྐྱེས་པའི་བྱིས་པ་ཚུན་ཆད་ཀྱི་མི་ཡོངས་རྫོགས་ལོ་བརྒྱ་ཙམ་སོང་བ་ན་གཅིག་
ཀྱང་མི་སྡོད་པར་འཆི་ངེས་ན། རང་ཅག་མི་ལྷག་པ་མཐོང་ཆོས་ཡིན། དེ་བཞིན་དུ་དུས་ལ་བབས་ན་འཆི་བས་མི་ཚུགས་པའི་ས་ཕྱོགས་གང་ནའང་མེད་དེ། མི་རྟག་པའི་ཚོམས་ལས། གང་དུ་གནས་ན་འཆི་བས་མི་ཚུགས་པའི། །ས་ཕྱོགས་
དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་མཚོའི་ནང་ན་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་མིན། །ཞེས་གསུངས་པ་དང། སྔོན་རྒྱལ་པོ་གསལ་རྒྱལ་གྱི་བུ་འཕགས་སྐྱེས་པོས་ཤཱཀྱ་རྣམས་གསོད་པར་བརྩམས་པའི་སྐབས་
མཽངྒལ་བུས་འཕགས་སྐྱེས་པོ་དམག་དང་བཅས་པ་རྫུ་འཕྲུལ་གྱིས་ཕྱིའི་ལྕགས་རིའི་ཕྱི་རོལ་དུ་སྐྱེལ་བར་བསམས་ཀྱང་བཟློག་ཐབས་མེད་པར་སངས་རྒྱས་ཀྱིས་གསུངས་ཤིང། ཤཱཀྱའི་བུ་བུ་མོ་འགའ་ཞིག་དེ་བཞིན་གཤེགས་པའི་ལྷུང་བཟེད་

[175A]༄༅། །ཀྱི་ནང་དུ་སྦས་པ་དང། ཉི་མའི་ཁང་བཟང་དུ་བཞག་པའང་ཤཱཀྱ་རྣམས་བསད་པ་དེའི་ཉིན་ཤི་ཟིན་པ་ལྟར་ཡིན། འཆི་བ་འོང་བ་ན་མགྱོགས་པས་བྲོས་པ་དང། འབྱོར་པས་གླུ་བ་དང། སྟོབས་ཀྱིས་
གཡུལ་འགྱེད་པ་སོགས་གང་གིས་ཀྱང་མི་ཕན། ཚེ་མས་ལས་ཀྱང། དྲང་སྲོང་ཆེན་པོ་ལྔ་མངོན་ཤེས། །མཁའ་ལ་རྒྱང་རིང་འགྲོ་བ་ཡང། །གང་ན་སྤྱོད་ཡུལ་འཆི་མེད་པའི། །གནས་དེར་ཕྱིན་པར་ནུས་མ་ཡིན། །གསུངས་པ་ལྟར་
བྲོས་པས་ཐར་ན་དྲང་སྲོང་མངོན་ཤེས་ལྔ་ཐོབ་ཅིང་རྫུ་འཕྲུལ་ཡོད་པ་དེ་འཆི་བདག་ལ་བྲོས་པས་ཆོག་ཀྱང། དེ་ཡང་བྲོས་ཏེ་མི་ཐར་བར་འཆི་བར་འགྱུར་ལ། སྟོབས་ཀྱིས་ཀྱང་བཟློག་མི་ནུས་ཏེ། སྟོབས་ཆེན་སེང་གེ་ལ་གླང་པོ་ཆེའི་མགོ་བོ་
སྦར་མོས་བཅོམ་ནུས་པའི་སྟོབས་ཡོད་ཀྱང། འཆི་བ་བྱུང་ཙ་ན་སྦར་མོ་འཁུམས་ནས་འཆི་འགྲོ། སྟོབས་ལྡན་འཁོར་ལོས་སྒྱུར་བའི་རྒྱལ་པོ་ཡང་སྟོབས་ཀྱིས་མི་ཕན་པར་འཆི་དགོས། རང་རེ་རྒྱུ་ནོར་རྫས་ལ་དགའ་བ་འདིར་དཔགས་ན་འཆི་
བ་དེ་ནོར་གྱིས་བླུར་ཡོད་པའི་ཚོད་ཙམ་བྱེད་ཀྱང། འཁོར་སྒྱུར་གྱི་རྒྱལ་པོའི་ནོར་བུ་རིན་ཆེན་གྱིས་ཀྱང་བླུ་ཐབས་མེད་པར་གསུངས་ན། གཞན་གྱིས་བླུ་བར་མི་ནུས་པ་སྨོས་མི་དགོས་ཏེ། རྒྱལ་པོ་ལ་གདམས་པའི་མདོ་ལས། དཔེར་ན་ཕྱོགས་
བཞི་ནས་རི་ཆེན་པོ་སྲ་བ་བརྟན་པ་སྙིང་པོ་དང་ལྡན་པ་མ་ཞིག་མ་མ་གས་པ་འཕན་མེད་པ་ཤིན་ཏུ་མཁྲེགས་པ་གཅིག་ཏུ་སྟུག་པོ་བཞི་གནམ་ལ་རེག་ཅིང་ས་བརློག་སྟེ། རྩྭ་དང་ཤིང་དང་ཤིང་གེལ་པ་དང་ཡལ་ག་དང་ལོ་མ་ཐམས་ཅད་དང་

[175B] །རྒྱལ་པོ་ཆེན་
པོ་དེ་བཞིན་དུ་འཇིགས་པ་ཆེན་པོ་བཞི་འདི་དག་འོང་སྟེ་དེ་དག་ལས་མགྱོགས་པས་བྲོས་པའམ་སྟོབས་ཀྱིས་བཟློག་པའམ་ནོར་གྱིས་བཟློག་པའམ་རྫས་དང་སྔགས་དང་སྨན་གྱིས་བཟློག་པར་སླ་བ་མ་ཡིན་ནོ། །བཞི་གང་ཞེ་ན། རྒ་བ་དང་ནད་
དང་འཆི་བ་དང་རྒུད་པའོ། །རྒྱལ་པོ་ཆེན་པོ། རྒ་བ་ནི་དར་ལ་བབ་པ་འཇོམས་ཤིང་འོང། ན་བ་ནི་ནད་མེད་པ་འཇོམས་ཤིང་འོང། རྒུད་པ་ནི་ཕུན་སུམ་ཚོགས་པ་ཐམས་ཅད་འཇོམས་ཤིང་འོང། འཆི་བ་ནི་སྲོག་འཇོམས་ཤིང་འོང་
སྟེ༑ དེ་དག་ལས་ནི་མགྱོགས་པས་བྲོས་པའམ་སྟོབས་ཀྱིས་བཟློག་པའམ་ནོར་གྱིས་བཟློག་པའམ་རྫས་དང་སྔགས་དང་སྨན་རྣམས་ཀྱིས་ཞི་བར་སླ་བ་མ་ཡིན་ནོ། །ཞེས་གསུངས་པ་ལྟར་ཕྱོགས་བཞི་ནས་རི་ཆེན་པོ་སྲ་བ་མགྱོགས་པ་བཞི་
ཚུར་རུབ་སྟེ། རྩྭ་དང་ཤིང་སོགས་ཐལ་བར་བྱེད་བཞིན་འོང་ན། ཐབས་གང་གིས་ཀྱང་བཟློག་དཀའ་བ་བཞིན། རྒ་བ་དང། རྒུད་པ་དང། ན་བ་དང། འཆི་བའི་རི་བཞི་ནི་བཟློག་དཀའ་བར་གསུངས་པ་བཞིན་ཡིན། རྒྱུ་མཚན་གཉིས་
པ་ཚེ་ལ་བསྣོན་པ་མེད་ཅིང་འབྲིད་བྱེད་པར་མ་ཆད་དུ་ཡོད་པར་བསམ་པ་ནི། འཆི་བར་ངེས་ཏེ། སྔ་མའི་ལས་ཀྱིས་གང་འཕངས་པ་དེ་ལས་ལྷག་པ་བསྣོན་པ་ནི་ཅུང་ཟད་ཙམ་ཡང་རྒྱག་ཏུ་མེད་ལ། སྐད་ཅིག་རེ་རེ་བཞིན་འཆི་བདག་ལ་

[176A]༄༅། །ཇེ་ཉེར་ཇེ་ཉེར་བཅར་ཏེ་འགྲོ་བར། སྤྱོད་འཇུག་ལས། ཉིན་མཚན་སྡོད་པ་ཡོང་མེད་པ། །ཚེ་འདི་རྟག་ཏུ་གོད་འགྱུར་ཞིང། །སྣོན་པ་གུད་ནས་ཡོང་མེད་ན། །བདག་ལྟ་འཆི་བར་ཅིས་མི་འགྱུར། །
ཞེས་དང། ཚོམས་ལས། དཔེར་ན་ཐག་ནི་བརྐྱངས་པ་ལ། །སྤུན་ནི་གང་དང་གང་བཅུག་པའི། །སྤུན་གྱིས་གཏིང་ལ་གཏུགས་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཞེས་དང། རྒྱལ་མཆོག་བསྐལ་བཟང་གིས། སྐྱེས་ནས་
སྐད་ཅིག་ཙམ་ཞིག་སྡོད་དབང་ཡང་མེད་པར། །འཆི་བདག་གཤིན་རྗེའི་དྲུང་དུ་བང་རྩལ་གྱིས་བརྒྱུག་པས། །གསོན་པོ་ཟེར་ཡང་འཆི་བའི་ལམ་ཆེན་ལ་ཆས་འདུག་ཉེས་ཅན་གསོད་སར་ཁྲིད་པའི་སྣང་ཚུལ་འདི་སྐྱོ་བ། །ཞེས་གསུངས་
པ་བཞིན་སྐྱེས་ནས་བཟུང་འཆི་བའི་སར་དབུགས་རེ་རེའི་ཡུན་ཙམ་ཡང་སྡོད་པའི་སྐབས་མེད་པར་རྟ་བང་རྩལ་གྱིས་བརྒྱུག་པ་ལས་ཀྱང་མགྱོགས་པར་བརྒྱུགས་ནས་འགྲོ་ཞིང། རྟ་བརྒྱུག་པའང་ངལ་བསོ་བ་སོགས་ཅུང་ཟད་ཙམ་
སྡོད་སྲིད་ཀྱང། འཆི་བ་ནི་སྐད་ཅིག་གཅིག་ཀྱང་མི་སྡོད་པར་བརྒྱུགས་ནས་འོང་བས་སྐད་ཅིག་མ་རེ་རེས་ཀྱང་འཆི་བ་ལ་ཉེ་རུ་འགྲོ། ཚོམས་ལས། དཔེར་ན་ངེས་པར་གསད་པ་དག་གོམ་པ་གང་དང་གང་བོར་བས། །གསད་པའི་
དྲུང་དུ་བསྟེན་པ་ལྟར། །མི་རྣམས་སྲོག་ཀྱང་དེ་བཞིན་ནོ། །ཞེས་གསུངས་པ་ལྟར། ལུག་གཅིག་གསོད་སར་ཁྲིད་ན་གོམ་པ་རེ་རེ་བཞིན་ཡང་འཆི་བར་ཉེ་བ་བཞིན་རང་ཅག་ཀྱང་སྐྱེས་ནས་བཟུང་འཆི་བ་ལ་ཁ་ཕྱོགས་ཏེ་ཤར་བརྒྱག་མི་

[176B] སྔར་ཚེ་ དེ་ཡང་དབུགས་དང་ཆུ་ཚོད་ཞག་ཟླ་བ་ལོ་སོང་བས་འཛད་ཅིང། ཉིན་གཅིག་ད་ནི་ཤི་རན་སོང། འགྲོ་རན་འདུག་ཟེར་བ་ཞིག་གློ་བུར་དུ་འོང་
བས་འཆི་མི་འོང་སྙམ་དུ་བློ་བདེ་མོར་སྡོད་པའི་གནས་མེད། ཐ་ན་གཉིད་ཉལ་སྐབས་རང་རེ་ལྷོད་བདེར་སྐྱིད་ཉལ་བྱེད་ཀྱང་ཚེ་འཆི་བདག་ལ་ཁ་བལྟས་ནས་བརྒྱུགས་ཏེ་འགྲོ་གསུངས། རྒྱུ་མཚན་གསུམ་པ་གསོན་པའི་ཚེ་ཡང་ཆོས་བྱ་ལོང་
མེད་པར་ངེས་པར་འཆི་བར་བསམ་པ་ནི། ཚེ་ཤིན་ཏུ་ཐུང་བ་དེའི་རིང་ལའང་ཆོས་བྱ་ལོང་མེད་པར་འཆི་བ་ལ་ཐུག་འགྲོ་སྟེ། ལོ་དྲུག་ཅུ་ཙམ་སྡོད་པའི་དབང་དུ་བཏང་ན་མཚན་མོའི་ཆ་ཀུན་ཏུ་ཉལ་བས་ཚེ་ཕྱེད་ཀ་ནི་ཉལ་བས་ཟད་ལ། སུམ་ཅུ་
པོ་དེའང། ཟས་ཟ་བའི་ཡུན་སོགས་ཕར་བཅད་ན། མཚམས་བསྡད་ནས་ཐུན་བཞིའི་རྣལ་འབྱོར་ལྟ་བུ་བྱེད་ནའང་ཆོས་བྱ་ལོང་ལོ་ལྔ་ལས་མེད། རང་ཅག་ལོ་སར་ཚེས་པ་ན། རྟེན་འབྲེལ་ཨྨ་ དེ་
ནས་སྨོན་ལམ་ཆེན་མོའི་དུས་ཆེན་སོགས་ཟླ་བ་རེ་ལའང་མིང་རེ་བཏགས་ནས་ཟ་ཟིར་ལ་ཡེངས་ཏེ་ལོ་འགྲོ་ཚེ་ཧྲིབ་ཙམ་ཡིན། གུང་ཐང་རིན་པོ་ཆེས། ཉམས་ལེན་བྱེད་རྒྱུ་མ་དྲན་ཉི་ཤུ་ཐལ། །བྱེད་དོ་བྱེད་དོའི་ངང་ལ་ཉི་ཤུ་ཐལ། །མ་བྱུང་
མ་བྱུང་ཟེར་ཞིང་བཅུ་ལྷག་ཐལ། །མི་ཚེ་སྟོང་པར་ཟད་པའི་རྣམ་ཐར་ཡིན། །གསུངས་པ་ལྟར་དང་པོར་བྱིས་པའི་ཚེ་ཆོས་མི་དྲན། དེའི་རྗེས་སུ་ཆོས་བྱེད་འདོད་བྱུང་བ་ནའང། བྱེད་དགོས་བྱེད་དགོས་སྙམ་ནས་ལག་ལེན་ལ་མ་ཁེལ་བས་ཆོས་

[177A]༄༅། །མི་ཡོང། རྒས་ཟིན་ནས་ཕྱི་མར་སྨོན་ལམ་འདྲ་འདེབས་པ་ལས་ད་བྱུང་མ་སོང་ཞེས་ཅི་བྱར་མེད་པ་འབྱུང། དེས་ན། ད་ལྟ་འགའ་ཞིག་ནི་ཆོས་བྱེད་དོ་བྱེད་དོ་སྙམ་པའི་ངང་ནས་གཡེང་བ་དང། འགའ་
ཞིག་ནི་ཆོས་མ་བྱུང་ཟེར་ནས་འགྱོད་པ་བྱེད་པའི་དུས་ལ་སླེབས་ཚར་བ་མང་པོ་ཡོད་པ། རང་རེས་དེ་དག་མཐོང་བ་ན། དེ་དག་ལ་སྐྱོན་དུ་བལྟ་ཞིང་ཉི་མ་རེ་རེ་ནས་ཆོས་བྱེད་ལོང་མེད་པའི་དོན་མེད་ཀྱི་བྱ་བ་གལ་ཆེན་རེ་བཟོས་ནས་མི་སྡོད་པར་
སྙིང་ལ་རུས་པ་བཅུག་སྟེ་འཆི་བདག་གཤིན་རྗེ་རང་གི་ཐོག་ལ་མ་བབས་པའི་གོང་དུ་ཆོས་བྱེད་གང་ཐུབ་དགོས་ཏེ། རྗེ་ངག་དབང་བྱམས་པས་ཀྱང། དཔེར་ན་ཐང་ཆེན་པོའི་སྟེང་དུ་ནས་ཕུང་ཆེན་པོ་ཞིག་སྤུངས་ཡོད་ན། ལུང་པའི་ཕུ་ནས་
ཆུ་ཆེན་པོ་ཞིག་བྱུང་བས་ནས་ཕུང་ཆུས་འཕྱག་གྲབས་བྱེད་པ་དེ་ལ་རང་གིས་བལྟས་ནས་རང་གར་བསྡད་ན། ནས་འབྲུ་གཅིག་ཀྱང་མི་ལོན་པར་ཆུས་ཁྱེར་འགྲོ་ལ། དེ་བས་རང་གིས་ཧུར་ཐག་གི་བརྩོན་པས་མ་ཡེངས་པར་ཅི་ནུས་སུ་ཚུར་
བསྐྱལ་ནམ་མྠའང་ནས་ཕུང་དེ་ལས་རུ་གཅིག་དང། རུ་གཉིས་ཙམ་ལོན་པ་འོང། སྟབས་ལེགས་ན་ཡོངས་རྫོགས་ལོན་ནས་དགོས་པ་ཆེན་པོ་འགྲུབ་པ་ལྟར་རང་རེས་ཀྱང་འཆི་བ་མ་འོངས་གོང་སྐྱེས་བུ་གསུམ་གྱི་ལམ་ལ་ཉམས་
ལེན་གང་ཐུབ་བྱེད་དགོས་གསུངས། དེ་ལྟར་རྒྱུ་མཚན་གསུམ་བསམས་ནས། དེའི་རྗེས་སུ་ངེས་པར་འཆི་བར་འདུག་སྙམ་ནས་ཆོས་བྱེད་དགོས་པར་ཐག་བཅད། གཉིས་པ་ནམ་འཆི་ངེས་མེད་བསམ་པ་ལ་རྒྱུ་མཚན་གསུམ་ལས། དང་པོ་

[177B] དེ་ཡང་ནམ་འཆི་ལ་ངེས་པ་ཞིག་ཡོད་ན། དང་པོར་དགྲ་འདུལ་གཉེན་སྐྱོང་སོགས་འཇིག་རྟེན་གྱི་ལས་ཀ་རྣམས་བྱས། སྐྱིད་པོར་བསྡད་ནས་འཆི་བའི་སྔ་རོལ་ཙམ་
དུ་ཆོས་བྱེད་ཆོག་མོད། དེ་ལྟར་ངེས་པ་མེད་པས་ནམ་འཆི་ཆ་མེད་བསམ་པ་འདི་གལ་ཆེ། དེ་ཡང་མཛོད་ལས། སྒྲ་མི་སྙན་པ་ལོ་སྟོང་སྟེ། །གཉིས་ན་ཕྱེད་ཕྱེད་སྤངས་པའོ། །ཞེས་པ་ལྟར་གླིང་གཞན་ཕལ་ཆེར་ཞིག་ཚེ་ལ་ངེས་པ་ཅན་
མང་ཡང། འདི་ན་མ་ངེས་ཐ་མ་ནི། །ལོ་བཅུ་དང་པོ་དཔག་ཏུ་མེད། །ཅེས་འཛམ་བུའི་གླིང་པར་དང་པོར་ཚེ་ལོ་དཔག་མེད་ཐུབ་པའང་བྱུང་མོད། མཐར་ལོ་བཅུ་ལ་རིང་མཐའ་བྱེད་དགོས་པར་གསུངས་པས་སྤྱིར་འཛམ་བུའི་གླིང་པའི་ཚེ་ལ་ངེས་
པ་མེད་ཅིང། སྒོས་སྙིགས་དུས་ཀྱི་ཚེ་ལ་ངེས་པ་མེད་པ་ནི། སྤྱིར་རང་ཅག་ལ་གཏན་ནས་མི་འཆི་སྙམ་པའི་བསམ་པ་མེད་ཀྱང། འཆི་རང་འཆི་མོད། ད་ལོ་ཙམ་མི་འཆི་སྙམ་པའི་བློ་ཞིག་མ་ཤིའི་བར་དུ་འོང་ལ། དེའི་རྒྱུ་མཚན་ཡང་
འགའ་ཞིག་གིས་རེ་ཞིག་མི་འཆི་སྟེ་ལོ་གཞོན་པའི་ཕྱིར་སྙམ་ན། དེས་ཀྱང་མི་ཕན་ཏེ། འཆི་བ་ནི་ལོ་རྒན་གཞོན་གོ་རིམ་མེད་པར་བུ་ཕྲུག་སྔོན་དུ་ཤི་ནས་ཕ་མས་དུར་འདེབས་དགོས་བྱུང་བའང་མང་དུ་ཡོད། དེ་བཞིན་དུ་རང་ལས་ཆུང་བ་མང་
པོ་སྔར་ཤི་ཟིན་ལ། ཁ་ཅིག་ནི་སྐྱེས་མ་ཐག་ཏུ་ཤི་བ་ཡོད། འགའ་ཞིག་ན་ཚ་མེད་པས་མི་འཆི་སྙམ་ཡང། དེའང་ངེས་པ་མེད་དེ་ནད་པ་མལ་སར་ཉལ་ནས་སྡོད་པ་མི་འཆི་བར། ནད་མེད་ཀྱི་མི་མང་པོ་གློ་བུར་དུ་འཆི་འགྲོ་བའང་ཡོད་ཅིང་

[178A]༄༅། །ཁ་ཅིག་ཟས་ཟ་འཕྲོ་ལ་ལུས་ཏེ་ཤི་བ་ཡོད་དེ། དེ་འདྲ་དེས་ཀྱང་དང་པོར་ཟས་དེ་མ་རྫོགས་པ་ནས་འཆི་འོང་སྙམ་པ་སེམས་ཀྱི་ཟུར་ལའང་མེད། ཚོགས་པ་མང་པོར་འགའ་ཞིག་འདུ་ཁང་དུ་ཡར་རང་གི་
རྐང་པས་ཕྱིན་ནས། མར་ལམ་རོ་དེ་གཞན་གྱིས་འདོ་ལི་ལ་བཏེགས་ནས་འོང་བ་དང། དཔོན་ཆེན་པོ་དག་ཀྱང་སྲིད་ཀྱི་ལས་ཀ་མང་པོའི་ས་བཅད་བཀྲམ་ནས་མཇུག་བསྐྱེལ་ལོང་མེད་པར་ལས་ཀ་བྱེད་འཕྲོ་ལ་འཆི་བ་དང། སྐྱེས་
བུ་དམ་པ་འགའ་ཞིག་གི་གསུང་འབུམ་དུའང་རྩོམ་འཕྲོ་ཞེས་ཡོད་པ་རྣམས། མིང་སྙན་མདོག་ཁ་བ་ལས་དོན་དུ་དེ་ཉིད་ཀྱི་རྩོམ་མཇུག་བསྡུ་མ་ཐུབ་པར་མཛད་འཕྲོ་ལ་ལུས་ཏེ་སྐུ་གཤེགས་པ་རང་ཡིན། རང་གི་གཡས་
གཡོན་ལུང་པའི་ཕུ་མདའ་སོགས་ནས་ཆེ་གེ་མོ་ཤི་སོང་ཟེར་ཡང། རང་ཅག་རྣམས་རང་ལ་དེ་ལྟ་བུ་ཞིག་འོང་སྙམ་དུ་མི་སེམས་པར་དེ་དག་ལ་ལྟད་མོ་བལྟ་བ་བཞིན་བྱེད་ཅིང། ད་དུང་ཁོའི་ཆོས་གོས་དེ་ལེགས་པོ་ཞིག་ཡོད། དེ་
བྱུང་ན་བསམས་ནས་ཨང་ཉན་བྱེད་མོད། དེ་འདྲའི་འཆི་བ་དེ་ནམ་ཞིག་རང་སྟེང་དུ་འོང་བར་ངེས་ཤིང། དེ་ཡང་ནམ་འོང་ངེས་པ་མེད་དེ། སང་དང་འཇིག་རྟེན་ཕྱི་མ་གཉིས། །སྔོན་དུ་གང་འོང་གཏོལ་མེད་པས། །སང་གི་ཚིས་ལ་མི་
འབད་པར། །ཕྱི་མའི་དོན་ལ་འབད་པར་རིགས། །ཞེས་དང། ཚོམས་ལས། སྔ་དྲོ་སྐྱེ་བོ་མང་མཐོང་བ། །ཕྱི་དྲོ་ཁ་ཅིག་མཐོང་མི་འགྱུར། །ཕྱི་དྲོ་སྐྱེ་བོ་མང་མཐོང་བ། །སྔ་དྲོ་ཁ་ཅིག་མཐོང་མི་འགྱུར། །ཞེས་སོགས་ལྟར་རོ། །དེ་

[178B] རང་ཅག་གིས་འོང་བར་ངེས་ཤིང་ནམ་འོང་ཆ་མེད་པའི་འཆི་བ་ལ་གྲབས་གཤོམ་མི་བྱེད་པར། ལོ་རྒས་རྒས་བར་དུ་སྡོད་པའི་ངེས་པ་མེད་ཀྱང། རྒས་པའི་སྐབས་
སྐྱིད་འདོད་ཀྱི་ཤོམ་ར་མང་པོ་བསྒྲིག་པ་འདི་འཁྲུལ་ངེས་པ་ཡིན་སྙམ་དུ་བསམ། དེའང་དེ་རིང་སང་ཉིན་སོགས་བསམ་མ་ནུས་ནའང་སང་ཕོད་ད་ཚོད་ཙམ་ན་འཆི་རེས་སུ་ལ་འབབ་མ་ངེས་ཚུལ་བསམ་དགོས་ཏེ། ད་ལྟའི་ཆོས་གྲལ་
འདིར་ཡོད་པའི་མི་རྣམས་ཀྱང་གྲལ་མྒོའམ། གྲལ་རྐེད་དམ། གྲལ་མཐར་སྡོད་མཁན་ཚོ་ནས་སྔོན་དུ་འཆི་བའི་འགྲོ་རེས་དང་པོ་སུ་ལ་འཁོར་ཡོང་ངེས་པ་མེད། འཆི་བའི་སྔོན་དུ་ད་འགྲོར་ན་སོང་ཟེར་བའི་སྔོན་འགྲོ་ཆ་འཕྲིན་
བཏང་བ་སོགས་མི་འོང་བར། ཉིན་གཅིག་གློ་བུར་དུ་ཐོག་བབས་པ་ལྟར་ལས་འཕྲོ་ཙ་རེ་ལུས། གྲྭ་རྐྱང་ཚུན་ཆད་ལ་ཇ་མར་དང་རྩམ་པ་ཡན་དང་ཐ་ན་ཐུག་པ་འཐུང་འཕྲོ་ཚུན་ཆད་ལུས་ནས་ཚེ་ཕ་རོལ་ཏུ་འགྲོ་བ་འདི་ནམ་འཆི་ངེས་པ་
མེད་པའི་རྟགས་རེད། ལོ་མང་པོར་སྡོད་རྒྱུའི་རྟག་འཛིན་གྱིས་འཆི་ཁ་བར་བསླུས་ཏེ། ཉིན་གཅིག་ད་འཆི་རན་སོང་ཞེས་པ་ཞིག་འོང། དེ་རིང་འཆི་མཁན་གྱི་ནད་པས་ཀྱང་དེ་རིང་མི་འཆི་སྙམ་པ་ཞིག་ལས་མི་འཆར། འགའ་
ཞིག་གིས་སྐེག་ཐོག་སླེབས་པ་ན། ད་ལོ་འཆི་མི་འོང་ངམ་སྙམ་པ་ཞིག་དྲན་མོད། སྐེག་ཐོག་མིན་ཡང་ལོ་གཅིག་ནས་བརྒྱའི་བར་ལ་འདི་ལོ་མི་འཆི་ཟེར་བའི་ལོ་མེད་དེ། དཔེར་ན། ལོ་ཉེར་བརྒྱད་ལོན་པ་ལྟ་བུས། འདི་ལོ་འཆི་

[179A]༄༅། །ལས་ཆེ། ལོ་འདི་ལ་འདི་དང་འདི་འདྲ་བ་འཆི་འདུག་པས་སོ་ཞེས་བསམ་དགོས། རང་རེར་འདི་ལོ་ངེས་པར་མི་འཆི་བའི་མནའ་ཞིག་སྐྱོལ་ཟེར་ན། དེ་མི་ནུས་པས་ཐེ་ཚོམ་ལོག་གེ་བ་ཞིག་
ལས་མེད། དེས་ན། རང་ཅག་གིས་མ་བསམས་པ་མ་གཏོགས་འདུས་སྡེ་ཆེན་པོ་དང། མི་ཚོགས་ཆེན་པོའི་གྲོང་ཁྱེར་དུ་བསྡད་ནས་ཡིད་ལ་བསྐོར་ན། འཆི་བ་མི་རྟག་པ་འདི་བདག་མེད་པའི་དོན་ལྟ་བུ་གོ་དཀའ་བ་ཞིག་མིན་པར་མིག་
གིས་མཐོང་ཞིང། ལག་པས་རེག་ཏུ་ཡོད་པ་བཞིན་ཡིན། དེས་ན་བདག་གི་སྐྱབས་མགོན་བླ་མ་རིན་པོ་ཆེས། ཟླ་གཅིག་ཟླ་གཉིས་མ་ཤི་ན། སྐྱེ་བ་ཕྱི་མའི་དོན་འགྲུབ་པ་དང། ལོ་གཅིག་ལོ་གཉིས་མ་ཤི་ན་སྐྱེ་བ་གཏན་གྱི་འདུན་མ་
འགྲུབ་པ་ཞིག་སྨོན་ལམ་ཞུ། ཞེས་ལུང་འདྲེན་དང་སྦྲགས་ནས་གསུངས་པ་བཞིན་བསམ་དགོས། རྒྱུ་མཚན་གཉིས་པ་འཆི་རྐྱེན་མང་ཞིང་གསོན་རྐྱེན་ཉུང་བས་ཀྱང་ནམ་འཆི་ལ་ངེས་པ་མེད་པ་ནི། ད་ལྟ་རང་རེ་རྣམས་སྔོན་གྱི་སྨོན་
ལམ་དང། བསོད་ནམས། སངས་རྒྱས་ཀྱི་ཐུགས་རྗེས་བསྐྱབས་པ་ལས། འཆི་རྐྱེན་ཤིན་ཏུ་མང་སྟེ། རང་ལ་ཤ་རུལ་ལ་སྦྲང་མ་འཁོར་བ་བཞིན་འཆི་རྐྱེན་བགེགས་རིགས་སྟོང་ཕྲག་བརྒྱད་ཅུས་འདི་ནམ་ཞིག་ཟ་ནུས་པ་དང། དབུགས་
ལེན་ནུས་ན་སྙམ་སྟེ་གཟིར་ནས་བསྡད་ཡོད་ལ། ནད་རིགས་བཞི་བརྒྱ་རྩ་བཞི་ནི་ན་བུན་འཐིབས་པ་བཞིན་དང། གདོན་རིགས་སུམ་བརྒྱ་དྲུག་ཅུ། བྱིས་པའི་གདོན་ཆེན་བཅོ་ལྔ། ཡེ་འབྲོག་སུམ་བརྒྱ་དྲུག་ཅུ་སོགས་ཀྱིས་རང་གི་ཚེ་སྲོག་ལ་

[179B] ཕྱིའི་རྐྱེན་དེ་ལྟར་མ་ཟད། སྦྲུལ་བཞི་སྣོད་གཅིག་ཏུ་མཉམ་དུ་བཅུག་ན་གང་སྟོབས་ཆེ་བ་དེས་གཞན་རྣམས་ཟ་བ་ལྟར། རླུང་མཁྲིས་བད་ཀན་སོགས་དང་འབྱུང་བ་བཞི་ཅུང་ཟད་ཆ་མ་སྙོམས་ནའང་དེས་སྲོག་འཕྲོག་ནས་
འཆི་རྐྱེན་བྱེད་དེ། འཆི་བའི་རྐྱེན་ནི་མང་བ་སྟེ། །གསོན་པ་ཡི་ནི་ཉུང་ཟད་ཅིག་དེ་དག་ཐམས་ཅད་འཆི་བའི་ཡང། །དེ་བས་རྟག་ཏུ་ཆོས་མཛོད་ཅིག་ཅེས་གསུངས། ཕྱི་ནང་གི་འཆི་རྐྱེན་མང་བར་མ་ཟད། གསོན་རྐྱེན་ཡང་འཆི་རྐྱེན་དུ་འགྲོ་
བ་མང་སྟེ། ཁང་པ་རྡིབ་པ་དང། གྲུ་ཞིག་ཅིང་བུབ་པ། རྟས་བསྐྱུར་ཞིང་བརྡབ་པ། གཉེན་གྲོགས་ཀྱིས་བསླུས་པ། ཟས་མ་འཕྲོད་པ་སོགས་དུ་མས་འཆི་རྐྱེན་བྱེད། དེས་ན་རང་རེའི་ཚེ་སྲོག་ནི་རླུང་དམར་ནང་གི་མར་མེ་དང་མཚུངས་ཏེ། ཀླུ་
སྒྲུབ་ཀྱིས། འཆི་བདག་རྐྱེན་གྱི་ནང་གནས་པ། །རླུང་དམར་ནང་འདུག་མར་མེ་བཞིན། །ཞེས་གསུངས། རྒྱུ་མཚན་གསུམ་པ་ལུས་ཤིན་ཏུ་ཉམ་ཆུང་བས་ཀྱང་ནམ་འཆི་ལ་ངེས་པ་མེད་པ་ནི། དེ་ལྟར་འཆི་རྐྱེན་མང་ཞིང་གསོན་རྐྱེན་ཉུང་ནའང་
རང་ཅག་གི་ལུས་འདི་སྲ་ཞིང་མཁྲེགས་པ་ཞིག་ཡོད་ན། འཆི་རྐྱེན་མང་ཡང་མི་སྐྱོན་མོད། འདི་ནི་ཆུའི་ཝྦུ་བ་ལྟར་ཚེར་མ་ཟུག་པ་ཙམ་གྱིས་ཀྱང་འཆི་བ་སོགས་རྐྱེན་ཆེན་པོ་མི་དགོས་པར་འཆི། སྲ་མཁྲེགས་ཤིག་ཡིན་ཀྱང་མི་ཕན་ཏེ། བཤེས་
སྤྲིང་ལས། ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་བསྲེགས་པའི་ལུས་ཅན་འདི་དག་ཀྱང། །ཐལ་བ་ཡང་ནི་ལུས་པར་མི་འགྱུར་ན། །ཤིན་ཏུ་ཉམ་ཆུང་མི་ལྟ་སྨོས་ཅི་འཚལ། །ཞེས་དང། ཚེ་འདི་གནོད་མང་རླུང་གིས་བཏབ་པ་ཡི། །ཆུ་

[180A]༄༅། །ཡི་ཆུ་བུར་བས་ཀྱང་མི་རྟག་ན། །དབུགས་རྔུབ་དབུགས་འབྱུང་གཉིད་ཀྱིས་ལོག་པ་ལས། །སད་ཁོམ་གང་ལགས་དེ་ནི་ངོ་མཚར་ཆེ། །ཞེས་རང་གཉིད་ལོག་པའི་སྐབས་དབུགས་རགས་པ་འབྱུང་
རྔུབ་རྣམས་བསྡུས་ཏེ་འབྱུང་བ་ཕྲ་མོའི་རླུང་སྣ་བུག་གི་རྒྱུ་བ་མ་ཆད་པར། འབྱུང་བ་རགས་པའི་རླུང་གི་དབུགས་འབྱུང་རྔུབ་བསྡུས་པ་སད་ནས་མ་ཤི་བ་དེ་ངོ་མཚར་ཆེ་བར་གསུངས། དེས་ན་ནམ་འཆི་ངེས་མེད་འདི་བསམས་ནས་
གསོད་བྱེད་ཀྱི་དགྲ་འོང་བར་ངེས་ནས་ནམ་འོང་ཆ་མེད་ན། དེ་རིང་ནས་དེ་བཟློག་པ་སོགས་ལ་བརྩོན་པ་ལྟར་ད་ལྟ་རང་ཆོས་བྱེད་སྙམ་པ་བྱ་ཡི། ཆོས་བྱེད་དགོས་མོད། ད་ལོ་སང་ཕོད་ཙམ་དུ་ལས་ཀའི་མཇུག་ཅིག་བསྡུ་བྱ་ཡོད་པས་དེ་
ཟིན་ནས་ཆོས་བྱ་སྙམ་པ་ནི་རང་གིས་རང་བསླུས་པ་ཡིན་ཏེ། རྗེ་གུང་ཐང་པས། ལོ་ཟླ་བ་འདི་ལ་འདི་སྣང་གི་ལས་བྱ་བྱེད་ཚགས་སུ་ཚུད་བྱས་ནས། །སླར་གཙང་མའི་ཆོས་ཤིག་བྱེད་སྙམ་པ། །འདི་ཐམས་ཅད་བསླུ་བའི་ཕུང་འདྲེ་ཡིན།།
ཞེས་གསུངས། ང་ཚོས་ལས་ཀ་འདི་དང་འདིའི་མཇུག་ཟིན་ནས་ཆོས་བྱེད་སྙམ་པ་འོང་ཡང། ལས་འཕྲོ་མི་རྒན་ཁ་སྤུ་བཞིན། །བཅད་ཀིན་བཅད་ཀིན་ཇེ་མང་ཡིན། །གསུངས་པ་ལྟར་ལས་ཀ་གཅིག་ཟིན་ལོང་མེད་པར་དེ་ནས་ཡང་
ལས་ཀ་གཞན་ཞིག་བྱུང་ནས་དེ་མཇུག་བསྡུ། ཡང་གཞན་ཞིག་བྱུང་སྟེ་དེ་མཇུག་བསྡུ་སྙམ་པ་ལས་འཇིག་རྟེན་གྱི་ལས་ཀ་ཆུ་གཉེར་བཞིན་ཚར་རྒྱུ་ཅུང་ཟད་ཀྱང་མེད། གུང་ཐང་པས། ཆོས་བྱེད་ཀྱི་སང་ཉིན་འཆར་གྱི་བར། །འཆི་དུས་

[180B] །ད་རང་མགོ་རང་གིས་མ་བསྐོར་བར། །ཆོས་བྱེད་ན་དེ་རིང་ཉིད་ནས་གྱིས། །ཞེས་གསུངས་པ་བཞིན། འདི་ཚར་ནས་ཆོས་བྱེད་ཅེས་པའམ། སང་ཉིན་ཆོས་བྱེད་ཅེས་སོགས་དུས་སྒོ་བསྒྲིགས་ནས་ལས་ཀ་མ་
ཚར་བར། ད་དེ་རིང་འཆི་རན་སོང་ཞེས་པ་དེ་ཐོག་བབ་པ་ལྟར་འབྱུང་ངེས། དེ་ལྟར་རྒྱུ་མཚན་གསུམ་གྱིས་ནམ་འཆི་ལ་ངེས་པ་མེད་པར་བསམས་ནས་ད་ལྟ་ནས་འཇིག་རྟེན་གྱི་ལས་ཀ་ཅམ་གྱིས་བཞག་སྟེ། སང་བྱ་གནང་བྱར་མ་སོང་བར་
ཆོས་ད་ལྟ་ཉིད་དུ་བྱེད་པར་ཐག་བཅད། དེ་ཡང་སློབ་གཉེར་བས་ཚོགས་ཆོས་རྭ་འགྲིམ་འཕྲོ་བཞག་ནས་རི་ཕུག་ཏུ་འགྲོ་མི་དགོས་ཀྱི། ད་ལྟ་བྱེད་བཞིན་པའི་ཆོས་དེ་ཆོས་སུ་བསྒྱུར་དགོས་པ་ཡིན། དཔེར་ན། སྔོན་ཆད་ཚིག་ཙམ་བཏོན་པ་
ལ་བྱས་ན། སངས་རྒྱས་ཆོས་ཚོགས་མ་ཡང་སྟོང་ཚར་ཙམ་བཏོན་ཚར་མོད། བསམ་མ་ནོ་ལེགས་པར་བཏང་ནས་ཚར་གཅིག་ཀྱང་བཏོན་འདུག་གམ་བལྟས་ན་དེ་ལྟར་ཆེས་དཀོན་པ་ཡོད། དེས་ན། ཚོང་དང་ཞིང་གི་སོ་ནམ་ལ་
བརྩོན་པ་སོགས་ནི་ཆོས་སུ་བསྒྱུར་དུ་མེད་ཀྱང། རང་རེ་རབ་ཏུ་བྱུང་བ་རྣམས་ཀྱིས་བྱེད་བཞིན་པ་འདི་ག་རང་ཆོས་སུ་བསྒྱུར་དགོས་ཏེ། རང་རེ་ཕལ་ཆེར་གྱིས་ཆོས་མ་བསྒྲུབས་པས་ཕོངས་པ་མ་གཏོགས། མ་ཤེས་པ་གཅིག་པུས་ཕོངས་
པ་མིན་གསུངས། རྩ་བ་གསུམ་པ་འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པར་བསམ་པ་ལ་རྒྱུ་མཚན་གསུམ་ལས། དང་པོ་ནོར་གྱིས་མི་ཕན་པ་ནི། ཚངས་པ་བརྒྱ་བྱིན་དང་འཁོར་སྒྱུར་ལྟ་བུ་ཡིན་ཡང་འཆི་བའི་ཚེ་གཡོག་

[181A]༄༅། །པོ་གཅིག་ཀྱང་འཁྲིད་ས་མེད། རྒྱུ་ནོར་རྫས་སྣེ་གཅིག་ཀྱང་འཁྱེར་དབང་མེད་པས་དེ་དུས་མི་ཕན། ཡུལ་ཁམས་ཀུན་ནས་དབང་ཆེ་བའི་རྒྱལ་པོ་ཡང་འཆི་རན་པ་ན། ནས་འབྲུ་ཙམ་ཡང་
འཁྱེར་དུ་མེད་ལ། སྤྲང་པོས་འབྲལ་མེད་དུ་ཁྱེར་བའི་བེར་ཀ་ཡང་བཞག་ནས་འགྲོ་སྟེ། རྒྱལ་པོ་རྒྱལ་གཞིས་བཞག་ནས་འགྲོ། །སྤྲང་པོ་བེར་ཀ་བཞག་ནས་འགྲོ། །ཞེས་དང། མདོ་ལྗོན་ཤིང་ལས། ལོ་བརྒྱར་འདང་བའི་
ཟས་ཡོད་ཀྱང། །འཆི་བའི་ནང་པར་ལྟོགས་པར་འགྲོ། །ལོ་བརྒྱར་འདང་བའི་གོས་ཡོད་ཀྱང། །འཆི་བའི་ནང་པར་གཅེར་པུར་འགྲོ། །ཞེས་དང། སྤྱོད་འཇུག་ལས། ཐམས་ཅད་བོར་ཏེ་ཆ་དགོས་པར། །བདག་གིས་དེ་ལྟར་མ་ཤེས་
ནས༑ ༑མཛའ་དང་མི་མཛའི་དོན་གྱི་ཕྱིར། །སྡིག་པ་རྣམ་པ་སྣ་ཚོགས་བྱས། །ཞེས་དང། སྐྱེ་ན་གཅིག་པུར་སྐྱེ་འགྱུར་ཞིང། །འཆི་ནའང་དེ་ཉིད་གཅིག་འཆི་སྟེ། །སྡུག་བསྔལ་སྐལ་གཞན་མི་ལེན་ན། །གེགས་བྱེད་མཛའ་བས་ཅི་ཞིག་བྱ། །
ཞེས་གསུངས། སྔར་མི་གཅིག་གིས་རྡོ་ཆེན་པོ་གཅིག་གྲུ་བཞིར་བརྡར་བ་ལ། གཞན་ཞིག་གིས་འདིས་ཅི་བྱེད་དྲིས་པས། བསྐྱུར་འཇོག་པ་ལས་གཞན་གང་ཡང་མི་བྱེད་ཟེར་བ་བཞིན། འཇིག་རྟེན་འདིར་བཟོས་བཟོས་པའི་ནོར་
ལོངས་སྤྱོད་ཐམས་ཅད་བཞག་ནས་འགྲོ། གཉིས་པ་གཉེན་བཤེས་ཀྱིས་མི་ཕན་པ་ནི། འཁོར་གཡོག་སློབ་མ། གཉེན་འབྲེལ་སྙིང་དང་འདྲ་བ་མང་པོས་མཐའ་བསྐོར་ཏེ་རྐང་འཇུ་ལག་འཇུ་བྱས་ཀྱང་མི་འཆི་བ་ལ་མི་ཕན་ཞིང་

[181B] གྲུབ་ཆེན་མི་ཏྲ་ཛོ་ཀིས། ལྷ་གཅིག་ཇི་ལྟར་ཁྱོད་འབྱོར་ཀྱང། །གཤེགས་ནས་འཇིག་རྟེན་གཞན་བཞུད་ཚེ། །མྱ་ངམ་ཐང་ལ་དགྲས་བཅོམ་
ལྟར༑ ༑གཅིག་པུ་སྲས་མེད་བཙུན་མོ་མིན། །ཞེས་སོགས་དང། སྤྱོད་འཇུག་ལས། གཤིན་རྗེའི་ཕོ་ཉས་ཟིན་པ་ལ། །གཉེན་གྱིས་ཅི་ཕན་བཤེས་ཅི་ཕན། །ཞེས་དང། པཎ་ཆེན་ཆོས་རྒྱན་གྱིས། བརྩེ་ཞིང་གདུང་བའི་གཉེན་དང་གཏན་བྲལ་བྱས། །ཞེས་
སོགས་གསུངས་པ་ལྟར་རོ། །ད་ལྟ་འགའ་ཞིག་ད་ལོའི་དགུན་ཐོག་ཏུ་འཆི་ངེས་པ་ཡོད་ན། དེས་སང་ཕོད་ཀྱི་ལས་དོན་རྩོམ་ནས་ཅི་བྱེད། ད་ལྟ་རང་རེ་རྒྱ་གར་རྒྱ་ནག་སོགས་སུ་འགྲོ་བ་ལ་ཧ་ལས་ནས་དོ་གལ་ཆེན་པོ་བྱས་ཏེ་འགྲོ་ཆས་
ལ་བརྩོན་མོད། དེར་རྟ་དྲེལ་འཁོར་གཡོག་དང་བཅས་ཏེ་འགྲོ་རྒྱུ་ཡོད་ལ། འཇིག་རྟེན་ཕ་རོལ་ཏུ་བསྐྱས་ཆེན་པོ་འདེགས་པ་ན། གྲོགས་མེད་ཅིང་རང་གཅིག་པུར་ལོངས་སྤྱོད་སྤུ་ཙམ་ཡང་འཁྱེར་དུ་མེད་པར་འགྲོ། གསུམ་པ་ལུས་
ཀྱིས་ཀྱང་མི་ཕན་པ་ནི། ཤི་བའི་ཚེ་རི་ཐམས་ཅད་གསེར་དུ་ཕྱིན། མི་ཐམས་ཅད་གཉེན་དུ་གྱུར་ཀྱང་ཕན་པ་མེད་ཅིང་ནོར་ལོངས་སྤྱོད། ཉེ་འབྲེལ་སོགས་ལྟ་ཞོག་མངལ་ནས་རང་དང་མཉམ་དུ་སྐྱེས་ཤིང། ངའི་ལུས་ཞེས་འཁྱག་
དོགས་ལྟོགས་དོགས་དང། ཚེར་མ་ཟུག་པ་ཙམ་ཡང་མི་ཕོད་པར། ཡིད་བཞིན་ནོར་བུ་ལྟར་གཅེས་པར་བསྐྱངས་བསྐྱངས་པའི་ལུས་འདི་ཡང་ཤུལ་དུ་བཞག་སྟེ་འགྲོ་བ་ཡིན། དེས་ན་རྗེ་ཆོས་རྒྱན་གྱིས། གཅེས་པར་བསྐྱངས་པའི་

[182A]༄༅། །ལུས་ཀྱིས་དགོས་དུས་བསླུས། །གསུངས་པ་ལྟར་ཐ་ན་གཅེས་པར་བསྐྱངས་པའི་ལུས་འདི་དང་ཡང་འབྲལ་དགོས་ཚུལ་སོགས་བསམ། དེ་ལྟར་རྒྱུ་མཚན་གསུམ་བསམས་པའི་མཇུག་ཏུ། དེ་ལྟར་
བསམས་ནས་འཇིགས་ཞུམ་མེར་བསྡད་པས་མི་ཕན་པས། གུང་ཐང་བསྟན་པའི་སྒྲོན་མེས། ལམ་རྒྱུས་མེད་ཀྱིས་མཁན་ཆོས་ཡིན་ཞིང། །ལམ་ཤུལ་རིང་གི་ལམ་རྒྱགས་ཆོས་ཡིན་ལ། །ལམ་བགྲོད་དཀའི་དེད་དཔོན་ཆོས་ཡིན་
པས༑ ༑དུས་ད་ནས་སྒོ་གསུམ་ཆོས་ལ་སྦྱོར། །ཞེས་དང། རྗེ་མིད་ལས། ཨང་གེ་ཉ་མ་དཔལ་དར་འབུམ། །གསེན་དང་ཕྱུག་མོ་དད་པ་ཅན། །ཚེ་འདི་བས་ཕྱི་མ་བཤུལ་ཐག་རིང། །རྒྱགས་ཕྱེ་གྲབས་སུ་ཚུད་ལགས་སམ། །རྒྱགས་
ཕྱེ་གྲབས་སུ་མ་ཚུད་ན། །སྦྱིན་པ་ཡིན་པས་བཏང་ཡང་འཚལ། །ཞེས་དང། ཨང་གེ་ཉ་མ་དཔལ་དར་འབུམ། །ཚེ་འདི་བས་ཕྱི་མ་འཇིགས་པ་ཆེ། །སྐྱེལ་མ་གྲབས་སུ་ཚུད་ལགས་སམ། །སྐྱེལ་མ་གྲབས་སུ་མ་ཚུད་ན། །ལྷ་ཆོས་
ཡིན་པས་བྱེད་ཀྱང་འཚལ། །ཞེས་གསུངས་པ་ལྟར་རང་འཆི་བའི་དུས་སུ་ལམ་བགྲོད་པའི་ས་མཁན་དང། དེད་དཔོན་ལམ་རྒྱགས་ཀྱང་ཆོས་ཡིན། ཆོས་བྱེད་རྒྱུ་མ་བྱུང་བར་སྲང་བར་གྱི་ཁྱི་རྒན་རྒྱ་བོ་ཤི་བ་དང་ཁྱད་མེད་དུ་འཆི་ན་ཅི་
དྲག་བསམ་སྟེ། འགྲུལ་པ་ཕ་ཡུལ་དུ་འགྲོ་མཁན་ཚོས་སྡོད་རྒྱུའི་གྲབས་གཤོམ་མི་བྱེད་པར་འགྲོ་ཆས་འབའ་ཞིག་ཚགས་སུ་ཚུད་ཐབས་བྱེད་པ་བཞིན། ཚེ་འདིའི་འཁྲི་བས་མ་གོས་པའི་ཆོས་ཁོ་ན་བྱེད་པར་ཐག་གཅད་དགོས་

[182B] ༑གཉིས་པ་འཆི་བའི་རྣམ་པ་བསྒོམ་པ་ནི། བདག་གི་བླ་མ་རིན་པོ་ཆེའི་མན་ངག་ཡིན། འདི་གཙོ་བོ་མྱོང་ཁྲིད་སྐྱོད་ཚུལ་ཡིན་པས་སྐྱོང་སྐབས་ཀྱང་འདི་ལྟར་བསམ་ན་ལེགས་པར་གསུངས། དེ་ཡང། སྐྱབས་ཐུགས་རྗེ་མ་དང། པཎ་
ཆེན་ཆོས་རྒྱན་གྱིས་པར་དོ་འཕྲང་སྒྲོལ་གྱི་གསོལ་འདེབས་ལས་གསུངས་པ་རྣམས་ཀྱང་དྲན་པར་བྱས་ནས། བདག་ཉིད་འཆི་ནི་འཆི་ལ། དེའི་ཚེ་ཇི་ལྟར་བྱེད་པར་འདུག་བརྟག་པ་ན། འཆི་བ་ལ་ཉེ་བའི་ཚེ། བར་དོ་གསོལ་འདེབས་
ལས༑ སྨན་པས་བོར་ཞིང་རིམ་གྲོས་བཟློག་ཏུ་མེད། །གཉེན་རྣམས་གསོན་དུ་རེ་བའི་རེ་ཐག་ཆད། །རང་ཉིད་ཅི་བྱ་གཏོལ་མེད་གྱུར་པའི་ཚེ། །བླ་མའི་གདམས་ངག་དྲན་པར་བྱིན་གྱིས་རློབས། །ཞེས་པ་ལྟར་སྨན་དཔྱད་རིམ་གྲོ་ཇི་ལྟར་བྱས་
ཀྱང་ནད་ཇེ་ཐུར་སོང། སྨན་པས་ཀྱང་གཏམ་ཉིས་འགྲོ་ཞིག་བཤད། གཉེན་བཤེས་རྣམས་ཀྱིས་ཀྱང་དངོས་སུ་སྐད་ཆ་སྙན་པོ་རེ་བཤད་ཀྱང། ལྐོག་ཏུ་བསྡུ་གསོག་འདྲ་བརྒྱག་ཅིང་ཤི་རྒྱུར་ཐག་གཅོད། རང་ལུས་ཀྱི་དྲོད་སྡུད། དབུགས་
བརྩེགས། སྣ་ཞོམ། མཆུ་བརྫེས། མདངས་ཤོར་བ་སོགས་ཕྱི་ནང་གི་རྣམ་འགྱུར་མི་སྡུག་པ་སྣ་ཚོགས་སྟོན། སྔར་བྱས་ཀྱི་སྡིག་པ་ལ་ནི་འགྱོད། བཤགས་སྡོམ་དང་དགེ་བ་རྣམ་དག་བསྒྲུབས་པའི་གདེང་ནི་མེད། གནད་གཅོད་
ཀྱི་སྡུག་བསྔལ་དང། འབྱུང་བ་ཐིམ་རིམ་གྱི་རྟགས་རྣམས་ཤར་ཞིང། འཁྲུལ་སྣང་འཇིགས་སྐྲག་སྣ་ཚོགས་ཀྱི་ངང་ནས་ཚེ་འདིའི་སྣང་བ་བཀྲ་ལམ་པ་དེ་འགག་འགྲོ། ཕུང་པོ་ནི་ཁང་པའི་ཟུར་ཁུག་ཅིག་ལ་ཉལ་གཟན་གྱིས་བསྒྲིལ་

[183A]༄༅། །ཏེ་བཞག་ཡོལ་བས་བྲེས་ཏེ་མར་མེ་ནག་ཁོག་གེ་བ་ཞིག་སྤར། བླ་མ་ལྟ་བུ་ཡིན་ན་དབང་རྫས་སོགས་བཀོན་ཏེ་འདྲ་ཆགས་པོ་ཞིག་བཟོས། ད་ལྟ་ཁང་བཟང་དང་གོས་སྟན་འཇམ་ཞིང་དྲོ་བ་
ལ་བརྩོན་ཀྱང་འཆི་བའི་དུས་རང་ལུས་སུམ་བལྟབ་བྱས་ནས་འབྲེང་ཐག་ལྟ་བུས་བསྡམ་པ་དང། ས་རྡོ་རྗེན་པའི་སྟེང་དུ་བསྐྱུར་བ་སོགས་བྱེད། ད་ལྟ་ཟས་གང་ཞིམ་ལ་ལོངས་སྤྱོད་ཀྱང་ནམ་ཞིག་གསུར་གྱི་དྲི་ཙམ་ལ་རེ་ནས་སྡོད་
དགོས་པ་དང། ད་ལྟ་སྙན་པའི་མིང་དགེ་བཤེས་དང་སྐུ་ཞབས་དང་དགེ་སློང་ལགས་སོགས་ཟེར་ཡང། ནམ་ཞིག་ལུས་འདི་ལ་རོ་ཞེས་བྱ་བ་དང། མིང་དེའི་ཐོག་མཐར་ཚེ་འདས་དང་དེ་ཉིད་ཟེར་བའི་དུས་ཤིག་འོང། བླ་མ་ཚོས་དབང་རྫས་མཐོང་
ན༑ གཤེགས་ཚེ་གདུང་ལ་དབང་རྫས་བཀོན་ལུགས་དང། རང་རེ་ཉལ་གཟན་མཐོང་ཚེའང་རོ་ཉལ་གཟན་གྱིས་བསྒྲིལ་བ་དེ་དྲན་དགོས་པའི་ཚོད་ཡིན། རྗེ་མིད་ལས། རོ་ཞེས་འཇིགས་སུ་རུང་བ་དེ། །རྣལ་འབྱོར་ལུས་ཀྱི་
རྩ་ན་གདའ། །གསུངས་པའང་ལུས་འདི་ཉིད་ཡིན། ཤི་ནས་བར་དོར་འགྲོ་ཞིང་དེའི་ཚེ་ས་རླུང་ལོག་པ་དང། མེ་རླུང་ལོག་པ་སོགས་ཀྱིས། རི་བོ་རལ་བ་དང་ས་ཆེན་པོའི་འོག་ཏུ་ནོན་པ། མེ་འབར་བའི་ཀློང་དུ་ཚུད་པ། ཆུ་དང་རླུང་
གིས་ཁྱེར་བ་སོགས་འཁྲུལ་སྣང་དང་འཇིགས་སྐྲག་བསམ་གྱིས་མི་ཁྱབ་པ་ཡིད། བླ་མ་འགའ་ཞིག་གིས་བར་དོའི་ངོ་སྤྲོད་ཨ་མ་ཞིག་བྱེད་པ་ཡིན་ཞེས། རོའི་མགོར་ངོ་སྤྲོད་བྱེད་ཀྱང། བར་དོ་ངོ་སྤྲོད་ངོ་མ་ཞིག་བྱེད་ཚེ་ད་ལྟ་མ་ཤིའི་གོང་དུ་

[183B] ངེད་ཚོས་བཟའ་བཏུང་ལ་ལོངས་སྤྱོད་པ་སོགས་ནམ་རྒྱུན་རྟག་ཏུ་འོང་ངེས་ཤེས་པའི་བྱ་བ་རྣམས་ཀྱང། འཆི་རན་ཏེ་ང་ཡར་འཐེན་ཞེས་ཟེར་དགོས་པའི་སྐབས་མི་འོང་ན། མ་ཤི་གསོན་པོའི་སྐབས་མི་འོང་བའི་ཆོས་
དེའི་དུས་སུ་མི་འོང་བར་ཐག་ཆོད། འོན་ཀྱང་དེའི་ངོ་སྤྲོད་པ་སོགས་སངས་རྒྱས་ཀྱི་བྱིན་རླབས་བསམ་གྱིས་མི་ཁྱབ་པས་ཅུང་ཟད་རེ་ཕན་ཙམ་འབྱུང་བ་ནི་སྲིད། འཆི་བའི་རྣམ་པ་བསྒོམ་པའི་ཁུངས་ཀྱང་སྤྱོད་འཇུག་ལས། དུར་ཁྲོད་སོང་
ནས་གཞན་དག་གི་རུས་གོང་དག་དང་བདག་གི་ལུས། །འཇིག་པའི་ཆོས་ཅན་དག་ཏུ་ནི། །ནམ་ཞིག་འགོ་སྙོམས་བྱེད་པར་འགྱུར། །གསུངས་པ་འདི་ཡིན། ད་ལྟ་གཞན་ཤི་ནས་དུར་དུ་གཏོར་བའི་རུས་པ་དང། རང་གི་རུས་པ་གཉིས་ཁྱད་
མེད་པར་ནམ་ཞིག་འགོ་སྙོམས་པ་འོང་སྟེ། དུར་ཁྲོད་ན་ཡོད་པའི་རོ་དེ་ཡང་དང་པོར་བདག་གི་ལུས་བཞིན་དུ་མི་གཅིག་གིས་གཅེས་པར་བཟུང་བ་ཞིག་ཡིན། རྒྱ་གར་གྲུབ་ཆེན་རྣམས་ཀྱིས་མི་རྐང་དང་མི་ཐོད་བསྣམས་པ་ཡང་འཇིགས་རྔམས་
སྟོན་པ་དང། བསྡིགས་རེ་བྱེད་པའི་ཕྱིར་མིན་པར་འཆི་བའི་རྣམ་པ་དྲན་པའི་ཆེད་ཡིན་ལ། ཐོད་པ་དེ་ཡང་སྔར་མི་ཞིག་གི་མགོ་ལ་ཡོད་པ་སེན་མོ་ཅུང་ཟད་བཙུགས་ནའང་ཨ་ཚ་ཚ་ཟེར་དགོས་པའི་ཤིན་ཏུ་གཅེས་པ་བྱེད་ས་ཞིག་ཡིན། གྲྭ་
རྐྱང་ལྟ་བུ་ཡིན་ན། རང་གི་ཤག་དེའང་ཁང་སྟོང་ལྟར་བྱས་ཏེ། དེར་གཞན་ཞིག་སྡོད་འོང་བ་དང། ཁོ་ཤི་ནས་ཞག་གྲངས་འདི་སྙེད་ཅིག་ལོན་སོང་ཟེར་བ་དང། རང་གི་ལུས་ལ་གྱོན་པའི་ཆོས་གོས་ཀྱང་གཞན་ཞིག་གིས་གྱོན་ནས་

[184A]༄༅། །འདི་ཚེ་འདས་ཆེ་གེ་མོའི་རེད། བདག་གིས་ཉོས་པ་ཡིན་ཟེར་བ་འོང། དེ་བཞིན་དུ་ད་ལྟའི་རང་གི་ཅ་ལག་གོས་སོགས་ལོངས་སྤྱད་མ་ནུས་པ་རྣམས་ཉིན་གཅིག་མི་གཞན་གྱིས་ཉོས་ནས་ལོངས་
སྤྱོད་པའི་དུས་ཤིག་ངེས་པར་འོང་བས། འདི་དག་ཀྱང་རྒྱལ་མཆོག་བསྐལ་བཟང་རྒྱ་མཚོས། འབྱོར་པ་འདི་ཡང་དུས་ཀྱིས་འདོར་ངེས་བརྙན་པོའི་རྒྱན་ལ་དགའ་སྙམ་བཞིན། །ཞེས་པ་ལྟར། ཡུན་རིང་ཐུང་ཙམ་ལས་གཡར་
པོ་ཉིད་ཡིན། རང་འཆི་བའི་བློ་མི་འཆར་ན། མི་གཞན་ཤི་བའི་མདུན་དུ་སོང་སྟེ་བལྟ་བར་བྱ། མན་ངག་འདིས་ནི་མི་འཆར་བ་མི་སྲིད། རང་ཅག་གིས་མ་བསམས་པ་མ་གཏོགས་དྲེས་མའི་ཐག་པ་མཐོང་ནའང་ཅིའི་ཕྱིར་མི་འཇིགས་
ཏེ༑ འཇིགས་དགོས་པའི་ཚོད་ཡིན། ཆོས་གོས་ལྟ་བུ་གཅིག་མ་ཟད་པ་ནས་འཆི་བར་འགྱུར་བ་ལ་བསམ་ན་ཚེ་ཤིན་ཏུ་ཐུང། འདི་རྒྱལ་པོ་ལ་གདམས་པའི་མདོ་ལས་གསུངས་ཤིང། ཟས་གོས་སོགས་གྱ་ནོམ་པར་སྤྱོད་པའི་ཚེ་
རྒྱགས་པ་སྐྱེ་བའི་གཉེན་པོར་མི་རྟག་པ་བསྒོམ་ཚུལ་ཞྭ་དམར་ལམ་རིམ་ནས་འབྱུང་བ་ལྟར་རྒྱུན་དུ་བསམ་སྟེ། རང་གི་གོས་སོགས་ལོངས་སྤྱོད་མཐོང་བ་ན། འདི་དག་ནི། ད་ལྟ་རང་གི་ཡིན་མདོག་མདོག་བྱེད་ཁུལ་ཙམ་ལས། ནམ་
ཞིག་ན་གཞན་དག་གིས་ཕན་ཚུན་འཁྱེར་ཞིང། འདི་ཚེ་འདས་དེའི་རེད་ཅེས་སྨྲ་བར་གདོན་མི་ཟ། རང་གི་ལུས་ལའང་ད་ལྟ་འདི་ཉིད་བདག་གིས་གཅེས་པར་བསྐྱངས་བསྐྱངས་པ་ལས། ནམ་ཞིག་ན། རོ་ཞེས་པ་མཐོང་ན་འཇིགས་

[184B] རེག་ན་སྐྱུག་བྲོ་བའི་གནས་སུ་གྱུར་ཏེ། ཐག་པས་བསྡམ་པ་སོགས་ཀྱི་རྣམ་འགྱུར་འདི་དང་འདི་ལྟ་བུར་བྱེད་པར་འགྱུར་སྙམ་པ་དང། རྩམ་ལྷག་གིས་མཆོད་རྩམ་དང། སྔས་མགོ་ནས་བར་དོ་ངོ་སྤྲོད་བྱེད་ཚུལ་སོགས་བསམ་
ཀ་ལི་སོགས་ཀྱང་གཞན་གྱིས་བླངས་ཏེ། འདི་དེའི་ཀ་ལི་རེད། ལེགས་ཉེས་ག་འདྲ་འདུག་ཟེར་བའི་དུས་ཤིག་ངེས་པར་འོང་བས་ན། སྔོན་ཚུད་ནས་འགྱོད་མི་དགོས་པ་ཞིག་ངེས་པར་བྱེད། འཆི་བ་མི་རྟག་པའི་རྟོགས་པ་རྒྱུད་ལ་སྐྱེས་
པའི་ཚད་དགེ་བཤེས་ཁ་རག་པ་ལྟ་བུ་དགོས་གསུངས་ནས། སླར་ཡང་འབྲིང་དུ་སྤྲོས་པའི་བསྐྱར་བཤད་མཛད།།    ༈    །།ཉིན་བཅུ་གཅིག་པར། ཇི་སྐད་དུ་མདོ་སྡེ་རྒྱ་ཆེར་རོལ་པ་ལས། སྲིད་གསུམ་མི་རྟག་སྟོན་
ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་བཞིན་དུ་མྱུར་མགྱོགས་འགྲོ། །ཞེས་གསུངས་པ་བཞིན། སྲིད་པ་གསུམ། ས་གཞི་རི་རབ་དང་བཅས་
པ་ཡང་སྟོན་ཀའི་སྤྲིན་དང་འདྲ་བ་དང། འགྲོ་བ་རྣམས་ཀྱི་སྐྱེ་འཆི་ནི་གར་ལ་བལྟ་བ་ལྟར་སྐད་ཅིག་སྐད་ཅིག་ལ་འགྱུར་ནས་འགྲོ་ཞིང། རང་ཅག་རྣམས་ཀྱི་ཚེའང་རིང་དུ་མི་གནས་པར་གློག་འཁྱུགས་པ་ཙམ་ཞིག་དང། དེའང་
སྐད་ཅིག་རེ་རེ་བཞིན་འཇིག་ཅིང་སྡོད་པ་མེད་པར་རི་གཟར་གྱི་འབབ་ཆུ་ལྟར་མྱུར་དུ་རྒྱུག་འགྲོ་བ་ཡིན་པས། དེའི་ཕྱིར་ད་ལྟ་ཉིད་ནས་ཆོས་བྱེད་སྙམ་པ་དང། དེ་ཡང་དུས་གསུམ་སངས་རྒྱས་ཐམས་ཅད་ཀྱི་བགྲོད་པ་གཅིག་

[185A]༄༅། །པའི་ལམ་བྱང་ཆུབ་ལམ་གྱི་རིམ་པ་ལྟ་བུ་ལ་འཇུག་པ་ཉིད་མཆོག་ཡིན་པས། དེས་ན་སེམས་ཅད་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་འཐོབ་པར་བྱ་བའི་ཕྱིར་བྱང་ཆུབ་ལམ་གྱི་རིམ་པའི་ཁྲིད་ཞུས་
ནས་ཉམས་སུ་བླང་དོགས་ཚུལ་སོགས་ཀུན་སློང་འཆོས་པ་དང། སྔར་ས་བཅད་ཇི་ལྟར་སོང་ཚུལ་རྣམས་གསུངས་ཤིང། ཁ་སང་གི་མི་རྟག་པའི་སྐོར་ལ་བསྐྱར་བཤད་མཛད་མཚམས། འཇིག་རྟེན་ཕྱི་མ་དོན་གཉེར་གྱི་བསམ་པ་
བསྐྱེད་པ་ལ་གཉིས་ཡོད་པའི། གཉིས་པ་འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པ་ལ། བདེ་འགྲོའི་སྡུག་བསྔལ་བསམ་པ་འོག་ཏུ་སྐྱེས་བུ་འབྲིང་གི་སྐབས་ནས་འབྱུང་བས། འདིར་ངན་འགྲོའི་སྡུག་
བསྔལ་འཆད་པ་ཡིན། དེ་ལྟར་འཆི་བར་ངེས་ཤིག་ནམ་འཆི་ཆ་མེད་ན། ཤི་བའི་རྗེས་སུ་རྣམ་ཤེས་རྒྱུན་མི་འཆད་པར་ངེས་པར་སྐྱེ་བ་ལེན་དགོས། ལེན་ས་ཡང་མཐོ་རིས་དང་ངན་འགྲོ་གཉིས་ལས་མེད། དེ་གང་དུ་འགྲོ་རྗེས་དཔག་
གིས་གཞལ་ནུས། སྔར་ཞུས་པ་ལྟར་རང་རེས་ཕྱི་མར་གར་སྐྱེ་ཐུགས་བརྟག་ཞུ་བ་དང་རྩིས་སོགས་བྱེད་ཀྱང། དེ་མི་དགོས་ཏེ། དགེ་བ་བྱས་པས་བདེ་འགྲོ་དང། མི་དགེ་བ་བྱས་པས་ངན་འགྲོར་འགྲོ་བར་སྟོན་པ་སངས་རྒྱས་ཀྱིས་སྔར་ནས་ལུང་
བསྟན་ཟིན་པ་རེད། སྐྱེས་རབས་ལས་ཀྱང། དགེ་དང་མི་དགེའི་ལས་ལས་འཇིག་རྟེན་ཕ་རོལ་ཏུ། །བདེ་དང་མི་བདེར་འགྱུར་བར་རབ་ཏུ་ངེས་བྱས་ནས། །སྡིག་པ་སྤོང་ཞིང་དགེ་བའི་ལས་ལ་རབ་ཏུ་འཇུག་ཅེས་གསུངས། རང་རེས་ཕུགས་

[185B] དེ་ཕུགས་ཀྱི་མ་ནོ་བསམ་མ་ཡིན་པས། དེ་བས་བློ་རྒྱ་བསྐྱེད་དེ་ཕྱི་མར་གར་འགྲོ་ལ་བརྟག་དགོས། དེ་བརྟག་པ་ན་སྐྱེ་བ་ཕྱི་མར་བདེ་འགྲོ་ངན་འགྲོ་གང་རུང་ཞིག་
ཏུ་འགྲོ་བ་ལས་མ་འདས་ཤིང། དེ་གཉིས་ཀྱི་གང་དུ་འགྲོ་རང་ལ་རང་དབང་མེད། དེ་ཡོད་ན་ད་ཚོད་ངན་འགྲོ་བ་སུ་ཡང་མི་འབྱུང། དེས་ན་ཕྱི་མར་གང་དུ་སྐྱེ་བ་ནི་ལས་ཀྱི་རྗེས་སུ་འབྲང་དགོས་ལ། ལས་དགེ་མི་དགེ་འདྲེས་མ་མང་དུ་
ཡོད་ན་གང་སྟོབས་ཆེ་བ་དང། དེ་མཉམ་ན་གན་ལ་གོམས་པ་ཆེ་བ་དང། དེའང་མཉམ་ན་སྔོན་དུ་གང་བྱས་པ་དེ་སྔོན་ལ་སྨིན་ནས་འོང་སྟེ། མཛད་འགྲེལ་ལས། ལས་ཀྱིས་འཁོར་བར་ལྕི་གང་དང། །ཉེ་བ་གང་དང་གོམས་པ་དང། །
སྔོན་བྱས་གང་ཡིན་དེ་ཀུན་ལས། །སྔ་མ་སྔ་མ་རྣམ་སྨིན་འགྱུར། །ཞེས་གསུངས། རང་ཅག་ལ་དགེ་མི་དགེ་གཉིས་ལས་མི་དགེ་བ་ཉིད་སྟོབས་ཆེ་སྟེ། མ་ནོ་བསམ་ཕལ་ཆེར་ཆགས་སོགས་ཀྱི་བསམ་པ་ཞིག་ལས་མེད། དེ་མེད་ན་དེས་བསྐྱེད་
པའི་ལས་ཐམས་ཅད་ནི་མི་དགེ་བ་ཡིན་ཞིང། དགེ་བ་བྱས་པའང་མི་དགེ་བའི་བསམ་པའི་དབང་དུ་འཆོར་ལ། ཚེ་ཕྱི་མའི་དོན་དུ་བསྔོ་བ་ཤིན་ཏུ་ཉུང། དཔེར་ན། དགེ་ཕྲུག་ལ་གཏམ་བཤད་བཏང་བ་ལྟ་བུར་མཚོན་ན། བསམ་པ་
ཁོང་ཁྲོ་ཤིན་ཏུ་ཆེན་པོས། སྦྱོར་བ་ཚིག་ཕ་རོལ་པོའི་གནད་ལ་གང་ཕོག་དང། མཐར་ཡི་རང་སོགས་སྦྱོར་དངོས་རྗེས་གསུམ་ག་སྟོབས་ཆེ་བ་ཤ་སྟག་འབྱུང་བ་ལྟར། སྡིག་པ་བྱས་ཚད་ཕལ་ཆེར་སྟོབས་ཆེ། དགེ་བ་བྱས་པ་ནི། སྔོན་མི་
[186A]༄༅། །ཞིག་གིས་དགའ་ལྡན་ལྷ་བརྒྱ་མ་ཞིག་བཏོན་པ་ན། སེམས་གཞན་དུ་ཡེངས། གཞན་ལ་གཏམ་ལབ་ནས་ཡང་དབུ་ནས་མར་འདོན་བསྐྱོར་ལན་གྲངས་མང་པོར་བྱས་པ་བཞིན། ཁ་ནས་འདོན་པ་
ཞིག་བཏོན་ཀྱང་སེམས་འཇིག་རྟེན་གྱི་ཕྱོགས་ལ་ཡེངས། དགེ་བ་ཕྲན་བུ་ཡོད་པ་ཡང་ཁོང་ཁྲོ་དང་ལོག་ལྟས་བཅོམ། མི་དགེ་བ་ཆུང་ངུའང་ཉིན་རེ་ཞག་རེར་ལྡབ་འགྱུར་ལྡབ་འགྱུར་དུ་འཕེལ། དེ་ཙམ་མ་ཟད། སྔོན་སྲིན་པོ་དང་
མི་མ་ཡིན་དང། ཆུ་སྲིན། གཅན་གཟན་གདུག་པ་ཅན་སོགས་སུ་སྐྱེས་ནས་སྡིག་པ་ཚབས་པོ་ཆེ་བྱས་པ་མང་དུ་ཡོད་པའི་ཁར། ཚེ་འདིར་ཡང་གོང་དུ་སྨོས་པ་ལྟར་སྡིག་པ་སྟོབས་ཆེན་གྲངས་མང་ཞིག་བསགས་ཡོད། དེ་དག་ལ་མ་ཤི་ཚུན་
ཆད་བཤགས་བསྡམས་ཀྱིས་གཙང་སིང་ངེ་བ་བཟོ་མི་ནུས་པ་ནི། ད་ལྟའི་ཁ་སྟབས་འདིས་ཤེས། དེས་ན་དགེ་མི་དགེ་གཉིས་ནས་མི་དགེ་བ་རང་གོམས་སྟོབས་ཆེ་བ་མངོན་སུམ་ཚད་གྲུབ་ཡིན་པས་ཕྱི་མར་ངན་སོང་དུ་འགྲོ་བ་ལས་
འོས་མེད། ངན་སོང་དུ་མི་འགྲོ་བའི་གདེང་ནི་སྦྱོར་ལམ་བཟོད་པ་མ་ཐོབ་པར་མི་སྐྱེ་ལ། བྱང་སེམས་བདག་ཉིད་ཆེན་པོའང་དེར་སྐྱེ་བ་ཡོད་པར་གསུངས། དཔེར་ན། དོ་དགོང་ཤག་སྐྱིད་པོའི་ནང་དུ་གདན་འཇམ་པོའི་སྟེང། དགེ་
སློང་ལགས་སུ་བྱས་ནས་ཉལ། གློ་བུར་གྱི་རྐྱེན་ངན་ཞིག་གིས་རྒྱུ་བྱས་ཏེ་ཤི། སང་གཉིད་སད་པའི་ཚོད་དེར། རི་ཀླུང་ཐམས་ཅད་མེས་གང་བ་ཞིག་ཏུ་སླེབས་ཚར་འདུག་ན་ཇི་ལྟར་བྱེད། དེ་ལྟར་ངན་འགྲོར་སྐྱེ་ལུགས་ཀྱང་ཕར་ལྟད་མོ་བལྟ་

[186B] ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་མ་གཅིག་བཞིན་དྲན། །ཞེས་སོགས་གསུངས་པ་ལྟར་ཡི་དམ་གྱི་ལྷའི་བསྐྱེད་རིམ་བསྒོམ་པ་བཞིན་རང་ངན་སོང་དེ་དང་དེར་སྐྱེས་ཟིན་
པའི་ཉམས་བཏོན་ནས་བསྒོམས་ཏེ་འཇིགས་སྐྲག་སྐྱེས་པ་དགོས། རང་རེས་ཡི་དམ་གྱི་ལྷ་སྐུ་བསྒོམ་པ་ལ་གཙིགས་ཆེན་པོ་བྱེད་ཀྱང། དང་པོར་རེ་ཞིག་དམྱལ་བའི་ལུས་དེ་བསྒོམ་ན་ཕན་སླེབ་ཆེ་བ་འོང་སྟེ། ཚ་དམྱལ་གྱི་སྡུག་བསྔལ་
ལ་ཡིད་འགྱུར་དང་པོར་ཐོན་པ་ན་ངེས་འབྱུང་དང་པོར་སྐྱེ་བ་རྩོམ་པས་འབྲས་བུ་བཟང་ཞིང། སྐྱོ་ཤས་སྐྱེས་ཏེ་ང་རྒྱལ་གྱི་དྲེགས་པ་སེལ་བ་སོགས་ཡོན་ཏན་ཆེ་སྟེ། ཞི་བ་ལྷས། གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་
པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་པ་འཛེམ་ཞིང་དགེ་ལ་དགའ། །ཞེས་གསུངས། དལ་འབྱོར་གྱི་ལུས་རྟེན་འདིར་ངེས་འབྱུང་དང་སྙིང་རྗེ་སྐྱེ་སླ་བས་དེའི་རྒྱུའི་གཙོ་བོ་སྡུག་བསྔལ་བསྒོམ་དགོས། དེས་ན། ངན་འགྲོ་
བའི་སྡུག་བསྔལ་བསྒོམ་པ་ལ་གསུམ། དམྱལ་བ། ཡི་དྭགས། དུད་འགྲོའི་སྡུག་བསྔལ་བསམ་པའོ། །དང་པོ་དམྱལ་བའི་སྡུག་བསྔལ་བསམ་པ་ལ་བཞི་ལས། དང་པོ་སེམས་ཅན་དམྱལ་བ་ཆེན་པོའམ་ཚ་དམྱལ་གྱི་སྡུག་
བསྔལ་བསམ་པ་ནི། ཚ་དམྱལ་བ་གནས་པའི་གཞི་ནི། རྒྱ་གར་རྡོ་རྗེ་གདན་གྱི་འོག་དཔག་ཚད་སུམ་ཁྲི་ཉིས་སྟོང་ན་ཡང་སོས་ཡོད་ལ། དེ་ནས་འོག་རིམ་དུ་དཔག་ཚད་བཞི་སྟོང་བཞི་སྟོང་གིས་ཆོད་པ་ན་ཚ་དམྱལ་གཞན་རྣམས་

[187A]༄༅། །ཡོད་དེ། ས་གཞི་ཐམས་ཅད་དང་རི་ཐམས་ཅད་ཀྱང་ལྕགས་སྲེག་དམར་ཧུ་རེ་བ་འབའ་ཞིག་ལས། མི་ཡུལ་གྱི་ས་གཞི་འདི་ལྟ་བུ་ལག་མཐིལ་ཙམ་ཡང་མེད་ཅིང། དེར་སྐྱེ་བར་ཉེ་བ་ན་
རྗེ་གུང་ཐང་པས། ཚེ་མི་རྟག་གཉིད་ཀྱི་ཐུན་ཆུང་ལ། །དོན་མེད་ཀྱི་དགའ་སྡུག་རྨི་ལམ་འཁྲུག་གློ་བུར་དུ་སད་དུས་ངན་སོང་གི་ཚེར་དོང་དེར་ཡོད་ན་ཅི་རང་བྱེད། །གསུངས་པ་ལྟར་འཆི་ཁར་གྲང་བའི་སྣང་བས་ཚ་བ་ལ་སྲེད་
པ་སྐྱེས་ནས་ཚ་དམྱལ་དུ་སྐྱེ་བའི་ལས་ལ་གསོས་བཏབ། འཆི་བ་དེ་གཉིད་ལོག་པ་བཞིན་དུ་བྱུང། བར་དོ་རྨི་ལམ་རྨིས་པ་བཞིན་མྱོང་སྟེ། གཉིད་སད་པ་ལྟར་ཧྲི་བ་ཙམ་གྱིས་ཚ་དམྱལ་དེར་སླེབས་འགྲོ། དམྱལ་བའི་མེ་ནི་མིའི་མེ་
ལས་བདུན་འགྱུར་གྱིས་ཚ་བས། དེ་དང་མིའི་མེ་གཉིས་བསྡུར་ན། མིའི་མེ་དམྱལ་བའི་མེའི་ཚོད་ལ་ཙནྡན་གོརཤི་ཤའི་ཆུའི་ཚོད་ཙམ་དུ་བསིལ་བ་ཡོད་དེ། སྔོན་མཽངྒལ་ལ་བུས་ཚ་དམྱལ་གྱི་མེ་སྟག་ཆུང་ངུ་ཞིག་མི་ཡུལ་དུ་བསྣམས་ཏེ་རྒྱ་
མཚོའི་འགྲམ་ན་བཞག་པས། མི་ཐམས་ཅད་ཚ་བས་མྱོས་ནས་སྡོད་མི་ཆགས་པ་ལྟ་བུ་བྱུང་བ་བཞིན་ཡིན། དེ་འདྲའི་མེའི་དཀྱིལ་དུ་སྐྱེས་ཀྱང་དེ་མ་ཐག་ལྷག་མེད་དུ་འཚིག་འགྲོ་བའི་གཟུགས་བོངས་ཆུང་ངུ་ཞིག་ཡིན་ན་དྲག་མོད་
གཟུགས་བོང་ དེ་ཡང་རང་ཅག་འགའི་རྐང་མཐིལ་གྱི་པགས་པ་མཁྲེགས་པ་ཡོད་པ་དེ་འདྲ་ཞིག་ཡིན་ན་ཅུང་དྲག་བྱས་ཆོག་ཀྱང། དེ་ལྟར་མིན་པར་རང་ལུས་འོ་འཐུང་གྱི་བྱིས་པའི་ཤ་བཞིན་དུ་ཡོད་

[187B] དེའང་ཤའུ་གསར་པ་ལྟར་བཟོད་བསྲན་ཆུང་བའི་སྡུག་བསྔལ། སྲེག་བྱེད་ཀྱི་མེ་མཆོག་ཏུ་ཚ་བ་སོགས་ཀྱི་སྡུག་བསྔལ་གཏན་མི་བཟོད་པ་ཡོད། དེ་ལྟ་བུའི་ཚ་
དམྱལ་ལ་བརྒྱད་ལས། ཡང་སོས་ནི། གནས་དེར་སྐྱེས་པ་ན་དམྱལ་སྲུང་གཞན་མེད་པར་ལས་ངན་པའི་དབང་གིས་དེར་སྐྱེས་པའི་སེམས་ཅན་རྣམས་ཕན་ཚུན་མཐོང་མ་ཐག་ཁོང་ཁྲོ་སྐྱེས་ཏེ། ལག་ཏུ་བྱུང་ཚད་མཚོན་ཆར་གྱུར་ནས་ཕན་
ཚུན་བསྣུན་རེས་ཀྱིས་ལུས་དུམ་བུ་དུམ་བུར་གཏུབས་ཏེ་ཐམས་ཅད་བརྒྱལ་ནས་ས་ལ་འགྱེལ། ཡང་ནམ་མཁའ་ནས་ཁྱེད་རྣམས་སོས་པར་གྱུར་ཅིག་ཅེས་པའི་སྒྲ་བྱུང་བ་ན། རླུང་བསིལ་བུར་ལྡང་བ་ལུས་ལ་ཕོག་པའི་རྐྱེན་གྱིས་ཤ་རུས་
འཐོར་བ་རྣམས་འདུས་ནས་ལུས་སྔར་ལྟར་སོས། ཡང་སྔར་བཞིན་བྱེད་པས་ཉིན་རེར་བརྒྱལ་བ་ལ་ཤི་བའི་ཐ་སྙད་བྱས་པའི་ཤི་ཐེངས་བརྒྱ་ཕྲག་མང་པོ་དང། གསོན་ཐེངས་བརྒྱ་ཕྲག་མང་པོ་བྱེད་པ་ཡོད་པས་རང་རེས་ཀྱང་ད་ལྟ་དེར་སྐྱེས་
པའི་ཉམས་དང། མཚོན་བརྡེག་ཅིང་བརྒྱལ་བ་དང་སོས་པ་སོགས་ཀྱི་ཉམས་འདོན་དགོས། ཚེ་འདིར་རང་ལུས་ལ་གྲི་ཆུང་ངུ་ཞིག་བཙུགས་ནས་འཆི་ཐེངས་གཅིག་བྱེད་པ་ལའང་འཇིགས་པ་དང་ན་ཚ་བསམ་གྱིས་མི་ཁྱབ་པ་ཡོད་ན། དེར་
ནི་ཉིན་རེ་ལའང་ལན་གྲངས་མང་པོར་དེ་ལྟར་མྱོང་དགོས་ཤིང། ཚེ་ཚད་ཀྱང་རིང་བས་སྔ་མ་དེས་དཔེར་མི་མཚོན། བཤེས་སྤྲིངས་ལས། འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་

[188A]༄༅། །ལགས་པ། །དེས་ནི་དམྱལ་བའི་སྡུག་བསྔལ་ཆུང་ངུ་ལའང། །འོལ་ཡང་མི་དབྱི་ཆར་ཡང་མི་ཕོད་དོ། །ཞེས་པ་ལྟར་ཡིན། ཐིག་ནག་ནི། འདི་ནས་བཟུང་དམྱལ་བའི་སྲུང་མ་ཨ་ཝ་གླང་མགོ་དང་
ཡག་ཤ་ཕག་མགོ་ཟེར་བ་སོགས་ཡོད་པས། དམྱལ་སྲུང་ལས་མཁན་རི་ལྟར་ཆེ་བ། མིག་དམར་བ། འཇིགས་སུ་རུང་བ་དག་གིས་རྒྱོབ་སོད་ཀྱི་སྒྲ་བསྒྲགས་པ་ནའང་རང་འཇིགས་ཤིང་སྐྲག་ནས་ལུས་ཞིག་འགྲོ་བའི་ཉམས་
འཆར། དེ་ནས་དེ་དག་གིས་བཟུང་སྟེ་ལྕགས་སྲེག་གི་ས་གཞིར་གན་རྐྱལ་དུ་བསྒྱེལ་ནས། ལུས་ཆེན་པོར་ལྕགས་ཐག་བསྲེགས་པས་ཐིག་མང་པོར་བཏབ་ནས། དེས་ཚིག་པའི་ཤུལ་དུ་ཐིག་ནག་པོ་བྱུང་བ་ན། ཤིང་བཟོ་བས་ཤིང་
ལ་ཇི་ལྟར་བྱེད་པ་བཞིན་དུ་འགའ་ཞིག་སོག་ལེས་དྲ། འགའ་ཞིག་སྟ་གྲིས་གཤེག་འགའ་ཞིག་སྟེའུ་གཞོག་དེ་ལྟར་གཤེག་པ་ན། ཕན་ཚུན་དུ་འཐོར་བའི་ཤ་ཁམ་ཚད་དང་ཁྲག་ཐིགས་པ་ཙམ་ལྕགས་སྲེག་སྟེང་ལྷུང་བ་ཚུན་ལ་
རང་གི་རྣམ་ཤེས་ཀྱིས་མ་བཏང་བར་ཟིན་ཏེ་སྡུག་བསྔལ་རང་ཐོག་ཏུ་མྱོང། དེར་སྐྱེ་བའི་རྒྱུ་ནི་མི་དགེ་བ་བཅུ་ཆར་དང། མི་ལ་རྟ་ལྕག་བཏང་བ་སོགས་ཀྱིས་ཀྱང་བྱེད་པ་ཡིན། བསྡུས་འཇོམས་ནི། དེར་སྐྱེས་པ་ཕལ་ཆེར་སྲོག་
གཅོད་བྱས་པའི་རྣམ་སྨིན་ཏེ། རི་ར་ལུག་གི་གདོང་པ་ལྟ་བུ་ཕན་ཚུན་གཉིས་ཀ་ནས་བརྒྱུགས་ཏེ་གཞན་དུ་བྲོས་ས་མེད་པར་དེའི་བར་དུ་བཙིར། སླར་དེ་གཉིས་བྱེ་བ་ན་རང་ལུས་སྔར་ལྟར་སོས་ཏེ། ཡང་ཡང་དེ་བཞིན་དུ་བྱེད་པ་དང་

[188B] འགའ་ཞིག་ནི་གཏུན་དུ་ཏིལ་བརྡུང་བ་བཞིན་བརྡུང། འགའ་ཞིག་ལྕགས་ཀྱི་འཇུར་མིག་ནས་འདྲེན་པ་དང། སྔར་སྲོག་བཅད་སྐབས་ཕར་གསད་བྱ་གང་ཡིན་པ་དེའི་རྣམ་པར་ཤར་ཏེ་རང་དེའི་བར་དུ་
འཚིར་བ་སོགས་མི་འདྲ་བ་མང་པོ་ཡོད། དཔེར་ན། ད་ལྟ་ཤིག་སེན་མོས་བསད་ན། རྗེས་སུ་དམྱལ་བར་རི་སེན་མོ་འདྲ་བའི་བར་དུ་འཚིར་ཏེ་གསོད་པ་འོང་གསུངས། ངུ་འབོད་ནི། ལྕགས་སྲེག་གི་ཁང་པ་སྒོ་མེད་པ་ཕྱི་ནང་ཀུན་
ཏུ་མེ་འབར་བའི་ནང་དུ་བཅུག་སྟེ་སྡུག་བསྔལ་མྱོང་ཞིང། འདི་ལས་ཐར་བའི་ཐབས་མི་རྙེད་སྙམ་ཡིད་ཀྱི་སྡུག་བསྔལ་ཆེན་པོས་ངུ་འབོད་བྱེད། ངུ་འབོད་ཆེན་པོ་ནི། དེ་འདྲའི་ལྕགས་ཁང་ཉིས་རིམ་དུ་བཅུག་པས་སྡུག་བསྔལ་ལྡབ་
འགྱུར་དུ་ཆེ་ཞིང། ལྕགས་ཁང་གཅིག་ལས་ཐར་ཀྱང་གཅིག་ལས་མི་ཐར་སྙམ་པའི་སྡུག་བསྔལ། དེར་སྐྱེ་བའི་རྒྱུ་ནི། མི་དགེ་བ་བཅུ་ཀ་དང། ཆང་བག་མེད་དུ་འཐུང་བ་རྣམས་ཀྱིས་བྱེད་དེ། མདོ་ལས། ཆང་འཐུང་ངུ་འབོད་
གནས་སུ་སྐྱེ། །ལྡུད་མཁན་དེ་ཡི་འཁོར་དུ་སྐྱེ། །ཞེས་སོགས་གསུངས་པ་ལྟར་ཡིན་གསུངས། ཚ་བ་ནི། ལྕགས་ཀྱི་གསལ་ཤིང་མེ་འབར་བས་འཕོངས་ནས་སྤྱི་བོའི་བར་ཕུག་སྟེ་ནང་ཁྲོལ་ཐམས་ཅད་ཚིག་ཅིང། ཁ་མིག་སོགས་ནས་མེ་
ལྕེ་ལྷབ་ལྷབ་ཏུ་འབར་ཏེ་བསྲེག་པ་དང། ཟངས་ཀྱི་སྣོད་ཆེན་པོར་ཁྲོ་ཆུ་བསྐོལ་བའི་ནང་དུ་འཚོད་པ་དང། ཡང་རུས་པ་ལྷུ་བསྒྲིགས་ནས་ལུས་སྔར་ལྟར་སྐྱེ། སླར་དེ་བཞིན་དུ་འཚོད་པ་སོགས་བྱེད་པའོ། །རབ་ཏུ་ཚ་བ་ནི། དེ་

[189A]༄༅། །ལས་ཉིས་འགྱུར་གྱིས་ཚ་ཞིང། ཤ་རྒྱུས་ནང་ཁྲོལ་ཐམས་ཅད་ཚོས་ཤིང་ནུར་ཏེ་རུས་པ་འབའ་ཞིག་ཏུ་ལུས་པ་ན་སྔར་བཞིན་ལྷུ་བསྒྲིགས་ནས་སོས་པ་སོགས་དང། འགའ་ཞིག་ལུས་རིང་
པོར་གྱུར་པ་ལྕགས་སྲེག་ལེབ་མོ་ས་དཀྲི་བ་དང། ཁ་ཅིག་ལྕགས་སྲེག་གི་སྐུད་པས་ལུས་དཀྲིས་ཏེ་བཅིངས་པས་ལུས་ཀྱི་ཤ་རུས་རྣམས་ཟན་འཚིར་བ་བཞིན་ཕྱིར་དོན་པ་དང། ཁ་ཅིག་ལྕགས་ཀྱི་གསལ་ཤིང་མི་འབར་བའི་རྩེ་
གསུམ་གྱིས་འཕོངས་ནས་སྤྱི་གཙུག་པར་ཕུག་པ་དང། ལྕེ་དཔག་ཚད་མང་པོར་འཐེན་ནས་དེའི་སྟེང་ཐོང་གསོལ་གྱིས་རྨོད་པ་སོགས་དང། འྒ་འཞིག་ལྕག་སྲེག་གླེགས་ཤིང་ལྟ་བུ་གཉིས་ཀྱི་བར་རུ་རང་ལུས་དཔེ་ཆ་
བཞིན་བསྡམ་པ་སོགས་སྡུག་བསྔལ་མྱོང་ལུགས་རིགས་མི་འདྲ་བ་ཤིན་ཏུ་མང། ལྷས་བྱིན་གྱི་འཁོར་ཀོ་ཀ་ལི་ཀ་འདིར་སྐྱེས་པའི་ལོ་རྒྱུས་ཀྱང་སྩལ། མནར་མེད་ནི། བདེ་བའི་གོ་སྐབས་མེད་པར་ཚ་དམྱལ་གོང་མ་ཐམས་
ཅད་ལས་ཆེས་ཆེ་བའི་སྡུག་བསྔལ་ཅན་ཞིག་སྟེ། ང་ཚོས་མེའི་ནང་དུ་རྡོ་དང་ལྕགས་སོགས་བསྲེགས་པ་ན་མེ་དང་དབྱེར་མེད་ལྟར་འབྱུང་བ་བཞིན་དམྱལ་བ་འདིར་སྐྱེས་པ་རྣམས་མེ་དང་ལུས་དབྱེ་བ་མི་ཕྱེད་ལ། ཉམ་ཐག་པའི་
སྐད་ཙམ་གྱིས་སེམས་ཅན་ཡིན་པར་ཤེས་པ་ཙམ་ཡོད་ཅིང། དེ་ཡང་ཕྱོགས་བཞི་མཚམས་བརྒྱད་སྟེང་འོག་གཉིས། ལུས་ཀྱི་ནང་སྟེ་མེ་བཅུ་གཅིག་གིས་མཆོད་མེའི་སྡོང་ཤིང་ལྟར་འཚིག་པ་སོགས་སྡུག་བསྔལ་ལ་ཚད་མེད་

[189B] བཤེས་སྤྲིངས་ལས། བདེ་བ་ཀུན་གྱི་ནང་ན་སྲེད་ཟད་པ། །བདེ་བའི་བདག་པོ་བགྱིད་པ་ཇི་ལྟ་བར། །དེ་བཞིན་སྡུག་བསྔལ་ཀུན་གྱི་ནང་ན་ནི། །མནར་མེད་དམྱལ་བའི་སྡུག་བསྔལ་རབ་མི་བཟད། །ཅེས་གསུངས་པ་ལྟར་རབ་ཏུ་ཚ་བ་
ཡིན་གྱི་ཁམས་གསུམ་པའི་སྡུག་བསྔལ་ཐམས་ཅད་བསྡོམས་པ་ལས་ཀྱང་མནར་མེད་ཀྱི་སྡུག་བསྔལ་འདི་ཆེ་བ་ཡོད། དམྱལ་བར་སྡུག་བསྔལ་དེ་འདྲ་ཡོད་ཀྱང་རང་ཅག་དེར་མ་སྐྱེས་ཙམ་འོང་སྙམ་ན། ཚེ་འཕོས་མ་ཐག་
དམྱལ་བ་དེ་འདྲར་མི་སྐྱེ་བའི་ངེས་པ་གཏན་ནས་མེད་དེ། རང་རེ་ལ་ངན་སོང་དུ་མི་འགྲོ་བའི་གདེང་ནི་མེད། དམྱལ་བར་སྐྱེ་ངེས་ཀྱི་རྒྱུ་ནི་བསྒགས་ལ་མ་ཉམས་པ་སྟོབས་ཆེན་མང་པོ་ཡོད་དེ། མི་དགེ་བཅུ་གང་རུང་ཆེ་བ་རེ་བྱས་པས་
དམྱལ་བ། འབྲིང་རེ་རེས་ཡི་དྭགས། ཆུང་ངུ་རེ་རེས་དུད་འགྲོར་སྐྱེ། དམྱལ་བར་ཡང་སོ་ཐར་གྱི་ཉེས་བྱས་ཁྱད་དུ་བསད་པས་ཡང་སོས་སུ་སྐྱེ་བ་ནས། ཕམ་པ་ཁྱད་དུ་བསད་ན་མནར་མེད་དུ་སྐྱེ་བར་གསུངས་པའི་བར་སྦྱོར་དགོས་
རང་ཅག་གི་རྒྱུད་ལ་སོ་ཐར་དང་སྔགས་ཀྱི་ཉེས་ལྟུང། བྱང་སེམས་ལ་ཁྲོས་པ། བླ་མར་མགུས་པ་སོགས་ཉེས་པ་ཚབས་ཆེ་བ་ཧ་ཅང་མང་པོ་ཡོད། གསང་སྔགས་ཀྱི་རྩ་ལྟུང་བྱུང་ན་བཤགས་སྡོམ་སོགས་ཀྱིས་སོར་མ་ཆུད་པའི་བར་
གྱི་སྐད་ཅིག་མའི་གྲངས་དང་མཉམ་པའི་བསྐལ་པར་མནར་མེད་དུ་སྐྱེ། སོ་ཐར་གྱི་ལྟུང་བ་སྡེ་ལྔར་ཁྱད་དུ་བསད་དེ་བཅས་མཚམས་ལས་འདས་པས་ནི་རིམ་བཞིན་ཚ་དམྱལ་བརྒྱད་ཀར་སྐྱེ་བའི་ལས་བསགས་ཟིན་ལ། དེ་ལྟར་སྐྱེས་ན་ལས་

[190A]༄༅། །ངན་གྱི་འབྲས་བུ་མ་ཟད་བར་དུ་ལུས་དང་རྣམ་ཤེས་ཀྱི་འབྲེལ་བ་ཆད་མི་ཐུབ་པར་སྡུག་བསྔལ་མྱོང་དགོས་ཏེ། བཤེས་སྤྲིངས་ལས། དེ་ལྟར་སྡུག་བསྔལ་ཤིན་ཏུ་མི་བཟད་ལོ། །བྱེ་བ་ཕྲག་བརྒྱར་
ཉམས་སུ་མྱོང་ཡང་ནི། །ཇི་སྲིད་མི་དགེ་དེ་ཟད་མ་གྱུར་པ། །དེ་སྲིད་སྲོག་དན་བྲལ་བར་མི་འགྱུར་རོ། །ཞེས་པ་ལྟར་ཡིན། ཚེ་ཚད་ཀྱང་དུས་ཆེས་རིང་བར་གནས་ཏེ། ཚ་དམྱལ་བརྒྱད་ནས་ཚེ་ཐུང་ཤོས་ནི་ཡང་སོས་པ་ཡིན། དེ་ཡང་
རང་རེ་མིའི་ལོ་ལྔ་བཅུ་ལ་རྒྱལ་ཆེན་རིགས་བཞི་པའི་ལྷའི་ཞག་གཅིག་དེ་སུམ་ཅུ་ལ་ཟ་བ། དེ་བཅུ་གཉིས་ལ་ལོར་བརྩིས་པའི་ལོ་ལྔ་བརྒྱ་ནི་རྒྱལ་ཆེན་རིས་བཞི་པའི་ཚེ་ཚད་དང། དེ་ཡོངས་རྫོགས་ལ་ཞ་གཅིག་ཏུ་བྱས། དེ་སུམ་ཅུ་
ལ་ཟླ་བ། དེ་བཅུ་གཉིས་ལ་ལོར་བརྩིས་པའི་རང་ལོ་ལྔ་བརྒྱ་ནི་དམྱལ་བ་ཡང་སོས་པའི་ཚེ་ཚད་ཡིན་ཞིང། དོན་ལ་མི་ལོ་ཁྲག་ཁྲིག་ཆེན་པོ་གཅིག་དང། ཁྲག་ཁྲིག་དྲུག་ཐེར་འབུམ་ཆེན་པོ་གཉིས་བཅས་ཐུབ། འཇམ་དཔལ་ཞལ་
ལུང་པར་རྙིང་དུ་ཐེར་འབུམ་ཆེན་པོ་དྲུག་གསལ་བ་པར་སྐྱོན་ཡིན་པས། འདི་ཞལ་ལུང་རྨེ་རུའི་པར་མ་དང། ལྷོ་བརྒྱུད་ལམ་རིམ་ལྟར་བྱ་དགོས། དེ་ལྟ་བུའི་ཚ་དམྱལ་དེ་དག་དཔག་ཚད་མང་པོའི་ཕ་རོལ་ན་ཡོད་
མདོག་ཁ་བ་ལྟ་བུར་སྣང་ཡང། རང་དང་ངན་སོང་གཉིས་ཀྱི་བར་ན་ཐག་རིང་པོ་མེད་པར་དབུགས་གྱུ་གྱུ་བ་འདི་ཙམ་ཡིན་པས། ཞིབ་ཏུ་བསམས་ན་ལོ་རྗེས་མ་ཙམ་དང་སང་ཉིན་ད་ཚོད་ཙམ་ལའང་རང་དམྱལ་བ་དེ་འདྲ་ཞིག་ཏུ་མི་སླེབ་

[190B] དེ་ལྟར་སླེབས་འདུག་ན་ཇི་ལྟར་བྱེད། ད་ལྟ་རང་རེ་ལུས་ལ་མེ་བཙས་བསྲེག་པ་དང། ཁབ་བཙུགས་པ་ཙམ་ཡང་མི་བཟོད་ན། དམྱལ་བ་དེ་འདྲར་སྐྱེས་ཚེ་ཇི་ལྟར་བཟོད། བཀའ་གདམས་གོང་མས་གསུངས་པ་ལྟར་
རང་རེའི་རྐང་པ་ཡ་གཅིག་མི་ཡུལ་དང། ཡ་གཅིག་དམལ་བའི་ཟངས་པོ་ཆེའི་ཁར་བཞག་ཟིན་པ་དང་འདྲ་བར་དམྱལ་བར་སྐྱེ་བའི་རྒྱུ་བསྒྲུབས་ཚར་བ་ཡིན། ངན་འགྲེར་སྐྱེས་ཟིན་ན་དེ་ལས་ཐར་བའི་ཐམས་དང་སྐྱབས་གང་ཡང་
རྙེད་ཐམས་མེད་པས། དེར་མ་སྐྱེས་གོང་ཚེའི་ལྷག་མ་ཅུང་ཟད་གནས་པའི་སྐབས་འདིར་རབ་སངས་རྒྱས་པ་དང། འབྲིང་གྲུབ་པ་ཐོབ་པ་སོགས་པ་སོགས་མ་བྱུང་ཡང། མ་མཐའ་ངན་སོང་གི་སྐྱེ་བ་ལྡོག་ཐམས་བཤགས་པ་སོགས་ལ་འབད་
དགོས་གསུངས། གཉིས་པ་ཉེ་འཁོར་བ་ནི། ཚ་དམྱལ་གྱི་ཕྱི་རོལ་ཏུ་ལྕགས་རིས་བཀོར་བ་ལྟར་ཚ་དམྱལ་བའི་འཁོར་མེ་མ་མུར་གྱི་འོབས། རོ་མྱགས་གྱི་འདམ། སྤུ་གྲིས་གཏམས་པའི་ཐང། འགྱུར་བྱ་ཀྱི་ཆུང་ཀླུང་རབ་མེད་དེ་བཞི་
ཡོད༑ དེ་ཡང་ཚ་དམྱལ་དུ་སྐྱེས་པ་དག་ནམ་ཞིག་ལས་ཅུང་ཟད་བསྲབ་ཏུ་སོང་བ་ན་དམྱལ་བ་ཆེན་པོ་ལས་ཐར་ནས་ཉེ་འཁོར་བའི་དམྱལ་བར་འགྲོ་བ་དང། དང་པོ་ནས་དེར་སྐྱེ་བ་གཉིས་ཡོད་པས་འགའ་ཞིག་ཚ་དམྱལ་ལས་
ཐར་རན་པ་ན། བྲོས་པའི་བསམ་པ་རྙེད་དེ་སྒོ་ནས་ཕྱིར་ཐོན་ཏེ་འོངས་པའི་ཚེ། མེ་མ་མུར་གྱི་འོབས་སུ་སླེབས་ཏེ་རྐང་པ་པུས་མོ་མན་ནུབ་ནས་འཚིག་ཅིང། སླར་འདེགས་པ་ན་སོས། དེ་ལྟར་གོམ་པ་རེ་རེ་སྤོས་རིམ་བཞིན་རྐང་པ་རེ་

[191A]༄༅། །བསྲེག་དེ་ལྟར་སྡུག་བསྔལ་ཆེན་པོས་མནར་བཞིན་དུ་དེ་ལས་ཐར་དུ་རེ་བས་ལོ་འབུམ་ཕྲག་མང་པོར་མེ་མུར་བརྒལ་བརྒལ་ཏེ་སོང་བ་ན། ནམ་ཞིག་དེ་ལས་ཐར་ཏེ་ཡང་རོ་མྱགས་ཀྱི་འདམ་དང་
ཕྲད་ནས། དེར་སྐེ་མན་ཆད་ནུབ་སྟེ་འགྲེ་ལྡོག་བྱེད་ཅིང། འབུ་མཆུ་རྣོན་བྱ་བ་ཁབ་ལྟ་བུ་མང་པོས་ལུས་ཁྲོལ་མ་བཞིན་ཕུག་སྟེ་ཟ་བར་བྱེད། ད་དུང་དེ་ལས་ཐོན་རེས་ལོ་འབུམ་ཕྲག་མང་པོར་བརྒལ་ཏེ་སོང་བས། ལྕགས་ཀྱི་སོ་གྲི་རྣོན་
པོ་ལྟ་བུ་རྩེ་མོ་གྱེན་དུ་བསྟན་པ་འབའ་ཞིག་གིས་གང་བའི་སྤུ་གྲིས་གཏམས་པའི་ཐང་དུ་སླེབས་ནས། དེས་རྐང་པ་བཅད་ཅིང་ཕུག་པའི་སྡུག་བསྔལ་ཡུན་རིང་མྱོང་སྟེ། རིང་ཞིག་ནས་དེ་ལས་ཕྱིར་ཐར་པ་ན། རལ་གྲི་ལོ་མའི་ནགས་
ཚལ་དང་ཕྲད་དེ། དེར་ལྗོན་ཤིང་དུ་འཁྲུལ་ནས་དེའི་འོག་ཏུ་ཕྱིན་པ་ན། ལོ་མ་རལ་གྲིར་གྱུར་པ་རྣམས་ལྷགས་ཏེ་ལུས་གཏུབ་པ་དང། ཡང་གསོས་པ་སོགས་ཀྱི་སྡུག་བསྔལ་མྱོང། དེ་ནས་ཐོན་པ་ན། ཤལ་མ་ལིའི་སྡོང་
པོ་ཞེས་པ་ལྕགས་ཀྱི་སོ་རྣོན་མང་པོ་ཡོད་པ་དང་ཕྲད་དེ། དེའི་རྩེ་ནས་རང་གི་སྤུན་དང་གྲོགས་སོགས་སྙིང་ཉེ་བརྩེ་གདུང་ཅན་དག་གིས་འབོད་པར་ཐོས་ཏེ། དེ་ལ་ཡར་འཛེགས་པས་ལྕགས་སོ་མང་པོ་ཡོད་པ་རྣམས་རྩེ་ཐུར་དུ་
བསྟན་ཏེ་ལུས་གཤེག་ཅིང་ཕུག་པ་སོགས་ཀྱི་སྡུག་བསྔལ་མྱོང་བཞིན་སོང་སོང་ནས་རྩེར་སླེབ་པ་ན། བྱ་འཇིགས་སུ་རུང་བ་དག་གིས་མིག་དང་ཀླད་པ་སོགས་འདྲུ་ཞིང་ཟ། ཡང་གཤམ་ནས་འབོད་པ་ན། མར་བབས་པས་

[191B] རྩ་བར་སླེབས་པའི་སྐབས་ཁྱི་དང་གཅན་གཟན་སོགས་ཀྱིས་རྐང་པ་ནས་ཡར་ཟ་བར་བྱེད་པ་སྟེ་ལས་མ་ཟད་བར་དུ་འབབ་འཛེགས་བྱེད་པའི་སྡུག་བསྔལ་མྱོང་ཚུལ། འདིའི་མཚོན་ཆའི་གནོད་པ་
འབབ་པ་གསུམ་གཅིག་ཏུ་བརྩི་དགོས་གསུངས། དེ་དག་ལས་ཐར་ནས། ཆུ་ཀླུང་རབས་མེད་ཀྱི་ནང་དུ་སླེབ་པ་ན། འགྱུར་བྱེད་ཀྱི་ཆུ་བོ་མེ་དང་འདྲེས་པའི་ནང་དུ་རང་ལུས་སྲན་མ་ཆུ་ཁོལ་དུ་བཏབ་པ་ལྟར་བསྲེག་ཅིང་འཚོད་པའི་སྡུག་བསྔལ་
ཡུན་རིང་མྱོང་དགོས་ཤིང། རང་རེ་རྣམས་ཚ་དམྱལ་དེ་རྣམས་སུ་སྐྱེ་ཆོག་ཆོག་ལྟ་བུར་ཡོད་པས། ད་ལྟ་ནས་དེ་འདྲར་མི་སྐྱེ་བའི་ཐབས་དགེ་སྡིག་གི་བླང་དོར་ལ་འབད་པ་གལ་ཆེ། གསུམ་པ་གྲང་བའི་དམྱལ་བའི་སྡུག་བསྔལ་
བསམ་པ་ལ། གྲང་དམྱལ་ནི། ཚ་དམྱལ་དེ་དག་གི་ཐད་ཀ་བྱང་ཕྱོགས་སུ་ཡོད་ཅིང། དེའི་ཕྱིར་རང་ཅག་གི་ས་འདིར་གྲང་ངད་ཆེ་བ་བྱུང་བ་ཡིན། གྲང་དམྱལ་རྣམས་སྟེང་འོག་ཏུ་དཔག་ཚད་ཉིས་སྟོང་ཉིས་སྟོང་གིས་ཆོད་ཅིང་གནས་སོ། །
འོ་ན་ཚ་དམྱལ་རྣམས་དཔག་ཚད་བཞི་སྟོང་གི་ས་ཆོད་ཅིང་གནས་པས་གྲང་དམྱལ་རྣམས་དང་ཐད་ཀར་མི་འགྲིགས་སྙམ་ན། ཚ་དམྱལ་རྣམས་ས་གཞི་ནས་ས་གཞིའི་བར་དུ་དཔག་ཚད་བཞི་སྟོང་རེ་ཡོད་ལ། གྲང་དམྱལ་གྱི་གངས་རིའི་
དཔངས་སུ་དཔག་ཚད་ཉིས་སྟོང་རེ་ཡོད་པའི་ཕྱིར་ཚ་དམྱལ་རྣམས་དང་དྲང་ཐད་མ་ཡིན་པར་མི་འགྱུར་རོ། །དེར་སྐྱེ་བར་ཉེ་བ་ན། འཆི་ཁར་རེག་བྱ་གྲང་བ་ཞིག་འདོད་ནས་དེའི་ལས་ལ་གསོས་བཏབ། བར་དོ་རྨི་ལམ་རྨིས་པ་བཞིན་

[192A]༄༅། །དུ་མྱོང་ནས། གཉིད་སད་པ་ལྟར་གྲང་དམྱལ་དུ་སྐྱེ། དེའི་གནས་ནི་གངས་རི་དཔག་ཚད་དུ་མ་རེ་ཡོད་པ། ཉི་ཟླའི་སྣང་བ་དང་མེ་འོད་སོགས་མེད་པས་ལག་པ་བརྐྱང་བསྐུམ་ཙམ་ཡང་མི་མཐོང་
བའི་མུན་པ་ནག་པ། ས་གཞི་འཁྱག་རོམ་དང། སྟེང་ནས་བུ་ཡུག་འཚུབ་ཅིང། བར་ནས་རླུང་གྲང་མོ་ལྡང། དྲོ་བའི་ཐབས་མེ་དང་ཉི་མ། གོས་སྟན་སོགས་ཅུང་ཟད་ཀྱང་མེད། དེ་ལྟ་བུའི་གྲང་དམྱལ་ལ་བརྒྱད་དེ། རིམ་བཞིན་
གྲང་དྲགས་ནས་ལུས་ལ་ཆུ་བུར་སྐྱེ་བས་ཆུ་བུར་ཅན་དང། དེ་ལས་ཀྱང་གྲང་བས་ཆུ་བུར་རྣམས་རྡོལ་ཏེ་ཁྲག་དང་ཆུ་སེར་འཛག་པས་ཆུ་བུར་རྡོལ་བ་དང། དེ་ལས་གྲང་དུ་སོང་ནས་ལུས་རྡོ་ལྟར་རེངས་ཏེ་འགུལ་བསྐྱོད་མི་ནུས་པར་
ཁ་ནས་ཨ་ཆུ་འབའ་ཞིག་ཟེར་བ་ཙམ་ལས་གཞན་གང་ཡང་སྨྲ་མི་ནུས་པར་སྡོད་པ་དང། དེ་ལས་ཀྱང་གྲང་དུ་སོང་ནས་དེ་ཡང་སྨྲ་མི་ནུས་པར་རྐན་གྱི་སྦུག་ནས་ཀྱི་ཧུད་ཟེར་བའི་སྒྲ་ཆུང་ངུ་ཙམ་འབྱིན་པ་དང། དེ་ནས་སྒྲ་དེ་ཡང་འབྱིན་མི་
ནུས་པར་ཁ་གདངས་ཙམ་རེ་བྱས་སོ་ཐམ་སྟེ་འགྲིག་པ་དང། དེ་ལས་ཀྱང་གྲང་བས་ལུས་རོ་ལྟར་གྱུར་ཅིང། མདོག་སྔོ་ལ་ཁག་སྒྲ་དང་བཅས་ཏེ་ཨུཏྤལ་ལྟར་གས་པ་དང། དེ་ལས་གྲང་ནས་ལུས་ཤའུ་དམར་པོ་པདྨ་ལྟར་གས་པ་དང་
དེ་ལས་ཀྱང་མང་བའི་ཁ་བརྒྱ་དང་སྟོང་དུ་པདྨ་ལྟར་ལས་ཆེར་གས་པ་རྣམས་སོ། །ཨ་ཆུ་ཟེར་བ་མན་ཆད་ལ་གངས་རི་དང་འཁྱག་པའི་ཐང་ལ་དམྱལ་བ་པའི་ལུས་མཆོད་རྟེན་ལ་ཕྲ་བཏབ་པ་ལྟར་འབྱར་ནས་གཡོ་འགུལ་མེད་པར་རེངས་

[192B] སློབ་སྤྲིངས་ལས། ལྷགས་པ་དཔེ་མེད་རུས་པ་ལ་ཡང་ཐིངས་པ་ཡིས། །ལུས་སྦྲེབས་འདར་ཞིང་བསྒུར་ནས་ཀུམ་ཀུམ་པོར་འདུག་པ། །ཆུ་བུར་བརྒྱ་བྱུང་རྡོལ་བ་ལས་སྐྱེས་སྲོག་ཆགས་ཀྱིས། །ཟོས་ཤིང་དབད་ནས་ཞག་དང་ཆུ་སེར་རྐང་
བཅས་འཛག་ཅེས་པ་ལྟར་ལུས་ཀྱི་སེར་ཀ་ནས་བབས་པའི་ཆུ་སེར་ལ་འཁོར་བའི་སྦྲང་བུ་དུག་གི་མཆུ་ཅན་དུ་མས་གཙེས་པ་དང། ཁྲག་ཐིགས་པ་སར་ལྷུང་བའང་རྣམ་ཤེས་ཀྱིས་མ་བཏང་བས་འཁྱགས་ཤིང་གས་པའི་སྡུག་བསྔལ་མྱོང་བ་
དང༑ ད་དུང་དེའི་སྟེང་རིམས་ནད་སྣ་ཚོགས་པས་མནར་བ་སོགས་ཀྱི་སྡུག་བསྔལ་ཡོད། དེར་སྐྱེ་བའི་རྒྱུ་ནི་སྐྱེས་རབས་ལས། མེད་པར་ལྟ་བ་ཚེ་རབས་ཕྱི་མ་ལ། །གནས་པ་དེ་ན་མུན་ནག་རླུང་གྲང་ལྡང། །དེས་ནི་རུས་པའང་འཇིག་པའི་
ནད་སློང་ན། །བདག་ལ་ཕན་འདོད་སུ་ཞིག་དེ་རུ་འཇུག་ཅེས་གསུངས་པ་ལྟར་ལས་འབྲས་སོགས་མེད་པར་ལྟ་བའི་ལྟ་ལོག་ཆད་ལྟ་འཛིན་པ་སོགས་ཡིན། གཞན་ཡང་རང་ཅག་ལ་དེར་སྐྱེ་བའི་རྒྱུ་བས་གས་ལ་མ་ཉམས་པ་མང་པོ་
ཡོད་དེ། གཞན་གྱི་གོས་འཕྲོག་པ་དང། རྟེན་གྱི་ན་བཟའ་བཤུས་པ། ཤིག་ལ་སོགས་པའི་སེམས་ཅན་འཁྱགས་གྲིར་བཏང་བ་སོགས་ཡིན། ཚེ་ཚད་ནི། སའི་དངོས་གཞིར་སེམས་ཅན་དམྱལ་བ་ཆེན་པོར་སྐྱེས་པའི་སེམས་ཅན་རྣམས་
ལས་ཕྱི་མ་ཕྱི་མ་ཕྱེད་ཁྱད་ཞུགས་པར་གསུངས་པ་དང། ཡང་མཛོད་ལས། ཏིལ་སྦྱང་ནང་ནས་ལོ་བརྒྱ་ན། །ཏིལ་གཅིག་ཕྱུང་བས་ཟད་གྱུར་པ། །ཆུ་བུར་ཅན་གྱི་ཚེ་ཡིན་ཏེ། །གཞན་གྱི་ཚེ་ནི་ཉི་ཤུས་འགྱུར། །ཞེས་པ་ལྟར་ཡུལ་མ་ག་དཧའི་

[193A]༄༅། །ཁལ་བརྒྱད་ཅུ་འགྲོ་བའི་བང་བ་ནས་ལོ་བརྒྱ་བརྒྱ་ན་ཏིལ་རེ་ཕྱིར་བཏོན་པས་ཏིལ་མ་ལུས་པ་ཟད་པ་དགོས་ཤིང། ཏིལ་ཕུལ་གང་ལ་ཆིག་ཁྲི་ལྔ་སྟོང་ཙམ་ཡོད། དེ་གྲང་དམྱལ་དང་པོ་ཆུ་བུར་ཅན་གྱི་ཚེ་ཚད་
དེ༑ འོག་མ་རྣམས་ནི་དེ་ལས་ཉི་ཤུ་ཉི་ཤུ་འགྱུར་གྱིས་རིང་བར་གསུངས། བཞི་པ་ཉི་ཚེ་བའི་དམྱལ་བའི་སྡུག་བསྔལ་བསམ་པ་ནི། དམྱལ་བ་དེ་ནི་མི་ཡུལ་དང་རྒྱ་མཚོའི་འགྲམ་སོགས་སུ་ཡོད་ཅིང། སྔོན་ཚོང་པ་འགའ་ཞིག་གིས་འཕགས་
པ་དགེ་འདུན་འཚོ་རྒྱ་མཚོའི་གླིང་དུ་གདན་དྲངས་ཏེ་བྱོན་པ་ན། སྐབས་ཤིག་ནས་ཚོང་པ་གཞན་རྣམས་སྔོན་ལ་ཐལ་ཏེ། འཕགས་པ་ཉིད་རྒྱ་མཚོའི་འགྲམ་དུ་རྐང་གིས་བྱོན་པས་གཙུག་ལག་ཁང་ཡིད་དུ་འོང་བ་ཞིག་ན་དགེ་འདུན་ལྔ་
བརྒྱས་གདན་དྲངས། ཉིན་གུང་དུ་དགེ་སློང་རྣམས་འཐབ་ཅིང། ཉིན་གུང་ཡོལ་ནས་སྔར་བཞིན་གྱུར་པ་གཟིགས་ཤིང། དེའི་རྒྱུ་དྲིས་པ་ན་སྔོན་འོད་སྲུང་གི་བསྟན་པ་ལ་དགེ་སློང་དེ་རྣམས་ཀྱིས་གདུགས་ཚོད་སྐབས་མ་འཆམ་པར་
འཐབ་རྩོད་བྱས་པའི་འབྲས་བུ་ཡིན་ཟེར་བ་དང། གཞན་ཡང་རྩིག་པ་དང། ཀ་བ་དང། གཏུན་དང། ཐག་པ། ཕྱགས་མ། ཆུ་རྒྱུས་སྦྲེལ་བ། ཕྲུ་བ་ལྟ་བུའི་དམྱལ་བ་ཡང་གཟིགས་ནས་སླར་བྱོན་ཏེ། ཤཱཀ་ཐུབ་ལ་ཞུས་པ་ན། ཀ་བ་ལྟ་བུ་སོགས་
སྔར་སྦྱོར་ཆོས་སྐབས་ཞུས་པ་བཞིན་དང། གཏུན་ལྟ་བུ་ཡང་འོད་སྲུང་གི་བསྟན་པའི་དུས་དགེ་སློང་གིས་དགེ་ཚུལ་ལ་ཁྲོས་ནས་གཏུན་དུ་འཇུག་རྒྱུ་ཞེས་ཚིག་རྩུབ་སྨྲས་པའི་འབྲས་བུ་དང། འདི་དག་སངས་རྒྱས་འོད་སྲུང་གི་བསྟན་པ་

[193B] གཞན་ཡང་སྐྱེས་ཙམ་ནས་རྣ་བ་ལ་རིན་པོ་ཆེའི་རྒྱན་གསེར་གྱི་དོང་ཙེ་བྱེ་བ་རི་བའི་རྣ་ཆ་བཏགས་པའི་དེད་དཔོན་རྣ་བ་བྱེ་བ་རི་ནོར་བུ་ལེན་དུ་ཆས་ཏེ་ཕྱིར་འཁོར་བ་ན་རྒྱ་མཚོའི་འགྲམ་དུ་ངལ་ནས་
གཉིད་དུ་སོང་བས། ཚོང་པ་གཞན་གྱི་རྗེས་སུ་ལུས་ནས་གཉིད་སད་པ་ན་རླུང་འཚུབས་ཀྱིས་ལམ་བསུབ་སྟེ་མི་སྣང་ཞིང། ཁལ་འགེལ་སའི་བོང་བུ་ཡང་བརྡེག་ཆེས་པས་རྫི་འཁྲུལ་ཏེ། ལམ་མ་རྙེད་པ་ན་འཁྱམས་ཏེ་ཕྱིན་པས། ཁང་པ་
གཞལ་མེད་ཁང་ལྟ་བུ་གཅིག་ན། མི་ཞིག་ལ་ལྷ་མོ་བཞིས་བསྐོར་ནས་མཚན་མོར་ལྷའི་བདེ་སྐྱིད་འདྲ་བ་མྱོང། ཉིན་མོར་ལྕགས་སྲེག་མེ་འབར་བའི་ཁང་པར་གྱུར་ཅིང་བུད་མེད་བཞི་ཁྱི་སྲེ་བོ་བཞིར་གྱུར་པས་སྐྱེས་པ་དེ་ཁ་སྦུབ་ཏུ་
བསྒྱེལ་ཏེ་ཤ་ལ་ཁམ་ཁམ་བཅད་ཅིང་ཟ་བ་གཟིགས། ཡང་ཉི་མ་ནུབ་པ་དང་སྔར་བཞིན་མཐོང་ནས་མི་དེ་ལ་རྒྱུ་དྲིས་པས། སྔོན་གནས་པའི་གྲོང་ཁྱེར་དུ་བཤན་པར་གྱུར་སྐབས་འཕགས་པ་ཀ་ཏྱཱ་ཡ་ནའི་བཀའ་ལྟར་མཚན་མོར་སྲོག་
གཅོད་མི་བྱེད་པའི་སྡོམ་པ་བླངས། ཉིན་མོར་དེ་ལེན་མ་ནུས་པར་སྲོག་བཅད་པའི་འབྲས་བུ་ཡིན་པར་སྨྲས་ཤིང། གནས་པའི་གྲོང་ཁྱེར་དུ་ངའི་བུ་བཤན་པ་ཞིག་ཡོད་པ་ལ་སྲོག་གཅོད་མི་བྱེད་པ་དང། འཕགས་པར་བསོད་སྙོམས་
ཕུལ་ནས་ང་ལ་དགེ་རྩ་བསྔོ་དགོས་ཞེས་པའི་གཏམ་བསྐུར། ཡིད་ཆེས་པའི་ཕྱིར་རལ་གྲིའི་འཇོག་གནས་སུ་གསེར་བུམ་པ་གང་སྦས་ཏེ་ཡོད་པར་སྨྲས་པ་དང། ཡང་བྱོན་པ་ན། ཁང་བཟང་ཞིག་ཏུ་སྐྱེས་པ་བུད་མེད་གཟུགས་བཟང་བ་གཉིས་

[194A]༄༅། །དགའ་མགུར་རྩེ་ཞིང་བདེ་སྐྱིད་ལ་སྤྱོད་ཅིང་ཡོད་པ་ལ། ཉིན་མཚན་སྔ་མ་ལས་གོ་ལྡོག་སྟེ། བུད་མེད་དེ་སྦྲུལ་དུ་གྱུར་པས་སྐྱེས་པ་དེའི་སྤྱི་བོ་ནས་ཟ་བ་ཞིག་གཟིགས། སྐྱེས་པ་དེ་ལ་རྒྱུ་དྲིས་པས། གནས་
པའི་གྲོང་གི་བྲམ་ཟེར་གྱུར་སྐབས་བདག་གིས་བྱི་བོ་བྱེད་པ་ལ། ཀ་ཏྱ་ཡ་ན་ལས་ཉིན་མོ་བྱི་བོ་མི་བྱེད་པའི་སྡོམ་པ་བླངས་ཙམ་གྱི་འབྲས་བུ་ཡིན་པར་སྨྲས་ཤིང། གནས་པའི་གྲོང་ན་བདག་གི་བུ་ཞིག་ཡོད་པ་ལ་གསུང་བར་མཛོད་ཅེས་
གཏམ་སྔ་མ་བཞིན་བསྐུར་ཏེ། ཡིད་ཆེས་པའི་ཕྱིར་ཐབ་ཀྱི་འོག་ཏུ་གསེར་བུམ་པ་གང་སྦས་ནས་ཡོད་པ་སྨྲས། ཡང་ཕྱིན་པ་ན། ཁྲི་ཞིག་གི་རྐང་པ་བཞིར་ཡི་དྭགས་རེ་བཏགས་པ་ཞིག་ཀྱང་གཟིགས་པ་སོགས་ཀྱི་སྔོན་བྱུང་བཅས་སྩལ་ཏེ། དེ་འདྲ་
བའི་དམྱལ་བ་ཉི་ཚེ་བ་ཡོད་པ་ཡིན། མི་ཡུལ་ནའང་ཡོད་དེ། སྔར་རྒྱ་གར་དུ་ཚེ་དང་ལྡན་པ་དཔལ་ལྡན་ཉིན་མོར་སྤྱོད་དུ་འགྲོ་བའི་སྐབས། བཤན་པ་ཞིག་བར་སྣང་དུ་གཟུགས་ཁང་བཟང་ཙམ་པ་ལ་མེ་དམར་འུར་འུར་འབར་བ་ཞིག་ཏུ་སྐྱེས་
པར་གཟིགས་པ་དང། དེའི་གཡོག་དེ་རུས་པའི་རི་ལྟ་བུར་སྐྱེས་ཏེ་སྡུག་བསྔལ་མྱོང་བ་དང། ཡང༑ སེམས་ཅན་བྱ་གཅོད་མཁན་ཞིག་འབྲས་བུ་ཤིན་ཏུ་ཆེ་བ་རི་བོ་ཙམ་ཡོད་པ་ཞིག་ཏུ་སྐྱེས་ཚུལ། རང་རེ་ཡང་དེ་འདྲ་མྱོང་ངེས་ཀྱི་ལས་མང་
པོ་བསགས་ཟིན་པས་དེ་ཐམས་ཅད་འབྱུང་ཆོག་ཆོག་གི་གཏའ་མར་བཞག་པའི་ཚོད་དུ་ཡོད་གསུངས། ཡང་གྲུབ་ཆེན་ཞིག་གིས་ཡར་འབྲོག་གི་མཚོ་ནང་དུ། གཙང་རྩ་ནག་བླ་མ་ཟེར་བ་ཤི་གསོན་གྱི་དཀོར་མང་པོ་ཟ་བའི་དཀོར་ཟན་པ་ཞིག་

[194B] འཁོར་ཚོ་ལ་བསྟན་ཏེ་དཀོར་མ་ཟ་དཀོར་མ་ཟ་ཞེས་གསུངས་པ་ཡིན། ངེད་ཚོས་གྲྭ་པས་དཀོར་འཇུ། རྨ་བྱས་དུག་
འཇུ་ཟེར་ཡང། ཆོས་ཉམས་སུ་བླངས་ཏེ་དཀོར་འཇུ་ལུགས་ཤེས་པ་ཞིག་བརྟན་བརྟན་བྱེད་པ་མ་བྱུང་ན། གྲྭ་པ་ཡིན་པ་ཙམ་གྱིས་ལས་སླ་མོར་འཇུ་ཆོག་ཆོག་མེད། འདུལ་བ་ལུང་ལས། ལྕགས་གོང་མེ་ལྕེ་འབར་བ་དག་ཟོས་པར་གྱུར་པ་
མཆོག་ཡིན་གྱི། །ཚུལ་འཆལ་ཡང་དག་མི་བསྡོམ་པར། །ཡུལ་འཁོར་བསོད་སྙོམས་ཟ་བ་མིན། །གསུངས་པ་ལྟར་ཚུལ་ཁྲིམས་འཆལ་བས་དད་ཟས་ཟོས་པ་ལྕགས་གོང་དམར་འབར་བ་ཟ་བ་བཞིན་དང། ཚུལ་ཁྲིམས་ལྡན་པས་དད་ཟས་
ཟོས་ན། ཀློག་པ་དང་སྤོང་བ་ལ་ཚུལ་བཞིན་བརྩོན་ན་འཇུ་ལ། མ་བརྩོན་ན་མི་འཇུ་བའི་བུ་ལོན་ལྟ་བུ་ཡིན། དེ་ལྟར་ལེགས་པར་མ་བྱས་ན། འགྱེད་དང་འབུལ་བ་སོགས་ད་ལྟ་དངུལ་ཁུག་ནང་དུ་བླུག་ཆོག་ཆོག་གི་ལས་སླ་མོ་འདི་ཕྱི་མར་
ལུས་ཀྱི་ཤ་ནས་འཇལ་དགོས་པ་ཞིག་འོང་དུས་དཀའ་མོ་ཡིན། བླ་མ་རྣམས་ནས་ཀྱང་བསྔོ་རྟེན་བྱུང་བར་འབྱོར་ལན་བྲི་ཐུབ་ཙམ་ལས་བསྔོ་སྨོན་སོགས་མ་བྱས་ན། ཕྱི་མར་སྐུ་ལུས་ཀྱི་སྟེང་ནས་བུ་ལོན་འཇལ་དགོས་པར་ཐག་ཆོད། དེ་བཞིན་
དུ་སྔར་རྡོ་ཕ་བོང་ཞིག་གི་ནང་དུ་སྦལ་བ་ཆེ་བ་གཅིག་ལ་ཆུང་བ་མང་པོས་ཟ་བ་དང། ཡང་སྡེ་དགེའི་བླ་མ་ཞིག་གིས་ཉེ་གནས་ལ་དེ་རིང་ཆུས་ཁྱེར་བ་ཅི་བྱུང་ཡང་ཚུར་བཏོན་ལ་འཁྱེར་ཤོག་གསུངས་པ། ཤིང་སྡོང་ཞིག་བྱུང་སྟེ་

[195A]༄༅། །ཁོག་པ་གཤགས་པ་ན་དེའི་ནང་དུ་སྦལ་པ་ཆེ་བ་ཞིག་ལ་ཆུང་བ་མང་པོས་ཟ་བ་ཞིག་ཐོན་པ། སྔ་མ་དང་འདི་གཉིས་དཀོར་ཟན་གྱི་བླ་མ་ཞིག་དང། སྡེ་དགེའི་གཉེར་ཆེན་ཞིག་གི་སྐྱེ་བ་ཡིན་པར་གསུངས་
ཡོད་གསུངས། བླ་མ་རྡོ་རྗེ་འཆང་ཆེན་པོ་ཉིད་ཁམས་ཕེབས་སྐབས་རྡོ་ཤུལ་ཞེས་པའི་ལུང་པའི་ཕུར་མཚོ་ཞིག་ན་སྦྲ་གུར་འདྲ་བའི་སེམས་ཅན་ཆེན་པོ་ཞིག་དབྱར་དུས་མཚོར་ནུབ་ཅིང། དགུན་ཁ་མཚོ་བྲིས་ནས་འཁྱག་རོམ་ཆགས་
སྐབས་སྒལ་པ་མཚོ་ཁར་ཐོན་པར་བྱ་སོགས་སྲོག་ཆགས་མང་པོས་ཟ་བ་ཞིག་ཡོད་པ་དངོས་སུ་གསན་ཚུལ། དེ་འདྲ་བ་དག་ཀྱང་ཉི་ཚེ་བའི་དམྱལ་བ་ཡིན་ལ། དེ་ལྟ་བུར་སྐྱེ་བའི་རྒྱུ་ཡང་རང་རེས་གྲངས་མེད་པ་ཞིག་བསྒྲུབས་དང་སྒྲུབ་
བཞིན་པ་ཡིན་པས་དེ་འདྲའི་སྡུག་བསྔལ་རང་ཐོག་ཏུ་མྱོང་ཚུལ་ཡང་ཡང་བསམ་དགོས་གསུངས། གཉིས་པ་ཡི་དྭགས་ཀྱི་སྡུག་བསྔལ་བསམ་པ་ལ། འཇམ་དཔལ་ཞལ་ལུང་ལས་དུད་འགྲོ་དང་པོར་གསུངས་པ་ནི། དུད་འགྲོ་ལས་
ཡི་དྭགས་ཤེས་རབ་ཆེ་བས་རིགས་མཐོ་ལ། འགའ་ཞིག་ལ་ཆོས་བསྟན་ན་གོ་ནུས་པ་ཡོད་ཅིང། དུད་འགྲོ་གླེན་ཞིང་རྨོངས་པས་རྟེན་དམའ་ལ། ཆོས་ལ་བར་གཅོད་ཡི་དྭགས་ལས་ཆེ་བས་དུད་འགྲོའི་སྡུག་བསྔལ་དང་པོར་བསྟན་པ་ཡིན་
ཞིང༑ མྱུར་ལམ་ལས་ཡི་དྭགས་དང་པོར་མཛད་པ་ནི་སྤྱི་ཁྱབ་ལ་དུད་འགྲོ་ལས་སྡུག་བསྔལ་ཆེ་བས་ཡིན། འདི་ལ་གཉིས། ཡི་དྭགས་སྤྱིའི་སྡུག་བསྔལ་ཚ་བ། གྲང་བ། བཀྲེས་པ། སྐོམ་པ། ངལ་བ། འཇིགས་པའི་སྡུག་བསྔལ་བསམ་པ་

[195B] ཡི་དྭགས་སོ་སོའི་སྡུག་བསྔལ་བསམ་པའོ། །དང་པོ་སྤྱིའི་སྡུག་བསྔལ་བསམ་པ་ལ་འདི་ལྟར་བསམ་དགོས། ང་ད་ལྟ་དམྱལ་བར་མ་སྐྱེས་ཀྱང། ཡི་དྭགས་སུ་སྐྱེས་ཡོད་ན་ཚ་གྲང་བཀྲེས་སྐོམ་ངལ་འཇིགས་ཀྱི་སྡུག་བསྔལ་བཟོད་
དཀའ་བས་མནར་ནས་ཆོས་བྱེད་རྒྱུ་ལྟ་བཞག་བྱེད་དོ་བསམ་པ་ཙམ་ཡང་དྲན་མི་ཐུབ་ཀྱང། ད་རེས་བླ་མའི་བཀའ་དྲིན་གྱིས་དེར་མ་སྐྱེས་པར། ཆོས་བྱང་ཆུབ་ལམ་གྱི་རིམ་པ་བསྒོམ་ཁུལ་ཙམ་བྱེད་རྒྱུ་བྱུང་བ་འདི་བསོད་ནམས་རེ་ཆེ། སྟབས་
ལེགས། འོན་ཀྱང་རང་རེའི་རྒྱུད་ལ་དེར་འཕེན་བྱེད་ཀྱི་ལས་བསགས་ལ་མ་ཉམས་པ་སྟོབས་ལྡན་མང་པོ་ཞིག་ཡོད་པས་དེ་དག་མ་ཤི་ཚུན་ལ་ལྷག་མེད་དུ་སྦྱོང་མི་ཐུབ་པ་ནི་ད་ལྟའི་ཁ་སྟབས་འདིས་ཤེས། དེར་མ་ཟད། སྤྱིར་ན་འཆི་ཁའི་སེམས་དེ་
ཤིན་ཏུ་གལ་ཆེ་སྟེ། ཚེ་འདིར་སྡིག་པ་ཆེན་པོ་བྱེད་པའི་སྡིག་ཅན་ཡང་འཆི་ཁར་དགེ་སེམས་ཤ་སྟག་གི་ངང་ནས་འཆི་ན། སྔོན་གྱི་དགེ་བའི་ལས་ཤིག་ལ་གསོས་འདེབས་ལ། ཆོས་པ་དག་ཀྱང་འཆི་ཁར་ཁོང་ཁྲོ་སོགས་ཀྱི་ངང་ནས་འཆི་ན་མི་
དགེ་བའི་ལས་ལ་གསོས་འདེབས་པར་འགྱུར་ཞིང། དེ་ཡང་ཕལ་ཆེར་ཚེ་འདིར་བློ་གང་ལ་གོམས་པ་ཆེ་བ་དེ་འཆི་ཁར་ཡང་མངོན་དུ་འགྱུར་བས། རང་རེ་རྟག་ཏུ་ཉོན་མོངས་དུག་གསུམ་ལ་གོམས་ཤུགས་ཆེ་བས་འཆི་ཁར་ཡང་མི་དགེ་
བའི་ལས་ལ་གསོས་འདེབས་པར་ཐག་ཆོད། དེས་ན་འཆི་ཁར་བཟའ་བཏུང་ལ་ཡིད་འབྱུང་ནས། དེའི་མིང་ཡང་མི་ཐོས་པ་ཞིག་བྱུང་ན་སྙམ་པ་ལྟ་བུ་སོགས་ཆགས་སྡང་གང་རུང་གིས་ཡི་དྭགས་སུ་སྐྱེ་འགྱུར་གྱི་ལས་ལ་གསོས་བཏབ་ན་

[196A]༄༅། །ཡི་དྭགས་ཀྱི་གནས་ངན་དུ་མི་སྐྱེ་བའི་ངེས་པ་མེད་ཅིང། ཕལ་ཆེར་སྐྱེ་བར་ཐག་ཆོད། དེར་སྐྱེས་ན་ཡི་དྭགས་ཀྱི་གནས་ནི། འདི་ནས་དཔག་ཚད་ལྔ་བརྒྱ་འདས་པའི་འོག་ཏུ་ཡི་དྭགས་ཀྱི་གྲོང་ཁྱེར་སེར་སྐྱ་
བྱ་བ་ཡོད། གནས་དེར་ནི་སྤང་དང་ཤིང་དང་ཆུ་སོགས་ཅུང་ཟད་ཀྱང་མེད་པར་ས་གཞི་ཐམས་ཅད་ཟངས་གོག་ཉི་མས་ཚིག་པ་ལྟ་བུ་ཞིག་ཡོད། ཡི་དྭགས་ཀྱི་ལུས་དང་ཡན་ལག་རྣམས་ཀྱང་ཤིན་ཏུ་ཆ་མི་སྙོམས་པ་མགོ་ཆེ་ལ་སྐྲ་ཟིང་བ། གདོང་
གཉེར་མས་ཁེབས་པ། སྐེ་ཧ་ཅང་ཕྲ་བས་མགོ་བོ་མི་ཐེག་པ་དང། ལུས་རི་ལྟར་ཆེ་ལ་རྐང་ལག་འཇག་མ་ལྟར་ཕྲ་བས་ལུས་མི་ཐེག་པ་རང་རེ་མི་ཡུལ་གྱི་རྒན་འཁོག་རྣམས་བྱིན་པས་ལུས་པོ་མི་ཐེག་པའི་དཀའ་ལས་ལས་བརྒྱ་འགྱུར་གྱིས་ཆེ་
བ་ཡོད། ཡན་ལག་རྣམས་ཀྱང་གྲངས་མང་ཉུང་མི་སྙོམས་ཤིང། ལོ་མང་པོར་སྐོམ་མ་རྙེད་པས་ལུས་ལ་ཁྲག་དང་ཆུ་སེར་སོགས་རླན་ཅུང་ཟད་ཙམ་ཡང་མེད་པར། སྡོང་དུམ་སྐམ་པོར་ཀོ་བ་དམར་སྐམ་གྱིས་གཏུམས་པ་ལྟ་བུར་རྒྱུས་པ་དང་རྩ་
སོགས་སྐམ་པོ་པགས་པ་སྐམ་པོས་གཡོགས་པ། འགུལ་བསྐྱོད་བྱེད་པ་ན་རྐང་ལག་གི་ཚིགས་འཐབ་པའི་ཚེ་ཤིང་སྐམ་འཐབ་པ་དང་རྡོ་དང་རྡོ་འཐབ་པ་ལྟར་ཁྲོག་སྒྲ་དང། མེ་སྟག་དམར་འཚུབ་འཚུབ་བྱེད་པ་ཡོད། ལོ་བརྒྱ་སྟོང་མང་པོར་
བཟའ་བཏུང་མ་བྱུང་བས་བཀྲེས་སྐོམ་གྱི་སྡུག་བསྔལ་ཤིན་ཏུ་ཆེ་བའི་ཐོག་ད་དུང་བཟའ་བཏུང་རྙེད་དུ་རེ་བས་འཚོལ་སར་མ་ཕྱིན་ཀ་མེད་ལ། སོང་ན་ལུས་ཉམ་ཆུང་བས་ངལ་བ་དང། གཤིན་རྗེའི་སྐྱེས་བུ་དག་མཐོང་ནས་སྐྲག་སྟེ་ལུས་ཞིག་

[196B] དབྱར་ཚ་བའི་དུས་སུ་ཟླ་བས་ཀྱང་ཚིག་ལ། དགུན་གྲང་བའི་སྐབས་ཉི་མས་ཀྱང་གྲང་བར་བྱེད་པས་ཚ་གྲང་གི་སྡུག་བསྔལ་ཆེས་ཆེ་བ་ཡོད་གསུངས། གཉིས་པ་ཡིད་དྭགས་སོ་སོའི་སྡུག་བསྔལ་བསམ་པ་ལ་གསུམ་
ལས༑ ཕྱིའི་སྒྲིབ་པ་ཅན་ནི། ལྗོན་ཤིང་འབྲས་བུ་ཅན་དང། ཆུ་སོགས་མཐོང་ནས་རྒྱང་རིང་པོར་ངལ་བ་ཆེན་པོས་ཕྱིན་ཕྱིན་ནས་འགྲམ་དུ་སླེབས་པ་ན་དེ་དག་མེད་པར་འགྱུར་བ་དང། འགའ་ཞིག་དེར་སླེབས་པ་ན། སྐྱེས་བུ་གོ་མཚོན་ཅན་གྱིས་བསྲུངས་
ནས་ལོངས་སྤྱོད་དུ་མི་སྟེར། དེའི་ཚེ་བཀྲེས་སྐོམ་གྱི་སྡུག་བསྔལ་སྔར་ཡོད་ཐོག་ལུས་ངལ་བ་དང་ཡིད་ཕམ་པའི་སྡུག་བསྔལ་བསམ་གྱིས་མི་ཁྱབ། ནང་གི་སྒྲིབ་པ་ཅན་ནི། བརྒྱ་ལ་ཟས་རྙེད་ཀྱང་ཁ་ནས་མི་ཐར་བ་དང། མགྲིན་པར་མདུད་པ་
ཡོད་པས་ཟས་འགྲོ་དཀའ་བ་དང། འགའ་ཞིག་སྐེ་ལ་ལྦ་བ་ཡོད་པ་ལས་རྣག་སྨིན་པ་འཐུང་དགོས་པ་སོགས་དང། ཟས་སྐོམ་ཉིད་ལ་སྒྲིབ་པ་ཡོད་པ་ནི། རྣ་བ་བྱེ་བ་རིའི་གཏམ་རྒྱུད་ལས་བྱུང་བ་བཞིན་ཟས་ཟ་བ་ན། ལྕགས་གོང་མེ་འབར་བ་
དང༑ ཕུབ་མ་དང། རྣག་ཁྲག་དང། རང་ཤ་ལ་ཟ་བ་སོགས། ལས་མི་འདྲ་བ་ཇི་ལྟར་བསགས་པ་དང་མཐུན་པའི་འབྲས་བུ་མི་བཟད་པ་དུ་མ་མྱོང་བར་འགྱུར་བ་དང། འགའ་ཞིག་གིས་བཟའ་བཏུང་བྱས་པ་མགྲིན་པ་ནས་ཐར་ཀྱང་
ཁོག་པའི་ནང་དུ་སླེབས་པ་ན་ཁྲོ་ཆུ་ཁོལ་མ་སོགས་སུ་གྱུར་ཏེ་བཀྲེས་སྐོམ་སེལ་བ་ལ་མི་ཕན་པའི་སྟེང་དུ་སྡུག་བསྔལ་ཚད་མེད་པ་སྐྱེད་པ་དང། ཡང་ཁ་ཅིག་ལ་དེ་ལྟར་མ་གྱུར་ཀྱང་ཕོ་བ་ཆེ་དྲགས་པས་ཟས་ཀྱིས་མི་ཁེངས་པ་དང། ཡི་

[197A]༄༅། །དྭགས་ལ་ལར་ཁ་ནས་ལྟོགས་པའི་མེ་ལྷབ་ལྷབ་ཏུ་འབར་བ་སྟེ། འདྲེ་མེ་ཞེས་པའང་ཡི་དྭགས་ཀྱི་ཁ་ནས་འབར་བའི་མེ་ཡིན། འཇུར་འགེགས་ནི། ཀུན་དགའ་བོ་ཉིན་མོ་སྤྱོད་དུ་ཕེབས་སྐབས་ཡི་
དྭགས་མོ་སྐེ་ལ་མདུད་པ་གསུམ་ཡོད་པ། ཁ་ནས་འཇིགས་པའི་སྒྲ་རྣམ་པ་ལྔ་སྒྲོག་པ་སོགས་གཟིགས་པ་ལྟ་བུ་ཡིན། དེ་འདྲའི་རིགས་ཀྱི་ཡི་དྭགས་ལ་མགྲིན་པར་མདུད་པ་སུམ་བརྩེགས་ཡོད་པ་སོགས་དང། དེ་དག་ལ་བརྟེན་
པའི་སྡུག་བསྔལ་ཡང་མཐའ་མེད་པ་ལྟར་མྱོང་དགོས་ཏེ། བཤེས་སྤྲིང་ལས། ཡི་དྭགས་ན་ཡང་འདོད་པས་ཕོངས་པ་ཡིས། །བསྐྱེད་པའི་སྡུག་བསྔལ་རྒྱུན་ཆགས་མི་འཆོས་པ། །བཀྲེས་སྐོམ་གྲང་དྲོ་ངལ་དང་འཇིགས་པ་ཡིས། །
བསྐྱེད་པ་ཤིན་ཏུ་མི་བཟད་བསྟེན་འཚལ་ལོ། །ཁ་ཅིག་ཁ་ནི་ཁབ་ཀྱི་མིག་ཙམ་ལ། །ལྟོ་བ་རི་ཡི་གཏོས་ཙམ་བཀྲེས་པས་ཉེན། །མི་གཙང་གྱི་ནར་བོར་བ་ཅུང་ཟད་ཀྱང། །འཚལ་བའི་མཐུ་དང་ལྡན་པ་མ་ལགས་སོ། །ཁ་ཅིག་པགས་རུས་ལུས་
ཤིང་གཅེར་པུ་སྟེ། །ཏ་ལ་ཡ་ཐོག་བསྐམས་པ་ལྟ་བུ་ལགས། །ཁ་ཅིག་མཚན་ཞིང་ཁ་ནས་འབར་བ་སྟེ། །ཟས་སུ་འབར་བའི་ཁར་བབས་བྱེད་པ་འཚལ། །དམངས་རིགས་འགས་ནི་རྣག་དང་ཕྱིས་དང། །ཁྲག་སོགས་མི་གཙང་བ་ཡང་
མི་རྙེད་དེ། །ཕན་ཚུན་གདོང་དུ་འཚོག་ཅིང་མགྲིན་པ་ནས། །ལྦ་བ་བྱུང་བ་སྨིན་པའི་རྣག་ལ་འཚལ། །ཡི་དྭགས་རྣམས་ལ་སོས་ཀའི་དུས་སུ་ནི། །ཟླ་བའང་ཚ་ལ་དགུན་ནི་ཉི་མའང་གྲང། །ལྗོན་ཤིང་འབྲས་བུ་མེད་འགྱུར་འདི་དག་གིས། །

[197B] །ཞེས་དང། སློབ་སྤྲིང་ལས་ཀྱང། མི་བཟད་སྐོམ་པས་རྒྱང་ནས་ཆུ་ཀླུང་དྲི་མེད་པ། །མཐོང་ནས་བཏུང་བར་འདོད་དེ་སོང་ན་དེ་ཉིད་ཀྱང། །སྐྲ་ཤད་ཉ་ལྕིབས་ཚོགས་དང་རྣག་བསུང་འདྲེས་པ་དང། །
འདམ་རྫ་བ་ཁྲག་དང་ཕྱི་སས་གང་བའི་ཆུར་འགྱུར་རོ། །དུས་རླབས་རླུང་ལངས་ཆུ་འཐོར་རི་རྩེ་བསིལ་འགྱུར་ཞིང། །ཙན་དན་ལྗོན་པ་སྔོ་འཁྲུངས་མ་ལ་ཡར་སོང་ན། །དེ་ཡང་འདི་ལ་ནགས་བསྲེགས་མེ་ལྕེ་རྣོས་འཁྲིགས་ཤིང། །མགལ་དུམ་འགྱེལ་
བ་མང་པོས་རང་རོང་ཅན་དུ་འགྱུར། །ཆུ་གཏེར་རླབས་འཇིགས་འཕང་མཐོ་གྱེས་པ་ལས་བྱུང་བའི། །དབུ་བ་འཚེར་བ་ལྷག་གེར་འདུག་པར་སོང་ན་ཡང། །དེ་ཡང་འདི་ལ་བྱེ་ཚན་ཁུག་རྣ་དམར་རྩུབ་པའི། །རླུང་དམར་འཇེབས་པ་འཚུབ་པའི་
མྱ་ངམ་ཉིད་དུ་འགྱུར། །འདི་ནི་དེར་གནས་ཆར་སྤྲིན་ལྡང་བར་འདོད་ན་ཡང། །སྤྲིན་ལས་ལྕགས་མདའི་ཆར་པ་དུད་འཐུལ་འདག་མར་བཅས། །ཚ་ཚ་རྡོ་རྗེའི་ཕ་བོང་རྣམས་འཕྲོ་གསེར་མདོག་ལྟ་བུ་ཡི། །གློག་ཕྲེང་དམར་སེར་འགྱུ་བ་ལུས་
ལ་ཆར་དུ་འབབ། །ཚ་བས་ཉེན་ལ་བུ་ཡུག་ཀྱང་ནི་ཚར་འགྱུར་ལ། །ལྷགས་པས་ཉམ་ཐག་པ་ལ་མེ་ཡང་གྲང་བྱེད་དེ། །ཤིན་ཏུ་མི་བཟད་ལས་ཡོངས་སྨིན་པས་རྣམ་རྨོངས་པ། །འདི་ལ་སྣ་ཚོགས་འདི་ཀུན་ཕྱིན་ཅི་ལོག་ཏུ་སྣང། །ཁབ་
མིག་ཙམ་གྱི་ཁ་ལ་དཔག་ཚད་མང་འཇིགས་པའི། །ལྟོ་ཅན་ཉམ་ཐག་རྒྱ་མཚོ་ཆེན་པོའི་ཆུ་འཐུངས་ཀྱང། །མགུལ་ཕུག་ཡངས་པ་ཉིད་དུ་ཕྱིན་པར་མ་གྱུར་པར། །ཁ་ཡི་དུག་གིས་ཆུ་ཡི་ཐིགས་པའང་སྐམ་པར་འགྱུར། །ཞེས་དང། རྒྱལ་

[198A]༄༅། །མཆོག་བསྐལ་བཟང་རྒྱ་མཚོས། ལྟོ་བ་རི་མཚུངས་མགྲིན་པ་འགག་ཅིང་ཡན་ལག་རྩྭ་ཕྲན་བཞིན་དུ་ཕྲ། །ལུས་སྐབས་ཐལ་བས་རབ་གཡོགས་ལྷུ་ཚིགས་འཐབ་ལས་མེ་ཡི་ཚ་ཚ་འབབ། །ཆུ་ཀླུང་དག་ཀྱང་
བལྟས་པ་ཙམ་གྱིས་སྐེམ་འགྱུར་རྟག་ཏུ་ངལ་བ་དང། །བཀྲེས་པས་གདུང་བའི་ཡི་དྭགས་རྣམས་ལ་ཟས་སྐོམ་བདུད་རྩིའི་ཆར་པ་སྩོལ། །ཞེས་གསུངས་པ་ལྟར་ཡིན། རང་རེ་ཡང་སང་ཕོད་ད་ཚོད་ཙམ་ན་ཡི་དྭགས་དེ་འདྲ་ཞིག་ཏུ་མི་སྐྱེ་བའི་
ངེས་པ་མེད་དེ། དེར་སྐྱེ་བའི་རྒྱུ་ནི། ནོར་རྫས་ལ་སེར་སྣ་དང། བརྣབ་སེམས་ཤིན་ཏུ་ཆེ་བ་དང། རང་གི་ནོར་རྫས་ལ་ཡང་དང་ཡང་དུ་ནོམ་ཉུག་བྱེད་ཅིང་ཤས་ཆེར་ཆགས་པ་དང། གཞན་གྱིས་སྦྱིན་པ་གཏོང་བ་ལ་གེགས་བྱེད་པ་དང། གཞན་
ནོར་འཕྲོག་པ་དང། རྐུ་བ། དགེ་འདུན་གྱི་ཞལ་དུ་འདུ་བའི་སྒོ་འཕྲོག་པ་དང། འགྱེད་ཉིས་ལེན་བྱེད་པ་སོགས་མ་བྱིན་ལེན་དང། གཞན་ལ་ཡི་དྭགས་ཞེས་བརྗོད་པ་སོགས་ཏེ། ལྷག་པར་དགེ་འདུན་ལ་ཡི་དྭགས་ཞེས་ཟེར་བ་ནི་ཡི་དྭགས་
ཀྱི་སྐྱེ་བ་ལྔ་བརྒྱ་ལེན་པའི་རྒྱུ་ཡིན། འཇུར་འགེགས་ལ་ཆུ་ཐིགས་གཅིག་སྦྱིན་དུ་ཡོད་པ་ནི། སྔར་ཆུ་བྱིན་པ་ལ་སེར་སྣ་མ་བྱས་པས་ཡིན། གཞན་ལོངས་སྤྱོད་པའི་སྐལ་བ་མེད། སློབ་དཔོན་སངས་རྒྱས་ཡེ་ཤེས་ཡི་དྭགས་ཀྱི་ཡུལ་དུ་བྱོན་པ་
ན༑ ཡི་དྭགས་མོ་ཤིན་ཏུ་ཉམ་ཐག་པ་ཞིག་ལ་ཕྲུ་གུ་ལྔ་བརྒྱ་སྐྱེས་ནས་ཡོད་པས། སློབ་དཔོན་ཉིད་མི་ཡུལ་དུ་གཤེགས་ན་ཁོ་མོའི་ཁྱོ་ཟས་འཚོལ་དུ་ཕྱིན་ནས་ལོ་བཅུ་གཉིས་སོང། དེའི་རིང་དུ་བདག་ལ་ཕྲུ་གུ་ལྔ་བརྒྱ་སྐྱེས། ཟས་ཆུ་ཐིགས་

[198B] ཡི་དྭགས་མང་པོ་ཡོད་ན་ཁྱོད་ཀྱི་ཁོ་སུ་
ཡིན་མི་ཤེས་གསུངས་པས། དེ་གཞན་དང་མི་འདྲ་བའི་རྟགས་མཚན་མིག་ཡ་གཅིག་ཞར་བ། རྐང་ལག་ཡ་རེ་ཡང་མི་བདེ་བ་ཡོད་ཟེར། དེ་ནས་སློབ་དཔོན་མི་ཡུལ་དུ་བྱོན་ཏེ་ཡི་དྭགས་རྣམས་གཟིགས་པ་ན། སྔར་གྱི་འཕྲིན་བསྐུར་སའི་
ཡི་དྭགས་དེ་ཇི་ལྟ་བ་ཞིག་ཡོད་པ་ལ་ལོ་རྒྱུས་དང་འཕྲིན་གསུང་བ་ན། ཡི་དྭགས་དེས་བདག་ཀྱང་དེ་ལྟར་ཕྱིར་འགྲོ་བ་ལ་ཧ་ཅང་རིངས་ཀྱང་ངས་ལོ་བཅུ་གཉིས་ཀྱི་རིང་བཙལ་བས་ཟས་འདི་ལས་མ་རྙེད་ཅེས་ལག་པའི་སྦར་མོ་དམ་དུ་བཅངས་
པའི་ནང་དུ་ལུད་པ་སྐམ་པོ་ཅུང་ཟད་ཅིག་རྩིས་ཆེན་པོ་བྱས་ཏེ་ཉར་ནས་ཡོད། དེ་ཡང་ཁྲིམས་ལྡན་དགེ་སློང་ཞིག་གིས་ལུད་པ་དོར་ནས་བསྔོ་བ་མཛད་པ་ལ་ཡི་དྭགས་མང་པོ་ཞིག་གིས་ཧབ་ཐོབ་བྱས་སྐབས་འདི་རྙེད་པ་ཡིན་ཞུས་པ་ལྟར། རང་
རེས་ཀྱང་བརྟན་བརྟན་མ་མཛད་ན། ལུད་པ་སྐམ་པོ་ལ་གུང་ཚིགས་བྱེད་དགོས་པ་ཞིག་མི་འོང་བའི་ངེས་པ་གཏན་ནས་མེད། དགེ་ཚུལ་ཆུ་སྨད་སྐྱེས་ཀྱི་ཨ་མ་ཤི་ནས་ལོ་ཉེར་ལྔ་སོང་བ་ན། ཉིན་གཅིག་དགེ་ཚུལ་གྱིས་ཡི་དྭགས་འཇིགས་སུ་རུང་
བ་ཞིག་མཐོང་ནས་སྐྲག་སྟེ་བྲོས་པར་རྩོམ་པ་ན། མ་བྲོས་ཟེར། ཁྱོད་སུ་ཡིན་དྲིས་པས། བུ་གཅིག་གང་ལས་སྐྱེས་པ་ཡི། །བྱམས་པའི་མ་ནི་ང་ཡིན་ཏེ། །ཟས་དང་སྐོམ་དང་བྲལ་བ་ཡི། །ཡི་དྭགས་རྣམས་ཀྱི་ནང་དུ་སྐྱེས། །བདག་ནི་ཤི་བའི་

[199A]༄༅། །དུས་བྱས་ནས། །ལོ་གྲངས་ཉི་ཤུ་ལྔ་ལོན་ཏེ། །ཆུ་ཡི་བག་ཀྱང་མ་མཐོང་ན། །ཁ་ཟས་ལྟ་ཞིག་ག་ལ་མཐོང། །ཞེས་ཟེར། དགེ་ཚུལ་གྱིས་སངས་རྒྱས་ལ་བསྔོ་སྨོན་ཞུས་ཏེ་སངས་རྒྱས་ཀྱིས་ཐབས་མཛད་པས་
དེ་ལས་ཚེ་འཕོས་པ་ན་ཡི་དྭགས་མཐུ་མོ་ཆེ་ཞེས་པ་ནོར་རྫས་ཧ་ཅང་ཕྱུག་པ་ཞིག་ཏུ་སྐྱེས། དེ་ཡང་སྔར་ལས་སེར་སྣ་དྲུག་འགྱུར་གྱིས་ཆེ་བ་བྱུང་བས་སྦྱིན་པ་མ་བཏང་བ་ན། དགེ་ཚུལ་གྱིས་རས་ཡུག་གཅིག་ཐབས་ཀྱིས་བླངས་ནས་སངས་རྒྱས་
ལ་ཕུལ་ཀྱང། ཡི་དྭགས་མོ་དེས་ཕངས་སེམས་ཀྱིས་སླར་བརྐུས་ཏེ་ལན་མང་པོར་ཁྱེར་བའི་རབས་དང། སྔོན་དགེ་སློང་ཞིག་ཆོས་གོས་ལེགས་པ་གཅིག་ཡོད་པ་ལ་ཆགས་པས། དེ་ཤི་ནས་ཡི་དྭགས་ཆོས་གོས་གྱོན་པ་ཞིག་ཏུ་སྐྱེས་པའི་ལོ་རྒྱུས་
ལྟར་ཡིན་གསུངས། དེང་སང་སེར་སྣ་བྱེད་པ་ལ་ཁོ་གྲིམ་པོ་ཡོད་ཅེས་བསྔགས་པ་བྱེད་མོད། སེར་སྣ་ནི་ཡི་དྭགས་སུ་སྐྱེ་བའི་རྒྱུ་ཐུན་མོང་མ་ཡིན་པ་ཡིན་པས། རང་རེ་སེར་སྣ་ཆེ་ལུགས་དང་བྱེད་སྟངས་འདིས་སང་ཕོད་ད་ཚོད་ཙམ་མམ། རིང་མཐའ་
ལོ་བཞི་བཅུ་ལྔ་བཅུ་ཙམ་ནས་དམྱལ་བར་མ་སྐྱེས་ནའང་ཡི་དྭགས་སུ་སྐྱེ་ངེས་པ་ལྟ་བུ་ཡིན་གསུངས། གསུམ་པ་དུད་འགྲོའི་སྡུག་བསྔལ་བསམ་པ་ལ་གཉིས། སྤྱིའི་སྡུག་བསྔལ་བསམ་པ་དང། སོ་སོའི་སྡུག་བསྔལ་བསམ་པའོ། །དང་པོ་ལ་
གཅིག་ལ་གཅིག་ཟ་བ་དང། གླེན་ཞིང་གཏི་མུག་པ། ཚ་གྲང། བཀྲེས་ཤིང་སྐོམ་པ། བཀོལ་ཞིང་སྤྱོད་པའི་སྡུག་བསྔལ་ཏེ་ལྔ་ཡོད། ངན་སོང་གསུམ་ལས་སྡུག་བསྔལ་ཆུང་ཤོས་དུད་འགྲོ་ལྟ་བུར་སྐྱེས་ན། གཅིག་ལ་གཅིག་ཟ་བའི་སྡུག་

[199B] དུད་འགྲོ་གཟུགས་བོངས་ཆེ་བ་ཆུ་སྲིན་སོགས་ནི། ཆུ་སྲིན་ཉའི་རིགས་ཅན་དང། དེ་ཁྱུར་མིད་བྱེད་ཐུབ་པའི་ཆུ་སྲིན་ཉ་མིད་དང། དེ་ཡང་ཁུར་མི་བྱེད་ནུས་པའི་ཉ་མིད་མིད་པ་བྱ་བ་སོགས་ལུས་དཔག་ཚད་མང་པོ་ཅན་ཡོད་ཅིང་
དེའི་ལུས་ལ་དུད་འགྲོ་ཆུང་བ་གཞན་མང་པོས་ཚང་འཆའ་ཞིང་ཁོའི་ལུས་ལ་ཟོས་པས། མཚམས་ཤིག་ནས་ཁོ་མ་བཟོད་ནས་གཟུགས་པོ་བྲག་རི་ལྟ་བུ་ལ་བརྡར་བ་ན། ལུས་ལ་གནས་པའི་སྲོག་ཆགས་དེ་དག་བསད་ནས་རྒྱ་མཚོ་ཡང་དཔག་ཚད་
ཙམ་དམར་པོར་བྱེད་པ་དང། ཡང་སྲོག་ཆགས་ཆེ་བ་དག་གིས་ཆུང་བ་རྣམས་མིད། ཆུང་བ་མང་པོས་ཆེ་བ་ཟོས་ཏེ་ལུས་མི་བཟོད་ནའང་རང་སར་སྡོད་པ་ལས་འགུལ་བ་ཙམ་ཡང་མི་ནུས། རྒྱ་མཚོ་ཆེན་པོར་ཕུང་པོར་སྤུངས་པ་རྣམས་གཅིག་གི་
རྒྱབ་ཏུ་གཅིག་གིས་ཟོས་ནས་སྡོད་དགོས་པ་དང། གླིང་བར་གྱི་མུན་པར་སྐྱེས་པ་རྣམས་ནི་སྐྱེས་ཚར་རྗེས་མ་བུ་ཡང་ཕན་ཚུན་མི་ཤེས་པར། རང་གི་ཁ་རྩར་གང་བྱུང་བ་དེ་གཅིག་ལ་གཅིག་ཟ་རེས་བྱས་ནས་སྡོད་དགོས། མི་ཡུལ་ན་ཡོད་པ་འདི་
དག་ཀྱང་ཁྲས་བྱེའུ་དང། བྱེའུ་འབུ་གཞན་ཟ་བ་སོགས་དང། གཅན་གཟན་དང། རི་དྭགས་སོགས་གཅིག་གིས་གཅིག་གསོད་པ་དང། ཤ་ཁྱིས་རི་དྭགས་འདོད་ཅིང་གསོད་པ་སོགས་ཡིན། སྡུག་བསྔལ་བའི་སེམས་ཅན་དེ་དག་ལ་ཕར་
ལྟད་མོ་བལྟ་བ་ལྟ་བུ་མ་ཡིན་པར་སྡུག་བསྔལ་མྱོང་བའི་སེམས་ཅན་དེ་ལྟ་བུར་རང་ཉིད་སྐྱེས་ན་ཅི་འདྲ་ཡོང་གི་ཉམས་བཏོན་ནས་བསྒོམ་དགོས། གླེན་ཞིང་གཏི་མུག་པས་གཞན་ལྟ་ཅི། གསོད་སར་འཁྲིད་པ་དང། ལྟོ་སྟེར་སར་འཁྲིད་པ་གང་ཡིན་ཙམ་

[200A]༄༅། །ཡང་མི་ཤེས་པ་དང། ཚ་གྲང་གི་སྡུག་བསྔལ་དབྱར་གྱི་དུས་སུ་འཚིག་ལ། དགུན་གྱི་དུས་སུ་འཁྱགས་ནས་ཤི་བ་སོགས་སྡུག་བསྔལ་བསམ་གྱིས་མི་ཁྱབ་པ་ཡོད་ཚུལ། སྔར་བླ་མ་ཞིག་གིས་འབུ་དམར་པོ་
རིང་པོ་ཞིག་ཕྱག་ཏུ་བསྣམས་ནས། ཁྱོད་ཁམས་པ་དགེ་སློང་ཡིན་ནམ་གསུངས་པས། དེས་མི་སྐད་སྨྲས་ཏེ་ཡིན་ལགས་ཟེར་བ་བྱུང་བ་བཞིན་རང་ཅག་ཀྱང་འབུ་དེ་འདྲར་མི་སྐྱེ་བའི་ངེས་པ་མེད། སྔོན་བོན་པོའི་མི་ཁྱིམ་ཞིག་གི་ཕ་ཤི་བ་
དེའི་ལུང་པའི་ཕུ་ཞིག་ཏུ་ལྕི་བའི་འོག་གི་འབུ་ལ་སྐྱེས་པར་རྗེ་མིད་ལས་ལུང་བསྟན་ཏེ་དྲངས་ཚུལ། རང་རེ་རྣམས་ཀྱིས་དེ་འདྲར་ག་ལ་སྐྱེ་སྙམ་པ་ཡོང་མོད་ཀྱང། དེར་སྐྱེ་བ་ཆུ་ཚོད་ཙམ་ཡིན་པས་སྐུ་སྐྱེ་རྗེས་མ་འབུར་སྐྱེས་ནས་ས་འོག་ཏུ་དབུགས་
མ་ཆད་ཙམ་འགུལ་ཤིག་ཤིག་བྱས་ཏེ་སྡོད་དམ། ཡང་ན་འབུ་ལ་སྐྱེས་ནས་བྱ་སོགས་ཀྱིས་ཟོས་ནས་ཁོག་སྟོད་ཟོས་ཟིན་ཀྱང་ཤི་མ་ཐུབ་པར་ཁོག་སྨད་ཀྱིས་འགུལ་ནས་བསྡད་ཡོད་མེད་ཀྱི་ངེས་པ་མེད། གཞན་མ་བྱུང་ནའང་དེ་འདྲའི་གནས་ངན་
དུ་མི་སྐྱེ་བའི་ཐབས་ཤིག་ལ་འབད་དགོས། དེར་མ་ཟད་དུད་འགྲོ་ཕལ་ཆེར་དབྱིབས་དང་མདོག་ཀྱང་མི་སྡུག་ལ། བཀྲེས་ཤིང་སྐོམ་པས་ཉིན་གང་ཟས་འཚོལ་སར་འགྲོ་ཡང་ཟས་མི་རྙེད་པའི་སྡུག་བསྔལ་སོགས་ཡོད། ད་ལྟ་གཞན་གྱིས་
རང་ལ་ཁྱི་རྒན་ཟེར་བ་ཙམ་ཡང་མི་བཟོད་པ་བྱེད་ན། ཁྱི་ལྟ་བུར་དངོས་སུ་གྱུར་ན་ཇི་ལྟར་བྱེད། ཟས་སྐོམ་དང་ཉལ་ས་སོགས་ལ་ལྟོས་དང། ལྟོ་འཚོལ་ས་ནི་ཁང་པའི་ནང་དུ་མིའི་རྩར་ཡོངས་པ་མ་གཏོགས་གཞན་མེད། ཁྱི་ཁང་པའི་ནང་

[200B] ཚང་མས་ཁྱི་སླེབ་བྱུང་ཟེར་ནས། རྒྱུ་མཚན་མེད་པར་བདུད་སླེབ་པ་ཙམ་བྱེད། འདི་ཡང་ཁོ་རང་གི་ལས་ངན་པའི་འབྲས་བུ་ཞིག་མིན་ན་གང་ཡིན། དགོན་པ་འགའ་ཞིག་ཏུ་ཚོགས་དུང་བཏང་བ་ན་ངུ་བའི་ཁྱི་ཡང་དེའི་གྲྭ་པ་
འགའ་ཁྱིར་སྐྱེས་པའི་རྟགས་ཡིན། དུད་འགྲོ་འགའ་ཞིག་རྐང་ལག་སོགས་གང་ཡང་མེད་པའི་ཤ་སྒོར་མོའི་དབྱིབས་ཅན་དུ་ཡོད། སྔོན་དྭགས་པོར་བླ་མ་ཞིག་ལ་རྒྱུན་དུ་སྦྱིན་བདག་མི་ཚང་གཅིག་གིས་མར་དང། མི་ཚང་གཅིག་གིས་ཤ་ཕུལ། བླ་
མས་དཀོར་སྦྱང་མ་བྱས་པར་ཤི་སྟེ། མར་ཕུལ་བའི་ཁྱིམ་དེར་འོ་མ་ཤིན་ཏུ་མང་བའི་འབྲི་ཞིག་ཏུ་སྐྱེས། རྗེས་སུ་གཡང་དུ་ལྷུངས་པ་ཆུས་ཁྱེར་ནས་ཤ་ཕུལ་བའི་མི་ཚང་དེས་རྙེད། ཤ་རྣམས་ཟོས་ཟིན་པ་ན། རྩིབ་མའི་རུས་པའི་ལྡེབས་སུ་མི་ཚང་
ཆེ་གེ་མོའི་ཤ་དང། མི་ཚང་ཆེ་གེ་མོའི་མར་གྱི་སྐྱིན་པ་འཕྲོད་སོང་ཟེར་བའི་ཡི་གེ་བྱུང། དེས་ན། བླ་མ། ལས་སྣེ། དཀའ་བཅུ་དགེ་བཤེས་སོགས་ལ་དགོན་པ་ནས་དམིགས་བསལ་བཏང་ཡང། ལས་འབྲས་ཀྱིས་དམིགས་བསལ་བཏང་རབས་
མེད༑ ད་རེས་མ་གཟབ་ན་སྒོ་འགྲམ་གྱི་ཁྱི་དང་བོང་བུ་དང་ནང་གི་མི་གཙོ་བདག་གཉིས་གོ་ས་བརྗེ་བ་ལ་དཀའ་ཚེགས་མེད། སྔར་མི་ཚང་གཅིག་གིས་ཁང་པའི་རྒྱབ་ཏུ་མུ་སྟེགས་པའི་ལྷ་རྟེན་ཡོད་པ་ལ་དམར་མཆོད་བྱས་པས་སྟབས་ཉེས་ཏེ་ལམ་
འགྲོ་ཆེན་པོ་བྱུང། ཁྱིམ་གྱི་ཕ་དེས་འཆི་ཁར་ཡང་དམར་མཆོད་གྱིས་ཤིག་ཅེས་ཁ་ཆེམས་བཞག་པས། རྗེས་སུ་ཕ་ཁོ་རང་གླང་དུ་སྐྱེས་ཏེ་རང་གི་བུས་དམར་མཆོད་ཐེངས་དྲུག་བྱས་ཚུལ། ཡང་མི་ཚང་ཞིག་གི་ཕ་ཁང་རྒྱབ་ཀྱི་མཚོ་ནང་དུ་ཉ་ལ་

[201A]༄༅། །སྐྱེས་ཚུལ། རང་རེ་ལའང་དེ་ལྟར་མི་འབྱུང་བའི་ངེས་པ་མེད། བཀོལ་སྤྱོད་ཀྱི་སྡུག་བསྔལ་ནི། དཔེར་ན་བོང་ལྟ་བུ་ལ་མཚོན་ན། སྒལ་པ་ཐམས་ཅད་རྨར་སོང་ཡང་ད་དུང་ཁལ་འགེལ། འཆི་བར་ཉེ་བ་
ན་གར་བབ་བབ་ཏུ་བསྐྱུར་ནས། དབུགས་མ་ཆད་གོང་ནས་བྱ་རོག་གིས་མིག་འདོན་པ་སོགས་བྱས་ཏེ་འཆི་ཚུལ། རང་རེ་དེ་འདྲར་སྐྱེས་ན་སྡུག་བསྔལ་བཟོད་ཐབས་མེད་པའི་ཉམས་བཏོན་ཏེ་བསམ་དགོས་གསུངས། གཉིས་པ་སོ་སོའི་
སྡུག་བསྔལ་བསམ་པ་ལ། བྱིངས་ན་གནས་པ་དང་ཁ་འཐོར་བའི་དུད་འགྲོའི་སྡུག་བསྔལ་བསམ་པ་གཉིས་ལས། དུད་འགྲོ་བྱིངས་ན་གནས་པ་ཕལ་ཆེར་རྒྱ་མཚོ་ཆེན་པོའི་གཏིང་དང། གླིང་བར་གྱི་མུན་ནག་རྣམས་སུ་ཆང་འགག་གི་སྦང་མ་
སྤུངས་པ་བཞིན་གཅིག་སྟེང་དུ་གཅིག་མནན་ནས་ཡོད་པ། འོག་མ་རྣམས་སྟེང་མས་མནན་ཏེ་དབུགས་ཀྱང་མི་ཐར་བ་སོགས་དང། དུད་འགྲོ་ཁ་འཐོར་བ་ནི་མི་ཡུལ་ན་ཡོད་པའི་དུད་འགྲོ་རྣམས་ཡིན་པས་དེ་དག་ལའང་སྡུག་བསྔལ་མྱོང་ཚུལ་མི་འདྲ་
བ་མཐའ་ཡས་པ་ཡོད། དེ་ལྟ་བུའི་སྐྱེ་བ་ལེན་པའི་རྒྱུ་ཆ་ཚང་སྟོབས་ལྡན་མང་པོ་རང་རེ་ལ་ཡོད་ཅིང། དེའི་ནང་ནས་ཀྱང་ཐུ་ཤོས་ནི། ཆོས་དང་ཆོས་སྨྲ་བ་ལ་མ་གུས་པ་དང། ཚངས་པར་སྤྱོད་པ་ནང་ཕན་ཚུན་ལ་དུད་འགྲོའི་མིང་གིས་བཏགས་པ་སོགས་
ཏེ༑ ཤེད་བུ་སེར་སྐྱའི་བྱུང་བ་ལྟར་ཡིན། གཞན་ཡང། རྒྱ་གར་ན། གཅིག་གིས་སྦྱིན་བདག་གི་དབྱར་གནས་པའི་དགེ་འདུན་གྱི་གཏོང་སྒོ་ཉག་ཕྲར་བཏང་བས། འདམ་རྫབ་དྲིང་བ་ཞིག་ན་འབུ་དགེ་སློང་གི་མགོ་ཅན་ཞིག་ཏུ་སྐྱེས་ཏེ་སྡུག་བསྔལ་

[201B] ཡང་སྔོན་མ་གཅིག་གིས་དགེ་སློང་ཞིག་ལ་སྤྲེའུ་དང་འདྲ་ཞེས་སྨྲས་པས། སྤྲེའུ་སྐྱེ་བ་ལྔ་བརྒྱར་བླངས་པ་སོགས་མདོ་ལས་གསུངས་ཚུལ། མི་དགེ་བ་ཆེན་པོས་ནི་དམྱལ་བ་དང། འབྲིང་གིས་ཡི་དྭགས། ཆུང་དུས་དུད་འགྲོར་འཕེན་
ལ༑ ཆེ་ལུགས་ཀྱང་བསམ་པ་དང། ཞིང་དང་དངོས་པོ་སོགས་ཀྱིས་ཆེ་བ་ཡིན་གྱི། མི་བསད་པ་ལྟ་བུ་མངོན་མཚན་ཆེ་བ་ཞིག་ལ་མི་ཟེར། ད་ལྟ་ཞིང་ཁྱད་པར་ཅན་ལྟ་བུར་རྩེད་མོ་བྱེད་ཞོར་དང། མཆུ་འགུལ་ཙམ་ཞིག་བྱས་པའི་ལས་ཀྱིས་
ཀྱང་ཕྱི་མ་ངན་སོང་དུ་ཐིབས་ཀྱིས་འགྲོ་བ་ཡོད། ངན་འགྲོར་མི་སྐྱེ་བའི་གདེང་ཡོང་བ་ལ། མཛོད་ལས། བཟོད་ཐོབ་ངན་འགྲོར་ཡོངས་མི་ལྟུང། །གསུངས་པ་ལྟར་སྦྱོར་ལམ་བཟོད་པ་ཐོབ་དགོས་པས། རང་རེ་ལ་དེ་འདྲ་མེད་པའི་ཐོག་ངན་
འགྲོར་སྐྱེ་བའི་རྒྱུ་སྔར་བསགས་རྣམས་མ་ཤི་གོང་དུ་བཤགས་མི་ཐུབ་པ་ནི་ད་ལྟའི་བྱེད་ལུགས་འདིས་ཤེས་པ། ངན་སོང་དུ་གཅིག་སྐྱེས་ན་དེ་ལས་ཐར་བའི་ཐབས་དང་སྐྱབས་མི་རྙེད་དེ། སྤྱོད་འཇུག་ལས། སུ་ཞིག་འཇིགས་ཆེན་འདི་ལས་
བདག་ལེགས་པར་སྐྱོབ་པར་བྱེད་འགྱུར་ཞེས། །བྲེད་ཤ་འཐོན་པའི་མིག་བགྲད་ནས། །ཕྱོགས་བཞིར་སྐྱབས་དག་འཚོལ་བར་བྱེད། །ཕྱོགས་བཞིར་སྐྱབས་མེད་མཐོང་ནས་ནི། །དེ་ནས་ཀུན་ཏུ་ཡི་མུག་འགྱུར། །གནས་དེར་སྐྱབས་ཡོད་མ་ཡིན་
ན༑ ༑དེ་ཚེ་བདག་གིས་ཇི་ལྟར་བྱ། །ཞེས་གསུངས། འདི་ངན་སོང་གསུམ་ནས་དྲག་ཤོས་དུད་འགྲོ་ལ་བལྟས་ཀྱང་ཤེས་ཏེ། མ་ཎི་ཚིག་གཅིག་ཙམ་འདོན་པའི་ཐབས་མེད། ཉོན་མོངས་དུག་གསུམ་ཤུགས་དྲག་པོ་རང་ཆས་སུ་ཡོད་པས་

[202A]༄༅། །ལས་ངན་མང་པོ་གསར་དུ་གསོག་སྟེ་ངན་སོང་ནས་ངན་སོང་དུ་འགྲོ། གཞན་ཡང་དེ་ཉིད་ལས། གང་ཚེ་དགེ་སྤྱད་སྐལ་ལྡན་ཡང། །དགེ་བ་བདག་གིས་མ་བྱས་ན། །ངན་སོང་སྡུག་བསྔལ་ཀུན་རྨོངས་པ། །
དེ་ཚེ་བདག་གིས་ཅི་བྱར་ཡོད། །དགེ་བ་དག་ཀྱང་མ་བྱས་ལ། །སྡིག་པ་དག་ཀྱང་ཉེར་བསགས་ན། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་ཐོས་མི་འགྱུར། །ཞེས་པ་ལྟར་ད་རེས་ཀྱི་རྟེན་འདིར་མ་མྠའང་ཕྱི་མར་ངན་སོང་ལས་ཐར་
བའི་སྐྱབས་དང་ཐབས་འཚོལ་བ་ཞིག་ལམ་འབད་ན། ངན་སོང་དུ་ལྷུང་ཟིན་སོང་ན་ཕྱིས་ཚར་བ་རེད། ངན་སོང་གསུམ་ཟེར་བའི་སྒྲ་བོ་ཆེ་དེ་དང་རང་གཉིས་ཀྱི་བར་ན་དབུགས་ཆད་མ་ཆད་ཀྱི་བར་ཁྱད་ཙམ་ལས་མེད། དེ་ཡང་ཐུང་ན་ད་ལོའི་
ལོ་མཇུག་དང། རིང་ན་སང་ཕོད་ད་ཚོད་ཙམ་མམ། ལོ་ཁ་ཤས་སོང་མཚམས་ནས། གཅིག་ཏུ་ན་དམྱལ་བར་སྐྱེས་ཏེ་ལུས་དང་མེ་དབྱེར་མེད་དུ་བྱས་ནས་བསྡད་ཡོད་དམ། གཅིག་ཏུ་ན་ཡི་དྭགས་སུ་སྐྱེས་ནས་ཟས་ཆུ་ཐིགས་གཅིག་ཙམ་
ཡང་མ་རྙེད་པར་བསྡད་ཡོད་དམ། ཡང་ན་དུད་འགྲོར་སྐྱེས་ནས་མགོ་ལ་རྭ་ཅོ་ཟིང་ངེ་བ་དང་ལུས་ལ་སྤུ་ཞོལ་ལེ་བ་ཞིག་ཏུ། རྨི་ལམ་རྨིས་པ་ལས་སད་པ་བཞིན་དུ་མི་སྐྱེ་བའི་ངེས་པ་མེད། དེ་དག་དྲན་པ་ན་ཡང་ཐག་རིང་པོ་ཞིག་ཏུ་དེ་འདྲ་ཡོད་
པའི་གཏམ་ཉན་པ་དང། ལྟད་མོ་བལྟ་བ་ལྟ་བུ་མི་བྱེད་པར། དང་པོར་སྐྱེས་ཟིན་པའི་ཉམས་དང། དེའི་རྗེས་སུ་སྐྱེ་ངེས་ཀྱི་ཉམས་འདོན་པ་གནད་དེ། དཔེར་ན་རྒྱལ་པོའི་ཁྲིམས་རར་ནག་ཅན་མང་པོར་ཆད་པ་གཅོད་སྐབས་རང་ལྟད་མོ་བལྟ་

[202B] དེ་མ་ཐག་ལྟད་མོ་བའི་ཁྲོད་ནས་རང་ཉིད་བཟུང་སྟེ། སྔ་མ་དེ་ལྟར་ཁྲིམས་གཅོད་དྲག་པོ་མྱོང་བ་བཞིན། ད་ལྟ་ངན་སོང་ཞེས་བྱ་བ་ག་ཤེད་ཅིག་ན་སེམས་ཅན་མང་པོ་ཞིག་སྡུག་བསྔལ་འདི་འདྲ་མྱོང་གིན་ཡོད་པ་རེད་སྙམ་པ་
ཙམ་དང། བཤན་པས་ལུག་གསོད་སར་ལྟད་མོ་བལྟ་བཞིན་པ་ལྟ་བུའི་མུར་གློ་བུར་དུ་ངན་སོང་དེར་སླེབས་པའམ། ལུག་ལྟ་བུར་གྱུར་ནས་བཤན་པའི་ལག་འོག་ཏུ་མནན་ནས་རལ་གྲིས་བྲང་གཤེག་པ་སོགས་མངོན་སུམ་དུ་མྱོང་བར་གྱུར་ན་
འཇིགས་སྐྲག་དང་སྡུག་བསྔལ་ཇི་ལྟར་འབྱུང་བ་དེ་ལྟ་བུའི་ཉམས་འདོན། སངས་རྒྱས་བཅོམ་ལྡན་འདས་ཀྱིས་མ་འོངས་པ་ན། ངའི་ཉན་ཐོས་རྣམས་བྱེ་མའི་སྒྲོ་བ་ཁ་ཐུར་དུ་བལྟས་པ་བཞིན་ངན་སོང་དུ་འགྲོ་ཞེས་རང་ཅག་ལ་ལུང་བསྟན་གནང་
བ་ཡིན་པས། ནག་ཅན་གཡང་དུ་བསྐྱུར་བར་ངེས་པ་ཞིག་གཡང་ཁར་ངལ་བསོ་བ་བཞིན་དུ་ཡོད། རང་རེས་དེ་ལྟར་མི་ཤེས་པར་དགྲ་བཅོམ་པ་བྱ་བ་བྱས་པ་ཞིག་ལས་ཀྱང་བློ་བདེ་མདོག་ཁ་བ་འདི་ངན་སོང་དུ་འགྲོ་བའི་སྔ་ལྟས་ཡིན། དེས་
ན༑ བྱེ་སྒྲོའི་ཚེམ་སྲུབ་ལ་ལུས་པའི་བྱེ་མ་ཉུང་ཟད་དང་འདྲ་བ་ཞིག་ཨེ་ཡོང་བལྟ་དགོས། ངན་སོང་དེ་དག་ཏུ་འང་སྐྱེས་ཟིན་པའི་ཉམས་བཏོན་ཏེ་བསྒོམས་ན་འདིས་ངེས་འབྱུང་འདྲེན་འོང་བས། རང་རེས་རེ་ཞིག་ཡི་དམ་བསྒོམ་པ་བས་
ངན་སོང་གི་སྡུག་བསྔལ་བསྒོམ་ན་ལེགས་ཚོད་ཡོད། ངན་སོང་གི་སྡུག་བསྔལ་དྲན་པའི་ཚད་ལ་ཀུན་དགའ་བོའི་སྲིང་མོའི་བུ་གཉིས་མཽངྒལ་གྱི་བུ་ལ་གཏད་པས་ཀློག་པ་མ་བྱས་པའི་སྐབས་མཽངྒལ་གྱི་བུས་དམྱལ་བ་བསྟན་པ་ན་

[203A]༄༅། །དེ་གཉིས་ཀྱིས་དམྱལ་བ་དྲན་པས་ཡིད་འབྱུང་རང་ཤུགས་ཀྱིས་སྐྱེས་པ་ལྟར་དགོས་གསུངས། དེ་ནས་འབྲིང་དུ་སྤྲོས་ཏེ་བཤད་པ་དང། སྐྱོང་ཚུལ་མདོར་བསྡུས་ཏེ་བསྟན་པ་བཅས་སྩལ།།    ༈    །།ཉིན་
བཅུ་གཉིས་པར། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། དལ་འབྱོར་རྙེད་དཀའ་ཚེ་ལ་ལོང་མེད་པ། །ཡིད་ལ་གོམས་པས་ཚེ་འདིའི་སྣང་ཤས་ལྡོག་ཅེས་སོགས་འདྲེན་པར་མཛད་ནས་ཀུན་སློང་འཆོས་པ་མདོར་བསྡུས་ཤིག་སྩལ་
ཏེ༑ སྔོན་དུ་ས་བཅད་རྣམས་གསུངས་རྗེས། འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པའི་ངན་འགྲོའི་སྡུག་བསྔལ་གྱི་སྐོར་ལ་བསྐྱར་བཤད་མཛད་ཅིང། དེ་ལྟ་བུའི་སྒོ་ནས་དལ་རྟེན་ལ་སྙིང་པོ་ལེན་འདོད་
དང༑ ངན་སོང་གི་སྡུག་བསྔལ་བསམས་ནས་འཇིགས་སྐྲག་ཆེན་པོ་བྱུང་ནས་དེ་ལས་སྐྱོབ་པའི་སྐྱབས་དང། ཕྱི་མར་བདེ་བའི་ཐབས་འཚོལ་འདོད་བྱུང་ན། ཕྱི་མར་ངན་སོང་ལས་སྐྱོབ་པའི་སྐྱབས་ནི། བླ་མ་དཀོན་མཆོག་གསུམ་ལ་
སྐྱབས་སུ་འགྲོ་བ་ཡིན་ཞིང། ཐབས་ནི་བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་དེ་སྤང་བླང་ཚུལ་བཞིན་བྱེད་པ་ཉིད་ཡིན། དེས་ན། གཉིས་པ་འཇིག་རྟེན་ཕྱི་མར་བདེ་བའི་ཐབས་བསྟན་པ་ལ་གཉིས་
བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་བྱ་བ་དང། བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པའོ། །དེ་ལ་དང་པོ་སྐྱབས་སུ་འགྲོ་བ་ལ་ལྔ། རྒྱུ་གང་ལ་བརྟེན་ནས་སྐྱབས་སུ་འགྲོ་བ། ཡུལ་གང་ལ་

[203B] ཇི་ཙམ་གྱིས་སྐྱབས་སུ་སོང་བའི་ཚད། སྐྱབས་སུ་སོང་བའི་ཕན་ཡོན། སྐྱབས་སུ་སོང་བའི་བསླབ་བྱའོ། །དང་པོ་ནི། སྐྱབས་འགྲོ་རྣམ་དག་འོང་མི་འོང་རང་རྒྱུད་ལ་སྐྱབས་འགྲོའི་རྒྱུ་རྣམ་དག་ཡོད་མེད་ལ་རག་
ལས་ཤིང། སྐྱབས་འགྲོའི་རྒྱུ་ནི། དྲི་བ་ལྷག་བསམ་རབ་དཀར་གྱི་དྲིས་ལན་བློ་བཟང་བཞད་པའི་སྒྲ་དབྱངས་ལས། སྐྱབས་འགྲོའི་ངོ་བོ་ཨི་ཐི་བ། །རང་ཉིད་ལྷག་པར་འཇིགས་པ་དང། །དཀོན་མཆོག་སྐྱོབ་པའི་ནུས་ལྡན་དུ། །
ཤེས་ལས་བྱུང་བའི་སྐྱབས་འགྲོ་ལ། །ཐམས་ཅད་མཁྱེན་པ་ཁྱོད་ཉིད་བཞེད། །ཅེས་གསུངས་པ་ལྟར་རང་འཁོར་བ་དང་ངན་སོང་གི་སྡུག་བསྔལ་ལ་ཡིད་འཇིགས་པ་དང། རང་གིས་བློ་འགེལ་ནུས་ན། འཇིགས་པ་དེ་ལས་
སྐྱོབ་པའི་ནུས་པ་དཀོན་མཆོག་ལ་ཡོད་པར་ཡིད་ཆེས་པ་གཉིས་ཡིན་པས་རྒྱུ་དེ་གཉིས་ཀ་ཚང་དགོས། དེ་མིན་སྐྱབས་འགྲོ་རྣམ་དག་མི་འོང་སྟེ། སྡུག་བསྔལ་ལ་འཇིགས་ཤིང་སྐྲག་པ་མེད་ན་སྐྱབས་འཚོལ་འདོད་ཀྱི་བློ་མི་སྐྱེ་
སྐྱབས་ཡུལ་ལ་ཡིད་ཆེས་མེད་ན་སྐྱབས་སུ་བསྟེན་རྒྱུ་མི་དྲན་པའམ། དྲན་ཀྱང་ཚིག་ཙམ་ལས་སྙིང་ནས་བློ་འགེལ་བ་མི་འོང། དེ་ཡང་རང་ཉིད་ངན་སོང་ལ་འཇིགས་པ་དང། འཁོར་བ་ལ་འཇིགས་པ་དང། གཞན་འཁོར་བར་མནར་བ་
ལ་མི་བཟོད་པའི་སྙིང་བརྩེ་བ་གསུམ་རིམ་བཞིན་སྐྱེས་བུ་ཆུང་འབྲིང་ཆེན་པོ་སོ་སོའི་སྐྱབས་འགྲོའི་རྒྱུ་ཡིན། དེས་ན་གོང་དུ་ངན་སོང་གི་སྡུག་བསྔལ་ལ་འཇིགས་པ་བསྐྱེད་པ་དེ་སྐབས་འདིའི་སྐྱབས་འགྲོའི་རྒྱུ་གཅིག་རེད། གཉིས་

[204A]༄༅། །པ་ཡུལ་གང་ལ་སྐྱབས་སུ་འགྲོ་བ་ལ་གཉིས། སྐྱབས་ཡུལ་ངོས་གཟུང་བ་དངོས་དང། དེ་སྐྱབས་སུ་འོས་པའི་རྒྱུ་མཚན་ནོ། །དང་པོ་ནི། བསྟོད་པ་བརྒྱ་ལྔ་བཅུ་པ་ལས། གང་ཞིག་ལ་ནི་ཉེས་པ་ཀུན། །གཏན་
ནས་ཡོང་ཡེ་མི་མངའ་ཞིང། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་དང། །དེ་ཡི་བསྟན་ལ་གནས་པའི་རིགས།།
ཞེས་གསུངས་པ་ལྟར། རང་ཉིད་ལ་སྐྱབས་དང་སྐྱབས་མ་ཡིན་པ་འབྱེད་པའི་སེམས་ཤིག་ཡོད་ན་ནི། ནང་པ་སངས་རྒྱས་པའི་སྟོན་པ་དང། དེའི་བསྟན་པ་དང། བསྟན་པ་དེ་ལ་གནས་པ་རྣམས་ལ་སྐྱབས་སུ་འགྲོ་བ་དགོས། འཇིག་
རྟེན་ཕལ་པ་དག་གིས། འཇིག་རྟེན་པའི་རྒྱལ་པོ་དང། ལྷ་ཀླུ་བཙན་ལ་སོགས་པར་སྐྱབས་བཅོལ་ཞིང། ཕྱི་རོལ་པས་ནི་ཚངས་པ་དང་བརྒྱ་བྱིན་སོགས་ལ་སྐྱབས་བཅོལ་བར་བྱེད་ཀྱང། དེ་དག་ཁོ་རང་ཡང་འཁོར་བ་པ་ཡིན་པས་སྐྱབས་སུ་
མི་འོས། འོ་ན་སྐྱབས་སུ་འོས་པ་དེ་སུ་ཡིན་ཞེ་ན། སྐྱབས་འགྲོ་བདུན་ཅུ་པ་ལས། སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས། །ཞེས་གསུངས་པ་ལྟར། སངས་རྒྱས། ཆོས། དགེ་འདུན་ཏེ་དཀོན་མཆོག་
གསུམ་ཁོ་ན་ཡིན་ལ། དེ་གསུམ་ཡང་ལེགས་པར་ངོས་མ་ཟིན་ན་སྐྱབས་འགྲོ་རྣམ་དག་མི་འབྱུང་ཞིང། རང་ཅག་གིས་མ་བརྟགས་མ་དཔྱད་པ་ན། ཐེག་ཆེན་རིག་པ་འཛིན་པ་ལྟ་བུ་ཡིན་མདོག་མདོག་བྱེད་ཀྱང། ན་ཚ་སོགས་གྲ་མ་འགྲིགས་

[204B] བྱ་བ་གལ་ཅན་ལ་ཐུག་པའི་ཚེ་འཇིག་རྟེན་པའི་ཆོས་སྐྱོང་དང་རྒྱལ་བཙན་ཡུལ་ལྷ་སོགས་ལ་སྐྱབས་བཅོལ་ནས་བསང་ཤིང་གྲུ་མོ་གང་ཁྱེར་ཏེ་ལྷ་རྟེན་སྐུ་མཁར་གང་ཡོད་ཀྱི་རྩར་རྒྱུག་འགྲོ་བ་འདི། ནང་ན་དཀོན་མཆོག་ལ་བློ་
མ་ཁེལ་བར། དེ་ལས་རྒྱལ་བཙན་སོགས་ལྷག་པར་འཛིན་པའི་ནང་རྟགས་ཕྱིར་མངོན་པ་སྟེ། དོན་དུ་དགོན་པའི་སྒྲིགས་སུ་ཡོད་ཀྱང། ཐེག་ཆེན་རིག་འཛིན་ལྟ་ཞོག་ནང་པ་སངས་རྒྱས་པའི་སྒྲིགས་ལ་མེད་པ་ཡིན། གཞན་ཡང་ཀླུ་
དང་རྒྱལ་བཙན་སོགས་ལ་མཁྱེན་བརྩེ་ནུས་གསུམ་གྱི་ཡོན་ཏན་མེད་ཅིང། ཁོ་རང་ནམ་འཆི་ཙམ་ཡང་མི་ཤེས། ཕལ་ཆེར་དུད་འགྲོ་དང་ཡི་དྭགས་ཀྱི་རིགས་སུ་གཏོགས་པ་ཡིན་པས་རང་རེ་ལས་རྟེན་དམའ། རང་རེ་ཇི་ལྟར་ཐབས་ཞན་ཀྱང་མི་
ཡིན་པས། དེས་དེ་ལ་སྐྱབས་བཅོལ་བ་ལས་ཐབས་སྡུག་པ་ཅི་ཞིག་ཡོད་དེ། འཁོར་བ་དང་ངན་སོང་གི་སྡུག་བསྔལ་ལས་སྐྱོབ་པ་ལྟ་ཅི། གནས་སྐབས་ཀྱི་དོན་ཆུང་ངུ་ལའང་ཕན་པ་ལས་གནོད་ཚབས་ཆེ། དཔེར་ན་སྔར་མི་ལྦ་བ་ཡོད་པ་ཞིག་
ཤ་རུ་བྲག་བཙན་གནས་པའི་སར་སོང་བ་བྲག་བཙན་དེས་མི་མིན་གཞན་ལ་ཤ་ཁྲལ་འཁྱེར་བར་བབ་པས་མི་དེའི་ལྦ་བ་ཁྱེར་ཏེ་མེད་པར་བྱས། ཡང་མི་ལྦ་བ་ཅན་གཞན་ཞིག་གིས་དེ་ཚོར་ནས་ཆེད་དུ་སོང་སྟེ་སྐྱབས་བཅོལ་ཡང་ལྦ་བ་སྔ་མ་མ་
ཞི་བའི་སྟེང་དུ་ལྦ་བ་ལྷག་པོར་བྱས་ཚུལ། དེ་བཞིན་དུ་འཇིག་རྟེན་པའི་ལྷ་འདྲེས་སྐབས་རེ་ཕན་འདོགས་ལ། སྐབས་རེ་གནོད་པ་བྱེད་པས་ནམ་ཡང་མི་བསླུ་བ་མིན། ཕྱི་རོལ་པས་ཚངས་པ། བརྒྱ་བྱིན། དབང་ཕྱུག་དྲག་པོ། གདོང་དྲུག་སོགས་

[205A]༄༅། །ལ་སྐྱབས་ཡུལ་བྱེད་པ་དེ་སྔར་གྱི་དེ་ཚོ་ལས་ཅུང་དྲག་མོད། དེ་དག་ཀྱང་རང་ཉིད་འཁོར་བ་དང་ངན་སོང་ལས་མ་གྲོལ་བས་གཞན་སྐྱོབ་པར་མི་ནུས་ཤིང། ནང་པ་སངས་རྒྱས་པའི་སྟོན་པ་ནི་དེ་དག་དང་མི་འདྲ་
བར༑ བསྔགས་འོས་བསྔགས་བསྟོད་ལས། ང་ནི་མགོན་མེད་ཁྱེད་རྣམས་ཀྱི། །གྲོགས་སུ་གྱུར་པ་ཞེས་སྒྲོགས་ཤིང། །ཐུགས་རྗེ་ཆེན་པོས་འགྲོ་བ་ནི། །མཐའ་དག་འཁྱུད་པ་བཞིན་དུ་བཞུགས། །སྟོན་པ་ཐུགས་རྗེ་ཆེ་མངའ་བ། །བརྩེ་
བར་ལྡན་ཞིང་ཐུགས་བརྩེར་མཛད། །དེར་བརྩོན་ལེ་ལོ་མི་མངའ་བ། །ཁྱོད་དང་འདྲ་བ་གཞན་སུ་མཆིས། །ཁྱོད་ནི་སེམས་ཅན་ཀུན་གྱི་མགོན། །སྤྱི་ཡི་རྩ་ལག་བཟང་པོ་ལགས། །ཞེས་གསུངས་པ་དང། འོག་ནས་ཡོན་ཏན་སོ་སོའི་
སྐབས་སུ་འཆད་འགྱུར་ལྟར་མཁྱེན་བརྩེ་ནུས་པ་ཕུན་སུམ་ཚོགས་པ་དང་ལྡན་པ་ཡིན། རྒྱལ་བཙན་སོགས་ལ་དེ་འདྲའི་ཡོན་ཏན་གྱི་ཁ་ཕྱོགས་ཙམ་ཡང་མེད་པར་མ་ཟད། ལྷ་ཀླུ་སོགས་འཇིག་རྟེན་པའི་སྐྱབས་གནས་གང་ཡོད་ཀྱི་ཡོན་
ཏན་ཐམས་ཅད་བསྡོམས་ཀྱང་ནང་པའི་ཉན་ཐོས་རྒྱུན་ཞུགས་པ་གཅིག་གི་ཡོན་ཏན་ལའང་དོ་ཟླ་མེད། དེས་ན། སངས་རྒྱས་ནི་དོན་གཉིས་མཐར་ཕྱིན་པའི་སྐྱབས་གནས་མཐར་ཐུག་སྐྱོན་ཀུན་ཟད་ཡོན་ཏན་ཀུན་ལྡན་གྱི་སྟོན་པ་སྟེ། གོ་སླ་
ལ༑ ཆོས་སྐུ་གཉིས་དོན་དམ་པའི་སངས་རྒྱས་དཀོན་མཆོག་དང། གཟུགས་སྐུ་གཉིས་ཀུན་རྫོབ་པའི་སངས་རྒྱས་དཀོན་མཆོག་ཏུ་འཇོག་ཆོས་དཀོན་མཆོག་ལ། དོན་དམ་པའི་ཆོས་དཀོན་མཆོག་ནི། འགོག་ལམ་གང་རུང་གིས་བསྡུས་

[205B] འགོག་བདེན་ཞེས་པ་རང་འདྲེན་བྱེད་ཀྱི་བར་ཆད་མེད་ལམ་གྱི་ངོ་སྐལ་གྱི་སྒྲིབ་པ་ལས་གྲོལ་བའི་ཆ་ལ་བྱེད། ལམ་བདེན་ཞེས་པ་འགོག་པ་དེ་ཐོབ་བྱེད་ཀྱི་ཐབས་སུ་གྱུར་པའི་འཕགས་
རྒྱུད་ཀྱི་མངོན་རྟོགས་ལ་འཇོག་གཞུང་ཆེན་པོར་མ་སྦྱངས་པའི་བློ་དམན་རྣམས་ལ་རགས་པ་ཙམ་དཔེར་མཚོན་ན་སྐྱེས་བུ་གསུམ་གྱི་ལམ་གྱི་རིམ་པ་འདི་ཉིད་ལ་ངོས་གཟུང་ཆོག་གསུང་རབ་ཡན་ལག་བཅུ་གཉིས་ལྟ་བུ་ནི་བརྡར་བཏགས་
པའི་ཆོས་དཀོན་མཆོག་ཡིན། དགེ་འདུན་དཀོན་མཆོག་ནི། རིག་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་འཕགས་པའི་གང་ཟག་དེ་དོན་དམ་པའི་དགེ་འདུན་དཀོན་མཆོག་དང། སོ་སྐྱེ་དགེ་སློང་གི་སྡོམ་ལྡན་བཞི་སྡེ་ཚང་ན་བརྡར་
བཏགས་པའི་དགེ་འདུན་དཀོན་མཆོག་ཡིན། འདི་ལ་ཕན་གནོད་བྱས་ན་དགེ་འདུན་ལ་བརྟེན་པའི་དགེ་མི་དགེའི་འབྲས་བུ་འབྱུང། དེ་ཡང་འཇིགས་པ་སྣ་རེ་ཙམ་ལས་སྐྱོབ་པ་ལ་སྐྱབས་དེ་གསུམ་ག་མི་དགོས་པར། རེ་རེས་ཀྱང་སྐྱོབ་ནུས་ཏེ་
སྔར་མདོ་ཁམས་ན་མི་ཞིག་སྟག་གིས་ཁྱེར་སྐབས་སྤྱན་རས་གཟིགས་ལ་གསོལ་བ་བཏབ་པས་དེ་མ་ཐག་ས་ལ་བཞག་སྟེ་སོང་བས་སྟག་གི་འཇིགས་པ་ལས་ཐར་བ་དང། གང་པོ་རབ་ཏུ་བྱུང་ནས་དགྲ་བཅོམ་ཐོབ་རྗེས་དེའི་སྤུན་དང་
ཚོང་པ་འགའ་ཞིག་རྒྱ་མཚོར་སོང་སྟེ་ཙནྡན་ནས་མཆོག་བླངས་སྐབས་དེའི་སྲུང་མས་གྲུ་བཤིག་པར་བརྩམས་པ་ན། གང་པོའི་སྤུན་གྱིས་དགྲ་བཅོམ་པ་གང་པོ་ལ་གསོལ་བ་བཏབ་པས་ཆུའི་འཇིགས་པ་ལས་ཐར་བ་དང། རྒྱལ་པོ་གསལ་

[206A]༄༅། །རྒྱལ་ལ་ཀླུའི་རྒྱལ་པོས་མཚོན་ཆའི་ཆར་ཕབས་པ་མཽངྒལ་གྱི་བུས་མེ་ཏོག་གི་ཆར་དུ་བསྒྱུར་བ་ལྟར་ཡིན། འོན་ཀྱང་འཁོར་བ་དང་ངན་སོང་མཐའ་དག་ལས་སྐྱོབ་པ་ལ་དཀོན་མཆོག་གསུམ་ག་ཚང་
དགོས་ཏེ། དཔེར་ན་ནད་པ་ནད་ཆེན་པོས་ཟིན་པ་དེ་ནད་ལས་ཐར་བ་ལ་སྨན་དང་སྨན་པ་ནད་གཡོག་གསུམ་ག་དགོས་པ་བཞིན། རང་རེ་འཁོར་བ་དང་ངན་སོང་གི་སྡུག་བསྔལ་དང། སྲིད་ཞིའི་འཇིགས་པ་ཆེན་པོའི་ནད་ལས་
ཐར་བ་ལ་ནི། གྲོལ་བྱེད་ཀྱི་ལམ་སྟོན་མཁན་སྨན་པ་ལྟ་བུའི་སངས་རྒྱས་དང། གྲོལ་བྱེད་སྐྱེས་བུ་གསུམ་གྱི་ལམ་སྨན་ལྟ་བུའི་ཆོས་དང། ཆོས་སྒྲུབ་པའི་ཟླ་གྲོགས་ནད་གཡོག་ལྟ་བུའི་དགེ་འདུན་རྣམས་ངེས་པར་ཚང་དགོས་ཤིང་
དེས་ན་གང་ལ་སྐྱབས་སུ་འགྲོ་བའི་ཡུལ་ནི་དེ་གསུམ་ཡིན། གཉིས་པ་སྐྱབས་སུ་འོས་པའི་རྒྱུ་མཚན་ནི། འདི་གཙོ་བོ་སངས་རྒྱས་དཀོན་མཆོག་གི་ཡོན་ཏན་ཡིན། འདི་ལ་རྒྱུ་མཚན་བཞི་ལས། དང་པོ་ནི། རང་འཇིགས་པ་ཐམས་
ཅད་ལས་གྲོལ་བ་སྟེ། དེ་མིན་ན་ཆུས་ཁྱེར་བ་ནང་ཕན་ཚུན་དང། འདམ་དུ་བྱིངས་པ་ནང་ཕན་ཚུན་དེ་ལས་འདོན་མི་ནུས་པ་བཞིན་དུ་འདྲེན་མཁན་སྐྱབས་ཡུལ་རང་ཉིད་འཇིགས་པ་ཐམས་ཅད་ལས་མ་གྲོལ་ན། གཞན་འཇིགས་པ་
ཐམས་ཅད་ལས་སྒྲོལ་མི་ནུས། སྟོན་པ་སངས་རྒྱས་ནི་འཇིགས་པ་ཐམས་ཅད་ལས་གྲོལ་བ་ཡིན་ཏེ། སྔོན་ལྷས་བྱིན་གྱིས་སངས་རྒྱས་བཀྲོང་བར་བསམས་ཏེ་སྒྱོགས་རྡོ་འཕངས་ཀྱང་གནོད་མ་ཐུབ་པ་དང། རྒྱལ་པོའི་ཁབ་ཏུ་མ་སྐྱེས་

[206B] དགྲ་བཅོམ་གཞན་ཐམས་ཅད་འཇིགས་ནས་ནམ་མཁའ་ལ་འཕུར་ཡང། སངས་རྒྱས་ཉིད་ནི་འཇིགས་པ་མེད་པར་ནོར་སྐྱོང་བཏུལ་བར་མཛད་པ་དང། ཁྱིམ་བདག་དཔལ་
སྦས་ཀྱིས་མེ་དོང་དུ་བསྐྱུར་བའི་ཐབས་བཤམས་ཀྱང། དེས་མ་ཚུགས་ཤིང། ཞལ་ཟས་ལ་དུག་བཏབ་ཀྱང་གླགས་མ་རྙེད་པའི་རབས་རྒྱས་པར་གསུངས་ནས། དེའི་ཚེ་དཔལ་སྦས་དང། དེའི་ཆུང་མར་བཅས་པས་སྟོན་པར་གང་ཟག་
ཐ་མལ་པ་མེ་དོང་དུག་གིས་འཇིགས་ཆོག་ཆོག་ཅིག་ལས་གཞན་པའི་འདུ་ཤེས་མ་བྱུང་བ་རྣམས་ཀྱང་བཤེས་གཉེན་བསྟེན་ཚུལ་སྐབས་རང་གི་སྣང་བ་ལ་ངེས་པ་མེད་པ་ལའང་སྦྱར་ཆོག་ཅེས་གསུངས། དེ་དག་ཀྱང་སྒྲིབ་གཉིས་བག་ཆགས་
དང་བཅས་པ་སྤངས་པའི་སྟོབས་ཀྱིས་རང་འཇིགས་པ་ཐམས་ཅད་ལས་གྲོལ་བའི་རྟགས་ཡིན། རྒྱུ་མཚན་གཉིས་པ་ནི། གཞན་འཇིགས་པ་ཐམས་ཅད་ལས་སྒྲོལ་བའི་ཐབས་ལ་མཁས་པ་སྟེ། རང་འཇིགས་པ་ཐམས་ཅད་ལས་གྲོལ་
ཀྱང་གཞན་སྐྱོབ་སྟངས་ཤེས་པའི་ཐབས་ལ་མི་མཁས་ན། མ་ལག་རྡུམ་མའི་བུ་ཆུས་ཁྱེར་བ་ལྟར་གཞན་སྐྱོབ་མི་ནུས་མོད། སངས་རྒྱས་བཅོམ་ལྡན་འདས་ནི་གདུལ་བྱ་འདུལ་བའི་ཐབས་ལ་མཁས་པས། ཞེ་སྡང་ཅན་སོར་ཕྲེང་
ཅན་ལྟ་བུའི་སྡིག་པོ་ཆེ་དང། ང་རྒྱལ་ཅན་དྲི་ཟའི་རྒྱལ་པོ་རབ་དགའ་དང་ལྟེང་རྒྱས་འོད་སྲུངས་ལྟ་བུ་དང། གནོད་སྦྱིན་འཕྲོག་མ་དང། གནོད་སྦྱིན་འབྲོག་གནས་ལྟ་བུའི་སྟོབས་ཆེན་གྱི་མི་མ་ཡིན་དང། གཏི་མུག་ཅན་ལ་མ་ཆུང་བ་ལྟ་བུའི་

[207A]༄༅། །དབང་པོ་རྟུལ་པོ་དང། ཁྱིམ་བདག་དཔལ་སྐྱེས་ལྟ་བུའི་རྒས་འཁོག་དགེ་རྩ་ཆུང་བ་དང། གཅུང་དགའ་བོ་ལྟ་བུའི་འདོད་ཆགས་ཤིན་ཏུ་ཆེ་བ་ཡང་སྒྲོལ་བར་མཛད་པས་སངས་རྒྱས་ནི་དེ་ལྟར་གདུལ་
བྱ་འདུལ་བའི་ཐབས་ལ་མཁས་པ་ཡིན། རྒྱུ་མཚན་གསུམ་པ་ནི། ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་འཇུག་པ་སྟེ། དེ་མེད་ན་གཉེན་གྱི་དོན་མཛད་ལ། དགྲའི་དོན་མི་མཛད་ཀྱང། སངས་རྒྱས་ལ་ནི་འགྲོ་བ་ཀུན་ལ་ཉེ་རིང་མི་
མངའ་བས་སྐུ་ལ་བདོ་བའི་དགྲ་ལྷས་བྱིན་དང། རང་གི་རིགས་ཀྱི་སྲས་སྒྲ་གཅན་འཛིན་གཉིས་ལ་ཐུགས་ཉེ་རིང་དང་ཕན་བཏགས་མ་བཏགས་ཀྱི་ཁྱད་པར་མེད་དེ། ལྷས་བྱིན་གྱིས་སངས་རྒྱས་ལ་འགྲན་སེམས་ཀྱིས་སྨན་མར་ཟོས་པས་
མ་ཞུ་བའི་ནད་ཀྱིས་མནར་བ་ན། སྟོན་པས་ལྷས་བྱིན་དང་སྒྲ་གཅན་འཛིན་གཉིས་ལ་བྱམས་པའི་ཐུགས་མཉམ་པའི་བདེན་ཚིག་གསུངས་པས་ནད་ལས་གྲོལ་བ་ཡིན། སངས་རྒྱས་ཤཱཀ་ཐུབ་འདི་ད་རེས་འཇིག་རྟེན་དུ་བྱོན་པ་ཡིན་པས་
དེ་ལ་དཔེ་སྦྱར་ན་སངས་རྒྱས་གཞན་གྱི་ཡོན་ཏན་ཡང་དེས་འགྲེ་གསུངས། རྒྱུ་མཚན་བཞི་པ་ནི། ཕན་བཏགས་མ་བཏགས་ཐམས་ཅད་ཀྱི་དོན་མཛད་པ་སྟེ། དེ་མེད་ན། དཔེར་ན་རང་རེ་ད་ལྟ་སྟོབས་འབྱོར་ཅུང་ཟད་ཆེ་རུ་སོང་བའི་ཚེ་
ཉམ་ཐག་དག་ལ་ཕན་འདོགས་པ་ལྟ་ཅི། དེ་དག་ལ་གཏམ་ཙམ་ཡང་བཤད་ཉན་མི་འོས་པའི་ཚོད་དུ་བྱེད་པ་ལྟར་རང་ལ་ཚུར་ཕན་བཏགས་པའི་དོན་མཛད་ལ། མ་བཏགས་པའི་དོན་མི་མཛད་པས་ཉམ་ཐག་རྣམས་ལ་སྐྱབས་མི་

[207B] སངས་རྒྱས་ནི་དེ་ལྟར་མིན་པར་ཕན་བཏགས་མ་བཏགས་ཐམས་ཅད་ཀྱི་དོན་མཛད་དེ། སྔོན་དགེ་སློང་ནད་ཀྱིས་ཉམ་ཐག་པ་ཞིག་གི་ལུས་བཤང་གཅིས་གོས་པའང་འཁྲུ་བ་སོགས་ཀྱི་ནད་གཡོག་མཛད་པ་དང། ཡང་
བྲམ་ཟེའི་ཁྱེའུ་མི་སྡུག་པའི་རྟགས་མཚན་བཅོ་བརྒྱད་དང་ལྡན་པ་སྤྲང་པོའི་ཁྱུར་ཡང་མི་ཚུད་པ་དེ་ལྟ་བུ་ཡང་རྗེས་སུ་བཟུངས་ཤིང། རྒྱལ་པོ་གསལ་རྒྱལ་གྱི་བུ་མོ་རྡོ་རྗེ་མ་ཞེས་པ་ཕག་པའི་གདོང་འདྲ་བའི་མཚན་ངན་པ་དང་ལྡན་པ་དེ་ལྟ་
བུའི་མི་སྡུག་པ་དང། ཁྱིམ་བདག་རྟོགས་ལྡན་གྱི་བུ་ལེགས་འོང་ཞེས་པ་ཤིན་ཏུ་བསོད་ནམས་དམན་པས། སྐྱེས་ནས་ཁྱིམ་མི་ནོར་ཐམས་ཅད་རིམ་པར་སྟོངས་ལ། སྤྲང་པོར་གྱུར་པའི་སྐབས་དེ་དང་ལྷན་དུ་ཡོད་པའི་སྤྲང་པོའི་ཚོགས་
ཀྱིས་ཀྱང་ཟས་མི་རྙེད་ཅིང། མིང་ཡང་ཉེས་འོང་དུ་ཐོགས་པ། གང་དུ་ཕྱིན་ཀྱང་འཁོར་ས་མེད་པར་སྤྲང་པོའི་ཁྱུར་ཡང་མ་ཚུད་ཅིང། ཉེ་སྐོར་ནའང་འོང་དུ་མི་བཅུག་པ་སོགས་བཀྲ་མི་ཤིས་པ་ཤ་སྟག་བྱུང་བ་དེ་ཡང་སངས་རྒྱས་ཀྱིས་
བསྐྱངས་ཤིང་རྗེས་སུ་བཟུང་སྟེ་སྐྱབས་མཛད་ཚུལ་རྒྱས་པར་གསུངས། དེའི་ཕྱིར་སངས་རྒྱས་ནི་ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་མ་ཟད། ཕན་བཏགས་མ་བཏགས་ཐམས་ཅད་ཀྱི་དོན་མཛད་ཅིང། འགྲོ་བ་ཉམ་ཐག་པ་ལ་ལྷག་པར་
བརྩེ་བ་ཡིན། དེ་ཡང་བརྩེ་བ་སྙིང་རྗེ་ཆེན་པོ་མེད་ན་སྐྱབས་བཅོལ་ཡང་སྐྱབས་མི་མཛད་པ་སྲིད་མོད། སངས་རྒྱས་ལ་དེ་ཡོད་པས་སྐྱབས་མ་བཅོལ་ཡང་སྐྱབས་ངེས་པར་མཛད་པ་ཡིན་གསུངས། དེ་ལྟར་སྐྱབས་འགྲོའི་རྒྱུ་དང་ཡུལ་ལ་བཤད་

[208A]༄༅། །པ་མདོར་བསུདས་ཙམ་སོང་ཟིན་ནས། ས་བཅད་གསུམ་པ་ཇི་ཙམ་གྱིས་སྐྱབས་སུ་སོང་བའི་ཚད་ལ་བཞི་ལས། དང་པོ་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་བ་ནི། དཀོན་མཆོག་གསུམ་སོ་སོའི་ཡོན་
ཏན་ཤེས་ནས་སྐྱབས་སུ་འགྲོ་དགོས་པས། དེ་ལ་གསུམ། སངས་རྒྱས་ཀྱི་ཡོན་ཏན། ཆོས་ཀྱི་ཡོན་ཏན། དགེ་འདུན་གྱི་ཡོན་ཏན་ནོ། །དང་པོ་སངས་རྒྱས་ཀྱི་ཡོན་ཏན་ལ་སྐུ་གསུང་ཐུགས་འཕྲིན་ལས་ཀྱི་ཡོན་ཏན་བཞི་ལས། དང་པོ་སྐུའི་
ཡོན་ཏན་ནི། མངོན་རྟོགས་རྒྱན་ལས། ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །སོགས་ལྟར་མཚན་སོ་གཉིས་དང། ཐུབ་པའི་སེན་མོ་ཟངས་མདོག་དང། །སོགས་ལྟར་དཔེ་བྱད་བརྒྱད་ཅུས་བརྒྱན་པ་སྟེ། མཚན་ཞེས་
པ་རང་རྒྱུད་ལྡན་གྱི་གང་ཟག་སྐྱེས་བུ་ཆེན་པོར་མཚོན་པ་དང། དཔེ་བྱད་ནི། ནང་ན་ཡོན་ཏན་དེ་ལྟར་ཡོད་པའི་དྤེའམ་རྟགས་ལ་བྱ། དེའང་མཚན་དཔེའི་ངོ་བོའི་ཡོན་ཏན་དང། རྒྱུའི་ཡོན་ཏན་སོགས་བསམས་ན་སྟོབས་ཆེ་བས། རིན་ཆེན་
ཕྲེང་བ་ལས་གསུངས་པ་ལྟར་རང་རྒྱལ་དང། ཉན་ཐོས་སློབ་མི་སློབ་དང། འཁོར་ལོས་བསྒྱུར་བ་སོགས་འཇིག་རྟེན་གྱི་བསོད་ནམས་ཐམས་ཅད་བསྡོམས་པ་གཅིག་གིས་སངས་རྒྱས་ཀྱི་སྐུའི་བ་སྤུའི་བུ་ག་གཅིག་འགྲུབ་པ་དང། བ་སྤུའི་བུ་
ག་ཐམས་ཅད་འགྲུབ་པའི་བསོད་ནམས་བརྒྱར་བསྒྱུར་བས་དཔེ་བྱད་གཅིག་འགྲུབ། དཔེ་བྱད་བརྒྱད་ཅུ་པོ་ཐམས་ཅད་འགྲུབ་པའི་བསོད་ནམས་བརྒྱར་བསྒྱུར་བས་མཚན་བཟང་གཅིག་འགྲུབ། མཚན་སུམ་ཅུ་འགྲུབ་པའི་བསོད་ནམས་སྟོང་

[208B] དེ་འགྲུབ་པའི་བསོད་ནམས་སྟོང་ཕྲག་བརྒྱར་བསྒྱུར་བས་གཙུག་ཏོར་འགྲུབ། དེ་འགྲུབ་པའི་བསོད་ནམས་བྱེ་བ་འབུམ་ཕྲག་བརྒྱར་བསྒྱུར་བས་སངས་རྒྱས་ཀྱི་གསུང་ཚངས་དབྱངས་འགྲུབ་པ་ཡིན། གཞན་
ཡང་དེ་བཞིན་གཤེགས་པའི་མཚན་དང་དཔེ་བྱད་སོགས་སྐུའི་ཆ་ཤས་རེ་རེས་ཀྱང་གསུང་གི་བྱ་བ་མཛད་ནས་ཆོས་སྟོན་པ་དང། དེ་བཞིན་དུ་གཙུག་ཏོར་དང་བ་སྤུ་སོགས་ཀྱིས་ཀྱང་ཐུགས་ཀྱི་བྱ་བ་མཛད་ནས་ཤེས་བྱ་ཇི་ལྟ་ཇི་སྙེད་ཐམས་ཅད་
གཟིགས་པས། ལམ་རིམ་འདིའི་བརྒྱུད་པའི་བླ་མ་གོང་མའི་ཕྱག་སྲོལ་ལྟར། ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །ཞེས་སོགས་ཀྱི་ཚིག་རྐང་གསུམ་ག་སྐུ་གསུང་ཐུགས་རེ་རེ་ལ་སྦྱར་དུ་ཡོད། དེའི་ཕྱིར་ཤེས་བྱ་ཐམས་ཅད་
ལ་སྐུས་ཁྱབ། སྐུས་གར་ཁྱབ་ལ་གསུང་དང་ཐུགས་ཀྱིས་ཁྱབ་པས་ན། ཞིང་ཁམས་ཐམས་ཅད་སྐུ་ལ་སྣང་ཞིང། སྐུས་ཞིང་ཁམས་ཐམས་ཅད་ལ་ཁྱབ་པ་ཞེས་སྐུའི་གསང་བ་བསམ་གྱིས་མི་ཁྱབ་པ་ཡིན་ཏེ། མདོ་ལས། ཡེ་ཤེས་
ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་ཁྱབ། །ཅེས་གསུངས། སངས་རྒྱས་ཀྱི་དབུའི་གཙུག་ཏོར་ཡང་རྒྱུན་དུ་ཡོངས་གྲགས་མཇལ་བའི་ཚེ་སོར་བཞི་ཙམ་དུ་ཡོད་ཀྱང། ཚད་གཞལ་བ་ན། བྱང་སེམས་ཤུགས་འཆང་ཞེས་པས་སྟེང་
ཕྱོགས་ཀྱི་འཇིག་རྟེན་ཁམས་དཔག་ཏུ་མེད་པར་རྫུ་འཕྲུལ་གྱིས་སོང་སྟེ་བལྟས་ཀྱང་ད་དུང་དེ་བཞིན་གཤེགས་པའི་དབུའི་གཙུག་ཏོར་གྱི་རྩེ་མོ་བལྟར་མི་མངོན་པས་ངལ་ནས་ཚད་མ་རྟོགས་པར་གསང་བ་བསམ་གྱིས་མི་ཁྱབ་པའི་མདོ་ལས་

[209A]༄༅། །གསུངས་པ་དང། ན་བཟའ་སྐུ་ལ་སོར་བཞི་ཙམ་གྱིས་མི་རེག་ཀྱང་ཕྱི་ནས་མཇལ་བའི་ཚེ་སྐུའི་དབྱིབས་དོད་པ་དང། ཞབས་ས་ལ་མི་རེག་ཀྱང་འཁོར་ལོའི་རི་མོ་སོགས་ཀྱི་རྗེས་ས་ལ་བཀྲ་བ་དང། སྲིན་
བུ་སོགས་ཞབས་འོག་ཏུ་ཚུད་ན་ཞག་བདུན་གྱི་བར་དུ་བདེ་བ་ཆེན་པོ་དང་ལྡན་པ་དང། དེ་ནས་དུད་འགྲོའི་གནས་ངན་ལས་འཕོས་ཏེ་ལྷ་ཡུལ་དུ་སྐྱེ་བར་འགྱུར་བ་སོགས་ཡོད། དེས་ན་དཔེ་ལ་བསྟོད་པ་ལས་ཀྱང། ཁྱོད་སྐུ་མཚན་
གྱིས་སྤྲས་གྱུར་པ། །མཛེས་གྱུར་མིག་གི་བདུད་རྩི་ནི། །སྤྲིན་མེད་སྟོན་གྱི་ནམ་མཁའ་ལ། །སྐར་མའི་ཚོགས་ཀྱིས་སྤྲས་པ་འདྲ། །ཐུབ་པ་གསེར་གྱི་མདོག་ལྡན་པ། །ཆོས་གོས་ཀྱིས་གཡོགས་མཛེས་གྱུར་པ། །གསེར་གྱི་རི་བོའི་རྩེ་མོ་ནི། །
མཚམས་ཀྱི་སྤྲིན་གྱིས་དཀྲིས་པ་འདྲ། །མགོན་ཁྱོད་རྒྱན་གྱིས་མ་བརྒྱན་ཡང། །ཞལ་གྱི་དཀྱིལ་འཁོར་མདངས་གང་ཡིན། །ཟླ་བའི་དཀྱིལ་འཁོར་རྒྱས་གྱུར་པ། །སྤྲིན་དང་བྲལ་ལའང་དེ་མ་མཆིས། །ཁྱོད་ཀྱི་ཞལ་གྱི་པདྨ་དང། །པདྨ་ཉི་
མས་ཁ་བྱེ་བ། །བུང་བས་མཐོང་ན་པདྨ་ནི། །ཐེ་ཚོམ་དཔྱང་ཐག་ལ་འཇུག་འགྱུར། །ཁྱོད་ཞལ་གསེར་གྱི་མདོག་ལྡན་པར། །ཚེམས་དཀར་མཛེས་པར་གྱུར་པ་ནི། །གསེར་གྱི་རི་གསེབ་སྟོན་ཀ་ཡི། །ཟླ་ཟེར་དྲི་མེད་ཞུགས་པ་འདྲ། །མཆོད་
འོས་ཁྱོད་ཀྱི་ཕྱག་གཡས་ནི། །འཁོར་ལོའི་མཚན་གྱིས་མཛེས་གྱུར་པ། །འཁོར་བས་སྐྲག་པའི་མི་རྣམས་ལ། །ཕྱག་གིས་དབུགས་འབྱིན་མཛད་པ་ལགས། །ཐུབ་ཁྱོད་གཤེགས་པར་གྱུར་པའི་ཚེ། །ཞབས་གཉིས་དཔལ་གྱི་པདྨ་འདྲས། །

[209B] །པདྨ་ཅན་གྱིས་ཇི་ལྟར་མཛེས། །ཞེས་གསུངས་པའི་ཡོན་ཏན་རྣམས་ཀྱང་ཡིད་ལ་དྲན་པར་བྱེད་ཅིང། འདི་དག་གི་སྐབས་སུ་རྒྱས་པར་ན། མངོན་རྟོགས་རྒྱན་སོགས་ལས་བཤད་པ་བཞིན་ཚུར་སྦྱར་དགོས་
གསུངས། གཉིས་པ་གསུང་གི་ཡོན་ཏན་ནི། ཡན་ལག་དྲུག་ཅུ་དང་ལྡན་པ་སྟེ། གཙོ་བོ་ནི་རྒྱུད་ལས། གསུང་གཅིག་ཉིད་དུ་གསུང་གྱུར་ཀྱང། །དུ་མ་ཉིད་དུ་སོ་སོར་སྣང། །ཞེས་དང། བདེན་པ་པོའི་ལེའུ་ལས་གསུངས་པ་ལྟར་འཇམ་
མགོན་ཙོང་ཁ་པ་ཆེན་པོས་ཀྱང། འཇིག་རྟེན་ཀུན་གྱི་སེམས་ཅན་ཐམས་ཅད་ཀྱིས། །དུས་གཅིག་ཉིད་དུ་ཐེ་ཚོམ་དོན་ཞུས་ཀྱང། །དེ་དག་རེ་རེའི་མདུན་དུ་འང་དེ་སྙེད་ཀྱི། །སྐུ་དང་གསུང་གི་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་
པ་ཉེར་ཞི་བ། །ཞེས་འགྲོ་བ་སྣ་ཚོགས་པས་དྲི་བ་མི་འདྲ་བ་མང་པོ་དུས་གཅིག་ཏུ་ཞུས་ཀྱང། དེ་བཞིན་གཤེགས་པའི་གསུང་གཅིག་གིས་འགྲོ་བ་སོ་སོའི་སྐད་དུ། སོ་སོའི་དབང་པོ་དང་འཚམས་པར་དྲི་བ་ཐམས་ཅད་ཀྱི་ལན་དུས་གཅིག་ཏུ་
མཛད་པར་གསུངས་པ། ཡུམ་རྒྱས་འབྲིང་བསྡུས་གསུམ་ཡང་དུས་གཅིག་ཏུ་གསུངས་པ་གདུལ་བྱའི་དབང་གིས་རྒྱས་འབྲིང་བསྡུས་གསུམ་དུ་བྱུང་བ་ལྟ་བུ་ཡིན། དེ་ཡང་ཐག་ཉེ་རིང་མེད་པར་ཀུན་ཏུ་གོ་བ་ཞིག་ཡིན་ཏེ། གསང་བ་
བསམ་གྱིས་མི་ཁྱབ་པའི་མདོར། མཽངྒལ་གྱི་བུས་སངས་རྒྱས་ཀྱི་གསུང་གི་ཚད་རྟོག་པའི་ཕྱིར་རྫུ་འཕྲུལ་གྱིས་བགྲོད་དེ་ཞིང་ཁམས་མང་པོ་བརྒལ་ཡང་ད་དུང་དྲུང་ན་གནས་པ་ཇི་ལྟ་བ་བཞིན་དུ་ཐོས་ཏེ་གསུང་གི་ཚད་མ་རྟོགས་པར་

[210A]༄༅། །གསུངས་པ་དང། གསུང་གི་ཡོན་ཏན་གཞན་ཡང་བསྟོད་པ་བརྒྱ་ལྔ་བཅུ་པ་ལས། ཁྱོད་ཞལ་བལྟ་ན་རབ་སྡུག་པ། །དེ་ལས་མཉན་ན་སྙན་པ་ཡི། །གསུང་འདི་དག་ནི་ཟླ་བ་ལས། །བདུད་རྩི་
འཛག་པ་བཞིན་དུ་འབྱུང། །ཁྱོད་ཀྱི་གསུང་ནི་འདོད་ཆགས་ཀྱི། །རྡུལ་རབ་ཞི་མཛད་ཆར་སྤྲིན་འདྲ། །ཞེ་སྡང་སྦྲུལ་ནི་དབྱུང་བ་ལ། །ནམ་མཁའ་ལྡིང་དང་འདྲ་བ་ལགས། །ཡང་དང་ཡང་དུ་མི་ཤེས་པའི། །རབ་རིབ་འཇོམས་པས་
གདུགས་དང་འདྲ། །ང་རྒྱལ་རི་བོ་མངོན་འཇོམས་པས། །རྡོ་རྗེ་དང་ཡང་འདྲ་བ་ལགས། །དོན་གཟིགས་པས་ནི་མི་བསླུ་བ། །ནོངས་མི་མངའ་ཕྱིར་རྗེས་སུ་མཐུན། །ལེགས་པར་སྦྱར་བས་གོ་སླ་སྟེ། །ཁྱོད་ཀྱི་གསུང་ནི་ལེགས་
གསུང་ལྡན། །རེ་ཤིག་དང་པོར་ཁྱོད་ཀྱི་གསུང། །ཉན་པ་རྣམས་ཀྱི་ཡིད་འཕྲོག་མཛད། །དེ་ནས་ཡིད་ལ་བསམ་བགྱིས་ན། །འདོད་ཆགས་གཏི་མུག་རྣམས་ཀྱང་སེལ། །ཕོངས་པ་རྣམས་ཀྱི་དབུགས་འབྱིན་ཞིང། །བག་མེད་རྣམས་
ཀྱི་སྐྱབས་ཀྱང་མཛད། །བདེ་བ་ཅན་དག་སྐྱོ་བགྱིད་པས། །ཁྱོད་གསུང་ཀུན་དང་འཚམ་པར་འཇུག་མཁས་པ་རྣམས་ཀྱི་དགའ་བ་སྐྱེད། །བར་མ་རྣམས་ཀྱི་བློ་ཡང་སྤེལ། །ཐ་མའི་རབ་རིབ་རྣམ་འཇོམས་པས། །གསུང་འདི་སྐྱེ་བོ་
ཀུན་ལ་སྨན། །ཞེས་གསུངས་པ་ལྟར་དང། དེ་ཙམ་དུ་མ་ཟད། གསུང་གིས་ཀྱང་སྐུ་ཐུགས་ཀྱི་བྱ་བ་མཛད་པ་སོགས་གསུང་གི་གསང་བ་ལ་མཐའ་མེད་པ་ཡིན་གསུངས། གསུམ་པ་ཐུགས་ཀྱི་ཡོན་ཏན་ནི། རྒྱས་པར་ན་གཞུང་

[210B] མ་འདྲེས་པ་བཅོ་བརྒྱད་སོགས་ཟག་མེད་ཡེ་ཤེས་ཀྱི་སྡེ་ཚན་ཉེར་གཅིག་གི་ཡོན་ཏན་རྣམས་ཤེས་པར་བྱེད་ཅིང། གཞུང་ཆེན་པོར་ཐོས་བསམ་མཛད་པ་དག་གིས་ཀྱང། དེ་དག་ནས་རྒྱ་
ཆེར་བསྟན་པ་རྣམས་འདིར་ཕན་ཐོགས་པར་བྱས་ནས་བསམ་དགོས། མདོར་བསྡུ་ན། མཁྱེན་བརྩེའི་ཡོན་ཏན་གཉིས་ལས། མཁྱེན་པས་ནི། ཇི་ལྟ་བ་ལ་མཉམ་པར་བཞག་བཞིན་དུ་ཤེས་བྱ་ཇི་སྙེད་པ་ཐམས་ཅད་ལག་
མཐིལ་དུ་སྐྱུ་རུ་ར་བཞག་པ་བཞིན་མཁྱེན་ཅིང་གཟིགས་པ་ཡིན་ཏེ། བསྔགས་འོས་བསྔགས་བསྟོད་ལས། བཅོམ་ལྡན་དུས་ཀུན་གཏོགས་པའི་ཆོས། །རྣམ་ཀུན་འབྱུང་གནས་ཐམས་ཅད་ནི། །ལག་མཐིལ་སྐྱུ་རུ་ར་ལྟ་བུར། །ཁྱོད་
ཀྱི་ཐུགས་ཀྱི་སྤྱོད་ཡུལ་གྱུར། །ཆོས་རྣམས་གཡོ་དང་མི་གཡོར་བཅས། །གཅིག་དང་སྣ་ཚོགས་སོ་སོ་ལ། །མཁའ་ལ་རླུང་དག་རྒྱུ་བ་བཞིན། །ཁྱོད་ཀྱི་ཐུགས་དག་ཐོགས་མི་མངའ། །ཞེས་གསུངས། དེའི་ཤེས་བྱེད་ཀྱང་སྔོན་ཤཱཀྱ་དགའ་
བྱེད་ཟེར་བ་ཤི་ནས། ཀུན་ཏུ་རྒྱུ་རྣམས་ཀྱིས་གཤིན་ཆོས་བྱེད་སྐབས་གཤིན་པོ་དེ་བཀུག་ནས་གཟུགས་དངོས་སུ་སྟོན་པ་ལ་བཟའ་བཏུང་སྟེར་བ་སོགས་བྱ་སྲོལ་ཡོད་པ་དེ་བཞིན་བྱས་ཏེ། ཉེ་དུ་རྣམས་ཀྱིས་དེ་ཤཱཀྱ་དགའ་བྱེད་དངོས་ཡིན་
བསམ་པ་ན། སྟོན་པས་དྲི་ཟ་ཁྱབ་བྱེད་དང། གནོད་སྦྱིན་གཏོགས་འདོད་སོགས་ཀྱིས་གཤིན་པོར་བརྫུས་པ་ཡིན་གསུང་བ་ལ་དེ་དག་ཡིད་མ་ཆེས་པར། སྟོན་པས་ཤཱཀྱ་བ་རྣམས་ལ་འབྲུའི་ཐུམ་པོ་ཁྱིམ་སོ་སོའི་མིང་བྱང་བཅུག་པ་

[211A]༄༅། །རེ་ཁྱེར་ནས་ཤོག་གསུངས་པས། ཤཱཀྱའི་མི་ཁྱིམ་ཧ་ཅང་མང་པོ་ཞིག་གིས་དེ་ལྟར་ཕུལ་བས། འབྲུའི་ཐུམ་པོ་གླང་ཆེན་གྱི་རྒྱབ་ཁལ་ལོངས་པ་ཙམ་བྱུང་བ་རྣམས་སངས་རྒྱས་ཀྱིས་འདི་དང་འདིའི་
ཡིན་ཞེས་གཅིག་ཀྱང་མ་ནོར་བར་ངོས་འཛིན་མཛད་པས་ཡིད་ཆེས་པ་བྱུང་བར་མདོ་ལས་གསུངས་པ་དང། གཞན་ཡང་འདུལ་བ་ལུང་ལས་བྱུང་བ་ལྟར། ཤིང་ཐམས་ཅད་མེར་བསྲེགས་ནས་རྒྱ་མཚོའི་ནང་དུ་ཡུན་རིང་མོར་དཀྲུགས་
ཏེ་སངས་རྒྱས་ལ་ཕུལ་ན། འདི་ནི་ལུང་པ་འདི་དང་འདིའི་ཤིང་འདི་ལྟ་བུའི་མགོ་མཇུག་འདི་འདྲ་ཞིག་གི་ཐལ་བའོ་ཞེས་དེ་ཙམ་ཚུན་ཆད་ཀྱང་སོ་སོར་མ་འདྲེས་པར་མཁྱེན་ཞིང། དེར་མ་ཟད། སྐུ་རྗེས་སུ་བསྟན་པའི་ཆོ་འཕྲུལ་གདུལ་
བྱ་བྱེ་བ་ཐེར་འབུམ་སོགས་ཇི་སྙེད་ཡོད་པ་རེ་རེའི་མདུན་དུ་དེ་སྙེད་ཀྱི་སྤྲུལ་པ་བསྟན་པ་དང། གསུང་ཀུན་ཏུ་བརྗོད་པའི་ཆོ་འཕྲུལ་ཡང། སྔར་བཤད་པ་བཞིན་སེམས་ཅན་རེ་རེའི་སྐད་དང་བསམ་པ་དང་མཐུན་པའི་ཆོས་དུས་གཅིག་
ཏུ་སྟོན་པ་དང། ཐུགས་ཏིང་ངེ་འཛིན་གྱི་ཆོ་འཕྲུལ་ཞེས། སྟོན་པས་འཇིག་རྟེན་པའི་ཐུགས་བསྐྱེད་པར་མཛད་པ་ན། སེམས་ཅན་སྲོག་ཆགས་གྲོག་སྦུར་ཡན་ཆད་ཀྱིས་ཀྱང་གཞན་གྱི་སེམས་ཤེས་པར་འགྱུར་ཞིང། དེ་བཞིན་གཤེགས་
པའི་ཐུགས་དགོངས་ཀྱང་ཤེས་པ་དང། འཇིག་རྟེན་ལས་འདས་པའི་ཐུགས་བསྐྱེད་ཚེ་སྲིད་པ་ཐ་མའི་བྱང་སེམས་ཀྱིས་ཀྱང་སངས་རྒྱས་ཀྱི་དགོངས་པ་མི་ཤེས་པ་སོགས་དང། ཡུམ་གསུངས་པ་ན་འཇིག་རྟེན་གྱི་ཁམས་ཐམས་

[211B] བརྩེ་བའི་ཡོན་ཏན་ནི། རྒྱལ་མཆོག་བདུན་པ་ཆེན་པོས། སྐྱེ་བོ་གང་དག་རང་སྡུག་ཉིད་ཀྱང་རེས་འགའ་ཁྲོ་བའི་དབང་གྱུར་ཏེ། །
གསོད་པར་བརྩམས་མོད་ཁྱོད་ཀྱིས་འགྲོ་རྣམས་བུ་དང་འདྲ་བར་རྟག་དགོངས་ནས། །གནོད་འགྱུར་ཆ་ཙམ་ཐུགས་ཀྱི་དགོངས་པ་རིང་མོ་ཞིག་ནས་བཏང་བས་ན། །བདག་འདྲ་རང་ལ་བརྩེ་བ་དེས་ཀྱང་ཁྱེད་ཐུགས་སྙིང་རྗེའི་ཆར་མི་
ཕོད༑ ༑ཅེས་གསུངས་པ་བཞིན། རང་ཅག་རྣམས་རང་གིས་རང་ལ་བརྩེ་བ་ཇི་ལྟར་ཡོད་པ་དེས། སངས་རྒྱས་ཀྱིས་སེམས་ཅན་ལ་བརྩེ་བའི་ཆ་ཤས་ཙམ་ལའང་བསྒྲུན་དུ་མེད་ལ། དེ་ཡང་སྡུག་བསྔལ་ཅན་གྱི་སེམས་ཅན་མཐོང་ན་སྐྱེ་ལ་
མི་མཐོང་ན་མི་སྐྱེ་བའི་འཕེལ་འགྲིབ་རེས་འགའ་བའི་སྙིང་རྗེ་རང་རེ་ལ་ཡོད་པ་ལྟ་བུ་མིན་པར། སེམས་ཅན་ཐམས་ཅད་སྡུག་བསྔལ་གྱིས་མནར་བར་དུས་རྟག་ཏུ་གཟིགས་པས་དེ་དག་ལ་བརྩེ་བ་སྙིང་རྗེ་ཆེན་པོ་ཡང་རྒྱུན་ཆད་པ་མེད་
པར་དུས་རྟག་ཏུ་འཇུག་སྟེ། སངས་རྒྱས་ཀྱི་སྙིང་རྗེ་ནི་ཐོག་མར་ལམ་མ་ཞུགས་ནས་སྦྱངས་པས་གོམས་པ་མཐར་ཐུག་པའི་སྟོབས་ཀྱིས་ཡིན་ཞིང། དེ་དག་ལ་དགོངས་ཏེ་བརྒྱ་ལྔ་བཅུ་པ་ལས་ཀྱང། འགྲོ་བ་འདི་དག་ཐམས་ཅད་ནི། །
ཁྱད་མེད་ཉོན་མོངས་རྣམས་ཀྱིས་བཅིངས། །ཁྱོད་ནི་འགྲོ་བའི་ཉོན་མོངས་དག་དགྲོལ་སླད་ཡུན་རིང་ཐུགས་རྗེས་བསྡམས། །ཞེས་དང། བདེན་པ་པོའི་ལེའུ་ལས་ཀྱང། གཏི་མུག་མུན་པ་མུན་ནག་གིས་རྟག་ཏུ། །སེམས་ནི་བསྒྲིབས་

[212A]༄༅། །པར་གྱུར་པའི་སྐྱེ་དགུ་དང། །འཁོར་བའི་བཙོན་རར་ཆུད་པར་རྣམ་གཟིགས་ན། །དྲང་སྲོང་དམ་པ་དེ་ནི་ཐུགས་རྗེ་སྐྱེ། །ཞེས་སོགས་གསུངས་པ་ཡིན་གསུངས། བཞི་པ་འཕྲིན་ལས་ཀྱི་ཡོན་ཏན་ནི་
རྒྱུད་བླ་མ་ལས། བརྒྱ་བྱིན་རྔ་སྤྲིན་ཚངས་པ་དང། །ཉི་མ་ནོར་བུ་རིན་ཆེན་བཞིན། །དེ་བཞིན་གཤེགས་པ་སྒྲ་བརྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་དཔེ་དགུའི་སྒོ་ནས་བསྟན་པ་ལྟར་བསམས་ལ། བརྒྱ་བྱིན་གྱི་
གཟུགས་བརྙན་འབད་རྩོལ་དང་རྣམ་རྟོག་ལ་མ་བལྟོས་པར་བཻ་ཌཱུརྱའི་ས་གཞིའི་སྟེང་དུ་སྣང་བའི་ཚེ་ལྷ་ཆུང་བ་རྣམས་ཀྱིས་མཐོང་བ་ན། འདི་ལྟར་ཐོབ་པར་བྱའོ་སྙམ་སྟེ་ལྷའི་དབང་པོ་བརྒྱ་བྱིན་གྱི་གོ་འཕང་དེ་འདྲ་འཐོབ་པའི་རྒྱུ་
གསོག་པ་བཞིན་དུ། སངས་རྒྱས་ཀྱི་སྐུ་མཚན་དཔེས་སྤྲས་པ་མཐོང་ནས་དེ་ཐོབ་པར་བསམས་ནས་དེའི་རྒྱུ་བསགས་པ་ནི་སངས་རྒྱས་ཀྱི་སྐུའི་འཕྲིན་ལས་དང། སུམ་ཅུ་རྩ་གསུམ་གྱི་ལྷ་ཡུལ་དུ་ལྷ་རྣམས་ཀྱི་བསོད་ནམས་
ལས་གྲུབ་པའི་རྔ་བོ་ཆེ་ཤུགས་འཆང་ཞེས་བྱ་བ་རྡུང་མཁན་མེད་པར་ཆོས་ཀྱི་སྡོམ་བཞི་སྟོན་པའི་སྒྲ་བསྒྲགས་པས་ལྷ་རྣམས་ཐར་པ་ལ་བསྐུལ་བ་དང་མཚུངས་པར་སངས་རྒྱས་རྣམས་ཀུན་སློང་གི་འབད་རྩོལ་དང་བྲལ་ཡང་འགྲོ་བ་རྣམས་
ལ་མངོན་མཐོ་དང་ངེས་ལེགས་ལ་འགོད་པའི་གསུང་གིས་ཁྱབ་པར་མཛད་དེ་སྐལ་ལྡན་འོས་སུ་གྱུར་པ་རྣམས་ལ་ཆོས་སྟོན་པ་ནི་གསུང་གི་འཕྲིན་ལས་དང། སྤྲིན་ལས་ཆར་བབས་པས་ལོ་ཏོག་རྣམས་བསྐྲུན་པ་བཞིན་གདུལ་བྱའི་

[212B] གཞན་ཡང་སྐུའི་ཆོ་འཕྲུལ་བསྟན་ནས་སེམས་ཅན་འདུལ་བ། གསུང་གི་འཕྲིན་ལས་ཆོས་གསུངས་པ། ཉོན་མོངས་མེད་པའི་ཏིང་ངེ་འཛིན་ལ་
བརྟེན་ནས་ཐུགས་ཀྱི་འཕྲིན་ལས་མཛད་པ་ཡིན། མདོར་ན། ས་བརྒྱད་པ་མན་ལ་འབད་རྩོལ་རགས་པ་དང། དེ་ཡན་གྱི་བྱང་སེམས་ཀྱིས་ཀྱང་ཀུན་སློང་ཕྲ་མོ་ལ་ལྟོས་ཤིང། དེ་ལྟོས་ན་སེམས་ཅན་ཐམས་ཅད་ལ་དུས་གཅིག་པའི་
འཕྲིན་ལས་མི་འབྱུང་མོད། སངས་རྒྱས་ཀྱི་འཕྲིན་ལས་ནི། བདག་གིས་སེམས་ཅན་གྱི་དོན་བྱའོ་དགོངས་པའི་ཀུན་སློང་དང་འབད་རྩོལ་སོགས་ལ་མི་ལྟོས་པར། དཔེར་ན་ནམ་མཁའི་ཟླ་བ་རང་ཉིད་ལ་རྣམ་པར་རྟོག་པ་མེད་བཞིན་
དུ་རྩྭ་རྩེའི་ཟིལ་པ་ཚུན་དང་ཆུ་སྣོད་འབུམ་ཕྲག་མང་པོར་ཆུའི་ངོས་ནས་དྭངས་ཤིང་མ་གཡོས་ན་གཟུགས་བརྙན་འཆར་བ་ལྟར། གདུལ་བྱའི་རྒྱུད་དག་ནས་འདུལ་བའི་དུས་ལ་བབ་པ་ན། སངས་རྒྱས་ཀྱི་འཕྲིན་ལས་འབད་མེད་ལྷུན་
གྲུབ་ཏུ་འཇུག་པ་ཡིན། དོན་དུ་སངས་རྒྱས་ཀྱི་འཕྲིན་ལས་ཞེས་པ་རང་རྒྱུ་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་ཞིག་ལ་བྱེད་གསུངས། གཉིས་པ་ཆོས་ཀྱི་ཡོན་ཏན་ནི། གཞུང་ཆེན་
མོར་ཐོས་པ་བྱས་པ་ཡིན་ན། མཐོང་ལམ་བར་ཆད་མེད་ལམ་ལྟ་བུས་རང་གི་ངོས་སྐལ་གྱི་སྒྲིབ་པ་སྤོང་ཚུལ་སོགས་བསམ་ཞིང། དེ་ལྟར་མི་ཤེས་པས་ནི། སྔར་བསམ་གྱིས་མི་ཁྱབ་པའི་ཡོན་ཏན་དང་ལྡན་པར་བཤད་པའི་སངས་

[213A]༄༅། །རྒྱས་དེ་གང་ལས་བྱུང་ན། འགོག་ལམ་སོགས་རྟོགས་པ་དང་ལུང་གི་ཆོས་ལ་བརྟེན་ནས་བྱུང་ཞིང་འབྱུང་བས་ན། ཆོས་ལ་དེ་ལྟར་སྐྱེད་པའི་ཡོན་ཏན་ཡོད་སྙམ་དུ་བསམ། སྤྱིར་ཆོས་དཀོན་
མཆོག་ནི། འགོག་བདེན་དང། མཐོང་སྒོམ་བར་ཆད་མེད་ལམ་ལྟ་བུ་ས་བཅུ་ལམ་ལྔ་སོགས་ལ་བྱེད་ཀྱང། འདིར་རྒྱུད་འདུལ་བ་གཙོ་ཆེ་ཕྱིར་མཚོན་བྱེད་ཙམ་རགས་པ་གོ་སླ་བར་བཤད་ན་ལམ་རིམ་འདི་ལྟ་བུ་ལ་བྱར་རུང་བ་
སྔོན་ཞུས་ལྟར་ཡིན་གསུངས། གསུམ་པ་དགེ་འདུན་གྱི་ཡོན་ཏན་ནི། ཉན་ཐོས་ཚོགས་ལམ་པ་ལྟ་བུར་མཚོན་ན། སྲིད་པ་ལ་ཡིད་འབྱུང་སྐྱེས་ནས་ཚོགས་ལམ་དུ་ཞུགས་པ་སྟེ་བྱང་ཆུབ་ཀྱི་ཚོགས་བཅུ་གསུམ་སྤེལ་བ་དང་བྱང་ཆུབ་ཀྱི་
ཕྱོགས་དང་པོ་གསུམ་ཐོབ་པ་དང། གཞན་དོན་དུ་སྤྲུལ་པ་དང་མངོན་ཤེས་འབྱུང་བ་སོགས་དང། སྦྱོར་ལམ་པས་བདེན་བཞིའི་རྣམ་པ་བཅུ་དྲུག་དོན་སྤྱིའི་ཚུལ་དུ་རྟོགས་པ་དང། མཐོང་ལམ་པས་སྟོང་ཉིད་མངོན་སུམ་དུ་རྟོགས་
པ་སོགས་དང། སྒོམ་ལམ་ལ་སྒོམ་སྤང་གྱ་གཅིག་རིམ་གྱིས་སྤངས། དགྲ་བཅོམ་ཐོབ་ན་དེ་ལས་ཀྱང་ཡོན་ཏན་རྒྱ་ཆེ་སྟེ། གཟུགས་མང་པོ་ཉུང་ངུར་བྱེད་པ་དང། ཟད་པར་ས་ཆུ་མེ་རླུང་ནམ་མཁའི་ཏིང་ངེ་འཛིན་གྱི་སྒོ་ནས་སྤྲུལ་
བསྒྱུར་མང་པོ་སྟོན་པ། གདུལ་བྱ་གང་ཡོད་སར་གཤེགས་པ་སོགས་དང། ཉན་ཐོས་དགྲ་བཅོམ་པའི་ཡོན་ཏན་ཡང་དཔག་ཏུ་མེད་པ་ལྟ་བུ་ཡོད་དེ། སྟོན་པ་འདས་རྗེས་ཀུན་དགའ་བོས་མུ་སྟེགས་པ་བཏུལ་ནས་ཞག་བདུན་གྱི་རིང་ལ་

[213B] ཉེར་སྦས་ཀྱིས་ཆོས་གསུངས་སྐབས་བདུད་སྡིག་ཏོ་ཅན་གྱིས་ཟས་ནོར་གྱི་ཆར་ཕབ། གར་མཁན་སྤྲུལ་ཏེ་གར་འཁྲབ་པ་ལ་འཕགས་པས་མེ་ཏོག་གི་ཕྲེང་བ་བསྐོན་ནས་ཤིན་ཏུ་མི་སྡུག་པར་བྱིན་
གྱིས་བརླབས་ཚུལ། དེང་སང་ཉན་ཐོས་ཞེས་དམན་པའི་ཚད་དུ་བྱེད་ཀྱང། འདིའི་ཡོན་ཏན་ཙམ་ཡོད་ན་གྲུབ་ཐོབ་ཆེན་པོའི་ཚད་དུ་འཇོག་དགོས་པ་ཡོད། རང་རྒྱལ་ནི་བསྐལ་པ་བརྒྱར་ཚོགས་བསགས་པ་སོགས་ཉན་ཐོས་ལས་ཡོན་ཏན་
བརྒྱ་འགྱུར་སྟོང་འགྱུར་གྱིས་ལྷག་བྱང་ཆུབ་སེམས་དཔའི་ཡོན་ཏན་ནི་མཐའ་མེད་པ་ལྟ་བུ་ཡིན་ཏེ། ཚོགས་སྦྱོར་གྱི་གནས་སྐབས་སུ་མོས་པ་སྤྱོད་པའི་ས་ལ་སྟོང་ཉིད་ཀྱི་དོན་ཐོས་བསམ་སྒོམ་པས་གཏན་ལ་ཕབ། སྙིང་རྗེ་བྱང་
སེམས་ཟབ་མོའི་ལྟ་བ་རྣམས་སྦྱངས་པས་གཟུང་འཛིན་རྟོག་པ་མངོན་གྱུར་ཉམས་སྨད་པར་བྱས་ཏེ་གྲངས་མེད་དང་པོའི་ཚོགས་རྫོགས། མཐོང་ལམ་སྐབས་ས་དང་པོ་ལ་སྦྱིན་པའི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ། སྒོམ་
ལམ་ས་དགུའི་སྐབས་ཆོས་ཉིད་གཟིགས་ཚུལ་གྱི་དབང་ཙམ་གྱིས་ཕར་ཕྱིན་ལྷག་མ་དགུ་པོ་རྣམས་ཆེས་ལྷག་པར་ཐོབ་པ་དང། ཡང་བྱང་སེམས་ས་དང་པོ་བས་ལུས་བརྒྱ་ཕྲག་སྤྲུལ་བ་དང། ལུས་རེ་རེ་ལ་བྱང་སེམས་བརྒྱ་ཕྲག་རེས་
བསྐོར་བ། བསྐལ་པ་བརྒྱ་གཟིགས་པ། འཇིག་རྟེན་གྱི་ཁམས་བརྒྱ་གཡོ་བ། ཏིང་ངེ་འཛིན་གྱི་སྒོ་བརྒྱ་ཕྲག་ལ་འཇུག་པ། སངས་རྒྱས་བརྒྱ་མཐོང་བ། དེས་བྱིན་གྱིས་རློབ་པ། སངས་རྒྱས་ཀྱི་ཞིང་བརྒྱ་སྤྲུལ་བ་དང། ཞིང་བརྒྱར་

[214A]༄༅། །འགྲོ་བ། ཆོས་ཀྱི་སྒོ་བརྒྱ་ཕྲག་འབྱེད་པ། སེམས་ཅན་བརྒྱ་སྨིན་པ། བསྐལ་པ་བརྒྱར་གནས་པ་རྣམས་སྐད་ཅིག་རེ་ལ་འབྱུང་བའི་ཡོན་ཏན་བརྒྱ་ཕྲག་བཅུ་གཉིས་ཐོབ། དེ་བཞིན་དུ་བཅུ་གཉིས་པོ་རེ་རེ་ནས་
སྦྱར་བས་ས་གཉིས་པར་སྟོང་ཕྲག་གསུམ་པར་འབུམ་ཕྲག་བཞི་པར་བྱེ་བ་བརྒྱ་ཕྲག་ལྔ་པར་བྱེ་བ་སྟོང་ཕྲག་དྲུག་པར་བྱེ་བ་འབུམ་ཕྲག་བདུན་པར་བྱེ་བ་ཁྲག་ཁྲིག་འབུམ་ཕྲག་བརྒྱད་པར་སྟོང་གསུམ་འབུམ་ཕྲག་གཅིག་གི་རྡུལ་
གྲངས། དགུ་པར་སྟོང་གསུམ་གྲངས་མེད་འབུམ་ཕྲག་བཅུའི་རྡུལ་གྲངས། ས་བཅུ་པ་བས་བརྗོད་དུ་མེད་པའི་ཡང་བརྗོད་དུ་མེད་པའི་སྟོང་གསུམ་གྱི་རྡུལ་གྱི་གྲངས་དང་མཉམ་པའི་ཡོན་ཏན་ཐོབ། མདོར་ན། མ་དག་ས་བདུན་གྱི་
སྐབས་སུ་གྲངས་མེད་གཉིས་པ་དང། དག་པ་ས་གསུམ་གྱི་སྐབས་ནས་གྲངས་མེད་གསུམ་པའི་ཚོགས་རྫོགས་པར་ནུས་པའི་ཡོན་ཏན་ཐོབ་པ་སོགས་གཞུང་ཆེན་མོ་རྣམས་ལས་ཤིན་ཏུ་རྒྱ་ཆེན་པོར་གསུངས་པ་ལྟར་དགེ་འདུན་གྱི་
ཡོན་ཏན་ཚད་མེད་པ་ཡིན་གསུངས། གཉིས་པ་ཁྱད་པར་ཤེས་པའི་སྒོ་ནས་སྐྱབས་སུ་འགྲོ་བ་ལ་དྲུག་ལས། མཚན་ཉིད་ལས་གྱུར་པའི་ཁྱད་པར་ལ། སངས་རྒྱས་ནི་མངོན་པར་བྱང་ཆུབ་པའི་མཚན་ཉིད་ཅན་ཏེ། ཆོས་ཐམས་ཅད་
ཀྱི་གནས་ཚུལ་གང་གིས་ཀྱང་མ་སྒྲིབ་པར་རྗེན་པར་གཟིགས་པ། བྱང་ཞེས་པ་ཁ་ཏོན་བྱང་བ་ལ་བྱང་བའི་ཐ་སྙད་འདོགས་པ་ལྟར། རྟོགས་པ་མཐར་ཕྱིན་པར་གྲུབ་པ་ལ་དེ་ལྟར་བརྗོད། ཆོས་ནི་སངས་རྒྱས་བྱོན་པའི་འབྲས་བུའི་

[214B] དེ་ཡང་སངས་རྒྱས་ཀྱིས་བདེན་བཞིའི་ཆོས་འཁོར་བསྐོར་བ་ན། ལྔ་སྡེ་བཟང་པོའི་རྒྱུད་ལ་མཐོང་ལམ་སོགས་ཅི་རིགས་པར་སྐྱེས་པ་བཞིན། གནས་སྐབས་གཞན་དང་གཞན་གྱི་དབང་དུ་བྱས་པའོ། །དགེ་འདུན་ནི་
ཆོས་དེ་སྒྲུབ་པའི་མཚན་ཉིད་ཅན་ནོ། །འཕྲིན་ལས་ཀྱི་ཁྱད་པར་ནི། སངས་རྒྱས་ནི་ལུང་འབོགས་པ་སྟེ་ཆོས་སྟོན་པའི་མཛད་པ་ཅན། ཆོས་ནི་སྤང་བྱ་སྤོང་བའི་ཁྱད་པར་ཅན། དགེ་འདུན་ནི་ཆོས་ཉམས་སུ་བླངས་པས་འབྲས་བུ་ཐོབ་པའི་
ཚེ་གཞན་གྱིས་དེ་མཐོང་ནས་དེ་ལ་འཇུག་པ་སོགས་མཉམ་དུ་རོགས་བྱེད་པ་ལྟར་དགེ་བ་ལ་མངོན་པར་སྤྲོ་བའི་འཕྲིན་ལས་ཅན་ནོ། །མོས་པའི་ཁྱད་པར་ནི། སྐྱབས་སུ་འགྲོ་བའི་ཚེ་མོས་པ་མི་འདྲ་བ་སྟེ། དཔེར་ན་ཆུ་ལས་སྒྲོལ་བ་ན་
གྲུ་པ་དང། ཀོ་གྲུ་དང། མཉམ་དུ་འགྲོ་བའི་གྲོགས་ལྟར། སངས་རྒྱས་ནི་མཆོད་པ་དང་བསྙེན་བཀུར་བྱ་བ། ཆོས་ དགེ་འདུན་དང་ཚུལ་བཞིན་དུ་འགྲོགས་པར་མོས་པའོ། །སྒྲུབ་པའི་ཁྱད་པར་ནི། དེ་
གསུམ་ལག་ལེན་ལ་གཞོལ་བའོ། །རྗེས་དྲན་གྱི་ཁྱད་པར་ནི། འདི་ལྟར་སངས་རྒྱས་བཅོམ་ལྡན་འདས་ཞེས་སོགས་དཀོན་མཆོག་རྗེས་དྲན་གྱི་མདོ་ལས་ཇི་སྐད་གསུངས་པ་ལྟར་གྱི་དཀོན་མཆོག་གི་ཡོན་ཏན་དྲན་པ་ཡིན། བསོད་
ནམས་འཕེལ་བ་ལས་གྱུར་པའི་ཁྱད་པར་ནི། སངས་རྒྱས་ནི་གང་ཟག་གཅིག་ལ་བརྟེན་ནས་བསོད་ནམས་འཕེལ་བ་དང། དགེ་འདུན་ནི་གང་ཟག་མང་པོ་ལ་བརྟེན་ནས་བསོད་ནམས་འཕེལ་བ་སྟེ། སངས་རྒྱས་དང་དགེ་འདུན་ནི་གང་

[215A]༄༅། །ཟག་གི་དབང་དུ་བྱས་པ་དང། ཆོས་ནི་གང་ཟག་མ་ཡིན་པའི་དབང་དུ་བྱས་པའི་བསོད་ནམས་འཕེལ་བའི་ཁྱད་པར་རོ། །དེས་ན་སྐྱབས་སུ་འགྲོ་བ་ན་ཡང་སངས་རྒྱས་ལ་སྐྱབས་སུ་འགྲོ་བ་ནི་མཆོད་
པ་དང་རིམ་གྲོ་བྱ་བའི་བསམ་པས་ཡིན་ལ། ཆོས་ནི་རང་རྒྱུད་ལ་སྐྱེད་པར་བྱེད་པས་སོ། །གསུམ་པ་ཁས་བླངས་པའི་སྒོ་ནས་སྐྱབས་སུ་འགྲོ་བ་ལ་གསུམ་སྟེ། སངས་རྒྱས་ལ་སྐྱབས་སྟོན་པ་པོ་དང། ཆོས་ལ་སྐྱབས་དངོས་དང་
དགེ་འདུན་ལ་སྐྱབས་སྒྲུབ་པའི་ཟླ་གྲོགས་སུ་ཁས་ལེན་པ་སྟེ། དཔེར་ན་ནད་པས་སྨན་པ་དང། སྨན་དང། ནད་གཡོག་གསུམ་ལ་རེ་བ་བཅོལ་ལུགས་མི་འདྲ་བ་གསུམ་བྱེད་པ་ལྟར་ཡིན། དེས་ན་སྤངས་རྟོགས་ཀྱི་ཆོས་རེ་རེ་རྒྱུད་ལ་སྐྱེས་
པ་ན༑ འཇིགས་པ་སྣ་རེ་ལས་གྲོལ་བས་སྐྱབས་དངོས་ནི་ཆོས་ཡིན། བཞི་པ་གཞན་དུ་མི་སྨྲ་བའི་སྒོ་ནས་སྐྱབས་སུ་འགྲོ་བ་ནི། སྔོན་རྒྱ་གར་ན། སློབ་དཔོན་ཐོ་བཙུན་གྲུབ་རྗེ་སྤུན་གཉིས་ཡོད་པ་དང་པོ་ཕྱི་རོལ་པ་ཡིན། ཁོང་
གཉིས་དབང་ཕྱུག་མཆོད་ཕྱིར་རི་བོ་གངས་ཅན་ལ་སོང་བ་ན། ལྷ་དབང་ཕྱུག་ཆེན་པོས་སངས་རྒྱས་ལ་སྐྱབས་འགྲོ་བྱེད་པ་མཐོང་ནས་ནང་པར་ཞུགས་ཏེ་ཐེག་ཆེན་གྱི་སློབ་དཔོན་ཆེན་པོར་གྱུར་པ་དེས་སངས་རྒྱས་ཀྱི་ཆེ་བའི་ཡོན་ཏན་
བརྗོད་པ་ཁྱད་པར་འཕགས་བསྟོད་མཛད་པ་ལས་གསུངས་པ་ལྟར་རང་རེའི་སྟོན་པ་ལ་སྐྱབས་སུ་འཛིན་ཅིང། དེའི་བསྟན་པ་ལ་སློབ་པ་ཉིད་གཞན་དུ་བསྒྱུར་མི་བཏུབ་པར་བརྟན་པོར་བཟུང་བ་དང། བོན་དང་མུ་སྟེགས་སོགས་ཆོས་

[215B] ནང་པ་དང་ཕྱི་བའི་སྟོན་པ་དང། བསྟན་པ། དེ་ལ་སློབ་པའི་དགེ་འདུན་རྣམས་ཀྱི་མཆོག་དམན་གྱི་ཁྱད་པར་ཡང་དེ་ཉིད་ལས།བདག་ནི་སྟོན་པ་གཞན་སྤངས་ནས། །བཅོམ་
ལྡན་ཁྱོད་ལ་སྐྱབས་སུ་མཆི། །དེ་ཅིའི་སླད་དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་དང། མུ་སྟེགས་གཞན་གྱི་གཞུང་ལུགས་ལ། །ཇི་ལྟ་ཇི་ལྟར་རྣམ་བསམས་པ། །དེ་ལྟ་དེ་ལྟར་མགོན་ཁྱོད་ལ། །བདག་གི་སེམས་
འདི་དད་པར་གྱུར། །ཅེས་དང། བསྔགས་འོས་བསྔགས་བསྟོད་ལས་ཀྱང། འཇུག་དང་ལྡོག་པ་གང་ལགས་དང། །ཀུན་ནས་ཉོན་མོངས་རྣམ་བྱང་གང། །དེ་ཉིད་དཔའ་བོ་ཁྱོད་བཀའ་དང། །གཞན་གྱི་ཚིག་གི་ཁྱད་པར་ལགས། །
ཞེས་སོགས་གསུངས་པ་ལྟར་ཡིན། བོད་འདིར་མུ་སྟེགས་པ་དངོས་མེད་ཀྱང། དེང་དུས་ཆོས་པ་དང་མཁས་པར་ཁས་འཆེས་པ་འགའ་ཞིག་འགག་ལ་ཐུག་པའམ། ཡང་འཁོར་མང་སྡུད་པ་དང། གཞན་གྱི་ངོ་སྲུང་ཆེད་དུ་
བོན་དང་ཀླ་ཀློའི་ཆོས་ལུགས་ཚུན་ལ་འཇུག་པ་ལ་ཇི་མི་སྙམ་པ་འདི་དག་ནི་སྐྱབས་ལ་གཉིས་འཛིན་བྱས་པས་དེའི་རྒྱུད་ཀྱི་སྐྱབས་འགྲོ་བཏང་སྟེ་ནང་པའི་གྲལ་ནས་བུད་པ་ཡིན། ཁ་ཅིག་བན་དགའ་བོན་དགའ་བྱེད་ཟེར་མཁན་ཡོད་
ཀྱང༑ བོན་གྱི་སྟོན་པ་དང་ཆོས་དང་དེའི་རྗེས་སུ་ཞུགས་པ་རྣམས་ལ་སྐྱབས་སུ་འོས་པའི་རྒྱུ་མཚན་མེད་དེ། དེའི་སྟོན་པ་ལ་སྐྱོན་ཀུན་ཟད་སོགས་ཡོན་ཏན་མི་ལྡན། ཆོས་ལ་ཉོན་མོངས་པ་ཁ་བྲི་བའི་ཐབས་ཙམ་མེད། དགེ་འདུན་

[216A]༄༅། །ནི་སོ་ཐར་ལ་བརྟེན་པ་ཡིན་ཁུལ་བྱེད་ཀྱང་དེའི་སྡོམ་རྒྱུན་མེད་པས་དེ་གསུམ་ག་ལ་ཡོན་ཏན་མ་ཚང། བོན་ལ་ནང་པའི་སྐྱབས་འགྲོ་ཡང་མེད་པས་སྐྱབས་སུ་མི་འོས། དེ་ཡང་བན་བོན་ཕན་ཚུན་ཆགས་
སྡང་གི་གཏམ་བཤད་དེ་ལར་རྒྱ་རྩོད་པ་ལྟ་བུ་མ་ཡིན་པར། སྔོན་བྱོན་མཁས་པའི་གསུང་གི་ལོ་རྒྱུས་ཚད་ལྡན་རྣམས་ལས་བྱུང་བ་ལྟར་བོན་གྱི་ཁུངས་ཇི་འདྲ་ཡིན་ཤེས་པར་བྱེད་པ་གལ་ཆེ་བས། ཐུའུ་བཀྭན་དྷརྨ་བཛྲའི་གསུང་
གྲུབ་མཐའ་ཐམས་ཅད་ཀྱི་ཁུངས་དང་འདོད་ཚུལ་སྟོན་པ་ལེགས་བཤད་ཤེལ་གྱི་མེ་ལོང་སོགས་ལས་ཤེས་དགོས་པ་ཡོད་གསུངས། དེས་ན་བོན་གྱི་སྟོན་པ་བསྟན་པ་ལྟ་བ་གསུམ་གའང་ཕྱི་རོལ་པའི་ལྟ་སྒོམ་བསྲེས་པ་དང། ནང་པའི་
གསུང་རབ་ནས་ཕར་བརྐུས་ཏེ་བརྫུན་ཆོས་སྦྱར་བ་སོགས་དུས་ཆེས་སྔ་བ་ཞིག་ནས་བྱུང་སྟེ་ཁྱབ་གདལ་དུ་གྱུར་པའི་ལུགས་ངན་དར་བ་ཡིན་པས། གྲོལ་བ་དོན་གཉེར་གྱི་སྐྱེས་བུའི་སྐྱབས་སུ་འོས་པ་དང་ཡིད་རྟོན་རུང་བའི་གནས་མ་ཡིན་
ཞིང༑ དོན་དེ་དག་ལ་དགོངས་ཏེ་འབྲི་གུང་འཇིག་རྟེན་མགོན་པོས། བོན་པོའི་ལྟ་སྒོམ་གྱི་སྐབས་སྣོད་བཅུད་ཐམས་ཅད་སྒོ་ང་ལས་སྐྱེས་པའི་ལུགས་དང། ཕྱྭ་དང་དབང་ཕྱུག་སོགས་ཀྱིས་བྱས་པའི་ལུགས་སུ་སྣང་བ་རྣམས་མུ་སྟེགས་
པའི་ལྟ་བ་འཁྱར་བ་ཡིན། ཞེས་དང། བཀའ་གདམས་བུ་ཆོས་ལས། མུ་སྟེགས་བོན་ནི་དངོས་གྲུབ་མྱུར། །འཕྲལ་དགའ་ཕུགས་སུ་ངན་འགྲོར་སྐྱུར། །མུ་སྟེགས་བོན་ནི་མེ་དང་འདྲ། །ཅུང་ཟད་ཉེ་བས་བདེར་གྱུར་ནའང། །ངེས་པར་

[216B] །ཅེས་དང། རྣལ་འབྱོར་གྱི་དབང་ཕྱུག་རྗེ་མིད་ལའི་ཞལ་ནས་ཀྱང། བོན་གྱི་འབྱུང་ཁུངས་ལོག་ཆོས་དང། །ཀླུ་དང་འབྱུང་པོ་སྟོབས་ལྡན་གྱིས། །བྱས་པས་མཐར་ཐུག་ལམ་མི་བགྲོད། །བོན་ནི་ཤིན་ཏུ་སྨད་
པའི་རིགས། །ཕྱི་ནང་གཉིས་ཀྱི་ཁྱད་པར་ནི། །སྐྱབས་གནས་དག་ལ་འཛོལ་བའོ། །ནང་པའི་སྐྱབས་གནས་དཀོན་མཆོག་གསུམ། །ཕྱི་པའི་ཚངས་དབང་ཁྱབ་འཇུག་གོ། རང་ཉིད་འཁོར་བ་ལས་གྲོལ་ནས། །གཞན་དག་སྒྲོལ་བར་ནུས་
པ་ནི༑ ༑རྫོགས་པའི་སངས་རྒྱས་ཉིད་ཡིན་ནོ། །དབང་ཕྱུག་ལ་སོགས་འཇིག་རྟེན་ལྷ། །རང་ཡང་འཁོར་བར་བཅིངས་གྱུར་པས། །གཞན་ལ་གནས་སྐབས་དངོས་གྲུབ་ཙམ། །སྩོལ་བར་ནུས་ཀྱི་ཐར་པ་ཡི། །རྣམ་གྲོལ་སྟེར་བར་ག་ལ་ནུས། །ཞེས་
དང༑ ཀླུ་འབུམ་དཀར་མོ་ལ་སོགས་ན། །རིགས་ལྔ་ཀླུ་ཡི་དཀྱིལ་འཁོར་དུ། །སངས་རྒྱས་ཐོབ་པར་གྱུར་ཅིག་ལོ། །ཀླུ་ནི་དུད་འགྲོའི་གྲངས་སུ་བགྲངས། །ཕལ་ཆེར་བོན་སྐུ་ཀུན་བཟང་སོགས། །དཀྱིལ་འཁོར་སྣ་ཚོགས་བྱེད་ན་ཡང། །ཤམ་
སྔོན་ཅན་གྱིས་བཟོས་པ་ཡི། །ལོག་ཆོས་འབའ་ཞིག་ཡིན་པར་སྣང། །ཞེས་སོགས་རྒྱ་ཆེར་གསུངས་སོ། །དེང་སང་ཁ་ཅིག་གིས་བོན་གྱི་གཤེན་ལྷ་འོད་དཀར་ནང་པའི་སྤྱན་རས་གཟིགས་དང་གཅིག་ཡིན། སེམས་ཅན་ཐམས་ཅད་སངས་རྒྱས་
ཀྱི་གདུལ་བྱ་ཡིན་ཕྱིར་སངས་རྒྱས་བྱང་སེམས་ཀྱི་སྤྲུལ་པ་མང་པོ་བོན་པོའི་གྲས་སུའང་བྱོན་པས། བོན་ལུགས་བྱེད་པ་ལ་ཡོན་ཏན་མ་གཏོགས་སྐྱོན་མེད་ཟེར་བ་ཡོད་ཀྱང། དེ་ལྟར་སྨྲ་བ་ནི་རང་ཉིད་ལྟ་ལོག་གི་བག་ཆགས་ངན་པས་རྒྱུད་

[217A]༄༅། །བསླད་པས་ཤས་ཆེར་རྨོངས་པར་བྱས་པའི་གཏམ་ཆེན་པོ་ཞིག་སྟེ། དེ་ལྟ་མ་ཡིན་ན། སངས་རྒྱས་བྱང་སེམས་ཀྱི་སྤྲུལ་པ་དུད་འགྲོའི་ནང་དུའང་བྱོན་སྲིད་པས་ཁྱི་ཕག་གི་ལུགས་བྱས་ན་ཡོན་ཏན་མ་གཏོགས་
སྐྱོན་མེད་པར་ཐལ་བར་འགྱུར་བས། བདག་ལེགས་སུ་འདོད་པ་རྣམས་ཀྱིས་དེ་འདྲའི་སྐྱུགས་བྲོ་བའི་ལུགས་ངན་མཐའ་དག་འཕོངས་ཕྱིས་པའི་རྡོ་བཞིན་དུ་དོར་ནས། ནང་པ་སངས་རྒྱས་པའི་སྐྱབས་དཀོན་མཆོག་གསུམ་ཁོ་ན་ལ་སྐྱབས་
གནས་ཡང་དག་ཏུ་བཟུང་སྟེ་བློ་ལིངས་འགེལ་བྱེད་པ་གལ་ཆེ། མདོར་ན་སྐྱབས་འགྲོ་ནི་ཚིག་བཏོན་པ་ཙམ་ལ་མི་ཟེར་གྱི། ཉེས་ཅན་ཁ་དྲག་པའི་དཔོན་ལ་སྐྱབས་བཅོལ་བ་ལྟར། ངན་སོང་དང་འཁོར་བ་སོགས་ལ་འཇིགས་ཏེ་དཀོན་
མཆོག་གིས་སྐྱོབ་ནུས་པའི་ཡིད་ཆེས་རྙེད་ནས་དཔུང་གཉེན་རེ་ལྟོས་འཆའ་བའི་སེམས་བྱུང་སེམས་པ་ཞིག་ལ་བྱེད་དགོས་པས། དེ་ནི་ཇི་ཙམ་གྱིས་སྐྱབས་སུ་སོང་བའི་ཚད་ཡིན། སྐྱབས་འགྲོ་རྒྱུད་ལ་སྐྱེ་མི་སྐྱེ་ཡང་དེ་རྒྱུད་ལ་སྐྱེས་མ་སྐྱེས་
ཀྱིས་ཡིན་ལ། དེའི་ཕྱིར་སྐྱབས་འགྲོའི་ཚིག་འབུམ་ཐེར་བསགས་ཀྱང་སྐྱབས་འགྲོའི་ངོ་བོ་རྒྱུད་ལ་མ་སྐྱེས་པ་དེ་འདྲ་མི་བྱ་བར། འདིའི་རྒྱུ་དང་ངོ་བོ་སོགས་བཅོས་མ་མིན་པ་ཞིག་རྒྱུད་ལ་སྐྱེ་ཐབས་ལ་འབད་དགོས། དེ་ལའང་གཞན་རྒྱུད་
ལ་གྲུབ་ཟིན་གྱི་དཀོན་མཆོག་ལ་དམིགས་ནས་སྐྱབས་འཆའ་བ་སྐྱབས་འགྲོ་ཙམ་པོ་བ་དང། རང་རྒྱུད་ལ་འབྱུང་འགྱུར་གྱི་དཀོན་མཆོག་ལ་དམིགས་ནས་དེ་ཉིད་ཐོབ་བྱར་ཐག་བཅད་པའི་སྐྱབས་འགྲོ་ཁྱད་པར་བ་གཉིས་ལས། རེ་རེ་ལའང་

[217B] རང་རེ་གཞུང་ཆེན་པོར་ཐོས་བསམ་བྱས་པ་ངག་གིས་སྐྱབས་འགྲོ་ཁྱད་པར་ཅན་དེ་ཉིད་ལ་གཙོ་བོར་འབད་དགོས་ཀྱི། སྐྱབས་འགྲོ་བྱེད་རན་པ་ན་སློབ་གཉེར་བྱས་བྱས་པ་དེས་
ཕན་མི་ཐོགས་པར། ཕལ་པ་ཁྱིམ་པ་རྒན་པོའི་སྐྱབས་འགྲོ་དང་ཁྱད་པར་མ་བྱུང་བ་ནི། ཐོས་བསམ་བྱས་པ་ཁ་ནང་དུ་མ་ཕྱོགས་པས་ནོངས་པ་ཡིན། གཞུང་ཆིན་མོ་མི་ཤེས་པས་ཀྱང། རྒྱུ་གཉིས་ཚང་བའི་སྒོ་ནས་དཀོན་མཆོག་ལ་
བློ་ལིངས་འགེལ་བྱེད། དེའི་ཚུལ་ནི། ནད་པ་དག་གིས་སྨན་དང་སྨན་པ་དང་ནད་གཡོག་ལ་རེ་ལྟོས་འཆའ་བ་ན་བློའི་ཚུལ་ཇི་ལྟར་འབྱུང་བ་བཞིན་དུ་བྱས་ཏེ། རྒྱུ་གཉིས་ཚང་བའི་སྒོ་ནས་སྐྱབས་གནས་དཀོན་མཆོག་ལ་སྙིང་ནས་བློ་
ཁེལ་བ་ན། སྐྱབས་འགྲོ་རྣམ་དག་རྒྱུད་ལ་སྐྱེས་པ་ཡིན་པས་དེ་ཉིད་གཙོ་ཆེ་བ་ཡིན་གྱི། དེ་མིན་སྐྱབས་འགྲོའི་ཚིག་གྲངས་གསོག་དང། བྱང་སེམས་དང་རིག་འཛིན་དུ་ཁས་འཆེབས་ཅི་ཡང་མི་འབྱུང་སྟེ། བཀའ་གདམས་གོང་མ་ཚོའི་ཞལ་
ནས༑ གནས་བརྟན་ཞལ་མར་གཟིགས་ཅིག་འདུག་པ་ལ། ད་དུང་ནང་པ་སངས་རྒྱས་པའི་གྲལ་དུ་མ་ཚུད་ཅེས་གསུངས་པ་བཞིན་འགྲོ་བ་ཡིན། བཞི་པ་སྐྱབས་སུ་སོང་བའི་ཕན་ཡོན་ལ། ནང་པ་སངས་རྒྱས་པར་ཚུད་པ། སྡོམ་པ་ཐམས་ཅད་ཀྱི་
རྟེན་བྱེད་པ། སྔོན་བསགས་པའི་ལས་ཀྱི་སྒྲིབ་པ་རྣམས་ཟད་པར་འགྱུར་བ། བསོད་ནམས་རྒྱ་ཆེན་པོ་བདེ་བླག་ཏུ་གསོག་པ། མི་དང་མི་མ་ཡིན་གྱི་གནོད་པས་མི་ཚུགས་པ། ངན་སོང་དུ་མི་ལྟུང་བ། གནས་སྐབས་དང་མཐར་ཐུག་གི་

[218A]༄༅། །དོན་ཐམས་ཅད་འབད་མེད་དུ་འགྲུབ་པ། མྱུར་དུ་འཚང་རྒྱ་བ་སྟེ་བརྒྱད་ལས། དེ་ལྟར་སྐྱབས་འགྲོ་བྱེད་སྐབས་གཞན་གྱི་ལད་མོ་ལྟ་བུའི་ཁ་ཙམ་དང། ཚིག་ཙམ་མིན་པར་སྙིང་ཐག་པ་ནས་སྐྱབས་སུ་
སོང་སྟེ། སྐྱབས་འགྲོ་རྣམ་དག་རྒྱུད་ལ་ནམ་སྐྱེས་པ་ན། ནང་པ་སངས་རྒྱས་པར་ཚུད་ཅིང། དེ་མེད་པར་སྐྱབས་འགྲོ་འབུམ་བསགས་ཀྱང་ནང་པར་མི་ཚུད། དེང་སྐབས་འགྲོ་གསོག་དགོས་ཟེར་བ་ལས་རྒྱུད་ལ་སྐྱེ་དགོས་ཟེར་
མཁན་དཀོན། སྔར་དྭགས་པོར་དགེ་སློང་ཨ་ཐར་ཞེས་པ་ཟླ་བོ་བཅས་ཀྱིས་སྐྱབས་འགྲོ་བསགས་པས། ཨ་ཐར་གྱིས་སྐྱབས་འགྲོའི་དོན་ལ་མ་ནོ་བསམ་ལེགས་པར་བསྐོར་ནས་བསགས་པས་ཡུན་རིང་འགོར། གཞན་རྣམས་ཀྱིས་
སྐྱབས་འགྲོའི་ཚིག་གྲངས་གསོག་པ་ཞིག་ལས་མ་བྱུང་བས་མགྱོགས་པ་བྱུང་སྟེ་འབུམ་ཐེར་ཟིན་དུ་ཉེ་བ་ན། ཁོང་ཚོས་ཨ་ཐར་གྱིས་གྲངས་མ་ལོངས་དོགས་ནས་ཇི་ཙམ་སོང་དྲིས་པས། ཨ་ཐར་གྱིས། ཁྱོད་ཚོས་སྐྱབས་འགྲོ་གྲངས་
ཀ་གསོག་གི་ན་ཡོད་དམ་ཟེར་བ་ལྟར། སྐྱབས་འགྲོའི་དམིགས་པ་སྐྱོང་བཞིན་གྲངས་བསགས་ན་གནད་དུ་སྨིན་པ་འོང་གསུངས། སྡོམ་གསུམ་གང་ཁས་བླངས་ཀྱང་སྐྱབས་འགྲོ་རྩོམ་བྱེད་དུ་བྱེད་དགོས་ཀྱི། དེ་མེད་པར་མི་སྐྱེ་བ་དཔེར་ན་
ས་གཞི་ནི་ཁང་ཁྱིམ་དང། ལོ་ཏོག་རྩི་ཤིང་ནགས་ཚལ་སོགས་སྐྱེ་བའི་རྟེན་ཡིན་པ་ལྟར་སྐྱབས་འགྲོ་ནི་སྡོམ་པ་ཐམས་ཅད་སྐྱེ་བའི་གཞི་རྟེན་ཡིན། སྐྱབས་འགྲོ་ཡོད་ན་སྔོན་བསགས་པའི་ལས་ཀྱི་སྒྲིབ་པའང་མང་པོ་འཛད་པ་རྒྱལ་པོ་མ་

[218B] ཉེ་བའི་མཚམས་མེད་བྱས་པའང་སངས་རྒྱས་ལ་སྐྱབས་སུ་སོང་བས་ལས་སྒྲིབ་བྱང་བ་དང། སངས་རྒྱས་ཀྱི་མཚན་
ཙམ་བརྗོད་པ་དང། ཤེར་ཕྱིན་གྱི་མདོ་སྡེ་ལྟ་བུ་ཚར་རེ་བཀླག་ནའང་བསྐལ་པ་མང་པོའི་སྡིག་སྒྲིབ་བྱང་བར་མདོ་སྡེ་ནས་ཕན་ཡོན་ཡང་ཡང་གསུངས་པ་ལྟར་ཡིན་ཞིང། ཕར་ཕྱིན་བསྡུས་པ་ལས་ཀྱང། སྐྱབས་སོང་བསོད་ནམས་གཟུགས་
མཆིས་ན། །ཁམས་གསུམ་འདི་ཡང་སྣོད་དུ་ཆུང། །ཞེས་པ་ལྟར་སྐྱབས་འགྲོ་བྱས་པའི་ཕན་ཡོན་དང་བསོད་ནམས་དཔག་གིས་མི་ལང་བ་ཡོད། ལྷག་པར་སངས་རྒྱས་ནི་ཞིང་ཁྱད་པར་ཅན་དུ་སོང་བས་དེ་ལ་བསྐྲུན་པའི་དགེ་རྩ་ཀུན་སློང་
རྣམ་དག་གིས་མ་ཟིན་ཀྱང་རྫོགས་བྱང་ཐོབ་པའི་རྒྱུར་ངེས་པར་འགྲོ་སྟེ། སྙིང་རྗེ་པད་མ་དཀར་པོའི་མདོ་ལས། ཀུན་དགའ་བོ་འདི་ལྟ་སྟེ་དཔེར་ན། ཁྱིམ་བདག་ཞིང་པའི་ཞིང་དོ་མེད་པ། སྡོང་དུམ་དང་ཚེར་མ་མེད་པ། གྱོ་མོ་དང་གསེག་མ་
མེད་པ། ས་སྣག་ཆེ་བ་ཞིག་ཡོད་པར་གྱུར་ཏེ། ལེགས་པར་རྨོས་ཤིང་ལག་བྱེད་ཀྱིས་ཕྱིན་པར་བྱས་ལ། དེའི་ས་བོན་ཡང་སར་པ་གྲུང་པོ་ཚེས་ལེགས་པར་བྱས་པ། རླུང་དང་ཉི་མས་མ་སྣད་པ། མ་ཆག་མ་གྲུགས་ཤིང་མ་རུལ་ཏེ་ཆུད་
མ་ཟོས་པར་གྱུར་ལ། ས་བོན་དེ་དག་དུས་དང་ཚིགས་སུ་ཞིང་ལ་བཏབ་སྟེ་དུས་དུས་སུ་ཆུས་བཅུས། དུས་སུ་བསྐམས། ཐམས་ཅད་ལས་ལེགས་པར་བསྲུངས་ནས། ཀུན་དགའ་བོ་དེ་ནས་ཁྱིམ་པ་ཞིང་པ་དེ་དུས་གཞན་ཞིག་ན་ཞིང་གི་

[219A]༄༅། །དྲུང་དུ་སོང་སྟེ་ཞིང་གི་མུར་འདུག་ནས། ཀྱེ་ས་བོན་ཁྱེད་ས་བོན་དུ་མ་གྱུར་ཅིག་ཀྱེ་ས་བོན་ཁྱེད་མ་སྐྱེ་ཞིག་མ་འཕེལ་ཅིག་ང་ལ་འབྲས་བུ་མི་དགོས། རྙེད་པ་མི་དགོས་སོ་ཞེས་དེ་སྐད་ཟེར་ན། ཀུན་དགའ་
བོ་དེ་ཇི་སྙམ་དུ་སེམས། ཁྱིམ་བདག་ཞིང་པ་དེའི་ཚིག་གིས་ས་བོན་དེ་དག་ས་བོན་མ་ཡིན་པར་འགྱུར་རམ། གསོལ་བ། བཅོམ་ལྡན་འདས་མ་ལགས་སོ། །བདེ་བར་གཤེགས་པ་མ་ལགས་སོ། །བཀའ་སྩལ་པ། འབྲས་བུ་དེ་འབྲས་
བུ་མ་ཡིན་པར་འགྱུར་རམ། རྙེད་པ་མངོན་པར་མི་འགྲུབ་བམ། གསོལ་པ། བཅོམ་ལྡན་འདས་མ་ལགས་སོ། །བདེ་བར་གཤེགས་པ་མ་ལགས་སོ། །བཀའ་སྩལ་པ། ཀུན་དགའ་བོ་དེ་བཞིན་དུ་སྲིད་པ་ལ་བསྟོད་ཅིང་སྲིད་པ་ལ་དགའ་
བས་སངས་རྒྱས་ལ་ཡོན་ཕུལ་ནས་དགེ་བའི་རྩ་བ་འདིས་བདག་ཅག་ནམ་ཡང་ཡོངས་སུ་མྱ་ངན་ལས་འདའ་བར་མ་གྱུར་ཅིག་ཅེས་དེ་སྐད་ཟེར་ཡང་དེ་ཡོངས་སུ་མྱ་ངན་ལས་འདའ་བར་མི་འགྱུར་བའི་གནས་མེད་གོ་སྐབས་མེད་ཀྱི། ཀུན་
དགའ་བོ་སངས་རྒྱས་ལ་བསྐྱེད་པའི་དགེ་བའི་རྩ་བ་དེ་དག་མི་འདོད་ཀྱང་འབྲས་བུ་མྱ་ངན་ལས་འདས་པ་ཡིན་ཏེ། ཐ་མ་མྱ་ངན་ལས་འདས་པའི་བར་དུ་འགྱུར་བར་ང་སྨྲའོ། །དེ་ལྟར་ཇི་ཙམ་དུ་སངས་རྒྱས་བཅོམ་ལྡན་འདས་ལ་སེམས་གཅིག་
བསྐྱེད་པའི་དགེ་བའི་རྩ་བ་བསྐྱེད་པ་དེ་དག་ཐམས་ཅད་ཀྱི་འབྲས་བུའང་མྱ་ངན་ལས་འདས་པ་ཡིན་ཏེ། ཐ་མ་མྱ་ངན་ལས་འདས་པའི་བར་དུ་འགྱུར་བར་ང་སྨྲའོ། །ཞེས་གསུངས་པ་ལྟར་ཡིན། མི་དང་མི་མིན་གྱི་གནོད་པས་ཀྱང་མི་

[219B] མུ་སྟེགས་རླུང་ཞགས་གྲུབ་པས་ནང་པའི་དགེ་བསྙེན་གཞོན་ནུ་ཞིག་ལ་རླུང་ཞགས་འཕངས་ཀྱང་གླགས་མ་རྙེད་པ་དང། རྒྱ་གར་ནས་མི་གཅིག་ལ་རྒྱལ་པོའི་ཁྲིམས་ཕོག་སྟེ་དུར་ཁྲོད་དུ་བོར་བ་ན། གཞན་མ་དུར་ཁྲོད་དེར་བསྐྱུར་
བ་ཐམས་ཅད་དེ་ནུབ་ནས་མི་མིན་ཤ་ཟ་ལྟ་བུས་ཁྱེར་ཏེ་ཟ་འགྲོ་བ་ལས་གཅིག་ཀྱང་སྡོད་པ་མི་འོང་བ་ལ། ཁོས་དགེ་འདུན་གྱི་ན་བཟའི་ཚལ་བ་ཞིག་སྤྱི་བོར་བཞག་ནས་སྐྱབས་འགྲོ་བྱས་པས་མི་མིན་གྱིས་གནོད་མ་ཚུགས་པ་དང། སྔོན་འབྲོག་
པའི་མི་ཞིག་ས་སྟོང་དུ་ཞག་གཅིག་ལུས་པ་དྲེད་ཀྱིས་བཟུང་སྟེ་ཤི་ལ་ཁད་དུ་བྱས། ཕྱིས་སོས་ནས་མགོ་རྨ་རོར་སོང་བ་ལ། བླ་མ་ཞིག་གིས་དེའི་རྒྱུ་དྲིས་པ་ན། ཁོས་ལོ་རྒྱུས་བཤད་པས། བླ་མས་སྐྱབས་འགྲོའི་མན་ངག་བསྟན། ཕྱིས་
ཤིག་ཡང་བསྐྱར་དྲེད་དང་ཐུག་སྐབས་སྐྱབས་འགྲོ་བྱས་པས། དྲེད་དེས་སྣ་སྣོམས་ཙམ་བྱས་ནས་མིའི་དྲི་ཙམ་ཡང་མ་ཚོར་བར་སོང་བ་དང། ཁྱིམ་བདག་མགོན་མེད་ཟས་སྦྱིན་གྱིས་སྐྱབས་འགྲོའི་ཚིག་ཙམ་བཏོན་བཞིན་དུ་མཚན་མོར་
དུར་ཁྲོད་དུ་སོང་བའི་ལམ་མཐོང་ཞིང། མི་མ་ཡིན་གྱིས་གནོད་པ་བྱ་མ་ནུས་ལ། མུ་སྟེགས་པའི་ལྷ་རྟེན་ཞིག་ལ་ཕྱག་བཙལ་བས་ཉམས་པའི་ལོ་རྒྱུས་ལྟར་དང། ཡང་དགེ་སློང་ཞིག་ལ་གཞན་གྱིས་རས་ཕུལ་བ་རྐུན་མས་མཐོང་ནས་
མཚན་མོར་བརྐུར་འོངས་པའི་ཚེ་དགེ་སློང་གིས་ཐབས་བྱས་ནས་ཁོའི་ལག་པ་བཀྱིགས། དཀོན་མཆོག་གསུམ་གྱི་མཚན་ནས་སྨོས་ཏེ། དབྱུག་པས་ལན་གསུམ་དུ་བརྒྱབ་པས། རྐུན་མ་དེ་བྲོས་ཏེ་མི་མ་ཡིན་རྒྱུ་བའི་ཟམ་པ་ཞིག་གི་འོག་

[220A]༄༅། །ཏུ་སྔར་དགེ་སློང་གིས་བརྗོད་པ་བསྐྱར་གྱིན། དེ་གསུམ་ལས་མེད་པ་སྟབས་ལེགས། དེ་ལས་མང་ཙམ་ཡོད་ན་ཁོ་བོ་གསོད་པ་འདུག་ཟེར་ལྐོག་ལབ་བྱས་ནས་བསྡད་པས། དེ་ནུབ་ཟམ་པའི་སྟེང་དུ་མི་
མ་ཡིན་རྒྱུ་མ་ནུས་པའི་རབས་སོགས་གསུངས་ནས། རང་རེའང་གལ་ལ་ཐུག་ན་འཇིགས་སྐྲག་མི་བྱེད་པར། བློ་གདེང་དཀོན་མཆོག་ལ་གཏད་དེ་སྐྱབས་གནས་གཅིག་ཆོག་བྱས་ནས་སྐྱབས་སུ་འགྲོ་བ་དགོས། ངན་སོང་གི་སྐྱེ་བ་བཟློག་
པའང། ཕག་ཏུ་སྐྱེ་ངེས་པའི་ལྷའི་བུ་ཞིག་གིས་འཆི་ཁར་བརྒྱ་བྱིན་ལ་སྐྱབས་བཅོལ་བ་ན། དེས་བསྐྱབ་མ་ནུས་པར་སངས་རྒྱས་ལ་ཞུས། སངས་རྒྱས་ཀྱིས་སྐྱབས་འགྲོའི་གདམས་པ་བསྟན་པ་བཞིན་ལྷའི་བུས་སྐྱབས་འགྲོ་བྱེད་བཞིན་དུ་ཤི་
རྗེས་སུ་བརྒྱ་བྱིན་གྱིས་དེ་གང་དུ་སྐྱེས་འདུག་བརྟགས་པ་ན། ལྷ་རྣམས་ནི་རང་སའི་སེམས་ཀྱིས་གནས་འོག་མ་རྣམས་མཐོང་ལ། གོང་མ་མི་མཐོང་བའི་ཆོས་ཅན་ཡིན་པས་དེ་མ་མཐོང་ནས་སངས་རྒྱས་ལ་ཞུས་པར། སངས་རྒྱས་
ཀྱིས་ལུང་བསྟན་པ་ན། དགའ་ལྡན་གྱི་ལྷ་གནས་སུ་སྐྱེས་ནས་ཡོད། དེ་ལྟ་བུའི་ཕག་ཏུ་སྐྱེ་ངེས་ཀྱི་ལྷའི་བུ་ངན་སོང་གི་སྐྱེ་བ་ལྡོག་པས་མི་ཚད་པར། ལྷ་གནས་མཐོན་པོ་དེ་ཙམ་དུ་སྐྱེས་ན། ད་ལྟ་རང་རེས་སངས་རྒྱས་ཆོས་ཚོགས་མ་སོགས་
འདོན་སྐབས། དེ་ལ་གནད་ཆེན་པོ་ཡོད་པར་མི་ཤེས་པར་ཕར་ཡེངས་ཚུར་ཡེངས་བྱས་ཏེ་སྡོད། སྭ་བྷཱ་ཝ་སོགས་ཀྱི་ཚེ་སྒོམ་ཟབ་མདོག་གིས་མིག་ཚུམ་ཚུམ་གྱི་ཟོབ་བྱེད་པ་ནི། ནང་པའི་འཇུག་སྒོ་དང། ངན་སོང་གི་སྐྱེ་བ་ལྡོག་

[220B] ཇོ་བོ་ཆེན་པོས་སྐྱབས་འགྲོ་དང་ལས་འབྲས་ཁོ་ན་གནད་ཆེ་བར་གཟིགས་ནས་བསྟན་པས་མཚན་ལའང་བླ་མ་སྐྱབས་འགྲོ་བ་དང། བླ་མ་ལས་འབྲས་པ་ཞེས་
གསོལ་བ་བྱུང། དེའི་ཚུལ་ཇོ་བོས་གསན་པས་ངའི་མིང་དེས་ཀྱང་བསྟན་པ་ལ་ཕན་གསུངས། དེས་ན་རང་རེས་འཆི་ཁར་ལག་ཏུ་མི་ཁེལ་བའི་བསྐྱེད་རྫོགས་བསྒོམ་ལོ་བྱེད་པ་བས་སྐྱབས་འགྲོ་རྣམ་དག་བྱས་ན། རེས་གཅིག་ལ་ངན་སོང་
དུ་མི་ལྟུང་བ་ཐག་ཆོད་པ་ཡིན་ཏེ། སངས་རྒྱས་དབོན་གྱི་ཞལ་ནས། མདོར་ན་འཆི་བ་མི་རྟག་པ། །བདག་གི་རྒྱུད་ལ་མ་སྐྱེས་ན། །གསང་བ་འདུས་པ་མི་ཟབ་སྟེ། །འཆི་བ་རྒྱུད་ལ་སྐྱེ་བའི་ཚེ། །སྐྱབས་འགྲོའི་ཚིག་གསུམ་ཟབ་པ་ཡིན། །ཞེས་
གསུངས། ཅི་བསམ་འགྲུབ་པའི་ཐབས་ཀྱང་སྐྱབས་འགྲོ་ལས་ལྷག་མེད། བྱང་སེམས་རྭ་སྒྲེང་བས། མི་ལ་རེ་བ་མ་ཆེ། ལྷ་ལ་གསོལ་བ་ཐོབ་གསུངས་པ་ལྟར་སྔོན་གྱི་སྐྱེས་བུ་དམ་པ་དག་གིས་གནས་སྐབས་མཐར་ཐུག་གི་དོན་ཐམས་
ཅད་ལྷ་དཀོན་མཆོག་གསུམ་ལ་གསོལ་བ་བཏབ་ནས་སྒྲུབ་ལ། སྔར་རྭ་སྒྲེང་དུ་མི་གཅིག་གིས་ཁ་མཆུའི་རྩོད་པ་སོགས་ཀྱང་འདི་ལ་བརྟེན་ནས་རྒྱལ་བ་བྱུང། མྱུར་དུ་འཚང་རྒྱ་བ་ཡང། ད་ལྟ་སྐྱབས་འགྲོ་བྱས་པ་ལ་བརྟེན་ནས་བྱེད་པ་རྒྱུ་མཐུན་
གྱི་འབྲས་བུར་ཚེ་འདིར་རྐྱེན་ངན་གང་བྱུང་ཡང་དེ་མ་ཐག་སྐྱབས་འགྲོ་ལ་གཞོལ་བ་དང། བློ་ནི་གང་གོམས་པ་དེའི་རྗེས་སུ་འགྲོ་བ་ཆོས་ཉིད་ཡིན་པས་འཆི་ཁར་ཡང་སངས་རྒྱས་རྗེས་སུ་དྲན་པ་སོགས་འབྱུང་སྟེ། མདོ་ཏིང་འཛིན་རྒྱལ་པོ་ལས་

[221A]༄༅། །དེ་བཞིན་རྒྱལ་བ་ཡི་ནི་སྐུ་བྱད་དང། །ཡེ་ཤེས་དཔག་ཏུ་མེད་པར་ཐུབ་དབང་དྲན། །རྟག་པར་རྗེས་སུ་དྲན་པ་བསྒོམ་བྱས་ན། །དེ་ལ་སེམས་གཞོལ་རབ་ཏུ་འབབ་པར་འགྱུར། །ཅེས་དང། ལུས་དང་ངག་
དང་ཡིད་རབ་དང་བ་ཡིས། །རྟག་ཏུ་སངས་རྒྱས་དག་གི་བསྔགས་པ་བརྗོད། །དེ་ལྟར་དེས་ནི་སེམས་ཀྱི་རྒྱུད་བསྒོམས་པས། །ཉིན་མཚན་དུ་ཡང་འཇིག་རྟེན་མགོན་པོ་མཐོང། །ནམ་ཞིག་དེ་ནི་ན་ཞིང་མི་བདེ་ནས། །ཤི་ལ་ཐུག་པའི་སྡུག་
བསྔལ་ཚོར་བྱུང་ན། །སངས་རྒྱས་ལ་ནི་དྲན་པ་མི་ཉམས་ཏེ། །སྡུག་བསྔལ་ཚོར་བས་འཕྲོག་པར་ཡོང་མི་འགྱུར། །ཞེས་གསུངས་པས་སོ། །དེར་མ་ཟད་སྐྱེ་བ་ཐམས་ཅད་དུ་དལ་འབྱོར་འཐོབ། སྐྱབས་དང་མཇལ། སྐྱབས་འགྲོ་བྱེད་པ་
དང་མི་འབྲལ་ཞིང། མཐར་ཐུག་ལམ་ལ་བསླབ་ནས་དཀོན་མཆོག་གསུམ་རང་རྒྱུད་ལ་འགྲུབ་སྟེ་མྱུར་དུ་འཚང་རྒྱ་བ་འོང་གསུངས། ལྔ་པ་སྐྱབས་སུ་སོང་བའི་བསླབ་བྱ་ལ་གཉིས། སོ་སོའི་བསླབ་བྱ་དང། ཐུན་མོང་གི་བསླབ་བྱའོ།།
དང་པོ་སོ་སོའི་བསླབ་བྱ་ལའང་དགག་པའི་བསླབ་བྱ་དང། སྒྲུབ་པའི་བསླབ་བྱ་གཉིས་ལས། དང་པོ་ནི། སངས་རྒྱས་ལ་སྐྱབས་སུ་སོང་ནས་འཇིག་རྟེན་པའི་ལྷ་ལ་སྐྱབས་བཅོལ་བ་སོགས་མི་བྱེད། ད་ལྟ་དགེ་སློང་འགའ་རེས་ཀྱང་
གྲ་མ་འགྲིགས་པ་ཞིག་བྱུང་སྟེ་འུ་ཐུག་པ་ན། འཇིག་རྟེན་པའི་ལྷ་རྟེན་རྩར་སོང་ནས། ཕྱག་དམར་སྒུར་སྒུར་དུ་འཚལ་བ་ནི་ཆོས་པའི་རྐང་དྲངས་པ་སྟེ། སྔར་བཤད་པ་ལྟར་སྐྱབས་ལ་གཉིས་འཛིན་ཙམ་བྱུང་ན་རང་རྒྱུད་ཀྱི་སྐྱབས་

[221B] འོན་ཀྱང་ལྷ་ཀླུ་རྒྱལ་བཙན་སོགས་ལ་གཏོར་མ་དང་བསང་གསུར་བཏང་ནས་ཆོས་མཐུན་གྱི་གྲོགས་བཅོལ་བ་ཙམ་རུང་ཡང། སྐྱབས་སུ་འགྲོ་མི་དགོས་ཏེ། གཞན་
ལ་རྔན་པ་སྟེར་ནས་ལས་ཀའི་རོགས་བཅོལ་བ་ལ་སྐྱབས་སུ་འགྲོ་མི་དགོས་པ་དང་འདྲ། ཆོས་ལ་སྐྱབས་སུ་སོང་བས་ནི་སེམས་ཅན་ལ་གནོད་འཚེ་མི་བྱེད། གནོད་འཚེ་ཡང་སྲོག་གཅོད་བརྡུང་བརྡེག་འཕྲོག་པ་སོགས་གནོད་པ་བྱེད་པ་
ལྟ་ཅི༑ མི་འོས་པའི་ཁྲལ་འགེལ་བ་དང། དུད་འགྲོ་ལྟ་བུར་ལུགས་དང་མི་མཐུན་པའི་ཁལ་ལྕི་མི་འགེལ་བ་ཚུན་ཡང་གནོད་འཚེ་ཡིན་པས་མི་རུང། དགེ་འདུན་ལ་སྐྱབས་སུ་སོང་བས་གྲོགས་མུ་སྟེགས་ཅན་དང་མི་འགྲོགས་པ་སྟེ་
བོད་འདིར་མུ་སྟེགས་པ་དངོས་མེད་ཀྱང་དེ་དང་ཆ་འདྲ་བ་དཀོན་མཆོག་དང་ལས་འབྲས་ཟེར་བ་དེ་ཅང་ཨེ་བདེན་ན། དེ་འདྲ་བླ་མ་དང་དགེ་བཤེས་ཁ་བདེ་བ་དག་གིས་བཤད་པ་ཙམ་ཡིན་ཟེར་བ་ཡོད་པས་དེ་དག་དང་འགྲོགས་འདྲིས་མི་ཉན་
རང་རེ་སེམས་ལ་བརྟན་པ་མ་ཐོབ་པས། དེ་དག་གི་ཁ་ལ་བལྟས་ནས་བློ་འགྱུར་ཉེན་ཡོད་པས། གྲོགས་ངན་དེ་འདྲ་དང་རྒྱང་བསྲིང་དགོས། པོ་ཏོ་བའི་དྲུང་ན། སངས་རྒྱས་བྱོན་པ་མི་བདེན་པར་སྨྲ་བ་བྱུང་བ་ན། དེ་ལ་དགེ་བཤེས་ཀྱིས་
ཐབས་མཛད་དེ། འོ་ན་ཁྱེད་རང་གི་ཕ་མེས་ཏེའུ་རྣ་གོང་ཡང་མ་བྱུང་གསུངས་པས། དེ་བྱུང་སྟེ་དེས་བཞག་པའི་ལག་རྗེས་འདི། ཡིག་རིས་འདི་ཞེས་སྨྲས་པར། པོ་ཏོ་བས་ཀྱང་དེ་བཞིན་དུ་རིགས་མཚུངས་བཀོད་དེ། སངས་རྒྱས་བྱོན་པའི་

[222A]༄༅། །ཕྱག་རྗེས་འདི། གསུང་རབ་འདི་ཞེས་སོགས་གསུངས་པ་ན། གཞི་ནས་ཁོས་སངས་རྒྱས་བྱོན་པར་ཡིད་ཆེས་པ་བྱུང་ཚུལ། གཉིས་པ་སྒྲུབ་པའི་བསླབ་བྱ་ནི། དང་པོ་སངས་རྒྱས་ལ་སྐྱབས་སུ་སོང་
བས་ནི། བཤེས་སྤྲིང་ལས། ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང། །བགྱིས་པ་ཅི་འདྲ་ཡང་རུང་མཁས་པས་མཆོད། །ཅེས་གསུངས་པ་ལྟར་སངས་རྒྱས་ཀྱི་སྐུ་གཟུགས་རྒྱུ་དང་བཟོ་དབྱིབས་ངན་པ་ལྟ་བུ་དང། ཙྪ་
ཁང་ནང་གི་ཆག་དུམ་ཡན་ཆད་ལ་སངས་རྒྱས་དངོས་ཀྱི་འདུ་ཤེས་འཇོག་དགོས། རང་རེས་རྒྱ་གར་ལི་མ་དང་ཟངས་གསེར་སོགས་ཀྱི་སྐུ་ལ་དད་པ་ཆེར་བྱེད་ཅིང་ལྷ་ཁང་གི་ཕུག་ཏུ་བཞག་འཇིམ་པ་ལས་བྱས་པ་སོགས་ལ་དད་པ་ཆུང་ཞིང་
ཆག་གྲུམ་སོང་བ་ལྟ་བུ་ནི་ལྕི་རྭ་སོགས་སུ་བཞག་ནས་ནམ་ཞིག་ཙྪ་ཁང་དུ་བསྐྱལ་བ་དེ་འདྲ་ཡོད། སྐུ་འདྲ་ཕྱི་རོལ་ཏུ་སྐྱེལ་བ་འདི་རང་གི་བསོད་ནམས་ཕྱིར་སྐྱེལ་བ་ཡིན་ཞེས་བླ་མ་གོང་མ་རྣམས་གསུང། དེ་བཞིན་དུ་སྐུ་ཐང་སོགས་ཀྱང་བརྙིངས་
པ་ན་གོང་གཤམ་ཕྲལ་ཏེ་མེ་ལོང་བསྒྲིལ་ནས་འཇོག་པ་སོགས་ནི་རང་གིས་དཀོན་མཆོག་ལ་དད་གུས་མེད་པར་རྩ་བ་རུལ་བའི་རྟགས་ཡིན་གསུངས། གཉིས་པ་ཆོས་ལ་སྐྱབས་སུ་སོང་བས་ནི། ཡི་གེ་ན་གཅིག་ཚུན་ཆད་ལ་ཆོས་དཀོན་
མཆོག་དངོས་ལྟར་གུས་པ་བྱ་དགོས། དེ་ལྟར་མ་བྱས་ན། ཚེ་རབས་ནས་ཚེ་རབས་སུ་གླེན་ཞིང་གཏི་མུག་པར་འགྱུར་བ་སོགས་སྐྱོན་ཤིན་ཏུ་ཆེ་སྟེ། ཤར་བའི་ཞལ་ནས། རང་ཅག་ཆོས་ལ་རྩེད་མོ་ཅི་ཡང་བྱེད་པར་འདུག་སྟེ་ཆོས་དང་ཆོས་སྨྲ་བ་

[222B] རྨོངས་པ་ད་ལྟའི་འདི་གས་ཆོག་གི་རྨོངས་པའི་རྒྱུ་མ་སོག་འདི་ལས་རྨོངས་ན་ཅི་བཏུབ་གསུངས་པ་ལྟར་ཡིན། དེ་ཡང་རང་རེ་རྣམས་དངུལ་སྐར་ལྔ་དང་ཡི་གེ་ཤོག་འཛར་གཉིས་ལས་དང་པོ་
མཐོང་ཆེ་སྟེ། དངུལ་རྫབ་དོང་སོགས་སུ་ལྷུང་བ་མཐོང་ན། དབྱུག་པ་རིང་པོ་ཚུན་གྱི་ཐབས་བྱས་ཏེ་ལེན་ལ། ཡི་གེ་ལ་ནི་དེ་ལྟར་མི་བྱེད། སྔོན་རྒྱལ་དབང་ཆོས་རྗེས་སྤྱི་ཁྱབ་མཁན་པོ་གནང་སྐབས། སྡེ་པ་གཞུང་ནས་ལྕགས་སྟག་ཞིབ་
གཞུང་ཟེར་བ་དེ་གསར་འགོད་མཛད་པའི་སྤྱི་ཁྱབ་ཏུ་ཁོང་ཕེབས་དགོས་བྱུང་བར། དེའི་ཚེ་རྫོང་གཞིས་ཁག་དུ་མའི་གཏན་ཁྲ་ཡིག་རིགས་མང་པོ་བཀྲམ་ནས་ཡོད་པར་ཆབ་གསེང་ཕེབས་སྐབས་སོགས་ཀྱི་ཚེ་ཡི་གེ་རྣམས་ཕན་ཚུན་དུ་བསལ་ཏེ་བྱོན་
པའི་ལོ་རྒྱུས་བཞིན་བྱ་དགོས། གསུམ་པ་དགེ་འདུན་དཀོན་མཆོག་ལ་སྐྱབས་སུ་སོང་བས་ནི། དགེ་བཤེས་སྟོན་པ་རིན་པོ་ཆེ་དང་རྣལ་འབྱོར་པ་ཆེན་པོས་ལྷན་པ་སེར་པོ་རེ་འགོམ་པའི་སར་ཡོད་ཀྱང་མི་འགོམ་པར་སྤྲུགས་ནས་ས་གཙང་སར་
སྐྱེལ་བར་གནང་བའི་ཕྱག་བཞེས་ལྟར་དགེ་འདུན་པའི་ན་བཟའི་ཚལ་བུ་དང་ལྷན་པ་དམར་སེར་ཙམ་ས་ལ་ལྷུང་བ་དང། གྱོན་པ་དག་ལའང་ཤིན་ཏུ་གུས་པ་བྱ་དགོས་ཏེ། སའི་སྙིང་པོ་འཁོར་ལོ་བཅུ་པའི་མདོ་ལས། ཙམ་པ་ཀ་ཡི་མེ་ཏོག་
སྙིགས་གྱུར་ཀྱང། །མེ་ཏོག་རྣམ་པ་གཞན་པས་ཤིན་ཏུ་ལྷག་དགེ་སློང་ཚུལ་ཁྲིམས་ཉམས་ཤིང་སྡིག་སྤྱོད་ཀྱང། །མུ་སྟེགས་ཅན་དག་ཐམས་ཅད་ཀུན་པས་མཆོག་ཅེས་གསུངས། འོ་ན་དེ་འདྲ་ཙམ་ལའང་མ་གུས་ན་ཉེས་པ་ཅིར་

[223A]༄༅། །འགྱུར་ཞེ་ན། ལྷག་བསམ་བསྐུལ་བའི་མདོ་ལས། ཡོན་ཏན་འདོད་པ་ནགས་ན་གནས་པ་ཡིས། །ཕ་རོལ་དག་གི་སྐྱོན་ལ་བརྟག་མི་བྱ། །བདག་ནི་ཁྱད་པར་འཕགས་ཤིང་བདག་མཆོག་ཅེས། །དེ་སྙམ་
དུ་ནི་སེམས་བསྐྱེད་མི་བྱའོ། །རྒྱགས་འདི་བག་མེད་ཀུན་གྱི་རྩ་བ་སྟེ། །དགེ་སློང་དམན་ལ་བརྙས་པར་ཡོང་མི་བྱ། །བསྐལ་པ་གཅིག་གིས་ཐར་པ་ཐོབ་མི་འགྱུར། །འདི་ནི་བསྟན་པ་འདི་ལ་གོ་རིམ་ཡིན། །ཞེས་གསུངས་པ་སོགས་ལྟར་འབྱུང་
གསུངས། གཉིས་པ་ཐུན་མོང་གི་བསླབ་བྱ་ལ་དྲུག་ལས། ཡོན་ཏན་དྲན་པའི་སྒོ་ནས་ཡང་དང་ཡང་དུ་སྐྱབས་སུ་འགྲོ་བ་ནི། གོང་དུ་ཞུས་པ་ལྟར་ཕྱི་ནང་གི་སྟོན་པ་དང་བསྟན་པའི་ཁྱད་པར་དང། མཆོག་གསུམ་ནང་ཕན་ཚུན་གྱི་ཡོན་
ཏན་རྣམས་དྲན་ཏེ་ཡང་ཡང་སྐྱབས་འགྲོ་བྱེད་པའོ། །བཀའ་དྲིན་དྲན་པའི་སྒོ་ནས་ཅི་ཟ་ཅི་འཐུང་གི་ཕུད་ཀྱིས་མཆོད་པ་ནི། སངས་རྒྱས་དང་ཆོས་དང་དགེ་འདུན་གསུམ་ཡིད་ཡུལ་ནས་མ་བརྗེད་པར་བཟའ་བཏུང་གི་སྐབས་ཐམས་ཅད་
དུའང་ཕུད་ཀྱིས་མཆོད་པ་འབུལ་བ་སྟེ། དེ་ལྟར་མཆོད་པ་ཕུལ་ན་ཕན་ཡོན་ཤིན་ཏུ་ཆེ་བ་མཆོག་གསུམ་ནི་ཞིང་གོང་ན་མེད་པའི་རྒྱུ་མཚན་གྱིས་ཡིན་པས་ཁྱད་གསོད་དང། བག་མེད། ལེ་ལོ་སོགས་མ་འདྲེས་པར་ཐ་ན་ཡོན་ཆབ་
ཏིང་གང་འབུལ་བ་ཚུན་ཆད་ཀྱང་རྒྱལ་བ་ཐམས་ཅད་མཁྱེན་པའི་མདུན་དུ་གསོལ་དཔོན་གསར་པས་གསོལ་ཇ་ཞུ་བ་ལྟར་དགོས་གསུངས། གཞན་སྐྱབས་འགྲོ་ལ་འགོད་པ་ནི། མུ་སྟེགས་པའི་སྟོན་པ་རྫོགས་བྱེད་སོགས་དང། བོན་

[223B] དེ་དག་གི་ཆོས་དང། དེའི་རྗེས་འཇུག་གྲོགས་ངན་པ་སོགས་ལ་མོས་ནས་སྐྱབས་སུ་བཟུང་བའི་དབང་གིས་ལས་ངན་པ་བསགས་པ་རྣམས་བཟློག་པ་དང། གཞན་ཡང་དཀོན་མཆོག་ལ་དད་གུས་མེད་པའི་རིགས་
ལམ་དུ་བཀྲིར་རུང་བ་རྣམས་ལ་སྐད་ཆའི་ཞོར་ཚུན་ཆད་དུ་དཀོན་མཆོག་གི་ཡོན་ཏན་བརྗོད་པའི་སྒོ་ནས་སྐྱབས་འགྲོ་ལ་འགོད་པ་དང། ཕན་ཡོན་དྲན་པའི་སྒོ་ནས་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་བ་ནི། དཀོན་
མཆོག་གསུམ་ལ་སྐྱབས་གནས་ཡང་དག་ཏུ་འཛིན་ཅིང་སྙིང་ཐག་པ་ནས་དད་པ་བསྐྱེད་དེ་ཉིན་མཚན་དུས་དྲུག་ཏུ་སྐྱབས་སུ་འགྲོ་བ་ཡིན། བྱ་བ་གང་བྱེད་ཀྱང་དཀོན་མཆོག་ལ་བློ་བཀལ་ནས་བྱེད་པ་ནི། བྱ་བ་ཆེ་ཆུང་ཇི་འདྲ་ཞིག་བྱེད་ཀྱང་
མཆོག་གསུམ་ལ་བློ་བཀལ་ནས་དཀོན་མཆོག་མཆོད་པ་ལ་བརྩོན་ཏེ་སྒྲུབ་པ་ལས། བསམ་ངན་གཡོ་སྒྱུ་དང། ཡུལ་འདྲེ་རྒྱལ་བཙན་མོ་བོན་སོགས་ལ་སྐྱབས་འགྲོ་མི་བྱེད་པའོ། །དཀོན་མཆོག་གསུམ་སྲོག་གམ། ཐ་ན་བཞད་
གད་ཀྱི་ཕྱིར་ཡང་མི་སྤོང་བ་ནི། སྐྱབས་འགྲོ་བཏང་ན་ནང་པའི་གྲལ་ནས་བུད་འགྲོ་ཞིང། ནང་པ་མ་ཡིན་ན་དགེ་ཚུལ་སློང་དང། བྱང་ཆུབ་སེམས་དཔའི་རིགས་དང། གསང་སྔགས་པ་ཡང་མིན་པར་འགྱུར་བས། སྐྱབས་འགྲོ་སྡོམ་པ་
གཏོང་བའི་གཏོང་རྒྱུ་མིན་ཡང། སྐྱབས་འགྲོ་བཏང་ན་སྡོམ་པ་ཐམས་ཅད་བཏང་བ་ཡིན་པས། དེས་ན་ཆེ་བ་སྲོག་གི་ཕྱིར་རམ། ཆུང་བ་ལ་ཐ་ན་བཞད་གད་ཙམ་གྱི་ཕྱིར་མནའ་བསྐྱལ་བ་ཚུན་དུ་དཀོན་མཆོག་མི་སྤང་བ་ཡིན། ལམ་

[224A]༄༅། །རིམ་ཆེན་མོ་ལས། སྲོག་གི་ཕྱིར་ཡང་མི་གཏོང་བ་དང་འགལ་བ་ནི་སྐྱབས་འགྲོ་གཏོང་བ་དངོས་ཡིན་ལ། དེ་བཞིན་དུ་དཀོན་མཆོག་གསུམ་མ་བཏང་ཡང་དེ་དག་དང་མི་མཐུན་པའི་སྟོན་པ་ལ་སོགས་
པ་གསུམ་ལ་གཉིས་འཛིན་བྱེད་ན་ཡང་གཞན་དུ་མི་སྨྲ་བ་དང་འགལ་ཞིང་སྐྱབས་ལ་བློ་མ་ཁེལ་བས་གཏོང་ལ། ཞེས་གསུངས། མཆོག་གསུམ་སྲོག་གི་ཕྱིར་ཡང་མི་གཏོང་བ་ནི་སྔར་ནང་པའི་དགེ་བསྙེན་ཞིག་ལ་མུ་སྟེགས་པ་རྣམས་
ཀྱིས་ཁྱོད་སྐྱབས་འགྲོ་མི་གཏོང་ན་གསོད་བྱས་པས་དགེ་བསྙེན་གྱིས་སྐྱབས་འགྲོ་མ་བཏང་བར་མུ་སྟེགས་པས་བསད་པ་ལྷ་ཡུལ་དུ་སྐྱེས་པ་ལྟ་བུ་ཡིན་གསུངས་ནས། སླར་ཡང་བསྐྱར་བཤད་མཛད།།    ༈    །།ཉིན་བཅུ་
གསུམ་པར། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། ཤི་ནས་ངན་འགྲོར་མི་སྐྱེའི་གདེང་མེད་ཅིང། །ཞེས་སོགས་དྲངས་ཏེ་སྔོན་འགྲོའི་གསུང་བཤད་མདོར་བསྡུས་ཤིག་སྩལ་ནས། སྔོན་དུ་ས་བཅད་ཇི་ལྟར་སོང་ཟིན་པ་
རྣམས་དང། འཇིག་རྟེན་ཕྱི་མར་བདེ་བའི་ཐབས་བསྟན་པ་ལ་གཉིས་ཀྱི། དང་པོ་སྐྱབས་འགྲོའི་སྐོར་ལ་བསྐྱར་བཤད་མཛད། སྐྱོང་ཚུལ་མདོར་བསྡུས་ཏེ་བསྟན་པ་ནས། ཁྲིད་ཀྱིས་བཅད་སྐབས་ངན་འགྲོའི་སྡུག་བསྔལ་བསམ་པ་
དང༑ སྐྱབས་འགྲོ་ས་བཅད་སོ་སོར་ཡོད་ཀྱང། མྱོང་འཁྲིད་སྐྱོང་སྐབས་འོག་ཏུ་གསལ་བ་ལྟར་སྦྲགས་ནས་བསྒོམ་དགོས། དེའི་ཚུལ་ནི། སྤྱི་བོའི་བླ་མ་ལ་གསོལ་བ་བཏབ་རྗེས། དེའི་ཐུགས་ཀ་ནས་སྐྱབས་ཡུལ་ཚོགས་ཞིང་

[224B] དམྱལ་བ་སོ་སོ་དང། དུད་འགྲོ། ཡི་དྭགས་རྣམས་ཀྱི་སྡུག་བསྔལ་སོ་སོར་ཤུགས་དྲག་ཏུ་བསམས་ནས། རེ་རེའི་མཐར་འཇིགས་སྐྲག་རེ་བྱུང་བ་ན། སྐྱབས་འགྲོ་རེ་རེ་བྱས་ཏེ་སྦྲགས་པ་
ཡིན༑ འདིའི་སྐབས་དཔེར་ན། འཇིག་རྟེན་ན་མི་ནག་ཆེན་ཉམ་ཐག་ཅིག་མགོ་འདྲེན་དཔོན་པོ་ཆེན་པོ་ཞིག་རྙེད་པ་ན་རང་ཉིད་འཁོས་ཀ་དམན་ཡང་རྒྱབ་རྟེན་དཔོན་པོ་ཆེན་པོ་ཞིག་ཡོད་སྙམ་དུ་བློ་བདེ་འབོལ་གྱིས་དེ་ལ་མགོ་འདྲེན་
བཅོལ་བ་ལྟར། ངན་སོང་ལ་འཇིགས་པ་ན་དེ་ལས་སྐྱོབ་པའི་སྐྱབས་བསླུ་བ་མེད་པ་དཀོན་མཆོག་གསུམ་བདག་གི་མགོན་སྐྱབས་སུ་བཞུགས་ཡོད་སྙམ་དུ་བློ་ལིངས་ཀྱིས་བཀལ་ཏེ་སྐྱབས་འགྲོ་བྱེད་པ་ཞིག་དགོས། སྐྱབས་འགྲོ་གྲངས་
གསོག་བྱེད་ན་སྦྱོར་ཆོས་ཀྱི་དབུ་དེར་བྱས་པས་ཆོག་མོད། མཚམས་འདིར་དམིགས་སྐོར་གསུམ་དང་སྦྲགས་ཏེ། བླ་མ་ཡི་དམ་དཀོན་མཆོག་གསུམ་ལ་སྐྱབས་སུ་མཆིའོ། །ཞེས་པ་ལྟ་བུའི་སྒོ་ནས་བསགས་ཀྱང་རུང་གསུངས། དེ་ཡང་
དམྱལ་བ་ཡང་སོས་པ་ལྟ་བུའི་སྡུག་བསྔལ་བསམ་སྐབས་ལ་མཚོན་ན་དམིགས་སྐོར་གསུམ་ལས། དང་པོར་རང་ཉིད་དེར་སྐྱེས་ཟིན་པའི་ཉམས་བཏོན་ཏེ་བཟོད་ཐབས་མེད་པའི་ཚུལ་བསམ། དེའི་ཚེ་ད་ལྟ་རང་རེ་དེར་སྐྱེས་མེད་
སྙམ་པ་བྱུང་མཚམས། དམིགས་སྐོར་གཉིས་པ། ད་ལྟ་དེར་སྐྱེས་མ་ཟིན་ཀྱང་དེར་སྐྱེ་འགྱུར་གྱི་ལས་སྟོབས་ཆེ་བ་མང་པོ་བསགས་ལ་མ་ཉམས་པར་ཡོད་ཅིང། དེ་དག་མ་ཤི་ཚུན་ལ་སྦྱོང་མི་ནུ་པའི་ཚུལ་དང། དེ་མ་ནུས་ན་དེས་

[225A]༄༅། །དེར་སྐྱེ་ངེས་པའི་ཚུལ་བསམས་ཏེ་འཇིགས་སྐྲག་གི་བློ་བསྐྱེད། དེ་ནས་དམིགས་སྐོར་གསུམ་པ། དེ་ལྟ་བུའི་ངན་སོང་དེ་ལས་སྐྱོབ་པའི་སྐྱབས་ཡུལ་འདི་རྣམས་ལ་མཁྱེན་བརྩེ་ནུས་གསུམ་སོགས་
ཡོན་ཏན་དཔག་མེད་མངའ་བས། འདི་ལྟ་བུའི་སྐྱབས་བཙལ་དུ་ཡོད་པ་སྟབས་ལེགས་སྙམ་དུ་སྐྱབས་འགྲོ་བྱ་བ་སོགས་རིགས་འགྲེ་གསུངས། དེ་ཡན་གྱིས་སྐྱབས་འགྲོའི་ཁྲིད་རྒྱས་འབྲིང་བསྡུས་པའི་ཚུལ་དུ་ལེགས་པར་ཞུས་
ཟིན་ནས། གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ལ། དེ་ལྟར་དཀོན་མཆོག་ལ་སྐྱབས་སུ་སོང་བས་ངན་འགྲོའི་སྐྱེ་བ་ལན་རེ་ལན་གཉིས་ཙམ་བཟློག་པར་ངེས་ཀྱང། ངན་སོང་ལས་
གཏན་དུ་ཐར་བ་མ་ཡིན་པས། ཕྱིན་ཆད་ངན་སོང་དུ་མི་འགྲོ་བའི་བློ་གདེང་བརྟན་པོ་ཞིག་རྙེད་འདོད་ན་སྐྱབས་འགྲོའི་བསླབ་བྱ་ལ་འབད་དགོས། དེ་མ་འབད་ན། དཔེར་ན་མི་ནག་ཆེན་ཞིག་གིས་ཁ་དྲག་པའི་དཔོན་ལ་སྐྱབས་བཅོལ་བ་
ན༑ དེས་ཕྱིན་ཆད་བླང་དོར་འདི་དང་འདི་གྱིས་ཟེར་བ་རྣམས་མི་ཉན་པར། ལས་ཚབས་པོ་ཆེ་ཤ་སྟག་བྱས་ན་དཔོན་དེས་ཀྱང་སྐྱོབ་ཐབས་མེད་པར་སླར་ཁྲིམས་ཀྱིས་མནར་བ་བཞིན་དུ་རང་ཅག་གིས་ཀྱང་སྐྱབས་འགྲོའི་བསླབ་བྱ་ཚུལ་བཞིན་མ་
བསྲུངས་ན། དཀོན་མཆོག་གསུམ་གྱིས་ཅི་ཡང་མཛད་དུ་མེད་པས། དེའི་ཕྱིར་སྟོན་པ་དེས་བསྟན་པའི་ངན་སོང་ལས་སྐྱོབ་པའི་སྐྱབས་དངོས་ནི་ཆོས་ཡིན་ཞིང། དེ་ཡང་ལས་འབྲས་ཀྱི་བླང་དོར་བྱེད་པ་ཉིད་ཡིན། ལས་འབྲས་ལ་

[225B] དགེ་བ་ཆུང་ངུ་ནས་སྒྲུབ་འདོད་དང། མི་དགེ་བ་ཆུང་ངུ་ནས་སྤོང་འདོད་མི་སྐྱེ་ལ། ལས་འབྲས་ཀྱི་བླང་དོར་ཚུལ་བཞིན་མ་བྱས་ན་མཁས་པ་སྡེ་སྣོད་གསུམ་པ་དང། གྲུབ་པ་ཐོབ་པའི་རྣལ་འབྱོར་པ་ཡིན་ཡང་
དམྱལ་བར་འགྲོ་སྟེ། བླ་མ་ཨ་ཝ་དྷཱུ་ཏཱི་པས་ཟམ་ཁ་ཞིག་ནས་ཞལ་ཕྱིར་གཟིགས་ཀྱིས་ཇོ་བོ་རྗེ་ལ། ཇི་སྲིད་བདག་ཏུ་འཛིན་པ་མ་སྤངས་ཀྱི་བར་དུ་ལས་འབྲས་ལ་མ་བརྩིས་ན། མཁས་པ་འདི་ཞེས་བྱ་བ་དང་རྣལ་འབྱོར་པ་འདི་ཞེས་བྱ་
བ་ཡང་དམྱལ་བར་སྐྱེས་འདུག་ཅེས་གསུངས་པ་དང། རྭ་ལོ་ཆེན་པོ་ཡང་དམྱལ་བར་དར་གྱི་ཕོ་ལོང་བརྡབ་པའི་ཡུན་ཙམ་དུ་ཕེབས་དགོས་བྱུང་བར་གསུངས་ཡོད། ཡང་རྒྱ་གར་ནས་རྡོ་རྗེ་འཇིགས་བྱེད་ཀྱི་རྣལ་འབྱོར་པ་ཞིག་ཡི་དམ་
དེའི་གཟུགས་ཅན་གྱི་གདུག་འདྲེ་ཡི་དྭགས་སུ་སྐྱེས་པ་བོད་དུ་འོངས་པ་ལ། ཇོ་བོ་ཆེན་པོས་ཁོ་འདིར་བསྡད་ན་བོད་ལ་གནོད་གསུངས་ཏེ་གཏོར་མ་བསྔོས་ནས་ཕྱིར་སྐྲོད་པར་མཛད་པ་དང། ལྷས་བྱིན་ལ་ཆོས་ཕུང་གཅིག་བློ་ལ་ཡོད་པས་
ཀྱང་མ་ཕན་པར་དམྱལ་བ་རབ་ཏུ་ཚ་བར་སྐྱེས། བྲམ་ཟེའི་ཁྱེའུ་ཙ་ན་ཀྱ་ཞེས་པ་གཤིན་རྗེ་གཤེད་གྲུབ་པས་མི་མང་པོ་མངོན་སྤྱོད་ཀྱི་མཐུས་བསད་པས་དམྱལ་བ་མནར་མེད་དུ་སྐྱེས་པར་གསུངས་པ་ལྟར་ཡིན། ལས་འབྲས་ཚུལ་བཞིན་
མ་བསྲུངས་ན། མཚམས་བསྙེན་སྒྲུབ་བྱས་ཀྱང་མི་ཕན་ཏེ། འཕན་པོ་ཕོད་མདོའི་འཇིགས་བྱེད་ཀྱི་རྣལ་འབྱོར་པ་ཞིག་ཀྱང་ཡི་དམ་གྱི་གཟུགས་ཅན་གྱི་ཡི་དྭགས་སུ་སྐྱེས་ནས། སྒྲུབ་གྲོགས་རྩར་གསུར་སློང་བར་འོངས་པ་དང། བྲི་

[226A]༄༅། །ཀ་མ་ལ་ཤཱི་ལའི་གནས་བརྟན་ཞིག་ཀྱང་ཡི་དྭགས་ལག་པ་ཕྱིན་ཀ་ལོག་ཏུ་གྱུར་པ་ཞིག་ཏུ་སྐྱེས་ཚུལ། དེས་ན་ལས་འབྲས་ལ་ཡིད་ཆེས་ཀྱིས་བླང་དོར་མ་ཐུབ་ན། མཁས་པ་དང་གྲུབ་པ་གང་གིས་
ཀྱང་མི་ཕན་པར་མ་ཟད། ལས་ཀྱི་རྣམ་པར་སྨིན་པ་བསམ་མི་ཁྱབ། །བརྩེ་བའི་བདག་ཉིད་ཅན་ཡང་དུད་འགྲོར་སྐྱེ། །ཞེས་གསུངས་པ་ལྟར་ལས་འབྲས་ཁྱད་དུ་བསད་ན་བྱང་སེམས་བདག་ཉིད་ཆེན་པོ་ཡང་ངན་སོང་དུ་སྐྱེ་བ་ལེན་
པར་གསུངས། དེས་ན་སྒོམ་གྱི་འགོ་ཀུན་སློང་འཆོས་པ་དང། ལམ་རིམ་གྱི་འགོ་དལ་འབྱོར། ཆོས་ལག་ལེན་གྱི་འགོ་ལས་འབྲས་ནས་ཚུགས་པ་ཡིན། འདི་ལ་འཇིག་རྟེན་པའི་ཡང་དག་པའི་ལྟ་བ་ཞེས་ཀྱང་ཟེར་ཏེ། འདིའི་
འཇིག་རྟེན་པ་ཞེས་པ་སོ་སྐྱེ་ལ་བྱེད་ཅིང་སོ་སོ་སྐྱེ་བོ་རྣམས་ཀྱིས་འདི་ཉིད་ལ་གཙོ་ཆེ་བ་བྱེད་དགོས་པའི་དོན་ཡིན། ད་ལྟ་མང་པོ་ཞིག་གིས་ལྟ་བ་ལ་མོས་པ་ཆེ་མདོག་ཁ་བར་བྱེད་ཀྱང། དང་པོར་ལས་འབྲས་ལ་ཡིད་ཆེས་ཀྱི་དད་པ་
སྐྱེས་ནས་འདི་ལ་སྤང་བླང་ཚུལ་བཞིན་དུ་བྱེད་པ་དགོས་ཀྱི། དེ་མིན་ཆོས་དྲན་ཁུལ་གྱི་ཁ་ཏོན་སུམ་སུམ་ཞིག་དང། ལྟ་བ་བསྒོམ་ཁུལ་གྱི་མཉམ་གཞག་འདྲ་བྱེད་པར་བརྩོན་པ་ནི། ཆོས་ཟེར་བ་ག་འདྲ་བྱེད་དགོས་མ་ཤེས་པའི་
རྟགས་ཡིན། འགའ་ཤས་རང་གིས་ཀྱང་ཉིན་མཚན་ཐམས་ཅད་དུ་སྡིག་པ་བྱེད་ལ། འཁོར་གཡོག་དགེ་ཕྲུག་གཞན་མང་པོ་ཡང་ཕྱོགས་ཐམས་ཅད་དུ་མངགས་ནས་སྡིག་པའི་ལས་མང་པོ་རྒྱ་བཀྲམ་སྟེ། སྔ་ལངས་ཕྱི་ཉལ་གྱིས་

[226B]དེས་ན་ལས་འབྲས་ལ་ཡིད་ཆེས་ཀྱི་དད་པ་སྐྱེ་བ་ལ་ལས་འབྲས་བསམ་དགོས་པས། འདི་ལ་གསུམ། ལས་འབྲས་སྤྱིར་བསམ་པ། བྱེ་བྲག་ཏུ་བསམ་པ། བསམས་ནས་
འཇུག་ལྡོག་བྱ་ཚུལ་ལོ། །དང་པོ་ལ་གཉིས། སྤྱིར་བསམ་ཚུལ་དངོས་དང། སོ་སོར་ཕྱེ་སྟེ་བསམ་པའོ། །དང་པོ་ལ་ལས་ངེས་པའི་ཚུལ། ལས་འཕེལ་ཆེ་བ། ལས་མ་བྱས་པ་དང་མི་འཕྲད་པ། ལས་བྱས་པ་ཆུད་མི་ཟ་བ་
བཞི་སྟེ། བཅོམ་ལྡན་འདས་ཀྱིས་ལས་ཀྱི་ཚུལ་བཞིར་གསུངས་པ་དེ་དག་ཡིན་པས་གནད་ཤིན་ཏུ་ཆེ་ལ། དེའི་དང་པོ་ལས་ངེས་པ་ནི། འདུལ་བ་ལུང་ལས། ཅི་འདྲ་བ་ཡི་ལས་བྱས་པ། །འབྲས་བུ་དེ་འདྲ་འབྱུང་བར་འགྱུར། །
ཞེས་གསུངས་པ་ལྟར་རྒྱུ་དགེ་བ་བྱས་པའི་འབྲས་བུ་བདེ་བ་ཁོ་ན་ལས་སྡུག་བསྔལ་མི་འབྱུང། རྒྱུ་མི་དགེ་བ་བྱས་པའི་འབྲས་བུ་སྡུག་བསྔལ་ཁོ་ན་ལས་བདེ་བ་མི་འབྱུང་བའི་རྒྱུ་འབྲས་ངེས་པ་ཡིན་ཏེ། དཔེར་ན་ས་བོན་རོ་ཚ་བ་
ལས་འབྲས་བུ་སོགས་རོ་ཚ་བ་དང། དེ་བཞིན་དུ་ཁ་བ་ལས་ཁ་བ། མངར་བ་ལས་མངར་བ་འབྱུང་བ་ངེས་པ་ལྟར་ད་ལྟ་རྒྱུའི་སྐབས་སུ་གཟབ་དགོས་པ་ལས། འབྲས་བུ་གྲུབ་ཚར་ནས་འཆོས་ཐབས་མེད། རང་རེའི་ན་ཚ་
སོགས་འགའ་ཞིག་ལ་རིམ་གྲོས་མི་ཕན་པ་ཡང་རྒྱུ་འབྲས་སོ་སོར་སོང་བ་སྟེ། ས་བོན་སིར་པན་ལྟ་བུ་ཁ་ཆེ་བ་ཞིག་བཏབ་ནས་སྐྱེས་ཟིན་ན། དེ་མངར་མོ་འོང་ཐབས་ཀྱིས་གཡས་གཡོན་དུ་རྒུན་འབྲུམ། ཁམ་བུ་སོགས་བཏབ་

[227A]༄༅། །ཀྱང་སིར་པན་མངར་བར་བྱེད་མི་ཐུབ་པར་སོ་སོ་ནས་སྐྱེ་བ་བཞིན་ནོ། །དེས་ན་རྒྱུ་གང་འདྲ་ཞིག་བསགས་ན་འབྲས་བུ་དེ་ལྟ་བུ་ཞིག་འབྱུང་བས་ལས་འབྲས་ནི་ཤིན་ཏུ་ཕྲ་བ་ཡིན། དེ་ཡང་སྔོན་ཚེ་དང་ལྡན་
པ་སྙན་པ་བཟང་ལྡན་གྱི་ལུས་མི་སྡུག་པ་དང། སྐད་ཤིན་ཏུ་སྙན་པ་བྱུང་བ་གཉིས་ཀ་སྔོན་རྒྱལ་པོ་ཞིག་གིས་མཆོད་རྟེན་ཆེན་པོ་གཅིག་བཞེངས་སྐབས་དེའི་ལས་བྱེད་པའི་གླ་མིའི་གྲས་སུ་སྐྱེས་ཏེ། མཆོད་རྟེན་བོངས་ཚད་ཆེ་བས་ཁོས་
མཆོད་རྟེན་ཆེན་པོ་འདི་འདྲ་བཟོས་ནས་ཅི་བྱེད། ཚར་དུས་མི་འོང་ཞེས་ངན་སྨྲས་བྱས་པ་དང། རྗེས་སུ་མཆོད་རྟེན་ཟིན་པ་ན་སྔར་སྨྲས་པ་དེའི་ནོངས་བཤགས་སུ་མཆོད་རྟེན་ལ་དྲིལ་བུ་ཕུལ་བའི་འབྲས་བུར་གསུངས་པའི་རབས་དང་
ཡང་ཇོ་བོ་རྗེ་བོད་དུ་ཕེབས་སྐབས་བོད་ཀྱི་མིས་ཇོ་བོའི་གཟིགས་སར་ཡང་མནངས་མེད་ཀྱིས་སྡིག་པ་ཆུང་ངུ་འདྲ་བྱེད་པ་ན། ཇོ་བོས་ཐུགས་ཀྱིས་མ་བཟོད་ནས། ཕ་ལ་ཕ་ལ་སྙིང་ཁམ་ཆེར་མི་རུང། ལས་འབྲས་ཕྲ། ལས་འབྲས་ཟབ་
གསུང་བ་དང། སྔོན་དགེ་སློང་ཞིག་གིས་དགེ་འདུན་གྱི་ཚོགས་གདན་ལ་ཞག་བོ་བས་ཚེ་རྗེས་མར་མི་སྒལ་པ་ནག་པོ་ཅན་ཞིག་ཏུ་སྐྱེས་ཚུལ། ཡང་དགེ་སློང་ཞིག་གིས་ཆོས་གོས་ཚོས་བཙོ་བ་ན་བེའུ་ཤར་གྱུར་ཏེ་བེའུ་བརྐུས་པའི་ཁག་
ངན་བྱུང་ནས་ཟླ་བ་དྲུག་གི་ཡུན་བཙོན་དུ་སྡོད་དགོས་བྱུང་བ་སྔོན་རང་རྒྱལ་ཉེས་མེད་ཅིག་ལ་བེའུ་རྐུན་ཁག་བཀལ་ནས་ཉིན་ཞག་དྲུག་གི་རིང་ཡུལ་དེའི་རྒྱལ་པོའི་བཙོན་ཁང་དུ་བཅུག་པའི་འབྲས་བུར་གསུངས་པ་དང། མཉན་ཡོད་ན་

[227B] རྒྱལ་པོ་གསལ་རྒྱལ་ལ་བློན་པོ་གཞན་གྱིས་དབྱེན་བྱས་པས་རྒྱལ་པོས་བུ་དེ་ཐམས་ཅད་བསད་དེ། མགོ་རྣམས་སྤུངས་པ་མ་ལ་བསྐུར་བ་ཡང་སྔོན་
རྐུན་མ་སོ་གཉིས་ཀྱིས་གླང་ཞིག་བརྐུས་ནས་བསད་པའི་འབྲས་བུ་དང། གླང་གསོད་སྐབས་ཀྱི་གནས་ཚང་ཁྱིམ་བདག་མོ་དེ། ས་ག་མ་རང་ཉིད་ཡིན་པའི་རབས་རྒྱས་པར་གསུངས་ཏེ། དེ་ལྟར་ལས་ངེས་པ་ཡིན་གསུངས། གཉིས་པ་ལས་
འཕེལ་ཆེ་བ་ནི། ཕྱིའི་རྒྱུ་འབྲས་ལས་ནང་གི་རྒྱུ་འབྲས་འཕེལ་ཆེ། ཕྱིའི་རྒྱུ་འབྲས་ཀྱང་དཔེར་ན། ཁམ་བུའི་ས་བོན་ཚི་གུ་ཆུང་ངུ་གཅིག་ལས་ཤིང་སྡོང་ཆེན་པོ་དང། ལོ་ལྟར་ཤིང་ལོ་དང་འབྲས་བུ་བརྒྱ་སྟོང་ཙམ་འབྱུང་བ་བཞིན་འཕེལ་ཆེན་པོ་
ཡོད་ན། དེ་ལས་ཀྱང་ནང་གི་རྒྱུ་འབྲས་འཕེལ་ཆེ་སྟེ། བཅོམ་ལྡན་འདས་ནྱ་གྲོ་དཧའི་གྲོང་ཁྱེར་དུ་ཕེབས་པའི་ཚེ། བུད་མེད་ཅིག་གིས་ཏིལ་གྱི་ལ་དུ་སྦར་བ་གང་ཕུལ་བས་བུད་མེད་དེ་མ་འོངས་པ་ན་རང་སངས་རྒྱས་ལེགས་སྨོན་ཞེས་པར་སྐྱེ་བར་ལུང་
བསྟན། དེའི་ཁྱོ་དེས་སངས་རྒྱས་ལ་བཤོས་ཙམ་གྱི་ཕྱིར་རྫུན་མི་གསུང་བར་ཞུ་ཞེས་སྐུར་བ་བཏབ་པ་ན། སངས་རྒྱས་ཀྱིས། ཤིང་ནྱ་གྲོ་དཧའི་ས་བོན་ཡུངས་ཀར་ཙམ་ལས། ཤིང་གྲིབ་ཀྱི་འོག་ཏུ་ཤིང་རྟ་འཁོར་ལོ་ལྔ་བརྒྱ་ཕན་ཚུན་དུ་མ་རེག་པར་
འཁོད་ནུས་པའི་ཤིང་སྡོང་ཆེན་པོ་སྐྱེ་ཞིང་འཕེལ་བ་ལ་དཔེར་མཛད་ནས། དེ་བཞིན་དུ་ལས་ཆུང་ངུ་ལས་ཀྱང་འབྲས་བུ་ཆེན་པོ་འབྱུང་བར་གསུངས་ཏེ་ཁོ་ཡིད་ཆེས་པར་མཛད་པ་དང། ཡང་དགེ་སློང་ཞིག་གིས་གཞན་ལ་ཁྱོད་ཀྱི་དབྱངས་ནི་

[228A]༄༅། །ཁྱི་ཟུག་པ་དང་འདྲ་ཟེར་བ་དང། སྦལ་པ་དང་འདྲ་ཟེར་བ་དང། སྤྲེའུ་འདྲ་ཟེར་བ་ཙམ་གྱིས་ཚིག་ངན་ཇི་ལྟར་སྨྲས་པ་དང་མཐུན་པར་སོ་སོའི་སྐྱེ་བ་ལྔ་བརྒྱ་རེ་ལེན་དགོས་བྱུང་བ་དང། སྔར་རྒྱ་ནག་ཏུ་གཅིག་
གིས་དེང་སང་གི་མཁས་པ་རྣམས་སྦྲུལ་དང་འདྲ་ཞེས་པའི་སྦྲུལ་དཔེའི་བསྟན་བཅོས་ཟེར་བ་བརྩམས་པས་རྩོམ་པ་པོ་རང་ཉིད་ནམ་ཞིག་ལུས་ལ་ན་ཚ་ཚད་མེད་པ་བྱུང་ནས་རྐང་ལག་རྣམས་ལུས་ཀྱི་རྫ་མ་ལ་འབྱར་ཏེ་སྦྲུལ་གྱི་ལུས་སུ་གྱུར། མགོ་
བོ་གས་པའི་ནང་ནས་སྦྲུལ་མགོ་ཐོན་ཏེ་ཚེ་དེ་ཉིད་ལ་སྦྲུལ་དངོས་སུ་གྱུར་པ་དང། སྔོན་རྒྱ་གར་ནས་ཉ་པ་ལྔ་བརྒྱས་ཉ་ཆེན་པོ་མགོ་བཅོ་བརྒྱད་ཡོད་པ་ཞིག་དྲ་བས་ཟིན་པ་ན་སངས་རྒྱས་ཀྱིས་ཁོ་སྔོན་ཤེད་བུ་སེར་སྐྱར་གྱུར་པ་ན། ཨ་མས་
བསྐུལ་ཏེ་དགེ་འདུན་ལ་ཁྱོད་ནི་ཁྱི་དང་འདྲའོ་སོགས་ཚིག་ངན་སྨྲས་པའི་འབྲས་བུར་གསུངས། བཅོམ་ལྡན་འདས་དེ་ལ་ལས་ཀྱི་རྒྱུ་བ་ལུང་སྟོན་པའི་ཕྱིར་བྱོན་པ་ན། མུ་སྟེགས་པ་རྣམས་ཀྱིས་དགེ་སྦྱོང་གཽའུ་ཏ་མ་ལྟད་མོ་ལ་དགའོ་ཞེས་ཁ་
བཏང་བ་སོགས་སྔར་སྦྱོར་ཆོས་སྐབས་རྒྱས་པར་ཞུས་ཟིན་པ་ལྟར་ཡིན། དེ་དག་ཀྱང་ཚིག་ངན་པ་ཅུང་ཟད་སྨྲས་པ་ལས་གཞན་མི་བསད་རྟ་བསྒྱེལ་ལྟ་བུ་གང་ཡང་མ་བྱས། གཞན་ཡང་དགེ་སློང་མ་ཨུཏྤ་ལའི་མདོག་ཅན་ཞེས་པ་སྔར་རབ་
ཏུ་མ་བྱུང་གོང་དུ་བུ་ཆེ་ཆུང་གཉིས་སྐྱེས་པ་གཅིག་ཆུས་ཁྱེར། གཅིག་སྤྱང་ཀིས་ཟོས། ཁྱོ་སྦྲུལ་གྱིས་བསད། རང་གི་ཕ་མ་ཁྱིམ་དང་བཅས་པ་ཡང་མེས་ཚིག་ཡང་ཀུན་ཏུ་རྒྱུ་གཅིག་གིས་ཆུང་མར་བྱས་ཏེ། བུ་གཅིག་སྐྱེས་པའི་སྐབས་ཁྱོ་

[228B] ཁྱིམ་བདག་གཞན་ཞིག་གི་ཆུང་མ་ཤི་བ་དང་ཐུག་སྟེ་ཡང་ཁྱིམ་བདག་དེའི་ཆུང་མ་བྱས། དེར་ཡང་ཁྱོ་ཤི་སྟེ་ཡུལ་ཆོས་
ཀྱིས་ཁྱིམ་བདག་གི་རོ་དང་མཉམ་པོར་དུར་དུ་སྦས་པ་ན། དུར་རྐུན་གྱིས་བྲུས་ཏེ་དེའི་ཆུང་མ་བྱས། ཡང་རྗེས་སུ་རྐུན་དཔོན་ཁྱོ་དེ་རྒྱལ་པོས་བསད་ནས་དེའི་རོ་དང་ལྷན་ཅིག་དུར་དུ་བཅུག་པ་སོགས་དེ་ལྟ་བུའི་སྡུག་བསྔལ་བྱུང་བ་ཡང་ཨུཏྤ་ལའི་
མདོག་ཚེ་སྔོན་མར་རྒྱལ་པོ་ཞིག་གི་བཙུན་མོ་ཆེན་མོར་གྱུར་པའི་སྐབས། ཆུན་མའི་བུ་བསད་ནས། མནའ་མང་པོ་བསྐྱལ་བའི་འབྲས་བུར་གསུངས། དེ་ལྟར་སྔོན་བྱུང་ཤིན་ཏུ་མང་བས་ལས་འབྲས་ཀྱི་ཚུལ་འདི་སྟོང་ཉིད་ལས་ཀྱང་ཕྲ་ཞིང་
དཔོག་དཀའ་སྟེ། སྟོང་ཉིད་ཀྱི་དོན་ཕྲ་ཞིབ་ཉན་རང་དགྲ་བཅོམ་པས་ཀྱང་རྟོགས་ཤིང་སྟོན་ནུས་ལ། ལས་འབྲས་ཀྱི་ཚུལ་ཕྲ་མོ་སངས་རྒྱས་ཁོ་ནའི་སྤྱོད་ཡུལ་ལུང་ཚད་མ་ཁོ་ནས་གཞལ་དགོས་པས་ན། ལས་འབྲས་འདི་ཤིན་ཏུ་ཕྲ་བས་སྡིག་
པ་ཆུང་ངུ་ནས་འཛེམ་དགོས་ཏེ། ཚོམས་ལས། སྡིག་པ་ཆུང་བྱས་བདག་ཉིད་ཀྱི། །ཕྱི་བཞིན་མི་འོང་མ་སེམས་ཤིག་ཆུ་ཡི་ཐིགས་པ་ལྷུང་བ་ཡིས། །སྣོད་ཆེན་གང་བ་དེ་བཞིན་དུ། །ཅུང་ཟད་བསགས་པའི་སྡིག་པས་ཀྱང། །བྱིས་པ་རབ་
ཏུ་གང་བར་འགྱུར། །ཅེས་གསུངས། དགེ་བའང་ཆུང་ངུ་ཙམ་གྱིས་ཀྱང་འབྲས་བུ་བཟང་པོར་འཕེལ་བ། འཁོར་བསྒྱུར་ང་ལས་ནུས་གླིང་བཞི་ལྷ་གནས་བཅས་ལ་དབང་བསྒྱུར་བ་ཡང་སངས་རྒྱས་རྣམ་གཟིགས་ལ་སྲན་མ་སྦར་བ་གང་

[229A]༄༅། །གཏོར་བ་བཞི་ལྷུང་བཟེད་ཀྱི་ནང་དང། གཅིག་དབུའི་གཙུག་ཏོར་དུ་ཆགས་པའི་འབྲས་བུར་གསུངས། སྔོན་སངས་རྒྱས་ཞལ་བཞུགས་སྐབས་བྲམ་ཟེའི་ཁྱེའུ་གསེར་དབྱིག་ཅེས་པ་ལག་པ་ནས་
གསེར་ཊམ་ཟད་མི་ཤེས་པ་འབྱུང་བ་ཞིག་བྱུང་བའང་སྐྱེ་བ་སྔོན་མར་ཤིང་འཚོང་དུ་གྱུར་སྐབས་ཤིག་ཏུ་ཤིང་རིན་གསེར་ཊམ་གཅིག་བྱུང་བ་རྫའི་བུམ་པ་ཆུས་བཀང་བའི་ནང་དུ་བླུགས་ཏེ་སངས་རྒྱས་འོད་སྲུང་ལ་ཕུལ་བའི་འབྲས་
བུར་གསུངས་པ་དང། གནས་བརྟན་གསེར་བེའུ་འཁྲུངས་པ་ན། དེ་དང་ལྷན་ཅིག་མཛོད་སྦུག་ཏུ་གསེར་གྱི་གླང་པོ་བདུན་རང་བྱུང་དུ་སྐྱེས་ཏེ། དེའི་གཅིན་དང་ལྕི་བ་ཐམས་ཅད་གསེར་དུ་གྱུར་པར་ལོངས་སྤྱད་ཆོག་པ་ཞིག་བྱུང་བ་
རྒྱལ་པོ་མ་སྐྱེས་དགྲས་ལན་བདུན་དུ་འཕྲོག་ཀྱང་ས་ལ་ནུབ་ནས་སྔར་ལྟར་གྱུར་ཏེ་འཕྲོག་མ་ནུས་པ་བྱུང་བའང། སྐྱེ་བ་སྔ་མ་ཞིག་ལ་སངས་རྒྱས་གསེར་ཐུབ་ཀྱི་ཆིབས་པ་གླང་ཆེན་གྱི་འདྲ་སྐུ་འཇིམ་པ་ལས་བྱས་པ་ལ་ཞིག་གསོས་
བྱས་ཤིང། བ་བླས་བྱུགས་པའི་འབྲས་བུར་གསུངས། དགེ་སློང་མ་དཀར་མོ་ཡང། མའི་མངལ་ནས་སྐྱེས་པའི་དུས་རས་ཀ་ཤི་ཀའི་གོས་དང་བཅས་ཏེ་སྐྱེས་ལ། རབ་ཏུ་བྱུང་བ་ན། གོས་དེ་ཆོས་གོས་སུ་འགྱུར་བ་བྱུང་བའང་
སྔར་དབུལ་པོ་ཁྱོ་ཤུག་གཉིས་ལ་གོས་གཅིག་ལས་མེད་པ་ཕྱིར་འགྲོ་སྐབས་གྱོན་རེས་བྱེད་དགོས་པ་ཞིག་ཡོད་པ། ཁོང་གཉིས་ཀྱིས་ཤི་བ་ལ་མ་འཛེམ་པར་གསེར་ཐུབ་ལ་ཕུལ་བའི་འབྲས་བུར་གསུངས་ཤིང། ཁོང་

[229B] དགེ་བ་ཆུང་ངུ་ལའང་མ་བརྙས་པར་སྒྲུབ་དགོས་ཏེ། ཚོམས་ལས། དགེ་བ་ཆུང་བྱས་བདག་ཉིད་ཀྱི། །ཕྱི་བཞིན་མི་
འོང་མ་སེམས་ཤིག་ཆུ་ཡི་ཐིགས་པ་ལྷུང་བ་ཡིས། །བུམ་ཆེན་གང་བ་ཇི་བཞིན་དུ། །ཅུང་ཟད་བསགས་པའི་དགེ་བ་ཡིས། །བརྟན་པ་རབ་ཏུ་གང་བར་འགྱུར། །ཅེས་གསུངས། ལས་ངེས་པ་དང་འཕེལ་ཆེ་བ་འདི་གཉིས་ཀྱི་སྐབས་
དགེ་བ་ངེས་པར་སྒྲུབ། སྡིག་པ་ངེས་པར་སྤོང་བར་ཐག་བཅད་པ་དང། དགེ་བ་ཆུང་ངུའང་སྒྲུབ། མི་དགེ་བ་ཆུང་ངུའང་སྤོང་བའི་ཐག་བཅད་བྱ་གསུངས། གསུམ་པ་ལས་མ་བྱས་པ་དང་མི་འཕྲད་པ་ནི། དམག་སོགས་ཀྱི་སྐབས་
འགའ་ཞིག་གིས་ང་ལ་མཚོན་སྲུང་གང་ཡང་མེད། མེ་མདའ་མང་པོ་ཐེབས་བྱུང་ཡང་སྐྱོན་མ་བྱུང་ཟེར་ནས་ཡ་མཚན་པར་འཛིན་མོད། དེ་ཡང་ལས་མ་བྱས་པ་དང་མ་ཕྲད་པ་ཡིན། འགའ་ཞིག་དང་པོར་མཚོན་གྱིས་མ་ཐུབ་ལ་
ཕྱིས་བསད་པར་གྱུར་པ་ན། ཁ་ཅིག་གིས་མཚོན་སྲུང་ཉམས་པ་ཡིན་ཟེར་ཡང། དེ་ནི་ལས་འབྲས་མ་ཤེས་པའི་རྟགས་བསྟན་པ་སྟེ། དེ་ལྟ་མིན་པར་སྔར་ལས་དང་མ་ཕྲད་ལ། ཕྱིས་ཀྱི་དེ་ལས་དང་འཕྲད་པ་ཡིན། ལས་དང་མ་
ཕྲད་ན་མེར་བསྲེགས་ཀྱང་མི་འཆི་སྟེ། སྔར་ཁྱིམ་བདག་མེ་སྐྱེས་ཞེས་པ་མའི་རོ་དང་མཉམ་དུ་མེར་བསྲེགས་ཀྱང་མ་ཤི་བར། ཕྱིས་དགྲ་བཅོམ་ཐོབ་ཚུལ། གོང་གི་གསེར་གྱི་གླང་པོ་མ་སྐྱེས་དགྲས་འཕྲོག་སྐབས་ལན་བདུན་གྱི་བར་

[230A]༄༅། །ས་འོག་ཏུ་ནུབ་ནས་མ་སྐྱེས་དགྲ་ལ་ཕན་མ་ཐོགས་པ་དང། རྒྱལ་པོ་ཤར་པའི་བཙུན་མོ་སྔོ་བསངས་མས་ཕྱིར་མི་འོང་གི་འབྲས་བུ་ཐོབ་ལ། འཁོར་བུད་མེད་ལྔ་བརྒྱ་པོ་རྣམས་ཀྱིས་བདེན་པ་མཐོང་བ་
ཡིན་ཡང་བྲམ་ཟེ་མ་དུས་ཁྱིམ་ལ་མེ་སྦར་བ་ན་རྒྱང་རིང་པོར་འཕུར་དུ་མེད་པར་ཅུང་ཟད་ཙམ་འཕུར་ཏེ། སྔོ་བསངས་མས། རང་གིས་བྱས་ཤིང་བསགས་པའི་ལས་རང་གིས་བདག་གིར་མི་བྱེད་ན་སུས་བྱེད་ཅེས་བརྗོད་དེ་ཕྱེ་མ་ལེ་བ་
མེ་ལ་ལྕེབ་པ་བཞིན་དུ་ཐམས་ཅད་མེ་ནང་དུ་ལྷུང་སྟེ་མེས་ཚིག་ཅིང། བྲན་མོ་སྒུར་མཆོག་ཅེས་པ་རྫུ་འཕྲུལ་མ་ཐོབ་ཀྱང་ཆུ་ཁུང་ནས་བྲོས་ཏེ་ཐར་ཚུལ། འཕགས་སྐྱེས་པོས་ཤཱཀྱར་དམག་དྲངས་པ་ན། ཤཱཀྱ་བདུན་ཁྲི་བདུན་སྟོང་
པོ་ཐམས་ཅད་རྒྱུན་ཞུགས་ཐོབ་པ་ཤ་སྟག་ཡིན་ཡང་མ་ཐར་བར་བསད་ཅིང། ལས་མ་བྱས་པ་འགའ་ཞིག་ཤཱཀྱ་མིང་ཆེན་ཆུར་ནུབ་པའི་རིང་ལ་བྲོས་ནས་ཐར་པ་དང། གྲོང་ཁྱེར་སྒྲ་སྒྲོག་ས་ཆར་གྱིས་ནོན་ཏེ་རྒྱལ་བློན་འབངས་བཅས་ནོན་
པ་ན༑ བློན་པོ་གཉིས་ཐར་པ་སོགས་ཀྱང་ལས་མ་བྱས་པ་དང་མ་ཕྲད་པ་ཡིན། བཞི་པ་ལས་བྱས་པ་ཆུད་མི་ཟ་བ་ནི། མདོ་ལས། ལུས་ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །
འབྲས་བུ་སྨིན་པ་ཉིད་དུ་འགྱུར། །ཅེས་གསུངས་པ་བཞིན། ཡུན་རིང་ནས་རྙིང་པར་འགྱུར་བ་དང། ཆུང་ནས་མེད་པར་འགྱུར་བ་སོགས་གང་ཡང་མེད་པར། ཆུང་ཞིང་ཡུན་རིང་བ་ཡང་ནམ་ཞིག་འབྲས་བུ་སྨིན་པར་འགྱུར་ཏེ། འཕགས་

[230B] རྙེད་པ་རྣམས་རྐྱེན་གྱིས་མེད་པར་གྱུར་ནས་གཤེགས་ཁར་ཐལ་སྐྱོ་བཞེས་ ཁྱིམ་བདག་དཔལ་སྐྱེས་རྒྱུད་ཀྱི་ཐར་པ་ཆ་མཐུན་གྱི་དགེ་རྩ་དགྲ་
བཅོམ་པས་མཐོང་མི་ནུས་པ་ལྟ་བུ་ཤིན་ཏུ་ཆུང་ངུས་ཀྱང་འབྲས་བུ་འབྱིན་པ་སྔོན་དཔལ་སྐྱེས་ཁོ་རང་སྦྲང་བུའི་སྐྱེ་བ་བླངས་སྐབས་དུད་འགྲོའི་ལྕི་སྦང་སྐམ་པོ་ཞིག་གི་དྲི་ལ་འཁོར་ནས་བསྡུད་པ་སྦང་ཆུས་ཁྱེར་ནས་དེའི་ཞོར་དུ་མཆོད་རྟེན་ཞིག་ལ་
སྐོར་བ་ཐེབས་པ་ཙམ་ལས་བྱུང་བ་དང། ཡང༑ ཕག་ཅིག་ཁྱིས་དེད་དེ་མཆོད་རྟེན་ལ་སྐོར་བ་འཁོར་བ་ཤི་ནས་ལྷར་སྐྱེས་པ་དང། རྒྱལ་པོ་འཕགས་སྐྱེས་པོས་ཤཱཀྱ་བ་རྣམས་ཁ་བཏགས་པ་ན་བཅོམ་ལྡན་འདས་རང་ཉིད་ཀྱང་སྐུ་རྒྱབ་བསྙུང་བའི་ཚུལ་
བསྟན། དེའང་སྔོན་ཉ་པ་མང་པོས་ཉ་ཆེན་པོ་གཉིས་ཤིག་གསོན་ཟ་བྱས་སྐབས་ཉ་པའི་ཕྲུ་གུས་ཡི་རང་བྱས་པའི་འབྲས་བུ་ཡིན་ཞིང། འཕགས་སྐྱེས་པོ་ཆུའི་དཀྱིལ་དུ་བསྡད་ཀྱང་མེས་ཚིག་པའི་རབས་དང། སངས་རྒྱས་ཀྱིས་གཅེར་བུ་བ་སྡུག་
བསྔལ་འགྱུར་མ་ཞུ་བའི་ནད་ཀྱིས་ཐེབས་ཏེ་འཆི་བར་ལུང་བསྟན་པ་ན། ཁོས་ཟན་བཅད་ཀྱང་ཆུ་དང་བུ་རམ་མ་འཇུ་བར་ཤི་བ་དང། དཔལ་མགོན་ཀླུ་སྒྲུབ་སྐུ་ཚེའི་རིག་འཛིན་བརྙེས་ཀྱང་སྐུ་ཚེ་སྔ་མ་ཞིག་ཏུ་རྩྭ་གཅོད་པའི་ཞར་ལ་འབུ་གྲོག་མ་
གཅིག་སྐེ་ཆད་པའི་ལས་ཀྱིས་དབུ་སློང་བ་བྱུང་སྟེ་སྐུ་འདས་པ་དང། ཉན་ཐོས་མཽངྒལ་བུ་རྫུ་འཕྲུལ་ཅན་གྱི་མཆོག་ཀྱང་ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས་དབྱུག་པས་བརྡུང་སྟེ། ཤ་རྫོག་རུས་རྫོག་འདམ་བུ་ལྟར་བཅོམ་པ་ཞེས་སྐུ་

[231A]༄༅། །ལུས་ཚང་མ་འདམ་རྩྭ་བརྡུང་བ་ལྟར་བྱས་པའི་ཚེ་ཤཱ་རིའི་བུས་མཽངྒལ་ལ་རྫུ་འཕྲུལ་མི་སྟོན་པ་ཅི་ཡིན་ཞེས་དྲིས་པར། དེ་སྐབས་ལས་ཀྱིས་ནོན་པས་བརྫུ་བ་ཙམ་ཡང་མ་དྲན་ན་འཕྲུལ་བ་ལྟ་ཅི་གསུངས་ཚུལ། དེ་ཡང་
སྐུ་སྐྱེ་སྔ་མ་ཞིག་གི་སྐབས་མ་ལ་ཚིག་ངན་སྨྲས་པ་ཆུད་མ་ཟོས་པའི་འབྲས་བུ་ཡིན། དེས་ན་ལས་ངན་པའི་འབྲས་བུ་ནི་སྟོབས་བཞིའི་བཤགས་སྡོམ་བྱས་ཏེ་དག་ཐུབ་པ་ཞིག་མ་བྱུང་ན། སྲིད་པ་ཐ་མ་པར་གྱུར་པ་ནའང་ལས་ཀྱིས་མི་གཏོང་
བ་སོགས་ཞིབ་པར་མཛངས་བླུན་དང། མདོ་སྡེ་ལས་བརྒྱ་པ། རྟོགས་བརྗོད་བརྒྱ་པ། འདུལ་བ་ལུང་སོགས་ལས་གསུངས་པ་ལྟར། ལས་དགེ་སྡིག་གཉིས་བསགས་ཟིན་ནས་འབྲས་བུ་ཆུད་ཟོས་ཏེ་མེད་པར་འགྱུར་བ་མི་སྲིད་པས་བླང་
དོར་ཕྲ་ཞིང་ཕྲ་བ་ནས་བྱེད་དགོས་གསུངས། དེས་ན་ཕྱི་མ་འདི་གཉིས་ཀྱི་སྐབས་སྡིག་པ་བཤགས་པ་དང། དགེ་བ་ཁོང་ཁྲོས་མི་འཇོམས་པའི་ཐབས་བསམ་སྟེ། ལས་འབྲས་ཀྱི་བླང་དོར་ཚུལ་བཞིན་དུ་བྱེད་པར་ཐག་བཅད་དགོས། ས་བཅད་
འདི་བཞི་ལས་འབྲས་ལ་ཡིད་ཆེས་སྐྱེད་པ་ལ་གཙོ་ཆེ་བས། དེ་ལ་བརྟེན་ནས་ལས་འབྲས་ལ་བླང་དོར་བྱེད་འདོད་པ་བྱུང་བའི་ཚེ་བླང་དོར་བྱ་ས་འཇུག་པ་བདེ་བའི་ཆེད་དུ་དགེ་སྡིག་ཆེ་ལོང་རགས་པ་ཙམ་བསྡུས་ཏེ་ལས་ལམ་བཅུ་བཅུ་བསམ་
པ་ཡིན་ཞིང། འཇུག་པ་ལས་ཀྱང། སོ་སོ་སྐྱེ་བོ་རྣམས་དང་གསུང་སྐྱེས་དང། །རང་བྱང་ཆུབ་ལ་བདག་ཉིད་ངེས་རྣམས་དང། །རྒྱལ་སྲས་རྣམས་ཀྱི་ངེས་པར་ལེགས་པ་དང། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །

[231B] ཉན་རང་གི་རིགས་ཅན་རྣམས་ཀྱི་དེའི་བྱང་ཆུབ་ཀྱི་རྩ་བའི་རྟེན་དང། བྱང་ཆུབ་སེམས་དཔའ་རྣམས་ཀྱི་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཀྱི་རྩ་བའི་རྟེན་ཡིན་པས། ཐོག་མར་སྐྱེས་བུ་ཆུང་ངུའི་སྐབས་འདིར་དཀར་ནག་གི་ལས་འབྲས་ལ་བླང་དོར་གྱི་ཚུལ་ཁྲིམས་བསྲུང་བ་གལ་ཆེ། དེས་ན། གཉིས་པ་སོ་སོར་ཕྱེ་སྟེ་བསམ་པ་ལ་གསུམ། ནག་
པོའི་ལས་འབྲས་བསམ་པ། དཀར་པོའི་ལས་འབྲས་བསམ་པ། ཞར་ལ་སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པའོ། །དང་པོ་ལ་གསུམ། ནག་པོའི་ལས་ལམ་དངོས་དང། ལྕི་ཡང་གི་ཁྱད་པར། དེ་དག་གི་འབྲས་བུ་བསྟན་པའོ། །
དང་པོ་ནི། དེ་ལྟར་ལས་འབྲས་གལ་ཆེ་ལ་ཕྲ་ཞིང་ཞིབ་པ་དེ་ལྟར་ཡིན་ན། དེ་ལ་བླང་དོར་བྱ་སའི་གཞི་གང་ཞེ་ན། མཛོད་ལས། དེ་ལས་ཆེ་ལོང་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་གསུངས་སོ། །ཞེས་
དགེ་མི་དགེ་རགས་པ་རྣམས་བཅུར་བསྡུས་ཏེ་གསུངས་པར་བཤད་ལ། འདི་ནི་རབ་ཏུ་བྱུང་བར་མ་ཟད། ཁྱིམ་པ་ཚུན་ཆད་ཀྱིས་ཀྱང་བླང་དོར་བྱ་དགོས་པས། སྔར་ཀློང་རྡོལ་བླ་མས་མི་དགེ་བཅུའི་མཐོལ་བཤགས་པར་ཐུང་བརྐོས་ཏེ་བཀྱེ་བ་སོགས་
མཛད། དེ་ཡང་སྤྱོད་འཇུག་ལས། སྡུག་བསྔལ་འདོར་འདོད་སེམས་ཡོད་ཀྱང། །སྡུག་བསྔལ་ཉིད་ལ་མངོན་པར་རྒྱུག་བདེ་བ་འདོད་ཀྱང་གཏི་མུག་པས། །རང་གི་བདེ་བ་དགྲ་ལྟར་འཇོམས། །ཞེས་གསུངས་པ་ལྟར་རང་ཅག་བདེ་བ་འདོད་

[232A]༄༅། །ཀྱང་བདེ་བའི་རྒྱུ་དགེ་བ་སྒྲུབ་མི་ཤེས། སྡུག་བསྔལ་མི་འདོད་ཀྱང་སྡུག་བསྔལ་གྱི་རྒྱུ་སྡིག་པ་སྤོང་མི་ཤེས་པར་གང་འདོད་པའི་བདེ་བ་དེ་ཉིད་དགྲ་ལྟར་འཇོམས་པས་བླང་དོར་གོ་ལོག་ཏུ་སོང། ཁ་ཅིག་
བློ་དམན་པས་མི་དགེ་བཅུ་ངོ་མི་ཤེས་སྙམ་ན། རང་རེ་གཞས་དང་གླུ་བསླབ་ན་ཉི་ཤུ་སུམ་ཅུ་རེ་ཙམ་ཤེས་ཐུབ་ཀྱི་འདུག་པས་མི་དགེ་བཅུ་ཡང་ངོ་སྤྲད་ན་ཤེས་མི་ཐུབ་པ་མི་སྲིད། རང་ཅག་ཆོས་མ་བསླབ་པ་དང་མ་ཤེས་པ་ཁོ་ནས་
ངན་འགྲོར་སོང་བ་མིན་ཅིང། ཆོས་ཤེས་ཀྱང་ལག་ལེན་མ་བྱུང་བས་ངན་སོང་དུ་འགྲོ་བས་ཆོས་ལག་ལེན་བྱེད་པ་གལ་ཆེ། དེས་ན་སྤང་བྱ་མི་དགེ་བ་བཅུ་ནི། ལུས་ཀྱི་ལས་ནི་རྣམ་པ་གསུམ། །ངག་གི་རྣམ་པ་བཞི་དག་དང། །
གང་ཡང་ཡིད་ཀྱི་རྣམ་གསུམ་པོ། །མི་དགེ་བཅུ་པོ་སོ་སོར་བཤགས། །ཞེས་པ་ལྟར། ལུས་ཀྱིས་སྲོག་གཅོད་པ། མ་བྱིན་པར་ལེན་པ། འདོད་པས་ལོག་པར་གཡེམ་པ་སྟེ་གསུམ། ངག་གི་རྫུན། ཕྲ་མ། ཚིག་རྩུབ། ངག་འཁྱལ་
ཏེ་བཞི། ཡིད་ཀྱི་བརྣབ་སེམས། གནོད་སེམས། ལོག་ལྟ་གསུམ་སྟེ་བཅུའོ། །དེ་རེ་རེ་ལའང་གཞི། བསམ་པ། སྦྱོར་བ། མཐར་ཐུག་བཅས་བཞི་རེ་ཡོད་པས། དང་པོ་སྲོག་གཅོད་ཀྱི་གཞི་ནི། གསད་བྱའི་ལུག་ལྟ་བུ་རང་ལས་
གཞན་པའི་ཕ་རོལ་པོ་ཡིན་པ་དང། བསམ་པ་ལ་འདུ་ཤེས། ཀུན་སློང། ཉོན་མོངས་གསུམ་ལས། འདུ་ཤེས་ནི་དེ་ལ་དེར་འདུ་ཤེས་ཤིང་མ་འཁྲུལ་བ་དང། ཀུན་སློང་ནི་གསོད་འདོད། ཉོན་མོངས་ནི་དུག་གསུམ་ག་

[232B] ཞེ་སྡང་གིས་བསད་པ་ནི། དགྲ་ལྟ་བུར་ཁྲོས་ཏེ་མཚོན་བརྡེག་པས་ཤི་བ་དང། འདོད་ཆགས་ཀྱིས་ནི། ཤ་དང་ལྤགས་པ་སོགས་ལ་ཆགས་ཏེ་ལུག་གསོད་པ་ལྟ་བུ་དང། གཏི་མུག་གིས་ནི། མུ་སྟེགས་པ་སོགས་ཀྱིས་
སེམས་ཅན་ཆེད་དུ་བསད་པའི་ཤ་ཁྲག་གིས་མཆོད་སྦྱིན་བྱེད་པ་ཉེས་པ་མེད་པར་སེམས་ཤིང་སྨྲ་བ་ལྟ་བུ་ཡིན། སྦྱོར་བ་ནི་དུག་མཚོན་རིག་སྔགས་སོགས་ཅི་རིགས་པས་བྱས་པ་སྟེ། སྲོག་གཅོད་ཟེར་བ་གྲི་བཙུགས་ཏེ་བསད་པ་ཞིག་
ངེས་ཅན་དུ་མི་དགོས་པར་མཐུ་དང་ངན་སྔགས་སོགས་ཀྱིས་ཀྱང་འགྲུབ། མཐར་ཐུག་ནི། རང་གི་སྔ་རོལ་དུ་ཤི་བ་སྟེ། དེ་དག་ཚང་ན་སྲོག་གཅོད་ཀྱི་ལས་ལམ་རྫོགས་པ་ཡིན། གཞན་ལ་གསོད་དུ་བཅུག་ནའང་རང་གིས་བསད་པ་
དང་ཁྱད་པར་མེད་དེ། མཛོད་ལས། དམག་ལ་སོགས་པ་དོན་གཅིག་ཕྱིར། །ཐམས་ཅད་བྱེད་པ་པོ་བཞིན་ལྡན། །གསུངས་པ་ལྟར་མི་བརྒྱད་ཀྱིས་ལུག་གཅིག་བསད་ན། དེའི་སྡིག་པ་བགོ་བཤའ་བྱེད་དུ་མེད་པར་མི་རེ་རེ་ལ་ལུག་རེ་
བསད་པའི་སྡིག་པ་ཆ་ཚང་རེ་འབྱུང། དམག་དཔོན་ལྟ་བུས་དམག་མི་མང་པོ་བཏང་སྟེ་གསོད་པའི་སྐབས། མི་སྟོང་ཕྲག་གཅིག་བསད་ཡོད་ན། དམག་མི་སོ་སོ་ལ་རེ་རེས་ཇི་ཙམ་རེ་བསད་ནུས་པའི་སྡིག་པ་རེ་རེ་དང། དམག་
དཔོན་ལ་མི་སྟོང་ཕྲག་གཅིག་བསད་པ་ཐམས་ཅད་ཀྱི་སྡིག་པ་ཆ་ཚང་རེ་འོང། དབུས་ཕྱོགས་འདིར་མིག་ལྟོས་བཟང་ཡང་ཕྱོགས་ཕན་ཚུན་དུ་རབ་ཏུ་བྱུང་བས་ཀྱང་མི་གཞན་རོགས་སྦྲན་པ་ཨམ་ཞིག་ཡིན་ཟེར་ནས་གཞན་ལ་ཕྱུགས་

[233A]༄༅། །གསོད་དུ་འཇུག་པ་སྣང་མོད། དེས་ནི་གསོད་མཁན་དེ་དང། གསོད་དུ་འཇུག་མཁན་གཉིས་ཀར་སྲོག་གཅོད་ཀྱི་སྡིག་པ་རེ་རེ་འོང་ཞིང། དེ་ལས་རང་གིས་ལག་བསྟར་ཏེ་བསད་ན་སྡིག་པ་གཅིག་ལས་མི་
འོང་བས། སྡིག་པ་སྣོན་མ་གསོག་མཁན་རོགས་མི་སྦྲེལ་བར་རང་གཅིག་པུས་གསོད་པ་དགའ་བ་ཡོད། དེས་ན་རང་རེས་དངོས་སུ་མ་བསད་པས་སྲོག་གཅོད་ཀྱི་སྡིག་པ་མེད་བསམ་མཁན་ཡོད་ཀྱང། སྡིག་པ་ཡོད་པས་མི་ཚད་ད་
དུང་གསོད་དུ་བཅུག་པ་སྡིག་པ་ཆེ། སྔོན་དགེ་སློང་དགེ་ཚུལ་འགའ་རེས་ར་ལུག་གླང་གསུམ་རྭ་སྒོར་དུ་བཏགས་ཏེ་གསོད་པར་ཉེ་བ་ན། ར་དེས་གཞན་གཉིས་ལ་བདག་ཅག་གསུམ་གསོད་པར་འདོད་འདུག་ཅེས་སྨྲས་པར། གླང་གིས་
འདིས་ཉིན་རེ་བཞིན་སྐྱབས་འགྲོ་གསུང་ཞིང། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ཅེས་སོགས་ཕྱག་ཐལ་མོ་སྦྱོར་ཞིང་སྤྱན་བཙུམ་ནས་གསུང་གིན་འདུག་པས་མི་གསོད་ཟེར། ལུག་གིས། ཁོང་
སངས་རྒྱས་ཀྱི་སློབ་མ། བསྟན་པ་ལ་ཞུགས་ཚེ་སྐྱབས་འགྲོའི་བསླབ་བྱ་བསྲུང་བར་ཁས་བླངས། བསླབ་བྱའི་གཙོ་བོ་སེམས་ཅན་ལ་གནོད་འཚེ་མི་བྱེད་པ་ཡིན་པས་རང་ཅག་ལ་གནོད་པ་མི་བྱེད་ཐག་ཆོད་ཟེར་བ་སོགས་མང་པོ་གླེང་
ཉི་དྲོས་ཙམ་ལ་མི་ནག་བཤན་པ་གཅིག་བཙུན་པའི་རྩར་འོངས་པར་དེས་མཐོང་སྟེ་ཉན་པས། བཤན་པ་དེས་ངེད་མི་ཁོམ་པས་གཞན་ལ་གསུང་རོགས་ཞེས་ནན་ཏན་ཞུས་ཀྱང། དགེ་སློང་གིས། ཁོ་བོ་ལ་གུང་ཚིགས་ཀྱི་རྒྱུ་ལག་

[233B] ཁྱེད་རང་གིས་འདི་གསུམ་དེ་རིང་རང་ཅིས་ཀྱང་གསོད་རོགས་གྱིས་ཞེས་ཨུ་ཚུགས་ཀྱིས་སྨྲས་པ་ན། བཤན་པ་དེས་ཁས་བླངས་དགོས་པ་བྱུང་སྟེ་གསོད་རྒྱུ་ཐག་ཆོད་པ་ཐོས་ནས་གཞན་གཉིས་ལ་སྨྲས་ཏེ་དེ་གསུམ་མྱ་ངན་
གྱིས་མཆི་མ་ཤོར་བཞིན་ཡོད་པའི་སྐབས། དགེ་སློང་དེས་ལག་པས་འཕྲེང་བ་འདྲེན་ཅིང། སྐྱབས་འགྲོ་དང་མ་ཎི་བགྲང་བཞིན་པར་ར་ལུག་གླང་གསུམ་ཤ་རྒྱགས་མི་རྒྱགས་བལྟ་བའི་ཕྱིར་འོངས་པ་ན། དེ་གསུམ་གྱིས། བཙུན་པས་
སེམས་ཅན་གསོད་མི་རུང་བ་དང། གཞན་ལའང་གསོད་དུ་འཇུག་མི་རུང་ཚུལ་སོགས་མང་པོ་བརྗོད་དེ། རབ་ན་བདག་ཅག་གསུམ་མི་གསོད་པ་དང། གལ་ཏེ་གསོད་ན་དགེ་སློང་རང་གིས་གསོད་པར་ཞུས་ཀྱང་མ་གནང་བའི་མུས་ནས་
བཤན་པ་སླེབས་ཏེ་དེ་གསུམ་གྱི་རྐང་ལག་འབྲེང་ཐག་གིས་བསྡམས། ཐོ་བ་ཆེན་པོས་བསྣུན་ཏེ་གླང་གི་ཀླད་པ་བཅོམ། གྲི་རྣོན་པོས་ར་ལུག་གི་བྲང་ལྤགས་གཤགས་ཏེ་ཁོག་པར་ལག་པ་བཅུག་སེན་མོ་རྣོན་པོས་ཤིན་ཏུ་གཅེས་པའི་སྲོག་
རྩ་བཅད་པ་སོགས་སྡུག་བསྔལ་བསམ་གྱིས་མི་ཁྱབ་པ་མྱོང། གླང་གིས་ཉམ་ཐག་པའི་སྐད་བཏོན་པ་ཕྱོགས་བཅུའི་སངས་རྒྱས་ཐམས་ཅད་ཀྱིས་གསན་ཏེ། ཡུལ་འདི་འདྲ་ཞིག་ན་བཙུན་པའི་གཟུགས་བརྙན་འདི་ཞེས་བྱ་བས་མ་རྒན་
སེམས་ཅན་གསོད་དུ་བཅུག་པའི་སྡུག་སྐད་འདོན་པ་རེད་ཅེས་ལུང་བསྟན་ཅིང། ཆོས་ཀྱི་རྒྱལ་མཚན་བསྙིལ། བདུད་ཀྱི་རྒྱལ་མཚན་བསྒྲེངས། སངས་རྒྱས་བྱང་སེམས་ཐམས་ཅད་ཤིན་ཏུ་ཐུགས་མུག་པ་བྱུང་བ་སོགས་བཙུན་པ་དང་ར་ལུག་

[234A]༄༅། །གླང་གསུམ་གྱི་འབེལ་གཏམ། བཙུན་པ་འགའ་ཞིག་གི་གུང་ཚིགས་ཀྱི་དེ་ཉིད་གསལ་བའི་མེ་ལོང་ལས་བྱུང་བ་ལྟར་རྒྱས་པར་སྩལ་ཏེ། དེ་ལྟ་བུ་ནི་བསྟན་པའི་ཆོམ་རྐུན་པ་ཡིན་པས་སྲོག་གཅོད་ལ་
འཛེམ་པ་གནད་ཆེ། བདག་གི་སྐྱབས་མགོན་བླ་མ་རིན་པོ་ཆེས་ཀྱང་གཞན་སྲོག་གཅོད་སྤང་བ་བྱུང་ན་དགྱེས་ཚོར་གཞན་ལས་ལྷག་པ་གནང་གི་ཡོད། ཁོ་བོས་ཀྱང་ཁམས་ལ་འགྲོ་སྐབས་སོག་ཙནྡན་དགོན་པ་སོགས་ཀྱིས་ལོ་བསྟར་
གསོད་པའི་སྲོག་གཅོད་ཀྱི་རྒྱུན་ཆེན་པོ་མང་པོ་གཅོད་ཐུབ་པ་བྱུང་སོང་བ་ཚེ་འདིའི་ཆོས་དྲག་ཤོས་ཡིན་སྙམ་པ་ཡོད་གསུངས། གཉིས་པ་མ་བྱིན་ལེན་ལ། གཞི་ནི་གཞན་གྱིས་བདག་ཏུ་བཟུང་བའི་ནོར། བསམ་པ་ལ་གསུམ་
ལས༑ འདུ་ཤེས་ནི་མ་འཁྲུལ་བ། ཀུན་སློང་ནི་མ་བྱིན་བཞིན་དུ་ལེན་འདོད། ཉོན་མོངས་ནི་གསུམ་ག་ཡོད་དེ། ཁོང་ཁྲོས་དགྲ་བོའི་ནོར་འཕྲོག་པ་དང། ཆགས་པས་གཞན་གྱི་ནོར་རྫས་ཡིད་འོང་དུ་མཐོང་སྟེ་འཇབ་བུས་བརྐུ་བ་
སོགས་དང། གཏི་མུག་ལ་ཕྱི་རོལ་པའི་ཆོས་ལུགས། བྲམ་ཟེ་རྒུད་ཚེ་རྐུ་བ་ཆོས་སུ་བཤད། །ཟེར་བ་ལྟར་གཞན་གྱི་ནོར་བརྐུ་བ་ཉེས་མེད་དུ་འཛིན་པ་ལྟ་བུའོ། །སྦྱོར་བ་ནི། མཚན་མོར་འཇབ་ནས་འགྲོ་བ་ལྟ་བུ་ངེས་པར་མི་དགོས་
ཀྱི༑ གྲྭ་པ་ཁ་ཅིག་གིས་འགྱེད་ཉིས་ལེན་བྱེད་པ་དང། དཔོན་པོས་མི་འོས་པའི་ཉེས་ཆད་འགེལ་བ། བྲེ་ལོག་སྲང་ལོག་གིས་ནོར་གཏོང་ལེན་བྱེད་པ་སོགས་ཀྱང་མ་བྱིན་ལེན་ཏེ། འདུས་སྡེ་རྣམས་ནས་ཆད་པ་གཅོད་པ་ན། ཕྱག་

[234B] མདོར་ན། ཕ་རོལ་པོས་བློས་མ་ཐོངས་ཀྱང་རང་ལ་ནོར་རྫས་དེ་དང་དེ་ཐོབ་འདོད་ཀྱི་བསམ་པས། གཡོ་སྒྱུའི་ཐབས་རྣམ་པ་སྣ་ཚོགས་བསྟན་ནས་
ཁོས་མི་སྟེར་རང་དབང་མེད་པར་བྱས་ཏེ་རང་ལ་ཐོབ་པ་བྱུང་བའང་མ་བྱིན་ལེན་དུ་འགྲོ་བས་འདི་རང་རེ་ལ་ཧ་ཅང་འབྱུང་ཉེན་ཆེ། དེར་མ་ཟད་གཞན་གྱི་རྫས་དང་ཡོ་བྱད་ཞོ་གང་ཡན་གྱི་རིན་ཐང་ཚང་བ་གཞན་ལ་བཅོལ་བའམ་སྔ་གཡར་བགྱིས་
ནས༑ ཕྱིས་ཡུན་རིང་པོ་ལོན་པ་ན་བདག་པོ་དེས་བརྗེད་པ་དང། རང་གིས་ཀྱང་དེས་བརྗེད་པར་གྱུར་ན་ཅི་མ་རུང་སྙམ་པས་ཚོད་བལྟས་ནས་བརྗེད་པར་ཤེས་ཏེ། མཐར་ཐུག་རང་ལ་ཐོབ་བློ་སྐྱེས་པ་ལྟ་བུ་ཡང་བརྐུ་བ་ཉིད་ཡིན་ཏེ། འདི་ལ་
དགེ་ཚུལ་ཡིན་ན་ཕམ་འདྲ་དང། དགེ་སློང་ཡིན་ན་ཕམ་པ་བྱུང་ཟིན་པ་ཡིན་གསུངས། གསུམ་པ་ལོག་གཡེམ་གྱི་གཞི་ནི། ཁྱིམ་པ་ཡིན་ན་མངལ་སྒོ་མ་གཏོགས་པའི་ལམ་མ་ཡིན་པ་དང། སྦྲུམ་མ་དང་བསྙེན་གནས་ཀྱི་སྐབས་
སོགས་དུས་མ་ཡིན་པ་དང། བླ་མ་དང་མཆོད་རྟེན་གྱི་དྲུང་སོགས་གནས་མིན་པ་དང། མ་ལ་སོགས་པ་བགྲོད་བྱ་མིན་པ་རྣམས་དང། རབ་བྱུང་གིས་ནི་མི་ཚངས་སྤྱད་ཚད་ལོག་གཡེམ་དུ་འགྲོ། འདུ་ཤེས་ནི་ལོག་གཡེམ་ལ་མ་
འཁྲུལ་པ་དགོས་པ་དང། མི་ཚངས་སྤྱོད་ཀྱི་ཕམ་པ་ལ་འཁྲུལ་མ་འཁྲུལ་འདྲ་བར་གསུངས། ཉོན་མོངས་ནི་དུག་གསུམ་ག་ཀུན་སློང་ནི་ལོག་པར་སྤྱོད་འདོད། སྦྱོར་བ་ནི་དབང་པོ་གཉིས་སྤྲད་པ་སོགས་དང། མཐར་ཐུག་ནི་བདེ་བ་མྱོང་

[235A]༄༅། །བ་ན་རྫོགས་པ་ཡིན་གསུངས། བཞི་པ་རྫུན་ནི། མིག་གིས་མཐོང་མ་མཐོང་དང། རྣ་བས་ཐོས་མ་ཐོས། སྣ་ལྕེ་ལུས་ཀྱི་རྣམ་ཤེས་གསུམ་གྱིས་བྱེ་བྲག་ཕྱེད་མ་ཕྱེད་དམ། མྱོང་མ་མྱོང། ཡིད་ཀྱི་
རྣམ་པར་ཤེས་པས་ཉམས་སུ་མྱོང་བའམ་རྣམ་པར་ཤེས་མ་ཤེས་བརྒྱད་དང། སྨྲ་བའི་ཡུལ་ནི་མིའི་འགྲོ་བ་སྨྲ་ཤེས་དོན་གོ་བའོ། །བསམ་པ་ལ་འདུ་ཤེས་ནི། མཐོང་བ་ལ་མ་མཐོང་ཞེས་པ་ལྟ་བུ་གཞན་དུ་བསྒྱུར་ཏེ་སྨྲ་བར་འདུ་
ཤེས་པ། ཀུན་སློང་ནི་དེ་ལྟར་སྨྲ་འདོད་པ། ཉོན་མོངས་ནི་དུག་གསུམ་ག་སྦྱོར་བ་ནི་ངག་གིས་རྫུན་ཚིག་སྨྲ་བའམ། ཚིག་མ་སྨྲས་ཀྱང་མགོ་བོའི་དབྱིབས་སོགས་ཀྱིས་རྫུན་བྱེད་པ་ཡོད། མཐར་ཐུག་ནི་ཕ་རོལ་པོས་དོན་གོ་བའོ། །
གསོད་པར་འོངས་པ་དག་གིས་གསད་བྱ་གང་ན་ཞེས་དྲི་བ་ལྟ་བུ་ལ་དྲང་པོར་བཤད་དུ་མི་རུང་བས། དེ་འདྲའི་དོགས་པའི་གནས་ཡོད་པ་དག་ལའང། འདི་ནས་མི་འདི་འདྲ་ཞིག་སོང་ངམ་ཟེར་ན། བདག་དོ་ནུབ་ཆེ་གེ་མོ་ཞིག་ཏུ་འགྲོ་
རྒྱུ་ཡིན་ཟེར་བ་ལྟ་བུ་གཏམ་མ་འབྲེལ་བ་བཤད་པས་བརྗེད་དུ་གཞུག་པའི་ཐབས་སོགས་བྱ་དགོས་གསུངས། ལྔ་པ་ཕྲ་མ་ལ། གཞི་ནི་མཐུན་པའམ་མི་མཐུན་པ་ཅི་རིགས། འདུ་ཤེས་མ་འཁྲུལ་བ། ཀུན་སློང་དབྱེ་འདོད་པ། ཉོན་མོངས་
དུག་གསུམ་ག་སྦྱོར་བ་མཐུན་པ་དབྱེ་བ་དང་མི་མཐུན་པ་མི་འདུམ་པར་འདོད་པ་སྟེ། འདི་ལ་བདེན་པ་དང་རྫུན་གྱིས་ཕྲ་མ་བྱས་པ་གང་ཡིན་ཡང་ཁྱད་མེད། ཁ་ཅིག་གིས་འདི་དག་ཡོན་ཏན་དུ་བརྩི་ཡང་འདི་ལ་ཡོན་ཏན་མེད་

[235B] སྐྱོན་ཆེན་པོ་ཡིན་པས་བྱར་མི་རུང། མཐར་ཐུག་ནི་ཚིག་དེའི་དོན་གོ་བ་སྟེ། དེ་ཡང་ཕྲ་མའི་ཚིག་སྨྲས་པས་ཕ་རོལ་པོས་གོ་ནས་རྒྱབ་འགལ་དུ་གྱེས་པར་གྱུར་ན་ལས་ལམ་རྫོགས་ལ། ཚིག་དེ་མ་གོ་བར་མི་མཐུན་པ་སོགས་
དབྱེ་བར་མ་སོང་ན་ཚིག་ཀྱལ་པར་འགྲོ་བ་ལས་ཕྲ་མ་བྱས་པར་མི་འགྲོ། དྲུག་པ་ཚིག་རྩུབ་ཀྱི་གཞི་ནི། མནར་སེམས་སྐྱེ་བའི་གཞིར་གྱུར་པའི་སེམས་ཅན་དང། ཚེར་མ་སོགས་སེམས་ཅན་མིན་པ་གཉིས་ཀ་ཡོད། འདུ་ཤེས་མ་
འཁྲུལ་བ། ཉོན་མོངས་དུག་གསུམ་ག་ཀུན་སློང་ནི་སྨྲ་འདོད་པ། སྦྱོར་བ་མིག་ཞར་བ་ལ་ཞར་བ་ཞེས་བརྗོད་པའམ། ཞར་བ་མིན་པ་ལ་ཞར་བ་ཟེར་བ་ལྟ་བུ་བདེན་རྫུན་གང་ཡང་རུང་བས་ཕ་རོལ་པོའི་ཚུལ་ཁྲིམས་དང་རིགས་
དང་ལུས་ཀྱི་སྐྱོན་སོགས་ནས་བརྗོད་པ་སྟེ། ཕ་རོལ་པོའི་སེམས་ལ་གནོད་ན་སྙན་པར་སྨྲ་ཡང་ཚིག་རྩུབ་སྨྲས་པའི་ཉེས་པ་འབྱུང། མཐར་ཐུག་ནི་དེས་དོན་གོ་བའོ། །འདི་ལ་དོན་གོ་བ་དགོས་པས་སེམས་ཅན་མིན་པའི་འབྱུང་བ་སོགས་
ལ་སྨྲས་ཀྱང་ལས་ལམ་མི་རྫོགས། བདུན་པ་ངག་འཁྱལ་གྱི་གཞི་ནི། དོན་མེད་དང་ལྡན་པའི་དོན། འདུ་ཤེས་ནི་གང་བརྗོད་པར་འདོད་པའི་དོན་ལ་དེར་འདུ་ཤེས་པའོ། །འདི་ལ་ཡུལ་ཡོད་མེད་གང་ལྟར་ཡང་གཏམ་དྲན་ཚད་བྱུང་
རྒྱལ་དུ་སྨྲས་ན་དངོས་གཞི་འབྱུང། ཀུན་སློང་ནི་སྨྲ་འདོད་པ། ཉོན་མོངས་དུག་གསུམ་པ། །སྦྱོར་བ་ནི་རྒྱལ་པོ་དང་དམག་ལ་སོགས་པའི་གཏམ་སྨྲ་བ་དང། ད་ལྟར་རང་རེ་གྲྭ་པ་ལྟ་བུས་ཀྱང་དགོན་པའི་གླིང་བསྐོར་འགྲོ་བ་ཚུན་གྱི་ཚེ་

[236A]༄༅། །མི་མང་པོ་ཞིག་འདུས་ནས། སྡེ་པ་གཞུང་དང། རྒྱ་ནག་དང། རྒྱ་གར་སོགས་ཀྱི་ཐེ་གཏོགས་མང་པོ་གླེང་མོ་བྱེད་པ་དེ་ཡིན། ངག་འཁྱལ་འདི་མི་དགེ་བ་བཅུའི་ནང་ནས་ཆུང་ཤོས་ཡིན་ཡང། རང་རེའི་མི་ཚེ་
སྟོང་ཟད་དུ་གཏོང་བའི་ཐབས་བླ་ན་མེད་པ་སྟེ། ཚོགས་གྲལ་ཚུན་ཆད་དུ་ངག་འཁྱལ་གྱི་གཏམ་འདྲེ་བ་ལ་བརྟེན་ནས་གྲྭ་ཤག་ཕན་ཚུན་དུ་འཚོགས་ཏེ་ཉིན་སྒང་དོན་མེད་ཀྱི་སྐད་ཆ་མང་པོ་བཤད་པས་དུས་འདའ་འགྲོ་བ་ཡང་ནས་ཡང་དུ་འོང་
དེས་ན་ཇོ་བོ་ཆེན་པོས། མང་པོའི་ནང་དུ་ངག་ལ་བརྟག་ཅེས་གསུངས་པ་ལྟར་གྲོགས་གཅིག་ཡོད་ཚུན་ཆད་ནས་འདི་ལ་གཟབ་དགོས་གསུངས། གཞན་ཡང། སྒྲུང་དང། ཕྱི་རོལ་པའི་བསྟན་བཅོས་བཤད་པའང་ངག་འཁྱལ་ཡིན་
ལོག་གཡེམ་མ་གཏོགས་པའི་ལུས་ངག་གི་མི་དགེ་བ་དྲུག་ཀ་གཞན་ལ་བྱེད་དུ་བཅུག་པས་ཀྱང་རང་ཉིད་ལ་ལས་ལམ་དུ་འགྱུར་བར་གསུངས། བརྒྱད་པ་བརྣབ་སེམས་ཀྱི་གཞི་ནི། གཞན་གྱི་ནོར་དང་ཡོ་བྱད་དེ། དེ་ཡང་དཔེར་ན་ཁྲོམ་ལྟ་
བུར་འགྲོ་བ་ན་ཡོ་བྱད་ཡིད་དུ་འོང་བ་མཐོང་ནས་བདག་ལ་འདི་འདྲ་བྱུང་ན་སྙམ་དུ་འདོད་པ་ཟུག་པ་བཞིན་བྱུང་བའོ། །འདུ་ཤེས་ནི། བརྣབ་སེམས་འབྱུང་བའི་གཞི་དེ་ལ་དེར་འདུ་ཤེས་པ། འདིའི་ཀུན་སློང། སྦྱོར་བ། མཐར་ཐུག་རྣམས་
བྱེད་ལས་སེམས་གཅིག་གི་སྟེང་ནས་འཇོག་དགོས་པས། ཀུན་སློང་ནི་ནོར་སོགས་དེ་དང་དེ་བདག་གིར་གྱུར་ན་སྙམ་པ། ཉོན་མོངས་ནི་དུག་གསུམ་ག་སྦྱོར་བ་བསམ་པ་དེ་ལས་ཤུགས་དྲག་ཏུ་སོང་ནས་བདག་གིར་བྱེད་འདོད་པ། མཐར་

[236B] །རང་གི་ནོར་ལའང་བརྣབ་སེམས་སྐྱེ་བ་ཡོད་ཅིང། རང་ཅག་ལྷ་སར་ཁྲོམ་བསྐོར་ལྟ་བུ་ཞིག་འགྲོ་བ་ནའང་བརྣབ་སེམས་འབུམ་ཕྲག་
ཙམ་སྐྱེ་བས་དེ་ལྟར་བྱུང་སྐབས་རང་གི་ཡིད་ལ་གང་བྱུང་དྲན་དུ་མི་འཇུག་པར་སྒྱུ་མའི་ནོར་རྫས་ལ་སྙིང་པོ་མེད་པར་བསམས་ནས་གཉེན་པོ་བསྟེན་པ་དགོས་གསུངས། དགུ་པ་གནོད་སེམས་ཀྱི་གཞི་དང་ཉོན་མོངས་སོགས་སྔར་ཚིག་རྩུབ་
ཀྱི་སྐབས་སུ་བཤད་པ་ལྟར་ལ། ཀུན་སློང་གསོད་བརྡུང་སོགས་གནོད་པ་སྐྱེལ་འདོད་དམ། ཕ་རོལ་པོ་གུད་ན་ཅི་མ་རུང་སྙམ་པ་སོགས་དང། སྦྱོར་བ་ནི་དེ་ལ་བརྩོན་པ། མཐར་ཐུག་ནི་དེར་ཐག་བཅད་པ་ཡིན། རང་རེའི་ཞི་རྒྱས་
དབང་དྲག་གི་ལས་སྦྱོར་བྱེད་པ་རྣམས་ཀྱང་ཀུན་སློང་བཟང་པོས་བསྟན་པ་དང་སེམས་ཅན་ཁོ་ནའི་དོན་དུ་བྱེད་པ་ཞིག་མ་བྱུང་ན། བརྣབ་སེམས་དང་གནོད་སེམས་སོགས་སུ་འགྲོ་ཉེན་ཡོད་པས་གཟབ་དགོས་གསུངས། བཅུ་པ་ལོག་
ལྟའི་གཞི་ནི། ལས་འབྲས། བདེན་བཞི། དཀོན་མཆོག་སོགས་ཏེ་ཡོད་པ་ཞིག་དགོས། དེ་མེད་པར་བལྟ་བ་ལོག་ལྟ་དང། མེད་པར་སྨྲ་བ་སྐུར་འདེབས། དེ་ཡང་ཕྱི་རོལ་པའི་དྲང་སྲོང་རྐང་མིག་གིས་རང་གི་བུ་མོ་ལ་ཆགས་ཏེ་དེ་
དང་ལྷན་ཅིག་སྤྱོད་འདོད་ཀྱིས་འཇིག་རྟེན་སྔ་ཕྱི་མེད་པར་བཤད་པའི་གཞུང་ལུགས་འབུམ་ཕྲག་དང། ལྟ་ངན་དྲུག་ཅུ་སོགས་རང་བཟོ་བྱས་ནས་བརྩམས་པ་ལྟ་བུ་ཡིན། འདུ་ཤེས་ནི་སྐུར་བ་འདེབས་པའི་དོན་ལ་བདེན་པར་འདུ་

[237A]༄༅། །ཤེས་པ་ལས་གཞན་འདྲ། སྦྱོར་བ་ནི་སྐུར་བ་འདེབས་པར་རྩོམ་ཞིང། མཐར་ཐུག་ནི་མེད་པར་ཐག་བཅད་པའོ། །འདི་དངོས་གཞི་རང་རེར་ཅུང་འབྱུང་དཀའ་ཡང། བསོད་ནམས་དམན་པ་སྡིག་གྲོགས་ཀྱི་
དབང་དུ་སོང་བ་དག་ལ་ཡོང་ཉེའོ། །དེས་ན་དེ་དག་ལེགས་པར་ངོ་ཤེས་པར་བྱས་ཏེ་འཛེམ་བག་བྱ་བ་གནད་ཆེ་གསུངས། གཉིས་པ་ལྕི་ཡང་གི་ཁྱད་པར་ལ་དྲུག་ལས། ངོ་བོའི་སྒོ་ནས་ལྕི་བ་ནི། ལུས་ངག་གི་བདུན་ལས་སྲོག་གཅོད་
སོགས་སྔ་མ་སྔ་མ་ལྕི་ལ། ཕྱི་མ་ཕྱི་མ་ཡང། དེའི་རྒྱུ་མཚན། དེ་དག་གི་ཚེ་ཕ་རོལ་པོ་ལ་སྡུག་བསྔལ་ཆེ་ཆུང་ཇི་ཙམ་ཡོད་པའི་རིམ་པས་ལྕི་ཡང་བྱུང་བ་སྟེ། དཔེར་ན་ངེད་ཚོ་རང་གཞན་སུ་འདྲ་ཞིག་ཡིན་ཡང་སྲོག་ལ་གཅེས་ཤིང་ཕངས་པ་
ཇི་འདྲ་བྱེད་པ་དེ་ཙམ་ཡོ་བྱད་ལ་མི་བྱེད་པས་སྲོག་གཅོད་དང་མ་བྱིན་ལེན་གཉིས་ལ་ཕ་རོལ་པོ་ལ་སྡུག་བསྔལ་ཆེ་ཆུང་འབྱུང་བ་ལྟར་ཡིན། ཡིད་ཀྱི་གསུམ་སྔ་མ་སྔ་མ་ཡང་ལ། ཕྱི་མ་ཕྱི་མ་ལྕི་བ་ཡིན། བསམ་པའི་སྒོ་ནས་ལྕི་བ་ནི། བསམ་པ་
ཉོན་མོངས་ཤིན་ཏུ་དྲག་པོས་བྱས་པ་སྟེ། ཚིག་རྩུབ་ལྟ་བུ་ངོ་བོའི་སྒོ་ནས་ཡང་ཡང་ཁོང་ཁྲོ་ཤིན་ཏུ་ཆེན་པོས་ཁྱི་རྒན་ཞེས་བརྗོད་པ་དེ་ལྕི་བ་ལྟ་བུའོ། །སྦྱོར་བའི་སྒོ་ནས་ལྕི་བ་ནི། སྦྱོར་བ་གསོད་སྟངས་ངན་པ་སྡུག་ལས་སྣ་དགུ་བཏང་ནས་
བསད་པ་ལྟ་བུ་ཡིན། ཡང་འབུ་བསད་པ་བས་གླང་པོ་ཆེ་བསད་པ་སྡིག་ལྕི་བ་ལྟ་བུ་དུད་འགྲོ་གཟུགས་བོངས་ཆེ་བ་དག་གསོད་པ་སྡིག་ཆེ་བའང་ལུས་སྟོབས་ཆེ་བའི་ཚོད་ཀྱི་སྡུག་བསྔལ་ཆེ་བས་སྦྱོར་བའི་སྒོ་ནས་ལྕི་བར་འགྲོ། ཡུལ་འགའ་ཤས་ན། སྦལ་

[237B] ཁྱིམ་བྱ། འབུ་སོགས་མེར་བསྲེགས་ནས་གསོད་པ་ལྟ་བུར་ནི། ངོ་བོ་དང་སྦྱོར་བའི་ལྕི་ལུགས་གཉིས་ཀ་ཚང། གཞིའི་སྒོ་ནས་ལྕི་བ་ནི། བླ་མ་སློབ་དཔོན་བྱང་སེམས་དགེ་འདུན་ཕ་མ་སོགས་ཞིང་ཁྱད་པར་ཅན་ལ་མིག་ལོག་བལྟ་བ་ལྟ་
བུའང་སྡིག་ལྕི་བ་ཡིན། དུས་རྟག་ཏུ་བྱེད་པས་ལྕི་བ་ནི། ངག་འཁྱལ་ལྟ་བུ་དུས་རྟག་ཏུ་འབྱུང་བ་དེ་ལྕི་བའོ། །གཉེན་པོ་མེད་པས་ལྕི་བ་ནི། དགེ་བ་སྣ་གཅིག་ཀྱང་མི་བྱེད་པའི་གང་ཟག་གི་རྒྱུད་ཀྱི་སྡིག་པ་ཤིན་ཏུ་ལྕི། དེས་ན། ལྕི་བ་གཅིག་
འཛོམས་པ་ནས་དྲུག་ཀ་འཛོམས་པའི་བར་ཡོད། བྱང་སེམས་ལ་ཁོང་ཁྲོ་ཆེན་པོས་མིག་ལོག་བལྟས་པ་དང། སྡུག་ལས་སྣ་དགུ་བཏང་ནས་དུད་འགྲོ་བསད་པ་ལྟ་བུ་ལ་གཉིས་ཚང། ཆགས་སེམས་དྲག་པོས་གླུ་བླངས་པ་ལྟ་བུ་ལ་གཅིག་
ཚང་ལ། དེ་བཞིན་དུ་སྡིག་པ་རྟག་ཏུ་བྱེད་ཅིང་དགེ་བ་མི་བྱེད་པའི་བཤན་པ་ལྟ་བུས། ཕ་མ་སོགས་ལ་ཁོང་ཁྲོ་དྲག་པོས་སྦྱོར་བ་སྡུག་ལས་སྣ་དགུ་བཏང་ནས་བསད་ན་དྲུག་ཀ་འཛོམས། དེས་ན། རང་རེ་ལ་མི་ལྕི་བ་མེད་པའི་སྡིག་པ་གང་ལྕི་
ལྕིས་རྟག་ཏུ་ནོན་ནས་ཡོད། གསུམ་པ་དེ་དག་གི་འབྲས་བུ་བསྟན་པ་ལ་རྣམ་སྨིན། རྒྱུ་མཐུན། བདག་འབྲས་གསུམ་ལས། མི་དགེ་བ་བཅུ་པོ་དེ་དག་གང་བྱས་ཀྱང་འབྲས་བུ་གསུམ་པོ་དེ་ནས་རྒྱུ་མཐུན་ལ་མྱོང་བ་རྒྱུ་མཐུན་དང། བྱེད་པ་རྒྱུ་
མཐུན་གཉིས་སུ་ཕྱེ་བའི་འབྲས་བུ་བཞི་བཞི་མྱོང་དགོས། དེ་ཡང་མི་དགེ་བ་ཆེན་པོས་དམྱལ་བ། འབྲིང་གིས་ཡི་དྭགས། ཆུང་དུས་དུད་འགྲོར་སྐྱེ་བས། སྲོག་གཅོད་ལ་མཚོན་ན། རྣམ་སྨིན་གྱི་འབྲས་བུས་དམྱལ་བར་སྐྱེ། ནམ་ཞིག་

[238A]༄༅། །དེ་ལས་ཐར་ནས་མིར་སྐྱེས་ཀྱང་མྱོང་བ་རྒྱུ་མཐུན་ཚེ་ཐུང་ཞིང་ནད་མང་བ་དང། བྱེད་པ་རྒྱུ་མཐུན་བྱིས་པའི་སྐབས་ནས་བཟུང་སྲོག་གཅོད་པ་ལ་དགའ་བ། བདག་འབྲས་སྣོད་ཀྱི་འཇིག་རྟེན་ལ་འབྱུང་སྟེ། བཟའ་བཏུང་
དང་སྨན་ལ་སོགས་པ་མཐུ་ཆུང་བ་འོང། རང་རེ་དམྱལ་བར་སྐྱེས་ཏེ་ལུས་དང་མེ་དབྱེར་མེད་དུ་འདྲེས་ནས་སྡོད་པ་ལས། མིའི་ནང་དུ་སྐྱེས་ཏེ་སྲོག་གཅོད་ལ་དགའ་བ་འདི་ངན་ཏེ། འདིས་སླར་ཡང་སྲོག་གཅོད་ཀྱི་རྒྱུན་མཐུན་དེ་ངན་འགྲོར་
འཕེན་པས། འབྲས་བུ་ཐམས་ཅད་ནས་ཁ་གནག་ཤོས་ནི་བྱེད་པ་རྒྱུ་མཐུན་འདི་ཡིན་པས་རང་རེས་མི་དགེ་བའི་བྱེད་པ་རྒྱུ་མཐུན་འགོག་ཐབས་དང། དགེ་བའི་བྱེད་པ་རྒྱུ་མཐུན་ཡོང་ཐབས་ལ་འབད་དགོས་གསུངས། མ་བྱིན་ལེན་སོགས་
མི་དགེ་བ་ལྷག་མ་དགུ་པོས་རིམ་བཞིན། མྱོང་བ་རྒྱུ་མཐུན་ལོངས་སྤྱོད་དབུལ་བ་དང་གཞན་དང་ཐུན་མོང་དུ་འགྱུར་བ། འཁོར་གཡོག་དང་ཆུང་མ་བསྲུང་མི་ཐུབ་པ་དང། གཞན་གྱིས་བདེན་པར་མི་འཛིན་པ་དང། མཛའ་བཤེས་
ཉུང་བ་དང་འཁོར་གཡོག་སོགས་དང་འབྲལ་བ། གཞན་གྱིས་མི་སྙན་པར་སྨྲ་བ་དང། གཞན་གྱིས་རང་གི་གཏམ་ལ་ཆ་མི་འཇོག་པའི་ཚིག་མི་བཙན་པ་དང། དོན་མི་འགྲུབ་པ་དང། འཇིགས་སྐྲག་ཅན་དུ་འགྱུར་བ་དང། ཡང་
དག་པའི་ལྟ་བ་ལ་རྨོངས་པ་རྣམས་འབྱུང། སྡིག་པ་བྱེད་པ་འགའ་ཞིག་ཚེ་རིང་བ་དང་ལམ་འགྲོ་ཆེ་ལ། ཆོས་བྱེད་པ་འགའ་ཞིག་ཚེ་ཐུང་བ་དང་ནད་སོགས་ཡོང་རྒྱུ་མང་བ་ནི་སྐྱེ་བ་སྔ་མའི་རྒྱུ་འབྲས་གཞན་དང་གཞན་གྱི་ཡིན། རང་

[238B] འཇིག་རྟེན་འདིར་མི་འདོད་པ་བྱུང་བ་རྣམས་ཚེ་འདིར་འགྲོ་ཉེས་འདུག་ཉེས་སོགས་རང་གཞན་གྱི་འཕྲལ་རྐྱེན་ཞིག་གིས་བྱས་སོ་སྙམ་པ་འོང་མོད། དེ་ལྟར་མ་ཡིན་པར་ཕལ་ཆེར་ཚེ་སྔ་མའི་ལས་ཀྱིས་བྱས་པ་ཡིན། བྱེད་པ་རྒྱུ་
མཐུན་ནི། མ་བྱིན་ལེན་གྱིས་ཚེ་འདིར་ཡང་འགའ་ཞིག་བྱིས་པ་ཆུང་ངུ་ནས་ཁབ་ཚུན་ཆད་རྐུ་བ་དང། བྱི་བ་དང་བྱི་ལ་སོགས་རྐུ་བྱེད་པ་ལ་མཁས་པ་ལྟར་མ་བྱིན་ལེན་ལ་དགའ་ཞིང་འཇུག་པ་ལྟ་བུ་སྟེ། དེས་མཚོན་ནས་གཞན་རྣམས་གོ་
སླ༑ བརྣབ་སེམས་གནོད་སེམས་ལོག་ལྟ་གསུམ་གྱི་བྱེད་པ་རྒྱུ་མཐུན་ལ་ཆགས་སྡང་རྨོངས་གསུམ་འཕེལ་བ་ཡིན། བདག་འབྲས་ནི། མ་བྱིན་ལེན་སོགས་ཀྱིས་རིམ་བཞིན་ལོ་འབྲས་ཉུང་ལ། སད་སེར་ཐན་པ་སོགས་ལྡང་ཞིང། བཞོན་
འོ་ཞོ་ཉུང་བ་སོགས་དང། འདམ་རྫབ་ལྗན་ལྗིན་སོགས་ཡོད་སར་གནས་དགོས་པ་དང། བསླུ་བྲིད་བྱེད་མཁན་མང་བ་དང། ས་ཕྱོགས་མི་སྙོམས་པར་སྡོད་དགོས་པ་དང། སྡོང་དུམ་དང་ཚེར་མ་མང་བའི་གནས་སུ་སྐྱེ་བ་དང། ཤིང་
འབྲས་དུས་སུ་མི་ཆགས་ཤིང། ཡང་ན་དུས་མིན་དུ་ཆགས་པ་དང། ཕུན་ཚོགས་ཐམས་ཅད་འགྲིབ་འགྲོ་བ་དང། དམག་འཁྲུག་དང་ནད་ཡ་མས་མང་བ་དང། ཆུ་དང་རིན་པོ་ཆེའི་འབྱུང་ཁུངས་ནུབ་པ་རྣམས་ཡིན། དེ་ལྟར་མི་དགེ་
བའི་འབྲས་བུ་རྣམས་འབྱུང་ཚུལ་ཐོས་ཤིང་ཤེས་ཀྱང་ད་དུང་མི་དགེ་བཅུ་ལ་ཤེས་བཞིན་དུ་འཇུག་ན། མིག་ལྡན་གཡང་ལ་མཆོང་བ་དང་འདྲ། ས་གཞི་དག་ཀྱང་འགའ་ཤས་སྔར་ལོ་ལེགས་པ་ལ། དེང་སང་མི་ལེགས་པ་

[239A]༄༅། །ཡང་ས་བཅུད་ཤོར་བ་སོགས་གང་ཡང་མིན་པར། ལས་ཀྱིས་བྱས་པ་ཡིན། བསྐལ་པ་བཟང་པོའི་སྐབས་ས་གཞི་ཡངས་ཤིང་ཕུན་སུམ་ཚོགས་པ་ཡོད་ཀྱང། རིམ་གྱིས་འགྲིབ་སྟེ་ངམ་གྲོག་དང་
གཡང་ས་ལས་མེད་པ་དེ་འདྲར་འགྱུར་འགྲོ་བའི་སྐབས་ཡོད། གཉིས་པ་དཀར་པོའི་ལས་འབྲས་བསམ་པ་ལ་གཉིས། དཀར་པོའི་ལས་ལམ་དངོས་དང། དེ་དག་གི་འབྲས་བུ་བསྟན་པའོ། །དང་པོ་ནི། མི་དགེ་བཅུ་མ་བྱས་པ་ཙམ་
གྱིས་དཀར་པོའི་ལས་ལམ་མི་རྫོགས་ཏེ། དཀར་པོའི་ལས་ལམ་ཚང་བ་ལ་མི་དགེ་བ་བཅུ་པོ་ངོས་གཟུང། དེ་ལ་ཉེས་དམིགས་སུ་བལྟས་ཏེ་ཡང་དག་པར་སྡོམ་པའི་སྦྱོར་བ་དང། བསྡམ་པ་མཐར་ཐུག་པའི་སྤོང་སེམས་ཀྱི་སྟེང་ནས་
འཇོག་དགོས། དེ་ཡང་སྲོག་གཅོད་སྤོང་བའི་དགེ་བ་ལྟ་བུར། གཞི། བསམ་པ། སྦྱོར་བ། མཐར་ཐུག་བཞི་སྟེ། དཔེར་ན་ལུག་གསོད་པ་སྤོང་བའི་དཀར་པོའི་ལས་ལྟ་བུར་མཚོན་ན། ལུག་ནི་དེ་འདྲའི་ལས་ཀྱི་གཞི་ཡིན། ལུག་
གསོད་པ་ཉེས་དམིགས་སུ་མཐོང་ནས་དེ་གསོད་དུ་མི་རུང་སྙམ་དུ་གསོད་པ་སྤོང་བར་འདོད་པ་ཀུན་སློང། དེ་ཤུགས་ཆེ་རུ་སོང་སྟེ་ལུག་གསོད་པ་ལ་ཉེས་པར་མཐོང་ནས་གསོད་པ་ཡང་དག་པར་སྡོམ་པ་ལ་བརྩོན་པའི་འདུ་བྱེད་ནི་ལུག་
གསོད་པ་སྤོང་བའི་དཀར་པོའི་ལས་ཀྱི་སྦྱོར་བ་དང། གསོད་པ་སྤོང་བར་ཐག་བཅད་པ་ན་ལས་ལམ་རྫོགས་པས། ལུག་གསོད་པ་ཉེས་དམིགས་སུ་མཐོང་ནས་གསོད་པ་ཡང་དག་པར་བསྡམས་པའི་སེམས་པ་ཡོངས་སུ་རྫོགས་པའི་

[239B] མ་བྱིན་ལེན་བརྐུ་འཕྲོག་ལྟ་བུའི་སྐབས། སྡུག་བསྔལ་དང་ཕུང་ཀྲོལ་གྱི་གཞི་ནོར་རྫས་འདིའི་དོན་དུ་ངན་འགྲོའི་རྒྱུ་བྱ་བ་ངན་པ་འདི་འདྲ་བྱེད་མི་རུང་སྙམ་
པ་ཀུན་སློང། ལས་དེ་སྤོང་བ་ལ་བརྩོན་པ་སྦྱོར་བ། སྤོང་བར་ཐག་བཅད་པ་ན་ལས་ལམ་ཚང་བའོ། །དེ་བཞིན་དུ་ལོག་གཡེམ་སོགས་འོག་མ་རྣམས་ལའང་རིགས་འགྲེའོ། །གཉིས་པ་དེ་དག་གི་འབྲས་བུ་བསྟན་པ་ལ་གསུམ་ལས། དང་པོ་
རྣམ་སྨིན་གྱི་འབྲས་བུ་ནི། དགེ་བའི་ལས་ཆེ་འབྲིང་ཆུང་ངུས་རིམ་བཞིན་ཁམས་གོང་གི་ལྷ་དང། འདོད་ལྷ། མི་སོགས་སུ་སྐྱེ་ལ། གཉིས་པ་རྒྱུ་མཐུན་གྱི་འབྲས་བུ་ལ་གཉིས་ལས། མྱོང་བ་རྒྱུ་མཐུན་ནི། ཚེ་རིང་བ། ལོངས་སྤྱོད་ཆེ་བ། ཆུང་མ་
དང་མཐུན་པ། གཏམ་ལ་ཆ་འཇོག་པ། གྲོགས་མཐུན་པ་སོགས་ཡིན། བྱེད་པ་རྒྱུ་མཐུན་ནི། དམ་པའི་སྐྱེ་སྤྲུལ་སོགས་འགའ་ཞིག་སྐྱེས་ཙམ་ནས་ངེས་འབྱུང་སྙིང་རྗེ་རྣམས་རང་ཤུགས་ཀྱིས་འབྱུང་བ་ལྟར་དང། གསུམ་པ་བདག་འབྲས་
ནི༑ བཟའ་བཏུང་དང་སྨན་གྱི་ནུས་པ་ཆེ་བ་སོགས་ཏེ་གོང་གི་མི་དགེ་བ་བཅུའི་བདག་འབྲས་རྣམས་གོ་བཟློག་པ་ཡིན་པས་གོ་སླ་གསུངས། གསུམ་པ་ཞར་ལ་སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པ་ལ་བཞི་ལས། ཞིང་གི་སྒོ་ནས་
སྟོབས་ཆེ་བ་ནི། ཕ་པ་རང་ག་བ་དང། ཕ་མ། དགེ་སྦྱོང། བྱང་སེམས་ཁྱིམ་པ་དང་རབ་བྱུང། སངས་རྒྱས། བླ་མ་རྣམས་ལ་སྦྱིན་པ་བཏང་བ་རྣམས་སྔ་མ་སྔ་མ་ལས་ཕྱི་མ་ཕྱི་མ་སྟོབས་ཆེ་ཞིང། ཁམས་གསུམ་གྱི་སེམས་ཅན་ཐམས་

[240A]༄༅། །ཅད་བཙོན་རར་བཅུག་སྟེ་མིག་བཏོན་པ་ལས། བྱང་སེམས་ལ་མིག་ལོག་བལྟ་བ་སྡིག་པ་ཆེ་ལ། སྔ་མ་དེ་དག་བཙོན་ར་ལས་བཏོན་ཏེ་མིག་སྦྱིན་པ་བས། བྱང་སེམས་ལ་དད་པས་ཐལ་མོ་སྦྱོར་བ་ཕན་ཡོན་
ཆེ་བ་དཔེར་ན། དུད་འགྲོ་བསད་ན་ལྟུང་བྱེད་ལས་མི་འབྱུང་བར་མི་བསོད་ །རྟེན་གྱི་སྒོ་ནས་སྟོབས་ཆེ་བ་ནི། སྡོམ་པ་མ་བླངས་པ་དང་བླངས་པ་གཉིས་ཀྱི་དགེ་བ་རྒྱ་ཆེ་ཆུང་ཤིན་ཏུ་ཆེ་བར་མདོ་ལས་གསུངས་ཤིང། མི་
དགེ་བའང་དེ་དང་འདྲ་སྟེ། ཁྱིམ་པས་མི་དགེ་བ་བཅུ་ཀ་འབྱོལ་ཉོག་ཏུ་སྤྱོད་པ་ལས་རབ་བྱུང་གིས་ཉེས་བྱས་ཕྲ་མོ་ཙམ་བྱས་པ་སྡིག་ལྕི། དེ་བས་བྱང་སེམས་དང། དེ་བས་ཀྱང་སྔགས་ཀྱི་སྡོམ་ལྡན་གྱིས་ཉེས་པ་བྱས་པ་ཤིན་ཏུ་ལྕི། ཁ་ཅིག་
གིས༑ སྡོམ་པ་ཞུས་ན་སྡིག་པ་ཆེ་ཟེར་ནས་སྡོམ་པ་ལ་འཛེམ་མོད། དེ་ནི་གཏན་ནས་མ་ཡིན་ཏེ། འཇུག་པ་ལས། མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་གསུངས་པ་ལྟར་ཕྱི་མའི་ལུས་རྟེན་ཐོབ་པ་ལ་ད་ལྟ་སྡོམ་པ་ནོས་ཏེ་
ཚུལ་ཁྲིམས་བསྲུང་བ་ངེས་པར་དགོས། དེ་མེད་པར་སྦྱིན་པ་བཏང་བ་ཙམ་གྱིས་དུད་འགྲོ་ཀླུ་ལྟ་བུར་སྐྱེ། དེར་མ་ཟད་སྡོམ་པ་ཁས་བླངས་ན་དགེ་བ་རྒྱུན་མི་འཆད་ལ། སྡོམ་མིན་ཁས་བླངས་ན་མི་དགེ་བ་རྒྱུན་མི་འཆད་པ་འོང་སྟེ། ཡུལ་
གྱི་བཤན་པ་དང། ཆང་འཚོང་ རྩེ་མོ་རྩེ་བའི་གནས་སྐབས་ཚུན་ཆད་དུ་སྡིག་པ་འཕེལ་བ་རྒྱུན་མི་འཆད། སྲོག་གཅོད་སྤོང་བའི་སྡོམ་པ་དང་ལྡན་མི་ལྡན་གཉིས་མཉམ་དུ་བསྡད་དེ་

[240B] སྡོམ་པ་མེད་པ་དེ་ལ་སྲོག་གཅོད་སྤངས་པའི་དགེ་བ་མི་འབྱུང་ཞིང། སྡོམ་ལྡན་དེར་ཉིན་རེ་བཞིན་དུ་དེ་སྤངས་པའི་དགེ་བ་འཕེལ། དེ་བཞིན་དུ་སྡོམ་ལྡན་དགེ་བསྙེན་
དང། དགེ་ཚུལ་དང། དགེ་སློང་རྣམས་ཀྱིས་དགེ་རྩ་ཆེད་དུ་མ་བསྒྲུབས་ཀྱང་ཐ་ན་གཉིད་ཉལ་བའི་སྐབས་ཚུན་ལ་རིམ་བཞིན་ལྔ་དང། སོ་དྲུག་དང། ཉིས་བརྒྱ་ལྔ་བཅུ་རྩ་གསུམ་གྱི་དགེ་བ་འཕེལ་ལ། དེ་ཐམས་ཅད་ལས་ཀྱང་བྱང་སེམས་
ཀྱི་སྡོམ་ལྡན་ལ་ནི། དགེ་བ་གྲངས་ཀྱིས་མི་ཆོད་དེ། སྤྱོད་འཇུག་ལས། དེ་ནས་བཟུང་སྟེ་གཉིད་ལོག་གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་མི་འཆད་པ་དུ་མ་ཞིག་ནམ་མཁའ་མཉམ་པར་རབ་ཏུ་འབྱུང། །ཞེས་གསུངས་
པ་བཞིན་ཡིན། སྔགས་སྡོམ་ལྡན་པས་ནི་དེ་བས་ཀྱང་བརྒྱ་འགྱུར་སྟོང་འགྱུར་གྱིས་ལྷག་པ་འཕེལ་འགྲོ། དེས་ན་སྡོམ་པ་གང་ཡང་མ་བླངས་པ་དེས་དགེ་རྩ་ཆེད་མངགས་བསྒྲུབ་ན་མ་གཏོགས་མི་འབྱུང་ལ། སྡོམ་ལྡན་ལ་ཉིན་ཞག་རེར་ཡང་
དགེ་བ་ངང་གིས་འཕེལ་བའི་ཁེ་སང་ཆེན་པོའི་ཁྱད་ཞུགས་པས། བློ་ཆུང་གི་ལོག་རྟོག་མི་བྱེད་པར། ཁྱིམ་པས་ཀྱང་གསོ་སྦྱོང། བསྙེན་གནས། བྱང་སྡོམ་སོགས་ལྡན་པར་བྱེད་དགོས། ཁ་ན་མཐོ་བ་ལ་རང་བཞིན་གྱི་ཁ་ན་མ་ཐོ་བ་དང་
བཅས་པའི་ཁ་ན་མ་ཐོབ་པ་གཉིས་ཡོད། དང་པོ་ནི། རྒྱུའི་ཁྱད་པར་དངོས་ཀྱི་ཀུན་སློང་མི་དགེ་བས་ཀུན་ནས་བསླང་ཞིང། ངོ་བོའི་ཁྱད་པར་རང་གི་ངོ་བོ་སྡིག་པ་མི་དགེ་བ་དང་བདག་གཅིག་ཏུ་གྱུར་པ། འབྲས་བུའི་ཁྱད་པར་རང་གི་ངོ་བོའི་

[241A]༄༅། །ཆ་ནས་རྣམ་སྨིན་ཡིད་དུ་མི་འོང་བ་འབྱིན་ནུས་པ། སྡོམ་པ་དང་ལྡན་མི་ལྡན་སུས་ཀྱང་གཞི་དེ་ལ་ཞུགས་ན་ཁ་ན་མ་ཐོ་བའི་སྡིག་པ་སྐྱེད་པར་བྱེད་པ་ཞིག་ལ་འཇོག་ཅིང། གཉིས་པ་ནི། སངས་རྒྱས་ཀྱི་
བཅས་པ་ལས་འགལ་བའི་ལས་སྒྲིབ་གང་ཞིག་རྒྱུའི་ཁྱད་པར་དངོས་ཀྱི་ཀུན་སློང་དགེ་བའམ་ལུང་མ་བསྟན་གྱི་བསམ་པས་ཀུན་ནས་བསླང་ཞིང། ངོ་བོའི་ཁྱད་པར་རང་གི་ངོ་བོ་ལུང་མ་བསྟན་དང་བདག་གཅིག་ཏུ་གྱུར་པ། འབྲས་བུའི་
ཁྱད་པར་རང་གི་ངོ་བོའི་ཆ་ནས་རྣམ་སྨིན་ཡིད་དུ་མི་འོང་བ་འབྱིན་མི་ནུས་པ་ཞིག་ལ་འཇོག་བཅས་རྐྱང་གི་ལྟུང་བ་ལ་རྒྱུའི་ཀུན་སློང་བསླབ་པ་ལ་ཁྱད་གསོད་ཀྱི་བསམ་པ་སོགས་མི་དགེ་བ་དང་འབྲེལ་ན་བཅས་པ་དང་རང་བཞིན་གྱི་ཁ་ན་མ་
ཐོ་བའི་སྡིག་ལྟུང་གཉིས་ཀ་འབྱུང་ཞིང། ཀུན་སློང་ལུང་མ་བསྟན་རྐྱང་པས་བྱས་པ་ཡིན་ན་བཅས་འགལ་གྱི་ལྟུང་བ་ལས། རང་བཞིན་གྱི་ཁ་ན་མ་ཐོ་བའི་སྡིག་པ་མི་འབྱུང་བ་ཡིན། དགེ་སློང་གིས་དུད་འགྲོ་བསད་ན་སྲོག་གཅོད་ཀྱི་རང་
བཞིན་གྱི་ཁ་ན་མ་ཐོ་བའི་སྡིག་པ་ཞིག་དང། དུད་འགྲོ་བསད་པའི་ལྟུང་བྱེད་ཀྱི་བཅས་པའི་ཁ་ན་མ་ཐོ་བའི་ལྟུང་བ་ཞིག་བཅས་སྡིག་ལྟུང་གཉིས་འབྱུང། དེ་འདྲའི་སྡིག་པ་དང་ལྟུང་བ་གཉིས་ངོ་བོ་གཅིག་ལ་ལྡོག་པ་ཐ་དད་དུ་ཡོད་པས་
དེ་འདྲའི་ལྟུང་བ་དེར་གཉེན་པོ་སྟོབས་བཞི་ཇི་ལྟར་བྱས་ཀྱང་དེས་ནི་ལྟུང་བ་དེ་དང་ངོ་བོ་གཅིག་པའི་སྡིག་པ་དེ་ལྷག་མ་མེད་པར་འདག་ནུས་ཀྱང། དེ་དང་ངོ་བོ་གཅིག་པའི་ལྟུང་བ་ནི་ཕྱིར་བཅོས་ཀྱིས་དག་པར་མ་བྱས་བར་དུ་མི་འདག་

[241B]སོ་ཐར་གྱི་སྡོམ་པ་ནི་མཁན་སློབ་དགེ་འདུན་དང་བཅས་པ་ལས་བླངས་པས་དགེ་འདུན་ནམ་དགེ་སློང་གི་མདུན་དུ་ཕྱིར་བཅོས་བྱ་
དགོས་ཤིང། བྱང་སྡོམ་དང་འགལ་བའི་ཉེས་པ་དེ་བླ་མ་རྒྱལ་བ་སྲས་བཅས་ཀྱི་དྲུང་དང། སྔགས་སྡོམ་དང་འགལ་བའི་ཉེས་པ་དེ་དཀྱིལ་འཁོར་པའི་ལྷ་ཚོགས་ཀྱི་སྤྱན་སྔར་བཤགས་པས་དག་པར་བྱ་དགོས། རང་རེས་མཆོད་འབུལ་
ཚོགས་གསོག་ལྟ་བུ་དགེ་རྩ་རྒྱ་ཆེན་པོ་བྱེད་པའི་སྐབས། མ་མྠའང་ཐེག་ཆེན་གསོ་སྦྱོང་ལྟ་བུའི་སྡོམ་ལྡན་དུ་བྱས་ནས་བྱེད་ན་ཕན་ཡོན་ཆེ་བ་འོང་གསུངས། དངོས་པོའི་སྒོ་ནས་སྟོབས་ཆེ་བ་ནི། ཟང་ཟིང་གི་སྦྱིན་པ་ལས་ཆོས་ཀྱི་སྦྱིན་པ་དང་
ཟང་ཟིང་གི་མཆོད་པ་ལས་སྒྲུབ་པའི་མཆོད་པ་ལྷག་པ་སོགས་སོ། །བསམ་པའི་སྒོ་ནས་སྟོབས་ཆེ་བ་ནི། བྱང་ཆུབ་ཀྱི་སེམས་ཀྱིས་ཟིན་པའི་སྒོ་ནས་སྒྲོལ་མ་ཚར་གཅིག་བཏོན་པའམ། མར་མེ་གཅིག་ཕུལ་བ་ཡང་དགེ་བ་སྟོབས་ཆེན་པོར་
སོང་སྟེ། སེམས་དེས་མ་ཟིན་པར་མར་མེ་འབུམ་ཕྲག་ཕུལ་བ་ལས་ལྷག་པ་ཡིན། ས་བཅད་འདི་རྣམས་ནི། དགེ་མི་དགེ་རྣམས་ལས་གཙོ་བོར་འཛེམ་དགོས་པ་དང། བསྒྲུབ་དགོས་པ་རྣམས་བསྡུས་ཏེ་སྟོན་པ་ཡིན། དེས་ན་བསྒྲུབ་
མཁས་པོ་བྱུང་ན་ཚེགས་ཆུང་ངུས་དགེ་བ་རྒྱ་ཆེན་པོ་འདུམ་པ་དང། མི་དགེ་བ་ཡང་ཆུང་དུ་བཏང་བའི་ཚུལ་ཡོད་པས་དེ་ཤེས་དགོས། དགེ་སློང་ཞིག་གིས་བསམ་པ་བྱང་ཆུབ་ཀྱི་སེམས་ཀྱིས་ཟིན་པའི་སྒོ་ནས་སྦྱོར་ཆོས་ལྟ་བུ་ཞིག་བཏང་

[242A]༄༅། །ན་རྟེན་བསམ་པ་ཡུལ་དངོས་པོ་སྟེ་སྟོབས་ཆེ་བ་བཞི་ཚང། གཞན་ཡང། ལས་ལ་འཕེན་རྫོགས་ཀྱི་ཁྱད་པར་ནི། འཕེན་བྱེད་ལ་དགེ་བས་བདེ་འགྲོ་དང། མི་དགེ་བས་ངན་འགྲོར་འཕེན། རྫོགས་བྱེད་
ལ་ངེས་པ་མེད་དེ། འཕེན་བྱེད་དགེ་བས་འཕངས་ནས་རྫོགས་བྱེད་དགེ་བས་རྫོགས་པ་དང། མི་དགེ་བས་རྫོགས་པ་གཉིས། འཕེན་བྱེད་མི་དགེ་བས་འཕངས་ནས་རྫོགས་བྱེད་མི་དགེ་བས་རྫོགས་པ་དང། དགེ་བས་རྫོགས་པ་
གཉིས་ཏེ་མུ་བཞི་ཡོད། དང་པོ་ནི། འཁོར་ལོས་སྒྱུར་རྒྱལ་ལྟ་བུ་མི་ཚེ་སྐྱིད་ཀྱིས་སྐྱེལ་བ་རྣམས་ཡིན། གཉིས་པ་ནི། མིར་སྐྱེས་ཏེ་ངལ་སྡུག་གིས་ཚེ་ཡོལ་བའི་དབུལ་པོ་ལྟ་བུ། གསུམ་པ་ནི། དམྱལ་བ་པ་ལྟ་བུ། བཞི་པ་ནི། རྒྱལ་
དབང་ཡབ་སྲས་སོགས་ཀྱི་ཆིབས་རྟ་ཆིབས་དྲེལ་དང། གཟིམ་ཁྱི་ལྟ་བུ་ཡིན། ཡང༑ གཞན་ལ་སྦལ་པ་འདྲ་ཞེས་ཚིག་ངན་གཅིག་ཙམ་སྨྲས་པའི་འབྲས་བུར་སྦལ་པའི་སྐྱེ་བ་ལྔ་བརྒྱ་ལེན་དགོས་བྱུང་བ་ལྟ་བུ་ལས་གཅིག་གིས་ལུས་
དུ་མ་འཕེན་པ་དང། དེ་བཞིན་དུ་ལས་མང་པོས་ལུས་གཅིག་འཕེན་ཚུལ་སོགས་ཡོད། ལས་དེ་ལའང་མྱོང་བར་ངེས་པ་དང། མ་ངེས་པ། བྱས་ལ་བསགས་པ་དང། བྱས་ལ་མ་བསགས་པ། བསགས་ལ་མ་བྱས་པ་སོགས་དང་
མྱོང་ངེས་ཀྱི་ལས་ལའང་འབྲས་བུ་མྱོང་བའི་དུས་གསུམ་སྟེ། མཐོང་ཆོས་མྱོང་འགྱུར་ནི། ཞིང་དང་བསམ་པའི་ཁྱད་པར་གྱིས་ཚེ་འདི་ལ་བསགས་པའི་ལས་ཀྱི་འབྲས་བུ་ཚེ་འདི་ལ་མྱོང་བའོ། །སྐྱེས་ནས་མྱོང་འགྱུར་ནི། ཚེ་གཉིས་པ་ལ་

[242B] །ལན་གྲངས་གཞན་ལ་མྱོང་འགྱུར་ནི་ཚེ་གསུམ་པ་ཕན་ཆད་དུ་མྱོང་བ་ཡིན། འདི་དག་ཀྱང་ཞིབ་པར་ལམ་རིམ་ཆེ་ཆུང་སོགས་ལས་ཤེས་དགོས་གསུངས། གཉིས་པ་ལས་འབྲས་བྱེ་བྲག་ཏུ་བསམ་པ་ནི། དེ་ལྟར་མི་དགེ་བའི་འབྲས་
བུ་མྱོང་བ་ལ་འཇིགས་ཤིང་སྐྲག་ནས་མི་དགེ་བཅུ་སྤོང་གི་ཁྲིམས་བསྲུང། དགེ་བ་བཅུ་ཚུལ་བཞིན་བསྒྲུབ་ན། ཕྱི་མར་ངན་སོང་དུ་མི་ལྟུང་བར་ལྷ་མིའི་ལུས་རྟེན་ཙམ་པོ་བ་ཙམ་འཐོབ་ནུས་ཀྱང། རང་རེས་ཐར་པ་དང་ཐམས་ཅད་མཁྱེན་པ་
སྒྲུབ་པ་ལ་དེ་ཙམ་གྱིས་མི་ཆོག་པར་མངོན་མཐོའི་རྟེན་ཁྱད་པར་བ་རྣམ་སྨིན་ཡོན་ཏན་བརྒྱད་ལྡན་ཞིག་ཐོབ་ན་ལམ་བསྒོམ་པའི་ས་ཆོད་གཞན་དང་མི་འདྲ་བས། ངེས་པར་ཡོན་ཏན་བརྒྱད་ལྡན་གྱི་རྟེན་ཞིག་འཐོབ་དགོས་ཏེ། རྗེ་ཙོང་ཁ་པ་ཆེན་
པོས༑ ལམ་མཆོག་སྒྲུབ་ལ་མཚན་ཉིད་ཚང་བའི་རྟེན། །མ་རྙེད་བར་དུ་ས་ཆོད་མི་འོང་བས། །དེ་ཡི་མ་ཚང་མེད་པའི་རྒྱུ་ལ་བསླབ། །ཅེས་གསུངས། དེས་ན་འདི་ལ་གསུམ། རྣམ་སྨིན་གྱི་ཡོན་ཏན། དེའི་བྱེད་ལས། དེའི་རྒྱུ་བསྒྲུབ་པའོ།།
དང་པོ་ལ་བརྒྱད། ཚེ་རིང་བ། གཟུགས་བཟང་བ། རིགས་མཐོ་བ། དབང་ཕྱུག་ཆེ་བ། ཚིག་བཙུན་པ། དབང་ཆེ་བར་གྲགས་པ། སྐྱེས་པ་ཉིད་ཡིན་པ། ལུས་སེམས་སྟོབས་དང་ལྡན་པ་རྣམས་སོ། །དེ་ཡང་དཔེར་ན། འཇིག་རྟེན་ན་ཞིང་
གི་སོ་ནམ་ལེགས་པ་ལས་འབྲས་བུ་བཟང་པོ་འབྱུང་བ་བཞིན་རང་རེ་རྣམས་སྐྱེ་བ་སྔ་མའི་ལས་བཟང་པོའི་མཐུ་ལས་ད་ལྟ་ལུས་ལོངས་སྤྱོད་སོགས་གང་ཡང་མ་བསླུས་ཙམ་བྱུང་བ་ཡིན་ལ། འདི་ལོའི་སྟོན་འབྲས་བྱུང་ཙམ་གྱིས་མི་ཕན་

[243A]༄༅། །པར་ཕྱི་ལོའི་སྟོན་ཐོག་གི་སོ་ནམ་ལ་བརྩོན་དགོས་པ་བཞིན། སྐྱེ་བ་ཕྱི་མ་ལ་ཇི་མི་སྙམ་པ་དང། ཕྱི་མ་ལ་བསམ་བློ་གཏོང་མཁན་ཡིན་ཡང་འཇིགས་ཏེ་བསྡད་པས་མི་ཕན་ཞིང། མངོན་མཐོ་ཕལ་པ་ཙམ་
གྱི་རྒྱུ་བསྒྲུབ་པས་ཀྱང་གང་ཡང་མི་འོང་བས་ཆོས་སྒྲུབ་པའི་ལུས་རྟེན་ཁྱད་པར་ཅན་ཞིག་འཐོབ་པའི་རྒྱུ་བསྒྲུབ་དགོས་ལ། དེ་ཡང་ཚེ་རིང་བ། གཟུགས་བཟང་བ་སོགས་རྣམ་སྨིན་ཡོན་ཏན་བརྒྱད་ལྡན་ཞིག་དགོས། གཉིས་པ་དེའི་བྱེད་ལས་ནི་
ཡོན་ཏན་བརྒྱད་ཀྱི་དང་པོས་རང་གཞན་གྱི་དོན་དགེ་རྩ་ཡུན་རིང་དུ་བསྒྲུབ་པས་ཆོས་མཐར་ཕྱིན་པར་བྱེད། གཉིས་པས་ནི། མཐོང་བ་ཙམ་གྱིས་གདུལ་བྱ་འདུ་ཆེ་བ་ཇོ་བོ་རྗེ་ལྟ་བུ་ཡིན། གསུམ་པས་རང་གིས་ཇི་ལྟར་བསྒོ་བ་ལྟར་གཞན་
གྱིས་ཉན་པ་དང། བཞི་པ་དབང་ཕྱུག་ཆེ་བ་སྟེ། དཔལ་འབྱོར་ཆེ་ཞིང་འཁོར་མང་བས་ནི། སེམས་ཅན་རྣམས་ཐོག་མར་ཟང་ཟིང་གིས་དབང་དུ་བསྡུ། མཐར་ཆོས་ཀྱིས་སྨིན་པར་བྱས་ཏེ་གཞན་དོན་རླབས་ཆེན་བྱེད་ནུས་པ་དང། ལྔ་པས་ནི་
གཞན་གྱིས་བདེན་པར་འཛིན་པར་བྱེད། དྲུག་པས་ནི། རྒྱལ་པོའི་བཀའ་ལྟར་བྱ་བ་ཐམས་ཅད་ཇི་ལྟར་བསྒོ་བ་ལས་མི་འདའ་བར་མྱུར་དུ་སྒྲུབ་པ། བདུན་པས་ནི། འཁོར་གྱི་དབུས་སུ་མི་འཇིགས་ཤིང། དབེན་པར་གཅིག་པུར་གནས་
ཏེ་ཆོས་སྒྲུབ་པ་སོགས་ལ་བགེགས་དང་བར་ཆད་ཉུང་བ། བརྒྱད་པས་ནི། ལུས་སྟོབས་ཆེ་བས་རྗེ་མིད་ལ་ལྟར་དཀའ་ཚེགས་ཆེན་པོས་སྒྲུབ་དགོས་པའི་ཆོས་རྣམས་ཀྱང་དཀའ་སྤྱད་ཀྱིས་སྒྲུབ་ནུས་ཤིང། སེམས་སྟོབས་ཆེ་བས་རང་

[243B] གསུམ་པ་དེའི་རྒྱུ་བསྒྲུབ་པ་ནི། ཆོས་བྱེད་པ་ལ་དེ་དག་བྱུང་ན་ལེགས་མོད། དེ་འདྲ་
ཨེ་ཡོང་སྙམ་ན། དེ་ངེས་པར་འོང་བ་དཔེར་ན་ཞིང་པ་ཚོས་སྟོན་ཀར་འབྲས་བུ་འོང་བར་ཤེས་ནས་དཔྱིད་དུས་ས་བོན་བཏབ་པས་སྟོན་ཀར་འབྲས་བུ་ངེས་པར་འོང་བ་ལྟར། རང་རེས་ཀྱང་ད་རེས་རྟེན་འདི་ལ་རྣམ་སྨིན་ཡོན་ཏན་བརྒྱད་ལྡན་
གྱི་རྒྱུ་བསྒྲུབས་ནས་སྨོན་ལམ་རྣམ་དག་གིས་མཚམས་སྦྱར་ན་ཕྱི་མར་འབྲས་བུ་ངེས་པར་འོང་སྟེ། རྒྱུ་མ་ཚང་བ་མེད་པ་ལས་འབྲས་བུ་འབྱུང་བ་ཆོས་ཉིད་ཡིན་པས་སོ། །དེ་ལ་བརྒྱད་ལས། ཚེ་རིང་བའི་རྒྱུ་ནི། སེམས་ཅན་ལ་གནོད་འཚེ་
དང་སྲོག་གཅོད་སྤོང་བ། ཚེ་ཐར་གཏོང་བ། ཉེའུ་འདོན་པ་ལྟ་བུ་སྲོག་བླུ་ཞིང་འཚེ་བ་ལས་ལྡོག་པ། ཟས་སྦྱིན་པ། བཙོན་ལས་བཏོན་པ། ནད་པ་ལ་སྨན་སྟེར་ཞིང་ནད་གཡོག་བྱེད་པ་སོགས་སོ། །གཟུགས་བཟང་བའི་རྒྱུའི་གཙོ་བོ་ནི། བཟོད་
པ་བསྒོམ་པ་ཡིན། གཞན་ཡང་རྟེན་ལ་མར་མེ་གསལ་པོ་འབུལ་བ་དང། རྟེན་གསུམ་གསར་བཞེང་ངམ། རྙིང་པ་ཆག་གྲུམ་སོགས་ལ་ཉམས་གསོ་དང། གསེར་དང་ཚོན་གྱིས་གསོ་བ། ན་བཟའ་གསར་པ་འབུལ་བ། གཞན་ལ་
གོས་རྒྱན་གསར་པ་སྟེར་བ་སོགས་ཡིན། རིགས་མཐོ་བའི་རྒྱུ་ནི། སེར་སྐྱ་གང་ཡིན་ཡང་ཡོན་ཏན་དང། རིགས། ཚུལ་ཁྲིམས། ཤེས་རབ། འཁོར། གོ་ས་སོགས་ཀྱི་ཁེངས་སེམས་མི་བྱེད་པར། ང་རྒྱལ་དང་ཆེ་བའི་ང་རྒྱལ་ཐམས་

[244A]༄༅། །ཅད་སྤངས་ཏེ་དམན་ས་གཟུང། བླ་མ་སློབ་དཔོན་མཁན་པོ་དགེ་འདུན་སོགས་ཞིང་ཁྱད་པར་ཅན་རྣམས་ལ་ཤིན་ཏུ་གུས་པ་བྱེད་པ་དང། རབ་བྱུང་ཚོས་རང་ལས་བསླབ་པ་རྒན་པ་རྣམས་ལ་གུས་ཤིང། བསླབ་
པ་གཞོན་པས་རང་ལ་ཕྱག་དང་བཀུར་སྟི་བྱེད་པ་སོགས་རང་རྒྱུད་ཀྱི་བསླབ་པ་ལ་གུས་པས་དྭང་དུ་ལེན་དགོས་པ་དགེ་སློང་གི་སྡོམ་པ་འབོགས་ཆོག་སྐབས་བྱུང་བ་དེ་འོག་མ་རྣམས་ལའང་འདྲ་བ་ཡིན། སྤྲུལ་སྐུ་དང་ཆོས་མཛད་སོགས་
ཀྱི་ལུགས་སྲོལ་ཡོད་ཀྱང་བསླབ་པ་རྒན་པ་ལ་བརྩི་ཞིང་གུས་པ་བྱ་དགོས་པ་སོགས་སངས་རྒྱས་ཀྱི་སྐུ་དུས་ནས་ཡོད་པས་དེ་དག་ཚུལ་བཞིན་བྱེད་དགོས། ད་ལྟ་གཞུང་ས་དགའ་ལྡན་ཕོ་བྲང་པ་ཆེན་པོའི་ཆབ་སྲིད་ལ་ཡོངས་སུ་གྲགས་
པའི་མི་ཆོས་གཙང་མ་བཅུ་དྲུག་ཅེས་པའི་ནང་དུའང་རྒན་གཞོན་བརྩི་འཇོག་གི་བཀུར་སྟི་དང། ཕ་མ་སོགས་བཀའ་དྲིན་ཆེ་བའི་ཡུལ་རྣམས་དང། ཡོན་ཏན་ཅན་གྱི་ཞིང་ལ་སྲི་ཞུ་བྱེད་པ། དབུལ་ཕོངས་དང་ནད་པ་ཉམ་ཐག་ལ་ཕན་
གདགས་པ་སོགས་ཧ་ཅང་གནད་ཆེ་བ་མང་པོ་ཡོད། དེ་ལྟར་བྱུང་ན་ཡུལ་སྤྱིའི་བདེ་སྐྱིད་ལའང་ཕན་ཏེ། སྔར་མཐུན་པ་སྤུན་བཞིས་རྒན་གཞོན་གོ་རིམ་ལྟར་བཀུར་སྟི་བྱས། ཁྲིམས་བསྲུངས་པས་ཀ་ཤིའི་ཡུལ་ན་བདེ་སྐྱིད་ཤིན་ཏུ་
ཆེ་བ་བྱུང་ཚུལ་འདུལ་བ་ལུང་སོགས་ནས་གསུངས། དེ་ལྟར་མཐུན་པ་རྣམ་བཞི་ལྟ་བུ་དུད་འགྲོས་ཀྱང་རྒན་གཞོན་བརྩི་འཇོག་བྱས་པ་ལ་དེ་འདྲ་བྱུང་ན། ངེད་ཅག་རབ་ཏུ་བྱུང་བ་སོགས་ཆོས་པ་ཚོས་དེ་འདྲ་བྱ་དགོས་པ་ལྟ་ཅི་སྨོས་

[244B] བདེ་སྐྱིད་ལྷག་པར་དུ་འབྱུང་གསུངས། ལོངས་སྤྱོད་འབྱུང་བའི་རྒྱུ་ནི། རྟེན་གསུམ་ལ་ཚོན་དང་ན་བཟའ་གསར་པ་འབུལ་བ། སློང་མོ་བ་ལ་བཟའ་བཏུང་རྒྱན་གོས་སོགས་སྦྱིན་ཞིང། མི་སློང་ཡང་ཕན་འདོགས་ཀྱི་ཞིང་དང། ཡོན་ཏན་
གྱི་ཞིང་དང། སྡུག་བསྔལ་གྱིས་མནར་བ་རྣམས་ལ་ཡར་མཆོད་མར་སྦྱིན་གང་ནུས་བྱེད་པའོ། །ཚིག་བཙུན་པའི་རྒྱུ་ནི། ངག་བག་དང་ལྡན་པར་བྱས་ཏེ་ངག་གི་མི་དགེ་བ་རྣམས་ནན་ཏན་དུ་སྤོང་བ་དང། དབང་ཆེ་བའི་རྒྱུ་ནི། མཁན་སློབ་དང་
དཀོན་མཆོག་ཕ་མ་སོགས་ཞིང་ཁྱད་པར་ཅན་དང། རང་ལས་རྒན་པ་སོགས་ལ་གུས་ཤིང་མཆོད་པ་དང། རང་ལ་ཡོན་ཏན་སྣ་ཚོགས་འབྱུང་བར་སྨོན་ལམ་འདེབས་པ་སོགས་སོ། །སྐྱེས་པ་ཉིད་ཀྱི་རྒྱུ་ནི། སྐྱེས་པའི་རྟེན་ལ་དགའ་བ་དང་
བུད་མེད་ཀྱི་དངོས་པོ་ལ་མི་དགའ་བར་ལུས་ལ་ཉེས་དམིགས་སུ་བལྟས་ཏེ། སྐྱེ་བ་འདི་ལྟ་བུ་མ་བླངས་ན་ཅི་མ་རུང་སྙམ་དུ་དེ་ལ་ཡིད་འབྱུང་བ་དང། བུད་མེད་ཀྱི་ལུས་འདོད་པ་ལ་འདུན་པ་རྣམས་བཟློག་པ་དང། ཡེ་ཤེས་བླ་མ་འོད་ཀྱི་ཏོག་
དེ་བཞིན་སྨོན་ལམ་བློ་གྲོས་དང། །དབང་པོ་ཞི་དང་འཇམ་དབྱངས་ལ། །བདག་ནི་གུས་པས་ཕྱག་འཚལ་ལོ། །ཞེས་བྱང་སེམས་ཆེན་པོ་དེ་དག་གི་མཚན་བརྗོད་པ། ཡུལ་གཉན་པོ་ལ་ངན་སྨྲ་མི་བྱེད་པ། ཕོ་དབང་གཅོད་པ་ལས་ཐར་བར་
བྱེད་པ་སོགས་སོ། །ལུས་སེམས་སྟོབས་ཆེ་བའི་རྒྱུ་ནི། གཞན་གྱིས་ལུས་དང་བསམ་པ་སོགས་ཀྱིས་མི་ནུས་ཤིང་མི་ལྕོགས་པའི་ལས་རྣམས་རང་གིས་སྒྲུབ་པ་དང། གཞན་གྱི་གྲོགས་བྱེད་ཅིང། གཞན་ལ་བརྡུང་གཏག་མི་བྱེད་

[245A]༄༅། །པ་དང་བཟའ་བཏུང་སྟེར་བ་སོགས་བྱེད་པ་ཡིན། དེ་ཡང་ཡོན་ཏན་བརྒྱད་ལྡན་གྱི་རྟེན་དེ་དགེ་བའི་སྣོད་དུ་འགྱུར་བའི་སྨོན་ལམ་བཏབ་ན་ཇོ་བོ་ཆེན་པོ་སོགས་དང། སྔོན་གྱི་ཆོས་རྒྱལ་གོང་མ་རྣམས་
ལྟར་འབྱུང་ཞིང། སྨོན་ལམ་བཟང་པོ་མ་བྱུང་བར་མི་དགེ་བའི་རྟེན་དུ་གྱུར་ན་མཐའ་མིའི་རྒྱལ་ཁབ་ཀྱི་རྒྱལ་པོ་ལྟར་རྣམ་སྨིན་བརྒྱད་ལྡན་གྱི་ལུས་དེ་འདྲ་ཐོབ་ཀྱང་དེས་མི་དགེ་བ་སྟོབས་ཆེན་སྒྲུབ་པ་ཡོད་པས། དེ་ལྟར་མ་སོང་བར་དགེ་བའི་
རྟེན་དུ་འགྱུར་བའི་སྨོན་ལམ་ནན་ཏན་བྱེད་པ་གལ་ཆེ། དེས་ན་མི་རྟག་པའི་ཆོས་སྐོར་སོགས་ཀྱང་ཐོག་མཐའ་བར་གསུམ་ལ་གལ་ཆེ་མོད། སྐྱེས་བུ་ཆུང་ངུའི་སྐབས་འདིར་ཉམས་ལེན་གྱི་མཐིལ་དངོས་གཞི་ལྟ་བུ་ནི་ལས་འབྲས་ལ་བླང་དོར་ལག་
ལེན་བྱེད་པ་འདི་ཡིན་གསུངས། གསུམ་པ་ལས་འབྲས་བསམས་ནས་འཇུག་ལྡོག་བྱ་ཚུལ་ལ་གཉིས། སྤྱིར་བསྟན་པ་དང། ཁྱད་པར་དུ་སྟོབས་བཞིས་སྦྱོང་བའི་ཚུལ་ལོ། །དང་པོ་ནི། ཐུན་གྱི་སྐབས་དགེ་སྡིག་གི་རྣམ་གཞག་ཡང་ཡང་
བསམས་པ་དེ་ཐུན་མཚམས་སུ་དྲན་ཤེས་བག་ཡོད་ཀྱིས་བླང་དོར་བྱེད་པ་དགེ་བཤེས་འབན་གྱིས་དགེ་སྡིག་གཉིས་ལ་རྡེའུ་དཀར་ནག་གིས་རྩིས་རྒྱག་མཛད་ནས་སྤང་བླང་མཛད་པ་ལྟར་བྱ་དགོས། དེ་ཡང་སྤྱོད་འཇུག་ལས། མི་དགེ་བ་ལས་སྡུག་
བསྔལ་འབྱུང། །དེ་ལས་ཇི་ལྟར་ངེས་ཐར་ཞེས། །ཉིན་མཚན་རྟག་ཏུ་བདག་གིས་ནི། །འདི་ཉིད་འབའ་ཞིག་བསམ་པར་རིགས། །ཞེས་དང། དགེ་བའི་ཕྱོགས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །དེའི་ཡང་རྩ་བ་རྟག་ཏུ་ནི། །

[245B] །ཞེས་གསུངས་པ་ལྟར་དཀར་ནག་གི་ལས་འབྲས་ཤེས་པར་བྱས་ནས་རྒྱུན་དུ་དྲན་ཤེས་བག་ཡོད་བསྟེན་ཏེ། སྲོག་གཅོད་དང་རྫུན་སོགས་བྱེད་པར་ཉེ་བ་ན། དེ་མ་ཐག་ཏུ་མཚམས་བཞག་ཕྲ་མོ་བྱུང་བ་དག་
ཀྱང་བཤགས་སྡོམ་བྱེད་ན། བཤེས་སྤྲིང་ལས། གང་ཞིག་སྔོན་ཆད་བག་མེད་གྱུར་པ་ལ། །ཕྱིས་ནས་བག་དང་ལྡན་པར་གྱུར་དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་གསུངས་
པ་སྔར་སྦྱོར་ཆོས་ཀྱི་སྐབས་ནས་ཀྱང་བཤད་པ་ལྟར། འདོད་ཆགས་ཅན་གཅུང་དགའ་བོ། སོར་ཕྲེང་ཅན་མི་དགུ་བརྒྱ་དང་དགུ་བཅུ་གོ་དགུ་བསད་པ་དང། མ་སྐྱེས་དགྲ་ཕ་ཕྱིར་མི་འོང་བ་བསད་པ་དང། བདེ་བྱེད་ཀྱིས་རང་གི་ཨ་མ་བསད་པ་ཡང་
སྡིག་པ་དག་པ་བཞིན་དུ་སྔར་སྡིག་པ་བསགས་པ་རྣམས་འདག་པར་འགྱུར་བས་བཤགས་སྡོམ་ལ་ཆིག་དྲིལ་བྱེད་པ་གནད་ཆེ། མདོར་ན་སྐྱེས་བུ་ཆུང་ངུའི་སྐབས་འདིར་ཉམས་ལེན་གྱི་འགག་སྡོམ་ལྟ་བུར་ལས་འབྲས་ལ་རྩིས་ཆེན་པོ་བྱ། འདི་ལ་
ཇོ་བོ་ཆེན་པོས་ཀྱང་རྩལ་དུ་འདོན་པར་མཛད། སྔོན་འཕན་ཡུལ་ན་མདོ་སྡེ་སྤང་སྐོང་ཕྱག་བརྒྱ་པ་ཁ་ཏོན་བྱེད་པ། འབུམ་གྱི་བླུས་ཟོས་པ་ཞིག་ཤི་མ་ཐག་ཏུ་གཤིན་རྗེའི་སྐྱེས་བུས་ས་འོག་ཏུ་ཁྲིད་དེ། གཤིན་རྗེ་ཆོས་རྒྱལ་གྱི་མདུན་དུ་སླེབ་
པ་ན་ཁོས་རྫུན་སྨྲས་པས། མེ་ལོང་བསྟན་ཏེ། འབུམ་ཚོང་མཁན་དང། ཉོ་བ་པོ། རིན་སྲན་མ་བླངས་པ་དང། དེ་འཐོར་བ་བྱིས་པས་འཐུ་བ་ཚུན་གསལ་བས་བྱ་ཐབས་མ་རྙེད་པར་ཟངས་མོ་ཆེར་འཛུད་པ་ན། སྤང་སྐོང་ཕྱག་བརྒྱ་པར་སྐྱབས་

[246A]༄༅། །འགྲོ་བྱས་པས་ཤི་བ་ལས་ལོག་པ་བྱུང། པོ་ཏོ་བས་ལོ་རྒྱུས་འདི་གཞན་ལ་ཟློས་ཤིག་ཅེས་གསུངས་ཚུལ། དེས་ན་འཇིག་རྟེན་འདི་ནས་རང་གིས་སྡིག་པ་བསགས་པ་མཁན་སློབ་དང་དཔོན་པོ་སོགས་
ཀྱིས་མ་མཁྱེན་པས་སྐྱོན་མེད་སྙམ་པ་བྱེད་ཀྱང། མདོ་ཏིང་འཛིན་རྒྱལ་པོ་ལས། ཟླ་བ་སྐར་མར་བཅས་པ་གནས་ལྟུང་ཞིང། །རི་དང་གྲོང་དུ་བཅས་པའི་ས་ཞིག་ལ། །ནམ་མཁའི་ཁམས་ནི་རྣམ་པ་གཞན་གྱུར་ཀྱང། །ཁྱོད་ནི་མི་བདེན་པ་
ཡི་ཚིག་མི་གསུང། །ཞེས་པ་ལྟར་སངས་རྒྱས་ཀྱིས་ལས་འབྲས་ཀྱི་རྣམ་གཞག་གསུངས་པ་ནི་བདེན་པའི་བཀའ་ནམ་ཡང་བསླུ་བ་མེད་པ་ཡིན་ཞིང། དེས་ན་དགེ་སྡིག་ཕྲ་མོའང་ཆུད་ཟོས་སུ་མི་འགྲོ་བས་བླང་དོར་ཚུལ་བཞིན་བྱེད། འོན་
ཀྱང་ཐོག་མ་མེད་པ་ནས་འདྲིས་དྲགས་པས་སྡིག་པས་ཅུང་ཟད་རེ་གོས་ནའང་གཉེན་པོ་སྟོབས་བཞིའི་བཤགས་སྡོམ་ཚུལ་བཞིན་བྱ་དགོས། གཉིས་པ་ཁྱད་པར་དུ་སྟོབས་བཞིས་སྦྱོང་བའི་ཚུལ་ལ། གོང་དུ་སྦྱོར་ཆོས་སྐབས་ཞུས་ཟིན་
ཀྱང་འདི་ཤིན་ཏུ་གལ་ཆེ་ཞིང་ས་བཅད་ཀྱི་དངོས་ཟིན་ལྟར་མཚམས་འདིར་ཡང་བསྐྱར་མདོ་ཙམ་ཞུ་ན། འདི་ལ་བཞི་ལས། རྣམ་པར་སུན་འབྱིན་པའི་སྟོབས་ནི། སྔར་བྱས་ཀྱི་སྡིག་པ་ལ་འགྱོད་སེམས་ཤུགས་དྲག་བྱེད་པ་སྟེ། སྟོབས་
བཞི་ནས་གལ་ཆེ་ཤོས་འདི་ཡིན། སྟོབས་འདི་བྱུང་ན་འོག་མ་རྣམས་རང་ཤུགས་ཀྱིས་འོང། དེ་ཡང་ལས་འབྲས་ལ་ཡིད་ཆེས་ཀྱི་དད་པ་སྐྱེད་པ་ལ་རག་ལས། གཉེན་པོ་ཀུན་ཏུ་སྤྱོད་པའི་སྟོབས་ལ་སྔར་ཞུས་ཟིན་པ་ལྟར་གཙོ་བོ་བསླབ་བཏུས་

[246B] གཞན་ཡང་སྡིག་པ་འདག་པའི་ཕྱིར་དུ་དགེ་སྦྱོར་གང་བྱས་རྣམས་གཉེན་པོ་ཀུན་སྤྱོད་ཀྱི་སྟོབས་སུ་འགྲོ། ཉེས་པ་ལས་སླར་ལྡོག་པའི་སྟོབས་ནི། ཕྱིན་ཆད་སྲོག་ལ་བབ་ཀྱང་མི་བྱེད་སྙམ་པའི་སྡོམ་སེམས་བསྟེན་
པ་སྟེ༑ དེ་ཡང་དང་པོ་ནས་ཉེས་སྤྱོད་ཚང་མ་གཏན་དུ་སྤོང་ཐུབ་པ་དཀའ་ཡང། རྩ་བ་ནས་སྤོང་ཐུབ་པ་རྣམས་རྩ་བ་ནས་དང། དེ་ལྟར་མི་ཐུབ་པ་རྣམས་ཀྱང་ཉིན་རེ་བཞིན་དུ་དེ་རིང་ཡང་མི་བྱེད། དེ་རིང་ཡང་མི་བྱེད་སྙམ་པའི་སྡོམ་
སེམས་བསྟེན་པ་ཡིན། རྟེན་གྱི་སྟོབས་ནི། སྐྱབས་འགྲོ་སེམས་བསྐྱེད་བྱེད་པ་ཡིན་པས། རྡོར་སེམས་བསྒོམ་བཟླས་དང། ལྟུང་བཤགས་སོགས་ཀྱི་དབུར་ཡང་སྐྱབས་སེམས་འབྱུང་བ་དེའི་གནད་ཀྱིས་ཡིན། རང་རེར་ཐོག་མེད་ནས་
བསགས་པའི་སྡིག་པ་སྣ་རེ་རེ་ནས་རྒྱལ་པོའི་བང་མཛོད་ལྟར་ཡོད་ཀྱང། སྟོབས་བཞིའི་བཤགས་སྡོམ་ཤུགས་ཅན་བྱུང་ན་མྱོང་ངེས་ཀྱི་ལས་ཀྱང་འདག་ནུས་པ་སྦྱོར་ཆོས་སྐབས་ཞུས་པ་ལྟར་ཡིན། གཞན་ཡང་བསླབ་བཏུས་ནས་གསུངས་
པའི་ནམ་སྙིང་གི་བཤགས་པ་དང། ལྟུང་བཤགས་བརྐྱང་ཕྱག་དང་འབྲེལ་བ། གསེར་འོད་དམ་པའི་བཤགས་མདོ་འཇམ་མགོན་ཙོང་ཁ་པ་ཆེན་པོའི་བཀའ་འབུམ་ཐོར་བུའི་གྲས་སུ་བཞུགས་པ་སོགས་ལྟར་བྱས་ན་མཆོག་ཡིན། བཤགས་
པ་བྱས་པའི་མཇུག་ཏུ་སྡིག་པ་ལྷག་མེད་དུ་དག་སོང་སྙམ་པ་དང། མི་དམིགས་པའི་རྒྱས་འདེབས་བྱས་ན་སྡིག་པ་འདག་ཚབས་ཆེ་གསུངས། སྡིག་པ་ལ་སྣང་ཆུང་བྱེད་པ་དང། འཇིགས་དྲགས་ནས་བསྡད་པ་གཉིས་ཀས་མི་ཕན་པར་

[247A]༄༅། །རང་ཅག་ལས་དང་པོ་བས་བཤགས་པ་བྱེད་པ་འདི་རང་གནད་ཆེ་བས་སྐུལ་བྱེད་ཀྱི་གཟུངས་ལས་གསུངས་པའི་སྡིག་པ་དག་པའི་རྟགས་གསལ་པོ་ཡང་ཡང་མ་བྱུང་བར་དུ་བཤགས་པ་ཤུགས་དྲག་ལ་རྒྱུན་
རིང་བ་བྱ་དགོས། སྔར་ཞུས་པ་བཞིན་གྲྭ་རྐྱང་རྣམས་ཀྱིས་ཚོགས་ཆོས་རྭ་འགྲིམ་པ་དང། ཐོས་བསམ་སློབ་གཉེར། རྟགས་གསལ་ཁྱབ་སྐོར་གཅིག་རྩོད་པ་ཚུན་ཆད་ཀྱང་བསགས་སྦྱང་གི་དོན་དུ་བྱས་ན་སྡིག་སྦྱང་དང། ཚོགས་གསོག་
ཏུ་འགྲོ། གསུང་རབ་ལ་དཔྱད་པ་བྱས་པ་དེ་དཔྱད་སྒོམ་ཡང་ཡིན་པས། སྒོམ་ཞེས་པ་ལོགས་སུ་བྲག་ཕུག་ཏུ་ལུས་གནད་བཅའ་དགོས་པའི་ངེས་པ་མེད། དེ་ལྟ་མིན་པར་འགྱེད་ཕོགས་དོན་གཉེར་དང། གཞན་ཚར་གཅོད་པའི་ཆེད་ཙམ་དུ་
ཐོས་པ་བྱས་ན་ཆོས་སུའང་མི་འགྲོ། དེས་ན་རྩོད་པ་སོགས་ཀྱི་ཚེ་ཡང་ཕྱིར་རྒོལ་ལ་དམ་བཅའ་བ་དེ་ཁོ་ནར་མི་བཟུང་བར། རང་རྒྱུད་ལ་ཕྱིར་རྒོལ་བྱས་ཏེ་དེའི་སྟེང་དུ་རྟགས་བཀོད། དེས་མཚོན་ནས་རང་ཅག་རབ་བྱུང་རྣམས་ཀྱིས་ནམ་རྒྱུན་
ཆོས་བྱེད་བཞིན་པ་དེ་ཉིད་བསམ་པས་ཆོས་སུ་སྒྱུར་བ་ལས་ལྷག་པའི་ཆོས་བྱེད་པར་ལོགས་སུ་འགྲོ་མི་དགོས། གཞན་ཁྱིམ་པ་སྐྱ་བོ་འཇིག་རྟེན་པ་དག་ནི་ལོགས་སུ་ཆོས་ལ་བརྩོན་དགོས་པ་ཡིན། འོན་ཀྱང་དགེ་བཅུ་ནི་ཁྱིམ་པ་ཚུན་ཆད་
ཀྱིས་ཀྱང་ལག་ལེན་ལ་བཀར། སྐྱེས་བུ་འབྲིང་སོགས་ཕྱི་མ་རྣམས་ཀྱང་ལས་འབྲས་ཀྱི་ལག་ལེན་འདི་རྒྱ་ཆེ་རུ་སོང་བ་ཡིན་ཞེས་བདག་གི་བླ་མས་གསུངས། ལག་ལེན་ལ་འགེལ་ལུགས་ཀྱང་ཤིག་ལྟ་བུ་གསོད་པར་ཉེ་ནས་སེན་མོའི་སྟེང་དུ་བཞག་

[247B] རྫུན་ཞིག་བཤད་པར་རྩོམ་པ་ནའང་དྲན་པས་ལྕེ་ནས་མ་ཤོར་བར་བཟུང་བས་མཚོན་ཏེ་སྡིག་པ་ཆུང་ངུ་ནས་སྤོང་གང་ཐུབ་དང། དགེ་བ་ཆུང་ངུ་ནས་བྲེ་གསོག་ཕུལ་གསོག་བྱས་ཏེ་བསྒྲུབ་དགོས། ཁ་ཅིག་
གིས་སྡིག་པ་ཕྲན་བུ་བྱས་ཀྱང་བཤགས་པ་བྱ་ཆོག་པས་སྐྱོན་མེད་སྙམ་ན། སྡིག་པ་དང་པོ་ནས་མ་བྱས་པ་དང། བྱས་ནས་བཤགས་པས་དག་པ་གཉིས་ཁྱད་པར་ཤིན་ཏུ་ཆེ་སྟེ། དང་པོ་ནས་རྐང་པ་མ་ཆག་པ་དང། ཆག་ནས་འཆིང་སོགས་
བྱས་ཏེ་འབྱོར་བ་གཉིས་ཁྱད་པར་ཆེ་བ་ལྟར། སྡིག་པ་བྱས་པ་རྣམ་སྨིན་མྱོང་མི་དགོས་པ་ཙམ་གྱི་བཤགས་སྡོམ་ཤུགས་དྲག་བྱས་ཏེ་སྦྱོང་ཐུབ་པ་བྱུང་ཡང། ས་ལམ་ཐོབ་པ་ལ་ཧ་ཅང་རྒྱང་ཐག་བསྲིང་བ་བསྐལ་པའི་ཡུན་ཙམ་དུ་འགོར་འགྲོ་བའི་
གནོད་ཚབས་ཆེན་པོ་བྱེད་པ་འོང། དེ་ལྟར་བཤད་པ་དེ་དག་ཞུས་པ་ན། སྔར་ཚེ་འདི་གཙོ་བོར་བྱས་ཏེ་ཕྱི་མ་དོན་གཉེར་གྱི་བློ་ཞར་བྱུང་ཙམ་ལས་མེད་པ་ལ། ད་རེས་དལ་འབྱོར། མི་རྟག་པ། ངན་སོང་གི་སྡུག་བསྔལ། སྐྱབས་འགྲོ་དང་ལས་
འབྲས་ཀྱི་ཆོས་སྐོར་རྣམས་ཐོས་པ་ལ་བརྟེན་ནས། ད་ནི་སྐྱེ་བ་ཕྱི་མའི་དོན་ཞིག་བསྒྲུབ་དགོས་པ་འདུག་སྙམ་དུ་དེ་ཕྱིན་ཆད་ཕྱི་མ་དོན་གཉེར་གཙོ་བོ་དང། ཚེ་འདིའི་སྣང་ཤས་ཞར་བྱུང་ཙམ་དུ་སོང་ན། སྐྱེས་བུ་ཆུང་ངུའི་ལམ་རིམ་གྱི་རྟོགས་པའི་
སྣེ་དང་པོ་སྐྱེས་པ་རེད། དེ་ལྟར་སྐྱེས་ཀྱང་ད་དུང་ཡང་ཡང་གོམས་པར་བྱ་དགོས་ཏེ། རྗེ་ཙོང་ཁ་པ་ཆེན་པོས། འོན་ཀྱང་བརྟན་པར་བྱེད་དགོས་པས་དེ་བྱུང་ནས་ཀྱང་འབད་དེ་སྦྱང་བར་བྱའོ། །ཞེས་གསུངས་པ་ལྟར་རོ། །དེའི་ཕྱིར་ངས་བྱང་ཆུབ་

[248A]༄༅། །ལམ་རིམ་འདིར་རྟོགས་པའི་སྣེ་དང་པོ་ཆོས་གྲལ་འདི་ནས་སྐྱེ་འོང་བྱ་བའང་དེ་ཡིན་གསུངས། དེ་ནས་འབྲིང་དུ་སྤྲོས་ཏེ་བཤད་པ་མཛད། སྐྱོང་ཚུལ་མདོར་བསྟན་ལ། སྦྱོར་ཆོས་སྔོན་དུ་བཏང། བླ་མ་སྤྱི་བོར་བཞུགས་
པ་ལ་གསོལ་འདེབས་བྱས་ནས། ལས་འབྲས་སྤྱི་བྱེ་བྲག་རྣམས་ས་བཅད་བཀྲམ་སྟེ་བསམ། འཇུག་ལྡོག་བྱ་བ་ནི་རྒྱུན་གྱི་ལག་ལེན་ཡིན་པས་འདིར་དམིགས་པ་སྐྱོང་མི་དགོས། ཐུན་མཚམས་སུ་ལས་འབྲས་ཀྱི་རྣམ་གཞག་སྟོན་པའི་སྐོར་
མདོ་མཛངས་བླུན་དང། ལས་བརྒྱ་པ། རྟོགས་བརྗོད་བརྒྱ་པ། དྲན་པ་ཉེར་གཞག་འདུལ་བ་ལུང་སྡེ་བཞི་སོགས་ལ་ཡང་ནས་ཡང་དུ་མཇལ་དགོས་པ་སྔར་གོང་དུ་ཡང་མདོ་ཙམ་ཞུས་པ་ལྟར་ཡིན་གསུངས།།    ༈    །།ཉིན་བཅུ་
བཞི་པར། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། ལུས་སྲོག་གཡོ་བ་ཆུ་ཡི་ཆུ་བུར་བཞིན། །ཞེས་སོགས་ཤླཽ་ཀ་གཉིས་འདྲེན་པར་མཛད་ནས་སྔོན་འགྲོ་ཀུན་སློང་བཅོས་ཚུལ་མདོར་བསྡུས་དང། སྔོན་དུ་ཇི་ལྟར་སོང་པའི་ས་བཅད་
རྣམས་གསུངས་ཏེ། འཇིག་རྟེན་ཕྱི་མར་བདེ་བའི་ཐབས་དངོས་ལས་འབྲས་ཀྱི་སྐོར་ལ་བསྐྱར་བཤད་མཛད། གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པར་བློ་སྦྱང་བ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང། ཐར་
པར་བགྲོད་པའི་ལམ་གྱི་རང་བཞིན་གཏན་ལ་དབབ་པའོ། །དང་པོ་ལ་གཉིས། འཁོར་བ་སྤྱིའི་སྡུག་བསྔལ་བསམ་པ་དང། སོ་སོའི་སྡུག་བསྔལ་བསམ་པའོ། །དེ་ཡང་སྔར་བཤད་པའི་སྐྱེས་བུ་ཆུང་ངུ་དང་ཐུན་མོང་བའི་ལམ་རིམ་ལ་བརྟེན་ནས་

[248B] དེ་ཙམ་གྱིས་མི་ཆོག་སྟེ། དཔེར་ན་མི་ནག་ཅན་ཟླ་གཅིག་ནས་གསོད་རྒྱུར་ཐག་ཆོད་པ་ཞིག་གཞན་གྱིས་ངོ་ཆེན་
ཞུས་ཏེ། རྟ་ལྕག་ལ་ཐིགས་སོགས་ཉིན་བསྟར་གྱི་ཁྲིམས་ཀྱི་ཉེས་པ་རེ་ཞིག་ཡང་དུ་སོང་ཡང། ཕུགས་གསོད་རྒྱུ་ལས་མ་ཐར་བ་བཞིན་དུ་འཁོར་བ་འདི་ལས་གཏན་ནས་ཐར་པ་ཞིག་མ་བྱུང་ན། སྤྱོད་འཇུག་ལས། བདེ་འགྲོར་ཡང་དང་
ཡང་འོང་སྟེ། །བདེ་བ་མང་པོ་སྤྱད་སྤྱད་ཀྱང། །ཤི་ནས་ངན་སོང་སྡུག་བསྔལ་ནི། །ཡུན་རིང་མི་བཟད་རྣམས་སུ་ལྟུང། །ཞེས་པ་ལྟར་ནམ་ཞིག་ལས་བཟང་པོའི་འཕེན་པ་ཟད་ནས་སླར་ངན་སོང་དུ་འགྲོ་བར་ཐག་ཆོད་པ་ཡིན། དེས་ན་ཕྱིན་ཆད་
སྡུག་བསྔལ་གྱི་རྒྱུན་གཅོད་པ་ཞིག་འདོད་ན་འཁོར་བ་འདི་ལས་གཏན་ནས་ཐར་བ་ཞིག་བྱ་དགོས། དེ་ལ་སྐྱེས་བུ་འབྲིང་གི་སྐབས་འདིར་ཐར་པ་དོན་གཉེར་གྱི་བློ་བསྐྱེད་དགོས་པ་ཡིན་ལ། དེ་བསྐྱེད་ཚུལ་ལ། བདེན་བཞིའི་རང་བཞིན་དང་
རྟེན་འབྲེལ་ཡན་ལག་བཅུ་གཉིས་བསམ་པའི་སྒོ་ནས་བསྐྱེད་པ་གཉིས་ཡོད། དེ་ལ་ཐར་པ་ཞེས་པ་ནི་བཅིངས་པ་ལས་གྲོལ་བ་སྟེ། དཔེར་ན་ཐག་པ་ལ་སོགས་པས་བསྡམས་པ་ལས་ཐར་བ་ན། དེ་ལས་ཐར་བ་ཞེས་ཟེར་བ་ལྟར་རང་རེ་ཟག་བཅས་
ཉེར་ལེན་གྱི་ཕུང་པོའི་སྟེང་དུ་ལས་ཉོན་གྱི་ཐག་པས་བཅིངས་པ་ཡིན། བཅིང་ལུགས་ནི། དེ་གཉིས་ཀྱི་དབང་གིས་ཁམས་ཀྱི་དབང་དུ་བྱས་ན་འདོད་ཁམས་སོགས་ཁམས་གསུམ་དང། འགྲོ་བའི་དབང་དུ་བྱས་ན་རིགས་དྲུག་གམ་ལམ་

[249A]༄༅། །རྒྱུད་ལྔ་དང། སྐྱེ་གནས་ཀྱི་དབང་དུ་བྱས་ན་མངལ་སྐྱེས་སོགས་བཞི་ལ་ཕུང་པོ་ཉིང་མཚམས་སྦྱར་བ་ནི་བཅིངས་པའི་ངོ་བོ་ཡིན་པས་དེ་ལས་གྲོལ་བ་ནི་ཐར་པ་ཡིན། སྤྱིར་འཁོར་བ་ཞེས་པའི་དོན་སྲིད་
རྩེ་ནས་མནར་མེད་ཀྱི་བར་ལུས་བླངས་ནས་འཁོར་བ་ལ་བྱེད། སློབ་གཉེར་མ་བྱས་པ་ཚོས་འཁོར་བ་ཟེར་དུས་ཁྱིམ་དེ་འཁོར་བ་ཡིན་སྙམ་པ་དང། རིགས་དྲུག་གི་གནས་དེ་འཁོར་བ་ཡིན་སྙམ་དུ་སེམས་པ་སྒྲས་བརྗོད་རིགས་ཙམ་དུ་
རུང་ཡང་དེ་འཁོར་བ་དངོས་མིན་ལ། མཁས་པ་འགའ་ཞིག་གིས་འཁོར་བར་ཡང་ནས་ཡང་དུ་ཉིད་མཚམས་སྦྱོར་བའི་ཆ་སོགས་ལ་བཞེད་པ་ཡོད་ཀྱང། རྒྱལ་མཆོག་བསྐལ་བཟང་རྒྱ་མཚོས་ཟག་བཅས་ཉེར་ལེན་གྱི་ཕུང་པོའི་སྐྱེ་
བའི་རྒྱུན་གྱི་ཆ་ལ་བཞེད་པ་ལྟར་ལེགས། དེའི་ཕྱིར་ལས་ཉོན་གྱི་དབང་གིས་ཡང་སྲིད་དུ་ཉིང་མཚམས་སྦྱོར་བའི་རྒྱུན་ཆད་པ་ན་འཁོར་བ་ལས་ཐར་བ་ཡིན། དེ་ཡང་བཙོན་པ་བཙོན་ཁང་ལས་ཐར་བ་ལ་དེ་ལས་ཐར་འདོད་སྐྱེ་དགོས། དེ་ལ་
བཙོན་རྭའི་སྐྱོན་མ་བསམས་ན་མི་འབྱུང་བ་བཞིན་དུ། འཁོར་བ་ལས་ཐར་འདོད་མེད་ན་ཐར་བའི་ཐབས་ལ་མི་བརྩོན་ཞིང། ཐར་འདོད་སྐྱེ་བ་ལ། བཞི་བརྒྱ་པ་ལས། མཁས་པ་རྣམས་ལ་མཐོ་རིས་ཀྱང། །དམྱལ་བ་དང་མཚུངས་
འཇིགས་བསྐྱེད་འགྱུར། །ཞེས་གསུངས་པ་ལྟར་འཁོར་བ་ལ་སྐྱོ་ཤས་སྐྱེ་དགོས། དེ་ལ་འཁོར་བའི་སྡུག་བསྔལ་བསམ་དགོས། དེ་བསམ་ཚུལ་ལ་བདེན་བཞིའི་སྒོ་ནས་དང། རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་བསམ་

[249B] འདིར་དང་པོའི་དབང་དུ་བྱས་ཏེ་འཆད་ན། བཅོམ་ལྡན་འདས་ཀྱིས་ཐོག་མར་ཡུལ་ཝཱ་ར་ཎཱ་སིར་འཁོར་ལོ་དང་པོའི་སྐབས་འཁོར་ལྔ་སྡེ་བཟང་པོ་ལ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་
པའོ༑ ༑འདི་ནི་ཀུན་འབྱུང་འཕགས་པའི་བདེན་པའོ། །འདི་ནི་འགོག་པ་འཕགས་པའི་བདེན་པའོ། །འདི་ནི་ལམ་འཕགས་པའི་བདེན་པའོ། །ཞེས་སོགས་བདེན་བཞི་ལན་གསུམ་རྣམ་པ་བཅུ་གཉིས་སུ་བཟླས་ཏེ་བསྐོར་བའི་བདེན་བཞིའི་ཆོས་འཁོར་
གསུངས། བདེན་པ་ཞེས་པ་འཕགས་པ་རྣམས་ཀྱིས་ཇི་ལྟར་གཟིགས་པ་བཞིན་བདེན་པས་ན་དེ་ལྟར་བརྗོད། དེ་ཡང་རྒྱུ་འབྲས་ཀྱི་དབང་དུ་བྱས་ན་ཀུན་འབྱུང་སྔོན་དུ་གསུངས་དགོས་ཀྱང། འདིར་བདེན་བཞིའི་གོ་རིམ་ལྡོག་སྟེ་སྡུག་བསྔལ་
བདེན་པ་སྔོན་དུ་གསུངས་པའི་གནད་ནི། རིམ་བཞིན་སྡུག་བསྔལ་ལ་ཡིད་འབྱུང་སྐྱེ་བའི་ཕྱིར་དང་པོར་སྡུག་བསྔལ་བསྟན་ཏེ། དེ་ལ་ཡིད་འབྱུང་མེད་པར་དེའི་རྒྱུ་སྤོང་འདོད་མི་འབྱུང་བས་སོ། །བྲལ་བ་ལ་ཐོབ་འདོད་དང་པོར་སྐྱེས་ནས་དེའི་
རྒྱུར་ལམ་ལ་བརྩོན་པར་འགྱུར་བས་ན། འདི་གདུལ་བྱའི་ཉམས་ལེན་གྱི་དབང་དུ་བྱས་ཏེ་གསུངས་པས། འདི་བཞི་ནི་ཐར་འདོད་རྣམས་ཀྱིས་སྤང་བླང་བྱ་རྒྱུའི་གཙོ་བོ་ཞིག་ཡིན། དེ་ཡང་རྗེ་བཙུན་བྱམས་པས་རྒྱུད་བླ་མ་ལས་སྡུག་བསྔལ་
ཤེས་པར་བྱས་ནས་སྡུག་བསྔལ་གྱི་རྒྱུ་མེད་པར་བྱེད་དགོས་པ་སོགས་ཀྱི་དཔེས་གསུངས་ཏེ། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །

[250A]༄༅། །ཤེས་བྱ་སྤང་བྱ་རེག་པར་བྱ་ཞིང་བསྟེན་པར་བྱ། །ཞེས་གསུངས་པ་བཞིན། རང་རེ་ནད་ཀྱིས་ན་བའི་སྐབས་དེའི་རྒྱུ་ངོས་བཟུང་ནས། རྒྱུ་དེ་གཅོད་པའི་ཕྱིར་སྨན་བསྟེན་པ་བཞིན་ཡིན། འདི་ལྔ་པ་ཆེན་པོས་
ཆུ་ལ་དཔེར་མཛད་དེ། ཐང་བདེ་བར་ཉལ་བའི་ཚེ་འོག་ཏུ་ཆུ་ཤོར་བ་དང། དེ་གང་ནས་ཤོར་བ་དེ་ནས་བཀག་འདོད་སྐྱེ་བ་བཞིན་ཡིན་པར་གསུངས། དེས་ན་སྡུག་བསྔལ་གྱི་ནད་ལས་ཐར་བའི་ཐབས་ལ་བརྩོན་པ་ལ་སྡུག་བསྔལ་གྱི་རྒྱུ་
དང་བྲལ་འདོད་དགོས་ལ། དེ་སྐྱེ་བ་ལ་སྡུག་བསྔལ་གྱི་རྒྱུ་རྩད་གཅོད་པ་དགོས། དེ་འབྱུང་བ་ལ་སྡུག་བསྔལ་གྱིས་མནར་བ་དེ་ཉིད་ཤེས་དགོས་ཏེ། རྗེ་རིན་པོ་ཆེས། སྡུག་བདེན་ཉེས་དམིགས་བསམས་ལ་མ་འབད་ན། །ཐར་པ་དོན་
གཉེར་ཇི་བཞིན་མི་སྐྱེ་ཞིང། །ཀུན་འབྱུང་འཁོར་བའི་འཇུག་རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་ངེས་འབྱུང་སྐྱོ་ཤས་བསྟེན་པ་དང། །འཁོར་བར་གང་གིས་བཅིངས་པ་ཤེས་པ་གཅེས། །ཞེས་
གསུངས། བདེན་བཞི་རེ་རེ་ལའང་རིམ་བཞིན་མི་རྟག་སྡུག་བསྔལ་སྟོང་པ་བདག་མེད་བཞི། རྒྱུ་ཀུན་འབྱུང་རྐྱེན་རབ་སྐྱེ་བཞི། འགོག་པ་ཞི་བ་གྱ་ནོམ་ངེས་འབྱུང་བཞི། ལམ་རིགས་པ་སྒྲུབ་པ་ངེས་འབྱིན་བཞི་སྟེ་ཁྱད་ཆོས་བཞི་བཞི་
ཡོད༑ ཟག་བཅས་ཉེར་ལེན་གྱི་ཕུང་པོ་ལ་ཚོར་བ་བདེ་སྡུག་བཏང་སྙོམས་གསུམ་ལས། ཟག་བཅས་ཀྱི་སྡུག་བསྔལ་གྱི་སྡུག་བསྔལ་མ་གཏོགས་གཞན་གཉིས་ལ་སྡུག་བསྔལ་ཡིན་པར་མི་ཤེས་ཏེ། སྔར་སྔགས་པ་ཞིག་གིས་

[250B] ཁྱོད་ཚོ་སྡུག་པ་ལས་ང་རང་ལྟ་རིག་འཛིན་ཞིང་དུ་འགྲོ་ཆོག་ཆོག་ཡིན་ཟེར། རྗེས་སུ་སྔགས་པ་དེ་ནད་ཀྱིས་ཐེབས་ཏེ་འཆི་ལ་ཉེ་བ་ན། བུ་སྨད་ཚོས་སྔགས་འཆང་ལགས་ཁྱེད་ལྟ་རིག་འཛིན་ཞིང་དུ་ཕེབས་ཆོག་
ཆོག་རེད་དེ། ངེད་ཚོ་སྡུག་བྱས་པས། སྔགས་པ་ན་རེ། ང་ལ་སྡོད་པའི་དབང་མེད་པ་མ་གཏོགས་དབང་ཞིག་ཡོད་ན་ལྟ་རིག་འཛིན་ཞིང་དུ་འགྲོ་བ་ལས་ཁྱེད་རྣམས་དང་མཉམ་དུ་སྡོད་རྒྱུ་བྱུང་བ་རང་དགའ་ཟེར་བ་ལྟར་དང། ཨ་ཙ་ར་མ་ནུའི་གཏམ་རྒྱུད་
ལྟར་རང་ཅག་གིས་འཁོར་བ་ལ་སྐྱིད་པོ་འདུག་སྙམ་ནས་ཆགས་པ་ལས་སྡུག་བསྔལ་གྱི་རང་བཞིན་ཅན་དུ་མི་ཤེས། སྡུག་བསྔལ་གྱི་རྒྱུ་ཀུན་འབྱུང་བདེན་པ་ཡིན་པར་ཤེས་ནས་སྤང་དགོས། ཀུན་འབྱུང་ལ་ལས་ཀྱི་ཀུན་འབྱུང་དང་ཉོན་མོངས་
པའི་ཀུན་འབྱུང་གཉིས་ཡོད། སྡུག་བསྔལ་དང་བྲལ་བའི་འབྲས་བུའི་ཆ་ནི་འགོག་བདེན་དང། འགོག་བདེན་དེ་ཐོབ་བྱེད་ཀྱི་ཐབས་སུ་གྱུར་པའི་ཆ་དེ་ལམ་བདེན་ཡིན། འགོག་བདེན་ཐོབ་པ་ལ་ལམ་བདེན་ཉམས་སུ་བླངས་ནས་ཐོབ་དགོས་
དེས་ན་སྡུག་བསྔལ་ཤེས་པར་བྱ་བ་ལ་ལམ་རིམ་ཆེན་མོ་ལས་གསུངས་པའི་སྡུག་བསྔལ་བརྒྱད་དང། དྲུག་དང། གསུམ་བསམ་པ་རྣམས་སུ་ཡོད་པ་ལས། བརྒྱད་མིའི་སྡུག་བསྔལ་དུ་བསྡུས། གསུམ་ཁྱབ་པ་འདུ་བྱེད་ཀྱི་སྡུག་བསྔལ་
དུ་བསྡུས་ཏེ། འདིར་འཁོར་བ་སྤྱིའི་སྡུག་བསྔལ་བསམ་པ་ལ་ས་བཅད་དྲུག་ལས། དང་པོ་ངེས་པ་མེད་པའི་ཉེས་པ་ནི། རེ་ཞིག་བདེ་འགྲོར་སྐྱེས་ཀྱང། འཁོར་བ་འདིར་སྐྱེ་བ་ཞིག་བླངས་ཕྱིན་ཆད་སྡུག་བསྔལ་ཁོ་ན་ལས་མ་འདས་

[251A]༄༅། །ཏེ༑ འཁོར་བའི་བདེ་སྐྱིད་ལ་ཡིད་བརྟན་ཅུང་ཟད་ཀྱང་མེད་པའི་ཕྱིར། དེ་ཡང་ཚེ་སྔ་ཕྱི་ལ་མཚོན་ན། དགྲ་གཉེན་ཕ་མ་སོགས་གོ་ལྡོག་སྟེ་འགྱུར་ནས་འགྲོ་བ། སྔར་མི་ཚང་ཞིག་གི་ཕ་རྒན་དེས་རྟག་
ཏུ་ཁང་རྒྱབ་ཀྱི་རྫིང་གི་ཉ་ཟོས་པ་ལས། ཁོ་ཤི་ནས་དེའི་ཁང་རྒྱབ་ཀྱི་རྫིང་དུ་ཉར་སྐྱེས་ལ། མ་དེ་ཁྱིམ་ལ་ཆགས་པས་མི་ཚང་དེ་གའི་ཁྱིར་སྐྱེས་ཤིང། ཆུང་མ་ལ་བྱི་བྱས་པའི་དགྲ་བསད་པ་ཆུང་མ་ལ་ཆགས་པའི་དབང་གིས་དེའི་བུར་སྐྱེས་
ནས་ཡོད་པ་ལས། ཕྱིས་ཕ་དེའི་བུས་ཕ་ཉ་ལ་སྐྱེས་པ་དེ་བཟུང་ནས་བསད་དེ། དེའི་ཤ་ཟ་བའི་ཚེ། མའི་སྐྱེ་བ་ཁྱི་དེས་ཉ་རུས་ཟ་བ་ན་བུ་དེས་བརྡུང་བ་དང། དགྲའི་སྐྱེ་བ་བུ་ཆུང་དེ་པང་དུ་ཁུར་བ་གཟིགས་ནས་ཤཱ་རིའི་བུས། ཕ་ཤ་ཟ་ཞིང་མ་
ལ་འཚོག་བསད་པའི་དགྲ་བོ་པང་དུ་ཁུར། །ཆུང་མས་ཁྱོ་ཡི་རུས་པ་འཆའ། །འཁོར་བའི་ཆོས་ལ་གད་མོ་བྲོ། །ཞེས་གསུངས། དེར་མ་ཟད་བཤེས་སྤྲིང་ལས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་
དང༑ ༑བཟློག་པ་ཉིད་དུ་མཆི་བས་དེ་སླད་དུ། །འཁོར་བ་དག་ན་ངེས་པ་འགའ་མ་མཆིས། །ཞེས་གསུངས་པ་བཞིན། རང་རེས་དགྲ་གཉེན་སོགས་རྟག་པར་དེ་ཉིད་དུ་ངེས་པ་བཞིན་བྱེད་མོད་ཀྱང་ངེས་པ་མེད། ཚེ་འདིའི་ཚེ་སྟོད་ཚེ་
སྨད་ལའང་གཉེན་དགྲར་འགྱུར་བ་དང། དགྲ་གཉེན་དུ་འགྱུར་བ་སོགས་དང། ཕྱུག་དབུལ་ཡང་དགྲས་འཕྲོག་པ་སོགས་ཀྱིས་ཁ་སང་གི་ཕྱུག་པོ་དེ་དེ་རིང་སྤྲང་པོར་འགྱུར་བ་སོགས་མཐོང་ཆོས་སུ་ཡོད་པ་བཞིན་སྐད་ཅིག་སྐད་ཅིག་

[251B] ཁྱིམ་བདག་དཔལ་སྐྱེས་ཀྱི་རབས་རྒྱས་པར་གསུངས་ནས། བུད་མེད་ཅིག་གི་རོ་ལ་འཁོར་བའི་སྦྲུལ་དང། ཤིང་ཆེན་པོ་ཞིག་སྲོག་ཆགས་མང་པོས་ཟ་བ། མི་གཅིག་ལ་གཤིན་རྗེའི་སྐྱེས་བུ་མགོ་བརྙན་མི་འདྲ་བ་
མང་པོས་བརྡེག་པ། ཆུ་སྲིན་གྱི་རུས་སྒྲོམ་རི་རྒྱུད་ཙམ་ཉི་མའང་སྒྲིབ་ཐུབ་པ་ཞིག་རྣམས་མཐོང་བ་ལས། མཽངྒལ་བུས། དང་པོ་ནི་རང་གི་ལུས་ལ་ཆགས་པ་བུད་མེད་ཅིག་གི་སྐྱེ་བ་དང། གཉིས་པ་ནི་དགེ་འདུན་གྱི་ཤིང་ལ་བག་མེད་དུ་
སྤྱད་པ་དང། གསུམ་པ་ནི་རྔོན་པ་ཞིག་གི་སྐྱེ་བ་དང། བཞི་པ་ནི་དཔལ་སྐྱེས་རང་གི་སྐྱེ་བ་སྔ་མའི་རུས་པ་ཡིན་ལ། དེ་ཡང་སྔར་རྒྱལ་པོ་ཞིག་ལ་བློན་པོ་རྣམས་ཀྱིས་མི་ནག་ཅན་ཞིག་ཞལ་ལྕེ་ཇི་ལྟར་གཅོད་དྲིས་པར་རྒྱལ་པོ་མིག་མང་
རྩེ་བ་ལ་ཡེངས་ནས་ཡོད་པས་ཁྲིམས་ལུགས་ལྟར་ཆོད་ཅིག་ཅེས་པའི་གཏམ་ཞིག་ཤོར་བས། དེའི་རྐྱེན་གྱིས་མི་ཞིག་བསད། སླར་མིག་མང་ཟིན་ནས་རྒྱལ་པོས་དེ་ཇི་ལྟར་བྱས་དྲིས་པ་ན། བློན་པོ་རྣམས་ཀྱིས་བསད་ཟིན་ཚུལ་
བརྗོད་པར། རྒྱལ་པོ་ཤིན་ཏུ་འགྱོད་པ་སྐྱེས་ཀྱང། མི་ནག་ཅན་དེ་བསད་པའི་སྡིག་པས་ཆུ་སྲིན་དུ་སྐྱེས་ནས་ཡུན་རིང་སོང། ནམ་ཞིག་ན་ཁོའི་ཁར་རྒྱ་མཚོར་གྲུ་གཟིངས་ཀྱིས་བགྲོད་པའི་ཚོང་པ་འགའ་ཞིག་སླེབ་ཏུ་ཉེ་བ་ན། ཚོང་པ་
རྣམས་སྐྲག་ནས་སངས་རྒྱས་ལ་སྐྱབས་འགྲོ་བྱས་པའི་སྒྲ་ཆུ་སྲིན་དེས་ཐོས་པས་ཁ་བཙུམ་སྟེ་ལྟོགས་གྲིར་ཤི་བ། དེའི་རོ་རྒྱ་མཚོའི་ཀླུ་རྣམས་ཀྱིས་མཚོ་ཁ་དེར་བསྐྱལ་བར་གསུངས་ལ། དེ་ལྟར་དང་པོར་རྒྱལ་པོར་སྐྱེས། དེ་ནས་

[252A]༄༅། །ཆུ་སྲིན་དུ་གྱུར། ཡང་མིར་གྱུར་པ་སྟེ་ངེས་པ་མེད་ལུགས་དེ་ལྟར་ཡིན། གཉིས་པ་ངོམས་པ་མེད་པའི་ཉེས་པ་ནི། ཕྱེ་མ་ལེབ་གཟུགས་དང། རི་དྭགས་སྒྲ་དང། བུང་བ་དྲི་དང། གླང་ཆེན་རེག་བྱ་ལ་
ཆགས་པས་ཕུང་བ་ལྟར་འཁོར་བའི་བདེ་སྐྱིད་འདི་ནི་ལན་ཚྭའི་ཆུ་འཐུང་བ་བཞིན་ཇི་ཙམ་བྱུང་ནའང་ངོམས་པ་མེད་པ། དཔེར་ན། དངུལ་སྲང་གང་དོ་ཙམ་ལས་མེད་པ་ཞིག་ལ། སྲང་བཅུ་ཙམ་བྱུང་ན་བསམ། དེ་བྱུང་བའི་ཚེ་ན་
ཡང་བརྒྱ་བྱུང་ན་བསམ། དེ་བྱུང་ན་སྟོང་བྱུང་ན་བསམས་ནས་ཇི་ཙམ་བྱུང་ཡང་མི་ངོམས། མདོ་རྒྱ་ཆེར་རོལ་པ་ལས་ཀྱང། རྒྱལ་པོ་ལྷ་ཡི་འདོད་པ་གང་ཡིན་དང། །མི་ཡི་འདོད་པ་བཟང་པོ་གང་ཡིན་པ། །འདོད་པ་དེ་དག་མི་
གཅིག་གིས་ཐོབ་ཀྱང། །དེས་ཀྱང་མི་ཆོག་དེས་ཀྱང་ཡང་འཚོལ་ལོ། །ཞེས་གསུངས་པ་ལྟར་ལྷ་མིའི་བདེ་སྐྱིད་ལྟ་བུ་ལ་མཚོན་ན། རྒྱལ་པོ་ང་ལས་ནུས་གླིང་བཞི་ལྷ་གནས་དང་བཅས་པར་དབང་བ་བྱུང་ཡང་མ་ངོམས་པར། མཐར་
བསོད་ནམས་ཟད་ནས་འཛམ་གླིང་འདིར་མར་ལྷུངས་པའི་སྐབས་ཁ་ཆེམས་བཞག་པ་བཞིན་འདོད་པས་མི་ངོམས་པ་ལས་སྐྱོན་ཆེ་བ་མེད། དེ་བཞིན་དུ་ཡུལ་གཅིག་ལ་དབང་ན་ཡུལ་གཉིས་ལ་དབང་བྱེད་དུ་ཡོད་ན་སྙམ་པ་དང་
དེ་བཞིན་དུ་ཇི་ཙམ་ལ་དབང་བྱར་ཡོད་ཀྱང་མི་ངོམས་ཤིང། ཇི་ཙམ་གྱི་དཔལ་འབྱོར་ཞིག་བྱུང་ཡང་ད་དུང་བྱུང་ན་བསམས་ནས་དེའི་དོན་དུ་ངལ་རྩོལ་ཆེན་པོས་འབད་སྒྲུབ་བྱེད་དགོས་པ་འོང། ཆོག་ཤེས་མེད་ན་ནོར་ལོངས་སྤྱོད་

[252B] སྔོན་རྒྱ་གར་ན་དབུལ་པོ་དེས་པས་ནོར་བུ་རིན་ཐང་བྲལ་བ་ཞིག་རྙེད་པ་སུ་དབུལ་བ་དེ་ལ་སྤྲོད་དགོས་ཞེས་རྒྱལ་པོ་གསལ་རྒྱལ་ལ་ཕུལ་ནས་རྒྱལ་པོ་ཁྱོད་ཆོག་ཤེས་མེད་པས་དབུལ་
ཤོས་ཡིན་ཞུས་ཚུལ། ནོར་རྫས་མེད་ཀྱང་ཆོག་ཤེས་ཡོད་ན་དེ་ཕྱུག་པོ་ཡིན་ཏེ། བཤེས་སྤྲིང་ལས། ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་ན། །ནོར་མི་བདོག་ཀྱང་ཡང་དག་འབྱོར་པ་ལགས། །ཞེས་དང། འགྲོ་མགོན་གཙང་
པ་རྒྱ་རས་པས། ཆོག་ཤེས་ཅན་གྱི་སྒོ་ཁང་ན། །ཕྱུག་པོ་སྒོ་ཉལ་བྱེད་ཀྱིན་ཡོད་དེ། །འདོད་པ་ཅན་གྱིས་མ་ཚོར་བར་ཡོད་པ་ཡིན། །ཞེས་གསུངས་པ་ལྟར་ཆོག་ཤེས་མ་བྱུང་ན་ངོམས་པའི་མཐའ་མེད། དེས་ན་ཆོག་ཤེས་དང་ངོམས་པ་
མེད་པ་འདི་སྐྱོན་ཆེ་ཤོས་ཤིག་ཡིན་གསུངས། གསུམ་པ་ལུས་ཡང་ནས་ཡང་དུ་འདོར་བའི་ཉེས་པ་ནི། ལུས་ཇི་ལྟར་བླངས་ཀྱང་ཡིད་བརྟན་མེད་དེ། བཤེས་སྤྲིང་ལས། ལྷ་ཡུལ་འདོད་བདེ་ཤིན་ཏུ་ཆེན་པོ་དང། །ཚངས་ཉིད་ཆགས་
བྲལ་བདེ་བ་ཐོབ་ནས་སླར། །མནར་མེད་མེ་ཡི་བུད་ཤིང་གྱུར་པ་ཡིས། །སྡུག་བསྔལ་རྒྱུན་མི་འཆད་པ་བསྟེན་འཚལ་ལོ། །ཉི་མ་ཟླ་བ་ཉིད་ཐོབ་རང་ལུས་ཀྱི། །འོད་ཀྱིས་འཇིག་རྟེན་མཐའ་དག་སྣང་བྱས་ཏེ། །སླར་ཡང་མུན་ནག་སྨག་ཏུ་ཕྱིན་
གྱུར་ནས། །རང་གི་ལག་པ་བརྐྱང་བའང་མི་མཐོང་འགྱུར། །ཅེས་སྔོན་ཆད་ཚངས་པ་དང་བརྒྱ་བྱིན་སོགས་ཀྱི་ལུས་གྲངས་མེད་པ་བླངས་ཀྱང་དོན་གང་ཡང་མ་བྱུང་ལ། སླར་ཡང་མནར་མེད་སོགས་དང། ཡང་བྲན་སོགས་སུ་སྐྱེས་པ་དང་

[253A]༄༅། །སྐབས་སྐབས་སུ་ཉི་མ་དང་ཟླ་བའི་ལྷར་སྐྱེས་ཏེ་ལུས་ཀྱི་འོད་ཀྱིས་གླིང་བཞི་གསལ་བར་བྱས་ཀྱང། དེ་ནས་ཤི་འཕོས་ཏེ་གླིང་བར་གྱི་མུན་ནག་ཏུ་སྐྱེས་ཏེ་རང་གི་ལག་པ་བརྐྱང་བསྐུམ་ཙམ་ཡང་མི་མཐོང་
བར་གསུངས་པ་དང། སྔར་ལྷ་མིའི་ལོངས་སྤྱོད་ཀྱང་འདི་ཡོད་མ་མྱོང་ཞེས་ཟེར་རྒྱུ་མེད་པ་ལྟ་བུ་གང་ཡང་ལོངས་སྤྱོད་མྱོང་ཡང་ཡིད་བརྟན་མེད་དེ། སྔོན་ཆད་ལྷ་ཡུལ་དུ་སྐྱེས་ནས་གདན་དུ་རྡོ་རྗེ་ཕ་ལམ་སོགས་བཏིང། ཁང་པ་ཡང་རིན་
པོ་ཆེ་འབའ་ཞིག་ལས་གྲུབ་པ་ལ་ལན་མང་པོར་ལོངས་སྤྱད་ཀྱང། ད་ལྟ་ཀོམ་གདན་སོགས་ལས་མི་འདུག་པ་འདི་བཞིན་ཡིན་ལ། བརྒྱ་བྱིན་དུ་སྐྱེས་ཀྱང་སླར་དབུལ་པོར་གྱུར་ན་བརྒྱ་བྱིན་དུ་སྐྱེས་པ་དེས་མ་ཕན་པ་ཡིན། གཞན་ཡང་
མཐོ་རིས་བུ་མོའི་ནུ་མ་རྐེད་པ་ལ། །རེག་པས་བདེ་བ་ཡུན་རིང་མྱོང་ནས་སླར། །དམྱལ་བར་འཐག་གཅོད་དབྲད་པའི་འཕྲུལ་འཁོར་གྱི། །རེག་པ་ཤིན་ཏུ་མི་བཟད་བསྟེན་འཚལ་ལོ། །ཞེས་སོགས་ལྟར་སྔོན་ཆད་ལྷ་ཡུལ་དུ་སྐྱེས་ཏེ་ལྷའི་བུ་
མོ་རྣམས་དང་མཉམ་དུ་བདེ་བ་ཡུན་རིང་མྱོང་ནས། དེ་ལས་ཚེ་འཕོས་ཏེ་དམྱལ་བར་སྐྱེས་ནས་ལས་མཁན་འཇིགས་སུ་རུང་བས་མཐའ་བསྐོར་ཏེ་སྡུག་བསྔལ་མྱོང་བ་དང། ལྷའི་འཆི་མེད་ཀྱི་བདུད་རྩི་ལ་སྤྱད་སྤྱད་ཀྱང། དེ་ལས་འཕོས་
ཏེ་དམྱལ་བའི་ཁྲོ་ཆུ་ཁོལ་མ་འཐུང་སར་སྐྱེ་དགོས་ཚུལ། སྔོན་ཆད་འཁོར་ལོས་བསྒྱུར་རྒྱལ་སོགས་བྱས་ནས་འབངས་མི་ཁྱིམ་འབུམ་ཕྲག་མང་པོ་དང་རྒྱལ་སྲིད་སྣ་བདུན་སོགས་ལ་དབང་བསྒྱུར་ཡང། ད་ལྟ་དེ་སྐབས་ཀྱི་ལག་རྗེས་ཕན་ཐོགས་

[253B] ད་དུང་སྔར་ཞུས་པ་ལྟར་འདོད་ཡོན་ལ་ཆགས་པ་གོང་འཕེལ་དུ་སོང་ནས་ངོམས་པ་མེད་པར་དེའི་དོན་དུ་སྡིག་པ་བསགས་ནས་ངན་འགྲོར་འགྲོ་བས་ཉེས་དམིགས་དེ་ལྟར་ཡོད། བདག་གི་སྐྱབས་མགོན་བླ་མ་རིན་པོ་
ཆེའི་ཞལ་ནས། སྔར་བླ་མ་ཞིག་འདའ་ཁར་གཞན་གཅིག་གིས་ཞལ་ཆེམས་ཞུས་པར། འཁོར་བའི་བྱ་བ་ལ་སྙིང་པོ་མེད་ཅེས་པ་ལན་མང་པོ་བསྐྱར་ཏེ་གསུངས་པའི་ལོ་རྒྱུས་གསུང་གི་ན་ཡོད། དེ་བཞིན་དུ་རང་རེ་ཡང་འཁོར་བ་འདིར་ལུས་
ཇི་འདྲ་ཞིག་བླངས་ཏེ་དཔལ་འབྱོར་ལོངས་སྤྱོད་བཟང་པོ་ཇི་ཙམ་ཐོབ་ཀྱང་དེ་སྔོན་ནང་བཞིན་ལས་སྙིང་པོ་གང་ཡང་མི་འབྱུང། སྔར་རང་ཅག་འཁོར་བསྒྱུར་གྱི་རྒྱལ་པོར་སྐྱེས་སྐབས་ཀྱི་ལྷམ་གཅིག་པུ་ལའང་འཇིག་རྟེན་འདིའི་འབྱོར་པ་ཐམས་ཅད་
གྱིས་རིན་ཐང་མི་ཆོད་པ་ཙམ་གྱོན་མྱོང་བ་མང་པོ་བྱུང་ཡང་མ་ཕན། རྒྱལ་པོ་དང་དབུལ་པོ་གཉིས་ཀྱང་བར་དོའི་འཕྲང་འགྲིམ་པའི་ཚེ་བཟང་ངན་མི་འབྱུང་བར་འདྲ་མཉམ་ཡིན། དེས་ན་སྤྱན་སྔ་བའི་ཞལ་ནས། ཇོ་བོ་སྟོན་པ་ཐོག་མ་མེད་པ་
ནས་ཅི་འདྲའི་ལུས་ཤིག་བླངས་པ་ལ། ད་རེས་བཞིན་དུ་ཐེག་ཆེན་གྱི་ཆོས་བྱེད་མ་མྱོང་བས་འབུང་དགོས། ཞེས་གསུངས་པ་བཞིན་གཟབ་དགོས་གསུངས། བཞི་པ་ཡང་ཡང་ཉིང་མཚམས་སྦྱོར་བའི་ཉེས་པ་ནི། བཤེས་སྤྲིང་ལས། མ་
ཡི་ཐུག་མཐའ་རྒྱ་ཤུག་ཚི་གུ་ཙམ། །རི་ལུས་བགྲངས་ཀྱང་ས་ཡིས་ལང་མི་འགྱུར། །ཅེས་དང། མྱ་ངན་བསལ་བ་ལས་ཀྱང། ཡང་དང་ཡང་དུ་དམྱལ་བ་ན། །ཟངས་ཞུན་བསྐོལ་བ་གང་འཐུངས་པ། །རྒྱ་མཚོའི་ནང་གི་ཆུ་ལ་ཡང། །དེ་

[254A]༄༅། །ཡི་ཚད་ཙམ་ཡོད་མ་ཡིན། །ཞེས་གསུངས་པ་ལྟར་སྔོན་ཆད་དམྱལ་བར་སྐྱེས་ནས། ཟངས་ཞུན་ཁོལ་མ་འཐུང་བའང་རྒྱ་མཚོ་ཆེན་པོའི་ཆུ་ལས་མང་ཙམ་བཏུང་ཟིན་ཀྱང། ད་དུང་འཁོར་བའི་སྐྱེ་རྒྱུན་
གཅོད་ཐུབ་པ་ཞིག་མ་བྱུང་ན། དེ་ལས་ཀྱང་ལྷག་ཙམ་འཐུང་དགོས་པར་འགྱུར་བ་དང། ཁྱི་དང་ཕག་ཏུ་གྱུར་པ་ན། །མི་གཙང་བ་ནི་གང་ཟོས་པ། །རི་ཡི་རྒྱལ་པོ་ལྷུན་པོ་ཡི། །ཚད་ལས་ཤིན་ཏུ་ལྷག་པར་འགྱུར། །ཅེས་སྔོན་ཆད་ཁྱི་
དང་ཕག་ཏུ་གྱུར་ནས་མི་གཙང་བ་ཟོས་པ་ཡང་རི་རབ་ལས་ཆེ་ཙམ་ཞིག་ཟ་མྱོང་མོད། ཕྱིན་ཆད་ཀྱང་འཁོར་བའི་ཕྱི་མཐའ་གཅོད་མ་ཐུབ་ན། དེ་ལས་ཀྱང་ལྷག་ཙམ་ཟ་དགོས་པ་དང། མཛའ་བཤེས་རབ་ཏུ་བྲལ་བ་ཡིས། །འཁོར་བའི་
གནས་སུ་གང་ངུས་པ། །མིག་གི་མཆི་མའི་ཐིགས་པ་ཡི། །སྣོད་དུ་རྒྱ་མྪོའང་རུང་མ་ཡིན། །ཞེས་སྔོན་ཆད་ཕ་མ་བུ་སྤུན་སོགས་དང་བྲལ་ནས་དུས་པའི་མཆི་མ་རྒྱ་མཚོ་ཆེན་པོ་ལས་ཀྱང་ལྷག་ལ། ད་དུང་ཡང་འཁོར་བའི་ཕྱི་མཐའ་
ཆོད་པ་ཞིག་མ་བྱུང་ན། དེ་ལས་མང་བ་ཞིག་ངུ་ ཕན་ཚུན་དག་ཏུ་རྩོད་པའི་ཕྱིར། །མགོ་བོ་བཅད་པ་གང་ཡིན་པ། །སྤུངས་ན་དེ་ལྟར་མཐོ་བ་ནི། །ཚངས་པའི་འཇིག་རྟེན་ལས་ཀྱང་ཐལ། །ཞེས་སྔོན་ཆད་འཐབ་མོ་
བྱས་ཏེ། དགྲས་རང་གི་མགོ་བོ་བཅད་པ་སྤུངས་ན་རི་རབ་ལས་ཀྱང་མཐོ་ལ། ཕྱི་ནས་ཀྱང་འཁོར་བའི་སྐྱེ་རྒྱུན་འདི་གཅོད་མ་ཐུབ་ཕྱིན་སྔ་མ་བས་ལྷག་པ་ཞིག་གཅོད་ངེས། སྲིན་བུར་གྱུར་ཅིང་རབ་བཀྲེས་པས། །ས་ལུད་

[254B] །འོ་མའི་རྒྱ་མཚོ་ཆེ་ནང་དུ། །དེ་ཡིས་བཀང་ན་ཤིན་ཏུ་འགེང། །ཞེས་པ་ལྟར་རང་ཅག་འདམ་རྫབ་ཀྱི་སྲིན་བུར་སྐྱེས་ཏེ་མི་གཙང་ས་ལུད་ཟོས་པ་མཐའི་རྒྱ་མཚོ་ཆེན་པོའི་སྣོད་དུ་བསགས་ཀྱང་མི་ཤོང་བའི་ཚོད་ཙམ་ཟོས་
ཟིན་ལ། ད་དུང་འཁོར་བ་ལས་མ་ཐར་ན་དེ་བས་མང་ཙམ་ཟ་དགོས་པ་དང། ཀླུ་སྒྲུབ་ཀྱིས། རེ་རེས་རྒྱ་མཚོ་བཞི་བས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་བས། །དེ་བས་ཆེས་མང་ཉིད་
ཅིག་བཏུང་འཚལ་ལོ། །ཞེས་པ་ལྟར་སྔོན་ཆད་འཁོར་བ་འདིར་ལུས་ཡང་ཡང་བླངས་ཏེ་མའི་ནུ་ཞོ་རྒྱ་མཚོ་ཆེན་པོ་བཞི་བས་ལྷག་ཙམ་བཏུང་ཟིན་ཅིང། ད་དུང་འཁོར་བའི་སྐྱེ་བ་བཟློག་ཐུབ་པ་ཞིག་མ་བྱུང་ན། དེ་ལས་ཆེས་མང་བ་ཞིག་
འཐུང་དགོས། སྔར་སྐྱེས་བུ་ཆུང་ངུའི་སྐབས་བསམས་པ་ལྟར་འཆི་བ་ཐེངས་རེ་དང་ངན་སོང་དུ་སྐྱེས་པ་ལན་རེ་ལའང་སྡུག་བསྔལ་དང་འཇིགས་པ་དེ་ལྟར་ཡོད་ན། སླར་དེ་ལྟ་བུའི་སྐྱེ་ཤི་སོགས་གྲངས་མེད་མྱོང་ངེས་ལ་སྡུག་བསྔལ་དང་
འཇིགས་པ་ཆེན་པོ་ཡོད་པ་ལྟ་ཅི་སྨོས། ངེད་ཚོས་ད་ལྟ་མཐོང་ནའང་སྐྲག་པ་སྐྱེ་བའི་སྡིག་པ་རྭ་ཅན་གྱི་ལུས་བླངས་པའང་སྤུངས་ན་རི་རབ་དང་མཉམ་པ་ཙམ་དུ་ཡོད་ལ། སླན་ཆད་ཀྱང་འཁོར་བ་འདིའི་སྐྱེ་རྒྱུན་ཆོད་པ་ཞིག་བྱ་མ་ནུས་ཚེ་
སྡིག་པ་རྭ་ཅན་གྱི་སྐྱེ་བའང་དེ་ལས་མང་ཙམ་པ་ཞིག་ལེན་ངེས་གསུངས། ལྔ་པ་ཡང་ཡང་མཐོ་དམན་དུ་འགྱུར་བའི་ཉེས་པ་ནི། འདུལ་བ་ལུང་ལས། བསགས་པ་ཀུན་གྱི་མཐའ་འཛད་ཅིང། །མཐོན་པོ་རྣམས་ཀྱི་མཐའ་ལྟུང་འགྱུར། །

[255A]༄༅། །ཕྲད་པའི་མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་ནོར་རྫས་བསགས་པའི་མཐར་འཛད་པ་དང། མཐོན་པོའི་མཐར་ལྟུང་བ། འདུས་པའི་མཐར་འབྲལ་བ། སྐྱེས་པའི་མཐར་
འཆི་བ་སྟེ་འདུས་བྱས་ཀྱི་མཐའ་བཞིར་གསུངས་པ་ལྟར་འཁོར་བའི་ཕུན་ཚོགས་ཇི་འདྲ་བ་ཞིག་ཐོབ་ཀྱང་མཐའ་རྒུད་པས་མ་བསྡུས་པ་མེད་པས་ན། དགེ་བཤེས་གསང་ཕུ་བས། འཁོར་བ་འདིར་གན་བུབ་མང་པོ་ཞིག་བྱེད་དགོས་པ་
འདི་ཉམས་ལ་རེ་མ་བབས། ཞེས་གསུངས་པ་རེད། དེར་མ་ཟད་རྩོལ་བ་དུ་མས་བསྒྲུབས་བསྒྲུབས་པའི་གནས་ཁང་འབྱོར་པ་སོགས་ཀྱང། ཡང་ན་དགྲས་འཕྲོག་གམ། ཡང་ན་བདག་པོ་རང་ཉིད་ཤི་བ་ལྟ་བུ་བྱུང་སྟེ་མཐའ་
མི་འཁྱོལ། རང་རེ་བླ་སློབ་སོགས་ད་ལྟ་མཉམ་དུ་འཛོམས་པ་འདི་རྣམས་ཀྱང་ལོ་ཁ་ཤས་ཤིག་སོང་མཚམས་ནས་ངེས་པར་འབྲལ་ཏེ་འགྲོ། རྒྱལ་མཆོག་བསྐལ་བཟང་རྒྱ་མཚོས། མཐོ་བ་ཉིད་ཀྱང་མི་རིང་དུས་སུ་རྐང་པས་བསྣུན་
འོས་བྲན་དུ་འགྱུར། །ཞེས་དང། བཤེས་སྤྲིང་ལས། བརྒྱ་བྱིན་འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡང་ས་སྟེང་ལྷུང། །འཁོར་ལོས་སྒྱུར་བ་ཉིད་དུ་གྱུར་ནས་ཀྱང། །འཁོར་བ་དག་ཏུ་ཡང་བྲན་ཉིད་དུ་འགྱུར།།
ཅེས་གསུངས་པ་ལྟར་མཐོ་བ་ལ་ཚངས་པ་བརྒྱ་བྱིན་སོགས་ཀྱང་དེ་ལྟར་འགྱུར། དམའ་བ་ལ་རང་རེ་འཇིག་རྟེན་འདིའི་ཐོབ་གོ་ས་བྱུང་བ་སོགས་ལའང་སྙིང་པོ་མེད་དེ། རྗེ་གུང་ཐང་པས། མིང་གོ་ས་སྐམ་པོའི་ཤིང་སྡོང་ལ། །ཇེ་མཐོ་

[255B] །ཕྲ་ས་ནས་ཆག་པ་ཨ་ཙ་མ། །རྐེད་པ་རུ་བསྡད་ན་ཆོག་པ་ལ། །ཞེས་པ་ལྟར་ཚེ་སྔ་ཕྱི་མ་ཟད། ཚེ་འདིར་ཡང་ཡིད་བརྟན་མེད་པར་རྒྱལ་པོ་བཙོན་ཁང་དུ་སྡོད་དགོས་པ་སོགས་ཡོད། སྔར་སྡེ་སྲིད་སངས་རྒྱས་རྒྱ་
མཚོ་ཞེས་གཞུང་ས་མཆོག་གི་ཆབ་སྲིད་ཀྱི་ལུགས་སྲོལ་མང་པོ་གསར་དུ་འཛུགས་པ་པོ། སྟོབས་འབྱོར་མངའ་ཐང་མཁྱེན་པ་ཤིན་ཏུ་ཆེ་བ་དེ་ཡང་མཐར་རྒྱལ་པོ་ལྷ་བཟང་དང་འཁོན་ནས་མགུལ་ཤོར་ཏེ་དབུ་ཡང་སྟོད་ལུང་ཁྲི་ཟམ་ཁར་
ཉིན་མང་པོར་ལུས་པ་སུས་ཀྱང་བདག་སྤྲོད་བྱ་མ་ཕོད་པ་དང། སྲས་དང་བཙུན་མོ་སོགས་ཀྱང་ས་མཐར་སྤྲང་འཁྱམ་དུ་འགྲོ་དགོས་བྱུང་བ་དང། རྒྱལ་པོ་ལྷ་བཟང་ཡང་རྗེས་སུ་ཇུན་གར་གྱི་དམག་བྱུང་སྟེ་བཀྲོངས་པ་སོགས་ལྟར་ཡིན་
གསུངས། དྲུག་པ་གྲོགས་མེད་པའི་ཉེས་པ་ནི། དང་པོར་ཨ་མའི་མངལ་སྒོ་ནས་སྐྱེ་བའི་སྐབས་ཀྱང་རང་གཅིག་པུར་སྐྱེ། བར་དུ་ན་ཚ་ལྟ་བུའི་སྡུག་བསྔལ་བྱུང་ནའང་རང་གཅིག་པུས་མྱོང། མཐར་ཤི་བའི་ཚེ་ཡང་རང་གཅིག་པུ་མར་
གྱི་དཀྱིལ་ནས་སྤུ་བཏོན་པ་ལྟར་ཤི་འགྲོ་བ་ལས། གྲོགས་བྱ་མཁན་མེད་དེ། སྤྱོད་འཇུག་ལས། སྐྱེ་བ་གཅིག་པུར་སྐྱེ་འགྱུར་ཞིང། །འཆི་ནའང་དེ་ཉིད་གཅིག་འཆི་སྟེ། །སྡུག་བསྔལ་སྐལ་གཞན་མི་ལེན་ན། །གེགས་བྱེད་མཛའ་བས་
ཅི་ཞིག་བྱ། །ཞེས་གསུངས་པས་སོ། །རྗེ་ཙོང་ཁ་པ་ཆེན་པོས། ཡིད་བརྟན་མི་རུང་སྲིད་པའི་ཕུན་ཚོགས་ཀྱི། །ཉེས་དམིགས་རིག་ནས། ཞེས་གསུངས་པའང་འཁོར་བའི་བདེ་སྐྱེད་དང་ཕུན་ཚོགས་ཇི་འདྲ་ཞིག་བྱུང་ཡང་ཡིད་བརྟན་མེད་

[256A]༄༅། །པའི་དོན་ཡིན་པས་འཁོར་བའི་མཛའ་བཤེས་འདི་ལ་ཕུགས་བརྟན་པ་གཅིག་ཀྱང་མེད། དེ་ལྟར་འཁོར་བའི་སྡུག་བསྔལ་མྱོང་ལུགས་དང། དེ་ཡང་མཐའ་མེད་ཚུལ་ལ་བསམས་ན་ཡི་ཐང་ཆད་
དགོས་པ་ཞིག་ཡོད་པས། སྤྱིར་གྱི་འཁོར་བ་ལ་མཐའ་ཡོད་མེད་ཇི་ལྟར་ཡིན་ཡང། རང་གི་འཁོར་བ་འདིའི་མཇུག་རྫོགས་ཐབས་ཤིག་བྱ་དགོས། རང་གི་འཁོར་བ་མཐའ་ཅན་དུ་བྱས་ཏེ་སྡུག་བསྔལ་ལ་མཐའ་ཡོད་པ་ཞིག་
བྱེད་འདོད་ན། སྔར་ཞུས་པ་ལྟར་འཁོར་བའི་སྐྱེ་རྒྱུན་གཅོད་ཐུབ་པ་དགོས་གསུངས། གཉིས་པ་སོ་སོའི་སྡུག་བསྔལ་བསམ་པ་ལ་གཉིས། ངན་འགྲོའི་སྡུག་བསྔལ་བསམ་པ་དང། བདེ་འགྲོའི་སྡུག་བསྔལ་བསམ་པའོ། །དང་
པོ་ནི་ཆང་ནད་ཅན་ཆང་ལ་ཞེན་པ་ལོག་པ་བཞིན་སྔར་སྐྱེས་བུ་ཆུང་ངུའི་སྐབས་བསམས་ཟིན་ནས། གཉིས་པ་བདེ་འགྲོའི་སྡུག་བསྔལ་བསམ་པ་ལ་གསུམ། མིའི་སྡུག་བསྔལ་བསམ་པ། ལྷ་མ་ཡིན་གྱི་སྡུག་བསྔལ་བསམ་པ་
ལྷའི་སྡུག་བསྔལ་བསམ་པའོ། །དང་པོ་ལ་བདུན་ལས། སྐྱེ་བའི་སྡུག་བསྔལ་བསམ་པ་ནི། སྔར་བཤད་པའི་ངན་སོང་གི་སྡུག་བསྔལ་དེ་ལྟར་ཡིན་ན། འོ་ན་ལྷ་དང་མིར་སྐྱེས་ན་སྡུག་བསྔལ་ཅུང་ཆུང་ངམ་སྙམ་ན། འཁོར་བ་འདིར་
སྐྱེས་ཕྱིན་མངོན་མཐོའི་ལུས་རྟེན་ཐོབ་ཀྱང་སྡུག་བསྔལ་འབའ་ཞིག་ལས་མ་འདས་ཏེ། རང་ཅག་མིར་སྐྱེས་ཀྱང་ཆོས་བྱས་ན་དོན་ཆེ་བ་མ་གཏོགས་གཞན་སྡུག་བསྔལ་ཤིན་ཏུ་ཆེ་སྟེ། སྔར་སྐྱེ་བའི་སྡུག་བསྔལ་ཇི་ལྟར་མྱོང་ཚུལ་མངལ་

[256B] ཕྱིས་ནས་མིའི་སྐྱེ་བ་ཞིག་ལེན་ཐུབ་པ་བྱུང་ན་དེའི་ཚེ་སྐྱེ་བའི་སྡུག་བསྔལ་ཆ་ཚང་མྱོང་དགོས། དེ་ཡང་མའི་མངལ་དུ་ཞུགས་པ་ནས་ཕྱིར་མ་བཙས་པའི་བར་ལ་མངལ་གྱི་
གནས་སྐབས་ལྔ་དང་ལུས་ཀྱི་ཆ་ཤས་རེ་རེ་སྐྱེ་བའི་སྐབས་སུ་སྡུག་བསྔལ་རེ་ཡོད་དེ། དང་པོ་ཁུ་ཁྲག་གི་དབུས་སུ་རྣམ་ཤེས་ཞུགས་པའི་སྐབས་ལུས་ཀྱི་ཚོད་དེ་ཞོ་ལྟ་བུ་ཞིག་ལས་མེད་པས་དེའི་ནང་དུ་རང་གི་རྣམ་ཤེས་ཞུགས་པ་ན་
དམྱལ་བའི་ཟངས་པོ་ཆེའི་ནང་དུ་འཚོད་པ་ལྟ་བུའི་སྡུག་བསྔལ་དང། དེ་ནས་ཡན་ལག་གི་འབུར་མགོ་ལྔ་དོན་པ་ན། རྒྱང་ཤིང་གིས་བརྒྱང་བ་ལྟ་བུའི་སྡུག་བསྔལ་དང། ཡན་ལག་རྣམས་རེ་རེ་དོད་པ་ནའང་སྡུག་བསྔལ་ལྷག་པོ་རེ་རེ་
ཡོད༑ ཨ་མས་བཏུང་བ་ཚ་མོ་འཐུང་བ་དང། འགུལ་བསྐྱོད་བྱེད་པ། ཉལ་བ་སོགས་ཀྱི་ཚེ་ཆུ་ཚན་དུ་འཚོད་པ་དང། རླུང་གིས་འཁྱེར་བ་དང། རི་ཆེན་པོས་ནོན་པ་ལྟ་བུའི་སྡུག་བསྔལ་མྱོང། དེ་དག་གི་སྐབས་ཀྱང་སློབ་སྤྲིང་ལས། ཤིན་ཏུ་
མི་བཟད་དྲི་ང་མི་གཙང་བཅེར་བས་འགགས། །རབ་ཏུ་དོག་པ་མུན་ནག་ཐིབས་པོར་འདུག་པ་ཡི། །མངལ་གནས་དམྱལ་བ་ལྟ་བུའི་ནང་དུ་དེ་ཞུགས་ནས། །ལུས་ཡོངས་བསྐུམ་ལ་སྡུག་བསྔལ་ཆེན་པོ་མནག་དགོས་སོ། །ཞེས་གསུངས་
པ་ལྟར་དཔེར་ན། རང་རེ་ལྕགས་ཀྱི་བུམ་པ་མི་གཙང་བ་སྣ་ཚོགས་ཀྱིས་བཀང་བ་ཞིག་ཏུ་བཅུག་ནས་ཁ་དམ་དུ་བཅད་དེ་ཉིན་གཅིག་ཙམ་བཞག་ན་སྡོད་ཚུགས་ཐབས་ཡེ་མེད་པ་ལྟར་མའི་མངལ་དོག་ཅིང་མུན་པ་གནག་ལ། མི་གཙང་དྲི་ང་

[257A]༄༅། །བའི་ནང་དུ་ཟླ་བ་དགུ་དང་ངོ་བཅུའི་རིང་སྡོད་དགོས། དེ་ནས་འདུ་ཤེས་ལྔ་ཤར་ཏེ་མངལ་ནང་དུ་སྐྱུགས་བྲོ་བའི་རྣམ་པས་ཕྱིར་ཐོན་འདོད་བྱུང་ནས་མངལ་སྒོ་ནས་ཕྱིར་སྐྱེ་བའི་སྐབས་ཀྱང། སློབ་སྤྲིང་ལས། དེ་ནི་
རིམ་གྱིས་ཏིལ་མར་བཙིར་སྤྱད་སྲ་བ་ཡི། །བཙིར་བ་ལྟར་བྱས་དེ་ནས་ཅི་ཞིག་ལྟར་ཏེ་བཙས། །ཞེས་པ་ལྟར་རང་གི་ལུས་འཇུར་མིག་ནས་དྲངས་པ་ལྟ་བུའི་སྡུག་བསྔལ་དང། བཙས་པའི་སྐབས་བ་གླང་གི་པགས་པ་དམར་བཤུས་བྱས་པ་ལྟ་བུ་
དང༑ སྟན་ཇི་ཙམ་འཇམ་པའི་སྟེང་དུ་བཞག་ཀྱང་ཚེར་དོང་དུ་བསྐྱུར་བ་ལྟ་བུ་དང། ཕྱི་རོལ་གྱི་རླུང་གིས་རེག་པ་ན་གྲི་མཚོན་གྱིས་བརྡེག་པ་ལྟ་བུ་དང། མའི་ལག་པས་བཟུང་སྟེ་ཁྱེར་བ་ན་བྱེའུ་ཁྲས་ཁྱེར་བ་ལྟ་བུའི་འཇིགས་སྐྲག་ཆེན་པོ་འབྱུང་
གཞན་ཡང་ཚེ་ལྔ་མའི་ཡོན་ཏན་ཐམས་ཅད་འགྲིབ་ནས་ཤེས་རབ་སོགས་གྱང་ཡང་མེད་པར། ཟ་ཉལ་འགྲོ་འདུག་ཚུན་ཆད་གཞི་ནས་སློབ་དགོས་པ་ཡོད། སྐྱེ་བའི་སྡུག་བསྔལ་བསྒོམ་པ་ནའང་གཞན་ལ་ཕར་ལྟད་མོ་བལྟ་བ་ལྟ་བུ་མ་ཡིན་པར་རང་
ཉིད་དེ་ལྟར་དུ་སྐྱེ་ངེས་པ་དང། སྐྱེས་པ་བཞིན་གྱི་ཉམས་བཏོན་ཏེ་དགའ་བོ་མངལ་འཇུག་གི་མདོ་ལས་གསུངས་པ་ལྟར་གྱི་སྡུག་བསྔལ་རྣམས་བསམ། ཁ་ཅིག་གིས་སྐྱེ་བའི་སྡུག་བསྔལ་མྱོང་ཚར་བས་སྐྱོན་མེད་སྙམ་པ་འོང་ཡང། འཁོར་བའི་
ཕྱི་མཐའ་མ་ཆོད་ཀྱི་བར་དུ་སྐྱེ་བའི་སྡུག་བསྔལ་གཅིག་པུ་མཐའ་མེད་པར་མྱོང་དགོས་པས་བཟོད་དཀའ་ཚུལ་སོགས་གསུངས། རྒ་བའི་སྡུག་བསྔལ་ནི། མདོ་རྒྱ་ཆེར་རོལ་པ་ལས། རྒ་བས་གཟུགས་སྡུག་གཟུགས་ནི་མི་སྡུག་བྱེད། །རྒ་བས་

[257B]རྒ་བས་བདེ་བ་འཕྲོག་ཅིང་བརྙས་པར་བྱེད། །རྒ་བས་འཆི་བྱེད་རྒ་བས་མདངས་ཀྱང་འཕྲོག་ཅེས་སོགས་ལྟར། གཟུགས་བཟང་པོ་ཡོངས་སུ་ཉམས་པ། མཐུ་སྟོབས་ཉམས་པ། དབང་པོ་ཉམས་པ་
ཡུལ་ལ་ལོངས་སྤྱོད་པ་ཉམས་པ། ཚེ་ཡོངས་སུ་ཉམས་པ་སོགས་ཀྱི་སྡུག་བསྔལ་ཏེ། དབང་པོ་དང་ཤེས་རབ་སོགས་རིམ་གྱིས་འགྲིབ། ལུས་ནི་གཞུ་ལྟར་གུག་མདངས་ཉམས། ལངས་འདུག་དཀའ་ཞིང། སྐྲ་དཀར་གཉེར་མ་མང་བ་
སོགས་ཤིན་ཏུ་མི་སྡུག་པ་སྐྱེ་བ་འཕོས་པ་ལྟ་བུ་འབྱུང་སྟེ། རྗེ་མིད་ལའི་ཞལ་ནས། བརྟོད་ཕུར་འདོན་པའི་ལྡང་ལུགས་དང་གཅིག་བྱ་ལ་འཇབ་པའི་འགྲོ་ལུགས་དང་གཉིས། །ས་དོ་ཆད་པའི་སྡོད་ལུགས་དང་གསུམ། །གསུམ་དེ་གསུམ་
འཛོམ་པའི་དུས་ཚོད་ན། །ཨ་ཕྱི་སྒྱུ་ལུས་རྒུད་པའི་ཡིད་ཕམ་མ། །ཞེས་དང། ཕྱི་པགས་པ་འདུས་པའི་གཉེར་མ་དང་གཅིག་ནང་ཤ་ཁྲག་ཟད་པའི་རུས་འབུར་དང་གཉིས། །བར་གླེན་ལྐུགས་འོན་ལོང་ཐོམ་ཡོར་དང་གསུམ། །གསུམ་དེ་
གསུམ་འཛོམ་པའི་དུས་ཚོད་ན། །ཨ་ཕྱི་མི་སྡུག་སྟོན་པའི་ཁྲོ་གཉེར་མ། །ཞེས་གསུངས་པ་ལྟར་ཡིན། འདི་ཐམས་ཅད་ཀྱང་འཁོར་བར་གནས་པའི་སྐྱོན་རེད། བཀའ་གདམས་པའི་དགེ་བཤེས་ཀ་མ་བའི་ཞལ་ནས། རྒས་པ་ཁད་ཀྱིས་
ཁད་ཀྱིས་འོང་བས་དྲག་དུས་གཅིག་ལ་འོང་ན་བསྲན་ཐབས་མེད། ཅེས་གསུངས་པ་བཞིན། དོ་ནུབ་གཞོན་ནུ་བཀྲག་མདངས་ལང་ཚོ་དང་ལྡན་བཞིན་དུ་ཉལ་ནས། སང་ནམ་ལངས་པ་ན་དབང་པོ་མི་གསལ་བ་དང། ལུས་རྒས་ཤིང་འཁོག་པ་སོགས་

[258A]༄༅། །དེ་ལྟར་གྱུར་འདུག་ན་བསྲན་ཐབས་མེད། དེས་ན་ད་ལྟ་དབང་པོ་དང་ཤེས་རབ་དང་ལུས་སོགས་མ་ཉམས་པའི་དུས་འདིར་ཆོས་བྱ་དགོས་ཀྱི། ཕྱིས་ནས་རྒས་པའི་སྡུག་བསྔལ་གྱིས་ནོན་ཏེ་མི་ལུས་འཕོས་
པ་བཞིན་དུ་ལུས་ཀྱི་གནས་སྐབས་འགྱུར། དབང་པོ་ཉམས་ཤིང་ལངས་འདུག་ཙམ་ཡང་མི་ཐུབ་པར་གྱུར་ན། དེའི་ཚེ་ཆོས་ཇི་ལྟར་འབྱུང། གུང་ཐང་བསྟན་པའི་སྒྲོན་མེས་ཀྱང། རྒས་པ་ཨ་བཧི་ཥའི་ཉྩའི་ཆུས། །མགོ་ནས་དབང་རབ་
བསྐུར་བ་འདྲ། །སྐྲ་ལོ་དུང་ལྟར་དཀར་བ་འདི། །ནག་ནོག་དྲི་མ་དག་པ་མིན། །འཆི་བདག་མཆིལ་མའི་རྒྱང་མདའ་དེ། །བ་མོའི་ཟོལ་གྱིས་བབས་པ་ཡིན། །དཔྲལ་བའི་རྭ་གཉེར་ཁྲིག་ཁྲིག་འདི། །བུ་ཆུང་རྒྱག་པའི་ཞོ་གཉེར་མིན།།
ཚེ་ཚད་ལོ་མང་འདས་པའི་གྲངས། །དུས་ཀྱི་ཕོ་ཉས་བྲིས་པ་ཡིན། །ཞེས་པ་དང། སྣ་ཆུ་ཐིགས་ཐིགས་འབབ་པ་འདི། །མུ་ཏིག་དོ་ཤལ་བསྟར་བ་མིན། །གསལ་འཚེར་ལང་ཚོའི་ཆབ་རོམ་དེ། །གདུང་བྱེད་ཉི་མས་བཞུས་པ་
ཡིན༑ ༑སོ་ཡི་ཕྲེང་བ་ལྟུང་བ་འདི། །སྐྱེ་འདོད་སེའུ་བརྗེས་པ་མིན། །ཚེ་འདིའི་ཁ་ཟས་ཚང་བ་ཡིས། །ཟ་བྱེད་ལག་ཆ་བསྡུས་པ་ཡིན། །ཞེས་དང། བཞིན་རས་བསྡུས་ཤིང་མདོག་ངན་པ། །སྤྲེའུ་འདྲ་འབག་གྱོན་པ་མིན། །གཡར་
པོའི་ལང་ཚོ་ཕྱིར་ཁྱེར་བས། །མི་སྡུག་རང་མདོག་བསྟན་པ་ཡིན། །མགོ་བོ་ཡུག་ཡུག་བྱེད་པ་འདི། །གཞན་གྱི་བྱ་བར་འཕྱ་བ་མིན། །མཐར་བྱེད་དབྱུག་པའི་སྣེ་ཕོག་པས། །མ་བཟོད་ཀླད་པ་འདར་བ་ཡིན། །ལམ་ལ་ཁ་གཏད་བསྒུར་

[258B] །རྒྱ་ཁབ་བོར་ནས་ཚོལ་བ་མིན། །ས་ལ་ལང་ཚོའི་ནོར་བུ་དང། །དྲན་བསྟོར་བའི་རྣམ་འགྱུར་ཡིན། །ལངས་ཚེ་སུག་བཞི་འཛུག་པ་འདི། །ཕྱུགས་ཀྱི་ལད་མོ་བྱས་པ་མིན། །བྱིན་པས་ལུས་པོ་མ་ཐེག་པའི། །རམ་འདེགས་
ལག་པས་བྱེད་པ་ཡིན། །སྡོད་ཚེ་ཆེམ་གྱིས་ལྷུང་བ་འདི། །གྲོགས་ལ་འཁང་ར་བྱེད་པ་མིན། །སྤྲོ་དགའི་སེམས་ཀྱི་དབྱང་ཐག་དང། །ལང་ཚོའི་ཟུངས་ཐག་ཆད་པ་ཡིན། །འགྲོ་ཚེ་ཡོམ་ཡོམ་འཁྱོར་བ་འདི། །མི་ཆེན་གོམ་སྟབས་
བྱེད་པ་མིན། །ན་ཚོད་ཁུར་པོ་ཧ་ཅང་རང། །ལྕི་བས་ཡོ་དྲང་ཤོར་བ་ཡིན། །ལག་པ་ཡབ་ཡབ་འདར་བ་འདི། །ནོར་ལ་ཧབ་ཤ་བྱེད་པ་མིན། །ལག་པར་འོང་ཚད་ཅིག་ཅར་དུ། །གཤིན་རྗེས་ཕྲོགས་ཀྱིས་དོགས་པ་ཡིན། །བཟའ་བཏུང་ཉུང་ཤས་
སྤྱོད་པ་འདི། །ཟས་ལ་སེར་སྣ་བྱེད་པ་མིན། །ལྟོ་བའི་མེ་དྲོད་ཉམས་པ་ཡིས། །མི་རྒན་སྒྱེལ་གྱིས་དོགས་པ་ཡིན། །གོས་ཆུང་སྲབ་བདེ་གྱོན་པ་འདི། །ཡང་ཆས་བྱས་ནས་འཁྲབ་རྒྱུ་མིན། །ནང་གི་ལུས་སྟོབས་ཤོར་བ་ཡིས། །གོས་ཀྱང་ཁུར་
དུ་སོང་བ་ཡིན། །སྟོད་དབུགས་འཚང་ཞིང་ཕུ་འདེབ་པ། །གཞན་ལ་སྔགས་ལྕག་བརྡེག་པ་མིན། །དབུགས་ཀྱི་འགྱུ་བ་བྲེང་བྲེང་འདི། །ནམ་མཁར་ཡལ་འདོད་སྔ་ལྟས་ཡིན། །བྱ་སྤྱོད་ཐམས་ཅད་འགྱུར་བ་འདི། །ཅོལ་ཆུང་གང་དྲན་
བྱེད་པ་མིན། །རྒས་པའི་གདོན་གྱིས་ཟིན་པ་ཡིས། །རང་འདོད་དབང་ནི་མེད་པ་ཡིན། །ལས་དོན་ཐམས་ཅད་བརྗེད་པ་འདི། །སྣང་ཆུང་ཆར་རྒྱག་བྱས་པ་མིན། །རྟེན་གྱི་དབང་པོ་ཉམས་པ་ཡིས། །དྲན་རིག་ཤེས་པ་རྡིབ་པ་ཡིན། །ཞེས་

[259A]༄༅། །གསུངས་པ་བཞིན་སྐྲ་དཀར་དང་གཉེར་མ་བྱུང་བ་སོགས་ལས་ཀྱི་གཤིན་རྗེས་གསོད་རྟགས་བརྒྱབ་པ་ལྟར་ཡིན། གཞན་ཡང་འཆི་བས་འཇིགས་པའི་ཡིད་མི་བདེ་བ་སོགས་ཀྱི་སྡུག་བསྔལ་མང་དུ་
ཡོད༑ ན་བའི་སྡུག་བསྔལ་ནི། རྒྱ་ཆེར་རོལ་པ་ལས། དཔེར་ན་དགུན་སྨད་རླུང་དང་ཁ་བ་ཆེ། །རྩྭ་ཤིང་གེལ་པ་ནགས་སྨན་མདངས་ཀྱང་འཕྲོག་དེ་ལྟར་ནད་འདི་འགྲོ་བའི་མདངས་འཕྲོག་ཅིང། །དབང་པོ་གཟུགས་དང་སྟོབས་ནི་
ཉམས་པར་བྱེད། །ཅེས་པ་ལྟར། ལུས་ཀྱི་རང་བཞིན་འགྱུར་བ། སྡུག་བསྔལ་དང་ཡིད་མི་བདེ་བ་འཕེལ་ཞིང་དེ་ལ་ཤས་ཆེར་གནས་པ། ཡུལ་གྱི་ལོངས་སྤྱོད་ཡིད་དུ་འོང་བ་མི་འདོད་པ། ཡིད་དུ་མི་འོང་བ་ལ་མི་འདོད་བཞིན་དུ་སྤྱད་
དགོས་པ། སྲོག་དང་འབྲལ་བར་འགྱུར་བས་ཡིད་མི་བདེ་བ་སོགས་ཀྱི་སྡུག་བསྔལ་ཏེ། ལུས་ཀྱི་སྟོབས་ཤོར་ཁ་སྣ་བསྐམས་ཤིང་བརྫེས། །ཞེས་སོགས་ལྟར་སྐྱེས་པ་དར་མ་ཞིག་ཡིན་ཡང་མལ་ས་ན་ལྷུང། ལུས་ཀྱི་སྟོབས་ཤོར་
ཞིང་བཀྲག་མདངས་ཉམས་པ་སོགས་དང། རྒྱས་པར་ན། ནད་རེ་རེ་བཞིན་གྱིས་མནར་ལུགས་བསམ་སྟེ། གནད་གཅོད་དྲག་པོ་བྱུང་ནས་མཐར་ཁ་ཆེམས་ཙམ་ཡང་འཇོག་མི་ཐུབ་པའི་ཚུལ་སེམས་པ་དང། རྒྱལ་བུ་གཞོན་ནུ་
དོན་གྲུབ་ཀྱིས་ཀྱང་ན་རྒས་འཆི་བ་སོགས་གཟིགས་ནས་བསྒོམས་ཏེ་ཐར་པ་ལ་གཤེགས་ཚུལ་སོགས་གསུངས། འཆི་བའི་སྡུག་བསྔལ་ནི། རྒྱ་ཆེར་རོལ་པ་ལས། འཆི་དང་འཕོ་དང་འཆི་འཕོ་དུས་བྱེད་པ། །ཕངས་ཤིང་སྡུག་པའི་

[259B] །ཕྱིར་མི་འོང་ཞིང་ཕྲད་པར་འགྱུར་མ་ཡིན། །ཤིང་ལས་ལོ་འབྲུལ་འདྲ་ཞིང་ཀླུང་རྒྱུན་མཚུངས། །ཞེས་པ་ལྟར། ལོངས་སྤྱོད་དང། རྩ་འཇིང། འཁོར། ལུས་རྣམས་སྡུག་པ་ཕུན་སུམ་ཚོགས་པ་དང་འབྲལ་བ་དང། འཆི་
ཚེ་སྡུག་བསྔལ་དང་ཡིད་མི་བདེ་བ་དྲག་པོ་མྱོང་བ་སོགས་དང། འཆི་བ་བྱུང་ཚེ་ཐབས་གཞན་གྱིས་བཟློག་པའང་མི་ནུས་པར་རྒྱལ་པོ་ལ་གདམས་པའི་མདོ་ལས་གསུངས་པ་སྔར་འཆི་བ་དྲན་ཚུལ་གྱི་སྐབས་སུ་བཤད་ཟིན་པ་ལྟར་ཡིན་
སྡུག་པ་དང་བྲལ་བའི་སྡུག་བསྔལ་ནི། རང་གི་བླ་སློབ་མ་ཆེད་གྲོགས་ཕ་མ་མཛའ་བཤེས་སོགས་གཅེས་ཤིང་ཕངས་པ་ཇ་ཕོར་གང་འཐུང་བའི་ཚེའང་འབྲལ་མི་ཕོད་ཙམ་བྱེད་པ་དེ་དག་དང། གོ་ས་སྟོབས་འབྱོར་ནོར་ལོངས་སྤྱོད་སོགས་
དང་བྲལ་བ་དང། རབ་བྱུང་ཡིན་ཡང་འགའ་ཞིག་ཚུལ་ཁྲིམས་དང་བྲལ་བ་ལྟ་བུའི་སྡུག་བསྔལ་སོགས་སྣ་ཚོགས་ཡོད། དེ་དག་ཀྱང་རང་རང་སྒེར་ལ་མི་འོས་པ་ཞིག་བྱུང་བ་མིན་གྱི། འཁོར་བ་པ་ལ་རང་ཆས་སུ་ཡོད་པའི་རྟགས་
ཡིན༑ མི་སྡུག་པ་དང་ཕྲད་པའི་སྡུག་བསྔལ་ནི། མི་སྡུག་ཅེས་པ་ཡིད་དུ་མི་འོང་བ་སྟེ། དགྲ་སོགས་དང་འཕྲད་དེ་བརྡུང་འཕྲོག་བྱེད་པ་དང། ནད་གདོན་དང་ཕྲད་ནས་མནར་གཅོང་སྨྱོ་བ་སོགས་དང། ཁམ་ཆུ། རྒྱལ་པོའི་ཆད་པ་
རྐུན་པོ་དང་ཕྲད་པ་སོགས་སྡུག་བསྔལ་ལ་མཐའ་མེད། རྐྱེན་ངན་བྱུང་ན་བྲེལ་བའི་དཀྱིལ་དུ་འཐུམ་སྟེ་ལུས་སེམས་ཤིན་ཏུ་ངལ་དགོས་པ་ཡང་འཁོར་བར་གནས་པའི་སྐྱོན་རང་ཆས་སུ་བྱུང་བ་སྟེ། བོང་བུ་ལྟ་བུར་སྒལ་རྨ་བཟོ་བ་དང་

[260A]༄༅། །ཁལ་ལྕི་མོ་ཁུར་དགོས་པ་ཚུན་ཁོ་རང་གི་ལས་དབང་ལ་རང་ཆས་སུ་ཡོད་པས་ཡིན་གྱི། མི་སྲིད་པ་ཞིག་བྱུང་བ་མིན། དགེ་བཤེས་པོ་ཏོ་བའི་གསུང་ལས། རིགས་དྲུག་གང་དུ་སྐྱེས་ཕན་ཆད་ན་
ཚ་དང་འཆི་བ་ལ་སོགས་པའི་སྡུག་བསྔལ་འབྱུང་བ་ནི་ན་རྒྱུ་ཅིག་ན་པ་ཡིན། འཆི་རྒྱུ་ཅིག་འཆི་བ་ཡིན་གྱི། དེ་ལ་མི་འོས་པ་ཞིག་གློ་བུར་དུ་བྱུང་བ་མིན། འཁོར་བའི་མཚན་ཉིད་དམ་རང་བཞིན་ཡིན། འཁོར་བར་གནས་རིང་ལ་
དེ་ལས་མ་འདས། རང་ཅག་དེ་ལ་ཡིད་འབྱུང་ན་སྐྱེ་བ་སྤོང་དགོས། དེ་ལ་རྒྱུ་སྤོང་དགོས། ཞེས་གསུངས་པ་ལྟར་ཡིན་པས་རང་ཅག་འཁོར་བའི་སྡུག་བསྔལ་མྱོང་བར་མི་འདོད་ན་འཁོར་བ་ལས་ཐར་ཐབས་བྱེད་དགོས་གསུངས་
འདོད་པའི་དངོས་པོ་བཙལ་ཀྱང་མི་རྙེད་པའི་སྡུག་བསྔལ་བསམ་པ་ལ། འདི་ནི་བཀྲེས་སྐོམ་དང་འཚོ་ཐབས་ལ་བརྟེན་པས་ཚ་གྲང་ངལ་འཇིགས་སོགས་ཁྱད་དུ་བསད་ནས་སྡུག་བསྔལ་བ་སྟེ། དེ་ཡང་དཔེར་ན། དཔོན་པོ་ལ་དོན་
ཆེན་པོ་ཞིག་ཞུ་བ་ནའང། དང་པོར་འབྱུང་གི་རེ་བའི་སེམས་ངལ་དང་དཀའ་ལས་བྱས་ཀྱང། རྗེས་ནས་དོན་དེ་མ་བྱུང་བའི་སྡུག་བསྔལ་ཆེན་པོ་འབྱུང་བ་ལྟ་བུ་ཡིན། འགའ་ཞིག་གིས་ལོངས་སྤྱོད་འབྱུང་བའི་རྒྱུ་ཞིང་ས་ཡོད་མཁན་ཚོ་
སྐྱིད་སྙམ་ན། དེའང་སྡུག་བསྔལ་བ་ལས་མ་འདས་ཏེ། ཞིང་པའང་ཞིང་ལས་ཀྱི་ཕྱིར་ཞོགས་པ་སྔ་བར་ཐོ་རངས་ནས་ལངས་ཏེ་ལས་བྱེད། ཉིན་མོར་ཉི་མས་ཚིག་བཞིན་ལྷགས་རླུང་གིས་གདུངས་བཞིན་ཐལ་བའི་དཀྱིལ་དུ་འགྲེ་

[260B] སོ་ནམ་བྱས་ཀྱང་ལོ་ཐོག་མི་འབྱུང་དོགས་པའི་སྡུག་བསྔལ་རྒྱུན་ཆད་མེད། ཞིང་པས་ཚོང་པ་ཚོ་སྐྱིད་
སྙམ་ན། ཚོང་པ་ཡང་རང་གི་ཕ་མ་བཟའ་ཟླ་བུ་ཕྲུག་ཐམས་ཅད་བཞག་ནས་སྲོག་འབེན་དུ་བཙུག་སྟེ་མི་ཡུལ་ས་མཐར་འཁྱམས། མཚན་མོ་ཡང་གཉིད་ལྷོད་བདེ་ཞིག་ཀྱང་ཉལ་མི་ཕོད། ལ་ཀླུང་ཆུ་འཕྲང་སོགས་བརྒལ། འགའ་
ཞིག་ཚོང་བྱས་ཀྱང་ཁེ་སྤོགས་མ་བྱུང་བའི་སྟེང་དུ་མ་རྩ་ཡང་བརླག་ཤོར་བ་སོགས་དང། དགྲ་ཇག་ཆོམ་རྐུན་སོགས་ཀྱིས་སྲོག་ཚུན་ཆད་འཕྲོག་པས་སྡུག་བསྔལ་ལ། དེ་བཞིན་དུ་རྒྱུ་ནོར་ལོངས་སྤྱོད་མེད་ནའང་མེད་པའི་སྡུག་བསྔལ་
ཡོད་དེ། དབུལ་པོས་དེ་རིང་འདི་ཟོས་ནས་སང་ཉིན་ཅི་ཟ་སྙམ་དུ་དེ་ལ་བློ་མི་བདེ་བར་ཟས་དེ་འཚོལ་དུ་འགྲོ་ཞིང། བཙལ་ཀྱང་མི་རྙེད་པའི་སྡུག་བསྔལ། ཡོད་ན་ཡོད་པས་སྡུག་བསྔལ་ཏེ། ཕྱུག་པོ་ནོར་རྫས་ཡོད་པ་དེ་ལ་
སྤྲང་པོས་སློང་ནས་ཁྱེར། གཞན་གྱིས་གཡར་ནས་ཁྱེར། དཔོན་པོས་འཕྲོགས་ཏེ་ཁྱེར། ཐ་ན་བྱི་ལ་དང་བྱི་བ་ཚུན་ཆད་ཀྱིས་དགྲ་བྱས་ཏེ་ཁྱེར་བས་དེ་ལ་གསོག་བསྲུང་མི་ནུས་པའི་སྡུག་བསྔལ། བརླག་དོགས་པའི་སྡུག་
བསྔལ། རྣ་བ་ཚ་བའི་སྡུག་བསྔལ་སོགས་ཡོད། ཤིང་བཟོ། ཚེམ་བཟོ་ལྟ་བུའི་ལག་ཤེས་ཀྱིས་འཚོ་བ་ཡང་ལྟོ་གོས་གླ་སོགས་གྲ་མི་འགྲིགས་པ་དང། མི་མ་མགུ་བའི་དོགས་པ། ང་རྒྱལ་ཕྲག་དོག་སོགས་དང། ཤིང་

[261A]༄༅། །དུམ་ཙམ་དང། ལྷན་པའི་ཚལ་བུ་ཚུན་ཆད་བརྐུ་བ་དང་གསོག་མི་ཐུབ་པའི་སྡུག་བསྔལ། རང་ཅག་རབ་བྱུང་ཡིན་ཡང་འདོད་ཆུང་ཆོག་ཤེས་ཀྱིས་ཆོས་གཤའ་མ་ཁོ་ན་བྱེད་པ་ཞིག་མ་བྱུང་ན་སྐུ་རིམ་
གྲོང་ཆོག་ཚུན་ཆད་སྡུག་བསྔལ་ཡིན། དཔོན་པོས་བལྟས་ན་འབངས་ཚོ་སྐྱིད་སྙམ་པ་ཡོད་ཀྱང། འབངས་ཚོ་ཡང་སྡུག་བསྔལ་ལས་མ་འདས་ཏེ། ལྟོ་སྐྱ་ལ་གོས་ཧྲུལ་བ། རང་ནོར་ལ་རང་དབང་མེད་པར་ཁྲལ་འུ་ལག་ཁ་
ངན་བརྡུང་གཏག་སོགས་ཀྱི་དོན་དུ་ཟད། འགའ་ཞིག་ལྟོ་ཟ་ལོང་ཙམ་ཡང་མེད་པར་ཕུ་མདའ་བར་གསུམ་དུ་དེད་འགྲོ་བ། འགའ་ཞིག་རྩམ་པ་ཟ་རྒྱུ་མེད་ཀྱང་ཁྲལ། ཆག་སྒོ། ཉེས་ཆད་དྲག་པོ་བབ་པ་སོགས་མདོར་ན་ཉིན་མཚན་
ཀུན་ཏུ་སེམས་ཁྲལ་དང། མི་ཚེ་ངལ་སྡུག་གིས་སྐྱེལ་དགོས་པ་ཡོད། འབངས་ཀྱིས་དཔོན་པོ་ཚོ་སྐྱིད་སྙམ་པ་བྱེད་ཀྱང་དེ་འདྲ་མེད་དེ། བཞི་བརྒྱ་པ་ལས། མཆོག་ལ་ཡིད་ཀྱི་སྡུག་བསྔལ་ཏེ། །ཐ་མལ་རྣམས་ལ་ལུས་སྐྱེས་སོ། །
སྡུག་བསྔལ་གཉིས་ཀྱིས་འཇིག་རྟེན་འདི། །ཉིན་རེ་ཉིན་རེ་འཇོམས་པར་བྱེད། །ཅེས་གསུངས་པ་ལྟར་ཡུལ་གྱི་རྒྱལ་པོ་ཆེན་པོ་ཞིག་ཡིན་ཡང། ལུང་པ་དེའི་གྲྭ་མ་འགྲིགས་པ་དང། སྐད་ཆ་མི་སྙན་པ་ཕལ་ཆེར་དེའི་རྩར་ཁྱེར་
ནས༑ ཡུལ་དེའི་སྡུག་བསྔལ་གྱི་ཁུར་ལེན། དགྲ་མ་ཐུལ་གྱིས་དོགས། གཉེན་མ་འཁྱོངས་ཀྱིས་དོགས། ཁྲིམས་མ་ནོན་གྱིས་དོགས། དབང་ཤོར་གྱིས་དོགས་པ་སོགས་དེ་ལྟ་བུའི་སྡུག་བསྔལ་ཡོད། རང་རེས་ཀྱང་

[261B] མདོར་ན་ནོར་རྟ་ཙམ་ཡོད་ན་སྡུག་བསྔལ་ཡང་རྟ་ཙམ་ཟེར་བ་ལྟར། དང་པོར་འཕྲད་སྐབས་མི་སུ་འདྲ་ཡིན་ཡང་སྐད་ཆ་སྙན་མདོག་ཁ་བ་རེ་
ཤོད་ཀྱང། ཕར་ཙམ་འདྲིས་ན་གྲ་མ་འགྲིགས་པ་ཤ་སྟག་སྡུག་སྐད་ཙེར་ཙེར་བྱེད་པ་རེ་ལས་མེད། རྒྱལ་མཆོག་བསྐལ་བཟང་རྒྱ་མཚོའི་ཞལ་ནས་ཀྱང། མཐོ་དམན་སྐྱ་བཙུན་ཕོ་མོ་སུ་འདྲ་ལ་བལྟས་ཀྱང། །ཆ་ལུགས་རྣམ་འགྱུར་
ཕོ་སྒྲོབ་ཆེ་ཆུང་ཙམ་མ་གཏོགས། །སྡུག་གིས་མི་ཚེ་སྐྱེལ་བ་མཉམ་མཉམ་དུ་འདུག་པས། །སྐལ་མཉམ་གྲོགས་མཆེད་རྣམས་ཀྱི་སྣང་ཚུལ་འདི་སྐྱོ་བ། །ཞེས་གསུངས་པ་བཞིན་ཕྱི་རོལ་གྱི་གོས་དང་ཆ་ལུགས་སོགས་བཟང་ངན་ཙམ་
ལས༑ དོན་དུ་སྡུག་བསྔལ་མྱོང་བ་མཉམ། ད་ལྟ་རང་ཅག་ལ་སྡོད་སས་མི་འགྲིགས་པ་དང། ཀ་ཅས་མ་བྱུང་བ་དང། གྲོགས་ཀྱིས་མ་བྱུང་བ་སོགས་སྣ་ཚོགས་ཡོང་བ་དང། གནས་དང། གྲོགས་དང། ལོངས་སྤྱོད་ཀྱི་ནང་
ནས་དྲག་ཤོས་རེ་བྱུང་ཡང་སྡུག་བསྔལ་ལས་མ་འདས་ཏེ། གཡོག་དང། དགེ་ཕྲུག་གྲོགས་སོགས་བརྒྱ་སྟོང་ཙམ་རེ་བརྗེས་ཀྱང་མི་འགྲིགས་པ་ཤ་སྟག་ལས། ཡིད་དང་མཐུན་པ་གཅིག་ཀྱང་མེད་པ་དེ་ཡང་གྲོགས་སུ་དང་
འགྲོགས་ཀྱང་སྡུག་བསྔལ་གྱི་གྲོགས་ཡིན་པའི་རྟགས་རེད། ཇ་ཚུན་ཆད་ཀྱི་ལོངས་སྤྱོད་གང་ལ་ལོངས་སྤྱོད་ཀྱང་སྡུག་བསྔལ་གྱི་ལོངས་སྤྱོད་ཡིན། དགོན་པ་སོགས་གནས་གང་དུ་གནས་ཀྱང་སྡུག་བསྔལ་གྱི་གནས་ཏེ། ད་ལྟ་

[262A]༄༅། །རང་རེ་དང་པོར་གྲྭ་སར་གནས། དེར་སྐྱིད་པོ་མ་བྱུང་ནས། གཞན་ཞིག་ཏུ་སོང་ན་ཨེ་དྲག་གི་རེ་བས་རི་ཁྲོད་ལྟ་བུར་སོང། དེར་ཡང་ཡིད་དང་མཐུན་པ་ཞིག་མ་བྱུང་བར། གནས་སྐོར་ལྟ་བུར་སོང་
དེ་དག་ཏུ་སྐྱིད་པ་མ་བྱུང་ནས། ཕ་ཡུལ་དུ་སོང་བས་ཨེ་དྲག་བསམས་ནས་དེ་ལྟར་བྲེལ་བ་དང། ད་ལྟ་རང་གཞན་གང་ལའང་གཏམ་མྱུལ་ན། ལྟོ་གོས་གཏམ་གསུམ་གྱི་ངལ་བ་བྱས་ཏེ་གྲྭ་མ་འགྲིགས་པའི་སྐད་ངན་ཙེར་ཙེར་
ལས་མི་འབྱུང་བ་ཡང། འཁོར་བའི་སྐྱོན་ཏེ། དེ་རྣམས་མིའི་སྡུག་བསྔལ་ངོ་སྤྲད་པ་ཡིན། དེ་མ་སྤྲད་ན་སྡུག་བསྔལ་ཐམས་ཅད་གནས་དང་གྲོགས་སོགས་ཀྱིས་བྱས་ནས་བྱུང་བ་དང། འཁོར་བ་ཟེར་བ་དེ་ཕ་ཚད་ཐག་རིང་ཞིག་
ན་ཡོད་པར་གོ་ཉེན་ཡོད། དེ་ལྟར་མ་སོང་བར་སྔར་བཤད་པའི་སྡུག་བསྔལ་ཐམས་ཅད་ཀྱི་རྩ་བ་ཡང་འཁོར་བའི་སྐྱོན་ཡིན་པར་ཤེས་དགོས། འཁོར་བ་འདི་ལས་མ་ལྡོག་ཕྱིན་གང་དུ་སོང་ཡང་སྔར་བཞིན་སྡུག་བསྔལ་མཐའ་
མེད་དུ་མྱོང་བ་ལས་མི་འབྱུང་གསུངས། གཉིས་པ་ལྷ་མ་ཡིན་གྱི་སྡུག་བསྔལ་བསམ་པ་ནི། འོ་ན་ལྷ་མིན་དུ་སྐྱེས་ན། བདེ་ཙམ་ཞིག་ཡོད་དམ་སྙམ་ན། དེར་སྐྱེས་ཀྱང་སྡུག་བསྔལ་ཁོ་ན་ལས་མེད་དེ། བཤེས་སྤྲིང་ལས། ལྷ་
མིན་དག་ནའང་རང་བཞིན་གྱིས་ལྷ་ཡི། །དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ནའང་འགྲོ་བ་ཡི། །སྒྲིབ་པས་བདེན་པ་མཐོང་བ་མ་མཆིས་སོ། །ཞེས་གསུངས། གནས་ནི་རི་རབ་ཀྱི་ཆུ་མཚམས་མན་ཆད་

[262B] ཟླ་བའི་འཕྲེང་བ། གནས་བཟང་པོ། མི་གཡོ་བ་སྟེ་གྲོང་ཁྱེར་བཞི་ཡོད་ཅིང། ལྷ་དང་རྒྱང་རིང་ཐུང་མ་གཏོགས་སྟེང་ཤག་འོག་ཤག་གི་ཚོད་ལྟ་བུ་ཡོད། ལྷ་མིན་ནི་སྤྱིར་ལྷ་དང་ཆ་འདྲ་ཙམ་ལས། ལྷ་ལ་འགྲན་མི་ཐུབ་ཀྱང་
ལྷ་མ་ཡིན་ལ་བུད་མེད་མཛེས་མ་ཡོད་པ་ལྷས་འཕྲོག་པ་དང། ལྷ་ལ་འཆི་མེད་ཀྱི་བཏུང་བ་སོགས་དཔལ་འབྱོར་ཆེ་བས། ལྷ་མ་ཡིན་དུས་རྟག་ཏུ་ཕྲག་དོག་འབའ་ཞིག་གི་སྡུག་བསྔལ་གྱི་མེས་གདུངས། རང་རེ་དགྲའི་དཔལ་འབྱོར་ཆུང་ངུ་ལ་
ཕྲག་དོག་ཅུང་ཟད་སྐྱེས་ཚེའང་མ་བདེ་པ་དེ་ཙམ་ཡོད་ན། ལྷ་མ་ཡིན་ལྷའི་དཔལ་འབྱོར་ཆེན་པོ་ལ་མི་བཟོད་པ་འོང་བ་ལྟ་ཅི་སྨོས་པས་ནམ་ཞིག་ན་ནད་མ་ཐེགས་ནས། འཐབ་པར་ཕྱིན་པ་ན། ལྷའི་གླང་ཆེན་ས་སྲུང་གི་བུས་སྣ་སུད་ཙམ་གྱིས་
སྒྱོགས་རྡོ་ཆེན་པོའང་གཏོར་བ་དང། མཚོན་འཕངས་ཀྱང་ལྷ་རྣམས་ནི་སྐེ་མ་ཆད་ཀྱི་བར་མི་འཆི་ལ། ལྷ་མ་ཡིན་ནི་མཚོན་ཆ་གནད་གང་དུ་ཕོག་ཀྱང་འཆི་འགྲོ་བས་ལྷ་མ་ཡིན་དུས་རྟག་ཏུ་ཕམ་པ་ཤ་སྟག་མ་གཏོགས་རྒྱལ་བའི་དུས་མེད་
པ་ལྟ་བུ་ཡིན། རང་རེ་མི་ཡུལ་གྱི་དམག་དཔུང་སྟོབས་ཆེ་ཆུང་འདྲ་བ་གཉིས་འཐབ་པ་ལའང་འཇིགས་སྐྲག་ཆེན་པོ་བྱེད་དགོས་ན། ལྷ་དང་དེ་ལྟར་དམག་འཐབ་དགོས་པ་ལ་ཅིའི་ཕྱིར་མི་འཇིགས་ཏེ་འཇིགས་སྐྲག་ཚད་མེད་པ་ཡོད་
ལྷ་མིན་གྱི་དམག་རྣམས་ལ་ནི་མ་ཤིའི་བར་དེ་ལྟར་རྟག་ཏུ་འཐབ་རྩོད་བྱེད་དགོས་པའི་སྡུག་བསྔལ་དང། མཚོ་ཀུན་མཐོང་ཞེས་པའི་ནང་དུ། ལྷ་མ་ཡིན་གྱི་དམག་ཕམ་ནས་སོ་སོའི་གྲོགས་རྣམས་བསད་པ་སོགས་ཐམས་ཅད་མཐོང་

[263A]༄༅། །བས་དེ་དག་གི་བུད་མེད་རྣམས་ཀྱང་ཁྱིམ་དུ་སྡུག་བསྔལ་གྱིས་མནར་ཚུལ། ལྷ་མིན་ནི་ཤེས་རབ་དང་ལྡན་ཡང། ལས་སྒྲིབ་ཅན་གྱི་རྟེན་ཅན་ཡིན་པས། རྟེན་དེ་ལ་བདེན་པ་མཐོང་བའི་སྐལ་བ་མེད་
གསུམ་པ་ལྷའི་སྡུག་བསྔལ་བསམ་པ་ནི། འོ་ན་ལྷ་ཞེས་པ་དེ་ལ་བདེ་བ་ཞིག་ཨེ་ཡོད་ཅེ་ན། འདོད་ལྷ་རྣམས་ལ་འཆི་འཕོ་ལྟུང་བ་དང། སྤ་གོང་བ་དང། བཅད་དྲལ་གསོང་སྤྱུགས་ཀྱི་སྡུག་བསྔལ་ཡོད། དང་པོ་ནི། བཤེས་སྤྲིང་
ལས༑ ལུས་ཀྱི་ཁ་དོག་མི་སྡུག་འགྱུར་བ་དང། །སྟན་ལ་མི་དགའ་མེ་ཏོག་ཕྲེང་རྙིངས་དང། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྦྲོན་བྱེད་འཆི་ལྟས་ལྔ། །ལྷ་
ཡུལ་གནས་པའི་ལྷ་རྣམས་ལ་འབྱུང་སྟེ། །ས་སྟེང་མི་རྣམས་འཆི་བར་འགྱུར་བ་དག་སྦྲོན་པར་བྱེད་པའི་འཆི་ལྟས་རྣམས་དང་འདྲ། ཞེས་པ་ལྟར་རིང་བའི་འཆི་ལྟས་ལྔ་དང་ཉེ་བའི་འཆི་ལྟས་ལྔ་སྟེ་བཅུ་ཕོག་པའི་སྡུག་བསྔལ་ཡོད་དེ། ལུས་ཀྱི་
བཀྲག་མདངས་ཉམས། གདན་སྟེང་འདུག་སྙིང་མི་འདོད་པ། ལུས་ཀྱི་མེ་ཏོག་རྙིངས་པ་དང། གོས་ལ་དྲི་མ་ཆགས་པ། རྔུལ་འབྱུང་བ་སོགས་དང། ལུས་ཀྱི་འོད་ཆུང་བ། ཁྲུས་ཀྱི་ཚེ་ལུས་ལ་ཆུ་ཆགས་པ། གོས་རྒྱན་ལས་སྒྲ་མི་སྙན་པ། མིག་
ཚུམ་པ། ཡུལ་གཅིག་ལ་ཆགས་པ་སོགས་འཆི་ལྟས་ཕོག་པ་ན། གནས་ཁུག་ཁུག་ཅིག་ཏུ་ཉ་བྱེ་ཚན་དུ་འགྲེ་བ་ལྟར་སྨྲེ་སྔགས་འདོན་བཞིན་ལྷ་སོ་སོའི་ཞག་བདུན་རེ་སྟེ་རྒྱལ་ཆེན་རིགས་བཞི་པ་ལྟ་བུ་མི་ལོ་སུམ་བརྒྱ་ལྔ་བཅུའི་རིང་

[263B] ལྷག་པར་ལྷ་རྣམས་ལ་སྐབས་གསུམ་པ་ཞེས་སྔར་གང་གི་རྒྱུས་ལྷར་སྐྱེས་པ་དང། ད་ལྟ་གནས་སྐབས་གང་ཡིན་པ་དང། འཆི་བའི་འོག་ཏུ་གང་དུ་འགྲོ་བ་སྟེ་གསུམ་ག་ཤེས་པས་ཕྱི་མར་གང་དུ་སྐྱེ་བ་
ཤེས༑ ལྷའི་རྟེན་དེ་ལ་སྔར་རང་རྒྱུ་མཚན་དུ་བྱས་ནས་ངེས་འབྱུང་དང། གཞན་སྡུག་བསྔལ་བ་རྒྱུ་མཚན་དུ་བྱས་ནས་སྙིང་རྗེ་སོགས་ཀྱི་དགེ་བ་སྣ་གཅིག་ཀྱང་མི་བྱེད། བསོད་ནམས་སྔར་བསགས་པ་ནི་སྤྱད་དེ་ཟད་པར་འགྱུར། དེ་
ཡང་དཔེར་ན་སྲང་བཅུ་རི་བའི་གཟན་ཞིག་གྱོན་པ་ན། གཞན་སྲང་གང་རི་བའི་གཟན་ཞིག་གྱོན་པ་དེ་ལས་བསོད་ནམས་ཀྱི་འབྲས་བུ་བཅུ་འགྱུར་གྱིས་བདེ་སྤྱད་པ་ཡིན་པ་ལྟར་ལྷ་ཡུལ་ནའང། བདེ་སྐྱིད་ཤིན་ཏུ་ཆེ་བས་བསོད་ནམས་མང་པོ་ཟད་པར་
འགྱུར། དེས་ན་རང་རེ་བསོད་ནམས་བསགས་པའི་དུས་ཡིན་གྱི། བསོད་ནམས་ཀྱི་འབྲས་བུ་ལ་བེད་སྤྱད་པའི་དུས་མིན་ཞེས་གསུངས་པ་ལྟར་ཡིན། དེའི་ཕྱིར་ལྷ་ཕལ་ཆེར་ཕྱི་མར་ངན་སོང་དུ་འགྲོ་བས། དེ་རིག་ནས་སྡུག་བསྔལ་ལྷག་
པར་དུ་འཕེལ། ལྷའི་གནས། ལུས། ལོངས་སྤྱོད་གྲོགས་སོགས་ཕུན་སུམ་ཚོགས་པ་དེ་ལས་བྲལ་ཏེ། ངན་སོང་དུ་སྐྱེ་བར་མཐོང་ནས། སེམས་ཀྱི་སྡུག་བསྔལ་དམྱལ་བ་ལས་བཅུ་དྲུག་འགྱུར་གྱིས་ཆེ། རང་རེ་ཕྱི་མའི་སྐྱེ་བ་
བཟང་ངན་ཐེ་ཚོམ་བཞིན་དུ་ཤི་ནའང་སྡུག་བསྔལ་དང་ཡིད་མི་བདེ་བ་དེ་ལྟར་ཡོད་ན། དེར་ངེས་པར་ངན་སོང་དུ་སྐྱེ་བར་ཐག་ཆོད་པར་མཐོང་བས། ཀྱི་ཧུད་ཤིང་རྟ་སྣ་ཚོགས་ཚལ། །སོགས་སྐད་འདོན་ཆིང། འཆི་ལྟས་ཕོག་པའི་ལྷ་དེ་ལ་

[264A]༄༅། །ལྷའི་བུ་དང་བུ་མོ་སོགས་ལྷ་གཞན་སུས་ཀྱང་མིག་གིས་བལྟ་བ་ཙམ་ཡང་མི་བྱེད་པར་རོ་བཞིན་དུ་སྤངས་ཏེ་གཅིག་པུར་བསྐྱུར། སྔར་འདྲིས་པའི་གྲོགས་དག་ལ་རེ་ཞིག་ངའི་རྩར་ཅུང་ཞིག་སྡོད་དང་
ཁོ་བོ་འཇིག་རྟེན་ཕ་རོལ་དུ་སྐྱས་ཆེན་འདེགས་ནས་ཉམ་ཐག་པ་དག་ཏུ་སྐྱེ་བར་འགྱུར་ན་ད་ལྟ་ཁྱེད་ཅག་མཐོང་བར་འདོད་ཅེས། སྙིང་རྗེ་རྗེའི་སྐད་དུ་སྨྲ་བ་ནའང། མིག་གིས་བལྟ་བ་ཙམ་ཡང་མི་བྱེད་ལ། སྔར་འདྲིས་པའི་གྲོགས་བརྟན་
པ་དག་གིས། རྒྱང་རིང་པོ་ནས་དབྱུག་པ་སོགས་ཀྱི་རྩེ་མོས་མེ་ཏོག་མགོ་བོར་བཞག་སྟེ། ཁྱོད་འདི་ནས་འཆི་འཕོས་ནས་མི་ཡུལ་དུ་སྐྱེས་ཏེ། དེར་བསོད་ནམས་བསགས་ནས་སླར་ཡང་ལྷར་སྐྱེ་བར་གྱུར་ཅིག་ཅེས་སྨོན་ལམ་ཙམ་
འདེབས་པ་ལས་གཞན་མི་བྱེད། དེའི་ཚེའང་མྱ་ངན་གྱི་བསྣོན་པར་སོང་སྟེ་ཡིད་མི་བདེ་བ་ཆེན་པོ་འོང། གཞན་ཡང་ལྷ་བསོད་ནམས་ཆེ་བ་རྣམས་ཀྱིས་གཟི་བརྗིད་དང་ཕུན་ཚོགས་རྣམས་ལྷ་བསོད་ནམས་ཆུང་བས་མཐོང་ན་སྤ་གོང་ཞིང་
གཞི་དེ་ལས་སྡུག་བསྔལ་དང་ཡིད་མི་བདེ་བ་ཆེན་པོ་མྱོང་བ་དང། ལྷ་དང་ལྷ་མ་ཡིན་འཐབ་ཚེ་ཡན་ལག་སོགས་བཅད་དྲལ་གསོད་པའི་སྡུག་བསྔལ་དང། ལྷ་དབང་ཆེ་བས་ཆུང་བ་རྣམས་རང་གི་གནས་ནས་སྐྲོད་པ་སོགས་ཀྱི་སྡུག་
བསྔལ་ཡོད། ཁམས་གོང་མའི་ལྷར་སྐྱེས་ན་ནི་འཆི་ལྟས་ཕོག་པའི་སྡུག་བསྔལ་མེད་མོད། འདུ་བྱེད་ཀྱི་སྡུག་བསྔལ་གྱིས་ནོན་ལ། ཉོན་མོངས་དང་ལྡན་ཞིང། སྒྲིབ་པ་དང་བཅས་ལ། འཆི་འཕོ་བ་དང་གནས་པ་ལ་རང་

[264B] ཚོགས་ཀྱི་གཏམ་ལས། གང་ཞིག་གཟུགས་ཅན་གཟུགས་མེད་པའི། །སྡུག་བསྔལ་སྡུག་བསྔལ་ལས་འདས་ཤིང། །ཏིང་འཛིན་བདེ་བའི་བདག་ཉིད་ཅན། །བསྐལ་པར་
གཡོ་བ་མེད་པར་གནས། །དེ་ཡང་ཤིན་ཏུ་ངེས་གྲོལ་མིན། །དེ་ལས་སླར་ཡང་ལྟུང་བར་འགྱུར། །ཞེས་པ་ལྟར་གཟུགས་མེད་ལྟ་བུར་དང་པོར་སྐྱེས་ཚེ། སྐྱེས་སོང་བསམ་པ་ཞིག་བྱུང་བ་ལས། ཏིང་འཛིན་ལ་མཉམ་པར་བཞག་ནས་
བསྐལ་པ་མང་པོ་སོང་མཐར་འཆི་བའི་ཚེ་གནས་འོག་མར་ལྟུང་བས་གནས་པ་ལ་རང་དབང་མ་ཐོབ་པའི་སྡུག་བསྔལ། ལྷའི་རྟེན་དེ་ལ་སྔར་བསགས་པའི་བསོད་ནམས་ཟད། དེར་སླར་བསོད་ནམས་གསོག་པ་མེད་པས་ཚེ་འཕོས་ནས་
གནས་འོག་ཏུ་སྐྱེས་པ་ན། སྔར་སོ་སོར་རྟོག་པའི་ཤེས་རབ་ཀྱི་རྒྱུན་བཀག་པས། ཤེས་རབ་མེད་པའི་བླུན་པོ་གཞན་ལས་ཐུ་བ་ཞིག་འབྱུང། འགའ་ཞིག་ནི་བསམ་གཏན་གྱི་དངོས་གཞི་ལ་ཐར་པར་འཁྲུལ་ནས་དེ་ཐོབ་པའི་
ཚེ་ཐར་པ་ཐོབ་སོང་སྙམ། ཕྱིས་སྐྱེ་བ་ལེན་པར་མཐོང་བ་ན། ཐར་པ་ལ་སྐུར་འདེབས་ཀྱིས་མནར་མེད་དུ་སྐྱེ། དེའི་ཕྱིར་དེར་སྐྱེས་ཀྱང་གནས་སྐབས་ཀྱི་མགོ་བསྐོར་ལྟ་བུ་ལས་དམྱལ་བའི་ཟངས་ཁ་ན་སྡོད་པ་དང་ཁྱད་
པར་མེད་པས། དེ་ལས་ནི་མི་ཡུལ་གྱི་དབུལ་པོ་རྒན་མོ་མ་ཎི་བགྲང་མཁན་ཞིག་དགའ། དེས་ན་རྒྱལ་མཆོག་བསྐལ་བཟང་རྒྱ་མཚོས། ཁམས་གསུམ་འཁོར་བ་ཞེས་གྲགས་ལྕགས་སྲེག་གི་ཁང་པ། །ཕྱོགས་བཅུ་གང་

[265A]༄༅། །དུ་ཕྱིན་ཀྱང་སྡུག་བསྔལ་གྱིས་བསྲེག་པས། །སྙིང་ལ་གཟན་ཀྱང་རང་གི་སྣང་ཚུལ་དུ་འདུག་པ། །གནས་ངན་འདི་འདྲར་འཁྱམས་པའི་སྣང་ཚུལ་འདི་སྐྱོ་བ། །ཞེས་གསུངས་པ་ལྟར་འཁོར་བ་འདིར་ནི་
མཐོ་སྲིད་རྩེ་ནས་དམའ་མནར་མེད་པར་གང་དུ་སྐྱེས་ཀྱང། ལྕགས་སྲེག་གི་ཁང་པ་ཐོག་དྲུག་ལྡན་གྱི་ནང་དུ་གནས་པ་བཞིན་སྡུག་བསྔལ་ཁོ་ན་ལས་མ་འདས། དཔེར་ན། སྔར་མུ་གེ་བྱུང་བ་ན་བྱིས་པ་དག་གིས་རྩམ་པ་
སློང་བ་ལ་ཉུང་མའི་རིགས་འགའ་སྤྲད་པར། ཐམས་ཅད་ལེན་དུ་མ་འདོད་པར་དེ་ཡོ་ཉུང་མ་རེད་ཟེར་བ་ལྟར། རྣམ་པ་མི་འདྲ་བ་ཙམ་ལས་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ཏེ། ཐམས་ཅད་སྐྱིད་སྡུག་གཅིག་པ་
བཞིན་ནོ། །མདོར་ན་སྡུག་བསྔལ་གསུམ་གྱིས་བར་མཚམས་མེད་པར་མནར་བས་སྡུག་བསྔལ་གྱི་མཇུག་བསྡུ་ལ་སྡུག་བསྔལ་གསུམ་གསུངས། རང་ཅག་གིས་ད་ལྟ་འཁོར་བ་འདིར་བདེ་བ་ཡིན་བསམ་པ་རྣམས་ཀྱང་
དོན་དུ་སྡུག་བསྔལ་གྱི་རང་བཞིན་ཤ་སྟག་དང། བཏང་སྙོམས་ཡིན་སྙམ་པ་རྣམས་ཀྱང་དོན་དུ་སྡུག་བསྔལ་གྱི་རང་བཞིན་ཏེ། རྨ་འབྲས་ཚ་བ་དེ་ལ་ཆུ་བསིལ་བ་བཏབ་ན་གནས་སྐབས་བདེ་བ་ལྟར་སྣང་བ་ལྟ་བུ་ནི་འཁོར་
བ་པ་རྣམས་ཀྱི་ཚོར་བ་བདེ་བ་སྟེ། འདི་ནི་ནམ་ཞིག་པ་ན་ཡང་སྡུག་བསྔལ་བསྐྱེད་པས་ན་འགྱུར་བའི་སྡུག་བསྔལ་ཡིན། དེ་བཞིན་ཟག་བཅས་ཀྱི་ཚོར་བ་བདེ་བ་ཐམས་ཅད་དང་དེ་དང་མཚུངས་ལྡན་གྱི་སེམས་སེམས་བྱུང་

[265B] རྨ་འབྲས་ཚ་བ་དེ་དང་པོར་སྐྱེས་ཙམ་ན་ཚ་བའི་གདུང་བ་དངོས་སུ་མེད་ཀྱང་ཚ་བའི་རང་བཞིན་དུ་ཡོད་མོད། འོན་ཀྱང་དེ་ལ་ཆུ་ལ་སོགས་
པ་ཚ་གྲང་གི་རེག་པ་གཉེས་ཀ་དང་མ་ཕད་པའི་གནས་སྐབས་ལྟ་བུ་ནི་ཟག་བཅས་ཀྱི་ཚོར་བ་བཏང་སྙོམས་དང། དེ་དང་མཚུངས་ལྡན་གྱི་སེམས་སེམས་བྱུང་ཡུལ་དང་བཅས་པ་རྣམས་ཀྱང་ལས་ཉོན་སྔ་མའི་གཞན་དབང་དུ་གྱུར་
ཅིང༑ སྡུག་བསྔལ་དང་ཉོན་མོངས་པ་ཕྱི་མ་རྣམས་སྐྱེ་བའི་ས་བོན་རྗེས་སུ་འབྲེལ་ཞིང་ཀུན་ཏུ་འགྲོ་བའི་གནས་ངན་ལེན་དང་རྗེས་སུ་འབྲེལ་བས་ན་ཁྱབ་པ་འདུ་བྱེད་ཀྱི་སྡུག་བསྔལ། རྨ་འབྲས་ཚ་བ་དེ་ལ་ཚ་ཆུ་ལྟ་བུས་རེག་པ་ན་ཚ་
བའི་སྡུག་བསྔལ་མངོན་གྱུར་དུ་སྐྱེས་ཏེ་ཆེས་སྡུག་བསྔལ་བ་ལྟ་བུ་ནི་ཚོར་བ་སྡུག་བསྔལ་ཏེ། དེ་ལྟར་ལུས་སེམས་གདུང་བར་བྱེད་པའི་ཟག་བཅས་ཀྱི་ཚོར་བ་སྡུག་བསྔལ་རྣམས་དང། དེ་དང་མཚུངས་ལྡན་གྱི་སེམས་སེམས་བྱུང་ཡུལ་
དང་བཅས་པ་ནི་སྡུག་བསྔལ་གྱི་སྡུག་བསྔལ་ཏེ། དེ་ཡང་རང་ཚོས་སྡུག་བསྔལ་ཡིན་སྙམ་པ་རྣམས་སྡུག་བསྔལ་གྱི་སྡུག་བསྔལ། བདེ་བར་རློམ་པ་རྣམས་འགྱུར་བའི་སྡུག་བསྔལ་ཡིན། དེ་བདེ་བ་མིན་པའི་རྟགས་ཀྱང་བདེ་བར་
རློམ་པ་དེ་ཡུན་རིང་དྲགས་ན་སྡུག་བསྔལ་བསྐྱེད་པས་འདི་སྡུག་བསྔལ་སྔ་མ་ཆུང་རིམ་ནས་འགག་ཕྱི་མ་ཆུང་རིམ་ནས་སྐྱེ་བའི་བར་དུ་བདེ་བར་རློམ་པ་ཡིན། དཔེར་ན། ད་ལྟ་རང་རེ་གྲིབ་མར་བསྡད་དྲགས་ནས་འཁྱགས་པ་ན། ཉི་

[266A]༄༅། །མར་སོང་བས་རེ་ཞིག་བདེ་བ་ལྟར་སྣང་མོད། དེ་ཡང་བདེ་བ་མིན་ཏེ། དེ་ཡིན་ཚེ། དཔེར་ན་སྡུག་བསྔལ་དེ་ཇི་ལྟར་བསྟེན་པ་ཙམ་གྱིས་སྡུག་བསྔལ་ཇི་འཕེལ་དུ་འགྲོ་བ་བཞིན་དུ་ཉི་མར་ཇི་ཙམ་བསྡད་
ཀྱང་མི་བདེ་བ་མེད་པར་བདེ་རུ་འགྲོ་དགོས་པ་ལས། དེ་ལྟར་མི་འབྱུང་བར་ཅུང་ཟད་ནས་སྡུག་བསྔལ་ཏེ། སླར་གྲིབ་མར་འགྲོ་དགོས་པའི་ཕྱིར། དེའང་མ་མངོན་པ་མ་གཏོགས་སྡུག་བསྔལ་ཆུང་རིམ་ནས་སྐྱེས་པ་ཡིན། དེ་
བཞིན་དུ་ཕྱིན་ཕྱིན་ནས་ཐང་ཆད་པ་ན་བསྡད་པས་བདེ་བ་ལྟར་སྣང་མོད། དེ་ནི་ལངས་པའི་སྡུག་བསྔལ་ཆེ་རིམ་ནས་འགག་བསྡད་པའི་སྡུག་བསྔལ་ཆུང་རིམ་ནས་སྐྱེ་བས་མི་མངོན་པ་ཡིན་གྱི། དེའི་སྐབས་སུ་སྡུག་བསྔལ་མེད་པ་
མིན་ལ། དེ་བཞིན་དུ་བསྡད་བསྡད་པ་ལས་ཡང་སྡུག་བསྔལ་བར་མངོན་པ་ན། བཅམ་བཅམ་དགོས་ཞེས་ལངས་ཤིང། ལངས་པ་ན་བསྡད་པའི་སྡུག་བསྔལ་ཆེ་རིམ་ནས་འགག་ལངས་པའི་སྡུག་བསྔལ་ཆུང་རིམ་ནས་
སྐྱེས་པ་མ་མངོན་པ་ཡིན། བཞི་བརྒྱ་པ་ལས། འཕེལ་བཞིན་པ་ཡི་བདེ་བ་ལ། །ཇི་ལྟར་བཟློག་པ་མཐོང་གྱུར་པ། །དེ་ལྟར་སྡུག་བསྔལ་འཕེལ་བཞིན་ལ། །བཟློག་པ་ཡོད་པ་མ་ཡིན་ནོ། །ཞེས་གསུངས། ཟག་བཅས་ཉེར་
ལེན་གྱི་ཕུང་པོ་ནི་ཁྱབ་པ་འདུ་བྱེད་ཀྱི་སྡུག་བསྔལ་ཏེ། འདི་གྲུབ་པའི་རྐྱེན་གྱིས་སྡུག་བསྔལ་ཐམས་ཅད་ཀྱི་སྣོད་དུ་གྱུར་པ་ཡིན། མདོར་ན་འཁོར་བ་འདིའི་སྡུག་བསྔལ་ཐམས་ཅད་འདི་བླངས་པས་མ་བྱུང་བ་སྟེ། དམྱལ་བའི་

[266B] ཡི་དྭགས་ཀྱི་བཀྲེས་སྐོམ་གྱི་སྡུག་བསྔལ་ཡང། ཡི་དྭགས་ཀྱི་ཉེར་ལེན་གྱི་ཕུང་པོ་དེ་ཉིད་བཟུང་བས་བྱུང། དུད་འགྲོ་བོང་བུ་ལྟ་
བུར་ཡང་བོང་བུའི་ལུས་གྲུབ་ན་ཁལ་འགེལ་བ་དང། བོང་དབྱུག་བཟེད་པ་སོགས་ཀྱི་སྡུག་བསྔལ་མྱོང་བའི་སྣོད་དུ་རང་ཤུགས་ཀྱིས་གྲུབ་ཟིན་པ་སྟེ། མདོར་ན་ཚེར་མ་གཅིག་བཙུགས་པ་ནའང་མི་བཟོད་པའི་ན་ཚ་འབྱུང་བ་ཚུན་ཆད་ཀྱང་
ཉེར་ལེན་གྱི་ཕུང་པོ་འདི་བླངས་པས་བྱུང་བ་ཡིན། དེས་ན་མི་གཅེར་བུའི་རྒྱབ་ཏུ་ཚེར་མའི་ཁུར་ཞིག་བསྐུར་བ་ན། དེའི་ཁུར་ཕོག་མ་ཟིན་པ་དེ་སྲིད་དུ་སྡུག་བསྔལ་དང་མི་འབྲལ་བ་བཞིན། ཇི་སྲིད་ཟག་བཅས་ཉེར་ལེན་གྱི་ཕུང་པོའི་
ཁུར་འདི་དང་མ་བྲལ་བ་དེ་སྲིད་དུ། སྡུག་བསྔལ་གང་ཡང་རུང་བས་མི་མནར་བའི་སྐབས་མེད་པ་ཡིན། ཁྱིམ་བདག་དཔལ་སྐྱེས་རབ་ཏུ་བྱུང་ཚུལ་དང། མཁན་པོ་མཽང་གལ་གྱིས་དཔལ་སྐྱེས་རྒྱ་མཚོའི་འགྲམ་དུ་ཁྲིད་དེ་སྐྱེ་བ་སྔ་མའི་རོ་
དང༑ རུས་པ་སོགས་བསྟན་ནས་ཡིད་དབྱུང་བའི་ལོ་རྒྱུས་གསུངས། ཉེར་ལེན་གྱི་ཕུང་པོ་ཞེས་པའང། ཚེར་མ་ལས་བྱུང་བའི་མེ་ལ་ཚེར་མའི་མེ་ཞེས་བརྗོད་པ་ལྟར། སྔ་མའི་ཉེ་བར་ལེན་པ་ཉོན་མོངས་པ་ལས་བྱུང་བའི་ཕུང་པོ་ཡིན་
པས་རྒྱུ་མིང་འབྲས་ལ་བཏགས་པ་དང། རྒྱལ་པོ་ལ་རག་ལས་པའི་མི་ལ་རྒྱལ་པོའི་མི་ཞེས་པ་བཞིན་དུ་ཉེ་བར་ལེན་པ་ཉོན་མོངས་པ་ལ་རག་ལས་པའི་ཕུང་པོ་ཡིན་པས་ན། གྲོགས་མིང་གྲོགས་ཅན་ལ་བཏགས་པ་དང། སྨན་དང་མེ་

[267A]༄༅། །ཏོག་འབྱུང་བའི་ཤིང་ལ་སྨན་དང་མེ་ཏོག་དེ་དང་དེའི་ཤིང་ཞེས་བརྗོད་པ་བཞིན། རང་ཉིད་ལས་ཉེ་བར་ལེན་པ་ཉོན་མོངས་པ་འབྱུང་བས་ན། འབྲས་མིང་རྒྱུ་ལ་བཏགས་པ་སྟེ་རྒྱུ་མཚན་གསུམ་མོ། །ཕུང་
པོ་འདི་ལ་སྡུག་བསྔལ་དང་ཉོན་མོངས་ཀྱི་གནས་ངན་ལེན་གཏན་ཆགས་པར་ཡོད་པས་འདུ་བྱེད་ཀྱི་སྡུག་བསྔལ། དེ་ཡོད་ཕྱིན་ཆད་ཚོར་བ་སྡུག་བསྔལ་ད་ལྟ་མེད་པའི་སྐབས་རེ་བྱུང་ཡང་དེ་མ་ཐག་ཡང་སྒོ་སྣ་ཚོགས་ནས་སྡུག་བསྔལ་
མང་པོ་བསྐྱེད་པར་བྱེད་པས་ན་འདུ་བྱེད་ཀྱི་སྡུག་བསྔལ་ནི་སྡུག་བསྔལ་ཐམས་ཅད་ལ་ཁྱབ་པ་དང། སྡུག་བསྔལ་གཞན་གཉིས་ཀྱི་རྩ་བ་ཡིན། དེས་ན་འདིས་ནི་སྐྱེ་བ་འདིའི་སྡུག་བསྔལ་གྱི་སྣོད་བྱེད་ལ། སྐྱེ་བ་ཕྱི་མའི་སྡུག་བསྔལ་
གྱི་སྣེ་འདྲེན་པའི་རྟེན་བྱེད་པའི་ཕྱིར། ཕུང་པོ་འདི་ནི་སྡུག་བསྔལ་ཀུན་གྱི་ནང་ནས་ངན་པ་སྟེ། འཁོར་བ་ཞེས་པའང་རང་ལ་རང་དབང་མེད་པར་ལས་ཉོན་གྱི་དབང་གིས་ཟག་བཅས་ཉེར་ལེན་གྱི་ཕུང་པོའི་ཁུར་བཟུང་ནས་སྲིད་རྩེ་ནས་
མནར་མེད་ཀྱི་བར་དུ་སྐྱེ་བ་བླངས་ཏེ་ཡང་ནས་ཡང་དུ་འཁོར་བ་ལ་ཟེར་བས། ཟག་བཅས་ཉེར་ལེན་གྱི་ཕུང་པོ་འདི་ཉིད་འཁོར་བར་འཇོག་པ་ཡང་རུང་བ་དེའི་ཕྱིར་འཁོར་བ་ལ་སྐྱོ་ཤས་སྐྱེ་བ་ནི། ཟག་བཅས་ཉེར་ལེན་གྱི་ཕུང་པོ་འདི་ལ་
སྐྱོ་ཤས་སྐྱེ་དགོས་ཤིང། ཁྱབ་པ་འདུ་བྱེད་ཀྱི་སྡུག་བསྔལ་འདི་ལ་སྐྱོ་བ་མ་སྐྱེས་ཀྱི་བར་འཁོར་བ་ལ་སྐྱོ་བ་རྣལ་མ་མི་འོང་གསུངས། གཉིས་པ་འབྲིང་དུ་སྤྲོས་ཏེ་བཤད་པ་མཛད།།    ༈    །།ཉིན་བཅོ་ལྔ་པར། སློབ་དཔོན་ཆེན་

[267B] སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་ཏུ་ཡོད་མིན་ན། །བྱིས་ཁྱོད་འདིར་ནི་བྱིང་བ་ལ། །འཇིགས་པ་ཅིས་ན་སྐྱེ་མི་འགྱུར། །ཞེས་འདྲེན་པར་མཛད་དེ། སྔོན་འགྲོ་ཀུན་སློང་འཆོས་པ་མདོར་
བསྡུས་དང། སྔོན་དུ་ཇི་ལྟར་སོང་བའི་ས་བཅད་རྣམས་འདྲེན་པར་མཛད་ནས། འཁོར་བ་ལས་ཐར་འདོད་ཀྱི་བློ་སྐྱེད་པ་ལ་བསྐྱར་བཤད་མཛད། སྐྱོང་ཚུལ་མདོར་བསྡུས་ཏེ་བསྟན་པ་ལ། སྦྱོར་ཆོས་སོགས་འདྲ། སྤྱི་བོའི་བླ་མ་ལྷ་
བསྒོམ་བཞིན་དུ་འཁོར་བའི་སྡུག་བསྔལ་བསམ། ཐུན་མཚམས་སུ་འཁོར་བའི་ཉེས་དམིགས་སྟོན་པའི་སྐོར་མདོ་དྲན་པ་ཉེར་གཞག་སོགས་བལྟ། དེ་ལྟར་བསམས་ནས་ངེས་འབྱུང་སྐྱེས་པའི་ཚད་ནི། འཁོར་བའི་བདེ་སྐྱིད་
སྟོབས་འབྱོར་སོགས་གང་མཐོང་ཡང། འདི་དག་ནི་བསླུ་བའི་ཆོས་ཅན་ཡིན། སྡུག་བསྔལ་ཡིན་སྙམ་དུ་ཞེན་པ་ལོག་པ་ཞིག་དགོས་ཀྱི། ཁ་ཉེས་གོད་ཁ་སོགས་འཁོར་བའི་གྲ་མ་འགྲིགས་པ་འགའ་ཞིག་གི་སྡུག་བསྔལ་བྱུང་
ནས་ཡིད་འབྱུང་བ་ཙམ་ནི་སྣ་ཐུང་སྤུ་སུད་ཀྱི་ངེས་འབྱུང་གཟུགས་བརྙན་ཙམ་ཡིན། འཁོར་བ་འདིར་སྐྱེས་ཕན་ཆད་སྡུག་བསྔལ་གྱི་རང་བཞིན་ཁོ་ན་ལས་མ་འདས་པས་ཕྱིན་ཆད་སྡུག་བསྔལ་མྱོང་བ་མི་འདོད་ན་སྐྱེ་བའི་རྒྱུན་གཅོད་
དགོས། འཁོར་བ་ལ་སྐྱོ་ཤས་སྐྱེས་ནས་ངེས་པར་འབྱུང་བར་འདོད་ན་ངེས་འབྱུང་གི་བསམ་པ་དང། ཐར་པ་དོན་གཉེར་གྱི་བློ་ཡང་དེ་ཡིན། དེས་ན་རྗེ་ཙོང་ཁ་པ་ཆེན་པོས། དེ་ལྟར་གོམས་པས་འཁོར་བའི་ཕུན་ཚོགས་ལ།།

[268A]༄༅། །ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང། །ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་ལགས། །ཞེས་དང། ཁོ་བོ་ལ་གཞན་གྱིས་སྟན་བཟང་པོ་བཏབ་པ་དང། སྲི་
ཞུ་བཀུར་སྟི་སོགས་བྱེད་པ་ལ། འདི་ཐམས་ཅད་མི་རྟག་པ་ཡིན། འདི་ཐམས་ཅད་སྡུག་བསྔལ་བ་ཡིན་སྙམ་དུ་ཡིད་འབྱུང་མནན་པས་མི་ནོན་པ་འོང་བ་ཞིག་སྔ་མོ་ནས་ཡོད་ཅེས་གསུངས་པ་བཞིན། འཁོར་བའི་ཕུན་ཚོགས་
ཇི་ཙམ་མཐོང་བ་དེ་ཙམ་དུ་སྐྱོ་ཤས་ཆེ་རུ་འགྲོ་བ་ཞིག་དགོས། དེ་བཞིན་དུ་འཆི་བའི་ཚེ་ཚེ་འདིའི་གྲོགས་དང་འབྱོར་པ་སོགས་དང་འབྲལ་བར་མཐོང་ནས་ཡིད་མི་བདེ་བའང་སྣ་ཐུང་གི་མི་རྟག་པ་ཞེས་ཚེ་འདིའི་སྣང་ཤས་མངོན་དུ་
གྱུར་པ་ཡིན་ནོ། །དེས་ན། ངེས་འབྱུང་གི་བསམ་པ་རྣམ་དག་ཅིག་རྒྱུད་ལ་སྐྱེ་ཐབས་བྱེད་པ་གལ་ཆེ་སྟེ། རང་རེའི་དོན་དུ་གཉེར་བྱའི་གཙོ་བོ་སངས་རྒྱས་ཀྱི་གོ་འཕང་ཡིན། དེ་འོང་བ་ལ་བྱང་སེམས། དེ་འོང་བ་ལ་སྙིང་རྗེ། དེ་
འོང་བ་ལ་མར་ཤེས་རྣམས་རིམ་བཞིན་སྔོན་དུ་འགྲོ་དགོས། འཁོར་བའི་སྡུག་བསྔལ་རང་སྟེང་དུ་བསྒོམས་པས་ངེས་འབྱུང་དང། གཞན་ལ་བསྒོམས་པས་སྙིང་རྗེ་སྐྱེ་དགོས་པས་སྐྱེས་བུ་ཆེན་པོའི་སྐབས་ཀྱང་ངེས་འབྱུང་བསྒོམ་
པ་མེད་ཐབས་མེད། ལྷག་པར་སྐྱེས་བུ་འབྲིང་སྐབས་ངེས་འབྱུང་འདི་ལམ་གྱི་གཙོ་བོ་ཞིག་སྟེ། འདི་རྒྱུད་ལ་སྐྱེས་པ་ནས་བཟུང་སྟེ་དགེ་བ་ཅི་བྱས་ཐར་པའི་རྒྱུར་འགྲོ་ཞིང། ལམ་གྱི་གཙོ་བོ་འདི་ལྟ་བུ་བཅོས་མ་ཚུན་རྒྱུད་ལ་མ་སྐྱེས་

[268B] ཞིང་གི་མཐུ་ལ་བརྟེན་པ་འགའ་རེ་མ་གཏོགས། ཕལ་ཆེར་འཁོར་བའི་འཁོར་ལོ་བསྐོར་བ་ཡིན་ཏེ། ལམ་གྱི་གཙོ་བོ་གསུམ་ལ་ནན་ཏན་མི་བྱེད་པར་ལོགས་སུ་བཞག་ནས་ཆོས་ཟབ་ཟབ་མོ་རྩ་རླུང་བསྒོམ་པ་དང་
ལྷ་བསྒོམ། སྔགས་བཟླས་སོགས་ལ་ཇི་ཙམ་བརྩོན་ཀྱང། ཐར་པ་དང་ཐམས་ཅད་མཁྱེན་པར་བགྲོད་པའི་ལམ་གྱི་ཕྱོགས་ཙམ་དུའང་མི་འགྲོ་བས། དེ་ལྟ་བུའི་དོན་མེད་པའི་ངལ་བ་དང། ཟབ་ཟབ་མོ་སྐད་ཟེར་བ་རྣམས་རེ་ཞིག་བཞག་
ནས༑ ཐོག་མར་ངེས་འབྱུང་བྱང་སེམས། ཡང་དག་པའི་ལྟ་བ་གསུམ་ལ་ཅི་ནུས་སུ་འབད་པ་གལ་ཆེ། གཉིས་པ་ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པ་ལ་གཉིས། ཀུན་འབྱུང་འཁོར་བའི་འཇུག་རིམ་བསམ་པ་དང་
ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པ་དངོས་སོ། །དང་པོ་ལ་གསུམ། ཉོན་མོངས་པ་སྐྱེ་ཚུལ། དེས་ལས་གསོག་ཚུལ། འཆི་འཕོ་བ་དང་ཉིང་མཚམས་སྦྱོར་ཚུལ་ལོ། །དང་པོ་ལ་བཞི། ཉོན་མོངས་ངོས་གཟུང་བ། དེ་
ཇི་ལྟར་སྐྱེ་བའི་རིམ་པ། ཉོན་མོངས་པའི་རྒྱུ། ཉོན་མོངས་པའི་ཉེས་དམིགས་སོ། །ཀུན་འབྱུང་འཁོར་བའི་འཇུག་རིམ་བསམ་པའི་ས་བཅད་འདི་ས་བཅད་སྔ་མར་ཡར་སྦྱར་བ་དང། ཕྱི་མར་སྦྱར་བའི་ལུགས་གཉིས་ཡོད་པ་ལས། འདིར་ནི་བདེ་མྱུར་
གྱི་ཁྲིད་སྲོལ་ལྟར་ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པའི་ནང་དུ་མར་བསྡུས་ཡོད་པ་ཡིན་ལ། དེ་ཡང་སྔར་འཁོར་བ་སྤྱི་དང་སོ་སོའི་ཉེས་དམིགས་བསམས་པས་འཁོར་བ་ལས་ཡིད་འབྱུང་སྟེ་ཐར་

[269A]༄༅། །འདོད་སྐྱེ་བ་ན་དེ་ལྟར་འཁོར་བའི་རྒྱུ་གང་གིས་བྱས་འདུག་སྙམ་དུ་རྒྱུ་རྩད་བཅད་ནས་ངོ་ཤེས་པར་བྱས་ཏེ། དེའི་རྒྱུན་གཅོད་དགོས། དེས་ན་ཀུན་འབྱུང་ལ་ལས་ཀྱི་ཀུན་འབྱུང་དང་ཉོན་མོངས་
པའི་ཀུན་འབྱུང་གཉིས་ཡོད། ཉེར་ལེན་གྱི་ཕུང་པོའི་ཁུར་ཐོགས་དགོས་པ་འདི་ལས་ཀྱིས་བྱས་ཤིང། ལས་དེ་ཉོན་མོངས་པས་སྐྱེད། སྔར་བསགས་ཀྱི་ལས་གྲངས་མེད་ཡོད་ཀྱང་ལྷན་ཅིག་བྱེད་རྐྱེན་ཉོན་མོངས་པའི་
སྲེད་ལེན་མེད་ན་རླན་དང་བྲལ་བའི་ས་བོན་བཞིན་དུ་ལས་རྐྱང་པས་སྐྱེ་བ་འཕེན་མི་ཐུབ་ཅིང། ཉོན་མོངས་ཡོད་ན་ལས་སྔར་བསགས་མེད་ཀྱང་དེ་མ་ཐག་ཉོན་མོངས་པས་ལས་གསར་དུ་བསགས་ནས་འཁོར་བའི་ཕུང་པོ་ཕྱི་མ་
ལེན་པར་བྱེད་པས། རྣམ་འགྲེལ་ལས་ཀྱང། སྲིད་པའི་སྲེད་ལས་རྣམ་བརྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་རོ། །ཞེས་དང། སྲེད་པ་ནི། །ཡོད་ན་སླར་ཡང་འབྱུང་ཕྱིར་རོ། །ཞེས་
གསུངས། དེས་ན་འཁོར་བ་སྐྱེད་བྱེད་ཀྱི་རྩ་བ་ནི་ཉོན་མོངས་ཉིད་ཡིན་ནོ། །ཉོན་མོངས་ཞེས་པ་རང་ནམ་སྐྱེས་མ་ཐག་ཏུ། རང་སྟོབས་ཀྱིས་རང་རྒྱུད་ལྡན་གྱི་གང་ཟག་སེམས་རྒྱུད་མ་ཞི་ཞིང་མ་དུལ་བར་བྱེད་པའི་བྱེད་ལས་ཅན་
ཞིག་ཡིན། དེ་ཡང་ངོས་ཟིན་དགོས་ཀྱི། ངོས་མ་ཟིན་ན་དགྲ་ངོས་མ་ཟིན་པར་གསོད་བྱེད་ཀྱི་མདའ་འཕེན་པ་བཞིན། གང་ལ་གཉེན་པོ་བསྟེན་དགོས་པ་མི་ཤེས་པས། དང་པོ་ཉོན་མོངས་ངོས་གཟུང་བ་ལ་གཉིས་

[269B] ཉེ་ཉོན་ནོ། །དང་པོ་ལ། མཛོད་ལས། སྲིད་པའི་རྩ་བ་ཕྲ་རྒྱས་དྲུག་འདོད་ཆགས་དེ་བཞིན་ཁོང་ཁྲོ་དང། །ང་རྒྱལ་མ་རིག་ལྟ་བ་དང། །ཐེ་ཚོམ་ཡིན་ཏེ། ཞེས་གསུངས་པ་བཞིན་རྩ་ཉོན་དྲུག་ལས། དང་པོ་
འདོད་ཆགས་ནི། ཡུལ་ཡིད་དུ་འོང་བ་ནོར་དང་ལུས། ཟས་སྐོམ་སོགས་མཐོང་བ་ན། དེ་ལ་དམིགས་ནས་དེ་དང་མི་འབྲལ་བར་འདོད་པའི་སེམས་པ་ལྟ་བུ་སྟེ། དཔེར་ན་ཉོན་མོངས་གཞན་རས་ལ་རྡུལ་ཞུགས་པ་ལྟར་
དབྱུང་སླ་ཡང། འདོད་ཆགས་ནི་ཡུལ་ལ་ཞེན་ཅིང་ཆགས་པ་རས་ལ་སྣུམ་ཞུགས་པ་སྣུམ་གྱིས་ཇེ་ཆེར་ཁྱབ་སྟེ་དབྱུང་དཀའ་བ་བཞིན་ཡུལ་དེ་དང་དེ་བལྟ་བ་དང་རེག་པ་ལ་སོགས་པར་འདོད་པས་སེམས་ཟུག་པ་བཞིན་དུ་ཆགས་
ཡུལ་ལ་སྲེད་ཞེན་ཇེ་ཆེར་སོང་སྟེ་དབྲལ་བར་དཀའ། འདོད་སྲེད་ཞགས་པས་འཁོར་བའི་བཙོན་རྭར་བཅིངས། །གསུངས་པ་ལྟར་འཁོར་བ་ལ་ཡིད་འབྱུང་སྐྱེ་མི་འཇུག་པའི་རྩ་བ་ཡང་འདོད་ཆགས་ཡིན་པས། འཁོར་བར་
འཆིང་བྱེད་ཀྱི་གཙོ་བོ་ཡིན། འདིའི་གཉེན་པོར་མི་སྡུག་པ་བསྒོམ་པ་སོགས་བསྟེན། དེ་ལ་མི་སྡུག་པ་ནི། རྣམ་པར་དམར་བ་དང། རྣམ་པར་འཐོར་བ་དང། རྣམ་པར་བམ་པ་དང། རུས་གོང་གི་འདུ་ཤེས་བསྐྱེད་དེ་
ཡུལ་སེམས་ཅན་སོགས་ལ་ཆགས་པ་ན། མི་གཙང་བའི་རྫས་སོ་དྲུག་གིས་གང་བའི་རྐྱལ་པར་བསམ། ཤ་སོགས་ཟོས་ནས་ཆགས་པ་ནའང། དེའི་རྒྱུ་ལ་མི་གཙང་བ་དང། སྦྱོར་བ་སྲོག་གཅོད་ལུགས་སོགས་བསམས་པས་

[270A]༄༅། །ཆགས་སྲེད་ཆུང་དུ་འགྲོ། གཉིས་པ་ཁོང་ཁྲོ་ནི། སེམས་ཅན་དང་སེམས་ཅན་མ་ཡིན་པ་ལ་དམིགས་ནས་ཀུན་ནས་མནར་སེམས་པ་སེམས་རྩུབ་མོ་ཡུལ་དེ་རྣམས་ལ་གནོད་པ་བྱ་འདོད་པ་སྟེ་
དགྲ་སོགས་ཡིད་དུ་མི་འོང་བ་མཐོང་བ་ན། སེམས་ཤིན་ཏུ་རྩུབ་པའི་རྣམ་པ་ཅན་ཞིག་ཡིན། དེ་ཡང་དཔེར་ན་མེ་འབར་བ་ལྟར་ཁོང་ཁྲོ་འདི་སྐྱེས་པ་ན་དགེ་རྩ་འཇོམས་པ་སོགས་བྱེད་པས་སྐྱོན་ཆེ། སྲོག་གཅོད་བརྡེག་འཚོག་
སོགས་འབྱུང་བའང་ཁོང་ཁྲོས་བྱེད། དེང་སང་ཁ་ཅིག་གིས། ངེད་ཀྱི་བླ་མ་ཐུགས་གཏུམ་ཟེར་བ་ལྟ་བུ་ཁོང་ཁྲོ་ལ་མིང་སྙན་པོ་བཏགས་ནས་སྐྱོན་དུ་མི་བརྩི་ཡང། ཞེ་སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་དཀའ་ཐུབ་མེད། །
ཅེས་དང། ཁོང་ཁྲོའི་མཚོན་གྱིས་མཐོ་རིས་སྲོག་འཕྲོག་ཅིང། །ཞེས་སོགས་ལྟར་ཁོང་ཁྲོ་ཡོད་ན་ཉོན་མོངས་ཀྱི་ནང་ནས་དགེ་རྩ་འཇོམས་བྱེད་ཐུ་ཤོས་དང། ངན་འགྲོར་འཕེན་བྱེད་ཀྱི་གཙོ་བོ་ཞིག་ཡིན་པས་སྐྱོན་ཆེ། དགེ་རྩ་
འཇོམས་ལུགས་ལ་ཡུལ་རྟེན་གྱི་ཁྱད་པར་ཡོད། དེ་ལ་བཟོད་པ་བསྒོམ་པ་སོགས་གཉེན་པོ་བསྟེན་དགོས། བཟོད་པའི་སྐོར་འོག་ཏུ་ཕྱིན་དྲུག་སྐབས་ནས་ཀྱང་འཆད། དགེ་ཕྲུག་ལ་ཁོང་ཁྲོ་མི་བྱེད་པར་ཕན་སེམས་ཁོ་ནས་བརྡུང་
བརྡེག་བྱེད་པ་ལྟ་བུ་རུང་བར་གསུངས། གསུམ་པ་ང་རྒྱལ་ནི། རང་ཉིད་ཀྱི་སྟོབས་འབྱོར་ཡོན་ཏན་རིགས་རུས་ཤེས་རབ། ཚུལ་ཁྲིམས་གཙང་བ་སོགས་དང། ཐ་ན་སྐད་བཟང་བ་དང་ཤེད་མོ་ཆེ་བ་ཚུན་ཆད་ཀྱིས་ཡུལ་

[270B] དཔེར་ན། རི་མཐོན་པོ་ནས་བལྟ་བ་ན། གཞན་དམའ་ཞུམ་ཞུམ་པ་བྱེད་པ་བཞིན་རང་ཉིད་མཆོག་ཏུ་འཛིན་ཅིང་གཞན་ཕ་རོལ་པོ་དམའ་བར་བཟུང་ནས་སེམས་ཁེངས་པ་སྟེ་
མཐོ་བའི་རྣམ་པ་ཅན་དུ་འཇུག་པའོ། །འདི་ནི་དམིགས་ཡུལ་རྒྱུ་མཚན་ཅུང་ཟད་ལས་མི་དགོས་པར་སྐྱེ། བཀའ་གདམས་གོང་མའི་གསུངས་ལས། དཔྱིད་ཀྱི་དུས་སུ་རི་མགོ་གང་མཐོ་བ་ནས་སྔོ་ཕྱུར་གྱིས་འོང་ངམ། གཤོང་བུ་གང་
དམའ་བ་ནས་འོང་ལྟོས་གསུང་བ་དང། ང་རྒྱལ་གྱི་སྒང་བུ་ལ་ཡོན་ཏན་གྱི་ཆུ་མི་འབྲུབ་གསུངས་པ་ལྟར་ང་རྒྱལ་ཡོད་པ་ལ་ཡོན་ཏན་གང་ཡང་སྐྱེ་དཀའ་ཞིང། བླ་མས་ཆོས་གསུང་ཡང་ང་རྒྱལ་ཆེན་པོ་ཡོད་པའི་མི་དེ་ལ་ཕན་མི་
ཐོགས། དེས་ན་འདིའི་གཉེན་པོར་ཁམས་ཀྱི་རབ་དབྱེ་ལ་དམིགས་ནས་རང་གིས་མི་ཤེས་པའི་རྣམ་གྲངས་བསམས་ནས། རེ་ཞིག་རང་གི་སྤྱི་བོ་ནས་རྐང་པའི་བར་རེ་རེ་ལའང་ཕྱི་ནང་གི་གནས་ལུགས་ཇི་ཡོད་རང་གིས་མི་
ཤེས་པ་ཤིན་ཏུ་མང་པོ་ཡོད་པ་རྣམས་བསམ་སྟེ་ང་རྒྱལ་གཅོག་དགོས། བཞི་པ་མ་རིག་པ་ནི། སྤྱིར་མ་རིག་ཅེས་པ་མཐོང་མ་མཐོང་རིག་མ་རིག་ཟེར་བ་ལྟར་རིག་པ་ལ་དགག་སྒྲ་མ་རིག་སྦྱར་བ་སྟེ་མ་རིག་པ། མ་
མཐོང་བ། མི་ཤེས་པ། མི་གསལ་བ་སོགས་ཏེ། དཔེར་ན་མིག་བཙུམ་པ་ལྟ་བུའི་ནག་ཐོམ་མེ་བའམ། མུན་པས་ཁྱབ་པའི་དངོས་པོ་མི་མཐོང་བ་བཞིན་དུ་བདེན་བཞི་དང། ལས་འབྲས། དཀོན་མཆོག་སོགས་ལ་དམིགས་ནས་

[271A]༄༅། །རང་གི་ངོ་བོའམ་གནས་ལུགས་མི་མཐོང་བའི་རྨོངས་པ་སྟེ། འདི་ནི་ཉོན་མོངས་ཐམས་ཅད་ཀྱི་རྩ་བ་ཡིན། དེ་ཡང་འཇིག་ལྟ་དང། མ་རིག་པ་གཅིག་ཏུ་བཞེད་པའི་ལུགས་ལྟར་ན། འཇིག་
ལྟ་ཉིད་མ་རིག་པ་དང། ཐ་དད་དུ་བཞེད་པའི་ལུགས་ལྟར་ན། དཔེར་ན། ཐག་པ་ལ་སྦྲུལ་ལོ་སྙམ་དུ་འཁྲུལ་བ་ལྟ་བུ་འཇིག་ལྟ་དང། དེའི་རྒྱུ་ཐག་ཁྲའི་སྟེང་དུ་མུན་པ་བབ་སྟེ་ཐག་པའི་གནས་ལུགས་མི་གསལ་བ་ལྟ་
བུ་ནི་མ་རིག་པ་ཡིན། ལུགས་སྔ་མ་དཔལ་ལྡན་ཟླ་གྲགས་དང། ཆོས་ཀྱི་གྲགས་པ་སོགས་ཀྱིས་བཞེད། ཕྱི་མ་འདི་ཐོགས་མེད་སྐུ་མཆེད་བཞེད་པ་ཡིན། ལྔ་པ་ཐེ་ཚོམ་ནི། བདེན་བཞི་དང། དཀོན་མཆོག་དང། ལས་འབྲས་
སོགས་ལ་དམིགས་ནས་ཡོད་དམ་མེད། ཡིན་ནམ་མིན་སྙམ་པ་ལྟ་བུ་སྟེ། དཀོན་མཆོག་གསུམ་ལ་ཐེ་ཚོམ་པའི་རྐྱེན་གྱིས་རྟོགས་པ་སྐྱེ་བ་ལ་གེགས་བྱེད། དེ་ཡང་རྗེ་རྒྱལ་བའི་དབང་པོ་དགེ་འདུན་གྲུབ་པས། ཀུན་ཏུ་རྨོངས་པའི་
མཁའ་ལ་རབ་རྒྱུ་ཞིང། །ངེས་པ་དོན་དུ་གཉེར་ལ་ལྷག་པར་འཚེ། །ཐར་པའི་སྲོག་ལ་རྒོལ་བའི་གདུག་པ་ཅན། །ཐེ་ཚོམ་ཤ་ཟའི་འཇིགས་པ་བསྐྱབ་ཏུ་གསོལ། །ཞེས་གསུངས་པ་ལྟ་བུ་ཡིན། ལས་འབྲས་ལ་ཐེ་ཚོམ་
པས་ནི་མངོན་མཐོ་དང། བདེན་བཞི་ལ་ཐེ་ཚོམ་པས་ནི། ཐར་པ་ཐོབ་པའི་གེགས་བྱེད་པས་སྐྱོན་ཆེ། འདི་ཡན་ལ་ལྟ་མིན་ལྔར་འཇོག་དྲུག་པ་ལྟ་བ་ལ་ལྟ་བ་ཉོན་མོངས་ཅན་ལྔ་ལས། འཇིག་ལྟ་ནི། འཇིག་

[271B] དཔེར་ན་རང་ལ་གཞན་གྱིས་བསྟོད་སྨད་སོགས་ཕན་གནོད་བྱེད་པ་ན། ང་ལ་དེ་ལྟར་བྱེད་
པ་ཅི་ཞེས། བློ་ཕུགས་སུ་ལིང་ལིང་བ་ཞིག་ཤར་ཡོང་བ་དེ་ལྟར་དུ་ཡོད་པར་འཛིན་པ་སྟེ། དེ་ནི་ཉེས་པའི་རྩ་བ་ཡིན། འཇིག་ལྟ་འདི་སྲོག་ཆགས་གྲོག་སྦུར་ཡན་ཆད་ལ་ཡོད་དེ། འབུ་འགྲོ་བའི་སྣར་རྩ་ཐུར་བཙུག་ན་དེ་མ་
ཐག་ང་གཅིག་བྱེད་འགྲོ་སྙམ་དུ་སྐྲག་ནས་འཁུམས་ཏེ་ཤི་བ་ལྟར་བཅོས། རེ་ཞིག་ནས་ཁ་ཚུར་སློག་སྟེ་བྲོས་ཡོང་བ་དེ་འཇིག་ལྟས་བྱས་པ་རེད་གསུངས། མཐར་ལྟ་ནི། འཇིག་ལྟས་གང་བཟུང་བའི་ང་དེ་ཉིད་རྟག་བརྟན་ཐེར་ཟུག་
བདེན་གྲུབ་སོགས་སུ་བལྟ་བའམ། ཤི་ནས་ང་དེ་ཉིད་རྒྱུན་ཆད་པར་ལྟ་བ་སོགས་ཏེ། འདི་ནི་གཙོ་བོ་ཕྱི་རོལ་པ་དག་ལ་ཡོད་མོད། རང་ཅག་གིས་ཀྱང་བདེན་གྲུབ་དང། ཅང་མེད་དུ་ལྟ་བ་སོགས་ཡོད་དོ། །ལྟ་བ་མཆོག་
འཛིན་ནི། འཇིག་ལྟ་དང་ལོག་ལྟ་དང་རྟག་ཆད་ཀྱི་ལྟ་བ་སྔར་བཤད་པ་དེ་དག་གང་རུང་དང། དེ་དག་གང་ལ་བརྟེན་ནས་འབྱུང་བའི་ལྟ་བ་པོའི་ཕུང་པོ་ལ་དམིགས་ནས་མཆོག་ཏུ་འཛིན་པའི་ཤེས་རབ་ཉོན་མོངས་པ་ཅན་
ནོ༑ ༑ཚུལ་ཁྲིམས་དང་བརྟུལ་ཞུགས་མཆོག་འཛིན་ནི། རྐང་པ་ཡ་གཅིག་གིས་འགྲེང་བའི་ཚུལ་ཁྲིམས་དང། མེ་ལྔ་བསྟེན་པ་དང། མདུང་རྩེ་གསུམ་གྱི་སྟེང་དུ་མཆོང་བ་སོགས་ཐར་ལམ་དུ་འཛིན་པ་དང། གཡང་

[272A]༄༅། །གཞི་འཆང་བའི་བརྟུལ་ཞུགས་སོགས་ལ་མཆོག་ཏུ་འཛིན་པ་དང། འགའ་ཞིག་གིས་མངོན་ཤེས་ཕྲ་མོས་བལྟས་ནས། ཚེ་སྔ་མ་ཁྱིར་སྐྱེས་པར་མཐོང་ནས་རྨོངས་ཏེ། ཕྱི་མར་ཡང་མི་ལུས་
འདོད་པས། ཁྱི་སྐད་དང། ཁྱིའི་ཆ་ལུགས་སུ་བསྒྱུར་བ་སོགས་ཆ་བྱད་མང་པོ་དང། དེ་ལ་མཆོག་ཏུ་བཟུང་ནས་ལུས་ངག་གི་འཇུག་པ་ངན་པ་བྱེད་པ་དང། དེ་བསྲུང་བའི་ཚུལ་ཁྲིམས་ངན་པ་སྟེ་དེ་དག་གྲོལ་བྱེད་ཀྱི་རྒྱུའི་གཙོ་
བོར་འཛིན་པ་ལྟ་བུའོ། །ལོག་ལྟ་ནི། བདེན་བཞི་དང་དཀོན་མཆོག་ལས་འབྲས་སོགས་མེད་པར་ལྟ་བ་གཙོ་བོ་དང། གཞན་ཡང་མེད་པ་ལ་ཡོད་པར་སྒྲོ་འདོགས་པ་དང། ཡོད་པ་ལ་མེད་པར་ལྟ་བ་ཆད་ལྟ་སྐུར་འདེབས་
ཏེ་གཉིས་ལས། ཕྱི་རོལ་པ་འགའ་ཞིག་གིས་འཇིག་རྟེན་འདི་ཁྱབ་འཇུག་གི་འཇུག་པ་བཅུས་བྱས་པ་དང། གྲངས་ཅན་པས་ཤེས་བྱ་ལ་གྲངས་ཉེར་ལྔར་ཕྱེས་ནས་སྤྱི་གཙོ་བོས་བྱས་པ་དང། དབང་ཕྱུག་གིས་བྱས་པ་སོགས་སུ་
མོས་པས། དེ་དག་གིས་མ་བྱས་པ་ལ་བྱས་པར་འདོད་པའི་སྒྲོ་བཏགས་ནས་ལོག་པར་ལྟ་བ་དང་སྐུར་བ་བཏབ་པའོ། །གོང་གི་ལྟ་མིན་ལྔ་དང། དེའི་སྟེང་དུ་ལྟ་བ་ལྔ་གཅིག་ཏུ་བརྩིས་པའི་དྲུག་པོ་དེ་དག་ནི་རྩ་བའི་ཉོན་
མོངས་པ་ཕྲ་རྒྱས་དྲུག་གོ་དེས་ན། དེ་དག་སོ་སོར་སྐྱེས་པ་ན། གཉེན་པོ་བསྟེན་ཅིང། འོན་ཀྱང་བཞི་བརྒྱ་པ་ལས། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་གྱུར་ཏེ། །གསུངས་པ་ལྟར་

[272B] དེ་ནི་ངོས་འཛིན་དཀའ་བས་འོག་ཏུ་འཆད་གསུངས། གཉིས་པ། ཉོན་མོངས་པ་ཇི་ལྟར་སྐྱེ་བའི་རིམ་པ་ནི། རྩ་ཉོན་དྲུག་སོགས་ཉོན་མོངས་ཐམས་
ཅད་ཀྱང་བདག་འཛིན་དང་འཇིག་ལྟ་ལས་བྱུང་བའི་ཕྱིར་སྡུག་བསྔལ་དང་ལས་ཉོན་ཐམས་ཅད་ཀྱི་རྩ་བ་འཇིག་ལྟ་དང་མ་རིག་པ་གཅིག་ཏུ་བཞེད་པ་ལྟར་ན་འཇིག་ལྟ་ལས་བྱུང་ལ། མི་བཞེད་པའི་ལུགས་ལ་མ་རིག་པ་ཉིད་
གཙོ་བོའོ། །དེས་ན། དབུ་མ་ཐལ་འགྱུར་བའི་ལུགས་ལྟར་ན། འཇིག་ལྟ་ཉིད་རྩ་བ་ཡིན་ལ། དེ་ལའང་ཀུན་བཏགས་དང་ལྷན་སྐྱེས་གཉིས་ལས་ཕྱི་མ་དང། དེ་ལའང་ང་དང་ང་ཡིར་འཛིན་པ་གཉིས་ལས། ངར་
འཛིན་པའི་འཇིག་ལྟ་ཉིད་དོ། །དེ་ནི་ང་ལ་སྙན་པར་སྨྲ་བ་སོགས་ཀྱི་ཚེ། ང་ལ་དེ་སྨྲ་བ་ལེགས་འདུག་སྙམ་པ་སོགས། ང་དང་ང་ཞེས་པའི་ལིང་པོ་ཞིག་བློ་ཕུགས་སུ་བཞག་པ་དེ་ཉིད་དེ། དེ་ཡོད་པས་དེ་ཉིད་ལ་བདག་ཏུ་བཟུང་
སྟེ་ལོངས་སྤྱོད་པ་པོར་ཤར། དེ་ཡོད་པས་ང་ལ་སྲེད། གཞན་ལ་སྡང་བ་སྐྱེས་ཏེ་ཕན་བཏགས་པ་ལ་འདོད་ཆགས། གནོད་པ་བྱེད་མཁན་ལ་ཁོང་ཁྲོ། བར་མ་ལ་གཏི་མུག་སྐྱེ་བའི་ཕྱིར། རྣམ་འགྲེལ་ལས། བདག་ཡོད་ན་ནི་
གཞན་དུ་ཤེས། །བདག་གཞན་ཆ་ལས་འཛིན་དང་སྡང། །འདི་དག་དང་ནི་ཡོངས་འབྲེལ་ལས། །ཉེས་པ་ཐམས་ཅད་འབྱུང་བར་འགྱུར། །ཞེས་དང། འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་ཚོགས་

[273A]༄༅། །ལ༑ ༑ལྟ་ལས་བྱུང་བར་བློ་ཡིས་མཐོང་གྱུར་ཅིང། །ཞེས་དང། དང་པོར་ང་ཞེས་བདག་ལ་ཞེན་གྱུར་ཅིང། །བདག་གིས་འདི་ཞེས་དངོས་ལ་ཆགས་བསྐྱེད་པ། །ཞེས་སོགས་གསུངས། ཕྲ་རྒྱས་དྲུག་གི་
རྩ་བ་མ་རིག་པའམ། འཇིག་ལྟ་ལ་བརྟེན་ནས་ཆགས་སྡང། ཐེ་ཚོམ་སོགས་སྐྱེ། དེ་ལ་བརྟེན་ནས་ལས་བསགས། དེ་ལ་བརྟེན་ནས་འཁོར་བར་འཁོར། འཁོར་བའི་རྩ་བ་འཇིག་ལྟ་མ་རིག་པ་ངར་འཛིན་ལྷན་སྐྱེས་ཉིད་ཡིན་པས་
ཉོན་མོངས་གཏན་ནས་སྤོང་བ་ལ་བདག་འཛིན་མ་རིག་པའི་གཉེན་པོ་བདག་མེད་རྟོགས་པའི་ཤེས་རབ་བསྐྱེད་པ་ལ་འབད་དགོས། དེའི་ཕྱིར། ཉེས་བརྒྱ་འཇོམས་པའི་སྨན་དཀར་པོ་ཆིག་ཐུབ་ལྟ་བུ་ནི། བདག་མེད་རྟོགས་པའི་ཤེས་
རབ་ཡིན་ཏེ། བཞི་བརྒྱ་པར། དེ་ཕྱིར་ཉོན་མོངས་ཐམས་ཅད་ཀྱང། །གཏི་མུག་བཅོམ་པས་བཅོམ་པར་འགྱུར། །ཞེས་དང། ས་བཅུ་པའི་མདོ་ལས་ཀྱང། འཇིག་རྟེན་དུ་ཉེས་པར་སྤྱོད་པ་སྐྱེ་བ་གང་ཇི་སྙེད་པ་དེ་ཐམས་ཅད་ནི་
བདག་ཏུ་མངོན་པར་ཞེན་པ་ལས་བྱུང་བ་ཡིན་ཏེ། བདག་ཏུ་མངོན་པར་ཞེན་པ་དང་བྲལ་ན་མི་འབྱུང་ངོ། །ཞེས་གསུངས། འོན་ཀྱང་དེ་མ་རྟོགས་གོང་ནས། མགོ་གནོན་ཐབས་འཕྲལ་སེལ་དུ་བྱེད་དགོས་ལ། དེ་ལ་རྒྱུ་འགོག་དགོས་
པས༑ གསུམ་པ་ཉོན་མོངས་པའི་རྒྱུ་ལ་དྲུག་ལས། དང་པོ་རྟེན་ནི། ས་བོན་ནམ་བག་ལ་ཉལ་ཏེ་རང་རེ་ནད་ཀྱི་ས་བོན་དྲུངས་འབྱིན་མ་ཐུབ་པ་ན་ཟས་སོགས་ཅུང་ཟད་ཙམ་གྱིས་སློང་བ་བཞིན། རྐྱེན་དང་ཕྲད་ན་ཉོན་མོངས་པའི་ས་བོན་

[273B] རྒྱུ་གཉིས་པ་དམིགས་པའམ་ཡུལ་ནི། ཡིད་དུ་འོང་བ་དང་ཡིད་དུ་མི་འོང་བ་སོགས་ཏེ། དེ་དག་དང་འཕྲད་ན། རང་རེ་ཉོན་མོངས་ཀྱི་
ས་བོན་མ་སྤངས་པས། མཛོད་ལས། ཕྲ་རྒྱས་སྤངས་པ་མ་ཡིན་དང། །ཡུལ་ནི་ཉེ་བར་གནས་པ་དང། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་ཡིན། །ཞེས་པ་ལྟར་ཉོན་མོངས་སྐྱེ་བས། དེ་དག་དང་
རྒྱང་བསྲིང་གང་ཐུབ་བྱེད་པ་སྟེ། རབ་བྱུང་རྣམས་དགོན་པ་དང་རི་ཁྲོད་སོགས་ན་སྡོད་པའང་ཡུལ་ལས་བྱོལ་བ་ཡིན། རང་རེ་ལས་དང་པོ་པས་རེ་ཞིག་ཡུལ་མ་མཐོང་ན་ཉོན་མོངས་མི་སྐྱེ་བ་ལ་ཕན་པས། དེ་ལས་བྱོལ་གང་ཐུབ་བྱེད་
བློ་སྦྱོང་རྣམས་ལས། གཉེན་པོ་བསྟེན་པ་པས་ཡུལ་ངན་སྤོང་བ་གཙོ། ཞེས་དང། རྒྱལ་སྲས་ཐོགས་མེད་པས། ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །རྣམ་གཡེང་མེད་པས་དགེ་སྦྱོར་ངང་གིས་འཕེལ། །རིག་པ་
དྭངས་པས་ཆོས་ལ་ངེས་ཤེས་སྐྱེ། །དབེན་པ་བསྟེན་པ་རྒྱལ་སྲས་ལག་ལེན་ཡིན། །གསུངས་པ་ལྟར་ཉོན་མོངས་སྐྱེ་བའི་ཡུལ་སྤངས་ཏེ་མཐུན་ཡུལ་ལ་གནས་པ་གལ་ཆེ་གསུངས། རྒྱུ་གསུམ་པ་འདུ་འཛི་ནི། གྲོགས་ངན་པའི་
གཡེང་བ་སྤོང་བ་སྟེ། དེ་ཡང་ཆང་དང། རྩེད་མོ་སོགས་ཉོན་མོངས་པ་དང་མཐུན་པའི་གཏམ་བཤད་ནས་ཚེ་འདིར་སྦྱོར་བ་ཐམས་ཅད་གྲོགས་ངན་པ་ཡིན་པས་ཁོའི་ཁར་མི་ཉན་པ་དང། ཁོའི་དབང་དུ་མི་འགྲོ་བ་དགོས། དེ་ལྟ་མིན་པར་

[274A]༄༅། །གྲོགས་ངན་པའི་དབང་དུ་སོང་ན། དེས་ཉོན་མོངས་སྐྱེད་ཅིང་བྱ་བ་མ་ཡིན་པ་ལ་ཞུགས་པར་འགྱུར། སྔོན་འཕན་པོ་རྒྱལ་དུ་ཆང་འཐུང་བ་དང་མི་འཐུང་བའི་མི་གཉིས་ཡོད་པ་ལས། ཆང་འཐུང་བ་དེ་
རྭ་སྒྲེང་དུ་ཕྱིན། མི་འཐུང་བ་དེ་ལྷ་སར་ཕྱིན་པ་ན། རྭ་སྒྲེང་དུ་སོང་བ་དེ་བཀའ་གདམས་པའི་དགེ་བཤེས་རྣམས་དང་མཇལ། ལྷ་སར་སོང་བ་དེ་གྲོགས་ངན་པ་དང་འགྲོགས་པས། གྲོགས་བཟང་ངན་གྱི་དབང་གིས་དེ་གཉིས་ཕྱིས་
མཉམ་དུ་ཕྲད་པ་ན། སྔར་ཆང་འཐུང་བ་དེས་ཕྱིས་མི་འཐུང་བ་དང། སྔར་མི་འཐུང་བ་ཕྱིས་ཆང་འཐུང་མཁན་ཞིག་ཏུ་གྱུར་པ་ལྟ་བུ་ཡིན། རང་རེ་སེར་སྣ་ལ་རུ་ངར་ཞེས་དང། ཁོང་ཁྲོ་ལ་ཐུགས་གཏུམ་པོ་དང། སྣ་ཐུང་བ་སོགས་
མིང་སྙན་པོ་རེ་འདོགས་ཀྱང་དེ་དག་སྐྱོན་ཆེ། དགེ་རྒན་ནོར་རྫས་ལ་ཀུན་འཛིན་དམ་པ་ལྟ་བུ་རུ་ངར་པོ་ཞིག་བསྟེན་ན་དགེ་ཕྲུག་ཀྱང་སེར་སྣ་ཆེ་བར་འགྱུར་ལ། ཁོང་ཁྲོ་ཅན་ཡང་དེ་དང་འདྲ། གྲོགས་ངན་གྱི་སྤྱོད་པ་འགོ་སླ་བས་
གྲོགས་ངན་པ་སྤོང་དགོས། འོན་ཀྱང། དེང་སང་ཕལ་ཆེར་ཚེ་འདི་དོན་གཉེར་ཅན་གྱི་གྲོགས་ངན་པ་ཤ་སྟག་ཡིན་པས་ཐམས་ཅད་སྤང་མ་ཐུབ་ཀྱང་དེ་དག་ལ་བག་ཟོན་བྱས་ཏེ་ཧ་ཅང་འགྲོགས་འདྲིས་མི་བྱེད་པ་གལ་ཆེ་
སྔོན་ལུང་པ་ཞིག་ན། གཞན་ཐམས་ཅད་ཀྱིས་སྨྱོ་ཆུ་འཐུངས་བས་མྱོས་ལ། རྒྱལ་པོ་འབའ་ཞིག་མ་སྨྱོ་བར་ལུས་པ་ན། གཞན་གྱིས་རྒྱལ་པོ་མྱོས་འདུག་ཅེས་སྨྲས་པ་བཞིན། དེང་སང་ཆོས་བྱེད་པ་རྣམས་མི་ཁྱུར་མི་ཚུད་མོད། བུད་

[274B] དེ་ཙམ་དུ་སྐྱོན་མེད། གྲོགས་ངན་པས་བསླབ་བྱ་བྱེད་པ་ན། དེའི་ཁ་རྗེས་སུ་མི་གཏོང་བར་གཡག་རྒན་གྱི་འཇིང་པ་བཞིན་བྱས་ཏེ་ཐེབས་མེད་རྡོ་རྗེ་སྔོན་དུ་བཏང། ཡེ་ཤེས་རྡོ་རྗེ་རང་དང་
འགྲོགས། ཁྲེལ་མེད་རྡོ་རྗེ་རྗེས་ལ་བཞག་པ་སོགས་བཀའ་གདམས་ཕུགས་ནོར་བཅུ་ལ་ཉམས་ལེན་བྱེད། རྒྱུ་བཞི་པ་བཤད་པ་ནི། གདམས་ངག་ལྟར་སྣང་ཉོན་མོངས་སྐྱེ་བའི་དཔེ་བལྟ་བ་སྟེ། གླིང་གེ་སར་གྱི་སྒྲུང་བཤད་པ་སོགས་དང་
ཆགས་ལམ་གྱི་བསྟན་བཅོས་དང། ལས་ཚོགས་དང་འཁྱུད་དཔྱད་ཀྱི་བེའུ་བུམ་སོགས་བཤད་པ་ངན་པ་ལ་བལྟས་ན་ཆགས་སྡང་གཏི་མུག་འཕེལ་ཞིང་རྒྱས་པར་བྱེད་པའི་རྒྱུར་འགྱུར་ལ། སྐྱེས་བུ་དམ་པའི་མཛད་པ་རྣམ་ཐར་ཡིད་ལ་བྱས་
ན་ཐར་པའི་ས་བོན་ཐེབས་ནུས་པས་ན་སྐྱེས་བུ་དམ་པའི་རྣམ་ཐར་སོགས་བལྟ་དགོས། གཞན་ཡང་མི་མང་པོ་དང་མཉམ་དུ། རྒྱལ་པོ་དང། དམག་དང། བུད་མེད། ཁ་མཆུ་སོགས་ཆགས་སྡང་འཕེལ་བའི་སྐད་ཆ་མང་དུ་ཤོད་པ་ཡང་ཉོན་
མོངས་སྐྱེ་བའི་རྒྱུ་ཡིན། རྒྱུ་ལྔ་པ་གོམས་པ་ནི། ཞང་རིན་པོ་ཆེས། བློ་ངན་གོམས་ཀྱི་བག་ཆགས་ཤོག་དྲིལ་འདྲ། །གསུངས་པ་ལྟར་ཉོན་མོངས་ལ་གོམས་འདྲིས་ཆེས་པས་སེམས་ཡེངས་པའི་སྐབས་ཀྱང་ཆགས་སྡང་སོགས་ངམ་ངམ་ཤུགས་
ཀྱིས་འབྱུང། རང་རེའང་སྐྱེ་བ་སྔ་མའི་གོམས་པ་ཆེ་ཆུང་གི་དབང་གིས། ཚེ་འདིར་ཉོན་མོངས་ཤས་ཆེ་ཆུང་ཡོད་དེ། འགའ་ཞིག་ཡུལ་ཆུང་ངུ་རེ་ལའང་ཆགས་སྡང་སོགས་ཆེན་པོ་སྐྱེ་བ་དཔེར་ན། ཁོང་ཁྲོ་ལ་གོམས་པ་དག་གིས་མིག་ལོག་

[275A]༄༅། །བལྟ་བ་ཙམ་ཡང་མི་བཟོད་པ་སོགས་ལྟར་རོ། །འདི་དག་ལ་ནི་གཉེན་པོ་བསྟེན་ནས་འཕྲོ་གཅོད་ཅི་ཐུབ་བྱེད་པ་ལས་གཞན་མེད། རྒྱུ་དྲུག་པ་ཡིད་ལ་བྱེད་པ་ནི། འདོད་ཆགས་ཀྱི་ཡུལ་དང། ཞེ་
སྡང་གི་ཡུལ་སོགས་ལ་ཡང་ནས་ཡང་དུ་སྒྲོ་བཏགས་ཏེ་ཚུལ་བཞིན་མ་ཡིན་པ་ཡིད་ལ་བྱེད་པ་སྟེ། འདོད་ཆགས་ཀྱི་ཡུལ་གོས་ལྟ་བུར། མདོག་ལེགས་པ། དབྱིབས་མཛེས་པ། ཐག་བཟང་བ་སོགས་བསམས་པ་དང། ཞེ་
སྡང་གི་ཡུལ་དགྲ་ལྟ་བུས་རང་ལ་གནོད་པ་འདི་དང་འདི་བྱས། དེའི་རྗེས་སུ་ཡང་འདི་དང་འདི་འདྲ་བྱས་སྙམ་པ་སོགས་ཡུལ་ཡིད་དུ་འོང་བ་དང་མི་འོང་བ་ལ་ཡང་ཡང་སེམས་པ་དང། མི་འདིས་ནི་ཆོས་བྱེད་པ་ཡིན་མོད། སྡུག་
བསྔལ་དང་གྲ་མ་འགྲིགས་པ་དེ་འདྲ་འོང་འདུག་པས་ལས་འབྲས་ཨེ་བདེན་བསམ་པ་སོགས་ཏེ། རྒྱུ་དེ་དག་སྐྱེ་བ་ན་ཉོན་མོངས་འབྱུང་བ་ཡིན་པས། དེ་དག་དགག་ཅི་ཐུབ་བྱེད། གཉེན་པོ་མ་བསྟེན་ན་ཉོན་མོངས་ཇེ་ཆེར་འགྱུར་ལ། བསྟེན་
པས་ནི་ཇེ་འགྲིབ་ཏུ་འགྱུར་བས། དེ་ལ་འབད་དོ། །བཞི་པ་ཉོན་མོངས་པའི་ཉེས་དམིགས་ནི། མདོ་སྡེ་རྒྱན་ལས། ཉོན་མོངས་རྣམས་ཀྱིས་བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་འཇོམས། །ཉམས་བཅས་རྙེད་པས་
དམན་ཞིང་སྲུང་དང་དེ་བཞིན་སྟོན་པས་སྨད། །རྩོད་པ་མི་སྙན་དེ་ནི་གཞན་དུ་མི་ཁོམ་གནས་སུ་སྐྱེ། །ཐོབ་དང་མ་ཐོབ་ཉམས་པས་ཡིད་ལ་སྡུག་བསྔལ་ཆེན་པོ་འཐོབ། །ཅེས་གསུངས་པ་བཞིན་ཉོན་མོངས་པའི་ཉེས་དམིགས་མང་དུ་

[275B] ཉོན་མོངས་སྐྱེས་པ་ན་སེམས་དེ་མི་དགེ་བའི་ངོ་བོར་འགྱུར་བ་དང། ཡུལ་དམིགས་པ་ལས་ཕྱིན་ཅི་ལོག་ཏུ་བྱེད་པ་དང། ཉོན་མོངས་པའི་ས་བོན་བག་ལ་ཉལ་བ་དེ་བརྟན་པར་བྱེད་པ་དང། ཆགས་སྡང་སོགས་རིས་མཐུན་
ཀྱི་ཉོན་མོངས་རྒྱུན་མི་འཆད་པ་སྐྱེ་བ་དང། སྐྱེས་བུ་དམ་པས་སྨད་པའི་གནས་ཁ་ན་མ་ཐོ་བ་ལ་ཞུགས་ཏེ་འདི་ཕྱི་གཉིས་ཀར་མི་བདེ་བའི་ལས་བསྐྱེད་པ་དང། ཐར་པ་དང་ཐམས་ཅད་མཁྱེན་པ་གཉི་ག་ལས་ཕྱིར་ནུར་ཏེ་རྒྱང་རིང་དུ་བྱེད་
པ་དང། དགེ་བའི་བྱ་བ་ཉམས་པར་བྱེད་པ་སོགས་ཀྱིས་རང་དང་གཞན་མ་རུངས་པར་བྱེད། ཚུལ་ཁྲིམས་ཉམས་པར་བྱེད། རྙེད་པ་དང་བཀུར་བྶྟིའང་ཆུང་དུ་འགྲོ། སངས་རྒྱས་དང་ཆོས་སྐྱོང་རྣམས་ཀྱིས་ཀྱང་སྨད། འགའ་ཞིག་གིས་
གསོད་རེས་སོགས་བྱེད་པས་རང་གཞན་སྡུག་བསྔལ་བ་དང། ཚེ་འདིར་ཁ་མཆུ་རྩོད་པ་སོགས་ཀྱིས་གྲགས་པ་མི་སྙན་པ་འཕེལ་བ་དང། ཕྱི་མར་མཐའ་འཁོབ་དང་ངན་སོང་དུ་སྐྱེ་བ་སོགས་ཏེ། མདོར་ན་ཉེས་དམིགས་མཐའ་ཡས་པ་ཐམས་
ཅད་ཉོན་མོངས་པས་བསྐྱེད་པ་ཡིན་གསུངས། དེས་ན་འདི་དག་སྐྱེས་པན་སྐྱེས་མ་ཐག་ཏུ་དགྲའི་དྭངས་མར་ཤེས་ནས་དགག་ཐབས་བྱ་དགོས་ཏེ། སྤྱོད་འཇུག་ལས། གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་ལ་དགྲར་ལངས་
ཀྱང༑ ༑དེ་དག་གིས་ཀྱང་མནར་མེད་པའི། །མེ་ནང་འཁྲིད་ཅིང་འཇུག་མི་ནུས། །ཉོན་མོངས་སྟོབས་ཆེན་དགྲ་འདིས་ནི། །གང་དང་འཕྲད་ན་རི་རབ་ཀྱང། །ཐལ་བར་ཡང་ནི་མི་ལུས་པ། །དེར་བདག་སྐད་ཅིག་གཅིག་ལ་འདོར། །ཞེས་གསུངས་

[276A]༄༅། །པ་བཞིན། དགྲ་ཞིག་ལ་འདི་ལས་ཐུ་བ་མེད་དེ། ཐ་མལ་པའི་དགྲ་བོར་ཕར་བསྟུན་ན་ཁྲོ་བ་ཞི་ཞིང་གནོད་པ་མི་བྱེད་ལ། ཉོན་མོངས་ལ་ཕར་བསྟུན་ཀྱང་ཚུར་གནོད་པ་བྱེད། སྔོན་ཆད་མནར་མེད་ཀྱི་
མེར་བསྲེག་པ་ཡན་གྱི་སྡུག་བསྔལ་ཇི་སྙེད་ཅིག་མྱོང་བ་ཐམས་ཅད་ཉོན་མོངས་པས་བྱས་ཤིང། ཕྱིན་ཆད་ཀྱང་མྱོང་བར་བྱེད་པ་སོགས་འཁོར་བ་ན་སྡུག་ཏུ་འཇུག་མཁན་ཉོན་མོངས་ཡིན་པས་ཁམས་གསུམ་གྱི་དགྲ་ལས་ཉོན་མོངས་
པ་འདི་ཐུ། བཀའ་གདམས་གོང་མའི་ཞལ་ནས། ཉོན་མོངས་ལ་ཟུར་བསྟན་ནས་ཅི་གནོད་དང། སེམས་ཅན་ལ་མཐིལ་བསྟན་ཏེ་ཅི་ཕན་དུ་སྦྱོང། གསུངས་པ་དང། དགེ་བཤེས་འབན་གྱིས་ང་ནི་སེམས་ཀྱི་མཁར་སྒོ་ན་གཉེན་
པོའི་མདུང་ཐུང་ཞིག་བཟུང་ནས་སྡོད་པ་མིན་པ་གཞན་མེད། ཁོ་བསྒྲིམ་ན་ང་ཡང་བསྒྲིམ། ཁོ་གློད་ན་ང་ཡང་གློད་གསུངས་པ་བཞིན་ཉོན་མོངས་ལ་དགྲའི་དྲངས་མར་བལྟས་ཏེ་འཕྲལ་དུ་གཉེན་པོ་བསྟེན་དགོས། གཉིས་པ་དེས་
ལས་གསོག་ཚུལ་ནི། ལས་ལ་སེམས་པའི་ལས་དང། བསམ་པའི་ལས་གཉིས། དང་པོ་སེམས་པའི་ལས་ནི། ཀུན་བཏུས་ལས། སེམས་པ་གང་ཞེ་ན། སེམས་མངོན་པར་འདུ་བྱེད་པའི་ཡིད་ཀྱི་ལས་ཏེ། དགེ་བ་དང་མི་དགེ་
བ་དང་ལུང་དུ་མ་བསྟན་པ་རྣམས་ལ་སེམས་འཇུག་པར་བྱེད་པའི་ལས་ཅན་ནོ། །ཞེས་པ་ལྟར་དཔེར་ན་ཚིག་རྩུབ་ལྟ་བུ་སྨྲ་སྙམ་དུ་གཡོ་བར་བྱེད་པའི་སེམས་དང། ཚིག་རྩུབ་སྨྲ་བཞིན་པ་ལ་གཡོ་ཞིང་བསྐུལ་བར་བྱེད་པའི་སེམས་བྱུང་ཡིད་

[276B] བསམ་པའི་ལས་ནི། སེམས་པ་དེས་ཀུན་ནས་བསླང་བའི་ལུས་ངག་གི་ལས་རྣམས་ཏེ། མཛོད་ལས། ལས་ནི་སེམས་པ་དང་དེས་བྱས། །སེམས་པ་ཡིད་ཀྱི་ལས་ཡིན་ཏེ། །དེས་བསྐྱེད་ལུས་དང་ངག་གི་ལས། །
ཞེས་གསུངས་པ་ལྟར་རོ། །ཉོན་མོངས་པས་བསོད་ནམས་མ་ཡིན་པ་དང། བསོད་ནམས་དང། མི་གཡོ་བའི་ལས་གསུམ་བསྐྱེད་པ་ལས། རིམ་བཞིན་ཚེ་འདི་དོན་གཉེར་གྱི་བསམ་པས་སྲོག་གཅོད་སོགས་ཀྱི་ལས་བསགས་པ་ནི་བསོད་ནམས་
མ་ཡིན་པའི་ལས་ཏེ་འདིས་ངན་སོང་དུ་སྐྱེ་བར་བྱེད། ཕྱི་མའི་འདོད་བདེ་དོན་གཉེར་གྱིས་བསོད་ནམས་ཀྱི་ལས་བསགས་པས་འདོད་ཁམས་ཀྱི་ལྷ་མིར་སྐྱེ། མི་གཡོ་བའི་ལས་ལ། ཕྱི་འདོད་པའི་བདེ་བས་ཡིད་སུན་ཏེ་ནང་ཏིང་ངེ་འཛིན་གྱི་ཚོར་བ་
བདེ་བ་ལ་གཞོལ་བས་བསམ་གཏན་གསུམ་པ་མན་ཆད་ནས་དང་པོའི་བར་གྱི་ལྷར་སྐྱེ། ཏིང་ངེ་འཛིན་ལས་སྐྱེས་པའི་ཚོར་བ་བདེ་བས་ཀྱང་ཡིད་སུན་ནས་ཚོར་བ་བཏང་སྙོམས་དོན་གཉེར་གྱི་སྒོ་ནས་ལས་བསགས་པ་ནི་བསམ་གཏན་བཞི་པ་ཡན་ཆད་དུ་སྐྱེ་
བའི་རྒྱུ་བྱེད། འདོད་པའི་སྐྱེ་བ་འཕེན་བྱེད་ཀྱི་བསོད་ནམས་ཀྱི་ལས་དང། བསོད་ནམས་མ་ཡིན་པའི་ལས་ནི་འབྲས་བུ་གཡོ་བའི་ལས་ཏེ། དཔེར་ན་དམྱལ་བའི་བར་དོ་གྲུབ་ཟིན་ཡང་བླ་མ་དང་ཆོ་ག་གསང་སྔགས་སོགས་ཀྱི་ནུས་པའི་མཐུས་
བར་དོའི་གནས་བསྒྱུར་ཏེ་བདེ་འགྲོར་སྐྱེ་ཐུབ་པ་འབྱུང་བ་ལྟ་བུ་ཡིན། འབྲོམ་རིན་པོ་ཆེས། རྭ་སྒྲེང་གི་དགེ་བསྙེན་ཐམས་ཅད་རྒྱུ་རྫས་གཅིག་ཏུ་སྒྲིལ་ན། ཤི་ནས་དགེ་རྩ་བྱེད་པ་ལ་ཕན་པའི་ཁྱད་ཡོད་པར་གསུངས་པ་ལྟར་རྒྱུ་རྫས་གཅིག་པའི་དགེ་

[277A]༄༅། །རྩས་གཤིན་པོ་བར་དོར་ཡོད་པ་ལ་ཕན་ཆེ་བར་གསུངས། ཁམས་གོང་མའི་སྐྱེ་བ་འཕེན་བྱེད་ཀྱི་ལས་ནི། དཔེར་ན། བསམ་གཏན་དང་པོའི་ལས་བསགས་ཚར་ནས་བསམ་གཏན་དང་པོར་སྐྱེ་བ་
ལས་བསམ་གཏན་གཉིས་པ་སོགས་ས་གཞན་དུ་མི་འགྱུར་བ་ཡིན་པས་ན་མི་གཡོ་བའི་ལས་ཞེས་བྱ་སྟེ། མཛོད་ལས། བསོད་ནམས་འདོད་ཁམས་དགེ་བའི་ལས། །མི་གཡོ་གོང་མ་ལས་སྐྱེས་པ། །གང་ཕྱིར་ས་རྣམས་དེ་དག་ཏུ། །ལས་
རྣམ་སྨིན་ཕྱིར་མི་གཡོའི་ཕྱིར། །ཞེས་གསུངས། ལམ་གཙོ་གསུམ་གང་རུང་གིས་མ་ཟིན་པའི་ལས་ཇི་འདྲ་ཞིག་བསགས་ཀྱང་འཁོར་བའི་རྒྱུ་ཡིན་ཞིང། ཁམས་གསུམ་ལ་ཡིད་འབྱུང་སྟེ་ལས་གང་བྱས་ཐར་པའི་རྒྱུ་ལས་འགྲོས་
མེད༑ ངེས་འབྱུང་སོགས་ཀྱིས་མ་ཟིན་ན་ཆོས་བྱ་སྙམ་དུ་ཚེ་བློས་བཏང་ནས་རི་ཁྲོད་དུ་ཞི་གནས་བསྒོམས་ཏེ་བསྡད་ཀྱང། སྟབས་ལེགས་ན། བསམ་གཟུགས་ཀྱི་རྒྱུ་བྱེད་པ་ལས་ལྷག་མི་འོང་བས་ཆོས་བྱེད་པར་འདོད་ན་ཚང་ལ་མ་ནོར་བའི་
གདམས་ངག་ཚོལ་བ་གལ་ཆེ་གསུངས། གསུམ་པ་འཆི་འཕོ་བ་དང་ཉིང་མཚམས་སྦྱོར་བའི་ཚུལ་ལ་གསུམ་ལས། དང་པོ་འཆི་བ་ཇི་ལྟར་འབྱུང་ཚུལ་ནི། འཆི་བའི་རྐྱེན་ཚེ་ཟད་པ། བསོད་ནམས་ཟད་པ། ཡ་ང་བ་མ་སྤངས་པར་
འཆི་བའི་རྐྱེན་མདོ་ནས་གསུངས་པའི་འཆི་རྐྱེན་དགུ་སོགས་ཀྱིས་བྱེད། འཆི་བའི་སེམས་ནི། འཆི་ཁར་སྐྱེ་བ་ཕྱི་མར་འཕེན་བྱེད་ཀྱི་ལས་ལ་གསོས་འདེབས་ལ། འདེབས་བྱེད་སྲེད་པ་དང་ལེན་པས་འདེབས། ཇི་ལྟར་འདེབས་པ་ནི་

[277B] ལེན་པ་ནི་ཚ་དམྱལ་དུ་སྐྱེན་ཚ་བ་འདོད་པ་སོགས་སོ། །གསོས་འདེབས་ཡུལ་ནི། ལས་དཀར་ནག་མང་པོའི་ནང་ནས་ལས་གང་སྟོབས་ཆེ་བ་དང། དེ་མཉམ་ན། གང་
གོམས་པ་ཆེ་བ་དང། དེ་མཉམ་ན། གང་སྔོན་ལ་བྱས་པ་དེ་ཉིད་ལ་གསོས་འདེབས་སོ། །གསོས་འདེབས་པའི་དུས་ནི། འཆི་ཁར་རང་གིས་དྲན་པའམ་གཞན་གྱིས་དྲན་དུ་བཅུག་པ་གང་རུང་གི་སྒོ་ནས་དད་པ་དང་སྙིང་རྗེ་འདོད་ཆགས་ཁོང་
ཁྲོ་སོགས་དགེ་བ་དང་མི་དགེ་བའི་ཆོས་གང་རུང་འདུ་ཤེས་རགས་པ་འབྱུང་བའི་བར་དུ་སེམས་ལ་སྤྱོད་པ་ཡིན། འདུ་ཤེས་རགས་པ་འགགས་ནས་འཆི་སེམས་ཕྲ་མོའི་སྐབས་སེམས་ལུང་མ་བསྟན་དུ་འགྱུར་བས་དགེ་མི་དགེ་གང་ཡང་དྲན་
མི་ནུས། དེས་ན། འཆི་ཁ་མའི་སེམས་ལ་དད་པ་སོགས་བྱུང་ན། དགེ་བ་ལ་གསོས་བཏབ་པར་འགྱུར་བས་འཆི་ཁའི་སེམས་ལ་གསོས་བཏབ་རན་པ་ན་དགེ་སེམས་གསལ་འདེབས་པ་གནད་ཆེ་སྟེ། རྒྱུན་དུ་དགེ་བ་བྱེད་མཁན་གྱི་ཆོས་པ་
ཞིག་ཡིན་ཀྱང། འཆི་ཁར་ཁོང་ཁྲོ་ལྟ་བུ་སྐྱེས་ཏེ་འཆི་སེམས་མི་དགེ་བ་ལ་གསོས་བཏབ་ན་སྔོན་དུ་མི་དགེ་བ་སྨིན་ནས་ངན་སོང་དུ་འགྲོ། རྒྱུན་དུ་སྡིག་པ་བྱེད་མཁན་ལའང་དེས་རིགས་འགྲེ། དེའི་སྐབས་སུ་བདེ་འགྲོ་དང་ངན་འགྲོ་གང་དུ་
འགྲོ་བ་སོགས་ནི། བདེ་འགྲོར་འགྲོ་ན་དྲོད་སྨད་ནས་ཡར་སྙིང་གར་བསྡུ་བ་དང། ངན་འགྲོར་འགྲོ་ན་དེ་ལས་ལྡོག་པ་སོགས་དྲོད་སྟོད་སྨད་ནས་བསྡུ་ལུགས་དང། གནད་གཅོད་ཆེ་ཆུང་སོགས་ལ་བརྟག་པས་ཤེས། གནད་གཅོད་ནི་

[278A]༄༅། །ལུས་ཀྱི་གནད་ཆེ་ས་དག་གི་སྲོག་ཆད་པ་ལ་ཟེར། འགའ་ཞིག་འཆི་ཀ་ནས་འཁྲུལ་སྣང་ཤར་ཏེ། སྟེང་དུ་ཇ་བརྩིགས་པ་དང། མིས་མནན་པ་ལྟ་བུ་ཤར་བ། སྔར་ལྷ་སར་གཞུང་སའི་ཕྱག་མཛོད་
ནང་ཟན་ཇ་བརྐུ་བ་ཞིག་འཆི་ཁར་ཇ་སྒམ་མང་པོས་མནན་འོང་བའི་འཁྲུལ་སྣང་ངན་པ་བྱུང་སྟེ་ཤི་བ་གཟིགས་ཚུལ་དང། གཙང་ནས་དཔོན་པོ་ཞིག་འཆི་ཁར་ངའི་སྟེང་ནས་མི་མང་པོས་མནན་བྱུང་ཟེར་ཏེ་འཇིགས་སྐྲག་གི་ངང་ནས་ཚེ་
འཕོས་པ་སོགས་དང། དགེ་བ་བྱེད་པའང་སྔར་སྤྲང་པོ་ལམ་ཟན་བསྒུགས་ནས་སྡོད་པ་ཞིག་འཆི་བར་ཉེ་བ་ན། ཁང་བཟང་དང་འོད་དཀར་པོའི་སྣང་བ་བྱུང་བ་དང། ཆུ་བཟང་དུ་མ་ཎི་མང་པོ་བཏོན་པའི་རྒན་མོ་ཞིག་འཆི་ཁར་དགེ་བའི་སྣང་
བ་བཟང་པོ་བྱུང་ཚུལ། དེ་ལྟ་བུའི་རྟགས་རྣམས་མ་འཆིའི་གོང་ནས་སྔོན་འགྲོ་ལྟར་འབྱུང་བ་ཡིན། གཉིས་པ་ཤི་ནས་བར་དོ་འགྲུབ་ལུགས་ནི། འཆི་སྲིད་འགགས་པ་དང་དུས་མཉམ་དུ་སྲང་མདའི་མཐོ་དམན་བཞིན་དུ་སྔོན་དུས་ཀྱི་སྲིད་
པའི་གཟུགས་ཅན་ཏེ། སྐྱེ་བ་ཕྱི་མའི་ལུས་ཀྱི་བྱད་དབྱིབས་ཅན་དུ་གྲུབ་ལ། སྔོན་དུས་ཀྱི་སྲིད་པ་ཞེས་པའི་དོན་གང་དུ་སྐྱེ་འགྱུར་གྱི་སྐྱེ་བ་ཕྱི་མ་དེའི་འཆི་སྲིད་ཀྱི་སྔོན་དུ་འབྱུང་བའི་སྐྱེ་བའི་ཕུང་པོ་དེའི་བྱད་དབྱིབས་ཅན་ཡིན། ཁ་ཅིག་གིས་
གཤིན་པོ་དེ་གསོན་པའི་སྐབས་ཀྱི་རྣམ་པ་དང་ཆ་བྱད་ཇི་འདྲ་ཡོད་པ་བཞིན་བར་དོ་ལ་བསྡད་འདུག་པས་འཕྲིན་དང་ལན་བསྐུར་ཚུལ་སོགས་ཟེར་བ་ཟོག་རྫུན་ཡིན། དེ་འདྲ་རེ་གཉིས་མཐོང་བ་སྲིད་ཀྱང་གཤིན་པོ་མ་ཡིན་པར་མི་མ་ཡིན་གྱིས་

[278B] དེས་ན་བར་དོ་བ་ནི་དབང་པོ་ཀུན་ཚང་བ། མངོན་ཤེས་ཡོད་པ། ལས་
ཀྱི་རྫུ་འཕྲུལ་དང་ལྡན་པས་རྟེན་བྱིན་ཅན་དང། སྐྱེ་གནས་མ་གཏོགས་གང་ལའང་མི་ཐོགས་པ། དམྱལ་བ། ཡི་དྭགས། འདོད་པའི་ལྷ་མི་རྣམས་ཀྱི་བར་དོ་མས་རིམ་བཞིན། སྡོང་དུམ་མེས་ཚིག་པ་དང། ཆུ་དང། དུ་བ་
དང༑ གསེར་བཟང་པོ་ལྟ་བུའི་མདོག་ལྟར་དང། གཟུགས་ཁམས་པའི་བར་དོ་དཀར་པོར་ཡོད་ལ། གཟུགས་མེད་དུ་སྐྱེ་ན་བར་དོ་མེད། མི་དགེ་བ་བྱེད་པའི་བར་སྲིད་ནི་མཚན་མོ་མུན་ནག་ཏུ་སྣང་བ་ལྟ་བུ་དང། དགེ་བ་བྱེད་པའི་
བར་སྲིད་ནི་སྣམ་བུ་དཀར་པོའམ། ཟླ་འོད་དང་བཅས་པའི་མཚན་མོའི་སྣང་བ་ལྟ་བུར་ཡོད། བར་དོ་བའི་ཚེ་ཚད་ལ་གསུངས་ཚུལ་མང་ཡང། ཕལ་ཆེར་ཞག་བདུན་དུ་བཤད་པ་ཕྱི་མའི་ཚོའི་ཞག་ཡིན་འདྲ། ཞག་བདུན་ནས་འཆི་ཆུང་རེ་བྱས་ཏེ་
སྐྱེ་གནས་མ་རྙེད་ཚེ། ལན་བདུན་གྱི་བར་དེ་ལྟར་འཆི་ཆུང་རེ་བྱེད་གསུངས། གསུམ་པ་སྐྱེ་སྲིད་དུ་ཉིང་མཚམས་སྦྱོར་ཚུལ་ནི། མངལ་སྐྱེས་ལ་མཚོན་ན་ཕ་མའི་ཁུ་ཁྲག་ལ་ཕ་མ་ཉལ་པོ་བྱེད་པར་མཐོང། དེར་ཆགས་སྡང་གིས་རྒྱུགས་པས་ཕོ་མོའི་
མཚན་མ་ལས་མི་སྣང་བ་ན། ཁོང་ཁྲོས་ཤི་སྟེ་སྐྱེ་སྲིད་དུ་ཉིང་མཚམས་སྦྱོར། དེ་དག་གིས་ལམ་རིམ་འབྲིང་པོ་དང། བདེ་མྱུར་ནས་འབྱུང་བ་ལྟར་ཀུན་འབྱུང་འཁོར་བའི་འཇུག་རིམ་བསམ་པ་སོང་ལ། ད་ནི་ལམ་རིམ་བདེ་མྱུར་

[279A]༄༅། །གྱིས་བཅད་དུ་མི་གསལ་ཞིང། ལམ་རིམ་ཆེན་མོ་ནས་གསུངས་པ་ལྟར་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས། ཀུན་འབྱུང་འཁོར་བའི་འཇུག་རིམ་བསམ་ཚུལ་འཇམ་དཔལ་ཞལ་ལུང་
ལས་གསུངས་པ་བཞིན། ས་བཅད་ཙམ་ཞུ་བ་ལ། དེ་ལྟར་ཀུན་འབྱུང་འཁོར་བའི་འཇུག་རིམ་བསམ་ཚུལ་བསྡུས་པ་བྱེད་ན་སྔར་བཤད་པ་དེས་ཆོག་མོད། འོན་ཀྱང་མཚན་ཉིད་ཀྱི་གཞུང་ལ་སྦྱངས་པ་སོང་བ་སོགས་ཀྱིས་རྟེན་འབྲེལ་
འདི་ལས་བརྩམ་སྟེ་བསམ་ན། གང་ཟག་གི་ཁྱད་པར་འགའ་ཞིག་ལ་འདི་ལེགས་ཏེ། སྔོན་ཡུལ་དབུས་ཀྱི་རྒྱལ་པོས་མཐའ་འཁོབ་ཀྱི་རྒྱལ་པོ་ཨུ་ཏྲ་ཡ་ན་ལ་སྟོན་པའི་བཀའ་བཞིན་སྲིད་པ་འཁོར་ལོའི་རས་བྲིས་སྐྱེས་ལན་དུ་བསྐུར་བ་
ལས་སྐྱོ་ཤས་སྐྱེས་པའི་རབས་དང། དགེ་བཤེས་ཕུ་ཆུང་བས་རྟེན་འབྲེལ་ལ་བློ་སྦྱོང་མཛད་ཅིང་འདིའི་སྒོ་ནས་སྐྱེས་བུ་ཆུང་འབྲིང་ལ་འཁྲིད་ཚུལ་གསུངས། འདིར་ཡང་སྐྱོ་བ་ཤུགས་དྲག་པ་སོགས་ཀྱི་ཕྱིར་སྤྲོས་ནས་རྟེན་འབྲེལ་ཡན་
ལག་བཅུ་གཉིས་ཀྱི་སྒོ་ནས། ཀུན་འབྱུང་འཁོར་བའི་ཉེས་དམིགས་བསམ་པ་སྟེ། འདི་སྟོན་པས་ས་ལུ་ལྗང་པའི་མདོ་གསུང་བའི་སྐབས་གསུངས་ཤིང། དེ་ཡང། འདི་ཡོད་པས་འདི་འབྱུང། འདི་སྐྱེས་པས་འདི་སྐྱེ་བ་སྟེ་
འདི་ལྟར། མ་རིག་པའི་རྐྱེན་གྱིས་འདུ་བྱེད་ཅེས་སོགས་ལྟར་རྟེན་འབྲེལ་ཡན་ལག་བཅུ་གཉིས་ལས། དང་པོ་མ་རིག་པ་ནི། འཁོར་བར་འཁོར་བའི་རྩ་བ་ཡིན། ཤེས་རབ་ཀྱིས་བདག་མེད་པར་བཟུང་བ་ལ་མ་རིག་པས་གང་

[279B] རིག་པ་ཡེ་ཤེས་དང་འཛིན་སྟངས་དངོས་འགལ་དུ་ཞུགས་པ་ལ་མ་རིག་པ་ཟེར་ཏེ། དེ་ནི་རྨོངས་པ་ལོང་བ་ལྟ་བུ་ཞིག་གོ། དེ་ལ་ལས་
འབྲས་ལ་རྨོངས་པ་དང། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས། གཉིས་པ་འདུ་བྱེད་ནི། ལས་ཀ་བྱེད་པ་ལྟར་མ་རིག་པས་ཀུན་ནས་བསླང་སྟེ། ཡང་སྲིད་ཕུང་པོ་མངོན་པར་འདུ་བྱེད་པའི་ལས་བྱེད་པ་ཡིན་པས། ལས་
འབྲས་ལ་རྨོངས་པའི་མ་རིག་པས་ཀུན་ནས་བསླང་སྟེ་བསོད་ནམས་མ་ཡིན་པའི་ལས་འདུ་བྱེད། གནས་ལུགས་ལ་རྨོངས་པའི་མ་རིག་པས་ཀུན་ནས་བསླང་སྟེ་བསོད་ནམས་ཀྱི་ལས་དང། མི་གཡོ་བའི་ལས་འདུ་བྱེད། གསུམ་
པ་རྣམ་ཤེས་ལ་རྒྱུ་དུས་དང་འབྲས་དུས་ཀྱི་རྣམ་ཤེས་གཉིས་ལས། དང་པོ་ནི། འདུ་བྱེད་ཀྱི་ལས་ཀྱི་བག་ཆགས་བཞག་མ་ཐག་པའི་རྣམ་ཤེས་དང། གཉིས་པ་ནི་སྐྱེ་སྲིད་དུ་ཉིང་མཚམས་སྦྱར་མ་ཐག་པའི་དུས་ཀྱི་རྣམ་ཤེས་དེ་ཡིན་
དཔེར་ན་མ་རིག་པས་ཀུན་ནས་བསླང་སྟེ་སྲོག་གཅོད་ཀྱི་ལས་འདུ་བྱེད་པའི་ཚེ། ལས་ལམ་རྫོགས་པའི་དེ་མ་ཐག་དེ་འདྲའི་ལས་ཀྱི་བག་ཆགས་བཞག་ས་དེ་རྒྱུ་དུས་ཀྱི་རྣམ་ཤེས་ཡིན། ལས་དེའི་མཐུ་ལ་བརྟེན་ནས་དམྱལ་བའི་སྐྱེ་སྲིད་དུ་
ཉིང་མཚམས་སྦྱར་མ་ཐག་པའི་གནས་སྐབས་ཀྱི་རྣམ་ཤེས་དེ་འབྲས་དུས་ཀྱི་རྣམ་ཤེས་ཡིན། མི་དགེ་བའི་ལས་རེ་རེས་ཀྱང་ངན་སོང་གི་སྐྱེ་བ་མང་པོ་འཕེན་ནུས། དེ་བཞིན་བསོད་ནམས་ཀྱི་ལས་སོགས་ལ་རིགས་འགྲེ། དེ་ལྟར་

[280A]༄༅། །བྱེ་མ་ལ་སྣུམ་ཞུགས་པའམ་ཤོག་བུ་ལ་ཐེལ་ཚེ་བརྒྱབ་པ་ལྟར་རྣམ་ཤེས་ལ་ལས་ཀྱི་བག་ཆགས་བསྒོས་པའམ་བཞག་པ་ལ་སྲེད་ལེན་གྱིས་གསོས་བཏབ་ན་སྐྱེ་བ་ནུས་པ་མཐུ་ཅན་དུ་སོང་བ་ཡིན། བཞི་
པ་མིང་གཟུགས་ལ་མངལ་སྐྱེས་ཀྱི་དབང་དུ་བྱས་ན་ཚོར་བ་འདུ་ཤེས་འདུ་བྱེད་རྣམ་ཤེས་བཞི་ནི་མིང་གི་རྟེན་འབྲེལ་དང། རྣམ་ཤེས་ཞུགས་པའི་ཁུ་ཁྲག་གི་མེར་མེར་པོ་སོགས་ནི་གཟུགས་ཀྱི་རྟེན་འབྲེལ་ཏེ་དེ་ལྟ་བུའི་རྟེན་འབྲེལ་དེ་ལ་མིང་
གཟུགས་ཅི་རིགས་པའི་རྟེན་འབྲེལ་ཟེར། ལྔ་པ་སྐྱེ་མཆེད་ཀྱི་རྟེན་འབྲེལ་ནི། མིག་རྣ་སོགས་ཀྱི་སྐྱེ་མཆེད་དྲུག་གྲུབ་པ་ནས་བཟུང་ཡུལ་དབང་རྣམ་ཤེས་གསུམ་འདུས་ནས་ཡུལ་གྱི་འགྱུར་བ་གཅོད་མི་ནུས་པ་ཚུན་ཆད་ཡིན། ལུས་
དང་ཡིད་ཀྱི་དབང་པོ་ནི་མེར་མེར་པོའི་སྐབས་ནས་ཡོད་པར་གསུངས། རྫུས་སྐྱེས་ལྟ་བུར་ཁམས་འོག་མ་གཉིས་སུ་མིང་གཟུགས་ཀྱི་རྟེན་འབྲེལ་དང། སྐྱེ་མཆེད་ཀྱི་རྟེན་འབྲེལ་ཅིག་ཅར་དུ་འགྲུབ། གཟུགས་མེད་ལ་མིང་གི་
རྟེན་འབྲེལ་དང། ཡིད་ཀྱི་སྐྱེ་མཆེད་ཀྱི་རྟེན་འབྲེལ་ཙམ་ལས་གཟུགས་དང་སྐྱེ་མཆེད་གཟུགས་ཅན་ལྔའི་རྟེན་འབྲེལ་མེད། དྲུག་པ་རེག་པ་ནི། དེ་ལྟར་གྲུབ་པས་ཡུལ་དང་དབང་པོ་རྣམ་ཤེས་གསུམ་འཕྲད་ཅིང་འདུས་ནས་ཡུལ་ཡིད་
དུ་འོང་མི་འོང་བར་མ་གསུམ་ཡོངས་སུ་གཅོད་པ་རེག་པའི་རྟེན་འབྲེལ། བདུན་པ་ཚོར་བ་ནི། རེག་པའི་རྐྱེན་གྱིས་ཚོར་བ་བདེ་སྡུག་བཏང་སྙོམས་གསུམ་ཅི་རིགས་སྐྱེ་བ་སྟེ། ཡུལ་ཡིད་དུ་འོང་བ་དང་འཕྲད་པ་ལ་བརྟེན་ནས་ཚོར་བ་

[280B] བརྒྱད་པ་སྲེད་པ་ནི། ཚོར་བ་བདེ་བ་ལ་མི་འབྲལ་བར་འདོད་པའི་སྲེད་པ་དང། སྡུག་བསྔལ་བ་ལ་འབྲལ་འདོད་ཀྱི་སྲེད་པ་སྟེ་འབྲལ་བར་ཞེན་པ། བཏང་སྙོམས་ལ་མི་ཉམས་པའི་ཕྱིར་དུ་སྲེད་པ་ཡིན། ཚོར་བའི་
རྐྱེན་གྱིས་སྲེད་པ་སྐྱེ་བར་བཤད་པ་ནི་མ་རིག་པའི་འདུས་ཏེ་རེག་པའི་རྐྱེན་གྱིས་བྱུང་བའི་ཚོར་བ་ལས་སྲེད་པ་སྐྱེད་པར་དགོངས་ཀྱི། མ་རིག་པ་མེད་ན་ཚོར་བ་ཡོད་ཀྱང་སྲེད་པ་མི་སྐྱེ། དགུ་པ་ལེན་པ་ནི། སྲེད་པ་ཇེ་ཆེར་འཕེལ་བས་ཡུལ་
ལ་འདུན་ཅིང་ཆགས་པ་སྟེ། འདི་ལ་བཞི་ལས་འདོད་པ་ཉེ་བར་ལེན་པ་ནི་འདོད་ཡོན་ལ་ཆགས་པ། ལྟ་བ་ཉེ་བར་ལེན་པ་ནི་འཇིག་ལྟ་མ་གཏོགས་པའི་ལྟ་ངན་ལ་ཆགས་པ། ཚུལ་ཁྲིམས་དང་བརྟུལ་ཞུགས་ཉེ་བར་ལེན་པ་ནི་ལྟ་ངན་དང་
འབྲེལ་བའི་ཚུལ་ཁྲིམས་དང་བརྟུལ་ཞུགས་དམན་པ་ལ་ཆགས་པ། བདག་ཏུ་སྨྲ་བ་ཉེ་བར་ལེན་པ་ནི་བདེན་པར་ཞེན་པ་དང། གཙོ་བོར་ཕུང་པོའི་འཇིག་ཚོགས་ལ་ཞེན་པ་ཡིན། བཅུ་པ་སྲིད་པ་ནི། སྔར་འདུ་བྱེད་ཀྱིས་རྣམ་ཤེས་ལ་ལས་ཀྱི་
བག་ཆགས་བསྒོས་པ་དེ་སྲིད་ལེན་གྱིས་གསོས་བཏབ་ནས་ཕྱི་མའི་ལུས་འཕེན་པའི་ནུས་པ་མཐུ་ཅན་དུ་སོང་བ་དེ་ཡིན། བཅུ་གཅིག་པ་སྐྱེ་བ་ནི། དེ་ལྟར་གསོས་བཏབ་པས་ཡང་སྲིད་འགྲུབ་པའི་ལས་ནུས་པ་མཐུ་ཅན་དུ་སོང་བ་དེ་ལ་
བརྟེན་ནས་སྐྱེ་གནས་བཞི་པོ་གང་རུང་དུ་དང་པོར་རྣམ་ཤེས་ཉིང་མཚམས་སྦྱར་མ་ཐག་པ་དེ་ཡིན། དེ་ནས་བཅུ་གཉིས་པ་རྒ་ཤི་ཅི་རིགས་པའི་རྟེན་འབྲེལ་རིམ་གྱིས་འགྲུབ་པ་ཡིན། དེ་ཡང་རྒ་བ་ནི་ཕུང་པོའི་གནས་སྐབས་རིམ་གྱིས་གཞན་

[281A]༄༅། །དུ་འགྱུར་ཞིང་སྨིན་པ་ཡིན། ཤི་བ་ནི་ཕུང་པོའི་རིས་མཐུན་དོར་བའམ་འཇིག་པ་ལ་ཟེར། དེ་ལྟར་རྟེན་འབྲེལ་ཡན་ལག་བཅུ་གཉིས་ཀྱི་དབྱེ་བ་ལེགས་པར་ངོས་བཟུང་ནས། དེ་ཡང་ཡན་ལག་བཞིར་
བསྡུ་ལུགས་ཤེས་དགོས། དེ་ནི་འཕེན་བྱེད་ཀྱི་ཡན་ལག་འགྲུབ་བྱེད་ཀྱི་ཡན་ལག་འཕངས་པའི་འབྲས་བུའི་ཡན་ལག་མངོན་པར་གྲུབ་པའི་འབྲས་བུའི་ཡན་ལག་སྟེ་བཞིར་བསྡུ་ཞིང། དེ་ཡང་མ་རིག་པ་ནི་ས་བོན་འདེབས་པ་པོ་
ལྟ་བུ་དང། དེས་ཀུན་ནས་བསླང་བའི་འདུ་བྱེད་ཀྱི་ལས་ནི་ས་བོན་ལྟ་བུ་དང། ས་བོན་ས་ལ་བཞག་པ་ལྟ་བུ་ནི། རྒྱུ་དུས་ཀྱི་རྣམ་ཤེས་ལ་ལས་བསགས་པ་དེའི་བག་ཆགས་བཞག་པ་སྟེ། མ་རིག་པ། འདུ་བྱེད། རྣམ་ཤེས་ལ་རྒྱུ་འབྲས་
ཀྱི་རྣམ་ཤེས་གཉིས་སུ་དབྱེ་བའི་རྒྱུ་དུས་ཀྱི་རྣམ་ཤེས་ཏེ་རྟེན་འབྲེལ་དང་པོ་ཕྱེད་དང་གསུམ་ནི་འཕེན་བྱེད་ཀྱི་ཡན་ལག་དང། ས་བོན་ལ་ཆུ་ལུད། དྲོད་གཤེར་གྱིས་བསྐྱངས་པ་ལྟ་བུ་ནི་ལས་ལ་འབྲས་བུ་སྐྱེད་ནུས་སུ་གསོས་འདེབས་
པར་བྱེད་པའི་སྲེད་ལེན་གཉིས་དང། ཆུ་ལུད་དྲོད་གཤེར་སོགས་ཀྱིས་མྱུ་གུ་སྐྱེད་པའི་ནུས་པ་མཐུ་ཅན་དུ་བྱས་པའི་ས་བོན་བཞིན་སྲེད་ལེན་གྱིས་གསོས་བཏབ་ནས་ལས་དེ་ཉིད་ཡང་སྲིད་ཕྱི་མའི་སྐྱེ་བའི་ཕུང་པོ་འཕེན་ངེས་
སུ་བྱེད་པ་ནི་སྲིད་པ་སྟེ། སྲེད་ལེན་སྲིད་པ་གསུམ་ནི་འགྲུབ་བྱེད་ཀྱི་ཡན་ལག་ས་བོན་གྱི་མྱུ་གུ་སྐྱེས་པ་བཞིན་སྐྱེ་སྲིད་དུ་ཉིད་མཚམས་སྦྱོར་བ་ནི་སྐྱེ་བའི་རྟེན་འབྲེལ་ཏེ་གྲུབ་པའི་ཡན་ལག་ཡ་གཅིག་ཡིན། གོང་དུ་བཤད་པ་ལྟར་

[281B] སྐྱེ་མཆེད། རེག་པ། ཚོར་བ་སྟེ་རྟེན་འབྲེལ་ཕྱེད་དང་ལྔ་ནི་འཕངས་པའི་འབྲས་བུའི་ཡན་ལག་དང། རྒ་ཤི་ཅི་རིགས་པའི་རྟེན་འབྲེལ་ནི་གྲུབ་པའི་
ཡན་ལག་ཡ་གཅིག་སྟེ། སྐྱེ་བ་དང། རྒ་ཤིའི་རྟེན་འབྲེལ་གཉིས་ནི་མངོན་པར་གྲུབ་པའི་ཡན་ལག་ཡིན། དེས་ན་ལྷར་སྐྱེ་བ་ལྟ་བུ་ལ་མཚོན་ན། དེ་ཁོ་ན་ལ་རྨོངས་པའི་མ་རིག་པའི་དབང་གིས་ལྷའི་སྐྱེ་བ་འཕེན་བྱེད་ཀྱི་སྐྱེས་
ནས་མྱོང་འགྱུར་གྱི་ལས་བསགས་པའི་བག་ཆགས་རྣམ་ཤེས་ཀྱི་སྟེང་དུ་བཞག་པ་ལ། དེར་སྐྱེས་ན་ཅི་མ་རུང་སྙམ་དུ་སྨོན་ལམ་སོགས་ཀྱིས་འདུན་པ་བྱེད་པ་ནི་སྲེད་པ་དང། འདུན་པ་དེ་ཉིད་ཆེ་རུ་བརྩོན་པ་ནི་ལེན་པ་དང། དེ་གཉིས་
ཀྱིས་འཆི་ཁར་ལས་དེ་ཉིད་འཕེན་ངེས་སུ་བྱས་པའི་ལས་ནི་སྲིད་པ་སྟེ། འཕེན་བྱེད་གསུམ་དང། འགྲུབ་བྱེད་གསུམ་བཅས་རྒྱུ་དུས་ཀྱི་རྟེན་འབྲེལ་དྲུག་ཚེ་འདིར་རྫོགས། དེ་ནས་ཕྱི་མར་ལྷར་སྐྱེ་བ་ན་མིང་གཟུགས་སྐྱེ་མཆེད་རེག་
ཚོར་ཏེ་འཕངས་འབྲས་བཞི་དང། སྐྱེ་བ་དང་རྒ་ཤི་བཅས་གྲུབ་འབྲས་གཉིས་ཏེ་འབྲས་བུའི་རྟེན་འབྲེལ་དྲུག་སྐྱེ་བ་ཕྱི་མ་ལྷའི་རྟེན་དེ་ལ་རྫོགས་པ་སྟེ། འདི་ནི་རྟེན་འབྲེལ་ཚར་གཅིག་གི་དབང་དུ་བྱས་པའི་ཡན་ལག་བཅུ་གཉིས་ཚེ་གཉིས་
ལ་རྫོགས་ཚུལ་ཡིན། ངན་འགྲོ་ལྟ་བུར་མཚོན་ན། ལས་འབྲས་ལ་རྨོངས་པའི་མ་རིག་པས་མི་དགེ་བའི་ལས་གསོག་ཅིང། དེ་ལ་སྲེད་ལེན་གྱིས་གསོས་འདེབས་པ་སོགས་གོང་གིས་རིགས་འགྲེ། དེས་ན་ལས་གཅིག་གི་དབང་

[282A]༄༅། །དུ་བྱས་པའི་རྟེན་འབྲེལ་ཆ་ཚང་གཅིག་ཚེ་གཅིག་ལ་རྫོགས་མི་སྲིད་པས། མགྱོགས་ཀྱང་ཚེ་གཉིས་ནི་ངེས་པར་དགོས་ལ། ཡང་ལས་ལ་སྲེད་ལེན་གྱིས་གསོས་བཏབ་མ་ནུས་པར་འགྱངས་
ན༑ འཕེན་བྱེད་ཀྱི་ཡན་ལག་གསུམ་ཚེ་གཅིག་ལ་དང། འགྲུབ་བྱེད་གསུམ་ཚེ་གཅིག་དང། འཕངས་འབྲས་བཞི་དང། གྲུབ་འབྲས་གཉིས་ཚེ་གཅིག་སྟེ། ཚེ་གསུམ་དུ་ཚང་བའང་ཡོད་དེ། དེ་ཡང་དཔེར་ན། ཚེ་
འདིར་ངན་སོང་གི་ལས་བསགས་ནས་བག་ཆགས་བཞག་ཀྱང། འཆི་ཁར་བླ་མ་སོགས་ཀྱིས་དགེ་སེམས་ལ་བཙུད་དེ། མིར་སྐྱེ་འགྱུར་གྱི་ལས་ཤིག་ལ་གསོས་བཏབ་ནས་ཕྱི་མ་མིར་སྐྱེས། དེ་འཆི་ཁར་སྔོན་གྱི་མི་དགེ་བའི་
ལས་དེར་སྲེད་ལེན་གྱིས་གསོས་བཏབ། དེ་ནས་ངན་སོང་དུ་སྐྱེས་པ་ལྟ་བུ་ཡིན། དེས་མཚོན་ནས་འཕེན་བྱེད་དང་འགྲུབ་བྱེད་ཀྱི་བར་དུ་ཚེ་དུ་མས་ཆོད་ཀྱང། རྟེན་འབྲེལ་གཞན་གྱི་ཚེ་ཡིན་པས་གྲངས་སུ་མི་འདྲེན། མདོར་ན་རྟེན་
འབྲེལ་ཚར་གཅིག་གི་དབང་དུ་བྱས་པའི་ཡན་ལག་རྣམས་མྱུར་ན་ཚེ་གཉིས། ཡུན་རིང་ན་ཚེ་གསུམ་སྟེ། དེ་ལས་མྱུར་འགྱང་མི་སྲིད། རྟེན་འབྲེལ་འདི་དག་སྔ་མ་སྔ་མ་ལས། ཕྱི་མ་ཕྱི་མ་བསྐྱེད་ནས། སྐྱེ་བ་རྒ་ཤི་སོགས་སྡུག་
བསྔལ་ཐམས་ཅད་འཁོར་མོར་མྱོང་བ་ཡིན་ཞིང། ལས་གཅིག་གི་འབྲས་བུའི་རྟེན་འབྲེལ་གྱི་ཡུན་ལ། ལས་གཞན་གྱི་རྒྱུ་དུས་ཀྱི་རྟེན་འབྲེལ་སྣ་ཚོགས་སྐྱེ་ཞིང། རྒ་ཤི་སྐྱེ་བ་ལས་འབྱུང་བ་ནས། འདུ་བྱེད་མ་རིག་པ་ལས་

[282B] གཅིག་གིས་གཅིག་དྲངས་ནས་འཁོར་བའི་འཁོར་ལོ་འཁོར་བའི་རྩ་བ་ནི་མ་རིག་པ་ཉིད་ཡིན། དེས་ན་མགོན་པོ་ཀླུ་སྒྲུབ་ཀྱིས། གསུམ་པོ་དག་ལས་གཉིས་འབྱུང་སྟེ། །གཉིས་ལས་བདུན་འབྱུང་བདུན་ལས་
ཀྱང༑ ༑གསུམ་འབྱུང་སྲིད་པའི་འཁོར་ལོ་དེ། །ཉིད་ནི་ཡང་དང་ཡང་དུ་འཁོར། །ཞེས་གསུངས་པ་ལྟར། ཉོན་མོངས་གསུམ་ལས་ལས་གཉིས་དང། དེ་ལས་སྡུག་བསྔལ་བདུན་འབྱུང་ཞིང། བདུན་པོ་ལས་ཀྱང་ཉོན་མོངས་གསུམ་
འབྱུང་བ་སོགས་སྔར་བཞིན་འཁོར་བས་སྲིད་པའི་འཁོར་ལོ་རྒྱུན་མི་འཆད་པར་འཁོར་ཞིང་སྡུག་བསྔལ་གྱི་འཁོར་ལོ་བསྐོར་བ་ཡིན། དེ་དག་ལུགས་ལྡོག་ཏུ་འགོག་ནུས་པའི་ལམ་ཞིག་ཉམས་སུ་ལེན་ན། མ་རིག་པ་འགག་པས་འདུ་
བྱེད་འགགས་པ་ནས་རྒ་ཤིའི་བར་སྡུག་བསྔལ་ཐམས་ཅད་འགག་པར་འགྱུར་རོ། །མདོར་བསྡུ་ན། རྟེན་འབྲེལ་ཡན་ལག་བཅུ་གཉིས་ལས་དང་ཉོན་མོངས་སྡུག་བསྔལ་གྱི་རྟེན་འབྲེལ་གསུམ་དུ་འདུ་སྟེ། མ་རིག་པ་དང། སྲེད་པ་
ལེན་པ་གསུམ་ཉོན་མོངས་དང། འདུ་བྱེད་དང་སྲིད་པ་གཉིས་ལས་དང། ལྷག་མ་བདུན་སྡུག་བསྔལ་ཡིན་ཏེ་ཀླུ་སྒྲུབ་ཀྱིས། དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ཏེ། །ལྷག་མ་བདུན་ནི་སྡུག་བསྔལ་ཡིན། །
ཞེས་གསུངས་པ་ལྟར་རོ། །འདིའི་ཚིག་རྐང་དང་པོའི་དེ་གསུམ་ཀུན་སློང་དང། གཉིས་པའི་འདུ་བྱེད་དང་སྲིད་པ་གཉིས་ལུས་ངག་གི་ལས། གསུམ་པའི་དེ་རྣམས་ལོངས་སྤྱོད་ཡིན། རྟེན་འབྲེལ་བཅུ་གཉིས་ལུགས་འབྱུང་ལྡོག་ཏུ་

[283A]༄༅། །བསམས་པའི་སྒོ་ནས་འཁོར་བ་སྤྱིའི་སྡུག་བསྔལ་བསྒོམས་པས་བཙོན་པ་བཙོན་ཁང་ནས་ཐར་འདོད་འབྱུང་བ་བཞིན་འཁོར་བ་ལས་ཐར་འདོད་བྱུང་ན་ངེས་འབྱུང་སྐྱེས་པ་ཡིན། དེ་ལྟ་བུའི་
ཐར་འདོད་ཀྱི་བློ་སྐྱེས་ན་ཐར་པར་བགྲོད་པའི་ལམ་ལ་བསླབ་དགོས་པས། གཉིས་པ་ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པ་དངོས་བཤད་པ་ལ་གཉིས། རྟེན་ཇི་ལྟ་བུ་ཞིག་གིས་འཁོར་བ་ལས་ལྡོག་པ་
དང༑ ལམ་ཇི་ལྟ་བུ་ཞིག་གིས་འཁོར་བ་ལས་ལྡོག་པ་གཉིས་ལས། དང་པོ་ནི། དེ་ལྟར་འཁོར་བའི་ཉེས་དམིགས་བསམས་ནས། འཁོར་བའི་མཚན་ཉིད་ནི་སྣོད་བཅུད་ཀྱི་འཁོར་བ་རླུང་གིས་བསྐྱོད་པའི་ཆུ་ཟླ་ལྟར་སྐད་ཅིག་
ཀྱང་མི་སྡོད་པར་འཇིག་པའི་མི་རྟག་པ་དང། འཁོར་བའི་བདེ་འབྱོར་རྣམས་ནི་དུག་སྦྲུལ་གྱི་གདེངས་ཀའི་གྲིབ་མ་དང་འདྲ་བར་མནོག་ཆུང་ལ་ཉེན་ཆེ་བ། འགྲོ་བ་ལྔ་གང་དུ་སྐྱེས་ཀྱང་སྡུག་བསྔལ་གྱིས་བར་
མེད་དུ་མནར་བར་མཐོང་ནས། མེ་འབར་བའི་ཁྱིམ་དང། བཙོན་རར་ཆུད་པ་རྣམས་གནས་དེ་དག་ལ་མི་འདོད་ཅིང། དེ་ལས་ཐར་འདོད་སྐྱེ་བ་ལྟར། འཁོར་བ་ལས་ཐར་འདོད་ཀྱི་བློ་བཅོས་མིན་སྐྱེས་པ་ན་
འཁོར་བའི་རྒྱུ་རྩད་བཅད་པ་ན་ལས་ཉོན་གཉིས་དང། དེའི་ནང་ནས་ཀྱང་ཉོན་མོངས་དང། དེའི་རྩ་བ་མ་རིག་པ་ཉིད་ཡིན་པར་ཤེས་ནས། དེ་གཞོམ་པའི་ཐབས་ལ་འབད་དགོས། དེ་ཡང་རྟེན་ནི་དལ་འབྱོར་

[283B] པོ་ཏོ་བས། སྔར་དེ་ཙམ་ཞིག་འཁྱམས་པ་ལ་རང་ལོག་མ་བྱུང་ཙ་ན་ད་ཡང་རང་ལོག་མི་འོང་བས་བཟློག་
དགོས་ཟློག་པའི་དུས་ཀྱང་ད་རེས་དལ་འབྱོར་ཐོབ་པའི་དུས་འདིར་ཡིན་ཞེས་གསུངས་པ་ལྟར་ལུས་རྟེན་འདི་ཉིད་ལས་ལྷག་པ་མེད་ལ། གཉིས་པ་ནི། རང་ཅག་གིས་འཁོར་བའི་རྩ་བ་གཅོད་པ་ལ། འཁོར་བའི་རྩ་བ་དེ་ཁོ་
ན་ཉིད་ལ་རྨོངས་པའི་མ་རིག་པ་ངར་འཛིན་ལྷན་སྐྱེས་ཉིད་ཡིན་པས་ཁོ་རྩ་བ་ནས་གཅོད་དགོས། དེ་མ་བཅད་ན་གཉེན་པོ་གཞན་གྱིས་ཉོན་མོངས་པ་རེ་ཞིག་འགྲིབ་ཀྱང་གཏན་དུ་མི་ཟད་པའི་ཕྱིར། དེས་ན་ངར་འཛིན་ལྷན་
སྐྱེས་ལ་དགེ་བ་གཞན་གྱིས་གནོད་མི་ནུས་པར་དེ་དང་འཛིན་སྟངས་དངོས་འགལ་དུ་སོང་བའི་བློ་ཞིག་གིས་བཟློག་ནུས། དེ་ཡང་བདག་མེད་རྟོགས་པའི་ཤེས་རབ་ཉིད་ཀྱིས་ང་རང་བཞིན་གྱིས་མེད་པར་རྟོགས་པས། ང་
རང་བཞིན་གྱིས་གྲུབ་པར་འཛིན་པའི་བློ་དང་འཛིན་སྟངས་དངོས་སུ་འགལ་བ་ཡིན་པས་བདག་འཛིན་ལྷན་སྐྱེས་རྩ་བ་ནས་གཅོད་པ་ལ་བདག་མེད་རྟོགས་པའི་ཤེས་རབ་དགོས། འདི་མེད་ན་དགེ་བ་གཞན་ཇི་འདྲ་ཞིག་ལ་
འབད་ཀྱང་བདག་འཛིན་གྱི་གྲོགས་སུ་འགྱུར་བ་ལས་ཁོ་ལ་གནོད་མི་ནུས། ཤེས་རབ་དེ་རྒྱུད་ལ་ལེགས་པར་བསྐྱེད་པར་བྱེད་པ་ལ། ལྷག་པ་ཏིང་ངེ་འཛིན་གྱི་བསླབ་པ་མ་སྐྱེས་པར་མི་འབྱུང་སྟེ། དཔེར་ན་ཤིང་

[284A]༄༅། །གི་སྡོང་པོ་གཅོད་པ་ལ་སྟ་རེ་རྣོན་པོ་ཞིག་དང་དེ་འཛིན་བྱེད་དཔུང་པ་བརྟན་པོ་གཉིས་འཛོམས་དགོས། དེ་ཡང་སྟ་རེ་རྣོན་པོ་མེད་ན་ཤིང་སྡོང་གཅོད་མི་ནུས་ལ། དཔུང་པ་བརྟན་པོ་མེད་
ན་སྟ་རེ་གནས་གཅིག་ཏུ་མི་འབབ་པ་དང། མཚན་མོར་གྱང་རིས་བལྟ་བ་ལ། མར་མེ་གསལ་ཞིང་རླུང་གིས་མི་བསྐྱོད་པ་ཞིག་དགོས་པ་བཞིན། བདག་མེད་རྟོགས་པའི་ཤེས་རབ་སྟ་རེ་རྣོན་པོ་དང་འདྲ་བའམ་ཡིན་
ལུགས་གསལ་བའི་མར་མེ་ལྟ་བུ་དེ་ཉིད་ཀྱིས། བདེན་འཛིན་གྱི་ཤིང་གི་སྡོང་པོ་གཅོད་ཅིང། གནས་ལུགས་ཇི་བཞིན་མཐོང་བ་ལ་ནི་སྟ་རེ་འཛིན་བྱེད་ཀྱི་དཔུང་པ་བརྟན་པོ་དང། མར་མེ་རླུང་གིས་མི་གཡོ་བ་ལྟ་བུའི་
སེམས་ནང་གི་གཡེང་བ་ཕྲ་མོ་ལས་ཀྱང་ལྡོག་ཅིང་རྩེ་གཅིག་པའི་ཏིང་ངེ་འཛིན་བརྟན་པོ་ཞིག་དགོས། སེམས་ནང་གི་གཡེང་བ་དང་བྲལ་བའི་ཏིང་ངེ་འཛིན་བརྟན་པོ་རྒྱུད་ལ་སྐྱེ་བ་ལའང། སེམས་ཕྱི་རོལ་གྱི་གཡེང་བ་
རགས་པ་དང་བྲལ་བྱེད་ལྷག་པ་ཚུལ་ཁྲིམས་ཀྱི་བསླབ་པ་སྐྱེ་དགོས་སོ། །མདོར་ན། ཚངས་པས་ཞུས་པ་སའི་དངོས་གཞིར་དྲངས་པ་ལས། རྩ་བ་ཤིན་ཏུ་བརྟན་པ་དང། །ཞི་བའི་སེམས་ལ་དགའ་བ་དང། །འཕགས་
པའི་ལྟ་དང་སྡིག་པའི་ལྟ། །ལྡན་པར་བྱ་ཞིང་བྲལ་བར་བྱ། །ཞེས་གསུངས་པ་ལྟར། བདག་འཛིན་གྱི་གཉེན་པོ་ཡང་དག་པའི་གནས་ལུགས་སྟོང་ཉིད་རྟོགས་པའི་འཕགས་པའི་ལྟ་བ་དང་ལྡན་པའི་ལྷག་མཐོང་

[284B] དེའི་སྔོན་དུ་ཞི་གནས་འགྲུབ་པ་དགོས་ཤིང། ཚུལ་ཁྲིམས་ཀྱི་བསླབ་པ་མེད་པར་ཞི་གནས་ཀྱི་རྒྱུ་ཚོགས་མི་ཚང་ངོ། །དེས་ན་བཤེས་སྤྲིང་ལས། མྒོའམ་གོས་ལ་གློ་བུར་མེ་ཤོར་ན། །དེ་དག་ཕྱིར་བཟློག་བགྱི་
བ་བཏང་ནས་ཀྱང། །ཡང་སྲིད་མེད་པར་བགྱི་སླད་འབད་འཚལ་ཏེ། །འདི་ལས་ཆེས་མཆོག་དགོས་པ་གཞན་མ་མཆིས། །ཚུལ་ཁྲིམས་དག་དང་ཤེས་རབ་བསམ་གཏན་གྱིས། །མྱ་ངན་འདས་ཞི་དུལ་བ་དྲི་མེད་པའི། །གོ་
འཕང་མི་རྒ་མི་འཆི་ཟད་མི་འཚལ། །ས་ཆུ་མེ་རླུང་ཉི་ཟླ་བྲལ་ཐོབ་མཛོད། །ཅེས་གསུངས་པ་ལྟར། སྐྱེས་བུ་འབྲིང་གི་ཉམས་སུ་བླང་བྱ་ནི། ལྷག་པའི་བསླབ་པ་གསུམ་ཡིན་པས་སྐྱེས་བུ་ཆེན་པོའི་ཆོས་སྐོར་མི་འཁྲིད་ན་སྐབས་འདིར་
བསླབ་པ་གསུམ་ཀ་འཆད་དགོས། འོན་ཀྱང། སྐྱེས་བུ་འབྲིང་དང། ཐུན་མོང་བའི་ལམ་ལ་འཁྲིད་པ་ལས། འབྲིང་གི་ལམ་དངོས་ལ་འཁྲིད་པ་མིན་པས། ཏིང་ངེ་འཛིན་དང་ཤེས་རབ་ཀྱི་བསླབ་པ་གཉིས་སྐྱེས་བུ་ཆེན་
པོའི་ཞི་ལྷག་གི་སྐབས་སུ་འཆད་པས། འདིར་ཚུལ་ཁྲིམས་ཀྱི་བསླབ་པ་རྩལ་དུ་བཏོན་ནས་འཆད་པའི་ཕྱག་བཞེས་ཡོད་ལ། དེ་ཡང་བཤེས་སྤྲིང་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་
པར་གསུངས། །ཞེས་པ་ལྟར་ཡོན་ཏན་ཐམས་ཅད་ཀྱི་གཞི་ཡིན་པས་ཚུལ་ཁྲིམས་རྣམ་པར་དག་པ་གལ་ཆེ། འདི་ནི་སངས་རྒྱས་ཀྱི་བསྟན་པའི་རྩ་བ། བསྲུང་ན་ཕན་ཡོན་ཆེ་ཞིང། མ་བསྲུངས་ན་ཉེས་དམིགས་ཀྱང་ཤིན་ཏུ་ཆེ་

[285A]༄༅། །སྟེ། གསྲུང་བའི་ཕན་ཡོན། སངས་རྒྱས་ཀྱི་བསྟན་པ་ཡོད་མེད་ཀྱང་རྩ་བ་སོ་ཐར་གྱི་ཚུལ་ཁྲིམས་ལ་རག་ལས། དགེ་སློང་འདུལ་བ་འཛིན་པ་བསྟན་པ་ཡོད་ལ། དེ་མེད་ན་བྱང་
སེམས་རིག་འཛིན་སུ་འདྲ་ཞིག་ཡོད་ཀྱང། བསྟན་པ་ཡོད་པའི་གོ་མི་ཆོད། དེས་ན། སོ་ཐར་གྱི་མདོ་ལས། ང་ནི་མྱ་ངན་འདས་གྱུར་ན། །འདི་ནི་ཁྱོད་ཀྱི་སྟོན་པ་ཞེས། །ཞེས་གསུངས་པ་བཞིན། རང་རྒྱུད་ཀྱི་ཚུལ་ཁྲིམས་ལ་
སྟོན་པའི་སྐུ་ཚབ་ཡིན་སྙམ་དུ་གཅེས་སྤྲས་བྱས་ནས་བསྲུང་དགོས། བསླབ་པ་གསུམ་ནས་ཤེས་རབ་དང། ཏིང་ངེ་འཛིན་གྱི་བསླབ་པ་རང་ཅག་ལས་དང་པོ་པས་འཕྲལ་དུ་ལག་ཏུ་ལོན་དཀའ་ཡང། རང་རེའི་རྒྱུད་ལ་ཡོད་ངེས་དང་ལག་
ཏུ་ལོན་ངེས་ཀྱི་རྟོགས་པའི་བསྟན་པ་རང་རྒྱུད་ཀྱི་སོ་སོ་ཐར་པའི་ཚུལ་ཁྲིམས་ཡིན་པས་སངས་རྒྱས་ཀྱི་བསྟན་པ་ཡོད་མེད་དགེ་འདུན་ལ་རག་ལས་ཞེས་པའང་དེ་ཡིན་ཞིང། སྡོམ་པ་གོང་མ་གཉིས་ཀྱི་གྮིའམ་སྣོད་ལྟ་བུའང་སོ་
ཐར་ཡིན། བསྟན་པ་འཛིན་ཞེས་པ་ཆོས་ཁྲིའི་སྟེང་ནས་ཆོས་བཤད་པ་གཅིག་པུ་ལ་མི་ཟེར་བར། རང་རྒྱུད་ཀྱི་སྡོམ་པ་ཚུལ་བཞིན་དུ་བསྲུང་ན་བསྟན་པ་འཛིན་པ་དེ་ཉིད་ཡིན་ཏེ། ལུང་ཆོས་ལ་ཐོས་བསམ་བྱས་ན་
ལུང་གི་བསྟན་པ་འཛིན་པ་དང། ཁས་བླངས་པའི་ཚུལ་ཁྲིམས་རྣམ་དག་བསྲུང་ན་རྟོགས་པའི་བསྟན་པ་འཛིན་པ་ཡིན། སྡོམ་པ་གསུམ་ནས་ཀྱང་རང་རེས་ལག་ཏུ་ལོན་ངེས་སོ་ཐར་ཡིན། མདོ་ལས། ཚུལ་ཁྲིམས་ལྡན་

[285B] །ཞེས་སོགས་དང། གང་ན་དགེ་སློང་འདུལ་བ་འཛིན་པ་ཡོད་པའི་ཕྱོགས་དེར་སྣང་བ་དང་བཅས། འོད་དང་བཅས། ས་ཕྱོགས་དེ་ང་ཉིད་ཀྱིས་མ་སྟོངས་པར་མཐོང། ས་ཕྱོགས་དེར་ངའང་
ཐུགས་ལས་ཆུང་ངུར་བཞུགས་གསུངས་པ་སོགས་ལྟར་ཁྱད་ཆོས་ཆེ། རང་རེ་བོད་གངས་ཅན་ལ་ཕྱིའི་རྒྱལ་ཁབ་ན་མེད་པའི་ཁྱད་ཆོས་འཕྲལ་དང་ཡུན་གྱི་ཕན་བདེའི་རྩ་བ་གཅིག་པུ་ནི། སངས་རྒྱས་ཀྱི་བསྟན་པ་འདི་ཡིན་ལ་
དེ་དག་མི་དག་ནི། ཁང་པ་དང། མི་མང་བ་དང། མཆོད་རྫས་བཀྲ་བ་སོགས་མིན་གྱི། བསྟན་པའི་རྩ་བ་སོ་སོ་ཐར་པའི་ཚུལ་ཁྲིམས་འདི་ཉིད་ལ་རག་ལས། དེ་ཉིད་རྣམ་པར་དག་པ་ཞིག་མ་བྱུང་བར་རང་རྒྱུད་ཀྱི་ཚུལ་
ཁྲིམས་ནུབ་ན་སྤྱིར་འཇིག་རྟེན་ན་བསྟན་པ་ས་དར་རྡོ་དར་ཡིན་ཡང་རང་ལ་བསྟན་པ་སྒོས་ནུབ་ཏུ་འགྱུར་བ་ཡིན། མདོ་ཏིང་འཛིན་རྒྱལ་པོ་ལས། བསྐལ་པ་བྱེ་བ་གངྒཱའི་བྱེ་སྙེད་དུ། །དང་བའི་སེམས་ཀྱིས་ཟས་དང་སྐོམ་རྣམས་
དང༑ ༑གདུགས་དང་བ་དན་མར་མེའི་འཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་གིས་དམ་ཆོས་རབ་ཏུ་འཇིག་པ་དང། །བདེར་གཤེགས་བསྟན་པ་འགག་པར་འགྱུར་བའི་ཚེ། །ཉིན་མཚན་དུ་ནི་བསླབ་
པ་གཅིག་སྤྱོད་པ། །བསོད་ནམས་འདི་ནི་དེ་བས་བྱེ་བྲག་འཕགས། །ཞེས་པ་ལྟར་ཉིན་མཚན་དུས་དྲུག་ཏུ་དུས་གསུམ་གྱི་སངས་རྒྱས་ལ་མཆོད་པ་ཕུལ་བ་ལས་སྙིགས་དུས་འདིར་ཚུལ་ཁྲིམས་བསྲུང་བ་ཕན་ཡོན་ཆེ་བ་དང་

[286A]༄༅། །བྱང་ཤར་སངས་རྒྱས་དབང་ཕྱུག་རྒྱལ་པོའི་ཞིང་ན། ཚུལ་ཁྲིམས་བསྐལ་པའི་བར་བསྲུང་བ་ལས། མི་མཇེད་འཇིག་རྟེན་གྱི་ཁམས་སུ་སྟོན་པ་ཤཱཀྱ་ཐུབ་པའི་བསྟན་པ་འདིར་ཚུལ་ཁྲིམས་ཉིན་
གཅིག་ལ་བསྲུང་བ་ཕན་ཡོན་ཆེ་བ་དང། བསྐལ་པ་སྔ་དུས་བསླབ་གཞི་ཡོངས་རྫོགས་བསྲུང་བ་ལས། དེང་སང་བསླབ་པ་སྣ་གཅིག་བསྲུང་པ་ཕན་ཡོན་ཆེ་བར་གསུངས་པས་སངས་རྒྱས་མང་པོར་བསྐལ་པ་བྱེ་བར་མཆོད་
པ་ལས་ཀྱང་དེ་ལྷག་ལ། ཚུལ་ཁྲིམས་ལྡན་པ་སངས་རྒྱས་འབྱུང་དང་འཕྲད། །ཅེས་སོགས། ཟླ་བ་ཕྱེད་ཕྱེད་ན་འདོན་པའང། མདོ་འདོན་པ་པོས་རྒྱུག་སྤྲད་པ་དང་གྲངས་གསོག་པ་སོགས་མིན་གྱི། དྲན་པ་གསོ་བའི་
ཕྱིར་ཡིན་པས། དེ་ལས་འབྱུང་བ་བཞིན་བསམ་སྟེ། ཁས་བླངས་པའི་བཅས་མཚམས་རྣམས་ཚུལ་བཞིན་བསྲུང། བསྟན་པའི་སྙིང་པོ་རིང་དུ་གསལ་བྱེད་ཤོག་ཅེས་དང། བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ཅེས་
སོགས་ལྟར་བསྟན་པའི་སྙིང་པོ་ཡང་ཐོག་མར་རང་རང་གི་རྒྱུད་ལ་རྒྱས་པ་ཞིག་དགོས། མ་བསྲུངས་ན་ནི། དགེ་སློང་ལ་རབ་ཏུ་གཅེས་པའི་མདོ་ལས། ལ་ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་སྡུག་བསྔལ་
ཡིན༑ ༑ཚུལ་ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཆལ་བ་སྡུག་བསྔལ་ལོ། །ཞེས་དང། ཚུལ་ཁྲིམས་ཡང་དག་པར་ལྡན་པའི་མདོ་ལས། དགེ་སློང་དག་སྲོག་དང་བྲལ་ཞིང་ཤི་བ་ནི་བླའི། ཚུལ་ཁྲིམས་

[286B] །དེ་ཅིའི་ཕྱིར་ཞེ་ན། སྲོག་དང་བྲལ་ཞིང་ཤི་བས་ནི་སྐྱེ་བ་འདི་ཉིད་ཀྱི་ཚེ་ཟད་པར་འགྱུར་གྱི། ཚུལ་ཁྲིམས་ཉམས་ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་དུ་རིགས་དང་བྲལ་ཞིང་
བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །ཞེས་གསུངས་པ་བཞིན། སྐྱེ་བ་འབུམ་ཕྲག་མང་པོར་སྡུག་བསྔལ་མྱོང་ལ། ལུང་མ་རྣམ་འབྱེད་ལས། གང་ཞིག་སྟོན་པ་ཐུགས་རྗེའི་བསྟན་པ་ལ། །ཡང་
བར་སེམས་ཤིང་ཅུང་ཟད་འདའ་བྱེད་པ། །དེ་ནི་དེ་ལས་སྡུག་བསྔལ་གཞན་དབང་འཐོབ། །སྨིག་ཚལ་བྲེགས་པས་ཨ་མྲའི་ཚལ་ཉམས་བཞིན། །འདི་ན་ལ་ལས་རྒྱལ་པོའི་ཚིག་ཆེན་ཡང། །འདས་ན་ལན་འགའ་ཆད་པ་འཐོབ་
མི་འགྱུར། །ཐུབ་པའི་བཀའ་ལུང་ཚུལ་མིན་འདའ་བྱས་ན། །དུད་འགྲོར་འགྲོ་འགྱུར་ཨེ་ལའི་འདབ་ཀླུ་བཞིན། །ཞེས་པ་ལྟར། འཇིག་རྟེན་འདིར་དབང་ཆེ་བ་རྒྱལ་པོ་ཆེན་པོའི་བཀའ་ལས་འདས་ན། དུས་འགའ་
ཞིག་གི་ཚེ་ཆད་པ་འབྱུང་ལ། འགའ་ཞིག་ལ་མི་འབྱུང་བའི་སྐབས་ཡོད་མོད། སྟོན་པ་ཐུགས་རྗེ་ཅན་གྱི་བཅས་མཚམས་ལས་འདས་ན། གང་ཞིག་གང་གི་ཚེ་འདས་ནའང་ཀུན་ལ་ཆད་པ་མྱོང་སྟེ། ཀླུ་ཨེ་ལའི་
འདབ་མའི་བྱུང་བ་ལྟར་ཡིན་ཚུལ། ཀླུ་ཨེ་ལའི་འདབ་ཀྱང་ལྟུང་བྱེད་ཙམ་ཁྱད་དུ་བསད་པས་དེར་སྐྱེས་པ་ཡིན་ན། རང་རེས་ཕམ་ལྷག་སྦོམ་པོ་སོགས་མང་པོ་ཁྱད་དུ་གསོད་པ་འདི་ལྟར་ན། ཕྱི་མའི་འགྲོ་བ་ཇི་ལྟར་

[287A]༄༅། །འགྱུར། དེས་ན་ཆོས་ཟབ་ཟབ་མོ་དང་རྒྱ་ཆེན་པོའི་སྐད་གྲགས་ཅན་གཞན་མ་རྒྱ་ཆེར་མ་བྱུང་ནའང། རང་རང་གི་རྒྱུད་ཀྱི་དགེ་ཚུལ་སློང་གི་སྡོམ་པ་ལེགས་པར་བསྲུང་ན། རང་རེ་དགེ་འདུན་
དུ་བྱེད་པའི་བྱེད་ཆོས་སུ་འགྲོ། བསྟན་པ་འཛིན་པ་ཡང་དེ་ཉིད་ཡིན། དགེ་ཚུལ་སློང་གི་སྡོམ་པ་སོགས་ལྟ་ཅི། ཁྱིམ་པ་སོགས་ཀྱིས་ཀྱང་བསྙེན་གནས་ཀྱི་སྡོམ་པ་ཉིན་གཅིག་ཙམ་བསྲུང་ནའང་ཕན་ཡོན་ཆེ་བ་འདུལ་
བ་ལུང་དང། མདོ་མཛངས་བླུན་སོགས་སུ་སྔོན་གྱི་བྱུང་བའི་ལོ་རྒྱུས་གསལ་བ་ལྟར་ཡིན། དེས་ན། བསྙེན་གནས་དང། དགེ་བསྙེན། དེའང་སྣ་བཞི། སྣ་གསུམ། སྣ་གཅིག་སོགས་བློ་ནུས་ཅི་ཡོད་
ཀྱིས་བསྲུང་ཅི་ཐུབ་བྱེད། རབ་བྱུང་སོགས་ཀྱིས་ཐེག་ཆེན་གསོ་སྦྱོང་ཡང་ལེན་ཅི་ཐུབ་བྱས་ན་འདི་ཉིན་ཞག་གཅིག་གི་སྡོམ་པ་ཡིན་པས་རྣམ་པར་དག་པར་འགྱུར་བ་སོགས་དགོས་པ་ཆེ། རང་རེས་བསླབ་པ་གསུམ་
སོགས་ཀྱི་གཏམ་ཡང་ཡང་ཤོད་ཁུལ་བྱེད་མོད། གཞན་གཉིས་ནི་རང་རྒྱུད་ལ་གཟུགས་བརྙན་ཙམ་ཡང་མེད་ཀྱང། སོ་ཐར་གྱི་བསླབ་པ་དངོས་སུ་བསྲུང་དུ་ཡོད་པས་འདི་ལ་འབད་དགོས། བསླབ་པ་བསྲུང་བ་ལའང་
ལྟུང་བ་འབྱུང་བའི་སྒོ་དགག་དགོས། དེ་ལ་བཞི་ལས། དང་པོ་མི་ཤེས་པ་ལྟུང་བ་འབྱུང་བའི་སྒོ་ཡིན་པས་དེ་བཀག་པ་ནི། བསླབ་གཞི་གང་ཞིག་བསྲུང་དགོས་པ་མ་ཤེས་ན། ལྟུང་བ་བྱུང་མ་བྱུང་མི་ཤེས་པས་ན་

[287B] འདུལ་བའི་གཞུང་ཆེན་མོ་དག་གམ། བསླབ་བྱའི་སྡོམ་ཚིག་གཞི་གསུམ་བསླབ་བྱ། ལུང་གཞིའི་བར་སྡོམས་སོགས་བལྟས་ནས་བཅས་མཚམས་རྣམས་ཀྱི་གྲངས་འདྲེན་ཚུན་ཆད་ཤེས་པར་བྱེད་
མ་གུས་པ་ལྟུང་བ་འབྱུང་བའི་སྒོ་ཡིན་པས་སྟོན་པ་དང། དེའི་བཅས་པ་དང། གྲོགས་ཚངས་པ་མཚུངས་པར་སྤྱོད་པ་རྣམས་ལ་གུས་པ་དང། ལྷག་པར་རང་རྒྱུད་ཀྱི་བསླབ་པ་ལ་སྟོན་པ་སངས་རྒྱས་ཀྱི་འདུ་ཤེས་བཞག་ཅིང་
གུས་པ་བྱེད་དགོས་ཀྱི། དེ་ལ་མནངས་ཆུང་མི་བྱ་སྟེ། སྟོན་པ་མྱ་ངན་ལས་འདས་རྗེས་ཀྱི་སྐུ་ཚབ་ལྟ་བུ་ཡིན། ཉོན་མོངས་མང་བའང་ལྟུང་བ་འབྱུང་བའི་སྒོ་ཡིན་པས། ཉོན་མོངས་འདོད་ཆགས་ཞེ་སྡང་སོགས་གང་ཤས་ཆེ་
བ་དེ་ལ་བརྟེན་ནས་ལྟུང་བའང་དེའི་རྗེས་སུ་འབྲང་བར་འགྱུར་བས། དགྲ་མགོ་གནོན་པ་ན། དཔའ་བོ་དམག་དཔོན་སོགས་གང་ཤུགས་ཆེ་བ་དེ་སྔོན་ལ་བཏུལ་དགོས་པ་ལྟར། གང་མགོ་མཐོ་བའི་རང་རྒྱུད་ཀྱི་ཉོན་མོངས་
པ་དེ་དང་དེའི་གཉེན་པོ་བསྟེན། དེ་ཡང་འདོད་ཆགས་ཤས་ཆེ་བ་ལ་མི་སྡུག་པ་བསྒོམ་སྟེ། ལུས་མི་གཙང་བའི་རྐྱལ་པ་ཡིན་པ་དང། རྣམ་པར་དམར་བ་དང། རྣམ་པར་བམ་པ་དང། འབུས་གཞིག་པ་དང་
རུས་གོང་གི་འདུ་ཤེས་སོགས་བསྐྱེད་པ་དང། ཞེ་སྡང་གི་གཉེན་པོར་བྱམས་པ་བསྒོམ་པ། ང་རྒྱལ་གྱི་གཉེན་པོར་ན་རྒ་འཆི་བ་དང། ངེས་པ་མེད་པ་དང། ཡང་ཡང་མཐོ་དམན་དུ་འགྱུར་བའི་ཉེས་པ་སོགས་

[288A]༄༅། །དང༑ ཁམས་ཀྱི་རབ་དབྱེ་བསམ་སྟེ། དེ་ལ་རེ་ཞིག་རང་ལུས་ལའང་ཕུང་པོ་དང་ཁམས་དང། སྐྱེ་མཆེད་དང། དབང་པོ་དང་ལུས་ཀྱི་འདུས་ཏེ་རེག་པ་སོགས་རང་ཉིད་ཀྱིས་ཕྱོགས་
ཙམ་ཡང་མི་ཤེས་པ་མང་པོ་ཡོད་ན་གཞན་ཅི་ཤེས་ཞེས་བསྒོམ་པ་དང། གཏི་མུག་གི་གཉེན་པོར་རྟེན་འབྲེལ་དང། ཉོན་མོངས་སྤྱིའི་གཉེན་པོར་སྟོང་ཉིད་ཀྱི་ལྟ་བ་བསྒོམ། བག་མེད་པ་ལྟུང་བ་འབྱུང་བའི་སྒོ་ཡིན་
པས༑ རང་འགྲོ་འཆག་ཉལ་འདུག་བཟའ་བཏུང་སོགས་སྤྱོད་ལམ་གྱི་སྐབས་ཀུན་ཏུ་བླང་དོར་མི་བརྗེད་པའི་དྲན་པ་དང། འཕྲལ་འཕྲལ་དུ་རང་གི་སྒོ་གསུམ་ལ་ཉེས་ལྟུང་གིས་གོས་མ་གོས་བརྟག་ཅིང། ཉེས་ལྟུང་
འབྱུང་བའི་སྒོ་རྣམས་བཀག་སྟེ། དྲན་པ་དང་ཤེས་བཞིན་དང། ངོ་ཚ་ཤེས་པ་དང། ཁྲེལ་ཡོད་པའི་སྒོ་ནས། བརྒྱ་ལ་གལ་ཏེ་ལྟུང་བས་གོས་པ་བྱུང་ནའང། གསོ་སྦྱོང་སོགས་སུ་ཡང་ཡང་སོང་ནས་བཤགས་
འདུལ་བའི་གཞུང་ལས་ལྷག་མ་སོགས་སྤོ་མགུ་དབྱུང་གསུམ་གྱིས་བཤགས་དགོས་པར་གསུངས་ཀྱང། དབེན་ས་པ་ཡབ་སྲས་ཀྱིས་འགྱོད་སྡོམ་ལེགས་པར་བྱེད་ན་ལྷག་མ་མན་ཆད་འདག་ནུས་པར་བཞེད། རང་
རེས་མཉམ་མེད་ཇོ་བོ་ཆེན་པོ་དང། འཇམ་མགོན་ཙོང་ཁ་པ་ཆེན་པོ་ཡབ་སྲས་སོགས་ལྟར་ཚུལ་ཁྲིམས་ཆ་ཐམས་ཅད་ནས་ཉེས་པས་མ་གོས་པའི་བསྲུང་སྡོམ་བྱེད་མི་ནུས་ཀྱང། རྩ་བཞི་ཆང་དང་བཅས་པ་སྲོག་དང་

[288B] སོ་ཐར་གྱི་སྡོམ་པ་ནི་མཁན་སློབ་དགེ་འདུན་དང་བཅས་པ་ལས་ཁས་བླངས་པ་ཡིན་པས། དེའི་བསླབ་བྱ་དང་འགལ་བའི་སྡིག་ལྟུང་བཤགས་པའི་ཚེའང་དགེ་འདུན་གྱི་མདུན་དུ་བཤགས་དགོས་ཀྱི་
རང་གཅིག་པུར་བཤགས་པས་སྡིག་པ་འདག་ཐུབ་ཀྱང། ལྟུང་བ་འདག་མི་ཐུབ་པས་མི་ཕན། དེའི་ནང་ནས་ཀྱང་ཆབ་ལེན་ལྷམ་ཕུད་ཚུན་མི་བྱེད་པ་དང། གོས་ཕུ་དུང་ཅན་གྱོན་དགོས་བྱུང་བ་ཚུན་ལ། དེ་ལས་
ལྷག་པ་བསྲུང་མི་ནུས་པ་དཔེར་བྱས་ནས་མནངས་ཆུང་མི་བྱ་སྟེ། ཕམ་ལྷག་སོགས་ལས། ཕྲ་མོ་གོང་སྨོས་དེ་དག་བསྟན་པའི་མིག་ལྟོས་ལ་གནོད་ཚབས་ཆེ་བ་ཡིན། སྤང་ལྟུང་བྱིན་རླབས་སོགས་ཀྱང་ཅི་ནུས་ཀྱིས་
བྱེད༑ འཇིག་རྟེན་འདི་ན་གུང་ཚིགས་དང་ཇ་སོགས་བཟོ་པ་ལའང། མར་དང་ཚྭ་དང་ཤ་སོགས་སྣེ་གྲངས་མང་པོ་ཞིག་ཚང་དགོས་པ་བཞིན། རང་རེས་ཕྱི་མར་དོན་དུ་གཉེར་བྱའི་རྟེན་སྒྲུབ་པ་ལའང་ཚུལ་ཁྲིམས་
བསྲུང་བ་དང། སྦྱིན་པ་བཏང་བ་སོགས་སྣ་རེས་མི་ཆོག་པས། རབ་བྱུང་དག་གིས་ཀྱང་ཚུལ་ཁྲིམས་གཙང་བའི་ངོས་ནས། སྦྱིན་གཏོང་སོགས་ཀྱང་གང་འགྲུབ་བྱེད་དགོས། འགའ་ཞིག་གིས། སོ་ཐར་གྱི་འདུལ་བའི་
སྤྱོད་པ་ནི། དབང་པོ་དམན་པ་རྣམས་ཀྱི་སྤྱོད་ཡུལ་ཡིན་གྱི། དབང་རྣོན་ཡང་རབ་རྣམས་ཀྱིས། དེ་འདྲའི་གུ་དོག་བྱེད་མི་དགོས་པར་གསང་སྔགས་ཀྱི་མྱུར་ལམ་དུག་གསུམ་ལམ་འཁྱེར་བྱེད་པས་ཆོག་ཅེས། བསླབ་པ་ལ་

[289A]༄༅། །ཅིར་ཡང་མི་བརྩི་བའི་བག་མེད་དུ་སྤྱོད་པར་བྱེད་མོད། གསང་སྔགས་པ་ཡིན་ཡང་སོ་ཐར་གྱི་སྡོམ་ལྡན་ཡིན་ན་ཚུལ་བཞིན་བསྲུང་དགོས་ཏེ། དཔུང་བཟང་གི་རྒྱུད་ལས། རྒྱལ་བ་ངས་གསུངས་སོ་སོ་
ཐར་པ་ཡི། །ཚུལ་ཁྲིམས་རྣམ་དག་འདུལ་བ་མ་ལུས་ལས། །སྔགས་པ་ཁྱིམ་པས་རྟགས་དང་ཆོ་ག་སྤང། །ལྷག་མ་རྣམས་ནི་ཉམས་སུ་བླང་བར་བྱ། །ཞེས་དང། འཇམ་དཔལ་རྩ་རྒྱུད་ལས། ཚུལ་ཁྲིམས་འཆལ་ལ་ཐུབ་དབང་གིས། །
སྔགས་འགྲུབ་པར་ནི་མ་གསུངས་ཏེ། །མྱ་ངན་ལས་འདས་གྲོང་འགྲོ་བ་ཡི། །ཡུལ་དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་འདི་ལ་ནི། །སྔགས་འགྲུབ་པ་ནི་ག་ལ་ཡོད། །སྐྱེ་བོ་ཚུལ་ཁྲིམས་འཆལ་འདི་ལ། །དེ་ལ་བདེ་འགྲོ་ག་ལ་ཡོད། །
མཐོ་རིས་སུ་ཡང་མི་འགྱུར་ཞིང། །བདེ་བ་མཆོག་ཏུའང་མི་འགྱུར་ན། །རྒྱལ་བས་གསུངས་པའི་སྔགས་རྣམས་ནི། །འགྲུབ་པར་འགྱུར་བ་སྨོས་ཅི་དགོས། །ཞེས་གསུངས། ཡང་འགའ་ཞིག་གིས་ངེས་འབྱུང་བྱང་སེམས་ཡང་དག་པའི་
ལྟ་བ་གང་ཡང་མེད་པར་སེམས་ངོ་བསྐྱངས་པའི་སྒོམ་ཞིག་ལ་མི་ཚེ་བསྐྱལ་བ་ནི། བརྩོན་པ་དོན་མེད་དུ་སོང་བ་སྟེ། དེས་ནི་རབ་ན་མི་གཡོ་བའི་ལས་སུ་འགྲོ་ཚུལ་སོགས་དང། བསྐྱར་བཤད་བཅས་སྩལ།།    ༈    །།ཉིན་བཅུ་
དྲུག་པར། དང་པོར་རྩིས་བཞག་གནང་བ་སོགས་ཕྱག་བཞེས་ལྟར་ཟིན་ནས། ཇི་སྐད་དུ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་ནས། ངེས་འབྱུང་དེ་ཡང་རྣམ་དག་སེམས་བསྐྱེད་ཀྱིས། །ཞེས་སོགས་འདྲེན་པར་

[289B] ས་བཅད་སོང་ཟིན་པ་རྣམས་ཇི་ལྟར་སོང་ཚུལ་དང། ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པ་ནས་བསྐྱར་བཤད་
མཛད། རང་རེ་འཁོར་བར་གང་གིས་འཁོར་ན་ལས་ཀྱིས་འཁོར་ལ། དེ་ཡང་ཉོན་མོངས་ཀྱིས་བསྐྱེད། ཉོན་མོངས་པའི་ནང་ནས་ཀྱང་རྩ་བ་མ་རིག་པས་བསྐྱེད་པ་ཉིད་ཡིན་ཞིང། དེ་རྩད་ནས་གཅོད་པ་ལ་ལྷག་པ་ཤེས་རབ་ཀྱི་བསླབ་པ་
བསྐྱེད་དགོས་ལ། དེ་བསྐྱེད་པ་ལ་ཏིང་ངེ་འཛིན་དང་ཚུལ་ཁྲིམས་ཀྱི་བསླབ་པ་སྔོན་དུ་འགྲོ་དགོས་པའི་ཕྱིར་ཚུལ་ཁྲིམས་ནི་ཡོན་ཏན་གྱི་གཞི་མ་ཡིན་ཚུལ་དང། ཉོན་མོངས་པའི་གཉེན་པོ་བསྟེན་སྐབས། དང་པོ་ཉོན་མོངས་པ་སྐྱེར་བཅུག་དེ་
ནས་ཉོན་མོངས་དེ་ངོས་ཟིན་པར་བྱས་ཏེ་གཉེན་པོ་བསྟེན་ན། ཡེངས་ནའང་ངོས་ཟིན་པའི་གནད་ཡོད་ཚུལ་སོགས་གསུངས། གསུམ་པ་སྐྱེས་བུ་ཆེན་པོའི་ལམ་གྱི་རིམ་པར་བློ་སྦྱང་བ་ལ་གསུམ། ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་
བསྟན་པ་ཕན་ཡོན་དང་བཅས་པ། བྱང་ཆུབ་ཏུ་སེམས་བསྐྱེད་པའི་ཚུལ། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ནི། དེ་ལྟར་སྐྱེས་བུ་ཆུང་འབྲིང་གི་སྐབས་སུ་ངེས་འབྱུང་གི་བསམ་པས་ཀུན་ནས་བསླངས། ལྷག་པའི་བསླབ་པ་
གསུམ་ལ་འབད་པས་རང་གཅིག་པུས་ཐར་བའི་གོ་འཕང་ཐོབ་ཙམ་དང་འཁོར་བ་ལས་ལྡོག་ཙམ་འབྱུང་ཡང། དེ་ཙམ་གྱིས་མི་ཆོག་སྟེ། སྤང་བྱ་ཐམས་ཅད་མ་སྤངས། ཐོབ་བྱ་ཡོན་ཏན་ཐམས་ཅད་ཀྱང་ཡོངས་སུ་མ་རྫོགས་པས་རང་དོན་དང་

[290A]༄༅། །གཞན་དོན་ཡང་ཉི་ཚེ་བ་ལས་མི་འབྱུང་ཞིང། སླར་ཐེག་ཆེན་ལ་གཞི་ནས་འཇུག་དགོས་ལ། དེ་ནི་ཕར་ཕྱིན་བསྡུས་པ་ལས། འཇིག་རྟེན་དོན་སྒྲུབ་ཚུལ་ལ་མཐུ་མེད་པའི། །ཐེག་པ་གཉིས་པོ་གཏན་དུ་སྤང་
བྱས་ཤིང། །ཐུབ་རྒྱལ་ཐེག་པ་སྙིང་རྗེས་བསྟན་པ་ལ། །གཞན་ཕན་རོ་གཅིག་རང་བཞིན་དེ་དག་འཇུག་ཅེས་དང། དགེ་བཤེས་པོ་ཏོ་བས། རབ་བརྒལ་གཅིག་ལ་བརྫེ་བཅང་གཉིས་མིན། །དང་པོ་ཉིད་ནས་ཐེག་ཆེན་ལམ་འཇུག་ཅེས་
པ་ལྟར་ཆུ་གཅིག་ལ་བརྒལ་ཐེངས་གཉིས་བྱེད་དགོས་བྱུང་བ་ལྟར་འགྱུར་ལ། དེར་མ་ཟད་དགྲ་བཅོམ་པ་དེ་དག་ཞི་བདེའི་དབྱིངས་ལ་སྙོམས་པར་ཞུགས་པ་ན་བདེ་བའི་ཉམས་བསམ་གྱིས་མི་ཁྱབ་པ་ཡོད་པས། དེ་ལས་སླར་མི་ལྡང་སྙམ་ནས་དེ་
ལ་བསྐལ་པ་མང་པོའི་བར་མཉམ་པར་བཞག་སྟེ། དེའི་ཡུན་རིང་ཐུང་དམྱལ་བ་ན་གནས་པ་འགའ་ཞིག་དལ་འབྱོར་ཐོབ་ཅིང་ཐེག་ཆེན་གྱི་ལམ་ལ་ཞུགས་ནས་འཚང་རྒྱ་ཐུབ་པའི་ཚོད་ཙམ་དུ་སྡོད་པས། སངས་རྒྱས་ཀྱི་གོ་འཕང་ཐོབ་པ་
ལ་འགྱངས་ཤིན་ཏུ་ཆེ་བས་ན་ཐེག་ཆེན་རིགས་ཅན་ཐེག་དམན་གྱི་ལམ་དུ་ཞུགས་ཏེ་དགྲ་བཅོམ་ཐོབ་པ་ལས། ཐེག་ཆེན་གྱི་ཆོས་ཐོས་ནས་བག་ཆགས་བཞག་ཅིང་ལོག་ལྟ་སྐྱེས་ཏེ་དམྱལ་བར་སྐྱེས་ན། འཚང་རྒྱ་བར་མྱུར་བ་ལ་དེ་བཟང་
བ་བྱུང་བ་ཡིན་ཏེ། དཔེར་ན་སྔོན་ཉན་ཐོས་འོད་སྲུང་གིས་ཐེག་དམན་གྱི་ཆོས་བསྟན་ན་དགྲ་བཅོམ་པ་འཐོབ་རྒྱུའི་དགེ་སློང་དྲུག་ཅུ་ལ་འཇམ་དཔལ་དབྱངས་ཀྱིས་སྔོན་དུ་ཕེབས་ཏེ་ཐེག་ཆེན་གྱི་ཆོས་བསྟན་པས་བློར་མ་ཆུད་པར་ལོག་ལྟ་

[290B] དམྱལ་བར་སྐྱེས་པ་འོད་སྲུང་གིས་སྟོན་པ་ལ་ཞུས་པ་ན། སྟོན་པས་འཇམ་དབྱངས་ཀྱིས་ཐབས་མཁས་བསྟན་པ་དེ་ཉིད་ལེགས་པར་གསུངས་པ་བཞིན་དུ། ཉན་རང་དགྲ་བཅོམ་རྣམས་ཞི་མཐར་མཉམ་གཞག་སྐབས་སངས་རྒྱས་
ཀྱིས་བསྐུལ་ཏེ་ཐེག་ཆེན་ལ་བཙུད་ནའང། སྔར་ཞི་བདེའི་རོ་ལ་མཉམ་པར་བཞག་པ་ལ་གོམས་ཆེས་པས། སེམས་བསྐྱེད་སོགས་རྒྱུད་ལ་བསྐྱེད་པར་མི་བརྩོན་ཞིང། བརྩོན་ཀྱང་རང་སྡུག་བསྔལ་ལས་གྲོལ་བས་སྙིང་རྗེ་སོགས་སྐྱེ་དཀའ། མཆོག་
ཟུང་གིས་སྟོན་པས་ཐེག་ཆེན་གྱི་ལམ་འབྲས་བུ་དང་བཅས་པ་བསྟན་པ་ཤིན་ཏུ་ངོ་མཚར་བ་འདུག་ཀྱང་བདག་ཅག་ནི་སྡོང་དུམ་མེས་ཚིག་པ་བཞིན་དུ་གྱུར་པས་ཅི་བྱར་མི་འདུག་ཅེས་གསོལ་བར་གསུངས་པ་འཕགས་པ་ཤཱ་རིའི་བུ་ལྟ་བུ་སྤྲུལ་པའི་
ཉན་ཐོས་ཡིན་པས་དེ་འདྲ་མི་འབྱུང་ཡང། ཉན་ཐོས་རང་མཚན་པ་གཞན་ལ་དགོངས་ནས་གསུངས་པ་བཞིན་འཚང་རྒྱབ་ལ་བར་ཆད་ཆེ། དེས་ན། རང་རེས་ངེས་འབྱུང་གི་བློ་ལ་མྱོང་བ་ཐོན་པ་ན་ཐེག་ཆེན་གྱི་ལམ་ལ་ངེས་པར་འཇུག་
དགོས། སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱངས་པ་ནི། ངེས་འབྱུང་རྒྱུད་ལ་སྐྱེ་བའི་ཆེད་ཡིན་གྱི། ལམ་དངོས་ལ་འགྲོ་བའི་ཕྱིར་མིན་ནོ། །ལམ་གྱི་དངོས་གཞི་ནི། སྐྱེས་བུ་ཆེན་པོའི་བྱང་ཆུབ་སེམས་སྦྱོང་སྟེ། ཆུང་འབྲིང་གཉིས་
སྔོན་འགྲོ་དང། སྤྱོད་པ་སྤྱི་བསླབ་ནི་མཇུག་བསྡུ་ཡིན། དེས་ན་སྐྱེས་བུ་ཆེན་པོའི་ལམ་ལ་སློབ་པ་ལ་དང་པོ་སྤྲོ་བ་བསྐྱེད་པའི་ཕྱིར་དུ། འཇམ་དཔལ་ཞལ་ལུང་ལས་གསུངས་པ་བཞིན་ཕན་ཡོན་སྔོན་དུ་བླངས་ནས་འཆད་པ་ཕྱག་ལེན་དུ་

[291A]༄༅། །ཡོད་པས་དེ་ལྟར་བཤད་ན་འདི་ལ་བཅུ། ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ན་ར་བསྟན་པ། རྒྱལ་བའི་སྲས་ཞེས་བྱ་བའི་མིང་ཐོབ་པ། ཉན་རང་རིགས་ཀྱི་སྒོ་ནས་ཟིལ་གྱིས་ནོན་པ། མཆོད་པའི་
ཞིང་མཆོག་ཏུ་འགྱུར་བ། ཚོགས་རྒྱ་ཆེན་པོ་བདེ་བླག་ཏུ་རྫོགས་པ། སྡིག་སྒྲིབ་མྱུར་དུ་སྦྱང་བ། ཅི་བསམ་པ་འགྲུབ་པ། གནོད་པ་དང་བར་ཆད་ཀྱིས་མི་ཚུགས་པ། ས་ལམ་ཐམས་ཅད་མྱུར་དུ་རྫོགས་པ། འགྲོ་བའི་བདེ་སྐྱིད་མ་
ལུས་པ་འབྱུང་བའི་ཞིང་སར་འགྱུར་བའོ། །དང་པོ་ནི། དེ་ལ་ཐེག་ཆེན་གྱི་གྲལ་དུ་ཆུད་མི་ཆུད་ཀྱང། བྱང་ཆུབ་ཀྱི་སེམས་འདི་རྒྱུད་ལ་སྐྱེས་མ་སྐྱེས་ཀྱིས་བྱེད་པ་ཡིན། རྗེ་བླ་མས་ཀྱང། ཆོས་ཐེག་ཆེན་ཡིན་པས་མི་ཆོག་གི། གང་ཟག་
ཐེག་ཆེན་པར་ཚུད་པ་ཞིག་དགོས། ཐེག་ཆེན་པར་བྱེད་པ་ཡང་བྱང་ཆུབ་ཀྱི་སེམས་ཉིད་ལ་རག་ལས་པས་སེམས་དེ་གོ་བ་ཙམ་ལས་མེད་ན་ཐེག་ཆེན་པ་ཡང་དེ་དང་འདྲ་ལ། ཞེས་སོགས་གསུངས་པ་བཞིན། བྱང་ཆུབ་ཀྱི་སེམས་འདི་རྒྱུད་ལ་
མེད་ན་རྒྱུད་རྒྱལ་མཐར་ཐུག་དཔལ་གསང་བ་འདུས་པ་ལྟ་བུའི་བསྐྱེད་རྫོགས་ཉམས་སུ་བླངས་ཀྱང་འཚང་རྒྱ་རྒྱུ་ལྟ་ཞོག་ཐེག་ཆེན་ཚོགས་ལམ་ཙམ་དུའང་ཞུགས་མི་ཐུབ། དེ་ཕར་ཞོག་ཐེག་པ་ཆེན་པོའི་ཆོས་སུའང་མི་འགྲོ་ལ། སེམས་
འདི་ཡོད་ན་མ་ཎི་ཚར་གཅིག་བཏོན་པའང་ཐེག་ཆེན་གྱི་ཆོས་སུ་འགྲོ། འཚང་རྒྱ་བའི་རྒྱུར་འགྲོ་སྟེ། རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་

[291B] །ཞེས་གསུངས། སེམས་འདི་མེད་ན་ནི། གསང་སྔགས་ཀྱི་བསྐྱེད་རིམ་བསྒོམ་པ་ལྷ་ཁང་ལ་ལྟད་མོ་བལྟ་བ་ལྟ་བུ་དང། རྫོགས་རིམ་བསྒོམ་སྟེ། རྔུབ་དང་དགང་དང་གཞིལ་བ་དང། །ཞེས་པ་ལྟར་རླུང་སྦྱོར་
སོགས་བྱེད་པའང་སྦུད་པ་བུས་པ་ལྟ་བུ་ལས་མི་འོང། གསང་སྔགས་ཀྱི་མྱུར་ཁྱད་ཀྱང་སེམས་འདི་ལྷག་ཏུ་བཏང་བ་ལས་འབྱུང་བ་ཡིན། ལྕང་སྐྱ་རོལ་རྡོར་གྱིས། ཕུར་ལྕོག་ངག་དབང་བྱམས་པ་ལ་ཆོས་གསན་ཏེ། བླ་མ་བྱམས་པས་དབང་
ཆེན་གནང་བ་ནའང། དབང་བཤད་དུ་ལམ་རིམ་ཤ་སྟག་གནང་བ་ལ། གཞན་གྱིས་བལྟས་ན་གསང་སྔགས་ཀྱི་གསུང་བཤད་བྱེད་རྒྱུ་མེད་པ་ལྟར་སྣང་མོད། ཁོང་གི་དེ་ལམ་གྱི་གནད་མཁྱེན་པའི་གསུང་ཡིན་ཞེས་བསྔགས་པ་མཛད་
བྱང་ཆུབ་ཀྱི་སེམས་མེད་པའི་ཀྱཻ་རྡོ་རྗེའི་རྣལ་འབྱོར་པ་ཞིག་རྒྱུན་ཞུགས་ཐོབ་པའི་གཏམ་ཇོ་བོ་ཆེན་པོས་གསན་པས། ཡ་མཚན་དུ་མཛད་ནས། ངའི་བྱང་ཆུབ་ཀྱི་སེམས་མེད་པས་ལན། ཧེ་བྫྲ་བསྒོམ་པ་དམྱལ་བར་འགྲོ་བ་ཡང་ཡོད་གསུངས་
པ་རེ། ད་དུང་དེ་ཡང་དྲག་ཤོས་ཡིན་གྱི། བྱང་ཆུབ་ཀྱི་སེམས་འདི་མེད་ན། ཡི་དམ་ཁྲོ་བོ་མང་པོའི་སྔགས་འདོན་འདོན་སྒྲུབ་སྒྲུབ་མང་ན། གདུག་འདྲེ་དང་དམྱལ་བ་སོགས་སུ་སྐྱེ་བའང་མང་ཞིང། ཆུ་ཤུར་གྱི་གཞི་བདག་ཀྱང་སྔར་བསྙེན་
ཆེན་བཏང་བ་ཞིག་གཞི་བདག་ཏུ་སྐྱེས་ཚུལ། གོང་གི་རྒྱུན་ཞུགས་ཐོབ་པའི་ཀྱེ་རྡོར་གྱི་རྣལ་འབྱོར་པ་དེ་ལ་བྱང་ཆུབ་ཀྱི་སེམས་ཡོད་ན་ཚེ་དེར་འཚང་རྒྱ་རྒྱུ་ཡིན་ཡང་ཁོ་ལ་འཚང་རྒྱ་རྒྱུའི་ཚོད་དུ་ཐེག་དམན་གྱི་འབྲས་བུ་ཐོབ་པ་སེམས་དེ་མེད་པས་

[292A]༄༅། །ལན༑ ཆོས་ཟབ་ཅེས་པ་དེ་འདྲ་ལ་ཟེར། གཞན་ཡང་སྔར་བཤད་པའི་བྲམ་ཟེའི་ཁྱེའུ་ཙ་ན་ཀྱའི་བྱུང་བ་དང། རྒྱ་གར་ན་གཤིན་རྗེ་གཤེད་སྒྲུབ་པའི་རྣལ་འབྱོར་བ་ཞིག་གདུག་འདྲེར་སྐྱེས་ཏེ་བོད་དུ་འོངས་
པར་ཇོ་བོས་གཏོར་མ་བྱིན་ནས་ཕར་བསྐྲད་པ་དང། འཕན་པོའི་འཇིགས་བྱེད་ཀྱི་རྣལ་འབྱོར་པ་ཞིག་ཡི་དྭགས་ཡི་དམ་གྱི་གཟུགས་ཅན་ཞིག་ཏུ་སྐྱེས་ཏེ་སྔར་གྱི་ཉེ་གནས་ལ་གསུར་བསྒུགས་པའི་ལོ་རྒྱུས་ལྟར་ཡིན། ད་ལྟའང་ཕལ་ཆེར་
གྱིས་ཡི་དམ་གྱི་ཞལ་གཟིགས་དང་མངོན་ཤེས་རྫུ་འཕྲུལ་སོགས་ལ་རྩིགས་ཆེ་བར་བྱེད་ཀྱང། བྱང་ཆུབ་ཀྱི་སེམས་མེད་ན་ངན་སོང་དུ་འགྲོ་བའང་ཡོད། དེས་ན་མངོན་ཤེས་རྫུ་འཕྲུལ་གང་དང་ལྡན་ཡང་ཕན་མི་ཐོགས། སེམས་འདི་ཡོད་ན་ནི་
གཞན་ཅི་ལའང་མ་བརྩོན་ཀྱང། ཐེག་པ་ཆེན་པོའི་ཆོས་ཀྱི་རྩ་བ་བྱུང་བ་ཡིན་ཏེ། མདོ་སྔགས་གང་གི་སྐབས་ཀྱང་ཐེག་ཆེན་དུ་འགྱུར་མི་འགྱུར་སེམས་འདི་ཡོད་མེད་ཀྱི་རྗེས་སུ་འགྲོ། འདིས་ཟིན་ན། དུད་འགྲོ་ལ་ཟན་ཆངས་གཅིག་བྱིན་པ་
ཚུན་དང། ཀུན་སྤྱོད་ལུང་མ་བསྟན་རྣམས་ཀྱང་རྫོགས་བྱང་ཐོབ་པའི་རྒྱུར་འགྱུར་ལ། བྱང་སེམས་བདག་ཉིད་ཆེན་པོས་ནི། མི་དགེ་བའང་འདིས་ཟིན་ནས་དགེ་བར་བསྒྱུར་ནུས་པ་ཡིན། འདི་མེད་ན་ནི། སྟོང་ཉིད་རྟོགས་པའི་ཤེས་རབ་རྐྱེན་
དང་ཕྲད་ན། ཐེག་པ་གསུམ་གའི་བྱང་ཆུབ་ཀྱི་རྒྱུར་འགྲོ་བས་མ་ལྟ་བུ་ཡིན་ལ། བྱང་སེམས་ནི་བླ་མེད་བྱང་ཆུབ་ཁོ་ནའི་རྒྱུར་འགྱུར་བས་ཕ་དང་འདྲ་བ་ཡིན་ནོ། །དེས་ན་སྔ་མ་ལ་ཡུམ་ཡང་ཟེར། མདོར་ན་སངས་རྒྱས་ཀྱི་གོ་འཕང་ཞིག་

[292B] ཐམས་ཅད་ཀྱིས་བྱང་ཆུབ་ཀྱི་སེམས་ལ་ཐུགས་དམ་གྱི་མཐིལ་དུ་བྱ་དགོས་ཏེ། ཐེག་གསུམ་གྱི་ཡོན་ཏན་སོགས་ལེགས་པ་ཅི་ཡོད་ཐམས་ཅད་ཕར་དེད་ན་བྱང་ཆུབ་ཀྱི་སེམས་ལས་བྱུང། རང་རེ་ལ་ཐུགས་
དམ་གྱི་མཐིལ་གང་ཡིན་དྲིས་ན། རྟ་མགྲིན་ཡིན། ཕྱག་རྡོར་ཡིན། འཇིགས་བྱེད་འདྲ་འདོན་གྱིན་ཡོད་ཟེར་མོད། ཕལ་ཆེ་བ་ནི་ཉོན་མོངས་དུག་གསུམ་ཐུགས་དམ་གྱི་མཐིལ་དུ་བྱེད་པ་མང་ངོ། །ཇོ་བོ་ཆེན་པོས་ཀྱང་སྔར་ཆོས་ཐམས་ཅད་
ལ་མཁས་པར་གྱུར་ཀྱང་དེས་ཐུགས་མ་ཚིམ་པར་སེམས་རིན་པོ་ཆེ་འདིའི་ཕྱིར་རྒྱ་མཚོར་གྲུ་གཟིངས་བཅས་ཏེ་ཟླ་བ་བཅུ་གསུམ་གྱི་རིང་དཀའ་བ་སྤྱད་དེ་བྱོན། བླ་མ་གསེར་གླིང་པ་ལ་འདིའི་གདམས་ངག་ཡོངས་རྫོགས་གསན་ཏེ་བྱང་ཆུབ་ཀྱི་སེམས་ལ་ཐུགས་
དམ་གྱི་མཐིལ་དང། དེ་སྟོན་པའི་བླ་མ་ལ་བླ་མ་གཞན་ལས་གུས་ཞབས་ཆེ་བར་མཛད། གཞན་ལྟ་བ་ནི་གསེར་གླིང་པ་སེམས་ཙམ་ཡིན་པས་དམའ་བ་ཡིན་ནོ། །དེའི་ཕྱིར་རང་རེས་བྱང་ཆུབ་ཀྱི་སེམས་འདི་ཉིད་རྒྱུད་ལ་བསྐྱེད་ཨེ་ཐུབ་བལྟ་དགོས་ཏེ་
སེམས་སྐྱེ་བའི་ལུས་རྟེན་ད་རེས་ལས་ལྷག་པ་འབྱུང་དུ་མེད་ཅིང། ཆོས་ཀྱང་བྱང་ཆུབ་སེམས་སྦྱོང་གི་གདམས་པ་གཅིག་ལ། ཆོས་བྱང་ཆུབ་ལམ་གྱི་རིམ་པ་འདི་ལས་མཆོག་ཏུ་གྱུར་པ་མེད་པས། དེ་ལྟ་བུ་དང་མཇལ་ནས་བྱང་ཆུབ་ཀྱི་སེམས་
རྒྱུད་ལ་སྐྱེ་བ་ཞིག་བྱ་རྒྱུ་མ་བྱུང་ན་ཤིན་ཏུ་ཕངས་པ་ཡིན། ཕྱོགས་ཕན་ཚུན་དུ་མི་ཚེ་གཅིག་ལ་འཚོ་བ་རྡེའུ་བཅུད་ལེན་གྱི་དཀའ་ཐུབ་ཙམ་ལ་བརྟེན་ནས། ཆོས་པའི་ཡང་རྩེར་རློམས་ཀྱང་བྱང་ཆུབ་ཀྱི་སེམས་འདི་ལ་གལ་ཆུང་དུ་སོང་སྟེ་རྫོགས་

[293A]༄༅། །བྱང་དུ་བགྲོད་པའི་ལམ་ལས་གོལ་བ་མང་པོ་མཐོང་ཆོས་སུ་ཡོད། རང་རེའང་རབ་ན་སེམས་འདི་རྒྱུད་ལ་བཅོས་མིན་ཞིག་བསྐྱེད་ཐུབ་པ། དེ་མ་བྱུང་ན་རྩོལ་བཅས་ཀྱི་མྱོང་བ་ཐོན་པ། དེའང་མ་བྱུང་ན་
ཉམས་འོག་ཏུ་ཚུད་པ་ཙམ་ཨེ་འབྱུང་བལྟ་དགོས་ཀྱི། འདི་ལ་ཐུན་གཅིག་གི་རིང་དམིགས་སྐོར་མི་སྐྱོང་བར། ལྷ་བསྒོམ་སྔགས་བཟླས་ཁོ་ན་ལ་བརྩོན་པ་ནི་ངལ་བ་དོན་མེད་དེ་ཧ་ཅང་ཕངས་པ་ཡིན་གསུངས། གཉིས་པ་ནི། བྱང་ཆུབ་
སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང། །ཞེས་དང། དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །
ཞེས་པ་ལྟར། རྒྱལ་བའི་སྲས་སུ་འགྲོ་མི་འགྲོ་འདི་ལ་རག་ལས་ཏེ། དེ་མ་སྐྱེས་ན་མངོན་ཤེས་རྫུ་འཕྲུལ་ལྡན་པའམ། རིག་གནས་ལྔ་ལ་མཁས་པ། སྟོང་ཉིད་མངོན་སུམ་དུ་རྟོགས་པ། ཉོན་མོངས་ཟད་པར་སྤངས་པ་སོགས་ཡིན་
ཀྱང་བྱང་ཆུབ་སེམས་དཔའ་དང། རྒྱལ་བའི་སྲས་མིན་ཞིང། ཐེག་ཆེན་པའི་གྲས་སུའང་མི་ཚུད་ལ། སེམས་འདི་རྒྱུད་ལ་སྐྱེས་པ་ན། དེ་ཁྱི་ཕག་སོགས་དུད་འགྲོ་དང། ཡོན་ཏན་གཞན་མེད་པའི་གླེན་པ་བོང་བུ་དང་འདྲ་བ་ཞིག་ཡིན་ཡང་
ཐེག་ཆེན་པའི་གྲས་སུ་ཚུད། བྱང་ཆུབ་ཀྱི་སེམས་སྐྱེས་སྐབས་ས་གཡོ་ཞིང་སངས་རྒྱས་ཐམས་ཅད་ཀྱི་བཞུགས་ཁྲི་གཡོ་བ་སོགས་འབྱུང་སྟེ། དེ་ནི་ས་ཆེན་པོ་འདི་སེམས་ཅན་སྤྱི་མཐུན་གྱི་ལས་དབང་ལས་གྲུབ་ཅིང། བྱང་སེམས་སྐྱེས་པ་

[293B] སེམས་དེ་སྐྱེས་པའི་གང་ཟག་རེ་བྱུང་ན་བྱང་ཆུབ་སེམས་དཔའ་རྣམས་ཀྱིས་སྤུན་ལྟར་དགོངས་ཤིང། ཕྱོགས་བཅུའི་
སངས་རྒྱས་ཐམས་ཅད་ལ། འཁོར་བསྒྱུར་ལ་སྲས་གསར་པ་རེ་འཁྲུངས་པ་ལྟ་བུའི་ཐུགས་དགྱེས་པ་འབྱུང་བས་རྒྱལ་བའི་སྲས་སུ་འགྲོ། སེམས་དེ་དང་ནམ་བྲལ་བ་ན་ཐེག་ཆེན་གྱི་གྲལ་ནས་བུད་པ་ཡིན། རང་རེས་སྔོན་ཆད་མངོན་
ཤེས་རྫུ་འཕྲུལ་མང་པོ་ཐོབ་ཀྱང་ཕུགས་སུ་ཕན་པ་གང་ཡང་མ་བྱུང་བས་དེ་ལས་བྱང་ཆུབ་ལམ་རིམ་ལ་གོ་བ་ཆགས་པ་དགའ་བ་ཡིན། མངོན་ཤེས་རྫུ་འཕྲུལ་ནི་དཀོན་ལ་དོན་ཆེ་བ་ཞིག་མ་ཡིན་པར། སྐྱེ་བ་རེ་འཕོས་ཏེ་བར་དོར་སླེབས་
རེས་བཞིན་འཐོབ་འོང་གསུངས། གསུམ་པ་ནི། སྡོང་པོ་བཀོད་པའི་མདོ་ལས། རྒྱ་མཚོའི་ནོར་བུས་འཛམ་བུ་གླིང་འདིའི་མཆིང་བུ་ཐམས་ཅད་ཟིལ་གྱིས་གནོན་པ་བཞིན་དུ། བྱང་ཆུབ་ཀྱི་སེམས་རྒྱུད་ལ་སྐྱེས་པ་དེས་ཉན་རང་གི་ཚོགས་
ཐམས་ཅད་ཟིལ་གྱིས་གནོན་པར་གསུངས། བྱམས་པའི་རྣམ་པར་ཐར་པའི་མདོ་ལས། རྒྱལ་པོའི་སྲས་ཆུང་ངུས་བློན་པོའི་ཚོགས་རྒན་པོ་རྣམས་ཀྱང་ཟིལ་གྱིས་གནོན་པ་བཞིན་དང། མཁའ་ལྡིང་གི་ཕྲུ་གུས་ཀྱང་བྱའི་ཚོགས་གཞན་ཟིལ་གྱིས་
གནོན་པ་བཞིན། བྱང་ཆུབ་ཀྱི་སེམས་རྒྱུད་ལ་སྐྱེས་པའི་བྱང་སེམས་ལས་དང་པོ་པས་ཀྱང་ཉན་རང་གི་ཚོགས་ཐམས་ཅད་ཟིལ་གྱིས་གནོན་པར་གསུངས་ལ། དེའང་ལྷག་པའི་བསམ་པའི་སྟོབས་ཀྱིས་ཡིན། དེ་བཞིན་དུ་རྡོ་རྗེ་རིན་པོ་ཆེ་

[294A]༄༅། །ཆག་ཀྱང། རྡོ་རྗེ་རིན་པོ་ཆེའི་མིང་ཡང་མི་འདོར་ལ། གསེར་གྱི་རྒྱན་ཟིལ་གྱིས་གནོན་ཅིང། དབུལ་བ་སེལ་བ་བཞིན་དུ་བྱང་ཆུབ་ཀྱི་སེམས་རྒྱུད་ལ་སྐྱེས་ཏེ་རྒྱལ་སྲས་ཀྱི་སྤྱོད་པ་ལ་སློབ་མི་ནུས་པས་ཀྱང་
དེའི་རྒྱུད་ཀྱི་སེམས་དེའི་མཐུས་རྒྱལ་བའི་སྲས་ཞེས་པའི་མིང་མི་འདོར་ཞིང། དགེ་བའི་ཚོགས་ཀྱི་རིན་པོ་ཆེ་ཐམས་ཅད་ལས་མཆོག་ཏུ་གྱུར་པ་དང། ཉན་རང་གི་ཚོགས་ཀྱི་གསེར་གྱི་རྒྱན་ཡང་ཟིལ་གྱིས་གནོན་ལ། འཁོར་བའི་དབུལ་
བ་སེལ་བར་གསུངས་སོ། །དེས་ན་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་ངོས་འཛིན་ན་འདི་ཉིད་ལས་མེད། ཇོ་བོ་རྗེ་ལྷ་ཅིག་གིས་ཀྱང། ཚེ་འདི་བློས་ཐོངས། བྱམས་སྙིང་རྗེ་བྱང་ཆུབ་ཀྱི་སེམས་སྒོམས་བྱ་བ་ཁོ་ན་གསུང་བ་ཡིན་
བཞི་པ་ནི། བྱང་ཆུབ་ཀྱི་སེམས་རྒྱུད་ལ་སྐྱེས་ན། འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཅེས་པ་ལྟར་ལྷ་དང་བཅས་པའི་མཆོད་པའི་ཞིང་མཆོག་ཏུ་འགྱུར་ལ། སེམས་དེ་ཡང་དུས་ཐུང་ངུ་རེ་ལ་སྦྱངས་པས་མི་སྐྱེ་སྟེ། ཇོ་བོ་
ཆེན་པོས་ཀྱང་ལོ་བཅུ་གཉིས་སུ་སྦྱང་བར་མཛད། འགའ་ཞིག་གིས་ལྷ་བསྒོམ་སྔགས་བཟླས་ཙམ་ལའང་ལོ་མང་པོར་བརྩོན་འགྲུས་བྱེད་པ་ལ་ལྟོས་ན། རང་རེས་འདི་ལ་དཀའ་ལས་བྱས་ཀྱང་བྱེད་རིན་ཆོག་པ་ཡོད། བཀའ་གདམས་གོང་
མས་ཀྱང་བསྒོམ་རྒྱུའི་ལྷ་གཟུགས་རེ་དང། འདྲེན་རྒྱུའི་སྔགས་རེ་ཀུན་ལ་ཡོད་དེ་བསམ་རྒྱུའི་ཆོས་ཤིག་མེད་པས་ལན་པར་གསུངས། དེས་ན་སེམས་འདི་ལ་བག་ཆགས་འཇོག་ཐུབ་པ་ཙམ་བྱུང་ཡང་གནད་ཆེ་སྟེ། སྔར་སངས་རྒྱས་ཀྱི་གསུང་

[294B] རྒྱལ་པོ་མ་སྐྱེས་དགྲ་ལ་སྟོང་ཉིད་ཀྱི་བག་ཆགས་ཤིན་ཏུ་ཆེ་བ་ཡོད་པས། གདུགས་ཚོད་གཅིག་གི་སྐབས། འཇམ་དབྱངས་ལ་གོས་གསེར་སྲང་སྟོང་རི་བ་ཞིག་
ཕུལ་བས། དེ་འབུལ་བའི་ཡུལ་མ་རྙེད་པར་སྟོང་པར་ཡལ་བ་ན། རྒྱལ་པོ་རང་གིས་གྱོན་པས་རང་ཉིད་ཀྱང་ཡལ་ཏེ་སྟོང་ཉིད་རྟོགས་པ་བྱུང་བའང་སྔོན་བག་ཆགས་བཞག་པའི་མཐུ་སད་པ་ཡིན། སེམས་འདི་སྐྱེས་པ་ན་ཚངས་པ་དང་
བརྒྱ་བྱིན་སོགས་ཀྱང་འོངས་ནས་མཆོད་ཅིང། སྐུ་ལུས་ལ་མདངས་བསྐྱེད། དེའི་བསམ་པ་ཐམས་ཅད་འགྲུབ་པའི་གྲོགས་བྱེད། རྫོགས་པའི་སངས་རྒྱས་བྱང་ཆུབ་སེམས་དཔའ་ལས་དང། དེ་བྱང་ཆུབ་ཀྱི་སེམས་ལ་བརྟེན་ནས་བྱུང་བས་སངས་
རྒྱས་ཀྱིས་ཀྱང་བྱང་ཆུབ་སེམས་དཔའ་ལ་གུས་པ་མཛད་པར་གསུང་སྟེ། མདོ་ལས་ཀྱང་ཟླ་བ་ཚེས་པ་ལ་ཕྱག་བྱ་ཡི། ཉ་བ་ལ་ནི་མ་ཡིན་ནོ། །དེ་བཞིན་དུ་གང་དག་ང་ལ་རབ་ཏུ་དང་བ་དེ་དག་གིས་བྱང་ཆུབ་སེམས་དཔའ་ལ་ཕྱག་བྱ་ཡི། དེ་བཞིན་
གཤེགས་པ་ལ་ནི་མ་ཡིན་ནོ། །ཞེས་སོགས་དང། བྱང་ཆུབ་སེམས་དཔའ་ཤིང་རྟར་ཞུགས་ནས་འདོད་ཡོན་ལྔ་ལ་དགའ་མགུར་སྤྱོད་ཅིང་རྩེ་སྟེ་དེའི་ཤིང་རྟ་འདྲེན་པ་གཞན་མེད་ན། སངས་རྒྱས་ཀྱིས་ཀྱང་ཤིང་རྟ་འདྲེན་པའི་ཐག་པ་དབུ་
ལ་བཞེས་པར་གསུངས་ཤིང། འཕགས་པ་ཤཱ་རིའི་བུ་ལྟ་བུས་ཉེར་ཞིའི་དབྱིངས་ལ་བསྐལ་པར་མཉམ་གཞག་ཏུ་གནས་ཀྱང། དེ་ལ་དེ་བཞིན་གཤེགས་པས་བཀུར་སྟི་མི་མཛད་པར་གསུངས་པ་དང། སངས་རྒྱས་ཀྱིས་ལྷུང་བཟེད་

[295A]༄༅། །ཀྱི་ཟས་བསོད་པའི་ཕུད་འཇམ་དཔལ་ལ་མ་ཕུལ་བས་ལྷུང་བཟེད་སར་ནུབ་པའི་སྔོན་བྱུང་བཅས་གསུངས། ལྔ་པ་ནི། སྙུག་རུམ་པས། བྱང་ཆུབ་ཀྱི་སེམས་འདི་གཅིག་སྐྱེ་རུ་བཏུབ་ན་དང་པོ་ཚོགས་
ཁོ་རང་གིས་གསོག་སྒྲིབ་པ་ཡང་ཁོ་རང་གིས་སྦྱོང། བར་ཆད་ཀྱང་ཁོ་རང་གིས་སེལ། ཞེས་དང། རྗེ་བླ་མས། ཚོགས་གཉིས་ཀུན་ལ་གསེར་འགྱུར་རྩི་ལྟ་བུ། །རབ་འབྱམས་དགེ་ཚོགས་སྡུད་པའི་བསོད་ནམས་གཏེར། །ཞེས་གསུངས་
པ་བཞིན། ཚོགས་རྒྱ་ཆེན་པོ་བདེ་བླག་ཏུ་གསོག་ལ། གསེར་འགྱུར་རྩི་ཡི་རྣམ་པ་མཆོག་ལྟ་བུ། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་བས་ན། །བྱང་ཆུབ་སེམས་ཞེས་བྱ་བ་རབ་བརྟན་ཟུངས། །
ཞེས་དང། དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་གསུངས་པ་བཞིན་བསོད་
ནམས་ཀྱི་ཚོགས་རྫོགས་པ་ལ་འདི་ལས་ལྷག་པ་མེད་དེ། སེམས་འདིས་མ་ཟིན་པར་སེམས་ཅན་འབུམ་ཕྲག་གཅིག་ལ། བསྐལ་པ་འབུམ་ཕྲག་མང་པོར་སྟོང་གསུམ་ནོར་གྱིས་བཀང་སྟེ་སྦྱིན་པ་བྱིན་པ་ཡང་འབྲས་བུ་ཟད་དུ་ཡོད་ལ། རྒྱལ་
སྲས་ཀྱི་སྤྱོད་པ་མིན་ཞིང། སངས་རྒྱས་ཀྱི་རྒྱུར་མི་འགྱུར་ཡང། སེམས་འདིས་ཟིན་ནས་དུད་འགྲོ་ལ་ཟན་ཆངས་གཅིག་སྦྱིན་པ་ཙམ་ཡང་འབྲས་བུ་ཟད་དུ་མེད་ཅིང། རྒྱལ་སྲས་ཀྱི་སྤྱོད་པ་དང། སངས་རྒྱས་པའི་རྒྱུར་འགྲོ། སེམས་འདིས་

[295B] སེམས་ཅན་གྱི་གྲངས་དང་མཉམ་པའི་སྤོས་ཕུལ་བའི་ཕན་ཡོན་ཡོད་པར་གསུངས། དེས་ན་སེམས་དེས་ཟིན་པས་མ་ཎི་ཚར་གཅིག་བཏོན་ཀྱང་སེམས་ཅན་གྱི་གྲངས་དང་མཉམ་པའི་ཕན་ཡོན་འཐོབ། སྔོན་
སངས་རྒྱས་ཞལ་བཞུགས་སྐབས། དབུལ་པོ་གཅིག་གིས་སེམས་དེས་ཟིན་པའི་སྒོ་ནས་མར་མེ་ཀོང་བུ་ཆུང་ངུ་གང་ཕུལ་བ། ཀུན་དགའ་བོས་བསད་མ་ནུས་པ་ན། དེ་བཞིན་གཤེགས་པས་བསྐལ་པའི་འཐོར་རླུང་གིས་ཀྱང་གསོད་མི་ནུས་པར་
གསུངས་པའང། བསོད་ནམས་འཕེལ་བས་ཡིན། སྤྱོད་འཇུག་ལས་ཀྱང། གང་ནས་བཟུང་སྟེ་སེམས་ཅན་ཁམས། །མཐའ་ཡས་རབ་ཏུ་སྒྲོལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །སེམས་དེ་ཡང་དག་བླངས་གྱུར་པ། །དེ་ནས་བཟུང་སྟེ་
གཉིད་ལོག་གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་མི་ཆད་པར་དུ་མ་ཞིག་ནམ་མཁའ་མཉམ་པར་རབ་ཏུ་འབྱུང། །ཞེས་པ་ལྟར་འཇུག་སྡོམ་བླངས་ནས་བཟུང། གཉིད་ལོག་པའམ་བག་མེད་པར་གྱུར་ཀྱང་དགེ་བ་རྒྱུན་མི་
འཆད་པར་འབྱུང་ལ། སེམས་ཅན་གཅིག་གི་ཀླད་ནད་ཙམ་བསལ་འདོད་བསྐྱེད་ཀྱང། ཕན་ཡོན་ཆེན་པོ་ཡོད་ན། སེམས་ཅན་ཐམས་ཅད་སྡུག་བསྔལ་གྱི་ནད་དཔག་ཏུ་མེད་པ་ལས་སྒྲོལ་འདོད་ཀྱི་བློ་བསྐྱེད་པ་ནི་བསོད་ནམས་ཅིའི་ཕྱིར་མི་ཆེ་སྟེ་
སྤྱོད་འཇུག་ལས། སེམས་ཅན་རྣམས་ཀྱི་ཀླད་ནད་ཙམ། །བསལ་ལོ་སྙམ་དུ་བསམས་ན་ཡང། །ཕན་འདོགས་བསམ་པ་དང་ལྡན་ཏེ། །བསོད་ནམས་དཔག་མེད་ལྡན་འགྱུར་ན། །སེམས་ཅན་རེ་རེའི་མི་བདེ་བ། །དཔག་ཏུ་མེད་པ་བསལ་

[296A]༄༅། །འདོད་ཅིང། །རེ་རེའང་ཡོན་ཏན་དཔག་མེད་དུ། །སྒྲུབ་པར་འདོད་པ་སྨོས་ཅི་དགོས། །ཞེས་དང། འགྲོ་བ་ཉུང་ཟད་ནར་མའི་ཟས་སྦྱོར་བ། །སྐད་ཅིག་ཟས་བཅས་སྦྱིན་པར་བྱེད་པ་དང། །བརྙས་བཅས་
ཉིན་ཕྱེད་འགྲངས་པར་བྱེད་པ་ཡང། །དགེ་བ་བྱེད་པ་ཡིན་ཞེས་སྐྱེ་བོས་བཀུར། །སེམས་ཅན་གྲངས་མཐའ་ཡས་ལ་དུས་རིང་དུ། །བདེ་བར་གཤེགས་ཀྱི་བདེ་བ་བླ་ན་མེད། །ཡིད་ལ་བསམ་པ་མཐའ་དག་རྫོགས་བྱེད་པ། །རྟག་ཏུ་སྦྱིན་པ་
ལྟ་ཞིག་སྨོས་ཅི་དགོས། །ཞེས་སོགས་གསུངས་པ་ལྟར་ཡིན། མདོར་ན་སེམས་དེས་ཀུན་ནས་བླངས་ཏེ་དགེ་བ་གང་བྱས་ཀྱང། དེའི་ཕན་ཡོན་སེམས་ཅན་ཐམས་ཅད་ཀྱི་གྲངས་དང་མཉམ་པར་འབྱུང་གསུངས། དྲུག་པ་ནི། སྡིག་
པ་དག་པ་ལའང་འདི་ལས་ལྷག་པ་མེད་དེ། སྤྱོད་འཇུག་ལས། སྡིག་པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་པར་འགྱུར། །ཞེས་པ་ལྟར། བཤགས་པ་
གཞན་གྱིས་མི་འདག་པའི་སྡིག་སྒྲིབ་ཤིན་ཏུ་ཆེ་བའང། འདི་སྐྱེས་པས་ཟད་པར་འགྱུར་ཏེ། འཕགས་པ་ཐོགས་མེད་ཀྱིས་ལོ་བཅུ་གཉིས་སུ་བསྒྲུབ་པའི་དགེ་བ་ལས་སྙིང་རྗེ་ལན་ཅིག་བསྐྱེད་པ་དེ་སྡིག་སྒྲིབ་སྦྱོང་བ་ལ་ཆེས་ལྷག་པ་བྱུང་
ཚུལ༑ གཞན་ཡང། སྡིག་པ་ཤིན་ཏུ་མི་བཟད་བྱས་ན་ཡང། །དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་སྒྲོལ་འགྱུར་བ། །དེ་ལ་བག་ཅན་རྣམས་ཀྱིས་ཅིས་མི་བརྟེན། །ཞེས་གསུངས་པ་ལྟར། སེམས་

[296B] གྲོགས་དཔའ་པོ་ཆེན་པོ་དང་མཉམ་དུ་འགྲོགས་པ་ལྟར་འཇིགས་པ་མི་འབྱུང་ཞིང། དེས་ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་
ངེས་པར་སྲེག་པར་བྱེད། །ཅེས་པ་ལྟར་སྡིག་པའི་ཕུང་པོ་ཇི་ལྟར་ཆེ་ཡང། བསྐལ་པའི་མེས་བུད་ཤིང་སྲེག་པ་བཞིན་དུ་འདག་པར་བྱེད་དེ། དེའི་ཕྱིར། སྡིག་པ་འཇོམས་པར་བྱེད་པ་ལའང། སེམས་འདི་དང་མ་འབྲེལ་བར་སྡིག་སྦྱོང་
གཞན་ལ་ལོ་བརྒྱར་བརྩོན་པ་ལས། འདི་ཉིད་ཐུན་གཅིག་བསྒོམ་པ་མཆོག་ཡིན། བདུན་པ་ནི། སེམས་འདི་སྐྱེས་པ་ན་གནས་སྐབས་དང་མཐར་ཐུག་གི་དོན་ཐམས་ཅད་འབད་མེད་དུ་འགྲུབ་སྟེ། དོན་མཆོག་ཏུ་གྱུར་པ་སེམས་ཅན་ཐམས་ཅད་
ཀྱི་མི་འདོད་པ་སྡུག་བསྔལ་སྤོང་བ་དང། འདོད་པའི་བདེ་བ་འགྲུབ་པར་བྱེད་པའི་ཕྱིར་སྤྱོད་འཇུག་ལས། འདིས་ནི་ཚད་མེད་སྐྱེ་བོའི་ཚོགས་རྣམས་ཀྱི། །བདེ་མཆོག་བདེ་བླག་ཉིད་དུ་ཐོབ་པར་གསུངས། །ཞེས་སོགས་གསུངས། གཞན་ཡང་སེམས་
འདི་རྒྱུད་ལ་སྐྱེས་ན་རྒྱུད་སྡེ་སོགས་ནས་བཤད་པའི་རིག་སྔགས་དང་ལས་ཚོགས་མི་ཕལ་དང་ཕལ་གྱིས་མི་འགྲུབ་པ་ཐམས་ཅད་ཀྱང་ཚེགས་མེད་པར་འགྲུབ་མོད། ངེད་ཚོས། མདོ་དང། རྒྱུད་སྡེ། བེའུ་བུམ་སོགས་ལས་བཤད་པའི་ཆར་
འབེབས་སེར་སྲུང་སོགས་ལས་ཕྲན་ཚེགས་རྣམས་ཀྱང་བཤད་པ་བཞིན་མི་འགྲུབ་པ་འདི་དག་བྱང་ཆུབ་ཀྱི་སེམས་མེད་པས་ལན། དེས་ན་རང་གཞན་གྱི་ན་ཚ་སོགས་བར་ཆད་སེལ་ཞིང་ནུས་པ་ཆེ་བར་འདོད་ན། སེམས་འདི་བསྐྱེད་དགོས་ཀྱིས། ལས་

[297A]༄༅། །མི་འགྲུབ་པ་དེ་དག་ལས་ཚོགས་སྟོན་པའི་མན་ངག་གིས་ལན་སྙམ་པ་ལྟ་བུ་བྱ་མི་རུང། དེར་མ་ཟད་ཧཱུཾ་ཧཱུཾ་ཕཊ་ཕཊ་སོགས་སྔགས་དང་རྫས་སོགས་ལ་ལྟོས་མི་དགོས་ཀྱི། བདེན་ཚིག་ཙམ་གྱིས་འགྲུབ་
སྟེ༑ བྱང་སེམས་རྟག་ཏུ་དུས་བདེན་ཚིག་གིས་སྐུ་ལུས་གསོས་པ་དང། ལྷ་སར་གཙང་ཆུ་ཤོར་བ་སུས་ཀྱང་བཟློག་མ་ནུས་པའི་ཚེ་རྗེ་སྨོན་ལམ་དཔལ་བས་སྨོན་ལམ་དཔལ་བ་བྱང་ཆུབ་སེམས་དཔའ་ཡིན་ན། བདེན་པ་འདིས་ཆུ་ཁྱོད་ཕར་
མྱུར་དུ་ལྡོག་ཅིག་ཅེས་པ་རྡོ་ལ་བྲིས་ནས་ཆུ་འགྲམ་དུ་བསྐྱལ་བས་དེ་མ་ཐག་ཆུ་བོ་ཕར་ལོག་པ་བྱུང་བའང་བདེན་ཚིག་ཙམ་གྱིས་བཟློག་པ་ཡིན། དེའི་ཕྱིར། དོན་གྱི་གཙོ་བོ་ཐམས་ཅད་མཁྱེན་པའི་གོ་འཕང་ནས་མ་མཐའ་ལས་ཚོགས་ཕྲ་མོ་
ཞིག་ཡན་ཆད་འདིས་འགྲུབ། བརྒྱད་པ་ནི། འཁོར་ལོས་བསྒྱུར་བའི་རྒྱལ་པོ་ལ་ལག་ན་རྡོ་རྗེ་དང་ཚངས་པ་བརྒྱ་བྱིན་རྒྱལ་ཆེན་བཞི་སོགས་ཀྱིས་གཉིད་ཉལ་བའི་གནས་སྐབས་ཚུན་ཆད་དུ་སྲུང་བ་ཡིན་ལ། བྱང་ཆུབ་སེམས་དཔའ་ལ་འཁོར་
བསྒྱུར་གྱི་སྲུང་མ་ཉིས་འགྱུར་གྱིས་ཉིན་མཚན་ཀུན་ཏུ་སྲུང་བར་འགྱུར་བས། གནོད་པ་དང། གདོན་དང། བགེགས་སོགས་ཅིའང་མི་འབྱུང་ལ། སེམས་འདི་མེད་ན་ད་ལྟ་བསྐང་གསོ་རྔ་རོལ་སོགས་ཀྱིས་དེ་རྣམས་གདན་དྲངས་ཀྱང་འབྱོན་མི་
འབྱོན་ངེས་པ་མེད། སེམས་འདི་སྐྱེས་ན་རྒྱལ་པོ་རྣམ་ཐོས་སྲས་སོགས་རྒྱལ་ཆེན་སྡེ་བཞི་སྤྱན་མ་དྲངས་ཀྱང་བྲན་བཞིན་དུ་བསྲུང་སྐྱོབ་བྱེད། སྡོང་པོ་བཀོད་པའི་མདོ་ལས། རྣམ་པར་མི་གདུང་བའི་རྩི་ལུས་ལ་འཆང་ན། ནད་སོགས་ཀྱིས་

[297B] རྩིའི་རྒྱལ་པོ་ཆུ་ཞེས་བྱ་བ་ལུས་ལ་བཅང་ན། སྦྲུལ་བྱེར་བ་དང། རྩིའི་རྒྱལ་པོ་གཞན་གྱིས་མི་ཐུབ་པ་ལུས་ལ་འཆང་ན། དགྲས་མི་ཐུབ་པ་བཞིན་བྱང་ཆུབ་ཀྱི་སེམས་འདི་ཡོད་ན་ཉོན་མོངས་པའི་ནད་སོགས་ཀྱིས་མི་ཐུབ་
པར་གསུངས་པ་དང། དགེ་བཤེས་ཁམས་ལུང་པ་འཕན་པོ་ཡུང་བའི་ཕུར་བྱང་སེམས་བསྒོམ་བཞིན་བཞུགས་སྐབས་ཡུལ་དེའི་མི་མ་ཡིན་རྣམས་ཀྱིས་གནོད་སྐྱེལ་བར་བརྩམས་པ་ན། བཙན་ཞིག་གིས། ཁོང་གིས་ཁོ་རང་ལས་ངེད་
ཚོ་ལ་གཅེས་པར་བྱས་ནས་རྟག་ཏུ་དུ་བཞིན་འདུག་པས་གནོད་པ་སྐྱེལ་མི་ཕོད། ཅེས་སྨྲས་ཚུལ་དང། གཞན་ཡང་སྟོན་པ་ཐུགས་རྗེ་ཅན་གྱིས་བདུད་དམག་བྱམས་པའི་མཐུས་ཕམ་པར་མཛད་པ། རྒྱལ་པོ་བྱམས་པའི་སྟོབས་བཞུགས་ཡུལ་
གྱི་ཕྱུགས་རྫི་རྣམས་གནོད་སྦྱིན་ལྔས་མདངས་འཕྲོག་པར་མ་ནུས་པ། པེ་ཧར་གྱིས་བུ་སྟོན་དང་བླ་མ་དམ་པ་གཉིས་ལ་ལྕགས་སྨྱུག་ཕུལ་ཞིང། དངུལ་ཆུ་རྒྱལ་སྲས་པ་ལ་ཕུལ་མ་ནུས་པའི་རབས་དང། བུ་སྟོན་བསྙུན་སྐབས་རྒྱལ་སྲས་རིན་པོ་ཆེ་
གདན་དྲངས་ནས་དེས་བྱང་ཆུབ་ཀྱི་སེམས་བསྒོམས་པས་ཕན་པའི་ལོ་རྒྱུས་སོགས་ལྟར་གནོད་པ་དང་བར་ཆད་ཀྱིས་མི་ཚུགས་པའི་ཕན་ཡོན་མཐའ་ཡས་པ་ཡོད། སེམས་འདི་བསྒོམས་པས་མི་མིན་གྱི་གནོད་པས་མི་ཚུགས་པ་མྱོང་གྲུབ་ཡིན་
བྱས་པས་ཆོག་གསུངས། དགུ་པ་ནི། བྱང་ཆུབ་ཀྱི་སེམས་མེད་པར་སྟོང་ཉིད་ཀྱི་ལྟ་བ་རྐྱང་པས་ཡེ་ཤེས་ལས་བསོད་ནམས་ཀྱི་ཚོགས་རྫོགས་མི་ནུས་ལ། ཚོགས་གཉིས་རྫོགས་ཤིང་སྒྲིབ་གཉིས་བག་ཆགས་དང་བཅས་པ་སྤང་བ་ནི། གཙོ་བོར་

[298A]༄༅། །ཀུན་རྫོབ་བྱང་ཆུབ་ཀྱི་སེམས་ཀྱི་མཐུ་ལས་བྱུང་བ་ཡིན། སེམས་འདི་ཡོད་ན་གསང་སྔགས་ཀྱིས་ཚེ་གཅིག་ལ་འཚང་རྒྱ་བར་ནུས་ཀྱང། འདི་མེད་ན་སྔགས་ཀྱིས་ཐེག་ཆེན་གྱི་ཚོགས་ལམ་ཆུང་ངུའང་འཐོབ་
མི་ནུས། མདོར་ན་དགེ་ཆོས་ཐམས་ཅད་སྐྱེད་པའི་རྩ་བ་བྱང་ཆུབ་ཀྱི་སེམས་འདི་ཡོད་པས་ནི་བྱ་རོག་ལ་ཟས་ཁམ་གཅིག་བྱིན་པ་ཚུན་གྱི་དགེ་བ་ཀུན་སངས་རྒྱས་ཀྱི་གོ་འཕང་གི་རྒྱུ་ཁོ་ནར་བསྒྱུར་ནུས་པས། ས་ལམ་མྱུར་དུ་རྫོགས་པ་འོང་གསུངས་
བཅུ་པ་ནི། འཇུག་པ་ལས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། །ཞེས་སོགས་ལྟར། འཇིག་རྟེན་འདིའི་བདེ་སྐྱིད། ཉན་རང། འཁོར་བསྒྱུར་སོགས་ཐམས་
ཅད་སངས་རྒྱས་ཀྱི་མཐུས་བྱུང་བ་ཡིན་ལ། སངས་རྒྱས་ནི་བྱང་ཆུབ་སེམས་དཔའ་ལས་འཁྲུངས། བྱང་ཆུབ་སེམས་དཔའ་ནི་བྱང་ཆུབ་ཀྱི་སེམས་ལས་འབྱུང་བས་ན། འགྲོ་བའི་བདེ་སྐྱིད་ཐམས་ཅད་ཀྱི་རྩ་བ་བྱང་ཆུབ་ཀྱི་སེམས་ཁོ་ན་ཡིན་ཞིང་
དེར་མ་ཟད་ཆོས་ཀྱི་ཕུང་པོ་ཐམས་ཅད་ཀྱི་སྙིང་པོ། རྒྱལ་སྲས་དམ་པ་རྣམས་ཀྱི་ཐུགས་དམ་གྱི་མཐིལ། གང་གི་མཐུས་གསང་སྔགས་ལ་ཁྱད་ཐོན་པར་བྱེད་པའང་སེམས་འདི་ཡིན། དགེ་བཤེས་སྟོན་པས་མི་ཞིག་ལ་སྐུ་མཆེད་གསུམ་གྱི་
ལོ་རྒྱུས་དྲིས་པར། སོ་སོའི་ཚུལ་ཞུས་པས། ངོ་མཚར་ཆེ། དེ་ཡང་གཅིག་ཡིན་གསུངས། ཁམས་པ་ལུང་པའི་གནས་ཚུལ། ཁོང་གྲོག་པོའི་ཁར་བཞུགས་ནས་རེས་སྤྱན་ཟིམ་མེ་པ་དང། རེས་བཤུམ་པ་འབའ་ཞིག་མཛད་ནས་

[298B] ཆོས་བྱ་བ་ཁོང་གིས་བྱས་འདུག་གསུངས་ཏེ། བསྔགས་པ་མཛད་ཚུལ། དེས་ན་སྤྱོད་འཇུག་ལས། དམ་ཆོས་འོ་མ་བསྲུབས་པ་ལས། །མར་གྱི་ཉིང་ཁུ་བྱུང་བ་ཡིན། །ཞེས་པ་ལྟར་ཆོས་
ཀུན་གྱི་སྙིང་པོའི་ཡང་སྙིང་ལྟ་བུ་ནི་བྱང་ཆུབ་ཀྱི་སེམས་འདི་ཡིན་པས། ཐམས་ཅད་ཀྱིས་གང་ཐུབ་ཅི་ཐུབ་ཀྱིས་འདི་བསྐྱེད་ཐབས་ལ་གཞོལ་བར་ཞུ་ཞིང། ཐེག་ཆེན་གྱི་བསྟན་པ་ཡོད་མེད་ཀྱང་བྱང་ཆུབ་ཀྱི་སེམས་ཡོད་མེད་ཀྱི་རྗེས་སུ་འགྲོ་ལྡོག་བྱེད་
པས༑ ཐམས་ཅད་ཀྱིས་ཆོས་ཟབ་ཟབ་མོ་ཡིན་ཟེར་བ་གཞན་རྣམས་རེ་ཞིག་བཞག་ནས། འདི་ལ་ནན་ཏན་མཛད་དགོས། འདི་ལྟ་བུའི་གནད་མ་ཤེས་པར་ས་དགེ་བཀའ་རྙིང་གི་ཆོས་པ་མང་པོས་འཚང་རྒྱ་བར་འདོད་ཀྱང་བྱང་ཆུབ་ཀྱི་
སེམས་མི་དགོས་པར་གསང་སྔགས་ཀྱི་རིམ་གཉིས་བསྒོམ་སྟེ་ལམ་མྱུར་མོར་བགྲོད་དུ་རེ་བ་ནི། འཇིག་རྟེན་ཁྱིམ་པའི་ཁ་སྐད་དུ། སྐེ་འདོད་ལ་ལྦ་བ་མི་འདོད་ཟེར་བ་དང་འདྲ། དུས་གསུམ་གྱི་སངས་རྒྱས་ཐམས་ཅད་ཀྱིས་བྱང་ཆུབ་ཀྱི་སེམས་མ་བསྐྱེད་པར་སངས་
རྒྱས་པ་མེད་པས། བྱང་ཆུབ་ཀྱི་སེམས་མི་དགོས་པའི་སངས་རྒྱས་ཤིག་ཡོད་ན་སྔར་མ་གྲགས་པ་ཞིག་འོང་ཉེན་ཡོད། དེའི་ཕྱིར་སངས་རྒྱས་ཀྱི་གོ་འཕང་ཞིག་འདོད་ཕྱིན་ཆད་བྱང་སེམས་འདི་མེད་ན་མི་འབྱུང་ཞིང། འདི་དང་བྲལ་ན་སངས་རྒྱས་ཀྱི་གོ་
འཕང་འཐོབ་པའི་རེ་བ་བྲལ་བ་ཡིན་པས་འདི་ལ་ནན་ཏན་བྱེད་དགོས། རེ་སྒོ་ཨ་ཙ་རས་རྗེ་སྒྲུབ་ཁང་པ་ལ། ཁྱེད་འོངས་པ་ན་བྱང་ཆུབ་ཀྱི་སེམས་ཀྱི་གཏམ་སྟོད་ཁོག་ཡངས་སེང་ངེ་བ་རེ་བྱེད་དུ་ཡོད། གཞན་དེང་སང་གི་མི་ལ་གཏམ་དེ་ཤོད་

[299A]༄༅། །ས་མེད་གསུང། དེ་བཞིན་དུ་རང་རེ་ཁ་ཅིག་གིས་བྱང་ཆུབ་ཀྱི་སེམས་དེ་དཀའ་བས་མི་སྐྱེ་ཟེར་ནས་ཡར་ཕུད། ཁ་ཅིག་དེ་ཐེག་ཆེན་ཐུན་མོང་བའི་ཡིན། དེ་བས་ཟབ་པ་རིམ་གཉིས་སོགས་བསྒོམ་ཟེར་
ཏེ་མར་ཕུད་ནས་དོན་དུ་ཉམས་ལེན་བྱེད་མཁན་ཉུང། དེ་ནི་དཔེར་ན་ཡིད་བཞིན་གྱི་ནོར་བུ་རྒྱ་མཚོར་མི་བཙལ་བར་བ་གླང་གི་རྨིག་རྗེས་ཀྱི་ཆུ་ལས་ཚོལ་བ་དང་འདྲ། རྗེ་བླ་མས་ཀྱང། དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་
ཆེན་སེམས་མཆོག་ཐུགས་དམ་མཐིལ་དུ་འཛིན། །ཅེས་ཐུགས་དམ་གྱི་མཐིལ་དུ་བསྔགས་པ་བྱང་སེམས་འདི་ཁོ་ན་ཡིན། དེང་སང་ཁ་ཅིག་ཐུགས་དམ་གྱི་མཐིལ་ལྷ་རེ་ལ་བྱེད་ཟེར། ཁ་ཅིག་རྒྱ་ནག་སྐག་ཟློག་དང། ཁ་མཆུ་ནག་པོ་ཞི་བྱེད་ཀྱི་
གཟུངས་སོགས་ལ་བྱེད་ཟེར་ཏེ། བྱང་ཆུབ་ཀྱི་སེམས་བསྒོམ་པའི་སྐལ་བ་མེད་ན་སངས་རྒྱས་འཐོབ་དུས་མི་འོང། ཇོ་བོས་གསེར་གླིང་པ་བླ་མ་རྣམས་ཀྱི་མཆོག་ཏུ་འཛིན་པ་དང། ཕྱག་བསྙུང་སྐབས་འབྲོམ་ལ་ཁྱོད་སེམས་བཟང་བས་
འདི་ལ་བྱིན་རླབས་ཀྱིས་གསུངས་པ་བྱང་ཆུབ་ཀྱི་སེམས་ལ་བསྔགས་བརྗོད་མཛད་པ་ཡིན། བླ་མ་དྷ་རྨ་རཀྵི་ཏ་དང་པོར་བྱེ་སྨྲའི་ལྟ་བ་འཛིན་ཀྱང། བྱང་སེམས་ཀྱི་སྟོབས་ཀྱིས་མཐར་དབུ་མ་པར་གྱུར་ཚུལ། ཇོ་བོ་རྒྱ་བོད་གཉིས་ཀར་འཕྲིན་
ལས་དར་རྒྱས་ཆེ་བ་ཡང་བཤེས་གཉེན་བསྟེན་ཚུལ་དང། བྱང་ཆུབ་ཀྱི་སེམས་ཀྱི་མཐུ་ལས་བྱུང། བཀའ་གདམས་གོང་མའི་ཞལ་ནས། སེམས་འདི་མེད་ན་རྣ་རྩར་རྔ་བོ་ཆེ་བརྡུངས་ཀྱང་མི་གོ་བའི་ཏིང་ངེ་འཛིན་ཡོད་ཀྱང་གར་ཡང་

[299B] བླ་མ་རཱ་ཧུ་ལ་གུ་པྪས་ཀྱང། ཡི་དམ་གྱི་ལྷའི་ཞལ་མཐོང་བ་དང། མངོན་ཤེས་དང་རྫུ་འཕྲུལ་ཐོབ་པ་དང། ཏིང་ངེ་འཛིན་རི་རྒྱུད་ཙམ་ཡོད་པས་གར་ཡང་མི་ཕྱིན། བྱམས་སྙིང་རྗེ་སྒོམས་གསུངས། གཞན་ཡང་
མདོ་ལས་བྱང་ཆུབ་ཀྱི་སེམས་ནི་འཁོར་བསྒྱུར་གྱི་འཁོར་ལོ་རིན་པོ་ཆེ་དང། སྐྱེས་བུའི་སྲོག་གི་དབང་པོ་དང། ལག་པ་དང་ཡང་འདྲ་བར་གསུངས་པ་དང། རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་
བསྐྱེད་མ་དང། ཞེས་གསུངས་པ་ལྟར། དཔེར་ན། ཕ་ནི་རིགས་ཀྱི་ཐུན་མོང་མ་ཡིན་པའི་རྒྱུ་དང། མ་ནི་ཐུན་མོང་བའི་རྒྱུ་ཡིན་པ་ལྟར། བྱང་ཆུབ་ཀྱི་སེམས་རིན་པོ་ཆེན་ནི་སངས་རྒྱས་ཀྱི་རྒྱུ་ཐུན་མོང་མ་ཡིན་པ་དང། སྟོང་ཉིད་རྟོགས་པའི་ཤེས་
རབ་ནི་བྱང་ཆུབ་གསུམ་གའི་ཐུན་མོང་བའི་རྒྱུ་ཡིན་པས་ཤེས་རབ་སྟོང་ཉིད་ནི་ཐེག་པ་ཆེ་ཆུང་གང་དང་ཕྲད་ཀྱང་དེའི་བྱང་ཆུབ་ཀྱི་རྒྱུར་འགྲོ། དེས་ན་བྱང་ཆུབ་ཀྱི་སེམས་མེད་པའི་ཕྱག་རྫོགས་དང། རིམ་གཉིས་བསྒོམ་པ། ལྷ་ཚོགས་མང་པོའི་
ཞལ་མཐོང་བ་སོགས་ལས་ཀྱང་བྱང་ཆུབ་ཀྱི་སེམས་ལ་གོ་བ་ཙམ་ཆགས་པ་མ་འོངས་པ་ན་འཚང་རྒྱ་བ་ལ་མྱུར་བས་དེ་གལ་ཆེ་བ་ཡིན། བསྟན་པ་འདིའི་དམ་ཆོས་ཐམས་ཅད་མཁྱེན་ཅིང་གྲུབ་པའི་ཇོ་བོ་ཆེན་པོའི་གསུང་གི་མཐིལ་ལ། བྱམས་སྙིང་
རྗེ་བྱང་ཆུབ་ཀྱི་སེམས་སྒོམས་གསུངས་འདུག་ན། ལྷ་བསྒོམ་སྔགས་བཟླས་ཙམ་ལ་མི་རེ་བར་འདི་ལ་བརྩོན་པར་མཛད་དགོས། དེ་འདྲ་བའི་ཆོས་ཀྱི་སྙིང་པོ་འདི་རྒྱུད་ལ་སྐྱེ་བའི་དོན་དུ་དཀའ་བ་སྤྱད་དེ། འདི་ལ་བརྩོན་ནའང་བརྩོན་རིན་ཆོག་

[300A]༄༅། །པ་ཡིན་ཞིང་བསྒོམ་ན་མི་སྐྱེ་བའང་མིན་ཏེ་འདུས་བྱས་སོ་ན་མི་གནས་པས་ངེས་པར་སྐྱེ་ལ། དེ་ཡང་ཇོ་བོ་ཆེན་པོ་མ་བྱོན་གོང་བོད་དུ་སེམས་བསྐྱེད་མཆོད་བའི་ཆོ་ག་འབོགས་ནས། ཆོ་གའི་འགོར་
མ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། ཞེས་བརྗོད་པ་ཙམ་གྱིས་བྱང་སེམས་ཀྱི་གོ་ཆོད་པ་བྱེད་མཁན་བྱུང་ཡང། བྱང་སེམས་རྒྱུད་ལ་སྐྱེ་བར་བྱེད་པ་ལ་བློ་སྦྱངས་དགོས་པ་ལས། བློ་མ་སྦྱངས་པར་སོ་ཐར་གྱི་སྡོམ་པ་འབོགས་
པ་ལྟར་བྱས་པས་སེམས་སྐྱེ་བ་ལྟ་ཅི། དེ་ཙམ་གྱིས་བྱང་ཆུབ་ཀྱི་སེམས་ངོ་ཤེས་པའང་དཀའ་སྟེ། སྔོན་ཇོ་བོ་ཆེན་པོས་བོད་པ་རྣམས་ལ། བྱམས་པ་དང་སྙིང་རྗེ་ངོས་འཛིན་མི་ཤེས་པའི་བྱང་ཆུབ་སེམས་དཔའ་བོད་ཀྱིས་ཤེས་པར་འདུག་ཅེས་
མི་མཉེས་པའི་ཚུལ་གསུངས། འོ་ན་གང་དགོས་ཞུས་པས། རིམ་ཅན་དུ་སྦྱངས་པ་ཡིན་མོད་གསུངས། དེས་ན་རང་རེས་ཀྱང་སྙིང་རྗེ་ཆེན་པོ་ལ་མྱོང་བ་མ་ཐོན་པར་བྱང་ཆུབ་ཀྱི་སེམས་སྐྱེ་ཐབས་མེད་པས་བློ་རིམ་གྱིས་སྦྱངས་པ་དགོས་གསུངས་
གཉིས་པ་བྱང་ཆུབ་ཏུ་སེམས་བསྐྱེད་པའི་ཚུལ་ལ་གཉིས། བྱང་ཆུབ་ཏུ་སེམས་སྦྱོང་བའི་རིམ་པ་དངོས་དང། སེམས་བསྐྱེད་ཆོ་གས་གཟུང་བའི་ཚུལ་ལོ། །དང་པོ་ལ་རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱང་བ་དང། བདག་གཞན་
མཉམ་བརྗེའི་སྒོ་ནས་བློ་སྦྱང་བ་གཉིས་ལས། རྒྱུ་འབྲས་མན་ངག་བདུན་གྱི་སྒོ་ནས་སེམས་ཅན་ཐམས་ཅད་ཡིད་འོང་གི་རྣམ་པ་ཅན་དུ་སྒྲུབ་པ་ནི་སློབ་དཔོན་ཟླ་བ་གྲགས་པ་དང། ཙནྡྲ་གོ་མི་ཞི་འཚོ་སོགས་ཀྱི་ལུཌ་ཡིན་ལ། བདག་གཞན་

[300B] གདམས་པ་འདི་གཉིས་ཀ་མངའ་བའི་བླ་མ་གསེར་གླིང་
པའི་མན་ངག་ཇོ་བོས་ལམ་སྒྲོན་སོགས་སུ་བཀྲལ་ཞིང། བཀའ་གདམས་རྙིང་མའི་སྐབས་རྒྱུ་འབྲས་བདུན་མ་ཁྱབ་གདལ་དུ་མཛད་ཀྱང། མཉམ་བརྗེའི་མན་ངག་ལྐོག་ཆོས་བཀའ་རྒྱའི་ཚུལ་དུ་གནང་བ་མཐའ་དག་རྗེ་རིན་པོ་ཆེ་ལ་བརྒྱུད་
དེ༑ རྗེ་བླ་མས་གདམས་པ་གཉིས་ཀ་དང་སྦྱར་བའི་བློ་སྦྱོང་ཚུལ་གསུངས་པའི་མན་ངག་ལྟར་འདིར་ཡང་དེ་གཉིས་ཀ་གཅིག་ཏུ་དྲིལ་ནས་ཉམས་སུ་ལེན་པ་དགོས། དེ་ཡང་བྱང་ཆུབ་ཀྱི་སེམས་སྦྱོང་བའི་སྐབས་མན་ངག་གཉིས་བསྲེས་ནས་
བསྒོམ་དགོས་ཀྱང་བཤད་པའི་སྐབས་སོ་སོ་ནས་བཤད་དགོས་པས། དེ་ཡང་རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱང་བ་ལ། ཚད་མེད་བཏང་སྙོམས། མར་ཤེས། དྲིན་དྲན། དྲིན་གཟོ། ཡིད་འོང་གི་བྱམས་པ། སྙིང་རྗེ། ལྷག་བསམ་
བྱང་ཆུབ་ཀྱི་སེམས་ཏེ་བརྒྱད་ལས། མར་ཤེས་ནས་ལྷག་བསམ་བར་དྲུག་ནི་རྒྱུ་དང། སེམས་བསྐྱེད་ནི་འབྲས་བུ་ཡིན། འདི་དག་རྒྱུ་འབྲས་སུ་འགྲོ་ལུགས་ཀྱང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་འདོད་པའི་སེམས་བསྐྱེད་
ཀྱི་སྔོན་དུ། གཞན་དོན་ཁུར་དུ་ཁྱེར་བའི་ལྷག་བསམ་འགྲོ་དགོས་ལ། དེ་ཡང། སེམས་ཅན་ཐམས་ཅད་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་མེད་ན་མི་སྐྱེ། དེ་སྐྱེ་བ་ལ་སེམས་ཅན་ཐམས་ཅད་བུ་ཡིད་དུ་འོང་བ་ལྟར་གཅེས་

[301A]༄༅། །ལ་ཕངས་པའི་རྣམ་པ་ཅན་དུ་འཆར་བའི་ཡིད་འོང་གི་བྱམས་པ་བསྐྱེད་དགོས། དེ་ལྟ་བུའི་བྱམས་པའང། ད་ལྟ་གཉེན་ལ་ཡིད་འོང་སྐྱེ་ཞིང། དགྲ་ལ་མི་སྐྱེ་བས། སེམས་ཅན་ཐམས་ཅད་གཉེན་
དུ་བལྟ་བ་སྔོན་དུ་འགྲོ་དགོས་ཤིང། གཉེན་གྱི་མཐར་ཐུག་ཀྱང་ཨ་མ་ཉིད་ཡིན་པའི་ཕྱིར། སེམས་ཅན་ཐམས་ཅད་མར་བསྒྲུབས་ནས་དྲིན་དྲན་པ་དང། དྲིན་གཟོ་བ་བྱུང་ན་གཅེས་ལ་ཕངས་པའི་བྱམས་པའང་འབྱུང་ངོ། །དེས་ན་རྒྱུ་
འབྲས་ཞེས་པའང་ཕྱི་མ་ཕྱི་མ་སྐྱེ་བ་ལ། སྔ་མ་སྔ་མ་སྔོན་དུ་འགྲོ་བ་ཞིག་དགོས། འདི་ལ་བློ་སྣ་ཐུང་ངུས་ སྤྱིར་བཀའ་གདམས་ཀྱི་མན་ངག་ཟབ་ཅིང་
ལྷག་པར་འཇམ་མགོན་ཙོང་ཁ་པ་ཆེན་པོའི་བསྟན་པ་འདི་ནི་རྗེ་བཙུན་འཇམ་པའི་དབྱངས་ཀྱི་ཞལ་ཆབ་དྲོན་མོ་ལྟར་མདོ་སྔགས་གང་ལའང་ཆ་ཚང་ཞིང་དྲི་མ་དང་བྲལ་ལ། སྔ་མ་དག་ལས་ཀྱང་ཆེས་ཆེར་ཟབ་ཏུ་སོང་བ་ཡིན་པས་
བདག་གི་སྐྱབས་མགོན་བླ་མ་རིན་པོ་ཆེས། བོད་སྔ་རབས་ཀྱི་བསྟན་པ་རྣམས་རྗེ་བླ་མའི་བསྟན་པ་གསེར་སྦྱངས་བཙོ་མ་ལྟ་བུ་འདི་ལྟར་འབྱུང་རྒྱུའི་གྲ་སྒྲིགས་ཀྱི་ཚུལ་དུ་བྱུང་བ་ཡིན་གསུང། བློ་གཟུ་བོར་གནས་ན། སྟག་ཚང་ལོ་ཙཱ་བས་
མདོ་སྔགས་མཐའ་དག་ཁྱད་པར་རྡོ་རྗེ་ཐེག་རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱོད་ལ་བསྟོད། །ཅེས་དང། རྫོགས་ཆེན་དཔལ་དགེའི་གསུང་

[301B] མདོ་སྔགས་ལེགས་བཤད་འབྱུང་གནས་ཙོང་ཁ་པ། །ཞེས་པ་ལྟ་བུ་དོན་ལ་གནས་པའི་བསྔགས་བརྗོད་ཡིན། གཞན་དུ་ན། སངས་རྒྱས་སྦར་བཅང་ཟེར་བའི་ཁ་པོ་ཆེའི་ཆོས་ཡོད་ཀྱང་དེས་ཚོགས་ལམ་ཆུང་ངུའང་སྦར་
བཅངས་སུ་གཏོད་དཀའ། ལམ་རིམ་འདི་ལ་བརྟེན་ན་སངས་རྒྱས་སྦར་བཅངས་སུ་འབྱུང། དེ་ཡང་ལམ་གྱི་གོ་རིམ་ལྟར་མ་སྦྱངས་ན་མི་སྐྱེ་བས་དེའི་ཕྱིར་འདིར། དང་པོ་མར་ཤེས་ནས་སྦྱང་བ་ཡིན། འདི་ལ་ནན་ཏན་མི་བྱེད་པ་ནི་
གང་དག་བདེ་བ་འདོད་པས་སྡིག་པ་སྒྲུབ་ན་གོ་ལོག་ཏུ་སོང་བ་ལྟར། འདོད་པ་སངས་རྒྱས་ཀྱི་གོ་འཕང་འདོད་ལ། སེམས་འདི་སྦྱོང་བ་ལ་མི་འབད་ན་ལག་ལེན་གོ་ལྡོག་པ་ཡིན་པས། གསང་སྔགས་ཀྱི་མྱུར་ལམ་ལ་བརྩོན་ཀྱང། གཙང་དུ་
འགྲོ་དགོས་པའི་མི་ཞིག་རྟ་ལྟ་བུར་ཞོན་ནས་སོང་སོང་སྟེ་མཐར་གཙང་དུ་སླེབས་སོ་སྙམ་ཙ་ན་གཙང་དུ་མ་སླེབས་པར་ཀོང་པོ་རོང་དུ་སླེབས་པ་ལྟར་འགྱུར་བས་བྱང་ཆུབ་ཀྱི་སེམས་སྦྱོང་ཐབས་ལ་འབད་དགོས། མར་ཤེས་སྐྱེ་བ་ལའང་དཔེར་
ན༑ རི་མོ་བྲི་བ་ལ་གཞི་ཞལ་བ་འཇམ་པོར་ཁོད་མ་སྙོམས་ན་མི་འོང་བ་བཞིན་དུ་སེམས་ཅན་ཐམས་ཅད་ལ་སེམས་མ་སྙོམས་ན། བྱམས་སྙིང་རྗེ་སོགས་གང་བསྒོམ་ཀྱང། ཕྱོགས་རིས་ཅན་ལས་མི་སྐྱེ་བས། དང་པོར་བཏང་སྙོམས་ཚད་མེད་
བསྐྱེད་དགོས་སོ། །རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱང་བ་འདི་ལ། བདག་གཞན་མཉམ་བརྗེའི་སྒོ་ནས་བློ་སྦྱང་བ་མི་ཚང་ལ། བདག་གཞན་མཉམ་བརྗེའི་སྒོ་ནས་བློ་སྦྱང་བ་ལ་མན་ངག་བདུན་མ་ཚུར་ཚང་ནས་ཡོད། རྒྱུ་འབྲས་བདུན་

[302A]༄༅། །གྱི་ཐོག་མར་བསྒོམ་རྒྱུའི་བཏང་སྙོམས་འདི་ཚད་མེད་བཏང་སྙོམས་ཡིན་པས། འདི་ལ་རང་ངོས་ནས་སེམས་ཅན་ཐམས་ཅད་ལ་སེམས་སྙོམས་པ་དགོས། དེ་ཡང་རང་རེའི་རྒྱུད་ལ་འགའ་ཞིག་ལ་
སྡང༑ འགའ་ཞིག་ལ་ཆགས་ནས་མི་སྙོམས་པར་ཡོད་པ་ཡིན་ལ། དེ་ལ་དམིགས་ཡུལ། དང་པོ་བར་མ་ལ་དམིགས་ཏེ་བློ་སྦྱངས། དེ་ནས་གཉེན་དང་དགྲ་སོགས་ལ་རིམ་གྱིས་དམིགས་ནས་བསྒོམ་པ་དང། དགྲ་གཉེན་བར་མ་
གསུམ་ཀ་ལ་མཉམ་དུ་དམིགས་པའི་ལུགས་གཉིས་ལས། ཕྱི་མ་ཉིད་ཁྱབ་ཆེ་བར་སྣང་བས། མདུན་དུ་དགྲ་གཉེན་བར་མ་གསུམ་བསྒོམས་ནས་དེ་ལ་དམིགས་པ་ན། ཡིད་ལ་ཆགས་པ་དང་སྡང་བ་དང། བཏང་སྙོམས་ཀྱིས་ཡལ་བར་
འདོར་བློ་བཅས་མི་འདྲ་བ་གསུམ་འཆར་འོང་བས། དེའི་ཚེ་རང་རེས་ད་ལྟར་དགྲར་བཟུང་བ་དེ་ལ་ཁོང་ཁྲོ་སོགས་སྐྱེས་ཏེ་མི་དགའ་བའི་དོན་གང་ཡིན་སྙམ་བརྟག་ན་དེས་སྔར་རང་ལ་གནོད་པ་བྱས་པའི་རྒྱུ་མཚན་ལ་བསམས་ནས་བྱུང་བ་ཡིན་
ཡང༑ དེ་ནི་སྔར་འཁོར་བ་སྤྱིའི་སྡུག་བསྔལ་བསམ་པའི་སྐབས་བཤད་པ་ལྟར་ངེས་པ་མེད་པའི་ཚུལ་བསྒོམ་སྟེ། དགྲ་དེས་སྔར་ཚེ་རབས་མང་པོར་གཉེན་བྱས་ཚུལ་བསམས་ནས་ཞེ་སྡང་དགག་ད་ལྟ་གཉེན་དུ་བཟུང་སྟེ་དགའ་ལྷང་
ལྷང་བ་བྱ་ས་ དེས་ཀྱང་སྔར་དགྲ་བྱས་པ་ལ་གྲངས་ཀྱིས་མི་ཆོད་སྙམ་དུ་ཆགས་པ་དགག་ད་ལྟ་དགྲ་གཉེན་གང་

[302B] གཉེན་བྱས་པ་འདྲ་ན་དེ་ཐམས་ཅད་དགྲ་གཉེན་བར་གསུམ་བྱེད་མཉམ་ཡན་འདུག་
པས་སུ་ལ་ཆགས་ཤིང་སུ་ལ་སྡང། གཉེན་ལ་ཆགས་དོན་མ་མཆིས་ཏེ། དེས་སྔར་དགྲ་མང་དུ་བྱས་པ་དང། དགྲ་ལའང་སྡང་དོན་མེད་དེ་དེས་སྔར་གཉེན་ཡང་མང་དུ་བྱས་པའི་ཚུལ་རྣམས་བསམ། དེར་མ་ཟད་ད་ལྟ་རེ་ཞིག་མིག་
སྔར་མཐོང་བ་འདིར་དགྲ་གཉེན་དུ་སྣང་བ་ཙམ་ལས། དུས་གཏན་དུ་དགྲར་ངེས་པ་དང། གཉེན་དུ་ངེས་པ་ནི་གཅིག་ཀྱང་མེད་པས་རང་གཞན་གཉིས་ལས་རང་གི་ངོས་ལ་ལྟོས་ནས་ཆགས་སྡང་བྱེད་དོན་མེད་པར་མཉམ་པར་མ་ཟད་
སེམས་ཅན་ཁོ་རང་ཚོའི་ངོས་ནས་ཀྱང་མཉམ་སྟེ་ཉམ་ཐག་པར་མཉམ་པ་དང། བདེ་བ་འདོད་ཅིང་སྡུག་བསྔལ་མི་འདོད་པར་མཉམ་པས་གཞན་ངོས་ལ་ལྟོས་ནས་ཀྱང་སེམས་ཅན་ཐམས་ཅད་ལ་ཕྱོགས་རི་ས་ དེ་མི་
འདྲ་སྟེ། འདི་དག་གིས་ཚེ་འདི་ལ་ཕན་བཏགས་པ་དང། གནོད་པ་བྱས་པ་ཡིན་པས་ཁྱད་ཡོད་སྙམ་ན། དེ་ཡང་མིན་ཏེ། སྔར་ཕན་བཏགས་པ་དང། ད་ལྟ་ཕན་བཏགས་པ་གཉིས་ཀྱང་མཚུངས་ལ། སྔར་གནོད་པ་བྱས་པ་དང། ད་རེས་གནོད་
པ་བྱེད་པ་གཉིས་ཀྱང་མཚུངས་པ། དཔེར་ན་ན་ནིང་མགོ་ལ་དབྱུག་པས་བསྣུན་པ་དང། ད་ལོར་མགོ་ལ་དབྱུག་པས་བསྣུན་པ་གཉིས་གནོད་པ་བྱེད་པར་མཚུངས་ལ། ན་ནིང་ཇ་སྦག་གཅིག་བྱིན་པ་དང། འདི་ལོར་ཇ་སྦག་གཅིག་བྱིན་

[303A]༄༅། །པའང་མཚུངས་པ་བཞིན་དང། དཔེར་ན་སྤྲང་པོ་བཅུ་སློང་བར་འོངས་པ་ལ། དེ་དག་ཁོ་རང་ཚོའི་ངོས་ནས་བཀྲེས་སྐོམ་གྱིས་ཉམ་ཐག་པར་མཉམ་ལ། སློང་བར་ཡང་མཉམ་ཞིང་རང་གི་ངོས་ནས་ཀྱང་
ཕན་གནོད་མེད་པར་མཉམ་པ་བཞིན་ནོ། །དེ་ལྟར་བསམས་པས་དགྲ་གཉེན་བར་མ་གསུམ་ལ་སེམས་སྙོམས་པ་བྱུང་ན་སེམས་ཅན་ཐམས་ཅད་ལ་ཁ་སྤོས་ནས་སེམས་སྙོམས་པ་བསྒྲུབ། དེ་དག་ལ་སེམས་སྙོམས་པ་ན་དགྲ་གཉེན་
རིས་སུ་མི་གཅོད་པས་དགྲ་འདུལ་གཉེན་སྐྱོང་གི་འཇིག་རྟེན་པའི་སྤྱོད་ཚུལ་ངན་པ་ཡང་གཏན་འགོག་ཏུ་འགྲོ། དེ་ལྟ་མིན་པར་སེམས་ཅན་ཐམས་ཅད་ཅེས་པའི་གསེབ་ནས་འདི་དང་འདི་མ་གཏོགས་སྙམ་དུ་འགའ་ཞིག་དམིགས་
ཀྱིས་བསལ་ཏེ་ཕྱིར་དོར་མཁན་གྱི་རིགས་ལ་བྱང་ཆུབ་ཀྱི་སེམས་སྐྱེ་བའི་གནས་མེད། བཏང་སྙོམས་འདི་གཅིག་པུ་ལའང་ལོ་དང་ཟླ་བར་སྦྲེལ་ཏེ་དཀའ་ལས་བརྒྱག་དགོས་ཀྱི། དམིགས་པ་ཐུན་རེ་ཙམ་གྱིས་རྫོགས་པའི་བྱང་ཆུབ་ཀྱི་རྩ་
བ་ཚུགས་པའི་རེ་བ་བྱེད་པས་ནི་ས་ཆོད་ཅི་ཡང་མི་འབྱུང། བྱང་ཆུབ་སེམས་སྦྱོང་གི་སྐོར་འདི་ལྟ་བུ་ལ་དཀའ་བ་སྤྱད་དེ་འབད་ན། དོན་ཆུང་བའི་ལྷ་བསྒོམ། སྔགས་བཟླས། སེམས་ངོ་སྐྱོང་བ་སོགས་ལ་མི་ཚེ་བསྐྱལ་བ་དང་མི་འདྲ་
བར་དཀའ་ལས་བྱས་རིན་དང་བསྒོམ་རིན་ཆོག་པ་ཡོད་གསུངས་ཏེ་སླར་ཡང་བསྐྱར་བཤད་མཛད།།    ༈    །།ཉིན་བཅུ་བདུན་པར། རྒྱལ་སྲས་ཆེན་པོ་ཞི་བ་ལྷའི་ཞལ་ནས། གང་ལ་སེམས་ཀྱི་དམ་པ་རིན་ཆེན་དེ།།

[303B] །གང་ལ་གནོད་པ་བྱས་ཀྱང་བདེ་འབྲེལ་བ། །བདེ་བའི་འབྱུང་གནས་དེ་ལ་སྐྱབས་སུ་མཆི། །ཞེས་གསུངས་པ་ལྟར། གང་ཞིག་རྒྱུད་ལ་སྐྱེས་པ་དེ་ལ། སྐུར་བ་འདེབས་པ་སོགས་ངན་པའི་འབྲེལ་བ་
བཞག་པ་ཚུན་ཀྱང་གཏན་གྱི་བདེ་བར་འགོད་པར་མཛད་པའི་ཕན་ཡོན་ཅན་ཞེས་སོགས་ཀྱི་བྱང་ཆུབ་ཀྱི་སེམས་ཀྱི་ཕན་ཡོན་འགའ་ཞིག་གསུངས་ནས། མདོར་ན་སེམས་འདིས་ཟིན་པའི་བྱས་ཚད་ཆོས་དང། དེའང་སངས་རྒྱས་ཀྱི་རྒྱུ་ཐེག་
ཆེན་གྱི་ཆོས་སུ་འགྲོ་བ་ཡིན་པའི་ཕྱིར། སྒྲུབ་པ་ཉམས་ལེན་བྱེད་པ་ལ། ལྷ་བསྒོམ་སྔགས་བཟླས་ཙམ་ལས་བྱེད་རྒྱུ་མེད་པ་བཞིན་མི་བྱེད་པར། སྒྲུབ་པ་ཉམས་སུ་བླང་བྱའི་གཞི་མ་བྱང་ཆུབ་ལམ་རིམ་དང། དེའི་ནང་ནས་ཀྱང་བྱང་ཆུབ་ཀྱི་
སེམས་འདི་ལ་བྱེད་དགོས་ཀྱི། འདི་མེད་པར་མི་ཚེ་རི་སྟོང་དུ་བསྐྱལ་ཏེ་གཞན་ཇི་འདྲ་ཞིག་བསྒོམ་ཁུལ་བྱས་ཀྱང། སངས་རྒྱས་ཀྱི་གོ་འཕང་དང་ཅུང་ཟད་ཀྱང་ཉེ་རུ་མི་འགྲོ་བས། འདི་ཉིད་ཐུགས་དམ་གྱི་མཐིལ་དུ་གནང་དགོས་ཚུལ་དང་
དེ་ལྟ་བུའི་སེམས་དེ་བསྐྱེད་པ་ལའང། སེམས་སྦྱོང་གི་མན་ངག་ལ་ལྟོས་དགོས་ཚུལ་སོགས། ཀུན་སློང་འཆོས་ལུགས་མདོར་བསྡུས་ཤིག་སྩལ་ནས། སྔོན་དུ་ཇི་ལྟར་སོང་བའི་ས་བཅད་རྣམས་གསུངས་རྗེས། བྱང་ཆུབ་ཀྱི་
སེམས་ཀྱི་ཕན་ཡོན་དང་བཏང་སྙོམས་བསྒོམ་པ་ལ་བསྐྱར་བཤད་མཛད། དེ་ནས་བྱང་ཆུབ་སེམས་སྦྱོང་གི་མན་ངག་བདུན་གྱི་དང་པོ་ནི་མར་ཤེས་ཡིན་ལ། འདི་རྒྱུད་ལ་སྐྱེ་ཤིན་ཏུ་དཀའ་ཞིང། མ་སྐྱེས་ན་དྲིན་དྲན་སོགས་རྒྱུ་འབྲས་

[304A]༄༅། །ཕྱི་མ་རྣམས་མི་འབྱུང་བས་འདི་ལ་ནན་ཏན་འབད་དགོས། དེ་ལ་རྒྱུ་དང་པོ་མར་ཤེས་ནི། སེམས་ཅན་ཐམས་ཅད་གཉེན་གྱི་མཐར་ཐུག་མར་ཤེས་པ་སྟེ། འདི་རྒྱུད་ལ་མ་སྐྱེས་ན་བྱང་ཆུབ་སེམས་ཀྱི་
སྐལ་བ་ཆད་པ་ཡིན། གཞན་ཟབ་མོ་སྟོང་པ་ཉིད་སོགས་ནི་རིགས་པའི་སྒོ་རྣམ་གྲངས་མང་པོ་ནས་བསམ་ཆོག་པས། དེ་ཙམ་དུ་རྟོགས་པར་མི་དཀའ་མོད། འདི་ལ་ལུང་ཞིག་གིས་བསམ་ནའང། བསམ་པའི་གཏིང་ནས་ངེས་
ཤེས་རྙེད་པ་ཞིག་འབྱུང་དཀའ་ལ། དབང་རྣོན་ཆོས་ཀྱི་རྗེས་འབྲང་ལ་རིགས་པས་བསྒྲུབ་དགོས་ཤིང། འདིར་རྣམ་འགྲེལ་གྱི། སྐྱེ་བ་ཡོངས་སུ་ལེན་པ་ན། །འབྱུང་རྡུབ་དབང་པོ་བློ་དག་ནི། །རང་གི་རིགས་ལ་ལྟོས་མེད་ཅན། །ཞེས་
སོགས་ཀྱི་རིགས་པ་གཅིག་ལས་མེད་པས་རྟོགས་དཀའ་ལ། འདི་ལ་དང་པོ་རིག་པའི་ཡ་མཐའ་ཐུག་མེད་དུ་བསྒྲུབ་དགོས་པས། དེ་རིང་གི་སེམས་འདི་ཁ་སང་གི་སེམས་ཀྱི་རྒྱུན་ཡིན་ཞིང། དེའང་ཁ་ཉིན་གྱི་རིག་རྒྱུན་ཡིན་པ་ནས་
བཟུང། མའི་མངལ་ནས་སྐྱེས་མ་ཐག་པའི་སེམས་དེ། སྐྱེ་ཁ་མའི་རྒྱུན་ཡིན་ཞིང། མངལ་དུ་ཞུགས་མ་ཐག་པའི་སེམས་དེ་ཞུགས་ཁ་མའི་རིག་པའི་རྒྱུན་ཡིན་པའི་ཕྱིར། འཁོར་བ་ལ་ཐོག་མའི་མཐའ་མེད་པས་སེམས་
ཀྱི་འགོ་བརྩོམ་པ་འདིའོ། །ཞེས་པ་ཞིག་གང་དུའང་མི་རྙེད་པས་ན་རང་གི་སྐྱེ་བ་ལའང་ཐོག་མའི་མཐའ་མེད་པར་གྲུབ་ལ། དེ་གྲུབ་པས་སྐྱེ་བ་གྲངས་ཀྱིས་མི་ཆོད་པ་ཞིག་ཡོད་པར་གྲུབ་པས་སྐྱེ་བ་ལ་ཡ་མཐའ་མེད། དེས་ན་ཚེ་

[304B] སྐྱེ་བ་བརྒྱ་ལེན་པ་ན་མ་བརྒྱ། སྟོང་ལེན་པ་ན་མ་སྟོང་སོགས་མ་
གྲངས་མེད་དགོས་པས་སེམས་ཅན་ཐམས་ཅད་ཀྱིས་མ་མ་བྱས་པའི་ཐབས་མེད། དེ་ལ་འདི་ལྟར། ཨ་མ་མང་དུ་དགོས་མོད། སེམས་ཅན་ནི་མཐའ་ཡས་པས་དེ་ཐམས་ཅད་ནི་ཨ་མ་ཅང་མིན་ནོ་ཞེ་ན། སྤྱིར་རང་གི་སྐྱེ་བ་མང་བར་མ་ཟད་
ཀྱི༑ བྱེ་བྲག་རི་དྭགས་ཤ་བ་དགོ་བ། འབུ་སྲིན་སོགས་རེ་རེ་ནས་ཀྱི་ལུས་བླངས་པའང་གྲངས་མེད་ཅིང། དེ་ལྟར་སེམས་ཅན་གྱི་རིགས་གྲངས་མེད་པ་རེ་རེའི་འང་ལུས་གྲངས་མེད་པ་བླངས་པའི་ཕྱིར། སེམས་ཅན་ལས་ཀྱང་གྲངས་
མང་བའི་སྐྱེ་བ་བླངས་ལ། དེའི་ཚེ་ན་ཨ་མའང་གྲངས་དེ་མཚུངས་དགོས་པས། སེམས་ཅན་ཐམས་ཅད་ཀྱིས་ཨ་མ་བྱས་པ་ཙམ་མ་ཟད་ལན་གྲངས་མང་པོ་རེ་མ་བྱས་ན་མི་འདང་བ་ཡིན་ནོ། །འདིར་བཤེས་སྤྲིང་གི། མ་ཡི་ཐུག་མཐའ་
རྒྱ་ཤུག་ཚི་གུ་ཙམ། །ཞེས་སོགས་ཀྱི་དངོས་བསྟན་མའི་མ། དེའི་མ་སོགས་ལ་སྦྱར་ཡང། སྐབས་འདིར་བླ་མའི་གསུང་རྒྱུན་ལྟར་ཁ་བསྒྱུར་ནས། ས་ཆེན་པོ་འདི་རྒྱ་ཤུག་གི་ཚི་གུ་ཙམ་གྱི་རིལ་བུར་བྱས་ཏེ་རང་གི་ཚེ་འདིའི་མ། སྐྱེ་
བ་སྔོན་མའི་མ། དེའི་སྔོན་མའི་མ་ཞེས་རི་ལུ་རེ་བཞག་ཀྱང་རྫོགས་ཏེ། མའི་གྲངས་ཀྱི་བརྒྱ་སྟོང་གི་ཆར་ཡང་མི་འགྲོ་བས། སེམས་ཅན་ཐམས་ཅད་ཀྱིས་མ་མ་བྱས་ན་མི་འདང་བ་དང། དེར་མ་ཟད་སེམས་ཅན་ཐམས་ཅད་འཚང་

[305A]༄༅། །རྒྱ་ངེས་ཡིན་པས་སེམས་ཅན་ལ་ཟད་རྒྱུ་ཡོད་ཅིང། རང་ཉིད་ཀྱི་འཁོར་བའི་ཡ་མཐའ་མེད་པས་ན་སེམས་ཅན་ལས་རང་གི་སྐྱེ་བ་མང་བས་སེམས་ཅན་ཀུན་གྱིས་མ་གྲངས་མེད་རེ་མ་བྱས་ན་
མི་འདང་བས་སེམས་ཅན་ཐམས་ཅད་ཀྱིས་རང་གི་མ་བྱས་ཤིང། རེ་རེས་ཀྱང་མང་དུ་བྱས་ཏེ། སེམས་ཅན་འདིའི་ལུས་མ་བླངས་བྱ་བ་མེད། བླངས་པ་ལ་གྲངས་ཀྱིས་མི་ཆོད་ཚུལ་བསམ། དེའང་མིའི་སྐྱེ་བ་བླངས་པ་ལྟ་བུར་
མཚོན་ན་གླིང་འདིའི་ས་ཕྱོགས་འདིར་མ་སྐྱེས་བྱ་བ་མེད། སྐྱེས་པ་ལ་གྲངས་ཀྱིས་མི་ཆོད། དེ་བཞིན་དུ་ཤར་ལྷོ་ནུབ་བྱང་སོགས་འཇིག་རྟེན་རེ་རེ་ལའང་གྲངས་མེད་པ་རེ་བླངས་པས། སེམས་ཅན་ལས་ཀྱང་མང་བའི་ཕྱིར། མ་བྱས་པ་
མ་ཟད་མིའི་རྟེན་ལ་ཨ་མ་མ་བྱས་པའང་མེད་པས་སེམས་ཅན་ཐམས་ཅད་ཨ་མ་ཅིས་ཀྱང་ཡིན་སྙམ་དུ་བསམ། དེ་ལྟར་བསམས་ཀྱང་མ་སྐྱེས་ན་རང་ལ་མ་གཏན་ནས་མེད་དམ་ཟེར་ན་སྐྱེ་བ་འདིའི་མ་མངོན་སུམ་ཡོད་སྙམ་
པ་འོང་བས། དེས་སྐྱེ་བ་འདིའི་སྔ་མ་སོགས་ཀྱི་མ་ལ་སྦྱར་ཏེ་སྤོགས་ཆོག་བྱ། མར་ཤེས་བསྒོམ་ཚུལ་འདི་དག་བདེ་མྱུར་དུ་མདོར་བསྡུས་ཙམ་ལས་མེད་ཀྱང། བདག་གིས་བླ་མའི་མདུན་དུ་དཀའ་བ་སྤྱད་པའི་ལག་རྗེས་
མན་ངག་ལྟར་གྱི་ས་བཅད་འདི་རྒྱས་སུ་བཏང་བ་ཡིན་པས་རྒྱུན་དུ་ཉམས་ལེན་མཛད་མཁན་དང། བསྟན་པའི་ཁུར་བཞེས་པ་རྣམས་ནས་ཕྱག་ལེན་མ་ཉམས་པ་བྱུང་ན་ལམ་གྱི་རིམ་པའི་རྟོགས་པའི་སྐྱེད་ཐོན་པ་ལ་ཁྱད་ཆེ་བ་ཡོད་

[305B] དང་པོར་ཚེ་འདིའི་ཨ་མས་སྐྱེ་བ་སྔ་མའི་མ་མང་དུ་བྱས་པར་བསྒོམ། དེ་ནས་ཕ་ལ་བསྒོམ། དེ་ནས་གཉེན་གཞན་དང། དེ་ནས་བར་མ་དང། དེ་དག་ལ་མྱོང་བ་ལེགས་པར་ཐོན་ན། དགྲ་ལ་དམིགས་ནས་མ་བྱས་
པར་བསམས་རྗེས་སེམས་ཅན་ཐམས་ཅད་ལ་དམིགས་ཏེ་སྦྱོང། འོ་ན་མ་ཡིན་ན་ངོ་ཤེས་དགོས་པ་ལ། དེ་མི་ཤེས་པས་མ་མིན་ནོ་སྙམ་ན། སངས་རྒྱས་ཀྱིས་ཀྱང། མ་མ་བྱས་པའི་སེམས་ཅན་གཅིག་ཀྱང་མ་གཟིགས་པས། རང་
རེས་ངོ་མ་ཤེས་པ་མ་གཏོགས་མ་དངོས་གནས་ཡིན་ཏེ། ཚེ་འདིའི་མ་ཡང་ཕྱིས་ཁྱི་ལྟ་བུར་སྐྱེས་ནས་ཡོད་ཀྱང་རང་གིས་མི་ཤེས་ལ། ཚེ་འདིའི་མ་དངོས་གནས་པ་ཡང་ངོ་མི་ཤེས་པ་ཡོད་པ། དགེ་སློང་མ་ཨུཏྤ་ལའི་
དང༑ ཕ་ཤ་ཟ་ཞིང་མ་ལ་འཚོག་ཅེས་པའི་ལོ་རྒྱུས་ལྟར་ཡིན་པས་ངོ་མི་ཤེས་པ་ཙམ་མ་མིན་པའི་རྒྱུ་མཚན་དུ་མི་འགྱུར། འདས་ཟིན་པས་ན་མ་མིན་པར་མི་འགྱུར་ཏེ། དེ་འགྱུར་ན་ཚེ་སྟོད་ཀྱི་མ་ཡང་ཚེ་སྨད་ཀྱི་མ་མིན་པར་འགྱུར་
ཞིང༑ ཁ་སང་གི་མ་ཡང་དེ་རིང་གི་མ་མིན་པར་འགྱུར་ཏེ། དེ་འདས་ཟིན་པས་སོ། །འདི་ནི་ཕྲ་བའི་མི་རྟག་པ་སྟེ། ཐོས་པ་མ་བྱས་པས་རྟོགས་པར་དཀའ་མོད། དཔེར་ན། གཟན་འདི་ལྟ་བུ་ཡང་ན་ནིང་གསར་པའི་
སྐབས་དྲི་མ་ཅན་མིན་ཞིང། བུག་རྡོལ་ཡང་མེད་པ་ལ། དེའི་རྒྱུན་དེང་སང་གི་གཟན་འདི་དྲི་མ་ཅན། བུག་རལ་ཅན་དུ་འདུག་པས། དེ་གཉིས་ཐ་དད་པ་ལྟ་བུ་ཡིན། དེ་ལྟ་ནའང་སྐྱེ་བ་སྔ་ཕྱིའི་མ་གཉིས་ཀྱིས་ཨ་མ་བྱས་པ་ལ་ཁྱད་མེད་དུ་བསམ་

[306A]༄༅། །དགོས་ཏེ། ན་ནིང་སྲོག་བསྐྱབས་ན་དེའི་དྲིན་ད་ལོ་ཡང་དྲན་དགོས་པ་བཞིན་ནོ། །དེ་ལྟར་ཡང་ཡང་སྦྱངས་པས་མར་ཤེས་རྒྱུད་ལ་སྐྱེས་པའི་ཚད་ནི། སེམས་ཅན་གྲོག་སྦུར་གཅིག་མཐོང་བ་ནའང་
རང་དེའི་བུར་གྱུར་སྐབས་རང་གི་སྐྱིད་སྡུག་ཚང་མ་དེ་ལ་རེ་དགོས་བྱུང་བ་སོགས་ལྷང་ལྷང་དྲན་པ་སྟེ། མར་ཤེས་རྒྱུད་ལ་འཁྲུངས་པ་ཇོ་བོ་རྗེ་ལྟ་བུ་དགོས་ཚུལ་བཅས་གསུངས། གཉིས་པ། དྲིན་དྲན་པ་ནི། དེ་ལྟར་སེམས་ཅན་རྣམས་
ཨ་མ་ཡིན་པར་མཉམ་ན། ཨ་མ་བྱས་སྐབས་དྲིན་ཤིན་ཏུ་ཆེ་བར་བསམ་དགོས་པས། ད་ལྟ་ཚེ་འདིའི་མ་འདི་ལྟ་བུར་མཚོན་ན། ཐོག་མཐའ་བར་གསུམ་དུ་དྲིན་ཆེ་སྟེ། ཐོག་མར་ཟླ་དགུ་ངོ་བཅུའི་བར་ལུས་ལ་ཁུར་བ་ན། བུ་
ལ་གནོད་ཀྱིས་དོགས་ནས་མ་རང་ཉིད་ཀྱིས་ཟས་སྐོམ་འགྲོ་འདུག་ཐམས་ཅད་གཟབ་སྟེ་གཅེས་པར་བསྐྱངས། དེའི་ཚེ་མས་དེ་ལྟར་བསྐྱངས་མཁས་པ་ཞིག་མ་བྱུང་ཕྱིན། རང་རེ་ད་ལྟ་ཆོས་དང་མཇལ་ཞིང། དམ་པའི་ཆོས་ལ་
སློབ་ཏུ་ཡོད་པ་འདི་མི་འབྱུང་ཞིང། འདི་དག་ཀྱང་རང་ཉིད་རྒོད་དྲགས་ནས་བྱུང་བ་མིན་གྱི། ཨ་མ་དེ་ཉིད་ཀྱི་དྲིན་ཡིན། བར་དུ་སྐྱེས་པ་ནའང་གང་ཡང་མི་ཤེས་པ་ཤའི་འབུ་ལྟ་བུ་དེ་སོར་བཅུའི་རྩེ་ལ་བླངས། གཏེར་རྙེད་པ་ལྟ་
བུའི་དགའ་ཚོར་བྱས་ཏེ། ཤའི་དྲོད་ལ་བཅར། འཇམ་པའི་སྟན་ལ་བཞག་བརྩེ་བའི་འཛུམ་གྱིས་བསུས། སྣབས་ལག་པས་ཕྱི་ཆོག་པ་ཡང་གནོད་དོགས་ནས་ཁས་ཕྱིས། མི་གཙང་བ་ཤིང་ལ་སོགས་པས་བྲད་ཆོག་པའང་

[306B] དེའི་སྐབས་སུ་རང་ཉི་མ་གཅིག་གམ་ཆུ་ཚོད་གཅིག་ཙམ་རིང་ཡལ་བར་དོར་ནའང། ཡང་ན་ཁྱིས་ཟ་བའམ་ཡང་ན་བྱས་འཐོག་པ། གཡང་དུ་ལྷུང་བ་སོགས་ཀྱིས་འཆི་བར་འགྱུར་བ་ལས་འོས་མེད་པས་ཉི་མ་
རེ་རེར་ཡང་སྲོག་མགོ་བརྒྱ་བརྒྱ་བཏོན། བུ་ལ་སྡུག་བསྔལ་བྱུང་བ་ལས་རང་ལ་སྡུག་བསྔལ་བྱུང་བ་ཞེ་ནས་འདམ་ཞིང། ཐ་ན་གཉིད་ཀྱི་ཚེ་འང་བུ་ལ་སེམས་པ་འབའ་ཞིག་གིས་སྔར་རྒྱུན་ལྟར་གྱི་ལྷོད་བདེར་ཉལ་མ་ཕོད། དེར་མ་ཟད་རྐང་
པ་འཛུག་པ་ཚུན་ཆད་དང། གཏམ་སྨྲ་བ། ཟས་ཟ་སྟངས་ཚུན་ནས་རིམ་བཞིན་བསླབ་པས། ད་ལྟ་འགྲོ་འདུག་དང། གཏམ་སྨྲ་བ་སོགས་ལ་ཐོགས་པ་མེད་པ་འདི་བྱུང། མཐར་རང་གི་དངུལ་ཁ་གང་ཙམ་ལའང་སྡིག་དང། གཏམ་
ངན༑ སྡུག་བསྔལ་ཁྱད་དུ་བསད་ནས་བསགས་པའི་ནོར་རང་གི་ཤ་ལས་གཅེས་པར་བཟུང་ནས་ལོངས་སྤྱད་མི་བྲ་བའང་བྱིན་ཏེ། བུ་བུ་མོ་ལ་ཁྱིམ་འབོགས་པ། མནའ་མར་བརྫངས་པ། རབ་ཏུ་བྱུང་བའི་སྒོར་བཅུག་པ་སོགས་མ་རང་
ལ་འཁོས་ཀ་གང་ཡོད་པའི་བཀའ་དྲིན་གྱིས་བསྐྱངས། མདོར་ན་རང་གིས་ཤེས་ཚད་དང་ནུས་ཚད་ཀྱིས་ཕན་བདེ་གང་ཡིན་འབད་པས་སྒྲུབ། གནོད་པ་དང་སྡུག་བསྔལ་སེལ་བར་བྱེད་པ་སོགས་ཀྱི་དྲིན་ཚད་མཐའ་མེད། དེ་བཞིན་དུ་ཕ་
སོགས་སེམས་ཅན་གཞན་ཐམས་ཅད་ཀྱིས་ཀྱང་དྲིན་གྱིས་བསྐྱངས་པ་འདྲ་བ་ཡིན། དེ་ལྟར་སེམས་ཅན་ཐམས་ཅད་ཀྱིས་མིའི་རྟེན་ལ་རང་གི་མ་བྱས་པ་གཅིག་པུ་འང་གྲངས་ཀྱིས་མི་ཆོད། དེའི་ཚེ་ཡང་ད་ལྟའི་མ་བཞིན་དྲིན་གྱིས་བསྐྱངས་

[307A]༄༅། །དེ་བཞིན་དུ་འགྲོ་བ་གཞན་གྱི་མ་བྱས་སྐབས་ཀྱང་རི་དྭགས་ལྟ་བུར་སྐྱེས་པའི་ཚེ། དེའི་མར་བྱས་ཏེ་བྱམས་པའི་ལས་ཐ་ནའང་ལྕེས་བལྡག་པ་ཚུན་ཆད་ཀྱིས་བྱམས་པར་བསྐྱངས། བྱ་ལྟ་བུའི་མ་
བྱས་སྐབས་ཀྱང་ཟླ་བ་གཅིག་ཙམ་གཤོག་པས་རུམ། མིས་དབྱུག་པ་སོགས་ཀྱིས་དགྲ་བྱས་པ་ནའང། རང་ཉིད་གཤོག་པ་ཡོད་པས་འཕུར་ནུས་མོད་ཀྱང། བུ་ལ་གཅེས་ནས་སྲོག་ཀྱང་ཡལ་བར་དོར་ནས་སྲུང། ཕྱིས་ནས་
འབུ་གཅིག་ལས་མ་རྙེད་ནའང་བྱིན་ནས་གསོ་བར་བྱེད། དེ་ལྟར་ཡང་ཐང་རེ་ཐང་གཉིས་ཙམ་མིན་པར་གནས་སྐབས་ཐམས་ཅད་དུ་དྲིན་གྱིས་བསྐྱངས་པ་ལ་གྲངས་ཀྱིས་མི་ཆོད་ཅིང། སྔར་མགོ་ལོག་གི་ཇག་པ་ཞིག་གིས་རྟ་ཞིག་ལ་
གྲི་བཏབ་པ་ལྟོ་བ་ལ་ཐེབས་ཏེ། རྟེ་འུ་སར་ལྷུང་བ་ན། ཤི་ཁ་མའི་མ་དེས་ཀྱང་རྟེ་འུ་ལ་ལྕེས་བལྡག་སྟེ་བྱམས་པར་བྱེད་པ་མཐོང་ནས། ཇག་པ་དེས་ཇག་ལས་གཅོད་པ་བྱུང་བ་རེད། དེའི་དུས་ཀྱི་རྟེ་འུ་དེ་རང་ཡིན་ལ། རྟ་དེ་གཞན་འདི་
མིན་པའི་ངེས་པ་ཅི་ཡོད། དེ་ལྟར་ཚེ་འདིའི་མས་རང་ལ་དྲིན་གྱིས་ཇི་ལྟར་བསྐྱངས་པ་ལྟར། སེམས་ཅན་ཐམས་ཅད་ཀྱིས་ཀྱང་དྲིན་གྱིས་དེ་བཞིན་དུ་བསྐྱངས་པར་བསམ། གསུམ་པ་དྲིན་གཟོ་བ་ནི། བསླབ་བཏུས་ལས། ཉོན་
མོངས་ཀྱིས་སྨྱོ་གཏི་མུག་ལྡོངས། །གཡང་ས་མང་པོའི་ལམ་དུ་ནི། །གོམ་པ་རེ་རེ་རྡེག་འཆའ་བ། །བདག་དང་གཞན་རྟག་མྱ་ངན་གཞི། །འགྲོ་བ་རྣམས་ནི་སྡུག་བསྔལ་མཚུངས། །ཞེས་གསུངས་པ་ལྟར། དཔེར་ན། ཚེ་འདིའི་ཨ་མ་

[307B] སེམས་མྱོས་ཏེ་གཡང་ས་ཞིག་གི་ཁར་མཆོང་བར་ཉེ་བ་ན། བུ་དེ་དེར་ཡོད་ན་ཨ་མ་དེས་ཀྱང་བུ་དེ་ལ་མི་རེ་ན་སུ་ལ་རེ། བུ་དེས་ཀྱང་ཨ་མ་དེ་མི་བསྐྱབ་ན་སུ་ལ་བསྐྱབ། དེ་བཞིན་དུ་སེམས་ཅན་
ཐམས་ཅད་ཀྱང་ཆོས་དང་ཆོས་མ་ཡིན་པའི་བླང་དོར་ལྟ་བའི་མིག་དང་ནི་བྲལ། སྐད་ཅིག་རེ་རེ་ཞིང་འདོད་པ་དང་ལག་ལེན་ཕྱིན་ཅི་ལོག་ཏུ་བྱེད་པའི་ཉེས་སྤྱོད་ཀྱིས་གོམ་པ་རྡེག་འཆའ། འདི་བྱེད་དང་འདི་མ་བྱེད་ཟེར་བའི་སློབ་མཁན་བཤེས་
གཉེན་གྱི་ལོང་ཁྲིད་དང་ནི་བྲལ། ཉོན་མོངས་དུག་གསུམ་གྱི་གདོན་གྱིས་སེམས་དཀྲུགས་ནས་ཤེས་པ་ལ་རང་དབང་མ་ཐོབ་པས་སྨྱོ་ནས། བསྐལ་པ་མང་པོར་མེ་དང་ལུས་དབྱེར་མེད་དུ་འགྱུར་བའི་ངན་སོང་གི་གཡང་ས་ཆེན་པོར་མཆོངས་ནས་
འགྲོ་བ་འདི་ལ། ད་ལན་རང་ཅག་དགེ་བའི་བཤེས་གཉེན་དང་མཇལ། ཐེག་པ་ཆེན་པོའི་ཆོས་དང་ཕྲད། བླང་དོར་ཡང་ཅུང་ཟད་ཤེས་ཕྱིར་དེ་དག་ལས་རང་ཆེས་ཆེར་བཟང་བས་ན། དེ་དག་དེ་ལས་སྐྱོབ་ཐབས་ཀྱི་ཁུར་བྱེད་མཁན་རང་
ལ་བབས་ཚུལ་བསམ་པ་དང། ཡང་སློབ་སྤྲིང་ལས། ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་ངོ་མ་ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་
ཁྲེལ་བོར་མེད། །ཅེས་པ་ལྟར་མ་སེམས་ཅན་འཁོར་བའི་རྒྱ་མཚོའི་ཀློང་དུ་ཆུད་པ་རྣམས་ད་རེས་རང་ལ་འདོན་པའི་ཐབས་ཡོད་བཞིན་དུ་མ་བཏོན་ན་མ་རབས་ཐ་ཆད་ཡིན་པས་དེ་དག་འདོན་པའི་ཁུར་ད་རེས་རང་ཉིད་ལ་བབས་འདུག་

[308A]༄༅། །སྙམ་དུ་དྲིན་གཟོ་བསྒོམ། དྲིན་གཟོ་བ་དེ་ཡང་དབུ་མ་སྙིང་པོ་ལས། གཞན་ཡང་སྔོན་ཆད་ཉོན་མོངས་པའི། །གདོན་གྱིས་བརླམས་པ་བདག་གིས་ནི། །རྨས་ལ་འགྱུར་བྱེད་འདེབས་པ་བཞིན། །
སྡུག་བསྔལ་ནད་པ་གང་སྡུག་བྱས། །སྐྱེ་བ་གཞན་དུ་གང་དག་གིས། །བྱམས་དང་བསྙེན་བཀུར་ཕན་པ་བྱས། །དེ་ལ་ལན་དུ་ཕན་གདགས་པ། །མྱ་ངན་བཟླ་ལས་གཞན་ཅི་ཡོད། །ཅེས་པ་ལྟར་ཟས་དང་གོས་སོགས་སྟེར་བ་ཙམ་
གྱིས་ནི། གནས་སྐབས་ཀྱི་བཀྲེས་སྐོམ་ལས་གྲོལ་ཙམ་ལས་ཕུགས་སུ་ཕན་པ་ཞིག་མི་འབྱུང། བདེ་བ་ཐམས་ཅད་དང་ལྡན་པ་དང། སྡུག་བསྔལ་ཐམས་ཅད་དང་བྲལ་བ་ཞིག་བྱུང་ན། སེམས་ཅན་དེ་དག་ལའང་ཕན་པ་བརྟན་ཅིང་
ཆེ་ལ། དེ་ཡང་སངས་རྒྱས་ཀྱི་གོ་འཕང་ལ་བཀོད་ན་བདེ་བ་ཐམས་ཅད་དང་ལྡན་ཞིང། སྡུག་བསྔལ་ཐམས་ཅད་བྲལ་བའི་གནས་ཐོབ་པ་ཡིན་པས་སེམས་ཅན་ཐམས་ཅད་སངས་རྒྱས་ཀྱི་གོ་འཕང་ལ་འགོད་པར་བྱའོ་སྙམ་པ་
དགོས། དཔེར་ན། རང་གི་ཨ་མ་སྨྱོ་ནས་གྲི་ཁྱེར་ཏེ་བུ་རང་ཉིད་གསོད་པར་རྩོམ་ནའང་ཨ་མ་ལ་མི་ཁྲོ་བར་སྨྱོ་ནད་དེ་སེལ་ཐབས་ལ་བརྩོན་དགོས་པ་བཞིན་དུ་དགྲ་ལའང་དྲིན་གཟོ་བྱ་དགོས་གསུངས། བཞི་པ་ཡིད་འོང་གི་
བྱམས་པ་བསྒོམ་པ་ལ། དེའི་རྣམ་པ་ནི་སེམས་ཅན་རྣམས་སྙིང་དུ་སྡུག་ཅིང་གཅེས་ལ་ཕངས་པའི་རྣམ་པར་འཆར་བ་ཞིག་སྟེ། དགེ་བཤེས་པོ་ཏོ་བས་ཨ་མ་རྒན་མོ་ཞིག་ལ་ཡིད་འོང་གི་བྱམས་པ་ནི་ཁྱོད་ཀྱི་བུ་ཐོད་ལེ་ཀོར་ལ་ཇི་ལྟར་

[308B] འདི་ལ་དམིགས་པ་ལོགས་སུ་མི་དགོས་པར་གོང་གི་མར་ཤེས་དྲིན་དྲན་དྲིན་གཟོ་གསུམ་ལ་སྔོན་དུ་
མྱོང་བ་ཐོན་ཡོད་ན་འདི་རང་ཤུགས་ཀྱིས་འབྱུང་བས། སེམས་ཅན་ཐམས་ཅད་ཀྱི་རྒྱུད་ལ་ཟག་མེད་ཀྱི་བདེ་བ་ལྟ་ག་ལ་ཡོད་དེ་ཟག་བཅས་ཀྱི་བདེ་བ་ཙམ་ཡང་མི་འདུག་ད་ལྟ་ཁོ་རང་ཚོས་བདེ་བར་རློམ་པ་དེ་ཡང་སྡུག་བསྔལ་གྱི་རང་
བཞིན་ལས་མ་འདས་པས། ད་ནི་སེམས་ཅན་ཐམས་ཅད་བདེ་བ་ཐམས་ཅད་དང་ལྡན་ན་ཅི་མ་རུང། ལྡན་པར་གྱུར་ཅིག་དེ་ལྟ་བུ་དང་ལྡན་པ་ཞིག་བདག་གིས་བྱའོ་སྙམ་དུ་བསམ། དེ་ལྟར་བྱམས་པ་བསྒོམས་པའི་ཕན་ཡོན་
ནི༑ རིན་ཕྲེང་ལས། རྫི་འུ་ཚོས་སུམ་བརྒྱའི་ཁ་ཟས་དག་ཉིན་རེ་དུས་གསུམ་སྦྱིན་པས་ཀྱང། །བྱམས་པ་ཡུད་ཙམ་ཐང་གཅིག་གི། །བསོད་ནམས་དག་ལ་ཆར་མི་ཕོད། །ལྷ་མི་བྱམས་པར་འགྱུར་བ་དང། །དེ་དག་ཀྱང་ནི་སྲུང་བ་
དང༑ ༑ཡིད་བདེ་བ་དང་བདེ་མང་དང། །དུག་དང་མཚོན་གྱིས་གནོད་མེད་དང། །འབད་པ་མེད་པར་དོན་འཐོབ་དང། །ཚངས་པའི་འཇིག་རྟེན་སྐྱེ་འགྱུར་ཏེ། །གལ་ཏེ་གྲོལ་བར་མ་གྱུར་ཀྱང། །བྱམས་ཆོས་ཡོན་ཏན་བརྒྱད་འཐོབ་
བོ༑ ༑ཞེས་གསུངས་པ་ལྟར། བྱམས་ཆོས་ཡོན་ཏན་བརྒྱད་འཐོབ་པ་སོགས་ཕན་ཡོན་ཤིན་ཏུ་ཆེའོ། །བྱམས་པ་བསྒོམ་པ་འདིའི་དམིགས་ཡུལ་དུ་ཅི་ཙམ་ཁྱབ་པས། དེ་ཙམ་ལ་དབང་བའི་འཁོར་བསྒྱུར་དང་ཚངས་པར་སྐྱེ་བར་འགྱུར་

[309A]༄༅། །འདི་ལ་ཚངས་པའི་གནས་ཞེས་བྱ་བའང་དེའི་ཕྱིར་ཡིན་ལ། ནམ་མཁའི་མཐའ་ཁྱབ་ཀྱི་སེམས་ཅན་ཐམས་ཅད་ལ་དམིགས་པས་ནི། ཚངས་པ་ཆེན་པོ་མི་གནས་པའི་མྱང་འདས་འཐོབ་པར་འགྱུར་རོ། །
ལྔ་པ་སྙིང་རྗེ་ཆེན་པོ་ནི། སངས་རྒྱས་ཀྱི་ཐུན་མོང་མིན་པའི་ཉེ་རྒྱུ་གྲུང་པོ་ཞིག་ཡིན་ལ། རྗེ་རིན་པོ་ཆེས་ཀྱང། ལམ་རིམ་ཆེན་པོའི་ནང་བྱང་ཆུབ་སེམས་སྦྱོང་གི་རིམ་པའི་ས་བཅད་མཛད་པ་ན། སྙིང་རྗེ་ཆེན་པོ་ཐེག་ཆེན་གྱི་ལམ་གྱི་རྩ་བར་
བསྟན་པ་དང། རྒྱུ་འབྲས་གཞན་རྣམས་དེའི་རྒྱུ་འབྲས་སུ་འགྲོ་ཚུལ་ཞེས་དམིགས་ཀྱིས་བསལ་ཏེ་གསུངས་ལ། མདོ་ལས་ཀྱང། འཁོར་བསྒྱུར་གྱི་འཁོར་ལོ་དང། མིའི་སྲོག་གི་དབང་པོ་ལྟར་ཐེག་ཆེན་གྱི་ལམ་འབྲས་བུ་དང་བཅས་པ་
ཐམས་ཅད་ཀྱང་འདི་ལ་རག་ལས་པར་གསུངས་ཤིང། དཔལ་ལྡན་ཟླ་བས་ཀྱང་འཇུག་པ་བརྩམས་པའི་ཐོག་མར། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་
གནས་ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེར་བསྟོད་པར་བགྱི། །ཞེས་གསུངས་པ་བཞིན། ཐོག་མར་ཐེག་ཆེན་དུ་ངེས་པར་བྱེད་པ་དང། བྱང་ཆུབ་ཏུ་སེམས་བསྐྱེད་པའི་རྩ་བར་གྱུར་པས་ས་བོན་ལྟར་
གལ་ཆེ་བ། བར་དུ་རྒྱལ་སྲས་ཀྱི་སྤྱོད་པར་མི་ཞུམ་པའི་གོ་ཆའི་བརྩོན་འགྲུས་སྐྱེད་པས་ཆུ་ལུད་ལྟར་གལ་ཆེ་བ། ཐ་མར་སངས་རྒྱས་ཐོབ་ནས་ཀྱང་གཞན་དོན་འཕྲིན་ལས་རྒྱུན་མི་འཆད་པར་བྱེད་པས་འབྲས་བུ་ལ་ལོངས་སྤྱོད་པ་ལྟར་

[309B] །བྱང་ཆུབ་ཀྱི་སེམས་ཤུགས་དྲག་ལོད་ཀྱང་འདིའི་རྗེས་སུ་འགྲོ་ཞིང། བྱང་སེམས་རྣམས་ཀྱང་ས་ལམ་བགྲོད་ཚུལ་མྱུར་བུལ་སྣ་ཚོགས་འབྱུང་བའི་རྩ་བ་སྙིང་རྗེ་ཤུགས་ཆེ་ཆུང་ལས་བྱུང། བྱང་ཆུབ་སེམས་དཔའ་སྔགས་ལ་ཞུགས་
ནས་མྱུར་ལམ་འཚོལ་ཞིང། བགྲོད་པ་ཤིན་ཏུ་མྱུར་བ་ཡང་སྙིང་རྗེའི་སྟོབས་ཏེ། བུ་མེ་དོང་དུ་ལྷུང་ན་དེའི་ཕ་མས་མྱུར་དུ་འདོན་ལ། ཉེ་འབྲེལ་གྱིས་དེ་མ་ཐག་འདོན་མི་ནུས་པ་ལྟ་བུའི་སྙིང་རྗེའི་ཤུགས་དྲག་ཞན་གྱིས་བྱུང་བ་ཡིན། སྙིང་རྗེ་
འདི་བསྒོམ་པ་ན་ཐོག་མར་བཤན་པས་གསོད་བཞིན་པའི་ལུག་ལྟ་བུ་ལ་དམིགས་ནས་བསྒོམ་ན་སྐྱེ་སླ་སྟེ། འདི་ལྟར་གནམ་ས་མགོ་མཇུག་ལྡོག་པ་ལྟར་གན་རྐྱལ་དུ་བསྒྱེལ། ཡན་ལག་ནི་ཐ་གུས་གཅིངས། ཤེད་རྒྱགས་ཀྱང་མི་ཐུབ་
སྲོག་ལ་བབ་པར་ནི་མངོན་སུམ་དུ་ཤེས། བྲོས་པས་ནི་མི་ཐར། མགོན་དང་སྐྱབས་མེད་པར་མིག་མཆི་མ་ཙ་རེར་བཤན་པའི་གདོང་དུ་རིག་རིག་ཏུ་བལྟ་བཞིན་འཇིགས་སྐྲག་དང་སྡུག་བསྔལ་མི་བཟད་པའི་ངང་ནས་གསོད་ལུགས་ངན་
པ་སྣ་ཚོགས་ཞིག་གིས་འཆི་ལུགས་ལ་བསམ་དགོས། རང་རེས་དེ་ལྟར་གསོད་པར་མཐོང་བ་ན། ལུག་དེས་ཅང་བསམ་ཨེ་ཤེས་ན་སྙམ་ཡང། སྔོན་བཤན་པ་ཞིག་གིས་ལུག་མང་པོ་གསོད་སྐབས། སྔ་མ་འགའ་བསད་ཟིན་ནས་
གཅིག་གསོད་རྒྱུར་ཐག་པས་བསྡམས་པའི་བར་དེར། བཤན་པའི་གྲི་དེ་ལུག་གཅིག་གི་ཉེ་འགྲམ་ན་ཡོད་པ། ལུག་དེས་གྲི་དེ་ལ་ལག་པས་ས་བཀབ་སྟེ་སྦ་བའི་ཚུལ་བྱས་པའི་རབས་ལྟར་འཇིགས་སྐྲག་དང་སྡུག་བསྔལ་བཟོད་དཀའ་

[310A]༄༅། །བ་ཡོད། དེ་ལྟར་ཅི་དྲག་ལ་ཐུག་པ་དེ་བཞིན་དུ་ད་ལྟ་གསོད་སར་མ་སླེབས་པར། རི་ལ་རྩྭ་ཁར་འགྲིམ་པའི་ལུག་དེ་དག་ཀྱང། སྔ་ཕྱིའི་ཁྱད་ཙམ་ལས་དེ་དང་ཁྱད་པར་མེད་པ་ཞིག་འོང། དེ་དག་
ཚེ་རབས་སྔ་མའི་རང་གི་མ་བྱས་ཚུལ་བསམས་ནས་སྙིང་རྗེ་བསྒོམ། དེ་ལ་མྱོང་བ་སྐྱེས་པ་ན། སྔར་རང་སྟེང་དུ་བསྒོམས་པའི་ངན་སོང་གི་སྡུག་བསྔལ་རྣམས་བསམས་ཏེ། སེམས་ཅན་གཞན་རྣམས་ཀྱང་དེ་ལྟར་སྡུག་བསྔལ་མྱོང་དང་མྱོང་
བཞིན་པ་རྣམས་བསྒོམས་ནས། ཨ་མ་དེ་དག་འགའ་ཞིག་ནི་དམྱལ་བར་ལྕགས་སྲེག་ཏུ་བསྲེག་ཁྲོ་ཆུར་འཚོད། འགའ་ཞིག་ནི་ཡི་དྭགས་སུ་སྐྱེས་ནས་བཀྲེས་སྐོམ་གྱིས་གདུང་བ་སོགས་བསམས་ནས་སྙིང་རྗེ་བསྐྱེད། དེ་ལ་སྙིང་རྗེ་སྐྱེས་
པ་ན༑ དཔེར་ན། རི་ལ་ཡོད་པའི་ལུག་དང་གསོད་བཞིན་པའི་ལུག་གཉིས་གསོད་པ་སྔ་ཕྱི་ཙམ་ལས་ཁྱད་མེད་པ་བཞིན། ད་ལྟ་མི་ཡུལ་ན་སྡིག་པ་བྱེད་པར་ཕོ་སྐྱེན་མདོག་ཁ་བ་རྣམས་ཀྱང་ངན་སོང་དུ་ལྟུང་བར་ངེས་པས་ད་ལྟ་ལྷུང་ཟིན་
པ་རྣམས་དང་ཁྱད་མེད་ཚུལ་བསམ། དེ་ནས་ཚེ་འདིའི་ཨ་མས་ཀྱང་སྡུག་བསྔལ་གྱི་རྒྱུ་ལ་ལོངས་སྤྱོད་པ་ལ་སྙིང་རྗེ་བསྒོམ། དེ་ནས་གཉེན་འབྲེལ་སོགས་གཞན་རྣམས་ཀྱིས་ཀྱང་ཚེ་འདིའི་སོ་ཚིས་སྡིག་ལྟུང་ཁོ་ན་ལ་བརྩོན་ཞིང། ད་ལྟ་
མཐོ་རིས་ཀྱི་གནས་སྐབས་ནའང་སྡུག་བསྔལ་གསུམ་གྱིས་མནར་བཞིན་དུ། ད་དུང་དེ་ལས་ཆེས་ཆེ་བའི་ངན་འགྲོའི་སྡུག་བསྔལ་མྱོང་འགྱུར་གྱི་རྒྱུ་ལ་བརྩོན་པ་དང། དེར་མ་ཟད། སེམས་ཅན་ཐམས་ཅད་ཀྱང་སྡུག་བསྔལ་དང་

[310B] དེ་ལྟར་བདག་གིས་བྱའོ། །ཞེས་སྙིང་རྗེ་ཆེན་པོ་བསྐྱེད་ཅིང། སྐྱེ་དཀའ་བ་རྣམས་ལ་དམིགས་སུ་བཀར་ཏེ་
བསྒོམ། ཚངས་པ་སོགས་ལ་སྐྱེ་དཀའ་ན་སྐྱེས་བུ་འབྲིང་གི་སྐབས་ལྟར་བསམས་པས་སྐྱེ་བ་འོང། སྙིང་རྗེ་ཆེན་པོ་རྒྱུད་ལ་སྐྱེས་པའི་ཚད་ནི། སེམས་ཅན་ཐམས་ཅད་སྡུག་བསྔལ་དང་བྲལ་འདོད་ཨ་མས་བུ་གཅེས་པ་ནད་དྲག་པོ་ལྟ་བུའི་
སྡུག་བསྔལ་ཅན་ཞིག་ལ་སེམས་པ་བཞིན་བཟའ་བཏུང་གི་ཚེ་ཚུན་ཆད་དུ་བྱུང་ན་སྐྱེས་པ་ཡིན་ཞིང། དེ་ཡང་སྡུག་བསྔལ་ལས་བྲལ་འདོད་ཙམ་གྱི་སྙིང་རྗེ་ནི། ཉན་རང་དང་ཐུན་མོང་བའི་སྙིང་རྗེ་ཡིན་ལ། སྡུག་བསྔལ་ལས་སྐྱོབ་འདོད་ཀྱི་
སྙིང་རྗེ་ནི་ཐེག་ཆེན་ཐུན་མོང་མ་ཡིན་པའི་ཡིན་པས་ཕྱི་མ་འདི་བསྐྱེད་པར་བྱེད། དེས་ན། འདི་དག་སྐྱེ་དཀའ་ཡང་སྐྱེ་ཐབས་ལ་བརྩོན་པ་ཆེན་པོ་བསྐྱེད་དེ་འབད་དགོས། སྔར་རང་ཉིད་ན་མྱོང་བའི་ནད་དྲག་པོ་དེ་འདྲ་ཞིག་མི་གཞན་ན་བ་
མཐོང་ན་རང་ཉིད་ཀྱི་མྱོང་བ་རྒྱུ་མཚན་དུ་བྱས་ནས་སྙིང་རྗེ་སྐྱེ་བ་བཞིན། སྐྱེས་བུ་ཆུང་འབྲིང་གི་སྐབས་སུ་འཁོར་བ་དང་ངན་སོང་གི་སྡུག་བསྔལ་རང་སྟེང་དུ་ལེགས་པར་བསྒོམས་པ་རྣམས་ལ་སྐྱེ་སླ། སེམས་ཅན་ལ་གཅེས་ཤིང་ཕངས་པའི་
ཡིད་འོང་གི་བྱམས་པ་དང། བདེ་བ་དང་ལྡན་འདོད་ཀྱི་བྱམས་པ་གཉིས་བྱམས་པར་མཚུངས་ཀྱང་སྤྱི་བྱེ་བྲག་ལྟ་བུའི་ཁྱད་པར་ཅུང་ཟད་ཡོད། ཡིད་འོང་གི་བྱམས་པ་ནི་མར་ཤེས་དྲིན་དྲན་དྲིན་གཟོ་གསུམ་གྱིས་དྲངས་ཤིང། དེས་

[311A]༄༅། །སྙིང་རྗེ་ཆེན་པོ་སྐྱེད་པར་བྱེད་པས་སྙིང་རྗེ་ཆེན་པོའི་སྔོན་དུ་ངེས་པར་འགྲོ་དགོས། བདེ་བ་དང་ཕྲད་འདོད་ཀྱི་བྱམས་པ་དང་སྙིང་རྗེ་ལ་རྒྱུ་འབྲས་གོ་རིམ་གྱི་ངེས་པ་མེད། ལམ་རིམ་ཆེན་མོར་དྲིན་གཟོའི་
མཇུག་ཐོགས་དེར་བདེ་བ་དང་ཕྲད་འདོད་ཀྱི་བྱམས་པ་བསྒོམ་ཚུལ་གསུངས་པ་ལྟར་འགའ་ཞིག་ལ་དེ་ལྟར་སྙིང་རྗེའི་སྔོན་དུ་བསྒོམ་ནའང་རུང་མོད། སྐྱོང་ཚུལ་མན་ངག་ལུགས་ལྟར་བྱེད་ན་བདེ་བ་དང་ཕྲད་འདོད་ཀྱི་བྱམས་པ་སྙིང་རྗེའི་
རྗེས་སུ་བསྒོམ། དེ་ནས་ལྷག་བསམ་ལ་འཇུག་པ་ཡིན་པས་དེ་ལྟར་ན་བདེ་བ་དང་ལྡན་འདོད་ཀྱི་བྱམས་པ་གཙོ་བོར་མཚམས་འདིར་བསྒོམ་ཞིང། ལམ་རིམ་ཆེན་མོའི་ས་བཅད་ལྟར། སྙིང་རྗེའི་སྔོན་དུའང་ཡིད་འོང་
གི་བྱམས་པ་དང་སྦྲགས་ནས་ཅུང་ཟད་བསམ་དགོས་གསུངས། དྲུག་པ་ལྷག་བསམ་ནི། མའི་ཁུར་བུ་ལ་བབས་པ་བཞིན། སེམས་ཅན་ཐམས་ཅད་ཀྱི་སྡུག་བསྔལ་སེལ་བ་དང། བདེ་བ་ཐམས་ཅད་སྒྲུབ་པའི་ཁུར་རང་གིས་
ཁྱེར་ནས་སངས་རྒྱས་ཀྱི་ས་ལ་བདག་རང་གིས་འགོད་ཅེས་ཐག་བཅད་པ་ནི། ཉན་རང་ལས་ལྷག་པའི་བསམ་པ་སྟེ། དཔེར་ན། མི་ཞིག་གཡང་དུ་ལྷུང་བ་མཐོང་བ་མ་བཟོད་ནས་དེ་འདོན་མཁན་བྱུང་ན་ཅི་མ་རུང་སྙམ་པ་ལྟ་བུ་ནི་
བྱམས་པ་སྙིང་རྗེ་གཉིས་དང་མཚུངས་ཤིང། དེ་ལྟར་མ་བཞག་པར་རང་གིས་འདོན་རྒྱུར་བློ་ཐག་བཅད་པ་ནི་ལྷག་བསམ་དང་འདྲ་བས། སྤྱིར་བྱམས་པ་དང་སྙིང་རྗེ་ཙམ་ཉན་རང་ལ་ཡོད་ཀྱང། ལྷག་བསམ་དེ་འདྲ་ཉན་རང་ལ་

[311B] ལྷག་བསམ་འདི་དང་དྲིན་གཟོའི་སྐབས་ཀྱི་ཁུར་ཁྱེར་ལུགས་ནི། དཔེར་ན་ཚོང་པས་ནོར་རྫས་ཉོ་བར་བརྩོམ་པ་དང། ཚོང་ཐག་བཅད་པ་བཞིན་གྱི་བློ་ཐག་བཅད་པ་དང། མ་བཅད་པའི་ཁྱད་པར་ཡིན་ཞེས་བླ་མ་རིན་པོ་ཆེ་གསུང་གསུངས་
བདུན་པ་སེམས་བསྐྱེད་ནི། དེ་ལྟར་ཁུར་དུ་ཁྱེར་བ་ན། རང་ལ་དེ་འདྲའི་ནུས་པ་ཨེ་ཡོད་བརྟག་ན། རང་ལ་ནི་སེམས་ཅན་གཅིག་གི་དོན་བྱེད་པའི་ནུས་པའང་མེད། འོན་ཀྱང་དོན་བྱེད་པར་ནུས་མཁན་ཞིག་བཙལ་ནས། དེའི་གོ་འཕང་ཐོབ་པར་ཨེ་
ནུས་བལྟ་དགོས་པས། རེ་ཞིག་འཇིག་རྟེན་འདིར་ཆེ་བ་ཚངས་པ་དང་བརྒྱ་བྱིན་སོགས་ཀྱིས་ནི། སེམས་ཅན་གྱི་དོན་ཆ་ཙམ་ཡང་མི་ནུས་ཤིང། ཉན་རང་དགྲ་བཅོམ་པ་ཡང་འཆིང་བ་ཐམས་ཅད་མ་སྤངས་པས། སེམས་ཅན་གྱི་དོན་ཡང་དེ་ལྟ་
བུ་ཞིག་ལས་མི་ནུས། བྱང་སེམས་ས་དང་པོ་བ་ལྟ་བུར་སེམས་ཅན་གྱི་དོན་མཛད་པ་ཤིན་ཏུ་རྒྱ་ཆེ་ཡང་དེས་སྐྱེ་བ་གཅིག་ཐོགས་ཀྱི་བྱང་སེམས་ཀྱིས་སེམས་ཅན་གྱི་དོན་མཛད་པའི་ཆ་ཙམ་མི་བསྒྲུན་ལ། དེས་ཀྱང་བྱང་སེམས་སྲིད་པ་ཐ་མ་པ་བྱང་ཆུབ་
ཤིང་དྲུང་གི་གནས་སྐབས་ཀྱི་ཉིན་གཅིག་གི་སེམས་ཅན་གྱི་དོན་གྱི་ཆ་ཤས་ཙམ་ཡང་མི་བསྒྲུན་ནོ། །བྱང་ཆུབ་ཀྱི་ཤིང་དྲུང་གི་སེམས་དཔའི་སེམས་ཅན་གྱི་དོན་འབྱུང་བ་དེས་ནི། སངས་རྒྱས་ཀྱི་དཔེར་ཡང་མི་བཟོད་པ་ནམ་མཁའ་དང་ལག་
མཐིལ་ཙམ་གྱི་ཁྱད་ཡོད་པས་དེས་ན་སེམས་ཅན་གྱི་ཁམས་དང་བསམ་པ། རྒྱུད་ཚོད་དང་མཐུན་པར་གཞན་དོན་འབད་མེད་ལྷུན་གྲུབ་ཏུ་འབྱུང་བ་འགྲན་ཟླ་མེད་པ་ནི། སངས་རྒྱས་ཉིད་ཡིན་ཞིང། དེའི་གོ་འཕང་ཐོབ་ན་ཡོན་ཏན་འདི་དང་འདི་

[312A]༄༅། །ཞེས་སྔར་སྐྱབས་འགྲོའི་སྐབས་ཀྱི་ཡོན་ཏན་རྣམས་འདིར་སྦྱར་ནས། གཞན་དོན་བྱེད་པ་ལ་རྣམ་མཁྱེན་ཐོབ་པ་མེད་མི་རུང་དུ་ངེས་པ་བསྐྱེད་དེ། གཞན་དོན་དུ་རྫོགས་བྱང་དོན་གཉེར་གྱི་བློ་བསྐྱེད་
འདི་དག་ནས་བཏང་སྙོམས། མར་ཤེས། དྲིན་དྲན། དྲིན་གཟོ་རྣམས་ནི་གཞན་དོན་དོན་གཉེར་གྱི་བློ་སྐྱེ་བའི་གཞི་སྒྲུབ་པ་ཡིན་ལ། བྱམས་པ། སྙིང་རྗེ། ལྷག་བསམ་གསུམ་ནི། གཞན་དོན་དོན་གཉེར་གྱི་བློ་བསྐྱེད་པ་དངོས་ཡིན་
པས༑ དེ་ནས་རྫོགས་བྱང་ཐོབ་འདོད་སྐྱེས་པ་ན། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར་མཚན་ཉིད་ཡོངས་སུ་རྫོགས་པའི་སེམས་བསྐྱེད་ལ་ནི་གཞན་དོན་ལ་དགོས་
པར་མཐོང་བ་ཙམ་གྱིས་དྲངས་པའི་སངས་རྒྱས་ཐོབ་འདོད་ཙམ་གྱིས་མི་ཆོག་པར་རང་ཉིད་སྤངས་རྟོགས་ཕུན་སུམ་ཚོགས་པའི་དོན་ལ་ཡང་སངས་རྒྱས་ཀྱི་གོ་འཕང་མ་ཐོབ་ཀ་མེད་དུ་མཐོང་ནས་དེ་ཐོབ་འདོད་དང། དེ་ཡང་རང་ཁོ་ནའི་དོན་
མིན་པར་སྔར་བྱམས་པ་སྙིང་རྗེ་ལྷག་བསམ་རྣམས་ཀྱི་སྐབས་གཞན་དོན་དོན་གཉེར་གྱི་བློ་ཇི་ལྟར་བསྐྱེད་པ་ལྟར་གཞན་དོན་དུ་ཡང་རྫོགས་བྱང་ཐོབ་འདོད་ཀྱི་བསམ་པ་ཞིག་བསྐྱེད་དགོས། དེ་ལྟར་བསྒོམས་ཀྱང་འཐོབ་ཨེ་ཐུབ་སྙམ་ན། དེ་ངེས་
པར་འཐོབ་ནུས་ཏེ་བྱང་ཆུབ་ཀྱི་སེམས་འདི་བསྐྱེད་པའི་དུས་ད་རེས་ལས་ལྷག་པ་མེད་དེ། རྟེན་ནི་སངས་རྒྱས་ཀྱི་གོ་འཕང་ལུས་རྟེན་འདི་ལ་སྒྲུབ་པས་ཆོག་པའི་རྟེན་ཐོབ། ཆོས་ནི་སངས་རྒྱས་ཀྱི་བསྟན་པ། དེའི་ནང་ནས་ཐེག་པ་ཆེན་པོའི་ཆོས་

[312B] ལྷག་པར་ཚེ་གཅིག་ལ་འཚང་རྒྱ་བར་ནུས་པའི་གསང་སྔགས་ཀྱི་བསྟན་པ་དང་མཇལ། འདི་གྲུབ་མཐའ་རིས་མེད་ལ་ཡོད་པའི་ཁྱད་ཆོས་ཡིན། རྗེ་ཙོང་ཁ་པ་ཆེན་པོའི་སྙན་བརྒྱུད་ཀྱི་བསྟན་པ་འདི་ལ་མི་ལོ་བཅུ་གཉིས་ཙམ་ལ་འཚང་
རྒྱ་བར་ནུས་ཤིང། དེ་ལས་ཀྱང་ཆེས་མྱུར་བ་ལོ་གསུམ་ཕྱོགས་གསུམ་ཙམ་ལའང་ཟུང་འཇུག་གི་གོ་འཕང་ཐོབ་པ་མང་པོ་བྱུང་བ་སྔར་རྒྱལ་བ་ཡབ་སྲས་སོགས་དམ་པ་གོང་མ་དུ་མའི་རྣམ་ཐར་ལྟར་ཡིན། ང་ཚོས་དེང་སང་སྙིགས་དུས་
རེད་ཟེར་ཡང་རང་ལ་ད་རེས་ལས་དུས་བཟང་བ་སྔོན་ཆད་རྙེད་མ་མྱོང་བའི་ཚོད་ཡིན་ལ། རྗེ་མིད་ལ་དང་དབེན་ས་བས་ཐོབ་པའི་ལུས་ཀྱང་རང་གི་ལུས་རྟེན་འདི་ལས་ལྷག་པ་མེད་པས། གྲུ་གུ་ཞ་བོས་རྐྱང་ལ་ཞོན་པ་ལྟར་ད་རེས་འབད་
དགོས། རང་རེས་ལམ་རིམ་བསྒོམ་པ་ལ་ཤི་བ་ལས་མཚེར་བ་ཙམ་བྱེད། དེ་བས་དཔེ་ཀློག་པ་དང་སློབ་གཉེར་ཁ་ཏོན་ལྟ་བུས་མི་ཚེ་བསྐྱེལ་བ་ལ་དགའ་བ་ནི་གནད་མ་ཤེས་པ་ཡིན། ཕྱིས་ནས་རྟེན་འདི་ལྟ་བུ་ཨེ་རྙེད་མི་ཤེས། རྙེད་ཀྱང་
བསྟན་པ་དང། ཡང་སྒོས་ཚང་ལ་མ་ནོར་བའི་རྒྱལ་བ་གཉིས་པའི་བསྟན་པ་འདི་ལྟ་བུ་དང་མཇལ་བ་ཤིན་ཏུ་དཀའ་ལ། དེའི་ཕྱིར་རྟེན་འདི་དང་མ་བྲལ་རིང་དེ་ལ་རྫོགས་བྱང་གི་རྒྱུ་བྱང་ཆུབ་ཀྱི་སེམས་འདི་ཨེ་སྐྱེ་ཞིག་བལྟ་དགོས། འདི་
གཅིག་སྐྱེས་ན་དེས་རང་གཞན་གཉིས་ཀྱི་དོན་འབྱུང་སྟེ། སྔར་ཡུལ་ཁམས་གཅིག་ལ་མུ་གེ་བྱུང་སྟེ་མི་ཚང་ཞིག་གི་ཕ་བུ་ཐམས་ཅད་ཤི་བར་ཉེ་བ་ན། ཉིན་གཅིག་ཤ་གཟུག་ཅིག་བྱུང་བ་དང། ཕ་དེས་བསམ་པར། དེ་ཉིད་ཐམས་ཅད་ལ་

[313A]༄༅། །བགོས་ཏེ་ཟོས་ཀྱང། ཉུང་ངུ་རེ་ལས་མི་ཐོབ་པས་བཀྲེས་པ་མི་སེལ་ཞིང་ཡུད་ཙམ་ལས་མི་བརྟན་པར་ཤེས་ནས། དེ་བས་འདི་ཚང་མ་རང་གིས་ཟོས་ནས་ཟས་ཚོལ་བར་འགྲོ་ནུས་པའི་སྟོབས་བསྐྱེད་
ལ༑ དེ་ནས་ཁོང་ཚོ་གསོ་སྙམ་ནས་ཤ་ཐམས་ཅད་ཕ་དེས་ཟོས་ཏེ་ཟས་ཚོལ་བར་ཕྱིན་ནས་ཐམས་ཅད་གསོས་པ་བཞིན་ནོ། །དེས་ན་གསང་སྔགས་ཉམས་སུ་ལེན་པ་དང། མ་ཎི་ཕྲེང་སྐོར་གཅིག་བགྲང་བ་ཚུན་དང། གྲྭ་རྐྱང་ལྟ་བུས་
ཚོགས་ཆོས་གྲྭ་ཐེངས་གཅིག་འགྲིམ་པ་ཚུན་ཀྱང་སེམས་འདིས་ཟིན་པའི་སྒོ་ནས་བྱེད། སེམས་ཅན་གྱི་དོན་དུ་སངས་རྒྱས་ཐོབ་འདོད་ཀྱི་རྩོལ་བཅས་ཀྱི་མྱོང་བ་ཐོན་ན་བུ་རམ་གྱི་ཤུན་པ་ལྟ་བུའི་བྱང་ཆུབ་ཀྱི་སེམས་སྐྱེས་པ་ཡིན། དེ་ཙམ་དུ་
མ་ཟད། སེམས་ཅན་མཐོང་ཙམ་ནས་དེའི་དོན་དུ་རྫོགས་བྱང་ཐོབ་འདོད་ཀྱི་སེམས་ལ་རྩོལ་མེད་ཀྱི་མྱོང་བ་ནམ་ཐོན་པ་ན་བྱང་ཆུབ་ཀྱི་སེམས་དངོས་གནས་པ་རྒྱུད་ལ་སྐྱེས་པ་ཡིན་པས། དེས་ཐེག་པ་ཆེན་པོའི་ཚོགས་ལམ་དུ་ཞུགས་
ཤིང༑ བསྐལ་ཆེན་གྲངས་མེད་གསུམ་དུ་ཚོགས་གསོག་པའི་འགོ་རྩོམ་པ་ཡིན། དེ་ལྟ་བུའི་མྱོང་བ་ཐོན་ན་བྱང་ཆུབ་སེམས་དཔའ་དང་རྒྱལ་བའི་སྲས་ཞེས་བྱ་བའི་མིང་ཐོབ་པ་སོགས་ཡོན་ཏན་མཐའ་ཡས་པ་འབྱུང། དེའི་ཐོག་སྔགས་
ལམ་གྱི་སྣོན་མ་བཏབ་ནས་ཉམས་སུ་བླངས་ན་འཚང་རྒྱ་བ་ལ་མྱུར་ངེས་ཤེས་པ་འོང། སེམས་བསྐྱེད་ལ་ངོ་བོའི་སྒོ་ནས་སྨོན་འཇུག་གཉིས་དང། ས་མཚམས་ཀྱི་སྒོ་ནས་མོས་སྤྱོད་སོགས་བཞི་དང། སེམས་བསྐྱེད་ཚུལ་གྱི་སྒོ་

[313B] གཞན་ཡང་སེམས་བསྐྱེད་ཉེར་གཉིས་སོགས་ཀྱི་རྣམ་གཞག་ཀྱང་ཤེས་པ་གལ་ཆེ་གསུངས། དེས་རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་པ་སོང་ནས། ད་ནི་རྒྱལ་སྲས་ཆེན་པོ་ཞི་བ་ལྷའི་ལུགས་
ཀྱི་བདག་གཞན་མཉམ་བརྗེའི་སྒོ་ནས་བློ་སྦྱང་བ་འཆད་པ་ལ། དེ་ཡང་རྒྱུ་འབྲས་བདུན་མའི་སྒོ་ནས་སྔར་བཤད་པ་ལྟར་སྦྱངས་པས་ཀྱང་བྱང་སེམས་སྐྱེ་མོད། འོན་ཀྱང་བློ་དེ་ཤུགས་དྲག་པའི་ཕྱིར་བདག་གཞན་མཉམ་བརྗེའི་སྒོ་ནས་བློ་སྦྱང་
བ་ལ། ཕྱི་མ་འདི་སྔར་བཀའ་དམ་པར་མཛད་ཅིང། འདི་དང་གཏོང་ལེན་གཉིས་ཟུར་དུ་བཀོལ་བ་ལ། བློ་སྦྱོང་ཞེས་གྲགས་བདག་གཞན་བརྗེའི་ཆོས་འདི། སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །མྱུར་དུ་བསྐྱབ་པར་
འདོད་པ་དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་གསུངས་པ་ལྟར་སྣོད་མིན་གྱི་བློར་མི་ཆུད་པས། ཇོ་བོ་ཆེན་པོ་ནས། མཆད་ཁ་བའི་བར་ལྐོག་ཆོས་སུ་མཛད་ནས་བཀའ་རྒྱ་མར་གནང། བློ་
སྦྱོང་གི་སྐོར་ལ། རྨ་བྱ་དུག་འཇོམས་སོགས་མང་ཡང་བློ་སྦྱོང་གི་ལམ་གྱི་ལུས་ཡོངས་སུ་རྫོགས་པ་ནི། དོན་བདུན་མར་གྲགས་པ་འདི་ཉིད་ཡིན་པས་འདི་བསྟན་ནས་ཉམས་སུ་བླང་ན་སྔ་མ་བས་ཀྱང་ཕན་ཚབས་ཆེ་བའི་ཕྱིར་ད་ལམ་
འདིར་དོན་བདུན་མའི་རྩ་བའི་ཡིག་རྙིང་གི་སྟེང་ནས་ཁྲིད་འབུལ་བ་ཡིན། འདི་ལ་བཤད་ལུགས་མི་འདྲ་བ་མང་ཡང་ད་རེས་འདིར་དངུལ་ཆུ་ཡབ་སྲས་ཀྱི་ཁྲིད་རྒྱུན་ལྟར་བྱེད་པ་ཡིན་པས། དང་པོར་མཛད་པ་པོའི་ཆེ་བ་སྟོན་པ་ཐུབ་བའི་དབང་

[314A]༄༅། །པོ་ནས་བརྒྱུད་དེ་ཇོ་བོ་ཆེན་པོའི་བར་དང། དེས་འབྲོམ་རིན་པོ་ཆེར་བཀའ་རྒྱ་དང་བཅས་གནང། དེས་སློབ་མ་རྣམས་ལ་ལམ་རིམ་ཚོགས་ཆོས་དང། འདི་གསང་བའི་སྒོ་ནས་པོ་ཏོ་བ་སོགས་ལ་གནང་
ཞིང༑ པོ་ཏོ་བས་གླང་ཤར་གཉིས་ལ་གནང། ཤ་ར་བས་ཁོང་གི་སློབ་མ་བྱང་ཆུབ་སེམས་ཀྱི་བཀའ་བབ་པ་དགེ་བཤེས་མཆད་ཁ་བ་ལ་གནང་ཞིང། མཆད་ཁ་བའི་སྐུ་དུས་ནས་ཚོགས་ཆོས་སུ་བྱུང་བ་ཡིན་ལ། དགེ་བཤེས་མཆད་
ཁ་བ་ནི་རྙིང་མའི་སྔགས་འཆང་ཆེན་པོ་ཞིག་གི་གདུང་རྒྱུད་དུ་འཁྲུངས། རིག་གནས་ལྔ་སོགས་ལ་ཤིན་ཏུ་མཁས་ཀྱང་མ་ཚིམ་པར། ཁེ་དང་རྒྱལ་ཁ་གཞན་ལ་བཏང། །གྱོང་དང་བུབ་ཁ་རང་གིས་ལེན། །ཞེས་སོགས་གླང་ཐང་པའི་བློ་སྦྱོང་
ཚིགས་བརྒྱད་མ་གཟིགས་པའི་དོན་རྩད་བཅད་པར་བྱོན་པ་ན། གླང་ཐང་པ་གཤེགས་ཟིན་ཤུལ་ཤ་ར་བ་དང་མཇལ་ནས། བློ་སྦྱོང་གི་གདམས་ངག་ཞུས་ཏེ་བསྒོམས་པས་བྱང་ཆུབ་ཀྱི་སེམས་ཐུགས་རྒྱུད་ལ་འཁྲུངས། མཛེ་ནད་ཅན་
མང་པོར་ཡང་གདམས་པ་འདི་གནང་ནས་བསྒོམས་པས་ནད་ལས་གྲོལ་བས་མཛེ་ཆོས་སུ་གྲགས་པའང་བྱུང། ཕྱིས་གསང་ཆོས་སུ་བྱས་ན་ཤིན་ཏུ་ཕངས་པར་དགོངས་ནས་ཚོགས་བཤད་དུ་གནང་སྟེ། དེ་ཉིད་ཡི་གེར་བཀོད་པ་དོན་
ཚན་བདུན་དུ་བཅད་པའི་བློ་སྦྱོང་དོན་བདུན་མ་འདི་མཛད། མན་ངག་བདུད་རྩིའི་སྙིང་པོ་ཞེས་པ་ནི། འཆི་བ་མེད་པ་སངས་རྒྱས་ཀྱི་གོ་འཕང་ཐོབ་བྱེད་ཀྱི་གདམས་པའི་མཐར་ཐུག་བློ་སྦྱོང་ལ་བྱེད། ཆོས་ཀྱི་ཆེ་བ། རྡོ་རྗེ་ཕ་ལམ་

[314B] སྨན་གྱི་ལྗོན་ཤིང་ཅུང་ཟད་ཙམ་གྱིས་ཀྱང་ནད་སེལ་ནུས་པ་ལྟར་གཅེས་
འཛིན་གྱི་ནད་སེལ་བ་དང། སྙིགས་མ་ལྔ་བདོར་ཆོས་ལམ་དུ་མི་འགྲོ་བའི་སྐབས་བློ་སྦྱོང་གིས་གྲོགས་བྱས་ནས་རྐྱེན་ངན་གྱིས་མི་འཁྲུགས་པ་སོགས་ཀྱི་ཆེ་བ་དུ་མ་དང་ལྡན། འདིའི་ཐོག་མར་ཐུགས་རྗེ་ཆེན་པོ་ལ་ཕྱག་འཚལ་ལོ། །
ཞེས་པ་ནི་འཕགས་པ་སྤྱན་རས་གཟིགས་ལ་ཕྱག་འཚལ་བ་མིན་གྱི། སློབ་དཔོན་ཟླ་བ་གྲགས་པས། དབུ་མ་འཇུག་པའི་དབུར་སྙིང་རྗེ་ལ་མཆོད་བརྗོད་མཛད་པ་བཞིན་འདིར་ཡང་སྙིང་རྗེ་ཆེན་པོ་ལ་མཆོད་པར་བརྗོད་པའོ། །དེ་ནས་བློ་
སྦྱོང་དངོས་གཞི་ལ་དོན་ཚན་བདུན་ལས། དང་པོ་སྔོན་འགྲོ་རྟེན་གྱི་ཆོས་བསྟན་པ་ཞེས་པ་སྐྱེས་བུ་ཆུང་འབྲིང་གི་ལམ་ལ་བློ་སྦྱངས་པ་དེ་ཡིན་ལ། དེ་ནི་ལམ་རིམ་ལས་བཤད་པ་དང་ཁྱད་མེད་པས་གསར་དུ་བཤད་མི་དགོས་སོ། །གཉིས་
པ་བྱང་ཆུབ་ཀྱི་སེམས་གཉིས་སྦྱང་བ་ལ། དོན་དམ་སེམས་བསྐྱེད་དང། ཀུན་རྫོབ་སེམས་བསྐྱེད་གཉིས་ལས། ཐེག་ཆེན་གྱི་རིགས་ཅན་དབང་རྣོན་དག་གི་དབང་དུ་བྱས་ནས། སྔ་རབས་ཀྱི་ཁྲིད་ཡིག་རྣམས་སུ་དང་པོར་དོན་དམ་སེམས་
བསྐྱེད་ཀྱི་སྒོ་ནས་བློ་སྦྱང་བ་འདིར་གསུངས་ཀྱང། སྔོན་དུ་ཐབས་ཀྱི་ཆ་མ་བསྟན་པར་དོན་དམ་སེམས་བསྐྱེད་ཀྱི་བློ་སྦྱོང་ཚུལ་བཤད་ན་གྲུབ་ཆེན་གླང་པོའི་ཀོ་བ་པའི་ལོ་རྒྱུས་ལྟར་འགྲོ་བ་ཡང་སྲིད་པས། འདིར་ཚེ་གླིང་ཡོངས་འཛིན་གྱི་

[315A]༄༅། །ཕྱག་སྲོལ་ལྟར་དོན་དམ་སེམས་བསྐྱེད་ཀྱི་བློ་སྦྱོང་བ་སྔོན་དུ་མི་འཆད་པར་ཤེས་རབ་ཀྱི་ཕར་ཕྱིན་འོག་ཏུ་འབྱུང་བས་དོན་དམ་སེམས་བསྐྱེད་དེ་དང་སྦྲགས་ནས་འོག་ཏུ་འཆད་གསུངས། གཉིས་པ་
ཀུན་རྫོབ་བྱང་ཆུབ་ཀྱི་སེམས་ལ་བློ་སྦྱོང་བ་ལ། འདིའི་མན་ངག་གི་ཁུངས་ནི་མཛའ་བོའི་བུ་མོའི་གཏམ་རྒྱུད་ལྟར་དང། སོགས་ཁོངས་སུ་ཡོད་པ་སྟོན་པ་ཐུགས་རྗེ་ཅན་སྔོན་སློབ་པ་ལམ་གྱི་གནས་སྐབས་སུ་དམྱལ་བའི་ཤིང་རྟ་འདྲེན་
པའི་གྱད་དུ་འཁྲུངས་སྐབས་ཐུགས་བསྐྱེད་པ་སོགས་ཡིན། དེ་ལ་ལྔ་ལས། དང་པོ་བདག་གཞན་མཉམ་པར་བསྒོམ་པ་ནི། ཐོག་མར་སྔར་གོང་དུ་བཤད་པའི་བཏང་སྙོམས་ནས་ཡིད་འོང་གི་བྱམས་པ་ལ་མ་ཐུག་བར་གོང་དུ་བཤད་
པ་ལྟར་སྔོན་དུ་བཏང། དེ་ནས་བླ་མཆོད་ལས། སྡུག་བསྔལ་ཕྲ་མོ་ཙམ་ཡང་མི་འདོད་ཅིང། །སོགས་ལྟར་བསམ་དགོས་པས་ད་ལྟ་རང་རེས་བདག་ཟེར་བ་ན། ཤིན་ཏུ་གཅེས་ཤིང་ཕངས་ལ་གཞན་དེ་ལྟར་དུ་མི་བལྟ་བ་ནི། བདག་
གཞན་མ་མཉམ་པ་ཡིན་འདུག་ཀྱང། བདག་གཞན་གཉིས་ལ་ཁྱད་པར་ཆེན་པོ་དེ་ཙམ་མི་རིགས་ཏེ། བདེ་བ་འདོད་ཅིང་སྡུག་བསྔལ་མི་འདོད་པ་རང་དང་གཞན་གཉིས་ཀ་མཚུངས་པས་སོ་སྙམ་དུ་བསམ་དགོས། དང་པོ་འདི་ལ་དེ་
ཙམ་ལས་གཞན་རིགས་པའི་རྣམ་གྲངས་མང་པོ་མེད། བློ་སྦྱོང་གི་སྐབས་འདིར་མར་ཤེས་དྲིན་དྲན་དྲིན་གཟོ་གསུམ་དང། མཇུག་གི་ལྷག་བསམ་དང། བྱང་སེམས་ལ་སྔར་རྒྱུ་འབྲས་བདུན་གྱི་སྐབས་དང་ཁྱད་མེད་ཀྱང། ཡིད་འོང་

[315B] དེ་གཉིས་ལ་ཁྱད་འདོན་ཚུལ་ཡང། དྲིན་དྲན་གྱི་སྐབས་སུ། སྔ་མ་ལ་ཨ་མ་བྱས་པའི་སྐབས་ཀྱི་དྲིན་དྲན་ཚུལ་ལས་མེད་ལ། འདིར་ནི་ཨ་མ་མ་བྱས་པའི་གནས་སྐབས་
སུའང་དྲིན་དྲན་ཚུལ་ཡོད། བདག་གཞན་བརྗེ་བ་ལ་དེའི་སྔོན་དུ་འགལ་རྐྱེན་བདག་གཅེས་འཛིན་གྱི་སྐྱོན་དང། མཐུན་རྐྱེན་གཞན་གཅེས་འཛིན་གྱི་ཡོན་ཏན་བསམ་དགོས་པས། གཉིས་པ་བདག་གཅེས་འཛིན་གྱི་སྐྱོན་སྒོ་དུ་མ་ནས་བསམ་
པ་ནི། བླ་མཆོད་ལས། རང་ཉིད་གཅེས་པར་འཛིན་པའི་གཅོང་ནད་འདི། །མི་འདོད་སྡུག་བསྔལ་བསྐྱེད་པའི་རྒྱུར་མཐོང་ནས། །སོགས་དང། སྤྱོད་འཇུག་ལས། འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་
བྱུང༑ ༑ཞེས་དང། འཇིག་རྟེན་དག་ན་འཚེ་བ་གང་ཡོད་དང། །འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །དེ་ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་དེས་ཀོ་བདག་ལ་ཅི་ཞིག་བྱ། །ཞེས་དང། འདིའི་རྩ་ཚིག་ལས་ཀྱང། ལེ་ལན་
ཐམས་ཅད་གཅིག་ལ་བདའ། །ཞེས་པ་ལྟར་རང་ལ་མི་འདོད་པ་གང་བྱུང་བ་ཐམས་ཅད་རང་གཅེས་འཛིན་ལས་བྱུང་བ་ཡིན་ཏེ། མཚོན་དང། དུག་དང། ལྷ་ཀླུ་སོགས་མི་མ་ཡིན་གྱི་གནོད་པ་དང། དམྱལ་བ་ཡི་དྭགས་དུད་འགྲོ་སོགས་སུ་སྐྱེ་
བའང་རང་བདེ་ཐབས་ཀྱི་ཁེ་ཞིག་ཐོབ་པའི་རེ་བ་བྱས་ནས་གཞན་གྱི་སྲོག་བཅད་པ་དང། སེར་སྣ་བྱས་པ་དང། གཞན་ཁྱད་དུ་བསད་པ་སོགས་ཀྱི་སྐྱོན་ཡིན། དེ་བཞིན་དུ་ད་ལྟ་རླུང་མཁྲིས་བད་ཀན་སོགས་ན་ཚ། དགྲའི་འཇིགས་པ་དང། གྱོད་

[316A]༄༅། །ཁ་མཆུ། དཔོན་པོའི་ཁྲིམས་ཀྱི་འཇིགས་པ་སོགས་ཐམས་ཅད་རང་གཅེས་པར་བཟུང་ནས་ཟས་ཀྱི་ཚོད་མ་ཟིན་པ་སོགས་དང། ལྟོ་གོས་གཏམ་གསུམ་བློས་མ་ཐོངས་པ་དང། ནད་མ་ཐེག་པའི་
སྐྱོན་ཁོ་ན་ཡིན་ཞིང། མཐོ་ས་ནས་འཇིག་རྟེན་གྱི་རྒྱལ་བློན་དང་རྒྱལ་ཁག་ཕན་ཚུན་འཐབ་པ་ནས་བཟུང་སྟེ། དམའ་ས་ནས་འབངས་མི་ཁྱིམ་སོགས་མི་མཐུན་པ་དང། གྲྭ་རྐྱང་ཕན་ཚུན་འཐབ་པ་ཚུན་རང་གཅེས་པར་བཟུང་བའི་
སྐྱོན་ཏེ། གཅེས་འཛིན་མ་བྱས་པར། ང་ལ་ཁྱད་པར་མེད་ཁྱོད་གང་དགའ་གྱིས་ཟེར་བ་ཞིག་བྱུང་ན། སྔ་མའི་སྐྱོན་དེ་དག་ཐམས་ཅད་མི་འབྱུང། རྐུན་མ། ཇག་པ། ཐ་ན་བྱི་བས་རྩམ་ཁུག་ལ་བུ་ག་ཕུག་ནས་མི་བདེ་བ་
བྱུང་བ་ཚུན་ཀྱང་རང་གཅེས་འཛིན་གྱིས་བྱས། དུག་གིས་ཤི་བ་དང། ཟས་མ་འཕྲོད་ནས་ཤི་བའང་རང་གཅེས་པར་བཟུང་ནས་ཟས་མི་ཟ་དགུ་ཟ་མང་པོ་ཞིག་ཟོས་པ་ལས་བྱུང་ཕྱིར་དུག་གིས་བསད་པ་མིན་གྱི། རང་གཅེས་
འཛིན་གྱིས་བསད་པ་ཡིན། ད་རེས་ཕར་གང་ཡང་མ་བྱས་པར་རྐུན་ཁག་བྱུང་བ་ལྟ་བུ་ཡང་རང་གཅེས་འཛིན་གྱིས་གཞན་ལ་གནོད་པ་བསྐྱལ་བའི་འབྲས་བུ་ཡིན། དེར་མ་ཟད། མཐོ་རིས་དང་ཐར་པའི་སྲོག་གཅོད་པའི་བཤན་
པ་ལྟ་བུ། དུག་གསུམ་གྱི་རྐྱལ་པ་ཁུར་ནས་དགེ་བའི་ལོ་ཏོག་བརྐུ་བའི་ཆོམ་རྐུན་ལྟ་བུ། མ་རིག་པའི་ཞིང་ས་ལ་ལས་ངན་པའི་ས་བོན་བཏབ་ནས་འཁོར་བའི་ལོ་ཏོག་འགྲུབ་པར་བྱེད་པའི་སོ་ནམ་མཁན་ལྟ་བུ། མདའ་མདུང་གྲི་ཁ་

[316B] གྱོང་འདུག་ན་བླ་མ་མཁན་པོ་ཕ་མ་ཚུན་གྱི་ཐོག་ཏུའང་གཡུག་ཕོད་པའི་ཁྲེལ་མེད་གཞུང་ངན་པོ། ཐོག་མེད་ནས་ལེགས་པའི་ཡོན་ཏན་གང་གིའང་དོན་མ་གྲུབ་པའི་སྒྲེན་
མོ་ལག་སྟོང་ཅན། རེ་དོགས་མེད་པ་ལ་རེ་དོགས་བྱེད་མཁན། མཐོ་མཉམ་དམན་གསུམ་ལ་ཕྲག་དོག་འགྲན་སེམས། ཁྱད་གསོད་བྱེད་ཅིང། བསྟོད་ན་དྲེགས་ཤིང་སྨད་ན་ཁྲོ་བ། འཇིག་རྟེན་གྱི་མི་ལེགས་པ་ཐམས་ཅད་འགུགས་
མཁན། མི་དགེ་ཐམས་ཅད་ཀྱི་འབྱུང་ཁུངས། ཐོག་མེད་ནས་རང་ཉིད་སྡུག་བསྔལ་ལ་སྦྱོར་མཁན་ཕུང་བྱེད་འུག་པའི་མགོ་ཅན་དང་འདྲ་བའང་རང་གཅེས་འཛིན་ཡིན་པས། གཏད་རང་གི་སྙིང་དབུས་སུ་ཡོད་པ་ལ། བསྐུལ་དང་གཏོར་
མ་བརྒྱག་ན་འདི་ཐོག་ཏུ་བརྒྱག་དགོས་པ་ལས། ངེད་ཚོས་གཏོར་བརྒྱག་གི་སྐབས་དགྲ་ཨ་མ་ཞིག་ཡིན་ཟེར་ནས་མ་རྒན་སེམས་ཅན་གྱི་སྟེང་དུ་གཏོར་རྒྱག་བྱེད་པ་གོ་ནོར་བ་རེད། གཅེས་འཛིན་ལ་ལྟས་ངན་བྱེའུ་མགོ་སྔོན་དང། བློ་སྦྱོང་ལ་འགོང་
པོ་འགོང་རྫོང་གི་ཆོས་ཞེས་གསུངས་པའང་དེའི་གནད་ཀྱིས་ཡིན། སྔར་གཅོད་པ་ཞིག་གིས་བཙན་གྱི་གནས་ས་འཕྲོགས་ཏེ་བསྡད་པའི་འཕྲུལ་གྱིས། ཉིན་གཅིག་གཅོད་པའི་སྦྱིན་བདག་གཉིས་འཐབ་རྩོད་བྱུང་བ་ན། གཅོད་པ་དེས་
སྦྱིན་བདག་གཉིས་ལ་བར་འདུམ་བྱེད་པར་སོང་བས་སྦྱིན་བདག་གཅིག་གིས་མཚོན་འཕངས་པ་གཅོད་པ་ལ་ཐེབས་ཏེ་བསད་ཚུལ་བདག་གི་བླ་མ་རིན་པོ་ཆེས་གསུངས། དེ་ལྟ་བུའི་གྲིར་ཤི་བ་སོགས་ཀྱི་རྩ་བའམ་ལན་རྩ་ཡང་རང་གཅེས་

[317A]༄༅། །འཛིན་འདི་ཁོ་ན་ལ་ཐུག་ཅིང། སྤྱོད་འཇུག་ལས་ཀྱང། ཡིད་ཁྱོད་རང་དོན་བྱེད་འདོད་པས། །བསྐལ་པ་གྲངས་མེད་འདས་གྱུར་ཀྱང། །ངལ་བ་ཆེན་པོ་དེ་ལྟ་བུས། །ཁྱོད་ཀྱིས་སྡུག་བསྔལ་འབའ་
ཞིག་སྒྲུབ། །ཅེས་གསུངས་པ་བཞིན་རང་རེ་འཁོར་བ་ཐོག་མེད་ནས་སྡུག་ཏུ་འཇུག་མཁན་ནི་རང་གཅེས་འཛིན་འདི་ཉིད་ཡིན། བདག་གཅེས་འཛིན་དང་བདག་འཛིན་གཉིས་སོ་སོ་ཡིན་ཡང་བློ་སྦྱོང་ལས་གཅིག་ལྟ་བུར་གསུངས་
པ་དེ་གཉིས་ཕྱོགས་མཐུན་པས་ཡིན། མདོར་ན་དེ་གཉིས་ནི་ཉེས་པ་ཀུན་གྱི་རྩ་བ་ལྟ་བུ་སྟེ། གཅིག་གིས་ང་ང་སྙམ་དུ་ང་བདེན་གྲུབ་ཏུ་བཟུང་ཞིང། གཅིག་གིས་ང་བློས་མ་ཐོངས་པར་གཅེས་པར་བཟུང་ནས་བསྡད་ཡོད་པ་
ཡིན༑ མདོར་ན་ཉེས་པ་ཐམས་ཅད་ང་བདེ་བ་ཞིག་དགོས་ཞེས་བློ་ཕུགས་སུ་བཞག་པ་དེ་ལས་བྱུང། དེ་ལྟར་རང་གཅེས་འཛིན་མ་བཏུལ་ན་སྐྱིད་མི་འབྱུང་བས། དེ་སྔོན་རང་ལ་སྡུག་བསྔལ་བྱུང་བའི་ལན་རྩ་རྩད་མ་བཅད་པས་ལན་པར་འདུག་
ད་ཕྱིན་ཆད་ལན་རྩ་རྩད་ཆོད་པས་རང་གཅེས་འཛིན་འདི་ལ་དགྲར་བལྟས་ཏེ་སྤོང་ཐབས་བྱ་དགོས་གསུངས། གསུམ་པ་གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་བསམ་པ་ནི། ཞི་བ་ལྷས། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་
བདེ་འདོད་ལས་བྱུང། །ཞེས་དང། བླ་མཆོད་ལས། མ་རྣམས་གཅེས་བཟུང་བདེ་ལ་འགོད་པའི་བློ། །མཐའ་ཡས་ཡོན་ཏན་འབྱུང་བའི་སྒོར་མཐོང་ནས། །ཞེས་སོགས་དང། བློ་སྦྱོང་ལས། ཀུན་ལ་བཀའ་དྲིན་ཆེ་བར་བསྒོམ། །ཞེས་པ་

[317B] འཁོར་ཕུན་ཚོགས་ཐམས་ཅད་གཞན་གཅེས་འཛིན་ལས་བྱུང་སྟེ། གཞན་གྱི་སྲོག་ལ་གཅེས་པར་བཟུང་ནས་སྲོག་གཅོད་མ་བྱས་པས་སྲོག་གཅོད་སྤངས་པའི་དགེ་བའི་འབྲས་བུ་རྣམས་སྨིན་ཏེ་བདེ་
འགྲོ་དང་ཚེ་རིང་བ་སོགས་འབྱུང། གཞན་གཅེས་པར་བཟུང་ནས་སྦྱིན་པ་བཏང་བ་དང་མ་བྱིན་ལེན་སྤངས་པ་སོགས་ཀྱིས་འབྱོར་བ་ཆེ་བ་སོགས་བསྐྱེད། མདོར་ན། མང་དུ་བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང། །ཐུབ་པ་གཞན་
གྱི་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །ཞེས་དང། བླ་མཆོད་ལས། མདོར་ན་བྱིས་པ་རང་དོན་ཁོ་ན་དང། །ཐུབ་དབང་གཞན་དོན་འབའ་ཞིག་མཛད་པ་ཡི། །སྐྱོན་དང་ཡོན་ཏན་དབྱེ་བ་རྟོགས་པའི་བློས། །ཞེས་སོགས་གསུངས་
པ་བཞིན་སྟོན་པ་དང་རང་གཉིས་དང་པོར་འཁོར་བར་འཁྱམས་པ་འདྲ་མཉམ་ཡིན་ཡང། ཐུབ་པ་མཆོག་དེས་ནི་སྔོན་སྐབས་ཤིག་ནས། གཞན་གཅེས་པར་བཟུང་བས་སྐྱོན་ཐམས་ཅད་ཟད་ཅིང་ཡོན་ཏན་ཐམས་ཅད་རྫོགས་ནས་དོན་གཉིས་
མཐར་ཕྱིན་ལ། རང་རེས་འཁོར་བ་ཐོག་མེད་ནས་རང་གཅེས་འཛིན་ཤ་སྟག་བྱས་ཏེ་ང་རང་བདེ་བ་ཞིག་དགོས་སྙམ་དུ་བརྩོན་བརྩོན་ཀྱང། ད་ལྟ་རང་དོན་སྣེ་གཅིག་ཙམ་དང། ཐ་ན་ངན་སོང་དུ་མི་འགྲོ་བའི་ཐབས་ཙམ་ཡང་བྱ་མ་ཐུབ་པ་ཙམ་
དུ་མ་ཟད། ད་དུང་སྡུག་བསྔལ་ཁོ་ནས་མནར་བ་འདི་ལྟར་ཡིན། རང་རེས་དེ་ལས་གོ་ལྡོག་སྟེ་སྔར་ཞིག་ནས་སྟོན་པ་ཐུགས་རྗེ་ཅན་གྱིས་མཛད་པ་བཞིན་བྱས་ཡོད་ན། ད་ལྟ་རང་གི་སྡུག་བསྔལ་ཀུན་ཟད་ཅིང། བདེ་བའི་མཆོག་དང་ལྡན་

[318A]༄༅། །ལ་གཞན་དོན་ཡང་ཕུན་སུམ་ཚོགས་པར་ཐེ་ཚོམ་མེད་དེ། དེ་ལྟར་མ་བྱུང་བས་དེང་སང་གི་ཁ་སྟབས་འདི་བྱུང་བ་རེད། བསྐང་གསོ་སོགས་ཀྱི་ཚེ་དྭགས་པོ་དགེ་བཤེས་ཤིག་གིས་བློ་སྦྱོང་མཚོན་ཆ་
འཁོར་ལོའི། དེ་ལྟར་ལགས་པས་དགྲ་བོ་བདག་གིས་ཟིན། །ཞེས་པ་ནས། ཨེ་མ་བདག་འཛིན་འདི་ཡིན་ཐེ་ཚོམ་མེད། །ཅེས་སོགས་ཡོད་པའི་བློ་སྦྱོང་གི་བསྐུལ་དེ་དགོན་པ་ཞིག་ཏུ་བསྐང་གསོའི་སྐབས་འཛུད་པར་མཛད། དེ་
ལ་འཚུབ་ཆེན་པོ་བྱུང་བར་དགྲ་དངོས་གནས་པ་ངོས་ཟིན་པའི་གནད་ཀྱིས་ཡིན། སྔོན་སྔགས་པ་ཞིག་གིས་མཐུ་བྱས་ཏེ་རྐུན་མ་མང་པོ་ཤི་བ་ན། ལབ་སྒྲོན་གྱི་སྲས་རྒྱལ་བ་དོན་གྲུབ་ཀྱིས་གཅེས་འཛིན་ལ་མཐུ་ཐེབས་པར་སྨོན་ཏེ་རང་གཅེས་
འཛིན་མ་བྱས་པས་སྔགས་པའི་མཐུས་གནོད་མ་ནུས་པའི་ལོ་རྒྱུས་ལྟར་དང། འབྲུག་པ་ཀུན་ལེགས་ཀྱིས་གཅུང་ཆོས་རྒྱལ་གྱི་རིམ་གྲོ་མཛད་པ་ན་གཏོར་ཟོར་ཕྱིར་མ་འཕངས་པར། གཅེས་འཛིན་ལ་བརྒྱག་པའི་བསམ་པས་གཅུང་གི་སྐུ་པང་
དུ་འཕངས་པའི་རབས་གསུངས། སྟོན་པ་ཐུགས་རྗེ་ཅན་གྱིས་གཞན་གཅེས་པར་བཟུང་བ་ཡང་སྔར་རྒྱལ་པོ་པདྨ་ཅན་དུ་འཁྲུངས་སྐབས་ནད་ཡམས་ཞི་བའི་ཕྱིར་ཉ་རོ་ཧི་ཏའི་སྐྱེ་བ་བཞེས་ཏེ། དེའི་ཤས་སེམས་ཅན་མང་པོའི་ཡམས་ནད་
གསོས་པ་དང། རུས་སྦལ་དུ་འཁྲུངས་སྐབས་རྒྱ་མཚོར་ལྷུང་བའི་ཚོང་པ་ལྔ་བརྒྱ་རྒྱ་མཚོའི་ཚུ་རོལ་ཏུ་བསྒྲལ་ཞིང། སྐུ་ལུས་སྦྲང་འབུ་བརྒྱད་ཁྲི་ལ་བྱིན་པ་དང། རྒྱལ་པོ་དཔལ་གྱི་སྡེས་སྐུ་ལུས་ཀྱི་ཕྱེད་བྱིན་པ་དང། གཙུག་ན་རིན་

[318B] རྒྱལ་སྲས་སྙིང་སྟོབས་ཆེན་པོས་སྟག་མོ་བཀྲེས་པ་རང་གི་བུ་ལ་ཟར་ཉེ་བ་ཞིག་ལ་ལུས་བྱིན་པ་དང། ཟླ་འོད་ཀྱིས་དབུ་བྱིན་པ་སོགས་ཀྱི་རབས་
རྒྱས་པར་གསུངས་ནས། སྟོན་པ་ཐུགས་རྗེ་ཅན་དེས་དེ་ལྟར་མཛད་ལ། ངེད་ཚོས་རང་འབའ་ཞིག་མ་གཏོགས་བསམ་རྒྱུ་མེད་པ་འདིས་དེ་ལྟར་དཀའ་ཡང་སྨོན་ལམ་ཚུན་བཏབ་སྟེ་སྦྱོང་དགོས། གཞན་ཡང། གཞན་གཅེས་པར་བཟུང་
འོས་ཏེ། དཔེར་ན་འབྲས་བུ་ཕུན་སུམ་ཚོགས་པ་སྐྱེ་བའི་ཞིང་ས་ལྟ་བུ་དང། ཡིད་བཞིན་གྱི་ནོར་བུ་དང་འདྲ་བར་གནས་སྐབས་ཀྱི་ཟས་གོས་སོགས་ཀྱང་སེམས་ཅན་ལ་བརྟེན་ནས་འབྱུང་ཞིང། སེམས་ཅན་གྱིས་རང་ཅག་ལ་ཨ་མ་བྱས་པའི་
ཚེ་དྲིན་ཆན་པས་བསྐྱངས་པར་མ་ཟད། ཨ་མ་མ་བྱས་པའི་གནས་སྐབས་ནའང་དེ་དག་གི་དྲིན་ཁོ་ནས་རང་ཅག་འཚོ་བ་སྟེ། དཔེར་ན་རྩམ་པ་ཁུག་མ་གང་ཡང་དང་པོར་སེམས་ཅན་འགའ་ཞིག་གིས་རྨོས་འདྲེན། འགའ་ཞིག་གིས་ཆུ་
བཏང། འགའ་ཞིག་གིས་ཕྱུགས་བཅག་སྐོར་བ་སོགས་དཀའ་བ་དཔག་མེད་བྱས། སྡོད་གནས་འྡིའང་སེམས་ཅན་གྱི་དྲིན་ཏེ། མི་དང་དུད་འགྲོ་མང་པོས་ས་བསྐྱལ། རྩིག་པ་བརྩིགས། ཤིང་བཟོས། ཆུ་བསྐྱལ་བ་སོགས་ལས་བྱུང་
གཟན་འྡིའང་དང་པོར་ལུག་མང་པོ་ཞིག་གི་བལ་བཏོན། དེ་རྗེས་འགའ་ཞིག་གིས་འཐགས། འགའ་ཞིག་གིས་བཙེམ། ད་ལྟ་གྱོན་ཆོག་ཏུ་གྱུར། གཞན་ཡང་གནས་སྐབས་དལ་འབྱོར་གྱི་རྟེན་རྙེད་པ་དང། མཐར་ཐུག་བྱང་ཆུབ་ཏུ་སེམས་

[319A]༄༅། །བསྐྱེད་ཅིང། སྤྱོད་པ་ལ་སློབ་པ། སངས་རྒྱས་ཐོབ་པ་མན་ཆད་སེམས་ཅན་གྱི་བཀའ་དྲིན་ཏེ་སྙིང་རྗེ་སྐྱེ་ཡུལ་དང། སེམས་བསྐྱེད་ཡུལ་དང། སྦྱིན་ཡུལ་དང། ཚུལ་ཁྲིམས་ཀྱི་གཞི་དང། བཟོད་པ་
བསྐྱེད་ཡུལ་སོགས་སེམས་ཅན་ཡིན་པས། དེ་ཐམས་ཅད་ཀྱང་སེམས་ཅན་གྱི་དྲིན་ལས་བྱུང། དེས་ན་སྤྱོད་འཇུག་ལས། སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱ་དེ་བཞིན་
དུ༑ ༑སེམས་ཅན་ལ་མིན་ཅི་ཡི་ཚུལ། །ཞེས་གསུངས་པ་བཞིན་སངས་རྒྱས་ཀྱི་གོ་འཕང་ཡང་ཕྱེད་བླ་མའི་བཀའ་དྲིན་དང། ཕྱེད་སེམས་ཅན་གྱི་དྲིན་གྱིས་ཐོབ་པ་ཡིན་ཕྱིར་གླང་ཐང་པས་ཀྱང། བདག་ནི་སེམས་ཅན་ཐམས་ཅད་
ལ༑ ༑ཡིད་བཞིན་ནོར་བུ་ལས་ལྷག་པའི། །དོན་མཆོག་སྒྲུབ་པའི་བསམ་པ་ཡིས། །ཤིན་ཏུ་གཅེས་པར་འཛིན་པར་ཤོག་ཅེས་པ་ལྟར་སེམས་ཅན་ནི་རང་གི་གནས་སྐབས་དང་མཐར་ཐུག་གི་དོན་ཐམས་ཅད་སྒྲུབ་པ་ལ་ཡིད་བཞིན་
གྱི་ནོར་བུ་རིན་པོ་ཆེ་དང་འདྲ་བས་ན་གཞན་གཅེས་པར་འཛིན་འོས་པ་ཡིན་གསུངས།།    ༈    །།ཉིན་བཅོ་བརྒྱད་པར། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། ཤུགས་དྲག་ཆུ་བོ་བཞི་ཡི་རྒྱུན་གྱིས་ཁྱེར། །ཞེས་སོགས་འདྲེན་
པར་མཛད་དེ། སྔོན་འགྲོ་ཀུན་སློང་འཆོས་པ་མདོར་བསྡུས་དང། ས་བཅད་སྔོན་དུ་ཇི་ལྟར་སོང་བ་རྣམས་གསུངས་རྗེས། བྱང་ཆུབ་སེམས་སྦྱོང་སྐོར་ནས་རྒྱུ་འབྲས་བདུན་ལ་བསྐྱར་བཤད་མཛད། དངོས་གཞི་བྱང་ཆུབ་ཀྱི་སེམས་

[319B] བདག་གཅེས་འཛིན་གྱི་སྐྱོན་སྒོ་དུ་མ་ནས་བསམ་པ། གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་བསམ་པ། བདག་གཞན་བརྗེ་བའི་བསམ་པ་དངོས། དེ་ལ་བརྟེན་ནས་
གཏོང་ལེན་བསྒོམ་ཚུལ་ཏེ་ལྔ་ལས། དང་པོ་གསུམ་ལའང་བསྐྱར་བཤད་མཛད། བཞི་པ་བདག་གཞན་བརྗེ་བའི་བསམ་པ་དངོས་ནི། སྔར་སྐྱོན་ཡོན་ལ་བསམས་པ་དེ་ལྟ་བུས་བརྟགས་ནས། རང་ཉིད་གཅེས་པར་འཛིན་པའི་གཅོང་ནད་
འདི༑ ༑ཞེས་སོགས་ཤཽལ་ཀ་བཞིས་བསྟན་པ་བཞིན། སྐྱོན་ཡོན་མཐོང་བའི་སྒོ་ནས་རང་གཅེས་པར་འཛིན་པའི་བློ་དང། གཞན་ཡལ་བར་དོར་བའི་བློ་གཉིས་གོ་ས་སྤོ་བ་ནི་བདག་གཞན་བརྗེ་བ་སྟེ། དེ་ཡང་གཞན་བདག་དང། བདག་
གཞན་དུ་བསམ་པ་མིན་གྱི། སྔར་རང་གཅེས་པར་བཟུང་ནས་གཞན་ཡལ་བར་དོར་བ་ཡིན་པ་ལ། ད་དེ་ཉིད་གོ་ས་ལྡོག་སྟེ། རང་གཅེས་པར་འཛིན་པ་དེ་གཞན་ལ་སྤོ་བ་ལ་བརྗེ་བ་ཞེས་ཟེར་བས། སྔོན་ཆད་གཞན་ཡལ་བར་དོར་བ་ལྟར་ད་
ཕྱིན་ཆད་རང་ཡལ་བར་དོར། སྔོན་ཆད་རང་གཅེས་པར་འཛིན་པ་བཞིན་དུ་ཕྱིན་ཆད་གཞན་གཅེས་པར་འཛིན་པར་བྱའོ་སྙམ་དུ་བློ་སྦྱོང། དེ་ལྟར་གོམས་ན་བརྗེ་ནུས་པ་འོང་སྟེ། དཔེར་ན་ཕ་རི་ལ་སྡོད་པ་ན་ཚུ་རི་གོ་ལྡོག་པའི་བློ་འབྱུང་བ་ལྟ་
བུ་ཡིན་གསུངས། ལྔ་པ་དེ་ལ་བརྟེན་ནས་གཏོང་ལེན་བསྒོམ་ཚུལ་ནི། སྙིང་རྗེའི་དམིགས་པ་རྩལ་དུ་བཏོན་ནས་ལེན་པ་དང། བྱམས་པའི་དམིགས་པ་རྩལ་དུ་བཏོན་ནས་གཏོང་བ་སྦྱང་བ་སྟེ། རྩ་བར། གཏོང་ལེན་གཉིས་པོ་སྤེལ་མར་

[320A]༄༅། །སྦྱང༑ ༑ཞེས་གསུངས་ལ། འདི་ནི་སྔ་མའི་བསམ་པ་དེ་ཉིད་གོང་འཕེལ་དུ་བྱེད་པའོ། །གཏོང་བ་དང་ལེན་པ་གཉིས་ལས་སྔ་མ་སྔོན་དུ་བྱེད་པར་ཁྲིད་ཡིག་མང་པོ་ལས་འབྱུང་ཡང། ལག་ལེན་ལ་
ཕྱི་མ་སྔོན་དུ་བྱ་ཞིང། གཏོང་བ་མི་བྱེད་པར་ལེན་པ་གཅིག་པུ་བྱེད་པའང་རུང། དང་པོར་སྡུག་བསྔལ་མ་བླངས་ན་བདེ་བ་བཏང་ཡང་མི་ཕན་པས་སྙིང་རྗེའི་དམིགས་པ་རྩལ་དུ་བཏོན་ནས་མ་སེམས་ཅན་ཐམས་ཅད་སྡུག་བསྔལ་དང་
བྲལ་བར་བྱ་སྙམ་པའི་སྙིང་རྗེ་བསྐྱེད་ནས། དེའི་སྡུག་བསྔལ་ཐམས་ཅད་སྤུ་གྲིས་སྐྲ་བཞར་བ་ལྟར་འོད་ནག་པོའི་རྣམ་པར་རང་གི་སྙིང་གར་གཅེས་འཛིན་ལ་ཐིམ་པར་བསམ་ཞིང། རྒྱས་པར་ན། ཚ་དམྱལ་བའི་ཚ་བའི་སྡུག་བསྔལ་མེ་
དང་བཅས་པ་རང་གི་སྙིང་གར་ཚ་འུབ་ཀྱིས་གཅེས་འཛིན་གྱི་འགོང་པོར་ཐིམ་པར་བསམ། དེ་བཞིན་དུ་གྲང་དམྱལ་བ་དང། ཡི་དྭགས། དུད་འགྲོ། ལྷ་མིན། མི༑ ལྷ་སོགས་ནས་བྱང་སེམས་ས་བཅུ་པ་བ་མན་གྱི་སྡུག་བསྔལ་དང། སྡིག་
སྒྲིབ་སོགས་རང་སྟེང་དུ་ལེན་པར་བསམས་ནས། སྡུག་བསྔལ་དང་བྲལ་ཞིང་སྡིག་སྒྲིབ་བྱང་བར་མོས་པ་དང། དེ་ལྟར་བདག་ལ་སྨིན་པར་གྱུར་ཅིག་ཅེས་ཀྱང་སྨོན། ལེན་པའི་སྐབས་བླ་མ་དང་སངས་རྒྱས་གཉིས་ལ་ལེན་དུ་མེད། གང་
ཟག་གི་རིགས་ལ་བློའི་ནུས་པ་མཐོ་དམན་ཅན་མང་བས་ན། ལས་དང་པོ་བ་ཁ་ཅིག་གཏོང་ལེན་བསྒོམ་པ་མི་ནུས་པའང་འབྱུང་བས། དེ་ལྟ་བུའི་རིགས་ལ། ལེན་པའི་གོ་རིམ་རང་ནས་བརྩམས། །ཞེས་པ་ལྟར་རང་ལ་ཕྱི་དྲོ་འོང་

[320B] དེ་ནས་སང་གི་དེ་དེ་རིང་ལ་ལེན་པ་དང། དེ་ནས་ཟླ་བ་རྗེས་མའི་དང། ལོ་རྗེས་མའི་དང། མི་ཚེ་འདི་དང། སྐྱེ་བ་ཕྱི་མ། ཚེ་རབས་གཏན་དང། ཕ་མ༑ ཉེ་འབྲེལ། བར་མ། དགྲ་སོགས་
དང༑ སེམས་ཅན་ཐམས་ཅད་ཀྱི་བར་སྦྱང་སྟེ། སྔ་མ་སྔ་མ་ལ་འབྱོངས་པ་ན། ཕྱི་མ་ཕྱི་མ་ལ་དམིགས་པ་སྤོས་ཀྱི་ན་སྡུག་བསྔལ་སྡིག་སྒྲིབ་སོགས་རང་སྟེང་དུ་བླང། དེ་ལྟར་གོ་རིམ་འདི་བཞིན་དུ་བྱས་ནས་སྦྱོང་དགོས་ཀྱི། དང་པོ་ནས་དགྲ་
སོགས་ཀྱི་སྡིག་སྡུག་ལེན་བློ་མི་འབྱུང། དེས་ན་སྐབས་རེར་རང་ནས་ཕར་བརྩམས་ནས་དེ་ལྟར་བསྒོམ། སྐབས་རེར་དམྱལ་བ་ནས་བྱང་སེམས་ས་བཅུ་པ་བའི་བར་དང། སྐབས་རེར་ལུང་པའི་ཕུ་ནས་མར་དང། སྐབས་རེ་མདའ་ནས་
ཡར་རིམ་འདེད་ཀྱིས་དེ་ལྟར་བསྒོམ། ཐ་ན་ཁྱི་ལ་རྡོ་བརྒྱབ་པའི་སྡུག་བསྔལ་ཚུན་བླང། བླངས་པ་དེ་ཉིད་ཀྱང་ཡལ་བའམ། འགྲམ་དུ་བཞག་པ་ལྟ་བུ་མིན་པར། སྙིང་གི་དབུས་སུ་ལེན། དེ་དག་གི་ཚེ་འཇིགས་དང་ངས་སྐྱེས་ན་ལེགས་པ་ཡིན་
དེ་ལྟར་བསམས་ན། དངོས་སུ་ལེན་མ་ནུས་ཀྱང་བསོད་ནམས་ཀྱི་ཚོགས་རླབས་པོ་ཆེ་རྫོགས་པ་དང། བློ་གོམས་ན་དངོས་སུ་ལེན་ནུས་པའང་འབྱུང་བ་བྱམས་པའི་རྣལ་འབྱོར་པའི་ལོ་རྒྱུས་ལྟར་ཡིན་གསུངས། བྱམས་པའི་དམིགས་
པ་རྩལ་དུ་བཏོན་ནས་གཏོང་བ་ནི། སེམས་ཅན་རྣམས་དོན་སྒྲུབ་པའི་ཕྱིར། །ཡིད་བཞིན་གྱི་ནི་ལུས་སུ་བསྒྱུར། །ཞེས་དང། སྡོང་བཀོད་དང། རྡོ་རྗེ་རྒྱལ་མཚན་གྱི་མདོ་སོགས་ལས་ཀྱང་ལུས་ལོངས་སྤྱོད་སོགས་གཏོང་བར་གསུངས་

[321A]༄༅། །པ་བཞིན་རང་གི་ལུས་གང་འདོད་ཀྱི་དངོས་པོར་སྤྲུལ་ནས་སྣོད་དང་བཅུད་ལ་བཏང་བས། དང་པོར་བཅུད་ཀྱི་སེམས་ཅན་ཚ་དམྱལ་བ་ལྟ་བུར་སྦྲང་ཆར་གྱི་རྣམ་པར་སྤྲུལ་ཏེ་སྡུག་བསྔལ་སྦྱང་
ལུས་དལ་འབྱོར་གྱི་རྟེན་དུ་བསྒྱུར་ནས་དེ་འཐོབ་པར་བྱས། དེ་ནས་གནས་དང་ཁང་བརྩེགས་ཡིད་དུ་འོང་བར་བསྒྱུར་ནས་བཏང་བས་དེ་ལ་བདེ་བར་ལོངས་སྤྱོད་པ་དང། ཟས་སྐོམ་ཕུན་ཚོགས་སུ་བསྒྱུར་ནས་བཏང་བས་
ཚིམ་པར་བྱས། གོས་སུ་བསྒྱུར་ནས་བཀོན། དགེ་བའི་བཤེས་གཉེན་དུ་བསྒྱུར་ནས་ཆོས་བསྟན་པས་འཚང་རྒྱ་ལ་ཁད་དུ་བྱས་པར་བསམ། དེ་ནས་གྲང་དམྱལ་བ་ལ་ཉི་འོད་དང་གོས་སོགས་ཀྱི་རྣམ་པ། ཡི་དྭགས་ལ་ཟས་སྐོམ་
སོགས་དང། དུད་འགྲོ་ལ་ཆོས་རབ་ཏུ་རྣམ་འབྱེད་ཀྱི་ཤེས་རབ། ལྷ་མིན་ལ་གོ་ཆ། ལྷ་ལ་འདོད་པའི་ཡོན་ཏན་ལྔ། མི་ནི་འདོད་པ་ཆེ་བས་གང་ལ་གང་འདོད་དུ་བསྒྱུར་ནས་བཏང། དེ་བཞིན་དུ་ལོངས་སྤྱོད་དང། དགེ་རྩ་སོགས་
ཀྱང་གཏོང་ཞིང། བླ་མ་དང་སངས་རྒྱས་ལའང་ལུས་མཆོད་སྤྲིན་དུ་སྤྲུལ་ཏེ་ཕུལ་བས། བླ་མའི་སྐུ་ཚེ་མཛད་འཕྲིན་རྒྱས་པར་བསམ། དགེ་རྩ་དུས་གསུམ་གའི་དེ་གཏོང་ཆོག་ཅིང། ལུས་དང་ལོངས་སྤྱོད་གཉིས་ནི་འདི་དང་ཕྱི་མ་
གཉིས་མ་གཏོགས། འདས་ཚར་བ་གཏོང་དུ་མེད། གཏོང་བའི་སྐབས་སེམས་ཅན་རྣམས་སྔར་བཤད་པ་ལྟར་བདེ་བས་ཕོངས་ལུགས་བསམས་ནས་བྱམས་པ་གཙོ་བོར་བསྐྱེད་ཅིང། བློ་སྦྱོང་གི་དམིགས་པ་འདི་ཉིད་ལ་ཐུགས་དམ་གྱི་

[321B] གཞན་ཡང། དེ་ལ་དྲན་པ་བསྐུལ་བའི་ཕྱིར། །སྤྱོད་ལམ་ཀུན་ཏུ་ཚིག་གིས་སྦྱང། །ཞེས་པ་ལྟར་གཏོང་ལེན་ལ་དྲན་པ་གསོ་བའི་ཕྱིར་གནས་སྐབས་ཐམས་ཅད་དུ་གཏོང་ལེན་གྱི་ཚིག་འདོན། འདི་ལ་གསེར་འོད་
ནས་གསུངས་པའི་ཚིག་འགའ་ཞིག་ཡོད་ཀྱང། དེ་རང་རེས་མ་ཤེས་ན། དེས་ན་རྗེ་བཙུན་བླ་མ་ཐུགས་རྗེ་ཅན། །ཞེས་སོགས་བཏོན་པས་རུང། སྔོན་གྱི་བླ་མ་འགའ་རེས་འདི་ཉིད་གྲངས་གསོག་ཏུ་མཛད་པའི་ལོ་རྒྱུས་ཀྱང་ཡོད། དེར་མ་
ཟད་སྤྱོད་ལམ་ཐམས་ཅད་ཀྱང་བྱང་ཆུབ་ཀྱི་སེམས་འཕེལ་ཐབས་སུ་འགྲོ་བ་བྱ་དགོས་ཤིང། དེ་ནི་མདོ་ཕལ་ཆེན་ལས་གསུངས་པ་དང། སྤྱོད་ཡུལ་ཡོངས་སུ་དག་པའི་མདོ་ལས་གསུངས་པ་སོགས་ལ་བལྟ་དགོས། གཞན་ཡང་བྱང་ཆུབ་ཀྱི་
སེམས་ལ་ཐུགས་དམ་གྱི་གཙོ་བོར་བྱེད་འདོད་པ་དག་གིས་འཇམ་མགོན་ཙོང་ཁ་པ་ཆེན་པོའི་རྣམ་ཐར་ལྟར་མདོ་ཕལ་ཆེན་ལ་ཡང་ནས་ཡང་དུ་ཐོས་བསམ་བྱེད། དེ་གཉིས་རླུང་ལ་བསྐྱོན་པར་བྱ། །ཞེས་པ་ལྟར་གཏོང་ལེན་གྱི་དམིགས་པ་
ཅུང་ཟད་འབྱོངས་པའི་ཚེ་དབུགས་ཕྱིར་འགྲོ་སྐབས་གཏོང་བ་དང། ནང་དུ་འཇུག་པ་ན་ལེན་པ་དང་སྦྱར། རླུང་ལ་བསྐྱོན་པ་འདི་དང་པོར་མི་ནུས་ཀྱང། ཡང་ཡང་གོམས་ནས་རླུང་ལ་བསྐྱོན་ན་རླུང་སེམས་འཇུག་པ་གཅིག་པས་བདག་གཞན་
མཉམ་བརྗེའི་བྱང་ཆུབ་ཀྱི་སེམས་སྐྱེ་སླ་བའི་འཕྲུལ་འདེགས་ཆེན་པོ་ཡིན། འདི་ནི་སྔགས་ཀྱི་སྐབས་ནས་བཤད་པའི་རྡོ་རྗེའི་བཟླས་པ་དང་ཆ་འདྲ་ཞིང། མཁས་གྲུབ་རྗེས་རྗེ་བླ་མར། མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་

[322A]༄༅། །དག་འགྲོ་ལ་སྨན་པའི་རྒྱུར་འགྱུར་ན། །ཞེས་སོགས་བསྟོད་པ་མཛད་པའང་འདི་ལ་དགོངས་པ་རེད། འདི་དག་ལ་མན་ངག་གཞན་ཡང་ཡོད་མོད། རྒྱུན་དུ་ཆགས་མེད་མི་བྱེད་པའི་རིགས་ལ་འཆད་
དུ་མི་རུང་གསུངས། གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། སྙིགས་མའི་དུས་འདིར་འདི་ཤིན་ཏུ་ཕན་ཡོན་ཆེ་སྟེ། ཆོས་བྱེད་ལ་བར་ཆད་མང་ཞིང་རྐྱེན་སྤང་མི་ཐུབ་པའི་སྐབས་འགལ་རྐྱེན་མཐུན་རྐྱེན་དུ་བསྒྱུར་ཐུབ་པ་
དགོས། དེ་མེད་ན་རྐྱེན་བཟང་ངན་གང་བྱུང་ཡང་ཆོས་ཤོར་འགྲོ། དེ་ཡང་ཆོས་པ་འགའ་ཞིག་ནི་གོ་ས་སོགས་བྱུང་བས་དྲེགས་ནས་ཆོས་ཤོར། འགའ་ཞིག་ནོར་བྱུང་བས་དེའི་འཚོ་ཚིས་ཀྱིས་ཆོས་ཤོར། འགའ་ཞིག་ནི་རྐྱེན་ངན་
པ་བྱུང་བ་ན་ཡི་ཆད་ནས་ཆོས་ཤོར་བས། དེ་ལྟར་བྱུང་ན་ཆོས་བྱེད་པར་དཀའ། ཆོས་ཅུང་ཟད་བྱེད་ཁུལ་བྱེད་པ་ཡང་ཤོར་ན་ཤིན་ཏུ་ནས་ཐ་ཆད་པ་ཡིན་པས། དེས་ན་རྐྱེན་ངན་པ་གང་བྱུང་ཆོས་ལ་མི་གནོད་པའི་ལམ་དུ་བསྒྱུར་ཐུབ་པ་
དགོས། དེ་ལ་བསམ་པས་བསྒྱུར་བ་དང། སྦྱོར་བས་བསྒྱུར་བ་གཉིས། དང་པོ་ལ་སྤྱོད་པས་བསྒྱུར་བ་དང། ལྟ་བས་བསྒྱུར་བ་གཉིས་ལས། དང་པོ་ནི་བླ་མཆོད་ལས། སྣོད་བཅུད་སྡིག་པའི་འབྲས་བུས་ཡོངས་གང་སྟེ། །ཞེས་སོགས་
དང༑ བློ་སྦྱོང་རྩ་བར། སྣོད་བཅུད་སྡིག་པས་གང་བའི་ཚེ། །རྐྱེན་ངན་བྱང་ཆུབ་ལམ་དུ་བསྒྱུར། །ཅེས་པ་ལྟར་ན་ཚ་དགྲ་འདྲེ་སོགས་ཡིད་དང་མི་མཐུན་པ་བྱུང་བ་ན། ད་ལྟ་རང་རེས་ལེ་ལན་གཞན་ལ་འགེལ་ཞིང། ནད་བྱུང་

[322B] རྩ་བའམ་ལན་རྩ་གང་ལ་ཐུག་བལྟས་པ་ན། སྔར་སྐྱེས་བུ་ཆུང་ངུའི་ལས་འབྲས་ཀྱི་སྐབས་སུ་བསྟན་པ་ལྟར་མི་འདོད་པ་
བྱུང་ཚད་ལས་ཀྱིས་བྱས་པ་ཡིན་ལ། དེའང་རང་གཅེས་འཛིན་གྱིས་བྱས་པ་ཡིན་པས། ལེ་ལན་རྩ་བ་ནི་རང་གཅེས་འཛིན་ལ་ཐུག་དེས་ན། རྐུན་མས་ནོར་བརྐུས་པ་ཚུན་ཆད་ཀྱང་ལེ་ལན་རྐུན་མ་ལ་བདའ་ས་མེད་ཀྱི། རང་གི་ལས་
ངན་དང། དེ་སྐྱེད་བྱེད་གཅེས་འཛིན་ལ་བདའ་དགོས། དེའི་ཕྱིར་ན་ཚ་དང་སྡུག་བསྔལ་རྐྱེན་ངན་སོགས་བྱུང་བ་ན། བྱང་ཆུབ་ཐོབ་པའི་གྲོགས་སུ་བསམ་དགོས་ཏེ། ན་ཚ་སྡིག་སྒྲིབ་ཀྱི་ཕྱགས་ཤིང་ཡིན། །ཞེས་པ་བཞིན་ན་ཚ་སོགས་ཅི་
བྱུང་ཡང་སྔོན་གྱི་ལས་ངན་སྡིག་སྒྲིབ་ངན་སོང་མྱོང་ངེས་རྣམས་རྟེན་འདི་ལ་སྨིན་པས་གོ་བཅད་སྙམ་དུ་ཡིད་བདེ་ལྷང་ལྷང་བ་བྱ་ཞིང། དེར་མ་ཟད། ངས་སྔོན་གཏོང་ལེན་བྱས་ཏེ་སེམས་ཅན་གྱི་སྡིག་སྡུག་བདག་ལ་བླངས་པ་ཡིན་
པས་ད་དོན་གྲུབ་སོང་སྙམ་དུ་དགའ་བ་བསྐྱེད་ནས། སླར་སྡུག་བསྔལ་གྱི་ལྷག་མ་རྣམས་ཀྱང་སྨིན་པར་སྨོན་ནས་སེམས་ཅན་རྣམས་ཀྱིས་སྡུག་བསྔལ་མྱོང་འགྱུར་ཚང་མ་དེས་གོ་ཆོད་པར་བསྒོམ་ཞིང། ད་དུང་སེམས་ཅན་གྱི་སྡུག་བསྔལ་དངོས་སུ་
ལེན་པའི་དུས་ད་རེས་བྱུང་བས་ད་ལེགས་པོ་བྱུང་སྙམ་དུ་གཏོང་ལེན་བྱས་ནས་བློས་རྦད་ཀྱིས་བཏང་ན། ན་ཚ་ཡང་བར་ཆད་དུ་མི་འགྱུར་བར། དགེ་སྦྱོར་སྤེལ་བྱེད་དུ་འགྲོ་བ་སྔར་ཀུན་སྤངས་གྲགས་རྒྱན་པའི་སློབ་མ་མཛེ་ནད་བྱུང་བ་ཞིག་སྐྱི་

[323A]༄༅། །མོ་རྫ་འཕྲེང་ནས་ནད་སངས་པའི་ལོ་རྒྱུས་ལྟར་ཡིན། གཞན་ཡང། རྐྱེན་ངན་དགེ་བའི་བསྐུལ་མ་ཡིན། །ཞེས་པ་ལྟར་སྡུག་བསྔལ་མི་འདོད་ན་སྡིག་པ་སྤོངས་ཤིག་ཅེས་པའི་བརྡར་བསམས་ནས་ཚོགས་
གསོག་སྒྲིབ་སྦྱོང་ལ་འབད། རང་རེ་ལ་རྐྱེན་ངན་པ་མ་བྱུང་ན་སྣང་བ་སྐྱིད་ཐག་ཆོད་པས་ཆོས་མི་དྲན་ལ། ཁ་ཉེས་གོད་ཁ་ན་ཚ་སོགས་རྐྱེན་ངན་པ་བྱུང་ན། དེས་ཡིད་འབྱུང་སྐྱེས་ནས་སྙོམ་ལས་ལས་བསླངས་ཏེ་དགེ་བར་འཇུག་པ་
འོང༑ འདྲེ་གདོན་རྒྱལ་བའི་ཆོ་འཕྲུལ་ཡིན། །སྡུག་བསྔལ་ཆོས་ཉིད་ཀྱི་ཡོ་ལང་ཡིན། །ཞེས་པ་ལྟར་རྒྱལ་འགོང་འདྲེ་གདོན་སོགས་ཀྱི་གནོད་པ་བྱུང་ན། ངས་སྔོན་ཆོས་མ་དྲན་པར་འཇིག་རྟེན་ལ་མགོ་འཁོར་ནས་ཡོད་པ་
ལ་ད་འདིས་ཆོས་ལ་བསྐུལ་བ་བཀའ་དྲིན་ཆེ་སྙམ་དུ་བསྒོམ། རང་གི་བློས་འཁྱེར་སྟངས་ཤེས་ན། སྡུག་བསྔལ་གྱིས་ཀྱང་ཆོས་ཉིད་རྟོགས་པའི་རྐྱེན་ལྟ་བུ་བྱེད་པ་སྲིད། ན་ཚ་སོགས་རང་གཅེས་འཛིན་ལས་བྱུང་བས། ནད་
གདོན་རྣམས་རང་གི་དགྲ་བཏུལ་མ་ཐུབ་པའི་དགྲ་བོ་གཅེས་འཛིན་ཁོ་འདུལ་རོགས་བྱེད་མཁན་ཡིན་པས་དྲིན་ཆེ་སྙམ་པ་དགོས། རང་ཚོས་རྐྱེན་ངན་པ་ཞིག་བྱུང་སྐབས་ཉམས་ལེན་བསྐྱུར་རྐྱང་བྱེད་མོད། དེ་ལྟ་མི་བྱ་བར་དཔེར་
ན༑ འགྲུལ་པས་འཕྲང་དོག་པོར་སླེབས་དུས་གཟབ་གཟབ་བྱེད་པ་ལྟར། ན་ཚ་རྐྱེན་ངན་སོགས་བྱུང་སྐབས་ལྷག་པར་གཟབ་སྟེ་ཉམས་ལེན་མི་བཤོལ་བར་གཏོང་ལེན་སོགས་ནན་ཏན་དུ་བྱེད་པ་གལ་ཆེ་གསུངས། སྤྱོད་འཇུག་

[323B] གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ། །ཞེས་སྡུག་བསྔལ་བྱུང་བ་ན་སྐྱོ་ནས་ང་རྒྱལ་སེལ་ཞིང་རང་སྡུག་
བསྔལ་བ་རྒྱུ་མཚན་དུ་བྱས་ནས་གཞན་ལ་སྙིང་རྗེ་བ་དང། དེའི་རྒྱུ་ལ་སྤོང་འདོད་སོགས་འབྱུང། རང་རེས་སྡུག་བསྔལ་བྱུང་བ་ལས། བདེ་ཞིང་སྐྱིད་པ་བྱུང་ན་ལེགས་པར་འཛིན་ཀྱང། དེ་ལྟ་མ་ཡིན་ཏེ། སྐྱིད་ན་མི་དགའ་སྡུག་
ན་དགའ། །སྐྱིད་ན་སྔོན་བསགས་བསོད་ནམས་ཟད། །སྡུག་ན་ལས་ངན་སྡིག་སྒྲིབ་བྱང། །ཞེས་གསུངས་པས། གོ་ས་ལྟ་བུ་མཐོ་ན་རང་གཅིག་པུ་བཟང་བཙོན་དུ་བཅུག་པ་དང་འདྲ་བར་གང་འདོད་སར་འགྲོ་ས་མེད་པ་བླ་ཆེན་དཔོན་
ཆེན་ཚོ་ལྟ་བུ་སྟེ། གྲུབ་མཆོག་བློ་བཟང་རྣམ་རྒྱལ་གྱིས་ཀྱང། མཐོ་ན་བཟང་བཙོན་དུ་འགྱུར་བར་གསུངས་པ་དང། དམན་ས་རྒྱལ་བའི་གདན་ས་ཡིན། །ཞེས་པ་ལྟར་སྔོན་གྱི་མཁས་གྲུབ་ཐམས་ཅད་དམན་བཟུང་ནས་རྒྱལ་
བའི་གོ་འཕང་དུ་གཤེགས་ཤིང། འབྲོམ་རིན་པོ་ཆེས་ཀྱང། ཞང་འཕྲང་ཀ་བེར་ཆུང་ལ་ཕྱག་འཚལ་བར་མཛད་པ་བཞིན། རང་རེའང་དམན་ས་བཟུང་ནས་འོག་ཏུ་འགྲོ་བ་ཆུ་ལས་མེད་པ་བྱེད་ན། གྲོགས་དང་ཡང་
མཐུན་པ་འབྱུང་ཆེ། བསྟོད་ན་མི་དགའ་སྨད་ན་དགའ། །སྨད་ན་རང་སྐྱོན་ཐེར་ལ་འབུད། །ཅེས་པ་ལྟར་གཞན་གྱིས་བསྟོད་ར་བཏང་ན་ང་རྒྱལ་ཇེ་ཆེར་འགྱུར་ཞིང། དེས་འདི་ཕྱི་གཉིས་ཀར་ཕུང། རང་གི་སྐྱོན་མི་མཐོང་

[324A]༄༅། །ལ༑ སྨད་ན་གནས་སྐབས་མི་སྙན་ཡང། ཕྱིས་ནས་རང་གི་ལས་དེ་ལ་བརྟགས་ནས་འདོར་ལེན་གཟབ་པར་བྱེད་པའང་འདིས་འབྱུང་ལ། མི་ཁ་ལྷ་ཡི་ཕམ་ཕབ་ཡིན། །ཞེས་ལྷའི་
དངོས་གྲུབ་ལྟ་བུ་ཡིན་པར་གསུངས། དེས་ན་མི་ཁ་སྡང་བ་སོགས་རྐྱེན་ངན་རུ་འཛིངས་པའི་སྐབས་འདིར་དེ་ལྟར་བསམ། རང་བདེ་ཞིང་སྐྱིད་པ་བྱུང་ན། དགེ་བའི་འབྲས་བུ་བྱུང་སྙམ་དུ་ལྷག་པར་བྱང་ཆུབ་ཀྱི་སེམས་
བསྒོམ་པ་ལ་སྤྲོ་ཤུགས་བསྐྱེད་པ་སོགས་བྱ་གསུངས། གཉིས་པ་ལྟ་བས་བསྒྱུར་བ་ནི། འཁྲུལ་སྣང་སྐུ་བཞིར་ལྟ་བ་ཡི། །ཞེས་སོགས་ཀྱི་གཞུང་འདི་ཡིན་ཞིང། འདི་ནི་སྔ་རབས་པའི་ལུགས་ཡིན་པས། རང་རེས་
བརྟགས་ན་ཅུང་མི་བདེ་སྟེ། སྡུག་བསྔལ་གང་བྱུང་ཡང་དེའི་ངོ་བོ་ལ་བལྟས་ན། དང་པོ་གང་ནས་མ་སྐྱེས་པ་ཆོས་སྐུ་སོགས་གསུངས་མོད། གནད་ཆེ་བ་ཙམ་མི་སྣང་བས། མདོར་ན་རང་ལ་བདེ་སྡུག་དང་རྐྱེན་
བཟང་ངན་ཅི་བྱུང་ཡང་རང་རང་གི་ངོ་བོ་ལ་དཔྱད་དེ་རྒྱུ་རྐྱེན་རྟེན་འབྲེལ་ཚོགས་ཙམ་ལས་རྐྱེན་བཟང་ངན་དང་བདེ་སྡུག་ཅེས་ཐ་སྙད་ཙམ་མངོན་སུམ་བསྙོན་མེད་དུ་སྣང་བ་ལས་དོན་དུ་ངོ་བོས་མ་གྲུབ་པ་དང། ང་དང་
གཞན་ཞེས་པ་བདེན་པར་མེད་ཚུལ་ལ་བལྟས་ནས་ཡིད་མི་བདེ་བ་ཆགས་པ་སོགས་དགག་པས་ཆོག་ལྟ་བ་མ་ཤེས་ན། ད་ལྟ་རང་ཉིད་ལ་སྐྱིད་སྡུག་ཅི་བྱུང་ཐམས་ཅད་རང་འཆི་བའི་སྐབས་རྨི་ལམ་རྨིས་པ་

[324B]།    ༈    །།ཉིན་བཅུ་དགུ་པར། བྱམས་པའི་སྨོན་ལམ་ལས། ངན་འགྲོའི་
ལམ་ནི་བཟློག་བགྱིད་ཅིང། །ཞེས་སོགས་ལས་བརྩམས་པའི་སྔོན་འགྲོ་ཀུན་སློང་འཆོས་པ་མདོར་བསྡུས་ཤིག་མཛད་ནས། སྔོན་དུ་ཇི་ལྟར་སོང་བའི་ས་བཅད་རྣམས་གསུངས་རྗེས། བདག་གཞན་བརྗེ་བའི་ཚུལ་
དང༑ དེ་ལ་བརྟེན་ནས་གཏོང་ལེན་བསྒོམ་ཚུལ་གཉིས་ལ་བསྐྱར་བཤད་དང། དོན་ཚན་བདུན་ལས། དང་པོ་གཉིས་ལའང་བསྐྱར་བཤད་དང་འབྲེལ། དེ་ལྟར་གཅེས་པར་འཛིན་པའི་བློ་དང། ཡལ་བར་
འདོར་བའི་བློ་གཉིས་པོ་དེ་གང་ལ་བསྐྱེད་པའི་གཞི། རང་དང་གཞན་གོ་ས་བརྗེ་བའམ་སྤོས་ནས། དེའི་རྗེས་སུ་གོང་འཕེལ་དུ་བྱ་བའི་ཕྱིར་སྔར་ཞུས་པ་ལྟར་སྙིང་རྗེའི་དམིགས་པ་རྩལ་དུ་བཏོན་ནས་སྡུག་བསྔལ་ལེན་
པ་དང། བྱམས་པའི་དམིགས་པ་རྩལ་དུ་བཏོན་ནས་ལུས་ལོངས་སྤྱོད་དགེ་རྩ་དང་བཅས་པ་བཏང་ཞིང། དེ་འབྱོངས་པ་ན་དབུགས་འགྲོ་འོང་ལ་གཏོང་ལེན་སྦྱར། དེ་མི་བརྗེད་པའི་ཕྱིར་དུ་སྤྱོད་ལམ་ཀུན་ཏུ་ཚིག་
གིས་དྲན་པ་གསོ། དེས་ན་བྱང་ཆུབ་སེམས་སྦྱོང་གི་མན་ངག་གཉིས་པོ་གཅིག་ཏུ་བསྒྲིལ་ནས་སྐྱོང་ཚུལ་གྱི་གོ་རིམ། ས་བཅད། དབྱེ་བསྡུའི་ཁྱད་པར་གྱིས་གྲངས་མང་ཉུང་བྱེད་ཚུལ་འགའ་རེ་ཡོད་ཀྱང་མདོར་

[325A]༄༅། །བསྡུ་ན། དམིགས་སྐོར་བཅུ་གཅིག་ཏུ་བྱེད་ཚུལ་ནི། དང་པོར་བཏང་སྙོམས། མར་ཤེས། དྲིན་དྲན་དང་དྲིན་དྲན་ཁྱད་པར་བ། དྲིན་གཟོ་བཞི་བསམས་རྗེས། བདག་གཞན་
མཉམ་པ། བདག་གཅེས་འཛིན་གྱི་སྐྱོན་སྒོ་དུ་མ་ནས་བསམ་པ། གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་བསམ་པ། བདག་གཞན་བརྗེ་བའི་བསམ་པ་དངོས་དང་འབྲེལ་བར་སྙིང་རྗེའི་དམིགས་པ་རྩལ་
དུ་བཏོན་ཏེ་དེ་དང་སྦྲགས་ནས་ལེན་པ། བྱམས་པ་ལ་གཉིས་ཡོད་པའི་བདེ་བ་དང་ལྡན་འདོད་ཀྱི་བྱམས་པའི་དམིགས་པ་རྩལ་དུ་བཏོན་ཏེ། དེ་དང་སྦྲགས་ནས་གཏོང་བ་རྣམས་བྱ། དེའི་མཇུག་ཏུ། དེ་ལྟར་
བདག་གིས་གཏོང་ལེན་བྱས་པ་བཞིན་དེ་ལྟར་གྱུར་འདུག་གམ་མི་འདུག་བརྟག་པའི་ཚེ། རང་གི་མོས་པ་ཙམ་ལས། ད་ལྟ་དངོས་གནས་པར་ཕན་བདེ་དངོས་སུ་གྲུབ་པ་དེ་ལྟར་གྱུར་མི་འདུག་པར་མཐོང་
ནས་ད་ནི་དེ་ལྟར་དངོས་སུ་འོང་བ་ཞིག་བྱེད་སྙམ་དུ་རང་གི་ངོས་ནས་ཁུར་དུ་ཁྱེར་བའི་ལྷག་བསམ་བསྐྱེད། དེ་ནས་དེའི་ཕྱིར་རྫོགས་བྱང་ཐོབ་འདོད་ཀྱི་སེམས་དངོས་བསྐྱེད། དེ་ལྟར་ན་དམིགས་སྐོར་བཅུ་
གཅིག་པོ་འདི་རྒྱུ་འབྲས་བདུན་དང་བདག་གཞན་མཉམ་བརྗེའི་མན་ངག་གཉིས་ཀ་བསྒྲིལ་ནས་ཉམས་སུ་ལེན་ཚུལ་ཡིན། མཐར་གསང་སྔགས་ཀྱི་དཀྱིལ་འཁོར་རྒྱལ་མཆོག་དང་མཐུན་པར་རྟེན་འབྲེལ་གྱི་

[325B] མ་འོངས་པ་ན་བྲམ་ཟེ་རྒྱ་མཚོའི་རྡུལ་དང་རྒྱལ་པོ་རྩི་བས་ཀྱི་མུ་ཁྱུད་ཀྱི་སྨོན་ལམ་དང་ཆ་མཐུན་པར། སེམས་ཅན་ཐམས་ཅད་ཀྱང་བདེ་བ་ཐམས་ཅད་དང་ལྡན་པར་གྱུར་སོང་སྙམ་པ་རེ་བྱས་ན་ཚོགས་
རྫོགས་ཚབས་ཆེ། དེ་ལྟ་བུའི་སེམས་བསྐྱེད་འབྲས་བུ་ལམ་བྱེད་ཀྱི་དམིགས་པ་བྱེད་ཚུལ་ལ། རང་ཐུབ་དབང་གི་སྐུར་གྱུར། དེ་ལས་འོད་ཟེར་འཕྲོས་པས་སེམས་ཅན་གྱི་སྡུག་བསྔལ་སྦྱང། སེམས་ཅན་ཐམས་ཅད་
ཀྱང་སྟོན་པ་ཐུབ་པའི་དབང་པོའི་སྐུར་གྱུར་པར་མོས་ལ་དགའ་སྤྲོ་བསྒོམ། ཡུལ་གསུམ་དུག་གསུམ་དགེ་རྩ་གསུམ། །ཞེས་པ་ནི། ཡུལ་ཡིད་དུ་འོང་མི་འོང་བར་མ་གསུམ་ལ་དམིགས་ནས་ཆགས་སྡང་སོགས་
སྐྱེ་བ་ན། ཡུལ་གསུམ་པོ་གང་རུང་དེ་དང་དེ་ལ་དམིགས་ནས་སེམས་ཅན་གཞན་རྒྱུད་ལ་ཆགས་སྡང་སོགས་ཀྱི་ཉོན་མོངས་གང་སྐྱེས་པ་དེ་ཐམས་ཅད་དང། དེ་གསུམ་ལ་བརྟེན་པའི་ངན་འགྲོ། འཁོར་བའི་
སྡུག་བསྔལ་རྒྱུ་དང་བཅས་པ་ཐམས་ཅད་རང་སྟེང་དུ་བླངས་ནས། སེམས་ཅན་ཐམས་ཅད་ཆགས་སྡང་གཏི་མུག་མེད་པའི་དགེ་རྩ་དང་ལྡན་པར་བྱས་སོང་སྙམ་པའང་རེ་རེ་བཞིན་དུ་བྱེད། རྐྱེན་ངན་པ་འཐབ་རྩོད་
དང་ན་ཚ་སོགས་ཐམས་ཅད་ཀྱི་ལན་རྩ་གཅེས་འཛིན་དུ་མཐོང་ནས། རང་གི་ལས་ངན་པའི་འབྲས་བུ་ཟད་པའི་རྒྱུ་དང། གཞན་གྱི་སྡུག་བསྔལ་བླངས་པ་རྣམས་སྨིན་པར་ཤེས་ནས་ཡིད་བདེ་བ་འབའ་ཞིག་བྱེད་པ་དེའི་

[326A]༄༅། །ཕྱིར་བློ་སྦྱོང་བསྒོམ་པ་དེ་ལ་རྐྱེན་ངན་གྲོགས་སུ་ཤར་ནས་ཡིད་མི་བདེ་བ་མི་འབྱུང་བས། བློ་སྦྱོང་ལ་གྲོང་ཁྱེར་སྐྱིད་པའི་འབྱུང་གནས་ཞེས་པའི་ཐ་སྙད་མཛད། རྐྱེན་ངན་ཅུང་ཟད་ཙམ་ཡང་མི་ཐེག་
པ་མི་བྱེད་པར། དཔེར་ན་ཚོང་པ་ལམ་དུ་འགྲོ་བའི་ཚེ་ཆར་བབས་པ་རྐུན་མ་མི་འབྱུང་བ་དང། ཁ་བ་བབས་པ་འགེལ་ཁལ་རྨིག་པ་མི་འཐེང་བའི་གྲོགས་སུ་འཁྱེར་བ་བཞིན་དགོས། སྤྱོད་འཇུག་ལས། གལ་ཏེ་
བཅོས་སུ་ཡོད་ན་ནི། །དེ་ལ་མི་དགར་ཅི་ཞིག་ཡོད། །གལ་ཏེ་བཅོས་སུ་མེད་ན་ནི། །དེ་ལ་མི་དགའ་བྱས་ཅི་ཕན། །ཞེས་པ་ལྟར། སྡུག་བསྔལ་བྱུང་བ་ན་ཡིད་མི་བདེ་བ་བྱས་ཀྱང་དེས་ཅིའང་མི་ཕན་པས་གྲོགས་སུ་
འཁྱེར་དགོས། དེ་ཡང་འགའ་ཞིག་ལ་ན་ཚ་སོགས་ཀྱིས་མནར་ཏེ་མ་ཤི་ཙམ་བྱུང་བ་ན། ལམ་རིམ་སོགས་ལ་ཐོས་པ་བྱས་པ་ལྟ་བུ་མིན་ཀྱང་མི་རྟག་པའི་བློ་རང་འཁྲུངས་ལྟ་བུར་འབྱུང་བ་མཐོང་ཆོས་སུ་ཡོད། དེ་ལྟར་
རྐྱེན་ངན་པ་བྱུང་ཚེ་ང་རང་ཅི་བྱུང་ཡང་རུང། སེམས་ཅན་ཐམས་ཅད་ཀྱི་ཆགས་ཆེ་ཉམ་ང་བདག་གི་སྟེང་དུ་འབབ་པར་ཤོག་སྙམ་དུ་བསམ་ན་ཕན་ཡོན་དེ་ལས་ཆེ་བ་མེད་ཚུལ་དང། སླར་ཡང་རྐྱེན་ངན་བྱང་ཆུབ་ཀྱི་ལམ་དུ་
བསྒྱུར་བའི་བསམ་པས་བསྒྱུར་ཚུལ་ཡན་གྱི་བསྐྱར་བཤད་གནང། དེ་ནས་སྦྱོར་བས་བསྒྱུར་བ་ལ། སྦྱོར་བ་བཞི་ནི། ཚོགས་གསོག་སྒྲིབ་སྦྱོང། འབྱུང་པོར་གཏོར་མ་བཏང་བ། ཆོས་སྲུང་ལ་འཕྲིན་ལས་བཅོལ་བ་

[326B] བློ་སྦྱོང་ལ་ལེགས་པར་གོམས་པ་དེས་ཆོས་སྲུང་སོགས་ལའང་ན་ཚ་སོགས་བྱུང་བའི་ཚེ་སེམས་ཅན་ཐམས་ཅད་ཀྱི་སྡུག་བསྔལ་བདག་ལ་སྨིན་པ་འདི་ངས་གཏོང་ལེན་བྱས་པའི་དགོས་པ་གྲུབ་པ་ཡིན་པས། སླར་ཡང་ད་ལྟའི་
ནད་འདི་ལས་ད་དུང་ཇེ་ཐུར་ཐོངས་ཤིག་ཅེས་ཕྲིན་ལས་བཅོལ། འབྱུང་པོ་ལ་གཏོར་མ་བཏང་བ་ན། ཁྱེད་ཀྱིས་བདག་ལ་གནོད་པ་བྱེད་པ་དེས་བདག་གི་སྡིག་སྒྲིབ་དག་ཚོགས་རྫོགས། ཉམས་ལེན་ལ་བོགས་ཐོན་པས་དྲིན་ཆེ། ད་དུང་ཡང་
གནོད་པ་སྔར་ལས་ཀྱང་ཆེ་བ་དང་མང་བ་ཐོངས་ཞེས་བསམ། བློ་ཆེར་མ་འབྱོངས་པ་དག་གིས་དེ་ལྟར་མི་ནུས་ཤིང་འཇིགས་ན། ན་ཚ་སོགས་མི་འབྱུང་བའི་གྲོགས་བཅོལ་བ་སོགས་སྤྱི་ལྟར་བྱེད། སྡུག་བསྔལ་བྱུང་ཚེ་རང་སྡོད་སར་ཆུ་ཤོར་བ་
ན༑ རྩ་བ་རྩད་གཅོད་བྱས་ནས་འགོག་པ་ལྟར་སྡུག་བསྔལ་གྱི་རྒྱུ་སྡིག་པ་སྤོང་ཞིང་བདེ་བའི་རྒྱུ་ཚོགས་གསོག་དགེ་བ་སྒྲུབ། གཏོར་མ་བརྒྱ་རྩའི་མཇུག་ཏུ་ལྟུང་བཤགས་ཀྱི་སྒོ་ནས་བཤགས་པ་ཞིག་བྱེད་ན། དེ་ལ་སྦྱོར་བ་བཞི་ཀ་རྒྱས་
པར་ཚང་ཞིང། བརྒྱ་རྩའི་མཇུག་བློ་སྦྱོང་སྨོན་ལམ་བྱེད་པའང་དེ་དང་བསྟུན་པ་ཡིན། འཕྲལ་ལ་གང་ཐུག་སྒོམ་ལ་སྦྱོར། །ཞེས་པ་ནི་གློ་བུར་དུ་རྐྱེན་བཟང་ངན་གང་བྱུང་ནའང། དེ་འཕྲལ་ལམ་དུ་ཁྱེར་ཏེ་བློ་སྦྱོང་ལ་སྦྱར་བ་དགོས་གསུངས་
བཞི་པ་ཚེ་གཅིག་གི་ཉམས་ལེན་བསྒྲིལ་ནས་སྟོན་པ་ལ། སྟོབས་ལྔ་སྟེ། དཀར་པོ་ས་བོན་གྱི་སྟོབས། གོམས་པའི་སྟོབས། འཕེན་པའི་སྟོབས། རྣམ་པར་སུན་འབྱིན་པའི་སྟོབས། སྨོན་ལམ་གྱི་སྟོབས་སོ། །དེའི་ནང་ནས་འཕེན་

[327A]༄༅། །པའི་སྟོབས་འདི་གལ་ཆེ་སྟེ། ནངས་པར་ལངས་མ་ཐག་ནས། སྤྱིར་ཚེ་འདི་དང། ཡང་སྒོས་ལོ་འདི་དང། ཁྱད་པར་དེ་རིང་གི་ཉི་མ་འདི་དོན་མེད་དུ་མི་བཏང་བར་དགྲ་བོ་བདག་གཅེས་འཛིན་བཏུལ་ཏེ་
དོན་ལྡན་བྱེད་སྙམ་པའི་བློ་ཤུགས་དྲག་བསྐྱེད་དགོས། འཕེན་པ་འདིས་བྱ་སྤྱོད་དགེ་མི་དགེ་དང་ཐེག་པ་ཆེ་ཆུང་གི་ལས་ཐམས་ཅད་བསྐྱེད་དེ། ཐ་ན་ཤིག་གཅིག་བསད་པའམ། གུང་ཚིགས་བཟོ་བ་ཚུན་འཕེན་པ་བཏང་ནས་བྱས་པ་
ཡིན་ལ། རང་ཅག་ད་ནངས་ཡར་ལྡང་སྟེ་སྐེ་རགས་འཆིང་སྐབས་ནས་བཟུང། ལྟོ་གོས་གཏམ་སྙན་སོགས་ཚེ་འདིའི་བདེ་ཐབས་ཤིག་ལ་འཕེན་པ་གཏོང་མོད། དེ་ལྟར་མི་བྱ་བར་རང་གིས་མི་བརྗེད་པའི་ཕྱིར་དུ་སྐེ་རགས་ལ་མདུད་པ་
ཚུན་གྱི་བརྗེད་ཐོ་བཏབ་ནས་སྔར་བཤད་པའི་འཕེན་པ་བཏང་སྟེ། བློ་ཕུགས་ནས་ཐག་གཅོད། དཀར་པོ་ས་བོན་གྱི་སྟོབས་ནི། བྱང་ཆུབ་ཀྱི་སེམས་འཕེལ་བའི་ཕྱིར། སྦྱོར་ཆོས་སོགས་ཀྱི་སྒོ་ནས་ཚོགས་བསགས་སྒྲིབ་སྦྱང་བྱེད་པ་
ཡིན༑ རང་ཚོས་དགེ་བ་བྱས་ཚད་ཚེ་འདི་པ་ལ་ཤོར་བ་ཕལ་ཆེ་བས་དེ་ལྟར་མ་སོང་བ་གལ་ཆེ། གོམས་པའི་སྟོབས་ནི། འགྲོ་འཆག་ཉལ་འདུག་གི་སྐབས་ཀུན་ཏུ་བྱང་ཆུབ་ཀྱི་སེམས་གཉིས་འཕེལ་ཐབས་ལ་སྦྱངས་ཏེ་སྒྲུབ་པ་རྒྱུན་མི་འཆད་
པ་བྱེད་པ་ཡིན། བྱང་སེམས་བདག་ཉིད་ཆེན་པོ་རྣམས་ཀྱིས༑ རང་ཅག་གི་བློར་མི་ཆུད་ཅིང། ལག་ལེན་དུ་བྱེད་པར་དཀའ་བའི་བྱང་སེམས་ཀྱི་སྤྱོད་པ་མགོ་དང་རྐང་ལག་སྦྱིན་པར་བཏང་བ་སོགས་ཀྱང་བློ་གོམས་པ་ལས་བྱུང་བ་ཡིན་ཏེ་

[327B] ཤིང་བཟོ་སོགས་ཀྱང་རྗེས་སུ་ཤེས་པ་ན་མི་དཀའ་བ་བཞིན་དུ་རང་གི་ལུས་སྲོག་སྦྱིན་པར་གཏོང་བའང། ཕྱིས་གོམས་པ་ན་སྔོ་ཚོད་སྟེར་བ་ཙམ་དུ་ལས་སླ་བ་འབྱུང་སྟེ། གོམས་ན་སླ་བར་
མི་འགྱུར་བའི། །དངོས་དེ་གང་ཡང་ཡོད་མ་ཡིན། །ཞེས་གསུངས། སྔོན་གྱི་སྐྱེས་ཆེན་འགའ་རེས་ཆིབས་རྟ་ལ་ཆིབས་པ་ན། ཞབས་ཡ་གཅིག་ཡོབ་ཏུ་བཙུད་ནས། ཅིག་ཤོས་རྒྱབ་ཀྱི་ཡོབ་ལ་མ་བཙུད་པའི་བར་ནའང། ལམ་རིམ་ལ་
བཤར་སྒོམ་ཚར་བ་ཡོད་པར་གསུངས་པའང་གོམས་པ་ལས་བྱུང། གོམས་པ་དང་བསྒོམ་པ་དོན་གཅིག་ཅིང། རང་རེས་ཇ་ཕོར་གང་ཙམ་འཐུང་བ་ལའང་མ་གོམས་ན་ལས་སླ་བ་ཇི་ལྟར་འབྱུང། རྣམ་པར་སུན་འབྱིན་པའི་སྟོབས་ནི། གཅེས་
འཛིན་ཁོ་ན་མ་སྐྱེས་པ་ན་དགག་སྟེ་ཁྱི་རྐུན་བརྡུང་བ་ལྟར་འབུར་འཇོམས་བྱས་ལ་གཅེས་འཛིན་སུན་དབྱུང་བ་ཡིན། སྨོན་ལམ་གྱི་སྟོབས་ནི། ཉིན་རེའི་དགེ་རྩ་གང་བྱས་པ་རྣམས་དོ་ནུབ་ཉལ་ཁར་བྱང་ཆུབ་ཀྱི་སེམས་གཉིས་འཕེལ་ཆེད་
དུ་བསྔོ་བའོ། །དེ་ནི་ཚེ་འདིའི་སྟོབས་ལྔ་ཡིན་ལ། འཆི་ཀ་མའི་སྟོབས་ལྔ་ནི། བློ་སྦྱོང་གི་འཕོ་བ་སྟེ། ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་སྤྱོད་ལམ་གཅེས། །ཞེས་གསུངས་པ་དེ་ཡིན། བློ་སྦྱོང་གི་འཕོ་བ་ལ་
ཧི་ཀ་དང་ཕཌ་ དེ་ལ་གྲངས་འདྲེན་སྔར་བཞིན་ལ། འཕེན་པའི་སྟོབས་ནི། བདག་གིས་འཆི་ཁ་དང་བར་དོ་སོགས་སུའང་བྱང་ཆུབ་ཀྱི་སེམས་དང་མ་བྲལ་བ་བྱེད་སྙམ་ནས་འཕེན་པ་བཏང། དཀར་

[328A]༄༅། །པོ་ས་བོན་གྱི་སྟོབས་ནི། གང་ལ་ཆགས་ཞེན་ཆེ་བའི་ཀ་ཅས་མཚོན། ཀ་ཅ་ཐམས་ཅད་ཡར་མཆོད་མར་སྦྱིན་བྱེད་པ་སོགས་ཞིང་ཁྱད་པར་ཅན་ལ་བཏང་བའམ་ཡོ་བྱད་གང་ཡོད་ཕར་བཅད་ཚུར་བཅད་
ཀྱིས་གཏོང་རྒྱུར་བསྔོས་ཏེ་ཆགས་ཞེན་མེད་པར་བྱས་ན་ཤི་བའི་རྗེས་སུ་གཞན་གྱིས་དགེ་རྩ་བཏང་བ་དང་མི་འདྲ་བར་དེ་ཕན་ཚབས་ཆེ། དེ་ལྟར་མ་བསྔོས་ན། ལྷུང་བཟེད་ལ་ཆགས་པའི་དགེ་སློང་ཞིག་སྦྲུལ་དུ་སྐྱེས་པ་སངས་རྒྱས་ཀྱིས་
ནགས་སུ་བསྐྲད་པ་ན། ཁོ་ཁྲོས་ནས་ཁོང་ཁྲོའི་མེས་ནགས་ཚལ་དང་ཁོ་རང་གཉིས་ཀ་ཚིག་སྟེ་དམྱལ་བར་སྐྱེས་ཤིང་དགེ་སློང་དེའི་སྐྱེ་བ་སྔ་ཕྱི་གསུམ་གྱི་ལུས་ལ་མེ་འབར་བ་གསུམ་དུས་མཉམ་དུ་བྱུང་བ་དང། ཡང་གསེར་ས་འོག་ཏུ་
སྦས་པ་ལ་ཡིད་ཆགས་པ་ཞིག་སྦྲུལ་དུ་སྐྱེས་ནས་གསེར་སངས་རྒྱས་ལ་ཕུལ་དུ་བཅུག་པའི་རབས་ལྟར་ཡིན། དེ་བཞིན་དུ་རང་གི་ལུས་ལ་ཆགས་ནའང། དེའི་ནང་གི་འབུར་སྐྱེ་བ་ལྟ་བུ་འོང་སྟེ། སྔོན་རྒྱ་མཚོའི་འགྲམ་དུ་བུད་མེད་ཀྱི་རོ་ཞིག་
ལ་སྲིན་བུ་སྦྲུལ་འདྲ་བ་ཞིག་གིས་ཁ་སྣ་མིག་རྣ་བ་སོགས་སུ་ཕར་ཐལ་ཚུར་ཐལ་དུ་འཛུལ་ཏེ་རོ་དེ་ལ་འཁོར་ནས་སྡོད་པ་ཞིག་ཡོད་པ་སྔར་བུད་མེད་ཅིག་རང་གི་ལུས་ལ་ཆགས་ཏེ་མེ་ལོང་ལ་རྟག་ཏུ་བལྟ་བ་ཞིག་ཤི་ནས་དེ་འདྲ་ཞིག་ཏུ་སྐྱེས་པར་
གསུངས་པས། འཆི་ཁར་ཚོགས་གསོག་པ། བྱང་སེམས་འཕེལ་བའི་སྨོན་ལམ་ཤུགས་དྲག་བྱེད་པ། གཙོ་བོ་ལུས་ལ་མ་ཆགས་པ་བྱེད་པ་རྣམས་གལ་ཆེ། ཡང་གྲྭ་ཞིག་དངུལ་ལ་ཤིན་ཏུ་ཆགས་པས་ཤི་ནས་སྦལ་པར་གྱུར་ཏེ་

[328B] འགའ་ཞིག་ནི་ཆགས་པའི་དབང་གིས་འཆི་ཁར་འཆི་ཡང་མི་ཐུབ་པ་ལྟ་བུ་བྱུང་སྟེ། ཨ་མདོའི་གྲྭ་རྒན་ཞིག་ཞག་ལ་ཆགས་ནས་ཤི་དཀའ་བ་བྱུང་བ་ལ། གུང་ཐང་འཇམ་དཔལ་
དབྱངས་ནས་ཐབས་མཁས་ཀྱིས། དགའ་ལྡན་གྱི་ཞིང་དུ་འདུན་པ་ཐོངས་དང་དེར་ང་ཚོའི་རིགས་གྲྭའི་ཞག་ལས་ཆེས་བཟང་བ་ཡོད་པར་གསུངས་པས་དེ་མ་ཐག་ཏུ་དབུགས་ཆད་ཐུབ་པ་བྱུང། རང་ཅག་ལའང་དེ་ལྟར་འོང་ཉེན་ཡོད་པས་ཆགས་
སོགས་སྤོང་བ་གལ་ཆེ། སུན་འབྱིན་པའི་སྟོབས་ནི། འཆི་ཁར་བཤགས་སྡོམ་སྟོབས་ཆེན་བྱེད་པ་སྟེ། གསང་སྔགས་པ་ཡིན་ན། རང་གིས་བདག་འཇུག་ལེན་པའམ། དབང་བསྐྱར་ནས་ཞུས་ཏེ་བྱང་སྡོམ་སྔགས་སྡོམ་སོར་ཆུད་པར་བྱེད་
དེ་མིན་ཡང་བཤགས་སྡོམ་གང་ནུས་ལེགས་པར་བྱེད། འདི་ནི་སྤྱིར་དུས་རྒྱུན་དུ་དང། ལྷག་པར་འཆི་ཁར་ཤིན་ཏུ་གནད་ཆེ། དེ་ལྟར་མ་བྱས་ན་འདིས་སྒྲིབ་ནས། དག་ཞིང་སོགས་སུ་འགྲོ་ཆོག་ཆོག་ཡིན་ཡང་འགྲོ་མི་ནུས། སྨོན་ལམ་གྱི་
སྟོབས་ལ། འདི་ནི་དག་ཞིང་སོགས་ལ་སྨོན་པ་མིན་གྱི། སེམས་ཅན་ཐམས་ཅད་ཀྱི་སྡུག་བསྔལ་སྡིག་སྒྲིབ་རང་ལ་སྨིན་པ་དང། བྱང་ཆུབ་ཀྱི་སེམས་སྐྱེ་བའི་སྨོན་ལམ་འདེབས་པ་ཡིན། གོམས་པའི་སྟོབས་ནི། དུས་རྒྱུན་དུ་བྱང་ཆུབ་ཀྱི་སེམས་
ལ་གོམས་འདྲིས་བྱས་ཏེ་འཆི་ཁར་ཡང་བློ་གོམས་པའི་སྟོབས་ཀྱིས་བྱང་སེམས་བསྒོམ་བཞིན་པའི་ངང་ནས་འཕོ་ཐབས་བྱེད་པ་སྟེ། དེ་ལས་ལྷག་པ་བྱར་མེད། སྤྱོད་ལམ་ནི། སྟོན་པ་ཐུགས་རྗེ་ཅན་མྱ་ངན་ལས་འདས་སྐབས་བཞིན་དུ་སྤྱོད་

[329A]༄༅། །ལམ་གཞོགས་གཡས་ས་ལ་ཕབ་ནས་སེང་གེའི་ཉལ་སྟབས་ཀྱིས་འཕོ་བ་སྟེ། འདི་ཙམ་གྱིས་ཀྱང་དག་ཞིང་དུ་བགྲོད་པ་ལ་ཁྱད་ཆེ། སྤྱིར་ན་སྐྱེས་བུ་ཆུང་དུ་ལྟ་བུ་ནི་སྐྱབས་འགྲོའི་ངང་ནས་འཕོ་ སྐྱེས་བུ་
ཆེན་པོ་ནི་བྱང་སེམས་བསྒོམ་བཞིན་དུ་འཕོ་བ་སོགས་དགོས། དེས་དག་ཞིང་དུ་བགྲོད་ལུགས་མེད་སྙམ་ན། དེ་ངེས་པར་ཡོད་དེ། མཆད་ཁ་བ་འདའ་ཀར་ཉེ་གནས་ལ་མཆོད་པ་ལ་འུར་གཤོམས་དང། ངས་སེམས་ཅན་ཐམས་ཅད་ཀྱི་
དོན་དུ་མནར་མེད་དུ་འགྲོ་བར་སྨོན་པར་བྱས་ཀྱང། མི་འགྲོ་བར་འདུག་དག་ཞིང་གི་སྣང་བ་ཤར་བྱུང་གསུང་བ་དང། དགེ་བཤེས་པོ་ཏོ་བས་ཀྱང་དེ་བཞིན་མཛད་ཚུལ། སྔར་མ་སྨད་གཉིས་ཆུས་ཁྱེར་བའི་ཚེ། གཉིས་ཀས་ཕན་ཚུན་
སེམས་བཟང་པོ་བསྐྱེད་པས་དགའ་ལྡན་དུ་སྐྱེས་པ་དང། ཡང་ལྷོ་ཁའི་བྱ་སའི་ཀོ་བ་ཐེངས་ཅིག་ལྕི་དྲགས་ཏེ་རྡིབ་པར་ཉེ་བ་ན་བང་ཆེན་པ་ཞིག་སེམས་བཟང་པོ་བསྐྱེད་དེ་ཆུར་མཆོངས་ཀྱང་མ་ཤི་བར་འཇའ་ཟུག་པ་བྱུང་བ་ལྟར་སེམས་བཟང་
ཚུལ་ཁྱད་པར་ཅན་བྱང་ཆུབ་ཀྱི་སེམས་བཅོས་མ་ཚུན་གསལ་བཏབ་ན་ནི། གནས་བཟང་བར་སྐྱེ་བར་ཐེ་ཚོམ་མེད། ང་ཚོས་ཧི་ཀ་དང་ཕཌ་ཟེར་བའི་འཕོ་བ་ལ་འགངས་ཆེར་བྱེད་ཅིང། འཕོ་བའི་རྟགས་ཐོན་པ་ལ་རྩ་བ་ཆེ་བར་བརྩི་
ཡང༑ དམིགས་པ་གང་ཡང་མེད་པར་ཧི་ཀ་མང་དུ་སྦྱང་ན་སྤྱི་གཙུག་ཏུ་འཕོ་རྟགས་ཐོན་པ་སོགས་འབྱུང་བས་དེ་རླུང་གི་འཕྲུལ་ཡིན་པ་ལས་དེ་ཙམ་ངོ་མཚར་ཆེ་རྒྱུ་མེད། བློ་སྦྱོང་གི་འཕོ་བ་ལ། ཧི་ཀ་དང་ཕཌ་མེད་ཀྱང་འཕོ་བ་ཐམས་ཅད་

[329B] འཕོ་བ་གཞན་ཉམས་སུ་བླངས་ཀྱང་འཆི་ཁར་ངན་སོང་གི་སྐྱེ་སྒོ་ཁེགས་མི་ཁེགས་ཐེ་ཚོམ་ཡོད་ལ། འདིའི་སྟོབས་ལྔའི་སྒོ་ནས་འཕོས་ན་ནི། སྐྱེ་གནས་ངན་པར་མི་ལྟུང་བ་ངེས་པ་ཅན་ཡིན་གསུངས་
དོན་ཚན་ལྔ་པ། བློ་འབྱོངས་པའི་ཚད་ནི། ཆོས་ཀུན་དགོངས་པ་གཅིག་ཏུ་འདུས། །ཞེས་པ་སྟེ། བཅོམ་ལྡན་འདས་ཀྱིས་ཆོས་ཕུང་ཇི་སྙེད་ཅིག་གསུངས་པ་ཐམས་ཅད་བདག་གཅེས་འཛིན་གྱི་གཉེན་པོར་གཞོལ་ཞིང་འབབ་ལ། ཆོས་དང་
ཆོས་མིན་པའི་གནམ་ཐིག་ཀྱང་ཉོན་མོངས་ཀྱི་གཉེན་པོར་སོང་མ་སོང་ལ་གསུངས་ཤིང། གྲུབ་རྟགས་ཀྱི་མཆོག་ཉོན་མོངས་ཇེ་ཆུང་ལ་སོང་བ་སྟེ། དེ་མིན་པར་གནམ་ལ་བྱ་རྒོད་སོགས་ཀྱིས་ཀྱང་འཕུར། ས་ལ་བྱི་བའང་འཛུལ། ཆུ་ལ་
ཉས་ཀྱང་འཕྱོ་བའི་ཕྱིར་ན་གྲུབ་རྟགས་གཞན་ལ་ཏིག་པོ་མེད། བློ་སྦྱོང་འདི་ལ་ཆོས་དང་ཆོས་མིན་བརྟགས་པའི་སྲང་དུ་གསུངས་པས། ཆོས་བྱས་པའི་ལག་རྗེས་ལ་བདག་གཅེས་འཛིན་ཆུང་དུ་སོང་བར་འདུག་ན་འབྱོངས་པའོ། །དཔང་པོ་
གཉིས་ཀྱི་གཙོ་བོར་བཟུང། །ཞེས་པ་ནི། རང་གཞན་གྱི་དཔང་པོ་གཉིས་ཏེ། རང་ལ་ཉམས་ལེན་གཤའ་མ་མེད་ཀྱང་ཚུལ་འཆོས་བགྱིས་ཏེ། གཞན་གྱིས་ཚད་དུ་འཛིན་ཅིང། ཚུལ་ཁྲིམས་གཙང་མདོག་ཁ་ལ་བཟང་པོར་བརྩི་བ་ཙམ་བྱུང་
ཡང༑ དེ་ཙམ་ནི། ཨ་མྲའི་འབྲས་བུ་ཕྱི་ནང་སྨིན་མ་སྨིན་རིགས་བཞིར་གསུངས་པ་ལས་ཕྱི་སྨིན་ལ་ནང་མ་སྨིན་པ་དང་འདྲ་བས། བྱི་ལ་འཇབ་པའི་གཡོ་འཕྲུལ་ཅན་དེ་ལྟ་བུ་ལ་ཆོས་གཞན་མི་ཤེས་པ་དག་གིས་བཟང་པོའི་གྲལ་དུ་འཛིན་

[330A]༄༅། །མོད༑ དེ་འདྲ་བ་དག་མི་བྱ་ཞིང། གཞན་ཡང་ནང་སྨིན་ལ་ཕྱི་མི་སྨིན་པའང་མིན་པར། ཕྱི་དུལ་བས་གཞན་གྱིས་ཁྲེལ་མ་དགོས་པ་དང། ནང་དུལ་བས་རང་རྒྱུད་ཉམས་ལེན་གྱིས་ཕྱུག་པའི་ཕྱི་གཙང་
ནང་གཙང་བ་དགོས། བྱང་ཆུབ་སེམས་དཔའ་རྣམས་ནི། གྲགས་པ་ངན་པ་སྤོང་མི་བྱེད། །ཅེས་པ་ལྟར། ཕྱིའི་ཀུན་སྤྱོད་ཀྱང་གྲགས་པ་ངན་པའི་གཞི་རྣམས་སྤངས་ནས་གཟབ་སྟེ་གཙོ་བོར་རང་གིས་རང་ལ་མི་ཁྲེལ་བ་ཞིག་གལ་ཆེ་
གསུངས། ཡིད་བདེ་འབའ་ཞིག་རྒྱུན་དུ་བསྟེན། །ཞེས་པ་ནི། འབྱོར་པ་སོགས་བྱུང་བ་ན་སྤེལ་བ་དང་སྲུང་བའི་རྣམ་རྟོག་མང་པོས་ཡིད་མི་བདེ་བ་མི་བྱེད་ཅིང། མེད་ནའང་འཚོལ་བའི་སེམས་ངལ་མེད་པར་ཡོད་པ་དག་གི་སྐྱོན་
བསམས་ལ་རྐྱེན་བཟང་ངན་གང་བྱུང་ཡང་ལམ་དུ་འཁྱེར་ཤེས་པའི་ཡིད་བདེ་དང། ཆོག་ཤེས་བྱ། དེ་བཞིན་དུ་བསྟོད་སྨད་སོགས་ཆོས་བརྒྱད་མགོ་སྙོམས་པར་བྱེད་ཅིང་སྐྱིད་ནའང་དེ་ལུགས་དང། སྡུག་ནའང་དེ་ལུགས་ཀྱི་རྒྱུ་མཚན་
བརྟགས་པས་ཡིད་མི་བདེ་བ་མེད་པར་འགྱུར་བ་འོང་གསུངས། ཡེངས་ཀྱང་ཐུབ་ན་འབྱོངས་པ་ཡིན། །ཞེས་པ་ནི། རྟ་རྩལ་ཆེར་མེད་པ་དག་སེམས་མ་ཡེངས་ན་རྟས་མི་བསྐྱུར་ཡང། ཡེངས་ན་བསྐྱུར་ལ། རྟ་རྩལ་ཅན་ཡེངས་
ཀྱང་མི་བསྐྱུར་བ་བཞིན་དུ། བློ་སྦྱངས་ཀྱང་མ་འབྱོངས་པ་ནི། རྟ་རྩལ་མེད་པས་རྟ་ཞོན་པ་བཞིན། སེམས་ཡེངས་པའི་སྐབས་གཞན་ཞིག་གིས་ཚིག་ངན་སྨྲས་ན། དང་པོར་ཁྲོ་བ་སྐྱེ་ཞིང། ཕྱིས་ནས་དྲན་པས་ཟིན་པ་ན་ཁོང་ཁྲོ་ཞི་འགྲོ་

[330B] བློ་འབྱོང་ སེམས་ཡེངས་པ་ནའང། གཞན་གྱི་བརྡེག་འཚོག་ངན་སྨྲ་སོགས་ལ་ཁོང་ཁྲོ་མི་སྐྱེ་བ་ནི་བློ་འབྱོངས་པའི་ཚད་དོ། །བྱང་བའི་ཚད་ནི་ལོག་པ་ཡིན། །ཞེས་པ་འཆི་བ་མི་རྟག་པ་དང། ངེས་འབྱུང་གི་བློ་འབྱོངས་
པའི་ཚད་ཚེ་འདིའི་སྣང་ཤས་དང། འཁོར་བའི་ཕུན་ཚོགས་ལ་ཡིད་སྨོན་ལྡོག་པ་སོགས་ཡིན་པ་བཞིན་དུ་འདིར་བདག་གཅེས་འཛིན་ལོག་པ་ནི་བྱང་བའོ། །འབྱོངས་རྟགས་ཆེན་པོ་ལྔ་ལྡན་ཡིན། །ཞེས་པ་སྡུག་བསྔལ་དང་གནོད་པ་སོགས་
གང་བྱུང་ཡང་ཉོན་མོངས་པས་ཡིད་མི་བསྐྱོད་པས་བཟོད་ནུས་པའི་དཀའ་ཐུབ་པ་ཆེན་པོ། བདག་པས་གཞན་གཅེས་པར་འཛིན་པའི་སེམས་དཔའ་ཆེན་པོ། སྤྱོད་ལམ་ཀུན་ཏུ་ཆོས་སྤྱོད་བཅུའི་ཉམས་ལེན་ལས་མི་འདའ་བའི་དགེ་སྦྱོང་ཆེན་
པོ༑ སྡིག་པ་མི་དགེ་བ་ཕྲ་མོས་ཀྱང་མ་གོས་པར་ཞི་དུལ་དུ་གནས་པའི་འདུལ་འཛིན་ཆེན་པོ། ཐེག་ཆེན་གྱི་ལམ་རྣལ་མ་ལ་འབྱོར་བའི་རྣལ་འབྱོར་པ་ཆེན་པོ་སྟེ་ལྔ་པོ་འདི་བློ་སྦྱོང་འདི་ལྟ་བུ་བསྒོམས་པ་ལ་འོང་གསུངས། དོན་ཚན་དྲུག་པ་
བློ་སྦྱོང་གི་དམ་ཚིག་ལ་བཅོ་བརྒྱད་ལས། སྤྱི་དོན་གསུམ་ལ་རྟག་ཏུ་བསླབ། །ཅེས་གསུངས་པའི། དང་པོ་བློ་སྦྱོང་ཁས་བླང་དང་མི་འགལ་བ་ནི། བློ་སྦྱོང་ལ་བསྙད་བཏགས་ནས་འདུལ་བ་སོགས་བསླབ་པ་འོག་མ་ལ་ཁྱད་དུ་གསོད་པ་མི་བྱེད་པ་
དང༑ གཉིས་པ་བློ་སྦྱོང་ཐོབ་ཅོར་མ་ཤོར་བ་ནི། བློ་སྦྱོང་ལ་བསྙད་བཏགས་ནས་གཅེས་འཛིན་མེད་མདོག་གིས་མི་དང་མི་མིན་གྱི་ཕོག་ཐུག་སོགས་ལ་མི་འཛེམ་པར་ཤིང་གཉན་གཅོད་པ་སོགས་ཀྱི་ཐོ་ཅོའི་སྤྱོད་པ་ཅན་མིན་པ་དགོས། གསུམ་པ་

[331A]༄༅། །བློ་སྦྱོང་ཕྱོགས་རེ་བར་མ་སོང་བ་ནི། གཉེན་ལ་བཟོད་ཅིང་དགྲ་ལ་མི་བཟོད་པ་དང། མི་ལ་བཟོད་ཅིང་མི་མིན་ལ་མི་བཟོད་པ་སོགས་མིན་པ་སྟེ། དེ་དག་ནི་སྤྱི་དོན་གསུམ་མོ། །འདུན་པ་བསྒྱུར་ལ་
རང་སོར་བཞག་ཅེས་པ་ནི། རང་གི་རྒྱུད་ཀྱི་སེམས་གྱོང་པོ་སྔར་གནས་སུ་འཇོག་པ་མིན་པར་ཇེ་བཟང་དུ་བཏང་ནས་འཆོས་ཐབས་བྱེད་ཅིང། རབ་ན་ཞག་སྐྱེད། འབྲིང་ཟླ་སྐྱེད། ཐ་མ་ལོ་སྐྱེད་ཙམ་ཨེ་འོང་བལྟ་དགོས། དེ་ཙམ་ཡང་
མེད་ན། རབ་ཏུ་བྱུང་ཟིན་ནས་ན་ཚོད་རྒན་པོར་སོང་ཡང། སྔར་རབ་ཏུ་མ་བྱུང་གོང་གི་སེམས་དེ་སོ་ན་གནས་པ། ཁང་ལྟག་གི་བྲག་གོང་བཞིན་མི་བྱེད་པར་འདུན་པ་བསྒྱུར། གང་གིས་བསྒྱུར་ན། བྱང་སེམས། ངེས་འབྱུང། མི་རྟག་
པ་སོགས་ཀྱིས་བསྒྱུར་དགོས་ཀྱང། ཕྱིའི་ཀུན་སྤྱོད་སོ་ན་གནས་པ་ལས། ནང་དུ་སྐྱེ་རྒྱུའི་ཡོན་ཏན་སྐར་ལྔ་ཙམ་ཡང་མེད་པར། ཕྱི་རོལ་གྱི་སྤྱོད་པ་མིག་ལྤགས་ཟིང་ཟིང་བ་སོགས་ཉམས་ལེན་ཡོད་མདོག་གི་འདྲ་གང་ཆགས་མི་བྱེད་ཅིང་
ཉམས་མྱོད་དང་ཡར་སྐྱེད་སེམས་ཁོ་ནའི་སྟེང་དུ་བཏོན་ནས་མངོན་མཚན་མེད་ཅིང་ས་ཆོད་ཆེ་བ་སུ་གང་གིས་མ་ཤེས་པར་སྤངས་རྟོགས་མཐོན་པོར་གཤེགས་པ་རྒྱལ་སྲས་ཞི་བ་ལྷ་དང། འཕགས་པ་ལམ་ཆུང་བ་ལྟ་བུ་དགོས། དཔལ་ལྡན་
ཟླ་བའང་པཎྜི་ཏ་དཀྱུས་མ་ཙམ་ལས་མཐོང་ཆེན་པོ་བྱེད་པ་མ་བྱུང་ཞིང། ནང་དུ་རི་མོའི་བ་ལས་འོ་མ་བཞོ་ནུས་པའི་གྲུབ་པ་བརྙེས་པའི་རབས་སོགས་གསུངས། དེ་དག་གིས་ཀྱང་མངོན་ཆེ་བ་མ་མཛད་ཅིང། བཀའ་གདམས་ཀྱི་ལུགས་འདི་

[331B] གྲུབ་རྟགས་བསྟན་བསྟན་སོགས་ཀྱི་སྐད་གྲགས་ཆེར་མེད་པར་མཛད་པ་ལྟར་བྱ། གཞན་དུ་ཡིད་བཞིན་གྱི་ནོར་བུ་མི་གཞན་ལ་ངོམ་པ་ལྟར་བསྒྲགས་ཆེས་ན་བར་ཆད་མང། རང་རེས་ཡང་ན་འཇིག་
རྟེན་པ་དང་ཁྱད་མེད་དུ་ཚེ་འདི་ལ་ཤོར། གལ་སྲིད་ཆོས་ཤིག་བྱས་ཀྱང་སྤོ་ལ་དར་བཞིན་དུ་འཕྱར་བར་སྣང་ཡང། དེ་ལྟ་མ་ཡིན་པར་ཇོ་བོ་བཀའ་གདམས་པའི་ལུགས་འདིར་ཡོན་ཏན་བུམ་ནང་གི་མར་མེ་བཞིན་སྦ་དགོས་པར་གསུངས། ཡན་
ལག་ཉམས་པ་བརྗོད་མི་བྱ། །ཞེས་གཞན་གྱི་སྐྱོན་ནས་མི་བརྗོད་ཅིང། གཞན་ཕྱོགས་གང་ཡང་མི་བསམ་མོ། །ཞེས་གཞན་གྱི་སྐྱོན་གྱི་ཕྱོགས་གང་ལའང་མི་དཔྱོད་པར་རང་སྐྱོན་ལ་བརྟག་དཔྱད་བྱེད་པ་དགོས། དེ་མིན་ཆོས་གྲོགས་དང། གྲྭ་
ཚང༑ ཁམས་ཚན་གྱི་གྲྭ་པ་སོགས་མི་གཞན་ལ་སྐྱོན་ཁོ་ན་འཚོལ་ཏེ་བལྟས་ན་སྟོན་པ་སངས་རྒྱས་ལའང་སྐྱོན་མཐོང་བ་ཆོས་ཉིད་ཡིན་ཞིང། དེ་ལྟར་བྱས་ན་ཁྱད་གསོད་སྐུར་འདེབས་སོགས་སྤེལ་བ་ལས་མ་འདས་པས་གཞན་ལ་སྐྱོན་
གདགས་པར་མི་བྱ། ཉོན་མོངས་གང་ཆེ་སྔོན་ལ་སྦྱང། །ཞེས་རང་རྒྱུད་ལ་ཉོན་མོངས་གང་ཤས་ཆེ་བ་སྔོན་ལ་སྦྱངས་ཏེ། དེ་ཡང་འདོད་ཆགས་ཤས་ཆེ་བ་ལ་མི་སྡུག་པ་བསྒོམ་པ་སོགས་ཀྱི་གཉེན་པོ་བསྟེན་ནས་སྦྱང་བ་ཡིན། འབྲས་བུ་རེ་བ་
ཐམས་ཅད་སྤང། །ཞེས་པ། དགེ་བ་ཞིག་སྒྲུབ་པ་ནའང་བཟང་ལན་འོང་དུ་རེ་བ་ལྟ་བུ་དང། རྣམ་སྨིན་བཟང་པོ་འོང་དུ་རེ་བ་ལྟ་བུ་མི་བྱེད་པ་དང། དུ་གཅན་གྱི་ཟས་སྤང། །ཞེས་སོགས་ནི་རིམ་པ་ལྟར། བདག་གཅེས་འཛིན་གྱི་དུག་དང་

[332A]༄༅། །འདྲེས་པའི་དགེ་བའི་ཟས་མི་བསྟེན། ཉོན་མོངས་པ་སྐྱེས་པ་ན་གཉེན་པོ་མི་བསྟེན་པར་རྒྱུན་འཐུད་པའི་གཞུང་བཟང་པོ་མི་བྱེད། དགེ་སྦྱོང་གི་བྱེད་ཆོས་བཞིར་གསུངས་པ་ལྟར། གཞན་གྱིས་གཤགས་ངན་
སྨྲ་བ་ན་ལན་དུ་གཤགས་ངན་མི་འདེབས། ཆོས་བཞིའི་བྱེད་ཆོས་མི་ལྡན་ན་དགེ་སྦྱོང་དུ་མི་འགྲོ་སྟེ། འདི་དག་མཁན་སློབ་ཀྱི་མདུན་ནས་ཁས་བླངས་པས་སོ། །དེས་ན་ཚུར་ཁྱི་རྒན་ཟེར་བ་ན། ཕར་རྐུན་མ་ཟེར་བ་ལྟ་བུ་དང། ཚུར་གཅིག་
བརྡེག་པ་ན། ཕར་གཉིས་བརྡེག་པ་སོགས་མི་བྱེད། གཞན་ལ་གནོད་ལན་བྱེད་པའི་ཕྱིར་འཕྲང་ལ་བསྒུག་པ་བཞིན་གནོད་པ་སྐྱེལ་བའི་དུས་སྐབས་སྒུག་པར་མི་བྱེད། འདི་ཡང་ཁ་འཛུམ་གཏིང་ནག་གི་གཡོ་སྒྱུ། འཇིག་རྟེན་པ་བླུན་
པོ་དག་གིས་ལེགས་པར་བརྩི་བ་དེ་ཡིན་པས། ཆོས་དང་འཇིག་རྟེན་འགལ་བ་ཡང་གནད་དེའོ། །གཞན་གྱི་སྐྱོན་ཆེན་པོ་རང་གིས་ཤེས་པ་ན། མང་པོའི་དབུས་སུ་དམའ་འབེབ་པའམ་གནད་ནས་དབབ་སྟེ་སྐྱོན་མཚང་མི་སྨྲ། འདིས་
མཚོན་མི་མ་ཡིན་སོགས་ཚར་གཅོད་ཕྱིར་དྲག་སྔགས་འདོན་པ་སོགས་ཀྱང་མི་བྱེད། རང་གིས་མ་ཡིན་པའི་ལས་བྱས་པ་གཡོ་ཐབས་ཀྱིས་གཞན་གྱི་སྟེང་དུ་འགེལ་བའམ། ཁག་ངན་བྱུང་བ་ཐབས་ཀྱིས་གཞན་ལ་འགེལ་བར་མི་བྱེད་པ་སྟེ་
མཛོ་ཁལ་གླང་ལ་མི་འབྱོ། བློ་སྦྱོང་འདི་བདག་གཅེས་འཛིན་འདུལ་བའི་ཕྱིར་ཡིན་པ་ལ། མི་མིན་གྱིས་མི་གནོད་པ་དང་རྙེད་བཀུར་སྙན་གྲགས་ཀྱི་ཕྱིར་བྱེད་པ་སོགས་གཅེས་འཛིན་འཕེལ་བའི་རྒྱུར་བསྒོམ་པའི་ལྟོ་བཅོས་ལོག་པ་

[332B] ཐུན་མོང་དུ་དབང་བའི་ཀ་ཅ་ལྟ་བུ་མགྱོགས་པོར་རང་ལ་འོང་ཐབས་བྱེད་པའམ་བཟང་ཤོས་དེ་རང་ལ་སྔོན་དུ་ཐོབ་ཐབས་བྱེད་པའི་མགྱོགས་ཀྱི་རྩེ་མི་གཏོད། བློ་སྦྱོང་བདག་གཅེས་འཛིན་གྱི་གཉེན་པོར་མི་འགྲོ་བར་
གྲོགས་སུ་འགྲོ་བ་ལྟ་བུ་ལྷ་བདུད་དུ་མི་དབབ། རང་གི་བདེ་སྐྱིད་ཀྱི་ཕྱིར་དགྲ་གུད་ན་དང་ཤི་ན་སྙམ་པ་ལྟ་བུ་སྐྱིད་ཀྱི་ཡན་ལག་ཏུ་སྡུག་མི་འཚོལ་བ་སྟེ། དེ་དག་ནི་དམ་ཚིག་བཅོ་བརྒྱད་དོ། །བདུན་པ་བསླབ་བྱ་ཉེར་གཉིས་ལ། རྣལ་
འབྱོར་ཐམས་ཅད་གཅིག་གིས་བྱ། །ཞེས་སོགས་ནི། འདི་ཉམས་སུ་ལེན་པ་པོས་དགེ་སྦྱོར་སྣེ་མང་པོ་མི་དགོས་པར་ཐམས་ཅད་བདག་གཞན་མཉམ་བརྗེའི་སེམས་ཀྱི་སྟེང་དུ་བསྒྲིལ་ཏེ། ཟས་ཟ་བ་ཡང་རང་ལུས་སེམས་ཅན་ལ་བྱིན་ཟིན་པས་
སེམས་ཅན་གྱི་དོན་སྒྲུབ་ཕྱིར་ལུས་འདི་གསོ་སྙམ་པ་ལྟ་བུ་སྤྱོད་ལམ་གཞན་ཐམས་ཅད་ལ་དེ་བཞིན་སྦྱོར་ཞིང་གཞན་དུ་རིག་སྔགས་དང་བཀའ་བསྒོ་སོགས་ཐམས་ཅད་འདིའི་སྟེང་ནས་བྱེད། སྨན་པས་སྨན་གྱིས་མ་ཕན་ན་གཏར་སྲེག་བྱེད་
པ་བཞིན་དུ། ན་ཚ་ཉོན་མོངས་ཀུན་གྱི་གཉེན་པོར་མཉམ་བརྗེའི་སེམས་གཅིག་པུ་འདིས་བརྒྱ་གོ་གཅིག་ཆོད་བྱ། ཀུན་སློང་འཆོས་པ་དང་བསྔོ་བ་གཉིས་དགེ་བ་ཀུན་གྱི་ཐོག་མཐར་བྱ་ཞིང། ཉིན་མོར་ཡང་འཕེན་པ་བཏང་བ་ལྟར་བྱེད་ཀྱིན་འདུག་
མི་འདུག་བལྟ་བ་གལ་ཆེ། སྐྱིད་སྡུག་གཉིས་གང་བྱུང་ཡང་བློ་སྦྱོང་གི་ཉམས་ལེན་མ་ཤོར་བ་བྱེད་དགོས་ཀྱི། འགའ་ཞིག་གོ་ས་དང་འབྱོར་པ་སོགས་སྐྱིད་ཀྱིས་ཆོས་ཤོར། འགའ་ཞིག་ནི་དགྲ་སོགས་བྱུང་སྟེ་སྡུག་བསྔལ་བས་ཆོས་ཤོར་བ་

[333A]༄༅། །ཡིན་པས། དེ་གཉིས་གང་བྱུང་ཡང་བློ་སྦྱོང་གི་ཉམས་ལེན་མ་ཤོར་བ་དགོས། ཆོས་སྤྱིའི་དམ་ཚིག་དང། བློ་སྦྱོང་གི་དམ་ཚིག་གཉིས་སྲོག་དང་བསྡོས་ཏེ་བསྲུང། ཉོན་མོངས་ངོས་ཟིན་དཀའ་
བ་དང། གཉེན་པོ་བསྟེན་དཀའ་བ་དང། རྒྱུན་གཅོད་དཀའ་བ་གསུམ་ལ་ནན་ཏན་དུ་ཤེས་པར་བྱས་ནས་བསླབ། བླ་མ་བཟང་པོ་དང་མཇལ་བ་དང། བློ་ལས་སུ་རུང་བ། མཐུན་རྐྱེན་ཟས་གོས་ཚང་བ་སྟེ། ཆོས་བྱེད་པའི་རྒྱུའི་གཙོ་
བོ་གསུམ་འཛོམ་ཐུབ་པའི་སྨོན་ལམ་འདེབས། བླ་མ་ལ་མོས་གུས་དང། བློ་སྦྱོང་ལ་སྤྲོ་བ་དང། དྲན་ཤེས་ཀྱིས་བསླབ་བྱ་བསྲུང་བ་གསུམ་ཉམས་པ་མེད་པར་བྱ། ལུས་ངག་ཡིད་གསུམ་དལ་བར་མ་བཞག་པར་དགེ་བ་ལ་བཀོལ་
ལུས་ཀྱི་དགེ་བ་ནི་ཕྱག་སྐོར་སོགས་རྐྱང་པ་མིན་གྱི། ལུས་འདུག་ལུགས་དྲང་པོར་བསྲང་བ་ཚུན་ཀྱང་ལུས་ཀྱི་དགེ་བར་འགྲོ། བློ་སྦྱོང་བྱེད་ཡུལ་ཡང་དགྲ་དང་གཉེན་ཞེས་རིས་སུ་བཅད་པ་དང། སེམས་ཅན་དང་སེམས་ཅན་མིན་པ་སོགས་ལ་
ཕྱོགས་རིས་མི་བྱེད་པར་སྦྱོང་བ་དང། དེ་ལྟའི་ཡུལ་ཐམས་ཅད་ལ་ཁྱབ་པར་བློ་གཏིང་ནས་འབྱོངས་པར་བྱེད་པ་མཆད་ཁ་བ་ལྟར་དགོས། ཁྱད་པར་དགྲ་ལ་བཟོད་པ་སོགས་སྐྱེ་དཀའ་བ་དང། ཡུལ་གཉན་པ་བླ་མ། ཕ་མ༑ ཤག་རོགས་
ལྟ་བུ་ལ་ཟུར་དུ་བཀོལ་ནས་གཏིང་འབྱོངས་པར་བསྒོམ། དེ་ཡང་ཟས་གོས་སོགས་མཐུན་རྐྱེན་འཛོམས་མ་འཛོམས་ལ་མ་བལྟོས་པར་བསྒོམ་པ་ལས། ལྟོ་འགྲངས་ཉི་མས་དྲོས་ཚེ་ཆོས་པའི་གཟུགས། །རྐྱེན་ངན་ཐོག་ཏུ་བབས་ཚེ་ཐ་མལ་བ། །

[333B] ད་རེས་བསྐྱེད་དཀའ་ལ་དོན་ཆེ་བའི་བྱང་ཆུབ་ཀྱི་སེམས་བསྒོམ་པ་སོགས་ཀྱང་རང་གཞན་གྱི་དོན་གཉིས་སྒྲུབ་པའི་ཆེད་དུ་བྱེད་པ་དགོས་ཀྱི། ཚེ་འདི་པའི་ཆེད་དུ་བྱ་མི་རིགས་ཏེ། ཚེ་འདི་ལས་ཕྱི་མ་དང། འཇིག་རྟེན་
ལས་ཆོས། ཆོས་བཤད་སྒྲུབ་གཞན་བྱེད་པ་ལས་བློ་སྦྱོང་བསྒོམ་པ་གཙོ་བོར་བྱ་དགོས་པ་ཡིན་གསུངས། གོ་ལོག་མི་བྱ། ཞེས་སོགས་ཀྱིས་རིམ་བཞིན་གོ་ལོག་དྲུག་ལས། ཆོས་ཀྱི་བྱ་བ་ལ་སྙིང་རུས་དཀའ་སྤྱད་མི་བཟོད་པར་འཇིག་རྟེན་
གྱི་བྱ་བ་ལ་དཀའ་སྤྱད་བཟོད་པའི་བཟོད་པ་གོ་ལོག་དང། ཐོས་བསམ་སྒོམ་གསུམ་སོགས་ཆོས་ཀྱི་རོ་མྱང་དགོས་ཀྱང། དེ་ལ་མི་རྟོག་པར། འཇིག་རྟེན་གྱི་གཏམ་དང་ཚོང་དང་དམག་སོགས་རྟོག་ཅིང་དཔྱོད་ལ་དེའི་རོ་མྱང་བ་རོ་མྱང་གོ་ལོག་
དང༑ སྡིག་ཅན་ལ་སྙིང་རྗེ་མི་བསྒོམ་པར། ཆོས་ཕྱིར་དཀའ་བ་སྤྱོད་པ་ལ་སྙིང་རྗེ་བར་བྱེད་པ་སྙིང་རྗེ་གོ་ལོག་དང། ཆོས་རྣམ་དག་སྒྲུབ་པ་ལ་ཡིད་མི་འདུན་པར། འཇིག་རྟེན་གྱི་བདེ་སྐྱིད་སྟོབས་འབྱོར་ལ་ཡིད་སྨོན་པ་འདུན་པ་གོ་ལོག་དང་
རང་ལ་རེ་ལྟོས་འཆའ་བ་དག་ཕྱི་མར་ཕན་པའི་ཆོས་ལ་མི་སྦྱོར་བར། ཚོང་དང་ཁ་མཆུ་སོགས་ཕྱི་མར་གནོད་ཚབས་ཆེ་བ་ཞིག་སློབ་པ་སོགས་གཉེར་སེམས་གོ་ལོག་དང། རང་གཞན་གྱི་དགེ་བ་དང་གཞན་གྱི་བདེ་བ་ལ་ཡི་རང་མི་བྱེད་པར་
མི་དགེ་བ་དང། དགྲ་བོར་སྡུག་བསྔལ་བྱུང་བ་ལ་ཡི་རང་བ་ལྟ་བུ་ཡི་རང་གོ་ལོག་སྟེ། སྔར་དགེ་སློང་ཞིག་གིས་རང་གི་འགྲན་ཟླ་ཞིག་ལ་ཕམ་པ་བྱུང་བར་གོ་ནས་ཡི་རང་བྱས་པ་དགེ་བཤེས་པོ་ཏོ་བས་གསན་པས་ཕམ་པ་བྱུང་བ་དེ་བས་ཀྱང་

[334A]༄༅། །ཡི་རང་བྱེད་པ་དེ་སྡིག་ཆེ་བ་བྱུང་བར་གསུངས་པ་བཞིན་ནོ། །བླ་མར་ཆོས་ཐོས་པ་སོགས་ཀྱི་ཚེ་ངེས་འབྱུང་སྤུ་སུད་སྐྱེས་ནས། ཉིན་ཁ་ཤས་བསྒྲིམས་དྲགས་པའི་དགེ་སྦྱོར་མི་བྱེད་དགུ་བྱེད་ལ་འབད་ཀྱང་
སྐབས་ཤིག་ནས་ཐང་ཆད་དེ་དགེ་སྦྱོར་ལ་མི་འཇུག་པས། དེ་ལྟར་རེས་འཇོག་མི་བྱ་བར། སྒོམ་པ་རིན་ཆེན་བླ་མས། མིག་རྒྱང་བསྲིང། ཡིད་རྒྱ་བསྐྱེད། ཁོང་སྲང་ལྷོད་གསུངས་པ་ལྟར་དགེ་སྦྱོར་ལ་ཐང་ལྷོད་རན་པར་བྱས་ནས་སྙུགས་
བསྲིངས་ཏེ། ལྡང་བའི་རྣལ་འབྱོར་ནས་བཟུང་སྟེ་རང་གིས་རང་ལ་བསྒྲིག་བཟོས་ནས། ཕྱིས་ནས་རྒྱས་སུ་བཏང། དེ་ས་ཆོད་ཆེ་སྟེ། ཤིག་དང་ལྗི་བའི་དཔེ་ལྟར་ཡིན་གསུངས། དོལ་ཆོད་དུ་སྦྱང་བ་ནི། བློ་སྦྱོང་ལ་བློ་ལིངས་ཀྱིས་
འགེལ་བ་ལ་གསུངས་ཀྱང། སྨན་པས་ཁྲག་གཏར་བ་ན་རྩ་དང་ལྤགས་པ་གཏིང་ཆོད་པར་མཉམ་དུ་བཅད་པ་བཞིན་བློ་སྦྱོང་དང་རང་གི་རྒྱུད་རྡོ་རུས་ཐུག་པར་བྱེད་ཅིང། དེ་ཡང་བློ་སྦྱོང་ལ་རྟོག་དཔྱོད་ཀྱིས་དཔྱད་སྒོམ་བྱེད་བཞིན་དུ་མཐའ་ཆོད་པར་སྦྱང་
ཉོན་མོངས་གང་ཤས་ཆེ་བའི་གཉེན་པོ་བསྟེན། སེམས་ཅན་གྱི་དོན་རང་གིས་བསྒྲུབ་འོས་ཤིང། བསྒྲུབ་པར་ཁས་བླངས་ཟིན་པས། དེ་སྒྲུབ་པ་ན་གཞན་སུ་ལའང་ཡུས་མི་བྱེད། མང་པོའི་དབུས་སུ་གཞན་གྱིས་དམའ་དབབ་པ་སོགས་ལ་
མི་ཁྲོ་བ་སོགས་ཀོ་ལོང་མི་སྡོམ། རྐྱེན་ཕྲ་མོ་རེས་དགའ་ཆོག་སྡུག་ཆོག་དཔྱིད་ཀའི་གནམ་ལྟར་ཡུད་ཙམ་པ་མི་བྱ། ཕན་བཏགས་པ་ལ་ལེགས་སོའི་གཏམ་སོགས་རེ་བ་ཆེན་པོས་དོན་དུ་མི་གཉེར་བ་སྟེ། དེ་དག་ནི་བསླབ་བྱའོ། །དེ་ལྟར་

[334B] མན་ངག་འདི་གསེར་གླིང་པ་ནས་བརྒྱུད་པ་ཡིན་ལ། མཆད་ཁ་བ་རང་ཉིད་ཀྱིས་བྲོད་རྙེད་པས་ཤི་ཡང་མི་འགྱོད་
པར་གསུངས་སོ། །དེ་དག་གིས་ལྟ་བའི་སྐོར་ལས་གཞན་ཞུས་ཟིན་ལ། འདིའི་འགྲེལ་པ་མང་པོར་སྔ་རབས་པའི་ལྟ་བ་ལྟར་འདི་ཡིན་གཏང་སོ་མེད་པ་ཞིག་ཏུ་ཡོད་ལ། བློ་སྦྱོང་ཉི་མའི་འོད་ཟེར་ནི་ལྟ་བའི་སྐོར་རྣམས་དབུ་མ་ཐལ་
འགྱུར་བ་དང་མཐུན་པར་ཡོད་པས་ན། ཐལ་འགྱུར་བ་ལྟར་བསམ་དགོས། གསེར་གླིང་པ་ནི་དང་པོར་སེམས་ཙམ་པའི་ལུགས་ཀྱི་ལྟ་བ་འཛིན་པ་ལ། ཕྱིས་དབུ་མ་པར་ཞུགས་པར་གསུངས་ཡོད། ལམ་རིམ་ཉམས་འཁྲིད་
འཆད་སྐབས་སེམས་བསྐྱེད་ཡན་མ་གཏོགས། དེ་མན་ལ་བཤད་པ་གསུམ་བཞི་བསྐྱར་བའི་ཕྱག་ལེན་མི་མཛད་གསུངས།།    ༈    །།ཉིན་ཉི་ཤུ་པར། ཡོན་ཏན་རིན་པོ་ཆེ་སྡུད་པ་ལས། རྒྱལ་བ་འདས་དང་མ་བྱོན་
ད་ལྟར་གང་བཞུགས་པ། །ཀུན་ལམ་ཕ་རོལ་ཕྱིན་པ་འདི་ཡིན་གཞན་མ་ཡིན། །ཞེས་སོགས་འདྲེན་པར་མཛད་ནས། དུས་གསུམ་གྱི་སངས་རྒྱས་རྣམས་གང་ནས་གཤེགས་པའི་གཤེགས་ཤུལ་ཕར་ཕྱིན་དྲུག་གི་སྤྱོད་པ་ལ་མ་འདུས་པའི་
ལམ་གཞན་མདོ་རྒྱུད་གང་ནའང་མེད་པ་སོགས་དང། དེ་འདྲ་བའི་ལམ་དེ་ཡང་གཞུང་འདི་ལྟ་བུ་ལས་སྟོན་པ་ཡིན་པས་ཞེས་སོགས་ཀྱི་འགྲེལ་མཛད་དེ། སྔོན་འགྲོ་ཀུན་སློང་འཆོས་པ་མདོར་བསྡུས་དང། སྔོན་དུ་ཇི་ལྟར་སོང་

[335A]༄༅། །བའི་ས་བཅད་རྣམས་ཀྱི་གྲངས་ཙམ་འདྲེན་པར་མཛད་ནས། རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། ཚེ་གཅིག་གི་ཉམས་ལེན་དྲིལ་ནས་བསྟན་པ་མན་ལ་བསྐྱར་བཤད་མཛད། དེས་བྱང་ཆུབ་མཆོག་
ཏུ་སེམས་བསྐྱེད་པའི་ཚུལ་སོང་ནས། གཉིས་པ་སེམས་བསྐྱེད་ཆོ་གས་བཟུང་བ་རྗེས་སུ་གནང་རྒྱུ་ཡིན་ཞེས་འཇོག་པར་མཛད་དེ། བྱང་སེམས་འདི་མེད་པར་སངས་རྒྱས་ཀྱི་གོ་འཕང་འཐོབ་ཏུ་རེ་བས་ཕྱག་རྫོགས་དབུ་མ་བསྐྱེད་རྫོགས་སོགས་ཇི་
འདྲ་ཞིག་བསྒོམས་ཀྱང་སངས་རྒྱས་ཀྱི་གོ་འཕང་ལ་ཅུང་ཟད་ཀྱང་ཉེ་རུ་མི་འགྲོ་བ་ལྟ་ཅི། ཐེག་ཆེན་གྱི་སྒོར་ཚུད་པ་ཙམ་ཡང་མི་འབྱུང་ལ། དེས་ན་སེམས་འདི་ལ་ཐམས་ཅད་ཀྱིས་ཉམས་ལེན་གྱི་མཐིལ་དུ་བྱེད་དགོས་ཏེ། སངས་རྒྱས་ཀྱི་རྣམ་
པ་ཐམས་ཅད་མཁྱེན་པའི་ཡེ་ཤེས་ཀྱིས་བསྐལ་པ་མང་པོར་གཟིགས་ཀྱང། འདི་ལས་ལྷག་པའི་ཐབས་དང། འདི་མེད་པའི་ལམ་གྱི་འཇུག་སྒོ་གཞན་མ་གཟིགས་པ་ཡིན་གསུངས། གཉིས་པ་སེམས་བསྐྱེད་ནས་སྤྱོད་པ་ལ་སློབ་
ཚུལ་ལ། དེ་ལྟར་སེམས་བསྐྱེད་པའི་འོག་ཏུ། དཔེར་ན་འདི་ནས་རྒྱ་གར་དུ་འགྲོ་མི་དེས་འགྲོ་བའི་བྱ་བ་ལ་མ་ཞུགས་ན་མི་སླེབས་པ་བཞིན་དུ་སེམས་བསྐྱེད་པ་ཙམ་གྱིས་མི་ཆོག་པར་སྤྱོད་པ་ལ་སློབ་དགོས། དེ་ཡང་རྒྱལ་བའི་ཆོས་
གཟུགས་ཀྱི་སྐུ་གཉིས་ཐོབ་པར་བྱེད་པ་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་ཟུང་འབྲེལ་དུ་གསོག་ཅིང། ཐབས་ཤེས་ཡ་མ་བྲལ་བ་ལ་སློབ་པ་དགོས་ལ། རྒྱལ་སྲས་ཀྱི་སྤྱོད་པའང་བསྡུ་ན་ཐབས་ཤེས་གཉིས་སུ་འདུ་ཞིང་

[335B] ཤེས་རབ་ནི་ཕར་ཕྱིན་ཐ་མ་ལྷག་མཐོང་དུ་འདུ། དེས་ན་གསུམ་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་འཆད་པ་ལ་གཉིས། རང་རྒྱུད་སྨིན་པར་བྱེད་པ་ཕར་ཕྱིན་དྲུག་ལ་སློབ་ཚུལ་དང་
གཞན་རྒྱུད་སྨིན་པར་བྱེད་པ་བསྡུ་བའི་དངོས་པོ་བཞི་ལ་སློབ་པའི་ཚུལ་ལོ། །དང་པོ་ལ་གསུམ། རྒྱལ་སྲས་ཀྱི་སྤྱོད་པ་སྤྱི་ལ་སློབ་ཚུལ་དང། ཁྱད་པར་དུ་ཕར་ཕྱིན་ཐ་མ་གཉིས་ལ་སློབ་ཚུལ། རྡོ་རྗེ་ཐེག་པ་ལ་སློབ་ཚུལ་ལོ། །དང་པོ་ལ་སྦྱིན་པ། ཚུལ་
ཁྲིམས། བཟོད་པ། བརྩོན་འགྲུས། བསམ་གཏན། ཤེས་རབ་ལ་སློབ་ཚུལ་ཏེ་དྲུག་དང་པོ་སྦྱིན་པ་ལ། ལུས་ལོངས་སྤྱོད་དགེ་རྩ་བཅས་གཏོང་འདོད་ཀྱི་སེམས་པ་ནི་སྦྱིན་པའི་ངོ་བོ་ཡིན། དབྱེ་ན་གསུམ་ལས། ཟང་ཟིང་གི་སྦྱིན་པ་ནི། ཆེ་བ་
ལུས་སྲོག་ནས་ཆུང་བ་རྩམ་པ་ཐུར་མ་གང་སྦྱིན་པ་ཚུན་ཆད་ཡིན། གཏོང་མི་ནུས་ན། སྔོན་ཚངས་པ་དང་བརྒྱ་བྱིན་འཁོར་སྒྱུར་སོགས་སུ་སྐྱེས་སྐབས་དཔལ་འབྱོར་རྒྱ་ཆེན་པོ་ཡོད་ཀྱང་སྦྱིན་པ་མ་བཏང་བས་སྙིང་པོ་གང་ཡང་མ་ལོན་པར་བརྟེན་དེང་
སང་ཁ་སྟབས་འདི་འདྲ་ཞིག་ཏུ་གྱུར་ཚུལ་སོགས་བསམས་ནས། ད་རེས་ལན་དང་རྣམ་སྨིན་ལ་མི་རེ་བར་གཏོང་དགོས། དབུལ་ཕོངས་སོགས་དང་འབུ་གྲོག་མ་ཚུན་ལ་བསམ་པ་བྱང་སེམས་ཀྱིས་ཟིན་པའི་སྒོ་ནས་ཟས་ཁམ་གཅིག་དང་ཕྱེ་རྩ་མ་གཙང་མ་ཕྲན་
བུ་རེ་ཙམ་སྦྱིན་པ་ཡན་ཆད་སྦྱིན་པའི་ཕར་ཕྱིན་གྱི་ཉམས་ལེན་དང་རྒྱལ་སྲས་ཀྱི་སྤྱོད་པར་འགྲོ། དེ་ཡང་འབྲས་བུ་ཆུང་དུ་མི་འགྲོ་བའི་ཕྱིར་གང་བྱིན་པ་དེས་སྦྱིན་ཡུལ་འཚེངས་པ་ཞིག་བྱེད། རང་རེས་དཀོན་མཆོག་ལ་བསྙེན་བཀུར་རྒྱ་ཆེན་པོ་ཞིག་འབུལ་

[336A]༄༅། །ཚེ་ངས་དགའ་རབ་གཅིག་བཏང་ཡོད་སྙམ་པའི་ཁེངས་པ་འབྱུང་མོད། དེ་ཡང་མ་དག་པའི་སྦྱིན་པ་ཡིན་ལ། ཡང༑ བཏང་ཟིན་པའི་རྗེས་སུ་བཏང་ཆེས་འདུག་སྙམ་པ་དང། གཏོང་ཡུལ་ནོར་འདུག་སྙམ་
པ་སོགས་ཕྱིས་ནས་འགྱོད་པ་བྱེད་པ་དེ་འྡྲའང་བྱ་མི་རུང། གཏོང་སྐབས། དང་པོ་དང་ཐ་མར་སེམས་ཅན་གྱི་དོན་དུ་འགྱུར་བའི་ཀུན་སློང་ལེགས་པར་བཅོས་ཤིང། སྨོན་ལམ་ཤུགས་དྲག་གདབ། སྦྱིན་པ་ཆེ་ཆུང་གང་གཏོང་ཡང་རྙེད་
བཀུར་སོགས་རང་དོན་ལ་མི་རེ་བ་དགོས་གསུངས། ཆོས་ཀྱི་སྦྱིན་པ་ནི་ཉན་འདོད་ཅན་ལ་ཕན་སེམས་ཀྱིས་ཆོས་ཚིག་བཞི་པ་གཅིག་བསྟན་པ་ཡན་དང། དགེ་ཕྲུག་ལ་དཔེ་ཆ་ཁྲིད་པ་ཚུན་ཆད་ཆོས་ཀྱི་སྦྱིན་པར་འདྲ་བ་ལས། བླ་མ་ཟེར་ནས་ཆོས་
ཁྲིའི་སྟེང་དུ་འཛེགས་ཏེ་འཆད་པ་ཞིག་ངེས་པར་དགོས་པ་མིན་ཅིང། ཆོས་སྦྱིན་འདི་སྦྱིན་པ་གཞན་ལས་མཆོག་ཡིན། དཔེ་ཆ་འཛིན་སྐྱོར་སྦྱང་སོགས་ཀྱི་ཚེའང་རང་གི་མཐའ་སྐོར་དུ་དཀར་ཕྱོགས་ཀྱི་ལྷ་སོགས་དང་སེམས་ཅན་ཐམས་ཅད་འཁོད་
ནས་ཉན་པར་བསམས་ནས་བྱས་ན་ཆོས་ཀྱི་སྦྱིན་པར་འགྲོ་སྟེ། ཆོས་སྒྲ་ཐོས་པས་འབུ་སྲིན་སོགས་ཀྱི་རྒྱུད་ལའང་བག་ཆགས་འཛེག་ན་གཞན་ཅི་སྨོས། འདི་ནི་སྦྱིན་བདག་རྩར་གསུང་རབ་ཀློག་འདོན་བྱེད་པ་ཚུན་ཆད་དུའང་བསམ། གྲོང་ཆོག་སྐབས་
ལྷག་པར་གཟབ་དགོས་ཏེ། སྟོན་པ་ཐུགས་རྗེ་ཅན་གྱིས་ཚེ་གཅིག་ལ་འཚང་རྒྱ་བའི་ཐབས་སུ་གསང་སྔགས་གསུང་བ་གྲོང་ཆོག་གི་རྙེད་བཀུར་དང་བརྗེས་ན་ནོར་ཕྱིར་ཆོས་འཚོང་པ་སྟེ། རྒྱལ་པོ་ཁྲི་ལས་ཕབ་སྟེ་གད་བདར་བྱེད་བཅུག་པ་དང་འདྲ་བས་

[336B] སྤྱིར་ཆོས་དངོས་སྟོན་པ་ལྟ་ཅི། སྐད་ཆ་སོགས་ལས་འཕྲོས་ནས་གཞན་དངོས་དང་བརྒྱུད་པས་ཆོས་ལ་བཀྲི་ཐབས་བྱེད་པའང་ཆོས་སྦྱིན་དུ་འགྲོ། རབ་བྱུང་གིས་ནི་ཆོས་སྦྱིན་གཙོ་བོར་བྱེད་ཅིང། དེའི་སྟེང་འབད་མེད་
འབྱོར་ན་ཟང་ཟིང་སྦྱིན་པའང་བྱེད་དགོས། འོན་ཀྱང་རབ་བྱུང་ལ་བཀའ་གདམས་དགེ་བཤེས་ཤ་ར་བས། ངས་ནི་ཁྱེད་ལ་གཏོང་བའི་ཕན་ཡོན་མི་བརྗོད་ཀྱི། འཛིན་པའི་ཉེས་དམིགས་བརྗོད་པ་ཡིན་གསུངས། གཞན་ཡང་བཙོན་རར་སྡུག་
བསྔལ་བ་བཙོན་ནས་འདོན་པ་དང། ཆུས་ཁྱེར་བ་དེ་ལས་འདོན་པ་ལྟ་བུ་དང། དབྱར་དགུན་གྱི་དུས་སུ་འབུ་སོགས་ཚ་གྲང་ལས་བསྐྱབ་པ་སོགས་ཀྱང་མི་འཇིགས་པའི་སྦྱིན་པ་སྟེ། མི་འཇིགས་པའི་སྦྱིན་པ་ཞེས་པ་རྒྱང་རིང་པོར་མི་དགོས་ཀྱི། ལུས་ཀྱི་
ཤིག་ཚུན་ཆད་ལའང་སྦྱིན་དུ་ཡོད། སྲོག་ཆགས་ཆུས་ཁྱེར་བ་འདོན་པ་ལྟ་བུར་ནི། ལག་པ་འགུལ་ཙམ་ལས་མི་དགོས་པས་བྱ་སླ་བ་ཡོད། བློ་སྦྱོང་གི་ཉམས་ལེན་སྐབས་ཀྱི་གཏོང་བའི་དམིགས་པ་རྣམས་ཀྱང་སྦྱིན་པའི་ཉམས་ལེན་ཡིན། གཙོ་བོ་
ནི་སྦྱིན་པའི་ཕར་ཕྱིན་ཞེས་པ་སྤྱོད་འཇུག་ལས། གལ་ཏེ་འགྲོ་བ་དབུལ་བོར་བ། །སྦྱིན་པའི་ཕ་རོལ་ཕྱིན་ཡིན་ན། །ད་དུང་འགྲོ་བཀྲེན་ཡོད་ན་སྔོན། །སྐྱོབ་པ་ཇི་ལྟར་ཕ་རོལ་ཕྱིན། །ཞེས་པ་ལྟར། སེམས་ཅན་དབུལ་བ་བོར་བ་ཙམ་ཞིག་མིན་ཅིང་
སེར་སྣ་མེད་པ་ཙམ་ཉན་རང་དགྲ་བཅོམ་ལའང་ཡོད་པས་འདིར་ནི་དེ་ཙམ་ཞིག་མིན་པར། སྤྱོད་འཇུག་ལས། བདོག་པ་ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་བཏང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །དེ་ལྟས་དེ་ནི་

[337A]༄༅། །སེམས་ཉིད་དོ། །ཞེས་གསུངས་པ་ལྟར་ཕན་ཡོན་དང་ཉེས་དམིགས་བསམ་པའི་སྒོ་ནས་རང་གི་ལུས་དང་ལོངས་སྤྱོད་དགེ་རྩ་རྣམས་ལ་སེར་སྣ་མེད་པར་སྙིང་ནས་བཏང་བའི་འབྲས་བུ་དང་བཅས་པ་གཞན་
ལ་གཏོང་བའི་བློའི་གོམས་པ་ཡོངས་སུ་རྫོགས་པ་ལ་སྦྱིན་པའི་ཕར་ཕྱིན་དུ་གསུངས་པས་གཏོང་སེམས་སྤེལ་བར་བྱེད་པ་ནི་གནད་དམ་པ་སྟེ། ཆོས་གོས་གསུམ་ལྟ་བུའང་དབུལ་པོས་སློང་བ་ན། དེ་མ་ཐག་གཏོང་ཕོད་སྙམ་པའི་བློ་ཐག་ཆོད་པ་
ཞིག་དགོས་ཤིང། དེའང་གོམས་པ་ལ་རག་ལས་ཕྱིར་ཆུང་རིམ་ནས་སྦྱངས་ཏེ་མཐར་ལུས་ཀྱང་གཏོང་ནུས་པ་ཙམ་དུ་མ་གོམས་ཀྱི་བར་གཏོང་སེམས་སྤེལ་བ་ཡིན་ནོ། །སྤེལ་ལུགས་ཀྱང། རང་ཉིད་ཤི་བའི་སྐབས་ནོར་རྫས་རྣམས་གཅིག་ཀྱང་
འཁྱེར་དུ་མེད་པར་སླད་དུ་ལུས་ཏེ་ཆུད་ཟོས་སུ་འགྲོ་བ་སོགས་མི་རྟག་པའི་ཚུལ་བསམ་སྟེ། སྙིང་ཐག་པ་ནས་གཞན་ལ་བསྔོས་ན། བདག་འབྲེལ་གྱི་ལྟུང་བ་སོགས་ཉུང་བར་འགྱུར་ཞིང། སྦྱིན་པའི་ཉམས་ལེན་དུ་འགྲོ་བ་ཡིན། འོན་ཀྱང་དེ་
ཙམ་གྱིས་ཆོག་པར་མི་འཛིན་པར་དངོས་སུའང་གང་ཐུབ་བཏང་དགོས། དེས་ན་སྤྲང་པོས་སློང་བ་ཚུན་ལ་གང་ཐུབ་སྦྱིན། ཡང་སྦྱིན་རྒྱུའི་རྫས་མེད་བཞིན་དུ་ལོག་འཚོས་བསྒྲུབས་ནས་སྟེར་བ་མི་རུང། སྤྱིར་ཕར་ཕྱིན་དང་པོ་གསུམ་ནི་
ཁྱིམ་པའི་ལག་ལེན་གྱི་གཙོ་བོ་ཡིན་ཏེ། སྦྱིན་སོགས་ཆོས་གསུམ་དེ་དག་ཕལ་མོ་ཆེ། །བདེ་བར་གཤེགས་པས་ཁྱིམ་པ་རྣམས་ལ་བསྔགས། །ཞེས་གསུངས། གཏོང་དུ་མི་རུང་བའང་ལུས་ལྟ་བུ་ནི། གཏོང་སེམས་སྤེལ་བ་ཙམ་ལས། ད་ལྟ་

[337B] ཕྱིས་ནས་སྤྱོད་འཇུག་ལས་གསུངས་པ་ལྟར་ཚོད་མ་བཏང་བ་ཙམ་ལས་དཀའ་བ་མེད་པར་བྱུང་ཚེ་བཏང་ཆོག་སྦྱིན་དུ་མི་རུང་བ་ནི། སྦྱིན་པ་པོ་རབ་བྱུང་གིས་རང་གི་ཆོས་གོས་རྣམ་གསུམ་སོགས་སྦྱིན་
པ་དང། རབ་བྱུང་ལ་ཕྱི་དྲོའི་ཁ་ཟས་དང། བྲམ་ཟེ་སོགས་གཙང་སྦྲ་ཅན་ལ་སྒོག་བཙོང་སོགས་མི་གཙང་བ་དང། དྲི་ང་བའི་རིགས་སྟེར་བ་དང། ཀླན་ཀ་ཚོལ་འདོད་ལ་གླེགས་བམ་སྦྱིན་པ་དང། འཆི་འདོད་པར་དུག་དང་མཚོན་སྦྱིན་པ་དང་
སྣོད་མིན་ལ་གསང་བ་སྟོན་པ་དང། བསྟན་པ་དང་སེམས་ཅན་ལ་གནོད་པ་བྱེད་ངེས་ཀྱི་ནག་ཅན་ཁྲིམས་ལས་བཏོན་པ་སོགས་ཡུལ་དང་དུས་དང་དངོས་པོ་སོགས་ཀྱི་སྒོ་ནས་དམིགས་བསལ་གྱི་དགག་བྱ་ཅན་རྣམས་སྦྱིན་པར་མི་བྱ། སྦྱིན་པ་བྱས་
པར་འབྲས་བུ་མེད་དོ་སྙམ་པའི་ལོག་ལྟ་དང། འགྲོ་བ་གཅིག་གི་ཆེད་དུ་སེམས་ཅན་གཞན་མང་པོ་ཡལ་བར་དོར་ནས་དེ་གཅིག་པུ་སྐྱོབ་པ་ལྟ་བུ་དོན་ཆུང་དང། ཕྱུགས་ཀྱི་མཆོད་སྦྱིན་ལྟ་བུ་ལྟ་ངན་དང། བརྙས་སྨོད། འགྲན་འདོད། ཁེངས་
སེམས། གྲགས་འདོད། ཞུམ་པ། འགྱོད་སེམས། ཕྱོགས་རིས་སོགས་ཀྱིས་མ་གོས་པར་བསླབ། གཞན་ཡང་བསླབ་བཏུས་ལས། ལུས་གཏོང་སེམས་སྤེལ་བ་དང། དུས་ལ་མ་བབ་ཀྱི་བར་དུ་འགལ་རྐྱེན་ལས་ལུས་བསྲུང་བ་དང། མི་
དགེ་བར་མི་བཀོལ་བར་དག་པར་བྱེད་པ་སྟེ། བཏང་སྲུང་དག་པ་གསུམ་དང། ལུས་རྟེན་འདིས་རྒྱུ་བསྒྲུབས་ནས། ཕྱི་མའི་རྣམ་སྨིན་ཡོན་ཏན་བརྒྱད་ལྡན་བསྐྱེད་པ་ནི་སྤེལ་བ་སྟེ་བཞི་གསུངས་ལ། ལོངས་སྤྱོད་ལའང་བཏང་བ་དང། གཏོང་

[338A]༄༅། །སེམས་སྤེལ་བ་དང། ཞིང་ཁྱད་པར་ཅན་ལ་མ་སོང་གི་བར་དུ་བསྲུང་བ་དང། ལོག་འཚོ་དང་སྡིག་པས་མི་གོས་པར་བྱེད་པ་དག་པ་དང། ཕྱི་ནས་ཀྱང་ལོངས་སྤྱོད་འབྱུང་བའི་ཕྱིར་བཏང་བ་བསྒྲུབས་ནས་
སྤེལ་བ་སྟེ་བཞི་དང། དགེ་བའང་སེམས་ཅན་ལ་སྙིང་ཐག་པ་ནས་བཏང་བ་དང། ཁོང་ཁྲོས་མི་འཇོམས་པར་བསྲུང་བ་དང། ཚེ་འདིའི་བདེ་བ་དོན་གཉེར་དང། ཕྱི་མ་ངན་སོང་ལྡོག་ཙམ་གྱི་ཆེད་སོགས་རང་དོན་ཀུན་སློང་དྲི་མ་ཅན་
གྱིས་མ་གོས་པར་དག་པ་དང། ཡི་རང་གིས་སྤེལ་བ་སྟེ། དེ་ལྟར་བཞི་བཞི་གསུངས་པ་ལྟར་སློབ་དགོས། གཉིས་པ་ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ནི། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་ཕ་
རོལ་ཕྱིན་པར་བཤད། །ཅེས་པ་བཞིན། གཞན་ལ་གནོད་པ་གཞི་དང་བཅས་པ་ལས་ཡིད་ལོག་ནས་སྤོང་བའི་སེམས་ལ་བྱེད་ཅིང། འདི་ལ་གོམས་པ་གོང་དུ་ཡོངས་སུ་རྫོགས་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པར་འགྱུར་བ་ཡིན་
ཚུལ་ཁྲིམས་ལ་གསུམ་ལས། ཉེས་སྤྱོད་སྡོམ་པའི་ཚུལ་ཁྲིམས་ནི། སྡོམ་པ་གསུམ་ལྟ་བུ་སྟེ། ལམ་སྒྲོན་ལས། སོ་སོ་ཐར་པ་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་ཀྱི་གཞན་དུ་མིན། །
ཞེས་པའི་དངོས་ཟིན་ལ། བྱང་སྡོམ་ལེན་པའི་རྟེན་ལ་སོ་ཐར་གྱི་ཚུལ་ཁྲིམས་ཡོད་དགོས་པ་ལྟ་བུར་གསུངས་པ་ནི། སྔགས་ཀྱི་སྐབས་སྔགས་སྒྲུབ་པའི་རྟེན་ལ་དགེ་སློང་མཆོག་ཏུ་བཤད་པ་བཞིན་བྱང་སེམས་ཀྱི་བསླབ་པར་སློབ་པའི་རྟེན་མཆོག་

[338B] བྱང་སེམས་ཀྱི་བསླབ་པ་ལ་སློབ་པའི་རྟེན་དུ་གྱུར་པའི་ལྷ་དང་ཀླུ་ཡང་ཡོད། འོ་ན་གང་འདྲ་ཞིག་དགོས་ཤེ་ན། སོ་ཐར་གྱི་སྡོམ་ལྡན་བྱང་སེམས་ཀྱི་བསླབ་པར་སློབ་པ་ཞིག་ཡིན་ན་སོ་ཐར་
གྱི་སྡོམ་པ་དེ་དང་ཐུན་མོང་བའི་སྤོང་སྡོམ་དེ་སྐབས་འདིའི་སྡོམ་པའི་ཚུལ་ཁྲིམས་ལ་ངོས་འཛིན་ཅིང། སོ་ཐར་སྡོམ་ལྡན་མིན་ན་མི་དགེ་བཅུ་སྤོང་གི་སྤོང་སྡོམ་ལ་སྡོམ་པའི་ཚུལ་ཁྲིམས་སུ་འཇོག་བྱང་སེམས་ཀྱི་རྒྱུད་ཀྱི་མི་དགེ་བཅུ་སྤོང་གི་ཚུལ་ཁྲིམས་དང། སོ་
ཐར་གྱི་སྡོམ་པ་ནི། བྱང་སེམས་ཀྱི་སྡོམ་པ་ལས་ངོ་བོ་ཐ་དད་པར་གསུངས་པ་རེད། དགེ་བ་ཆོས་སྡུད་ཀྱི་ཚུལ་ཁྲིམས་ནི། བྱང་སེམས་ཀྱི་བསླབ་པ་དང་ལྡན་པས་ཞིང་ཁྱད་པར་ཅན་ལ་ཕྱག་དང་མཆོད་པ། བཀུར་སྟི་རིམ་གྲོ། ཐོས་བསམ་སྒོམ་སྒྲུབ་
ཆོས་འཆད་ཉན་བྱེད་པ་སོགས་སྒོ་གསུམ་གྱི་དགེ་བའི་བྱ་བ་ལ་བརྩོན་པ་ཐམས་ཅད་དང། མདོར་ན། རང་གཞན་གྱི་རྒྱུད་སྨིན་པར་བྱེད་པའི་ཕྱིན་དྲུག་གི་སྤྱོད་པ་ཀུན་དེ་ཡིན། རྒྱལ་སྲས་ཀྱི་སྤྱོད་པ་ཐམས་ཅད་ཚུལ་ཁྲིམས་རྣམ་པ་གསུམ་དུ་འདུ་ཞིང་
སྤྱིར་ན་ལམ་གྱི་རིམ་པ་ཐམས་ཅད་ཚུལ་ཁྲིམས་རྣམ་པ་གསུམ་ཉིད་ཇེ་འཕེལ་དུ་བཏང་བ་ཡིན། སེམས་ཅན་གྱི་དོན་བྱེད་པའི་ཚུལ་ཁྲིམས་ནི། བསྡུ་བཞིའི་སྤྱོད་པ་ལ་སོགས་པ་སྟེ། དེ་ལ་ཡང་དོན་བྱེད་ཚུལ། བྱ་བ་བྱེད་པ་དང་སྡུག་བསྔལ་གྱི་
གྲོགས་བྱེད་པ། ཐབས་ལ་རྨོངས་པའི་དོན་བྱེད་པ། ཕན་འདོགས་པས་དོན་བྱེད་པ། འཇིགས་པས་ཉེན་པའི་དོན་བྱེད་པ། མྱ་ངན་གྱིས་གཟིར་བའི་དོན་བྱེད་པ། ཕོངས་པའི་དོན་བྱེད་པ། གནས་འཆའ་བར་འདོད་པའི་དོན་བྱེད་པ། བློ་

[339A]༄༅། །མཐུན་པར་འདོད་པའི་དོན་བྱེད་པ། ཡང་དག་པར་ཞུགས་པའི་དོན་བྱེད་པ། ལོག་པར་ཞུགས་པའི་དོན་བྱེད་པ། རྫུ་འཕྲུལ་གྱིས་དོན་བྱེད་པ་སྟེ་རྣམ་པ་བཅུ་གཅིག་ཡོད་ལ། དེའི་ནང་ནས་རྫུ་འཕྲུལ་གྱིས་
དོན་བྱེད་པ་མ་གཏོགས་པའི་ལྷག་མ་བཅུ་ནི། རང་རེས་ནུས་པ་ཁོ་ན་སྟེ། མདོར་ན་གཞན་ཕན་གྱི་བསམ་པས་ཀུན་ནས་བསླངས་པའི་སྒོ་གསུམ་གྱི་བྱ་བ་ཀུན་ཀྱང་འདིར་གཏོགས་པ་ཡིན། དེས་ན་སོ་ཐར་གྱི་སྡོམ་པ་མ་བླངས་ཀྱང་མི་དགེ་བཅུ་
སྤོང་གི་ཚུལ་ཁྲིམས་སོགས་ལ་བསླབ་སྟེ། རང་རྒྱུད་སྨིན་པའི་ཕྱིར་ཕྱིན་དྲུག་ལ་སློབ་ཅིང། དེ་ནས་གཞན་ལ་གང་ཕན་གྱི་སྤྱོད་པ་ལ་སློབ་པ་ནི། ཚུལ་ཁྲིམས་གསུམ་ལ་སློབ་ཚུལ་ལོ། །གསུམ་པ་བཟོད་པ་ལ་སློབ་ཚུལ་ལ། བཟོད་པའི་
ངོ་བོ་ནི། གནོད་བྱེད་དང་སྡུག་བསྔལ་ལ་ཡིད་མི་འཁྲུགས་པའི་སེམས་སོ། །དེ་ཡང་སྤྱོད་འཇུག་ལས། སེམས་ཅན་མི་བསྲུན་ནམ་མཁའ་བཞིན། །དེ་དག་གཞོམ་གྱིས་ཡོངས་མི་ལང། །ཁྲོ་བའི་སེམས་འདི་གཅིག་བཅོམ་ན། །དེ་དག་ཐམས་
ཅད་ཆོམས་དང་འདྲ། །ཞེས་པ་ལྟར་ཁྲོ་བ་བཅོམ་པ་སྟེ། དེ་མ་བཅོམ་པར་ཁོང་ཁྲོས་ན་ཉེས་པ་ཆེས་ལྕི་བ། ཞེ་སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་དཀའ་ཐུབ་མེད། །ཅེས་གསུངས་པ་ལྟར་ཡིན། དེ་ལ་གསུམ་ལས། གནོད་བྱེད་ལ་
ཇི་མི་སྙམ་པའི་བཟོད་པ་ནི། དགྲ་སོགས་གཞན་གྱིས་རང་ལ་གནོད་པར་བྱེད་པའི་ཚེ་ན། དེ་ལ་མི་ཁྲོ་བར་བཟོད་པ་བསྒོམ། དེ་ཡང་ཁོང་ཁྲོའི་ཉེས་དམིགས་ཤེས་དགོས། འདི་ནི་མི་དགེ་བའི་ནང་ནས་ཐབས་རྡུག་ཤོས་ཏེ། ཁོང་ཁྲོ་རེ་རེས་

[339B] རང་རེ་རྒྱུན་དུ་བཟོད་པ་བསྒོམས་པ་འདི་ལ་བརྩོན་པ་བསྐྱེད་དགོས། ཡུལ་བྱང་ཆུབ་སེམས་དཔའ་གང་ན་ཡོད་མི་ཤེས་པས། དེ་ལ་
ཁྲོས་ན། བྱང་སེམས་སྟོབས་ཆུང་བས་ཆེ་བ་ལ་ཁྲོས་ཚེ་བསྐལ་པ་བརྒྱའི་དགེ་བ་འཇོམས་ལ། བྱང་སེམས་མིན་པས་བྱང་སེམས་ལ་ཁྲོས་ན་བསྐལ་པ་སྟོང་གི་དགེ་བ་འཇོམས་པ་དབུ་མ་འཇུག་པ་དང། སྤྱོད་འཇུག་ལས་གསུངས་པ་
ལྟར་ཉེས་དམིགས་ཤིན་ཏུ་ཆེ་བས་ན། བཟོད་པ་བསྟེན་དགོས་ཤིང། དེ་ཡང་ཁོང་ཁྲོ་མ་བྱུང་གོང་ནས་དང། བྱུང་བའི་ཚེ་རྐྱེན་ཐུབ་པར་བྱས་ཏེ་ཉེས་དམིགས་བསམས་ནས་བཟོད་པ་བསྒོམ་དགོས། དེ་མིན་རང་གཞན་ཚང་མ་མི་བདེ་
བར་བྱེད་པ་དང། གཞན་ལྟ་ཞོག་རང་སྲོག་རང་གིས་བཅད་ཅིང་ལྕེབ་པ་སོགས་ཀྱང་ཁོང་ཁྲོས་བྱེད་ཅིང། དགྲ་མང་བའང་དེས་བསྐྱེད། དེ་ལྟ་མོད་དེ་འོན་ཀྱང་ཁོང་ཁྲོའི་ཡུལ་མང་བས་བཟོད་པར་མི་ནུས་སྙམ་ན། སྤྱོད་འཇུག་ལས། ས་སྟེང་
འདི་དག་ཀོས་གཡོག་ཏུ། །དེ་སྙེད་ཀོ་བས་ག་ལ་ལང། །ལྷམ་མཐིལ་ཙམ་གྱི་ཀོ་བས་ནི། །ས་སྟེང་ཐམས་ཅད་གཡོགས་དང་མཚུངས། །གསུངས་པ་བཞིན། དགྲ་བཏུལ་ནས་ཨེ་རྫོགས་བལྟས་ན་སེམས་ཅན་གྱི་མཐའ་མ་ཟད་བར་དུ་དགྲ་
རྫོགས་དུས་དང་ཐུལ་དུས་མེད་ལ་ཁོང་ཁྲོ་བཏུལ་ན་ནི་དགྲ་གཅིག་ཀྱང་མི་འབྱུང་བར་ཐམས་ཅད་ཐུལ་བ་དང་འདྲ། བཟོད་པའི་ངོ་བོ་དང་རབ་དབྱེ་ཁོང་ཁྲོའི་ཉེས་དམིགས་སོགས་ཡང་དག་པར་ཤེས་པ་ཡིན་པ་ལ། ཁོང་ཁྲོས་ལུས་རིལ་

[340A]༄༅། །པོར་ཁེངས་ནས་བསྡད་ན་ཅི་ཡང་མ་བྱུང་བ་ཡིན། སྔོན་དུ་སློབ་མ་ཞིག་གིས་རྐུན་མ་བརྡུང་བའི་ཚེ་བླ་མས་བར་མཛད་ཀྱང་མ་ཐུབ་པ་ན་ཁོའི་སྣ་ལ་ཕྱག་མཛུབ་བཙུགས་ཏེ་བཟོད་པ་བཟོད་པ་ཞེས་
གསུངས་པས་གདོད་ཁོས་བཟོད་པ་དྲན་པ་བཞིན། ཁྲོས་ནས་ལས་ཀ་ཚར་རྒྱུ་གང་པོ་ཟིན་ནས་བཟོད་ཁུལ་བྱས་པས་ཅི་ཕན། དེ་ཡང་དང་པོར་དཀའ་ཡང་བློ་སྦྱངས་ཏེ་གོམས་ན་བཟོད་པ་བསྒོམ་པ་སླ་བར་འབྱུང། གནོད་བྱེད་ལ་
ཁྲོ་མི་འོས་པའི་རྒྱུ་མཚན་ཡང། དཔེར་ན་མི་ཞིག་གིས་དབྱུག་པས་མགོ་ལ་བསྣུན་པ་ན། བསྣུན་མཁན་ལ་མི་ཁྲོ་བར་འདི་དག་བསམ་སྟེ། རེ་ཞིག་ན་ཚ་དངོས་སུ་སྐྱེད་པ་པོ་ལ་ཁོ་ན་དབྱུག་པ་ལ་ཁོ་དགོས། དེ་ལ་དབང་མེད་པར་བསྐུལ་
བས་སོ་སྙམ་ན། བསྣུན་པ་པོ་ལའང་དབང་མེད་པར། དེའི་རྒྱུད་ཀྱི་ཉོན་མོངས་པས་བྱས་པ་ཡིན་པས་དེ་ལ་ཁྲོ་བ་ལས་མི་ཁོ་ལ་ཁྲོ་བར་མི་རིགས། རྣམ་པ་གཅིག་ཏུ་ན། དབྱུག་པ་ཕོག་པ་འཕྲལ་རྐྱེན་རང་གི་བྱེད་སྤྱོད་མ་ལེགས་པ་དང་
རྩ་བ་ནི་སྔོན་ཆད་གཞན་གནོད་བྱས་པ་སོགས་ཀྱིས་ལས་ངན་བསགས་པས་ལན་པ་ཡིན་པས། རང་གིས་བྱས་པའི་ལས་འབྲས་རང་སྟེང་དུ་སྨིན་པ་ལ་ཅིའི་ཕྱིར་ཁྲོ། དེར་མ་ཟད་བཞི་བརྒྱ་པ་ལས། ཐུབ་པས་ཉོན་མོངས་དག་
གཟིགས་ཀྱིས། །ཉོན་མོངས་དང་འབྲེལ་གང་ཟག་མིན། །ཞེས་གསུངས་པ་ལྟར། ནད་པ་སྨྱོ་ནས་སྨན་པར་བརྡེག་པ་དང། བུ་སྨྱོ་ནས་ཕ་ལ་བརྡེགས་ཀྱང། ནད་པ་དང་བུ་ལ་མི་ཁྲོ་བ། སྨྱོ་བ་སེལ་ཐབས་ལ་བརྩོན་པ་བཞིན་གནོད་

[340B] གཞན་ཡང་ལག་པ་མེས་ཚིག་པ་ན་རང་གིས་ཕར་རེག་པས་ལན་པའི་ཕྱིར། མེ་ལ་ཁྲོ་མི་རིགས་པ་
བཞིན། རང་གིས་བསྐུལ་བས་ལན་པས། ཕ་རོལ་པོར་ཁྲོ་བ་མི་རིགས། མེ་རང་བཞིན་ཚ་ཞིང་སྲེག་པ་ལྟར་སེམས་ཅན་ཁོ་རང་གི་རང་བཞིན་ཡིན་ན། མེས་བསྲེག་ཚེ་མེ་ལ་མི་ཁྲོ་བ་ལྟར་ཁོ་ལ་ཁྲོ་མི་རིགས། ཁོའི་རང་བཞིན་ཡིན་ན་ཁྲོ་མི་
རིགས་མོད་ཀྱང་ཁོ་ལས་གློ་བུར་དུ་བྱུང་བ་ཡིན་པས་ཁྲོ་སྙམ་ན། འོ་ན་ནམ་མཁའ་ལས་སེར་བ་བྱུང་བ་ན། ནམ་མཁའ་ལ་ཁྲོ་རིགས་པ་ལ་དེར་ཁྲོ་དོན་མེད་པ་བཞིན་ཡིན་པས་ཁྲོ་མི་རིགས། གཞན་གྱིས་བརྡུང་བརྡེག་དང། ཚིག་ངན་སྨྲས་
པ་སོགས་ཀྱིས་ལུས་སེམས་ལ་མི་བདེ་བའི་སྡུག་བསྔལ་བྱུང་ན། སླར་ངན་ལན་སློག་སྟེ་ངན་སོང་གི་སྡུག་བསྔལ་གྱི་རྒྱུ་མི་བསྒྲུབ་པར་ཁོང་ཁྲོའི་གཉེན་པོ་བསྟེན་ཅིང་བཟོད་པར་བྱེད་དགོས་པ་སྤྱོད་འཇུག་ལས། ད་ལྟའི་སྡུག་བསྔལ་འདི་ཙམ་
ལའང། །བདག་གིས་བཟོད་པར་མི་ནུས་ན། །དེས་ན་དམྱལ་བའི་སྡུག་བསྔལ་རྒྱུ། །ཁྲོ་བ་ཅི་སྟེ་བཟློག་མི་བྱེད། །ཅེས་པ་ལྟར་ཡིན། གནོད་བྱེད་ལ་ཇི་མི་སྙམ་པའི་བཟོད་པ་འདི་གནོད་བྱེད་ལ་བསྒོམས་པ་ལས། ཕན་བྱེད་ལ་བསྒོམ་དུ་མེད་ཅིང་
གནོད་བྱེད་མང་ན་བཟོད་པ་བསྒོམ་རྒྱུ་མང་བས་གནོད་བྱེད་འདི་རྣམས་རང་གི་བཟོད་པ་འཕེལ་བའི་གྲོགས་སུ་བསམ་དགོས་པ། ཇོ་བོའི་མདུན་དུ་རྒྱལ་པོ་ཨ་སང་གྷ་བྱ་བའི་ཨ་ཙ་ར་གཤིས་ངན་ཞིག་རྒྱུན་དུ་བསྟེན་པར་འདི་འདྲ་མི་བསྟེན་པར་ཞུ་ཞུས་པ་

[341A]༄༅། །ན༑ འདི་ལ་བསྟེན་ནས་བཟོད་པའི་ཡོན་ཏན་རྫོགས་པ་ཡིན་ཞེས་གསུངས་པ་ལྟར་དང། མདོར་ན་རང་དོན་སྒྲུབ་པའི་ཉན་ཐོས་ཀྱང་གནོད་བྱེད་ལ་མི་ཁྲོ་ན་བདག་ཐེག་ཆེན་པར་ཁས་འཆེས་པས་ག་
ལ་རིགས་སྙམ་དུ་དྲང་སྲོང་བཟོད་པར་སྨྲ་བའི་ལོ་རྒྱུས་ལྟར་སློབ་དགོས་གསུངས། སྡུག་བསྔལ་དང་ལེན་གྱི་བཟོད་པ་ནི། བདེ་བ་ལ་མ་ཆགས་པར་མ་ཟད། སྡུག་བསྔལ་ལ་རྒྱན་དུ་མཐོང་ནས་སྨན་ལྟར་བསྟེན་པ་ཞིག་དགོས། ཆོས་ཕྱིར་
དཀའ་སྤྱད་བཟོད་པ་དང། གཞན་ཡང་ན་ཚ་དང། མི་འདོད་པའི་དགྲ་དང། ཐ་ན་རྨི་ལམ་གྱི་སྡུག་བསྔལ་སོགས་བྱུང་ཡང། སྔར་བློ་སྦྱོང་གི་སྐབས་སུ་ཞུས་པ་བཞིན། དེ་ཐམས་ཅད་ཆོས་ཀྱི་གྲོགས་སུ་བསྒྱུར་ཏེ། ལས་ངན་ཟད་པའི་
རྒྱུར་བསམ་པ་དང། དེས་དཔགས་ཏེ། གཞན་ལ་སྙིང་བརྩེ་བ་དང། འཁོར་བའི་སྐྱོན་བསམ་པ་སོགས་སྤེལ་ནས་བཟོད་པར་བྱེད། སྡུག་བསྔལ་བྱུང་བ་ནའང་ཕྱི་མ་ངན་སོང་དུ་མྱོང་དགོས་པའི་སྡུག་བསྔལ་གྱི་གོ་འདིས་བཅད་དོ་
སྙམ་དུ་ཡིད་དགའ་བར་བྱ་དགོས་པ་དཔེར་ན། གསད་བྱའི་མི་ལག་པ་བཅད་དེ་ཐར་བ་ལ་ཡིད་དགའ་བར་བྱ་འོས་པ་བཞིན་ཡིན། གཞན་ཡང་གཏར་སྲེག་གི་སྡུག་བསྔལ་བསྟེན་པས་ནད་ཀྱི་སྡུག་བསྔལ་ཞི་བ་ལྟར། རང་རེས་ཆོས་ཕྱིར་
དཀའ་བ་སྤྱད་ན་དེས་ངན་སོང་གི་སྡུག་བསྔལ་མང་པོའི་གོ་བཅད་པས་ལེགས་སྙམ་པ་དང། དེའི་སྐབས་སྡུག་བསྔལ་གྱི་ཡོན་ཏན་ཡང་དྲན་དགོས་ཏེ། སྤྱོད་འཇུག་ལས། གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་

[341B] །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ། །ཞེས་གསུངས། དེར་མ་ཟད། རབ་ཏུ་བྱུང་བས་ནི་གནས་ཁང་ཟས་གོས་སོགས་དམན་པ་རེ་ལས་མ་བྱུང་ཡང་ཆོས་གོས་དང། བསོད་སྙོམས་དང་
གནས་མལ་སོགས་ངན་ངོན་ཙམ་གྱིས་ཆོག་ཤེས་པ་སོགས་འཕགས་པའི་རིགས་བཞི་ལ་བསླབ་ཏུ་ཡོད་པ་སྐལ་བ་རེ་བཟང་སྙམ་དུ་དཀའ་བ་སྤྱད་དེ་འདོད་ཆུང་ཆོག་ཤེས་བྱེད་པ་སོགས་ཚངས་སྤྱོད་འཕེལ་བའི་གནས་ལ་བརྟེན་པའི་སྡུག་
བསྔལ་དང་ལེན་བྱེད་དགོས། དེ་མ་བྱུང་ན་ཟས་ནོར་ལ་སོགས་པ་ལེགས་པ་ཞིག་འདོད་དེ། རྒྱུ་ནོར་སྤེལ་བའི་ཐབས་བྱེད་བྱེད་ནས་ཆོས་མི་བསམ་པར་མི་ཚེ་དོན་མེད་དུ་འདའ་བ་ལས་མ་འདས་ཏེ། སྔོན་ཤིང་འཚོང་ཞིག་གིས། སྟོན་པས་
གཏེར་གཟིགས་ནས་དུག་མྱུར་དུ་ཁྱབ་པའོ། །དུག་དྲག་པོའོ། །ཞེས་གསུངས་པ་ཐོས་ནས། དེའི་རྗེས་སུ་བལྟས་པས་གསེར་རྙེད་ནས་ཕྱུག་པོར་གྱུར་པས། རྒྱལ་པོས་རྒྱུ་དྲིས་པ་ན། རྫུན་སྨྲས་པ། རྒྱལ་པོས་ཤེས་ནས་གསོད་པར་ཉེ་བ་
ན༑ དུག་མྱུར་དུ་ཁྱབ་པའོ། །དུག་དྲག་པོའོ། །ཞེས་བརྗོད་པས། སླར་རྒྱུ་མཚན་དྲིས་པ་ན་སྔར་གྱི་ལོ་རྒྱུས་བཤད་པས་བཏང་བའི་རབས་བཞིན་ནོར་ནི་དེ་ལྟ་བུའི་དུག་ཡིན། དེས་ན། འདོད་ཆུང་ཆོག་ཤེས་བྱས་ན། རང་ཅག་གྲྭ་
རྐྱང་རྣམས་ཀྱང་མཐུན་རྐྱེན་འགྲིགས་ནས་འོང་སྟེ། རྗེ་རིན་པོ་ཆེས་ཀྱང་བྱ་བྲལ་ལ་གཤེགས་སྐབས་དཔོན་སློབ་དགུ་ལ་དངུལ་ཞོ་བརྒྱད་ལས་མེད་པར་འདོད་ཆུང་ཆོག་ཤེས་མཛད་པ་ལྟར་དང། གོས་ཀྱང་ཤིན་ཏུ་ངན་པ་མིན་ཙམ་གྱི་

[342A]༄༅། །གང་བྱུང་གིས་ཆོག་པར་བྱེད། ཟས་གོས་སོགས་ཀྱིས་ཉམས་ལེན་ལ་མི་གནོད་བཞིན་དུ་རང་གི་བསོད་ནམས་ཀྱིས་རྙེད་ན་ནི་ལོངས་སྤྱད་ཀྱང་ཆོག་གཞན་གྱི་སྨད་ར་སོགས་མི་སྙན་པ་བྱུང་བའང་
བཟོད་པར་བྱེད། གཞན་ཡང་ལུས་དྲང་པོར་བསྲངས་བའི་དཀའ་སྤྱད་སོགས་སྤྱོད་ལམ་གྱི་སྡུག་བསྔལ་དང་ལེན། དཀོན་མཆོག་མཆོད་པ་སོགས་ཆོས་ཡོངས་སུ་འཛིན་པ་ལ་བརྟེན་པའི་སྡུག་བསྔལ་དང་ལེན། གཟུགས་མི་སྡུག་པ་
དང་གོས་ངན་པ་སོགས་ཇི་འདྲ་བྱུང་ཡང་དེ་དག་ལ་དྭངས་འདོད་ཀྱི་ཆོས་སྤངས་ནས་འདོད་ཡོན་ལས་ལྡོག་པ་འཚོ་བ་ལ་བརྟེན་པའི་སྡུག་བསྔལ་དང་ལེན། དགེ་བ་ལ་བརྩོན་པས་དུབ་པ་ལ་བརྟེན་པའི་སྡུག་བསྔལ་དང་ལེན། གཞན་
སྲོག་གཅོད་པ་ལས་སྐྱོབ་པའི་ཕྱིར་རང་ལ་སྡུག་བསྔལ་འབྱུང་བར་རིག་ན་བཟོད་པར་བྱེད་པ་སོགས་སེམས་ཅན་དོན་བྱེད་ལ་བརྟེན་པའི་སྡུག་བསྔལ་དང་ལེན། ཚོང་དང་ཞིང་ལས་སོགས་ནོར་སྤེལ་ཐབས་བྱེད་པའང་སྤང་པ་སོགས་
འཕྲལ་གྱི་བྱ་བ་ལ་བརྟེན་པའི་སྡུག་བསྔལ་དང་ལེན་སོགས་སྡུག་བསྔལ་དང་ལེན་གྱི་བཟོད་པ་འདི་ཤིན་ཏུ་རྒྱ་ཆེ། ཆོས་ལ་ངེས་སེམས་ཀྱི་བཟོད་པ་ནི། མྱུར་ལམ་ལས་རྒྱས་པར་གསུངས་ལ། དགེ་སྦྱོར་ཉམས་ལེན་གྱི་གནད་ལ་བསྒོམ་
པ་དང། འཛིན་སྐྱོར་བྱེད་པ་སོགས་ཀྱི་སྒོ་ནས་གནས་དང་གནས་མ་ཡིན་པའི་བླང་དོར་དང། དཀོན་མཆོག་གི་ཡོན་ཏན་དང། ཐོབ་བྱའི་བྱང་ཆུབ་དང། དེར་བགྲོད་པའི་ལམ་དང། བདག་མེད་དང། སྡེ་སྣོད་ཟབ་ཅིང་རྒྱ་ཆེ་

[342B] སྐབས་འདི་ལྟ་བུར་ལམ་རིམ་གྱི་ཚིག་དོན་ངེས་པར་བྱེད་པའང་ཆོས་ལ་ངེས་སེམས་ཏེ་མཚན་ཉིད་པས་རྟགས་གསལ་རྩོད་པའི་སྐབས་རྟགས་གསལ་གྱི་དོན་སེམས་པའང་དེ་ལྟར་ཡིན། བཟོད་པ་འདི་གསུམ་
ལས༑ དང་པོ་ནི་གནོད་བྱེད་ལ་བརྟེན་ནས་འབྱུང་བ་དང། གཞན་གཉིས་ནི་སྐབས་ཀུན་ཏུ་འབྱུང་སྟེ། བཀའ་ཆོས་ཀྱི་དུས་སུའང་རྒྱུན་རིང་བ་སོགས་བཟོད་པར་བྱས་ཏེ། རྩེ་གཅིག་ཏུ་ཉན་ནས་དོན་སེམས་པ་དང། ཚོགས་
ཆོས་རར་འགྲོ་བའི་སྐབས། ལུས་ཀྱི་སྤྱོད་ལམ་གཟབ་ཅིང། བཀྲེས་སྐོམ་བཟོད་ལ། འཛིན་སྐྱོར་ལ་རྩེ་གཅིག་ཏུ་སེམས་པ་དང། དེར་མ་ཟད་ཐ་ན་གྲོང་ཆོག་ཏུ་འགྲོ་བ་ཚུན་ལ། བཟོད་པ་ཕྱི་མ་གཉིས་ཚང་བར་བྱར་ཡོད་དོ། །བཞི་
པ་བརྩོན་འགྲུས་ནི། བརྩོན་གང་དགེ་ལ་སྤྲོ་བའོ། །ཞེས་དགེ་བའི་བྱ་བ་ལ་སྤྲོ་བ་ནི་བརྩོན་འགྲུས་ཀྱི་ངོ་བོ་ཡིན། འདི་ནི་དགེ་བ་གང་ཡང་མཐར་ཕྱིན་པར་བྱེད་པའི་ཐབས་མཆོག་སྟེ། མདོ་སྡེ་རྒྱན་ལས། དགེ་བའི་ཚོགས་ཀྱི་ནང་ན་བརྩོན་
འགྲུས་མཆོག་འདི་ལྟར་དེ་ལ་བརྟེན་ནས་དེ་རྗེས་ཐོབ། །བརྩོན་འགྲུས་ཀྱིས་ནི་མོད་ལ་བདེ་གནས་མཆོག་དངོས་གྲུབ་འཇིག་རྟེན་འདས་དང་འཇིག་རྟེན་གཏོགས། །བརྩོན་འགྲུས་ཀྱིས་ནི་སྲིད་སྤྱོད་འདོད་པ་འཐོབ། །བརྩོན་འགྲུས་ཀྱིས་ནི་དག་པ་རབ་
འགྱུར་ལྡན། །བརྩོན་འགྲུས་ཀྱིས་ནི་འཇིག་ཚོགས་འདས་ནས་གྲོལ། །བརྩོན་འགྲུས་ཀྱིས་ནི་བྱང་ཆུབ་མཆོག་སངས་རྒྱས། །ཞེས་བརྩོན་འགྲུས་ནི་དགེ་བ་ཀུན་གྱི་མཆོག་ཡིན་པ་དང། དེ་ལས་སངས་རྒྱས་ཀྱི་གོ་འཕང་མན་ཆད་འབྱུང་བར་གསུངས་

[343A]༄༅། །ལ༑ འཇུག་པར་ཡང། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང། །ཞེས་གསུངས། དེས་ན་ཁ་ཏོན་སོགས་ཀྱི་ཚེ་བོང་བུ་ཆད་པ་གྱེན་དུ་འདེད་པ་ལྟར་མི་བྱེད་པར་དགེ་བ་ལ་སྤྲོ་ཤུགས་དང་ལྡན་
པར་འཇུག་དགོས། འྡིའང་དང་པོ་ནས་ཆུང་རིམ་དང་ཉུང་རིམ་ནས་གོམས་པར་བྱས་ཏེ་བརྩོན་པ་ཇེ་ཆེ་ཇེ་ཆེར་བྱ། བརྩོན་འགྲུས་ཀྱི་བར་ཆད་ལེ་ལོ་རྣམ་པ་གསུམ་ལས། སྒྱིད་ལུག་པའི་ལེ་ལོ་ནི། དགེ་བ་གང་ཡང་ཕྱི་བཤོལ་གྱི་
དབང་དུ་ཤོར་ནས་ཞག་འགྱངས་ཉིན་འཕུལ་གྱིས་འཕྲལ་འཕྲལ་དུ་བྱེད་སྙིང་མི་འདོད་པ་སྟེ། དེའི་གཉེན་པོར་འཆི་བ་མི་རྟག་པ་དང། དལ་འབྱོར་དོན་ཆེ་རྙེད་དཀའ་བསྒོམ་དགོས། བྱ་བ་ངན་ཞེན་གྱི་ལེ་ལོ་ནི། རྙེད་བཀུར་དང་འདུ་འཛི་
བྲེ་མོའི་གཏམ་དང། ཞིང་ལས་དང། ཚོང་དང། ཚེམ་བུ་དང། སྐུད་པ་འཁེལ་བ་སོགས་འཇིག་རྟེན་གྱི་བྱ་བ་དང་མི་དགེ་བའི་ལས་ལ་སྐྱོ་དུབ་མེད་པར་ཞེན་ཅིང་འཇུག་པ་སྟེ། དེ་དག་ལ་བརྩོན་འགྲུས་མི་ཟེར་གྱི། སྡུག་རུས་ཟེར་བ་
ཡིན༑ འདིའི་གཉེན་པོར་སྤྱོད་འཇུག་ལས། དགའ་བའི་རྒྱུ་ནི་མཐའ་ཡས་པའི། །དམ་ཆོས་དགའ་བའི་མཆོག་སྤངས་ནས། །སྡུག་བསྔལ་རྒྱུ་ཡི་གཡེང་བ་དང། །རྒོད་སོགས་ལ་ཁྱོད་ཅི་ཕྱིར་དགའ། །ཞེས་པ་ལྟར་འཁོར་བའི་བྱ་བ་ལ་སྙིང་
པོ་མེད་ཅིང་སྡུག་བསྔལ་གྱི་རྒྱུར་བསམས་ནས་བཟློག་དགོས། ཞུམ་པའི་ལེ་ལོ་ནི། ང་ལྟ་བུས་སངས་རྒྱས་ག་ནས་སྒྲུབ་ནུས་ཤིང། སེམས་ཅན་ཐམས་ཅད་ཀྱི་དོན་བྱེད་པའང་ག་ནས་ནུས། མགོ་དང་རྐང་ལག་གཏོང་བ་སོགས་ཀྱང་བདག་ལྟ་བུས་

[343B] དེའི་གཉེན་པོར་སངས་རྒྱས་ཀྱི་ཆོས་རེ་རེ་སྟེ། དཔེར་ན། དལ་འབྱོར་རྙེད་དཀའ་ལྟ་བུའི་དམིགས་སྐོར་སྣེ་རེ་རེ་ལའང་མི་ཚེར་བསྒྲིལ་ཏེ་སྦྱང་དགོས་པ་བྱུང་ཡང་བཟོད་སྙམ་པ་དང། འཇིག་རྟེན་
འདིར་དོན་མིན་པ་ལ་བརྩོན་པ་ཆེར་བསྐྱེད་པའི་ཚོང་པ་སོགས་ཀྱིས་ཀྱང་ཁེ་ཅུང་ཟད་ཙམ་གྱི་ཕྱིར་དུ་དཀའ་བའི་ལས་ཇི་ལྟར་བཟོད་པར་བྱེད་པའི་ཚོད་ཙམ་ཞིག་བདག་གིས་ཀྱང་འབད་དེ་བྱང་ཆུབ་སྒྲུབ་ཕྱིར་བརྩོན་ན་ངེས་པར་འགྲུབ་ནུས་སྙམ་
པ་དང། གཞན་ཡང་སྤྱོད་འཇུག་ལས། བདག་གིས་བྱང་ཆུབ་ག་ལ་ཞེས། །སྒྱིད་ལུག་པར་ནི་མི་བྱ་སྟེ། །འདི་ལྟར་དེ་བཞིན་གཤེགས་པ་ནི། །བདེན་པར་གསུང་བས་བདེན་འདི་གསུང། །སྦྲང་བུ་ཤ་སྦྲང་བུང་བ་དང། །དེ་བཞིན་སྲིན་བུར་གང་
གྱུར་པ། །དེས་ཀྱང་བརྩོན་པའི་སྟོབས་བསྐྱེད་ན། །བྱང་ཆུབ་འཐོབ་དཀའ་བླ་མེད་འཐོབ། །བདག་ལྟ་རིགས་ཀྱི་མིར་སྐྱེས་ལ། །ཕན་དང་གནོད་པ་ངོ་ཤེས་པས། །བྱང་ཆུབ་སྤྱོད་པ་མ་བཏང་ན། །བདག་གིས་བྱང་ཆུབ་ཅིས་མི་འཐོབ། །ཅེས་གསུངས་པ་
བཞིན་སྟོན་པ་བདེན་པར་གསུངས་པས། སྦྲང་བུས་ཀྱང་སངས་རྒྱ་བར་གསུངས་ན། ང་ལྟ་བུའི་མིར་སྐྱེས་ཤིང་སྨྲ་ཤེས་དོན་གོ་བས་བྱང་ཆུབ་ཅིས་མི་འཐོབ་སྟེ་འཐོབ་ནུས་སྙམ་དུ་བསམ། དེ་ལྟ་མོད་དེ་མགོ་དང་རྐང་ལག་གཏོང་བ་སོགས་བྱ་
དཀའི་སྤྱོད་པ་རྣམས་མི་ནུས་སོ་སྙམ་ན། སྤྱོད་འཇུག་ལས་ཀྱང། འོན་ཏེ་རྐང་ལག་ལ་སོགས་པ། །བཏང་དགོས་བདག་ནི་འཇིགས་ཞེ་ན། །ལྕི་དང་ཡང་བ་མ་དཔྱད་པར། །རྨོངས་པས་བདག་ནི་འཇིགས་པར་ཟད། །ཅེས་དང། ཚོད་མ་ལ་

[344A]༄༅། །སོགས་སྦྱིན་པ་ལ། །འདྲེན་པས་ཐོག་མར་སྦྱོར་བར་མཛད། །ཅེས་སོགས་དང། གང་ཚེ་རང་གི་ལུས་ལ་ཡང། །ཚོད་སོགས་ལྟ་བུའི་བློ་སྐྱེས་པ། །དེ་ཚེ་ཤ་ལ་སོགས་གཏོང་བ། །དེ་ལ་དཀའ་བ་
ཅི་ཞིག་ཡོད། །ཅེས་གསུངས་པ་ལྟར། ཆུང་རིམ་ནས་བཏང་ན་གོམས་པར་གྱུར་ནས། མགོ་དང་རྐང་ལག་གཏོང་བ་ལ་ཚོད་མ་བཏང་བའི་ཚོད་ཙམ་ལས་མི་སེམས་པ་འབྱུང་བས་དེའི་ཚེ་གཏོང་བ་ལ་དཀའ་བ་མེད་སྙམ་སྤྲོ་བ་
བསྐྱེད། སངས་རྒྱས་ཀྱི་ཡོན་ཏན་མཐའ་ཡས་པས་བསྒྲུབ་དཀའ་སྙམ་ན། དེ་སྒྲུབ་བྱེད་ཀྱི་ལམ་ཡང་ཟབ་ཅིང་རྒྱ་ཆེ་མཐའ་ཡས་པས་རང་གིས་བསྒྲུབ་ན་འཐོབ་པར་ནུས་ངེས་སུ་བསམ། འོ་ན་སེམས་ཅན་གྱི་དོན་དུ་ངན་སོང་དུ་འགྲོ་
པ་སོགས་ཀྱི་དཀའ་ལས་ཡོད་དོ་ཞེ་ན། སྤྱོད་འཇུག་ལས། སྡིག་པ་སྤངས་ཕྱིར་སྡུག་བསྔལ་མེད། །མཁས་པའི་ཕྱིར་ན་མི་དགའ་མེད། །ཅེས་སོགས་ལྟར་སེམས་ཅན་གྱི་དོན་དུ་མནར་མེད་དུ་གནས་ཀྱང་རང་གིས་སྡིག་པ་སྤངས་
པས་ན། ལས་མ་བྱས་པ་དང་མི་འཕྲད་པར་གསུངས་པས། སྡུག་བསྔལ་མེད་ཅིང་མི་བདེ་བ་མེད་པས་ན། དེར་མི་དགའ་བ་མེད་པར་དག་ཞིང་དུ་འཇུག་པ་དང་འདྲ་བ་ཉིད་དོ་སྙམ་དུ་བསམ། བརྩོན་འགྲུས་ལ་གསུམ་ལས། གོ་
ཆའི་བརྩོན་འགྲུས་ནི། བླ་མཆོད་ལས། སེམས་ཅན་རེ་རེའི་ཕྱིར་ཡང་མནར་མེད་པའི། །སོགས་ལྟར་སེམས་ཅན་རེ་རེའི་ཕྱིར་དུ་བསྐལ་པ་འབུམ་ཕྲག་མང་པོར་དམྱལ་མེར་གནས་དགོས་ཀྱང་བཟོད་པའི་བསམ་པ་སྦྱངས་

[344B] སྔགས་ཀྱི་སྐབས། རང་ངོས་ནས་དེ་ལྟར་བཟོད་ནུས་ཀྱང། སེམས་ཅན་གྱི་ངོས་ནས་སྡུག་བསྔལ་ཡུན་རིང་བས། བུ་སྡུག་པ་ཆུས་ཁྱེར་བའི་མ་བཞིན་སྡུག་བསྔལ་ལས་མྱུར་དུ་འདོན་འདོད་ཀྱི་བློས་འཇུག་པ་དགོས། གོ་ཆའི་བརྩོན་
འགྲུས་སྐབས་རང་སེམས་ཅན་གྱི་དོན་དུ་དམྱལ་བ་མནར་མེད་ནའང་འཇུག་བཟོད་པའི་སེམས་སྦྱང་བ་དང། སྐྱེས་བུ་འབྲིང་སྐབས་རང་འཁོར་བ་ལས་ཐར་འདོད་ཀྱི་བློ་བསྐྱེད་པ་གཉིས་འགལ་ལོ་ཞེ་ན། མི་འགལ་ཏེ། བྱང་ཆུབ་
སེམས་དཔའ་ཡང་ལས་ཉོན་གྱི་དབང་གིས་ངན་འགྲོར་སྐྱེ་བ་ལ་འཇིགས་ཤིང། དེར་ནི་གཞན་དོན་ལྟ་ཞོག་རང་དོན་ཡང་མི་འགྲུབ་པ་ཡིན་ལ། བྱང་སེམས་ལ་བློ་སྦྱངས་སྦྱངས་ཏེ་རང་མི་འཇིགས་པའི་གདེང་ཐོབ་ནས་སྙིང་རྗེ་དང་སྨོན་
ལམ་གྱི་དབང་གིས་སྐྱེ་བ་བཞེས་པ་ལ་ནི་སྤྲོ་བཞིན་དུ་འཇུག་པ་ལས། སྡུག་བསྔལ་དང་ཡིད་མི་བདེ་བ་ཅུང་ཟད་ཀྱང་མེད། གཞན་གྱི་དོན་ལ་རང་གི་དཀའ་བ་དང། ཆོས་ཉམས་པ་ལ་དམིགས་ནས་མི་སྒྲུབ་པ་སོགས་ཀྱི་ཚེ། གོ་ཆའི་བརྩོན་འགྲུས་
ལ་སློབ་པར་གསུངས། དགེ་བ་ཆོས་སྡུད་ཀྱི་བརྩོན་འགྲུས་ནི། བསགས་སྦྱང། མཆོད་འབུལ། ཕྱིན་དྲུག་གི་ཉམས་ལེན་ལ་བརྩོན་པ་སོགས་དང། སེམས་ཅན་དོན་བྱེད་ཀྱི་བརྩོན་འགྲུས་ནི། བསྡུ་བ་རྣམ་པ་བཞི་ལ་བརྩོན་པ་ལྟ་བུ་སྟེ། སེམས་
ཅན་དོན་བྱེད་ཀྱི་ཚུལ་ཁྲིམས་དང་འདྲ་བར་སློབ་པ་ཡིན། བརྩོན་འགྲུས་ཕྱི་མ་གཉིས་དང། ཚུལ་ཁྲིམས་ཕྱི་མ་གཉིས་དང། བཟོད་པ་ཕྱི་མ་གཉིས་སོགས་ཁྱད་མེད་འདྲེས་འགྲོ་བ་ལྟ་བུར་མྠོངྶྲིད་མོད་དེ། གཞི་གཅིག་གི་སྟེང་དུ་སྤྲོ་བ་དང། སྒྲུབ་

[345]༄༅། །འདོད་དང། མི་མཐུན་ཕྱོགས་སྤོང་འདོད་ཀྱི་ཆ་སོ་སོ་ནས་མ་འདྲེས་པར་བཞག་ཆོག་ཅིང། དེས་ན། བསྐྱེད་རིམ་ཐུན་གཅིག་བསྒོམ་པ་ལྟ་བུར་ཡང་སེམས་བསྐྱེད་ཀྱིས་ཟིན་ན་ཕར་ཕྱིན་དྲུག་ཀའི་ཉམས་
ལེན་ཚང་བ་ཞིག་འོང་བ་ཡིན་ནོ་གསུངས། དེ་ནས་བསམ་གཏན་དང། ཤེས་རབ་ཀྱི་ཕར་ཕྱིན་གཉིས་ཀྱང་ངོ་བོ་ངོས་འཛིན་ཙམ་རེ་མཛད་དེ། རྒྱས་པར་ཕར་ཕྱིན་ཐ་མ་གཉིས་ཀྱི་སྐབས་འོག་ཏུ་འཆད་གསུངས།།    ༈    །།ཉིན་
ཉེར་གཅིག་པར། རྒྱལ་ཚབ་བྱམས་པ་མགོན་པོའི་གསུང་ལས། འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང། །ཚུལ་བཞིན་ཡིད་ལ་བྱེད་པ་ལས་ནི་ཡང་དག་དོན་ཡུལ་ཡེ་ཤེས་འབྱུང། །ཞེས་གསུངས་
པ་འདྲེན་པར་མཛད་ནས། སྔོན་འགྲོའི་ཆོས་བཤད་མདོ་ཙམ་གསུངས། ཇི་ལྟར་སྔོན་དུ་སོང་བའི་ས་བཅད་རྣམས་དྲངས་རྗེས། རྒྱལ་སྲས་ཀྱི་སྤྱོད་པ་སྤྱི་ལ་སློབ་ཚུལ་ལ་སྦྱིན་སོགས་དང་པོ་བཞི་ལ་བསྐྱར་བཤད་མདོར་བསྡུས་
གནང་ནས། གཉིས་པ་ཁྱད་པར་དུ་ཕར་ཕྱིན་ཐ་མ་གཉིས་ལ་སློབ་ཚུལ་ལ་གཉིས། བསམ་གཏན་གྱི་ངོ་བོ་ཞི་གནས་ལ་སློབ་ཚུལ་དང། ཤེས་རབ་ཀྱི་ངོ་བོ་ལྷག་མཐོང་ལ་སློབ་ཚུལ་ལོ། །དང་པོ་ལ་དྲུག་ཞི་གནས་
ཀྱི་ཚོགས་བསྟེན་པ། ཞི་གནས་སྒྲུབ་ཚུལ་དངོས། དེ་ལ་བརྟེན་ནས་སེམས་གནས་དགུ་སྒྲུབ་ཚུལ། དེ་སྟོབས་དྲུག་གིས་འགྲུབ་ལུགས། དེ་ལ་ཡིད་བྱེད་བཞི་ཡོད་ཚུལ། དེ་ལས་ཞི་གནས་དངོས་སྐྱེ་ཚུལ་ལོ། །དེ་ཡང་

[345B] ཞི་གནས་རང་གི་ངོ་བོ་ནི། ཕྱི་རོལ་པ་དང་ཐུན་མོང་བ་སྟེ། ཕྱི་རོལ་པའི་བསམ་གཟུགས་ཀྱི་
ཉམས་ལེན་ནས་དམའ་ཤོས་ཡིན་ཡང་རང་རེས་འདིར་ངེས་འབྱུང་གི་བསམ་པས་ཟིན་ན་ཐར་པའི་རྒྱུ་དང། སྐྱབས་འགྲོས་ཟིན་ན་ཆོས་སུ་འགྲོ། འདི་མེད་ན་མདོ་ཕྱོགས་ཀྱི་སྟོང་ཉིད་དང་སྔགས་ཀྱི་བསྐྱེད་རྫོགས་སོགས་སྒོམ་
བྱུང་གི་རྟོགས་པ་ཆེན་པོ་རྣམས་མི་སྐྱེ་ལ། མདོ་སྔགས་ཀྱི་ཏིང་ངེ་འཛིན་གྱི་ཡོན་ཏན་ཇི་འདྲ་ཞིག་སྐྱེ་བར་འདོད་ཀྱང་ཆུ་བླུགས་པ་ལ་ཆུ་སྡོད་སའི་སྣོད་ལྟར་མེད་དུ་མི་རུང་བ་ནི་ཞི་གནས་ཉིད་ཡིན་པས། ཐོག་མར་འདི་བརྟན་
པོ་ཞིག་སྒྲུབ་པ་གལ་ཆེ། དེ་ཡང་འཁོར་རྩ་གཅོད་པ་དང། ཐར་པ་ཙམ་ཐོབ་པ་ལའང་སྟོང་ཉིད་རྟོགས་པའི་ལྷག་མཐོང་སྐྱེ་དགོས། དེ་སྐྱེ་བ་ལ་ཞི་གནས་བརྟན་པོ་ཞིག་ཐོབ་དགོས་ཏེ། ཡིན་ལུགས་ཀྱི་དོན་གསལ་པོར་
མཐོང་བ་ལ་དང་པོར་གནས་ཆ་བརྟན་པོ་དགོས་པ་དཔེར་ན། མུན་པ་བསལ་ནས་ལྡེབས་རིས་སོགས་བལྟ་བ་ལ་མར་མེ་གསལ་བ་དང་རླུང་གིས་མི་བསྐྱོད་པ་གཉིས་ཚོགས་དགོས་པ་ལྟར་ཡིན། དེར་མ་ཟད་ཞི་གནས་གྲུབ་ན་
དལ་འབྱོར་རྙེད་དཀའ་དང་མི་རྟག་བསྒོམ་པའི་རྟོགས་པ་ཚུན་ལ་སྐྱེད་ཐོན་པ་སླ། ལམ་སྒྲོན་ལས། མངོན་ཤེས་སྒྲུབ་པའི་ཕྱིར་སྐྱེད་པར་གསུངས་ཀྱང། དེ་མཚོན་པ་ཙམ་ལས། དགོས་པའི་གཙོ་བོ་ནི། ཞི་བ་ལྷས། ཞི་གྣ་

[346A]༄༅། །རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་བཙལ་བྱ་ཞེས་གསུངས་པ་འདི་ཡིན་པས་ཐོག་མར་ཞི་གནས་བསྒྲུབ་དགོས་ལ། དེ་
ཡང་སེམས་བསྐྱེད་ཀྱི་རྗེས་ཁོ་ནར་མི་དགོས་པར་སྔ་ཕྱི་གང་དུ་བསྒྲུབ་ཀྱང་ཆོག་དེ་འགྲུབ་ན། ཐེག་པ་གསུམ་གྱི་ཉམས་ལེན་གང་བསྒོམས་ཀྱང། ས་ཆོད་ཤིན་ཏུ་ཆེ་བ་འོང། དེ་ལ་ཐོག་མར་ཞི་གནས་ཀྱི་ཚོགས་བསྟེན་དགོས་
ཀྱི༑ དེ་མེད་པར་མི་འགྲུབ་སྟེ། ལམ་སྒྲོན་ལས། ཞི་གནས་ཡན་ལག་རྣམ་ཉམས་པས། །རབ་ཏུ་འབད་དེ་བསྒོམ་བྱས་ཀྱང། །ལོ་ནི་སྟོང་ཕྲག་དག་གིས་ཀྱང། །ཏིང་འཛིན་འགྲུབ་པར་མི་འགྱུར་རོ། །ཞེས་གསུངས། དེས་
ན་དང་པོ་ཞི་གནས་ཀྱི་ཚོགས་བསྟེན་པ་ལ་དྲུག་མཐུན་པའི་ཡུལ་ན་གནས་པ། འདོད་པ་ཆུང་བ། ཆོག་ཤེས་པ། བྱ་བ་མང་པོའི་འདུ་འཛི་ཡོངས་སུ་སྤང་བ། ཚུལ་ཁྲིམས་དག་པ། འདོད་པ་ལ་སོགས་པའི་རྣམ་རྟོག་ཡོངས་
སུ་སྤང་བའོ། །དང་པོ་ནི། འདི་སྒྲུབ་པའི་ཡུལ་ཡང་ཁྱད་པར་ལྔ་ལྡན་ཏེ། མདོ་སྡེ་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་
བའི་ཡོ་བྱད་ལྡན། །ཞེས་གསུངས་པ་ལྟར་དགོས། དེ་ཡང། ཆོས་མཐུན་གྱི་འཚོ་བ་རྙེད་སླ་བ་ཞིག་མེད་ན། དེའི་ཕྱིར་གྲོང་དུ་འབབ་དགོས་པར་འགྱུར་ལ། དེ་ཡང་ཆོས་མཐུན་གྱི་རྙེད་པ་ལེགས་རྙེད་ཅིག་དགོས་ཀྱི་

[346B] སྡོད་སའི་གནས་ཀྱང། དམ་པ་གོང་མས་ཞབས་ཀྱིས་བཅགས་
པའི་ས་ལྟ་བུ་བྱིན་གྱིས་བརླབས་པའི་གནས་སུ་བསྡད་ན་ལས་དང་པོ་པར་གནས་ཀྱིས་གང་ཟག་ཚུར་བྱིན་གྱིས་རློབ་པར་འགྱུར་བ་དང། དེ་ལྟ་མ་རྙེད་ཀྱང་གནས་དེར་དམ་སེལ་ཅན་མི་གནས་པ། དགེ་འདུན་སྡེ་དཀྲུག་བྱས་པའི་གཞི་ལྟ་
བུ་མ་ཡིན་པ། གཅན་གཟན་དང། ཆོམ་རྐུན། མི་མིན་གཏུམ་པོ་མི་གནས་པ། བྱིན་དང་ལྡན་པའི་གནས་བཟང་པོ་དགོས། དེ་མིན་རང་ཉིད་མི་འཇིགས་པའི་བསམ་པས་བསྡད་ཀྱང། ཕྱི་ནས་གནོད་པར་འགྱུར་བ། སྔར་བླ་མ་ཞིག་
ལ་བཙན་གྱིས་ཕྱིས་ནས་གླགས་རྙེད་པའི་རབས་ལྟར་ཡིན། རང་སྡོད་གནས་སུ་མི་མིན་གནས་ན་ཕྱིར་མི་སྐྲོད་པར་འཇམ་པོའི་ཐབས་ཀྱིས་ཁོའི་རྒྱུད་འདུལ་ཐབས་བྱེད་པ་གལ་ཆེ། ས་བཟང་བ་ཞེས་ཚ་གྲང་གི་ནད་མི་བསྐྱེད་ཅིང་ས་ཆུ་
འཕྲོད་པ། གྲོགས་ཀྱང་ལྟ་སྤྱོད་མཐུན་པ་དང་འགྲོགས། དེ་ཡང་གྲིབ་མ་གཉིས་པའི་གྲོགས་དང་ལྷན་ཅིག་ཏུ། །ཞེས་གསུངས་པ་གྲོགས་གཉིས་ལས་མེད་པ་དང། གཅིག་པུར་གནས་དགོས་པའི་དོན་མིན་པར་རང་དང་བློ་མཐུན་པ་
ལ་བྱེད། ལས་དང་པོ་པ་གྲོགས་མེད་གཅིག་པུར་སྡོད་པ་སྐྱོན་ཆེ་བས་གྲོགས་གསུམ་ལས་མི་ཉུང་བ་དང། ཆོས་མཐུན་བྱུང་ན་གྲོགས་མང་ཡང་ལེགས། གྲོགས་མང་ཉུང་ཇི་ལྟར་ཡང་མིག་ཟུར་ན་ལྕི་ཡོར་བ་རེ་ལ་བརྟེན་དགོས་ཀྱི། གུ་

[347A]༄༅། །ཡངས་བག་མེད་བྱེད་པའི་གྲོགས་ལ་མི་བརྟེན། བསམ་གཏན་གྱི་ཚེར་མ་ནི་སྒྲ་དག་ཡིན་པས། ཞེས་གསུངས་པ་བཞིན། ཉིན་མོ་མི་དང་མཚན་མོ་ཁྱི་དང་ཆུ་སྒྲ་སོགས་ཀྱང་མེད་པ་
དགོས། བདག་གི་བླ་མས་གསུངས་པ་ལྟར། བསྒོམ་རྒྱུའི་དོན་ལ་ཐོས་བསམ་གྱིས་སྒྲོ་འདོགས་ཆོད་པ་དང་རྐང་གྲངས་འགྲིགས་པ་ནི། བདེ་བའི་ཡོ་བྱད་ལྡན་པ་སྟེ། དེ་ཡང་དབང་དང་ཁྲིད་དང་དཔེ་སོགས་གང་དགོས་ཀྱང་
འགྲིགས་པ་དང། གཙོ་བོ་ནི་ཉམས་ལེན་གྱི་གནས་ལ་མཁས་པར་བྱེད་པ་ཡིན། དེང་སང་འཚོ་བ་སོགས་གཙོ་བོར་གྲ་བསྒྲིགས་ནས་ཉམས་སུ་བླང་བྱ་དངོས་དེ་འདི་ཡིན་མི་ཤེས་པར་འུ་ཐུག་སྟེ། མོ་འདེབས་དགོས་པ་
སོགས་སྣང་མོད། དེ་ལྟར་མི་བྱེད་པར་ཉམས་སུ་བླང་བྱའི་ཆོས་ལ་གྲ་སྒྲིགས་ལེགས་པར་བྱེད་དགོས། གཉིས་པ་འདོད་པ་ཆུང་བ་ནི། ཟས་གོས་སོགས་བཟང་པོ་དང་མང་པོ་ལ་ཆགས་པ་མེད་པའི་འདོད་པ་ཆུང་བ་དང་
གསུམ་པ་ཆོག་ཤེས་པ་ནི། ཟས་གོས་ངན་ངོན་ཙམ་རྙེད་པས་ཆོག་ཤེས་པ་སྟེ། འདོད་ཆུང་ཆོག་ཤེས་བྱེད་པ་ཞིག་མ་བྱུང་ན། འདོད་ཡོན་ལ་ཆགས་ཏེ་ནོར་རྫས་གསོག་སྲུང་སོགས་ཀྱི་དོན་ལ་གཡེངས་ནས་ཏིང་འཛིན་མི་སྐྱེ་
ཚུལ་ཁྲིམས་དག་པ་ལ། སྤྱིར་ཚུལ་ཁྲིམས་ནི་ཡོན་ཏན་ཐམས་ཅད་ཀྱི་གཞི་ཡིན། ནང་གི་གཡེང་བ་ཕྲ་མོ་ཞི་བ་ནི། ཕྱི་རོལ་གྱི་གཡེང་བ་རགས་པ་སྤོང་བ་ལ་ལྟོས་ཤིང། རྣམ་རྟོག་རགས་པ་ཤས་ཆེ་ན་སེམས་རྣལ་དུ་

[347B] འདུ་འཛི་མ་སྤངས་ན། དོན་མེད་ཀྱི་བྱ་བྱེད་དང། གཏམ་སོགས་ཀྱིས་དུས་འདའ་བར་འགྱུར་ལ། རྣམ་གཡེང་མེད་པའི་དོན་ཉུང་བྱ་ཉུང་བྱེད་དགོས་
པའང་བསམ་གཏན་སྐྱེ་བའི་ཆེད་ཡིན་པས་འདོད་ཆུང་ཆོག་ཤེས་བྱས་ན་དོན་ཉུང་བ་བྱ་བ་ཉུང་བ་ཞིག་རང་ཤུགས་ཀྱིས་འོང། སྒྲུབ་པ་རྩེ་གཅིག་བྱེད་པ་ལ། སྐར་རྩིས་དང། སྨན། མོ་འདེབས། གྲོང་ཆོག་སོགས་ཀྱང་འདུ་འཛི་ཡིན་
པས་སྤོང་དགོས། འདིས་རང་རེ་ལྟ་བུའི་ལས་དང་པོ་པར་ལྟ་ཅི། སྐྱེས་བུ་དམ་པ་ཡིན་ཡང་གནོད་ཚབས་ཆེ་སྟེ། བུ་སྟོན་དང་བླ་མ་དམ་པ་གཉིས་ལའང་རྒྱལ་པོ་པེ་ཀར་གྱིས་མཐོ་བརྩམས་ནས། ལྕགས་སྨྱུག་ཕུལ་བས་སྐུ་ཚེ་
དེ་ལ་ལྕགས་སྨྱུག་སྟོང་ཕྲག་ཟད་ཟད་རྩིས་ལ་གཡེངས་ཏེ་མཆོག་མ་འགྲུབ་པར་གསུངས། རྒྱལ་སྲས་ཐོགས་མེད་བཟང་པོས་བྱམས་སྙིང་རྗེ་བསྒོམས་ནས་བཞུགས་པས། དེ་ལ་གླགས་མ་རྙེད། རྗེ་རིན་པོ་ཆེས་ཀྱང་གསུང་
པོད་བཅོ་བརྒྱད་པོ་ལའང། དབུ་ལ་སུམ་ཕབ་སོགས་མ་མཛད་པ་ཁོང་གིས་བྲྀ་ཏྟ་དང་ཛ་ཏི་མ་མཁྱེན་པ་མིན། སྒྲུབ་པ་ཉམས་ལེན་ལ་གནོད་དོགས་ཏེ་མ་མཛད་པ་ཡིན། ཁོ་བོས་རྩ་སྒྲུབ་རྣམ་དག་གཅིག་པུའང་ལོ་གཅིག་
ཙམ་སྦྱངས་པས་མཛུབ་མོ་བུག་ཅིང། སམ་ཊའང་གཉིས་གསུམ་ཙམ་རྒྱུས་པ་ཧྲེང་ཧྲེང་དུ་ཟད་མོད། དེ་དག་ཀྱང་འདུ་འཛིར་སོང་བ་ལས། ཉམས་ལེན་ལ་ཕན་པ་མ་བྱུང། དེ་ལྟར་འབད་ན་བག་ཆགས་ཀྱང་དེ་ཙམ་ཞིག་

[348A]༄༅། །ལས་མངོན་མཐོ་དང་ངེས་ལེགས་ལ་བག་ཆགས་ཐེབས་པར་མི་ནུས། དེས་ན་བུ་རམ་མི་ལེན་པར་བུར་ཤིང་ལ་ཆགས་པ་ལྟར་དོན་གྱི་སྙིང་པོ་མི་སྒྲུབ་པར། རིག་གནས་ཕྲན་ཚེགས་ལྟ་བུ་དོན་
ཆུང་ཆུང་ཞིག་ལ་བརྩོན་པས་ཅི་བྱེད། ཁ་ཅིག་རྒས་འཁོག་ཏུ་གྱུར་སྐབས་ཀྱང་ད་དུང་འདོད་ཡོན་ལ་འབད་བརྩོན་བྱེད་པ་ནི་སྙིང་རྗེ་བའི་གནས་ཡིན་ཞེས་དབུལ་པོ་དེས་པས་ཡིད་བཞིན་གྱི་ནོར་བུ་རྙེད་པ་རྒྱལ་པོ་གསལ་རྒྱལ་ལ་
སྟེར་ནས་ཁྱོད་ཡུལ་ཕྱོགས་འདིར་འདོད་པ་ཆེ་ཤོས་དབུལ་ཤོས་ཡིན་ཞེས་བརྗོད་ཚུལ་དང། དགེ་བཤེས་འབན་གྱི་རུབ་འཆོས་ཀྱི་ལོ་རྒྱུས་བཅས་གསུངས། འདོད་པ་ལ་སོགས་པའི་རྣམ་རྟོག་ཡོངས་སུ་སྤང་བ་ནི། འདོད་པའི་
ཉེས་དམིགས་དང་མི་རྟག་པའི་ཚུལ་བསམས་ནས་དེ་དག་ལས་བློ་ལོག་པ་སྟེ། དེས་ན་རྒྱུ་ཚོགས་འདི་དག་ཚང་བ་ཞིག་གིས་བརྩོན་པས་སྒྲུབ་ན། ཞི་གནས་འགྲུབ་པ་ལ་ཟླ་བ་དྲུག་ལས་མི་འགོར་བར་གསུངས། གཉིས་པ་ཞི་
གནས་སྒྲུབ་ཚུལ་དངོས་ནི། དབུས་མཐའ་ལས། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། །ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང། །འདུ་མི་བྱེད་དང་འདུ་བྱེད་དེ། །དེ་
དག་ཉེས་པ་ལྔར་འདོད་དོ། །ཞེས་ཉེས་པ་ལྔའི་གཉེན་པོར་འདུ་བྱེད་བརྒྱད་བསྟེན་པར་གསུངས་ལ། ཏིང་འཛིན་སྒྲུབ་པའི་མན་ངག་ནི། བྱམས་ཆོས་དང་ས་སྡེ་དང་དབུ་མ་སྒོམ་རིམ་སོགས་གཞུང་ཆེན་མོ་རྣམས་སུ་གསུངས་པ་

[348B] རང་ཅག་གིས་མན་ངག་འདི་ལྟ་བུ་བཙལ་ནས་བསྒོམ་པ་ཞིག་དགོས་ཀྱི། དེ་ལྟ་མིན་པར་གཞུང་ཆེན་པོ་དག་བཤད་ཆོས་སུ་བཟུང་ནས་དེ་དག་དང་མི་མཐུན་པའི་བླ་མའི་མན་ངག་སྐད་དང། བེའུ་བུམ་
ཟིན་བྲིས་ཡིག་ཆུང་སོགས་ཆུང་ཆུང་ཞིག་ལ་རྩིས་ཆེན་པོ་བྱེད་པ་ནི། ཡོད་སར་མི་བཙལ་བར་མེད་སར་བཙལ་བས་རྙེད་པའི་གནས་མེད་པར་རྗེ་བླ་མས་ལམ་རིམ་ཆེན་མོའི་ཞི་གནས་ཀྱི་བར་སྐབས་ཚིགས་བཅད་དུ་གསུངས་པ་
ལྟར་ཡིན། དེས་ན། གཞུང་ཆེན་པོ་འདི་ལྟ་བུར་མ་བརྟེན་པར་བླ་མ་གང་བྱུང་བྱུང་རེའི་གསུང་དང་མན་ངག་ཡིན་ཟེར་བ་ལ་ཡིད་རྟོན་ཏེ་མི་ཚེ་རི་ཕུག་ཏུ་སྐྱེལ་ཡང། བྱིང་བ་ཕྲ་མོ་ལ་སྒོམ་དུ་འཁྲུལ། སེམས་ལ་དམིགས་པའི་ཞི་
གནས་ལ་གསང་ཆེན་གྱི་ལམ་དུ་འཁྲུལ་བ་ཆེས་མང་བ་ཡིན་པས་གོལ་ས་ཆེན་པོར་ཤོར་བ་སྟེ། དེ་འདྲ་ལ་ཇི་ཙམ་འབད་ཀྱང་མི་ཚེ་སྟོང་ཟད་དུ་བྱེད་པ་ཉིད་ལས་གཞན་མེད། བོད་ཀྱི་མཁས་པར་གྲགས་པ་མང་པོའི་ལྟ་སྒོམ་
སོགས་ལ་ནོར་འཁྲུལ་བྱུང་བ་དཔྱོད་ལྡན་རྣམས་ཀྱིས་རང་རང་གི་གཞུང་ལུགས་ལ་ཞིབ་ཏུ་བལྟས་ན་ཤེས་པར་ནུས། རྗེ་ཙོང་ཁ་པ་ཆེན་པོས་ལྟ་སྒོམ་སྤྱོད་གསུམ་གང་གི་ཆ་ལའང་རྒྱ་གར་གྱི་པཎ་གྲུབ་མཐར་ཐུག་རྣམས་ཀྱི་གསུང་ལ་གཏུགས་
ནས་དབང་པོར་མཛད་པར་མ་ཟད། རྗེ་བཙུན་འཇམ་དཔལ་དབྱངས་དངོས་ཀྱིས་དོགས་སེལ་དང་བཅས་གནང་སྟེ་གཏན་ལ་ཕབ་པའི་གསུང་རབ་འཁྲུལ་པའི་དྲི་མ་མེད་པ་མང་པོ་འཇོག་གནང་མཛད་ཡོད་པས་རང་རེས་དེ་འདྲའི་མན་ངག་

[349A]༄༅། །ལ་བརྟེན་དགོས། དེ་ལྟ་བུ་ནས་མ་གསུངས་ཤིང་མི་མཐུན་པའི་མན་ངག་ཅིག་སྙིང་པོར་རེ་ན་སྔར་མ་གྲགས་པའི་རྟོགས་པ་ཞིག་སྐྱེ་ཉེན་ཡོད། དེས་ན་གསང་སྔགས་ཀྱི་བསྐྱེད་རྫོགས་ནས་བཟུང་སྟེ་
ཐ་ན་ཏིང་ངེ་འཛིན་ཆུང་དུ་རེ་སྒོམ་པ་ཡན་ལ་བསྟན་བཅོས་ཁུངས་མ་ནས་གསུངས་པའི་ཞི་གནས་སྒྲུབ་པའི་མན་ངག་ཉེས་པ་ལྔ་སྤོང་ཞིང་འདུ་བྱེད་བརྒྱད་བསྟེན་པ་འདི་མེད་ཐབས་མེད། དེ་ལ་ཉེས་པ་དང་པོ་ལེ་ལོའི་གཉེན་པོར་ཏིང་ངེ་
འཛིན་གྱི་ཡོན་ཏན་མཐོང་བའི་དད་པ། ཏིང་ངེ་འཛིན་ལ་དོན་གཉེར་གྱི་འདུན་པ། ཏིང་ངེ་འཛིན་ལ་རྩོལ་བའི་བརྩོན་འགྲུས། རྩོལ་བའི་འབྲས་བུ་ཤིན་སྦྱངས་ཏེ་བཞི་ལས། གང་བསྒོམ་བྱའི་ཡུལ་ནི་ཏིང་ངེ་འཛིན་ཏེ། དེ་ལ་དང་པོར་ཏིང་
ངེ་འཛིན་བསྒོམ་པ་ལ་འཇུག་སྙིང་མི་འདོད་པའམ་ཞུགས་ཀྱང་རྒྱུན་འཐུད་མི་ནུས་པའི་ལེ་ལོ་ཉེས་པ་ཡིན་པས་དེ་སྦྱོང་བྱེད་དངོས་ནི་ཤིན་སྦྱངས་ཡིན། དེ་ད་ལྟ་མེད་ཀྱང་དད་པ་སྟེ། ཏིང་ངེ་འཛིན་གྱི་ཡོན་ཏན་བསམ་དགོས་ཤིང། དེ་ཡང་
སྤྱོད་འཇུག་ལས། བཟླས་བརྗོད་དང་ནི་དཀའ་ཐུབ་ཀུན། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་གཡེང་བས་བྱས་པ་ནི། །དེ་ཉིད་རིག་པས་དོན་མེད་གསུངས། །ཞེས་གསུངས་པ་བཞིན་སེམས་གཡེང་བའི་སྐྱོན་རྣམས་བསམས་
ཤིང་ཞི་གནས་འགྲུབ་ན་དགེ་བ་ལ་འཇུག་པའི་ཚེ། ཡུལ་དམིགས་པ་ལ་འཇུག་པ་བརྟན་ཅིང། དེ་བརྟན་པས་དངོས་གྲུབ་མྱུར་ལ། ཐུན་མོང་གི་མངོན་ཤེས་རྫུ་འཕྲུལ་སོགས་ཀྱང་འདིས་འགྲུབ་ཅིང། གཉིད་ཏིང་འཛིན་དུ་འགྲོ་བ་

[349B] ཉོན་མོངས་ཤས་ཆུང་དུ་འགྲོ་བ་དང། ཁྱད་པར་དུ་བཤེས་གཉེན་བསྟེན་ཚུལ་ནས་བརྩམས་ཏེ་བསྐྱེད་རྫོགས་བར་གྱི་ལམ་ཐམས་ཅད་མྱུར་དུ་སྐྱེ་སླ་བ་སོགས་འབྱུང་བའི་ཡོན་ཏན་རྣམས་བསམས་པས་ཏིང་འཛིན་གྱི་ཡོན་ཏན་མཐོང་
བའི་དད་པ་འབྱུང། དེ་བྱུང་ན་འདུན་པ། བརྩོན་འགྲུས། ཤིན་སྦྱངས་རྣམས་རིམ་བཞིན་སྔ་མ་སྔ་མས་ཕྱི་མ་ཕྱི་མ་དྲངས་འོང་བས་འདི་བཞི་རྒྱུ་འབྲས་ཀྱི་ཚུལ་དུ་འགྲོ། ཉེས་པ་གཉིས་པ་གདམས་ངག་བརྗེད་པ་ནི། དམིགས་རྟེན་དྲན་
པས་ཤོར་བ་ལ་ཟེར་ལ། དེ་ནི་ཏིང་ངེ་འཛིན་ལ་སྦྱོར་བའི་ཚེ་སྐྱོན་དུ་ཆེ། དེ་ཡང་དབུ་མ་སྙིང་པོར། ཡིད་ཀྱི་གླང་པོ་ལོག་འགྲོ་བ། །དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་ངེས་བཅིངས་ནས། །ཤེས་རབ་ལྕགས་ཀྱུས་རིམ་
དབང་བྱ། །ཞེས་པ་ལྟར། སེམས་ཀྱི་གླང་པོ་ཆེ་དམིགས་པའི་ཀ་བ་ལ་བཏགས་དགོས་པས། གང་ལ་འདོགས་པའི་གཞི་ཞི་གནས་ཀྱི་དམིགས་པ་ཞིག་དགོས་ལ། དེ་ཡང་དམིགས་རྟེན་ནི་ཆོས་གང་ལ་དམིགས་ཀྱང་འགྲུབ་པ་ཡིན་
ཕྱི་རོལ་པ་དག་གིས་རྡེའུ་དང་ཤིང་བུ་ལ་དམིགས་པ་དང། བོན་གྱིས་ཨ་ལ་དམིགས་ཏེ་ཞི་གནས་སྒྲུབ་པ་རྣམས་དམིགས་རྟེན་དེ་དང་དེ་ཡིད་ཡུལ་དུ་བྱེད་པ་ལས་མིག་གིས་བལྟས་ཏེ་སྒྲུབ་པ་མིན། གཞན་ཕྱོགས་ཁ་ཅིག་གིས་དམིགས་
རྟེན་ལ་མིག་གིས་བལྟས་ཏེ་སྒྲུབ་པ་ནི་སྔ་མ་གཉིས་ལས་ཀྱང་དམན་ཏེ། ཞི་གནས་ཡིད་ཤེས་ལ་སྒྲུབ་དགོས་ཀྱི། མིག་ལ་སྒྲུབ་པ་མ་ཡིན་པས། དེ་དག་ལ་ལྔ་པ་ཆེན་པོ་སོགས་མང་པོས་དགག་པ་མཛད་ཡོད། སྔོན་རྒྱ་

[350A]༄༅། །གར་ནས་གཅིག་གིས་སེམས་གནས་དམིགས་རྟེན་གཞན་ལ་མ་འགྲུབ་པར་བ་ལང་གི་རྭ་ལ་དམིགས་རྟེན་བྱས་ཏེ་བསྒྲུབས་པས་འགྲུབ་པ་བྱུང་བ་བཞིན་དུ་ཡུལ་གང་གོམས་པ་ལ་དམིགས་རྟེན་བྱས་ཀྱང་
འགྲུབ། འོན་ཀྱང་རང་ཅག་རྣམས་ཀྱིས་རྗེ་བདག་ཉིད་ཆེན་པོའི་བཀའ་སྲོལ་ལྟར། ཞི་གནས་སྒྲུབ་པའི་ཚེ་སངས་རྒྱས་ཀྱི་སྐུ་ལ་དམིགས་ན་ཚོགས་གསོག་སྒྲིབ་སྦྱོང་གི་ཞིང་དམིགས་པ་ལ་ཁྱད་ཆེ་བ་དང། གསང་སྔགས་ཀྱི་ལྷའི་རྣལ་
འབྱོར་སྒོམ་པ་ལ་ཁྱད་ཆེ་བ་དང། སངས་རྒྱས་རྗེས་སུ་དྲན་པ་སོགས་ཀྱི་ཕན་ཡོན་ཆེ་བས་ན། སྤྱི་བོའི་བླ་མ་ལས་བླ་མ་ཤཱཀྱ་ཐུབ་པ་མཐེབ་སོར་ཙམ་ཞིག་ཆད་དེ་སྨིན་མཚམས་ཀྱི་ཐད་དམ། ལྟེ་བའི་ཐད་གང་རུང་དུ་བཞུགས་པ་ལ་དམིགས་
པའམ། ཡང་ན་རང་ཤཱཀ་ ཡང་གང་ཟག་འགའ་ཞིག་ལ་དམིགས་རྟེན་གཟུགས་ཅན་ལས་གཟུགས་མེད་འཆར་བདེ་བ་འབྱུང་བས། དེ་འདྲ་དག་གིས་ནི། རྗེའི་ལམ་རིམ་ཆུང་ངུའི་དགོངས་པ་
པཎ་ཆེན་ཆོས་རྒྱན་གྱིས་སྲོལ་ཕྱེས་པ་དགའ་ལྡན་ཕྱག་རྒྱ་ཆེན་པོའི་ཁྲིད་ལས་སེམས་ལ་དམིགས་པའི་ཞི་གནས་སྒྲུབ་ཚུལ་གསུངས་པ་ལྟར་བྱ་ཆོག་ཅིང། དེ་ནི་གྲུབ་མཐའ་གཞན་ཕྱོགས་ཀྱིས་སེམས་ངོ་བལྟ་བ་དང་ཕྱོགས་
མཚུངས། ཡང་བསྐྱེད་རིམ་དང་སྦྲགས་ནས་ལྷ་སྐུ་དང། རྫོགས་རིམ་དང་སྦྲགས་ནས་ཨ་ཤད་ལ་དམིགས་ནས་སྐྱང་སྒྲུབ་ཏུ་རུང་ངོ། །གཞན་ཡང་ཞི་གནས་ཀྱི་དམིགས་པ་ལ་ཁྱབ་པ་དང། མཁས་པ་དང། སྤྱད་པ་དང་

[350B] ལག་ལེན་ལ་རང་ཉིད་གང་འཆར་བདེ་བ་གཅིག་ལ་བྱས་ཏེ་མ་གྲུབ་བར་དུ་དམིགས་པ་ཁ་མ་སྤོས་པར་བསྒོམ་དགོས་པ་ལས་མདོ་ལས་གསུངས་པའི་དམིགས་པ་བཞི་པོ་
ཚང་མ་བསྒོམ་དགོས་པ་མིན་པས་རང་གི་སེམས་ལ་གང་འཕྲོད་པ་གཅིག་ལ་སེམས་བཞག་དགོས། དེའང་དཔལ་ལྡན་དཔའ་བོས། དམིགས་པ་གཅིག་ལ་བརྟན་ཚུལ་དུ། །ཡིད་ཀྱི་བསམ་པ་བརྟན་པར་བྱ། །དམིགས་པ་མང་པོ་
བརྒྱུད་པ་ལས། །ཡིད་ནི་ཉོན་མོངས་འཁྲུག་པར་འགྱུར། །ཞེས་གསུངས་པ་ལྟར་བསྒོམ་པའི་སྐབས་དམིགས་པ་གཅིག་ལ་བཞག་པ་ལས། དམིགས་པ་སྤོས་ན་མི་འགྲུབ་སྟེ། དཔེར་ན་གཙུབ་ཤིང་གཙུབ་པའི་ཚེ་ཤིང་སྤོས་པ་ན་
མེ་མི་འབར་བ་དང་འདྲ། དེར་མ་ཟད་ཞི་གནས་བསྒོམ་པ་ན་གཉིད་དང་ཟས་དང། བཤང་
པ་དེའི་རིང་རྒྱུན་མི་གཅོད་པར་བྱ་དགོས་ཀྱི། གཅིག་ལ་སུན་ནས་ཅིག་ཤོས་ལ་སྤོ་བ་ལྟ་བུ་དང། ཞག་རེ་གཉིས་ངལ་བསོ་བ་སོགས་བྱས་ན་མི་འབྱུང་ངོ། །དེས་ན། གདམས་ངག་སྟེ་དམིགས་རྟེན་རྒྱལ་བའི་བྲིས་འབུར་གྱི་སྐུ་ལྟ་
བུ་དེའི་མཚན་མ་ཡིད་ལ་བཟུང་ནས་ཡིད་ཡུལ་དུ་འཆར་བ་དེ་ལ་གོམས་སུ་གཞུག་པའམ། བླ་མས་ངོ་སྤྲད་པ་ལྟར་དམིགས་རྟེན་གྱི་རྣམ་པ་ཡིད་ངོར་འཆར་བཅུག་སྟེ། དེའི་ཚེ་དམིགས་པའི་དོན་སྤྱི་རགས་པ་ཆ་ཕྱེད་ཙམ་འཆར་ཐུབ་པ་

[351A]༄༅། །བྱུང་ན་དམིགས་རྟེན་རྙེད་པ་ཡིན། དེ་དྲན་ཡུལ་ནས་ཤོར་བ་དེ་ལ་ཉེས་པ་གཉིས་པ་གདམས་ངག་བརྗེད་པ་ཟེར། དེའི་གཉེན་པོ་འདུ་བྱེད་བརྒྱད་ལས་ལྔ་པ་དྲན་པ་སྟེ། ལག་པས་ཕྲེང་བ་བཟུང་བ་
ལྟར་དྲན་པ་ཤུགས་ཆེན་པོས་དམིགས་རྟེན་ཐུ་རེ་བཟུང་བ་དགོས་ལ། གང་ཟག་སོ་སོའི་དྲན་པ་བརྟན་མི་བརྟན་གྱིས་ཀྱང་ཞི་གནས་འགྲུབ་དཀའ་སླའི་ཁྱད་ཡོད། དྲན་པ་ཡང་ཀུན་བཏུས་ལས། དྲན་པ་གང་ཞེ་ན། འདྲིས་པའི་
དངོས་པོ་ལ་སེམས་ཀྱིས་བརྗེད་པ་མེད་པའི་ལས་ཅན་ནོ། །ཞེས་གསུངས་པ་ལྟར། ཡུལ་གྱི་ཁྱད་པར་དམིགས་རྟེན་སྔར་མཐོང་མྱོང་བའི་རྣམ་པ་ཡིད་ངོར་གོམས་ཤིང་འདྲིས་པའི་དངོས་པོ་ལ་དམིགས་པ། འཛིན་སྟངས་ཀྱི་ཁྱད་
པར་དམིགས་རྟེན་གྱི་རྣམ་པ་མ་བརྗེད་པར་ཐུ་རེ་འཆར་བ་སྟེ། དཔེར་ན་ལྟོགས་ཚེ་ཟས་ལྷང་ངེར་དྲན་པ་བཞིན་དང། བྱེད་ལས་ཀྱི་ཁྱད་པར་ནི་དམིགས་པ་དེ་ལས་གཞན་དུ་སེམས་མི་འཕྲོ་བར་བྱེད་པ་སྟེ་ཁྱད་ཆོས་གསུམ་ལྡན་ཞིག་
དགོས། དེས་ན་ཡིད་ངོར་རྒྱལ་བའི་སྐུ་ལྟ་བུ་མདུན་དུ་གསལ་འདེབས་པ་དེ་ནི་དམིགས་པ་ཡིན། དེ་ལ་མི་གཡེང་བར་འཛིན་སྟངས་དམ་སྤྲིང་ངེ་བས་འཛིན་ཅིང། དམིགས་པ་དེ་ཁོ་ན་འཆར་བར་བྱེད་པ་དགོས། དངོས་གཞིའི་ཚེ་
དམིགས་རྟེན་དྲན་པས་ཟིན་པ་ན། ཉེས་པ་གསུམ་པ་བྱིང་རྒོད་གཉིས་འབྱུང་ལ། དེ་ཡང་བྱིང་རྨུགས་རྒོད་པ་རྣམས་མ་ཕྱེད་ན་དགྲ་མི་ཤ་བོ་ངོས་མ་ཟིན་པ་ལྟར་སྐྱོན་ཆེ་བས་དེ་དག་ངོས་ཟིན་པ་དགོས། དེ་ལ་རྨུགས་པ་ནི་ལུས་

[351B] འདི་ལ་དགེ་བ་མེད་ཅིང་བྱིང་བའི་རྒྱུ་བྱེད་དོ། །བྱིང་བ་ལ་ཕྲ་རགས་གཉིས་ལས། དམིགས་རྟེན་དྲན་པས་
ཟིན་པ་ན། གནས་ཆ་ཡོད་ཀྱང་གསལ་ཆ་མེད་པ་ནི་རགས་པ་དང། དམིགས་པའི་འཛིན་སྟངས་མ་ཤོར་བའི་གནས་ཆ་དང་གསལ་ཆ་ཡོད་ཀྱང། འཛིན་སྟངས་ཀྱི་ཤུགས་ལྷོད་ནས་གསལ་ཆའི་ངར་མེད་པ་ནི་བྱིང་བ་ཕྲ་མོ་སྟེ། སྒོམ་
བྱེད་པའི་གེགས་ཀྱི་གཙོ་བོ་འདི་ཡིན། ངར་མེད་པ་ཞེས་པ་ནི་གནས་ཆ་ཡོད་པ་ལ་སེམས་ལྷོད་ཤིག་གེ་བར་སོང་བ་ལ་ཟེར། འདིའི་སྐབས་སུ་དེ་ལ་གནས་ཆ་བརྟན་དུ་སོང་ན་བྱིང་བ་ཕྲ་མོར་འགྲོ་བའི་རྒྱུ་བྱེད། གསལ་ཆའི་ངར་དང་
ལྡན་པ་ནི་དམིགས་རྟེན་ལ་སེམས་གྲིམས་སེང་ངེར་གནས་པ་དེ་ཡིན། གནས་ཆ་གསལ་ཆ་དང་གསལ་ཆའི་ངར་ཡོད་མེད་དཔེར་ན་ལག་པས་ཕྲེང་བ་དང་ཕོར་པ་འཛིན་པ་ན་ལྷོད་པོ་དང་དམ་པོར་བཟུང་བའི་བཟུང་ཁྱད་ཡོད་པ་བཞིན་
ནམ༑ རང་རེ་བླ་མ་ཞིག་ལ་རྒྱུན་དུ་སྤྱིར་དད་པ་ཡོད་ཀྱང་ཧ་ཅང་ཤུགས་དྲག་ཅིག་མེད་པ་ལ། ནམ་ཞིག་སྐབས་སྐབས་སུ་དེ་ལས་ལྷག་པའི་དད་པ་ངམ་ངམ་ཤུགས་དྲག་པོ་རེ་སྐྱེ་བ་ན་འཛིན་སྟངས་སྔ་མ་ལས་གྲིམ་དུ་སོང་བ་སྟེ། དེ་
གཉིས་ལ་ཁྱད་ཡོད་པ་བཞིན་ནོ། །འདི་ནི་མྱོང་བསམ་བརྟགས་ན་ཧ་ཅང་གསལ་བ་ཞིག་ཚིག་གིས་འཆད་ཐབས་མེད་གསུང། གསལ་ཆ་དང་དྭངས་ཆ་ནི་ཡུལ་ལ་མི་བྱེད་པར། ཡུལ་ཅན་ཤེས་པ་ལ་གསལ་ཆའམ་དྭངས་ཆ་

[352A]༄༅། །ཡོད་མེད་ལ་བྱ་དགོས། གསལ་ཆ་མི་འབྱུང་བའི་ཚེ་སྒྲིབ་བྱེད་ཀྱིས་སྒྲིབ་པ་ལྟར་ཡོད། དེས་ན་བྱིང་བ་ཕྲ་མོ་དང། ཏིང་འཛིན་གཉིས་ཀ་ལ་གནས་ཆ་དང། གསལ་ཆ་ཡོད་པ་འདྲ་ཕྱིར་ཏིང་ངེ་འཛིན་
དང༑ དེ་གཉིས་ཁྱད་པར་དབྱེ་དཀའ་ཞིང། བྱིང་བ་ཕྲ་མོ་བསགས་པ་ལའང་སྣ་བུག་གི་རླུང་རྒྱུབ་ཆད་ཅིང་ཉིན་ཞག་གི་བར་དུ་སེམས་བརྟན་པ་ཡོད་པས་ན་བོད་སྔ་མ་འགས་དེ་ལ་འཁྲུལ་ནས་གློད་རབ་ལ་སྒོམ་རབ་ཅེས་སོགས་
བསྔགས་བརྗོད་བྱེད་པ་སྒོམ་གྱི་གནད་མ་མཁྱེན་པ་རེད། བྱིང་བ་ཕྲ་མོ་ལ་སྒོམ་དུ་འཁྲུལ་ན། འབྲས་བུ་གཟུགས་གཟུགས་མེད་ཀྱི་རྒྱུ་ཙམ་དུའང་མི་འགྲོ་ཞིང། ཚེ་འདིར་ཡང་བརྗེད་ངས་ཆེ་བ་དང། ཤེས་རབ་མི་གསལ་དུ་འགྲོ་
བས་དུད་འགྲོའི་སྒྲུབ་ཐབས་ཆེད་དུ་བསྒོམ་པ་ལྟ་བུ་ལས་མ་བྱུང་བར་གསུངས། རྒོད་པ་ནི། ཀུན་བཏུས་ལས། རྒོད་པ་གང་ཞེ་ན། སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་
བ་སྟེ་ཞི་གནས་ཀྱི་བར་དུ་གཅོད་པའི་ལས་ཅན་ནོ་ཞེས་གསུངས་པ་ལྟར་སྡུག་པའི་ཡུལ་ལམ། འདོད་ཆགས་ཀྱི་ཡུལ་ལ་སེམས་འཕྲོ་བ་ལ་བྱེད་པས་ཡུལ་སྡུག་པའི་མཚན་མ་དཔེར་ན། ལྷ་མོའི་ཟློས་གར་ལྟ་བུར་ཉིན་མོར་
བལྟས་པ་ན། མཚན་མོའང་དེའི་སྣང་བ་ལྷང་ངེར་དྲན་པ་བཞིན་དུ་འདོད་ཆགས་ཀྱི་ཡུལ་ཡིད་དུ་འོང་བ་རྗེས་སུ་དྲན་པ་ཞིག་གོ་འཕྲོ་བ་དང་རྒོད་པ་གཉིས་ལ་ཁྱད་ཆེ་སྟེ། དགྲ་ལྟ་བུ་ཡུལ་ཡིད་དུ་མི་འོང་བ་ལ་མནར་སེམས་

[352B] ཞི་གནས་བསྒོམ་པའི་ཚེ་སྦྱིན་པ་ཚུལ་ཁྲིམས་སོགས་དགེ་བའི་ཡུལ་ལ་འཕྲོ་བ་ལྟ་བུ་ནི་འཕྲོ་བ་ཡིན་ཡང་རྒོད་པ་མིན་ནོ། །འོ་ན་འཕྲོ་རྒོད་གཉིས་ཀ་ཞི་གནས་ཀྱི་བར་གཅོད་ཡིན་མོད། རྒོད་པ་ཁོ་ན་བར་གཅོད་
དུ་འཇོག་པ་ཅི་ཡིན་ཞེ་ན། དགེ་བའི་དམིགས་པའི་ཡུལ་དང་ཞེ་སྡང་གི་ཡུལ་ལ་འཕྲོ་བ་ནི་ཉུང་བ་དང། རྒྱུན་ཐུང་ལ། ནམ་བཞག་རྒྱུན་དུ་འདོད་ཆགས་ཀྱི་ཡུལ་ལ་འཕྲོ་ཆེ་བས་ན། མང་བའི་ཕྱོགས་ནས་སམ། སྐྱེ་སླ་བ་ལ་གཙོར་
མཛད་དེ་རྒོད་པ་ཁོ་ན་གསུངས་པ་ཡིན། དེས་ན། ཞི་གནས་སྒོམ་པ་ན། ཡུལ་ཡིད་དུ་འོང་མི་འོང་ལ་འཕྲོ་བ་དང། སྦྱིན་གཏོང་དང། ཕྱག་འཚལ་བ་སོགས་དྲན་པ་ལྟ་བུ་དགེ་བ་ལ་འཕྲོ་བ་གཉིས་ཀ་ཞི་གནས་བསྒོམ་པའི་
སྐབས་སུ་སེམས་གནས་པ་ལ་བར་དུ་གཅོད་པས་ན་དེ་དག་དགག་དགོས་སོ། །དམིགས་རྟེན་ཡིད་ཀྱི་ཡུལ་ནས་ཤོར་ཏེ་རང་རེས་ལྷ་སྐུ་བསྒོམ་པ་ན་ཇེ་ཞིག་ནས་བརྗེད་འགྲོ་བ་ལྟར་དམིགས་རྟེན་ཤོར་བ་ནི་རྒོད་པ་རགས་པ་དང། འཁྱགས་
འོག་ནས་ཆུ་རྒྱུག་པ་ལྟར། དམིགས་རྟེན་ཡིད་ཀྱིས་མ་ཤོར་བར། སེམས་ཀྱི་ཟུར་ཆ་ཞིག་ནས་རྟོག་པ་འོག་འགྱུའི་ཚུལ་དུ་ཡུལ་ཡིད་དུ་འོང་བའི་རྣམ་པ་འཆར་ལ་ཁད་ལྟ་བུའི་རྒོད་པ་བྱུང་བ་ནི་རྒོད་པ་ཕྲ་མོ་སྟེ། དེས་ན་འགལ་
རྐྱེན་འདི་དག་གཅོད་པའི་གཉེན་པོ་དངོས་ནི་ཤེས་བཞིན་མིན་ཀྱང། དེའི་ཆར་གཏོགས་དཔེར་ན། དམག་ལ་སོ་བྱེད་པ་བཞིན། བྱིང་རྒོད་འབྱུང་མི་འབྱུང་རྟོགས་པའི་ཕྱིར་འདུ་བྱེད་བརྒྱད་ཀྱི་དྲུག་པ་ཤེས་བཞིན་བསྟེན་

[353A]༄༅། །དགོས། དེའང་ཤེས་བཞིན་རྒྱུན་མི་འཆད་པར་བསྟེན་ན་གནས་པ་ལ་གེགས་སུ་འགྱུར་ཞིང། ཤེས་བཞིན་གཏན་ནས་མ་བསྟེན་ན། ཏིང་ངེ་འཛིན་ལ་སྐྱོན་ཞུགས་ཟིན་ཀྱང་མི་ཤེས་པ་རྐུན་
མས་ནོར་ཁྱེར་ཟིན་པ་བཞིན་དུ་འགྱུར་བས། ཕྱག་ཆེན་ལས། འགྱུ་བ་རིག་པའི་ཤེས་བཞིན་སྡོགས། །ཞེས་པ་ལྟར་ཤེས་བཞིན་གྲ་བསྒྲིགས། སྐབས་སྐབས་སུ་བྱིང་རྒོད་འོང་མི་འོང་གི་རྟོག་པ་བཅུག་ནས་བྱ་ར་བྱེད་དགོས་ཏེ་
སྤྱོད་འཇུག་ལས། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །དེ་དེ་ཁོ་ན་མདོར་ན་ནི། །ཤེས་བཞིན་སྲུང་བའི་མཚན་ཉིད་དོ། །ཞེས་གསུངས། དེས་ན་ཕོར་པའི་ཇ་བཟུང་བ་ན་ལག་པས་ཟིན་
པ་དང། དམ་པོར་བཟུང་བ་དང། དེ་ཡང་ཡོ་འཁྱོགས་སུ་སོང་མ་སོང་མིག་གིས་བརྟགས་པ་བཞིན། དྲན་པས་དམིགས་རྟེན་ཟིན་ཏེ་འཛིན་སྟངས་དམ་པོར་བྱེད། ཤེས་བཞིན་གྱིས་བྱིང་རྒོད་བྱུང་མ་བྱུང་བརྟགས་ནས་
དམིགས་པ་སྐྱོང་དགོས། ཤེས་བཞིན་ནི་ཤེས་རབ་ཀྱི་ཆར་གཏོགས་པ་ཡིན། ཉེས་པ་བཞི་པ་ནི། བྱིང་རྒོད་གཉིས་གང་རུང་བྱུང་བ་ན་གཉེན་པོ་འདུ་མི་བྱེད་པ་ཉེས་པ་ཡིན་པས་དེའི་གཉེན་པོར། བྱིང་རྒོད་བྱུང་བར་ཤེས་
བཞིན་གྱིས་རིག་པ་ན། དེ་ཐོག་ཏུ་མི་འཇོག་པར་བྱུང་མ་ཐག་བྱིང་རྒོད་ཕྲ་རགས་གང་བྱུང་བ་སོ་སོའི་གཉེན་པོ་བསྟེན་དགོས་པས་འདུ་བྱེད་བརྒྱད་ཀྱི་བདུན་པ་གཉེན་པོ་མངོན་པར་འདུ་བྱེད་པའི་འདུ་བྱེད་སེམས་པ་བསྟེན་

[353B] དེ་དག་ནི་སོ་པས་དགྲ་བྱུང་བ་མཐོང་བ་ན་དེ་བཟློག་པ་ལ་བརྩོན་པ་བཞིན་ནོ། །འོ་ན་གཉེན་པོ་གང་འདྲ་བསྟེན་དགོས་ཤེ་ན། བྱིང་བ་ཕྲ་མོ་ནི་སེམས་ཞུམ་པས་ཡིན་ཞིང་བྱིང་ཞུམ་གཉིས་གང་བྱས་ཀྱང་འགྱུར་གཅིག་ཏུ་
མཛད་ལ། དེས་ན་གསལ་ཆ་དང་གནས་ཆ་ཡོད་ཀྱང་འཛིན་སྟངས་ཀྱི་འཕངས་དམའ་རུ་སོང་སྟེ་གསལ་ཆའི་ངར་མེད་པའི་བྱིང་བ་ཕྲ་མོ་དེ་སྐྱེས་ན་ཐུན་གྲོལ་བ་དང་དམིགས་པ་བཏང་མི་དགོས་པར་སེམས་ཀྱི་འཛིན་སྟངས་གྲིམ་དུ་བཏང་
བས་ཆོག་དེ་ཡང་བསྒྲིམས་དྲགས་ན་རྒོད་པ་སྐྱེ་བར་འགྱུར་བས་གྲིམ་ལྷོད་རན་པོར་བྱ་སྟེ། བཅོམ་ལྡན་འདས་ཀྱིས་ཀྱང་པི་ཝཾ་གི་རྒྱུད་སྐུད་ཧ་ཅང་གྲིམས་དྲགས་པ་དང། ལྷོད་དྲགས་པ་མ་ཡིན་པར་གྲིམས་ལྷོད་རན་པའི་མཚམས་ནས་
སྐད་སྙན་པ་འབྱུང་བར་གསུངས་པ་ལྟར་འདི་ལྟར་བྱས་ན་རྒོད་པ་སྐྱེ་བར་འདུག་སྙམ་པ་ལས་ཅུང་ལྷོད། འདི་ཙམ་ལས་བྱིང་བ་སྐྱེ་བར་འདུག་སྙམ་པ་ལས་ཅུང་གྲིམ་པར་བྱེད་དགོས། འདི་གཉིས་ཀྱི་མཚམས་དེ་ཉམས་མྱོང་ལ་བཀར་ཏེ་
ཤེས་བཞིན་སྤྱང་པོས་མ་བརྟགས་ན་ཧ་ཅང་འཇོག་དཀའ་བས་སློབ་དཔོན་ཙནྡྲ་གཽ་མིས་ཀྱང། བརྩོན་པ་བསྟེན་ན་རྒོད་པ་འབྱུང་འགྱུར་ཞིང། །དེ་སྤངས་ན་ནི་ཞུམ་པ་སྐྱེ་བར་འགྱུར། །འདི་ཡི་རིགས་པར་སྙོམས་འཇུག་རྙེད་དཀའ་ན། །བདག་
གི་སེམས་དཀྲུགས་པས་ནི་ཅི་ཞིག་བགྱི། །ཞེས་ཐུགས་ངལ་བའི་ཚུལ་མཛད་ཅིང། འོན་ཀྱང་དགྲའི་ནང་ནས་ནང་མི་དང་ནོར་བའི་དགྲ་བྱུང་ན་ངོས་ཟིན་དཀའ་བས་ཉེན་ཆེ་བ་བཞིན། བྱིང་བ་ཉིད་ཏིང་འཛིན་དང་ནོར་བའི་སྐྱོན་

[354A]༄༅། །འབྱུང་ཉེན་ཆེ་བས་ན་གྲིམ་པ་ཉིད་རྩལ་དུ་འདོན་དགོས། དེ་ལྟར་སེམས་གྲིམ་དུ་བཏང་ཡང་ད་དུང་གསལ་ཆའི་ངར་ཤོར་ནས་སེམས་ཞིག་པ་ལྟ་བུའམ་འཛིན་སྟངས་མི་གསལ་བའི་ཉམས་
བྱུང་ནས་མི་སེལ་ན། བྱིང་བ་རགས་པ་སླེབས་པ་ཡིན་པས་དབུ་མ་སྙིང་པོ་ལས། ཞུམ་པ་དམིགས་པ་རྒྱ་ཆེན་དག་བསྒོམས་པས་ཡངས་པ་ཉིད་དུ་བྱ། །ཞེས་པ་ལྟར་སེམས་ནང་དུ་བསྡུས་ཆེས་པའི་སྐྱོན་ཡིན་པས་དམིགས་
པ་ཅུང་ཟད་སྤྲོས་ནས་བསྒོམ། དེས་ཀྱང་མ་སེལ་ན། དམིགས་པ་བཏང་ནས་སེམས་ཞུམ་པ་དེ་གཟེངས་བསྟོད་ཐབས་སམ། དགའ་བའི་ཐབས་དལ་འབྱོར་དོན་ཆེ་རྙེད་དཀའ་འམ། མཆོག་གསུམ་གྱི་ཡོན་ཏན་དང་
བཤེས་གཉེན་བསྟེན་པའི་ཕན་ཡོན༑ ཐོས་པ་དང། བྱང་ཆུབ་ཀྱི་སེམས་ཀྱི་ཕན་ཡོན་སོགས་བསམ་སྟེ་སེམས་གཟེངས་བསྟོད་པ་དང། སྣང་བའི་མཚན་མ་ཡིད་ལ་བྱེད་པ་དང། གཏོང་བའི་དམིགས་པ་སོགས་བསྒོམ། དེ་
ལྟར་བསྒོམས་པས་སེམས་འཕངས་མཐོ་བར་གྱུར་ཏེ་སངས་པ་ན་སླར་དམིགས་པ་འཛིན། རང་རེ་སྔར་བློ་ལ་མ་གོམས་པས་དེས་འཕྲལ་དུ་ཕན་པ་འོང་དཀའ་ཡང། གོམས་པ་ཞིག་ཡིན་ན་དལ་རྟེན་རྙེད་དཀའ་བ་འདི་འདྲ་
རྙེད་ཚུལ་སོགས་བསམས་པས་གདོང་ལ་ཆུ་གྲང་མོས་བཏབ་པ་བཞིན་དུ་དགའ་ཡལ་ལེར་འགྲོ། ད་དུང་མི་སེལ་ན་བྱིང་བ་བཙན་ཐབས་སུ་གཅོད་ཐབས་རང་སེམས་སྙིང་གར་འོད་དཀར་པོའི་རྣམ་པར་གསལ་བ་ཕཊ་སྒྲ་དང་

[354B] ད་དུང་མི་སེལ་ན། ཐུན་བཏང་ནས་བྱིང་བ་སྐྱེ་བའི་རྒྱུ་རྨུགས་པ་དང། གཉིད་དང་
སེམས་འཐིབ་པོའི་རྣམ་པ་ཅན་སོགས་སེལ་བའི་ཐབས་བསིལ་བའི་སར་སྡོད་པ་དང། ས་ཁད་མཐོ་ཞིང་ཡངས་པར་འགྲོ་བ་དང། ཕན་ཚུན་འཆག་པ་དང། གདོང་ཆུས་འཁྲུ་བ་སོགས་བྱ་ཞིང། དེ་ལྟར་བྱས་ནས་སངས་པ་ན་སྔར་
བཞིན་དམིགས་པ་འཛིན། རྒོད་པ་ཕྲ་མོ་ནི་དམིགས་རྟེན་མ་ཤོར་བར་སེམས་གཡེངས་པ་སྟེ། དེ་བྱུང་ན་སེམས་བསྒྲིམས་ཆེས་པའི་སྐྱོན་ཡིན་པས་ཅུང་ཟད་ལྷོད་པའི་འཛིན་སྟངས་བྱེད། ད་དུང་མ་ཕན་པར་གཡེངས་ན་
དེ་ལས་རགས་པའི་རྒོད་པ་བྱུང་བ་ཡིན་ལ། དེ་ནི་སེམས་དགའ་བའི་རྒྱུས་བསྐྱེད་པ་ཡིན་པས་དགའ་ཆེས་པར་མི་བྱ། དགའ་དྲགས་ན་རྒྱལ་པོ་ཟས་གཙང་མ་ཡང་རྒྱུན་ཞུགས་མ་ཐོབ་པའི་རབས་བཞིན་སྐྱོན་དུ་འགྱུར། འདི་
སྐབས་ཐུན་མི་གྲོལ་བར་དབུ་མ་སྙིང་པོ་ལས། རྒོད་པ་མི་རྟག་ལ་སོགས་པ། །ཡིད་ལ་བྱེད་པས་ཞི་བར་བྱ། །ཞེས་པ་ལྟར་འཆི་བ་མི་རྟག་པ་དང། འཁོར་བ་དང་ངན་སོང་གི་སྡུག་བསྔལ་སོགས་སེམས་ཞུམ་པ་དང་སྐྱོ་ཤས་དང་
ཡིད་འབྱུང་བའི་རྒྱུ་རྣམས་བསམ། ད་དུང་མི་སེལ་ན་རྒོད་པ་བཙན་ཐབས་སུ་གཅོད་ཐབས་རྣམ་རྟོག་ཤས་ཆེ་བས་དབུགས་འབྱུང་རྡུབ་ལ་དམིགས་པར་བཤད་པ་ལྟར་བྱ་སྟེ། དབུགས་འགྲོ་འོང་སོགས་ཀྱི་ཚེ་ཕར་འགྲོ་བ་ཡིན་ནོ་སྙམ་

[355A]༄༅། །པ་དང། ཚུར་འོང་སོང་སྙམ་པ་དང། འདི་དང་པོའོ་སྙམ་པ་དང། དེ་བཞིན་དུ་འགྲོ་འོང་གི་གྲངས་ཡིད་ཀྱིས་བགྲངས་ན་དང་པོར་གསུམ་བཞི་ཙམ་ལས་མི་ཐུབ་ཀྱང་སླར་དབུ་ནས་བགྲངས་
དེ་འདྲ་ཉེར་གཅིག་ཙམ་རེ་སེམས་མ་ཡེངས་པར་བཟུང་ཐུབ་ན། སེམས་གནས་དང་པོ་གྲུབ་ཚད་ཡིན། སྔར་ཡེར་པའི་གྲུབ་ཆེན་ཕུན་ཚོགས་རྒྱ་མཚོ་ཡང། རང་གི་སྐུ་མཆེད་ཅིག་སྡེ་སྲིད་སངས་རྒྱས་རྒྱ་མཚོའི་ཞབས་
འབྲིང་ཡིན་པས། སྡེ་སྲིད་ཞབས་འབྲིང་བཅས་ལ་དབུ་ཉེས་བྱུང་བས་སྒོམ་ལ་ཐུགས་མ་ཟིན་པར་གྱུར་པ་ན་དབུགས་བགྲངས་པ་འདིས་གྲུབ་པའི་རབས་ཡོད། དེ་ལྟར་བྱས་ཀྱང་རྒོད་པ་མ་ཆོད་ན་རེ་ཞིག་ཐུན་གྲོལ་བར་བྱ་
དེས་ན་དང་པོར་འཕེན་པ་བཏང་ནས་ཡུན་ཐུང་ངུ་རེ་བསྒོམ། ཡུན་རིང་ཆེས་ན་རྗེས་སོར་བསམ་གཏན་གྱི་གདན་མཐོང་བ་ནའང་སྒྱིད་ལུག་པ་དང་སྐྱུག་བྲོ་བར་འགྱུར་བས། བསྒོམ་འདོད་ཀྱིན་འཕྲོ་བཅད་ཅེས་པ་ལྟར་སྒོམ་དང་
བཟང་གྱེས་བྱེད་པ་གལ་ཆེ་སྟེ། དཔེར་ན་མི་གཉིས་བཟང་གྱེས་བྱུང་ན་རྗེས་སོར་མཐོང་ཡང་དགའ་བ་ལྟར་དང། གསལ་ན་གསལ་དུ་འཕྲོ་བཅད། མི་གསལ་ན་མི་གསལ་དུ་འཕྲོ་བཅད་གསུངས་པ་བཞིན་དུ་ད་དུང་
ཅུང་མཐུད་ནས་བསྒོམ་ན་ལེགས་པ་འོང་འདྲ་སྙམ་པ་ནས་མཚམས་བཞག་ན། རྗེས་སུའང་བསྒོམ་སྙིང་འདོད་པ་དང། འཕྲོ་ཡང་དེ་ཉིད་ནས་འབྱུང་བས་དེ་ལྟར་བྱས་ཏེ་བསྒོམ་པ་ལེགས་ཀྱི། མི་གསལ་བ་བྱུང་བཞིན་དུ་

[355B] སླར་ཨུ་ཚུགས་བྱས་ཀྱང་ངལ་དུ་སོང་ནས། རྗེས་སུའང་མི་གསལ་བའི་འཕྲོ་ནས་འབྱུང་སྟེ་སྔར་གྲུབ་མཆོག་བློ་བཟང་རྣམ་རྒྱལ་གྱིས་བཀའ་གདམས་གསུང་ཐོར་བུའི་ལྗགས་ལུང་སྩལ་བ་ན། དེང་སང་སྙིགས་མའི་
དུས་རང་རྒྱུད་འདུལ་བའི་དུས་ཡིན་གྱི་གཞན་རྒྱུད་འདུལ་བའི་དུས་མིན་ཞེས་པའི་མཚམས་སུ་བཤུམ་ནས་གནང་མ་ཐུབ་པར་ཆོས་མཚམས་བཞག་པས་ཕྱི་ཉིན་དང་ཡང་ཉིན་ཀྱང་ཚིག་མཚམས་དེ་ཀར་བྱུང་བས་གནང་མ་ཐུབ་པའི་རབས་
བཞིན་ཡིན། ད་ལྟ་རང་རེས་གནས་ཆ་ཡུན་རིང་བའི་རེ་བ་བྱས་ཀྱང་དམིགས་པ་ལ་རེག་ཙམ་ལས་གནས་མི་ནུས་པས་ཉིན་གཅིག་ལ་ཐུན་བཅོ་བརྒྱད་སོགས་སུ་གསུངས་པ་བཞིན་ཡུན་ཐུང་བ་ཞིག་དང། དེའི་རིང་བྱིང་
རྒོད་དུ་མི་ཤོར་བའི་སྤུས་དག་པ་ཞིག་བྱས་ནས་ཐུན་ཉུང་ལ་གྲངས་མང་བ་བྱེད། དེ་ལྟར་བྱས་ན་ཕྱིས་ནས་རང་སྟོབས་ཀྱིས་གནས་པ་ཞིག་འོང་བས་དེ་བྱུང་མཚམས་ནས་ཡུན་བསྲིང། ཉེས་པ་ལྔ་པ་བྱིང་རྒོད་གཉིས་
ཆོད་པའི་ཚེ་ན་གཉེན་པོ་མངོན་པར་འདུ་བྱེད་པ་ཉེས་པ་ཡིན། དེའི་གཉེན་པོར་འདུ་བྱེད་བརྒྱད་ཀྱི་བརྒྱད་པར་དུ་མི་བྱེད་པའི་བཏང་སྙོམས་བསྟེན་དགོས་ཏེ། དེ་ཡང་བྱིང་རྒོད་རྒྱུན་ཆད་པ་ནི་སེམས་གནས་བརྒྱད་པའི་བར་
དུ་མེད་ལ། དེའི་ཚེ་བྱིང་རྒོད་ཞི་ནས་ཀྱང། ད་དུང་དེ་འབྱུང་མི་འབྱུང་བརྟགས་ནས། གཉེན་པོའི་འབད་རྩོལ་བསྟེན་པ་སེམས་གནས་པ་ལ་བར་དུ་གཅོད་པའི་ཉེས་པ་ཡིན་པས། ཤེས་བཞིན་གྱི་རྩོལ་བ་མི་བསྟེན་

[356A]༄༅། །པར་གློད་པས་ཆོག་པས་འདུ་བྱེད་བཏང་སྙོམས་བསྟེན། སྔོན་གྱི་དམ་པ་མང་པོས་ཀྱང་གློད་དགོས་པར་གསུངས་པ་ཐམས་ཅད་སེམས་གནས་བརྒྱད་པའི་མཐར་སེམས་བྱིང་རྒོད་ཀྱི་དབང་དུ་
མི་འགྲོ་བའི་གནས་སྐབས་སུ་ཤེས་བཞིན་གྱི་རྩོལ་བ་གློད་པ་ལ་གསུངས་ཀྱི། མཚམས་འདིར་མ་སླེབས་བར་གྱི་གནས་སྐབས་གཞན་དུ་དང། དྲན་པ་དང། དམིགས་པའི་འཛིན་སྟངས་ཀྱི་ངར་གློད་པ་ལ་གསུངས་པ་
མིན་པས། བོད་སྔ་མ་དག་གིས་གློད་རབ་ལ་བསྒོམ་རབ་ཅེས་གློད་མཚམས་ངོས་མ་ཟིན་པར་འདིའི་གོང་དུ་དྲན་པ་གློད་པ་ནི་འཁྲུལ་བ་ཡིན་པའི་ཕྱིར་དེའི་རྗེས་སུ་མི་འབྲང་ངོ། །དེ་ཅིའི་ཕྱིར་ན། གནས་ཆ་མྱུར་ཡང་བྱིང་བ་ཕྲ་
མོར་ཤོར་ནས་ཏིང་འཛིན་ལས་རྒྱང་རིང་བར་འགྱུར་བ་ཡིན། དེས་ན། འདི་དག་ནི་དམིགས་པ་མི་འདྲ་བ་ཙམ་ལས་སྐྱོང་ཚུལ་རྫོགས་རིམ་མན་ཆད་ལ་འདྲ། ད་ནི་སྐྱོང་ཚུལ་བཤད་པར་བྱ་སྟེ། གནས་མཚན་ཉིད་ལྔ་
ལྡན་སོགས་སུ་ཞི་གནས་ཀྱི་ཚོགས་རྣམས་ཚང་བར་བྱས་ཏེ། སྟན་བདེ་བར་རྣམ་སྣང་ཆོས་བདུན་གྱིས་འདུག་སྤྱི་བོའི་བླ་མ་ལས་ཤཱཀ་ཐུབ་ཚོན་གང་བ་ཙམ་ཞིག་ཆད་དེ་ལྟེ་བའི་ཐད་ཀྱི་བར་སྣང་ལ་བཞག་དེའང་དང་པོ་
ནས་དམིགས་པ་གསལ་བ་ཞིག་མི་འབྱུང་ཞིང། སྒྲུབ་ཀྱང་མི་དགོས་ལ། དབུ་དང་ཕྱག་ཞབས་སོགས་ཆ་ཤས་སྤྱི་ཙམ་དང། སེར་སྦམ་མེ་བ་ལྟ་བུ་ལམ་ཙམ་ཞིག་འཆར་བྱུང་ན། དེ་ལ་དྲན་པས་མ་བརྗེད་པར་

[356B] དེ་འདྲའི་དྲན་པ་གཅིག་པུའི་སྐྱོང་ལུགས་དེ་ལ་བྱིང་རྒོད་གཅོད་ཚུལ་ཚང་བའི་ཕྱིར། སྒོམ་ཆེན་རྣམས་ཀྱི་སྙིང་ལ་བཅང་རྒྱུའི་མན་ངག་བླ་ན་མེད་པ་ཡིན། དེ་ཡང་བྱིང་
བ་ནི་འཛིན་སྟངས་དམ་པས་གཅོད་ལ། རྒོད་པ་ནི་མ་གཡེངས་པས་གཅོད་དོ། །དེ་ལྟར་བསྒོམ་པ་ན་གནས་ཆ་བྱུང་ན་བྱིང་བ་དང་ཐག་ཉེ་རུ་སོང་བས་བྱིང་ཟོན་བྱས་ནས་གསལ་ཆ་དང། འཛིན་སྟངས་དམ་དུ་དམ་དུ་བཏང། གསལ་
ཆ་བྱུང་ན་རྒོད་པ་དང་ཉེ་བས་རྒོད་ཟོན་བྱས་ནས་གནས་ཆ་བཙལ། དེས་ན་སྒྲུབ་པ་ཞིག་བརྒྱག་ཁུལ་བྱེད་ཀྱང་སྒྲུབ་རྒྱུའི་ཏིང་འཛིན་ལ་གང་འདྲ་ཞིག་དགོས་པ་མི་ཤེས་པ་དེ་ལྟ་བུ་མིན་པར། སྤྱིར་གནས་ཆ་དང། གཙོ་བོར་གསལ་ཆ་
དེ་ཡང་འཛིན་སྟངས་དམ་པར་བྱེད་པའི་ཁྱད་ཆོས་གཉིས་ལྡན་གྱི་ཏིང་ངེ་འཛིན་ཞིག་ངེས་པར་དུ་བསྒྲུབ་དགོས། དེ་ཡང་གོང་དུ་ཞིབ་རྒྱས་བཤད་པ་ལྟར་དམིགས་རྟེན་དྲན་པས་མ་ཤོར་བར་བཟུང། དེའི་ཚེ་བྱིང་རྒོད་ཕྲ་རགས་གང་བྱུང་
གྲབས་བྱས་ཀྱང། དེ་མ་ཐག་ཤེས་བཞིན་གྱིས་རིག་པར་བྱས་ཏེ། སོ་སོའི་གཉེན་པོ་འཕྲལ་དུ་བསྟེན་ནས་འགོག་བྱིང་རྒོད་ཆོད་པ་ན་གཉེན་པོའི་རྩོལ་བ་མི་བྱེད་པར་དམིགས་པ་ལ་རྩེ་གཅིག་ཏུ་གནས་ཤིང། ཤིན་ཏུ་གསལ་བ་
གསལ་ཆའི་ངར་ལྡན་དུ་སྐྱོང་དགོས། ཕྱག་ཆེན་ལྟར་ན་ནི། དམིགས་པ་དང། དམིགས་པ་འཛིན་པའི་སེམས་གཉིས་ཀ་གཅིག་གིས་བྱས་ནས། དཔེར་ན། རྫི་བོས་ར་ལུག་རི་ལ་ཤོར་བ་དང་མི་ཤོར་བ་གཉིས་ཀ་ལ་བརྟགས་པ་

[357A]༄༅། །བཞིན་དུ་རྣམ་རྟོག་སྐྱེས་པ་ན་དེའི་ངོ་བོར་བརྟགས་ནས་རང་ཞིར་བཏང་ནས་གཅོད་པ་དང། རྣམ་རྟོག་གཉེན་པོས་བཅད་ནས་ཞི་བ་ན་སེམས་གསལ་རིག་ལ་དམིགས་པ་སྟེ་རྣམ་རྟོག་གཅོད་ཚུལ་གཉིས་
སུ་བཤད་ལ། རྒྱས་པར་ནི་དགེ་ལྡན་ཕྱག་རྒྱ་ཆེན་པོའི་ཁྲིད་ཀྱི་སྐབས་སུ་འབྱུང་བས། སེམས་ལ་དམིགས་ནས་ཞི་གནས་སྒྲུབ་འདོད་པ་རྣམས་ཀྱིས་དེ་ལས་ཤེས་དགོས་གསུངས། གསུམ་པ་དེ་ལས་བརྟེན་ནས་སེམས་གནས་དགུ་
སྒྲུབ་ཚུལ་ནི། སྒོམ་བྱེད་པར་འདོད་ན་སེམས་གནས་ལ་མྱོང་བ་ཐོན་པ་དགོས། དེ་ལ་སེམས་གནས་དགུ་ཤེས་དགོས། དེ་ཡང་སེམས་འཇོག་པ། རྒྱུན་དུ་འཇོག་པ། གླན་ཏེ་འཇོག་པ། ཉེ་བར་འཇོག་པ། དུལ་བར་བྱེད་པ་
ཞི་བར་བྱེད་པ། རྣམ་པར་ཞི་བར་བྱེད་པ། རྩེ་གཅིག་ཏུ་བྱེད་པ། མཉམ་པར་འཇོག་པ་སྟེ་དགུ་ལས། དང་པོ་ནི། བླ་མ་ལས་དམིགས་པའི་གདམས་ངག་ཐོས་སྟོབས་ཀྱིས་འགྲུབ་ཅིང། དེ་ཡང་དམིགས་པ་ལ་བཞག་ཙམ་
བཞག་ཙམ་ལས་ཤས་ཆེར་མི་གནས་པས་རྒྱུན་མཐུད་མི་ཐུབ་པ་སྟེ། དེའི་ཚེ་སེམས་ལ་རྟོག་དཔྱོད་ཞུགས་པའི་སྟོབས་ཀྱིས་འཕྲོ་རྒོད་ཀྱི་དབང་དུ་ཤོར་བ་རིག་པས་སྔར་ལས་རྣམ་རྟོག་ཤས་ཆེ་བའི་ཉམས་འབྱུང་ཡང། འདི་རྣམ་
རྟོག་མང་དུ་སོང་བ་མིན་གྱི། རྣམ་རྟོག་ངོས་ཟིན་པའི་ཉམས་ཡིན། གཉིས་པ་ནི་དེ་ལྟར་བསྒོམས་པས་སེམས་དམིགས་པ་ལ་བཞག་ཙམ་གྱིས་རྒྱུན་ཅུང་ཟད་མཐུད་ཐུབ་པ་ནི་དཔེར་ན་མ་ཎི་ཕྲེང་སྐོར་གཅིག་ཙམ་གྱི་རིང་བསྒོམ་

[357B] འདིའི་ཚེ་སྐབས་རེ་རྣམ་རྟོག་ཞི་ཞིང་སྐབས་རེ་རྣམ་རྟོག་སྐྱེ་བས་རྣམ་རྟོག་ངལ་བསོ་བའི་ཉམས་འོང། འདི་བསམ་པའི་སྟོབས་ཀྱིས་འགྲུབ། སེམས་གནས་དང་པོ་དང་གཉིས་པ་
འདི་གཉིས་ལ་བྱིང་རྒོད་མང་ཞིང་གནས་པ་ཉུང་བས་ཡིད་བྱེད་བཞིའི་དང་པོ་བསྒྲིམས་ཏེ་འཇུག་པའི་སྐབས་ཡིན་ཞིང་གནས་པ་ལས་གཡེང་བ་རྒྱུན་རིང་བ་ཡིན་གསུངས། གསུམ་པ་ནི། གོས་ལྟ་བུའི་གཞི་ལ་ལྷན་པ་བརྒྱག་པ་
བཞིན། རྒྱུན་མཐུད་པའི་གཞི་དེའི་སྟེང་ནས་སེམས་དམིགས་པ་ལས་གཡེངས་པ་འཕྲལ་དུ་ཤེས་ནས་སླར་དམིགས་རྟེན་ལ་གླན་ཏེ་འཇོག་པ་ལ་ཟེར་བས་འདི་དང་སྔ་མ་གཉིས་ལ་གཡེང་བ་ཡུན་རིང་ཐུང་ཡོད། འྡིའང་དྲན་
པ་སྟོབས་ལྡན་བསྐྱེད་པའི་དུས་ཡིན་གསུངས། བཞི་པ་ནི། དྲན་པ་ཤུགས་ཅན་དུ་བསྐྱེད་ནས་དམིགས་རྟེན་ལ་འཇོག་པ་སྟེ། འདི་ནས་དམིགས་རྟེན་ཤོར་མི་སྲིད་པས་སྔ་མ་གསུམ་ལས་ཁྱད་ཞུགས་པ་ཡིན། འོན་ཀྱང་དམིགས་
རྟེན་མ་ཤོར་བཞིན་དུ་བྱིང་རྒོད་ཤུགས་ཆེན་པོ་འབྱུང་བས་བྱིང་རྒོད་ཀྱི་གཉེན་པོ་བསྟེན་དགོས། སེམས་གནས་གསུམ་པ་དང་བཞི་པ་འདི་གཉིས་དྲན་པའི་སྟོབས་ཀྱིས་འགྲུབ། འདི་ནས་ནར་སོན་པའི་མི་ལྟར་དྲན་པ་ནར་སོན་
པའམ༑ དྲན་པའི་སྟོབས་རྫོགས་པ་ཡིན་གསུངས། ལྔ་པ་ནི། བཞི་པའི་སྐབས་སུ་སེམས་ནང་དུ་བསྡུས་དྲགས་པས་འདིར་བྱིང་བ་ཕྲ་མོའི་ཉེན་ཆེ་བས་ཤེས་བཞིན་སྟོབས་ལྡན་བསྐྱེད་ནས། དེས་བྱ་ར་བྱས་ཏེ་ཏིང་ངེ་འཛིན་གྱི་ཡོན་

[358A]༄༅། །ཏན་བསམས་ནས་སེམས་གཟེངས་བསྟོད། འདི་དང་སྔ་མ་གཉིས་ལ་བྱིང་རྒོད་རགས་པ་འབྱུང་མི་འབྱུང་གི་ཁྱད་ཡོད། དྲུག་པ་ནི། ལྔ་པའི་སྐབས་སུ་སེམས་གཟེངས་བསྟོད་དྲགས་པའི་རྐྱེན་
གྱིས་འདིར་རྒོད་པ་ཕྲ་མོའི་ཉེན་ཆེ་ལ། རྒོད་པ་ཕྲ་མོ་སྐྱེས་པ་ན། དེ་རིག་པའི་ཤེས་བཞིན་སྟོབས་ལྡན་བསྐྱེད་དེ་རྒོད་པ་ཕྲ་མོ་ལའང་སྐྱོན་དུ་བལྟས་ནས་འགོག་དགོས། སྔ་མ་ལས་འདི་སྐབས་བྱིང་བ་ཕྲ་མོའི་ཉེན་ཆེ་བ་མེད་པའི་ཁྱད་ཡོད། ལྔ་པ་དང་དྲུག་པ་
གཉིས་ཤེས་བཞིན་གྱི་སྟོབས་ཀྱིས་འགྲུབ། འདི་ནས་ཤེས་བཞིན་གྱི་སྟོབས་རྫོགས་པར་གསུངས། བདུན་པའི་སྐབས་སུ་དྲན་ཤེས་ཀྱི་སྟོབས་རྫོགས་པས་བྱིང་རྒོད་སྐྱེ་དཀའ་ཡང། དེ་ནས་བརྩོན་འགྲུས་ཀྱི་སྟོབས་བསྐྱེད་དེ་བྱིང་རྒོད་ཕྲ་མོ་ལའང་
སྐྱོན་དུ་བལྟས་ནས་སྤོང་གང་ཐུབ་བྱེད་དགོས། འདི་དང་སྔ་མ་གཉིས་ལ་བྱིང་རྒོད་ཕྲ་མོར་ཤོར་བའི་ཉེན་དོགས་ཆེར་བྱེད་དགོས་མི་དགོས་ཀྱི་ཁྱད་ཡོད། འདིར་བྱིང་རྒོད་ཕྲ་མོ་ཙམ་གྱི་ཉེན་ཆེར་མེད་ཀྱང། ད་དུང་དེ་གཉིས་སྤོང་
ཐབས་ལ་ནི་བརྩོན་དགོས་པ་ཡིན། ལྔ་པ་དང་དྲུག་པའི་སྐབས་བྱིང་རྒོད་ཀྱིས་ཚུར་གནོད་པའི་དོགས་པ་ཡོད་ལ། བདུན་པའི་སྐབས་འདིར་བྱིང་རྒོད་བྱུང་ཡང་བརྩོན་འགྲུས་ཀྱིས་བཀག་ཐུབ་པས་བྱིང་རྒོད་ཀྱིས་ཚུར་བར་དུ་ཆེར་
གཅོད་མི་ནུས་གསུངས། སེམས་གནས་གསུམ་པ་ནས་བདུན་པའི་བར་གྱི་ལྔ་པོ་འདིར་ཏིང་འཛིན་ཤས་ཆེ་ཡང་བྱིང་རྒོད་སོགས་ཀྱིས་བར་དུ་གཅོད་པས་ཆད་ཅིང་འཇུག་པའི་ཡིད་བྱེད་ཀྱི་སྐབས་ཡིན། བརྒྱད་པའི་སྐབས་སུ་ནི་

[358B] འདི་དག་གི་སྐབས་རིམ་བཞིན་དཔེར་ན་དགྲ་བོ་སྟོབས་དང་ལྡན་པ་དང། སྟོབས་འགའ་ཞིག་ཉམས་
པ་དང། སྟོབས་རྫོགས་པར་ཉམས་པ་ལྟར་བྱིང་རྒོད་ཀྱི་སྟོབས་རིམ་བཞིན་ཉམས་པ་ཡིན་པས་བརྒྱད་པ་ནས་བཟུང་ཤེས་བཞིན་གྱི་རྩོལ་བ་བསྟེན་མི་དགོས་སོ། །སེམས་གནས་བརྒྱད་པའི་སྐབས་འདིར་རྩོལ་བ་ཅུང་ཟད་བསྟེན་ན་
ཐུན་གྱི་རིང་བྱིང་རྒོད་སོགས་ཀྱིས་བར་དུ་གཅོད་པ་མེད་པས་ཆད་པ་མེད་པར་འཇུག་པའི་ཡིད་བྱེད་ཀྱི་སྐབས་ཡིན། སེམས་གནས་བདུན་པ་དང་བརྒྱད་པ་བརྩོན་འགྲུས་ཀྱིས་སྟོབས་ཀྱིས་འགྲུབ། དགུ་པ་ནི་འབད་རྩོལ་དང་བྲལ་བར་
འཇུག་པ་སྟེ། དེ་ཡང་བརྒྱད་པའི་སྐབས་ཡང་ཡང་འདྲིས་པ་ལ་བརྟེན་ནས་འདིར་འབད་རྩོལ་མེད་པར་ལྷུན་གྱིས་གྲུབ་པ་ཡིན་པས་རྩོལ་བ་ཅུང་ཟད་ཀྱང་མི་དགོས་པར་ཁ་ཏོན་བྱང་བ་ཞིག་གིས་འདོན་པ་བཏོན་པ་ལྟར་ཏིང་འཛིན་
ལ་ཧྲིལ་གྱིས་འཇུག་དེ་ནི་འདོད་སེམས་རྩེ་གཅིག་པའི་ཞི་གནས་རྗེས་མཐུན་པ་ཡིན། དགུ་པ་འདི་ཡོངས་སུ་འདྲིས་པའི་སྟོབས་ཀྱིས་འགྲུབ། དེ་དག་གི་དང་པོའི་སྐབས་རྣམ་རྟོག་ངོས་ཟིན་པའི་ཉམས་དང། གཉིས་པའི་
སྐབས་རྣམ་རྟོག་རེས་ངལ་བསོ་བའི་ཉམས། གསུམ་པའི་སྐབས་རྣམ་རྟོག་ཐང་ཆད་པའི་ཉམས་འབྱུང། མདོར་ན་སེམས་གནས་དང་པོ་དང་གཉིས་པ་གཉིས་ནི་གནས་པ་རྒྱུན་རིང་ཐུང་ཡོད་ལ། གཉིས་པ་དང་གསུམ་

[359A]༄༅། །པ་ནི་གཡེང་བ་རྒྱུན་རིང་ཐུང་ཡོད། གསུམ་པ་བཞི་པ་གཉིས་ནི་དམིགས་རྟེན་ཤོར་སྲིད་མི་སྲིད་ཀྱི་ཁྱད་པར་ཡོད་ཅིང། བཞི་པ་དང་ལྔ་པ་ནི། བྱིང་བ་རགས་པ་སྐྱེ་མི་སྐྱེ་དང། ལྔ་པ་དྲུག་པ་
གཉིས་ནི་བྱིང་བ་ཕྲ་མོ་ལ་དོགས་ཟོན་དགོས་མི་དགོས་དང། དེར་མ་ཟད་དྲུག་པར་རྒོད་པ་ཕྲ་མོ་སྐྱེ་བའང་སྔ་མ་ལས་ཉུང་ངོ། །དྲུག་པ་དང་བདུན་པ་གཉིས་ནི། བྱིང་རྒོད་ཕྲ་མོར་ཤོར་ཉེན་གྱི་དོགས་ཟོན་ཆེན་པོ་དགོས་མི་དགོས་
དང༑ བདུན་པ་དང་བརྒྱད་པ་ནི་བྱིང་རྒོད་ཡོད་མེད་དང། བརྒྱད་པ་དང་དགུ་པ་ནི། འབད་རྩོལ་ལ་ལྟོས་མི་ལྟོས་ཀྱི་ཁྱད་ཡོད་དོ། །བདུན་པའི་སྐབས་བྱིང་རྒོད་འགོག་ཙམ་ལས། དེར་ཤོར་དོགས་ཀྱི་ཉེན་ཆེར་བྱེད་མི་དགོས་ལ་
དཔེར་ན་དགྲ་དང་འཐབ་ན། དེ་སྟོབས་ཞན་དུ་བཏང་ཟིན་ནས་དོགས་ཟོན་ཆེར་མི་དགོས་པར་བཀག་ཙམ་གྱིས་ཆོག་པ་བཞིན་ཡིན་པར་གསུངས།།    ༈    །།ཉིན་ཉེར་གཉིས་པར། ཇི་སྐད་དུ། དཔལ་ལྡན་
ཟླ་བ་གྲགས་པའི་གསུང་ལས། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པའི། །ངང་པའི་རྒྱལ་པོ་དེ་ནི་སྐྱེ་བོ་ངང་པ་ཡིས། །མདུན་དུ་བདར་ནས་དགེ་བའི་རླུང་གི་ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་
ཕ་རོལ་མཆོག་ཏུ་འགྲོ། །ཞེས་གསུངས་པ་ལྟར་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་གཉིས་དང་ཚོགས་གཉིས་ཀྱི་སྒོ་ནས་རྒྱལ་བའི་སར་བགྲོད་པར་བྱེད་པ་ལ། དེ་ལྟ་བུའི་ཚུལ་ཐོས་དགོས་པ་སོགས་ཀྱི་གསུང་

[359B] སྔོན་དུ་སོང་བའི་ས་བཅད་རྣམས་གསུངས་ཏེ། ཞི་གནས་ལ་སློབ་ཚུལ་གྱི་ཚོགས་བསྟེན་པ་ལྔའམ་དྲུག་དང། སྒྲུབ་ཚུལ་དངོས་ཀྱི། ཉེས་པ་ལྔའི་གཉེན་པོ་འདུ་
བྱེད་བརྒྱད་བསྟེན་ཚུལ་དང། དེ་ལ་བརྟེན་ནས་སེམས་གནས་དགུ་བསྒྲུབ་ལུགས་རྣམས་ལ་བསྐྱར་བཤད་གནང། བཞི་པ། དེ་སྟོབས་དྲུག་གིས་འགྲུབ་ལུགས་ནི། སེམས་གནས་དང་པོ་ཐོས་པའི་སྟོབས་དང། གཉིས་པ་
བསམ་པའི་སྟོབས། གསུམ་པ་དང་བཞི་པ་གཉིས་དྲན་པ། ལྔ་པ་དྲུག་པ་གཉིས་ཤེས་བཞིན། བདུན་པ་བརྒྱད་པ་གཉིས་བརྩོན་འགྲུས། དགུ་པ་འདྲིས་པའི་སྟོབས་ཀྱིས་འགྲུབ་པ་སྟེ་ཞིབ་པ་སྔར་སེམས་གནས་དགུ་སོ་
སོའི་སྐབས་སུ་བཤད་ཟིན། ལྔ་པ་དེ་ལ་ཡིད་བྱེད་བཞི་ཡོད་ཚུལ་ནི། སེམས་གནས་དང་པོ་གཉིས་བསྒྲིམས་ཏེ་འཇུག་པ་དང། བར་པ་ལྔ་ཆད་ཅིང་འཇུག་པ། བརྒྱད་པ་ནི་རྩོལ་བ་དང་བཅས་ཏེ་ཆད་པ་མེད་པར་འཇུག་པ་
དགུ་པ་རྩོལ་མེད་དུ་ལྷུན་གྱིས་གྲུབ་པར་འཇུག་པ་ཡིན། དེ་ཡང་སེམས་གནས་དང་པོ་དང་གཉིས་པ་གཉིས་ཀྱི་སྐབས་བྱིང་རྒོད་ཤས་ཆེ་ཞིང་ཏིང་འཛིན་ཉུང་ཤས་ལས་མི་འོང་བས་བྱིང་རྒོད་ཀྱིས་ཏིང་འཛིན་གྱི་བར་དུ་ཆོད་མི་
ཆོད་ཀྱི་ཐ་སྙད་འཇོག་རིན་མེད་ཅིང་དྲན་ཤེས་བསྒྲིམས་དགོས་པའི་སྐབས་ཡིན་པས་དེ་ལྟར་བཞག་ཅིང། བར་པ་ལྔའི་སྐབས་དྲན་ཤེས་བསྒྲིམས་མི་དགོས་པ་མིན་ཀྱང་ཏིང་འཛིན་ལ་གནས་པ་རིམ་གྱིས་ཇེ་ཆེར་སོང་ཞིང་བྱིང་

[360A]༄༅། །རྒོད་ཀྱིས་བར་དུ་ཆོད་ཀྱིན་ཆོད་ཀྱིན་འཇུག་པས་ན་ཆད་ཅིང་འཇུག་པ་དང། བརྒྱད་པའི་སྐབས་ཐུན་གྱི་འགོར་གཉེན་པོའི་འབད་རྩོལ་ཅུང་ཟད་བསྟེན་ན་བྱིང་རྒོད་ཀྱིས་མཆོད་པར་ཐུན་འཁྱོངས་པས་
ཆད་མེད་དུ་འཇུག་པ་དང། དགུ་པ་རྩོལ་མེད་དུ་དམིགས་པར་འཇོག་པས་ལྷུན་གྱིས་གྲུབ་པར་འཇུག་པ་ཞེས་ཁྱད་པར་སོ་སོར་བཞག་པ་ཡིན། དྲུག་པ་དེ་ལས་ཞི་གནས་དངོས་འགྲུབ་ཚུལ་ནི། སེམས་གནས་དགུ་པ་
ཐོབ་ནས་བྱིང་རྒོད་ཕྲ་མོ་དང་བྲལ་བར་ཏིང་འཛིན་ལ་འབད་མེད་དུ་ཡུན་རིང་གནས་ཐུབ་པ་བྱུང་ནའང་དེ་ཞི་གནས་རྗེས་མཐུན་པ་ལས་དངོས་མིན། དངོས་ཐོབ་པ་ལ་ཏིང་འཛིན་ལ་སླར་ཡང་གོམས་ཤིང་འདྲིས་པར་བྱས་པས་
ལུས་སེམས་ཤིན་སྦྱངས་ཀྱི་དགའ་བདེ་ཁྱད་པར་ཅན་ཐོབ་དགོས་ལ། དེ་ཡང་ཤིན་སྦྱངས་གཉིས་ལས་སེམས་ཤིན་སྦྱངས་སྔོན་དང། བདེ་བ་གཉིས་ལས་ལུས་ཤིན་སྦྱངས་ཀྱི་བདེ་བ་སྔར་སྐྱེའོ། །དེ་ཡང་ལུས་ཀྱི་གནས་ངན་
ལེན་གྱི་རླུང་ཞི་བས་བདེ་ཉམས་ཅན་མགོ་བོ་ལའང་ཀླད་པ་ལྕི་བེམ་པ་ལྟ་བུ་ཞེས་སྐྲ་བཞར་ཤུལ་ལ་ལག་པ་ཚ་མོས་རེག་པ་ལྟ་བུ་ཞིག་འབྱུང། དེ་མ་ཐག་སེམས་ཉོན་མོངས་པའི་ཕྱོགས་སུ་གྱུར་ནས་དགེ་བ་ལ་གང་འདོད་དུ་
བཀོལ་མི་རུང་བའི་གནས་ངན་ལེན་ཞི་ནས་སེམས་ཤིན་སྦྱངས་སྐྱེ། དེའི་མཐུས་ལུས་ཤིན་སྦྱངས་འདྲེན་པའི་རླུང་ལས་རུང་ལུས་ལ་ཁྱབ་པར་བརྒྱུས་པས་ན་ལུས་ཀྱི་གནས་ངན་ལེན་དང་བྲལ་ནས་ལུས་དགེ་བའི་བྱ་བ་ལ་འཚེར་

[360B] ཤིང་བལ་བཞིན་ཡང་བའི་ལུས་ཤིན་སྦྱངས་སྐྱེ། དེ་ལ་བརྟེན་ནས་རེག་བྱ་ཤིན་ཏུ་བདེ་བའི་རང་བཞིན་ཅན་གྱི་ལུས་ཤིན་སྦྱངས་ཀྱི་བདེ་བའི་ཉམས་ཆེན་པོ་སྐྱེ། ད་དུང་མཉམ་པར་བཞག་པས་
རང་ལུས་ལ་སོགས་པའི་སྣང་བ་གཞན་གང་ཡང་མི་འཆར་བར་ལུས་ཀྱང་དམིགས་རྟེན་ལ་ཐིམ་ཉམས་ཅན་གྱི་སེམས་ཤིན་སྦྱངས་ཀྱི་དགའ་བདེའི་ཉམས་ཆེན་པོ་སྐྱེས་ནས་སེམས་དགའ་ཡལ་ཡལ་བ། དམིགས་པར་གནས་
མི་ཐུབ་པ་ལྟ་བུ་འབྱུང། དེ་ནས་སེམས་ཤིན་སྦྱངས་ཀྱི་དགའ་ཡལ་ཡལ་བ་དེ་ཅུང་སངས་ནས། བདེ་བ་ཆུང་དུ་སོང་སྙམ་པ་ལྟ་བུའི་ངང་ནས་སེམས་དམིགས་པ་ལ་བརྟན་པར་གནས་པའི་ཏིང་འཛིན་དང་རྗེས་སུ་མཐུན་པའི་ཤིན་
སྦྱངས་མི་གཡོ་བ་ཐོབ་པ་དང་དུས་མཉམ་དུ་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱིས་བསྡུས་པའི་ཞི་གནས་ཐོབ་པ་ཡིན། འདི་ནི་འཇིག་རྟེན་དང་འཇིག་རྟེན་ལས་འདས་པའི་རྟོགས་པ་མང་པོ་འཐོབ་པ་ལ་མེད་
ཐབས་མེད་པའི་ལམ་ཡིན་པས་མི་ལྕོགས་མེད་ཟེར། དེ་ནས་ཉེར་བསྡོགས་ཕྱི་མ་རྣམས་བསྒྲུབས་ནས་རིམ་གྱིས་བསམ་གཟུགས་བརྒྱད་ཀ་བསྒྲུབ་ནའང་ཐོབ་ནུས་མོད། འོན་ཀྱང་དགོས་པ་ཆུང་བས་རང་རེས་དེ་སྐྱེད་པ་མིན་ཞིང་
ཕྱི་རོལ་པས་ནི་ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་ཐམས་ཅད་སྤངས་ཏེ་སྲིད་རྩེའི་སེམས་ཐོབ་ནས་ཐར་པ་ཐོབ་པར་འཛིན་ཀྱང་དེ་ཙམ་གྱིས་འཁོར་བ་ལས་མི་གྲོལ་བ་བསྔགས་འོས་བསྔགས་བསྟོད་ལས། ཁྱོད་ཀྱི་ཆོས་ལ་

[361A]༄༅། །མི་ཕྱོགས་པའི། །སྐྱེ་བོ་གཏི་མུག་གིས་ལྡོངས་པ། །སྲིད་རྩེའི་བར་དུ་སོང་ནས་ཀྱང། །སྡུག་བསྔལ་ཡང་འབྱུང་སྲིད་པ་སྒྲུབ། །ཅེས་དང། མདོ་ལས། འཇིག་རྟེན་དག་ནི་ཏིང་འཛིན་བསྒོམ་བྱེད་ཀྱང། །
དེས་ནི་བདག་ཏུ་འདུ་ཤེས་འཇིག་མི་བྱེད། །དེས་ནི་ཉོན་མོངས་ཕྱིར་ཞིང་རབ་འཁྲུགས་ཏེ། །ལྷག་སྤྱོད་ཀྱིས་ནི་ཏིང་འཛིན་འདིར་བསྒོམས་བཞིན། །ཞེས་ལྷག་སྤྱོད་ཀྱིས་སྲིད་རྩེའི་མཉམ་གཞག་ལ་ལོ་མང་པོར་གནས་སྐབས་རལ་
པ་བྱི་བས་ཟོས་པ་ཕྱིས་མཐོང་ནས་ཁྲོས་ཏེ། བསམ་གཏན་ཉམས་ནས་ངན་སོང་དུ་སོང་བར་གསུངས་པ་ལྟ་བུ་ཡིན་གསུངས། དེ་ལྟར་ཞི་གནས་ལེགས་པར་གྲུབ་ན། རྩིག་པ་ལ་སོགས་པའི་རྡུལ་ཕྲ་རབ་ཚུན་ཀྱང་བགྲང་ནུས་
པའི་ཚོད་ཀྱི་སེམས་གསལ་ཉམས་དང། ཕྱིའི་གཟུགས་ལ་སོགས་པའི་ཡུལ་ལྔའི་མཚན་མ་ལྔ་དང། དུག་གསུམ་གྱི་མཚན་མ་གསུམ་དང། སྐྱེས་པ་བུད་མེད་དེ་མཚན་མ་བཅུ་གང་སྣང་ཡང་དེའི་ཉེས་དམིགས་དྲན་ནས་མི་
དགའ་བ་དང། ཉོན་མོངས་སྐྱེ་བ་ཉུང་ཞིང་སྐྱེས་ཀྱང་ཤུགས་ཞན་པ་དང། གནས་ཆ་འཐུག་པས་གཉིད་ཀྱང་ཏིང་ངེ་འཛིན་དང་འདྲེས་འགྲོ་བ་སྙམ་བྱེད་པ་སོགས་ཀྱི་ཡོན་ཏན་འབྱུང། དེང་སང་གཞུང་ཆེན་པོ་དག་ལ་མ་
བརྟེན་པར་ཚིག་ཉུང་ཞིང་ལས་སླ་བ་ཞིག་གིས་ཕྱག་རྫོགས་སོགས་ཀྱི་ལྟ་བ་ཚོལ་བར་རློམ་པ་དག་ལ། ཐུན་མོང་བའི་ཞི་གནས་ཀྱང་གཞུང་ཆེན་མོ་ནས་གསུངས་པ་ལྟ་བུའི་རྣལ་མ་ཞིག་འབྱུང་དཀའ། ཕྱག་ཆེན་རྩ་བ་ལས་

[361B] སེམས་ངོ་བལྟ་བ་སོགས་ནི་སེམས་ཀྱི་ཀུན་རྫོབ་པའི་ངོ་སྤྲོད་ཙམ་ཡིན་པར་གསུངས། དེས་ན་དེ་འདྲ་ལ་རང་གིས་སྒོམ་བཟང་པོ་ཡིན་བསམས་ཀྱང། རག་གི་གོང་བུ་གསེར་དུ་བསྒོམ་པ་བཞིན། ལམ་གོལ་ལམ་ལོག་ཅིག་
ཏུ་འཕྱན་པར་འགྱུར་བ་ལས་གཞན་འོས་མེད། བྱིང་བ་བསགས་པ་ལ་སྒོམ་དུ་འཁྲུལ་ནས་བསྒོམ་པས་ནི། ཁམས་གོང་མར་ཡང་འཕེན་མི་ནུས་ཤིང། དུད་འགྲོའི་རྒྱུ་སྒྲུབ་པ་ལྟ་བུ་བྱུང་བ་ཡིན་ཏེ། ས་པཎ་གྱིས། བླུན་པོས་ཕྱག་
རྒྱ་ཆེ་བསྒོམ་པ། །ཕལ་ཆེར་དུད་འགྲོའི་རྒྱུ་རུ་འགྱུར། །ཡང་ན་ཉན་ཐོས་འགོག་པར་ལྟུང། །ཡང་ན་གཟུགས་མེད་ཁམས་སུ་སྐྱེ། །ཞེས་གསུངས། དེས་ན་ལམ་གྱི་གཙོ་བོ་རྣམ་གསུམ་གང་རུང་གིས་མ་ཟིན་པར་སེམས་ཀྱི་
ངོ་བོ་ཁ་དོག་དང་དབྱིབས་སུ་མེད་པར་བརྟགས་ནས། སྔ་མའི་རྗེས་མི་གཅོད། མ་འོངས་པའི་རྡུན་ དེ་ཙམ་བསྒོམ་ཁུལ་བྱེད་པས་ནི་མི་ཚེ་དོན་མེད་སྟོང་ཟད་ཀྱི་རྒྱུ་འབའ་ཞིག་ཏུ་འགྲོ་བ་ལས་ས་
ལམ་གང་ཡང་བགྲོད་མི་ནུས། བྱང་སེམས་དང། ངེས་འབྱུང་དང། ཡང་དག་པའི་ལྟ་བ་དང། སྐྱབས་འགྲོས་ཟིན་ན་རིམ་བཞིན་ཐེག་ཆེན་གྱི་ཉམས་ལེན་དང། ཐར་པའི་ཉམས་ལེན་དང། ནང་པའི་ཆོས་སུ་འགྲོ་བས་ལམ་
མ་ནོར་བ་དེ་འདྲ་ལ་འཇུག་དགོས། དེ་འདྲ་མེད་པར་སེམས་ཀྱི་ངོ་བོ་གསལ་སྟོང་འཛིན་མེད་སོགས་རྟོགས་པ་ཙམ་གྱིས་ནི། བདག་འཛིན་ལ་ཅི་ཡང་གནོད་མི་ནུས་པས་རབ་ན་མུ་སྟེགས་ལྷག་སྤྱོད་ལྟར་འགྱུར་ཉེན་ཡོད། དེ་ལྟར་

[362A]༄༅། །དམན་པའི་ལམ་ལ་བཟང་པོར་མི་འཛིན་པར། ལམ་ཡང་དག་དང་ལྟར་སྣང་འབྱེད་ཤེས་པ་དགོས་གསུངས། གཉིས་པ་ཤེས་རབ་ཀྱི་ངོ་བོ་ལྷག་མཐོང་ལ་སློབ་ཚུལ་ལ་གསུམ། གང་ཟག་
གི་བདག་མེད་གཏན་ལ་འབེབས་པ། ཆོས་ཀྱི་བདག་མེད་གཏན་ལ་འབེབས་པ། དེ་ལས་ལྷག་མཐོང་སྐྱེ་ཚུལ་ལོ། །དང་པོ་ལ་གཉིས། མཉམ་གཞག་ནམ་མཁའ་ལྟ་བུའི་སྐྱོང་ཚུལ་དང། རྗེས་ཐོབ་སྒྱུ་མ་ལྟ་བུའི་
སྐྱོང་ཚུལ་ལོ། །དང་པོ་ལ་དགག་བྱ་ངེས་པའི་གནད། ཁྱབ་པ་ངེས་པའི་གནད། བདེན་པའི་གཅིག་བྲལ་ངེས་པའི་གནད། བདེན་པའི་དུ་བྲལ་ངེས་པའི་གནད་དེ་བཞི་ཡོད། དེ་ལྟར་ཞི་གནས་བརྟན་པོ་ཞིག་གྲུབ་
མཚམས་ཉོན་མོངས་མངོན་གྱུར་མགོ་གནོན་པའི་འཇིག་རྟེན་པའི་ལམ་ཞི་རགས་རྣམ་ཅན་གྱི་ལྷག་མཐོང་སོགས་མི་བསྒོམ་པར། རང་རེས་དོན་དུ་གཉེར་བྱ་གཙོ་བོ་ནི་ཐར་པ་ཡིན་པས་འཁོར་བའི་རྩ་བ་གཅོད་བྱེད་
བདག་མེད་ཀྱི་དོན་ལ་དཔྱོད་པའི་འཇིག་རྟེན་ལས་འདས་པའི་ལྷག་མཐོང་སྐྱེད་དགོས་ཤིང། དེ་བསྐྱེད་ན་གོང་མའི་དངོས་གཞི་སོགས་ཆེད་དུ་མ་བསྒོམས་ཀྱང་རིམ་གྱིས་སྲིད་པའི་ཉེས་པ་བཟློག་པར་འགྱུར་བ་བསྔགས་འོས་བསྔགས་
བསྟོད་ལས། ཁྱོད་ཀྱི་བསྟན་པའི་རྗེས་འགྲོ་བ། །བསམ་གཏན་དངོས་གཞི་མ་ཐོབ་ཀྱང། །བདུད་ཀྱི་མིག་རས་བཙའ་བཞིན་དུ། །སྲིད་པ་དག་ནི་བཟློག་པར་བགྱིད། །ཅེས་གསུངས་པ་རེད། དེ་ལ་ཟབ་མོ་སྟོང་པ་ཉིད་ཀྱི་དོན་

[362B] འདི་མ་རྟོགས་ན་ཐར་པ་ཐོབ་པའི་ཐབས་མེད་ཅིང། རྒྱལ་སྲས་ཀྱི་སྤྱོད་པ་གཞན་རྣམས་ཀྱང་མཚན་འཛིན་དང་བཅས་པར་འགྲོ། གཤོག་པ་ཟུང་དང་མི་ལྡན་པའི་བྱ་བཞིན་ཐབས་ཤེས་ཕྱོགས་རེ་བས་རྒྱལ་
བའི་སར་འགྲོ་མི་ནུས་པས་ཐབས་བྱང་ཆུབ་ཀྱི་སེམས་དང། ཤེས་རབ་སྟོང་པ་ཉིད་གཉིས་ཡ་མ་བྲལ་བ་ལ་སློབ་དགོས་ཏེ། རྗེ་བླ་མས། གནས་ལུགས་རྟོགས་པའི་ཤེས་རབ་མི་ལྡན་ན། །ངེས་འབྱུང་བྱང་ཆུབ་སེམས་ལ་
གོམས་བྱས་ཀྱང། །སྲིད་པའི་རྩ་བ་གཅོད་པར་མི་ནུས་པས། །དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། །ཅེས་གསུངས་པ་ལྟར་ཡིན། གཞན་ཡང་སྟོང་པ་ཉིད་ལ་དོན་འགྱུར་གྱི་ཐེ་ཚོམ་ཟོས་པས་ཀྱང། བདག་འཛིན་
གོས་ཧྲུལ་པོ་ལྟ་བུ་དང། སེར་བས་བཅོམ་པའི་ལོ་ཏོག་བཞིན་དུ་བྱེད་པར་གསུངས་ཏེ། བཞི་བརྒྱ་པ་ལས། བསོད་ནམས་ཆུང་དུས་ཆོས་འདི་ལ། །ཐེ་ཚོམ་ཟ་བ་ཡང་མི་འགྱུར། །ཐེ་ཚོམ་ཟོས་པ་ཙམ་གྱིས་ཀྱང། །སྲིད་པ་ཧྲུལ་
པོར་བྱེད་པར་འགྱུར། །ཞེས་གསུངས་པ་རེད། དེས་ན་འདི་ལའང་ཚོགས་ལ་གནས་དགོས་པས། གསུང་རབ་ཀྱི་གནད་ཕྱིན་ཅི་མ་ལོག་པར་མཁྱེན་པའི་སྐྱེས་བུ་དམ་པ་ལ་བརྟེན་ནས་སྟོང་ཉིད་སྟོན་བྱེད་ཀྱི་གདམས་པ་ཐོབ་པ་
ཚོགས་གསོག་སྒྲིབ་སྦྱོང་བྱེད་པ། བླ་མ་ཡི་དམ་དབྱེར་མེད་དུ་བྱས་ནས་གསོལ་བ་གདབ་པ་སོགས་ལྟ་བ་རྣམ་དག་རྒྱུད་ལ་སྐྱེ་བའི་རྒྱུ་ཚོགས་རྣམས་ཚང་དགོས། དེ་དག་མ་ཚང་ན་རྟོགས་མི་ནུས། འཕགས་ཡུལ་གྱི་གྲུབ་

[363A]༄༅། །མཐའ་སྨྲ་བ་བཞི་སོ་སོ་ནས་ལྟ་བའི་འཇོག་མཚམས་ནང་ གཙོ་བོ་ན་དབུ་མ་ཐལ་འགྱུར་བའི་ལྟ་བ་སྟེ། དེ་ནི་སྟོང་པ་རྟེན་འབྱུང་གི་དོན་དང། རྟེན་འབྱུང་
སྟོང་པའི་དོན་དུ་བཤད་པ་ཞིག་ལ་བྱེད། སྟོན་པ་ཐུགས་རྗེ་ཅན་གྱིས་གདུལ་བྱའི་བློའི་མཆོག་དམན་གྱི་རིམ་པ་བཞིན་འདི་ལྟར་གང་ཟག་གི་བདག་ལ་ཞེན་པ་བཟློག་པའི་ཕྱིར་དུ་དང་པོར་གང་ཟག་རང་རྐྱ་ཐུབ་པའི་
རྫས་ཡོད་ཀྱིས་སྟོང་པར་བསྟན་པ་དང། དེ་ནས་བློ་རབ་ཏུ་གྱུར་པ་ན། ཆོས་རྣམས་ལས་བདེན་པར་ཡོད་མེད་ཀྱི་ཁྱད་ཕྱེ་བ་དང། དེ་ནས་བློ་མཆོག་ཏུ་གྱུར་པ་ན། བདེན་པར་མེད་ཀྱང་རང་བཞིན་གྱིས་གྲུབ་པར་བསྟན་པ་
དང༑ ཡང་རབ་ལ། ཆོས་ཐམས་ཅད་རང་བཞིན་གྱིས་མེད་པར་བསྟན་པས་ན། བཅོམ་ལྡན་འདས་ཀྱི་དགོངས་པའི་མཐར་ཐུག་མཆོག་ཏུ་གྱུར་པ་ནི་ཕྱི་མ་འདི་ཡིན། དེ་ཡང་སྟོན་པ་ཉིད་ཀྱིས། ལྷོ་ཕྱོགས་བཧཻ་ཏའི་ཡུལ་
དུ་ནི། །དགེ་སློང་དཔལ་ལྡན་ཆེར་གྲགས་པ། །དེ་མིང་ཀླུ་ཞེས་འབོད་པ་སྟེ། །ཡོད་དང་མེད་པའི་ཕྱོགས་འཇིག་པ། །ཞེས་ཡོད་མཐའ་དང་མེད་མཐའ་སྤངས་པའི་རྒྱལ་བའི་དགོངས་པ་འགྲེལ་བ་ལ་འགྲན་ཟླ་དང་བྲལ་བར་
ལུང་བསྟན་པའི་མགོན་པོ་ཀླུའི་ཞབས་ཀྱི་རྗེས་སུ་འབྲངས་ནས་ལྟ་བ་བཙལ་དགོས་ཀྱི། དེ་མིན་སོ་སོའི་གང་འདོད་འདོད་རེ་གསར་དུ་བྱས་པའི་ལྟ་བ་ཟབ་ཟབ་མོ་མང་པོར་སྨྲ་ཡང། ཀླུ་སྒྲུབ་ཀྱི་དགོངས་པ་དང་མཐུན་ན་ལྟ་

[363B] དེ་ལས་གཞན་དུ་གྱུར་པ་ནི། རྒྱལ་བའི་དགོངས་པ་ལས་ལོག་པ་ཞིག་ཏུ་སྨྲས་པར་ངེས། བོད་ཀྱི་བླུན་པོ་དག་ལྟ་ཅི། རྒྱ་གར་གྱི་མཁས་པ་ཆེན་པོ་སློབ་དཔོན་ལེགས་ལྡན་འབྱེད་དང། བོད་ཀྱི་པཎ་
ཆེན་ཇོ་ནང་པ་སོགས་མང་པོའང་ལྟ་བའི་གནད་འདི་ལ་འཁྲུལ་ཞིང། དེ་ལས་གཞན་པ་འགའ་ཞིག་གིས་ནི། ཀླུ་སྒྲུབ་ཀྱི་རྗེས་སུ་འབྲངས་ཀྱང། དེའི་དགོངས་པ་མ་རྟོགས་པ་དང། འགའ་ཞིག་ནི། ཀླུའི་རྗེས་སུ་མི་འབྲངས་
པར་མ་ཟད། དེ་ལ་དགག་པར་བྱེད་པ་སོགས་ཀྱང་བྱུང་མོད། ཀླུ་སྒྲུབ་ཡབ་སྲས་ཀྱི་ལུགས་ལ་མི་ལྟོས་པར། དེ་ལས་ཕྱི་རོལ་དུ་གྱུར་པའི་རང་བཟོའི་ལྟ་བ་སྟོན་པ་ནི། ཟླ་བས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་
རོལ་གྱུར་ལ་ཞི་བའི་ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་འགྲུབ་ཡོད་མིན། །ཞེས་གསུངས་པས། ཞི་བའི་སྒོ་གཉིས་པ་ཞིག་ཡོད་ན་མ་གཏོགས་དེ་མིན་ལུགས་འདིའི་རྗེས་
སུ་མ་འབྲངས་པར་བྱ་ཐབས་མེད་དོ། །ཀླུ་སྒྲུབ་ཀྱི་རྗེས་འབྲངས་རྣམས་ཀྱི་ནང་ནས། ཇོ་བོ་ཆེན་པོས། སྟོང་ཉིད་གང་གིས་རྟོགས་ཤེ་ན། །དེ་བཞིན་གཤེགས་པས་ལུང་བསྟན་ཅིང། །ཆོས་ཉིད་བདེན་པ་གཟིགས་པ་ཡི། །ཀླུ་སྒྲུབ་
སློབ་མ་ཟླ་གྲགས་ཡིན། །དེ་ལས་བརྒྱུད་པའི་མན་ངག་གིས། །ཆོས་ཉིད་བདེན་པ་མཐོང་བར་འགྱུར། །གསུངས་པ་ལྟར་སློབ་དཔོན་ཟླ་བ་གྲགས་པ་མཆོག་ཏུ་གྱུར་ཅིང། བོད་དུ་དེའི་རྗེས་སུ་འབྲངས་པའི་བོད་སྔ་རབས་ཀྱི་གྲུབ་

[364A]༄༅། །མཐའ་སོ་སོའི་མཁས་གྲུབ་ཀྱི་སློབ་དཔོན་མང་དུ་བྱུང་བ་རྣམས་ལས་ཐོག་མའི་སློབ་དཔོན་རང་རང་གི་དགོངས་པ་ཐལ་འགྱུར་དུ་གནས་པ་མང་པོ་ཡོད་ཀྱང། གདུལ་བྱ་ལ་བློ་ངོ་དང་མཐུན་པར་
ཁྲིད་ཚུལ་སྣ་ཚོགས་གསུངས་པས་ཕྱིས་ནས་རྗེས་འཇུག་མང་པོས་དགོངས་པ་དངོས་མ་ལོན་པར་རིམ་གྱིས་འཁྲུལ་པར་ཞུགས་པ་མང་བས། འཇམ་མགོན་ཙོང་ཁ་པས་ཀྱང་ལྟ་བ་མཐར་ཐུག་ཅིག་རྩད་གཅོད་ས་དཀོན་
པ་བྱུང་སྟེ་ལྟ་བའི་སྐོར་འདིར་བོད་གཞན་ཕལ་ཆེར་ལ་ཐུགས་མ་ཆེས་ནས། འཕགས་ཡུལ་དུ་སློབ་དཔོན་ཀླུ་བྱང་དང་གྲུབ་ཆེན་མི་ཏྲ་སོགས་མཇལ་བཞེད་ཀྱིས་ཕེབས་རྩིས་མཛད་པ་ན། ལྷོ་བྲག་གྲུབ་ཆེན་གྱིས་ནན་གྱིས་བཤོལ་
བཏབ། གྲུབ་ཆེན་ཉིད་ཀྱིས་ཞུ་བརྒྱུད་མཛད་དེ་ལྟ་བའི་སྐོར་ཕྱག་རྡོར་ལ་ཞུས་ནས། དེས་བསྟན་པའི་ཞུ་ལན་སྨན་མཆོག་བདུད་རྩིའི་ཕྲེང་བ་ཞེས་པ་དེ་གནང། འྡིའང་དེང་སང་གི་དཔེ་ཆ་ལྟར་ན་དོགས་གཞི་ཆེ་བ་ཡོད་པས་
དེས་ཀྱང་ཐུགས་ཅུང་མ་ཚིམ་པར་བླ་མ་དང་འཇམ་དབྱངས་དབྱེར་མེད་ལ་གསོལ་འདེབས་དང། བསགས་སྦྱང་ཤུགས་དྲག་ལ་རྒྱུན་རིང་བ། དམིགས་རྣམ་སྐྱོང་བ་རྣམས་ལ་ཆིག་དྲིལ་མཛད་པས་ཕྱིས་སུ་འཇམ་དབྱངས་
དངོས་ཀྱི་ཞལ་གཟིགས། སྤྱིར་ཞལ་གཟིགས་ལ། རྩ་ནང་དུ་རླུང་ཞུགས་པའི་ཉམས་སྣང་ལ་མཐོང་བ་དང། བསྒོམ་པའི་ཉམས་ཡིད་ཤེས་ལ་ཤར་བ་མཐོང་བ། དབང་ཤེས་ཀྱིས་མངོན་སུམ་དུ་མི་དང་མི་བཞིན་མཐོང་བ་སྟེ་གསུམ་

[364B] རྗེ་རིན་པོ་ཆེས་ནི་ཕྱི་མ་ལྟར་གཟིགས་ནས་འཇམ་དབྱངས་དང་བླ་སློབ་ཕྲད་པ་བཞིན་དུ་བྱུང་བར། ལྟ་བའི་དཀའ་གནད་སྐོར་དྲི་བ་ཞུས་པའི་གསུང་ལན་རྣམས་ཟབ་པས་མ་གོ་བའི་ཚུལ་དུ་གྱུར་པ་ན། རྗེ་བཙུན་གྱིས་ལྟ་བའི་
དོགས་གཅོད་ཀྱི་ཡུལ་རེད་མདའ་བ་ལ་གྱིས་ཤིག་པ་དང། དེས་ཀྱང་དོགས་པ་ཀུན་མི་སེལ་མོད། ངས་བསྟན་པ་འདི་གཞིར་བྱས་ནས། བརྩོན་འགྲུས་བརྩམ་ན་ནམ་ཞིག་ནས་མཁས་པའི་གཞུང་ལ་བརྟེན་ནས་ཟབ་མོའི་ལྟ་བ་
ཕྱིན་ཅི་མ་ལོག་པ་རྟོགས་པར་ལུང་བསྟན་པ་བཞིན། ཕྱིས་ཚོགས་བསགས་སྒྲིབ་སྦྱངས་སོགས་ཀྱི་མཐུས་སློབ་དཔོན་སངས་རྒྱས་བསྐྱངས་ཀྱི་ཞལ་གཟིགས་ནས། འགྲེལ་པ་བུདྡྷ་པཱ་ལི་ཏ་གཟིགས་པས་ཐལ་འགྱུར་བའི་ལྟ་བ་
མཐར་ཐུག་ཐུགས་རྒྱུད་ལ་འཁྲུངས། སྐབས་དེ་དག་ལ་འཕགས་ཡུལ་གྱི་པཎ་གྲུབ་མང་པོའི་ཞལ་གཟིགས་པའི་ཚེ་ཞལ་མཇལ་བ་དེ་དག་ལ་སྣང་ཆུང་མཛད་པ་ན། རྟོགས་ལྡན་པ་བརྒྱུད་དེ་རྗེ་བླ་མ་ལ་འཇམ་དཔལ་གྱིས་
འདི་དག་ལ་སྣང་ཆུང་མ་བྱེད་དང། འདི་དག་གི་གཞུང་ལ་བརྟེན་ནས་རང་གཞན་ལ་ཕན་པ་རྒྱ་ཆེན་པོ་འབྱུང་བར་འགྱུར་གསུངས། དེ་ལྟར་དབུ་མའི་ལྟ་བ་ཕྱིན་ཅི་མ་ལོག་པ་རྟོགས་པ་ན། སྟོན་པ་ལ་ཐུགས་དད་ཆེར་འཁྲུངས་
ནས༑ རྟེན་འབྱུང་གསུངས་པའི་སྒོ་ནས་བསྟོད་པ་ལེགས་བཤད་སྙིང་པོ་ཆུང་བ་ལྗགས་རྩོམ་མཛད། འདི་སྤྲང་པོ་གནས་བསྐོར་བ་ཞིག་གིས་ངག་ནས་སྐྱོར་བ་བོ་དོང་ཕྱོགས་ལས་རྣམ་རྒྱལ་གྱིས་གསན་ནས། དང་པོར་ཀླུ་

[365A]༄༅། །སྒྲུབ་ཀྱིས་མཛད་དམ་སྙམ་པ་དང། དེ་ནས་ཟླ་གྲགས་ཀྱིས་མཛད་སྙམ་པ་སོགས་བྱུང་བ་ན། མཇུག་ནས་རིམ་པར་ཀླུ་སྒྲུབ་དང་ཟླ་བའི་གཞུང་ལ་བརྟེན་ཚུལ་གྱི་གཞུང་ཚིག་ཐོན་པ་ན་
དེ་དག་མིན་པར་མཁྱེན་ཏེ་སྤྲང་པོ་དེ་ལ་དྲི་བ་མཛད་པར། རྗེ་ཙོང་ཁ་པ་ཆེན་པོས་མཛད་ཟེར་བས་རྗེ་བླ་མ་ལ་དད་པ་ལྡོག་ཏུ་མེད་པ་སྐྱེས་ནས་མཇལ་བར་བྱོན་ཀྱང་རྗེ་བླ་མ་གཞན་དོན་དུ་དག་ཞིང་ལ་གཤེགས་ཟིན་པ་
དང་ཐུག་སྟེ་མཇལ་མ་ཐུབ་ཀྱང། མཇལ་རྟེན་གསེར་དངུལ་སོགས་ནམ་མཁར་གཏོར་ཏེ་སྨོན་ལམ་བཏབ་པས། དེ་དག་དགའ་ལྡན་གྱི་གདན་སར་བབས་པ་སོགས་ཀྱི་རྣམ་ཐར་ངོ་མཚར་བ་ཡོད། དེས་ན་ཟབ་
མོའི་དོན་གསལ་བའི་དགོངས་འགྲེལ་བླ་ན་མེད་པ་ནི། རྗེ་བདག་ཉིད་ཆེན་པོའི་ལེགས་བཤད་འདི་རྣམས་ཡིན། རྗེ་འདིས་འཕགས་ཡུལ་གྱི་བསྟན་བཅོས་ཡིན་ཟེར་ཚད་ནང་ནས་ལྟ་བ་གཏན་ལ་འབེབས་པའི་གཞུང་
གཞན་ཕལ་ཆེར་ལ་ཚད་མར་མི་མཛད་པར། རྗེ་རང་གི་ཡི་དམ་འཇམ་པའི་དབྱངས་ལ་བཀའ་འདྲི་ཞུགས་པ་ན། འཇམ་དཔལ་གྱིས་རྗེ་བླ་མར། ཟླ་བ་གྲགས་པ་ནི་སངས་རྒྱས་ཀྱི་ཞིང་ཁམས་ཤིག་ནས་ས་མཐོན་པོའི་
བྱང་ཆུབ་སེམས་དཔའ་རྣམ་དཔྱོད་སྙིང་སྟོབས་ཅན་ཞིག་མགོན་པོ་ཀླུ་སྒྲུབ་ཀྱི་ཟབ་མོ་ལྟ་བའི་བསྟན་པ་སྤེལ་ཕྱིར་བསམ་བཞིན་བྱོན་པ་ཡིན་པས་དེའི་གཞུང་ལ་ནོར་འཁྲུལ་མེད་ཚུལ་གསུངས་པ་བཞིན། ཟླ་གྲགས་ཀྱི་

[365B] བླ་མ་འཇམ་པའི་དབྱངས་ལ་ཚད་མར་མཛད་པ་ཡིན། རྗེའི་གསུང་རབ་ལྟ་བའི་སྐོར་སྟོན་པའི་གཞུང་རྣམས་ལ་རང་ཅག་གིས་ཐོས་བསམ་སོགས་བྱེད་པའི་ཚེ་གོ་དཀའ་ཞིང་རྟོགས་དཀའ་བ་འབྱུང་བ་གཞུང་ཧ་ཅང་
བརླིང་ཞིང་ཟབ་མོའི་གནས་ཡིན་པས་གོ་བ་སོགས་ལས་སླ་མོར་མི་སྐྱེ། འོན་ཀྱང་ཡང་ཡང་ཞིབ་ཏུ་མཇལ་ན་གཞུང་གཞན་ན་མེད་པའི་གསལ་ཁ་དང་ཟབ་ཁྱད་ཁྱད་པར་ཅན་དུ་མ་ཡོད་པས། སྟོང་ཉིད་ལ་ཐོས་བྱུང་གི་ཤེས་རབ་
སོགས་སྐྱེས་རིམ་བཞིན་གོ་བ་སྟེར་ཚབས་གཞན་ལས་ཆེ་བ་འོང། དེས་ན། ད་ལན་རྗེ་བླ་མའི་དགོངས་པ་གཞིར་བཞག་སྟེ་མདོར་བསྡུས་ཞུ་ན། འདིར་དང་པོ་གང་ཟག་གི་བདག་མེད་གཏན་ལ་འབེབས་ཚུལ་གསུངས་པ་ནི། བཞི་
བརྒྱ་པ་ལས། བསོད་ནམས་མིན་པ་དང་པོར་བཟློག་བར་དུ་བདག་ནི་བཟློག་པ་དང། །ཐ་མར་ལྟ་ཞིག་ཀུན་བཟློག་པ། །གང་གིས་ཤེས་དེ་མཁས་པ་ཡིན། །ཞེས་པ་ལྟར་ལས་འབྲས་མེད་པར་བལྟ་བའི་ལྟ་བ་སོགས་སྐྱེས་བུ་ཆུང་འབྲིང་
གི་སྐབས་སུ་བཟློག་བར་དུ་གང་ཟག་གི་བདག་དང། ཐ་མར་ཆོས་ཀྱི་བདག་བཟློག་དགོས་པའི་གོ་རིམ་ཉམས་ལེན་དུ་འཁྱེར་བའི་མན་ངག་དང་མཐུན་པར་མཛད་པ་ཡིན། བདག་མེད་གཉིས་པོའི་མེད་རྒྱུའི་བདག་ལ་ཁྱད་
མེད་ཀྱང། ཁྱད་གཞི་གང་ཟག་གི་སྟེང་གི་བདག་མེད་དེ་ངེས་སླ་བས་དང་པོར་དེ་ནས་འཁྲིད། དེ་ཡང་སྟོང་ཉིད་གཏན་ལ་འབེབས་བྱེད་ཀྱི་རིགས་པ་ལ་རྟེན་འབྲེལ་གྱི་རིགས་པ་དང། རྣམ་བདུན་གྱི་རིགས་པ་སོགས་མང་ཡང་

[366A]༄༅། །ལས་དང་པོ་པས་གོ་སླ་བ་ནི་གཅིག་དུ་བྲལ་གྱི་རིགས་པ་ཉིད་ཡིན་པས། རྗེ་རིན་པོ་ཆེ་དང། དེའི་རྗེས་སུ་འབྲངས་པ་མང་པོས་ཀྱང་སྐབས་འདིར་རིགས་པ་དེ་ཉིད་ལ་གནད་བཞི་སྦྱར་ནས་
གསུངས་ཡོད། དེ་ལ་དང་པོ་ནི་དགག་བྱ་ངེས་པའི་གནད་དེ། སྤྱོད་འཇུག་ལས། བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པ་ལྟར། གང་འགོག་རྒྱུ་དང་མེད་རྒྱུའི་བདག་ངོས་
མ་ཟིན་ན། དེ་བཀག་པའི་མེད་དགག་ངོ་མི་ཤེས་ཏེ། དཔེར་ན་འབེན་མ་མཐོང་བར་མདའ་མི་ཕོག་པ་དང། རྐུན་མ་ངོས་མ་ཟིན་ན་འཛིན་མི་ཐུབ་པ་བཞིན་དུ་འགྱུར་བས་འགོག་རྒྱུའི་བདག་ངོས་ཟིན་དགོས་ལ། དེ་ལ་
བདེན་པར་མེད་ཅེས་པའི་བདེན་པ་དང། རང་བཞིན་གྱིས་མ་གྲུབ་རྒྱུའི་རང་བཞིན་དང། རང་ངོས་ནས་མེད་རྒྱུའི་རང་ངོས་ནི། བཞི་བརྒྱ་པའི་འགྲེལ་པར། དེ་ལ་བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་གཞན་ལ་རག་
མ་ལས་པའི་ངོ་བོ་རང་བཞིན་ཏེ་དེ་མེད་པ་ནི་བདག་མེད་པའོ། །ཞེས་གསུངས་པ་བཞིན། གཞན་གྱི་རྐྱེན་ལ་རག་ལས་པ་མིན་པར་རང་གི་ངོས་ནས་ཡོད་པའམ། གཞན་ལ་ལྟོས་པ་མེད་ཅིང་རག་མ་ལས་པར་རང་གི་ངོ་བོ་ཉིད་
ཀྱིས་ཚུགས་ཐུབ་པ་ལ་ཟེར་ལ། འདི་ལ་ཚིག་གི་བཤད་ཡམ་ཙམ་གྱིས་ནི། རྩོད་པའི་ཚེ་ཕ་རོལ་པོའི་ཁ་འགོག་བྱེད་ཙམ་དུ་རུང་མོད། མྱོང་ཐོག་ནས་མ་ངེས་ན། དགག་བྱ་ངོས་མི་ཟིན་ཏེ། དཔེར་ན་རྐུན་མ་ནི་མིའོ། །གོས་དཀར་

[366B] །ཞེས་སོགས་སྨྲས་པས་རྐུན་མ་ངོས་མི་ཟིན་པ་བཞིན་ནོ། །དེས་ན་གཞན་གྱིས་བཤད་པས་གོ་བ་དང་ཚིག་སྤྱི་དང། སྒྲ་སྤྱི་ཙམ་མིན་པར་དཔྱད་ནས་རང་གི་བློ་ངོར་ཉམས་མྱོང་རྗེན་ཅེར་དུ་ངོས་ཟིན་པ་དགོས་སོ། །དགག་
བྱ་མ་ངེས་ན་བདེན་མེད་སྒྲུབ་བྱེད་ཀྱི་རིགས་པ་མང་པོ་ཞིག་བཏང་ཡང། རྟེན་འབྲེལ་བཤིགས་པའི་ཆད་ལྟར་འགྱུར་ཉེན་ཡོད། དཔེར་ན་བུམ་པའི་ཐ་སྙད་བློ་ཕུགས་སུ་བཞག་ནས། བུམ་པའི་མཆུ་བུམ་པ་མིན། བུམ་པའི་ཞབས་བུམ་
པ་མིན་ཞེས་སོགས་བྱས་ནས། བུམ་པའི་ཆ་རེ་རེ་ནས་བསིལ་བའི་མཐར་བུམ་པ་མ་རྙེད་པ་ཙམ་སྟོང་ཉིད་དུ་གོ་ནས་བསྒོམ་ཁུལ་བྱས་ན། སྟོང་གཞི་འདིའི་སྟེང་དུ་དགག་བྱ་འདི་འདྲ་ཞིག་འགོག་ཟེར་བའི་རྣམ་དབྱེ་མེད་པས་བུམ་པའི་
ཐ་སྙད་བཤིགས་ནས་ཅང་མེད་ཀྱི་སྟོང་པར་ཤོར་བ་དང། བློས་བྱས་ཀྱི་སྟོང་པའི་གོལ་ས་ཆེ། དེས་ན་རང་རེས་དགག་བྱ་འཚོལ་བ་ན་ངར་འཛིན་ལྷན་སྐྱེས་ཀྱིས་ང་རང་བཞིན་གྱིས་གྲུབ་པར་འཛིན་ཚུལ་རྩད་གཅོད་དགོས་པས་བློ་ལྷན་སྐྱེས་ལ་
ངའི་སྣང་ཚུལ་དང་འཛིན་ཚུལ་ཇི་ལྟར་འདུག་བརྟག་པ་ན། ཕུང་པོའི་སྟེང་ན་སེམས་ཀྱིས་བཏགས་པ་ཙམ་མིན་པར་ཕུང་པོ་ཚོགས་པའི་སྟེང་ནས་ཚུར་གྲུབ་པ་ལྟ་བུའི་ངོའོ་སྙམ་པ་ཞིག་ཐ་ན་གྲོག་སྦུར་ཡན་ཆོད་ཀྱི་རྒྱུད་ལ་རྨི་ལམ་ཚུན་ཆད་དུ་བློ་ཕུགས་
སུ་ཡོད་པ་དེ་ནི་ངར་འཛིན་ལྷན་སྐྱེས་ཡིན། སྤྱིར་ན་གཞི་གང་ཟག་གི་སྟེང་དུ་ང་ཞེས་འཛིན་པའི་འཛིན་ཚུལ་གསུམ་ལས། སྟོང་ཉིད་ཀྱི་ལྟ་བརྒྱུད་ལ་སྐྱེས་པའི་གང་ཟག་རྣམས་ཀྱིས་གདགས་གཞིའི་སྟེང་དུ་རྟོག་པས་བཏགས་ཙམ་དང་

[367A]༄༅། །བདེན་མེད་ཀྱིས་ཁྱད་པར་དུ་བྱས་ནས་ངར་འཛིན་པ་གཅིག་དང། གྲུབ་མཐས་རྒྱུད་མ་བསླད་པའི་སོ་སྐྱེ་རྣམས་ཀྱིས་འཛིན་ཚུལ་ལྟར་རང་བཞིན་གྱིས་གྲུབ་མ་གྲུབ་གང་གིས་ཀྱང་ཁྱད་པར་དུ་མ་བྱས་
པའི་ངར་འཛིན་ཚུལ་གཅིག་རང་བཞིན་གྱིས་གྲུབ་པས་ཁྱད་པར་དུ་བྱས་ནས་ངར་འཛིན་པ་གཅིག་སྟེ་གསུམ་ཡོད་པ་ལས་གཉིས་པ་དེ་ངའི་ཐ་སྙད་འཇོག་པའི་བློ་ཚད་མ་ཡིན། འདིའི་ཡུལ་གྱི་ང་ཙམ་དེ་ཐ་སྙད་དུ་ཡོད། ལས་
འབྲས་ཀྱི་རྟེན་དུའང་རུང། གསུམ་པ་དེ་གཉེན་པོས་འཇོམས་རྒྱུའི་འཁྲུལ་ཤེས་ངར་འཛིན་ཡིན། འདིའི་རྣམ་པའི་ཡུལ་རིགས་པའི་དགག་བྱ་ཡིན། ལྷན་སྐྱེས་ཀྱི་སྣང་ཚུལ་དེའི་རྗེས་སུ་འབྲངས་ནས་ངས་ཟས་ཟོས་སྙམ་པ་ལྟ་
བུ་དེ་ངར་ཞེན་པ་ཡིན། མ་བརྟགས་མ་དཔྱད་པའི་བློས་བརྟགས་དེ་ཙམ་དེས་ཚིམ་པར་བྱས་ནས་ང་འགྲོ། ང་སྡོད་ཅེས་འགྲོ་སྡོད་ཀྱི་བྱ་བ་བྱེད་པ་དེ་མིང་རྐྱང་བཏགས་ཡོད་ཙམ་ལ་བྱ་བྱེད་འཐད་པའི་ཚུལ་ཡིན། ལྷན་སྐྱེས་ལ་ངའི་
སྣང་ཚུལ་གྱི་ཕྱོགས་ཙམ་ཞིག་ངའི་ཐ་སྙད་འཇོག་པའི་བློ་ལའང་འོང། འོན་ཀྱང་དེ་ལ་ལྷན་སྐྱེས་ལ་སྣང་ཚུལ་ཇི་ལྟ་བ་བཞིན་ཡུལ་སྣང་གཞན་དང་མ་འདྲས་པར་གསལ་པོར་མི་འཆར་བས་ང་རང་བཞིན་གྱིས་ཚུགས་ཐུབ་ཏུ་གྲུབ་
པའི་སྣང་ཚུལ་དང། ངའི་སྣང་ཚུལ་གཉིས་སོ་སོར་འབྱེད་ཤེས་དགོས། ངར་འཛིན་ལྷན་སྐྱེས་དེ་རང་རེའི་རྒྱུད་ལ་རྒྱུན་དུ་རྨི་ལམ་གྱི་གནས་སྐབས་ཚུན་ཆད་དུ་ཡོད་ཀྱང་རྐྱེན་དང་མ་འཕྲད་པའི་གནས་སྐབས་སུ་ཁོའི་སྣང་ཚུལ་གསལ་

[367B] བསྟོད་སྨད་སོགས་བདེ་སྡུག་གི་རྐྱེན་ཆེན་པོ་ཞིག་བྱུང་བའི་ཚེ་གསལ་པོར་མངོན་དུ་འགྱུར་ཏེ། དཔེར་ན་མི་གཞན་པ་ཞིག་གིས་རང་ལ་བརྐུས་ཁག་ལྟ་བུ་བཙུགས་པ་ན། ང་ལ་ནག་མེད་ནག་འགེལ་འདི་ལྟ་བུ་བྱས་བྱུང་
སྙམ་ཞེ་སྡང་དྲག་པོ་ལང་སྟེ། ང་ནད་མི་ཐེག་ཟེར་ནས། བཀག་ཀྱང་མི་ཐུབ་པར་ཤོར་ཤོར་བྱེད་པའི་སྐབས་བརྐུས་ཁག་འཛུགས་ཡུལ་དང། ང་ནད་ཐེག་གི་མ་རེད་ཟེར་སའི་ང་སྙམ་པ་ཞིག་སྙིང་གི་དཀྱིལ་ནས་ཚུར་ལིང་ལིང་དམ་སྤྲིང་
ངེ་བ་འཆར་བ་དེ་དགག་བྱའི་འཆར་ཚུལ་ཡིན། དེ་ལྟར་དགའ་འཇིགས་དང་བདེ་སྡུག་གི་རྐྱེན་གང་ཡང་རུང་བལ་བརྟེན་པའི་བློ་མངོན་གྱུར་ཞིག་གིས་ངར་འཛིན་ལྷན་སྐྱེས་ཤུགས་ཅན་བསྐྱེད་དུ་བཅུག་ནས་དེའི་མཚམས་དེར་ཁོའི་
སྣང་ཚུལ་ལ་བརྟག་དགོས། དེ་ནི་དཔེར་ན། ལམ་དུ་མི་གཉིས་གཤིབས་ནས་འགྲོ་བ་ན། མིག་ཟུར་གྱིས་གྲོགས་དང་ལམ་གཉིས་ཀར་བརྟགས་ནས་འགྲོ་བ་ལྟར་བློ་བྱིངས་ལྷན་སྐྱེས་ཀྱི་ངོ་བོར་གནས་ནས་དགག་བྱའི་སྣང་བ་འཆར་
དུ་བཅུག་ལ། བློའི་ཆ་ཤས་ཕྲ་མོ་ཞིག་གིས་ལྷན་སྐྱེས་ཀྱི་སྣང་ཚུལ་ལ་བརྟག་དགོས། སྣང་ཚུལ་བརྟག་པའི་བློ་ཤུགས་ཆེས་ན་འཛིན་སྟངས་ཀྱི་ངར་ཆ་ཞིག་ནས་སྟོང་པར་འགྲོ་བའམ། མི་གསལ་བར་འགྱུར་བས་ཐབས་མཁས་
པོས་བརྟག་པ་གནད་ཆེ། དེའི་ཚེ་ངར་འཛིན་ལྷན་སྐྱེས་ལ་ང་ཇི་ལྟར་སྣང་གིན་འདུག་བལྟས་པ་ན། སྐབས་རེ་ལུས་ཀྱི་སྟེང་ན་ཡོད་པ་འདྲ་པོ་དང། སྐབས་རེ་སེམས་ཀྱི་སྟེང་ན་ཡོད་པ་ལྟ་བུ་སོགས་འཆར་ཚུལ་སྣ་ཚོགས་འོང་ཡང་

[368A]༄༅། །དེ་ངར་འཛིན་ལྷན་སྐྱེས་ལ་ངའི་རྣམ་པ་འཆར་ཚུལ་རྣམ་དག་མིན་ལ། གདགས་གཞི་ལུས་སེམས་དང་བཏགས་ཆོས་གང་ཟག་མ་ཕྱེ་བའི་ཚོགས་པ་བམ་མེ་བཞིག་གི་སྟང་ནས་ང་ལིང་ངེ་བ་ཞིག་མིང་
བརྡས་ཕར་བཏགས་ཙམ་མིན་པར་ཁོ་རང་གི་ངོས་ནས་ཚུགས་ཐུབ་ཏུ་གྲུབ་པའི་སྣང་བ་ཞིག་ལམ་གྱིས་ཤར་ན་དེ་དགག་བྱའི་སྣང་ཚུལ་འཕྱུག་མེད་ཡིན་པས། དེ་ངོས་ཟིན་ན་འགོག་པ་ལས་སླའོ། །དེས་ན་གནད་འདི་ཕྲ་བས་འགའ་
ཞིག་ཁྱབ་ཆེ་ཁྱབ་ཆུང་ལ་སོགས་པར་གོལ་བ་ཡིན། འདི་ངོས་འཛིན་མ་བྱས་པ་ན་རྟག་ཏུ་འཆར་ལ། ངོས་འཛིན་བྱས་པ་ན། ལུས་སེམས་ཚོགས་པའི་སྟེང་དུ་ཡིབ་སྟེ་སྡོད་པས་མི་རྙེད་པའི་ཕྱིར། དཔེར་ན་གཡང་ས་ཆེན་
པོ་ཞིག་གི་ཁར་འགྲོ་བའི་ཚེ། ང་ལྷུང་འོང་སྙམ་པའི་སྐྲག་པ་སྐྱེ་བ་ན་ངའི་ལུས་ལྷུང་འོང་སྙམ་པ་དང། སེམས་ལྷུང་འོང་སྙམ་པ་མེད་ཀྱི། ལུས་སེམས་གཉིས་དབྱེར་མེད་འོ་ཆུ་འདྲེས་པ་འདྲ་བའི་སྟེང་ནས་གཡང་དུ་ལྷུང་རྒྱུའི་
ང་ལིང་ངེ་བ་ཞིག་ཤར་འོང་བ་དེ་ཡིན། དེ་བཞིན་དུ་རྟ་ལྟ་བུ་རྒྱུག་པའི་ཚེ་རྟའི་ལུས་དང་སེམས་ལ་རྟ་ཞེས་མི་བརྗོད་ཅིང། དེ་གཉིས་ཚོགས་པའི་སྟེང་དུ་ཕར་བཏགས་ཙམ་མིན་པའི་རྟ་ཟེར་སའི་ལིང་ངེ་བ་ཞིག་རྟར་བཟུང་ལ། སེ་
ར༑ འབྲས་སྤུངས་སོགས་ཟེར་བ་ནའང་འདུ་ཁང་སོགས་ཕྱིའི་ཁང་པ་དང་ནང་གི་གྲྭ་པ་སོགས་ཀྱི་ཁྱད་པར་མ་ཕྱེ་བར། གདགས་གཞི་སྣོད་བཅུད་ཚོགས་པའི་སྟེང་དུ་དེ་དང་རྒྱ་ཆེ་ཆུང་མཉམ་པའི་སེ་ར་དང་འབྲས་སྤུངས་ཟེར་སའི་

[368B] གཞན་ཡང་དཀའ་བཅུ་ཟེར་བ་ན། དཀའ་བཅུའི་ལུས་སེམས་ཚོགས་པ་ཙམ་དེ་ལ་གདགས་གཞིར་བྱས་ནས་གཞན་གང་ལའང་མ་ལྟོས་པའི་ལིང་ངེ་བ་ཞིག་འཆར་འོང། མདོར་ན་སྐེད་ཚང་འཇམ་
དབྱངས་སྨོན་ལམ་གྱིས་གསུངས་པ་བཞིན་ཆོས་གང་དང་གང་ལའང་དེ་དང་དེ་ཞེས་ཟེར་ས། གདགས་གཞི་དང་རྒྱ་ཆེ་ཆུང་མཉམ་པ་ཞིག་ཡུལ་སྟེང་ནས་འཆར་འོང་བ་དེ་ཉིད་རིགས་པའི་དགག་བྱ་མཐར་ཐུག་ཡིན་ཅིང། བདེན་འཛིན་
གྱི་དམིགས་པའི་གཏད་སོ་ཞེས་པའང་འདི་ལ་ཟེར། བདེན་སྣང་འདི་ངོས་མ་ཟིན་པར་དགག་བྱ་བདེན་གྲུབ་ཟེར་བའི་འགོག་རྒྱུ་ཞིག་ཟུར་དུ་ཡོད་པར་ངོས་བཟུང་ནས་ཚུགས་ཐུབ་དང་བདེན་གྲུབ་ཅེས་སྒྲ་སྤྱི་ཙམ་ལ་དབུ་མའི་གཞུང་ནས་
གསུངས་པའི་རིགས་པ་མང་པོ་ཞིག་གིས་ཇི་ཙམ་དཔྱོད་ཁུལ་བྱས་ཀྱང་ཚིག་སྤྱི་ཙམ་དུ་སོང་ནས་བདེན་འཛིན་ལ་ཅི་ཡང་མི་གནོད་ཅིང། དགག་བྱ་རང་བབ་ཏུ་འཆར་བ་མིན་པར་ངའོ་སྙམ་པའི་དགག་བྱ་གསར་པ་ཞིག་བློས་བཅོས་ནས་
དེ་ལ་དཔྱད་པ་བྱས་ནའང་བློས་བྱས་ཀྱི་ལྟ་བར་འགྲོ། མདོར་ན། རྗེ་བཙུན་བློ་བཟང་ཆོས་རྒྱན་གྱིས། རང་ཅག་སོ་སྐྱེ་ལ་ད་ལྟའི་སྣང་བ་འཆར་ཚུལ་འདི་ལས་གཞན་པའི་རྟགས་ཀྱི་དགག་བྱའི་སྣང་ཚུལ་གཞན་མེད་དེ། སོ་སྐྱེའི་རྒྱུད་
ཀྱི་ཤེས་པ་ཐམས་ཅད་མ་རིག་པས་བསླད་པའི་དབང་གིས་ཡུལ་སྣང་ཅི་སྣང་ཡང་བདེན་པར་སྣང་བའི་ཕྱིར། ཞེས་གསུངས་པ་ལྟར་དེ་ལྟ་རང་ཅག་ཐ་མལ་པ་རྣམས་ལ་བདག་དང་ཕུང་པོ་རི་ར་བ་ཁང་ཁྱིམ་སོགས་ཆོས་གང་དང་གང་

[369A]༄༅། །སྣང་ཡང་ཀུན་རྫོབ་ཀྱི་སྣང་བ་དང་བདེན་སྣང་འདྲེས་པའི་སྣང་བ་འབའ་ཞིག་འཆར་ཏེ་ཆ་འདི་ཙམ་ཞིག་བདེན་པར་སྣང་ལ། འདི་ཙམ་ཞིག་བདེན་པར་མི་སྣང་ཟེར་རྒྱུའི་དབྱེ་བ་མེད་པར་ཆ་ཐམས་
ཅད་ནས་བདེན་པར་སྣང་བས་ན་རང་རེ་སོ་སྐྱེའི་བློ་ལ་སྣང་བ་གང་ཤར་ཐམས་ཅད་དགག་བྱ་དང་མ་འདྲེས་པའི་སྣང་ཚུལ་གཅིག་ཀྱང་མེད་པས། རང་རེར་སྣང་ལུགས་འདི་ག་རང་དགག་བྱའི་སྣང་ཚུལ་ལམ་བདེན་གྲུབ་ཀྱི་སྣང་
ཚུལ་ཡིན། འདི་ཉིད་རང་སོར་བཞག་ནས་གཞན་ཞིག་ན་དགག་བྱ་འཚོལ་བའི་ངལ་བ་བྱེད་པ་ནི། ལྕང་སྐྱ་རོལ་པའི་རྡོ་རྗེས། ད་ལྟ་རང་རེ་ཡི་བློ་གསལ་འགའ་ཞིག་ཚུགས་ཐུབ་བདེན་གྲུབ་སོགས་བརྡ་ལ་ཞེན་ནས། །སྣང་བ་
ལིང་ལིང་དེ་རང་སོར་བཞག་ནས། །དགག་རྒྱུ་རྭ་ཅན་ཞིག་འཚོལ་བར་སྣང་སྟེ། །སྒྲིབ་བྲལ་ཨ་མ་ཡི་བཞིན་རས་དེ་ན། །ལང་ལང་ལིང་ལིང་དེ་ཡོད་སྐད་མི་འདུག་གནད་འགག་མ་ཕིགས་པའི་བཤད་བཤད་མང་ན། །ཨ་མ་
རྒན་མོ་དེ་བྲོས་དོགས་འདུག་གོ། །ཞེས་གསུངས་པ་བཞིན་དུ་འགྱུར་ཉེན་ཆེ་བས། ཕྱིའི་རྐྱེན་བླ་མའི་མན་ངག་དང། ནང་གི་རྐྱེན་བསགས་སྦྱང་ཟུང་འབྲེལ་ལ་བརྟེན་ནས་ཕྲ་ཞིང་མཛངས་པའི་བློས་ཞིབ་མོར་བརྟག་པ་གལ་ཆེ་
དགག་བྱ་འཕྱུག་མེད་ཅིག་ངོས་ཟིན་ཐུབ་པ་བྱུང་ན་རྟེན་འབྲེལ་གྱི་གཏན་ཚིགས་ལྟ་བུའི་རིགས་པ་རེ་རེ་ཙམ་གྱིས་ཀྱང་བདེན་འཛིན་རི་རབ་ཙམ་ཐལ་བར་བྱས་ནས་སྟོང་ཉིད་རྟོགས་པ་ལ་དཀའ་ལས་མེད་ཚོད་རེད། ལྕང་སྐྱ་རིན་

[369B] འཚོལ་དགོས་མི་འདུག་སྟེ་འཚོལ་མཁན་རང་ཡིན། །ཞེས་སྟོང་པ་ཉིད་དེ་ཐག་རིང་པོ་ནས་འཚོལ་དགོས་མི་འདུག་སྟེ་འཚོལ་མཁན་རང་དང་ལྷན་ཅིག་ཏུ་གནས་པར་གསུངས། དེས་ན་དགག་བྱ་ངོས་འཛིན་གཅིག་པུར་
ཡང་ལོ་ཟླ་སྦྲེལ་ནས་བསྒོམ་པར་བྱའོ། །གནད་གཉིས་པ་ཁྱབ་པ་ངེས་པ་ནི། དེ་ལྟར་སྔར་བཤད་པ་བཞིན་གྱི་དགག་བྱའི་དོན་སྤྱི་འཕྱུག་མེད་བློ་ངོར་ལམ་གྱིས་ཤར་བ་ན་དེ་འདྲའི་ངར་འཛིན་ལྷན་སྐྱེས་ཀྱིས་བཟུང་བའི་ང་དེ་རང་
བཞིན་གྱིས་གྲུབ་ན་གདགས་གཞིའི་ཕུང་པོ་དང་ངོ་བོ་གཅིག་དང་ཐ་དད་གང་རུང་དུ་གྲུབ་དགོས་ཀྱི། དེ་གཉིས་གང་རུང་ལས་གཞན་པའི་ཕུང་གསུམ་པ་མི་སྲིད་དེ། སྤྱིར་ཆོས་དེ་ཡོད་ན་གཅིག་དང་དུ་མ་གང་རུང་དུ་ཡོད་དགོས་
ཤིང༑ སྤྱི་ལ་དེ་ལྟར་ཁྱབ་པ་གྲུབ་ན་བྱེ་བྲག་བདེན་པར་ཡོད་ནའང་བདེན་པའི་གཅིག་དང་དུ་མ་གང་རུང་དུ་ཡོད་དགོས་པའི་ཁྱབ་པར་ཐག་ཆོད་པས་དེ་འདྲའི་ང་དེ་ཡོད་ཕྱིན་ཆད་ཕུང་པོ་དང་རང་བཞིན་གྱིས་གྲུབ་པའི་གཅིག་དང་ཐ་དད་
གང་རུང་ལས་འོས་མི་འདུག་དེ་གཉིས་གང་རུང་ལ་མེད་ཕྱིན་ཁོ་མེད་པར་ཐག་ཆོད་སྙམ་དུ་ངེས་པ་འདྲེན་པ་ནི་ཁྱབ་པ་ངེས་པའི་གནད་ཡིན། གནད་འདི་ལའང་ཉིན་རེ་གཉིས་ཙམ་མིན་པར་ངེས་པ་བརྟན་པོ་མ་རྙེད་ཀྱི་བར་དུ་བསྒོམ་
དགོས། གསུམ་པ་བདེན་པའི་གཅིག་བྲལ་དུ་ངེས་པའི་གནད་ནི། དགག་བྱའི་གནས་ཚུལ་གསལ་བཏབ་སྟེ་བདག་དང་ཕུང་པོ་གཉིས་སྣང་ཚུལ་དེ་ལྟར་དོན་སྟེང་ནས་གྲུབ་པའི་གཅིག་ཡིན་ན་བློ་ལ་ཐ་དད་དུ་སྣང་རྒྱུ་མེད་པ་དང། དབྱེ་

[370A]༄༅། །བ་ཐ་དད་གཏན་མེད་ཀྱི་གཅིག་ཡིན་དགོས། དེའི་རྒྱུ་མཚན་ངོ་བོ་གཅིག་ལ་ལྡོག་པ་ཐ་དད་པར་སྣང་བའི་སྣང་ཚུལ་དང་གནས་ཚུལ་མི་མཐུན་པ་ལྟ་བུ་ཀུན་རྫོབ་ཀྱི་རྫུན་ཚུལ་ཡིན་ཞིང། བདེན་པར་གྲུབ་པ་
ལ་དེ་འདྲ་མི་རུང་ཞིང་སྣང་ཚུལ་དང་གནས་ཚུལ་མཐུན་དགོས། དེ་ལྟ་ན་བདག་ཁས་བླངས་པ་དོན་མེད་དུ་འགྱུར་ཏེ། བདག་གི་ཕུང་པོ་ཞེས་བརྗོད་ཚེ་ཕུང་པོའི་ཕུང་པོ་དང། བདག་གི་བདག་ཅེས་བརྗོད་པ་དང་ཁྱད་མེད་དུ་འགྱུར་བས་
བདག་དང་བདག་གི་ཕུང་པོ་ཞེས་སོ་སོར་འཇོག་པ་དོན་མེད་ཅིང། རྩ་ཤེས་ལས། ཉེ་བར་ལེན་པ་མ་གཏོགས་པའི། །བདག་ཡོད་མ་ཡིན་བྱས་པའི་ཚེ། །ཉེ་བར་ལེན་ཉིད་བདག་ཡིན་ན། །ཁྱོད་ཀྱི་བདག་ནི་མེད་པ་ཡིན། །ཞེས་གསུངས་
པ་ལྟར། ཉེ་བར་ལེན་བྱའི་ཕུང་པོ་ལྔ་ལས་གཞན་པའི་ཉེ་བར་ལེན་པ་པོའི་བདག་མེད་པར་འགྱུར་བའི་སྐྱོན་དང། དེར་མ་ཟད་འཇུག་པ་ལས། ལེན་པོ་རང་ཉེར་ལེན་གཅིག་རིགས་དངོས་མིན། །དེ་ལྟ་ན་ལས་བྱེད་པོ་གཅིག་
ཉིད་འགྱུར། །ཞེས་གསུངས་པ་ལྟར། ཉེ་བར་བླང་བྱ་དང། ཉེ་བར་ལེན་པ་པོ། ལུས་དང། ལུས་ཅན། ཡན་ལག་དང། ཡན་ལག་ཅན་རྣམས་གཅིག་ཏུ་འགྱུར་བའི་སྐྱོན་འབྱུང། དེར་མ་ཟད། བདག་ཕུང་པོ་དང་གཅིག་ཡིན་ན་
འཇུག་པ་ལས། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་པོར་འགྱུར། །ཞེས་གསུངས་པ་ལྟར། ཕུང་པོ་ལྔ་ཡོད་པ་བཞིན་བདག་ཀྱང་ལྔར་འགྱུར་བ་དང། ཡང་ན་བདག་གཅིག་ལས་མེད་པ་ལྟར་

[370B] བདག་ཕུང་པོ་ལྔ་ཡིན་བཞིན་དུ་མ་ཡི་མངལ་དུ་ཉིང་མཚམས་སྦྱོར་བ་དོན་མེད་པའི་སྐྱོན། ཡང་ང་ལུས་དང་ངོ་བོ་རང་བཞིན་གྱིས་གཅིག་ཡིན་ན་ཤི་བའི་འོག་ཏུ་ལུས་
མེར་བསྲེགས་ནས་ཐལ་བར་འགྱུར་བའི་ཚེ་ང་ཡང་མེར་བསྲེགས་ནས་ཐལ་བར་འགྱུར་བའི་སྐྱོན་དང། དེར་མ་ཟད། ང་སྐྱེ་བ་ཕྱི་མར་ཉིང་མཚམས་སྦྱོར་བ་བཞིན་དུ་ལུས་ཀྱང་ཉིང་མཚམས་སྦྱོར་བར་འགྱུར་བའམ་
ཡང་ན་ལུས་དེ་ཕྱི་མར་ཉིང་མཚམས་སྦྱོར་རྒྱུ་མེད་པ་ལྟར་ང་ཡང་ཉིང་མཚམས་སྦྱོར་རྒྱུ་མེད་པའི་སྐྱོན། བདག་གཟུགས་མེད་ཁམས་སུ་སྐྱེ་བ་མི་སྲིད་པའི་སྐྱོན། བདག་བེམ་པོ་ཡིན་པའི་སྐྱོན་བཅས་འབྱུང། ང་སེམས་
དང་གཅིག་ཡིན་ན། སེམས་ལ་འཁྱགས་ལྟོགས་མི་འབྱུང་བས་ང་ལ་འཁྱགས་ལྟོགས་འབྱུང་མི་སྲིད་པ་དང། ཚ་གྲང་བཀྲེས་སྐོམ་སོགས་ཀྱི་ཚེ་ང་འཁྱགས་ང་ལྟོགས་ཞེས་ཟེར་བ་མི་འཐད་པའི་སྐྱོན། ང་ལུས་སེམས་
གཉིས་དང་གཅིག་ཡིན་ན། ངའི་ལུས་དང། ངའི་སེམས་ཞེས་ཁྱད་གཞི་ཁྱད་ཆོས་སོ་སོར་འཛིན་པ་དོན་མེད་པའི་སྐྱོན། གཞན་ཡང་བདག་ཕུང་རང་ངོས་ནས་གྲུབ་པའི་གཅིག་ཡིན་ན་ཡུལ་དུས་དང་ཆ་ཐམས་ཅད་ནས་གཅིག་
དགོས་ཤིང། དེ་ལྟ་ན་རྩ་ཤེས་ལས། གལ་ཏེ་ཕུང་པོ་བདག་ཡིན་ན། །སྐྱེ་དང་འཇིག་པ་ཅན་དུ་འགྱུར། །ཞེས་གསུངས་པ་ལྟར། ཕུང་པོ་སྐྱེ་འཇིག་བྱེད་པ་ཇི་ལྟ་བ་བཞིན་བདག་ཀྱང་སྐྱེ་འཇིག་བྱེད་པར་འགྱུར་ཞིང། དེ་ལྟ་ན་

[371A]༄༅། །གཟུགས་ཀྱི་ཕུང་པོ་སྔ་ཕྱི་རྒྱུན་ཆད་པའི་ཚུལ་གྱིས་སྐྱེ་འཇིག་བྱེད་པ་བཞིན་དུ་བདག་ཀྱང་རྒྱུན་ཆད་པའི་ཚུལ་གྱིས་སྐྱེ་འཇིག་བྱེད་པར་ཐལ་བའི་སྐྱོན། སྐྱེ་བ་སྔ་ཕྱིའི་ང་དེ་སྐྱེ་བ་སྔ་ཕྱི་སོ་སོའི་
ཕུང་པོ་དང་ངོ་བོ་རང་བཞིན་གྱི་གཅིག་ཡིན་ན་སྐྱེ་བ་སྔོན་མའི་ང་དང་ཚེ་འདིའི་ང་གཉིས་རང་བཞིན་གྱིས་གཅིག་ཡིན་ནམ་ཐ་དད་ཡིན། གཅིག་ཡིན་ན་སྐྱེ་བ་སྔོན་མ་དུད་འགྲོར་གྱུར་པའི་གླེན་ལྐུགས་ཀྱི་སྡུག་བསྔལ་རྣམས་ཀྱང་
ཚེ་འདིར་མྱོང་དགོས་པ་དང། ད་ལྟའི་མིའི་བདེ་བ་སྔོན་མའི་དུད་འགྲོ་ལ་མྱོང་དགོས་པར་ཐལ་བ་དང། སྐྱེ་བ་སྔ་ཕྱིའི་ང་རང་བཞིན་གྱིས་ཐ་དད་ན། འཇུག་པ་ལས། བྱམས་པ་ཉེར་སྤས་ལ་བརྟེན་ཆོས་རྣམས་ནི། །གཞན་ཉིད་
ཕྱིར་ན་རྒྱུད་གཅིག་གཏོགས་མིན་ཏེ། །གང་དག་རང་མཚན་ཉིད་ཀྱིས་སོ་སོ་བ། །དེ་དག་རྒྱུད་གཅིག་གཏོགས་པ་རིགས་མ་ཡིན། །ཞེས་བྱམས་པ་དང་ཉེར་སྦས་རྒྱུད་ཐ་དད་པ་བཞིན་རང་བཞིན་གྱི་འབྲེལ་མེད་ཐ་དད་ཡིན་དགོས་པས་
སྐྱེ་བ་སྔ་མའི་ཚེ་རབས་དུ་མ་དྲན་པའི་མངོན་ཤེས་མི་འཐད་པའི་སྐྱོན་དང། རྩ་ཤེས་ལས། གལ་ཏེ་འདི་ནི་གཞན་འགྱུར་ན། །དེ་མེད་པར་ཡང་འབྱུང་བར་འགྱུར། །དེ་བཞིན་དུ་ནི་གནས་འགྱུར་ཞིང། །དེ་མ་ཤི་བར་སྐྱེ་བར་
འགྱུར། །ཆད་དང་ལས་རྣམས་ཆུད་ཟ་དང། །གཞན་གྱིས་བྱས་པའི་ལས་རྣམས་ནི། །གཞན་གྱིས་སོ་སོར་མྱོང་བ་དང། །དེ་ལ་སོགས་པ་ཐལ་བར་འགྱུར། །ཞེས་གསུངས་པ་ལྟར། ལས་བྱས་པ་ཆུད་ཟོས་པར་འགྱུར་བའི་

[371B] གལ་ཏེ་སྔ་མའི་བདག་དོར་ཡང་བདག་ཕྱི་མ་ཞིག་གིས་འབྲས་བུ་མྱོང་བས་སོ་སྙམ་ན། དེ་ལྟ་ན་རང་བཞིན་གྱིས་གྲུབ་པའི་གང་ཟག་གཞན་གྱིས་བསགས་པའི་ལས་ཀྱི་འབྲས་བུ། རང་བཞིན་གྱིས་གྲུབ་པའི་
གང་ཟག་གཞན་གྱིས་མྱོང་བས་ལས་མ་བྱས་པ་དང་འཕྲད་པར་འགྱུར་བའི་སྐྱོན་སོགས་གནོད་བྱེད་དུ་མ་འབབ་པས་བདག་ཕུང་པོ་ལྔ་དང་རང་བཞིན་གྱིས་གྲུབ་པའི་གཅིག་ཏུ་གྲུབ་ལུགས་ཤིག་གཏན་ནས་མི་འདུག་སྙམ་དུ་ངེས་པ་རྙེད་
པ་ནི་བདེན་པའི་གཅིག་བྲལ་ངེས་པ་ཡིན། གནད་བཞི་པ་བདེན་པའི་དུ་བྲལ་ངེས་པ་ནི། དེ་ལྟར་གཅིག་བྲལ་ངེས་པ་ལ་བརྟེན་ནས་ད་ནི་བདག་དང་ཕུང་པོ་གཉིས་རང་བཞིན་གྱིས་གྲུབ་པའི་ཐ་དད་ལས་འོས་མི་འདུག་སྙམ་ན། འོ་ན་དེ་
ལྟར་རང་བཞིན་གྱིས་ཐ་དད་དུ་གྲུབ་ན། རྩ་ཤེས་ལས། བདག་ནི་ཉེ་བར་ལེན་པ་ལས། །གཞན་ཉིད་འཐད་པ་མ་ཡིན་ཏེ། །གཞན་ཉིད་ཡིན་ན་ལེན་མེད་པར། །བཟུང་ཡོད་རིགས་ནའང་བཟུང་དུ་མེད། །ཅེས་པ་ལྟར། ར་ལུག་གླང་
གསུམ་ལས་ར་ལུག་གཉིས་ལོགས་སུ་བཀར་བའི་ཤུལ་དུ་གླང་འདི་ཞེས་སྟོན་རྒྱུ་ཡོད་པ་ལྟར་གཟུགས་ཚོར་འདུ་ཤེས་འདུ་བྱེད་རྣམ་ཤེས་ཏེ་ཕུང་པོ་ལྔ་རེ་རེ་ནས་བསལ་བའི་ཤུལ་དུ་འདི་ནི་ངའོ་ཞེས་ཕུང་པོ་དང་འབྲེལ་མེད་ཅིག་
ངོས་འཛིན་རྒྱུ་དགོས་པ་ལ་དེ་ལྟར་ངོས་བཟུང་དུ་མེད་པ་དང། རྩ་ཤེས་ལས། གལ་ཏེ་ཕུང་པོ་རྣམས་ལས་གཞན། །ཕུང་པོའི་མཚན་ཉིད་མེད་པར་འགྱུར། །ཞེས་པ་ལྟར། བདག་ལ་ཕུང་པོ་འདུས་བྱས་སུ་མཚོན་པའི་མཚན་ཉིད་སྐྱེ་

[372A]༄༅། །འཇིག་སོགས་མི་ལྡན་པ་དང། ཕུང་པོ་ལ་སྐྱེ་རྒ་ན་འཆི་བྱུང་ཡང་བདག་ལ་སྐྱེ་རྒ་ན་འཆི་སོགས་མི་འབྱུང་བ་དང། ཕུང་པོ་ལ་ཕན་གནོད་ཀྱིས་བདག་ལ་ཕན་གནོད་མེད་པར་འགྱུར་བ་སོགས་
འཇིག་རྟེན་གྱི་ཐ་སྙད་དུ་མ་དང་འགལ་བ་དང། ཕུང་པོ་མེད་པའི་གཞི་ལའང་ངའོ་སྙམ་པ་འབྱུང་བར་འགྱུར་བ་དང། ལས་བྱས་པ་ཆུད་ཟ་བ་དང། མ་བྱས་པ་དང་འཕྲད་པར་འགྱུར་བའི་སྐྱོན་སྔར་བཞིན་འབབ་པ་སོགས་ཀྱི་
གནོད་བྱེད་དུ་མ་འབྱུང་བས་བདག་ཕུང་པོ་དང་རང་བཞིན་གྱིས་གྲུབ་པའི་ཐ་དད་དུ་མེད་ཐག་ཆོད་རེད་སྙམ་དུ་ངེས་པ་རྙེད་པ་ནི་བདེན་པའི་དུ་བྲལ་ངེས་པའི་གནད་ཡིན། དེ་ལྟར་དགག་བྱ་ངེས་པའི་སྣང་ཚུལ་དེ་ཞེ་ལ་བཞག་པ་
མ་ཤོར་བའི་དང་ནས་གཅིག་དང་དུ་བྲལ་གྱི་རིགས་པས་དཔྱད་དེ་དེ་གཉིས་གང་དུའང་མ་གྲུབ་པར་ངེས་པ་ན། དཔེར་ན་འགྲོ་ས་ལུང་པ་གཉིས་ལས་མེད་པ་ཞིག་ཏུ་བ་ལང་བོར་བ་ན་ལུང་པ་འདིར་མེད་དོ་ཞེས་པའི་ཚིག་ཙམ་ལ་ཆ་
མ་བཞག་པར་སོ་སོ་རང་གིས་ལུང་པ་གཉིས་ཀྱི་ཕུ་མདའ་བར་གསུམ་དུ་བཙལ་ནས་བ་མ་རྙེད་པ་ན་བཙལ་རྒྱུའི་བ་ཡིད་ལ་བཞག་པ་དེ་མི་འདུག་སྙམ་པ་ལྷང་གིས་སྐྱེ་བ་ལྟར། ངར་འཛིན་ལྷན་སྐྱེས་ཀྱི་ཞེན་ཡུལ་ང་ཞེས་ད་ལྟ་
ཕན་ཆོད་མིག་གིས་མཐོང་རྒྱུ་དང་ལག་པས་བཟུང་རྒྱུ་ཡོད་པ་ལྟ་བུའི་ཧྲེང་ཧྲེང་པོ་དེ་ད་མི་འདུག་སྙམ་དུ་སྟོང་ཆམ་གྱིས་སོང་ནས་མེད་པར་ལྷང་གིས་ངེས་པ་ན་དབུ་མའི་ལྟ་བ་རྙེད་པ་ཡིན། དེའི་ཚེ་དབང་རྣོན་གོམས་པ་ཆེ་བ་ལ་

[372B] དབང་རྟུལ་ལ་གཅེས་ནོར་ཞིག་གློ་བུར་དུ་སྟོར་བ་ལྟ་བུའི་འཇིགས་སྐྲག་འབྱུང་ཡང་སྐྱོན་མིན། སྔར་རྗེ་བདག་ཉིད་ཆེན་པོས་སེ་ར་ཆོས་སྡིངས་སུ་ལྟ་ཁྲིད་གནང་སྐབས་རྗེ་ཤེས་རབ་སེངྒེས་ལྟ་
བ་རྟོགས་པ་ན་འཇིགས་སྐྲག་བྱུང་ནས་ཕྱག་གིས་ན་བཟའི་གོང་བ་ལ་རེག་པ་རྗེས་མཁྱེན་ནས་དགྱེས་ཏེ། སྣར་ཐང་པས་ཀུན་རྫོབ་གོང་བ་ལ་བཞག་པ་རེད་གསུངས་པ་དང། རྗེ་དངུལ་ཆུ་བས་ལྟ་ཁྲིད་གནང་སྐབས་སློབ་མ་འགའ་
ཤས་ལ་འཇིགས་སྐྲག་སྐྱེས་པའི་རབས་ཡོད། སྟོང་ཆམ་གྱིས་སོང་བ་ན་འདི་སྟོང་ཉིད་དོ། །དེ་རྟོགས་སོ་སྙམ་པ་སོགས་བློ་ལ་ཤར་ན་མ་ཡིན་དགག་དང་སྒྲུབ་པ་གང་རུང་གི་རྣམ་པ་ཤར་བ་ཡིན་པས་དེའི་རྗེས་སུ་མི་འབྲངས། དེ་ལྟར་
དགག་བྱའི་ང་མེད་པར་ངེས་པ་ན་ངེས་ངོར་རང་བཞིན་མེད་པར་ངེས་པའི་ངེས་ཤེས་དམ་སྦྲིང་ངེ་བ་དང། སྣང་ངོར་དགག་བྱ་བདེན་གྲུབ་བཀག་ཙམ་གྱི་སྟོང་སང་ངེ་བའི་ཁྱད་ཆོས་གཉིས་ལྡན་གྱི་ངེས་ཤེས་དེ་ཉིད་དྲན་པས་མ་བརྗེད་པར་
བཟུང་ནས་རྒྱུན་བསྐྱང། འཛིན་སྟངས་ཤུགས་ཞན་དུ་སོང་བ་དང། མི་གསལ་དུ་འགྲོ་བར་རྩོམ་པ་ན། མཉམ་གཞག་དེ་ལས་ལངས་དགོས་མིན་སྐབས་དང་བསྟུན་ཏེ་སླར་ཡང་གནད་བཞིའི་དཔྱད་པ་སྔར་བཞིན་བྱས་ནས་ངེས་
པ་རྙེད་པ་ན་ངེས་ཤེས་དེའི་ངར་བསྐྱེད་ཅིང། ངར་ལྡན་གྱི་རྒྱུན་དེར་རྩེ་གཅིག་ཏུ་མཉམ་པར་བཞག་སྟེ། དེ་འདྲའི་མཉམ་གཞག་གི་ངོར་དགག་བྱ་བདེན་གྲུབ་བཀག་ཙམ་གྱི་སྟོང་སང་ནམ་མཁའ་ལྟ་བུར་འཆར་བ་ནི་མཉམ་གཞག་

[373A]༄༅། །ནམ་མཁའ་ལྟ་བུའི་སྐྱོང་ཚུལ་ཡིན་ལ། དེའི་ཚེ་དགག་བྱའི་བདག་ཁེགས་པའི་ཤུགས་ཀྱིས་ཐ་སྙད་པའི་ངའི་སྣང་བ་ལྡོག་སྟེ་མ་རྙེད་པ་ན། ཆད་ལྟར་ལྷུང་དོགས་ཀྱིས་ཐ་སྙད་པའི་ང་འཚོལ་བའི་
ངལ་བ་བྱ་མི་དགོས་གསུངས། གཉིས་པ་རྗེས་ཐོབ་སྒྱུ་མ་ལྟ་བུར་སྐྱོང་ཚུལ་ནི། མཉམ་གཞག་དེ་ལས་ལངས་པའི་རྗེས་ཐོབ་ཏུ་དགག་བྱ་བཀག་པའི་ཤུལ་དུ་ལྷག་མར་ལུས་པ་གང་འདུག་བརྟགས་པ་ན་ངའི་མིང་ཙམ་ཞིག་
ལྷག་པར་སྣང་ལ། ཐ་སྙད་པའི་ང་ཙམ་དེ་ཉིད་ཀྱིས་སྒྱུ་མ་བཞིན་དུ་དགེ་མི་དགེའི་ལས་གསོག་ཅིང་རྣམ་སྨིན་དཀར་ནག་སོ་སོར་མྱོང་བ་ལ་ངེས་ཤེས་བརྟན་པོ་འདྲོངས་པ་ཡིན། དཔེར་ན་སྒྱུ་མའི་རྟ་གླང་སྒྱུ་མ་མཁན་རང་
ཉིད་ལ་སྣང་ཡང་རྟ་གླང་མེད་པར་ཡིད་ཤེས་ཀྱིས་ངེས་པ་ལ་བརྟེན་ནས་རྫུན་པའི་སྣང་བར་ངེས་བཞིན་དུ། རྟ་གླང་གིས་འགྲོ་འོང་ལ་སོགས་པའི་བྱ་བ་བྱེད་པ་མངོན་སུམ་བསྙོན་མེད་དུ་མཐོང་བ་ལྟར་ང་རང་བཞིན་གྱིས་མེད་པ་
མིང་རྐྱང་བཏགས་ཡོད་ཙམ་འདིས་མི་བདེན་བཞིན་དུ་ལས་གསོག། །བདེ་སྡུག་མྱོང། འདིའི་སྟེང་དུ་བྱ་བྱེད་རྟེན་འབྲེལ་བསྙོན་མེད་དུ་འཐད་པར་མཐོང་ནས་སྣང་བཞིན་དུ་སྟོང་པ་དང། སྟོང་བཞིན་དུ་སྣང་བ་སྒྱུ་མ་ལྟ་བུར་འཆར་བ་
ལ་སློབ་པ་ཡིན། རང་རེ་རྣམས་ལྟ་བ་འཚོལ་སྐབས་སུ་དང་པོའི་སྐབས་བདེན་ཞེན་གོམས་ཆེས་པས་བློ་ངོར་སྟོང་པ་འཇོག་དཀའ་མོད། འདི་ཙམ་ནས་སྣང་བ་འཇོག་དཀའ་བས། ཀླུ་སྒྲུབ་ཀྱིས། དངོས་པོ་ཐམས་ཅད་རང་བཞིན་

[373B] ༑སྟོང་པ་ཡིན་པས་དངོས་རྣམས་ཀྱི། །རྟེན་འབྱུང་བ་འདི་ནི་དེ་བཞིན་གཤེགས། །མཚུངས་པ་མེད་པས་ཉེ་བར་བསྟན། །ཞེས་གསུངས་པ་ལྟར་སྟོང་པ་དེ་ཉིད་རྟེན་འབྱུང་གི་རྒྱུ་མཚན་དུ་བྱས་ནས། སྟོང་པ་སྣང་བའི་གྲོགས་སུ་ཤར་
བ་ཞིག་དང། རྟེན་འབྱུང་རྒྱུ་མཚན་དུ་བྱས་ནས་རྟེན་འབྱུང་སྟོང་པའི་གྲོགས་སུ་ཤར་བ་ཞིག་བྱ་དགོས། འདི་ལ་རྟེན་འབྲེལ་གྱི་གཏན་ཚིགས་གནད་ཆེ་བས། དཔེར་ན། རྟེན་འབྲེལ་གྱི་རྟགས་ཀྱིས་མྱུ་གུ་ལྟ་བུ་བདེན་མེད་དུ་སྒྲུབ་པའི་ཚེ་
མྱུ་གུ་མིང་བརྡའི་དབང་གིས་བཞག་ཙམ་མ་ཡིན་པར་ཡུལ་ཁོ་རང་གི་ངོས་ནས་ཡོད་པར་འཛིན་པའི་བློ་ལྷན་སྐྱེས་ཀྱི་འཛིན་ཚུལ་དེ་འགོག་དགོས། ཇི་ལྟར་འགོག་ན་ཁོས་བཟུང་བ་ལྟར་མྱུ་གུ་རང་བཞིན་གྱིས་གྲུབ་ན་རྒྱུ་རྐྱེན་དང་རང་ཉིད་
འཇོག་བྱེད་ཀྱི་མིང་བརྡ་སོགས་གཞན་ལ་རག་མ་ལས་པའི་ཚུགས་ཐུབ་ཅིག་ཡིན་དགོས་པ་ལ་དེ་ལྟ་མིན་པར་ས་བོན་ཆུ་ལུད་དྲོད་གཤེར་སོགས་རྒྱུ་རྐྱེན་དུ་མ་ཚོགས་པ་ལ་བརྟེན་ནས་སྐྱེ་བས་གཞན་ལ་རག་ལས་པའི་ལྟོས་གྲུབ་ཡིན་
པ་རང་རེར་མངོན་སུམ་དུ་གྲུབ་པས་ན་རྟེན་འབྱུང་ཡིན་ལ། དེ་འདྲའི་རྟེན་འབྱུང་གི་རིགས་པའམ་རྒྱུ་མཚན་དེས་གང་ལའང་མི་ལྟོས་པར་ཚུགས་ཐུབ་ཏུ་རང་བཞིན་གྱིས་གྲུབ་པའི་མཐའ་དགག་པ་ནི་སྣང་བས་ཡོད་མཐའ་སེལ་ཞིང་རྟེན་
འབྱུང་སྟོང་པའི་གྲོགས་སུ་ཤར་བ་ཞེས་པ་དེ་ཡིན། མྱུ་གུ་རང་བཞིན་གྱིས་གྲུབ་ན་རྒྱུ་རྐྱེན་གྱིས་བཅོས་སུ་མི་རུང་ཞིང། མྱུ་གུའི་རང་བཞིན་ལས་གཞན་དུ་མི་འགྱུར་བ་ཞིག་དགོས་ནའང། རང་བཞིན་གྱིས་མ་གྲུབ་པ་ཡིན་པས་

[374A]༄༅། །ན༑ མྱུ་གུའི་གནས་སྐབས་ནས་མཐར་སོག་མ་དང། ནས་ཀྱི་བར་གནས་སྐབས་གཞན་དུ་རིམ་གྱིས་འགྱུར་ནས་མི་དང་དུད་འགྲོས་ལོངས་སྤྱོད་པའི་བར་གྱི་བྱ་བྱེད་ཀྱི་རྣམ་གཞག་ཐམས་ཅད་
འཐད་པའི་རྟེན་འབྱུང་ལ་ངེས་པ་འདྲེན་པ་ནི་སྟོང་པས་མེད་མཐའ་སེལ་ཞིང་སྟོང་པ་རྟེན་འབྱུང་དུ་ཤར་བ་ཞེས་པ་དེ་ཡིན། དོན་འདི་དག་ལ་དགོངས་ནས་མ་དྲོས་པས་ཞུས་པའི་མདོ་ལས་ཀྱང། གང་ཞིག་རྐྱེན་ལས་སྐྱེས་
པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་གིས་སྟོང་ཉིད་ཤེས་དེ་བག་ཡོད་ཡིན། །ཞེས་དང། རྩ་ཤེས་ལས། གང་ཕྱིར་རྟེན་འབྱུང་མ་ཡིན་པའི། །ཆོས་འགའ་
ཡོད་པ་མ་ཡིན་ན། །དེ་ཕྱིར་སྟོང་པ་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་དང། འཇུག་པ་ལས། གང་ཕྱིར་དངོས་པོ་བརྟེན་ནས་རབ་འབྱུང་བས། །རྟོག་པ་འདི་དག་བརྟག་པར་མི་ནུས་པ། །དེ་ཕྱིར་རྟེན་འབྱུང་
རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་དང། རྗེ་བླ་མས་ཀྱང། ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་
ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །གཞན་ཡང་སྣང་བས་ཡོད་མཐའ་སེལ་བ་དང། །སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་འཛིན་ལྟ་བས་

[374B] །ཞེས་གསུངས་པ་རེད། དེ་ལྟར་སྟོང་དང་རྟེན་འབྱུང་གཉིས་འགལ་མེད་གཅིག་གྲོགས་སུ་གཅིག་འགྲོ་བའི་ཚུལ་ལ་ངེས་པ་རྙེད་ན་རྒྱུ་འབྲས་སོགས་བྱ་བྱེད་རྟེན་འབྲེལ་ལ་ངེས་ཤེས་དང། རྩི་འཇོག་ཆེ་རུ་སོང་
ནས༑ སྡིག་སྤོང་དགེ་སྒྲུབ་སྤྱི་དང། བྱམས་སྙིང་རྗེ་བྱང་ཆུབ་ཀྱི་སེམས་བསླབ་བྱ་དང་བཅས་པ་ལག་ལེན་ལ་འདེབས་གང་ཐུབ་བྱེད་པའི་ཐབས་ཤེས་ཡ་མ་བྲལ་བའི་ཉམས་ལེན་ལ་བརྩོན་པ་ཞིག་ཡོང། དེ་མིན་འགའ་ཞིག་གིས་
ལས་འབྲས་བརྩི་བ་སོགས་ལས་དང་པོ་པའི་ཆོས་སུ་བཟུང་སྟེ། རང་རང་གི་སློབ་མ་དག་ལ་མན་ངག་ཁྱད་པར་ཅན་གྱི་ལུགས་སུ་བྱས་ནས། ལས་འབྲས་མེད་པར་བསྟན་པ་སོགས་ནི་མུ་སྟེགས་རྒྱང་འཕེན་པ་དང་ཁྱད་པར་མ་ཞུགས་
པ་ཡིན་གསུངས། གཉིས་པ་ཆོས་ཀྱི་བདག་མེད་གཏན་ལ་འབེབས་པ་ལ་གཉིས། འདུས་བྱས་རང་བཞིན་གྱིས་མེད་པར་གཏན་ལ་འབེབས་པ། འདུས་མ་བྱས་རང་བཞིན་གྱིས་མེད་པར་གཏན་ལ་འབེབས་པའོ། །དང་པོ་ལ་
གསུམ། གཟུགས་རང་བཞིན་གྱིས་མེད་པར་གཏན་ལ་འབེབས་པ། ཤེས་པ་རང་བཞིན་གྱིས་མེད་པར་གཏན་ལ་འབེབས་པ། ལྡན་མིན་འདུ་བྱེད་རང་བཞིན་གྱིས་མེད་པར་གཏན་ལ་འབེབས་པའོ། །དང་པོ་ནི། དེ་ལྟར་སྔར་བཤས་
པ་བཞིན་གང་ཟག་རང་བཞིན་གྱིས་མ་གྲུབ་པའི་དོན་ལ་ངེས་ཤེས་རྙེད་པ་དེ་ཉིད་ཆོས་གཞན་གང་ལའང་སྦྱར་ཆོག་སྟེ། མདོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཞེས་དང་

[375A]༄༅། །བཞི་བརྒྱ་པ་ལས་ཀྱང། གཅིག་གི་ལྟ་པོ་གང་ཡིན་པ། །དེ་ནི་ཀུན་གྱི་ལྟ་པོ་ཡིན། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཞེས་གསུངས་པ་ལྟར་ཡིན། དེས་ན་དང་
པོ་གཟུགས་རང་བཞིན་གྱིས་མེད་པར་གཏན་ལ་འབེབས་པ་ནི། རང་ཅག་སོ་སྐྱེ་རྣམས་ཀྱི་རྒྱུད་ཀྱི་མ་རིག་པས་བསླད་པའི་ཤེས་པ་ལ། གཟུགས་སོགས་སྣང་བའི་ཚེ་གཟུགས་སོགས་རང་ངོས་ནས་གྲུབ་པའི་སྣང་ཚུལ་ཙམ་
ལས་སྣང་ཚུལ་གཞན་མི་འབྱུང་བས་དེ་ལྟར་སྣང་བ་ནི་དགག་བྱའི་སྣང་ཚུལ་ཡིན་ཞིང། སྣང་བ་དེ་ལྟར་དུ་གྲུབ་པ་འགོག་དགོས། དེ་ཡང་ཆོས་ཐམས་ཅད་རང་རང་གི་གདགས་གཞི་ཆ་ཤས་གཞན་ཞིག་ལ་བརྟེན་ནས་གདགས་
གཞི་དེའི་སྟེང་དུ་མིང་བརྡས་བཞག་པ་ཙམ་གྱི་རྟེན་འབྱུང་ཡིན་ཡང། བུམ་པ་ལྟ་བུར་མཚོན་ན། ལྟ་བ་མ་རྙེད་པའི་སོ་སྐྱེ་རྣམས་ཀྱི་ཤེས་པའི་ངོར་བུམ་པ་རང་གི་གདགས་གཞི་ལ་བཏགས་པའི་བཏགས་ཆོས་ཙམ་དུ་མི་སྣང་
བར་གདགས་གཞི་དང་བཏགས་ཆོས་དབྱེར་མེད་འདྲེས་པ་ལྟ་བུའི་སྟེང་ནས་བུམ་པ་ལིང་ངེ་བར་གྲུབ་པར་སྣང་བ་དེ་དགག་བྱའི་སྣང་ཚུལ་ཡིན། དེ་ལྟར་སྣང་ཡང་གདགས་གཞི་དང་བཏགས་ཆོས་ཐ་དད་པའི་རྒྱུ་མཚན་གྱིས་
བདེན་འཛིན་ལྷན་སྐྱེས་ཀྱི་འཛིན་སྟངས་ལྟར་གྱི་བུམ་པ་དེ་རང་གི་གདགས་གཞི་དང་བདེན་པར་གྲུབ་པའི་གཅིག་ཏུ་མ་གྲུབ་ལ། ཡང་བུམ་པའི་གདགས་གཞི་ལོགས་སུ་བསལ་བའི་ཤུལ་ན་བུམ་པ་ནི་འདི་ཞེས་ཟུར་དུ་

[375B] ཀུན་རྫོབ་ཙམ་དུ་ཡོད་པར་འཇོག་དགོས་པས་བུམ་པ་རང་གི་གདགས་གཞི་དང་
བདེན་པར་གྲུབ་པའི་ཐ་དད་དུ་མ་གྲུབ། དེ་ལྟར་ན་སྤྱིར་ཡོད་ན་གཅིག་དང་ཐ་དད་གང་རུང་དུ་ཡོད་དགོས་པ་ལྟར་བདེན་པར་གྲུབ་ནའང་བདེན་གྲུབ་ཀྱི་གཅིག་ཐ་དད་གང་རུང་ལས་མི་འདའ་བས། དེ་གཉིས་གང་རུང་དུ་མེད་ན་
བདེན་པར་མེད་དགོས་པའི་རྒྱུ་མཚན་གྱིས་བུམ་པ་སོགས་བདེན་པར་མ་གྲུབ་པ་ཡིན། མདོར་ན་བུམ་པས་མཚོན་གཟུགས་སོགས་ཀྱི་ཆོས་ཐམས་ཅད་གདགས་གཞི་ལ་བརྟེན་དགོས་ཤིང་རང་ཚུགས་མི་ཐུབ་པས་བདེན་པར་
མེད་དེ། བཞི་བརྒྱ་པར། འདི་ཀུན་རང་དབང་མེད་པ་སྟེ། །དེས་ན་བདག་ནི་ཡོད་མ་ཡིན། །ཞེས་གསུངས། གཞན་ཡང། སྤྱིར་བུམ་པ་དེ་གཅིག་ཡིན་ཡང། རང་གི་ཆ་ཤས་དུ་མ་ལ་བརྟེན་དགོས་པས་གཅིག་ཡིན་པར་
རང་བཞིན་གྱིས་མ་གྲུབ་ཅིང། བུམ་པ་དེ་ཀ་བ་དང་ཐ་དད་ཡིན་ལ། དེ་གཉིས་ཐ་དད་དུ་བཞག་པ་དེ་ཡང། ཅིག་ཤོས་ལ་བརྟེན་ནས་ཅིག་ཤོས་དེ་དེ་ལས་ཐ་དད་པར་བཞག་པ་ཙམ་ལས་ཀ་བུམ་གཉིས་རང་གི་ངོས་ནས་ཐ་དད་
ཡིན་པ་མ་གྲུབ་ལ། གལ་ཏེ་དེ་གྲུབ་ན། ཀ་བུམ་གཉིས་སོ་སོ་རེ་རེ་ནས་ཀྱང་ཐ་དད་ཡིན་དགོས་པས། དེ་གཉིས་རེ་རེ་ནས་གཅིག་མིན་པའི་སྐྱོན་འབྱུང། དེས་ན། བུམ་པ་དེ་ཀ་བ་དང་ཐ་དད་ཡིན་ཡང། བུམ་པ་དེ་གཅིག་

[376A]༄༅། །རང་ཡིན་པས་བུམ་པའི་སྟེང་གི་གཅིག་དང་ཐ་དད་གཉིས་ཀྱང་རྟོག་བཏགས་ཙམ་ལས་རང་ངོས་ནས་མ་གྲུབ། དེ་ཡང་རྩ་ཤེས་ལས། གཞན་ནི་གཞན་ལ་བརྟེན་ཏེ་གཞན། །གཞན་མེད་པར་ནི་
གཞན་མི་འགྱུར། །གལ་ཏེ་གཞན་ནི་གཞན་ལས་གཞན། །དེ་ཚེ་གཞན་མེད་པར་གཞན་འགྱུར། །ཞེས་གསུངས་པ་ལྟར་རོ། །གཉིས་པ་ཤེས་པ་རང་བཞིན་གྱིས་མེད་པར་གཏན་ལ་འབེབས་པ་ནི། ཡུལ་ལ་འཇུག་པའི་གསལ་རིག་གི་
དངོས་པོ་ཞིག་ལ་ཤེས་པ་ཟེར་ཞིང། དེ་ལ་སེམས་དང། སེམས་བྱུང་སོགས་ཀྱི་རྣམ་གྲངས་ཆེས་ཤིན་ཏུ་མང་ལ་དེ་དག་ཐམས་ཅད་ཀྱང་ཡུལ་གྱི་ངོ་བོ་དང་ཁྱད་པར་མྱོང་བའི་ཆ་ནས་དང། སྐད་ཅིག་སྔ་ཕྱིའི་ཆ་མང་པོ་ཞིག་ཚོགས་པའི་
གདགས་གཞིའི་སྟེང་ནས་རྟོག་པས་བཏགས་པ་ཙམ་མ་གཏོགས་ཤེས་པ་ཁོ་རང་གི་རང་ངོས་ནས་ཅུང་ཟད་ཀྱང་མ་གྲུབ་མོད། འོན་ཀྱང་རང་རེ་ལ་དེ་ལྟར་མི་སྣང་བར་གང་ལའང་མ་ལྟོས་པར་ཡུལ་ལ་རང་དབང་དུ་སྤྱོད་པ་འདྲ་བའི་ཚུགས་
ཐུབ་བམ། ཡུལ་སྟེང་དུ་རྙེད་རྒྱུ་ཡོད་པ་ལྟ་བུ་འཆར་བ་དེ་དགག་བྱའི་འཆར་ཚུལ་ཡིན། དེ་ལྟར་སྣང་བ་ལྟར་གྲུབ་ན་རང་རྒྱུད་ཀྱི་དེ་རིང་གི་ཤེས་པ་ལྟ་བུ་ལ་མཚོན་ནའང། དེའི་སྐད་ཅིག་སྔ་ཕྱིའི་ཆ་ཤས་རྣམས་དང་རང་ངོས་ནས་
གཅིག་ཐ་དད་གང་རུང་དུ་གྲུབ་དགོས་པ་དང། ཐ་དད་དུ་གྲུབ་ན། སྔ་དྲོ་དང་ཕྱི་དྲོའི་ཤེས་པ་གཉིས་བསལ་བའི་ཤུལ་ན་དེ་རིང་གི་ཤེས་པ་དེ་འདི་ཞེས་ལོགས་སུ་དབྱེར་མེད་པས་དེ་རིང་གི་ཤེས་པ་དེ་སྔ་ཕྱིའི་ཤེས་པ་ལས་བདེན་པའི་ཐ་དད་དུ་

[376B] དེ་རིང་གི་ཤེས་པ་དེ་སྔ་དྲོའི་ཤེས་པ་དང་ཕྱི་དྲོའི་ཤེས་པ་གཉིས་དང་བདེན་པའི་གཅིག་ཏུ་གྲུབ་ན། དེ་གཉིས་དུ་མ་ཡིན་པ་བཞིན་དུ། དེ་རིང་གི་ཤེས་པ་ཉིད་ཀྱང་དུ་མར་ཐལ་བ་དང། དེ་རིང་གི་ཤེས་པ་སྔ་དྲོར་འབྱུང་བ་བཞིན་
ཕྱི་དྲོའི་ཤེས་པ་ཡང་སྔ་དྲོར་འབྱུང་བར་ཐལ་བ། ཡང་ན། ཕྱི་དྲོའི་ཤེས་པ་སྔ་དྲོར་མི་འབྱུང་བ་བཞིན་དུ། དེ་རིང་གི་ཤེས་པ་སྔ་དྲོར་མེད་པར་ཐལ་བ་སོགས་ཀྱིས། རང་ཉིད་རང་གི་ཆ་ཤས་དང་བདེན་པའི་གཅིག་ཐ་དད་གང་དུའང་མ་གྲུབ་
པའི་ཕྱིར་ན། བདེན་མེད་དུ་ངེས་པ་རྙེད་པའི་ཚུལ་ལ་འབད་དགོས། གཞན་ཡང་ཤེས་པའི་འཁོར་གསུམ་བདེན་པའི་གཅིག་ཏུ་གྲུབ་ན་བྱ་བྱེད་གཅིག་ཏུ་ཐལ་བའི་སྐྱོན་དུ་འགྱུར་ཞིང། བདེན་པའི་ཐ་དད་དུ་གྲུབ་ན་ཤེས་བྱ་མེད་ནའང་
ཤེས་བྱེད་འཐད་པ་དང། ཤེས་བྱེད་མེད་ཀྱང་དེའི་བྱ་བ་འཐད་པ་སོགས་ཀྱི་སྐྱོན་དུ་འགྱུར་བས་ཤེས་པའི་འཁོར་གསུམ་རང་ངོས་ནས་གྲུབ་པ་མེད་པ་ལ། སྐད་ཅིག་སྔ་ཕྱིའི་ཆ་ཤས་དུ་མ་སོགས་རྟེན་འབྲེལ་ཚོགས་ཙམ་ཞིག་ལ་
གདགས་གཞིར་བྱས་ནས་ཤེས་པ་དང། རིག་པ་ཞེས་ཐ་སྙད་ཚད་མས་ཕར་བཏགས་ཙམ་གྱི་ཤེས་པ་དེ་ལ་འཁོར་འདས་ཀྱི་བྱ་བྱེད་ཐམས་ཅད་འཐད་པ་ཡིན། གསུམ་པ་ལྡན་མིན་འདུ་བྱེད་རང་བཞིན་གྱིས་མེད་པར་གཏན་
ལ་འབེབས་པ་ནི། འདིར་དུས་ལ་སྦྱར་ན་ཟླ་བ་བཅུ་གཉིས་ཚོགས་ཙམ་གྱི་སྟེང་དུ་སྣང་ཙམ་གྱི་ལོ་ཞིག་གྲུབ་པ་མ་གཏོགས་མེད་ཀྱང་དེ་ལས་ལྡོག་པའི་དགག་བྱའི་སྣང་ཚུལ་ངེས་པར་བྱས་ནས། ལོ་དེ་རང་གི་གདགས་གཞི་ཟླ་བ་

[377A]༄༅། །བཅུ་གཉིས་དང་རང་བཞིན་གྱིས་གཅིག་ཏུ་མ་གྲུབ་སྟེ། དེ་གྲུབ་ན། གདགས་གཞི་ཟླ་བ་བཅུ་གཉིས་ཡོད་པ་བཞིན་དུ་ལོ་ཡང་བཅུ་གཉིས་སུ་ཐལ་བ་དང། ཡང་ན་ལོ་གཅིག་ཡིན་པ་བཞིན་ཟླ་བ་བཅུ་
གཉིས་པོ་ཡང་གཅིག་ཏུ་ཐལ་ལ། དེ་དང་རང་བཞིན་གྱིས་ཐ་དད་དུ་གྲུབ་ན། ཟླ་བ་བཅུ་གཉིས་བསལ་བ་ན། དེ་ལས་ལོགས་སུ་ལོ་དེ་འདི་ཞེས་ངོས་ཟིན་དུ་མེད་པས་གདགས་གཞི་ཟླ་བ་བཅུ་གཉིས་ཀྱི་སྟེང་དུ་འདོགས་བྱེད་ཀྱི་བློ་ཚད་
མས་ལོ་ཞེས་ཕར་བཏགས་ཙམ་ཞིག་མ་གཏོགས་དེ་ཁའི་ངང་ནས་ཚུར་གྲུབ་པ་ཞིག་གཏན་ནས་མེད། གཉིས་པ་འདུས་མ་བྱས་རང་བཞིན་གྱིས་མེད་པར་གཏན་ལ་འབེབས་པ་ནི། འགོག་པ་གཉིས་དང་ནམ་མཁའ། སྟོང་ཉིད་
སོགས་ནི། རྒྱུ་རྐྱེན་གྱིས་འདུ་བྱེད་པ་ལ་བརྟེན་ནས་མ་བྱུང་བས་འདུས་མ་བྱས་ཟེར་ལ། འདིར་ནམ་མཁའ་ལ་མཚོན་ན། དགག་བྱ་ཐོགས་རེག་བཀག་ཙམ་གྱི་མེད་དགག་གཅིག་ལ་ནམ་མཁའ་ཞེས་ཐ་སྙད་ཙམ་དུ་བཞག་
པ་མ་གཏོགས། ཆ་ཅན་ནམ་མཁའ་ཉིད་རང་གི་ཤར་ལྷོ་ནུབ་བྱང་གི་ཆ་ཤས་རྣམས་དང་རང་གི་མཚན་ཉིད་ཀྱིས་གྲུབ་པའི་གཅིག་ཏུ་ཡོད་ན། ཤར་ནུབ་ཀྱི་ནམ་མཁའ་གཉིས་གཅིག་ཏུ་འགྱུར་ཞིང། དེ་ལྟ་ན། ཤར་གླིང་ལུས་
འཕགས་པོའི་ནམ་མཁའ་ནས་ཉི་མ་ཤར་བའི་ཚེ། ནུབ་གླིང་བ་ལང་སྤྱོད་ཀྱི་ནམ་མཁའ་ནས་ཉི་མ་ཤར་བར་འགྱུར་ལ། དེ་དག་དང་རང་མཚན་གྱིས་ཐ་དད་དུ་གྲུབ་ན་ཆ་དང་ཆ་ཅན་འབྲེལ་མེད་དོན་གཞན་དུ་འགྱུར་བས། ཕྱོགས་

[377B] དེ་མེད་པས་ན་བདེན་པར་མེད་པ་ཡིན། འགའ་ཞིག་གིས་སྟོང་ཉིད་བདེན་གྲུབ་ཏུ་བཟུང་བ་ནི་ཆེས་
ཤིན་ཏུ་མི་རིགས་ཏེ། མདོ་ལས། བདག་ཏུ་ལྟ་བ་རི་རབ་ཙམ་དུ་འཛིན་པ་ནི་སླ་ཡི། སྟོང་ཉིད་བདེན་པར་གྲུབ་པ་ནི་དེ་ལྟ་མ་ཡིན་ནོ། །ཞེས་གསོར་མི་རུང་བའི་ལྟ་བ་ཡིན་པར་གསུངས་པས། དེ་ཡང་སྟོང་ཉིད་ལའང་གདགས་གཞིའི་
སྒོ་ནས་ཕྱེ་བའི་ཆ་དུ་མ་དང། སྟོང་གཞི་ལ་ཕར་ཁྱབ་ཆེ་ཆུང་གི་སྟོང་པའི་ཆ་དུ་མ་ཡོད་པ་དེ་དག་དང་བདེན་པའི་གཅིག་ཐ་དད་གང་རུང་དུ་གྲུབ་མ་གྲུབ་དང། སྟོང་གཞི་ཆོས་ཅན་དང་ཕན་ཚུན་ལྟོས་མེད་དུ་གྲུབ་མ་གྲུབ་དཔྱད་པས་ཤེས་
ཏེ༑ མདོ་ལས། གཟུགས་ཉིད་ཀྱང་མི་དམིགས་ན། གཟུགས་ཀྱི་དེ་བཞིན་ཉིད་དམིགས་པར་ལྟ་ག་ལ་འགྱུར། ཞེས་གསུངས། གསུམ་པ་དེ་ལས་ལྷག་མཐོང་སྐྱེ་ཚུལ་ནི། སྔར་སེམས་གནས་ཐབས་ཀྱི་ཏིང་ངེ་འཛིན་དགུའི་སྒོ་ནས་
ཞི་གནས་མཚན་ཉིད་པ་གྲུབ་ཟིན་མ་ཉམས་པར་ཡོད་པའི་ཤིན་སྦྱངས་དེ་ཙམ་གྱིས་ལྷག་མཐོང་མི་ཐོབ་ཅིང། དེའི་སྟེང་གང་ཟག་གི་བདག་མེད་ལྟ་བུར་མཚོན་ན། སྔར་བཤད་པ་བཞིན་གནད་བཞིའི་དཔྱད་པ་ལ་བརྟེན་ནས་ཕུང་པོ་ལྔའི་
སྟེང་དུ་ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་རང་བཞིན་གྱིས་གྲུབ་པ་གཏན་ནས་མེད་པའི་ངེས་པ་ལྷང་གིས་བྱུང་བ་ན། དེ་ཉིད་ཀྱི་དམིགས་པ་དྲན་པས་མ་བརྗེད་པར་བཟུང། ཤེས་བཞིན་གྱིས་བྱིང་རྒོད་བཀག་ལ་མཉམ་

[378A]༄༅། །པར་བཞག་འཛིན་སྟངས་ཤུགས་ཞན་པ་དང། མི་གསལ་བར་འགྲོ་གྲབས་བྱེད་ན་སླར་ཡང་གནད་བཞིའི་དཔྱད་པ་ལ་སོགས་པ་སྔར་བཞིན་བྱས་ནས་ངེས་པ་ཤུགས་ཅན་རྙེད་པའི་ཚེ་དེ་ལ་རྩེ་གཅིག་ཏུ་
བཞག་དེ་ལྟར་སྟོང་ཉིད་ལ་གནས་ཆ་བཙལ། གནས་ཆ་རྙེད་པ་ན། འཇོག་སྒོམ་བརྟན་པོའི་ངང་ནས་གནད་བཞི་ལ་སོགས་པས་དཔྱོད་པ་དཔེར་ན་མཚོ་ཤིན་ཏུ་དྭངས་པ་རླུང་གིས་མི་གཡོ་བའི་ནང་ཉེའུ་ཆུང་འཁྱུག་པ་ལྟ་བུ་སྟེ། དེ་ལྟར་
གནས་ཆ་དང། སོ་སོར་རྟོག་པའི་ཤེས་རབ་ཆ་མཉམ་པའི་ཚུལ་གྱིས་ཡུན་རིང་གོམས་པར་བགྱིས་པས་སྔར་བཞིན་སེམས་གནས་དགུ་རིམ་གྱིས་བསྒྲུབས་པའི་མཐར་དཔྱད་པ་རང་སྟོབས་ཀྱིས་དྲངས་པའི་ཤིན་སྦྱངས་ཁྱད་པར་ཅན་སྔར་
ཞི་གནས་ཐོབ་དུས་ཀྱི་དེ་ལས་ཀྱང་ཆེས་ལྷག་པ་ཞིག་ཐོབ་སྟེ་དཔྱད་སྒོམ་དེ་ཉིད་འཇོག་སྒོམ་དུ་འབད་རྩོལ་མེད་པར་འགྲོ་བ་ཞིག་ནམ་བྱུང་བའི་ཚེ་སྟོང་ཉིད་ལ་དམིགས་པའི་ལྷག་མཐོང་དངོས་གནས་པ་ཐོབ་ཅིང། ཞི་ལྷག་ཟུང་འབྲེལ་དུ་
གྱུར་པ་ཡིན་གསུངས།།    ༈    །།ཉིན་ཉེར་གསུམ་པར། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། དེ་ལྟར་ལམ་གྱི་གཙོ་བོ་རྣམ་གསུམ་གྱི། །ཞེས་སོགས་ཀྱི་ལུང་འདྲེན་མཛད་དེ་ཀུན་སློང་འཆོས་ཚུལ་
མདོར་བསྡུས་ཤིག་གསུངས་ནས། ཁ་ས་སྔོན་དུ་སོང་བའི་ས་བཅད་རྣམས་འདྲེན་པར་མཛད་རྗེས། གསུམ་པ་ཐུན་མོང་མ་ཡིན་པ་རྡོ་རྗེའི་ཐེག་པ་ལ་སློབ་ཚུལ་ཞུ་ན། དེ་ལྟར་སྔར་བཤད་པའི་སྐྱེས་བུ་ཆུང་འབྲིང་གི་ལམ་ལ་བརྟེན་ནས་

[378B] སྐྱེས་བུ་ཆེན་པོའི་ལམ་ལ་བརྟེན་ནས་བྱང་ཆུབ་ཀྱི་སེམས་ལ་མྱོང་བ་འདོན། དེ་ལ་མྱོང་བ་ཐོན་པ་ན། སྟོང་པ་ཉིད་ཀྱི་ལྟ་བ་ལ་ངེས་ཤེས་རྙེད་པར་བྱས་ཏེ་དེ་ནས་གསང་སྔགས་ལ་འཇུག་དགོས། དེ་ལྟར་
སྔོན་དུ་མ་སོང་བར་སྔགས་ལ་ཞུགས་ན་ནི། རིམ་པ་བཞིན་ཐར་པ་དང། བླ་མེད་རྫོགས་བྱང་གི་ཐབས་སུ་མི་འགྲོ་ལ། བུ་ཆུང་རྟ་རྒོད་ལ་བསྐྱོན་པ་བཞིན་དུ་ཁེ་མེད་པའི་ཁར་ཉེན་ཤིན་ཏུ་ཆེ་ཞིང། ལམ་གྱི་གཙོ་བོ་རྣམ་གསུམ་ལ་
མྱོང་བ་སྐྱེས་ནས་གསང་སྔགས་ཀྱི་ལམ་ལ་ཞུགས་ན་ནི་གསང་སྔགས་ཀྱི་མྱུར་ཁྱད་ཀྱང་ངེས་པར་ཐོན་པ་འོང། གསང་སྔགས་ཀྱི་བསྟན་པ་ནི་སངས་རྒྱས་ལས་ཀྱང་དཀོན་པར་གསུངས་ཤིང། བླ་མེད་ཀྱི་ལམ་ལ་བརྟེན་ན་སྙིགས་དུས་ཀྱི་
ཚེ་ཐུང་འདི་ཉིད་ལ་མི་སློབ་པའི་ཟུང་འཇུག་གི་གོ་འཕང་ཐོབ་པར་ནུས་པས། ངེས་པར་དུ་ལམ་དེ་ལ་སློབ་དགོས། དེ་ཡང་འཕྲལ་གྱི་རྐྱེན་སེལ་ཆེད་ཙམ་དུ་རྟ་མགྲིན་དང་ཕྱག་རྡོར་སོགས་ཀྱི་རྗེས་གནང་རེ་ཙམ་ཞུ་བ་དེ་འདྲས་མི་ཆོག་པར་རྡོ་རྗེ་
སློབ་དཔོན་མཚན་ཉིད་དང་ལྡན་པའི་དྲུང་ནས་ཡི་དམ་གསང་བདེ་འཇིགས་གསུམ་གང་རུང་གི་དཀྱིལ་འཁོར་དུ། སྐུ་བཞིའི་ས་བོན་ཐེབས་ངེས་ཀྱི་དབང་བཞི་རྣམ་པར་དག་པ་ལེགས་པར་ནོས། དབང་དུས་སུ་གང་ཁས་བླངས་པའི་དམ་སྡོམ་
རྣམས་མིག་གི་འབྲས་བུ་བཞིན་དུ་བསྲུང་བའི་ཐོག་ནས། རིམ་གཉིས་ཀྱི་ཟབ་ཁྲིད་ཉན་ཏེ་ཉམས་སུ་བླངས་ན་བསྟན་པ་ཡོངས་རྫོགས་ལ་ལག་ལེན་ཐེབས་པ་ཡིན་པས་དོན་ཤིན་ཏུ་ཆེ། དེ་ལྟ་བུའི་ལམ་གྱི་བགྲོད་ཚུལ་ལེགས་པར་ཤེས་ན་

[379A]༄༅། །དབུ་བཤེས་གཉེན་བསྟེན་ཚུལ་ནས་མཇུག་མི་སློབ་པའི་ཟུང་འཇུག་གི་བར་གྱི་མདོ་སྔགས་ཀྱི་ལམ་བཟང་ལ་གོ་བ་ལེགས་པར་ཆགས་པ་ཡིན། སློབ་མ་རྣམས་གསང་སྔགས་བླ་མེད་ཀྱི་དབང་མ་
ཐོབ་པ་མང་པོ་ཡོད་ཚེ་རྡོ་རྗེའི་ཐེག་པ་ལ་སློབ་ཚུལ་གྱི་སྐོར་འདི་ས་བཅད་ཙམ་ལས་ཞིབ་ཏུ་མི་གསུང་བ་ཕྱག་བཞེས་ཡིན་གསུངས། གཉིས་པ་གཞན་རྒྱུད་སྨིན་པར་བྱེད་པ་བསྡུ་བཞི་ལ་སློབ་ཚུལ་ནི། མདོ་སྡེ་རྒྱན་ལས། སྦྱིན་མཚུངས་
དེ་སྟོན་ལེན་འཇུག་དང། །བདག་ཉིད་རྗེས་སུ་འཇུག་རྣམས་ཀྱི། །སྙན་པར་སྨྲ་དང་དོན་སྤྱོད་དང། །དོན་མཐུན་ཉིད་དུ་འདོད་པ་ཡིན། །ཞེས་གསུངས་པ་ལྟར། བྱང་ཆུབ་སེམས་དཔའ་རྣམས་ནི་སེམས་ཅན་གཞན་གྱི་དོན་བྱེད་པ་
ལ་བརྩོན་དགོས་ཤིང། དེ་ལ་བསྡུ་བ་རྣམ་པ་བཞིའི་སྒོ་ནས་གཞན་རྒྱུད་སྨིན་པར་བྱེད་པ་ལ། དེ་ཡང་དང་པོ་སོ་སོའི་སྐྱེ་བོ་རྣམས་ནི་ཟང་ཟིང་གིས་འབྲིད་པར་སླ་བ་ཡིན་པས། ལམ་ལ་རིམ་གྱིས་བཀྲི་བའི་ཕྱིར་དུ་ཐོག་མར་
ཟང་ཟིང་སྟེར་བ་ཚུན་གྱིས་ཡིད་མགུ་བར་བྱས་ནས་འཁོར་དུ་བསྡུས། གཉིས་པ་འདུས་པ་དེ་དག་ལ་འཇིག་རྟེན་གྱི་ཚུལ་དང་མཐུན་པའི་གཙམ་དང། གཙོ་བོར་དབང་པོ་དང་མོས་པ་དང་མཐུན་པར་ཆོས་ཀྱི་གཏམ་བསྙད་དེ་སྙན་པར་སྨྲ་
བ་དང། གསུམ་པ་གདུལ་བྱ་དེ་དག་ལ་དབང་པོ་དང་འཚམ་པར་དམ་པའི་ཆོས་ཀྱི་ལམ་བསྟན་པ་དེ་ལྟར་རིམ་གྱིས་སློབ་ཏུ་འཇུག་པའི་དོན་སྤྱོད་དང། བཞི་པ་རང་གིས་ཀྱང་གཞན་ལ་ཇི་ལྟར་བཤད་པ་བཞིན་ཉམས་སུ་ལེན་

[379B] དེ་དག་གིས་དངོས་གཞིའི་བཤད་པ་སོང་ནས། ད་ནི་ཁ་སང་སྔོན་དུ་སེམས་བསྐྱེད་ཆོ་གས་བཟུང་ཚུལ་རྗེས་སུ་ཞུ་རྒྱུར་བཞག་པ་དེ་ཞུ་བ་ཡིན་པས་
གཉིས་པ་སེམས་བསྐྱེད་ཆོ་གས་བཟུང་བའི་ཚུལ་ལ་གཉིས། སྡོམ་པ་མ་ཐོབ་པ་ཐོབ་པར་བྱེད་པ་དང། ཐོབ་པ་མི་ཉམས་པར་བསྲུང་བའི་ཚུལ་ལོ། །དང་པོ་ནི། སེམས་བསྐྱེད་ཆོ་གས་བཟུང་ཞེས་པའང། སེམས་དེ་ལ་མྱོང་བ་སྣེ་ཟིན་
ཙམ་སྐྱེས་ནས་བཟུང་ན་སྡོམ་པ་སྐྱེ་བ་ཡིན་གྱི། མྱོང་བ་གང་ཡང་མེད་པར་ཚིག་ཙམ་རྗེས་ཟློས་བྱས་པས་མི་ཕན། འོན་ཀྱང་མྱོང་བ་མ་སྐྱེས་པས་ཀྱང་དེ་ལྟར་བླངས་ན་བག་ཆགས་འཇོག་པར་འགྱུར་བས་དེ་ལ་ནན་ཏན་བྱེད་པ་གནད་
ཆེ༑ མྱོང་བ་སྐྱེས་པ་དག་གིས་ནི་སང་ཉིན་དམིགས་པ་སོགས་ནན་ཏན་དུ་བྱས་ནས་བླངས་ན། ཡུལ་ཁྱད་པར་ཅན་ལ་བརྟེན་ནས་བྱང་སྡོམ་འཐོབ་ལ། སེམས་བསྐྱེད་གོང་ནས་གོང་དུ་འཕེལ་ཞིང་བརྟན་པོར་འགྱུར་བ་ཡིན། དེ་ཡང་སེམས་
བསྐྱེད་ཆོ་ག་ལ་སྟ་གོན་མེད་པར་བྱེད་པའི་བསྡུས་པ་དང། ཉིན་གཅིག་ལ་སྟ་གོན་དངོས་གཞི་གཉིས་ཀ་རྫོགས་པར་བྱེད་པའི་འབྲིང་པོ་དང། སྟ་གོན་ཉིན་གཅིག་དང། དངོས་གཞི་ཉིན་གཅིག་སྟེ་ཉིན་སོ་སོར་བྱེད་པའི་རྒྱས་པ་བཅས་
གསུམ་ལས། ད་ལམ་འདིར་ཕྱི་མ་ལྟར་བྱེད་པ་ཡིན། དེའི་སྦྱོར་བ་ཞེས་པ་བྱང་ཆུབ་ལམ་རིམ་གྱི་ཁྲིད་ལྟ་བུ་སྔོན་དུ་སོང་བ་དང་མ་འབྲེལ་བར་དབང་དང་ཁྲིད་ལུང་ལ་སོགས་པ་གཞན་གྱི་མཇུག་ཏུ་སེམས་བསྐྱེད་ཀྱི་སྦྱོར་བ་བྱེད་པའི་སྐབས་ཐུན་

[380A]༄༅། །མོང་བའི་ལམ་རིམ་གྱི་བཤད་པ་ཆ་ཚང་རྒྱས་པར་ཞུ་དགོས་པ་ཕྱག་ལེན་ཡིན་མོད། ད་ལན་བྱང་ཆུབ་ལམ་གྱི་རིམ་པའི་ཁྲིད་དང་འབྲེལ་པ་ཡིན་པས། སྔར་རྒྱས་པར་བཤད་པ་དེ་ལས་
ལྷག་ཏུ་སླར་ཞུ་དགོས་མེད་པས། འདིར་སྔོན་འགྲོའི་བཤད་པ་རྒྱས་བཤད་མི་དགོས་པ་ཡིན། རྗེས་སུ་སེམས་བསྐྱེད་མཛད་པོ་རྣམས་ནས་ཀྱང་ལམ་རིམ་གྱི་བཤད་པ་དང་འབྲེལ་མ་འབྲེལ་གྱི་ཁྱད་པར་དེ་ལྟར་མཛད་
དགོས་གསུངས་ནས་སྦྱོར་ཆོས་སྐབས་མཆོད་ཕྲེང་རྒྱས་པ། མཎྜལ་གསོལ་འདེབས་མཎྜལ་མཇུག་སྔོན་འགྲོའི་ཀུན་སློང་བཅོས་པ་མདོར་བསྡུས་གསུངས་རྗེས། དེས་ན་སྔར་བཤད་པ་དེ་དག་ལ་
དོ་ནུབ་དང་སང་ཞོགས་དམིགས་པ་བསྐྱར་ཅི་ཐུབ་མཛད་དགོས། སང་ཉིན་བླ་མ་རྒྱལ་བ་སྲས་བཅས་སེམས་བསྐྱེད་ཀྱི་དཔང་ མི་
གཙང་ཐལ་རྡུལ་གྱི་ཁྲོད་དུ་གདན་དྲངས་མི་རུང་བ་བཞིན་ད་ལྟ་ཚོགས་གྲོལ་ནས་ས་གཞིར་སྲོག་ཆགས་སོགས་ལ་མི་གནོད་པར་བྱི་དོར་ལེགས་པར་བྱས་ནས་དྲི་བཟང་གི་ཆུས་ཆག་ཆག་གདབ། མེ་ཏོག་གཙལ་དུ་
དགྲམ། སློབ་དཔོན་གྱི་ཁྲི་མེ་ཏོག་དང། རིན་པོ་ཆེས་བརྒྱན་པ་བཤམ། མཆོད་པ་ཡང་སྔར་ཇོ་བོ་ཆེན་པོས། བོད་མཆོད་པ་ངན་པས་སེམས་བསྐྱེད་མི་སྐྱེ་གསུངས་པ་བཞིན་མཆོད་པ་ངན་པ་མི་བྱེད་པར་ཡོ་བྱད་ཀྱི་དྲུག་

[380B] གང་ལྟར་གྲོགས་པོའི་བློར་མི་ཤོང་བ་ལྟ་བུའི་མཆོད་པ་གང་རྒྱས་བཤམ་དགོས། སང་སེམས་བསྐྱེད་དངོས་བཞིའི་སྐབས་སུ་བྱང་ཆུབ་ཀྱི་སེམས་བསྐྱེད་པ་ལ་ཚོགས་གསོག་སྒྲིབ་སྦྱོང་
བར་ཆད་བསྲུང་བ་སོགས་དགོས་པས། སང་ཉིན་ཞོགས་ཚོགས་ལ་རབ་ན་བཀའ་འགྱུར་དང། དེ་མིན་མདོ་ཕལ་པོ་ཆེ་ཀློག་པ་སོགས་བྱེད་དགོས་པ་གསུངས་མོད། དེ་ཙམ་མ་ལྕོགས་ཀྱང་ཀློག་བདེ་བ་དག་གིས་བརྒྱད་སྟོང་པ་དང་
མདོ་བསྐལ་བཟང་དག་ཐོན་ངེས་པར་བྱེད་ཅིང། གཞན་ཡང་ཆབ་གཏོར་དང། འབྱུང་པོ་ལ་གཏོར་མ་གཏོང་བར་གསུངས་པས་ཆ་གསུམ་སོགས་བཏང་ནས། དངོས་གཞི་ལ་འཇུག་དགོས། དེ་ཡང་འཇིག་རྟེན་ཁྱིམ་པ་དག་ཚེ་འདིའི་
དགའ་སྟོན་རྟེན་འབྲེལ་ལྟ་བུ་དང། ཚེ་ཟད་པའི་ལོ་གསར་ལའང་དགའ་སྤྲོ་གཟབ་སྤྲོད་སོགས་བྱེད་ན། རང་རེ་བླ་ན་མེད་པའི་བྱང་ཆུབ་ཏུ་སེམས་བསྐྱེད། ཐེག་ཆེན་གྱི་ལམ་དུ་ཞུགས་ནས་རྒྱལ་བའི་སྲས་སུ་འགྱུར་བ་ལ་དགའ་སྤྲོ་ཅིའི་ཕྱིར་
མི་བྱེད་པས། སང་ཞོགས་གོས་ཀྱང་གསར་པ་ཞིག་བགོས། རབ་ཏུ་བྱུང་བ་རྣམས་ཀྱིས་ཆོས་གོས་སྣམ་སྦྱར་སོགས་བཞེས། ཁྲུས་དང་གཙང་སྤྲ་དང་ལྡན་པའི་སྒོ་ནས་སྔོན་གྱི་སངས་རྒྱས་རྣམས་ཀྱི་རྣམ་ཐར་བཞིན་སེམས་བསྐྱེད་ཀྱི་རྫས་གང་
ཡང་རུང་བ་རེ་བསྣམས་ནས་ཕེབས་དགོས། འདིར་ཕེབས་སྐབས་སུའང། གནས་ཁང་ཐ་མལ་པ་འདི་ལྟར་མིན་པར་གཞལ་ཡས་ཁང་གྲུ་བཞི་སྒོ་བཞི་པ། སྒོ་བཞིར་རྒྱལ་ཆེན་བཞི་རང་རང་གི་འཁོར་གཡོག་འབུམ་ཕྲག་དང་བཅས་

[381A]༄༅། །པས་བསྲུང་བ་དང། ཕྱིའི་མཐའ་སྐོར་དུ་དཀར་ཕྱོགས་ཀྱི་ལྷ་རྣམས་སེམས་བསྐྱེད་ནོད་པའི་ཕྱིར་དུ་འཁོད་པ། ནང་གི་ཕྱོགས་བཞིའི་ལྡེབས་རིས་ལའང། བདག་ཅག་གི་སྟོན་པས་སྔོན་སློབ་པ་
ལམ་གྱི་གནས་སྐབས་སུ་བྱང་ཆུབ་ཀྱི་སྤྱད་པ་སྤྱོད་པའི་རྣམ་ཐར་རྣམས་ད་ལྟ་མངོན་སུམ་དུ་མཛད་བཞིན་པ་ལྟ་བུར་གསལ་བར་བསམ་ཞིང། དེ་མཐོང་བས་དེ་དག་ལ་ཡི་རངས་ཤིང་སྨོན་ལམ་འདེབས། ཚོགས་ཐེངས་
གཉིས་པར། བླ་མ་གདན་དྲངས་ནས་བྱང་ཆུབ་ཀྱི་སེམས་སྐྱེ་བའི་གཞིར་ཚོགས་གསོག་པ་དང་སྒྲིབ་པ་སྦྱང་བ་ལེགས་པར་བྱ་དགོས་པས། སྦྱོར་ཆོས་རྒྱས་པར་མཛད་དེ་ཚོགས་གསོག་སྒྲིབ་སྦྱོང་གི་དམིགས་པ་
རྣམས་ནན་ཏན་དུ་བྱེད། བླ་མ་ཡང་བཅོམ་ལྡན་འདས་ཤཱཀྱ་ཐུབ་པ་དངོས་སུ་མོས། བླ་མས་དམིགས་པ་ངོ་སྤྲད་པ་ན་སོ་སོའི་དམིགས་རྣམ་ལེགས་པར་གསལ་འདེབས་དགོས། སྤྱིར་སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཐོབ་འདོད་ཙམ་ནི་སྨོན་སེམས་དང། སེམས་བསྐྱེད་ནས་སྤྱོད་པ་ལ་སློབ་འདོད་པ་ནི་འཇུག་སེམས་ཏེ། དེ་ཡང་དཔེར་ན་སྔ་མ་ནི། འདི་ནས་རྒྱ་གར་དུ་འགྲོ་བར་རྩོམ་པ་དང། ཕྱི་མ་ནི་ལམ་དུ་ཞུགས་
པ་ལྟ་བུ་ཡིན། སེམས་བསྐྱེད་ཆོ་གས་བཟུང་བ་དེ་ལའང་བྱང་ས་ནས་བཤད་པ་ལྟར་སྨོན་འཇུག་སོ་སོར་བཟུང་བ་དང། སྤྱོད་འཇུག་ནས་བཤད་པ་ལྟར་སྨོན་འཇུག་ཅིག་ཅར་དུ་བཟུང་བའི་ཚུལ་གཉིས་ཡོད་པ་གང་བྱས་

[381B] དེ་གཉིས་དབུ་སེམས་སོ་སོའི་ལུགས་སུ་ཁ་ཅིག་འཆད་མོད། སེམས་བསྐྱེད་བཟུང་ཚུལ་ལ་དབུ་སེམས་མི་མཐུན་པ་མེད་ཅིང། རང་ལུགས་སྔ་མ་སེམས་བསྐྱེད་པ་ཙམ་ལས་སྤྱོད་པ་ལ་སློབ་མི་ནུས་
པའི་དབང་དུ་བྱས་ལ། ཕྱི་མ་ནི་དེ་གཉིས་ཀ་བྱེད་ནུས་པའི་དབང་དུ་བྱས་པར་བཞེད་ཅིང། སང་ཉིན་སྨོན་འཇུག་ཅིག་ཅར་དུ་བཟུང་བའི་ལུགས་ལྟར་བྱེད་པ་ཡིན་གསུངས་ནས་གཏང་རག་གི་མཎྜལ་དང། ལམ་རིམ་སྨོན་ལམ་མཇུག་ཏུ་
བླ་མ་རིན་པོ་ཆེས་དབུ་བསྐུལ་མཛད་དེ། བྱང་ཆུབ་སེམས་མཆོག་རིན་པོ་ཆེ། །ཞེས་སོགས་ལན་གསུམ། ཕ་མ་སེམས་ཅན་ཐམས་ཅད་བདེ་དང་ལྡན་གྱུར་ཅིག་སོགས་དང། དཔལ་ལྡན་བླ་མའི་སྐུ་ཚེ་བརྟན་པ་དང། །ཞེས་སོགས་ལན་རེ་
གསུངས་ཤིང། དེ་རྗེས་རྒྱལ་བ་མ་ལུས་མ་གསུངས་ནས་སྟ་གོན་གྲོལ།།    ༈    །།ཉིན་ཉེར་བཞི་པར། ཚོགས་ཐེངས་དང་པོར་མདོ་ཀློག་པ་དང་གཏོར་མ་བཏང་བ་སོགས་སོང་རྗེས། ཆོས་ཐུན་གཉིས་པར་
བླ་མ་རིན་པོ་ཆེ་བཞུགས་ཁྲིར་གདན་དྲངས༑ སྦྱོར་ཆོས་མཆོད་འཕྲེང་སོགས་རྒྱས་པར་བཏང་ནས། སེམས་བསྐྱེད་ཀྱི་སྡོམ་པ་ཞུ་བའི་ཡོན་དུ་མཎྜལ་འབུལ་སྐབས་སེམས་བསྐྱེད་ཀྱི་རྫས་རྣམས་སོ་སོའི་ཕྱག་ཏུ་བཟུང་སྟེ། མཎྜལ་མཇུག་
བླ་མའི་སྐུ་མདུན་དུ་ཕུལ་ནས་སྤུངས་ཟིན་མཚམས། ཇི་སྐད་དུ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་ནས། སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། །ཞེས་སོགས་འདྲེན་པར་མཛད་ནས། སེམས་

[382A]༄༅། །བསྐྱེད་ཀྱི་ཕན་ཡོན་རྣམས་སྔར་བཞིན་གསུངས་ཤིང། དལ་འབྱོར་རྙེད་དཀའ་ནས་བཟུང་སྟེ་གོ་རིམ་མཐར་ཆགས་ཡིད་འཁུལ་ངེས་ཀྱིས་བློ་སྦྱངས་ནས། དམིགས་པ་གསལ་འདེབས་ཀྱི་
སྐབས་རང་གི་མཐའ་སྐོར་དུ་སེམས་ཅན་ཐམས་ཅད་འཁོད་པར་མོས་དགོས་པས། དེ་ཡང་འགྲོ་བ་རིགས་དྲུག་ཐམས་ཅད་ཀྱང་མིའི་རྣམ་ཅན་ཤ་སྟག་ཏུ་མོས་ཏེ། ཕོ་རིགས་ཀྱི་སེམས་ཅན་ཐམས་ཅད་རང་གི་ཕ་དང། མོ་རིགས་
ཀྱི་སེམས་ཅན་ཐམས་ཅད་རང་གི་མ་རྒན་མོའི་རྣམ་པར་གཡས་གཡོན་དུ་གསལ་འདེབས། དེ་ནས་བླ་མ་ཐུབ་པའི་དབང་པོར་གསལ་བའི་མཐའ་སྐོར་དུ་བསྐལ་བཟང་སངས་རྒྱས་སྟོང་སོགས་ཀྱིས་བསྐོར་བ་དང། སྤྱན་དྲངས་
པའི་བླ་མ་རྒྱལ་བ་སྲས་བཅས་ཀྱི་སྤྱན་སྔར་པུས་མོ་གཡས་པའི་ལྷ་ང་ས་ལ་བཙུགས་ཏེ། སྐྱབས་སེམས་བྱེད་པ་སངས་རྒྱས་ཆོས་ཚོགས་མ་ལན་གསུམ་དང། སྨོན་སེམས་བཟུང་བར་དམ་བཅའ་བ་འགྲོ་ཀུན་སྲིད་
ཞིའི་འཇིགས་པ་ཞེས་སོགས་ལན་གསུམ། དེ་ནས་དངོས་གཞི་སྨོན་འཇུག་ཅིག་ཅར་དུ་འཛིན་པ། བླ་མ་རྒྱལ་བ་སྲས་བཅས་རྣམས། །ཞེས་སོགས་དགོངས་གསོལ་སྔོན་དུ་འགྲོ་བའི་སྡོམ་གཟུང་གི་ཚིག་ལན་གསུམ། དེང་
དུས་བདག་ཚེ་འབྲས་བུ་ཡོད། །ཅེས་སོགས་སྤྲོ་བ་བསྐྱེད་པ་དང། བསླབ་བྱ་འཛིན་པ་ཚར་གཅིག་བཅས་བླ་མ་རིན་པོ་ཆེས་ཚིག་དོན་གསུང་བཤད་སྦྲགས་ཏེ་དབུ་བསྐུལ་བཅས་གསུངས་ཤིང་སློབ་མ་རྣམས་ཀྱིས་རྗེས་ཟློས་

[382B] དེ་ནས་རང་རེས་ད་རེས་བྱང་ཆུབ་ཏུ་སེམས་བསྐྱེད་པ་ན། ཕྱོགས་བཅུའི་ཞིང་རབ་འབྱམས་ན་བཞུགས་པའི་སངས་རྒྱས་རྣམས་ཀྱི་ཞིང་ཁམས་བཞུགས་ཁྲི་དང་བཅས་པ་འབེར་གྱིས་གཡོས་ཤིང། འཁོར་རྣམས་ཀྱིས་དེའི་
རྒྱུ་རྐྱེན་ཞུས་པ་ན། བོད་ཁ་བ་ཅན་གྱི་ལྗོངས་སུ། དབེན་གནས་ཆུ་བཟང་རི་ཁྲོད་བྱ་བ་ན། བླ་མ་བྱམས་པ་བསྟན་འཛིན་འཕྲིན་ལས་རྒྱ་མཚོ་ཞེས་བྱ་བའི་སྤྱན་སྔར། སློབ་མ་ཆེ་གེ་མོས་བྱང་ཆུབ་མཆོག་ཏུ་སེམས་བསྐྱེད་པའི་མཐུ་
ཡིན་ཞེས་གསུངས་ཤིང་སེམས་དེ་མི་ཉམས་པ་དང། སྤྱོད་པ་ཡོངས་སུ་རྫོགས་པའི་སྨོན་ལམ་མཛད་པར་གསུངས། དེ་ནས་སེམས་བསྐྱེད་ཀྱི་རྫས་ལས་གང་ལྕོགས་ཤིག་ཕྱག་ཏུ་བཞེས་ཤིང། འཕྲོས་ཀྱང་མཆོད་
གཡོག་པ་རྣམས་ཀྱིས་བཟུང་བ་དང་བཅས། རང་ཅག་རྣམས་ཀྱིས་ད་ལམ་བྱང་ཆུབ་ལམ་གྱི་རིམ་པ་འཆད་ཉན་བགྱིས་པའི་དགེ་རྩ་དཔག་ཏུ་མེད་པ་བྱུང་བ་དང། བྱང་ཆུབ་ཀྱི་སེམས་བསྐྱེད་པའི་དགེ་རྩ་འདིས་མཚོན། དུས་
གསུམ་གྱི་དགེ་ཚོགས་རྣམས་ཆུད་མི་འཛའ་བའི་ཕྱིར་རྗེ་བཙུན་བྱམས་པ་མགོན་པོ་ལ་བཅོལ་ནས། ནམ་ཞིག་གླིང་འདིར་བྱམས་མགོན་གྱིས་མཆོག་གི་སྤྲུལ་སྐུའི་མཛད་པ་སྟོན་པའི་ཚེ། དགེ་རྩ་དེ་དག་གི་མཐུས་རང་རེ་རྣམས་རྒྱལ་བ་
བྱམས་པ་མགོན་པོའི་འཁོར་གྱི་ཐོག་མར་གྱུར་ནས་གསུང་གི་བདུད་རྩི་ལ་ལོངས་སྤྱད་དེ། བླ་མེད་བྱང་ཆུབ་ཏུ་ལུང་བསྟན་ཐོབ་པའི་རྒྱུར་བསྔོ་བ་བྱེད་པ་ཡིན་ལ། ལན་གསུམ་པའི་མཐར་ངེད་ཀྱིས་མཆོད་རྫས་ནམ་མཁར་འཐོར་བ་

[383A]༄༅། །དང་ཁྱེད་རང་རྣམས་ཀྱི་དགེ་རྩ་རྣམས་བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན་སོགས་ཀྱི་མཆོད་རྫས་སུ་གྱུར་ནས། དགའ་ལྡན་དུ་རྗེ་བཙུན་གྱི་ཉེ་འཁོར་ལ་བབས་ཤིང། བྱམས་མགོན་གྱིས་ཀྱང་
དགེ་རྩ་བདག་གིར་བཞེས་ཏེ་ཐུགས་སྨོན་མཛད་སོང་སྙམ་པར་བྱེད་དགོས་པར་གསུངས་ཏེ། ནམ་ཞིག་རྡོར་གདན་མ་དང། དེ་ཚེ་རྒྱལ་བ་ཞེས་སོགས་ཤླཽ་ཀ་གཉིས་ཀ་དབུ་བསྐུལ་གྱིས་ལན་གསུམ་གསུངས་ཏེ་གསུམ་པའི་མཐར་རྫས་
རྣམས་འཐོར་ཚུལ་མཛད། གཉིས་པ་ཐོབ་པ་མི་ཉམས་པར་བསྲུང་བའི་ཚུལ་ལ་སྨོན་འཇུག་གི་བསླབ་བྱ་གཉིས་ལས། དང་པོར་ཚེ་འདིར་སེམས་བསྐྱེད་མི་ཉམས་པའི་རྒྱུ་ལ་བསླབ་པ་དང། སྐྱེ་བ་གཞན་དུ་མི་འབྲལ་བའི་རྒྱུ་ལ་བསླབ་པ་
གཉིས། དང་པོར་བཞི་ལས། དང་པོ་ནི། སེམས་བསྐྱེད་ཀྱི་ཕན་ཡོན་དྲན་པ་དང། གཉིས་པ་ནི། སེམས་བསྐྱེད་མི་གཏོང་བར་སྤེལ་བའི་ཕྱིར་ཉིན་ལན་གསུམ་མཚན་ལན་གསུམ་དུ་བཟུང་བ་དང། གསུམ་པ་ནི། གཞན་གྱིས་ལོག་
སྒྲུབ་བྱས་པར་འདིའི་དོན་མི་བྱ་སྙམ་པ་ལྟ་བུའི་བློ་ངན་སྐྱེ་བ་འགོག་པ་དང། བཞི་པ་ནི། སེམས་བསྐྱེད་འཕེལ་བའི་རྒྱུར་ཚོགས་གསོག་པ་རྣམས་ཡིན། གཉིས་པ་ལ་བཞི་ཚན་གཉིས་ལས། དང་པོ་ནི། རྫུན་གྱིས་བླ་མ་དང་མཁན་སློབ་
སོགས་དབུ་བསྐོར་བ་དང། གཞན་དགེ་བ་བྱེད་པར་འགྱོད་པ་བསྐྱེད་པ། བྱང་སེམས་ལ་ཞེ་སྡང་གིས་མི་སྙན་པ། བརྗོད་པ། ལྷག་བསམ་མ་ཡིན་པའི་གཡོ་སྒྱུ་བྱེད་པ་སྟེ་ནག་པོའི་ཆོས་བཞི་སྤོང་བ་དང། གཉིས་པ་ནི། ཤེས་བཞིན་རྫུན་སྨྲ་

[383B] སེམས་ཅན་ལ་གཡོ་སྒྱུ་མེད་པའི་བསམ་པ་དྲང་པོར་གནས་པ། བྱང་སེམས་རྣམས་ལ་སྟོན་པའི་འདུ་ཤེས་བསྐྱེད་ཅིང་དོན་གནས་ཀྱི་བསྔགས་པ་བརྗོད་པ། རང་གིས་སྨིན་པར་བྱ་བའི་སེམས་ཅན་རྣམས་ལ་རྫོགས་བྱང་
འཛིན་དུ་འཇུག་པ་སྟེ་དཀར་ཆོས་བཞི་བསྟེན་པ་ཡིན། གཉིས་པ་འཇུག་པའི་བསླབ་བྱ་ནི། རྩ་ལྟུང་བཅོ་བརྒྱད་དང། ཉེས་བྱས་ཞེ་དྲུག་གིས་མ་གོས་པར་བྱང་ཆུབ་སེམས་དཔའི་སྡོམ་པ་ཚུལ་བཞིན་དུ་བསྲུང་བ་ལ་བསླབ་དགོས་ཚུལ་སོགས་
ཞིབ་པར་གསུངས་ཤིང། དེ་ནས་སླར་ཡང། ངས་ནི་ཁྱོད་ལ་ཐར་པའི་ཐབས་བསྟན་གྱི། །ཐར་པ་རང་ལ་རག་ལས་ཤེས་པར་གྱིས། །ཞེས་གསུངས་པ་བཞིན་དུ། སྔར་ཞུས་པ་དེ་དག་ཕྱིའི་བཤད་ཆོས་ཙམ་དུ་མ་སོང་བར་ཉམས་ལེན་ལ་
འཁྱེར་ཅི་ཐུབ་དགོས་ཚུལ་དང། དཔེར་ན་ཚོང་པ་ལ་སོགས་པས་རྟ་དྲེལ་སོགས་ལ་སོ་སོར་འཚམས་པའི་ཁལ་ཅི་ནུས་རེ་འགེལ་བ་ལྟར་བློ་རབ་འབྲིང་ཐ་གསུམ་གྱིས་ནུས་ཚོད་དང་བསྟུན་པའི་ཉམས་ལེན་མ་མཐའ་རེ་ཅིས་ཀྱང་གནང་དགོས་
ཤིང༑ གཙོ་ཆེར་བྱང་ཆུབ་ཀྱི་སེམས་ལ་ཐུགས་དམ་གྱི་མཐིལ་དུ་བྱས་ནས། དམིགས་པ་གཞན་དང་གཞན་དག་དེའི་གྲོགས་སུ་ཤེས་པའི་སྒོ་ནས་བསྐྱངས་དགོས་ལ། དེ་ཡང་དང་པོར་དགེ་བའི་བཤེས་གཉེན་ལ་བསྟེན་ཚུལ་ཚུལ་
བཞིན་བྱས་པས། དེས་བསྟན་པའི་གདམས་དོན་ཉམས་སུ་ལེན་པའི་སྒོ་ནས་དལ་འབྱོར་ལ་སྙིང་པོ་ལེན་འདོད་བསྐྱེད་ཅིང། སྙིང་པོ་ལེན་པའང་ངེས་པར་ད་ལྟ་ནས་བྱེད་པ་མ་བྱུང་ན། རྟེན་འདི་ཡུན་དུ་མི་གནས་པ་དང། འཆི་བའི་རྗེས་སུའང་

[384A]༄༅། །གར་སྐྱེ་རང་དབང་མེད་ཅིང། ངན་འགྲོར་སྐྱེས་ན་དེའི་སྡུག་བསྔལ་མི་བཟོད་པས། དེ་ལས་སྐྱོབ་པའི་སྐྱབས་དང། དེ་ལས་ཐར་བའི་ཐབས་བཙལ་དགོས་ཤིང། ཐབས་དེ་དག་ལ་འབད་པས་
གལ་ཏེ་ངན་འགྲོར་མི་སྐྱེ་བ་ཙམ་བྱུང་ཡང། བདེ་འགྲོའི་རྟེན་ལ་སྡུག་བསྔལ་མེད་པ་མིན་ཅིང། སླར་ངན་སོང་དུ་མི་སྐྱེ་བའང་མིན་ཚུལ་ཞིབ་ཏུ་བསམས་པས་ངེས་པར་འཁོར་བ་ལས་ཐར་འདོད་ཀྱི་བསམ་པ་འབྱུང་ལ་
དེ་ཡང་རང་གཅིག་པུ་ཐར་བས་མི་ཆོག་པར་སེམས་ཅན་ཐམས་ཅད་དྲིན་ཅན་གྱི་ཕ་མ་ཤ་སྟག་ཡིན་པས། དེ་དག་ལ་ཇི་མི་སྙམ་པར་འཇོག་པ་མ་རབས་ཀྱི་ལུགས་སུ་འགྱུར་བར་མ་ཟད། རང་ཡང་འཁོར་བ་ལས་ཐར་ཙམ་གྱིས་
མི་ཆོག་པར། སྔ་ཕྱིར་མ་ལྟོས་པར་ཐེག་ཆེན་གྱི་ལམ་དུ་འཇུག་དགོས་པས་ན་ད་ལྟ་ནས་ཐེག་ཆེན་ལ་འཇུག་རིགས་ཤིང། འཇུག་སྒོ་ཡང་སེམས་བསྐྱེད་ཁོ་ན་ཡིན་པས་དེ་བསྐྱེད་པའི་ཐབས་ལ་འབད་དགོས། དེ་ལྟར་བྱང་ཆུབ་
ཀྱི་སེམས་ལ་རྩོལ་མེད་ཀྱི་མྱོང་བ་ཐོན་པ་ན། རང་གི་ངོས་ནས་སེམས་ཅན་གྱི་དོན་དུ་ཡུན་རིང་པོར་དཀའ་བ་སྤྱད་དགོས་ཀྱང་བཟོད་མོད། དེའི་བར་མ་རྒན་རྣམས་སྡུག་བསྔལ་གྱིས་མནར་བ་ལ་ཆེས་མི་བཟོད་པའི་བྱང་ཆུབ་ཀྱི་
སེམས་ཁྱད་པར་ཅན་ཞིག་གི་སྒོ་ནས། ཐེག་པ་ཀུན་གྱི་མཆོག་གསང་སྔགས་ཀྱི་ལམ་དུ་འཇུག་དགོས་པས། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་གི་དྲུང་ནས་སྨིན་བྱེད་དབང་བཞི་ནོས་ཏེ། འོད་གསལ་དང་སྒྱུ་ལུས་

[384B] དེའི་སྨིན་བྱེད་དུ་བསྐྱེད་རིམ་བསྒོམ་པ་སོགས་ཀྱིས་སྙིགས་དུས་ཀྱི་ཚེ་ཐུང་གཅིག་ལ་མི་སློབ་པའི་ཟུང་འཇུག་གི་གོ་འཕང་ཐོབ་པ་ཞིག་བྱེད་དགོས། དེ་ཐོབ་པར་བྱེད་པ་ལའང་དེའི་
སྔོན་དུ་དེ་དག་གི་ཉེ་རྒྱུ་དོན་གྱི་འོད་གསལ་དང། དག་མ་དག་གི་སྒྱུ་ལུས་སྒྲུབ་པ་སྔོན་དུ་འགྲོ་དགོས་ཤིང། དེ་ལའང་དེ་དག་གི་སྨིན་བྱེད་བསྐྱེད་རིམ་རགས་པ་ཙམ་མཐར་ཕྱིན་པ་ཞིག་ངེས་པར་དགོས་ལ། དེའི་སྔོན་དུ་སྐུ་བཞིའི་ས་བོན་
ཐེབས་ངེས་ཀྱི་དབང་བཞི་རྣམ་པར་དག་པ་ཐོབ་དགོས། དེ་ལའང་དེའི་སྣོད་རུང་ཁྱད་པར་ཅན་ལམ་ཐུན་མོང་བ་བྱང་ཆུབ་ཀྱི་སེམས་ཀྱིས་རྒྱུད་སྦྱངས་པ་སོགས་སྔོན་དུ་འགྲོ་དགོས། དེའི་ཕྱིར་སེམས་དེ་སྐྱེ་བའི་རྒྱུ་སེམས་ཅན་ཐམས་ཅད་སྡུག་
བསྔལ་གྱིས་མནར་བ་ལ་མི་བཟོད་པའི་སྙིང་རྗེ་དང། དེ་སྐྱེ་བའི་གཞི་དང་པོར། རང་ཉིད་འཁོར་བ་སྤྱི་དང་བྱེ་བྲག་གི་སྡུག་བསྔལ་ལ་མི་བཟོད་པའི་ཡིད་འབྱུང་དང། དེའི་སྔོན་དུ་ངན་སོང་གི་སྡུག་བསྔལ་ལ་འཇིགས་ཤིང་སྐྲག་པ་ཞིག་དགོས་
ལ༑ དེའང་ལས་འབྲས་དང་ནམ་འཆི་ངེས་མེད་མ་བསམས་པར་རྣལ་མ་ཞིག་མི་སྐྱེ་བས་དེ་དག་བསྐྱེད་དགོས། ལམ་དེ་དག་ལ་འཇུག་བློ་སྐྱེ་བའི་རྒྱུ་ནི་དལ་འབྱོར་དོན་ཆེ་རྙེད་དཀའ་བསམ་པ་ཁོ་ན་ཡིན། དེ་དག་ཐམས་ཅད་ཀྱང་དགེ་བའི་
བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པ་ལ་བརྟེན་ནས་སྐྱེ་དགོས་པ་ཡིན། དེའི་ཕྱིར་དང་པོ་ནས་མཐོ་ས་ཞིག་ཏུ་མི་སྙེགས་པར་བཤེས་གཉེན་བསྟེན་ཚུལ་ནས་བཟུང་རིམ་བཞིན་ཉམས་འོག་ཏུ་ཚུད་པར་བྱས་ནས་

[385A]༄༅། །བློ་སྦྱང། ཉམས་འོག་ཏུ་ཚུད་པ་ཞེས་པ་དེ་རེ་ཞིག་བར་སྦྱང་ན་རྒྱུད་ལ་སྐྱེ་བར་འདུག་སྙམ་པའི་དྲོད་རྙེད་པ་ལ་ཟེར། དེ་ནས་དབུ་ནས་མར་ལ། ལམ་གྱི་རིམ་པའི་མགོ་བ་ཤེས་
གཉེན་བསྟེན་ཚུལ་ནས་བཟུང་སྟེ་དམིགས་སྐོར་རེ་རེ་བཞིན་ལ་རྩོ་བཅས་ཀྱི་མྱོང་བ་འདོན། མྱོང་བ་ཐོན་ཟིན་པ་རྣམས་ལ་བཤར་སྒོམ་དང། གང་ལ་མྱོང་བ་མ་ཐོན་པ་དེ་ལ་དེ་རྩལ་དུ་བཏོན་ནས་སྦྱང། འདི་དག་གི་ཚེ་ཡང་
རང་ཅག་ཚང་ལ་མ་ནོར་བའི་མདོ་སྔགས་ཀྱི་བསྟན་པ་དྲི་མ་མེད་པ་འདི་ལྟ་བུ་དང་མཇལ་བའི་དུས་འདིར་གསང་སྔགས་ལ་བག་ཆགས་འཇོག་པ་ཙམ་མ་བྱུང་ན་ཤིན་ཏུ་ཕངས་པ་ཡིན་པས། ཡི་དམ་གསང་བདེ་འཇིགས་གསུམ་
གང་ཡང་རུང་བ་ཞིག་གི་སྟེང་ནས་ལམ་བསྐྱེད་རྫོགས་གཉིས་ལའང་བཤར་སྒོམ་རེ་ཅིས་ཀྱང་བྱ། དེ་ལྟར་བྱེད་པའི་གང་ཟག་དེས་ནི་བསྟན་པ་ཡོངས་སུ་རྫོགས་པ་ལ་བཤར་སྒོམ་བྱས་པས། སྟན་ཐོག་གཅིག་ཏུ་དེ་དག་ཐམས་
ཅད་ཉམས་ལེན་དུ་འཁྱེར་བ་ཡིན། དེས་ན། བྱང་ཆུབ་ཀྱི་སེམས་ཀྱི་བར་གྱི་དམིགས་སྐོར་དེ་དག་ལ་རྩོལ་བཅས་ཀྱི་མྱོང་བ་ཐོན་པ་ན། དེ་ནས་ཡང་དབུ་ནས་མར་ལ། དམིགས་སྐོར་རེ་རེ་བཞིན་ནས་རྩོ་ལ་མེད་ཀྱི་མྱོང་
བ་འདོན། དེ་ནི་ལམ་ལྟ་བུར་མཚོན་ན་འགྲོ་གཅིག་མ་ལྟ་བུ་ཡིན་པས་དེ་ལྟ་བུའི་ཚུལ་གྱིས་བྱང་ཆུབ་ཀྱི་སེམས་ཀྱི་བར་ལ་མྱོང་བ་ཐོན་པར་བྱས་པའི་ཐོབ་ནས་གསང་སྔགས་ཀྱི་ལམ་རིམ་པ་གཉིས་ལ་ཚུལ་བཞིན་དུ་འབད་

[385B] རྒྱུད་དང་གྲུབ་ཆེན་གྱི་གཞུང་ནས་བཤད་པའི་རྟོགས་པ་ཁྱད་པར་ཅན་རྒྱུད་ལ་སྐྱེ་ཞིང་རིང་པོར་མི་ཐོགས་པར་རྒྱལ་བ་དབེན་ས་པ་ཡབ་སྲས་ལྟར་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་རྡོ་རྗེ་འཆང་གི་གོ་འཕང་མངོན་དུ་བྱེད་
པར་ནུས་པ་ཡིན། ད་ནི་རང་ཅག་རྣམས་བྱང་ཆུབ་ཏུ་སེམས་བསྐྱེད་ནས་རྒྱལ་བའི་སྲས་ཀྱི་སྤྱོད་པ་བླ་ན་མེད་པར་འཇུག་པའི་ཕྱིར་ནམ་མཁའི་མཐའ་ཁྱབ་ཀྱི་རིགས་དྲུག་གི་འགྲོ་བ་ཀུན་སོ་སོའི་སྡུག་བསྔལ་ཞི་ཞིང། བླ་མེད་བྱང་ཆུབ་ཀྱི་
གོ་འཕང་ལ་འགོད་པར་སྨོན་པའི་ཆེད་སྤྱོད་འཇུག་གི་སྨོན་ལམ་འདོན་པར་མཛད་དགོས། འདི་ནི་བདག་གི་བླ་མ་རིན་པོ་ཆེའི་ཕྱག་ལེན་ལ་མེད་ཀྱང། སྔོན་ཁྲི་ཆེན་ཡབ་སྲས་སོགས་ཀྱི་སྐབས་མཛད་པར་སྣང་བའི་ཕྱག་སྲོལ་བཟང་པོ་
སླར་གསོ་བ་སོགས་ཀྱི་དགོས་པ་ཁྱད་པར་ཅན་གྱི་ཕྱིར་ཡིན་པས། ཚིག་དོན་དང་མཐུན་པར་མ་གཡེངས་པའི་ངང་ནས་གསུང་བར་ཞུ་གསུངས་ནས། སྤྱོད་འཇུག་ཆེན་མོའི་བསྔོ་བ་དབུ་བསྐུལ་གྱིས་ལྷན་དུ་གསུངས་ཤིང། མཇུག་
ཏུ་གཏང་རག་གི་མཎྜལ་དང་སྨོན་ལམ། ཤིས་པ་བརྗོད་པ་སོགས་ཀྱིས་ཡོངས་རྫོགས་བསྟན་པའི་སྙིང་པོ་བྱང་ཆུབ་ལམ་གྱི་རིམ་པའི་སྲོལ་བཟང་དུས་ཀྱི་མཐར་ཡང་ནུབ་པ་མེད་པར་ས་གསུམ་གྱི་མུན་སེལ་མཆོག་ཏུ་ཆེས་ཆེར་གསལ་
བའི་བཀའ་དྲིན་མཛད་དོ། །སྨྲས་པ། བྱམས་ ཕ་

[386A]༄༅། །ལས་སློང། །སྟོང་ཉིད་སྙིང་རྗེའི་ཕྱག་རྒྱ་མཆོག་གི་རི་བོང་མཚན་མས་གཏན་བདེའི་རོལ་མཚོ་སྤེལ་བའི་དཔྱིད། །བདག་བློ་རབ་རྒྱས་པདྨོ་ཁ་འབྱེད་རིགས་ཀུན་བདག་པོ་སྤྱི་བོའི་རྒྱན་དུ་སླར་ཡང་
བསྟེན། །མགོན་དེའི་ཞལ་ལུང་རིན་ཆེན་འབུམ་གྱི་དབྱིག་སྲིད་དང་ཞི་བའི་འདོད་པ་ཀུན་འཇོ་བ། །སྐལ་བཟང་སྐྱེ་བོའི་སྙིང་གི་གཅེས་ནོར་དུ། །རེག་གཟིགས་གཏེར་གྱི་སྒྲོམ་བུ་འདི་ན་གཏམས། །རྗེས་བསྟན་རིམ་པ་དུ་མའི་འདུ་འགོད་
ནི༑ ༑ཐམས་ཅད་གཟིགས་པའི་འགལ་ཟླ་འགོག་པའི་གར། །ཟླ་མེད་དཔལ་དུ་ཆེ་བའི་ལུང་རྟོགས་ཀྱིས། །དབང་པོའི་ཁམས་བཞིན་ཐེག་པ་མཆོག་ལ་གཞོ་ལ། །ཐུབ་གསུང་རབ་འབྱམས་མ་སྨད་ལུས་ཅན་ནོར། །གདམས་པའི་
མན་ངག་མཆོག་ཏུ་རྟོགས་པའི་བློས། །སྣང་སྲིད་བླ་མར་ཤར་བའི་གཟིགས་མོ་ལ། །ལོངས་སུ་སྤྱོད་འདི་རྒྱལ་བ་དགྱེས་པའི་ལམ། །བདུད་བཞི་བཅོམ་པས་རྒྱལ་རྔ་བརྡུང་བའི་དབྱངས། །ཐུབ་དགོངས་ཟབ་མོའི་བརྗོད་པ་མ་འཁྲུལ་
བར༑ ༑དོན་གཉིས་བདེ་བླག་སྟེར་བའི་འཕྲིན་ཡིག་ཏུ། །སྤེལ་བས་རྙེད་དཀའི་ལམ་ལ་སྤྱོད་པ་མང། །ཉེས་པས་མ་རྙོག་ཀུན་སྤྱོད་རྒྱ་ཆེན་མཚོར། །ལམ་གྱི་སྙིང་པོ་སྨིན་པའི་རང་རིག་ཁམས། །སྐྱེ་འགག་བདག་ཏུ་མེད་པའི་
རྟེན་འབྱུང་དོན། །འགྲོ་ལ་གསལ་བ་ལམ་བཟང་འདི་ལས་གང། །བསམ་འཕེལ་ཡོད་རྒུས་མི་མཚོན་རྙེད་དཀའི་རྟེན། །འདི་སྣང་གྱི་ནའི་གར་ལ་མི་རོལ་བར། །རང་གི་གཏན་འདུན་བདེ་བའི་མཐའ་རྟོག་ན། །ལམ་མཆོག་འདི་ལས་གཞན་དུ་སུ་

[386B] །དེས་ན་ཐར་པ་འདོད་པའི་ཡིད་ཅན་རྣམས། །ལྟར་སྣང་ལམ་གྱིས་མཆོག་ཏུ་མི་རློམ་པར། །ཡོངས་རྫོགས་མན་ངག་གཅིག་ཏུ་འཁྱིལ་བའི་བཅུད། །འདི་ལ་བསྟེན་དང་རེ་བའི་ཡི་ག་འཇོ། །ཚུལ་འདིར་འབད་པའི་དགེ་ཚོགས་
གངྒའི་ཀླུང། །ཟླ་བའི་མཛེས་མ་མུ་ཏིག་དོ་ཤལ་ཕྲེང། །ཕྱོགས་ཀྱི་མུ་ཁྱུད་རྒྱན་དུ་རིང་བ་ཡི། །རྟེན་འབྱུང་སྒྱུ་མའི་ངོ་མཚར་འབྱམས་ཀླས་པས། །དྲི་བྲལ་རྒྱལ་བའི་རིང་ལུགས་བསིལ་སྦྱིན་དབང། །ལྷ་མིའི་གཙུག་ཏོར་རྩེ་ལ་ནོར་
བུའི་མཆེད། །སྐལ་བཟང་ཀུནྡའི་དཔལ་དུ་རྒྱ་ཆེ་བས། །ཁམས་གསུམ་གདུང་བ་ཡུན་དུ་སེལ་གྱུར་ཅིག་བཤད་སྒྲུབ་ཟད་པ་མེད་པའི་རླབས་ཀྱི་སྒོ། །ཀུན་གསལ་ཕ་མཐར་ཕྱེ་བའི་གཏེར་གྱི་མཛོད། །གསེར་གྱི་མེ་ཏོག་འཛུམ་གྲོལ་
པདྨའི་མཚོ། །དགེ་ལྡན་ལུགས་བཟང་རིང་དུ་གནས་གྱུར་ཅིག་རྒྱལ་ཀུན་མཁྱེན་བརྩེ་ནུས་པའི་རིན་ཆེན་རྡུལ། །སྲིད་ཞིའི་རྩེ་མོར་སྤུངས་པའི་ལྷུན་པོའི་དབང། །བསྟན་འཛིན་རྒྱ་མཚོ་བསྐལ་བརྒྱར་མི་གཡོ་ཞིང། །འཕྲིན་ལས་ཉི་ཟླའི་
རྣ་ཆ་གསལ་གྱུར་ཅིག་མངོན་དགའ་རབ་རྒྱས་སྐབས་གསུམ་གྲོང་གི་དཔལ། །ལྗོངས་འདིར་འཕོས་པའི་རྫོགས་ལྡན་དབྱར་སྐྱེས་སྤྲིན། །བསོད་ནམས་མཁའ་ལ་བླ་རེར་བྲེས་པའི་གཡང། །ཕན་བདེ་བདུད་རྩིའི་ཆར་དུ་འཇེ་གྱུར་ཅིག་
བདག་ཅག་རྣམས་ཀྱང་དྲིན་ཅན་བླ་མ་མཆོག་སྤྱི་བོར་རིན་ཐང་མེད་པའི་ཐིག་ལེ་རུ། །འབྲལ་མེད་ཚུལ་བཞིན་བསྟེན་པས་ཐེག་མཆོག་ལམ། །རླབས་ཆེན་མཁའ་ལྡིང་འཕྲུལ་གྱིས་བགྲོད་གྱུར་ཅིག་མདོར་ན་མཁའ་མཉམ་འགྲོ་བ་མ་ལུས་

[387A]༄༅། །པ༑ ༑པར་མི་ཏའི་སྤྱོད་བཟང་ཡོངས་རྫོགས་ཤིང། །ཤིང་དབང་དྲུང་དུ་སྟོབས་བཅུ་མངའ་བའི་དཔལ། །དཔལ་ལྡན་བྱང་ཆུབ་རྡོ་རྗེ་མྱུར་ཐོབ་ཤོག་ཅེས་པ་འདི་ཡང་དུས་གསུམ་གྱི་རྒྱལ་བ་སྲས་དང་བཅས་
པ་ཐམས་ཅད་ཀྱི་མཁྱེན་བརྩེ་ནུས་གསུམ་མཛད་པ་འཕྲིན་ལས་དང་བཅས་པ་གཅིག་ཏུ་བསྡུས་པའི་རང་གཟུགས་གཅིག་པུ། བརྩེ་བས་བསྐྱོད་པའི་ཐབས་མཁས་ཀྱི་མཛད་པ་བསམ་གྱིས་མི་ཁྱབ་པས་བདག་དང་བདག་འདྲའི་
བླུན་རྨོངས་རྣམས་ཀྱང་ཐེག་པ་མཆོག་གི་སྐལ་བཟང་ལ་སྦྱོར་བར་མཛད་པའི་བཀའ་དྲིན་མཚུངས་ཟླ་མ་མཆིས་པའི་རྩ་བའི་བླ་མ་ཁྱབ་བདག་རྡོ་རྗེ་འཆང་ཕ་བོང་ཁ་པ་དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་བྱམས་པ་བསྟན་འཛིན་འཕྲིན་ལས་རྒྱ་མཚོ་དཔལ་བཟང་
པོའི་ཞལ་སྔ་ནས་ལ་གཟིམ་ལྷ་ཀླུ་དགའ་ཚལ་བའི་སྐུ་ངོ་དད་དམ་མཚུངས་པ་མེད་པའི་ཡོན་གྱི་བདག་མོ་ལྷ་ལྕམ་དབྱངས་འཛོམས་ཚེ་རིང་ནས་སྐུ་གཤེགས་གུང་འཇིགས་མེད་རྣམ་རྒྱལ་དང། ལྷ་སྲས་གུང་ཕུན་ཚོགས་རབ་
རྒྱས་གཉིས་ཀྱི་དགེ་རྩར་ཆེད་དམིགས་ཇི་ལྟར་གསོལ་བ་བཏབ་པ་བཞིན་རབ་བྱུང་བཅོ་ལྔ་པའི་ལྕགས་བྱ་ལོར་དབེན་གནས་ཉང་བྲན་ཆུ་བཟང་རི་ཁྲོད་ཀྱི་ཆོས་རར་བྱང་ཆུབ་ལམ་གྱི་རིམ་པའི་དམར་ཁྲིད་མྱུར་ལམ་དང། འཇམ་
དཔལ་ཞལ་ལུང་དབུས་བརྒྱུད་དང། ལྷོ་བརྒྱུད་བཅས་གསུམ་སྦྲགས་ཐོག་བློ་སྦྱོང་སྐབས་བློ་སྦྱོང་དོན་བདུན་མ་དང་བཅས་ཀྱི་ཉམས་ཁྲིད་ཟབ་མོ་སྨིན་རྒྱས་སུ་བཀའ་དྲིན་སྩལ་ཏེ་རྨོངས་རྟུལ་གྱི་ན་བ་བདག་ཀྱང་ཟབ་རྒྱས་

[387B] རྭ་སྟོད་བྲག་གཡབ་གདོང་ཀོང་སྤྲུལ་སྐུ་རིན་པོ་ཆེ་ནས་ཉིན་རེ་ཉིན་རེའི་གསུང་བཤད་རྣམས་ཟིན་བྲིས་ལམ་རོབ་ཙམ་ཕྱོགས་གཅིག་ཏུ་བཀོད་འདུག་པ་ལྟར་རྗེ་བཙུན་བླ་
མ་མཆོག་ནས་ལྗགས་ཞུས་དང་འབྲེལ་སྦྱོར་ཆོས་བཞི་པ་ཚོགས་ཞིང་གསལ་འདེབས་པའི་མཇུག་ཡན་ཆད་ལ་འཕྲི་སྣོན་བཀའ་བཅོས་སོགས་མཛད་ཟིན་ཀྱང། དེ་མན་ཆད་བླ་མ་རིན་པོ་ཆེ་གཞན་དོན་འཕྲིན་ལས་ནམ་མཁའ་
ལྟར་རྒྱ་ཆེ་བའི་སྟབས་ཀྱིས་གཟིགས་ཞིབ་མཛད་མ་གྲུབ་པའི་མུར་འཕྲོ་ཅན་དུ་བཞུགས་པར་བརྟེན་ཕ་བླ་མ་བཀའ་དྲིན་ཅན་གྱི་འཕྲིན་ལས་ཀྱི་ཞབས་འདེགས་སུ་བསམས་ཏེ་འཕྲོ་སྐྱོང་ཞིག་ཐུབ་ན་ཅི་མ་རུང་སྙམ་པ་ཡིད་ལ་གཅགས་
མུས་ཐོག་མགོན་པོ་གང་གི་གསུང་ལས་སྐྱེས་པའི་སློབ་བུ་བསྟན་པའི་ཐུགས་འཁུར་འཛིན་པའི་བླ་སྤྲུལ་ཁག་དང། གཞུང་བརྒྱ་སྨྲ་བའི་དགེ་བའི་བཤེས་གཉེན་ཕྱོགས་དང་ཕྱོགས་ན་བཞུགས་པ་དུ་མས་ཡང་ཡང་བསྐུལ་མ་
མཛད་པར་བརྟེན་རྩ་བའི་ཟིན་བྲིས་སྔོན་མའི་ཐོག་བླ་མ་རྡོ་རྗེ་འཆང་ནས་ལམ་རིམ་སྔ་རྗེས་སུ་སྩལ་བའི་གསུང་ཟིན་ཁུངས་དག་འགའ་ཤས་གོ་བསྡུར་ཏེ་ལེགས་ཆ་འཚོལ་ཞིབ་ཁུ་བསྡུ་བྱ་རྒྱུ་སོགས་ཕྲན་རང་ཉིད་རྣམ་གཡེང་ལུ་གུ་
བརྒྱུད་ཀྱི་གཞན་དབང་དུ་སོང་བས་ཁོམ་མིན་སྟབས་མཚུངས་མེད་རྗེ་བཙུན་བླ་མ་བཀའ་བཞིན་སྒྲུབ་པའི་མཆོད་པས་ཡུན་རིང་དུ་བསྙེན་ཅིང། ཐོས་པ་འཛིན་པ་ཀུན་དགའ་བོ་དང་མཚུངས་པ་འདན་མ་དྲུང་ཡིག་དགེ་སློང་བློ་བཟང་རྡོ་རྗེ་

[388A]༄༅། །ལགས་ལ་ཟིན་བྲིས་རྣམས་ཕྲན་ནས་ཞིབ་འཇུག་བདེ་ཁྱད་ཕྱོགས་གཅིག་ཏུ་བསྡུས་ཏེ་གོང་འོག་འཁྲུག་སྡེབ་དང། ས་བཅད་སོ་སོའི་ཐད་ཀར་སྐྱེལ་རྒྱུར་བསྐུལ་བ་བཞིན་དྲུང་
ལགས་ནས་ཀྱང་ཡུན་རིང་ངལ་བ་ཁྱད་བསད་ཀྱིས་གྲོགས་དན་ཡང་དག་པར་མཛད་པ་ལ། སླར་ཡང་རང་ཉིད་ནས་བྲེལ་བའི་གསེང་དབར་ནམ་བྱུང་ལ་ཞིབ་ཏུ་དཔྱད་དེ་བླ་མའི་གསུང་དང་མཐུན་མིན་ཕྲན་
བུ་ཡོད་རིགས་ལ་དག་བཅོས་བྱ་རྒྱུ་དང། ཟིན་བྲིས་རྣམས་སུ་མ་འཁོད་པའི་གསུང་རྒྱུན་མན་ངག་རང་བློར་ངེས་རིགས་རྣམས་གསར་འགོད་སོགས་སྣོན་འཕྲི་བྱ་འོས་རིགས་གང་ནུས་སུ་བགྱིས་ཏེ་དྲིན་ཅན་བླ་
མ་མཆོག་གི་ཞལ་ཚབ་ལྟ་བུར་ཀུན་ལ་སྨན་དུ་རེ་བའི་ལྷག་བསམ་གྱི་ངལ་བ་འདུ་བྱེད་པ་པོ་ནི། རང་ལོ་བདུན་བརྒྱད་ཀྱི་སྐབས་ནས་བཟུང་མགོན་པོ་མཆོག་དེས་མཉེས་བཞིན་རྗེས་སུ་བཟུང་སྟེ་བྱིན་རླབས་བླ་ན་
མེད་པའི་ཐུགས་རྗེའི་ཞོ་ཤས་འཚོ་བའི་བཀའ་འབངས་ཀྱི་ཐ་ཤལ། ཁ་བཤད་ལག་ལེན་འགལ་བའི་ཆོས་མེད་སྙོམས་ལས་མཁན་ཡོངས་འཛིན་དགའ་ལྡན་ཁྲི་བྱང་སྐྱེ་མིང་པ་བློ་བཟང་ཡེ་ཤེས་བསྟན་འཛིན་
རྒྱ་མཚོར་འབོད་པས་རབ་བྱུང་བཅུ་དྲུག་པའི་མེ་བྱ་ལོ་ཧོར་་ཟླ་ཚེས་་སྤེན་པ་སྣར་མའི་འགྲུབ་སྦྱོར་སོགས་གཟའ་ཚེས་མཆོག་ཏུ་དགེ་བའི་ཉིན་མཇུག་ཡོངས་སུ་རྫོགས་པར་བགྱིས་པ་སྟེ། འདིས་ཀྱང་བྱང་ཆུབ་

[388B]། །།    ༈    རྒྱལ་
ཀུན་དགོངས་བཅུད་ཀེ་ལ་ཤ་རིའི་རྒྱུན། །ཤེར་ཕྱིན་ཟབ་དོན་ནོར་བུས་གང་བའི་མཚོ། །མན་ངག་མུ་ཏིག་དབུ་བའི་དོ་ཤལ་ཅན། །སྐལ་བཟང་ཡི་ག་འཇོ་བའི་དཔྱིད་དུ་སྨན། །ཐར་འདོད་ཞི་བའི་
ལམ་སྟོན་ཟླ་གཞོན་མ། །དཔར་གྱི་རྫིང་བུའི་ཁབ་ཏུ་མངོན་བསུས་ཏེ། །ཀུན་ཕན་བདུད་རྩིའི་བསིལ་བ་འབུམ་འགྱེད་པའི། །ལེགས་བྱས་འཛུམ་དཀར་མཁའ་དང་མཉམ་འཇུག་པས། །
མཐའ་ཡས་ཐུབ་པའི་གསུང་རབ་རྒྱ་མཚོའི་བཅུད། །བློ་བཟང་རྒྱལ་བའི་རིང་ལུགས་བསམ་འཕེལ་དབང། །དྲི་བྲལ་ལྟ་སྒོམ་སྤྱོད་པའི་འོད་སྣང་གི་རྩེ་དགས་འཇིག་རྟེན་ཡུན་དུ་
སྲུང་གྱུར་ཅིག་རྒྱལ་ཀུན་བརྩེ་ཆེན་ནོར་བུའི་སྙིང་པོའི་ཁམས། །འདོད་རྒུ་ཆར་དུ་བསྙིལ་བའི་རྫོགས་ལྡན་སྤྲིན། །ལྗོངས་འདིའི་བསོད་ནམས་བླ་རེར་རྟག་གཏིབས་པའི། །ངོ་མཚར་

[389A]༄༅། །སྲིད་པའི་ཁོང་ལས་བརྒལ་གྱུར་ཅིག་སྡུག་ཀུན་མི་བཟད་ལག་ལྡན་བྱེ་བའི་སྲོག་འཕྲོག་བྱེད་བསླབ་གསུམ་སྦར་མོའི་ཤུགས་འཆང་ཞིང། །བཤད་
སྒྲུབ་གཡུ་རལ་གསིག་པའི་གདོང་ལྔའི་ཁྱུ། །ཐུབ་བསྟན་གངས་རིའི་རྒྱན་དུ་བརྗིད་གྱུར་ཅིག་རྒྱུ་སྦྱོར་འབྲེལ་ཐོགས་དགེ་བའི་བཤེས་གཉེན་གྱི། །བྱིན་རླབས་སྙིང་གི་ཉི་མ་རྟག་འཆར་
བས༑ ༑རྒྱལ་ །ཉམས་སུ་མྱོང་བའི་དགེ་མཚན་འཛིན་གྱུར་ཅིག་དེ་ལས་ས་ལམ་དབྱིག་གི་ཐེམ་སྐས་ལ། །གུས་རྟག་
བརྩོན་པའི་འདེགས་འཇོག་མྱུར་བའི་གར། །སྐུ་གསུམ་ནོར་བུའི་ཁྱིམ་དུ་ལེགས་བསྒྱུར་ནས། །དོན་གཉིས་འཕྲོ་འདུའི་འཇུག་པ་རྒྱས་གྱུར་ཅིག་ཚོགས་གཉིས་ཡོངས་རྫོགས་བློ་
གྲོས་ཉི་གཞོན་གསར། །མ་སྨད་ཀུན་བཟང་རྒྱལ་བའི་མཚན་ཉིད་དུ། །གྲུབ་པས་བདུད་ཀྱིས་མི་ཐུབ་བསྟན་པའི་གཉེན། །ཀུན་དགའི་མཁྱེན་རབ་འོད་སྣང་གྲོལ་གྱུར་ཅིག་ཅེས་པ་

[389B]
ད་རིམ་པའི་ཉམས་ཁྲིད་སྩལ་སྐབས་ཀྱི་གསུང་བཤད་ཟིན་བྲིས་གདམས་ངག་བདུད་རྩིའི་སྙིང་པོ་འདི་ཉིད་ཤོག་གྲངས་བརྒྱ་ཐམ་པའི་བར་དད་ལྡན་ཡོན་བདག་
སྤོམ་མདའ་ལས་ཚན་ཉི་མ་རྒྱལ་མཚན་ནས་རྒྱུ་སྦྱར་ཏེ་པར་བརྐོ་སྔོན་ཟིན་ཐོག་དེ་མན་ཡོངས་རྫོགས་ཕུན་ཚོགས་ལུགས་བརྒྱའི་དཔལ་གྱིས་མངོན་པར་མཐོ་
ཞིང་དགེ་བའི་བཤེས་གཉེན་ལ་མི་ཕྱེད་པའི་དད་གུས་མཆོག་ཏུ་བརྟན་པ་གཟིམ་རམ་པ་བའི་སྐུ་ངོ་བཀའ་ཟུར་བླ་མ་དགེ་སློང་བློ་བཟང་ཐུབ་བསྟན་ཀུན་མཁྱེན་

[390A]༄༅། །མཆོག་ནས་འཇུངས་པ་མེད་པའི་ད་གཏོང་བའི་སྒོ་འཕར་ཡངས་པོར་
དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྨོན་པ་སིདྡྷི་ར་སྟུ།། །།ཨོཾ་ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུན་ཏེ་ཥཱནྟ་
ཐཱ་ག་ཏོ་ཧྱ་བད་ཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དའི་མཧཱ་ཤྲ་མ་ཎཿ་ཡེ་སཱཧཱ།། །ལམ་རིམ་ཁྲིད་ཡིག་འདི་ཉིད་འགྲོ་དོན་ཆེ་
ཡང་ཕྱོགས་འདིར་དཔེ་རྒྱུན་དཀོན་སྟབས་དོན་གཉེར་ཅན་རྣམས་ལ་སྨན་ཕྱིར་ཁྲི་བྱང་ཞབས་ཁོངས་ཆ་ཕྲེང་དགེ་སློང་བློ་བཟང་ཡེ་ཤེས་ནས་ལྷག་བསམ་ཆེ་བསྐྱེད་

[390B] མཚོ་སྣ་བ་ཚེ་དབང་རིག་འཛིན་ནས་ཧིན་སྒོར་་ཐམ་པ་དང། ཆ་ཕྲེང་མ་ཎི་བ་བསོད་ནམས་ནས་ཧིན་
སྒོར་་ཆ་ཕྲེང་གཡང་དར་ཆོས་འཛིན་དང། ཨ་ཆེན་གཉིས་ནས་ཧིན་སྒོར་་རྒྱལ་ཐང་མཁར་འགོ་སྡེ་པ་བློ་བཟང་ཚུལ་ཁྲིམས་ནས་ཧིན་སྒོར་་རྒྱལ་ཐང་མཁར་ཆེན་བློ་བཟང་བསྟན་འཕེལ་ནས་
ཧིན་སྒོར་་ཆ་ཕྲེང་འགར་ལུ་རྒྱལ་མཚན་ནས་ཧིན་སྒོར་་ཆ་ཕྲེང་གཉའ་བ་བྱང་ཆུབ་ཚུལ་ཁྲིམས་འདས་པོའི་ཆེད་ཧིན་སྒོར་་ཆ་ཕྲེང་ར་ཡོང་སངས་རྒྱས་ནས་ཧིན་སྒོར་་ཆ་ཕྲེང་འབུ་ཚ་མགོ་ལུས་
རྒྱལ་མཚན་ནས་ཧིན་སྒོར་་གཡུ་ཐོག་སྐྱིད་ཚལ་ལྕམ་རྡོ་རྗེ་གཡུ་སྒྲོན་ནས་ཧིན་སྒོར་་ལྷ་ས་བ་ཆོས་བཙུན་ངག་དབང་ཆོས་འཛིན་ནས་ཧིན་སྒོར་་ཆ་ཕྲེང་ཨང་ག་ལྷ་བྲིས་འཇམ་དབྱངས་ནས་ཧིན་སྒོར་་
ཆ་ཕྲེང་ཞབས་མ་ཚུལ་ཁྲིམས་ནས་ཧིན་སྒོར་་ཆ་ཕྲེང་ར་ཡོང་ཚུལ་ཁྲིམས་ནས་ཧིན་སྒོར་་སེར་སྨད་བང་རིང་རིན་པོ་ཆེ་དང་གསོལ་དཔོན་ལགས་གཉིས་ནས་ཧིན་སྒོར་་རྡ་ས་སྨན་རྩི་ཁང་གི་སྨན་པ་སྐྱིད་གྲོང་

[391A]༄༅། །གྲ་ཁང་དཀར་བ་བློ་བཟང་སྒྲོལ་མ་དང། བཙུན་མ་བློ་བཟང་བདེ་ཆེན། ཚེ་རིང་བཅས་ནས་ཧིན་སྒོར་་ཏྲེ་ཧོར་དཀར་མཛེས་ཚེ་དབང་རིག་འཛིན་དང། ཐུབ་བསྟན་གཉིས་ནས་ཧིན་
སྒོར་་ལྷ་ས་བ་ཚེ་སྨོན་གླིང་བདེ་ཁང་བསོད་ནམས་བསྟན་འཛིན་དང། བཟའ་ཟླ་ཕག་རི་བ་བཀྲ་ཤིས་དཔལ་སྒྲོན། གཅུང་མོ་བསོད་ནམས་དབང་མོ། བུ་རྡོ་རྗེ་དབང་འདུས། རྣམ་གྲྭ་བསྟན་འཛིན་བཟོད་པ། བུ་
བསྟན་འཛིན་མཁས་མཆོག་ བུ་བསྟན་འཛིན་དར་རྒྱས། བུ་མོ་ཀུན་བཟང་དབྱངས་ཅན། བུ་མོ་བསྟན་འཛིན་སྒྲོལ་དཀར། མཆོད་གཡོག་རྣམ་གྲྭ་ཐུབ་བསྟན་འཇམ་དབྱངས་བཅས་
ཐུན་མོང་ནས་ཧིན་སྒོར་་ཤོ་མདོ་འཇིགས་མེད་རབ་རྒྱས་ནས་ཧིན་སྒོར་་བཀྲས་ལྷུན་ལོ་ཆེན་རིན་པོ་ཆེ་ནས་ཧིན་སྒོར་་བཀྲས་ལྷུན་བཀའ་ཆེན་བློ་བཟང་རྒྱལ་མཚན་ནས་ཧིན་སྒོར་་ཆ་ཕྲེང་
གྲགས་པ་བློ་བཟང་དབང་རྒྱལ་ནས་ཧིན་སྒོར་་ཚེ་འདས་ཆ་ཕྲེང་རྒྱས་འཕགས་ཡེ་ཤེས་རྒྱལ་མཚན་གྱི་ཆེད་ཆ་ཕྲེང་བཟོད་པ་ཐོགས་མེད་ནས་ཧིན་སྒོར་་ལི་ཐང་ལྕགས་འགུ་ཚུལ་ཁྲིམས་ནས་ཧིན་སྒོར་་

[391B] ཁྲི་ཞབས་ནོར་བུ་ཆོས་འཕེལ་ནས་ཧིན་སྒོར་་ཁྲི་ཞབས་བློ་བཟང་སྐལ་ལྡན་ནས་ཧིན་སྒོར་་ལྷོ་རྫོང་གཞི་བཀྲམས་དབུ་མཛད་ནས་ཧིན་
སྒོར་་དགའ་ལྡན་ཤར་རྩེ་མཁན་ཟུར་བློ་བཟང་ཆོས་འཕེལ་ནས་སྐུ་གཤེགས་ཕ་མ་གཉིས་ཀྱི་ཆེད་ཧིན་སྒོར་་དགའ་ཤར་ཕུ་ཁང་ཁྲི་སྤྲུལ་ནས་ཧིན་སྒོར་་དགའ་ཤར་རྡོ་ཁང་བསམ་གླིང་ཚུལ་
ཁྲིམས་ཡར་འཕེལ་ནས་ཧིན་སྒོར་་དགའ་ཤར་རྡོ་བསམ་ལས་རྒྱལ་བྱམས་པ་ནས་ཧིན་སྒོར་་དགའ་ཤར་རྡོ་ཁང་བློ་བཟང་ལྷུན་འགྲུབ་ནས་ཧིན་སྒོར་་དགའ་ཤར་རྡོ་བསམ་དགེ་བཤེས་འ་ཡུ་བློ་བཟང་
བསྟན་འཛིན་ནས་ཧིན་སྒོར་་བཅས་བྱུང་ཞིང། ཡི་གེའི་འདུ་བྱེད་ལ་ལག་སོར་གྱི་ཟློས་གར་བསྒྱུར་མཁས་འབྲས་ལྗོངས་ཕ་ཏམ་ཅན་པ་སྤེན་པ་ནོར་བུ་ལགས་ནས་ལོ་ངོ་བཞིའི་རིང་འཚོ་བ་ངན་ངོན་ཙམ་
གྱི་ཆོག་ཤེས་འབྲེལ་དཔར་བརྐོའི་འཁུར་འགན་གཙོ་བོར་བླངས་ཤིང། སློབ་ཕྲུག་པ་དགའ་ཤར་རྡོ་ཁང་ཡང་སྟེང་བློ་བཟང་ལྷུན་འགྲུབ་དང། རྡོ་ཁང་བསམ་གླིང་བཟོད་པ་ཐོགས་མེད་གཉིས་ནས་དཔར་

[392A]༄༅། །བརྐོའི་ལག་རྩལ་སློབ་སྦྱོང་དང་སྦྲགས་ལས་རོགས་རྒྱུན་འཁྱོངས་བགྱིས་པ་བཅས་ཀྱི་རྣམ་པར་དཀར་བ་ཇི་སྙེད་ཅིག་མཆིས་པ་དེ་དག་བདག་གཞན་སྐྱེ་འཕགས་ཐམས་ཅད་ཀྱི་
ཚོགས་གཉིས་ཀྱི་རྒྱ་མཚོ་ཆེན་པོ་དང་གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བླ་ན་མ་མཆིས་པ་དང། གོང་ན་མ་མཆིས་པ་དང། གོང་མའི་ཡང་གོང་མ། བླ་མའི་ཡང་བླ་མར་ཡོངས་སུ་བསྔོ་བས་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་
སུ་བསྔོ་བར་འགྱུར་བ་དང། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་ཡོངས་སུ་བསྔོ་བར་བགྱིའོ།། །།
   ༈   །

[392B][BP]


