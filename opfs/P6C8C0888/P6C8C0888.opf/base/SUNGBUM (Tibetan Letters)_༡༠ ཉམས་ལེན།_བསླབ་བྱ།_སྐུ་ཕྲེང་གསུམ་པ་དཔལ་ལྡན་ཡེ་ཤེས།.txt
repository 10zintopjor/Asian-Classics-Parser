༄༅། །བསླབ་བྱ་སྤྱི་དང་དགོན་སྡེ་ཁག་གི་བཅའ་ཡིག་སོགས་ཀྱི་སྐོར་བཞུགས།།

[001] །ཨོཾ་བདེ་ལེགས་སུ་གྱུར་ཅིག་ཐམས་ཅད་མཁྱེན་པ་ལ་ཕྱག་འཚལ་ལོ། །དེ་ལ་འདིར་བཀྲ་ཤིས་ཆོས་འབྱོར་རྣམ་པར་རྒྱས་པའི་གྲྭ་ཚང་འདིར་བཞུགས་པའི་དགེ་འདུན་བཙུན་
པ་རྣམས་ཀྱི་སྒྲིགས་ལམ་ཀུན་སྤྱོད་ཀྱི་སྤང་བླང་མཛད་རྒྱུ་ནི། རང་ཅག་རྣམས་གཞོན་ནུ་ཉིད་ཀྱི་དུས་ནས་མཉམ་མེད་ཡང་དག་པར་རྫོགས་པའི་སངས་རྒྱས་ཀྱི་རྗེས་སུ་ཞུགས་ནས། སྐྲ་དང་ཁ་སྤུ་
བྲེགས་ཤིང་གོས་དུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། གྲྭ་ཚང་འདི་ལྟ་བུར་ཚོགས་པའི་དགོས་པ་ནི། འཁོར་བ་སྤྱི་དང་བྱེ་བྲག་ངན་སོང་གསུམ་གྱི་འཇིགས་
པ་ལས་བསྒྲལ་ཏེ་མྱང་འདས་ཀྱི་སྐམ་སར་ཕྱིན་པའི་ཆེད་དུ་ཡིན་ལ། དེ་ལྟ་བུའི་དོན་དེ་འགྲུབ་པར་བྱེད་པའི་ཐབས་ཀྱང། ཇི་སྐད་དུ། དཔལ་མགོན་འཕགས་པ་ཀླུ་སྒྲུབ་ཀྱིས། །ཁྲིམས་ནི་རྒྱུ་དང་མི་རྒྱུའི་ས་

[002A]༄༅། །བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས། ཞེས་གསུངས་པ་ལྟར། རང་གིས་ཇི་ལྟར་ཁས་བླངས་པའི་ཚུལ་ཁྲིམས་མིག་གི་འབྲས་བུ་ལྟར་གཅེས་སྦྲས་སུ་བསྲུང་བ་
གཞིར་བྱས་ཏེ། རྒྱལ་པའི་གསུང་རབ་རྣམས་ལ་ཐོས་བསམ་གྱི་སྒོ་ནས་ལེགས་པར་འཇུག་པ་ཉིད་ཡིན་པས། འདིར་བཞུགས་བགྲེས་གཞོན་ཚང་མས་དོན་དེ་ཉིད་ངེས་པར་མཛད་དེ། སྡོམ་པ་གསུམ་གྱི་བཅས་
མཚམས་ལས་སྐད་ཅིག་ཀྱང་མི་འདའ་བའི་ངང་ནས་སངས་རྒྱས་ཀྱི་བསྟན་པ་སྤྱི་དང་ཁྱད་པར་ཁམས་གསུམ་ཆོས་ཀྱི་རྒྱལ་པོ་བློ་བཟང་གྲགས་པའི་དཔལ་གྱི་བསྟན་པ་རིན་པོ་ཆེ་ཡར་རྒྱས་སུ་འགྲོ་བའི་ཞབས་
འདེགས་སུ་ཅི་འགྱུར་གྱི་ཐོས་བསམ་ལ་འབད་པར་མཛད་དགོས་པ་ཡིན་ཅིང། རྗེ་བདག་ཉིད་ཆེན་པོ་སོགས་ནས། སྙིགས་དུས་སུ་ཚུལ་ཁྲིམས་རྣམ་པར་དག་པའི་ཚད་གསུངས་པ་བཞིན། ཆོས་གྲྭ་འདིར་
བཞུགས་པ་ཐམས་ཅད་ནས་རྩ་བ་བཞིས་མཚོན་པའི་འདུལ་ཁྲིམས་དང་འགལ་བའི་ཉེས་པ་ཆེ་ཚིགས་ཀྱིས་མ་གོས་པར་བྱ་ཞིང། ཕྲ་མོའི་རིགས་བྱུང་བ་རྣམས་འཆགས་པའི་ལས་ལ་བརྩོན་པར་བྱ། རྩ་བ་

[002B] ཆོས་དང་མཐུན་པའི་ཁྲིམས་ལུགས་སངས་རྒྱས་ཀྱིས་ཁྲིམས་སུ་བཅས་པ་ལས་འབྱུང་བ་ལྟར། གནས་ནས་དབྱུང་བ་ལ་སོགས་
པ་རྣམས་བླ་མ་དང་དགེ་སྐོས་སོགས་ཀྱིས་འོས་བལྟས་ཇི་ལྟར་རིགས་པ་བྱེད་པར་བཅད། རྒྱུན་དུ་ཞལ་འདོན་བླ་མ་མཆོད་པ། སྨན་བླ། རྒྱལ་བ་ཡབ་སྲས་ཀྱི་གསོལ་འདེབས་དང་ཞབས་བརྟན། སྨོན་ལམ་གྱི་རིམ་པ་སོགས་ཆོས་སྤྱོད་ཀྱི་རིགས་
གང་ལྕོགས། སྦྱིན་བདག་སོགས་ནས་དམིགས་བསལ་བྱུང་ཚེ་སོ་སོའི་འདོད་པ་བཞིན་དང། ཆོ་འཕྲུལ་དུས་ཆེན་སོགས་དུས་ཆེན་གསུམ། དགའ་ལྡན་ལྔ་མཆོད་ཆེན་མོ་བཅས་ཀྱི་ཞལ་འདོན་སྐབས་ཐོག་གང་བབས་དང། ལྷག་དོན་བདེ་གསང་
འཇིགས་གསུམ། ཀུན་རིག་རྣམ་པར་སྣང་མཛད་སོགས་ཀྱི་ཆོ་ག་ཆ་ལག་ཚང་བ། མགོན་ཆོས། ལྷ་མོ། རྣམ་སྲས། ཚངས་པ་ཞི་དྲག་གི་བསྐང་གསོ་བཅས་ཕྱག་ལེན་རྟ་དབྱངས་སོགས་སེར་འབྲས་ཀྱི་སྔགས་གྲྭ་དང་རྒྱུད་སྨད་སོགས་ལ་ཆ་འཇོག་མཛད་
པས་འཇམ་མགོན་བླ་མའི་བསྟན་པའི་ཞབས་འདེགས་སུ་འགྲོ་ངེས་ཡོང་བ་དང། བླ་མ་བསྐོ་བཞག་སྐོར། གོང་གི་དཔོན་མི་ཆེན་གྲྭ་དམངས་བཅས་ཚང་མ་སེམས་མཐུན་གྱི་བསྐོ་བཞག་བྱེད་པ་ལས་གློ་བུར་གྱི་དབང་གཤེད་དང་གཡོ་འཕྲུལ་གྱི་
བླ་མ་འདོད་མི་བྱུང་ཚེ་དེ་རིགས་བླ་མར་མི་འཁུར། དེ་ཕྱིན་གྲྭ་ཚང་ནང་འཁོར་གྱི་དབུ་ཆོས་གཉེར་པ་སོགས་ལས་སྣེ་བ་རྣམས་བླ་མ་དང་གྲྭ་པ་རྒན་རིགས་རྣམས་གྲོས་མཐུན་ཐོག་ནས་བསྐོ་བཞག་བྱེད། ཕྱི་ནང་གི་གྲྭ་པ་གསར་འཇུག་རྣམས་དབུ་ཆོས་ལ་

[003A]༄༅། །ཞུས་ནས་འཇུག་བབས་ཡོད་པ་རྣམས་གསར་ཇ་དང། བླ་མ་དང་ལས་སྣེ་རྣམས་ལ་འབུལ་བ་འོས་འཚམས་རྣམ་གཞག་དང་བཅས་འཇུག་ཕྱིར་དོན་སྐབས་སུ་ཡང་བླ་མ་དབུ་ཆོས་ལ་གནང་བ་ཞུས་ཐོག་གྲྭ་ཚང་ལ་སྦྱི་འཇོག་
གང་ལྕོགས་བཞག་ནས་འགྲོ། གྲྭ་ཚང་ལ་ཕྱི་ནས་འགྱེད་མང་ཇ་སོགས་གཏོང་བའི་སྦྱིན་བདག་དྲག་ཞན་གང་བྱུང་གཉེར་ཚང་མ་གཏོགས་གྲྭ་པ་གཞན་མ་རྣམས་ཀྱིས་སྣེ་ལེན་བསྟེན་སྒོར་བྱས་མི་ཆོག་གྲྭ་ཚང་ཁུ་རལ་ཐོག་ཏུ་བླ་བྲང་གཉེར་ཚང་མ་
གཏོགས་གཞན་མ་སུས་ཀྱང་ཆང་གི་ཉོ་ཚོང་ལག་ལེན་སོགས་མི་བྱེད། གླུ་གར་བྲོ་བརྡུང། བཞད་གད། ཁྱིམ་པ་སུན་འབྱིན་སོགས་གཏན་ནས་མི་བྱེད། དུས་དང་རྣམ་པ་ཀུན་ཏུ་བློ་དཔོན། ཕྱི་ནང་གི་ཡོན་བདག་གྲྭ་པ་རྒན་གཞོན་སོགས་ཀྱི་བར་དུ་
དགེ་འདུན་གྱི་དབྱེན་དང་འཐབ་རྩོད་འཁྲུག་ལོང་སོགས་ཀྱི་རྒྱུར་འགྲོ་བའི་དཀྲུག་ཤིང་རིགས་སུ་ཐད་ནས་བྱས་པ་བྱུང་ཚེ་འགལ་ཚབས་དང་བསྟུན་པའི་ཉེས་ཆད་གཅོད་པ་དང་ཆོས་སྲུང་རྣམས་ཀྱིས་ཀྱང་དེ་རིགས་ལ་ཚར་གཅོད་རྗེས་འཛིན་མཛད་དགོས་
ཤིང༑ མདོར་ན་གང་ཅིའི་མཚམས་ནས་བཀྲ་ཤིས་ལུགས་མཐུན་སྐལ་ལྡན་དང་བ་འདྲེན་པའི་མིག་རྒྱན། འབྱོར་ལྡན་བསོད་ནམས་གསོག་པའི་ཞིང་སར་འགྲོ་བ་ཞིག་ཚང་མ་ནས་ཡོང་པ་ཅིས་ཀྱང་འཚལ།། ཞེས་ཡུལ་དུས་དང་བསྟུན་པའི་ཁྲིམས་སུ་
བཅའ་བ་འདི་ནི་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་ལེགས་སྦྱར་གྱི་སྐད་དུ་པྲ་མཱ་དའི་སྟེ་གངས་ཅན་གྱི་ལྗོངས་སུ་མྱོས་ལྡན་དུ་འབོད་པའི་ས་ཡོས་ལོ་ཁྲུམས་ཟླའི་དཀར་ཕྱོགས་ཀྱི་ཚེས་དགེ་བར་བགྱིས་པའོ།།    ༈    །བསྟོད་ར་མང་

[003B] དོན་ལ་ཁེལ་བཅང་མི་འདུག་རྒྱ་ཆེ་མཐིལ་རྡོལ་ཁོ་ན་རེད། བསྟན་བཅོས་ཆེན་པོ་བལྟ་བྱེད་ཅིང། །དེ་དོན་དཔྱོད་པ་ལ་སོགས་པ། །དེ་འདྲ་བྱེད་མཁན་དེང་སང་དཀོན། །གཡུམ་ལ་རྒྱུག་པ་མང་པོ་འདུག་ང་ཡིས་བྱས་
པའི་བསྟན་བཅོས་ཀྱང། །ཆེན་པོ་འཕྲན་བུ་འཕྲན་བུ་ཡོད། །དད་པ་བྱེད་མཁན་ཡོད་ན་བལྟོས། །ཞབས་བརྟན་མང་པོ་འཛིན་པ་གེགས། །པཊ་ཁ་ཐལ་ལས་ཀ་ཡིན། །སངས་རྒྱ་བསྟན་ལའང་མི་ང་ལ། །བསྟོད་ར་བཏང་བས་ཅང་མི་ཕན། །སྔོན་གྱི་
འདི་ཚོས་ཆོག་པར་གྱིས། །ཡང་ཡང་རྣ་བ་ཚ་མ་འཇུག་ཇ་འཐུང་འགྱེད་འདྲེན་བྱ་བྱེད་ལས། །ཐོས་བསམ་རེམས་པ་འདི་ཕྱིར་ཕན། །གྱིས་ཟེར་བྱ་བྱེད་མི་བྱེད་ཀྱང། །མ་བྱེད་ཟེར་བ་བྱས་མི་ཆོག་འདི་རུ་ལྟོ་བཟར་ཚོགས་པ་མིན། །ཆོས་ཀྱི་བྱ་བར་
ཚོགས་པ་ཡིན། །ཟླ་བ་ཕྱེད་རེར་ཆོས་བསྒྲགས་མདོར། །ལོངས་སྤྱོད་དག་ནི་འབབ་ཆུ་བཞིན། །གྲུ་ཅི་འདྲ་བར་ཁྱིམ་དེ་འདྲ། །མེ་ཏོག་ཅི་འདྲར་གཟུགས་དེ་བཞིན། །སྲོག་ནི་ཆུ་ལྤུར་འདྲ་བ་ཡིན། །དེ་སྐད་བཤད་དེ་དེ་བཤད་པའི། །དགོས་པ་བསམ་
མཁན་ཉིན་སྐར་ཙམ། །ང་ཡང་འདི་ལྟར་སྨྲ་བ་འདི། །དོན་མེད་ཆལ་ཆོལ་ཁོ་ན་ཡིན། །ཅི་ཕྱིར་ཞེ་ན་སྔོན་གྱི་ནི། །དམ་པས་གསུངས་རྣམས་མི་ཉན་པས། །ང་ཡིས་བྱས་ལ་ཅི་ལ་ཉན། །ཞབས་བརྟན་བཀའ་རྩོམ་མང་པོ་འདི། །ང་ཡང་དཔེ་ཆ་
ཆག་རོགས་ཡིན། །དགོས་པ་མི་འདུག་གོ་བར་གྱིས། །ཁོ་བོ་བསམ་ཚོད་གཞན་ཡང་སྨྲ། །ཁ་ཅིག་དེང་སང་གྲ་པ་རྣམས། །ཚེ་ཐུང་ཚེ་དབང་དགོས་ཞེས་ཟེར། །ཆ་ཕྱེད་ཚེ་དབང་བུལ་བས་ཀྱང། །ཡིན་མོད་འོན་ཀྱང་ཞིབ་བཤད་ན། །མི་དགེ་སྣ་ཚོགས་

[004A]༄༅། །བྱེད་པ་དང། །ལྷག་པར་ཆང་འཐུང་ཐ་མི་ཁ། །འཐེན་འདུག་དེ་དག་སྤངས་ན་རིང།།    ༈   ཐམས་ཅད་མཁྱེན་པ་ལ་ཕྱག་འཚལ་ལོ། །དེ་ལ་དགོན་གནས་དགའ་ལྡན་དགེ་རྒྱས་གླིང་འདིར་
བཞུགས་པའི་དགེ་འདུན་རྣམས་ཀྱིས་འཕྲལ་གྱི་ཀུན་སྤྱོད་སྤང་བླང་ཇི་ལྟར་བྱ་བ་ལ། །ཀུན་སྤྱོད་ལེགས་པ་བསྒྲུབ་པ་དང། དེ་དང་འགལ་ན་ཆད་ལས་ཇི་ལྟར་བསྒྲུབ་པའོ། །དང་པོ་ནི། བསྟན་པ་རིན་པོ་ཆེ་འཇིག་རྟེན་གྱི་ཁམས་འདིར་ཡུན་དུ་གནས་
མི་གནས་ནི་སོ་སོ་ཐར་པའི་བསླབ་པ་ལ་ནན་ཏན་སྙིང་པོར་བྱེད་པའི་གང་ཟག་ཡོད་མེད་ལ་རག་ལུས་པས་འདིར་འཁོད་པའི་དགེ་འདུན་ཐམས་ཅད་ཀྱིས་རང་རང་གི་བསླབ་པ་ལ་གཅེས་སྤྲས་སུ་བྱེད་པ་ལ་གཙོ་བོར་གཟུངས་པའི་ཐོག་འདོན་ཆོས་སྤྱོད་
ཀྱི་རིམ་པ་རྣམས་ཤིན་ཏུ་བྱང་བ་དང། དེ་ཡང་གདངས་རོལ་མོ་ལ་སོགས་པ་ཐམས་ཅད་འཇིག་རྟེན་དྭང་བ་འདྲེན་ངེས་པ་འོང་བར་བྱ་བའི་ཐབས་ལ་ནན་ཏན་དུ་མཛད་དགོས། དེ་ཡང་ཟླ་བ་ངོ་རེའི་ཚེས་བཅོ་ལྔ་དང་གནམ་སྟོང་གི་དུས་སུ་གསོ་སྦྱོང་
བཅུ་བཞི་པ་དང། བཅོ་ལྔ་པ་གང་ཡང་རུང་བ་མངོན་དུ་གྱུར་པ་དེའི་ཚེ་དགེ་སྐོས་ནས་བསྐོས་པའི་གང་ཟག་གིས་གཎྜིའི་བརྡ་སྦྱར་བ་དང་མཉམ་དུ་དགེ་སློང་རྣམས་ཀྱིས་སྤྱོད་ལམ་བག་ཡོད་པ་དང་བཅས་པས་འདུས་ནས་རང་རང་གི་རྒྱུད་ལ་
བརྟགས་ཏེ་ལྟུང་བ་བཤགས་བསྔམས་རྣམས་བྱ་ཞིང། བྱང་ཆུབ་སེམས་དཔའི་བཤགས་པ་དང་སྔགས་སྡོམ་གྱི་བཤགས་པའང་བྱ། དེ་ནས་ཡང་གཎྜིའི་བརྡ་དང་བསྟུན་ནས་དགེ་ཚུལ་རྣམས་དང་ལྷན་ཅིག་འདུས་ནས་སྐབས་གསུམ་

[004B] གཏོར་མ་ཆ་བཞི། ཕྱག་འཚལ་སོགས་གཞི་གསུམ་ལས་འབྱུང་བ་བཞིན་ལེགས་པར་མཛད་ནས། ཆོས་བསྒྲགས་ཀྱི་མདོ་བཏོན་རྗེས་དགེ་ཚུལ་རྣམས་ཀྱིས་གསོ་སྦྱོང་གི་སྙིང་པོ་བྱ། དེ་
ཡང་དགེ་སློང་རེ་རེའི་མདུན་དུ་གསུམ་མམ། གཉིས་སམ། གཅིག་གང་རུང་གིས་བྱ་ཞིང། དགེ་ཚུ་རྣམས་ཕྱིར་ཐོན་རྗེས། །སོ་ཐར་གྱི་མདོ་འདོན་པ་སོགས་རྣམ་པར་དག་པ་དང། དབྱར་སྔ་མ་ཞལ་གྱིས་བཞེས་པའི་དབང་དུ་བྱས་ནས། ཟླ་བ་
དྲུག་པའི་ཚེས་བཅོ་ལྔའི་ཕྱི་དྲོའི་ཚེ་དབྱར་ཁས་ལེན་པའི་ཕྱིར་གནས་བརྟན་བསྐོ་བ། སྟ་གོན་གྱི་ཚུལ་ཤིང་འགྲིམ་པ། གནས་ཁང་དང་གདན་སྟེར་བ། ཁྲིམས་སྒྲོག་པ་སོགས་སྔོན་དུ་འགྲོ་བས། ཚེས་བཅུ་དྲུག་གི་སྔ་དྲོ་བ་བསྐོས་པའི་གནས་
བརྟན་རྣམས་ཀྱི་དྲུང་དུ་གསུམ་གསུམ་དུ་བཅད་ནས་འཁོད་པས་ཁས་ལེན་པ་དང། ཟླ་བ་བདུན་པའི་གནམ་གང་གི་ཉིན་ལྟུང་བ་བཤགས་བསྔམས་སྔོན་དུ་འགྲོ་བས་རྩྭ་ཆོག་བྱ་བ་དང། དེའི་རྗེས་སུ་གནས་ལ་སྲེད་པ་སྤོང་བའི་ཕྱིར་ཏུ་ལྗོངས་རྒྱུ་
བྱ་བ་སོགས་གཞི་གསུམ་གྱི་ཆོ་ག་ལས་འབྱུང་བ་བཞིན་བྱ་དགོས་ཤིང། གཞི་གསུམ་གྱི་ཕྱག་ལེན་དེ་མ་ཉམས་པ་གཙོ་བོར་གཟུངས་པའི་ཐོག་དུས་ཀྱི་མཆོད་པ་སོ་སོ་དང་སྦྱིན་བདག་གི་སྣང་ངོ་དང་བསྟུན་པའི་སྐུ་རིམ་བྱེད་དགོས་གང་དག་བྱུང་
པ་རྣམས་ལ་ཚོགས་འདུ་སོགས་གང་སྤྱིར་སྤྱོད་ལམ་རྣམས་བག་ཡོད་པས་ཚོགས་ཏེ། ཚོགས་སུའང་བག་ཡོད་པ་ཁོ་ནས་འཁོད་ཅིང། དེ་དག་གི་ཚེ་ན་བཟའ་སོགས་ཀུན་སྤྱོད་ལེགས་པར་བསྟུན་ནས་འཇིག་རྟེན་དྭང་བ་འདྲེན་ངེས་པ་དང། དབུ་མཛད་

[005A]༄༅། །ཀྱིས་ཇི་ལྟར་བསྐུལ་བའི་ཞལ་འདོན་རྣམས་ཐུགས་བསམ་རྩེ་གཅིག་པས་ཆལ་ཆོལ་དུ་མ་སོང་བར་མཛད། ཚོགས་འདུའི་ཚེ་ཞལ་འདོན་མི་མཛད་བར་ཁ་རོག་འདུག་པ་དང། ལོང་ཏམ་བྱེད་པ་དང། ཕྱོགས་སུ་བསྐྱོད་
དགོས་དང་སྤྲོ་སྤྲོའི་རིགས་མཛད་པའི་ཚེ་མདའ་དང་མེ་མདའ་སོགས་འཕེན་པ་དང། རི་དྭགས་བརྔོད་པ། ཆང་འཐུང་བ། དགོས་མེད་དུ་རྟའི་པང་གཏོང་བ་སོགས་ཁྱིམ་པའི་ཀུན་སྤྱོད་ཀྱི་རིགས་དང། སྲོག་ཆགས་སོགས་ཀྱི་ཚོང་ཁེ་སྤོགས་
བྱེད་པ་དང། ཆོས་ལྡན་གྱི་དགོས་པ་མ་ཡིན་པར་ཚོང་གི་རིགས་བྱེད་པ་སོགས་གཏན་ནས་མི་བྱ། ལས་བྱེད་སོ་སོ་ནས་ཀྱང་་དཀོན་མཆོག་རིན་པོ་ཆེ་རྣམ་པ་གསུམ་དཔང་དུ་བཙུགས་ཏེ་ཁྲིམས་ཀྱི་བྱ་བཞག་དང། དགེ་འདུན་གྱི་གཏོང་སྒོ་སོགས་
གང་སར་སེམས་ཡ་ཡོར་ཅུང་ཟད་ཀྱང་མ་གྱུར་པ་ལ་འབད་ཅིང། ཁྲིམས་དྲང་པོར་བཅད་པ་ལ་གཞན་ནས་ཕྱོགས་འཐེན་བྱེད་པ་དང། གཞན་ཡང་ཕན་ཚུན་གྱི་ཕྱོགས་འཐེན་བྱེད་པ་དང། འབབ་ཁུངས་དང་བསྙེན་བཀུར་གྱི་ཆེད་དུ་རྩོད་པ་ལ་
སོགས་པ་གཏན་ནས་མི་བྱ། །དེ་ལྟ་བུའི་སྤང་བླང་ལས་འགལ་བའི་རིགས་བྱུང་ཚེ། ཆད་ལས་ཇི་ལྟར་བྱ་བ་ཡང། བཅོམ་ལྡན་འདས་ཐུགས་རྗེ་ཅན་གྱིས། ཕམ་པར་གྱུར་བའི་ཆོས་བཞི་ལ་སྤྱོད་པ་དེ་དགེ་སྦྱོང་དུ་མི་རུང་ཞིང། ་ཤཱཀྱའི་
སྲས་ཀྱི་ར་མི་རུང་བར་གསུངས་པས་བུད་མེད་དང་ལུས་འབྲེལ་བ་དང། མིའམ་མིར་ཆགས་པའི་གང་ཟག་བསད་པ་དང། ཞོ་གང་དུ་ལོངས་པའི་དངོས་པོ་བརྐུས་པ་དང། ཡི་དམ་ལྷ་སོགས་ཞལ་མ་གཟིགས་བཞིན་དུ་གཟིགས་པར་སྨྲ་

[005B] དེ་ཡང་ཉེས་པ་ཁས་ལེན་ན་ནོར་དངོས་རྣམས་ཅི་བདེར་སྟེ་ལ། ཁས་མི་ལེན་
ན་འཚོ་བའི་ཡོ་བྱད་ཕྲན་བུམ་གཏོགས་དགེ་འདུན་གྱི་སྤྱི་རྫས་སུ་བྱས་ཏེ་བགོ་ཤ་བྱ། གསོ་སྦྱོང་དང་དབྱར་གནས། དགག་དབྱེ་ལ་སོགས་པའི་དུས་སུ་དགེ་སྐོས་ལ་གནང་བ་མ་ནོས་པར་རང་དགར་བསྡད་པ་སོགས་བྱུང་ཚེ། ལན་རེ་གཉིས་ལ་
དགེ་སྐོས་ཀྱིས་བརྡ་སྦྱོར་ཞིང། དེ་ནས་ཀྱང་མི་འོང་ན་ཐུབ་པའི་སྣང་བརྙན་གྱི་དྲུང་དུ་ཉིན་ཞག་གཅིག་ངེས་པར་ཐུབ་པའི་མར་མེ་ལྔ་འབུལ་དུ་བཅུག་ནས་ཚོགས་སུ་ཕྱག་བརྒྱ་བྱེད་དུ་གཞུག་དུས་རྒྱུན་ཚོགས་སུ་ཀུན་སྤྱོད་མི་མཛེས་པའི་རིགས་བྱུང་ཚེ་དགེ་
སྐོས་ནས་སྐབས་སུ་གང་བབས་ཀྱི་བརྡ་བྱེད། ཆང་འཐུང་བ་བྱུང་ཚེ་ཚོགས་སུ་ཕྱག་ལྔ་བརྒྱ་བྱེད་དུ་གཞུག་ཅིང། ལན་གསུམ་གྱི་བར་དུ་དེ་ལྟར་བྱས་ནས་ཀྱང་མི་ཉན་པར་ཡང་ཡང་བཏུང་ན། བཅོམ་ལྡན་འདས་ཀྱིས་ཆང་འཐུང་བ་རྣམས་སྟོན་པ་
རང་ཉིད་ཀྱི་ཉན་ཐོས་མ་ཡིན་པར་གསུངས་པས་སྦྱོར་བ་འཇམ་པོས་གནས་ནས་དབྱུང་ཞིང། ནད་པ་ལ་སོགས་པས་ནི་དགེ་སྐོས་ལ་གནང་བ་ནོད། མདའ་སོགས་མཚོན་ཆ་འཕེན་པ་དང། ཆོས་ལྡན་གྱི་དགོས་པ་མ་ཡིན་པར་ཚོང་སོགས་བག་
མེད་དུ་བྱེད་པ་བྱུང་ན་མཚོན་ཆའི་རིགས་རྣམས་བླངས་ཏེ་བ་ཤིག་ཅིང། ཚོགས་སུ་ཕྱག་ཉིས་བརྒྱ་བྱེད་དུ་འཇུག་རི་དྭགས་བརྔོད་ན་གནས་ནས་འབྱིན། འབབ་ཁུངས་ཕན་ཚུན་གྱི་རྩོད་གླེང་དང་བསྙེན་བཀུར་གྱི་ཕྱིར་རྩོད་པ་སོགས་བྱས་ན་ཞག་

[006A]༄༅། །བདུན་གྱ་རིང་དགེ་འདུན་གྱི་ཁྲོད་དུ་འོང་བ་བཀག་ནས་ཚོགས་སུ་ཕྱག་བརྒྱ་བྱས་ཏེ་སྒྲིགས་འགྲིམ་དུ་གཞུག་ལས་ཚ་ན་པ་སོ་སོ་ནས་ཁྲིམས་འཁྱོག་པོར་སྤྱོད་པ་སོགས་བྱུང་ན་གྲྭ་རིགས་བགྲེས་གྲ་ནས་ལེགས་པར་གོ་བར་བྱ་
གཞན་ཡང་བྱ་བ་བྱེད་དགོས་ཀྱི་རིགས་ཐམས་ཅད་ཆོས་ཁྲིམས་པ་སོགས་ལས་བྱེད་རྣམས་ནས་ལེགས་པར་བརྟགས་ཏེ། གཙོ་བོར་ཆོས་འདུལ་བའི་ཀུན་སྤྱོད་དང་མ་འགལ་བ་དང། ཡུལ་དུས་ཀྱི་ཁྲིམས་རྣམས་དང་བསྟུན་ཏེ་ཧ་ཅང་ལྷོད་པས་
བག་མེད་པར་སྤྱོད་པ་དང། ཧ་ཅང་གིས་ཚ་ངད་ཆེས་པས་རྒྱལ་ཁྲིམས་ལྟ་བུར་སྤྱོད་པ་མ་ཡིན་པར། ཐང་ལྷོད་རན་པར་སྤྱད་དེ་སྦྱིར་སངས་རྒྱས་ཀྱི་བསྟན་པ་དང་སྒོས་སུ་ཆོས་ཀྱི་རྒྱལ་པོ་རྒྱལ་བ་གཉིས་པའི་བསྟན་པ་རིན་པོ་ཆེ་ཡར་རྒྱས་སུ་འགྱུར་བའི་
ཐབས་ལ་བརྩོན་པར་བྱས་ན་འདི་ཕྱིའི་བདེ་ལེགས་ཐམས་ཅད་ཀྱི་རྩ་བ་ཚུགས་པར་འགྱུར་རོ། །འདུལ་ཁྲིམས་ལེགས་བཤད་རིན་ཆེན་ནོར་བུའི་འཕྲེང། །རྣམ་དཔྱོད་སྲད་བུ་དག་ལ་བརྒྱུས་པ་འདིས། །བྱང་ཕྱོགས་ཡུལ་གྲུར་ལེགས་བཤད་བདུད་
རྩིའི་ཆར། །འབེབས་པའི་དབྱར་གྱི་སྤྲིན་ལྟར་འགྱུར་བར་ངེས།། ཞེས་དགའ་ལྡན་དགེ་རྒྱས་གླིང་གི་ཁྲིམས་སུ་བཅའ་བའི་གཏམ་འདི་ནི། ཁལ་ཁའི་ཡུལ་གྲུ་ནས་ཛཱ་ཡ་པཎྜི་ཏ་ཁོ་ཐོག་ཐུས་བསྐུལ་མ་མཛད་པ་ལྟར། བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེན་པོའི་སྤོ་ལ་ཆོས་ཀྱི་སེངྒེའི་སྒྲ་དབྱངས་
སྒྲོག་པའི་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་དཔལ་བཟང་པོས་ཉི་སྒྲོལ་བྱེད་ཅེས་བ་ཤིང་ཕོ་སྦྲེའུ་ལོ་དགུན་ཟླ་ཐ་ཆུང་གི་ཚེས་བཅོ་ལྔ་ལ་ཆོས་གྲྭ་ཆེན་པོ་བཀྲ་ཤིས་ལྷུན་བོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་ཆེན་པོའི་གཟིམས་ཁང་རྒྱལ་མཚན་མཐོན་བོ་ནས་བྲིས།།    ༈   

[006B]འདིར་གྲུབ་པ་ཐོབ་པ་དང་རིག་པ་འཛིན་བ་རྣམས་ཀྱི་འཁོར་ལོས་བསྒྱུར་བའི་རྒྱལ་པོ་ཆེན་པོ། ལྷ་དང་བཅས་པའི་འཇིག་རྟེན་ཐམས་ཅད་ཀྱི་སྐྱབས་གཅིག་པུ། ཚངས་པ་དང་བརྒྱ་བྱིན་དང་གུ་ལང་ལ་སོགས་པའི་དྲེགས་
ལྡན་ཐམས་ཅད་ཀྱི་གཙུག་གི་ནོར་བུ་འོང་འབར་བས་ཞབས་མཐིལ་གྱི་རྡུལ་ལ་ཀུན་ཏུ་རྩེ་བ་ཐོབ་པའི་རྣལ་འབྱོར་གྱི་དབང་ཕྱུག་དམ་པ་་དབལ་བློ་བཟང་དོན་ཡོད་གྲུབ་པའི་སྒྱུ་འཕྲུལ་གྱི་རལ་པ་ལས་བྱུང་བའི་དབེན་གནས་ཆེན་པོ་དབེན་ས་ཆོས་ཀྱི་ཕོ་
བྲང་ན་བཞུགས་པའི་དགེ་འདུན་རྣམས་ཀྱི་ནང་ཁྲིམས་ལ་སླར་ཡང་བསྙེལ་གསོས་ཀྱི་རིམ་པ་ཅུང་ཟད་ཅིག་འདིར་གླེང་བར་བྱའོ། །དེ་ཡང་རྗེ་་བློ་བཟང་དོན་ཡོད་གྲུབ་པ་ཉིད་ཀྱིས། འདུལ་བ་དང་བྱང་སེམས་དང་གསང་སྔགས་ཀྱི་བསླབ་བྱ་ཆེན་མོ་རྣམས་
ལ་སློབ་པའི་ཀུན་སྦྱོད་ཀྱི་གཞི་ཕྱོགས་གཅིག་ཏུ་བསྡུས་པའི་བཅའ་ཡིག་མཛད་པ་དང། མཁས་གྲུབ་དམ་པ་སངས་རྒྱས་ཡེ་ཤེས་ཀྱིས་མཛད་པ་དང། རྣལ་འབྱོར་སྤྱོད་པའི་དགེ་སློང་བགྲེས་གྲ་རྣམས་བགྲོས་གླེང་གི་སྒོ་ནས་མཛད་པའི་བཅའ་ཡིག་
དང། དེ་ལའང་རྒྱབ་སྣོན་གྱི་ཚུལ་དང་དུས་དབང་གིས་ཡུལ་སྲོལ་འགྱུར་རིག་ས་ལ་བརྟེན་པའི་འབྱིན་འཇུག་འོས་རིགས་ལེགས་པར་མཛད་པའི་བཅའ་ཡིག་་པཎ་ཆེན་ཆོས་ཀྱི་རྒྱལ་མཚན་གྱིས་མཛད་པ་རྣམས་ནི། གཞི་བཅུ་བདུན་དང། ལུང་
རྣམ་འབྱེད་དང། ལུང་ཕྲན་ཚེགས་དང། གཞུང་དམ་པ་རྣམས་ལས་འབྱུང་བའི་སོ་སོ་ཐར་པའི་ཁྲིམས་ཀྱི་གཞི་གཙོ་བོར་གཟུངས་པའི་སྟེང་རྒྱལ་སྲས་ཀྱི་སྔོམ་པའི་བསླབ་བྱ་དང་རིག་པ་འཛིན་པའི་བསླབ་བྱ་སོགས་ཀྱང་ལེགས་པར་ཚང་བ་དང་

[007A]༄༅། །འཇིག་རྟེན་དྭང་བ་འདྲེན་པའི་མི་ཆོས་དགོས་ངེས་ཀྱི་རིགས་ཀྱིས་ཀྱང་ལེགས་བར་བརྒྱན་ཏེ། རྗེ་རྒྱལ་བ་གཉིས་བ་ནས་བཟུངས་རྩ་བའི་བླ་མའི་བར། རང་རེའི་སྙན་བརྒྱུད་ཀྱི་བསྟན་པ་རིན་པོ་ཆེ་འདི་ལ་སློབ་པའི་འདུས་སྡེ་
རྣམས་ཀྱི་ཐུགས་རྒྱུད་ལ་ཡོད་པའི་ཡོན་ཏན་ཆེ་ཕྲ་ཐམས་ཅད་རྫིང་ན་ཡོད་པའི་པདྨོ་ལྟ་བུར་ཡར་རྒྱས་སུ་གྱུར་པ་དང། བག་མེད་པའི་བློའི་ཆུ་བོ་མ་ལུས་པའི་འགོག་བའི་ཆུ་ལོན་བརྟན་པོ་ལྟར་བཞུགས་པས། སྦང་བླང་བྱ་བའི་གཞི་དེ་ལས་ཁྱད་
པར་དུ་འཕགས་པ་ཅུང་ཟད་ཀྱང་བརྗོད་དུ་མེད་མོད། བར་སྐབས་ཤིག་བདུད་ཀྱིས་ངེས་པར་བྱིན་གྱིས་བརླབས་པའི་སྐྱེ་བོ་འགའ་ཞིག་ནས། དགེ་སྦྱོང་གི་ཆོས་བཞི་ལ་གནས་དགོས་པ་ལ་སོགས་བ་རང་གིས་མཁན་སློབ་ཀྱི་སྤྱན་སྔར་ཁས་
བླངས་པའི་བསླབ་བྱ་ཐམས་ཅད་མི་གཙང་བ་ཕྱིས་པའི་རྡོ་བཞིན་དུ་བསྐྱུར་ནས་ཁ་ཟས་དང། དངོས་པོའི་རྙེད་པ་བཟང་ངན་ཅུང་ཟད་ལས་གཞི་སླེངས་ཏེ། དགེ་འདུན་ཕན་ཚུན་དཀྲུག་ཤིང་གི་རྩོད་གཞི་ཆེ་ཙམ་བྱུང་བར་བརྟན། གན་ལ་བབ་པའི་
ཐེའུ་འཇོག་དགོས་པ་བྱུང་བར་སྣང། འདི་ཐམས་ཅད་ཀྱི་རྩ་བ་གང་ལ་ཐུག་བརྩད་དཔྱད་པ་ན། རྒྱུ་གཉིས་ཏེ་གནམ་བབ་པའི་གང་ཟག་རྣམས་ཀྱིས་སྒྲིགས་ལམ་ཀུན་སྦྱོད་དང། བསྙེན་བཀུར་བཟང་ངན་སོགས་ཀྱི་འགན་ཆེན་པོ་ལེན་པ་དང། འགན་
བབ་པའི་གང་ཟག་རྣམས་ཀྱིས་རང་གི་ཟ་སྒོ་དང་ཆེན་པོའི་ངོ་འཛིན་འགའ་ཞིག་ལ་བརྟེན་ནས། དགེ་འདུན་གྱི་ནང་ཁྲིམས་བཏང་སྙོམས་སུ་བོར་བའི་སྐྱོན་ལས་བྱུང་བར་གདའ། དེས་ན་དང་པོ་དེའི་གཉེན་པོ་ནི་འདི་ལྟར་བྱ་སྟེ། དེ་ལའང་རང་ཅག་

[007B] ཆོས་ཀྱི་རྒྱལ་པོ་སངས་རྒྱས་བཅོམ་ལྡན་འདས་ཀྱི་ཆོས་ཁྲིམས་རྣམ་པར་དག་པས་འཚོ་བ་ཡིན་པས། རང་གིས་ཆོས་དང་མཐུན་པའི་བསམ་མནོ་གཏང་བ་དང་རྒད་པོ་བསླབ་བྱ་ལ་དབང་བ་ལ་སོགས་པ་ཐོས་པ་དང་ན་ཚོད་ཀྱིས་
རྒན་རིམ་གྱིས་བློ་གྲོས་ངན་པ་དང་གཞོན་ནུའི་རིགས་ལ་བསླབ་བྱ་ལེགས་པར་བརྗོད་དེ། སོ་སོ་ཐར་བ་གཙོ་བོར་གྱུར་པའི་ཁྲིམས་ཀྱི་གཞི་ལ་བྱང་བ་དང། ཁྱད་པར་དུ་དབེན་གནས་སུ་བཞུགས་པ་ཡིན་སྟབས། དགེ་སློང་རྣམས་ཀྱིས་རང་ཉིད་གནས་
ཤིང་དྲུང་བ་དང། ཟས་བསོད་སྙོམས་པ་དང། འཚོ་བ་སྟན་གཅིག་པ་དང། གོས་ཕྱག་དར་ཁྲོད་པ་དང། སྨན་བགུས་ཏེ་པོར་བ་རྣམས་ཀྱིས་འཚོ་བར་བྱ་བ་ཡིན་པ་དང། གཤེ་ཡང་སླར་མི་གཤེ་བ་དང། བརྡེག་ཀྱང་སླར་མི་བརྡེག་པ་དང་མཚད་
བྲུས་ཀྱང་སླར་མི་འབྲུ་བ་ལ་སློབ་པར་ཁས་བླངས་པ་དང། དགེ་ཚུལ་རྣམས་ཀྱིས་ཀྱང་ཕལ་ཆེ་བ་དེ་དང་རྗེས་སུ་མཐུན་པར་སློབ་པར་ཁས་བླངས་པ་རྣམས་ཐུགས་ལ་ངེས་པར་བྱས་ནས་སློབ་པར་མཛད་ན་བཅའ་ཡིག་རྣམས་ཀྱི་དགོངས་དོན་དང་འགལ་
རིགས་འོང་དོན་ཅུད་ཟད་ཀྱང་མེད། དེ་ཡང་ད་ལྟ་དུས་ཀྱང་རབ་ཏུ་སྙིགས་མ་ལ་ཐུག་པ་དང། ཆོས་བྱེད་རྣམས་ལ་ཕྱི་ནང་གི་བར་གཅོད་མང་བ་སོགས་ཀྱི་རྐྱེན་ལ་བརྟེན་ནས། དེ་ལྟ་བུ་ཇི་བཞིན་འགྲུབ་པ་དཀའ་དཀའ་ལྟར་སྣང་མོད། མགོན་པོ་ཞི་
བ་ལྷས། གོམས་ཏེ་སླ་བར་མི་འགྱུར་བའི། །དངོས་དེ་གང་ཡང་ཡོད་མ་ཡིན། །དེ་བས་གནོད་པ་ཆུད་གོམས་ཤིང། །གནོད་པ་ཆེན་པོའང་བཟོད་པར་བྱོས། ཞེས་གསུངས་བ་ལྟར། ཕན་ཚུན་མི་མཐུན་པ་དང་བཅའ་ཡིག་རྣམས་ཀྱི་དགོངས་དོན་

[008A]༄༅། །དང་འགལ་རིགས་གོང་དུ་བཤད་པ་དེ་དག་གི་གཞི་རྩ་ཆོས་ཀྱི་ཕྱིར་ཏུ་དཀའ་བཅུང་ཟད་ཀྱང་སྦྱོད་མ་ནུས་པ་ལ་ཐུག་པས། དགེ་འདུན་སོ་སོ་ནས་ཅུང་ཟད་བསྙེན་བཀུར་བཟང་ངན་དང། ལས་བྱེད་སོ་སོའི་བྱེད་སྦྱོད་ཐུགས་ཡུལ་དུ་
འབབ་མིན་ལ་ཁྲོ་བ་མི་མཛད་བར་རང་རྒྱུད་འདུལ་བའི་ཐབས་ལ་གཙོ་བོར་བསླབ་པར་མཛད་ན། དགེ་འདུན་ཆེ་ཕྲ་ཚང་མ་ཐུགས་མཐུན་པ་དང་ཕན་ཚུན་དམ་ཆིག་ལ་སེལ་ལྷད་མ་ཞུགས་པའི་མཐུ་ལ་བརྟེན་ནས་ཡོན་ཏན་གྱི་ཚོགས་གོང་ནས་
གོང་དུ་འཕེལ་བར་འགྱུར་བ་ཡིན། གཉིས་པ་དེའི་གཉེན་པོ་ནི། ལས་བྱེད་སོ་སོ་ནས་ཀྱང་ང་འདིར་ཟ་རུ་འོངས་པ་ཡིན་སྙམ་པ་མི་བྱ་ཞིང། དགེ་འདུན་ཡུལ་གཉན་པའི་མཐར་ཐུག་པ་ཡིན་པ་ཡིད་ལ་བཞག་ནས། གཙོ་བོར་ཁྲིམས་ཀྱི་
ལས་རྣམས་བཅའ་ཡིག་དང་གན་རྒྱ་སོ་སོའི་དགོངས་དོན་ལྟར་སྦྱོད་པ་ལ་ངོ་དགའ་དང་ནོར་རྗེས་སོགས་སུ་འབྲང་བ་མ་ཡིན་པར་གཞུང་སྲོང་བ་དང། གཏོང་སྤོ་དགོས་རིགས་ཐམས་ཅད་ཞ་ཆག་མེད་བར་དཀོན་མཆོག་གསུམ་ཐུགས་མ་
ཁྲེལ་བར་འགྱུར་ངེས་བྱེད་པ་གལ་ཆེ། ཚུལ་འདི་གཉིས་ལ་གནས་ན་དགེ་འདུན་རྣམས་ཐུགས་མཐུན་པ་དང་ཁྲིམས་གཙང་བའི་རྩེར་སོན་པ་འོང་བ་ཡིན། མདོར་བསྡུ་ན། བྱམས་པ་སེངྒེ་སྒྲའི་མདོ་ལས། བྱམས་པ་འཕགས་པའི་ཆོས་འདུལ་
པ་འདི་ལ་དུག་ཅེས་བྱ་བ་དེ་ནི་འདི་ལྟ་སྟེ། བསླབ་པའི་གཞི་ཇི་ལྟར་བཅས་པ་དག་ལས་འདའ་བར་བྱེད་པ་ཡིན་པས། ཁྱེད་ཅག་གིས་ནི་དུག་ཟ་བར་མི་བྱའོ། ཞེས་གསུངས་པ་ལྟར། རབ་ཏུ་བྱུང་བ་རྣམས་ཀྱིས་སོ་སོར་ཐར་པའི་བསླབ་བྱ་སྦྱི་

[008B] ཁྱད་པར་དུ་དགེ་འདུན་ཐུགས་མཐུན་པའི་གཞི་ལས་འགལ་བར་བྱེད་པ་ནི་དུག་ཟ་བ་དང་མཚུངས་པར་ཤེས་པར་མཛད་ནས་རྣམ་པ་ཀུན་ཏུ་སྤོང་བར་མཛོད། དང་ཚུལ་དེ་ལ་གནས་བཞིན་པ་ནས་ལམ་གྱི་གཙོ་བོ་གསུམ་གཞུང་ཤིང་དུ་
བྱས་པའི་ལམ་གྱི་རིམ་པ་དང། སྙིགས་དུས་ཀྱི་ཚེ་འདི་ཉིད་ལ་རྡོ་རྗེ་འཆང་ཆེན་པོའི་གོ་འཕང་བདེ་བླག་ཏུ་སྟེར་བར་བྱེད་པའི་ལམ་རིམ་པ་གཉིས་ལ་བློ་སྦྱོང་བ་གཙོ་བོར་གཟུང་ཞིང། འདོན་ཆོས་སྦྱོད་དབྱངས་རོལ་གར་ཐིག་ལ་སོགས་པ་ཐམས་ཅད་
བསྟན་པ་རིན་པོ་ཆེ་དབུ་འཕང་མཐོ་ངེས་པ་འོང་བ་ཅིས་ཀྱང་མཛད་དགོས་དགོས་དགོས། བསླབ་པ་ནོད་པའི་དགེ་སློང་དག་དབེན་པ་དག་ཀྱང་ཐོབ་པར་ཤོག་གཡེང་བ་ཐམས་ཅད་སྤངས་ནས་ནི། །སེམས་ནི་ལས་རུང་བསྒོམ་གྱུར་ཅིག་འདུལ་བ་བྱང་
སེམས་གསང་སྔགས་ཀྱི། །སྦྱོད་བཟང་སྙིང་པོའི་གནད་བསྡུས་པ། །འདི་ནི་ཐུབ་པའི་བསྟན་པ་ལ། །སླར་ཡང་ཉིན་བྱེད་ལྟ་བུར་འགྱུར། །ཚིག་འདིར་ཡིད་བརྟན་བྱས་གྱུར་ན། །འདི་ཕྱིའི་བདེ་ལེགས་ཐམས་ཅད་འགྲུབ། །ཆོས་དང་འཇིག་རྟེན་ལུགས་
གཉིས་ཀ་གསལ་པར་སྟོན་པའི་མེ་ལོང་ངོ། །སྔོན་གྱི་ཁྲིམས་ཡིག་དེ་དག་དང། །དོན་འདི་ལས་ནི་འགལ་བ་རྣམས། །སྲིན་པོ་དྲག་ཏུ་ཁྲོས་འདྲ་པའི། །དཔལ་མགོན་ལྷ་མོས་བསྒྲལ་ཏེ་དྲོངས།། ཞེས་གྲུབ་པའི་གནས་མཆོག་དཔེན་ས་ཆོས་ཀྱི་ཕོ་བྲང་པ་རྣམས་
ཀྱི་བཅའ་ཡིག་ལེ་ཚན་དང་གན་རྒྱའི་ཡི་གེ་བཅས་ཀྱི་རྒྱབ་སོན་དུ་བརྗོད་པའི་གཏམ་གནད་ཀྱི་ཁོང་གཟེར་ལྟ་བུ་འདི་ནི་སྔར་གྱི་དུས་ཤིག་གྲྭ་པ་རེ་གཉིས་ནས་བཅའ་ཡིག་ལེ་ཚན་གྱི་དགོངས་དོན་དང་འགལ་བའི་དཀྲུག་ཤིང་བྱས་པར་བརྟེན། སླན་ཆད་མཐའ་ངེས་བར་འདོམས་པར་འགྱུར་བའི་ཆེད་དུ་རྒྱལ་ཁྲིམས་ཀྱི་ཆ་ཤས་

[009A]༄༅། །གན་རྒྱའི་ཡི་གེ་བཅས་བཞག་འདུག་ཀྱང། ད་དུང་དུས་དབང་གིས་མི་རྣམས་དམུ་རྒོད་པ་དང། ཉེ་སྐོར་གྱི་གཞིས་དགོན་འགའ་ཞིག་ཏུའང་ཕན་ཚུན་དཀྲུག་ཤིང་གིས་འཐབ་རྩོད་བྱུང་བས་རྐྱེན་བྱས། འགའ་ཞིག་ནས་བརྒལ་རྩོད་ཀྱི་གླེང་མོ་ཆལ་ཆོལ་སྨས་སྐད་དང། ཁྲིམས་ཀྱི་བྱ་
བ་རྣམས་འཕྱུགས་པ་འགའ་རེ་བྱུང་བས་རྐྱེན་བྱས། སླར་ཡང་དགེ་འདུན་རྣམས་ལ་བསྙེལ་གསོ་ལྟ་བུའི་རྒྱབ་སྣོན་གྱི་བཅའ་ཡིག་འདི་ལྟ་བུ་ཞིག་དགོས་ཞེས་དབེན་དགོན་དྲུང་ཆེན་དཀའ་ཆེན་དགེ་སློང་བློ་བཟང་དཔལ་འབྱོར་གྱིས་བསྐུལ་ལྟར། སྐྱོན་གྱི་གནད་རྣམས་ལ་ཕན་པའི་སེམས་ཀྱིས་དུས་དྲན་པ་
ཉེ་བར་བསྟེན་ཏེ་མཚད་ནས་བྲུས་ཏེ་བརྗོད་བ་འདི་ན་མང་དུ་ཐོས་པའི་དགེ་སློང་སྤང་པ་པ་་བློ་བཟང་དཔལ་ལྡན་ཡེ་ཤེས་ཀྱིས་ས་སྐྱོང་ཞེས་བ་ཤིང་མོ་བྱའི་ལོའི་དབྱིད་ཟླར་བའི་ཚེས་དགུ་ཆོ་འཕྲུལ་གྱི་དུས་སུ་སྦྱར་བ་འདིའི་གཉེར་ཁ་དཔལ་མགོན་སྡེ་ལྔ་ལྷ་མོ་རྣམ་གསུམ་དང་བཅས་པས་མཛོད་ལ་འགལ་བྱེད་
རྣམས་ཀྱི་སྙིང་ཁྲག་དང་བཅས་པ་ཞལ་དུ་གསོལ་ཞིག་མངྒ་ལཾ།།    ༈   ལྷ་མིའི་རྣམ་འདྲེན་ཤཱཀྱའི་རྒྱལ་པོ་དང། །དབྱེར་མེད་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་ལ་གུས་བཏུད་ནས། །རྣམ་དག་
བསླབ་པའི་བཅའ་ཁྲིམས་བརྗོད་པར་བྱ། །དེ་ཡང་བཞད་འབྲུད་ཕུ་ཆོས་སྡིངས་དགོན་གྲྭ་ཚང་འདིར་ཚོགས་པའི་གྲྭ་རིགས་རྣམས་ཀྱིས་སྤང་བླ་ཇི་ལྟར་བྱ་བའི་རིམ་པ་ནི། ་རྒྱལ་བ་ཡབ་སྲས་ཀྱི་ཞབས་བརྟན་དང། ཐུབ་བསྟན་སྤྱི་དང་བྱེ་བྲག་
་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལུང་རྟོགས་ཀྱི་བསྟན་པ་རིན་པོ་ཆེ་ཐ་གྲུར་རྒྱས་པའི་ཆེད་དུ་་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་ནས། འབྲུང་ཕུ་དགོན་གྲྭ་རིགས་

[009B] གྲྭ་ཞིང་གི་གཞི་རྟེན་སོགས་ཐུགས་རྗེ་ཆེན་པོས་བསྐྱངས་པའི་བཀའ་དྲིན་ཆེན་པོ་ཆུད་ཟོས་སུ་མ་སོང་བ་འཆད་ཉན་ཐོས་བསམ་གོང་འཕེལ་དགོས་རྒྱུར། གཙོ་བོར་རྩ་བ་བཞིའི་བསྲུད་སྡོམ་གླེང་མེད་འགད་གཙང་དོས། བསླབ་པ་
ཡོངས་སུ་སྦྱོང་བའི་ཐབས་གསོ་སྦྱོང། དབྱར་གནས། དགག་དབྱེ་གསུམ་གྱི་ཕྱག་ལེན་མི་ཉམས་པར་སྐྱོང། དེའི་སྟེང་ནས་བསླབ་པ་གསུམ་གྱི་བཅས་མཚམས་སྟོན་པའི་སོ་ཐར་བྱད་སེམས་སྔགས་ཀྱི་བསླབ་བྱ་རྒྱས་བསྡུས་ཅི་རིགས་པ་རྣམས་ལ་
བལྟ་རྟོག་བྱེད་ཅིང། ཕན་ཡོན་ཉེས་དམིགས་རྣམས་ལེགས་པར་བསམས་ནས་བླང་དོར་ལ་བློ་གྲོས་ཀྱི་རྩལ་ཅི་ཡོད་ཀྱིས་འབད་པར་བྱ་ཞིང། དེ་ཡང་དགོན་འདི་ཉིད་སྔགས་གྲྭ་ཡིན་གཤིས་བསྐང་བསྒྲུབ་མཆོད་ཀྱིས་མཚོན་ཆོས་སྦྱོད་འདོན་ཆའི་
རིགས་འཛིན་སྐྱོར་ལ་རང་བརྩོན་དང། མགོ་ཡོད་ནས་བསྐུལ་མ་ཐེམ་ནན་བྱེད་པ་གལ་ཆེ་ཞིང། གསར་བུ་བ་རྣམས་ལོ་བདུན་ལོན་ཕྱིན་རབ་བྱུང་འཕྲལ་སྒྲུབ་བྱེད་པ་དང། རྒྱུན་གཏན་འདུ་ཚོགས་ཀུན་སྤྱོད་སྒྲིགས་ལམ་བྱ་ལུགས། དུད་ཐེང་
གསུམ་བཏང་བའི་གཉིས་པའི་ཐོག་ཚང་མ་བསྡེབས་འཚོགས་གྲུབ་པ་དང། གསུམ་པར་ཆོས་སྤྱོད་ཀྱི་མགོ་ཚུགས་པ་བྱེད་ཅིང། དུང་གཉིས་པ་ལས་འགྱངས་ཚེ་ཕྱག་གསུམ་རེ་བྱས་རྗེས་གྲལ་ལ་བསླབ་གྲལ་དང། དགེ་བཤེས་ཡོན་ཏན་
ཆེ་བའི་རིགས་ལ་བཀུར་ཟོས་གང་ཆེ་བྱེད་དགོས། དང་པོ་ཚོགས་པ་ནས་མ་གྲོལ་རིང་ལ་ལུས་གནད་བསྲངས་ནས་སྡོད་པ་ལས། གཞོགས་བསྙེས། གཉིད་ལོག་པ། བཞད་གད། ལོང་གཏམ་བྱེད་པ། ཆབ་མ་བཏང་བར་དགོས་མེད་དུ་འགྲོ་

[010A]༄༅། །བ་དང། གོས་ཕུ་ཐུང་ཅན་དང་ཁ་མ་བསྒྱུར་བ་གྱོན་པ་སོགས་ཁྱིམ་པ་དང་འདྲ་བའི་སྤྱོད་ལམ་མི་མཛེས་པ་གཏན་ནས་མི་བྱེད། རྒྱུན་པར་འདོན་ཆ་སྐྱབས་འགྲོ་སེམས་བསྐྱེད། ས་ལམ། རྒྱལ་བ་ཡབ་སྲས་ཀྱི་ཞབས་བརྟན་
གནས་བརྟན་ཕྱག་མཆོད། སྨོན་ལམ་གྱི་རིགས། སྐུ་རིམ་རྣམ་གསུམ་དང། ཤེར་སྙིང་ཟློག་བ་སོགས་ཆོས་སྦྱོད་གང་འཚམས་རྣམས་ཆག་མེད་སྟར་ཆགས་བྱེད། ད་ཕྱིན་སྦྱིན་བདག་སོ་སོའི་འདོད་སྦྱར་རིམ་གྲོ་བསྐང་བ་སྨོན་ལམ་སོགས་གང་ལ་
ཅི་དགོས་འགྲོ་གང་ཆེ་བྱེད། སྟོན་པས་ཆང་སྲོག་གི་ཕྱིར་ཡང་མ་གནང་བས། དགེ་ཚུལ་སློང་སུས་ཀྱང་བཏུང་མི་ཆོག་ཡུལ་དུས་གནས་སྐབས་གང་དུའང་ཕྲེང་བ་ཆབ་བླུག་གཟན་ཆེན་སོགས་རབ་བྱུང་གི་རྟགས་ཆ་ལུགས་དང་མ་བྲལ་བ་
བྱེད་དགོས། རྣམ་རྒྱལ་སྒྲུབ་མཆོད་གྲོལ་སྐབས་ཉིན་ཕྱེད་གཉིས་མ་གཏོགས་མཐོ་མཚམས་ཚུན་ལ་ཆང་མི་གཏོང། དོན་གཉེར་ལ་ཡོང་མི་རྣམས་ཀྱང་སྟེད་གྱོན་མེད་བར་མཐོ་མཚམས་ཚུན་ལ་འོངས་མི་ཆོག་སྦྱི་ས་མི་ཁྲོལ་མེད་ངེས་ཡིན་ན་ཆོས་
ཐོག་གི་རིང་ཆུ་ཤིང་ལེན་མི་བུད་མེད་གཅིག་ཉིན་པར་ཡོད་དགོས་བྱུང་ཚེ་དབུ་ཆོས་གཉིས་ཀར་གནང་བཞུ་བ་དང། ཆོས་ཐོག་གྲོལ་ནས་ཉིན་གཅིག་ཀྱང་འོངས་མི་ཆོག་གཞན་མ་གཡུལ་དང། ཐལ་འདོན། རྣམ་རྒྱལ་གྲོལ་སྐབས་མ་གཏོགས་
མཐོ་མཚམས་ཚུན་ལ་དྲག་ཞན་སུས་ཀྱང་ཆང་དང་བུད་མེད་རིགས་གཏོང་ལེན་མི་བྱེད། ཁྱིམ་པ་རྣམས་བསོད་ནམས་གསོག་པའི་ཕྱིར་གཏོང་བའི་གནས་སྐབས་བུད་མེད་དང་ཆང་སོགས་དགོན་ནང་དུ་འོང་བའི་དུས་སུ་ཆང་ར་རོ་ངེས་སུ་འཐུང་བ་

[010B] ཉེ་དུ་མ་ཡིན་པའི་བུད་མེད་དང་ལྷན་ཅིག་དབེན་པ་སྐྱབས་ཡོད་དུ་གནས་པ་སོགས་གཏན་ནས་མི་བྱེད། དབྱར་གནས་ཟླ་བ་ཕྱེད་གཉིས་ཀྱི་རིང་བདག་བཟུང་དུད་འགྲོའི་རིགས་གླིང་ནང་དུ་མི་བསྟེན་ཅིང། དགོན་ནང་དུ་རྒྱུད་འབོད་བྱེད་པ། མདའ་
དང་རྡོ་སྒོར་རྒྱག་པ། བཟའ་བཏུང་རེ་མོས་ལ་བསྙད་པའི་གཉིས་གསུམ་ཚོགས་ནས་དག་འཆལ་སྨྲ་བ་སོགས་འདུལ་ཁྲིམས་དང་འགལ་བའི་རིགས་བྱས་ན་མི་ཐུས་ཤིང། འགྱེད་ཚ་ར་གཏོང་ལུགས་བླ་བྲང་ལ་གསུམ་སྐལ། དབུ་ཆོས་སྦྱིས་བཅས་སོ་སོར་
ཉིས་སྐལ་རྣམས་སྤྲོད་ཅིང། རྩ་བ་བཞི་དང་འགལ་བའི་གནས་དབྱུང་བྱེད་དགོས་བྱུང་ཚེ་བླ་བྲང་ལ་སྣམ་དཀར་བུབས་ཀྱིས་མཚོན་པའི་དགུ་ཚན། ཆད་ལས་གསར་ཞོ་གང་ནས་དོའི་བར་འགལ་ཚ་བ་དང་བསྟུན་པ་འགེལ་ཞིང། ་ཆོས་སྐྱོང་ལ་སྙན་
ཤལ༑ དབུ་ཆོས་ལ་རྣམ་གཞག་སྡེར་ཁ་ཚ་ར་སོགས་སྔར་སྲོལ་ལྟར་བྱེད་དགོས། ནག་ཆད་བསྲུང་མཚམས་ཚུན་ལ་ར་ལུག་ཀྱང་མི་གཏོང། སྦྱི་སོ་ནས་གསེར་ཚོད་ལ་འགྲོ་ཡང་གྲྭ་རིགས་ནས་དགོངས་པ་ཞུས་ཁྲོལ་གྱི་བླ་མ་མཇལ་བ། ཆེས་ཞུ་
བ༑ གནས་བསྐོར་ཡང་དག་ཡིན་ན་འགྲོ་བ་ལས། དེར་ཁ་གཡར་གྱི་ཚོང་སོགས་ཀུན་སྦྱོད་སྣ་ཚོགས་ཀྱི་འགྲོ་འདུག་བྱས་མི་ཆོག་གྲྭ་ཁང་སོ་སོར་ཕྲིན་སྦྱོར་བྱེད་ཚེ་རྡོ་ཏིང་ངལ་བུས་བརྡུང་བ་ལས། རྒྱད་སྐད་ཀྱིས་འབོད་བ་སོགས་མི་བྱེད། གལ་སྲིད་
གོང་གསལ་སྒྲིགས་ལམ་ཀུན་སྦྱོད་ལས་འགལ་རིགས་ཆེ་ཕྲ་ཅི་བྱུང་ཡང་སྐུ་ཚབ་དང་དབུ་ཆོས་སོགས་མགོ་ཡོད་རྣམས་ནས་ཉེ་རིང་སྤངས་པའི་དྲང་བཞག་དབྱིབས་བལྟས་ཀྱི་ཆོས་འདུལ་བའི་ཕྱག་ལེན་གཙོ་བོར་བཞག་པའི་ཉེས་ཆད་འགེལ་བཀོད་

[011A]༄༅། །བྱེད། གཞན་ཡང་ཆོས་སྤྱོད་ཆོ་ག། ཐོས་བསམ་སྒོམ་གསུམ་སོགས་ཀུན་སྤྱོད་ཚད་མ་བསྟན་བ་རིན་པོ་ཆེའི་གསལ་བྱེད་མིག་ལྟོས་ལ་གང་ཕན་བྱད་དགོས་པ་བཅས་མགོ་ཡོད་ནས་ཡུལ་དུས་གནས་སྐབས་དང་བསྟུན་བབས་འབྲེལ་དང་
མཚུངས་པའི་བཀོད་ཁྱབ་ཁུར་བསམ་ཆེ་བ་བྱེད་དགོས། མགོ་ཡོད་ལས་སྣེ་བ་རྣམས་ནས་ང་སྟན་པ་དང་གྲྭ་ཚང་གི་ལ་རྒྱ་བསམས་པའི་འཛིན་སྐྱོད་བྱེད་སྒོ་ཚང་མ་ཕྱོགས་ལྷུང། ཉེ་འགྱངས། རང་འདོད་སྦངས་པའི་ལྷག་བསམ་རྣམ་དག་བྱེད་
ཅིང༑ དེ་ལྟར་བྱས་རྗེས་གྲ་རིགས་བྱིངས་ནས་མགོ་འོག་ཏུ་ལུས་མི་ཚུད་པའི་གཟུམས་བཀོད། ཁ་སློག་བྱས་རིགས་ལ་ཉེས་ཚབ་དང་བསྟུན་པའི་ཆད་པ་གཏོང། ལག་སློག་པ་སོགས་ཚབ་ཆེ་བྱུང་ན་ཆས་དངོས་ལེན་ཅིང། དེ་འཕྲལ་གནས་
དབྱུང་བྱེད། སྤྱི་ས་ནས་ཀྱང་བབས་དང་བསྟུན་པའི་ཞབས་འགྱུར་གང་འགྲུབ་ཞུ་བ་ལས། གླིང་ནང་དུ་ལག་ལས་བྱེད་པ། སྟེང་གྱོན་མེད་པར་གླིང་གསེབ་ཏུ་འགྲོ་བ། ཀུ་ཅོ་སྐད་སྨྲ་བྱེད་པ་སོགས་ཁྱིམ་པ་སུན་འབྱིན་གྱི་རིགས་གཏན་ནས་བྱས་ན་མི་
ཐུས༑ སོ་ནམ་བས་ཀྱང་སྤང་བླང་རྣམས་སྤྱི་ས་ཇི་ལྟ་བ་བཞིན་བྱེད་དགོས། མདོར་ན་ལས་སྣེ་གྲྭ་དམངས་ཚང་མས་་མཆོག་གསུམ་རིན་པོ་ཆེ་དང། ལས་འབྲས་དབང་དུ་བཙུགས་པའི་བྱ་བཞག་དང་རང་གཞན་གྱི་མཐོ་རིས་དང་ཐར་པའི་རྒྱུར་འགྲོ་
བའི་མིག་ལྟོས་ཡར་འགྲན་གྱིས་སངས་རྒྱས་བསྟན་པའི་ཆུ་བོ་དབྱར་གྱི་ཆུ་ཀླུང་ལྟར་རྒྱས་པའི་བླང་དོར་བགྱི་འོས་ཚུལ་བཞིན་ཡོང་པ་གལ་ཆེ། གཙུག་ལག་ཁང་རྣམས་ཀློག་པ་དང། །ཁ་ཏོན་གྱིས་རྒྱས་ལེགས་གནས་ཤོག། རྟག་ཏུ་དགེ་འདུན་མཐུན་པ་དང།།

[011B]བཀྲ་ཤིས། ཞེས་བཞད་འབྲུད་ཕུ་ཆོས་སྡིངས་དགོན་གྲྭ་ཚང་གི་ཁྲིམས་སུ་བཅའ་བའི་གཏམ་འདི་ནི། ཨེར་ཏེ་ནི་ནོ་ཡོན་མཁན་པོ་བློ་བཟང་སྦྱིན་པས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་སྒྲིགས་རྣམས་ཀུན་སྤྱོད་སྔར་སྲོལ་གཞིར་བཞག་ཐོག་བསྒྱུར་བཅོས་ཅུང་ཟད་དགོས་
རིགས་ཀྱང་བགྱིས་ཏེ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །སོ་སོར་ཐར་པའི་མདོའི་གླེང་གཞི་ལས། ཚེ་དང་ལྡན་པ་དག་རྒ་བ་དང་འཆི་བ་མངོན་པར་འོང་ཞིང། སྟོན་པའི་བསྟན་པ་ཡང་
འཇིག་པར་འགྱུར་བས། ཚེ་དང་ལྡན་པ་དག་གིས་བག་ཡོད་པ་ལ་རྣལ་འབྱོར་དུ་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བྱང་ཆུབ་དང་གཞན་གང་དག་དེ་ལྟ་བུའི་དགེ་བའི་ཆོས་བྱང་ཆུབ་ཀྱི་ཕྱོགས་དང་
མཐུན་པ་རྣམས་ཀྱང་བག་ཡོད་པས་འཐོབ་བོ་ཞེས་གསུངས་པ་ལྟར། བསྟན་པའི་རྩ་བ་སོ་སོར་ཐར་པའི་སྡོམ་པའི་མཆོག་དགེ་སློང་གི་སྡོམ་པ་རྒྱུད་ལ་ལྡན་པའི་གང་ཟག་རྣམས་ཀྱིས། རང་རྒྱུད་ཀྱི་སྡོམ་པ་རྣམ་པར་དག་པར་བྱ་བའི་ཕྱིར་རྟག་ཏུ་བག་
ཡོད་པར་གནས་པའི་ཆེད་དུ་འབད་པ་བྱེད་དགོས། བག་ཡོད་ལ་གནས་ཕྱིན་རང་རྒྱུད་ཀྱི་ཚུལ་ཁྲིམས་རྣམ་དག་ངེས་པར་འོང། དེ་ཡང་སྟོང་པ་ཐུགས་རྗེ་ཅན་ཤཱཀྱའི་རྒྱལ་པོ་དེས་དགེ་སློང་རྣམས་ལ་བསྲུང་རྒྱུའི་ཁྲིམས་ཉིས་བརྒྱ་ལྔ་བཅུ་རྩ་གསུམ་
གསུངས་ཤིང། ཐར་པ་ཐོབ་འདོད་པ་རྣམས་ཀྱིས་དེ་ཐམས་ཅད་སྲོག་དང་བསྡོས་ཏེ་བསྲུང་དགོས་པ་ངེས་པར་ཡིན། དེ་ལྟ་ནའང་དུས་ཤིན་ཏུ་སྙིགས་པའི་ཚེ་དབང་པོ་རྟུལ་པོ་བསླབ་བྱ་རྒྱ་ཆེར་མི་ཤེས་པ་དང། ཡུལ་དུས་ཀྱི་སྲོལ་དང་མཐུན་པར་འཇུག་

[012A]༄༅། །དགོས་པ་འགའ་ཞིག་ལ། ཅི་ཕྱིར་ཞེ་ན་སྐྱོབ་པ་དུས་ལ་གཟིགས་ཞེས་གསུངས་པ་ལྟར། བསླབ་པའི་ཆ་འགའ་ཞིག་བག་ཡངས་སུ་སྤྱོད་པར་གསུངས་ཤིང། བག་ཡངས་སུ་སྦྱོད་པའི་ཚེ་ཡང་ཚུལ་ཁྲིམས་ཀྱི་ཕུང་པོ་ཡོངས་སུ་
རྫོགས་པར་བྱེད་དགོས་པར་གསུངས་པས། ལམ་འདི་ལ་སློབ་པའི་གང་ཟག་གིས་ཐོག་མར་དགེ་སྦྱོང་གི་ཆོས་བཞི་ལེགས་པར་ཤེས་པར་བྱའོ། །དེ་གང་ཞེ་ན། ཁྲོས་ཀྱང་སླར་མི་ཁྲོ་བ་དང། གཤེ་ཡང་སླར་མི་གཤེ་བ་དང། བརྡེག་ཀྱང་སླར་མི་
བརྡེག་པ་དང། མཚད་བྲུས་ཀྱང་སླར་མི་འབྲུ་བ་སྟེ། བཞི་པོ་དེ་ལ་གནས་པ་ལ་བརྩོན་འགྲུས་བསྐྱེད་དགོས། དེ་ལམ་བསླབ་ན་ཁོང་ཁྲོ་བའི་བདག་ཉིད་དུ་འགྱུར་ཞིང། ཁོང་ཁྲོ་བའི་བདག་ཉིད་དུ་གྱུར་ན་ཉོན་མོངས་པ་ཇེ་འཕེལ་དུ་འགྱུར་རོ། །
དེས་ན་ཐོག་མར་དགེ་སློང་རྣམས་ཀྱིས་རང་གི་ཁོང་ཁྲོ་སྤོང་བའི་ཐབས་ཁོ་ན་ལ་འབད་པ་འདོན་དགོས། དེ་ལྟར་བཟོད་པ་ངེས་པར་གོམས་པར་བྱས་ནས་ཆོག་ཤེས་པ་ལ་བསླབ་དགོས་ཏེ། ཆོ་ག་མི་ཤེས་པ་ནི་འདོད་པ་ལ་དོན་གཉེར་སྐྱེ་བའི་གཞི་
ཡིན་པས། རང་གིས་དགེ་སློང་བསྒྲུབ་པའི་དུས་སུ་གནས་མལ་ཤིང་དྲུང་ཙམ་དང། ཟས་བསོད་སྙོམས་ཙམ་དང། གོས་ཕྱག་དར་ཁྲོད་པ་དང། སྨན་བཀུས་ཏེ་བོར་བ་དང། འཚོ་བསྟན་གཅིག་པ་རྣམས་ཀྱིས་འཚོ་བར་ཁས་བླངས་པ་དང་
འབད་རྩོལ་ལ་མི་ལྟོས་པར་རྙེད་ན། གོས་ཀརྵ་པ་ཎ་འབུམ་རི་བ་དང། ཁང་བ་བརྩེགས་པ་ལྔ་བརྒྱ་པའང་ལོངས་སྤྱོད་དུ་གནང་ལ། དེ་དག་ཀྱང་ཡིད་བརྟན་མི་རུང་ཞིང། སྡུག་བསྔལ་བསྐྱེད་པའི་གཞིར་ཤེས་པར་བྱས་ནས། དཀོན་མཆོག་

[012B] ཆས་དངོས་དང་ལོངས་སྤྱོད་ཀྱི་རིགས་ལ་ཆགས་ཞེན་སྤོང་གང་ཐུབ་དང། རང་གི་ཤུགས་ལ་བྱུང་
བའི་ལོངས་སྤྱོད་རྣམས་ལ་སྲེད་པ་མི་སྐྱེ་བར་བདག་གི་འདི་ནི་ཆོས་བསྒྲུབ་པའི་ཆེད་དུ་ལུས་རྟེན་འདི་འཚོ་བའི་ཕྱིར་ལོངས་སྤྱོད་སྙམ་པ་དང། བདག་གིས་སྙིང་པོ་མེད་པའི་ལོངས་སྤྱོད་འདི་དག་དཀོན་མཆོག་གསུམ་མཆོད་པའི་རྫས་སུ་བསྒྱུར་ཏེ་སྙིང་པོ་
ལེན་སྙམ་པ་བྱ། བསླབ་པ་འཇིག་པའི་གཞི་ནི་ཕམ་པར་གྱུར་པའི་ཆོས་བཞི་ཡིན་པས། དེ་བཞི་དང། དེའི་ཉེ་བའི་ཆ་ལྷག་མའི་སྡེ་ཚན་འགའ་ཞིག་སྲོག་སྡོས་བྱས་ཏེ་སྲུང་དགོས་པས། ཕམ་པ་བཞི་པོ་འདི་ངོས་ཟིན་པར་བྱས་ནས་སྲུངས། དེ་ཡང་
གང་ཞེ་ན། སྐྱེས་པའམ་བུད་མེད་གང་ཡང་རུང་བའི་ཁ་དང་བཤད་ལམ་དང། མོའི་དབང་པོ་རྣམས་སུ་འཁྲིག་པ་སྤྱོད་འདོད་ཀྱི་བློས་རང་གི་དབང་པོ་མ་ཉམས་པ་བཅུག་སྟེ་ཁུ་བ་ཕུང་ཞིང། རེག་པའི་ཚོར་བ་ལ་བདག་གིར་བྱས་ཏེ་དགའ་བ་བསྒོམ་པ་
དང༑ སེམས་ཅན་དུད་འགྲོའི་རིགས་གང་ཡང་རུང་བ་ལ་དེ་ལྟར་བྱེད་པ་ནི་མི་ཚངས་སྤྱོད་དང། མིའི་ནོར་ཞོ་གང་དུ་ལོངས་པ་ཚུན་ཆོད་ལ་བ་རྣབ་སེམས་ཀྱིས་ཀུན་ནས་བསླངས་ཏེ་བརྐུས་ནས་ཐོབ་པ་ནི་མ་བྱིན་ལེན་དང། མི་འམ་མངལ་དུ་ཆགས་མ་ཐག་པའི་
མི་གསོང་འདོད་ཀྱི་བསམ་པས་རང་གིས་བྱས་སམ། གཞན་བྱེད་དུ་བཅུག་སྟེ་མཚོན་ཆའམ་དུག་གམ། ལོག་པའི་རིག་སྔགས་ཀྱི་སྦྱོར་བས་རྩོལ་བ་བྱས་ཏེ་རང་གི་སྔོན་དུ་ཕ་རོལ་པོ་ཤི་པ་ནི་སྲོག་གཅོད་པ། ཕ་རོལ་གྱི་གང་ཟག་སྨྲ་ཤེས་དོན་གོ་

[013A]༄༅། །པར་ཤེས་ཤིང། དེ་བསླུ་བའི་བསམ་པས་རང་ལ་ཡོན་ཏན་དེ་དག་མེད་བཞིན་དུ། ངས་དགྲ་བཅོམ་པ་ཐོབ་བོ་ཞེས་སམ། ངས་སངས་རྒྱས་དང་མཇལ་ཏེ་ཆོས་འདི་ལྟ་བུ་ཉན་ནོ་ཞེས་པ་ལྟ་བུའམ། ང་ལ་ཚངས་པ་དང་
བརྒྱ་བྱིན་དང་དབང་ཕྱུག་ལ་སོགས་པས་ཕྱག་འཚལ་ཞིང་ཆོས་ཀྱང་ཉན་ལ། ངས་ཀྱང་གདམས་དག་འདི་ལྟར་བསྟན་ཏོ་ཞེས་པ་ལྟ་བུ་སྨྲས་ནས། ཕ་རོལ་གྱིས་དོན་གོ་བ་ནི། མི་ཆོས་བླ་མའི་རྫུན་སྨྲ་བ་སྟེ། ཕམ་པ་བཞི་པོ་གང་རུང་བྱུང་མ་ཐག་ཏུ་
དགེ་སློང་གི་སྡོམ་པ་ཉམས་ནས། དགེ་སློང་གི་གྲལ་ནས་བུད་དེ་ཚེ་འདིར་ཁྱིམ་པའི་རིགས་མ་རུངས་པའི་གྲིབ་ལྟ་དང་ཀླུ་རྣམས་རབ་ཏུ་ཉམས་བར་བྱེད་པ་དང་ལྡན་པར་འགྱུར་ཞིང། སྐྱེ་བ་ཕྱི་མ་རྣམས་སུ་ནི་དམྱལ་བ་མི་བཟད་པ་རྣམས་སུ་བསྐལ་
པར་བསྲེག་པར་འགྱུར་རོ། །འདོད་ཆགས་ཀྱི་བསམ་པས་ཀུན་ནས་བསླངས་ཏེ། སྐྱེས་པའམ་བུད་མེད་གང་ཡང་རུང་བའི་བརླ་དང། ལག་པ་སོགས་དང། རང་གི་ལུས་ཀྱི་ཆ་དང། ར་དང་རི་དྭགས་ཀྱི་སྡེ་ཚན་འགའ་ཞིག་དང། རྒོད་མ་ལ་སོགས་
པའི་ལུས་ཀྱི་ཆ་ཤས་ལ་རྩོལ་བ་བྱས་ནས་བོན་ཡུངས་ཀར་གྱི་འབྲུ་ཚད་ཙམ་ཚུན་ཆད་ཕྱིར་བཏོན་པ་དང། བུད་མེད་ལ་ཆགས་སེམས་ཀྱིས་རེག་པ་དང། བུད་མེད་ལ་འཁྲིག་པའི་གཏམ་གསལ་བོར་བརྗོད་པའམ། དེ་ལྟ་མིན་ཡང་ཆུ་སྟེར་
ཅིག་ཁྱོད་ཉིད་ཆུ་ཡིན་ནོ་ཞེས་པ་ལྟ་བུ་སྨྲས་ཏེ་ཕ་རོལ་པོས་དོན་གོ་བ་དང། བུད་མེད་ཀྱིས་སྨྲས་པ་རང་གིས་བདག་གིར་བྱེད་པ་དང། བུད་མེད་གང་ཡང་རུང་བ་ལ་བདག་ལྟ་བུའི་དགེ་སློང་ལ་འཁྲིག་བའི་བསྙེན་བཀུར་བྱེད་ན་བསྙེན་བཀུར་གྱི་

[013B] བག་མ་འདུན་སྒྲིགས་ཀྱི་བྱུས་བྱས་ཏེ་ཕོ་མོ་སྨྱན་དུ་གྱུར་པ་དང། གཞི་མི་རུང་བར་དགེ་འདུན་ལ་གནང་བ་མ་ཞུས་པའམ། དགེ་འདུན་གྱིས་མ་གནང་བར་རང་གིས་ཁང་པ་ཆེན་པོ་རྩིག་གམ་རྩིག་ཏུ་བཅུག་པ་
དང༑ རྒྱལ་བོས་མ་གནང་བ་དང་རྩོད་པ་དང་བཅས་པ་དང། གད་ཁ་དང་ཆུ་འགྲམ་དང་བཅས་པ་དང། གྲོག་སྦུར་ལ་སོགས་པའི་སྲོག་ཆགས་ཡོད་པའི་གནས་དགེ་འདུན་གྱིས་མ་གནང་བར་གཙུག་ལག་ཁང་རྩིག་པ་དང། མཐོང་ཐོས་དོགས་
གསུམ་མེད་པར་དགེ་སློང་ལ་ཕམ་པ་གང་རུང་གི་སྐུར་བ་འདེབས་པ་དང། དེ་ལྟ་བུའི་སྐུར་པ་མི་གསལ་བའི་ཚུལ་གྱིས་འདེབས་པ་དང། དགེ་སློང་བརྒྱད་ཡན་ཆད་ལ་ཕྲ་མའི་ཚིག་སྨྲ་བ་དང། དགེ་འདུན་དཀྲུག་ཤིང་བྱེད་པའི་ཕྱོགས་བྱེད་ཅིང། དེ་
བཟློག་ཀྱང་མི་ཉན་པ་དང། ཁྱིམ་པ་རྣམས་མ་དད་པ་སྐྱེ་བའི་སྦྱོད་པ་མདའ་འཕེན་པ་སོགས་བྱས་ཤིང། དེ་གཞན་གྱིས་བཟློག་པར་མི་ཉན་པ་དང། རང་གི་ཚུལ་ཁྲིམས་རྣམ་པར་དག་པར་བྱ་བའི་ཕྱིར་གཞན་གྱིས་བསླབ་བྱ་བྱེད་པ་བཟློག་པ་རྣམས་ནི་
ལྷག་མའི་ལྟུང་བ་སྟེ་དེ་དག་སྤྱི་དང། ཁྱད་པར་འདོད་ཆགས་ཀྱི་སྡེ་ཚན་དེ་དག་ནན་ཏན་གྱིས་སྲུངས། དེ་ལྟར་བྱེད་པ་གཞིར་གཟུང་བའི་ཐོག་སྤང་ལྷུང་སུམ་ཅུ་དང། འབའ་ཞིག་པ་དགུ་བཅུ། སོ་སོར་བཤགས་པ་བཞི། བསླབ་བྱའི་ཉེས་བྱས་བརྒྱ་
དང་བཅུ་གཉིས་སོགས་ཀྱང་ལེགས་པར་ཤེས་པར་བྱ། གོང་གི་དེ་དག་བསྲུང་བ་ལ་ནན་ཏན་དུ་བྱས་པའི་ཐོག་དགེ་འདུན་དང་འདུ་བ་རྙེད་པའི་ཚེ་གསོ་སྦྱོང་དང་དབྱར་གནས་དང། དགག་དབྱེའི་ལས་རྣམས་ལ་སྤྲོ་བ་ཆེན་པོས་འདུ་བ་དང། གསུང་

[014A]༄༅། །རབ་ཁ་ཏོན་དུ་བྱེད་པ་དང། དེ་དག་གི་དོན་སེམས་པ་དང། ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་གདེང་ཚད་མ་ཐོབ་ཀྱི་བར་དུ་གྲོགས་བཟང་པོ་ཚུལ་ཁྲིམས་ལ་ནན་ཏན་དུ་བྱེད་པ་དང་ལྷན་ཅིག་འཁོད་པ་དང་མཁན་པོ་
དང་སློབ་དཔོན་དང་བསླབ་བྱའི་ཡི་གེ་འདི་དག་ལ་བརྟེན་ནས་གནས་ན་མི་ལུས་ཐོབ་པ་དོན་དང་ལྡན་པར་འགྱུར་རོ། །དགེ་སློང་བསླབ་པ་དོན་གཉེར་བ། །དེ་དག་ཚུལ་ཁྲིམས་ཕུན་ཚོགས་ཤོག་གཡེང་བའི་དགྲ་ལས་གྲོལ་བྱས་ཏེ། །སེམས་ནི་
ལས་རུང་བསྐོམ་གྱུར་ཅིག། ཅེས་དགེ་སློང་གི་བསླབ་བྱ་མདོར་བསྡུས་མེད་མི་རུང་འགའ་ཞིག་བརྗོད་པ་གནད་ཀྱི་ཉི་ཟེར་ཞེས་བྱ་བ་འདི་ནི། འོར་ཏུ་སུ་པ་དགེ་སློང་ངག་དབང་ལྷུན་གྲུབ་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཁ་བ་ཅན་གྱི་གནས་བརྟན་ཆེན་པོ་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའི་ཡི་ག་པ་ནི་རྗེ་དྲུང་བློ་བཟང་དགེ་ལེགས་སོ། །མངྒ་ལཾ།།    ༈    ཀུན་རྟོག་བཞོན་བཅས་གཉིས་སྤངས་མཁའ་ཡི་དབྱིངས། །ཡོངས་དག་ཀུན་གསལ་ལས་འོངས་མཚན་དཔེའི་སྤྲིན། །ཁ་སྦྱོར་བདེ་སྟོང་ཆར་ཆེན་འབེབས་བྱེད་པ། །མི་བསྐྱོད་དབྱར་
རྔའི་བདེ་ཆེན་དལ་གྱིས་རྒོད། །རེག་བྱའི་ལྕགས་ཀྱུ་རྣོན་པོ་རི་རབ་རྡུལ། །བདེ་གཤེགས་རྙོག་མེད་དབྱིངས་སུ་འཇུ་བྱེད་མ། །བདེ་ཆེན་སྦྲང་རྩིའི་ཁུར་ལྡན་ལྷ་མོ་ཡིས། །སྐྱོངས་ཤིག་རིག་པ་འཛིན་པའི་དགེ་འདུན་རྣམས། །ཕུང་ལྔ་དབྱིངས་
ལྔར་དག་པའི་རྒྱལ་བ་ལྔ། །སྐྱེ་མཆེད་ལ་སོགས་རྣམ་དག་རྒྱལ་བའི་སྲས། །རྒྱལ་སྲས་དགའ་མ་ཚོགས་དང་བཅས་པ་ཡིས། །ལོངས་ཤིག་ཤིས་པ་བརྗོད་པའི་ཀླུ་ཡི་ཚོགས། །མུན་ནག་བྱུགས་པའི་ལྷུན་པོ་མཆེ་བའི་རི། །ཁྲག་གི་རོལ་

[014B] །ཧ་ཧ་རྒོད་པའི་ཁྲོ་བོའི་ཚོགས་རྣམས་ཀྱིས། །འདིར་ནི་བགེགས་ཚོགས་རྒྱ་མཚོའི་ཕ་མཐར་སྐྲོད། ཅེས་བརྗོད་ནས། མ་ཧཱ་ཀཱ་ལ་ལས་ཀྱི་སྲིན། །འདོད་ཁམས་དབང་མོར་བཅས་པ་ཡིས། །ཡི་གེ་འདི་ཡི་གཉེར་
ཁ་མཇོད། །མཐུ་དང་དཔུང་ཚོགས་རབ་ཏུ་བསྐྱེད། །གལ་ཏེ་ཆ་ལས་འགལ་གྱུར་ན། །དེ་ཡི་སྙིང་ཁྲག་རྒྱུ་རློན་བཅས། །ཟོ་ཞིག་རུས་པ་ཁག་ལ་འཇིབ། །སྒྱུ་མའི་དབྱིངས་སུ་སྒྲོལ་ཏེ་དྲོངས།། ཞེས་པ་འདི་ནི་དཔལ་ལྡན་སྲད་རྒྱུད་གྲྭ་ཚང་གི་བཅའ་ཡིག་ཡོངས་ཀྱི་
དགེ་བའི་བཤེས་གཉེན་བསམ་གཏན་པས་མགོ་བྱས་དགེ་འདུན་རྣམས་ཐུགས་བསྟུན་ཏེ་ལེགས་པར་བསྒྲིགས་འདུག་པ་ལ་བཟོ་བཅོས་མ་བྱས་པར་སོར་བཞག་གི་ཐོག་མགོ་མཇུག་གི་ཤིས་བརྗོད་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་ཏེ་བྱིན་རླབས་བྱས་པའོ།། སརྦ་རྫ་ག་ཏཾ།།    ༈   
ཨིནྡྲཱ་ཡ། སྲིད་གསུམ་ཆེ་འགྱིང་ཀུན་གྱི་རལ་པའི་ཁྲི། །ཁྱོད་ཞབས་བ་རྟེན་པའི་འདབ་བརྒྱའི་གོས་ཀྱི་སྟན། །ཅིར་ཡང་རྩེ་བ་ཐོབ་པའི་ལྷ་ཡི་ལྷ། །ཐུབ་དབང་ཁྱོད་ཀྱིས་དེང་འདིར་དགེ་ལེགས་སྩོལ། །མཚན་བཟང་རྒྱུ་སྐར་ཕྲ་ཚོམ་རྩེ་དགའ་བརྒྱ། །
ཀུན་ནས་འཕྲོ་བའི་ཀུན་གསལ་ཆ་ཤས་ཀུན། །སྐུ་བཞིའི་རྣམ་འགྱུར་གཟུགས་ཅན་སྣང་བ་འབུམ། །འགོག་མེད་འཆར་བའི་སྐུ་ལ་བསྟོད་པར་བགྱི། །དྲུག་ཅུའི་ཉམས་འགྱུར་རྫོགས་པའི་འཇོ་སྒེག་རྨད། །ཉོན་མོངས་དགྲ་སྡེ་བཅོམ་པའི་དཔའ་
བའི་རྟགས། །གང་དེ་མཉན་བྱེད་ཀུན་གཞིར་རབ་བསྲེ་བའི། །གསུང་དབྱངས་འགྲུབ་ཕྱིར་གསུང་དབྱངས་དེ་ལ་བསྟོད། །ཟབ་དང་རྒྱ་ཆེ་དབྱེར་མེད་གཅིག་གྱུར་པ། །བདེ་སྟོང་ཟུང་འཇུག་ངོ་བོར་རབ་གྲོལ་བའི། །གཉིས་སྣང་ཀུན་ཟད་ཁྱེད་ཀྱི་ཐུགས་

[015A]༄༅། །མཆོག་ལ། །བསྟོད་པར་བགྱི་ཡི་ཁྱོད་ཐུགས་འགྲུབ་པར་མཛོད། །དམར་སེར་རི་བོ་མཐོན་མཐིང་ཅོད་པན་གསར། །ཀུན་ནས་གཡོ་བ་དུར་སྨྲིག་བླ་གོས་ཅན། །བློ་བཟང་གྲགས་དབྱངས་ཕྱོགས་བཅུ་མུ་མེད་ཀུན། །སྒྲོག་མཛད་
ཁྱོད་ཀྱིས་དེང་འདིར་དགེ་ལེགས་སྩོལ། །རབ་རྨོངས་ཚད་བས་གདུངས་པའི་སྐྱེ་བོ་ལ། །སྙིང་རྗེའི་ཆུ་ཐིགས་སྤྲོ་བའི་ཆུ་འཛིན་ཆེ། །སྤྱན་རས་གཟིགས་དབང་མི་ཡི་ཟོལ་འཆང་བ། །གང་གིས་རྟག་ཏུ་ཤིས་པའི་ཆར་ཆེན་ཕོབ། །འཇིག་ཚོགས་
ལྟ་བའི་རི་བོ་ཉི་ཤུ་ནི། །མཐར་བྱེད་རྩེ་བརྒྱ་རྒྱས་པའི་རྡོ་རྗེ་ཡི། །གདེངས་སྟབས་གཅིག་གིས་སྟོང་གསུམ་ཀུན་འགེངས་པ། །དཔལ་ལྡན་གསང་བའི་བདག་པོ་ཁྱོད་ཀྱིས་སྲུངས། །རྣམ་པ་ཀུན་ཏུ་སྙིང་རྗེ་ལན་གྲངས་བརྒྱར། །གྲངས་མེད་
གོམས་པའི་བྱེད་ལས་རང་མདངས་གསར། །རྐང་པ་བཞི་ཡི་རྣམ་འགྱུར་གྱིས་རྒྱུ་བ། །དེ་བཞིན་གཤེགས་པ་ཀུན་གྱིས་ཅིར་ཡང་སྟོན། །ཁྱད་པར་ཕྱོགས་བཅུ་མུ་མེད་མཐའ་ཡས་ཀྱི། །རྒྱལ་བ་སྲས་དང་བཅས་པས་ཡང་དང་ཡང། །བསྔགས་
པའི་མེ་ཏོག་གིས་མཆོད་དེ་བཞིན་གཤེགས། །དེ་ལ་ཐུབ་དབང་ཤཱཀྱའི་རྒྱལ་པོར་སྙན། །དེ་ཡི་ཆོ་འཕྲུལ་འགྲན་ཟླ་ཀུན་གྱིས་དབེན། །བཅོ་ལྔའི་གྲངས་ལྡན་གང་གི་དུས་ཀྱི་ཚེ། ། མཆོད་བྱེད་ཀུན་གྱི་བསོད་ནམས་ཟླ་མེད་པར། །སྤེལ་ཕྱིར་སྐལ་
ལྡན་ཀུན་གྱིས་འདིར་འཇུག་སྤྲོ། དེ་ཡང་སྟོན་པ་བླ་ན་མེད་པ་སྙིང་སྟོབས་ནི་རྒྱལ་བ་སྲས་དང་བཅས་པས་འགྲན་པར་མི་བཟོད་ཅིང། ཐུགས་རྗེ་ཆེན་པོ་དུས་སྐད་ཅིག་ཀྱང་ཡོལ་བ་མེད་པར་གདུལ་བྱ་ཀུན་ལ་བྱམས་པའི་ཕྱག་རིང་དུ་སྐྱོང་བ་སངས་

[015B] མགོན་བོ་བྱམས་པས། ངོ་བོ་ཉིད་ལོངས་རྫོགས་བཅས་དང། །དེ་བཞིན་གཞན་པ་སྤྲུལ་སྐུ་ནི། །ཆོས་སྐུ་མཛད་པ་དང་བཅས་པ། ཞེས་གསུངས་པ་ལྟར། དོན་དམ་པའི་བྱང་ཆུབ་ཀྱི་སེམས་གོམས་
པ་མཐར་ཕྱིན་པ་ལས། སྐྱེ་འགག་གནས་གསུམ་གྱིས་སྟོང་པའི་ཆོས་ཀྱི་སྐུ་མངོན་དུ་མཛད་དེ། གློ་བུར་གྱི་དྲི་མ་ཐམས་ཅད་དང་བྲལ་བའི་དབྱིངས་དེ་ལས་རྣམ་པར་མི་རྟོག་བཞིན་དུ། ཡན་ལག་བདུན་དང་ལྡན་པའི་ངེས་པ་ལྔ་ལྡན་གྱི་ལོངས་སྤྱོད་རྫོགས་
པའི་སྐུ་མངོན་དུ་མཛད་ཅེས་ཐོས་སོ། །དེ་ཡང། དོན་དམ་པའི་བྱང་ཆུབ་ཀྱི་སེམས་དེ་ནི། ཀུན་རྫོབ་བའི་བྱང་ཆུབ་ཀྱི་སེམས་བདུད་རྩི་ལྟ་བུའི་ཐབས་ཀྱིས་ཟིན་པས་ལོངས་སྤྱོད་རྫོགས་པའི་སྐུ་ཆོས་ཀྱི་སྐུ་དང་དབྱེར་མེད་པ་དེ་ནི་རང་གཞན་གྱི་དོན་ཐམས་ཅད་
འགྲུབ་པ་མཐར་ཕྱིན་པ་སྟེ། ཡང་དག་པར་རྫོགས་པའི་སངས་རྒྱས་ཞེས་བྱའོ། །དེ་ལ་ཡང་སྟོན་པ་མཚུངས་པ་མེད་པ་དེ་ཉིད་ཀྱིས། སྤངས་རྟོགས་ཀྱི་ཡོན་ཏན་ཐམས་ཅད་མཐར་ཕྱིན་ཏེ་ཆོས་ཀྱི་སྐུ་དང་ལོངས་སྤྱོད་རྫོགས་པའི་སྐུ་མངོན་དུ་མཛད་ཟིན་ནས། མ་དག་
པའི་ཞིང་གི་འགྲོ་བ་སྤྱི་དང་ཁྱད་པར་དུ་སྙིགས་མ་ལྔའི་རང་མདངས་འགག་མེད་དུ་འཆར་བར་འགྱུར་བའི་འགྲོ་བ་རྣམས་འཁོར་བ་དང་ངན་སོང་གི་འདམ་ལས་དབྱུང་བའི་ཆེད་དུ་འཛམ་བུའི་གླིང་དུ་གངས་ཀྱི་ངོས་དང་ཉེ་བ་ཆུ་ཀླུང་སྐལ་ལྡན་ཤིང་རྟའི་
འགྲམ་དྲང་སྲོང་སེར་སྐྱའི་བསྟི་གནས་དང་ཧ་ཅང་མི་རིང་བར་ཤཱཀྱའི་རྣམས་ཀྱི་གྲོང་ཁྱེར་ཆེན་པོས་སྐྱ་ཞེས་བྱ་བར་མང་པོས་བཀུར་བའི་གདུང་དྲི་མ་མེད་པ་གཅིག་ནས་གཅིག་ཏུ་བརྒྱུད་པ་ཡང་རྒྱལ་པོ་ཟས་གཙང་མ་དང། ཡུམ་སྒྱུ་འཕྲུལ་གྱི་སྲས་སྲས་སུ་

[016A]༄༅། །དགའ་ལྡན་གྱི་གནས་བཟང་པོ་ནས་གཟིགས་པ་ལྔས་གཟིགས་ཏེ་དྲི་མ་མེད་ཅིང་ཡོན་ཏན་གྱི་ཚོགས་ཐམས་ཅད་དང་ལྡན་པའི་མངལ་ཡོངས་སུ་བཟུངས་ནས་བལྟམས་པ་ལ་སོགས་པ་གཞོན་ནུའི་མཛད་པ་རྣམས་ཀྱིས་གང་གིས་གདུལ་བར་
བྱ་བ་རྣམས་སྨིན་པ་ན། ཁབ་ནས་བྱུང་ཞིང་དུར་སྨྲིག་གི་ན་བཟའ་བཞེས་ནས་རྡོ་རྗེ་གདན་གྱི་སྤོ་ལ་སྲོད་ཀྱི་དུས་སུ་བདུད་ཀྱི་དམག་དཔུང་མ་ལུས་པ་ཕམ་པར་མཛད་ཅིང། ཐོ་རངས་ཀྱི་དུས་སུ་མངོན་པར་རྫོགས་བར་སངས་རྒྱས་པའི་ཚུལ་བསྟན་ཏེ། རིམ་
པ་བཞིན་དུ་གདུལ་བྱ་རྣམས་ཐར་པ་དང་ཐམས་ཅད་མཁྱེན་པའི་སར་བཀྲི་བར་མཛད་དོ། །དེ་ཡང་བཅོམ་ལྡན་འདས་མངོན་པར་རྫོགས་པ་སངས་རྒྱས་པའི་ཚུལ་བསྟན་ནས་རིང་པོ་མ་ལོན་པར་བདུད་སྡིག་ཅན་གྱིས། མྱ་ངན་ལས་འདའ་བར་གསོལ་བ་
ན༑ ཆོ་འཕྲུལ་ཆེན་པོ་བསྟན་པ་དང་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་བ་སོགས་ཀྱི་མཛད་པ་རྣམས་མ་བསྟན་པར་མྱ་ངན་ལས་མི་འདའ་བར་གསུངས་པ་ལྟར། གང་གི་ཚེ་ཚངས་པས་གསོལ་བ་བཏབ་པ་ན། ཡུལ་ལྔ་རཎ་སེར་འཁོར་ལྔ་
སྡེ་བཟང་པོ་གཙོ་བོར་གྱུར་པའི་འཁོར་རྣམས་ལ་བདེན་པ་བཞིའི་ཆོས་འཁོར་བསྐོར་བ་དང། གང་གི་ཚེ་བྱ་རྒོད་ཀྱི་ཕུང་པོའི་རི་བོ་ལ་མི་འཇིགས་པའི་སེངྒེའི་ཁྲི་སྐྱིལ་མོ་ཀྲུང་གིས་མནན་ཏེ། སྟོང་ཉིད་ཟབ་མོའི་སྒྲ་དབྱངས་སྒྲོག་པ་དང། གང་གི་ཚེ་
བདུད་སྡིག་ཅན་གྱིས། མུ་སྟེགས་ཀྱི་སྟོན་པ་དྲུག་བསླད་པ་ལ་བརྟེན་ནས། གསལ་རྒྱལ་གྱིས་གསོལ་བ་བཏབ་པ་ལྟར། མཉན་ཡོད་ཀྱི་གནས་སུ་ཆོ་འཕྲུལ་ཆེན་པོ་བསྟན་པ་དང། གང་གི་ཚེ་ཡབ་བདེན་པ་ལ་བཀོད་བ་དང། གང་གི་ཚེ་དགེ་སློང་

[016B] འཛམ་བུའི་གླིང་དུ་སླར་འབབ་པ་སྟོན་པ་དང། གང་གི་ཚེ་ལྷས་བྱིན་གྱིས་དགེ་འདུན་ཕྱེ་བ་སླར་སྡུད་པ་དང། གང་གི་ཚེ་ཡངས་པ་ཅན་ལ་སོགས་པའི་
གནས་རྣམས་སུ་ལེགས་པར་རྣམ་པར་ཕྱེ་བའི་ཆོས་འཁོར་བསྐོར་བ་རྣམས་ནི། མཛད་པའི་གཙོ་བོར་སྟོན་ཅིང། མཛད་པ་དེ་རྣམས་མཛད་མ་ཟིན་པར་མྱ་ངན་ལས་མི་འདའ་ལ། མཛད་པ་དེ་དག་བསྟན་པའི་དུས་རྣམས་སུ། སྐྱེས་བུ་གང་གིས་སྦྱིན་
པ་བྱིན་པ་དང། ཚུལ་ཁྲིམས་བསྲུངས་པ་དང། བཟོད་པ་བསྒོམས་པ་དང། བརྩོན་འགྲུས་བརྩམས་པ་དང། བསམ་གཏན་བསྒོམས་པ་དང། ཤེས་རབ་བསྒོམ་པ་དང། ཀློག་པ་དང་ཁ་ཏོན་སོགས་བྱེད་པ་དང། ཁྱད་པར་དུ་དེ་བཞིན་གཤེགས་
པ་ཐུགས་རྗེ་ཅན་དེ་ཉིད་ལ་སོགས་པའི་དཀོན་མཆོག་རྗེས་སུ་དྲན་པས་ཟང་ཟིང་དང། ཟང་ཟིང་མེད་པའི་མཆོད་པས་རིམ་གྲོར་བྱེད་པ་ནི། བསོད་ནམས་ཀྱི་ཚོགས་རླབས་པོ་ཆེ་སྐད་ཅིག་ཉིད་ལ་སྡུད་པ་དང། དགེ་བ་གང་བྱས་པ་དེ་དག་བྱེ་བ་འགྱུར་དཔག་
མེད་དུ་འཕེལ་བར་འགྱུར་བ་ནི། སྟོན་པ་བླ་ན་མེད་པ་དེ་ཉིད་ཀྱི་ཐུགས་བསྐྱེད་རྨད་དུ་བྱུང་བ་ཁོ་ནའི་འབྲས་བུ་སྟེ། ངང་ཚུལ་དེ་ལ་འཇུག་པའི་སྐྱེ་བོ་རྣམས་ནི། བློ་གྲོས་ཕུལ་དུ་བྱུང་བའི་ངང་ཚུལ་ཅན་འཁོར་བའི་གནས་ལས་མཐོ་རིས་དང་ཐར་པའི་གནས་
སུ་གདོང་གྱེན་དུ་ཕྱོགས་པ་སྟེ། བདག་ལེགས་སུ་འདོད་པ་རྣམས་ཀྱིས་ནི། ཚུལ་དེ་ལ་འབད་པས་འཇུག་པར་བྱའོ། །མཛད་པ་དེ་ཀུན་གྱི་ནང་ནས་ཀྱང་ཆོ་འཕྲུལ་ཆེན་པོ་བསྟན་པ་ནི། ཆེས་ཕུལ་དུ་བྱུང་བའི་མཛད་པ་སྟེ། ཅིའི་ཕྱིར་ཆོ་འཕྲུལ་བསྟན་ཅེ་

[017A]༄༅། །ན། རྒྱལ་བའི་བསྟན་པ་ལ་འཇུག་པའི་སྒོ་དམ་པ་ནི། སྟོན་པ་དང་དེའི་བསྟན་པ་སྐྱོན་མེད་དུ་གྲུབ་པ་ལ་རག་ལུས་ལ། སྟོན་པ་མངོན་པར་རྫོགས་པར་སངས་མ་རྒྱས་པའི་གོང་རོལ་ནས། རང་གི་སེམས་ཀྱིས་ལོག་པར་བཏགས་པའི་
ལྟ་བ་ངན་པའི་ར་ལ་གཅིག་ཏུ་ཆགས་པའི་མུ་སྟེགས་ཀྱི་སྟོན་པ། འོད་སྲུངས་རྫོགས་བྱེད་དང། ཡང་དག་རྒྱལ་བ་ཅན་དང། མི་ཕམ་སྐྲའི་ལྭ་བ་ཅན་དང། ཀ་ཏྱའི་བུ་ནོག་ཅན་དང། གནག་ལྷས་ཀྱི་བུ་དང། གཅེར་བུ་པ་གཉེན་གྱི་བུ་དག་གིས་
བདག་ཏུ་བལྟ་བའི་འཕྲེང་བ་རྣམ་པར་སྤེལ་ཞིང། བདག་ཉིད་སྟོན་པར་ཁས་འཆེ་བ་དང། རྫུ་འཕྲུལ་དང་ལམ་དྲི་མ་མེད་པ་རྣམས་ཡོད་པར་བརྫུ་བས་སྐྱེ་བོ་རྣམས་ལོག་པའི་ལམ་དུ་བཀྲི་བ་དང། བདག་ཅག་གི་སྟོན་པ་ཐུབ་པའི་དབང་པོ་གང་
གི་བྱིན་རླབས་ཀྱི་མཐུ་དང། སྐྱེ་བོ་རྣམས་ཀྱི་བསོད་ནམས་ཡོངས་སུ་སད་པ་དང། སྟོན་པ་དྲུག་བདུད་སྡིག་ཅན་གྱིས་བསླུས་བ་ལ་བརྟེན་ནས་གསལ་རྒྱལ་གྱིས་གསོལ་བ་བཏབ་པ་ལྟར། འཁོར་གྱི་ཚོགས་ཡོངས་སུ་འདུས་པའི་དབུས་སུ་རྒྱུ་
སྐར་དབོས་ཉ་བའི་ཟླ་བ་དཔྱིད་ཟླར་བར་བྱས་པའི་ཚེས་གཅིག་ནས་བརྒྱད་ཀྱི་བར་དུ་སྟོན་པ་དྲུག་གི་ལྟ་བ་དང་ཁེངས་པ་དང་སྤོབས་པ་དང། གཟི་བརྗིད་རྣམས་རྨེག་མེད་པར་འགྱུར་བའི་ཆོ་འཕྲུལ་མངོན་པར་འདུ་མཛད་ནས་གདུལ་བྱ་རྣམས་ལོག་
པའི་ལྟ་བ་ལས་ཡང་དག་པའི་སར་ཁྲིད་ཅིང། ཚེས་དགུ་ནས་བཅོ་ལྔའི་བར་དུ་ནི་འཁོར་རྣམས་ཡོངས་སུ་སྨིན་པར་འགྱུར་བའི་ཆོ་འཕྲུལ་བསྟན་ཏེ། ངང་ཚུལ་དེས་ལྟ་བ་དང་སྟོན་པ་ལོག་པ་རྣམས་སུན་དབྱུང་བ་དང། ཡང་དག་པའི་སྟོན་པ་དང་ལྟ་

[017B] ཐར་པའི་ཤུལ་ལམ་གྱི་དད་པ་དང་འདུན་པ་དང་མོས་པ་དང་ཡིད་ཆེས་དང། སྤྲོ་བ་དང། བརྩོན་འགྲུས་རྣམས་ཤིན་ཏུ་འཕེལ་ཞིང་རྒྱས་པར་མཛད་པས་སོ། །མཛད་པ་དེ་ཉིད་
གདུལ་བྱ་ཀུན་ལ་ཤིན་ཏུ་སྨན་ཡོན་དུ་གྱུར་པར་མཛད་པའི་ཕྱིར། དུས་དེར་དགེ་བའི་ལས་བྱེད་པ་རྣམས་ཀྱང་ཁྱད་པར་ཤིན་ཏུ་ཆེ་ཞིང། དེ་ཡང་བཅོམ་ལྡན་འདས་ཀྱི་མདོ་སྡེའི་མཐའ་ལས་ཆོ་འཕྲུལ་གྱི་དུས་སྟོན་བྱ་ཚུལ་རྒྱ་ཆེར་གསུངས་པ་ལྟར། འཕགས་
ཡུལ་གྱི་པཎ་གྲུབ་དང། ཆོས་ཀྱི་རྒྱལ་པོ་ཐམས་ཅད་ཀྱིས་ཐུགས་ཉམས་སུ་བསྟར་ཞིང། ཁྱད་པར་དུ་གངས་ཅན་གྱི་ལྗོངས་འདྲིར་ནི་ཇི་སྐད་དུ། བཀའ་ཆེམས་ལས། དེ་ནས་སླར་ཡང་བསྙེན་བཀུར་ཆེར་མཛད་པ། །དགེ་སློང་བྱང་སེམས་ཤར་ཕྱོགས་
སྐུ་འཁྲུངས་པ། །གསང་སྔགས་འཆང་ཞིང་རྣལ་འབྱོར་ཆེན་པོ་ཡི། །སྙིང་པོའི་མཐའ་རྟེན་སྐྱེས་ཆེན་དམ་པས་ནི། །ཞལ་ཡང་བསྒྱུར་ཞིང་བསྙེན་བཀུར་དམ་པ་མཛད། ཅེས་དང། གླེགས་བམ་རིན་པོ་ཆ་ལས། ལྷག་པར་ཆགས་མེད་བསོད་སྙོམས་
པས༑ ༑སྙན་པའི་དབྱངས་ཀྱིས་གསོལ་བ་འདེབས། །ཕྱོགས་བཞིའི་ལས་ཅན་དབང་དུ་འདུ། །རིང་པོར་མི་ཐོགས་གནས་འདི་རུ། །མཆོད་ཚོགས་རྒྱ་མཚོ་འདུ་བར་འགྱུར། ཞེས་གསུངས་པ་ལྟར། ཆོས་ཀྱི་རྒྱལ་པོ་ཙོང་ཁ་པ་ཆེན་པོས། ཐོག་མར་
རྒྱ་སོག་ཕུར་ཆོ་འཕྲུལ་གྱི་དུས་ཆེན་དང་བསྟུན་ནས་ཕྱོགས་བཅུའི་སངས་རྒྱས་ཐམས་ཅད་ལ་མཆོད་ཚོགས་རྒྱ་མཚོ་ལྟ་བུས་མཆོད་ཅིང། དེ་ནས་ལྷ་ལྡན་སྤྲུལ་པའི་གཙུག་ལག་ཁང་ཆེན་པོར་རྒྱལ་བ་ཉིད་དང་དབྱེར་མེད་པའི་སྤྲུལ་པའི་སྐུ་ཇོ་བོ་

[018A]༄༅། །ཤཱཀྱ་མུ་ནེར་དབུ་རྒྱན་གསོལ་ཞིང། མཆོད་པའི་སྤྲིན་གྱི་ཕུང་པོ་ཀུན་ཏུ་བཟང་པོའི་མཆོད་སྤྲིན་ལ་འགྲན་བཟོད་པས་མཆོད་པར་མཛད་ཅིང། སྨོན་ལམ་གྱི་མཐུ་རླབས་པོ་ཆེས་མཚམས་སྦྱོར་རྨད་དུ་བྱུང་བ་མཛད་པས་སངས་
རྒྱས་ཀྱི་བསྟན་པ་ལོ་ལྔ་བརྒྱར་སླར་ཡང་འཕེལ་ཞིང། ཆོ་འཕྲུལ་གྱི་དུས་སྟོན་ཆེན་པོ་དང་ཐར་པ་དང་ཐམས་ཅད་མཁྱེན་པའི་ལམ་ཀུན་གསལ་གྱི་ངོས་ལྟར་ཕྱེ་བ་རྣམས་ཀྱི་མཛད་པའི་རྗེས་སུ་ལེགས་པར་ཞུགས་ཏེ། དེང་གི་དུས་སུ། ཞེས་པ་འདི་
ནི་བཀའི་བློན་པོ་ཆེན་པོ་ནོ་ཡོན་གུང་པཎྜི་ཏ་ནས་དབོ་ཟླ་བའི་དུས་ཆེན་དང་བསྟུན་རང་གི་གྲོང་དང་ཉེ་བར་རྟེན་གསུམ་གྱི་བཀོད་པ་རྨད་དུ་བྱུང་བ་བཞེངས་པའི་མདུན་སར་ཆོ་འཕྲུལ་གྱི་མཆོད་པ་ལེགས་པར་བསྒྲུབ་སྐབས་དགེ་འདུན་རྣམས་ཀྱི་བཅའ་ཡིག་ཏུ་དགོས་ཞེས་བསྐུལ་མ་མཛད་པ་ལྟར། ཚིག་རིགས་ཕུལ་
ཆེར་སྦྱིན་བདག་རང་ཉིད་ཀྱི་ཟིན་བྲིས་སོར་བཞག་ཅིང། བཅོ་འོས་པ་རྣམས་ལེགས་པར་བཅོས་པའི་མགོ་བརྗོད་དུ་་མང་དུ་ཐོས་པའི་དགེ་སློང་སྤོང་བ་བློ་བཟང་དཔལ་ལྡན་ཡེ་ཤེས་ཀྱིས་མི་བཟད་ཀྱི་ལོ་ཆོ་འཕྲུལ་ཟླ་བའི་གྲལ་ཚེས་དགུའི་ཉིན་གཟིམས་ཆུང་ཉི་འོད་འཁྱིལ་པར་རྫོགས་པར་སྦྱར་བའོ། །དགེ་ལེགས་
འཕེལ།།    ༈   འདིར་ཆོས་སྡེ་ལུང་དགའ་ལྡན་གྱི་ཁྲིམས་སུ་བཅའ་བའི་ཡི་གེའི་ཟུར་འདེབས་ཅུང་ཟད་འདྲི་བར་བྱ་སྟེ། འདིའི་གཉེར་ཁ་ནི་ཆོས་སྐྱོང་སྲུང་མ་མཐུ་ལྡན་རྣམས་ཀྱིས་མཛད་པར་རིགས་སོ། །དེ་ཡང་བཅའ་
ཡིག་གི་ཆིངས་སྦྱི་ནི་ངེད་ཀྱི་སློབ་དཔོན་རིན་པོ་ཆེ་རྗེ་ཞལ་སྔ་ནས་བློ་བཟང་བཀྲ་ཤིས་ཀྱིས་མཛད་པ་སོར་བཞག་གི་ཐོག་ཡང་བསྐྱར་ནན་ཏན་གྱིས་སྤང་བླང་བྱ་ཚུལ་ནི་འདི་ལྟར་བྱ་སྟེ། དེ་ཡང། རྗེ་ཞལ་སྔ་ནས་བློ་བཟང་བཀྲ་ཤིས་རིན་པོ་ཆེར་གྲྭ་

[018B] དེ་ཡང། འཆམས་སྦྱོང་སྐབས་རྒན་བྱིས་དང་ནད་པ་ཡིན་ངེས་ཀྱིས་མི་ཕེར་པ་མ་གཏོགས་
ཚད་མ་ཡོང་དགོས་ཤིང། ཉིན་རེ་ཙམ་ལ་བླ་མ་དང་འཆམས་དཔོན་གཉིས་ལ་གནང་བ་ཞུས་གནང་དང། དེས་མེད་རེ་གཉིས་ནས་ཆ་ཆད་ཀྱིས་མ་ཡོང་ན་འཆམས་སྦྱོད་བ་རྣམས་ལ་ཇ་རེ་རྒྱག་འཆམས་དཔོན་ནས་ཀྱང་འཆམས་ཚིགས་སོགས་ཁུངས་
ཐུབ་ཀྱི་སྒོ་ནས་ཡང་དག་པར་སློབ་ཅིང། འཆམས་སྦྱོང་བ་རྣམས་ནས་ཀྱང་འཆམས་དཔོན་གྱིས་ཇི་ལྟར་བསྒོ་བ་བཞིན་སྤང་བླང་ཚུལ་བཞིན་བྱེད་རྒྱུ་དང། ཚེས་ཉེར་གཉིས་ཀྱི་ཉིན་གཏོར་གཤོམ་དང་གཏོར་མ་བྱིན་རླབས་བཅས་གནང་བར་གཏོར་
གཤོམ་པ་རྣམས་ལ་སྤྱི་སོ་ནས་ཇ་རེ་གཏོང། ཚེས་ཉེར་གསུམ་ནས་བཟུངས་ཞག་བདུན་གྱི་རིང་ལ་སྔ་ཇར་དཔལ་རྡོ་རྗེ་འཇིགས་བྱེད་ཀྱི་བདག་བསྐྱེད་སྔོན་སོང་གིས། མགོན་པོ་ཕྱག་དྲུག་པ། མགོན་དཀར། ཆོས་རྒྱལ་བཅས་ཀྱི་སྤྱན་འདྲེན་དང། ཚ་
རྟིང་མར་ལྷ་མོ། ཞལ་བཞི་པ། རྣམ་སྲས། ལྕམ་སྲིང། ལ་མོ། ནེ་སེར་བ། སྐུ་ལྔ་བཅས་ཀྱི་སྤྱན་འདྲེན་དང། མགོན་དཀར་ནག་ཆོས་རྒྱལ་བཅས་ཀྱི་བསྐང་བ་དང། གུང་ཇར་དེ་འཕྲོས་རྣམས་ཀྱི་བསྐང་བ། དགོང་ཇར་གསེར་སྐྱེམས་བསྐུལ་བཟློག་
དགོང་རྟིང་མར་བསྟོད་པ་ཡོངས་རྫོགས་དང། དྲུག་ཅུ་པའི་དབྱུ་གུའི་བསྡོ་ཆོག་ཚར་བཞི་རེ། ཉིན་རྗེས་མ་གསུམ་ལ་སྤྱི་སོ་ནས་གསོལ་ཚིགས་ཉིན་གཉིས་དང། ཆོས་ཁྲིམས་པས་གསོལ་ཚིགས་ཉིན་གཅིག་ཚེས་ཉེར་དགུའི་ཉིན་ཐོ་རངས་སྔ་བར་

[019A]༄༅། །ལངས་ཏེ། ཉི་མ་ཕྱེད་ཡན་ལ་ཚོགས་སྐོར་ཡོངས་རྫོགས་ཚར་བ་གསང་སྔགས་རྒྱུད་པ་གྲྭ་ཚང་གི་ཕྱག་སྲོལ་བཞིན་བྱ་དགོས་ཤིང། དེ་ནས་ཟབ་མཆོར་ཞྭ་གོས་སོགས་སྤྱོད་ལམ་རུང་ཞིང་མཐུན་པ་དང། རྔ་སྦུག་སོགས་རོལ་ཆ་
རྣམས་གྲྭ་འགྲིག་ཅིང་རྔམ་བརྗིད་དང། འཇིག་རྟེན་དྭང་བ་འདྲེན་ངེས་ཀྱི་རྣམ་འགྱུར་ངེས་པར་མཛད་དགོས། དེ་ཡང། དགུ་གཏོར་གྱི་ཉིན་དགེ་སྐོས་ཀྱིས་སྤྱོད་ལམ་གྲ་འགྲིག་དགོས་པའི་ཚོགས་སྐད་མཐར་ཕྱིན་གཏོང་ཞིང། འཆམས་ཀྱི་སྐབས་
རོལ་ཡན་སོགས་བྱུང་ན་གང་བྱུང་སར་སྤོས་བརྡ་བྱེད་ཅིང་དབུ་མཛད་ཀྱིས་རོལ་མོས་བཅུན། ཕྱི་རོལ་ཏུ་འབྱོན་ཁར་འདུ་ཁང་ནང་དུ་ཐམས་ཅད་བཞེངས་ནས་བཞུགས་ཐོག་དབུ་མཛད་ཀྱིས་ཟུར་རྡེབ་དང་བསྟུན་ཕྱག་མཚན་རྣམས་འཕྱར་ཞིང་དེ་ནས་
རོལ་མོའི་ཚམ་རྔམས་རྣམས་དང་བཅས་ནས་སྒོ་དབྱེ་འཕྲེང་སྒྲོལ་ཚར་རྗེས་རྡོ་གཅལ་དུ་དགྲ་བགེགས་དཔུང་ཆོམས་མ་དང་བཅས་ཏེ་བྱོན་ནས། འཆམས་ཀྱི་རིམ་པ་རྣམས་ཤིན་ཏུ་འགྲིག་པ། བསྟན་པ་བསྟན་འཛིན་དང་བཅས་པ་ལ་སྡང་ཞིང་ལོག་པར་
འཁུ་བའི་དགྲ་བགེགས་ཐམས་ཅད་ཚར་གཅོད་པ་དང། བསྟན་པ་རིན་པོ་ཆེ་རྒྱས་པ་དང། འགྲོ་ཀུན་བདེ་བའི་སྤྱན་དམིགས་ཡང་དག་པ་མཛད་དགོས་རྒྱུ་ཡིན། གཏང་རག་བསྐང་གསོ་ཉིན་གཉིས་ལ་ཞལ་འདོན་བསྔོ་ཆོག་མ་གཏོགས་གོང་འདྲ། ཚེས་
ཉེར་བརྒྱད་དགུ་གནམ་གང་བཅས་ལ་ལྟད་མོ་དང་མཆོད་མཇལ་སོགས་ལ་ཡོད་མི་རྣམས་ལ། ཆོས་ཁྲིམས་པས་བླ་བྲང་ལ་དགོངས་པ་ཞུ་གནང། བསྐད་གསོ་ཚུགས་པ་ནས་གཏོར་རྒྱག་མ་གྲུབ་ཀྱི་བར་ལ། སྐྱ་སེར་ཤི་གསོན་གྱི་ཆོ་ག་བྱེད་དུ་ཕྱིན་

[019B] ཕམ་དང་དགེ་དགེ་གཞོན་ཡིན་ངེས་ཀྱི་ནད་གཡོག་ལ་བསྡད་རིགས་མ་གཏོགས་ཕྱོགས་འགྲོ་བ་ཆེ་ཕྲ་ཚང་མ་འདི་སྐབས་སུ་འཁོར་པ་ཡོང་དགོས་རྒྱུ་དང། ངེས་མེད་མ་འཁོར་ན་འཆམས་ཇ་རེ་རྒྱག་ཏུ་འཇུག་འཆམས་ཆས་ཞལ་འབག་རྔ་སྦུག་
སོགས་མཆོར་ཆས་རྣམས་ཟོམ་ལུས་སུ་མ་སོང་བར་བླ་སྤྱི་དབུ་ཆོས་རིམ་ཅན་གྱིས་རྩིས་ལེན་རྩིས་སྤྲོད་བྱས་པའི་དོ་དམ་ཡང་དག་བྱེད་དགོས། འདི་དག་གི་བསྙེན་བཀུར་གྱི་ཐེབས་སྔར་ཡོད་དེབ་གསལ་གྱི་ཐོག་གསར་དུ་བསྐྲུན་པ་མོ་འབྲུག་ཆོས་འཛོམས་
ཀྱིས་དངུལ་སྲད་ལྔའི་སྦྱོར་འཇགས་བྱས་པ་རྣམས་ཀྱི་སྟེང་ནས་ལས་བྱེད་པ་སོ་སོས་རང་གི་བཟའ་བེད་དུ་མ་སོང་བའི་གཏོང་སྒོ་ལྷག་བསམ་རྣམ་དག་དང། ཕྱིན་ཆད་ཀྱང་སྦྱིན་བདག་དད་ཅན་རྣམས་ཀྱིས་འཚོ་བ་ནར་མའི་ཐེབས་སུ་གསར་སྦྱོར་བྱེད་རིགས་བྱུང་བ་
ཐམས་ཅད་ཀྱང་འདི་དང་ཆ་མཚུངས་སུ་བྱ། བྱ་བ་འདི་དག་ལ་འགའ་ཞིག་ནས་དབང་པོ་ཆེའི་ལས་བྱེད་རིགས་བྱུང་ཚེ་དགེ་འདུན་སྤྱི་ནས་མདོ་སྒྲུབ་བྱེད་པར་བཅས། མདོར་ན་འདིར་བཞུགས་བགྲེས་གཞོན་ཚང་མས་གཞི་ཚུལ་ཁྲིམས་རྣམ་པར་དག་
པ་ལ་བརྟེན་ཏེ། ཞལ་སྔ་ནས་བློ་བཟང་བཀྲ་ཤིས་ཀྱིས་མཛད་པའི་བཅའ་ཡིག་དང། བཅའ་ཡིག་འདི་ཉིད་ལ་ནན་ཏན་མཛད་པ་གལ་ཆེ། ཁྲིམས་ཀྱིས་ཚུལ་ཁྲིམས་སྐྱོན་མེད་ཅིང། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་
ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག། ཅེས་པ་འདི་ནི་སྔགས་པ་ནོར་གཉེར་བ་དྲུང་རམ་པ་ཡེ་ཤེས་དཀོན་མཆོག་དང་དབུ་མཛད་དགེ་སློང་བློ་བཟང་སྙིང་པོ་གཉིས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[020A]༄༅། །ཐམས་ཅད་མཁྱེན་པ་སངས་རྒྱས་བཅོམ་ལྡན་འདས་ཀྱི་ཞབས་ཀྱི་པདྨོ་ལ་ལན་བརྒྱར་ཕྱག་བགྱིའོ། །དོན་ཐམས་ཅད་ལྷུན་གྱིས་འགྲུབ་པར་གྱུར་ཅིག་དེ་ཡང། ཕན་བདེ་འབྱུང་བའི་གནས་གཅིག་པུ། །བསྟན་པ་ཡུན་རིང་གནས་
པ་དང། ཞེས་གསུངས་པ་ལྟར། ཕན་བདེ་མ་ལུས་པ་འབྱུང་བའི་སྒོ་དམ་པ་ནི་རྒྱལ་བའི་བསྟན་པ་ཉག་གཅིག་ཡིན་ལ། དེ་འཇིག་རྟེན་གྱི་ཁམས་སུ་ཡུན་རིང་དུ་གནས་པ་ནི་བསྟན་པ་དེ་ལ་ཚུལ་བཞིན་དུ་སློབ་པའི་དགེ་འདུན་གྱི་སྡེ་དང། དེ་ལ་ཆོས་སྟོན་
པའི་གནས་བརྟན་དང། དེ་དག་མཆོད་པའི་སྦྱིན་པའི་བདག་པོ་རྣམས་ཀྱི་མཛད་པ་བཟང་པོ་ལ་རག་ལུས་ཤིང། དེ་ཡང། དགེ་འདུན་གྱི་ནང་ཁྲིམས་རྣམ་པར་དག་པ་ལ་བལྟོས་དགོས་པས་རྒྱུ་མཚན་དེའི་ཕྱིར་བཀྲ་ཤིས་མི་འགྱུར་གླིང་ཞེས་པའི་དགོན་
གནས་འདིར་བཞུགས་པའི་དགེ་འདུན་རྣམས་ནས་ཀྱང། འདི་ལྟར་ཉམས་བཞེས་སུ་མཛད་དགོས་ཏེ། རང་རྒྱུད་ཀྱི་ཡོན་ཏན་གོང་འཕེལ་དུ་འགྱུར་བ་ནི་ལམ་བསླབ་པ་རིན་པོ་ཆེ་གསུམ་ལ་ཉམས་ལེན་བྱས་པ་ལ་རག་ལུས་པ་དང། དེ་གསུམ་གྱི་རྩ་བ་ཡང་
ཚུལ་ཁྲིམས་ཀྱི་བསླབ་པ་ལ་རག་ལུས་པས། འདིར་བཞུགས་ཀྱི་དགེ་འདུན་ཐམས་ཅད་ནས་རང་གིས་ཇི་ལྟར་ཁས་བླངས་པའི་བསླབ་ཁྲིམས་བསྲུང་བ་ལ་ནན་ཏན་དུ་མཛད་པ་གལ་ཆེ། ཡུལ་དུས་དང་བསྟུན་པའི་གྲང་རེག་དང་ཆར་རླུང་ལ་སོགས་པའི་
ཉེས་པ་ཤིན་ཏུ་ཆེན་པོས་རེག་པར་གྱུར་ན་མ་གཏོགས། དགེ་འདུན་གྱི་གནས་བརྟན་ནས་གསར་བུ་རྣམས་ཀྱི་བར་ཡན་ཆད་ཀྱིས་རབ་ཏུ་བྱུང་བའི་ཆ་ལུགས་ལ་བརྟེན་ཅིང། ཆོས་ཐོག་བརྒྱད་པོ་སོ་སོའི་སྐབས་སུ། དགེ་སྐོས་ཀྱིས་ལེགས་པར་བརྟགས་

[020B] སྐབས་སུ་གང་བབས་པའི་ཐུགས་དམ་ཆོས་སྤྱོད་ཀྱི་རིམ་པ་རྣམས་ལེགས་པར་གསུང་ཞིང། སྦྱིན་བདག་
རྣམས་ཀྱིས་གསོལ་བའི་བསྙེན་བཀུར་དང་རྙེད་པ་རྣམས་བདག་གིར་མཛད་པ་ལས་བག་མེད་ཀྱི་རིགས་གཏན་ནས་མི་མཛད། ཆོས་ཐོག་བརྒྱད་ཀྱི་རིང་སྔ་དྲོའི་ཆལ་བདེ་མཆོག་གི་བདག་མདུན་གྱི་སྒྲུབ་མཆོད་ཁུངས་ལྡན་དུ་མཛད་ཅིང། ཕྱི་དྲོའི་དུས་སུ་ལམ་
རིམ་གསོལ་འདེབས་སྔོན་དུ་འགྲོ་བས་བྱང་ཆུབ་བདེ་ལམ་གྱི་འཆད་ཉན་ནར་མར་མཛད། ཟླ་བ་བདུན་པའི་དུས་སུ་རྣམ་སྣང་གི་སྒྲུབ་མཆོད་དང་མཚན་བརྗོད། དུས་ཆེན་གཉིས་ལ་སྤང་བླང་གཞན་རྣམས་གོང་ལྟར་ལ་འཚོ་བ་དཀར་ལ་བརྟེན་ན་ཤིན་ཏུ་
ལེགས། གཞན་ཡང་འདིར་བཞུགས་པའི་དགེ་འདུན་རྣམས་ཀྱིས་ཆང་འཐུང་བ་དང། ཁྱིམ་པ་སུན་འབྱིན་པའི་ལས་བྱེད་པ་དང། མདའ་སོགས་མཚོན་ཆའི་ལས་བྱེད་པ་དང། འཁྲུག་རྩོད་བགྱིད་པ་དང། ཆོས་ལྡན་གྱི་ཉེར་མཁོ་བསྒྲུབ་པ་མ་གཏོགས་
ཧ་ཅང་གིས་བུན་བསྐྱེད་སྤེལ་བ་སོགས་གཏན་ནས་མི་བྱ། དགེ་འདུན་རྣམས་ནས་ཀྱང་སྦྱིན་བདག་གིས་དད་པས་བྱིན་པ་ཆུད་མི་ཟ་བའི་ཕྱིར་ལྟ་སྤྱོད་ཐམས་ཅད་བག་ཡོད་པ་དང། རིམ་གྲོ་རྣམས་ལ་ནན་ཏན་བྱེད་པ་སོགས་དད་བ་དང་རང་གི་ཡོན་ཏན་སྤེལ་བ་ལ་
གཙོ་བོར་བྱ་ཞིང། སྦྱིན་བདག་རྣམས་ནས་ཀྱང་སོ་སོ་སྐྱེ་བོའི་རབ་བྱུང་བ་དག་གི་སྐྱོན་ཐན་ཐུན་ལ་མི་དད་པ་མི་བྱེད་པ་ལ་ནན་ཏན་མཛད་ན་བཟང། གྲྭ་རིགས་འགའ་ཞིག་ནས་ཀུན་སྤྱོད་དེ་རྣམས་དང་མི་མཐུན་པའི་འགལ་བ་བྱས་ཚེ། དགེ་འདུན་གྱི་བླ་མ་དང་

[021A]༄༅། །དགེ་སྐོས་ནས་དོ་དམ་བྱ་སྟེ། དེ་ཡང། བསླབ་པ་ཉམས་པ་རྣམས་ནི་གནས་ནས་དབྱུང་ཞིང། ཁོ་རང་གིས་བསླབ་པ་ཉམས་པ་ཁས་ལེན་ན་ནོར་རྣམས་སྟེར་ཞིང། ཁས་མི་ལེན་ན་ནོར་རྣམས་བླངས་ཏེ་དགེ་འདུན་གྱི་རྙེད་པ་བྱ། ཆོས་
ལྡན་མིན་པར་མཚོན་ཆའི་རིགས་ཀྱིས་ལས་བྱེད་པ་དང་རི་དྭགས་ལ་སོགས་པའི་སྲོག་ལ་རྒོལ་ཞིང། གླུ་གར་སོགས་བྱེད་ན་ཡོ་བྱད་རྣམས་བླངས་ནས་ཀུན་གྱིས་མཐོང་སར་བཤིག་སྟེ། གང་ཟག་དེས་དགེ་འདུན་རྣམས་ཀྱི་དབུས་སུ་དཀོན་མཆོག་གི་རྟེན་
ལ་མར་མེ་བརྒྱ་ཕུལ་ཏེ། ཕྱག་ལྔ་བརྒྱ་བྱེད་དུ་གཞུག་ཆང་འཐུངས་ན་ལན་གཅིག་གཉིས་ཙམ་ལ་ཕྱག་ལྔ་བརྒྱ་རེ་དང་མར་མེ་གོང་བཞིན་འབུལ་དུ་བཅུག་ནས་ཕྱིན་ཆད་མི་བྱེད་པའི་དམ་བཅའ་བྱེད་དུ་གཞུག་ཅིང། ལན་གསུམ་བརྒལ་ཏེ་འཐུངས་ན་
གནས་ནས་འབྱིན། ཚོགས་ཀྱི་དབུས་སུ་ཁ་ཏོན་མི་བྱེད་པ་དང། གཏམ་སོགས་བག་མེད་པ་བྱེད་པ་དང། ཧ་ཅང་གཉིད་དུ་ཡུར་བ་སོགས་ལ་ལན་གཅིག་གཉིས་ལ་དགེ་སྐོས་ཀྱིས་བརྡ་དང་ཚིག་གིས་བཟློག་ཅིང། དེ་ལས་ཀྱང་ཐལ་ན་ཇི་ལྟར་འོས་
པའི་ཕྱག་དང་མཆོད་པ་སོགས་བྱེད་དུ་གཞུག་ཁྲག་ཐོན་པའི་བརྡེག་རེས་བྱས་ན་གནས་ནས་འབྱིན་ཅིང། འཁྲུག་པ་ཕལ་པ་རྣམས་ལ་ཞག་བདུན་དགེ་འདུན་གྱི་ནང་དུ་འོང་བ་བཀག་ནས་ཕྱག་བརྒྱ་བྱེད་དུ་གཞུག་འདི་དག་ནི་ཡུལ་དུས་དང་བསྟུན་པའི་
བསླབ་བྱ་མདོར་བསྡུས་སུ་བརྗོད་པ་ཡིན་པས་འདི་ཙམ་ལ་ནན་ཏན་བྱས་ཀྱང། སྙིགས་དུས་འདིར་རྒྱལ་བ་གཉིས་པ་ཙོང་ཁ་པ་ཆེན་པོའི་བསྟན་པའི་ཞབས་འདེབས་སུ་འགྱུར་བས་ཀུན་གྱིས་ནན་ཏན་དུ་བྱ་ཞིང། ཁྲིམས་ཀྱི་བདག་པོ་རྣམས་ནས་ཀྱང་དོ་དགའ་

[021B] དགོན་གནས་འདི་ཉིད་ཁྲིམས་དང་བཅས་པའི་གཉེར་ཁ་ནི་བསྟན་སྲུང་སྤྱི་དང་ཁྱད་པར་འདོད་ཁམས་དབང་མོས་ནན་ཏན་དུ་མཛོད་ཅིག། ཅེས་བཀྲ་ཤིས་མི་འགྱུར་གླིང་ཞེས་བདེ་མཆོག་གྲྭ་ཚང་གསར་བའི་ཁྲིམས་
སུ་བཅའ་བའི་ཡི་གེ་གོ་བདེ་ཞིང་མདོར་བསྡུས་པ་འདི་ནི་གྲྭ་སློབ་རྣམས་དང་སྦྱིན་པའི་བདག་པོ་པས་སེ་རྣམ་རྒྱལ་རྡོ་རྗེ་བཅས་ཀྱིས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །གཟུགས་སྐུ་འཇའ་ཚོན་བཞིན་
བཀྲ་བའི། །སྟོང་གཟུགས་ཡབ་ཡུམ་ལ་བཏུད་ནས། །ཕན་པར་བྱེད་པ་ཅུང་ཟད་འདྲི། །འདིར་བྱང་གི་ཕྱོགས་ཁ་བའི་ཁོར་ཡུག་གིས་ཀུན་ཏུ་ཁྱབ་པ། སེམས་ཅན་མུན་ནག་གི་ནང་དུ་ཆུད་པ་དང་འདྲ་བ་རྣམས་ཀྱི་ཁྲོད་དུ་གནས་པའི་དགེ་སློང་དུས་ཀྱི་འཁོར་ལོ་
པ་བློ་བཟང་དཔལ་ལྡན་ཡེ་ཤེས་ཞེས་བྱ་བས། མ་རིག་པའི་སྨག་རུམ་དུ་ཆུད་པའི་འགྲོ་བ་རྣམས་ཀྱི་མུན་པ་ཡོངས་སུ་བསལ་བའི་ཕྱིར་ཐུབ་དབང་རྡོ་རྗེ་འཆང་བློ་བཟང་དུས་ཀྱི་འཁོར་ལོའི་དགོངས་པ་ཡོངས་སུ་འབྱེད་པའི་ཕྱིར་དཔལ་མཉམ་མེད་རྒྱུད་པ་གྲྭ་ཚང་གི་
རིག་སྔགས་འཆང་བའི་དགེ་འདུན་ལས་གྲངས་བཅུ་དྲུག་ཟུར་དུ་བཀོལ་བ་ལ། བཅོམ་ལྡན་འདས་དཔལ་དུས་ཀྱི་འཁོར་ལོའི་བདག་མདུན་བུམ་གསུམ་དབང་གི་ཆོག་སྦྱིན་སྲེག་དཀྱིལ་འཁོར་འདྲི་བ་དང་བཅས་པ་ཐུབ་པའི་རིང་ལུགས་མཐར་ཐུག་པ་རྗེ་བདག་
ཉིད་ཆེན་པོས་མཛད་པའི་སྲོལ་རྒྱུན་གྱི་ཕྱག་བཞེས་དྲི་མ་མེད་པ་མ་ཉམས་པར་བཙུགས་པ་འདི་ཉིད་གོང་ནས་གོང་དུ་སྤེལ་བའི་ཕྱིར་ཕྲལ་གྱི་ཀུན་སྤྱོད་སྤང་བླང་བྱ་ཚུལ་འདི་ལྟར་བརྗོད་པར་བྱ་སྟེ། དེ་ཡང་མཛད་སྤྱོད་རིགས་ཕལ་མོ་ཆེ་མདོ་སྔགས་ཀྱི་

[022A]༄༅། །བཅའ་ཡིག་དང་འདུལ་བའི་ཀུན་ཏུ་སྤྱོད་པ་ལས་ཟུར་སྤྲོས་མ་དགོས་ཤིང། ཐུན་མོང་མིན་པའི་ཉམས་བཞེས་མཛད་རྒྱུར། འདི་ཉིད་གྲྭ་ཉུང་ཞིང་ཚོགས་འདུའི་བྱ་བ་ལྕི་སྟབས་དགེ་འདུན་རྣམས་ཐུགས་མི་མཐུན་པའི་ཉེས་
པས་གོས་ན་ཤིན་ཏུ་མི་ལེགས་པས་ཐུགས་མཐུན་པ་གལ་ཆེ། དེ་ཡང་ཚོགས་འདུའི་བར་རྣམས་དང། དགོས་པ་སྐབས་དོན་གྱིས་ཚོགས་འདུ་མཛད་དགོས་སོགས་གང་སར་ཕན་ཚུན་སྤྲོ་བ་འཕེལ་བའི་གསུང་གླིང་ལས་མཚང་དུ་འཕོག་པའི་གླེང་
རྩོད་དང། ཞལ་འཁྲུག་གི་རིགས་གཏན་ནས་མི་མཛད། སྤྱི་རྫས་སུ་བྱས་པའི་རིགས་བྱུང་བ་རྣམས་ལ་དགེ་འདུན་རང་གི་སྤྱིའི་བྱ་བྱེད་དང་རྙེད་པར་བྱ་བ་ལས། ལས་བྱེད་སོགས་གཤེད་ཆེ་རིམ་ནས་བདེ་སྤྱོད་པ་སོགས་གཏན་ནས་མི་བྱ། ཟླ་
བ་བྱུང་ངོ་ཅོག་གི་ཚེས་ལྔ་བརྒྱད་ཉེར་ལྔ་རྣམས་ལ་རས་བྲིས་ལ་བརྟེན་པའི་གསུང་ཆོག་ནར་མ་དང། ནག་པ་ཟླ་བའི་སྒྲུབ་མཆོད་ཆེན་མོ། ཟླ་བ་གཉིས་པའི་རྒྱལ་དབང་མཆོག་གི་དུས་མཆོད་ཉིན་གསུམ་སོགས་དུས་ཚོད་སོ་སོ་ལས་མ་འཕྱུགས་པར་མཛད་པ་སྐུ་
གལ་ཆེ་ཞིང། སྤྱིར་ཆོ་གའི་དུས་ཐམས་ཅད་དང། ཁྱད་པར་སྒྲུབ་མཆོད་ཆེན་མོའི་དུས་སུ་གསུང་ཆོག་སྦུགས་འགྲིག་ཅིང་སྙན་པ་དང། དལ་བྲེལ་རན་པ་ལ་གཙོ་བོར་འབད། འདིར་ཆོ་ག་མི་ཉམས་པའི་ཐུགས་ཁུར་བསྐྱེད་པའི་ཕྱིར་དགེ་འདུན་གྱི་གྲངས་བཅུ་དྲུག་
ལས་གོང་དུ་མི་སྤོར་བས། དགེ་འདུན་ཚང་མས་ཆོ་ག་འདི་ཉིད་བྱད་བ་ལ་ནན་ཏན་མཛད་ཅིང། འདི་ཉིད་སྟོབས་ཆེ་བ་ལ་བསྙད་ནས་ཆོ་ག་ཐུགས་སུ་ཆུད་ཟིན་པའི་མཇུག་ཏུ་སྔགས་གྲྭའི་གསུང་ཆོག་རྣམས་ལ་ལེ་ལོ་མི་མཛད། བསྙེན་མཚམས་མཛད་བཞེད་དང་ཚ་

[022B] སློབ་དཔོན་གྱིས་འདི་གར་འཕྲོས་པ་རེ་གཏོང། གྲོང་ཆོག་ཏུ་འབྱོན་པ་རྣམས་ཀྱིས་ཀྱང་ཆོ་གའི་དུས་གསུམ་ལ་བྱོན་ན་ལེགས་ཤིང། ཤིན་ཏུ་གལ་
ཆེའི་རིགས་ལ་རྡོ་རྗེ་སློབ་དཔོན་ལ་འཕྲོས་པ་རེ་མཛད་ན་ལེགས། ནག་ཟླའི་སྒྲུབ་མཆོད་ཆེན་མོའི་དུས་སུ་ནད་ཀྱིས་བཏབ་ན་མ་གཏོགས་ཅི་ལ་ཐུག་ཀྱང་བྲེལ་བ་གཤོལ་ནས་འབྱོན་དགོས། སྦྱིན་བདག་དང་ཅན་གྱིས་ཆོག་པ་ཡོངས་རྫོགས་ས་མཆོག་གྲྭ་བ་གྲངས་བཅད་སྤྱན་
འདྲེན་མི་སོགས་ལ་ཕེབས་སྐབས་ཀྱང་ཕྱག་ལེན་རྣམས་སླ་ཆོས་སུམ་སོང་བར་མཛད། གྲྭ་འདིར་འཇུག་སྐབས་ལས་ཚན་པ་རྣམས་ཀྱི་མདུན་དུ་རྒྱུགས་གཙང་སིང་གིས་འཕྲོད་ན་མ་གཏོགས་མི་འཇུག་འདིར་བཞུགས་མི་བཞེད་པར་དགོངས་པ་ཞུ་བར་མཛད་འདོད་ན་རྡོར་སློབ་ལ་
ཞུས་ཤིང་རྡོར་སློབ་ཀྱིས་བརྟག་པ་བྱས་ནས་འདིར་འཕྲོས་པ་བྱེད། འདི་དག་ལས་ལེགས་རིགས་ལ་རྡོ་རྗེ་སློབ་དཔོན་དང་དབུ་མཛད་སོགས་ནས་ཚིག་གི་གླེང་མོས་ལེགས་པར་བརྡ་སྤྲོད་ཅིང། དེ་ལ་གཞན་གྱིས་རེ་འཁངས་མི་བྱེད། འདི་ལས་མང་བའི་ཡིག་རིས་ཀྱང་གཏན་ནས་མི་བཟོ་
ཞིང༑ ཚད་ལས་ཀྱང་གཞན་མི་བྱེད་པས། །ཟླ་བ་ནང་རེས་ཀྱི་ཉེར་ལྔའི་ཚོགས་སྐོར་རྟིང་མ་དང། སྒྲུབ་མཆོད་ཆེན་མོའི་གཤེགས་གསོལ་གྱི་ཉིན་ཁོ་བོས་སྦྱར་བའི་བདེན་བདར་གྱི་བཟློག་པ་རེ་ཁྲིམས་འགལ་བ་རྣམས་ལ་དམིགས་ནས་མཛད། དེ་ལྟ་བུའི་སྒོ་ནས་ལེགས་
པར་སྤྱད་པ་གོང་ནས་གོང་དུ་སྤེལ་བར་བྱ་བ་ལ་ཐུགས་ཁུར་བསྐྱེད་པར་ཞུ། ཞེས་དུས་འཁོར་ཆོག་གྲྭ་བ་རྣམས་ཀྱི་ཁྲིམས་སུ་བཅའ་བ་འདི་ནི་རྡོ་རྗེ་སློབ་དཔོན་པ་དཀའ་ཆེན་ཚེ་རིང་ཆོས་འཕེལ་གྱིས་བསྐུལ་མ་མཛད་པ་ལྟར་་དཔལ་དུས་ཀྱི་འཁོར་ལོའི་རྣལ་འབྱོར་སྤྱོད་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[023A]༄༅། །ཐམས་ཅད་མཁྱེན་པ་ལ་ཕྱག་འཚལ་ལོ། །དེ་ཡང། ཕན་བདེ་འབྱུང་བའི་གནས་གཅིག་པུ། །བསྟན་པ་ཡུན་རིང་གནས་པ་དང། །བསྟན་འཛིན་སྐྱེས་བུ་དམ་པ་རྣམས། །སྐུ་ཚེའི་རྒྱལ་མཚན་བརྟན་གྱུར་ཅིག་ཅེས་པའི་སྨོན་ཡུལ་
དམ་པ་སངས་རྒྱས་ཀྱི་བསྟན་པ་རིན་པོ་ཆེའི་སྙིང་པོ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་འདི་ཉིད་མི་ཉམས་ཤིང་དར་རྒྱས་སུ་འགྱུར་བ་དང། དེ་འཛིན་པའི་སྐྱེས་ཆེན་རྣམས་ཞབས་པད་བརྟན་པ་ནི་དགེ་འདུན་གྱི་སྡེ་ཆེན་པོ་རྣམས་འདུལ་
ཁྲིམས་རྣམ་པར་དག་པའི་ཀུན་སྤྱོད་ཀྱིས་ཚུལ་ཁྲིམས་ཀྱི་ཕུང་པོ་རབ་ཏུ་རྒྱས་པ་ལ་རག་ལུས་པས། དེས་ན་དགའ་ལྡན་དར་རྒྱས་གླིང་འདིར་བཞུགས་པའི་དགེ་འདུན་རྣམས་ནས་དམ་པའི་ཆོས་འདུལ་བའི་ཁྲིམས་རྣམས་རང་རང་གི་སྐབས་སུ་གང་བབས་པ་
བཞིན་སློབ་དཔོན་སོགས་ལ་བརྟེན་ནས་ལེགས་པར་བསླབ་དགོས། དེ་ཡང་དགེ་ཚུལ་རྣམས་ཀྱིས་དགེ་ཚུལ་གྱི་གནམ་རྩེ་ལྡེང་མ་དང་དགེ་སློང་རྣམས་ཀྱིས་དགེ་སློང་གི་བསླབ་བྱ་རྒྱས་བསྡུས་ཇི་ལྟར་རིགས་པ་རེའི་དཔེ་ཆ་མེད་མི་རུང་དུ་འཆང་ཞིང་དེ་ལ་བལྟ་
རྟོག་གིས་ཉམས་ལེན་གང་ལྕོགས་བྱེད་པར་བཅད། གྲྭ་འདིར་ཞུགས་ཕྱིན་རབ་ཏུ་བྱུང་བ་དང་དགེ་ཚུལ་གྱི་དངོས་པོ་མ་སྒྲུབ་པར་ཞག་བདུན་ཚུན་མི་འཁོད་པར་བཅད། གྲྭ་འདི་ཉིད་ཀྱི་ཞལ་འདོན་གྱི་རིགས་ཇི་སྙེད་པ་ཐམས་ཅད་བྱང་ཞིང་དག་པ་འོང་བ་ལ་ནན་
ཏན་བསྐྱེད། ཚོགས་སུ་བཞུགས་པ་དང་འདུ་བའི་ཚེ་བག་ཡོད་པའི་ཀུན་སྤྱོད་ཀྱིས་འདུ་བ་ལས་བག་མེད་ཀྱི་བྱ་བ་བརྒྱུག་པ་དང་འཛིང་བ་དང་ཐ་མི་ཁ་འཐུང་བ་སོགས་གཏན་ནས་མི་མཛད། ཚོགས་སུ་གང་སྐབས་སུ་བབས་པའི་ཞལ་འདོན་རྣམས་ནན་ཏན་དུ་མཛད་

[023B] རི་དྭགས་བརྡོད་པ་དང་ར་ལུག་གསོད་པ་སོགས་ལ་ཐེ་དོགས་ཀྱི་རིགས་གཏན་ནས་
མི་བྱེད། དགེ་ཚུལ་སློང་སྐབས་སུ་གང་བབས་ཀྱི་ཡོ་བྱད་ཚང་བ་རེ་ངེས་པར་ཚགས་བྱེད། དགེ་འདུན་གྱི་སྤྱི་རྫས་རིགས་གང་ཟག་རང་རང་གི་གཤེད་མོད་གིས་ལོངས་སྤྱོད་པ་སོགས་མི་བྱ། འདི་དག་དང་འགལ་ན་ཆད་ལས་ཇི་ལྟར་བསྒྲུབ་པའང་བུད་མེད་
ཀྱི་སྐྱོན་དང། མིའམ་མིར་ཆགས་པ་བསད་པའི་སྲོག་གཅོད་དང། རྐུན་མ་བྱས་པ་སོགས་སྡོམ་པ་ཉམས་པའི་རིགས་བྱུང་ཚེ་དགེ་འདུན་གྱི་དབུས་སུ་ཉེས་པ་བསྒྲགས་ནས་གནས་ནས་འབྱིན་ཅིང། ཉེས་པ་ཁས་མི་ལེན་ན་དངོས་པོ་རྣམས་དགེ་འདུན་གྱིས་
ལེན༑ ཆང་འཐུང་བ་ལའང་དོན་གོ་ངེས་ཀྱི་སྐད་ཆ་ལབས་ཏེ་ཚོགས་སུ་མར་མེ་ཕུལ་ནས་ཕྱག་ལྔ་བརྒྱ་བྱེད་དུ་འཇུག་ཅིང། གལ་ཏེ་ད་དུང་འཐུང་ན་གནས་ནས་འབྱིན། མཚོན་ཆའི་རིགས་ཆོས་ལྡན་གྱི་དགོས་པ་མེད་པར་འཆང་ཞིང་འཕེན་པ་སོགས་བྱེད་ཚེ་
མཚོན་ཆ་རྣམས་ཕྲོགས་ནས་དགེ་འདུན་གྱི་དབུས་སུ་མར་མེ་ཉིས་བརྒྱ་ཕུལ་ཏེ་ཕྱག་ཉིས་བརྒྱ་བྱེད་དུ་གཞུག་གཞན་ཡང་རབ་བྱུང་སོགས་མ་སྒྲུབ་པར་རིང་དུ་འཁོད་པ་དང་ཡོ་བྱད་རྣམས་མ་བཅངས་པ་དང་ཚོགས་སུ་འདུ་བའི་ཚེ་བག་མེད་བྱས་པ་སོགས་
ལ་བླ་མ་དང་དགེ་སྐོས་ཀྱིས་ལེགས་པར་བརྟགས་ཏེ་ཚིག་གིས་ཚར་བཅད་ནས་འཕྲལ་དུ་སྒྲིག་ཏུ་འཇུག་འཁྲུག་པའི་རིགས་ཀྱི་རྨ་ཁྲག་བཏོན་པའི་བརྡེག་རེས་བྱས་པ་གནས་ནས་འབྱིན་ཅིང། བརྡེག་རེས་མིན་པའི་འཁྲུག་པ་རྣམས་ལ་དགེ་འདུན་ལ་ཉེ་བར་

[024A]༄༅། །མཁོ་བའི་ཡོ་བྱད་ཀྱི་རིགས་ཐག་རིང་ནས་ལུས་ཀྱིས་ལེན་དུ་འཇུག་དགེ་འདུན་གྱི་སྤྱི་རྫས་གང་ཟག་གིས་དབང་གཤེད་ཀྱིས་ལོངས་སྤྱད་ཚེ་ཉིས་འགྱུར་དུ་སྒྲིག་འདི་དག་ནི་ཆེ་ལོང་ཙམ་ཞིག་བརྗོད་པ་སྟེ། གཙོ་བོར་དགེ་འདུན་
ཐུགས་མཐུན་པའི་ཐབས་ལ་ནན་ཏན་བྱས་ངོས་དམ་པའི་ཆོས་འདུལ་བའི་ཀུན་ཏུ་སྤྱོད་པ་ལ་ནན་ཏན་གྱིས་བསླབ་པར་བྱའོ།། ཞེས་དགའ་ལྡན་དང་རྒྱས་གླིང་གི་ཁྲིམས་སུ་བཅའ་བའི་ཡི་གེ་འདི་ནི། ཧོར་ཆེན་ཏཱ་བླ་མ་ཡེ་ཤེས་འབྱུང་གནས་ཀྱིས་བསྐུལ་བ་ལྟར་ཡུལ་དུས་དང་
བསྟུན་པ་གཙོ་བོར་བཟུང་སྟེ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[024B][BLANK PAGE]



