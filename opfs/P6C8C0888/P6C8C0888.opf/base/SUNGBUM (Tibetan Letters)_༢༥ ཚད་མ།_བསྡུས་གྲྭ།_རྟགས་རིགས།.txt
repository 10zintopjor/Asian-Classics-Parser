
[001A]༄༅། །བྱང་རྩེ་གྲྭ་ཚང་གི་བརྩི་བཞགས་ཏུ་གནང་བའི་རྟགས་རིགས་བརྗོད་དོན་བསལ་བའི་མེ་ལོང་ཞེས་བྱ་བ་བཞུགས་སོ། །

[001B]༄༅། །རི་གྒ་རྫ་པཱ་ད་ད་ར་མ་ཉྫུ་གྷོ་་་ས་ཏ་ཏྲ་བི་ནྡེ་ཥུ་ཙ་དྷ་རྨ་ཀི་རྟྟེ་འཇམ་དཔལ་དྦྱྔྶ་དང་ཕྱོགས་གླང་ཆོས་གྲགས་ཀྱི། །ཞབས་ཀྱི་པད་མོར་གུས་པས་ཕྱགས་བྱས་ནས་

[002] །མཁས་གྲུབ་མཆོག་ལྷའི་ལེགས་བཤད་བརྗོད་པར་བྱ་

[002B]    ༈    རྟགས་ཀྱི་མཚན་ཉིད། རྟགས་ཀྱི་དབྱེ་བ་
རྟགས་དཔེ་ཕྱོགས་གསུམ་གྱི་སྐྱོན་ཡོན་བཤད་པ་དང་གསུམ་ལས། དང་པོ་ནི། རྟགས་སུ་བཀོད་པ་རྟགས་ཀྱི་མཚན་ཉིད། བདག་མེད་ཡིན་ན་རྟགས་ཡིན་པས་
ཁྱབ་སྟེ། རི་བོང་ར་རྟགས་ཡིན་པའི་ཕྱིར་ཏེ། དེ་རྟགས་སུ་བཀོད་པའི་ཕྱིར། མ་གྲུབ་ན། རི་བོང་ར་ཆོས་ཅན། རྟགས་སུ་བཀོད་པར་ཐལ། སྒྲ་མི་རྟག་པར་
བསྒྲུབ་པའི་རྟགས་སུ་བཀོད་པའི་ཕྱིར་ཏེ། སྒྲ་ཆོས་ཅན། མི་རྟག་སྟེ། ཁྱོད་ཡིན་པའི་ཕྱིར། ཞེས་པའི་སྦྱོར་བ་ཡོད་པའི་ཕྱིར་ཏེ། བདག་མེད་ཡིན་པའི་

[003A]༄༅། །ཕྱིར།    ༈    བདག་མེད་ཡིན་ན་དེ་ཡིན་པས་ཁཡྦ། བྱས་པཨ་རྟགས་ཀྱིས་སྒྲ་
མི་རྟག་པར་བསྒྲུབ་པའི་རྟགས་སུ་བཀོད་པ། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་རྟགས་ཀྱི་མཚན་ཉིད། བདག་མེད་ཡིན་ན་དེ་ཡིན་པས་མ་ཁྱབ་སྟེ། དེ་ཡིན་ན། བྱས་པའི་ལྡོག་པ་
ཡིན་དགོས་པའི་ཕྱིར།    ༈    རི་བོང་རའི་རྟགས་ཀྱིས་སྒྲ་མི་རྟག་པར་བསྒྲུབ་པའི་རྟགས་ཀྱི་མཚན་ཉིད་མ་ཡིན་ཏེ། དེ་བཀོད་ཀྱི་
རྟགས་མེད་པའི་ཕྱིར།    ༈    རྟགས་ཡང་དག་བཤད་པ་དང། དེའི་ལྡོག་ཕྱོགས་རྟགས་ལྟར་སྣང་བཤད་པ་གཉིས། དང་པོ་ལ་
རྟགས་ཡང་དག་གི་ལྟོས་གཞི་བཤད་པ། མཚན་ཉིད། དབྱེ་བ་བཤད་པ་དང་གསུམ། དང་པོ་ལ་ཕྱོགས་ཆོས་ཀྱི་ལྟོས་གཞི་ཤེས་འདོད་ཆོས་ཅན་བཤད་པ་དང། ཁྱབ་པའི་ལྟོས་གཞི་
མཐུན་ཕྱོགས་དང། མི་མཐུན་ཕྱོགས་བཤད་པ་གཉིས། དང་པོ་ལ། ཤེས་འདོད་ཆོས་ཅན་གྱི་མཚན་ཉིད་བཤད་པ། མཚན་གཞི། སྒྲུབ་བྱེད་ཀྱི་རིགས་པ་འགོད་པ། ཞར་ལ་

[003B] དང་པོ་ནི། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་རྩོད་གཞིར་བཟུང་བ་ཡང་ཡིན། ཁྱོད་བྱས་པར་ཚད་མས་ངེས་ནས། ཁྱོད་མི་རྟག་པ་
ཡིན་མིན་ལ་ཤེས་འདོད་ཞུགས་པའི་གང་ཟག་སྲིད་པ་ཡང་ཡིན་པའི་གཞི་མཐུན་པར་དམིགས་པ་དེ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་ཤེས་འདོད་ཆོས་ཅན་སྐྱོན་མེད་ཡིན་
པའི་མཚན་ཉིད།    ༈    སྒྲ་དེ་དེ་ཡིན། སྒྲ་མ་ཡིན་པ་ལས་ལོག་པ་དང། མཉན་བྱ་གཉིས་རེ་རེ་ནས་དེ་མ་ཡིན།    ༈    སྒྲ་
ཆོས་ཅན། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་ཤེས་འདོད་ཆོས་ཅན་ཡིན་པར་ཐལ། མཚན་ཉིད་དེའི་ཕྱིར། དང་པོ་གྲུབ་སྟེ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་
ཞེས་པའི་སྦྱོར་བ་ཡོད་པའི་ཕྱིར། གཉིས་པ་གྲུབ་སྟེ། སྒྲ་བྱས་པར་ཚད་མས་ངེས་ནས། སྒྲ་མི་རྟག་པ་ཡིན་མིན་ལ་ཐེ་ཚོམ་ཟ་བའི་གང་ཟག་ཡོད་པའི་ཕྱིར། སྒྲ་མ་ཡིན་པ་ལས་ལོག་པ་དང་
མཉན་བྱ་གཉིས་རེ་རེ་ནས་དེ་མ་ཡིན་ཏེ། གལ་ཏེ་ཡིན་ན། སྒྲ་མ་ཡིན་པ་ལས་ལོག་པ་ཆོས་ཅན། སྒྲ་མི་རྟག་པར་བསྒྲུབ་པའི་ཤེས་འདོད་ཆོས་ཅན་ཡིན་པར་ཐལ། བྱས་པའི་རྟགས་ཀྱིས་དེ་བསྒྲུབ་

[004A]༄༅། །ཀྱི་ཤེས་འདོད་ཆོས་ཅན་ཡིན་པའི་ཕྱིར། འདོད་ན། དེ་ཆོས་ཅན། སྒྲ་བསྒྲུབ་པར་སྒྲུབ་པའི་ཤེས་འདོད་ཆོས་ཅན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་
ཅན། དེ་བསྒྲུབ་ཀྱི་རྟགས་ཡང་དག་གི་ཤེས་འདོད་ཆོས་ཅན་ཡིན་པར་ཐལ། དེ་བསྒྲུབ་ཀྱི་རྟགས་ཡང་དག་ཡོད་པ་གང་ཞིག་འདོད་པའི་ཕྱིར། འདོད་ན། དེ་ཆོས་ཅན། སྒྲུབ་པ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྒྲུབ་པ་མ་ཡིན་པར་ཐལ། དགག་པ་ཡིན་པའི་ཕྱིར། གཞན་ཡང། དེ་ཆོས་ཅན། དེ་བསྒྲུབ་ཀྱི་ཤེས་འདོད་ཆོས་ཅན་
མ་ཡིན་པར་ཐལ། དེ་བསྒྲུབ་ཀྱི་ཕྱོགས་ཆོས་ཡིན་པའི་ཕྱིར། ཁྱབ་སྟེ། དེ་བསྒྲུབ་ཀྱི་ཤེས་འདོད་ཆོས་ཅན་ཡིན་ན། དེ་བསྒྲུབ་ཀྱི་ཕྱོགས་ཆོས་མ་ཡིན་དགོས་པའི་ཕྱིར། རྣམ་འགྲེལ་ལས་
ཆོས་ཅན་གཏན་ཚིགས་དངོས་གྱུར་ནི། །ཤེས་བྱེད་ཉིད་དུ་མ་གྲུབ་ཕྱིར། ཞེས་གསུངས་པའི་ཕྱིར། གོང་གི་རྟགས་གྲུབ་སྟེ། སྒྲ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་པར་བསྒྲུབ་པའི་ཤེས་འདོད་ཆོས་ཅན་
སྐྱོན་མེད་ཡིན། ཁྱོད་སྒྲ་དང་ཕན་ཚུན་ཐ་དད་པའི་ཚུལ་གྱི་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། གཞན་ཡང། མཉན་བྱ་ཆོས་ཅན། སྒྲ་མི་རྟག་པར་བསྒྲུབ་

[004B] བྱས་པའི་རྟགས་ཀྱིས་དེ་བསྒྲུབ་ཀྱི་ཤེས་འདོད་ཆོས་ཅན་ཡིན་པའི་ཕྱིར། འདོད་ན། དེ་ཆོས་ཅན། སྒྲ་མཚོན་བྱར་བསྒྲུབ་པའི་ཤེས་འདོད་ཆོས་ཅན་ཡིན་པར་
ཐལ༑ འདོད་པའི་ཕྱིར། འདོད་ན། དེ་ཆོས་ཅན། དེ་བསྒྲུབ་ཀྱི་རྟགས་ཡང་དག་གི་ཤེས་འདོད་ཆོས་ཅན་ཡིན་པར་ཐལ། དེ་བསྒྲུབ་ཀྱི་རྟགས་ཡང་དག་ཡོད་པ་གང་ཞིག་འདོད་པའི་ཕྱིར་
འདོད་ན། དེ་ཆོས་ཅན། མཚོན་བྱ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། མཚོན་བྱ་མ་ཡིན་པར་ཐལ། མཚན་ཉིད་ཡིན་པའི་ཕྱིར། གཞན་ཡང། དེ་ཆོས་ཅན། དེ་
བསྒྲུབ་ཀྱི་ཤེས་འདོད་ཆོས་ཅན་མ་ཡིན་པར་ཐལ། དེ་བསྒྲུབ་ཀྱི་ཕྱོགས་ཆོས་ཡིན་པའི་ཕྱིར། ཁྱབ་བ་བསྒྲུབ་ཟིན། རྟགས་དེར་ཐལ། དེ་བསྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་
ཡིན་པའི་ཕྱིར། དེ་ལ་ཁོ་ན་རེ། སྐད་ཅིག་མ་ཆོས་ཅན། སྒྲ་མི་རྟག་པར་བསྒྲུབ་པའི་སྒྲུབ་བྱའི་ཆོས་ཡིན་པར་ཐལ། བྱས་པའི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པའི་ཕྱིར། ཁྱབ་
པ་སོང་ཟེར་ན། འོ་ན་ཤེས་བྱ་ཆོས་ཅན། བྱས་པའི་རྟགས་ཀྱིས་དེ་སྒྲུབ་ཀྱི་རྟགས་ཡང་དག་ཡིན་ན། དེ་བསྒྲུབ་ཀྱི་རྟགས་ཡང་དག་ཡིན་པས་མ་ཁྱབ་པར་ཐལ། བྱས་པའི་རྟགས་ཀྱིས་དེ་བསྒྲུབ་ཀྱི་

[005A]༄༅། །སྒྲུབ་བྱའི་ཆོས་ཡིན་ན། དེ་བསྒྲུབ་ཀྱི་སྒྲུབ་བྱའི་ཆོས་ཡིན་པས་མ་ཁྱབ་པའི་ཕྱིར།    ༈   སྒྲུབ་པ་མ་ཡིན་པ་ལས་ལོག་པ་ཆོས་ཅན། སྒྲ་སྒྲུབ་པར་སྒྲུབ་པའི་
སྒྲུབ་བྱའི་ཆོས་ཡིན་པར་ཐལ། དེ་བསྒྲུབ་ཀྱི་ཤུགས་ཀྱིས་སྒྲུབ་བྱའི་ཆོས་ཡིན་པའི་ཕྱིར། འདོད་ན། དེ་ཆོས་ཅན། སྒྲུབ་པ་ཡིན་པར་ཐལ། འདོད་པའི་ཕྱིར་ཟེར་ན། མ་ཁྱབ། འདོད་ན་
དེ་ཆོས་ཅན། སྒྲུབ་པ་མ་ཡིན་པར་ཐལ། དགག་པ་ཡིན་པའི་ཕྱིར།    ༈   དེ་སྒྲུབ་ཀྱི་ཆོས་ཅན་ཡོད་ན། དེ་བསྒྲུབ་ཀྱི་ཤེས་འདོད་ཆོས་ཅན་ཡོད་པས་ཁྱབ་ཟེར་ན། ཤེས་བྱ་ཆོས་ཅན་
སྒྲ་སྒྲར་བསྒྲུབ་པའི་ཤེས་འདོད་ཆོས་ཅན་ཡོད་པར་ཐལ། དེ་བསྒྲུབ་ཀྱི་ཆོས་ཅན་ཡོད་པའི་ཕྱིར་ཏེ། སྒྲ་ཡོད་པའི་ཕྱིར། འདོད་མི་ནུས་ཏེ། སྒྲ་ཚད་མས་ངེས་ནས། སྒྲ་སྒྲ་ཡིན་མིན་ལ་ཐེ་
ཚོམ་ཟ་བའི་གང་ཟག་མེད་པའི་ཕྱིར་ཏེ། སྒྲ་ཚད་མས་ངེས་པའི་གང་ཟག་ཡིན་ན། སྒྲ་སྒྲར་ཚད་མས་ངེས་པའི་གང་ཟག་ཡིན་དགོས་པའི་ཕྱིར།    ༈   སྦྱོར་བ་སྐོར་གཅིག་གི་ཤེས་
འདོད་ཆོས་ཅན་ཡོད་ན། སྦྱོར་བ་སྐོར་གཅིག་གི་ཕྱོགས་ཆོས་ཡོད་པས་ཁྱབ་ཟེར་ན། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡོད་པར་ཐལ། དེ་སྐོར་གྱི་ཤེས་འདོད་ཆོས་ཅན་ཡོད་པའི་

[005B] སྒྲ་དེ་དེ་ཡིན་པའི་ཕྱིར། མ་གྲུབ་ན། སྒྲ་ཆོས་ཅན། སྒྲའི་རྟགས་ཀྱིས་དེ་བསྒྲུབ་ཀྱིས་ཤེས་འདོད་ཆོས་ཅན་ཡིན་པར་ཐལ། དེ་སྐོར་གྱི་རྩོད་གཞིར་བཟུང་བ་གང་ཞིག་ཁྱོད་སྒྲ་ཡིན་པར་
ཚད་མས་ངེས་ནས་ཁྱོད་མི་རྟག་པ་ཡིན་པ་ལ་ཤེས་འདོད་ཞུགས་པའི་གང་ཟག་སྲིད་པའི་ཕྱིར། དང་པོ་མ་གྲུབ་ན། ཤེས་བྱ་ཆོས་ཅན། སྒྲ་དེར་ཐལ། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར་
ཞེས་པའི་སྦྱོར་བ་ཡོད་པའི་ཕྱིར། རྟགས་གཉིས་པ་དེར་ཐལ། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་ཕྱིར་རྒོལ་ཡང་དག་དེ་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་དེའི་
རྟགས་ཀྱིས་ཆོས་དེ་གཞི་དེར་སྒྲུབ་པའི་གཏན་ཚིགས་ཡིན་ན། ཆོས་དེའི་རྟགས་ཀྱིས་ཆོས་དེ་གཞི་དེར་བསྒྲུབ་པའི་གཞི་རྟགས་ཐ་དད་མེད་ནས་མ་གྲུབ་པའི་གཏན་ཚིགས་ཡིན་དགོས་པའི་ཕྱིར། །
བཞི་པ་ལ། སྒྲུབ་བྱའི་ཆོས་སུ་བཟུང་བ་བསྒྲུབ་བྱའི་ཆོས་ཀྱི་མཚན་ཉིད། བདག་མེད་ཡིན་ན་སྒྲུབ་བྱའི་ཆོས་ཡིན་པས་ཁྱབ་སྟེ། བདག་མེད་ཡིན་ན་ཁྱོད་སྒྲ་ཁྱོད་དུ་སྒྲུབ་པའི་སྒྲུབ་བྱའི་ཆོས་
ཡིན་པས་ཁྱབ་པའི་ཕྱིར། སྒྲ་མི་རྟག་པར་སྒྲུབ་པའི་སྒྲུབ་བྱའི་ཆོས་སུ་བཟུང་བ། སྒྲ་མི་རྟག་པར་སྒྲུབ་པའི་སྒྲུབ་བྱའི་ཆོས་ཀྱི་མཚན་ཉིད། དེ་ལ་དབྱེ་ན། དེ་བསྒྲུབ་ཀྱི་དངོས་ཀྱི་སྒྲུབ་བྱའི་ཆོས་

[006A] །དང༑ དེ་སྒྲུབ་ཀྱི་ཤུགས་ཀྱིས་སྒྲུབ་བྱའི་ཆོས་གཉིས། མཚན་ཉིད་རིམ་པ་ལྟར། དེ་བསྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བ། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་ཀྱི་
མཚན་ཉིད། དེ་སྒྲུབ་ཀྱི་ཤུགས་ཀྱི་སྒྲུབ་བྱའི་ཆོས་སུ་བཟུང་བ་དེ་སྒྲུབ་ཀྱི་ཤུགས་ཀྱིས་སྒྲུབ་བྱའི་ཆོས་ཀྱི་མཚན་ཉིད། མཚན་གཞི་རིམ་པ་བཞིན། མི་རྟག་པ་དང་པོ་དང། མི་རྟག་པ་མ་ཡིན་པ་
ལས་ལོག་པ་གཉིས་པ་ཡིན།    ༈    རྟག་པ་མ་ཡིན་པ་དེ་དེ་སྒྲུབ་ཀྱི་ཤུགས་ཀྱིས་སྒྲུབ་བྱའི་ཆོས་ཡིན་ཟེར་ན། དེ་ཆོས་ཅན། དེ་བསྒྲུབ་ཀྱི་སྒྲུབ་བྱའི་ཆོས་ཡིན་པར་ཐལ། དེ་སྒྲུབ་
ཀྱི་ཤུགས་ཀྱིས་བསྒྲུབ་བྱའི་ཆོས་ཡིན་པའི་ཕྱིར། འདོད་ན། སྒྲ་རྟག་པ་མ་ཡིན་པར་བསྒྲུབ་པའི་སྒྲུབ་བྱའི་ཆོས་ཡིན་ན། སྒྲ་མི་རྟག་པར་བསྒྲུབ་པའི་སྒྲུབ་བྱའི་ཆོས་ཡིན་དགོས་པར་ཐལ་
འདོད་པའི་ཕྱིར། འདོད་ན། སྒྲ་རྟག་པ་མ་ཡིན་པར་བསྒྲུབ་པའི་རྟགས་ཡང་དག་གི་བསྒྲུབ་བྱའི་ཆོས་ཡིན་ན། སྒྲ་མི་རྟག་པར་བསྒྲུབ་པའི་རྟགས་ཡང་དག་གི་བསྒྲུབ་བྱའི་ཆོས་ཡིན་དགོས་པར་
ཐལ། འདོད་པའི་ཕྱིར། འདོད་ན། ཆོས་དེའི་རྟགས་ཀྱིས་སྒྲ་རྟག་པ་མ་ཡིན་པར་བསྒྲུབ་པའི་རྟགས་ཡང་དག་གི་སྒྲུབ་བྱའི་ཆོས་ཡིན་ན། ཆོས་དེའི་རྟགས་ཀྱིས་སྒྲ་མི་རྟག་པར་བསྒྲུབས་

[006B] འདོད་པའི་ཕྱིར། འདོད་ན། རྟག་པ་མ་ཡིན་པ་ཆོས་ཅན། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་མ་ཡིན་པའི་རྟགས་
ཀྱིས་སྒྲ་མི་རྟག་པར་བསྒྲུབ་པའི་རྟགས་ཡང་དག་གི་སྒྲུབ་བྱའི་ཆོས་ཡིན་པར་ཐལ། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་མ་ཡིན་པའི་རྟགས་ཀྱིས་སྒྲ་རྟག་པར་མ་ཡིན་པར་སྒྲུབ་པའི་རྟགས་
ཡང་དག་གི་སྒྲུབ་བྱའི་ཆོས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་མ་ཡིན་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་རྟགས་ཡང་དག་
མེད་པའི་ཕྱིར། དེའི་རྟགས་ཀྱིས་དེ་བསྒྲུབ་ཀྱི་རྗེས་ཁྱབ་མེད་པའི་ཕྱིར། མ་གྲུབ་ན། རི་བོང་ར་ཆོས་ཅན། མི་རྟག་པ་ཡིན་པར་ཐལ། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་མ་
ཡིན་པའི་ཕྱིར། མ་གྲུབ་ན། དེ་ཆོས་ཅན། ཆོས་ཡིན་པར་ཐལ། མ་གྲུབ་པ་དེའི་ཕྱིར། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་བསྒྲུབ་བྱའི་ཆོས་སུ་བཟུང་བ། བྱས་པའི་རྟགས་ཀྱིས་
སྒྲ་མི་རྟག་པར་བསྒྲུབ་པའི་སྒྲུབ་བྱའི་ཆོས་ཀྱི་མཚན་ཉིད། དེ་ལ་དབྱེ་ན། བྱས་པའི་རྟགས་ཀྱིས་དེ་བསྒྲུབ་ཀྱི་དངོས་ཀྱི་སྒྲུབ་བྱའི་ཆོས་དང། བྱས་པའི་རྟགས་ཀྱིས་དེ་སྒྲུབ་ཀྱི་ཤུགས་ཀྱིས་སྒྲུབ་

[007A]༄༅། །བྱའི་ཆོས་གཉིས། མཚན་ཉིད་རིམ་པ་བཞིན། བྱས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱིས་སྒྲུབ་བྱའི་ཆོས་སུ་བཟུང་བ་དང་པོའི་མཚན་ཉིད། བྱས་པའི་རྟགས་ཀྱིས་དེ་བསྒྲུབས་
ཀྱི་ཤུགས་ཀྱིས་སྒྲུབ་བྱའི་ཆོས་སུ་བཟུང་བ། གཉིས་པའི་མཚན་ཉིད། མཚན་གཞི་རིམ་པ་བཞིན། མི་རྟག་པ་དང། སྐད་ཅིག་མ་གཉིས་རེ་རེ་ནས་དང་པོ་ཡིན། མི་རྟག་པ་མ་ཡིན་པ་
ལས་ལོག་པ་དང། སྐད་ཅིག་མ་མ་ཡིན་པ་ལས་ལོག་པ་གཉིས་རེ་རེ་ནས་གཉིས་པ་ཡིན། སྐད་ཅིག་མ་བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་སྒྲུབ་བྱའི་ཆོས་སུ་བཟུང་བ་ཡིན་ཀྱང་
དེ་བསྒྲུབ་ཀྱི་སྒྲུབ་བྱའི་ཆོས་སུ་བཟུང་བྱ་མ་ཡིན་ཏེ། དེ་དེ་སྒྲུབས་ཀྱི་རྟགས་ཡང་དག་ཡིན་པའི་ཕྱིར་ཏེ། དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། གཉིས་
པ་ཁྱབ་པའི་ལྟོས་གཞི་མཐུན་ཕྱོགས་དང་མི་མཐུན་ཕྱོགས་གཉིས་བཤད་པ་ལ། དངོས་བཤད་པ་དང། ཞར་ལ་མཐུན་དཔེ་བཤད་པ་དང། མི་མཐུན་དཔེ་བཤད་པ་གཉིས། དང་པོ་ལ་
མཚན་ཉིད། དབྱེ་བ། སྒྲ་བཤད་འཇུག་གི་མུ་བཞི་བརྩི་བ། མཐུན་ཕྱོགས་དང་མི་མཐུན་ཕྱོགས་གཉིས་དངོས་འགལ་ཡིན་མིན་དཔྱད་པ་དང་བཞི། དང་པོ་ལ། སྒྲ་མི་རྟག་པར་སྒྲུབ་

[007B] སྒྲ་མི་རྟག་པར་སྒྲུབ་པའི་མཐུན་ཕྱོགས་ཀྱི་མཚན་ཉིད། མི་རྟག་པ་དང། དེ་སྒྲུབ་ཀྱི་མཐུན་ཕྱོགས་གཉིས་ཡིན་ཁྱབ་མཉམ་ཡིན། དེ་སྒྲུབ་ཀྱི་སྒྲུབ་
ཚུལ་ལྟར་མི་རྟག་པས་སྟོང་པ། དེ་སྒྲུབ་ཀྱི་མི་མཐུན་ཕྱོགས་ཀྱི་མཚན་ཉིད། དེ་དང་མི་རྟག་པ་མ་ཡིན་པ་གཉིས་ཡིན་ཁྱབ་མཉམ་ཡིན། གཉིས་པ་དེ་ལ་དབྱེ་ན། དེ་སྒྲུབ་ཀྱི་མེད་པ་མི་མཐུན་
ཕྱོགས། གཞན་པ་མི་མཐུན་ཕྱོགས། འགལ་བ་མི་མཐུན་ཕྱོགས་དང་གསུམ། རི་བོང་ར་དང་པོ་ཡིན། ཤེས་བྱ་གཉིས་པ། རྟག་པ་གསུམ་པ་ཡིན། གསུམ་པ་ནི། དེ་སྒྲུབ་ཀྱི་
མཐུན་ཕྱོགས་ཡིན་ན། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་པས་ཁྱབ་བམ་ཞེ་ན། འདི་ལ་མུ་གསུམ་སྟེ། དེ་སྒྲུབ་ཀྱི་མཐུན་ཕྱོགས་ཡིན་ལ་དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་
མེད་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་དང་གསུམ་ཡོད། དང་པོ་ནི། འདུས་མ་བྱས་ཀྱི་ནམ་མཁའ་དེ། སྒྲ་རྟག་པར་སྒྲུབ་པའི་མཐུན་ཕྱོགས་ཡིན་ལ། མཐུན་
ཕྱོགས་ཀྱི་སྒྲ་བཤད་དུ་མེད་པའི་མུ་ཡིན། དེ་བསྒྲུབ་པ་ནི། དེ་ཆོས་ཅན། དེ་དག་གི་མཐུན་ཕྱོགས་ཡིན་པར་ཐལ། རྟག་པ་ཡིན་པའི་ཕྱིར། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་དེ་

[008A]༄༅། །དེ་སྒྲ་དང་རྟག་པར་ཆོས་མི་མཐུན་པའི་ཕྱིར། གཉིས་ཀ་ཡིན་པའི་མུ་ནི། བུམ་པ་དེ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཡིན་ལ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་
ཡོད་པའི་མུ་ཡིན། དེ་བསྒྲུབ་པ་ནི། བུམ་པ་ཆོས་ཅན། དེ་སྒྲུབ་ཀྱི་མཐུན་ཕྱོགས་ཡིན་པར་ཐལ། མི་རྟག་པ་ཡིན་པའི་ཕྱིར་གཉིས་པ་དེར་ཐལ། སྒྲ་མི་རྟག་པ་གང་ཞིག་ཁྱོད་ཡང་
མི་རྟག་པ་ཡིན་པའི་ཕྱིར། གཉིས་ཀ་མ་ཡིན་པའི་མུ་ནི། འདུས་མ་བྱས་ཀྱི་ནམ་མཁའ་དེ། སྒྲ་མི་རྟག་པར་སྒྲུབ་པའི་མཐུན་ཕྱོགས་མ་ཡིན་ལ། དེ་སྒྲུབ་ཀྱི་སྒྲ་བཤད་དུ་མེད་པའི་མུ་ཡིན་
དེ་བསྒྲུབས་པ་ནི། དེ་ཆོས་ཅན། དེ་སྒྲུབ་ཀྱི་མཐུན་ཕྱོགས་མ་ཡིན་པར་ཐལ། མི་རྟག་པ་མ་ཡིན་པའི་ཕྱིར། དེ་ཆོས་ཅན། དེ་སྒྲུབ་ཀྱི་སྒྲ་བཤད་དུ་མེད་དེ། ཁྱོད་དང་སྒྲ་གཉིས་མི་
རྟག་པར་ཆོས་མི་མཐུན་པའི་ཕྱིར་ཏེ། ཁྱོད་རྟག་པ་གང་ཞིག་སྒྲ་མི་རྟག་པ་ཡིན་པའི་ཕྱིར། དེ་བསྒྲུབས་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་ལ། དེ་བསྒྲུབ་ཀྱི་མཐུན་ཕྱོགས་མ་ཡིན་
པའི་མུ་ནི་མེད་དེ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་ན། དེ་སྒྲུབ་ཀྱི་མཐུན་ཕྱོགས་ཡིན་དགོས་པའི་ཕྱིར། དེ་བསྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ན། དེ་བསྒྲུབ་

[008B] འདི་ལ་ཡང་མུ་གསུམ་ཡོད་དེ། དེ་བསྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ལ། དེ་སྒྲུབ་ཀྱི་མི་མཐུན་ཕྱོགས་མ་ཡིན་པའི་མུ། གཉིས་ཀ་མ་
ཡིན་པའི་མུ། གཉིས་ཀ་ཡིན་པའི་མུ་གསུམ། དང་པོ་ནི། འདུས་མ་བྱས་ཀྱི་ནམ་མཁའ་དེ། སྒྲ་རྟག་པར་སྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ལ། སྒྲ་རྟག་པར་བསྒྲུབ་པའི་མི་
མཐུན་ཕྱོགས་མ་ཡིན་པའི་མུ་ཡིན། དེ་བསྒྲུབ་པ་ནི། དེ་ཆོས་ཅན། སྒྲ་རྟག་པར་བསྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་ཡོད་པར་ཐལ། ཁྱོད་དང་སྒྲ་གཉིས་རྟག་པར་ཆྶོ་མི་མཐུན་པའི་
ཕྱིར༑ དེ་ཆོས་ཅན། སྒྲ་རྟག་པར་སྒྲུབ་པའི་མི་མཐུན་ཕྱོགས་མ་ཡིན་ཏེ། སྒྲ་རྟག་པར་སྒྲུབ་པའི་མཐུན་ཕྱོགས་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར།    ༈   
བུམ་པ་དེ་སྒྲ་མི་རྟག་པར་བསྒྲུབ་པའི་དེ་གཉིས་ཀ་མ་ཡིན་པའི་མུ་ཡིན། དེ་བསྒྲུབ་པ་ནི། བུམ་པ་ཆོས་ཅན། སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་མེད་དེ། ཁྱོད་དང་
སྒྲ་གཉིས་མི་རྟག་པར་ཆོས་མི་མཐུན་པ་མ་ཡིན་པའི་ཕྱིར་ཏེ། ཁྱོད་དང་སྒྲ་གཉིས་མི་རྟག་པར་ཆོས་མཐུན་པའི་ཕྱིར་ཏེ། སྒྲ་མི་རྟག་པ་གང་ཞིག་ཁྱོད་མི་རྟག་པ་ཡིན་པའི་ཕྱིར། དེ་ཆོས་ཅན་

[009A]༄༅། །སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་མ་ཡིན་ཏེ། སྒྲ་མི་རྟག་པར་བསྒྲུབ་པའི་མཐུན་ཕྱོགས་ཡིན་པའི་ཕྱིར་ཏེ། མི་རྟག་པ་ཡིན་པའི་ཕྱིར། གཉིས་ཀ་ཡིན་པའི་མུ་ནི། འདུས་
མ་བྱས་ཀྱི་ནམ་མཁའ་དེ། སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ལ། སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་ཡང་ཡིན་པའི་མུ་ཡིན། དེ་བསྒྲུབ་པ་ནི་
དེ་ཆོས་ཅན། སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་ཡོད་དེ། ཁྱོད་དང་སྒྲ་གཉིས་མི་རྟག་པར་ཆོས་མི་མཐུན་པའི་ཕྱིར་ཏེ། སྒྲ་མི་རྟག་པ་གང་ཞིག་ཁྱོད་རྟག་པ་ཡིན་
པའི་ཕྱིར། དེ་ཆོས་ཅན། སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་ཡིན་ཏེ། མི་རྟག་པ་མ་ཡིན་པའི་ཕྱིར། དེ་བསྒྲུབ་ཀྱི་མི་མཐུན་ཕྱོགས་ཡིན་ལ། དེ་བསྒྲུབ་ཀྱི་མི་མཐུན་ཕྱོགས་
ཀྱི་སྒྲ་བཤད་དུ་མེད་པའི་མུ་ནི་མེད་དེ། དེ་བསྒྲུབ་ཀྱི་མི་མཐུན་ཕྱོགས་ཡིན་ན། དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་པས་ཁྱབ་པའི་ཕྱིར། མཐུན་ཕྱོགས་དང་མི་མཐུན་ཕྱོགས་
གཉིས་དངོས་འགལ་ཡིན་མིན་དཔྱོད་པ་ལ། མཐུན་ཕྱོགས་དེ། མི་མཐུན་ཕྱོགས་དང་དངོས་འགལ་ཡིན་ཀྱང། མི་མཐུན་ཕྱོགས་དེ། མཐུན་ཕྱོགས་དན་དངོས་འགལ་མ་ཡིན་ཏེ་

[009B] གཞི་གྲུབ་ན། མཐུན་ཕྱོགས་ཡིན་པས་ཁྱབ་པའི་ཕྱིར། གཞི་གྲུབ་ན་རྟགས་ཡང་དག་གི་མཐུན་ཕྱོགས་ཡིན་པའི་ཁྱབ་པའི་ཕྱིར། གཞི་གྲུབ་ན། སྒྲ་ཤེས་
བྱར་སྒྲུབ་པའི་རྟགས་ཡང་དག་གི་མཐུན་ཕྱོགས་ཡིན་པས་ཁྱབ་པའི་ཕྱིར། དེ་ལ་ཁོ་ན་རེ། གཞི་མ་གྲུབ་ན་ཡང། མཐུན་ཕྱོགས་ཡིན་པས་ཁྱབ་པར་ཐལ། གཞི་མ་གྲུབ་ན་བུམ་པ་གང་ཟག་
གི་བདག་མེད་དུ་བསྒྲུབ་པའི་མཐུན་ཕྱོགས་ཡིན་པས་ཁྱབ་པའི་ཕྱིར་ཏེ། གཞི་མ་གྲུབ་ན། གང་ཟག་གི་བདག་མེད་ཡིན་པས་ཁྱབ་པའི་ཕྱིར། རྩ་བར་འདོད་ན། མི་མཐུན་ཕྱོགས་ཆོས་ཅན་
མཐུན་ཕྱོགས་ཡིན་པར་ཐལ། གཞི་མ་གྲུབ་པའི་ཕྱིར། འདོད་ན། དེ་ཆོས་ཅན། གཞི་གྲུབ་པར་ཐལ་ལོ། །ཟེར་ན། མ་ཁྱབ། འོ་ན། ཁོ་རང་ལ། བུམ་པ་གང་ཟག་གི་བདག་མེད་དུ་བསྒྲུབ་
པའི་མི་མཐུན་ཕྱོགས་ཆོས་ཅན། གཞི་གྲུབ་པར་ཐལ། མཐུན་ཕྱོགས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བུམ་པ་གང་ཟག་གི་བདག་མེད་དུ་བསྒྲུབ་པའི་མཐུན་ཕྱོགས་ཡིན་པའི་
ཕྱིར། འདོད་ན། གང་ཟག་གི་བདག་མེད་མ་ཡིན་པ་ཡོད་པར་ཐལ་ལོ། །དེས་ན། གང་ཟག་གི་བདག་མེད་ཡིན་ན། མཐུན་ཕྱོགས་ཡིན་པས་ཀྱབ་སྟེ། ཡོད་ན་མཐུན་ཕྱོགས་ཡིན་པས་

[010A]༄༅། །ཁྱབ་པ་གང་ཞིག་མེད་ན་མཐུན་ཕྱོགས་ཡིན་པས་ཁྱབ་པའི་ཕྱིར། དང་པོ་དེར་ཐལ། བུམ་པ་མཐུན་ཕྱོགས་ཡིནྤའི་ཕྱིར་ཏེ། དེ་རྟགས་ཡང་དག་གི་མཐུན་ཕྱོགས་ཡིན་
པའི་ཕྱིར་ཏེ། དེ་སྒྲ་མི་རྟག་པར་བསྒྲུབ་པའི་རྟགས་ཡང་དག་གི་མཐུན་ཕྱོགས་ཡིན་པའི་ཕྱིར་ཏེ། དེ་བསྒྲུབ་ཀྱི་རྟགས་ཡང་དག་ཡོད་པ་གང་ཞིག་དེ་དེ་བསྒྲུབ་ཀྱི་མཐུན་ཕྱོགས་ཡིན་པའི་ཕྱིར་
གཉིས་པ་གྲུབ་སྟེ། རི་བོང་ར་མཐུན་ཕྱོགས་ཡིན་པའི་ཕྱིར་ཏེ། དེ་བུམ་པ་གང་ཟག་གི་བདག་མེད་དུ་བསྒྲུབ་པའི་མཐུན་ཕྱོགས་ཡིན་པའི་ཕྱིར་ཏེ། དེ་གང་ཟག་བདག་མེད་ཡིན་པའི་ཕྱིར། ཁོ་
ན་རེ། མི་མཐུན་ཕྱོགས་ཡོད་པར་ཐལ། མི་མཐུན་དཔེ་ཡང་དག་ཡོད་པའི་ཕྱིར། ཆོས་མི་མཐུན་སྦྱོར་གྱི་སྒྲུབ་ངག་ཡང་དག་ཡོད་པའི་ཕྱིར་ཟེར་ན། མ་ཁྱབ། འོ་ན། ཁྱོད་རང་ལ་ཤེས་བྱ་ཆོས་
ཅན༑ འདུས་མ་བྱས་ཀྱི་ནམ་མཁའ་དེ། མི་མཐུན་དཔེ་ཡང་དག་ཡིན་པར་ཐལ། གང་རྟག་ན་མ་བྱས་པས་ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ་ཞེས་
པའི་སྒྲུབ་ངག་དེ་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་ཡིན་པའི་ཕྱིར། ཁྱབ་པ་འགྲིག་འདོད་ན། དེ་ཆོས་ཅན། མི་མཐུན་དཔེ་ཡང་དག་མ་ཡིན་པར་ཐལ། མཐུན་དཔེ་ཡང་

[010B] བུམ་པ་ཤེས་བྱར་བསྒྲུབ་པའི་མཐུན་དཔེ་ཡང་དག་ཡིན་པའི་ཕྱིར་ཏེ། །ཆོས་ཅན་དེའི་ལྡོག་པ་ཡིན་པའི་ཕྱིར། ཡང་ཁོ་ན་རེ། མི་མཐུན་ཕྱོགས་ཡོད་པར་ཐལ། མི་མཐུན་
ཕྱོགས་ཀྱི་གཞི་ཤེས་ཡོད་པའི་ཕྱིར། ཟེར་ན་མ་ཁྱབ། མི་མཐུན་ཕྱོགས་ཀྱི་གཞི་ཤེས་དེ་མི་མཐུན་ཕྱོགས་མ་ཡིན་པའི་ཕྱིར་ཏེ། དེ་མཐུན་ཕྱོགས་ཡིན་པའི་ཕྱིར། དེ་སྒྲ་མི་རྟག་པར་སྒྲུབ་པའི་
མཐུན་ཕྱོགས་ཡིན་པའི་ཕྱིར། དེ་མི་རྟག་པ་ཡིན་པའི་ཕྱིར། ཡང་ཁོ་ན་རེ། མི་མཐུན་ཕྱོགས་ཡོད་པར་ཐལ། ལྡོག་ཁྱབ་ཀྱི་ལྟོས་གཞི་ཡོད་པའི་ཕྱིར་ཟེར་ན་
མ་ཁྱབ། འོ་ན་བུམ་པ་གང་ཟག་གི་བདག་མེད་དུ་སྒྲུབ་པའི་མི་མཐུན་ཕྱོགས་ཡོད་པར་ཐལ། དེ་སྒྲུབ་ཀྱི་ལྡོག་ཁྱབ་ཀྱི་ལྡོས་གཞི་ཡོད་པའི་ཕྱིར། ཁྱབ་པ་ཁས། རྟགས་དེར་ཐལ། དེ་སྒྲུབ་
ཀྱི་ལྡོག་ཁྱབ་ཡོད་པའི་ཕྱིར་ཏེ། དེ་སྒྲུབ་ཀྱི་རྟགས་ཡང་དག་ཡོད་པའི་ཕྱིར། ཁ་ཅིག་མཐུན་ཕྱོགས་དང་མི་མཐུན་ཕྱོགས་གཉིས་དངོས་འགལ་ཡིན་ཟེར་ན། དེ་གཉིས་ཡོད་པར་ཐལ། དེ་
གཉིས་དངོས་འགལ་ཡིན་པའི་ཕྱིར། འདོད་ན། མི་མཐུན་ཕྱོགས་ཡོད་པར་ཐལ་ལོ། །རིག་པ་འདི་ལ་བརྟེན་ནས་ཡོད་མེད་གཉིས་དངོས་འགལ་ཡིན་ཟེར་ན་ཡང་ཁེགས་སོ། །ཁ་ཅིག་སྒྲ་

[011A]༄༅། །མི་རྟག་པར་སྒྲུབ་པའི་མཐུན་ཕྱོགས་དང་མི་མཐུན་ཕྱོགས་གཉིས་དངོས་འགལ་ཡིན་ཟེར་ན། དེ་མ་ཡིན་པར་ཐལ། སྒྲ་མི་རྟག་པར་སྒྲུབ་པའི་མཐུན་ཕྱོགས་མ་ཡིན་ན། མི་མཐུན་
ཕྱོགས་ཡིན་པས་མ་ཁྱབ་པའི་ཕྱིར། མ་གྲུབ་ན། འདུས་མ་བྱས་ཀྱི་ནམ་མཁའ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། མི་མཐུན་ཕྱོགས་མ་ཡིན་པར་ཐལ། མཐུན་
ཕྱོགས་ཡིན་པའི་ཕྱིར། དེ་སྒྲུབ་ཀྱི་མཐུན་ཕྱོགས་དང། དེ་བསྒྲུབ་ཀྱི་མི་མཐུན་ཕྱོགས་གཉིས་དངོས་འགལ་ཡིན་ཀྱང། དེ་སྒྲུབ་ཀྱི་རྟགས་ཡང་དག་གི་མཐུན་ཕྱོགས་དང། དེ་སྒྲུབ་ཀྱི་རྟགས་ཡང་
དག་གི་མི་མཐུན་ཕྱོགས་གཉིས་དངོས་འགལ་མ་ཡིན་ཏེ། གལ་ཏེ་ཡིན་ན། དེ་སྒྲུབ་ཀྱི་རྟགས་ཡང་དག་གི་མཐུན་ཕྱོགས་མ་ཡིན་ན། དེ་སྒྲུབ་ཀྱི་རྟགས་ཡང་དག་གི་མི་མཐུན་ཕྱོགས་ཡིན་པས་
ཁྱབ་པར་ཐལ། འདོད་པའི་ཕྱིར། འདོད་ན། བུམ་པ་མེད་པའི་ས་ཕྱོགས་ཆོས་ཅན། བུམ་པ་མི་རྟག་པར་སྒྲུབ་པའི་རྟགས་ཡང་དག་གི་མཐུན་ཕྱོགས་ཡིན་པར་ཐལ། དེ་སྒྲུབ་ཀྱི་རྟགས་ཡང་
དག་གི་མི་མཐུན་ཕྱོགས་མ་ཡིན་པའི་ཕྱིར་ཏེ། དེ་སྒྲུབ་ཀྱི་རྟགས་ཡང་དག་མེད་པའི་ཕྱིར། འདོད་མི་ནུས་ཏེ། བུམ་པ་མི་རྟག་པ་མ་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་མཐུན་ཕྱོགས་

[011B] སྒྲ་མི་རྟག་པར་བསྒྲུབ་པའི་མི་མཐུན་ཕྱོགས་གཉིས་དངོས་འགལ་ཡིན་ཏེ། བྱས་པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་ཡོད་པར་ངེས་པའི་ཚད་མ་ཡིན་ན། བྱས་པ་དེ་སྒྲུབ་ཀྱི་
མི་མཐུན་ཕྱོགས་ལ་མེད་པར་ངེས་པའི་ཚད་མ་ཡིན་དགོས་པའི་ཕྱིར། བྱས་པ་དེ་སྒྲུབ་ཀྱི་མི་མཐུན་ཕྱོགས་ལ་མེད་པར་དེས་པའི་ཚད་མ་ཡིན་ན། བྱས་པ་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་
པར་ངེས་པའི་ཚད་མ་ཡིན་དགོས་པའི་ཕྱིར། བྱས་པའི་རྟགས་ཀྱི་དེ་སྒྲུབ་ཀྱི་ལྡོག་ཁྱབ་ངེས་པའི་ཚད་མ་ཡིན་ན། དེ་བཀོད་ཀྱི་རྗེས་ཁྱབ་ངེས་པའི་ཚད་མ་ཡིན་དགོས་པའི་ཕྱིར། སྒྲ་མི་རྟག་པར་སྒྲུབ་པའི་ཕྱི་
རྒོལ་ཡང་དག་གི་ངོ་བོར་སྒྲ་མི་རྟག་པར་སྒྲུབ་པའི་མཐུན་ཕྱོགས་དང། སྒྲ་མི་རྟག་པར་སྒྲུབ་པའི་མི་མཐུན་ཕྱོགས་གཉིས་དངོས་འགལ་ཡིན་ཏེ། དེའི་ངོ་བོར་མི་རྟག་པ་དང་མི་རྟག་པ་མ་ཡིན་པ་གཉིས་
དངོས་འགལ་ཡིན་པའི་ཕྱིར།    ༈    སྒྲ་དེ་སྒྲ་མི་རྟག་པར་སྒྲུབ་པའི་མཐུན་ཕྱོགས་མ་ཡིན་ཏེ། དེ་དེ་སྒྲུབ་ཀྱི་ཕྱི་རྒོལ་ཡང་དག་གིས་མི་རྟག་པར་མ་ངེས་པའི་ཕྱིར་དེ་དེ་སྒྲུབ་ཀྱི་མི་
མཐུན་ཕྱོགས་མ་ཡིན་ཏེ། དེ་དེ་སྒྲུབ་ཀྱི་ཕྱི་རྒོལ་ཡང་དག་གིས་མི་རྟག་པ་མ་ཡིན་པར་མ་ངེས་པའི་ཕྱིར་ཟེར་ན། སྒྲ་ཆོས་ཅན། སྒྲ་མི་རྟག་པར་སྒྲུབ་པའི་མཐུན་ཕྱོགས་ཡིན་པར་ཐལ། མི་རྟག་པ་

[012A]༄༅། །ཡིན་པའི་ཕྱིར།    ༈    དེ་སྒྲུབ་ཀྱི་སྒྲུབ་བྱའི་ཆོས་ཡིན་ན། དེ་སྒྲུབ་ཀྱི་མཐུན་ཕྱོགས་ཡིན་པས་ཁྱབ་ཟེར་ན། སྒྲུབ་པ་མ་ཡིན་པ་ལས་ལོག་པ་ཆོས་ཅན། སྒྲ་སྒྲུབ་པར་
སྒྲུབ་པའི་མཐུན་ཕྱོགས་ཡིན་པར་ཐལ། དེ་སྒྲུབ་ཀྱི་སྒྲུབ་བྱའི་ཆོས་ཡིན་པའི་ཕྱིར་ཏེ། དེ་སྒྲུབ་ཀྱི་ཤུགས་ཀྱིས་སྒྲུབ་བྱའི་ཆོས་ཡིན་པའི་ཕྱིར། མ་གྲུབ་ན། དེར་ཐལ། སྒྲུབ་
པ་དེ་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། སྒྲུབ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དགག་པ་ཡིན་པའི་ཕྱིར་
   ༈    དེ་སྒྲུབ་ཀྱི་དངོས་ཀྱིས་སྒྲུབ་བྱའི་ཆོས་སུ་བཟུང་བྱ་ཡིན་ན། དེ་སྒྲུབ་ཀྱི་མཐུན་ཕྱོགས་ཡིན་པས་ཁྱབ་ཟེར་ན། མཚན་ཉིད་ཆོས་ཅན། ལྟོ་ལྡིར་པ་མཚན་ཉིད་དུ་
སྒྲུབ་པའམ་མཐུན་ཕྱོགས་ཡིན་པར་ཐལ། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ལྟོ་ལྡིར་བ་ཁྱོད་དུ་བསྒྲུབ་པའི་དངོས་ཀྱི་སྒྲུབ་
བྱའི་ཆོས་སུ་བཟུང་བྱ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། མཚན་ཉིད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མཚོན་

[012B]    ༈    དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡོད་ན། དེ་སྒྲུབ་ཀྱི་མཐུན་ཕྱོགས་ཡོད་པས་ཁྱབ་ཟེར་ན། སྒྲ་ཀ་བུམ་གཉིས་སུ་སྒྲུབ་པའི་མཐུན་ཕྱོགས་
ཡོད་པར་ཐལ། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡོད་པའི་ཕྱིར་ཏེ། ཀ་བུམ་གཉིས་ཡོད་པའི་ཕྱིར། འདོད་མི་ནུས་ཏེ། བདག་མེད་ཡིན་ན། སྒྲ་ཀ་བུམ་གཉིས་སུ་སྒྲུབ་
པའི་མཐུན་ཕྱོགས་མ་ཡིན་པས་ཁྱབ་པའི་ཕྱིར། ་གཉིས་པ་ཞར་ཞར་ལ་མཐུན་དཔེ་དང་མི་མཐུན་དཔེ་བཤད་པ་ལ། མཐུན་དཔེར་བཟུང་བ་མཐུན་དཔེའི་མཚན་ཉིད། བདག་མེད་ཡིན་ན་མཐུན་
དཔེ་ཡིན་པའི་ཁྱབ་སྟེ། གཞི་གྲུབ་ན། མཐུན་དཔེ་ཡིན་པས་ཁྱབ། གཞི་མ་གྲུབ་ནའང། མཐུན་དཔེ་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། བུམ་པ་མཐུན་དཔེ་ཡིན་པ་གང་
ཞིག། །མཚུངས་པའི་ཕྱིར། གཉིས་པ་གྲུབ་སྟེ། རི་བོང་ར་མཐུན་དཔེ་ཡིན་པ་གང་ཞིག། །མཚུངས་པའི་ཕྱིར། དང་པོ་མ་གྲུབ་ན། བུམ་པ་ཆོས་ཅན། མཐུན་དཔེ་ཡིན་པར་ཐལ། མཐུན་
དཔེར་བཟུང་བ་ཡིན་པའི་ཕྱིར་ཏེ། སྒྲ་མི་རྟག་པར་བསྒྲུབ་པའི་མཐུན་དཔེར་བཟུང་བ་ཡིན་པའི་ཕྱིར་ཏེ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་པའི་སྦྱོར་བ་ཡང་ཡོད། བྱས་

[013A]༄༅། །ན་མི་རྟག་པས་ཁྱབ། དཔེར་ན། ཁྱོད་བཞིན། ཞེས་པའི་སྒྲུབ་ངག་ཀྱང་ཡོད་པའི་ཕྱིར། སྒྲ་མི་རྟག་པར་སྒྲུབ་པའི་མཐུན་དཔེར་བཟུང་བ། སྒྲ་མི་རྟག་པར་སྒྲུབ་པའི་
མཐུན་དཔེའི་མཚན་ཉིད། བདག་མེད་ཡིན་ན། དེ་ཡིན་པས་ཁྱབ་སྟེ། གཞི་གྲུབ་ན། ཞེས་སོགས་སྔར་བཞིན་ནོ། །བྱས་པའི་རྟགས་ལ་ཡང་སྦྱར་ནས་ཤེས་པར་བྱའོ། །མཐུན་
དཔེ་ལྟར་སྣང་དུ་བཟུང་བ། མཐུན་དཔེ་ལྟར་སྣང་གི་མཚན་ཉིད་མ་ཡིན་ཏེ། དེ་མེད་པའི་ཕྱིར། གཞི་གྲུབ་ན། མཐུན་དཔེ་ཡང་དག་ཡིན་པས་ཁྱབ་པའི་ཕྱིར།    ༈   
རྟགས་ཡང་དག་གི་མཚན་ཉིད་བཤད་པ་ལ། ཚུལ་གསུམ་ཡིན་པ་རྟགས་ཡང་དག་གི་མཚན་ཉིད། ཚུལ་གསུམ་གང་ཞེ་ན། ཕྱོགས་ཆོས། རྗེས་ཁྱབ། ལྡོག་ཁྱབ་དང་གསུམ་
དེ་རྣམས་སོ་སོའི་མཚན་ཉིད། མཚན་གཞི། སྒྲུབ་བྱེད་ཀྱི་རིག་པ་དང་གསུམ། དང་པོ་ནི། སྒྲ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་སྐྱོན་མེད་
ཡིན༑ ཁྱོད་སྒྲ་དང་ཕན་ཚུན་ཐ་དད་པའི་ཚུལ་གྱིས་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ། ཁྱོད་སྒྲ་མི་རྟག་པར་བསྒྲུབ་པའི་ཕྱོགས་ཆོས་ཡིན་པའི་

[013B] ཁྱོད་ཀྱི་རྟགས་ཀྱིས་སྒྲ་མི་རྟག་པར་བསྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད། ཁྱོད་མི་རྟག་པ་ལ་འབྲེལ། ཁྱོད་སྒྲ་མི་རྟག་པར་བསྒྲུབ་པའི་མཐུན་
ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ། ཁྱོད་སྒྲ་མི་རྟག་པར་བསྒྲུབ་པའི་རྗེས་ཁྱབ་ཡིན་པའི་མཚན་ཉིད། ཁྱོད་ཀྱི་རྟགས་ཀྱིས་སྒྲ་མི་རྟག་པར་བསྒྲུབ་
པའི་རྟགས་ཆོས་གཉིས་དང་མི་ལྡན་པའི་མི་མཐུན་དཔེ་ཡང་དག་ཡོད། ཁྱོད་མི་རྟག་པ་ལ་འབྲེལ། ཁྱོད་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་ལ་མེད་པ་ཁོ་ནར་ཚད་མས་ངེས་
པ༑ ཁྱོད་སྒྲ་མི་རྟག་པར་སྒྲུབ་པའི་ལྡོག་ཁྱབ་ཡིན་པའི་མཚན་ཉིད།    ༈    བྱས་པ་དེ། སྒྲ་མི་རྟག་པར་སྒྲུབ་པའི་ཕྱོགས་ཆོས་རྗེས་ཁྱབ་ལྡོག་ཁྱབ་
གསུམ་ཀ་ཡིན།    ༈    བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་པར་ཐལ། མཚན་ཉིད་དེ་ཡིན་པའི་ཕྱིར། དང་པོ་མ་གྲུབ་ན་
སྒྲ་ཆོས་ཅན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་སྐྱོན་མེད་ཡིན་པར་ཐལ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྩོད་གཞིར་བཟུང་པ་གང་

[014A]༄༅། །ཞིག་ཁྱོད་བྱས་པས་ཚད་མས་ངེས་ནས། ཁྱོད་མི་རྟག་པ་ཡིན་མིན་ལ་ཤེས་འདོད་ཞུགས་པའི་གང་ཟག་སྲིད་པའི་ཕྱིར། དང་པོ་དེར་ཐལ། སྒྲ་ཆོས་ཅན། མི་རྟག་སྟེ་
བྱས་པའི་ཕྱིར། ཞེས་པའི་སྦྱོར་བ་ཡོད་པའི་ཕྱིར། གཉིས་པ་དེར་ཐལ། སྒྲ་བྱས་པས་ཚད་མས་ངེས་ནས། སྒྲ་མི་རྟག་པ་ཡིན་མིན་ལ་ཐེ་ཚོམ་ཟ་བའི་གང་ཟག་ཡོད་པའི་ཕྱིར། རྩ་
རྟགས་གཉིས་པ་དེར་ཐལ། ཁྱོད་སྒྲ་དང་ཕན་ཚུན་ཐ་དད་གང་ཞིག་ཁྱོད་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། དང་པོ་སླ། གཉིས་པ་
དེར་ཐལ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་འགོད་ཚུལ་ཡིན་འགོད་ཡིན། སྒྲ་ཁྱོད་ཡིན། སྒྲ་ཆོས་ཅན་གྱི་སྟེང་དུ་ཁྱོད་ཡིན་པའི་ཕྱིར། རྟགས་རྣམས་སླ།    ༈    །བྱས་
པ་ཆོས་ཅན། སྒྲ་མི་རྟག་པར་བསྒྲུབ་པའི་རྗེས་ཁྱབ་ཡིན་པར་ཐལ། མཚན་ཉིད་དེ་ཡིན་པའི་ཕྱིར། དང་པོ་དེར་ཐལ། བུམ་པ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་
ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་

[014B] བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་མཐུན་དཔེར་བཟུང་བ་གང་ཞིག་སྒྲའི་སྟེང་དུ་བྱས་ན་མི་རྟག་པས་ཁྱབ་པ་ཚད་མས་མ་ངེས་པའི་སྔ་རོལ་དུ། ཁྱོད་ཀྱི་སྟེང་
དུ་བྱས་ན་མི་རྟག་པས་ཁྱབ་པ་ཚད་མས་ངེས་པའི་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད། ཁྱོད་བྱས་པའི་བྱེ་བྲག་ཡིན་པའི་ཕྱིར། དང་པོ་དེར་ཐལ། སྒྲ་ཆོས་ཅན། མི་རྟག་སྟེ་བྱས་
པའི་ཕྱིར། དཔེར་ན་བུམ་པ་བཞིན་ཞེས་པའི་སྦྱོར་བ་ཡོད་པའི་ཕྱིར། གཉིས་པ་མ་གྲུབ་ན། ཤེས་བྱ་ཆོས་ཅན། དེར་ཐལ། སྒྲ་མི་རྟག་པར་ཚད་མས་མ་ངེས་པའི་སྔ་རོལ་དུ་བུམ་པ་མི་
རྟག་པར་ཚད་མས་ངེས་པའི་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པའི་ཕྱིར། སྒྲ་མི་རྟག་པར་སྒྲུབ་པའི་ཕྱིར་རྒོལ་ཡང་དག་དེ་དེ་ཡིན་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་ཕྱི་
རྒོལ་ཡང་དག་དེས། སྒྲ་མི་རྟག་པར་ཚད་མས་མ་ངེས་པ་གང་ཞིག་དེ་བུམ་པ་མི་རྟག་པར་ཚད་མས་ངེས་པའི་གང་ཟག་ཡིན་པའི་ཕྱིར། རྟགས་གཉིས་ཆོས་ཅན་གྱིས་སྒྲུབ། རྩ་རྟགས་
གཉིས་པ་དེར་ཐལ། ཁྱོད་མི་རྟག་པ་དང་བདག་གཅིག་ཏུ་འབྲེལ་བ་ཡིན་པའི་ཕྱིར། རྩ་རྟགས་གསུམ་པ་དེར་ཐལ། ཁྱོད་ཀྱི་རྟགས་ཀྱི་སྒྲ་མི་རྟག་པར་སྒྲུབ་པའི་འགོད་ཚུལ་ཡིན་འགོད་

[015A]༄༅། །དང། སྒྲུབ་ཚུལ་ཡིན་སྒྲུབ་ཡིན། ཁྱོད་མི་རྟག་པ་ཡིན། ཁྱོད་ཡིན་ན། མི་རྟག་པ་ཡིན་དགོས་པའི་ཕྱིར། དང་པོ་དེར་ཐལ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་
འགོད་ཚུལ་ཡིན་འགོད་ཡིན་པ་གང་ཞིག་སྒྲུབ་ཚུལ་ཡིན་སྒྲུབ་ཡིན་པའི་ཕྱིར། དང་པོ་སླ། གཉིས་པ་དེར་ཐལ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་ཚུལ་ཡིན་
སྒྲུབ་དང། ཡོད་སྒྲུབ་གང་རུང་གང་ཞིག་ཡོད་སྒྲུབ་མ་ཡིན་པའི་ཕྱིར། དང་པོ་དེར་ཐལ། ཁྱོད་སྒྲ་མི་རྟག་པར་སྒྲུབ་པའི་རྟགས་སུ་བཀོད་པའི་ཕྱིར། གཉིས་པ་མ་གྲུབ་ན། བྱས་
པ་སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་ཡིན་པར་ཐལ། སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་
ཡོད་པའི་ཕྱིར། འདོད་ན། ཤེས་བྱ་ཆོས་ཅན། བྱས་པ་ཡིན་པར་ཐལ། མི་རྟག་པ་ཡོད་པའི་ཕྱིར། རྩ་རྟགས་གཉིས་པ་དེར་ཐལ། བྱས་པ་ཡིན་པའི་ཕྱིར། རྟགས་གསུམ་
པ་འབུད་དོ། །བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་ལྡོག་ཁྱབ་ཡིན་པར་ཐལ། མཚན་ཉིད་དེ་ཡིན་པའི་ཕྱིར། རྟགས་རྣམས་སླ།    ༈    །གསུམ་པ་རྟགས་ཡང་དག་གི་

[015B] ངོ་བོའི་སྒོ་ནས་དབྱེ་བ། སྒྲུབ་བྱའི་ཆོས་ཀྱི་སྒོ་ནས་དབྱེ་བ། སྒྲུབ་ཚུལ་གྱི་སྒོ་ནས་དབྱེ་བ། སྒྲུབ་བྱའི་སྒོ་ནས་དབྱེ་བ། མཐུན་ཕྱོགས་ལ་འཇུག་ཚུལ་གྱི་སྒོ་ནས་དབྱེ་བ་
རྒོལ་བའི་སྒོ་ནས་དབྱེ་བ་དང་དྲུག་དང་པོ་ལ་འབྲས་རྟགས་ཡང་དག་རང་བཞིན་གྱི་རྟགས་ཡང་དག་མ་དམིགས་པའི་རྟགས་ཡང་དག་དང་གསུམ། དང་པོ་ལ། མཚན་ཉིད། དབྱེ་བ་
མཚན་གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་བཤད་པ། རྟགས་ཆོས་དོན་གསུམ་ངོས་བཟུང་བ་དང་བཞི་ལས། དང་པོ་ལ་དགག་གཞག་གཉིས། དང་པོ་ནི། ཁ་ཅིག་གིས། དེ་
སྒྲུབ་ཀྱི་སྒྲུབ་རྟགས་ཡང་དག་གང་ཞིག་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་འབྲས་རྟགས་
ཡང་དག་གི་མཚན་ཉིད་ཟེར་ན། དུ་བ་ཆོས་ཅན། དུ་ལྡན་གྱི་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་པ་སྲིད་པར་ཐལ་
ཁྱོད་དུ་ལྡན་ལ་ལ་མེ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་པའི་ཕྱིར། འདོད་ན། མེ་དེ་དེ་ཡིན་པར་ཐལ། འདོད་པའི་ཕྱིར། འདོད་ན། མེ་དེ་དུ་ལྡན་ལ་ལ་མེ་ཡོད་པར་སྒ་

[016A]༄༅། །བའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། འདོད་པའི་ཕྱིར། འདོད་ན། དུ་ལྡན་ལ་ལའི་མེ་དེ། དུ་ལྡན་ལ་ལ་མེ་ཡོད་པར་སྒྲུབ་པའི་སྒྲུབ་བྱ་ཡང་དག་
ཡིན་པར་ཐལ། འདོད་པའི་ཕྱིར། འདོད་ན། དུ་ལྡན་ལ་ལའི་མེ་ཆོས་ཅན། ཁྱོད་དེ་མ་ཡིན་པར་ཐལ། དུ་ལྡན་ལ་ལ་མེ་ཡོད་པར་སྒྲུབ་པའི་ཕྱི་རྒོལ་ཡང་དག་གིས་ཁྱོད་ཚད་མས་རྟོགས་
པའི་ཕྱིར་ཏེ། མེ་ཚད་མས་དམིགས་པའི་རྟགས་ཀྱིས་དུ་ལྡན་ལ་ལ་མེ་ཡོད་བར་སྒྲུབ་པའི་ཕྱི་རྒོལ་ཡང་དག་གིས་ཁྱོད་ཚད་མས་རྟོགས་པའི་ཕྱིར། མ་གྲུབ་ན། དེར་ཐལ། དེ་ཁྱོད་ཚད་
མས་རྟོགས་པའི་གང་ཟག་ཡིན་པའི་ཕྱིར། མ་གྲུབ་ན། དེ་འདྲའི་ཕྱི་རྒོལ་ཡང་དག་ཆོས་ཅན། ཁྱོད་དུ་ལྡན་ལ་ལའི་མེ་ཚད་མས་རྟོགས་པའི་གང་ཟག་ཡིན་པར་ཐལ། ཁྱོད་དུ་ལྡན་
ལ་ལའི་མེ་ཚད་མས་དམིགས་པར་ཚད་མས་རྟོགས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། མ་གྲུབ་ན། དེ་ཡོད་པའི་ཕྱིར། མེ་ཚད་མས་དམིགས་པ་དེ་དུ་ལྡན་ལ་ལ་
མེ་ཡོད་པར་སྒྲུབ་པའི་རྟགས་ཡང་དག་ཡིན་པའི་ཕྱིར། ་ཡང་ཁ་ཅིག་གིས། དུ་བ་དུ་ལྡན་ལ་ལ་རྟག་དངོས་གཉིས་ཀྱིས་སྟོང་པའི་མེ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་

[016B] དུ་བ་ཆོས་ཅན། དུ་ལྡན་ལ་ལ་རྟག་དངོས་གཉིས་ཀྱིས་སྟོང་པའི་མེ་ཡོད་པར་སྒྲུབ་པའི་སྒྲུབ་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་ཕྱིར། ཁྱབ་
སྟེ། གཏན་ཚིགས་དེ་ནི་རྣམ་གསུམ་ཉིད། །ཅེས་པའི་ཐད་ཀྱི། རང་འགྲེལ་ལས། དེ་ལ་གཉིས་ནི། དངོས་པོ་སྒྲུབ་པ་ཡིན་ལ། གཅིག་ནི་དགག་པའི་གཏན་ཚིགས་སོ་ཞེས་གསུངས་པའི་
ཕྱིར༑ འདོད་ན། དུ་བ་ཆོས་ཅན། དུ་ལྡན་ལ་ལ་རྟག་དངོས་གཉིས་ཀྱིས་སྟོང་པའི་མེ་ཡོད་པར་སྒྲུབ་པའི་སྒྲུབ་རྟགས་ཡང་དག་མ་ཡིན་པར་ཐལ། དེ་སྒྲུབ་ཀྱི་དགག་རྟགས་ཡང་དག་པའི་ཡིན་
པའི་ཕྱིར་ཏེ། དེ་སྒྲུབ་ཀྱི་རྟགས་ཡང་དག་གང་ཞིག་རྟག་དངོས་གཉིས་ཀྱིས་སྟོང་པའི་མེ་དགག་པ་ཡིན་པའི་ཕྱིར། དང་པོ་དེར་ཐལ། དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་ཕྱིར་
རྟགས་དངོས། གཉིས་པ་མ་གྲུབ་ན། རྟག་དངོས་གཉིས་ཀྱིས་སྟོང་པའི་མེ་ཆོས་ཅན། དགག་པ་ཡིན་པར་ཐལ། རང་གི་དངོས་མིང་ལ་དགག་ཚིག་སྦྱར་བའི་ཆོས་ཡིན་པའི་ཕྱིར། ༑ གཉིས་
པ་རང་ལུགས་བཞག་པ་ལ། ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་ཡིན་པ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་

[017A]༄༅། །གཞི་མཐུན་པ་སྲིད་པར་དམིགས་པ་དེ། ཁྱོད་དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་མཚན་ཉིད། རྩོད་པའི་ཚེ་ན། འབྲས་བུའི་ཚུལ་གསུམ་ཡིན་པ། འབྲས་རྟགས་
ཡང་དག་གི་མཚན་ཉིད། དུ་ལྡན་ལ་ལ་མེ་ཡོད་པར་སྒྲུབ་པའི་འབྲས་བུའི་ཚུལ་གསུམ་ཡིན་པ། དུ་ལྡན་ལ་ལ་མེ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་པའི་མཚན་ཉིད། འབྲས་རྟགས་
ཡང་དག་ལ་དབྱེ་ན། རྒྱུ་དངོས་སྒྲུབ་ཀྱི་འབྲས་རྟགས་ཡང་དག་དང། རྒྱུ་སྔོན་སོང་སྒྲུབ་ཀྱི་འབྲས་རྟགས་ཡང་དག་དང། རྒྱུ་སྤྱི་འམ་རང་ལྡོག་སྒྲུབ་ཀྱི་འབྲས་རྟགས་ཡང་དག་དང། རྒྱུ་
ཁྱད་པར་སྒྲུབ་ཀྱི་འབྲས་རྟགས་ཡང་དག་དང། རྒྱུ་ཆོས་རྗེས་དཔོག་གི་འབྲས་རྟགས་ཡང་དག་དང་ལྔ། མཚན་གཞི་རིམ་པ་ལྟར། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་རྒྱུ་དངོས་
སྒྲུབ་ཀྱི་འབྲས་རྟགས་ཡང་དག་དང། དུ་བ་དེ། བར་སྣང་གི་དུ་བ་སྔོ་ལོང་པ་པོ་རང་རྒྱུ་མེ་སྔ་མ་སྔོན་དུ་སོང་བར་སྒྲུབ་པའི་རྒྱུ་སྔོན་སོང་སྒྲུབ་ཀྱི་འབྲས་རྟགས་ཡང་དག་དང། རེས་
འགའ་བའི་དངོས་པོ་དེ། ཉེར་ལེན་གྱི་ཕུང་པོ་རང་རྒྱུ་དང་བཅས་པར་སྒྲུབ་པའི་རྒྱུ་སྤྱི་འམ་རང་ལྡོག་སྒྲུབ་ཀྱི་འབྲས་རྟགས་ཡང་དག་དང། རང་གི་དམིགས་རྐྱེན་མེད་ན་མི་སྐྱེས་པའི་དངོས་

[017B] སྔོན་སྣང་དབང་ཤེས་རང་གི་དམིགས་རྐྱེན་དང་བཅས་པར་སྒྲུབ་པའི་རྒྱུ་ཁྱད་པར་སྒྲུབ་ཀྱི་འབྲས་རྟགས་ཡང་དག་དང། བུ་རོ་ད་ལྟ་བ་དེ་ཁ་ནང་བུ་རམ་གོང་བུའི་སྟེང་དུ་བུ་རོ་སྔ་མས་བུར་
གཟུགས་ཕྱི་མ་སྐྱེད་པའི་ནུས་པ་ཡོད་པར་སྒྲུབ་པའི་རྒྱུ་ཆོས་རྗེས་དཔོག་གི་འབྲས་རྟགས་ཡང་དག་ཡིན།    ༈    བུ་རོ་ད་ལྟ་བ་དེ་ཁ་ནང་བུ་རམ་གོང་བུའི་སྟེང་དུ་བུར་གཟུགས་ད་ལྟར་
བ་ཡོད་པར་སྒྲུབ་པའི་རྒྱུ་ཆོས་རྗེས་དཔོག་གི་འབྲས་རྟགས་ཡང་དག་ཡིན་ཟེར་ན། བུ་རོ་ད་ལྟར་བ་ཆོས་ཅན། དེ་སྒྲུབ་ཀྱིས་འབྲས་རྟགས་ཡང་དག་ཡིན་པར་ཐལ། དམ་བཅའ་འཐད་པའི་ཕྱིར་
འདོད་ན། དེ་ཆོས་ཅན། དེ་མ་ཡིན་པར་ཐལ། བུར་གཟུགས་ད་ལྟར་བའི་འབྲས་བུ་མ་ཡིན་པའི་ཕྱིར་ཏེ། དེ་དང་དུས་མཉམ་ཡིན་པའི་ཕྱིར། མ་གྲུབ་ན། བུ་རམ་ཆོས་ཅན། ཁྱོད་ཀྱི་རོ་ད་
ལྟར་བ་དེ་ཁྱོད་ཀྱི་གཟུགས་ད་ལྟར་བ་དང་དུས་མཉམ་ཡིན་པར་ཐལ། ཁྱོད་རྡུལ་རྫས་བརྒྱད་འདུས་ཀྱི་གོང་བུ་ཡིན་པའི་ཕྱིར།    ༈    མཐུན་ཕྱོགས་ལ་
ཁྱབ་བྱེད་དུ་འཇུག་པའི་འབྲས་རྟགས་ཡང་དག་དང། མཐུན་ཕྱོགས་ལ་རྣམ་པ་གཉིས་སུ་འཇུག་པའི་འབྲས་རྟགས་ཡང་དག་གཉིས་མཚན་གཞི་རིམ་པ་ལྟར། དུ་བ་དེ། དུ་ལྡན་ལ་ལ་དུ་

[018A]༄༅། །བའི་དངོས་རྒྱུ་ཡོད་པར་བསྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འབྲས་རྟགས་ཡང་དག་དང། དུ་བ་དེ་དུ་ལྡན་ལ་ལ་མེ་ཡོད་པར་སྒྲུབ་པའི་མཐུན་ཕྱོགས་ལ་རྣམ་
གཉིས་སུ་འཇུག་པའི་འབྲས་རྟགས་ཡང་དག་ཡིན། དང་པོ་གང་ཞིག་གཉིས་པ་ཡིན་པའི་ཕྱིར། དང་པོ་གྲུབ་སྟེ། དུ་བ་དེ་སྒྲུབ་ཀྱི་འབྲས་རྟགས་ཡང་དག་གང་ཞིག་དུ་བའི་
དངོས་རྒྱུ་ཡོད་ན། དུ་བ་ཡོད་པས་ཁྱབ་པའི་ཕྱིར། གཉིས་པ་གྲུབ་སྟེ། དུ་བ་དེ་སྒྲུབ་ཀྱི་འབྲས་རྟགས་ཡང་དག་གང་ཞིག་མེ་ཡོད་ན་དུ་བ་ཡོད་པས་མ་ཁྱབ་པའི་ཕྱིར། ་ཁ་ཅིག་
གིས། དུ་བ་ཡོད་ན་མེ་ཡོད་པས་མ་ཁྱབ་ཟེར་ན། ཤེས་བྱ་ཆོས་ཅན། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་པར་ཐལ། དུ་བ་ཡོད་ན་དུ་ལྡན་ལ་ལ་མེ་ཡོད་
པར་སྒྲུབ་པའི་འབྲས་རྟགས་ཡང་དག་ཡོད་པའི་ཕྱིར། འདོད་ན། དུ་བ་ཡོད་ན་མེ་ཡོད་པས་ཁྱབ་པར་ཐལ། འདོད་པའི་ཕྱིར། འཁོར་གསུམ།    ༈    མེ་ཡོད་ན་
དུ་བ་ཡོད་པས་ཁྱབ་ཟེར་ན། ཤེས་བྱ་ཆོས་ཅན། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་ཡང་དག་ཡིན་པར་ཐལ། ཤེས་བྱ་

[018B]དེ་ཕྱིར་འབྲས་རྣམ་གཉིས་སུ་འཇུག་ཞེས་པའི་ལུང་དོན་གྲུབ་པའི་ཕྱིར། འདོད་ན། ཤེས་བྱ་ཆོས་ཅན། མེ་ཡོད་ན། དུ་བ་ཡོད་པས་མ་ཁྱབ་པར་ཐལ། འདོད་
པའི་ཕྱིར། འཁོར་གསུམ།    ༈    དུ་བ་ཆོས་ཅན། དུ་ལྡན་ལ་ལ་མེ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་པར་
ཐལ༑ དེ་སྒྲུབས་ཀྱི་སྒྲུབ་རྟགས་ཡང་དག་གང་ཞིག་དུ་བ་མེའི་འབྲས་བུ་ཡིན་པའི་ཕྱིར། དང་པོ་གྲུབ་སྟེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་མེ་སྒྲུབ་པ་ཡིན་པའི་ཕྱིར། ༑ རྟགས་
ཆོས་དོན་རྣམས་ངོས་བཟུང་བ་ལ། དམ་བཅའ་བཞག་པ་དང། སྒྲུབ་བྱེད་འགོད་པ་གཉིས། དང་པོ་ནི། དུ་བ་དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་གཏན་ཚིག་ཡིན། དུ་
བ་མ་ཡིན་པ་ལས་ལོག་པ། དུ་བ་ཡོད་པ། དུ་ལྡན་ལ་ལའི་དུ་བ་རྣམས། དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་གཏན་ཚིགས་མ་ཡིན། མེ་ཡོད་པ་དེ། དུ་ལྡན་ལ་ལ་མེ་
ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་དང། དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་ཀ་ཡིན། མེ་ཚད་མས་

[019A]༄༅། །དམིགས་པ། མེ་ཚ་ཞིང་བསྲེག་པ་རྣམས་དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཀྱང། དུ་ལྡན་ལ་ལ་མེ་ཡོད་པར་
སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་མ་ཡིན།    ༈    དུ་བ་ཆོས་ཅན། ཁྱོད་ཁྱོད་ཀྱི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་གཏན་ཚིགས་
ཡིན་པར་ཐལ། ཁྱོད་བདག་མེད་ཡིན་པའི་ཕྱིར། དུ་བ་མ་ཡིན་པ་ལས་ལོག་པ། དུ་བ་ཡོད་པ། དུ་ལྡན་ལ་ཡའི་དུ་པ་རྣམས་དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་གཏན་
ཚིགས་མ་ཡིན་ཏེ། གལ་ཏེ་ཡིན་ན། དེ་རྣམས་རེ་རེ་ནས་ཆོས་ཅན། དུ་བ་དང་གཅིག་ཡིན་པར་ཐལ། འདོད་པའི་ཕྱིར། གཞན་ཡང་དུ་བ་ཡོད་པ་ཆོས་ཅན། ཁྱོད་དུ་བའི་རྟགས་ཀྱིས་དེ་
སྒྲུབ་ཀྱི་གཏན་ཚིགས་མ་ཡིན་པར་ཐལ། དུ་བའི་རྟགས་ཀྱིས་དེ་སྒྲུབ་ཀྱི་གཏན་ཚིགས་ཡང་དག་ཀྱང་མ་ཡིན། དུ་བའི་རྟགས་ཀྱིས་དེ་སྒྲུབ་གྱི་གཏན་ཚིགས་ལྟར་སྣང་ཡང་མ་ཡིན་པའི་ཕྱིར། དང་པོ་
སྒྲུབ་སྟེ། དུ་བའི་རྟགས་ཀྱིས་དེ་སྒྲུབ་ཀྱི་འབྲས་རང་མ་དམིགས་པའི་རྟགས་ཡང་དག་གསུམ་པོ་གང་རུང་མ་ཡིན་པའི་ཕྱིར་ཏེ། དུ་བའི་རྟགས་ཀྱིས་དེ་སྒྲུབ་ཀྱི་འབྲས་རྟགས་ཡང་དག་ཀྱང་མ་ཡིན་

[019B] དེ་སྒྲུབ་ཀྱི་མ་དམིགས་པའི་རྟགས་ཡང་དག་ཀྱང་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་མེའི་འབྲས་བུ་མ་ཡིན་པའི་ཕྱིར། གཉིས་པ་མ་
གྲུབ་ན། དེ་ཆོས་ཅན། དུ་བའི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་མ་ཡིན་པར་ཐལ། དེ་བཀོད་ཀྱི་རང་བཞིན་གྱི་རྟགས་ཡང་དག་མེད་པའི་ཕྱིར། མ་གྲུབ་ན། དུ་བ་ཆོས་ཅན་
ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་མེད་པར་ཐལ། ཁྱོད་དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་ཕྱིར། གསུམ་པ་གྲུབ་སྟེ། དུ་བའི་རྟགས་ཀྱིས་དེ་སྒྲུབ་ཀྱི་མ་དམིགས་
པའི་རྟགས་ཡང་དག་མེད་པའི་ཕྱིར། རྩ་རྟགས་གཉིས་པ་མ་གྲུབ་ན། དུ་བ་ཡོད་པ་ཆོས་ཅན། དུ་བའི་རྟགས་ཀྱིས་དེ་སྒྲུབ་ཀྱི་གཏན་ཚིག་ལྟར་སྣང་ཡོད་པར་ཐལ། ཁྱོད་ཡོད་ཁྱོད་དེ་ཡིན་པའི་
ཕྱིར༑ འདོད་ན། དེ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་ལྟར་སྣང་མེད་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། དུ་ལྡན་ལ་ལའི་དུ་བ་དེ་དུ་བའི་རྟགས་ཀྱི་
དེ་སྒྲུབ་ཀྱི་གཏན་ཚིག་མ་ཡིན་ཏེ། གལ་ཏེ་ཡིན་ན། དེ་ཆོས་ཅན། དུ་བའི་ལྡོག་པ་ཡིན་པར་ཐལ། འདོད་པའི་ཕྱིར། གཞན་ཡང། དུ་ལྡན་ལ་ལའི་མེ་དེ་དུ་བའི་རྟགས་ཀྱིས་དེ་སྒྲུབ་

[020A]༄༅། །ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། དུ་ལྡན་ལ་ལའི་དུ་བ་དེ། དེ་བཀོད་ཀྱི་གཏན་ཚིགས་ཡིན་པའི་ཕྱིར། འདོད་ན། གོང་དུ་བཀག་ཟིན་པའི་ཕྱིར་
དུ་བ་ཡོད་པ་དེ། དུ་བའི་རྟགས་ཀྱིས་དེ་སྒྲུབ་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། དེ་ཡིན་པ་གོང་དུ་བསྒྲུབས་ཟིན་པའི་ཕྱིར། མེ་ཡོད་པ་དེ། དུ་ལྡན་ལ་ལ་མེ་ཡོད་པར་
བསྒྲུབ་བྱའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། དེ་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མེ་ཚད་མས་དམིགས་པའི་མཚོན་བྱ་ཡང་
ཡིན་པའི་ཕྱིར། མེ་ཚད་མས་དམིགས་པ་དེ། དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་མ་ཡིན་ཏེ། དེ་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ་
དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། མེ་ཚད་མས་དམིགས་པ་དེ། དུ་བའི་རྟགས་ཀྱི་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། དུ་བའི་
རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། དུ་བ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་

[020B] མཚན་ཉིད་ཀྱང་ཡིན་པའི་གཞི་མཐུན་པ་ཡོད་པར་ཐལ། ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། མ་གྲུབ་ན། ཤེས་བྱ་ཆོས་
ཅན༑ དེ་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་དོན་སྒྲུབ་ཀྱི་རྟགས་ཡང་དག་ཡོད་པའི་ཕྱིར། མ་གྲུབ་ན། གཞི་དེ་མཚོན་བྱ་ཡིན་ན། ཆོས་དེ་གཞི་དེར་སྒྲུབ་པའི་
དོན་གྲུབ་ཀྱི་རྟགས་ཡང་དག་མེད་དགོས་པར་ཐལ། མ་གྲུབ་པ་དེའི་ཕྱིར། འདོད་ན། ཚ་ཞིང་སྲེག་པ་མཚན་ཉིད་མ་ཡིན་པར་ཐལ། ཚ་ཞིང་བསྲེག་པར་ཡོད་པ་མཚོན་བྱ་མ་ཡིན་པའི་ཕྱིར། མ་
གྲུབ་ན། དུ་བ་ཆོས་ཅན། ཁྱོད་དུ་ལྡན་ལ་ལ་ཚ་ཞིང་བསྲེག་པ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་གང་ཞིག་ཁྱོད་ཚ་ཞིང་བསྲེག་པའི་
འབྲས་བུ་ཡིན་པའི་ཕྱིར། འདོད་ན། སོང། དུ་བ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་པ་ཡོད་པར་ཐལ་
ཁྱོད་དེ་སྒྲུབ་ཀྱིས་འབྲས་རྟགས་ཡང་དག་ཡིན་པའི་ཕྱིར། འདོད་ན། ཚ་ཞིང་བསྲེག་པ་དེ་དེ་འདྲ་བའི་གཞི་མཐུན་པ་ཡིན་པར་ཐལ། འདོད་པའི་ཕྱིར། འདོད་ན། དུ་བ་ཆོས་ཅན། ཚ་ཞིང་

[021A]༄༅། །བསྲེག་པ་དེ་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། འདོད་པའི་ཕྱིར། འདོད་ན། དུ་བ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་
ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པར་ཐལ། འདོད་པ་གང་ཞིག་ཚ་ཞིང་བསྲེག་པ་མཚན་ཉིད་ཡིན་པའི་ཕྱིར། འདོད་ན་
དུ་བ་ཆོས་ཅན། ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་འདོད་པའི་ཕྱིར། འདོད་མི་ནུས་ཏེ། དུ་ལྡན་ལ་ལ་ཚ་
ཞིང་བསྲེག་པ་ཡོད་པར་སྒྲུབ་པའི་དོན་གྲུབ་ཀྱི་རྟགས་ཡང་དག་མེད་པའི་ཕྱིར། ཚ་ཞིང་བསྲེག་པ་ཡོད་པ་མཚན་བྱ་ཡིན་པའི་ཕྱིར། འཁོར་གསུམ། མེ་དེ། དུ་བའི་རྟགས་
ཀྱི་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། དུ་བའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དུ་བའི་རྒྱུ་ཡང་ཡིན་པའི་གཞི་མཐུན་པ་
ཡོད་པའི་ཕྱིར། མ་གྲུབ་ན། དུ་བ་ཆོས་ཅན། ཁྱོད་ཀྱི་རྟགས་ཀྱིས་དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་

[021B] ཁྱོད་དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་ཕྱིར། མེ་དེ། དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། དེ་ཡིན་
པ་ནི་གོང་དུ་བསྒྲུབས་ཟིན་པའི་ཕྱིར། ཚ་ཞིང་བསྲེག་པ་དེ། དུ་བའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། དུ་བའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་
ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། དུ་བ་ཆོས་ཅན། ཁྱོད་ཀྱི་རྟགས་ཀྱིས་དེ་འདྲའི་གཞི་མཐུན་ཡོད་པར་ཐལ། ཁྱོད་
དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། ཚ་ཞིང་བསྲེག་པ་དེ། དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་མ་ཡིན་ཏེ། དེ་དེ་སྒྲུབ་ཀྱི་རྟགས་
ཡང་དག་ཡིན་པའི་ཕྱིར།    ༈    མཚན་ཉིད། དབྱེ་བ། མཚན་གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་བཤད་པ། རྟགས་
ཆོས་དོན་གསུམ་ངོས་བཟུང་བ་དང་བཞི། དང་པོ་ལ། ཁ་ཅིག་ན་རེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་

[022A]༄༅། །ཀྱི་རྒྱུ་ཡང་ཡིན་པའི་གཞི་མཐུན་པ་མི་སྲིད་པ་དེ། ཁྱོད་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་ཉིད་ཟེར་ན། དུ་བ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། དང་པོ་སླ། གཉིས་པ་དེར་ཐལ། མེ་དེ་དེ་འདྲའི་གཞི་མཐུན་པ་མ་ཡིན་པའི་ཕྱིར། མེ་དེ་དུ་ལྡན་ལ་ལ་མེ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་མ་
ཡིན་པའི་ཕྱིར། རྩ་བར་འདོད་མི་ནུས་ཏེ། དེ་སྒྲུབ་ཀྱི་འབྲས་རྟགས་ཡང་དག་ཡིན་པའི་ཕྱིར། བྱས་པ་ལ། ཁོ་ན་རེ། གང་དུ་བ་ཡོད་ན་མེ་ཡོད་པས་ཁྱབ། དཔེར་ན། རུང་
ཁང་ཚང་མང་བཞིན། དུ་ལྡན་ལ་ལ་ཡང་དུ་བ་ཡོད་དོ། །ཞེས་པའི་སྒྲུབ་དག་ཆོས་ཅན། ཁྱོད་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་སྒྲུབ་ངག་ཡང་དག་མ་ཡིན་པར་ཐལ། ཁྱོད་
དེ་སྒྲུབ་ཀྱི་འབྲས་རྟགས་ཡང་དག་གི་སྒྲུབ་ངག་ཡང་དག་ཡིན་པའི་ཕྱིར། ཁྱབ་པ་ཁས་ཟེར་ན། མི་མཚུངས་སོ། །མ་གྲུབ་ན། དེར་ཐལ། དེ་སྒྲུབ་ཀྱི་འབྲས་རྟགས་ཡང་དག་གི་སྒྲུབ་
ངག་ཡོད་པའི་ཕྱིར་ཏེ། དུ་བ་དེ་སྒྲུབ་ཀྱི་འབྲས་རྟགས་ཡིན་པའི་ཕྱིར། རྩ་བར་འདོད་ན། དེ་འདྲའི་སྒྲུབ་ངག་ཆོས་ཅན། ཁྱོད་དེ་སྒྲུབ་གྱི་རང་བཞིན་གྱི་རྟགས་ཡང་དག་གི་སྒྲུབ་ངག་

[022B] ཁྱོད་དུ་བ་ཡོད་པའི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་སྒྲུབ་ངག་ཡང་དག་ཡིན་པའི་ཕྱིར། མ་གྲུབ་ན། ཤེས་བྱ་ཆོས་ཅན། དེར་ཐལ། ཤེས་
བྱ་དང་གཅིག་གང་ཞིག་དུ་བ་ཡོད་པའི་རྟགས་ཀྱིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཡོད་པའི་ཕྱིར། དུ་བ་ཡོད་པ་དེ་དེ་ཡིན་པའི་ཕྱིར།   ༈    དེ་སྒྲུབ་ཀྱི་རྟགས་
ཡང་དག་གང་ཞིག་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་དང་རྫས་ཐ་དད་ཀྱང་ཡིན་པའི་གཞི་མཐུན་པ་མི་སྲིད་པ་དེ། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་
མཚན་ཉིད་ཟེར་ན། དུ་བ་ཆོས་ཅན། དུ་ལྡན་ལ་ལ་མེ་ཡོད་པར་སྒྲུབ་པའི་རང་བཞིན་གྱི་རྟགས་ཡང་དག་ཡིན་པར་ཐལ། མཚན་ཉིད་དེའི་ཕྱིར། གཉིས་པ་མ་གྲུབ་ན། མེ་དེ་དེ་འདྲ་བའི་
གཞི་མཐུན་པ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། སྔར་ལྟར་རོ།    ༈    །རང་ལུགས་ནི། ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་ཡིན་པ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་
གྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་པ་མི་སྲིད་པ་དེ། ཁྱོད་དེ་སྒྲུབ་ཀྱི་རང་བཞིན་གྱི་རྟགས་ཡང་དག་ཡིན་པའི་མཚན་ཉིད། ཡང་ན་

[023A]༄༅། །རང་བཞིན་གྱི་ཚུལ་གསུམ་ཡིན་པ་ཞེས་སོགས་འབྲས་རྟགས་ཀྱིས་མཚོན་པར་གྱིས། སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་ལ་དབྱེ་ན། སྒྲ་མི་རྟག་པར་བསྒྲུབ་
བའི་ཁྱད་པར་ལྟོས་པ་པའི་རང་བཞིན་གྱི་རྟགས་ཡང་དག་དང། སྒྲ་མི་རྟག་པར་བསྒྲུབ་བའི་ཁྱད་པར་དག་པ་པའི་རང་བཞིན་གྱི་རྟགས་ཡང་དག་གཉིས། དེ་གཉིས་ཀྱི་ཁྱད་པར་ལ། ཁ་
ཅིག་གིས། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག་རང་གི་དོན་སྤྱི་འཆར་བ། རང་གི་ཁྱད་པར་བྱེད་ཆོས་ཀྱི་དོན་སྤྱི་འཆར་བ་ལ་ལྟོས་པ། དང་པོའི་མཚན་ཉིད། དེ་གང་
ཞིག་དེ་ལས་ལོག་པ་གཉིས་པའི་མཚན་ཉིད། ཟེར་ན། ཁ་ཅིག་གིས། དངོས་པོ་ཆོས་ཅན། སྒྲ་མི་རྟག་པར་སྒྲུབ་པའི་ཁྱད་པར་ལྟོས་པ་པའི་རང་བཞིན་གྱི་རྟགས་ཡང་དག་ཡིན་
པར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་མ་གྲུབ་ན། དངོས་པོ་ཆོས་ཅན། དེར་ཐལ། རང་གི་དོན་སྤྱི་འཆར་བ་རང་གི་ཁྱད་པར་བྱེད་ཆོས་དོན་བྱེད་ནུས་པའི་དོན་སྤྱི་
འཆར་བ་ལ་ལྟོས་པའི་ཕྱིར་ཟེར་ན། ཤེས་བྱ་ཆོས་ཅན། དངོས་པོའི་དོན་སྤྱི་འཆར་བ་དངོས་པོའི་ཁྱད་པར་བྱེད་ཆོས་དོན་བྱེད་ནུས་པའི་དོན་སྤྱི་འཆར་བ་ལ་མི་ལྟོས་པར་ཐལ། དངོས་པོའི་སྒྲ་སྤྱི་

[023B] རང་གིས་སྐྱོན་འཕེན་ན། སྒྲ་མི་རྟག་པར་བསྒྲུབ་པའི་ཁྱད་པར་ལྟོས་པ་པའི་རང་བཞིན་གྱི་རྟགས་ཡང་དག་གི་མཚན་གཞི་ངོས་བཟུང་བྱས་པ་ལ། བྱས་
པ་དེ་དེ་ཡིན་ཟེར་ན། བྱས་པ་ཆོས་ཅན། རང་གི་དོན་སྤྱི་འཆར་བ་རང་གི་ཁྱད་པར་བྱེད་ཆོས་ཀྱི་དོན་སྤྱི་འཆར་བ་ལ་ལྟོས་པར་ཐལ། མཚོན་བྱ་དེའི་ཕྱིར། འདོད་ན། བྱས་པ་ཆོས་ཅན། རང་
གི་དོན་སྤྱི་འཆར་བ་རང་ཉིད་བྱེད་པ་པོའི་དོན་སྤྱི་འཆར་བ་ལ་ལྟོས་པར་ཐལ། འདོད་པའི་ཕྱིར། འདོད་ན། དེ་དེ་ལ་མི་ལྟོས་པར་ཐལ། བྱས་པ་བྱེད་པ་པོའི་དོན་སྤྱི་མ་ཤར་བར་བྱས་པའི་དོན་སྤྱི་
ཤར་བ་ཡོད་པའི་ཕྱིར་ཏེ། བྱས་པ་འཛིན་པའི་རྟོག་པ་ལ་བྱས་པའི་དོན་སྤྱི་ཤར་བ་གང་ཞིག་དེ་ལ་བྱས་པ་བྱེད་པ་པོའི་དོན་སྤྱི་མ་ཤར་བའི་ཕྱིར། དང་པོ་མ་གྲུབ་ན། བྱས་པ་ཆོས་ཅན་
ཁྱོད་འཛིན་པའི་རྟོག་པ་ལ་ཁྱོད་ཀྱི་དོན་སྤྱི་ཤར་བ་ཐལ། ཁྱོད་བདག་མེད་ཡིན་པའི་ཕྱིར། གཉིས་པ་མ་གྲུབ་ན། བྱས་པ་འཛིན་པའི་རྟོག་པ་ལ་བྱས་པ་བྱེད་པ་པོ་དངོས་སུ་སྣང་བར་ཐལ་
དེ་ལ་བྱས་པ་བྱེད་པ་པོའི་དོན་སྤྱི་ཤར་བའི་ཕྱིར། འདོད་ན། བྱས་པ་ཞེས་བརྗོད་པའི་སྒྲས་བྱས་པ་བྱེད་པ་པོ་དངོས་སུ་བརྗོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་ཤུགས་

[024A]༄༅། །ལ་བརྗོད་པའི་ཕྱིར།    ༈    །ཁ་ཅིག་གིས་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག་རང་གི་དངོས་མིང་ལས་རང་གི་ངོ་བོ་ངེས་པ། རང་གི་དངོས་མིང་ལས་རང་གི་
ཁྱད་པར་བྱེད་ཆོས་ངེས་པ་ལ་ལྟོས་པ་དང་པོའི་མཚན་ཉིད། དེ་གང་ཞིག་དེ་ལ་མི་ལྟོས་པ་གཉིས་པའི་མཚན་ཉིད། ཟེར་ན། གཉིས་པའི་མཚན་གཞི་ངོས་བཟུང་བྱས་པ་ལ་དངོས་པོ་
དེ་དེ་ཡིན། ཟེར་ན། དངོས་པོ་ཆོས་ཅན། སྒྲ་མི་རྟག་པར་བསྒྲུབ་པའི་ཁྱད་པར་ལྟོས་པ་པོའི་རང་བཞིན་གྱི་རྟགས་ཡང་དག་ཡིན་པར་ཐལ། མཚན་ཉིད་དེའི་ཕྱིར། དང་པོ་སླ་
གཉིས་པ་མ་གྲུབ་ན། དངོས་པོ་ཆོས་ཅན། རང་གི་དངོས་མིང་ལས་རང་གི་ངོ་བོ་ངེས་པ། རང་གི་དངོས་མིང་ལས་རང་གི་ཁྱད་པར་བྱེད་ཆོས་ངེས་པ་ལ་ལྟོས་པར་ཐལ། རང་གི་
དངོས་མིང་ལས་རང་གི་ངོ་བོ་ངེས་པ། རང་གི་དངོས་མིང་ལས་རང་གི་ཁྱད་པར་བྱེད་ཆོས་རང་མ་ཡིན་པ་ལས་ལོག་པར་ངེས་པ་ལ་ལྟོས་པའི་ཕྱིར་ཏེ། ཁྱོད་ཀྱི་ཡིན་པ་ཡོད་པའི་
ཕྱིར། ཁ་ཅིག་གིས། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག་རང་ཞེས་བརྗོད་པའི་སྒྲས་རང་གི་ཁྱད་པར་བྱེད་ཆོས་འཕེན་པ། དང་པོའི་མཚན་ཉིད་

[024B] མཚན་གཞི་རིམ་པ་ལྟར། བྱས་པ་དང་པོ་དང། དངོས་པོ་གཉིད་པ་ཡིན་ཟེར་ན། དངོས་པོ་ཆོས་ཅན། སྒྲ་མི་རྟག་པར་སྒྲུབ་
པའི་ཁྱད་པར་ལྟོས་པ་པོའི་རང་བཞིན་གྱི་རྟགས་ཡང་དག་ཡིན་པར་ཐལ། མཚན་ཉིད་དང་པོ་དེའི་ཕྱིར། དང་པོ་མ་གྲུབ་ན། དེར་ཐལ། སྒྲ་མི་རྟག་པར་སྒྲུབ་པའི་ཁྱད་པར་དག་པ་
པའི་རང་བཞིན་གྱི་རྟགས་ཡང་དག་ཡིན་པའི་ཕྱིར། འཁོར་གསུམ། གཉིས་པ་མ་གྲུབ་ན། དངོས་པོ་ཆོས་ཅན། རང་ཞེས་བརྗོད་པའི་སྒྲས་རང་གི་ཁྱད་པར་བྱེད་ཆོས་རང་མ་ཡིན་པ་
ལས་ལོག་པ་འཕེན་པའི་ཕྱིར་ཏེ། ཁྱོད་ཀྱི་ཡིན་པ་ཡོད་པའི་ཕྱིར། རྩ་བར་འདོད་ན། དངོས་པོ་ཆོས་ཅན། རང་ཞེས་བརྗོད་པའི་སྒྲས་རང་གི་ཁྱད་པར་བྱེད་ཆོས་འཕེན་པར་ཐལ། འདོད་
པའི་ཕྱིར། ཁྱབ་པ་ལས། འདོད་ན། མི་འཕེན་པར་ཐལ། དེ་སྒྲུབ་ཀྱི་ཁྱད་པར་དག་པ་པོའི་རང་བཞིན་གྱི་རྟགས་ཡང་དག་ཡིན་པའི་ཕྱིར། འཁོར་གསུམ། ཁ་ཅིག་དེ་གང་
ཞིག་རང་ཞེས་བརྗོད་པའི་སྐས་རང་ཉིད་བྱེད་པ་པོ་འཕེན་པ་དང་པོའི་མཚན་ཉིད། དེ་གང་ཞིག་དེ་མི་འཕེན་པ་གཉིས་པའི་མཚན་ཉིད། མཚན་གཞི་སྔར་ལྟར་ཟེར་ན། ཤེས་བྱ་

[025A]༄༅། །ཆོས་ཅན། སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་གང་ཞིག་རང་ཞེས་བརྗོད་པའི་སྒྲས་བྱས་པ་བྱེད་པ་པོ་འཕེན་ན། སྒྲ་མི་རྟག་པར་སྒྲུབ་པའི་ཁྱད་པར་ལྟོས་པ་པོའི་རང་བཞིན་གྱི་རྟགས་ཡང་
དག་ཡིན་དགོས་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། བྱས་པའི་བྱེ་བྲག་ཆོས་ཅན། དེར་ཐལ། དེའི་ཕྱིར། དང་པོ་སླ། གཉིས་པ་མ་གྲུབ་ན། བྱས་པའི་བྱེ་བྲག་ཞེས་བརྗོད་པའི་སྒྲས་བྱས་
པ་བྱེད་པ་པོ་འཕེན་པར་ཐལ། བྱས་པ་ཞེས་བརྗོད་པའི་སྒྲས་བྱས་པ་བྱེད་པ་པོ་འཕེན་པའི་ཕྱིར། མ་གྲུབ་ན། བྱས་པ་ཆོས་ཅན། རང་ཞེས་བརྗོད་པའི་སྒྲས་རང་ཉིད་བྱེད་པ་པོ་འཕེན་པར་ཐལ། སྒྲ་མི་རྟག་པར་བསྒྲུབ་པའི་
ཁྱད་པར་ལྟོས་པའི་རང་བཞིན་གྱི་རྟགས་ཡང་དག་ཡིན་པའི་ཕྱིར། འཁོར་གསུམ། རྩ་བར་འདོད་ན། བྱས་པའི་བྱེ་བྲག་ཆོས་ཅན། རང་ཞེས་བརྗོད་པའི་སྒྲས་རང་ཉིད་བྱེད་པ་པོ་འཕེན་པར་ཐལ། འདོད་པའི་ཕྱིར། ཁྱབ་
པ་ཁས། འདོད་ན། བྱས་པའི་བྱེ་བྲག་ཆོས་ཅན། རང་ཉིད་བྱེད་པ་པོ་ཡོད་པར་ཐལ། འདོད་པ་གང་ཞིག་རང་ཞེས་བརྗོད་པའི་སྒྲ་དེ་སྒྲ་དོན་མཐུན་པའི་ཕྱིར་ཏེ། ཁྱོད་ཡོད་པའི་ཕྱིར། འདོད་མི་ནུས་ཏེ། ཁྱོད་རྟག་པ་ཡིན་པའི་
ཕྱིར༑    ༈   །རང་ལུགས་ནི། རང་ཞེས་བརྗོད་པའི་སྒྲས་རང་གི་ཁྱད་ཆོས་སུ་འཕང་བ་ཡང་ཡིན། རང་གི་ཁྱད་ཆོས་ཀྱང་ཡིན་པའི་གཞི་མཐུན་པ་སྲིད་པ་ཡང་ཡིན། སྒྲ་མི་རྟག་པར་སྒྲུབ་པའི་རང་བཞིན་གྱི་

[025B] རང་ཉིད་སྒྲ་མི་རྟག་པར་སྒྲུབ་པའི་ཁྱད་པར་ལྟོས་པ་པོའི་རང་བཞིན་གྱི་རྟགས་ཡང་དག་ཡིན་པའི་མཚན་ཉིད། རང་ཞེས་བརྗོད་པའི་སྒྲས་
རང་གི་ཁྱད་ཆོས་སུ་འཕངས་པ་ཡང་ཡིན། རང་གི་ཁྱད་ཆོས་ཀྱང་ཡིན་པའི་གཞི་མཐུན་པ་མི་སྲིད་པ་ཡང་ཡིན། སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་ཀྱང་ཡིན་པའི་གཞི་
མཐུན་པ་དེ། རང་ཉིད་སྒྲ་མི་རྟག་པར་སྒྲུབ་པའི་ཁྱད་པར་དག་པ་པའི་རང་བཞིན་གྱི་རྟགས་ཡང་དག་ཡིན་པའི་མཚན་ཉིད། དང་པོ་ལ་དབྱེ་ན། རང་ཞེས་བརྗོད་པའི་སྒྲས་རང་གི་ཁྱད་ཆོས་རང་
དང་རྫས་གཞན་འཕེན་པའི་སྒྲ་མི་རྟག་པར་སྒྲུབ་པའི་ཁྱད་པར་ལྟོས་པ་པའི་རང་བཞིན་གྱི་རྟགས་ཡང་དག་དང། རང་ཞེས་བརྗོད་པའི་སྒྲས་རང་གི་ཁྱད་ཆོས་རང་དང་རྫས་གཞན་མི་འཕེན་
པའི་སྒྲ་མི་རྟག་པར་སྒྲུབ་པའི་ཁྱད་པར་ལྟོས་པ་པའི་རང་བཞིན་གྱི་རྟགས་ཡང་དག་གཉིས། དང་པོ་ལ། རང་ཞེས་བརྗོད་པའི་སྒྲས་རང་ཉིད་ཁྱད་ཆོས་རང་དང་རྫས་གཞན་དངོས་སུ་
འཕེན་པ་དང། དེ་ཤུགས་ལ་འཕེན་པ་གཉིས། མཚན་གཞི་ནི། རྩོལ་བྱུང་དེ། དུང་སྒྲ་མི་རྟག་པར་སྒྲུབ་པའི་དང་པོ་ཡིན། བྱས་པ་དེ་རང་ཞེས་བརྗོད་པའི་སྒྲས་རང་གི་ཁྱད་ཆོས་

[026A]༄༅། །རང་དང་རྫས་གཞན་ཤུགས་ལ་འཕེན་པའི་སྒྲ་མི་རྟག་པར་སྒྲུབ་པའི་ཁྱད་པར་ལྟོས་པའི་རང་བཞིན་གྱི་རྟགས་ཡང་དག་དང། དངོས་པོ་དེ། སྒྲ་མི་རྟག་པར་སྒྲུབ་པའི་
ཁྱད་པར་དག་པ་པའི་རང་བཞིན་གྱི་རྟགས་ཡང་དག་ཡིན།    ༈    །ཡང་སྒྲ་མི་རྟག་པར་བསྒྲུབ་པའི་རྟགས་ཡང་དག་ལ་དབྱེ་ན། སྒྲ་མི་རྟག་པར་བསྒྲུབ་པའི་མཐུན་ཕྱོགས་ལ་ཁྱབ་བྱེད་
དུ་འཇུག་པའི་རང་བཞིན་གྱི་རྟགས་ཡང་དག་དང། སྒྲ་མི་རྟག་པར་བསྒྲུབ་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་རང་བཞིན་གྱི་རྟགས་ཡང་དག་གཉིས།    ༈   
གཞི་རིམ་པ་ལྟར། བྱས་པ་དང་པོ་དང། བྱས་པའི་བྱེ་བྲག་གཉིས་པ་ཡིན།    ༈    བྱས་པ་དེ་དང་པོ་ཡིན་ཏེ། བྱས་པ་དེ་སྒྲ་མི་རྟག་པར་སྒྲུབ་པའི་རང་བཞིན་གྱི་
རྟགས་ཡང་དག་གང་ཞིག་མི་རྟག་པ་ཡིན་ན། བྱས་པ་ཡིན་པས་ཁྱབ་པའི་ཕྱིར། བྱས་པའི་བྱེ་བྲག་དེ། གཉིས་པ་ཡིན་ཏེ། བྱས་པའི་བྱེ་བྲག་སྒྲ་མི་རྟག་པར་སྒྲུབ་པའི་རང་བཞིན་
གྱི་རྟགས་ཡང་དག་གང་ཞིག་མི་རྟག་པ་ཡིན་ན། བྱས་པའི་བྱེ་བྲག་ཡིན་པས་མ་ཁྱབ་པའི་ཕྱིར།    ༈    བྱས་པའི་བྱེ་བྲག་ཆོས་ཅན། མི་རྟག་པ་ཡིན་པར་ཐལ། སྒྲ་

[026B] མ་ཁྱབ་ཏེ། བཏགས་ཡོད་ཆོས་གསུམ་ཚང་བ་ཆོས་ཅན། མཚོན་བྱ་ཡིན་པར་ཐལ། བུམ་པ་མཚོན་བྱར་སྒྲུབ་པའི་རྟགས་ཡང་དག་
ཡིན་པའི་ཕྱིར། ཁྱབ་པ་ཁས།    ༈    བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་ཡིན་པར་
ཐལ༑ མཚན་ཉིད་དེའི་ཕྱིར།    ༈    བྱས་པ་བྱས་པའི་རྟགས་ཀྱི་སྒྲ་མི་རྟག་པར་སྒྲུབ་པའི་གཏན་ཚིགས་ཡིན། བྱས་པ་མ་ཡིན་པ་ལས་ལོག་པ། སྐྱེས་
པ། སྒྲ་བྱས་པ་རྣམས་རེ་རེ་ནས། བྱས་པའི་རྟགས་ཀྱི་སྒྲ་མི་རྟག་པར་སྒྲུབ་པའི་གཏན་ཚིགས་མ་ཡིན་པའི་ཕྱིར་ཏེ། གལ་ཏེ་ཡིན་ན། དེ་རྣམས་རེ་རེ་ནས་ཆོས་ཅན། བྱས་པའི་ལྡོག་པ་
ཡིན་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་གཏན་ཚིགས་ཡིན་ན། བྱས་པའི་ལྡོག་པ་ཡིན་དགོས་པའི་ཕྱིར་ཏེ། དེ་ཡིན་
ན༑ བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་ཐ་དད་མེད་ན་མ་གྲུབ་པའི་གཏན་ཚིགས་ཡིན་དགོས་པའི་ཕྱིར། དེ་ལ་ཁོ་ན་རེ། བྱས་པ་མ་ཡིན་པ་ལས་ལོག་པ་དེ། བྱས་པའི་

[027A]༄༅། །རྟགས་ཀྱིས་སྒྲ་མི་རྟག་པར་སྒྲུབ་པའི་གཏན་ཚིགས་ཡིན་པར་ཐལ། མི་རྟག་པ་མ་ཡིན་པ་ལས་ལོག་པ་དེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་བྱའི་ཆོས་
ཡིན་པའི་ཕྱིར། ཟེར་ན་མ་ཁྱབ་སྟེ། ཤེས་བྱ་ཆོས་ཅན། སྒྲ་མ་ཡིན་པ་ལས་ལོག་པ་དེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་ཡིན་པར་ཐལ། མི་
རྟག་པ་མ་ཡིན་པ་ལས་ལོག་པ་དེ། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་སྒྲུབ་བྱའི་ཆོས་ཡིན་པའི་ཕྱིར། ཁྱབ་པ་ཁས། འདོད་ན། རྟགས་སྔར་ལྟར་བྱེད་དོ།    ༈   
པ་དེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་དང། སྒྲ་མི་རྟག་པར་སྒྲུབ་པའི་སྒྲུབ་བྱའི་ཆོས་སུ་བཟུང་བྱ་གཉིས་ཀ་ཡིན།    ༈   
བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཏེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན་
མཚན་ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན་

[027B] ཁྱོད་སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། ཁྱོད་སྒྲ་སྐད་ཅིག་མར་སྒྲུབ་པའི་རྟགས་ཡང་དག་གང་ཞིག་
སྐད་ཅིག་མ་མི་རྟག་པའི་དོན་ལྡོག་ཡིན་པའི་ཕྱིར། སྐད་ཅིག་མ་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་མ་ཡིན་ཏེ། སྐད་ཅིག་མ་སྒྲ་མི་རྟག་པར་སྒྲུབ་པའི་རྟགས་ཡང་
དག་ཡིན་པའི་ཕྱིར།    ༈    །།གསུམ་པ་མ་དམིགས་པའི་རྟགས་ཡང་དག་བཤད་པ་ལ། མཚན་ཉིད། དབྱེ་བ། མཚན་གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་བཤད་པ་
རྟགས་ཆོས་དོན་གསུམ་དགག་ཆོས་དང་བཅས་པ་ངོས་བཟུང་བ་དང་བཞི། དང་པོ་ནི། ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་དག་ཡིན་པ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་
དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་དག་ཡིན་པའི་མཚན་ཉིད།    ༈   
གིས༑ རྟགས་དངོས་གཉིས་ཀྱིས་སྟོང་པའི་མེ་དགག་པ་ཡིན་ཀྱང། དུ་བ་དུ་ལྡན་ལ་ལ་རྟགས་ངོས་གཉིས་ཀྱིས་སྟོང་པའི་མེ་ཡོད་པར་སྒྲུབ་པའི་འབྲས་རྟགས་ཡང་དག་ཡིན་ཟེར་ན། མི་

[028A]༄༅། །མི་འཐད་དེ། དེ་དེ་སྒྲུབ་ཀྱི་དགག་རྟགས་ཡང་དག་ཡིན་པའི་ཕྱིར། མ་གྲུབ་ན། དུ་བ་ཆོས་ཅན། །ཁྱོད་དུ་ལྡན་ལ་ལ་རྟགས་དངོས་གཉིས་ཀྱིས་སྟོང་པའི་མེ་ཡོད་པར་སྒྲུབ་
པའི་དགག་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཀྱོད་ཀྱི་རྟགས་ཀིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དགག་པ་ཡང་
ཡིན་པའི་གཞི་མཐུན་སྲིད་པའི་ཕྱིར། མ་ཁྱབ་ན། ཁྱོད་རང་གི་ལུགས་ལ་དགག་རྟགས་ཡང་དག་དང། སྒྲུབ་རྟགས་ཡང་དག་གི་མཚན་ཉིད་བཞོག་བྱས་པ་ལ། ཁོ་ན་རེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ན་རེ། ཁྱོད་དེ་
སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མེ་དགག་ཀྱང་ཡིན་པའི་གཞི་མཐུན་པ་སྲིད་པ་དེ། དང་པོའི་
མཚན་ཉིད། དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱིས་སྒྲུབ་བྱའི་ཆོས་སུ་བཟུང་བྱ་ཡང་ཡིན། མ་ཡིན་དགག་དང་སྒྲུབ་པ་གང་རུང་ཡང་ཡིན་པའི་གཞི་མཐུན་པ་སྲིད་པ་
དེ༑ གཉིས་པའི་མཚན་ཉིད་ཟེར་ན། བྱས་པ་ཆོས་ཅན། ཁྱོད་བུམ་པ་གང་ཟག་གི་བདག་མེད་ཡོད་པར་སྒྲུབ་པའི་དགག་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་རྟགས་

[028B]ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མེད་དགག་ཀྱང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། གང་ཟག་གི་བདག་མེད་དེ་
དེ་འདྲའི་གཞི་མཐུན་པ་ཡིན་པའི་ཕྱིར་ཏེ། དང་པོ་གང་ཞིག་ཕྱི་མ་ཡིན་པའི་ཕྱིར། དང་པོ་མ་གྲུབ་ན། ཤེས་བྱ་ཆོས་ཅན། དེར་ཐལ། རྟག་དངོས་གཉིས་ཀྱིས་སྟོང་པའི་མེ་དེ། དུ་བའི་
རྟགས་ཀྱིས་དུ་ལྡན་ལ་ལ་རྟགས་དངོས་གཉིས་ཀྱིས་སྟོང་པའི་མེ་ཡོད་ཨྤྲ་ཨྒྲུབ་བའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པའི་ཕྱིར། རྩ་བར་འདོད་ན། བྱས་པ་ཆོས་ཅན། ཁྱོད་དེ་སྒྲུབ་ཀྱི་དགག་
རྟགས་ཡང་དག་མ་ཡིན་པར་ཐལ། སྒྲུབ་རྟགས་ཡང་དག་ཡིན་པའི་ཕྱིར་ཏེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱི་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་
ཡང་ཡིན། མ་ཡིན་དགག་དང་སྒྲུབ་པ་གང་རུང་ཡང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། གང་ཟག་གི་བདག་མེད་ཆོས་ཅན། ཁྱོད་ཡོད་པ་མ་ཡིན་དགག་ཡིན་པར་ཐལ་
ཁྱོད་མེད་དགག་ཡིན་པའི་ཕྱིར།    ༈    མི་སྣང་བ་མ་དམིགས་པའི་རྟགས་ཡང་དག་དང། སྣང་རུང་མ་དམིགས་པའི་རྟགས་ཡང་

[029A]༄༅། །དག་གཉིས། དང་པོ་ལ། མཚན་ཉིད་དང། དབྱེ་བ་གཉིས། དང་པོ་ལ།    ༈    ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་ཁྱོད་
དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་དེ་སྒྲུབ་ཀྱི་ཤེས་འདོད་ཆོས་ཅན་གྱི་སྟེང་དུ་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་བསྐལ་དོན་ཡིན་པ། ཁྱོད་དེ་སྒྲུབ་ཀྱི་མི་
སྣང་བ་མ་དམིགས་པའི་རྟགས་ཡང་དག་གི་མཚན་ཉིད་ཟེར་ན། བྱས་པ་སྒྲ་རྟག་པ་མ་ཡིན་པར་སྒྲུབ་པ་ལ། ཕྱོགས་ཆོས་ཅན་དུ་སོང་བའི་གང་ཟག་ཆོས་ཅན། ཁྱོད་ལ་སྒྲ་རྟག་པ་བསྐལ་
དོན་ཡིན་པར་ཐལ། ཁྱོད་སྒྲ་རྟག་མི་རྟག་ཐེ་ཚོམ་ཟ་བའི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ལ་སྒྲའི་སྟེང་དུ་རྟགས་བསྐལ་དོན་ཡིན་པར་ཐལ། འདོད་པའི་ཕྱིར་
འདོད་ན། བྱས་པ་སྒྲ་རྟག་པ་མ་ཡིན་པར་སྒྲུབ་པའི་སྣང་རུང་མ་དམིགས་པའི་རྟགས་ཡང་དག་ཡིན་པར་ཐལ། དེ་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་ན། བྱས་པ་
ཆོས་ཅན། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་མ་ཡིན་པར་ཐལ། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་ཡིན་པའི་ཕྱིར་ཏེ། ཁྱོད་དེ་སྒྲུབ་ཀྱི་མ་

[029B]ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་སྒྲའི་སྟེང་དུ་རྟག་པ་བསྐལ་དོན་ཡིན་པའི་ཕྱིར། འཁོར་གསུམ།    ༈   
དེ་སྒྲུབ་ཀྱི་མ་དམིགས་པའི་རྟགས་ཡང་དག་ཀྱང་ཡིན། དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་བསྐལ་དོན་ཡང་ཡིན་པའི་
གཞི་མཐུན་པ་དེ། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གི་མཚན་ཉིད། དེ་ལ་དབྱེ་ན། དེ་སྒྲུབ་ཀྱི་མི་སྣང་བའི་འབྲེལ་ཟླ་མ་དམིགས་པའི་རྟགས་ཡང་དག་དང། དེ་
སྒྲུབ་ཀྱི་མི་སྣང་བའི་འགལ་ཟླ་དམིགས་པའི་རྟགས་ཡང་དག་གཉིས། །མཚན་ཉིད་རིམས་པ་ལྟར། ཁྱོད་དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་ཀྱང་ཡིན། མེད་དགག་
ཀྱང་ཡིན་པའི་གཞི་མཐུན་པ་དེ་དང་པོའི་མཚན་ཉིད། དེ་གང་ཞིག་མ་ཡིན་དགག་དང། སྒྲུབ་པ་གང་རུང་ཡང་ཡིན་པའི་གཞི་མཐུན་པ་དེ་གཉིས་པའི་མཚན་ཉིད། དང་པོ་ལ་
དབྱེ་ན། མི་སྣང་བའི་རྒྱུ་ཁྱབ་བྱེད་རང་བཞིན་མ་དམིགས་པའི་རྟགས་ཡང་དག་གསུམ། མཚན་གཞི་རིམ་པ་ལྟར། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་

[030A]༄༅། །ཀྱི་ཚད་མེད་པ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་མེད་པར་སྒྲུབ་པའི་དང་པོ་ཡིན། ཤ་ཟ་ཡོད་པ་
བསྐལ་དོན་དུ་སོང་བའི་གང་ཟ་གིས་ཤ་ཟ་ཡོད་པ་ཚད་མས་མ་དམིགས་པ་དེ། མདུན་གྱི་གཞི་འདིར་ཤ་ཟ་བསྐལ་དོན་སོང་བའི་གང་ཟག་གིས། ཤ་ཟ་ཡོད་ཅེས་དམ་བཅའ་མི་རིགས་
པར་སྒྲུབ་པའི་གཉིས་པ་ཡིན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་ཚད་མས་མ་དམིགས་པ་དེ། མདུན་གྱི་གཞི་འདིར་ཤ་ཟ་བསྐལ་
དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་མེད་པར་སྒྲུབ་པའི་གསུམ་པ་ཡིན། ཡོད་པ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་
ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་མེད་པར་སྒྲུབ་པའི་མི་སྣང་བའི་འགལ་ཟླ་དམིགས་པའི་རྟགས་ཡང་དག་ཡིན།    ༈    །སྣང་རུང་མ་དམིགས་པའི་རྟགས་ཡང་དག་
ལ༑ མཚན་ཉིད་དང། དབྱེ་བ་གཉིས་ལས། དང་པོ་ནི། དེ་སྒྲུབ་ཀྱི་མ་དམིགས་པའི་རྟགས་ཡང་དག་ཀྱང་ཡིན། དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་དེ་

[030B] དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གི་མཚན་ཉིད། །དེ་ལ་དབྱེ་ན་
སྣང་རུང་གི་འབྲེལ་ཟླ་མ་དམིགས་པའི་རྟགས་ཡང་དག་དང། སྣང་རུང་གི་འགལ་ཟླ་དམིགས་པའི་རྟགས་ཡང་དག་གཉིས། མཚན་ཉིད་རིམ་པ་ལྟར། དེ་སྒྲུབ་ཀྱི་སྣང་རུང་མ་དམིགས་
པའི་རྟགས་ཡང་དག་ཀྱང་ཡིན། མེད་དགག་ཀྱང་ཡིན་པའི་གཞི་མཐུན་པ་དེ། དང་པོའི་མཚན་ཉིད། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་ཡང་ཡིན། མ་ཡིན་དགག་
དང་སྒྲུབ་པ་གང་རུང་ཡང་ཡིན་པའི་གཞི་མཐུན་པ་དེ། གཉིས་པའི་མཚན་ཉིད། དང་པོ་ལ། དབྱེ་ན། སྣང་རུང་གི་རྒྱུ། ཁྱབ་བྱེད། རང་བཞིན། དངོས་འབྲས་མ་དམིགས་པའི་
རྟགས་ཡང་དག་དང་བཞི། མཚན་ཉིད་རིམ་པ་ལྟར། སྣང་རུང་གི་རྒྱུ་མ་དམིགས་པའི་ཚུལ་གསུམ་ཡིན་པ། སྣང་རུང་གི་རྒྱུ་མ་དམིགས་པའི་རྟགས་ཡང་དག་གི་མཚན་ཉིད། །
དེས་འོག་མ་རྣམས་ལ་རིགས་འགྲེ།    ༈       ༈    ཤིང་ཚད་མས་མ་དམིག་

[031A]༄༅། །པའི་བྲག་རྫོད་དུ་ཤ་བ་མེད་པར་སྒྲུབ་པའི་གཉིས་པ་ཡིན་པ། བུམ་པ་ཚད་མས་མ་དམིགས་པ་དེ། བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་པ་མེད་པར་སྒྲུབ་
པའི་གསུམ་པ་དང།    ༈    དུ་བས་དབེན་པའི་རྩིག་སྐོར་དུ་དུ་བའི་དངོས་རྒྱུ་མེད་པར་སྒྲུབ་པའི་བཞི་པ་ཡིན།    ༈    མེ་མེད་དང་པོ་
དང༑ ཤིང་མེད་པ་གཉིས་པ་ཡིན་ཟེར་ན། རི་བོང་ར་ཆོས་ཅན། དུ་བ་མེད་པར་ཐལ། མེ་མེད་ཡིན་པའི་ཕྱིར། ཡང་རི་བོང་ར་ཆོས་ཅན། ཤ་བ་མེད་པར་ཐལ། ཤིང་མེད་ཡིན་པའི་
ཕྱིར༑ ཁྱབ་པ་ཁས། རྟགས་གཉིས་ཀ་གྲུབ་སྟེ། གཞི་མ་གྲུབ་པའི་ཕྱིར། འདོད་མི་ནུས་ཏེ། དུ་བ་མེའི་དངོས་འབྲས་དང། ཤ་བ་ཤིང་གི་ཁྱབ་བྱ་ཡིན་པའི་ཕྱིར།    ༈   
གི་འགལ་ཟླ་དམིགས་པའི་རྟགས་ཡང་དག་ལ་དབྱེ་ན། ལྷན་ཅིག་མི་གནས་འགལ་ལ་བརྟན་པའི་སྣང་རུང་འགལ་དམིགས་ཀྱི་རྟགས་ཡང་དག་དང། ཕན་ཚུན་སྤངས་འགལ་ལ་བསྟེན་པའི་
སྣང་རུང་འགལ་དམིགས་ཀྱི་རྟགས་ཡང་དག་གཉིས། དང་པོ་ལ། མཚན་ཉིད་དང། དབྱེ་བ་གཉིས་ལས། དང་པོ་ནི། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་

[031B] གྲང་རེག་རྒྱུན་ཆགས་དང་ལྷན་ཅིག་མི་གནས་འགལ་ཡང་ཡིན་པའི་གཞི་མཐུན་པ་དེ་
མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་སྒྲུབ་པའི་ལྷན་ཅིག་མི་གནས་འགལ་ལ་བརྟེན་པའི་སྣང་རུང་འགལ་དམིགས་ཀྱི་རྟགས་ཡང་དག་
གི་མཚན་ཉིད། དེ་ལ་དབྱེ་ན། རང་བཞིན་དང་འགལ་བའི་རང་བཞིན་དམིགས་པའི་རྟགས་ཡང་དག་རྒྱུ་དང་འགལ་བའི་རང་བཞིན་དམིགས་པའི་རྟགས་ཡང་དག་ཁྱབ་བྱེད་དང་
འགལ་བའི་རང་བཞིན་དམིགས་པའི་རྟགས་ཡང་དག་རང་བཞིན་དང་འགལ་བའི་འབྲས་བུ་དམིགས་པའི་རྟགས་ཡང་དག་རྒྱུ་དང་འགལ་བའི་འབྲས་བུ་དམིགས་པའི་རྟགས་ཡང་དག་དང་ལྔ་
མཚན་གཞི་རིམ་པ་ལྟར། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་སྒྲུབ་པའི་དང་པོ་
དང༑ མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་འབྲས་སྤུ་ལོང་བྱེད་རྒྱུན་ཆགས་མེད་པར་སྒྲུབ་པའི་གཉིས་

[032A]༄༅། །པ་དང། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་ཁ་བའི་རེག་པ་རྒྱུན་ཆགས་མེད་པར་སྒྲུབ་
པའི་གསུམ་པ་དང། དུ་བ་དྲག་ཕྱུར་བའི་ཁྱབ་པར་ནོན་པའི་དངོས་པོ་དེ། དུ་བ་དྲག་ཕྱུར་བའི་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་སྒྲུབ་པའི་གཞི་
པ་དང། དུ་བ་དྲག་ཕྱུར་བའི་ཁྱབ་པར་ནོན་པའི་དངོས་པོ་དེ། དུ་བ་དྲག་ཕྱུར་བའི་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་འབྲས་སྤུ་ལོང་རྒྱུན་ཆགས་མེད་པར་སྒྲུབ་པའི་ལྔ་པའི་
མཚན་གཞི་ཡིན།    ༈    རྟག་པ་དང་ལྷན་ཅིག་མི་གནས་འགལ་མ་ཡིན་པ་ཡང་ཡིན་པའི་གཞི་
མཐུན་པ་དེ། སྒྲ་རྟག་པ་མ་ཡིན་པར་སྒྲུབ་པའི་ཕན་ཚུན་སྤང་འགལ་ལ་བརྟེན་པའི་སྣང་རུང་འགལ་དམིགས་ཀྱི་རྟགས་ཡང་དག་གི་མཚན་ཉིད། བྱས་པ་དེ། དེའི་མཚན་གཞི་ཡིན་
མདུན་གྱི་གོང་བུ་ར་ཅན་རྟ་མ་ཡིན་པར་སྒྲུབ་པའི་འགལ་དམིགས་ཀྱི་རྟགས་ཡང་དག་ཀྱང་ཡིན། རྟ་དང་ལྷན་ཅིག་མི་གནས་འགལ་མ་ཡིན་པ་ཡང་ཡིན་པའི་གཞི་མཐུན་པ་དེ། མདུན་གྱི་

[032B] ར་ཅན་དེ་དེའི་མཚན་གཞི་ཡིན། དེ་ལ་དབྱེ་ན། ལྟོས་པས་
ངེས་པ་འགོག་པའི་རྟགས་ཡང་དག་དང། ངེས་པས་ལྟོས་པ་འགོག་པའི་རྟགས་ཡང་དག་གཉིས། མཚན་གཞི་རིམ་པ་ལྟར། གོས་དཀར་པོ་ཆོས་ཅན། རང་གྲུབ་ཙམ་ནས་ཚོན་ཅན་དུ་མ་ངེས་ཏེ་
རང་ཉིད་ཚོན་ཅན་དུ་འགྲུབ་བ་རང་ལས་ཕྱིས་འགྱུར་གི་རྒྱུ་ལ་ལྟོས་དགོས་པའི་ཕྱིར། ཞེས་བརྗོད་པའི་ཚེ་ན་དེ་དེ་སྒྲུབ་ཀྱི་ལྟོས་པས་ངེས་པ་འགོག་པའི་རྟགས་ཡང་དག་ཡིན། བྱས་པ་ཆོས་ཅན་
རང་ཉིད་འཇིག་པ་རང་ལས་ཕྱིས་འབྱུང་གི་རྒྱུ་རྐྱེན་གཞན་ལ་མི་ལྟོས་ཏེ། རང་གྲུབ་ཙམ་ནས་འཇིག་ངེས་ཡིན་པའི་ཕྱིར། ཞེས་བརྗོད་པའི་ཚེ་ན། དེ་དེ་སྒྲུབ་ཀྱི་ངེས་པས་ལྟོས་པ་འགོག་
པའི་རྟགས་ཡང་དག་ཡིན། རིགས་པ་འདི་ལ་བརྟན་ནས་མི་རྟག་པ་དེ་སྒྲ་བྱས་པར་སྒྲུབ་པའི་རྟགས་ཡང་དག་མ་ཡིན་པར་ཐལ། བྱས་པ་དེ་སྒྲ་མི་རྟག་པར་སྒྲུབ་པའི་རྟགས་ཡིན་པའི་ཕྱིར་ཟེར་པ་
ཡང་ལེགས་ཏེ། ཤེས་བྱ་ཆོས་ཅན། རང་གྲུབ་ཙམ་ནས་འཇིག་ངེས་ཏེ། བྱས་པ་རང་ཉིད་འཇིག་པ་རང་ལས་ཕྱིས་འབྱུང་གི་རྒྱུ་དོན་གཞན་ལ་མི་ལྟོས་པར་སྒྲུབ་པའི་རྟགས་ཡང་དག་མ་ཡིན་

[033A]༄༅། །པར་ཐལ། རང་ཉིད་འཇིག་པ་རང་ལས་ཕྱིས་འབྱུང་གི་རྒྱུ་དོན་གཞན་ལ་མི་ལྟོས་པའི་དངོས་པོ་དེ། བྱས་པ་རང་གྲུབ་ཙམ་ནས་འཇིག་ངེས་སུ་སྒྲུབ་པའི་རྟགས་ཡང་དག་
ཡིན་པའི་ཕྱིར། བྱས་པ་ལ་ཁོ་ན་རེ། ར་ཅན་ཆོས་ཅན། མདུན་གྱི་གོང་བུ་ར་ཅན་རྟ་མ་ཡིན་པར་སྒྲུབ་པའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་
པར་ཐལ། དེ་སྒྲུབ་ཀྱི་འགལ་དམིགས་ཀྱི་རྟགས་གང་ཞིག་རྟ་དང་རྫས་ཐ་དད་ཡིན་པའི་ཕྱིར་ཟེར་ན་མ་ཁྱབ། འོ་ན། ཁྱོད་རང་ལ་ཤེས་བྱ་ཆོས་ཅན། རྫས་ཐ་དད་ཡིན་ན་
ལྷན་ཅིག་མི་གནས་འགལ་ཡིན་དགོས་པར་ཐལ། འདོད་པའི་ཕྱིར། འདོད་ན། མེ་དུ་བ་གཉིས་ཆོས་ཅན། དེ་ཐལ། དེའི་ཕྱིར། འདོད་ན། དེ་གཉིས་ཆོས་ཅན། གནོད་བྱ་
གནོད་བྱེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཕན་འདོགས་བྱ་འདོགས་བྱེད་ཡིན་པའི་ཕྱིར་ཏེ། རྒྱུ་འབྲས་ཡིན་པའི་ཕྱིར།    ༈    །མཚན་གཞིའི་སྟེང་དུ་མཚན་ཉིད་
ངེས་བྱེད་ཀྱི་ཚད་མ་བཤད་པ་ལ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པ་ཆོས་ཅན། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་

[033B] དེ་སྒྲུབ་ཀྱི་རྟགས་ཡང་དག་གང་ཞིག་མདུན་གྱི་གཞི་འདིར་ཤ་
ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ། ཤ་ཟ་ངེས་པའི་བཅད་ཤེས་དོན་མཐུན་མེད་པ་དགག་པ་ཡིན་པའི་ཕྱིར། ཡང་དེ་ཆོས་ཅན། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་
ཡང་དག་ཡིན་ཏེ། དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་ཤ་ཟ་བསྐལ་དོན་ཡིན་པའི་ཕྱིར། ཕྱི་མ་མ་གྲུབ་ན་
མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་ཆོས་ཅན། ཁྱོད་ལ་ཤ་ཟ་བསྐལ་དོན་ཡིན་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར། གཞན་ཡང་ཤ་ཟ་བསྐལ་དོན་དུ་
སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པ་ཆོས་ཅན། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་མེད་
པར་སྒྲུབ་པའི་མི་སྣང་པའི་འབྲེལ་ཟླ་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གང་ཞིག་དེ་མེད་དགག་ཡིན་པའི་ཕྱིར། ཤེས་བྱ་

[034A]༄༅། །ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་
ལ་ཤ་ཟ་ངེས་པའི་བཅད་ཤེས་དོན་མཐུན་མེད་པར་སྒྲུབ་པའི་མི་སྣང་བའི་འབྲེལ་ཟླའི་རྒྱུ་མ་དམིགས་པའི་རྟགས་ཡང་དག་ཡིན་ཏེ། དེ་དེ་སྒྲུབ་ཀྱི་མི་སྣང་བའི་འབྲེལ་ཟླ་མ་དམིགས་པའི་རྟགས་ཡང་
དག་གང་ཞིག་ཤ་ཟ་དམིགས་བྱེད་ཀྱི་ཚད་མ་དེ། ཤ་ཟ་ངེས་པའི་བཅད་ཤེས་དོན་མཐུན་གྱི་རྒྱུ་ཡིན་པའི་ཕྱིར། དེས་ཕྱི་མ་གཉིས་ལ་རིགས་འགྲེའོ། །ཡོད་པ་ཆོས་ཅན། མདུན་གྱི་གཞི་འདིར་
ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་མེད་པ་སྒྲུབ་པའི་འགལ་ཟླ་དམིགས་པའི་རྟགས་ཡང་དག་ཡིན་པར་ཐལ། དེ་དེ་སྒྲུབ་ཀྱི་མ་དམིགས་
པའི་རྟགས་ཡང་དག་གང་ཞིག་མ་ཡིན་དགག་དང་སྒྲུབ་པ་གང་རུང་ཡིན་པའི་ཕྱིར་ཏེ། སྒྲུབ་པ་ཡིན་པའི་ཕྱིར། བྱས་པ་ཆོས་ཅན། སྒྲ་རྟག་པ་མ་ཡིན་པར་སྒྲུབ་པའི་སྣང་རུང་མ་དམིགས་
པའི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་རྟགས་ལ་བསྐལ་དོན་ཡིན་པའི་ཕྱིར་

[034B] ཕྱི་མ་མ་གྲུབ་ན། བྱས་པ་སྒྲ་རྟག་པ་མ་ཡིན་པར་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ཆོས་ཅན། ཁྱོད་ལ་རྟག་པ་བསྐལ་དོན་མ་ཡིན་པར་ཐལ། ཁྱོད་ཆོས་ཅན་དེ་ཡིན་
པའི་ཕྱིར། མེ་མེད་པ་ཆོས་ཅན། མཚན་མོའི་རྒྱ་མཚོར་དུ་བ་མེད་པར་སྒྲུབ་བའི་སྣང་རུང་གི་འགྲེལ་ཟླ་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་སྣང་རུང་མ་དམིགས་པའི་རྟགས་
ཡང་དག་གང་ཞིག་མེད་དགག་ཡིན་པའི་ཕྱིར། ཤེས་བྱ་ཆོས་ཅན། མེ་མེད་པ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་སྣང་རུང་གི་རྒྱུ་མ་དམིགས་པའི་རྟགས་ཡང་དག་ཡིན་ཏེ། དེ་དེ་
སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གང་ཞིག་མེ་དུ་བའི་རྒྱུ་ཡིན་པའི་ཕྱིར། དེས་གཞན་རྣམས་ལ་རིགས་འགྲེའོ། །ཡང་བྱས་པ་ཆོས་ཅན། སྒྲ་རྟག་པ་མ་ཡིན་པར་སྒྲུབ་
པའི་སྣང་རུང་གི་འགལ་ཟླ་དམིགས་པའི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གང་ཞིག་མ་ཡིན་དགག་དང་སྒྲུབ་པ་གང་རུང་ཡིན་པའི་ཕྱིར་
ཏེ། སྒྲུབ་པ་ཡིན་པའི་ཕྱིར། ཤེས་བྱ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་

[035A]༄༅། །ཆགས་མེད་པར་སྒྲུབ་པའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་འགལ་དམིགས་ཀྱི་རྟགས་ཡང་དག་གང་
ཞིག༑ །མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ་གྲང་རེག་རྒྱུན་ཆགས་དང་ལྷན་ཅིག་མི་གནས་འགལ་ཡིན་པའི་ཕྱིར། བྱས་པ་ཆོས་ཅན། ཁྱོད་སྒྲ་རྟག་པ་མ་ཡིན་པར་སྒྲུབ་པའི་
ཕན་ཚུན་སྤངས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་འགལ་དམིགས་ཀྱི་རྟགས་ཡང་དག་གང་ཞིག་ཁྱོད་རྟག་པ་དང་ལྷན་ཅིག་མི་
གནས་འགལ་མ་ཡིན་པའི་ཕྱིར་ཏེ། ཁྱོད་རྟག་པ་དང་རྫས་ཐ་དད་མ་ཡིན་པའི་ཕྱིར།    ༈    །རྟགས་ཆོས་དོན་གསུམ་ངོས་བཟུང་བ་ལ། དམ་བཅའ་བཞག་པ་དང། སྒྲུབ་བྱེད་འགོག་པ་
གཉིས༑ དང་པོ་ནི། མེ་མེད་པ་དེ། མེ་མེད་པའི་རྟགས་ཀྱིས་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་གཏན་ཚིགས་ཡིན། མེ་མེད་དེ་དེའི་རྟགས་ཀྱིས་དེ་སྒྲུབ་ཀྱི་གཏན་ཚིགས་མ་
ཡིན༑ དུ་བ་མེད་པ་དེ། མེ་མེད་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་དང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་ཀ་ཡིན། དུ་མེད་

[035B] དེས་ཤིང་མེད་སོགས་ལ་རིགས་འདྲེའོ། །བུམ་པ་ཚད་མས་མ་དམིགས་པ་དེ། བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་པ་མེད་པར་སྒྲུབ་པའི་གཏན་
ཚིགས་ཡིན། བུམ་པ་མེད་པ་དེ། བུམ་པ་ཚད་མས་མ་དམིགས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བ་དང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་
ཀ་ཡིན། བུམ་པ་མེད་པ་དེ་དེ་གཉིས་ཀ་མ་ཡིན། གྲང་རེག་རྒྱུན་ཆགས་མེད་པ་དེ། མེ་སྟོབས་ཆེན་པོས་ཁྱབ་པར་ནོན་པའི་དངོས་པོའི་རྟགས་ཀྱིས་མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་
དངོས་པོའི་སྟེང་དུ། གྲང་རེག་རྒྱུན་ཆགས་མེད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་དང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་ཀ་ཡིན། གྲང་རེག་རྒྱུན་ཆགས་
ཚད་མས་མ་དམིགས་པ་དེ། མེ་སྟོབས་ཆེན་པོས་ཁྱབ་པར་ནོན་པའི་དངོས་པོའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཀྱང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་
བཟུང་བྱ་མ་ཡིན། རྟག་པ་མ་ཡིན་པ་དེ། བྱས་པའི་རྟགས་ཀྱིས་སྒྲ་རྟག་པ་མ་ཡིན་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་དང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་

[036A]༄༅།།གཉིས་ཀ་ཡིན། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་མ་ཡིན་པ་དེ། བྱས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ཀྱང། དེ་སྒྲུབ་
ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་མ་ཡིན། ཤ་ཟ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་མེད་པར་སྒྲུབ་པའི་
དགག་བྱའི་ཆོས་སུ་བཏགས་པའི་དོན་ཡིན་ཀྱང། དེ་སྒྲུབ་ཀྱི་དགག་བྱའི་ཆོས་མ་ཡིན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་དེ་ཡང་
དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ཀྱང། དེ་སྒྲུབ་ཀྱི་དགག་བྱའི་ཆོས་མ་ཡིན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་
ཡོད་པ་དེ། དེ་སྒྲུབ་ཀྱི་དགག་བྱའི་ཆོས་དང། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་གཉིས་ཀ་ཡིན། དུ་བ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དགག་བྱའི་ཆོས་
སུ་བཏགས་པའི་དོན་ཡིན་ཀྱང། དེ་སྒྲུབ་ཀྱི་དགག་བྱའི་ཆོས་མ་ཡིན། དུ་བ་ཡོད་པ་དེ། མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་དང་

[036B] རྟག་པ་དེ། སྒྲ་རྟག་པ་མ་ཡིན་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་དང། དེ་སྒྲུབ་ཀྱི་དགག་བྱའི་ཆོས་གཉིས་ཀ་ཡིན་ན།   ༈   །སྒྲུབ་
བྱེད་ཀྱི་རིག་པ་འགོད་པ་ནི། མེ་མེད་པ་ཆོས་ཅན། ཁྱོད་ཁྱོད་ཀྱི་རྟགས་ཀྱིས་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་གཏན་ཚིགས་ཡིན་པར་ཐལ། ཁྱོད་གང་ཟག་གི་བདག་མེད་
ཡིན་པའི་ཕྱིར། མེ་མེད་དེ་དེ་མ་ཡིན། གལ་ཏེ་ཡིན་ན། མེ་མེད་ཆོས་ཅན། ཁྱོད་དེ་སྒྲུབ་ཀྱི་རྟགས་ཡང་དག་ཡིན་པར་ཐལ། ཁྱོད་མེ་མེད་པའི་རྟགས་ཀྱིས་དེ་སྒྲུབ་ཀྱི་རྟགས་ཡང་དག་
ཡིན་པའི་ཕྱིར། འདོད་ན། རི་བོང་ར་ཆོས་ཅན། དུ་བ་མེད་པར་ཐལ། མེ་མེད་ཡིན་པའི་ཕྱིར་ཏེ། མེད་པའི་ཕྱིར། འདོད་མི་ནུས་ཏེ། དུ་བ་མེའི་འབྲས་བུ་ཡིན་པའི་ཕྱིར། གཞན་
ཡང༑ མེ་མེད་ཆོས་ཅན། མེ་མེད་པའི་རྟགས་ཀྱིས་དེ་སྒྲུབ་ཀྱི་གཏན་ཚིགས་ལྟར་སྣང་ཡིན་པར་ཐལ། མེ་མེད་པའི་རྟགས་ཀྱིས་དེ་སྒྲུབ་ཀྱི་གཏན་ཚིགས་གང་ཞིག་མེ་མེད་པའི་རྟགས་
ཀྱིས་དེ་སྒྲུབ་ཀྱིས་གཏན་ཚིགས་ཡང་དག་མ་ཡིན་པའི་ཕྱིར། དང་པོ་དངོས། ཕྱི་མ་མ་གྲུབ་ཟེར་ན། དེ་བཀོད་ཀྱི་གཏན་ཚིགས་ལྟར་སྣང་ཡོད་པར་ཐལ། འདོད་པའི་ཕྱིར། འདོད་ན་

[037A]༄༅། །གོང་དུ་བཀག་ཟིན་པའི་ཕྱིར། འདིས་གཞན་རྣམས་ལའང་རིགས་འགྲའོ། །དུ་བ་ཚད་མས་མ་དམིགས་པ་དེ། མེ་མེད་པའི་རྟགས་ཀྱིས་མཚན་མའི་རྒྱ་མཚོར་དུ་བ་མེད་
པར་སྒྲུབ་པའི་དངོས་ཀྱིས་སྒྲུབ་བྱའི་ཆོས་སུ་བཟུང་བྱ་ཡིན་ཏེ། མེ་མེད་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་
ཡོད་པའི་ཕྱིར། མ་གྲུབ་ན། མེ་མེད་པ་ཆོས་ཅན། ཁྱོད་ཀྱིས་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པར་ཐལ་
ཁྱོད་དེ་སྒྲུབ་ཀྱི་དོན་གྲུབ་གྱི་རྟགས་ཡང་དག་ཡིན་པའི་ཕྱིར། གཞན་ཡང། མེ་མེད་པ་དེ། དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་དོན་གྲུབ་ཀྱི་རྟགས་ཡང་
དག་ཡོད་པའི་ཕྱིར། མ་གྲུབ་ན། གཞི་དེ་མཚོན་བྱ་ཡིན་ན། །ཞེས་སོགས་སྔར་ལྟར་འཕེན། ཤ་ཟ་དེ་མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་
ངེས་པའི་བཅད་ཤེས་དོན་མཐུན་མེད་པར་སྒྲུབ་པའི་དགག་བྱའི་ཆོས་སུ་བརྟགས་པའི་དོན་ཡིན་ཏེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་

[037B] མདུན་གྱི་གཞི་འདིར་ཤ་ཟ་ཡོད་མེད་ཐེ་ཚོམ་ཟ་བའི་ཕྱིར། ཤ་ཟ་ཆོས་ཅན། དེ་སྒྲུབ་ཀྱི་དགག་བྱའི་ཆོས་མ་ཡིན་ཏེ་ཡོད་པའི་
ཕྱིར༑ མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་དེ། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ཏེ། དེ་སྒྲུབ་ཀྱི་ཕྱི་
རྒོལ་ཡང་དག་དེས་མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་བཅད་ཤེས་དོན་མཐུན་ཡོད་མེད་ཐེ་ཚོམ་ཟ་བའི་ཕྱིར། དེ་དེ་སྒྲུབ་ཀྱི་དགག་བྱའི་ཆོས་མ་ཡིན་
ཏེ༑ བུམ་པ་དེ། བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་པ་མེད་པར་སྒྲུབ་པའི་དགག་བྱའི་ཆོས་མ་ཡིན་པའི་ཕྱིར། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་
པའི་བཅད་ཤེས་དོན་མཐུན་ཡོད་པ་དེ། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ཏེ། དེ་དེ་སྒྲུབ་ཀྱི་དགག་བྱའི་ཆོས་ཡིན་པའི་ཕྱིར། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་
ལ་ཤ་ཟ་ངེས་པའི་བཅད་ཤེས་དོན་མཐུན་མེད་པ་དེ་དེའི་སྒྲུབ་བྱའི་ཆོས་ཡིན་པའི་ཕྱིར། དུ་བ་དེ། མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་ཡིན་ཏེ། དེ་

[038A]༄༅། །ལྟར་བསྒྲུབ་པའི་ཕྱི་རྒོལ་ཡང་དག་དེས། མཚན་མོའི་རྒྱ་མཚོར་དུ་བ་ཡོད་མེད་ཐེ་ཚོམ་ཟ་བའི་ཕྱིར། དེ་དེ་སྒྲུབ་ཀྱི་དགག་བྱའི་ཆོས་མ་ཡིན་ཏེ། དུ་བ་དང་ཕན་ཚུན་ཐ་དད་དེ། དུ་
བ་དང་ཕན་ཚུན་ཐ་དད་ཚད་མས་མ་དམིགས་པའི་ས་ཕྱོགས་སུ་དུ་བ་དང་ཕན་ཚུན་ཐ་དད་མེད་པར་སྒྲུབ་པའི་དགག་བྱའི་ཆོས་མ་ཡིན་པའི་ཕྱིར། མ་གྲུབ་ན། དུ་བ་དང་ཕན་ཚུན་ཐ་དད་ཆོས་ཅན་
དེ་སྒྲུབ་ཀྱི་རྟགས་ཡང་དག་གི་དགག་བྱའི་ཆོས་ཡིན་པར་ཐལ། དེ་སྒྲུབ་ཀྱི་རྟགས་ཡང་དག་ཡོད། ཁྱོད་དེ་སྒྲུབ་ཀྱི་དགག་བྱའི་ཆོས་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེ་
སྒྲུབ་གྱི་རྟགས་ཡང་དག་ཡོད་པར་ཐལ། ཁྱོད་ཚད་མས་མ་དམིགས་པ་དེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། རྩ་བར་འདོད་ན། དུ་བ་དང་ཕན་ཚུན་ཐ་དད་ཆོས་ཅན། དུ་བ་དང་ཕན་
ཚུན་ཐ་དད་ཚད་མས་མ་དམིགས་པའི་ས་ཕྱོགས་དེ། ཁྱོད་མ་ཡིན་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་གི་དགག་བྱའི་ཆོས་ཡིན་པའི་ཕྱིར། འདོད་ན། དུ་བ་ཆོས་ཅན། ཁྱོད་དང་
ཕན་ཚུན་ཐ་དད་ཚད་མས་མ་དམིགས་པའི་ས་ཕྱོགས་དེ། ཁྱོད་དང་ཕན་ཚུན་ཐ་དད་ཡིན་པར་ཐལ། ཁྱོད་དེ་དང་ཐ་དད་དེ་ཡང་ཁྱོད་དང་ཐ་དད་ཡིན་པའི་ཕྱིར། རྟགས་གཉིས་ཀ་གྲུབ་སྟེ་

[038B] གཉིས་པ་རྟགས་ཡང་དག་ལ་བསྒྲུབ་བྱའི་ཆོས་ཀྱི་སྒོ་ནས་དབྱེ་ན། དགག་རྟགས་ཡང་དག་དང། སྒྲུབ་རྟགས་ཡང་དག་གཉིས་ལས། མཚན་ཉིད་རིམ་པ་ལྟར་
ཁྱོད་དེ་སྒྲུབ་ཀྱི་རྟགས་ཡང་དག་ཀྱང་ཡིན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་
དགག་རྟགས་ཡང་དག་ཡིན་པའི་མཚན་ཉིད། དེ་དང་མ་དམིགས་པའི་རྟགས་ཡང་དག་དོན་གཅིག་ཁྱོད་དེ་སྒྲུབ་ཀྱི་རྟགས་ཡང་དག་ཀྱང་ཡིན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན་
སྒྲུབ་པ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་ཡིན་པའི་མཚན་ཉིད། དེ་ལ་དབྱེ་ན། འབྲས་རྟགས་ཡང་དག་དང་རང་བཞིན་གྱི་རྟགས་ཡང་དག་གཉིས། དེ་གཉིས་
གང་རུང་ཡིན་ན། སྒྲུབ་རྟགས་ཡང་དག་ཡིན་པས་ཁྱབ། དེ་སྒྲུབ་ཀྱི་དགག་རྟགས་ཡང་དག་དང། དེ་སྒྲུབ་ཀྱི་སྒྲུབ་རྟགས་ཡང་དག་འགལ་ཡང། དགག་རྟགས་ཡང་དག་དང་
སྒྲུབ་རྟགས་ཡང་དག་གཉིས་མི་འགལ་ཏེ། བྱས་པ་དེ་དེ་གཉིས་ཀ་ཡིན་པའི་ཕྱིར། བྱས་པ་སྒྲ་རྟག་པ་མ་ཡིན་པར་སྒྲུབ་པའི་དགག་རྟགས་ཡང་དག་དང། སྒྲ་མི་རྟག་པར་སྒྲུབ་པའི་སྒྲུབ་

[039A]༄༅། །རྟགས་ཡང་དག་གཉིས་ཀ་ཡིན་པའི་ཕྱིར། དེ་ལ་ཁོ་ན་རེ། དགག་པ་དང་སྒྲུབ་པ་གཉིས་མི་འགལ་བར་ཐལ། དགག་རྟགས་ཡང་དག་དང་སྒྲུབ་རྟགས་ཡང་དག་གཉིས་མི་
འགལ་བའི་ཕྱིར། ཟེར་ན་མ་ཁྱབ། འོ་ན། ཁོ་རང་ལ། དགག་པ་མ་དམིགས་པ་དང་མི་འགལ་པར་ཐལ། དགག་རྟགས་ཡང་དག་དང། མ་དམིགས་པའི་རྟགས་ཡང་དག་གཉིས་མི་
འགལ་བའི་ཕྱིར། ཁྱབ་པ་འགྲིག་རྟགས་དེར་ཐལ། དགག་རྟགས་ཡང་དག་ཡིན་ན། མ་དམིགས་པའི་རྟགས་ཡང་དག་ཡིན་དགོས་པའི་ཕྱིར། འདོད་ན། དགག་པ་ཆོས་ཅན་
མ་དམིགས་པ་དང་འགལ་བར་ཐལ། གཞི་གྲུབ་པའི་ཕྱིར། དེ་ལ་ཁོ་ན་རེ། མ་དམིགས་པ་ཆོས་ཅན། མ་དམིགས་པ་དང་འགལ་བར་ཐལ། གཞི་གྲུབ་པའི་ཕྱིར། དེར་ཐལ་ཁྱོད་
ཀྱི་རྟགས་ཡང་དག་ཡོད་པའི་ཕྱིར་ཟེར་ན་མ་ཁྱབ། ཡང་ཁོ་ན་རེ། དགག་རྟགས་ཡང་དག་གི་དངོས་ཀྱི་སྒྲུབ་བྱ་ཆོས་སུ་བཟུང་བྱ་དང། སྒྲུབ་རྟགས་ཡང་དག་གི་དངོས་ཀྱི་སྒྲུབ་བྱའི་
ཆོས་སུ་བཟུང་བྱ་གཉིས་མི་འགལ་བར་ཐལ། དགག་རྟགས་ཡང་དག་དང་སྒྲུབ་རྟགས་ཡང་དག་གཉིས་མི་འགལ་བའི་ཕྱིར་ཟེར་ན་མ་ཁྱབ། འདོད་ན། དེ་གཉིས་འགལ་བར་ཐལ་

[039B] ཕྱི་མ་དེ་ཡིན་ན་སྒྲུབ་པ་ཡིན་དགོས་པའི་ཕྱིར། ཟེར་ན་མ་ཁྱབ་མཚམས་ལ། ཤེས་བྱ་ཆོས་ཅན། སྒྲ་རྟག་པ་མ་ཡིན་པར་སྒྲུབ་པའི་དངོས་ཀྱི་སྒྲུབ་
བྱའི་ཆོས་སུ་བཟུང་བྱ་དང། སྒྲ་མི་རྟག་པར་བསྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་མི་འགལ་བར་ཐལ། སྒྲ་རྟག་པ་མ་ཡིན་པར་སྒྲུབ་པའི་རྟགས་ཡང་དག་དང། སྒྲ་མི་རྟག་
པར་སྒྲུབ་པའི་རྟགས་ཡང་དག་གཉིས་མི་འགལ་བའི་ཕྱིར། ཁྱབ་པ་ཁས། རྟགས་གྲུབ་སྟེ། བྱས་པ་དེ་དེ་གཉིས་ཀ་ཡིན་པའི་ཕྱིར། འདོད་མི་ནུས་ཏེ། དང་པོ་དེ་ཡིན་ན། དགག་པ་
ཡིན་དགོས། ཕྱི་མ་དེ་ཡིན་ན། སྒྲུབ་པ་ཡིན་དགོས་པའི་ཕྱིར། གསུམ་པ་རྟགས་ཡང་དག་ལ། སྒྲུབ་ཚུལ་གྱི་སྒོ་ནས་དབྱེ་ན། དོན་གྲུབ་ཀྱི་རྟགས་ཡང་དག་ཐ་སྙད་སྒྲུབ་ཀྱི་རྟགས་
ཡང་དག་དོན་འབའ་ཞིག་སྒྲུབ་ཀྱི་རྟགས་ཡང་དག་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་དོན་དང་ཐ་སྙད་གཉིས་ཀ་བསྒྲུབ་ཀྱི་ཡང་དག་དང་ལྔ་ལས། དེ་རྣམས་སོ་སོའི་མཚན་
ཉིད། མཚན་གཞི། སྒྲུབ་བྱེད་ཀྱི་རིག་པ་དང་གསུམ། དང་པོ་ལ། དགག་གཞག་གཉིས་ལས། དང་པོ་ལ། ཁ་ཅིག་གིས་

[040A]༄༅། །ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན་མཚན་ཉིད་ཡིན་པས་ཁྱབ་པ་དང་པོའི་མཚན་ཉིད། དེ་
གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན། མཚོན་བྱ་ཡིན་པས་ཁྱབ་པ་གཉིས་པའི་མཚན་ཉིད། དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་
ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན། ཁྱོད་ཀྱི་མཚན་ཉིད་ཡིན་པས་ཁྱབ་པ་གསུམ་པའི་མཚན་ཉིད། དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་
བཟུང་བྱ་ཡིན་ན། ཁྱོད་ཀྱི་མཚོན་བྱ་ཡིན་པས་ཁྱབ་པ་བཞི་པའི་མཚན་ཉིད་ཟེར་ན། རིམ་པ་ལྟར། བྱས་པ་ཆོས་ཅན། ཁྱོད་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་
སུ་བཟུང་བྱ་ཡིན་ན། མཚན་ཉིད་ཡིན་པས་ཁྱབ་པར་ཐལ། ཁྱོད་སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། ཁྱོད་སྒྲ་
སྐད་ཅིག་མར་སྒྲུབ་པའི་རྟགས་ཡང་དག་གང་ཞིག་སྐད་ཅིག་མ་མི་རྟག་པའི་དོན་ལྡོག་ཡིན་པའི་ཕྱིར། བྱས་པ་ལ། ཁོ་ན་རེ། བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་

[040B] སྒྲ་རྟག་པ་མ་ཡིན་པར་སྒྲུབ་པའི་དགག་རྟགས་ཡང་དག་གང་ཞིག་རྟག་པ་མ་ཡིན་པ་དགག་པ་ཡིན་པའི་ཕྱིར། །ཁྱབ་པ་ཁས། ཟེར་ན་མི་མཚུངས་
སོ༑ །གཞན་ཡང། བྱས་པ་སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་ཡིན་པར་ཐལ། སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་ཡོད་པའི་ཕྱིར། མ་གྲུབ་ན་
གཞི་དེ་མཚོན་བྱ་ཡིན་ན་ཆོས་དེའི་རྟགས་ཀྱིས་ཆོས་དེ་གཞི་དེར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་མེད་དགོས་པར་ཐལ། སྒྲ་
མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་མེད་པའི་ཕྱིར། འདོད་ན། གོང་དུ་བགགས་ཟིན། རྩ་བར་འདོད་ན། མི་རྟག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་
ཅན། ཁྱོད་བྱས་པའི་རྟགས་ཀྱིས་སྒྲ་ཁྱོད་དུ་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར། འདོད་མི་ནུས་ཏེ། མཚོན་བྱ་ཡིན་
བའི་ཕྱིར། གཞན་ཡང། ཤེས་བྱ་ཆོས་ཅན། དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་ཡོད་ན། དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་མེད་དགོས་པར་ཐལ། སྒྲ་མི་རྟག་པར་སྒྲུབ་པའི་དོན་

[041A]༄༅། །གྲུབ་ཀྱི་རྟགས་ཡང་དག་མེད་པའི་ཕྱིར། འདོད་ན། དུ་ལྡན་ལ་ལ་ཚ་ཞིང་བསྲེག་པ་ཡོད་པར་སྒྲུབ་པའི་ཐ་སྙད་སྒྲུབ་ཀྱི་རྟགས་ཡང་དག་ཡོད་པར་ཐལ། ཚ་ཞིང་བསྲེག་
པ་ཚད་མས་དམིགས་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། ཁྱོད་དེ་སྒྲུབ་ཀྱི་རྟགས་ཡང་
དག་གང་ཞིག་ཁྱོད་ཚ་ཞིང་བསྲེག་པ་ཡོད་པའི་མཚན་ཉིད་ཡིན་པའི་ཕྱིར། དང་པོ་གྲུབ་སྟེ། ཚ་ཞིང་བསྲེག་པ་མེའི་མཚན་ཉིད་ཡིན་པའི་ཕྱིར། རྩ་བར་འདོད་ན། ཤེས་བྱ་ཆོས་ཅན་
དུ་ལྡན་ལ་ལ་ཚ་ཞིང་བསྲེག་པ་ཡོད་པར་སྒྲུབ་པའི་རྟགས་ཡང་དག་མེད་པར་ཐལ། དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་ཡོད་པའི་ཕྱིར། ཁྱབ་པ་ཁས། འདོད་ན་སོང། གཞན་
ཡང། བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གང་ཞིག་དེ་སྒྲུབ་ཀྱི་ཐ་སྙད་འབའ་
ཞིག་སྒྲུབ་ཀྱི་རྟགས་ཡང་དག་མ་ཡིན་པའི་དོན་གྲུབ་ཀྱི་དང་པོ་དེར་ཐལ། དེ་སྒྲུབ་ཀྱི་རྟགས་ཡང་དག་གང་ཞིག་མི་རྟག་པ་མཚོན་བྱ་ཡིན་པའི་ཕྱིར། གཉིས་པ་མ་གྲུབ་ན། བྱས་པ་ཆོས་

[041B] ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་དེས། སྒྲ་སྐད་ཅིག་མར་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་དང་གཅིག་
ཡིན་པའི་ཕྱིར། གཞན་ཡང། དུ་བ་ཆོས་ཅན། ཁྱོད་ཀྱི་རྟགས་ཀྱིས་དུ་ལྡན་ལ་ལ་ཚ་ཞིགྣ་བསྲེག་པ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན། མཚན་ཉིད་ཡིན་པས་
ཁྱབ་པར་ཐལ། ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་
དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། ཚ་ཞིང་བསྲེག་པ་ཚད་མས་དམིགས་པ་དེ་དེ་ཡིན་པའི་ཕྱིར་ཏེ་
དང་པོ་གང་ཞིག་ཕྱི་མ་ཡིན་པར་ཕྱིར། རྩ་བར་འདོད་ན། ཚ་ཞིང་བསྲེག་པ་ཡོད་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། ཤེས་བྱ་ཆོས་ཅན། དེར་ཐལ། དུ་བའི་
རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། ཚ་ཞིང་བསྲེག་པ་ཚད་མས་དམིགས་པའི་མཚོན་བྱ་ཡང་ཡིན་པའི་གཞི་མཐུན་པ་ཡོད་པའི་ཕྱིར། ཚ་ཞིང་བསྲེག་པ་

[042A]༄༅། །ཚད་མས་དམིགས་པའི་རྟགས་ཀྱིས་དེ་ཡོད་པའི་ཕྱིར། མ་གྲུབ་ན། ཚ་ཞིང་བསྲེག་པ་ཚད་མས་དམིགས་པ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་
བྱའི་ཆོས་སུ་བཟུང་བྱ་ཡང་ཡིན། ཁྱོད་ཀྱི་མཚོན་བྱ་ཡང་ཡིན་པའི་གཞི་མཐུན་པ་ཡོད་པར་ཐལ། ཁྱོད་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། མཚན་ཉིད་
གཉིས་པ་ལས། བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན། མཚོན་བྱ་ཡིན་པས་ཁྱབ་པར་ཐལ། ཁྱོད་སྒྲ་མི་
རྟག་པར་སྒྲུབ་པའི་ཐ་སྙད་སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་མི་རྟག་པ་མཚོན་བྱ་ཡིན་པའི་ཕྱིར། རྩ་བར་འདོད་ན། སྐད་ཅིག་
མ་ཆོས་ཅན། དེར་ཐལ། དེའི་ཕྱིར། མ་གྲུབ་ན། ཤེས་བྱ་ཆོས་ཅན། སྐད་ཅིག་མ་དེ་བྱའི་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་
ཐལ༑ བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། བྱས་

[042B] ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པར་ཐལ། ཁྱོད་སྒྲ་མི་རྟག་པར་སྒྲུབ་
པའི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། རྩ་བར་འདོད་མི་ནུས་ཏེ། མཚན་ཉིད་ཡིན་པའི་ཕྱིར། མཚན་ཉིད་གསུམ་པ་ལ། བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་སྐད་ཅིག་
མར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན། ཁྱོད་ཀྱི་མཚན་ཉིད་ཡིན་པས་ཁྱབ་པར་ཐལ། ཁྱོད་སྒྲ་སྐད་ཅིག་མར་སྒྲུབ་པའི་དོན་འབའ་ཞིག་སྒྲུབ་ཀྱི་རྟགས་ཡང་དག་ཡིན་
པའི་ཕྱིར་ཏེ། ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་གང་ཞིག་ཁྱོད་དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་མ་ཡིན་པའི་ཕྱིར། དང་པོ་སླ། གཉིས་པ་མ་གྲུབ་ན། དེར་ཐལ་
ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་མེད་པའི་ཕྱིར། རྟགས་སླ། རྩ་བར་འདོད་ན། སྐད་ཅིག་མ་ཆོས་
ཅན༑ བྱས་པའི་མཚན་ཉིད་ཡིན་པར་ཐལ། བྱས་པའི་རྟགས་ཀྱིས་སྒྲ་སྐད་ཅིག་མར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པའི་ཕྱིར། མཚན་ཉིད་བཞི་པ་ལ། སྐད་ཅིག་

[043A]༄༅། །མ་མ་ཡིན་ལས་ལོག་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་ན། ཁྱོད་ཀྱི་མཚོན་བྱ་ཡིན་པས་ཁྱབ་པར་ཐལ་
ཁྱོད་སྒྲ་མི་རྟག་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཁྱོད་དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གང་
ཞིག་ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་མི་རྟག་པ་མཚོན་བྱ་ཡིན་པའི་ཕྱིར། གཉིས་པ་མ་
གྲུབ་ན། དེ་ཆོས་ཅན། སྒྲ་སྐད་ཅིག་མར་སྒྲུབ་པའི་རྟགས་ཡང་དག་ཡིན་པར་ཐལ། སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། སྒྲ་ཁྱོད་དུ་
ཚད་མས་ངེས་པའི་གང་ཟག་ཡིན་ན། སྒྲ་སྐད་ཅིག་མར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། གཞན་ཡང། སྐད་ཅིག་མ་མ་ཡིན་པ་ལས་ལོག་པ་ཆོས་ཅན། ཁྱོད་དེ་
སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱིར་རྒོལ་ཡང་དག་ཡིན་ན། སྒྲ་སྐད་ཅིག་

[043B] ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་དེ། སྒྲ་སྐད་ཅིག་མར་ཚད་མས་ངེས་པའི་གང་ཟག་ཡིན་པའི་ཕྱིར་ཏེ། ཁྱོད་ཀྱི་རྟགས་
ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་དེ། སྒྲ་སྐད་ཅིག་མ་མ་ཡིན་པ་ལས་ལོག་པར་ཚད་མས་ངེས་པའི་གང་ཟག་ཡིན་པའི་ཕྱིར། རྩ་བར་འདོད་ན། མི་རྟག་པ་ཆོས་ཅན། སྐད་ཅིག་མ་མ་ཡིན་པ་ལས་
ལོག་པའི་མཚོན་བྱ་ཡིན་པར་ཐལ། སྐད་ཅིག་མ་མ་ཡིན་པ་ལས་ལོག་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པའི་ཕྱིར། ཁྱབ་པ་ཁས། མ་གྲུབ་ན་
མི་རྟག་པ་ཆོས་ཅན། ཁྱོད་སྐད་ཅིག་མ་མ་ཡིན་པ་ལས་ལོག་པའི་རྟགས་ཀྱིས་སྒྲ་ཁྱོད་དུ་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། འདོད་
ན༑ མི་རྟག་པ་འཛིན་པའི་རྟོག་པ་དེ། སྐད་ཅིག་མ་མ་ཡིན་པ་ལས་ལོག་པའི་རྣམ་པ་ཤར་བའི་ཞེན་རིག་ཡིན་པར་ཐལ། འདོད་པའི་ཕྱིར། འདོད་ན། མི་རྟག་པ་འཛིན་པའི་རྟག་པ་ཆོས་
ཅན༑ རང་ཡུལ་དུ་གྱུར་པའི་དགག་པའི་རྣམ་པ་ཤར་བའི་ཞེན་རིག་ཡིན་པར་ཐལ། འདོད་པའི་ཕྱིར། འདོད་ན། མི་རྟག་པ་ཆོས་ཅན། དགག་པ་ཡིན་པར་ཐལ། ཁྱོད་ཡོད། ཁྱོད་

[044A]༄༅། །འཛིན་རྟོག་པ་དགག་རྟོག་ཡིན་པའི་ཕྱིར། དེ་ལ་ཁོ་ན་རེ། དགག་པ་ཆོས་ཅན། དགག་པ་ཡིན་པར་ཐལ། ཁྱོད་འཛིན་རྟོག་པ་དགག་རྟོགས་ཡིན་པའི་ཕྱིར། མ་གྲུབ་ན་སོང་
དེ་ཆོས་ཅན། དེར་ཐལ། ཁྱོད་འཛིན་རྟོག་པ་རང་ཡུལ་དུ་གྱུར་པའི་དགག་པའི་རྣམ་པ་ཤར་པའི་ཞེན་རིག་ཡིན་པའི་ཕྱིར། མ་གྲུབ་ན། དགག་པ་འཛིན་པའི་རྟོག་པ་ཆོས་ཅན། དེར་ཐལ་
དགག་པའི་རྣམ་པ་ཤར་བའི་ཞེན་རིག་ཡིན་པའི་ཕྱིར། མ་གྲུབ་ན། དགག་པ་ཆོས་ཅན། ཁྱོད་འཛིན་པའི་རྟོག་པ་ཁྱོད་ཀྱི་རྣམ་པ་ཤར་བའི་ཞེན་རིག་ཡིན་པར་ཐལ། ཁྱོད་བདག་མེད་ཡིན་པའི་
ཕྱིར༑ ཁ་ཅིག་གིས། དགག་པ་དགག་པར་བྱས་ནས། དགག་པ་མ་ཡིན་དགག་ཡིན་ཟེར་ན། དགག་པ་ཆོས་ཅན། མ་ཡིན་དགག་མ་ཡིན་པར་ཐལ། མེད་དགག་ཡིན་པའི་ཕྱིར་ཏེ་
དགག་པ་གང་ཞིག་རང་ཞེས་བརྗོད་པའི་སྒྲས། རང་གི་དགག་བྱ་བཀག་ཤུལ་དུ་རང་གི་འཕང་བྱར་གྱུར་པའི་ཆོས་གཞན་སྒྲུབ་པ་མི་འཕེན་པའི་ཕྱིར། ཕྱི་མ་མ་གྲུབ་ན། དགག་
པ་སྒྲུབ་པ་ཡིན་པར་ཐལ། མ་གྲུབ་པ་དེའི་ཕྱིར། གཞན་ཡང། སྐད་ཅིག་མ་མ་ཡིན་པ་ལས་ལོག་པ་ཆོས་ཅན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དགོས་ཀྱི་སྒྲུབ་བྱའི་

[044B] མི་རྟག་པའི་མཚན་ཉིད་ཡིན་པའི་ཕྱིར་ཏེ། མི་རྟག་པ་ཁྱོད་ཀྱི་མཚོན་བྱ་ཡིན་པའི་ཕྱིར། རྟགས་ཁས། འདོད་ན། བྱས་པ་ཆོས་ཅན། ཁྱོད་ཀྱིས་རྟགས་ཀྱིས་སྒྲ་
མི་རྟག་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་པ་ཡོད་པར་ཐལ། འདོད་པའི་ཕྱིར། འདོད་ན། བྱས་པ་ཆོས་ཅན། དེ་སྒྲུབ་
ཀྱི་དགག་རྟགས་ཡིན་པར་ཐལ། དེ་སྒྲུབ་ཀྱི་རྟགས་ཡང་དག་གང་ཞིག་འདོད་པའི་ཕྱིར། འདོད་མི་ནུས་ཏེ། ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་ཡིན་པའི་ཕྱིར། རིག་པ་འདི་
ལ་བརྟེན་ནས་དགག་པ་དགག་པར་སྒྲུབ་སྟེ། དགག་པ་ཆོས་ཅན། དགག་པ་ཡིན་པར་ཐལ། ཁྱོད་ཡོད། ཁྱོད་འཛིན་རྟོག་པ་དགག་རྟོག་ཡིན་པའི་ཕྱིར།    ༈   
ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་སྲིད་པ་དེ། ཁྱོད་
དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པའི་མཚན་ཉི། དེ་གང་ཞེ་ན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚོན་བྱ་ཡང་ཡིན་པའི་

[045A]༄༅། །གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གི་མཚན་ཉིད། དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་
ཡང་ཡིན། མཚོན་བྱ་ཡང་ཡིན་པའི་གཞི་མཐུན་མི་སྲིད། མཚན་ཉིད་ཀྱང་ཡིན་པའི་གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་དོན་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད་
དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་མི་སྲིད། མཚོན་བྱ་ཡང་ཡིན་པའི་གཞི་མཐུན་པ་
སྲིད་པ་དེ། ཁྱོད་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད། དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན་
མཚན་ཉིད་ཀྱང་ཡིན་པའི་གཞི་མཐུན་པ་སྲིད། མཚོན་བྱ་ཡང་ཡིན་པའི་གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་གི་མཚན་ཉིད་
དོན་གྲུབ་ཀྱི་རྟགས་ཡང་དག་ལ་དབྱེ་ན། དོན་གྲུབ་ཀྱི་འབྲས་རང་མ་དམིགས་པའི་རྟགས་ཡང་དག་གསུམ་ལས། མཚན་གཞི་རིམ་པ་ལྟར། དུ་བ་དུ་ལྡན་ལ་ལ་མེ་ཡོད་པར་སྒྲུབ་

[045B] བྱས་པ་སྒྲ་མི་རྟག་པར་སྒྲུབ་པའི་དོན་གྲུབ་ཀྱི་རང་བཞིན་གྱི་རྟགས་ཡང་དག་དང། མེ་མེད་པ་དེ། མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་
དོན་གྲུབ་ཀྱི་མ་དམིགས་པའི་རྟགས་ཡང་དག་ཡིན། གཉིས་པ་ལ་ཡང་གསུམ་ལས། མཚན་གཞི་སྔར་ལྟར་རོ། གསུམ་པ་ལ་ཡང་གསུམ་ལས། བྱས་པའི་འབྲས་བུ་དེ། བྱས་པའི་འབྲས་བུ་
འགྱུར་བའི་གཟུགས་སྐད་ཅིག་མར་སྒྲུབ་པའི་དོན་འབའ་ཞིག་སྒྲུབ་ཀྱི་འབྲས་རྟགས་ཡང་དག་དང། བྱས་པ་དེ། སྒྲ་སྐད་ཅིག་མར་སྒྲུབ་པའི་དོན་འབའ་ཞིག་སྒྲུབ་ཀྱི་རང་བཞིན་གྱི་རྟགས་ཡང་
དག་དང། བྱས་པ་དེ། སྒྲ་སྐད་ཅིག་མ་མ་ཡིན་པ་ལས་ལོག་པར་སྒྲུབ་པའི་དོན་འབའ་ཞིག་སྒྲུབ་ཀྱི་མ་དམིགས་པའི་རྟགས་ཡང་དག་ཡིན། བཞི་པ་ལ་ཡང་གསུམ་ལས། མཚན་གཞི་
ནི༑ བྱས་པའི་འབྲས་བུར་གྱུར་པའི་སྐད་ཅིག་མ་དེ། བྱས་པའི་འབྲས་བུར་གྱུར་པའི་གཟུགས་མི་རྟག་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་འབྲས་རྟགས་ཡང་དག་དང། སྐད་ཅིག་མ་དེ་
སྒྲ་མི་རྟག་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རང་བཞིན་གྱི་རྟགས་ཡང་དག་དང། སྐད་ཅིག་མ་དེ་སྒྲ་མི་རྟག་པ་མ་ཡིན་པ་ལས་ལོག་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་མ་དམིགས་

[046A]༄༅།།པའི་རྟགས་ཡང་དག་ཡིན། ལྔ་པ་ལ་ཡང་གསུམ་ལས། མཚན་གཞི་ནི། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་དོན་དང་ཐ་སྙད་གཉིས་ཀ་སྒྲུབ་ཀྱི་འབྲས་རྟགས་
ཡང་དག་དང། བྱས་པ་སྒྲ་མི་རྟག་པར་སྒྲུབ་པའི་དོན་དང་ཐ་སྙད་གཉིས་ཀ་སྒྲུབ་ཀྱི་རང་བཞིན་གྱི་རྟགས་ཡང་དག་དང། མེ་མེད་པ་དེ། མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་
དོན་དང་ཐ་སྙད་གཉིས་ཀ་སྒྲུབ་ཀྱི་མ་དམིགས་པའི་རྟགས་ཡང་དག་ཡིན་པའི་ཕྱིར། ཁ་ཅིག་གིས། དེ་སྒྲུབ་ཀྱི་རྟགས་ཡང་དག་ཡིན་ན། དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་དང་
དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གང་རུང་ཡིན་པས་ཁྱབ་ཟེར་ན། བྱས་པ་ཆོས་ཅན། སྒྲ་སྐད་ཅིག་མ་དང། །མི་རྟག་པ་གཉིས་ཀར་སྒྲུབ་པའི་དོན་གྲུབ་ཀྱི་རྟགས་ཡང་དག་
དང༑ དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གང་རུང་ཡིན་པར་ཐལ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། སྒྲ་སྐད་ཅིག་མར་སྒྲུབ་པའི་རྟགས་ཡང་དག་ཡིན་པའི་ཕྱིར་
རྩ་བར་འདོད་ན། དེ་མ་ཡིན་པར་ཐལ། དང་པོ་ཡང་མ་ཡིན། ཕྱི་མ་ཡང་མ་ཡིན་པའི་ཕྱིར། དང་པོ་མ་གྲུབ་ན། བྱས་པ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་

[046B] མཚན་ཉིད་ཀྱང་ཡིན་པའི་གཞི་མཐུན་པ་ཡོད་པར་ཐལ། ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་ན། སྐད་ཅིག་མ་དེ་དེ་
ཡིན་པར་ཐལ། དེ་ཡོད་པའི་ཕྱིར་ཏེ། འདོད་ན། བྱས་པ་ཆོས་ཅན། སྐད་ཅིག་མ་དེ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། འདོད་པའི་
ཕྱིར༑ འདོད་ན། སྐད་ཅིག་མ་མ་ཡིན་པ་ལས་ལོག་པ་དེ། བྱས་པའི་རྟགས་ཀྱིས་སྒྲ་སྐད་ཅིག་མ་མ་ཡིན་པ་ལས་ལོག་པ་དང། མི་རྟག་པ་གཉིས་ཀར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་
བཟུང་བྱ་ཡིན་པར་ཐལ། འདོད་པའི་ཕྱིར། འདོད་ན། མི་རྟག་པ་དེ་བྱས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། འདོད་པའི་ཕྱིར། འདོད་ན། བྱས་
པ་ཆོས་ཅན། ཁྱོད་སྒྲ་སྐད་ཅིག་མ་མ་ཡིན་པ་ལས་ལོག་པ་དང། མི་རྟག་པ་གཉིས་ཀར་སྒྲུབ་པའི་དགག་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་
ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་པ་ཡོད་པའི་ཕྱིར། དང་པོ་སྒྲུབ་སྟེ། ཁྱོད་དེ་སྒྲུབ་ཀྱི་དོན་གྲུབ་ཀྱི་རྟགས་

[047A]༄༅། །ཡང་དག་ཡིན་པའི་ཕྱིར། གཉིས་པ་གྲུབ་སྟེ། སྐད་ཅིག་མ་མ་ཡིན་པ་ལས་ལོག་པ་དེ་དེ་ཡིན་པའི་ཕྱིར། འདོད་ན། བྱས་པ་ཆོས་ཅན། དེ་མ་ཡིན་པར་ཐལ་
དེ་སྒྲུབ་ཀྱི་བསྒྲུབ་རྟགས་ཡང་དག་ཡིན་པའི་ཕྱིར་ཏེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། སྒྲུབ་པ་
ཡང་ཡིན་པའི་གཞི་མཐུན་པ་ཡོད་པའི་ཕྱིར། གཉིས་པ་གྲུབ་སྟེ། མི་རྟག་པ་དེ་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་མ་ཡིན་
པའི་ཕྱིར། མ་གྲུབ་ན། བྱས་པ་ཆོས་ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་ཡོད་པར་ཐལ་
ཁྱོད་དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་ན། མི་རྟག་པ་དེ་དེ་ཡིན་པར་ཐལ། འདོད་པའི་ཕྱིར། འདོད་ན། སྐད་ཅིག་མ་མ་ཡིན་པ་ལས་ལོག་
པ་དེ། བྱས་པའི་རྟགས་ཀྱིས་སྒྲ་སྐད་ཅིག་མ་མ་ཡིན་པ་ལས་ལོག་པ་དང། མི་རྟག་པ་གཉིས་ཀ་ཡོད་པར་སྒྲུབ་པའི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། འདོད་པའི་

[047B] འདོད་ན། སྔར་ལྟར་རོ།   ༈   །བཞི་པ་རྟགས་ཡང་དག་ལ་སྒྲུབ་བྱའི་སྒོ་ནས་དབྱེ་ན། དངོས་སྟོབས་ཀྱི་རྟགས་ཡང་དག་གྲགས་པའི་རྟགས་ཡང་དག་ཡིད་ཆེས་ཀྱི་རྟགས་ཡང་
དག་དང་གསུམ་ལས། དེ་སྒྲུབ་ཀྱི་རྟགས་ཡང་དག་གང་ཞིག་དེ་སྒྲུབ་ཀྱི་སྒྲུབ་བྱ་དངོས་སྟོབས་རྗེས་དཔག་ཚད་མར་སོང་བའི་གཞལ་བྱ་ཡིན་པ་དེ། དང་པོའི་མཚན་ཉིད། དེ་གང་ཞིག་དེ་
སྒྲུབ་ཀྱི་སྒྲུབ་བྱ་གྲགས་པའི་རྗེས་དཔག་ཚད་མར་སོང་བའི་གཞལ་བྱ་ཡིན་པ་དེ་གཉིས་པའི་མཚན་ཉིད། དེ་གང་ཞིག་དེ་སྒྲུབ་ཀྱི་སྒྲུབ་བྱ་ཡིད་ཆེས་རྗེས་དཔག་ཚད་མར་སོང་བའི་གཞལ་
བྱ་ཡིན་པ་དེ་གསུམ་པའི་མཚན་ཉིད། དང་པོ་ལ། །དབྱེ་ན། དངོས་སྟོབས་ཀྱི་འབྲས་རང་མ་དམིགས་པའི་རྟགས་ཡང་དག་གསུམ་ལས། མཚན་གཞི་རིམ་པ་ལྟར་དུ་བ་དུ་ལྡན་ལ་ལ་
མེ་ཡོད་པར་སྒྲུབ་པའི་དངོས་སྟོབས་ཀྱི་འབྲས་རྟགས་ཡང་དག་དང། བྱས་པ་སྒྲ་མི་རྟག་པར་སྒྲུབ་པའི་དངོས་སྟོབས་ཀྱི་རང་བཞིན་གྱི་རྟགས་ཡང་དག་དང། མེ་མེད་པ་དེ། མཚན་མོའི་
རྒྱ་མཚོར་དུ་བ་མེད་པར་སྒྲུབ་པའི་དངོས་སྟོབས་ཀྱི་མ་དམིགས་པའི་རྟགས་ཡང་དག་ཡིན། གཉིས་པ་ལ་གཉིས་ལས། མཚན་གཞི་ནི། རྟོག་ཡུལ་ན་ཡོད་པ་དེ། རི་བོང་ཅན་ཟླ་བ་

[048A]༄༅། །ཞེས་པའི་སྒྲས་བརྗོད་རུང་དུ་སྒྲུབ་པའི་གྲགས་པའི་རང་བཞིན་གྱི་རྟགས་ཡང་དག་དང། རྟོག་ཡུལ་ན་ཡོད་པ་དེ། རི་བོང་ཅན་དངོས་དབང་གིས་ཟླ་བ་ཞེས་པའི་སྒྲས་བརྗོད་རུང་
མ་ཡིན་པར་སྒྲུབ་པའི་གྲགས་པའི་མ་དམིགས་པའི་རྟགས་ཡང་དག་ཡིན། གསུམ་པ་ལ་ཡང་གསུམ་ལས། མཚན་གཞི་རིམ་པ་ལྟར། དཔྱད་གསུམ་གྱི་དག་བའི་ལུང་དེ། སྦྱིན་པས་ལོངས་
སྤྱོད་ཁྲིམས་ཀྱིས་བདེ། ཞེས་པའི་ལུང་རང་གི་བསྟན་དོན་རྟོགས་པའི་ཚད་མ་སྔ་མ་སྔོན་དུ་སོང་བར་བསྒྲུབ་པའི་ཡིད་ཆེས་ཀྱི་འབྲས་རྟགས་ཡང་དག་དང། དེ་དེ་འདྲའི་ལུང་རང་གི་བསྟན་བྱའི་
དོན་ལ་མི་བསླུ་བར་སྒྲུབ་པའི་ཡིད་ཆེས་ཀྱི་རང་བཞིན་གྱི་རྟགས་ཡང་དག་དང། དེ་དེ་འདྲའི་ལུང་རང་གི་བསྟན་བྱའི་དོན་ལ་བསླུ་བ་མ་ཡིན་པར་སྒྲུབ་པའི་ཡིད་ཆེས་ཀྱི་མ་དམིགས་པའི་རྟགས་
ཡང་དག་ཡིན།   ༈   །ལྔ་པ་རྟགས་ཡང་དག་ལ། མཐུན་ཕྱོགས་ལ། འཇུག་ཚུལ་གྱི་སྒོ་ནས་དབྱེ་ན། མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་དང། མཐུན་ཕྱོགས་
ལ་རྣམ་གཉིས་སུ་འཇུག་པའི་རྟགས་ཡང་དག་གཉིས་ལས། མཐུན་ཕྱོགས་ལ་ཁྱབ་བྱེད་དུ་འཇུག་པའི་ཚུལ་གསུམ་ཡིན་པ་དང་པོའི་མཚན་ཉིད། མཐུན་ཕྱོགས་ལ་རྣམ་གཉིས་སུ་འཇུག་

[048B] གཉིས་པའི་མཚན་ཉིད། བྱས་པ་དེ། སྒྲ་མི་རྟག་པར་སྒྲུབ་པའི་དང་པོའི་མཚན་གཞི་དང། བྱས་པའི་བྱེ་བྲག་དེ། སྒྲ་མི་རྟག་པར་སྒྲུབ་པའི་གཉིས་པའི་མཚན་གཞི་
ཡིན༑    ༈    །དྲུག་པ་རྟགས་ཡང་དག་ལ་རྒོལ་བའི་སྒོ་ནས་དབྱེ་ན། རང་དོན་སྐབས་ཀྱི་རྟགས་ཡང་དག་དང། གཞན་དོན་སྐབས་ཀྱི་རྟགས་ཡང་དག་གཉིས་ལས། ཁྱོད་སྒྲ་མི་རྟག་པར་སྒྲུབ་པའི་
རྟགས་ཡང་དག་ཀྱང་ཡིན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པ་ཡང་ཡིན་པའི་གཞི་མཐུན་པ་དེ། ཁྱོད་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་
དག་ཡིན་པའི་མཚན་ཉིད། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་གང་ཟག་གི་ངོར། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་
ཡིན༑ ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་དག་ཡང་ཡིན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པ་ཡང་ཡིན་པའི་གཞི་མཐུན་པ་དེ། ཁྱོད་སྒྲ་མི་རྟག་པར་
སྒྲུབ་པའི་གཞན་དོན་སྐབས་ཀྱི་རྟགས་ཡང་དག་ཡིན་པའི་མཚན་ཉིད། བྱས་པ་སྒྲ་མི་རྟག་པར་སྒྲུབ་པའི་གཞན་དོན་སྐབས་ཀྱི་རྟགས་ཡང་དག་ཡིན། ཁ་ཅིག་གིས། བྱས་པ་སྒྲ་མི་རྟག་པར་

[049A]༄༅། །སྒྲུབ་པའི་རང་དོན་སྐབས་ཀྱི་རྟགས་ཡང་དག་དང། དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་གཉིས་ཀ་ཡིན་ཟེར་ན། བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་
རྟག་པར་སྒྲུབ་པའི་ཕྱི་རྒོལ་ཡང་དག་མེད་པར་ཐལ། ཁྱོད་དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། འདོད་ན། དེ་ཆོས་ཅན། དེ་ཡོད་པར་ཐལ། ཁྱོད་དེ་སྒྲུབ་
ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། ཡང་ཁ་ཅིག་རང་དོན་སྐབས་ཀྱི་རྟགས་ཡང་དག་མེད་ཟེར་ན། མི་འཐད་དེ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་
ཀྱི་རྟགས་ཡང་དག་ཏུ་སོང་བའི་ཚེ། བྱས་པ་སྒྲ་མི་རྟག་པར་སྒྲུབ་པའི། རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། རང་དོན་སྐབས་ཀྱིས་རྟགས་ཡང་དག་ཡོད་པར་ཐལ། སྒྲ་མི་
རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡོད་པའི་ཕྱིར། མ་གྲུབ་ན། ཤེས་བྱ་ཆོས་ཅན། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་ན། དེ་སྒྲུབ་ཀྱི་རང་དོན་སྐབས་
ཀྱི་རྟགས་ཡང་དག་མ་ཡིན་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་པ་ཆོས་ཅན་

[049B] དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། འདོད་ན། དེ་ཆོས་ཅན། དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་མ་ཡིན་པར་
ཐལ༑ དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འཁོར་གསུམ། གཞན་ཡང། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་མ་ཡིན་པར་ཐལ། དེ་དེ་སྒྲུབ་ཀྱི་
གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར་ཏེ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་པའི་སྦྱོར་བ་དེ་གཞན་དོན་སྐབས་ཀྱི་རྟགས་ཡང་དག་གི་སྦྱོར་བ་རྣམ་དག་ཡིན་
པའི་ཕྱིར། དེ་ལ་ཁོ་ན་རེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པའི་ཚེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པར་ཐལ། བྱས་པའི་
སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་པ་སྒྲ་མི་རྟག་པར་སྒྲུབ་པའི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། འདོད་ན། བྱས་པ་
མེད་པའི་ཚེ། བྱས་པ་ཡོད་པར་ཐལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པའི་ཚེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་

[050A]༄༅། །ཡོད་པའི་ཕྱིར་ཟེར་ན། མ་ཁྱབ་སྟེ། བྱས་པ་མེད་པའི་ཚེ། བྱས་པ་ཡོད་པར་ཐལ། བྱས་པ་བརྗོད་བྱེད་ཀྱི་སྒྲ་མེད་པའི་ཚེ། བྱས་པ་བརྗོད་བྱེད་ཀྱི་སྒྲ་ཡོད་པའི་ཕྱིར། ཁྱབ་
པ་འགྲིག་རྟགས་སླ། ཁ་ཅིག་གིས། རང་དོན་སྐབས་ཀྱི་རྟགས་ཡང་དག་མེད་ཟེར་བ་དང། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་
པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན་ཟེར་བ་མི་འཐད་དེ། རང་དོན་སྐབས་ཀྱི་རྟགས་ཡང་དག་ཡོད་པར་ཐལ། སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་
རྟགས་ཡང་དག་ཡོད་པའི་ཕྱིར་ཏེ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་པ་ཡོད་པ་གང་ཞིག་དེའི་ཚེ་བྱས་པ་སྒྲ་མི་རྟག་པར་སྒྲུབ་
པའི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། རྟགས་ཁས། གཞན་ཡང། སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡོད་པར་ཐལ། བྱས་པ་སྒྲ་མི་རྟག་
པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བ་ཡོད་པའི་ཕྱིར། བྱས་པ་དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་གང་ཟག་ཡོད་པའི་ཕྱིར། དུ་བ་དུ་ལྡན་ལ་

[050B] དུ་ལྡན་ལ་ལ་མེ་སློང་བའི་གང་ཟག་ཡོད་པའི་ཕྱིར། ཧེཧུང། གཉིས་པ་རྟགས་ཡང་དག་གི་
ལོག་ཕྱོགས་གཏན་ཚིགས་ལྟར་སྣང་བཤད་པ་ལ། མཚན་ཉིད་དང། དབྱེ་བ་གཉིས་ལས། དང་པོ་ལ། དགག་གཞག་གཉིས་ལས། དང་པོ་ལ། ཁ་ཅིག་གིས། ཚུལ་གསུམ་མ་ཡིན་
པ༑ གཏན་ཚིགས་ལྟར་སྣང་གི་མཚན་ཉིད་ཟེར་ན། མི་འཐད་དེ། གཏན་ཚིགས་ལྟར་སྣང་མེད་པའི་ཕྱིར་ཏེ། གཞི་གྲུབ་ན་རྟགས་ཡང་དག་ཡིན་པས་ཁྱབ་པའི་ཕྱིར། གཉིས་པ་རང་ལུགས་
ནི༑ དེ་སྒྲུབ་ཀྱི་ཚུལ་གསུམ་མ་ཡིན་པ། དེ་སྒྲུབ་ཀྱི་གཏན་ཚིགས་ལྟར་སྣང་གི་མཚན་ཉིད། གཉིས་པ་དབྱེ་བ་བཤད་པ་ནི། སྤྱིར་གཏན་ཚིགས་ལྟར་སྣང་མེད་ཀྱང། གཞི་ལ་སྦྱར་ན། དེ་
སྒྲུབ་ཀྱི་འགལ་བའི་གཏན་ཚིགས། མ་ངེས་པའི་གཏན་ཚིགས། མ་གྲུབ་པའི་གཏན་ཚིགས་དང་གསུམ། དང་པོ་ལ། མཚན་ཉིད། དབྱེ་བ། མཚན་གཞི། སྒྲུབ་བྱེད་ཀྱི་རིག་པ་འགོད་པ་
དང་བཞི། དང་པོ་ནི། སྒྲ་རྟག་པར་སྒྲུབ་པའི་ཕྱོགས་ཆོས་ཀྱང་ཡིན། སྒྲ་རྟག་པ་མ་ཡིན་པར་སྒྲུབ་བའི་རྗེས་ཁྱབ་ཀྱང་ཡིན་པའི་གཞི་མཐུན་པ་དེ། སྒྲ་རྟག་པར་སྒྲུབ་པའི་འགལ་རྟགས་ཀྱི་མཚན་ཉིད་

[051A]༄༅། །གཉིས་པ་དབྱེ་བ་ནི། མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འགལ་རྟགས་དང། མི་མཐུན་ཕྱོགས་ལ་རྣམ་གཉིས་སུ་འཇུག་པའི་འགལ་རྟགས་གཉིས། གསུམ་པ་མཚན་གཞི་ནི། བྱས་པ་སྒྲ་མི་
རྟག་པ་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འགལ་རྟགས་དང། བྱས་པའི་བྱེ་བྲག་དེ་སྒྲུབ་ཀྱི་མི་མཐུན་ཕྱོགས་ལ་རྣམ་གཉིས་སུ་འཇུག་པའི་འགལ་རྟགས་ཡིན། བཞི་པ་སྒྲུབ་བྱེད་འགོད་པ་ནི་
བྱས་པ་ཆོས་ཅན། སྒྲ་མི་རྟག་པ་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འགལ་རྟགས་ཡིན་པར་ཐལ། དེ་སྒྲུབ་ཀྱི་འགལ་རྟགས་ཡིན་པར་གང་ཞིག་མི་རྟགས་པ་ཡིན་ན། ཁྱོད་ཡིན་པས་ཁྱབ་པའི་
ཕྱིར། མ་གྲུབ་ན། བྱས་པའི་བྱེ་བྲག་ཆོས་ཅན། སྒྲ་མི་རྟག་པ་མ་ཡིན་པར་སྒྲུབ་པའི་འགལ་རྟགས་ཡིན་པར་ཐལ། སྒྲ་རྟག་པར་སྒྲུབ་པའི་འགལ་རྟགས་ཡིན་པའི་ཕྱིར་ཏེ། དེ་སྒྲུབ་ཀྱི་ཕྱོགས་ཆོས་གང་ཞིག་ཁྱོད་ཀྱི་རྟགས་
ཀྱིས་དེ་སྒྲུབ་ཀྱི་རྗེས་ཁྱབ་ཕྱིན་ཅི་ལོག་ཏུ་ངེས་པའི་ཕྱིར། གཞན་ཡང། དེ་ཆོས་ཅན། སྒྲ་རྟག་པར་སྒྲུབ་པའི་འགལ་རྟགས་ཡིན་པར་ཐལ། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར། ཁོ་ན་རེ། སྒྲ་མི་རྟག་པར་སྒྲུབ་
པའི་འགལ་རྟགས་ཡོད་པར་ཐལ། སྒྲ་རྟག་པར་སྒྲུབ་པའི་འགལ་རྟགས་ཡོད་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། སྒྲ་མི་རྟག་པར་སྒྲུབ་པའི་གཏན་ཚིགས་ལྟར་སྣང་ཡིན་ན། དེ་སྒྲུབ་ཀྱི་མ་ངེས་པའི་གཏན་

[051B] དེ་སྒྲུབ་ཀྱི་མ་གྲུབ་པའི་གཏན་ཚིགས་གང་རུང་ཡིན་དགོས་པའི་ཕྱིར། ཁ་ཅིག་གིས། དེ་སྒྲུབ་ཀྱི་ཚུལ་གསུམ་ཡོད་ན། དེ་སྒྲུབ་ཀྱི་རྟགས་ཡང་དག་ཡོད་པས་ཁྱབ་ཞེས་ཟེར་ན། ཤེས་
བྱ་ཆོས་ཅན། སྒྲ་རྟག་པར་སྒྲུབ་པའི་རྟགས་ཡང་དག་ཡོད་པར་ཐལ། སྒྲ་རྟག་པར་སྒྲུབ་པའི་ཚུལ་གསུམ་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་སྒྲུབ་ཀྱི་ཕྱོགས་ཆོས་
ཡོད་པ་གང་ཞིག་དེ་སྒྲུབ་ཀྱི་རྗེས་ཁྱབ་ཡོད། དེ་སྒྲུབ་ཀྱི་ལྡོག་ཁྱབ་ཡོད་པའི་ཕྱིར། དང་པོ་གྲུབ་སྟེ། བྱས་པ་དེ་སྒྲ་རྟག་པར་སྒྲུབ་པའི་ཕྱོགས་ཆོས་ཡིན་པའི་ཕྱིར། མ་གྲུབ་ན། དེ་ཆོས་
ཅན༑ དེར་ཐལ། དེ་སྒྲུབ་ཀྱི་འགལ་རྟགས་ཡིན་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར། གཉིས་པ་གྲུབ་སྟེ། ཆོས་དང་སྐད་ཅིག་མ་མ་ཡིན་པའི་གཞི་
མཐུན་པ་དེ། སྒྲ་རྟག་པར་སྒྲུབ་པའི་རྗེས་ཁྱབ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད་
པ་གང་ཞིག་ཁྱོད་སྒྲ་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། དང་པོ་གྲུབ་སྟེ། འདུས་མ་བྱས་ཀྱི་ནམ་མཁའ་དེ། ཁྱོད་

[052A]༄༅། །ཀྱི་རྟགས་ཀྱི་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པའི་ཕྱིར། གཉིས་པ་གྲུབ་སྟེ། ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་
མཐུན་པར་ཡོད་པའི་ཕྱིར་ཏེ། རྟག་པ་ཡིན་པའི་ཕྱིར། གོང་གི་གསུམ་པ་གྲུབ་སྟེ། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། སྒྲ་
རྟག་པར་སྒྲུབ་པའི་ལྡོག་ཁྱབ་ཡིན་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་དང་མི་ལྡན་པའི་མི་མཐུན་དཔེ་ཡང་དག་ཡོད། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་མེད་པ་ཁོ་
ནར་ཚད་མས་ངེས་པའི་ཕྱིར། རྩ་བར་འདོད་ན། སྒྲ་ཆོས་ཅན། ཁྱོད་རྟག་པར་སྒྲུབ་པའི་རྟགས་ཡང་དག་མེད་པར་ཐལ། ཁྱོད་རྟག་པ་མ་ཡིན་པའི་ཕྱིར། ཁོ་ན་རེ། སྒྲ་རྟག་པར་སྒྲུབ་པའི་
ཚུལ་གསུམ་ཡིན་པ་ཡོད་པར་ཐལ། དེ་སྒྲུབ་ཀྱི་ཕྱོགས་ཆོས་ཡིན་པ་ཡོད། དེ་སྒྲུབ་ཀྱི་རྗེས་ཁྱབ་ཡིན་པ་ཡོད། དེ་སྒྲུབ་ཀྱི་ལྡོག་ཁྱབ་ཡིན་པ་ཡོད་པའི་ཕྱིར། ཟེར་ན་མ་ཁྱབ། ཁྱབ་འགྲིག་
ཤེས་བྱའོ།གཉིས་པ་མ་ངེས་པའི་གཏན་ཚིགས་བཤད་པ་ལ། མཚན་ཉིད་དང། དབྱེ་བ་གཉིས། དང་པོ་ནི། སྒྲ་རྟག་པར་སྒྲུབ་པའི་ཕྱོགས་ཆོས་ཀྱང་ཡིན། སྒྲ་རྟག་པར་

[052B] སྒྲ་རྟག་པ་མ་ཡིན་པར་སྒྲུབ་པའི་རྗེས་ཁྱབ་མ་ཡིན་པ་ཡང་ཡིན་པའི་གཞི་མཐུན་པ་དེ། སྒྲ་རྟག་པར་སྒྲུབ་པའི་མ་ངེས་པའི་གཏན་ཚིགས་གྱི་མཚན་
ཉིད། གཉིས་པ་དབྱེ་བ་ལ། དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་གཏན་ཚིགས་དང། དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་གཉིས། དང་པོ་ལ། མཚན་ཉིད་དང། མཚན་
གཞི་གཉིས་ལས། དང་པོ་ནི། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་པར་
མ་ངེས་པ་ཡང་ཡིན། གང་ཟག་དེས་ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་མེད་པར་མ་ངེས་པ་ཡང་ཡིན་པའི་གཞི་མཐུན་པ་དེ། ཁྱོད་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཡིན་
པའི་མཚན་ཉིད། གཉིས་པ་མཚན་གཞི་ནི། མཉན་བྱ། སྒྲ་མ་ཡིན་པ་ལས་ལོག་པ། སྒྲའི་ལྡོག་པ་རྣམས་རེ་རེ་ནས། སྒྲ་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་
ཚིགས་དང། སྒྲ་མི་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་ཚིགས་གཉིས་ཀ་ཡིན། གཉིས་པ་ཐུན་མོང་བའི་མ་ངེས་པའི་གཏན་ཚིགས་ལ་མཚན་ཉིད་དང། དབྱེ་བ་གཉིས་

[053A]༄༅། །ལས། དང་པོ་ནི། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས་ཁྱོད་དེ་སྒྲུབ་ཀྱི་མཐུན་
ཕྱོགས་ལ་ཡོད་པར་ངེས་པ་དང། གང་ཟག་དེས། དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་པ་གང་རུང་ཡང་ཡིན་པའི་གཞི་མཐུན་པ་དེ། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་
པའི་གཏན་ཚིགས། གཉིས་པ་ནི། དེ་ལ་དབྱེ་ན། དེ་སྒྲུབ་ཀྱི་དངོས་ཀྱི་མ་ངེས་པའི་གཏན་ཚིགས་དང། ལྷག་ལྡན་གྱི་མ་ངེས་པའི་གཏན་ཚིགས། དེ་གང་རུང་མ་ཡིན་
པའི་མ་ངེས་པའི་གཏན་ཚིགས་དང་གསུམ་ལས། དང་པོ་ལ། མཚན་ཉིད་དང། དབྱེ་བ་གཉིས། དང་པོ་ནི། ཁྱོད་དེ་སྒྲུབ་ཀྱི་མ་ངེས་པའི་
གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་དང། མི་མཐུན་ཕྱོགས་གཉིས་ཀ་ལ་ཡོད་པར་ངེས་པ་དེ། ཁྱོད་དེ་སྒྲུབ་ཀྱི་
དངོས་ཀྱི་མ་ངེས་པའི་གཏན་ཚིགས་ཡིན་པའི་མཚན་ཉིད། གཉིས་པ་དབྱེ་བ་ནི། དེ་ལ་དབྱེ་ན། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དང། མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དངོས་ཀྱི་

[053B] དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དང། མི་མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང། དེ་སྒྲུབ་ཀྱི་མི་མཐུན་ཕྱོགས་ལ་ཁྱབ་བྱེད་དང། མཐུན་ཕྱོགས་
ལ་རྣམ་གཉིས་སུ་འཇུག་པའི་དེ་དང། དེ་སྒྲུབ་ཀྱི་མི་མཐུན་ཕྱོགས་དང་མཐུན་ཕྱོགས་གཉིས་ཀ་ལ་རྣམ་གཉིས་སུ་འཇུག་པའི་དེ་དང་བཞི། མཚན་གཞི་རིམ་པ་ལྟར་རི་བོང་ར་མེད་དེ། སྒྲ་རྟག་པར་
སྒྲུབ་པའི་མཐུན་ཕྱོགས་ལ་ཁྱབ་བྱེད་དང། དེ་སྒྲུབ་ཀྱི་མི་མཐུན་ཕྱོགས་ལ་ཡང་ཁྱབ་བྱེད་དུ་འཇུག་པའི་དངོས་ཀྱི་མ་ངེས་པའི་གཏན་ཚིགས་དང། མི་རྟག་པ་དེ། དུང་སྒྲ་རྩོལ་བྱུང་དུ་སྒྲུབ་པའི་
མཐུན་ཕྱོགས་ལ་ཁྱབ་བྱེད་དང། མི་མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང། ཡང། མི་རྟག་པ་དེ། དུང་སྒྲ་རྩོལ་བྱུང་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དང་
མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང། དབང་ཤེས་དེ། ཟླ་བ་གཉིས་སྣང་གི་དབང་ཤེས་མངོན་སུམ་དུ་སྒྲུབ་པའི་མཐུན་ཕྱོགས་དང་མི་མཐུན་ཕྱོགས་གཉིས་ཀ་ལ་རྣམ་གཉིས་སུ་
འཇུག་གི་དངོས་ཀྱི་མ་ངེས་པའི་གཏན་ཚིགས་ཡིན།    ༈    །གཉིས་པ་ལྷག་ལྡན་གྱི་མ་ངེས་པའི་གཏན་ཚིགས་ལ་ཡང། མཚན་ཉིད་དང། དབྱེ་བ་གཉིས་ལས། དང་པོ་ནི། ཁྱོད་

[054A]༄༅། །དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་པར་ངེས་ནས་
མི་མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དང། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་ནས། མཐུན་ཕྱོགས་ཡོད་མེད་ཐེ་ཚོམ་ཟ་བ་གང་རུང་ཡིན་པ་དེ། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་
པའི་གཏན་ཚིགས་ཡིན་པའི་མཚན་ཉིད། གཉིས་པ་དབྱེ་བ་ནི། ཡང་དག་ལྷག་ལྡན་གྱི་མ་ངེས་པའི་གཏན་ཚིགས་དང། འགལ་བ་ལྷག་ལྡན་གྱི་མ་ངེས་པའི་གཏན་ཚིགས་གཉིས་ལས། ཁྱོད་
དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་པར་ངེས་ནས། མི་མཐུན་ཕྱོགས་
ལ་ཡོད་མེད། ཐེ་ཚོམ་ཟ་བ་དེ། ཁྱོད་དེ་སྒྲུབ་ཀྱི་ཡང་དག་ལྷག་ལྡན་གྱི་མ་ངེས་པའི་གཏན་ཚིགས་ཡིན་པའི་མཚན་ཉིད། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་གང་ཞིག་
ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་ནས། མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དེ། ཁྱོད་དེ་སྒྲུབ་ཀྱི་འགལ་བ་

[054B] མཚན་གཞི་རིམ་པ་ལྟར། ངག་སྨྲ་བ་དེ། ཀུན་མཁྱེན་ལ་ཐེ་ཚོམ་ཟ་བའི་གང་ཟག་གི་ངོར། ངག་སྨྲ་བའི་སྐྱེས་བུ། ཀུན་མཁྱེན་
མ་ཡིན་པར་སྒྲུབ་པའི་དང་པོ་དང། ཡང་དེ་དེའི་ངོར་ངག་སྨྲ་བའི་སྐྱེས་བུ་ཀུན་མཁྱེན་དུ་སྒྲུབ་པའི་གཉིས་པ་ཡིན། གསུམ་པ་དེ་གཉིས་གང་རུང་མ་ཡིན་པའི་ཐུན་མོང་མ་ངེས་པའི་གཏན་
ཚིགས་ལ་ཡང། མཚན་ཉིད་དང། མཚན་གཞི་གཉིས་ལས། དང་པོ་ནི། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་
བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ངེས་པ་དང། ཁྱོད་དེ་སྒྲུབ་ཀྱི་མི་མཐུན་ཕྱོགས་ཁོ་ན་ལ་མེད་པར་ངེས་པ་གང་རུང་ཡིན་པ་དེ། ཁྱོད་དེ་སྒྲུབ་ཀྱི་དེ་གཉིས་གང་
རུང་མ་ཡིན་པའི་ཐུན་མོང་བའི་མ་ངེས་པའི་གཏན་ཚིགས་ཡིན་པའི་མཚན་ཉིད། གཉིས་པ་མཚན་གཞི་ནི། བུ་རོ་ད་ལྟ་བ་དེ། ཁ་ནང་བུ་རམ་གོང་བུའི་སྟེང་དུ་བུར་གཟུགས་ད་ལྟ་བ་ཡོད་པར་
སྒྲུབ་པའི་དེ་གཉིས་གང་རུང་མ་ཡིན་པའི་ཐུན་མོང་བའི་མ་ངེས་པའི་གཏན་ཚིགས་ཀྱི་མཚན་གཞི་ཡིན། །གསུམ་པ་མ་གྲུབ་པའི་གཏན་ཚིགས་ལ། མཚན་ཉིད་དང། དབྱེ་བ་གཉིས་

[055A]༄༅། །ལ༑ དང་པོ་ནི། དེ་སྒྲུབ་ཀྱི་རྟགས་སུ་བཀོད་པ་གང་ཞིག་དེ་སྒྲུབ་ཀྱི་ཕྱོགས་ཆོས་མ་ཡིན་པ་དེ། དེ་སྒྲུབ་ཀྱི་མ་གྲུབ་པའི་གཏན་ཚིགས་ཀྱི་མཚན་ཉིད། གཉིས་པ་དབྱེ་བ་ལ་
དོན་ལ་ལྟོས་ན་མ་གྲུབ་པའི་གཏན་ཚིགས། བློ་ལ་ལྟོས་ནས་མ་གྲུབ་པའི་གཏན་ཚིགས། རྒོལ་བ་ལ་ལྟོས་ནས་མ་གྲུབ་པའི་གཏན་ཚིགས་དང་གསུམ་ལས། དང་པོ་ལ། རྟགས་ཀྱི་ངོ་བོ་མེད་ནས་
མ་གྲུབ་པའི་གཏན་ཚིགས། ཆོས་ཅན་གྱི་ངོ་བོ་མེད་ནས་མ་གྲུབ་པའི་གཏན་ཚིགས། རྟགས་ཆོས་ཐ་དད་མེད་ནས་མ་གྲུབ་པའི་གཏན་ཚིགས། གཞི་རྟགས་ཐ་དད་མེད་ནས་མ་གྲུབ་པའི་གཏན་ཚིགས་
གཞི་ཆོས་ཐ་དད་མེད་ནས་མ་གྲུབ་པའི་གཏན་ཚིགས། རྟགས་ཤེས་འདོད་ཆོས་ཅན་གྱི་སྟེང་དུ་འགོད་ཚུལ་དང་མཐུན་པར་མེད་ནས་མ་གྲུབ་པའི་གཏན་ཚིགས། གཏན་ཚིགས་ཀྱི་ཕྱོགས་གཅིག་
ཤེས་འདོད་ཆོས་ཅན་ལ་མེད་ནས་མ་གྲུབ་པའི་གཏན་ཚིགས་དང་བདུན། མཚན་གཞི་རིམ་པ་ལྟར། སྐྱེས་བུ་ཆོས་ཅན། སྡུག་བསྔལ་བ་ཡིན་ཏེ། རི་བོང་རས་རྦོ་ཕུག་པའི་ཕྱིར། ཞེས་བཀོད་
པའི་ཚེ། དེ་སྒྲུབ་ཀྱི་དང་པོ་དང། རི་བོང་ར་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གཉིས་པ་དང། སྒྲ་ཆོས་ཅན། མི་རྟག་སྟེ། མི་རྟག་པ་ཡིན་

[055B] ཞེས་བཀོད་པའི་ཚེ། དེ་སྒྲུབ་ཀྱི་གསུམ་པ་དང། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་བཞི་པ་དང། སྒྲ་ཆོས་ཅན་སྒྲ་ཡིན་ཏེ། བྱས་
པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་ལྔ་པ་དང། སྒྲ་ཆོས་ཅན། མི་རྟག་སྟེ། མིག་ཤེས་ཀྱིས་བཟུང་བྱ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་དྲུག་པ་དང། ལྗོན་ཤིང་ཆོས་
ཅན༑ སེམས་ལྡན་ཡིན་ཏེ། མཚན་མོ་ལོ་མ་ཁུམ་ནས་ཉལ་བའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་བདུན་པ་ཡིན་ནོ།    ༈    །གཉིས་པ་བློ་ལ་ལྟོས་ནས་མ་གྲུབ་པའི་གཏན་ཚིགས་ལ། རྟགས་
ཀྱི་ངོ་བོ་ལ་ཐེ་ཚོམ་ཟོས་ནས་མ་གྲུབ་པའི་གཏན་ཚིགས། ཆོས་ཅན་གྱི་ངོ་བོ་ལ་ཐེ་ཚོམ་ཟོས་ནས་མ་གྲུབ་པའི་གཏན་ཚིགས། གཞི་རྟགས་ཀྱི་འགྲེལ་པ་ལ་ཐེ་ཚོམ་ཟོས་ནས་མ་གྲུབ་པའི་གཏན་ཚིགས་
ཤེས་འདོད་ཆོས་ཅན་མེད་ནས་མ་གྲུབ་པའི་གཏན་ཚིགས་དང་བཞི། མཚན་གཞི་རིམ་པ་ལྟར། ཤ་ཟ་བསྐལ་དོན་དུ་སོང་བའི་གང་ཟག་གི་ངོར། སྒྲ་ཆོས་ཅན། མི་རྟག་སྟེ། ཤ་ཟ་ཚད་
མས་གཞལ་བྱ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་དང་པོ་དང། དྲི་ཟ་བསྐལ་དོན་དུ་སོང་བའི་གང་ཟག་ངོར། དྲི་ཟའི་གླུ་དབྱངས་ཆོས་ཅན། མི་རྟག་སྟེ་བྱས་པའི་ཕྱི་

[056A]༄༅། །ཞེས་བཀོད་པའི་ཚེ། དེ་སྒྲུབ་ཀྱི་གཉིས་པ་དང། རྨ་བྱ་གང་ན་ཡོད་མ་ཤེས་པའི་གང་ཟག་གི་ངོར། རི་སུལ་གསུམ་གྱི་དབུས་མ་ན་ཆོས་ཅན། རྨ་བྱ་ཡོད་དེ། རྨ་བྱས་སྒྲ་
སྒྲོགས་པ་ཡོད་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གསུམ་པ་དང། དཔལ་ལྡན་ཆོས་གྲགས་ཀྱི་ངོར། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་བཞི་པ་ཡིན་ནོ་
གསུམ་པ་རྒོལ་བ་ལ་ལྟོས་ནས་མ་གྲུབ་པའི་གཏན་ཚིགས་ལ། སྔ་རྒོལ་ལ་ལྟོས་ནས་མ་གྲུབ་པའི་གཏན་ཚིགས། ཕྱི་རྒོལ་ལ་ལྟོས་ནས་མ་གྲུབ་པའི་གཏན་ཚིགས། སྔ་རྒོལ་ཕྱི་རྒོལ་གཉིས་ཀ་
ལ་ལྟོས་ནས་མ་གྲུབ་པའི་གཏན་ཚིགས་དང་གསུམ་ལས། མཚན་གཞི་རིམ་པ་ལྟར། གྲངས་ཅན་པས་སངས་རྒྱས་པའི་ངོར། བློ་ཆོས་ཅན། སེམས་མེད་ཡིན་ཏེ། སྐྱེ་འཇིག་ཅན་ཡིན་པའི་
ཕྱིར༑ ཞེས་བཀོད་པའི་ཚེ། དེ་སྒྲུབ་ཀྱི་དང་པོ་དང། གཅེར་བུ་པས། སངས་རྒྱས་པའི་ངོར། ལྗོན་ཤིང་ཆོས་ཅན། སེམས་ལྡན་ཡིན་ཏེ། ཤུན་པ་བཤུས་ན་འཆི་པའི་ཕྱིར། ཞེས་བཀོད་
པའི་ཚེ། དེ་སྒྲུབ་ཀྱི་ངག་གཉིས་པ་དང། སྒྲ་ཆོས་ཅན། མི་རྟག་སྟེ། མིག་ཤེས་ཀྱིས་བཟུང་བྱ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གསུམ་པ་ཡིན་ནོ།    ༈    །གསུམ་པ་རྟགས་

[056B] རྟགས་ཀྱི་སྐྱོན། དཔེའི་སྐྱོན། ཕྱོགས་ཀྱི་སྐྱོན། རྟགས་ཀྱི་ཡོན་ཏན། དཔེའི་ཡོན་ཏན། ཕྱོགས་ཀྱི་ཡོན་ཏན་དང་དྲུག་ལས། དེ་རྣམས་སོ་སོའི་
མཚན་ཉིད། མཚན་གཞི་སྒྲུབ་བྱེད་ཀྱི་རིག་པ་འགོད་པ། རྩོད་པ་སྤོང་བ་དང་བཞི། དང་པོ་ནི། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་གྱི་འཇོག་བྱེད། སྒྲ་མི་རྟག་པར་སྒྲུབ་པའི་རྟགས་སྐྱོན་
གྱི་མཚན་ཉིད། སྒྲ་མི་རྟག་པར་སྒྲུབ་པའི་རྟགས་སུ་བཀོད་པ་གང་ཞིག་སྒྲ་མི་རྟག་པར་སྒྲུབ་པའི་ཚུལ་གསུམ་མ་ཡིན་པར་དམིགས་པ་དེ་དེ་ཡིན། དེ་སྒྲུབས་པ་ནི། དེ་ཆོས་ཅན། སྒྲ་མི་རྟག་
པར་སྒྲུབ་པའི་རྟགས་སྐྱོན་ཡིན་པར་ཐལ། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་གྱི་འཇོག་བྱེད་ཡིན་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་གྱི་མཚན་ཉིད་ཡིན་པའི་ཕྱིར་
སྒྲ་མི་རྟག་པར་སྒྲུབ་པའི་ཕྱོགས་ཆོས་མ་ཡིན་པ། སྒྲ་མི་རྟག་པར་སྒྲུབ་པའི་རྗེས་ཁྱབ་མ་ཡིན་པ། སྒྲ་མི་རྟག་པར་སྒྲུབ་པའི་ལྡོག་ཁྱབ་མ་ཡིན་པ་རྣམས་རེ་རེ་ནས་སྒྲ་མི་རྟག་པར་སྒྲུབ་པའི་རྟགས་སྐྱོན་
མ་ཡིན་པའི་ཕྱིར་ཏེ། གལ་ཏེ་ཡིན་ན། དེ་རྣམས་རེ་རེ་ཆོས་ཅན། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་གྱི་འཇོག་བྱེད་ཡིན་པར་ཐལ། སྒྲ་མི་རྟག་པར་སྒྲུབ་པའི་རྟགས་སྐྱོན་ཡིན་པའི་ཕྱིར་

[057A]༄༅། །འདོད་ན། དེ་རྣམས་ཆོས་ཅན། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་གྱི་མཚན་ཉིད་དེ་ཡིན་པར་ཐལ། འདོད་པའི་ཕྱིར། འདོད་ན། གཞལ་བྱ་ཆོས་ཅན། སྒྲ་མི་རྟག་པར་
སྒྲུབ་པའི་ཕྱོགས་ཆོས་མ་ཡིན་པར་ཐལ། སྒྲ་མི་རྟག་པར་སྒྲུབ་པའི་རྟགས་སྐྱོན་ཅན་ཡིན་པའི་ཕྱིར་ཏེ། ཕལ་སྒྲ་མི་རྟག་པར་སྒྲུབ་པའི་རྟགས་ལྟར་སྣང་ཡིན་པའི་ཕྱིར། རྟགས་སླ། འདོད་མི་
ནུས་ཏེ། སྒྲ་མི་རྟག་པར་སྒྲུབ་པའི་མ་ངེས་པའི་གཏན་ཚིགས་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་དཔེ་སྐྱོན་ཅན་གྱི་འཇོག་བྱེད། སྒྲ་མི་རྟག་པར་སྒྲུབ་པའི་དཔེ་སྐྱོན་གྱི་མཚན་ཉིད། སྒྲ་མི་རྟག་
པར་སྒྲུབ་པའི་དཔེར་བཟུང་བ་གང་ཞིག་སྒྲ་མི་རྟག་པར་སྒྲུབ་པའི་དཔེ་ཡང་དག་གི་མཚན་ཉིད་དང་མི་ལྡན་བ་དེ་དེ་ཡིན། སྒྲུབ་བྱེད་ནི་དེ་ཆོས་ཅན། སྒྲ་མི་རྟག་པར་སྒྲུབ་པའི་དཔེ་སྐྱོན་ཡིན་
ཏེ༑ སྒྲ་མི་རྟག་པར་སྒྲུབ་པའི་དཔེ་སྐྱོན་ཅན་གྱི་མཚན་ཉིད་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་མཐུན་དཔེ་སྐྱོན་ཅན་གྱི་འཇོག་བྱེད། སྒྲ་མི་རྟག་པར་སྒྲུབ་པའི་མཐུན་དཔེ་སྐྱོན་གྱི་
མཚན་ཉིད། སྒྲ་མི་རྟག་པར་སྒྲུབ་པའི་མཐུན་དཔེར་བཟུང་བ་གང་ཞིག་སྒྲ་མི་རྟག་པར་སྒྲུབ་པའི་མཐུན་དཔེ་ཡང་དག་གི་མཚན་ཉིད་དང་མི་ལྡན་པ་དེ་དེ་ཡིན། སྒྲུབ་བྱེད་ནི། དེ་ཆོས་

[057B] སྒྲ་མི་རྟག་པར་སྒྲུབ་པའི་མཐུན་དཔེའི་སྐྱོན་ཡིན་ཏེ། སྒྲ་མི་རྟག་པར་སྒྲུབ་པའི་མཐུན་དཔེ་སྐྱོན་ཅན་གྱི་འཇོག་བྱེད་ཡིན་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་མཐུན་དཔེ་སྐྱོན་ཅན་གྱི་
མཚན་ཉིད་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་ཕྱོགས་སྐྱོན་གྱི་འཇོག་བྱེད་དམ། སྒྲ་མི་རྟག་པར་སྒྲུབ་པའི་ཕྱོགས་སྐྱོན་གྱི་མཚན་ཉིད་ནི་མེད་དེ། སྒྲ་མི་རྟག་པར་སྒྲུབ་པའི་ཕྱོགས་སྐྱོན་
ཅན་མེད་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་ཕྱོགས་ལྟར་སྣང་མེད་པའི་ཕྱིར། མ་གྲུབ་ན། སྒྲ་མི་རྟག་པར་སྒྲུབ་པའི་ཕྱོགས་ལྟར་སྣང་མེད་པར་ཐལ། སྒྲ་མི་རྟག་པར་སྒྲུབ་པའི་ཕྱོགས་
ཡིན་ན། སྒྲ་མི་རྟག་པར་སྒྲུབ་པའི་ཕྱོགས་ཡང་དག་ཡིན་དགོས་པའི་ཕྱིར། སྒྲ་མི་རྟག་པར་སྒྲུབ་པའི་སྒྲུབ་བྱ་ཡིན་ན། སྒྲ་མི་རྟག་པར་སྒྲུབ་པའི་སྒྲུབ་བྱ་ཡང་དག་ཡིན་དགོས་པའི་ཕྱིར་
རྟགས་ཀྱི་ཡོན་ཏན་ཅན་གྱི་འཇོག་བྱེད་དམ། རྟགས་ཀྱི་ཡོན་ཏན་གྱི་མཚན་ཉིད་ནི། ཚུལ་གསུམ་ཡིན་པར་དམིགས་པ་དེ་དེ་ཡིན། སྒྲུབ་བྱེད་ནི། དེ་ཆོས་ཅན། རྟགས་ཀྱི་ཡོན་ཏན་ཡིན་ཏེ་
རྟགས་ཀྱི་ཡོན་ཏན་ཅན་གྱི་འཇོག་བྱེད་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་རྟགས་ཡོན་ཏན་ཅན་དང། སྒྲ་མི་རྟག་པར་སྒྲུབ་པའི་རྟགས་ཡང་དག་དོན་གཅིག་དེས་གཞན་རྣམས་ལ་

[058A]༄༅། །རིགས་འདྲ། སྒྲ་མི་རྟག་པར་སྒྲུབ་པའི་དཔེའི་ཡོན་ཏན་ཅན་གྱི་འཇོག་བྱེད། སྒྲ་མི་རྟག་པར་སྒྲུབ་པའི་དཔེའི་ཡོན་ཏན་གྱི་མཚན་ཉིད། སྒྲ་མི་རྟག་པར་སྒྲུབ་པའི་མཐུན་
དཔེར་བཟུང་བ་གང་ཞིག་སྒྲ་མི་རྟག་པར་སྒྲུབ་པའི་དཔེ་ཡང་དག་གི་མཚན་ཉིད་དང་ལྡན་པ་དེ་དེ་ཡིན། སྒྲུབ་བྱེད་རིགས་འདྲ། སྒྲ་མི་རྟག་པར་སྒྲུབ་པའི་ཕྱོགས་ཡོན་ཏན་ཅན་གྱི་འཇོག་
བྱེད༑ སྒྲ་མི་རྟག་པར་སྒྲུབ་པའི་ཕྱོགས་ཀྱི་ཡོན་ཏན་གྱི་མཚན་ཉིད། སྒྲ་མི་རྟག་པར་སྒྲུབ་པའི་ཕྱོགས་སུ་བཟུང་བ་ཡང་ཡིན། སྒྲ་མི་རྟག་པར་སྒྲུབ་པའི་ཕྱོགས་ཡང་དག་གི་མཚན་
ཉིད་དང་ལྡན་པ་ཡང་ཡིན་པའི་གཞི་མཐུན་པ་དེ་དེ་ཡིན། ཕྱོགས་ཡང་དག་དུ་སོང་བ་ཡང་ཡིན། ཕྱོགས་ཡང་དག་གི་མཚན་ཉིད་དང་ལྡན་པ་ཡང་ཡིན་པའི་གཞི་མཐུན་པ་དེ། ཕྱོགས་
ཡང་དག་གི་མཚན་ཉིད། དེ་ལ་དབྱེ་ན་གཉིས་ལས། རང་དོན་ཕྱོགས་ཡང་དག་གི་འཇོག་བྱེད། རང་དོན་ཕྱོགས་ཀྱི་ཡོན་ཏན་གྱི་མཚན་ཉིད། ཕྱོགས་ཡང་དག་ཀྱང་ཡིན། ངོ་བོ་དོན་
སོགས་ཆོས་ལྔ་མ་ཚང་བ་ཡང་ཡིན་པའི་གཞི་མཐུན་པ་དེ་དེ་ཡིན། གཞན་དོན་ཕྱོགས་ཡང་དག་གི་འཇོག་བྱེད་གཞན་དོན་ཕྱོགས་ཀྱི་ཡོན་ཏན་གྱི་མཚན་ཉིད། ཕྱོགས་ཡང་དག་ཀྱང་

[058B] ངོ་བོ་དོན་སོགས་ཆོས་ལྔ་ཚང་བ་ཡང་ཡིན་པའི་གཞི་མཐུན་པ་དེ་དེ་ཡིན།    ༈    །བཞི་པ་རྩོད་སྤོང་བ་ལ། ཁོ་ན་རེ། རྟགས་དཔེ་ཕྱོགས་གསུམ་གྱི་སྐྱོན་ཡོད་པར་ཐལ། སྒྲ་མི་རྟག་པར་
སྒྲུབ་པའི་རྟགས་དཔེ་ཕྱོགས་གསུམ་གྱི་སྐྱོན་ཡོད་པའི་ཕྱིར་ཟེར་ན། མི་འཐད་དེ། སྒྲ་མི་རྟག་པར་སྒྲུབ་པའི་རྟགས་དཔེའི་སྐྱོན་ཡོད་ཀྱང། སྒྲ་མི་རྟག་པར་སྒྲུབ་པའི་ཕྱོགས་སྐྱོན་མེད་པའི་
ཕྱིར༑ ཁོ་ན་རེ། གཏན་ཚིགས་ལྟར་སྣང་ཡོད་པར་ཐལ། སྒྲ་མི་རྟག་པར་སྒྲུབ་པའི་གཏན་ཚིགས་ལྟར་སྣང་ཡོད་པའི་ཕྱིར་ཟེར་ན། མ་ཁྱབ། ཁྱོད་གཏན་ཚིགས་ལྟར་སྣང་དུ་སོང་བའི་སྦྱོར་བ་
ཡོད་ན། ཁྱོད་གཏན་ཚིགས་ལྟར་སྣང་ཡིན་པས་ཁྱབ་པར་ཐལ། ཁྱོད་རྟགས་ཡང་དག་ཏུ་སོང་པའི་སྦྱོར་བ་ཡོད་ན། ཁྱོད་རྟགས་ཡང་དག་ཡིན་པས་ཁྱབ་པའི་ཕྱིར། ཁྱབ་པ་དོན་གྱིས་སོང་
བྱས་པ་ལ། ཁོ་ན་རེ། སྒྲ་རྟག་པར་སྒྲུབ་པའི་ཕྱོགས་སྐྱོན་ཅན་ཡོད་པར་ཐལ། རྟག་པ་དེ། སྒྲ་རྟག་པར་སྒྲུབ་པའི་ཕྱོགས་སྐྱོན་ཅན་ཡིན་པའི་ཕྱིར་ཏེ། རྟག་པ་དེ། སྒྲ་རྟག་པར་སྒྲུབ་པའི་
ཕྱོགས་ལྟར་སྣང་ཡིན་པའི་ཕྱིར། མ་གྲུབ་ན། རྟག་པ་ཆོས་ཅན། སྒྲ་རྟག་པར་སྒྲུབ་པའི་ཕྱོགས་ལྟར་སྣང་ཡིན་པར་ཐལ། སྒྲ་རྟག་པར་སྒྲུབ་པའི་ཕྱོགས་བཏགས་པ་བ་ཡིན་པའི་ཕྱིར་ཟེར་

[059A]༄༅། །ན་མ་ཁྱབ། ཟེར་འགྲོ་སྟེ། དེ་ལྟར་མ་ཡིན་ན། རྟག་པ་ཆོས་ཅན། སྒྲ་རྟག་པར་སྒྲུབ་པའི་ཕྱོགས་སུ་བཟུང་བ་ཡང་ཡིན། སྒྲ་རྟག་པར་སྒྲུབ་པའི་ཕྱོགས་ཡང་དག་གི་
མཚན་ཉིད་དང་མི་ལྡན་པ་ཡང་ཡིན་པའི་གཞི་མཐུན་པ་ཡིན་པར་ཐལ། སྒྲ་རྟག་པར་སྒྲུབ་པའི་ཕྱོགས་ལྟར་སྣང་ཡིན་པའི་ཕྱིར། འདོད་ན། དེ་ཆོས་ཅན། སྒྲ་རྟག་པར་སྒྲུབ་
པའི་ཕྱོགས་སུ་བཟུང་བར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྒྲ་རྟག་པར་སྒྲུབ་པའི་ཕྱོགས་ཡིན་པར་ཐལ། སྒྲ་རྟག་པར་སྒྲུབ་པའི་ཕྱོགས་སུ་བཟུང་བའི་ཕྱིར་
འདོད་ན། མི་རྟག་པ་དེ། སྒྲ་མི་རྟག་པར་སྒྲུབ་པའི་ཕྱོགས་ཡིན་པར་ཐལ། འདོད་པའི་ཕྱིར། འདོད་ན། སྒྲ་དེ་སྒྲ་མི་རྟག་པར་སྒྲུབ་པའི་ཕྱོགས་ཡིན་པར་ཐལ། འདོད་པའི་ཕྱིར་
འདོད་ན། དེ་ཆོས་ཅན། དེ་གཉིས་ཀ་ལ་འདོད་མི་ནུས་ཏེ། སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་གིས། སྒྲ་དང་མི་རྟག་པ་གཉིས་ཀ་རྟོགས་པའི་ཕྱིར། ཁྱབ་སྟེ། སྤྱི་དོན་རིག་
རྒྱན་ལས་སོ། །རྩོད་གཞི་སྒྲ་ལྟ་བུ་ཆོས་ཅན། ཕྱོགས་མཚན་ཉིད་པ་མ་ཡིན་ཏེ། ཕྱིར་རྒོལ་གྱིས་སྒྲུབ་བྱ་མ་གྲུབ་པའི་སྔ་རོལ་ཏུ་གྲུབ་ཟིན་པའི་ཕྱིར། ཞེས་སྒྲ་མི་རྟག་པར་སྒྲུབ་པའི་

[059B] སྒྲ་མི་རྟག་པར་སྒྲུབ་པའི་ཕྱོགས་མ་ཡིན་པས་ཁྱབ་པ་བཤད་པའི་ཕྱིར། དེ་བཞིན་དུ་གཞན་ལ་ཡང་རིགས་འགྲོའོ། །གཞན་ཡང། རྟག་པ་ཆོས་ཅན། སྒྲ་རྟག་
པར་སྒྲུབ་པའི་ཕྱོགས་མ་ཡིན་པར་ཐལ། སྒྲ་རྟག་པར་སྒྲུབ་པའི་ཕྱོགས་བཏགས་པ་བ་ཡིན་པའི་ཕྱིར། མ་གྲུབ་ན། རྟག་པ་དེ་སྒྲ་རྟག་པར་སྒྲུབ་པའི་ཕྱོགས་བཏགས་པ་བ་ཡིན་པར་ཐལ། མི་རྟག་པ་དེ་
སྒྲ་མི་རྟག་པར་སྒྲུབ་པའི་ཕྱོགས་བཏགས་པ་བ་ཡིན་པའི་ཕྱིར་ཏེ། སྒྲ་དང་མི་རྟག་པ་གཉིས་རེ་རེ་ནས་སྒྲ་མི་རྟག་པར་སྒྲུབ་པའི་ཕྱོགས་བཏགས་པ་བ་ཡིན་པའི་ཕྱིར། མ་གྲུབ་ན། སྒྲ་དང་མི་རྟག་པ་གཉིས་རེ་
རེ་ནས་སྒྲ་མི་རྟག་པར་སྒྲུབ་པའི་ཕྱོགས་བཏགས་པ་བ་ཡིན་པར་ཐལ། དེ་གཉིས་རེ་རེ་ནས་སྒྲ་མི་རྟག་པར་སྒྲུབ་པའི་སྒྲུབ་བྱ་བཏགས་པ་བ་ཡིན་པའི་ཕྱིར་ཏེ། ཚད་མ་ཀུན་བཏུས་ལས། རྟགས་ཀྱི་
སྒྲུབ་བྱ་ཚོགས་པ་ཉིད། ཡིན་ཕྱིར་ཆོས་དང་ཆོས་ཅན་དག་གཙོ་བོ་མིན་པར་ཕྱོགས་པའི་ཕྱིར། སྒྲུབ་བྱ་ཉིད་དུ་འདོགས་པ་ཡིན། ཞེས་གསུངས་པའི་ཕྱིར་རོ། །ཞེས་རྟགས་རིགས་བརྗོད་དོན་
གསལ་བའི་མེ་ལོང་ཞེས་བྱ་བ་འདི་ཡང་སྔར་ནས་གྲྭ་ཚང་རང་གི་བརྩི་བཞག་ཏུ་གནང་བའི་འཇམ་དབྱངས་མཆོག་ལྷ་འོད་ཟེར་གྱི་གསུངས་རྒྱུན་དེ་ཉིད་ཕལ་ཆེར་གཞིར་བཞག་བར་དང་མཇུག་

[060A]༄༅། །ནས་དགོས་ངེས་མེད་པ་འགའ་ཞིག་དོར་ཏེ། མཇུག་ཏུ་དགོས་ངེས་ཀྱི་ཆ་འགའ་ཞིག་ལ་ལུང་རིགས་ཅུང་ཟད་ཀྱིས་བརྒྱན་ནས། བྱང་རྩེ་ཐོས་བསམ་གླིང་གི་བླ་ཐོག་བཅོ་བརྒྱད་པ་
བློ་བཟང་བསྟན་པ་ཞེས་བྱ་བས་རང་གི་སློབ་བུ་དོན་གཉེར་ཅན་མང་པོ་ལ་ཕན་དོན་དུ་བསྒྲིགས་པའོ། །འདིར་མི་གསལ་བའི་གལ་ཆེ་བ་འགའ་ཞིག་འདི་ཁའི་ཟུར་རྒྱན་ཞིག་ཡོད་པ་དེར་བལྟས་
ནས་ཤེས་པར་བྱའོ།། །།སྨྲས་པ། རིག་པའི་དབང་ཕྱུག་ཕྱོགས་གླང་ཆོས་གྲགས་ཀྱི། །མདོ་དང་སྡེ་བདུན་གཞུང་གི་དགོངས་པའི་དོན། །མ་ནོར་མ་འདྲེས་ཇི་བཞིན་བརྗོད་པ་ཡིས། །
ཀུན་མཁྱེན་དགེ་འདུན་གྲུབ་དང་མཚུངས་པར་ཤོག་སྔོན་བྱོན་མཁའ་པའི་དྲིན་ལས་རྟགས་རིགས་ཀྱི། །ཚིག་དོན་ཤེས་ནས་ལེགས་ཆ་བསྒྲིགས་པ་འདི། །དགའ་ལྡན་མཁས་མང་བྱང་རྩེ་
གྲྭ་ཚང་དུ། །རྣམ་དཔྱོད་མི་དམན་བློ་བཟང་བསྟན་པས་ཕུལ། །དགེ་བས་དཔལ་ལྡན་ཐོས་བསམ་གླིང་པ་ཡི། །མཁས་མང་འདུས་སྡེ་སྲིད་མཐར་རྒྱས་པ་དང། །བདག་དང་ཕ་མས་གཙོ་
བྱས་འགྲོ་བ་ཀུན། །རྣམ་འདྲེན་རྒྱལ་བའི་གོ་འཕང་མྱུར་ཐོབ་ཤོག། །།༄༅། །ཨོཾ་ས་སྟི། ཆོས་ཀྱི་མངའ་བདག་ཟླ་མེད་ཤཱཀྱའི་ཏོག་ཆོས་ཀྱི་མཛོད་འཛིན་ཕྱོགས་གླང་ཆོས་

[060B] །ཆོས་ཀྱི་རྒྱལ་པོ་ཀུན་མཁྱེན་ཙོང་ཁ་པ། །ཆོས་ཀྱི་རྒྱལ་མཚན་བསྒྲེང་མཛད་རྣམས་ལ་འདུད། །ཡིད་ལྡན་ཡོངས་ཀྱི་རྣམ་དཔྱོད་ནམ་མཁའི་རྒྱན། །ཡིད་གདུང་སེལ་བྱེད་བདུད་རྩིའི་བསིལ་སྦྱིན་པ། །
ཡིད་འཕྲོག་ལེགས་བཤད་རྒྱ་མཚོའི་མར་གསར་འདི། །ཡིད་དགའ་ཆོས་འཛིན་གླིང་འདིར་དཔར་དུ་བསྒྲུབས། །གང་འདིར་འབད་པའི་རྣམ་དཀར་གང་གའ་མ། །གང་ཚེ་བསྟན་འཛིན་ཡོངས་
ཀྱི་ཐུགས་སྨོན་མཚོ། །གང་དེར་འདྲེས་ཏེ་ལྷ་ལམ་ཇི་སྲིད་དུ། །གང་གང་ཉེར་འཚོའི་དཔལ་དུ་རྟག་རོལ་ཤོག། །།ཅེས་པ་འདི་ནི་བཙུན་གཟུགས་ཀྱི་ན་པ་ཞིག་གིས་སུས་བྲིས་སུ་བགྱིས་པ་ཛ་ཡནྟུ།། །།
   ༈    །ཆོས་ཀྱི་རྒྱལ་པོ་ཙོང་ཁ་པའི། །ཆོས་ཚུལ་རྣམ་པར་འཕེལ་པ་ལ། །བགེགས་ཀྱི་མཚན་མ་ཞི་བ་དང། །མཐུན་རྐྱེན་མ་ལུས་ཚང་བར་ཤོག།    ༈    །བདག་དང་གཞན་གྱི་
དུས་གསུམ་དང། །འབྲེལ་བའི་ཚོགས་གཉིས་ལ་བརྟེན་ནས། །རྒྱལ་བ་བློ་བཟང་གྲགས་པ་ཡི། །བསྟན་པ་ཡུན་རིང་འབར་གྱུར་ཅིག།    ༈    །མདོ་རྒྱུད་དགོངས་འགྲེལ་འོ་མའི་མཚོ། །སྲུབ་
བྱེད་གཏན་ཚིགས་རིག་པའི་གནས། །ཀུན་གསལ་རྟགས་རིགས་མཐའ་དཔྱོད་པར། །དད་ལྡན་རྡོ་རྗེ་ཚེ་རིང་དང། །ཐུབ་བསྟན་པད་པའི་ནང་ཚང་གིས། །ལེགས་པར་བཞེངས་དགོས་འགྲོ་བ་ཀུན། །ཚད་མའི་

[061A]༄༅། །ལམ་གྱི་བགྲོད་པ་ལ། །བརྟེན་ནས་སངས་རྒྱས་མྱུར་ཐོབ་ཤོག་



﻿
[001A]༄༅། །ཚད་མའི་གཞུང་དོན་འབྱེད་པའི་བསྡུས་གྲྭའི་རྣམ་པར་བཤད་པ་རིགས་ལམ་འཕྲུལ་གྱི་ལྡེ་འུ་མིག་ལས་རིགས་ལམ་ཆེ་བ་རྟགས་རིགས་ཀྱི་སྐོར་བཞུགས་སོ། །

[001B]༄༅། །བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །འདིར་རིགས་པའི་སྒོ་འབྱེད་བསྡུས་གྲྭའི་རྣམ་པར་བཤད་པ་རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་རྟགས་རིགས་
ཀྱི་རྣམ་བཞག་བཤད་པ་ལ། ཚད་མར་གྱུར་པ་འགྲོ་ལ་ཕན་བཞེད་པ། སྟོན་པ་བདེ་གཤེགས་སྐྱོབ་ལ་ཕྱག་འཚལ་ལོ། །ཞེས་པའི་གཞུང་འདིས་བདག་ཅག་གི་སྟོན་པ་ཕྱི་རོལ་པའི་སྟོན་པ་ལས་ཁྱད་པར་དུ་འཕགས་
པའི་སྟོན་པ་ཚད་མར་བསྟན་ཏེ། འགྲོ་ལ་ཕན་བཞེད་པ། ཞེས་པས། རང་རྒྱུ་བསམ་སྦྱོར་ཕུན་ཚོགས་ལས་འཁྲུངས་པའི་ཕྱིར་ཞེས་བསྟན། འོ་ན་རང་རེའི་སྟོན་པ་ལ་ཡོན་ཏན་ཇི་ལྟ་བུ་མངའ་ཞེ་ན། བདེ་གཤེགས་
སྐྱོབ་ཞེས་པས། རང་དོན་སྤངས་པ་ཕུན་ཚོགས་དང། གཞན་དོན་རྟོགས་པ་ཕུན་ཚོགས་གཉིས་མངའ་བས་ན་སྐྱོབ་པ་བླ་ན་མེད་པར་བསྟན་པ་ཡིན་ཏེ། རྣམ་འགྲེལ་ལས། རྟོག་པའི་དྲ་བ་རྣམ་བསལ་ཞིང། །ཞེས་
གསུངས་པའི་ཕྱིར། དེ་ལྟར་རང་རེའི་སྟོན་པ་ནི་སྟོན་པ་ཚད་མ། དེའི་ལུང་རྟོགས་ཀྱི་བསྟན་པ་ནི་བསྟན་པ་རྣམ་དག་དེའི་ལུང་ལས་གསུང་པའི་ཚད་མ་མངོན་རྗེས་གཉིས་ནི་འཇུག་བྱའི་ཚད་མ་རྣམ་དག་ །རྒྱུ་བསམ་སྦྱོར་ཕུན་ཚོགས་ནི་
ཉམས་སུ་བླང་བྱའི་ལམ་རྣམ་དག་ཏུ་རྟོག་གེའི་ཚིག་དོན་བརྒྱད་ཀྱི་སྒོ་ནས་སྒྲུབ་པར་མཛད། དེས་ན་སྒྲུབ་ངག་དང། སུན་འབྱིན་གྱི་རྣམ་བཞག་ལ་མཁས་པའི་སྒོ་ནས་རྒྱལ་བའི་བསྟན་པ་འཛིན་པ་དེ་ནི། བསྟན་འཛིན་གྱི་

[002A]༄༅། །གཙོ་བོ་ཡིན་ཏེ། རིགས་གཏེར་ལས། དེ་ལྟ་སྒྲུབ་དང་སུན་འབྱིན་གྱི། །རིགས་པའི་གཞུང་ལུགས་གང་གིས་ཤེས། །མཁས་པ་དེ་ནི་རྫོགས་པ་ཡི། །སངས་རྒྱས་ཀྱི་ནི་བསྟན་པ་འཛིན། །ཞེས་གསུངས་
པའི་ཕྱིར། དེས་ན་འདིར་སྒྲུབ་ངག་དང། སུན་འབྱིན་སོགས་ཀྱི་རྣམ་གཞག་བཤད་པ་ལ། ཕྱོགས་ཆོས་དེ་ཆོས་ཁྱབ་པ་ཡི། །གཏན་ཚིགས། ཞེས་སོགས་གསུངས། གཞུང་འདིའི་སྐབས་སུ་གཏན་ཚིགས་བཤད་པ་
ལ༑ རྟགས་ཀྱི་མཚན་ཉིད། རྟགས་ཀྱི་དབྱེ་བ། རྟགས་དཔེ་ཕྱོགས་གསུམ་གྱི་སྐྱོན་ཡོན་བཤད་པ་དང་གསུམ། དང་པོ་ལ། རྟགས་སུ་བཀོད་པ། རྟགས་ཀྱི་མཚན་ཉིད། དེ་སྒྲུབ་ཀྱི་རྟགས་སུ་བཀོད་པ། དེ་སྒྲུབ་ཀྱི་
རྟགས་ཀྱི་མཚན་ཉིད། ཡོད་མེད་གང་རུང་ཡིན་ན། དེ་སྒྲུབ་ཀྱི་རྟགས་ཡིན་པས་ཁྱབ་སྟེ། དེ་ཡིན་ན། དེ་སྒྲུབ་ཀྱི་རྟགས་སུ་བཀོད་པས་ཁྱབ་པའི་ཕྱིར་ཏེ། རི་བོང་རྭ་དེ། དེ་ཆོས་ཅན། མི་རྟག་སྟེ། རི་བོང་རྭ་ཡིན་
པའི་ཕྱིར་ཞེས་པའི་རྟགས་སུ་བཀོད་པའི་ཕྱིར། སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་བཀོད་པ། སྒྲ་མི་རྟག་པར་སྒྲུབ་པར་བྱེད་པའི་རྟགས་ཀྱི་མཚན་ཉིད། བྱས་རྟགས་ཀྱི་སྒྲ་མི་རྟག་པར་སྒྲུབ་པའི་རྟགས་
སུ་བཀོད་པ། བྱས་རྟགས་ཀྱི་སྒྲ་མི་རྟག་པར་སྒྲུབ་པའི་རྟགས་ཀྱི་མཚན་ཉིད། དེ་བཞིན་དུ་གཞན་ལ་ཡང་སྦྱོར་ཚུལ་རིགས་འདྲའོ། །གཉིས་པ་དབྱེ་བ་བཤད་པ་ལ། རྟགས་ཡང་དག་བཤད་པ། དེའི་ལྡོག་ཕྱོགས་

[002B] དང་པོ་ལ། རྟགས་ཡང་དག་གི་ལྟོས་གཞི་དང། མཚན་ཉིད། དབྱེ་བ་བཤད་པ་དང་གསུམ། དང་པོ་ལ། ཕྱོགས་ཆོས་ཀྱི་ལྟོས་གཞི་ཤེས་འདོད་ཆོས་ཅན་བཤད་པ་དང། ཁྱབ་པའི་
ལྟོས་གཞི་མཐུན་ཕྱོགས་དང་མི་མཐུན་ཕྱོགས་བཤད་པ་གཉིས། དང་པོ་ལ། ཤེས་འདོད་ཆོས་ཅན་གྱི་མཚན་ཉིད། མཚན་གཞི། ཞར་ལ་བསྒྲུབ་བྱའི་ཆོས་ངོས་བཟུང་བ་དང་གསུམ། དང་པོ་ལ། ཁྱོད་བྱས་པའི་རྟགས་ཀྱིས་
སྒྲ་མི་རྟག་པར་སྒྲུབ་པའི་རྩོད་གཞིར་བཟུང་བ་ཡང་ཡིན། ཁྱོད་བྱས་པར་ཚད་མས་ངེས་ནས། ཁྱོད་མི་རྟག་པ་ཡིན་མིན་ལ་ཤེས་འདོད་ཞུགས་པའི་གང་ཟག་སྲིད་པ་ཡང་ཡིན་པའི་གཞི་མཐུན་པར་དམིགས་པ། ཁྱོད་བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་སྐྱོན་མེད་ཡིན་པའི་མཚན་ཉིད། གཉིས་པ་མཚན་གཞི་ནི། སྒྲ་དེ་དེ་ཡིན། དེ་འདྲའི་ཤེས་འདོད་ཆོས་ཅན་དེ་ཡིན་ན་སྒྲ་དང་གཅིག་ཡིན་པས་ཁྱབ་བོ། །གསུམ་པ་ནི་
བསྒྲུབ་བྱའི་ཆོས་སུ་བཟུང་བ། བསྒྲུབ་བྱའི་ཆོས་ཀྱི་མཚན་ཉིད། བདག་མེད་ཡིན་ན། བསྒྲུབ་བྱའི་ཆོས་ཡིན་པས་ཁྱབ་སྟེ། བདག་མེད་ཡིན་ན། ཁྱོད་སྒྲ་ཁྱོད་དུ་སྒྲུབ་པའི་བསྒྲུབ་བྱའི་ཆོས་ཡིན་པས་ཁྱབ་པའི་ཕྱིར། དེས་ན་
བསྒྲུབ་བྱའི་ཆོས་ཡིན་ན། ཆོས་ཡིན་པས་མ་ཁྱབ་བོ། །སྒྲ་མི་རྟག་པར་བསྒྲུབ་པའི་བསྒྲུབ་བྱའི་ཆོས་སུ་བཟུང་བ། སྒྲ་མི་རྟག་པར་སྒྲུབ་པའི་བསྒྲུབ་བྱའི་ཆོས་ཀྱི་མཚན་ཉིད། དེ་ལ་དབྱེ་ན། དེ་སྒྲུབ་ཀྱི་དངོས་ཀྱི་བསྒྲུབ་བྱའི་

[003A]༄༅། །ཆོས་དང། དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་གཉིས། མཚན་ཉིད་རིམ་པ་བཞིན། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བ། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཀྱི་མཚན་ཉིད། དེ་སྒྲུབ་
ཀྱི་ཤུགས་ཀྱི་བསྒྲུབ་བྱའི་ཆོས་སུ་བཟུང་བ། དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་ཀྱི་མཚན་ཉིད། མཚན་གཞི་རིམ་པ་བཞིན། མི་རྟག་པ་དང་པོ་དང། མི་རྟག་པ་མ་ཡིན་པ་ལས་ལོག་པ་གཉིས་པ་ཡིན། ཡང་མི་
རྟག་པ་དང་སྐད་ཅིག་མ་གཉིས་རེ་རེ་ནས་བྱས་པའི་རྟགས་ཀྱི་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་དང། དེ་གཉིས་མ་ཡིན་པ་ལས་ལོག་པ་གཉིས་རེ་རེ་ནས་དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་ཡིན་ནོ། །སྒྲ་ཆོས་ཅན་
མི་རྟག་སྟེ། བྱས་པའི་ཕྱིར། ཞེས་བཀོད་པའི་ཚེ། སྒྲ་སྦྱོར་བ་དེ་སྒྲུབ་ཀྱི་རྩོད་གཞི། མི་རྟག་པ་དེ་སྒྲུབ་ཀྱི་བསྒྲུབ་བྱའི་ཆོས། སྒྲ་མི་རྟག་པ་བསྒྲུབ་བྱ། བྱས་པ་རྟགས་ཡང་དག་རྟག་པ་དགག་བྱའི་ཆོས། སྒྲ་རྟག་པ་
སྦྱོར་བ་དེ་སྒྲུབ་ཀྱི་དགག་བྱར་འཇོག་དེས་གཞན་ལ་ཡང་རིགས་འགྲེ། །སྒྲུབ་བྱེད་ནི། མི་རྟག་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་ཡིན་ཏེ། མཚན་ཉིད་དེའི་ཕྱིར་རོ། །སྐད་ཅིག་
མ་ཆོས་ཅན། སྒྲ་མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་མ་ཡིན་ཏེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། གཉིས་པ་ཁྱབ་པའི་ལྟོས་གཞི་མཐུན་ཕྱོགས་དང་མི་ཕྱོགས་གཉིས་བཤད་པ་ལ། དངོས་བཤད་པ་དང་

[003B] དང་པོ་ལ། མཚན་ཉིད། དབྱེ་བ། སྒྲ་བཤད་འཇུག་གི་མུ་བཞི་རྩི་བ། མཐུན་ཕྱོགས་དང་མི་མཐུན་ཕྱོགས་གཉིས་དངོས་འགལ་ཡིན་མིན་ལ་དཔྱད་པ་དང་བཞི། དང་
པོ་ལ་སྒྲ་མི་རྟག་པར་སྒྲུབ་པའི་བསྒྲུབ་ཚུལ་དང་མཐུན་པར་མི་རྟག་པས་མི་སྟོང་པ། སྒྲ་མི་རྟག་པར་སྒྲུབ་པའི་མཐུན་ཕྱོགས་ཀྱི་མཚན་ཉིད། མི་རྟག་པ་དང་དེ་སྒྲུབ་ཀྱི་མཐུན་ཕྱོགས་གཉིས་ཡིན་ཁྱབ་མཉམ་ཡིན། དེ་སྒྲུབ་ཀྱི་བསྒྲུབ་
ཚུལ་དང་མི་མཐུན་པར་མི་རྟག་པས་སྟོང་པ། དེ་སྒྲུབ་ཀྱི་མི་མཐུན་ཕྱོགས་ཀྱི་མཚན་ཉིད། མི་རྟག་པ་མ་ཡིན་པ་དང་དེ་གཉིས་ཡིན་ཁྱབ་མཉམ་ཡིན། གཉིས་པ་དེ་ལ་དབྱེ་ན། དེ་སྒྲུབ་ཀྱི་མེད་པ་མི་མཐུན་ཕྱོགས། གཞན་པ་
མི་མཐུན་ཕྱོགས། འགལ་བ་མི་མཐུན་ཕྱོགས་དང་གསུམ། རི་བོང་རྭ་དང་པོ། །ཤེས་བྱ་གཉིས་པ། རྟག་པ་གསུམ་པ་ཡིན། གསུམ་པ་ནི། དེ་སྒྲུབ་ཀྱི་མཐུན་ཕྱོགས་ཡིན་ན། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་
ཡོད་པས་ཁྱབ་པ་མ་ཞེ་ན། འདི་ལ་མུ་གསུམ་སྟེ། དེ་སྒྲུབ་ཀྱི་མཐུན་ཕྱོགས་ཡིན་ལ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་དང་གསུམ། འདུས་མ་
བྱས་ཀྱི་ནམ་མཁའ་དེ། སྒྲ་རྟག་པར་སྒྲུབ་པའི་མཐུན་ཕྱོགས་ཡིན་ལ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་པའི་མུ་ཡིན། དེ་སྒྲུབ་པ་ནི། དེ་ཆོས་ཅན། དེ་སྒྲུབ་ཀྱི་མཐུན་ཕྱོགས་ཡིན་པར་ཐལ། རྟག་པ་ཡིན་

[004A]༄༅། །པའི་ཕྱིར། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་དེ། དེ་དང་སྒྲ་གཉིས་རྟག་པར་ཆོས་མི་མཐུན་པའི་ཕྱིར། གཉིས་ཀ་ཡིན་པའི་མུ་ནི། བུམ་པ་དེ་སྒྲ་མི་རྟག་པར་སྒྲུབ་པའི་མཐུན་ཕྱོགས་དང། དེ་སྒྲུབ་ཀྱི་
མཐུན་ཕྱོགས་ཀྱི་སྒྲ་བཤད་དུ་ཡོད་པའི་མུ་གཉིས་ཀ་ཡིན། དེ་སྒྲུབ་པ་ནི། བུམ་པ་ཆོས་ཅན། དེ་སྒྲུབ་ཀྱི་མཐུན་ཕྱོགས་ཡིན་པར་ཐལ། མི་རྟག་པ་ཡིན་པའི་ཕྱིར། དེ་ཆོས་ཅན། དེའི་སྒྲ་བཤད་དུ་ཡོད་དེ། ཁྱོད་དང་སྒྲ་གཉིས་མི་
རྟག་པར་ཆོས་མཐུན་པའི་ཕྱིར་ཏེ། ཁྱོད་ཀྱང་མི་རྟག་པ་ཡིན། སྒྲ་ཡང་མི་རྟག་པ་ཡིན་པའི་ཕྱིར། གཉིས་ཀ་མ་ཡིན་པའི་མུ་ནི། འདུས་མ་བྱས་ཀྱི་ནམ་མཁའ་དེ། སྒྲ་མི་རྟག་པར་སྒྲུབ་པའི་མཐུན་ཕྱོགས་མ་ཡིན་པ་དང། དེ་
སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་པའི་མུ་གཉིས་ཀ་ཡིན། དེ་སྒྲུབ་པ་ནི། དེ་ཆོས་ཅན། དེ་སྒྲུབ་ཀྱི་མཐུན་ཕྱོགས་མ་ཡིན་པར་ཐལ། མི་རྟག་པ་མ་ཡིན་པའི་ཕྱིར། དེ་ཆོས་ཅན། དེའི་སྒྲ་བཤད་དུ་མེད་དེ། ཁྱོད་དང་
སྒྲ་གཉིས་མི་རྟག་པར་ཆོས་མི་མཐུན་པའི་ཕྱིར་ཏེ། ཁྱོད་རྟག་པ་གང་ཞིག་སྒྲ་མི་རྟག་པ་ཡིན་པའི་ཕྱིར། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་ལ། དེ་སྒྲུབ་ཀྱི་མཐུན་ཕྱོགས་མ་ཡིན་པའི་མུ་ནི་མེད་དེ། དེ་སྒྲུབ་ཀྱི་
མཐུན་ཕྱོགས་ཀྱི་སྒྲ་བཤད་དུ་ཡོད་ན། དེ་སྒྲུབ་ཀྱི་མཐུན་ཕྱོགས་ཡིན་དགོས་པའི་ཕྱིར། དེ་སྒྲུབ་ཀྱི་མཐུན་ཕྱོགས་ཞེས་པའི་ཕྱོགས་དེ་ཡིན་ན་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པས་མ་ཁྱབ་སྟེ། སྒྲ་མི་རྟག་པར་སྒྲུབ་པར་

[004B] མ་ཁྱབ་ན་སླ། མ་གྲུབ་ན། དེར་ཐལ། སྒྲ་མི་རྟག་པར་སྒྲུབ་པར་བྱེད་པའི་ཕྱོགས་ཀྱི་རྗེས་
སུ་དཔག་བྱ་འམ་ཕྱོགས་ཀྱི་སྒྲའི་འཇུག་གཞི་དེ་ལ་གསུམ་ཡོད་པ་ལས། དེ་སྒྲུབ་ཀྱི་ཕྱོགས་ཆོས་ཞེས་པའི་ཕྱོགས་དེ་དེ་སྒྲུབ་ཀྱི་ཤེས་འདོད་ཆོས་ཅན་ལ་བྱེད། དེ་སྒྲུབ་ཀྱི་མཐུན་ཕྱོགས་ལ་ཡོད་མེད་ཅེས་པའི་ཕྱོགས་དེ་དང་དེ་
སྒྲུབ་ཀྱི་ཁྱབ་པའི་འབྲེལ་ཡུལ་གྱི་ཕྱོགས་དེ་གཉིས་དེ་སྒྲུབ་ཀྱི་བསྒྲུབ་བྱའི་ཆོས་སམ་མི་རྟག་པའི་སྤྱི་ལྡོག་ལ་བྱེད་ཀྱང། དེ་སྒྲུབ་ཀྱི་མཐུན་ཕྱོགས་ཞེས་པའི་ཕྱོགས་དེ་ལ་མི་རྟག་པའི་སྤྱི་ལྡོག་དང་གཞི་ལྡོག་ཐམས་ཅད་
འཇོག་དགོས་པའི་ཕྱིར། དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ན། དེ་སྒྲུབ་ཀྱི་མི་མཐུན་ཕྱོགས་ཡིན་པས་ཁྱབ་པ་མ་ཞེ་ན། འདི་ལ་མུ་གསུམ་ཡོད་དེ། འདུས་མ་བྱས་ཀྱི་ནམ་མཁའ་དེ་སྒྲ་རྟག་པར་སྒྲུབ་པའི་མི་མཐུན་
ཕྱོགས་ཀྱི་སྒྲ་བཤད་དུ་ཡོད་ལ། དེ་སྒྲུབ་ཀྱི་མི་མཐུན་ཕྱོགས་མ་ཡིན་པའི་མུ་ཡིན། བུམ་པ་དེ་སྒྲ་མི་རྟག་པར་སྒྲུབ་པའི་གཉིས་ཀ་མ་ཡིན་པའི་མུ་ཡིན། འདུས་མ་བྱས་ཀྱི་ནམ་མཁའ་དེ་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་ཀྱི་
སྒྲ་བཤད་དུ་ཡོད་ལ། དེ་སྒྲུབ་ཀྱི་མི་མཐུན་ཕྱོགས་ཀྱང་ཡིན་པའི་མུ་ཡིན། དེ་སྒྲུབ་ཀྱི་མི་མཐུན་ཕྱོགས་ཡིན་ལ། དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་མེད་པའི་མུ་ནི་མེད་དེ། དེ་སྒྲུབ་ཀྱི་མི་མཐུན་ཕྱོགས་ཡིན་ན། དེ་སྒྲུབ་ཀྱི་མི་

[005A]༄༅། །མཐུན་ཕྱོགས་ཀྱི་སྒྲ་བཤད་དུ་ཡོད་པས་ཁྱབ་པའི་ཕྱིར། བཞི་པ་མཐུན་ཕྱོགས་དང་མི་མཐུན་ཕྱོགས་གཉིས་དངོས་འགལ་ཡིན་མིན་ལ་དཔྱད་པ་ནི། མཐུན་ཕྱོགས་དེ་ནི་མི་མཐུན་ཕྱོགས་དང་དངོས་འགལ་ཡིན་ཀྱང་
མི་མཐུན་ཕྱོགས་མཐུན་ཕྱོགས་དང་དངོས་འགལ་མ་ཡིན་ཏེ། མི་མཐུན་ཕྱོགས་མེད་པའི་ཕྱིར། གཞི་གྲུབ་ན། མཐུན་ཕྱོགས་ཡིན་པས་ཁྱབ་པའི་ཕྱིར་ཏེ། གཞི་གྲུབ་ན། རྟགས་ཡང་དག་གི་མཐུན་ཕྱོགས་ཡིན་པས་ཁྱབ་པའི་ཕྱིར་ཏེ། གཞི་
གྲུབ་ན། སྒྲ་ཤེས་བྱར་སྒྲུབ་པའི་རྟགས་ཡང་དག་གི་མཐུན་ཕྱོགས་ཡིན་པས་ཁྱབ་པའི་ཕྱིར། དེ་ལ་ཁོ་ན་རེ། མི་མཐུན་ཕྱོགས་ཡོད་པར་ཐལ། སྒྲ་མི་རྟག་པར་སྒྲུབ་པར་བྱེད་པའི་མི་མཐུན་ཕྱོགས་ཡོད་པའི་ཕྱིར་དང། ཆོས་མི་མཐུན་སྦྱོར་
གྱི་སྒྲུབ་ངག་ཡང་དག་ཀྱང་ཡོད་པའི་ཕྱིར་ན་མ་ཁྱབ་བོ། །གཉིས་པ་ཞར་ལ་མཐུན་དཔེ་དང་མི་མཐུན་དཔེ་བཤད་པ་ལ། མཐུན་དཔེར་བཟུང་བ། མཐུན་དཔེའི་མཚན་ཉིད། བདག་མེད་ཡིན་ན། དེ་ཡིན་པས་ཁྱབ་སྟེ། གཞི་གྲུབ་ན། དེ་
ཡིན་པས་ཁྱབ། གཞི་མ་གྲུབ་ན་ཡང་དེ་ཡིན་པས་ཁྱབ་པའི་ཕྱིར། དང་པོ་དེར་ཐལ། བུམ་པ་དེ་དེ་ཡིན་པ་གང་ཞིག་མཚུངས་པའི་ཕྱིར། གཉིས་པ་དེར་ཐལ། རི་བོང་གི་རྭ་དེ་དེ་ཡིན་པ་གང་ཞིག་མཚུངས་པའི་ཕྱིར། དང་པོ་མ་
གྲུབ་ན། རི་བོང་རྭ་ཆོས་ཅན། དེར་ཐལ། སྒྲ་མི་རྟག་པར་སྒྲུབ་པའི་མཐུན་དཔེར་བཟུང་བའི་ཕྱིར་ཏེ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། དཔེར་ན་ཁྱོད་བཞིན་ཞེས་པའི་སྦྱོར་བ་ཡང་ཡོད། བྱས་ན། མི་རྟག་པས་ཁྱབ། དཔེར་ན་

[005B] སྒྲ་མི་རྟག་པར་སྒྲུབ་པའི་མཐུན་དཔེར་བཟུང་བ། སྒྲ་མི་རྟག་པར་སྒྲུབ་པའི་མཐུན་དཔེའི་མཚན་ཉིད། བདག་མེད་ཡིན་ན། དེ་ཡིན་པས་ཁྱབ་སྟེ། གཞི་གྲུབ་ན་ཞེས་སོགས་རིགས་
འགྲེ། བྱས་པའི་རྟགས་ལ་ཡང་སྦྱར་བར་བྱའོ། །མི་མཐུན་དཔེར་བཟུང་བ། མི་མཐུན་དཔེའི་མཚན་ཉིད་མ་ཡིན་ཏེ། མི་མཐུན་དཔེ་མེད་པའི་ཕྱིར་ཏེ། གཞི་གྲུབ་ན། མཐུན་དཔེ་ཡང་དག་ཡིན་པས་ཁྱབ་པའི་ཕྱིར། འོན་ཀྱང་སྒྲ་མི་རྟག་པར་
སྒྲུབ་པའི་མི་མཐུན་དཔེ་ཡང་དག་ནི་ཡོད་པ་གོང་དུ་བསྒྲུབས་ཟིན། གཉིས་པ་རྟགས་ཡང་དག་གི་མཚན་ཉིད་བཤད་པ་ལ། ཚུལ་གསུམ་ཡིན་པ། དེའི་མཚན་ཉིད། ཚུལ་གསུམ་གང་ཞེ་ན། ཕྱོགས་ཆོས། རྗེས་ཁྱབ། ལྡོག་ཁྱབ་གསུམ་
མོ༑ །དེ་རྣམས་སོ་སོའི་མཚན་ཉིད། མཚན་གཞི། སྒྲུབ་བྱེད་ཀྱི་རིགས་པ་དང་གསུམ། དང་པོ་ནི། དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ཀྱི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ། དེ་སྒྲུབ་ཀྱི་ཕྱོགས་ཆོས་ཀྱི་མཚན་
ཉིད༑ དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་དེ། དེ་སྒྲུབ་ཀྱི་རྗེས་ཁྱབ་ཀྱི་མཚན་ཉིད། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་ཀྱི་མི་མཐུན་ཕྱོགས་
ལ་འགོད་ཚུལ་དང་མཐུན་པར་མེད་པ་ཉིད་དུ་ཚད་མས་ངེས་པ་དེ། དེ་སྒྲུབ་ཀྱི་ལྡོག་ཁྱབ་ཀྱི་མཚན་ཉིད། འོན་ཀྱང་མཚན་ཉིད་དེ་ལྡག་ནི་གོ་བ་གཙོ་བོར་བྱས་པ་ཡིན་གྱི་དེར་ངེས་པ་ནི་མ་ཡིན་ཏེ། སྒྲ་དེ་སྒྲ་མི་རྟག་པར་སྒྲུབ་པར་བྱེད་པའི་

[006A]༄༅། །མཚན་ཉིད་དེ་གསུམ་ཀ་ཡིན་ཀྱང་མཚོན་བྱ་དེ་རྣམས་རེ་རེ་ནས་མ་ཡིན་པའི་ཕྱིར། གཞི་ལ་སྦྱར་ཏེ་རྒྱས་པར་འགོད་ན། སྒྲ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་
སྐྱོན་མེད་ཀྱང་ཡིན། ཁྱོད་སྒྲ་དང་ཕན་ཚུན་ཐ་དད་པའི་ཚུལ་གྱིས་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ། ཁྱོད་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་པའི་མཚན་ཉིད། ཁྱོད་ཀྱི་རྟགས་
ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད། ཁྱོད་མི་རྟག་པ་ལ་འབྲེལ། ཁྱོད་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་
ཁྱོད་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་པའི་མཚན་ཉིད། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་དང་ལྡན་པའི་མི་མཐུན་དཔེ་ཡང་དག་ཡོད། ཁྱོད་མི་རྟག་པ་ལ་འབྲེལ། ཁྱོད་དེ་སྒྲུབ་ཀྱི་མི་མཐུན་ཕྱོགས་
ལ་མེད་པ་ཁོ་ནར་ཚད་མས་ངེས་པ། ཁྱོད་དེ་སྒྲུབ་ཀྱི་ལྡོག་ཁྱབ་ཡིན་པའི་མཚན་ཉིད། མཚན་གཞི་ནི། བྱས་པ་དེ་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས། རྗེས་ཁྱབ། ལྡོག་ཁྱབ་གསུམ་ཀ་ཡིན། སྒྲུབ་བྱེད་ཀྱི་རིགས་
པ་ནི། བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་པར་ཐལ། མཚན་ཉིད་དེ་ཡིན་པའི་ཕྱིར། རྩ་རྟགས་དང་པོ་མ་གྲུབ་ན། སྒྲ་ཆོས་ཅན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་

[006B] ཁྱོད་བྱས་པའི་རྟགས་ཀྱིས་སྒྲ་མི་རྟགས་པར་སྒྲུབ་པའི་རྩོད་གཞིར་བཟུང་བ་གང་ཞིག། ཁྱོད་བྱས་པར་ཚད་མས་ངེས་ནས་ཁྱོད་མི་རྟག་པ་ཡིན་མིན་ལ་ཤེས་འདོད་ཞུགས་པའི་གང་ཟག་སྲིད་
པའི་ཕྱིར། དང་པོ་དེར་ཐལ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་སྦྱོར་བ་ཡོད་པའི་ཕྱིར། གཉིས་པ་དེར་ཐལ། སྒྲ་བྱས་པར་ཚད་མས་ངེས་ནས་སྒྲ་མི་རྟག་པར་ཚད་མས་མ་ངེས་པའི་གང་ཟག་ཡོད་
པའི་ཕྱིར། རྩ་རྟགས་གཉིས་པ་མ་གྲུབ་ན། བྱས་པ་ཆོས་ཅན། དེར་ཐལ། ཁྱོད་སྒྲ་དང་ཕན་ཚུན་ཐ་དད་གང་ཞིག་ཁྱོད་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། གཉིས་པ་དེར་
ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་འགོད་ཚུལ་ཡིན་འགོད་ཡིན། སྒྲ་ཁྱོད་ཡིན། སྒྲ་ཆོས་ཅན་གྱི་སྟེང་དུ་ཁྱོད་ཡིན་པའི་ཕྱིར། རྟགས་རྣམས་སླ། བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་པར་
ཐལ། མཚན་ཉིད་དེ་ཡིན་པའི་ཕྱིར། རྩ་རྟགས་དང་པོ་དེར་ཐལ། བུམ་པ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་
བྱས་པའི་རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པར་ཐལ། ཁྱོད་བྱས་པའི་རྟགས་ཀྱིས་དེ་སྒྲུབ་ཀྱི་མཐུན་དཔེར་བཟུང་བ་གང་ཞིག་སྒྲའི་སྟེང་དུ་བྱས་ན་མི་རྟགས་པས་ཁྱབ་པ་

[007A]༄༅། །ཚད་མས་མ་ངེས་པའི་སྔ་རོལ་དུ་ཁྱོད་ཀྱི་སྟེང་དུ་བྱས་ན་མི་རྟག་པས་ཁྱབ་པ་ཚད་མས་ངེས་པའི་དེ་སྒྲུབ་ཀྱི་ཕྱི་རྒོལ་ཡང་དག་ཡོད་པའི་ཕྱིར་ཏེ། དེ་བྱས་པའི་བྱེ་བྲག་ཡིན་པའི་ཕྱིར། དང་པོ་དེར་ཐལ། སྒྲ་
ཆོས་ཅན། མི་རྟག་སྟེ། བྱས་པའི་ཕྱིར། དཔེར་ན་བུམ་པ་བཞིན་ཞེས་པའི་སྦྱོར་བ་ཡོད་པའི་ཕྱིར། གཉིས་པ་མ་གྲུབ་ན། ཤེས་བྱ་ཆོས་ཅན། དེར་ཐལ། སྒྲ་མི་རྟག་པར་ཚད་མས་མ་ངེས་པའི་སྔ་རོལ་དུ་བུམ་པ་མི་རྟག་པར་ཚད་
མས་ངེས་པའི་དེ་སྒྲུབ་ཀྱི་ཕྱི་རྒོལ་ཡང་དག་ཡོད་པའི་ཕྱིར། སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པའི་ཕྱིར། སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་དེ་དེ་ཡིན་པའི་ཕྱིར། དེ་སྒྲུབ་ཀྱི་ཕྱི་རྒོལ་ཡང་དག་དེས་སྒྲ་
མི་རྟག་པར་ཚད་མས་མ་ངེས་པ་གང་ཞིག་དེ་བུམ་པ་མི་རྟག་པར་ཚད་མས་ངེས་པའི་གང་ཟག་ཡིན་པའི་ཕྱིར། རྟགས་གཉིས་ཆོས་ཅན་གྱིས་སྒྲུབ། རྩ་རྟགས་གཉིས་པ་དེར་ཐལ། ཁྱོད་མི་རྟག་པ་ལ་བདག་གཅིག་ཏུ་འབྲེལ་
བའི་ཕྱིར། རྩ་རྟགས་གསུམ་པ་དེར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་འགོད་ཚུལ་ཡིན་འགོད་གང་ཞིག་སྒྲུབ་ཚུལ་ཡིན་སྒྲུབ་ཡིན། ཁྱོད་མི་རྟག་པ་ཡིན། ཁྱོད་ཡིན་ན། མི་རྟག་པ་ཡིན་དགོས་པའི་ཕྱིར། དང་པོ་སླ། གཉིས་
པ་དེར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་སྒྲུབ་ཚུལ་ཡིན་སྒྲུབ་དང། ཡོད་གྲུབ་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་དེར་ཐལ། ཁྱོད་དེ་སྒྲུབ་ཀྱི་རྟགས་སུ་བཀོད་པའི་ཕྱིར། གཉིས་པ་མ་གྲུབ་ན། བྱས་པ་སྒྲ་མི་

[007B] དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡོད་པའི་ཕྱིར། འདོད་ན། ཤེས་བྱ་ཆོས་ཅན། བྱས་
པ་ཡིན་པར་ཐལ། མི་རྟག་པ་ཡོད་པའི་ཕྱིར། རྟགས་གསུམ་པ་དེར་ཐལ། བྱས་པ་ཡིན་པའི་ཕྱིར། རྟགས་བཞི་པ་འབུད་དོ། །བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་ལྡོག་ཁྱབ་ཡིན་པར་ཐལ། མཚན་ཉིད་དེ་
ཡིན་པའི་ཕྱིར། རྩ་རྟགས་དང་པོ་གྲུབ་ཏེ། འདུས་མ་བྱས་ཀྱི་ནམ་མཁའ་དེ་ཡིན་པའི་ཕྱིར། རྩ་རྟགས་གཉིས་པ་སྒྲུབ་ཟིན། རྩ་རྟགས་གསུམ་པ་གྲུབ་སྟེ། མི་རྟག་པ་མ་ཡིན་པ་ལ་བྱས་པ་མེད་པའི་ཕྱིར། གསུམ་པ་རྟགས་ཡང་
དག་གི་དབྱེ་བ་བཤད་པ་ལ། ངོ་བོའི་སྒོ་ནས་དབྱེ་བ། བསྒྲུབ་བྱའི་ཆོས་ཀྱི་སྒོ་ནས་དབྱེ་བ། བསྒྲུབ་ཚུལ་གྱི་སྒོ་ནས་དབྱེ་བ། བསྒྲུབ་བྱའི་སྒོ་ནས་དབྱེ་བ། མཐུན་ཕྱོགས་ལ་འཇུག་ཚུལ་གྱི་སྒོ་ནས་དབྱེ་བ། རྒོལ་བའི་སྒོ་ནས་དབྱེ་བ་དང་དྲུག་
དང་པོ་ལ། འབྲས་རྟགས་ཡང་དག་རང་བཞིན་གྱི་རྟགས་ཡང་དག་མ་དམིགས་པའི་རྟགས་ཡང་དག་དང་གསུམ། དང་པོ་ལ། མཚན་ཉིད། དབྱེ་བ། མཚན་གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་བཤད་པ། རྟགས་ཆོས་དོན་
གསུམ་ངོས་བཟུང་བ་དང་བཞི། དང་པོ་ནི། ཁྱོད་དེ་སྒྲུབ་ཀྱི་སྒྲུབ་ཀྱི་སྒྲུབ་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་སྒྲུབ་ཀྱི་

[008A]༄༅། །འབྲས་རྟགས་ཡང་དག་ཡིན་པའི་མཚན་ཉིད། རྩོད་པའི་ཚེ་ན། འབྲས་བུའི་ཚུལ་གསུམ་ཡིན་པ། འབྲས་རྟགས་ཡང་དག་གི་མཚན་ཉིད། དེ་དང་འདུས་བྱས་གཉིས་དོན་གཅིག་དེ་སྒྲུབ་ཀྱི་འབྲས་བུའི་ཚུལ་
གསུམ་ཡིན་པ། དེ་སྒྲུབ་ཀྱི་འབྲས་རྟགས་ཡང་དག་གི་མཚན་ཉིད། གོ་བ་དང་སྦྱར་ན། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱའི་གཙོ་བོ་ཡང་ཡིན། ཁྱོད་ཀྱི་རྒྱུ་ཡང་
ཡིན་པའི་གཞི་མཐུན་སྲིད་པ་དེ། ཁྱོད་དེ་སྒྲུབ་ཀྱི་འབྲས་རྟགས་ཡང་དག་གི་མཚན་ཉིད། གཉིས་པ་དེ་ལ་དབྱེ་ན། རྒྱུ་དངོས་སྒྲུབ་ཀྱི་འབྲས་རྟགས་ཡང་དག་རྒྱུ་སྔོན་སོང་སྒྲུབ་ཀྱི་འབྲས་རྟགས་ཡང་དག་རྒྱུ་སྤྱི་སྒྲུབ་ཀྱི་འབྲས་
རྟགས་ཡང་དག་རྒྱུ་ཁྱད་པར་སྒྲུབ་ཀྱི་འབྲས་རྟགས་ཡང་དག་རྒྱུ་ཆོས་རྗེས་དཔོག་གི་འབྲས་རྟགས་ཡང་དག་དང་ལྔ། མཚན་གཞི་རིམ་པ་ལྟར། དུ་ལྡན་གྱི་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར། ཞེས་བཀོད་པའི་ཚེ་
དུ་བ་དེ་དུ་ལྡན་ལ་ལ་མེ་ཡོད་པར་སྒྲུབ་པའི་རྒྱུ་དངོས་སྒྲུབ་ཀྱི་འབྲས་རྟགས་ཡིན། བར་སྣང་གི་དུ་བ་སྔོ་ལོང་པོ་ཆོས་ཅན། རང་རྒྱུ་མེ་སྔ་མ་སྔོན་དུ་སོང་བ་ཡིན་ཏེ། དུ་བ་ཡིན་པའི་ཕྱིར། ཞེས་བཀོད་པའི་ཚེ། དུ་བ་དེ་བར་སྣང་གི་དུ་
བ་སྔོ་ལོང་པོ་རང་རྒྱུ་མེ་སྔ་མ་སྔོན་དུ་སོང་བར་སྒྲུབ་པའི་རྒྱུ་སྔོན་སོང་སྒྲུབ་ཀྱི་འབྲས་རྟགས་ཡང་དག་ཉེར་ལེན་གྱི་ཕུང་པོ་ཆོས་ཅན། རང་རྒྱུ་དང་བཅས་པ་ཡིན་ཏེ། རེས་འགའ་སྐྱེ་པའི་དངོས་པོ་ཡིན་པའི་ཕྱིར། ཞེས་བཀོད་པའི་ཚེ་

[008B] ཉེར་ལེན་གྱི་ཕུང་པོ་རང་རྒྱུ་དང་བཅས་པར་སྒྲུབ་པའི་རྒྱུ་སྤྱིའམ་རང་ལྡོག་སྒྲུབ་ཀྱི་འབྲས་རྟགས་ཡང་དག་སྔོན་སྣང་དབང་ཤེས་ཆོས་ཅན། རང་གི་དམིགས་རྐྱེན་དང་བཅས་པ་ཡིན་ཏེ། རང་གི་
དམིགས་རྐྱེན་མེད་པར་མི་སྐྱེ་བའི་དངོས་པོ་ཡིན་པའི་ཕྱིར། ཞེས་བཀོད་པའི་ཚེ། རང་གི་དམིགས་རྐྱེན་མེད་པར་མི་སྐྱེ་བའི་དངོས་པོ་དེ་སྔོན་སྣང་དབང་ཤེས་རང་གི་དམིགས་རྐྱེན་དང་བཅས་པར་སྒྲུབ་པའི་རྒྱུའི་ཁྱད་པར་
སྒྲུབ་ཀྱི་འབྲས་རྟགས་ཡང་དག་ཁ་ནང་བུ་རམ་གོང་བུའི་སྟེང་ན་ཆོས་ཅན། བུ་རོ་སྔ་མས་བུར་གཟུགས་ཕྱི་མ་སྐྱེད་པའི་ནུས་པ་ཡོད་དེ། བུ་རོ་ད་ལྟ་བ་ཡོད་པའི་ཕྱིར། ཞེས་བཀོད་པའི་ཚེ། བུ་རོ་ད་ལྟར་བ་དེ་ཁ་ནང་བུ་རམ་གོང་
བུའི་སྟེང་དུ་བུ་རོ་སྔ་མས་བུར་གཟུགས་ཕྱི་མ་བསྐྱེད་པའི་ནུས་པ་ཡོད་པར་སྒྲུབ་པའི་རྒྱུ་ཆོས་རྗེས་དཔོག་གི་འབྲས་རྟགས་ཡང་དག་ཡིན་ནོ། །ཡང་དེ་ལ་དབྱེ་ན་གཉིས་ཡོད་དེ། དུ་བ་དེ་དུ་ལྡན་ལ་ལ་དུ་བའི་དངོས་རྒྱུ་ཡོད་པར་སྒྲུབ་པའི་
མཐུན་ཕྱོགས་ལ་ཁྱབ་བྱེད་དུ་འཇུག་པའི་འབྲས་རྟགས་དང། དུ་བ་དེ་དུ་ལྡན་ལ་ལ་མེ་ཡོད་པར་སྒྲུབ་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་ཡིན་པའི་ཕྱིར། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་
པའི་དོན་ནི། དུ་བའི་དངོས་རྒྱུ་ཡོད་ན་དུ་བ་ཡོད་པས་ཁྱབ་པའི་དོན་དང། དེ་ལ་རྣམ་གཉིས་སུ་འཇུག་པའི་དོན་ནི། མེ་ཡོད་ན། དུ་བ་ཡོད་པས་མ་ཁྱབ་པའི་དོན་ཡིན་ནོ། །སྒྲུབ་བྱེད་ནི། དུ་བ་ཆོས་ཅན། ཁྱོད་དུ་བ་དང་ལྡན་པའི་ལ་ལ་མེ་

[009A]༄༅། །ཡོད་པར་བསྒྲུབ་པའི་འབྲས་རྟགས་ཡིན་ཏེ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་མེའི་འབྲས་བུ་ཡིན་པའི་ཕྱིར། ཞེས་པ་ནི་མཚོན་པ་ཙམ་མོ། །དུ་བ་དེ་དུ་ལྡན་ལ་ལ་མེ་ཡོད་པར་སྒྲུབ་པའི་
རྟགས་ཡང་དག་དང་དེ་སྒྲུབ་ཀྱི་བཀོད་ཚོད་དང་སོང་ཚོད་ཀྱི་རྟགས་གཉིས་ཀ་དང་དུ་བའི་རྟགས་ཀྱིས་རྟགས་ཡང་དག་ཡིན། དུ་བ་ཡོད་པ་དེ་དེ་སྒྲུབ་ཀྱི་རྟགས་ཡང་དག་དང་བཀོད་ཚོད་ཀྱི་རྟགས་ཡིན་ཀྱང། དེ་སྒྲུབ་ཀྱི་སོང་ཚོད་ཀྱི་
རྟགས་དང་དུ་བའི་རྟགས་ཀྱིས་རྟགས་ཡང་དག་མ་ཡིན། མེ་དེ་དུ་བའི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་དང་བཀོད་ཚོད་དང་སོང་ཚོད་ཀྱི་བསྒྲུབ་བྱའི་ཆོས་ཡིན། མེ་ཡོད་པ་དེ་དེ་སྒྲུབ་ཀྱི་བསྒྲུབ་བྱའི་ཆོས་དང་བཀོད་ཚོད་ཀྱི་བསྒྲུབ་
བྱའི་ཆོས་དང། དུ་བའི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་ཡིན་ཀྱང། དེ་སྒྲུབ་ཀྱི་སོང་ཚོད་ཀྱི་དེ་མ་ཡིན་ནོ། །མེ་ཚད་མས་དམིགས་པ་དང་ཚ་ཞིང་བསྲེག་པ་གཉིས་པོ་དེ་རེ་རེ་ནས་དུ་ལྡན་ལ་ལ་མེ་ཡོད་པར་བསྒྲུབ་པའི་དངོས་ཀྱི་བསྒྲུབ་
བྱའི་ཆོས་སུ་གཟུང་བྱ་མ་ཡིན་ཏེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འོན་ཀྱང་དེ་གཉིས་རེ་རེ་ནས་དུ་བའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡིན་ཏེ། དེའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་
བྱའི་ཆོས་སུ་གཟུང་བྱ་ཡང་ཡིན་མཚན་ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར་རོ། །གཉིས་པ་རང་བཞིན་གྱི་རྟགས་ཡང་དག་བཤད་པ་ལ། མཚན་ཉིད། དབྱེ་བ། མཚན་གཞི་དང་གསུམ། དང་པོ་ནི། རང་བཞིན་གྱི་ཚུལ་

[009B] རང་བཞིན་གྱི་རྟགས་ཡང་དག་གི་མཚན་ཉིད། དེ་སྒྲུབ་ཀྱི་རང་བཞིན་གྱི་ཚུལ་གསུམ་ཡིན་པ། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་ཉིད། ཡང་ན་ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་
ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡིན་ན། ཁྱོད་དང་བདག་ཉིད་གཅིག་ཡིན་དགོས་པའི་ཆ་ནས་བཞག་པ་དེ། ཁྱོད་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་ཉིད། གཉིས་པ་དེ་ལ་དབྱེ་ན། དེ་སྒྲུབ་
ཀྱི་ཁྱད་པར་ལྟོས་པ་བའི་རང་བཞིན་ཀྱི་རྟགས་ཡང་དག་དང། དེ་སྒྲུབ་ཀྱི་ཁྱད་པར་དག་པ་བའི་རང་བཞིན་གྱི་རྟགས་ཡང་དག་གཉིས། དང་པོའི་མཚན་ཉིད་ནི། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག་རང་བརྗོད་པའི་
སྒྲས་རང་གི་བྱེད་པ་པོ་འཕེན་པའི་ཆ་ནས་བཞག་པ། དང་པོའི་མཚན་ཉིད། དེ་གང་ཞིག་རང་བརྗོད་པའི་སྒྲས་རང་གི་བྱེད་པ་པོ་མི་འཕེན་པའི་ཆ་ནས་བཞག་པ། གཉིས་པའི་མཚན་ཉིད། དང་པོ་ལ་ཡང། རང་གི་བྱེད་པ་པོ་དངོས་སུ་
འཕངས་པ་དང། དེ་ཤུགས་ལ་འཕངས་པ་གཉིས་ཡོད། གསུམ་པ་མཚན་གཞི་ནི། རྩོལ་བྱུང་དང། སྐྱེས་པ། དུང་སྒྲ་མི་རྟག་པར་སྒྲུབ་པའི་དང་པོ་དང། བྱས་པ་སྒྲ་མི་རྟག་པར་སྒྲུབ་པའི་གཉིས་པ། དངོས་པོ་སྒྲ་མི་རྟག་པར་སྒྲུབ་
པའི་ཁྱད་པར་དག་པ་བའི་རང་བཞིན་གྱི་རྟགས་ཡང་དག་གོ་ ཡང་སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་ལ་དབྱེ་ན། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དེ་སྒྲུབ་ཀྱི་རང་བཞིན་གྱི་རྟགས་ཡང་

[010A]༄༅། །དག་དང། དེ་སྒྲུབ་ཀྱི་མཐུན་ཕྱོགས་ལ་རྣམ་གཉིས་སུ་འཇུག་པའི་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གཉིས། མཚན་གཞི་རིམ་པ་ལྟར། བྱས་པ་དང་པོ་དང། བྱས་པའི་བྱེ་བྲག་གཉིས་པ་ཡིན། དེ་
གཉིས་སྒྲུབ་པ་ནི། །བྱས་པ་དེ་དང་པོ་ཡིན་ཏེ། དེ་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག་མི་རྟག་པ་ཡིན་ན། དེ་ཡིན་པས་ཁྱབ་པའི་ཕྱིར། བྱས་པའི་བྱེ་བྲག་གཉིས་པ་ཡིན་ཏེ། དེ་དེ་སྒྲུབ་ཀྱི་རང་བཞིན་གྱི་རྟགས་
ཡང་དག་གང་ཞིག་མི་རྟག་པ་ཡིན་ན། དེ་ཡིན་པས་མ་ཁྱབ་པའི་ཕྱིར།    ༈    མཚན་ཉིད། དབྱེ་བ། མཚན་གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་བཤད་པ་
དང་གསུམ། དང་པོ་ནི། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་སྒྲུབ་ཀྱི་མ་དམིགས་པའི་
རྟགས་ཡང་དག་གི་མཚན་ཉིད། གཉིས་པ་མ་དམིགས་པའི་རྟགས་ཡང་དག་ལ་དབྱེ་ན། མི་སྣང་བ་མ་དམིགས་པའི་རྟགས་ཡང་དག་དང། སྣང་རུང་མ་དམིགས་པའི་རྟགས་ཡང་དག་གཉིས། དང་པོ་ནི། མདོ་ལས། གང་ཟག་གིས་གང་ཟག་
གི་ཚོད་གཟུང་བར་མི་བྱ་སྟེ། ཉམས་པར་གྱུར་ཏེ་རེ། ཞེས་རང་ལ་མི་སྣང་བ་ཙམ་གྱིས་གཞན་ལ་ཡོན་ཏན་དེ་ལྟ་བུ་མེད་ཅེས་འཆད་མི་རིགས་པའི་དོན་སྟོན་པ་ལ། རྣམ་འགྲེལ་ལས། ཚད་མ་རྣམས་ནི་མི་འཇུག་པ། མེད་ལ་

[010B] ཞེས་སོགས་ཀྱིས་བསྟན། དེ་སྒྲུབ་ཀྱི་མ་དམིགས་པའི་རྟགས་ཡང་དག་ཀྱང་ཡིན། རང་ཉིད་ཀྱི་རྟགས་ཀྱིས་དེ་སྒྲུབ་ཀྱི་དགག་བྱའི་ཆོས་སུ་བརྟགས་པའི་དོན་དེ་སྤྱིར་ཡོད་ཀྱང། རང་ཉིད་དེ་སྒྲུབ་ཀྱི་ཕྱོགས་
ཆོས་ཅན་དུ་སོང་བའི་གང་ཟག་གི་ཚད་མ་ལ་མི་སྣང་བ་དེ། ཁྱོད་དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གི་མཚན་ཉིད། དེ་ལ་དབྱེ་ན། དེ་སྒྲུབ་ཀྱི་མི་སྣང་བའི་འབྲེལ་ཟླ་མ་དམིགས་པའི་རྟགས་ཡང་དག་དེ་སྒྲུབ་ཀྱི་
མི་སྣང་བའི་འགལ་ཟླ་དམིགས་པའི་རྟགས་ཡང་དག་གཉིས། མཚན་ཉིད་རིམ་པ་ལྟར། ཁྱོད་དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་ཀྱང་ཡིན། མེད་དགག་ཀྱང་ཡིན་པའི་གཞི་མཐུན་པ། དང་པོའི་མཚན་ཉིད། དེ་སྒྲུབ་
ཀྱི་མི་སྣང་བ་མ་དམིགས་པའི་རྟགས་ཡང་དག་ཀྱང་ཡིན། མ་ཡིན་དགག་དང་སྒྲུབ་པ་གང་རུང་ཡང་ཡིན་པའི་གཞི་མཐུན་པ། གཉིས་པའི་མཚན་ཉིད། དང་པོ་ལ་དབྱེ་ན། མི་སྣང་བའི་རྒྱུ། ཁྱབ་བྱེད། རང་བཞིན་མ་དམིགས་པའི་
རྟགས་ཡང་དག་གསུམ། མཚན་གཞི་རིམ་པ་ལྟར། མདུན་གྱི་གཞི་འདིར་ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་མེད་དེ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་
དམིགས་བྱེད་ཀྱི་ཚད་མ་མེད་པའི་ཕྱིར། ཞེས་བཀོད་པའི་ཚེ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་

[011A]༄༅། །ཟ་ངེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་དང་པོ་ཡི་ན། ཤ་ཟ་ཡོད་པ་ལ་བསྐལ་དོན་དུ་སོང་བའི་གང་ཟག་གིས་ཤ་ཟ་ཡོད་པ་ཚད་མས་མ་དམིགས་པ་དེ། མདུན་གྱི་གཞི་འདིར་ཤ་ཟ་བསྐལ་
དོན་དུ་སོང་བའི་གང་ཟག་གིས་ཤ་ཟ་ཡོད་ཅེས་དམ་བཅའ་མི་རིགས་པར་སྒྲུབ་པའི་གཉིས་པ་ཡིན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་དཔྱད་ཤེས་དོན་མཐུན་ཚད་མས་མ་དམིགས་པ་དེ། །
མདུན་གྱི་གཞི་འདིར་དེ་འདྲའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་དཔྱད་ཤེས་དོན་མཐུན་མེད་པར་སྒྲུབ་པའི་གསུམ་པ་ཡིན། དགོས་པ་ནི། མདུན་གྱི་གཞི་འདིར་ལྷའི་བར་སྲིད་དང། ཤ་ཟ་ཡོད་མེད་ཐེ་ཚོམ་ཟ་བའི་
སྒོ་ནས་བསྐལ་དོན་དུ་སོང་བའི་གང་ཟག་གིས་གཞི་འདིར་དེ་གཉིས་ཡོད་ཅེས་སམ་མེད་ཅེས་ཐག་གཅོད་དུ་མི་རུང་བ་དཔེར་མཛད་ནས། དོན་ལ་གང་ཟག་གང་དང་གང་གི་སྐྱོན་ཡོན་རང་གི་ཚད་མས་མ་ངེས་བཞིན་དུ་སྒྲོ་བཀུར་བྱར་མི་རུང་བར་
ཤེས་པའི་ཆེད་དུའོ། །དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ན། དེ་སྒྲུབ་ཀྱི་དགག་བྱའི་ཆོས་ཡིན་པས་མ་ཁྱབ་སྟེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་དཔྱད་
ཤེས་དོན་མཐུན་ཡོད་པ་དེ་དེ་འདྲའི་དཔྱད་ཤེས་དོན་མཐུན་མེད་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་དང་དེའི་དགག་བྱའི་ཆོས་གཉིས་ཀ་ཡིན་གྱི། ཤ་ཟ་དང་དེ་ངེས་པའི་དཔྱད་ཤེས་དོན་མཐུན་གཉིས་རེ་རེ་ནས་

[011B] དང་པོ་སླ། ཕྱི་མ་མ་གྲུབ་ན། ཤ་ཟ་དང་དེ་ངེས་པའི་དཔྱད་ཤེས་དོན་མཐུན་གཉིས་རེ་རེ་ནས་དེ་སྒྲུབ་ཀྱི་དགག་བྱའི་ཆོས་སུ་
བཏགས་པའི་དོན་ཡིན་ཏེ། དེ་སྒྲུབ་ཀྱི་ཕྱི་རྒོལ་ཡང་དག་དེས་མདུན་གྱི་གཞི་འདིར་ཤ་ཟ་ཡོད་མེད་ཐེ་ཚོམ་ཟ་བའི་ཕྱིར་དང། དེས་དེ་འདྲ་བའི་དཔྱད་ཤེས་དོན་མཐུན་ཡོད་མེད་ཐེ་ཚོམ་ཟ་བའི་ཕྱིར། དེ་གཉིས་རེ་རེ་ནས་དེ་སྒྲུབ་ཀྱི་དགག་
བྱའི་ཆོས་མ་ཡིན་ཏེ། སྤྱིར་ཤ་ཟ་ཡོད་པའི་ཕྱིར་དང། དུ་བ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དགག་བྱའི་ཆོས་མ་ཡིན་པའི་ཕྱིར། ཡོད་པ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་
ངེས་བྱེད་ཀྱི་དཔྱད་ཤེས་དོན་མཐུན་མེད་པར་སྒྲུབ་པའི་མི་སྣང་བའི་འགལ་ཟླ་དམིགས་པའི་རྟགས་ཡང་དག་ཡིན་ནོ། །སྤྱིར་བློ་ལ་ལྟོས་པའི་བསྐལ་དོན་ལ་གསུམ་ཡོད་དེ། ཡུལ་དང་དུས་དང་ངོ་བོའི་བསྐལ་དོན་གསུམ་ཡོད་པའི་ཕྱིར་
དང་པོ་ནི། རང་དང་ཕྱོགས་ཐག་ཤིན་ཏུ་རིང་བ་ན་ཡོད་པའི་སྣོད་བཅུད་ཀྱི་ཁྱད་པར་ལྟ་བུ། གཉིས་པ་ནི། བསྐལ་པ་འདས་ཟིན་པ་དང་འབྱུང་བའི་དུས་ན་ཇི་འདྲ་བྱུང་བ་དང་འབྱུང་བའི་ཁྱད་པར་ལྟ་བུ་སྟེ། དེ་རྣམས་ནི་སྤྱིར་
བསྐལ་དོན་མི་ཡང་རང་གི་བློ་ལ་ལྟོས་པའི་བསྐལ་དོན་ནོ། །གསུམ་པ་ནི། རང་དང་ཉེ་བ་ན་ཡོད་ཀྱང་ངོ་བོ་ཕྲ་བའི་དབང་གིས་བསྐལ་དོན་དུ་སོང་བ་མདུན་གྱི་ཤ་ཟ་ལྟ་བུ་དང། ལྷ་མིའི་བར་སྲིད་པ་རྣམས་དང་དེའི་ཕུང་པོ་ལྟ་

[012A]༄༅། །བུའོ། །སྣང་རུང་མ་དམིགས་པའི་རྟགས་ཡང་དག་ལ་མཚན་ཉིད་དབྱེ་བ་གཉིས། དང་པོ་ནི། དེ་སྒྲུབ་ཀྱི་མ་དམིགས་པའི་རྟགས་ཡང་དག་ཀྱང་ཡིན། དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་དེ་སྒྲུབ་
ཀྱི་དགག་བྱའི་ཆོས་སུ་བརྟགས་པའི་དོན་བསྐལ་དོན་མིན་པ་ཡང་ཡིན་པའི་གཞི་མཐུན་པ། དེའི་མཚན་ཉིད། དེ་ལ་དབྱེ་ན། སྣང་རུང་གི་འབྲེལ་ཟླ་མ་དམིགས་པའི་རྟགས་ཡང་དག་དང། སྣང་རུང་གི་འགལ་ཟླ་དམིགས་པའི་རྟགས་ཡང་དག་
གཉིས། མཚན་ཉིད་རིམ་བཞིན། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་ཀྱང་ཡིན། མེད་དགག་ཀྱང་ཡིན་པའི་གཞི་མཐུན་པ། དང་པོའི་མཚན་ཉིད། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་ཀྱང་ཡིན། མ་ཡིན་དགག་
དང་སྒྲུབ་པ་གང་རུང་ཡང་ཡིན་པའི་གཞི་མཐུན་པ། གཉིས་པའི་མཚན་ཉིད། དང་པོ་ལ་དབྱེ་ན། སྣང་རུང་གི་རྒྱུ། ཁྱབ་བྱེད། རང་བཞིན། དངོས་འབྲས་མ་དམིགས་པའི་རྟགས་ཡང་དག་དང་བཞི། མཚན་ཉིད་རིམ་པ་ལྟར། སྣང་རུང་གི་
རྒྱུ་མ་དམིགས་པའི་ཚུལ་གསུམ་ཡིན་པ། དང་པོའི་མཚན་ཉིད། དེས་འོག་མ་རྣམས་ལ་རིགས་འགྲེ། མཚན་གཞི་རིམ་པ་ལྟར། མེ་མེད་པ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དང་པོ་དང། ཤིང་མེད་པ་དེ། ཤིང་ཚད་
མས་མ་དམིགས་པའི་བྲག་རྫོང་དུ་ཤ་པ་མེད་པར་སྒྲུབ་པའི་གཉིས་པ་ཡིན། བུམ་པ་ཚད་མས་མ་དམིགས་པ་དེ། བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་པ་མེད་པར་སྒྲུབ་པའི་གསུམ་པ་དང། དངོས་འབྲས་དུ་བ་མེད་

[012B] དུ་བས་དབེན་པའི་རྩིག་སྐོར་དུ་དུ་བའི་དངོས་རྒྱུ་མེད་པར་སྒྲུབ་པའི་བཞི་པ་ཡིན་ནོ། །ཁ་ཅིག་གིས། མེ་མེད་དང་པོ་དང། ཤིང་མེད་གཉིས་པ་ཡིན་ཟེར་ན། རི་བོང་རྭ་ཆོས་ཅན། དུ་བ་མེད་པར་ཐལ། མེ་མེད་ཡིན་པའི་ཕྱིར། ཡང་རི་བོང་
རྭ་ཆོས་ཅན། ཤ་པ་མེད་པར་ཐལ། ཤིང་མེད་ཡིན་པའི་ཕྱིར། ཁྱབ་པ་ཁས། རྟགས་གཉིས་ཀ་གྲུབ་སྟེ། གཞི་མ་གྲུབ་པའི་ཕྱིར། འདོད་མི་ནུས་ཏེ། དུ་བ་མེའི་དངོས་འབྲས་དང། ཤ་པ་ཤིང་གི་ཁྱབ་བྱ་ཡིན་པའི་ཕྱིར། སྣང་རུང་གི་འགལ་
ཟླ་དམིགས་པའི་རྟགས་ཡང་དག་ལ་དབྱེ་ན། ལྷན་ཅིག་མི་གནས་འགལ་ལ་བརྟེན་པའི་སྣང་རུང་འགལ་དམིགས་ཀྱི་རྟགས་ཡང་དག་དང། ཕན་ཚུན་སྤངས་འགལ་ལ་བརྟེན་པའི་སྣང་རུང་འགལ་དམིགས་ཀྱི་རྟགས་ཡང་
དག་གཉིས། དང་པོ་ལ། མཚན་ཉིད་དང། དབྱེ་བ་གཉིས་ལས། དང་པོ་ནི། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲངས་རེག་རྒྱུན་ཆགས་མེད་པར་སྒྲུབ་པའི་སྣང་རུང་འགལ་དམིགས་ཀྱི་རྟགས་ཡང་
དག་ཀྱང་ཡིན། གྲང་རེག་རྒྱུན་ཆགས་དང་ལྷན་ཅིག་མི་གནས་འགལ་ཡང་ཡིན་པའི་གཞི་མཐུན་པ་དེ། མེ་སྟོབས་ཆེན་པོའི་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་སྒྲུབ་པའི་ལྷན་ཅིག་མི་གནས་འགལ་
ལ་བརྟེན་པའི་སྣང་རུང་འགལ་དམིགས་ཀྱི་རྟགས་ཡང་དག་གི་མཚན་ཉིད། དེ་ལ་དབྱེ་ན། རང་བཞིན་དང་འགལ་བའི་རང་བཞིན་དམིགས་པའི་རྟགས་ཡང་དག། རྒྱུ་དང་འགལ་བའི་རང་བཞིན་དམིགས་པའི་རྟགས་ཡང་དག། ཁྱབ་བྱེད་དང་

[013A]༄༅། །འགལ་བའི་རང་བཞིན་དམིགས་པའི་རྟགས་ཡང་དག། རང་བཞིན་དང་འགལ་བའི་འབྲས་བུ་དམིགས་པའི་རྟགས་ཡང་དག། རྒྱུ་དང་འགལ་བའི་འབྲས་བུ་དམིགས་པའི་རྟགས་ཡང་དག་དང་ལྔ། མཚན་གཞི་རིམ་
པ་ལྟར། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་སྒྲུབ་པའི་དང་པོ་དང། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་
སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་འབྲས་སྤུ་ལོང་བྱེད་རྒྱུན་ཆགས་མེད་པར་སྒྲུབ་པའི་གཉིས་པ་དང། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་
ཤར་གྱི་དངོས་པོའི་སྟེང་དུ་ཁ་བའི་རེག་པ་རྒྱུན་ཆགས་མེད་པར་སྒྲུབ་པའི་གསུམ་པ་དང། དུ་བ་དྲག་ཏུ་ཕྱུར་བས་ཁྱབ་པར་ནོན་པའི་དངོས་པོ་དེ། དུ་བ་དྲག་ཕྱུར་བས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་
སྒྲུབ་པའི་བཞི་པ་དང། དུ་བ་དྲག་ཕྱུར་བས་ཁྱབ་པར་ནོན་པའི་དངོས་པོ་དེ། དུ་བ་དྲག་ཕྱུར་བས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་འབྲས་སྤུ་ལོང་བྱེད་རྒྱུན་ཆགས་མེད་པར་སྒྲུབ་པའི་ལྔ་པའི་མཚན་གཞི་ཡིན། དེ་དག་ནི་བེམ་
པོར་གྱུར་བའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་ལ། ཤེས་པར་གྱུར་པའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ནི། དཔེར་ན། གང་ཟག་གི་བདག་

[013B] གང་ཟག་གི་བདག་འཛིན་དང་གནོད་མེད་དུ་ལྷན་ཅིག་ཏུ་མི་གནས་ཏེ། གང་ཟག་གི་བདག་འཛིན་གྱི་དངོས་གཉེན་ཡིན་པའི་ཕྱིར། ཞེས་
བཀོད་པ་ལྟ་བུའོ། །ལྡན་མིན་འདུ་བྱེད་དུ་གྱུར་པའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ནི། ཤར་ཕྱོགས་ཀྱི་བྱ་རོག་ཆོས་ཅན། འུག་པ་དང་གནོད་མེད་དུ་ལྷན་ཅིག་ཏུ་མི་གནས་ཏེ། བྱ་
རོག་ཡིན་པའི་ཕྱིར། ཞེས་བཀོད་པའི་ཚེ་ན་དེ་ལྟ་བུའོ། །སྒྲ་རྟག་པ་མ་ཡིན་པར་སྒྲུབ་པའི་འགལ་དམིགས་ཀྱི་རྟགས་ཡང་དག་ཀྱང་ཡིན། རྟག་པ་དང་ལྷན་ཅིག་མི་གནས་འགལ་མ་ཡིན་པ་ཡང་ཡིན་པའི་གཞི་མཐུན་པ་དེ། སྒྲ་རྟག་པ་མ་
ཡིན་པར་སྒྲུབ་པའི་ཕན་ཚུན་སྤང་འགལ་ལ་བརྟེན་པའི་སྣང་རུང་འགལ་དམིགས་ཀྱི་རྟགས་ཡང་དག་གི་མཚན་ཉིད། བྱས་པ་དེ། དེའི་མཚན་གཞི་ཡིན། མདུན་གྱི་གོང་བུ་རྭ་ཅན་རྟ་མ་ཡིན་པར་སྒྲུབ་པའི་འགལ་དམིགས་ཀྱི་རྟགས་ཡང་དག་
ཀྱང་ཡིན། རྟ་དང་ལྷན་ཅིག་མི་གནས་འགལ་མ་ཡིན་པ་ཡང་ཡིན་པའི་གཞི་མཐུན་པ་དེ། མདུན་གྱི་གོང་བུ་རྭ་ཅན་རྟ་མ་ཡིན་པར་སྒྲུབ་པའི་ཕན་ཚུན་སྤང་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་གི་མཚན་ཉིད། རྭ་ཅན་དེ་དེའི་
མཚན་གཞི་ཡིན། དེ་ལ་དབྱེ་ན། ལྟོས་པས་ངེས་པ་འགོག་པའི་རྟགས་ཡང་དག་དང། ངེས་པས་ལྟོས་པ་འགོག་པའི་རྟགས་ཡང་དག་གཉིས། མཚན་གཞི་རིམ་པ་ལྟར། གོས་དཀར་པོ་ཆོས་ཅན། རང་གྲུབ་ཙམ་ནས་ཚོན་ཅན་དུ་མ་ངེས་ཏེ་

[014A]༄༅། །རང་ཉིད་ཚོན་ཅན་དུ་འགྱུར་བ་རང་ལས་ཕྱིས་འབྱུང་གི་རྒྱུ་ལ་ལྟོས་དགོས་པའི་ཕྱིར། ཞེས་བརྗོད་པའི་ཚེ་ན་དེ་དེ་སྒྲུབ་ཀྱི་ལྟོས་པས་ངེས་པ་འགོག་པའི་རྟགས་ཡང་དག་ཡིན། བྱས་པ་ཆོས་ཅན། རང་ཉིད་འཇིག་པ་
རང་ལས་ཕྱིས་འབྱུང་གི་རྒྱུ་རྐྱེན་གཞན་ལ་མི་ལྟོས་ཏེ། རང་གྲུབ་ཙམ་ནས་འཇིག་ངེས་ཡིན་པའི་ཕྱིར། ཞེས་བརྗོད་པའི་ཚེ་ན། དེ་དེ་སྒྲུབ་ཀྱི་ངེས་པས་ལྟོས་པ་འགོག་པའི་རྟགས་ཡང་དག་ཡི་ན། རིགས་པ་འདི་ལ་བརྟེན་ནས་ཁ་ཅིག་མི་རྟག་
པ་དེ་སྒྲ་བྱས་པར་སྒྲུབ་པའི་རྟགས་ཡང་དག་མ་ཡིན་པར་ཐལ། བྱས་པ་དེ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར། ཟེར་བ་ཡང་ཁེགས་ཏེ། ཤེས་བྱ་ཆོས་ཅན། རང་གྲུབ་ཙམ་ནས་འཇིག་ངེས་དེ། བྱས་པ་རང་ཉིད་འཇིག་
པ་རང་ལས་ཕྱིས་འབྱུང་གི་རྒྱུ་དོན་གཞན་ལ་མི་ལྟོས་པར་སྒྲུབ་པའི་རྟགས་ཡང་དག་མ་ཡིན་པར་ཐལ། རང་ཉིད་འཇིག་པ་རང་ལས་ཕྱིས་འབྱུང་གི་རྒྱུ་དོན་གཞན་ལ་མི་ལྟོས་པའི་དངོས་པོ་དེ། བྱས་པར་རང་གྲུབ་ཙམ་ནས་འཇིག་ངེས་སུ་
སྒྲུབ་པའི་རྟགས་ཡང་དག་ཡིན་པའི་ཕྱིར། བྱས་པ་ལ་ཁོ་ན་རེ། རྭ་ཅན་ཆོས་ཅན། མདུན་གྱི་གོང་བུ་རྭ་ཅན་རྟ་མ་ཡིན་པར་སྒྲུབ་བའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་པར་ཐལ་
དེ་སྒྲུབ་ཀྱི་འགལ་དམིགས་ཀྱི་རྟགས་ཡང་དག་གང་ཞིག་རྟ་དང་རྫས་ཐ་དད་ཡིན་པའི་ཕྱིར་ཟེར་ན་མ་ཁྱབ། འོ་ན། ཁྱོད་རང་ལ། ཤེས་བྱ་ཆོས་ཅན། རྫས་ཐ་དད་ཡིན་ན་ལྷན་ཅིག་མི་གནས་འགལ་ཡིན་དགོས་པར་ཐལ། འདོད་

[014B] འདོད་ན། མེ་དང་དུ་བ་གཉིས་ཆོས་ཅན། དེར་ཐལ། དེའི་ཕྱིར། འདོད་ན། དེ་གཉིས་ཆོས་ཅན། གནོད་བྱ་གནོད་བྱེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཕན་འདོགས་བྱ་འདོགས་བྱེད་ཡིན་པའི་ཕྱིར་ཏེ། རྒྱུ་འབྲས་ཡིན་པའི་ཕྱིར་
མཚན་གཞིའི་སྟེང་དུ་མཚན་ཉིད་ངེས་བྱེད་ཀྱི་ཚད་མ་བཤད་པ་ལ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པ་ཆོས་ཅན། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་
ལ་ཤ་ཟ་ངེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་མ་དམིགས་པའི་རྟ་གས་ཡང་དག་ཡིན་ཏེ། དེ་དེ་སྒྲུབ་ཀྱི་རྟགས་ཡང་དག་གང་ཞིག་མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ། ཤ་ཟ་ངེས་པའི་དཔྱད་
ཤེས་དོན་མཐུན་མེད་པ་དགག་པ་ཡིན་པའི་ཕྱིར། ཡང་དེ་ཆོས་ཅན། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་
བའི་གང་ཟག་ལ་ཤ་ཟ་བསྐལ་དོན་ཡིན་པའི་ཕྱིར། ཕྱི་མ་མ་གྲུབ་ན། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་ཆོས་ཅན། ཁྱོད་ལ་ཤ་ཟ་བསྐལ་དོན་ཡིན་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར། གཞན་ཡང་ཤ་ཟ་
བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པ་ཆོས་ཅན། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་མི་སྣང་བའི་འབྲེལ་ཟླ་

[015A]༄༅། །མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གང་ཞིག་དེ་མེད་དགག་ཡིན་པའི་ཕྱིར། ཤེས་བྱ་ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དམིགས་
བྱེད་ཀྱི་ཚད་མ་མེད་པ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་མི་སྣང་བའི་འབྲེལ་ཟླའི་རྒྱུ་མ་དམིགས་པའི་རྟགས་ཡང་དག་ཡིན་ཏེ། དེ་དེ་སྒྲུབ་ཀྱི་མི་སྣང་བའི་
འབྲེལ་ཟླ་མ་དམིགས་པའི་རྟགས་ཡང་དག་གང་ཞིག་ཤ་ཟ་དམིགས་བྱེད་ཀྱི་ཚད་མ་དེ། ཤ་ཟ་ངེས་པའི་དཔྱད་ཤེས་དོན་མཐུན་གྱི་རྒྱུ་ཡིན་པའི་ཕྱིར། དེས་ཕྱི་མ་གཉིས་ལ་རིགས་འགྲེའོ། །ཡོད་པ་ཆོས་ཅན། མདུན་གྱི་གཞི་འདིར་ཤ་ཟ་བསྐལ་དོན་དུ་
སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་འགལ་ཟླ་དམིགས་པའི་རྟགས་ཡང་དག་ཡིན་པར་ཐལ། དེ་དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་མ་ཡིན་དགག་དང་སྒྲུབ་པ་གང་རུང་ཡིན་པའི་
ཕྱིར་ཏེ། སྒྲུབ་པ་ཡིན་པའི་ཕྱིར། བྱས་པ་ཆོས་ཅན། སྒྲ་རྟག་པ་མ་ཡིན་པར་སྒྲུབ་པའི་སྣང་རུང་མ་དམིགས་པའི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་
ཟག་ལ་རྟག་པ་བསྐལ་དོན་མ་ཡིན་པའི་ཕྱིར། དང་པོ་སླ། ཕྱི་མ་མ་གྲུབ་ན། བྱས་པ་སྒྲ་རྟག་པ་མ་ཡིན་པར་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་ཆོས་ཅན། ཁྱོད་ལ་རྟག་པ་བསྐལ་དོན་མ་ཡིན་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར་

[015B] མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་སྣང་རུང་གི་འབྲེལ་ཟླ་མ་དམིགས་པའི་རྟགས་ཡང་དག་ཡིན་ཏེ། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གང་ཞིག་མེད་དགག་ཡིན་པའི་ཕྱིར། ཤེས་བྱ་
ཆོས་ཅན། མེ་མེད་པ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་སྣང་རུང་གི་རྒྱུ་མ་དམིགས་པའི་རྟགས་ཡང་དག་ཡིན་ཏེ། དེ་དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གང་ཞིག་མེ་དུ་བའི་རྒྱུ་ཡིན་པའི་ཕྱིར། དེས་གཞན་རྣམས་ལ་རིགས་
འགྲེའོ། ཡང་བྱས་པ་ཆོས་ཅན། སྒྲ་རྟག་པ་མ་ཡིན་པར་སྒྲུབ་པའི་སྣང་རུང་གི་འགལ་ཟླ་དམིགས་པའི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གང་ཞིག་མ་ཡིན་དགག་དང་སྒྲུབ་པ་གང་རུང་ཡིན་
པའི་ཕྱིར་ཏེ། སྒྲུབ་པ་ཡིན་པའི་ཕྱིར། ཤེས་བྱ་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ། མེ་སྟོབས་ཆེན་པོས་ཁྱབ་པར་ནོན་པའི་ཤར་གྱི་དངོས་པོའི་སྟེང་དུ་གྲང་རེག་རྒྱུན་ཆགས་མེད་པར་སྒྲུབ་པའི་ལྷན་ཅིག་མི་
གནས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་འགལ་དམིགས་ཀྱི་རྟགས་ཡང་དག་གང་ཞིག་མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ་གྲང་རེག་རྒྱུན་ཆགས་དང་ལྷན་ཅིག་མི་གནས་འགལ་
ཡིན་པའི་ཕྱིར། བྱས་པ་ཆོས་ཅན། ཁྱོད་སྒྲ་རྟག་པ་མ་ཡིན་པར་སྒྲུབ་པའི་ཕན་ཚུན་སྤང་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན་པར་ཐལ། ཁྱོད་དེ་སྒྲུབ་ཀྱི་འགལ་དམིགས་ཀྱི་རྟགས་ཡང་དག་གང་ཞིག་ཁྱོད་

[016A]༄༅། །རྟག་པ་དང་ལྷན་ཅིག་མི་གནས་འགལ་མ་ཡིན་པའི་ཕྱིར་ཏེ། ཁྱོད་རྟག་པ་དང་རྫས་ཐ་དད་མ་ཡིན་པའི་ཕྱིར། རྟགས་ཆོས་དོན་གསུམ་ངོས་བཟུང་བ་ལ། དམ་བཅའ་བཞག་པ་དང། སྒྲུབ་བྱེད་འགོད་པ་གཉིས་
དང་པོ་ནི། མེ་མེད་པ་དེ། མེ་མེད་པའི་རྟགས་ཀྱིས་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་གཏན་ཚིགས་ཡིན། མེ་མེད་དེ་དེའི་རྟགས་ཀྱིས་དེ་སྒྲུབ་ཀྱི་གཏན་ཚིག་མ་ཡིན། དུ་བ་མེད་པ་དེ། མེ་མེད་པའི་རྟགས་ཀྱིས་དེ་སྒྲུབ་ཀྱི་སྒྲུབ་
བྱའི་ཆོས་དང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་ཀ་ཡིན། དུ་མེད་དེ་དེ་གཉིས་ཀ་མ་ཡིན། དེས་ཤིང་མེད་སོགས་ལ་རིགས་འདྲའོ། །བུམ་པ་ཚད་མས་མ་དམིགས་པ་དེ། བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་
པ་མེད་པར་སྒྲུབ་པའི་གཏན་ཚིགས་ཡིན། བུམ་པ་མེད་པ་དེ། བུམ་པ་ཚད་མས་མ་དམིགས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་དང། དེ་སྒྲུབ་ཀྱི་དངོས་ཀྱི་སྒྲུབ་བྱའི་ཆོས་སུ་བཟུང་བྱ་གཉིས་ཀ་ཡིན། དེས་གཞན་རྣམས་ལ་རིགས་
འགྲེའོ།ཤ་ཟ་དེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་དེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་ཡིན་ཀྱང། དེ་སྒྲུབ་ཀྱི་དགག་བྱའི་ཆོས་མ་ཡིན། ཤ་ཟ་བསྐལ་
དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་ཡོད་པ་དེ། དེ་སྒྲུབ་ཀྱི་དགག་བྱའི་ཆོས་དང། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་གཉིས་ཀ་ཡིན། དུ་བ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དགག་

[016B] དེ་སྒྲུབ་ཀྱི་དགག་བྱའི་ཆོས་མ་ཡིན། དེར་དུ་བ་ཡོད་པ་དེ། མཚན་མའི་རྒྱ་མཚོར་དུ་བ་མེད་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་དང། དེ་སྒྲུབ་ཀྱི་དགག་བྱའི་ཆོས་གཉིས་ཀ་ཡིན། །
རྟག་པ་དེ། སྒྲ་རྟག་པ་མ་ཡིན་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་ཡིན་ཀྱང། དེ་སྒྲུབ་ཀྱི་དགག་བྱའི་ཆོས་མ་ཡིན་ནོ། །    ༈    སྒྲུབ་རྟགས་ཡང་དག་དང། དགག་
རྟགས་ཡང་དག་གཉིས། མཚན་ཉིད་རིམ་པ་ལྟར། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན། སྒྲུབ་པ་ཡང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་སྒྲུབ་
རྟགས་ཡང་དག་གི་མཚན་ཉིད། དེ་ལ་དབྱེ་ན། འབྲས་རྟགས་ཡང་དག་དང། རང་བཞིན་གྱི་རྟགས་ཡང་དག་གཉིས་ཡོད། དེ་གཉིས་གང་རུང་ཡིན་ན། སྒྲུབ་རྟགས་ཡང་དག་ཡིན་པས་ཁྱབ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་
ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན་དགག་པ་ཡང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་དགག་རྟགས་ཡང་དག་ཡིན་པའི་མཚན་ཉིད། དགག་རྟགས་ཡང་དག་དང། མ་དམིགས་པའི་
རྟགས་ཡང་དག་གཉིས་དོན་གཅིག་དེ་སྒྲུབ་ཀྱི་དགག་རྟགས་ཡང་དག་དང། དེ་སྒྲུབ་ཀྱི་སྒྲུབ་རྟགས་ཡང་དག་འགལ་ཡང། དགག་རྟགས་ཡང་དག་དང། སྒྲུབ་རྟགས་ཡང་དག་མི་འགལ་ཏེ། བྱས་པ་དེ་དེ་གཉིས་ཀ་ཡིན་པའི་ཕྱིར་ཏེ། དེ་སྒྲ་

[017A]༄༅། །རྟག་པ་མ་ཡིན་པར་སྒྲུབ་པའི་དགག་རྟགས་ཡང་དག་དང། སྒྲ་མི་རྟག་པར་སྒྲུབ་པའི་སྒྲུབ་རྟགས་ཡང་དག་གཉིས་ཀ་ཡིན་པའི་ཕྱིར། གསུམ་པ་རྟགས་ཡང་དག་ལ་སྒྲུབ་ཚུལ་གྱི་སྒོ་ནས་དབྱེ་ན། དོན་སྒྲུབ་ཀྱི་རྟགས་ཡང་
དག། ཐ་སྙད་སྒྲུབ་ཀྱི་རྟགས་ཡང་དག། དོན་འབའ་ཞིག་སྒྲུབ་ཀྱི་རྟགས་ཡང་དག། ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག། དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་དང་ལྔ་ལས། དེ་རྣམས་སོ་སོའི་མཚན་ཉིད། མཚན་གཞི་
སྒྲུབ་བྱེད་ཀྱི་རིགས་པ་དང་གསུམ། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་དོན་སྒྲུབ་ཀྱི་རྟགས་
ཡང་དག་གི་མཚན་ཉིད། དེ་གང་ཞིག། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གི་མཚན་ཉིད། དེ་གང་ཞིག་ཁྱོད་
ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་མི་སྲིད། མཚན་ཉིད་ཀྱང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་དོན་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད། དེ་གང་
ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡང་ཡིན་པའི་གཞི་མཐུན་མི་སྲིད། མཚོན་བྱ་ཡང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་གི་

[017B] དེ་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་སྲིད། མཚོན་བྱ་ཡང་ཡིན་པའི་གཞི་མཐུན་སྲིད་པ། ཁྱོད་དེ་སྒྲུབ་ཀྱི་དོན་དང་ཐ་སྙད་གཉིས་ཀ་
སྒྲུབ་ཀྱི་རྟགས་ཡང་དག་གི་མཚན་ཉིད། སྐད་ཅིག་མ་དེ་སྒྲ་མི་རྟགས་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་ཀྱང། བྱས་པའི་རྟགས་ཀྱི་དེ་སྒྲུབ་ཀྱི་རྟགས་ཡང་དག་མ་ཡིན་ཏེ། དེ་འདྲའི་རྟགས་ཡང་དག་ཡིན་ན། བྱས་པ་དང་
གཅིག་ཡིན་དགོས་པའི་ཕྱིར། བྱས་པ་དེ་སྒྲ་སྐད་ཅིག་མར་ཚད་མས་གྲུབ་ཟིན་ཀྱི་རྒོལ་བ་ཡང་དག་ཀྱི་ངོར་སྒྲ་མི་རྟག་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་ཀྱང། སྤྱིར་དེ་སྒྲུབ་ཀྱི་དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་
ཡང་དག་ཡིན་ཏེ། སྒྲ་སྐད་ཅིག་མར་ཚད་མས་མ་ངེས་པའི་རྒོལ་བའི་ངོར་དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། བཞི་པ་རྟགས་ཡང་དག་ལ་བསྒྲུབ་བྱའི་སྒོ་ནས་དབྱེ་ན། དངོས་སྟོབས་ཀྱི་རྟགས་ཡང་དག་ཡིད་ཆེས་ཀྱི་
རྟགས་ཡང་དག་གྲགས་པའི་རྟགས་ཡང་དག་དང་གསུམ། དེ་སྒྲུབ་ཀྱི་རྟགས་ཡང་དག་གང་ཞིག་དེ་སྒྲུབ་ཀྱི་བསྒྲུབ་བྱ་ལ་དངོས་སྟོབས་ཀྱི་རྗེས་དཔག་ཚད་མ་སྐྱེད་བྱེད་དེ། དང་པོའི་མཚན་ཉིད། དེ་གང་ཞིག་དེ་སྒྲུབ་ཀྱི་བསྒྲུབ་བྱ་ལ་ཡིད་
ཆེས་ཀྱི་རྗེས་དཔག་ཚད་མ་བསྐྱེད་བྱེད་དེ། གཉིས་པའི་མཚན་ཉིད། དེ་གང་ཞིག་ །དེ་སྒྲུབ་ཀྱི་བསྒྲུབ་བྱ་ལ་གྲགས་པའི་རྗེས་དཔག་ཚད་མ་བསྐྱེད་བྱེད་དེ། གསུམ་པའི་མཚན་ཉིད། དང་པོ་ལ། འབྲས་རང་མ་དམིགས་པའི་རྟགས་ཡང་

[018A]༄༅། །དག་གསུམ་ལས། མཚན་གཞི་རིམ་པ་ལྟར། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་དངོས་སྟོབས་ཀྱི་འབྲས་རྟགས་ཡང་དག་བྱས་པ་སྒྲ་མི་རྟག་པར་སྒྲུབ་པའི་དངོས་སྟོབས་ཀྱི་རང་བཞིན་གྱི་རྟགས་ཡང་དག་མེ་མེད་པ་དེ་
མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་དངོས་སྟོབས་ཀྱི་མ་དམིགས་པའི་རྟགས་ཡང་དག་ཡིན། གཉིས་པ་ལ་ཡང་འབྲས་རང་མ་དམིགས་པའི་རྟགས་ཡང་དག་གསུམ་ལས། དཔྱད་གསུམ་གྱིས་དག་པའི་ལུང་དེ། སྦྱིན་པས་ལོངས་
སྤྱོད་ཁྲིམས་ཀྱིས་བདེ། ཞེས་པའི་ལུང་རང་གི་བསྟན་བྱའི་དོན་རྟོགས་པའི་ཚད་མ་སྔ་མ་སྔོན་དུ་སོང་བར་སྒྲུབ་པའི་ཡིད་ཆེས་ཀྱི་འབྲས་རྟགས་ཡང་དག་དེ་དེ་འདྲའི་ལུང་རང་གི་བསྟན་བྱའི་དོན་ལ་མི་བསླུ་བར་སྒྲུབ་པའི་ཡིད་ཆེས་ཀྱི་རང་བཞིན་གྱི་རྟགས་ཡང་
དག་དེ་དེ་འདྲའི་ལུང་རང་གི་བསྟན་བྱའི་དོན་ལ་བསླུ་བ་མ་ཡིན་པར་སྒྲུབ་པའི་ཡིད་ཆེས་ཀྱི་མ་དམིགས་པའི་རྟགས་ཡང་དག་ཡིན་ནོ། །གསུམ་པ་ལ་གཉིས་ལས། རྟོག་ཡུལ་ན་ཡོད་པ་དེ། རི་བོང་ཅན་ལ་ཟླ་བ་ཞེས་པའི་སྒྲས་བརྗོད་རུང་དུ་སྒྲུབ་པའི་
གྲགས་པའི་རང་བཞིན་གྱི་རྟགས་ཡང་དག་རྟོག་ཡུལ་ན་ཡོད་པ་དེ། རི་བོང་ཅན་ལ་དངོས་དབང་གིས་ཟླ་བ་ཞེས་པའི་སྒྲས་བརྗོད་རུང་མ་ཡིན་པར་སྒྲུབ་པའི་གྲགས་པའི་མ་དམིགས་པའི་རྟགས་ཡང་དག་ཡིན་ནོ། ལྔ་པ་རྟགས་ཡང་དག་ལ་མཐུན་ཕྱོགས་ལ་
འཇུག་ཚུལ་གྱི་སྒོ་ནས་དབྱེ་ན། མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་དང། དེ་ལ་རྣམ་གཉིས་སུ་འཇུག་པའི་རྟགས་ཡང་དག་གཉིས་ལས། སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་ཚུལ་གསུམ་

[018B] དེ་སྒྲུབ་ཀྱི་དང་པོའི་མཚན་ཉིད། དེ་ལ་རྣམ་གཉིས་སུ་འཇུག་པའི་ཚུལ་གསུམ་ཡིན་པ། དེ་སྒྲུབ་ཀྱི་གཉིས་པའི་མཚན་ཉིད། བྱས་པ་དང་པོའི་མཚན་གཞི་དང། བྱས་པའི་བྱེ་བྲག་གཉིས་པའི་མཚན་གཞི་ཡིན།    ༈   
དག་ལ་རྒོལ་བའི་སྒོ་ནས་དབྱེ་ན། རང་དོན་སྐབས་ཀྱི་རྟགས་ཡང་དག་དང། གཞན་དོན་སྐབས་ཀྱི་རྟགས་ཡང་དག་གཉིས། །ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་དག་ཀྱང་ཡིན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་མེད་པ་ཡང་ཡིན་
པའི་གཞི་མཐུན་པ། དང་པོའི་མཚན་ཉིད། སྔ་རྒོལ་རང་གིས་རང་ཉིད་ལ་བྱས་པ་སྒྲ་མི་རྟག་པར་སྒྲུབ་པའི་རྟགས་སུ་བཀོད་དེ་སྒྲུབ་པའི་ཚེ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན། ཁྱོད་དེ་སྒྲུབ་ཀྱི་རྟགས་ཡང་
དག་ཀྱང་ཡིན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་ཡོད་པ་ཡང་ཡིན་པའི་གཞི་མཐུན་པ། གཉིས་པའི་མཚན་ཉིད། བྱས་པ་སྒྲ་མི་རྟག་པར་སྒྲུབ་པའི་གཞན་དོན་སྐབས་ཀྱི་རྟགས་ཡང་དག་ཡིན་ནོ། ཁ་ཅིག་གིས། བྱས་པ་སྒྲ་མི་རྟག་པར་
སྒྲུབ་པའི་རང་དོན་སྐབས་ཀྱི་རྟགས་ཡང་དག་དང། དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་གཉིས་ཀ་ཡིན་ཟེར་ན། བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པར་ཐལ། ཁྱོད་དེ་སྒྲུབ་ཀྱི་རང་དོན་སྐབས་
ཀྱི་རྟགས་ཡང་དག་ཡིན་པའི་ཕྱིར། འདོད་ན། དེ་ཆོས་ཅན། དེ་ཡོད་པར་ཐལ། ཁྱོད་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། ཡང་ཁ་ཅིག་རང་དོན་སྐབས་ཀྱི་རྟགས་ཡང་དག་མེད་ཟེར་ན། མི་འཐད་དེ། བྱས་པ་སྒྲ་མི་རྟག་པར་སྒྲུབ་

[019A]༄༅། །པའི་རང་དོན་སྐབས་ཀྱི་རྟགས་ཡང་དག་ཏུ་སོང་པའི་ཚེ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། གཞན་ཡང་རང་དོན་སྐབས་ཀྱི་རྟགས་ཡང་དག་ཡོད་པར་ཐལ། སྒྲ་མི་རྟག་པར་སྒྲུབ་པའི་
རང་དོན་སྐབས་ཀྱི་རྟགས་ཡང་དག་ཡོད་པའི་ཕྱིར། མ་གྲུབ་ན། ཤེས་བྱ་ཆོས་ཅན། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་ན། དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་མ་ཡིན་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། བྱས་པ་སྒྲ་
མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་པ་ཆོས་ཅན། དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་མ་ཡིན་པར་ཐལ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འཁོར་གསུམ། གཞན་ཡང། བྱས་པ་སྒྲ་མི་
རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་མ་ཡིན་པར་ཐལ། དེ་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར་ཏེ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་པའི་སྦྱོར་བ་དེ། གཞན་དོན་སྐབས་ཀྱི་རྟགས་ཡང་དག་གི་
སྦྱོར་བ་རྣམ་དག་ཡིན་པའི་ཕྱིར། དེ་ལ་ཁོ་ན་རེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པའི་ཚེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པར་ཐལ། བྱས་པ་སྒྲ་མི་རྟག་པར་སྒྲུབ་པའི་རང་དོན་
སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་པ་སྒྲ་མི་རྟག་པར་སྒྲུབ་པའི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར་ཟེར་ན་མ་གྲུབ་བོ། །འདོད་ན། བྱས་པ་མེད་པའི་ཚེ། བྱས་པ་ཡོད་པར་ཐལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་

[019B] བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པའི་ཕྱིར། རྟགས་ཁས། ཁ་ཅིག་གིས། རང་དོན་སྐབས་ཀྱི་རྟགས་ཡང་དག་མེད་ཀྱང། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་
རྟགས་ཡང་དག་ཏུ་སོང་བའི་ཚེ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན་ཟེར་པ་མི་འཐད་དེ། རང་དོན་སྐབས་ཀྱི་རྟགས་ཡང་དག་ཡོད་པར་ཐལ། སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡོད་པའི་
ཕྱིར། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་ཚེ། བྱས་པ་ཡོད་པ་གང་ཞིག་དེའི་ཚེ་བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡོད་པའི་ཕྱིར། རྟགས་ཁས། གཞན་ཡང། སྒྲ་མི་རྟག་
པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡོད་པར་ཐལ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བ་ཡོད་པའི་ཕྱིར། བྱས་པ་དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་གང་ཟག་ཡོད་པའི་
ཕྱིར་ཏེ། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་སོང་བའི་གང་ཟག་ཡོད་པའི་ཕྱིར། ཡང་སྐྱེ་བ་སྔ་ཕྱི་ཡོད་པར་སྒྲུབ་པའི་རྟགས་སྦྱོར་ནི། སོ་སྐྱེ་འཆི་ཁ་མའི་སེམས་སྐད་ཅིག་ཐ་མ་ཆོས་ཅན། ཁྱོད་ཀྱི་ཉེར་འབྲས་སུ་
གྱུར་པའི་རིག་པ་ཕྱི་མ་ཡོད་དེ། ཁྱོད་ཆགས་བཅས་རྒྱུན་ལྡན་གྱི་རིག་པ་ཡིན་པའི་ཕྱིར། དཔེར་ན། ད་ལྟའི་བློ་བཞིན། བྱིས་པ་བཙས་མ་ཐག་པའི་བློ་ཆོས་ཅན། རང་གི་རིགས་འདྲ་བའི་བློ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དཔེར་ན། རྒན་པོའི་བློ་བཞིན་

[020A]༄༅། །ཞེས་པ་ལྟ་བུའོ། །གཉིས་པ་རྟགས་ཡང་དག་གི་ལོག་ཕྱོགས་གཏན་ཚིགས་ལྟར་སྣང་བཤད་པ་ལ། མཚན་ཉིད་དང། དབྱེ་བ་གཉིས། དང་པོ་ལ། དགག་བཞག་གཉིས་ལས། དང་པོ་ལ། ཁ་ཅིག་གིས་ཚུལ་གསུམ་མ་ཡིན་པ་
གཏན་ཚིགས་ལྟར་སྣང་གི་མཚན་ཉིད་ཟེར་ན། མི་འཐད་དེ། གཏན་ཚིགས་ལྟར་སྣང་མེད་པའི་ཕྱིར་ཏེ། གཞི་གྲུབ་ན། རྟགས་ཡང་དག་ཡིན་པས་ཁྱབ་པའི་ཕྱིར། གཉིས་པ་རང་ལུགས་ནི། དེ་སྒྲུབ་ཀྱི་ཚུལ་གསུམ་མ་ཡིན་པ། དེ་སྒྲུབ་ཀྱི་གཏན་ཚིགས་ལྟར་
སྣང་གི་མཚན་ཉིད། གཉིས་པ་དབྱེ་བ་བཤད་པ་ནི། སྤྱིར་གཏན་ཚིགས་ལྟར་སྣང་མེད་ཀྱང། གཞི་ལ་སྦྱར་ན། དེ་སྒྲུབ་ཀྱི་འགལ་བའི་གཏན་ཚིགས། མ་ངེས་པའི་གཏན་ཚིགས། མ་གྲུབ་པའི་གཏན་ཚིག་དང་གསུམ། དང་པོ་ལ། མཚན་ཉིད། དབྱེ་བ། མཚན་གཞི་
སྒྲུབ་བྱེད་ཀྱི་རིགས་པ་འགོད་པ་དང་བཞི། དང་པོ་ནི། སྒྲ་རྟག་པར་སྒྲུབ་པའི་ཕྱོགས་ཆོས་ཀྱང་ཡིན། སྒྲ་རྟག་པ་མ་ཡིན་པར་སྒྲུབ་པའི་རྗེས་ཁྱབ་ཀྱང་ཡིན་པའི་གཞི་མཐུན་པ་དེ། སྒྲ་རྟག་པར་སྒྲུབ་པའི་འགལ་རྟགས་ཀྱི་མཚན་ཉིད། གཉིས་པ་དབྱེ་བ་ནི། མི་
མཐུན་ཕྱོགས་ལ་ཁྱབ་བྱེད་དུ་འཇུག་པའི་འགལ་རྟགས་དང། མི་མཐུན་ཕྱོགས་ལ་རྣམ་གཉིས་སུ་འཇུག་པའི་འགལ་རྟགས་གཉིས། གསུམ་པ་མཚན་གཞི་ནི། བྱས་པ་སྒྲ་མི་རྟག་པ་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་འཇུག་
པའི་འགལ་རྟགས་དང། བྱས་པའི་བྱེ་བྲག་དེ་སྒྲུབ་ཀྱི་མི་མཐུན་ཕྱོགས་ལ་རྣམ་གཉིས་སུ་འཇུག་པའི་འགལ་རྟགས་ཡིན། བཞི་པ་སྒྲུབ་བྱེད་འགོད་པ་ནི། བྱས་པ་ཆོས་ཅན། སྒྲ་མི་རྟག་པ་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་

[020B] དེ་སྒྲུབ་ཀྱི་འགལ་རྟགས་ཡིན་པ་གང་ཞིག་མི་རྟག་པ་ཡིན་ན། ཁྱོད་ཡིན་པས་ཁྱབ་པའི་ཕྱིར། བྱས་པའི་བྱེ་བྲག་ཆོས་ཅན། སྒྲ་མི་རྟག་པ་མ་ཡིན་པར་སྒྲུབ་པའི་འགལ་རྟགས་ཡིན་པར་ཐལ། སྒྲ་རྟག་པར་
སྒྲུབ་པའི་འགལ་རྟགས་ཡིན་པའི་ཕྱིར་ཏེ། དེ་སྒྲུབ་ཀྱི་ཕྱོགས་ཆོས་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་ཕྱིན་ཅི་ལོག་ཏུ་ངེས་པའི་ཕྱིར། གཞན་ཡང། དེ་ཆོས་ཅན། སྒྲ་རྟག་པར་སྒྲུབ་པའི་འགལ་རྟགས་ཡིན་པར་ཐལ། སྒྲ་མི་རྟག་པར་སྒྲུབ་པའི་
རྟགས་ཡང་དག་ཡིན་པའི་ཕྱིར། ཁོ་ན་རེ། སྒྲ་མི་རྟག་པར་སྒྲུབ་པའི་འགལ་རྟགས་ཡོད་པ་ཐལ། སྒྲ་རྟག་པར་སྒྲུབ་པའི་འགལ་རྟགས་ཡོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། སྒྲ་མི་རྟག་པར་སྒྲུབ་པའི་གཏན་ཚིགས་ལྟར་སྣང་ཡིན་ན། དེ་སྒྲུབ་ཀྱི་མ་ངེས་པའི་
གཏན་ཚིགས་དང། དེ་སྒྲུབ་ཀྱི་མ་གྲུབ་པའི་གཏན་ཚིགས་གང་རུང་ཡིན་དགོས་པའི་ཕྱིར། ཁ་ཅིག་གིས། དེ་སྒྲུབ་ཀྱི་ཚུལ་གསུམ་ཡོད་ན། དེ་སྒྲུབ་ཀྱི་རྟགས་ཡང་དག་ཡོད་པས་ཁྱབ་ཅེས་ཟེར་ན། ཤེས་བྱ་ཆོས་ཅན། སྒྲ་རྟག་པར་སྒྲུབ་པའི་རྟགས་ཡང་དག་ཡོད་
པར་ཐལ། སྒྲ་རྟག་པར་སྒྲུབ་པའི་ཚུལ་གསུམ་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་སྒྲུབ་ཀྱི་ཕྱོགས་ཆོས་ཡོད་པ་གང་ཞིག་དེ་སྒྲུབ་ཀྱི་རྗེས་ཁྱབ་ཡོད། དེ་སྒྲུབ་ཀྱི་ལྡོག་ཁྱབ་ཡོད་པའི་ཕྱིར། དང་པོ་གྲུབ་སྟེ། བྱས་པ་དེ་སྒྲ་རྟག་པར་སྒྲུབ་པའི་
ཕྱོགས་ཆོས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་སྒྲུབ་ཀྱི་འགལ་རྟགས་ཡིན་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར། གཉིས་པ་གྲུབ་སྟེ། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་དེ། སྒྲ་རྟག་པར་སྒྲུབ་

[021A]༄༅། །པའི་རྗེས་ཁྱབ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད་པ་གང་ཞིག་ཁྱོད་སྒྲ་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་
འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། དང་པོ་གྲུབ་སྟེ། འདུས་མ་བྱས་ཀྱི་ནམ་མཁའ་དེ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པའི་ཕྱིར། གཉིས་པ་གྲུབ་སྟེ། ཁྱོད་དེ་སྒྲུབ་ཀྱི་མཐུན་
ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པའི་ཕྱིར་ཏེ། ཁྱོད་རྟག་པའི་མཚན་ཉིད་ཡིན་པའི་ཕྱིར། གོང་གི་གསུམ་པ་གྲུབ་སྟེ། ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། སྒྲ་རྟག་པར་སྒྲུབ་པའི་
ལྡོག་ཁྱབ་ཡིན་པར་ཐལ། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྟགས་ཆོས་གཉིས་དང་མི་ལྡན་པའི་མི་མཐུན་དཔེ་ཡང་དག་ཡོད། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་མེད་པ་ཁོ་ནར་ཚད་མས་ངེས་པའི་ཕྱིར། རྩ་བར་འདོད་ན། སྒྲ་ཆོས་ཅན། ཁྱོད་རྟག་
པར་སྒྲུབ་པའི་རྟགས་ཡང་དག་མེད་པར་ཐལ། ཁྱོད་རྟག་པ་མ་ཡིན་པའི་ཕྱིར། ཁོ་ན་རེ། སྒྲ་རྟག་པར་སྒྲུབ་པའི་ཚུལ་གསུམ་ཡིན་པ་ཡོད་པར་ཐལ། དེ་སྒྲུབ་ཀྱི་ཕྱོགས་ཆོས་ཡིན་པ་ཡོད། དེ་སྒྲུབ་ཀྱི་རྗེས་ཁྱབ་ཡིན་པ་ཡོད། དེ་སྒྲུབ་ཀྱི་ལྡོག་ཁྱབ་ཡིན་པ་
ཡོད་པའི་ཕྱིར། ཟེར་ན་མ་ཁྱབ་བོ། །གཉིས་པ་མ་ངེས་པའི་གཏན་ཚིགས་བཤད་པ་ལ། མཚན་ཉིད་དང། དབྱེ་བ་གཉིས། དང་པོ་ནི། སྒྲ་རྟག་པར་སྒྲུབ་པའི་ཕྱོགས་ཆོས་ཀྱང་ཡིན། སྒྲ་རྟག་པར་སྒྲུབ་པའི་རྗེས་ཁྱབ་མ་ཡིན་པ་ཡང་ཡིན། སྒྲ་རྟག་པ་

[021B] སྒྲ་རྟག་པར་སྒྲུབ་པའི་མ་ངེས་པའི་གཏན་ཚིགས་ཀྱི་མཚན་ཉིད། གཉིས་པ་དབྱེ་བ་ལ། དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་དང། དེ་སྒྲུབ་ཀྱི་ཐུན་
མོང་བའི་མ་ངེས་པའི་གཏན་ཚིགས་གཉིས། དང་པོ་ལ་མཚན་ཉིད་དང། མཚན་གཞི་གཉིས་ལས། དང་པོ་ནི། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་
མཐུན་ཕྱོགས་ལ་ཡོད་པར་མ་ངེས་པ་ཡང་ཡིན། གང་ཟག་དེས་ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་མ་ངེས་པ་ཡང་ཡིན་པའི་གཞི་མཐུན་པ་དེ། ཁྱོད་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཡིན་པའི་མཚན་ཉིད། གཉིས་པ་
མཚན་གཞི་ནི། མཉན་བྱ། སྒྲ་མ་ཡིན་པ་ལས་ལོག་པ། སྒྲའི་ལྡོག་པ་རྣམས་རེ་རེ་ནས། སྒྲ་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་ཚིགས་དང། སྒྲ་མི་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་ཚིགས་གཉིས་ཀ་
ཡིན། གཉིས་པ་ཐུན་མོང་པའི་མ་ངེས་པའི་གཏན་ཚིགས་ལ། མཚན་ཉིད། དབྱེ་བ་གཉིས་ལས། དང་པོ་ནི། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས་ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་
པར་དེས་པ་དང། གང་ཟག་དེས་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་པ་གང་རུང་ཡང་ཡིན་པའི་གཞི་མཐུན་པ་དེ། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་ཀྱི་མཚན་ཉིད། གཉིས་པ་ནི། དེ་ལ་དབྱེ་ན། དེ་སྒྲུབ་ཀྱི་དངོས་ཀྱི་མ་ངེས་པའི་

[022A]༄༅། །གཏན་ཚིགས། ལྷག་ལྡན་གྱི་མ་ངེས་པའི་གཏན་ཚིགས། དེ་གང་རུང་མ་ཡིན་པའི་མ་ངེས་པའི་གཏན་ཚིགས་དང་གསུམ་ལས། དང་པོ་ལ། མཚན་ཉིད་དང། དབྱེ་བ་གཉིས། དང་པོ་ནི། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་
གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་པའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་དང། མི་མཐུན་ཕྱོགས་གཉིས་ཀ་ལ་ཡོད་པར་ངེས་པ་དེ། ཁྱོད་དེ་སྒྲུབ་ཀྱི་དངོས་ཀྱི་མ་ངེས་པའི་གཏན་ཚིགས་ཡིན་པའི་མཚན་ཉིད་
གཉིས་པ་དབྱེ་བ་ནི། དེ་ལ་དབྱེ་ན། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དང། མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དངོས་ཀྱིས་མ་ངེས་པའི་གཏན་ཚིགས་དང། དེ་སྒྲུབ་ཀྱི་མཐུན་ཕྱོགས་ལ་ཁྱད་བྱེད་དང། མི་མཐུན་ཕྱོགས་ལ་རྣམ་
གཉིས་སུ་འཇུག་པའི་དེ་དང། དེ་སྒྲུབ་ཀྱི་མི་མཐུན་ཕྱོགས་ལ་ཁྱབ་བྱེད་དང། མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང། དེ་སྒྲུབ་ཀྱི་མི་མཐུན་ཕྱོག་དང་མཐུན་ཕྱོགས་གཉིས་ཀ་ལ་རྣམ་གཉིས་སུ་འཇུག་པའི་དེ་དང་བཞི། མཚན་གཞི་རིམ་པ་ལྟར། རི་
བོང་རྭ་མེད་པ་དེ། སྒྲ་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དང། དེ་སྒྲུབ་ཀྱི་མི་མཐུན་ཕྱོགས་ལ་ཡང་ཁྱབ་བྱེད་དུ་འཇུག་པའི་དངོས་ཀྱི་མ་ངེས་པའི་གཏན་ཚིགས་དང། མི་རྟག་པ་དེ། དུང་སྒྲ་རྩོལ་བྱུང་དུ་སྒྲུབ་པའི་མཐུན་ཕྱོགས་ལ་ཁྱབ་བྱེད་དང་
མི་མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང། མི་རྟག་པ་དེ། དུང་སྒྲ་རྩོལ་བྱུང་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དང། མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང། དབང་ཤེས་དེ། ཟླ་བ་གཉིས་སྣང་གི་དབང་ཤེས་མངོན་

[022B] མི་མཐུན་ཕྱོགས་གཉིས་ཀ་ལ་རྣམ་གཉིས་སུ་འཇུག་པའི་དངོས་ཀྱི་མ་ངེས་པའི་གཏན་ཚིགས་ཡིན།    ༈    མཚན་ཉིད་དང། དབྱེ་བ་གཉིས་ལས་
དང་པོ་ནི། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་པར་ངེས་ནས། མི་མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དང། ཁྱོད་
དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་ནས། མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་གང་རུང་ཡིན་པ་དེ། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་ཡིན་པའི་མཚན་ཉིད། གཉིས་པ་དབྱེ་བ་ནི། ཡང་དག་ལྷག་ལྡན་གྱི་མ་ངེས་པའི་གཏན་
ཚིགས་དང། འགལ་བ་ལྷག་ལྡན་གྱི་མ་ངེས་པའི་གཏན་ཚིགས་གཉིས་ལས། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱིས་མཐུན་ཕྱོགས་ལ་ཡོད་
པར་ངེས་ནས། མི་མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དེ། ཁྱོད་དེ་སྒྲུབ་ཀྱི་ཡང་དག་ལྷག་ལྡན་གྱི་མ་ངེས་པའི་གཏན་ཚིགས་ཡིན་པའི་མཚན་ཉིད། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་
ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་ནས། མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དེ། ཁྱོད་དེ་སྒྲུབ་ཀྱི་འགལ་བ་ལྷག་ལྡན་གྱི་མ་ངེས་པའི་གཏན་ཚིགས་ཡིན་པའི་མཚན་ཉིད། མཚན་གཞི་རིམ་པ་ལྟར། ངག་སྨྲ་

[023A]༄༅། །བ་དེ།  ངག་སྨྲ་བའི་ལྷས་བྱིན་ཀུན་མཁྱེན་མ་ཡིན་པར་སྒྲུབ་པའི་དང་པོ་དང། ཡང་དེ་དེའི་ངོར་ངག་སྨྲ་བའི་ལྷས་སྤྱིན་ཀུན་མཁྱེན་དུ་སྒྲུབ་པའི་གཉིས་པ་ཡིན། གསུམ་པ་དེ་གཉིས་གང་རུང་མ་
ཡིན་པའི་ཐུན་མོང་བའི་མ་ངེས་པའི་གཏན་ཚིགས་ལ་ཡང། མཚན་ཉིད་དང། མཚན་གཞི་གཉིས་ལས། དང་པོ་ནི། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་ཚིགས་གང་ཞིག་ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་གིས། ཁྱོད་དེ་
སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ངེས་པ་དང། ཁྱོད་དེ་སྒྲུབ་ཀྱི་མི་མཐུན་ཕྱོགས་ཁོ་ན་ལ་མེད་པར་ངེས་པ་གང་རུང་ཡིན་པ་དེ། ཁྱོད་དེ་སྒྲུབ་ཀྱི་དེ་གཉིས་གང་རུང་མ་ཡིན་པའི་ཐུན་མོང་བའི་མ་ངེས་པའི་གཏན་ཚིགས་ཡིན་པའི་མཚན་ཉིད། གཉིས་
པ་མཚན་གཞི་ནི། བུ་རོ་ད་ལྟ་བ་དེ། ཁ་ནང་བུ་རམ་གོང་བུའི་སྟེང་དུ་བུར་གཟུགས་ད་ལྟ་བ་ཡོད་པར་སྒྲུབ་པའི་དེ་གཉིས་གང་རུང་མ་ཡིན་པའི་ཐུན་མོང་བའི་མ་ངེས་པའི་གཏན་ཚིགས་ཀྱི་མཚན་གཞི་ཡིན།། །།གསུམ་པ་མ་གྲུབ་པའི་གཏན་ཚིགས་ལ། །
མཚན་ཉིད་དང། དབྱེ་བ་གཉིས་ལས། དང་པོ་ནི། དེ་སྒྲུབ་ཀྱི་རྟགས་སུ་བཀོད་པ་གང་ཞིག་དེ་སྒྲུབ་ཀྱི་ཕྱོགས་ཆོས་མ་ཡིན་པ་དེ། དེ་སྒྲུབ་ཀྱི་མ་གྲུབ་པའི་གཏན་ཚིགས་ཀྱི་མཚན་ཉིད། གཉིས་པ་དབྱེ་བ་ལ། དོན་ལ་ལྟོས་ནས་མ་གྲུབ་པའི་གཏན་ཚིགས། བློ་ལ་
ལྟོས་ནས་མ་གྲུབ་པའི་གཏན་ཚིགས། རྒོལ་བ་ལ་ལྟོས་ནས་མ་གྲུབ་པའི་གཏན་ཚིགས་དང་གསུམ་ལས། དང་པོ་ལ། རྟགས་ཀྱི་ངོ་བོ་མེད་ནས་མ་གྲུབ་པའི་གཏན་ཚིགས། ཆོས་ཅན་གྱི་ངོ་བོ་མེད་ནས་མ་གྲུབ་པའི་གཏན་ཚིགས། རྟགས་ཆོས་ཐ་དད་མེད་

[023B] གཞི་རྟགས་ཐ་དད་མེད་ནས་མ་གྲུབ་པའི་གཏན་ཚིགས། གཞི་ཆོས་ཐ་དད་མེད་ནས་མ་གྲུབ་པའི་གཏན་ཚིགས། རྟགས་ཤེས་འདོད་ཆོས་ཅན་གྱི་སྟེང་དུ་འགོང་ཚུལ་དང་མཐུན་པར་མེད་ནས་མ་གྲུབ་པའི་གཏན་
ཚིགས། གཏན་ཚིགས་ཀྱི་ཕྱོགས་གཅིག་ཤེས་འདོད་ཆོས་ཅན་ལ་མེད་ནས་མ་གྲུབ་པའི་གཏན་ཚིགས་དང་བདུན། མཚན་གཞི་རིམ་པ་ལྟར། སྐྱེས་བུ་ཆོས་ཅན། སྡུག་བསྔལ་བ་ཡིན་ཏེ། རི་བོང་རྭས་རྦོ་ཕུག་པའི་ཕྱིར། ཞེས་བཀོད་པའི་ཚེ། དེ་སྒྲུབ་
ཀྱི་དང་པོ་དང། རི་བོང་རྭ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གཉིས་པ་དང། སྒྲ་ཆོས་ཅན། མི་རྟག་སྟེ། མི་རྟག་པ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གསུམ་པ་དང། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་
ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་བཞི་པ་དང། སྒྲ་ཆོས་ཅན། སྒྲ་ཡིན་ཏེ། བྱས་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་ལྔ་པ་དང། སྒྲ་ཆོས་ཅན། མི་རྟག་སྟེ། མིག་ཤེས་ཀྱིས་བཟུང་བྱ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་དྲུག་པ་དང། ལྗོན་
ཤིང་ཆོས་ཅན། སེམས་ལྡན་ཡིན་ཏེ། མཚན་མོ་ལོ་མ་ཁུམ་ནས་ཉལ་བའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་བདུན་པ་ཡིན་ནོ། །གཉིས་པ་བློ་ལ་ལྟོས་ནས་མ་གྲུབ་པའི་གཏན་ཚིགས་ལ། རྟགས་ཀྱི་ངོ་བོ་ལ་ཐེ་ཚོམ་ཟོས་ནས་མ་གྲུབ་པའི་གཏན་ཚིགས་
ཆོས་ཅན་གྱི་ངོ་བོ་ལ་ཐེ་ཚོམ་ཟོས་ནས་མ་གྲུབ་པའི་གཏན་ཚིགས། གཞི་རྟགས་ཀྱི་འབྲེལ་བ་ལ་ཐེ་ཚོམ་ཟོས་ནས་མ་གྲུབ་པའི་གཏན་ཚིགས། ཤེས་འདོད་ཆོས་ཅན་མེད་ནས་མ་གྲུབ་པའི་གཏན་ཚིགས་དང་བཞི། མཚན་གཞི་རིམ་པ་ལྟར། ཤ་ཟ་བསྐལ་དོན་དུ་སོང་བའི་གང་ཟག་གི་ངོར། སྒྲ་ཆོས་ཅན། མི་རྟག་སྟེ། ཤ་ཟ་ཚད་མའི་

[024A]༄༅། །གཞལ་བྱ་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་དང་པོ་དང། དྲི་ཟ་བསྐལ་དོན་དུ་སོང་བའི་གང་ཟག་གི་ངོར། །དྲི་ཟའི་གླུ་དབྱངས་ཆོས་ཅན། མི་རྟག་སྟེ། བྱས་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གཉིས་པ་དང། རྨ་བྱ་གང་ན་
ཡོད་ རི་སུལ་གསུམ་གྱི་དབུས་ན་ཆོས་ཅན། རྨ་བྱ་ཡོད་དེ། རྨ་བྱས་སྒྲ་སྒྲོགས་པ་ཡོད་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གསུམ་པ་དང། དཔལ་ལྡན་ཆོས་གྲགས་ཀྱི་ངོར། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་
ཞེས་བཀོད་པའི་ཚེ། དེ་སྒྲུབ་ཀྱི་བཞི་པ་ཡིན་ནོ། གསུམ་པ་རྒོལ་བ་ལ་ལྟོས་ནས་མ་གྲུབ་པའི་གཏན་ཚིགས་ལ། སྔ་རྒོལ་ལ་ལྟོས་ནས་མ་གྲུབ་པའི་གཏན་ཚིགས། ཕྱི་རྒོལ་ལ་ལྟོས་ནས་མ་གྲུབ་པའི་གཏན་ཚིགས། སྔ་རྒོལ་ཕྱི་རྒོལ་གཉིས་ཀ་ལ་ལྟོས་
ནས་མ་གྲུབ་པའི་གཏན་ཚིགས་དང་གསུམ་ལས། མཚན་གཞི་རིམ་པ་ལྟར། གྲངས་ཅན་པས་སངས་རྒྱས་པའི་ངོར། བློ་ཆོས་ཅན། སེམས་མེད་ཡིན་ཏེ། སྐྱེ་འཇིག་ཅན་ཡིན་པའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་དང་པོ་དང། གཅེར་བུ་པས། སངས་རྒྱས་པའི་
ངོར། ལྗོན་ཤིང་ཆོས་ཅན། སེམས་ལྡན་ཡིན་ཏེ། ཤུན་བཤུས་ན་འཆི་བའི་ཕྱིར། ཞེས་བཀོད་པའི་ཚེ། དེ་སྒྲུབ་ཀྱི་གཉིས་པ་དང། གྲངས་ཅན་གྱིས་རྒྱང་འཕེན་པའི་ངོར། སྒྲ་ཆོས་ཅན། མི་རྟག་སྟེ། མིག་ཤེས་ཀྱིས་བཟུང་བྱ་ཡིན་པའི་ཕྱིར། ཞེས་བཀོད་པའི་ཚེ། དེ་
སྒྲུབ་ཀྱི་གསུམ་པ་ཡིན་ནོ། །འདིར་ངེས་པར་མཁོ་བའི་འཕྲོས་དོན་ལ་གཉིས། སྒྲུབ་དག་བཤད་པ་དང། འཕྲོས་དོན་གཞན་བཤད་པའོ། དང་པོ་ལ་གཉིས། ཡང་དག་དང། ལྟར་སྣང་ངོ། །དང་པོ་ལ་དབྱེ་ན། འབྲས་རང་མ་དམིགས་པའི་སྒྲུབ་ངག་གསུམ་

[024B] ཆོས་མི་མཐུན་སྦྱོར་གྱི་སྒྲུབ་ངག་གཉིས་ལས། དང་པོ་ནི། སྦྱོར་བ་བཀོད་རྗེས་སུ། དུ་བ་ཡོད་ན། མེ་ཡོད་པས་ཁྱབ། དཔེར་ན། ཚངས་མང་བཞིན། དུ་ལྡན་གྱི་ལ་ལ་ཡང་དུ་བ་ཡོད་དོ། ཞེས་པ་ལྟ་བུ། གཉིས་པ་ནི། མེ་མེད་ན། དུ་བ་མེད་
པས་ཁྱབ། དཔེར་ན། ཆུ་ཀླུང་བཞིན། དུ་ལྡན་གྱི་ལ་ལ་ནི་དུ་བ་ཡོད་དོ་ཞེས་པ་ལྟ་བུའོ། །གཉིས་པ་རང་བཞིན་གྱི་སྒྲུབ་ངག་ལ་ཆོས་མཐུན་སྦྱོར་དང་མི་མཐུན་སྦྱོར་གཉིས་ཡོད་པ་ལས། དང་པོ་ནི། བྱས་ན། མི་རྟག་པས་ཁྱབ། དཔེར་ན། བུམ་པ་བཞིན། སྒྲ་ཡང་
བྱས་སོ་ཞེས་པ་ལྟ་བུ། གཉིས་པ་ནི། རྟག་ན། མ་བྱས་པས་ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ་ཞེས་པ་ལྟ་བུའོ། །གསུམ་པ་མ་དམིགས་པའི་སྒྲུབ་དག་ལ་གཉིས་ལས། དང་པོ་ནི། ཤིང་མེད་ན། ཤུག་པ་མེད་པས་ཁྱབ། དཔེར་
ན། ཤིང་མེད་པའི་ཐང་བཞིན། ཤིང་མ་དམིགས་པའི་བྲག་ངོས་ན་ཡང་ཤིང་མེད་དོ། །ཞེས་པ་ལྟ་བུ། གཉིས་པ་ནི། ཤུག་པ་ཡོད་ན། ཤིང་ཡོད་པས་ཁྱབ། དཔེར་ན། །ནགས་ཚལ་བཞིན། ཤིང་མ་དམིགས་པའི་བྲག་ངོས་ན་ནི་ཤིང་མེད་དོ་ཞེས་པ་ལྟ་བུ། སྤྱིར་སྒྲུབ་ངག་ཡང་དག་
ལ། ཚུལ་གསུམ་དཔེ་དང་བཅས་པ་ལྷག་ཆད་མེད་པར་སྟོན་པ་ཞིག་དགོས་ཏེ། མཚོན་ཙམ་བརྗོད་ན། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་ནས། བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་སོ་ཞེས་པའི་ངག་
འདིས་བྱས་ན་མི་རྟག་པས་ཁྱབ་ཅེས་པས་རྗེས་ཁྱབ་དངོས་སུ་བརྗོད་ནས་ལྡོག་ཁྱབ་ཤུགས་ལ་འཕེན་ཅིང། སྒྲ་ཡང་བྱས་ཞེས་པས་ཆོས་ཅན་དང་འབྲེལ་བའི་ཕྱོགས་ཆོས་དངོས་སུ་བརྗོད། དཔེར་ན་བུམ་པ་བཞིན་ཞེས་པས་མཐུན་དཔེ་དངོས་སུ་བརྗོད་པ་

[025A]༄༅། །ལྟ་བུ་ཡིན་པའི་ཕྱིར། ཕྱོགས་ཆོས་དང་ལྡོག་ཁྱབ་དངོས་སུ་བརྗོད་ནས་རྗེས་ཁྱབ་ཤུགས་ལ་འཕེན་བ་ནི། རྟག་ན་མ་བྱས་པས་ཁྱབ། དཔེར་ན། ནམ་མཁའ་བཞིན། སྒྲ་ནི་བྱས་སོ་ཞེས་བ་ལྟ་བུའོ། །འོན་ཀྱང། བྱས་ན་མི་རྟག་པས་ཁྱབ་པ་དང། རྟག་ན་མ་བྱས་པས་
ཁྱབ་པ་གཉིས་ནི། སྦྱོར་བ་དེའི་རྗེས་ཁྱབ་དང་ལྡོག་ཁྱབ་མ་ཡིན་གྱི། བྱས་པ་ཉིད་དེའི་རྗེས་ཁྱབ་དང་ལྡོག་ཁྱབ་ཡིན་ཞིང། ཕྱོགས་ཆོས་ཀྱང་ཡིན་ཏེ། དེའི་ཚུལ་གསུམ་ཡིན་པའི་ཕྱིར་རོ། །གཉིས་པ་འཕྲོས་དོན་གཞན་ལ། འོ་ན། གཞི་མ་གྲུབ་པ་ཆོས་ཅན་དུ་བཟུང་བའི་
རྟགས་ཡང་དག་ཡོད་དམ་མེད། ཡོད་ན་དེའི་ཕྱོགས་ཆོས་ཇི་ལྟར་གྲུབ། མེད་ན་ནི། རི་བོང་རྭ་ཆོས་ཅན། བདག་མེད་ཡིན་ཏེ། ཡོད་མེད་གང་རུང་ཡིན་པའི་ཕྱིར་ཞེས་པ་འདི། རྟགས་སྦྱོར་ཡང་དག་ཇི་ལྟར་ཡིན་ཞེ་ན། འདི་ལ་བཞེད་པ་མི་མཐུན་པ་ཡོད་
ཀྱང་རྒྱལ་ཚབ་རིན་པོ་ཆེས་ནི། སྒྲུབ་རྟགས་ལ་གཞི་མ་གྲུབ་པ་རྩོད་གཞིར་བཟུང་བའི་རྟགས་ཡང་དག་མེད་ཀྱང། དགག་རྟགས་ལ་དེ་ཡོད་པར་བཤད་པས་དཔྱད་རྒྱུ་མང་ཡང་བཞག་གོ་དབུ་མའི་ལུགས་ཀྱི་རྟེན་འབྲེལ་གྱི་རྟགས་དང། ཆ་ཅན་གྱི་
རྟགས། གཅིག་ཏུ་བྲལ་གྱི་རྟགས། མུ་བཞི་སྐྱེ་འགོག་གི་རྟགས་རྣམས་སྔར་བཤད་པའི་རྟགས་གསུམ་གང་རུང་དུ་འདུས་སམ་མ་འདུས་ཞེ་ན། སྤྱི་རྟགས་ཡང་དག་ཐམས་ཅད་འབྲས་རང་མ་དམིགས་པའི་རྟགས་གསུམ་དུ་འདུས་ལ། འབྲས་རང་གི་རྟགས་
གཙོ་བོར་སྒྲུབ་རྟགས་ཡིན་ཞིང། མ་དམིགས་པའི་རྟགས་ལ་དགག་རྟགས་གཙོ་ཆེ་ཡང། དེ་སྒྲུབ་ཀྱི་དགག་རྟགས་ཡིན་ན། དགག་པ་ཡིན་མི་དགོས་ཏེ། བྱས་པ་དེ་སྒྲུབ་པ་ཡིན་ཀྱང། དེ་སྒྲ་མི་རྟག་པར་སྒྲུབ་པར་བྱེད་པའི་རང་བཞིན་གྱི་རྟགས་ཡང་

[025B] སྒྲ་རྟག་སྟོང་དུ་སྒྲུབ་པར་བྱེད་པའི་མ་དམིགས་པའི་རྟགས་ཡང་དག་ཡིན་པའི་ཕྱིར། ཕྱི་མ་གྲུབ་སྟེ། དེ་དེ་སྒྲུབ་ཀྱི་འགལ་ཟླ་དམིགས་པའི་རྟགས་ཡང་དག་ཡིན་པའི་ཕྱིར་ཏེ། སྒྲ་ཆོས་ཅན། རྟག་པས་སྟོང་སྟེ། བྱས་པ་ཡིན་པའི་ཕྱིར། ཞེས་བཀོད་
པའི་ཚེ་དེ་ལྟར་ཡིན་པའི་ཕྱིར། དབུ་མའི་ལུགས་ཀྱི་རྟེན་འབྲེལ་གྱི་རྟགས་ནི། དེའི་ལུགས་ལ་རྟེན་འབྲེལ་དེ་དངོས་པོ་བདེན་མེད་དུ་སྒྲུབ་པའི་འགལ་ཟླ་དམིགས་པའི་རྟགས་ཡིན་པར་རྗེ་ཉིད་ཀྱིས་བཤད་ཅིང། ཆ་ཅན་གྱི་རྟགས་ཀྱང་དེ་དང་འདྲའོ། །དེའི་ལུགས་
ལ་བདེན་མེད་སྒྲུབ་པའི་རྟགས་ཡང་དག་ཐམས་ཅད་ཀྱང་དེ་སྒྲུབ་ཀྱི་འགལ་དམིགས་སུ་འགྱུར་ཏེ། དེ་ཡང་སྣང་རུང་མ་དམིགས་པའི་རྟགས་གཙོ་ཆེའོ། །མཚོན་ན། བུམ་པ་ཆོས་ཅན། བདེན་པར་མེད་དེ། བདེན་པར་ཚད་མས་མ་དམིགས་པའི་ཕྱིར། ཞེས་པའི་
རྟགས་འདི་ལྟ་བུ་རང་བཞིན་མ་དམིགས་པའི་རྟགས་དང། བུམ་པས་དག་པའི་ས་ཕྱོགས་ན་ཆོས་ཅན། གསེར་བུམ་མེད་དེ། བུམ་པ་མེད་པའི་ཕྱིར་ཞེས་པའི་རྟགས་འདི་ལྟ་བུ་ཁྱབ་བྱེད་མ་དམིགས་པའི་རྟགས་དང། མེས་དབེན་པའི་རྩིག་སྐོར་ན་ཆོས་ཅན། དུ་བ་
མེད་དེ། མེ་མེད་པའི་ཕྱིར་ཞེས་པའི་རྟགས་འདི་ལྟ་བུ་རྒྱུ་མ་དམིགས་པའི་རྟགས་དང། མྱུ་གུ་ཆོས་ཅན། བདེན་པས་སྟོང་སྟེ། རྟེན་འབྲེལ་ཡིན་པའི་ཕྱིར་ཞེས་པའི་རྟགས་འདི་ལྟ་བུ་འགལ་ཟླ་དམིགས་པའི་རྟགས་ཡང་དག་ཡིན་པ་དེ་བཞིན་དུ་གཞན་ལ་སྦྱར་
ནས་ཤེས་པར་བྱའོ། །གཞི་གཅིག་ལ་ལྟོས་པའི་རྟགས་གསུམ་འགལ་ཡང་སྒྲུབ་གཞི་སོ་སོ་ལ་ལྟོས་ནས་མི་འགལ་ཏེ། མཚོན་ན། སྐྱེས་པ་དེ། མྱུར་གུ་རང་གི་རྒྱུ་ལས་བྱུང་བར་སྒྲུབ་པར་བྱེད་པའི་འབྲས་རྟགས་ཡང་དག་ཡིན་ཀྱང། མྱུ་གུ་མི་རྟག་པར་

[026A]༄༅། །སྒྲུབ་པའི་རང་བཞིན་གྱི་རྟགས་དང། དེ་གང་ཟག་གི་བདག་མེད་དུ་སྒྲུབ་པར་བྱེད་པའི་མ་དམིགས་པའི་རྟགས་ཡང་དག་ཡིན་པའི་ཕྱིར་རོ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་དོན་གསུམ་པོ་སྤྱི་མཚན་རྟོག་
པས་བཏགས་ཙམ་ཡིན་ཡང། དེ་སྒྲུབ་ཀྱི་རྟགས་ཆོས་དོན་གསུམ་པོ་གང་རུང་ཡིན་ན། རང་མཚན་ཡིན་དགོས་ཏེ། དེ་ཡིན་ན། དངོས་པོ་ཡིན་དགོས་པའི་ཕྱིར་ཏེ། དེ་སྒྲུབ་ཀྱི་རྩོད་གཞི་ཡིན་ན་སྒྲ་ཡིན་དགོས་པའི་ཕྱིར་ཏེ། དེ་སྒྲུབ་ཀྱི་རྩོད་གཞི་ཡིན་ན་སྒྲ་དང་
གཅིག་ཡིན་དགོས་ཤིང། དངོས་ཀྱི་སྒྲུབ་བྱའི་ཆོས་ཡིན་ན་མི་རྟག་པ་ཡིན་དགོས། རྟགས་ལ་བྱས་པ་ཉིད་དགོས་པའི་ཕྱིར་རོ། །དེས་ན་དེ་སྒྲུབ་ཀྱི་རྟགས་ཆོས་དོན་གསུམ་ནི་དེ་སྒྲུབ་ཀྱི་རྟགས་ཆོས་དོན་གསུམ་མིན་ཞེས་བྱ་སྟེ། དེ་བཞིན་དུ་གཞན་ལ་ཡང་
སྦྱར་ནས་ཤེས་པར་བྱ་དགོས་སོ། །   ༈    དགག་བཞག་གཉིས་ལས། དང་པོ་ནི། ཁ་ཅིག་ན་རེ། ཤུག་པའི་ཀ་བ་མཚན་གཞི། ཀ་བ་ཡིན་པར་མཚོན། གདུང་འདེགས་ཀྱི་དོན་བྱེད་ནུས་པ་ཡིན་པ་ཞེས་པའི་མཚོན་
སྦྱོར་འདི་མཚོན་སྦྱོར་རྣམ་དག་ཡིན་ཟེར་ན། དེ་མི་འཐད་པར་ཐལ། ཤུག་པའི་ཀ་བ་ཚད་མས་ངེས་ནས། ཀ་བ་ཚད་མས་མ་ངེས་པའི་གང་ཟག་མེད་པའི་ཕྱིར། མ་གྲུབ་ན། དེར་ཐལ། ཤུག་པའི་ཀ་བ་ཚད་མས་ངེས་པའི་གང་ཟག་ཡིན་ན། ཤུག་པའི་ཀ་བ་དེ་ཀ་བར་
ཚད་མས་ངེས་པའི་གང་ཟག་ཡིན་དགོས་པའི་ཕྱིར། མ་གྲུབ་ན། དེ་ཐལ། ཤུག་པའི་ཀ་བ་ཚད་མས་ངེས་པའི་གང་ཟག་ཡིན་ན། ཤུག་པའི་ཀ་བ། ཤུག་པའི་ཀ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། ཡང་ཁ་ཅིག་ན་རེ། གསེར་བུམ་མཚན་གཞི་

[026B] ལྟོ་ལྡིར་ཞབས་ཞུམ་ཆུ་སྐྱོར་བའི་དོན་བྱེད་ནུས་པ་ཞེས་པའི་མཚོན་སྦྱོར་འདི་མཚོན་སྦྱོར་རྣམ་དག་ཡིན་ཟེར་ན། དེ་མི་འཐད་པར་ཐལ། གསེར་བུམ་ཚད་མས་ངེས་ནས། བུམ་པ་ཚད་མས་མ་ངེས་པའི་གང་ཟག་མེད་པའི་ཕྱིར། ཞེས་སོགས་
སྒྲུབ་ཚུལ་གོང་དང་རིགས་འགྲེ་བར་བྱའོ། །ཡང་ཁ་ཅིག་ན་རེ། གསེར་བུམ་མཚན་གཞི། བུམ་པ་ཡིན་པར་མཚོན། ལྟོ་ལྡིར་བ་ཡིན་པ་ཞེས་པའི་མཚོན་སྦྱོར་འདི་མཚོན་སྦྱོར་རྣམ་དག་ཡིན་ཟེར་ན། དེ་མི་འཐད་པར་ཐལ། ལྟོ་ལྡིར་བ་དེ་བུམ་པའི་མཚན་ཉིད་མ་
ཡིན་པའི་ཕྱིར། མ་གྲུབ་ན། ལྟོ་ལྡིར་བ་ཡིན་ན། བུམ་པ་ཡིན་དགོས་པར་ཐལ། ལྟོ་ལྡིར་བ་བུམ་པའི་མཚན་ཉིད་ཡིན་པའི་ཕྱིར། རྟགས་ཁས། འདོད་ན། བུམ་པ་ཞབས་རྡོལ་བ་ཆོས་ཅན། བུམ་པ་ཡིན་པར་ཐལ། ལྟོ་ལྡིར་བ་ཡིན་པའི་ཕྱིར། མ་གྲུབ་
ན། དེ་ཆོས་ཅན། ལྟོ་ལྡིར་བ་ཡིན་པར་ཐལ། ལྟོ་ལྡིར་བ་ཡིན་པར་མངོན་སུམ་དུ་གྲུབ་པའི་ཕྱིར། འདོད་ན། བུམ་པའི་མཚན་ཉིད་ཀྱི་ཟུར་དུ་ཆུ་སྐྱོར་བའི་དོན་བྱེད་ནུས་པ་ཞེས་སྨོས་པ་ལ་དགོས་པ་མེད་པར་ཐལ། བུམ་པ་ཞབས་རྡོལ་བུམ་པ་ཡིན་པའི་ཕྱིར་
འདོད་མི་ནུས་སོ། །གཉིས་པ་རང་ལུགས་བཞག་པ་ནི། གསེར་གྱི་ལྟོ་ལྡིར་ཞབས་ཞུམ་ཆུ་སྐྱོར་བའི་དོན་བྱེད་ནུས་པ་མཚན་གཞི། བུམ་པ་ཡིན་པར་མཚོན། ལྟོ་ལྡིར་ཞབས་ཞུམ་ཆུ་སྐྱོར་བའི་དོན་བྱེད་ནུས་པ་ཞེས་པའི་མཚོན་སྦྱོར་ལྟ་བུ་མཚོན་སྦྱོར་རྣམ་
དག་ཡིན་ནོ། །དེ་ཡང་དོན་དེ་བློ་ལ་ཤར་ཡང། དེ་ལ་ཐ་སྙད་ཅི་འདོགས་མི་ཤེས་པའི་ངོར། དོན་འདི་འདྲའི་རིགས་ལ། མིང་གི་ཐ་སྙད་འདི་ལྟར་ཟེར་ཞེས་བརྡའ་སྦྱོར་ཞིང་མཚོན་པར་བྱེད་དགོས་ལ། དཔེར་ན་གདུང་འདེགས་ཀྱི་དོན་བྱེད་ནུས་པ་བློ་ལ་ངེས་

[027A]༄༅། །ཟིན་ཀྱང། དེ་ལ་ཀ་བ་ཞེས་པའི་ཐ་སྙད་སྦྱོར་མི་ཤེས་པའི་གང་ཟག་ལ། གདུང་འདེགས་ཀྱི་དོན་བྱེད་ནུས་པ། ཀ་བའི་མཚན་ཉིད་དམ་དོན་ཡིན་ནོ་ཞེས་སྨྲས་པ་ན། གདུང་འདེགས་ཀྱི་དོན་བྱེད་ནུས་པ་ལ་ཀ་བའོ་སྙམ་དུ་མིང་
དོན་གྱི་འབྲེལ་བ་ཤེས་ནུས་པ་ལྟར་རོ། །དེའི་ཕྱིར་མཚན་མཚོན་གཉིས་ལས། མཚན་ཉིད་གོ་སླ་ཞིང། དེ་ལ་ལྟོས་ཏེ་མཚོན་བྱ་གོ་དཀའ་བ་ཅིག་དགོས་པ་ཡིན་ནོ། །གཞན་ཡང། སྒྲ་མཚན་གཞི། མི་རྟག་པ་ཡིན་པར་མཚོན། སྐད་ཅིག་མ་ཡིན་པ་ཞེས་པའི་མཚོན་
སྦྱོར་དང། བུམ་པ་མཚན་གཞི། དངོས་པོ་ཡིན་པར་མཚོན། དོན་བྱེད་ནུས་པ་ཡིན་པ་ཞེས་པའི་མཚོན་སྦྱོར་དང། སྔོན་འཛིན་དབང་མངོན་སྐད་ཅིག་དང་པོ་མཚན་གཞི། ཚད་མ་ཡིན་པར་མཚོན། གསར་དུ་མི་སླུ་བའི་རིག་པ་ཡིན་པ་ཞེས་པའི་མཚོན་སྦྱོར་འདི་
རྣམས་ཀྱང་མཚོན་སྦྱོར་རྣམ་དག་ཡིན་ཅིང། དེའི་རིགས་འགྲོས་ཀྱིས་གཞན་རྣམས་ཀྱང་ཤེས་པར་བྱའོ། །འདི་ལྟར་རྟགས་ཡང་དག་དང། ལྟར་སྣང། ཞར་ལ་མཚོན་སྦྱོར་གྱི་རྣམ་གཞག་བཅས་པ་བཤད་པ་ལ་ཆོས་ཅན། དགོས་པ་ཡོད་དེ། རིགས་པ་འདི་
དག་གི་སྒོ་ནས། བླང་དོར་ཕྱིན་ཅི་མ་ལོག་པར་རྟོགས་ཤིང་ཉམས་སུ་བླངས་བ་ལ་རྟེན་ནས་ཐར་པ་དང་ཐམས་ཅད་མཁྱེན་པར་བགྲོད་པའི་ལམ་ལ་བདེ་བླག་ཏུ་འཇུག་པའི་ཆེད་ཡིན་པའི་ཕྱིར། འཛམ་གླིང་མཛེས་བྱེད་ཕྱོགས་གླང་ཆོས་གྲགས་ཀྱི། །
གཞུང་བཞིན་མ་ནོར་གཏན་ཚིགས་རིགས་པ་ཡི། །རྣམ་བཤད་ཚིག་ཉུང་དོན་གསལ་སྒྲོན་མེ་འདིས། །ཐུབ་གཞུང་དགོངས་དོན་མ་ལུས་གསལ་བྱེད་ཤོག་། །། ཚད་མའི་གཞུང་དོན་འབྱེད་པའི་ལྡེའུ་མིག་རིགས་ལམ་ཆེ་བ་རྟགས་རིགས་ཀྱི་རྣམ་བཞག་བཤད་པ་འདི་ནི། གོང་

[027B] བསྡུས་གྲྭའི་གསན་བཞེས་བཀའ་དྲིན་སྐྱངས་སྐབས་ཡོངས་འཛིན་ཕུར་ལྕོག་པ་བྱམས་པས་སྒྲིགས་ཏེ་ཕུལ་བའོ།།     ༈    །།ཨོཾ་སྭ་སྟི། །བདེ་གཤེགས་བསྟན་དང་སྟོན་པར་རིགས་ཚུལ་འབུམ། །ཡང་
དག་ལམ་ལས་ཇི་བཞིན་གཏན་ལ་འབད། །ཐར་འདོད་རྣམ་དཔྱོད་འཕྲུལ་གྱི་ལྡེ་མིག་གིས། །མདོ་རྒྱུད་མཛོད་དཀྲོགས་སླད་དུ་པར་བསྐྲུན་དགེས། །དཔལ་ལྡན་འཇམ་མགོན་རིང་ལུགས་པདྨོའི་ཚལ། །རྣམ་པར་བཞད་པའི་
དགེ་མཚན་ནོར་འཛིན་ཁྱབ། །བློ་གསལ་མཁས་མང་རྐང་དྲུག་རིག་རྩལ་གྱིས། །འཆད་རྩོད་རྩོམ་པའི་དབྱངས་སྙན་སྲིད་གསུམ་སྒྲོགས། །རྒྱལ་ཀུན་སྙིང་རྗེའི་བཅུ་དྲུག་ཡོངས་རྫོགས་མགོན། །གསང་གསུམ་འོད་ཕྲེང་ཐུབ་བསྟན་
ཀུ་མུད་འབྱེད། །བདུད་སྡེའི་འདབ་ཆགས་ཚོགས་ཀྱང་བག་ལྡན་གྱུར། །མཁའ་ཁྱབ་བསྟན་འགྲོའི་དཔལ་མགོན་རབས་གསལ་ཤོག་རྒྱུ་སྦྱོར་ཉིད་ཀྱང་ཐེག་མཆོག་བཤེས་དང་མཇལ། །ཟབ་རྒྱས་གདམས་པའི་ངག་ལ་
དབང་འབྱོར་ཏེ། །རླབས་ཆེན་སྤྱོད་པ་རྒྱ་མཚོའི་འཇིང་ཞུགས་ནས། །རྨད་བྱུང་ཟུང་འཇུག་རྡོ་རྗེའི་ས་ཐོབ་ཤོག་། །།  ཅེས་པ་འདི་ཡང་སེར་བྱེས་ཏྲེ་ཧོར་སྐུ་གཤེགས་དགེ་བཤེས་ངག་དབང་རྡོ་རྗེ་དེ་ཉིད་ཀྱི་ཐུགས་དགོངས་
རྫོགས་སླད་དང་གསར་ཞུགས་སློབ་གཉེར་བ་རྣམས་ཀྱི་གཟིགས་དཔེར་དགོས་གལ་ཆེ་བས་སྐྱབྶ་

[028A]༄༅། །དོན་བརྒྱད་ལོར་ཤིང་པར་གསར་བསྐྲུན་སྐབས་རྗེས་འཇུག་རྣམས་ཀྱིས་ཇི་ལྟར་བསྐུལ་བའི་ངོར་དགེ་བསྡོའི་། །།སརྦ་མངྒལཾ་
པར་འདི་སེར་བྱེས་དཔེ་མཛོད་ཁང་དུ་བཞུགས། །



﻿༄༅། །རྟགས་རིགས་ཀྱི་རྣམ་བཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད་ཅེས་བྱ་བ་བཞུགས་སོ།།

[001] །གཉིས་པ་རྟགས་རིགས་ཀྱི་རྣམ་གཞག་རྒྱས་པར་ནི་གཞན་དུ་བཤད་ཟིན་ཅིང་འདིར་མདོར་བསྡུས་མཚོན་ཙམ་ཞིག་བཤད་པར་བྱ་སྟེ། དེ་ནི།་༄༅་ གཏན་
ཚིགས་ནི་ཚུལ་གསུམ་མོ། །ཚུལ་གསུམ་གང་ཞེ་ན། ཕྱོགས་ཀྱི་ཆོས་ཉིད་དང། མཐུན་པའི་ཕྱོགས་ཉིད་ལ་ཡོད་པར་ངེས་པ་དང། མི་མཐུན་པའི་ཕྱོགས་ཉིད་ལ་མེད་པ་ཉིད་དུ་ངེས་པར་ཡོད་དོ། ། ཞེས་དང། ་༄༅་
རྣམ་འགྲེལ་ལས། ཕྱོགས་ཆོས་དེ་ཆས་ཁྱབ་པ་ཡི། །གཏན་ཚིགས་ཞེས་པས་མདོར་བསྟན་ཏེ་འདི་ལ་གསུམ། རྟགས་ཀྱི་མཚན་ཉིད། དབྱེ་བ། འཕྲོས་དོན་བཤད་པའོ། །དང་པོ་ནི། རྟགས་སུ་བཀོད་པ་
རྟགས་ཀྱི་མཚན་ཉིད། དེ་སྒྲུབ་ཀྱི་རྟགས་སུ་བཀོད་པ། དེ་སྒྲུབ་ཀྱི་རྟགས་ཀྱི་མཚན་ཉིད། ཡོད་མེད་གང་རུང་ཡིན་ན། དེ་སྒྲུབ་ཀྱི་རྟགས་ཡིན་པས་ཁྱབ་སྟེ། དེ་ཡིན་ན། དེ་སྒྲུབ་ཀྱི་རྟགས་སུ་བཀོད་པས་ཁྱབ་པའི་
ཕྱིར་ཏེ། རི་བོང་རྭ་དེ། དེ་ཆོས་ཅན། མི་རྟག་སྟེ། རི་བོང་རྭ་ཡིན་པའི་ཕྱིར་ཞེས་པའི་རྟགས་སུ་བཀོད་པའི་ཕྱིར། སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་བཀོད་པ། སྒྲ་མི་རྟག་པར་སྒྲུབ་པར་བྱེད་པའི་རྟགས་

[002A]༄༅། །ཀྱི་མཚན་ཉིད། དེ་བཞིན་དུ་གཞན་ལ་སྦྱོར་ཚུལ་འགྲེའོ། །བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་སུ་བཀོད་པ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་
པའི་རྟགས་ཀྱི་མཚན་ཉིད་ཡིན་ཀྱང་དེ་ཡིན་ན་བྱས་པ་དང་གཅིག་ཡིན་པས་ཁྱབ་པ་ཡིན་ནོ། །གཉིས་པ་ལ་གཉིས། རྟགས་ཡང་དག་བཤད་པ་དང། རྟགས་ལྟར་སྣང་བཤད་པའོ། །དང་པོ་ལ་གསུམ། དེའི་
ལྟོས་གཞི་དང། མཚན་ཉིད། དབྱེ་བའོ། །དང་པོ་ལ་གཉིས། ཕྱོགས་ཆོས་ཀྱི་ལྟོས་གཞི་དང། ཁྱབ་པའི་ལྟོས་གཞིའོ། །དང་པོ་ལ་གསུམ། ཤེས་འདོད་ཆོས་ཅན་སྐྱོན་མེད་ཀྱི་མཚན་ཉིད་དང། མཚན་གཞི་དང་
སྒྲུབ་བྱེད་དོ། །དང་པོ་ནི་མཚོན་ན། ཁྱོད་བྱས་པས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཆོས་ཅན་དུ་བཟུང་བ་ཡང་ཡིན་ཁྱོད་བྱས་པར་ཚད་མས་ངེས་ནས་མི་རྟག་པ་ལ་ཤེས་འདོད་ཞུགས་པའི་གང་ཟག་
སྲིད་པ་ཡང་ཡིན་པའི་གཞི་མཐུན་པར་དམིགས་པ་དེ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་ཀྱི་མཚན་ཉིད། དེ་སྒྲུབ་ཀྱི་རྩོད་གཞི་ཡིན་ན། དེ་སྒྲུབ་ཀྱི་ཤེས་འདོད་

[002B] ཕྱི་མ་ཡིན་ན་སྔ་མ་ཡིན་པས་ཁྱབ་བོ། །་༄༅་ སྒྲ་སྒྲར་སྒྲུབ་པའི་ཆོས་ཅན་ཡིན་ཀྱང་དེ་སྒྲུབ་ཀྱི་ཤེས་འདོད་ཆོས་ཅན་མ་ཡིན་པའི་ཕྱིར། དེར་ཐལ། སྒྲ་ཚད་མས་ངེས་ནས་སྒྲ་སྒྲ་ཡིན་
མིན་ཐེ་ཚོམ་ཟ་བའི་གང་ཟག་མེད་པའི་ཕྱིར་རོ།། ་༄༅་འོན་ཀྱང་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་དང། དེ་སྒྲུབ་ཀྱི་རྩོད་གཞི་དང། དེ་སྒྲུབ་ཀྱི་དཔག་གཞི་གསུམ་དོན་གཅིག་གོ། གཉིས་པ་
མཚན་གཞི་ནི་སྒྲ་དེའོ། །གསུམ་པ་སྒྲུབ་བྱེད་ནི། སྒྲ་ཆོས་ཅན། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་ཡིན་ཏེ། མཚན་ཉིད་བཤད་པ་ལྟར་ཡིན་པའི་ཕྱིར་ཞེས་བྱའོ།།་༄༅་
སྒྲ་མ་ཡིན་པ་ལས་ལོག་པ་དང་མཉན་བྱ་གཉིས་རེ་རེ་ནས་དེ་མ་ཡིན་ཏེ། སྒྲ་མ་ཡིན་པ་ལས་ལོག་པ་དེ་སྒྲ་སྒྲུབ་པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་མ་ཡིན་པའི་ཕྱིར་ཏེ། དེ་སྒྲུབ་པ་མ་ཡིན་པའི་ཕྱིར་
གཞན་ཡང། དེ་ཆོས་ཅན། དེ་སྒྲུབ་ཀྱི་ཤེས་འདོད་ཆོས་ཅན་མ་ཡིན་པར་ཐལ། དེ་སྒྲུབ་ཀྱི་ཕྱོགས་ཆོས་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། ཆོས་ཅན་གཏན་ཚིགས་དངོས་གྱུར་ནི། །ཤེས་བྱེད་ཉིད་དུ་མ་གྲུབ་
ཕྱིར། །ཞེས་གསུངས་པའི་ཕྱིར་རོ། །མཉན་བྱ་དེ་དེ་མ་ཡིན་ཏེ། དེ་སྒྲ་མཚོན་བྱར་སྒྲུབ་པའི་ཤེས་འདོད་ཆོས་ཅན་སྐྱོན་མེད་མ་ཡིན་པའི་ཕྱིར་ཏེ། དེ་མཚོན་བྱ་མ་ཡིན་པའི་ཕྱིར། གཞན་ཡང། དེ་དེ་སྒྲུབ་ཀྱི་ཤེས་འདོད་ཆོས་ཅན་
མ་ཡིན་པར་ཐལ། དེ་དེ་སྒྲུབ་ཀྱི་ཕྱོགས་ཆོས་ཡིན་པའི་ཕྱིར། དེར་ཐལ། དེ་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཡིན་པའི་ཕྱིར། རོ། །དེ་སྒྲུབ་ཀྱི་ཤེས་འདོད་ཆོས་ཅན་ཡོད་ན། དེ་སྒྲུབ་ཀྱི་ཕྱོགས་ཆོས་

[003A]༄༅། །ཡོད་པས་མ་ཁྱབ་སྟེ། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་ཡོད་ཀྱང། དེའི་རྟགས་ཀྱིས་དེ་སྒྲུབ་ཀྱི་ཕྱོགས་ཆོས་མེད་པའི་ཕྱིར། ་༄༅་གཉིས་པ་ཁྱབ་པའི་ལྟོས་
གཞི་ལ་གཉིས། བསྒྲུབ་བྱའི་ཆོས་དང། མཐུན་ཕྱོགས་དང་མི་མཐུན་ཕྱོགས་སོ། །དང་པོ་ལ་གསུམ། མཚན་ཉིད། དབྱེ་བ། སྒྲུབ་བྱེད་དོ། །བསྒྲུབ་བྱའི་ཆོས་སུ་གཟུང་བར་བྱ་བ་དེ། བསྒྲུབ་བྱའི་ཆོས་ཀྱི་མཚན་ཉིད། དེ་སྒྲུབ་ཀྱི་
བསྒྲུབ་བྱའི་ཆོས་སུ་གཟུང་བར་བྱ་བ། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་མཚན་ཉིད། བདག་མེད་ཡིན་ན། དེ་སྒྲུབ་ཀྱི་བསྒྲུབ་བྱའི་ཆོས་ཡིན་པས་ཁྱབ་སྟེ། རི་བོང་རྭ་དེ་རི་བོང་གི་རར་སྒྲུབ་པར་བྱེད་པའི་བསྒྲུབ་བྱའི་ཆོས་སུ་གཟུང་བྱ་ཡིན་
པའི་ཕྱིར་ཏེ། དེ་ཆོས་ཅན། རི་བོང་རྭ་ཡིན་ཏེ། དེ་ཡིན་པའི་ཕྱིར་ཞེས་པའི་བསྒྲུབ་བྱའི་ཆོས་ཡིན་པའི་ཕྱིར། དེས་ན་བསྒྲུབ་བྱའི་ཆོས་ཡིན་ན། ཆོས་ཡིན་པས་མ་ཁྱབ་བོ། །སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་སུ་གཟུང་
བར་བྱ་བ་དེ། སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་ཀྱི་མཚན་ཉིད། མི་རྟག་པ་དེ་དེའི་མཚན་གཞིའོ། །སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་སྒྲ་རྩོད་གཞི། མི་རྟག་པ་བསྒྲུབ་བྱའི་ཆོས། སྒྲ་མི་
རྟག་པ་བསྒྲུབ་བྱ། བྱས་པ་རྟགས་ཡང་དག་རྟག་པ་དགག་བྱའི་ཆོས། སྒྲ་རྟག་པ་དགག་བྱར་འཇོག་སྟེ། གཞན་ལ་སྦྱོར་ཚུལ་ཤེས་པར་བྱའོ། །གཉིས་པ་དེ་ལ་དབྱེ་ན། དེའི་དངོས་ཀྱི་བསྒྲུབ་བྱའི་ཆོས་དང། ཤུགས་ཀྱི་བསྒྲུབ་བྱའི་ཆོས་
གཉིས་ཡོད་པའི་མི་རྟག་པ་དེ་དང་པོ་དང་སྐད་ཅིག་མ་ནི་ཕྱི་མའོ། །་༄༅་ དེའི་ཤུགས་ཀྱི་བསྒྲུབ་བྱའི་ཆོས་གཉིས་

[003B] དེ་གཉིས་མ་ཡིན་པ་ལས་ལོག་པ་གཉིས་རེ་རེ་ནས་གཉིས་པ་ཡིན་ནོ།། ་༄༅་ མི་རྟག་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་
ཡིན་ཏེ། མཚན་ཉིད་དེའི་ཕྱིར་རོ།།་༄༅་ སྒྲ་མི་རྟག་པར་སྒྲུབ་པར་བྱེད་པའི་དངོས་ཀྱི་བསྒྲུབ་བྱའི་ཆོས་མ་ཡིན་ཏེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། དེར་ཐལ། དེ་སྒྲུབ་ཀྱི་ཐ་སྙད་འབའ་ཞིག་
སྒྲུབ་ཀྱི་རྟགས་ཡང་དག་ཡིན་པའི་ཕྱིར། དེ་བྱས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཡིན་ཏེ། བྱས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གྱུར་པའི་མཚན་མཚོན་གཉིས་ཀ་ཡོད་པའི་ཕྱིར། དེར་
ཐལ༑ བྱས་པ་དེ་སྒྲ་མི་རྟག་པར་སྒྲུབ་པར་བྱེད་པའི་དོན་དང་ཐ་སྙད་གཉིས་ཀ་སྒྲུབ་པར་བྱེད་པའི་རྟགས་ཡང་དག་ཡིན་པའི་ཕྱིར་རོ།། ་༄༅་ དངོས་དང། དཔེ་གཉིས་
བཤད་པའོ།། དང་པོ་ལ་བཞི། མཚན་ཉིད། དབྱེ་བ། སྒྲ་དོན། སྒྲུབ་བྱེད་དོ།། དང་པོ་ནི། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་འགོད་ཚུལ་དང་མཐུན་པར་ཡོད་པ་དེ། དེ་སྒྲུབ་ཀྱི་མཐུན་ཕྱོགས་ཀྱི་མཚན་ཉིད། དེ་ལ་ཡིན་འགོད་དང་ཡོད་དགོད་
གཉིས། སྒྲ་མི་རྟག་པར་སྒྲུབ་པར་བྱེད་པའི་བསྒྲུབ་བྱའི་ཆོས་ཀྱི་འགོད་ཚུལ་དང་མཐུན་པར་ཡོད་པ་དེ། དེ་སྒྲུབ་ཀྱི་མཐུན་ཕྱོགས་ཀྱི་མཚན་ཉིད། དེ་དང་མི་རྟག་པ་གཉིས་དོན་གཅིག་ དེ་སྒྲུབ་ཀྱི་བསྒྲུབ་བྱའི་ཆོས་ཀྱི་འགོད་ཚུལ་དང་
མཐུན་པར་མེད་པ་དེ། དེ་སྒྲུབ་ཀྱི་མི་མཐུན་ཕྱོགས་ཀྱི་མཚན་ཉིད། དེ་བཞིན་དུ་སྒྲ་མི་རྟག་པར་སྒྲུབ་པར་བྱེད་པའི་མི་མཐུན་ཕྱོགས་ཀྱི་མཚན་ཉིད་དང་སྦྱར་ན། དེ་དང་མི་རྟག་པ་མ་ཡིན་པ་གཉིས་དོན་གཅིག། གཉིས་

[004A]༄༅། །པ་དབྱེ་ན་གསུམ་སྟེ་དེ་སྒྲུབ་ཀྱི་མེད་པ་མི་མཐུན་ཕྱོགས། གཞན་པ་མི་མཐུན་ཕྱོགས། འགལ་ཟླ་མི་མཐུན་ཕྱོགས་སོ། །དང་པོ་ནི་རི་བོང་གི་རྭ་ལྟ་བུ། གཉིས་པ་ནི་ཤེས་བྱ་ལྟ་བུ། གསུམ་པ་ནི་རྟག་
པ་ལྟ་བུའོ། །གསུམ་པ་སྒྲ་དོན་ནི།་༄༅་ བསྡུས་ནས་བརྗོད་ན། བུམ་པ་དེ་སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་
དང་དེའི་སྒྲ་བཤད་དུ་ཡོད་པའི་མུ་དང། སྒྲ་རྟག་པར་སྒྲུབ་པར་བྱེད་པའི་དེ་གཉིས་ཀ་མ་ཡིན་པའི་མུ་དང། སྒྲ་མི་རྟག་པར་སྒྲུབ་པར་བྱེད་པའི་མི་མཐུན་ཕྱོགས་དང་དེའི་སྒྲ་བཤད་དུ་ཡོད་པ་གཉིས་ཀ་མ་ཡིན་པའི་མུ་ཡིན་ཏེ། དེ་མི་
རྟག་པ་ཡིན། དེ་སྒྲ་དང་མི་རྟག་པར་ཆོས་མཐུན་ཞིང་དེ་སྒྲ་དང་རྟག་པར་ཆོས་མི་མཐུན་པ་ཡིན་པའི་ཕྱིར། འདུས་མ་བྱས་ཀྱི་ནམ་མཁའ་དེ་སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་དང་དེའི་སྒྲ་བཤད་དུ་ཡོད་པ་གཉིས་ཀ་མ་
ཡིན་པའི་མུ་དང། སྒྲ་རྟག་པར་སྒྲུབ་པར་བྱེད་པའི་མཐུན་ཕྱོགས་ཡིན་ལ་དེའི་སྒྲ་བཤད་དུ་མེད་པའི་མུ་དང། དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་ལ་དེ་སྒྲུབ་ཀྱི་མི་མཐུན་ཕྱོགས་མ་ཡིན་པའི་མུ་དང། སྒྲ་མི་རྟག་པར་
སྒྲུབ་པར་བྱེད་པའི་མི་མཐུན་ཕྱོགས་དང་དེའི་སྒྲ་བཤད་དུ་ཡོད་པའི་མུ་ཡིན་ཏེ། དེ་རྟག་པ་ཡིན། དེ་སྒྲ་དང་རྟག་པར་ཆོས་མི་མཐུན། དེ་སྒྲ་དང་མི་རྟག་པར་ཆོས་མི་མཐུན་པ་ཡིན་པའི་ཕྱིར། ་༄༅་ རི་བོང་རྭ་
སོགས་གསུམ་པོ་དེ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་མི་མཐུན་ཕྱོགས་ཡིན་ཏེ། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་འགོད་ཚུལ་དང་མི་མཐུན་པའི་ཕྱིར་ཏེ། དངོས་མེད་ཡིན་པའི་ཕྱིར། བུམ་པ་ཆོས་ཅན། སྒྲ་མི་རྟག་པར་

[004B] དེ་ལྟར་སྒྲུབ་པའི་འགོད་ཚུལ་དང་མཐུན་པའི་ཕྱིར་ཏེ། མི་རྟག་པ་ཡིན་པའི་ཕྱིར་རོ།།་༄༅་
ཁྱབ་ཏེ། སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་ཞེས་པའི་ཕྱོགས་དེ་དང་དེ་སྒྲུབ་ཀྱི་མཐུན་ཕྱོགས་ལ་ཡོད་མེད་ཅེས་པའི་ཕྱོགས་གཉིས་མི་འདྲ་བར་འཇོག་དགོས་པའི་ཕྱིར། མ་ཁྱབ་ན་སླ། མ་གྲུབ་ན་དེར་ཐལ་
སྒྲ་མི་རྟག་པར་སྒྲུབ་པར་བྱེད་པའི་སྐབས་ཀྱི་རྗེས་སུ་དཔག་བྱའམ་ཕྱོགས་ཀྱི་སྒྲའི་འཇུག་གཞི་དེ་ལ་གསུམ་ཡོད་པ་ལས། དེ་སྒྲུབ་ཀྱི་ཕྱོགས་ཆོས་ཞེས་པའི་ཕྱོགས་དེ་དེ་སྒྲུབ་ཀྱི་ཤེས་འདོད་ཆོས་ཅན་ལ་བྱེད། དེ་སྒྲུབ་ཀྱི་མཐུན་ཕྱོགས་
ལ་ཡོད་མེད་ཅེས་པའི་ཕྱོགས་དེ་དང་དེ་སྒྲུབ་ཀྱི་ཁྱབ་པའི་འབྲེལ་ཡུལ་གྱི་ཕྱོགས་དེ་གཉིས་དེ་སྒྲུབ་ཀྱི་བསྒྲུབ་བྱའི་ཆོས་སམ་མི་རྟག་པའི་སྤྱི་ལྡོག་ལ་བྱེད་ཀྱང་དེ་སྒྲུབ་ཀྱི་མཐུན་ཕྱོགས་ཞེས་པའི་ཕྱོགས་དེ་ལ་མི་རྟག་པའི་
སྤྱི་ལྡོག་དང་གཞི་ལྡོག་ཐམས་ཅད་འཇོག་དགོས་པའི་ཕྱིར། དང་པོ་གྲུབ་སྟེ། འཐད་ལྡན་ཆེ་བ་ལས། རྗེས་སུ་དཔག་པའི་ཐ་སྙད་ནི་གསུམ་སྟེ། སྒྲུབ་བྱེད་ཀྱིས་བསྒྲུབ་པར་བྱ་བའི་ཆོས་དང་ཆོས་ཅན་གྱི་སྤྱི་ལ་དངོས་དང་
ཁྱབ་པའི་ཡུལ་གྱི་བསྒྲུབ་པར་བྱ་བའི་ཆོས་དང་གཏན་ཚིགས་ཀྱི་ཡུལ་ཆོས་ཅན་ལ་བཏགས་ནས་སོ། །ཞེས་གསུངས་པའི་ཕྱིར། གཉིས་པ་དེར་ཐལ། རྣམ་འགྲེལ་རང་འགྲེལ་ལས། ཕྱོགས་ནི་ཆོས་ཅན་ནོ། །ཞེས་དང། རིགས་ཐིག་
ལས༑ རྗེས་སུ་དཔག་པར་བྱ་བ་ནི་འདིར་ཤེས་པར་འདོད་པའི་བྱེ་བྲག་དང་ལྡན་པའི་ཆོས་ཅན་ནོ། །ཞེས་གསུངས་པའི་ཕྱིར། གསུམ་པ་དེར་ཐལ། ཚད་མ་མདོར། རྗེས་དཔག་བྱ་དང་དེ་མཐུན་ལ། །ཡོད་མེད་ཉིད་ལ་མེད་པའོ། །

[005A]༄༅། །ཞེས་དང། དེའི་རང་འགྲེལ་ལས་ཕྱོགས་ཞེས་བྱ་སྟེ། དེ་ཡང་བསྒྲུབ་བྱའི་ཆོས་ཞེས་བྱའོ། །ཞེས་དང། འཐད་ལྡན་ལས། ཁྱབ་པའི་ཡུལ་ནི་སྒྲུབ་པར་བྱ་བའི་ཆོས་དང། ཞེས་གསུངས་པའི་ཕྱིར། བཞི་པ་དེར་
ཐལ༑ བུམ་པ་ལ་སོགས་པའི་འདུས་བྱས་རྣམས་དེ་སྒྲུབ་ཀྱི་བསྒྲུབ་བྱའི་ཆོས་སུ་གཟུང་རྒྱུའི་མི་རྟག་པ་སྤྱི་ལྡོག་དེ་དང་དོན་མཐུན་པའི་ཕྱོགས་ཡིན་པས་ན་དེ་སྒྲུབ་ཀྱི་མཐུན་ཕྱོགས་ཞེས་བཤད་པའི་ཕྱིར། མ་ཁྱབ་ན་སླ། མ་གྲུབ་
ན་དེར་ཐལ། རིགས་ཐིག་ལས། བསྒྲུབ་པར་བྱ་བའི་ཆོས་ཀྱི་སྤྱིའི་དོན་མཐུན་པ་ནི་མཐུན་པའི་ཕྱོགས་སོ། །ཞེས་པ་དང། འཐད་ལྡན་ཆུང་བ་ལས། སྤྱི་ཞེས་སྨོས་པ་ནི་བྱེ་བྲག་བཀར་བའི་དོན་ཏེ། བསྒྲུབ་པར་བྱ་བ་ཡང་ཡིན། སྤྱི་ཡང་ཡིན་
པས་ན་སྤྱི་སྟེ། དེ་དང་དོན་མཐུན་པ་ནི་མཐུན་པའི་ཕྱོགས་སོ། །ཞེས་གསུངས་པའི་ཕྱིར། སྤྲོས་ཏེ་དཔྱད་པར་བྱའོ། །སྒྲ་མི་རྟག་པ་སྒྲུབ་པར་བྱེད་པའི་མི་མཐུན་ཕྱོགས་ཡོད་ཀྱང་སྤྱིར་མི་མཐུན་ཕྱོགས་མེད་དེ། བདག་མེད་ཡིན་ན་མཐུན་ཕྱོགས་
ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན། སྒྲ་གང་ཟག་གི་བདག་མེད་དུ་སྒྲུབ་པར་བྱེད་པའི་མཐུན་ཕྱོགས་ཡིན་པས་ཁྱབ་པའི་ཕྱིར། དེ་ལ་ཁོ་ན་རེ། མི་མཐུན་ཕྱོགས་ཡོད་པར་ཐལ། ཆོས་མི་མཐུན་སྦྱོར་གྱི་སྒྲུབ་ངག་ཡོད་པའི་
ཕྱིར་ཟེར་ན་མ་ཁྱབ་བོ།། ་༄༅་ ཆོས་མི་མཐུན་སྦྱོར་གྱི་སྒྲུབ་ངག་གི་མི་མཐུན་དཔེ་ནི། གང་རྟག་ན་མ་བྱས་པས་ཁྱབ། དཔེར་ན་འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ་ཞེས་པའི་ངག་ལྟ་བུ་དང། ཆོས་
མཐུན་སྦྱོར་གྱི་སྒྲུབ་ངག་གི་དཔེ་ནི་གང་བྱས་ན་མི་རྟག་པས་ཁྱབ། དཔེ་ན་བུམ་པ་བཞིན། སྒྲ་ཡང་བྱས་སོ་ཞེས་པ་ལྟ་བུ་སྟེ། སྤྱིར་མི་མཐུན་ཕྱོགས་ཀྱི་དཔེ་མེད་དེ། གཞི་གྲུབ་ན། སྒྲ་གང་ཟག་གི་བདག་མེད་དུ་སྒྲུབ་པར་བྱེད་པའི་མཐུན་དཔེ་ཡིན་

[005B]། གཉིས་པ་ནི། ཚུལ་གསུམ་ཡིན་པ། རྟགས་ཡང་དག་གི་མཚན་ཉིད། ཚུལ་གསུམ་ནི། ཕྱོགས་ཆོས། རྗེས་ཁྱབ། ལྡོག་ཁྱབ་བོ། །ཚུལ་གསུམ་སོ་སོ་ལ་མཚན་ཉིད། སྒྲུབ་བྱེད་ཀྱི་ཚད་མ་དང་རྗེས་སུ་འགྲོ་ལྡོག་ངེས་བྱེད་
སོགས་ལས། དང་པོ་ནི། དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ཀྱི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ། དེ་སྒྲུབ་ཀྱི་ཕྱོགས་ཆོས་ཀྱི་མཚན་ཉིད། སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་
ཆོས་ཅན་སྐྱོན་མེད་ཀྱི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་དེ། སྒྲ་མི་རྟག་པར་སྒྲུབ་པར་བྱེད་པའི་ཕྱོགས་ཆོས་ཀྱི་མཚན་ཉིད། དེ་བཞིན་དུ་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཕྱོཌ་ཆོས་
ཀྱི་མཚན་ཉིད་སོགས་ལ་སྦྱར་ཚུལ་འགྲེའོ། །དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ་དེ། དེ་སྒྲུབ་ཀྱི་རྗེས་ཁྱབ་ཀྱི་མཚན་ཉིད། དེ་བཞིན་དུ་སྒྲ་མི་རྟག་པར་སྒྲུབ་པར་བྱེད་པའི་རྗེས་
ཁྱབ་ཀྱི་མཚན་ཉིད་དང། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྗེས་ཁྱབ་ཀྱི་མཚན་ཉིད་སོགས་ལ་སྦྱར་བར་བྱའོ། །དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་ཀྱི་མི་མཐུན་
ཕྱོགས་ལ་འགོད་ཚུལ་དང་མཐུན་པར་མེད་པ་ཉིད་དུ་ཚད་མས་ངེས་པ་དེ། དེ་སྒྲུབ་ཀྱི་ལྡོག་ཁྱབ་ཀྱི་མཚན་ཉིད་དང་གཞི་ལ་སྦྱར་ན། སྒྲ་མི་རྟག་པར་སྒྲུབ་པར་བྱེད་པའི་ལྡོག་ཁྱབ་དང། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པར་
བྱེད་པའི་ལྡོག་ཁྱབ་ཀྱི་མཚན་ཉིད་ཀྱང་དེས་རིགས་འགྲེའོ། །བྱས་པ་དེ་སྒྲ་མི་རྟག་པར་སྒྲུབ་པར་བྱེད་པའི་ཚུལ་གསུམ་གའི་མཚན་གཞི་ཡིན་ནོ། །སྒྲུབ་བྱེད་ལ་བྱས་པ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་ཕྱོགས་ཆོས་

[006A]༄༅། །ཡིན་ཏེ། ཁྱོད་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་ཤེས་འདོད་ཆོས་ཅན་སྐྱོན་མེད་ཀྱི་སྟེང་དུ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པའི་ཕྱིར། དེར་ཐལ། དེ་འདྲའི་
ཤེས་འདོད་ཆོས་ཅན་སྒྲའི་སྟེང་དུ་འགོད་ཚུལ་ཡིན་འགོད་དང་མཐུན་པར་ཡོད་པ་ཁོ་ན་ཡིན་ཅིང་སྐབས་ཀྱི་རྒོལ་བས་ཀྱང་རང་ཉིད་ཚད་མས་ངེས་པའི་ཕྱིར་རོ། །བྱས་པ་ཆོས་ཅན། སྒྲ་མི་རྟག་པར་སྒྲུབ་པར་བྱེད་པའི་རྗེ་
ཁྱབ་ཡིན་ཏེ། ཁྱོད་ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་ཁོ་ན་ལ་ཡོད་པ་ཉིད་དུ་ཚད་མས་ངེས་པའི་ཕྱིར། དེར་ཐལ། ཁྱོད་མི་རྟག་པ་ཡིན། ཁྱོད་ཡིན་ན་མི་རྟག་པ་ཡིན་པས་ཁྱབ་པའི་
ཚུལ་གྱིས་ཁྱོད་མི་རྟག་པ་ཁོ་ན་ལ་ཡོད་པ་ཉིད་དུ་ཚད་མས་ངེས་པའི་ཕྱིར། བྱས་པ་ཆོས་ཅན། ཁྱོད་དེ་སྒྲུབ་ཀྱི་ལྡོག་ཁྱབ་ཡིན་ཏེ། ཁྱོད་དེ་སྒྲུབ་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་ཀྱིས་དེ་སྒྲུབ་
ཀྱི་མི་མཐུན་ཕྱོགས་ལ་འགོད་ཚུལ་དང་མཐུན་པར་མེད་པ་ཉིད་དུ་ཚད་མས་ངེས་པའི་ཕྱིར། དེར་ཐལ། ཁྱོད་མི་རྟག་པ་ཡིན། ཁྱོད་ཡིན་ན་མི་རྟག་པ་ཡིན་པས་ཁྱབ། ཁྱོད་མི་རྟག་པ་དང་འབྲེལ་ཞིང་མི་རྟག་
པ་མ་ཡིན་པ་ལ་མེད་པ་ཉིད་དུ་ཚད་མས་ངེས་པའི་ཕྱིར་རོ། །་༄༅་ སྒྲ་དེ་སྒྲ་མི་རྟག་པར་སྒྲུབ་པར་བྱེད་པའི་
མཚན་ཉིད་དེ་གསུམ་ཀ་ཡིན་ཀྱང་མཚོན་བྱ་དེ་རྣམས་རེ་རེ་ནས་མ་ཡིན་པའི་ཕྱིར། དེས་ན་མཚན་ཉིད་དང་པོའི་འགོར། ཁྱོད་སྒྲ་དང་ཕན་ཚུན་ཐ་དད་པའི་ཚུལ་གྱིས། ཞེས་སྦྱོར་བ་དང། མཚན་ཉིད་ཕྱི་མ་གཉིས་

[006B] ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད། ཁྱོད་མི་རྟག་པ་ལ་འབྲེལ། ཞེས་སྦྱོར་བར་བྱའོ།། ་༄༅་ ་༄༅་ རྣམ་འགྲེལ་
ལས། དེ་ནི་རྣམ་གསུམ་ཉིད། ཅེས་གསུངས་པ་ལྟར། ་༄༅་ རང་བཞིན་གྱི་རྟགས། མ་དམིགས་པའི་རྟགས་སོ། །དང་པོ་ནི། རྣམ་འགྲེལ་ལས། རྒྱུ་ལ་རང་བཞིན་ཇི་སྙེད་ཅིག་མེད་ན་མི་འབྱུང་འབྲས་བུ་ནི། །གཏན་ཚིཌ་
ཡིན་ཏེ། ཞེས་སོགས་དང། མེ་ཡི་འབྲས་བུ་དུ་བ་སྟེ། །ཞེས་པས་བསྟན་ཅིང། འདི་ལ་གསུམ། མཚན་ཉིད། དབྱེ་བ། སྒྲུབ་བྱེད་དོ། །དང་པོ་ནི། འབྲས་བུའི་ཚུལ་གསུམ་ཡིན་པ། འབྲས་རྟགས་ཡང་དག་གི་མཚན་ཉིད། དེ་དང་འདུས་བྱས་
གཉིས་དོན་གཅིག་དེ་སྒྲུབ་ཀྱི་འབྲས་བུའི་ཚུལ་གསུམ་ཡིན་པ། དེ་སྒྲུབ་ཀྱི་འབྲས་རྟགས་ཡང་དག་གི་མཚན་ཉིད། གོ་བ་དང་སྦྱར་ན། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་
གཟུང་བྱའི་གཙོ་བོ་ཡང་ཡིན། ཁྱོད་ཀྱི་རྒྱུ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་སྒྲུབ་ཀྱི་འབྲས་རྟགས་ཡང་དག་གི་མཚན་ཉིད། འབྲས་རྟགས་ལ་དབྱེ་ན་སྤྱིར་མང་ཡང། བསྡུ་ན་རྒྱུ་དངོས་སྒྲུབ་དང། རྒྱུ་སྔོན་སོང་དང། རྒྱུ་ཆོས་རྗེས་
དཔོག་གི་འབྲས་རྟགས་གསུམ་ཡོད་པ་ལས། དུ་བ་དེ། དུ་ལྡན་གྱི་ལ་ལ་མེ་ཡོད་པར་བསྒྲུབ་པའི་རྒྱུ་དངོས་སྒྲུབ་ཀྱི་འབྲས་རྟགས། དུ་བ་དེ། བར་སྣང་གི་དུ་བ་སྔོ་ལོང་པོ་རང་རྒྱུ་མེ་སྔ་མ་སྔོན་སོང་དུ་བསྒྲུབ་པའི་འབྲས་རྟགས། བུ་རོ་ད་ལྟ་བ་
དེ༑ ཁ་ནང་བུ་རོ་གོང་བུའི་སྟེང་དུ་བུ་རོ་སྔ་མས་རོ་གཟུགས་ཕྱི་མ་བསྐྱེད་པའི་ནུས་པ་ཡོད་པར་བསྒྲུབ་པའི་རྒྱུ་ཆོས་རྗེས་དཔོག་གི་འབྲས་རྟགས་སོ། ། ་༄༅་ རེས་འགའ་སྐྱེ་བའི་དངོས་པོ་དེ་ཉེར་ལེན་གྱི་ཕུང་པོ་རང་རྒྱུ་དང་

[007A]༄༅། །བཅས་པར་བསྒྲུབ་པའི་རྒྱུའི་སྤྱི་འམ་རང་ལྡོག་སྒྲུབ་ཀྱི་འབྲས་རྟགས་དང། རང་གི་དམིགས་རྐྱེན་མེད་པར་མི་སྐྱེ་བའི་དངོས་པོ་དེ་སྔོར་སྣང་དབང་ཤེས་རང་གི་དམིགས་རྐྱེན་དང་བཅས་པར་བསྒྲུབ་པའི་རྒྱུའི་
ཁྱད་པར་སྒྲུབ་ཀྱི་འབྲས་རྟགས་དང་ལྔར་ཕྱེའོ། །ཡང་དེ་ལ་དབྱེ་ན་གཉིས་ཡོད་དེ། དུ་བ་དེ་དུ་ལྡན་ལ་ལ་དུ་བའི་དངོས་རྒྱུ་ཡོད་པར་བསྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འབྲས་རྟགས་དང། དུ་བ་དེ་དུ་ལྡན་ལ་ལ་
མེ་ཡོད་པར་བསྒྲུབ་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་རྟགས་ཡིན་པའི་ཕྱིར། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དོན་ནི། དུ་བའི་དངོས་རྒྱུ་ཡོད་ན་དུ་བ་ཡོད་པས་ཁྱབ་པའི་དོན་དང། དེ་ལ་
རྣམ་གཉིས་སུ་འཇུག་པའི་དོན་ནི། མེ་ཡོད་ན། དུ་བ་ཡོད་པས་མ་ཁྱབ་པའི་དོན་ཡིན་ནོ།། ་༄༅་ དུ་བ་ཆོས་ཅན། ཁྱོད་དུ་བ་དང་ལྡན་པའི་ལ་ལ་མེ་ཡོད་པར་བསྒྲུབ་པའི་འབྲས་རྟགས་ཡིན་ཏེ། ཁྱོད་དེ་སྒྲུབ་ཀྱི་རྟགས་ཡང་དག་གང་
ཞིག་ཁྱོད་མེའི་འབྲས་བུ་ཡིན་པའི་ཕྱིར། ཞེས་པ་ནི་མཚོན་པ་ཙམ་མོ།། ་༄༅་
དེ་སྒྲུབ་ཀྱི་རྟགས་ཡང་དག་ཡིན། དུ་བ་ཡོད་པ་དེ་དེ་སྒྲུབ་ཀྱི་རྟགས་ཡང་དག་དང་བཀོད་ཚོད་ཀྱི་རྟགས་ཡིན་ཀྱང། དེ་སྒྲུབ་ཀྱི་སོང་ཚོད་ཀྱི་རྟགས་དང་དུ་བའི་རྟགས་ཀྱིས་དེ་སྒྲུབ་ཀྱི་རྟགས་ཡང་དག་མ་ཡིན། མེ་དེ་དུ་བའི་རྟགས་ཀྱིས་དེ་སྒྲུབ་
ཀྱི་བསྒྲུབ་བྱའི་ཆོས་དང་བཀོད་ཚོད་དང་སོང་ཚོད་ཀྱི་བསྒྲུབ་བྱའི་ཆོས་ཡིན། མེ་ཡོད་པ་དེ་དེ་སྒྲུབ་ཀྱི་བསྒྲུབ་བྱའི་ཆོས་དང་བཀོད་ཚོད་ཀྱི་བསྒྲུབ་བྱའི་ཆོས་དང། དུ་བའི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་ཡིན་ཀྱང། དེ་སྒྲུབ་

[007B] །མེ་ཚད་མས་དམིགས་པ་དང་ཚ་ཞིང་བསྲེག་པ་གཉིས་པོ་དེ་རེ་རེ་ནས་དུ་ལྡན་ལ་ལ་མེ་ཡོད་པར་བསྒྲུབ་པའི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་མ་ཡིན་ཏེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར་
འོན་ཀྱང་དེ་གཉིས་རེ་རེ་ནས་དུ་བའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་ཏེ། དེའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན་མཚན་ཉིད་ཀྱང་ཡིན་པའི་གཞི་མཐུན་
པ་ཡོད་པའི་ཕྱིར་རོ།། ་༄༅   ༈    །།གཉིས་པ་ནི། རྣམ་འགྲེལ་ལས། རང་བཞིན་ཡོད་ཙམ་དང། འབྲེལ་བ་ཅན་གྱི་ངོ་བོ་ཡང། །ཞེས་པས་བསྟན་ཏེ། འདི་ལ་མཚན་ཉིད་སོགས་གསུམ་གྱི་དང་པོ་རང་བཞིན་གྱི་ཚུལ་གསུམ་ཡིན་པ། རང་བཞིན་
གྱི་རྟགས་ཡང་དག་གི་མཚན་ཉིད། དེ་སྒྲུབ་ཀྱི་རང་བཞིན་གྱི་ཚུལ་གསུམ་ཡིན་པ། དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་ཉིད། ཡང་ན་ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་
ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་ན་ཁྱོད་དང་བདག་ཉིད་གཅིག་ཡིན་དགོས་པའི་ཆ་ནས་བཞག་པ་དེ། ཁྱོད་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གི་མཚན་ཉིད། དབྱེ་ན། དེར་གྱུར་པའི་ཁྱད་པར་ལྟོས་པ་བའི་དེ་དང། ཁྱད་པར་
དག་པའི་དེ་གཉིས་སོ། །དང་པོ་ལ་དེར་གྱུར་པའི་རང་གི་བྱེད་ཆོས་དངོས་སུ་འཕངས་པ་དང། ཤུགས་ལ་འཕངས་པ་གཉིས། དང་པོ་ནི། སྒྲ་ཆོས་ཅན། མི་རྟག་སྟེ། སྐྱེས་པ་ཡིན་པའི་ཕྱིར་ཞེས་བཀོད་པའི་ཚེ་སྐྱེས་པ་ལྟ་བུ་
གཉིས་པ་ནི། དེ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་བྱས་པ་ལྟ་བུ། དག་པ་བ་ནི། དེ་ཆོས་ཅན། མི་རྟག་སྟེ། དངོས་པོ་ཡིན་པའི་ཕྱིར་ཞེས་པའི་རྟགས་ལྟ་བུ། སྐད་ཅིག་མ་དེ་སྒྲ་མི་རྟག་པར་སྒྲུབ་པར་བྱེད་པའི་ཤུགས་ཀྱི་བསྒྲུབ་བྱའི་

[008A]༄༅། །ཆོས་སུ་གཟུང་བྱ་ཡིན་གྱི། དངོས་ཀྱི་བསྒྲུབ་བྱའི་ཆོས་སུ་གཟུང་བྱ་མིན་ལ་དེའི་དངོས་ཀྱི་བསྒྲུབ་བྱའི་ཆོས་ལ་ནི་མི་རྟག་པ་ཉིད་འཇོག་ཅིང། འོན་ཀྱང་དེའི་དངོས་ཀྱི་བསྒྲུབ་བྱའི་ཆོས་ནི་མི་རྟག་པར་བཞག་ཏུ་མི་
རུང་ངོ།། ་༄༅་ བྱས་པ་དེ་སྒྲ་མི་རྟག་པར་སྒྲུབ་པར་བྱེད་པའི་དང་པོ་དང། བྱས་པའི་བྱེ་བྲག་དེ་དེ་སྒྲུབ་ཀྱི་གཉི་
པ་ཡིན་པའི་ཕྱིར། ་༄༅་།    ༈    །།གསུམ་པ་མ་དམིགས་པའི་རྟགས་ཡང་དག་ལ། ་༄༅་
དང་པོ་ནི། ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་སྲིད་པ་དེ་ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་དག་
གི་མཚན་ཉིད། ་༄༅་ སྣང་རུང་མ་དམིགས་པའི་རྟགས་ཡང་དག་གོ་ དང་པོ་ནི། ་༄༅་ གང་ཟག་གིས་གང་ཟག་གི་ཚོད་གཟུང་བར་མི་བྱ་སྟེ། ཉམས་
པར་གྱུར་ཏ་རེ། ཞེས་རང་ལ་མི་སྣང་བ་ཙམ་གྱིས་གཞན་ལ་ཡོན་ཏན་དེ་ལྟ་བུ་མེད་ཅེས་འཆད་མི་རིགས་པའི་དོན་སྟོན་པ་ལ། ་༄༅་ ཚད་མ་རྣམས་ནི་མི་འཇུག་པ། །མེད་ལ་མི་འཇུག་འབྲས་བུ་ཅན། །ཞེས་སོགས་
ཀྱིས་བསྟན་ཏེ་འདི་ལ་བཞི། མཚན་ཉིད། འཇུག་དུས། དབྱེ་བ། དགོས་པ་སོགས་ལས། མི་སྣང་བ་མ་དམིགས་པའི་ཚུལ་གསུམ་ཡིན་པ། མི་སྣང་བ་མ་དམིགས་པའི་རྟགས་ཡང་དག་གི་མཚན་ཉིད། དེ་སྒྲུབ་ཀྱི་མི་སྣང་བ་

[008B] དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གི་མཚན་ཉིད། གོ་བ་དང་སྦྱར་བ་ནི་སྒྲ་བཤད་ཀྱིས་ཤེས་ལ། འཇུག་དུས་ནི། དགག་གཞི་སྣང་རུང་ཡིན་ཡང་དེ་སྒྲུབ་ཀྱི་དགག་བྱའ་
ཆོས་སུ་བཏགས་པའི་དོན་དེ་རྒོལ་བ་དེའི་ངོ་བོར་སྣང་དུ་མི་རུང་ན། མི་སྣང་བ་མ་དམིགས་པའི་རྟགས་སུ་འཇོག་ཅིང། དེའི་སྒོ་ནས་སྒྲ་བཤད་ཀྱང་ཤེས་པར་བྱའོ།། ་༄༅་ ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་
ཞིག་ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་ལ་དགག་བྱའི་ཆོས་སུ་བཏགས་པའི་དོན་བསྐལ་དོན་ཡང་ཡིན་པའི་གཞི་མཐུན་པ་དེ། ཁྱོད་དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གི་མཚན་ཉིད། ་༄༅་
དབྱེ་ན། དེར་གྱུར་པའི་འབྲེལ་ཟླ་མ་དམིགས་པའི་རྟགས་དང། འགལ་ཟླ་དམིགས་པའི་རྟགས་གཉིས་ལས། དང་པོ་ནི། དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གང་ཞིག་རང་གི་དངོས་མིང་གི་མཐར་མེད་མིན་སོགས་
དགག་ཚིག་ཅི་རིགས་སྦྱར་བའི་ཆོས་དེ། དེ་སྒྲུབ་ཀྱི་མི་སྣང་བའི་འབྲེལ་ཟླ་མ་དམིགས་པའི་རྟགས་ཡང་དག་གི་མཚན་ཉིད། དེ་ལ་དབྱེ་ན། དེར་གྱུར་པའི་རྒྱུ་མ་དམིགས་པའི་དེ་དང། ཁྱབ་བྱེད་མ་དམིགས་པའི་དེ་དང། རང་བཞིན་མ་
དམིགས་པའི་རྟགས་དང་གསུམ་སྟེ་ཁྱད་པར་རྒྱས་པར་ནི་གཞན་དུ་ཤེས་པར་བྱ་ཞིང་མཚོན་ཙམ་ནི། ་༄༅་ ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་དེ་ངེས་པའི་དཔྱད་ཤེས་དོན་མཐུན་མེད་དེ་
གང་ཟག་དེའི་རྒྱུད་ལ་དེ་དམིགས་བྱེད་ཀྱི་ཚད་མ་མེད་པའི་ཕྱིར། ཞེས་པའི་རྟགས་དེ་ལྟ་བུ་དང་པོ་དང། ་༄༅་ ཤ་ཟ་བསྐལ་དོན་དུ་སོང་བའི་གང་ཟག་གིས་དེ་ཡོད་ཅེས་དམ་བཅའ་མི་རིགས་ཏེ་

[009A]༄༅། །གང་ཟག་དེའི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པའི་ཕྱིར་ཞེས་པ་ལྟ་བུ། འདི་ དེ་ཆོས་ཅན། དེའི་རྒྱུད་ལ་དེ་ངེས་བྱེད་ཀྱི་དཔྱད་ཤེས་དོན་མཐུན་མེད་དེ། དེས་དེ་འདྲ་བ་དེ་
ཚད་མས་མ་དམིགས་པའི་ཕྱིར། ཞེས་བཀོད་པའི་ཚེ་རྟགས་དེ་ལྟ་བུ་གསུམ་པའོ། །  མདུན་གྱི་གཞི་འདིར་ལྷའི་བར་སྲིད་དང། ཤ་ཟ་ཡོད་མེད་ཐེ་ཚོམ་ཟ་བའི་སྒོ་ནས་བསྐལ་དོན་དུ་སོང་བའི་གང་ཟག་གིས་གཞི་
འདིར་དེ་གཉིས་ཡོད་ཅེས་སམ་མེད་ཅེས་ཐག་གཅོད་དུ་མི་རུང་བ་དཔེར་མཛད་ནས། དོན་ལ་གང་ཟག་གང་དང་གང་གི་སྐྱོན་ཡོན་རང་གི་ཚད་མས་མ་ངེས་བཞིན་དུ་སྒྲོ་སྐུར་བྱར་མི་རུང་བར་ཤེས་པའི་ཆེད་དོ། ། 
བྱའི་ཆོས་སུ་བཏགས་པའི་དོན་ཡིན་ན། དེ་སྒྲུབ་ཀྱི་དགག་བྱའི་ཆོས་ཡིན་པས་མ་ཁྱབ་ཏེ། མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་དཔྱད་ཤེས་དོན་མཐུན་ཡོད་པ་དེ་དེ་འདྲའི་དཔྱད་ཤེས་
དོན་མཐུན་མེད་པར་བསྒྲུབ་པའི་དགག་བྱའི་ཆོས་སུ་བཏགས་པའི་དོན་དང་དེའི་དགག་བྱའི་ཆོས་གཉིས་ཀ་ཡིན་ཀྱང་ཤ་ཟ་དང་དེ་འདྲའི་དཔྱད་ཤེས་དོན་མཐུན་གཉིས་རེ་རེ་ནས་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་
ཀྱང་དེའི་དགག་བྱའི་ཆོས་མ་ཡིན་པའི་ཕྱིར། དང་པོ་སླ། ཕྱི་མ་མ་གྲུབ་ན། ཤ་ཟ་དང་དེ་འདྲའི་དཔྱད་ཤེས་དོན་མཐུན་གཉིས་རེ་རེ་ནས་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ཏེ། དེ་སྒྲུབ་ཀྱི་ཕྱི་རྒོལ་ཡང་དག་དེས་
མདུན་གྱི་གཞི་འདིར་ཤ་ཟ་ཡོད་མེད་ཐེ་ཚོམ་ཟ་བའི་ཕྱིར་དང། དེས་དེ་འདྲ་བའི་དཔྱད་ཤེས་དོན་མཐུན་ཡོད་མེད་ཐེ་ཚོམ་ཟ་བའི་ཕྱིར། དེ་གཉིས་རེ་རེ་ནས་དེ་སྒྲུབ་ཀྱི་དགག་བྱའི་ཆོས་མ་ཡིན་ཏེ། སྤྱིར་ཤ་ཟ་ཡོད་པའི་ཕྱིར་དང་

[009B] ཁྱོད་དེ་སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་གང་ཞིག་མ་ཡིན་དགག་དང་སྒྲུབ་པ་གང་རུང་ཡང་ཡིན་པའི་གཞི་
མཐུན་པ་དེ། ཁྱོད་དེ་སྒྲུབ་ཀྱི་མི་སྣང་བའི་འགལ་ཟླ་དམིགས་པའི་རྟགས་ཡང་དག་གི་མཚན་ཉིད། ཡོད་པ་དེ་མདུན་གྱི་གཞི་འདིར་ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་དེ་ངེས་བྱེད་ཀྱི་དཔྱད་ཤེས་དོན་མཐུན་མེད་
པར་བསྒྲུབ་པའི་མི་སྣང་བའི་འགལ་ཟླ་དམིགས་པའི་རྟགས་ཡང་དག་ཡིན་ནོ། །  ཡུལ་དང་དུས་དང་ངོ་བོའི་བསྐལ་དོན་གསུམ་ཡོད་པའི་ཕྱིར། དང་པོ་ནི། རང་དང་ཕྱོགས་
ཐག་ཤིན་ཏུ་རིང་བ་ན་ཡོད་པའི་སྣོད་བཅུད་ཀྱི་ཁྱད་པར་ལྟ་བུ། གཉིས་པ་ནི། བསྐལ་པ་འདས་ཟིན་པ་དང་འབྱུང་བའི་དུས་ན་ཇི་འདྲ་བྱུང་བ་དང་འབྱུང་བའི་ཁྱད་པར་ལྟ་བུ་སྟེ། དེ་རྣམས་ནི་སྤྱིར་བསྐལ་དོན་མིན་ཡང་རང་གི་བློ་ལ་ལྟོས་པའི་
བསྐལ་དོན་ནོ། །གསུམ་པ་ནི། རང་དང་ཉེ་བ་ན་ཡོད་ཀྱང་ངོ་བོ་ཕྲ་བའི་དབང་གིས་བསྐལ་དོན་དུ་སོང་བ་མདུན་གྱི་ཤ་ཟ་ལྟ་བུ་དང། ལྷ་མིའི་བར་སྲིད་པ་རྣམས་དང་དེའི་བུམ་པ་ལྟ་བུའོ།།    ༈    །།གཉིས་པ་སྣང་རུང་མ་དམིཌ་
པའི་རྟགས་ནི། རྣམ་འགྲེལ་ལས། གཏན་ཚིགས་བྱེ་བྲག་ལ་ལྟོས་ནས། །འགའ་ཞིག་མེད་ཤེས་འབྲས་བུ་ཅན། །ཞེས་སོགས་ཀྱིས་བསྟན་ཏེ་འདི་ལ་གསུམ། མཚན་ཉིད། དབྱེ་བ། ཞར་བྱུང་ངོ། །དེའི་དང་པོ་ནི། སྣང་རུང་མ་དམིགས་
པའི་ཚུལ་གསུམ་ཡིན་པ། སྣང་རུང་མ་དམིགས་པའི་རྟགས་ཡང་དག་གི་མཚན་ཉིད། དེ་སྒྲུབ་ཀྱི་སྣང་རུང་མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གི་མཚན་ཉིད། གོ་བ་དང་

[010A]༄༅། །སྦྱར་ན། ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་དག་གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་དེ་ཡོད་ན། ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་
གི་ཚད་མ་ལ་སྣང་རུང་ཡིན་དགོས་པ། ཁྱོད་དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གི་མཚན་ཉིད། གཉིས་པ་དེ་ལ་དབྱེ་ན་སྣང་རུང་གི་འབྲེལ་ཟླ་མ་དམིགས་པ་དང། འགལ་ཟླ་དམིགས་པའི་རྟགས་གཉིས། དང་པོ་ནི། 
དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་ཀྱང་ཡིན། མེད་དགག་ཀྱང་ཡིན་པའི་གཞི་མཐུན་པ་དེ། དེ་སྒྲུབ་ཀྱི་དང་པོའི་མཚན་ཉིད། དེ་ལ་ ཁྱབ་བྱེད། རང་བཞིན། དངོས་འབྲས་མ་དམིགས་པའི་
རྟགས་དང་བཞི། དང་པོ་ནི། མེ་མེད་པའི་མཚན་མོའི་རྒྱ་མཚོར་ཆོས་ཅན། དུ་བ་མེད་དེ། མེ་མེད་པའི་ཕྱིར་ཞེས་བཀོད་པའི་ཚེ་མེད་པ་ལྟ་བུ། གཉིས་པ་ནི། ཤིང་མེད་པའི་བྲག་རྫོང་ན་ཆོས་ཅན། ཤ་པ་མེད་དེ། ཤིང་
མེད་པའི་ཕྱིར་ཞེས་པའི་རྟགས་དེ་ལྟ་བུ། གསུམ་པ་ནི། བུམ་པས་དབེན་པའི་ས་ཕྱོགས་ཆོས་ཅན། བུམ་པ་མེད་དེ། བུམ་པ་ཚད་མས་མ་དམིགས་པའི་ཕྱིར་ཞེས་པའི་རྟགས་དེ་ལྟ་བུ། བཞི་པ་ནི། དུ་བས་དབེན་པའི་ས་ཕྱོགས་ཆོས་
ཅན༑ དུ་བའི་དངོས་རྒྱུ་མེད་དེ། དུ་བ་མེད་པའི་ཕྱིར་ཞེས་པའི་རྟགས་དེ་ལྟ་བུ། གཉིས་པ་འགལ་ཟླ་དམིགས་པའི་རྟགས་ལ།  དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་གང་ཞིག་མ་ཡིན་དགག་དང་
སྒྲུབ་པ་གང་རུང་ཡང་ཡིན་པའི་གཞི་མཐུན་པ་དེ་དེའི་མཚན་ཉིད། དབྱེ་ན།  ཕན་ཚུན་སྤངས་འགལ་གྱི་དེ་གཉིས། དང་པོ་ལ་འགལ་བའི་རང་བཞིན་དམིཌ་པ་བཞི། འབྲས་བུ་དམིཌ་པ་བཞི། ཁྱབ་

[010B] །དེ་དག་གི་དབྱེ་བ་རྒྱས་པར་ནི་གཞན་དུ་བལྟ་ལ། མཚན་གཞི་ཙམ་ནི།  རྒྱུ་དང་འགལ་བའི་རང་བཞིན་དམིཌ་པ། ཁྱབ་བྱེད་དང་འགལ་བའི་རང་བཞིན་དམིགས་པ། རང་བཞིན་
དང་འགལ་བའི་འབྲས་བུ་དམིགས་པ། རྒྱུ་དང་འགལ་བའི་འབྲས་བུ་དམིགས་པའི་རྟགས་ཡང་དག་ལྔ་ལས། དང་པོ་ནི།  གྲང་རེག་རྒྱུན་ཆགས་སུ་གནས་པ་མེད་དེ་
མེ་སྟོབས་ཆེན་པོས་ཁྱབ་པར་གནོན་པའི་དངོས་པོ་ཡིན་པའི་ཕྱིར་ཞེས་པའི་རྟགས་དེ་ལྟ་བུའོ། །  དེ་ཆོས་ཅན། གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་མེད་དེ། དེ་འདྲའི་དངོས་པོ་ཡིན་པའི་ཕྱིར་ཞེས་པའི་རྟགས་ལྟ་བུ། གསུམ་
པ་ནི། དེ་ཆོས་ཅན། ཁ་བའི་རེག་པ་རྒྱུན་ཆགས་སུ་གནས་པ་མེད་དེ། དེ་འདྲའི་དངོས་པོ་ཡིན་པའི་ཕྱིར་ཞེས་པའི་རྟགས་ལྟ་བུ། བཞི་པ་ནི། དུ་བ་དྲག་ཕྱུར་བས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། གྲང་རེག་རྒྱུན་ཆགས་སུ་གནས་པ་མེད་
དེ༑ དེས་ཁྱབ་པར་གནོན་པའི་དངོས་པོ་ཡིན་པའི་ཕྱིར་ཞེས་པའི་རྟགས་ལྟ་བུ། ལྔ་པ་ནི། དེ་ཆོས་ཅན། གྲང་འབྲས་སྤུ་ལོང་བྱེད་རྒྱུན་ཆགས་སུ་གནས་པ་མེད་དེ། དེ་འདྲའི་དངོས་པོ་ཡིན་པའི་ཕྱིར་ཞེས་པའི་རྟགས་ལྟ་བུའོ། །དེ་ཡང་རྩོད་
པའི་ཚེ་རྟགས་སུ་གང་འགྲོ་རྒྱུ་དེ་སྨོས་ནས་འཇོག་དགོས་སོ། །  སྒྲ་ཆོས་ཅན། རྟག་པས་སྟོང་སྟེ། བྱས་པ་ཡིན་པའི་ཕྱིར་ཞེས་པའི་རྟགས་དེ་ལྟ་བུའོ། །  རྭ་ཅན་དེ་མདུན་གྱི་གོང་བུ་རྭ་
ཅན་རྟ་མ་ཡིན་པར་བསྒྲུབ་པའི་ཕན་ཚུན་སྤངས་འགལ་ལ་བརྟེན་པའི་འགལ་དམིགས་ཀྱི་རྟགས་ཡང་དག་ཡིན། དབྱེ་བ་ལ། ལྟོས་པས་ངེས་པ་འགོག་པའི་དེ་དང། ངེས་པས་ལྟོས་པ་འགོག་པའི་དེ་གཉིས་ཡོད། དང་པོ་ནི། སྣམ་

[011A]༄༅། །བུ་དཀར་པོ་ཆོས་ཅན། རང་གྲུབ་ཙམ་ནས་ཚོན་ཅན་དུ་མ་ངེས་ཏེ། རང་ཉིད་ཚོན་ཅན་དུ་འགྱུར་བ་རང་ལས་ཕྱིས་འབྱུང་གི་རྒྱུ་ལ་ལྟོས་པའི་ཕྱིར་ཞེས་པའི་རྟགས་ལྟ་བུ། གཉིས་པ་ནི། བྱས་པ་ཆོས་
ཅན༑ རང་ཉིད་འཇིག་པ་རང་ལས་ཕྱིས་འབྱུང་གི་རྒྱུ་ལ་མི་ལྟོས་ཏེ། རང་ཉིད་གྲུབ་ཙམ་ནས་འཇིག་ངེས་ཡིན་པའི་ཕྱིར་ཞེས་པའི་རྟགས་ལྟ་བུ།  རྟགས་དེ་ལ་དངོས་སྟོབས་ཀྱི་རྟགས། ཡིད་ཆེས་ཀྱི་
རྟགས། གྲགས་པའི་རྟགས། དོན་སྒྲུབ་ཀྱི་རྟགས། ཐ་སྙད་སྒྲུབ་ཀྱི་རྟགས། མཐུན་ཕྱོགས་ལ་རྣམ་གཉིས་སུ་འཇུག་པ་དང་ཁྱབ་བྱེད་དུ་འཇུག་པའི་རྟགས་བདུན་ལས།   སྒྲ་མི་རྟག་པར་སྒྲུབ་པར་བྱེད་
པའི་དངོས་སྟོབས་ཀྱི།  དུ་བ་དུ་ལྡན་ལ་ལ་མེ་ཡོད་པར་བསྒྲུབ་པའི་དངོས་སྟོབས་ཀྱི་འབྲས་རྟགས་དང། མེ་མེད་པ་དེ་མཚན་མོའི་རྒྱ་མཚོར་དུ་བ་མེད་པར་བསྒྲུབ་པའི་དེ་སྒྲུབ་ཀྱི་མ་དམིགས་པའི་
རྟགས་ཡིན། གཉིས་པ་ནི།  རང་གི་བསྟན་བྱའི་དོན་ལ་མི་སླུ་བར་སྒྲུབ་པར་བྱེད་པའི་ཡིད་ཆེས་ཀྱི་ དཔྱད་གསུམ་གྱིས་དག་པའི་ལུང་དེ། སྦྱིན་པས་ལོངས་
སྤྱོད་ཁྲིམས་ཀྱིས་བདེ། །ཞེས་པའི་ལུང་རང་གི་བསྟན་དོན་རྟོགས་པའི་ཚད་མ་སྔ་མ་སྔོན་དུ་སོང་བར་བསྒྲུབ་པའི་ཡིད་ཆེས་ཀྱི་འབྲས་རྟགས་དང། དེ་དེ་འདྲའི་ལུང་རང་གི་བསྟན་བྱའི་དོན་ལ་མི་སླུ་བར་བསྒྲུབ་པའི་ཡིད་ཆེས་ཀྱི་མ་
དམིགས་པའི་རྟགས་ཡིན། གསུམ་པ་ནི།  རི་བོང་ཅན་ལ་ཟླ་སྒྲས་བརྗོད་རུང་དུ་བསྒྲུབ་པར་བྱེད་པའི་གྲགས་པའི་ དེ་རི་བོང་ཅན་ལ་དངོས་དབང་གིས་ཟླ་སྒྲས་བརྗོད་རུང་

[011B] བཞི་པ་དང་ལྔ་པ་ལ་སྤྲོས་ན་ལྔ་ཡོད་དེ། དེ་སྒྲུབ་ཀྱི་རྟགས་ཡང་དག་གང་ཞིག་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བྱ་དང་མཚན་ཉིད་ཀྱི་གཞི་མཐུན་སྲིད་པ་དེ་
དེ་སྒྲུབ་ཀྱི་དོན་སྒྲུབ་ཀྱི་རྟགས་ཡང་དག་གི་མཚན་ཉིད། དེ་དང་མཚོན་བྱའི་གཞི་མཐུན་སྲིད་པ་དེ། དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གི་མཚན་ཉིད། དེ་དང་མཚོན་བྱའི་གཞི་མཐུན་མི་སྲིད་ཅིང་མཚན་ཉིད་ཀྱི་གཞི་མཐུན་སྲིད་པ་དེ། དེ་
སྒྲུབ་ཀྱི་དོན་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད། དེ་དང་མཚན་ཉིད་ཀྱི་གཞི་མཐུན་མི་སྲིད་ཅིང་མཚོན་བྱའི་གཞི་མཐུན་སྲིད་པ་དེ། དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད། དེ་དང་མཚན་ཉིད་
ཀྱི་གཞི་མཐུན་ཡང་སྲིད་མཚོན་བྱའི་གཞི་མཐུན་ཡང་སྲིད་པ་དེ། དེ་སྒྲུབ་ཀྱི་དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་གི་མཚན་ཉིད་ཡིན་པའི་ཕྱིར། དེ་རེ་རེ་ལའང་འབྲས་རང་མ་དམིགས་པའི་རྟགས་གསུམ་རེ་ཡོད། དེ་ཡང་
དང་པོ་གཉིས་ཀྱི་གསུམ་རེ་དང་ལྔ་པའི་གསུམ་པོ་དེ་གོང་གི་དངོས་སྟོབས་ཀྱི་རྟགས་གསུམ་པོ་འདོན་པ་བསྒྱུར་ནས་འཇོག་ལུགས་ཤེས་པར་བྱ་ཞིང། གསུམ་པའི་གསུམ་ནི། བྱས་པའི་འབྲས་བུ་དེ་བྱས་པའི་འབྲས་བུར་གྱུར་པའི་
གཟུགས་སྐད་ཅིག་མར་བསྒྲུབ་པའི་དོན་འབའ་ཞིག་སྒྲུབ་ཀྱི་འབྲས་རྟགས་དང། ་༄༅ ་བྱས་པ་དེ་སྒྲ་སྐད་ཅིག་མར་སྒྲུབ་པར་བྱེད་པའི་དོན་སྒྲུབ་ཀྱི་་༄༅ ་རང་བཞིན་གྱི་རྟགས་དང། བྱས་པ་དེ་སྒྲ་སྐད་ཅིག་མ་མ་ཡིན་པ་ལས་
ལོག་པར་བསྒྲུབ་པའི་དོན་འབའ་ཞིག་སྒྲུབ་ཀྱི་མ་དམིགས་པའི་རྟགས་ཡིན། བཞི་པའི་གསུམ་ནི། བྱས་པའི་འབྲས་བུར་གྱུར་པའི་སྐད་ཅིག་མ་དེ་བྱས་པའི་འབྲས་བུར་གྱུར་པའི་གཟུགས་མི་རྟག་པར་བསྒྲུབ་པའི་ཐ་

[012A]༄༅། །སྙད་འབའ་ཞིག་སྒྲུབ་ཀྱི་འབྲས་རྟགས་དང། ་༄༅ ་སྐད་ཅིག་མ་དེ། སྒྲ་མི་རྟག་པར་སྒྲུབ་པར་བྱེད་པའི་ཐ་སྙད་འབའ་ཞིག་སྒྲུབ་ཀྱི་་༄༅ ་རང་བཞིན་གྱི་རྟགས་དང། སྐད་ཅིག་མ་དེ་སྒྲ་མི་རྟག་པ་མ་
ཡིན་པ་ལས་ལོག་པར་བསྒྲུབ་པའི་ཐ་སྙད་འབའ་ཞིག་སྒྲུབ་ཀྱི་མ་དམིགས་པའི་རྟགས་ཡིན། དྲུག་པ་དང་བདུན་པ་གཉིས་ནི་རིམ་པ་བཞིན། ་༄༅་རྩོལ་བྱུང་དེ་སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་
ལ་རྣམ་གཉིས་སུ་འཇུག་པའི་རྟགས། བྱས་པ་དེ་དེ་སྒྲུབ་ ། ་༄༅ ་དེ་ཡང་གོང་གི་དང་པོ་གསུམ་ནི་སྒྲུབ་བྱའི་སྒོ་ནས་དབྱེ་བ་དང། བཞི་པ་དང་ལྔ་པ་གཉིས་
ནི་སྒྲུབ་ཚུལ་གྱི་སྒོ་ནས་དབྱེ་བ་དང། དྲུག་པ་དང་བདུན་པ་གཉིས་ནི་མཐུན་ཕྱོགས་ལ་འཇུག་ཚུལ་གྱི་སྒོ་ནས་དབྱེ་བ་ཡིན་ནོ། །ཡང་དེ་ལ་བསྒྲུབ་བྱའི་ཆོས་ཀྱི་སྒོ་ནས་དབྱེ་ན་སྒྲུབ་རྟགས་ཡང་དག་དང་དགག་རྟགས་ཡང་དག་
གཉིས། དེ་སྒྲུབ་ཀྱི་རྟགས་ཡང་དག་གང་ཞིག་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན་སྒྲུབ་པ་ཡང་ཡིན་པའི་གཞི་མཐུན་སྲིད་པ་དེ། དེ་སྒྲུབ་ཀྱི་དང་པོའི་མཚན་ཉིད། དེ་དང་དགག་པ་ཡང་ཡིན་པའི་
གཞི་མཐུན་སྲིད་པ་དེ། དེ་སྒྲུབ་ཀྱི་གཉིས་པའི་མཚན་ཉིད། འོན་ཀྱང་འདི་ལ་དཔྱད་པར་བྱ་བ་མང་ངོ། །དེ་སྒྲུབ་ཀྱི་འབྲས་རང་གི་རྟགས་ཡང་དག་གཉིས་པོ་གང་རུང་ཡིན་ན། དེ་སྒྲུབ་ཀྱི་སྒྲུབ་རྟགས་ཡང་དག་
ཡིན་པས་ཁྱབ་པ་དང། དེ་སྒྲུབ་ཀྱི་མ་དམིགས་པའི་རྟགས་ཡང་དག་ཡིན་ན། དེ་སྒྲུབ་ཀྱི་དགག་རྟགས་ཡང་དག་ཡིན་པས་ཁྱབ་སྟེ། རྣམ་འགྲེལ་རང་འགྲེལ་ལས། དེ་ལ་གཉིས་ནི་དངོས་པོ་བསྒྲུབ་པ་ཡིན་ལ། །

[012B] །ཞེས་གསུངས་པའི་ཕྱིར། ཡང་དེ་ལ་རང་དོན་སྐབས་ཀྱི་རྟགས་ཡང་དག་དང་གཞན་དོན་སྐབས་ཀྱི་རྟགས་ཡང་དག་གཉིས་ཡོད་དེ། དེ་གཉིས་དེ་སྒྲུབ་ཀྱི་རྟགས་ཡང་དག་ཡིན་
པར་མཚུངས་ཀྱང་དེ་སྒྲུབ་ཀྱི་ཕྱི་རྒོལ་ཡང་དག་ཡོད་མེད་ཀྱི་སྒོ་ནས་འཇོག་པའི་ཕྱིར་རོ། ། ་༄༅ ་ཡང་སྐྱེ་བ་སྔ་ཕྱི་ཡོད་པར་བསྒྲུབ་པའི་རྟགས་སྦྱོར་ནི། སོ་སྐྱེ་འཆི་ཁ་མའི་སེམས་ཐ་མ་ཆོས་ཅན། ཁྱོད་ཀྱི་ཉེར་འབྲས་སུ་གྱུར་པའི་རིག་པ་ཕྱི་མ་
ཡོད་དེ། ཁྱོད་ཆགས་བཅས་རྒྱུན་ལྡན་གྱི་རིག་པ་ཡིན་པའི་ཕྱིར། དཔེར་ན། ད་ལྟའི་བློ་བཞིན། བྱིས་པ་བཙས་མ་ཐག་པའི་བློ་ཆོས་ཅན། རང་གི་རིགས་འདྲའི་བློ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དཔེར་ན། རྒན་པོའི་བློ་བཞིན་
ཞེས་པ་ལྟ་བུའོ།།    ༈    །།གཉིས་པ་རྟགས་ལྟར་སྣང་ནི། རྣམ་འགྲེལ་ལས། གཏན་ཚིགས་ལྟར་སྣང་དེ་ལས་གཞན་ཞེས་སོགས་ཀྱིས་བསྟན་ཏེ། དེ་ལ་སྤྱིར་རྟགས་ལྟར་སྣང་མེད་དེ། གཞི་གྲུབ་ན་རྟགས་ཡང་དག་ཡིན་དགོས་པའི་ཕྱིར་
དེ་སྒྲུབ་ཀྱི་རྟགས་ལྟར་སྣང་ཡོད་དེ། དེ་སྒྲུབ་ཀྱི་ཚུལ་གསུམ་མ་ཡིན་པ། དེ་སྒྲུབ་ཀྱི་རྟགས་ལྟར་སྣང་གི་མཚན་ཉིད། དབྱེ་ན་གསུམ་སྟེ། དེ་སྒྲུབ་ཀྱི་འགལ་བའི་རྟགས། མ་ངེས་པའི་རྟགས། མ་གྲུབ་པའི་རྟགས་སོ། །དེ་སྒྲུབ་ཀྱི་ཕྱོགས་ཆོས་
གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་པའི་ཚུལ་གཉིས་ཕྱིན་ཅི་ལོག་ཏུ་ངེས་པ། དེ་སྒྲུབ་ཀྱི་འགལ་རྟགས་ཀྱི་མཚན་ཉིད། མཚན་གཞི་ནི་སྒྲ་ཆོས་ཅན། རྟག་སྟེ། བྱས་པ་ཡིན་པའི་ཕྱིར་ཞེས་པའི་རྟགས་དེ་ལྟ་བུ། དེ་སྒྲུབ་ཀྱི་ཕྱོགས་ཆོས་
གང་ཞིག་ཁྱོད་ཀྱི་རྟགས་ཀྱིས་དེ་སྒྲུབ་ཀྱི་ཁྱབ་པའི་ཚུལ་གཉིས་རྣམ་པར་མ་ངེས་པ། དེ་སྒྲུབ་ཀྱི་མ་ངེས་པའི་གཏན་ཚིགས་ཀྱི་མཚན་ཉིད། མཚན་གཞི་ནི། སྒྲ་ཆོས་ཅན། མི་རྟག་སྟེ། ཡོད་པའི་ཕྱིར་ཞེས་པའི་རྟགས་དེ་ལྟ་བུ། དེ་སྒྲུབ་ཀྱི་

[013A]༄༅། །ཕྱོགས་མ་ཡིན་པར་དམིགས་པ་དེ། དེ་སྒྲུབ་ཀྱི་མ་གྲུབ་པའི་གཏན་ཚིགས་ཀྱི་མཚན་ཉིད། དབྱེ་ན་མང་ཡང་བསྡུ་ན་དགུ་སྟེ། དེ་སྒྲུབ་ཀྱི་རྟགས་ཀྱི་ངོ་བོ་མེད་ནས་མ་གྲུབ་པ། དེ་བཞིན་དུ་ཆོས་ཅན་གྱི་ངོ་བོ་མེད་
ནས་མ་གྲུབ་པ། རྩོད་གཞིའི་སྟེང་དུ་མེད་ནས་མ་གྲུབ་པ། གསུམ་དང། ཤེས་འདོད་མེད་ནས་མ་གྲུབ་པ། ཆོས་ཅན་ལ་ཐེ་ཚོམ་ཟ་ནས་མ་གྲུབ་པ། འབྲེལ་བ་ལ་ཐེ་ཚོམ་ཟ་ནས་མ་གྲུབ་པ་གསུམ་དང། རྟགས་ཆོས་ཐ་དད་མེད་ནས་མ་
གྲུབ་པ། གཞི་ཆོས་ཐ་དད་མེད་ནས་མ་གྲུབ་པ། གཞི་རྟགས་ཐ་དད་མེད་ནས་མ་གྲུབ་པ་དང་གསུམ་སྟེ་དགུའོ། །མཚན་གཞི་ནི་རིམ་པ་བཞིན་དུ་དང་པོ་ནི། སྒྲ་ཆོས་ཅན། སྐྱེས་པ་ཡིན་ཏེ། རྒྱུ་རྟག་པ་ལས་བྱུང་བའི་ཕྱིར་ཞེས་པའི་རྟགས་དེ་
ལྟ་བུའོ། །གཉིས་པ་ནི། རི་བོང་གི་རྭ་ཆོས་ཅན། ཡོད་དེ། རྭ་ཡིན་པའི་ཕྱིར། ཞེས་པའི་རྟགས་དེ་ལྟ་བུ། གསུམ་པ་ནི། སྒྲ་ཆོས་ཅན། དངོས་པོ་ཡིན་ཏེ། མིག་གིས་མཐོང་བའི་ཕྱིར། ཞེས་པའི་རྟགས་དེ་ལྟ་བུ་དང། བཞི་པ་ནི། དེ་ཆོས་ཅན་
མཉན་བྱ་ཡིན་ཏེ། མི་རྟག་པ་ཡིན་པའི་ཕྱིར་ཞེས་པའི་རྟགས་ལྟ་བུ། ལྔ་པ་ནི། དྲི་ཟ་བསྐལ་དོན་དུ་སོང་བའི་གང་ཟག་གི་ངོ་བོར་དྲི་ཟའི་གླུ་དབྱངས་ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་རྟགས་དེ་ལྟ་བུ། དྲུག་པ་ནི་
དེ་ཆོས་ཅན། ཡོད་དེ། དྲི་ཟའི་ཚད་མས་གྲུབ་པའི་ཕྱིར། ཞེས་པའི་རྟགས་དེ་ལྟ་བུ་དང། བདུན་པ་ནི། སྒྲ་ཆོས་ཅན། མི་རྟག་སྟེ། མི་རྟག་པའི་ཕྱིར། ཞེས་པའི་རྟགས་དེ་ལྟ་བུ། བརྒྱད་པ་ནི། སྒྲ་ཆོས་ཅན། སྒྲ་ཡིན་ཏེ། མི་རྟག་པའི་ཕྱིར། ཞེས་
པའི་རྟགས་དེ་ལྟ་བུ། དགུ་པ་ནི། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར་ཞེས་བཀོད་པའི་ཚེ་རྟགས་དེ་ལྟ་བུའོ། གསུམ་པ་འཕྲོས་དོན་ལ་གཉིས།  འཕྲོས་དོན་གཞན་བཤད་པའོ། །དང་པོ་ལ་གཉིས། ཡང་དག་

[013B] ལྟར་སྣང་ངོ། །དང་པོ་ལ། དབྱེ་ན། འབྲས་རང་མ་དམིགས་པའི་སྒྲུབ་ངག་གསུམ། དང་པོ་ལ་ཆོས་མཐུན་སྦྱོར་དང། ཆོས་མི་མཐུན་སྦྱོར་གྱི་སྒྲུབ་ངག་གཉིས་ལས། དང་པོ་ནི། སྦྱོར་བ་བཀོད་རྗེས་སུ། དུ་བ་ཡོད་ན། མེ་ཡོད་པས་ཁྱབ། དཔེར་ན་
ཚང་མང་བཞིན། དུ་ལྡན་གྱི་ལ་ལ་ཡང་དུ་བ་ཡོད་དོ་ཞེས་པ་ལྟ་བུ། གཉིས་པ་ནི། མེ་མེད་ན། དུ་བ་མེད་པས་ཁྱབ། དཔེར་ན། ཆུ་ཀླུང་བཞིན། དུ་ལྡན་གྱི་ལ་ལ་དུ་བ་ཡོད་དོ་ཞེས་པ་ལྟ་བུའོ། །གཉིས་པ་རང་བཞིན་གྱི་སྒྲུབ་ངག་ལ་ཆོས་མཐུན་མི་མཐུན་
གཉིས་ཡོད་པ་ལས་དང་པོ་ནི། བྱས་ན། མི་རྟག་པས་ཁྱབ། དཔེར་ན། བུམ་པ་བཞིན། སྒྲ་ཡང་བྱས་སོ་ཞེས་པ་ལྟ་བུ། གཉིས་པ་ནི། རྟག་ན། མ་བྱས་པས་ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ་ཞེས་པ་ལྟ་བུའོ།།
གསུམ་པ་མ་དམིཌ་པའི་སྒྲུབ་ངག་ལ་གཉིས་ལས། དང་པོ་ནི། ཤིང་མེད་ན། ཤུག་པ་མེད་པས་ཁྱབ། དཔེར་ན། ཤིང་མེད་པའི་ཐང་བཞིན། ཤིང་མ་དམིགས་པའི་བྲག་ངོས་ན་ནི་ཤིང་མེད་དོ་ཞེས་པ་ལྟ་བུ། གཉིས་པ་ནི། ཤུག་པ་ཡོད་ན་
ཤིང་ཡོད་པས་ཁྱབ། དཔེར་ན། ནགས་ཚལ་བཞིན། ཤིང་མ་དམིཌ་པའི་བྲག་ངོས་ན་ནི་ཤིང་མེད་དོ་ཞེས་པ་ལྟ་བུའོ། །སྤྱིར་སྒྲུབ་ངག་ཡང་དག་ལ། ཚུལ་གསུམ་དཔེ་དང་བཅས་པ་ལྷག་ཆད་མེད་པར་སྟོན་པ་ཞིག་དགོས་ཏེ། མཚོན་
ཙམ་བརྗོད་ན། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་ནས། བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་སོ་ཞེས་པའི་ངག་འདིའི་བྱས་ན་མི་རྟག་པས་ཁྱབ་ཅེས་པས་རྗེས་ཁྱབ་དངོས་སུ་བརྗོད་
ནས་ལྡོག་ཁྱབ་ཤུགས་ལ་འཕེན་ཅིང། སྒྲ་ཡང་བྱས་ཞེས་པས་ཆོས་ཅན་དང་འབྲེལ་བའི་ཕྱོགས་ཆོས་དངོས་སུ་བརྗོད་དེ། དཔེར་ན་བུམ་པ་བཞིན་ཞེས་པས་མཐུན་དཔེ་དངོས་སུ་བརྗོད་པ་ལྟ་བུ་ཡིན་པའི་ཕྱིར། ཕྱོགས་ཆོས་དང་

[014A]༄༅། །ལྡོག་ཁྱབ་དངོས་སུ་བརྗོད་ནས་རྗེས་ཁྱབ་ཤུགས་ལ་འཕེན་པ་ནི། རྟག་ན་མ་བྱས་པས་ཁྱབ། དཔེར་ན། ནམ་མཁའ་བཞིན། སྒྲ་ནི་བྱས་སོ་ཞེས་པ་ལྟ་བུའོ། །འོན་ཀྱང། བྱས་ན་མི་རྟག་པས་ཁྱབ་པ་དང་
རྟག་ན་མ་བྱས་པས་ཁྱབ་པ་གཉིས་ནི། སྦྱོར་བ་དེའི་རྗེས་ཁྱབ་དང་ལྡོག་ཁྱབ་མ་ཡིན་གྱི། བྱས་པ་ཉིད་དེའི་རྗེས་ཁྱབ་དང་ལྡོག་ཁྱབ་ཡིན་ཞིང། ཕྱོགས་ཆོས་ཀྱང་ཡིན་ཏེ། དེའི་ཚུལ་གསུམ་ཡིན་པའི་ཕྱིར་རོ། གཉིས་པ་འཕྲོས་དོན་གཞན་ལ་
འོ་ན། གཞི་མ་གྲུབ་པ་ཆོས་ཅན་དུ་བཟུང་བའི་རྟགས་ཡང་དག་ཡོད་དམ་མེད། ཡོད་ན་དེའི་ཕྱོགས་ཆོས་ཇི་ལྟར་གྲུབ། མེད་ན་ནི། རི་བོང་རྭ་ཆོས་ཅན། བདག་མེད་ཡིན་ཏེ། ཡོད་མེད་གང་རུང་ཡིན་པའི་ཕྱིར་ཞེས་པ་འདི་རྟགས་སྦྱོར་
ཡང་དག་ཇི་ལྟར་ཡིན་ཞེ་ན་འདི་ལ་བཞེད་པ་མི་མཐུན་པ་ཡོད་ཀྱང་རྒྱལ་ཚབ་རིན་པོ་ཆེས་ནི་སྒྲུབ་རྟགས་ལ་གཞི་མ་གྲུབ་པ་རྩོད་གཞིར་བཟུང་བའི་རྟགས་ཡང་དག་མེད་ཀྱང། དགག་རྟགས་ལ་དེ་ཡོད་པར་བཤད་པས་དཔྱད་རྒྱུ་མང་
ཡང་བཞག་གོ་ཡང། དབུ་མའི་ལུགས་ཀྱི་རྟེན་འབྲེལ་གྱི་རྟགས་དང། ཆ་ཅན་གྱི་རྟགས། གཅིག་དུ་བྲལ་གྱི་རྟགས། མུ་བཞི་སྐྱེ་འགོག་གི་རྟགས་རྣམས་སྔར་བཤད་པའི་རྟགས་གསུམ་གང་རུང་དུ་འདུས་སམ་མ་འདུས་ཞེ་ན། སྤྱིར་
རྟགས་ཡང་དག་ཐམས་ཅད་འབྲས་རང་མ་དམིགས་པའི་རྟགས་གསུམ་དུ་འདུས་ལ། འབྲས་རང་གི་རྟགས་གཉིས་ནི་གཙོ་བོར་སྒྲུབ་རྟགས་ཡིན་ཞིང། མ་དམིཌ་པའི་རྟགས་ལ་དགག་རྟགས་གཙོ་ཆེ་ཡང། དེ་སྒྲུབ་ཀྱི་དགག་
རྟགས་ཡིན་ན། དགག་པ་ཡིན་མི་དགོས་ཏེ། བྱས་པ་དེ་སྒྲུབ་པ་ཡིན་ཀྱང་དེ་སྒྲ་མི་རྟག་པར་སྒྲུབ་པར་བྱེད་པའི་རང་བཞིན་གྱི་རྟགས་ཡང་དག་དང། སྒྲ་རྟག་སྟོང་དུ་སྒྲུབ་པར་བྱེད་པའི་མ་དམིགས་པའི་རྟགས་ཡང་དག་ཡིན་

[014B] ཕྱི་མ་གྲུབ་སྟེ། དེ་དེ་སྒྲུབ་ཀྱི་འགལ་ཟླ་དམིགས་པའི་རྟགས་ཡང་དག་ཡིན་པའི་ཕྱིར་ཏེ། སྒྲ་ཆོས་ཅན། རྟག་པས་སྟོང་སྟེ། བྱས་པ་ཡིན་པའི་ཕྱིར་ཞེས་བཀོད་པའི་ཚེ་ན་དེ་ལྟར་ཡིན་པའི་ཕྱིར། དབུ་མའི་ལུགས་ཀྱི་
རྟེན་འབྲེལ་གྱི་རྟགས་ནི། དེའི་ལུགས་ལ་དངོས་པོ་བདེན་མེད་དུ་བསྒྲུབ་པའི་འགལ་ཟླ་དམིགས་པའི་རྟགས་ཡིན་པར་རྗེ་ཉིད་ཀྱིས་བཤད་ཅིང། ཆ་བཅས་ཀྱི་རྟགས་ཀྱང་དེ་དང་འདྲའོ། །གཅིག་དུ་བྲལ་གྱི་རྟགས་ནི་དབུ་མ་
རྒྱན་ལས། བདེན་མེད་བསྒྲུབ་པའི་ཁྱབ་བྱེད་མ་དམིཌ་པའི་རྟགས་སུ་བཤད་ཅིང། འདིའི་རིགས་པས་དེ་སྒྲུབ་ཀྱི་བདེན་མེད་བསྒྲུབ་པའི་རྟགས་ཡང་དག་ཐམས་ཅད་ཀྱང་དེ་སྒྲུབ་ཀྱི་མ་དམིཌ་པའི་རྟགས་སུ་འགྱུར་ཏེ་
དེ་ཡང་སྣང་རུང་མ་དམིཌ་པའི་རྟགས་གཙོ་ཆེའོ། །མཚོན་ན། བུམ་པ་ཆོས་ཅན། བདེན་པར་མེད་དེ། བདེན་པར་ཚད་མས་མ་དམིགས་པའི་ཕྱིར་ཞེས་པའི་རྟགས་འདི་ལྟ་བུ་རང་བཞིན་མ་དམིགས་པའི་རྟགས་དང། བུམ་
པས་དག་པའི་ས་ཕྱོགས་ཆོས་ཅན། གསེར་བུམ་མེད་དེ། བུམ་པ་མེད་པའི་ཕྱིར་ཞེས་པའི་རྟགས་འདི་ལྟ་བུ་ཁྱབ་བྱེད་མ་དམིཌ་པའི་རྟགས་དང། མེས་དབེན་པའི་རྩིག་སྐོར་ན་ཆོས་ཅན། དུ་བ་མེད་དེ། མེ་མེད་པའི་ཕྱིར་ཞེས་
པའི་རྟགས་འདི་ལྟ་བུ་རྒྱུ་མ་དམིགས་པའི་རྟགས་དང། མྱུ་གུ་ཆོས་ཅན། བདེན་པས་སྟོང་སྟེ། རྟེན་འབྲེལ་ཡིན་པའི་ཕྱིར། ཞེས་པའི་རྟགས་འདི་ལྟ་བུ་འགལ་ཟླ་དམིགས་པའི་རྟགས་ཡང་དག་ཡིན་པ་དེ་བཞིན་དུ་གཞན་ལ་སྦྱར་
ནས་ཤེས་པར་བྱའོ། །གཞི་གཅིག་ལ་ལྟོས་པའི་རྟགས་གསུམ་འགལ་ཡང་སྒྲུབ་གཞི་སོ་སོ་ལ་ལྟོས་ནས་མི་འགལ་ཏེ། མཚོན་ན། སྐྱེས་པ་དེ། མྱུ་གུ་རང་གི་རྒྱུ་ལས་བྱུང་བར་སྒྲུབ་པར་བྱེད་པའི་འབྲས་རྟགས་ཡང་དག་ཡིན་ཀྱང་

[015A]༄༅། །མྱུ་གུ་མི་རྟག་པར་བསྒྲུབ་པའི་རང་བཞིན་གྱི་རྟགས་དང། དེ་གང་ཟག་གི་བདག་མེད་དུ་སྒྲུབ་པར་བྱེད་པའི་མ་དམིཌ་པའི་རྟགས་ཡང་དག་ཡིན་པའི་ཕྱིར་རོ། །བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་རྟགས་
ཆོས་དོན་གསུམ་པོ་སྤྱི་མཚན་རྟོག་པས་བཏགས་ཙམ་ཡིན་ཡང། དེ་སྒྲུབ་ཀྱི་རྟགས་ཆོས་དོན་གསུམ་པོ་གང་རུང་ཡིན་ན། རང་མཚན་ཡིན་དགོས་ཏེ། དེ་ཡིན་ན། དངོས་པོ་ཡིན་དགོས་པའི་ཕྱིར་ཏེ། དེ་སྒྲུབ་ཀྱི་དོན་རྩོད་གཞི་ཡིན་ན་སྒྲ་ཡིན་
དགོས་ཤིང། དངོས་ཀྱི་བསྒྲུབ་བྱའི་ཆོས་ཡིན་ན་མི་རྟག་པ་ཡིན་དགོས། རྟགས་ལ་བྱས་པ་ཉིད་དགོས་པའི་ཕྱིར་རོ། །དེས་ན་དེ་སྒྲུབ་ཀྱི་རྟགས་ཆོས་དོན་གསུམ་ནི་དེ་སྒྲུབ་ཀྱི་རྟགས་དོན་གསུམ་མིན་ཞེས་བྱ་སྟེ། དེ་བཞིན་དུ་གཞན་ལ་ཡང་སྦྱར་ནས་
ཤེས་པར་བྱ་དགོས་སོ།།    ༈    །།སྨྲས་པ། རིགས་གཞུང་ཆུ་གཏེར་ཆེན་པོ་ལས་འཁྲུངས་པའི། །རིགས་ཚུལ་སྙིང་པོ་བསྡུས་པའི་ཆ་ཙམ་ཞིག་རིགས་པ་དོན་གཉེར་ཅན་ལ་ཕན་པའི་ཆེད། །རིགས་པའི་ལམ་ནས་དྲངས་ཏེ་བདག་གིས་བཀོད། །འོན་
ཀྱང་སྦྱངས་མཁས་བློ་ཡི་མེ་ལོང་ངོས། །ཚུལ་འདིའི་ཟབ་དོན་གཟུཌ་བརྙན་གསལ་འཆར་ཡང། །མ་སྦྱངས་མི་མཁས་བློ་གྲོས་རྩིག་ངོས་སུ། །འཆར་དཀའ་ཆོས་ཉིད་ཡིན་ཕྱིར་བདག་ལྟས་ཅི།། 
རྒྱལ་མཚན་ཞེས་བྱ་བ་དགེ་བཤེས་སུ་གྲགས་པ་དེས་བསྐུལ་བ་ལ་བརྟེན་ནས། ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་ཅོ་ནེའི་དགོན་ཉིད་དུ་སྦྱར་བའོ།།    ༈    །།ཞེས་པའི་རྟགས་རིགས་ཀྱི་གསུང་རྩོམ་འདི་ཉིད་ཚིག་ཉུང་ཞིང་དོན་རྒྱས་པར་བཞུགས་ནའང་དངོས་ཟིན་ལ་མ་ཐོན་པ་རྣམས་བློ་གསར་
པ་རྣམས་ཀྱིས་ཇི་བཞིན་ངོས་འཛིན་དཀའ་ཞིང་རྩིས་བཞག་འཛིན་ཆོས་སུའང་ཅུང་ཟད་བསྡུས་དྲགས་པ་དང་བཅས་ཞལ་སྔ་ནས་དཔོན་སློབ་རིན་པོ་ཆེ་གྲགས་པ་མཁས་གྲུབ་ནས་འདིའི་པར་གསར་དུ་བརྐོ་བའི་ཐུགས་འགན་བཞེས་སྐབས་འདིའི་ཞུས་དག་དང་ཁ་བལྐོང་ཞིག་བྲིས་ཞེས་གསུངས་པ་ལྟར་

[015B]། །ཟག་མེད་རྣམ་གྲོལ་འབྲས་བུའི་རིན་ཆེན་མཛོད། །ཐར་འདོད་བློ་
གསལ་བྱེ་བའི་དགའ་སྟོན་དུ། །འབད་མེད་ལྷུག་པོར་དབྱེ་བའི་ལེགས་བཤད་འདི། །དག་གསལ་པར་གྱི་རི་མོར་དྲངས་པའི་དགེས། །ཐུབ་བསྟན་བྱེ་བའི་ཡང་སྙིང་ཙོང་ཁ་པའི། །ལུགས་བཟང་མཐའ་ཡས་ཕན་བདེའི་དཔྱིད་དུ་རྒྱས། །གངས་ཅན་མགོན་པོའི་འཕྲིན་ལས་
ཉི་ཟླའི་རླབས། །ཕྱོགས་ཀྱི་འཁོར་ལོར་རྫོགས་པར་གདལ་གྱུར་ཅིག་ཡངས་པའི་ནོར་འཛིན་མཐོ་རིས་དགའ་ཚལ་དུ། །བགྲོད་བྱེད་རི་མོ་འགོད་པའི་སྐྱེ་རྒུ་ཀུན། །ཕན་ཚུན་བྱམས་བརྩེའི་མཛའ་བས་ལག་སྦྲེལ་ཏེ། །དགའ་བདེས་མྱོས་པའི་ཟློས་གར་རྩེན་
གྱུར་ཅིག་དམར་སེར་ །བློ་བཟང་བཞེད་གཞུང་མ་སྨད་ །ཐོས་ གཏེར་བརྒྱ་འཛམ་གླིང་རྒྱུ་སྦྱོར་ཉིད་ཀྱང་དེང་ནས་བྱང་ཆུབ་བར། །
མཁས་ །ཐུབ་ །ནམ་ཡང་མི་འབྲལ་བྱང་ཆུབ་མྱུར་ཐོབ་ཤོག་ །ཅེས་པ་འདི་ཡང་དད་སྟོབས་ལྷག་བསམ་གྱི་རྒྱན་མཛེས་སེར་སྨད་སྤོམ་པོ་ར་དགེ་བཤེས་ཆོས་
མཛད་མཁས་གྲུབ་ཐུབ་བསྟན་ནས་སེར་སྨད་གྲྭ་ཚང་གི་མཚན་ཉིད་ཡིག་ཆ་གཤམས་གསལ་རྣམས་ཀྱི་དཔར་བསྐྲུན་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ། །སེར་སྨད་མཁན་འཛིན་རྒྱལ་རོང་ངག་དབང་ཐེག་མཆོག་པས་བསྟན་དོན་ལྷག་བསམ་ཐུགས་ཁུར་
ཆེ་བཞེད་བགྱིས་ངོར་དད་གཏོང་ལྷག་བསམ་ཡངས་པ་སྤོམ་ར་དགེ་བཤེས་ཆོས་མཛད་མཁས་གྲུབ་ཐུབ་བསྟན་ནས་ཚེ་འདས་ཕ་ལྷ་བུ་ཚེ་རིང་དང། བོད་ལུས་གཤེགས་བཞུགས་མ་ངེས་པ་རྒན་དགེ་བཤེས་རྒྱལ་མཚན་ཤཱཀྱ། དགེ་སློང་ངག་དབང་བསོད་ནམས་བཅས་ཀྱི་འདི་ཕྱི་ཀུན་དགེའི་དགེ་

[016A]༄༅། །རྩར་དམིགས་རང་གཞུང་ཡིག་ཆ་དཔར་འདེབས་ཞུ་བྱེད་ཧིན་སྒོར་ཆིག་སྟོང་སུམ་ཅུ་སོ་བདུན་རྒྱུ་སྦྱོར་མཛད་པའི་ཐོག་སེར་སྨད་གྲྭ་ཚང་སྦུག་ཁོངས་ནས་ཧིན་སྒོར་བདུན་བརྒྱ་ཐམ་པ་ཁ་སྣོན་མཛད་སྟེང་ནས་དེང་དུས་ཀུན་ཕན་ཉེར་མཁོའི། 
རང་གཞུང། ཀུན་གཞི་སྤྱི་མཐའ། བསམ་གཟུགས་སྤྱི་མཐའ། དགེ་འདུན་ཉི་ཤུ། དྲང་ངེས། རྟེན་འབྲེལ་མཐའ་དཔྱོད། དོན་བདུན་བཅུ། གྲུབ་མཐའ། རྟགས་རིགས་བཅས་ཀྱི་དཔེ་བསྐྲུན་ལས་བྱེད། གཙང་ཐུབ་བསྟན་རིན་ཆེན་དང། སྤོམ་ར་བློ་བཟང་དངོས་གྲུབ་གཉིས་ཀྱིས་མ་
དཔེ་གཞིར་བཟུང་ཐོག་ཞུ་དག་དང། ཡིག་བྲིས་པ་མི་གྲངས་བཅུ་གསུམ་ནས་འདིའི་ཡིག་བྲིས་པ་སྤོམ་ར་བློ་བཟང་ཡེ་ཤེས་དང། དཔར་རྩ་བདག་སྤྲོད་པ་མི་ཉག་བློ་བཟང་ཡོན་ཏན་སོགས་ལས་བྱེད་འབྲེལ་ཡོད་ཚང་མས་རང་ཁྲིའི་ཞུ་བྱར་ལྷག་བསམ་དང་བས་ཁུར་
དུ་བླངས་ཏེ་སེར་སྨད་གྲྭ་ཚང་ལས་བྱེད་སྤྱི་ཟུང་གིས། ཕྱི་ལོ་་བོད་རྒྱལ་ལོ་་ས་བྱ་ཟླ་བ་གསུམ་པའི་ཡར་ཚེས་ལ་གོང་གསལ་ཡིག་ཆ་ལེའུ་ཚུན་རེ་རེར་ཚར་གྲངས་་རྡོ་པར་གྱིས་ལམ་ནས་དཔར་འདེབས་ལེགས་
བསྒྲུབས་ཞུས་པའི་དགེ་བས་ཡབ་རྗེ་འཇམ་དཔལ་སྙིང་པོའི་བསྟན་པ་གསེར་ཞུན་ལྟ་བུ་འདི་ཉིད་ཕྱོགས་ཀྱི་མུ་ཁྱུད་ཀུན་དུ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག། ། །



