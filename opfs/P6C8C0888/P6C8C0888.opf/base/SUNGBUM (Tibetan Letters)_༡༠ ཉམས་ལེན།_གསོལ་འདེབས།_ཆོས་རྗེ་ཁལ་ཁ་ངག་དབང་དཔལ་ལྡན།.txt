༄༅། །བླ་མ་ལྷག་པའི་ལྷ་ལ་གསོལ་བ་འདེབས་པའི་མགུར་མ་བཞུགས་སོ།།

[001] །རྒྱལ་ཀུན་གྱི་མཁྱེན་གཟུགས་འཇམ་དཔལ་དབྱངས། །ཨེ་མིང་ཅན་འཇོམས་མཛད་གཤིན་རྗེའི་གཤེད། །དུམ་སྨྲིག་གི་རྣམ་རོལ་ཙོང་ཁ་བ། །ཕ་དྲིན་ཅན་བླ་མས་བྱིན་ཆེན་སྩོལ། །ལེགས་ཚོགས་ཀྱི་ཞིང་
ས་བཤེས་གཉེན་ལ། །དད་གུས་ཀྱི་ས་བོན་མ་བཏབ་པས། །ཉམས་ལེན་གྱི་ལོ་ཏོག་མ་སྨིན་པ། །སྣོད་སྟོང་འདྲ་བ་བདག་ལ་ཐུགས་རྗེས་གཟིགས། །གྲངས་མེད་ཀྱི་བསྐལ་བར་མེར་ཙམ་ཡང། །ཐོས་དཀའ་བའི་དལ་
འབྱོར་རྟེན་བཟང་འདིར། །ཆོས་ཚུལ་བཞིན་གཅིག་ཀྱང་མ་བྱས་པར། །ཚེ་འཛད་ཁ་བདག་ལ་ཐུགས་རྗེས་གཟིགས། །སྒྲ་མི་རྟག་སྒྲུབ་ཚེ་པཎྜི་ཏ། །བདག་རྟག་པར་བཟུང་ཚོད་བྱིས་པའི་བྱིས་པའི་ཕུལ། །ཚེ་ཕྱི་མ་འགྲོ་བ་གར་འགྱུར་
ཞེས༑ ༑གཏན་མི་སེམས་བདག་ལ་ཐུགས་  ྾  སྐྱབས་བསླུ་མེད་དཀོན་མཆོག་ཅེས་སྨྲ་ཡང། །སྐྱོབ་ངེས་པར་ཡིད་ཆེས་མ་སྐྱེས་པས། །དགོས་ཏུས་སུ་རེ་ས་གཞན་འཚོལ་བ། །ཕུག་རུལ་བ་བདག་ལ་  ྾  ལས་རྒྱུ་
འབྲས་བཤད་ཚེ་མཁས་པ་འདྲ། །སླབ་འདོར་ལེན་བྱེད་ཚེ་ལུ་གུ་དངོས། །རྒྱུད་སྡིག་ལྟུང་དུ་མས་ཡོངས་གང་བའི། །ནང་མི་གཙང་བདག་ལ་  ྾  ལས་སྒྲིབ་ཀྱི་གཉེན་པོ་སྟོབས་བཞི་མེད། །རྣམ་སྨིན་གྱི་རྒྱུ་
བརྒྱད་མ་བསྒྲུབས་པས། །ཚེ་ཕྱི་མར་གང་ཏུ་སྐྱེ་ན་ཡང། །མགོ་མི་ཐོན་བདག་ལ་  ྾  ངེས་འབྱུང་གི་བཞོན་པ་མ་བཙལ་ཞིང། །བསླབ་གསུམ་ཀྱི་སྲབས་བཟང་མ་རྙེད་པས། །རྣམ་གྲོལ་གྱི་གྲོང་ཏུ་མ་ཕྱིན་པར། །གཏན་
འཁྱམས་པ་བདག་ལ་  ྾  བྱམས་སྙིང་རྗེ་བྱང་སེམས་མ་སྤྱངས་ཤིང། །ལམ་ཕྱིན་དྲུག་བསྟུ་བཞི་མ་བསྒོམས་པལ། །རྒྱུ་ཕར་ཕྱིན་ཐེག་པའི་ལམ་གྱིས་སྟོང། །ཆེས་སྐལ་དམན་བདག་ལ་  ྾  དབང་དམ་ཚིག་སྡོམ་པའི་

[002A]༄༅། །ས་བོན་མེད། །བསྐྱེད་རྫོགས་ཀྱི་ཉམས་ལེན་བརླན་དང་བྲལ། །འབོག་འབྱིན་གྱི་སྤྱོད་པའི་དྲོད་ཀྱིས་དབེན། །རྒྱུད་ཐན་པ་བདག་ལ་  ྾  ཁྱེད་འགྲོ་ལ་ཕན་ཕྱིར་ཐུགས་བསྐྱེད་ཅིང། །རྒྱལ་སྲས་ཀྱི་སྤྱོད་པ་བསླབ་ཚར་ཏེ།།
སྐུ་གསུམ་གྱི་གོ་འཕང་རབ་བརྙེས་པས། །ད་བདག་སོགས་འདྲེན་པའི་ཏུས་ལ་འབབ། །སྔོན་ཨ་ལོང་མེད་པའི་སྕགྶ་གོང་བཞིན། །བདག་སྲིད་ལས་འདོན་ཐབས་མེད་མོད་ཀྱི། །ད་དད་གུས་སེམས་ཀྱིས་གསོལ་བཏབ་པས། །ཁྱེད་ཐུགས་
རྗེའི་ལྕགས་ཀྱུས་དྲང་དུ་གསོལ། །སྔར་བསགས་པའི་ལས་ངན་མཐུ་ཆེ་བས། །བདག་ངན་སོང་སྲིད་ལས་མ་དྲོངས་ན། །ལས་མ་བྱས་པ་དང་མི་ཕྲད་པས། །སྐྱབས་ཁྱོད་ཀྱིས་རྒུད་པ་གང་ལས་སྐྱོབས། །བདག་རང་གིས་རྒྱུ་ཚོགས་མ་བསྒྲུབས་
པས༑ ༑ཚེ་འདི་ཕྱིའི་ཕན་བདེ་མི་སྩོལ་ན། །ལས་བྱས་པ་ཆུད་མི་ཟ་བས་ན། །མགོན་ཁྱོད་ཀྱིས་སྩོལ་བའི་ཕུན་ཚོགས་གང། །དོན་དེ་ཕྱིར་སྐྱབས་མགོན་ཁྱོད་ཉིད་ཀྱིས། །དུས་དེང་ནས་བྱང་ཆུབ་ཐོབ་ཀྱི་བར། །སླར་སྲིད་པའི་
དུཿ་ཁས་མ་མནར་པའི། །ནོར་ཕན་བདེའི་དངོས་པོ་བདག་ལ་སྩོལ། །ངེས་འབྱུང་གི་དྲི་བཞོན་ལངས་པའི་མཐུས། །སེམས་བསྐྱེད་ཀྱི་བཅུ་དྲུག་ཆ་གང་ཞིང། །སྟོང་ཉིད་ཀྱི་ལྟ་བའི་འོད་རྣོན་པོས། །མཚན་འཛིན་གྱི་གྲང་རེག་བསལ་དུ་གསོལ།།
དབང་རྣམ་བཞི་ཟབ་མོའི་བྱེད་པ་པོས། །སྐུ་རྣམ་བཞིའི་ས་བོན་ལེགས་བཞག་ནས། །རིམ་གཉིས་ཀྱི་གསེར་ཤིང་རབ་རྒྱས་ཤིང། །ཟུང་འཇུག་གི་འབྲས་བཟང་སྒྲུབ་ཏུ་གསོལ། །ལམ་དེ་ལྟར་ཉམས་སུ་ལེན་པའི་ཚེ། །སྐལ་ངན་གྱི་རྗེས་
འགྲོ་བཏུད་ཀྱི་ལས། །བར་ཆད་ཀྱི་མིང་ཡང་མི་སྲིད་པར། །ལྷ་བླ་མས་བྱིན་གྱིས་བརླབ་ཏུ་གསོལ། །ཡེ་ཤེས་ཀྱི་མགོན་པོ་ཕྱག་དྲུག་པ། །ལས་གཤིན་དང་རྣམ་ཐོས་སྲས་ལ་སོགས། །མཐུ་ལྡན་གྱི་བསྲུང་མ་ཁྱེད་རྣམས་ཀྱིས།།

[002B]དོན་དེ་ལྟར་གསོལ་བ་བཏབ་པའི་མཐུས། །བདག་ལ་སོགས་འགྲོ་བ་མ་ལུས་པ། །སྐྱབས་བསླུ་མེད་བླ་མ་ཡི་དམ་ལྷས། །དུས་ནམ་ཡང་འབྲལ་མེད་རྗེས་འཛིན་ཤོག་མཆོག་
གསུམ་གྱི་བྱིན་རླབས་ནུས་མཐུ་དང། །གཞི་གསུམ་གྱི་དགེ་རྩ་བསྡོམས་པའི་མཐུས། །ཁམས་གསུམ་གྱི་འགྲོ་བ་མ་ལུས་པ། །སྐུ་གསུམ་གྱི་གོ་འཕང་མྱུར་ཐོབ་ཤོག། །།
ཅེས་བླ་མ་ལྷག་པའི་ལྷ་ལ་གསོལ་བ་འདེབས་པའི་མགུར་མ་འདི་ནི། བཙུན་གཟུགས་་ངག་དབང་དཔལ་ལྡན་གྱིས་རབ་བྱུང་བཅུ་བཞི་པའི་བགྲང་བྱ་ཞེ་གཉིས་པ་ས་སྤྲེའུ་ལོ་ནག་པ་ཟླ་བའི་ཡར་ཚེས་བཅུ་པར། འཕགས་པ་
འཇམ་དཔལ་གྱི་སྤྲུལ་པའི་གནས་མཆོག་རི་བོ་རྩེ་ལྔའི་དབེན་གནས་འཇམ་དབྱངས་ཆོས་འཁོར་གླིང་དུ་སྦྱར་བ་འདིས་ཀྱང་འགྲོ་བ་ཀུན་འཇམས་དཔལ་ཞི་ཁྲོས་རྗེས་སུ་འཛིན་པའི་རྒྱུར་གྱུར་ཅིག། སརྦ་མངྒ་ལཾ།།



﻿༄༅། །རྩ་བའི་བླ་མའི་གསོལ་འདེབས་ཆོས་ཀྱི་རྗེ་ངག་དབང་དཔལ་ལྡན་པས་མཛད་པ་བཞུགས་སོ། །

[001]༄༅། །རབ་འབྱམས་རྒྱལ་བ་ཀུན་གྱི་མཁྱེན་བརྩེ་རྣམས། །སྙིགས་མའི་དུས་སུ་བཤེས་གཉེན་དམ་པའི་སྐུར། །ཡོངས་ཤར་བསོད་ནམས་
ཞེས་བྱར་མཚན་གསོལ་བའི། །དྲིན་ཅན་རྩ་བའི་བླ་མར་གསོལ་བ་འདེབས། །འཇུག་ལྡོག་གནས་ལ་རྨོངས་བའི་ལིང་ཏོག་གིས། །བདག་གི་བློ་མིག་ཡུན་རིང་བསྒྲིབས་པ་
ཉིད༑ ༑ལེགས་བཤད་གསེར་གྱི་ཐུར་མས་ཕྱེ་མཛད་པའི། །བཤེས་གཉེན་བཀའ་དྲིན་ཅན་ལ་  ྾  གང་ལ་མཆོད་ན་ཕྱོགས་བཅུའི་སངས་རྒྱས་རྣམས། །དེ་ཡི་ལུས་
ལ་བཞུགས་ནས་སྒྲུབ་པ་པོའི། །མཆོད་པ་བཞེས་པར་རྒྱལ་བས་ལེགས་གསུངས་པའི། །ཞིང་མཆོག་དམ་པ་ཁྱོད་ལ་  ྾  ཕྱོགས་བཅུའི་རྒྱལ་བ་ཐམས་ཅད་མཆོད་པ་

[002A]༄༅། །ལས༑ ༑གང་གི་ལུས་ཀྱི་བ་སྤུའི་ཁུང་བུ་གཅིག་མཆོད་པའི་བསོད་ནམས་ཆེ་བར་ལེགས་གསུངས་པའི། །བླེ་མེད་ཞིང་མཆོག་ཁྱོད་ལ་
རྒྱལ་ཀུན་མཁྱེན་བརྩེ་ནུས་པའི་ཉིན་བྱེད་འོད། །གང་སྐུ་མི་ཤེལ་བཟང་པོར་ལེགས་བསྡུས་ནས། །དད་ལྡན་སློབ་མའི་སེམས་རྒྱུད་སྤྲ་བ་ལ། །བྱིན་རླབས་མེ་འབར་མཛད་
ལ་  ྾  བདག་གི་འདྲེན་བྱེད་ཡུལ་དུ་མ་གྱུར་བའི། །མཚན་དང་དཔེ་བྱད་འབར་བའི་ལྷ་སྐུ་ལས། །མཐོང་བ་ཙམ་གྱིས་དགའ་དད་འཕེལ་མཛད་པའི། །བླ་མའི་སྐུ་ཉིད་ལྷག་
པར་བདག་གིས་ཁུམས། །ཐོས་པ་ཙམ་གྱིས་བློ་མུན་སེལ་མཛད་པའི། །བླ་མའི་གསུང་སྙན་མཆོག་གིས་ངོམས་པ་ན། །སྐལ་དམན་རྣམས་ལ་ཤིན་ཏུ་ལྐོག་གྱུར་

[002B] ༑རྒྱལ་བའི་གསུང་ལའང་དྲག་ཏུ་གུས་པར་བྱས། །ཆོས་ཀུན་གཅིག་ཆར་མཁྱེན་པའི་རྒྱལ་བའི་ཐུགས། །རྨོངས་པའི་དབང་གྱུར་བདག་གི་བློར་མི་ཤོང། །བདག་ལ་མདོ་རྒྱུད་དགོངས་དོན་འབྱེད་མཛད་པའི། །
བླ་མའི་མཁྱེན་རབ་བཟང་པོ་འདི་ཀས་ཆོག་རྒྱལ་ཀུན་ཐུགས་རྗེ་ཆེན་པོས་དུས་རྒྱུན་དུ། །མཁའ་མཉམ་སེམས་ཅན་ཀུན་ལ་གཟིགས་མོད་ཀྱི། །སྐལ་ཆད་བདག་ལ་བརྩེ་བས་བླང་དོར་གནས། །སྟོན་མཛད་བླ་
མའི་ཐུགས་རྗེའི་ཆར་མི་ཕོད། །མཚན་ཐོས་ཙམ་གྱིས་ངན་འགྲོའི་འཇིགས་པ་འཕྲོག་དྲན་པ་ཙམ་གྱིས་འཁོར་བའི་དུཿ་ཁ་སེལ། །གསོལ་བ་བཏབ་ན་དངོས་གྲུབ་བདེ་བླག་ཏུ། །སྩོལ་མཛད་སྐྱབས་གནས་དམ་
པ་ཁྱོད་མིན་སུ། །དེ་ལྟར་ཞིང་གི་མཐར་ཐུག་ཁྱོད་ཉིད་ལ། །མ་དད་བརྙས་སྨོད་བགྱིས་པ་ལ་སོགས་པའི། །སྡིག་ལྟུང་མ་ལུས་མཐོལ་ཞིང་བཤགས་ལགས་ན། །དམིགས་མེད་ཐུགས་རྗེས་ཚངས་པར་
མཛད་དུ་གསོལ། །ཇི་སྲིད་བླ་མེད་བྱང་ཆུབ་ཐོབ་ཀྱི་བར། །སྐྱབས་མཆོག་ཁྱོད་ཀྱིས་འབྲལ་མེད་རྗེས་བཟུང་ཞིང། །ལེགས་བཤད་ལྕགས་ཀྱུས་སྲིད་པའི་མཚོ་ཆེན་ལས། །དྲངས་ཏེ་སྐུ་བཞིའི་སྐམ་སར་བཞག་
ཏུ་གསོལ། །འདིར་འབད་དགེ་བས་བླ་མ་མཆོག་ཉིད་ཀྱི། །ཞབས་པད་བརྟན་ཅིང་མཛད་འཕྲིན་རྒྱས་པ་དང། །བདག་ཀྱང་རྟག་ཏུ་དགེ་བའི་བཤེས་གཉེན་རྣམས། །བཀའ་བཞིན་བསྒྲུབ་པའི་མཆོད་པས་མཉེས་

[003A]༄༅། །བྱེད་ཤོག་མ་འོངས་སྐྱེ་བའི་ཕྲེང་བ་ཐམས་ཅད་དུ། །དམ་པའི་མགོན་གྱིས་རྗེས་སུ་བཟུང་བའི་མཐུས། །ས་ལམ་རྟོགས་པ་མྱུར་དུ་མཐར་ཕྱིན་ཏེ། །མ་གྱུར་འགྲོ་ཀུན་གཏན་བདེར་འཁྲིད་
པར་ཤོག། །།ཅེས་པ་འདི་ནི་གཞུང་ལུགས་མང་དུ་ཐོས་ཤིང་སྒྲུབ་པ་ལ་གཞོལ་བའི་དཀའ་བཅུ་པ་རིག་གྲོལ་གྱིས་འདི་ལྟ་བུ་ཞིག་དགོས་བསྐུལ་བ་ལྟར།    ༈   ། །།
འདི་ལ་བསོད་ནམས་ཞེས་པའི་གནས་སུ་མཚན་གཞན་བཅུག་ནས་བླ་མ་གཞན་ལ་ཡང་སྦྱར་ཆོག་པ་དང། ཞབས་པད་བརྟན་ཅིང་མཛད་འཕྲིན་རྒྱས་པ་དང། །ཞེས་པའི་གནས་སུ། ཐུགས་བཞེད་མ་ལུས་ཡོངས་སུ་རྫོགས་པ་དང། །ཞེས་བཅུག་ནས་བླ་
མ་ཞིང་ལ་ཕེབས་པ་ལ་ཡང་སྦྱར་ཆོག་གོ། །།

[003B][BLANK PAGE]



﻿། །སྟོན་པ་ཐུབ་པའི་དབང་པོའི་འཁྲུངས་རབས་རྣམ་ཐར་རྗེས་སུ་དྲན་པའི་སྒོ་ནས་ཕྱག་མཆོད་གསོལ་འདེབས་བྱེད་པའི་ཆོ་ག་ལེགས་ཚོགས་འབྱུང་གནས་ཞེས་བྱ་བ་བཞུགས་སོ།། །།

[001][DD]། །ན་མོ་གུ་རུ་མུ་ནི་ཨིནྡྲ་ཡ། རྒྱལ་སྲས་གཞན་གྱིས་ཡལ་བར་པོར་མཛད་པའི། །བདག་ཅག་འདུལ་དཀའི་འགྲོ་རྣམས་སྒྲོལ་བའི་
སླད། །སྨོན་ལམ་ལྔ་བརྒྱ་བཏབ་བའི་འབྲས་སྨིན་པའི། །བཅོམ་ལྡན་ཤཱཀྱའི་རྒྱལ་པོར་མགོས་ཕྱག་འཚལ། །བྱམས་པ་འཇམ་དབྱངས་
ཕྱག་ན་པདྨོ་སོགས། །ས་བཅུའི་དབང་ཕྱུག་རྒྱལ་བའི་སྲས་རྣམས་དང།། མཆོག་ཟུང་འོད་སྲུངས་གནས་བརྟན་བཅུ་དྲུག་སོགས། །དགྲ་བཅོམ་
འཁོར་ཚོགས་རྣམས་ལ་གུས་ཕྱག་འཚལ། །མཉམ་མེད་ཤཱཀྱའི་རྒྱལ་པོའི་ལྷ་ཚོགས་ལ། །ཕྱག་དང་མཆོད་བསྟོད་གསོལ་འདེབས་
སྨོན་ལམ་རྣམས། །ཇི་ལྟར་བྱེད་པའི་ཚོག་རྒྱས་པ་ཞིག་མང་ཐོས་གཞན་གྱིས་བསྐུལ་ཕྱིར་དེང་འདིར་སྤེལ། །དེ་ཡང་ཇི་སྐད་དུ་
[DD]
[DD]

[002A][DD]། །བདག་ཅག་གི་སྟོན་པ་ཐུགས་རྗེ་ཅན་མཉམ་མེད་ཤཱཀྱའི་སེང་གེ་འདི་ཉིད་ཀྱིས་མཁའ་ཁྱབ་ཀྱི་འགྲོ་བ་མཐའ་ཡས་པ་འཁོར་བར་
སྡུག་བསྔལ་བརྒྱ་ཕྲག་དུ་མས་མནར་བ་རྣམས་ལ་མི་བཟོད་པའི་སྙིང་རྗེ་ཆེན་པོ་བསྐྱེད་ནས། སངས་རྒྱས་བགྲང་བ་ལས་འདས་པའི་སྤྱན་
སྔར་ཡང་དང་ཡང་དུ་བྱང་ཆུབ་མཆོག་ཏུ་ཐུགས་བསྐྱེད་ཅིང་སྨོན་ལམ་བཏབ་པར་མཛད་པ་ལས། འདིར་མདོ་སྡེ་ལས་གསལ་བར་འབྱུང་
ཞིང་གྲགས་ཆེ་བ་འགའ་ཞིག་མདོར་བསྡུས་ཙམ་སྨོས་ན། སྔོན་དམྱལ་པའི་ཤིང་རྟ་འདྲེན་པར་འཁྲུངས་པའི་ཚེ། ཟླ་བོ་ཞིག་ཉམས་
ཆུང་བས་ཤིང་རྟ་འདྲེན་མ་ནུས་པ་ན། གཤིན་རྗེ་ཨ་གླང་གིས་མདུང་རྩེ་གསུམ་པ་བྲང་ལ་བསྣུན་པས་སྨྲེ་སྔགས་འདོན་པ་ལ། བཟོད་གླགས་
[DD]
[DD]

[002B] གཤིན་རྗེ་ལ་སེམས་ཅན་འདི་ཐོངས་ལ་འདིའི་ཐག་པའང་བའི་མགོ་ལ་སྐོན་ཅིག་ང་གཅིག་བུས་དྲང་བར་བྱའོ་ཞེས་གསུངས་པ་ན། གཤིན་རྗེ་དེ་ཁྲོས་ནས་མདུང་རྩེ་གསུམ་པ་བསྣུན་
པས་ཚེ་འཕོས་ཏེ་སུམ་ཅུ་རྩ་གསུམ་གྱི་ལྷར་སྐྱེས་པར་དྲིན་ལན་བསབ་པའི་མདོ་ལས་གསུངས་པ་དང། རྫ་མཁན་གྱི་ཁྱེའུ་སྣང་བྱེད་དུ་འཁྲུངས་པའི་ཚེ། དེ་བཞིན་གཤེགས་པ་ཤཱཀྱ་ཐུབ་ཆེན་གྱི་སྤྱན་སྔར་ཐུགས་བསྐྱེད་པར་
མདོ་སྡེ་བསྐལ་བཟང་ལས་གསུངས་པ་དང། རྒྱལ་པོ་འོད་ལྡན་དུ་འཁྲུངས་པའི་ཚེ། གླང་རྫིས་གླང་པོ་ཆེའི་ལུས་དུལ་གྱི་སེམས་མདུལ་ལོ་ཞེས་གསོལ་བའི་རྐྱེན་གྱིས་ཐུགས་བསྐྱེད་པར་ལུང་སྨན་གྱི་གཞི་ལས་གསུངས་པ་དང་
ཚོང་དཔོན་གྱི་བུ་དྲི་མ་མེད་པའི་དཔུང་བ་ཞེས་བྱ་བར་འཁྲུངས་པའི་ཚེ། རྗེ་བཙུན་འཇམ་དབྱངས་དགེ་སློང་གི་ཚུལ་བཟུང་བ་ཡེ་ཤེས་རྒྱལ་པོས་བསྐུལ་ནས། དེ་བཞིན་གཤེགས་པ་མི་ཐུབ་ཟླ་བའི་རྒྱལ་མཚན་གྱི་སྤྱན་སྔར་
ཐུགས་བསྐྱེད་པར་མ་སྐྱེས་དགྲའི་འགྱོད་པ་བསལ་བའི་མདོ་ལས་གསུངས་པ་དང། འཁོར་བསྒྱུར་ཡུལ་འཁོར་བསྲུང་གི་སྲས་བཞི་པ་ངོན་ཀུན་གྲུབ་པ་ཞེས་བྱ་བར་གྱུར་བའི་ཚེ། དེ་བཞིན་གཤེགས་པ་རིན་ཆེན་སྣ་ཚོགས་བཀོད་པའི་
རྒྱལ་པོའི་སྤྱན་སྔར་ཐུགས་བསྐྱེད་པར་གསང་བ་བསམ་གྱིས་མི་ཁྱབ་པའི་མདོ་ལས་གསུངས་པ་སོགས་མང་ངོ། །ཁྱད་པར་དུ་རང་ཅག་སྙིགས་མ་ལྔ་བདོའི་འགྲོ་བ་རྨུ་རྒོད་རྣམས་སྒྲོལ་པར་ཐུགས་བསྐྱེད་ཅིང་བདག་གིར་
བཞེས་པ་ནི། སྔོན་བསྐལ་པ་གྲངས་མེད་པ་གངའི་ཀླུང་གཅིག་གི་བྱེ་མ་སྙེད་འདས་པ་ན། ཞིང་འདིར་བསྐལ་པ་ཆེན་པོ་འཛིན་པ་ཞེས་བྱ་བ་བྱུང་སྟེ། དུས་དེར་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱི་མདུན་ན་

[003A]༄༅། །འདོན་གྱི་གཙོ་བོ་བྲམ་ཟེ་རྒྱ་མཚོའི་རྡུལ་ཞེས་བྱ་བར་སྐྱེ་བ་བཞེས་པའི་ཚེ། དེས་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་དང། དེའི་སྲས་སྟོང་དང། ཁམས་ཀྱི་རྒྱལ་པོ་བརྒྱད་ཁྲི་བཞི་སྟོང་དང། སྲོགས་ཆགས་དུང་ཕྱུར་ཕྲག་
དགུ་དང། བྱེ་བ་ཕྲག་གཉིས་དང། གཞན་ཡང། ལྷ་དང། ཀླུ་དང། ལྷ་མ་ཡིན་དང། གནོད་སྤྱིན་དང། སྲིན་པོ་དང། གྲུལ་བུམ་དང། དྲི་ཟ་དང། ཡི་དྭགས་དང། སེམས་ཅན་དམྱལ་བ་དང། དུད་འགྲོའི་སྐྱེ་གནས་སུ་སྐྱེས་པ་བགྲང་བ་
ལས་འདས་པའི་བར་དག་ཀྱང་བླ་ན་མང་པ་ཡང་དག་པར་རྫོགས་པའི་བྱང་ཆུབ་ཡང་དག་བར་འཛིན་དུ་བཅུ་སྟེ། རྒྱལ་པོ་རྩིབས་ཀྱི་མུ་ཁྱུད་ལ་སོགས་པ་ལ་རང་རང་གི་སངས་རྒྱས་ཀྱི་ཞིང་ཟུངས་ཤིག་ཅེས་བསྐུལ་པ་ན། ཁྱབ་འཇུག་རླུང་
མ་གཏོགས་པའི་བྱང་ཆུབ་སེམས་དཔའ་གཞན་ཐམས་ཅད་ཀྱིས་ཞིང་བཟང་ཞིང་རྒྱ་ཆེ་བ་དང། གདུལ་བྱ་དག་པ་འབའ་ཞིག་བཟུང། ཁྱད་པར་དུ་བསྐལ་པ་བཟང་པོ་འདི་ལ་འཚང་རྒྱ་བར་འགྱུར་བའི་བྱང་ཆུབ་སེམས་
དཔའ་སྐར་མ་སྐྱོང་ལ་སོགས་པ་སྟོང་རྩ་བཞི་པོ་ཐམས་ཅད་ཀྱིས་འཇིག་རྟེན་རྒྱས་ཤིང་ལོངས་སྤྱོད་ཆེ་བ་དང། གདུལ་བྱ་ཚེ་རིང་ཞིང་རྒྱུད་དག་པ་ཤ་སྟག་བཟུང་ནས། ཇི་ལྟར་མེ་དཔུང་རབ་ཏུ་འབར་བའི་ནང་དུ་སུ་ཡང་འཇུག་
པར་མི་སྤྲོ་བ་ལྟར་རྩོད་ལྡན་ཚེ་ལོ་བརྒྱ་བའི་སེམས་ཅན་རྨུ་རྒོང་མ་རུངས་པ། ཚེ་ཐུང་བ། ལོངས་སྤྱོད་ཆུང་བ། བསམ་པ་ངན་པ། འཁྲུག་རྩོད་ཅན་དེ་དག་སུམ་འདུལ་བར་ནུས་སྙམ་དུ་དགོངས་ཏེ་ཡལ་བར་བོར་བ་ན་
བྲམ་ཟེ་རྒྱ་མཚོའི་རྡུལ་གྱིས་བུ་གཅིག་པུ་ཡིད་དུའོ་བ་མེའི་འབར་བའི་དོང་དུ་ལྟུང་བ་མཐོང་བའི་མ་བཞིན་དུ་རང་ཅག་སྙིགས་མ་ལྔ་བདོའི་འགྲོ་བ་རྣམས་ལ་བཟོད་གླགས་མེད་པའི་སྙིང་རྗེ་ཆེན་པོ་ཤུགས་དྲག་འཁྲུངས་ཏེ་

[003B] ལུས་ཐམས་ཅད་ཀྱང་ཤ་ཐང་བར་གྱུར་ནས། དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་ཕྱོགས་བཅུའི་སངས་རྒྱས་ཐམས་ཅད་
དཔང་དུ་བཞག་སྟེ་མཁྱེན་པར་གསོལ་ནས། མི་མཛད་ཞིང་དེའི་རྩོད་ལྡན་ཆེ་ལོ་བརྒྱ་པའི་སེམས་ཅན་དེ་དག་བདག་གི་སྙིང་རྗེའི་ཡུལ་དུ་གྱུར་བ་ལགས་པས། དེ་དག་བདག་གིས་གདུལ་བར་བྱའོ་ཞེས་དམ་བཅས་ཤིང་རང་ཅག་སྙིགས་
མ་ལྔ་བདོའི་འགྲོ་བ་རྣམས་ཀྱི་དོན་དུ་སྨོན་ལམ་ཆེན་པོ་ལྔ་བརྒྱ་བཏབ་པ་ན། ཕྱོགས་བཅུའི་ཞིང་ཁམས་མཐའ་ཡས་པ་དག་གིས་ཆེར་གཡོས་ཤིང་སྣང་བ་ཆེན་པོ་བྱང་ལ་མེ་ཏོག་སྣ་ཚོགས་ཀྱི་ཆར་བབས་པ་དང། དེ་བཞིན་གཤེགས་པ་
རིན་ཆེན་སྙིང་པོ་དང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ལེགས་སོ་ཞེས་བརྗོད་ཅིང་མེ་ཏོག་གཏོར་ཏེ། བདག་ཉིད་ཆེན་པོ་ཁྱོད་ནི་བྱང་སེམས་ཐམས་ཅད་ཀྱི་ནང་ན་འགྲན་ཟླ་མེད་པ་སྟེ། མེ་ཏོག་
ཐམས་ཅད་ཀྱི་ནང་ན་མཚུངས་པ་མེད་པ་པདྨ་དཀར་པོ་ལྟ་བུའོ་ཞེས་སོགས་རྒྱ་ཆེར་བསྔགས་པ་མཛད་པར་སྙིང་རྗེ་པད་དཀར་ལས་གསུངས་པ་ལྟར་རོ། །དེ་ལྟར་ཐུགས་བསྐྱེད་ནས་ཚོགས་བསགས་ཚུལ་ནི། འདུལ་བ་ལུང་ལས་
སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་གི་བར། །བདུན་ཁྲི་ལྔ་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །སངས་རྒྱས་ལེགས་མཛད་ནས་བཟུང་སྟེ། །དབང་པོ་རྒྱལ་མཚན་ཐུབ་པའི་བར། །བདུན་ཁྲི་
དྲུག་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུང་སྦར་དག་ཏུ། །བདུན་ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །ཞེས་འབྱུང་ལ་

[004A]༄༅། །མཛོད་ལས་ནི། རྣམ་གཟིགས་མར་མེ་རིན་ཆེན་གཙུག་གྲངས་མེད་གསུམ་གྱི་ཐ་མར་བྱུང། །དང་པོ་ཤཱཀྱ་ཐུབ་པ་ཡིན། །ཞེས་སངས་རྒྱས་ཤཱཀྱ་ཐུབ་ཆེན་ནས་སངས་རྒྱས་རིན་ཆེན་གཙུག་ཏོར་ཅན་གྱི་བར་ལ་གྲངས་མེད་
དང་པོ་དང། དེ་ནས་སངས་རྒྱས་མར་མེའི་མཛད་ཀྱི་བར་ལ་གྲངས་མེད་གཉིས་པ་དང། དེ་ནས་སངས་རྒྱས་རྣམ་གཟིགས་འཇིག་རྟེན་དུ་བྱོན་པའི་བར་ལ་གྲངས་མེད་གསུམ་པའི་ཚོགས་བསགས་པར་གསུངས་སོ། །དེ་དག་ཀྱང་ཐེག་པ་
ཐུན་མོང་པའི་དབང་དུ་བྱས་པ་ཡིན་གྱི། ཐེག་ཆེན་ཐུན་མོང་མ་ཡིན་པ་ལྟར་ན། ཟླ་བ་སྒྲོན་མེའི་མདོ་ལས། སངས་རྒྱས་དག་ནི་བྱེ་བ་ཁྲག་ཁྲིག་དང། །དེ་ལས་ལྷག་པ་གངྒའི་བྱེ་མ་སྙེད། །ཀུན་ཀྱང་བྱ་རྒོད་ཕུང་པོ་འདིར་བཞུགས་ཏེ།།
མི་དབང་དེ་ཀུན་ང་ཡིས་བཀུར་བསྟི་བྱས། །ཞེས་སོགས་རྒྱ་ཆེར་གསུངས་པ་ལྟར། སྟོན་པས་སློབ་ལམ་གྱི་གནས་སྐབས་སུ་སངས་རྒྱས་གྲངས་མེད་དཔག་ཏུ་མེད་པ་གངྒའི་ཀླུང་གི་བྱེ་མ་སྙེད་དག་ལ་མཆོད་ཅིང་བསྙེན་བཀུར་
བྱས་ཏེ་ཚོགས་བསགས་པར་འདོད་དགོས་གསོལ། ས་བཅུའི་ཡོན་ཏན་བཤད་པ་སོགས་གྱིས་ཀྱང་ཤེས་སོ། །བྱང་ཆུབ་སེམས་དཔའི་སྡེ་སྣོད་ལས་སྔོན་ཐུགས་བསྐྱེད་ཚུལ་དང་ས་ལ་མ་བགྲོད་ཚུལ་གསུངས་པ་ནི། སྔོན་རྒྱལ་བུ་
གཞོན་ནུ་བརྩོན་འགྲུས་སྤྱོད་པ་ཞེས་བྱ་བར་འཁྲུངས་པའི་ཚེ། དེ་བཞིན་གཤེགས་པ་ཕང་པོ་ཆེན་པོ་ཉན་ཐོས་ཀྱི་དགེ་འདུན་དང་བཅས་པ་ལ་ལོ་བྱེ་བ་ཕྲག་དགུ་བཅུ་རྩ་དྲུག་ཏུ་མཆོད་ཅིང་བསྙེན་བཀུར་བྱས་ནས་ཐུགས་བསྐྱེད་པ་དང། དེ་ནས་
བསྐལ་པ་གྲངས་མེད་གཅིག་འདས་པ་ན་ཚོང་དཔོན་ཤེས་རབ་བཟང་པོ་ཞེས་བྱ་བར་འཁྲུངས་པའི་ཚེ། དེ་བཞིན་གཤེགས་པ་དཀོན་མཆོག་ཡན་ལག་ཉན་ཐོས་ཀྱི་དག་འདུན་དང་བཅས་པ་ལ་ལོ་སྟོང་དུ་མཆོད་ཅིང་བསྙེན་བཀུར་བྱས་

[004B] དེ་ནས་བསྐལ་པ་གྲངས་མེད་གཅིག་འདས་པ་ན་བྲམ་ཟེའི་ཁྱེའུ་གཞོན་ནུ་སྤྲིན་དུ་འཁྲུངས་པའི་ཚེ། དེ་བཞིན་གཤེགས་པ་མར་མེ་མཛད་ལ་རལ་བ་གསེར་གྱི་
མདོག་ཅན་བཏིང་ཞིང་ཨུཏྤལ་སྙིམ་པ་བཀང་སྟེ་གཏོར་བ་ན། སངས་རྒྱས་མར་མེ་མཛད་ཀྱིས། བྲམ་ཟེའི་ཁྱེའུ་ཁྱོད་མ་འོངས་པའི་དུས་བསྐལ་པ་གྲངས་མེད་པ་ན་དེ་བཞིན་གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་རོ་
ཞེས་ལུང་བསྟན་པར་གསུངས་པ་རྣམས་རིམ་པ་བཞིན་དུ། བསྐལ་ཆེན་གྲངས་མེད་དང་པོ་དང་གཉིས་པ་དང་གསུམ་པའི་ཐོག་མ་ཡིན་པར་སྦྱོར་རམ་སྙམ་མོ། །དེ་ལྟར་ཐུགས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་
རང་དོན་གཙོ་བོར་འཛིན་པའི་ཡིད་བྱེད་དང། སྤྱོད་པ་རླབས་པོ་ཆེ་ལ་སྒྱིད་ལུག་ཅིང་ཞུམ་པའི་བསམ་པ་སྐད་ཅིག་ཙམ་དུ་ཡང་སྐྱེས་པ་མེད་པར་སྙིང་སྟོབས་ཆེན་པོའི་སྒོ་ནས་འདས་པའི་བྱང་ཆུབ་སེམས་དཔའ་གཞན་
གང་གིས་ཀྱང་ད་ལྟར་མ་སྤྱད་པ་དང། མ་འོངས་པའི་བྱང་ཆུབ་སེམས་དཔའ་གཞན་གང་གིས་ཀྱང་དེ་ལྟར་སྤྱོད་པར་མི་ནུས་པའི་བྱ་དཀའ་བ་རྣམས་ལ་བསླབ་པའི་ཚུལ་ཕྱོགས་ཙམ་མཚོན་པ་ནི། སློབ་དཔོན་དཔའ་བོས་
མཛད་པའི་སྐས་རབས་སོ་བཞི་དང། དཔག་བསམ་ཁྲི་ཤིང་དང། བོད་ཀྱི་མཁས་པ་ཀརྨ་པ་རང་བྱུང་རྡོ་རྗེས་མཛད་པའི་སྐྱེས་རབས་རྣམས་སུ་གསལ་བར་འབྱུང་བ་དེ་དག་ཡིན་ལ། གཞན་རྫོགས་པར་ནི་སུས་ཀྱང་
བརྗོད་པར་དཀའ་སྟེ། དཔེར་ན་རྒྱལ་པོ་ཟླ་འོད་ཅེས་བྱ་བར་འཁྲུངས་པའི་ཚེ། ཤིང་གཅིག་གི་དྲུང་དུ་བྲམ་ཟེ་ལེའུ་ཏེ་ཙ་ཞེས་བྱ་བས་དབུ་སློང་བ་ལ་སྩལ་བ་ན། སྔོན་ཤིང་འདིའི་དྲུང་དུ་མགོ་དགྲ་བརྒྱ་དགུ་བཅུ་རྩ་དགུ་སྤྱིན་པ་བྱས་ཏེ་

[005A]༄༅། །ད་ལྟའི་མགོ་སྦྱིན་པ་འདིས་སྟོང་ཚང་བར་འགྱུར་གསུངས་པར་མཛངས་བླུན་ལས་འབྱུང་བ་ལྟར་རོ། །ཤིང་གཅིག་པུའི་དྲུང་དུ་དབུ་གཅིག་པུ་སྩལ་པའང་དེ་འདྲན། ཡུལ་གཞན་དང་གཞན་དག་ཏུ་རྒྱལ་སྲས་ཀྱི་སྤྱོད་པ་
གཞན་དང་གཞན་དག་ལ་ཇི་ལྟར་བསླབ་པའི་ཚུལ་ནི་རྒྱལ་བ་དང་རྒྱལ་སྲས་ཆེན་པོ་རྣམས་མ་གཏོགས་གཞན་སུ་ཞིག་གིས་རྫོགས་པར་ཤེས། དེ་ལྟར་སྙིང་སྟོབས་ཆུང་བ་རྣམས་ཀྱིས་རྗེས་སུ་ཡི་རང་བ་ཙམ་ཡང་བྱ་བར་དཀའ་བ་
ཐོས་པ་ཙམ་གྱིས་ཀྱང་འཇིགས་པ་བསྐྱེད་པར་འགྱུར་བའི་དཀའ་སྤྱད་དཔག་ཏུ་མེད་པའི་སྒོ་ནས་རྒྱལ་སྲས་ཀྱི་སྤྱོད་པ་དུས་མྱུར་བར་མཐར་ཕྱིན་པར་མཛད་དེ། གཞི་དང་སྙིང་པོ་མེ་ཏོག་གིས་བརྒྱན་པའི་འོག་མིན་གྱི་ཞིང་དུ་ལོངས་སྤྱོད་
རྫོགས་པའི་སྐུར་སངས་རྒྱས་ནས། མཁའ་ཁྱབ་ཀྱི་ཞིང་ཁམས་མཐའ་ཡས་པར་འདུལ་བྱ་གང་འདུལ་བྱ་གང་ལ་འདུལ་གྱི་སྤྲུལ་པ་བསམ་གྱིས་མི་ཁྱབ་པའི་འགྲོ་བའི་དོན་མཛད་པ་ལས། སྔོན་གྱི་ཐུགས་བསྐྱེད་དང། སྨོན་ལམ་དུས་སུ་སྨིན་ཏེ་མི་མཛེད་
འཇིག་རྟེན་གྱི་ཁམས་འདིར་མཆོག་གི་སྤྲུལ་སྐུའི་མཛད་པ་སྟོན་དུ་ཉེ་བ་ན། དགའ་ལྡན་དུ་ལྷའི་བུ་དམ་པ་ཏོག་དཀར་པོ་ཞེས་བྱ་བར་སྐྱེ་བ་བཞེས་པའི་ཚུལ་བསྟན་ཏེ་ལྷ་རྣམས་ཆོས་ཀྱིས་ཆིམ་པར་མཛད། འཛམ་བུ་གླིང་དུ་
འབྱོན་པའི་དུས་ལ་བབ་པ་ན་རྗེ་བཙུན་བྱམས་པ་ལ་སོགས་པའི་ལྷ་མང་པོར་ཆོས་སྣང་བའི་སྒོ་བརྒྱ་རྩ་བརྒྱད་རྒྱས་པར་བསྟན། མ་ཕམ་པའི་དབུ་ལ་རིན་པོ་ཆེའི་ཅོད་པན་བཅིངས་ཏེ་རྒྱལ་ཚབ་ཏུ་དབང་བསྐུར་ནས། གཟིགས་པ་
རྣམ་པ་ལྔ་ལ་གཟིགས་པའི་སྐོ་ནས་ལྷའི་འཁོར་གྲངས་མེད་པ་དང་མཆོད་པའི་བྱེ་བྲག་བསམ་གྱིས་མི་ཁྱབ་པ་དང་བཅས་དགའ་ལྡན་ནས་ཕེབས་ཏེ། འཛམ་བུ་གླིང་དུ་རྒྱལ་པོ་ཟས་གཙང་གི་བཙུན་མོ་ཆུང་བ་སྒྱུ་འཕྲུལ་

[005B] གློ་གཡས་པར་སྤྲུལ་པའི་གཞལ་མེད་ཁང་ཆེན་པོའི་ནང་གི་ཁྲི་སྟན་བཟང་པོར་ན་བཟའ་དང་བཅས་ཟླ་བ་བཅུར་གནས་ཤིང། བྱང་སེམས་གྲངས་མེད་དང་དཀར་ཕྱོགས་ཀྱི་ལྷ་ཀླུ་གནོད་
སྦྱིན་སོགས་གདུལ་བྱ་མཐའ་ཡས་པ་ལ་ཆོས་སྟོན་ཅིང་སྨིན་གྲོལ་ལ་བཀོད་དོ། །དེ་ནས་ངོ་མཚར་བའི་སྔ་ལྟས་སོ་གཉིས་དང་བཅས་ལུམ་བི་ནིའི་ཚལ་དུ་སྤྲིན་གྱི་བསེབ་ནས་ཉི་མ་ཤར་བ་བཞིན་དུ་ཡུམ་གྱི་རྩིབས་ལོག་གཡས་པ་ནས་
བལྟམས་པའི་ཚེ། ལྷ་ཀླུ་མང་པོས་མཆོད་ཅིང། ཕྱོགས་བཞིར་གོམ་པ་བདུན་བདུན་པོར་ཏེ། འཇིག་རྟེན་འདི་ནང་ཉིད་མཆོག་གོ་ཞེས་སོགས་སེང་གེའི་སྒྲ་དབྱངས་སྒྲོག་པར་མཛད་དོ། །དེ་ནས་ལྷ་དང་མིའི་མཆོད་པ་ཚད་མེད་པས་མཆོད་
བཞིན་དུ་སེར་སྐྱའི་ཕོ་བྲང་དུ་སྤྱན་དྲངས། སྐུ་བལྟམས་བའི་ཚེ་རྒྱལ་པོ་ཟས་གཙང་གི་འདོད་པའི་དོན་ཐམས་ཅད་གྲུབ་པ་དང། གནོད་སྦྱིན་ཤཱཀྱ་འཕེན་དང་ཚངས་པ་བརྒྱ་བྱིན་སོགས་ལྷ་རྣམས་ཀྱིས་ཕྱག་བྱས་པ་དང། ཤཱཀྱ་གཏུམ་པོ་
དྲེགས་བ་ཅན་རྣམས་སྐུའི་གཟི་བརྗིད་མ་བཟོད་པར་བག་འཁུམ་པར་གནས་པས། རིམ་པ་བཞིན་དུ་དོན་ཐམས་ཅད་གྲུབ་པ་དང། ལྷའི་ལྷ་དང། ཤཱཀྱ་ཐུབ་པ་ཞེས་མཚན་གསོལ། མཚན་མཁན་རྣམས་ཀྱིས་ཕོ་བྲང་དུ་བཞུགས་ན་
འཁོར་ལོས་བསྒྱུར་བའི་རྒྱལ་པོ་དང། ཁྱིམ་ནས་ཁྱིམ་མེད་པར་རབ་ཏུ་བྱུང་ན་ཡང་དག་པར་རྫོགས་པའི་སངས་རྒྱས་སུ་འགྱུར་བར་ལུང་བསྟན། དེ་ནས་གཟོ་རིག་པའི་སྒྱུ་རྩལ་གྱིས་སེམས་ཅན་གྱི་དོན་མཛད་པར་བཞེད་པ་ན་
ཡབ་ཟས་གཅང་གིས་བསྐུལ་བ་ལྟར་ཡི་གེ་དང་རྩིས་ལ་སོགས་པ་ལ་སློབ་པའི་ཚུལ་སྟོན་པའི་ཚེ། ཡི་གེ་དང། རྩིས་དང། མདའ་འཕང་བ་དང། མཆོད་བ་བྱེད་པ་དང། གྱད་ཀྱི་འཛིན་སྟངས་ལ་སོགས་པའི་སྒྱུ་སྩལ་རེ་རེ་ནས་སྔོན་ཆང་

[006A]༄༅། །སུས་ཀྱང་མ་ནུས་པ་དག་བསྟན་ཏེ་ཐབས་མཁས་ཀྱི་འཕྲུལ་དེ་དང་དེས་ལྷ་མི་བགྲང་བ་ལས་འདས་པ་སྨིན་པར་མཛད་དོ། །དེ་ནས་གྲགས་འཛིན་མ་ལ་སོགས་པའི་བཙུན་མོ་དྲུག་ཁྲི་ཁབ་ཏུ་བཞེས་ཤིང། རྒྱལ་སྲིད་ཆོས་བཞིན་དུ་
སྐྱོང་བའི་ཐབས་མཁས་ཀྱི་མཛད་པ་དེས་སྲོག་ཆགས་གྲངས་མེད་དཔག་ཏུ་མེད་པ་སྨིན་པར་མཛད་དོ། །དེ་ནས་ཕྱོགས་བཅུའི་སངས་རྒྱས་དང་དཀར་ཕྱོགས་ཀྱི་ལྷ་རྣམས་དང། གླུ་དབྱངས་དང་སིལ་བསྙན་དང་རོལ་མོའི་སྒྲ་ལས་བསྐུལ་པ་
ལྟར་མྱུར་དུ་རབ་ཏུ་འབྱུང་བའི་དུས་ལ་བབ་པར་དགོངས་ཤིང། གྲོང་ཁྱེར་གྱི་ཤར་ལ་སོགས་པའི་སྒོ་བཞར་རིམ་བཞིན་སེམས་ཅན་རྒས་ཤིང་འཁོགས་པ་དང། ན་བ་དང། ཤི་པ་དང། སྤྲུལ་པའི་དགེ་སློང་གཟིགས་པའི་རྐྱེན་གྱིས་ཁྱིམ་
པའི་ཉེས་དམིགས་དང་རབ་ཏུ་བྱུང་བའི་ཕན་ཡོན་ཡང་དག་པར་གཟིགས་པའི་ཚུལ་བསྟན་ཏེ། དགུང་ལོ་ཉེར་དགུ་བ་ལ་བབ་པ་ན། རྒྱལ་པོའི་ཕོ་བྲང་གི་ཆབ་སྒོ་ཐམས་ཅད་བསྲུང་མ་བརྒྱ་ཕྲག་མང་པོས་བཀག་ཀྱང། ཁང་བཟང་གི་སྟེང་
ནས་ལྔས་རྩེན་གྱིས་བཙུགས་པའི་ལྷའི་སྐས་ལ་བབས་ནས། བསྔགས་ལྡན་ལ་ཆིབས་ཤིང་འཇིག་རྟེན་སྐྱོང་བ་བྮིས་སུག་པ་བཞི་ནས་བཏེག་སྟེ། ལྷའི་འཁོར་མང་པོ་དང་མཆོད་པའི་བྱེ་བྲག་བསམ་གྱིས་མི་ཁྱབ་པ་དང་བཅས་
མྱུར་བར་ཕེབས་ནས་ཤཱཀྱའི་ཡུལ་དང། ཀེའུ་རྟའི་ཡུལ་དང། གྱད་ཡུལ་རྣམས་ལས་འདས་ནས། མེ་ནི་ཡའི་ཡུལ་གྱི་གྲོང་བརྡལ་ལས་ཀྱང་དཔག་ཚད་དྲུག་ཕྱིན་པ་ཡུལ་སྤོང་བྱེད་ཀྱི་གྲོང་གི་ཉེ་འདབས་ཆུ་ཀླུང་ཡིད་འོད་ལྡན་གྱི་འགྲམ་དུ་
བྱོན༑ མཆོད་རྟེན་རྣམ་དག་གི་དྲུང་དུ་དབུ་སྐྲ་རང་གིས་བཅད། བརྒྱ་བྱིན་ལས་སྔོན་གྱི་དྲང་སྲོང་རྣམས་ཀྱིས་བཞག་པའི་གོས་དུར་སྨྲིག་བླངས་ཏེ་རབ་ཏུ་བྱུང་བར་མཛད་ཅིག་རྒྱན་དང་བསྔགས་ལྡན་འདུན་པ་ལ་གནང་སྟེ་ལྡོག་ཏུ་བཅུག་

[006B] །དེའི་ཚེ་སེར་སྐྱ་དང་ལྷས་བསྟན་ནས་གཡོག་ལྔ་བརྒྱ་བཏང་པ་
ལས༑ ཀོའུ་དི་ནྱ་ལ་སོགས་པའི་མི་ལྔ་ཙམ་བླངས་ཤིང་གཞན་རྣམས་ཕྱིར་ལྡོག་ཏུ་བཅུག་དེ་ནས་ཆུ་བོ་ནེ་རཉྫ་ནའི་འགྲམ་དུ་ལོ་དྲུག་དཀའ་བ་སྤྱད་ཅིང་ཏིང་ངེ་འཛིན་ལ་སྙོམས་པར་བཞུགས་སོ། །ཐབས་མཁས་ཀྱི་མཛད་པ་དེས་
ལྷ་དང་མི་ཁྲག་ཁྲིག་ཕྲག་བཅུ་གཉིས་དང། བྱེ་བ་ཕྲག་དྲུག་ཅུ་རྩ་བཞི་སྨིན་པར་གསུངས་སོ། །དེ་ནས་དཀའ་ཐུབ་ལས་བཞེངས་ཏེ་ཞལ་ཟས་རགས་པ་གསོལ་ཞིང། ཆུ་བོ་ནཻ་རཉྫ་ནར་སྐུ་ཁྲུས་མཛད། གྲོང་པའི་བུ་མོ་ལགས་སྐྱེ་ས་མ་
དང་དགའ་སྟོབས་མ་གཉིས་ཀྱིས་བ་མཆོག་སྟོང་གིའོ་མ་ལན་བཅུ་དྲུག་ཏུ་ཉིང་ཁུར་བྱས་པའི་འོ་ཐུག་ཕུལ་བ་གསོལ་བས་མཚན་དཔེ་དང་འོད་འབར་བར་གྱུར་ཏོ། །དེ་ནས་རྡོ་རྗེ་གདན་བྱང་ཆུབ་སྙིང་པོར་གཤེགས། རྩྭ་འཚོང་གི་ཁྱེའུ་
བཀྲ་ཤིས་ལས་རྩ་དུར་བ་བླངས་ཏེ་གདན་དུ་བཏིང་བའི་སྟེང་ང་སྐྱིལ་ཀྲུང་བཅས་ནས་བཞུགས་ཤིང། སྨིན་མཚམས་ནས་འོད་ཟེར་བཀྱེ་སྟེ་བདུད་ཀྱི་གནས་ཐམས་ཅད་གཡོ་བར་མཛད་པས། བདུད་སྡིག་ཅན་ཤེས་ནས་བདུད་ཀྱི་
དམག་དཔུང་གྲངས་མེད་པ་དང་བཅས་བྱང་ཆུབ་ཀྱི་ཤིང་དྲུང་དུ་ལྷག་ནས་སྐུ་ལུས་ལ་མཚོན་ཆའི་ཆར་ཕབ་ཀྱང་བྱམས་པའི་ཏིང་ངེ་འཛིན་ལ་མཉམ་པར་བཞག་པའི་མཐུས་མེ་ཏོག་གི་ཆར་དུ་གྱུར། དེའི་ཚེ་བདུད་སྡིག་ཅན་གྱིས། ཀྱཻ་རྒྱལ་བུ་
གཞོན་ནུ་བཞེངས་ལ་རྒྱལ་སྲིད་ལ་སྤྱོད་ཅིག་ཁྱོད་བསོད་ནམས་དེ་ཙམ་གྱིས་ཐར་པ་ག་ལ་ཐོབ་ཅེས་སྨྲས་པ་ན། བཀའ་སྩལ་པ། སྡིག་ཅན་ཁྱོད་གཏན་པ་མེད་པའི་མཆོད་སྦྱིན་གཅིག་གིས་འདོད་ཁམས་ཀྱི་བདག་པོར་གྱུར་ན། ངས་

[007A]༄༅། །གཏན་བ་མེད་བའི་མཆོད་སྦྱིན་གྲངས་མེད་པ་བྱས་པས་བླ་མེད་བྱང་ཆུབ་ཐོབ་པར་མི་འགྱུར་བ་དེ་སྲིད་རེ་སྐན་ཞེས་གསུངས་པ་ལ། བདུད་ན་རེ། ཁོ་བོས་གཏན་པ་མེད་པའི་མཆོད་སྦྱིན་གཅིག་བྱས་པའི་དཔང་པོ་ནི་ཁྱོད་ཉིད་ཡིན་མོད་
ཁྱོད་ཀྱིས་མཆོད་སྦྱིན་གྲངས་མེད་པ་བྱས་པའི་དཔང་པོ་སུ་ཡོད་ཅེས་ཟེར། དེ་ལ་བྱང་ཆུབ་སེམས་དཔས་ཕྱག་གཡས་པ་ས་ལ་བརྡབས་ནས། ས་འདི་འགྲོ་བ་ཀུན་གྱི་གནས་ཡིན་ཏེ། །རྒྱུ་དང་མི་རྒྱུ་སྙོམས་ཤིང་ཉེ་འཁོན་མེད། །འདི་ནི་བདག་གི་
དཔང་སྟེ་བདག་རྫུན་མིན། །འདི་ལ་ཁྱོད་ནི་བདག་གི་དབང་བྱོས་ཤིག་ཅེས་གསུངས་པས། ས་ཆེན་རྣམ་པ་དྲུག་ཏུ་གཡོས་པའི་གསེབ་ནས་སའི་ལྷ་མོ་བརྟན་མ་ལྟེ་བ་ཡན་ཕྱུང་སྟེ་ཐལ་མོ་སྦྱར་ནས། སྐྱེས་བུ་ཆེན་པོ་དེ་དེ་བཞིན་ནོ། །
ཁྱོད་ཀྱིས་ཇི་སྐད་གསུངས་པ་བཞིན་ཏེ། འདི་ནི་བདག་ལ་མངོན་སུམ་མོ། །འོན་ཀྱང་ཁྱོད་ཉིད་ལྷ་དང་བཅས་པའི་འཇིག་རྟེན་ཀུན་གྱི་དཔང་དུ་གྱུར་པ་ལགས་སོ། །ཞེས་སྨྲས་ནས་མི་སྣང་བར་གྱུར་ཏོ། །དེ་ནས་བདུད་ཀྱི་བུ་མོ་མང་པོས་བཞིན་
ཕྱེད་འགེབས་བ་སོགས་གཡོ་སྒྱུའི་ཆོ་འཕྲུལ་མང་པོ་སྟོན་ཀྱང། མི་སྡུག་པའི་ཏིང་ངེ་འཛིན་ལ་སྙོམས་པར་བཞུགས་ནས་དེ་དག་རྒས་ཤིང་འཁོགས་པར་བྱིན་གྱིས་བརླབས་པས། བདུད་ཀྱི་དཔུང་ཚོགས་འཐོར་ཞིང་བདུད་མང་པོ་བྱང་ཆུབ་
མཆོག་ཏུ་སེམས་བསྐྱེད་དོ། །དེ་ནས་མཁའ་ཁྱབ་ཀྱི་ཏིང་ངེ་འཛིན་ལ་སྙོམས་པར་བཞུགས་ནས་ས་ག་ཟླ་བའི་ཚེས་བཅོ་ལྔའི་ཐོ་རངས་སྐྱ་རེངས་འཆར་གའི་ཚེ་སངས་རྒྱས་པའི་ཚུལ་བསྟན་པ་ན། །ལྷ་རྣམས་ཀྱིས་མེ་ཏོག་པུས་
ནུབ་ཙམ་གཏོར་ཞིང། ས་ཆེན་པོ་རབ་ཏུ་གཡོས་བ་དང་ཞིང་ཁམས་ཐམས་ཅད་སྣང་བས་ཁྱབ་པར་མཛད་དོ། །དེ་ནས་ཆོས་དཀོན་པར་ཤེས་པ་དང་བསྐུལ་བ་པོ་ཚོགས་རྒྱ་ཆེར་གསོག་པ་སོགས་དགོས་པ་མང་པོའི་ཆེད་དུ་ཞག་

[007B] ཚོང་དཔོན་ག་གོན་དང་བཟང་པོ་གཉིས་ཀྱིས་ཞལ་ཟས་ཕུལ་བ་ན། རྒྱལ་ཆེན་བཞིས་རྡོའི་ལྷུང་བཟེད་བཞི་ཕུལ་པ་གཅིག་ཏུ་
བྱིན་གྱིས་བརླབས་པའི་ནང་དུ་བླུགས་ནས་བཞེས་ཏེ་བཀྲ་ཤིས་ཀྱི་ཚིགས་བཅད་གསུངས་སོ། །དེ་ནས་ཚངས་པ་གཙུག་ཕུད་ཅན་ལ་སོགས་པས་ཡང་ཡང་ན་ན་ཆེར་གསོལ་བ་བཏབ་པས་ཆོས་འཁོར་བསྐོར་བར་ཞལ་གྱིས་
བཞེས་ཏེ། བཱ་ར་ཆཱ་སིའི་དྲང་སྲོང་སྨྲ་བ་རི་དྭགས་ཀྱི་ནགས་སུ་བྱོན་ནས་འཁོར་ལྔ་སྡེ་དང་ལྷ་བརྒྱད་ཁྲི་ལ་བཟླས་པ་གསུམ་རྣམ་གངས་བཅུ་གཉིས་ཀྱི་བདག་ཉིད་ཅན་གྱི་བདེན་བཞིའི་ཆོས་འཁོར་བསྐོར་ཏེ་དེ་དག་སྨིན་ཅིང་གྲོལ་
བར་མཛད། དེ་ནས་རིམ་གྱིས་ཉེ་བའི་ལྔ་སྡེ་དང། ལྟེང་རྒྱས་འོད་སྲུངས་དང། ག་ཡ་འོད་སྲུངས་དང། ཆུ་ཀླུང་འོད་སྲུངས་དང། ཤཱ་རིའི་བུ་དང། མོའུ་འགལ་གྱི་བུ་ཆེན་པོ་ལྔ་རེ་རེ་ནས་འཁོར་ཉིས་བརྒྱ་ལྔ་བཅུ་དང་བཅས་པ་ལ་སོགས་པ་
ལྷ་དང་མི་མཐའ་ཡས་པ་སྨིན་ཅིང་གྲོལ་བར་མཛད་པའི་གྲགས་པས་སའི་སྟེང་ཁྱབ་བ་ན། རྒྱལ་པོ་ཟས་གཙང་མས་ཐོས་ཏེ་ཡང་དང་ཡང་དུ་སེར་སྐྱའི་ཡུལ་དུ་གདན་འདྲེན་ཞུས་པ་ལྟར་སེར་སྐྱའི་གནས་སུ་གཤེགས་ཏེ། རྒྱལ་པོ་
ཟས་གཙང་སྐུ་མཆེད་བཞི་ལ་སོགས་པ་ཤཱཀྱ་འབུམ་ཕྲག་མང་པོ་དང། གཞན་ཡང་ལྷ་དང་མི་བགྲད་བ་ལས་འདས་པ་སྨིན་གྲོལ་ལ་བཀོད་དོ། །མཉན་ཡོད་དུ་ཆོ་འཕྲུལ་ཆེན་པོ་བསྟན་ཏེ་མུ་སྟེགས་པའི་སྟོན་པ་དྲུག་ཕམ་པར་མཛད་
ཅིང༑ དེ་དག་གི་འཁོར་ཁྲི་ཕྲག་དགུ་ལ་སོགས་པའི་ལྷ་དང་མི་གྲངས་མེད་པ་སྨིན་ཅིང་གྲོལ་བར་མཛད། དེའི་ཚེ་སྐྱེ་བོ་ཐམས་ཅད་སྟོན་པ་ཉན་ཐོས་དང་བཅས་པ་ལ་ཧ་ཅང་གུས་པས་དགེ་འདུན་ལ་བསྙེན་བཀུར་ཆེས་མང་པོར་

[008A]༄༅། །གྱུར་པ་དེ་ཆོས་ཀྱི་བར་ཆད་དུ་འགྱུར་བར་གཟིགས་ནས་དེ་རྒྱུན་བཅད་པ་དང། ཡབ་ཡུམ་བདེན་པ་མཐོང་བ་ལ་འགོད་པ་ནི་སངས་རྒྱས་ཐམས་ཅད་ཀྱིས་ངེས་པར་མཛད་དགོས་པའི་མཛད་པ་བཅུའི་གཅིག་
ཡིན་བས། ཡུམ་སྒྱུ་འཕྲུལ་ཆེན་མོ་ལྷར་སྐྱེ་བ་དེ་བདེན་པ་མཐོང་བ་ལ་འགོད་པ་སོགས་དགོས་པ་མང་པོའི་ཆེད་དུ་སུམ་ཅུ་རྩ་གསུམ་དུ་བྱོན། ཤིང་ཡོངས་འདུས་ས་བརྡོལ་གྱི་དྲུང་ཨར་མོ་ནི་གའི་སྟེང་དུ་ཤཱ་རིའི་བུ་ལ་སོགས་
པའི་དགྲ་བཅོམ་པ་བརྒྱད་སྟོང་དང་ལྷན་དུ་དབྱར་གནས་པར་ཞལ་གྱིས་བཞེས་ཤིང། ཡུམ་གྱི་སྐྱེ་བ་ལ་སོགས་པའི་ལྷ་མང་པོ་སྨིན་ཅིང་གྲོལ་བར་མཛད། དབྱར་གནས་རྫོགས་ཏེ་འོག་མིན་གྱི་བར་དུ་རིམ་པ་བཞིན་ཕེབས་
ནས་ལྷ་མཐའ་ཡས་པའི་དོན་མཛད། དགེ་སློང་རྣམས་ཀྱིས་ཞུས་ཏེ་མོའུ་འགལ་གྱི་བུས་འཛམ་བུའི་གླིང་དུ་འབྱོན་པར་གསོལ་བ་བཏབ་པས། ཧོར་ཟླ་དགུ་པའི་ཚེས་ཉེར་གཉིས་ལ་ལྷ་རྣམས་ཀྱིས་བྱས་པའི་ཐེ་མ་སྐས་ལ་
རེས་འགའ་ཞབས་དང་རེས་འགའ་རྫུ་འཕྲུལ་གྱིས་བྱོན་ཏེ་གྲོང་ཁྱེར་གསལ་ལྡན་དུ་གཤེགས་ནས། སྐྱེ་བོ་མཐའ་ཡས་པའི་མིག་དང་ཡིད་ལ་ཀུན་དགའི་དཔལ་སྟེར་ཞིང་ཐར་པའི་ས་བོན་བསྐྲུན་པར་མཛད། དེའི་ཚེ་མི་
རྣམས་ལ་བསམ་ཚུལ་མི་འདྲབ་འབྱུང་གཟིགས་ནས་འཁོར་བའི་ཕུན་ཚོགས་ལ་སྙིང་བོ་མེད་ཅིང་ཐར་པའི་ལམ་སྣ་ཟིན་པ་ཞིག་གལ་ཆེ་ཚུལ་གསུངས་ཏེ། གདུལ་བྱ་བགྲང་བ་ལས་འདས་པ་ལ་ཐེག་གསུམ་ཐར་པའི་སྒོ་ལམ་
ཡངས་པོར་མཛད། དེ་ནས་བྱ་རྒོ་དུ་ཕུང་པོའི་རིར་བྱོན་ཏེ་ས་ཆེན་པོ་རྣམ་པ་དྲུག་ཏུ་གཡོ་བར་མཛད་པ་དང། ཞིང་བརྒྱ་འོད་ཟེར་གྱིས་འགེངས་པ་ལ་སོགས་པའི་ཆོ་འཕྲུལ་བསམ་གྱིས་མི་ཁྱབ་པ་དང་བཅས་བྱང་ཆུབ་སེམས་དཔའ་

[008B] ཉན་ཐོས་དང་ལྷ་དང་ཀླུ་ལ་སོགས་པའི་གདུལ་བྱ་བགྲང་ལས་འདས་པ་ལ་བཀའ་བར་བ་མཚན་ཉིད་མེད་པའི་ཆོས་འཁོར་བསྐོར་བར་མཛད་ལ། ཡངས་བ་ཅན་དུ་བཀའ་ཐམ་ལེགས་པར་རྣམ་པར་ཕྱེ་བའི་ཆོས་འཁོར་བསྐོར་
བར་མཛད་ཅིང། གཞན་ཡང། ཡུལ་གཞན་དང་གཞན་དག་ཏུ་གདུལ་བྱའི་ཁམས་བསམ་པ་བག་ལ་ཉལ་དང་མཐུན་པར་ཆོས་ཀྱི་སྒོ་བསམ་གྱིས་མི་ཁྱབ་བ་གསུངས་ཏེ་ལྷ་དང་མི་ལ་སོགས་པའི་གདུལ་བྱ་གྲངས་མེད་
དཔག་ཏུ་མེད་ཅིང་གཞལ་དུ་མེད་པ་སྨིན་གྲོལ་ལ་བཀོད་པ་ནི་སངས་རྒྱས་ཉག་གཅིག་མ་གཏོགས་པ་གཞན་སུ་གང་གི་ཡང་སྤྱོད་ཡུལ་མིན་ནོ། །དེ་ལྟར་སྐུ་དངོས་ཀྱི་གདུལ་བྱ་ཕལ་ཆེར་གྱི་དོན་མཛད་ཟིན་པ་ན་
སྐུ་དངོས་སུ་མཐོང་བའི་སྐལ་པ་མེད་པའི་རང་ཅག་རྣམས་ལ་ལྷག་པར་ཐུགས་བརྩེ་བའི་སྒོ་ནས་སྐུ་ཚེའི་ལྔ་ཆ་ཆོས་ཀྱི་ཚུལ་རྒྱས་ཤིང་ཡུན་རིང་དུ་གནས་པའི་རྒྱུར་བསྔོས་ཤིང། ཚེའི་འདུ་བྱེད་བཏང་བར་མཛད་དེ་
བསྟན་པ་ལོ་ལྔ་སྟོང་དུ་གནས་པར་བྱིན་གྱིས་བརླབས། སྐུ་དངོས་ཀྱི་གདུལ་བྱའི་ཐ་མ་དྲི་ཟའི་རྒྱལ་པོ་རབ་དགའ་དང་ཀུན་ཏུ་རྒྱུ་རབ་བཟང་གཉིས་གདུལ་བའི་དོན་དུ་སྲོག་གི་འདུ་བྱེད་ཟླ་བ་གསུམ་དུ་གནས་པར་
བྱིན་གྱིས་བརླབས་པའི་ཚུལ་བསྟན་ཏོ། །དེ་ནས་གྲོང་ཁྱེར་རྩ་ཅན་དུ་ཕེབས་ཏེ་དྲི་ཟའི་རྒྱལ་པོ་རབ་དགའ་དང་ཀུན་ཏུ་རྒྱུ་རབ་བཟང་གཉིས་སྨིན་གྲོལ་ལ་བཀོད་ནས་འཁོར་རྣམས་ལ་བཀའ་སྩལ་པ། འཁོར་རྣམ་
བཞིས་ཕན་བདེར་འགྱུར་བའི་གསུང་རབ་ཡན་ལག་བཅུ་གཉིས་བཀླག་སྟོན་པ་སོ་ཐར་ལ་གྱིས། རྒན་པས་གཞོན་པ་རྣམས་ཡོ་བྱད་ཀྱིས་བསྡུ། གཞོན་པས་རྒན་པའི་མིང་ནས་འབོད་མི་བྱ། དད་པ་ཅན་ལ་སྟོན་པ་

[009A]༄༅། །འཁྲུངས་པ། སངས་རྒྱས་པ། ཆོས་གསུངས་པ། མྱ་ངན་ལས་འདས་པའི་ཕྱོགས་བཞི་བསྟན་བར་བྱའོ། །དགེ་སློང་དག་དཀོན་མཆོག་གསུམ་དང་བདེན་པ་བཞི་ལ་ཐེ་ཚོམ་ཡོད་ན་ཞུས་ཤིག་ཅེས་གསུངས་ནས་སྐུའི་སྟོད་
གཡོགས་བསལ་ཏེ། དགེ་སློང་དག་དེ་བཞིན་གཤེགས་པའི་སྐུ་བལྟ་བ་ནི་རྙེད་པར་དཀའ་ཡི་དེ་བཞིན་གཤེགས་པའི་སྐུ་ལ་ལྟོས་ཤིག་དགེ་སློང་དག་རེ་ཞིག་ཅང་མི་སྨྲ་ཞིག་དང། འདི་ལྟར་འདུས་བྱས་ཐམས་ཅད་ནི་འཇིག་
པའི་ཆོས་ཅན་ཡིན་ཏེ། དེ་ལ་འདི་ནི་དེ་བཞིན་གཤེགས་པའི་གསུང་གི་ཐ་མ་ཡིན་ནོ། །ཞེས་གསུངས་ནས་མྱ་ངན་ལས་འདས་པའི་ཚུལ་བསྟན་ཏེ། སྐུ་གདུང་ཆ་བརྒྱད་དང། དེ་དག་ལས་ཡུངས་འབྲུ་ལྟ་བུའི་རིང་བསྲེལ་
དཔག་ཏུ་མེད་པ་འཕེལ་ཏེ་ཞིང་ཁམས་ཐམས་ཅད་ཁྱབ་པར་བྱིན་གྱིས་བརླབས། རིང་བསྲེལ་དེ་དག་ལ་ཕྱག་མཆོད་བྱེད་པའི་སེམས་ཅན་ཐམས་ཅད་བསམ་པ་ཇི་ལྟ་བ་བཞིན་དུ་ཐེག་པ་གསུམ་པོ་དག་ལས་སླར་
མི་ལྡོག་པར་འགྱུར་བ་དང། མི་མཛེད་ཀྱི་ཞིང་དུ་དམ་པའི་ཆོས་ནུ་བ་སྟེ་རིན་པོ་ཆེས་ཕོངས་པར་གྱུར་པ་ན། རིང་བསྲེལ་དེ་དག་ནོར་བུ་བཻ་ཊཱུ་རྱ་རྟོག་གི་བློ་གྲོས་ཞེས་བྱ་བར་གྱུར་ནས་ཕོངས་པ་སེལ་བ་དང། ནོར་བུ་དེ་དག་
འོག་མིན་གྱི་བར་དུ་མངོན་པར་འཕགས་ཏེ་མེ་ཏོག་སྣ་ཚོགས་ཀྱི་ཆར་འབེབས་པར་འགྱུར་བ་དང། མེ་ཏོག་གི་ཆར་དེ་དག་ལས་སྣ་ཚོགས་པའི་ཆོས་ཀྱི་སྒྲ་འབྱུང་བ་དང། ཆོས་ཀྱི་སྒྲ་དེ་དག་འདོད་གཟུགས་ཀྱི་ལྷ་རྣམས་
ཀྱིས་ཐོས་ནས་སྔོན་གྱི་དགེ་བའི་རྩ་བ་རྗེས་སུ་དྲན་བར་འགྱུར་བ་དང། ལྷ་དེ་དག་རང་རང་གི་གནས་ལ་སྨོན་བ་མེད་པར་མིའི་ཡུལ་དུ་བབས་ནས་མི་རྣམས་དགེ་བའི་ལས་ལམ་བཅུ་ལ་སྦྱོར་ཞིང་འགོད་པར་འགྱུར་བ་

[009B] སྐུ་གདུང་རིང་བསྲེལ་གྱིས་ཀྱང་འགྲོ་དོན་བསམ་གྱིས་མི་ཁྱབ་པ་མཛད་ཅིང་མཛད་པར་འགྱུར་རོ། །དེ་ལྟར་ན་སྟོན་པ་ཐུགས་རྗེ་ཅན་འདི་ཉིད་དང་པོར་ཐུགས་བསྐྱེད་པའི་ཚེ་སེམས་དང་པོ་བསྐྱེད་པའི་བྱང་ཆུབ་སེམས་
དཔའ་གཞན་ལས་སྙིང་སྟོབས་ཀྱི་སྒོ་ནས་ལྷག་པ་དང། བར་དུ་ཚོགས་གསོག་པའི་ཚེ་སྤྱོད་པ་ལ་ཞུགས་པའི་བྱང་ཆུབ་སེམས་དཔའ་གཞན་ལས་དཀའ་སྤྱད་ཀྱི་སྒོ་ནས་ལྷག་པ་དང། ཐ་མར་སངས་རྒྱས་པའི་ཚེ་རང་ཅག་
རྣམས་ལ་ཕྱོགས་བཅུའི་སངས་རྒྱས་གཞན་ཐམས་ཅད་ལས་བཀའ་དྲིན་གྱི་སྒོ་ནས་ལྷག་པར་གྲགས་ཆེ་བ་དེ་ནི་རྗེས་འཇུག་གིས་ཕྱོགས་ཞེན་བྱས་བ་མིན་པར་མདོ་རྣམས་ལས་ཤིན་ཏུ་གསལ་བར་བྱུང་ངོ། །སའི་སྙིང་པོ་
འཁོར་ལོ་བཅུ་པའི་མདོ་ལས། འཇིག་རྟེན་དག་ན་བདེ་ཞིང་སྐྱིད་པ། །དེ་ཀུན་དཀོན་མཆོག་མཆོད་ལས་འབྱུང་བས། །དེ་བས་བདེ་ཞིང་སྐྱིད་པ་འདོད་པས། །དཀོན་མཆོག་མཆོད་ལ་རྟག་ཏུ་བརྩོན་བྱ། །ཞེས་འདི་དང་ཕྱི་མའི་བདེ་
སྐྱིད་ཐམས་ཅད་དཀོན་མཆོག་གསུམ་ལ་མཆོད་ཅིང་བསྙེན་བཀུར་བ་ལས་འབྱུང་བར་གསུངས་པས། བདག་ལེགས་སུ་འདོད་པ་རྣམས་ཀྱིས་དཀོན་མཆོག་གསུམ་མཆོད་པ་ལ་བརྩོན་པར་བྱ་དགོས་ལ། དེའི་ནང་ནས་ཀྱང་
སངས་རྒྱས་དཀོན་མཆོག་ནི་བསོད་ནམས་ཀྱི་ཞིང་ཁྱད་པར་དུ་འཕགས་པ་ཡིན་ཏེ། བསྔགས་འོས་བསྔགས་བསྟོད་ལས། ཁྱོད་དང་འདྲ་བའི་ཞིང་དག་ནི། །འཇིག་རྟེན་གསུམ་ན་མ་མཆིས་ཏེ། །ཁྱོད་ནི་སྦྱིན་གནས་རྣམས་གྱི་
མཆོག་གྲལ་གཙང་མཛད་པའི་གཙང་མ་ལགས། །ཞེས་གསུངས་ཤིང། རང་རྒྱལ་དགྲ་བཅོམ་པ་བྱེ་བ་ཕྲག་བརྒྱ་ལ་ལོ་མང་པོར་བསྙེན་བཀུར་བྱས་པ་བས། དེ་བཞིན་གཤེགས་པའི་སྐུ་གཟུགས་ལ་ཡུད་ཙམ་ཞིག་དད་བས་

[010A]༄༅། །བལྟས་བ་བསོད་ནམས་ཆེ་བར་གསུངས་པ་དང། བྲམ་ཟེ་ཞིག་དེ་བཞིན་གཤེགས་པ་ཚིགས་བཅད་གཅིག་གིས་བསྟོད་པས་བསྐལ་ཆེན་ཉི་ཤུའི་བར་ངན་སོང་དུ་སྐྱེ་བའི་སྒོ་ཁེགས་པར་གསུངས་པ་དང། དེ་བཞིན་གཤེགས་
པ་ཡིད་ལ་བྱེད་པའི་གྲངས་ཇི་སྙེད་པ་དེ་སྙེད་ཀྱི་བསྐལ་བར་ངན་སོང་དུ་སྐྱེ་བའི་རྒྱུན་ཆད་པར་གསུངས་པ་སོགས་མང་པའི་ཕྱིར། རང་ཅག་རྣམས་ཀྱིས་སངས་རྒྱས་གཞན་མཆོད་པ་ལས་བསྟན་པའི་བདག་པོ་སྟོན་པ་ཐུབ་པའི་དབང་པོ་
མཆོད་བ་ནི་བསོད་ནམས་ཆེ་བ་ཡིན་ཏེ། དེ་ལྟར་གསུངས་པའི་མདོའི་ཁུངས་མ་མཐོང་ཡང་རིགས་པས་སྒྲུབ་ཏུ་ཡོད་པའི་ཕྱིར་ཏེ། སངས་རྒྱས་རྣམས་བསོད་ནམས་ཀྱི་ཞིང་མཆོག་ཏུ་གྱུར་པ་ནི་ཡོན་ཏན་གྱི་ཞིང་གོང་ན་མེད་པ་ཡིན་
པའི་རྒྱུ་མཚན་གྱིས་ཡིན་ལ། སྟོན་པ་ཐུབ་པའི་དབང་པོ་ནི་ཡོན་ཏན་གྱི་ཞིང་མཆོག་ཏུ་གྱུར་བར་མ་ཟད་ཕན་འདོགས་པའི་ཞིང་བླ་ན་མེད་པ་ཡིན་པའི་ཕྱིར། དཔེན་ན་དགྲ་བཅོམ་པ་གཞན་བསད་པ་ལས་ཕ་དགྲ་བཅོམ་པ་བསད་པ་
ཉེས་དམིགས་ཆེ་བབ་ཞིན་ནོ། །དེས་ན་ཤཱཀྱའི་རྗེས་འཇུག་རྣམས་ཀྱིས་སངས་རྒྱས་གཞན་ཐམས་ཅད་ལས་སྟོན་པ་ཐུབ་པའི་དབང་པོ་ཉིད་ཕྱག་མཆོད་ཀྱི་ཞིང་གི་གཙོ་བོར་གཟུང་དགོས་ཏེ། རང་ཅག་རྣམས་ཀྱི་རྒྱུད་ལ་
སྐྱོན་སྣ་གཅིག་འགྲིབ་བ་དང་ཡོན་ཏན་སྣ་གཅིག་སྐྱེ་བ་ཡན་ཆད་ཀྱི་ལེགས་ཚོགས་ཐམས་ཅད་ནི་སྟོན་པ་ཐུབ་བའི་དབང་པོའི་གསུང་གི་འཕྲིན་ལས་ཡིན་པས། བྱས་པ་གཟོ་བའི་བསམ་པས་མཆོད་ཅིང་བསྙེན་བཀུར་
བྱེད་ན་ལྷག་པར་ཕན་ཡོན་ཆེ་བའི་ཕྱིར་ཏེ། རྒྱ་མཚོ་རི་རབ་དང་བཅས་པའི་ཁུར་ལས་བྱས་པ་མི་གཟོ་བ་ཁུར་ཆེ་བ་དང། བྱས་པ་གཟོ་བ་ནི་མཁས་བས་བསྔགས་པའི་གནས་སུ་ཀླུའི་རྒྱལ་པོ་རྔ་སྒྲའི་ཚིགས་བཅད་ལས་

[010B] རྒྱལ་བ་ཤཱཀྱ་ཐུབ་བའི་མཚན་བརྗོད་པས་བསྐལ་པ་ཁྲི་ཕྲག་གཅིག་གི་སྡིག་པ་འདག་པ་དང། མཚན་ཐོས་པས་བླ་མེད་བྱང་ཆུབ་ལས་ཕྱིར་མི་ལྡོག་པའི་ས་བོན་འཇོག་པ་སོགས་ཕན་ཡོན་རྒྱ་ཆེ་ཞིང། གཙུག་ལག་
ཁང་གང་དུ་སྟོན་པའི་སྐུ་བརྙན་རྟེན་གྱི་གཙོ་བོར་བཞུགས་སུ་གསོལ་ཏེ་རྒྱུན་དུ་མཆོད་ཅིང་བསྙེན་བཀུར་བའི་སྲོལ་བཙུགས་ན། ཡུལ་ཕྱོགས་དེར་སངས་རྒྱས་ཀྱི་བསྟན་པ་དར་བ་དང་དགེ་འདུན་གྱི་སྔེ་འཕེལ་བར་གྲགས་པ་ལྟར་
དོན་ལ་གནས་བ་ཡིན་ཏེ། དོན་གྱི་དབང་འདི་གཟིགས་ནས་འཕགས་མཆོག་སྤྱན་རས་གཟིགས་རྒྱལ་བོའི་ཚུལ་བཟུང་བ་ཆོས་རྒྱལ་སྲོང་བཙན་སྒམ་པོས། བོད་གངས་ཅན་དུ་རྒྱལ་བསྟན་གྱི་སྲོལ་གཏོང་པའི་སྔོན་དུ་རྒྱུ་
བལ་ནས་ཐབས་མཁས་ཀྱིས་ཇོ་ཤཱཀ་རྣམ་གཉིས་སྤྱན་དྲངས། ལྷ་སར་གཙུག་ལག་ཁང་བརྩིགས་པའི་ནང་དུ་བཞུགས་སུ་གསོལ་ནས་མཆོད་པའི་སྲོལ་བཙུགས་པར་མཛད་པ་དང། ཁམས་གསུམ་འགྲོ་བའི་བླ་མ་རྗེ་བདག་ཉིད་
ཆེན་པོས་ཀྱང། རྒྱལ་བ་རང་ཉིད་ཀྱིས་ལུང་བསྟན་པ་ལྟར་རྒྱལ་བསྟན་ཉམས་དམས་པ་གཞི་ནས་གསོ་བར་མཛད་པའི་ཚེ། སྔོན་དུ་ལྷ་ལྡན་སྤྲུལ་པའི་གཙུག་ལག་ཁང་རྟེན་དང་བརྟེན་པར་བཅས་པ་ལ་ཞིག་གསོ་ལེགས་
པར་མཛད་ནས། ཇོ་བོ་ཤཱཀྱ་མུ་ནིའི་སྤྱན་སྔར་ཧོར་ཟླ་དང་པོའི་ཚེས་གཙིག་ནས་བཅོ་ལྔའི་བར་དུ་ཆོ་འཕྲུལ་ཆེན་པོའི་དུས་ཀྱི་མཆོད་པ་ཇི་སྲིད་རྒྱལ་བསྟན་གནས་པ་དེ་སྲིད་དུ་རྒྱུན་ཆགས་སུ་བྱེད་པའི་སྲོལ་བཙུགས་
པར་མཛད་པ་ཡིན་ལ། དེ་ལྟར་བྱས་ན་རྒྱལ་བསྟན་དར་བ་ནི་སྟོན་པའི་དགོངས་པའང་ཡིན་ཏེ། མདོ་སྡེ་གདམས་ངག་འབོགས་པའི་རྒྱལ་པོའི་བསྟན་པ་དྭངས་སྙིགས་འབྱེད་པའི་ལེའུ་ལས། ང་ཡི་སྐུ་གཟུགས་རྣམ་གཉིས་ལ་

[011A]༄༅། །དབུ་རྒྱན་འབུལ་ཞིང་མཆོད་པ་བྱེད། །སྟོན་པའི་མདོ་བཞིན་གསུང་སྒྲོག་ཅིང། །སྙན་པའི་དབྱངས་ཀྱིས་གསོལ་བ་འདེབས། །ང་ལ་གསོལ་བ་རབ་འདེབས་ན། །བསྟན་པ་ལོ་སྟོང་བར་དུ་གནས། །ཞེས་བསྟན་པ་ལོ་
སྟོང་གི་བར་དུ་འཕེལ་ཤིང་གནས་པ་ནི་སྟོན་པའི་སྐུ་གཟུགས་ལ་མཆོད་ཅིང་གསོལ་བ་བཏབ་པའི་མཐུ་ཡིན་པར་གསུངས་དེ་ལ་པའི་ཕྱིར། ལས་ངན་པའི་མཐུས་བྱི་ལས་བྱ་བྱི་གསོད་པ་ལ་མཁས་པ་ལྟར། ལོག་པའི་སྨོན་ལམ་གྱི་
མཐུས་བསྟན་པ་ནུབ་པར་བྱེད་པའི་ཐབས་ལ་མཁས་པ་གླད་དར་མས། སྟོན་པའི་སྐུ་གཟུགས་མངོན་སུམ་དུ་བཞུགས་ཤིང་དེ་ལ་ཕྱག་མཆོད་བྱེད་པའི་རྒྱན་མ་ཉམས་པར་ཡོད་ན་བསྟན་པ་ནུབ་པར་མི་འགྱུར་བར་ཤེས་ནས་
ཇོ་ཤཱཀ་རྣམ་གཉིས་མུན་ཁང་དུ་སྤ་བ་སོགས་བསམ་ན། ཡུལ་གང་དུ་སྟོན་པའི་སྐུ་བརྙན་བཞུགས་ཤིང་དེ་ལ་ཕྱག་མཆོད་གསོལ་འདེབས་བྱེད་པའི་སྲོལ་དར་རྒྱས་སུ་ཡོད་པའི་ཡུལ་ཕྱོགས་དེར་བསྟན་པ་ཡུན་རིང་དུ་
འཕལ་ཞིང་གནས་པར་འགྱུར་བ་ནི་གདོན་མི་ཟའོ། །རབ་བྱུང་ཁྱིམ་པ་གང་ཡིན་ཀྱང་རང་རང་གི་ཁང་ཁྱིམ་སོགས་སུ་སྟོན་པའི་སྐུ་འདྲ་རྟེན་གྱི་གཙོ་བོར་བཞུགས་སུ་གསོལ་ཏེ། ཉིན་རེ་བཞིན་ལངས་ཕྱག་དང་མཆོད་པ་མ་
ཆག་པར་བྱེད་པ་ནི་འདར་མི་རུང་བའི་བྱ་བ་ཡིན་ཏེ། རྡོ་རྗེ་གདན་གྱི་མཧཱ་བོ་དཧི་ལ་དེང་སང་མུ་སྟེགས་པས་ཕྱག་མཆོད་བྱེད་པ་དང། འཇམ་དབྱངས་གོང་མའི་བཀའ་ཆད་ཀྱི་ས་བོན་པོའི་ལྷ་རྟེན་བཤིག་པ་ན། དེའི་ནང་ན་སངས་རྒྱས་
པའི་རྟེན་གཞན་གང་ཡང་མེད་ཀྱང་སྟོན་པའི་སྐུ་བརྙན་འབྱུང་བར་གྲགས་པ་ལྟར། སྟོན་པ་ཐུགས་རྗེ་ཅན་ཉིད་བོན་པོ་དང་མུ་སྟེགས་པས་ཀྱང་ཕྱག་མཆོད་ཀྱི་ཞིང་དུ་བཟུང་ན། རང་ཅག་ཤཱཀྱའི་རྗེས་འཇུག་ཡིན་པར་ཁས་བླངས་

[011B] སྔར་ལྟར་བྱས་ན་བསོད་ནམས་ཚད་མེད་པ་གསོག་ཅིང་ཁང་ཁྱིམ་སོགས་སུ་བཀྲ་ཤིས་པ་འབྱུང་བ་དང། དགྲ་དང་གདོན་བགེགས་སོགས་ཀྱིས་ཐུབ་དཀའ་བ་དང། དུས་མ་ཡིན་པར་འཆི་
བར་མི་འགྱུར་བ་ལ་སོགས་པའི་ཕན་ཡོན་མང་པོ་འབྱུང་བར་ལུང་རིགས་ཀྱིས་སྒྲུབ་ཏུ་ཡོད་ཀྱང་མངས་དོགས་ནས་མ་བྲིས་སོ། །ཤཱཀྱའི་རྗེས་འཇུག་རྣམས་ཀྱིས་བྲལ་སྤངས་ཀྱི་ཐུབ་པའི་སྐུ་བརྙན་ཞིག་འཆང་བ་ནི་བཀའ་གདམས་གོང་མ་རྣམས་ཀྱི་
ཕྱག་བཞེས་རྨད་དུ་བྱུང་བ་ཡིན་ཞིང། དེང་སང་གི་བར་དུ་དྲག་ཤོས་རྣམས་ལ་ཕྱག་ལེན་དེ་ཉིད་མ་ཉམས་པར་ཡོད་དོ། །ཁྱད་པར་དུ་ཤཱཀྱ་ཐུབ་པའི་སྐུ་བརྙན་ལུས་སམ་མགུལ་དུ་བཏགས་ན་དགྲ་དང་གདོན་བགེགས་སོགས་ཀྱིས་མི་ཚུགས་
པའི་བསྲུང་བ་ཆེན་པོར་འགྱུར་བར་རྗེ་གུང་ཐང་པས་གསུངས་པ་ལྟར་དོན་ལ་གནས་པ་ཡིན་ཏེ། ཤཱཀྱའི་དགེ་སློང་གི་ཆོས་གོས་ཀྱི་ཚལ་བུ་དད་གུས་ཀྱིས་འཆང་བའི་མི་ཞིག་ཕ་རོལ་གྱི་གནོད་པས་མི་ཚུགས་པའི་གཏམ་བརྒྱུད་ཡོད་ན། ཤཱཀྱ་
ཐུབ་པའི་སྐུ་བརྙན་ཆོས་གོས་གྱི་ཚལ་བུ་ལས་བྱིན་རླབས་ཆུང་བར་འགྱུར་བ་མི་སྲིད་པའི་ཕྱིར། ཕན་ཡོན་དེ་ལྟར་འབྱུང་བ་ནི་སྟོན་པས་སློབ་ལམ་གྱི་གནས་སྐབས་སུ་སྨོན་ལམ་དེ་ལྟར་བཏབ་པའི་དབང་གིས་ཡིན་ཏེ། བདག་སངས་རྒྱས་པའི་
ཚེ་བདག་གི་བསྟན་པ་ལ་གོས་དུར་སྨྲིག་བགོས་པར་གྱུར་བའམ། གང་དག་སྐད་ཅིག་གཅིག་ཙམ་བདག་ལ་སྟོན་པའི་འདུ་ཤེས་སམ། གུས་པའི་སེམས་བསྐྱེད་པར་གྱུར་པའི་སེམས་ཅན་དེ་དག་ཐམས་ཅད་ཐེག་པ་གསུམ་པོ་དག་གིས་
ཕྱིར་མི་ལྡོག་པར་གྱུར་ཅིག་བདག་གི་ཆོས་གོས་དུར་སྨྲིག་མཐོང་མ་ཐག་ཏུ་གུས་པས་མགུལ་ན་ཐོགས་པར་གྱུར་པའི་སེམས་ཅན་རྣམས་ཀྱང་ཐེག་པ་གསུམ་པོ་དག་གིས་ཕྱིར་མི་ལྡོག་པར་གྱུར་ཅིག་སེམས་ཅན་གང་དག་ཐ་ན་ཆོས་

[012A]༄༅། །གོས་དུར་སྨྲིག་སོར་བཞི་ཙམ་འཆང་བར་གྱུར་བ་ཐམས་ཅད་ཀྱང་བཟའ་བ་དང་བཏུང་བ་ཕུན་སུམ་ཚོགས་པར་འགྱུར་ཞིང་བསམ་པ་ཡོངས་སུ་རྫོགས་པར་གྱུར་ཅིག་སེམས་ཅན་གང་དག་ཕན་ཚུན་ཞེ་འགྲས་ཤིང་འཁོན་གཅུག་མང་པོར་
གྱུར་པ་དང། ཕན་ཚུན་འགྱེད་ཅིང་གཡུལ་ངོར་བཞུགས་ཏེ་གཡུལ་སྤྲོད་པར་གྱུར་བ་རྣམས་ཀྱིས་ཀྱང། བདག་གི་ཆོས་གོས་དུར་སྨྲིག་རྗེས་སུ་དྲན་པར་གྱུར་ན། སེམས་ཅན་དེ་དག་སྙིང་རྗེའི་སེམས་དང། འཇམ་པའི་སེམས་དང། འཁོ་ན་མེད་པའི་སེམས་
དང༑ ལས་སུ་རུང་བའི་སེམས་སུ་གྱུར་ཅིག་སེམས་ཅན་གང་དག་གཡུལ་ངོ་འམ། འགྱེད་བའམ། འཐབ་པའམ། རྩོད་པའི་ནང་དུ་བསྲུང་བ་དང། མཆོད་པར་བགྱི་བ་དང། གུས་བར་བགྱི་བའི་སླད་དུ་དུར་སྨྲིག་གི་དུམ་བུ་འཆང་བར་གྱུར་
བའི་སེམས་ཅན་དེ་དག་ཀྱང་རྟག་ཏུ་རྒྱལ་བར་འགྱུར་བ་དང། འཁྲུལ་བ་མ་མཆིས་བ་དང། རྣམ་པར་འཚེ་བ་མ་མཆིས་པར་གྱུར་ཅིག་གཡུལ་ངོ་དང། འགྱེད་པ་དང། འཐབ་མོ་དང། རྩོད་པ་དེ་དག་ལས་ཀྱང་ལེགས་པར་ཡོངས་སུ་ཐར་
བར་གྱུར་ཅིག་གལ་ཏེ་བདག་གི་ཆོས་གོས་དུར་སྨིག་དམར་པོ་འཕགས་པའི་ཡོན་ཏན་ལྔ་པོ་དེ་དག་དང་ལྡན་པར་མ་གྱུར་ན། བདག་གིས་ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་བསླུས་པར་འགྱུར་བ་ནས་
བདག་གིས་སངས་རྒྱས་ཀྱི་མཛད་བ་མཐའ་དག་ཡོངས་སུ་རྫོགས་བར་བགྱིད་པར་རྔོ་མི་ཐོག་པ་དང། བདག་གི་ཆོས་རྣམས་བསྐྱུད་པར་འགྱུར་བ་དང། བདག་གིས་གཞན་མུ་སྟེགས་ཅན་རྣམས་ཚར་གཅོད་པར་རྡོ་མི་ཐོག་པའི་བར་དུ་
གྱུར་ཅིག་ཅེས་སྨོན་ལམ་བཏབ་པར་སྙིང་རྗེ་བད་དཀར་ལས་གསུངས་པ་གང་ཞིག་ཇི་ལྟར་སྨོན་ལམ་བཏབ་བདེ་བཞིན་དུ་འགྲུབ་པར་རིན་ཆེན་སྙིང་པོས་ལུང་བསྟན་པར་ཡང་མདོ་དེ་ཉིད་ལས་གསུངས་པའི་ཕྱིར་རོ། །དེ་དག་ཀྱང་མདོའི་

[012B] བདག་གི་ཆོས་གོས་ཞེས་པ་དེ་ཤཱཀྱའི་དགེ་སྦྱོང་གི་ཆོས་གོས་ཡིན་གྱི། སྟོན་པའི་ན་བཟའ་ཡིན་པར་གོ་བར་མི་བྱའོ། །ཆོག་དངོས་ལ་འཇུག་པ་ལ། ཐོག་མར་
གནས་ཁང་བྱི་དོར་ལེགས་པར་བྱས་ལ། དྲི་བཟང་གི་ཆུས་ཆག་ཆག་གདག་མེ་ཏོག་གཅལ་དུ་དཀྲམ། སྟོན་པའི་སྐུ་གཟུགས་གཙོ་བོར་བྱས་པའི་སྐུ་གསུང་ཐུགས་ཀྱ་རྟེན་བཀུར་སྟི་ཆེན་པོས་ལེགས་པར་བཀྲམ་པར་བྱ་སྟེ། གནས་ཁང་བྱི་དོར་བྱས་པ་ལ་ཕན་ཡོན་ལྔ་འབྱུང་བར་འདུལ་བ་ལུང་ལས་གསུངས་ཤིང་
ལམ་ཕྲན་དང་དགའ་བོའི་འབྱུང་བ་ལྟར་སྡིག་སྒྲིབ་འདག་པ་དང། དག་ཞིང་དུ་སྐྱེ་བའི་རྒྱུ་དང། མཐར་ཐུག་སངས་རྒྱས་ཀྱི་ཞིང་འདག་པའི་རྒྱུར་འགྱུར་བར་གསུངས་པས་གལ་ཆུང་དུ་མི་བསམ་ལ། རྟེན་ལེགས་པར་བཀྲམ་པས་ཀྱང་བསོད་ནམས་རྒྱ་ཆེན་གསོག་པར་འགྱུར་བས་བརྩོན་དགོས་སོ། །
རྟེན་དེ་དག་གི་མདུན་དུ། ཆུ་གཉིས་ཉེར་སྤྱོད། འདོད་ཡོན་ལྔ། རིན་ཆེན་སྣ་བདུན། བཀྲ་ཤིས་རྟགས་རྫས་བརྒྱད་ཚན་གཉིས། བ་དན། རྒྱལ་མཚན། ཕྱེ་མ་ཕུར་མ། ག་དུགས། ལྔ་ལྡི། རྒྱན་འཕྲེང། འཕན་སོགས་དང། ལྷུང་བཟེད། ཆོས་གོས་རྣམ་གསུམ། རིགས་ལྔའི་དབུ་རྒྱན། དཀར་མངར་གྱི་
བཟའ་བཅའ་གཏུང་བ་སོགས་མཆོད་པའི་ཡོ་བྱད་དངོས་དང་བཅོས་མ་རྣམས་གཡོ་མེད་བར་འབད་པས་བཙལ་ལ་བཀོད་པ་མཛེས་པར་བཤམ། དེ་དག་ཀྱང་ཤར་བའི་གསུང་སྒྲོས་ལས་ཐུད་ཀྱི་སྔོ་ས་དང་ལོ་མའི་སེར་ས་ལྟ་བུ་ནས་མ་ཡིན་གྱི་གང་བཟང་བ་ནས་བྱ་དགོས་གསུངས་པ་བཞིན་
རང་གིས་གང་ལོངས་སྤྱོད་རྒྱུ་དེ་ལས་བཟང་བའམ་མ་མཐའ་དེ་ལས་ངན་པ་མ་ཡིན་པ་ཞིག་དགོས་ཏེ། ངན་བ་དཀོན་མཆོག་ལ་ཕུལ་ནས་བཟང་པོ་རང་གི་ཁོངས་སྤྱོད་པ་ནི་ཕན་ཡོན་ལས་ཉེས་དམིགས་ཆེ་བར་གསུངས་སོ། །མཆོད་པའི་སྣོད་འབྱོར་བསྟུན་གྱིས་རིན་པོ་ཆེ་ལས་གྲུབ་བ་སོགས་
བྱུང་ན་བཟང་ལ། དེ་མ་བྱུང་ཡང་འོད་འཚེར་བའི་བར་ལེགས་པར་ཕྱིས་པའི་བྱི་དོར་དང་གཙང་སྦྲ་ཐོན་བ་གལ་ཆེ་སྟེ། པཎ་ཆེན་བློ་བཟང་ཡེ་ཤེས་ཀྱིས་ཏང་ལ་མཛུབ་རྗེས་བབས་ནའང་དེ་མ་ཐག་ཕྱིས་ནས་བསང་དུད་མཛད་པའི་ཕྱག་བཞེས་ལྟར་བྱ། མཆོང་ཆུ་ཡང་ཡན་ལག་བརྒྱད་

[013A]༄༅། །ལྡན་ན་མ། དེ་མ་རྙེད་ན་མ་མཐའ་དྭངས་ཤིང་དྲ་ང་བ་མེད་པ། འཐུང་ན་ལྟོ་བ་དང་མགྲིན་པ་ལ་མི་གནོད་པ་ཞིག་དགོས་ལ། མཆོད་ཆུ་ཧ་ཅང་ཁ་མཐོས་པས་རིག་པ་མི་བརྟན་བ་དང། ཕྱིར་པོ་བས་ཚུལ་ཁྲིམས་འཆལ་ཞིང་འཁོར་མི་འདུ་བ་དང། ཁ་ཧ་ཅང་དམས་པས་ལོངས་སྤྱོད་ཀྱིས་
དབུལ་བ། ཏང་ཡ་ཡོ་ཅན་དུ་བསྒྲིགས་པས་དགེ་སྦྱོར་ཁྲིགས་སུ་མི་འོང་བ་སོགས་ཉེན་ཆེ་བས་དེ་ལྟར་མ་གྱུར་བར་མཛེས་པར་དགོད། འབུལ་བའི་ཚེ་མཆོད་སྤྲིན་གྱི་གཟུངས་བརྗོད་བཞིན་དུ་ཐོག་མཐའ་གཉིས་ཕྲལ་བར་དུ་སྦོམ་པོ་སྟེ་ནས་འབྲུ་མའི་ཚུལ་དུ་རྒྱལ་པོ་ཆེན་པོར་གསོལ་ཇ་འབུལ་
བ་ལྟར་བསྒྲིམས་ཏེ་བྱ། མཆོད་ཆུལ་ན་ཅི་ཙམ་ཕུལ་ཡང་སེར་སྣ་སོགས་ཀྱི་སྐྱོན་མི་འབྱུང་བ་དང། ལས་ཉོན་དཀོར་སྒྲིབ་སོགས་འདག་ཚབ་ཆེ་ཞིང། བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་རྒྱུད་བརླན་པ་སོགས་རྟེན་འབྲེལ་གྱི་སྒོ་ཁྱད་པར་ཅན་ཡོད་པས། བཀའ་གདམས་གསར་
རྙིང་གི་དམ་པ་གོང་མ་རྣམས་འདི་ལ་གཙོ་བོར་མཛད་དོ། །མཆོད་པ་ཡང་དངོས་པོ་ལམ་འཐོགས་རང་གི་དད་པ་ལ་འཐོགས་པ་ཡིན་གསུངས་པ་ལྟར། ཡོ་བྱད་མེད་ན་ཆུ་དང་མཎྚ་ལ་དང་བློས་མ་བཟུང་བའི་མཆོད་པ་འབུལ་བ་ལ་འབད་དགོས་ལ། ཡོ་བྱད་ཡོད་ཀྱང་སེར་སྣས་འབུལ་མི་
ནུས་པ་རྣམས་ཀྱང་དེ་དག་ལ་བརྩོན་པར་བྱ་སྟེ། མཆོད་པ་ཆུང་དུ་ལ་བརྙས་ནས་མ་ཕུལ་ན་ཚེ་རངས་པོ་དེ་འདྲ་ཞིག་ཏུ་འགྲོ་ལ། ཆུང་རིམ་ནས་ནན་ཏན་བསྐྱེད་ན་ཇེ་བཟང་དུ་འགྲོ་བས་ཕུ་ཆུང་བའི་ཕྱག་ལེན་ལྟར་སློབ་དགོས་པར་ལམ་རིམ་ལས་གསུངས་པ་ལྟར་རོ། །མར་མེའི་རྒྱུའི་མར་ཡ་
ཁ་དོག་དྲི་རོ་ཕུན་སུམ་ཚོགས་པ་བྱུང་ན་བསོད་ནམས་ཆེ་ཞིང། སྡོང་བུ་ནི་དམ་ལྷོད་རན་པར་དྲིལ་ཏེ་རིང་ཐུང་རྐོང་བུའི་ཚད་ལ་དཔག་སྟེ་ཇི་ལྟར་འཚམ་པ་ཞིག་བྱ་དགོས་ཀྱི། ཧ་ཅང་ཕྲ་བས་མེ་མ་ཤི་ཙམ་གྱིས་རྒྱུན་རིང་དང། ཧ་ཅང་སྦོམ་པས་མྱུར་དུ་འབར་བ་གཉིས་ཀ་མི་བྱེད་པར་
འོད་གསལ་བའི་སྟང་ནས་དལ་བར་བྱས་ན་ལེགས་པར་བཀའ་གདམས་ཀྱི་བསྟན་རིམས་ལས་གསུངས། མར་མེ་ཕུལ་བས་མངོན་ཤེས་འགྲུབ་པ་དང། ཆོས་ཀྱི་མིག་རྣམ་པར་དག་པ་སོགས་ཕན་ཡོན་དུ་མ་འབྱུང་བར་གསུངས་སོ། །ཞལ་ཟས་ནི་ཟན་གཙང་མ་གང་ལེགས་ལས་

[013B] ཟན་ལ་སྨན་ལྔ་དང་སྙིང་པོ་ལྔ་ལ་སོགས་པ་བསྲེས་ན་གནས་སྐབས་སུ་ནང་མུག་དབུལ་བ་སོགས་སེལ་ཞིང་ནད་དང་མུ་གེའི་བསྐལ་པ་སོགས་སུ་མི་སྐྱེ་བ་དང། མཐར་ཐུག་དབང་སྟོབས་ཀྱི་
ཡོན་ཏན་ཕུན་སུམ་ཚོགས་བ་འཐོབ་པར་གསུངས་སོ། །དེ་དག་གིས་མཚོན་ནས་མཆོད་རྫས་གཞན་རྣམས་ཀྱང་རྒྱུ་གང་བཟང་བ། རིན་གང་ཆེ་བ། ཁ་དོག་བཟང་ཞིང་དབྱིབས་ལེགས་པ། དྲི་རོལ་སོགས་པ་ཕུན་སུམ་ཚོགས་པ་ཕུལ་ན་བསོད་རྣམས་རྫོགས་ཚབ་ལྷག་པར་ཆེ་བས་འབད་པར་བྱ་ཞིང་
མཆོད་པ་སོ་སོའི་ཕན་ཡོན་རྣམས་ནི་རྗེའི་གསུང་འབུམ་གྱི་གྲས་སུ་བཞུགས་པ་ལྷ་སྐུའི་ཕྱག་ཚད་གཟུགས་བརྙན་བལྟ་བའི་མེ་ལོང་ལས་ཤེས་པར་བྱའོ། །དེ་ནས་རང་ཉིད་ཕྱི་ནང་གི་ཁྲུས་དང་གཙང་སྦྲ་དང་ལྡན་ཞིང་གོས་གསར་པ་གྱོན་ཏེ། ཁྱིམ་པ་ཡིན་ན་ཐེག་པ་ཆེ་ཆུང་གི་བསྙེན་གནས་གང་མོས་དང་
རབ་བྱུང་རྣམས་ཐེག་པ་ཆེན་པོའི་གསོ་སྦྱོང་ལ་གནས་ན་ཕུན་སུམ་ཚོགས་པར་འགྱུར་ཞིང་ཕན་ཡོན་ཀྱང་ཤིན་ཏུ་ཆེ་སྟེ། གནས་འཇོག་གི་མདོ་ལས། གངྒ་ལ་སོགས་པའི་ཆུ་ཀླུང་ཆེན་པོ་ལྔ་དང། རྒྱ་མཚོ་ཆེན་པོའི་ཆུ་རྣམས་བུམ་པའི་གྲངས་ཀྱིས་འདེན་ནུས་མི་སྲིད་ལ། འོན་ཀྱང་དེ་ལྟར་ནུས་པ་སྲིད་ཀྱང་
བསྙེན་གནས་ཀྱི་བསོད་ནམས་ཀྱི་ཚད་གཟུང་བར་མི་ནུས་ཤིང། འཛམ་གླིང་གང་བའི་དགྲ་བཅོམ་པ་ལ་ཇི་སྲིད་འཚོའི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བའི་བསོད་ནམས་ཀྱིས་བསྙེན་གནས་ལན་གཅིག་བསྲུངས་པའི་བསོད་ནམས་ཀྱི་བརྒྱའི་ཆ་དང། སྟོང་གི་ཆ་སོགས་སུ་
ཉེ་བར་མི་འགྲོ་བ་དང། བསྙེན་གནས་ལན་གཅིག་བསྲུངས་བས་རྒྱལ་ཆེན་རིས་བཞིན་ས་གཞན་འཕྲུལ་དབང་བྱེད་ཀྱི་བར་འདོད་ལྷ་རིགས་དྲུག་ཀའི་ཚེ་ཚད་དང་མཉམ་པའི་ཡུན་དུ་ལྷའི་བདེ་བ་མྱོང་བར་གསུངས་པ་དང། བྱམས་པ་ལུང་བསྟན་པའི་མདོ་ལས། ད་ལྟ་བསྙེན་གནས་གཙང་མ་ལན་
གཅིག་བསྲུངས་ན། སངས་རྒྱས་ལྔ་བའི་བསྟན་པ་ལ་འཕགས་ལམ་འཐོབ་པར་གསུངས་པ་སོགས་མང་ངོ། །དེ་དག་ཀྱང་དུས་བཟང་ཞིང་བསྟན་པ་ཉམས་དམས་པར་མ་གྱུར་བའི་དུས་དེར་བསྙེན་གནས་བསྲུངས་པའི་ཕན་ཡོན་ཡིན་ལ། དེ་བས་ཀྱང་ད་ལྟ་སྙིགས་མ་ལྔ་ལྷག་པར་བདེ་བའི་དུས་འདིར་བསྲུངས་ན་

[014A]༄༅། །ཕན་ཡོན་ཆེས་ཁྱད་པར་དུ་འཕགས་ཏེ། དེ་ལྟར་ཏིང་ངེ་འཛིན་གྱི་རྒྱལ་པོའི་མདོ་ལས་གསུངས་ཤིང། ཐུབ་བསྟན་བྱི་དོར་ལས་ཀྱང། དེ་ཡང་བསྐལ་བ་དང་བསྟན་པ་ལ་སྐྱོན་མ་ཞུགས་པའི་དུས་སུ་ལོ་དཔག་ཏུ་མེད་པ་ཚངས་པར་སྤྱད་པ་ལས། ད་ལྟའི་དུས་ཤིན་ཏུ་སྙིགས་མ་ལྔ་ལྷག་པར་བདོ་བ་
འདི་ལྟ་བུའི་དུས་སུ་ཉིན་ཞག་གཅིག་བསླབ་བའི་གཞི་གཅིག་ཙམ་བསྲུང་བ་ཡང་ཕན་ཡོན་ཆེ་བར་གསུངས་ལ། ཞེས་གསུངས་པའི་ཕྱིར། ཐེག་དམན་གྱི་བསྙེན་གནས་དེ་ལས་ཀྱང་ཐེག་ཆེན་གསོ་སྦྱོང་གི་ཕན་ཡོན་ལྷག་པར་ཆེ་བ་ནི་ཁབ་མིག་དང་ནམ་མཁའ་ལྟ་བུའི་ཁྱད་པར་ཡོད་པར་
ལུང་རིགས་དུ་མས་སྒྲུབ་ཏུ་ཡོད་ཀྱང་མ་སྤྲོས་སོ། །དེ་ལྟར་ན་བསྙེན་གནས་འདི་ཕན་ཡོན་ཚད་མེད་ལ། ཚེ་འདིའི་བྱ་བས་རྟག་ཏུ་གཡེངས་པའི་ཁྱིམ་པས་ཀྱང་དུས་ཐུང་བས་གཙང་སིང་ངེ་བར་བསྲུང་ནུས་པར་སྣང་བས། ཚེགས་ཆུང་དུས་དོན་ཆེན་པོ་འགྲུབ་པའི་ཐབས་ཁྱད་པར་ཅན་
འདི་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །སོ་ཐར་གྱི་བསྙེན་གནས་ཇི་ལྟར་ལེན་ཚུལ་ནི་གཞན་ལས་ཤེས་པར་བྱ་ཞིང། ཐེག་ཆེན་གྱི་བསྙེན་གནས་ཀྱི་སྡོམ་པ་རྟེན་གྱི་དྲུང་དུ་ལེན་ཚུལ་ནི། སྐྱ་རེངས་ཐ་མ་ཤར་ནས་ཉི་མ་མ་ཤར་བའི་བར་སྐབས་སུ། སྟོན་པའི་སྐུ་བརྙན་གྱི་མདུན་དུ་
ཕྱག་གསུམ་འཚལ་ནས། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་སོགས་ཀྱིས་ཡན་ལག་བདུན་པ་ཕུལ་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་
སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང། བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་བར་ཀུན་ཏུ་སྦྱོར་བ་ཡོངས་སུ་ཟད་པ་
ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་རྣམས་ཀྱིས། སེམས་ཅན་ཐམས་ཅད་ཀྱི་དོན་གྱི་ཕྱིར་དང། ཕན་བར་བྱ་བའི་ཕྱིར་དང། གྲོལ་བར་བྱ་བའི་ཕྱིར་དང། ནད་མེད་པར་

[014B] མུ་གེ་མེད་པར་བྱ་བའི་ཕྱིར་དང། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྷག་པར་རྫོགས་པར་བྱ་བའི་ཕྱིར་གསོ་སྦྱོང་ཡང་དག་པར་བླང་བར་
མཛད་པ་དེ་བཞིན་དུ། བདག་མིང་འདི་ཞེས་བྱ་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་སེམས་ཅན་ཐམས་ཅད་ཀྱི་དོན་གྱི་ཕྱིར་དང། ཕན་པར་བྱ་བའི་ཕྱིར་དང། གྲོལ་བར་བྱ་བའི་ཕྱིར་དང། ནད་མེད་པར་བྱ་བའི་ཕྱིར་དང་
མུ་གེ་མེད་པར་བྱ་བའི་ཕྱིར་དང། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ངེས་པར་རྟོགས་པར་བྱ་བའི་ཕྱིར་གསོ་སྦྱོང་ཡང་དག་པར་བླང་བར་བགྱིའོ། །ཞེས་ལན་གསུམ་
དང༑ དེང་ནས་སྲོག་གཅོད་མི་བྱ་ཞིང། །གཞན་གྱི་ནོར་ནི་བླང་མི་བྱ། །འཁྲིག་པའི་ཆོས་ཀྱང་མི་སྤྱད་ཅིང། །བརྫུན་གྱི་ཚིག་ཀྱང་མི་སྨྲའོ། །སྐྱོན་ནི་མང་པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ། །ཁྲི་སྟན་ཆེན་པོ་མི་བྱ་ཞིང། །དེ་བཞིན་དུས་མ་ཡིན་
པའི་ཟས། །དྲི་དང་འཕྲེང་བ་དང་ནི་རྒྱན། །གར་དང་གླུ་སོགས་སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་མི་བྱེད་པ། །དེ་བཞིན་སྲོག་གཅོད་ལ་སོགས་སྤང། །བླ་མེད་བྱང་ཆུབ་ཐོབ་པར་ཤོག་སྡུག་བསྔལ་མང་འཁྲུག་འཇིག་རྟེན་
རྣམས། །སྲིད་པའི་མཆོ་ལས་སྒྲོལ་བར་ཤོག་ཅེས་ལན་གཅིག་དང། ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར། བྷ་ར་བྷ་ར། མཧཱ་སུདྡྷ་སཏ། པདྨ་བི་བཧུ་ཥཱི་ཏ་བུ་ཛ། དྷ་ར་དྷ་ར། སམནྟ་ཨ་ཝ་ལོ་ཀི་ཏེ་ཧཱུཾ་ཕཊ་སཱཧཱ། ཞེས་ལན་ཉེར་གཅིག་བརྗོད། །
ཁྲིམས་ཀྱི་ཚུལ་ཁྲིམས་སྐྱོན་མེད་ཅིང། །ཞེས་སོགས་སྨོན་ལམ་གདབ་པོ། །སྐྱབས་འགྲོ་ནི།    ༈    ཞེས་པ་ནས། དགེ་འདུན་ལ་སྐྱབས་སུ་མཆེའོ། །ཞེས་ལན་མང་དུ་བརྗོད་ལ། ངན་སོང་འཁོར་བའི་སྡུག་བསྔལ་ལ་ཤིན་ཏུ་འཇིགས་པའི་

[015A]༄༅། །ཡིད་ཀྱིས་དགྲས་གཙེས་པའི་ཁ་ཉེན་པོ་སྟོབས་ཅན་ལ་སྐྱབས་འཆའ་བ་བཞིན་དུ་དཀོན་མཆོག་གསུམ་ལ་སྐྱབས་འཆའ་བའི་བསམ་པ་ཐུགས་དྲག་པོས་སྐྱབས་སུ་འགྲོ་བར་བྱ་སྟེ། དེ་ལྟར་བྱས་ན་བསོད་ནམས་རྒྱ་ཆེན་པོ་འཐོབ་པ་དང། སྔོན་བསགས་པའི་ལས་སྒྲིབ་བསྲབས་ཤིང་འཛད་པར་
འགྱུར་བ་དང། ངན་འགྲོར་མི་ལྟུང་བ་དང། མི་དང་མི་མ་ཡིན་པའི་གནོད་པས་མི་ཚུགས་པ་དང། ཅི་བསམ་པའི་དོན་ཐམས་ཅད་འགྲུབ་པར་འགྱུར་བ་ལ་སོགས་པའི་ཕན་ཡོན་མང་པོ་འབྱུང་བར་གསུངས་ཏེ། སྐྱབས་སོང་བསོད་ནམས་གཟུགས་ཡོད་ན། ཁམས་གསུམ་འདི་ཡང་སྣོད་དུ་
ཆུངས། །ཞེས་སོགས་དང། ཕག་ཏུ་སྐྱེ་བར་འགྱུར་བའི་ལས་ཅན་ཞིག་སྐྱབས་འགྲོ་བྱས་པས་ལས་དེ་དག་བར་གྱུར་བ་དང། གང་དག་སངས་རྒྱས་སྐྱབས་སོང་བ། །དེ་དག་ངན་འགྲོར་འགྲོ་མི་འགྱུར། །ཞེས་སོགས་དང། མུ་སྟེགས་རླུང་ཞགས་གྲུབ་པ་ལ་སོགས་པའི་གཏམ་དང། ཆོས་
ལྡན་གྱི་བྱ་བ་གང་བསྒྲུབ་པའི་ཐོག་མར་དཀོན་མཆོག་ལ་མཆོད་ཅིང་སྐྱབས་སུ་སོང་ནས་འགྲུབ་པར་གསོལ་བ་བཏབ་ན་བདེ་བླག་ཏུ་འགྲུབ་པར་ལམ་རིམ་ལས་གསུངས་པའི་ཕྱིར་རོ། །སྐྱབས་འགྲོ་ཚིག་ཙམ་མིན་པ་ཡོད་ན་མཐུ་ཕུལ་དུ་བྱུང་བ་ལ་བརྟེན་པ་ཡིན་པས། ཕྱི་དང་ནང་གི་ལ་ཆད་ཀྱིས་
མི་བརྫ་བ་དང། ཡོན་ཏན་གྱི་ཁྱད་པར་རྣམས་སྐྱེ་སླ་ཞིང་ཉམས་དཀའ་བས་གོང་ནས་གོང་དུ་འཕེལ་བར་འགྱུར་བར་ལམ་རིམ་ལས་གསུངས་འདུག་པས་ན། སྐྱབས་འགྲོ་ཚིག་ཙམ་དུ་མི་འགྱུར་བའི་ཐབས་ལ་བློའི་མཐུ་ཅི་ཡོད་ཀྱིས་བརྩོན་པར་བྱའོ། །དེ་ནས་བྱམས་སྙིང་རྗེའི་དམིགས་རྣམ་
ལེགས་པར་གསལ་བཏབ་སྟེ། བྱང་ཆུབ་མཆོག་ཏུ་སེམས་བསྐྱེད་པ་ནི། བདག་གིས་མར་གྱུར་པའི་སེམས་ཅན་འདི་དག་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱའོ། །དེའི་ཕྱིར་དུ་བདག་གིས་
བླ་ན་མེད་པའི་སངས་རྒྱས་ཀྱི་གོ་འཕང་ཅི་ནས་ཀྱང་མྱུར་དུ་ཐོབ་པར་བྱའོ། །སྙམ་པའི་བྱང་ཆུབ་ཀྱི་སེམས་ཡིད་ལ་དུང་དུང་བ་ལན་མང་དུ་བསྐྱེད་དོ། །དེ་ནས་བྱིན་བརླབ་བཞི་སྒོར་ནི། དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་དཔའ་

[015B] ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་
གང་དུ་སྦྱན་འདྲེན་པའི་གནས་འདི་ཉིད་སྟོན་པ་ཐུབ་པའི་དབང་པོའི་སྔོན་གྱི་སྨོན་ལམ་ཁྱད་པར་ཅན་གྱིས་བསྒྲུབས་པའི་སངས་རྒྱས་ཀྱི་ཞིང་ཡོངས་སུ་དག་པ། བཅོམ་ལྡན་འདས་འོད་དཔག་མེད་ཀྱི་ཞིང་གི་བཀོད་པའི་ཡོན་ཏན་ལྟ་བུ་དང་ལྡན་པར་
གྱུར་ཏེ། ས་གཞི་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་མཉམ་པ། ཐ་གྲུ་ཆེ་བ། ཡངས་པ། རེ་ག་ན་འཇམ་ཞིང་བདེ་བ་དྲི་མ་མེད་ཅིང་འོད་གསལ་བ། ཙན་དན་སྦྲུལ་གྱི་སྙིང་པོའི་དྲི་བསུང་ངད་དང་ལྡན་པའི་ལྷའི་མེ་ཏོག་སྣ་ཚོགས་ཀྱི་གཅལ་
བཀྲམ་པ། མཐའ་རིན་པོ་ཆེའི་པ་གུས་བརྩིགས་པ། གསེར་དང། དངུལ་དང། མུ་ཏིག་གི་ཕྱ་མ་གྲམ་བུར་བརྡལ་པ། ཨུཏྤ་ལ་དང། ཀུ་མུ་ད་དང། པདྨ་འགྱིང་ཞིང་ལྡེམས་པས་ཁེབས་པར་གྱུར་ཅིང། ཆུ་བྱ་སྣ་ཚོགས་སྐད་སྙན་པར་སྒྲོགས་པ། དགའ་ཞིང་
འཕྱོ་ལ་ལྡིང་བའི་བརྒྱན་པའི་ཡན་ལག་བརྒྱད་དང་ལྡན་པའི་མཚོ་དང་རྫིང་དང་ལྟེང་ཀ་དག་གིས་མཛེས་པར་བྱས་པ་རིན་པོ་ཆེའི་དཔག་བསམ་གྱི་ཤིང་ལྗོན་པ་ལྷའི་ནོར་བུ་དང། མུ་ཏིག་གི་རྒྱན་འཕྲེང་དང་རིན་པོ་ཆེ་དབྱངས་པ། མེ་ཏོག་གི་མགོ་ལྕོགས་དང་
འབྲས་བུ་མཛེས་པར་ཆགས་པས་གཡུར་ཟ་ཞིང་ལྡེམ་པ། གསེར་གྱི་དྲིལ་བུ་གཡེར་འཁྲོལ་བ་ལས་དམ་པའི་ཆོས་ཀྱི་སྒྲ་འབྱུང་བ་དང་ལྡན་པ་ཚར་དུ་བསྒྲེངས་བས་ལེགས་པར་བརྒྱན་པའི་གཞི་ཕུན་སུམ་ཚོགས་པ་འབྱུང་བར་གྱུར་ཅིག་དེའི་དབུས་སུ་
གཞལ་མེད་ཁང་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ། འཇིག་རྟེན་གྱི་ཁམས་དཔག་ཏུ་མེད་པ་རྒྱས་པར་འགེངས་པའི་འོད་ཟེར་ཆེན་པོ་རབ་ཏུ་འབྱུང་བ། གནས་ཐ་དད་པ་ཤིན་ཏུ་རྣམ་པར་ཕྱེ་བ་མཐའ་ཡས་པ་རྣམ་པར་གནས་པ་རྒྱ་ཡོངས་སུ་མ་

[016A]༄༅། །ཆད་པ། ཁམས་གསུམ་ལས་ཡང་དག་པར་འདས་པའི་སྤྱོད་ཡུལ་འཇིག་རྟེན་ལས་ཡང་དག་པར་འདས་པ་དེའི་བླ་མའི་དགེ་བའི་རྩ་བ་ལས་བྱུང་བ། ཤིན་ཏུ་རྣམ་པར་དག་ཅིང་དབང་སྒྱུར་བའི་རྣམ་པར་རིག་པའི་མཚན་ཉིད། དེ་བཞིན་གཤེགས་པའི་
གནས། བྱང་ཆུབ་སེམས་དཔའི་དགེ་འདུན་དང་ལྡན་པ། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་མཐའ་ཡས་པ་རྣམ་པར་རྒྱུ་བ། ཆོས་ཀྱི་རོའི་དགའ་བ་
དང་བདེ་བ་ཆེན་པོས་བརྟན་པ། སེམས་ཅན་ཐམས་ཅད་ཀྱི་དོན་ཐམས་ཅད་ཡང་དག་པར་ཐོབ་པར་བྱེད་པས་ཉེ་བར་གནས་པ། ཉོན་མོངས་པའི་གནོད་པའི་དྲི་མ་ཐམས་ཅད་དང་བྲལ་བ་བདུད་ཐམས་ཅད་ཡོངས་སུ་སྤངས་པ་ཐམས་ཅད་ཀྱི་བཀོད་པ་ལས་
ལྷག་པའི་དེ་བཞིན་གཤེགས་པའི་བཀོད་པའི་གནས་དྲན་པ་དང། བློ་གྲོས་དང་རྟོགས་པ་ཆེན་པོས་ངེས་པར་འབྱུང་བ། ཞི་གནས་དང་ལྷག་མཐོང་གི་བཞོན་པ་ཡིན་པ། རྣམ་པར་ཐར་བའི་སྒོ་སྟོང་པ་ཉིད་དང། མཚན་མ་མེད་པ་ཉིད་དང་སྨོན་པ་མེད་པ་ནས་
འཇུག་པ། རིན་པོ་ཆེའི་པདྨའི་རྒྱལ་པོ་ཡོན་ཏན་མཐའ་ཡས་པས་བརྒྱན་པའི་བཀོད་པ་ལ་བརྟེན་པའི་གཞལ་མེད་ཁང་ཆེན་པོ་འབྱུང་བར་གྱུར་ཅིག་དེའི་དབུས་སུ་པདྨའི་གདན་རིན་པོ་ཆེའི་སེང་གེའི་ཁྲི་སྟན་ལ། སྟོན་པ་མཉམ་མེད་ཐུབ་པའི་དབང་པོ་
ལ་སོགས་པ་ཕྱོགས་བཅུའི་དེ་བཞིན་གཤེགས་པ་དང། བྱང་ཆུབ་སེམས་དཔའ་དང། འཕགས་པ་ཉན་རང་བཀའ་སྡོད་དང་བཅས་པ་ཐམས་ཅད་གདན་འཛོམས་པའི་བཞུགས་གནས་འཕགས་པ་སོ་སོའི་སྨོན་ལམ་ཁྱད་པར་ཅན་དང་མངའ་ཐང་
དང་འཚམ་པར་གྲུབ་པ་མཛེས་པ་ཤ་སྟག་འབྱུང་བར་གྱུར་ཅིག་ཕྱི་ནང་ཀུན་ཏུ་ཡང་ཆོ་རིགས་དང་འཚམ་པར་ཡང་ལྷ་དང་མིའི་ཡོ་བྱད་དམ་པ་ཞལ་ཟས་དང་ན་བཟའ་དང། རྒྱན་དང་རོལ་མོ་ལ་སོགས་པ་ཕུལ་དུ་ཕྱིན་པ་སྣ་ཚོགས་ཕུང་པོ་

[016B] བཟང་པོ་སྤྱོད་པའི་སྨོན་ལམ་ལས་བྱུང་བའི་མཆོད་པའི་སྦྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང་རྒྱན་ཀླུབས་པ་དང་ལྡན་པར་གྱུར་ཅིག་འཕགས་པ་ཐམས་ཅད་ཀྱང་གདན་འཛོམ་ནས་དེ་བཞིན་དུ་བྱིན་གྱིས་
བརླབས་ཤིང་བཞེས་ཏེ་ལོངས་སྤྱོད་པར་གྱུར་ཅིག་ཅེས་ལན་གསུམ་དང། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡ་ནི། ཏ་ཐཱ་ག་ཏཱ་ཡ་ཨ་རྷ་ཏེ། སྨྱ་ཀ ྶ་བུདྡྷཱ་ཡ། ཏྡྱ་ཐཱ། ཨོཾ་བཛྲེ་བཛྲེ། མྷཱ་ཏེ་ཛ་བཛྲེ། མཧཱ་བི་དྱཱ་བྫྲེ། མཧཱ་བོ་དཧི་ཙིཏྟ་བཛྲེ་
མཧཱ་བོ་དཧི་མཎྚོ་པ་སཾ་ཀ་མ་ཎ་བཛྲེ་སརྦ་ཀརྨ་ཨ་ཝར་ཎ་བི་ཤོ་དྷ་ན་བཛྲེ་སཱ་ཧཱ། ཞེས་ལན་གསུམ་དང། དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་ཚོགས་གཉིས་ཡོངས་སུ་
རྫོགས་པའི་མངའ་ཐང་ཆེན་པོ་དང། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱི་དེ་བཞིན་ཉིད་དུ་གྱུར་ཅིག་ཞེས་ལན་གསུམ་བྱའོ། དེ་ནས་ཚོགས་ཞིང་སྤྱན་འདྲེན་པ་སོགས་ནི། ཕུན་སུམ་ཚོགས་པ་ཐམས་ཅད་སྩོལ་བར་
མཛད་པའི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཉམ་མེད་ཤཱཀྱའི་རྒྱལ་པོ་ལ་སོགས་པ་ཕྱོགས་བཅུའི་རྒྱལ་བ་སྲས་དང་སློབ་མའི་ཚོགས་བསྟན་པ་སྐྱོང་བ་དང་བཅས་པ་རྣམས་བདག་
ཅག་སྦྱིན་པའི་བདག་པོ་རྣམས་ལ་དགོངས་སུ་གསོལ། ད་ལྟར་བདག་ཅག་གི་སྟོན་བ་སངས་རྒྱས་བཅོམ་ལྡན་འདས་ཤཱཀྱ་ཐུབ་བ་གདུལ་བྱའི་དབང་གིས་འཛམ་བུ་འི་གླིང་འདིར་མྱ་ངན་ལས་འདས་པའི་ཚུལ་བསྟན་ཀྱང་འཇིགས་རྟེན་གྱི་ཁམས་
གཞན་དུ་དེ་བཞིན་གཤེགས་པའི་རྣམ་པར་རོལ་བ་སྣ་ཚོགས་ཀྱིས་འགྲོ་བའི་དོན་མཛད་ཅིང་བཞུགས་པ་དེ། སེམས་ཅན་ཐམས་ཅད་ལ་ཉིན་མཚན་དུས་དྲུག་ཏུ་གཟིགས་པའི་ཐུགས་རྗེ་ཆེན་པོ་དང། སྔོན་སྐར་མ་སྐྱོང་ལ་སོགས་པ་བསྐལ་པ་

[017A]༄༅། །བཟང་པོ་འདི་ལ་འཚང་རྒྱ་བར་འགྱུར་བའི་བྱང་ཆུབ་སེམས་དཔའ་གཞན་ཐམས་ཅད་ཀྱིས་སྤངས་ཤིང་བོར་བའི་རྩོད་ལྡན་ཚེ་ལོ་བརྒྱ་པའི་སེམས་ཅན་རྨུ་རྒོད་མ་རུངས་པ། སྲིད་པའི་དཔའ་ཀློང་དང་འཁོར་བའི་འཁྲུལ་འཁོར་ན་སྐྱོབ་པ་མ་མཆིས་པ་
དང༑ སྐྱབས་མ་མཆིས་པ་དང། དཔུང་གཉེན་མ་མཆིས་པར་ལུས་པ། སྡུག་བསྔལ་སྣ་ཚོགས་ཀྱི་སྣོད་དུ་གྱུར་བའི་སེམས་ཅན་དེ་རྣམས་ཐུགས་བརྩེ་བ་ཆེན་པོའི་སྒོ་ནས་བདག་གིར་བཞེས་ཏེ། སྨོན་ལམ་ཆེན་པོ་ལྔ་བརྒྱ་བཏབ་པ་ལ་སོགས་པ་
སྔོན་གྱི་སྨོན་ལམ་ཁྱད་པར་ཅན་ལས་གླེངས་ཏེ། བདག་ཅག་མངའ་རིགས་ཀྱི་གདུལ་བྱ་རྣམས་ཕྱག་མཚན་དུ་བཞེས་པའི་ནང་དུ་གཏོགས་ཏེ་བཀའི་དྲིན་ཐོབ་པའི་འཕྲོ་མཆིས་པ་ཙམ་ལ་བརྟེན་ཏེ། བདག་ཅག་སྙིགས་མ་ལྔ་བདོའི་འགྲོ་བ་རྣམས་སྨིན་
ཅིང་སྒྲོལ་བར་མཛད་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་བརླབ་པར་ཅི་གནང། །
བསྐལ་པ་བཟང་པོའི་སངས་རྒྱས་གཞན་དང་བདེ་གཤེགས་མཆོད་བདུན་ལ་སོགས་བ་ཕྱོགས་བཅུན་དུས་གསུམ་དུ་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱང་བདག་ཅག་སྙིགས་མ་ལྔ་བདོའི་འགྲོ་བ་རྣམས་སྨིན་ཅིང་སྒྲོལ་བར་
མཛད་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་བརླབ་པར་ཅི་གནང། ཉེ་བའི་སྲས་ཆེན་
བརྒྱད་ལ་སོགས་པའི་བྱང་ཆུབ་སེམས་དཔའི་ཚོགས་ཐམས་ཅད་ཀྱང་བདག་ཅག་སྙིགས་མ་ལྔ་བདེའི་འགྲོ་བ་རྣམས་སྨིན་ཅིང་སྒྲོལ་བར་མཛད་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་

[017B] ཉན་ཐོས་ཆེན་པོ་མཆོག་ཟུང་འོད་བསྲུང་གནས་བརྟན་བཅུ་དྲུག་ལ་སོགས་པ་ཉན་རང་འཕགས་པའི་ཚོགས་ཐམས་ཅད་ཀྱང་བདག་ཅག་
སྙིགས་མ་ལྔ་མདོའི་འགྲོ་བར་རྣམས་སྨིན་ཅིང་སྒྲོལ་བར་མཛད་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་
བརླབ་པར་ཅི་གནང། སྔོན་བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པའི་འཕགས་པ་ཆོས་སྐྱོང་བ་ཐམས་ཅད་ཀྱང་བདག་ཅག་སྙིགས་མ་ལྔ་བདོའི་འགྲོ་བ་རྣམས་སྨིན་ཅིང་སྒྲོལ་བར་མཛད་པའི་སླད་དུ་མགོན་སྐྱབས་དང་དཔུང་གཉེན་དུ་
སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་བརླབ་པར་ཅི་གནང། ཞེས་སྤྱན་འདྲེན་པའི་སྙན་གསན་ཕུལ་ཏེ། སྤོས་རོལ་དབྱངས་དང་བཅས་པས། མ་ལུས་སེམས་
ཅན་གུན་གྱི་མགོན་གྱུར་ཅིང། །ཞེས་པ་ནས། ཡོངས་དག་འཁོར་དང་བཅས་ཏེ་གཤེགས་སུ་གསོལ། །ཞེས་སྤྱན་དྲངས། སྐུ་ཁྲུས་གསོལ་བར་ཞུ། གང་འདིར་བཅོམ་ལྡན་འདས་དེ་བཞིན་གཤེགས་པ། ཞེས་པ་ནས། ཁྲུས་འདི་གསོལ་བར་བགྱིའོ། །རི་བོ་ལྟར་ནི་མཛེས་པ་
ཡི༑ ༑ཡོན་ཏན་དམ་པའི་རྒྱན་ལྡན་བའི། །མཆོད་གནས་རིན་ཆེན་འདི་དགལ། །བདག་གིས་ཁྲུས་འདི་གསོལ་བར་བགྱི། །མ་རིག་འཛོམས་པའི་ཉི་མ་སྟེ། །སྲིད་པའི་ནད་ནི་སེལ་བའི་སྨན། །དམ་ཆོས་རིན་ཆེན་འདི་དག་ལ། །བདག་གིས་ཁྲུས་འདི་གསོལ་
བར་བགྱི། །བསྐལ་པའི་མཐའ་ཡ་དངོས་འཛོམས་པ། །འཇིགས་བྱེད་མེ་ཡི་ཆ་བྱད་ཅན། །མགོན་པོ་སྙིང་རྗེ་སྟོབས་ལྡན་ལ། །བདག་གི་ཁྲུས་འདི་གསོལ་བར་བགྱི། །མཆོག་ཏུ་ཚིམ་ཞིང་སྐལ་བཟང་བ། །དམ་པའི་བདུད་རྩི་མཛེས་ཆ་བྱད། །དཔལ་ལྡན་

[018A]༄༅། །བླ་མའི་སྐུ་གཟུགས་ལ། །བདག་གིས་ཁྲུས་འདི་བདག་གིས་ཁྲུས་འདི་གསོལ་བར་བགྱི། །ཆོས་ཀྱི་སྐུ་ཡི་བདག་ཉིད་ཅན། །མཆོག་གི་ཡོན་ཏན་གཟུགས་ཅན་གྱི། །མཆོད་རྟེན་རིན་ཆེན་འདི་དག་ལ། །བདག་གིས་ཁྲུས་འདི་གསོལ་བར་བགྱི། །གདུལ་བྱའི་སེམས་ཅན་གང་
དག་ལ། །རྒྱལ་བའི་སྤྲུལ་སྐུ་མང་པོ་ཡིས། །ཆ་བྱད་ལྷ་ཡི་རྣམ་པ་ནི་སྙིང་རྗེ་ཡིས་ནི་ངེས་གང་བ། །རྟག་ཏུ་ཕན་དང་བད་མཛད་པ། །མཆོག་ཏུ་དུལ་བ་དེ་དག་ལ། །བདག་གིས་ཁྲུས་འདི་གསོལ་བར་བགྱི། །སངས་རྒྱས་གཟུགས་བརྙན་གནས་དང་ནི། །སློབ་པའི་དགེ་
འདུན་གནས་ཀྱིས། །གཙུག་ལག་ཁང་དང་གནས་གཞན་ལ། །བདག་གིས་ཁྲུས་འདི་གསོལ་བར་བགྱི། །ཞེས་ལུས་ཀྱི་སྙན་གསན་དབུལ། ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཞེས་སོགས་ཀྱིས་ཁྲུས་ཁང་བསྐྱེད། ཇི་ལྟར་བལྟམས་པ་ཙམ་གྱིས་ནི། །ཞེས་སོགས་དང། རྒྱལ་བའི་
སྐུ་གསུང་ཐུགས་ལ་ཞེས་སོགས་དང། ཁྱེད་སྐུ་རང་བཞིན་ཡོངས་དག་པས། །ཞེས་སོགས་དང། དེ་བཞིན་གཤེགས་དང་དེ་ཡི་སྲས་རྣམས་ལ། །ཞེས་སོགས་དང། འདི་ནི་སྦྱིན་པའི་རང་བཞིན་ཆུ། །ཞེས་སོགས་ཚིགས་བཅད་དྲུག་དང། འདི་ནི་ཁྲུས་མཆོག་དཔལ་དང་ལྡན། །ཞེས་སོགས་
ཀྱིས་ཁྲུས་གསོལ་དབུལ། ཚིགས་བཅད་འདི་དག་གི་བར་བར་དུ་སྔགས་བརྗོད་མི་དགོས་ཤིང་སྐུ་ཕྱི་ཡང་མི་བྱེད་དོ། །སྐུ་མཆོག་རྣམ་དག་ལྟ་བས་མི་ངོམས་ལ། །ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་ཡང། །སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ།།
ཆུ་གཙང་སྨན་སྤོས་འོ་མ་འདག་ཆལ་ཆུས། །འགྲོ་བའི་ལུས་སེམས་སྡུག་བསྔལ་བསྔལ་ནད་བསལ་ཏེ། །ཉེས་པའི་སྐྱོན་བྲལ་འགྲོ་བའི་ཡིད་འོང་བ། །དམ་པའི་སྐུ་མཆོག་བདག་གིས་ཐོབ་པར་ཤོག་ཅེས་སྨོན་ལམ་གདབ། དེ་དག་སྐུ་ལ་མཚུངས་པ་མེད་པའི་གོས།།
གཙང་ལ་དྲི་རབ་བསྒོས་བས་སྐུ་ཕྱིའོ། །ཞེས་རས་ཀྱིས་ཕྱིའོ། །བདེ་གཤེགས་སྐུ་གསུམ་དཔེ་དང་མཚན་མངའ་ཡང། །འགྲོ་བའི་དོན་དུ་གཟུགས་སྐུ་ཅིར་ཡང་གདའ། །རིན་ཆེན་དབྱིག་ལྟར་ཉེས་པའི་སྐྱོན་བྲལ་ཡང། །འཇིག་རྟེན་སྲིད་ཞུ་གུས་པའི་ཚུལ་ཙམ་སུ་

[018B] །རས་མཆོག་འདི་ཡིས་རྒྱལ་བའི་སྐུ་ཕྱིས་པས། །ཉོན་མོངས་དུག་གསུམ་སྒྲིབ་བཀུན་བྱང་ནས། །སྐུ་གསུམ་ངང་དུ་བདག་ཅག་འགྱུར་བར་ཤོག་ཅེས་སྨོན་ལམ་གདབ། སྟོང་གསུམ་ཀུན་ཏུ་དྲི་དང་ལྡང་བ་ཡི། །
ཞེས་སོགས་ཚིགས་བཅད་གཅིག་གིས་དྲི་བྱུག། སྣ་ཚོགས་དབང་པོའི་གཞུ་ལྟར་རབ་བཀྲ་ཤིང། །ཞེས་སོགས་ཆིགས་བཅད་གཅིག་གིས་ན་བཟའ་དང། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །ཞེས་སོགས་ཚིགས་བཅད་གཅིག་གིས་རྒྱན་དབུལ། བདག་དང་འགྲོ་ལ་ཐུགས་བརྩེའི་
ཕྱིར༑ ༑ཞེས་པ་ནས། དེ་སྲིད་བཅོམ་ལྡན་བཞུགས་སུ་གསོལ། །ཞེས་གསོལ་བ་བཏབ་པས་ཚོགས་ཞིང་རྣམས་ཁྲུས་ཁང་ནས་ཡར་བྱོན་ཏེ། གཞལ་ཡས་ཁང་གི་དབུས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་
ཁར་སྣ་ཚོགས་པདྨའི་གདན་ལ། ངོ་བོ་རང་གི་དྲིན་ཅན་རྩ་བའི་བླ་ཡིན་པ་ལ། རྣམ་བརྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོམ་ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས་ཀྱི་གཡས་ས་གནོན་དང། གཡོན་མཉམ་གཞག་གི་
སྟིང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་མཛེས་པར་གསོལ་བ། དབུལ་རིན་པོ་ཆེས་ལེ་སྦྲམ་ལས་བསྒྲུབ་པའི་དེ་བཞིན་གཤེགས་པ་རིགས་ལྔའི་དབུ་རྒྱན་དཔའ་བོའི་དར་དཔྱངས་དང་
བཅས་པ་རིན་པོ་ཚེ་སྣ་ཚོགས་པའི་ཕྲ་བཀོད་པས་མཛེས་པར་བྱས་པས་བརྒྱན་པ། མི་སྤྲོན་དབུ་རྒྱན་གྱི་སྐོར་འདི་མ་བྱས་ཀྱང་མཆོག་གོ་གང་ལྟར་ཡང་དེའི་རྗེས་ལ། མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་
པོའི་དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། སེང་ཁྲིའི་གཡས་གཡོན་དུ་འཕགས་པ་ཤཱ་རིའི་པུ་དང་མོའུ་གལ་གྱི་བུ་ཆེན་པོ་གཉིས་འགྲེང་སྟེ་སྟོན་པ་ལ་བཀུར་སྟི་བྱེད་པའི་ཚུལ་གྱིས་གནས་པ། མཐའ་བསྐོར་དུ་རྩ་བརྒྱུད་ཀྱི་

[019A]༄༅། །དཔལ་ལྡན་བླ་མ་དམ་པ་རྣམས་དང། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་འཕགས་པ་ཉན་རང་བཀའ་སྡོད་དང་བཅས་པ་དཔག་ཏུ་མེད་པ་རང་རང་གི་གདན་ལ་བཞུགས་པར་བསམ་ལ། ཕྱག་འཚལ་བ་ནི། མཁའ་མཉམ་འགྲོ་ལ་
མཁྱེན་བརྩེས་རབ་དགོངས་ནས། །ཞེས་པ་ནས། འདྲེན་མཆོག་ཤཱཀྱའི་ཏོག་ལ་ཕྱག་འཚལ། །རབ་འབྱམས་རྒྱལ་དང་རྒྱལ་སྲས་གཞན་ཀུན་ལས། །སྙིགས་དུས་འགྲོ་ལ་ལྷག་པར་ཐུགས་བརྩེ་བ། །ཟླ་མེད་སྟོན་པ་ཤཱཀྱའི་རྒྱལ་པོ་ལ། །སྒོ་གསུམ་གུས་པ་ཆེན་པོས་
ཕྱག་འཚལ་ལོ། །འགྲོ་བ་ཉམ་ཐག་ཐུགས་རྗེས་མ་བཟོད་ནས། །འགྲོ་ཀུན་སྲིད་པའི་མཚོ་ལས་ངས་སྒྲོལ་ཞེས། །ཐུགས་བསྐྱེད་མཛད་ནས་བགྲང་ཡས་བསྐལ་པ་རུ། །བྱ་དཀའི་སྤྱོད་པ་སྤྱད་ལ་ཕྱག་འཚལ་ལོ། །མགོན་ཁྱོད་སྔོན་ཚེ་བྲམ་ཟེར་འཁྲུངས་པའི་ཚེ།།
སྟག་མོ་ཕྲུ་གུར་བཅས་པ་ཉམ་ཐག་པ། །ཐུགས་རྗེས་མ་བཟོད་རང་གི་ལུས་སྦྱིན་ཏེ། །ཉམ་ཐག་གསོ་བར་མཛད་ལ་ཕྱག་འཚལ་ལོ། །སྔོན་ཚེ་ཤི་བའི་རྒྱལ་པོར་འཁྲུངས་པའི་ཚེ། །ལོངས་སྤྱོད་ཐམས་ཅད་ཕངས་མེད་གཏོང་མཛད་ཅིང། །སྤྱན་གཉིས་བྲམ་ཟེ་
ལོང་བ་ལ་བྱིན་ནས། །ལོང་བ་མིག་ལྡན་མཛད་ལ་ཕྱག་འཚལ་ལོ་། ཀོ་ས་ལ་ཡི་རྒྱལ་བོར་གྱུར་པའི་ཚེ། །ཚེ་རབས་དྲན་ཏེ་ཟན་དྲོན་ཙམ་བྱིན་པའི། །འབྲས་བུ་རྒྱ་ཆེན་འགྲུབ་པ་འདི་བལྟོས་ཞེས། །འགྲོ་ལ་དམ་ཆོས་བསྟན་ལ་ཕྱག་འཚལ་ལོ། །ཚོང་
དཔོན་སྦྱིན་ལ་དཔའ་བར་གྱུར་བའི་ཚེ། །བདུད་ཀྱིས་མ་བཟོད་མེ་འོབས་སྤྲུལ་བྱས་ཀྱང། །སྙིང་སྟོབས་ཆེན་པོས་མེ་ཡི་འོབས་བརྒལ་ཏེ། །འཕགས་པ་མཆོད་པར་མཛད་ལ་ཕྱག་འཚལ་ལོ། །ཚོད་དཔོན་ཟིལ་གྱིས་མི་ནོན་དུ་གྱུར་ཚེ། །ལྷ་ཡིས་ཉམས་
སད་ནོར་ཀུན་མི་སྣང་ཡང། །རྩ་སྔོན་བརྡས་ཏེ་བཙོངས་པའི་རིན་གྱིས་ཀྱང། །ཕོངས་རྣམས་གསོ་བར་མཛད་ལ་ཕྱག་འཚལ་ལོ། །རི་བོང་གཙོ་བོར་འཁྲུངས་ཚེ་འཁོར་རྣམས་ལ། །ཆོས་བསྟན་བྲམ་ཟེ་བཀྲེས་པ་གསོ་བའི་ཕྱིར། །རང་ལུས་མེར་མཆོངས་

[019B] །ཀུན་ལ་ངོ་མཚར་བསྟན་ལ་ཕྱག་འཚལ་ལོ། །བྲམ་ཟེར་འཁྲུངས་ནས་དཀའ་ཐུབ་ན་གས་གནས་ཚེ། །ལྷ་ཡི་ཉིན་གསུམ་དཀའ་ཐུབ་ཟས་བླངས་ཀྱང། །མ་ཆགས་ཕངས་མེད་བྱིན་ནས་ཏིང་འཛིན་གྱི། །དགའ་བདེས་འཚོ་བར་མཛད་ལ་
ཕྱག་འཚལ་ལོ། །རྒྱལ་པོ་བྱམས་པའི་སྟོབས་སུ་འཁྲུངས་པའི་ཚེ། །འགྲོ་ཀུན་བྱམས་བརྩེས་བསྐྱངས་ཤིང་གནོད་སྦྱིན་ལྔ། །ལུས་ཀྱི་ཤ་ཁྲག་གིས་གསོས་སངས་རྒྱས་ཚེ། །བདུད་རྩི་སྟེར་ཞེས་གསུངས་ལ་ཕྱག་འཚལ་ལོ། །རྒྱལ་བུ་ཐམས་ཅད་སྒྲོལ་དུ་འཁྲུངས་པའི་
ཚེ༑ ༑བུ་དང་བུ་མོ་ནོར་དང་གླང་ཆེན་སོགས། །གཅེས་བ་ཀུན་བཏང་མི་འཇིགས་སྦྱིན་པ་ཡིས། །འགྲོ་ཀུན་བདེ་བར་མཛད་ལ་ཕྱག་འཚལ་ལོ།། སྔོན་ཚེ་ཆོས་ལྡན་ས་སྐྱོངས་དུ་གྱུར་ཚེ། །གཞན་དབང་མ་བཏང་བགྲང་ཡས་དུད་འགྲོ་ཡི། །སྲོག་སྐྱབས་འགྲོ་ཀུན་
དགེ་བཅུའི་ཁྲིམས་ལ་བཀོད། །སྦྱིན་པ་མཐར་ཕྱིན་མཛད་ལ་ཕྱག་འཚལ་ལོ། །ལྷ་ཡི་དབང་པོར་འཁྲུངས་ཚེ་ལྷ་མིན་དང། །གཡུལ་འགྱེད་དུས་སུ་བྱ་ཡི་ཚང་གཟིགས་ནས། །རང་སྲོག་བློས་བཏང་བྱ་ཕྲུག་སྲོག་སྐྱབས་ཏེ། །ཚུལ་ཁྲིམས་བསྲུང་བར་མཛད་ལ་
ཕྱག་འཚལ་ལོ། །བླ་མ་ཟེར་འཁྲུངས་ཚེ་རང་གི་སློབ་དཔོན་གྱིས། །བྲམ་ཟེ་རྒུད་ཚེ་རྐུ་བ་རུང་ངོ་ཞེས། །བསྐུལ་ཡང་མ་བྱིན་ལེན་པ་མི་རུང་ཞེས། །ཚུལ་ཁྲིམས་མཐར་ཕྱིན་མཛད་ལ་ཕྱག་འཚལ་ལོ། །ཤི་བིའི་རྒྱལ་པོར་འཁྲུངས་ཚེ་བློན་པོ་ཡིས། །མྱོས་བྱེད་
ཅེས་བྱའི་མཛེས་མ་ཕུལ་ན་ཡང། །སྲོག་ལ་ཐུག་ཀྱང་ལོག་གཡེ་མ་མི་བྱ་ཞེས། །རྣམ་དག་ཁྲིམས་བསྲུང་མཛད་ལ་ཕྱག་འཚལ་ལོ། །དེད་དཔོན་ཆེན་པོར་གྱུར་ཚེ་བདེན་ཚིག་གིས། །དོན་མཐུན་རྒྱ་མཚོའི་ཀློང་ལས་མཐར་མཛད་ཅིང། །རིན་ཆེན་སྣ་
ཚོགས་འདོད་དགུས་ཚིམས་མཛད་ལ། །ལེགས་པར་ཕ་རོལ་ཕྱིན་ལ་ཕྱག་འཚལ་ལོ། །ཉ་ཡི་རྒྱལ་པོར་གྱུར་ཚེ་ཉ་ཕྲན་རྣམས། །མཚོ་སྐ་མ་སྣ་ཚོགས་བྱ་ཡིས་གཙེས་པ་ན། །བདེན་པའི་ཚིག་གིས་ཆར་ཕབ་ཉ་རྣམས་གསོས། །ཐབས་མཁས་ཐུགས་རྗེ་

[020A]༄༅། །ཅན་ལ་ཕྱག་འཚལ་ལོ། །སྲེག་བར་འཁྲུངས་ཚེ་ནགས་མེས་མཐའ་སྐོར་ཡང། །བདེན་ཚིག་བརྗོད་བས་ནགས་མ་ཕྱིར་ལྡོག་སྟེ། །གྲངས་མེད་འགྲོ་བའི་སྲོག་སྐྱབས་བདེ་ལ་བཀོད། །བདེན་པའི་མཐུ་ཅན་ཁྱོད་ལ་ཕྱག་འཚལ་ལོ། །སྔོན་ཚེ་ལྷ་དབང་བརྒྱ་བྱིན་
གྱུར་པ་ན། །མྱོས་ཆུས་རྒྱལ་བློན་སྡེ་བཅས་ཕུང་གཟིགས་ནས། །ཐབས་མཁས་སྤྲུལ་པས་ཆོས་བསྟན་དགེ་ལ་བཀོད། །འགྲོ་འདྲེན་མཚུངས་མེད་མཆོག་ལ་ཕྱག་འཚལ་ལོ། །མགོན་ཁྱོད་རྒྱལ་རིགས་ཕྱུག་པོར་འཁྲུངས་པའི་ཆེ། །འདོད་པའི་ཉེས་དམིགས་གཟིགས་པའི་
ངེས་འབྱུང་གིས། །བསྐུལ་ཏེ་འཁོར་བའི་ལོངས་སྤྱོད་སྐུན་སྤངས་ནས། །རྣམ་དག་རབ་འབྱུང་མཛད་ལ་ཕྱག་འཚལ་ལོ། །གྲགས་ལྡན་བྲམ་ཟེའི་རིགས་སུ་འཁྲུངས་པའི་ཚེ། །ལོངས་སྤྱོད་ཀུན་སྤངས་དབེན་པར་བསམ་གཏན་མཛད། །རྐྱེན་ངན་ལམ་བསྒྱུར་གནོད་འཆའ་
སེམས་སྤངས་ཏེ། །འཁོར་ལ་ཆོས་སྟོན་མཛད་ལ་ཕྱག་འཚལ་ལོ། །སྔོན་ཚེ་རྒྱལ་པོའི་ཚོང་དཔོན་དུ་གྱུར་ཆེ། །གཞན་གྱིས་བསྒྲགས་པའི་ཡོན་ཏན་ཐོས་པ་ན། །དགའ་བཞིན་ཚེ་འདི་བློས་བཏང་རབ་ཏུ་བྱུང། །ཚུལ་ཁྲིམས་མཐར་ཕྱིན་མཛད་ལ་ཕྱག་འཚལ་ལོ།།
བྲམ་ཟེར་འཁྲུངས་ཚེ་ཁྱིམ་སྤངས་རབ་བྱུང་བ། །གཙུག་ཕུད་བྱང་ཆུབ་ཅེས་བྱར་གྱུར་པ་ན། །རྒྱལ་པོས་བརྙས་ཀྱང་ཁྲོ་མེད་བཟོད་པ་ཡིས། །རྗེས་བཟུང་དམ་ཆོས་བསྟན་ལ་ཕྱག་འཚལ་ལོ། །ངང་པའི་རྒྱལ་པོར་འཁྲུངས་ཚེ་རྙིས་བཟུང་ཡང། །ཁྲོ་དང་འཇིགས་སྤངས་ཐབས་
མཁས་སྙིང་སྟོབས་ཀྱིས། །རྒྱལ་པོ་ཚངས་བྱིན་འཁོར་དང་བཅས་པ་ལ། །ཆོས་འཁོར་བསྐོར་བར་མཛད་ལ་ཕྱག་འཚལ་ལོ། །ཀུན་རྒྱུ་བྱང་ཆུབ་ཅེས་བྱར་གྱུར་བའི་ཚེ། །མང་པོས་བརྙས་ཀྱང་མི་ཁྲོ་བཟོད་བསྟན་ནས། །ལྟ་ངན་འཛིན་པའི་རྒྱལ་པོ་འཁོར་བཅས་ལ།།
ཡང་དག་གནས་ལུགས་བསྟན་ལ་ཕྱག་འཚལ་ལོ། །སྤྲེའུ་འཁྲུངས་ཚེ་གཡང་དུ་ལྷུང་བའི་མི། །རྒྱབ་ཏུ་ཁུར་ནས་དྲངས་ཀྱང་མི་ངན་དེས། །དྲིན་ལན་ལོག་འཇལ་བྱས་པའང་བཟང་བྱས་ཏེ། །ལྷག་པར་ཕན་སྐྱོབས་མཛད་ལ་ཕྱག་འཚལ་ལོ། །སྙིང་རྗེས་རི་དྭགས་

[020B] །རང་ལ་གནོད་བྱེད་རྒྱལ་པོ་གཡང་ལྷུང་བ། །རང་ལུས་ལ་བསྐྱོན་གཡང་ལས་འདྲེན་པར་མཛད། །འགྲོ་བའི་གཉེན་གཅིག་ཁྱོད་ལ་ཕྱག་འཚལ་ལོ། །སྙིང་རྗེའི་དབང་གིས་རུ་རུར་འཁྲུངས་པའི་ཚེ། །ཆུས་ཁྱེར་ཉམ་ཐག་མི་ཞིག་དེ་ལས་བསྒྲལ།།
ལོག་སྒྲུབ་བཟོད་ཅིང་རྒྱལ་བློན་འཁོར་བཅས་ལ། །ཆོས་འཁོར་བསྐོར་བར་མཛད་ལ་ཕྱག་འཚལ་ལོ། །སྤྲེའུ་རྒྱལ་པོར་གྱུར་ཚེ་དམག་དཔུང་གིས། །སྤྲེའུ་ཚོགས་ཉམ་ཐག་བྱས་ལ་ཐུགས་བརྩེ་བས། །རང་ལུས་ཟམ་པར་བྱས་ཏེ་སྤྲེའུ་ཚོགས་བསྒྲལ། །ངོ་མཚར་
སེམས་དཔའ་ཆེ་ལ་ཕྱག་འཚལ་ལོ། །དྲང་སྲོང་བཟོད་པ་སྨྲ་བར་འཁྲུངས་པའི་ཚེ། །རྒྱལ་པོས་རང་ལུས་དུམ་བུར་གཏུབས་བྱས་ཀྱང། །དེ་ལ་མི་ཁྲོ་སླར་ཡང་ཐུགས་བརྩེ་བས། །གནོད་ལན་ཕན་པ་མཛད་ལ་ཕྱག་འཚལ་ལོ། །ཚངས་པའི་རྒྱལ་པོར་འཁྲུངས་ཚེ་
ཡན་ལག་བྱིན། །ལྟ་བ་ངན་པ་འཛིན་ལ་ཐུགས་བརྩེ་བས། །རྒྱུ་འབྲས་རྟེན་འབྲེལ་ཟབ་མོའི་ཆོས་བསྟན་ཏེ། །རྣམ་ཀུན་དོན་ལྡན་མཛད་ལ་ཕྱག་འཚལ་ལོ། །དགོན་པ་ཉམ་ངའི་གླང་ཆེན་དུ་གྱུར་ཚེ། །རྒྱལ་པོས་སྤྱུགས་པའི་སྐྱེ་བོ་བདུན་བརྒྱ་ཙམ། །ཐུགས་རྗེས་
མ་བཟོད་རང་ལུས་བོར་ནས་གསོས། །བཟོད་བ་མཐར་ཕྱིན་མཛད་ལ་ཕྱག་འཚལ་ལོ། །རྒྱལ་བུ་ཟླ་བར་འཁྲུངས་ཚེ་རྐང་ཁྲ་ལ། །ཆོས་བསྟན་དེ་ཡིས་བརྩོན་དུ་བཟུང་རྣམས་བཏང། །ཆ་ཚང་ལམ་བཟང་སྒྲུབ་ཅིང་འདོམས་མཛད་པ། །བརྩོན་འགྲུས་མཐར་ཕྱིན་ཁྱོད་ལ་
ཕྱག་འཚལ་ལོ། །ལྕགས་ཁྱིམ་གནས་པའི་རྒྱལ་བུར་གྱུར་པའི་ཚེ། །སྲིད་ལ་ཞེན་ལོག་ངས་འབྱུང་གིས་བསྐུལ་ཏེ། །བྱང་སེམས་ཏིང་འཛིན་བསྒོམ་ལ་བརྩོན་པར་མཛད། །བསམ་གཏན་མཐར་ཕྱིན་ཁྱོད་ལ་ཕྱག་འཚལ་ལོ། །སྙིང་རྗེའི་དབང་གིས་མ་ཧེའི་
ལུས་བཟུང་ཚོ། །སྦྲེའུ་གཙེས་པ་བཟོད་ཅིང་ལྷ་རྣམས་ལ། །རྒྱུ་འབྲས་རྟེན་འབྲེལ་ཟབ་མོ་སྟོན་པར་མཛད། །ཤེས་རབ་མཐར་ཕྱིན་ཁྱོད་ལ་ཕྱག་འཚལ་ལོ། །འགྲོ་ལ་བརྩེ་བས་བྱ་ཡི་ལུས་བཟུང་ཚེ། །སེང་གེ་ཉམ་ཐག་གསོས་ཤིང་ལྷ་རྣམས་ལ། །རྒྱལ་བ་

[021A]༄༅། །དགྱེས་པའི་ལམ་བཟང་སྟོན་མཛད་པ། །འགྲོ་འདྲེན་མཚུངས་མེད་དམ་པར་ཕྱག་འཚལ་ལོ། །དེ་དག་ལ་སོགས་སྐྱེས་རབ་མཐའ་ཡས་པར། །གཞན་དོན་དཀའ་སྤྱད་གླང་ཆེན་ཁྲུས་བཞིན་དུ། །ངོམ་མེད་སྤྱད་པས་མངོན་བར་བྱང་ཆུབ་པ། །སྟོན་པ་ཐུགས་རྗེ་
ཅན་ལ་ཕྱག་འཚལ་ལོ། །དཔལ་ལྡན་སྟུག་པོ་བཀོད་བའི་ཞིང་ཁམས་སུ། །ལྔ་ལྡན་ལོངས་སྤྱོད་རྫོགས་པའི་སྐུར་བཞེངས་ཏེ། །ཕྱོགས་བཅུའི་ཞིང་ཁམས་རབ་འབྱམས་མཐའ་ཡས་པར། །སྤྲུལ་བའི་ཟློས་གར་མཛད་ལ་ཕྱག་འཚལ་ལོ། །ཆོས་ཀྱི་སྐུ་ལས་མ་གཡོས་དགའ་
ལྡན་དུ། །དམ་པ་ཀུན་གྱི་ཏོག་མཛེས་རྣམ་དཀར་གྱིས། །ལྷ་བཅས་འགྲོ་ལ་ཕན་བདེ་མཆོག་སྩོལ་བ། །ས་བཅུའི་དབང་ཕྱུག་ཚུལ་ལ་ཕྱག་འཚལ་ལོ། །ཞེས་པ་ནས། སྐུ་ཡི་དངོས་ཀྱི་གདུལ་བྱ་ཚིམ་མཛད་ནས། །ཞི་བའི་དབྱིངས་གཟིམས་སྐུ་གདུང་ཆ་བརྒྱད་དང། །
དེ་ལས་འཕྲོས་བའི་བསམ་འཕེལ་ནོར་བུ་ཡིས། །སྟོང་གསུམ་མཛེས་པར་མཛད་ལ་ཕྱག་འཚལ་ལོ། །མཉམ་མེད་སྟོན་པ་མཆོག་དེས་ལེགས་གསུངས་པའི། །ལུང་རྟོགས་དམ་པའི་ཆོས་དང་གསུང་རབ་ལས། །དངོས་སམ་བརྒྱུད་ནས་སྐྱེས་པའི་མཁས་རྣམས་ལ། །
སྙིང་ནས་མི་ཕྱེད་དད་བས་ཕྱག་འཚལ་ལོ། །བདེ་ལེགས་མཆོག་སྟེར་སྟོན་པའི་སྐུ་གཟུགས་དང། །ལེགས་གསུངས་བཀའ་དང་དགོངས་འགྲེལ་དང་བཅས་པའི། །གླེགས་བམ་མཆོད་རྟེན་གནས་གཞི་ལ་སོགས་པ། །ཕྱག་འོས་ཀུན་ལ་གུས་པས་ཕྱག་འཚལ་
ལོ༑ ༑སྟོན་པ་བླ་མེད་སངས་རྒྱས་རིན་པོ་ཆེ། །ཞེས་པ་ནས། སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་པ་ནས། བདེ་བར་གཤེགས་པ་ཐམས་ཅད་བདག་གིས་བསྟོད། །ཅེས་ཕྱག་བྱ། མཆོད་པ་འབུལ་བ་ནི་
ཇི་ལྟར་སྔོན་གྱི་སངས་རྒྱས་ལ། །ལྷ་ཡི་དབང་པོ་བརྒྱ་བྱིན་གྱིས། །མཆོད་ཡོན་ཕུལ་བ་ཇི་བཞིན་དུ། །བདག་ཀྱང་མཆོད་ཡོན་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ཀླུ་རྒྱལ་གཙུག་ན་རིན་ཆེན་གྱིས། །ཞབས་བསིལ་ཕུལ་བ་ཇི་བཞིན་དུ། །བདག་ཀྱང་

[021B] །ཇི་ལྟར་སྔོན་གྱི་སངས་རྒྱས་ལ། །སྲིང་མོ་གངྒཱའི་ལྷ་མོ་ཡིས། །མེ་ཏོག་ཕུལ་བ་ཇི་བཞིན་དུ། །བདག་ཀྱང་མེ་ཏོག་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །སྤོས་འཚོང་ཁྱེའུ་བཀྲ་ཤིས་ཀྱིས། །བདུག་སྤོས་ཕུལ་བ་ཇི་བཞིན་
དུ༑ ༑བདག་ཀྱང་བདུག་སྤོས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །རྒྱལ་པོ་གསེར་གྱི་ལག་པ་ཡིས། །སྣང་གསལ་ཕུལ་བ་ཇི་བཞིན་དུ། །བདག་ཀྱང་སྣང་གསལ་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །དྲི་ཟའི་རྒྱལ་པོ་རབ་དགའ་ཡིས། །
དྲི་ཆབ་ཕུལ་བ་ཇི་བཞིན་དུ། །བདག་ཀྱང་དྲི་ཆབ་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ཁྱིམ་བདག་མགོན་མེད་ཟས་སྦྱིན་གྱིས། །ཞལ་ཟས་ཕུལ་བ་ཇི་བཞིན་དུ། །བདག་ཀྱང་ཞལ་ཟས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །མགར་བ་ལྷ་དགའ་ཀླུ་
དགའ་ཡིས། །སྒྲ་སྙན་ཕུལ་བ་ཇི་བཞིན་དུ། །བདག་ཀྱང་སྙན་དབུལ་བར་བགྱི། །ཞེས་ཆུ་གཉིས་ཉེར་སྤྱོད་རོལ་མོ་དང་བཅས་བ་དབུལ། ཨེ་མའོ་མཆོད་པ་བླ་ན་མེད། །རང་བྱུང་མཆོད་པ་ཆེན་པོ་སྟེ། །གཟུགས་ཀྱི་ལྷ་མོས་མེ་ལོང་འཛིན། །གཟུགས་ཀྱི་མཆོད་པ་སྤྱན་ལ་འབུལ། ཨེ་མའོ་མཆོད་པ་
བླ་ན་མེད། །རང་བྱུང་མཆོད་པ་ཆེན་པོ་སྟེ། །སྒྲ་ཡི་ལྷ་མོས་བི་ཝང་འཛིན། །སྒྲ་ཡི་མཆོད་བ་སྙན་ལ་འབུལ། །ཨེ་མའོ་མཆོད་པ་བླ་ན་མེད། །རང་བྱུང་མཆོད་པ་ཆེན་པོ་སྟེ། །དྲི་ཡི་མཆོད་པ་ཤངས་ལ་འབུལ། །ཨེ་མའོ་མཆོད་པ་བླ་ན་མེད། །རང་བྱུང་
མཆོད་པ་ཆེན་པོ་སྟེ། །རོ་ཡི་ལྷ་མོས་ཞལ་ཟས་འཛིན། །རོ་ཡི་མཆོད་པ་ལྗགས་ལ་འབུལ། །ཨེ་མའོ་མཆོད་བ་བླ་ན་མེད། །རང་བྱུང་མཆོད་པ་ཆེན་པོ་སྟེ། །རེག་བྱའི་ལྷ་མོས་ན་བཟའ་འཛིན། །རེག་བྱའི་མཆོད་པ་སྐུ་ལ་འབུལ། །ཞེས་འདོད་ཡོན་ལྔ་འབུལ། ཕུན་ཚོགས་གཟི་
འོད་ཕྱོགས་བཅུར་རབ་ཏུ་འཕྲོ། །ཞེས་པ་ནས། སྟོབས་བཅུ་མངའ་བའི་གོ་འཕང་ཐོབ་པར་ཤོག། །ཅེས་དབུ་རྒྱན་དབུལ། དགེ་སྦྱོང་རྣམས་ལ་འདྲེན་པས་བསྔགས་པ་ཡི། །ཆོས་གོས་གསུམ་དང་གསིལ་བྱེད་དྲང་སྲོང་སྣོད། །རུང་བ་ཚད་དང་ལྡན་པ་འདི་དག་ཀྱང། །ཞེན་མེད་མ་

[022A]༄༅། །ཆགས་བློ་ཡིས་དབུལ་བར་བགྱི། །དྲི་མེད་མཚན་ལ་སྒྲིབ་པ་མི་མངའ་ཡང། །དད་པས་དུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་སེམས་ཅན་རྣམས། །སངས་རྒྱས་བརྟུལ་ཞུགས་མཆོག་ལ་སྦྱོད་བར་ཤོག་ཅེས་ཆོས་གོས་
སོགས་དབུལ། ཕུལ་བྱུང་གཟུགས་མཛེས་ཡིད་འཕྲོག་རྒྱན་གྱིས་སྤུད། །ལང་ཚོར་རྒྱས་གླུ་དང་གར་ལ་མཁས། །དབང་པོ་དྲུག་ལ་རྨད་བྱུང་བདེ་བ་སྟེར། །ཀུན་གྱི་དགའ་སྐྱེད་མཆོད་པའི་ལྷ་མོ་ནི། །ཁ་ཅིག་མེ་ཏོག་སྣ་ཚོགས་སྐོན་བུ་ཐོགས། །གཞན་དག་དྲི་ཞིམ་བདུག་པས་
ཕྱོགས་ཀུན་འགེངས། །ལ་ལ་སྣང་གསལ་དྲི་དང་བདུད་རྩི་འཛིན། །དེ་འདྲའི་མཆོད་བའི་སྤྲིན་གྱིས་བདག་མཆོད་ན། །འཁོར་དང་བཅས་བའི་བརྩེ་ལྡན་བཅོམ་ལྡན་འདས། །བདག་གི་བསོད་ནམས་སྤེལ་སླད་བཤམས་པ་དང། །ཡིད་ཀྱིས་སྤྲུལ་པའི་རབ་འབྱམས་མཆོད་པའི་
ཚོགས། །དགྱེས་བཞིན་བཞེས་ཏེ་མཆོག་རྣམས་སྩལ་དུ་གསོལ། །ཞེས་ཉེར་སྤྱོད་ལྔ་འབུལ། པི་ཝང་མ་དང་གླིང་བུ་མ། །རྫ་རྔམ་དང་རྫ་རྔ་ཆེ། །བཞད་མོ་སྒེག་མོ་གླུ་གར་མོ། །མེ་ཏོག་མ་དང་སྤོས་འཆད་མ། །མར་མེ་མ་དང་དྲི་ཆབ་མ། །མེ་ལོང་མ་དང་རོ་འཛིན་མ། །རེག་བྱ་མ་
དང་ཆོས་ལྡན་མ། །ནམ་མཁའ་གང་བའི་ཚོགས་སྤྲུལ་ནས། །རྒྱལ་བ་སྲས་དང་བཅས་ལ་འབུལ། །འགྲོ་བའི་དོན་དུ་བཞེས་སུ་གསོལ། །ཞེས་ལྷ་མོ་བཅུ་དྲུག་དབུལ། ལྷ་རྫས་ལས་བྱས་ལྟེ་བ་ཤིན་ཏུ་ཟླུམ། །རྩི་བས་སྟོང་ལྡན་ཞིང་མུ་ཁྱུད་རབ་མཉམ་བཟང། །སྡང་བའི་དགྲ་
ལས་རྣམ་པར་རྒྱལ་གྱུར་བའི། །འཁོར་ལོ་རིན་ཆེན་ནམ་མཁའ་བཀང་སྟེ་འབུལ། །རིན་ཆེན་དོ་བོ་ལྷ་རྫས་བཻཌཱུརྱ། །ཀུན་ཏུ་དཔག་ཚད་ཙམ་དུ་སྣད་བྱེད་ཅིང་ །དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན་ནམ་མཁའ་བཀང་སྟེ་འབུལ། །
གཟུགས་མཛེས་བལྟ་ན་སྡུག་ཅིང་ཚུལ་བཟང་མ། །ཝགས་བའི་མདོག་ལེགས་འཇམ་ཞིང་དྲི་མཆོག་ལྡན། །ཡིད་འོད་འདོད་དགུའི་རེག་བྱ་དང་ལྡན་པའི། །བཙུན་མོ་རིན་ཆེན་ནམ་མཁའ་བཀང་སྟེ་འབུལ། །གང་ཡང་རྒྱལ་བ་མུ་ཏིག་མདངས་ལྡན་པའི་

[022B] །བཟོད་ལྡན་མཚུངས་པའི་ཁྱིམ་བདག་ནོར་ལྡན་པའི། །བློན་པོ་རིན་ཆེན་ནམ་མཁའ་བཀང་སྟ་འབུལ། །ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་གནས་གངས་ཆེན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་
ལ་རབ་འགྲོ་བའི། །གླང་པོ་རིན་ཆེན་ནམ་མཁའ་བཀང་སྟེ་འབུལ། །ཐོ་རངས་དུས་སུ་ཕྱོགས་རྣམས་མ་ལུས་པའི། །ས་རྣམས་བསྐོར་ཏེ་སླར་ཡང་ལྡོག་འགྱུར་པ། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །རྟ་མཆོག་རིན་ཆེན་ནམ་མཁའ་བཀང་སྟེ་འབུལ་
འགྲོ་དང་ལྡོག་དང་ཀུན་ནས་འོངས་གྱུར་པའི། །བདུད་དབུང་མ་ལུས་འཇིགས་པར་བྱེད་པ་སྟེ། །དཔལ་ལྡན་འབྱོར་བའི་དཔུང་དང་བཅས་པ་ཡི། །དམག་དཔོན་རིན་ཆེན་ནམ་མཁའ་བཀང་སྟེ་འབུལ། །རྒྱལ་སྲིད་རིན་པོ་ཆེ་སྣ་བདུན་ཕུལ་བའི་དགེ་བའི་རྩ་བ་ལ་བརྟེན་
ནས་སྦྱིན་པའི་བདག་པོ་རྣམས་བླ་ན་མེད་པའི་ཆོས་ཀྱི་རྒྱལ་སྲིད་ལ་མངའ་བསྒྱུར་བའི་ཆོས་ཀྱི་རྒྱལ་པོ་ཆེན་པོར་གྱུར་ཅིག་ཅེས་རིན་ཆེན་སྣ་བདུན་དབུལ། ཇི་ལྟར་སྔོན་གྱི་སངས་རྒྱས་ལ། །དཔལ་གྱི་བེའུ་གཡུང་དྲུང་འཁྱིལ། །དགེ་བ་དོན་དུ་མངའ་བ་ལྟར། །དེ་བཞིན་
བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གསེར་གྱི་འཁོར་ལོ་མུ་ཁྱུད་ཅན། །ཚངས་པ་ཆེན་པོས་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །འདམ་གྱི་སྐྱོན་གྱི་མ་གོས་པའི། །པདྨ་དཀར་པོ་
ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སོན་གྱི་སངས་རྒྱས་ལ། །ཉོན་མོངས་བདུད་ལས་རྒྱལ་བ་ཡི། །ཆོས་ཀྱི་རྒྱལ་མཚན་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གདུགས་དཀར་
གསེར་གྱི་ཡུ་བ་ཅན། །ཕུལ་བདེ་བཞིན་བདག་འབུལ་གྱིས། །ཅི་བདེ་བར་ནི་བཞེས་སུ་གསོལ། །ཇི་ལྟར་སྔོན་གྱི་སངས་རྒྱས་ལ། །རེ་བ་ཐམས་ཅད་རྫོགས་མཛད་པའི། །བུམ་བ་བཟང་པོ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་

[023A]༄༅། །སངས་རྒྱས་ལ། །སྙན་པ་ཕྱོགས་བཅུར་སྒྲོག་པ་ཡི། །འབུད་དུང་གཡས་འཁྱིལ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ན་བཟའ་གསེར་གྱི་ཉ་རིས་ཅན། །ཕུལ་བ་དེ་བཞིན་བདག་འབུལ་གྱིས། །ཅི་བདེ་
བར་ནི་བཞེས་སུ་གསོལ། །བཀྲ་ཤིས་པའི་རྟགས་བརྒྱད་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་ཕྱོགས་དང་དུས་དང་གནས་སྐབས་ཐམས་ཅད་དུ་བཀྲ་ཤིས་དང་བདེ་ལགས་ཀྱི་དགེ་མཆན་རྒྱ་ཆེན་པོ་རྒྱུན་མི་འཆད་དུ་འབྱུང་བར་
གྱུར་ཅིག་ཅེས་བཀྲ་ཤིས་རྟགས་བརྒྱད་དཔལ། ཇི་ལྟར་སྔོན་གྱི་སངས་རྒྱས་ལ། །གཟུགས་ཀྱི་ལྷ་མོ་འོད་འཆང་མས། །མེ་ལོང་ཕྱག་ཏུ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གླང་པོ་ཆན་པོ་ནོར་སྐྱོང་གིས། །
གྷ་ཧང་ཕྱག་ཏུ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ཞིང་པའི་བུ་མོ་ལགས་སྐྱེས་མས། །བ་ཞོ་ཕྱག་ཏུ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །རྩྭ་འཚོང་
ཁྱེའུ་བཀྲ་ཤིས་ཀྱིས། །དུར་བ་ཕྱག་ཏུ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ལྷ་མཆོག་ཆངས་པ་ཆེན་པོ་ཡིས། །བིལ་བ་ཕྱག་ཏུ་ཕུལ་པ་ལྟར། །དེ་བཞིན་བདག་གིས་དབལ་བར་བགྱི། །ཇི་ལྟར་སྔོན་གྱི་
སངས་རྒྱས་ལ། །ལྷ་ཡི་དབང་པོ་བརྒྱ་བྱིན་གྱིས། །དུང་དཀར་གཡས་འཁྱིལ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །སྐལ་ལྡན་བྲམ་ཟེ་དཀར་རྒྱལ་གྱིས། །ལི་ཁྲི་ཕྱག་ཏུ་ཕུལ་བ་ལྟར། །དེ་བཞིན་བདག་གིས་
དབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གསང་བདག་ཕྱག་ན་རྡོ་རྗེ་ཡིས། །ཡུངས་དཀར་ཕྱག་ཏུ་ཕུལ་བ་ལྟར། །དེ་བཞིན་བདག་གིས་དབུལ་བར་བགྱི། །བཀྲ་ཤིས་པའི་རྫས་བརྒྱད་ཕུལ་བའི་དགེ་པའི་རྩ་བ་ལ་བརྟེན་ནས་འཇིག་རྟེན་གྱི་ཁམས་

[023B]ཅེས་བཀྲ་ཤིས་རྫས་བརྒྱད་དབུལ། རིན་ཆེན་མཛེས་པའི་བཀྲ་ཤིས་བུམ་པ་འདི། །ཞེས་པ་ནས། བྱང་ཆུབ་སེམས་ཀྱི་རླན་གྱིས་བརླན་པར་ཤོག་ཅེས་གང་བུམ་དབུལ། རྔ་བོ་ཆེ་
རྣམས་ཕུལ་བའི་དགེ་བ་ཡིས། །སེམས་ཅན་ཐམས་ཅད་ཚངས་པའི་དབྱངས་ལྡན་གྱུར། །སངས་རྒྱས་བྱང་ཆུབ་དམ་བ་མཆོག་རེག་ཤོག་ཆོས་ཀྱི་འཁོར་ལོ་དགེ་བ་བསྐོར་གྱུར་ཅིག་བསྐལ་བ་བསམ་གྱིས་མི་ཁྱབ་བཞུགས་པར་ཤོག་འགྲོ་ལ་ཕན་
ཕྱིར་ཆོས་ཀྱང་སྟོན་གྱུར་ཅིག་ཉོན་མོངས་འཇོམས་འགྱུར་སྡུག་བསྔལ་སེལ་བར་ཤོག་འདོད་ཆགས་ཞེ་སྡང་གཏི་མུག་ཞི་གྱུར་ཅིག་རྔ་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་ཆོས་ཀྱི་རྔ་ཆེན་པོ་རྒྱུན་མི་འཆད་དུ་བརྡུང་བར་
གྱུར་ཅིག་ཅེས་རྔ་དབུལ། དཀར་མཛེས་འཁྱིལ་ལེགས་དར་གྱི་ཅོད་པན་ཅན། །གངས་སྙན་སྐད་ཀྱི་ང་རོས་ཕྱོགས་ཀུན་འགེངས། །གཡས་འཁྱིལ་དུང་གིས་ནམ་མཁའ་བཀང་སྟེ་འབུལ། །འགྲོ་བས་ཚངས་དབྱངས་མཆོག་ནི་ཐོབ་པར་ཤོག་དུང་
ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་བོ་རྣམས་ཆོས་ཀྱི་དུང་རྒྱུན་མི་འཆད་དུ་འབུད་པར་གྱུར་ཅིག་ཅེས་དུང་དབུལ། དྲི་མེད་གསེར་གྱི་རྩིབས་སྟོང་འོད་འབར་བ་ །རིན་ཆེན་ཨིནྡྲ་ནཱི་ལའི་ཏོག་གིས་མཛེས། །སྣ་ཚོགས་ཕྲ་བཀོད་མུ་ཏིག་ཆུན་འཕྱང་
གིས༑ ༑ཁོར་ཡུག་བརྒྱན་པའི་གདུགས་ཀྱི་ས་མཆོད་པར་བྱ། །གདུགས་ཕུལ་བའི་དགེ་བའི་རྩ་བ་ལ་བརྟེན་ནས་སྦྱིན་པའི་བདག་བོ་རྣམས་བླ་ན་མེད་པའི་ཆོས་ཀྱི་རྒྱལ་པོ་ཆེན་པོར་གྱུར་ཅིག་ཅེས་གདུགས་དབུལ། དྲང་ཞིང་ལྡེམ་པའི་རིན་ཆེན་ཡུ་བ་ནི། །ཟླ་ཕྱེད་
རྡོ་རྗེ་རིན་ཆེན་རྩེ་མོ་ཅན། །དར་ལྕེ་གསུམ་པ་རླུང་གིས་བསྐྱོད་པ་ན། །སིལ་སིལ་འཁྲོལ་བའི་དྲིལ་ཆུང་སྒྲ་སྒྲོགས་ཤིང། །སུམ་ཁུགས་འཁྱོག་གི་འགྱིང་དང་རབ་ཏུ་ལྡན། །མཛེས་བའི་སྲོགས་ཆགས་མཚན་མ་ཡོད་མེད་ཀྱི། །མི་མཐུན་ཕྱོགས་ལས་

[024A]༄༅། །རྒྱལ་བའི་རྒྱལ་ཅེས་རྒྱལ་མཚན་དང་བ་དན་དབུལ་མཚན་དང། །རབ་མཛེས་པ་དན་དག་གིས་མཆོད་བར་བྱ། །རྒྱལ་མཚན་དང་བ་དན་ཕུལ་བའི་དག་བའི་རྩ་བ་ལ་བརྟེན་ནས་སྦྱིན་པའི་བདག་པོ་རྣམས་མི་མཐུན་པའི་ཕྱོགས་ཐམས་ཅད་ལ་རྒྱལ་བའི་ཆོས་ཀྱི་རྒྱལ་མཚན་དང་སྙན་པའི་བ་དན་
ཕྱོགས་བཅུར་བསྒྲེང་བར་གྱུར་ཅིག་ནམ་མཁའི་རྒྱན་གྱུར་རིན་ཐང་མེད་བའི་གོས། །སྣ་ཚོགས་དར་གྱི་ཤམ་བུ་གཡོ་བ་ཅན། །ཙན་དན་སྦྲུལ་གྱི་སྙིང་པོའི་དྲིས་བསྒོས་པ། །རབ་འབྱམས་བླ་རེའི་སྤིན་གྱིས་མཆོད་པར་བྱ། །ཞེས་བླ་རེ་དབུལ། རྒྱལ་བས་བདུད་བཅོམ་བྱང་
ཆུབ་སངས་རྒྱས་ཏ། །རྒྱལ་བའི་སྐུ་ལ་སྤབས་སྐྱམས་མི་མདའ་ཡང། །བདག་ཅག་བསད་ནམས་ཞིང་དུ་འགྱུར་སླད་དུ། །བཤོས་དང་ཞལ་ཟས་སྦྱར་བ་འདི་ཕུལ་བས། །དུས་ཀུན་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་ཏེ། །ཏིང་འཛིན་
ཟས་དང་ཆོས་ལ་སྤྱོད་བར་ཤོག་ཅེས་ཞལ་ཟས་དབུལ། མེ་ཏོག་དམ་བ་འཕྲང་བ་དམ་པ་དང། །ཞེས་པ་ནས། རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་པ་དང། མེ་ཏོག་ཕལ་ཆེར་མེ་ཏོག་བླ་རེ་དང། །མེ་ཏོག་བཀོད་པའ་འོད་ཟེར་རབ་བཀྱེ་སྟེ། །མེ་ཏོག་
སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པ་རྒྱལ་བ་སྲས་བཅས་མཆོད། །བདུག་པ་ཕལ་ཆེར་བདུག་པ་བླ་རེ་དང། །བདུག་པ་བཀོད་པའི་འོད་ཟེར་རབ་བཀྱེ་སྟེ། །བདུག་པ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་
བཅས་མཆོད། །ཕལ་ཆེར་སྤོས་དང་སྤོས་ཀྱི་བླ་རེ་དང། །སྤོས་ཀྱི་བཀོད་པའི་འོད་ཟེར་རབ་བཀྱེ་སྟེ། །སྣ་ཚོགས་སྤོས་རྣམས་ཀུན་ཏུ་བཀྲམ་བས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །འཕྲེང་བ་ཕལ་ཆེར་འཕྲང་བ་བླ་རེ་དང། །འཕྲེང་བ་བཀོད་
བའི་འོད་ཟེར་རབ་བཀྱེ་སྟེ། །འཕྲེང་བ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཕྱེ་མ་ཕལ་ཆེར་ཕྱེ་མ་བླ་རེ་དང། །ཕྱེ་མ་བཀོད་པའི་འོད་ཟེར་རབ་བཀྱེ་སྟེ། །ཕྱེ་མ་སྣ་བདག་དང་མཁས་མཉམ་འགྲོ་བ་མ་ལུས་པ། །ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་

[024B] །ན་བཟའ་ཕལ་ཆེར་ན་བཟའ་བླ་རེ་དང། །ན་བཟའ་བཀོད་པའི་འོད་ཟེར་རབ་བཀྱེ་སྟེ། །ན་བཟའ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཕལ་ཆེར་གདུགས་དང་གདུགས་ཀྱི་བླ་རེ་དང། །གདུགས་ཀྱི་
བཀོད་བའི་འོད་ཟེར་རང་བཀྱེ་སྟེ། །སྣ་ཚོགས་གདུགས་རྣམས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །རིན་ཆེན་ཕལ་ཆེར་རིན་ཆེན་བླ་རེ་དང། །རིན་ཆེན་བཀོད་པའི་འོད་ཟེར་རབ་བཀྱེ་སྟེ། །རིན་ཆེན་སྣ་ཚོགས་ཀུན་ཏུ་བཀྲམ་
བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །པདྨ་ཕལ་ཆེར་པདྨ་བླ་རེ་དང། །པདྨ་བཀོད་པའི་འོད་ཟེར་རབ་བཀྱེ་སྟེ། །པདྨ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །རྒྱན་འཕྲེང་ཕལ་ཆེར་རྒྱན་འཕྲེང་བླ་རེ་
དང༑ ༑རྒྱན་འཕྲེང་བཀོད་པའི་འོད་ཟེར་རབ་བཀྱེ་སྟེ། །རྒྱན་འཕྲང་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །རྒྱལ་མཚན་བཀོད་འོད་ཟེར་རབ་བཀྱེ་སྟེ། །དེ་དག་རྒྱལ་མཚན་དཀར་དམར་སེར་པོ་དང། །སྔོ་དང་རྒྱལ་
མཚན་བཀོད་པ་སྣ་ཚོགས་པ། །དུ་མས་རྒྱལ་བའི་ཞིང་རྣམས་འགེངས་པར་བྱེད། །ནོར་བུའི་དྲ་བ་སྣ་ཚོགས་བཀོད་པའི་གདུགས། །དར་གྱི་ལྡ་ལྡི་བ་ངན་རབ་དཔྱངས་ཤིང། །དྲིལ་གཡེར་དྲ་བ་རྒྱལ་བའི་གསུང་སྒྲོགས་པ། །དེ་བཞིན་གཤེགས་ཀྱི་དབུ་ལ་དེ་དག་འཛིན། །
ལག་བའི་མཐིལ་ནས་མཆོད་པ་བསམ་ཡས་རྣམས། །རྒྱལ་བ་གཅིག་ལ་མཆོད་པ་བྱེད་པ་ལྟར། །རྒྱལ་བ་མ་ལུས་ཀུན་ལའང་དེ་བཞིན་འབུལ། །ཞེས་མཆོད་པ་སྣ་ཚོགས་དབུལ། དེ་ནས་དོ་མཚང་བའི་མཆོད་པ་ཆེན་པོ་བཅོ་བརྒྱད་ནི། གནས་འྡིའམ་ནི་གཞན་དག་ན། །ལྷ་སོགས་
བདག་གིར་མ་བྱས་པའི། །མེ་ཏོག་ཆུ་སྐྱེས་ཐང་སྐྱེས་རྣམས། །ཐུབ་པའི་སྐྱེས་མཆོག་རྣམས་ལ་འབུལ། །གནས་འྡིའམ་ནི་གཞན་དག་ནི། །གང་ཡང་སྦོས་གྱི་ཤིང་བཟང་པོ། །ལྷ་ཡི་སྤོས་སོགས་རྨད་བྱུང་བ། །ཐུབ་པའི་སྐྱེས་མཆོག་རྣམས་ལ་འབུལ་ །རིན་ཆེན་དྲང་སྲོང་ཏིང་འཛིན་རྣམ་འཕྲུལ་དེ་འདྲའོ་ །

[025A]༄༅། །བཟང་བོ་ཆེར་འབར་དང། །སྣང་བའི་ཤིང་ལས་བྱུང་བ་དང། །ཉི་མ་ཟླ་བ་ལ་སོགས་འོད། །ཕྱོགས་རྣམས་ཀུན་ཏུ་སྤྲོས་ཏེ་འབུལ། །གནས་འྡིའམ་ནི་གཞན་དག་ན། །དྲི་ཡི་ཤིང་རྣམས་བཟང་པོའི་ཆབ། །ཕྱོགས་རྣམས་ཀུན་ཏུ་སྤྲོ་བྱས་ནས། །ཐུབ་པའི་དབང་ཕྱུག་རྣམས་
ལ་འཕུལ། །རིན་ཆེན་རང་བཞིན་རྒྱ་མཚོ་དང། །རིན་ཆེན་རི་བོ་ལ་སོགས་མཆོག་མཆོད་བའི་སྦྲིན་ནི་སྤྲོ་བ་ཡིས། །ཕྱོགས་རྣམས་ཀུན་ཏུ་དབུལ་བར་བྱ། །རྩེད་འཇོ་བདེ་བའི་དགའ་ཆེན་པོ། །རྒོད་དང་སྒེག་ལ་སོགས་པའི་ཚོགས། །ཕྱོགས་རྣམས་ཀུན་ཏུ་ཐམས་ཅད་ནས། །
དགའ་བའི་མཆོག་ནི་སྤྲོ་བར་བྱ། །གོས་དང་རྒྱན་སོགས་འབྱུང་བ་ཡི། །དེ་བཞིན་དཔག་བསམ་ཤིང་བཟང་པོ། །རྡོ་རྗེའི་སྔགས་ནི་བརྗོད་བྱ་ཞིང། །སངས་རྒྱས་ཀུན་ལ་དབུལ་བར་བྱ། །བྱང་ཆུབ་ཏུ་ནི་སེམས་བསྐྱེད་ནས། །སེམས་ཅན་ཀུན་གྱི་དོན་གྱི་ཕྱིར། །ཕྱོགས་རྣམས་ཀུན་ཏུ་
སྤྲོ་བྱས་ཏེ། །སངས་རྒྱས་ཀུན་ལ་དབུལ་བར་བྱ། །སྦྱིན་བའི་ཕ་རོལ་ཕྱིན་མཆོད་པས། །སེམས་ཅན་ཐམས་ཅད་དཔལ་དང་ནི། །ནོར་དང་ལྡན་པ་འགྲུབ་བར་ཤོག་བདེ་བ་མཚང་མེད་པར་ཤོག་སེམས་ཅན་ཐམས་ཅད་བྱང་ཆུབ་དང། །སྔོམ་བར་རབ་ཏུ་གནས་པར་ཤོག་རྒྱག་
སོགས་ཉེས་པ་ཆེན་པོ་རྣམས། །ཞི་གྱུར་ཀུན་ཏུ་སྤྲོ་བར་བྱ། །འཇིགས་དང་འཁོན་སོགས་སྡུག་བསྔལ་ལ། །སོགས་པའི་སྡུག་བསྔལ་ཞི་བར་ཤོག་བྱམས་དང་ལྡན་པའི་རྣལ་འབྱོར་གྱིས། །ཆོས་ལ་བདག་མེད་སྒྲུབ་བར་ཤོག་འཁོར་བ་མཐར་ཐུག་བར་དུ་ནི། །བདག་འཆང་
རྒྱ་བར་མ་གྱུར་ཅིག་དེ་བཞིན་སེམས་ཅན་ཐམས་ཅད་ནི། །བརྩོན་འགྲུས་དེ་ཉིད་སྒྲུབ་བྱེད་ཤོག་སྲོག་ཆགས་ཀུན་གྱི་འདོད་ཆགས་སོགས། །ཉོན་མོངས་ཆེན་པོ་ཞི་བར་ཤོག་སེམས་ཅན་ཐམས་ཅད་གཡེང་མེད་ཅིག། བསམ་གཏན་བཞི་དང་ལྡན་པར་ཤོག་
སངས་རྒྱས་ཡེ་ཤེས་རབ་ཆེ། །སྡུག་བསྔལ་གཅོད་བྱེད་བླ་ན་མེད། །ཤེས་རབ་སྦྱོར་བས་དག་བྱེད་པས། །སངས་རྒྱས་སེམས་ཅན་དག་གྱུར་ཅིག་སྟོང་གསུམ་གྱི་ནི་རྡུལ་སྙེད་དུ། །བདག་ཉིད་ཀྱང་ནི་རྣམ་བསམ་ཞིང། །མཆོད་པའི་སྦྲིན་ནི་རྣམ་བསམ་ནས། །སངས་རྒྱས་

[025B] །སྟོང་གསུམ་གྱི་ནི་རྡུལ་སྙེད་དུ། །བདག་ཉིད་ཀྱང་ནི་རྣམ་བསམ་ཞིང། །ལྕེ་ནི་དེ་སྙེད་ལྡན་དང་བཅས། །སངས་རྒྱས་བསྔགས་པ་བརྗོད་པར་བྱ། །དེ་ནས། མཉམ་མེད་མི་གཡོ་མཉམ་མེད་མཆོག་གི་ཆོས་ཉིད་ཅན། །ཐུགས་རྗེའི་བདག་ཉིད་འགྲོ་བའི་སྡུག་
བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་བ། །དྲི་མེད་མེ་གཡོ་མཉམ་མེད་དམ་བའི་མཆོག་ཆོས་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། །དངོས་གྲུབ་མཐའ་
ཡས་མཉམ་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་པར་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང། །སྨོན་ལམ་གྲུབ་པ་འགག་པ་མེད་པའི་ཆོས་ཉིད་ཅན། །འགྲོ་བའི་དོན་སྒྲུབ་རབ་ཏུ་བརྩོན་པ་མཐའ་ཡས་པ། །
ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་བར་སྣང། །ཚད་མེད་དང་དྲལ་བ་ཤིན་ཏུ་རྫོགས་པ་ཡི། །བདེ་བར་གཤེགས་བའི་གོ་འཕང་དམ་པ་བརྙེས་གྱུར་ཀྱང། །ཁམས་གསུམ་རྣམས་ལ་དངོས་གྲུབ་མཆོག་སྩོལ་མཛད་པ་ཡི། །ཐུགས་རྗེའི་སྤྱོད་པ་མ་གཡོ་འགག་པར་
ཡོངས་མི་འགྱུར། །ཨེ་མའོ་ཤིན་ཏུ་བཟང་པའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་པ། །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་འཔོ་དུས་གསུམ་སྒྲིབ་པ་མེད་པར་རབ་མཁྱེན་པས། །
དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སོལ། །དེ་ནས་རྣལ་འབྱོར་དེ་ཉིད་ཀྱིས། །ལུས་དང་ངག་སེམས་ལས་བྱུང་བའི། །མཆོད་པ་དག་ནི་བསྡུས་ནས་སུ། །སངས་རྒྱས་ཀུན་ལ་དབུལ་བར་བྱ། །ཆོས་རྣམས་ཐམས་ཅད་དངོས་མེད་ཅིང། །སྟོང་ཉིད་
མཚན་མ་ཀུན་དང་བྲལ། །སྨོན་པ་མེད་པའི་ཏིང་འཛིན་མཆོག་སངས་རྒྱས་ཀུན་ལ་དབུལ་བར་བྱ། །དེ་ནས་མཆོད་པ་ཉེར་ལྔ་ནི། དཔག་མེད་བསོད་ནམས་སྟོབས་ལས་བྱུང་བ་ཡི། །ལྷ་རྫས་ལས་གྲུབ་རིན་ཆེན་ཅོད་པན་མཆོག་སྙན་ཤལ་མཛེས་བྱེད་རིན་ཆེན་འཁྱིལ་

[026A]༄༅། །བའི་རྒྱན། །མགྲིན་པ་དུང་འདྲ་མཛེས་བྱེད་མགུལ་གདུབ་མཆོག་ཐུགས་མཚན་དཔལ་བའུ་མཛེས་བྱེད་སེ་མོ་དོ། །དཔུང་བ་མཛེས་བྱེད་དཔུང་རྒྱན་སྲུང་སྐུད་མཆོག་ཕྱག་གཉིས་འཁྲིག་མར་སྤྲས་པའི་གདུ་བུ་མཆོག་དྲ་བས་འབྲེལ་བའི་སོར་མོའི་གདུ་བུ་
མཆོག་རྫུ་འཕྲུལ་ལྡན་པའི་ཞབས་ལ་མཛེས་བྱེད་རྒྱན། །རྒྱལ་བ་སྲས་དང་བཅས་ལ་དཔུལ་བར་བགྱི། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །དཔག་མེད་བསོད་ནམས་སྟོབས་ལས་བྱུང་བ་ཡི། །རིན་ཆེན་གདུགས་མཛེས་གསེར་གྱི་ཡུ་བ་ཅན། །མི་མཐུན་
བདུད་ལས་རྒྱལ་བའི་རྒྱལ་མཚན་མཆོག་སྙན་པ་ཕྱོགས་བཅུར་གཡེ་བའི་བདན་འཕན། །ཕྱོགས་ཀུན་ཡིད་འཕྲོག་དར་གྱི་ལྡ་ལྡིས་སྤྲས། །གདུང་སེལ་རྔ་ཡབ་ནོར་བུའི་ཡུ་བ་ཅན། །རིན་ཆེན་རྒྱན་འོད་ལྡན་པའི་བླ་རེ་བྲེས། །རྒྱལ་བ་སྲས་དང་བཅས་ལ་དབུལ་བར་བགྱི། །
ཐུགས་རྗེས་འགྲོ་བའི་དོན་དུ་བཞེས་སུ་གསོལ། །དཔག་མེད་བསོད་ནམས་སྟོབས་ལས་བྱུང་བ་ཡི། །མི་འཇིགས་བཞི་ལྡན་སེང་གེའི་གདན་ལ་སོགས། །ལྷ་རྫས་ཡིད་འོད་མཛེས་པ་གཟིམས་ཆའི་ཚོགས། །ཉོན་མོངས་གྲྭ་ཟུར་སྤངས་པའི་ཕོ་བྲང་ཟླུམ། །ཡོན་ཏན་
རྒྱས་པའི་གྲུ་བཞི་གཞལ་ཡས་ཁང། །འཇིག་རྟེན་ལས་འདས་གྲུ་བཞི་ཉིས་བརྩེགས་ཁང། །རང་བཞིན་འོད་གསལ་བྱང་སེམས་ཟླ་བའི་གདན། །རྒྱལ་བ་སྲས་དང་བཅས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །དཔག་མེད་བསོད་
ནམས་སྟོབས་ལས་བྱུང་བ་ཡི། །འདོད་པའི་འདམ་གྱི་ས་མ་གོས་པདྨོའི་མཆོག་སྟོང་ཉིད་སྒྲ་སྦྲོག་པའི་ཝང་དང་ཏིང་ཤག་ཐབས་ལ་མཁས་པ་ཟག་མེད་ཕུང་པོའི་དྲི། །ཉོན་མོངས་བཀྲེས་སེལ་ཆོས་ཀྱི་ཞལ་ཟས་མཆོག་ངོ་ཚ་ཁྲེལ་ཡོད་ལྡན་པ་ལྷ་ཡི་
གོས༑ ༑རྒྱལ་བ་སྲས་དང་བཅས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །མཆོད་པ་ཉེར་གཅིག་ནི། འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །འཁོར་ལོས་བསྒྱུར་བའི་རིག་པས་བྱིན་བརླབས་པའི། ལྷ་རྫས་མཆོད་ཡོན་

[026B] །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །ཁ་དོག་བཟང་ཞིང་དྲི་ཞིམ་རེག་ན་བདེ་སྲབ་འཇམ་ཡང་བའི་རས་ཟུང་ཇི་སྙེད་ཀྱང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་
ཕྱོགས་བཅུའི་འཇིག་རྟེན་ན། །རིན་ཆེན་བླ་རེ་ཡིད་འོང་རྒྱན་དང་ལྡན། །ཆེན་པོའི་ཉེར་སྤྱད་བདེ་བ་སྒྲུབ་པ་ཡང། །རྒྱལ་བ་སྲས་དང་བཅས་ལ་དཔལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །ལྷ་རྫས་ལས་བྱུང་སྣ་ཚོགས་མདོག་དང་ལྡན། །བ་དན་ཡིད་འོང་
ཕྱོགས་བཅུར་གཡོ་བ་ཡང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །རིན་ཆེན་གདུགས་མཛེས་གསེར་གྱི་ །ཁོར་ཡུག་རྒྱན་གྱི་རྣམ་པ་ཡིད་འོང་ལྡན། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་
བཅུའི་འཇིག་རྟེན་ན། །རིན་ཆེན་རྒྱལ་མཚན་ནོར་བུའི་ཏོག་གིས་སྤྲས། །བདུད་ཀྱི་དགྲ་ལས་རྒྱལ་བའི་བ་དན་འཕྱར། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །ཁ་དོག་དབྱིབས་ལེགས་དྲི་ཞིམ་ཡིད་འོང་བའི། །མེ་ཏོག་སྣ་ཚོགས་སྐྱེ་བའི་ཤིང་
རྣམས་ཀྱང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །བསིལ་ཞིང་དྲི་ཞི་མ་རེག་ན་གདུང་བ་སེལ། །ཡིད་འཕྲོག་དྲི་མཆོག་ཇི་སྙེད་ཡོད་པ་ཡང། །རྒྱལ་བ་སྲས་དང་བཅས་ལ་དཔུལ་བར་བགྱི། །འཇིག་རྟེན་འྡིའམ་ཕྱོགས་བཅུའི་འཇིག་རྟེན་ན། །
ག་བུར་ལ་སོགས་ལེགས་པར་སྦྱར་བ་ཡི། །ལྷ་རྫས་བདུག་པའི་སྤོས་སིན་འཁྲིགས་པ་ཡང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །ལྷ་རྫས་ལས་བྱུང་རིན་ཆེན་སྒྲོན་མེ་འབར། །ཕྱོགས་བཅུའི་མུན་པ་ཀུན་ཏུ་སེལ་བ་ཡང། །
རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །ཁ་དོག་བཟང་ཞིང་དྲི་ཞི་མ་རོ་བརྒྱ་ལྡན། །སྭ་སྟི་ཀ་སོགས་ཞལ་ཟས་སྣ་ཚོགས་ཀྱང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་

[027A]༄༅། །འཇིག་རྟེན་ན། །པི་ཝང་ལ་སོགས་རོལ་མོའི་ཁྱད་པར་བཅུ། །རྣར་སྙན་ཡིད་འོང་སྒྲ་སྙན་ཅི་མཆིས་པ། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །ལེགས་པར་སྦྱངས་པའི་གར་མཁན་རོལ་མོ་བ་
རབ་མཛེས་དགའ་པའི་རྩེད་འཇོ་བྱེད་པ་ཡང། །རྒྱལ་བས་སས་དང་བཅས་ལ་དབུལ་བར་བགྱི། །འཇིག་རྟེན་འྡིའམ་ཕྱོགས་བཅུའི་འཇིག་རྟེན་ན། །ལྷ་རྫས་རིན་ཆེན་ལས་གྲུབ་ཅོད་པན་དང། །གདུ་བུ་རྣ་རྒྱན་ལ་སོགས་རྒྱན་མཆོག་ཀུན། །རྒྱལ་བ་སྲས་དང་བཅས་
ལ་དབུལ་བར་བགྱི། །འཇིག་རྟེན་འྡིའམ་ཕྱོགས་བཅུའི་འཇིག་རྟེན་ན། །ཕྱོགས་རྣམས་ཀུན་ཏུ་ལེགས་པར་དཔྱངས་པ་ཡིས། །མཛེས་པའི་དར་དཔྱངས་ཁྱད་འཕགས་ཡོད་པ་ཡང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་
ཕྱོགས་བཅུའི་འཇིག་རྟེན་ན། །དྲི་ཞིམ་མ་ལི་ཀ་དང་ལེགས་སྤེལ་བའི། །རིན་ཆེན་མེ་ཏོག་འཕྲེང་བ་མཛེས་པ་ཡང། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འྡིའམ་ཕྱོགས་བཅུའི་འཇིག་རྟེན་ན། །རིན་ཆེན་རྡ་ཡབ་དྲ་བ་དྲ་ཕྱེད་དང། །ཟླ་ཕྱེད་
ནོར་བུས་རྒྱན་སྤྲས་གཞལ་མེད་ཁང། །རྒྱལ་བསྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །བདེ་བའི་གནས་སུ་མྱུར་བའི་ཤུགས་ཀྱིས་འགྲོ། །དགྲ་ལས་རྒྱལ་བྱེད་ཅང་ཤེས་རྟ་ཡི་ཁྱུ། །རྒྱལ་བ་སྲས་དང་
བཅས་ལ་དབུལ་བར་བགྱི། །འཇིག་རྟེན་འྡིའམ་ཕྱོགས་བཅུའི་འཇིག་རྟེན་ན། །ཤིན་ཏུ་སྟོབས་ལྡན་རིན་ཆེན་དྲ་བས་སྤྲས། །དགྲ་འཇོམས་བཞོན་པའི་མཆོག་གྱུར་གླང་ཆེན་ཁྱུ། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་
བཅུའི་འཇིག་རྟེན་ན། །གནས་ཅན་རྣམས་ཀྱི་འདོད་པའི་དོན་སྒྲུབ་པའི། །ཉེར་སྤྱོད་འདོད་འཇོའི་པ་ལ་སོགས་པའི་ཁྱུ། །རྒྱལ་བ་སྲས་དང་བཅས་ལ་དབུལ་བར་བགྱི། །འཇིག་རྟེན་འདི་འམ་ཕྱོགས་བཅུའི་འཇིག་རྟེན་ན། །རྟ་བབས་ཡིད་འོང་དྲིལ་བུ་ལ་སོགས་པའི། །

[027B] །རྒྱལ་བ་སྲས་དང་བཅས་ལ་དབུལ་བར་བགྱི། །ད་ལས་གཞན་ཡང་མཆོད་པའི་ཚོགས། །ཞེས་པ་ནས། དེས་པར་ཀུན་ཏུ་འབྱུང་གྱུར་ཅིག་ཞིང་ཁམས་འབུལ་བར་ཞུ། ཨོཾ་བཛྲ་ཕུ་མི་ཨཱ་ཧཱུཾ། དབང་ཆེན་
གསར་གྱི་ས་གཞི། ཞེས་པ་ནས། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་བ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བདག་སོགས་སེམས་ཅན་ཐམས་ཅད་ལ་མཆོག་
དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཐོས་བརྒྱ་མཚོའི་མཆོད་ཡོན་ཀུན་ནས་འཁྱིལ། །ཞེས་པ་ནས། ཆོས་ཀྱི་རྒྱལ་པོ་རྟག་ཏུ་མཉེས་གྱུར་ཅིག་དེང་ནས་བྱང་ཆུབ་སྙིང་པོའི་བར། །ཞེས་པ་ནས། བཞེས་ནས་བྱིན་གྱིས་བརླབ་ཏུ་
གསོལ༑ ས་གཞི་སྤོས་བྱུགས་མས་མཎྚལ་ཕུལ་ཏེ། ཨི་དཾ་གུ་རུ་རཏྣ་མཎྜལ་ཀཾ་ནི་རྱ་ཏ་ཡཱ་མི། ཞེས་བརྗོད་ཅིང། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་ཁྱེན་རྣམས་ལ་མཁྱེན་བརྩེ་ནུས་མཐུ་དང་བཅས་པའི་ཡོན་ཏན་བསམ་གྱིས་མི་
ཁྱབ་པ་མངའ་བ་ལགས་པས། བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་ལ་བར་ཆད་མི་འབྱུང་བར་བྱིན་གྱིས་བརླབ་ཏུ་གསོལ། ཕྱིན་ཅི་ལོག་གི་བློ་སྣ་མཐའ་
དག་འགག་པར་བྱིན་གྱིས་བརླབ་ཏུ་གསོལ། ཕྱིན་ཅིམ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བར་བྱིན་གྱིས་བརླབ་ཏུ་གསོལ། རྒྱལ་དང་རྒྱལ་བ་གཉིས་པའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་བར་བྱིན་གྱིས་བརླབ་ཏུ་གསོལ་
བསྟན་འཛིན་གྱི་སྐྱེས་བུ་དམ་པ་རྣམས་ཀྱི་སྐུ་ཚེ་འཕྲིན་ལས་རྒྱས་པར་བྱིན་གྱིས་བརླབ་ཏུ་གསོལ། དགེ་འདུན་འདུས་པའི་ཚོགས་ཀྱི་བཤད་སྒྲུབ་འཕེལ་བར་བྱིན་གྱིས་བརླབ་ཏུ་གསོལ། བསྟན་པའི་སྦྱིན་བདག་རྣམས་ཀྱི་མངའ་ཐང་དར་བར་བྱིན་གྱིས་

[028A]༄༅། །བརླབ་ཏུ་གསོལ། སེམས་ཅན་ཐམས་ཅད་ལ་བདེ་སྐྱིད་འབྱུང་བར་བྱིན་གྱིས་བརླབ་ཏུ་གསོལ། འཇིག་རྟེན་གྱི་ཁམས་ཀུན་ཏུ་ནད་མུག་འཁྲུག་རྩོད་སོགས་ཕྱི་ནང་གི་འགལ་རྐྱེན་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། མཐུན་རྐྱེན་ཚེ་
བསོད་དབལ་འབྱོར་མངའ་ཐང་སྙན་གྲགས་སོགས་ལེགས་ཚོགས་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་བྱིན་གྱིས་བརླབ་ཏུ་གསོལ། སྐྱེ་དགུ་རྣམས་ཀྱི་ཆོས་དང་མཐུན་པའི་དོན་མཐའ་དག་ཡིད་བཞིན་དུ་འགྲུབ་བར་བྱིན་གྱིས་བརླབ་ཏུ་གསོལ་
ཞེས་གསོལ་བ་གདབ། ལྟུང་བཤགས་ཚར་གཅིག་དང་སྦྱི་བཤགས་ལན་གསུམ་འདོན། ལུས་ཀྱི་ལས་ནི་རྣམ་པ་གསུམ། །ཞེས་སོགས་ཚིགས་བཅད་གཉིས་དང། འདོད་ཆགས་ཞེ་སྡང་གཏི་མུག་དབང་གིས་ནི། །ཞེས་བ་ནས། ཐམས་ཅད་བདག་གིས་བྱང་ཆུབ་ཆེན་པོར་བསྔོ། །
ཞེས་ཡན་ལག་ལྷག་མ་རྣམས་བྱ། གཞི་བདག་ལ་དཀར་གཏོར་བསྔོ། །དེ་ནས་པཎ་ཆེན་སྐུ་གོང་མས་མཛད་པའི་སྐྱེས་རབས་སོ་བཞི་པའི་ཡང་སྙིང་མཁས་མཆོག་དཔའ་བོའི་མགུལ་རྒྱན་དང། ཡོངས་འཛིན་ཡེ་གེས་རྒྱལ་མཚན་གྱིས་མཛད་པའི་སྐྱེས་རབས་སོ་བཞི་དང་འབྲེལ་བའི་བསྟོད་པ་ཐེག་ཆེན་ཆོས་ཀྱི་སྒྲ་དབྱངས་དང། མཛད་བཅུའི་བསྟོད་པ་
བདུད་དཔུང་ཕྱེ་འཐག་མ་དང། ཆོ་འཕྲུལ་ཆེན་པོའི་བསྟོད་པ་རྒྱ་ཆེན་ཚོགས་གཉིས་མ་སོགས་སྟོན་པའི་འཁྲུངས་རབས་རྣམ་ཐར་དང་འབྲེལ་བའི་བསྟོད་པ་རྣམས་ཡིད་གཞན་དུ་མི་གཡེངས་བར་དོན་དྲན་བཞིན་པའི་སྒོ་ནས་གུས་བས་གདན་པར་བྱ་སྟེ། དེ་ལྟར་བྱས་ན་སྔོན་བསགས་པའི་ལས་སྒྲིབ་མང་པོ་འདག་བ་དང། བླ་མེད་བྱང་ཆུབ་
ལས་ཕྱིར་མི་ལྡོག་པའི་ས་བོན་ཁྱད་པར་ཅན་འཇོག་པ་དང། བསྐལ་ཆེན་མང་པོའི་བར་དུ་ངན་སོང་དུ་སྐྱེ་བའི་སྒོ་ཁེགས་པ་ལ་སོགས་པའི་ཕན་ཡོན་རྒྱ་ཆེན་པོ་འབྱུང་སྟེ། སངས་རྒྱས་ཤཱཀྱ་ཐུབ་པའི་མཚན་བརྗོད་པས་བསྐལ་བ་ཁྲིའི་སྡིག་བ་འདག་པ་དང། མཚན་ཐོས་པས་བླ་མེད་བྱང་ཆུབ་ལས་ཕྱིར་མི་ལྡོག་པའི་ས་བོན་འཇོག་པ་དང་
སངས་རྒྱས་ལ་ཚིགས་བཅད་གཅིག་གིས་བསྟོད་པས་བསྐལ་ཆེན་ཉི་ཤུའི་བར་དུ་ངན་སོང་གི་སྒོ་ཁེགས་པར་གསུངས་ན། སྟོན་པའི་སྐྱེས་རབས་རྣམ་ཐར་རྗེས་སུ་དྲན་ཏེ་གུས་པ་བསྐྱེད་ན་ལྟ་སྨོས་ཀྱང་ཅི་དགོས། དེང་སང་ལྟ་བ་སྙིགས་མར་སོང་བའི་དབང་གིས་ཕལ་མོ་ཆེས་ཚོང་དང་ཁེ་སྤོགས་དང་དམག་འཁྲུག་ཆོམ་རྐུན་གྱི་

[028B] །དད་པས་ཀུན་ནས་བསླངས་ཏེ་སྟོན་པའི་སྐྱེས་རབས་རྣམ་ཐར་འདོན་པ་དང་ཀློག་པ་དང། བལྟ་བ་དང་ཡང་ཡང་རྗེས་སུ་དྲན་པ་དང། གཞན་ལས་ཐོས་ནས་གུས་པ་བསྐྱེད་ན་ཡང་སྔར་བཤད་པའི་ཕན་ཡོན་རྣམས་གདོན་མི་ཟ་བར་འཐོབ་པར་འགྱུར་བས་ན། རབ་བྱུང་ངམ་ཁྱིམ་པ་གང་ཡིན་ཀྱང་རུང་ཚེགས་ཆུང་
དུས་དོན་ཆེན་པོ་འགྲུབ་པར་འགྱུར་བའི་ཐབས་འདི་ལ་བརྩོན་པ་མི་འདོར་བར་བྱོས་ཤིག། །དོན་གྱི་དབང་འདི་གཟིགས་ནས་་རྗེ་བདག་ཉིད་ཆེན་པོས་བསྟན་པ་ནམ་གནས་ཀྱི་བར་དུ་ཆོ་འཕྲུལ་ཆེན་པོའི་དུས་བཟང་དང་འབྲེལ་བར་སྐྱེས་རབས་སོ་བཞིའི་འཆད་ཉན་བྱེད་པའི་སྲོལ་བཟང་བཅགས་པར་མཛད་པ་ཡིན་ནོ། །གཞན་ཡང་
བསྟོད་པ་བྱིན་རླབས་ཉེར་འཇུག་དང། རྟེན་འབྱུང་གསུངས་པའི་སྒོ་ནས་བསྟོད་པ་ལེགས་བཤད་སྙིང་པོ་སོགས་བྱིན་རླབས་ཅན་གྱི་བསྟོད་པ་གང་མོས་དང། རྗེ་བཙུན་བྱམས་མགོན་ལ་འོད་ཟེར་ཆེན་པོའི་དབང་བསྐུར་བརྙེས་པའི་སྒོ་ནས་བསྟོད་པ་རིན་ཆེན་གསལ་བའི་སྒྲོན་མེ་དང། བསྟོད་སྤྲིན་རྒྱ་མཚོ་དང། ཇོ་བོ་རྗེའི་
བསྟོད་པ་དང། རྗེ་བདག་ཉིད་ཆེན་པོའི་བསྟོད་པ་ལ་སོགས་པ་གང་མོས་ཀྱང་བཏོན་ན་ལེགས། ཡོན་ཏན་གཞིར་གྱུར་མས་ལམ་ཡོངས་རྫོགས་ལ་ཤར་བསྒོམ་བྱའོ། །དེ་ནས་བསགས་པའི་དགེ་བ་རྣམས་སྤེལ་ཞིང་མི་ཟད་པར་བྱ་བའི་ཕྱིར་བསྔོ་སྨོན་རྣམ་པར་དག་པ་ཞིག་བྱ་སྟེ། དེའི་ཚལ་ནི། ཐོག་མར་བྱང་ཆུབ་སེམས་
པའི་སྨོན་ལམ་འབུམ་ཕྲག་གྲངས་མེད་བཅུ་བསྡུས་པའི་སྡོམ་ཆེན་པོ་འཕགས་པ་བཟང་པོ་སྦྱོད་པའི་སྨོན་ལམ་ཚིག་དོན་དྲན་བཞིན་པའི་སྒོ་ནས་གདོན་པར་བྱ། དེ་ནས་དགའ་ལྡན་ཡིད་དགའ་ཆོས་འཛིན་དུ་སྐྱེ་བའི་འདུན་པ་གཙོ་བོར་བྱེད་པ་རྣམས་ཀྱིས། །བྱམས་པའི་སྨོན་ལམ་འདོན་ཚུལ་ནི། སངས་རྒྱས་ཀུན་ལ་ཕྱག་འཚལ་ལོ།།
ཞེས་པ་ནས། ས་བཅུ་པ་ལ་རབ་ཏུ་གནས། །ཞེས་པའི་མཚམས་སུ། མདོ་ནས་བཤད་པའི་ཕན་ཡོན་རྣམས་ཡིད་ཆེས་པའི་དད་པས་ཀུན་ནས་བསླངས་ཏེ། བྱམས་པ་དམ་བཅའ་བའི་གཟུངས་གང་མང་བཟླས་རྗེས། །འདི་ཡི་དགེ་བས་བདག་གཞན་འགྲོ་བ་ཀུན། །ཞེས་སོགས་ཚིགས་བཅད་གསུམ་བརྗོད། །རྗེ་གུང་ཐང་
བས་མཛད་པའི་དགའ་ལྡན་ཡིད་དགའ་ཆོས་འཛིན་དུ་སྐྱེ་བའི་སྨོན་ལམ་ཡིད་གཞན་དུ་མི་གཡེང་བར་འདུན་པ་ཤུགས་དག་པོས་གདོན་པར་བྱའོ། །དེ་ནས་སྒོས་ཀྱི་སྨོན་ལམ་འདི་ལྟར་བྱ་སྟེ། དེང་རྒྱལ་བ་ཤཱཀྱ་ཐུབ་པའི་ལྷ་ཚོགས་འཁོར་དང་བཅས་པ་སྤྱན་དྲངས་པའི་སྤྱན་སྔར་དེ་བཞིན་གཤེགས་པ་

[029A]༄༅། །ཤཱཀྱ་ཐུབ་པའི་སྔོན་གྱི་འཁྲུངས་རབས་དང་རྣམ་ཐར་རྗེས་སུ་དྲན་ཏེ་གུས་པ་ཆེན་པོས་ཕྱག་འཚལ་ཞིང་མཆོད་པ་ཕུལ་བ་དང། དེ་དག་གི་སྤྱན་སྔར་སྡིག་པ་བཤགས་པ་དང། དགེ་བ་ལ་རྗེས་སུ་ཡི་རང་བ་དང། བསྐུལ་ཞིང་གསོལ་བ་བཏབ་པ་ལ་སོགས་པའི་
བསོད་ནམས་ཅི་མཆིས་པའི་སྟོབས་དང། དེ་དག་གི་མཐུ་དཔལ་དང་བྱིན་གྱིས་བརླབས་ཀྱི་སྟོབས་ཀྱིས། རྒྱལ་དང་རྒྱལ་བ་གཉིས་པའི་བསྟན་པ་རིན་པོ་ཆེ་ཡུན་རིང་དུ་དར་ཞིང་རྒྱས་པར་གྱུར་ཅིག་བསྟན་འཛིན་གྱི་སྐྱེས་བུ་དམ་པ་རྣམས་ཀྱིས་ཀུ་ཚེ་འཕྲིན་
ལས་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག་དགེ་འདུན་འདུས་པའི་ཚོགས་ཀྱི་བཤད་སྒྲུབ་ཀྱི་བྱ་བ་རྣམས་ཡར་ངོའི་ཟླ་བ་བཞིན་དུ་གོང་ནས་གོན་གདུ་འཕེལ་བར་གྱུར་ཅིག་བསྟན་པའི་སྦྱིན་བདག་རྣམས་ཀྱི་ཚེ་བསོད་ནམས་འབྱོར་མངའ་ཐང་སྙན་
གྲགས་རྣམས་དབྱར་གྱི་ཆུ་གཏིར་བཞིན་དུ་གོང་ནས་གོང་དུ་རྒྱས་པར་གྱུར་ཅིག་དེ་དག་གི་མཐུ་དང་ནུས་པ་ལ་བརྟེན་ནས་སེམས་ཅན་ཐམས་ཅད་ཀྱང་བདེ་སྐྱིད་ཕུན་སུམ་ཚོགས་པ་དང་ལྡན་ཞིང་ཆོས་དང་མཐུན་པའི་དོན་མཐའ་དག་དཔག་བསམ་གྱི་ཤི་གཾ་
འབྲས་བུ་ལྟར་ལྷུན་གྱིས་འགྲུབ་པར་ཅིག་འཇིག་རྟེན་གྱི་ཁམས་ཀུན་ཏུ་ནད་དང་མུ་གེ་དང། དགྲ་དང་གདོན་བགེགས་ཀྱི་གནོད་པ་དང། འཐབ་རྩོད་འཁྲུག་སློང་སོགས་ཕྱི་ནང་གི་ཉེར་འཚེ་མཐའ་དག་མིང་ཙམ་ཡང་མི་འབྱུང་བར་འགྱུར་ཅིག་ཆར་ཆུ་
དུས་སུ་འབབ་པ་དང། ལོ་ཕྱུགས་རྟག་ཏུ་ལེགས་པ་དང། རྒྱལ་བློན་འབངས་དང་བཅས་པ་ཕན་ཚུན་མཐུན་བ་སོགས་བཀྲ་ཤིས་ཀྱི་དགེ་མཚན་རྒྱུན་ཆད་མེད་པར་འབྱུང་བར་གྱུར་ཅིག་བདག་སོགས་སེམས་ཅན་ཐམས་ཅད་ཀྱང་མཆོག་གསུམ་
བླ་མར་འཛིན་པའི་སྒོ་ནས་མཆོད་ཅིང་བསྙེན་བཀུར་བ་དང། དགེ་བ་བཅུའི་ཁྲིམས་ལ་གནས་བཞིན་པར་སྡེ་སྣོད་གསུམ་གྱི་འཆད་ཉན་དང། བསླབ་པ་གསུམ་གྱི་ཉམས་ལེན་སོགས་རྟག་ཏུ་རྣམ་དཀར་དགེ་བའི་བྱ་བ་འབའ་ཞིག་གིས་དུས་འདའ་བར་

[029B]དེའི་མཐུལ་བརྟེན་ནས་ངན་སོང་གསུམ་ལ་སོགས་པའི་མི་ཁོམ་པའི་གནས་སུ་ནམ་ཡང་མི་སྐྱེ་བར་ལམ་བཟང་སྒྲུབ་པའི་རྟེན་བཟང་པོ་བརྒྱུད་མར་ཐོབ་པར་གྱུར་ཅིག། །ཁྱད་པར་དུ་ཡང་འདི་ནས་འཆི་འཕོ་བའི་དུས་ལ་ཉེ་བར་བབས་པ་ན་
རྒྱལ་ཚབ་མི་ཕམ་མགོན་པོ་སྲས་དང་བཅས་པ་ལ་དམིགས་པའི་དད་པ་ཤུགས་དྲག་མངོན་དུ་གྱུར་ཏེ། ལུས་སེམས་ལ་སྡུག་བསྔལ་ཕྲ་མོ་ཙམ་ཡན་མེད་པར་ཤི་འཕོས་ཏེ་དགའ་ལྡན་ཡིད་དགའ་ཆོས་འཛིན་དུ་རིན་པོ་ཆེའི་པདྨ་ལས་རྫུས་ཏེ་སྐྱེ་བ་ལེན་པར་གྱུར་
ཅིག་སྐྱེས་མ་ཐག་ཏུ་རྒྱལ་བ་བྱམས་པ་མགོན་པོ་དང། བྱང་ཆུབ་སེམས་དཔའ་ནམ་མཁའ་དྲི་མ་མེད་པ་དང། རྗེ་བཙུན་འཇམ་དཔལ་སྙིང་པོ་ལ་སོགས་པའི་སངས་རྒྱས་བྱང་སེམས་མང་པོའི་ཞལ་མངོན་སུམ་དུ་མཐོང་སྟེ། དེ་དག་ལས་གདམས་པ་དང་རྗེས་སུ་བསྟན་པ་
མཐའ་ཡས་པ་ནོང་བར་གྱུར་ཅིག། དེ་དག་གི་དགོངས་དོན་ཇི་ལྟ་བ་བཞིན་དུ་ཁོང་དུ་ཆུད་ནས་ཉམས་སུ་བླངས་པས་ངེས་འབྱུང་དང། བྱང་ཆུབ་ཀྱི་སེམས་དང། ཡང་དག་པའི་ལྟ་བ་ལ་སོགས་པའི་ལམ་ཁྱད་པར་ཅན་རྣམས་རྒྱུད་ལ་རྒྱུན་ཆགས་སུ་འབྱུང་བར་གྱུར་ཅིག་
དེའི་སྟོབས་ཀྱིས་རྒྱལ་ཚབ་མི་ཕམ་མགོན་པོ་འཛམ་བུའི་གླིང་དུ་མཆོག་གི་སྤྲུལ་སྐུའི་མཛད་པ་བསྟན་པའི་ཚེ་འཁོར་གྱི་ཐོག་མར་སྐྱེས་ནས་གསུང་གི་བདུད་རྩི་ལ་ངོམས་པ་མེད་པར་ལོངས་བསྐྱོད་ནས་བླ་ན་མེད་པའི་བྱང་ཆུབ་མཆོག་ཏུ་ལུང་བསྟན་པ་ཐོབ་པར་གྱུར་ཅིག། །དེ་ལྟར་
བསྔོ་བར་བྱ་བའི་དགེ་རྩ་རྣམས་ཀྱང་ཁོང་ཁྲོ་ལ་སོགས་པའི་འགལ་རྐྱེན་གྱིས་ཅུང་ཟད་ཀྱ་མི་ཉམས་པར་དུས་གསུམ་གྱི་རྒྱལ་བ་སྲས་དང་བཅས་པས་དགེ་རྩ་རྣམས་གང་དང་གང་གི་རྒྱུར་བསྔོས་ཤིང་བསྔོ་བར་འགྱུར་བའི་སྨོན་པའི་གནས་དེ་དང་དེའི་རྒྱུ་རྣམ་པར་དག་པ་ཁོ་ནར་
གྱུར་ཅིག་ཐུབ་པའི་དབང་པོའི་ལྷ་ཚོགས་སྤྱན་དྲངས་ཏེ། །ཕྱག་མཆོད་གསོལ་འདེབས་བྱས་པའི་དགེ་ཚོགས་ཀྱིས། །ཐུབ་པའི་རྒྱལ་ཚབ་བྱམས་བའི་ཞབས་དྲུང་དུ། །ཐེག་མཆོག་ཆོས་ཀྱི་དཔལ་ལ་སྤྱོད་པར་ཤོག་ནམ་ཞིག་རྡོ་རྗེའི་གདན་གྱི་རི་བོའི་སྤོར། །བྱམས་མགོན་ཉིན་བྱེད་

[030A]༄༅། །དབང་བོ་ཤར་བའི་ཚེ། །བདག་གི་བློ་གྲོས་པདྨ་ཁ་ཕྱེ་ནས། །སྐལ་བཟང་བུང་བའི་ཚོགས་རྣམས་ཚིམ་བྱེད་ཤོག་དེ་ཚེ་རྒྱལ་བ་བྱམས་པ་རབ་ཏུ་དགྱེས། །ཕྱག་གཡས་བདག་གི་མགོ་ལ་བཞག་བཞིན་དུ། །བླ་མེད་བྱང་ཆུབ་མཆོག་ཏུ་ལུང་བསྟན་ནས། །འགྲོ་ཀུན་དོན་དུ་སངས་རྒྱས་
མྱུར་ཐོབ་ཤོག་བདེ་བ་ཅན་དུ་སྐྱེ་བའི་འདུན་པ་གཙོ་བོར་བྱེད་པ་རྣམས་ཀྱིས། བདེ་བ་ཅན་དུ་སྐྱེ་བའི་སྨོན་ལམ་ཞིང་མཆོག་སྒོ་འབྱེད་འདོན་པ་སོགས་སྐབས་དང་སྦྱར་རོ། །གཏང་རག་གི་ཕྱག་མཆོད་བྱ་བར་འདོད་ན། བསྟན་པའི་བདག་པོ་སྟོན་པ་བཅོམ་ལྡན་འདས། །རྩ་བརྒྱུད་བླ་མ་སངས་རྒྱས་བྱང་སེམས་དང། །འཕགས་པ་ཉན་རང་
ཆོས་བསྲང་ཚོགས་བཅས་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའ་ཞེས་པ་ནས་ཆེན་པོར་བསྔོ། །ཞེས་ཡན་ལག་བདུན་པོ་བྱ། ནོངས་བ་བཟོད་པར་གསོལ་ནི། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་གསོལ་
འདེབས་བྱས་བའི་སྐབས་འདིར་བདག་ཅག་དུས་ངན་པའི་སེམས་ཅན་སྦྱོད་པ་དམན་ཞིང་མ་དག་པས་མ་འཚལ་བ་དང་བག་མ་མཆིས་པའི་དབང་གིས་ལུས་ངག་ཡིད་གསུམ་གྱི་སྤྱོད་པ་ཉོན་མོངས་པ་དང་འདྲེས་པ་དང་མཆོད་པའི་དངོས་པོ་ཆུད་ཞིང་ངན་པ་དང། གཙང་སྤྲ་མ་ཕྱེད་པ་དང་
ཇི་སྐད་བཤད་པའི་ཆོ་ག་བཞིན་དུ་མ་ལྕོགས་པ་ལ་སོགས་པ་ལ་འཁྲུལ་ཞིང་ནོངས་པ་ཐམས་ཅད་སྟོན་པ་ཐུབ་པའི་དབང་པོ་ལ་སོགས་པ་འཕགས་པ་ཐུགས་རྗེ་ཆེན་པོ་དང་ལྡན་པ་རྣམས་ལ་བཟོད་པར་གསོལ་ཞིང་མཆིས་ན། ཐུགས་བརྩེ་བར་དགོངས་ཏེ་བཟོད་པར་བཞེས་ཤིང་
འཕྲལ་དང་ཡན་དུ་བདག་གི་སྒྲིབ་པར་མི་འགྱུར་བར་བྱིན་གྱིས་བརླབ་པར་ཅི་གནང། དེ་ནས་གཤེགས་སུ་གསོལ་བ་ནི། ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་
གསོལ། །མགོན་པོ་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་བདག་ཅག་དང་སེམས་ཅན་ཐམས་ཅད་ཀྱི་དོན་མཛད་བ་ལེགས་ཀྱིས་སོ་སོའི་ཞིང་ཁམས་སུ་རྫུ་འཕྲུལ་གྱི་འཁོར་དང་བཅས་པ་གཤེགས་སུ་གསོལ་ལོ། །དགེ་ལྡན་བསྟན་བརྒྱས་པའི་སྨོན་ལམ་དང་

[030B] ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །ཞེས་སོགས་མདོ་ལས་བྱུང་བའི་བཀྲ་ཤིས་ཚིགས་བཅད་ཇི་ལྟར་རིགས་པ་བརྗོད་དེ་མེ་ཏོག་སིལ་མ་ཕྱོགས་ཀུན་ཏུ་དཀྲམ་པར་བྱའོ། །འདིར་སྨྲས་པ། ཐུབ་པའི་དབང་པོའི་ལྷ་ཚོགས་ལ། །ཕྱག་མཆོད་གསོལ་འདེབས་
བྱེད་པའི་ཚུལ། །འཇམ་མགོན་བླ་མ་བཙོང་ཁ་པའི། །ཕྱག་བཞེས་བཞིན་དུ་གསལ་བར་བཀོད། །འདིར་འབད་དགེ་བའི་རླུང་ཤུགས་ཀྱིས། །སྡིག་ལྟུང་སྤྲིན་གཡོག་ཀུན་བསལ་ཏེ། །དུས་ངན་འགྲོ་བའི་སེམས་ཀྱི་མཁར། །ལེགས་
ཚོགས་འོད་སྟོང་འབར་གྱུར་ཅིག་རྒྱལ་བསྟན་ཕྱོགས་དུས་ཀུན་ཏུ་རྒྱས། །བསྟན་འཛིན་སྐྱེས་བུའི་ཞབས་པད་བརྟན། །དགེ་འདུན་བཤད་སྒྲུབ་རབ་ཏུ་འཕེལ། །སྦྱིན་བདག་མངའ་ཐང་དར་བར་ཤོག་ཡངས་པའི་རྒྱལ་ཁམས་
ཐམས་ཅད་དུ། །སྙིགས་མའི་རྒུད་པ་ཀུན་ཞི་ཞིང། །རྫོགས་ལྡན་དུས་བཞིན་འགྲོ་བ་ཀུན། །བདེ་སྐྱིད་བཟང་པོས་འཚོ་བར་ཤོག་བདག་ཀྱང་ཚེ་རབས་ཐམས་ཅད་དུ། །རྟེན་བཟང་ཐོབ་ཅིང་བསྟན་དང་མཇལ། །བཤེས་གཉེན་
དམ་པ་བསྟེན་པ་དང། །ལུང་རྟོགས་དམ་ཆོས་འཛིན་གྱུར་ཅིག་ཅེས་སྟོན་པ་ཐུབ་པའི་དབང་པོའི་འཁྲུངས་རབས་རྣམ་ཐར་རྗེས་སུ་དྲན་པའི་སྒོ་ནས་ཕྱག་མཆོད་གསོལ་འདེབས་བྱེད་པའི་ཆོ་ག་ལེགས་ཚོགས་འབྱུང་གནས་ཞེས་བྱ་བ་འདི་ནི། རིག་གནས་སྦྱི་དང་ཁྱད་པར་དུ་
ནང་རིག་པའི་སྡེ་སྣོད་གོང་འོག་རྣམས་ལ་ལེགས་པར་སྦྱངས་པའི་་ཁེ་བེབས་ཐུ་རེ་རིང་ཨེརྟེ་ནི་ཏས་ཆེན་པོས་ལེ་དགའ་ལྡན་བསྟན་སྐྱོང་ཚེ་རིང་གིས་འདི་ལྟ་བ་ཞིག་ཞེས་ཁ་བཏགས་རྣམ་དབང་དང་དངུལ་སྲང་བཅུའི་སྐྱེས་དང་བཅས་བསྐུལ་མ་མཛད་ཅིང། དགེ་དགོན་
བསླབ་བྱའི་གླིང་གི་ཏའི་བླ་མ་གཞུང་བརྒྱ་སྨྲ་བའི་དབང་པོ་གྲགས་པ་ཆོས་འཕེལ་གྱིས་ཀྱང་ཁ་བཏགས་དངུལ་གྱི་སྐྱེས་དང་བཅས་བསྐུལ་བ་དང། ཉེ་ཆང་མང་ཐོས་རྣམ་དཔྱོད་དང་ལྡན་པ་གེ་འདུན་ནོར་བུ་དང་བློ་བཟང་ཆོས་འབྱོར་གཉིས་ཀྱིས་ཀྱང་ནན་ཆེར་བསྐུལ་བའི་ཐོག་

[031A][DD]༄༅། །རང་ཉིད་སྟོན་པའི་བཀའ་དྲིན་རྗེས་སུ་དྲན་པའི་གུས་བས་ཀྱང་མཚམས་སྦྱར་ཏེ། མཁས་ཤིང་གྲུབ་པ་བརྙེས་པའི་བླ་མ་དུ་མའི་ཞབས་ཀྱི་རྡུལ་སྤྱི་བོའི་རྒྱན་དུ་ནོད་པ་
མང་ཐོས་རིགས་སྨྲའི་གཟུགས་བརྙན་་སྤྲང་བཙུན་ངག་དབང་དཔལ་ལྡན་གྱིས་ཧར་དལ་པེས་སེའི་ཆོས་རྭ་དགའ་ལྡན་བཤད་སྒྲུབ་བསྟན་འཕེལ་གླིང་གི་ཉི་འདབ་རང་གཤག་
ཉམས་དཔའ་བར་སྦྱར་བ་འདིས་ཀྱང་བསྟན་འགྲོ་ལ་ཕན་ཐོགས་བར་གྱུར་ཅིག་ །།སརྦ་མངྒ་ལཾ།། དགེའོ།། །།
[DD]

[031B][BLANK PAGE]



﻿
[001A]༄༅། །ནམ་ཤྲཱི་གུ་རུ་མཉྫུ་གྷོ་ཤཱ་ཡ། ལྟ་བས་མི་དོམས་མཚན་དཔེས་སྤྲས་པའི་སྐུ། །སྐལ་ལྡན་ཚིམ་མཛད་ཡན་ལག་དྲུག་ཅུའི་གསུང། །བསམ་བརྗོད་ཡུལ་ལས་འདས་པའི་མཁྱེན་བརྩེའི་ཐུགས། །འཕགས་མཆོག་འཇམ་
དཔལ་དབྱངས་ལ་གུས་ཕྱག་འཚལ། །རབ་འབྱམས་ཞིང་གི་མཆོད་རྫས་མཐའ་ཡས་པ། །གུས་པའི་སེམས་ཀྱིས་རྒྱུན་དུ་དབུལ་བར་བགྱི། །དཔག་མེད་སྡུག་བསྔལ་མ་ལུས་འབྱུང་བའི་རྒྱུ། །སྒོ་གསུམ་སྡིག་ལྷུང་ཐམས་ཅད་བཤགས་ཤིང་
སྡོམ༑ །འཕྲལ་དང་ཡུན་གྱི་ཕན་བདེ་ཀུན་གྱི་གཞི། །རང་གཞན་དགེ་ཚོགས་ཀུན་ལ་བདག་ཡི་རང། །འགྲོ་ཀུན་སྨིན་ཅིང་གྲོལ་བར་མཛད་པའི་ཕྱིར། །བླ་མེད་ཆོས་ཀྱི་འཁོར་ལོ་བསྐོར་དུ་གསོལ། །ལུས་ཅན་བསོད་ནམས་ཞིང་དུ་སྲིད་
མཐའི་པར། །མྱ་ངན་མི་འདའ་བཞུགས་པར་གསོལ་པ་འདེབས། །དུས་གསུམ་རྣམ་དཀར་ཕུང་པོ་ཅི་མཆིས་པ། །འགྲོ་ཀུན་དོན་དུ་སྐུ་གསུམ་ཐོབ་ཕྱིར་བསྔོ། །ཐོགས་མེད་དུས་ནས་བླང་དོར་གནས་རྣམས་ལ། །ཀུན་ནས་རྨོངས་པའི་
མུན་ཆེན་མ་ལུས་པ། །རྣམ་དཔྱོད་འོད་ཀྱིས་སེལ་བར་བྱེད་ནུས་པའི། །རླབས་ཆེན་ཤེས་རབ་སྣང་བ་སྩལ་དུ་གསོལ། །ཆགས་སོགས་ཀུན་ཉོན་དད་སོགས་རྣམ་བྱང་གི་ཆ་ཤས་ཕྲ་ཞིང་ཕྲ་བ་མ་ལུས་པ། །ཇི་བཞིན་མ་འདྲེས་སོ་སོར་
འབྱེད་ནུས་པའི། །ཤེས་རབ་གསལ་བ་བདག་ལ་སྩལ་དུ་གསོལ། །ཟབ་དང་རྒྱ་ཆེའི་ཤེས་བྱའི་གནས་རྣམས་ལ། །མ་རྟོགས་ལོག་རྟོག་ཐེ་ཚོམ་ཟ་བའི་བློ། །སྐྱེས་མ་ཐ་ཏུ་མ་ལུས་འགོག་ནུས་པའི། །ཤེས་རབ་མྱུར་པའི་དངོས་གྲུབ་བདག་

[002]༄༅། །ལ་སྩོལ། །གང་ཟག་ཕལ་བས་ཚད་གཟུང་མི་ནུས་པའི། །མཐའ་ཡས་གསུང་རབ་རྣམས་ཀྱི་ཚིག་དོན་ལ། །བློ་གྲོས་ཐོགས་པ་མེད་པར་རབ་འཇུག་པའི། །ཤེས་རབ་ཟབ་པ་དེ་ཉིད་སྩལ་དུ་གསོལ། །འཆད་པས་སྐལ་ལྡན་གདུལ་བྱ་རྗེས་
སུ་འཛིན། །རྩོད་པས་ལོག་སྨྲ་མཐའ་དག་ཚར་གཅོད་ཅིང། །རྩོམ་པས་གཟུར་གནས་མཁས་པ་མགུ་སྐྱེད་པའི། །འཆད་རྩོད་རྩོམ་པའི་ཤེས་རབ་བདག་ལ་སྩོལ། །ཆོས་ཀྱི་ཚིག་དོན་མཐའ་དག་མི་བརྗེད་པར། །འཛིན་པའི་གཟུངས་དང་གཞན་ལ་
སྟོན་པ་ལ། །ཆགས་ཐོགས་མེད་པའི་སྤོབས་པ་མཆོག་རྣམས་ཀྱང། །མྱུར་དུ་རྒྱུད་ལ་སྐྱེས་པར་མཛད་དུ་གསོལ། །མདོར་ན་དེང་ནས་ཚེ་རབས་ཐམས་ཅད་དུ། །འཕགས་མཆོག་ཁྱོད་ཀྱིས་དགེ་བའི་བཤེས་མཛད་ཅིང། །ཚང་ལམ་ནོར་ལམ་
བཟང་ལེགས་བསྟན་ནས། །མྱུར་དུ་བདེ་གཤེགས་ས་ལ་བཞག་ཏུ་གསོལ། །ཁྱོད་ལ་དེ་ལྟར་གསོལ་བ་བཏབ་པའི་མཐུས། །ཁྱོད་སྐུ་མྱུར་དུ་མིག་གིས་མཐོང་ཞིང་ཚིམ། །ཁྱོད་གསུང་རྟག་ཏུ་སྒྲུབ་པ་སྙིང་པོར་བྱེད། །ཁྱོད་ཐུགས་བདག་ཡིད་
གཅིག་ཏུ་འདྲེས་པར་ཤོག་ཅེས་རྗེ་བཙུན་འཇམ་དཔལ་དབྱངས་ལ་ཤེས་རབ་ཀྱི་དངོས་གྲུབ་སྩོལ་བའི་དོན་དུ་གསོལ་བ་བཏབ་པའི་ཚིགས་བཅད་འདི་ཡང། དད་བརྩོན་རྣམ་དཔྱོད་དང་ལྡན་པ་དགེ་སློང་འཇིགས་མེད་གྲགས་པས་བསྐུལ་བའི་ངོར་
བཙུན་གཟུགས་ངག་དབང་དཔལ་ལྡན་གྱིས་སྦྱར་བ་འདིས་ཀྱང་འགྲོ་བ་ཀུན་འཕགས་མཆོག་འཇམ་དཔལ་དབྱངས་ཀྱིས་རྗེས་སུ་གཟུང་པའི་རྒྱུར་གྱུར་ཅིག། །། དགེའོ།།



﻿༄༅། །བླ་མའི་བཀའ་དྲིན་རྒྱལ་བ་ཀུན་ལས་ལྷག་པར་དྲན་པའི་གསོལ་འདེབས་བཞུགས་སོ། །

[001]༄༅། །རབ་འབྱམས་རྒྱལ་བ་ཀུན་གྱི་མཁྱེན་བརྩེ་རྣམས། །སྙིགས་མའི་དུས་སུ་བཤེས་གཉེན་དམ་པའི་སྐུར། །ཡོངས་ཤར་བསོད་ནམས་ཞེས་
བྱར་མཚན་གསོལ་བའི། །དྲིན་ཅན་རྩ་བའི་བླ་མར་གསོལ་བ་འདེབས། །འཇུག་ལྡོག་གནས་ལ་རྨོངས་པའི་ལིང་ཏོག་གིས། །བདག་ཅག་བློ་མིག་ཡུན་རིང་བསྒྲིབ་པ་ཉིད། །
ལེགས་བཤད་གསེར་གྱི་ཐུར་མས་ཕྱེ་མཛད་པའི། །བཤེས་གཉེན་བཀའ་དྲིན་ཅན་ལ་  ྾ ། །གང་ལ་མཆོད་ན་ཕྱོགས་བཅུའི་སངས་རྒྱས་རྣམས། །དེ་ཡི་ལུས་ལ་ཞུགས་ནས་
སྒྲུབ་པ་པོའི། །མཆོད་པ་བཞེས་པར་རྒྱལ་བས་ལེགས་གསུང་བའི། །ཞིང་མཆོག་དམ་པ་ཁྱོད་ལ་  ྾ ། །ཕྱོགས་བཅུའི་རྒྱལ་བ་ཐམས་ཅད་མཆོད་པ་ལས། །གང་གི་

[002A]༄༅། །ལུས་ཀྱི་བ་སྤུའི་ཁུང་བུ་གཅིག་མཆོད་པའི་བསོད་ནམས་ཆེ་བར་ལེགས་གསུངས་པའི། །བླ་མེད་ཞིང་མཆོག་ཁྱོད་ལ་  ྾ ། །རྒྱལ་ཀུན་མཁྱེན་
རྩེ་ནུས་པའི་ཉིན་བྱེད་འོད། །གང་སྐུའི་མེ་ཤེལ་བཟང་པོར་ལེགས་བསྡུས་ནས། །དད་ལྡན་སློབ་མའི་སེམས་རྒྱུད་སྤྲ་བ་ལ། །བྱིན་རླབས་མེ་འབར་མཛད་ལ་  ྾ ། །
བདག་གི་འདྲེན་བྱེད་ཡུལ་དུ་མ་གྱུར་པའི། །མཚན་དང་དཔེ་བྱད་འབར་བའི་ལྷ་སྐུ་ལས། །མཐོང་བ་ཙམ་གྱིས་དགའ་དང་འཕེལ་མཛད་པའི། །བླ་མའི་སྐུ་ཉིད་ལྷག་པར་
བདག་གིས་ཁུམས། །ཐོས་པ་ཙམ་གྱིས་བློ་དམན་སེལ་མཛད་པའི། །བླ་མའི་གསུང་སྙན་མཆོག་གིས་ངོམས་པ་ན། །སྐལ་དམན་རྣམས་ལ་ཤིན་ཏུ་ལྐོག་གྱུར་པའི། །

[002B] །ཆོས་ཀུན་ཅིག་ཆར་མཁྱེན་པའི་རྒྱལ་བའི་ཐུགས། །རྨོངས་པའི་དབང་གྱུར་བདག་གི་བློར་མི་ཤོང། །བདག་ལ་མདོ་རྒྱུད་དགོངས་དོན་འབྱེད་མཛད་པའི། །བླ་
མའི་མཁྱེན་རབ་བཟང་པོ་འདི་ཀས་ཆོག་རྒྱལ་ཀུན་ཐུགས་རྗེ་ཆེན་པོས་དུས་རྒྱུན་དུ། །མཁའ་མཉམ་སེམས་ཅན་ཀུན་ལ་གཟིགས་མོད་ཀྱི། །སྐལ་ཆད་བདག་ལ་བརྩེ་བས་བླང་དོར་གནས། །སྟོན་
མཛད་བླ་མའི་ཐུགས་རྗེའི་ཆར་མི་ཕོད། །མཚན་ཐོས་ཙམ་གྱིས་ངན་འགྲོའི་འཇིགས་པ་འཕྲོག་དྲན་པ་ཙམ་གྱིས་འཁོར་བའི་དུཿ་ཁ་སེལ། །གསོལ་བ་བཏབ་ན་དངོས་གྲུབ་བདེ་བླག་ཏུ། །སྩོལ་མཛད་
སྐྱབས་གནས་དམ་པ་ཁྱོད་མིན་སུ། །དེ་ལྟར་ཞིང་གི་མཐར་ཐུག་ཁྱོད་ཉིད་ལ། །མ་དད་བརྙས་སྨོད་བགྱིས་པ་ལ་སོགས་པའི། །སྡིག་ལྟུང་མ་ལུས་མཐོལ་ཞིང་བཤགས་ལགས་ན། །དམིགས་མེད་
ཐུགས་རྗེས་ཚངས་པར་མཛད་དུ་གསོལ། །ཇི་སྲིད་བླ་མེད་བྱང་ཆུབ་ཐོབ་ཀྱི་བར། །སྐྱབས་མཆོག་ཁྱོད་ཀྱིས་འབྲལ་མེད་རྗེས་བཟུང་ཞིང། །ལེགས་བཤད་ལྕགས་ཀྱུས་སྲིད་པའི་མཚོ་ཆེན་ལས། །
དྲངས་ཏེ་སྐུ་བཞིའི་སྐམ་སར་བཞག་ཏུ་གསོལ། །འདིར་འབད་དགེ་བས་བླ་མ་མཆོག་ཉིད་ཀྱི། །ཞབས་པད་བརྟན་ཅིང་མཛད་འཕྲིན་རྒྱས་པ་དང། །བདག་ཀྱང་རྟག་ཏུ་དགེ་བའི་བཤེས་གཉེན་རྣམས། །

[003A]༄༅། །བཀའ་བཞིན་བསྒྲུབ་པའི་མཆོད་པས་མཉེས་བྱེད་ཤོག་མ་འོངས་སྐྱེ་བའི་འཕྲེང་བ་ཐམས་ཅད་དུ། །དམ་པའི་མགོན་གྱིས་རྗེས་སུ་བཟུང་བའི་མཐུས། །ས་ལམ་རྟོགས་པ་
མྱུར་དུ་མཐར་ཕྱིན་ཏེ། །མར་གྱུར་འགྲོ་ཀུན་གཏན་བདེར་འཁྲིད་པར་ཤོག། །།ཅེས་པ་འདི་ནི་གཞུང་ལུགས་མང་དུ་ཐོས་ཤིང་སྒྲུབ་པ་ལ་གཤོལ་བའི་བཀའ་བཅུ་རིགས་གྲོལ་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར། མང་ཐོས་སྤོང་བའི་གཟུགས་
བརྙན་་སྤྲང་བཙུན་ངག་དབང་དཔལ་ལྡན་གྱིས་སྦྱར་བའོ། །འདི་ལས་གོང་དུ་བསོད་ནམས་ཞེས་པའི་གནས་སུ་མཚན་གཞན་བླ་མ་གཞན་ལ་ཡང་སྦྱར་ཆོག་པ་དང། ཞབས་པད་བརྟན་ཅིང་མཛད་འཕྲིན་རྒྱས་པ་དང། །ཞེས་པའི་གནས་སུ། ཐུགས་བཞེད་མ་ལུས་ཡོངས་
སུ་རྫོགས་པ་དང། །ཞེས་བཅུག་ནས་བླ་མ་ཞིང་གཞན་ལ་ཕེབས་པ་ཡང་སྦྱར་ཆོག་གོ། །།སརྦ་མངྒ་ལཾ།། །།

[003B][BLANK PAGE]



﻿
[001]༄༅། །རྩ་རྒྱུད་བླ་མའི་བྱིན་རླབས་དང། །སྐྱབས་གསུམ་བསླུ་མེད་བདེན་པ་དང། །བདག་གི་དགེ་བའི་མཐུ་སྟོབས་ཀྱིས། །སྨོན་པའི་དོན་ཀུན་འགྲུབ་གྱུར་ཅིག་བདག་ནི་སྐྱེ་བ་ཐམས་ཅད་དུ། །མི་ཁོམ་གནས་སུ་མི་སྐྱེ་པར། །དལ་
འབྱོར་རྟེན་བཟང་ཐོབ་བ་དང། །སངས་རྒྱས་བསྟན་དང་མཇལ་བར་ཤོག་ཁྱད་པར་རྗེ་བཙུན་ཙོང་ཁ་བའི། །རིང་ལུགས་དྲི་མ་མེད་པ་འདི། །གང་དུ་དར་བའི་ཡུལ་ཕྱོགས་སུ། །རྟག་ཏུ་སྐྱེ་བ་ལེན་པར་ཤོག་རྟེན་བཟང་དེ་ཡང་མཐོ་རིས་
ཀྱི༑ །ཡོན་ཏན་བདུན་གྱིས་བརྒྱན་པ་དང། །ཚེ་རབས་རྗེས་སུ་དྲན་པ་དང། །རབ་བྱུང་བསྙེན་རྫོགས་བྱེད་པར་ཤོག་སྡིག་གྲོགས་བདུད་ཀྱིས་མི་བརྫི་བར། །བཤེས་གཉེན་དམ་པས་རྗེས་བཟུང་སྟེ། །རྟག་ཏུ་ཐོས་བསམ་སྒོམ་
གསུམ་གྱིས། །ཉིན་མཚན་དུས་རྣམས་འདའ་བར་ཤོག་དགེ་བའི་བཤེས་ལ་རབ་གུས་ཤིང། །ལས་དང་འབྲས་བུར་ཡིད་ཆེས་ནས། །དྲན་ཤེས་བག་ཡོད་བརྩོན་འགྲུས་ཀྱིས། །ཚུལ་ཁྲིམས་རྣམ་དག་བསྲུང་བར་
ཤོག་རྣམ་དག་ངེས་འབྱུང་བསམ་པ་དང། །བྱམས་དང་སྙིང་རྗེ་བྱང་ཆུབ་སེམས། །ཟབ་མོ་དབུ་མའི་ལྟ་བ་ལ། །རྩོལ་མེད་མྱོང་བ་སྐྱེ་བར་ཤོག་ཐུན་མོང་ལམ་སྦྱངས་སྔོན་འགྲོ་བའི། །རྣམ་དག་དབང་
གིས་སྨིན་བྱས་ཏེ། །དམ་སྡོམ་ཚུལ་བཞིན་བསྲུང་བའི་མཐུས། །རིམ་གཉིས་སྣོད་དུ་གྱུར་བར་ཤོག་གང་སྣང་དག་པའི་སྣོད་བཅུད་དུ། །འཆར་བའི་བསྐྱེད་རིམ་ཕྲ་རགས་དང། །དབེན་གསུམ་སྒྱུ་ལུས་འོད་

[002A]༄༅། །གསལ་གྱི། །ཟུང་འཇུག་ལམ་བཟང་བརྙེད་པར་ཤོག་མདོར་ན་མདོ་སྔགས་ལམ་བཟང་གིས། །རྡོ་རྗེ་འཆང་དབང་མྱུར་ཐོབ་སྟེ། །འགྲོ་བ་མ་ལུས་སངས་རྒྱས་ཀྱི། །གོ་འཕང་མཆོག་ལ་འགོད་
པར་ཤོག་ཅེས་པ་འདི་ཡང། ཁལ་ཁ་ཁུ་རེ་ཆེན་མོའི་བཀྲ་ཤིས་ཆོས་འཕེལ་གྲ་ཚང་གི་དཀའ་རམ་པའི་འཛིན་གྲྭ་ནས་དད་བརྩོན་རྣམ་དཔྱོད་དང་ལྡན་པ་དགེ་སློང་ངག་དབང་བ་ལེན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་
མང་ཐོས་སྤོང་བ་པའི་གཟུགས་བརྙན་་སྤྲང་བཙུན་ངག་དབང་དཔལ་ལྡན་གྱིས་སྦྱར་བ་འདིས་ཀྱང་འགྲོ་བ་མང་པོ་ལ་ཕན་ཐོགས་པར་གྱུར་ཅིག་

[002B][BLANK PAGE]



﻿། །འཇམ་མགོན་བླ་མ་བཙོང་ཁ་པ་ཆེན་པོ་ལ་ཕྱག་མཆོད་གསོལ་འདེབས་ཇི་ལྟར་བྱ་བའི་ཆོག་བསྒྲིགས་ཡིད་དགའ་ཆོས་འཛིན་དུ་བགྲོད་པའི་ཐེམ་སྐས་ཞེས་བྱ་བ་བཞུགས་སོ།། །།

[001][DD1]
། །ན་མོ་གུ་རུ་སུ་མ་ཏི་ཀའི་རྟི་ཡ། བློ་གྲོས་བཟང་པོའི་ཆུ་མཐོང་དབྱིངས་སུ་རོལ། །ལེགས་བཤད་ཆར་གྱིས་ཐུབ་བསྟན་
ལོ་ཏོག་སྦྱངས། །གྲགས་པའི་དབྱར་རྔ་ཕྱོགས་མཐར་སྒྲོགས་མཛད་པའི། །འཇམ་མགོན་ལྷ་དབང་ཆེན་པོས་དགེ་ལེགས་
[DD2]
སྩོལ། །གང་དེའི་ཐུགས་རྗེ་བྱིན་རླབས་ལ་བརྟེན་ནས། །དགའ་ལྡན་གནས་སུ་སྐྱེ་བ་གཟུང་བའི་ཕྱིར། །ཚོགས་གསོག་སྒྲིབ་
སྦྱོང་གསོལ་འདེབས་སྨོན་ལམ་རྣམས། །ཇི་ལྟར་བྱ་བའི་ལག་ལེན་འགོད་པར་བྱ། །རྙེད་དཀའ་དོན་ཆེའི་རྟེན་བཟང་ཐོབ་དུས་
འདིར། །ལྟོ་རྒྱབ་ཙམ་གྱིས་ཆོག་པར་མི་འཛིན་པར། །གོང་མའི་ཁྱད་པར་འཚོལ་བའི་སེམས་ཡོད་ན། །ཐབས་མཆོག་འདི་ལ་
[DD3]

[002A][DD1]
། །དགའ་བཞིན་འཇུག་པར་རིགས། །འདིར་རང་ཅག་རྣམས་རྙེད་པར་དཀའ་ཞིང་རྙེད་ན་དོན་ཆེན་པོ་དང་ལྡན་པའི་དལ་འབྱོར་གྱི་རྟེན་
བཟང་ཐོབ་པའི་དུས་འདིར་ཚེ་འདིའི་བདེ་བ་སྒྲུབ་པ་དང། སྡུག་བསྔལ་སེལ་བའི་འཇུག་ལྡོག་ཙམ་གྱིས་ཆོག་པར་མི་འཛིན་པར་འཇིག་རྟེན་ཕྱི་མ་ཕན་ཆད་ཀྱི་དོན་
[DD2]
སྒྲུབ་པའི་བསམ་པ་ཞིག་ཡོད་ན་ནི། དེང་སང་མཉན་ན་ཚིག་མི་ཟིན། བསམས་ན་དོན་མི་གོ་བསྒོམས་ན་རྒྱུད་ན་མི་སྐྱེ་བའི་ཧ་ཅང་སྙིགས་མའི་དུས་སུ་སླེབས་
པས༑ ཞི་ལྷག་སོགས་ཡོན་ཏན་ཁྱད་པར་ཅན་སྐྱེ་བར་དཀའ་ཡང། དགེ་མི་དགེ་འབྲས་བུ་དང་བཅས་པའི་རྣམ་དབྱེ་ལ་མཁས་པར་བྱས་ནས་འདོར་ལེན་དང་བསག་སྦྱང་
ལ་འབད་པའི་སྒོ་ནས་རང་ཉིད་ངན་སོང་དུ་མི་སྐྱེ་བར་བདེ་འགྲོའི་རྟེན་བཟང་འཐོབ་པའི་ཐབས་ཞིག་མི་བྱེད་ཀ་མེད་ལ། དེ་ཡང་སྙིགས་མའི་དུས་སུ་ཞིང་གི་མཐུ་
[DD3]

[002B] དེའི་ནང་ནས་ཀྱང་རྗེ་བླ་མ་ནི་གདུལ་བྱ་ཐུན་མོང་པའི་སྣང་ངོར་དགའ་ལྡན་དུ་རྒྱལ་ཚབ་བྱམས་པའི་འཁོར་བྱང་ཆུབ་སེམས་དཔའ་འཇམ་དཔལ་སྙིང་པོ་ཞེས་བྱ་བར་སྐྱེ་བ་བཞེས་པ་དང། དགེ་ལྡན་པ་རྣམས་བྱམས་ཆོས་སྡེ་ལྔ་དང་རྗེའི་
གསུང་རབ་ལ་ཐོས་སོགས་བྱས་པ་དང། དགེ་ལྡན་རིང་ལུགས་ཀྱི་འབྱུང་ཁུངས་སུ་གྱུར་བའི་དགོན་པའི་མིང་ལ་དགའ་ལྡན་ཞེས་བཏགས་ཤིང། གྲུབ་མཐའ་སྤྱི་ལ་ཡང་དགའ་ལྡན་པ་ཞེས་བཏགས་པ་སོགས་རྒྱུ་མཚན་དུ་མའི་སྒོ་ནས་རང་ཅག་རི་པོ་དགེ་ལུགས་པའི་གྲ་རིགས་ཡོན་
བདག་དང་བཅས་པ་རྣམས་ནི། རྗེ་བླ་མའི་ཕྱག་མཆོད་དང་འབྲེལ་བའི་བསག་སྦྱང་དང་གསོལ་འདེབས་སྨོན་ལམ་ལ་འབད་ན་འབྲེལ་ཆེ་ཞིང་དགའ་ལྡན་དུ་སྐྱེ་མྱུར་པར་མཁས་པའི་དབང་པོ་རྣམས་ཀྱིས་གསུངས་སོ། །དེས་ན་འདི་ཉིད་ཉམས་སུ་ལེན་པར་འདོད་པས། གནས་ཁང་
བྱི་དོར་ལེགས་པར་བྱས་ལ། དྲི་བཟང་གི་ཆུས་ཆག་ཆག་གདབ། མེ་ཏོག་སིལ་མ་གཅལ་དུ་བཀྲམ། དགའ་ལྡན་ཞིང་བཀོད་དམ། རྗེ་བླ་མའི་སྐུ་བརྙན་བྲིས་འབུར་ཅི་རིགས་དང། མདོ་སྔགས་ལམ་རིམ་གྱི་གླེགས་བམ་དང། མཆོད་རྟེན་སོགས་སྐུ་གསུང་ཐུགས་ཀྱི་རྟེན་བཀྲམ་
པའི་མདུན་དུ། ཆུ་བྮིའམ་ཆུ་གཉིས་ཉེར་སྤྱོད། འདོད་ཡོན་ལྔ། རྒྱལ་སྲིད་སྣ་བདུན། བཀྲ་ཤིས་རྟགས་རྫས་བརྒྱད། རྒྱལ་མཚན་བ་དང་གདུགས། ལྔ་ལྡི། ཕྱེ་མ་ཕུར་མ། བླ་རེ། འཕན་སོགས་ཆོས་གོས། ལྷུང་བཟེད། མཁར་བསིལ། དཀར་མདར་གྱི་བཟའ་བཅའ་གཏུང་བ་
སྣ་ཚོགས་སོགས་མཆོད་པའི་ཡོ་བྱད་དངོས་དང་བཅོས་མ་གང་འབྱོར་འབད་པས་མཛེས་པར་བཤམས། རང་ཉིད་ཤ་ཆང་སྒོག་ཙོང་ཐ་མ་ཁ་སོགས་སྤངས་ཏེ་ཕྱི་ནང་གི་ཁྲུས་དང་གཙང་སྤྲ་དང་ལྡན་པས། ཁྱིམ་པ་ཡིན་ན་སོ་ཐར་གྱི་བསྙེན་གནས་སམ་ཐེག་ཆེན་གསོ་སྦྱོང་གང་རིགས་དང། རབ་ཏུ་བྱུང་བ་རྣམས་ཐེག་ཆེན་
གསོ་སྦྱོང་ལ་གནས་ན་ཕུན་སུམ་ཚོགས་པར་འགྱུར་བས། དེའི་ཚུལ་ནི། སོ་ཐར་གྱི་བསྙེན་གནས་དེ་རྟེན་གྱི་མདུན་དུ་ལེན་པའི་དམིགས་བསལ་མེད་པས། འབོག་ཆོག་ལ་མཁས་པའི་དགེ་སློང་དམ་དགེ་ཚུལ་སོགས་གང་ཟག་གཞན་ལས་བླང་བར་བྱའོ། །ཐེག་ཆེན་གསོ་སྦྱོང་ལེན་ཚུལ། སྐྱ་རེངས་ལག་རིས་

[003A]༄༅། །མཐོང་ཙམ་གྱི་དུས་སུ། བླ་མ་འམ་རྟེན་གྱི་དྲུང་དུ་ཕྱག་གསུམ་འཚལ་ནས། དབྱེད་པ་བྱས་པ། མཎྜ་ཁ་ཕུལ་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང་ཁུར་པོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་
ཅན་དེ་རྣམས་ཀྱིས། སེམས་ཅན་ཐམས་ཅད་ཀྱི་དོན་གྱི་ཕྱིར་དང། ཕན་པར་བྱ་བའི་ཕྱིར་དང། གྲོལ་པར་བྱ་བའི་ཕྱིར་དང། ནད་མེད་པར་བྱ་བའི་ཕྱིར་དང། མུ་གེ་མེད་པར་བྱ་བའི་ཕྱིར་དང། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་
དང༑ བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྷག་པར་རྫོགས་པར་བྱ་བའི་ཕྱིར་གསོ་སྦྱོང་ཡང་དག་པར་བླང་བར་མཛད་པ་དེ་བཞིན་དུ། བདག་མིང་འདི་ཞེས་བྱ་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་སེམས་ཅན་ཐམས་ཅད་ཀྱི་དོན་གྱི་
ཕྱིར་དང། ཕན་པར་བྱ་བའི་ཕྱིར་དང། གྲོལ་པར་བྱ་བའི་ཕྱིར་དང། ནད་མེད་པར་བྱ་བའི་ཕྱིར་དང། མུ་གེ་མེད་པར་བྱ་བའི་ཕྱིར་དང། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ངེས་པར་རྟོགས་པར་བྱ་བའི་ཕྱིར་གསོ་སྦྱོང་ཡང་དག་པར་བླང་བར་བགྱིའོ། །ཞེས་ལན་གསུམ། དེང་ནས་སྲོག་གཅོད་མི་བྱ་ཞིང། །གཞན་གྱི་ནོར་ནི་བླང་མི་བྱ། །འཁྲིག་པའི་ཆོས་ཀྱང་མི་སྤྱད་ཅིང། །བརྫུན་གྱི་ཚིག་ཀྱང་མི་སྨྲའོ། །སྐྱོན་ནི་མང་པོ་ཉེར་བསྟེན་པའི་
ཆང་ནི་ཡོངས་སུ་སྤང་བར་བྱ། །ཁྲི་སྟན་ཆེན་པོ་མི་བྱ་ཞིང། །དེ་བཞིན་དུས་མ་ཡིན་པའི་ཟས། །དྲི་དང་འཕྲེང་བ་དང་ནི་རྒྱན། །གར་དང་གླུ་སོགས་སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་མི་བྱེད་པ། །དེ་བཞིན་སྲོག་གཅོད་ལ་སོགས་

[003B] །བླ་མེད་བྱང་ཆུབ་ཐོབ་པར་ཤོག་སྡུག་བསྔལ་མང་འཁྲུག་འཇིག་རྟེན་རྣམས། །སྲིད་པའི་མཚོ་ལས་སྒྲོལ་བར་ཤོག་ཅེས་ལན་གཅིག་དང། ཨོཾ་ཨ་མོ་གྷ་ཤའི་ལ། སཾ་བྷ་ར་སཾ་བྷ་ར། བྷ་ར་བྷ་ར། མཧཱ་ཤུདྡྷ་ས་ཏྭ། པདྨ་བི་བཧུ་ཥཱི་ཏ་བུ་ཛ། དྷ་ར་དྷ་ར། ས་མནྟ་ཨ་ཝ་ལོ་
ཀི་ཏེ་ཧཱུཾ་ཕཊ་སཱ་ཧཱ། ཞེས་བདུན་ནམ་ཉེར་གཅིག་བརྗོད། ཁྲིམས་ཀྱི་ཚུལ་ཁྲིམས་སྐྱོན་མེད་ཅིང། །ཞེས་སོགས་སྨོན་ལམ་གདབ་བོ། །སྐྱབས་འགྲོ་ནི། ཕྱོགས་བཅུ་དུས་གསུམ་གྱི་ཞེས་པ་ནས། དགེ་འདུན་ལ་སྐྱབས་སུ་མཆིའོ། །ཁམས་གསུམ་ཆོས་ཀྱི་རྒྱལ་པོ་བཙོང་ཁ་བ་
ཆེན་པོའི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །ཞེས་ལན་གསུམ་སོགས་དང། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ། དེའི་ཆེད་དུ་ཁམས་གསུམ་ཆོས་ཀྱི་རྒྱལ་པོ་བཙོང་ཁ་པ་ཆེན་པོའི་ལྷ་ཚོགས་འཁོར་དང་བཅས་
བ་རྣམས་ལ་ཕྱག་མཆོད་ཐུགས་དམ་བསྐུལ་བ་ལ་སོགས་པའི་ལམ་གྱི་རིམ་པ་ལ་གནས་པར་བྱའོ། །ཞེས་ལན་གསུམ་དང། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་
དང་མི་འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་བཏང་སྙོམས་ལ་གནས་པར་བྱའོ། །ཞེས་ལན་གསམ་གྱིས་སྐྱབས་འགྲོ་སེམས་བསྐྱེད་ཚད་མེད་སྒོམ་བརྒྱུད་དང་འདྲེས་ངེས་པ་བྱ། ས་གཞི་སོགས་བྱིན་གྱིས་རླབས་པ་ནི། དཀོན་མཆོག་གསུམ་གྱི་བདེན་པ་དང། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང། ཆོས་ཀྱི་དབྱིངས་རྣམས་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས། ཁམས་གསུམ་ཆོས་ཀྱི་རྒྱལ་པོ་བཙོང་ཁ་པ་ཆེན་པོའི་ལྷ་ཚོགས་
འཁོར་དང་བཅས་པ་གང་དུ་སྦྱན་འདྲེན་པའི་གནས་འདི་ཉིད་སངས་རྒྱས་ཀྱི་ཞིང་ཡོངས་སུ་དག་པ། བཅོམ་ལྡན་འདས་འོད་དཔག་མེད་ཀྱི་ཞིང་གི་བཀོད་པའི་ཡོན་ཏན་ལྟ་བུ་དང་ལྡན་པར་གྱུར་ཏེ། ས་གཞི་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་མཉམ་པ་

[004A]༄༅། །ཐ་གྲུ་ཆེ་བ། ཡངས་པ། རེག་ན་འཇམ་ཞིང་བདེ་བ་དྲི་མ་མེད་ཅིང་འོད་གསལ་བ། ཙན་དན་སྦྲུལ་གྱི་སྙིང་པོའི་དྲི་བསུང་ངད་དང་ལྡན་པའི་ལྷའི་མེ་ཏོག་སྣ་ཚོགས་ཀྱི་གཅལ་བཀྲམ་པ། མཐའ་རིན་པོ་ཆེའི་ཕ་གུས་བརྩིགས་བ། གསེར་དང། དངུལ་དང། མུ་ཏིག་གི་
ཕྱེ་མ་གྲམ་བུར་བརྡལ་བ། ཨུཏྤ་ལ་དང། ཀུ་མུ་ད་དང། པདྨ་འགྱིང་ཞིང་ལྡེམ་པས་ཁེ་བས་བར་གྱུར་ཅིང། ཆུ་བྱ་སྣ་ཚོགས་སྐད་སྙན་པར་སྒྲོགས་པ། དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་ལག་བརྒྱད་དང་ལྡན་པའི་མཚོ་དང་རྫིང་དང་ལྟེང་ག་དག་གིས་མཛེས་པར་
བྱས་པ་རིན་པོ་ཆེའི་དཔག་བསམ་གྱི་ཤིང་ལྗོན་པ་ལྷའི་ནོར་བུ་དང། མུ་ཏིག་གི་རྒྱན་འཕྲེང་དང་རིན་པོ་ཆེ་དབྱངས་བ། མེ་ཏོག་གི་མགོ་ལྕོགས་དང་འབྲས་བུ་མཛེས་པར་ཆགས་པས་གཡུར་ཟ་ཞིང་ལྡེ་མ་བ། གསེར་གྱི་དྲིལ་བུ་གཡེར་ཁ་ཁྲོལ་བ་ལས་དམ་པའི་ཆོས་ཀྱི་
སྒྲ་འབྱུང་བ་དང་ལྡན་པ་ཚར་དུ་བསྒྲེངས་པས་ལེགས་པར་བརྒྱན་པའི་ས་གཞི་ཕུན་སུམ་ཚོགས་པ་འབྱུང་བར་གྱུར་ཅིག་དེའི་དབུས་སུ་གཞལ་མེད་ཁང་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ། འཇིག་རྟེན་གྱི་ཁམས་དཔག་ཏུ་མེད་པ་རྒྱས་པར་
འགེངས་པའི་འོད་ཟེར་ཆེན་པོ་རབ་ཏུ་འབྱུང་བ། གནས་ཐ་དད་པ་ཤིན་ཏུ་རྣམ་པར་ཕྱེ་བ་མཐའ་ཡས་པ་རྣམ་པར་གནས་པ་རྒྱ་ཡོངས་སུ་མ་ཆད་པ། ཁམས་གསུམ་ལས་ཡང་དག་པར་འདས་བའི་སྤྱོད་ཡུལ་འཇིག་རྟེན་ལས་ཡང་དག་པར་འདས་པ་དེའི་བླ་མའི་
དགེ་བའི་རྩ་བ་ལས་བྱུང་བ། ཤིན་ཏུ་རྣམ་པར་དག་ཅིང་དབང་བསྒྱུར་བའི་རྣམ་པར་རིག་པའི་མཚན་ཉིད། དེ་བཞིན་གཤེགས་པའི་གནས་བྱང་ཆུབ་སེམས་དཔའི་དགེ་འདུན་དང་ལྡན་པ། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་
མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་མཐའ་ཡས་པ་རྣམ་པར་རྒྱུ་བ། ཆོས་ཀྱི་རོའི་དགའ་བ་དང་བདེ་བ་ཆེན་པོས་བརྟན་པ། སེམས་ཅན་ཐམས་ཅད་ཀྱི་དོན་ཐམས་ཅད་ཡང་དག་པར་ཐོབ་པར་བྱེད་པས་ཉེ་བར་གནས་པ་

[004B] བདུད་ཐམས་ཅད་ཡོངས་སུ་སྤངས་པ་ཐམས་ཅད་ཀྱི་བཀོད་པ་ལས་ལྷག་པའི་དེ་བཞིན་གཤེགས་པའི་བཀོད་པའི་གནས་དྲན་པ་དང། བློ་གྲོས་དང་རྟོགས་པ་ཆེན་པོས་ངེས་པར་འབྱུང་བ། ཞི་གནས་དང་
ལྷག་མཐོང་གི་བཞོན་པ་ཡིན་པ། རྣམ་པར་ཐར་བའི་སྒོ་སྟོང་པ་ཉིད་དང། མཚན་མ་མེད་པ་ཉིད་དང། སྨོན་པ་མེད་པ་ནས་འཇུག་པ། རིན་པོ་ཆེའི་པདྨའི་རྒྱལ་པོ་ཡོན་ཏན་མཐའ་ཡས་པས་བརྒྱན་པའི་བཀོད་པ་ལ་བརྟེན་པའི་གཞལ་མེད་ཁང་ཆེན་པོ་འབྱུང་པར་གྱུར་
ཅིག་དེའི་དབུས་སུ་པདྨའི་གདན་རིན་པོ་ཆེའི་སེང་གེའི་ཁྲི་སྟན་ལ། ཁམས་གསུམ་ཆོས་ཀྱི་རྒྱལ་པོ་བཙོང་ཁ་བ་ཆེན་པོ་དང། རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་དང། ཕྱོགས་བཅུའི་དེ་བཞིན་གཤེགས་པ་དང། བྱང་ཆུབ་སེམས་དཔའ་དང། ཉན་རང་
དང༑ འཕགས་པ་དམ་པའི་ཆོས་སྐྱོང་བ་ཐམས་ཅད་གདན་འཛོམ་པའི་བཞུགས་གནས་འཕགས་པ་སོ་སོའི་སྨོན་ལམ་ཁྱད་པར་ཅན་དང་མངའ་ཐང་དང་འཚམས་པར་གྲུབ་པ་མཛེས་པ་ཤ་སྟག་འབྱུང་བར་གྱུར་ཅིག་ཕྱི་ནང་ཀུན་ཏུ་ཡང་ཆོ་རིགས་དང་འཚམ་པར་
ཡང་ལྷ་དང་མིའི་ཡོ་བྱད་དམ་པ་ཞལ་ཟས་དང་ན་བཟའ་དང། རྒྱན་དང་རོལ་མོ་ལ་སོགས་པ་ཕུལ་དུ་ཕྱིན་པ་སྣ་ཚོགས་ཕུང་པོ་གསུམ་པའི་མདོ་དང། བཟང་པོ་སྤྱོད་པའི་སྨོན་ལམ་ལས་བྱུང་བའི་མཆོད་པའི་སྦྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང་རྒྱན་ཀླུབས་
པ་དང་ལྡན་པར་གྱུར་ཅིག་འཕགས་པ་ཐམས་ཅད་ཀྱང་གདན་འཛོམ་ནས་དེ་བཞིན་དུ་བྱིན་གྱིས་བརླབས་ཤིང་བཞེས་ཏེ་ལོངས་སྤྱོད་པར་གྱུར་ཅིག་ཞེས་ལན་གསུམ་དང། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡ་ནེ། ཏ་ཐཱ་ག་ཏཱ་ཡ་ཨརྷ་ཏེ། སམྱ་ཀསཾ་བུདྡྷ་ཡ་
ཏ་དྱ་ཐཱ། ཨོཾ་བཛྲེ་བཛྲེ་མ་ཧཱ་བཛྲེ། མ་ཧཱ་ཏེ་ཛ་བཛྲེ། མཧཱ་བིདྱ་བཛྲེ། མ་ཧཱ་བོ་དཧི་ཙི་ཏྟ་བཛྲེ། མཧཱ་བོ་དྷ་མ་ཎྚ་པ་སཾ་ཀྲ་མ་ཎ་བཛྲེ། སརྦ་ཀརྨ་ཨ་ཝ་ར་ཎ་བི་ཤོ་དྷ་ན་བཛྲེ་སཱ་ཧཱ། ཞེས་ལན་གསུམ་དང། དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་

[005A]༄༅། །དཔའ་ཐམས་ཅད་ཀྱི་བྱིན་གྱིས་བརླབས་དང། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་དུ་གྱུར་ཅིག་ཞེས་ལན་གསུམ་བརྗོད། དེ་ནས་མ་གྷ་དྷ་བཟང་མོའི་
རྟོགས་བརྗོད་ནས་འབྱུང་བ་ལྟར་ཚོགས་ཀྱི་ཞིང་མགྲོན་གྱི་ཚུལ་དུ་སྤྱན་འདྲེན་པ་སོགས་ནི། རང་ཅག་རྣམས་ཀྱི་འདྲེན་པ་བླ་ན་མད་པ་ཁམས་གསུམ་ཆོས་ཀྱི་རྒྱལ་པོ་ཤར་བཙོང་ཁ་བ་ཆེན་པོ་བློ་བཟང་གྲགས་པའི་དཔལ་ཞེས་སྙན་པའི་བ་དན་ས་གསུམ་ན་རྣམ་པར་གཡོ་བ་དེ་ཉིད་
གདུལ་བྱ་དབང་གིས་ཁ་བ་ཅན་འདིར་ཞི་བར་གཤེགས་པའི་ཚུལ་བསྟན་ཀྱང། འཛམ་བུའི་གླིང་ལས་ཀྱི་ས་བ་འདི་ནས་སྟེང་དུ་དཔག་ཚད་སུམ་འབུམ་ཉི་ཁྲི་བརྒལ་བ་ན། འདོད་པའི་ལྷ་གནས་བཞི་པ་དགའ་ལྡན་གྱི་ཕྱོགས་གཅིག་ན་གྲོང་ལས་དགོན་པའི་ཚུལ་དུ་
བསྐལ་པ་བཟང་པོའི་སངས་རྒྱས་སྟོང་གི་ཐུགས་བསྐྱེད་སྨོན་ལམ་ལས་གྲུབ་པ། དེ་དག་གི་སྐྱེ་བ་མངོན་པར་སྐྱེ་བའི་མཛད་པ་བསྟན་པ་དང་སྟོན་པར་འགྱུར་བའི་གནས་མཆོག་ཡིད་དགའ་ཆོས་འཛིན་ཞེས་བྱ་བ་དག་པའི་ཞིང་གི་སྣོད་བཅུད་ཀྱི་འབྱོར་བའི་དཔལ་ཕུན་སུམ་
ཚོགས་པ་མ་ཚད་པ་མེད་པས་བརྒྱན་པའི་ཞིང་འདིར། གདུལ་བྱ་ཐུན་མོང་བའི་སྣང་ངོར་བྱང་ཆུབ་སེམས་དཔའ་འཇམ་དཔལ་སྙིང་པོ་ཞེས་གྲགས་པའི་མཚན་སྙན་བདུད་རྩིའི་གཟེག་མ་རྣ་བར་ལྷུང་བ་ཙམ་གྱིས་ཀྱང་སྐལ་ལྡན་གདུལ་བྱའི་ཡིད་ལ་ཟག་མེད་ཀྱི་
དགའ་བའི་དཔལ་སྟེར་བའི་སྐྱེས་བུ་དམ་པ། རྒྱལ་ཚབ་མི་ཕམ་མགོན་པོ་ལ་སོགས་པའི་སངས་རྒྱས་བྱང་སེམས་དཔག་ཏུ་མེད་པ་དང་ལྷན་ཅིག་ཐེག་པ་ཆེན་པོའི་དགའ་བདེའི་དཔལ་ལ་རོལ་བར་མཛད་པ་དང། སྤྲུལ་བའི་བཀོད་པ་བསམ་གྱིས་མི་ཁྱབ་པས་དག་པ་དང་
མ་དག་པའི་འཇིག་རྟེན་གྱི་ཁམས་མཐའ་ཡས་པའི་འགྲོ་བའི་དོན་མཛད་ཅིང་བཞུགས་པ་དེ། སེམས་ཅན་ཐམས་ཅད་ལ་ཉིན་མཚན་དུས་དྲུག་ཏུ་གཟིགས་པའི་ཐུགས་རྗེ་ཆེན་པོ་དང་སྔོན་གྱི་སྨོན་ལམ་ཁྱད་པར་ཅན་ལས་གླེངས་ཏེ། བདག་ཅག་མངའ་རིས་ཀྱི་གདུལ་བྱ་

[005B] ཡུལ་ཁམས་རྣམས་སུ་ཕྱི་ནང་གི་འགལ་རྐྱེན་ཞི་ཞིང་བདེ་སྐྱིད་ཕུན་སུམ་ཚོགས་པ་འབྱུང་བ་དང། ཐུབ་བསྟན་ཉིད་ཁུ་ཞྭ་སེར་གྱི་རིང་ལུགས་དར་བ་
དང༑ བདག་ཅག་ལ་སོགས་པ་འགྲོ་བ་མང་པོ་དགའ་ལྡན་ཡིད་དགའ་ཆོས་འཛིན་དུ་འདྲེན་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་
ཆེན་པོ་མཛད་དེ་བྱིན་གྱིས་བརླབས་པར་ཅི་གནང། །སྟོན་པ་ཐུབ་པའི་དབང་པོ་དང་མི་ཕམ་འཇམ་དཔལ་དབྱངས་ལ་སོགས་བའི་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་ཀྱང་བདག་ཅག་རྗེས་སུ་གཟུང་བའི་ཐབས་མཁས་པ་མང་པོ་དང། དངོས་བརྒྱུད་
ཅི་རིགས་པར་ཆོས་ཀྱི་བཀའ་དྲིན་ཐོབ་པའི་འཕྲོ་མཆིས་བ་ཙམ་ལ་བརྟེན་ཏེ། ཡུལ་ཁམས་རྣམས་སུ་ཕྱི་ནང་གི་འགལ་རྐྱེན་ཞི་ཞིང། བདེ་སྐྱིད་ཕུན་སུམ་ཚོགས་པ་འབྱུང་བ་དང། ཐུབ་བསྟན་ཉིང་ཁུ་ཞྭ་སེར་གྱི་རིང་ལུགས་དར་བ་དང། བདག་ཅག་ལ་སོགས་
པ་འགྲོ་བ་མང་པོ་དགའ་ལྡན་ཡིད་དགའ་ཆོས་འཛིན་དུ་འདྲེན་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ་བྱིན་གྱིས་
བརླབ་བར་ཅི་གནང། །ཕྱོགས་བཅུའི་དེ་བཞིན་གཤེགས་པར། བྱང་ཆུབ་སེམས་དཔའ་དང། ཉན་རང་དང། འཕགས་པ་ཆོས་སྐྱོང་པ་ཐམས་ཅད་ཀྱང་སྔོན་གྱི་ཐུགས་བསྐྱེད་སྨོན་ལམ་ཁྱད་པར་ཅན་ལས་གླེངས་ཏེ། ཡུལ་ཁམས་རྣམས་སུ་ཕྱི་ནང་གི་འགལ་
རྐྱེན་ཞི་ཞིང། བདེ་སྐྱིད་ཕུན་སུམ་ཚོགས་པ་འབྱུང་བ་དང། ཐུབ་བསྟན་ཉིང་ཁུ་ཞྭ་སེར་གྱི་རིང་ལུགས་དར་བ་དང། བདག་ཅག་ལ་སོགས་པ་འགྲོ་བ་མང་པོ་དགའ་ལྡན་ཡིད་དགའ་ཆོས་འཛིན་དུ་འདྲེན་པའི་སླད་དུ་མགོན་སྐྱབས་དང་དཔུང་གཉེན་དུ་སྤྱན་འདྲེན་

[006A]༄༅། །ཅིང་མཆིས་ན་མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་བོ་མཛད་དེ་བྱིན་གྱིས་བརླབ་པར་ཅི་གནང། །ཞེས་སྙན་གསན་དབབ། སྤོས་རོལ་དབྱངས་དང་བཅས་བས། དགའ་ལྡན་ལྷ་གནས་ཡིད་དགའ་ཆོས་འཛིན་
ཞེས༑ ༑ཡོངས་སུ་དག་པའི་གནས་མཆོག་དམ་པ་ནས། །རྗེ་བཙུན་འཇམ་དཔལ་སྙིང་པོ་བཙོང་ཁ་པ། །བདག་སོགས་འགྲོ་རྣམས་འདྲེན་ཕྱིར་གནས་འདིར་གཤེགས། །རྣམ་དག་ཆོས་ཀྱི་དབྱིངས་ལས་མ་གཡོས་ཀྱང། །ཐུགས་རྗེའི་སྤྱན་གྱིས་འགྲོ་ལ་ཕྱོགས་
བཅུར་གཟིགས། །རྒྱལ་བ་ཀུན་གྱི་འཕྲིན་ལས་སྒྲུབ་མཛད་པའི། །དུས་གསུམ་བླ་མ་འཁོར་བཅས་གཤེགས་སུ་གསོལ། །མ་ལུས་སེམས་ཅན་ཀུན་གྱི་མགོན་གྱུར་ཅིང། །ཞེས་པ་ནས། ཡོངས་དག་འཁོར་དང་བཅས་ཏེ་གཤེགས་སུ་གསོལ། །ཞེས་ཚོགས་ཞིང་སྤྱན་
དྲངས། ལྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཞེས་སོགས་ཀྱིས་ཁྲུས་ཁང་བསྐྱེད། ཇི་ལྟར་བལྟམས་པ་ཙམ་གྱིས་ནི། །ཞེས་སོགས་དང། རྒྱལ་བའི་སྐུ་ལ་ཉོན་མོངས་མི་མངའ་ཡང། །ཞེས་སོགས་ཆིགས་བཅད་གསུམ་དང། ཁྱེད་སྐུ་རང་བཞིན་ཡོངས་དག་པས། །ཞེས་སོགས་དང། དེ་བཞིན་
གཤེགས་དང་དེ་ཡི་སྲས་རྣམས་ལ། །ཞེས་སོགས་ཀྱིས་སྐུ་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ། །ཞེས་སྐུ་དབྱིའོ། །སྟོང་གསུམ་ཀུན་ཏུ་དྲི་དང་ལྡན་པ་ཡི། །ཞེས་པ་ནས། བྱང་ཆུབ་སེམས་ཀྱི་རླན་གྱིས་བརླན་པར་
ཤོག་ཅེས་དྲི་བྱུགས་གོས་རྒྱན་གང་བུམ་འབུལ་བ་ཕྱག་ལེན་བཞིན་བྱ། བདག་དང་འགྲོ་ལ་ཐུགས་བརྩེའི་ཕྱིར། །ཞེས་པ་ནས། དེ་སྲིད་བཅོམ་ལྡན་བཞུགས་སུ་གསོལ། །ཞེས་གསོལ་བ་བཏབ་པས་ཚོགས་ཞིང་རྣམས་ཁྲུས་ཁང་ནས་ཚུར་བྱོན་ཏེ་གཞལ་མེད་ཁང་གི་
དབུས་སུ་འདོད་དགུ་འབྱུང་བའི་དཔག་བསམ་གྱི་ཤིང་གི་རྩ་བར་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་རང་གི་དྲིན་ཅན་རྩ་བའི་བླ་མ་དང་ངོ་བོ་དབྱེར་མ་མཆིས་པའི་ཁམས་གསུམ་ཆོས་ཀྱི་

[006B] ཞལ་འཛུམ་ཞིང་ད་གྱེས་པའི་ཉམས་ཅན། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱས་ཨུཏྤ་ལའི་ཡུ་པ་བཟུང་བའི་འདབ་མ་སྙན་གྱི་ཐད་དུ་ཁ་ཕྱེ་བའི་སྟེང་ན་ཤེས་རབ་ཀྱི་རལ་གྲེ་དང་
ཤེར་ཕྱིན་གྱི་གླེགས་བམ་གྱིས་མཚན་པ། སྐུལ་ཆོས་གོས་རྣམ་གསུམ་དང། དབུ་ལ་པཎ་ཞྭ་གསེར་གྱི་མདོག་ཅན་མཛེས་པར་གསོལ་བ། ཞབས་གཉིས་རྡོ་རྗེའི་དཀྱིལ་མོ་ཀྲུང་གིས་བཞུགས་པ། དེའི་སྟེང་དཔག་བསམ་གྱི་ཤིང་གི་སྐེད་པར་སེང་ཁྲི་འབྲིང་པོའི་སྟེང་དུ་
བད་ཟླའི་གདན་ལ་རྗེ་བཙུན་བྱམས་མགོན་བཟང་པོའི་བཞུགས་སྟངས་མཛད་པ། ལྷའི་ཆ་ལུགས་ཅན། སྐུ་མདོག་གསེར་བཙོ་མའི་མདངས་ལྟར་རབ་ཏུ་མཛེས་པ། དབུའི་སྟེང་དུ་བླ་མ་ཐུབ་པའི་དབང་པོའི་ངོ་བོ་བྱང་ཆུབ་མཆོད་རྟེན་གྱིས་སྤྲས་པ། ཕྱག་གཉིས་ཆོས་
འཁོར་གྱི་ཕྱག་རྒྱས་ཀླུ་ཤིང་གི་ཡ་ལ་ག་ཕྲ་མོ་བཟུང་བའི་མེ་ཏོག་སྙན་གྱི་ཐད་དུ་ཁ་ཕྱེ་བའི་སྟེང་ན་འཁོར་ལོ་དང་སྤྱི་བླུགས་ཀྱིས་མཚན་པ། དེའི་སྟེང་དཔག་བསམ་གྱི་ཤིང་གི་སྟོང་ཀྱི་ཆར་སེང་ཁྲི་ཆུང་དུའི་སྟེང་དུ་བད་ཟླའི་གདན་ལ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོམ་
ལྟ་བུ། དབུ་གཙུག་ཏོར་དང་ལྡན་པ། སྐུ་ལ་ཆོས་གོས་རྣམ་གསུམ་མཛེས་པར་གསོལ་བ། ཕྱག་གཡས་ས་གནོན་དང། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། ཞབས་གཉིས་རྡོ་རྗེའི་དཀྱིལ་མོ་ཀྲུང་གིས་བཞུགས་པ། རྗེ་བླ་མའི་
གཡས་སུ་རྒྱལ་ཚབ་དར་མ་རིན་ཆེན་དང། གཡོན་དུ་མཁས་གྲུབ་དགེ་ལེགས་དཔལ་བཟང་པོ། །མཐའ་སྐོར་དུ་དངོས་བརྒྱུད་ཀྱི་དཔལ་ལྡན་བླ་མ་དམ་པ་རྣམས་དང། ཕྱོགས་བཅུའི་སངས་རྒྱས་དང། བྱང་ཆུབ་སེམས་དཔའ་དང། ཉན་རང་དང། འཕགས་པ་
དམ་པའི་ཆོས་སྐྱོང་བ་རྣམས་དང། སྒོ་བཞིར་རྒྱལ་པོ་ཆེན་པོ་བཞི་དང་བཅས་པ་རང་རང་གི་གདན་ལ་དགྱེས་བཞིན་དུ་བཞུགས་པར་བསམ། དེ་ནས་བསགས་སྦྱང་གི་གནད་བསྡུས་པའི་ཡན་ལག་བདུན་པ་བྱ་བ་ནི། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །

[007A]༄༅། །དྲི་མེད་མཁྱེན་པའི་དབང་པོ་འཇམ་པའི་དབྱངས། །གངས་ཅན་མཁས་པའི་གཙུག་རྒྱན་བཙོང་ཁ་པ། །བློ་བཟང་གྲགས་པའི་ཞབས་ལ་ཕྱག་འཚལ་ལོ། །བདེན་གཉིས་གནས་ཚུལ་རིགས་པས་ལེགས་རྟོགས་ཤིང། །ཐབས་ཤེས་ཟུང་འབྲེལ་ཉམས་སུ་བླངས་
པའི་མཐུས། །སྐུ་གསུམ་མངོན་དུ་གྱུར་བའི་བཙོང་ཁ་པ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །བློ་གྲོས་ཁང་བཟང་བསླབ་གསུམ་ནོར་གྱིས་ཕྱུག་བཟང་པོའི་འཕྲིན་ལས་གདུལ་བྱའི་དཔལ་དུ་ཤར། །གྲགས་བའི་འོད་ཟེར་འཛམ་གླིང་ཕྱོགས་བཅུར་
འཕྲོ༑ ༑བློ་བཟང་གྲགས་པའི་ཞབས་ལ་ཕྱག་འཚལ་ལོ། །མཁའ་མཉམ་འགྲོ་ལ་མཁྱེན་བརྩེས་རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་རྫོགས་ཏེ། །སྟོང་གསུམ་མི་མཇེད་ཞིང་གི་དཔལ་གྱུར་བ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ་
བདེ་གཤེགས་སྔ་མས་བཏང་སྙོམས་མཛད་པ་ཡི། །གྲངས་མེད་འགྲོ་ལ་བརྩེ་བས་མ་བཟོད་ནས། །ཞིང་འདིར་བྱང་ཆུབ་སྙིང་པོར་གཤེགས་འགྱུར་པ། །མི་ཕམ་ཆོས་རྗེའི་ཞབས་ལ་ཕྱག་འཚལ་ལོ། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་
འདུལ་བའི་སྡེ་དང་གྲགས་པའི་དཔལ། །སེང་བཟང་ཀུ་ས་ལི་གཉིས་གསེར་གླིང་པ། །རྒྱ་ཆེན་སྤྱོད་པའི་བརྒྱུད་ལ་ཕྱག་འཚལ་ལོ། །འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང། །ཟླ་བ་གྲགས་པ་རིགས་པའི་ཁུ་བྱུག་ཆེ། །སངས་རྒྱས་དགོངས་སྐྱོང་འཕགས་པ་
ཡབ་སྲས་སོགས། །ཟབ་མོ་ལྟ་བའི་བརྒྱུད་ལ་ཕྱག་འཚལ་ལོ། །བཤད་སྒྲུབ་བསྟན་པའི་མཆོག་མངའ་ཨ་ཏི་ཤ། །བཀའ་གདམས་བསྟན་པའི་མེས་པོ་འབྲོམ་སྟོན་རྗེ། །རྣལ་འབྱོར་རྣམ་བཞི་སྐུ་མཆེད་གསུམ་ལ་སོགས། །བཀའ་གདམས་བླ་མ་རྣམས་ལ་ཕྱག་
འཚལ་ལོ། །གངས་ཅན་ཤིང་རྟ་སྲོལ་འབྱེད་བཙོང་ཁ་པ། །དངོས་སྟོབས་རིག་པའི་དབང་ཕྱུག་རྒྱལ་ཚབ་རྗེ། །མདོ་སྔགས་བསྟན་པའི་བདག་པོ་མཁས་གྲུབ་རྗེ། །རྒྱལ་བ་ཡབ་སྲས་གསུམ་ལ་ཕྱག་འཚལ་ལོ། །ཤེས་རབ་སེང་གེ་འཇམ་དབྱངས་དགེ་འདུན་

[007B] ༑ཆོས་ཀྱི་རྒྱལ་མཚན་བློ་གྲོས་སྤས་པ་དང། །ཆོས་ཀྱི་རྡོ་རྗེ་སྐྱབས་མཆོག་དཔལ་ལ་སོགས། །དགེ་ལྡན་མཁས་གྲུབ་རྣམས་ལ་ཕྱག་འཚལ་ལོ། །པཎ་ཆེན་བློ་བཟང་ཆོས་ཀྱི་རྒྱལ་མཚན་དང། །ཀུན་གཟིགས་ངག་དབང་བློ་བཟང་རྒྱ་མཚོའི་སྡེ། །བློ་བཟང་
ཡེ་ཤེས་བསྐལ་བཟང་རྒྱ་མཚོ་སོགས། །རྒྱལ་བ་ཡབ་སྲས་རྣམས་ལ་ཕྱག་འཚལ་ལོ། །རྗེ་བཙུན་བློ་བཟང་བསྟན་པའི་རྒྱལ་མཚན་དང། །བསྟན་པའི་སྒྲོན་མེ་བསྟན་པའི་ཉི་མའི་ཞབས། །ཐུབ་བསྟན་དབང་ཕྱུག་ཚུལ་ཁྲིམས་འཇིགས་མེད་སོགས། །སྐྱབས་
མགོན་སྐུ་འཕྲེང་རྣམས་ལ་ཕྱག་འཚལ་ལོ། །ཡི་གེའི་ཕྱི་མོ་ཁ་འདོན་རིགས་ལམ་དང། །བཀའ་དང་དགོངས་འགྲེལ་འཛུབ་ཁྲིད་བཤད་ལུང་དང། །བཀླག་ལུང་ཉམས་ཁྲིད་མན་ངག་བསླབ་ཁྲིམས་སོགས། །སྩོལ་མཛད་བཤེས་གཉེན་རྣམས་ལ་ཕྱག་
འཚལ་ལོ། །སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །འཁོར་བ་འཇིག་དང་གསེར་ཐུབ་འོད་སྲུང་དང། །ཤཱཀྱ་ཐུབ་པ་གོའུ་ཏམ་ལྷ་ཡི་ལྷ། །སངས་རྒྱས་དཔའ་བོ་བདུན་ལ་ཕྱག་འཚལ་ལོ། །མཚན་ལེགས་རིན་ཆེན་གསེར་བཟང་
མྱ་ངན་མེད། །ཆོས་གྲགས་མངོན་མཁྱེན་སྨན་བླ་ཤཱཀྱ་ཐུབ། །རྒྱ་ཆེན་སྨོན་ལམ་ཡོངས་སུ་རྫོགས་པ་ཡི། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །གང་གི་མཚན་ཙམ་བརྗོད་དང་དྲན་པས་ཀྱང། །མི་བཟད་སྡིག་པའི་དཔུང་ཚོགས་ཞི་གྱུར་པ། །
ཤཱཀ་ཐུབ་ལ་སོགས་བདེ་གཤེགས་སོ་ལྔ་ལ། །རྩེ་གཅིག་གུས་པས་ཡིད་ཀྱིས་ཕྱག་འཚལ་ལོ། །མཐུན་པའི་དགེ་ཚོགས་སྨོན་ལམ་རྨད་བྱུང་ཞིང། །སྤྱད་པ་སྤྱོད་ཚེ་ན་ཡང་མཆེད་གྱུར་བ། །བསྐལ་བཟང་གཅིག་ལ་མཛད་པ་མཐར་ཕྱིན་པའི། །རྫོགས་
པའི་སངས་རྒྱས་སྟོང་ལ་ཕྱག་འཚལ་ལོ། །ཕྱོགས་བཅུའི་འགྲོལ་མཁྱེན་བརྩེས་རབ་དགོངས་ནས། །ཕྱོགས་བཅུར་ཆོས་ཀྱི་འཁོར་ལོ་ལེགས་བསྐོར་བས། །ཕྱོགས་བཅུའི་འགྲོ་ཀུན་ཡོངས་སུ་སྐྱོབ་མཛད་པའི། །ཕྱོགས་བཅུའི་སངས་རྒྱས་རྣམས་ལ་ཕྱག་

[008A]༄༅། །འཚལ་ལོ། །སྨྲས་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེ་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་པ། །དུ་གསུམ་རྒྱལ་བའི་ཡུམ་ལ་ཕྱག་ཚལ་ལོ། །ཀུན་འབྱུང་མུན་པའི་ས་བོན་མཐར་མཛད་ཅིང། །སྡུག་བསྔལ་
ཟུག་རྡུའི་རྩ་བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས། །ཐེག་གསུམ་དམ་པའི་ཆོས་ལ་ཕྱག་འཚལ་ལོ། །འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་བ་རྣམ་པར་སེལ། །ནམ་མཁའི་སྙིང་པོ་བྱམས་པ་ཀུན་ཏུ་བཟང། །
ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །གང་ལ་དད་ཅིང་གུས་པར་བྱས་པ་རྣམས། །དགའ་ལྡན་གནས་སུ་དེ་ལ་མཇལ་གྱུར་བའི། །འཇམ་དཔལ་སྙིང་བོ་ནམ་མཁའ་དྲི་མ་མེད། །ངོ་མཚར་སེམས་དཔའ་གཉིས་ལ་ཕྱག་འཚལ་ལོ། །གང་ལ་སེམས་ཀྱི་དམ་པ་
རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང། །གང་ལ་གནོད་པ་བྱས་ཀྱང་བདེར་འབྲེལ་བ། །བདེ་པའི་འབྱུང་གནས་དེ་ལ་སྐྱབས་སུ་མཆི། །ཟབ་མོ་རྟེན་འབྲེལ་བཅུ་གཉིས་ལེགས་བསྒོམས་པས། །རང་བྱུང་རང་སངས་རྒྱས་ཀྱི་ཡེ་ཤེས་ནི། །བརྟེན་བ་
མེད་པའི་ཚུལ་གྱིས་ཐུགས་ཆུད་པའི། །འཕགས་པ་རང་རྒྱལ་རྣམས་ལ་ཕྱག་འཚལ་ལོ། །དགྲ་བཅོམ་བློ་མཆོག་དབང་པོ་ཀུན་འདུལ་བ། །བསྟན་པའི་སྲིད་དུ་ལེགས་པར་བརྟན་བཞུགས་ནས། །བསྟན་པ་འཛིན་དང་སྤེལ་དང་བསྲུང་མཛད་པའི། །དགྲ་བཅོམ་
གནས་བརྟན་རྣམས་ལ་ཕྱག་འཚལ་ལོ། །སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །ཆོས་བཞིན་སྒྲུབ་པ་བྱེད་པའི་གང་ཟག་ལ། །བར་ཆད་སྲུང་ཞིང་སྐྱོང་བར་ཞལ་བཞེས་པའི། །ཆོས་སྐྱོང་སྲུང་མ་རྣམས་ལ་ཕྱག་འཚལ་ལོ། །མཐོང་དང་ཐོས་དང་དྲན་དང་
རེག་རྣམས་ལ། །བདེ་ལེགས་དཔལ་སྟེར་དམ་པའི་སྐུ་གཟུགས་དང། །ཡིག་འབྲུ་མཆོད་རྟེན་གནས་གཞི་ལ་སོགས་བའི། །ཕྱག་འོས་ཀུན་ལ་གུས་པས་ཕྱག་འཚལ་ལོ། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་བ་བླ་མེད་དམ་ཆོས་རིན་པོ་ཆེ། །འདྲེན་པ་

[008B] །སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་པ་ནས། བདེ་བར་གཤེགས་པ་ཐམས་ཅད་བདག་གིས་བསྟོད། །ཅེས་ཕྱག་འཚལ། མདོ་རྐྱང་བའི་ཚོ་གར། ཉམས་ལེན་བྱིན་བརླབ་བརྒྱུད་པ་དང། རྒྱུད་སྡེ་
བཞིའི་ཡི་དམ་དང། གནས་གསུམ་གྱི་དཔའ་བོ་མཁའ་འགྲོ་ལ་ཕྱག་འཚལ་བའི་ཚིགས་བཅད་འབྲེལ་མི་ཆེ་བས། འདིར་མ་བཀོད་ཅིང་དོན་གྱིས་ཚང་བས་ཆད་སྐྱོན་མེད་དོ། །ཡན་ལག་བརྒྱད་ལྡན་ལྷ་ཡི་གངྒ་སོགས། །ཕྱོགས་དུས་ཀུན་ན་མཆོད་ཡོན་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་
འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞབས་བསིལ་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ།།
འདབ་སྟོང་རབ་རྒྱས་པདྨ་དཀར་པོ་སོགས། །ཕྱོགས་དུས་ཀུན་ན་མེ་ཏོག་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །མ་ལཱ་ཡ་ཡི་ཙན་དན་དྲིལ་སོགས། །ཕྱོགས་དུས་ཀུན་ན་བདུག་སྤོས་
ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །མུན་པ་ཀུན་སེལ་རྩི་བཅུད་སྒྲོན་མེ་སོགས། །ཕྱོགས་དུས་ཀུན་ན་སྣང་གསལ་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །
བཞེས་ནས་བདག་ལ་མཆོག་རྣམས་སྩལ་དུ་གསོལ། །ཙན་དན་གུར་གུམ་དྲི་བསྒོས་སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །དཀར་གསུམ་
མངར་གསུམ་བདུད་རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་ཟས་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །ཡན་ལག་དྲུག་ལྡན་ལྷ་ཡི་སིལ་སྙན་སོགས། །ཕྱོགས་དུས་

[009A]༄༅། །ཀུན་ན་རོལ་མོ་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །གཟུགས་བརྙན་ཀུན་གསལ་རིན་ཆེན་བཻཊཱུ་ར་སོགས། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །འཇམ་
མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །དཔག་བསམ་ལས་བྱུང་བརྗོད་བྲལ་དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་
མཆོག་རྣམས་སྩལ་དུ་གསོལ། །ཡིད་འོང་ཙན་དན་དཀར་པོའི་དྲི་ལ་སོགས། །ཕྱོགས་དུས་ཀུན་ན་དྲི་མཆོག་ཅི་མཆིས་བ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །སྟོང་གསུམ་སྙིང་པོ་ཚངས་
གནས་བདུད་རྩི་སོགས། །ཕྱོགས་དུས་ཀུན་ན་རོ་མཆོག་ཅི་མཆིས་པ། །འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །སྲབ་འཇམ་པཉྩ་ལི་ཀའི་གོས་ལ་སོགས། །ཕྱོགས་དུས་ཀུན་ན་རེག་མཆོག་ཅི་མཆིས་
པ༑ ༑འཇམ་མགོན་བླ་མ་འཁོར་དང་བཅས་ལ་འབུལ། །བཞེས་ནས་བདག་ལ་མཆོག་རྣམས་སྩལ་དུ་གསོལ། །ཞེས་ཆུ་གཉིས་ཉེར་སྤྱོད་འདོད་ཡོན་ལྔ་དང། འཛམ་བུ་ཆུ་བོའི་གསེར་ལས་ལེགས་བྱས་ཤིང། །རྩི་བས་སྟོང་ལྡན་པའི་དཔག་ཚད་ལྔ་བརྒྱ་པ། །ཉི་མ་གཉིས་པ་
ལྟ་བུར་མཁར་འཕགས་ཏེ། །དཔག་ཚད་འབུམ་ལམ་ཉི་མ་གཅིག་གིས་གཅོད། །དེའི་མཐུས་ནམ་མཁའི་ལམ་ལས་དཔུང་ཚོགས་བཞི། །གླིང་བཞི་ལྷ་གནས་དང་པོར་བགྲོད་བྱེད་པའི། །འཁོར་ལོ་རིན་ཆེན་ཕུལ་བས་འགྲོ་བ་ཀུན། །ཆོས་ཀྱི་སྲིད་ལ་དབང་བསྒྱུར་ཐོབ་
པར་ཤོག་རིན་ཆེན་བཻཊཱུ་རྱ་ཡི་ཟུར་བརྒྱད་ལས། །སྤྲོས་པའི་འོད་ཀྱིས་དཔག་ཚད་བརྒྱ་ཡི་བར། །མཚན་མོའང་ཉི་ན་མོ་བཞིན་དུ་སྣང་བྱེད་ཅིང། །ཚ་བས་གདུངས་ཚེ་འོད་ཀྱིས་བསིལ་བ་སྟེར། །དེ་ནི་དུས་མིན་འཆི་དང་ནད་རྣམས་སེལ། །ཡིད་ལ་གང་བསམ་ཕལ་ཆེར་འབྱུང་

[009B] །ནོར་བུ་རིན་ཆེན་ཕུལ་བས་འགྲོ་ཀུན་གྱི། །ཆོས་ལྡན་རེ་བ་ཡིད་བཞིན་གྲུབ་པར་ཤོག་ཡིད་འོང་ལྟ་ན་སྡུག་པའི་བུད་མེད་ནི། །ལུས་དང་ཁ་ནས་དྲི་ཞིམ་རབ་ཏུ་འབྱུང། །གང་གིས་རེག་ན་བདེ་བའི་མཆོག་སྟེར་ཤིང། །གླིང་དེར་བཀྲེས་སྐོམ་མྱ་ངན་སེལ་བར་བྱེད། །
བུད་མེད་སྐྱོན་ལྔ་སྤངས་ཤིང་ཡོན་ཏན་ནི། །རྣམ་བ་བརྒྱད་དང་རབ་ཏུ་ལྡན་གྱུར་བའི། །བཙུན་མོ་རིན་ཆེན་ཕུལ་བས་འགྲོ་བ་ཀུན། །ཟག་མེད་བདེ་བ་ཆེ་ལ་སྤྱོད་བར་ཤོག་གཞན་ལ་མི་འཚེ་ཆོས་མ་ཡིན་པ་སྤངས། །ཡང་དག་ཐ་སྙད་ལས་ལ་སྐྱོ་བ་མེད། །ས་ཡི་བདག་པོའི་
ཡིད་ལ་བསམ་པ་རྣམས། །མ་སྨྲས་པར་ཡང་ཤེས་ནས་སྒྲུབ་པར་བྱེད། །དཔུང་རྣམས་འགྲོ་དང་གནས་དང་ལྡོག་པ་ཡི། །བྱ་བ་ཀུན་ལ་རབ་ཏུ་མཁས་གྱུར་པའི། །བློན་པོ་རིན་ཆེན་ཕུལ་བས་འགྲོ་བ་ཀུན། །རྒྱལ་བའི་དགོངས་པ་ཇི་བཞིན་སྐོང་བར་ཤོག་ཡན་ལག་
བདུན་ལྡན་གངས་ཀྱི་རི་བོ་འདྲ། །རང་བཞིན་གླང་པོ་སྟོང་གི་སྟོབས་དང་ལྡན། །ཉི་མ་གཅིག་གིས་འཛམ་གླིང་ལན་གསུམ་འཁོར། །ཅང་ཤེས་སྐུད་པ་ཡིས་ཀྱང་དཀྲི་བར་ནུས། །གཞན་ལ་མི་གནོད་མི་འཁྲུག་དལ་གྱིས་འགྲོ། །ཕ་རོལ་སྡེ་ལས་རྒྱལ་བར་བྱེད་པ་ཡི།།
གླང་བོ་རིན་ཆེན་ཕུལ་བས་འགྲོ་བ་ཀུན། །ཐེག་བ་མཆོག་གི་བཞོན་པས་འགྲོ་བར་ཤོག་མེ་ཏོག་ཀུ་མུ་ད་བཞིན་རབ་ཏུ་དཀར། །ལྷ་ཡི་གཙུག་རྒྱན་ནོར་བུ་སོགས་ཀྱིས་བརྒྱན། །མདོག་དང་དབྱིབས་དང་བོང་ཚོད་ཕུན་སུམ་ཚོགས། །བསྒོ་ནན་ཡིན་གཅིག་འཛམ་གླིང་ལན་
གསུམ་འཁོར། །ལུས་ལ་ནད་མེད་གཟི་བརྗིད་ཆེན་པོ་ཅན། །ཡོངས་སུ་ངལ་བ་མེད་པའི་བཞོན་པ་ནི། །རྟ་མཆོག་རིན་ཆེན་ཕུལ་བས་འགྲོ་བ་ཀུན། །རྫུ་འཕྲུལ་མཆོག་གི་ཤུགས་དང་ལྡན་བར་ཤོག་རྡོ་རྗེ་རིན་ཆེན་མཐོན་ག་མ་རྒད་དང། །གསེར་དང་དངུལ་དང་སྤུག་ལ་
སོགས་པ་ནི། །ཟད་བ་མེད་བས་ས་ཕྱོགས་རབ་འགེངས་པ། །དེ་ཡི་འབྱོར་བ་ཤིན་ཏུ་བརྟན་བ་སྡེ། །གཡོ་དང་སྒྱུ་མེད་གཞན་ལ་གནོད་པ་མེད། །སྐྱེ་བོ་ཐམས་ཅད་རབ་ཏུ་དགའ་འགྱུར་བའི། །ཁྱིམ་བདག་རིན་ཆེན་ཕུལ་བས་འགྲོ་བ་ཀུན། །གསུང་རབ་རིན་ཆེན་མཛོད་

[010A]༄༅། །ཀུན་འཛིན་བར་ཤོག་ཅེས་རྒྱལ་སྲིད་སྣ་བདུན་འབུལ། མཆོད་ཆོག་ཁུངས་ཐུབ་རྣམས་སུ་ཉེ་བའི་རིན་ཆེན་བདུན་འབུལ་བའི་སྲོལ་ཆར་མ་དར་པས་འདིར་མ་བཀོད་ཀྱང་འབུལ་བར་འདོད་ན། བྲག་རིའི་བླ་མར་གྲགས་བས་མཛད་པའི་ཕྱག་མཆོད་ཀྱི་ཆོ་ག་ལས་བྱུང་བ་ལྟར་བྱའོ། །ཇི་ལྟར་སྔོན་གྱི་སངས་རྒྱས་ལ། །
དབལ་གྱི་བེའུ་གཡུང་དྲུང་འཁྱིལ། །དགེ་བའི་དོན་དུ་མངའ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གསེར་གྱི་འཁོར་ལོ་མུ་ཁྱུད་ཅན། །ཚངས་པ་ཆེན་པོས་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །
ཇི་ལྟར་སྔོན་གྱི་སངས་རྒྱས་ལ། །འདམ་གྱི་སྐྱོན་གྱིས་མ་གོས་པའི། །པདྨ་དཀར་བོ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ཉོན་མོངས་བདུད་ལས་རྒྱལ་བ་ཡི། །ཆོས་ཀྱི་རྒྱལ་མཚན་ཕུལ་བ་
ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གདུགས་དཀར་གསེར་གྱི་ཡུ་བ་ཅན། །ཕུལ་བ་དེ་བཞིན་བདག་འབུལ་གྱིས། །ཅི་བདེ་བར་ནི་བཞེས་སུ་གསོལ། །ཇི་ལྟར་སྔོན་གྱི་སངས་རྒྱས་ལ། །རེ་བ་ཐམས་
ཅད་རྫོགས་མཛད་བའི། །བུམ་བ་བཟང་པོ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །སྙན་པ་ཕྱོགས་བཅུར་སྒྲོག་པ་ཡི། །འབུད་དུང་གཡས་འཁྱིལ་ཕུལ་བ་ལྟར། །དེ་བཞིན་བདག་གིས་འབུལ་བར་
བགྱི༑ ༑ཇི་ལྟར་སྔོན་གྱི་སངས་རྒྱས་ལ། །ན་བཟའ་གསེར་གྱི་ཉ་རིས་ཅན། །ཕུལ་བ་དེ་བཞིན་བདག་འབུལ་གྱིས། །ཅི་བདེ་བར་ནི་བཞེས་སུ་གསོལ། །ཞེས་བཀྲ་ཤིས་རྟགས་བརྒྱད་དང། ཇི་ལྟར་སྔོན་གྱི་སངས་རྒྱས་ལ། །གཟུགས་ཀྱི་ལྷ་མོ་འོད་འཆང་
མས༑ ༑མེ་ལོང་ཕྱག་ཏུ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གླང་པོ་ཆེན་པོ་ནོར་སྐྱོང་གིས། །གྷི་ཧང་ཕྱག་ཏུ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ།།

[010B] །བ་ཞོ་ཕྱག་ཏུ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །རྩ་འཚོང་ཁྱེའུ་བཀྲ་ཤིས་ཀྱིས། །དུར་བ་ཕྱག་ཏུ་ཕྲུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་
སྔོན་གྱི་སངས་རྒྱས་ལ། །ལྷ་མཆོག་ཚངས་པ་ཆེན་པོ་ཡིས། །བིལ་བ་ཕྱག་ཏུ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །ལྷ་ཡི་དབང་པོ་བརྒྱ་བྱིན་གྱིས། །དུང་དཀར་གཡས་འཁྱིལ་ཕུལ་བ་ལྟར། །དེ་བཞིན་
བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །སྐལ་ལྡན་བྲམ་ཟེ་དཀར་རྒྱལ་གྱིས། །ལི་ཁྲི་ཕྱག་ཏུ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཇི་ལྟར་སྔོན་གྱི་སངས་རྒྱས་ལ། །གསང་བདག་ཕྱག་ན་རྡོ་རྗེ་ཡིས། །ཡུངས་
དཀར་ཕྱག་ཏུ་ཕུལ་བ་ལྟར། །དེ་བཞིན་བདག་གིས་འབུལ་བར་བགྱི། །ཞེས་བཀྲ་ཤིས་རྫས་བརྒྱད་འབུལ། འཇམ་མགོན་བླ་མ་འཁོར་དང་བཅས་པ་ལ། །དགེ་སྦྱོང་རྣམས་ལ་ཐུབ་པས་བསྔགས་པ་ཡི། །ཆོས་གོས་གསུམ་དང་གསིལ་བྱེད་དྲང་སྲོང་སྣོད། །ཞེན་མེད་
མ་ཆགས་བློ་ཡིས་འབུལ་བར་བགྱི། །དྲི་མེད་མཚན་ལ་སྒྲིབ་པ་མི་མངའ་ཡང། །དད་པས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་སེམས་ཅན་རྣམས། །སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག་
འཇམ་མགོན་བླ་མ་འཁོར་དང་བཅས་པ་ལ། །གསེར་གྱི་མདོག་ཅན་པཎ་ཞྭ་དྲི་མེད་འདི། །ཕུལ་བས་བདག་སོགས་འགྲོབ་མ་ལུས་བ། །མཐའ་བྲལ་ལྟ་བའི་ཡང་རྩེ་རྙེད་པར་ཤོག་ནམ་མཁའི་རྒྱན་གྱུར་རིན་ཐང་མེད་པའི་གོས། །སྣ་ཚོགས་དར་གྱི་
ཤམ་བུ་གཡོ་བ་ཅན། །ཙན་དན་སྦྲུལ་གྱི་སྙིང་པོ་དྲིས་བསྒོས་པ། །རབ་འབྱམས་བླ་རེ་སྤྲིན་གྱིས་མཆོད་པར་བྱ། །ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བའི་འགྲོ་བ་འདི་དག་

[011A]༄༅། །ཀུན༑ ༑འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་བཞི་བརྒྱ་རྩ་བཞིའི་ནད་རྣམས་རབ་འཇོམས་པའི། །སྨན་མཆོག་སྣ་ཚོགས་ཕུལ་བས་འགྲོ་ཀུན་གྱི། །ཉོན་མོང་ནད་ཀུན་མ་ལུས་གསོས་གྱུར་ཏེ། །ཟག་མེད་བདེ་བའི་དཔལ་ལ་སྤྱོད་གྱུར་ཅིག་ཅེས་ཆོས་
གོས་རྣམ་གསུམ་སོགས་འབུལ། མི་ལྡོག་དད་པའི་རྩ་བ་རབ་ཏུ་བརྟན། །བག་ཡོད་ཁྲིམས་ཀྱི་སྡོང་པོ་མངོན་པར་མཐོ། །རྒྱ་ཆེན་ཐོས་བསམ་ཡལ་ག་རབ་ཏུ་རྒྱས། །ངེས་འབྱུང་བསམ་པའི་ལོ་མ་མཛེས་པར་ཆགས། །ཡང་དག་ལྟ་བའི་འདབ་མ་རྣམ་པར་བཀྲ། །བྱང་ཆུབ་སེམས་ཀྱི་
མེ་ཏོག་མངོན་བར་བཞད། །ལམ་བཟང་འབྲས་བུ་སྨིན་པའི་དཔག་བསམ་ལྗོན། །འཇམ་མགོན་བླ་མ་འཁོར་བཅས་མཉེས་ཕྱིར་འབུལ། །ཞེས་ཐོབ་ཟིན་བའམ་ཐོབ་འགྱུར་གྱི་སྒྲུབ་པའི་མཆོད་བ་འབུལ། རིན་ཆེན་སེམས་མཆོག་བཟུང་བར་བྱ་བའི་ཕྱིར། །དེ་བཞིན་གཤེགས་པ་རྣམས་
དང་དམ་པའི་ཆོས། །དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་ལེགས་པར་མཆོད། །ཐུབ་དབང་མཆོད་གནས་མཆོག་ལ་ཡིད་འོང་བའི། །མེ་ཏོག་མནྡྷ་ར་དང་པདྨ་དང། །ཨུཏྤལ་ལ་སོགས་དྲི་ཞིམ་ཐམས་ཅད་དང། །
འཕྲེང་བ་སྤེལ་ལེགས་ཡིད་འོང་རྣམས་ཀྱིས་མཆོད། །སྤོས་མཆོག་ཡིད་འོང་དྲི་ངད་ཐུལ་བ་ཡི། །བདུག་པའི་སྤྲིན་ཚོགས་རྣམས་ཀྱང་དེ་ལ་འབུལ། །ཞལ་ཟས་བཟའ་བཏུང་སྣ་ཚོགས་བཅས་པ་ཡི། །ལྷ་བཤོས་རྣམས་ཀྱང་དེ་ལ་དབུལ་བར་བགྱི། །
གསེར་གྱི་པདྨ་ཚར་དུ་དང་རབ་ཡི། །རིན་ཆེན་སྒྲོན་མ་རྣམས་ཀྱང་དབུལ་བར་བགྱི། །ས་གཞི་བདར་བ་སྤོས་ཀྱིས་བྱུགས་པ་དེར། །མེ་ཏོག་ཡིད་འོང་སིལ་མ་བཀྲམ་པར་བགྱི། །གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །མུ་ཏིག་རིན་ཆེན་རྒྱན་
འཕྱང་མཛེས་འབར་བ། །དཔག་ཡས་ནམ་མཁའི་རྒྱན་གྱུར་དེ་དག་ཀྱང། །ཐུགས་རྗེའི་རང་བཞིན་ཅན་ལ་དབུལ་བར་བགྱི། །རིན་ཆེན་གདུགས་མཛེས་གསེར་གྱི་ཡུ་བ་ཅན། །འཁོར་ཡུག་རྒྱན་གྱི་རྣམ་པ་ཡིད་འོང་ལྡན། །དབྱིབས་ལེགས་བལྟ་ན་

[011B] །རྟག་ཏུ་ཐུབ་དབང་རྣམས་ལ་འབུལ་བར་བགྱི། །མེ་ཏོག་འབྲས་བུ་ཇི་སྙེད་པ་ཡོད་པ་དང། །སྨན་གྱི་རྣམ་པ་གང་ཞིག་ཡོད་པ་དང། །འཇིག་རྟེན་རིན་ཆེན་ཇི་སྙེད་ཡོད་པ་དང། །ཆུ་གཙང་ཡིད་དུ་འོང་བ་ཅི་ཡོད་དང། །རིན་ཆེན་རི་བོ་དང་ནི་དེ་བཞིན་དུ།།
ནགས་ཚལ་ས་ཕྱོགས་དབེན་ཞིང་ཉམས་དགའ་དང། །ལྗོན་ཤིང་མེ་ཏོག་རྒྱན་འབྲས་སྤུད་པ་དང། །ཤིང་གང་འབྲས་བཟང་ཡལ་ག་དུད་པ་དང། །ལྷ་སོགས་འཇིག་རྟེན་ན་ཡང་དྲི་དང་ནི། །སྦོས་དང་དཔག་བསམ་ཤིང་དང་རིན་ཆེན་ཤིང། །མ་རྨོས་འཁྲུངས་པའི་
ལོ་ཏོག་རྣམ་པ་དང། །གཞན་ཡང་མཆོད་པར་འོས་པའི་རྒྱན་རྣམས་ནི། །མཚོ་དང་རྫིང་བུ་པདྨ་བརྒྱན་པ་དང། །དང་པ་ཤིན་ཏུ་སྐད་སྙན་ཡིད་འོང་ལྡན། །ནམ་མཁའ་རབ་འབྱམས་ཁམས་ཀྱི་མཐའ་གཏུགས་ན། །ཡོངས་སུ་བཟུང་བ་མེད་བ་དེ་དག་ཀུན། །བློ་ཡིས་
བླངས་ནས་ཐུབ་བ་སྐྱེས་ཀྱི་མཆོག་སྲས་དང་བཅས་པ་རྣམས་ལ་ལེགས་འབུལ་ན། །ཡོན་གནས་དམ་པ་ཐུགས་རྗེ་ཆེན་རྣམས་ཀྱིས། །བདག་ལ་བརྩེར་དགོངས་བདག་གི་འདི་དག་བཞེས། །བདག་ནི་བསོད་ནམས་མི་ལྡན་བཀྲེན་ཆེན་ཏེ། །མཆོད་བའི་ནོར་
གཞན་བདག་ལ་ཅང་མ་མཆིས། །དིས་ན་གཞན་དོན་དགོངས་པའི་མགོན་གྱིས་འདི། །བདག་གི་དོན་སླད་ཉིད་ཀྱི་མཐུས་བཞེས་ཤིག་རྒྱལ་དང་དེ་སྲས་རྣམས་ལ་བདག་གིས་ནི། །བདག་གི་ལུས་ཀུན་གཏན་དུ་ཕུལ་བར་བགྱི། །སེམས་དཔའ་མཆོག་
རྣམས་བདག་ནི་ཡོངས་བཞེས་ཤིག་གུས་པས་ཁྱེད་ཀྱི་འབངས་སུ་མཆི་བར་བགྱི། །དེ་ལས་གཞན་ཡང་མཆོད་པའི་ཚོགས། །ཞེས་པ་ནས། ངེས་པར་ཀུན་ཏུ་འབྱུང་གྱུར་ཅིག་མེ་ཏོག་དམ་པ་ཕྲེང་བ་དམ་པ་དང། །ཞེས་པ་ནས། རྒྱལ་བ་ཀུན་ལ་ཕྱག་འཚལ་མཆོད་
པར་བགྱི། །ཞེས་བའི་བར་དང། ཨོཾ་བཛྲ་བཧུ་མེ་ཨཱ་ཧཱུཾ། དབང་ཆེན་གསེར་གྱིས་གཞི། ཨོཾ་བཛྲ་རེ་ཁེ་ཨཱ་ཧཱུཾ། ཕྱི་ལྕགས་རི་འཁོར་ཡུག་གིས་བསྐོར་བའི། དབུས་སུ་རིའི་རྒྱལ་པོ་རི་རབ། ཤར་ལུས་འཕགས། ལྷོ་འཛམ་བུ་གླིང། ནུབ་བ་གླང་སྤྱོད། བྱང་

[012A]༄༅། །སྒྲ་མི་སྙན། ལུས་དང་ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ། སྒྲ་མི་སྙན་དང་སྒྲ་མི་སྙན་གྱི་སྒྲ། ནང་གི་ཤར་དུ་གླང་པོ་རིན་པོ་ཆེ། ལྷོར་ཁྱིམ་བདག་རིན་པོ་ཆེ། ནུབ་ཏུ་རྟ་རིན་པོ་ཆེ། བྱང་དུ་བཙུན་མོ་རིན་པོ་ཆེ། ཤར་ལྷོར་
དམག་དབོན་རིན་པོ་ཆེ། ལྷོ་ནུབ་ཏུ་འཁོར་ལོ་རིན་པོ་ཆེ། ནུབ་བྱང་དུ་ནོར་བུ་རིན་བོ་ཆེ། བྱང་ཤར་དུ་གཏེར་ཆེན་བོའི་བུམ་པ། ནང་གི་ཤར་དུ་ཉི་མ། ནུབ་ཏུ་ཟླ་བ། བདག་གཞན་ལུས་ངག་ཡིད་གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་
མཎྜལ་བཟང་བོ་ཀུན་བཟང་མཆོད་སྤྲིན་ཚོགས་བཅས་པ། །བློ་ཡིས་བླངས་ནས་བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབས་ཏུ་གསོལ། །ཞེས་མཎྜལ་ཚོམ་བུ་ཉེར་གསུམ་མ་ལན་གཅིག་དང། ཚོམ་བུ་བདུན་དང་
ས་གཞི་སྤོས་བྱུགས་མས་གྲངས་བསགས་ཏེ་ཉེར་གཅིག་ཡན་ཆད་བྱ། དེ་ནས་སྡིག་པའི་འབྲས་བུ་འཁོར་བ་སྤྱི་དང་ཁྱད་པར་དུང་ན་སོང་གསུམ་གྱི་སྡུག་བསྔལ་དྲག་ལ་ཡུན་རིང་བ་བསྐྱེད་པའི་ཚུལ་བསམ་ལ་ཤིན་ཏུ་འཇིགས་པའི་ཡིད་ཀྱིས། དཀོན་མཆོག་གསུམ་ལ་སྐྱབས་འཆའ་བའི་བསམ་པས། གཙོ་བོ་རྒྱལ་བ་འགྲོ་བའི་མགོན། །འགྲོ་བ་
སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་འཇིགས་པ་སེལ་བ་དང། །བྱང་ཆུབ་སེམས་དཔའི་ཚོགས་ལ་ཡང། །དེ་བཞིན་ཡང་དག་སྐྱབས་སུ་མཆི། །བདག་ནི་
འཇིགས་པས་རྣམ་སྐྲག་པས། །ཀུན་ཏུ་བཟང་ལ་བདག་ཉིད་འབུལ། །འཇམ་པའི་དབྱངས་ལའང་བདག་ཉིད་ཀྱིས། །བདག་གི་ལུས་འདི་དབུལ་བར་བགྱི། །ཐུགས་རྗེས་སྤྱོད་པ་མ་འཁྲུལ་བ། །སྤྱན་རས་གཟིགས་མགོན་དེ་ལ་ཡང། །ཉམ་ཐག་ང་རོས་འོ་དོད་
འབོད། །སྡིག་ཅན་བདག་ལ་བསྐྱབས་ཏུ་གསོལ། །འཕགས་པ་ནམ་མཁའི་སྙིང་བོ་དང། །ས་ཡི་སྙིང་བོ་དག་དང་ནི། ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་ནས་འོ་དོད་འབོད། །གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་

[012B] །སྐྲག་ནས་ཕྱོགས་བཞིར་འབྱེར་བྱེད་པ། །རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེ་མཐོང་ནས། །ཁྱེད་ལ་སྐྱབས་སུ་མཆི་ལགས་ཀྱི། །འཇིགས་པ་མྱུར་དུ་བསལ་དུ་གསོལ། །ཞེས་ལན་གསུམ་བརྗོད་ལ་སངས་རྒྱས་བྱང་སེམས་
རྣམས་ཀྱི་བྲན་དུ་བདག་ཉིད་ཕུལ་ནས་དེ་དག་གི་སྐྱབས་འོག་ཏུ་ཆུད་པར་བྱ། སྡིག་པའི་འབྲས་བུ་སྡུག་བསྔལ་མྱོང་བའི་སེམས་ཅན་མཐའ་ཡས་པ་རྣམས་དྲན་པར་བྱས་ནས། བདག་གི་མར་གྱུར་བའི་སེམས་ཅན་འདི་དག་ཐམས་ཅད་བདེ་བ་ཐམས་ཅད་དང་ལྡན་པར་བྱ། སྡུག་བསྔལ་ཐམས་ཅད་དང་བྲལ་བ་ངེས་པར་བདག་
གིས་བྱའོ། །དེའི་ཕྱིར་དུ་བདག་གིས་བླན་མེད་པའི་སངས་རྒྱས་ཀྱི་གོ་འཕང་ཅི་ནས་ཀྱང་མྱུར་དུ་ཐོབ་པར་བྱའོ། །ཞེས་ལན་མང་དུ་བརྗོད་ལ་བྱང་ཆུབ་ཀྱི་སེམས་ཡིད་ལ་དུངས་དུངས་པ་མང་དུ་བསྐྱེད་དོ། །དེ་གཉིས་ནི་རྟེན་གྱི་སྟོབས་སོ། །དེ་ནས་རྒྱལ་སྲས་བཅས་ཀྱི་སྤྱན་སྔར་ཉིས་པ་ཐམས་ཅད་བསྒྲག་ཅིང་རང་ཉིད་ཉེས་ཅན་དུ་ཁས་བླང་བའི་
སྒོ་ནས་སྨོད་བའི་རྣམ་པ་ཅན་གྱི་རྣམ་པར་སུན་འབྱིན་པའི་སྟོབས་བསྒོམ་བ་ནི། སངས་རྒྱས་རྐང་གཉིས་དམ་པ་དག་ཐུགས་བརྩེ་ཐུགས་རྗེ་ལྡན་པའི་ཐུགས། །གང་དག་ཕྱོགས་བཅུའི་འཇིག་རྟེན་ན། །བཞུགས་པ་བདག་ལ་དགོངས་སུ་གསོལ། །བདག་གིས་སྔོན་ཆད་སྡིག་པའི་ལས། །
ཤིན་ཏུ་མི་བཟད་གང་བགྱིས་བ། །སྟོབས་བཅུའི་སྤྱན་སྔར་མཆིས་ནས་ནི། །དེ་དག་ཐམས་ཅད་བཤགས་པར་བགྱི། །ཕ་མ་དག་ཏུ་མི་འཛིན་དང། །སངས་རྒྱས་རྣམས་སུ་མི་འཛིན་དང། །དགེ་བ་དག་ཏུ་མི་འཛིན་པས། །སྡིག་བ་བདག་གིས་གང་བགྱིས་དང། །ཕྱུག་
པའི་རྒྱགས་བས་དྲེགས་པ་དང། །རིགས་དང་ལོངས་སྤྱོད་དྲེགས་པ་དང། །གཞོན་བའི་རྒྱགས་པས་དྲེགས་པ་ཡིས། །བདག་གིས་སྡིག་པ་གང་བགྱིས་དང། །ཉེས་པ་དམིགས་སུ་མ་མཐོང་བས། །ཉེས་པར་བགྱིས་པའི་ལས་དང་ནི། །ཉེས་པར་བསམ་ཤིང་ཉེས་སྨྲས་
བའི༑ ༑སྡིག་ལས་བདག་གིས་གང་བགྱིས་དང། །བྱིས་བའི་བློ་ཡིས་འཇུག་པ་དང། །མི་ཤེས་མུན་པའི་སེམས་དང་ནི། །སྡིག་པའི་གྲོགས་པོའི་དབང་གྱུར་དང། །ཉོན་མོངས་རྣམ་པར་འཁྲུག་སེམས་དང། །རྩེད་མོ་དགའ་བའི་དབང་ཉིད་དང། །མྱ་ངན་དང་ནི་ནད་དབང་

[013A]༄༅། །དང༑ ༑ནོར་གྱིས་མི་ཆོག་ཉེས་པ་ཡིས། །བདག་གིས་སྡིག་བ་གང་བགྱིས་དང། །འཕགས་མིན་སྐྱེ་བོ་འདྲེ་བ་དང། །ཕྲག་དོག་སེར་སྣའི་རྒྱུ་དང་ནི། །གཡོ་དང་དབུལ་བའི་ཉེས་པ་ཡིས། །བདག་གིས་སྡིག་པ་གང་བགྱིས་དང། །ཕོངས་དང་རྒུད་པའི་དུས་ཀྱི་ཚེ། །
འདོད་པ་རྣམས་ཀྱིས་འཇིགས་རྒྱུ་དང། །ཕྱུག་པོ་མ་ཡིན་གྱུར་བ་ཡིས། །བདག་གིས་སྡིག་པ་གང་བགྱིས་དང། །གཡོ་བའི་སེམས་ཀྱི་དབང་ཉིད་དང། །འདོད་དང་ཁྲོ་བའི་དབང་དག་དང། །བཀྲེས་དང་སྐོམ་པའི་ཉེན་བ་ཡིས། །བདག་གིས་སྡིག་བ་གང་བགྱིས་དང། །བཟའ་
བདག་དང་བཏུང་བ་དང། །བུད་མེད་རྒྱུ་དང་གོས་ཀྱི་ཕྱིར། །ཉོན་མོངས་གདུང་བ་སྣ་ཚོགས་ཀྱིས། །བདག་གིས་སྡིག་པ་གང་བགྱིས་དང། །ལུས་དང་ངག་དང་ཡིད་ཀྱི་སྡིག་ཉེས་པར་སྤྱད་པ་རྣམ་གསུམ་བསགས། །འདི་འདྲའི་ཚུལ་གྱིས་གང་བགྱིས་པ། །དེ་དག་
ཐམས་ཅད་བདག་འཆགས་སོ། །སངས་རྒྱས་རྣམས་དང་ཆོས་རྣམས་དང། །དེ་བཞིན་ཉན་ཐོས་རྣམས་ལ་ཡང། །གུས་པ་མ་ལགས་གང་བགྱིས་པ། །དེ་དག་ཐམས་ཅད་བདག་འཆགས་སོ། །གང་ཡང་རང་སངས་རྒྱས་རྣམས་དང། །བྱང་ཆུབ་སེམས་དཔའ་
རྣམས་ལ་ཡང། །གུས་པ་མ་ལགས་བགྱིས་པ་རྣམས། །དེ་དག་ཐམས་ཅད་བདག་འཆགས་སོ། །དམ་ཆོས་སྨྲ་བ་རྣམས་ལ་ཡང། །གུས་པ་མ་ལགས་བགྱིས་པ་དང། །ཆོས་ལའང་གུས་པ་མ་བགྱིས་པ། །དེ་དག་ཐམས་ཅད་འདག་འཆགས་སོ། །བདག་གིས་
རྟག་ཏུ་མི་ཤེས་པས། །དམ་པའི་ཆོས་ནི་སྤངས་པ་དང། །ཕ་མ་རྣམས་ལ་མ་གུས་གང། །དེ་དག་ཐམས་ཅད་བདག་འཆགས་སོ། །བླུན་པ་དང་ནི་བྱིས་པ་དང། །འདོད་ཆགས་ཞེ་སྡང་གཏི་མུག་དང། །ང་རྒྱལ་དྲེགས་པས་བསྒྲིབས་བགྱིས་པ། །དེ་དག་ཐམས་ཅད་
བདག་འཆགས་སོ། །བདག་གིས་ཕྱོགས་བཅུའི་འཇིག་རྟེན་དུ། །སྟོབས་བཅུ་རྣམས་ལ་མཆོད་པར་བགྱི། །བདག་གིས་ཕྱོགས་བཅུའི་སེམས་ཅན་རྣམས། །སྡུག་བསྔལ་ཀུན་ལས་གདོན་པར་བགྱི། །སེམས་ཅན་བསམ་གྱིས་མི་ཁྱབ་ཀུན། །ས་བཅུ་ལ་ནི་འགོད་

[013B] །ས་བཅུ་ལ་ནི་གནས་ནས་ཀྱང། །ཐམས་ཅད་དེ་བཞིན་གཤེགས་གྱུར་ཅིག་ཇི་སྲིད་སྡུག་བསྔལ་རྒྱ་མཚོ་ལས། །དེ་ཀུན་ཐར་བགྱིད་ནུས་སྲིད་དུ། །སེམས་ཅན་རེ་རེའི་ཕྱིར་ཡང་ནི། །བསྐལ་པ་བྱེ་བར་སྤྱད་པར་ཤོག་གསེར་འོད་དམ་པ་ཞེས་བགྱི་བ། །ལས་རྣམས་
ཐམས་ཅད་བྱང་བགྱིད་བ། །ཟབ་མོ་དག་ནི་སྟོན་བ་འདི། །སེམས་ཅན་དེ་དག་བསྟན་པར་བགྱི། །གང་གིས་བསྐལ་བ་སྟོང་རྣམས་སུ། །སྡིག་པ་ཤིན་ཏུ་མི་བཟད་བགྱིས། །ལན་གཅིག་རབ་ཏུ་བཤགས་པ་ཡིས། །དེ་དག་ཐམས་ཅད་བྱང་བར་འགྱུར། །གང་གི་ལས་ཀྱི་
སྒྲིབ་པ་རྣམས་།མྱུར་དུ་ཡང་དག་ཟད་འགྱུར་པ། །གསེར་ཨཱྡ་དམ་བ་དགེ་བ་ཡི། །བཤགས་པ་འདི་དག་བཤགས་ནས་ནི། །ཨིན་ཆེན་འབྱུང་གནས་མཆོག་བཅུ་བོ། །ས་བཅུ་ལ་ནི་གནས་པར་ཤོག་སངས་རྒྱས་ཡོན་ཏན་སྣང་བར་བགྱི། །སྲིད་པའི་མཚོ་ལས་བསྒྲལ་བར་
བགྱི༑ ༑སངས་རྒྱས་རྒྱ་མཚོ་ཆུ་བོ་དང། །ཡོན་ཏན་རྒྱ་མཚོ་ཟབ་མོ་དེ། །སངས་རྒྱས་ཡོན་ཏན་བསམ་ཡས་ཀྱིས། །ཐམས་ཅད་མཁྱེན་དུ་རྫོགས་པར་བགྱི། །ཏིང་འཛིན་བརྒྱ་ཕྲག་སྟོང་རྣམས་དང། །གཟུངས་རྣམས་བསམ་གྱིས་མི་ཁྱབ་དང། །དབང་སྟོབས་བྱང་ཆུབ་
ཡན་ལག་གིས། །སྟོབས་བཅུའི་དམ་བར་འགྱུར་བར་བགྱི། །དགོངས་པའི་ཐུགས་ཀྱིས་སངས་རྒྱས་རྣམས། །བདག་ལ་རྣམ་པར་གཟིགས་སུ་གསོལ། །ཐུགས་རྗེ་ལྡན་བའི་ཐུགས་ཀྱིས་ནི། །ནོངས་པར་རབ་ཏུ་བཟུང་དུ་གསོལ། །བདག་གིས་བསྐལ་བ་བརྒྱ་
རྣམས་སུ། །སྔོན་ཆད་སྡིག་བ་གང་བགྱིས་བ། །དེ་ཕྱིར་བདག་ནི་མྱ་ངན་སེམས། །ཕོངས་དང་མྱ་ཞ་འཇིགས་པས་གཟིར། །སྡིག་པའི་ལས་ལས་འཇིགས་བར་བྱེད། །ཡིད་ནི་རྟག་ཏུ་དམན་པར་གྱུར། །གང་དང་གང་དུ་སྤྱོད་བགྱིད་པ། །བདག་ནི་གང་དུ་འང་དགའ་
མ་མཆིས། །སངས་རྒྱས་ཐམས་ཅད་ཐུགས་རྗེ་ལྡན། །འགྲོ་བ་ཀུན་གྱི་འཇིགས་སེལ་བས། །ནོངས་བར་རབ་ཏུ་བཟུང་དུ་གསོལ། །འཇིགས་པ་དག་ལས་བདག་ཐར་མཛོད། །བདག་གི་ཉོན་མོངས་ལས་རྣམས་ཀྱི། །དྲི་མ་དེ་བཞིན་གཤེགས་པས་གསོལ། །

[014A]༄༅། །སངས་རྒྱས་རྣམས་ཀྱིས་བདག་ལ་ནི། །སྙིང་རྗེའི་ཆུ་ཡིས་བཀྲུ་བར་གསོལ། །སྡིག་པ་ཐམས་ཅད་བཤགས་པར་བགྱི། །སྔོན་ཆད་བདག་གིས་གང་བགྱིས་དང། །ད་ལྟར་བདག་གིས་སྡིག་པ་གང། །དེ་དག་ཐམས་ཅད་བདག་འཆགས་སོ། །ནོངས་བར་
བགྱིས་བའི་ལས་རྣམས་ཀུན། །སླན་ཆད་མི་བགྱིད་སྡོམ་པར་བགྱི། །བདག་གིས་ནོངས་པ་བགྱིས་པ་གང། །སྡིག་དེ་བཅབ་པར་མི་བགྱིའོ། །ལུས་ཀྱི་ལས་ནི་རྣམ་གསུམ་དང། །ངག་གི་རྣམ་པ་བཞི་དག་དང། །ཡིད་ཀྱི་རྣམ་པ་གསུམ་པོ་རྣམས། །དེ་དག་ཐམས་
ཅད་བདག་འཆགས་སོ། །ལུས་ཀྱིས་བགྱིས་དང་ངག་གི་ལས། །ཡིད་ཀྱིས་རྣམ་པར་བསམས་པ་དང། །ལས་རྣམས་བཅུ་པོ་བགྱིས་པ་དག་དེ་དག་ཐམས་ཅད་བདག་འཆགས་སོ། །མི་དགེ་ལས་བཅུ་སྤངས་ནས་སུ། །དགེ་བ་བཅུ་པོ་བསྟེན་བགྱིས་ཏེ། །
ས་བཅུ་ལ་ནི་བདག་གནས་བགྱི། །སྟོབས་བཅུ་མཆོག་ཏུ་འགྱུར་པར་བགྱི། །བདག་གི་སྡིག་པའི་ལས་གང་དག་མི་འདོད་འབྲས་བུ་ཐོབ་བགྱིད་པ། །སངས་རྒྱས་སྤྱན་སྔར་མཆིས་ནས་ནི། །དེ་དག་ཐམས་ཅད་བཤགས་པར་བགྱི། །འཛམ་བུའི་གླིང་
འདིར་གང་དག་དང། །འཇིག་རྟེན་ཁམས་ནི་གཞན་དག་ཏུ། །གང་རྣམས་དགེ་བའི་ལས་བྱེད་པ། །དེ་དག་ཀུན་ལ་ཡི་རང་ངོ། །ལུས་དང་ངག་དང་ཡིད་ཀྱིས་ཀྱང། །བདག་གིས་བསོད་ནམས་གང་གྲུབ་པ། །བདག་ནི་དགེ་བའི་རྩ་བ་དེས། །བྱང་ཆུབ་
མཆོག་ལ་རེག་པར་བགྱིད། །སྲིད་འགྲོ་ཉམ་ངར་བྱིས་བའི་བློ་ཡིས་ནི། །ཤིན་ཏུ་མི་བཟད་སྡིག་པ་གང་བགྱིས་པ། །སྟོབས་བཅུ་མངའ་བའི་སྤྱན་སྔར་མཆིས་ནས་ནི། །སྡིག་བ་དེ་ཀུན་སོ་སོར་བཤགས་པར་བགྱི། །སྐྱེ་བ་ཉམ་ང་སྲིད་པ་ཉམ་ང་དང། །འཇིག་རྟེན་
ཉམ་ངག་ཡོ་སེམས་ཉམ་ང་དང། །ལུས་ཀྱི་སྤྱོད་པ་ཉམ་ང་སྣ་ཚོགས་ཀྱིས། །བདག་གིས་སྡིག་པ་གང་བསགས་དེ་འཆགས་སོ། །བྱིས་པ་བླུན་བྱས་ཉོན་མོངས་ཉམ་ང་དང། །སྡིག་པའི་གྲོགས་དང་ཕྲད་པའི་ཉམ་ང་དང། །སྲིད་པའི་ཉམ་ང་འདོད་ཆགས་

[014B] །ཞེ་སྡང་ཉམ་ང་གཏི་མུག་ཉམ་ང་དང། །ངལ་བའི་ཉམ་ང་དུས་ཀྱི་ཉམ་ང་དང། །བསོད་ནམས་སྒྲུབ་པ་ཉམ་ང་དག་གིས་ཀྱང། །རྒྱལ་བ་ཡང་དག་མངོན་སུམ་མཆིས་ནས་ནི། །སྡིག་པ་དེ་ཀུན་སོ་སོར་བཤགས་པར་བགྱི། །ཞེས་ཉེས་བ་རྣམས་བསྒྲག་བ་ལན་
གསུམ་བྱའོ། །ཉེས་བ་ལས་སླར་ལྡོག་པའི་སྟོབས་ནི། ཉེས་བ་རྣམས་ཡིད་ལ་བྱས་ལ་འདི་དང་འདི་རྣམས་དེང་ནས་བཟུང་སྟེ་མི་བྱའོ་སྙམ་པའི་སྡོམ་སེམས་བསྐྱེད་པར་བྱ་སྟེ། དུས་རིང་པོ་སྤོང་ཐུབ་པ་རྣམས་ལ་དུས་དེ་ཙམ་དུ་མི་བྱ་བའི་བསམ་པ་དང། དུས་ཐུང་དུ་ལས་མི་ཐུབ་བ་རྣམས་ལ་ཡང་ཀཱ་ཏྱ་ཡ་ནས་མཛད་པ་ལྟར་ཉིན་མཚན་རེ་རེར་ཡང་མི་བྱའོ་
སྙམ་བའི་སྔོམ་སེམས་མང་དུ་བྱའོ། །གཉེན་པོ་ཀུན་ཏུ་སྤྱོད་པའི་སྟོབས་ནི། རྒྱལ་སྲས་ཞི་བ་ལྷས་དངོས་སུ་གསུངས་པ་དྲུག་དང། གཞན་ཡང་སྡིག་པ་དག་པའི་ཐབས་སུ་དམིགས་ནས་དགེ་བའི་བྱ་བ་ལ་བརྩོན་པ་ཐམས་ཅད་གཉེན་པོ་ཀུན་ཏུ་སྤྱོད་བའི་སྟོབས་ཡིན་བར་གསུངས་བས། གཞན་རྣམས་ཐུན་མཚམས་སམ་ཐུན་ལོགས་སུ་བྱ་ཞེས་
སྐབས་འདིར་སྡིག་བ་འདག་པའི་ཐབས་སུ་དམིགས་ལ། ཤེས་རབ་སྙིང་པོ་དང། ལྟུང་བཤགས་ཚར་གཅིག་སྤྱི་བཤགས་ལན་གསུམ། ལུས་ཀྱི་ལས་ནི་རྣམ་པ་གསུམ། །ཞེས་དང། ཐོག་མ་མེད་ནས་ད་ལྟའི་བར། །ཞེས་དང། འདོད་ཆགས་ཞེ་སྡང་གཏི་མུག་དབང་གིས་ནི། །ཞེས་སོགས་ཚིགས་བཅད་
གསུམ་གྱིས་བཤགས་བ་བྱ། ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །ཞེས་སོགས་ཀྱིས་རང་གཞན་གྱི་དགེ་བ་ལ་རྗེས་སུ་ཡི་རང་བྱ། གང་རྣམས་ཕྱོགས་བཅུའི་འཇིག་རྟེན་སྒྲོན་མེ་དག་ཅེས་སོགས་ཀྱིས་བྱང་ཆུབ་ཀྱི་ཤིང་གི་དྲུང་དུ་བདུད་རྩི་བརྙེས་ནས་རིང་དུ་མ་ལོན་པའི་རྒྱལ་བ་གཙོ་བོར་བྱས་པའི་ཕྱོགས་བཅུའི་
སངས་རྒྱས་ཐམས་ཅད་ལ་ཆོས་འཁོར་བསྐོར་བར་བསྐུལ། མྱ་ངན་འདའ་སྟོན་གང་བཞེད་དེ་དག་ལ། །ཞེས་སོགས་ཀྱིས་ཞིང་ཁམས་གང་ན་སྐུ་དངོས་ཀྱི་གདུལ་བྱའི་དོན་མཛད་ཟིན་ནས་མྱ་ངན་ལས་འདའ་བའི་མཛད་བསྟོན་བར་བཞེད་པའི་རྒྱལ་བ་གཙོར་བྱས་ཕྱོགས་བཅུའི་སངས་རྒྱས་ཐམས་ཅད་ལ་མྱ་ངན་ལས་མི་འདའ་བར་གསོལ་བ་བཏབ་སྟེ་
ཕྱག་འཚལ་བ་དང་མཆོད་ཅིང་བཤགས་པ་དང། །ཞེས་སོགས་ཀྱི་གོང་གི་ཡན་ལག་དྲུག་གིས་མཚོན་པའི་དགེ་རྩ་ཐམས་ཅད་གཞན་དོན་དུ་རྫོགས་བྱང་ཐོབ་ཕྱིར་བསྔོ་བར་བྱའོ། །དེ་ནས་དམིགས་པ་གསལ་བར་བྱས་ནས་མཎྜལ་ཕུལ་ཏེ་གསོལ་བ་འདེབས་པ་ནི། ཞིང་ཁམས་འབུལ་བར་ཞུ། ཞེས་པ་ནས། དབུས་སུ་ལྷ་དང་

[015A]༄༅། །མིའི་དབལ་འབྱོར་ཕུན་སུམ་ཚོགས་བ་མ་ཚང་བ་མེད་པའི་ཞིང་ཁམས་རྣམ་པར་དག་པ་འདི་ཉིད། ཁམས་གསུམ་ཆོས་ཀྱི་རྒྱལ་པོ་བཙོང་ཁ་བ་ཆེན་པོའི་ལྷ་ཚོགས་འཁོར་དང་བཅས་པ་རྣམས་ལ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ་
བཞེས་ནས་བདག་སོགས་སེམས་ཅན་ཐམས་ཅད་ཀྱི་རྒྱུད་བྱིན་གྱིས་བརླབ་པར་མཛད་དུ་གསོལ། །བདག་གཞན་ལུས་ངག་ཡིད་གསུམ་ནས་བྱིན་གྱིས་བརླབ་ཏུ་གསོལ། །ཨི་དཾ་གུ་རུ་རཏྣ་མཎྜལ་ཁཾ་ནི་རྱ་ཏ་ཡཱ་མི། །ཁམས་གསུམ་ཆོས་ཀྱི་རྒྱལ་པོ་བཙོང་ཁ་བ་
ཆེན་པོའི་ལྷ་ཚོགས་འཁོར་དང་བཅས་བ་རྣམས་ཀྱིས་བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་ལ་བར་ཆད་མི་འབྱུང་བར་བྱིན་གྱིས་བརླབ་ཏུ་གསོལ། ཕྱིན་ཅི་ལོག་གི་ལོ་སྣ་མཐའ་
དག་འགག་པར་བྱིན་གྱིས་བརླབ་ཏུ་གསོལ། ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བར་བྱིན་གྱིས་བརླབ་ཏུ་གསོལ། ངེས་འབྱུང་གི་བསམ་པ་བཅོས་མ་མ་ཡིན་པ་བདག་གི་རྒྱུད་ལ་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། བྱམས་
སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་བདག་གི་རྒྱུད་ལ་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། བདག་མེད་པའི་དེ་ཁོ་ན་ཉིད་རྟོགས་པའི་ཤེས་རབ་ཁྱད་པར་ཅན་བདག་གི་རྒྱུད་ལ་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། ཐུན་མོང་དང་ཐུན་མོང་མ་
ཡིན་པའི་ལམ་གྱི་རིམ་པ་ཁྱད་པར་ཅན་བདག་གི་རྒྱུད་ལ་མྱུར་དུ་སྐྱེ་བར་བྱིན་གྱིས་བརླབ་ཏུ་གསོལ། བླ་ན་མེད་པའི་སངས་རྒྱས་ཀྱི་གོ་འཕང་མྱུར་དུ་ཐོབ་བར་བྱིན་གྱིས་བརླབ་ཏུ་གསོལ། གནས་སྐབས་སུ་ཡང་ནད་དང། གདོན་བགེགས་དང། མཐུ་བྱད་
རྦོད་གཏོང་དང། དུས་མ་ཡིན་པར་འཆི་བ་དང། ཕན་ཚུན་འཐབ་པ་དང། རྩོད་པ་དང། འགྱེད་པ་ལ་སོགས་པའི་འགལ་རྐྱེན་བར་ཆད་ཐམས་ཅད་རབ་ཏུ་ཞི་བར་བྱིན་གྱིས་བརླབ་ཏུ་གསོལ། མཐུན་རྐྱེན་ཚེ་དང། བསོད་ནམས་དང། དཔལ་དང། འབྱོར་བ་

[015B] ལུང་རྟོགས་ཀྱི་ཡོན་ཏན་དང། བཤད་སྒྲུབ་ཀྱི་བྱ་བ་རྣམས་ཡར་ངོའི་ཟླ་བ་ལྟར་འཕེལ་བར་བྱིན་གྱིས་བརླབ་ཏུ་གསོལ། འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་མྱུར་དུ་སྦྱོང་བར་བྱིན་གྱིས་བརླབ་ཏུ་གསོལ། ཕྱིན་ཆད་སྡིག་སྒྲིབ་
གསོག་པའི་འཕྲོ་ཆོད་པར་བྱིན་གྱིས་བརླབ་ཏུ་གསོལ། ཚེ་རབས་ཐམས་ཅད་དུ་ངན་སོང་གསུམ་ལ་སོགས་པའི་མི་ཁོམ་པའི་གནས་སུ་ནམ་ཡང་མི་སྐྱེ་བར་བྱིན་གྱིས་བརླབ་ཏུ་གསོལ། དམ་པའི་ཆོས་སྒྲུབ་བའི་རྟེན་བཟང་བརྒྱུད་མར་ཐོབ་པར་བྱིན་གྱིས་བརླབ་ཏུ་
གསོལ། །མཚན་ཉིད་ཡོངས་སུ་རྫོགས་པའི་དགེ་བའི་བཤེས་གཉེན་གྱིས་རྗེས་སུ་གཟུང་བ་དང་ནམ་ཡང་མི་འབྲལ་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་བདག་འཆི་བའི་དུས་ལ་ཉེ་བར་བབ་པ་ན། འཇམ་མགོན་བླ་མ་བཙོང་ཁ་བ་ཆེན་པོའི་ཞལ་
མངོན་སུམ་དུ་མཐོང་བའི་སྐལ་བ་དང་ལྡན་པར་བྱིན་གྱིས་བརླབ་ཏུ་གསོལ། དེའི་སྟོབས་ཀྱིས་ལུས་སེམས་ལ་སྡུག་བསྔལ་མེད་པར་དགའ་བཞིན་དུ་ཤི་འཕོས་ཏེ་དགའ་ལྡན་ཡིད་དགའ་ཆོས་འཛིན་དུ་སྐྱེ་བར་བྱིན་གྱིས་བརླབ་ཏུ་གསོལ། དེར་སྐྱེས་
མ་ཐག་ཏུ་རྒྱལ་ཚབ་མི་ཕམ་མགོན་པོ་དང། བློ་བཟང་འཇམ་དཔལ་སྙིང་པོས་རྗེས་སུ་བཟུང་བའི་སྐལ་བ་དང་ལྡན་བར་བྱིན་གྱིས་བརླབ་ཏུ་གསོལ། འཇིག་རྟེན་གྱི་ཁམས་སྤྱི་སྒོས་ཀུན་ཏུ་རིམས་ནད་དང། འགོ་བའི་ནད་དང། དམག་འཁྲུག་དང། འབྱུང་བ་བཞིའི་
གནོད་པ་དང། སད་སེར་བཙའ་ཐན་མུ་གེའི་འཇིགས་པ་སོགས་རྒུད་པའི་རིགས་མཐའ་དག་མིང་ཙམ་ཡང་མི་འབྱུང་བར་བྱིན་གྱིས་བརླབ་ཏུ་གསོལ། ཆར་ཆུ་དུས་སུ་འབབ་པ་དང། ལོ་ཕྱུགས་རྟག་ཏུ་འཕེལ་བ་དང། རྒྱལ་བློན་འབངས་དང་བཅས་བ་ཐམས་ཅད་ཕན་
ཚུན་མཛའ་ཞིང་ཡིད་བཅུགས་པ་དང། དཀོན་མཆོག་གསུམ་བླ་མར་འཛིན་ཅིང་དགེ་བཅུའི་ཁྲིམས་ལ་གནས་པ་དང། གྲུབ་མཐའ་ངན་བའི་བསྲེ་ལྷང་དང་མ་འདྲེས་པའི་རྒྱལ་བསྟན་དྲི་མ་མེད་པ་ཕྱོགས་དུས་ཀུན་ཏུ་དར་ཞིང་རྒྱས་པ་སོགས་བཀྲ་ཤིས་ཀྱི་དགེ་

[016A]༄༅། །མཚན་རྒྱ་ཆེན་པོ་རྒྱུན་མི་ཆད་དུ་འབྱུང་བར་བྱིན་གྱིས་བརླབ་ཏུ་གསོལ། ཞེས་པ་ལྟ་བུ་སྐབས་དང་སྦྱར་ནས་གསོལ་བ་བཏབ་པར་བྱ། དེ་ནས་རྟེན་འབྲེལ་བསྟོད་པ། བསྟོད་པ་ཚངས་བའི་ཅོད་པན། བསྟོད་སྤྲིན་རྒྱ་མཚོ། རྡོ་བོ་ཆེན་པོའི་བསྟོད་པ་རྣམས་ཇི་ལྟར་རིགས་པར་སྔོན་དུ་བཏང་ནས། རྟོགས་བརྗོད་མདུན་ལེགས་མ་
འདོན་ཏེ། བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཞེས་པ་རེ་རེའི་མཇུག་ཏུ། ཞེས་གསུངས་དེ་བཞིན་བདག་སོགས་རྗེས་འཇུག་རྣམས། །དྲི་མེད་རྣམ་ཐར་འབྱོངས་པར་བྱིན་གྱིས་རློབས། །ཞེས་བཅུག་པར་བྱ། དེ་ནས་འཇམ་དབྱངས་ཆོས་རྗེས་མཛད་པའི་གསང་བའི་རྣམ་ཐར་གསོལ་
འདེབས། འཇམ་དབྱངས་ཁ་ཆེ་པཎ་ཆེན་པུཎྱེ་ཤྲཱི་ས་མཛད་པའི་བཙོང་ཁ་བརྒྱད་ཅུ་མ། རྗེ་མཁས་གྲུབ་རིན་པོ་ཆེས་མཛད་པའི་རྣམ་དག་གངས་རིམ། ཀུན་གཟིགས་ལྔ་པ་ཆེན་པོས་མཛད་པའི་བསྟོད་པ་དཔྱིད་ཀྱི་རྒྱལ་མོའི་གླུ་དབྱངས། མཁས་པ་ཆེན་པོ་གུང་ཐང་པས་མཛད་པའི་བསྟོད་པ་དོན་དང་ལྡན་པ་སོགས་ཚིག་དོན་ཕུན་སུམ་ཚོགས་པའི་
བསྟོད་པ་གསོལ་འདེབས་གང་ཤེས་དང། གཞན་ཡང། དཔལ་ལྡན་ས་གསུམ་འགྲོ་བའི་མིག་གཅིག་པུ། །ཞེས་པ་ནས། མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་དང། མཚེམས་འདིར་དམིགས་བརྩེ་མ་བརྒྱ་སྟོང་སོགས་གང་མང་དང། ཨོཾ་ཨཱ་གུ་རུ་སུ་མ་ཏི་ཀཱིརྟི་སིདྡྷི་ཧཱུཾ་ཧཱུཾ་
ཞེས་བའི་མཚན་སྔགས་མང་དུ་བཟླའོ། །དེང་ནས་བརྩམས་ཏེ་ཚེ་རབས་ཀུན་ཏུ་བདག་ཅེས་སོགས་བྱའོ། །ཆོ་ག་འདིའི་སྤྱིའི་ཁོག་མདོ་ལུགས་སུ་བྱས་ཀྱང། མཚམས་འདིར་སྔགས་དང་འབྲེལ་བའི་བསྟོད་པ་དང་མཚན་སྔགས་བཟླ་བ་ལ་འགལ་བ་མེད་དེ། ཚད་ལྡན་རྣམས་ཀྱིས་མཛད་པའི་རྗེའི་བསྟོད་པ་རྣམས་སུ་སྔགས་བླ་མེད་
ཐུན་མོང་མ་ཡིན་བའི་ཆོས་མིང་ཙམ་བྱུང་ཡང་དོན་གསལ་བར་མ་བཤད་པས། དབང་མ་ཐོབ་པ་རྣམས་ཀྱིས་ཀྱང་འདོན་རུང་ཡིན་ལ། རྒྱལ་སྲས་ཞི་བ་ལྷས་ཕར་ཕྱིན་ཐེག་བའི་བྱང་ཆུབ་སེམས་དཔའི་ཉམས་ལེན་གྱི་སྐབས་སུ་དེ་བཞིན་གཤེགས་པའི་ཡིག་བརྒྱ་དང། འོད་ཟེར་ཅན་མའི་གཟུངས་སོགས་བྱ་རྒྱུད་ནས་བཤད་པའི་སྔགས་བཟླ་བར་གསུངས་
པའི་ཕྱིར་རོ། །དེ་ནས་སྨྲེ་སྔགས་ཀྱི་སྒོ་ནས་ཐུགས་རྗེ་བསྐུལ་བའི་གསོལ་འདེབས་བྱ་བ་ནི། རྩ་བའི་བླ་མ་སྟོན་པ་བཅོམ་ལྡན་འདས། །རྒྱལ་ཚབ་འཇམ་མགོན་ཇོ་བོ་ཆེན་པོ་དང། །ངོ་བོ་དབྱེར་མེད་འཇམ་མགོན་བཙོང་ཁ་བས། །བདག་སོགས་ཉམ་ཐག་འགྲོ་རྣམས་ཐུགས་

[016B] །བསོད་ནམས་ཞིང་མཆོག་རྩ་བའི་བླ་མ་ལ། །བརྟེན་ནས་སྡིག་ལྟུང་མང་ཞིང་ཆེར་བསགས་པས། །བདེ་འབྱུང་གནས་ཀྱིས་སྡུག་བསྔལ་རྒྱུར་བྱས་བ། །བདག་སོགས་སྐལ་ཆད་འགྲོ་རྣམས་ཐུགས་རྗེས་དྲེངས། །རྙེད་པར་དཀའ་བའི་དལ་
འབྱོར་རྟེན་བཟང་ལ། །ཐར་པར་དཀའ་བའི་ངན་འགྲོའི་རྒྱུ་བསགས་པས། །དོན་ཆེན་ལུས་ཀྱིས་དོན་ལོག་རྒྱུར་བྱས་པ། །བདག་སོགས་གོ་ལོག་འགྲོ་རྣམས་ཐུགས་རྗེས་སྒྲོལ། །ཉམ་ཆུང་ལུས་སྲོག་རྟག་པར་འཛིན་པའི་མཐུས། །ཡུན་རིང་སྡོད་
གྲབས་བྱས་ཀྱང་འཆི་བདག་གིས། །གློ་བུར་འཇོམས་ཚེ་མྱ་ངན་ཚད་མེད་པ། །མྱོང་གྱུར་བདག་སོགས་འགྲོ་རྣམས་མྱུར་དུ་སྐྱོབས། །ངན་འགྲོའི་སྡུག་བསྔལ་ཤེས་ཀྱང་མ་བསམས་པར། །སྒོ་གསུམ་བག་མེད་སྤྱོད་པས་དུས་འདས་པས། །ཕྱི་མར་
འགྲོ་ས་ངན་སོང་ཁོ་ནར་ངེས། །དེ་ལས་མྱུར་དུ་སྐྱོབས་ཤིག་ཐུགས་རྗེ་ཅན། །ཁ་ནས་དཀོན་མཆོག་མཁྱེན་མཁྱེན་ཞེས་བརྗོད་ཀྱང། །གཏིང་ནས་ཡིད་ཆེས་དད་བ་མ་སྐྱེས་པས། །ཁ་གཏིང་མི་མཚུངས་ཁོ་ནས་དུས་འདས་པ། །བདག་སོགས་མགོན་མེད་
འགྲོ་རྣམས་སྐྱོབས་ཤིག་རྗེ། །བདེ་སྡུག་རང་རྒྱུ་དགེ་དང་སྡིག་བ་ལས། །ཅུང་ཟད་འཆོལ་མེད་འབྱུང་བར་ཐོས་ན་ཡང། །བླང་དོར་ལོག་པར་སྤྱོད་པས་དུས་འདས་བ། །བདག་སོགས་རྨོངས་ཆེན་འགྲོ་བའི་སྐྱབས་མཛོད་ཅིག་སྲིད་པར་ཞེན་པ་ལོག་པའི་
ངེས་འབྱུང་དང། །བྱམས་དང་སྙིང་རྗེས་དྲངས་བའི་བྱང་ཆུབ་སེམས། །མཐའ་བྲལ་གནས་ལུགས་རྟོགས་པའི་ལྟ་བ་རྣམས། །མྱུར་དུ་རྒྱུད་ལ་སྐྱེ་བར་མཛད་དུ་གསོལ། །དེང་ནས་བརྩམས་ཏེ་བྱང་ཆུབ་མ་ཐོབ་པར། །འཇམ་མགོན་ཁྱོད་ཀྱིས་འབྲལ་མེད་
རྗེས་བཟུང་ནས། །ལས་ཉོན་ཀུན་དཀྲིས་རྒྱུ་བ་བཅད་བྱས་ཏེ། །སྐྱེ་ཤི་བར་དོའི་འཇིགས་ལས་བསྒྲལ་དུ་གསོལ། །ངན་སོང་མི་ཁོམ་གནས་སུ་སྐྱེ་བའི་སྒོ། །གཏན་དུ་བཀག་སྟེ་དལ་འབྱོར་བཅོ་བརྒྱད་དང། །ཐེག་མཆོག་འཁོར་ལོ་བཞི་དང་ལྡན་

[017A]༄༅། །པའི་རྟེན། །བརྒྱུད་མར་ཐོབ་པར་བྱིན་གྱིས་བརླབ་ཏུ་གསོལ། །ཚེ་འདིར་དམ་ཆོས་སྒྲུབ་ལ་བར་གཅོད་པའི། །ནད་ཡམས་གདོན་བགེགས་དུས་མིན་འཆི་བ་དང། །མཐུ་བྱད་རྦོད་གཏོང་འཐབ་རྩོད་འཁྲུག་ལོང་སོགས། །འགལ་རྐྱེན་ཉེར་འཚེ་མཐའ་དག་
བསལ་དུ་གསོལ། །ནམ་ཞིག་འཆི་བའི་དུས་སུ་འཇམ་མགོན་ཁྱོད། །ཞལ་བཟང་སྟོན་ཅིང་དབུགས་དབྱུང་ལེགས་མཛད་དེ། །གནད་གཅོད་སྡུག་བསྔལ་གཏན་ནས་མི་མྱོང་བར། །འདུ་ཤེས་བཅུ་གཅིག་སྒོམ་པར་མཛད་དུ་གསོལ། །ལུས་ཀྱི་མགྲོན་ཁང་གཤིན་
རྗེས་འཕྲོག་བྱས་ནས། །སེམས་ཀྱི་མགྲོན་པོ་སྐྱས་ཆེན་འདེགས་བའི་ཚེ། །འཇིགས་སྐྲག་འཁྲུལ་བའི་དབང་དུ་མ་འགྱུར་བར། །སྤྲུལ་བའི་ཕོ་ཉས་ལམ་སྣ་བསྟན་དུ་གསོལ། །རྟེན་མེད་སེམས་ཀྱི་སྐྱེས་བུ་རང་ཉིད་ཀྱི། །སྔོན་བསགས་དགེ་བའི་རྟལ་བཞོན་བཅུག་
ནས༑ ༑མགོན་ཁྱོད་ཐུགས་རྗེའི་སྲབ་ཀྱིས་ཁ་བསྒྱུར་ཏེ། །དགའ་ལྡན་གནས་སུ་ཁྲིད་པར་མཛད་དུ་གསོལ། །གནས་དེར་སྐྱེས་མ་ཐག་ཏུ་བྱམས་མགོན་དང། །འཇམ་དཔལ་སྙིང་པོའི་ཞལ་བཟང་མངོན་གྱུར་ཏེ། །ཡབ་གཅིག་རང་གི་ཐུགས་ཀྱི་བཅུད་ཕྱུང་བའི། །
ལེགས་བཤད་བདུད་རྩིས་འཚོ་བར་མཛད་དུ་གསོལ། །གྲངས་ཡས་བསྐལ་བར་བདག་ཅག་རྣམས་ཀྱི་ཕྱིར། །རྫོགས་བྱང་འདོད་བའི་དགོངས་བཞེད་མཐར་ཕྱིན་པས། །ཆེད་དུ་བྱ་བ་བདག་སོགས་ཉམ་ཐག་རྣམས། །ད་ལྟ་སྒྲོལ་བར་མཛད་པའི་དུས་ལ་བབས། །
གཟིགས་ཤིག་གཟིགས་ཤིག་བདག་ཅག་དུབ་ཚུལ་གཟིགས། །དགོངས་ཤིག་དགོངས་ཤིག་སྔོན་གྱི་ཐུགས་དམ་དགོངས། །དྲོངས་ཤིག་དྲོངས་ཤིག་ངན་སོང་སྲིད་ལས་དྲོངས། །སྐྱོབས་ཤིག་སྐྱོབས་ཤིག་སྲིད་ཞིའི་འཇིགས་ལས་སྐྱོབས། །བྱིས་པ་ཆུད་དུས་
མ་ལ་གདུང་བ་བཞིན། །རེ་བའི་སེམས་ཀྱིས་ཁྱོད་ལ་ཡང་དང་ཡང། །གསོལ་བ་བཏབ་ཀྱང་རྗེས་སུ་མི་འཛིན་ན། །བརྩེ་བའི་གཏེར་ཆེན་ཡིན་པར་གང་གིས་འབོག་འཇམ་མགོན་ཁྱོད་ཀྱི་མཁྱེན་བརྩེ་ནུས་གསུམ་ལ། །གུས་པའི་སེམས་ཀྱིས་གསོལ་བ་བཏབ་ན་

[017B] ༑འདོད་དོན་འགྲུབ་པའི་མཚན་རྟགས་མ་བྱུང་ན། །རྗེས་སུ་བཟུང་བར་རྒྱུ་མཚན་གང་ལས་ཤེས། །གསོལ་བ་བཏབ་ཀྱང་སྡུག་བསྔལ་ཤུགས་དྲག་གིས། །མནར་ཚུལ་སྔར་བཞིན་སོན་གནས་འདུག་ན། །གང་ལས་རྒྱལ་བས་འགྲོ་རྣམས་མ་དྲངས་པའི། །
རྒུད་པ་མེད་བར་ཁྱོད་ཀྱིས་ཅི་ཕྱིར་གསུངས། །སྐྱབས་མཆོག་ཁྱོད་ལ་གུས་པས་བརྟེན་ན་ཡང། །ལེགས་ཚོགས་ཁྱད་པར་གོང་དུ་མི་འཕེལ་ན། །རྒྱལ་བས་འགྲོ་ལ་འབྱོར་བར་མ་མཛད་པའི། །ཕུན་ཚོགས་མེད་པར་གསུངས་པ་ཅི་ལ་དགོངས། །རང་གི་སྔོན་
བསགས་ལས་ངན་སྟོབས་ཆེ་བས། །བདག་ཅག་མྱོང་འགྱུར་སྡུག་བསྔལ་མི་སེལ་ན། །སྡིག་བ་མེད་པར་སྡུག་བསྔལ་མི་འབྱུང་བས། །ཁྱོད་ཀྱིས་འགྲོ་རྣམས་དུཿ་ཁ་གང་ལས་སྐྱོབས། །བདག་སྔོན་དགེ་བ་སྟོབས་ལྡན་མ་བསགས་བས། །ད་ལྟ་བདག་ལ་ལེགས་
ཚོགས་མི་སྩོལ་ན། །འབྱོར་ལྡན་གཞན་ལས་ནོར་སློང་མི་དགོས་བཞིན། །དགེ་ཆེན་ཡོད་ན་ཁྱོད་ལ་གསོལ་ཅི་དགོས། །བདག་སོགས་སྙིགས་དུས་ཉམ་ཐག་འགྲོ་བ་རྣམས། །ཐུགས་རྗེའི་གཏེར་ཆེན་ཁྱོད་ཀྱིས་དོར་ལགས་ན། །སྔོན་ཚེ་དབང་པོའི་ཏོག་སོགས་
རྒྱལ་རྣམས་ཀྱིས། །སྙིང་སྟོབས་ཆེ་ཞེས་བསྔགས་པའི་དགོས་པའང་ཅི། །འོན་ཀྱང་ཁྱོད་ཀྱི་མཁྱེན་བརྩེའི་གཏིང་མཐའ་མེད། །འཕྲིན་ལས་རླབས་ཕྲེང་དུས་ལ་མི་གཡོལ་ནའང། །ཁ་མེད་བུ་ཆུང་གསོ་ཐབས་མེད་པ་ལྟར། །སྐལ་ཆད་བདག་ཅག་ཁོ་ནའི་
སྐྱོན་དུ་ཟད། །ཡིད་འགྱོག་འགྲོ་བ་ལྟ་བུའི་རྫུ་འཕྲུལ་གྱིས། །ཕྱོགས་བཅུའི་ཞིང་ཁམས་ཀུན་ཏུ་བཙལ་ན་ཡང། །ཁྱོད་ལས་ལྷག་བའི་སྐྱབས་བཟང་མ་རྙེད་བས། །རེ་ས་གཞན་ན་མེད་དོ་ཐུགས་རྗེས་བཟུང། །ཚེ་རབས་ཀུན་ཏུ་རྒྱལ་བ་བཙོང་ཁ་པས། །
ཐེག་མཆོག་བཤེས་གཉེན་དངོས་སུ་མཛད་པའི་མཐུས། །རྒྱལ་བས་བསྔགས་པའི་ལམ་བཟང་འདི་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག་ཅེས་གདུང་ཤུགས་དྲག་པོས་གསོལ་བ་གདབ། དེ་ནས་ལམ་རིམ་བསྡུས་དོན་ཉམས་མགུར་མར་གྲགས་པའམ། བྱིན་རླབས་དབུང་ཞུས་

[018A]༄༅། །གང་ཡང་རུང་བ་ཞིག་དང་སྦྲགས་ནས་ལམ་ཡོངས་རྫོགས་ལ་ཤར་སྒོམ་བྱའོ། །དེ་ནས་བསགས་པའི་དགེ་བ་རྣམས་སྤེལ་ཞིང་མི་ཟད་པར་བྱ་བའི་ཕྱིར་བསྔོ་སྨོན་རྣམ་པར་དག་པ་ཞིག་བྱ་དགོས་བས། ཐོག་མར་གཟུངས་མདོ་ནས་བཤད་པའི་ཕན་ཡོན་རྣམས་ལ་ཡིད་ཆེས་པའི་སྒོ་ནས། བྱམས་པ་དམ་བཅའ་བའི་གཟུངས་གང་མང་བཟླས་ནས། །
བྱང་ཆུབ་སེམས་དཔའི་སྨོན་ལམ་འབུམ་ཕྲག་གྲངས་མེད་པ་བཅུ་བསྡུས་བའི་སྔོམ་ཆེན་པོ་ཡིན་པས་བྱིན་རླབས་ཀྱི་ཚན་ཁ་ཤིན་ཏུ་ཆེ་བའི་ཕྱིར་བཟང་སྤྱོད་སྨོན་ལམ་དང། དེ་ནས་བྱམས་པའི་སྨོན་ལམ། དགའ་ལྡན་ཡིད་དགའ་ཆོས་འཛིན་དུ་སྐྱེ་བའི་སྨོན་ལམ་རྣམས་སེམས་གཞན་དུ་མི་གཡེང་བར་ཚིག་དོན་དྲན་བཞིན་བའི་སྒོ་ནས་གདོན་པར་བྱ། དེ་ནས་
སྒོས་ཀྱི་སྨོན་ལམ་འདི་ལྟར་གདབ་བར་བྱ་སྟེ། རང་ཅག་རྣམས་ཀྱི་དུས་གསུམ་དང་འབྲེལ་ཞིང་གཞི་གསུམ་ལས་བྱུང་བའི་དགེ་བའི་ཚོགས་ཇི་སྙེད་ཅིག་མཆིས་པ་ཐམས་ཅད་དང། ལྔ་བརྒྱ་བ་རྣམས་ཀྱི་གཙུག་གི་ནོར་བུ་རྗེ་བཙུན་བླ་མ་བཙོང་ཁ་པ་ཆེན་པོ་ཞེས་རྣམ་པར་དཀར་
བའི་སྙན་པའི་བ་དན་འཇིག་རྟེན་གསུམ་ན་གཡོ་བ་དེ་ཉིད་ཀྱིས་སྔོན་རྒྱལ་བ་དབང་པོའི་ཏོག་ལ་སོགས་པའི་སངས་རྒྱས་དཔག་ཏུ་མེད་པའི་སྤྱན་སྔར་བདག་སོགས་སེམས་ཅན་ཐམས་ཅད་སྨིན་གྲོལ་གྱི་ལམ་བཟང་པོར་འགོད་པའི་དོན་དུ་ཐུགས་བསྐྱེད་དང་སྨོན་ལམ་
རླབས་པོ་ཆེ་ཇི་ལྟར་བཏབ་པ་དང། སྐུ་ཚེ་འདིར་ཡང་བཀའ་རྩོམ་ལེགས་བཤད་དུ་མར་སྨོན་ལམ་རྨད་དུ་བྱུང་བ་མཐའ་ཡས་པ་ཇི་ལྟར་བཏབ་ཅིང་བྱིན་གྱིས་བརླབས་པའི་སྟོབས་ཕྱོགས་གཅིག་ཏུ་བསྡོམས་པའི་འོད་ཟེར་གྱི་ཕུང་པོ་ཆེན་བོས་རང་ཅག་རྣམས་ཀྱི་
འཁོར་བ་ཐོག་མ་མེད་པ་ནས་བསགས་བའི་སྡིག་སྒྲིབ་ཀྱི་མུན་ཆེན་མ་ལུས་པ་སེལ་བར་གྱུར་ཅིག་དེའི་མཐུ་ལ་བརྟེན་ནས་བདག་འཆི་བའི་དུས་ལ་ཉེ་བར་བབ་པ་ན་འཇམ་མགོན་བླ་མ་བཙོང་ཁ་བ་ཆེན་པོ་སྲས་ཀྱི་མཐུ་བོ་གཉིས་དང་བཅས་པ་གསལ་བར་
མཐོང་སྟེ། དེ་དག་ལ་དམིགས་པའི་དད་པ་ཤུགས་དྲག་རྒྱུན་རིན་པོ་མངོན་དུ་གྱུར་ནས་ལུས་སེམས་ལ་སྡུག་བསྔལ་ཕྲ་མོ་ཙམ་ཡང་མེད་བར་ཤི་འཕོས་མ་ཐག་ཏུ་བདག་ཉིད་ཆེན་བོའི་སྤྲུལ་བའི་ཕོ་ཉས་འཁྲིད་ནས་དགའ་ལྡན་ཡིད་དགའ་ཆོས་འཛིན་གྱི་

[018B]དེ་མ་ཐག་ཏུ་རྒྱལ་ཚབ་མི་ཕམ་མགོན་བོའི་སྐུའི་འོད་ཀྱིས་པདྨའི་འདབ་མ་ཁ་འབྱེད་པར་མཛད་པའི་ནང་ནས་ཐོན་ཏེ། བཅོམ་ལྡན་འདས་བྱམས་པ་མགོན་པོ་དང། བྱང་ཆུབ་
སེམས་དཔའ་ནམ་མཁའ་དྲི་མ་མེད་པ་དང། བློ་གྲོས་ཀྱི་གཏེར་ཆེན་འཇམ་དཔལ་སྙིང་པོ་གསུམ་གྱི་སྐུ་མཚན་དང་དཔེ་བྱད་ཀྱིས་སྤྲས་པ་འཛམ་བུ་ཆུ་བོའི་གསེར་གྱི་མེ་ལོང་ཡངས་ཤིང་རྒྱ་ཆེ་བའི་ངོས་ལ་ཉིན་བྱེད་འབུམ་ཕྲག་མཐའ་ཡས་པའི་འོད་ཟེར་དུས་གཅིག་ཏུ་ཕོག་པ་
ལྟ་བུ་རྣམས་མངོན་སུམ་དུ་མཐོང་བས། སེམས་རབ་ཏུ་དང་བའི་དགའ་བ་དང། སྐུའི་གསང་བ་བསམ་གྱིས་མི་ཁྱབ་པ་ལ་ཡིད་ཆེས་པའི་དད་པ་དང། དེ་ལྟ་བུའི་སྐུ་ཐོབ་པར་འདོད་པའི་འདུན་པ་རྣམས་ཕན་ཚུན་འགྲན་པ་བཞིན་དུ་འཕེལ་བར་གྱུར་ཅིག་དེ་དག་ལ་
དམིགས་པའི་དད་བ་ཤུགས་དྲག་པོས་ཀུན་ནས་བསླང་སྟེ་བྱམས་མགོན་འཁོར་དང་བཅས་བའི་ཞབས་ལ་མགོ་བོས་ཕྱག་འཚལ་ཞིང། ལྷའི་མེ་ཏོག་དང་བ་དུག་པ་དང་སྤོས་དང་ཕྲེང་བ་དང། གདུགས་དང་རྒྱལ་མཚན་དང་བ་དན་ལ་སོགས་པ་དངོས་སུ་འབྱོར་བ་དང་
ཡིད་ཀྱིས་སྤྲུལ་བའི་མཆོད་པའི་སྦྲིན་གྱིས་ཕུང་པོ་བསམ་གྱིས་མི་ཁྱབ་པས་མཆོད་པར་བྱས་ཏེ། གདམས་པ་དང་རྗེས་སུ་བསྟན་བ་མཐའ་ཡས་པ་ནོད་པར་གྱུར་ཅིག་ཁྱད་པར་དུ་ཡང་ད་ལྟ་འཇམ་མགོན་བླ་བ་ཙོང་ཁ་བ་ཆེན་པོའི་ལེགས་བཤད་དྲི་མ་མེད་པ་རྣམས་
ལ་དད་པས་ཐོས་སོགས་བྱས་པའི་རྒྱུ་རྒྱེན་བཟང་བོའི་མཐུས། བདག་ཉིད་ཆེན་པོ་འཇམ་དཔལ་སྙིང་པོས་ལྷག་པར་ཡང་ཐུགས་བརྩེ་བའི་སྒྲོ་ནས་མཉེས་བཞིན་དུ་རྗེས་སུ་བཟུང་སྟེ། སྔར་འཛམ་བུ་གླིང་དུ་དང་བར་མཛད་པའི་ལེགས་བཤད་རྨད་དུ་བྱུང་བ་
ཐམས་ཅད་མ་ཚང་བ་མེད་པ་འདོམས་པར་གྱུར་ཅིག་དེ་རྣམས་ཀྱི་དགོངས་དོན་ཇི་ལྟ་བ་བཞིན་དུ་རྟོགས་པར་བྱེད་ཅིང་འབད་རྩོལ་ཆེན་པོའི་སྒོ་ནས་ཚུལ་བཞིན་དུ་ཉམས་སུ་ལེན་པས་སྲེད་པ་མཐའ་དག་ལ་ཞེན་པ་ལོག་པའི་ངེས་བྱུང་དང། བདག་པ་

[019A]༄༅། །གཞན་གཅེས་པའི་བྱང་ཆུབ་ཀྱི་སེམས་དང། རྟག་ཆད་ཀྱི་མཐའ་གཉིས་དང་བྲལ་བའི་ཡང་དག་པའི་ལྟ་བ་གསུམ་ཡན་ལག་དང་བཅས་པ་ལ་རྩོལ་མེད་ཀྱི་མྱོང་བ་ཁྱད་པར་ཅན་རྒྱུན་ཆགས་སུ་འབྱུང་བར་གྱུར་ཅིག་དེའི་སྟོབས་ཀྱིས་སྲིད་པའི་ཕུན་
ཚོགས་ལ་ཆགས་ཤིང་ཞེན་པའི་བློ་དང། རང་དོན་གཙོ་བོར་འཛིན་པའི་ཡིད་བྱེད་དང། རྟགས་ཆད་ཀྱི་མཐར་འཛིན་པའི་ལྟ་བ་ངན་པ་རྣམས་སྐད་ཅིག་ཙམ་ཡང་མི་སྐྱེ་བར་རྒྱུན་དུ་ཐབས་ཤེས་ཁྱད་པར་ཅན་ཟུང་དུ་འབྲེལ་བའི་ལམ་བཟང་པོ་བར་མ་ཆད་པར་
ཉམས་སུ་ལེན་པའི་སྒོ་ནས་སངས་རྒྱས་ཀྱི་གོ་འཕང་མྱུར་དུ་ཐོབ་སྟེ། གང་ལ་གང་འཚམ་པའི་སྤྲུལ་བའི་བཀོད་པ་བསམ་གྱིས་མི་ཁྱབ་པས་མཁའ་ཁྱབ་ཀྱི་སེམས་ཅན་ཐམས་ཅད་སྲིད་ཞིའི་རྒུད་པ་ལས་ཡོངས་སུ་སྒྲོལ་བར་གྱུར་ཅིག་གལ་ཏེ་དངོས་ཀྱི་སྐྱེ་བ་
ཕྱི་མར་དགའ་ལྡན་ཡིད་དགའ་ཆོས་འཛིན་དུ་སྐྱེ་བར་མ་ནུས་ནའང་ངན་སོང་གསུམ་ལ་སོགས་པའི་མི་ཁོམ་པའི་གནས་སུ་ནམ་ཡང་མི་སྐྱེ་བར་དལ་བ་བརྒྱད་དང་འབྱོར་བ་བཅུ་ཚང་བའི་རྟེན་བཟང་པོ་བརྒྱུད་མར་ཐོབ་པར་གྱུར་ཅིག་དེ་དག་ཐམས་ཅད་ཀྱང་
ཐེག་མཆོག་འཁོར་ལོ་བཞི་དང། མཐོ་རིས་ཀྱི་ཡོན་ཏན་བདུན་དང། རྣམ་སྨིན་གྱི་ཡོན་ཏན་བརྒྱད་ལ་སོགས་པ་ལམ་བཟང་སྒྲུབ་པའི་རྟེན་མཚན་ཉིད་ཡོངས་སུ་རྫོགས་པ་ཤ་སྟག་ཏུ་གྱུར་ཅིག་དེ་དག་གི་གནས་སྐབས་ཐམས་ཅད་དུའང་ཚེ་རབས་
སྔ་མ་རྗེས་སུ་དྲན་པ་དང། རྒྱལ་བའི་བསྟན་པ་ལ་རབ་ཏུ་བྱུང་སྟེ་ཚུལ་ཁྲིམས་གཙང་མ་སྲུང་བ་དང། ཐེག་པ་ཆེན་པོའི་དགེ་བའི་བཤེས་གཉེན་མཚན་ཉིད་ཐམས་ཅད་དང་ལྡན་པས་མཉེས་བཞིན་དུ་རྗེས་སུ་འཛིན་པ་དང། ཐུབ་བསྟན་ཉིད་ཁུ་བློ་བཟང་
རྒྱལ་བའི་གསུང་རབ་དྲི་མ་མེད་པ་ལ་ཐོས་བསམ་སྒོམ་གསུམ་རྣམ་པར་དག་བ་སྒྲུབ་པའི་སྐལ་བ་མཆོག་དང་ལྡན་པ་ཤ་སྟག་ཏུ་སྐྱེ་བར་གྱུར་ཅིག་དེ་དག་ལ་བརྟེན་ནས་ཚེ་རབས་ཐམས་ཅད་དུ་གཟུངས་དང་སྤོབས་པ་དང། སྤྱན་དང་མངོན་པར་ཤེས་པ་དང་

[019B] ཆོས་རབ་ཏུ་རྣམ་པར་འབྱེད་པའི་ཤེས་རབ་རྣམ་པ་བཞི་དང། བྱམས་སྙིང་རྗེ་བྱང་ཆུབ་ཀྱི་སེམས་ལ་སོགས་པའི་ཡོན་ཏན་ཁྱད་པར་ཅན་རྣམས་ཐོས་པ་དང་ནམ་ཡང་མི་འབྲལ་བར་གྱུར་ཅིག་དེའི་སྟོབས་ཀྱིས་རྒྱལ་ཚབ་
མི་ཕམ་མགོན་པོ་འཛམ་བུའི་གླིང་དུ་མཆོག་གི་སྤྲུལ་སྐུའི་མཛད་པ་བསྟན་པའི་ཚེ་འཁོར་གྱི་ཐོག་མར་སྐྱེས་ནས་གསུང་གི་བདུད་རྩི་ལ་ངོམས་མེད་དུ་ལོངས་སྤྱོད་པར་གྱུར་ཅིག་དེའི་ཚེ་རྒྱལ་བ་བྱམས་པ་ཐུགས་རབ་ཏུ་དགྱེས་ཏེ་བསོད་ནམས་ཀྱི་ཚོགས་རབ་
འབྱམས་མཐའ་ཡས་བས་མངོན་པར་གྲུབ་པའི་འཁོར་ལོའི་མཚན་གྱིས་སྦྲས་པའི་ཕྱག་གཡས་བ་བདག་གི་མགོ་ལ་བཞག་ནས་བླ་ན་མེད་པའི་བྱང་ཆུབ་མཆོག་ཏུ་ལུང་སྟོན་པར་གྱུར་ཅིག་མདོར་ན་སྐྱེ་བ་ཐམས་ཅད་དུ་འཇམ་མགོན་བླ་མ་བཙོང་ཁ་པ་ཆེན་
པོས་ནམ་ཡང་འབྲལ་བ་མེད་པར་ཐེག་པ་ཆེན་པོའི་དགེ་བའི་བཤེས་གཉེན་དངོས་སུ་མཛད་དེ། རྒྱལ་བས་གསུངས་པའི་ཆོས་ཕུང་བརྒྱད་ཁྲི་བཞི་སྟོང་གི་གནད་མ་ལུས་པ་བསྡུས་པའི་གདམས་ངག་ཁྱད་པར་ཅན་ལྷུག་པར་བསྩལ་བ་ལ་བརྟེན་ནས་ས་དང་ལམ་གྱི་བགྲོད་པ་
ཡིད་འགྱོག་འགྲོ་བ་ལྟར་མྱུར་དུ་མཐར་ཕྱིན་ཏེ། མ་རྒན་སེམས་ཅན་ཐམས་ཅད་ཀྱི་སྡུག་བསྔལ་གྱི་ནད་མ་ལུས་པ་སེལ་བའི་སྨན་དང། ཕན་བདེ་མཐའ་དག་འབྱུང་བའི་གནས་ཡིད་བཞིན་གྱི་ནོར་བུ་ལྟ་བུར་གྱུར་ཅིག་སྐྱེ་བ་འདིར་ཡང་དམ་པའི་ཆོས་
སྒྲུབ་བ་ལ་བར་དུ་གཅོད་པའི་འགལ་རྐྱེན་མི་མཐུན་པའི་ཕྱོགས་ཐམས་ཅད་མིང་ཙམ་ཡང་མི་འབྱུང་བར་གྱུར་ཅིག་ཚེ་དང་བསོད་ནམས་དང། དཔལ་དང་འབྱོར་བ་ལ་སོགས་པ་ལེགས་ཚོགས་འཕེལ་བ་དང་རྗེས་སུ་མཐུན་པའི་རྒྱུ་རྐྱེན་མཐའ་དག་དཔག་
བསམ་གྱི་ཤིང་གི་འབྲས་བུ་ལྟར་ལྷུན་གྱིས་འགྲུབ་པར་གྱུར་ཅིག་དེ་ལྟར་གནས་སྐབས་དང་མཐར་ཐུག་གི་འདོད་དོན་འགྲུབ་པའི་རྒྱུར་བསྔོ་བར་བྱ་བའི་དགེ་རྩ་ཐམས་ཅད་ཡུལ་ཁྱད་པར་ཅན་ལ་དམིགས་པའི་ཁོང་ཁོར་དང། རྒྱུ་དང་འབྲས་བུ་ལ་སྐུར་བ་

[020A]༄༅། །འདེབས་པའི་ལོག་ལྟ་དང། དམ་པའི་ཆོས་སྤོང་བ་དང། བླ་མ་དང་བྱང་སེམས་སོགས་ལ་ཁྱད་དུ་གསོད་ཅིང་ང་རྒྱལ་བསྐྱེད་པ་ལ་སོགས་པའི་སྐྱོན་གྱིས་ཅུང་ཟད་ཀྱང་མི་ཉམས་པར། དུས་གསུམ་གྱི་རྒྱལ་བ་དང་རྒྱལ་སྲས་ཆེན་པོ་རྣམས་ཀྱིས་
དགེ་བའི་རྩ་བ་རྣམས་གང་དང་གང་གི་རྒྱུར་བསྔོས་ཤིང་བསྔོ་བར་འགྱུར་བའི་སྨོན་པའི་གནས་དེ་དང་དེའི་རྒྱུ་རྣམ་པར་དག་པ་ཁོ་ནར་གྱུར་ཅིག་ཅས་སྨོན་ལམ་གདབ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམ་པར་སྣང་མཛད་འོད་ཀྱི་རྒྱལ་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་ཕྱག་འཚལ་ལོ། །ཏདྱ་ཐཱ། ཨོཾ་པཉྩི་གྲི་ཡ་ཨ་ཝ་བོ་དྷ་ནི་སཱ་ཧཱ། ཞེས་པའི་སྔགས་འདི་བཏོན་ན་རང་གིས་སྨོན་ལམ་བཏབ་ཚད་འགྲུབ་པར་
སྨོན་ལམ་ཡོངས་སུ་གྲུབ་པའི་མདོ་ལས་གསུངས་པས་ལན་གསུམ་མམ་བདུན་སོགས་ཇི་ལྟར་རིགས་པར་བཟླ། རྨད་བྱུང་སྲས་བཅས་རྒྱལ་བའི་བྱིན་རླབས་དང། །རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་
གནས་ཀུན་འགྲུབ་པར་ཤོག་རབ་འབྱམས་ཞིང་གི་རྒྱལ་བ་བྱང་སེམས་དང། །རང་རྒྱལ་ཉན་ཐོས་རྣམས་ཀྱི་བདེན་སྟོབས་དང། །ནམ་ཡང་བསླུ་བ་མེད་པའི་རྟེན་འབྲེལ་མཐུས། །བདག་གི་སྨོན་ལམ་མྱུར་དུ་འགྲུབ་པར་ཤོག་སངས་རྒྱས་སྐུ་གསུམ་
བརྙེས་པའི་བྱིན་རླབས་དང། །ཆོས་ཉིད་མི་འགྱུར་བདེན་པའི་བྱིན་རླབས་དང། །དགེ་འདུན་མི་ཕྱེད་མཐུན་པའི་བྱིན་རླབས་ཀྱིས། །ཇི་ལྟར་བཏབ་པ་སྨོན་ལམ་ལྷུན་གྲུབ་ཤོག་ཅེས་ཀྱང་བྱའོ། །དེ་ནས་གཏོར་མ་འབུལ་བར་འདོད་ན། དཀར་གཏོར་ཆ་བཞི་ཕྱག་ལེན་ལྟར་བཤམས་ནས་
ཀུན་གཟིགས་ལྔ་པ་ཆེན་པོས་མཛད་པའི་གཏོར་མ་ཆ་བཞིའི་ཆོག་ལ་ཚིག་སྣ་ཅུང་ཟད་བརྗེ་བས་ཆོ་ག་སྟེ། དེའི་ཚུལ་ནི་འདི་ལྟར། དཀོན་མཆོག་གསུམ་གྱི་བདེན་པ་དང། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་རླབས་དང། ཚོགས་གཉིས་ཡོངས་སུ་རྫོགས་པའི་

[020B] ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་ཆ་བཞིའི་གཏོར་མ་རྣམས་ལྷ་དང་མིའི་ཡོ་བྱད་དམ་པ་ཞལ་ཟས་ཕུལ་དུ་ཕྱིན་པ་སྣ་ཚོགས་ཀུན་ཏུ་བཟང་པོའི་མཆོད་པའི་སྤྲིན་རྒྱ་མཚོ་ཐམས་ཅད་ཀྱི་ས་རྒྱས་
པར་གང་ཞིང་རྒྱན་གླུབས་པ་དང་ལྡན་པར་གྱུར་ཅིག་མཆོད་སྦྱིན་གྱི་ཡུལ་དུ་གྱུར་བའི་མགྲོན་རྣམས་ཀྱང་གཤེགས་ཤིང་གདན་འཇོམ་ནས་བཞེས་ཏེ་ལོངས་སྤྱོད་པར་གྱུར་ཅིག་གཏོར་མ་དང་པོ། འདོད་ཡོན་ལྔ་ལྡན་ཟས་མཆོག་དམ་པ་འདི། །
ཁམས་གསུམ་ཆོས་ཀྱི་རྒྱལ་པོ་བཙོང་ཁ་བའི། །ལྷ་ཚོགས་འཁོར་དང་བཅས་པ་ཐམས་ཅད་ལ། །འབུལ་ལོ་མཆོག་ཐུན་དངོས་གྲུབ་སྩལ་དུ་གསོལ། །གཉིས་པ། འདོད་ཡོན་ལྔ་ལྡན་ཟས་མཆོག་དམ་པ་འདི། །བསྟན་འགྲོའི་ཕན་བདེ་བླ་ནས་བླར་
སྤེལ་བའི། །བསྲུང་མ་དམ་ཅན་རྒྱ་མཚོའི་ཚོགས་རྣམས་ལ། །འབུལ་ལོ་འཕྲིན་ལས་མཐའ་དག་སྒྲུབ་བར་མཛོད། །གསུམ་པ། འདོད་ཡོན་ལྔ་ལྡན་ཟས་མཆོག་དམ་པ་འདི། །གདོན་བགེགས་འབྱུང་པོ་ལན་ཆགས་རྒྱུད་ལྔའི་འགྲོ། །སྙིང་རྗེའི་ཡུལ་དུ་གྱུར་པ་
མ་ལུས་པ། །བསྔོས་ཚིམ་སྒྲིབ་བྱང་སངས་རྒྱས་མྱུར་ཐོབ་ཤོག་བཞི་པ། འདོད་ཡོན་ལྔ་ལྡན་ཟས་མཆོག་དམ་པ་འདི། །ཡུལ་གཞི་གནས་མལ་འཚོ་བ་ཉེར་སྦྱོར་བའི། །ཡུལ་ལྷ་གཞི་བདག་འཁོར་དང་བཅས་པ་ལ། །འབུལ་ལོ་ཆོས་ལྡན་འཕྲིན་ལས་
ཐོགས་མེད་སྒྲུབས། །བདག་གི་བསམ་བའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང། །སེམས་ཅན་རྣམས་ལ་བྱིན་པ་ཡི། །དོན་རྣམས་གང་དག་བསམ་པ་ཀུན་
དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་བྲེལ་དུས་གཏོར་མ་འབུལ་མ་བྱས་ཀྱང་ཆད་པའི་སྐྱོན་དུ་མི་འགྱུར་རོ། །གཏང་ངག་གི་ཕྱག་མཆོད་ནི། ངོ་མཚར་རྨད་བྱུང་མཁྱེན་རབ་ངང་བའི་མཆུས། །གཞུང་ལུགས་བཟང་ངན་འོ་ཆུ་ཕྱེ་མཛད་པའི། །མཁྱེན་པའི་

[021A]༄༅། །གཏེར་ཆེན་འཇམ་མགོན་བཙོང་ཁ་བའི། །ལྷ་ཚོགས་འཁོར་དང་བཅས་ལ་གུས་ཕྱག་འཚལ། །ཇི་སྙེད་སུ་དག་ཞེས་པ་ནས་ཆེན་པོར་བསྔོ། །ནོངས་པ་བཟོད་པར་གསོལ་བ་ནི། འཇམ་མགོན་བླ་མ་བཙོང་ཁ་བ་ཆེན་པོའི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་གསོལ་
བཏབ་བྱས་བའི་སྐབས་འདིར་བདག་ཅག་དུས་ངན་པའི་སེམས་ཅན་སྤྱོད་བ་དམན་ཞིང་མ་དག་བས་མ་འཚལ་བ་དང་བག་མ་མཆིས་པའི་དབང་གིས་ལུས་ངག་ཡིད་གསུམ་གྱི་སྤྱོད་པ་ཉོན་མོངས་པ་དང་འདྲེས་པ་དང་མཆོད་པའི་དངོས་པོ་ཆུང་ཞིང་ངན་པ་དང། གཙང་སྤྲ་མ་ཕྱེད་པ་དང། ཇི་སྐད་
བཤད་པའི་ཆོག་བཞིན་དུ་མ་ལྕོགས་པ་ལ་སོགས་པ་འཁྲུལ་ཞིང་ནོངས་པ་ཐམས་ཅད་རྗེ་བཙུན་བཙོང་ཁ་བ་ཆེན་པོ་ལ་སོགས་པ་འཕགས་པ་ཐུགས་རྗེ་ཆེན་པོ་དང་ལྡན་པ་རྣམས་ལ་བཟོད་པར་གསོལ་ཞིང་མཆིས་ན། ཐུགས་བརྩེ་བར་དགོངས་ཏེ་བཟོད་པར་ཞེས་ཤིང་འཕྲལ་དང་
ཡུན་དུ་བདག་གི་སྒྲིབ་བར་མི་འགྱུར་བར་བྱིན་གྱིས་བརླབ་བར་ཅི་གནང། མ་འབྱོར་བ་དང་ཉམས་པ་དང། །གང་ཡང་བདག་རྨོངས་བློ་ཡིས་ནི། །བགྱིས་བ་དང་ནི་བགྱིད་སྩལ་གང། །དེ་ཡང་བཟོད་པར་མཛད་དུ་གསོལ། །དུས་ངན་སེམས་ཅན་བསོད་ནམས་དམན། །མ་རིག་ཉོན་མོངས་དང་
འདྲེས་པ། །འཕགས་པའི་ཐུགས་དགོངས་མ་རྫོགས་པ། །དེ་ཡང་བཟོད་པར་མཛད་དུ་གསོལ། །སེར་སྣའི་དབང་གྱུར་མི་མཁས་པས། །མཆོད་པ་ངན་ཞིང་བཤམ་ཉེས་པ། །མགོན་པོ་ཐུགས་རྗེ་ཆེ་ལྡན་པས། །དེ་ཡང་བཟོད་པར་མཛད་དུ་གསོལ།   ྾  །ལྷག་པ་དང་ནི་ཆད་པ་དང། །ཆོ་གའི་
ཡན་ལག་ཉམས་པ་དང། །བདག་གི་བརྗེད་ངས་ཆི་མཆིས་པ། །དེ་ཡང་བཟོད་བར་མཛད་དུ་གསོལ། །དེ་ནས་མགྲོན་གཤེགས་གསོལ་བྱེད་ན། སྨན་བླའི་མདོ་ཆོག་ནས་བྱུང་བ་ལྟར་བྱ་ལ། རང་ལ་བསྡུ་བར་བྱེད་ན། བཀའ་དྲིན་མཉམ་མེད་འཇམ་མགོན་བཙོང་ཁ་བ། །བདག་གི་
སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཞེས་གསོལ་བ་བཏབ་པས། འཁོར་རྣམས་གཙོ་བོ་ལ་བསྡུ། འཇམ་མགོན་བླ་མ་བཙོང་ཁ་པ་ཆེན་པོ་རང་གི་
  ྾  བག་མེད་སྤྱོད་པ་མ་དག་པས། །ཇི་སྐད་བཤད་པའི་ཆོ་ག་བཞིན།། མ་ལྕོགས་འཁྲུལ་པ་ཅི་མཆིས་བ། །དེ་ཡང་བཟོད་པར་མཛད་དུ་གསོལ་

[021B] །མདོ་ཆོག་གི་སྐབས་སུ་མགྲོན་གཤེགས་གསོལ་བྱ་དགོས་བ་ལྟ་བུར་སྣ་ཡང། རྗེ་གུང་ཐང་བས་མཛད་པའི་བྱམས་པའི་མདོ་ཆོག་ལས་རང་ལ་བསྡུ་བར་གསུངས་པས་དེ་ཡང་མི་རུང་བ་མེད་དམ་སྙམ་མོ། །ཚེ་རབས་ཀུན་ཏུ་རྒྱལ་བ་བཙོང་ཁ་
བས༑ ༑ཐེག་མཆོག་བཤེས་གཉེན་དངོས་སུ་མཛད་པའི་མཐུས། །རྒྱལ་བས་བསྔགས་པའི་ལམ་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག་ཞེས་དང། གཞན་ཡང་ཡུལ་དུས་དང་མཐུན་པའི་བསྔོ་སྨོན་ཚིགས་བཅད་ཇི་ལྟར་
རིགས་པར་བྱ་དགོས་ཤིང། སྤྲོ་ཞེང་ལོང་ཡོད་ན། དགེ་ལྡན་བསྟན་བ་རྒྱས་པའི་སྨོན་ལམ་དང། བསྟན་པ་འབར་བའི་སྨོན་ལམ་གཉིས་ཀའམ་གང་རུང་བྱས་ཏེ། །ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །ཞེས་སོགས་ཤིས་བརྗོད་ཀྱིས་མཐའ་བརྒྱན་པར་བྱའོ། །
སྨྲས་པ། བསོད་ནམས་ཞིང་སར་ཕྱག་མཆོད་ས་བོན་གདབ། །གསོལ་འདེབས་སྨོན་ལམ་དྲོད་གཤེར་བཟང་པོས་སྐྱོངས། །ཁོང་ཁྲོའི་སེར་བ་སྲུངས་ཤིག་བློ་གྲོས་ཅན། །ཕན་བདེའི་ལོ་ཏོག་སྨིན་པར་གོར་མ་ཆག་
འདིར་འབད་ལེགས་བྱས་གངྒའི་ཆུ་རྒྱུན་གྱིས། །འགྲོ་ཀུན་སྡིག་བའི་དྲི་མ་ཀུན་བསལ་ཏེ། །བདག་གཞན་དགེ་ཚོགས་ཀླུང་མང་ཆབས་གཅིག་པར། །ཀུན་མཁྱེན་རྒྱ་མཚོ་ཆེན་པོར་འཇུག་གྱུར་ཅིག་བདག་ཀྱང་
འདི་ནས་སྐྱས་ཆེན་འདེགས་པའི་ཚེ། །སྨོན་ལམ་སྲབ་ཀྱིས་ཁ་ལོ་ལེགས་བསྒྱུར་པའི། །རྣམ་དག་ཁྲིམས་ཀྱི་རྟ་ལ་བཞོན་བྱས་ཏེ། །མི་ཕམ་རྒྱལ་བའི་མདུན་སར་ཕྱིན་གྱུར་ཅིག། །ཅེས་འཇམ་མགོན་བླ་མ་
བཙོང་ཁ་པ་ཆེན་པོ་ལ་ཕྱག་མཆོད་གསོལ་འདེབས་བྱ་བའི་ཆོག་བསྒྲིགས་ཡིད་དགའ་ཆོས་འཛིན་དུ་བགྲོད་པའི་ཐེམ་སྐས་ཞེས་བྱ་བ་འདི་ནི། ལུགས་གཉིས་ལ་མཁས་ཤིང། ཁྱད་པར་དུ་ནང་རིག་པའི་སྡེ་སྣོད་ལ་ཁེགས་པར་སྦྱངས་པའི་མི་དབང་ཆེན་པོ་ཐུ་རེའི་ཨེརྟེ་ནི་

[022A][DD]༄༅། །ཏས་ཆེན་པེས་ལེ་དགའ་ལྡན་བསྟན་སྐྱོང་ཚེ་རིང་གིས་འདི་ལྟ་བུ་ཞིག་དགོས་ཞེས་བསྐུལ་མ་མཛད་ཅིང། དགེ་དགོན་བསླབ་བྱའི་གླིང་གི་བླ་མ་གཞུང་
ལུགས་མང་དུ་ཐོས་བའི་དགེ་བའི་བཤེས་གཉེན་གྲགས་པ་ཆོས་འཕེལ་གྱིས་ཀྱང་བསྐུལ་ཡོད་བའི་ཐོག། རང་ཉིད་མཆོག་ཏུ་དད་པས་ཀྱང་མཚམས་སྦྱར་ཏེ། མཁས་ཤིང་
[DD]གྲུབ་པ་བརྙེས་པའི་བླ་མ་དུ་མའི་ཞབས་ཀྱི་རྡུལ་སྤྱི་བོས་ནོད་བ། མང་ཐོས་རིགས་སྨྲའི་གཟུགས་བརྙན་་སྦྲང་བཙུན་ངག་དབང་དཔལ་ལྡན་གྱིས་སྦྱར་བ་འདིས་ཀྱང་བསྟན་འགྲོ་ལ་ཕན་
ཐོགས་པར་གྱུར་ཅིག་ སརྦ་མངྒ་ལཾ། །། །། བཀྲ་ཤིས་འབར་གྱུར་ཅིག། །། །།
[DD]

[022B][BLANK PAGE]



﻿
[001] །ན་མོ་གུ་རུ། ངག་ལ་དབང་བསྒྱུར་འཆད་ཉན་ཚ་ཟེར་གྱིས། །བློ་གྲོས་ཟེ་འབྲུ་རྒྱས་པའི་དཔལ་དང་ལྡན། །བློ་གསལ་དོན་གཉེར་རྐང་དྲུག་
ཉེར་འཚོའི་གཞི། །བཤེས་གཉེན་འདབ་བརྒྱའི་དབང་པོར་གསོལ་བ་འདེབས། །གཞུང་ལུགས་མང་ཐོས་རལ་པའི་འཁུར་གྱིས་བརྗིད། །རྣམ་དཔྱོད་བློ་གྲོས་ལུས་རྩལ་
ཡོངས་སུ་རྫོགས། །ཐུབ་བསྟན་གངས་ཀྱི་རི་སུལ་གནས་འཆའ་བའི། །བཤེས་གཉེན་གདོང་ལྔའི་དབང་པོར་གསོལ་བ་འདེབས། ཚུལ་ཁྲིམས་རིན་ཆེན་རྡུལ་བརྩེགས་
ལྷུན་པོའི་རྩོར། །ཚུལ་བཞིན་བསམ་པའི་རྣམ་རྒྱལ་ཁང་བཟང་དབུས། །གཞུང་དོན་རྣམ་དཔྱོད་ཤེས་རབ་མིག་སྟོང་ཅན། །བཤེས་གཉེན་ལྷ་དབང་ཆེན་པོར་གསོལ་
བ་འདེབས། །གང་སྐུའི་མེ་ཤེལ་ངོས་སུ་དུས་གསུམ་གྱི། །རྒྱལ་བུན་ཉིད་ཀྱིལ་རྫོགས་པར་ཤར་བའི་མཐུས། །དད་ལྡན་སློབ་མའི་སེམས་རྒྱུད་སྤྲ་བ་ལ། །བྱིན་
རླབས་མེ་འབར་མཛད་ལ་གསོལ་བ་འདེབས། །ཕྱོགས་བཅུའི་རྒྱལ་བ་ཐམས་ཅད་མཆོད་པ་ལས། །བླ་མའི་བ་སྦུའི་བུ་ག་གཅིག་མཆོད་པ། །བསོད་ནམས་ལྷག་པར་
རྒྱལ་བས་གསུངས་པ་ལ། །ཡིད་ཆེས་མོས་པའི་སེམས་ཀྱིས་གསོལ་བ་འདེབས། །དེ་ལྟར་གསོལ་བ་བཏབ་པས་སྡིག་ལྟུང་ཀུན། །སོས་ཀའི་ཉི་འོད་ཕོག་པའི་གངས་

[002A]༄༅། །ཇི་བཞིན། །སེལ་བར་མཛད་ཅིང་འདི་ཕྱིའི་ལེགས་ཚོགས་ཀུན། །དབྱར་གྱི་མཚོ་ལྟར་འཕེལ་བར་བྱིན་གྱིས་རློབས། །སྐྱབས་གསུམ་བསླུ་བ་མེད་པའི་
བྱིན་རླབས་དང། །བདག་གཞན་རྣམ་དཀར་དགེ་བའི་མཐུ་སྟོབས་ཀྱིས། །ཞིང་འདིར་བླ་མའི་སྐུ་ཚེ་རབ་བརྟན་ཅིང། །བཞེད་དོན་མ་ལུས་ལྷུན་གྱིས་འགྲུབ་གྱུར་ཅིག་འདིས་
མཚོན་དགེ་བ་ས་ཚེ་རབས་ཀུན་ཏུ་བདག་ཐེག་མཆོག་བཤེས་གཉེན་དམ་པས་རྗེས་འཛིན་ཅིང། །ས་ལམ་རྫུ་འཕྲུལ་བཞིན་དུ་མྱུར་བགྲོད་དེ། །འགྲོ་ལ་སྐུ་བཞིའི་དགའ་སྟོན་
སྩོལ་གྱུར་ཅིག་ཅེས་པ་འདི་ནི་དད་བརྩོན་རྣམ་དཔྱོད་དང་ལྡན་པ་དགེ་སློང་བློ་བཟང་དབང་ཆེན་གྱིས་བསྐུལ་བའི་ངོར། རང་གི་ལུང་རྟོགས་ཀྱི་ཡོན་ཏན་སྙིམ་ཆུ་ལྟར་ཆུང་ལ་
སྒོ་གསུམ་གྱི་ཉེས་སྦྱོད་དབྱར་མཚོ་ལྷར་རྒྱས་པ་ནི་རང་ལ་མངོན་གྱུར་ཡིན་མོད་ཀྱང། བླ་མ་ཡོན་ཏན་ཆུང་ཡང་སློབ་མས་དག་སྣང་དེ་ལྟར་སྤྱོང་ཆོག་པ་ནི་མདོ་རྒྱུད་ཀྱི་ཁུངས་དང་
མ་འབྲེལ་བ་མིན་གཤིས། དགོས་པའི་དབང་གིས་རུང་སྙམ་ཏེ།    ༈   ། །།

[002B][BLANK PAGE]



