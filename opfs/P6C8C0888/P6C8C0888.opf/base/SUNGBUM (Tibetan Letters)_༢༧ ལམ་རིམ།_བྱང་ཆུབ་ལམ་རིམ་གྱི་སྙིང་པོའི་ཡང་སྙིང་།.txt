༄༅། །པཎ་ཆེན་ཐམས་ཅད་མཁྱེན་པ་ཆེན་པོའི་གསུང་ཐོར་བུ་བ་ཕྱོགས་གཅིག་ཏུ་བསྡེབས་པ་རྣམས་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ཡ། ཞིང་ཕྱོགས་བཅུའི་རྒྱལ་བ་མ་ལུས་པའི། །ཐུགས་བརྩེ་བའི་ཡེ་ཤེས་གཅིག་བསྡུས་ནས། །དེང་ངུར་སྨྲིག་འཛིན་
པའི་སྐུར་སྟོན་པ། །རྗེ་བློ་བཟང་རྒྱལ་བ་གཉིས་པའི་ཞབས། །ལམ་རིམ་གཉིས་ཟབ་མོ་ལྟ་བའི་གནད། །རྒྱུད་མ་དག་ཞིང་དུ་རྒྱས་བྱ་ཞེས། །སྔོན་ཐུགས་དམ་
བཅས་བཞིན་ལེགས་བསྒྲུབས་པ། །རྗེ་བློ་བཟང། །གནས་འོག་མིན་ཆོས་ཀྱི་ཕོ་བྲང་དུ། །སྲས་ས་བཅུའི་སེམས་དཔའི་འཁོར་དབུས་སུ། །དབྱིངས་ཁ་
སྦྱོར་བདུན་ལྡན་རྡོ་རྗེ་འཛིན། །རྗེ་བློ་བཟང། །ཕྱོགས་རབ་འབྱམས་ཞིང་ཁམས་བྱེ་བ་བརྒྱར། །བདུད་བཅོམ་ཞིང་མངོན་པར་བྱང་ཆུབ་སོགས། །དཔལ་བཅུ་

[002A]༄༅། །གཉིས་མཛད་པའི་ཟློས་གར་མཁན། །རྗེ་བློ་བཟང། །རྗེ་དུས་གསུམ་སངས་རྒྱས་ཀུན་གྱི་ཡབ། །སྲས་གཞོན་ནུའི་ཚུལ་འཛིན་འཇམ་པའི་དབྱངས། །
བོད་གངས་ཅན་མགོན་སྤྲུལ་ཙོང་ཁ་པ། །རྗེ་བློ་བཟང། །ཐབས་མཁས་པས་གདུལ་དཀའ་འདུལ་བའི་ཕྱིར། །དགྲ་ཕྱི་ནང་གསང་བའི་གཤིན་རྗེའི་གཤེད། །ལྷ་དྲག་པོ་རྡོ་
རྗེ་འཇིགས་བྱེད་ཚུལ། །རྗེ་བློ་བཟང། །བློ་སྒྲིབ་བྲལ་མཁྱེན་བཟང་ཕ་མཐའ་བརྒལ། །མཚན་སྙན་གྲགས་སྲིད་པ་གསུམ་ན་གཡོ། །དཔལ་འཕྲིན་ལས་བཟང་པོ་སྐྱེ་
དགུའི་གཉེན། །རྗེ་བློ་བཟང། །བཀའ་མདོ་རྒྱུད་གཞུང་ལུགས་མ་ལུས་པ། །དོན་གདམས་པའི་མཆོག་ཏུ་ལེགས་དགོངས་ནས། །རྒྱུད་སྐལ་ལྡན་འགྲོ་ལ་འདོམས་
མཛད་པའི། །རྗེ་བློ་བཟང། །ལར་ཐུབ་བསྟན་ཤིན་ཏུ་སྙིགས་པའི་དུས། །ཆོས་མདོ་རྒྱུད་བསླབ་གསུམ་རིམ་གཉིས་སོགས། །ཆེས་རྒྱས་མཛད་རྒྱལ་བའི་ཉི་མ་དངོས། །རྗེ་བློ་བཟང་

[002B] །གསུང་འགག་མེད་མི་གཞིག་རྡོ་རྗེའི་དབྱངས། །ཐུགས་བདེ་སྟོང་ནམ་མཁའི་ངོ་བོ་ཉིད། །རྗེ་བློ་བཟང། །དུས་སྙིགས་མའི་མགོན་པོ་མར་མེ་མཛད། །ཕྱིས་
ཐུབ་བསྟན་མིང་ཙམ་གྱུར་པའི་ཚེ། །སླར་ཡོངས་རྫོགས་བསྟན་པའི་དཔལ་དུ་ཤར། །ཕ་ཀུན་མཁྱེན་བློ་བཟང་གྲགས་པའི་དཔལ། །སྔོན་རྒྱལ་བའི་མདུན་སར་པདྨའི་མཚན། །སྟེང་དགའ་ལྡན་འཇམ་དཔལ་
སྙིང་པོར་གྲགས། །བོད་ཁ་བ་ཅན་འདིར་ཙོང་ཁ་པ། །ཕ་ཐམས་ཅད་མཁྱེན་པ་བསྟན་པའི་བདག་བདག་དེང་ནས་བྱང་ཆུབ་སྙིང་པོའི་བར། །སྐྱབས་རེ་ས་གཞན་དུ་མི་འཚོལ་བས། །ཕ་ཁྱོད་ཀྱི་ཐུགས་རྗེའི་
ལྕགས་ཀྱུ་ཡིས། །དུས་རྟག་ཏུ་རྗེས་སུ་བཟུང་དུ་གསོལ། །རྗེ་ཁྱོད་ཞབས་སྤྱི་བོའི་རྒྱན་དུ་བསྟེན། །གསུང་ལེགས་བཤད་བདུད་རྩི་ངོམས་མེད་འཐུང། །བཀའ་ཚུལ་བཞིན་བསྒྲུབ་པའི་མཆོད་པ་ཡིས། །
མགོན་ཁྱོད་མཉེས་བགྱིད་པར་བྱིན་གྱིས་རློབས། །ཚེ་འདི་ནང་ཞེན་པའི་འཁྲི་བ་བཅད། །ཁམས་གསུམ་གྱི་བདེ་ལ་ཞེན་པ་ལོག་མ་འགྲོ་ཀུན་དོན་དུ་སེམས་བསྐྱེད་པར། །ཐུགས་བརྩེ་བས་ཟུངས་
ཤིག་ཐམས་ཅད་མཁྱེན། །བཀའ་མདོ་རྒྱུད་གཞུང་ལུགས་ཕ་མཐར་སོན། །དགྲ་བདག་འཛིན་འབྱུང་པོའི་སྲོག་རྩ་བཅད། །ལམ་རིམ་གཉིས་རྣལ་འབྱོར་མཐར་ཕྱིན་པར། །ཐུགས་བརྩེ་བས་མྱུར་དུ་བྱིན་གྱིས་

[003A]༄༅། །རློབས། །ཚེ་འདི་ནང་འགགས་ཚེ་དགའ་ལྡན་དུ། །རྗེ་ཁྱོད་དྲུང་པདྨོའི་སྦུབས་ལས་སྐྱེས། །ཆོས་ཟབ་རྒྱས་གདམས་པའི་མཛོད་བཟུང་སྟེ། །མ་འགྲོ་ཀུན་འདྲེན་པར་བྱིན་གྱིས་རློབས། །ཞིང་
ངོ་མཚར་རྨད་བྱུང་བཀོད་པ་དེར། །མགོན་བདེ་གཤེགས་སེང་གེའི་ང་རོ་ཡི། །ཞལ་མཐོང་ཞིང་གསུང་ལ་ལོངས་སྤྱོད་པའི། །དུས་དང་པོའི་འཁོར་དུ་བདག་གྲུབ་མཛོད། །དུས་འདིར་ཡང་རྗེ་བཙུན་བླ་མ་ཡི། །
ལུགས་བཟང་པོའི་འཕྲིན་ལས་སྤེལ་བ་ལ། །གེགས་འགལ་རྐྱེན་མིང་ཡང་མི་འབྱུང་ཞིང། །གྲོགས་མཐུན་རྐྱེན་ཚང་བའང་བླ་མ་མཁྱེན། ཞེས་རྗེ་བཙུན་བླ་མ་ཐམས་ཅད་མཁྱེན་པ་བློ་བཟང་གྲགས་པའི་
དཔལ་ལ་གསོལ་བ་འདེབས་པ་དད་པའི་ལྗོན་ཤིང་རྒྱས་པའི་མེ་ཏོག་ཅེས་པ་འདི་ཡང། སྐྱེས་ཙམ་ཉིད་ནས་རྗེ་ཐམས་ཅད་མཁྱེན་པ་ཉིད་ལ་མི་ཕྱེད་པའི་དད་པ་དང་ལྡན་པ། དགེ་སློང་བློ་བཟང་ཆོས་ཀྱི་རྒྱལ་
མཚན་གྱིས་སྦྱར་བའོ།། །།༄༅། །རྗེ་བཙུན་བླ་མ་དམ་པ་སངས་རྒྱས་ཡེ་ཤེས་ལ་བསྟོད་པ་དངོས་གྲུབ་ཀྱི་འབྱུང་གནས་ཅེས་བྱ་བ། སངས་རྒྱས་ཀུན་གྱིས་བསྔགས་པའི་ཟབ་མོའི་ལམ། །ཇི་བཞིན་
གཟིགས་པའི་ཡེ་ཤེས་མི་དམན་ཞིང། །གཞན་ལ་འདོམས་པའི་བློ་གྲོས་དཔལ་མངའ་བ། །བླ་མེད་དགེ་བའི་བཤེས་ལ་ཕྱག་འཚལ་ལོ། །ལྷ་བཅས་འགྲོ་བའི་འདྲེན་པ་ཤཱཀྱའི་ཏོག་ཞིང་འདིར་རྨད་བྱུང་མཛད་

[003B] །རླབས་ཆེན་བྱང་ཆུབ་མཆོག་ཏུ་ཐུགས་བསྐྱེད་ནས། །མཁས་དང་གྲུབ་པའི་ཚུལ་འཛིན་ཁྱོད་ཕྱག་འཚལ། །བློ་བཟང་བསྟན་པ་རིན་ཆེན་རྒྱ་མཚོ་ལས། །དྲི་མེད་བློ་གྲོས་ཡངས་པའི་དེད་དཔོན་གྱིས། །རིམ་གཉིས་
ཡིད་བཞིན་ནོར་བུའི་དཔལ་བླངས་ནས། །བསྟན་པའི་རྒྱལ་མཚན་འཛིན་པ་ཁྱོད་ཕྱག་འཚལ། །གཞོན་ནུ་ཉིད་ནས་རྣམ་དག་ངེས་འབྱུང་གིས། །སྲིད་འབྱོར་འདོད་པས་བརྟས་པའི་སེམས་སྤངས་ནས། །དྲན་དང་ཤེས་བཞིན་བག་
ཡོད་མཐུ་ལྡན་པ། །ངུར་སྨྲིག་འཛིན་པའི་དབང་པོ་ཁྱོད་ཕྱག་འཚལ། །ཚེ་རབས་དུ་མར་ལེགས་པར་སྦྱངས་པའི་མཐུས། །དཔལ་ལྡན་མདོ་རྒྱུད་ཀུན་གྱི་དེ་ཉིད་དོན། །ཐོས་པའི་མོད་ལ་ཇི་བཞིན་མངོན་གྱུར་པ། །འཇམ་དབྱངས་བླ་
མའི་ཞབས་ལ་ཕྱག་འཚལ་ལོ། །རྡོ་རྗེ་འཆང་དབང་བློ་བཟང་དོན་གྲུབ་ཞབས། །གང་དེའི་སྙན་པའི་སྒྲ་དབྱངས་ཆེར་གཡོ་བ། །རྣ་བའི་དབང་པོར་ལྷུང་བའི་མཚམས་སྦྱོར་གྱིས། །ཞབས་རྡུལ་སྤྱི་བོས་རེག་པ་ཁྱོད་ཕྱག་འཚལ་
མགོན་དེའི་ཞལ་གྱི་པདྨོ་ལས་འོངས་པའི། །ཁོན་མེད་སྙིང་པོའི་ལེགས་བཤད་བདུད་རྩི་ཡིས། །ཁྱོད་ཐུགས་རྙོག་བྲལ་དག་པའི་བུམ་བཟང་ནི། །མ་ལུས་ལེགས་པར་གཏམས་པ་ཁྱོད་ཕྱག་འཚལ། །བུ་རམ་ཤིང་པས་མི་
ཕམ་མགོན་ལ་བཞིན། །གཉིས་མེད་གསུང་པའི་རིང་ལུགས་བླ་ན་མེད། །དམ་ཆོས་རྒྱལ་སྲིད་སྐྱོང་བར་དབང་བསྐུར་བའི། །ཀུན་མཁྱེན་ཆོས་ཀྱི་རྒྱལ་པོ་ཁྱོད་ཕྱག་འཚལ། །བྱམས་དང་སྙིང་རྗེ་ལྷག་བསམ་རྣམ་དག་ལས། །བྱང་

[004A]༄༅། །ཆུབ་སེམས་གཉིས་ཆ་ཤས་ཡོངས་སུ་རྫོགས། །རྒྱལ་སྲས་སྤྱོད་པའི་འོད་དཀར་གྱིས་མཛེས་པའི། །ཡོན་ཏན་བདུད་རྩིའི་འབྱུང་གནས་ཁྱོད་ཕྱག་འཚལ། །རྣམ་དག་རང་བཞིན་རྟོགས་པའི་མཉམ་གཞག་
དང། །གང་སྣང་འཁོར་ལོར་འཆིང་བའི་རྣལ་འབྱོར་དང། །འགྱུར་མེད་བདེ་སྟོང་རྡོ་རྗེའི་ཐུགས་མངའ་བའི། །ཟུང་འཇུག་རྡོ་རྗེ་འཛིན་པ་ཁྱོད་ཕྱག་འཚལ། །ལྷན་སྐྱེས་བདེ་ཆེན་མཛེས་ལྡན་སྒྱུ་མའི་སྐུས། །རྣམ་རོལ་ཁྱབ་བདག་
དཔལ་ལྡན་དང་པོའི་མགོན། །འགྲོ་ལ་བརྩེ་བས་བསྐྱོད་པའི་ཟློས་གར་གྱིས། །བཤེས་གཉེན་ཚུལ་བཟུང་མགོན་པོ་ཁྱོད་ཕྱག་འཚལ། །རྒྱལ་བའི་མཐུ་སྟོབས་ཀུན་དངོས་གཤིན་རྗེའི་གཤེད། །ཟླ་ཞལ་དྭངས་བའི་ཆུ་ནང་
གཟུགས་བརྙན་བཞིན། །སྙིགས་དུས་གདུག་པ་ཡོངས་ལ་ཁྲོས་པའི་གར། །སྟོན་མཛད་མཐུ་སྟོབས་དབང་པོ་ཁྱོད་ཕྱག་འཚལ། །ཤེས་བྱའི་དཀྱིལ་འཁོར་མ་ལུས་བདེ་བ་ཆེར། །དབྱེར་མེད་གཅིག་ཏུ་འདོམས་པ་སྡོམ་
པའི་མཆོག་གང་གི་ཐུགས་ཀྱི་ཡེ་ཤེས་གཅིག་པུ་ཉིད། །དཔལ་ལྡན་བདེ་བའི་མགོན་པོ་ཁྱོད་ཕྱག་འཚལ། །རབ་འབྱམས་རྒྱལ་བའི་འཁོར་ལོ་ཀུན་གྱི་སྲོག་མི་བསྐྱོད་རྡོ་རྗེ་བརྩེ་བའི་སྒྱུ་འཕྲུལ་ནི། །ངུར་སྨྲིག་འཛིན་པའི་
རོལ་པ་ལ་བརྟེན་ནས། །གསང་བའི་དགའ་སྟོན་འགྱེད་པ་ཁྱོད་ཕྱག་འཚལ། །གྲངས་མེད་བརྩེ་ལྡན་རྣམས་ཀྱི་ཐུགས་རྗེ་ནི། །གཅིག་ཏུ་བསྡུས་པ་དགྱེས་མཛད་རྡོ་རྗེ་ཡི། །དམིགས་མེད་སྙིང་རྗེའི་རང་བཞིན་ལས་འཁྲུངས་

[004B] །རྨད་བྱུང་ཐུགས་རྗེའི་གཏེར་ཆེན་ཁྱོད་ཕྱག་འཚལ། །དོན་གཉིས་ལྷུན་གྱིས་གྲུབ་པའི་སྟོན་པ་མཆོག་བདེན་གཉིས་ཟུང་དུ་འཇུག་པ་དམ་པའི་ཆོས། །རིག་གྲོལ་གཉིས་ལྡན་འཕགས་ཚོགས་དགེ་འདུན་ཏེ། །བསྐྱབས་གསུམ་
ཀུན་འདུས་ཁྱོད་ལ་ཕྱག་འཚལ་ལོ། །དེང་ནས་བཟུང་སྟེ་ཚེ་རབས་ཐམས་ཅད་དུ། །མགོན་པོ་ཁྱོད་ཀྱིས་བརྩེ་བས་རྗེས་བཟུང་ནས། །གདམས་དང་རྗེས་སུ་བསྟན་པའི་གནས་རྣམས་ལ། །བླང་དོར་ཚུལ་བཞིན་བྱེད་པར་བྱིན་གྱིས་
རློབས། །འདི་ནང་ཕུན་ཚོགས་རྨི་ལམ་དགའ་སྟོན་དང། །སྲིད་འབྱོར་མནར་མེད་རྩུབ་རེག་ལྟར་མཐོང་ནས། །འགྲོ་ཀུན་དོན་དུ་བྱང་ཆུབ་སེམས་བསྐྱེད་དེ། །ཕྱིན་དྲུག་སྤྱོད་པས་འདའ་བར་བྱིན་གྱིས་རློབས། །རྡོ་རྗེ་འཛིན་པའི་དེད་
དཔོན་ལ་བརྟེན་ནས། །ཟབ་ཡངས་རྒྱུད་སྡེའི་རྒྱ་མཚོར་རབ་ཞུགས་ཏེ། །རྣམ་དག་ཟུང་འཇུག་ཡིད་བཞིན་ནོར་བུ་དེ། །མཐོང་ཆོས་ཉིད་ལ་གྲུབ་པར་བྱིན་གྱིས་རློབས། ཅེས་པ་འདི་ནི་རྗེ་བཙུན་བླ་མ་དམ་པ་དེ་ཉིད་ཀྱི་བཀའ་དྲིན་
གྱིས་འཚོ་བ་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་དབེན་དགོན་གྱི་གཙུག་ལག་ཁང་དུ་དད་པས་སྦྱར་བའོ།། །།ན་མོ་གུ་རུ་མཉྫུ་གྷོ་ཥཱ་ཡ། རྒྱལ་བ་ཐམས་ཅད་མཁྱེན་པ་ཡོན་ཏན་རྒྱ་མཚོ་དཔལ་བཟང་
པོ་ལ་བསྟོད་པ། བྱིན་རླབས་ཀྱི་འདོད་འཇོ་ཞེས་བྱ་བ། རྗེ་བཙུན་དམ་པ་པད་དཀར་འཛིན་པ་དེ་ཉིད་ཀྱི་ཞབས་ལ་དུས་ཐམས་ཅད་དུ་ཕྱག་འཚལ་ལོ།།    ༈    །སྐུ་གསུམ་བང་རིམ་

[005A]༄༅། །མཐོན་པོས་མངོན་པར་མཛེས། །ལྷུན་གྲུབ་འཕྲིན་ལས་ཉི་ཟླའི་འོད་སྟོང་གིས། །ཕན་བདེའི་སྣང་བརྙན་སྩོལ་ལ་གསོལ་བ་འདེབས། །འགྲོ་ལ་སྤྱན་རས་སྟོང་གིས་གཟིགས་པ་ཡི། །ཆོས་སྐུ་མཁའ་དབྱིངས་
མཛེས་མའི་ལང་ཚོ་ལ། མངོན་པར་འཁྱུད་པའི་སྒྱུ་འཕྲུལ་དྲ་བའི་གར། །མཐོང་བས་དོན་ལྡན་མཛད་ལ་གསོལ་བ་འདེབས། །མཐོན་པོའི་རིགས་ཀྱི་བག་མ་ལས་འོངས་ཤིང། །མཚན་དཔེའི་འོད་སྟོང་འགྱེད་པའི་ཉིན་མོར་
བྱེད། །གངས་ཅན་ཕན་བདེའི་པད་ཚལ་རྒྱས་མཛད་པ། །གདུལ་བྱའི་བློ་མུན་སེལ་ལ་གསོལ་བ་འདེབས། །རྣམ་དག་ངེས་འབྱུང་འདབ་བརྒྱའི་དགའ་ཚལ་དུ། །བསླབ་གསུམ་སྦྲང་རྩིས་མྱོས་པའི་རྐང་དྲུག་པ། །ལེགས་
གསུངས་མགྲིན་པའི་རྒྱུད་མང་འབུམ་ཕྲག་གིས། །རྣ་བའི་བཅུད་ལེན་འགྱེད་ལ་གསོལ་བ་འདེབས། །མཁས་དང་གྲུབ་པའི་ལེགས་བཤད་བདུད་རྩིའི་རྒྱུད། །ཁྱོད་ཐུགས་རིན་ཆེན་བུམ་བཟང་ལ་རེག་པས། །ངོ་མཚར་
རྒྱལ་བས་བསྔགས་པའི་ལུང་རྟོགས་ཀྱི། །དམ་ཆོས་རྒྱལ་སྲིད་སྐྱོང་ལ་གསོལ་བ་འདེབས། །བགྲང་ཡས་ཤེས་བྱའི་དཀྱིལ་འཁོར་མ་ལུས་པ། །ཁྱོད་ཀྱི་རྣམ་དཔྱོད་གོམ་པ་གཅིག་གིས་ཀྱང། །བགྲོད་ཚེ་ཀུན་རྨོངས་
སྟོབས་ལྡན་མཐར་མཛད་པས། །ཕྱོགས་ལས་རྣམ་པར་རྒྱལ་ལ་གསོལ་བ་འདེབས། །མདོ་རྒྱུད་གཞུང་ལུགས་རལ་པའི་ཁུར་འཆང་ཞིང། །རྣམ་དག་རིགས་པའི་སྡེར་འཕྲེང་མངོན་པར་གཡོ། །འཆད་རྩོད་རྩོམ་པའི་

[005B] །ཐུབ་བསྟན་གངས་རི་སྐྱོད་ལ་གསོལ་བ་འདེབས། །རྨད་བྱུང་རྣམ་དཔྱོད་བརྩོན་པའི་དེད་དཔོན་གྱིས། །དཔལ་ལྡན་མདོ་དང་རྒྱུད་སྡེའི་རྒྱ་མཚོ་ཆར། །དབང་བསྒྱུར་རྣམ་གྲོལ་ནོར་བུའི་དཔལ་མངའ་བ་
འགྲོ་ལ་འདོད་དགུ་སྩོལ་ལ་གསོལ་བ་འདེབས། །ལུང་རྟོགས་ཡོན་ཏན་རིན་ཆེན་གྱིས་གང་ཞིང། །འཕྲིན་ལས་རླབས་ཕྲེང་གཡོ་བའི་རྒྱ་མཚོ་ཆེ། །སྐལ་བཟང་ཀླུ་དབང་ཚོགས་ཀྱི་ཉེར་འཚོའི་གཞིར། །ཡུན་རིང་འཚོ་
ཞིང་གཞེས་པར་གསོལ་བ་འདེབས། །ཡོན་ཏན་འོད་དཀར་རི་མོ་བརྒྱ་ཕྲག་གིས། །རྒྱལ་བ་གཉིས་པའི་བསྟན་པའི་རྒྱ་མཚོ་ཆེ། །ཕྱོགས་བཅུར་རྒྱས་མཛད་འགྲོ་བའི་གདུང་སེལ་དུ། །གཡོ་མེད་རྡོ་རྗེ་ལྟ་བུར་བརྟན་པར་ཤོག་དེ་
ལྟར་བསྟོད་པའི་རྣམ་དཀར་ཕུང་པོའི་མཐུས། །ཚེ་རབས་ཀུན་ཏུ་ཕྱག་ན་པདྨོ་ཡིས། །དགྱེས་བཞིན་རྗེས་སུ་བཟུང་སྟེ་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་འཛིན་པར་ཤོག་ཅེས་པ་འདི་ནི་ཆོས་གྲྭ་ཆེན་པོ་དཔལ་
ལྡན་འབྲས་སྤུངས་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་ནས་བསྟན་པ་རིན་པོ་ཆེའི་གསལ་བྱེད་ལུང་རིགས་སྨྲ་བ་རྣམས་ཀྱི་གཙུག་རྒྱན་དམ་པ། བཤེས་གཉེན་ཆེན་པོ་སློབ་དཔོན་རྣམ་པས་མགྲིན་གཅིག་དང་
དབྱངས་གཅིག་ཏུ་ནན་ཆེར་གསོལ་བ་བཏབ་པ་དང། ཁྱད་པར་བདག་ཉིད་ཀྱང་དད་པས་ཉེ་བར་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་མེ་ཕོ་འབྲུག་གི་ལོ་
[006A]༄༅། །ཆོ་འཕྲུལ་ཟླ་བའི་དཀར་ཕྱོགས་ལ་དགའ་ལྡན་ཕོ་བྲང་གི་གཟིམས་ཆུང་མེ་ཏོག་མངོན་པར་བཀྲ་བའི་ལྡིང་ཁང་དུ་ཉེ་བར་སྦྱར་བའོ།། །།༄༅། །ན་མོ་གུ་རུ། བཀྲ་ཤིས་བསྟན་པའི་ཉི་མ་ཕན་བདེའི་
དཔལ། །ལུང་རྟོགས་ཡིད་བཞིན་རིན་ཆེན་འབྱུང་བའི་གནས། །སྐལ་བཟང་ཐར་པར་འཁྲིད་པའི་དེད་དཔོན་མཆོག་རྗེ་བཙུན་བླ་མའི་ཞབས་ལ་གསོལ་བ་འདེབས། །ངེས་འབྱུང་རྣམ་དག་པདྨོའི་དགའ་ཚལ་དུ། །བསླབ་གསུམ་
སྦྲང་རྩིའི་བཏུང་བས་རབ་མྱོས་ཤིང། །ལེགས་བཤད་མགྲིན་པའི་རྒྱུད་མང་སྟོང་ཕྲག་གིས། །འགྲོ་ལ་སྐལ་བཟང་སྩོལ་ལ་གསོལ་བ་འདེབས། །ཐུབ་དབང་གསུང་གི་གཅེས་མཛོད་གསང་བའི་གནས། །དཔལ་ལྡན་འདུས་
པའི་ལམ་བཟང་སྟོན་པ་ལ། །བློ་བཟང་དགེ་བའི་བཤེས་དང་མགོན་པོ་ཁྱོད། །དབྱེར་མེད་མཁྱེན་པའི་གཏེར་ལ་གསོལ་བ་འདེབས། །ཚེ་གཅིག་སངས་རྒྱས་བསྒྲུབ་པའི་ཐབས་མཁས་མཆོག་མདོ་རྒྱུད་ཟབ་མོའི་ལམ་གྱི་
གནད་བསྡུས་ཏེ། །རྟག་ཏུ་བསྒྲུབ་པའི་རྒྱལ་མཚན་ལེགས་བཟུང་བས། །ཟུང་འཇུག་གོ་འཕང་བརྙེས་ལ་གསོལ་བ་འདེབས། །ཞིང་འདིའི་གདུལ་བྱ་འདུལ་བའི་དོན་མཛད་ནས། །དྲང་སྲོང་འོད་དཔག་མེད་པའི་ཞབས་དྲུང་
དུ༑ ༑ཐེག་མཆོག་ཆོས་ཀྱི་དཔལ་ལ་ལོངས་སྤྱོད་པའི། །སྲས་ཀྱི་ཐུ་བོར་གྱུར་ལ་གསོལ་བ་འདེབས། །དེ་ལྟར་བསྟོད་པས་སྐྱེ་བ་ཐམས་ཅད་དུ། །དལ་འབྱོར་རྟེན་ཐོབ་དམ་པའི་མགོན་དང་ལྡན། །རིམ་གཉིས་ལམ་གྱི་

[006B] །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ཅེས་མཁས་གྲུབ་དམ་པ་བཀྲ་ཤིས་རིན་ཆེན་གྱི་ཞལ་སྔ་ནས་ལ་བསྟོད་པ་འདི་ནི། མཁན་ཆེན་གཞོན་ནུ་ལ་སོགས་པས་བསྐུལ་ཞིང། ཁྱད་པར་
བདག་ཉིད་དད་པས་ཀུན་ནས་བསླངས་ཏེ་རྗེ་བཙུན་དམ་པ་དེའི་ཞབས་རྡུལ་ལ་རེག་པ་བློ་བཟང་ཆོས་ཀྱི་རྒྱལ་མཚན་གྱིས་དབེན་དགོན་དུ་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། བློ་བཟང་མཁྱེན་བརྩེའི་མེ་ཏོག་དཀར་
པོའི་ཕྲེང། །ངོ་མཚར་གྲགས་པའི་དྲི་བསུང་འབུམ་འཕྲོ་ཞིང། །ཐུབ་བསྟན་དགའ་ཚལ་མཛེས་པའི་རྒྱན་གཅིག་པུ། །ཡབ་རྗེ་དམ་པའི་ཞབས་པད་སྤྱི་བོར་བསྟེན། ཞེས་མཆོད་པར་བརྗོད་ནས་སྐབས་ཀྱི་དོན་རྩོམ་པ་ནི། སངས་རྒྱས་
བསྟན་པའི་དཔལ་གྱུར་ཉིན་མོའི་མགོན། །ལུང་རྟོགས་འདོད་དགུ་འབྱུང་བའི་རྒྱ་མཚོ་ཆེ། །མཐའ་དག་ངུར་སྨྲིག་འཛིན་པའི་ཅོད་པན་མཆོག་ཡུན་རིང་འཚོ་ཞིང་གཞེས་པར་གསོལ་བ་འདེབས། །སངས་རྒྱས་གཉིས་པ་རྒྱལ་བ་ཙོང་ཁ་
པའི༑ ༑མདོ་སྔགས་བསྟན་པའི་རྒྱ་མཚོ་སྤེལ་བ་ལ། །འཕྲིན་ལས་འོད་བསིལ་བྱེ་བ་འགྱེད་མཁས་པ། །འགྲོ་བའི་མུན་སེལ་དམ་པའི་ཞབས་བརྟན་ཤོག་སངས་རྒྱས་བསྟན་པའི་རྒྱ་མཚོ་ལས་འོངས་པའི། །བསླབ་གསུམ་རིམ་གཉིས་
ནོར་བུའི་དགའ་སྟོན་གྱིས། །སྐལ་བཟང་འགྲོ་ལ་ཕན་བདེའི་དཔལ་སྩོལ་བའི། །བཤེས་གཉེན་དམ་པ་ཡུན་རིང་ཞབས་བརྟན་ཤོག་ཅེས་པ་འདི་ནི་མི་ཉག་རབ་འབྱམས་པ་མགོན་པོ་གྲགས་པས་བསྐུལ་ཞིང། ཁྱད་པར་བདག་ཉིད་དད་

[007A]༄༅། །པས་ཀུན་ནས་བསླངས་ཏེ་མཁས་གྲུབ་དམ་པ་རྣམས་ཀྱིས་བྱིན་གྱིས་བརླབས་པའི་གནས་དགའ་ལྡན་ཕོ་བྲང་དུ་རིགས་པ་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་མཉྫུ་
གྷོཥཱ་ཡ། ངག་གི་དབང་ཕྱུག་སྨྲ་བའི་ཟླ་བ་མཆོག་བློ་བཟང་བསྟན་པའི་རྒྱ་མཚོའི་དཔལ་གྱུར་ཅིང། །རྨད་བྱུང་འཕྲིན་ལས་འོད་དཀར་དྲ་བ་ཅན། །སྐལ་བཟང་ཀུནྡའི་གཉེན་ལ་གསོལ་བ་འདེབས། །ངག་དབང་བསྟན་པའི་
དཔལ་གྱུར་སྐྱེ་དགུའི་གཉེན། །ལུང་རིགས་རླབས་ཕྲེང་གཡོ་བའི་རྒྱ་མཚོ་ཆེ། །བསླབ་གསུམ་རིམ་གཉིས་ནོར་བུ་འབྱུང་བའི་གནས། །རྒྱལ་སྲས་སེམས་དཔའ་ཆེ་ལ་གསོལ་བ་འདེབས། །བསླུ་མེད་དཀོན་མཆོག་
གསུམ་གྱི་བྱིན་རླབས་དང། །གཡེལ་མེད་ཆོས་སྐྱོང་བསྲུང་མའི་མཐུ་སྟོབས་ཀྱིས། །དཔལ་ལྡན་ངག་གི་དབང་ཕྱུག་རྒྱལ་བའི་སྲས། །ཆོས་ཀྱི་རྒྱ་མཚོ་ཡུན་རིང་ཞབས་བརྟན་ཤོག་ཅེས་སེམས་དཔའ་ཆེན་པོ་ལ་བསྟོད་
པ་བརྟན་བཞུགས་དང་བཅས་པ་འདི་ནི་རབ་འབྱམས་སྨྲ་བ་བསོད་ནམས་རྒྱལ་མཚན་གྱིས་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྦྱར་
བའོ།། །།༄༅། །ན་མོ་གུ་རུ་ཙཀྲ་སམྦ་རཱ་ཡ། དུས་གསུམ་བདེ་གཤེགས་ཀུན་གྱི་དངོས། །བསླུ་མེད་གཏན་གྱི་སྐྱབས་གནས་མཆོག་དྲིན་ཅན་རྩ་བའི་བླ་མ་ལ། །གསོལ་བ་འདེབས་སོ་བྱིན་གྱིས་རློབས།།

[007B] །རིགས་ཀུན་ཁྱབ་བདག་དང་པོའི་མགོན། །ཟུང་འཇུག་རྡོ་རྗེ་འཆང་ཆེན་ལ། །གསོལ་བ། །མཐུ་སྟོབས་དབང་ཕྱུག་རྡོ་རྗེ་འཛིན། །རྒྱལ་སྲས་ཕྱག་ན་རྡོ་རྗེ་དང། །དཔལ་ལྡན་ས་ར་ཧ་པ་ལ། །
གསོལ་བ། །བསྟན་པ་རྒྱལ་བའི་མཛད་པ་ཅན། །དཔལ་མགོན་འཕགས་པ་ཀླུ་སྒྲུབ་དང། །རྗེ་བཙུན་རི་ཁྲོད་དབང་ཕྱུག་ལ། །གསོལ་བ། །ལམ་འདིས་དཔལ་ལྡན་ཧེ་རུ་ཀའི། །གོ་འཕང་མཆོག་བརྙེས་ལཱུ་ཨི་པ། །དེ་སྲས་
དྷཱ་རི་ཀ་པ་ལ། །གསོལ་བ། །ཕྱག་རྒྱའི་རོལ་པས་སྒྱུ་མའི་སྐུ། །མངོན་གྱུར་རྡོ་རྗེ་དྲིལ་བུ་པ། །རུས་སྦལ་ཞབས་དང་འབར་འཛིན་ལ། །གསོལ་བ། །བརྟུལ་ཞུགས་སྤྱོད་པ་ནག་པོ་པ། །གུ་ཧྱ་བ་དང་རྣམ་རྒྱལ་ཞབས། །གྲུབ་
ཆེན་ཏཻ་ལོ་ཤེར་བཟང་ལ། །གསོལ་བ། །གནས་ལྔ་མཐར་ཕྱིན་པཎྜི་ཏ། །འཇིགས་མེད་ནཱ་རོ་ཏ་པ་དང། །ནུས་པ་མངོན་གྱུར་ཕམ་ཐིང་མཆེད། །གསོལ་བ། །བདེ་བ་མཆོག་གི་ལམ་བཟང་འདི། །ཕྱོགས་འདིར་
གསལ་མཛད་ཤེས་རབ་བརྩེགས། །སྒྲ་བསྒྱུར་བློ་གྲོས་གྲགས་པ་ལ། །གསོལ་བ། །འགྲོ་བའི་བླ་མ་དགེ་བསྙེན་ཚུལ། །ས་ཆེན་ཀུན་དགའ་སྙིང་པོ་དང། །རིག་འཛིན་བསོད་ནམས་རྩེ་མོ་ལ། །གསོལ་བ། །གསང་སྔགས་
རྒྱ་མཚོའི་མཐར་སོན་པའི། །རྗེ་བཙུན་གྲགས་པ་རྒྱལ་མཚན་དང། །འཇམ་དབྱངས་ས་སྐྱ་པཎ་ཆེན་ལ། །གསོལ་བ། །ཕ་རོལ་རྒོལ་བ་སྐྲག་མཛད་པའི། །རྒྱལ་སྲས་བསོད་ནམས་སེང་གེ་དང། །མཁས་བཙུན་སངས་རྒྱས་

[008A]༄༅། །འབུམ་པ་ལ། །གསོལ་བ། །མདོ་རྒྱུད་གཞུང་ལུགས་ཀུན་མཁྱེན་པའི། །མཆོག་ལྡན་ལེགས་པའི་བློ་གྲོས་དང། །སློབ་དཔོན་དཔལ་ལྡན་སེང་གེ་ལ། །གསོལ་བ། །བསྟན་པའི་མངའ་བདག་ཐམས་ཅད་
མཁྱེན། །བུ་སྟོན་རིན་ཆེན་གྲུབ་པ་དང། །སྔགས་འཆང་ཁྱུང་པོ་ལྷས་པ་ལ། །གསོལ་བ། །དབང་ཕྱུག་བརྒྱད་ལྡན་རྡོ་རྗེ་འཆང། །སྤྲུལ་པའི་གར་མཛད་ཙོང་ཁ་པ། །དེ་སྲས་ཐུ་བོ་དགེ་ལེགས་དཔལ། །གསོལ་བ། །རྒྱལ་བ་
གཉིས་པའི་གདམས་པའི་མཛོད། །འཛིན་མཛད་ཆོས་ཀྱི་རྒྱལ་མཚན་དང། །གྲུབ་མཆོག་ཆོས་ཀྱི་རྡོ་རྗེ་ལ། །གསོལ་བ། །སྐུ་གསུམ་མངོན་གྱུར་དབེན་ས་པ། །བློ་བཟང་དོན་ཡོད་གྲུབ་པ་དང། །མཁས་གྲུབ་སངས་རྒྱས་
ཡེ་ཤེས་ལ། །གསོལ་བ། །ཧེ་རུ་ཀ་དཔལ་དུས་ཀྱི་མཐར། །ངུར་སྨྲིག་གཟུགས་ཀྱིས་རྣམ་རོལ་པའི། །དྲིན་ཅན་རྩ་བའི་བླ་མ་ལ། །གསོལ་བ། །ཤེས་བྱའི་འཁོར་ལོ་མ་ལུས་པ། །སྒྲིབ་བྲལ་བདེ་བ་ཆེན་པོའི་ངོར། །སྡོམ་
མཛད་ཧེ་རུ་ཀ་དཔལ་ལ། །གསོལ་བ། །དྲན་པས་ལྷན་སྐྱེས་བདེ་བ་ཆེ། །སྩོལ་མཛད་རྒྱལ་བ་ཀུན་གྱི་ཡུམ། །རྗེ་བཙུན་རྡོ་རྗེ་རྣལ་འབྱོར་མར། །གསོལ་བ། །དེང་ནས་ཚེ་རབས་ཐམས་ཅད་དུ། །འཁོར་ལོ་བཞི་
དང་མི་འབྲལ་ཞིང། །ཐུན་མོང་ལམ་གྱི་བདུད་རྩི་ཡིས། །ཡིད་ཀྱི་ཤེལ་བུམ་གང་བར་ཤོག་དཔའ་བོ་རྣལ་འབྱོར་མ་རྣམས་ཀྱིས། །བདག་ཅག་འབྲལ་མེད་རྗེས་བཟུང་སྟེ། །སྒྲིབ་བྲལ་ལྷན་སྐྱེས་བདེ་བ་ཆེ། །འབད་མེད་ལྷུན་

[008B]མ་དག་སྐྱེ་ཤི་བར་དོ་གསུམ། །རྣམ་དག་རྒྱལ་བའི་སྐུ་གསུམ་དུ། །སྒྱུར་བྱེད་འཁོར་ལོ་བདེ་མཆོག་གི་རིམ་གཉིས་རྟོགས་པ་མཐར་ཕྱིན་ཤོག་ཚེ་འདིའི་མཐར་ཡང་བླ་མ་ལྷས། །ངོ་མཚར་ལྟས་བཟང་
མཆོད་སྤྲིན་སོགས། །མཐའ་ཡས་བསུ་བ་མངོན་གྱུར་ནས། །མཁའ་སྤྱོད་གནས་སུ་འཁྲིད་པར་ཤོག་དེར་ནི་བླ་མ་ཧེ་རུ་ཀའི། །མངོན་སུམ་ཞལ་མཐོང་དབང་བསྐུར་ནས། །བདེ་ཆེན་འོད་གསལ་སྒྱུ་མའི་སྐུ། །ཟུང་འཇུག་རྡོ་རྗེ་
འཆང་ཐོབ་ཤོག་དེ་ནས་གདུལ་བྱའི་བསམ་པ་བཞིན། །གང་འདུལ་སྤྲུལ་པའི་ཟློས་གར་གྱིས། །མཁའ་མཉམ་འགྲོ་བ་མ་ལུས་པ། །བདེ་བ་མཆོག་ལ་འགོད་པར་ཤོག་ཅེས་དཔལ་འཁོར་ལོ་བདེ་མཆོག་ལཱུ་ཨི་པའི་ལུགས་
ཀྱི་བརྒྱུད་རིམ་གྱི་གསོལ་འདེབས་འདི་ནི། ས་སྐྱོང་མིའི་དབང་པོ་སྐྱིད་ཤོད་ནས་ལྷའི་བཙུན་པ་བསྟན་འཛིན་བློ་བཟང་རྒྱ་མཚོའི་གསུང་གིས་བསྐུལ་ནས། རྒྱལ་ཁམས་ཀྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་
སྤུངས་ཀྱི་གཟིམས་ཆུང་ཉི་འོད་འཁྱིལ་བར་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། དཔལ་ལྡན་རིགས་བརྒྱའི་ཁྱབ་བདག་འཁོར་ལོ་སྡོམ། །ཟག་མེད་བདེ་བའི་དཔལ་སྟེར་རྗེ་བཙུན་མ། །རྣལ་འབྱོར་དབང་ཕྱུག་དྲིལ་བུ་
རུས་སྦལ་ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བདེ་ཆེན་འབར་འཛིན་བརྟུལ་ཞུགས་སྤྱོད་པ་པ། །མ་རུངས་ཚར་གཅོད་གུ་ཧྱ་ཕྱོགས་ཀུན་ལས། །རྣམ་རྒྱལ་གྲུབ་མཆོག་ཏེ་ལོ་ནཱ་རོའི་ཞབས། །གསོལ་

[009A]༄༅། །བ༑ ༑ལམ་འདིའི་ནུས་པ་མངོན་གྱུར་ཕམ་ཐིང་མཆེད། །ཤེས་རབ་མཆོག་བརྩེགས་སྒྲ་བསྒྱུར་བློ་གྲོས་གྲགས། །རྗེ་བཙུན་ཡབ་སྲས་ས་སྐྱ་པཎྜི་ཏ། །གསོལ་བ། །ཕན་བདེས་ས་སྐྱོང་
འཕགས་པ་རིན་པོ་ཆེ། །དཀོན་མཆོག་གསུམ་གྱི་དཔལ་གྱུར་རྒྱལ་བའི་སྲས། །ན་བཟའ་པ་དང་བསོད་ནམས་རྒྱལ་མཚན་འཛིན། །གསོལ་བ། །རྒྱལ་བ་གཉིས་པ་བློ་བཟང་གྲགས་པའི་དཔལ། །དེ་སྲས་ཐུ་བོ་མཁས་
གྲུབ་མཆེད་དང་བཅས། །འཆི་མེད་གྲུབ་པ་དྷརྨ་བཛྲའི་ཞབས། །གསོལ་བ། །སྐུ་གསུམ་བརྙེས་པ་རྒྱལ་བ་དབེན་ས་པ། །འཇམ་པའི་དབྱངས་དངོས་སངས་རྒྱས་ཡེ་ཤེས་དང། །བཀའ་དྲིན་མཉམ་མེད་རྩ་བའི་བླ་མ་ལ། །
གསོལ་བ། །དེ་ལྟར་བསྟོད་པའི་རྣམ་དཀར་དགེ་བའི་མཐུས། །ཤིན་ཏུ་རྙེད་དཀའ་འཇིག་སླའི་དལ་འབྱོར་འདི། །དོན་མེད་བྱ་བས་ནམ་ཡང་མི་གཡེང་བར། །དོན་ཆེན་སྙིང་པོ་ལེན་པར་བྱིན་གྱིས་རློབས། །འདིར་སྣང་
ཕུན་ཚོགས་རྨི་ལམ་དགའ་སྟོན་དང། །སྲིད་པའི་ངང་ཚུལ་མེ་འོབས་ལྟར་མཐོང་ནས། །བྱམས་དང་སྙིང་རྗེས་བརྒྱན་པའི་སེམས་བསྐྱེད་དེ། །ཕྱིན་དྲུག་སྤྱོད་པས་འདའ་བར། །ཐུན་མོང་ལམ་སྦྱངས་དངོས་གྲུབ་ཀུན་གྱི་
སྒོ༑ ༑བཤེས་གཉེན་དམ་པའི་ལུས་ཀྱི་དཀྱིལ་འཁོར་དུ། །རྣམ་དག་དབང་ཐོབ་དམ་ཚིག་སྡོམ་པ་རྣམས། །སྲོག་ལས་གཅེས་པར་བསྲུང་བར། །རབ་འབྱམས་རྒྱུད་རྣམས་ཀུན་གྱི་རྒྱལ་པོ་མཆོག་བདེ་མཆོག་སྦས་

[009B] །ཐུན་བཞིའི་སྦྱོར་བས་རིམ་པ་དང་པོའི་ལམ། །ཤིན་ཏུ་བརྟེན་པ་རྙེད་པར། །སྙིང་གའི་ཆུ་སྐྱེས་དབུས་སུ་མི་ཤིགས་པའི། །རང་བཞིན་འོད་ཟེར་ལྔ་པའི་དྲ་བ་ཅན། །བྱིན་རླབས་རིམ་པ་
རྣམ་གཉིས་གོམས་བྱས་པས། །ལྷན་སྐྱེས་ཡེ་ཤེས་འཆར་བར། །ནོར་བུའི་བུ་ག་སྨིན་མའི་འཁྲི་ཤིང་དབུས། །ཟླ་ཤེལ་བྱུགས་པའི་པདྨ་རཱ་ག་ཡི། །མདངས་ཆགས་སྣ་ཚོགས་རྡོ་རྗེའི་རིམ་པ་ཟུང། །གོམས་པས་ལས་
རླུང་ལྡོག་པར། །རང་རིག་ལས་དང་ཡེ་ཤེས་ཕྱག་རྒྱ་དང། །མཉམ་པར་སྦྱར་བའི་སྲོག་རྩོལ་རྣམ་གསུམ་མཐུས། །སྟོང་ཉིད་མཛེས་མར་ལྷན་སྐྱེས་གཞོན་ནུ་ཡིས། །འཁྱུད་པའི་ཕྱག་ཆེན་འགྲུབ་པར། །སྤྲུལ་པའི་འཁོར་
ལོའི་དབུས་དང་སྨིན་མཚམས་སུ། །རིགས་ལྔའི་རང་བཞིན་ཐིག་ལེ་ལྔ་དག་ལ། །བརྟེན་ནས་འབར་འཛག་དགའ་བཞི་ཡོངས་རྫོགས་ཤིང། །ཕྱོགས་བཅུའི་རྒྱལ་བའི་བྱིན་རླབས་མཆོག་ཐོབ་ཤོག་ཆོས་འཁོར་ཕྱག་རྒྱ་གསང་
བའི་ཆུ་སྐྱེས་དབུས། །མི་ཤིགས་ནོར་བུའི་བུང་བས་རྣམ་རོལ་བས། །དཔེ་ཡི་ལྷན་སྐྱེས་སྦྲང་རྩིའི་བཅུད་མྱངས་ཏེ། །སྒྱུ་མའི་ལུས་མཛེས་རྒྱས་པར་བྱིན་གྱིས་རློབས། །སྒྱུ་མའི་ན་ཆུང་དོན་གྱི་འོད་གསལ་དུ། །སྦྱངས་པའི་དབྱིངས་
ལས་སྒྱུ་འཕྲུལ་དྲ་བའི་གར། །སློབ་དང་མི་སློབ་ཟུང་འཇུག་རྡོ་རྗེའི་སྐུ། །ཚེ་འདིར་མངོན་དུ་འགྱུར་བར་བྱིན་གྱིས་རློབས། ཅེས་དྲིལ་བུ་དམར་ཁྲིད་ཀྱི་བརྒྱུད་པའི་གསོལ་འདེབས་འདི་ཡང། ལུགས་གཉིས་འཛིན་མའི་ཁྱོན་ཡངས་

[010A]༄༅། །ལ་བསོད་ནམས་དང་རྣམ་དཔྱོད་ཡན་ལག་བཞི་པའི་དཔུང་གིས་འདོད་དགུར་སྤྱོད་པའི་དཔལ་ཡོན་ཅན། དཔལ་ལྷ་མིའི་དབང་ཕྱུག་ཕས་རྒོལ་གྱི་གཡུལ་ལས་རྣམ་པར་རྒྱལ་བ་གང་གི་བཀའ་ནན་
ཆགས་པ་ལ་བརྟེན་ནས། བདེ་བ་མཆོག་གི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་གངས་རིའི་དབང་པོ་འོ་དེ་གུང་རྒྱལ་གྱི་ལྷ་ཞོལ་ལྷ་སྡིངས་སུ་སྦྱར་བའོ།། །།༄༅། །ན་མོ་བཛྲ་བཧཻ་ར་ཝཱ་ཡ། བཅོམ་ལྡན་
འདས་རྡོ་རྗེ་འཇིགས་བྱེད་ཀྱི་བརྒྱུད་རིམ་ལ་གསོལ་བ་འདེབས་ཚུལ་མཁའ་སྤྱོད་གྲུབ་པའི་གཏམ་ཞེས་བྱ་བ། །བཅོམ་ལྡན་འདས་ངག་གི་དབང་ཕྱུག་ལ་ཕྱག་འཚལ་ལོ། །ལྷན་སྐྱེས་བདེ་བ་ཆེན་པོའི་མཁའ་དབྱིངས་ལས། །
སྣ་ཚོགས་སྒྱུ་འཕྲུལ་དྲ་བའི་དབྱར་སྐྱེས་ཕྲེང། །འཕྲིན་ལས་རྣམ་བཞིའི་གྲུ་ཆར་འབེབས་མཁས་པ། །དཔལ་ལྡན་རྡོ་རྗེ་འཇིགས་བྱེད་ལ་ཕྱག་འཚལ། །གསང་བའི་ཆུ་སྐྱེས་སྦྲང་རྩིའི་ཟིལ་དངར་གྱིས། །དཔའ་བོའི་
བརྟན་པ་འཕྲོག་པའི་ལང་ཚོ་ཅན། །རབ་འབྱམས་རྒྱལ་བའི་འཁོར་ལོ་ཀུན་གྱི་ཡུམ། །ཡེ་ཤེས་ཌཱ་ཀིའི་གཙོ་ལ་ཕྱག་འཚལ་ལོ། །བསོད་ནམས་ཡེ་ཤེས་ཚོགས་གཉིས་མཐར་སོན་པས། །གྲུབ་པའི་དབང་པོ་ཀུན་
གྱི་མགོ་བོ་ལ། །རྟོགས་པའི་ཞབས་སྐྱེས་འགོད་མཁས་ལཱ་ལི་ཏ། །གྲུབ་པའི་དབང་ཕྱུག་ཞབས་ལ་ཕྱག་འཚལ་ལོ། །མགོན་དེའི་ཞལ་གྱི་གདམས་པ་བདུད་རྩིའི་ཆུས། །གང་ཐུགས་ཤེལ་གྱི་བུམ་བཟང་ལ་རེག་

[010B] ༑སྲིད་པའི་ཚ་གདུང་མིང་གི་ལྷག་མར་མཛད། །དོན་ཡོད་རྡོ་རྗེའི་ཞབས་ལ་ཕྱག་འཚལ་ལོ། །རྒྱུད་སྡེ་རྒྱ་མཚོའི་ཁྱོན་ལ་དབང་འབྱོར་ཞིང། །རིམ་གཉིས་ཡིད་བཞིན་ནོར་བུའི་གདེངས་ཀས་བརྗིད། །སྐལ་བཟང་ཀླུ་དབང་
ཚོགས་ཀྱི་རྗེར་གྱུར་པའི། །ཡེ་ཤེས་འབྱུང་གནས་སྦས་ལ་ཕྱག་འཚལ་ལོ། །ཉོན་མོངས་འདམ་གྱི་དྲི་མས་མ་གོས་ཤིང། །ལུང་དང་རྟོགས་པའི་འདབ་བརྒྱ་རྣམ་པར་རྒོད། །རྣམ་མཁྱེན་ཟེའུ་འབྲུ་དཀར་པོའི་སོ་ཕྲེང་ཅན། །པདྨ་རྡོ་རྗེའི་
ཞབས་ལ་ཕྱག་འཚལ་ལོ། །རྣམ་དཀར་འབྲུ་མར་ཐིགས་པས་ཡོངས་བཟུང་བའི། །བསླབ་གསུམ་སྡོང་བུར་ཡེ་ཤེས་མེ་ལྕེ་ཆགས། །གདུལ་བྱའི་བློ་མུན་སེལ་བའི་དཔལ་ཡོན་ཅན། །མར་མེ་མཛད་དཔལ་བསྲུང་བ་ལ་ཕྱག་འཚལ། །
འཕགས་ཡུལ་མཁས་གྲུབ་དུ་མའི་ཞབས་བསྟེན་པས། །ཟབ་དང་རྒྱ་ཆེའི་གདམས་པས་སྐལ་བཟང་བྱས། །སྡིགས་མཛུབ་ཙམ་གྱིས་མ་རུངས་མཐར་བྱེད་པའི། །སྐད་གཉིས་སྨྲ་བའི་དབང་པོ་ལ་ཕྱག་འཚལ། །ཚེ་རབས་
མང་པོར་ཡང་དག་ལམ་གོམས་པས། །དཔལ་ལྡན་གཤིན་རྗེའི་གཤེད་དང་དུས་འཁོར་སོགས། །རབ་འབྱམས་རྒྱུད་སྡེའི་དོན་ལ་མཁྱེན་པ་རྒྱས། །རྗེ་བཙུན་ཆོས་རབ་ཞབས་ལ་ཕྱག་འཚལ་ལོ། །དམ་པའི་རིགས་འཁྲུངས་ལུང་
རིགས་ལུས་སྟོབས་རྒྱས། །མདོ་རྒྱུད་རལ་པའི་ཁུར་གྱིས་ལེགས་པར་མཛེས། །ཕས་རྒོལ་གཉིས་འཐུང་འཇོམས་པའི་སྦར་ཁྱིམ་ཅན། །ཡེ་ཤེས་སེང་གེའི་ཞབས་ལ་ཕྱག་འཚལ་ལོ། །མཁྱེན་པའི་སྤྱན་གྱིས་འབུམ་ཕྲག་
[011A]༄༅། །ཆོས་ཀུན་གཟིགས། །བརྩེ་བའི་སྦར་ཁྱིམ་ཕྲེང་བ་ཕྱོགས་སུ་གཡོ། །རྣམ་དཀར་མཛད་པའི་གད་རྒྱངས་མཐོན་པོ་ཅན། །རྣལ་འབྱོར་དབང་ཕྱུག་འབུམ་སེང་ལ་ཕྱག་འཚལ། །གཞོན་ནུའི་དུས་ནས་དམ་
པས་རྗེས་བཟུང་བས། །བདུད་སྡེའི་གཡུལ་བཟློག་རྒྱུད་སྡེའི་དོན་བཞིན་དུ། །རྟེན་འབྲེལ་ཐབས་ལ་མཁས་པའི་རིག་སྔགས་འཆང། །རྗེ་བཙུན་རྒ་ལོའི་ཞབས་ལ་ཕྱག་འཚལ་ལོ། །རྨད་བྱུང་མཁྱེན་པའི་དཀྱིལ་འཁོར་
ཡོངས་རྫོགས་ཤིང། །རྣམ་དཀར་བཤད་དང་བསྒྲུབ་པའི་བསིལ་འོད་ཀྱིས། །གདུལ་བྱ་ཀུནྡའི་ཚོགས་ཀྱི་དབུགས་འབྱིན་པ། །ཤེས་རབ་སེང་གེའི་ཞབས་ལ་ཕྱག་འཚལ་ལོ། །བདེ་ལེགས་རང་བཞིན་ཡེ་ཤེས་གཞལ་
མེད་ཁང། །དཔལ་ལྡན་འབྱོར་པའི་ཕུན་ཚོགས་དུ་མས་གང། །འཕྲིན་ལས་བ་དན་གྱིས་མཛེས་སྨན་ཁབ་པ། །ཡེ་ཤེས་དཔལ་གྱི་ཞབས་ལ་ཕྱག་འཚལ་ལོ། །ཕྱག་ན་པདྨོའི་ཐུགས་རྗེའི་འོད་ཟེར་གྱིས། །གང་གི་བློ་གྲོས་
པདྨོ་ཁ་ཕྱེ་བའི། །ངོ་མཚར་དྲི་བསུང་ཕྱོགས་ཀྱི་འཁོར་ལོ་འགེངས། །དོན་གྲུབ་རིན་ཆེན་ཞབས་ལ་ཕྱག་འཚལ་ལོ། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། ཞེས་སོགས་དང། གཞུང་ལུགས་རལ་
པ་འཐུག་པོས་གཉའ་ཁེབས་ཤིང། ཞེས་སོགས་དང། དགེ་ལེགས་འབྱུང་གནས་རྒྱལ་བའི་བསྟན་པ་ལ། །ཆོས་ཀྱི་རྒྱལ་པོའི་གོ་འཕང་རབ་བརྙེས་ཤིང། །གདུལ་བྱའི་དཔལ་མགོན་བཟང་པོའི་ཐུགས་རྗེ་ཅན། །ཆོས་

[011B] །རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། །བཅུད་རྣམས་བསྡུས་ནས་ཉམས་སུ་བླངས་པའི་མཐུས། །ཚེ་དེ་ཉིད་ལ་རྡོ་རྗེའི་སྐུ་བརྙེས་པ། །འཆི་མེད་རྣལ་འབྱོར་མཆོག་ལ་
ཕྱག་འཚལ་ལོ། །རིགས་ཀུན་བདག་པོ་དྲུག་པ་རྡོ་རྗེ་འཆང། །རྨད་བྱུང་ཐུགས་རྗེས་སྣ་ཚོགས་སྐུར་སྤྲུལ་ནས། །འགྲོ་ཀུན་བྱང་ཆུབ་མཆོག་ལ་འགོད་མཛད་པ། །བློ་བཟང་དོན་གྲུབ་ཞབས་ལ་ཕྱག་འཚལ་ལོ། །དཔལ་ལྡན་
མཁས་མཆོག་བྱེ་བའི་ཟུར་ཕུད་ལ། །མཁྱེན་རབ་མཚུངས་མེད་གོམ་པ་འགོད་མཁས་པ། །གཞུང་ལུགས་ཀུན་མཁྱེན་སངས་རྒྱས་ཡེ་ཤེས་ཅེས། །མཚན་མཆོག་དོན་དང་ལྡན་ལ་ཕྱག་འཚལ་ལོ། །བདེ་གཤེགས་ཀུན་
གྱི་ཡབ་གཅིག་འཇམ་པའི་དབྱངས། །མཐའ་དག་བགེགས་དཔུང་འཇོམས་མཛད་གཤིན་རྗེའི་གཤེད། །དབྱེར་མེད་སྐུ་བཞིའི་བདག་ཉིད་སྐྱབས་ཀྱི་ཕུལ། །རྗེ་བཙུན་རྩ་བའི་བླ་མ་ལ་ཕྱག་འཚལ། །དེ་ལྟར་བསྟོད་པའི་རྣམ་
དཀར་དགེ་བའི་མཐུས། །ཚེ་རབས་ཀུན་ཏུ་དལ་འབྱོར་རྟེན་ཐོབ་ཅིང། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །ཐུན་མོང་ལམ་གྱི་རིམ་པ་མཐར་ཕྱིན་ཤོག་འཇམ་དཔལ་དཔའ་བོའི་རིམ་གཉིས་གྲུ་ཆེན་ལ། །བརྟེན་
ནས་རྒྱུད་སྡེའི་རྒྱ་མཚོར་ལེགས་ཞུགས་ཏེ། །སྐུ་གསུམ་རིན་ཆེན་གླིང་དུ་བགྲོད་གྱུར་ནས། །སྲིད་ཞིའི་དབུལ་བ་མ་ལུས་སེལ་བར་ཤོག་ཅེས་པ་འདི་ནི་དགེ་སློང་མདོ་སྔགས་ཉིན་བྱེད་བཟང་པོས་འདི་ལྟ་བུ་ཞིག་དགོས་ཅེས་

[012A]༄༅། །གསོལ་བ་ནན་ཆེར་བཏབ་པ་ལ་བརྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་ཐོན་དགའ་ལྡན་རྫོང་དུ་སྦྱར་བའོ།། །།༄༅། །ན་མོ་གུ་རུ་བཛྲ་བཧཻ་ར་ཝཱ་ཡ་
ཁྱབ་བདག་འཇམ་པའི་རྡོ་རྗེ་གཤིན་རྗེའི་གཤེད། །མགོན་དེ་དགྱེས་པ་ཀུན་བསྐྱེད་མཁའ་འགྲོའི་གཙོ། །ཟུང་འཇུག་གོ་འཕང་མངོན་གྱུར་ལཱ་ལི་ཏ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གྲུབ་མཆོག་དོན་
ཡོད་རྡོ་རྗེ་ཡེ་ཤེས་སྦས། །རླུང་སེམས་དབང་བསྒྱུར་པདྨ་བཛྲ་དང། །མདོ་རྒྱུད་མངའ་བདག་མར་མེ་མཛད་པའི་ཞབས། །གསོལ་བ། །མཐུ་སྟོབས་དབང་ཕྱུག་རྭ་ལོ་རྡོ་རྗེ་གྲགས། །འཇིག་རྟེན་མིག་གྱུར་ཆོས་རབ་དེ་
སྲས་མཆོག་དཔལ་ལྡན་ཡེ་ཤེས་སེང་གེ་འབུམ་སེང་ཞབས། །གསོལ་བ། །བདུད་བཞིའི་གཡུལ་བཟློག་རྗེ་བཙུན་རྭ་ལོ་དང། །ཀུན་མཁྱེན་ཤེས་རབ་སེང་གེ་ཡེ་ཤེས་དཔལ། །དོན་གཉིས་ལྷུན་གྱིས་གྲུབ་པའི་རིན་པོ་ཆེ། །
གསོལ་བ། །རྒྱལ་བ་གཉིས་པ་བློ་བཟང་གྲགས་པའི་དཔལ། །མཁས་གྲུབ་དམ་པ་ཆོས་ཀྱི་རྒྱལ་མཚན་དང། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེའི་ཞབས། །གསོལ་བ། །སྐུ་གསུམ་མངོན་གྱུར་རྒྱལ་བ་དབེན་ས་པ། །ལུང་
རྟོགས་མངའ་བདག་སངས་རྒྱས་ཡེ་ཤེས་ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །མ་རུངས་གདུལ་དཀའ་མཐའ་དག་འདུལ་བའི་ཕྱིར། །འཇིགས་

[012B] །གསོལ་བ། །དེ་ལྟར་བསྟོད་པས་བྱང་ཆུབ་སྙིང་པོའི་བར། །འགལ་རྐྱེན་བདུད་སྡེའི་གཡུལ་ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས། །དངོས་གྲུབ་ཀུན་གྱིས་རྟག་ཏུ་
འབྱོར་གྱུར་ཅིག་མདོར་ན་དེང་ནས་ཚེ་རབས་ཐམས་ཅད་དུ། །འཇམ་དཔལ་དཔའ་བོས་དགྱེས་ཤིང་རྗེས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་གོ་འཕང་བདེ་བླག་ཐོབ་གྱུར་ཅིག་ཅེས་དཔལ་
རྡོ་རྗེ་འཇིགས་བྱེད་ཀྱི་དབང་གི་ཉེ་བརྒྱུད་ལ་གསོལ་བ་འདེབས་པ་འདི་ཡང། འབྲོང་རྩེ་ནས་མིའི་དབང་པོ་འཇིག་རྟེན་དབང་ཕྱུག་གིས་བསྐུལ་བ་ལ་བརྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་
གྱིས་སྦྱར་བ་དགེའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། སྐུ་བཞིའི་བདག་ཉིད་ཁྱབ་བདག་རྡོ་རྗེ་འཆང། །རྒྱལ་བའི་ཡུམ་གཅིག་རྗེ་བཙུན་རྣལ་འབྱོར་མ། །མཁས་གྲུབ་ཆེན་པོ་ཨ་བྷྱཱ་ཀ་རའི་ཞབས། །ལྷ་མིའི་འདྲེན་
པ་གསུམ་ལ་གསོལ་བ་འདེབས། །རིག་སྔགས་གྲུབ་པ་ནཱ་ཡ་ཀ་པ་དང། །གྲུབ་པ་མཆོག་བརྙེས་ད་ཤ་པཱ་ལ་ཤྲཱི། །དམ་པས་རྗེས་བཟུང་བི་ཁྱཱ་ཏ་དེ་བ། །འགྲོ་བའི་བླ་མ་གསུམ་ལ། །གནས་ལྔ་མཁྱེན་པ་ཁ་ཆེ་པཎྜི་ཏ། །ཡོན་ཏན་འབྱུང་
གནས་དྷཱ་མི་ཤཱི་དང། །དེ་སྲས་ཐུ་བོ་བི་མ་ལ་ཤྲཱི། །བསྟན་པ་རྒྱས་མཛད་གསུམ་ལ། །སྐད་གཉིས་སྨྲ་བ་གྲགས་པ་རྒྱལ་མཚན་དང། །རྗེ་བཙུན་རོང་པ་ཤེས་རབ་སེང་གེའི་ཞབས། །འཇམ་པའི་དབྱངས་དངོས་ཀུ་མཱ་ར་ཤྲཱི། །ཐར་པའི་

[013A]༄༅། །ལམ་སྟོན་གསུམ་ལ། །བསླབ་གསུམ་རིན་ཆེན་ལྡན་པའི་ཚུལ་རྒྱལ་བ། །སེམས་དཔའ་ཆེན་པོ་ཆོས་ཀྱི་རྒྱལ་པོ་དང། །རྔོ་སྟོན་དམ་པ་བསོད་ནམས་བཟང་པོའི་ཞབས། །ཕན་བདེའི་འབྱུང་གནས་གསུམ་ལ། །
མཁྱེན་རབ་དབང་ཕྱུག་ཆོས་རྗེ་རྒྱལ་བ་དཔལ། །མཐུ་སྟོབས་མངའ་བདག་བཟང་པོ་བཀྲ་ཤིས་ཞབས། །བཀྲ་ཤིས་སྨྲ་བའི་ཟླ་བ་འཕགས་པའི་མཆོག་བསྟན་པའི་དཔལ་གྱུར་གསུམ་ལ། །ཀུན་དགའི་ལམ་གྱིས་དཔལ་འབྱོར་
གྲུབ་པའི་གཙོ། །མཁས་གྲུབ་དམ་པ་སངས་རྒྱས་ཡེ་ཤེས་དང། །རྡོ་རྗེ་འཆང་དངོས་རྩ་བའི་བླ་མ་སྟེ། །བཀའ་དྲིན་མཉམ་མེད་གསུམ་ལ། །དེང་ནས་བཟུང་སྟེ་ཚེ་རབས་ཐམས་ཅད་དུ། །འཁོར་ལོ་བཞི་དང་ལྡན་པའི་རྟེན་ཐོབ་
ནས། །རྒྱུད་སྡེའི་སྙིང་པོ་ཕྲེང་བ་རྣམ་གཉིས་ཀྱི། །བཤད་སྒྲུབ་བསྟན་པའི་རྒྱ་མཚོ་སྤེལ་བར་ཤོག་ཡང་ན་ཨ་བྷཱི་ཡཱ་ནས། དགེ་བའི་འབྱུང་གནས་སྦས་པ། ལེགས་སྤྱོད་འབྱུང་གནས་སྦས་པ། མ་ནུ་ཐ་དེ་བ། མེ་གྷ་ལ་ཨུ་པ་
ཐ། བལ་པོ་པཎྜིཏ་ཀིརྩ་ཏྲ། ལོཙྪ་བ་གྲགས་པ་རྒྱལ་མཚན། རོང་པ་ཤེར་སེང། བླ་མ་བག་སྟོན། ཆོས་རྗེ་ཚུལ་རྒྱལ་མན་གོང་དང་འདྲ། ཡང་ན་པཎ་ཆེན་ཤཱཀྱ་ཤྲཱི། སུག་ཐམས་ཅད་མཁྱེན་པ། སུག་དྷ་རྨ་ཀེ་ཏུ། ཕུག་པ་ཤཱཀྱ་རྡོ་རྗེ་
བླ་མ་འོད་ཟེར་ཕུག་པ། སངས་རྒྱས་འབུམ། ལོཙྪ་བ་མཆོག་ལྡན། བག་སྟོན་མན་གོང་དང་འདྲའོ། ཞེས་ཕྲེང་བའི་དཀྱིལ་འཁོར་ཞེ་གཉིས་སམ་བཞི་བཅུའི་བརྒྱུད་རིམ་གསོལ་འདེབས་དང་བཅས་པ་འདི། སེར་བྱེས་པ་སློབ་དཔོན་

[013B] དགེ་ལུགས་ཀྱི་ཕྲེང་བ་གཉིས་ཀྱི་ཤིང་རྟ་ཆེན་པོ་པཎ་ཆེན་བཟང་པོ་བཀྲ་ཤིས་ཀྱིས་མཛད་པའི་ཕྲེང་བ་གཉིས་ཀྱི་ལྷན་ཐབས་དང་གསན་ཡིག་བཞིན་ཆོས་
སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོར་སྨྲས་པའོ།། །།༄༅། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད།།
དཔལ་ལྡན་སྐུ་བཞིའི་དབང་ཕྱུག་རྡོ་རྗེ་འཆང། །ཁ་སརྤཱ་ཎི་བློ་གྲོས་རིན་པོ་ཆེ། །ཏཻ་ལོ་པ་དང་རོལ་པའི་རྡོ་རྗེ་དང། །མི་ཏྲ་ཛྭ་ཀི་ཆོས་རྗེ་བྱམས་པའི་དཔལ། །བསོད་ནམས་དབང་ཕྱུག་མཁན་ཆེན་རིན་པོ་ཆེ། །དཔལ་ལྡན་བླ་མ་
སེང་གེའི་མཚན་ཅན་དང། །རྡོ་རྗེ་འཆང་དབང་བུ་སྟོན་ཡབ་སྲས་ཞབས། །ཁྱུང་ཆེན་རྗེ་བཙུན་བླ་མ་མཁས་གྲུབ་མཆེད། །ཆོས་ཀྱི་རྡོ་རྗེ་བློ་བཟང་དོན་གྲུབ་དང། །སངས་རྒྱས་ཡེ་ཤེས་ཞབས་དང་ཆོས་ཀྱི་རྒྱལ། །རིག་འཛིན་སྡོམ་
པའི་བརྒྱུད་པ་ལ་ཕྱག་འཚལ། ཅེས་པ་ནི་མི་ཏྲ་བརྒྱ་རྩའི་སྐོར། མན་ངག་བརྒྱ་རྩའི་སྐོར། བདེ་ཆེན་རལ་གཅིག་སྐོར། བདེ་མཆོག་བཅུ་གསུམ་མ་རྣམས་ཀྱི་བརྒྱུད་པའི་བླ་མ་ལ་གསོལ་བ་འདེབས་པའོ།    ༈    །སྟོབས་བཅུ་མངའ་བ་ཐུབ་
པའི་དབང་པོ་དང། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །བཙུན་པ་གྲོལ་སྡེ་མཆོག་སྡེ་དུལ་བའི་སྡེ། །སེར་བཟང་ཀུ་སུ་ལུ་གཉིས་གསེར་གླིང་པ། །ཨ་ཏི་ཤ་དང་འབྲོམ་སྟོན་སྤྱན་སྔ་བ། །གཞོན་ནུ་འོད་དང་ཚར་

[014A]༄༅། །ཆེན་དཔལ་ལྡན་གྲོ་སྒོམ་སེང་མཆིམས་དང་བསོད་ཡེ་གྲགས་མཚན་ཅན། །སེམས་དཔའ་ཆེན་པོ་བུ་སྟོན་ཡབ་སྲས་ཞབས། །གྲུབ་ཤེ་དགེ་འདུན་གྲུབ་པ་བློ་གྲོས་སྦས། །ལུང་རིགས་སྐྱབས་
མཆོག་བློ་བཟང་དོན་གྲུབ་དང། །སངས་རྒྱས་ཡེ་ཤེས་ཆོས་ཀྱི་རྒྱལ་མཚན་ཏེ། །བྱང་སེམས་སྡོམ་པའི་བརྒྱད་པ་ལ་ཕྱག་འཚལ།    ༈    །ཐུབ་པའི་དབང་པོ་ཤེས་རབ་ཅན་གྱི་མཆོག་སྒྲ་གཅན་ཟིན་དང་བྲམ་ཟེ་སྒྲ་གཅན་ཟིན། །ཀླུ་
སྒྲུབ་སྙིང་པོ་ཡོན་ཏན་བློ་གྲོས་དང། །རིན་ཆེན་བཤེས་གཉེན་ཆོས་སྐྱོང་ཡོན་ཏན་བདག་ཆོས་ཕྲེང་ཞི་བའི་འབྱུང་གནས་སྦས་པ་དང། །ཁ་ཆེ་པཎ་ཆེན་བྱང་ཆུབ་དཔལ་བཟང་པོ། །བདེ་བ་དཔལ་དང་མཁན་ཆེན་གྲགས་
པའི་ཞབས། །རྣམ་དག་དགྲ་བཅོམ་བུ་སྟོན་ཡབ་སྲས་དང། །གྲགས་པ་རྒྱལ་མཚན་ཤེར་འབྱུང་ཡེ་ཤེས་གྲགས། །བློ་གྲོས་དམ་ཆོས་རྒྱལ་མཚན་འཛིན་པ་སྟེ། །བསྙེན་རྫོགས་སྡོམ་པའི་བརྒྱུད་པ་ལ་ཕྱག་འཚལ། །
གཉིས་མེད་གསུང་པ་ཐུབ་པའི་དབང་པོ་དང། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །བཙུན་པ་གྲོལ་སྡེ་མཆོག་སྡེ་དུལ་བའི་སྡེ། །རྣམ་སྣང་མཛད་དང་སེང་བཟང་ཡེ་ཤེས་དང། །ཡོན་ཏན་བཤེས་གཉེན་
རིན་ཆེན་བཟང་པོ་དང། །ཟླ་བཟང་བསྟན་སྐྱོང་བློ་ལྡན་ཤེས་རབ་དང། །ཤེས་རབ་འབར་དང་བྱང་ཆུབ་ཡེ་ཤེས་དང། །གཞོན་ནུ་ཚུལ་ཁྲིམས་དང་ནི་ཤེས་རབ་འབུམ། །བྱང་ཆུབ་འབུམ་དང་འཇམ་པའི་རྡོ་རྗེ་དང། །དར་ཚུལ་

[014B] །གྲུབ་པ་སེང་གེ་ཚད་མའི་སྐྱེས་བུ་སྟེ། །ཐམས་ཅད་མཁྱེན་པ་བུ་སྟོན་ཡབ་སྲས་ཞབས། །རིན་ཆེན་འཕེལ་དང་ཚུལ་ཁྲིམས་ཡེ་ཤེས་དང། །འོད་ཟེར་བཟང་པོ་ཡོན་ཏན་བཟང་པོ་དང། །སངས་
རྒྱས་ཡེ་ཤེས་ཆོས་ཀྱི་རྒྱལ་མཚན་ཏེ། །ཕར་ཕྱིན་བརྒྱུད་པ་རྣམས་ལ་གསོལ་བ་འདེབས། །སྡོམ་གསུམ་ཕར་ཕྱིན་བརྒྱུད་པ་རྣམས་ཀྱི་གསོལ་འདེབས་གོང་མ་རྣམས་ནི་ཐམས་ཅད་མཁྱེན་པ་བུ་སྟོན་རིན་པོ་ཆེས་མཛད་ལ་
འོག་མ་རྣམས་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །གུར་གུམ་མདངས་མཛེས་འཇམ་པའི་དབྱངས། །ངུར་སྨྲིག་གར་གྱིས་རྣམ་རོལ་བ། །བློ་བཟང་གྲགས་པ་ཞེས་བྱ་བའི། །
བླ་མ་དེ་ལ་ཕྱག་འཚལ་ལོ། །རྒྱལ་ཀུན་མཁྱེན་བརྩེའི་འོད་རིས་ཀྱིས། །གང་ཐུགས་གཞལ་མེད་ཁང་མཛེས་པ། །ཙོང་ཁ་པ་ཞེས་བྱ་བ་ཡི། །བླ་མ་དེ་ལ། །མདོ་རྣམས་གསུང་ཚེ་ཤཱཀྱའི་རྒྱལ། །རྒྱུད་ཀུན་སྟོན་ཚེ་རྡོ་རྗེ་འཛིན།།
དུས་འདིར་རྒྱལ་བ་གཉིས་པ་ཞེས། །བླ་མ་དེ་ལ། །མཁྱེན་བརྩེ་ནོར་བུའི་མེ་ལོང་གིས། །གང་ཐུགས་རིན་ཆེན་ཕྱག་ཟུང་མཛེས། །འཇམ་དཔལ་རྒྱ་མཚོ་ཞེས་བྱ་བའི། །བླ་མ་དེ་ལ། །འཆད་རྩོད་རྩོམ་སོགས་ཤེས་བྱའི་
གནས། །།ཐམས་ཅད་མཁྱེན་ཅིང་གྲུབ་པའི་གཙོ། །དགེ་ལེགས་དཔལ་བཟང་ཞེས་བྱ་བའི། །བླ་མ་དེ་ལ། །ཀུན་མཁྱེན་གཉིས་པ་ཙོང་ཁ་པའི། །རྨད་བྱུང་གདམས་པས་སྐལ་བཟང་བྱས། །ཆོས་ཀྱི་རྒྱལ་མཚན་ཞེས་བྱ་བའི་

[015A]༄༅། །བླ་མ་དེ་ལ། །འོད་གསལ་འཆི་མེད་ལམ་ལས་འོངས། །ཟུང་འཇུག་ནམ་མཁའི་འཇའ་ཡིས་འཁྱུད། །དྷརྨ་བཛྲ་ཞེས་བྱ་བའི། །བླ་མ་དེ་ལ། །རྣམ་དཔྱོད་འདབ་བརྒྱ་རྒོད་པའི་རྩེར། །སྐུ་གསུམ་ཟེའུ་འབྲུའི་
སོ་ཕྲེང་མཛེས། །བློ་བཟང་དོན་གྲུབ་ཅེས་བྱ་བའི། །བླ་མ་དེ་ལ། །འགྲོ་འདིའི་བསོད་ནམས་རྒྱ་མཚོའི་འཇིང། །གང་སྐུའི་རིན་ཆེན་ལྷུན་པོ་འཁྲུངས། །བསོད་ནམས་རྒྱ་མཚོ་ཞེས་བྱ་བའི། །བླ་མ་དེ་ལ། །སངས་རྒྱས་ཡེ་
ཤེས་དབང་གི་རྒྱལ། །གང་ཐུགས་རྒྱལ་མཚན་རྩེ་མོར་འཛེགས། །བུདྡྷ་ཛྙཱ་ན་ཞེས་བྱ་བའི། །བླ་མ་དེ་ལ། །དམ་ཆོས་སྨྲ་བའི་བཤེས་གཉེན་ཚུལ། །ཆོས་གོས་ངུར་སྨྲིག་རྒྱལ་མཚན་འཛིན། །ཆོས་ཀྱི་རྒྱལ་མཚན་
ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཞེས་པ་འདི་ནི་རྒྱལ་བ་གཉིས་པའི་བསྟན་པ་བསྟན་འཛིན་དང་བཅས་པ་ལ་མི་ཕྱེད་པའི་དད་པ་དང་ལྡན་པ་ལྷུན་གྲུབ་གླིང་ནས་ནང་སོ་སྐུ་མཆེད་ཀྱིས་ནན་ཆེར་བསྐུལ་བ་ལ་
བརྟེན་ནས། ཤཱཀྱའི་དགེ་སློང་ཆོས་ཀྱི་རྒྱལ་མཚན་གྱིས། མྱང་སྟོད་རིག་པའི་འབྱུང་གནས་ཀྱི་སའི་ཆ། དཔལ་བཀྲ་ཤིས་ལྷུན་གྱིས་གྲུབ་པའི་གླིང་གི་སྐྱེད་མོས་ཚལ་མེ་ཏོག་རྣམ་པར་རྒྱས་པའི་ལྡིང་ཁང་དུ་སྨྲས་
པའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། སྣང་བ་མཐའ་ཡས་བདེ་གཤེགས་ཀུན་གྱི་གཙོ། །གྲུབ་པའི་རྒྱལ་མོ་འཆི་མེད་རིག་འཛིན་བརྙེས། །གསང་སྔགས་སྡོང་པོ་མཆོག་གི་འབྲས་བུས་མཛེས། །

[015B] །ཕོ་ཉའི་ལམ་གྱིས་མཆོག་བརྙེས་རྡོ་རྗེ་གྲགས། །སྒྲུབ་རྒྱུད་བསྟན་པའི་སྲོག་ཤིང་མིད་ལ་རྗེ། །ཟླ་འོད་གཞོན་ནུར་གྲགས་པའི་སྒམ་པོ་པ། །གསོལ་བ། །ཕག་མོ་གྲུབ་པ་བདེ་
གཤེགས་འདུས་པའི་སྐུ། །དེ་སྲས་འཇིག་རྟེན་མགོན་པོ་འབྲི་གུང་པ། །རྒྱལ་བའི་སྲས་པོ་སྤྱན་སྔ་རིན་པོ་ཆེ། །གསོལ་བ། །རྒྱལ་བའི་དབང་པོ་ཡང་དགོན་ཆོས་ཀྱི་རྗེ། །ཐུགས་སྲས་དམ་པ་སྤྱན་སྔ་རིན་ཆེན་ལྡན། །ཀུན་
མཁྱེན་གཉིས་པར་གྲགས་པའི་ཟུར་ཕུག་པ། །གསོལ་བ། །བྱམས་དང་སྙིང་རྗེ་འབྱོངས་པའི་འབར་ར་བ། །སྡེ་སྣོད་གསུམ་གྱི་མངའ་བདག་ཤེས་རབ་དཔལ། །སེམས་དཔའ་ཆེན་པོ་ཚུལ་ཁྲིམས་དཔལ་བཟང་ཞབས། །
གསོལ་བ། །གནས་ལུགས་དོན་རྟོགས་རིན་ཆེན་བཤེས་གཉེན་དང། །བསླབ་གསུམ་རྣམ་དག་སངས་རྒྱས་རྒྱ་མཚོའི་ཞབས། །རྒྱལ་བ་ཀུན་དངོས་རྗེ་བཙུན་སྐྱབས་མཆོག་དཔལ། །གསོལ་བ། །སྐུ་གསུམ་མངོན་གྱུར་
རྒྱལ་བ་དབེན་ས་པ། །ཚེ་དཔག་མེད་དངོས་སངས་རྒྱས་ཡེ་ཤེས་ཞབས། །བསླུ་མེད་ལམ་སྟོན་རྩ་བའི་བླ་མ་ལ། །གསོལ་བ། །དྲན་པས་ཚེ་ཡི་བར་གཅོད་ཀུན་སེལ་ཞིང། །མཆོག་དང་ཐུན་མོང་དངོས་གྲུབ་ཀུན་སྩོལ་བའི། །
ལྷ་མིའི་འདྲེན་པ་མགོན་པོ་ཚེ་དཔག་མེད། །གསོལ་བ་འདེབས་སོ་ཚེ་ཡི་དངོས་གྲུབ་སྩོལ། །བདག་དང་མཐའ་ཡས་སེམས་ཅན་མ་ལུས་པའི། །དུས་དང་དུས་མིན་འཆི་བའི་འཇིགས་པ་ཀུན། །ཁྱོད་ཞབས་དྲན་པ་ཙམ་གྱིས་
[016A]༄༅། །བསལ་མཛད་ནས། །ཚེ་ཡི་རིག་འཛིན་ཐོབ་པར་བྱིན་གྱིས་རློབས། །ཅེས་ཚེ་དབང་བརྒྱུད་པའི་གསོལ་འདེབས་འདི་ནི་དད་པ་དང་གཏོང་བ་དང་ཚུལ་ཁྲིམས་ལ་སོགས་པའི་རྒྱན་གྱིས་མཛེས་པ་དབོན་ས་
རྗེ་བཙུན་སངས་རྒྱས་ཚེ་བརྟན་གྱིས་ནན་ཆེར་བསྐུལ་བ་ལ་བརྟེན་ནས་དགེ་སློང་ཆོས་ཀྱི་རྒྱལ་མཚན་གྱིས་དབེན་གནས་རྒོད་ཚང་གི་རི་ཁྲོད་དུ་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། རབ་འབྱམས་
འཁོར་ལོའི་ཁྱབ་བདག་རྡོ་རྗེ་འཆང། །ལྷན་ཅིག་སྐྱེས་དངོས་རྗེ་བཙུན་རྣལ་འབྱོར་མ། །དངོས་གྲུབ་མཆོག་བརྙེས་གྲུབ་ཆེན་ཚེམ་བུ་པ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཐའ་ཡས་ཡོན་ཏན་མཛོད་
འཛིན་བྱང་ཆུབ་འོད། །དམ་པས་རྗེས་བཟུང་བྱང་ཆུབ་ཚུལ་ཁྲིམས་ཞབས། །གྲུབ་པ་མཆོག་བརྙེས་ལྷ་བཙུན་དགོན་གསར་བ། །གསོལ་བ། །དད་སོགས་འཕགས་པའི་ནོར་ལྡན་གྲགས་སེང་བ། །གནས་ལྔ་མངོན་གྱུར་
གཞོན་ནུ་སེང་གེའི་ཞབས། །སྡེ་སྣོད་སྦྱངས་པའི་མཐར་སོན་གཞོན་ཚུལ་བ། །གསོལ་བ། །འཇམ་པའི་དབྱངས་དངོས་རིན་ཆེན་རྒྱལ་མཚན་དང། །གངས་ཅན་བསྟན་པའི་སྒྲོན་མེ་ཀུན་དགའ་དཔལ། །མཁྱེན་བརྩེ་མཆོག་
བརྙེས་རིན་ཆེན་རྒྱ་མཚོའི་ཞབས། །གསོལ་བ། །མཁས་པའི་དབང་པོ་བཟང་པོ་བཀྲ་ཤིས་དང། །གསང་བའི་མཛོད་འཛིན་ཡེ་ཤེས་རྩེ་མོའི་ཞབས། །རྒྱལ་བའི་སྲས་པོ་སྐྱབས་མཆོག་དཔལ་བཟང་པོ། །གསོལ་བ། །གྲུབ་པ་

[016B] །མགོན་དེའི་རྒྱལ་ཚབ་སངས་རྒྱས་ཡེ་ཤེས་ཞབས། །སྐྱབས་གསུམ་ཀུན་དངོས་རྩ་བའི་བླ་མ་ལ། །གསོལ་བ། །རབ་འབྱམས་རྒྱལ་བ་ཀུན་གྱི་ཐུགས་རྗེའི་གཏེར། །སྣ་ཚོགས་སྤྲུལ་པའི་
གར་གྱིས་རྣམ་རོལ་བས། མཐའ་ཡས་འགྲོ་བ་འདྲེན་མཛད་སྤྱན་རས་གཟིགས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྙེད་དཀའ་འཇིག་པར་སླ་བའི་དལ་འབྱོར་འདི། །དོན་མེད་འཇིག་རྟེན་བྱ་བས་མི་
གཡེང་བར། །རྣམ་དག་རྒྱལ་བས་བསྔགས་པའི་ལམ་བཟང་ལ། །སྒྲུབ་པ་སྙིང་པོར་བྱེད་པར་བྱིན་གྱིས་རློབས། །སྲིད་པའི་ངང་ཚུལ་མེ་འོབས་ལྟར་མཐོང་བས། །ཉམ་ཐག་འགྲོ་འདིའི་སྡུག་བསྔལ་མ་བཟོད་པར། །བྱམས་
དང་སྙིང་རྗེས་དྲངས་པའི་སེམས་བསྐྱེད་དེ། །རྒྱལ་སྲས་སྤྱོད་པས་འདའ་བར་བྱིན་གྱིས་རློབས། །ཐུན་མོང་ལམ་གྱི་རིམ་པ་མཐར་སོན་ཚེ། །ཐུགས་རྗེའི་བདག་ཉིད་སྤྱན་རས་གཟིགས་དབང་གི་མཚན་བཅས་མཚན་མེད་
རྣལ་འབྱོར་མཐར་ཕྱིན་ནས། །སྐུ་གསུམ་མངོན་དུ་འགྱུར་བར་བྱིན་གྱིས་རློབས། །ཅེས་གྲུབ་ཐོབ་གཉན་ཚེམ་བུ་པའི་ལུགས་ཀྱི་སྤྱན་རས་གཟིགས་ཀྱི་དམར་ཁྲིད་བརྒྱུད་པའི་གསོལ་འདེབས་འདི་ནི། ལུང་དང་མངོན་པར་
རྟོགས་པའི་ཡོན་ཏན་རིན་པོ་ཆེས་ཐུགས་ཀྱི་བང་མཛོད་ཡོངས་སུ་གང་བ་བདེ་བར་གཤེགས་པའི་མཚན་སྙན་དབྱར་སྐྱེས་ཀྱི་རྔ་གསངས་རྒྱུད་མར་སྒྲོག་པས། གངས་རིའི་ལྗོངས་ཀྱི་སྐལ་བཟང་མདོངས་ལྡན་མཐའ་དག་

[017A]༄༅། །གི་རྣ་བའི་བཅུད་ལེན་རྒྱས་པར་བྱེད་པ་གང་གི་གདན་ས་བ་ནོར་བཟང་རྒྱ་མཚོའི་གསུང་གིས་ཉེ་བར་བསྐུལ་བ་ལ་བརྟེན་ནས་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་རི་བོ་ནགས་ཚལ་གྱི་དགོན་པར་
སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། རྡོ་རྗེ་ཅན་ཞབས་རྗེ་བཙུན་བླ་མ་ཡི། །ཞབས་སེན་འོད་ཆགས་སྤྱི་བོའི་གཞིར་བཀོད་དེ། །གཅམ་བུའི་མགྲིན་སྐྱེས་མཱ་ལ་སྤེལ་བ་ལ། །བློ་ཡི་དབྱིག་
ལྡན་རྣམས་ཀྱིས་བཟོད་པའི་རིགས། །རྣམ་དཀར་སྟོབས་ཀྱིས་དལ་འབྱོར་རྟེན་ལྡན་ཞིང། །གཞོན་ནུ་ཉིད་ནས་ཚངས་སྤྱོད་བརྟུལ་ཞུགས་འཛིན། །ཕན་བདེའི་འབྱུང་གནས་དགེ་བའི་བཤེས་གཉེན་དུ། །མཐོང་ནས་
གུས་པས་བསྟེན་པ་ཁྱོད་ཕྱག་འཚལ། །མདོ་རྒྱུད་གཞུང་ལུགས་སྦྲང་རྩིའི་རྒྱལ་མཚན་གྱིས། །བློ་གྲོས་དཔྱིད་ཀྱི་དཔལ་མོ་མཛེས་བྱས་ཏེ། །སྐལ་བཟང་ཐར་འདོད་བུང་བའི་ཚོགས་རྣམས་ལ། །ལེགས་བཤད་དགའ་
སྟོན་འགྱེད་པ་ཁྱོད་ཕྱག་འཚལ། །ཚེ་འདིའི་ཕུན་ཚོགས་ཆུ་བུར་ལྟར་མཐོང་ནས། །ངེས་འབྱུང་བྱང་སེམས་ཡང་དག་ལྟ་བ་དང། །དཔལ་ལྡན་རིམ་གཉིས་ཟབ་མོའི་རྣལ་འབྱོར་གྱིས། །ཟུང་འཇུག་བསྒྲུབ་ལ་བརྩོན་པ་
ཁྱོད་ཕྱག་འཚལ། །འདིས་མཚོན་དགེ་བས་ཚེ་རབས་ཐམས་ཅད་དུ། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །འཇིག་རྟེན་འཇིག་རྟེན་འདས་པའི་ལེགས་ཚོགས་ཀུན། །ཡིད་ལ་སྨོན་པ་ཇི་བཞིན་འགྲུབ་

[017B]རང་གིས་རང་ལ་བསྟོད་པ་འདི། །བརྒྱ་བྱིན་ཡིན་ཡང་མཛེས་མ་ཡིན། །འོན་ཀྱང་ལྷ་མིའི་དབང་ཕྱུག་གི་བཀའ་སྩལ་ལྕི་བའི་ཕྱིར་འདི་སྨྲས། །རྡོ་རྗེ་སློབ་དཔོན་སློབ་མ་ཡིས། །བསྟོད་སོགས་འབད་པ་དོན་ཡོད་
པར། །རྒྱལ་བས་གསུངས་པའི་བདེན་པ་དེས། །མི་དབང་བཞེད་དགོངས་རྩེར་སོན་ཤོག་ཅེས་ཆོས་འཁོར་རྒྱལ་གྱི་གནས་མཆོག་ཏུ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །ན་མོ་
གུ་རུ་མཉྫུ་གྷོ་ཥཱ་ཡ། རབ་འབྱམས་རྒྱལ་བའི་དཀྱིལ་འཁོར་ཀུན་གྱི། །ཁྱབ་བདག་དཔལ་ལྡན་རྡོ་རྗེ་སེམས་དཔའ། །སྙིགས་དུས་མགོན་མེད་འགྲོ་བའི་དོན་དུ། །གང་འདུལ་ཇི་བཞིན་ངུར་སྨྲིག་གར་གྱིས། །རྣམ་རོལ་
བཀའ་དྲིན་གསུམ་ལྡན་བླ་མ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །སྙིང་ནས་བཀའ་དྲིན་དྲན་པའི་ཡིད་ཀྱིས། །གདུང་བའི་དབྱངས་ཀྱིས་གསོལ་བ་འདེབས་སོ། །ཚད་མེད་ཐུགས་རྗེའི་སྤྱན་གྱིས་གཟིགས་ལ། །བདག་
དང་མར་གྱུར་སེམས་ཅན་ཐམས་ཅད། །དེང་ནས་བྱང་ཆུབ་མ་ཐོབ་བར་དུ། །སྐད་ཅིག་ཙམ་ཡང་འབྲལ་བ་མེད་དང། །རྗེས་སུ་ཟུངས་ལ་མཆོག་དང་ཐུན་མོང། །བྱིན་རླབས་བདུད་རྩིས་ཚིམ་པར་མཛོད་ཅིག་འདས་པའི་སངས་
རྒྱས་མང་པོས་སྤངས་ཤིང། །ད་ལྟ་ཕྱོགས་བཅུའི་འཇིག་རྟེན་ཁམས་ན། །འཚོ་ཞིང་གཞེས་པའི་སངས་རྒྱས་རྣམས་ཀྱིས། །གདུལ་བར་མ་ནུས་མགོན་སྐྱབས་མེད་པའི། །བདག་ཅག་སྙིགས་མའི་འགྲོ་བ་དག་ལ། །

[018A]༄༅། །ཀུན་མཁྱེན་རྒྱལ་བའི་མཛད་པ་བསྒྲུབ་པའི། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །བཀའ་དྲིན་དྲན་པས་གསོལ་བ་འདེབས་སོ། །ཐུགས་རྗེས་ཟུང་ལ་བྱིན་གྱིས་རློབས་ཤིག་དེང་ནས་བྱང་ཆུབ་སྙིང་
པོའི་བར་དུ། །ཁྱོད་མིན་རེ་སའི་སྐྱབས་གཞན་མེད་པས། །འབྲལ་མེད་སྤྱི་གཙུག་ཉི་ཟླའི་སྟེང་དང། །སྙིང་གི་པདྨོའི་ཟེའུ་འབྲུར་བཞུགས་ལ། །མཆོག་དང་ཐུན་མོང་དངོས་གྲུབ་ཀུན་སྩོལ། །སྟོང་གསུམ་མི་མཇེད་ཞིང་གི་
སྟོན་པ། །འདྲེན་པ་མཉམ་མེད་ཟས་གཙང་སྲས་པོ། །བཅུ་གཉིས་མཛད་པས་རྣམ་པར་རོལ་ཅིང། །ཞིང་བརྒྱ་ཕུན་ཚོགས་འོད་ཀྱིས་འགེངས་པ། །སྐལ་མེད་བདག་གིས་མངོན་སུམ་མ་མཐོང། །ཐུབ་པའི་ཉི་མ་དུས་ཀྱིས་ནུབ་
ནས། །མཚན་ཙམ་ལྷག་མར་ལུས་པའི་དུས་འདིར། །བདག་ཅག་མགོན་མེད་འགྲོ་བ་རྣམས་ལ། །རྒྱལ་བས་གསུངས་པའི་ཆོས་ཚུལ་ཀུན་གྱི། །སྙིང་པོ་མ་ལུས་གཅིག་ཏུ་དྲིལ་ནས། །ལེགས་པར་འདོམས་པས་རྒྱལ་
བ་ཀུན་ལས། །ལྷག་པའི་དྲིན་ཅན་རྩ་བའི་བླ་མ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །ཡེངས་མེད་དྲན་པས་གསོལ་བ་འདེབས་སོ། །ཐུགས་རྗེ་ཆེན་པོའི་སྤྲིན་ཕུང་བཀྲིགས་ལ། །བྱིན་རླབས་བདུད་རྩིའི་ཆར་རྒྱུན་ཕོབ་
ཅིག་བྱམས་པ་འཇམ་དབྱངས་སྤྱན་རས་གཟིགས་སོགས། །ས་བཅུའི་དབང་ཕྱུག་རྒྱལ་སྲས་རྣམས་དང། །མཆོག་ཟུང་རབ་འབྱོར་འོད་སྲུངས་ལ་སོགས། །འཕགས་མཆོག་རྣམས་དང་བགྲོ་ཞིང་མོལ་བའི། །དགའ་སྟོན་

[018B] །མདའ་བསྣུན་ཞབས་སོགས་གྲུབ་མཆོག་རྣམས་དང། །འཛམ་གླིང་མཛེས་བྱེད་རྒྱན་དྲུག་མཆོག་གཉིས། །ལྔ་བརྒྱའི་གཙུག་རྒྱན་ཇོ་བོ་ཡབ་སྲས། །བློ་བཟང་རྒྱལ་བ་གཉིས་པའི་ཞབས་སོགས། །
མཁས་ཤིང་གྲུབ་པའི་དམ་པ་རྣམས་ཀྱིས། །རང་རང་གདུལ་བྱ་སྨིན་པར་མཛད་ནས། །དག་པའི་ཞིང་དུ་གཤེགས་པའི་དུས་འདིར། །དམིགས་བུས་དོར་བའི་ལོང་བའི་ཚོགས་དང། །རྔོན་པས་གཙས་པའི་རི་དྭགས་ལྟ་བུར། །ཉམ་
ཐག་མགོན་མེད་བདག་ཅག་རྣམས་ལ། །དུས་གསུམ་བདེ་གཤེགས་སྲས་བཅས་ཀུན་གྱི། །ཐུགས་ཀྱི་བཅུད་བསྡུས་ཟབ་མོའི་གདམས་པ། །སྡུག་བསྔལ་ནད་ཀུན་སེལ་བའི་སྨན་ཆེན། །མ་རིག་མུན་པ་འཇོམས་པའི་སྒྲོན་མེ། །ཕན་
བདེའི་མཆོག་སྩོལ་ཡིད་བཞིན་ནོར་བུ། །དམ་ཆོས་བདུད་རྩིའི་ཆར་ཆེན་ཕབ་ནས། །དམུ་རྒོད་བདག་རྒྱུད་ཐ་རྒོད་གྱོང་པོ། །ཇི་བཞིན་འདུལ་མཛད་ཐམས་ཅད་མཁྱེན་པ། །བཀའ་དྲིན་ཟླ་མེད་སྐྱབས་གསུམ་ཀུན་འདུས། །རྗེ་
བཙུན་བློ་བཟང་ཆོས་ཀྱི་རྒྱལ་མཚན། །སྙིང་ནས་དྲན་པས་གསོལ་བ་འདེབས་སོ། །བདག་དང་མ་རྒན་སེམས་ཅན་རྣམས་ཀྱི། །འདི་དང་བར་དོ་ཕྱི་མའི་འཇིགས་པ། །མ་ལུས་ད་ལྟ་མྱུར་དུ་སྐྱོབས་མཛོད། །ཆོས་བརྒྱད་འབྱུང་
པོའི་གདོན་གྱིས་ཟིན་ནས། །ཚེ་འདི་དོན་མེད་སྟོང་ལོག་བྱེད་དུས། །རྙེད་དཀའ་དོན་ཆེ་ནམ་མཁའི་གློག་འདྲར། །འདོམས་པའི་གསུང་གི་ལྕགས་ཀྱུ་རྣོན་པོས། །ཡང་དག་སྙིང་པོ་ལེན་པར་བསྐུལ་བའི། །བཀའ་དྲིན་མཉམ་མེད་

[019A]༄༅། །འགྲོ་བའི་བླ་མ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །རྩེ་གཅིག་མོས་པས་གསོལ་བ་འདེབས་སོ། །དེང་ནས་སངས་རྒྱས་མ་ཐོབ་བར་དུ། །འབྲལ་མེད་ཐུགས་རྗེས་བྱིན་གྱིས་རློབས་ཤིག་ཉོན་མོངས་
དུག་གསུམ་ཆང་གིས་མྱོས་ཤིང། །ལས་ངན་རླུང་ཤུགས་དྲག་པོས་འདས་པས། །འཇིགས་རུང་ངན་འགྲོའི་གཡང་ས་ཆེན་པོར། །བག་མེད་གོམ་པ་འདོར་བར་ཕྱོགས་ཚེ། །ཐུགས་རྗེ་ཉིན་མོར་བྱེད་པའི་འོད་ཀྱིས། །བདེ་འགྲོའི་
ལམ་བཟང་གསལ་བར་སྟོན་པའི། །བཀའ་དྲིན་འཁོར་མེད་བསླུ་མེད་སྐྱབས་མགོན། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །སྙིང་གི་ཁོང་ནས་བཀའ་དྲིན་དྲན་པས། །གསོལ་བ་འདེབས་སོ་བྱིན་གྱིས་རློབས་ཤིག་མཐའ་མེད་
འཁོར་བའི་རྒྱ་མཚོ་ཆེན་པོར། །ལས་དང་ཉོན་མོངས་རྦ་གློང་འཁྲུག་ཅིང། །སྡུག་བསྔལ་ཆུ་སྲིན་མང་པོས་གཟིར་བའི། །སྐྱབས་མགོན་མེད་པའི་འགྲོ་བ་མ་ལུས། །བསླབ་གསུམ་རྣམ་དག་གྲུ་རྫིངས་བརྟན་པོས། །ཐར་པ་དམ་
པའི་གླིང་དུ་འཁྲིད་པའི། །དེད་དཔོན་བཟང་པོ་དྲིན་ཅན་བླ་མ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །གདུང་བའི་དབྱངས་ཀྱིས་གསོལ་བ་འདེབས་སོ། །རྒྱུན་ཆད་མེད་པར་བྱིན་གྱིས་རློབས་ཤིག་ཁྲེལ་མེད་རང་བདེ་འདོད་
པའི་སེམས་ཀྱིས། །མྱང་འདས་དམན་པའི་ཕྱོགས་སུ་ཞེན་ཆེ། །བྱམས་དང་སྙིང་རྗེ་བྱང་ཆུབ་སེམས་ཀྱི། །རིན་ཆེན་ཤིང་རྟ་བཟང་པོར་བསྐྱོན་ནས། །སྐུ་གསུམ་ནོར་བུའི་གླིང་དུ་འདྲེན་པ། །གཞལ་བར་དཀའ་བའི་དྲིན་ཅན་བླ་མ། །

[019B] །སྙིང་ནས་དྲན་པས་གསོལ་བ་འདེབས་སོ། །རྩེ་གཅིག་གསོལ་བ་བཏབ་པའི་མོད་ལ། །ཐུགས་རྗེའི་རྒྱ་མཚོ་ཆེས་ཆེར་གཡོས་ནས། །བྱིན་རླབས་བདུད་རྩིས་ཚིམ་པར་མཛོད་ཅིག་མི་
འདོད་རྒུད་པ་ཀུན་གྱི་འབྱུང་གནས། །མ་རིག་དུག་ཆུས་མྱོས་པའི་མུན་ནག་ལུང་དང་རིགས་པའི་འོད་ཟེར་སྟོང་གིས། །གསལ་བར་མཛད་པ་བསྟན་པའི་སྒྲོན་མེ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །བཀའ་དྲིན་ཆེན་པོ་
རྗེས་སུ་དྲན་པས། །གསོལ་བ་འདེབས་སོ་བྱིན་གྱིས་རློབས་ཤིག་སྒྱུ་མས་རྨོངས་པར་བྱས་པའི་འཁྲུལ་འཁོར། །འཁྲུལ་བའི་རྣམ་ཤེས་དྲུག་གི་ཡུལ་སྣང། །མིང་ཙམ་ལས་གཞན་གྲུབ་པ་མེད་པའི། །བདེན་གཉིས་གནས་
ཚུལ་ཇི་བཞིན་སྟོན་པ། །རྨོངས་པའི་མུན་སེལ་དྲིན་ཅན་བླ་མ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །གསོལ་བ་འདེབས་སོ་བྱིན་གྱིས་རློབས་ཤིག་ཆོས་རྣམས་ཀུན་གྱི་གདོད་མའི་གནས་ལུགས། །སྨྲ་བསམ་བརྗོད་པའི་
ཡུལ་ལས་འདས་པའི། །ཆོས་ཉིད་དེ་བཞིན་ཉིད་ཀྱི་རང་བཞིན། །མངོན་སུམ་རྗེན་པར་གསལ་བར་སྟོན་པའི། །ཆོས་ཀྱི་རྒྱལ་པོ་དཔལ་ལྡན་བླ་མ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །བཀའ་དྲིན་དྲན་པས་གསོལ་བ་འདེབས་
སོ། །བདག་འཛིན་འགོང་པོ་རྩད་ནས་ཐོན་ཅིང། །བདག་མེད་གནས་ལུགས་མངོན་སུམ་འགྱུར་བར། །ད་ལྟ་ཉིད་དུ་བྱིན་གྱིས་རློབས་ཤིག་དད་བརྩོན་དམ་ཚིག་ལྡན་པ་རྣམས་ལ། །གྲངས་མེད་གསུམ་ལ་བལྟོས་པ་མེད་པར། །སྐུ་

[020A]༄༅། །གསུམ་གོ་འཕང་སྐད་ཅིག་ཉིད་ལ། །སྩོལ་མཛད་ཁྱབ་བདག་རྡོ་རྗེ་འཆང་དབང། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །བཀའ་དྲིན་ཆེན་པོ་རྒྱུན་ཆད་མེད་པར། །དྲན་པའི་ཡིད་ཀྱིས་གསོལ་བ་
འདེབས་སོ། །ཟུང་འཇུག་རྡོ་རྗེ་འཛིན་པའི་གོ་འཕང། །མྱུར་དུ་ཐོབ་པར་བྱིན་གྱིས་རློབས་ཤིག་གཞན་གྱིས་བརྗོད་མིན་བདེ་ཆེན་ལྷན་སྐྱེས། །གང་དུ་ཡང་ནི་རྙེད་པ་མིན་པ། །ཁྱོད་ཞབས་བསྟེན་ཅིང་ཁྱོད་གསུང་ཐོས་པས་
མངོན་སུམ་འགྱུར་མཛད་བཀའ་དྲིན་ཟླ་མེད། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །བཀའ་དྲིན་ཆེན་པོ་སྙིང་ནས་དྲན་པས། །སྒོ་གསུམ་དང་བས་གསོལ་བ་འདེབས་སོ། །སྒྲིབ་བྲལ་བདེ་སྟོང་དབྱེར་མེད་ལྷན་སྐྱེས། །མྱུར་དུ་
སྐྱེ་བར་བྱིན་གྱིས་རློབས་ཤིག་དུས་གསུམ་སངས་རྒྱས་ཀུན་གྱི་ངོ་བོ། །ལུང་རྟོགས་དམ་ཆོས་བདུད་རྩིའི་འབྱུང་གནས། །འཕགས་ཆོགས་དགེ་འདུན་ཀུན་གྱི་གཙུག་རྒྱན། །མཁའ་འགྲོ་ཆོས་སྐྱོང་ཡོངས་ཀྱི་མངའ་བདག་བསླུ་
མེད་གཏན་གྱི་སྐྱབས་གནས་མཐར་ཐུག་རྗེ་བཙུན་བློ་བཟང་ཆོས་ཀྱི་རྒྱལ་མཚན། །གསོལ་བ་འདེབས་སོ་བྱིན་གྱིས་རློབས་ལ། །སྲིད་ཞིའི་འཇིགས་པ་ཀུན་ལས་སྐྱོབས་ཤིག་ངན་སོང་འཇིགས་ལས་སྒྲོལ་བའི་དཔའ་བོ། །
སྡུག་བསྔལ་རྒྱ་མཚོ་སྒྲོལ་བའི་གྲུ་རྫིངས། །མཐོ་རིས་ཐར་པར་འདྲེན་པའི་དེད་དཔོན། །བླང་དོར་གསལ་བར་སྟོན་པའི་ཉི་མ། །གཏི་མུག་མུན་པ་སེལ་བའི་སྒྲོན་མེ། །དུག་གསུམ་ནད་ཀུན་འཇོམས་པའི་སྨན་པ། །རྗེ་བཙུན་བློ་

[020B] །སྙིང་ནས་དྲན་པས་གསོལ་བ་འདེབས་སོ། །འབྲལ་མེད་ཐུགས་རྗེས་བྱིན་གྱིས་རློབས་ཤིག་སྙིགས་མའི་དུས་ཀྱི་སངས་རྒྱས་གཉིས་པ། །ཐུབ་དབང་བསྟན་པ་འཛིན་པའི་གཙོ་བོ། །བདག་གི་འདི་
ཕྱིའི་རེ་ས་སྐྱབས་གནས། །ཆོས་ཀུན་ཐམས་ཅད་མཁྱེན་ཅིང་གཟིགས་པ། །རྗེ་བཙུན་བློ་བཟང་ཆོས་ཀྱི་རྒྱལ་མཚན། །སྒོ་གསུམ་གུས་པས་གསོལ་བ་འདེབས་སོ། །དུས་འདི་ནས་བཟུང་བྱང་ཆུབ་བར་དུ། །ཁྱོད་མིན་རེ་སའི་
སྐྱབས་གཞན་མེད་པས། །ཤིའམ་གསོན་ནམ་སྐྱིད་རུང་སྡུག་རུང། །དུས་དང་གནས་སྐབས་ཇི་ལྟར་གྱུར་ཀྱང། །སྐྱབས་གནས་ཀུན་འདུས་རྗེ་བཙུན་བླ་མ། །བློ་བཟང་ཆོས་ཀྱི་རྒྱལ་མཚན་མཁྱེན་ནོ། །མཁྱེན་བརྩེ་ནུས་
པའི་མཐུ་དཔུང་བསྐྱེད་པ། །ཐུན་མོང་མཆོག་གི་དངོས་གྲུབ་མ་ལུས། །འབད་རྩོལ་མེད་པར་ལྷུན་གྱིས་གྲུབ་པར། །རྗེ་བཙུན་བླ་མས་བྱིན་གྱིས་རློབས་ཤིག་འདི་ལྟར་བསྐྲུན་པའི་དགེ་ཚོགས་རྒྱ་མཚོས། །འདི་ནས་སངས་
རྒྱས་མ་ཐོབ་བར་དུ། །བློ་བཟང་ཆོས་ཀྱི་རྒྱལ་མཚན་འཛིན་པས། །དགྱེས་བཞིན་རྗེས་སུ་འཛིན་པར་གྱུར་ཅིག་དེང་ནས་ཁྱོད་མཉེས་ཁོ་ན་བསྒྲུབ་ཅིང། །རྒྱལ་བ་ཀུན་གྱི་ལུང་དང་རྟོགས་པའི། །ཆོས་ཚུལ་མ་ལུས་ལེགས་
པར་བཟུང་ནས། །བླ་མེད་བྱང་ཆུབ་ཐོབ་པར་གྱུར་ཅིག་ཁྱད་པར་བློ་བཟང་ཆོས་ཀྱི་རྒྱལ་མཚན། །སྟོབས་བཅུ་མངའ་བའི་གོ་འཕང་བརྙེས་ཚེ། །ཕྱག་ཚབ་སྲས་ཀྱི་ཐུ་བོར་གྱུར་ནས། །བསྟན་དང་འགྲོ་བའི་དཔལ་དུ་གྱུར་ཅིག་
[021A]༄༅། །ཅེས་བླ་མའི་བཀའ་དྲིན་དྲན་ནས་གསོལ་བ་འདེབས་ཤིང་ཐུགས་རྗེ་བསྐུལ་བ་གྲུབ་པའི་སྤྲིན་སྒྲ་ཞེས་བྱ་བ་འདི་ནི་ཆོས་བརྒྱད་ཀྱི་འཆིང་བ་སྤངས་ཏེ། འཁྲུལ་མེད་ཀྱི་ལམ་ལ་བསྒྲུབ་པ་སྙིང་པོར་བྱེད་པ་
རྣམས་ཀྱི་རྒྱན་དུ་གྱུར་པ། རང་གི་སློབ་མ་གནས་བཅུ་རབ་འབྱམས་པ་དགེ་འདུན་རྒྱལ་མཚན་དང། དད་པ་ཕུན་སུམ་ཚོགས་པའི་འབྱོར་ལྡན། གུ་ཤྲི་ས་ཆེན་ཆོས་རྗེ་གཉིས་ཀྱིས་ལུས་ལོངས་སྤྱོད་ཐམས་ཅད་བལྟོས་
མེད་དུ་ཕུལ་ནས། བླ་མའི་བཀའ་དྲིན་རྗེས་སུ་དྲན་ཞིང། ཐུགས་རྗེ་བསྐུལ་བ་མིང་སྤེལ་དང་བཅས་པ་རྒྱས་པ་ཞིག་དགོས་ཅེས་ཡང་ཡང་ནན་གྱིས་བསྐུལ་བ་ལ་བརྟེན་ནས། བླ་མ་དམ་པའི་བཀའ་འབངས་ཐ་ཆུང། མདོ་རྒྱུད་
མན་ངག་འཛིན་པའི་རྒྱལ་ཁམས་པ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བརྡའ་དང་ཚིག་སྦྱོར་སོགས་ཀྱིས་མ་བཅིངས་པར། ཀུན་གྱིས་གོ་བདེ་བར་མདོ་རྒྱུད་མཁས་གྲུབ་དམ་པ་རྣམས་ཀྱི་བཀའ་སྲོལ་བཞིན། ར་
ས་འཕྲུལ་སྣང་ཤཱཀྱའི་རྒྱལ་པོའི་ཕོ་བྲང་དུ་སྦྱར་བའི་ཡི་གེ་པ་ནི་དགེ་ཚུལ་བློ་བཟང་དར་རྒྱས་སོ།།    ༈    །དེ་ཡང། མིང་སྤེལ་གྱི་མཚམས་འདིར། རང་གང་མོས་ཀྱི་རྩ་བའི་བླ་མའི་མཚན་བཅུག་པས་ཀྱང་
ལེགས་པར་འགྱུར་རོ། །བསྐུལ་བ་པོའི་འདོད་པས་མིང་སྤེལ་འདི་ལྟར་བྱས་པ་ལ། མདོ་རྒྱུད་རྣམས་དང་གྲུབ་པའི་དབང་པོ་རྣམས་ཀྱི་རྣམ་ཐར་མ་མཐོང་བ་འགའ་ཞིག་གིས་མཐོང་ན། འོ་ན་ཏ་ཞེས་སྡིག་རྐྱེན་དུ་འགྱུར་ཉེན་

[021B] དད་ལྡན་ཕན་ཚུན་མ་གཏོགས། སྐལ་མེད་རྣམས་ལ་གསང་ན་དགེ་འམ་སྙམ་མོ།། །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། དབྱིངས་སྤྲོས་བྲལ་བདེ་བ་ཆེན་པོའི་ངང། །སྐུ་ཅིར་ཡང་སྟོན་པའི་
ཟློས་གར་མཁན། །ཕ་འགྲོ་བའི་མགོན་པོ་ཐམས་ཅད་མཁྱེན། །མི་བདག་སྙིང་པདྨོའི་ཟེའུ་འབྲུར་བཞུགས། །རྗེ་སངས་རྒྱས་ཀུན་གྱི་ངོ་བོ་ཉིད། །ཆོས་བརྒྱད་ཁྲི་བཞི་སྟོང་འབྱུང་བའི་གནས། །ཚོགས་འཕགས་མཆོག་
འདུས་པ་ཀུན་གྱི་གཙོ། །སྐྱབས་བསླུ་མེད་བདག་གི་དགེ་བའི་བཤེས། །བཀའ་མདོ་རྒྱུད་གདམས་ངག་མ་ལུས་པ། །དོན་རྒྱལ་བའི་དགོངས་པ་ཇི་བཞིན་དུ། །དུས་ད་ལྟ་མ་སྦས་ལྷུག་པར་འདོམས། །ངའི་གསུམ་ལྡན་བླ་མ་འགྲན་
ཟླ་མེད། །ཞིང་ཕྱོགས་བཅུའི་རྒྱལ་བས་སྤངས་པ་ཡི། །ཆེས་སྙིགས་མའི་འགྲོ་བ་འདུལ་བའི་ཕྱིར། །རྒྱུད་ཁྲིམས་ལྡན་མཁན་པོའི་སྐུར་སྟོན་པ། །བོད་གངས་ཅན་སྟོན་པ་གཉིས་པའི་རྗེ། །མགོན་ཁྱོད་ཀྱི་ཕུང་ཁམས་སྐྱེ་མཆེད་
ཀུན། །ལྷ་ཞི་ཁྲོ་རབ་འབྱམས་འདུས་པའི་བདག་དོན་དེའི་ཕྱིར་སྐུ་གསུམ་མི་བཟད་པའི། །རྒྱན་འཁོར་ལོའི་དབང་ཕྱུག་ཡིད་བཞིན་ནོར། །སྔར་འདས་པའི་སངས་རྒྱས་གྲངས་མེད་ཀྱིས། །འདུལ་མ་ནུས་དམུ་རྒོད་བདག་ཅག་ལ་
ནོར་བསམ་འཕེལ་དབང་གི་རྒྱལ་པོ་ལྟར། །མཆོག་ཐུན་མོང་དངོས་གྲུབ་མ་ལུས་སྩོལ། །དུས་ངན་པས་ཐུབ་པའི་ཉི་མ་དེའི། །སྐུ་མངོན་སུམ་མཐོང་བའི་སྐལ་མེད་ངོར། །ཁྱེད་ཐ་མལ་དགེ་བའི་བཤེས་གཉེན་ཚུལ། །འདི་བསམས་

[022A]༄༅། །ན་རྒྱལ་བ་ཀུན་ལས་ལྷག་ཚེ་འདི་ཕྱིའི་ལེགས་ཚོགས་མ་ལུས་པ། །ཁྱོད་མཉེས་པར་བྱས་པའི་རྗེས་འགྲོ་ཞེས། །ཡོངས་མདོ་རྒྱུད་དམ་པས་བསྔགས་པའི་ཕྱིར། །སྲོག་ལན་བརྒྱར་དོར་ཀྱང་ཁྱོད་ལ་བརྟེན་
ཆོས་ཇི་སྙེད་གསུངས་པའི་ཡི་གེ་ཡི། །གྲངས་དེ་སྙེད་བསྐལ་པའི་བར་དག་ཏུ། །བདག་ལུས་སྲོག་ལོངས་སྤྱོད་ཀུན་ཕུལ་ཡང། །རྗེ་ཁྱོད་ཀྱི་དྲིན་ལན་མི་འཁོར་གསུངས། །ཆོས་ཚིགས་བཅད་རེ་རེའི་དོན་གྱི་ཕྱིར། །མེ་འབར་བའི་
འོབས་སུ་མཆོངས་པ་དང། །ལྕགས་གཟེར་རྣོན་སྟོང་གིས་ཕུག་པ་སོགས། །སྔོན་ཐུབ་པས་དཀའ་སྤྱད་ཇི་ལྟར་མཛད། །ཡང་དེང་སང་འབད་རྩོལ་ཆེར་མེད་པར། །ཆོས་མདོ་རྒྱུད་ཟབ་རྒྱས་མང་པོ་ཞིག་ཕ་ཁྱོད་ཀྱི་བཀའ་དྲིན་
ཆེ་ལས་ཐོབ། །དྲིན་འཁོར་ཐབས་མ་མཆིས་ཐམས་ཅད་མཁྱེན། །རྒྱུ་དེས་ན་བྱང་ཆུབ་སྙིང་པོའི་བར། །བདག་སྒོ་གསུམ་ལོངས་སྤྱོད་དགེ་ཚོགས་བཅས། །རྗེ་ཁྱོད་མཉེས་བསྒྲུབ་ཕྱིར་འབུལ་ལགས་ན། །ཐུགས་བརྩེ་བས་
དགྱེས་བཞིན་བཞེས་སུ་གསོལ། །སྔོན་བསྐལ་པ་དཔག་ཏུ་མེད་པ་ནས། །ཕ་ཁྱོད་ཀྱི་ཐུགས་རྗེས་ཡང་ཡང་བསྐྱངས། །ང་སླར་ཡང་བྱང་ཆུབ་སྙིང་པོའི་བར། །སྐྱབས་གཞན་ན་མེད་དོ་བླ་མ་རྗེ། །དུས་གནས་སྐབས་ཅི་འདྲར་
གྱུར་ཀྱང་རུང། །སྤྲང་བདག་གི་སྐྱིད་སྡུག་ལེགས་ཉེས་ཀུན། །རྗེ་བླ་མ་ཁྱེད་རང་མཁྱེན་ལགས་པས། །ཐུགས་བརྩེ་བའི་ལྕགས་ཀྱུས་བཟུང་དུ་གསོལ། །རྗེ་བླ་མའི་མཛད་པ་ཅིར་སྣང་ཡང། །བློ་ལོག་རྟོག་ཅུང་ཟད་མི་སྐྱེ་

[022B] ༑ལམ་ཟབ་མོ་བླ་མའི་རྣལ་འབྱོར་གྱིས། །དུས་གཏན་གྱི་འདུན་མ་གྲུབ་གྱུར་ཅིག་ཅེས་རང་རང་གི་རྩ་བའི་བླ་མའི་བཀའ་དྲིན་དྲན་པའི་སྒོ་ནས་གསོལ་བ་འདེབས་ཚུལ་གོ་གསལ་བ་ཞིག་དགོས་ཅེས། རི་ཁྲོད་འཛིན་པའི་
དགེ་སློང་དཀའ་བཅུ་པ་ཤེས་རབ་སེང་གེས་བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་སློབ་བུའི་ཐ་ཤལ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་དུ་སྨྲས་པའོ།། །༄༅། །ན་མོ་གུ་རུ། འོག་མིན་གྱི་གནས་མཆོག་ཉམས་དགའ་བར། །རིགས་ཀུན་གྱི་བདག་པོ་རྡོ་རྗེ་འཆང། །འཕགས་ཡུལ་གྱི་བྱ་རྒོད་ཕུང་པོའི་རིར། །ལྷ་བཅས་ཀྱི་འདྲེན་པ་ཤཱཀྱའི་གཙོ། །བྱང་ཕྱོགས་ཀྱི་སྐལ་བཟང་
གདུལ་བྱའི་དཔལ། །ཕ་བློ་བཟང་རྒྱལ་བ་གཉིས་པའི་ཞབས། །དབྱེར་མེད་ཀྱི་ངོ་བོ་སྐྱབས་ཀྱི་ཕུལ། །གསུམ་ལྡན་གྱི་བླ་མ་རྡོ་རྗེ་འཛིན། །གུས་ལྡན་གྱི་བུ་ལ་བྱིན་རློབས་ལ། །མཆོག་ཐུན་མོང་གི་དངོས་གྲུབ་སྩལ་དུ་གསོལ། །སྒྲིབ་
ཡིད་ཀྱི་ཡེ་ཤེས་སྤྱན་ཡངས་ཤིང། །རྒྱང་རིང་ནས་གསན་པའི་སྙན་ལྡན་པས། །མོས་གུས་ཀྱིས་རྗེས་སུ་དྲན་བྱས་ཏེ། །བཅོས་མིན་དུ་གསོལ་བ་འདེབས་ལ་གསོན། །བདེ་སྟོང་གི་ཡེ་ཤེས་རོལ་པ་ལས། །ཐུགས་རྗེ་ཡི་སྤྲིན་ཕུང་ཆེར་
བཀྲིགས་ཏེ། །བྱིན་རླབས་ཀྱི་སྦྲང་ཆར་རྒྱུན་བསྲིངས་ལ། །ཉམས་རྟོགས་ཀྱི་འབྲས་བུ་རྒྱས་པར་མཛོད། །དལ་འབྱོར་གྱི་མི་ལུས་རིན་པོ་ཆེ། །རྙེད་དཀའ་ཞིང་འཇིག་པར་སླ་བ་འདི། །ཉིན་མཚན་དུ་དགེ་བའི་ཉམས་ལེན་གྱིས། །དོན་

[023A]༄༅། །ལྡན་དུ་འགྱུར་བར་བྱིན་གྱིས་རློབས། །བདག་སོགས་ཀྱི་གདུལ་བྱའི་བསོད་ནམས་གཞིར། །དུས་གསུམ་གྱི་བདེ་གཤེགས་ལས་ལྷག་ཅེས། །ཟབ་རྒྱས་ཀྱི་རྒྱུད་སྡེར་བསྔགས་པའི་ཕྱིར། །བསླུ་མེད་
ཀྱི་འདྲེན་པར་དམ་བཅས་ཏེ། །བྱང་ཆུབ་ཀྱི་བར་དུ་སྐྱབས་འཆའ་ན། །བྱིན་རླབས་དང་ཐུགས་རྗེའི་དཔུང་བསྐྱེད་ནས། །བདག་འཛིན་གྱི་དགྲ་འདི་གཞོམ་དུ་གསོལ། །དུས་དེང་ནས་ཇི་སྲིད་བྱང་ཆུབ་བར། །རེ་བལྟོས་ཀྱི་སྐྱབས་
གཞན་མི་འཚོལ་བས། །འདི་ཕྱི་དང་བར་དོ་ཐམས་ཅད་དུ། །འབྲལ་མེད་དུ་བརྩེ་བའི་ལྕགས་ཀྱུས་བཟུང། །བཀའ་དྲིན་འཁོར་མེད་ཀྱི་བླ་མ་ལ། །སྒོ་གསུམ་གྱི་དངོས་པོ་ཐམས་ཅད་དང། །ལུས་སྲོག་ཀྱང་བྲན་དུ་འབུལ་
ལགས་ན། །ཐུན་མོང་དང་མཆོག་གི་དངོས་གྲུབ་ཀུན། །དུས་ད་ལྟ་ཉིད་དུ་སྩལ་དུ་གསོལ། །གུས་ལྡན་གྱི་སློབ་མ་བདག་ཅག་གི་འཕྲལ་ཕུགས་ཀྱི་སྐྱིད་སྡུག་ལེགས་ཉེས་ཀུན། །སྐྱབས་མགོན་གྱི་དམ་པ་རྗེས་མཁྱེན་
པས༑ ༑སྐུ་གསུམ་གྱི་དངོས་གྲུབ་སྩལ་དུ་གསོལ། །འདི་རི་ཁྲོད་འཛིན་པའི་དགེ་སློང་གིས། །ཕ་བླ་མ་དྲན་དུས་གླུ་ལེན་པའི། །གཏམ་འདི་འདྲ་དགོས་ཅེས་བསྐུལ་བའི་ཚེ། །མིང་བློ་བཟང་ཆོས་རྒྱན་ཞེས་བྱས་སྨྲས།། ། ༄༅། །སྭ་སྟི། བློ་གྲོས་པདྨོ་ཡོན་ཏན་སྦྲང་རྩིས་བལྟམས། །གྲགས་པའི་མེ་ཏོག་ཕྱོགས་ཀུན་རྣ་བ་མཛེས། །སངས་རྒྱས་ལས་ཀྱང་རྣམ་པར་སངས་རྒྱས་པའི། །རྗེ་བཙུན་བླ་མ་བརྩེ་བའི་སྤྱན་གྱིས་གཟིགས། །ཐོག་མེད་

[023B] །ངན་སོང་གསུམ་སོགས་འཇིགས་རུང་སྐྱི་གཡའ་བའི། །མི་ཁོམ་གནས་སུ་སྔོན་ཆད་གཏན་ཡུལ་བྱས། །ཁྱོད་ཀྱི་ཐུགས་རྗེའི་གཞན་དབང་ཁོ་ན་ལས། །ད་རེས་རྙེད་དཀའི་རྟེན་བཟང་
ཐོབ་ན་ཡང། །ཚེ་འདིའི་འདོད་ཆེན་གདོན་གྱིས་སྙིང་ཟིན་པས། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །ཉིན་མཚན་ཆོས་ཀྱིས་འདའ་བ་དཀའ་མོད་ནའང། །རྟག་འཛིན་ཚེ་འདིའི་འདུན་མའི་གྲབས་གཤོམ་གྱིས། །ལས་
ངན་མི་དགེའི་བྱ་བས་དུས་འདའ་བ། །མིག་ཅན་གཡང་ལ་མཆོང་བ་ལྟ་བུ་ཡི། །ཁྲེལ་མེད་སྨྱོན་པ་བདག་ལ་ཐུགས་རྗེས་གཟིགས། །ཁྱོད་ཀྱི་གསུང་གི་གཅེས་པའི་མཛོད་རྣམས་ལ། །ཐོས་བསམ་བསྒོམ་པ་ཚུལ་བཞིན་བསྒྲུབ་
སེམས་ཀྱང། །ལག་ལེན་ཐོག་ཏུ་ཁེལ་བ་མི་གདའ་བས། །མགོན་པོ་ཐུགས་རྗེའི་ལྕགས་ཀྱུས་སྐད་ཅིག་ལ། །མི་ཕམ་ཆོས་ཀྱི་མདུན་སར་དྲང་དུ་གསོལ། །དེ་ཚེ་ལུང་དང་རྟོགས་པའི་དམ་ཆོས་ཀུན། །རྒྱུད་ལ་མངོན་དུ་བྱས་ནས་
འགྲོ་བ་ཀུན། །རྒྱལ་བའི་གོ་འཕང་མཆོག་ལ་འགོད་པར་ཤོག་ཅེས་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཐོགས་མེད་དུ་སྨྲས་པའོ།། །། ༄༅། །ཐོགས་མེད་གཉིས་པ་རྒྱལ་སྲས་རིན་པོ་ཆེ། །
འཛམ་གླིང་མཁས་པའི་གཙུག་རྒྱན་རེད་མདའ་བ། །རྒྱལ་བ་ཀུན་དངོས་བློ་བཟང་གྲགས་པའི་དཔལ། །མཁས་གྲུབ་ཆེན་པོ་གསུམ་ལ་གསོལ་བ་འདེབས། །ཐེག་མཆོག་གདམས་པའི་གཏེར་གྱུར་ནམ་མཁའི་དཔལ། །ཁམས་

[024A]༄༅། །གསུམ་བསྟན་པའི་བདག་པོ་དགེ་འདུན་གྲུབ། །སེམས་དཔའ་ཆེན་པོ་བློ་གྲོས་སྦས་པའི་ཞབས། །རྒྱལ་བའི་སྲས་པོ་གསུམ་ལ་གསོལ་བ་འདེབས། །ཡེ་ཤེས་མཚན་ཅན་འཇམ་དབྱངས་སྐྱབས་མཆོག་
དཔལ། །སྐུ་གསུམ་མངོན་གྱུར་རྗེ་བཙུན་དབེན་ས་པ། །དེ་སྲས་ཐུ་བོ་སངས་རྒྱས་ཡེ་ཤེས་ཞབས། །འགྲོ་བའི་བླ་མ་གསུམ་ལ་གསོལ་བ་འདེབས། །བློ་བཟང་དམ་ཆོས་རྒྱལ་མཚན་འཛིན་པའི་དཔལ། །འཕགས་མཆོག་
ཐུགས་རྗེའི་དབང་ཕྱུག་སྤྱན་རས་གཟིགས། །བར་ཆད་ཀུན་སེལ་མཁའ་འགྲོ་ཆོས་སྐྱོང་ལ། །གསོལ་བ་འདེབས་སོ་འདོད་དགུའི་དངོས་གྲུབ་སྩོལ། །ཞེས་བློ་སྦྱོང་གི་བླ་མ་བརྒྱུད་པའི་གསོལ་འདེབས་འདི་ཡང་ཆོས་སྨྲ་བ་
བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །། ༄༅། །ན་མོ་གུ་རུ་མུ་ནི་ཨིནྡྲཱ་ཡ། བསོད་ནམས་ཡེ་ཤེས་རྩ་བ་རབ་བརྟན་ཞིང། །ཐུགས་རྗེའི་གྲིབ་བསིལ་འགྲོ་བའི་གདུང་བ་སེལ། །མཚན་དཔེའི་མེ་ཏོག་
སྐུ་གསུམ་འབྲས་བུས་བརྗིད། །ཐུབ་དབང་དཔག་བསམ་ལྗོན་པའི་ཞབས་ལ་འདུད། །བདེ་གཤེགས་ཀླུ་རིགས་སྒྲོན་མའི་བསྟན་པ་ལ། །དམ་བཅས་ཇི་བཞིན་ཐུབ་དབང་ཆོས་ཀྱི་རྗེའི། །རྒྱལ་ཚབ་དམ་པ་སྟོན་པའི་མཛད་
པ་ཀུན། །འོད་སྲུངས་ཆེན་པོའི་ཞབས་ལ་ཕྱག་འཚལ་ལོ། །རླབས་ཆེན་ཚོགས་གཉིས་སྨོན་ལམ་མཐུ་གྲུབ་པས། །རྒྱལ་བའི་ཆོས་ཕུང་བརྒྱད་ཁྲི་བཞི་སྟོང་དག་སྐད་ཅིག་ཙམ་གྱིས་འཛིན་ཅིང་སྡུད་མཛད་པའི། །ཆོས་

[024B] །ཐུབ་པའི་བསྟན་པ་བསམ་འཕེལ་དབང་གི་རྒྱལ། །ལོངས་སྤྱོད་བཤད་སྒྲུབ་རྒྱལ་མཚན་རྩེར་མཆོད་དེ། །ཕུན་ཚོགས་འདོད་དགུའི་ཆར་གྱིས་ཚིམ་མཛད་པའི། །ཤ་ནའི་གོས་ཅན་
ཞབས་ལ་ཕྱག་འཚལ་ལོ། །མཚན་དཔེ་མི་མངོན་རྫོགས་པའི་སངས་རྒྱས་ཅེས། །ལུང་བསྟན་ཇི་བཞིན་དགྲ་བཅོམ་བྱེ་བ་བརྒྱས། །ཕྱོགས་ཀུན་འགེངས་མཛད་མི་བཟད་བདུད་ཀྱི་དགྲ། །འཕགས་མཆོག་ཉེར་སྦས་ཞབས་
ལ་ཕྱག་འཚལ་ལོ། །སངས་རྒྱས་བསྟན་པའི་སྒྲོན་མེ་ལེགས་བཟུང་ནས། །སྡུག་ཀུན་མུན་སེལ་དགེ་ལེགས་འོད་སྟོང་འགྱེད། །དཧི་དཧི་ཀ་དང་ཀཱ་ལ་ལེགས་མཐོང་སྟེ། །དགྲ་བཅོམ་ཆེན་པོ་གསུམ་ལ་ཕྱག་འཚལ་ལོ། །ཞེས་
བསྟན་པའི་གཏང་རབས་བདུན་གྱི་བསྟོད་པ་འདི་ཡང་རབ་འབྱམས་སྨྲ་བ་བློ་བཟང་བསྟན་པ་དར་རྒྱས་ཀྱིས་བསྐུལ་བ་ལ་བརྟེན་ནས། དགེ་སློང་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །། ༄༅། །སྭ་སྟི། ཐུབ་པའི་དབང་པོས་རྒྱལ་བའི་བསྟན་པ་ལ། །བདག་ཉིད་ཇི་བཞིན་ལེགས་པར་བསྔགས་པ་ཡི། །གདེངས་ཀ་ནོར་བུའི་འོད་ཆགས་སྐྱེ་དགུའི་གཉེན། །འཕགས་མཆོག་ཀླུ་སྒྲུབ་ཞབས་ལ་ཕྱག་འཚལ་ལོ། །ཞེས་པ་
འདི་ཡང་དབུ་མ་རྩ་བ་ཁ་ཏོན་དུ་བྱེད་པའི་སྔོན་དུ་གདོན་བྱེད་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།རྒྱལ་བའི་མདུན་སར་ལེགས་སྨོན་མཐུ་གྲུབ་པས། །རྣམ་དག་ལུང་རིགས་རྡོ་རྗེའི་མེ་

[025A]༄༅། །ཆར་གྱིས། །དྲེགས་ལྡན་མུ་སྟེགས་ལོག་སྨྲའི་ཀླད་འགེམས་པ། །ཨཱརྱ་དེ་བའི་ཞབས་ལ་ཕྱག་འཚལ་ལོ། །འདི་ཡང་བཞི་བརྒྱ་པ་ཁ་ཏོན་དུ་བྱེད་པའི་སྔོན་དུ་གདོན་ཕྱིར་སྨྲས་པའོ།། །།
༄༅། །ན་མོ་མཉྫུ་གྷོ་ཥཱ་ཡ། སངས་རྒྱས་གཉིས་པའི་གཞུང་ལུགས་ཀུནྡའི་ཚལ། །གསལ་མཛད་འཕགས་ཡུལ་མཁས་གྲུབ་ཀུན་གྱི་གཙོ། །སྨྲ་བའི་ཟླ་བ་གྲགས་པའི་འོད་དཀར་ཅན། །འགྲོ་བའི་གདུང་བ་སེལ་ལ་ཕྱག་
འཚལ་ལོ། །ཞེས་དཔལ་ལྡན་ཟླ་བའི་ཞབས་ལ་བསྟོད་པ་འདི་ཡང་བདག་ཉིད་དབུ་མ་ལ་འཇུག་པ་ངག་འདོན་དུ་བྱ་བའི་སྔོན་དུ་གདོན་པའི་ཕྱིར། མགོན་པོ་དེ་ཉིད་ལ་དད་པའི་སེམས་ཀྱིས་བསྐུལ་བའི་བྱེད་པོས་མཚམས་སྦྱར་
ཏེ༑ དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།།    ༈    །།ཟབ་དང་རྒྱ་ཆེ་ཤིང་རྟ་ཆེན་པོའི་སྲོལ། །ལེགས་པར་གསལ་མཛད་འཛམ་གླིང་མཛེས་པའི་རྒྱན། །བདེ་གཤེགས་སྲས་པོ་ཐུབ་དབང་གཉིས་
པའི་རྗེ། །མགོན་པོ་ཞི་བའི་ལྷ་ལ་ཕྱག་འཚལ་ལོ། །ཞེས་པ་ཡང་སྤྱོད་འཇུག་ཁ་ཏོན་དུ་བྱེད་པའི་སྔོན་དུ་གདོན་ཕྱིར་བཀོད་པའོ།། །།༄༅། །ན་མོ་གུ་རུ་ཙཀྲ་སམྦ་རཱ་ཡ། དུས་གསུམ་རྒྱལ་བ་ཀུན་གྱི་ཆོས་ཀྱི་
སྐུ༑ ༑དགེ་ལེགས་སྔོ་བསངས་ལང་ཚོ་བཀྲ་བའི་དབྱིངས། །སྣ་ཚོགས་སྒྱུ་འཕྲུལ་དྲ་བའི་དབང་པོའི་གཞུ། །ཀུན་ཁྱབ་སྐྱབས་ཀྱི་དམ་པར་གསོལ་བ་འདེབས། །གང་གི་དྲིན་གྱིས་བདེ་བ་མཆོག་གི་གནས། །སྐད་ཅིག་ཉིད་ལ་སྩོལ་

[025B] །རྩ་བའི་བླ་མ་བཅོམ་ལྡན་ཧེ་རུ་ཀ། དབྱེར་མེད་འཁོར་ལོའི་མགོན་ལ་གསོལ་བ་འདེབས། །རྣམ་འདྲེན་ཡེ་ཤེས་མཐར་ཐུག་བདེ་བ་མཆོག་མངོན་སུམ་མ་གྱུར་བདག་ཅག་གདུལ་བྱ་དང། །འཚམ་པར་གུར་
གུམ་གཞོན་ནུའི་འཇོ་སྒེག་གིས། །རྣམ་རོལ་རིགས་བརྒྱའི་གཙོ་ལ་གསོལ་བ་འདེབས། །བློ་བཟང་དཔའ་བོ་མཁའ་འགྲོའི་འོད་སྟོང་གི་འབྱུང་གནས་ལུང་རྟོགས་ཆོས་ཀྱི་སྣང་བྱེད་བདག་རྒྱལ་བའི་དགེ་མཚན་མཆོག་སྩོལ་
སྐྱེ་དགུའི་གཉེན། །བཅོམ་ལྡན་ཐུགས་རྗེའི་གཏེར་ལ་གསོལ་བ་འདེབས། །དེ་ལྟར་བསྟོད་པས་ཚེ་རབས་ཀུན་ཏུ་བདག་རྗེ་བཙུན་བླ་མ་བཅོམ་ལྡན་ཡབ་ཡུམ་གྱིས། །འབྲལ་མེད་རྗེས་བཟུང་མཆོག་དང་ཐུན་མོང་གི་དངོས་གྲུབ་མ་
ལུས་དེང་འདིར་མྱུར་དུ་སྩོལ། ཞེས་པ་འདི་ཡང་རབ་འབྱམས་པ་བསོད་ནམས་ཆོས་སྐྱོང་གིས་རྩ་བའི་བླ་མ་དང་བཅོམ་ལྡན་འདས་འཁོར་ལོ་སྡོམ་པ་དབྱེར་མེད་དུ་གསོལ་བ་འདེབས་ཚུལ་ཤློཀ་ལྔ་པ་ཞིག་དགོས་ཅེས་གསོལ་བ་
ནན་གྱིས་བཏབ་པ་ལ་བརྟེན་ནས། སྡེ་སྣོད་འཛིན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ཨོཾ་སྭ་སྟི། ཐུགས་རྗེ་ཉིན་མོར་བྱེད་པའི་འོད་སྟོང་གིས། །གདུལ་བྱའི་རྨོངས་མུན་མཐའ་དག་སེལ་
མཛད་ཅིང། །ཕན་བདེའི་འདབ་བརྒྱ་བཞད་པའི་དཔལ་སྟེར་བ། །དྲིན་ཅན་བླ་མ་རྣམས་ལ་གསོལ་བ་འདེབས། །སྐྱོན་བྲལ་ཡོན་ཏན་ཀུན་གྱི་མཛོད་འཛིན་པ། །ཕྱོགས་བཅུ་དུས་གསུམ་ཀུན་ཏུ་བཞུགས་པ་ཡི། །རྫོགས་སངས་རྒྱས་
[026A]༄༅། །དང་བྱང་ཆུབ་སེམས་དཔའི་ཚོགས། །མ་ལུས་པ་ལ་གུས་པས་གསོལ་བ་འདེབས། །དྲན་པ་ཙམ་གྱིས་བར་གཅོད་ཀུན་སེལ་ཞིང། །ཐུན་མོང་མཆོག་གི་དངོས་གྲུབ་སྩོལ་མཛད་པའི། །མཁའ་འགྲོ་
ཆོས་སྐྱོང་བསྲུང་མའི་ཚོགས་རྣམས་ལ། །དང་བའི་ཡིད་ཀྱིས་བསྟོད་ཅིང་གསོལ་བ་འདེབས། །བསླུ་མེད་སྐྱབས་ཀྱི་དམ་པ་ཁྱེད་རྣམས་ལ། །གུས་པས་བཏུད་ཅིང་གསོལ་བ་བཏབ་པའི་མཐུས། །ཕྱི་ནང་འགལ་རྐྱེན་བར་གཅོད་
ཀུན་ཞི་ཞིང། །བསམས་དོན་ཆོས་བཞིན་འགྲུབ་པར་བྱིན་གྱིས་རློབས། །དེང་ནས་བཟུང་སྟེ་བྱང་ཆུབ་སྙིང་པོའི་བར། །རྟག་ཏུ་དལ་འབྱོར་ཚང་བའི་རྟེན་ཐོབ་ཅིང། །མཚན་ཉིད་ལྡན་པའི་དགེ་བའི་བཤེས་གཉེན་གྱིས། །འབྲལ་
མེད་རྗེས་སུ་འཛིན་པ་ཉིད་གྱུར་ཅིག་དེ་ཡི་མཐུ་ལས་མདོ་སྔགས་གསུང་རབ་ཀུན། །ཚིག་དོན་ཇི་བཞིན་རྟོགས་པའི་རྣམ་དཔྱོད་ཀྱིས། །སྲས་བཅས་རྒྱལ་བའི་མཛད་པ་འཕྲིན་ལས་རྣམས། །ཇི་བཞིན་བསྒྲུབ་ལ་འཇམ་
དབྱངས་ལྟར་གྱུར་ཅིག་ཅེས་པ་འདི་ཡང་མདོ་སྔགས་ཡོངས་སུ་རྫོགས་པའི་དགེ་བའི་བཤེས་གཉེན་ཆེན་པོ་ངག་དབང་ཆོས་ཀྱི་རྒྱལ་མཚན་པས་འདི་ལྟ་བུ་ཞིག་དགོས་ཅེས་ནན་ཆེར་བསྐུལ་བ་ལ་བརྟེན་ནས། བཙུན་པ་བློ་
བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །། ༄༅། །བློ་གྲོས་བཟང་པོས་ཐུབ་དབང་དམ་ཆོས་ཀྱི། །པདྨོའི་ཚལ་རབ་རྒྱལ་བའི་དགོངས་པ་བཞིན། །གསལ་མཛད་དགེ་མཚན་ལྡན་པ་སྐྱེ་དགུའི་གཉེན།།

[026B]། །། ༄༅།། །ན་མོ་གུ་རུ། སྐུ་གསུམ་ཡེ་ཤེས་ལྔ་ལྡན། །རབ་འབྱམས་དཀྱིལ་འཁོར་ཀུན་གྱི། །ཁྱབ་བདག་རྡོ་རྗེ་འཆང་དབང། །དབྱེར་མེད་བློ་བཟང་གྲགས་
པ༑ ༑དྲིན་ཅན་རྩ་བའི་བླ་མ། །སྙིང་ནས་གསོལ་བ་འདེབས་སོ། །ཐུགས་རྗེའི་སྤྱན་གྱིས་གཟིགས་ལ། །བདག་དང་མ་རྒན་འགྲོ་རྣམས། །འདི་དང་ཕྱི་མ་བར་དོའི། །འཇིགས་པ་ཀུན་ལས་སྒྲོལ་ལ། །མཆོག་དང་ཐུན་མོང་
དངོས་གྲུབ། །འདོད་དགུ་ཆར་བཞིན་ཕོབ་མཛོད། །བླ་མ་མཁྱེན་བླ་མ་མཁྱེན་བླ་མ་མཁྱེན། །བདེ་གཤེགས་གཞན་གྱིས་སྤངས་པ། །རྩོད་དུས་འགྲོ་བའི་འདྲེན་མཆོག་མཉམ་མེད་ཤཱཀྱའི་རྒྱལ་པོ། །དབྱེར་མེད་བློ་བཟང་
གྲགས་པ། །དྲིན་ཅན་རྩ་བའི་བླ་མ། །སྙིང་ནས་གསོལ་བ་འདེབས་སོ། །ཐུགས་རྗེའི་སྤྱན་གྱིས་གཟིགས་ལ། །བདག་དང་མ་རྒན་འགྲོ་རྣམས། །འདི་དང་ཕྱི་མ་བར་དོའི། །འཇིགས་པ་ཀུན་ལས་སྒྲོལ་ལ། །མཆོག་དང་ཐུན་
མོང་དངོས་གྲུབ། །འདོད་དགུ་ཆར་བཞིན་ཕོབ་མཛོད། །བླ་མ་མཁྱེན་བླ་མ་མཁྱེན་བླ་མ་མཁྱེན། །བྱང་ཕྱོགས་རྨོངས་པའི་མུན་ཁྲོད། །བདག་ཅག་མགོན་མེད་རྣམས་ཀྱི། །བསླུ་མེད་མགོན་དང་སྐྱབས་གཅིག་རྗེ་བཙུན་བློ་
བཟང་གྲགས་པ། །དྲིན་ཅན་རྩ་བའི་བླ་མ། །སྙིང་ནས། །ཐུགས་རྗེའི། །བདག་དང། །འདི་དང། །འཇིགས་པ། །མཆོག་དང། །འདོད་དགུ། བླ་མ་མཁྱེན་བླ་མ་མཁྱེན་བླ་མ་མཁྱེན། ཕན་བདེའི་འབྱུང་གནས་བསྟན་པ། །མིང་ཙམ་

[027A]༄༅། །ལྷག་མར་གྱུར་ཚེ། །བསླབ་གསུམ་ལུང་རྟོགས་དམ་ཆོས། །རྒྱས་མཛད་བློ་བཟང་གྲགས་པ། །དྲིན་ཅན་རྩ་བའི་བླ་མ། ། ་མཚན་ཙམ་ཐོས་པ་ཡིས་ཀྱང། །མནར་མེད་དམྱལ་བའི་མེ་ལྕེ། །པདྨོའི་
ཚལ་ལྟར་བསིལ་མཛད། །ཀུན་མཁྱེན་བློ་བཟང་གྲགས་པ། །བཀའ་དྲིན་གསུམ་ལྡན་བླ་མ། །་ཁྱོད་ཞབས་དྲན་པའི་མོད་ལ། །སྡུག་བསྔལ་མདའ་ཆར་དྲག་པོ། །ཕུན་ཚོགས་ནོར་བུའི་ཆར་དུ། །བསྒྱུར་མཛད་ཐམས་
ཅད་མཁྱེན་པ། །རྗེ་བཙུན་རྩ་བའི་བླ་མ། །་བདག་ཅག་ཡུན་རིང་འཁོར་བ། །སྡུག་བསྔལ་རྒྱ་མཚོ་ཆེན་པོར། །འཁྱམས་ཤིང་བྱིང་བའི་འབྱིན་བྱེད། །དྲིན་ཅན་བླ་མ་རྣམས་དང། །དབྱེར་མེད་བློ་བཟང་གྲགས་པ། །་ཐོག་མེད་
དུས་ནས་ད་བར། །དུག་གསུམ་ནད་ཀྱིས་གདུངས་པ། །འཚོ་མཛད་སྨན་པའི་རྒྱལ་པོ། །དྲིན་ཅན་རྩ་བའི་བླ་མ། །རྗེ་བཙུན་བློ་བཟང་གྲགས་པ། །་བླང་དོར་གནས་ལ་རྨོངས་པ། །མི་ཤེས་མུན་པའི་སྨག་རུམ། །སེལ་
བའི་ཡེ་ཤེས་སྒྲོན་མེ། །དྲིན་ཅན་རྩ་བའི་བླ་མ། །བློ་བཟང་རྒྱལ་བའི་དབང་པོ། །་སངས་རྒྱས་བྱང་སེམས་ཕལ་ཆེར། །དག་ཞིང་གཤེགས་པའི་སྐབས་འདིར། །ཐུགས་རྗེས་རྒྱལ་བའི་མཛད་པ། །བསྒྲུབ་མཛད་དཔལ་ལྡན་
བླ་མ༑ ༑བློ་བཟང་རྒྱལ་བའི་དབང་པོ། །་སངས་རྒྱས་ཀུན་གྱི་བདག་ཉིད། །ཆོས་ཕུང་བརྒྱད་ཁྲིའི་འབྱུང་གནས། །འཕགས་ཚོགས་ཀུན་གྱི་གཙོ་བོ། །སྐྱབས་གསུམ་ཀུན་འདུས་ངོ་བོ། །དྲིན་ཅན་རྩ་བའི་བླ་མ། །བློ་བཟང་རྒྱལ་

[027B] །་དམྱལ་བ་ཡི་དྭགས་དུད་འགྲོ། འཇིགས་རུང་ངན་སོང་གསུམ་གྱི། །སྒོ་འགེགས་མཐོ་རིས་ལམ་སྟོན། །དྲིན་ཅན་རྩ་བའི་བླ་མ། །བློ་བཟང་རྒྱལ་བའི་དབང་པོ། །་སྐྱེ་རྒ་ན་འཆིའི་སྡུག་བསྔལ། །རྦ་གློང་འཁྲུགས་པའི་
རྒྱ་མཚོའི། །ཕ་རོལ་སྒྲོལ་བའི་དེད་དཔོན། །དྲིན་ཅན་རྩ་བའི་བླ་མ། །བློ་བཟང་རྒྱལ་བའི་དབང་པོ། །་མཆོག་དང་ཐུན་མོང་དངོས་གྲུབ། །ཅི་འདོད་ཡིད་བཞིན་སྩལ་བའི། །ཡི་དམ་སངས་རྒྱས་བྱང་སེམས། །ཀུན་འདུས་ཐམས་
ཅད་མཁྱེན་པ། །དྲིན་ཅན་རྩ་བའི་བླ་མ། །བློ་བཟང་རྒྱལ་བའི་དབང་པོ། །་ནག་ཕྱོགས་བདུད་རིགས་བར་གཅོད། །དུས་མཐའི་མེ་ཡིས་ནགས་བཞིན། །སྐད་ཅིག་ཉིད་ལ་འཇོམས་མཛད། །མཁའ་འགྲོ་ཆོས་སྐྱོང་ཀུན་
འདུས། །དྲིན་ཅན་རྩ་བའི་བླ་མ། །བློ་བཟང་རྒྱལ་བའི་དབང་པོ། །་ཡོངས་འཛིན་མང་པོའི་ཞལ་གྱི། །ཟབ་རྒྱས་བདུད་རྩི་འཐུངས་ཀྱང། །སངས་རྒྱས་དངོས་སུ་མ་བལྟས། །སྐལ་ཆད་ལོག་ལྟ་མཁན་ལ། །བླ་མས་ཐུགས་
རྗེས་གཟིགས་ཤིག་རྙེད་དཀའི་དལ་འབྱོར་ཐོབ་ཀྱང། །ཚེ་འདིའི་བྱ་བས་གཡེངས་ནས། །དོན་ཆེན་ཡལ་བར་ཤོར་བའི། །འདི་ཕྱི་གཉིས་མེད་བདག་ལ། །བླ་མས། །དབུགས་འབྱུང་འགགས་པ་ཙམ་གྱིས། །ངན་སོང་གནས་
སུ་ལྟུང་བའི། །ངང་ཚུལ་སྙིང་ནས་མ་དྲན། །སྙིང་མེད་སྨོན་པ་བདག་ལ། །བླ་མས། །སྡུག་བསྔལ་མི་འདོད་བཞིན་དུ། །སྡིག་པའི་ལས་ལ་རྔམས་ཤིང། །བདེ་འདོད་དགེ་ལ་གཡེལ་བའི། །ཁྲེལ་མེད་འགལ་འདུ་མཁན་ལ། །

[028A]༄༅། །བླ་མས། །རྒན་གཞོན་བར་མའི་གོ་རིམས། །ངེས་མེད་འཆི་བ་མཐོང་ཡང། །ནམ་འཆི་ངེས་མེད་མ་དྲན། །རྟག་འཛིན་ཕྱི་བཤོལ་མཁན་ལ། །བླ་མས། །རྣམ་དག་སྡོམ་གསུམ་བླངས་ཀྱང། །དྲན་ཤེས་
བག་ཡོད་ལྷོད་པས། །ཉེས་ལྟུང་ཆར་བཞིན་འབབ་པ། །ངན་འགྲོའི་རྒྱུ་ཚོགས་བདག་ལ། །བླ་མས། །སྐྲ་བྲེགས་ངུར་སྨྲིག་བགོས་ཀྱང། །ཆགས་སྡང་གཡོ་སྒྱུས་དུས་འདའ། །ཝ་སྐྱེས་སེང་ལྤགས་གྱོན་འདྲའི། །སྡིག་ཅན་བཟང་
བརྫུ་མཁན་ལ། །བླ་མས། །དགེ་སྦྱོར་བྱས་པར་རློམ་ཡང། །བག་མེད་ལེ་ལོས་འདའ་བའི། །རོ་ཉལ་རྣམ་གཡེང་མཁན་ལ། །བླ་མས། །དེང་ནས་བྱང་ཆུབ་བར་དུ། །ཁྱོད་མིན་སྐྱབས་གཞན་མེད་པས། །འདི་ཕྱི་བར་དོ་ཀུན་ཏུ། །
བླ་མས་ཐུགས་རྗེས་གཟིགས་ཤིག་ཐབས་མཁས་ཐུགས་རྗེའི་ལྕགས་ཀྱུས། །འབྲལ་མེད་རྗེས་སུ་ཟུངས་ལ། །མཐོ་རིས་ཐར་པ་ཆེན་པོའི། །གཞལ་མེད་ཁང་དུ་དྲོངས་མཛོད། །ཅེས་བླ་མ་རྒྱང་འབོད་བླ་མའི་ཐུགས་རྗེ་བསྐུལ་
ཞིང་བྱིན་རླབས་འགུགས་པའི་ལྕགས་ཀྱུ་ཞེས་བྱ་བ་འདི་ཡང། བྱ་ཁྱུང་ཆོས་རྗེ་བསྟན་པ་རིན་ཆེན་སོགས་ཀྱིས་ནན་ཆེར་བསྐུལ་བ་ལ་བརྟེན་ནས། རྗེ་བཙུན་བླ་མ་དམ་པ་རྣམས་ཀྱི་བཀའ་འབངས་ཐ་ཆུང་ཆོས་སྨྲ་བ་བློ་བཟང་ཆོས་
ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།། །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། དུས་གསུམ་བདེ་གཤེགས་ཀུན་གྱི་སྐུ་གསུང་ཐུགས། །ཡེ་ཤེས་ནམ་མཁའི་

[028B] །སྲིད་པ་གསུམ་ན་དཔེ་ཟླ་མ་མཆིས་པའི། །བསླུ་མེད་སྐྱབས་ཀྱི་དམ་པ་བླ་མ་རྗེ། །གསོལ་བ་འདེབས་སོ་དམ་ཆོས་བསྒྲུབ་པའི་གེགས། །རྐྱེན་ངན་བར་ཆད་ཞི་བར་བྱིན་གྱིས་རློབས། །རྒུད་པའི་འབྱུང་གནས་
རང་ཉིད་གཅེས་འཛིན་འདིའི། །ཁོང་སྐྲན་རྩད་ནས་ཐོན་པར་བྱིན་གྱིས་རློབས། །བྱམས་དང་སྙིང་རྗེ་བྱང་ཆུབ་སེམས་འབྱོངས་ཤིང། །བདག་མེད་གནས་ལུགས་རྟོགས་པར་བྱིན་གྱིས་རློབས། །དེང་ནས་ཇི་སྲིད་བྱང་ཆུབ་སྙིང་པོའི་
བར༑ ༑ཁྱོད་མིན་རེ་སའི་སྐྱབས་གཞན་མ་མཆིས་པས། །འདི་དང་བར་དོ་ཕྱི་མའི་སྐབས་ཀུན་ཏུ། །མགོན་སྐྱབས་དཔུང་གཉེན་མཛོད་ཅིག་བླ་མ་རྗེ། །གསོལ་བ་འདེབས་སོ། །ཞེས་སོགས་ཚིག་རྐང་དྲུག་པོ་འདི་རིམ་བཞིན་སྦྱར་
རོ༑ ༑ལས་ངན་དབང་གིས་སྙིགས་མའི་དུས་འདིར་སྐྱེས། །ནད་སོགས་མི་འདོད་སྡུག་བསྔལ་ཆར་ལྟར་བབས། །མགོན་མེད་ཉམ་ཐག་འགྲོ་བ་བདག་ཅག་ལ། །འབྲལ་མེད་ཐུགས་རྗེས་གཟིགས་ཤིག་བླ་མ་རྗེ། །གསོལ་བ་
འདེབས་སོ་སོགས་འགྲོ། སྡུག་བསྔལ་མི་འདོད་དེ་ཡི་རྒྱུ་ལ་དགའ། །བདེ་འདོད་དགེ་བའི་ལས་ལ་དགྲ་ལྟར་བལྟ། །མིག་ཅན་གཡང་ལ་མཆོངས་འདྲའི་སྨྱོན་པ་བདག་ངན་འགྲོའི་འཇིགས་ལས་སྒྲོལ་ཞིག་བླ་མ་རྗེ། །གསོལ་བ་
འདེབས་སོགས་འགྲེ། སྐྱེ་རྒ་ན་འཆི་རྒུད་པའི་རླབས་འཁྲུག་ཅིང། །ལས་དང་ཉོན་མོངས་ཆུ་སྲིན་མང་པོས་གཙེས། །སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །སྲིད་པའི་མཚོ་ལས་སྒྲོལ་ཞིག་བླ་མ་རྗེ། །གསོལ་བ་

[029A]༄༅། །འདེབས་སོགས་འགྲེ། །འདས་པའི་སངས་རྒྱས་མང་པོས་སྤངས་གྱུར་ཅིང། །ད་ལྟའི་སངས་རྒྱས་རྣམས་ཀྱིས་མ་ཐུལ་བ། །བདག་དང་བདག་འདྲའི་སྙིགས་དུས་འགྲོ་བ་ལ། །འབྲལ་མེད་ཐུགས་རྗེས་གཟིགས་
ལ་བྱིན་གྱིས་རློབས། །ཀིམ་པའི་འབྲས་བུ་མངར་བའི་དུག་སྡོང་ལྟར། །མནོག་ཆུང་ཉེས་པ་ཀུན་གྱི་གཞིར་གྱུར་པ། །འཁོར་བའི་ཕུན་ཚོགས་བདེ་འབྱོར་ཅི་འདྲ་ལའང། །ཞེན་ལོག་ངེས་འབྱུང་སྐྱེ་བར་། །ངོམས་མེད་ཟག་
བཅས་བདེ་བ་ཕྲ་མོ་ཡིས། །ཡུན་རིང་བཟོད་དཀའི་སྡུག་བསྔལ་སྒྲུབ་བྱེད་པ། །བདེ་བས་སྡུག་བསྔལ་ཉོ་བའི་བརྗེ་ཚོང་མཁན། །བདག་འཛིན་དོན་མཐུན་འཇོམས་པར་། །རྐྱེན་ངན་སྣ་ཚོགས་འཁྲིགས་པའི་ཆུ་འཛིན་
ལས༑ ༑ཉིན་བཞིན་སྡུག་བསྔལ་དྲག་པོའི་ཆར་བབ་ཀྱང། །རང་གི་སྔོན་བྱས་ལས་ངན་རྣམ་སྨིན་དུ། །ཤེས་ནས་བདག་གིར་བྱེད་པར་། །ནད་གདོན་ཆོམ་རྐུན་དགྲ་ཡིས་གཙེས་པ་ཡང། །མགར་བ་རང་གི་རལ་
གྲིས་བསད་པ་ལྟར། །རང་ཉིད་གཅེས་པར་འཛིན་པའི་ཕུང་རྒན་ལ། །ལེ་ལན་འདས་ནས་སྤོང་བར་། །བདག་ཉིད་གཅེས་པར་འཛིན་པའི་གདོན་ཆེན་འདི། །ཉེས་ཚོགས་མ་ལུས་འབྱུང་བའི་གཞིར་མཐོང་ནས། །ལུང་དང་
རིགས་པའི་མཚོན་རྣོན་བརྒྱ་ཕྲག་གིས། །བདག་འཛིན་སྲོག་རྩ་གཅོད་པར་། །སྙིང་གི་སྦུབས་སུ་བསོད་ནམས་མ་ཡིན་པའི། །རྫས་ངན་བསགས་ནས་མི་དང་མི་མིན་གྱི། །གནོད་བྱེད་མ་ལུས་ཡང་ཡང་སྤྱན་འདྲེན་པའི་

[029B] །བདག་མེད་བདག་ཏུ་རྨོངས་པའི་འདུ་བྱེད་ཀྱིས། །མིང་གཟུགས་མྱུ་གུ་སྡུག་བསྔལ་འབྲས་བུ་ཅན། །གྲངས་མེད་བསྒྲུབ་པའི་འདོ་མེད་བསོ་ནམ་མཁན། །ཕུང་བྱེད་དགྲ་འདི་འཇོམས་
པར་། །ལུས་སྲོག་འཇིག་པའི་མཚོན་ཆར་སྟོང་བབ་ཀྱང། །སྡིག་སྤོང་དགེ་བ་བསྒྲུབ་པའི་གྲོགས་མཆོག་ཏུ། །མཐོང་ནས་རྣམ་གསུམ་བཟོད་པའི་གོ་བགོས་ནས། །གནོད་ལན་ཕན་པ་བསྒྲུབ་པར་། །མདོར་ན་མི་འདོད་
སྡུག་བསྔལ་ཅི་བྱུང་ཡང། །རང་ཉམས་དཔགས་ཏེ་སྙིང་རྗེས་ཡིད་བསྐྱོད་དེ། །མར་གྱུར་འགྲོ་བའི་སྡིག་དང་སྡུག་བསྔལ་ཀུན། །ཞུམ་མེད་དང་དུ་ལེན་པར་། །གལ་ཏེ་ལས་ཀྱིས་དམྱལ་བར་སྐྱེས་ན་ཡང། །སྐྱེས་མ་
ཐག་ཏུ་དམྱལ་བའི་སྡུག་བསྔལ་རྣམས། །མ་ལུས་བདག་གི་ལུས་ལ་སྨིན་གྱུར་ནས། །དེ་དག་བདེ་དགེས་གང་བར་། །ཀུན་ཀྱང་བདག་ལ་མི་དགའ་ཡོངས་གཤེ་ན། །སྔོན་ཆད་སྡུག་གཤིས་ངན་པས་གཞན་དག་ལ། །
གནོད་པའི་འབྲས་བུ་དེ་ཕྱིར་དེང་ནས་བཟུང། །ཁྲོ་གཏུམ་གཤིས་ངན་སྤོང་བར་། །ཕྱིན་ཆད་རྐྱེན་ངན་བར་ཆད་ཅི་བྱུང་ཡང། །ལས་ངན་བུ་ལོན་འཇལ་དང་ལྟས་ངན་རྣམས། །གཡང་དུ་ལེན་པའི་དགེ་བའི་བཤེས་གཉེན་དུ། །
ཤེས་ནས་ཡིད་བདེ་བསྒོམ་པར་བྱིན་གྱིས་། །དུས་ངན་སྡུག་བསྔལ་ཆུ་གཉེར་འདྲ་བ་འདི། །ཡིད་འབྱུང་དྲེགས་སེལ་འགྲོ་ལ་བརྩེ་བ་དང། །རླབས་ཆེན་དགེ་ཚོགས་འགྲུབ་པའི་བསྐུལ་མ་རུ། །མཐོང་བས་དང་དུ་ལེན་པར་། །མ་

[030A]༄༅། །རིག་དུག་ཆུས་སྤགས་པའི་རྣམ་ཤེས་ལ། །ཇི་ལྟར་སྣང་ཞིང་ཞེན་པའི་དངོས་པོ་རྣམས། །ནམ་མཁའི་པདྨོ་ཇི་བཞིན་མཐོང་བ་ཡི། །བདག་མེད་གནས་ལུགས་རྟོགས་པར་། །འཁོར་འདས་བཟང་
ངན་སྣང་བ་ཅི་ཤར་ཡང། །རྟོག་པས་བཏགས་པ་ཙམ་ཞིག་མ་གཏོགས་པར། །གཞན་དུ་གྲུབ་པ་ཅུང་ཟད་མེད་པ་ཡི། །རང་བཞིན་ཇི་བཞིན་ཤེས་པར་། །ཤིན་ཏུ་རྟོགས་དཀའི་ཆོས་ཀུན་དེ་བཞིན་ཉིད། །རྒྱལ་བའི་
དགོངས་པ་ཇི་བཞིན་ལེགས་རྟོགས་ནས། །ཞི་ལྷག་ཟུང་དུ་འབྲེལ་བའི་རྣལ་འབྱོར་གྱིས། །སྒྲིབ་གཉིས་གཡུལ་ལས་རྒྱལ་བར་བྱིན་གྱིས་རློབས། ཅེས་པ་འདི་ཡང། འདི་ནང་གི་ཆོས་བརྒྱད་སྤངས་ཏེ། རྩེ་གཅིག་ཏུ་
བསྒྲུབ་པ་སྙིང་པོར་བྱེད་པ་དཀའ་བཅུ་འཛིན་པ་བརྩོན་འགྲུས་རྒྱལ་མཚན་གྱིས་བླ་མ་ལ་ཐུགས་རྗེ་བསྐུལ་ཞིང་གསོལ་བ་འདེབས་པ། མཇུག་ཏུ་བདག་འཛིན་ལ་དགྲར་བལྟས་ནས་སྡུག་བསྔལ་དང་དུ་ལེན་པ། རྒྱུན་གྱི་
ཉམས་ལེན་དུ་འོས་པའི་འཁྱེར་བདེ་ཞིག་ཅེས་ཀྱང་དགོས་ཅེས་ཡང་ཡང་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོའི་གཟིམས་ཁང་དུ་བྲིས་པའོ།། །། ༄༅། །ན་མོ་གུ་
རུ་མཉྫུ་གྷོ་ཥཱ་ཡ། དུས་གསུམ་བདེ་གཤེགས་ཆོས་དང་ཚོགས་བཅས་ལ། །བདག་དང་མཁའ་མཉམ་འགྲོ་བ་མ་ལུས་པ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །འདི་ཕྱི་བར་དོའི་འཇིགས་ལས་བསྒྲལ་དུ་གསོལ། །རྙེད་

[030B] །ཁེ་ཉེན་སྐྱིད་སྡུག་འདམ་ཀའི་སྐབས་ཡིན་པས། །དོན་མེད་ཚེ་འདིའི་བྱ་བས་མི་གཡེང་བར། །དོན་ཆེན་སྙིང་པོ་ལེན་པར་བྱིན་གྱིས་རློབས། །འདུས་པ་འབྲལ་ཞིང་བསགས་པ་མ་
ལུས་འཛད། །མཐོན་པོའི་མཐའ་རྒུད་སྐྱེས་པའི་ཐ་མ་འཆི། །འཆི་བར་མ་ཟད་ནམ་འཆི་ཆ་མེད་པའི། །ལོང་མེད་རྒྱུད་ལ་སྐྱེ་བར་བྱིན་གྱིས་རློབས། །གཟུང་འཛིན་རྣམ་རྟོག་འཁྲུལ་བའི་གྲོང་ཁྱེར་དུ། །མི་གཙང་འབྱུང་བཞི་
སྒྱུ་མའི་ཕུང་པོ་དང། །རྣམ་ཤེས་འབྲལ་ཀའི་འཆི་རྐྱེན་སྣ་ཚོགས་པའི། །གནད་གཅོད་སྡུག་བསྔལ་ཞི་བར། །གཅེས་པར་བསྐྱངས་པའི་ལུས་ཀྱིས་དགོས་དུས་བསླུས། །འཇིགས་རུང་གཤིན་རྗེའི་དགྲ་བོ་མངོན་དུ་གྱུར། །
དུག་གསུམ་མཚོན་གྱིས་རང་སྲོག་གཅོད་པའི་ཚེ། །མི་དགེའི་འཁྲུལ་སྣང་ཞི་བར། །སྨན་པས་བོར་ཞིང་རིམ་གྲོས་བཟློག་ཏུ་མེད། །གཉེན་རྣམས་གསོན་དུ་རེ་བའི་རེ་ཐག་ཆད། །རང་ཉིད་ཅི་བྱ་གཏོལ་མེད་གྱུར་པའི་ཚེ། །བླ་མའི་
གདམས་ངག་དྲན་པར། །སེར་སྣས་བསགས་པའི་ཟས་ནོར་ཤུལ་དུ་ལུས། །བརྩེ་ཞིང་གདུང་བའི་གཉེན་དང་གཏན་བྲལ་བྱས། །ཉམ་ངའི་གནས་སུ་གཅིག་པུར་འགྲོ་བའི་ཚེ། །དགའ་སྤྲོའི་གདེངས་དང་ལྡན་པར། །ས་ཆུ་མེ་རླུང་
འབྱུང་བ་རིམ་གྱིས་ཐིམ། །ལུས་ཀྱི་སྟོབས་ཤོར་ཁ་སྣ་བསྐམས་ཤིང་བརྫེས། །དྲོད་བསྡུས་དབུགས་བརྩེགས་ངར་སྒྲ་འབྱིན་པའི་ཚེ། །དགེ་སེམས་སྟོབས་ལྡན་སྐྱེ་བར། །འཇིགས་སྐྲག་འཁྲུལ་སྣང་སྣ་ཚོགས་ཁྱད་པར་དུ། །སྨིག་
[031A]༄༅། །རྒྱུ་དུ་བ་མཁའ་འདྲའི་སྣང་བ་ཤར། །རང་བཞིན་བརྒྱད་ཅུའི་བཞོན་པ་འགགས་པའི་ཚེ། །འཆི་མེད་གནས་ལུགས་རྟོགས་པར། །རླུང་ཁམས་རྣམ་ཤེས་ཐིམ་པར་རྩོམ་པ་ན། །ཕྱི་དབུགས་རྒྱུན་ཆད་
གཉིས་སྣང་རགས་པ་ཐིམ། །མར་མེ་འབར་འདྲའི་སྣང་བ་ཤར་བའི་ཚེ། །དྲན་ཤེས་ཤུགས་དྲག་སྐྱེ་བར། །སྣང་མཆེད་ཐོབ་གསུམ་སྔ་མ་ཕྱི་མར་ཐིམ། །ཟླ་ཉི་མུན་པས་ཁྱབ་འདྲའི་ཉམས་ཤར་ཚེ། །འཁོར་འདས་སྟོང་
པར་རྟོགས་པའི་རྣལ་འབྱོར་གྱིས། །རང་ངོ་རང་གིས་ཤེས་པར། །ཉེར་ཐོབ་ཐམས་ཅད་སྟོང་པར་ཐིམ་པ་ལས། །ཀུན་རྟོག་སྤྲོས་པ་ཀུན་ཞི་སློད་བྱེད་ཀྱི། །རྐྱེན་བྲལ་སྟོན་གནམ་ལྟ་བུའི་ཉམས་ཤར་ཚེ། །འོད་གསལ་མ་བུ་
འཕྲོད་པར། །སྟོང་བཞིའི་དུས་སུ་གློག་གི་རྗེས་འགྲོ་བའི། །ཚངས་པའི་མེ་ཡིས་རི་བོང་ཅན་བཞུས་ཏེ། །ལྷན་སྐྱེས་བདེ་སྟོང་སྦྱར་བའི་ཡེ་ཤེས་ལ། །རྩེ་གཅིག་མཉམ་པར་འཇོག་པར། །དེ་ལས་ལངས་ཚེ་འཆི་བའི་འོད་གསལ་
གྱི༑ ༑རླུང་སེམས་ཙམ་ལས་མཚན་དཔེའི་དཔལ་འབར་བ། །བར་དོ་ལོངས་སྤྱོད་རྫོགས་པའི་སྐུར་བཞེངས་ནས། །སྒྱུ་མའི་ཏིང་འཛིན་རྫོགས་པར། །གལ་ཏེ་ལས་ཀྱིས་བར་དོ་གྲུབ་གྱུར་ན། །འཕྲལ་དུ་བཏགས་པས་སྐྱེ་འཆི་བར་
དོ་ཡི༑ ༑སྡུག་བསྔལ་བདེན་པར་མེད་པའི་ཚུལ་རྟོགས་ནས། །འཁྲུལ་སྣང་དག་པར་འཆར་བར། །འབྱུང་བ་ལོག་པའི་དགྲ་བཞི་འཇིགས་སྣང་གསུམ། །མ་ངེས་རྟགས་རྣམས་སྣ་ཚོགས་ཤར་བའི་ཚེ། །ཕྱི་ནང་གསང་བ་

[031B] །རྣམ་དག་ཞིང་དུ་སྐྱེ་བར། །མཁའ་སྤྱོད་རིག་པ་འཛིན་པའི་རྟེན་མཆོག་གམ། །ཚངས་སྤྱོད་བསླབ་གསུམ་ལྡན་པའི་ལུས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །སྐུ་གསུམ་
མྱུར་དུ་ཐོབ་པར་བྱིན་གྱིས་རློབས། ཅེས་བར་དོ་འཕྲང་སྒྲོལ་གྱི་གསོལ་འདེབས་འཇིགས་སྒྲོལ་གྱི་དཔའ་བོ་ཞེས་བྱ་བ་འདི་ཡང། དོན་གཉེར་བ་འབའ་ཞིག་གིས་བསྐུལ་བའི་དོན་དུ། མདོ་རྒྱུད་དམ་པའི་མན་ངག་བཞིན་དུ་ཤཱཀྱའི་
བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཁང་དུ་སྦྱར་བ་འདི་ཉིད་སྣོད་མིན་དང་སྔགས་བླ་མེད་ཀྱི་དབང་མ་ཐོབ་པ་རྣམས་ལ་གསང་བར་བྱ་བ་ཁོ་ན་ཡིན་ཅིང། རང་ཉིད་
ཡི་དམ་གང་ལ་བྱེད་པ་དེའི་གསོལ་འདེབས་ཀྱི་མཇུག་ཏུ་སྦྱར་བས་ཆོག་ཅིང། དོན་དྲན་བཞིན་པས་ཉམས་སུ་བླངས་ན་འཆི་གའི་གདམས་པའི་རྒྱལ་པོར་འགྱུར་རོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། བློ་བཟང་
རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་ཡོན་ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་མཛད་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བགྲང་ཡས་བསྐལ་པའི་སྔོན་ནས་སངས་རྒྱས་
ཀྱང༑ ༑འོད་དཔག་མེད་མགོན་ལ་སོགས་དུས་གསུམ་གྱི། །རྒྱལ་སྲས་ཐུ་བོ་ས་བཅུའི་དབང་ཕྱུག་ཚུལ། །འཇིག་རྟེན་གསུམ་གྱི་མགོན་ལ། །དེ་ཉིད་ཐུགས་རྗེའི་འོད་གཟིས་གངས་ཅན་གྱི། །གདུང་བའི་མུན་སེལ་དགེ་ལེགས་

[032A]༄༅། །པདྨོའི་ཚལ། །རྒྱས་མཛད་ཉིན་མོར་བྱེད་པ་སྲོང་བཙན་ཞེས། །ཆོས་ཀྱི་རྒྱལ་པོར་གྱུར་ལ། །དཔལ་ལྡན་མར་མེ་མཛད་པའི་ཐུགས་ཀྱི་སྲས། །ཕན་བདེའི་འབྱུང་གནས་བཀའ་གདམས་ཤིང་རྟའི་
སྲོལ༑ ༑ལེགས་པར་འབྱེད་མཛད་སྟོན་པ་རིན་པོ་ཆེ། །རྒྱལ་བའི་འབྱུང་གནས་ཞབས་ལ། །དབང་ཕྱུག་བརྒྱད་ལྡན་རྒྱལ་བ་ཙོང་ཁ་པའི། །བསྟན་པའི་སྒྲོན་མེ་དགེ་འདུན་ཀུན་གྱི་གཙོ། །མཁས་ཤིང་གྲུབ་པའི་དཔལ་གྱུར་
ཐམས་ཅད་མཁྱེན། །ཕན་བདེའི་ཉིན་མོར་བྱེད་ལ། །དགེ་ཚོགས་ཀུན་ལ་འདུན་པའི་རྣམ་དཔྱོད་ཀྱིས། །རབ་འབྱམས་མདོ་རྒྱུད་གཞུང་ལུགས་རྒྱ་མཚོ་ལ། །འདོད་དགུར་སྤྱོད་པའི་དེད་དཔོན་བླ་ན་མེད། །མཁྱེན་རབ་དབང་
ཕྱུག་ཞབས་ལ། །བདག་ཉིད་ཆེན་པོ་གཞན་གྱིས་གདུལ་དཀའ་བ། །མ་རུངས་མཐའ་འཁོབ་སྐྱེ་བོ་མཐའ་དག་ལ། །བསོད་ནམས་ཡེ་ཤེས་རྒྱ་མཚོ་མཐར་ཕྱིན་པའི། །རྒྱལ་བའི་མཛད་པ་བསྒྲུབ་ལ། །མཁྱེན་པའི་ཆུ་གཏེར་
གཏིང་མཐའ་མི་མངོན་ཞིང། །མཐུ་སྟོབས་ཡོན་ཏན་རིན་ཆེན་ཚོགས་ཀྱིས་གང། །འཕྲིན་ལས་རླབས་ཕྲེང་འཁྲིགས་པའི་རྒྱ་མཚོ་ཆེ། །འགྲོ་བའི་འདྲེན་པ་མཆོག་ལ། །ཀུན་མཁྱེན་བློ་བཟང་བསྟན་པའི་རྒྱ་མཚོ་ཆེར། །
མཚམས་སྤྲིན་ལ་འགྲན་ངུར་སྨྲིག་གསར་པ་ཡི། །སྦྲང་རྩིའི་རྒྱལ་མཚན་འཛིན་པ་པད་དཀར་ཅན། །སྤྲུལ་པས་འགྲོ་བ་འདྲེན་ལ། །མཁྱེན་བརྩེའི་བདག་ཉིད་རྗེ་བཙུན་སྤྱན་རས་གཟིགས། །དཔལ་ལྡན་མཁས་བཙུན་

[032B] །རྣམ་རོལ་མཆོག་གི་སྤྲུལ་སྐུ་ཡིད་བཞིན་ནོར། །བློ་བཟང་བསྟན་པའི་དཔལ་དུ་ཞབས་བརྟན་ཤོག་དེ་ལྟར་བསྟོད་པའི་དགེ་བས་འགྲོ་བ་ཀུན། །མཚན་ཉིད་ལྡན་པའི་དམ་པས་རྗེས་བཟུང་སྟེ། །མདོ་
རྒྱུད་ཚིག་དོན་ཀུན་རྟོགས་ཐབས་ཤེས་ཀྱི། །ཉམས་ལེན་མཐར་ཕྱིན་ཐམས་ཅད་མཁྱེན་གྱུར་ཅིག་ཅེས་ཐམས་ཅད་མཁྱེན་པ་བློ་བཟང་རྒྱ་མཚོའི་དཔལ་གྱི་ཞལ་སྔ་ནས་ལ་སྐྱེས་པའི་རབས་ཀྱི་སྒོ་ནས་གསོལ་བ་འདེབས་པའི་
རིམ་པ་འདི་ཡང། བསྟན་པའི་རྩ་ལག་དམ་པ་གླིང་སྨད་ཆོས་ཀྱི་རྗེ་དཀོན་མཆོག་ཆོས་འཕེལ་གྱིས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་དགའ་ལྡན་ཕོ་བྲང་དུ་སྦྱར་བའོ།། །།༄༅། །སསྟི༑ རབ་འབྱམས་སྐྱོབ་པ་ཉིད་གཟིགས་ཡེ་ཤེས་སྐུའི། །རང་གཟུགས་བདག་ཅག་དང་བའི་ཟླ་ཤེལ་གྱི། །གསལ་བྱང་རྣམ་པར་བཀྲ་བའི་རྒྱན་གྱུར་པ། །འཆར་ནུབ་སྤངས་པའི་སྣང་བ་བརྟན་པར་ཤོག་གཞོན་
ནུ་ཉིད་ནས་རིག་གནས་མཐའ་དག་དང། །མདོ་རྒྱུད་ཀུན་མཁྱེན་ལྷ་རྫས་ཀྱིས་སླུབས་པ། །བལྟམས་མ་ཐག་པའི་དོན་ཀུན་གྲུབ་པ་ཡི། །རྗེས་འགྲོ་གངས་རིའི་མགོན་པོ་ཞབས་བརྟན་ཤོག་འཆི་མེད་མཆོག་སྩོལ་རིགས་
ཅན་ཀུན་གྱི་གཙོ། །འཛམ་གླིང་མཁས་གྲུབ་བྱེ་བའི་བདེ་འབྱུང་གི་སྤྱི་བོར་ཞབས་སེན་གསར་པའི་ཟླ་ཚེས་ཀྱིས། །མཛེས་པའི་ཕུན་ཚོགས་འགྱུར་བ་མེད་པར་ཤོག་གང་གིས་ཀུན་རྨོངས་རླུང་ཐུབ་གསར་ལྡན་

[033A]༄༅། །བཅས། །ཞུ་མཛད་ཤེས་བྱའི་རིན་ཆེན་འབྱུང་བའི་གནས། །རྣམ་དཔྱོད་ཧུབ་གཅིག་གིས་འདྲེན་དྲང་སྲོང་ཆེ། །བགྲང་ཡས་བསྐལ་པའི་བར་དུ་ཞབས་བརྟན་ཤོག་རིག་གནས་སྡེ་སྣོད་ཀུན་ཤེས་གསེར་
གྱི་མངལ། །དབྱངས་ཅན་བཞད་པའི་ངག་གི་དབང་ཕྱུག་མཆོག་བློ་བཟང་ལུང་རྟོགས་ནོར་བུས་ཡོངས་གང་བའི། །ཕུན་ཚོགས་རྒྱ་མཚོ་གཡོ་མེད་བརྟན་པར་ཤོག་དགེ་ལ་འདུན་པ་མཁས་དང་གྲུབ་པའི་དཔལ། །བསོད་ནམས་ཡེ་
ཤེས་རྒྱ་མཚོ་ཆེན་པོའི་འཇིང། །སྐུ་གསུམ་གདེངས་ཀ་ནོར་བུའི་འོད་འབར་བ། །འགྲོ་ལ་འདོད་དགུའི་མཆོག་སྩོལ་བརྟན་པར་ཤོག་པུཎྜ་རཱི་ཀ་འཛིན་པའི་ཐུགས་རྗེ་ཡི། །ཞོ་འཐུང་རུས་པའི་རང་བཞིན་ལས་འཁྲུངས་ཤིང། །
མེ་ཏོག་མདའ་ཅན་རི་འཇོམས་དཔལ་ཡོན་ཅན། །འགྱུར་མེད་རྡོ་རྗེའི་རང་བཞིན་བརྟན་པར་ཤོག་ཅེས་འཕགས་པ་འཇིག་རྟེན་དབང་ཕྱུག་ཐམས་ཅད་མཁྱེན་པ་སྤྲུལ་པའི་སྐུའི་བརྟན་བཞུགས་འདི་ཡང། རྒྱལ་ཁམས་པ་བློ་
བཟང་ཆོས་ཀྱི་རྒྱལ་མཚན་གྱིས། ཆོ་འཕྲུལ་ཆེན་པོའི་དུས་ཆེན་ལ་འཕྲལ་དུ་བགྱིས་པའི་ཡི་གེ་པ་ནི་དགེ་ཚུལ་བློ་བཟང་དར་རྒྱས་སོ།། །།༄༅། །སསྟི། ངག་གི་དབང་ཕྱུག་སྨྲ་བའི་ཟླ་བ་མཆོག་བློ་བཟང་
གླུང་རྟོགས་ཆོས་ཀྱི་རྒྱ་མཚོ་ཆེ། །ཕྱོགས་ལས་རྣམ་པར་རྒྱལ་བའི་དགེ་མཚན་གྱི། །ཕུན་ཚོགས་བསྐལ་བརྒྱར་ཉམས་པ་མེད་གྱུར་ཅིག་ཅེས་པ་འདི་ཡང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།
[033B]༄༅། །ན་མོ་གུ་རུ་མཉྫུ་གྷོ་ཥཱ་ཡ། འདྲེན་པ་མཉམ་མེད་ཤཱཀྱའི་རྒྱལ་པོ་ཡི། །ཐུགས་རྗེའི་ཟེར་གྱིས་ཕྱེ་བའི་པདྨོའི་མཚན། །གང་དེའི་དྲིན་གྱིས་བཟང་པོའི་ལམ་བརྙེས་ཤིང། །དང་པོར་ཐུགས་དམ་བཅས་ལ་གསོལ་བ་
འདེབས། །ཀླུ་སྒྲུབ་སྲས་ཀྱི་ཐུ་བོ་འཕགས་པ་ལྷའི། །ཕྲིན་ལས་ཚུལ་བཞིན་བསྒྲུབ་པའི་མཛད་པ་ཅན། །ཕན་བདེའི་འབྱུང་གནས་བྱང་ཆུབ་ཐུགས་མངའ་བ། །མཐའ་ཡས་སྐྱེ་རྒུའི་གཉེན་ལ། །འགྲོ་བའི་མུན་སེལ་མར་མེ་མཛད་
དཔལ་གྱིས། །འཕགས་ཡུལ་དམ་ཆོས་འཁོར་ལོ་བསྐོར་བའི་སྲས། །རིན་ཆེན་ས་ཡི་སྙིང་པོ་ལྟ་བུ་ཡི། །ཡོངས་དག་མཛད་པ་ཅན་ལ། །རྒྱལ་བའི་བསྟན་པ་རིན་ཆེན་རྒྱ་མཚོ་ལས། །རྣམ་དཔྱོད་བློ་གྲོས་ཡངས་པའི་དེད་དཔོན་
གྱིས༑ ༑ལེགས་བཤད་ཡིད་བཞིན་ནོར་བུའི་ཚོགས་བླངས་ཏེ། །ཕུན་ཚོགས་འདོད་དགུ་སྩོལ་ལ། །ཕུལ་དུ་བྱུང་བའི་བློ་གྲོས་སྤྱན་སྟོང་གིས། །ཇི་སྙེད་ཆོས་རྣམས་ཀུན་གྱི་རང་བཞིན་རྣམས། །རྒྱལ་བའི་དགོངས་པ་ཇི་བཞིན་
ལེགས་གཟིགས་པའི། །མཚན་མཆོག་དོན་དང་ལྡན་ལ། །རབ་འབྱམས་སངས་རྒྱས་ཀུན་གྱི་ཡེ་ཤེས་ནི། །ངུར་སྨྲིག་འཛིན་པའི་གར་གྱིས་རྣམ་རོལ་པ། །སྙིགས་དུས་འགྲོ་བའི་འདྲེན་པ་བླ་ན་མེད། །བསླུ་མེད་སྐྱབས་ཀྱི་དམ་
པར༑ ༑བློ་བཟང་རྒྱལ་བ་གཉིས་པའི་ལུང་རྟོགས་ཀྱི། །བསྟན་འཛིན་ཀུན་གྱི་དབུས་ན་མངོན་མཐོ་ཞིང། །རྣམ་དཀར་འཕྲིན་ལས་བཟང་པོའི་འོད་སྟོང་གིས། །གདུལ་བྱའི་བློ་མུན་སེལ་ལ། །དེང་ནས་སྐྱེ་ཞིང་སྐྱེ་བ་ཐམས་ཅད་དུ་

[034A]༄༅། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །སྐྱེས་བུ་གསུམ་གྱི་ཉམས་ལེན་མཐར་ཕྱིན་ནས། །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ཅེས་སྤྲུལ་པའི་སྐུ་བློ་བཟང་བསྟན་འཛིན་རྒྱ་
མཚོའི་སྐྱེས་པའི་རབས་དང་མཐུན་པར་གསོལ་བ་འདེབས་པའི་ཚིགས་སུ་བཅད་པ་འདི་ནི། དེ་ཉིད་ཀྱི་ཐུགས་སྲས་ཨེར་གེ་ཆོས་རྗེ་སོགས་ཀྱིས་ནན་ཆེར་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་
མཚན་གྱིས་དམ་པ་འགའི་གསུང་ལས་ཐོས་པ་བཞིན་དུ་སྦྱར་བའི་ཡི་གེ་པ་ནི་སེ་ཆེན་རབ་འབྱམས་པ་བློ་བཟང་ཆོས་འཕེལ་ལོ།། །། ༄༅། །སསྟི། སྙན་པའི་གྲགས་པས་ས་སྟེང་ཀུན་ཁྱབ་ཅིང། །ཕན་
བདེའི་འབྱུང་གནས་རྒྱལ་བ་གཉིས་པ་ཡི། །བསྟན་པའི་རྒྱལ་མཚན་འཛིན་པའི་དཔལ་གྱུར་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །སྟོབས་བཅུ་མངའ་བ་འགྲོ་བའི་བླ་མ་ཡི། །ཞབས་སེན་ནོར་བུའི་འོད་ཆགས་
མདུན་ས་ཆེར། །ལྷག་བསམ་རྣམ་དག་གིས་བསྐྲུན་བདེན་ཚིག་གི་མེ་ཏོག་ཆར་དུ་ཕབ་ལ། །ལྷ་བཅས་འགྲོ་བ་ཀུན་གྱི་རྗེར་གྱུར་ཅིང། །ལུང་རྟོགས་དམ་པའི་ཆོས་རྣམས་ཀུན་གྱི་མཛོད། །བླ་མེད་བྱང་ཆུབ་བསྒྲུབ་པའི་
དཔའ་བོ་ཆེ། །ཆོས་ཀྱི་བྱང་ཆུབ་ཞབས་ལ། །རྣམ་དག་སྨོན་པས་ཤཱཀྱའི་བསྟན་པ་ལ། །དེ་ཉིད་གཉིས་པ་ལྟ་བུའི་དཔལ་ལྡན་པ། །རྒྱ་བོད་སྐལ་བཟང་སྐྱེ་བོ་མཐའ་དག་གི་འདྲེན་མཆོག་དམ་པའི་ཞབས་ལ། །འོད་

[034B] །སྐུ་གསུམ་དཀྱིལ་འཁོར་ཡོངས་སུ་རྫོགས་གྱུར་ཅིང། །རྣམ་དཀར་མཛད་པའི་འོད་ཟེར་འབུམ་འཕྲོ་བས། །ཕན་བདེའི་པད་ཚལ་འབྱེད་ལ། །ཕན་བདེའི་འབྱུང་གནས་བསྟན་པ་རིན་པོ་
ཆེ༑ ༑བཤད་དང་བསྒྲུབ་པས་འཛིན་ཅིང་སྤེལ་བ་ལ། །མཁས་དང་གྲུབ་པའི་དབུས་ན་ཟླ་བྲལ་བ། །བུ་སྟོན་ཆོས་རྗེའི་ཞབས་ལ། །སྔོན་ནས་ལེགས་པར་སྦྱངས་པའི་རྣམ་དཔྱོད་ཀྱིས། །ཟབ་ལམ་ཀུན་ལ་དགའ་བའི་བློ་གྲོས་
རྒྱས༑ ༑རྩེ་གཅིག་བསྒྲུབས་པས་གོ་འཕང་མཆོག་བརྙེས་པ། །གྲུབ་པའི་དབང་ཕྱུག་ཞབས་ལ། །བསོད་ནམས་ཕུན་ཚོགས་ཡངས་པའི་སྐྱེད་ཚལ་དུ། །ལུང་རྟོགས་འདབ་བརྒྱ་བཞད་པའི་པདྨོའི་ཚལ། །སྙན་གྲགས་ཕྲིན་
ལས་བཟང་པོའི་དྲི་བསུང་གིས། །འགྲོ་བའི་གདུང་བ་སེལ་ལ། །བསོད་ནམས་ཡེ་ཤེས་དབང་གི་རྒྱལ་པོ་ནི། །ལྷ་བཅས་འགྲོ་བའི་གཙུག་གི་རྒྱན་གྱུར་ཅིང། །རྣམ་དཀར་མཛད་པའི་འོད་བརྒྱས་འགྲོ་ཀུན་གྱི། །རྨོངས་པའི་མུན་པ་
སེལ་ལ། །བསོད་ནམས་དགེ་ཚོགས་ཡངས་པའི་གཞལ་མེད་ཁང། །ལེགས་ལམ་བསླབ་གསུམ་ནོར་བུས་ཡོངས་གང་ཞིང། །དཔལ་ལྡན་འཕྲིན་ལས་བཟང་པོའི་དཔལ་མངའ་བ། །སྐྱེ་དགུའི་འདྲེན་པ་མཆོག་ལ། །རྒྱལ་བ་གཉིས་པ་
བློ་བཟང་གྲགས་པ་ཡི། །མདོ་སྔགས་བསྟན་པའི་རྒྱལ་མཚན་འཛིན་པ་ལ། །ས་གསུམ་འགྲན་ཟླ་བྲལ་བའི་ཆོས་ཀྱི་རྗེ། །ཡོངས་འཛིན་དམ་པའི་ཞབས་ལ། །གྲགས་པའི་གཞིར་གྱུར་ཕན་བདེ་འབྱུང་བའི་གནས། །ཐུབ་བསྟན་

[035A]༄༅། །རྒྱལ་མཚན་འཛིན་པ་ཀུན་གྱི་གཙོ། །མཐའ་ཡས་གདུལ་བྱའི་དཔལ་དུ་ཞབས་བརྟན་ཞིང། །ཕུན་ཚོགས་འཕྲིན་ལས་ཕྱོགས་བཅུར་རྒྱས་པར་ཤོག་འདི་ལྟར་བསྟོད་པའི་དགེ་བས་འགྲོ་བ་ཀུན། །
བཤེས་གཉེན་དམ་པའི་མགོན་དང་མི་འབྲལ་ཞིང། །ཐེག་མཆོག་ལམ་གྱི་རིམ་པ་མཐར་ཕྱིན་ནས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་ཅེས་མཆོག་གི་སྤྲུལ་པའི་སྐུ་གྲགས་པ་རྒྱལ་མཚན་ལ་སྐྱེས་པའི་རབས་ཀྱི་སྒོ་ནས་
གསོལ་བ་འདེབས་པའི་རིམ་པ་འདི་ཡང་དགེ་སློང་ལེགས་པ་རྒྱལ་མཚན་སོགས། དེ་ཉིད་ཀྱི་ཞབས་འབྲིང་པ་མང་པོས་ནན་གྱིས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་
པོའི་གཙུག་ལག་ཁང་དུ་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། རབ་འབྱམས་རྒྱལ་བ་ཀུན་གྱི་ཡེ་ཤེས་མཆོག་ངག་གི་དབང་པོ་འཇམ་དབྱངས་གཞོན་ནུ་གང། །ཆོས་ཀྱི་དབང་ཕྱུག་ངུར་སྨྲིག་
འཛིན་པའི་གཙོར། །སྤྲུལ་ནས་འགྲོ་བ་འདྲེན་ལ་གསོལ་བ་འདེབས། །བློ་བཟང་བསྟན་ལ་དེ་ཉིད་གཉིས་པའི་རྗེ། །ལུང་རྟོགས་ཆོས་ཀྱི་རྒྱལ་མཚན་འཛིན་པའི་དཔལ། །དེང་འདིར་ངག་དབང་ཆོས་ཀྱི་དབང་ཕྱུག་ཅེས། །
བསྟན་པའི་དཔལ་དུ་གྱུར་ལ། །ཚེ་རབས་མང་པོར་བསོད་ནམས་ཡེ་ཤེས་ཀྱི། །ཚོགས་གཉིས་རྒྱ་མཚོ་བསྲུབས་པ་ལས་ཐོན་པའི། །ཡོན་ཏན་ཆ་ཤས་རྫོགས་པའི་འོད་དཀར་ཅན། །སྨྲ་བའི་ཟླ་བ་མཆོག་ལ། །ཐུབ་དབང་

[035B] །འཛམ་གླིང་རྒྱན་དྲུག་མཆོག་གཉིས་བཞེད་པའི་གཞུང། །བློ་བཟང་རྒྱལ་བ་གཉིས་པའི་དགོངས་དོན་བཞིན། །གཟིགས་ཤིང་ལེགས་པར་འདོམས་ལ། །མདོ་སྔགས་རྒྱ་མཚོའི་འཇིང་
ལ་གནས་བཅས་ཤིང། །བསླབ་གསུམ་རིམ་གཉིས་གདེངས་ཀས་མཆོག་ཏུ་མཛེས། །རྣམ་གྲོལ་ནོར་བུའི་གླིང་ལ་མངའ་བསྒྱུར་བའི། །ཟླ་མེད་དགེ་བའི་བཤེས་ལ། །དེ་ལྟར་བསྟོད་པའི་རྣམ་དཀར་དགེ་བའི་མཐུས། །ཚེ་
རབས་ཀུན་ཏུ་དམ་པས་རྗེས་བཟུང་ནས། །ངེས་འབྱུང་བྱང་སེམས་ཡང་དག་ལྟ་བ་དང། །རིམ་གཉིས་ལམ་གྱི་རྟོགས་པ་མཐར་ཕྱིན་ཤོག་མཆོག་གསུམ་བླ་མ་ཡི་དམ་བྱིན་རླབས་དང། །མཐུ་ལྡན་ཆོས་སྐྱོང་བསྲུང་མའི་
འཕྲིན་ལས་ཀྱིས། །ཀུན་མཁྱེན་ངག་དབང་ཆོས་ཀྱི་དབང་ཕྱུག་ཞབས། །སྐུ་ཚེ་བརྟན་ཞིང་འཕྲིན་ལས་རྒྱས་གྱུར་ཅིག་ངག་དབང་འགྲོ་བའི་བླ་མ་ཆོས་ཀྱི་རྗེ། །བསྟན་དང་འགྲོ་བའི་དཔལ་དུ་ཞབས་བརྟན་ཞིང། །ཕུན་ཚོགས་
འཕྲིན་ལས་འོད་ཟེར་སྟོང་འབར་བས། །ཕན་བདེའི་པད་ཚལ་ཕྱོགས་བཅུར་རྒྱས་པར་ཤོག་ཅེས་པ་འདི་ཡང་དེ་ཉིད་ཀྱི་སློབ་མ་དགེ་བའི་བཤེས་གཉེན་དུ་མས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་
ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ།། །།༄༅། །ན་མོ་གུ་རུ་མུ་ནི་ཨིནྡྲཱ་ཡ། འགྲོ་རྣམས་བསྒྲལ་ཕྱིར་དག་བཅས་ཚོགས་གཉིས་ཀྱིས། །ལེགས་བསྒྲུབས་སྐུ་གསུམ་གོ་འཕང་མཆོག་
[036A]༄༅། །བརྙེས་ཤིང། །ས་གསུམ་དགེ་ལེགས་འོད་ཀྱིས་ཁྱབ་མཛད་པའི། །ཐུབ་དབང་སྨྲ་བའི་ཉི་མའི་ཞབས་ལ་འདུད། །ཆོས་དབྱིངས་ངང་ལས་མ་གཡོས་དགའ་ལྡན་དུ། །དམ་པ་ཀུན་གྱི་ཏོ་ག་མཛེས་རྣམ་
དཀར་གྱིས། །ལྷ་བཅས་འགྲོ་ལ་ཕན་བདེའི་མཆོག་སྩོལ་བ། །ས་བཅུའི་དབང་ཕྱག་ཚུལ་ལ་ཕྱག་འཚལ་ལོ། །ཡེ་ཤེས་གཟིགས་པ་ལྔ་ཡིས་བསམས་བཞིན་དུ། །སྤྲིན་དཀར་གཡོ་འདྲའི་ལག་ལྡན་རྣམ་རོལ་གྱིས། །
སྒྱུ་འཕྲུལ་ཆེན་མོའི་ལྷུམས་ཀྱི་གཞལ་མེད་ཁང། །ཀུན་ནས་མཛེས་པར་མཛད་ལ་ཕྱག་འཚལ་ལོ། །ལུམྦིའི་ཚལ་དུ་ཡུམ་གྱི་རྩིབས་ལོགས་ལས། །ལེགས་བལྟམས་ཚངས་དབང་ཀླུ་རྒྱལ་སོགས་ཀྱིས་མཆོད། །ཕྱོགས་
དྲུག་གཤེགས་ནས་སེང་གེའི་སྒྲ་བསྒྲགས་ཤིང། །སྟོང་གསུམ་འོད་བརྒྱས་བཀང་ལ་ཕྱག་འཚལ་ལོ། །བཟོ་དང་སྒྱུ་རྩལ་རིག་གནས་རྒྱ་མཚོ་ཡི། །ཕ་རོལ་ཕྱིན་པས་འགྲན་ཟླ་ཀུན་བཅོམ་ནས། །རྒྱལ་བའི་རུ་མཚོན་བཙུན་
མོའི་ཚོགས་བཞེས་ཏེ། །ཆོས་བཞིན་རྒྱལ་སྲིད་བསྐྱངས་ལ་ཕྱག་འཚལ་ལོ། །སྲིད་པའི་ཕུན་ཚོགས་མེ་འོབས་ལྟར་གཟིགས་ནས། །རྒྱལ་སྲིད་མཆིལ་མའི་ཐལ་བ་བཞིན་བོར་ཏེ། །རྟེན་མཆོག་དྲུང་དུ་ཁྱིམ་པའི་
རྟགས་སྤངས་ནས། །ངུར་སྨྲིག་རྒྱལ་མཚན་བཞེས་ལ་ཕྱག་འཚལ་ལོ། །དཀའ་ཐུབ་ཙམ་ཞིག་གྲོལ་ལམ་མཆོག་འཛིན་པ། །བཟློག་ཕྱིར་ནཻ་རཉྫ་ནའི་ཆུ་འགྲམ་དུ། །ལོ་དྲུག་དཀའ་བ་སྤྱད་ནས་སླར་བཞེངས་ཏེ། །བྱང་ཆུབ་

[036B] །དེའི་ཚེ་ཆུ་སྲིན་རྒྱལ་མཚན་ཅན་གྱི་སྡེའི། །དམག་ཚོགས་སྤྲིན་ནག་ནམ་མཁའ་གང་བ་ཡང། །གང་གི་བྱམས་བརྩེའི་དྲི་བཞོན་རེག་ཙམ་གྱིས། །མིང་གི་ལྷག་མར་མཛད་ལ་ཕྱག་
འཚལ་ལོ། །སྔོན་ནས་སྟོབས་བཅུ་མངའ་བའི་མཆོག་བརྙེས་ཀྱང། །མི་མཇེད་འཇིག་རྟེན་ཀུན་ལ་བརྩེར་དགོངས་ནས། །སླར་ཡང་བླ་མེད་བྱང་ཆུབ་སྙིང་པོ་ཡི། །བདུད་རྩི་བརྙེས་པར་བསྟན་ལ་ཕྱག་འཚལ་ལོ། །དེ་ནས་བགྲང་
ཡས་གདུལ་བྱའི་ཚོགས་རྣམས་ལ། །ཆོ་འཕྲུལ་གསུམ་གྱི་རོལ་པ་སྣ་ཚོགས་པས། །ཆོས་ཀྱི་འཁོར་ལོ་གྲངས་མེད་ལེགས་བསྐོར་ཏེ། །སྨིན་ཅིང་གྲོལ་བར་མཛད་ལ་ཕྱག་འཚལ་ལོ། །སྐུ་ཡི་དངོས་ཀྱི་གདུལ་བྱ་ཚིམ་མཛད་
ནས༑ ༑ཞི་བའི་དབྱིངས་གཟིམས་སྐུ་གདུང་ཆ་བརྒྱད་དང། །དེ་ལས་འཕྲོས་པས་བསམ་འཕེལ་ནོར་བུ་ཡིས། །སྟོང་གསུམ་མཛེས་པར་མཛད་ལ་ཕྱག་འཚལ་ལོ། །འདི་ལྟར་བསྐྲུན་པའི་དགེ་བའི་ཚོགས་རྣམས་ཀུན། །མར་
གྱུར་ཉམ་ཐག་འགྲོ་བ་མ་ལུས་པ། །ཤཱཀྱའི་རྒྱལ་པོས་འབྲལ་མེད་རྗེས་བཟུང་སྟེ། །ཀུན་མཁྱེན་འགྲོ་བའི་རྩ་ལག་ཐོབ་ཕྱིར་བསྔོ། །ཞེས་པ་འདི་ནི་གཟིམས་ཁང་གོང་ནས་མཆོག་གི་སྤྲུལ་པའི་སྐུ་གྲགས་པ་རྒྱལ་མཚན་གྱི་བཀས་
བསྐུལ་བ་ལ་བརྟེན་ནས། སྟོན་པ་བླ་ན་མེད་པ་དེའི་ཞབས་ཕྱིར་བསྙེགས་པར་འདོད་པ་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། རྒྱལ་ཚབ་དམ་པས་རྒྱུད་བླ་མར་མཛད་བཅུའི་བསྡོམས་ལྟ་བུ་གསུངས་པ་ཇི་བཞིན་དུ་

[037A]༄༅། །མགྱོགས་པར་བྲིས་པའི་ཡི་གེ་པ་ནི་མདོ་སྔགས་རབ་འབྱམས་པ་དགེ་སློང་བློ་བཟང་བསྟན་པ་དར་རྒྱས་སོ།། །།༄༅། །ན་མོ་གུ་རུ་མུ་ནི་ཨིནྡྲཱ་ཡ། རྒྱ་ཆེན་ཚོགས་གཉིས་མཐར་སོན་ཕྱི་ནང་གི་
བདུད་བཞི་ཀུན་བཅོམ་ཆེ་དགུ་བྲན་དུ་མཛད། །ཐམས་ཅད་མཁྱེན་པ་ལྷ་ཡི་ལྷར་གྱུར་པ། །ཤཱཀྱའི་གཙོ་བོ་དེ་ལ་ཕྱག་འཚལ་ལོ། །མགོན་ཁྱོད་འོད་མའི་ཚལ་དུ་བཞུགས་པའི་ཚེ། །ཕྲག་དོག་དབང་གིས་སྟོན་པ་དྲུག་པོ་
ཡི༑ ༑འདོད་པས་ས་སྐྱོང་ཚོགས་བསྐུལ་ཆོ་འཕྲུལ་གྱིས། །ཚར་གཅོད་རྗེས་འཛིན་གསོལ་ལ་ཕྱག་འཚལ་ལོ། །བཀྲ་ཤིས་འཁོར་ལོས་མཚན་པའི་ཞབས་སྐྱེས་ཟུང། །ཡུལ་ལྗོངས་མང་པོར་བཀོད་ནས་འཕྲིན་ལས་
ཀྱི༑ ༑དགེ་མཚན་རྒྱ་ཆེར་སྤེལ་ཕྱིར་ལྷ་མིའི་ཚོགས། །གྲངས་མེད་བསྡུ་བར་མཛད་ལ་ཕྱག་འཚལ་ལོ། །ནམ་ཞིག་མཉན་དུ་ཡོད་པར་རྒྱལ་པོའི་གཅུང། །དུམ་བུར་བཅད་པ་བདེན་ཚིག་གིས་བསོས་ཤིང། །ཆོ་འཕྲུལ་འདུན་
ཁང་ཡེ་ཤེས་མེས་སྦྱངས་ནས། །རྫུ་འཕྲུལ་དུ་མས་གཤེགས་ལ་ཕྱག་འཚལ་ལོ། །དཔྱིད་རའི་དཀར་ཚེས་དང་པོར་གསལ་རྒྱལ་གྱིས། །མངོན་མཆོད་ཚེམས་ཤིང་ས་ལ་བཙུགས་མ་ཐག་འདོད་འཇོའི་དཔག་བསམ་ལྗོན་
པས་ལྷ་དང་མི། །ཀུན་དགས་ཚིམ་པར་མཛད་ལ་ཕྱག་འཚལ་ལོ། །ཕྱི་ཉིན་ཨུ་ཏྲ་ཡ་ནའི་མཆོད་ཡུལ་དུ། །བཞུགས་པའི་གཡས་གཡོན་རིན་ཆེན་ས་འཛིན་ཟུང། །ཟས་མཆོག་རྩྭ་འཇམ་བདུད་རྩིས་འཚོ་བ་ཡིས། །ཡོངས་གང་

[037B] །ཚེས་གསུམ་ཤུཉྩ་ད་ལའི་བཤོས་གསོལ་ནས། །ཞལ་བསིལ་བོར་བ་ཡན་ལག་བརྒྱད་ལྡན་མཚོ། །འོད་ཟེར་བཞད་ལྡན་པདྨོའི་དྲ་བ་ཡིས། །མཛེས་པའི་ཕུན་ཚོགས་སྤྲུལ་ལ་ཕྱག་
འཚལ་ལོ། །བཞི་པར་ཨིནྡྲ་ཝར་མའི་གདུགས་ཚོད་གསོལ། །རྫིང་བུའི་ངོས་རེར་ཡུར་ཆེན་བརྒྱད་བརྒྱད་ཐོན། །སླར་ཡང་བསྐོར་ནས་ནང་དུ་འབབ་པའི་སྒྲས། །ཐེག་གསུམ་དམ་ཆོས་བསྟན་ལ་ཕྱག་འཚལ་ལོ། །ཚེས་མདའ་
ཚངས་བྱིན་གྱིས་མཆོད་འཛུམ་ཞལ་ལས། །བྱུང་བའི་གསེར་མདོག་འོད་ཀྱིས་སྟོང་གསུམ་བཀང། །ངན་སོང་རྒྱུད་སྦྱངས་འགྲོ་ཀུན་བསམ་གཏན་གྱི། །བདེ་བས་ཚིམ་པར་མཛད་ལ་ཕྱག་འཚལ་ལོ། །དཀར་ཚེས་དགའ་བ་
གཉིས་པར་ལིཙྪ་བྱིའི། །ཞལ་ཟས་གསོལ་ནས་འཁོར་མང་ཕན་ཚུན་སེམས། །ཤེས་ཤིང་རང་གཞན་དཀར་ནག་ལས་མཐོང་བས། །ཡིད་ཆེས་དད་པར་མཛད་ལ་ཕྱག་འཚལ་ལོ། །བཟང་པོ་གཉིས་པར་ཤཱཀྱའི་ཚོགས་
རྣམས་ཀྱི། །བསོད་ནམས་ཞིང་བཞུགས་འཁོར་རྣམས་རེ་རེ་ཡང། །རིན་ཆེན་བདུན་ལྡན་འཁོར་ལོས་བསྒྱུར་རྒྱལ་གྱི། །ཕུན་ཚོགས་མཆོག་ཏུ་སྤྲུལ་ལ་ཕྱག་འཚལ་ལོ། །ཚེས་བརྒྱད་དབང་པོས་གུས་མཚོད་སེང་ཁྲི་
ལས༑ ༑སྲིན་པོ་ལྔ་ཐོན་རྡོ་རྗེ་འཛིན་བཅས་པས། །སྟོན་པ་དྲུག་བཅོམ་དགུ་ཁྲི་སྲིད་ལས་བསྒྲལ། །མཐའ་ཡས་ཆོ་འཕྲུལ་བསྟན་ལ་ཕྱག་འཚལ་ལོ། །དེ་ཡི་ནང་པར་རབ་བྱུང་གིས་བསྐྲུན་པའི། །མཆོད་ཚོགས་བཞེས་

[038A]༄༅། །ནས་སྲིད་ཞིའི་དགེ་ལེགས་ཀུན། །གཟུགས་ཅན་ལྟ་བུའི་སྐུ་ཡིས་ཚངས་གནས་ཀྱི། །བར་དུ་ཁྱབ་པར་མཛད་ལ་ཕྱག་འཚལ་ལོ། །ཕྱོགས་ཚེས་འཇིག་རྟེན་སྐྱོང་བས་ཞལ་ཟས་སྦྱར། །རྒྱལ་བའི་
མཛེས་སྐུ་གསེར་འོད་སྟོང་འབར་བའི། །ཆུ་འཛིན་སྲིད་རྩེའི་བར་དུ་ཁྱབ་མཛད་ནས། །ཕན་བདེའི་གྲུ་ཆར་ཕབ་ལ་ཕྱག་འཚལ་ལོ། །དགའ་བ་གསུམ་པར་མགོན་མེད་ཟས་སྦྱིན་གྱི། །བསོད་ནམས་མགྲོན་གྱུར་སེང་གེའི་
ཁྲིར་བཞུགས་བཞིན། །སྐུ་ཡི་སྣང་བ་མི་མངོན་ཚངས་དབྱངས་ཀྱི། །གསུང་གིས་དམ་ཆོས་བསྟན་ལ་ཕྱག་འཚལ་ལོ། །དེ་ཡི་སང་ཉིན་ཁྱིམ་བདག་ཙེ་ཏས་མཆོད། །བྱམས་པའི་ཏིང་འཛིན་ལ་བཞུགས་གསེར་འོད་ཀྱིས། །
སྟོང་གསུམ་ཡོངས་བཀང་འགྲོ་ཀུན་ཕ་མ་ལྟར། །བྱམས་པས་ཁྱབ་པར་མཛད་ལ་ཕྱག་འཚལ་ལོ། །བཅུ་གསུམ་ཤུནྩི་ས་བསྙེན་བཀུར་བདེ་གཤེགས་ཀྱི། །ལྟེ་བ་ནས་ཐོན་འོད་འདོམ་བདུན་ཟུང་གི། སྣེ་མོར་རྒྱལ་བའི་
སྐུས་མཚན་དེ་འདྲ་བས། །ཕྱོགས་ཀུན་འགེངས་པར་མཛད་ལ་ཕྱག་འཚལ་ལོ། །ཕྱི་ཉིན་ཨུ་ཏྲ་ཡ་ནས་མཆོད་སྤྲིན་སྤྲོས། །མེ་ཏོག་གཏོར་བ་རིན་ཆེན་ལས་གྲུབ་པའི། །ཤིང་རྟ་སྟོང་དང་ཉིས་བརྒྱ་ལྔ་བཅུ་ཡིས། །སྲིད་
གསུམ་མཛེས་པར་མཛད་ལ་ཕྱག་འཚལ་ལོ། །བཅོ་ལྔ་གཟུགས་ཅན་སྙིང་པོས་དགེ་ལེགས་བསྐྲུན། །མ་ལུས་ལྷ་ཡི་བདུད་རྩིས་ཚིམ་མཛད་ནས། །ཕྱག་སོར་ལས་ཐོན་གསེར་སྦྱངས་འོད་ཟེར་གྱིས། །མནར་མེད་བེད་

[038B] །དེ་ལྟའི་ངོ་མཚར་ཆོ་འཕྲུལ་བགྲང་ཡས་ཀྱིས། །ནག་ཕྱོགས་ཀུན་བཅོམ་གྲངས་མེད་སྐྱེ་དགུའི་ཚོགས། །མཐོ་རིས་རྣམ་གྲོལ་རྫོགས་པའི་སངས་རྒྱས་ཀྱི། །ལམ་དུ་ངེས་པར་མཛད་ལ་
ཕྱག་འཚལ་ལོ། །དེ་ལྟར་སྟོན་པའི་ཡོན་ཏན་རིན་ཆེན་གྱི། །ལྷུན་པོའི་སྤོ་ལས་ཆོ་འཕྲུལ་མཛད་པ་ཡི། །རྡུལ་ཕྲན་ཙམ་ཞིག་བརྗོད་པའི་དགེ་བ་དེ། །འགྲོ་ཀུན་དོན་དུ་ཀུན་མཁྱེན་རྒྱུ་རུ་བསྔོ། །ཞེས་པ་འདི་ཡང་བཀྲ་ཤིས་ལྷུན་
པོའི་དངུལ་གདུང་ལྷ་ཁང་དུ་ཆོ་འཕྲུལ་གྱི་མཛད་པ་རིན་པོ་ཆེ་བྲི་བའི་དུས། པིར་ཐོགས་དབང་པོ་ཆོས་རྗེ་བློ་བཟང་ཆོས་འཕེལ་དཔོན་སློབ་དང། དཀའ་བཅུ་ཚོགས་གསོག་པ་ལེགས་པ་ཆོས་འབྱོར་རྣམས་ཀྱིས་བསྐུལ་བ་ལ་
བརྟེན་ནས་སྟོན་པ་མཆོག་དེའི་རྗེས་སུ་བྱུང་བ་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་དུ་ཐོགས་མེད་དུ་སྦྱར་བའོ།    ༈    །།ན་མོ་གུ་
རུ་མུ་ནི་ཨིནྡྲཱ་ཡ། རྒྱལ་བའི་ཞབས་སེན་གུར་གུམ་མེ་ཏོག་གིས། །སྐལ་བཟང་བྱིན་པའི་པདྨོའི་གེ་སར་གང། །དྲེགས་ལྡན་ཀུན་གྱི་སྤྱི་བོར་ངལ་གསོ་བའི། །དགེ་ལེགས་འབྱུང་གནས་དེ་ལའང་བདག་ཕྱག་འཚལ། །སྲིད་ཞི་
ཀུན་གྱི་བླ་ན་རྟག་བཞུགས་ཀྱང། །ཐུགས་རྗེས་དམན་པ་ཀུན་གྱིའང་བྲན་མཛད་པའི། །ཟླ་མེད་སྟོན་པ་ཤཱཀྱའི་གཙོ་བོ་དེས། །རེ་བའི་དཔག་བསམ་འབྲས་བུས་བརྗིད་པར་མཛོད། །གྲངས་མེད་གསུམ་དུ་བརྩོན་པའི་སྲུབ་ཤིང་

[039A]༄༅། །གིས༑ ༑ཚོགས་གཉིས་རྒྱ་མཚོ་བསྒྲུབས་པ་ལས་ཐོན་པའི། །སྐུ་གསུམ་དཀྱིལ་འཁོར་རྫོགས་པའི་འོད་སྟོང་ཅན། །ཐུབ་དབང་སྨྲ་བའི་ཉི་མས་དགེ་ལེགས་སྩོལ། །གསེར་སྦྱངས་ལྷུན་པོར་བརྩེགས་པའི་
ས་འཛིན་རྩེར། །ཟླ་ཞལ་གསུང་སྙན་བདུད་རྩི་འཛག་པ་འདིས། །ཡིད་སྲུབས་གཉེན་བཅས་བཞིན་པད་ཟུམ་པ་དང། །སྐལ་བཟང་ཀུ་མུད་བཞད་པ་ཅིག་ཅར་བསྒྲུབས། །འཇིག་རྟེན་རྣམ་འདྲེན་ཐུབ་པའི་དབང་པོའི་སྐུ། །མཛེས་
པ་ཇི་ལྟར་ས་འཛིན་དབང་པོ་སྟེ། །རིན་ཆེན་རང་བཞིན་ལྷུན་པོའི་དབང་པོ་ལྟར། །བལྟ་བས་མི་ངོམས་ཐུབ་སྐུ་མངོན་པར་མཛེས། །གང་བར་མཛད་དོ་སྲིད་གསུམ་དགའ་བའི་ཚལ། །དཔལ་རྐང་འཕྲིན་ལས་ཡོངས་འདུའི་
ལྗོན་པ་ལས། །འོངས་པའི་ཕན་བདེ་གསེར་དངུལ་བཻ་ཌཱུརྱ། །པདྨ་རཱ་གའི་མེ་ཏོག་བགྲང་ཡས་ཀྱིས། །སྟོན་པའི་ཞབས་སྐྱེས་དྲན་པའི་ཉི་འོད་ཀྱིས། །ཉོན་མོངས་དུག་གསུམ་མུན་པའི་སྨག་རུམ་སངས། །བསླབ་གསུམ་
སྦྲང་རྩིའི་ཟིལ་མངར་བཅུད་ཆགས་པའི། །མདོ་སྔགས་བཤད་སྒྲུབ་འདབ་སྟོང་གེ་སར་རྒྱས། །སྡིག་པའི་འབྲས་བུས་མནར་བའི་འགྲོ་བ་འདིའི། །རྣམ་པར་སྨིན་པ་བཅོས་སུ་མེད་པ་བརྫུན། །བདེན་ན་འདྲེན་པ་མཆོག་
དེ་དྲན་ཙམ་གྱིས། །གདུང་བ་མ་ལུས་སེལ་བར་བྱེད་འདི་ཅི། །ཉམ་ཐག་འཁོར་བ་ངན་སོང་སྡུག་བསྔལ་གྱི། །མདའ་ཆར་དྲག་ཏུ་བབ་ཀྱང་གཡོ་བ་མེད། །ཤཱཀྱའི་རྒྱལ་པོའི་མཚན་སྙན་རྣར་སོང་བའི། །སྲ་བཙན་རྡོ་རྗེའི་གོ་ཆ་

[039B] །སྣ་ཚོགས་གཞུ་ཅན་དབང་པོའི་གཞུས་ཀླུབས་པའི། །ཉིན་བྱེད་བྱེ་བས་བྱུགས་པའི་གསེར་གྱི་རི། །ཇི་བཞིན་ལྷ་མིའི་བླ་མ་མངོན་མཛེས་ཀྱང། །ད་དུང་མཚན་དཔེའི་དཔལ་གྱིས་ཐུབ་དབང་ལྷག་མ་ཕྱིས་དྲི་མ་ཀུན་
བྲལ་རྒྱལ་བའི་སྐུ། །མ་བྲིས་པར་ཡང་མཚན་དཔེའི་རི་མོ་བཀྲ། །མ་བཅོལ་འགྲོ་ལ་ལེགས་པ་ཀུན་མཛད་པའི། །ཡོན་ཏན་ཕུང་པོ་འདི་འདྲ་བདག་གི་སྐྱབས། །དྲི་ཞིམ་ལྡན་པའི་ཆུ་སྐྱེས་གྲངས་མང་ཡང། །བདེ་འབྱུང་གཙུག་རྒྱན་
ཡིད་འོང་ཀུ་མུ་ད། །སྐལ་བཟང་འགྲོ་བའི་རྣམ་འདྲེན་གྲངས་མང་ཡང། །རྩོད་དུས་འགྲོ་བའི་རེ་གནས་ཁྱོད་ཁོ་ན། །ཡིད་འོང་ངུར་སྨྲིག་མདངས་ཆགས་ཆོས་གོས་ཀྱི། །ལྷབ་ལྷུབ་མངོན་པར་གཡོ་བའི་ཐུབ་དབང་སྐུ། །དམར་སེར་
མཚམས་སྤྲིན་གཞོན་ནུས་འཁྱུད་པ་ཡི། །རྟ་དམར་ཅན་དང་འདྲེས་ཏེ་དབྱེར་མ་མཆིས། །སྒྱུ་འཕྲུལ་ལས་འཁྲུངས་ཤེས་བྱ་ཀུན་མཁྱེན་དེའི། །སྐྱོན་བྲལ་ཡོན་ཏན་ཚོགས་འདི་ཤོང་མིན་ཞེས། །འཆི་མེད་ལམ་བཟང་རང་གི་
ལུས་སྤངས་ཏེ། །ཀུན་ཁྱབ་སྟོང་པའི་དབྱིངས་སུ་ཞུགས་སམ་སྙམ། །བཅོམ་ལྡན་ཞལ་དཀྱིལ་མཛེས་པའི་ཟླ་ཤེལ་ལས། །འཛུམ་དཀར་བདུད་རྩི་འཛག་པའི་སྤུ་ལོང་འདིས། །བདག་ཅག་སྲིད་མཚོར་བྱིང་བའི་འགྲོ་ཀུན་གྱི། །
འཁོར་བའི་ཚ་གདུང་མིང་གི་ལྷག་མར་མཛད། །ཞི་བའི་བསམ་གཏན་མལ་དུ་རྟག་གཟིགས་ཀྱང། །ཐུགས་རྗེས་ཀུན་གྱི་བྲན་བཞིན་རྣམ་རྒྱུ་ཞེས། །དོན་འདི་མཚོན་སླད་བསིལ་ཟེར་སྟོང་འགྱེད་པས། །མཛེས་ལྡན་པདྨོའི་

[040A]༄༅། །ལྟེ་བར་སྐྱིལ་ཀྲུང་བཞུགས། །ཐམས་ཅད་མཁྱེན་པ་ཟས་གཙང་སྲས་པོ་དེ། །དྲན་པ་ཡིས་ཀྱང་མིག་མཚོར་མཆི་མ་འཁྲུག་འོན་ཀྱང་མ་ལ་ཡ་ཡི་དྲི་བཞོན་གྱིས། །ལི་ཤིའི་རྡུལ་ཕྲན་འདྲེན་བྱེད་རེག་པ་
ཉིད། །སྟོན་པའི་མཛེས་སྐུ་གསུང་སྙན་ཟབ་པའི་ཐུགས། །མཚན་དཔེའི་དཔལ་འབར་དུས་འདོམས་ཆེས་ཟབ་པ། །རིན་ཆེན་ལྷུན་པོ་ཚངས་དབྱངས་སྟོན་དུས་ཀྱི། །རྒྱུ་སྐར་བཀྲ་བའི་དགུང་སྔོན་ཁེངས་པ་འཕྲོག་བུ་རམ་ཤིང་
པའི་རྒྱལ་རིགས་འཁྲུངས་པ་དེའི། །རྣམ་ཐར་འོལ་སྤྱི་ཅི་སྨོས་ཕྲ་མོའི་ཤེས། །དྲན་པས་ཡིད་མཚོར་དགའ་བདེའི་རླབས་འཕྱུར་བ། །བསམ་གཏན་དང་པོའི་དགའ་བས་མཚོན་ནུས་མིན། །ཉེས་བྲལ་ཡོན་ཏན་ཕུང་པོའི་ཆུ་
འཛིན་དེ། །མཐོང་བའི་རབ་དགས་མྱོས་པའི་མདོངས་ལྡན་ཞིག་ཚེ་རབས་གཞན་དུའང་སྒྲིབ་བྲལ་དབྱར་སྐྱེས་ཕྲེང། །གདུང་སེལ་མཆོག་ཏུ་བསྟེན་པའི་འདོད་པ་འཕེལ། །ལུས་མེད་བདག་པོ་རྩ་ལག་དང་བཅས་པ། །
ཐུབ་པའི་སྟོབས་ཀྱིས་འཇོམས་ཅེས་སྒྲག་མི་དགོས། །བྱམས་བརྩེའི་སྡོང་བུ་ཤེས་རབ་སྒྲོན་འབར་བ། །བཟུང་ན་སྲིད་ཞི་གང་ལའང་འཇིགས་མི་དགོས། །དུས་གསུམ་བདེ་གཤེགས་ཀུན་ལས་ཆེས་ལྷག་པའི། །ཐུབ་དབང་
ཐུགས་རྗེའི་ཀྱོ་བ་རྣོན་པོ་ཡིས། །འགྲོ་འདི་གཅིག་ཀྱང་མ་ལུས་ཟུངས་ཤིག་དང། །ཉམ་ཆུང་བདག་ལྟ་ཡལ་བར་དོར་ཀྱང་སླ། །ལས་ཉོན་རླབས་འཁྲུག་སྡུག་བསྔལ་ཆུ་སྲིན་གྱིས། །ཡོངས་གང་འཁོར་བའི་རྒྱ་མཚོ་ཆེ་

[040B] །རྣམ་མཁྱེན་རིན་ཆེན་གླིང་དུ་བགྲོད་འདོད་བདག་རྫིངས་ཀྱི་འདྲེན་པ་སྐྱོབ་པ་ཉིད་གཟིགས་བསྟེན། །གྲངས་མང་གདུལ་དཀའ་ཡིད་ཅན་མ་ལུས་པ། །ཉིད་ཀྱིས་གཤེགས་པའི་ལམ་དུ་མ་བཀྲིས་པར། །ངོ་མཚར་
དཔག་ཡས་བྱ་དཀའི་རྣམ་འགྱུར་གྱིས། །ཞི་བའི་དབྱིངས་སུ་མི་གཟིམས་ཨེ་མ་མཚར། །རྒྱལ་བའི་གསུང་སྙན་རྣ་བའི་བདུད་རྩི་འདི། །རྣ་བའི་བདུད་རྩི་མ་ལགས་ཉོན་མོངས་ཀྱི། །འཁྲི་ཤིང་མ་ལུས་གཅོད་པའི་རལ་གྲི་
དང༑ ༑བླང་དོར་གནས་ཀུན་སྟོན་པའི་སྒྲོན་མེ་ལགས། །དཀྱིལ་འཁོར་ཡོངས་རྫོགས་གསེར་གྱི་གཟི་འོད་འབར། །མཐོན་པོའི་རྩེར་གནས་ཀུན་ལ་སྙོམས་པར་འབབ། །འདྲེན་པ་མཉམ་མེད་བདག་གི་མགོན་པོ་དང། །
པདྨོའི་གཉེན་འདིས་འགྲོ་བའི་མུན་པ་སེལ། །ཐུབ་པའི་འཛུམ་དཀར་བདུད་རྩིའི་རྒྱ་མཚོ་འདི། །བརླན་ཞིང་གཤེར་དང་རོ་འཛིན་ཡུལ་མིན་ཀྱང། །འཐུངས་པ་ཙམ་གྱིས་རྒུད་པ་ཀུན་སེལ་ཞིང། །མངོན་དགའི་བཅུད་ཀྱིས་མྱོས་
པ་ཅི་ཡང་སྩོལ། །རིན་ཆེན་བུམ་པ་བཟང་པོ་དཔག་བསམ་ཤིང། །ཡིད་བཞིན་ནོར་བུ་བདུད་རྩིའི་སཱ་ག་ར། །ཕུན་ཚོགས་འདོད་དགུ་སྦྱིན་པའི་རྫོགས་ལྡན་སྤྲིན། །དོན་ཀུན་གྲུབ་པ་ཁྱེད་རྣམས་ཀུན་གྱི་གཉེན། །ལུས་མེད་
བདག་པོའི་འདོད་པའི་ཞགས་པ་ཡིས། །འབྱུང་པོའི་ཚོགས་རྣམས་མ་ལུས་དམ་དུ་འཆིང། །གཉིས་མེད་གསུང་བའི་མཁྱེན་བརྩེའི་རལ་གྲི་ཡིས། །འགྲོ་འདིའི་འཆིང་བ་མཐའ་དག་དུམ་བུར་གཅོད། །བལྟ་བར་འདོད་ཀྱང་
[041A]༄༅། །འཛུམ་ཞལ་མི་སྟོན་པའི། །རྒྱལ་དབང་མཆོད་བསྟོད་ངལ་བས་མི་དུབ་པར། །འབྲས་བཟང་གིས་འཚོ་འདབ་མའི་ལྡིང་ཁང་དུ། །བག་ཕེབས་རྒྱུ་བའི་ནེའུ་ཙོ་འདི་དག་བདེ། །འཇིག་རྟེན་ཚངས་དབང་
བདེ་འབྱུང་སྤྲིན་ཕྲེང་ལས། །ཞི་རྒྱས་དབང་དྲག་གྲུ་ཆར་བརྒྱ་འབེབས་ན། །གཽ་ཏམ་ཡོན་ཏན་མཆོག་མངའི་སྤྲིན་ཕུན་གིས། །འདོད་དགུའི་ཆར་འབེབས་མཛད་ལ་མཚར་ཅི་ཡོད། །ཟས་གཙང་སྲས་པོའི་ཞབས་ཟུང་བཀྲ་
ཤིས་རྡུལ། །སྤྱི་བོས་རེག་པས་དགེ་མཚན་རབ་རྒྱས་ཅེས། །ནམ་མཁའི་ཐིག་ལེའི་ནུ་ཞོས་བསྐྱངས་པ་ཡི། །ཨུཏྤལ་གཞོན་ནུ་བཞད་པས་ཇི་བཞིན་བསྟེན། །མཚན་དཔེའི་འོད་ཟེར་འགྱེད་པའི་སྐུ་མཆོག་དང། །
ལྷུན་པོའི་དབང་པོ་མི་གཡོ་ཅིག་ཅར་བརྟན། །མཁྱེན་བརྩེའི་གཏིང་དཔག་དཀའ་བའི་རྒྱ་མཚོ་དང། །གདེངས་ཀ་འཛིན་པའི་ཁྱིམ་འདི་ལྷན་ཅིག་ཟབ། །གསེར་གྱི་ས་འཛིན་ལ་བརྟེན་འདབ་ལྡན་ཀྱང། །བཙོ་མའི་
གསེར་གྱི་མདངས་བཟང་འཛིན་པ་བཞིན། །ཤཱཀྱའི་གཙོ་བོ་ལ་བརྟེན་འགྲོ་རྣམས་ཀྱང། །ཐམས་ཅད་མཁྱེན་པ་ཇི་བཞིན་སྐལ་བཟང་ལྡན། །སྲིད་དང་ཞི་བའི་ཡོན་ཏན་ཇི་སྙེད་པ། །མ་ལུས་བསྡུས་ཏེ་མགོན་པོས་
བདག་མཛད་ནས། །ཉིད་ཀྱི་སྙན་གྲགས་ནོར་བུའི་ལན་ཚར་དག་ལུས་ཅན་ཀུན་གྱི་རྣ་བའི་རྒྱན་དུ་བསྩལ། །ཁ་ཆེ་སྐྱེས་དང་དེ་ཡི་དྲི་བཟང་བཞིན། །འདྲེན་མཆོག་ཁྱེད་དང་ནམ་ཡང་མི་འབྲལ་བར། །ཟག་མེད་སྐུ་དང་

[041B] །འདོད་དགུར་སྤྱོད་པའི་ཤིས་པ་བདག་ལ་སྩོལ། །ཚུལ་འདི་བློ་བཟང་ཆོས་ཀྱི་རྒྱལ་མཚན་གྱིས། །བཀྲ་ཤིས་རྟགས་ཀྱིས་མཛེས་པའི་ལྷ་རྫས་ངོས། །རྣམ་མང་རྒྱལ་བའི་སྐུ་གཟུགས་ལེགས་
བསྒྲུབས་པར། །བསྟོད་པའི་རིམ་པ་ཕྲེང་བར་ཕྱོགས་གཅིག་སྤེལ། །དགེ་བ་འདི་ཡིས་ཚེ་རབས་ཀུན་ཏུ་བདག་ཐེག་མཆོག་འཁོར་ལོ་བཞི་དང་མི་འབྲལ་ཞིང། །ཐུབ་དབང་བརྟུལ་ཞུགས་བླ་ན་མེད་བཟུང་སྟེ། །རྒྱལ་བའི་དམ་
ཆོས་མ་ལུས་འཛིན་གྱུར་ཅིག་ །༄༅། །ན་མོ་གུ་རུ་མུ་ནི་ཨིནྡྲཱ་ཡ། ཀུན་གཟིགས་རབ་འབྱམས་གཞན་གྱི་ཕྱག་མཚན་ལས། །རྣམ་གྲོལ་སྙིགས་མའི་ཞགས་པ་རིང་པོ་ཡིས། །དབང་བསྒྱུར་
མཐའ་དག་དགེ་ལེགས་མགྲོན་གཉེར་བའི། །ཐུབ་དབང་ལྷ་ཡི་ལྷ་ལ་གུས་ཕྱག་འཚལ། །ཁྱོད་སྔོན་གསལ་མཆོག་གྱུར་ཚེ་ནགས་ཚལ་གྱི། །དཔའ་བོའི་དགའ་མ་བྲུ་བ་ཚ་བས་ཉེན། །རང་སྐྱེས་བཅར་རྩོམ་ཐུགས་རྗེའི་ཁྱོགས་
བཟང་པོས། །སྲོག་དང་བཅས་པའི་ཉིད་སྐུ་ཡོངས་སུ་བཏང། །ཤི་བའི་མགོན་གྱུར་བྱམས་བརྩེའི་ཆུ་འཛིན་ལས། །འདོད་དགུའི་ཆར་གྱིས་ཕོངས་བ་རྒྱུན་བཅད་ཅིང། །ཨུཏྤལ་འདབ་མ་རྒྱས་འདྲའི་འདྲེན་བྱེད་ཟུང། །ལོང་བའི་མིག་
གདང་མཛེས་པའི་རྒྱན་དུ་སྩལ། །གསལ་རྒྱལ་ཡུལ་གྱི་བདག་མཛད་སྔོན་གྱི་ཚེ། །ཚྭ་བྲལ་དྲོན་ཟན་ཕྱིན་པའི་མྱུ་གུ་ཡིས། །བརྒྱ་བྱིན་ཕུན་ཚོགས་ལ་འཁུའི་འབྲས་གཟིགས་ནས། །དགེ་ལེགས་གསེར་གྱི་མཆོད་སྡང་འབུམ་ཕྲག་

[042A]༄༅། །སྤེལ༑ ༑སྦྱིན་ལ་དཔའ་བ་དེ་ལས་ལྡོག་པའི་ཕྱིར། །བདུད་ཀྱིས་འཇིགས་རུང་དམྱལ་བའི་གནས་སྤྲུལ་ཀྱང། །ལྡོག་པར་མ་ནུས་བསོད་ནམས་ལས་འཁྲུངས་པའི། །འདམ་སྐྱེས་ལ་བརྟེན་སངས་
རྒྱས་འབྲིང་པོ་མཆོད། །སེར་སྣས་ཟིལ་གྱིས་མི་ནོན་ཚོང་དཔོན་དེ། །འབྱོར་པའི་སྤྲིན་དེངས་ཤིན་ཏུ་དབུལ་གྱུར་ཀྱང། །གསེར་ཞུན་མརྒད་མདངས་ལྡན་རྩྭ་ཙམ་ཞིག་བསྒྱུར་ནས་ཕོངས་རྣམས་ཚིམ་པར་མཛད་པ་
ལགས། །ཟླ་ཤེལ་མཚན་མའི་ཕྱི་མོའི་ལུས་ལྡན་ཚེ། །བཤུལ་གོལ་བགྲེས་པས་ཉེན་པའི་བྲཱ་ཧྨ། །སྐྱོབ་ཕྱིར་འབར་བའི་ནོར་ལས་རྒྱལ་བའི་དབུས། །རང་ལུས་བསྲེགས་པའི་མགྲོན་གྱིས་ཀུན་དགར་མཛད། །དཀའ་
ཐུབ་ནགས་སུ་ཤིང་ལོ་རྙིང་པ་དག་བཙོས་ནས་འཚོ་བའི་ཉེར་བསྔོགས་གང་བསྐྲུན་པ། །ཉིན་གསུམ་བར་དུ་སློང་བ་ལ་བྱིན་ཡང། །ཅུང་ཟད་མི་གཡོ་ལྷུན་པོའི་དབང་པོ་བཞིན། །ལུས་ཅན་བྱམས་པའི་སྟོབས་ཀྱིས་སྐྱེད་
མཛད་པས། །བདེན་བྲལ་བདག་པོ་སྐྱེངས་བྱེད་གནོད་སྦྱིན་ལྔ། །ཙནྡན་དམར་པོ་སྦངས་པ་ལྟ་བུ་ཡི། །ཉིད་སྐུའི་ཤ་དང་ཁྲག་གིས་ཚིམ་པར་མཛད། །འགྲོ་ཀུན་ཐམས་ཅད་སྒྲོལ་བའི་ཁུར་བསྣམས་ནས། །གངས་རིའི་དུམ་བུ་
འཁྲིགས་འདྲའི་གླང་ཆེན་དང། །གཅེས་པའི་བུ་དང་བུ་མོ་ཆུང་མ་སོགས། །སློང་བ་རྣམས་ཀྱི་འདོད་འཇོའི་དཔག་བསམ་ཤིང། །ཆོས་བཞིན་ནོར་འཛིན་སྐྱོང་བའི་སྡིག་པ་ལས། །ལྡོག་ཕྱིར་མི་སྟོང་མཆོད་སྦྱིན་ཐབས་

[042B] །ནོར་བུའི་འབབ་སྟེགས་ལ་བརྟེན་དགེ་ལེགས་ཀྱི། །ཡིད་བཞིན་རྒྱ་མཚོའི་འཇིང་དུ་མ་ལུས་དྲངས། །བདེ་སོགས་བདག་པོར་འཁྲུངས་ཚེ་དབང་པོའི་དགྲའི། །སྟོབས་ཀྱི་གོམ་པ་སུམ་རྩེ་ན་འགོད་ཕྱོགས་ཀྱང། །ཉིད་
ཀྱི་སྐུ་བཏང་ཐུགས་རྗེའི་མཆིལ་པ་ཡིས། །ལམ་འཛགས་འདབ་བཟང་ཕྲུག་གུ་བདེ་བར་དྲངས། །གཉིས་སྐྱེས་གནས་སྐབས་མཁན་པོས་སློབ་མའི་ཚོགས། །རང་བཞིན་རྟག་ཕྱིར་བཀའ་ཡི་བཱ་ཤ་ཡིས། །རིགས་མིན་དྲངས་
ཀྱང་སེམས་དཔའ་ཆེན་པོ་དེ། །ལེགས་སྤྱད་རྒྱལ་ས་ནམ་ཡང་འགོད་མ་གྱུར། །མགོན་པོ་ས་ཡི་བརྒྱ་བྱིན་གྱུར་པ་ན། །ཀུན་གྱི་ཡིད་སྲུབས་མྱོས་བྱེད་མ་མཐོང་ནས། །རབ་མྱོས་གདུང་བས་བསྲེགས་ཀྱང་འཛིན་བཅས་ཅེས། །ལམ་ངན་
མ་ཞུགས་བསྲན་གྱི་ཀ་བ་བཙུགས། །ལེགས་པར་ཕུན་ཚོགས་ཕ་རོལ་ཕྱིན་གྱུར་པས། །དོན་མཐུན་འབྲས་བུའི་གང་བུ་གྲུ་བོ་ཆེ། །གཤིན་རྗེའི་དང་འདྲ་རྒྱ་མཚོའི་གློང་འཁར་གྱིས། །རིལ་མིད་བྱེད་པ་བདེན་པའི་ཚིག་གིས་
བསྐྱབས། །ཉལ་འགྲོའི་གར་མཁན་རྒྱལ་པོར་གྱུར་པ་ན། །སྙིང་རྗེ་བདེན་པས་བསྐུལ་བའི་ཆུ་འཛིན་གྱི། །གནམ་རུ་དང་སྦྱར་སྤྲིན་བཅུད་ཉག་ཕྲན་སྟོང། །སྤྲོས་པས་ཚ་གདུང་དགྲ་སྡེའི་གཡུལ་ངོ་བཅོམ། །འདབ་ལྡན་སྲས་
པོ་ལུས་ཕྲར་གྱུར་པ་ན། །ཆུ་ཡི་སྐྱེ་གནས་ཅན་གྱི་སྲིན་པོ་ཁྲོས། །ནགས་ཚལ་འབྱུང་པོ་ཟ་བར་མངོན་ཕྱོགས་ཚེ། །བདེན་ཚིག་རྡོ་རྗེའི་ར་བས་ཡོངས་སུ་བསྲུངས། །རྒྱ་ཆེན་མཁྱེན་བརྩེའི་འདྲེན་བྱེད་སྟོང་ལྡན་ཞིང། །འབྱོར་

[043A]༄༅། །པས་མ་མྱོས་གཞན་གྱི་དོན་ལ་བརྩོན། །ཁྱད་པར་ཐམས་ཅད་མཛའ་བོར་གྲགས་པ་ནི། །སྡེར་བཅས་ཉེས་བརྒྱའི་འབྱུང་གནས་ཆེ་ལས་ལྡོག་རྒྱལ་རིགས་རྨུགས་འཛིན་འབྱོར་པ་ལ་འཁུ་བའི། །
དཔལ་དང་ལྡན་པའི་ཁྱིམ་གྱི་རང་བཞིན་དག་དུག་ཅན་རྒྱང་རིང་གནས་པའི་ཚང་ཚིང་ལྟར། །གཟིགས་ནས་མ་ཆགས་འཕགས་པའི་རིགས་བཞི་བསྟེན། །རྐང་པས་འཐུང་བ་སཱ་ལ་ཆེ་འདྲ་བའི། །བྲམ་ཟེའི་རིག་འཁྲུངས་
བཅུད་དྲུག་གྲོགས་བྲན་བཅས། །ཁྱིམ་ནས་ངེས་འབྱུང་དཀའ་ཐུབ་ནགས་སོང་སྟེ། །འདོད་པ་རྣམས་ལ་དགྲར་གཟིགས་འཕྱས་སུ་མཛད། །སྐྱོན་གཏོང་ཡོན་ཏན་སྡུད་པའི་ཚོང་པའི་དཔོན། །རབ་ཏུ་བྱུང་ཞེས་གཞན་གྱིས་
བསྒྲགས་ཐོས་ནས། །རེ་བའི་འབྲས་བུ་མ་སྨིན་ཕྱུགས་མཚུངས་ཅེས། །འགེགས་པའི་གཉེན་བཤེས་ཡོངས་བོར་རབ་ཏུ་བྱུང། །འོད་སྲུངས་རབ་བྱུང་ཕྱི་བཞིན་བགྲོད་བྱ་ནི། །རྗེས་འགྲོ་ལྡོག་ཀྱང་དེ་ནི་དེ་རྗེས་འབྲངས། །
ཆགས་ལྡན་རྒྱལ་པོས་བརྙས་ཤིང་རབ་གཙེས་ཀྱང། །ཕྲོ་བའི་ས་རྡུལ་བཟོད་པའི་ཆར་གྱིས་བཅིལ། །བདག་ཉིད་ཆེན་པོ་ངང་པའི་རྒྱལ་པོ་ཡིས། །རིགས་མཐུན་མི་བདག་མངག་གཞུག་བཅས་པ་ལ། །ཐུབ་པ་རྣམས་
ཀྱིས་བྱ་རྒོད་ཕུང་པོར་བཞིན། །ཟབ་རྒྱས་ཆོས་ཀྱི་གཎྜིའི་སྒྲ་དབྱངས་བསྒྲགས། །ལེགས་ལམ་ཀུན་ཏུ་རྒྱུ་བའི་བྱང་ཆུབ་ཆེ། །རྫུ་འཕྲུལ་རིགས་པའི་མཆེ་སྡེར་མི་བཟད་པས། །ལོག་ལྟའི་གཉིས་འཐུང་སྟོང་གི་ཀླད་

[043B] །མི་བདག་བསིལ་བའི་རི་བོའི་བཀྲ་ཤིས་གཉེན། །མཁས་པ་སྤྲེའུ་གཟུགས་ཀྱིས་ཉི་མའི་བུའི། །མུ་ཁའི་ནང་འདྲར་ཆུད་པའི་མི་དྲངས་ངེས། །ཁྲེལ་སྤངས་གསོད་པར་བརྩམས་ཀྱང་ཐུགས་བརྩེ་བས་
བཟོད་ཅིང་ངེས་པས་འཇིགས་པའི་ནགས་ལས་བསྒྲལ། །རྒྱལ་སྲས་ཤ་ར་བྷ་ཡི་གར་མཛད་པས། །བདག་ཉིད་གསོད་པའི་རྒྱལ་པོ་མགྱོགས་འགྲོ་ཡིས། །འཇིགས་རུང་གཡང་སར་འཕངས་པ་སྙིང་བརྩེ་བས། །སླར་དྲངས་
ཕན་དང་བདེ་བའི་བཀའ་དྲིན་སྩལ། །རུ་རུར་རྣམ་པར་རོལ་པའི་སེམས་དཔའ་ཆེས། །ཤུགས་དྲག་དལ་འགྲོའི་རྒྱུན་གྱིས་དབང་བྱས་པས། །ལྔ་པར་ཕྱོགས་པའི་འགྲོ་ལ་སྲོག་བྱིན་ཅིང། །གནོད་ལན་ཕན་མཛད་ས་སྐྱོང་ཡོངས། །
སུ་བཟུང། །བདག་ཉིད་ཆེན་པོ་སྤྲེའུ་ཚོགས་མགོན་གྱུར་པས། །དགྲ་ཡིས་བསྐོར་བའི་བདག་གི་འབངས་རྣམས་ཀྱི། །སྡུག་བསྔལ་མ་བཟོད་རང་ལུས་ཟམ་པར་བཀོད། །གཅེས་པའི་སྲོག་གིས་འཁོར་བསྐྱངས་དགྲ་ཡང་དགྱེས་
བཟོད་པ་སྨྲ་བའི་གྲགས་པ་དོན་བཅས་པ། །མ་བརྟགས་རྒྱལ་པོ་ཁྲོས་པས་མཚོན་རྣོན་པོས། །མཐར་གྱིས་སྐུ་ཡི་ལྗོན་ཤིང་རབ་གཏུབས་ཀྱང། །བཟོད་པའི་རང་བཞིན་གསེར་ལྟར་འགྱུར་མི་མངའ། །བསམ་གཏན་གོམས་
པས་ཚངས་པའི་གནས་འཁྲུངས་ཀྱང། །སྙིང་རྗེའི་དབང་གིས་འདོད་པའི་ཁམས་ཀུན་མྱུལ། །ཆང་ལྟའི་འདོན་གྱིས་ཟིན་པའི་ཡན་ལག་བྱིན། །ལྟ་ངན་ལས་བསྒྲལ་ཡང་དག་ལམ་ལ་བཀོད། །ལག་ལྡན་སྒྱུ་མས་རྣམ་པར་

[044A]༄༅། །རོལ་པའི་ཚེ། །མྱ་ངམ་ཐང་འཁྱམས་ཕོངས་པ་བརྒྱ་ཕྲག་བདུན། །བརྩེ་བས་མ་བཟོད་ཤ་ཡི་ལམ་བརྒྱགས་དང། །རྒྱུ་མས་ཆུ་སྣོད་ཀྱིས་གསུངས་སྐུ་སྲོག་བཏང། །རྒྱལ་སྲས་ཟླ་བའི་ཐུགས་རྗེའི་
འོད་དཀར་གྱིས། །རྐང་ཁྲའི་ཞེ་སྡང་མུན་པ་ཀུན་བསལ་ཏེ། །བཙོན་དུ་བཟུང་བའི་གཞོན་ནུ་བསིལ་འོད་གཉེན། །བརྒྱ་ཕྲག་དབུགས་དབྱུང་ངོ་མཚར་རྒོད་པ་བཞིན། །ལྕགས་ཁྱིམ་གེ་སར་ལ་གནས་སྙིང་རྗེའི་གཏེར། །
སྲིད་པའི་ཕུན་ཚོགས་ཀུནྡའི་དགའ་སྟོན་ལ། །ནམ་ཡང་མ་ཆགས་ངེས་འབྱུང་སྐྱེད་ཚལ་དུ། །ཐར་པ་དམ་པའི་སྦྲང་རྩིའི་དཔལ་ལ་སྤྱོད། །རྒྱལ་སྲས་ཀུན་གྱི་ཐུགས་རྗེ་མ་ལུས་པ། །རབ་བཟང་ཁྱུ་མཆོག་གཟུགས་སུ་
ཤར་བ་དེ། །མི་བསྲུན་སྤྲེའུ་གནོད་པ་བརྒྱས་གཙེས་ཀྱང། །བཟོད་པའི་ཆབ་ཀྱིས་འཁྲུག་པའི་སྲེག་ཟ་བཅིལ། །བྱམས་བརྩེའི་འདབ་གཤོག་གཡོ་ལྡན་ཤིང་རྟ་མོ། །ཐབས་ཤེས་རྣོ་བས་འཕྲོག་བྱེད་ནད་བསལ་ཀྱང། །དྲིན་
ལན་མི་གཟོ་སེར་སྣས་འཁྲུགས་པ་ལ། །གཡོ་མེད་ངེས་པའི་ཚུལ་གྱིས་རྗེས་བརྩེར་མཛད། །རྒྱལ་སྲས་གཞན་གྱི་ཐུགས་ལ་འཇིགས་སྟེར་བ། །རླབས་ཆེན་བརྩོན་པས་སྙིགས་མའི་དགུན་དུས་འདིར། །སྐུ་གསུམ་འདབ་བརྒྱ་
བཞད་པ་ཉི་མའི་གཉེན། །དྲན་པས་གདུང་སེལ་དེ་ལ་སྙིང་ནས་འདུད། །མགོན་ཁྱོད་ཞིང་འདིར་ཞི་བའི་དབྱིངས་བཞུགས་ཀྱང། །བདག་ཅག་ཐུགས་རྗེས་བསྐྱངས་པའི་འཕྲོ་མཆིས་པས། །ཞིང་ཁམས་གང་དུ་རྒྱལ་བའི་

[044B] །རོལ་དེར་ཡིད་གཏད་གསོལ་འདེབས་བརྩེ་བས་གཟིགས། །དེ་ལྟར་འདྲེན་མཆོག་ཤཱཀྱའི་རྒྱལ་པོ་ཡི། །སྐུ་ཚེ་སྔོན་མའི་མཛད་པའི་ཆ་ཤས་ཙམ། །བརྗོད་པའི་དགེ་བས་འགྲོ་བ་མ་ལུས་པ། །སྟོན་པ་མཆོག་
དེས་འབྲལ་མེད་རྗེས་འཛིན་ཤོག་ཅེས་སྐྱེས་རབས་སོ་བཞི་བའི་ཡང་སྙིང། མཁས་མཆོག་དབང་པོའི་མགུལ་རྒྱན་ཞེས་བྱ་བ་འདི་ཡང། རབ་འབྱམས་སྨྲ་བའི་དགེ་སློང་རི་ཁྲོད་པ་བློ་བཟང་དཔལ་འབྱོར་ཞེས་བྱ་བས། བླ་
གོས་གསར་པའི་རྟེན་དང་བཅས་བསྐུལ་ཞིང། ཁྱད་པར་བདག་ཉིད་སྟོན་པ་བླ་ན་མེད་པ་དེ་ཉིད་ལ་ལྷག་པར་དད་པས་ཀུན་ནས་བསླངས་ཏེ། མདོ་རྒྱུད་མན་ངག་འཛིན་པ་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་
གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་ཆོ་འཕྲུལ་ཟླ་བའི་དུས་ཉི་མ་མེ་བཞིའི་འགྲུབ་སྦྱོར་ཐོག་སྦྱར་བའི་ཡི་གེ་པ་ནི་ཆོས་རྗེ་དཀའ་བཅུ་པ་སྙིང་སྟོབས་རྒྱ་མཚོའོ།། །།༄༅། །ན་མོ་ཨཱརྱ་
མཻ་ཏྲཱི་ཡ། སྟོན་པ་བླ་ན་མེད་པའི་རྒྱལ་སྲིད་ལ། །ཆོས་ཀྱི་འཁོར་ལོ་འདོད་དགུར་དབང་བསྒྱུར་བའི། །རྒྱལ་ཚབ་དམ་པ་བྱམས་མགོན་ཆོས་ཀྱི་རྗེ། །ཚད་མེད་ཐུགས་རྗེའི་དབང་གིས་གནས་འདིར་གཤེགས། །མདུན་གྱི་ནམ་
མཁར་སེང་གེའི་ཁྲི་སྟེང་དུ། །པདྨ་ཉི་ཟླ་བརྩེགས་པའི་གདན་ཁྲི་ལ། །ནོར་བུའི་འོད་ཆགས་ཞབས་སེན་མཛེས་བཀོད་དེ། །ཇི་སྲིད་དྲན་པ་དེ་སྲིད་བཞུགས་སུ་གསོལ། །ཉམ་ཐག་འཁོར་བའི་འཇིགས་པས་ཉེན་པ་ལ། །ཁྱོད་

[045A]༄༅། །ལས་ལྷག་པའི་སྐྱབས་གཞན་མ་མཆིས་པས། །རེ་ས་གཞན་ན་མེད་པའི་གདུང་ཤུགས་ཀྱིས། །ཇི་སྲིད་བྱང་ཆུབ་སྙིང་པོར་སྐྱབས་སུ་མཆི། །ཁྱོད་ཀྱི་སྐུ་གསུང་ཐུགས་དང་འཕྲིན་ལས་ཀྱི། །ངོ་མཚར་
ཡོན་ཏན་རྒྱ་མཚོས་ཡིད་དྲངས་ནས། །གདུང་བའི་དབྱངས་ཀྱི་ང་རོས་གསོལ་འདེབས་ཤིང། །ལག་པད་སྤྱི་བོར་ཟུམ་པའི་ཕྱག་བགྱིའོ། །ལྷན་སྐྱེས་བདེ་སྟོང་ནམ་མཁའི་རོལ་པ་ལས། །སྣ་ཚོགས་མཆོད་པའི་སྤྲིན་
གྱི་ཕྲེང་བ་ཅན། །ཀུན་བཟང་མཆོད་པའི་ཚོགས་དང་ལྷན་ཅིག་ཏུ། །ཟག་མེད་དགྱེས་པ་བསྐྱེད་ཕྱིར་ཁྱེད་ལ་འབུལ། །བདག་ཅག་མ་རིག་ཉོན་མོངས་དབང་གྱུར་པས། །རྨི་ལམ་བཞིན་དུ་ནོངས་པའི་ཚོགས་རྣམས་གང། །
བགྱིས་དང་བགྱིད་སྩལ་ཡི་རང་གང་བགྱིས་པ། །དམིགས་མེད་རང་བཞིན་དག་པའི་དབྱིངས་སུ་བཤགས། །དམ་པའི་དོན་དུ་སྤྲོས་པ་ཀུན་བྲལ་ཡང། །ཀུན་རྟོག་པིར་གྱི་རྩེ་མོས་ལོགས་བྲིས་པའི། །རྨད་བྱུང་རི་མོ་བཀྲ་
བའི་རྣམ་དཀར་ལ། །ཞེན་མེད་སྤྲོ་དང་དགའ་བ་ཅི་ཡང་བགྱི། །འགྲོ་ཀུན་མ་རིག་གཉིད་ལས་སད་བྱེད་པ། །བྲག་ཅའི་དབྱངས་བཞིན་ཟབ་རྒྱས་ལེགས་བཤད་སྨྲ། །རྒྱུན་མི་འཆད་ཕྱིར་སྲིད་མཐའི་བར་དུ་ཡང། །མྱ་ངན་མི་
འདའ་རྟག་པར་བཞུགས་སུ་གསོལ། །སྟོན་པ་འཇིག་རྟེན་སྒྲོན་མ་མནལ་གྱུར་ཅིང། །བསྟན་འཛིན་སྡེ་སྣོད་འཛིན་པ་ཕལ་ཆེར་ཟད། །ཐུབ་བསྟན་ཉེས་བཤད་དྲི་མས་སྦགས་གྱུར་ན། །ཚུལ་འདི་གཟིགས་སམ་བྱམས་

[045B] །ཉམ་ཐག་འགྲོ་འདིའི་ཕན་བདེ་མ་ལུས་པ། །རྒྱལ་བའི་བསྟན་པ་ཉིད་ལ་རག་ལས་ཤིང། །དེ་ཉིད་འཛིན་པའི་རྒྱལ་ཚབ་གཞན་མེད་ན། །བྱམས་མགོན་བསྟན་པ་རྒྱས་པར་མཛད་དུ་གསོལ། །མི་བཟད་
འཁོར་བའི་འབྲོག་དགོན་འཇིགས་རུང་འདིར། །གཏི་མུག་མུན་པ་འཐུག་པོས་ཕྱོགས་རྣམས་བསླད། །ཞེ་སྡང་དུས་མཐའི་མེ་བཞིན་རབ་ཏུ་འབར། །འདོད་ཆགས་ཁྲག་གི་ཆར་པས་ཀུན་ནས་གཤེར། །སྐྱེ་རྒ་ན་འཆིའི་ཞགས་པས་
དམ་དུ་བཅིངས། །ཀྱི་ཧུད་བཟོད་དཀའི་སྡུག་བསྔལ་དྲག་པོས་གདུངས། །ཀྱེ་མ་འདི་འདྲའི་ཉམ་ཐག་གནས་གྱུར་པ། །བྱམས་མགོན་ཐུགས་རྗེ་ཆེན་པོས་མི་དགོངས་སམ། །ཁྱོད་ནི་ཡེ་ཤེས་གཟིགས་པ་ཐོགས་མེད་ཅིང། །རིང་
ནས་གསན་པའི་ལྷ་སྙན་སྒྲིབ་མེད་པས། །སྙིང་ནས་སྐྱབས་སུ་སོང་བ་འདི་དགོངས་ལ། །བདག་ཅག་མགོན་མེད་འགྲོ་བ་མཐའ་དག་གི་མི་འདོད་སྡུག་བསྔལ་མ་ལུས་འབྱུང་བའི་སྒོ། །ཉོན་མོངས་དུག་གསུམ་དགྲ་འདི་ཚར་
བཅད་ནས། །འཇིགས་པའི་སྐུལ་མ་མཛོད་ཅིག་མི་ཕམ་མགོན། །ལས་ངན་མི་དགེའི་རླུང་གིས་རྒྱབ་ནས་དེད། །འཇིགས་རུང་གཤིན་རྗེའི་སྐྱེས་བུས་མདུན་ནས་བསུས། །ཐར་མེད་ངན་འགྲོའི་གཡང་སར་མངོན་ཕྱོགས་ན། །
དགའ་ལྡན་གནས་སུ་དྲོངས་ཤིག་མ་ཕམ་མགོན། །བདག་ཅག་ཐོག་མེད་སྲིད་པའི་རྒྱ་མཚོ་ཆེར། །ལས་དང་ཉོན་མོངས་རྦ་རླབས་དྲག་པོས་གཡེངས། །སྡུག་བསྔལ་ཆུ་སྲིན་མང་པོས་རྟག་གཙེས་ན། །ཐར་པའི་གླིང་དུ་སྒྲོལ་
[046A]༄༅། །ཞིག་མ་ཕམ་མགོན། །ཁྱད་པར་རིང་ནས་འགྲོགས་པའི་ལུས་སེམས་གཉིས། །ཕན་ཚུན་འབྲལ་བར་མངོན་དུ་ཕྱོགས་པའི་ཚེ། །གནད་གཅོད་སྡུག་བསྔལ་དྲག་པོས་མ་གོས་པར། །ཐར་པའི་ལམ་སྣ་
དྲོངས་ཤིག་མ་ཕམ་མགོན། །དགའ་ལྡན་གནས་ནས་ཁྱོད་ཀྱི་ཕྱག་གཡས་ནི། །གསེར་གྱི་ལྗོན་པ་བརྐྱངས་འདྲ་སྤྱི་བོར་བཞག་མ་འཇིགས་ང་ཡིས་དགའ་ལྡན་གནས་འདྲེན་ཞེས། །མངོན་སུམ་དབུགས་འབྱིན་གནང་བ་ཐོབ་
པར་ཤོག་རྣམ་ཤེས་སྐྱེས་བུ་ཕྱི་མར་འགྲོ་བའི་ཚེ། །མི་དགེའི་འཁྲུལ་སྣང་འཇིགས་སྐྲག་དང་བྲལ་ནས། །མ་ཕམ་ཐུགས་རྗེའི་ཕོ་ཉས་ལམ་དྲངས་ཏེ། །ཐོགས་མེད་དགའ་ལྡན་གནས་སུ་སྐྱེ་བར་ཤོག་དེ་ཚེ་ཞིང་གི་འདྲེན་པ་
ཁྱོད་དང་ནི། །འཇམ་དཔལ་སྙིང་པོའི་ཞལ་བཟང་མངོན་གྱུར་ནས། །གསུང་གི་བདུད་རྩི་ངོམས་མེད་བསྟེན་པའི་མཐུས། །རྒྱལ་བའི་དམ་ཆོས་མ་ལུས་འཛིན་པར་ཤོག་ནམ་ཞིག་རྡོ་རྗེ་གདན་དུ་མགོན་པོ་ཁྱོད། །རྒྱལ་བའི་
མཛད་པས་རྣམ་པར་རོལ་བའི་ཚེ། །འཁོར་གྱི་ཐོག་མ་ཉིད་དུ་བདག་གྱུར་ནས། །རང་རྒྱུད་སྨིན་གྲོལ་གཞན་དོན་མཐར་ཕྱིན་ཤོག་ཅེས་པ་འདི་མཁས་གྲུབ་ཀུན་གྱི་གཙུག་རྒྱན་དམ་པ། ཆོས་ཀྱི་རྗེ་བཀྲ་ཤིས་རིན་ཆེན་གྱི་
ཞལ་སྔ་ནས་ཀྱི་བཀའ་སྩལ་དང་དུ་བླངས་ནས། བློ་བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྦྱར་བ་དགེ་ལེགས་འཕེལ།། །།༄༅། །ན་མོ་ཨཱརྱ་མཻ་ཏྲཱི་ཡ། ཆོས་

[046B] །གསལ་བར་འཁྱུད་གང་སྒྱུ་འཕྲུལ་དྲ་བའི་འཇའ་ཚོན་གར་གྱི་རི་མོ་བཞིན། །བརྒྱད་ཁྲི་བཞི་སྟོང་དབྱར་སྐྱེས་རྔ་གསངས་རྒྱུན་མི་འཆད་པར་སྒྲོག་
མཛད་པ། །ཡིད་སྲུབས་བདག་པོའི་གཡུལ་ལས་མ་ཕམ་བྱམས་བརྩེའི་ཆུ་འཛིན་གཡོ་དེར་འདུད། །གྲངས་མེད་བསྐལ་པར་ཚོགས་གཉིས་ཀུནྡའི་ཚལ། །བརྩོན་པའི་བསིལ་ཟེར་བྱེ་བས་བྱུགས་པ་ལས། །སྐུ་གསུམ་ཟེའུ་འབྲུ་
དཀར་པོ་ཆེར་རྒོད་པའི། །ཞབས་སྐྱེས་འདབ་ཕྲེང་བདག་གི་སྤྱི་བོར་ཆིངས། །གསེར་སྦྱངས་བཙོ་མའི་རི་ལ་དབང་པོའི་གཞུས། །མངོན་པར་ཀླུབས་པའི་མཛེས་སྡུག་ལ་ཆགས་པ། །རྒྱུ་སྐར་དོ་ཤལ་འཕྱང་བ་ལྟ་བུའི་སྐུ། །མཐོང་
བས་ཡིད་འཕྲོག་ཁྱོད་ལ་ཕྱག་འཚལ་ལོ། །རྒྱལ་བ་ཀུན་གྱི་མཁྱེན་བརྩེ་ནམ་མཁའི་མཛོད། །ཡིད་བཞིན་ནོར་བུ་ཇི་བཞིན་མི་རྟོག་ཀྱང། །ངོ་མཚར་སྒྱུ་འཕྲུལ་དྲ་བའི་རོལ་མོ་མཁན། །སྟོབས་བཅུ་མངའ་བ་ཁྱོད་ལ་ཕྱག་
འཚལ་ལོ། །དམ་ཆོས་འཁོར་ལོས་བསྒྱུར་བའི་མུ་ཀུ་ཊ། །དཔལ་དང་བཀྲ་ཤིས་མཚན་པའི་ཕྱག་ཟུང་གིས། །གང་གི་རལ་པའི་རྒྱན་དུ་ངལ་བསོས་པའི། །རྒྱལ་ཚབ་དམ་པའི་ཞབས་ལ་ཕྱག་འཚལ་ལོ། །དེ་ལྟར་བསྟོད་པའི་
གནམ་བསྐོས་གངྒཱའི་རྒྱུན། །དུས་གསུམ་དགེ་ཚོགས་རྒྱུན་དང་ལྟན་ཅིག་ཏུ། །ཀུན་མཁྱེན་ཡེ་ཤེས་རྒྱ་མཚོར་ཞུགས་གྱུར་ནས། །སྐལ་བཟང་གདེངས་ཅན་ཉེར་འཚོའི་དཔལ་གྱུར་ཅིག་ཅེས་པ་འདི་ནི་ཡུལ་བྱང་ཕྱོགས་ཀྱི་རྒྱུད་དུ་

[047A]༄༅། །བྱུང་བའི་དགེ་སློང་ཆོས་ཀྱི་རྒྱལ་མཚན་གྱིས། མ་ཕམ་མདུན་ས་ཁྲོ་བུ་དགའ་ལྡན་གཙུག་ལག་ཁང། མཁས་མང་འདུ་བའི་བསྟི་གནས་སུ་ཐོགས་མེད་དུ་སྦྱར་བའོ།། །།༄༅། །ན་མོ་གུ་
རུ་མཉྫུ་གྷོ་ཥཱ་ཡ། རྗེ་བཙུན་འཇམ་པའི་དབྱངས་ལ་བསྟོད་པ་ཤེས་རབ་གསལ་བྱེད་ཅེས་བྱ་བ། བླ་མ་དང་རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། །རྒྱལ་བ་ཀུན་གྱི་མཁྱེན་པའི་མཁའ་དབྱིངས་ལས། །མཚན་
དཔེའི་འཇའ་ཚོན་མཛེས་པའི་གཞོན་ནུའི་སྐུ། །མཐོང་བ་དོན་ལྡན་མཛད་པ་ལྷ་ཡི་ལྷ། །འཇམ་མགོན་བླ་མའི་ཞབས་ལ་གསོལ་བ་འདེབས། །འཆར་གའི་མདངས་ཀྱིས་འཁྱུད་པའི་གསེར་གྱི་རི། །རྒྱུ་སྐར་ཚོམ་བུས་
མཛེས་པ་ཇི་བཞིན་དུ། །འོད་ཟེར་སྟོང་འབར་ལྷ་རྫས་ལས་གྲུབ་པའི། །རིན་ཆེན་རྒྱན་ཕྲེང་གཡོ་བ་ཁྱོད་ལ་འདུད། །རི་བོང་འཛིན་པས་མཚན་པའི་ཆུ་སྐྱེས་སྟེང། །མཛེས་པའི་འགྱིང་ལྡན་རྡོ་རྗེ་སྐྱིལ་ཀྲུང་བཞུགས་
ཞལ་གཅིག་ཕྱག་གཉིས་ཆོས་འཆད་ཕྱག་རྒྱ་ཅན། །གཞོན་ནུ་ཟུར་ཕུད་ལྔ་ལྡན་ཁྱོད་ལ་འདུད། །ཕྱག་ཟུང་ཉེར་མཛེས་ཨུཏྤལ་རྒྱས་པའི་སྟེང། །མེ་ཤེལ་དྲ་བ་གཅོད་པའི་རལ་གྲི་དང། །ཡེ་ཤེས་སྣང་བ་སྩོལ་བའི་
གླེགས་བམ་གྱིས། །མཆོག་ཏུ་མཛེས་པའི་གཞོན་ནུ་ཁྱོད་ལ་འདུད། །དྲན་པ་ཙམ་གྱིས་བློ་གྲོས་མཆོག་སྩོལ་ཞིང། །མཚན་ཙམ་ཐོས་པ་ཡིས་ཀྱང་མི་ཤེས་པའི། །རྨོངས་པ་བག་ཆགས་བཅས་པ་དྲུག་འབྱིན་པ། །

[047B] །ཚད་མེད་ཐུགས་རྗེ་ཆེན་པོའི་གཞན་དབང་གིས། འགྲོ་ཀུན་སྲིད་པའི་མཚོ་ལས་གྲོལ་བའི་ཕྱིར། །ས་བཅུའི་དབང་ཕྱུག་རྒྱལ་སྲས་ཐུ་བོའི་ཚུལ། །འཛིན་མཛད་རྒྱལ་བའི་ཡབ་
གཅིག་ཁྱོད་ལ་འདུད། །དེ་ལྟར་བསྟོད་པའི་དགེ་བས་བདག་གཞན་རྣམས། །སྐྱེ་བ་ཀུན་ཏུ་འཇམ་དབྱངས་བླ་མ་ཡིས། །འབྲལ་མེད་རྗེས་སུ་བཟུང་ནས་ཤེས་བྱའི་གནས། །མ་ལུས་རྟོགས་པའི་ཤེས་རབ་ཐོབ་པར་ཤོག་རྒྱལ་
བའི་གསུང་རབ་རྣམས་ཀྱི་ཚིག་དོན་ཀུན། །ཇི་བཞིན་ངེས་ནས་གཞན་ལ་སྟོན་པ་ལ། །ཀུན་མཁྱེན་ཉིན་མོའི་དབང་ཕྱུག་ལྟར་གྱུར་ནས། །མར་གྱུར་འགྲོ་བ་ཀུན་གྱི་དོན་བྱེད་ཤོག་ཆེ་ཞིང་གསལ་ལ་མྱུར་ཞིང་ཟབ་པ་ཡི་
ཤེས་རབ་མཆོག་ཐོབ་འཆད་རྩོད་རྩོམ་གསུམ་དང། །རིག་གནས་བཅུ་སོགས་མཁས་པའི་མཐར་ཕྱིན་ནས། །འཇམ་མགོན་བླ་མའི་གོ་འཕང་མྱུར་ཐོབ་ཤོག་ཅེས་པ་འདི་ནི་ཚེ་དང་ལྡན་པ་ལེགས་པ་རྒྱལ་མཚན་གྱིས་ནན་
ཆེར་བསྐུལ་བ་ལ་བརྟེན་ནས། །བློ་བཟང་ཆོས་ཀྱི་རྒྱལ་མཚན་གྱིས་ཤངས་མདོ་རྒོད་ཚང་གི་རི་ཁྲོད་དུ་སྦྱར་བའོ།། །།༄༅།། །ན་མོ་གུ་རུ་མཉྫུ་གྷོ་ཥཱ་ཡ། །རྗེ་བཙུན་འཇམ་དབྱངས་དཀར་པོ་ལ་བསྟོད་པ་བློ་
གྲོས་མིག་འབྱེད་ཀྱི་ཐུར་མ་ཞེས་བྱ་བ། མགོན་པོ་དེ་ཉིད་ཀྱི་ཞབས་ལ་དུས་ཐམས་ཅད་དུ་ཕྱག་འཚལ་ལོ། །མཁྱེན་པའི་ཆ་ཤས་མ་ལུས་ཤེས་བྱའི་ཁྱོན་ཀུན་ཁྱབ། །ཐུགས་རྗེས་སྲིད་གནས་ཡང་དག་བཀྲིར་རུང་རིང་དུ་འཕེན། །

[048A]༄༅། །བསིལ་བའི་བྱམས་པས་ནག་ཕྱོགས་ལ་བརྩེའི་མེ་ཆེན་བཅིལ། །ངག་གི་དབང་ཕྱུག་དེ་ཡིས་ནམ་མཁའི་མཐར་སྐྱོངས་ཤིག་གང་གི་ཡིད་ཀྱི་དང་བའི་ཆུ་གཏེར་དབུས། །ཁྱོད་ཀྱི་ཡོན་ཏན་མ་སྨད་
ཀུནྡའི་གཉེན། །གསལ་བར་ཤར་ཚེ་རངས་པའི་བསྟོད་པའི་ཚིག་སྤེལ་ལེགས་དབུ་བའི་འཕྲེང་བ་འདི་འཁྲིགས་སོ། །འབུམ་ཕྲག་ཉི་མའི་བརྩེ་དགས་དམ་བཅིངས་གསར་པའི་སྤྲིན་དཀར་རྒྱ་མཚོ་ཆེན་པོར་མཚན་དཔེའི་
རྒྱུ་སྐར་དོ་ཤལ་དགོད། །ངོ་མཚར་ཞལ་གྱི་པདྨོ་ལ་ཆགས་རྣམ་བཀྲ་ལྗགས་ཀྱི་བུང་བའི་འཕུར་ལྡིང་ལེགས་བཤད་གླུ་དབྱངས་དག་དང་འགྲོགས། །ཚོགས་གཉིས་ཤར་གྱི་བ་གམ་ལ་འཛེགས་གདུལ་བར་བྱ་བའི་ཕྱོགས་ཀྱི་
བུ་མོའི་གོ་སར་མྱུལ་ལ་སྟོད་གཡོགས་སྤངས། །མཐོ་རིས་བདག་པོའི་ཅོད་པན་ནོར་བུར་ཞབས་མཐིལ་ཚོན་གྱིས་ཐིག་ལེ་བཀོད་མཛད་འཇམ་པའི་དབྱངས་གང་དེ་ལ་འདུད། །ཚོན་བརྒྱས་ཕྱེ་བའི་འཇའ་ཚོན་གུར་ཁྱིམ་དབུས། །
མརྒད་རི་བོའི་རྩེ་མོས་ཟླ་ཤེལ་གྱི། །བླ་གོས་སྟུག་པོ་འཛིན་པ་ཇི་བཞིན་དུ། །སྨིན་ལེགས་འདབ་བརྒྱ་མཛེས་པའི་པད་གནས་པ། །བདུད་རྩིའི་འོད་ཆགས་གཟི་མདངས་རྒྱས་པའི་ཁར། །དྲི་ཡི་བཞོན་པས་བསྐུལ་བའི་
པདྨོ་ལྟར། །ལྡམ་ལྡེམ་གར་གྱིས་རྣམ་རོལ་བརྒྱད་ཟུང་གི་ལང་ཚོའི་དཔལ་འཛིན་གཞོན་ནུ་དེ་ལ་འདུད། །བརྒྱ་བྱིན་གཞུ་ཡི་རྩེ་དགའ་དང་འགྲོགས་པའི། །འཛུམ་དཀར་རི་མོ་བཀྲ་བའི་ཉ་རྒྱས་ཞལ། །མཐོང་བས་འཆི་

[048B] །ཕམ་མཛད་གཡུལ་ལས་རྒྱལ་ལ་ཕྱག་འཚལ་ལོ། །ཞལ་བཟང་འོ་མའི་རིན་ཆེན་འབྱུང་གནས་ངོགས། །ཚེམས་དཀར་ངང་མོའི་ཕང་ཕུང་ཁོར་ཡུག་ཆགས། །མཆུ་སྒྲོས་བནྡྷུ་ཛི་ཀའི་
འདབ་ཕྲེང་འདི། །རླབས་ཀྱི་སོར་མོའི་རོགས་ལས་འོངས་སམ་སྙམ། །མཁུར་ཚོས་ས་འཛིན་རྩེ་མོ་མཐོན་པོ་ལས། །རབ་དཀར་འཆར་གའི་འོད་སྟོང་འགྱེད་པ་ན། །རྟ་བདུན་རྒྱལ་པོ་སྔོན་མེད་ཉིན་མོའི་མགོན། །ཐོན་པར་དོགས་
ཏེ་ནུབ་རིའི་ཕག་ཏུ་བྲོས། །པད་དཀར་འདབ་མ་རྒྱས་འདྲའི་འདྲེན་བྱེད་ཟུང། །ཨུཏྤལ་ནགས་ཚལ་འཕོས་པ་ཇི་བཞིན་དུ། །ཟུར་མིག་ཕྱོགས་ཀུན་མྱུལ་བས་མདའ་འཕེན་པས། །སྐལ་བཟང་ཡིད་ཀྱི་རི་དྭགས་མ་ལུས་འཛིན། །
རབ་ཡངས་དཔྲལ་བའི་དབྱེས་ཀྱི་དོ་ར་རུ། །ཆུ་འཛིན་རུམ་ལས་གློག་ཕྲེང་གཡོ་བ་ལྟར། །གཡུ་ཡི་བུ་མོ་ཟུང་དག་རྩེ་བ་ན། །ཀུ་མུ་ད་ཡི་མདངས་འཕྲོག་མཛོད་སྤུ་ནི། །ཆགས་པས་མྱོས་པའི་འཛུམ་ལེགས་རྣམ་པར་འགྱེད། །
གཞལ་མེད་ལྷ་ཡི་ཡིད་བཞིན་ནོར་བུ་ཡི། །ཡིད་འོང་དབུ་རྒྱན་ཕྲེང་བ་འཛིན་པའི་མཐར། །རབ་དམར་བུང་བ་གཞོན་ནུའི་གཤོག་རྒྱངས་ཀྱིས། །བརྒྱན་པའི་ཨུཏྤལ་གདེངས་ཀ་རྒོད་པ་ཅན། །ཟུར་ཕུད་ལྔ་ལྡན་མཐོན་མཐིང་རི་
བོའི་རྩེར། །ཚོན་བཀྲ་ཐུན་མཚམས་ཕྲེང་བས་ལེགས་དཀྲིས་ཤིང། །ཡིད་འོང་ནོར་བུས་མཚན་ལ་ཕྱག་འཚལ་ལོ། །ཤེལ་དཀར་འཁྲི་ཤིང་བསྐྱོད་འདྲའི་ཕྱག་གཉིས་ལ། །འགྲན་འདོད་ཨིནྡྲ་ནཱི་ལའི་ན་ཆུང་ཟུང། །མེ་ཏོག་

[049A]༄༅། །ཐོད་མཛེས་ལོ་འདབ་གོས་ཀྱིས་སྤུད། །སྙིང་གི་ཆུ་སྐྱེས་འདབ་མ་སྟོང་ལྡན་དབུས། །འདམ་སྐྱེས་ལོ་མ་ཚར་དུ་དང་རབ་ལྟའི། །ཉོན་མོངས་དངོས་འཛིན་སྲོག་འཕྲོག་གཤེད་མ་དང། །མ་ལུས་རྒྱལ་བའི་
གསུང་གི་དེ་ཉིད་མཆོག་གཟུགས་སུ་བགྱིས་པས་མཚན་ལ་ཕྱག་འཚལ་ལོ། །མཐའ་དག་རྒྱལ་བའི་མཁྱེན་བརྩེའི་འཛིན་མ་ལས། །ལེགས་འཁྲུངས་རྣམ་བཀྲ་དར་གྱི་ལག་གཉེན་གཡོ། །རིན་ཆེན་རྒྱན་མང་དུ་མའི་
འབྲས་བུས་བརྗིད། །རབ་མཛེས་མིག་གི་དགའ་སྟོན་ཁྱོད་ལ་འདུད། །ཡན་ལག་དྲུག་ཅུའི་དབྱར་སྐྱེས་བཞད་པའི་སྒྲས། །སྲིད་པ་གསུམ་གྱི་ཁྱོན་ཀུན་འགེངས་པ་ན། །མི་མཇེད་བདག་པོའི་མགྲིན་པའི་རྫ་རྔ་ཡང། །ལན་བརྒྱར་
སྨད་སྙམ་སྐྲག་པས་གདོང་པ་གས། །བྱེ་བ་ཁྲག་ཁྲིག་གྲངས་ལྡན་འཁོར་མང་དབུས། །སེང་གེའི་སྒྲ་ལ་ཡང་དག་ལམ་གྱི་དབྱངས། །བསྐྱོན་ནས་རྣ་བའི་བཅུད་ལེན་རྒྱས་བྱེད་པ། །མི་འཇིགས་སྨྲ་བའི་དབང་པོ་ཁྱོད་ལ་འདུད། །
རྣམ་དག་རང་བཞིན་ཆོས་སྐུའི་ཟླ་བ་ལས། །མཁྱེན་པའི་ཆ་ཤས་ཡོངས་རྫོགས་རི་དྭགས་གཟུགས། །དཔག་ཡས་ཤེས་བྱའི་མཁའ་ལ་ཐོགས་མེད་པས། །རྨོངས་པའི་མུན་དང་བྲལ་ལ་ཕྱག་འཚལ་ལོ། །མ་ལུས་རྒྱལ་བས་
བགྲང་ཡས་བསྐལ་པའི་བར། །ཉིན་བཞིན་ཁྱོད་ཀྱི་མཁྱེན་པ་ཇི་ཙམ་ཞེས། །གཏིང་མཐའ་དཔྱད་པས་རྙེད་པའི་སྐབས་བཅོམ་སྟེ། །ངལ་ནས་ཆོས་ཀྱི་དབྱིངས་སུ་གཟིམས་པར་གྱུར། །གང་གི་འཆིང་བའི་དྲ་བ་མ་ལུས་པ། །ཤེས་

[049B] །འགྲོ་ལ་བུ་སྡུག་བཞིན་དུ་གཅེས་འཛིན་པའི། །སྙིང་རྗེའི་འཆིང་བས་ཁྱོད་ཐུགས་དམ་དུ་བཅིངས། །མཁྱེན་པས་ཤེས་བྱ་ཇི་སྙེད་མཆིས་པ་ཀུན། །གསལ་དག་སོ་སོར་འབྱེད་ལ་
མཚར་ཅི་ཡོད། །འཁོར་འདས་ཆོས་ཀྱི་རང་བཞིན་གཅིག་དྲིལ་ཏེ། །ཁྱོད་ཀྱི་ཐུགས་དང་འབྲལ་བ་མེད་དེ་མཚར། །རྨད་བྱུང་ཡོན་ཏན་ཚོགས་ཀྱི་ཁོར་ཡུག་རྒྱས། །འཆར་ནུབ་ཀུན་སྤངས་ཐུགས་རྗེའི་བསིལ་ཟེར་གྱིས། །གདུལ་
བྱའི་འཛིན་མར་ཕན་བདེའི་གོས་དཀར་སྩོལ། །རྒྱལ་སྲས་རྒྱུ་སྐར་མགོན་པོ་རྒྱལ་གྱུར་ཅིག་ཁྱོད་ཀྱི་ཡོན་ཏན་མི་ཟད་འདབ་བརྒྱ་པ། །བདག་བློའི་པད་མཚོ་ཆེན་པོར་ལེགས་བཟུང་བས། །རྐང་དྲུག་ལྡན་པ་ཁྱོད་ཀྱིས་རྣམ་རོལ་
ཏེ༑ ༑སྔོན་མེད་ལེགས་བཤད་ཅི་ཡང་སྒྲོགས་པར་མཛོད། །ཁྱད་པར་མགོན་པོ་ཁྱོད་ལ་གསོལ་བ་ནི། །མཐའ་མེད་འཁོར་བའི་ནགས་ཚལ་སྟུག་པོ་རུ། །བག་མེད་སེམས་ཀྱི་གླང་ཆེན་རྒྱུ་བ་ན། །ལུས་དང་གྲིབ་མའི་རྣམ་པ་ཇི་
བཞིན་དུ། །རྒྱལ་བ་ཁྱོད་ཀྱི་ཞབས་སེན་ནོར་བུའི་འོད། །བདག་གི་གཙུག་ཏུ་གཙུག་རྒྱན་ལྟར་བཀོད་ནས། །བླ་ན་མེད་པའི་ཐུགས་རྗེའི་ལྕགས་ཀྱུ་ཡིས། །རྒྱགས་བཅོམ་གདོད་མའི་རྣལ་དུ་གནས་པར་མཛོད། །ཁྱོད་ཞབས་
གུས་པས་བསྟེན་པའི་བཀའ་དྲིན་གྱིས། །རྒྱལ་བའི་གསུང་རབ་ཀུན་གྱི་ཚིག་དོན་རྣམས། །འདྲེན་བྱེད་ལག་མཐིལ་སྐྱུ་རུ་ར་ལ་བཞིན། །བློ་གྲོས་མིག་པོ་ཆེ་ཡི་ཡུལ་དུ་མཛོད། །རྣམ་དཔྱོད་བ་གམ་བརྩེགས་པའི་ཤར་རི་ལས། །

[050A]༄༅། །ལེགས་ཐོན་ལེགས་པར་བཤད་པའི་འོད་སྟོང་གིས། །བློ་གསལ་ཀུ་མུད་ཅི་ཡང་འབར་བྱེད་པའི། །འཇིགས་མེད་སྤོབས་པའི་ལུས་སྟོབས་རྒྱས་པར་མཛོད། །བློ་གྲོས་ཆུ་ཁུར་འཛིན་པའི་གློང་ཡངས་
ལས༑ ༑ལུང་བཟང་སྐབས་གསལ་དབང་པོའི་སྐ་རགས་ཅན། །དངོས་སྟོབས་རིགས་པའི་མེ་ཆར་འབར་བ་ཡིས། །ཕས་རྒོལ་བྲག་རི་བསྙིལ་ལ་ཟླ་མེད་མཛོད། །ལྷག་བསམ་རྣམ་པར་དག་པའི་གངས་རི་ལས། །དོན་དང་
ཚིག་འབྲུ་བཟང་པོ་གངྒཱའི་རྒྱུན། །རྒྱལ་བའི་དགོངས་ཟབ་རྒྱ་མཚོར་འཇུག་འོས་པ། །སྙན་དངགས་རྩོམ་པའི་བློ་ཡངས་རྒྱས་པར་མཛོད། །དགེ་བ་འདི་ཡིས་ཚེ་རབས་ཐམས་ཅད་དུ། །ལྷག་པའི་ལྷ་མཆོག་ཁྱོད་དང་མི་
འབྲལ་ཞིང། །ས་གསུམ་འགྲོ་བའི་རེ་བ་སྐོང་བ་ལ། །ཡིད་བཞིན་ནོར་བུ་ལྟ་བུར་བདག་གྱུར་ཅིག་རབ་དཀར་དང་བའི་བསེར་བུས། །བློ་གྲོས་དཔག་བསམ་ལྗོན་པ། །བསྐྱོད་ལས་བསྟོད་པའི་ཚིག་གི་དྲི་ཞིམ་འདི་འདྲ་བྱུང་ངོ། །
ཞེས་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའི་དགེ་བས་འགྲོ་ཚོགས་རྨོངས་པའི་རབ་རིབ་ལས་གྲོལ་ནས་ཡེ་ཤེས་ཀྱི་མིག་ཐོབ་པར་གྱུར་ཅིག་ །།༄༅། །སསྟི། བློ་བཟང་རྒྱལ་བ་རྣམས་ཀྱི་
དམ་ཆོས་ཀྱི། །རྒྱལ་སྲིད་སྐྱོང་ལ་མཚན་དཔེའི་རྒྱན་ལྡན་པའི། །ཀུན་མཁྱེན་ཉི་མའི་གཉེན་དང་དབྱེར་མེད་པ། །རྗེ་བཙུན་བླ་མ་རྣམས་ལ་གསོལ་བ་འདེབས། །འདིས་མཚོན་དགེ་བས་ཚེ་རབས་ཐམས་ཅད་དུ། །བཤེས་

[050B] །རྣམ་དག་སྡོམ་པ་གསུམ་གྱིས་རྒྱུད་བསྡམས་ཤིང། །མདོ་རྒྱུད་མང་ཐོས་བསྒྲུབ་ལ་བརྩོན་པར་ཤོག་ཕན་བདེའི་འབྱུང་གནས་ངེས་འབྱུང་བྱང་ཆུབ་སེམས། །སྲིད་པའི་རྩ་
བ་འབྱིན་པའི་ཡང་དག་ལྟ། །ཟབ་ལམ་རིམ་གཉིས་བགྲོད་པ་མཐར་ཕྱིན་ནས། །སྐུ་གསུམ་གོ་འཕང་དམ་པ་མྱུར་ཐོབ་ཤོག་ཅེས་པ་འདི་ཡང་སྐྱིད་ཤོད་ནས་རྗེ་བཙུན་དཀོན་མཆོག་ཆོས་འཛོམ་གྱིས། །ནན་གྱིས་
བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །སསྟི། བློ་བཟང་ཆོས་ཀྱི་རྒྱལ་པོའི་དགེ་མཚན་འཛིན། །ངག་དབང་བློ་བཟང་བསྟན་པའི་རྒྱ་མཚོ་སྤེལ། །གྲགས་
པའི་རྒྱལ་མཚན་ཕྲེང་བ་གསུམ་ན་མཛེས། །མཆོག་གསུམ་སྐྱབས་ཀྱི་དམ་པར་གསོལ་བ་འདེབས། །སྐྱེ་བ་ཀུན་ཏུ་བླ་མ་མཆོག་རྣམས་ཀྱིས། །རྗེས་སུ་བཟུང་སྟེ་སྟོན་པའི་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་
ལེགས་བཟུང་ནས། །འགྲོ་ཀུན་དོན་དུ་སངས་རྒྱས་མྱུར་ཐོབ་ཤོག་ཅེས་པ་འདི་ཡང་ལྷོ་པ་དཀའ་བཅུ་པས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །། ༄༅། ན་མོ་གུ་རུ་མཉྫུ་གྷོ་ཥཱ་ཡ། ཕུན་ཚོགས་ཡོན་ཏན་ཀུན་གྱི་དཔལ་འབར་ཞིང། །དྲན་པ་ཙམ་གྱིས་སྲིད་ཞིའི་གདུང་སེལ་བ། །ལྷ་མིའི་སྟོན་པ་ཤཱཀྱའི་གཙོ་བོ་ལ། །ལུས་ངག་ཡིད་གསུམ་གུས་པས་གསོལ་བ་

[051A]༄༅། །འདེབས། །མཁྱེན་རབ་དབང་ཕྱུག་རྗེ་བཙུན་འཇམ་པའི་དབྱངས། །ཚེ་དཔག་མེད་མགོན་དཔལ་ལྡན་མར་མེ་མཛད། །རྒྱལ་བ་གཉིས་པ་བློ་བཟང་གྲགས་པའི་དཔལ། །སྐྱེ་དགུའི་འདྲེན་པ་གསུམ་ལ། །བློ་
བཟང་ལུང་རྟོགས་དམ་ཆོས་རྒྱལ་སྲིད་ལ། །དབང་བསྒྱུར་གྲུབ་པའི་རྒྱལ་མཚན་འཛིན་པའི་མཆོག་བཟང་པོའི་འཕྲིན་ལས་ཐུབ་དབང་བསྟན་པའི་གཉེན། །རྗེ་བཙུན་བླ་མའི་ཞབས་ལ། །དུས་གསུམ་བདེ་གཤེགས་ཀུན་གྱི་
ངོ་བོ་ཉིད། །བརྒྱད་ཁྲི་བཞི་སྟོང་ཆོས་ཕུང་འབྱུང་བའི་གནས། །འཕགས་ཚོགས་དགེ་འདུན་ཀུན་གྱི་གཙོ་བོ་མཆོག་དྲིན་ཅན་བླ་མ་རྣམས་ལ། །བསླུ་མེད་སྐྱབས་ཀྱི་དམ་པ་ཁྱེད་རྣམས་ལ། །རྩེ་གཅིག་གུས་པས་
གསོལ་བ་བཏབ་པའི་མཐུས། །གནས་སྐབས་ཚེ་རིང་ནད་མེད་ཕུན་ཚོགས་ཤིང། །བསམ་དོན་ཡིད་བཞིན་འགྲུབ་པར་བྱིན་གྱིས་རློབས། །དེང་ནས་བཟུང་སྟེ་སྐྱེ་བ་ཐམས་ཅད་དུ། །བདེ་འགྲོ་ལྷ་དང་མི་ཡི་རྟེན་ཐོབ་ནས། །རྗེ་
བཙུན་བླ་མ་རྣམས་ཀྱི་དགྱེས་བཞིན་དུ། །འབྲལ་མེད་རྗེས་སུ་འཛིན་པར་བྱིན་གྱིས་རློབས། །དེ་ཡི་མཐུ་ལས་ཐུགས་ཀྱི་བཅུད་ཕྱུང་བ། །གསུང་གི་བདུད་རྩི་ངོམས་མེད་མྱངས་པ་ལས། །སྐྱེ་རྒ་ན་འཆིའི་སྡུག་བསྔལ་རབ་
སྤངས་ཏེ། །སྐུ་གསུམ་མྱུར་དུ་ཐོབ་པར་བྱིན་གྱིས་རློབས། །མདོར་ན་རྗེ་བཙུན་བླ་མ་ཁྱེད་རྣམས་ཀྱི། །བྱིན་རླབས་བདུད་རྩི་སྙིང་ལ་ལེགས་ཞུགས་ནས། །སྡུག་བསྔལ་ཀུན་གྱི་མིང་ཡང་མི་འབྱུང་ཞིང། །ཆོས་དང་དཔལ་འབྱོར་

[051B] ཅེས་པ་འདི་ཡང་དད་པ་དང་ལྡན་པ་བཀྲ་ཤིས་རྩེའི་དཔོན་ས་བསམ་གྲུབ་བུ་ཁྲིད་ཀྱི་ཐུགས་དམ་དུ། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།འདིས་མཚོན་དུས་
གསུམ་དགེ་ཚོགས་རྒྱ་མཚོ་ཡང། །བསྟན་དང་འགྲོ་བའི་ཕན་བདེ་རྒྱས་པ་དང། །འགྲོ་ཀུན་བདུད་བཞིའི་གཡུལ་ལས་རྒྱལ་བྱའི་ཕྱིར། །ཀུན་མཁྱེན་འགྲོ་བའི་རྩ་ལག་ཐོབ་ཕྱིར་བསྔོ། ཞེས་ཀྱང་བཙུན་པ་བློ་བཟང་ཆོས་ཀྱི་
རྒྱལ་མཚན་གྱིས་སྨྲས་པའོ།། །།༄༅། །ན་མོ་གུ་རུ་བུ་དྡྷ་བོ་དཧི་ས་ཏཱ་ཡ། བླ་མའི་རྣལ་འབྱོར་མདོར་བསྡུས་བསྒོམ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང་ནས། འདི་ལྟར། ཆོས་
དབྱིངས་ངང་ལས་མདུན་གྱི་ནམ་མཁར། །རིན་ཆེན་ཁྲི་སྟེང་ཆུ་སྐྱེས་མཛེས་མའི། །པད་གནས་ཉི་ཟླ་རྒྱས་པའི་སྟེང་དུ། །བཀའ་དྲིན་གསུམ་ལྡན་རྩ་བའི་བླ་མ། །རྣམ་པ་ཁྱབ་བདག་རྡོ་རྗེ་འཆང་དབང། །དབང་སྔོན་མདངས་
ལྡན་ཞལ་གཅིག་ཕྱག་གཉིས། །རྡོར་དྲིལ་བཟུང་ནས་དབྱིངས་ཕྱུག་མར་འཁྱུད། །འཛུམ་ལྡན་མཚན་དཔེའི་མེ་ཏོག་རྒྱས་ཤིང། །རིན་ཆེན་རྒྱན་ཕྲེང་གཟི་འོད་སྟོང་འབར། །འཇམ་གཉེན་ལྷ་རྫས་ན་བཟའི་འདབ་མ། །ལྷབ་
ལྷུབ་གཡོ་བས་མངོན་པར་ཀླུབས་ཤིང། །འཇའ་ཚོན་སྣ་ལྔའི་གུར་ཁྱིམ་དབུས་སུ། །མི་ཕྱེད་སྐྱིལ་ཀྲུང་ཚུལ་གྱིས་བཞུགས་པའི། །གནས་གསུམ་རྡོ་རྗེ་གསུམ་གྱིས་ལེགས་མཚན། །ཐུགས་ཀའི་འོད་ཟེར་ལྕགས་ཀྱུ་ལྟ་

[052A]༄༅། །བུས༑ ༑རྩ་བརྒྱུད་བླ་མ་དཀོན་མཆོག་གསུམ་པོ། །ཛཿ་ཧཱུཾ་བཾ་ཧོཿ་དབྱེར་མེད་དུ་གྱུར། །དུས་གསུམ་སངས་རྒྱས་ཀུན་གྱི་ངོ་བོ། །བརྒྱད་ཁྲི་བཞི་སྟོང་ཆོས་ཀྱི་འབྱུང་གནས། །འཕགས་ཚོགས་དགེ་
འདུན་ཀུན་གྱི་འདྲེན་པ། །རྡོ་རྗེ་ཅན་ཞབས་པདྨོར་ཕྱག་འཚལ། །ཨོཾ་ཨཱ་ཧཱུཾ་གིས་སྦྱངས་རྟོགས་སྦར་བའི། །ཕྱི་ནང་གསང་བའི་མཆོད་སྤྲིན་ཀུན་འབུལ། །ཐོགས་མེད་ནས་བསགས་སྡིག་ལྟུང་མ་ལུས། །གནོད་ཞིང་འགྱོད་
པས་བཤགས་ཤིང་སྡོམ་མོ། །རང་གཞན་རྣམ་དཀར་དགེ་བའི་ཚོགས་ལ། །བསམ་པ་ཐག་པས་རྗེས་སུ་ཡི་རང། །ཟབ་དང་རྒྱ་ཆེའི་ཆོས་ཀྱི་འཁོར་ལོ། །རྒྱུན་མི་འཆད་པར་བསྐོར་བར་མཛོད་ཅིག་ནམ་མཁའ་ཇི་སྲིད་
གནས་ཀྱི་བར་དུ། །མྱ་ངན་མི་འདའ་རྟག་པར་བཞུགས་གསོལ། །འདི་ལྟར་བསྐྲུན་པའི་དགེ་ཚོགས་རྒྱ་མཚོ། །བླ་མེད་བྱང་ཆུབ་ཆེན་པོར་བསྔོའོ། །གང་གི་དྲིན་གྱིས་འདོད་དགུའི་དངོས་གྲུབ། །སྐད་ཅིག་གིས་སྩོལ་ཡིད་
བཞིན་ནོར་མཆོག་སྐྱབས་གསུམ་ཀུན་འདུས་དཔལ་ལྡན་བླ་མ། །གསོལ་བ་འདེབས་སོ་བྱིན་གྱིས་རློབས་ཤིག་ལན་གསུམ་བརྗོད། དེ་ལྟར་གསོལ་བས་བླ་མའི་སྐུ་ལས། །འོད་ཟེར་དཀར་དམར་མཐིང་གསུམ་རིམ་
དང༑ ༑ཅིག་ཅར་བྱུང་ནས་བདག་ལ་ཐིམ་པས། །སྒྲིབ་བཞི་དག་ཅིང་དབང་བཞི་ཐོབ་ནས། །སྐུ་བཞི་མངོན་གྱུར་སླར་ཡང་བླ་མ། །དགྱེས་བཞིན་རང་གི་སྤྱི་བོ་ནས་བྱོན། །སྙིང་གི་པདྨོའི་ཟེའུ་འབྲུའི་དབུས་སུ། །འབྲལ་བ་མེད་

[052B] །མཇུག་ཏུ་དེ་ལས་བྱུང་བའི་དགེ་ཚོགས། །བཤེས་གཉེན་དམ་པས་འཛིན་པའི་རྒྱུར་བསྔོ། །འདི་ལྟར་ཉིན་བཞིན་ཉམས་སུ་བླངས་པས། །གནས་སྐབས་མཐར་ཐུག་དགོས་པ་ཀུན་འགྲུབ། །ཚུལ་
འདི་དད་དང་རྣམ་དཔྱོད་ལ་སོགས། །ཡོན་ཏན་གྱིས་མཛེས་ས་ཡི་བརྒྱ་བྱིན། །ལྷ་བཟང་མཚན་ཅན་ཐུགས་དམ་སྤེལ་ཕྱིར། །དགེ་སློང་ཆོས་ཀྱི་རྒྱལ་མཚན་གྱིས་བཀོད། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་
མཚན་གྱིས་སྨྲས་པའོ། །། ༄༅། །སསྟི། བཅོམ་ལྡན་ཧེ་རུ་ཀ་དང་རྗེ་བཙུན་མ། །དབྱེར་མེད་བླ་མའི་ཞབས་ལ་གུས་བཏུད་ནས། །གོ་འཕང་མཆོག་དེ་སྒྲུབ་བྱེད་ཟབ་མོའི་ལམ། །བློ་བཟང་
གདམས་པ་ཇི་བཞིན་བཤད་པར་བྱ། འདིར་བསྒྲུབ་པ་པོ་བཅོམ་ལྡན་འདས་དཔལ་འཁོར་ལོ་སྡོམ་པའི་རྣལ་འབྱོར་ལ་བརྟེན་ནས། དལ་བའི་རྟེན་ལ་སྙིང་པོ་ལེན་པའི་ཐབས་རྒྱས་པ་མ་ལྕོགས་པའི་ཚེ་མདོར་བསྡུས་ཏེ་བྱ་བའི་
ཚུལ་ནི། འདི་ལྟར། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་
དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་

[053A]༄༅། །བགྱི་ཞེས་པའི་སྐྱབས་འགྲོ་སེམས་བསྐྱེད་ལན་གསུམ་དང། སེམས་ཅན་ཐམས་ཅད་སྡུག་བསྔལ་ཐམས་ཅད་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་ཐམས་ཅད་དང་
ལྡན་པར་གྱུར་ཅིག་སེམས་ཅན་ཐམས་ཅད་ཐོབ་ཟིན་པའི་བདེ་བ་བརྟན་པར་གྱུར་ཅིག་སེམས་ཅན་ཐམས་ཅད་ཡིད་དེ་བཞིན་ཉིད་ལ་རོ་གཅིག་ཏུ་གནས་པར་གྱུར་ཅིག་ཅེས་པའི་ཚད་མེད་བཞི་བསྒོམ་པ་སྔོན་
དུ་བཏང་ནས། ཤྲཱི་ཧེ་རུ་ཀ། ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ། རྒྱུའི་བདག་ཉིད་དུ་བརྟག་པར་བྱ་བས་སྟོང་པའི་ཆོས་ཀྱི་བདག་མེད་པ་དང། རུ་ནི་གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་
བཀོད་པའི་བདག་དང་བྲལ་བའི་གང་ཟག་གི་བདག་མེད་པ་དང། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་མི་མཐུན་པར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་པ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་
པའི་གཉིས་སུ་མེད་པའི་ཡེ་ཤེས་ཨེ་ཝཾ་གྱི་དོན་ནོ། །སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ། ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་གཡས་བརྐྱངས་ཀྱིས་བཞུགས་པ། ཡུམ་
རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་འཛིན་པས་འཁྱུད་པར་གྱུར། ཤྲཱི་ཧེ་རུ་ཀོཉཧཾ་གསུམ། ཨོཾ་ཨ་ཨཱ། ཨི་ཨཱི། ཨཱ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ་ཀ་ཁ་

[053B] ཙ་ཚ་ཛ་ཛྷ་ཉ། ཊ་ཋ་ཌ་དྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཧུཾ་ཧཱུཾ་ཕཊ། གསུམ། རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་ལྔ་དང་བཅས་པ་གཡོན་བསྐོར་གྱིས་ལན་གསུམ་དུ་བསྐོར་
ནས་གནས་པ་ལས། འཁོར་ལོ་གསུམ་གྱི་ལྷ་ཚོགས་འཕྲོས་པ་སྣ་བུག་གཡས་ནས་ཐོན་ཏེ་ཕྱིར་འཕྲོས་པས། བགེགས་ཐམས་ཅད་བསྐྲད་དེ་སླར་བྱོན། རང་གི་སྣ་བུག་གཡོན་པ་ནས་ཞུགས་ཏེ། ལྟེ་བའི་སྔགས་ཕྲེང་ལ་ཐིམ་
པར་གྱུར། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར། སེང་ཆེན་བརྒྱད་བཏེག་རིན་ཆེན་ཁྲི་སྟེང་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་
དྲིན་ཅན་རྩ་བའི་བླ་མ་ཡིན་པ་ལ། རྣམ་པ་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་ཞལ་བཞི་པའི་རྩ་ཞལ་ནག་གཡོན་ཞལ་ལྗང། རྒྱལ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་གསུམ་
པ་ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཡས་ཌ་མ་རུ་དང། གཡོན་རལ་གྲི་འཛིན་པའི་
མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ། མིག་

[054A]༄༅། །གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་
པགས་པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པས་བརྒྱངས་ཏེ་འཛིན་པའི་སྡིགས་མཛུབ་
ཀྱི་རྩེ་གཉིས་སྨིན་མའི་ཐད་སོར་གནས་པ། གཡས་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག་བཞི་པ་
ན་ཁྲག་གིས་གང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་
གནས་པ་གཉིས་ལ་བརྒྱུས་པའི་ཐོད་པ་བསྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་
པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམས་པ་དང་ཞི་བ་སྟེ། ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ་

[054B] མིའི་རྒྱུ་མ་ལ་བརྒྱུས་པའི་མགོ་བོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པ། བཅོམ་ལྡན་འདས་ལ་
མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། ཞལ་གཅིག་པ། ཕྱག་གཉིས་པ། སྤྱན་གསུམ་པ། གཅེར་མོ་སྐྱ་གྲོལ་བ། ཐོད་པའི་དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་མགུལ་
ནས་འཁྱུད་པའི་ཐོད་པ་ན། བདུད་བཞི་ལ་སོགས་པའི་ཁྲག་གིས་བཀང་བ་བསྣམས་ནས་ཡབ་ཀྱི་ཞལ་དུ་སྟོབ་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་རྡོ་རྗེ་དང་བཅས་པའི་སྡིགས་མཛུབ་ཀྱིས་སྡིགས་པར་མཛད་
པ༑ འགྲོ་བ་སྟོང་པ་ཉིད་དུ་མཉམ་པར་རྟོགས་པས་བསྐལ་པ་འཇིག་པའི་དུས་ཀྱི་མེ་ལྟ་བུ། ཤིན་ཏུ་དག་པའི་ཡེ་ཤེས་ཀྱི་སྣང་བ་དང་ལྡན་པས་ཉི་མའི་འོད་ཅན་གྱི་གཟི་བརྗིད་ཆེ་བ། ཁྲག་ལ་དགྱེས་ཤིང་ཁྲག་འཛག་
པ༑ བྱིན་པ་གཉིས་ཀྱིས་ཡབ་ཀྱིས་བརླའི་སྟེང་དུ་ལེགས་པར་འཁྲིལ་བ། ལྷག་མཐོང་གི་རང་གྱི་བདེ་བ་ཆེན་པོར་གནས་ཀྱང། འགྲོ་བའི་དོན་བྱེད་པས་ཐུགས་རྗེའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་
མགོ་བསྐམ་པོ་ལྔའི་ཐོད་དང། བསྐམ་པོ་ལྔ་བཅུའི་དོ་ཤལ་ཅན་དུ་གྱུར། ཕྱོགས་བཞིའི་འདབ་མ་ལ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ་ནུབ་ཏུ་ཁཎྜ་རོ་ཧེ་དམར་མོ། ལྷོར་གཟུགས་ཅན་མ་སེར་

[055A]༄༅། །མོ༑ མཚམས་བཞིར་ཟླ་གདན་ལ་བདུད་རྩི་ལྔས་གང་བའི་ཐོད་པ་བཞི། དེའི་མཐའ་སྐོར་གྱི་འདབ་མ་རྣམས་ལ་རིམ་པ་བཞིན་ཐུགས་གསུང་སྐུ་དང་དམ་ཚིག་འཁོར་ལོའི་
ལྷ་རྣམས་བཞུགས་པ། དེའི་མཐའ་སྐོར་དུ་ཡི་དམ་སངས་རྒྱས་བྱང་སེམས་བསྟན་བསྲུང་དམ་ཅན་རྒྱ་མཚོའི་ཚོགས་རྣམས་ཀྱིས་བསྐོར་ནས་བཞུགས་པ། སྟེང་དུ་རྒྱལ་བ་རྡོ་རྗེ་འཆང་ལ་དངོས་བརྒྱུད་ཀྱི་
བླ་མས་བསྐོར་ནས་བཞུགས་པའི་ལྷ་ཐམས་ཅད་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། རང་ཉིད་ཧེ་རུ་ཀར་གནས་པའི་ཐུགས་ཀར་པཾ་སེར་པོ་
ལས་སྣ་ཚོགས་པདྨར་ཨཾ་ལས་བྱུང་བའི་ཟླ་བའི་དཀྱིལ་འཁོར་ལ་གནས་པའི་ཧཱུཾ་རྡོ་རྗེ་འཛིན་པའི་རང་བཞིན་དབུས་སྔོ་ལ་མཐའ་སྐྱ་བ། ཡེ་ཤེས་ལྔའི་རང་བཞིན་ཅན་གྱི་འོད་ཟེར་གྱིས་རང་གི་སྤྱི་བོ་ནས་
རྐང་པའི་བར་གང་སྟེ། ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྤངས་པས། ལུས་ཤེལ་གོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས། འོག་མིན་ནས་བླ་མ་
རྡོ་རྗེ་འཆང་གི་རྣམ་པ་ཅན་དང། འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་དང། གཞན་ཡང་སངས་རྒྱས་དང་བྱང་ཆུབ་སེམས་དཔའ་དང། ལྷ་དང་ལྷ་མོ་དང་ཁྲོ་བོས་ནམ་མཁའི་ཁམས་

[055B] འོད་ཟེར་རང་གི་སྙིང་གར་ཐིམ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་
ཞབས་པད་ལ་འདུད། །ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་ཀྱིས། །རྡོ་རྗེ་ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང། །འདུ་དང་
དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་གུས་ཕྱག་འཚལ། །རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཤྲཱི་ཧེ་རུ་ཀ་ཨརྒྷཾ་
པྲ་ཏཱི་ཙྪ་སཱཧཱ། ཞེས་པ་ནས་ཤཔྟ་པྲ་ཏཱི་ཙྪ་སཱཧཱ། ཨོཾ་བཛྲ་པཱ་ཎི་ཧུཾ་ཧཱུཾ་ཕཊ། ཞེས་པ་ནས། ཨོཾ་དྷརྨ་དྷཱ་ཏུ་བཛྲེ་ཧུཾ་ཧཱུཾ་ཕཊ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་ཨཱ་ཧཱུཾ། ཞེས་ནང་མཆོད་ཕུལ། རང་གི་སྙིང་གའི་ཧཱུཾ་ལས་
བྱུང་བའི་སྙིང་པོའི་རྣལ་འབྱོར་མ་དག་དང་སྒོ་མཚམས་པ་བརྒྱད་ཀྱིས་ཐོད་པ་ན་གནས་པའི་བདུད་རྩི་ལྔས་མཆོད། ཨོཾ་སརྦ་བཛྲ་ཀཱ་མ་ནི་སརྦ་བྷ་ཀྵཾ་ཤོ་དྷ་ཡ་གུ་ཧྱ་བཛྲ་ཎི་སཱཧཱ། ཨོཾ་ཨཱ་ཧཱུཾ་གནས་བཞི་དང་
གསང་གནས་བྱིན་གྱིས་བརླབས་པའི་ཡབ་ཡུམ་སྙོམས་པར་ཞུགས་པའི་བྱང་སེམས་ཞུ་བ། སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་གར་སླེབས་པ་ན་མཆོག་དགའ། སྙིང་
[056A]༄༅། །ག་ནས་ལྟེ་བར་སླེབས་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་ཅིག་སྐྱེས་པའི་དགའ་བ་ཉམས་སུ་མྱོང་བས། དཀྱིལ་འཁོར་བའི་ལྷ་ཐམས་ཅད་ཀྱིས་ཀྱང་ལྷན་ཅིག་
སྐྱེས་པའི་དགའ་བ་ཉམས་སུ་མྱོང། བདེ་བ་ཆེན་པོ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཅེས་བརྗོད། ཨོཾ་བཅོམ་ལྡན་དཔའ་
བོའི་དབང་ཕྱུག་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་བཟད་པ་དང་ལྡན་ཧུཾ་ཧཱུཾ་ཕཊ། ཨོཾ་མཆེ་བ་རྣམ་པར་གཙིགས་པ་འཇིགས་པའི་ཞལ་ཧུཾ་
ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧུཾ་ཧཱུཾ་ཕཊ། ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན་ཧུཾ་ཧཱུཾ་ཕཊ། ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧུཾ་ཧཱུཾ་ཕཊ། ཨོཾ་སྐུ་ཆེན་དུད་ཀ་བགེགས་
མཐར་མཛད་ལ་འདུད་ཧུཾ་ཧཱུཾ་ཕཊ། བགྲོད་དཀའ་སྲིད་པའི་རྒྱ་མཚོ་ལས། །བདག་གིས་འགྲོ་རྣམས་བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། ཞེས་པས་བདག་
འབུལ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །ལན་གསུམ་གྱིས་བྱང་སྡོམ་དང་

[056B] །ཆོས་གདན་བདག་ཉིད་བསམ་མི་ཁྱབ། །བདག་ལ་དབང་ནི་བསྐུར་བར་མཛོད། ཅེས་པས་དབང་གི་དོན་དུ་གསོལ་བ་བཏབ། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་
རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་ལྔས་ཕྱག་གཡོན་པའི་ཐོད་པ་ཅུང་ཟད་ཡོ་བར་བྱས་ཏེ། ཇི་ལྟར་
བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥི་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུང་ཞིང་
བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བས། རང་དང་ལྷ་ཐམས་ཅད་བདེ་བ་ཆེན་པོའི་བདག་ཉིད་དུ་གྱུར། སྤྱི་བོ་ནས་སྐུ་ལ་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
མི་བསྐྱོད་པས་དབུ་བརྒྱན། དེས་བུམ་པའི་དབང་ཐོབ། དེ་ནས་སྙིང་པོའི་རྣལ་འབྱོར་མ་བཞི་ཕག་མོ་ལ་ཐིམ། དེ་དང་ཧེ་རུ་ཀ་སྙོམས་པས་ཞུགས་པའི་བྱང་སེམས་ལྕེ་ལ་བཞག་པ་མྱངས་པ་ལས་གསང་
བའི་དབང་ཐོབ། །དེ་ནས་ཧེ་རུ་ཀས་ཕག་མོ་ཕྱག་རྒྱར་གནང་བ་ལ་སྙོམས་པར་ཞུགས་པས། རླུང་ཐིམ་པ་ལས་ལྷན་སྐྱེས་ཀྱི་བདེ་བ་མྱོང་བས་ཤེས་རབ་ཡེ་ཤེས་ཀྱི་དབང་ཐོབ། དེ་ནས་ཧེ་རུ་ཀས་རིགས་ཀྱི་

[057A]༄༅། །བུ་ཁྱོད་ཀྱིས་ཕྱག་རྒྱ་དང་སྦྱར་བ་ལ་བརྟེན་ནས་ཐོབ་པའི་སྣང་བ་ཐོབ་པའི་ཡེ་ཤེས་དེ། འོད་གསལ་བར་སྒོམས་ཤིག་འོད་གསལ་དེ་ནི་སྣང་མཆེད་ཐོབ་གསུམ་གྱི་རྣམ་ཤེས་རྣམ་
པར་དག་པ་ཤེར་ཕྱིན་གྱི་ངོ་བོ་ཡིན་ལ། དོན་དམ་པའི་བདེན་པ་དེ་ནི་མཐོང་བ་གཞན་གྱི་ཡུལ་ལས་འདས་པ་སྟེ་ཤེས་རབ་དང་ཡེ་ཤེས་ཀྱི་མིག་གིས་ལྟོས་ཤིག་དེ་ལྟར་གཞན་གང་གིས་ཀྱང་རང་བཞིན་དུ་
མ་མཐོང་བ་དེ་འོད་གསལ་མཐོང་བ་ཡིན་ནོ། །དེའི་དོན་རྒྱུ་འབྲས་གང་ཡང་མེད་མོད་ཀྱི། འོན་ཀྱང་ཀུན་རྫོབ་ཏུ་རླུང་སེམས་ཙམ་ལས་གྲུབ་པའི་ལྷ་སོ་བདུན་གཟུགས་བརྙན་ལྟར་གསལ་ལ་རྫོགས་པ། འཇའ་
ཚོན་ལྟར་ཁ་དོག་མ་འདྲེས་པར་སོ་སོར་སྣང་བ། ཆུ་ཟླ་ལྟར་སྒྲོ་སྐུར་དང་བྲལ་བར་ལྟོས་ཤིག་དེ་འདྲ་བའི་ཀུན་རྫོབ་དང་དོན་དམ་འོད་གསལ་གཉིས་དབྱེར་མི་ཕྱེད་པར་ཟུང་དུ་འཇུག་པ་ནི། བྱང་ཆུབ་ཀྱི་སེམས་
ཆེན་པོ་སྟེ་དབང་བཞི་པའོ། །ཞེས་པས་དབང་བཞི་བླངས། དེ་ནས་མཐའ་སྐོར་གྱི་ཞི་ཁྲོ་རབ་འབྱམས་ཐམས་ཅད་བཅོམ་ལྡན་འདས་ཡབ་ཡུམ་ལ་ཐིམ། བཅོམ་ལྡན་འདས་ཡབ་ཡུམ་རང་གི་སྤྱི་བོའི་གཙུག་
ཏུ་བཛྲ་ས་མ་ཡ་ཛཿ་ཞེས་བརྗོད་ཅིང་བསྒོམས་ནས་སྐྱབས་གསུམ་ཀུན་འདུས་ཀྱི་ངོ་བོ་བླ་མ་འཁོར་ལོ་བདེ་མཆོག་ལ་ཕྱག་འཚལ་ཞིང་གསོལ་བ་འདེབས་སོ། །ཞེས་དམིགས་པ་དང་བཅས་ནས་བརྒྱ་སྟོང་ཁྲི་

[057B] །མཐར་བཅོམ་ལྡན་འདས་ཡབ་ཡུམ་རང་གི་སྤྱི་བོ་ནས་དབུ་མའི་ལམ་བརྒྱུད་དེ། སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད་པའི་དབུས་སུ། མི་ཤིགས་པའི་ཐིག་ལེ་དཀར་
དམར་དང་ངོ་བོ་དབྱེར་མེད་དུ་གྱུར་པར་བསམ་ལ་མཉམ་པར་འཇོག་སྐྱེ་བར་གྱུར་ན་སྒྲུབ་ཐབས་བཞིན་བཟླས་པའི་རྣལ་འབྱོར་བྱའོ། །མཇུག་ཏུ། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན་
འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅིག་གར་བྱེད་ཤོག་ཅེས་བརྗོད་དེ། དེ་ལས་བྱུང་བའི་དགེ་བ་རྣམས་རང་
གཞན་གྱི་སྨོན་གནས་རྣམས་སུ་འདུན་པ་དྲག་པོས་བསྔོའོ། །ཐུན་མཚམས་སུ་གཏོར་མ་ཡང་སྒྲུབ་ཐབས་བཞིན་དུ་བྱའོ། །འདིའི་ཤེས་བྱེད་དང་ཁུངས་རྣམས་སྒྲུབ་ཐབས་བདེ་ཆེན་གསལ་བ་ཉིད་ལས་ཤེས་
དགོས་ཤིང། ལོང་སྐབས་བྱུང་ན་སྒྲུབ་ཐབས་རྒྱས་པ་ཉིད་བསྒོམ་པ་ལེགས་སོ། །འདི་ཡི་དགེ་བས་བདག་གཞན་མ་ལུས་པ། །ཚེ་ཡི་མཐར་ནི་དཔའ་བོ་རྣལ་འབྱོར་མས། །མེ་ཏོག་རྒྱལ་མཚན་གླུ་དང་
རོལ་མོའི་སྒྲས། །དགའ་ལྡན་མཁའ་སྤྱོད་གནས་སུ་འདྲེན་པར་ཤོག་ཚེ་རབས་ཀུན་ཏུ་བཅོམ་ལྡན་ཡབ་ཡུམ་གྱིས། །མ་ལྟར་བརྩེ་བས་རྟག་ཏུ་རྗེས་བཟུང་སྟེ། །རིམ་གཉིས་ལམ་གྱི་རྟོགས་པ་མཐར་སོན་

[058A]༄༅། །ནས། །བདེ་ཆེན་གནས་ལ་འདོད་དགུར་སྤྱོད་པར་ཤོག་གང་ཚེ་ལུས་དང་སྲོག་ལ་མི་བལྟ་བར། །ཟབ་ལམ་རིམ་གཉིས་རྩེ་གཅིག་བསྒྲུབ་པའི་ཚེ། །མཐུ་ལྡན་ཚོགས་ཀྱིས་རྟག་ཏུ་
གྲོགས་བྱེད་ཅིང། །ལྷག་བསམ་འབྲས་བུའི་ཁུར་གྱིས་མཛེས་པར་ཤོག་ཅེས་དཔལ་འཁོར་ལོ་སྡོམ་པའི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོའི་གླིང་དུ་སྦྱར་བའོ།། །། ༄༅། །ན་མོ་གུ་རུ་ཤྲཱི་ཙཀྲ་སཾ་བ་ར་བཛྲ་ཡོ་གི་ནཱི་བྷྱ་བདེ་མཆོག་ལྷ་ལྔའི་སྒྲུབ་ཐབས་སྙིང་པོ་བསྡུས་པ་བདེ་ཆེན་འབྱུང་གནས་ཅེས་བྱ་བ། ལི་ཁྲིའི་མཚམས་སྤྲིན་གྱིས་འཁྱུད་དབང་སྔོན་གྱི། །ལྷུན་པོ་ལ་འཁུ་རྗེ་
བཙུན་ཡབ་ཡུམ་ལ། །གུས་པས་བཏུད་ནས་དེ་ཉིད་བསྒྲུབ་པའི་ཐབས། །སྙིང་པོ་མདོར་བསྡུས་གསེར་གྱི་ཕྲེང་བ་སྤེལ། །འདིར་བཅོམ་ལྡན་འདས་འཁོར་ལོ་བདེ་མཆོག་གི་སྒྲུབ་ཐབས་ཤིན་ཏུ་བསྡུས་པ་
ཉམས་སུ་ལེན་པར་འདོད་པས། རྣལ་འབྱོར་གྱི་ཡོ་བྱད་རྣམས་ཚོགས་པར་བྱས་ཏེ། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་
གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་གྱི། །སེམས་ཅན་ཀུན་གྱི་དོན་གྱི་ཕྱིར། །

[058B] །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་བགྱི། ཞེས་སྐྱབས་འགྲོ་སེམས་བསྐྱེད་ལན་གསུམ་བྱ། སྐད་ཅིག་གིས་རང་ཉིད་ཧེ་རུ་ཀ་ཡུམ་དང་བཅས་པའི་སྐུར་
གྱུར། ནང་མཆོད་བྱིན་རླབས་ནི། ཧ་ཧོ་ཧྲཱི་ཁ་དོག་དྲི་རོ་ནུས་པའི་སྐྱོན་སྦྱངས། ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་ལ། བྱིན་གྱིས་བརླབས། མཆོད་རྫས་
རྣམས། ཁཎྜཱ་རོ་ཧེས་བསངས། སྭ་བྷཱ་ཝས་སྦྱངས། སྟོང་པའི་ངང་ལས། ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ་
ཞལ་ཟས། རོལ་མོ་ལ་སོགས་པ། རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཞེས་པ་ནས། སྥརཤ་ཨཱ་ཧཱུཾ་
གི་བར་གྱིས་བྱིན་གྱིས་བརླབས། རང་ཧེ་རུ་ཀར་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས། འོག་མིན་ནས་བླ་མ་དང་གཉིས་སུ་མེད་པའི་བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་མདུན་གྱི་ནམ་མཁར་
སྤྱན་དྲངས། འོད་ཟེར་རང་གི་སྙིང་གར་ཐིམ་པར་གྱུར། ཨོཾ་གུ་རུ་ཙཀྲ་སམྦ་ར་སརྦ་ཌཱ་ཀི་ནཱི་བྷྱ་ཞེས་ཕྱག་བྱས། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟའི་བར་གྱིས་མཆོད། ཨོཾ་ཨཱ་ཧཱུཾ་གིས་ནང་མཆོད་ཕུལ། ཡབ་

[059A]༄༅། །ཡུམ་སྙོམས་པ་བཞུགས་པས་བདེ་སྟོང་གི་ཡེ་ཤེས། གསང་བ་དང། དེ་ཁོ་ན་ཉིད་ཀྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་
བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབས་པར་གྱུར། ཨོཾ་ཤཱུ་ནྱ་ཏཱ་ཛྙ་ན་བཛྲ་སྭ་བྷཱ་ཝ་ཨཱཏྨ་ཀོཉྷཾ། དེ་ལྟར་སྣང་བ་ཐམས་ཅད་
བསྡུས་པའི་སྟོང་པའི་ངང་ལས། རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ། དཀར་ལ་དམར་བའི་མདངས་ཆགས་པ་ནམ་མཁར་གནས་པར་གྱུར། སྟོང་པའི་ངང་ལས། སྐད་ཅིག་གིས་རྡོ་
རྗེའི་ས་གཞི། ར་བ། གུར། བླ་རེ། མེ་རི་དང་བཅས་པའི་དབུས་སུ། འབྱུང་བཞི་རིམ་བརྩེགས། རི་རབ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར། སྣ་ཚོགས་པདྨ་འདབ་མ་བརྒྱད་པའི་དབུས་སུ་
མཚན་དཔེའི་ངོ་བོ་དབྱངས་སོ་གཉིས་དང། གསལ་བྱེད་བརྒྱད་ཅུ་ལས། དབྱངས་གསལ་གྱི་གཟུགས་བརྙན་དང་ལྡན་པའི་ཟླ་བ་དཀར་ལ་དམར་བའི་མདངས་ཅན། མེ་ལོང་དང་མཉམ་པ་ཉིད་ཀྱི་ཡེ་ཤེས་
རང་ནམ་མཁའི་ནཱ་དས་ཟླ་བ་དཀར་ལ་དམར་བའི་མདངས་ཅན་མཐོང་བ་ན། བདག་གིས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་དབུས་སུ་སྐྱེ་བ་བླངས་ལ། སེམས་ཅན་གྱི་དོན་བྱའོ་སྙམ་

[059B] ཟླ་བའི་དབུས་སུ་ནཱ་ད་ཞུགས་པ་ལས། རིམ་བཞིན། ཧཱུཾ་ཡིག་དཀར་ལ་དམར་བའི་མདངས་ཅན་དུ་གྱུར་པ་ནི། སོ་སོར་རྟོག་པའི་ཡེ་ཤེས་ཧཱུཾ་ལས་འོད་ཟེར་འཕྲོས། དོན་གཉིས་བྱས། འདུས། ན་
ད་ལ་ཐིམ་ཞིང། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་དུ་གྱུར་པ་ནི་བྱ་སྒྲུབ་ཡེ་ཤེས་སོ། །ཨོཾ་ཨཱ་ཧཱུཾ་ཨོཾ་སརྦ་བའི་ར་ཡོ་གའི་ནཱི་ཀཱ་ཡ་ཝཱ་ཀ་ཙི་ཏྟ་བཛྲ་སྭ་བྷཱ་ཝ་ཨཱཏྨ་ཀོཉྷཾ། ཨོཾ་བཛྲ་ཤུདྡྷཱ་སརྦ་དྷ་རྨཱ་བཛྲ་ཤུ་དཧོ་ཉཧཾ་
ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས། །རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི། ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་གཞལ་ཡས་ཁང་གྲུ་བཞི། སྒོ་
བཞི། རྟ་བབས་བཞི་དང་བཅས་པ། མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་གདན་ལ། རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་
ཞལ་བཞི་པའི་རྩ་ཞལ་ནག་གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་གསུམ་པ། ཕྱག་བཅུ་གཉིས་པ། དཔལ་བར་རྡོ་རྗེ་རྩེ་ལྔ་པའི་འཕྲེང་བ་འཛིན་པ། ཞབས་གཡས་
བརྐྱངས་པས་འཇིགས་བྱེད་ནག་པོའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་པོའི་ནུ་མ་མནན་པ། ཕྱག་དང་པོ་གཉིས་ཀྱིས་རྡོར་དྲིལ་འཛིན་པས་རྡོ་རྗེ་ཕག་མོ་ལ་འཁྱུད་པ། དེའི་འོག་

[060A]༄༅། །མ་གཉིས་ཀྱིས་གླང་པོ་ཆེའི་པགས་པ་སྡིགས་འཛུབ་དང་བཅས་པས་བརྒྱངས་ཏེ་འཛིན་པ། གཡས་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་
གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག་བཞི་པ་ན་ཁྲག་གིས་གང་བའི་ཐོད་པ། ལྔ་པ་ན་རྡོ་རྗེ་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་པ། སྣ་ཚོགས་རྡོ་རྗེས་མཚན་པའི་
རལ་པའི་ཐོར་ཅོག་ཅན། དབུ་རེ་རེ་ལ་ཐོད་པ་སྐམ་པོ་ལྔ་ལྔས་བརྒྱན་ཅིང། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་པ། སྒེག་པ། དཔའ་བ། མི་
སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང། རྔམས་པ། ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་
པགས་པའི་ཤམ་ཐབས་ཅན་མའི་རྒྱུ་མ་ལ་བརྒྱུས་པའི་མི་མགོ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་ལྡན་
འདས་ལ་མངོན་དུ་ཕྱོགས་པར། བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ། ཞལ་གཅིག་ཕྱག་གཉིས་ཀྱི་ཕྱག་གཡོན་པས་ཡབ་ཀྱི་མགུལ་ནས་འཁྲུང་པའི་ཐོད་པ་ན། བདུད་བཞི་ལ་

[060B] གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་མཛུབ་གྱིས་བསྡིགས་པར་མཛད་པ། སྤྱན་གསུམ་
དམར་ཞིང་མེ་ལྟར་འབར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། ཐུགས་རྗེའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། བསྐམ་པོ་ལྔ་བཅུའི་དོ་
ཤལ་ཅན། པདྨའི་འདབ་མ་ལ། ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ་ནུབ་ཏུ་ཁཎྜར་ཧེ་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་
ཀྱིས་གྲི་གུག་དང་ཌ་མ་རུ། གཡོན་གཉིས་ཐོད་པ་དང་ཁ་ཊཱཾ་ག་འཛིན་པ། གཅེར་མོ་སྐྲ་གྲོལ་བ། ཐོད་བསྐམ་ལྔའི་དབུ་རྒྱན་དང། བསྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་ཅིང་གཡས་བརྐྱངས་
ཀྱིས་བཞུགས་པ། མཚམས་སུ་བདུད་རྩིའི་བུམ་པའི་སྟེང་དུ། ཀ་པཱ་ལ་བྱང་ཆུབ་ཀྱི་སེམས་ཀྱིས་གང་བ་རེ་རེ། ཡབ་ཀྱི་ལྟེ་བ་དང། ཐུགས་ཀ་དང། ཡུམ་གྱི་མགྲིན་པ་དང། སྤྱི་བོར་ཟླ་གདན་ལ། ཡུམ་གྱི་སྙིང་
པོ་དང། ཉེ་སྙིང། ཡུམ་གྱི་ལྟེ་བ་དང། ཐུགས་ཀ། ཡབ་ཀྱི་མགྲིན་པ་དང། སྤྱི་བོར་ཉི་གདན་ལ་ཡབ་ཀྱི་སྙིང་པོ་དང་ཉེ་སྙིང་རྣམས་ཁ་དོག་དམར་པོ་ཕན་ཚུན་ཞལ་སྦྱོར་ཤིང། འོད་ཟེར་འཁྱུད་པའི་རྣམ་པར་

[061A]༄༅། །གྱུར། ཨོཾ་ཨཱ་ཧཱུཾ། སྙོམས་པར་ཞུགས་པས་དགའ་བཞི་རིམ་བཞིན་དྲངས། ལྷན་སྐྱེས་ཀྱི་བདེ་སྟོང་དབྱེར་མེད་དུ་སྦྱར་བ་བྱང་ཕྱོགས་སོ་བདུན་གྱི་ངོ་བོ་ལྷ་ལྔའི་རྣམ་པར་ཤར་བ་ནམ་
མཁའི་འཇའ་ཚོན་ལྟ་བུར་གྱུར། སྤྲོ་ན་སྔགས་ཙམ་གྱིས་གོ་ཆ་དགོད། བསྡུ་ན། ལྷ་རྣམས་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། ཕཻཾ་ཐུགས་
ཀའི་ཧཱུཾ་གི་འོད་ཟེར་གྱིས། བསྒོམས་པ་དང་འདྲ་བའི་ཡེ་ཤེས་པ་དབང་གི་ལྷ་མཆོད་པའི་ལྷ་མོ་དང་བཅས་པ་སྤྱན་དྲངས། འོད་ཟེར་རང་གི་སྙིང་གར་ཐིམ། ཁཎྜ་རོ་ཧེས་ཕྱི་འབྲང་བསྐྲད། ཨོཾ་ཨརྒྷཾ་པྲ་ཏཱི་ཙྪ་ཨཱ་
ཧཱུཾ། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཨོཾ་ཡོ་ག་ཤུདྡྷ་སརྦ་དྷརྨ་ཡོ་ག་ཤུདྡྷོ་ཉཧཾ། ཨོཾ་ཨརྒྷཾ་པྲ་ཏཱི་ཙྪ་ཨཱ་ཧཱུཾ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་
གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུང་ཞིང་དབང་བསྐུར་བས། གཙོ་བོ་ལ་རྡོར་སེམས། ཕག་མོ་ལ་མི་བསྐྱོད་པ། མཁའ་འགྲོ་མ་སོགས་བཞི་ལ་རིན་འབྱུང་
གིས་དབུ་བརྒྱན་ཅིང། དབང་གི་ལྷ་རྣམས་ཀྱང་བདག་ཉིད་ལ་ཐིམ་པར་གྱུར། མཆོད་པ་བྱིན་གྱིས་བརླབས་ཏེ། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟའི་བར་གྱིས་མཆོད། དྲིན་ཅན་རྩ་བ་དང་བརྒྱུད་པར་

[061B] ཉེ་སྙིང་སོ་སོའི་མཇུག་ཏུ་ཨོཾ་ཨཱ་ཧཱུཾ་བཏགས་ལ་འབུལ། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ། ཆོས་སྐྱོང་བའི་བསྲུང་མ་
མཐུ་རྩལ་ཅན་རྣམས་ཀྱི་ཞལ་དུ། དཔའ་བོ་དང་རྣལ་འབྱོར་མ་དང། ཕྱོགས་སྐྱོང་དང་ཞིང་སྐྱོང་དང། ཀླུ་ལ་སོགས་པ་རྣམས་ཀྱི་ཞལ་དུ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་
པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཡབ་ཡུམ་སྙོམས་པར་ཞུགས་པས་ལྷན་སྐྱེས་ཀྱི་བདེ་སྟོང། གསང་བ་དང་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། དེ་ནས་ཡབ་ཡུམ་གྱི་སྙིང་པོ་ཉེ་སྙིང་གཉིས་དང། མཁའ་འགྲོ་
མ་བཞིའི་སྔགས་བརྗོད་པའི་སྔགས་མཆོད་བྱ། ཤེས་ཤིང་སྤྲོ་ན། རྐང་བརྒྱད་གཉིས་ཀྱིས་བསྟོད། བསྡུ་ན། ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་ཀྱི། །རྡོ་
རྗེ་ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང། །འདུ་དང་དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་ཕྱག་འཚལ་ལོ། །ཞེས་པས་བསྟོད། མཚམས་འདིར་ཟབ་པ་དང་
རྒྱ་ཆེ་བའི་བསྐྱེད་རིམ་གྱི་གཙོ་བོའི་རྣལ་འབྱོར་ལ་རྩེ་གཅིག་ཏུ་བརྩོན་པར་བྱ། བསྒོམ་པས་སྐྱོ་ན། ཕྲེང་བ་གསུང་རྡོ་རྗེའི་ངོ་བོར་བྱིན་གྱིས་བརླབས་ལ། དམ་ཚིག་གི་བཟླས་པའམ། གོང་བུའི་བཟླས་པ་ཅི་རིགས་པའི་སྒོ་

[062A]༄༅། །ནས། ཨོཾ་ཤྲི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ་ཌཱ་ཀི་ནཱི་ཛཱ་ལ་ཤཾ་ཝ་རཾ་སཱཧཱ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧུཾ་ཧཱུཾ་ཕཊ་སཱཧཱ་
ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ། ཨོཾ་ལཱ་མེ་ཧུཾ་ཧཱུཾ་ཕཊ། ཨོཾ་ཁཎྜ་རོ་ཧེ་ཧུཾ་ཧཱུཾ་ཕཊ། ཨོཾ་རཱུ་པི་ཎཱི་ཡེ་ཧུཾ་ཧཱུཾ་ཕཊ། ཧེ་རུ་ཀའི་ཡིག་བརྒྱ་བཟླས། ཉེར་བསྡུ་བྱས་ཏེ། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་
སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅིག་གར་བྱེད་ཤོག་ལྷ་མོ་ཚད་མ་དམ་ཚིག་ཚད་མ་དང། །དེ་བརྗོད་
གཞུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་
ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་བགྱི། ཞེས་དགེ་བ་རྣམས་རྫོགས་བྱང་དུ་བསྔོ། ཐུན་མཚམས་སུ་ཡང་སྒོ་གསུམ་ཐ་མལ་གྱི་སྣང་ཞེན་དང་བྲལ་བའི་ཚངས་སྤྱོད་ལ་གནས་ནས་
ཉལ་བ་དང། ལྡང་བ་དང། ཁྲུས་དང། ཁ་ཟས་ཀྱི་རྣལ་འབྱོར་དང། འདས་པ་དང། མ་འདས་པའི་གཏོར་མའི་རིམ་པ་ལ་བརྩོན་པས། དལ་བ་དོན་ལྡན་དུ་བྱའོ། །རྒྱ་བོད་མཁས་གྲུབ་བྱེ་བས་གཤེགས་པའི་ལམ་

[062B] །བྱིན་རླབས་གཏེར་ཆེན་བདེ་མཆོག་སྦས་ཆུའི་མཚོ། །རྣམ་དཔྱོད་བརྩོན་པའི་གྲུ་ཡིས་ལེགས་བརྒལ་ཏེ། །རིམ་པ་དང་པོའི་སྙིང་པོའི་སྙིང་པོ་ཡི། །ཕུན་ཚོགས་འདོད་
འཇོའི་བཻ་ཌཱུ་ར་ཕྲེང་མཛེས་གང། །སྤེལ་བར་བྱེད་པོ་མདོ་རྒྱུད་གཞུང་བརྒྱ་ལ། །ལེགས་པར་སྦྱངས་པའི་མང་ཐོས་སྤོང་བ་པ། །དགེ་སློང་བློ་བཟང་ཆོས་ཀྱི་རྒྱལ་མཚན་ཡིན། །འདིས་མཚོན་དགེ་བས་བདག་གཞན་
འགྲོ་བ་ཀུན། །མཐོང་བའི་ཆོས་ལ་དཔའ་བོ་མཁའ་འགྲོའི་དབུས། །བདེ་བ་མཆོག་གི་གར་གྱིས་རོལ་གྱུར་ཅིག་ཅེས་དཔལ་འཁོར་ལོ་བདེ་མཆོག་ལྷ་ལྔའི་སྒྲུབ་ཐབས་ཤིན་ཏུ་བསྡུས་པ་འདི་ནི། ལམ་འདི་ལ་ལྷག་
པར་མོས་པས་ཐུགས་དམ་བྱེད་འདོད་ཀྱང། རྒྱས་པ་མ་ལྕོགས་པ་འགའ་ཞིག་གིས་བསྐུལ་བའི་ངོར། ཚིག་ཕྲེང་བ་སྡུས་ཤིང་དོན་གྱི་གནད་ཆད་པ་མེད་པ་སྙིང་པོར་དྲིལ་ཏེ། མདོ་རྒྱུད་མན་ངག་འཛིན་པ་ཤཱཀྱའི་
དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། འབྲོག་རི་བོ་ཆེ་དགེ་ལྡན་རྣམ་པར་རྒྱལ་བར་བཀོད་པའི་ཡི་གེ་པ་ནི་དགེ་ཚུལ་རིན་ཆེན་ཚེ་རིང་ཆོས་འཕེལ་ལོ།། །། ༄༅། །ན་མོ་ཙཀྲ་སམྦ་རཱ་ཡ། འདིར་དཔལ་འཁོར་ལོ་བདེ་མཆོག་དཀར་པོའི་སྒོ་ནས་ཚེ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། སེམས་ཅན་ཐམས་

[063A]༄༅། །ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཕྱིར་དུ་དཔལ་འཁོར་ལོ་བདེ་མཆོག་བསྒྲུབ་པའི་རྣལ་འབྱོར་ཉམས་སུ་ལེན་སྙམ་པ་གསུམ་སོགས་བྱའོ།། དེ་ནས་
སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་དཀར་པོ་དང་ཧྲཱི་དམར་པོ་དེ་ལས་འོད་འཕྲོས། དོན་གཉིས་བྱས། ཚུར་འདུས། ཡོངས་སུ་གྱུར་པ་ལས། རང་ཉིད་དཔལ་
འཁོར་ལོ་བདེ་མཆོག་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་འཆི་མེད་བདུད་རྩིས་གང་བའི་བུམ་པ་རེ་རེ་བཟུང་ནས་ཡུམ་ལ་འཁྱུད་པ། ཡུམ་རྡོ་རྗེ་རྣལ་འབྱོར་མ་ཞལ་གཅིག་ཕྱག་གཉིས་
ཀྱིས་བདུད་རྩིས་གང་བའི་ཐོད་པ་རེ་རེ་བཟུང་ནས་ཡབ་ལ་འཁྱུད་པ། གཉིས་ཀའང་རུས་པ་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། དར་བཟང་པོའི་སྟོད་གཡོགས་དང་སྨད་གཡོགས་ལེགས་པར་གསོལ་
བ། མཚན་དང་དཔེ་བྱད་ཀྱིས་སྤྲས་པ། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཡབ་རྡོ་རྗེའི་སྐྱིལ་ཀྲུང་དང། ཡུམ་པདྨའི་སྐྱིལ་ཀྲུང་གིས་བཞུགས་པ། དེ་གཉིས་ཀྱི་སྤྱི་བོར་ཨོཾ། མགྲིན་པ་ཨཱ་ཐུགས་
ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དབང་གི་ལྷས་དབང་བསྐུར། ཡབ་ལ་མི་བསྐྱོད་པ་དང། ཡུམ་ལ་

[063B] རྒྱལ་བ་ཀུན་གྱི་ཡེ་ཤེས་གཅིག་བསྡུས་ནས། །དྲན་པས་ཚེ་དང་ཡེ་ཤེས་མཆོག་སྩོལ་བའི། །ཁྱབ་བདག་འཁོར་ལོ་སྡོམ་པ་ཡབ་ཡུམ་ལ། །ལུས་ངག་ཡིད་གསུམ་གུས་
པས་ཕྱག་འཚལ་ལོ། །ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། ཨོཾ་ཨཱ་ཧཱུཾ་གིས་ནང་མཆོད་ཕུལ། དེ་ནས་རང་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་འཆི་མེད་བདུད་རྩིས་
གང་བའི་བུམ་པའི་དབུས་སུ་རྡོ་རྗེ་རྩེ་ལྔ་པའི་ལྟེ་བའི་ནང་དུ། ཟླ་གདན་ལ་གནས་པའི་ནང་གི་སེམས་ཧཱུཾ་ཡིག་དཀར་པོ་དེའི་སྟེང་དུ་བླ་མ་དང་དབྱེར་མི་ཕྱེད་པའི་ཡི་དམ་ཡབ་ཡུམ་སྙོམས་པར་ཞུགས་
པའི་བྱང་ཆུབ་ཀྱི་སེམས་ཀྱི་རྒྱུན་གྱིས་ཧཱུཾ་ཡིག་ལ་ཁྲུས་གསོལ་བས། སྡིག་སྒྲིབ་དང་ནད་གདོན་ཚེའི་བར་ཆད་ཐམས་ཅད་དག་པར་བསམ། ཧཱུཾ་ཡིག་གི་མཐའ་སྐོར་དུ་སྔགས་ཀྱི་ཕྲེང་བས་བསྐོར་བ་ལས་
འོད་ཟེར་འཕྲོས་པས། ཧཱུཾ་ཡིག་གི་ནང་གང་བར་བསམས་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཚེ་ལ་སྲུངས་ཤིག་སཱཧཱ། ཞེས་ཅི་མང་བཟླས་པས། གནས་སྐབས་སུ་འཆི་བདག་གི་གཡུལ་ལས་རྒྱལ་ཞིང། མཐར་ཐུག་
འཁོར་ལོ་བདེ་མཆོག་གི་གོ་འཕང་མྱུར་དུ་ཐོབ་པར་འགྱུར་རོ། །ཞེས་པ་ནི་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། དྲུང་རམ་པ་བཟང་པོ་རྒྱལ་མཚན་ལ་གདམས་པའོ།། །།༄༅། །ན་མོ་རཏྣ་ཏྲ་

[064A]༄༅། །ཡཱ་ཡ། རྗེ་བཙུན་རྣལ་འབྱོར་མའི་བསྐྱེད་རྫོགས་ཀྱི་སྙིང་པོ་བསྒོམ་པར་འདོད་པས་སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་
བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྗེ་བཙུན་མའི་རྣལ་འབྱོར་ཉམས་སུ་ལེན་སྙམ་དུ་བསམ། རང་གི་སྤྱི་བོར་རྩ་བའི་བླ་མ་རྡོ་རྗེ་འཆང་གི་རྣམ་པ་ཅན་བཞུགས་པར་གྱུར། དུས་གསུམ་སངས་
རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་མོས་གུས་དྲག་པོས་གསོལ་བ་མང་དུ་བཏབ་པའི་མཐར་བླ་མ་རང་ལ་ཐིམ་པ་སྙིང་གར་བཾ་ཡིག་ཏུ་གྱུར་པ་ལས་འོད་འཕྲོས། དོན་གཉིས་
བྱས། འདུས། བཾ་ལ་ཐིམ་པ་ཡོངས་སུ་གྱུར་པ་ལས། རང་ཉིད་རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས་མ་གཡས་གྲི་གུག་ཐུར་དུ་གདེངས་ཤིང། གཡོན་ཐོད་པ་བདུད་
རྩིས་གང་བ་ཞལ་དུ་གསོལ་བའི་མཚན་ཁུང་ན་ཁ་ཊཱཾ་ག་བསྣམས་པ། དབུ་སྐྲ་བསིལ་བུར་བབ་ཅིང་གཅེར་མོ་རུས་པའི་རྒྱན་གྱིས་བརྒྱན་པ། ཞབས་གཡས་བརྐྱངས་ཤིང་གཡོན་བསྐུམས་པས་འཇིགས་བྱེད་
དང་དུས་མཚན་མནན་ནས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པའི་འོད་ཟེར་གྱིས། བསྒོམ་པ་དང་འདྲ་བའི་ཡེ་ཤེས་པ་དཔའ་བོ་དང་

[064B] ཕཻཾ། །ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་ལྷས་དབང་བསྐུར། རྣམ་སྣང་གིས་དབུ་བརྒྱན་པར་གྱུར། མཆོད་པ་དང་ནང་མཆོད་འབྲུ་གསུམ་གྱིས་
བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་བཛྲ་བཱ་རཱ་ཧཱི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། ཨོཾ་ཨཱ་ཧཱུཾ་གིས་ནང་མཆོད་ཕུལ། དཔལ་ལྡན་ཡེ་ཤེས་མཁའ་འགྲོ་མ། །མཁའ་འགྲོ་མ་ཡི་འཁོར་ལོ་
བསྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབས་ལ་ཕྱག་འཚལ་ལོ། །ཞེས་བསྟོད། རང་གི་སྙིང་གར་ཟླ་གདན་ལ། བཾ་ཧཱུཾ་གིས་མཚན་པའི་མཐར། ཨོཾ་ཨོཾ་ཨོཾ། སརྦ་བུདྡྷ་ཌཱ་ཀི་ནཱི་བཛྲ་བརྞྞ་ནཱི་ཡེ་བཛྲ་བཻ་རོ་ཙ་ནཱི་
ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སཱཧཱ། ཞེས་པས་བསྐོར་བ་ལ་དམིགས་ནས་སྤྲོ་ཞིང་བསྡུ་བས་སྔགས་དེ་ཉིད་མང་དུ་བཟླ་ཞིང་རྩེ་གཅིག་ཏུ་བསྒོམ་མོ། །འདིའི་རྫོགས་རིམ་བསྒོམ་པར་འདོད་ན་བཟླས་པའི་མཇུག་ཏུ་རང་
རྗེ་བཙུན་མར་གསལ་བའི་རྩེ་གསུམ་འཁོར་ལོ་བཞི་ལྡན་དུ་གསལ་བའི་སྙིང་གའི་དབུ་མའི་ནང་དུ་མི་གཤིགས་པའི་ཐིག་ལེ་དགའ་བ་འཁྱིལ་བ་དཀར་དམར་འོད་འབར་བ་ལ་སེམས་ཞུགས་པ་བཞིན་དུ་
བྱས་ནས་བྱིང་རྒོད་དང་བྲལ་བར་རྩེ་གཅིག་ཏུ་བསྒོམ་ཞིང། མཇུག་ཏུ་དགེ་བ་བསྔོའོ། །འདི་ནི་ཤིན་ཏུ་ཟབ་པས་གསང་སྟེ་ཉམས་སུ་ལེན་ནོ། ཞེས་མཉྫུ་ཤྲཱི་ཆོས་རྗེས་བསྐུལ་ནས་མདོ་རྒྱུད་མན་ངག་འཛིན་

[065A]༄༅། །པ་རྒྱལ་ཁམས་པ་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བར་སྦྱར་བའོ།། །།༄༅། །ན་མོ་བཛྲ་
ཡོ་གི་ནཱི་བྷྱ་སྒྲིབ་བྲལ་ལྷན་སྐྱེས་དགའ་བའི་ཡེ་ཤེས་ནི། །མཛེས་སྡུག་ལྷ་མོའི་གཟུགས་སུ་ལེགས་ཤར་བ། །དྲན་པ་ཙམ་གྱིས་ཤེས་རབ་མཆོག་སྩོལ་བའི། །མཁའ་སྤྱོད་དབང་མོས་རྟག་ཏུ་བདག་སྐྱོངས་
ཤིག་འདིར་ཕག་དཀར་ཤེས་རབ་གསལ་བྱེད་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་བཾ་ལས་པདྨ་
དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧྲཱི་དམར་པོ་ལས་རྡོ་རྗེ་ཧྲཱི་ས་མཚན་པ། དེ་ལས་འོད་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་མི་ཤེས་པའི་མུན་པ་བསལ། ཤེས་རབ་ཀྱི་སྣང་
བ་ལ་བཀོད། ཚུར་འདུས། ཡོངས་སུ་གྱུར་པ་ལས། རང་ཉིད་རྗེ་བཙུན་མ་ཤེས་རབ་གསལ་བྱེད་སྐུ་མདོག་དམར་མོ་གཞོན་ནུ་ལང་ཚོ་བཅུ་དྲུག་ལོན་པའི་ཉམས་ཅན། ནུ་འབུར་རབ་ཏུ་རྒྱས་པ། མཆེ་བ་
ཅུང་ཟད་གཙིགས་པ། ཁྲོ་ཞིང་འཛུམ་པ། ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་རྡོ་རྗེ་རོ་གདན་ལ་བསྣུན་པའི་ཚུལ་གྱིས་འཛིན་ཅིང། གཡོན་བདུད་བཞིའི་ཁྲག་གིས་གང་བའི་

[065B] ཐོད་སྐམ་ལྔའི་དབུ་རྒྱན་དང། ཁྲག་འཛག་པའི་ཐོད་རློན་ལྔ་བཅུའི་དོ་ཤལ་ཅན། དབུ་སྐྲ་ཕྱེད་བཅིངས་སུ་བྱས་ཤིང། གཅེར་མོ་
རུས་པའི་རྒྱན་གྱིས་བརྒྱན་པ། ཞབས་གཡས་བརྐྱངས་ཤིང་གཡོན་བསྐུམས་པས་རོ་གདན་ལ་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པ། ཐུགས་ཀའི་ཧཱུཾ་གི་འོད་ཟེར་གྱིས་མཁའ་
སྤྱོད་ལ་སོགས་པ་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་ལྷ་རྣམས་ཀྱིས་ཨོཾ་ཙཀྲ་བའི་ར་སྟྭཾ་ཨ་
བྷིཥིཉྩ་མི། ཞེས་གསུང་ཞིང་དབང་བསྐུར་བས་མི་བསྐྱོད་པས་དབུ་བརྒྱན་པར་གྱུར། མ་ལུས་རྒྱལ་བ་ཀུན་གྱི་ཡུམ། །དྲན་པས་ལྷན་སྐྱེས་བདེ་ཆེན་དང། །ཤེས་རབ་སྣང་བ་མཆོག་སྩོལ་བའི། །རྡོ་རྗེ་ཕག་མོ་དེ་ལ་
འདུད། ཅེས་པས་ཕྱག་བྱ། ཧ་ཧོ་ཧྲཱི་ལན་གསུམ་བརྗོད་པས་མཆོད་རྫས་རྣམས་སྦྱངས་རྟོགས་སྦར་གསུམ་བྱས་ལ། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །ཡོན་ཆབ་མེ་ཏོག་བདུག་སྤོས་མར་མེ་
དང། །དྲི་ཆབ་ཞལ་ཟས་རོལ་མོ་ཅི་མཆིས་པ། །བློ་ཡིས་བསླངས་ནས་གུས་པའི་ཡིད་ཀྱིས་མཆོད། །ཨོཾ་བཛྲ་བཱ་རཱ་ཧཱི་ཨརྒྷཾ་ནས་ཤཔྟའི་བར་དང། ཨོཾ་ཨཱ་ཧཱུཾ་བཏགས་ལ་ནང་མཆོད་ཀྱང་འབུལ། དུག་
[066A]༄༅། །གསུམ་དབང་གིས་སྒོ་གསུམ་སྡིག་པའི་ལས། །གང་བགྱིས་མ་ལུས་ནོངས་པའི་ཡིད་ཀྱིས་བཤགས། །རང་གཞན་དགེ་བ་ཇི་སྙེད་བགྱིས་ཀུན་ལ། །བདག་ཅག་དགའ་བའི་བློ་ཡིས་རྗེས་
ཡི་རང། །བླ་མེད་ཐེག་མཆོག་སྟོན་པའི་གསུང་རབ་སོགས། །དྲི་མེད་ཆོས་ཀྱི་འཁོར་ལོ་བསྐོར་དུ་གསོལ། །སྲིད་པའི་རྒྱ་མཚོ་ཇི་སྲིད་མ་བསྐམས་བར། །དེ་སྲིད་ཡུན་དུ་བརྩེ་བས་བཞུགས་སུ་གསོལ། །དགེ་
ཚོགས་འགྲོ་བའི་མ་རིག་མུན་སེལ་ཞིང། །རྡོ་རྗེ་འཆང་གི་གོ་འཕང་ཐོབ་ཕྱིར་བསྔོ། །ཞེས་ཡན་ལག་བདུན་པ་ཕུལ་ལ། །བསྟོད་པ་དང་ལྷན་ཅིག་བཟླས་པ་ཇི་ལྟར་བྱ་བའི་མན་ངག་སྟོན་པ་ནི། འདི་ལྟར་མི་ཤེས་
བློ་ཡི་རབ་རིབ་བསལ་བའི་ཕྱིར། །ལྟེ་བར་ཆུ་སྐྱེས་གེ་སར་གཡོ་བའི་དབུས། །ཚ་ཟེར་རྒྱལ་པོ་འོད་ཟེར་འབར་བའི་སྟེང། །ཧྲཱི་བཞུགས་འོད་དཀར་འཕྲོ་ལ་ཕྱག་འཚལ་ལོ། །ཧྲཱི་དཀར་དྷཱུ་ཏཱི་ནས་ཞུགས་ཞལ་
ནས་ཐོན། །འོད་ཟེར་ཕྱོགས་བཅུར་འཕྲོས་པས་སངས་རྒྱས་དང། །མཁས་པའི་ཡོན་ཏན་བསྟན་བཅོས་སྒྱུ་རྩལ་སོགས། འོད་ཀྱིས་ལྟེ་བར་སྡུད་ལ་ཕྱག་འཚལ་ལོ། །ཧྲཱི་ཡིག་གཉིས་པ་མགལ་མེའི་
འཁོར་ལོ་བཞིན། །ལྟེ་བ་ནས་བཞུགས་ཞལ་ནས་རབ་འཁོར་ཞིང། །འོད་ཟེར་ཡོན་ཏན་དང་བཅས་ལྟེར་བསྡུས་ནས། །རབ་འཁོར་ཤེས་རབ་སྩོལ་ལ་ཕྱག་འཚལ་ལོ། །ཞེས་བསྟོད་ཅིང། དེ་དག་

[066B] ཐུན་རེ་ལ་ཧྲཱི་ཡིག་ཁྲི་ཕྲག་ལ་སོགས་པ་བཟླས་བརྗོད་བྱས་པས། ཤེས་རབ་དང་བདེ་བ་ཆེན་པོའི་ཡེ་ཤེས་ཕུན་སུམ་ཚོགས་པ་ཐོབ་པར་འགྱུར་རོ། །མཇུག་ཏུ་དགེ་རྩ་རྣམས་རྫོགས་
བྱང་དུ་བསྔོ་བ་དང། ཐུན་མཚམས་སུ་གཏོར་མ་འཕུལ་བའི་རིམ་པ་སོགས་ཀྱང་ཤེས་པར་བྱའོ། །ཕག་དཀར་ཤེས་རབ་གསལ་བྱེད་ཀྱི། །བསྒྲུབ་པའི་ཐབས་ཀྱི་རིམ་པ་འདི། །དགེ་སློང་ཆོས་ཀྱི་རྒྱལ་
མཚན་ལ། །དམ་པ་དུ་མས་བསྐུལ་བའི་ཚེ། །སློབ་དཔོན་གོང་ག་ནས་མཛད་པའི། །རྗེ་བཙུན་ཤེས་རབ་གསལ་བྱེད་མའི། །རྒྱ་བསྟོད་ཇི་བཞིན་ལེགས་པར་སྦྱར། །དགེ་དེས་ཀུན་མཁྱེན་ཉིད་གྱུར་ཅིག་
ཅེས་པའི་ཡི་གེ་པ་ནི་ནང་སོ་འཇམ་དབྱངས་རྒྱལ་མཚན་ནོ།། །།༄༅། །ན་མོ་གུ་རུ་བཛྲ་པཱ་ཎི་ཡེ། འདིར་གསང་བའི་བདག་པོ་འཁོར་ལོ་ཆེན་པོ་བསྒྲུབ་པར་
འདོད་པས། །སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་སྣ་ཚོགས་པདྨ་འདབ་མ་བརྒྱད་པའི་དབུས་སུ། ཚངས་པ་དང་བརྒྱ་
བྱིན་གཡས་གཡོན་དུ་བསྒྱེལ་མའི་ངོར་པད་གདན་ཟླ་ཉིའི་སྟེང་དུ། སྤྲུལ་པ་མི་ཕྱེད་རྡོ་རྗེ་རྩེ་ལྔ་པ་ཧཱུཾ་གིས་མཚན་པ་ལས་འོད་འཕྲོས། དོན་གཉིས་བྱས། འདུས། རྡོ་རྗེ་ལ་ཐིམ་པ་ཡོངས་སུ་གྱུར་པ་

[067A]༄༅། །ལས། རང་ཉིད་སངས་རྒྱས་འཁོར་ལོ་ཆེན་པོ་གོས་སྔོན་པོ་ཅན། སྐུ་མདོག་མཐིང་ནག་ཞལ་གསུམ་ཕྱག་དྲུག་པ། ཞབས་གཡས་བསྐུམས་ཤིང་གཡོན་བརྐྱངས་པ། རྩ་ཞལ་མཐིང་
ག་ཆར་སྤྲིན་ལྟར་གནས་པ། གཡས་ཞལ་དུང་ལྟར་དཀར་ཞིང་ཡ་སོས་མ་མཆུ་མནན་པ། གཡོན་ཞལ་པདྨ་རཱ་ག་ལྟར་དམར་བའི་མདངས་ཅན། ཞལ་གསུམ་ཟླ་བའི་དཀྱིལ་འཁོར་ལྟར་རྒྱས་པ། ཞལ་རེ་
རེའང་དམར་ལ་ཟླུམ་པའི་སྤྱན་གསུམ་གསུམ་མེའི་ཕུང་པོ་འདྲ་བ། སྨིན་མ་དང་དཔྲལ་བའི་མཚམས་སུ་ཁྲོ་གཉེར་བསྡུས་ཤིང་ཤིན་ཏུ་ཁྲོས་པ། ལྗགས་འདྲིལ་ཞིང་མཆེ་བ་གཙིགས་པ། ཧཱུཾ་ཧཱུཾ་དང་ཨ་
ལ་ལའི་སྒྲ་ཆེན་པོ་འབྲུག་ལྟར་ཕྱོགས་བཅུར་སྒྲོག་ཅིང་དབུགས་མེ་ལྕེ་ལྟར་རབ་ཏུ་འབར་བ། དབུ་སྐྲ་ཁམ་སེར་གྱེན་དུ་བརྫེས་པ། རལ་པའི་ཅོད་པན་ལ་མི་བསྐྱོད་པས་བརྒྱན་པ། ལྟོ་བ་ཡངས་ཤིང་
གསུས་པའི་སྨད་འཁྱིལ་བ། ཕྱག་གཡས་ཀྱི་དང་པོས་ཁྲོ་བོའི་རྡོ་རྗེ་རྩེ་ལྔ་པ་འཕྱར་ཞིང། གཡོན་གྱི་དང་པོས་སྡིགས་མཛུབ་མཛད་པ། བར་པ་གཉིས་ཐལ་མོའི་སྒྲ་སྒྲོག་པས་ཡུམ་ལྷ་མོ་མཛེས་ལྡན་
མ་སྔོན་མོ་གྲི་ཐོད་འཛིན་པ་ལ་འཁྱུད་པ། ཐ་མ་གཉིས་ཀྱིས་གདོལ་པའི་རིགས་སྟོབས་རྒྱུ་དང། རིགས་ལྡན་ནག་པོའི་སྐེད་པ་ནས་བཟུང་སྟེ་མགོ་བོ་རྩ་ཞལ་དུ་གསོལ་ཞིང། མཇུག་མ་ཞབས་འོག་ཏུ་

[067B] གོས་སྔོན་པོའི་སྟོད་གཡོགས་དང། སྟག་གི་པགས་པའི་ཤམ་ཐབས་འཕྱར་བ། ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་བཞུགས་ཤིང་སེམས་དཔའ་གསུམ་གྱི་བདག་ཉིད་ཅན་དུ་གྱུར་
པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེ་ལས་འོད་ཟེར་འཕྲོས་བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་
གྱུར༑ དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། མཆོད་པ་བླ་མེད་ལྟར་བྱིན་གྱིས་བརླབས་ལ། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། ཨོཾ་ཨཱ་ཧཱུཾ་ཧྲཱི་ཧ་ཧོ་
ཧྲཱི་ས། ནང་མཆོད་བྱིན་གྱིས་བརླབས་ཏེ་འབུལ། སྟོབས་པོ་ཆེ་ལ་དྲག་ཤུལ་ཆེ། །རིགས་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །ཞེས་པས་བསྟོད། མན་ངག་
བཞིན་ཏིང་ངེ་འཛིན་ལས་མ་ཡེངས་པར། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷཱ་སཏ་ཧཱུཾ་ཕཊ། ཅེས་པ་སྙིང་པོ་དང། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་རཱ་ཛྙ་པ་ཡ་ཏི་སཱཧཱ། ཞེས་པའི་ཉེ་སྙིང་ཅི་མང་བཟླས་
ལ༑ མཇུག་ཏུ་དགེ་བ་རྫོགས་བྱང་དུ་བསྔོའོ། །ཞེས་པ་འདི་ཡང་འགའ་ཞིག་ལ་ཕན་པའི་བསམ་པས། ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའི་ཡི་གེ་པ་ནི་ཞ་ལུ་བ་ཚེ་རིང་ཆོས་

[068A]༄༅། །འཕེལ་ལོ།། །།༄༅། །སསྟི། གྲུབ་དབང་པདྨ་འབྱུང་གནས་ཀྱི། །ཞབས་པད་བཏུད་ནས་དེ་ཉིད་ཀྱི། །སྒྲུབ་ཐབས་ཕན་བདེའི་ཀུནྡའི་ཚལ། །རྒྱས་པར་བྱ་བའི་ཟླ་ཤེལ་འགོད། །འདིར་
སློབ་དཔོན་པདྨའི་བླ་མའི་རྣལ་འབྱོར་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས་འདི་ལྟར། མདུན་གྱི་ནམ་མཁར་པད་སྡོང་ཡངས་པའི་རྩེར། །སེང་ཁྲི་པད་ཟླ་
ཉི་མའི་དཀྱིལ་འཁོར་སྟེང། །སངས་རྒྱས་ཀུན་དངོས་གྲུབ་དབང་པདྨ་འབྱུང། །སྐུ་མདོག་དམར་སྨུག་དགྱེས་པའི་འཛུམ་ཞལ་ཅན། །ཁམས་གསུམ་ཟིལ་གྱིས་གནོན་ཕྱིར་ལྟ་སྟངས་མཛད། །ཞལ་གཅིག་ཕྱག་
གཉིས་གཡས་པས་བདེ་སྟོང་གི་ཡེ་ཤེས་མཚོན་ཕྱིར་རྡོ་རྗེ་ཐུགས་ཀར་འཛིན། །ཕྱག་གཡོན་ཟག་མེད་བདུད་རྩིས་ཡོངས་གང་བའི། །རིན་ཆེན་ཐོད་པ་མཉམ་བཞག་སྟེང་འཛིན་པའི། །མཆན་ཁུང་ཁ་ཊཱཾ་རྩེ་
གསུམ་དག་གིས་བརྒྱན། །རིགས་བདག་རང་བཞིན་དབུ་རྒྱན་པཎ་ཞུ་དང། །དབང་སྔོན་མདངས་ལྡན་ཟ་འོག་བེར་ཚན་གསོལ། །མཚན་དཔེའི་དཔལ་འབར་ཉི་མ་འབུམ་གྱི་འོད། །ཀུན་ནས་འཕྲོ་བ་གཟི་བརྗིད་
འབར་བའི་སྐུ། །འཇའ་ཚོན་གུར་ཁྱིམ་འཁྲིགས་པའི་ཀློང་ཡངས་སུ། །མི་ཕྱེད་རྡོ་རྗེའི་སྐྱིལ་ཀྲུང་ཚུལ་གྱིས་བཞུགས། །མཐའ་སྐོར་དཔའ་བོ་མཁའ་འགྲོའི་ཚོགས་རྣམས་དང། །རིག་འཛིན་པཎ་གྲུབ་བགྲང་ཡས་

[068B] །སྒོ་གསུམ་རྡོ་རྗེ་གསུམ་གྱི་ཡི་གེས་མཚན། །ཐུགས་ཀའི་ཧཱུཾ་ཡིག་འོད་ཟེར་ལྕགས་ཀྱུ་ཡིས། །པདྨ་འོད་དང་བདེ་བ་ཅན་སོགས་ནས། །པདྨ་འབྱུང་གནས་མཁའ་འགྲོའི་ཚོགས་དང་བཅས། །སྤྱན་
དྲངས་ཛཿ་ཧཱུཾ་བཾ་ཧོཿ་རོ་གཅིག་གྱུར། །དེ་ལྟར་སྐྱབས་གསུམ་ཀུན་འདུས་ཀྱི་བདག་ཉིད་དུ་བསམས་ནས་ཕྱག་མཆོད་སོགས་ཡན་ལག་བདུན་པ་འབུལ་བ་ནི། དུས་གསུམ་བདེ་གཤེགས་མ་ལུས་འདུས་པའི་སྐུ།།
ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གནས། །ཚོགས་མཆོག་དཔའ་བོ་མཁའ་འགྲོ་ཀུན་གྱི་རྗེ། །ཨཽ་རྱན་རིན་པོ་ཆེ་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་ཕྱི་ནང་གསང་བ་ཡི། །མཆོད་སྤྲིན་
རྒྱ་མཚོས་ཞིང་ཀུན་བཀང་སྟེ་འབུལ། །བདག་ལུས་ལྤགས་པ་རིན་ཆེན་གསེར་གྱི་གཞིར། །ཡན་ལག་ཉིང་ལག་གླིང་བཞི་གླིང་ཕྲན་བརྒྱད། །ཁོག་པ་རི་རབ་མིག་གཉིས་ཉི་ཟླ་ཟུང། །མགོ་བོ་ཕྱོགས་
ལས་རྣམ་རྒྱལ་རྒྱལ་མཚན་རྩེར། །ཙིཏྟ་ཡིད་བཞིན་ནོར་བུས་མཛེས་པར་བརྒྱན། །ཤ་ཕྲག་རིན་ཆེན་བདུན་དང་འདོད་ཡོན་ལྔ། །ལྷ་མིའི་ལོངས་སྤྱོད་ཀུན་བཟང་མཆོད་སྤྲིན་དུ། །སྤྲུལ་ནས་ཕྱི་ནང་
མཎྜལ་བཟང་པོས་མཆོད། །ཐོག་མེད་དུས་ནས་ཐ་མ་ད་ལྟའི་བར། །བསགས་པའི་སྡིག་ལྟུང་ཐམས་ཅད་བཤགས་ཤིང་སྡོམ། །རང་བཞིན་དགེ་ཚོགས་སྤྱི་དང་གུ་རུ་རྗེའི། །མཛད་པ་རྣམ་ཐར་ཀུན་ལ་

[069A]༄༅། །རྗེས་ཡི་རང། །འགྲོ་རྣམས་སྨིན་གྲོལ་ལམ་ལ་དགོད་པའི་ཕྱིར། །གསང་ཆེན་ཆོས་ཀྱི་འཁོར་ལོ་བསྐོར་དུ་གསོལ། །རྡོ་རྗེའི་སྐུ་ལ་འདས་གྲོངས་མ་མངའ་ཡང། །བློ་དམན་སྣང་ངོར་བསྐལ་བརྒྱར་བརྟན་པར་བཞུགས།།
འདི་ལྟར་བསྐྲུན་པའི་རྣམ་དཀར་དགེ་བ་ཡང། །འགྲོ་ཀུན་དོན་དུ་བྱང་ཆུབ་ཆེན་པོར་བསྔོ། །སྣང་བ་མཐའ་ཡས་ཐུགས་རྗེའི་ཟློས་གར་ལས། །རིན་ཆེན་འདོད་དགུ་འབྱུང་བའི་རྒྱ་མཚོ་ཆེར། །མ་ཆགས་པདྨ་འབར་བ་ལས་
འཁྲུངས་པའི། །ཨཽ་རྒྱན་རིན་པོ་ཆེ་ལ་གསོལ་བ་འདེབས། །ཕྱོགས་བཅུའི་སངས་རྒྱས་ཐམས་ཅད་བཀའ་བགྲོས་ནས། །བོད་ཡུལ་རྨོངས་པའི་མུན་པ་སེལ་བ་དང། །ལོག་འདྲེན་སྡེ་བརྒྱད་སྲིན་པོའི་ཁ་གནོན་མཛད། །ཨོ་རྒྱན་
རིན་པོ་ཆེ་ལ་གསོལ་བ་འདེབས། །དྲན་པ་ཙམ་གྱིས་ཉོན་མོངས་སྡུག་བསྔལ་སེལ། །གསོལ་བ་བཏབ་ན་མཆོག་དང་ཐུན་མོང་གི་དངོས་གྲུབ་ཀུན་སྩོལ་བསླུ་བ་མེད་པའི་སྐྱབས། །ཨཽ་རྒྱན་རིན་པོ་ཆེ་ལ་གསོལ་བ་འདེབས། །དེ་ལྟར་གསོལ་
བ་བཏབ་པས་གུ་རུ་ཡི། །སྐུ་གསུང་ཐུགས་ཀྱི་འོད་ཟེར་རྣམ་པ་གསུམ། །རིམ་དང་ཅིག་ཅར་རང་ལ་ལེགས་ཞུགས་པས། །དབང་ཐོབ་སྐུ་བཞི་མངོན་དུ་གྱུར་པར་བསམས། དེ་ནས་མན་ངག་བཞིན་དུ། །ཨོཾ་ཨཱ་ཧཱུཾ་བཛྲ་གུ་རུ་པདྨ་སི་དཧི་
ཧཱུཾ། ཞེས་བཟླས་པ་གང་མང་བྱས་ཏེ། །མཇུག་ཏུ་དགེ་བ་འདི་ཡིས་མྱུར་དུ་བདག་པདྨ་འབྱུང་གནས་འགྲུབ་གྱུར་ནས། །ཅེས་སོགས་བསྔོ་བ་སྨོན་ལམ་བྱའོ།།    ༈    །།སྨྲས་པ། བོད་ཁམས་ཡོངས་ཀྱི་སྤྱི་བོ་ལ། །བཀའ་དྲིན་ནོར་བུ་ངལ་

[069B] །པདྨ་ཀཱ་ར་བསྒྲུབ་པའི་ཐབས། །ཆ་ཤས་རྫོགས་པའི་ཟླ་ཤེལ་འདི། །བློ་བཟང་ཆོས་རྒྱན་རྣམ་དཔྱོད་ཀྱི། །རྒྱ་མཚོ་བསྲུབས་པའི་བྱེད་པོས་བསྐྲུན། །སྐུལ་བྱེད་སྔགས་འཆང་དགེ་ལེགས་ཏེ། །དགེ་ཚོགས་བྱང་ཆུབ་
ཆེན་པོར་བསྔོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། ཐུགས་རྗེའི་བདག་ཉིད་མར་མེ་མཛད་དཔལ་དང། །དབྱེར་མེད་རྟ་མགྲིན་དབང་གི་རྒྱལ་པོ་ལ། །གུས་པས་བཏུད་ནས་དེ་ཉིད་བསྒྲུབ་པའི་
ཐབས། །དའི་བཾ་ཀ་རའི་གཞུང་བཞིན་བྲི་བར་བྱ། འདིར་རྟ་མགྲིན་ཤྭ་ན་བཞིས་བསྐོར་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་སྟེ། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་དཔལ་རྟ་མགྲིན་བསྒྲུབ་པའི་རིམ་པ་ལ་འཇུག་པར་བྱའོ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས། པཾ་ལས་པདྨ་
འདབ་མ་བརྒྱད་པའི་ལྟེ་བར་ཨ་ལས་ཟླ་བ། མཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུཾ་ལས་རྡོ་རྗེ་སྔོན་པོའི་ལྟེ་བ་ལ་ཧཱུཾ་གིས་མཚན་པ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རྭ་བ་
སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་དུམ་བུ་གཅིག་ཏུ་གྱུར་པའི་ཕྱིར་རོལ་དུ་ཀལྤ་འཇིག་པའི་དུས་ཀྱི་མེ་ལྟ་བུའི་ཡེ་ཤེས་ཀྱི་མེ་ཁ་དོག་ལྔས་ཁྱབ་པར་གྱུར། གཞལ་

[070A]༄༅། །ཡས་ཁང་གི་དབུས་སུ་པཾ་ལས་པདྨ་འདབ་བརྒྱད། ཨ་ལས་ཟླ་བ། མཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུཾ་ལས་རྡོ་རྗེའི་ལྟེ་བ་ལ་ཧཱུཾ་དམར་པོས་མཚན་པ། དེ་ལས་འོད་ཟེར་འཕྲོས་
གདོན་བགེགས་འབྱུང་པོ་ཐམས་ཅད་ཚར་བཅད། རྒྱལ་བ་སྲས་བཅས་ཀྱི་མཐུ་སྟོབས་ནུས་པ་ཐམས་ཅད་སྤྱན་དྲངས། ཐིམ་པ་ཡོངས་སུ་གྱུར་པ་ལས། རང་ཉིད་ཁྲོ་རྒྱལ་རྟ་མགྲིན་གཙོ་འཁོར་ལྔའི་སྐུར་ཡོངས་སུ་རྫོགས་
པར་གྱུར་པ་ནི། དབུས་སུ་དཔལ་རྟ་མགྲིན་སྐུ་མདོག་དམར་པོ་དབུས་དམར་གཡས་སྔོ་གཡོན་དཀར་བའི་ཞལ་གསུམ་ཕྱག་བཞི། ཞབས་བཞི་པ། ཞལ་དབུས་མའི་གཙུག་ན་རྟ་མགོ་ལྗང་གུ་གྱེན་དུ་ཕྱོགས་ནས་རྟ་
སྐད་དྲག་པོས་ས་གསུམ་འགེངས་པ། མེ་ལྟར་འབར་བའི་སྤྱན་གསུམ་གསུམ་དང་ལྡན་ཞིང། ཞལ་རེ་རེའང་མཆེ་བ་བཞི་བཞི་གཙིགས་པ། ཕྱག་བཞིའི་དང་པོ་གཉིས་ཀྱིས་རྡོ་རྗེ་དང་པདྨ་འཕྱར་ཞིང། འོག་མ་གཉིས་
ཀྱིས་མདའ་གཞུ་འགེངས་པ། དབུ་སྐྲ་ཁམ་ནག་གྱེན་དུ་བརྫེས་ཤིང། རིགས་ལྔའི་བདག་ཉིད་ཀྱི་ཐོད་སྐམ་ལྔ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་ཅན། ཡན་ལག་སྦྲུལ་གྱིས་རབ་ཏུ་བརྒྱན་ཅིང། མི་ལྤགས་
ཀྱི་སྟོད་གཡོགས་དང། སྟག་ལྤགས་ཀྱི་ཤམ་ཐབས་གསོལ་བ། ཞབས་གཡས་པ་གཉིས་བསྐུམས་པས་ཚངས་པ་དཀར་པོ་དང་བརྒྱ་བྱིན་སེར་པོ་གཉིས་མནན་ཅིང། གཡོན་པ་གཉིས་བརྐྱངས་པས། དབང་ཕྱུག་

[070B] ཁྱབ་འཇུག་སྔོན་པོ་གཉིས་མནན་ནས་མེ་དཔུང་རབ་ཏུ་འབར་བའི་དབུས་ན་བཞུགས་པ། ཤར་དུ་རྡོ་རྗེ་ལས་བྱེད་མ་སྔོན་མོ། ལྷོར་གཤིན་རྗེ་ལས་བྱེད་མ་ནག་མོ། ནུབ་ཏུ་ཀླུའི་ལས་བྱེད་མ་དམར་མོ། བྱང་
དུ་གནོད་སྦྱིན་ལས་བྱེད་མ་སེར་མོ། བཞི་གའང་ཞལ་གཅིག་ཕྱག་གཉིས་མ། གཡས་གྲི་གུག་དང། གཡོན་ཐོད་ཁྲག་འཛིན་པ། ཁྲོ་ཞིང་རྔམས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། གཙོ་འཁོར་ལྔའི་
སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཉི་གདན་ལ་ཧྲཱི་ཡིག་ཧཱུཾ་གིས་མཚན་པའི་མཐར་སྔགས་ཀྱིས་བསྐོར་བ། ཐུགས་ཀའི་ཧཱུཾ་གི་འོད་ཟེར་གྱིས་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཨོཾ་སརྦ་
ཏ་ཐཱ་ག་ཏ་ཨརྒྷཾ་ནས་ཤཔྟའི་བར་གྱིས་མཆོད། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་
སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུང་ཞིང་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། མཆོད་པ་ནང་མཆོད་སོགས་བླ་མེད་ལྟར་བྱིན་གྱིས་བརླབས། ཨོཾ་པདྨཱ་ནྟྀ་ཀྲཏ་ས་པ་རི་ཝཱ་ར་
ཨརྒྷཾ་ནས་སྤརཤ་པྲ་ཏཱི་ཙྪ་ཧཱུཾ་སཱཧཱའི་བར་གྱིས་མཆོད། འབྲུ་གསུམ་གྱིས་ནང་མཆོད་འབུལ། དུས་གསུམ་བདེ་གཤེགས་ཐམས་ཅད་ཀྱི། །མཐུ་སྟོབས་གཅིག་བསྡུས་རྡོ་རྗེ་འཛིན། །དབང་གི་རྒྱལ་པོ་རྟ་མཆོག་དཔལ། །
[071A]༄༅། །དྲན་པས་བགེགས་འཇོམས་ཁྱོད་ལ་འདུད། ཅེས་པས་བསྟོད། དེ་ནས་རང་གི་སྙིང་གར་ཧྲཱིའི་མཐར་སྔགས་ཀྱིས་བསྐོར་བ་ཡི་གེ་འབར་བའི་གཟུགས་ལ་དམིགས་པའི་དམ་ཚིག་གི་བཟླས་
པའམ། ཡང་ན་སྔགས་ཕྲེང་ལས་བསྐལ་པའི་མེ་དཔུང་ལྟ་བུའི་འོད་ཟེར་འབར་བ་འཕྲོས། ཁམས་གསུམ་གྱི་བརྟེན་གཡོ་ཐམས་ཅད་སྦྱངས་ནས་མེ་ལྕེ་གཅིག་ཏུ་འབར། གདོན་བགེགས་འབྱུང་པོ་ཐམས་ཅད་གཞོབ་
ཐུལ་གྱིས་བསྲེགས་པར་བསམས་ལ། ཨོཾ་ཧ་ཧ་ཧོ་ཧོ་ཏྲཾ་ཏྲཾ་ཧྲིཾ་ཧྲིཾ་ཧཱུཾ་ཧཱུཾ་ཕཊ་ཕཊ། ཅེས་སྙིང་པོ་དང། ཨོཾ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཕཊ། ཅེས་པ་ཉེ་སྙིང་སྟེ། བསྙེན་གྲངས་འབྲུ་འབུམ་མོ། །ལས་བྱེད་མ་
བཞིའི་སྔགས་ནི་རིམ་བཞིན། བཛྲ་ཤྭ་ཎ་ས་མ་ཡ། ཡ་མ་ཤྭ་ཎ་ས་མ་ཡ། ནཱ་ག་ཤྭ་ཎ་ས་མ་ཡ། ཁ་རག་ཤྭ་ཎ་ས་མ་ཡ། ཞེས་པའོ། །མཇུག་ཏུ། འདི་ཡི་དགེ་བས་ཚེ་རབས་ཐམས་ཅད་དུ། །བར་གཅོད་བདུད་བཞིའི་
གཡུལ་ལས་རྣམ་རྒྱལ་ཏེ། །ཁྲོ་རྒྱལ་རྟ་མཆོག་དཔལ་གྱི་སྐུ་ཐོབ་ནས། །འགྲོ་ཀུན་སྐད་ཅིག་ཉིད་ལ་སྒྲོལ་ནུས་ཤོག་ཅེས་པ་སྔོ་བ་སྨོན་ལམ་ཅི་རིགས་བྱ། ཐུན་མཚམས་སུ་གཏོར་མ་འབུལ་ན། བསངས་སྦྱངས་
བྱིན་གྱིས་བརླབས། ཡེ་ཤེས་ཀྱི་དཀྱིལ་འཁོར་མདུན་དུ་སྤྱན་དྲངས། ཨ་ཀཱ་རོས་ཕུལ། མཆོད་བསྟོད། འདོད་དོན་ལ་གསོལ་བ་འདེབས་པ་སོགས་བྱ། གདོན་སོ་སོའི་གཉེན་པོའི་སྔགས་བཟླ་ན། ཇོ་བོ་ཆེན་པོས་

[071B] །བར་ཆད་བདུད་ཀྱི་གནོད་པ་བཟློག་པ་ལ། །རྡོ་རྗེའི་ཐོག་དང་མཚུངས་པ་ལྷག་པའི་ལྷ། །དེ་ཡི་སྒྲུབ་ཐབས་མར་མེ་མཛད་དཔལ་གྱིས། །མཛད་པའི་ལུགས་བའང་ཇི་བཞིན་བསྒྲིགས་པ་
འདི༑ ༑དམ་པ་ལྷ་དབང་ཕྱོགས་ལས་རྣམ་རྒྱལ་གྱི། །བཀའ་བཞིན་བློ་བཟང་ཆོས་ཀྱི་རྒྱལ་མཚན་གྱིས། །དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར། །བཀོད་འདིས་བློ་བཟང་བསྟན་པ་རྒྱས་གྱུར་ཅིག་ །།༄༅། །ཆོས་དབྱིངས་ངང་ལས་ཁྲག་ཞག་རྒྱ་མཚོའི་དབུས། །པད་ཉི་བཾ་རོ་བརྩེགས་པའི་གདན་སྟེང་དུ། །ཧྲཱི་ལས་བྱུང་བའི་དབང་ཆེན་རྟ་མཆོག་དཔལ། །དམར་ནག་ཞལ་གསུམ་ཕྱག་དྲུག་སྲིན་པོའི་གཟུགས། །
དབུས་དམར་གཡས་དཀར་གཡོན་ལྗང་ཁྲོས་པའི་ཞལ། །ཆེར་གདངས་མཆེ་བ་གཙིགས་ཤིང་ལྗགས་དམར་གཡོ། །སྤྱན་གསུམ་མེ་ལྟར་འབར་ཞིང་ཁྲོ་གཉེར་བསྡུས། །ཁམ་སེར་རལ་པའི་ཁྲོད་ན་རྟ་མགོས་མཛེས་
བསྐམ་རློན་ཐོད་པ་སྦྲུལ་གདུག་རྒྱན་གྱིས་བརྒྱན། །ཕྱག་དྲུག་དང་པོ་པདྨ་བན་དམར་གྱིས། །མཛེས་ཤིང་ཡུམ་མཆོག་གིས་དབང་མ་ལ་འཁྱུད། །བར་པ་གཉིས་ཀྱིས་ལྕགས་ཀྱུ་ཞགས་པ་དང། །ཐ་མ་བེ་ཅོན་རལ་གྲི་
འབར་བ་བསྣམས། །ཞིང་ལྤགས་ཀོ་རློན་སྟག་ལྤགས་ཤམ་ཐབས་ཅན། །ཞབས་བཞི་གཡས་བསྐུམས་གཡོན་བརྐྱངས་ཚུལ་གྱིས་བཞུགས། །གསང་ཡུམ་མཐིང་ནག་ཞལ་གཅིག་ཕྱག་གཉིས་ཀྱིས། །ཙིཏྟ་

[072A]༄༅། །ཐོད་ཁྲག་འཛིན་པས་ཡབ་ལ་འཁྱུད། །སྙོམས་པར་འཇུག་པ་མེ་དཔུང་འབར་བའི་དབུས། །བཞུགས་པའི་གནས་གསུམ་ཡི་གེའི་འོད་ཟེར་གྱིས། །ཡེ་ཤེས་སྤྱན་དྲངས་དབྱེར་མེད་བརྟན་པར་བཞུགས།།
དངོས་གྲུབ་མཆོག་སྩོལ་བར་ཆད་ཀུན་སེལ་བའི། །པདྨ་དབང་གི་ལྷ་ལ་ཕྱག་འཚལ་ལོ། །མཆོད་ཚོགས་ཀུན་འབུལ་སྡིག་ལྟུང་སོ་སོར་བཤགས། །དགེ་ལ་ཡི་རང་ཆོས་འཁོར་བསྐོར་བ་དང། །སྲིད་མཐར་བཞུགས་
གསོལ་དགེ་ཚོགས་མཆོད་ཕྱིར་བསྔོ། །དབང་ཆེན་ཐུགས་ཀའི་སྔགས་ཕྲེང་འབར་བ་ལས། །འོད་ཟེར་སྤྲོ་བསྡུས་དོན་གཉིས་སྒྲུབ་བྱེད་པ། །ཏིང་འཛིན་མ་ཡེངས་རྩེ་གཅིག་བཟླས་བརྗོད་བྱ། །ཧྲཱི་བཛྲ་ཅེས་སོགས་བཟླ་
དེ་ལྟར་བསྒྲུབས་པའི་དགེ་ཚོགས་ཟླ་ཟེར་ལྟར། །མཆོག་ཏུ་དཀར་བ་ཇི་སྙེད་བསགས་པ་དེས། །ཁྲོ་རྒྱལ་ཡང་གསང་ཁྲོས་པའི་སྐུར་གྱུར་ནས། །འགྲོ་ཀུན་དེ་ཡི་ས་ལ་འགོད་པར་ཤོག་ཅེས་པ་འདི་ཡང་རྟ་མགྲིན་ཡང་
གསང་ཁྲོས་པ་ལ་ཐུགས་དམ་བྱེད་པ་འགའ་རེས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་སྤུངས་ཀྱི་གཙུག་ལག་ཁང་དུ་སྦྱར་བའོ།། །།༄༅། །ན་མོ་གུ་རུ་མཉྫུ་གྷོཥཱ་ཡ། འདིར་དཔལ་རྟ་མགྲིན་བསྒྲུབ་པར་འདོད་པས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སྭ་བྷཱ་ཝས་སྦྱངས། ཆོས་དབྱིངས་ངང་ལས་པཾ་ལས་པདྨ་དང།།

[072B] །ཧྲཱི་ཡིག་དམར་པོའི་འཕྲོ་འདུ་ལས་བྱུང་བ། །རང་ཉིད་ཁྲོ་བོའི་རྒྱལ་པོ་རྟ་མཆོག་དཔལ། །སྐུ་མདོག་དམར་ནག་ཞལ་གསུམ་ཕྱག་དྲུག་པ། །དབུས་དམར་གཡས་དཀར་
གཡོན་ལྗང་རྔམས་པའི་ཞལ། །ཆེར་གདངས་ལྗགས་འདྲིལ་འབར་བའི་མཆེ་བ་གཙིགས། །སྤྱན་གསུམ་དམར་ཟླུམ་ཁྲོ་གཉེར་རབ་ཏུ་བསྡུས། །སྨ་ར་སྨིན་མ་དབུ་སྐྲ་མེ་ལྟར་འབར། །སྤྱི་བོར་རྟ་མགོ་ལྗང་ནག་རྟ་
སྐད་འཚེར། །ཕྱག་གཡས་རྡོ་རྗེ་རལ་གྲི་རྩེ་གསུམ་དང། །གཡོན་པ་སྡིགས་མཛུབ་མདུང་རྣོན་རྒྱུ་ཞགས་འཛིན། །ཐོད་པ་སྐམ་རློན་རིན་ཆེན་སྦྲུལ་གྱིས་བརྒྱན། །མི་ལྤགས་སྟོད་གཡོགས་སྟག་ལྤགས་ཤམ་ཐབས་
ཅན༑ ༑ཁྲག་ཞག་ཐིག་ལེ་ཐལ་ཆེན་ཚོམ་བུས་བརྒྱན། །ལོག་འདྲེན་ཀླུ་བརྒྱད་བསྣོལ་བའི་གདན་སྟེང་དུ། །ཞབས་བརྒྱད་བརྐྱངས་བསྐུམས་སྟབས་ཀྱིས་ཡེ་ཤེས་ཀྱི། །མེ་དཔུང་འབར་བའི་དབུས་ན་བཞུགས་པ་ཡི།།
སྤྱི་བོར་ཨོཾ་དཀར་མགྲིན་པར་ཨཱ་དམར་པོ། །ཐུགས་ཀར་ཧཱུཾ་སྔོན་དེ་ཡི་འོད་ཟེར་གྱིས། །རང་བཞིན་གནས་ནས་པདྨ་དབང་ཆེན་གྱིས། །ཡེ་ཤེས་སྤྱན་དྲངས་པར་དང་རོ་གཅིག་གྱུར། །སླར་ཡང་དབང་ལྷ་སྤྱན་དྲངས་དབང་
བསྐུར་བས། །འོད་དཔག་མེད་པས་དབུ་ལ་བརྒྱན་པར་གྱུར། །ཧྲཱི་བདེ་གཤེགས་ཀུན་གྱི་གསུང་གི་རང་བཞིན་ནི། །ལོག་འདྲེན་དྲེགས་པ་སྡེ་བརྒྱད་འདུལ་བའི་ཕྱིར། །མི་བཟད་དབང་དྲག་ཁྲོས་པའི་གར་མཛད་

[073A]༄༅། །པ༑ ༑པདྨ་དབང་གི་ལྷ་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་འཇིག་རྟེན་འཇིག་རྟེན་ལས། །འདས་པའི་ཕྱི་ནང་གསང་བའི་མཆོད་ཚོགས་འབུལ། །སྡིག་ལྟུང་ཀུན་བཤགས་དགེ་ལ་
རྗེས་ཡི་རང། །ཆོས་འཁོར་བསྐོར་ཕྱིར་བསྐལ་བརྒྱར་བཞུགས་སུ་གསོལ། །འདིས་མཚོན་རྣམ་དཀར་དགེ་བ་ཅི་མཆིས་པ། །འགྲོ་ཀུན་འདྲེན་ཕྱིར་བྱང་ཆུབ་ཆེན་པོར་བསྔོ། །དེ་ནས་རང་གི་སྙིང་གར་ཉི་གདན་ལ་འཁོད་པའི་
སྔགས་ཕྲེང་ལས་དུས་མཐའི་མེ་ལྟར་འབར་བའི་འོད་ཟེར་འཕྲོས། རང་གཞན་གྱི་སྡིག་སྒྲིབ་ནད་གདོན་ཐམས་ཅད་བསྲེགས་པར་བསམས་ལ། ཧྲཱི་པདྨཱ་ནྟྀ་ཀྲཏ་བཛྲ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུཾ་ཕཊ། ཅེས་བརྒྱ་སྟོང་ཁྲི་འབུམ་
བཟླ། མཇུག་ཏུ། དགེ་བ་འདི་ཡིས་མྱུར་དུ་བདག་ཁྲོ་རྒྱལ་རྟ་མགྲིན་འགྲུབ་གྱུར་ནས། ཅེས་སོགས་བསྔོ་བ་སྨོན་ལམ་བྱའོ། །སྨྲས་པ། པདྨའི་རིགས་ཀྱི་ཁྲོ་བོའི་རྒྱལ། །དབང་ཆེན་སྒྲུབ་ཐབས་ཟབ་བསྡུས་འདི། །
སྔགས་འཆང་ངག་དབང་དགེ་ལེགས་ཀྱིས། །བསྐུལ་ཚེ་བློ་བཟང་ཆོས་རྒྱན་གྱིས། །སྨྲས་པའི་དགེ་བས་འགྲོ་བ་ཀུན། །བདུད་བཞིའི་གཡུལ་ལས་རྒྱལ་གྱུར་ཅིག་ །།༄༅། །བླ་མ་དང་
ལྷག་པའི་ལྷ་ལ་ཕྱག་འཚལ་ལོ། །བླ་མ་རྟ་མགྲིན་ལ་གསོལ་བ་འདེབས་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་སྤྱི་ལྟར་བྱས་པའི་རྗེས་སུ། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་སངས་

[073B] དེའི་ཕྱིར་དུ་བླ་མ་ལྷ་རྟ་མགྲིན་བསྒྲུབ་པར་བྱའོ། །རང་ཉིད་ལྷར་གསལ་སྤྱི་བོའི་སྟེང། །སྣ་ཚོགས་པད་ཟླ་ཉི་དཀྱིལ་ཁར། །རྒྱལ་བ་ཀུན་དངོས་ལྷག་པའི་ལྷ། །ཁྲོ་རྒྱལ་རྟ་མགྲིན་སྐུ་མདོག་དམར། །
ཞལ་གསུམ་ཕྱག་དྲུག་ཞབས་བརྒྱད་པ། །རྩ་བའི་ཞལ་དམར་དྲག་ཏུ་ཁྲོས། །གཡས་དཀར་གཡོན་ལྗང་སྤྱི་གཙུག་སྟེང། །རྟ་མགོ་ལྗང་ནག་རྟ་སྐད་འཚེར། །ཞལ་གདངས་མཆེ་གཙིགས་སྤྱན་གསུམ་བགྲད། །སྨ་ར་
སྨིན་མ་མེ་ལྟར་འབར། །དབུ་སྐྲ་ཁམ་སེར་གྱེན་དུ་བརྫེས། །ཐོད་སྐམ་ལྔ་ཡི་དབུ་རྒྱན་དང། །ཐོད་རློན་ལྔ་བཅུའི་དོ་ཤལ་འཕྱང། །སྦྲུལ་དང་རུས་པའི་རྒྱན་གྱིས་སྤྲས། །སྟག་གི་པགས་པའི་ཤམ་ཐབས་དང། །ཞིང་ལྤགས་
གླང་ལྤགས་གོས་སུ་གྱོན། །གཡས་གསུམ་རྡོ་རྗེ་རལ་གྲི་དང། །རབ་འབར་ཁ་ཊཱཾ་རྩེ་གསུམ་འཛིན། །གཡོན་གསུམ་སྡིགས་མཛུབ་མདུང་ཆེན་དང། །རྒྱུ་མའི་ཞགས་པ་རློན་པ་བསྣམས། །སྐུ་ལས་སྐྱེས་པའི་མེ་དཔུང་
དབུས། །ཞབས་བརྒྱད་བགྲང་ནས་ཀླུ་ཆེན་བརྒྱད། །བརྫིས་པའི་ཚུལ་གྱིས་རབ་ཏུ་བཞུགས། །ཐུགས་ཀའི་ཧྲཱི་ལས་འོད་ཟེར་འཕྲོས། །པདྨ་འོད་ཀྱི་གཞལ་ཡས་ནས། །ཡེ་ཤེས་རྟ་མགྲིན་སྤྱན་དྲངས་ནས། །ཐིམ་པས་
གཉིས་སུ་མེད་པར་གྱུར། །བླ་མ་ཁྲོ་རྒྱལ་རྟ་མགྲིན་ལ། །སྒོ་གསུམ་གུས་པས་ཕྱག་འཚལ་ལོ། །དངོས་དང་ཡིད་སྤྲུལ་མཆོད་པའི་ཚོགས། །ནམ་མཁའ་གང་བས་མཆོད་པར་བགྱི། །སྡིག་ལྟུང་སོ་སོར་བཤགས་པར་

[074A]༄༅། །བྱ། །རང་གཞན་དགེ་ལ་རྗེས་ཡི་རང། །སྲིད་མཐའི་བར་དུ་བརྟན་བཞུགས་ལ། །ཆོས་འཁོར་མ་ལུས་བསྐོར་དུ་གསོལ། །འདིས་མཚོན་དགེ་བ་མ་ལུས་པ། །བྱང་ཆུབ་མཆོག་གི་རྒྱུར་གྱུར་ཅིག་
འཇིགས་རུང་དུས་མཐའི་མེ་ལྟར་འབར་བའི་སྐུ། །མི་བཟད་དྲག་སྔགས་ང་རོ་སྒྲོག་པའི་གསུང། །མཁྱེན་བརྩེ་ནུས་པ་དཔག་པར་དཀའ་བའི་ཐུགས། །བླ་མ་རྟ་མགྲིན་ཞབས་ལ་གསོལ་བ་འདེབས། །དེ་ལྟར་གསོལ་བ་
མང་བཏབ་པས། །རྟ་མགྲིན་ཆད་ནས་རང་ལ་ཐིམ། །རང་ཉིད་བླ་མ་རྟ་མགྲིན་གྱུར། །རང་གི་ཐུགས་ཀའི་ཧཱུཾ་ཧྲཱི་ལས། །འོད་ཟེར་དཔག་མེད་ཕྱོགས་བཅུར་འཕྲོས། །ཞི་ཁྲོ་རབ་འབྱམས་རྟ་མགྲིན་གྱི། །རྣམ་པར་སྤྱན་དྲངས་
རང་ཉིད་ལ། །ཐིམ་པས་བྱིན་རླབས་ཞུགས་པར་གྱུར། །ཨོཾ་ཧྲཱི་པདྨཱནྟ་ཀྲྀཏ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་བརྒྱ་སྟོང་ཁྲི་འབུམ་བཟླའོ། །དེ་ལྟར་ཉམས་སུ་བླངས་ན་ལེགས་ཚོགས་རྒྱས་པར་འགྱུར་
རོ།། །།༄༅། །ན་མོ་མཉྫུ་གྷོ་ཥཱ་ཡ། འདིར་རྟ་མགྲིན་ལྕགས་རལ་ཅན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། ཁྱད་པར་གྱི་སེམས་བསྐྱེད་མ་སེམས་ཅན་ཐམས་ཅད་ཀྱི་དོན་
དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཁྲོ་བོའི་རྒྱལ་པོ་དཔལ་རྟ་མགྲིན་བསྒྲུབ་པར་བྱའོ་སྙམ་པ་གསུམ་སོགས་བྱ། དེ་ནས་སྭ་བྷཱ་ཝས་སྟོང་པར་སྦྱངས། སྟོང་པའི་

[074B] རང་གི་སེམས་ཉིད་ཧྲཱི་དམར་ནག་དེ་ལས་བསྐལ་པའི་མེ་དཔུང་ལྟ་བུའི་འོད་ཟེར་འཕྲོས། གདོན་བགེགས་འབྱུང་པོ་ཐམས་ཅད་ཚར་བཅད། ནད་གདོན་སྡིག་སྒྲིབ་ཐམས་ཅད་
བསྲེགས། ཚུར་འདུས་ཡོངས་སུ་གྱུར་པ་ལས། རང་ཉིད་ཁྲོ་རྒྱལ་རྟ་མགྲིན་སྐུ་མདོག་མཐིང་ནག་ཞལ་གཅིག་ཕྱག་གཉིས་པ། ཕྱག་གཡས་གནམ་ལྕགས་ཀྱི་རལ་གྲི་མེ་རབ་ཏུ་འབར་བ་ནམ་མཁའ་ལ་འཕྱར་བས་
དགྲ་བགེགས་འབྱུང་པོའི་སྲོག་རྩ་གཅོད་ཅིང། །ཕྱག་གཡོན་ཐུགས་ཀར་སྡིགས་མཛུབ་མཛད་པའི་རྩེ་མོར་ཡེ་ཤེས་ཀྱི་མེ་འབར་བས་ནད་གདོན་ཐམས་ཅད་བསྲེག་པ། ཞལ་གདངས་ཤིང་མཆེ་བ་རྣོན་པོ་བཞི་གཙགས་
པ༑ སྤྱན་གསུམ་དང་ལྡན་ཞིང་ཁྲོ་གཉེར་རབ་ཏུ་བསྡུས་པ། མི་ལྤགས་ཀྱི་གཡང་གཞིས་སྟེང་གཡེགས་ཤིང་སྟག་གི་པགས་པའི་ཤམ་ཐབས་འཆང་བ། ཐོད་པ་སྐམ་རློན་དང། སྦྲུལ་དང། རུས་པ་དང་རིན་པོ་ཆེའི་
རྒྱན་གྱིས་སྤྲས་པ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཉི་མའི་སྟེང་དུ་ཧྲཱི་དམར་ནག་ཧཱུཾ་གིས་མཚན་པའི་མཐའ་སྐོར་
དུ་སྔགས་ཀྱིས་བསྐོར་བར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་རང་དང་གཉིས་སུ་མེད་པར་

[075A]༄༅། །གྱུར། དབང་གི་ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟའི་བར་གྱིས་མཆོད། རབ་འཇིགས་དུས་མཐའི་མེ་ལྟར་འབར་བའི་སྐུ། །མི་བཟད་དྲག་
སྔགས་ང་རོ་སྒྲོག་པའི་གསུང། །མཁྱེན་བརྩེ་ནུས་པ་དཔག་པར་དཀའ་བའི་ཐུགས། །ཁྲོ་རྒྱལ་རྟ་མགྲིན་ཞབས་ལ་ཕྱག་འཚལ་ལོ། །ཞེས་པས་བསྟོད། རང་གི་ཐུགས་ཀའི་སྔགས་ཕྲེང་ལས་འོད་ཟེར་འཕྲོས་
བརྟན་གཡོ་ཐམས་ཅད་ཡེ་ཤེས་ཀྱི་མེ་དཔུང་རབ་ཏུ་འབར་བའི་རང་བཞིན་དུ་སྦྱངས། ཞི་ཁྲོ་རབ་འབྱམས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་ཁྲོ་ཆུ་ལྟ་བུའི་བདུད་རྩིའི་རྣམ་པར་སྤྱན་དྲངས་
བདག་ཉིད་ཀྱི་ལུས་ལ་ཐིམ་པས། ནད་གདོན་སྡིག་སྒྲིབ་ཐམས་ཅད་གཞོབ་ཐུལ་གྱིས་བསྲེགས། ཚེ་དང་བསོད་ནམས་མཐུ་སྟོབས་ལ་སོགས་པའི་ཡོན་ཏན་རྒྱས་པར་བསམས་ལ། ཧྲཱི་པདྨཱནྟྀ་ཀྲཏ་བཛྲ་ཀྲོ་དྷ་ཧ་ཡ་གྲཱི་
ཝ་སརྦ་ཙིཏྟ་ཀཱ་ལ་མེ་དཔུང་གཏུབས། ཧ་ཧ་རྦད་རྦུད་གཏུབས། ཤ་ཀ་ཧ་ནན་རྦད་རྦུད་གཏུབས། གྲྀཧྞ་ར་ཛ་ཡ་རྦད། མཱ་ར་ཡ་རྦད། ཅེས་གང་མང་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་ཁྲོ་རྒྱལ་རྟ་
མགྲིན་འགྲུབ་གྱུར་ནས། ཅེས་སོགས་སྨོན་ལམ་གདབ་བོ། །དེ་ལྟར་ཉམས་སུ་བླངས་པས། གནས་སྐབས་སུ་བདུད་སྡེའི་གཡུལ་ལས་རྒྱལ་ཞིང། མཐར་ཐུག་རྟ་མགྲིན་གྱི་གོ་འཕང་ཐོབ་པར་འགྱུར་རོ། །ཞེས་པ་

[075B]། །།༄༅། །བླ་མ་དང་ལྷག་པའི་ལྷ་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་གཟུང་དུ་གསོལ། འདིར་བླ་མ་ལྷ་རྟ་མགྲིན་གྱི་
རྣལ་འབྱོར་གྱི་སྒོ་ནས་དལ་འབྱོར་ལ་སྙིང་པོ་ལེན་པའི་ཚུལ་ལ་གསུམ། སྔོན་དུ་ཇི་ལྟར་བྱ་བ་དང། བར་དུ་ཇི་ལྟར་བྱ་བ་དང། ཐ་མར་ཇི་ལྟར་བྱ་བའི་ཚུལ་ལོ། །དང་པོ་ནི། ཡིད་མཐུན་གྱི་གནས་སུ། བདེ་བའི་སྟན་ལ་ལེགས་པར་འདུག་སྟེ་
དགེ་བའི་སེམས་ཁྱད་པར་ཅན་གྱི་ངང་ནས། རང་མདུན་ཐད་དྲང་ནམ་མཁའི་གནས་སུ་བླ་མ་དཀོན་མཆོག་གསུམ་ནམ་མཁའ་ཁྱབ་པར་བཞུགས་པ་དྲན་པའི་ངང་ནས་སྐྱབས་འགྲོ་སེམས་བསྐྱེད་སྤྱི་དང། ཁྱད་པར། མ་
སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་སངས་རྒྱས་ཐོབ་པར་བྱ། དེའི་ཕྱིར་དུ་བླ་མ་ལྷ་རྟ་མགྲིན་གྱི་རྣལ་འབྱོར་གྱི་སྒོ་ནས་ཟབ་པ་དང་རྒྱ་ཆེ་བའི་ལམ་གྱི་སྙིང་པོ་ཉམས་སུ་བླང་བ་ལ་འཇུག་པར་བགྱིའོ་
སྙམ་པ་གསུམ་མམ་བདུན་ནམ་ཉེར་གཅིག་སོགས་བྱའོ། །གཉིས་པ་ལ་གསུམ། བླ་མ་ལྷ་སྤྱི་བོར་བསྒོམས་ནས་ཡན་ལག་བདུན་པ་འབུལ་བ་དང། གསོལ་བ་བཏབ་ནས་ཉམས་སུ་བླང་བ་དང། རང་དང་ཐ་མི་དད་དུ་
བྱས་ཏེ་སྔགས་བཟླ་བའི་ཚུལ་ལོ། །དང་པོ་ནི། རང་གི་སྦྱི་བོར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། སྐད་ཅིག་གིས་བླ་མ་ལྷ་རྟ་མགྲིན་བཞུགས་པ་མངོན་རྟོགས་བཞིན་གསལ་བཏབ། ཐུགས་ཀའི་ཧཱུཾ་དང་སྐུའི་ཆ་
[076A]༄༅། །ལས་འོད་ཟེར་ཕྱོགས་བཅུར་འཕྲོས་པ། ཞི་གྲོ་རབ་འབྱམས་གྱི་སྐུ་ལ་ཕོག་པས་རྟ་མགྲིན་གྱི་རྣམ་པར་སྤྱན་དྲངས། བླ་མ་ལྷ་ལ་ཐིམ་པས། དེ་ཉིད་སྐྱབས་གནས་ཀུན་འདུས་པའི་བདག་ཉིད་ཆེན་པོར་
གྱུར། དེ་ལྟར་གསལ་བའི་ངང་ནས་ཡན་ལག་བདུན་པ་དང། མཎྜལ་དམིགས་པ་དང་བཅས་ནས་དབུལ་བར་བྱའོ། །གཉིས་པ་ནི། བདག་དང་མ་ནམ་མཁའ་དང་མཉམ་པའི་སེམས་ཅན་ཐམས་ཅད། རྒྱལ་ཀུན་
མཁྱེན་བརྩེ་གཅིག་བསྡུས་སྤྱན་རས་གཟིགས། །ཐུགས་རྗེའི་དབང་གིས་དྲག་པོའི་སྐུར་བསྟན་ནས། །མ་རུངས་གདུལ་དཀའ་མ་ལུས་འདུལ་མཛད་པ། །བླ་མ་ལྷ་མཆོག་ཁྱོད་ལ་གསོལ་བ་འདེབས། །ཅེས་མང་
དུ་བརྗོད་པའི་མཐར། རང་གིས་རང་མ་རིག་པས་འཁོར་བར་སྐྱེ་བ་ནས་སྤྱི་དང་བྱེ་བྲག་གི་སྡུག་བསྔལ་བསམ་གྱིས་མི་ཁྱབ་པ་ཞིག་མྱོང་འདུག་སྟེ། ད་དུང་དེ་ལྟ་བུའི་སྡུག་བསྔལ་གྱི་གཏིང་དང་མཐའ་མངོན་པར་
དཀའ་བར་འདུག་དེས་ན་ལན་ཅིག་རྙེད་པའི་དལ་འབྱོར་གྱི་རྟེན་ཁྱད་པར་ཅན་འདི་ནམ་འཇིག་ལ་ངེས་པ་ཡང་ཡང་མི་འདུག་པ་དང། ཞིག་པའི་འོག་ཏུ་རྟེན་འདི་འདྲ་ཤིན་ཏུ་རྙེད་དཀའ་བར་གསུངས་འདུག་དེས་ན་ད་
ལྟ་ཉིད་ནས་ལས་འབྲས་ལ་ཡིད་ཆེས་ཀྱི་དད་པ་བསྐྱེད་ནས། དགེ་སྡིག་གི་ལས་ལ་བླང་དོར་ཚུལ་བཞིན་བསྒྲུབ་པར་བྱའོ། །དེ་ལྟར་བྱིན་གྱིས་བརླབ་ཏུ་གསོལ། དེ་ལྟར་བླང་དོར་ཚུལ་བཞིན་བསྒྲུབས་པས་མངོན་

[076B] དེ་དང་དེས་མཚོན། འཁོར་བ་མཐའ་དག་སྡུག་བསྔལ་གྱི་རང་བཞིན་བཟོད་དཀའ་བ་མེ་འོབས་ལྟ་བུར་མཐོང་བ་དང། མཐོང་ནས་འཁོར་བ་ལས་གྲོལ་བ་ཞིག་ཅི་ནས་ཀྱང་
ཐོབ་པར་བྱའོ། །དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ། དེ་ཡང། རང་ཁོ་ནའི་སྡུག་བསྔལ་ཞི་བ་ཙམ་དོན་དུ་གཉེར་བ་རྒྱལ་བ་སྲས་དང་བཅས་པས་སྨོད་པའི་གནས་སུ་གསུངས་པས། བདག་གིས་དྲིན་ཅན་གྱི་མ་
སེམས་ཅན་ཐམས་ཅད་སྡུག་བསྔལ་གྱིས་མནར་ཞིང། བདེ་བས་ཕོངས་པ་ལས་བསྒྲལ་བའི་ཕྱིར་དུ། འཁོར་བའི་སྡུག་བསྔལ་ལས་གྲོལ་བའི་གོ་འཕང་ཞིག་ཐོབ་པར་བྱ། དེ་ཡང་བླ་མ་ལྷ་རྟ་མགྲིན་གྱི་གོ་འཕང་ཐོབ་
པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་བརྗོད་པས། སྤྱི་བོ་ན་བཞུགས་པའི་བླ་མ་ལྷའི་སྐུ་ལས་བདུད་རྩིའི་རྒྱུན་བབས། རང་ལ་ཐིམ་པས་དེ་དང་དེའི་གེགས་བྱེད་སྦྱངས། དེ་དང་དེར་
གྱུར་པར་བསམ་པ་དང། ཁྱད་པར་བླ་མས་བྱིན་གྱིས་བརླབ་ཏུ་གསོལ། ཞེས་བརྗོད་པའི་ཚེ་བླ་མ་ལྷ་ལས་བླ་མ་ལྷ་གཅིག་ཆད་ནས་རང་ཉིད་ལ་ཐིམ་པར་བསམ་མོ། །གསུམ་པ་ལ་གཉིས། སྔགས་བཟླ་ཚུལ་སྤྱིར་
བསྟན་པ་དང། ལས་བཞིའི་སྒོ་ནས་སྔགས་བཟླ་ཚུལ་བྱེ་བྲག་ཏུ་བསྟན་པའོ། །དང་པོ་ནི། །བླ་མ་ལྷ་རྟ་མགྲིན་རང་ཉིད་ལ་ཐིམ་པས། རང་ཉིད་བླ་མ་ལྷ་དཔལ་རྟ་མགྲིན་སྐུ་མདོག་དམར་པོ་ཞལ་གསུམ་ཕྱག་དྲུག་ཞབས་

[077A]༄༅། །བརྒྱད་པ། སྐུ་ལས་སྐྱེས་པའི་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ཀླུ་ཆེན་བརྒྱད་སྦྲུལ་གཟུགས་སུ་གནས་པ་མནན་པའི་ཚུལ་གྱིས་བཞུགས་
པར་བསམ། དེ་ལྟར་གསལ་བའི་ཐུགས་ཀར་ཉི་གདན་ལ་ཧྲཱི་དམར་ནག་དང་ཧཱུཾ་སྔོན་པོའི་མཐའ་སྐོར་དུ་སྔགས་ཀྱི་ཕྲེང་བས་བསྐོར་བར་གྱུར། ཐུགས་ཀའི་ཧཱུཾ་ཧྲཱི་ལས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྟ་མགྲིན་གྱི་རྣམ་པར་སྤྱན་དྲངས། རང་ཉིད་རྟ་མགྲིན་དུ་གསལ་བ་ལ་ཐིམ་པས། སངས་རྒྱས་བྱང་སེམས་ཐམས་ཅད་དང། ཁྱད་པར་རྟ་མགྲིན་གྱི་བྱིན་རླབས་ཞུགས་
པར་མོས་པའི་ངང་ནས། ཨོཾ་ཧྲཱི་པདྨཱནྟ་གྲྀཏ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་མང་དུ་བཟླ་ཞིང་བསྙེན་པ་བྱའོ། །གཉིས་པ་ནི། དེ་ལྟར་བསྙེན་པ་མཐར་སོན་ནས་དབང་དུ་བསྡུ་བར་འདོད་ན། རང་རྟ་
མགྲིན་དུ་གསལ་བའི་ཐུགས་ཀའི་ཧཱུཾ་དང་སྐུའི་ཆ་ལས་བདུད་རྩི་འོད་ཟེར་དམར་པོ་འཕྲོས། དབང་དུ་བསྡུ་བར་བྱ་བ་རྣམས་ལ་ཕོག་པས། དེ་རྣམས་རང་ལ་དགྱེས་པ་དང་དགའ་བའི་སྒོ་ནས་འདུས་པར་བསམས་ལ། ཧུ་ལུ་དང་
ཧཱུཾ་གི་བར། ཆེ་གེ་མོ་ཝ་ཤཾ་ཀུ་རུ་སྦྱར་ལ་སྔགས་བཟླ་བར་བྱ། ཞི་བར་འདོད་ན་བདུད་རྩི་འོད་ཟེར་དཀར་པོ་འཕྲོས་པའི་སྣ་ལས་བདུད་རྩི་དཀར་པོའི་རྒྱུན་བབས། ཞི་བར་བྱ་བ་དེ་དང་དེའི་ལུས་ལ་ཐིམ་པས། ནད་གདོན་སོགས་

[077B] ཆེ་གེ་མོའི་བར་དུ་གཅོད་པ་ཐམས་ཅད་ཤཱནྟི་ཀུ་རུ་ཞེས་སྦྱར་ལ་བཟླ། རྒྱས་པར་འདོད་ན། འོད་ཟེར་སེར་པོ་ཕྱོགས་བཅུར་འཕྲོས་པས། སངས་
རྒྱས་བྱང་སེམས་རྣམས་རྟ་མགྲིན་སེར་པོ་བདུད་རྩི་འོད་ཟེར་འཕྲོ་འཛག་གི་རྣམ་པར་སྤྱན་དྲངས་ནས་རང་ཉིད་ལ་ཐིམ་པས། ཚེ་དང་བསོད་ནམས་དང་བསླབ་པ་གསུམ་སོགས་རྒྱས་པར་བསམས་ལ། མ་མ་ཨཱ་ཡུཿ་
པུཥྚིཾ་ཀུ་རུ་ཧཱུཾ་ཧཱུཾ་ཕཊ། ཅེས་བརྗོད། གཞན་དོན་དུ་བྱེད་ན་བདུད་རྩི་འོད་ཟེར་འཕྲོས་པའི་སྣེ་མོ་ལས་བདུད་རྩི་སེར་པོའི་རྒྱུན་བབས། རྒྱས་པར་བྱ་བ་དེ་དང་དེ་ལ་ཐིམ་པས། ཚེ་དང་བསོད་ནམས་སོགས་རྒྱས་པར་བསམས་
ལ། ཆེ་གེ་མོ་མ་མ་ཨཱ་ཡུཿ་ཞེས་སོགས་སྦྱར་ཏེ་སྔགས་བགྲང་བར་བྱ། དྲག་པོའི་ཚུལ་ནི་འོད་ཟེར་ནག་པོ་ཕྱོགས་བཅུར་འཕྲོས་པའི་སྣ་ལས་བདུད་རྩི་ཁྲོ་ཆུ་ལྟ་བུ་དང། མེ་དཔུང་དང། མཚོན་ཆའི་ཚོགས་རབ་དང་
གཞན་ཆེ་གེ་མོ་ལ་གནོད་བྱེད་རྣམས་ཀྱི་ལུས་ལ་བབས་པ། བསམ་སྦྱོར་ངན་པ་དང་བཅས་པའི་ལུས་རྟེན་མེད་པར་བྱས། རྟ་མགྲིན་གྱི་གོ་འཕང་ཐོབ་པར་བསམས་ལ། གདོན་གནོད་བྱེད་མཱ་ར་ཡ། ཞེས་སྤེལ་ཚིག་སྦྱར་
ནས་སྔགས་དྲག་ཏུ་བཟླ་བར་བྱའོ། །གསུམ་པ་ནི། དགེ་བ་འདི་ཡིས་མྱུར་དུ་བདག་བླ་མ་རྟ་མགྲིན་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་སོགས་དང། གོ་འཕང་དེ་ཉིད་ཚེ་

[078A]༄༅། །འདིར་མ་ཐོབ་ཀྱང། །འཆི་ཚེ་བླ་མ་ལྷ་མཆོག་འཁོར་བཅས་ཀྱིས། །ཡིད་འོང་མཆོད་སྦྱིན་སྙན་པའི་རོལ་མོ་སོགས། །ངོ་མཚར་ལྟས་བཟང་མང་པོས་བསུ་བར་ཤོག་དེ་ནས་ཞིང་ཁམས་
མཆོག་ཏུ་ལེགས་བགྲོད་ནས། །སྐུ་གསུང་ཐུགས་ཀྱི་བྱིན་རླབས་མཆོག་ཐོབ་སྟེ། །ཕྱི་ནང་བདུད་སྡེའི་གཡུལ་ལས་རྒྱལ་གྱུར་ནས། །བླ་མ་ལྷ་མཆོག་ཉིད་དང་མཚུངས་པར་ཤོག་ཅེས་དགེ་བའི་རྩ་བ་རྣམས་བསྔོ་
བར་བྱའོ། །དེ་ལྟར་ཐུན་བཞི་འམ་ཐུན་གཅིག་ཙམ་ཞིག་ཉམས་སུ་བླངས་ན་ཡང། བླ་མ་ལྷས་རྗེས་སུ་བཟུང་ནས་བདུད་དང་མི་མཐུན་པའི་ཕྱོགས་ལས་རྒྱལ་བ་དང། མཐར་ཐུག་བླ་མ་ལྷ་རྟ་མགྲིན་གྱི་གོ་འཕང་ཐོབ་
ནས་ཕྱོགས་དུས་གནས་སྐབས་ཐམས་ཅད་དུ་བཀྲ་ཤིས་དང་བདེ་ལེགས་ཀྱི་དཔལ་རྒྱས་པར་བྱེད་པ་ཡིན་ནོ། །ཞེས་པ་འདི་ནི། རྗེ་བཙུན་བླ་མ་སངས་རྒྱས་ཡེ་ཤེས་ཀྱི་གསུང་ཇི་ལྟ་བ་བཞིན་དུ།    ༈   
བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོའི་གཟིམས་ཁང་དུ་ཉེ་བར་བཀོད་པ་དགེ་ལེགས་འཕེལ།། །།༄༅། །སསྟི། ཡོན་ཏན་མཆོག་བརྙེས་རྒྱལ་བ་
སྲས་བཅས་རྣམས། །ཚད་མེད་ཐུགས་རྗེའི་དབང་གིས་དེང་འདིར་དགོངས། །འདིས་མཚོན་དགེ་བས་ཕན་བདེ་འབྱུང་བའི་གནས། །སངས་རྒྱས་བསྟན་པ་རྟག་ཏུ་རྒྱས་གྱུར་ཅིག་ཤཱཀྱའི་རྒྱལ་པོ་ལ་སོགས་ཆོས་

[078B] །སྙོམས་པར་ཞུགས་རྣམས་དགོངས་པ་ཡོངས་རྫོགས་ཤིང། །བསྟན་འཛིན་དམ་པ་རྣམས་ཀྱི་ཞབས་པད་བརྟན། །ཚོགས་མཆོག་སྡེ་མཐུན་བཤད་སྒྲུབ་འཕེལ་གྱུར་ཅིག་དམིགས་པའི་ཡུལ་རྣམས་
ངན་སོང་འཇིགས་དང་བྲལ། །དལ་འབྱོར་རྟེན་ཐོབ་སྐུ་གསུམ་མངོན་དུ་གྱུར། །བལྟོས་བཅས་ཚེ་ལྡན་ཀུན་ཡང་འགལ་རྐྱེན་བྲལ། །ཚེ་རིང་ནད་མེད་བདེ་སྐྱིད་ལྡན་པར་ཤོག་འདིས་མཚོན་རྣམ་དཀར་ཕུང་པོ་ཇི་སྙེད་པ། །ཇི་སྙེད་
ཕྱོགས་དང་དུས་གསུམ་འཚོ་སྐྱོང་བའི། །བདེ་གཤེགས་རྣམས་དང་ཀུན་བཟང་འཇམ་དབྱངས་ཀྱི། །མཛད་པ་ཇི་བཞིན་བསྒྲུབ་པའི་རྒྱུར་གྱུར་ཅིག་འཇིག་རྟེན་ཡངས་པའི་རྒྱལ་ཁམས་ཐམས་ཅད་དུ། །མི་ཤིག་རྒུད་
པའི་མིང་ཡང་མི་འབྱུང་ཞིང། །སྲིད་དང་ཞི་བའི་འདོད་དགུས་འབྱོར་གྱུར་ནས། །རྟག་ཏུ་བཀྲ་ཤིས་རྒྱ་མཚོས་མཛེས་གྱུར་ཅིག་ཅེས་བསྔོ་བའི་ཚིགས་བཅད་འདི་དག་ཀྱང་ཐམས་ཅད་མཁྱེན་པ་ཡོན་ཏན་རྒྱ་མཚོའི་དཔལ་གྱི་
ཞལ་སྔ་ནས་ཀྱི་བཀས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། རྩ་བའི་བླ་མ་དང་པོའི་སངས་རྒྱས་ལ། །
འགྱུར་མེད་ལྷན་སྐྱེས་དགའ་བའི་མཆོག་སྩོལ་བ། །བཅོམ་ལྡན་སྣ་ཚོགས་ཡུམ་གྱི་ཞབས་པད་ལ། །གུས་པས་བཏུད་ནས་དེ་ཡི་སྒྲུབ་ཐབས་བྲི། །འདིར་རྒྱལ་བ་སྐྱེད་མཛད་རྗེ་བཙུན་བཅོམ་ལྡན་འདས་མ་བསྒྲུབ་པར་

[079A]༄༅། །འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་རྒྱུད་དང་འདྲེས་ངེས་སྔོན་དུ་བཏང་ནས། ཁྱད་པར་གྱི་སེམས་བསྐྱེད་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བཅོམ་ལྡན་འདས་མ་སྣ་ཚོགས་ཡུམ་བསྒྲུབ་པའི་རིམ་པ་ལ་འཇུག་པར་བྱའོ་སྙམ་དུ་སེམས་བསྐྱེད་པ་ལན་གསུམ་སོགས་བྱ། དེ་ནས། ཨོཾ་ཤཱུ་ནྱ་ཏཱ་ཛྙཱ་ན་བཛྲ་
སྭ་བྷཱ་ཝ་ཨཱཏྨ་ཀོཉྷཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་བྱུང་བའི་པདྨ་ལྗང་གུའི་ལྟེ་བར་ཨཾ་ལས་ཟླ་བ། ཨཱ་ལས་ཉི་མ་ཨ་ལས་སྒྲ་གཅན་དང་དུས་
མེའི་དཀྱིལ་འཁོར། དེའི་སྟེང་དུ་ཕྲེཾ་གསེར་གྱི་མདོག་ཅན་ལས་གྲི་གུག་ཕྲེཾ་གྱིས་མཚན་པ། དེ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་དང་ནད་གདོན་ཐམས་ཅད་ཞི་བར་བྱས། རྒྱལ་བ་སྲས་བཅས་ལ་
མཉེས་པའི་མཆོད་པ་ཕུལ། སླར་འདུས། གྲི་གུག་ས་བོན་དང་བཅས་པ་ལ་ཐིམ་པ་ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་མ་སྣ་ཚོགས་ཡུམ་སྐུ་མདོག་གསེར་བཙོ་མ་ལྟར་འབར་བའི་ཞལ་བཞི་རེ་རེའང་སྤྱན་
གསུམ་གསུམ་དང་ལྡན་ཞིང་ཕྱག་བརྒྱད་མ། རྩ་ཞལ་གསེར་གྱི་མདོག་ཅན། གཡས་ཞལ་དུང་ལྟར་དཀར་བ། རྒྱབ་ཞལ་ཨིནྡྲ་ནཱི་ལ་ལྟར་སྔོ་བ། གཡོན་ཞལ་པདྨ་རཱ་ག་ལྟར་དམར་བ། ཕྱག་གཡས་ཀྱི་དང་པོས་གྲི་

[079B] གཡོན་དང་པོས་ཐོད་ཁྲག་ཐུགས་ཀར་སྟེང་འོག་ཏུ་འཛིན་པ། ལྷག་མ་གཡས་པ་གསུམ་ན་རིམ་པ་བཞིན་དུ་ལྕགས་ཀྱུ་དང་ཌཱ་མ་རུ་དང་བགྲང་ཕྲེང། གཡོན་པ་རྣམས་ན་རྡོ་རྗེ་དང་ཞགས་པ་དང་པད་དཀར་
འདབ་མ་བརྒྱད་པ་དང་རིན་པོ་ཆེ་བསྣམས་པ། ཕྱག་རྒྱ་ལྔས་བརྒྱན་ཅིང་ལྷ་རྫས་ལས་གྲུབ་པའི་དར་གྱི་སྟོད་གཡོགས་དང་སྨད་གཡོགས་ཅན། ཡེ་ཤེས་ཀྱི་འོད་རབ་ཏུ་འབར་བའི་དབུས་ན་ཞབས་གཡས་བསྐུམས་ཤིང་
གཡོན་བརྐྱངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་
དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་ཧི། དམ་ཚིག་པ་དང་ཡེ་ཤེས་པ་རོ་མཉམ་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཡུམ་རྣམས་ཀྱིས་ཨོཾ་ཨཱ་ཨཱུ་རཱྀ་ལཱྀ་
པཉྩ་དྷཱ་ཏུ་བི་ཤོདྷ་ནི་སཱཧཱ། ཞེས་དབང་བསྐུར། ལུས་གང་དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་དཔས་དབུ་བརྒྱན་པར་གྱུར། མཆོད་པ་དང་ནང་མཆོད་ཨོཾ་ཨཱ་ཧཱུཾ་གིས་བདུད་རྩིས་
བྱིན་གྱིས་བརླབས་ལ། ཨོཾ་བི་ཤྭ་མ་ཏྲཻ་ས་པ་རི་ཝཱ་ར་ཨརྒྷཾ་ནས། པཱདྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱ། ཤཔྟ་པྲ་ཏཱིཙྪ་ཧཱུཾ་སཱཧཱ། ཞེས་པས་མཆོད། ནང་མཆོད་ཀྱང་ཕུལ། དུས་གསུམ་རྒྱལ་བ་ཀུན་གྱི་ཡུམ། །དྲན་པ་

[080A]༄༅། །ཙམ་གྱིས་སྒྲིབ་བྲལ་བའི། །ལྷན་སྐྱེས་བདེ་བའི་མཆོག་སྩོལ་བ། །སྣ་ཚོགས་ཡུམ་དེ་ལ་ཕྱག་འཚལ། །རང་གི་ཐུགས་ཀར་ཟླ་གདན་ལ་ས་བོན་ཧཱུཾ་གིས་མཚན་པའི་མཐར། ཨོཾ་ཕྲེཾ་བཛྲ་ཌཱ་ཀི་ནཱི་བཛྲ་
དྷཱ་ཏཱི་ཤྭ་རི་ག་ག་ན་སྭ་བྷཱ་ཝ་སརྦ་དྲ་བྱཱ་བི་ཤྭ་དྷ་ནི་སརྦ་དྲ་བྱཱ་བི་ཎཱི་བི་ཤྭ་དྷ་ཡ་ཧཱུཾ་ཕྲེཾ་ཕཊ། ཅེས་པའི་སྔགས་ཕྲེང་འོད་ཟེར་དཀར་པོ་འཕྲོ་བ་ལས་བདུད་རྩིའི་རྒྱུན་བབས། ལུས་ཀྱི་ནང་གང། ནད་གདོན་སྡིག་སྒྲིབ་བར་དུ་གཅོད་པ་
ཐམས་ཅད་སྦྱངས། བ་སྤུའི་སྒོ་ནས་ཕྱིར་འཕྲོས་པས། སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་བསལ། བཅོམ་ལྡན་འདས་མའི་གོ་འཕང་ལ་བཀོད་པར་མོས་ཏེ། སྔགས་དེ་ཉིད་དང། ཉེ་སྙིང། ཨོཾ་བི་
ཤྭ་མ་ཏྲཻ་ཧུཾ་ཧཱུཾ་ཕཊ། ཅེས་པ་བརྒྱ་སྟོང་ཁྲི་འབུམ་སོགས་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་བཅོམ་ལྡན་འདས་མ་འགྲུབ་གྱུར་ནས། ཅེས་སོགས་དེ་ལས་བྱུང་བའི་དགེ་བ་རྣམས་བསྔོ་བ་དང་སྨོན་
ལམ་རྣམ་པར་དག་པས་རྒྱས་གདབ་པར་བྱའོ། །ཡང་ན་སྔོན་འགྲོའི་རིམ་པ་རྣམས་སྔར་དང་འདྲ་བ་ལ། སྟོང་པའི་ངང་ལས་བཾ་ལས་པདྨ་དཀར་པོ་འདབ་མ་བརྒྱད་པའི་ལྟེ་བར། ཨ་ལས་ཟླ་བའི་དཀྱིལ་འཁོར་ཉ་གང་
བའི་སྟེང་དུ་རང་གི་སེམས་ཉིད་ཨོཾ་ལས་པདྨ་དཀར་པོ་ཨོཾ་གྱིས་མཚན་པ་ལས་འོད་ཟེར་འཕྲོས། དོན་གཉིས་བྱས། འདུས། ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་མ་སྣ་ཚོགས་ཡུམ་སྐུ་མདོག་དཀར་

[080B] ཕྱག་གཡས་པད་དཀར་འཛིན་པའི་མཆོག་སྦྱིན་དང། གཡོན་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་པ། དབུ་
སྐྲ་རལ་པ་ཕྱེད་བཅིངས་སུ་བྱས་ཤིང་ལྷག་མ་གསིལ་བུར་བབས་པས་སྐུ་སྟོད་ཁེབས་པ། རིན་པོ་ཆེ་སྣ་ཚོགས་ལས་གྲུབ་པའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། དོ་ཤལ་ལ་སོགས་པས་
བརྒྱན་པ། དར་གྱི་སྟོད་གཡོགས་སྨད་གཡོགས་མཛེས་པར་གསོལ་བ། ཟླ་བའི་འོད་ཀྱི་རྒྱབ་ཡོལ་ཅན། འོད་དཀར་པོ་འཕྲོ་བའི་དབུས་ན་སེམས་དཔའི་སྐྱིལ་མི་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ་ཞེས་
སོགས་ལྷག་མ་རྣམས་སྔར་ཇི་ལྟ་བ་བཞིན་ཡིན་ལ། ཁྱད་པར་བཟླས་པའི་ཚེ། ས་བོན་ཕྲེཾ་གྱི་ཚབ་ཏུ་ཨོཾ་ཡིག་འབོད་པ་དང། སྔགས་ཀྱང་ཉེ་སྙིང་འབའ་ཞིག་ལ་གཅིག་དྲིལ་དུ་བཟླས་པ་བྱེད་པའོ། །མཆོག་གི་དམ་པ་དང་པོའི་
སངས་རྒྱས་ཀྱི། །རྒྱུད་རྒྱལ་བདུད་རྩིའི་རྒྱ་མཚོ་བསྒྲུབས་པ་ལས། །ནད་རིམས་སྡུག་བསྔལ་མུན་པ་ཀུན་སེལ་བའི། །སྒྲུབ་ཐབས་ཀུནྡའི་དགའ་སྟོན་དེང་འདིར་ཤར། །དེ་ལས་འོངས་པའི་རྣམ་དཀར་འོ་མའི་མཚོ། །སྲིད་རྩེར་
འཕྱུར་འདྲ་ཇི་སྙེད་ཐོབ་པ་ཡང། །ཕན་བདེའི་འབྱུང་གནས་བསྟན་དང་དེ་འཛིན་པའི། །མགོན་རྣམས་ཞབས་པད་བརྟན་པའི་རྒྱུར་གྱུར་ཅིག་ཅེས་པ་འདི་ཡང་འཕགས་པ་འཇིག་རྟེན་དབང་ཕྱུག་ངུར་སྨྲིག་གི་ཟློས་གར་གྱིས་རྣམ་
[081A]༄༅། །པར་རོལ་པ། ལྷ་དང་བཅས་པའི་འགྲོ་བ་མཐའ་དག་གི་འདྲེན་པ་དམ་པ་ཐམས་ཅད་མཁྱེན་པ་བློ་བཟང་རྒྱ་མཚོའི་དཔལ་གྱིས་བཀས་བསྐུལ་བ་དང་དུ་བླངས་ཏེ། དགེ་སློང་བློ་བཟང་ཆོས་ཀྱི་
རྒྱལ་མཚན་གྱིས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བར་ཐོགས་མེད་དུ་སྦྱར་བའི་ཡི་གེ་པ་ནི་དགེ་སློང་བློ་བཟང་ཕུན་ཚོགས་སོ།། །།༄༅། །ན་མོ་གུ་རུ། འབྲུམ་ནད་བསྲུང་ཕྱིར་སྣ་ཚོགས་ཡུམ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དཀར་པོ་
འདབ་མ་བརྒྱད་པའི་ལྟེ་བར། ཨ་ལས་ཟླ་བའི་དཀྱིལ་འཁོར་ཉ་གང་བའི་སྟེང་དུ་རང་གི་སེམས་ཉིད་ཨོཾ་ལས་པདྨ་དཀར་པོ་ཨོཾ་གྱིས་མཚན་པ་ལས་འོད་ཟེར་འཕྲོས། དོན་གཉིས་བྱས། འདུས། ཡོངས་སུ་གྱུར་པ་ལས་
རང་བཅོམ་ལྡན་འདས་མ་སྣ་ཚོགས་ཡུམ་སྐུ་མདོག་དཀར་མོ་གཞོན་ནུ་ལང་ཚོ་བཅུ་དྲུག་ལོན་པའི་ཉམས་ཅན། འཛུམ་ཞིང་ཡིད་དུ་འོང་བའི་ཞལ་གཅིག་ཕྱག་གཉིས་ཕྱག་གཡས་པད་དཀར་འཛིན་པའི་མཆོག་
སྦྱིན་དང། གཡོན་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་པ། དབུ་སྐྲ་རལ་པ་ཕྱེད་བཅིངས་སུ་བྱས་ཤིང་ལྷག་མ་གསིལ་བུར་བབས་པས་སྐུ་སྟོད་ཁེབས་པ། རིན་པོ་ཆེ་སྣ་ཚོགས་ལས་གྲུབ་པའི་དབུ་རྒྱན་

[081B] མགུལ་རྒྱན། ཕྱག་གདུབ། ཞབས་གདུབ། དོ་ཤལ་ལ་སོགས་པས་བརྒྱན་པ། དར་གྱི་སྟོད་གཡོགས་སྨད་གཡོགས་མཛེས་པར་གསོལ་བ། ཟླ་བའི་འོད་ཀྱི་རྒྱབ་ཡོལ་ཅན། འོད་དཀར་པོ་འཕྲོ་བའི་
དབུས་ན་སེམས་དཔའི་སྐྱིལ་མོ་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དེ་ལས་འོད་ཟེར་འཕྲོས། རང་འདྲའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་
བཾ་ཧོཿ་རང་དང་རོ་གཅིག་ཏུ་གྱུར། དབང་ལྷས་དབང་བསྐུར། རྡོ་རྗེ་སེམས་དཔས་དབུ་བརྒྱན་པར་གྱུར། མཆོད་པ་དང་ནང་མཆོད་འབྲུ་གསུམ་གྱིས་བྱིན་གྱིས་བརླབས་ལ། ཨོཾ་བི་ཤྭ་མ་ཏྲཻ་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་
མཆོད། ཡི་གེ་གསུམ་གྱིས་ནང་མཆོད་འབུལ། དུས་གསུམ་རྒྱལ་བ་ཀུན་གྱི་ཡུམ། །དྲན་པ་ཙམ་གྱིས་འབྲུམ་ནད་སོགས། །ཉེར་འཚེ་མ་ལུས་ཞི་མཛད་པའི། །སྣ་ཚོགས་ཡུམ་ལ་ཕྱག་འཚལ་ལོ། །ཞེས་བསྟོད། ཐུགས་ཀར་
ཟླ་བ་ལ་ཨོཾ་གྱིས་མཚན་པའི་མཐར། ཨོཾ་བི་ཤཱ་མ་ཏྲཻ་ཧུཾ་ཧཱུཾ་ཕཊ། ཅེས་པས་བསྐོར་བའི་ས་བོན་སྔགས་དང་བཅས་པ་ལས། བདུད་རྩི་དཀར་པོའི་རྒྱུན་བབས། རང་གི་ལུས་ཀྱི་ནང་གང་བས་སྡིག་སྒྲིབ་ནད་གདོན་ཁྱད་པར་འབྲུམ་
ནད་འབྱུང་འགྱུར་ཐམས་ཅད་སྦྱངས། བཅོམ་ལྡན་འདས་མའི་བྱིན་རླབས་ཞུགས་པར་བསམས་ལ། སྔགས་དེ་ཉིད་གཅིག་དྲིལ་དུ་བཟླ་བར་བྱའོ། །སྣ་ཚོགས་ཡུམ་གྱི་བསྒྲུབ་པའི་ཐབས། །རྗོགས་ལྡན་ཆུ་འཛིན་འཕྲེང་བ་

[082A]༄༅། །འདིས། །འབྲུམ་ནད་ཚ་བས་འཇིགས་རྣམས་ཀྱི། །ངལ་བསོ་བདུད་རྩིའི་ཆར་རྒྱུན་འབེབས། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཕན་པའི་བསམ་པས་སྦྱར་བའོ།། །༄༅། །ན་མོ་གུ་རུ་ཙ་ཀྲ་སམྦརཱ་ཡ། རང་གི་སྤྱི་བོར་པདྨ་ཉི་མའི་སྟེང། །རྩ་བའི་བླ་མ་བཅོམ་ལྡན་འཁོར་ལོ་སྡོམ། །ཉི་མ་འབུམ་གྱི་མདངས་ལྡན་བཻ་ཌཱུརྱའི། །ལྷུན་པོ་ཇི་བཞིན་གཟི་བརྗིད་ཕུང་པོའི་སྐུ། །རྣམ་ཐར་སྒོ་བཞིའི་
ཞལ་ལྡན་རྟེན་འབྲེལ་ཕྱག་ཕ་རོལ་ཕྱིན་དྲུག་དག་པའི་རྒྱན་གྱིས་བརྒྱན། །བྱུ་རུའི་མདོག་ཅན་རྡོ་རྗེ་ཕག་མོ་དང། །སྙོམས་པར་འཇུག་པས་བཞུགས་པའི་གནས་གསུམ་དུ། །རྡོ་རྗེ་གསུམ་མཚན་ཧཱུཾ་ཡིག་འོད་ཟེར་གྱིས། །
ཡེ་ཤེས་སྤྱན་དྲངས་སྐྱབས་གསུམ་ཀུན་འདུས་གྱུར། །རྩ་བརྒྱུད་བླ་མ་མཆོག་གསུམ་འདུས་པའི་སྐུ། །ཧེ་རུ་ཀ་དཔལ་ཡབ་ཡུམ་ལ་ཕྱག་འཚལ། །དངོས་བཤམས་ཡིད་སྤྲུལ་འཇིག་རྟེན་འཇིག་རྟེན་ལས། །འདས་
པའི་ཕྱི་ནང་གསང་བའི་མཆོད་པས་མཆོད། །ཐོག་མ་མེད་ནས་ཐ་མ་ད་ལྟའི་བར། །སྡིག་ལྟུང་ཇི་སྙེད་བསགས་པ་བཤགས་ཤིང་སྡོམ། །རང་གཞན་རྣམ་དཀར་དགེ་ལ་རྗེས་ཡི་རང། །ཟབ་ཅིང་རྒྱ་ཆེའི་ཆོས་འཁོར་བསྐོར་
བ་དང། །བསྐལ་བརྒྱར་མྱ་ངན་མི་འདའ་རྟག་བཞུགས་གསོལ། །འདིས་མཚོན་དགེ་རྣམས་བྱང་ཆུབ་ཆེན་པོར་བསྔོ། །བླང་དོར་གནས་རྣམས་སྟོན་པའི་སྒྲོན་མེ། །ཐར་པའི་ལམ་སྣ་འདྲེན་པའི་དེད་དཔོན། །བཀའ་དྲིན་

[082B] །ཁྱབ་བདག་འཁོར་ལོ་སྡོམ་པ་ཡབ་ཡུམ། །གསོལ་བ་འདེབས་སོ་བྱིན་གྱིས་རློབས་ཤིག་ངན་འགྲོའི་གཡངས་ནས་འདྲེན་པའི་མཆིལ་པ། །ཉམ་ཐག་མདའ་ཆར་སྐྱོབ་པའི་གོ་ཆ། །
དུག་གསུམ་ནད་ཀྱི་གདུང་སེལ་སྨན་པ། །བཀའ་དྲིན་གསུམ་ལྡན་རྩ་བའི་བླ་མ། །ཁྱབ་བདག་འཁོར་ལོ་སྡོམ་པ་ཡབ་ཡུམ། །གསོལ་བ་འདེབས་སོ་བྱིན་གྱིས་རློབས་ཤིག་སྟོན་མཆོག་སངས་རྒྱས་ཀུན་གྱི་ངོ་བོ། །བརྒྱད་
ཁྲི་བཞི་སྟོང་ཆོས་ཀྱི་འབྱུང་གནས། །འཕགས་ཚོགས་དགེ་འདུན་ཀུན་གྱི་འདྲེན་པ། །བཀའ་དྲིན་གསུམ་ལྡན་རྩ་བའི་བླ་མ། །ཁྱབ་བདག་འཁོར་ལོ་སྡོམ་པ་ཡབ་ཡུམ། །གསོལ་བ་འདེབས་སོ་བྱིན་གྱིས་རློབས་ཤིག་
དཀྱིལ་འཁོར་འཁོར་ལོ་བྱེ་བའི་བདག་ཉིད། །མཆོག་དང་ཐུན་མོང་འདོད་དགུའི་དངོས་གྲུབ། །འབད་སྩོལ་མེད་པར་ཆར་བཞིན་འབབས་མཛད། །བཀའ་དྲིན་གསུམ་ལྡན་རྩ་བའི་བླ་མ། །ཁྱབ་བདག་འཁོར་ལོ་སྡོམ་པ་
ཡབ་ཡུམ། །གསོལ་བ་འདེབས་སོ་བྱིན་གྱིས་རློབས་ཤིག་དམ་ཆོས་བསྒྲུབ་པའི་བར་གཅོད་ཀུན་དང། །གནད་གཅོད་འཁྲུལ་སྣང་འཇིགས་པ་མཐའ་དག་དྲན་པ་ཙམ་གྱིས་མ་ལུས་སེལ་མཛད། །བཀའ་དྲིན་གསུམ་
ལྡན་རྩ་བའི་བླ་མ། །ཁྱབ་བདག་འཁོར་ལོ་སྡོམ་པ་ཡབ་ཡུམ། །གསོལ་བ་འདེབས་སོ་བྱིན་གྱིས་རློབས་ཤིག་དེ་ནས་ཏིང་ངེ་འཛིན་གྱི་དབང་བཞི་བླངས། །བདག་ཉིད་རྗེ་བཙུན་ཡབ་ཡུམ་དུ་གསལ་བས། །མན་ངག་

[083A]༄༅། །བཞིན་དུ་བཟླས་པའང་བློ་དང་སྦྱར། །ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ། རང་ལུས་དབུས་སུ་དབུ་མ་མདའ་སྨྱུག་ཙམ། །ལྟེ་འོག་ནས་བཟུང་སྤྱི་བོར་ཐལ་གྱིས་ཟུག་སྙིང་དབུས་རང་
སེམས་ཧཱུཾ་ཡིག་ནས་འབྲུ་ཙམ། །འཕར་ཞིང་འཕུར་ལ་ཁད་པ་ཉིད་དུ་བསྒོམ། །རང་གི་སྤྱི་བོར་བླ་མ་བདེ་བ་མཆོག་བསླུ་མེད་སྐྱབས་གསུམ་འདུས་པའི་ངོ་བོར་བསམ། །ཐུགས་རྗེའི་བདག་ཉིད་བསླུ་བ་མེད་པའི་སྐྱབས་
གསོལ་བ་འདེབས་སོ་བླ་མ་ཧེ་རུ་ཀ། གནད་གཅོད་བར་དོའི་འཇིགས་ལས་བསྐྱབ་ཏུ་གསོལ། །ངན་སོང་མི་ཁོམ་གནས་ལས་དྲང་དུ་གསོལ། །མཁའ་སྤྱོད་དག་པའི་ཞིང་དུ་འདྲེན་པར་མཛོད། །དངོས་གྲུབ་འདོད་དགུ་སྩོལ་
བའི་ཡིད་བཞིན་ནོར། །གསོལ་བ་འདེབས་སོ་བླ་མ་ཧེ་རུ་ཀ། གནད་གཅོད་བར་དོའི་འཇིགས་ལས་བསྐྱབ་ཏུ་གསོལ། །ངན་སོང་མི་ཁོམ་གནས་ལས་དྲང་དུ་གསོལ། །མཁའ་སྤྱོད་དག་པའི་ཞིང་དུ་འདྲེན་པར་མཛོད། །
མ་རིག་མུན་པ་སེལ་བའི་སྒྲོན་མེ་མཆོག་གསོལ་བ་འདེབས་སོ་བླ་མ་ཧེ་རུ་ཀ། གནད་གཅོད་བར་དོའི་འཇིགས་ལས་བསྐྱབ་ཏུ་གསོལ། །ངན་སོང་མི་ཁོམ་གནས་ལས་དྲང་དུ་གསོལ། །མཁའ་སྤྱོད་དག་པའི་ཞིང་དུ་འདྲེན་པར་
མཛོད། །བླ་མ་སངས་རྒྱས་ཆོས་ཚོགས་ཀུན་གྱི་དངོས། །གསོལ་བ་འདེབས་སོ་བླ་མ་ཧེ་རུ་ཀ། གནད་གཅོད་བར་དོའི་འཇིགས་ལས་བསྐྱབ་ཏུ་གསོལ། །ངན་སོང་མི་ཁོམ་གནས་ལས་དྲང་དུ་གསོལ། །མཁའ་སྤྱོད་དག་པའི་ཞིང་དུ་འདྲེན་པར་

[083B] །དེ་ལྟར་གསོལ་བཏབ་བླ་མའི་ཐུགས་ཀ་ནས། །ལྕགས་ཀྱུ་ལྟ་བུའི་འོད་ཟེར་རང་ཉིད་ཀྱི། །དྷཱུ་ཏཱིའི་ལམ་བརྒྱུད་རྣམ་ཤེས་ཧཱུཾ་ཡིག་ཏུ། །གསལ་བར་བཏབ་དྲངས་ཡི་དམ་ཐུགས་ཀར་བསྟིམ། །མཁའ་སྤྱོད་བདེ་ཆེན་
གནས་སུ་གཤེགས་པར་བསྒོམ། །སྤྱོད་དང་ལས་སྦྱོར་དབྱེ་བ་ཤེས་པར་བྱ། །འདི་ལྟར་བགྱིས་པའི་དགེ་ཚོགས་ཅི་མཆིས་པ། །ཚེ་རབས་ཀུན་ཏུ་རྗེ་བཙུན་བླ་མ་དང། །དབྱེར་མེད་བདེ་བ་མཆོག་གིས་རྗེས་བཟུང་ནས། །སྐུ་
གསུམ་གོ་འཕང་མྱུར་དུ་ཐོབ་ཕྱིར་བསྔོ། །ཞེས་པ་འདི་ཡང་ཤངས་གྲྭ་ཚང་ཆེན་མོའི་མཁན་ཆེན་གྲགས་པ་ཚེ་འཕེལ་གྱི་དབོན་པོ་དགེ་སློང་གྲགས་པ་རྒྱལ་མཚན་གྱིས་ཡང་ཡང་བསྐུལ་བ་ལ་བརྟེན་ནས། དཔལ་བདེ་བ་
མཆོག་གི་རྣལ་འབྱོར་པ་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་གྲུབ་པའི་བསྟི་གནས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་ཐོགས་མེད་དུ་སྦྱར་བའོ།། །།༄༅། །སསྟི། རྡོ་རྗེ་འཇིགས་བྱེད་ལ་བརྟེན་པའི་འཕོ་བའི་རྣལ་འབྱོར་བསྒོམ་པར་འདོད་པས། ཉམས་སུ་བླང་བའི་རིམ་པ་འདི་ལྟར། རང་ཉིད་བཅོམ་ལྡན་རྡོ་རྗེ་འཇིགས་བྱེད་དུ། །གསལ་བའི་ལུས་དབུས་དབུ་མ་
མདའ་སྨྱུག་ཙམ། །མར་སྣ་ལྟེ་འོག་ཡར་སྣ་ཚངས་བུག་ཏུ། །ཐལ་གྱིས་ཟུག་པ་རྒྱ་མཐོངས་ལྟ་བུ་དང། །སྙིང་དབུས་དྷཱུ་ཏཱིའི་ནང་དུ་རང་གི་སེམས། །ཧཱུཾ་ཡིག་མཐིང་ག་འཕུར་ལ་ཁད་པར་བསམ། །སྤྱི་བོར་དྲིན་ཅན་རྩ་བའི་བླ་

[084A]༄༅། །མ་དང། །དབྱེར་མེད་དཔལ་ལྡན་རྡོ་རྗེ་འཇིགས་བྱེད་ནི། །སྐྱབས་གསུམ་མ་ལུས་འདུས་པའི་བདག་ཉིད་དུ། །ལེགས་བསྒོམས་མདོར་བསྡུས་ཡན་ལག་བདུན་པ་ཕུལ། །འདི་ནང་གཉེན་བཤེས་
ལུས་དང་ལོངས་སྤྱོད་སོགས། །གང་ལའང་ཆགས་ཤིང་ཞེན་པས་མ་བཅིངས་པར། །གློ་སྙིང་བྲང་གསུམ་བླ་མ་ལྷ་ལ་གཏད། །གནད་གཅོད་བར་དོ་ནན་འགྲོའི་འཇིགས་པ་ལས། །བསྐྱབས་ནས་དག་པའི་ཞིང་དུ་འདྲེན་
པའི་ཕྱིར། །གདུང་ཤུགས་དྲག་པོས་གསོལ་བ་ཡང་ཡང་གདབ། །དྲན་པ་ཙམ་གྱིས་བར་གཅོད་ཀུན་སེལ་ཞིང། །ཅི་འདོད་དངོས་གྲུབ་མ་ལུས་སྩོལ་མཛད་པའི། །ལྷག་པའི་ལྷ་མཆོག་རྡོ་རྗེ་འཇིགས་བྱེད་ལ། །གསོལ་
བ་འདེབས་སོ་ཐུགས་རྗེའི་ལྕགས་ཀྱུས་ཟུངས། །གནད་གཅོད་གཤིན་རྗེའི་འཇིགས་ལས་སྐྱབ་ཏུ་གསོལ། །ཉམ་ཐག་ངན་འགྲོའི་སྒོ་འཕྲང་བཅད་དུ་གསོལ། །བདེ་འགྲོ་ཐར་པའི་ལམ་དུ་འཁྲིད་དུ་གསོལ། །མཁའ་སྤྱོད་བདེ་
ཆེན་གནས་སུ་དྲང་དུ་གསོལ། །དེ་ལྟར་ཡང་ཡང་གསོལ་བ་བཏབ་པའི་མཐུས། །བཅོམ་ལྡན་ཐུགས་ཀའི་འོད་ཟེར་ལྕགས་ཀྱུ་ནི། །གློག་འགྱུ་བཞིན་དུ་དབུ་མའི་ནང་དུ་ཞུགས། །རང་སེམས་ཧཱུཾ་ཡིག་གསལ་ལ་
བཏབ་ཅིང་ཟུག་འོག་རླུང་གྱེན་དྲངས་སྟེང་རླུང་གློད་བྱས་ལ། །ཧིཀ་གི་སྦྱོར་བས་སྐར་མདའ་འཕངས་པ་བཞིན། །གྱེན་དུ་སོང་ནས་བླ་མའི་ཐུགས་ཀར་ཐིམ། །དཔའ་བོ་ཆེན་པོ་མཁའ་སྤྱོད་གཤེགས་པར་

[084B] །ད་ལྟ་སྤྱོད་དུས་ཧཱུཾ་དེ་ཚངས་བུག་ལ། །རེག་ཙམ་བྱས་ནས་སྙིང་དབུས་གནས་པར་བསམ། །ཚུལ་འདི་མ་བསྒོམས་སྡིག་ཅན་བཙན་ཐབས་སུ། །འཚང་རྒྱའི་གདམས་ངག་རྒྱུད་སྡེའི་སྙིང་པོ་ཡིན། །འདི་ནི་ཕྱོགས་
བྲལ་མྱུལ་བའི་རྒྱལ་ཁམས་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་ལ། །དད་ལྡན་དྲུང་ཆེན་རིན་ཆེན་ཆོས་འཕེལ་གྱིས། །ཡང་ཡང་བསྐུལ་ཚེ་མཁས་མང་འདུ་བའི་གཞི། །བྱང་སྟོད་བསམ་གྲུབ་དགེ་ལྡན་
གནས་སུ་བཀོད། །དགེ་བས་འགྲོ་ཀུན་དག་ཞིང་བགྲོད་གྱུར་ཅིག་ཅེས་པ་འདི་ཡང་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །། ༄༅། །ན་མོ་ཨཱརྱ་མཻ་ཏྲཱི་ཡ་
རང་གཞན་དགའ་ལྡན་ཆོས་ཀྱི་ཕོ་བྲང་དུ་འགྲོ་བར་འདོད་པས། །དགེ་སེམས་རྣམ་དག་དང་ལྡན་པའི་ངང་ནས་འདི་ལྟར་གདོན་ཅིང་བསམ་པར་བྱའོ། །མདུན་གྱི་ནམ་མཁར་དགའ་ལྡན་གཞལ་མེད་ཁང། །ཡིད་
དགའ་ཆོས་འཛིན་ནོར་བུའི་ཁྲི་སྟེང་དུ། །བྱམས་མགོན་གསེར་མདོག་ཉི་མ་འབུམ་འོད་འཕྲོ། །ཆོས་འཁོར་ཕྱག་རྒྱ་བཟང་པོའི་འདུག་སྟངས་ཀྱིས། །འཁོར་ཚོགས་རྒྱ་མཚོས་བསྐོར་བའི་དབུས་ན་བཞུགས། །གནད་གཅོད་
བར་དོ་ངན་འགྲོའི་འཇིགས་པ་ལས། །སྐྱོབ་ཕྱིར་འདིར་གཤེགས་མགོན་སྐྱབས་དཔུང་གཉེན་མཛོད། །ཁྱོད་ཞབས་པདྨོར་གུས་པས་ཕྱག་འཚལ་ཞིང། །མཆོད་ཚོགས་ཀུན་འབུལ་སྡིག་ལྟུང་བཤགས་ཤིང་སྡོམ། །

[085A]༄༅། །དགེ་ལ་ཡི་རང་ཆོས་འཁོར་བསྐོར་བ་དང། །བསྐལ་བརྒྱར་བཞུགས་གསོལ་འདིས་མཚོན་དགེ་བའི་ཚོགས། །འགྲོ་རྣམས་དོན་དུ་དགའ་ལྡན་འཇུག་ཕྱིར་བསྔོ། །ལུས་དབུས་དྲང་པོར་དབུ་མ་མདའ་
སྨྱུག་ཙམ། །མར་སྣ་ལྟེ་བ་ཡར་སྣ་ཚངས་བུག་ཟུག་སྙིང་གའི་དབུ་མའི་སྦུབས་ནང་རང་གི་སེམས། །ཤེལ་གོང་ལྟ་བུའི་ཐིག་ལེ་རྒྱ་སྲན་ཙམ། །འཕར་ཞིང་འཕུར་ལ་ཁད་བསམས་དེ་ཉིད་ཀྱིས། །དབུ་མའི་ལམ་ནས་བྱམས་
མགོན་མངོན་སུམ་དུ། །མཐོང་བར་བསམས་ལ་འདི་ལྟར་གསོལ་བ་གདབ། །བསླུ་མེད་སྐྱབས་ཀྱི་དམ་པ་མ་ཕམ་མགོན། །གསོལ་བ་འདེབས་སོ་གནད་གཅོད་སྡུག་བསྔལ་སོལ། །བདུད་དང་གཤིན་རྗེ་བར་དོའི་
འཇིགས་ལས་སྐྱོབས། །འཇིགས་རུང་ངན་འགྲོའི་གཡངས་ཆེ་ལས་སྒྲོལ། །དགའ་ལྡན་གཞལ་མེད་ཁང་དུ་དྲང་དུ་གསོལ། །བྱམས་མགོན་ཐུགས་རྗེའི་འོད་ཟེར་ལྕགས་ཀྱུ་ཡིས། །མྱུར་བ་ཉིད་དུ་འདྲེན་པར་མཛད་དུ་
གསོལ། །ད་ལྟ་ཉིད་དུ་འདྲེན་པར་མཛད་དུ་གསོལ། །དེ་ལྟར་གསོལ་བས་རྗེ་བཙུན་ཐུགས་ཀ་ནས། །འོད་ཟེར་ལྕགས་ཀྱུ་རང་གི་ཚངས་བུག་ཞུགས། །སྙིང་གའི་རང་སེམས་ཐིག་ལེར་གསལ་བཏབ་དྲངས། །
འོག་རླུང་གྱེན་དྲངས་ཕཿཊ་དང་ཧི་ཀ་སྒྲར་བཅས། །རང་སེམས་ཐིག་ལེ་སྐར་མདའ་འཕངས་པ་བཞིན། །ཐོགས་པ་མེད་པར་རྗེ་བཙུན་ཐུགས་ཀར་ཐིམ། །སླར་ཐོན་པདྨའི་ཐུགས་སུ་སྐྱེས་པར་བསམ། །ད་ལྟ་སྤྱོད་དུས་ཚངས་པའི་

[085B] །མི་འདོན་དྷཱུ་ཏཱིའི་ནང་དུ་ཡང་ཡང་སྦྱོང། །མཇུག་ཏུ་སྨོན་ལམ་དག་པས་མཚམས་སྦྱོར་བྱ། །ཚུལ་འདི་ནི་སྡིག་ཅན་ངན་སོང་འཇིགས་པ་ལས་སྒྲོལ་ཐབས་གདམས་ངག་ཡིན་ནོ། །གཞན་ལ་འཕོ་བ་འདེབས་
ཚེ་འདོན་པ་ཅུང་ཟད་བསྒྱུར་དགོས་ཀྱང་ཤེས་པར་བྱའོ། །ཚུལ་འདི་ཡང་སྐུ་འབུམ་ཆོས་རྗེ་བཀྲ་ཤིས་དོན་ཀུན་གྲུབ་པས་ཡང་ཡང་བསྐུལ་བ་ལ་བརྟེན་ནས། སྡེ་སྣོད་འཛིན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་
བའོ།། །། ༄༅། །ན་མོ་གུ་རུ་ཤྲཱི་བཛྲ་བཧཻ་ར་ཝཱ་ཡ། འཁོར་འདས་ཀུན་གྱི་རང་བཞིན་དངོས་པོའི་གཤིས། །རང་བཞིན་རྣམ་དག་འོད་གསལ་ཆོས་ཀྱི་སྐུ། །ཕྱི་ནང་གཤིན་རྗེ་མཐའ་དག་འཇོམས་
པའི་ཕྱིར། །ཁྲོ་རྒྱལ་དབང་པོའི་སྐུར་བཞེངས་ལ་བཏུད་ནས། །རྡོ་རྗེ་འཇིགས་བྱེད་སྒྲུབ་ཐབས་དུ་མ་ཡི། །སྙིང་པོ་ཀུན་བཏུས་ལག་ཏུ་བླང་བདེ་བ། །རྒྱུད་དང་གྲུབ་ཆེན་གཞུང་གི་དགོངས་པ་བཞིན། །ཞལ་གཅིག་
ཕྱག་གཉིས་པ་ཡི་སྒྲུབ་ཐབས་བརྗོད། སྒྲུབ་པ་པོ་སྤྱིར་དད་པ་དང་སྙིང་རྗེ་ཆེན་པོ་ལ་སོགས་པའི་ཡོན་ཏན་གྱིས་ཕྱུག་པ། ཁྱད་པར་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་དུ་དབང་བསྐུར་བ་ཐོབ་ཅིང། དམ་ཚིག་དང་
སྡོམ་པ་ལ་གནས་པས། མཚན་ཉིད་དང་ལྡན་པའི་གནས་སུ། ཕྱི་ནང་གི་ཁྲུས་ཅི་འགྲུབ་བྱས། འདི་ཉིད་ཀྱི་བྲི་སྐུ་མན་ངག་ལྟར་དགྲམ། ཆུ་གཉིས། ཉེར་སྤྱོད་ལྔ། རྡོར་དྲིལ། ཅང་ཏེའུ། ནང་མཆོད་ལ་སོགས་པ་མེ་
[086A]༄༅། །དུ་མི་རུང་བའི་ཡོ་བྱད་རྣམས་བཤམས། དེ་ནས་ཁ་ལྷོར་ཕྱོགས་པས་སྟན་བདེ་བ་རོ་གདན་དུ་མོས་པར་བྱས་ལ་འདུག་སྟེ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ཅེས་བརྗོད། ནང་མཆོད། མཆོད་པ། སྔོན་འགྲོ་གཏོར་མ་རྣམས་བཅུ་གསུམ་མའི་སྒྲུབ་ཐབས་ལྟར་བྱིན་གྱིས་བརླབས། སྐྱབས་འགྲོ་སེམས་
བསྐྱེད་སྔོན་དུ་འགྲོ་བས། རང་གི་སྤྱི་བོར་པཾ་ལས་པདྨ། ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་ལྟེ་བ་ལ་ཧཱུཾ་གིས་མཚན་པ་ལས་འོད་འཕྲོས། དོན་གཉིས་བྱས། འདུས། ཡོངས་སུ་
གྱུར་པ་ལས། རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་
འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། གཉིས་ཀའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་སྤྱན་
དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཧཱུཾ་ལས་འོད་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་རྣམས་ཀྱིས་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་

[086B] ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟེང་དུ་ཧཱུཾ་
གི་མཐར་ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་དག་པར་མཛད་དུ་གསོལ། ཞེས་
གསོལ་བ་བཏབ་པས་ཐུགས་ཀའི་སྔགས་ཕྲེང་ས་བོན་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་ཡོན་ཏན་ཐམས་
ཅད་འོད་ཀྱི་རྣམ་པར་བསྡུས་ནས་སྔགས་ཕྲེང་ཧཱུཾ་དང་བཅས་པ་ལ་ཐིམ། དེ་ལས་བདུད་རྩིའི་རྒྱུན་བབས། ཡབ་ཡུམ་གྱི་སྦྱོར་མཚམས་ནས་ཐོན། རང་གི་ཚངས་བུག་ནས་ཞུགས། ལུས་ཡེ་ཤེས་ཀྱི་བདུད་རྩིས་གང་
སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱིས་དག་པར་གྱུར། གཤིན་རྗེའི་གཤེད་ཀྱི་ཡི་གེ་བརྒྱ་པ་ཉི་ཤུ་རྩ་གཅིག་ལས་མི་ཉུང་བ་བཟླས་ལ། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་
ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་

[087A]༄༅། །གསུམ་དང། རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་
གྱིས་འཇིག་རྟེན་གྱི་ཁམས་མུ་མེད་པ་གསལ་བར་བྱས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང། ཁྲོ་བོ་དང་རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་སྤྱན་དྲངས་
འོད་ཟེར་རང་གི་སྙིང་གར་ཐིམ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་
གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཡ་མཱནྟ་ཀ་ས་པ་རི་ཝཱ་ར་
ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། དེ་བཞིན་དུ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། རབ་འབྱམས་ཞིང་ན་དབང་པོའི་ཉེར་འཚེ། །རབ་ཏུ་མཛེས་པའི་མཆོད་སྤྲིན་རྒྱ་མཚོ། །རབ་མཆོག་ཕུལ་དུ་བྱུང་
བ་དུ་མ། །རབ་དང་ཡིད་ཀྱིས་མཆོད་པར་འབུལ་ལོ། །མ་རིག་འཐུག་པོས་ཐོག་མ་མེད་ནས། །མ་བསྡམས་སྒོ་ནས་ཉེས་པ་གང་བགྱིས། །མ་ལུས་རྒྱལ་བ་སྲས་བཅས་སྤྱན་སྔར། །མ་གསང་འགྱོད་པའི་བསམ་པས་

[087B] །འཇིག་རྟེན་འཇིག་རྟེན་འདས་པའི་ལེགས་རྒྱུ། །འཕགས་དང་བྱིས་པའི་སྐྱེ་བོའི་དགེ་རྩ། །མ་ལུས་ལུས་པ་མེད་པ་ཀུན་ལ། །ལྷག་བསམ་བསམ་པ་ཐག་པས་ཡི་རང། །མཐའ་ཡས་ཡོན་ཏན་ཚོགས་ཀྱི་
གཏེར་ཆེན། །མ་རིག་ཐིབས་པོར་ཞུགས་པའི་སྒྲོན་མེ། །སྐྱེ་དགུའི་ལམ་སྟོན་རྒྱལ་བ་རྣམས་ལ། །ཐེག་མཆོག་གསུང་ཕྱིར་གུས་པས་བསྐུལ་ལོ། །གྲངས་མེད་འགྲོ་བའི་བློ་དང་འཚམ་པར། །རང་རང་རྗེས་འཛིན་མཛད་པ་རྫོགས་
ཚེ༑ ༑ཞི་བར་གཞོལ་བར་བཞེད་པ་རྣམས་ལ། །སྲིད་མཐའི་བར་དུ་བཞུགས་པར་གསོལ་ལོ། །དགེ་འདིས་མཚོན་པའི་ལེགས་ཚོགས་ཐམས་ཅད། །ཀུན་ནས་བསྡོམས་པའི་མཐུ་ལ་བརྟེན་ནས། །རྒྱལ་བ་ཀུན་གྱི་མཁྱེན་
བརྩེ་གཅིག་བསྡུས། །གཤིན་རྗེའི་གཤེད་ནི་འགྲུབ་པར་གྱུར་ཅིག་དཀོན་མཆོག་གསུམ་ལ་སྐྱབས་སུ་འགྲོ། སོགས་དང། སངས་རྒྱས་བྱང་ཆུབ་སེམས་དཔའ་ཀུན། སོགས་ཀྱི་མཐར། སེམས་ཅན་ཐམས་ཅད་བདེ་བ་
དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་
རྣམ་པར་རྟོག་པས་མི་བསྐྱོད་པའི་བཏང་སྙོམས་ལ་གནས་པར་བྱའོ། །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཆོས་ཐམས་ཅད་བརྟེན་ནས་བཏགས་པ་ཡིན་པའི་

[088A]༄༅། །ཕྱིར༑ རྟག་ཆད་ལ་སོགས་པའི་མཐའ་བཞི་དང་བྲལ་བའི་བདག་མེད་པའི་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མའི་དཀྱིལ་འཁོར་ལ་གནས་པའི་མ་ཧེ་རབ་ཏུ་ཁྲོས་པའི་
གདན་གྱི་སྟེང་དུ་ཧཱུཾ་ལས་ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་ཏུ་གདེངས་པ། ལྟེ་བ་ལ་ཧཱུཾ་གིས་མཚན་པ། དེ་ལས་འོད་འཕྲོས། འགྲོ་བ་རྣམས་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ལྷན་ཅིག་ཏུ་འདུས་ནས་རྡོ་
རྗེ་ལ་ཐིམ་པར་གྱུར། དེ་ཡོངས་སུ་གྱུར་པ་ལས། རང་ཉིད་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱི་གཡས་འབར་བའི་གྲི་གུག་དང། གཡོན་བདུད་རྩིས་གང་བའི་ཐོད་པ་འཛིན་
པ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཁམས་གསུམ་པོ་ཟ་བར་ནུས་པ། ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་ཤིང་ཁྲོ་གཉེར་ཅན། ཀལྤ་
འཇིག་པའི་མེའི་ཕུང་པོ་ལྟ་བུའི་སྤྱན་གསུམ་སྡང་མིག་ཏུ་གཟིགས་པ། སྐྲ་ཁམ་སེར་གྱེན་དུ་བརྫེས་པ། ཧཱུཾ་དང་ཕཊ་ཀྱི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་
སུ་རུང་བའི་ཐོད་པ་བསྐམ་པོ་ལྔས་དབུ་བརྒྱན་ཅིང། མགོ་བོ་རློན་པ་ལྔ་བཅུའི་དོ་ཤལ་ཅན། སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་རྒྱན་གྱིས་བརྒྱན་པ། གསུས་པ་ཆེ་བ་གཅེར་བུའི་གཟུགས་ཅན། མཚན་

[088B] །སྨིན་མ་དང་རྫི་མ་དང་སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་བ། །ཉི་མ་འབུམ་གྱི་གཟི་བརྗིད་དང་ལྡན་པ། ཡེ་ཤེས་ཀྱི་མེ་རབ་ཏུ་འབར་བའི་ཀློང་དཀྱིལ་ན་བཞུགས་པའོ། །རང་གི་སྤྱི་བོར་
སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་དཔལ་རྡོ་རྗེ་
འཇིགས་བྱེད་ཀྱི་ལྷ་ཚོགས་སྤྱན་དྲངས། ཨོཾ་ཧྲཱི་ཥྚྲཱི་བི་ཀྲྀ་ཏཱ་ན་ན་ཧཱུཾ་ཕཊ། ཅེས་པས་ཕྱི་འབྲང་གི་བགེགས་བསྐྲད། ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཞེས་པ་ནས་ཤཔྟའི་བར་གྱིས་མཆོད། ཛཿ་ཧཱུཾ་བཾ་ཧོཿ་
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། དྲི་མ་ཐམས་
ཅད་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། དེ་ནས་ཐུགས་ཀའི་ཧཱུཾ་གི་འོད་ཟེར་གྱི་སྣ་ལས་མཆོད་པའི་ལྷ་མོ་དཔག་ཏུ་མེད་པ་བྱུང་སྟེ། རང་ཉིད་འཇིགས་བྱེད་དུ་
གསལ་བ་ལ་མཆོད་པར་བསམས་ལ། གོང་བཞིན་མཆོད། ནང་མཆོད་བླ་མ་བརྒྱུད་པ་ཡི་དམ་ཆོས་སྐྱོང་སོགས་ལ་ཕུལ། བདག་ཉིད་ཀྱིས་ཀྱང་མྱང། དེ་ནས་ལྷ་མོ་རྣམས་ཀྱིས་བདག་ཉིད་ལ་མགྲིན་གཅིག་ཏུ་བསྟོད་

[089A]༄༅། །པར་བསམས་པ། ན་མཿ་ཤྲཱི་བཛྲ་བཧཻ་ར་ཝཱ་ཡ། ཐལ་ཆེན་མདོག་ཅན་མ་ཧེའི་སྟེང་ན། །མ་ཧེའི་གདོང་ཅན་གཤིན་རྗེའི་གཤེད་ནི། །འཇིགས་རུང་ཞལ་གདངས་མཆེ་བ་གཙིགས་ཤིང། །རྔམས་པའི་སྒྲ་
དབྱངས་སྒྲོག་ལ་ཕྱག་འཚལ། །མིག་སྨན་ལྟ་བུར་གནག་པའི་སྐུ་ནི། །རབ་ཏུ་ཁྲོས་པའི་ཁྲོ་གཉེར་དང་ལྡན། །དམར་ལ་ཟླུམ་པའི་སྤྱན་གསུམ་བགྲད་ནས། །བདུད་དཔུང་ཕྱེ་མར་འཐག་ལ་ཕྱག་འཚལ། །གཡས་
གཡོན་ཕྱོག་གིས་འབར་བའི་གྲི་གུག་བདུད་རྩིས་གང་བའི་ཐོད་པ་འཛིན་ཞིང། །བརྐྱངས་བསྐུམས་ཞབས་ཀྱི་གར་སྟབས་བརྗིད་པས། །ལོག་འདྲེན་ཟིལ་གྱིས་གནོན་ལ་ཕྱག་འཚལ། །གཅེར་བུ་རུས་པའི་རྒྱན་གྱིས་
མཛེས་ཤིང། །རལ་པ་སེར་སྐྱ་གྱེན་དུ་རབ་འབར། །གློག་ལྟར་འཁྱུག་པའི་ལྗགས་ནི་བསྐྱོད་པས། །ས་གསུམ་གཡོ་བར་མཛད་ལ་ཕྱག་འཚལ། །ཐོད་བསྐམ་ལྔ་ཡིས་དབུ་ལ་ལེགས་བརྒྱན། །བརྒྱ་ཕྱེད་ཐོད་ཕྲེང་དོ་
ཤལ་འཕྱང་ཞིང། །ཉིན་བྱེད་འབུམ་ཕྲག་བསྡོམས་པའི་མདངས་ལྡན། །ཡེ་ཤེས་མེ་དཔུང་འཕྲོ་ལ་ཕྱག་འཚལ། ཞེས་པས་བསྟོད་ལ། དེ་ནས། རང་གི་ཐུགས་ཀར་ཉི་གདན་ལ་དབུས་སུ་ཧཱུཾ། དེའི་མཐའ་སྐོར་དུ་ཡི་
གེ་བདུན་པ་བཀོད། དེའི་མཐའ་བསྐོར་དུ་ཡི་གེ་བཅུ་པ་བཀོད། དེའི་མཐའ་རྩ་སྔགས་ཀྱིས་བསྐོར་བར་དམིགས། སྔགས་རྣམས་ཁ་དོག་ནག་པོ་འོད་ཟེར་དྲག་ཅིང་རྩུབ་པ་འཕྲོ་བའི་རྣམ་པ་ཅན་དུ་བསམས། བགྲང་

[089B] ལྷའི་རྣལ་འབྱོར་ལས་མ་གཡོས་པའི་ངང་ནས། ཚིག་གཞན་གྱིས་བར་མ་ཆོད་པར་བཟླའོ། །དེ་ནས་བཟླས་པའི་ལྷག་ཆད་ཡིག་བརྒྱས་བསྐངས་
ཏེ༑ གཏོར་མ་ནང་མཆོད་ལྟར་བྱིན་གྱིས་བརླབས། སྔར་བཞིན་བསྐྱེད་ཅིང་ཡེ་ཤེས་པ་དགུག་པ་དང་དབང་བསྐུར་བ་དང་མཆོད་པའི་བར་བྱས་ནས། མགྲོན་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་
སྦུ་གུ་ཅན་དུ་གྱུར་པས་གསོལ་བར་བསམས་ལ། ཨོཾ་ཧྲཱི་ཥྚྲཱི་བི་ཀྲྀ་ཏཱ་ན་ན་ཧཱུཾ་ཕཊ། བཛྲ་བཧཻ་ར་ཝཱ་ཡ་ཨདྷི་པ་ཏ་ཡེ་ཨི་དཾ་བ་ལིཾ་པྲ་ཏཱི་ཙྪ་ཡེ་སཱཧཱ། ཞེས་བདུན་ནམ་གསུམ་གྱིས་ཕུལ། སྔར་ལྟར་ཕྱི་ནང་གི་མཆོད་པས་མཆོད་ཅིང་
བསྟོད། ཕྱོགས་སྐྱོང་ལ་གཏོར་མ་འབུལ་བར་སྤྲོ་ན། གོང་བཞིན་བྱིན་གྱིས་བརླབས། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་འཁོར་བཅས་བཀུག་སྟེ། ཕྱོགས་མཚམས་རྣམས་
སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས། དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་
གཅིག་པ་དཀར་པོ་འོད་ཀྱི་སྦུ་གུ་ཅན་གྱིས་གསོལ་བར་གྱུར་པར་བསམས་ལ། བཅུ་གསུམ་མ་ལྟར་དབུལ། ཡང་ན་ཨོཾ་ཨིནྡྲ་ཡེ། ཨགྣ་ཡེ་ཞེས་སོགས་ཀྱིས་ཕུལ་ཡང་རུང་བར་རྭ་པ་རྣམས་བཞེད་དོ། །འདོད་དོན་ལ་གསོལ་

[090A]༄༅། །བ་གདབ། དེ་ནས་ཆོས་རྒྱལ་ལ་ངེས་པར་གཏོར་མ་སྐབས་འདིར་འབུལ་ཞིང། འཆི་བདག་མའི་བསྟོད་བསྐུལ་བྱེད་པ་ཡང་རྗེ་བཙུན་རཱ་ལོ་ནས་རྗེ་བླ་མའི་བར་གྱི་བླ་མ་ཐམས་ཅད་བཞེད་པ་ལྟར་གལ་ཆེའོ། ཡི་
གེ་བརྒྱ་པས་ལྷག་ཆད་ཁ་བསྐངས། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་བཟོད་པར་གསོལ། ཡེ་ཤེས་པ་རང་གནས་སུ་གཤེགས། དམ་ཚིག་པ་བདག་ཉིད་ལ་ཐིམ་པར་བསམ། ཆོས་ཀྱི་རྒྱལ་པོ་རྗེ་བཙུན་
ཙོང་ཁ་པའི། །ལྷག་པའི་ལྷ་མཆོག་རྡོ་རྗེ་འཇིགས་བྱེད་ཀྱི། །སྒྲུབ་ཐབས་ཚུལ་འདིར་འབད་པའི་དགེ་བ་དེས། །འགྲོ་ཀུན་འཇམ་དབྱངས་ཞི་ཁྲོ་མྱུར་འགྲུབ་ཤོག་ཅེས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་ཀུན་
འབྱུང་ཞེས་བྱ་བ་འདི་ཡང། ལྷ་དང་སྐྱེ་བོ་ཀུན་གྱི་བསོད་ནམས་ཀྱི་ཞིང། མཉམ་མེད་ཤཱཀྱའི་རྒྱལ་པོའི་སྐུའི་སྣང་བརྙན་གྱི་རིམ་གྲོ་པ། ནང་སོ་ཆོས་རྗེ་ཀུན་དགའ་དཔལ་འབྱོར་གྱིས་བསྐུལ་བ་ལ་བརྟེན་ནས། བཙུན་པ་བློ་
བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ།། །།༄༅། །ཤྲཱི་མཉྫུ་གུ་ཧྱ་བཛྲ་བཧཻ་ར་ཝཱ་ཡ། བླ་མ་བཅོམ་ལྡན་འདས་འཇམ་དཔལ་གཤིན་རྗེའི་གཤེད་བསྒྲུབ་
པའི་ཚུལ་ནི། འདིའི་དབང་བསྐུར་བ་ལེགས་པར་ཐོབ་ཅིང། དམ་ཚིག་དང་སྡོམ་པ་ཚུལ་བཞིན་དུ་བསྲུང་བའི་གང་ཟག་གིས། སྐྱབས་འགྲོ་སེམས་བསྐྱེད་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་

[090B] གཞལ་ཡས་ཁང་གྲུ་བཞི་སྒོ་བཞི། རྒྱན་རྟ་བབས་དང་བཅས་པ། མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སྣ་
ཚོགས་པདྨ་དང་ཉི་མའི་གདན་གྱི་སྟེང་དུ། མ་ཧེ་སྔོན་པོ་མགོ་གཡས་ཕྱོགས་སུ་བསྟན་ནས་ཉལ་བ། དེའི་སྟེང་དུ་ཧཱུཾ་ལས་གྲི་གུག་ཧཱུཾ་གིས་མཚན་པ་ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་གཤིན་རྗེའི་གཤེད་
སྐུ་མདོག་མཐིང་ནག་ཞལ་གཅིག་ཕྱག་གཉིས་པ། མ་ཧེ་རབ་ཏུ་ཁྲོས་པའི་གདོང་པ་ཅན། རྭ་རྣོན་པོ་གཉིས་དང་ལྡན་པ། ཞལ་གདངས་ཤིང་མཆེ་བ་རྣོན་པོ་བཞི་གཙིགས་པ། སྤྱན་གསུམ་དང་ལྡན་ཞིང་ཁྲོ་གཉེར་ཤིན་ཏུ་
བསྡུས་པ། དབུ་སྐྲ་ཁམ་སེར་གྱེན་དུ་བརྫེས་ཤིང། མི་མགོ་བསྐམ་པོ་ལྔའི་དབུ་རྒྱན་དང། །ཁྲག་འཛག་པའི་མགོ་བོ་རློན་པ་ལྔ་བཅུས་དོ་ཤལ་བྱས་པ། ཕྱག་གཡས་གྲི་གུག་དང་གཡོན་ཐོད་ཁྲག་ཐུགས་ཀར་སྟེང་འོག་ཏུ་བྱས་
ཏེ་འཛིན་པ། གཅེར་བུ་མི་རུས་ཀྱི་འཁོར་ལོ་དང་རྣ་ཆ་ལ་སོགས་པ་རུས་པའི་རྒྱན་རྣམས་ཀྱིས་བརྒྱན་ཅིང། བདུད་དཔུང་ཐམས་ཅད་རྩད་ནས་འབྱིན་པའི་སྟོབས་དང་ལྡན་པ། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་ཞབས་གཡས་
བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པར་གྱུར། དེའི་སྤྱི་བོར་པདྨ་དང་ཟླ་བའི་གདན་ལ་བླ་མ་ཀུན་འདུས་ཀྱི་ངོ་བོ་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཞལ་གཅིག་ཕྱག་གཉིས་ཆོས་འཁོར་གྱི་ཕྱག་རྒྱས་ཤེས་
[091A]༄༅། །རབ་ཀྱི་རལ་གྲི་དང། བརྒྱད་སྟོང་པའི་གླེགས་བམ་གྱིས་མཚན་པའི་ཨུཏྤལཱི་ཡུ་བ་ནས་འཛིན་པ། མཚན་དང་དཔེ་བྱད་ཀྱིས་བརྒྱན་ཅིང། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེ་ལ་དྲིན་ཅན་རྩ་
བརྒྱུད་ཀྱི་བླ་མའི་ཚོགས་ཀྱིས་བསྐོར་བ། རང་གི་ཐུགས་ཀར་ཉི་མའི་དཀྱིལ་འཁོར་ལ་འཇམ་དཔལ་སྐུ་མདོག་སེར་པོ་ཞལ་གཅིག་ཕྱག་གཉིས་པ། གཡས་རལ་གྲི་འཕྱར་ཞིང་གཡོན་གླེགས་བམ་ཐུགས་ཀར་འཛིན་པ་
མཚན་སོ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པར་གྱུར། རང་གི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་
ལས་འོད་ཟེར་འཕྲོས་པས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། བཛྲ་ས་མ་ཡ་ཧཱུཾ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་
འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་
བུམ་པ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ། ཞེས་གསུང་ཞིང་སྤྱི་བོ་ནས་དབང་བསྐུར། ལུས་གང། དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་

[091B] མཆོད་པ་བསངས་སྦྱངས་བྱིན་གྱིས་བརླབས་ནས། ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཡེ་སཱཧཱ། ནས། ཤཔྟའི་བར་གྱིས་མཆོད། ཨོཾ་ཡ་མཱནྟ་ཀ་ས་པ་རི་ཝཱ་ར་ཨོཾ་ཨཱ་ཧཱུཾ། ཧཱུཾ། འཇིགས་རུང་
གཟུགས་ཅན་མ་ཧེ་ཁྲོས་པའི་ཞལ། །རྔམས་པའི་ང་རོས་ས་གསུམ་གཡོ་བར་བྱེད། །ཐུགས་རྗེ་ནུས་པས་འགྲོ་དྲུག་དབྱིངས་སུ་འདྲེན། །སྐུ་གསུམ་མངོན་གྱུར་གཤིན་རྗེའི་གཤེད་ལ་འདུད། རང་ཡི་དམ་དུ་གསལ་བའི་ཐུགས་
ཀར་ཡེ་ཤེས་སེམས་དཔའ་འཇམ་དཔལ་གྱི་ཐུགས་ཀར་ཉི་མའི་གདན་ལ་ཧཱུཾ་སྔོན་པོ། དེའི་མཐར་ཨ་ར་པ་ཙ་ན་དང། ཡ་མཱནྟ་ཀས་བསྐོར་བ། དེ་ལས་འོད་ཟེར་འཕྲོས། རྒྱལ་བ་སྲས་བཅས་ལ་མཉེས་པའི་མཆོད་པ་ཕུལ། སེམས་
ཅན་ཐམས་ཅད་ཀྱི་སྡིག་སྒྲིབ་སྦྱངས། བར་གཅོད་དགྲ་བགེགས་མི་མཐུན་པའི་ཕྱོགས་ཐམས་ཅད། བྱ་སྒྲོ་མེ་ལ་བསྲེགས་པ་བཞིན་དུ་བརླག་པར་གྱུར། ཨོཾ་ཨ་ར་པ་ཙ་ན་དྷཱི་ཨོཾ་ཡ་མཱནྟ་ཀ་ཧཱུཾ་ཕཊ། ཅེས་བཟླས་པ་ཟིན་པ་དང་
ཡིག་བརྒྱ་ཅི་ནུས་བཟླ། ཐུན་མཚམས་སུ་གཏོར་མ་འབུལ་བར་འདོད་ན། བསངས་སྦྱངས། སྟོང་པའི་ངང་ལས་རང་གི་མདུན་དུ་ཡེ་ཤེས་རང་སྣང་ལས་གྲུབ་པའི་བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ཞེས་པ་ནས་
ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་འོད་གསལ་ཆོས་སྐུའི་དབྱིངས་ཉིད་ལས། །ཟུང་འཇུག་ལོངས་སྤྱོད་རྫོགས་པའི་སྐུའི། །སྤྲུལ་པ་

[092A]༄༅། །འཇམ་དཔལ་ཁྲོ་བོའི་ལྷ། །གནས་འདིར་སྤྱན་འདྲེན་གཤེགས་སུ་གསོལ། །ཨོཾ་ཡ་མཱནྟ་ཀ་ས་པ་རི་ཝཱ་ར་མཎྜལ་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། པདྨ་ཀ་མ་ལ་ཡེ་སྟྭཾ། སླར་ཡང་ཐུགས་ཀའི་
ཧཱུཾ་ལས་འོད་ཟེར་འཕྲོས་པས་དབང་གི་ལྷ་ཞེས་པ་ནས། རིགས་བདག་གིས་རྒྱས་བཏབ། མཆོད་པ་བསངས་སྦྱངས་བྱིན་གྱིས་བརླབས། ཉེར་སྤྱོད་ཚིགས་བཅད་སྔགས་དང་སྤེལ་བས་མཆོད། འདོད་ཡོན་ལྔ་དང་ནང་མཆོད་
ཕུལ། བླ་མ་དང་དཔལ་རྡོ་རྗེ་འཇིགས་བྱེད་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཡ་མཱནྟ་
ཀ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་མམ་བདུན་གྱིས་ཕུལ། ཉེར་སྤྱོད་དང་ནང་མཆོད་ཀྱིས་མཆོད། ཧཱུཾ་འཇིགས་རུང་གཟུགས་ཅན་ཞེས་སོགས་ཀྱིས་བསྟོད། བླ་མ་འཇིགས་བྱེད་འཁོར་བཅས་ཀྱིས། །
མཆོད་སྦྱིན་གཏོར་མ་འདི་བཞེས་ལ། ཞེས་པ་ནས། ཡིད་ལ་འདོད་པ་ཀུན་འགྲུབ་ཤོག་ཅེས་འཕྲིན་ལས་བཅོལ། ལོང་ཡོད་ན་སྒོས་ཀྱི་ཆོས་སྐྱོང་ལ་ཡང་གཏོར་མ་འབུལ། དེ་ནས་གཏང་རག་གི་མཆོད་བསྟོད་བཟོད་
གསོལ་རྒྱས་བསྡུས་ཅི་རིགས་བྱ། ཆད་ལྷག་བསྐངས། མ་རྙེད་ཡོངས་སུ་ཞེས་སོགས་དང། ཁྱེད་ཀྱིས་སེམས་ཅན་དོན་ཀུན་སོགས་ནས། བཛྲ་མུཿ་མདུན་བསྐྱེད་ཀྱི་ཡེ་ཤེས་པ་རང་གནས་སུ་གཤེགས། དམ་ཚིག་པ་འོད་

[092B] རང་ཡི་དམ་དུ་གསལ་བའི་ཐུགས་ཀར་ཐིམ། བསྲུང་འཁོར་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ། རང་ཡེ་ཤེས་སེམས་དཔའ་ལ། ཡེ་ཤེས་སེམས་དཔའ་རང་གི་ཐུགས་ཀའི་བླ་མ་དང་
གཉིས་སུ་མེད་པའི་ཏིང་ངེ་འཛིན་སེམས་དཔའ་ལ་ཐིམ་པར་གྱུར། སྣོད་ཐམས་ཅད་གཞལ་ཡས་ཁང་དང། བཅུད་ཐམས་ཅད་དཔལ་རྡོ་རྗེ་འཇིགས་བྱེད་ཀྱི་རྣམ་རོལ་ཏུ་གྱུར་པར་བསམས། སླར་ཡང་ཆུ་ལས་ཉ་ལྡང་བའི་
ཚུལ་དུ་འཇིགས་བྱེད་ཞལ་གཅིག་ཕྱག་གཉིས་པའི་སྐུར་བཞེངས་ལ། སྤྱོད་ལམ་ཐམས་ཅད་དུ་ལྷའི་ང་རྒྱལ་ལ་གནས་པར་བྱའོ། །བསྔོ་སྨོན་ཤིས་བརྗོད་བྱ། རྒྱལ་བ་ཀུན་དངོས་བླ་མ་གཤིན་རྗེའི་གཤེད། །གསང་དོན་
ཡིད་བཞིན་རྒྱ་མཚོ་ཆེན་པོ་ལས། །དངོས་གྲུབ་གཉིས་ཀྱི་ནོར་བུ་ལེན་འདོད་ན། །སྒྲུབ་ཐབས་གྲུ་ཆེན་འདི་ལ་བརྟེན་པར་བྱ། ཞེས་པ་འདི་ཡང་དོན་གཉེར་ཅན་འགའ་ཞིག་གིས་བསྐུལ་བ་ལ་བརྟེན་ནས། བཙུན་པ་བློ་བཟང་
ཆོས་ཀྱི་རྒྱལ་མཚན་གྱིས་འཕྲལ་དུ་སྦྱར་བའོ།། །ཧོཿ་འཇིགས་པ་མཐའ་དག་འཇིགས་མཛད་ཅིང། །ཁམས་གསུམ་ཟ་བར་ནུས་པ་ཡི། །བཅོམ་ལྡན་རྡོ་རྗེ་འཇིགས་བྱེད་དང། །འཇིག་
རྟེན་འཇིག་རྟེན་ལས་འདས་པའི། །ལྷ་ཚོགས་ཐམས་ཅད་དགོངས་སུ་གསོལ། །སྟོབས་ཆེན་གཤིན་རྗེའི་རྒྱལ་པོ་སོགས། །ཆོས་སྐྱོང་བསྲུང་མ་ཐམས་ཅད་དང། །སྣང་ཞིང་སྲིད་པའི་ལྷ་མ་སྲིན། །དྲེགས་པ་སྡེ་བརྒྱད་ཚོགས་

[093A]༄༅། །རྣམས་དགོངས། །ཕན་བདེའི་འབྱུང་གནས་སངས་རྒྱས་ཀྱི། །བསྟན་དགྲ་དཀོན་མཆོག་སྤྱི་ཡི་དགྲ་ཁྱད་པར་རྣལ་འབྱོར་དཔོན་སློབ་ལ། །གནོད་ཅིང་འཚེ་བའི་དགྲ་བགེགས་འདི། །ཟག་མེད་གཏོར་
མའི་ངོ་བོར་བཞེས། །དམ་ཚིག་ཉམས་པའི་དགྲ་བགེགས་རྣམས། །དབྱེ་དང་བསྐྲད་དང་རྨོངས་པར་མཛོད། །སྲོག་ཆོད་སྙིང་ཕྱུངས་ནང་ཁྲོལ་དྲོངས། །ཤ་ཁྲག་རུས་པ་ཞལ་དུ་གསོལ། །གཞན་གྱི་རྦོད་གཏོང་རྦད་
འདྲེ་སོགས། །བསམ་སྦྱོར་ངན་པ་ཐམས་ཅད་བཟློག་དགྲ་བགེགས་འབྱུང་པོའི་མཐུ་དང་སྟོབས། །དྲན་པ་རྫུ་འཕྲུལ་ཉམས་པར་གྱིས། །རྣལ་འབྱོར་བདག་ཅག་འཁོར་བཅས་ལ། །དབྱུ་གུ་དྲུག་ཅུ་རྩ་བཞི་ལས། །བྱུང་
བའི་བར་གཅོད་ནད་རིམས་དང། །གདོན་བགེགས་མ་ལུས་ཚར་གཅོད་མཛོད། ཅེས་པ་འདི་ཡང་གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་རྒྱུན་དུ་ཡི་དམ། མགོན་པོ་བར་ཆད་ཀུན་སེལ། ཆོས་རྒྱལ། ལྷ་མོ་རྣམས་ལ་མཆོད་གཏོར་འབུལ་བར་འདོད་པས། བླ་མ་ཡི་དམ་ཆོས་བསྲུང་རྣམས་ཀྱི་བྲིས་སྐུ་དང་མཆོད་
གཏོར་ནང་མཆོད་སོགས་བཀོད་པས་མཛེས་པར་བཤམས་ལ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་

[093B] ནང་མཆོད་ཧྲཱི་ཥྚྲི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རླུང་མེའི་དཀྱིལ་འཁོར་གྱི་སྟེང་དུ་མི་མགོའི་སྐྱེད་བུ་ལ་གནས་པའི་ཐོད་པའི་ནང་དུ་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་
ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་ནས་བྱིན་གྱིས་བརླབས། མཆོད་པ་རྣམས་ཀྱང་བསངས། སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ། ཧཱུཾ་ཧཱུཾ་ཞུ་བ་ལས་བྱུང་བའི་མཆོད་རྫས་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཞེས་སོགས་ནས་
ཤཔྟ་ཨཿ་ཧཱུཾ་གི་བར་གྱིས་བྱིན་གྱིས་བརླབས། གཏོར་མ་ཡང་ནང་མཆོད་ལྟར་བྱིན་གྱིས་བརླབས། དེ་ནས་རོལ་མོ་དབྱངས་དང་བཅས་ཏེ། ཧཱུཾ་ལྷུན་གྲུབ་བདེ་སྟོང་ཡེ་ཤེས་རོལ་པ་ལས། །རྩ་བརྒྱུད་བླ་མ་ཡི་དམ་ལྷ་ཚོགས་དང། །
ཁྱད་པར་ཁྲོ་བོ་ཆེན་པོས་ཤིན་རྗེའི་གཤེད། །འཁོར་བཅས་ཐོགས་པ་མེད་པར་གནས་འདིར་གཤེགས། །ཤར་ལྷོ་བསིལ་བའི་ཚལ་གྱི་དུར་ཁྲོད་ནས། །དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཡུམ་བཅས་གནོད་
སྦྱིན་རྣམ་བཞི་གཙང་རིས་ཀྱི། །དཔལ་མགོན་བདུན་ཅུའི་ཚོགས་བཅས་ད་ཚུར་བྱོན། །ལྷོ་ཕྱོགས་རིམ་པ་བདུན་གྱི་ས་འོག་ནས། །ཆོས་ཀྱི་རྒྱལ་པོ་ཡུམ་མཆོག་ཙཱ་མུཎྜཱི། །ཕོ་བརྒྱད་མོ་བརྒྱད་གཤིན་རྗེའི་ཚོགས་དང་བཅས། །

[094A]༄༅། །འཕྲིན་ལས་བསྒྲུབ་ཕྱིར་གནས་འདིར་གཤེགས་སུ་གསོལ། །ཁྱད་པར་མུ་ལེ་དིང་གི་ཁྲག་མཚོ་ནས། །དུས་གསུམ་རྒྱལ་བའི་ཡུམ་གཅིག་རེ་མ་ཏི། །ཚེ་རིང་མཆེད་ལྔ་བསྟན་མ་བཅུ་གཉིས་སོགས།།
འཁོར་བཅས་དངོས་གྲུབ་སྩོལ་ཕྱིར་གཤེགས་སུ་གསོལ། །གཞན་ཡང་རྣལ་འབྱོར་བདག་ཅག་འཁོར་བཅས་ཀྱི། །མགོན་སྐྱབས་མཛད་པའི་བསྲུང་མ་ཐམས་ཅད་དང། །ཡུལ་ལྷ་བཞི་བདག་འཁོར་དང་བཅས་པ་ཡང། །
དམ་ཚིག་ལྡན་པའི་གནས་འདིར་གཤེགས་སུ་གསོལ། ཞེས་སྤྱན་དྲངས། ཨོཾ། དངོས་བཤམས་ཡིད་ཀྱིས་སྤྲུལ་པ་ལས་བྱུང་བའི། །མཆོད་ཡོན་མཛེས་པའི་མེ་ཏོག་དྲི་ཞིམ་སྤོས། །མུན་སེལ་སྒྲོན་མེ་བཟང་པོའི་དྲི་
ཆབ་དང། །རོ་བརྒྱའི་ཞལ་ཟས་མདངས་སྙན་རོལ་མོའི་ཚོགས། །འདོད་ཡོན་ལྔ་དང་རྒྱལ་སྲིད་རིན་ཆེན་བདུན། །དམ་རྫས་སྤྱན་གཟིགས་ནམ་མཁའི་ཁྱོན་གང་ཞིང། །ཕྱི་ནང་གསང་བའི་མཆོད་པའི་སྤྲིན་ཕུང་འཁྲིགས། །ཤ་
ཁྲག་གཏོར་མས་ས་གཞི་བཀང་སྟེ་འབུལ། ཞེས་མཆོད་ཚོགས་ཕུལ། གཙོ་བོ་བཞི་པོའི་ཉེ་སྙིང་ཙམ་བཟླ་འདོད་ན་འདིར་བཟླ། མགྲོན་རྣམས་ཀྱི་ལྗགས་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་
དྲངས་ཏེ་གསོལ་བར་བསམ། རྒྱས་པར་ན། སོ་སོའི་མཚན་སྔགས་ལ་བ་ལིཾ་ཏ་སྦྱར་བས་འབུལ། བསྡུ་ན། གུ་རུ་བུདྡྷ་བོདྷི་སཏ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་གྱིས་ཡེ་ཤེས་

[094B] ཨ་ཀཱ་རོས་གཞི་བདག་ལ་ཕུལ། ཨརྒྷཾ་སོགས་ཀྱིས་མཆོད། ནང་མཆོད་ཕུལ། དེ་ནས་བསྟོད་པ་ནི། ཧཱུཾ། བདེ་གཤེགས་ཀུན་གྱི་ཡེ་ཤེས་འཇམ་པའི་དཔལ། །ཕྱི་ནང་གསང་བའི་འཆི་བདག་འཇོམས་
མཛད་ཅིང། །འདོད་དགུའི་དངོས་གྲུབ་སྩོལ་བའི་ཡིད་བཞིན་ནོར། །འཇིགས་པ་མཐའ་དག་འཇིགས་པར་བྱེད་ལ་བསྟོད། །མི་བཟད་སྙིགས་མའི་དམུ་རྒོད་གདུལ་དཀའ་བ། །འདུལ་ཕྱིར་ཐུགས་རྗེ་ཆེན་པོ་རབ་ཁྲོས་པ། །
བསྟན་དགྲ་ཚར་གཅོད་རྣལ་འབྱོར་བུ་བཞིན་དུ། །སྐྱོང་ཞིང་འགལ་རྐྱེན་བར་ཆད་ཀུན་སེལ་བའི། །དཔལ་མགོན་ཆོས་སྐྱོང་ཆེན་པོ་ཁྱོད་ལ་བསྟོད། །འཇམ་དཔལ་བཀའ་སྡོད་སྟོབས་ཆེན་གཤིན་རྗེའི་གཙོ། །དགེ་སྡིག་
ཤན་འབྱེད་བསྟན་དགྲ་ཡོངས་ཀྱི་གཤེད། །ཆོས་འཁོར་སྐྱོང་མཛད་རྣལ་འབྱོར་དགྲ་ལྷ་ཆེ། །ལེགས་ལྡན་ནག་པོ་ཉི་མའི་སྲས་ལ་བསྟོད། །འདོད་པའི་ཁམས་ལ་དབང་བསྒྱུར་མཁའ་འགྲོའི་གཙོ། །མ་རུངས་འདུལ་ཕྱིར་
སྲིན་མོ་ཁྲོས་པ་ལྟར། །བསྟན་དགྲ་རྩད་ནས་འབྱིན་པའི་བཤན་པ་མོ། །དམ་ཚིག་ལྡན་པའི་བསྲུང་མ་ཁྱོད་ལ་བསྟོད།། ཧཱུཾ། བླ་མ་ཡིད་མ་ཆོས་སྐྱོང་བའི། །དམ་ཅན་བསྲུང་མ་ཁྱེད་རྣམས་ཀྱིས། །རྣལ་འབྱོར་བདག་ཅག་
འཁོར་བཅས་ལ། །ཉིན་གསུམ་རྒྱང་ནས་བྱ་ར་དང། །མཚན་གསུམ་དྲུང་ནས་མེལ་ཚེ་མཛོད། །ནད་གདོན་དགྲ་བགེགས་ལ་སོགས་པ། །དྲག་པོའི་ཆད་པས་ཚར་ཆོད་ལ། །བསམས་པའི་དོན་ཀུན་ཡིད་བཞིན་སྒྲུབས། །

[095A]༄༅། །ཕྱི་ནང་བར་ཆོད་ཀུན་ཞི་ཞིང། །ཚེ་དང་བསོད་ནམས་རྒྱས་པ་དང། །ཁམས་གསུམ་མ་ལུས་དབང་འདུ་ཞིང། །མངའ་ཐང་རིགས་རྒྱུད་འཕེལ་བར་མཛོད། ཅེས་བསྟོད་ཅིང་འཕྲིན་ལས་བཅོལ། བཟོད་པར་
གསོལ་ཞིང་ཡེ་ཤེས་པ་རྣམས་རྟེན་ཡོང་ན་བརྟན་བཞུགས་དང། མེད་ན་གཤེགས་སུ་གསོལ་ཏེ་ཤིས་པ་བརྗོད་པར་བྱའོ། །ཚུལ་འདི་ཡང་དད་སྟོབས་རྣམ་དཔྱོད་ཕུན་སུམ་ཚོགས་པ་སྡེ་པ་ལྷའི་དྲུང་གིས་བསྐུལ་བ་
ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།།།།༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་གི་ཞབས་པད་
གཙུག་གིས་གུས་མཆོད་པ། །དེ་ལ་མཆོག་དང་ཐུན་མོང་དངོས་གྲུབ་ཀུན། །ཡིད་ལ་རེ་བ་ཇི་བཞིན་སྩོལ་མཛད་པའི། །རྡོ་རྗེ་འཆང་དབང་བླ་མའི་ཞབས་བཏུད་ནས། །བླ་མ་ཡི་དམ་བསྲུང་མའི་ཚོགས་རྣམས་ལ། །མཆོད་
གཏོར་འབུལ་ཚུལ་རྒྱུན་གྱི་རྣལ་འབྱོར་དུ། །ཇི་ལྟར་བྱ་བའི་རིམ་པ་འདིར་བཤད་ཀྱི། །ད་ནི་བདུད་སྡེ་བག་ཡོད་བསྟེན་པར་རིགས། །འདིར་ཡི་དམ། མགོན་པོ། ཆོས་རྒྱལ། ལྷ་མོ་དང་བཅས་པ་རྣམས་ལ་གཏོར་མ་འབུལ་
ཚུལ་རྒྱུན་གྱི་ཉམས་ལེན་འཁྱེར་བདེ་བར་བྱ་བ་ནི། མཆོད་གཏོར་རྣམས་ཕྱག་ལེན་བཞིན་དུ་བཤམས། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་

[095B] ཧྲཱི་ཥྚཱི་ས་བསངས། སྭ་བྷཱ་ཝས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་མཆོད་གཏོར་རྣམས། རང་བཞིན་བདེ་སྟོང། རྣམ་པ་མཆོད་གཏོར། བྱེད་ལས་དབང་པོ་དྲུག་གི་
སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པ་ས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་ནས་བྱིན་གྱིས་བརླབས། དེ་ནས་རོལ་མོ་དབྱངས་དང་བཅས་པས་འདི་སྐད་ཅེས་
ཧཱུཾ། རབ་འབྱམས་རྒྱལ་བའི་ཡབ་གཅིག་འཇམ་པའི་དབྱངས། །མ་རུངས་གདུལ་དཀའ་འདུལ་མཛད་གཤིན་རྗེའི་གཤེད། །རྩ་བརྒྱུད་བླ་མ་ཡི་དམ་ལྷ་ཚོགས་བཅས། །དམ་ཚིག་ལྡན་པའི་གནས་འདིར་གཤེགས་སུ་
གསོལ། །མྱུར་མཛད་ཡེ་ཤེས་མགོན་པོ་ཐུགས་རྗེའི་གཏེར། །ལྷ་ཆེན་ཆོས་ཀྱི་རྒྱལ་པོ་བགེགས་ཀྱི་དགྲ། །འདོད་ཁམས་གཙོ་མོ་དམ་ཚིག་ལྡན་པའི་ཕྱིར། །རང་རང་འཁོར་དང་བཅས་ཏེ་གནས་འདིར་གཤེགས། །རང་གི་མདུན་དུ་
ཡེ་ཤེས་ལས་གྲུབ་པའི། །འཇིགས་རུང་མེ་དཔུང་འབར་བའི་ཀློང་དཀྱིལ་དུ། །བླ་མ་ཡི་དམ་བཀའ་བསྲུང་གཙོ་བོ་གསུམ། །རྣལ་འབྱོར་འཕྲིན་ལས་བསྒྲུབ་ཕྱིར་རྟག་བཞུགས་གསོལ། །སྔགས་དང་ཏིང་འཛིན་ཕྱག་རྒྱས་བྱིན་
བརླབས་པའི། །ཕྱི་ནང་མཆོད་པའི་སྤྲིན་ཕུང་མཁའ་ལམ་ཁྱབ། །ངོ་མཚར་སྤྱན་གཟིགས་དམ་རྫས་རྒྱ་མཚོའི་ཚོགས། །ཞིང་ཀུན་བཀང་སྟེ་འཁོར་དང་བཅས་ལ་འབུལ། །དགྲ་བགེགས་བསྒྲལ་བའི་ཤ་ཁྲག་ལྷུན་པོར་སྤུངས།།
[096A]༄༅། །བཅུད་ལྡན་བདུད་རྩིའི་བཏུང་བ་རྒྱ་མཚོར་བསྐྱིལ། །ཨོཾ་ཨཱ་ཧཱུཾ་གིས་བདུད་རྩིར་བྱིན་བརླབས་ཏེ། །བླ་མ་ཡི་དམ་དམ་ཅན་ཚོགས་ལ་འབུལ། ཞེས་ལན་གསུམ་གྱིས་གཏོར་མ་ཕུལ་ནས། བཞེས་ནས་
སངས་རྒྱས་བསྟན་པ་བསྲུང་བ་དང། །བདག་ཅག་དཔོན་སློབ་འཁོར་དང་བཅས་པ་ལ། །གནོད་ཅིང་འཚེ་བའི་དགྲ་བགེགས་གདུག་པ་ཅན། །འཕྲིན་ལས་དྲག་པོའི་སྟོབས་ཀྱིས་ཚར་གཅོད་མཛོད། །བཟླས་པ་བྱ་བར་འདོད་ན་སྐབས་
འདིར་བྱ། ཧཱུཾ། རྒྱལ་བ་ཀུན་གྱི་མཁྱེན་པའི་ལྷ་ལམ་ལས། །འཇམ་དཔལ་དཔའ་བོའི་རྟ་བདུན་དཀྱིལ་འཁོར་རྒྱས། །འཕྲིན་ལས་དྲག་པོའི་ཚ་ཟེར་འབུམ་ཕྲག་གིས། །ནག་པོའི་སྡེ་རྣམས་འཇིགས་པར་བྱེད་ལ་བསྟོད། །རྣལ་
འབྱོར་ཡོངས་ཀྱི་དགྲ་ལྷ་བསྟེན་པའི་གཉེན། །བསྟེན་པས་ཞི་རྒྱས་དབང་དང་མངོན་སྤྱོད་ཀྱི། །སྣ་ཚོགས་འཕྲིན་ལས་འདོད་དགུའི་ཆར་འབེབས་པའི། །ལྷ་ཆེན་མགོན་པོ་འཁོར་དང་བཅས་ལ་བདུད། །དགྲ་བགེགས་
རྣམས་ལ་མཐར་བྱེད་མངོན་སུམ་བཞིན། །སྐད་ཅིག་ཙམ་གྱིས་ཐལ་བར་བརླག་བྱེད་ཅིང། །རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །ཆོས་ཀྱི་རྒྱལ་པོ་འཁོར་དང་བཅས་ལ་བསྟོད། །འདོད་ཁམས་དབང་
ཕྱུག་གནས་གསུམ་མཁའ་འགྲོའི་གཙོ། །བསྟན་པའི་དཔལ་གྱུར་བསྟན་འཛིན་ཀུན་གྱི་གཉེན། །དམག་དང་ཟོར་གྱིས་དགྲ་བགེགས་འཇོམས་མཛད་པའི། །རྒྱལ་བའི་བསྟན་བསྲུང་གཙོ་མོ་ཁྱོད་ལ་བསྟོད། །རྣལ་འབྱོར་

[096B] །བདག་ཅག་དཔོན་སློབ་མི་ནོར་འཁོར་བཅས་རྣམས། །བཅོལ་ལོ་བལྟོས་སོ་ཉིན་གསུམ་བྱ་ར་དང། །མཚན་གསུམ་མེལ་ཚེ་གཡེལ་བ་མེད་པར་མཛོད། །མི་འདོད་རྐྱེན་ངན་བར་གཅོད་ཞི་བ་
དང། །ཚེ་དང་བསོད་ནམས་རིགས་རྒྱུད་རྒྱས་པ་དང། །ཁམས་གསུམ་ལོངས་སྤྱོད་སྐྱེ་དགུ་དབང་བསྡུ་ཞིང། །སྡང་དགྲ་གདོན་བགེགས་ཐལ་བའི་རྡུལ་དུ་རློག་མདོར་ན་མཐུ་ལྡན་བསྲུང་མ་ཁྱེད་རྣམས་ཀྱིས། །རྣལ་འབྱོར་བདག་
ཅག་འཁོར་དང་བཅས་པ་ལ། །རྟག་ཏུ་གཡེལ་བ་མེད་པར་གྲོགས་མཛད་ནས། །མཆོག་དང་ཐུན་མོང་དངོས་གྲུབ་མ་ལུས་སྩོལ། །སྲིད་ཞིའི་དཔལ་འབྱོར་མ་ལུས་འབྱུང་བའི་གཞི། །ཐུབ་པའི་བསྟན་པ་ཡུན་རིང་གནས་པ་དང། །
དེ་འཛིན་བྱེད་པའི་སྐྱེས་བུ་དམ་པ་རྣམས། །དཔལ་འབྱོར་གྱིས་བརྒྱན་ཡུན་རིང་ཞབས་བརྟན་མཛོད། ཅེས་འཕྲིན་ལས་བཅོལ་ཞིང་ཤིས་བརྗོད་སོགས་མཇུག་ཆོག་སྤྱི་ལྟར་བྱའོ། །གང་གི་རྣམ་དཔྱོད་ཡལ་གའི་ཁྱོན་
ཡངས་ལས། །གཏོར་འབུལ་མེ་ཏོག་གསར་པའི་ལང་ཚོ་ཅན། །སྐལ་བཟང་འདོད་ལྷའི་རེ་བ་སྐོང་བྱེད་པ། །གསར་དུ་བསྐྲུན་པོ་ཆོས་ཀྱི་རྒྱལ་མཚན་ཉིད། །བར་གཅོད་བདུད་སྡེའི་རླབས་ལས་རྒྱལ་བྱས་ཏེ། །འཕྲིན་ལས་རྣམ་
བཞིའི་རིན་ཆེན་ལེན་འདོད་རྣམས། །མཆོད་གཏོར་འབུལ་བའི་ཐབས་མཁས་གྲུ་རྫིངས་འདི། །ལེགས་པར་བསྟེན་དང་དབང་གི་རྒྱལ་པོ་འཐོབ། །འདི་ལས་འོངས་པའི་རྨད་བྱུང་དགེ་བའི་ཚོགས། །ཀུནྡ་པདྨའི་རྩ་བ་ལྟར་དཀར་

[097A]༄༅། །བ། །ཇི་སྙེད་བསགས་པ་དེ་ཡིས་འགྲོ་བ་ཀུན། །བདུད་བཞིའི་གཡུལ་ལས་རྒྱལ་བ་ཉིད་གྱུར་ཅིག་ཅེས་པ་འདི་ནི་དད་པ་དང་རྣམ་དཔྱོད་ལ་སོགས་པ་དམ་པས་བསྔགས་པའི་ཡོན་ཏན་རིན་པོ་ཆེས་རྒྱུད་
ཕྱུག་ཅིང། རིགས་རུས་ཆོ་འབྲང་རྨད་དུ་བྱུང་བས་མཛེས་པ་ལྕང་ར་ནས་ལྷུན་གྲུབ་རྒྱལ་པོས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་མཉྫུ་ཤྲི་ཡེ། འདིར་དུས་རྒྱུན་དུ་མགོན་པོ། ཆོས་རྒྱལ། ལྷ་མོ་རྣམས་ལ་གཏོར་མ་འབུལ་བར་འདོད་པས། ཕྱི་ནང་གི་མཆོད་གཏོར་སྤྱན་གཟིགས་དང་བཅས་པ་ལེགས་པར་བཤམས་ཏེ། རང་ཉིད་སྟན་
བདེ་བ་ལ་འཁོད་ནས་ཆོ་ག་དངོས་ལ་འཇུག་པ་ནི། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ཧྲཱི་ཥྚྲཱི་ས་
བསངས། སྭ་བྷཱ་ཝས་སྟོང་པར་སྦྱངས། མཆོད་རྫས་དང་གཏོར་མ་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་དང་མགོན་པོ་འཁོར་དང་
བཅས་པ་རྣམས་དང། ཆོས་ཀྱི་རྒྱལ་པོ་འཁོར་དང་བཅས་པ་རྣམས་དང། དཔལ་ལྡན་དམག་ཟོར་གྱི་རྒྱལ་མོ་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས། སྤྱན་གཟིགས། མཆོད་གཏོར་རྣམས་ནམ་མཁའ་

[097B] ཨོཾ་ཨཱ་ཧཱུཾ་ལན་གསུམ་བརྗོད་ལ་བྱིན་གྱིས་བརླབས། ཧཱུཾ། མདུན་གྱི་ནམ་མཁར་མེ་དཔུང་འབར་བའི་ཀློང། །དགྲ་བགེགས་ཁྲག་ཞག་རྒྱ་མཚོ་འཁྲུག་པའི་
དབུས། །སྣ་ཚོགས་པདྨའི་ལྟེ་བར་ཉི་དཀྱིལ་སྟེང། །སྟོབས་འཕྲོག་མཧཱ་ཀཱ་ལ་ཕྱག་དྲུག་པ། །མིག་སྨན་ལྟར་གནག་ཞལ་གཅིག་སྤྱན་གསུམ་འབར། །རྔམས་པའི་སྒྲ་སྒྲོག་དྲག་པོའི་མཆེ་བ་གཙིགས། །སྦྲུལ་དང་བསྐམ་
རློན་ཐོད་པའི་ཕྲེང་བས་བརྒྱན། །གླང་ཆེན་སྟོད་གཡོགས་ཁྲོས་པའི་སྟག་ཤམ་ཅན། །ཕྱག་གཡས་གྲི་གུག་ཐོད་ཕྲེང་ཅང་ཏེའུ་འཁྲོལ། །ཕྱག་གཡོན་ཐོད་ཁྲག་རྩེ་གསུམ་ཞགས་པ་བསྣམས། །རྣམ་མང་འཁོར་ཚོགས་
རྒྱ་མཚོས་བསྐོར་བའི་དབུས། །བརྐྱངས་བསྐུམས་སྟབས་ཀྱིས་བགེགས་ཆེན་མནན་ཅིང་རོལ། །དཔལ་ལྡན་མགོན་པོའི་གཡས་ཕྱོགས་པད་ཉི་དང། །དགྲ་བགེགས་སྙིང་ག་བརྫིས་པའི་མ་ཧེའི་སྟེང། །ཆོས་ཀྱི་རྒྱལ་པོ་མཐིང་
ནག་མ་ཧེའི་གདོང། །ཕྱག་གཡས་ཐོད་དབྱུག་གཡོན་པ་ཞགས་པ་འཕེན། །གཅེར་བུ་མི་གདུག་སྦྲུལ་དང་རུས་པས་བརྒྱན། །སྲིད་གསུམ་སྐྱེ་འགྲོའི་ཚོགས་ལ་དབང་བསྒྱུར་བའི། །འཆི་བདག་གཤིན་རྗེ་ཕོ་མོའི་འཁོར་དང་
བཅས། །དུས་ཀྱི་མེ་དཔུང་འབར་བའི་དབུས་ན་བཞུགས། །དཔལ་ལྡན་མགོན་པོའི་གཡོན་ཕྱོགས་ཁྲག་མཚོའི་དབུས། །དྲེའུ་སྟེང་དུ་འདོད་ཁམས་གཙོ་མོ་ནི། །རྔམས་པའི་ཞལ་གདངས་བེ་ཅོན་ཐོད་ཁྲག་འཛིན། །མི་

[098A]༄༅། །ལྤགས་སྟོད་གཡོགས་སྟག་ཤམ་སྦྲུལ་གྱིས་བརྒྱན། །མགོ་ཕྲེང་བསྐམ་རློན་ཉི་ཟླ་རྨ་བྱའི་གདུགས། །ནད་རྒྱལ་མཚོན་དྲུ་ཤོ་རྡེ་དཀར་ནག་འཕྱང། །ཚེ་རིང་མཆེད་ལྔ་བསྟན་མ་བཅུ་གཉིས་སོགས། །
འཁོར་བཅས་རླུང་ནག་འཚུབས་མའི་དབུས་ན་བཞུགས། །ཧཱུཾ། ཆོས་ཀྱི་དབྱིངས་ལས་ཁྲོས་ཏེ་འོངས་པའི་ལྷ། །མྱུར་མཛད་ཡེ་ཤེས་མགོན་པོ་འཁོར་བཅས་དང། །དམ་ཅན་ཆོས་ཀྱི་རྒྱལ་པོ་འཁོར་བཅས་དང། །
མ་གཅིག་འདོད་ཁམས་དབང་ཕྱུག་འཁོར་བཅས་རྣམས། །བསྟན་པ་བསྲུང་དང་རྣལ་འབྱོར་བདག་ཅག་གི་ཞི་རྒྱས་དབང་དྲག་ལས་ཀུན་བསྒྲུབ་པའི་ཕྱིར། །ཐོགས་མེད་ཐུགས་རྗེའི་དབང་གིས་འདིར་གཤེགས་ལ། །
ཆུ་སྐྱེས་ཉིན་བྱེད་འབར་བའི་གདན་ལ་བཞུགས། །ཨེ་ཧྱེ་ཧི། ཛཿ་ཧཱུཾ་བཾ་ཧོཿ་ཀ་མ་ལ་ཡེ་སྟྭཾ། ཞེས་སྤྱན་དྲངས་ལ་གདན་ཕུལ་ཏེ། མཐུ་སྟོབས་ནུས་པ་འཕྲིན་ལས་ཕུན་ཚོགས་ཤིང། །སྐད་ཅིག་དྲན་པས་བར་གཅོད་ཐམས་
ཅད་སེལ། །འདུ་འབྲལ་མེད་པར་དངོས་གྲུབ་སྟེར་མཛད་པ། །མྱུར་མཛད་མགོན་པོའི་ཚོགས་ལ་ཕྱག་འཚལ་ལོ། །ཀཱ་ལ་རཱུ་པ་རབ་བརྗིད་དྲག་པོའི་སྐུ། །ཁ་ནས་ཁྲག་འཛག་མི་མགོའི་ཕྲེང་བ་ཡི། །ག་ཤར་བ་
འཕྱང་མི་བཟད་བདུད་དཔུང་གི་ང་རྒྱལ་དྲེགས་པ་འཇོམས་པ་ཁྱོད་ལ་བསྟོད། །སྐུ་གསུམ་ལྷུན་གྲུབ་ཐུགས་རྗེ་མཐར་ཕྱིན་ཡང། །སྲིད་གསུམ་གདུག་པ་གདུལ་ཕྱིར་ཁྲོས་པའི་སྐུ། །དུས་གསུམ་རྒྱལ་བའི་བསྟན་

[098B] །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཧཱུཾ། དངོས་སུ་བཤམས་དང་ཏིང་འཛིན་གྱིས། །རྣམ་པར་སྤྲུལ་པ་ལས་བྱུང་བའི། །དགྲ་བགེགས་ཁྲག་ཞག་རྒྱ་མཚོ་ཆེ། །རྦ་ཀློང་འཁྲུག་པའི་མཆོད་
ཡོན་དང། །རིན་ཆེན་མཛེས་པའི་མེ་ཏོག་གི་སྡོང་བུ་ཚངས་པའི་འཇིག་རྟེན་བསྙེགས། །དེ་བཞིན་བསྟན་དགྲ་དམ་ཉམས་ཀྱི། །དབང་པོའི་མེ་ཏོག་ལྷུན་པོར་བརྩེགས། །ཚལ་ཆེན་གུ་གུལ་ནག་པོ་སོགས། །འབར་
བའི་དུར་ཁྲོད་མེས་བསྲེགས་པའི། །དུད་སྤྲིན་ལྷ་ཡི་ལམ་ཁྱབ་པ། །དབྱར་སྐྱེས་ཆུ་འཛིན་ལྟ་བུར་སྣང། །ཚིལ་ཆེན་རྒྱ་མཚོ་ལྟར་འཁྱིལ་དབུས། །རོ་རས་རྩེར་ཆགས་སྲེག་ཟ་ནི། །ཉིན་བྱེད་འབུམ་གྱི་འོད་རིས་བཞིན། །ཕྱོགས་ཀུན་
མུན་པ་རིལ་མེད་བྱེད། །གསེར་དངུལ་ལས་གྲུབ་སྣོད་ཡངས་སུ། །ག་བུར་ཙན་དན་གུར་གུམ་གྱི། །དྲིས་སྤགས་ཁྲག་ཞག་ཆུ་གཏེར་ཆེས། །ཁོར་ཡུག་རི་བོའི་ཁོངས་ཀུན་གང། །འབྲུ་བཅུད་བཏུང་བ་མཚོར་འཁྱིལ་ཞིང། །ཤ་
ཁྲག་གཏོར་མ་ལྷུན་པོར་སྤུངས། །ལྷ་དང་མི་ཡི་བསོད་ནམས་ལས། །གྲུབ་པའི་ཞལ་ཟས་ས་གཞི་ཁྱབ། །ཐུགས་དམ་བསྐུལ་ཞིང་དགྲ་བགེགས་ཀུན། །ཀླད་པ་ཅིག་ཅར་འགེམས་བྱེད་པའི། །སྣ་ཚོགས་རོལ་མོའི་སྒྲ་རྣམས་ནི། །
ནམ་མཁའ་ཇི་བཞིན་ཧ་ཧར་སྒྲོག་གཞན་ཡང་འདོད་ཡོན་རྣམ་ལྔ་དང། །རྒྱལ་སྲིད་རིན་ཆེན་བདུན་ལ་སོགས། །སྣ་ཚོགས་མཆོད་པའི་སྤྲིན་རྣམས་ཀྱིས། །དམ་ཅན་བསྲུང་མའི་ཚོགས་རྣམས་མཆོད། །ཨོཾ་ཤྲཱི་མཧཱ་ཀཱ་ལ་

[099A]༄༅། །ཀཱ་ལ་རཱུ་པ། ཀཱ་ལི་དེ་ཝི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། ཡི་གེ་གསུམ་ལན་གསུམ་བརྗོད་ནས་ནང་མཆོད་བྱིན་གྱིས་བརླབས་ཏེ། ལྕགས་ཀྱུ་ལྔ་དང་རིན་ཆེན་སྒྲོན་མ་ལྔ། །སྦྱངས་
རྟོགས་སྦར་གསུམ་བྱས་པའི་ཨ་མྲྀ་ཏ། །མྱུར་མཛད་ཆོས་ཀྱི་རྒྱལ་པོ་རེ་མ་ཏི། །འཁོར་དང་བཅས་པའི་ཞལ་དུ་ཨོཾ་ཨཱ་ཧཱུཾ། མགོན་པོའི་སྤྱི་གཙུག་ཏུ་དྲིན་ཅན། ཞེས་པ་ནས། བླ་མ་དང་མགོན་པོ་དབྱེར་མི་ཕྱེད་པར་གྱུར་
བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་སྐུ་བཞི་ཡེ་ཤེས་ལྔའི་བདག་ཉིད། ནས། བླ་མ་མགོན་པོ་དབྱེར་མེད་ལ་གསོལ་བ་འདེབས་སོ། །མགོན་པོ་བླ་མ་དབྱེར་མེད་ལ། །ཕྱག་དྲུག་ཡེ་ཤེས་མགོན་
པོ་ལ། །མགོན་པོ་ཡིད་བཞིན་ནོར་བུ་ལ། །མགོན་པོ་བར་གཅོད་ཀུན་སེལ་ལ། །མགོན་པོ་མྱུར་མཛད་ཐུགས་རྗེ་ཅན་ལ། །རེ་ས་གཞན་ན་མེད་དོ་ཐུགས་རྗེས་ཟུངས། །འཆི་གར་ཞལ་མཆོག་སྟོན་པར་བྱིན་གྱིས་རློབས། །བར་དོའི་
འཕྲང་ལ་འགྲོ་ཙ་ན་ཐུགས་རྗེས་ཟུངས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། དེ་ནས། ན་མོ་བུདྡྷཱ་ཡ། ཞེས་སོགས་ཀྱིས་གསོལ་བ་གདབ། ཕྱོགས་བཅུ་དུས་གསུམ་ན་བཞུགས་པའི། ཞེས་པ་ནས། སྟན་ཐོག་
འདི་ཉིད་དུ་བྱིན་གྱིས་རློབས་ཤིག་དེ་ནས། མགོན་པོའི་སྤྱི་གཙུག་ཏུ་དྲིན་ཅན་རྩ་བའི་བླ་མ་ནས། རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། ཞེས་མགོན་པོ་གྲིབ་སེལ་གྱི་དམིགས་པ་བཞིན། ཡིག་བརྒྱ་ཉེར་

[099B] མགོན་པོའི་སྤྱི་གཙུག་ཏུ་དྲིན་ཅན་ནས། དགོས་འདོད་ཐམས་ཅད་ཆར་བཞིན་དུ་འབབ་པར་གྱུར། ཨོཾ་བཛྲ་ན་ར་ཞེས་སོགས་དང། ཨོཾ་བཛྲ་མཧཱ་ཀཱ་ལ་ཞེས་སོགས་དང། ཨོཾ་ཀཱ་ལ་རཱུ་པ་ཧཱུཾ་ཕཊ་ཅེས་དང་
བྷྱོ་རཀྨོ་བྷྱོ་ཞེས་སོགས་བཟླས་པ་ཅི་རིགས་བྱས་ནས། གཏོར་མ་འབུལ་བ་ནི། ཨཱ་ལས་བནྡྷ་འབར་བའི་སྣོད་ཡངས་སུ། །དམར་ཆེན་ཤ་ཁྲག་འབྲུ་བཅུད་གཏོར་མའི་ཚོགས། །ཤ་ལྔ་བདུད་རྩི་ལྔ་ཡི་དངོས་གྱུར་པ། །ཨོཾ་
ཨཱ་ཧཱུཾ་གིས་བདུད་རྩིར་བྱིན་བརླབས་ཏེ། །རིག་འཛིན་རྩ་བརྒྱུད་བླ་མ་ཡི་དམ་ལྷ། །མྱུར་མཛད་མགོན་པོ་ཡབ་ཡུམ་འཁོར་བཅས་དང། །ཆོས་ཀྱི་རྒྱལ་པོ་ཡབ་ཡུམ་འཁོར་བཅས་དང། །འདོད་ཁམས་དབང་ཕྱུག་
གཙོ་མོ་འཁོར་བཅས་སོགས། །ཆོས་བཞིན་སྐྱོང་བའི་བསྲུང་མ་ཐམས་ཅད་དང། །གནས་གསུམ་དཔའ་བོ་ཌཱ་ཀིའི་ཚོགས་རྣམས་དང། །ཡུལ་ལྷ་གཞི་བདག་གཉན་པོ་འཁོར་བཅས་རྣམས། །ཁ་ཁ་ཁཱ་ཧི་ཁཱ་ཧི་བ་ལིཾ་ཏ། །ཟག་
མེད་བདུད་རྩིའི་གཏོར་མ་འདི་བཞེས་ནས། །རྣལ་འབྱོར་བདག་ཅག་མི་ནོར་འཁོར་བཅས་ལ། །འགལ་རྐྱེན་མི་མཐུན་ཕྱོགས་ཀུན་ཞི་བ་དང། །མཆོག་དང་ཐུན་མོང་དངོས་གྲུབ་མ་ལུས་སྩོལ། ཞེས་གཏོར་མ་ཕུལ་ནས་འཕྲིན་
ལས་བཅོལ། ཅུང་ཟད་རྒྱས་པར་བྱེད་ན། ཧཱུཾ་མྱུར་མཛད་སྤྱན་རས་གཟིགས་ལ་ཕྱག་འཚལ་ལོ། ཞེས་པ་ནས། ཅི་འདོད་དངོས་གྲུབ་མ་ལུས་སྩལ་དུ་གསོལ། ཧཱུཾ། ཀཱ་ལ་རཱུ་པ་རབ་བརྗིད་དྲག་པོའི་སྐུ། ཞེས་པ་ནས། ཞལ་

[100A]༄༅། །བཞེས་དམ་བཅས་བསྙེལ་བ་མེད་པར་མཛོད། །དེ་ནས། བྷྱོ་དཀའ་བ་དང་དུ་བླངས་ནས་ཁྱོད་བསྒྲུབས་ན། ཞེས་པ་ནས། མཐུན་པའི་དངོས་གྲུབ་མ་ལུས་སྩལ་དུ་གསོལ། །ཞེས་བརྗོད། མཇུག་ཏུ་
དགེ་བ་འདི་ཡིས་ཚེ་རབས་ཀུན་ཏུ་བདག་རྒྱལ་བའི་དམ་ཆོས་མ་ལུས་འཛིན་པ་དང། །དེ་ཡི་འགལ་རྐྱེན་སེལ་ཞིང་མཐུན་རྐྱེན་ཀུན། །མྱུར་མཛད་མགོན་པོས་གཡེལ་མེད་བསྒྲུབ་གྱུར་ཅིག་བདག་ཅག་དེང་ནས་བྱང་ཆུབ་སྙིང་
པོའི་བར། །བླ་མ་མགོན་པོས་འབྲལ་མེད་རྗེས་བཟུང་སྟེ། །ཕུན་ཚོགས་ཆོས་དང་སྲིད་ཀྱི་འབྱོར་བའི་དཔལ། །ཡར་ངོའི་ཟླ་ལྟར་རྒྱས་པའི་བཀྲ་ཤིས་ཤོག་ཅེས་བསྔོ་སྨོན་བཟོད་གསོལ་ཤིས་བརྗོད་སོགས་སྤྱི་ལྟར་ཤེས་པར་
བྱའོ། །སྨྲས་པ། དམ་པའི་གསུང་ཟེར་བདུད་རྩིའི་སྤུ་ལོང་གི་རེག་པས་མྱོས་པའི་བློ་གྲོས་ཀུ་མུད། བཀའ་བསྲུང་གཙོ་བོ་རྣམ་གསུམ་དགྱེས་བྱེད་པའི། །སྦྲང་རྩིའི་ཟིལ་དངར་རྣམ་དཔྱོད་རོ་འཛིན་གཉེན། །མགྲིན་སྐྱེས་
བཻ་ཌཱུར་བུམ་པ་ལས་འོངས་པ། །སྐལ་བཟང་ཐར་པ་འདོད་པའི་རེ་བ་ཡི། །སྙིམ་པ་ཡོངས་སུ་འགེངས་པར་བྱེད་པ་འདིས། །མཁས་རྣམས་ཡིད་ནི་ཞགས་པ་མེད་པར་འཛིན། །དེ་ལས་འོངས་པའི་དགེ་ཚོགས་གངྒཱའི་རྒྱུན། །
འགྲོ་བའི་ཡིད་ཀྱི་རྫིང་བུ་ལ་ཞུགས་པས། །ཚོགས་གཉིས་པདྨོའི་ཚལ་རབ་རྒྱས་པའི་རྩེར། །རྣམ་མཁྱེན་ཟེའུ་འབྲུ་དཀར་པོས་མཛེས་གྱུར་ཅིག་ཅེས་བསྟན་བསྲུང་གཙོ་བོ་གསུམ་ལ་རྒྱུན་པར་གཏོར་མ་འབུལ་ཚུལ་

[100B] བཙུན་པ་བློ་བཟང་ཆོས་ཀྱི་
རྒྱལ་མཚན་གྱིས་ཤངས་མདོ་རྒོད་ཚང་གི་རི་ཁྲོད་དུ་སྦྱར་བའོ།། །།༄༅། །ན་མོ་གུ་རུ་མཧཱ་ཀཱ་ལཱ་ཡ། འདིར་གྲུབ་པའི་དབང་ཕྱུག་རཱ་ཧུ་ལ་ཆེན་པོས། མཁས་གྲུབ་ཁྱུང་པོ་རྣལ་འབྱོར་ལ་ཆོས་
སྒོར་སྐྱེལ་གྱི་ཚུལ་དུ་གནང་བའི་བྱིན་རླབས་ཅན། མགོན་དཀར་ཡིད་བཞིན་གྱི་ནོར་བུ་བསྒྲུབ་པར་འདོད་པས། མགོན་པོ་འདི་ཉིད་ཀྱི་སྐུ་ཅི་རིགས་ཡོད་ན་རབ། མེད་ཀྱང་མཆོད་གཏོར་ནང་མཆོད་སྤྱན་གཟིགས་སོགས་ཚར་དུ་དངར་
སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། རང་ཡི་དམ་གང་ཡང་རུང་བའམ། ཡང་ན་སྐད་ཅིག་གིས་མགོན་དཀར་རམ། ཕྱག་ན་རྡོ་རྗེར་གསལ་བས། ཐོག་མར་ནང་མཆོད་བཛྲ་ཨ་མྲྀ་ཏས་བསངས་
སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་བྱུང་བའི་ཐོད་པ་ཕྱི་དཀར་ལ་ནང་དམར་བའི་ནང་དུ། ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་ཟག་པ་མེད་པའི་ཡེ་
ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་པས་བྱིན་གྱིས་བརླབས། དེ་ནས་མཆོད་པ་རྣམས་བསངས། སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་
[101A]༄༅། །ཀྱི་ནང་དུ། ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། པཱདྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻབཱི་དྱ། ཤཔྟ་ཨཱ་ཧཱུཾ། ཞེས་མཆོད་པ་བྱིན་གྱིས་བརླབས། མགོན་པོའི་
སྐུ་ཡོད་ན་དེ་ཉིད་དང། མེད་ན་མདུན་དུ་བསྐྱེད་པ་སྟེ། སྔར་ལྟར་བསངས། སྦྱངས། སྟོང་པའི་ངང་ལས་མདུན་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ། གཾ་ལས་ནོར་བདག་ཕོ་མོ་གླང་པོ་ཆེའི་གདོང་ཅན་
དཀར་པོ། ཕྱག་གཉིས་ཀྱིས་རིན་པོ་ཆེས་གང་བའི་ཐོད་པ་དང། ལ་ཕུག་འཛིན་པ། དེའི་སྟེང་དུ་ཧཱུཾ་ཡིག་དཀར་པོ་ལས་ཡིད་བཞིན་གྱི་ནོར་བུ་ཧཱུཾ་གིས་མཚན་པ། དེ་ལས་འོད་འཕྲོས། འཕགས་པ་མཆོད། སེམས་ཅན་ཐམས་
ཅད་ཀྱི་དབུལ་ཕོངས་ཀྱི་སྡུག་བསྔལ་བསལ། སྲིད་ཞིའི་དཔལ་འབྱོར་ཕུན་སུམ་ཚོགས་པ་ཐམས་ཅད་བསྡུས། ཕྱག་མཚན་ས་བོན་དང་བཅས་པ་ལ་ཐིམ་པ་ཡོངས་སུ་གྱུར་པ་ལས། མགོན་པོ་ཡིད་བཞིན་གྱི་ནོར་བུ་སྐུ་
མདོག་དཀར་ལ་དམར་བའི་མདངས་ཆགས་པ། ཁྲོ་འཛུམ་སྒེག་པའི་ཉམས་ཅན། ཞལ་གཅིག་ཕྱག་དྲུག་པ། ཕྱག་གཡས་ཀྱི་དང་པོས་ནོར་བུ་རིན་པོ་ཆེ་དབང་གི་རྒྱལ་པོ་དང། གཡོན་དང་པོས་རིན་པོ་ཆེས་གང་བའི་

[101B] བར་པ་གཉིས་ན་དབུལ་བ་རྩད་ནས་གཅོད་པའི་རྡོ་རྗེ་གྲི་གུག་དང། ཁམས་གསུམ་ཟིལ་གྱིས་གནོན་པའི་རྩེ་གསུམ་འཛིན་པ། འོག་མ་གཉིས་ན་
གནས་གསུམ་མཁའ་འགྲོ་འབོད་པའི་ཅང་ཏེའུ་དང། སྲིད་ཞི་དབང་དུ་སྡུད་པའི་ལྕགས་ཀྱུ་འཛིན་པ། སྨིན་མ་དང་སྨ་ར་དམར་སེར་འབར་ཞིང། དབུ་སྐྲ་ཁམ་སེར་གྱེན་དུ་བརྫེས་པའི་སྤྱི་བོར་བླ་མ་མི་བསྐྱོད་དབང་གི་རྒྱལ་པོས་
རྒྱས་བཏབ་ཅིང། དཔྲལ་བར་སིནྡྷུ་རས་བྱུགས་པ། རིན་པོ་ཆེ་སྣ་ཚོགས་ལས་གྲུབ་པའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ་ལ་སོགས་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། ལྷ་རྫས་ལས་
གྲུབ་པའི་དར་བཟང་པོའི་སྟོད་གཡོགས་དང་སྨད་གཡོགས་ལྷབ་ལྷུབ་ཏུ་གསོལ་བ། རིན་པོ་ཆེའི་ཕྲེང་བ་དང། གསེར་གྱི་དྲིལ་བུ་གཡེར་ཁས་སྤྲས་པ། ཞབས་གཉིས་འགྲོ་འཕྲོ་ལ་འཚོམས་པ་ལྟ་བུས་མཁའ་འགྲོ་དང། གནོད་
སྦྱིན་དང། ནོར་བདག་མང་པོས་བསྐོར་ནས་བཞུགས་པའི་ཐུགས་ཀར་དབང་སྡུད་ཀྱི་མཁའ་འགྲོ་སྡེ་ལྔ་བཞུགས་པའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་
ཀའི་ཧཱུཾ་གི་འོད་ཟེར་ལྕགས་ཀྱུའི་རྣམ་པ་ཅན་གྱིས། ཤར་ལྷོ་བསིལ་བའི་ཚལ་གྱི་དུར་ཁྲོད། ཤིང་ཙན་དན་རྐང་གཅིག་པའི་དྲུང་ན་བཞུགས་པའི་མགོན་པོ་བར་གཅོད་ཀུན་སེལ་གྱི་ཐུགས་ཀ་ནས། མགོན་པོ་ཡིད་

[102A]༄༅། །བཞིན་ནོར་བུ་ལ་མཁའ་འགྲོ་དང་ནོར་བདག་གི་ཚོགས་ཀྱིས་བསྐོར་བ་སྤྱན་དྲངས། ཧཱུཾ། ཆོས་ཀྱི་དབྱིངས་ལས་ཞི་བའི་སྐུར་བཞེངས་པ། །གངས་རིའི་མདངས་འཕྲོག་མགོན་པོ་ཐུགས་རྗེའི་
གཏེར། །ཡིད་བཞིན་ནོར་བུ་མཁའ་འགྲོའི་ཚོགས་དང་བཅས། །དངོས་གྲུབ་འདོད་དགུ་སྩོལ་ཕྱིར་གཤེགས་སུ་གསོལ། །ཨེ་ཧྱེ་ཧི། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། པདྨ་ཀ་མ་ལ་ཡེ་སྟྭཾ། བདག་དང་སེམས་ཅན་ཐམས་
ཅད་ཀྱི། །ཕོངས་པའི་སྡུག་བསྔལ་ཞི་མཛད་པའི། །བསམ་འཕེལ་ཡིད་བཞིན་ནོར་བུ་ལ། །སྒོ་གསུམ་གུས་པས་ཕྱག་འཚལ་ལོ། །ཨོཾ་གུ་རུ་མཧཱ་ཀཱ་ལ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། ཨོཾ་གུ་རུ་
མཧཱ་ཀཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་ཕུལ། ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི། །ཐུགས་རྗེ་གཅིག་བསྡུས་རྗེ་བཙུན་སྤྱན་རས་གཟིགས། །དེ་ཡི་རྣམ་སྤྲུལ་ཕྱག་དྲུག་མགོན་པོ་ལ། །ལུས་
ངག་ཡིད་གསུམ་གུས་པས་ཕྱག་འཚལ་ལོ། །ཞེས་བསྟོད། མགོན་པོའི་ཐུགས་ཀའི་དབང་སྡུད་ཀྱི་མཁའ་འགྲོ་མའི་ཐུགས་ཀར་ཉི་གདན་ལ་གནས་པའི་ཆོས་ཉིད་ཀྱི་ཐིག་ལེ་རྒྱ་སྲན་ཙམ་གྱི་སྟེང་དུ་ཧཱུཾ་དཀར་ལ་འཚེར་
བའི་མཐའ་སྐོར་དུ། ཨོཾ་གུ་རུ་མཧཱ་ཀཱ་ལ་ཧ་རི་ཎི་སིདྡྷི་ཛཿ་ཅེས་པའི་སྔགས་མར་མེའི་ཕྲེང་བ་ལྟ་བུས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་དབུལ་ཕོངས་ཀྱི་སྡུག་བསྔལ་བསལ། ཡིད་བཞིན་ནོར་

[102B] གནས་གསུམ་གྱི་དཔའ་བོ་མཁའ་འགྲོ་ཁམས་གསུམ་གྱི་སྐྱེ་དགུ་འཇིག་རྟེན་དང་འཇིག་རྟེན་ལས་འདས་པའི་འདོད་དགུའི་ལོངས་སྤྱོད། དཔལ་འབྱོར་ཕུན་སུམ་ཚོགས་པ་ཐམས་ཅད་དབང་དུ་
བསྡུས་པར་བསམས་ལ། སྙིང་པོ་དེ་ཉིད་ཅི་མང་བཟླའོ། །མཇུག་ཏུ་གཏོར་མ་ནང་མཆོད་ལྟར་བྱིན་གྱིས་བརླབས་ཏེ། མགོན་པོ་འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར། ཨོཾ་གུ་རུ་མཧཱ་ཀཱ་ལ་
ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་མམ་བདུན་གྱིས་འབུལ། ཨརྒྷཾ་སོགས་ཀྱིས་མཆོད་པ་དང་ནང་མཆོད་ཕུལ། བསྟོད་པས་བསྟོད། །འདོད་དོན་ལ་གསོལ་བ་གདབ། བཟོད་པར་གསོལ། རྟེན་ཡོད་
ན་བརྟན་བཞུགས་དང། མེད་ན་ཡེ་ཤེས་པ་གཤེགས། དམ་ཚིག་པ་བདག་ཉིད་ལ་བསྡུ། བླ་མ་མགོན་པོ་དབྱེར་མེད་ལ། །བདག་ནི་གུས་པས་སྐྱབས་སུ་མཆི། །བདག་ནི་སེམས་ཅན་ཐམས་ཅད་ཀྱི། །ཉོན་མོངས་མ་ལུས་སེལ་བར་
ཤོག་ཅེས་དགེ་བ་བསྔོ་ཞིང་སྨོན་ལམ་དང་ཤིས་པས་བརྒྱན་པར་བྱའོ། །དེ་ལྟར་ཉིན་རེ་བཞིན་ཉམས་སུ་བླངས་ན། གནས་སྐབས་སུ་བར་གཅོད་ཀྱིས་མི་ཚུགས་ཤིང། མི་ནོར་ཟས་གསུམ་འདུ་བ་དང། མཐར་བླ་མ་
མགོན་པོས་མཁའ་སྤྱོད་དུ་འཁྲིད། མཆོག་སྩོལ་བ་སོགས་ཕན་ཡོན་ཤིན་ཏུ་ཆེ་བ་མཁས་གྲུབ་ཁྱུང་པོའི་སྒྲུབ་ཡིག་ཏུ་གསུངས་སོ། །ཞེས་པ་འདི་ཡང་ཆས་སྨྲོ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྙེ་མོ་

[103A]༄༅། །གཞིས་ཀར་འཕྲལ་དུ་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་རྒྱལ་བའི་བསྟན་བསྲུང་གི་གཙོ་བོ་ཡོངས་སུ་གྲགས་པ་རྣམས་ལ་མཆོད་གཏོར་འབུལ་ཚུལ་
རྒྱུན་གྱི་རྣལ་འབྱོར་དུ་བྱ་བའི་ཚུལ་ནི། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ནང་མཆོད་མཆོད་
གཏོར་རྣམས་འཇིགས་བྱེད་ལྟར་བྱིན་གྱིས་བརླབས་ལ། ཧཱུཾ། རང་གི་མདུན་དུ་ཆོས་ཀྱི་འབྱུང་གནས་ནི། །ཁྲག་ཞག་རྒྱ་མཚོ་རྦ་གློང་འཁྲུག་པའི་དབུས། །འདབ་སྟོང་པདྨའི་ལྟེ་བར་ཉི་མའི་སྟེང། །བསྟེན་ཅིང་མཆོད་པའི་བསྲུང་
མ་མ་ལུས་པ། །འཁོར་ཚོགས་རྒྱ་མཚོས་བསྐོར་ནས་བཞུགས་གྱུར་པའི། །ཐུགས་ཀའི་ཧཱུཾ་ཡིག་འོད་ཟེར་འབར་བ་ཡིས། །གར་བཞུགས་རྡོ་རྗེའི་ཕོ་བྲང་སོ་སོ་ནས། །ཡེ་ཤེས་པ་རྣམས་སྐད་ཅིག་གིས་སྤྱན་དྲངས། ཧཱུཾ། འཇིགས་
རུང་བསིལ་བའི་ཚལ་གྱི་དུར་ཁྲོད་ནས། །དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཡིད་བཞིན་ནོར་བུ་ཚེ་བདག་དབང་གི་རྒྱལ། །འདོད་ཁམས་དབང་ཕྱུག་སྲོག་གཅོད་གནོད་སྦྱིན་བཞི། །ཕྱོགས་སྐྱོང་དཔལ་མགོན་
བདུན་ཅུའི་དམག་ཚོགས་བཅས། །རྣལ་འབྱོར་འཕྲིན་ལས་བསྒྲུབ་ཕྱིར་གཤེགས་སུ་གསོལ། །སྐྱེ་འགྲོའི་སྲོག་ལེན་གཤིན་རྗེའི་གྲོང་ཁྱེར་ནས། །འཆི་བདག་ལས་ཀྱི་གཤིན་རྗེ་ཙཱ་མུཎྜཱི། །ཕོ་བརྒྱད་མོ་བརྒྱད་བཤན་པའི་ཚོགས་

[103B] །བསྟན་དགྲ་རྩད་ནས་གཅོད་ཕྱིར་མྱུར་དུ་གཤེགས། །འདོད་ཁམས་དབང་ཕྱུག་གནས་གསུམ་མཁའ་འགྲོའི་གཙོ། །དམག་དང་ཟོར་གྱི་ལས་དགྱེས་དཔལ་ལྷ་མོ། །མ་གཅིག་ཚེ་རིང་མཆེད་ལྔ་བསྟན་མའི་
ཚོགས། །མོ་རྒྱུད་བསྲུང་མ་འཁོར་བཅས་གནས་འདིར་གཤེགས། །འོག་མིན་ཏེ་སེ་ནཱ་ལེནྡྲ་སོགས་ནས། །གུར་མགོན་ཞལ་བཞི་དྲག་པོ་བྱ་རོག་མཚན། །རང་རང་བཀའ་སྡོད་དྲེགས་པ་སྡེ་བརྒྱད་ཀྱི། །དམག་དཔུང་དང་
བཅས་གནས་འདིར་མྱུར་དུ་སྤྱོན། །བྱང་ཕྱོགས་ལྕང་ལོ་ཅན་གྱི་དགའ་ཚལ་ནས། །འདོད་དགུའི་ཆར་འབེབས་རྒྱལ་ཆེན་རྣམ་ཐོས་སྲས། །སྡེ་དཔོན་བརྒྱད་སོགས་གནོད་སྦྱིན་ནོར་ལྷའི་ཚོགས། །ཁྲིམས་ལྡན་སྤེལ་ཞིང་
ཕོངས་པ་སེལ་ཕྱིར་སྤྱོན། །བྱང་ཤར་མ་རུ་ཙེ་ཡི་དུར་ཁྲོད་ནས། །ཆོས་སྐྱོང་དྲེགས་པ་ལྕམ་སྲིང་སྲོག་བདག་དམར། །དམ་ཉམས་སྲོག་གཅོད་བཤན་པའི་ཚོགས་དང་བཅས། །དགྲ་བགེགས་སྒྲོལ་ཕྱིར་མྱུར་དུ་གཤེགས་སུ་
གསོལ། །ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཀ་མ་ལ་ཡེ་སྟྭཾ། ཧཱུཾ། ཞི་རྒྱས་དབང་དང་དྲག་པོའི་འཕྲིན་ལས་ཀྱི། །བསྟན་པ་བསྲུང་ཞིང་རྣལ་འབྱོར་བུ་བཞིན་དུ། །སྐྱོང་མཛད་ཆོས་སྐྱོང་བསྲུང་མའི་ཚོགས་རྣམས་ལ། །
ལུས་ངག་ཡིད་གསུམ་གུས་པས་ཕྱག་འཚལ་ལོ། །དངོས་བཤམས་ཡིད་སྤྲུལ་སྲིད་ཞི་ལས་གྲུབ་པའི། །ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ། །ནང་མཆོད་གསང་བ་བདེ་བ་ཆེན་པོ་ཡི། །མཆོད་པའི་སྤྲིན་གྱིས་

[104A]༄༅། །རྒྱས་པར་བཀང་སྟེ་འབུལ། ཅེས་པ་ཚིགས་སུ་བཅད་པའམ། ཡང་ན། ཨོཾ་གུ་རུ་བུདྡྷ་བོ་དཧི་ས་ཏྭ་ཤྲཱི་མཧཱ་ཀཱ་ལ་ཀཱ་ལི་དཻ་ཝི་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་ནས། སྤརཤ་པྲ་ཏཱི་ཙྪའི་བར་དང། ཨོཾ་ཨཱ་ཧཱུཾ་
བཏགས་ལ་ནང་མཆོད་འབུལ། ལོང་བྱུང་ན་བླ་མ་མགོན་པོ་དབྱེར་མེད་ཀྱི་རྣལ་འབྱོར་དང། གྲིབ་སེལ་གྱི་མན་ངག་བཞིན་ཡིག་བརྒྱ་ཉེར་གཅིག་ཙམ་བཟླ། ཧཱུཾ། ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །མ་རིག་
དབང་གིས་རྨི་ལམ་སྒྱུ་མ་ལྟར། །ནོངས་པ་ཅི་མཆིས་བླ་མ་ཡི་དམ་ལྷ། །ཆོས་སྐྱོང་བསྲུང་མ་འཁོར་བཅས་སྤྱན་སྔར་བཤགས། ཅེས་བཤགས་པ་བྱས་ནས་བསྐང་རྫས་རྣམས་བྱིན་གྱིས་བརླབས་ལ། ཧཱུཾ། བདེ་སྟོང་
དབྱེར་མེད་ལྷ་ཡི་ལམ་འགེངས་པའི། །དམ་རྫས་སྤྱན་གཟིགས་མཆོད་པའི་སྤྲིན་སྤྲོས་ཏེ། །བླ་མ་ཡི་དམ་མཁའ་འགྲོ་ཆོས་སྐྱོང་བའི། །བསྟན་བསྲུང་འཁོར་དང་བཅས་ལ་འབུལ་བ་ནི། །དགྲ་བགེགས་སྙིང་ཁྲག་མཆོད་
ཡོན་མཚོ་ལྟར་འཁྱིལ། །མཛེས་པའི་མེ་ཏོག་ས་དང་བར་སྣང་གང། །ཤ་ཆེན་གུ་གུལ་དུད་པའི་སྤྲིན་ཕུང་འཁྲིགས། །ཉི་ལྟར་གསལ་བའི་ཞུན་ཆེན་སྒྲོན་མེ་འདིས། །བསྟན་བསྲུང་འཁོར་དང་བཅས་པའི་ཐུགས་དམ་བསྐང།།
ག་བུར་བཟང་པོའི་ངད་ལྡན་དྲི་ཆབ་དང། །རོབ་རྒྱ་ལྡན་པའི་ཞལ་ཟས་ལྷུན་པོར་སྤུངས། །སྙན་བརྗིད་རོལ་མོའི་སྒྲ་དབྱངས་འབྲུག་ལྟར་སྒྲོག་འདོད་ཡོན་ལྔ་དང་རིན་ཆེན་སྣ་བདུན་གྱིས། །བསྟན་བསྲུང་འཁོར་དང་

[104B] །རྫུ་འཕྲུལ་ཤུགས་ལྡན་རྟ་མཆོག་རླུང་ལྟར་འཕྱོ། །གཡག་རོག་ཞོལ་ཆེན་འཇིགས་པའི་ངར་འཇོ་འདོན། །ལུག་ནག་སྤྱི་དཀར་ཚོགས་ཀྱིས་འཛིན་མ་ཁྱབ། །ཁྱུང་ཆེན་བྱ་ནག་གར་གྱིས་བར་
སྣང་གང། །དོམ་ལྟར་འཕྱོ་བའི་ཁྱི་ནག་ཚོགས་རྣམས་ཀྱིས། །བསྟན་བསྲུང་འཁོར་དང་བཅས་པའི་ཐུགས་དམ་བསྐང། །ཤ་ཁྲག་གཏོར་མ་རི་ལྟར་སྤུངས་པ་དང། །གཡུལ་ལས་རྣམ་རྒྱལ་སྲ་བའི་གོ་ཁྲབ་དང། །དགྲ་
འཇོམས་འབར་བའི་མཚོན་ཆ་སྣ་ཚོགས་དང། །ཕྱི་ནང་གསང་བ་བླ་མེད་རྟེན་རྣམས་ཀྱིས། །བསྟན་བསྲུང་འཁོར་དང་བཅས་པའི་ཐུགས་དམ་བསྐང། །ཐུགས་དམ་སྐོངས་ཤིང་བར་ཆད་བཟློག་པ་དང། །ཉམས་ཆགས་
གསོས་ཤིང་དངོས་གྲུབ་མ་ལུས་སྩོལ། །དེ་ནས་སྤྲོ་ཞིང་ལོང་བྱུང་ན། གནད་དབབ་ཀྱི་རྣལ་འབྱོར་བསྒོམས་ཏེ། ཆོས་སྐྱོང་གཙོ་བོ་རྣམས་ཀྱི་སྙིང་པོའི་བཟླས་པ་མང་ཉུང་ཅི་རིགས་བྱ། དེ་ནས་བྱིན་གྱིས་བརླབས་པའི་གཏོར་མ་
རྒྱས་པར་ན་སོ་སོའི་གཞུང་ལྟར་འབུལ། མདོར་བསྡུ་ན། དམ་ཉམས་བསྒྲལ་བའི་ཤ་ཁྲག་གཏོར་ཚོགས་དང། །ལྷ་མིའི་རོ་བརྒྱ་ལྡན་པའི་བཅུད་རྣམས་ཀུན། །སྦྱངས་རྟོགས་སྦར་བའི་མཆོད་གཏོར་རྒྱ་མཚོ་འདི། །བསྟན་
བསྲུང་འཁོར་བཅས་དགྱེས་པ་བསྐྱེད་ཕྱིར་འབུལ། ཨོཾ་གུ་རུ་བུདྡྷ་བོ་དཧི་སཏ་ཤྲཱི་མཧཱ་ཀཱ་ལ་ཀཱ་ལི་དེ་ཝི་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ། བདུན་གྱིས་འབུལ། ཨརྒྷཾ་སོགས་ཀྱིས་

[105A]༄༅། །མཆོད་ཅིང་ནང་མཆོད་འབུལ། བསྟན་བསྲུང་འཁོར་བཅས་ཁྱེད་རྣམས་ཀྱིས། །གཏོར་ཚོགས་རྒྱ་མཚོ་འདི་བཞེས་ལ། །བདག་ཅག་དཔོན་སློབ་འཁོར་བཅས་ལ། །ཉིན་གསུམ་རྒྱང་ནས་བྱ་ར་དང།།
མཚན་གསུམ་དྲུང་ནས་མལ་ཚེ་མཛོད། །ནད་གདོན་བར་ཆད་ཀུན་ཞི་ཞིང། །ཚེ་དཔལ་ལོངས་སྤྱོད་རྒྱས་པར་མཛོད། །ཁམས་གསུམ་དབང་དུ་འདུ་བ་དང། །དགྲ་བགེགས་མ་ལུས་ཚར་ཆོད་ལ། །མཆོག་དང་ཐུན་
མོང་དངོས་གྲུབ་སྩོལ། །མདོར་ན་བདག་ཅག་བསམས་པའི་དོན། །མ་ལུས་ཡིད་བཞིན་འགྲུབ་པར་མཛོད། ཅེས་གཏོར་རྫོང་དང་འཕྲིན་ལས་བཅོལ། གཞི་བདག་གཏོར་མ་གཏོང་ངོ། །འདི་དག་ཀྱང་ཅུང་ཟད་རྒྱས་
པའི་དབང་དུ་བྱས་ཀྱི། བསྡུ་ན། བླ་མའི་རྣལ་འབྱོར་གསུམ་བཟླས་པ་སོགས་བཞག་ཚིགས་བཅད་འབའ་ཞིག་བསྒྲིགས་ནས་བྱའོ། །བསྟོད་པ་ནི། ཧཱུཾ། རྒྱལ་བ་ཀུན་གྱི་མཐུ་སྟོབས་གཅིག་བསྡུས་ནས། །བསྟན་དགྲ་
འཇོམས་ཤིང་རྣལ་འབྱོར་བུ་བཞིན་དུ། །སྐྱོང་མཛད་ཡེ་ཤེས་མགོན་པོ་ཕྱག་དྲུག་པ། །འཁོར་ཚོགས་རྒྱ་མཚོར་བཅས་ལ་བདག་བསྟོད་དོ། །འདོད་དགུའི་འབྱོར་པ་ །ཅི་འདོད་སྩོལ་མཛད་ཡིད་བཞིན་
ནོར་བུ་དང། །ཚེ་མགོན་དབང་གི་རྒྱལ་པོ་གནས་གསུམ་གྱི། །དཔའ་བོ་མཁའ་འགྲོའི་ཚོགས་དང་བཅས་ལ་བསྟོད། །སྡིག་ཅན་ཆད་པས་གཅོད་ཅིང་ཆོས་ལྡན་རྣམས། །བསྲུང་བ་དགེ་སྡིག་ཤན་འབྱེད་ཆོས་ཀྱི་

[105B] །ཙཱ་མུཎྜི་དང་ཕོ་བརྒྱད་མོ་བརྒྱད་སོགས། །འཇིགས་རུང་གཤིན་རྗེའི་ཚོགས་ལ་བསྟོད་པར་བགྱི། །རྒྱལ་བ་ཀུན་གྱི་ཡུམ་གཅིག་དམ་ཉམས་ལ། །དམག་དང་ཟོར་གྱི་ལས་དགྱེས་དཔལ་ལྷ་མོ། །མ་གཅིག་
ཚེ་རིང་མཆེད་ལྔ་བསྟན་སྐྱོང་སོགས། །མོ་རྒྱུད་བསྲུང་མའི་ཚོགས་ལ་བསྟོད་པར་བགྱི། །ཧེ་རུ་ཀ་དཔལ་ཁྲོས་པའི་ཟློས་གར་མཁན། །དཔལ་ལྡན་ཡེ་ཤེས་མགོན་པོ་ཕྱག་བཞི་པ། །ལྕམ་དྲལ་ལེགས་ལྡན་སེང་
གདོང་བྱ་གདོང་གསུམ། །མ་མོ་སྡེ་བརྒྱད་འཁོར་དང་བཅས་ལ་བསྟོད། །བདེ་ཆེན་ཡེ་ཤེས་ཆེན་པོའི་རོལ་པ་ལས། །ཞལ་བཞི་ཕྱག་བཞི་བསྟན་དགྲ་ཡོངས་ཀྱི་གཤེད། །ཡུམ་བཞི་བཤན་པ་ཉི་ཤུ་རྩ་གཅིག་སོགས།།
དྲེགས་པ་སྡེ་བརྒྱད་ཚོགས་བཅས་བསྟོད་པར་བགྱི། །བུ་རམ་ཤིང་པའི་བསྟན་པ་བསྲུང་བའི་གཙོ། །གུར་མགོན་ལྕམ་དྲལ་གནོད་སྦྱིན་གནོད་སྦྱིན་མོ། །བྷ་ཊ་པུ་ཊ་མིང་སིང་ལ་སོགས་པའི། །འཁོར་ཚོགས་དམ་ཅན་རྒྱ་
མཚོར་བཅས་ལ་བསྟོད། །མཆོག་དང་ཐུན་མོང་འདོད་དགུའི་དངོས་གྲུབ་ཀུན། །ཁྱོད་ཞབས་དྲན་པ་ཙམ་གྱིས་སྩོལ་བའི་ལྷ། །རྒྱལ་ཆེན་རྣམ་མང་ཐོས་སྲས་རྟ་བདག་བརྒྱད། །ནོར་བདག་གནོད་སྦྱིན་འཁོར་དང་བཅས་ལ་
བསྟོད། །རྣལ་འབྱོར་དགྲ་ལྷ་ཆེན་པོ་མཐུ་རྩལ་ཅན། །ཆོས་སྐྱོང་ལྕམ་སྲིང་སྲོག་བདག་དམར་པོ་དང། །གྲི་ཐོགས་བརྒྱད་དང་བཤན་པ་ཉེར་གཅིག་སོགས། །རྣམ་མང་འཁོར་ཚོགས་རྒྱ་མཚོར་བཅས་ལ་བསྟོད། །ཧཱུཾ་
[106A]༄༅། །བདག་གིས་རིང་ནས་བསྟེན་ཅིང་མཆོད་པ་ཡི། །མཐུ་ལྡན་ཆོས་སྐྱོང་བསྲུང་མ་ཁྱེད་རྣམས་ཀྱིས། །དེང་ནས་བཟུང་སྟེ་བྱང་ཆུབ་སྙིང་པོའི་བར། །འབྲལ་མེད་བདག་གི་མགོན་དང་སྐྱབས་མཛོད་ལ། །འགལ་
རྐྱེན་བར་ཆད་མ་ལུས་སེལ་བ་དང། །དམ་ཆོས་བསྒྲུབ་པའི་མཐུན་རྐྱེན་མ་ལུས་པ། །འབད་རྩོལ་མེད་པར་ལྷུན་གྱིས་གྲུབ་པ་དང། །གནོད་བྱེད་དགྲ་བགེགས་མ་ལུས་ཚར་གཅོད་མཛོད། །དགྲ་ལྷ་ཆེན་པོ་ཁྱེད་རྣམས་
ཀུན། །བསྟེན་པའི་ཚེ་ན་སྙིང་མ་རིང། །བསྐུལ་བའི་ཚེ་ན་བང་མ་བུལ། །རྦད་པའི་ཚེ་ན་མཐུ་མ་ཆུང། །རྣལ་འབྱོར་བདག་ཅག་དཔོན་སློབ་ལ། །སྡང་ཞིང་གདུག་པའི་སེམས་ལྡན་པའི། །གནོད་བྱེད་དགྲ་བགེགས་མ་ལུས་པ། །
ལོ་དང་ཟླ་བར་མ་བཞག་པར། །ལྟས་དང་མཚན་མ་སྣ་ཚོགས་པས། །ད་ལྟ་ཉིད་དུ་ཐལ་བར་རློག་བདག་གིས་བཅོལ་བའི་ལས་འདི་རྣམས། །མ་ཐོགས་མྱུར་དུ་འགྲུབ་པར་མཛོད། ཅེས་འཕྲིན་ལས་འཆོལ་ཞིང་གཞན་
ཡང་འདོད་དོན་ལ་གསོལ་བ་གདབ། སྨོན་ལམ་བྱ། ཡིག་བརྒྱས་ལྷག་ཆད་ཁ་བསྐང། བཟོད་པར་གསོལ། རྟེན་ཡོད་ན་བརྟན་བཞུགས་དང། མེད་ན་གཤེགས་སུ་གསོལ་ཏེ། ཤིས་པ་བརྗོད་པར་བྱའོ། །སྨྲས་པ། རབ་
འབྱམས་རྒྱུད་སྡེའི་སྐྱེད་ཚལ་ལས། །འོངས་པའི་མཐུ་ལྡན་བསྲུང་མའི་ཚོགས། །བསྟེན་ཅིང་མཆོད་དང་བསྒྲུབ་པའི་ཚུལ། །གསེར་གྱི་ཡང་ཞུན་ལྟ་བུ་ཡི། །སྙིང་པོ་གཅིག་ཏུ་དྲིལ་བ་འདི། །དམ་ཅན་ཆོས་བསྲུང་མང་པོ་དག་

[106B] །རྣམ་མང་ཐོས་བསམ་གཞན་དག་གིས། །གོ་སྐབས་ཕྲོགས་པ་ལྟ་བུ་ཡི། །སྐལ་ལྡན་སྐྱེ་བོ་མང་པོ་ལ། །ཕན་ཕྱིར་བློ་བཟང་ཆོས་ཀྱི་རྒྱལ། །གང་དེས་དང་བའི་སེམས་ཀྱིས་བཀོད། །དགེ་
བས་བདག་དང་མ་རྣམས་ཀུན། །འཕྲིན་ལས་རྣམ་བཞི་ལྷུན་གྲུབ་སྟེ། །ཕྱི་ནང་བདུད་བཞིའི་དགྲ་བཅོམ་ནས། །ཕྱོགས་ལས་རྣམ་པར་རྒྱལ་གྱུར་ཅིག་ཅེས་ཐུབ་པའི་བསྟན་བསྲུང་གཙོ་བོ་རྣམས་བསྟེན་ཅིང་མཆོད་གཏོར་
འབུལ་བ་དང། སྒྲུབ་པའི་ཐབས་ཀྱང་སྙིང་པོར་དྲིལ་བ་གསེར་གྱི་ཡང་ཞུན་ཞེས་བྱ་བ་འདི་ཤར་རྩེ་ཆོས་ཀྱི་རྗེ་དཔལ་འབྱོར་དབང་པོས་ནན་གྱིས་བསྐུལ་བ་ལ་བརྟེན་ནས། ཆོས་སྐྱོང་འདི་དག་གི་དབང་ལུང་གདམས་ངག་འཛིན་
པ་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྦྱར་བའོ།། །། ༄༅། །ན་མོ་ཤྲཱི་ཙཀྲ་སམཱ་རཱ་ཡ། ཧཱུཾ། དུས་གསུམ་བདེ་གཤེགས་ཀུན་གྱི་
རྡོ་རྗེ་གསུམ། །ལྷན་སྐྱེས་བདེ་བའི་འཁོར་ལོར་སྡོམ་པའི་མཆོག་མ་རུངས་གདུལ་ཕྱིར་ཁྲོས་པའི་གར་མཛད་པ། །ཞིང་སྐྱོང་བྱ་རོག་མཚན་ཅན་ཁྱོད་ལ་བསྟོད། །རབ་འཇིགས་བསྐལ་པའི་མེ་དཔུང་འབར་བའི་དབུས། །མིག་
སྨན་མདོག་ཅན་སྲིན་པོ་ཁྲོས་པའི་ཞལ། །དྲག་པོའི་རྐན་གཏོགས་ཧ་ཧའི་བཞད་སྒྲ་ཡིས། །བསྟན་དགྲ་འཇོམས་པར་མཛད་ལ་ཕྱག་འཚལ་ལོ། །དམར་ཟླུམ་ཉི་ཟླ་འབར་བའི་སྤྱན་གསུམ་གྱིས། །དམ་ཉམས་རྩད་གཅོད་

[107A]༄༅། །རྣལ་འབྱོར་བྱ་ར་མཛད། །ཁྲག་འཛག་ཞལ་གྱི་ནམ་མཁར་མཆེ་བ་ཡི། །ཆུ་འཛིན་ལྗགས་ཀྱི་གློག་ཕྲེང་ཆེར་གཡོ་བ། །བདུད་སྡེའི་གཡུལ་ལས་རྒྱལ་ལ་ཕྱག་འཚལ་ལོ། །ཕྱག་བཞི་གཡས་ཀྱི་
དང་པོའི་བེ་འབྲས་ནི། །རྣལ་འབྱོར་འདོད་པ་འཇོ་བའི་ཡིད་བཞིན་ནོར། །ལྷག་མ་རལ་གྲི་འབར་བས་དགྲ་བགེགས་ཀྱི། །སྲོག་གི་ནགས་ཚལ་ཅིག་ཅར་འཇོམས་ལ་བསྟོད། །གཡོན་གྱི་དང་པོས་རིན་ཆེན་བདེ་བ་སྐྱོང། །
དམར་ཆེན་ཙིཏྟས་བཀང་སྟེ་ཐུགས་ཀར་འཛིན། །ཁམས་གསུམ་ཟིལ་གྱིས་གནོན་པའི་མདུང་རྩེ་གསུམ། །གདེངས་པ་ཙམ་གྱིས་བགེགས་འདུལ་ཁྱོད་ལ་བསྟོད། །ཐུགས་ཀྱི་སྤྲུལ་པ་ལེགས་ལྡན་ནག་པོ་དང། །
དགྱེས་པ་བསྐྱེད་པའི་ཡུམ་མཆོག་ཙཎྜི་ཀ་བཀའ་སྡོད་སེང་གེ་དྲག་ཏུ་ཁྲོས་པའི་གདོང། །ལྕམ་དྲལ་འཁོར་དང་བཅས་ལ་བདག་བསྟོད་དོ། །སྲོག་གཅོད་གཙོ་བོ་ལས་མགོན་བྱ་གདོང་གསུམ། །མ་མོ་སྡེ་བརྒྱད་
ནག་པོ་སྟོང་གི་ཚོགས། །མི་སྡུག་གཟུགས་ཅན་ཤ་ཟ་འབུམ་སྡེ་སོགས། །བཀའ་ཉན་འཁོར་དང་བཅས་ལ་བདག་བསྟོད་དོ། །རྣལ་འབྱོར་བདག་ཅག་དཔོན་སློབ་ཡོན་མཆོད་ལ། །གནོད་ཅིང་འཚེ་བའི་དགྲ་
བགེགས་གདུག་ཅན་ཀུན། །བཟོད་དཀའ་འཇིགས་ཤིང་ཡ་ངའི་ཆོ་འཕྲུལ་གྱིས། །དྲག་པོའི་ཆད་པས་ད་ལྟ་ཚར་གཅོད་མཛོད། །འཇིག་རྟེན་འཇིག་རྟེན་ལས་འདས་དགོས་པ་ཀུན། །རིན་ཆེན་དབང་གི་རྒྱལ་པོ་ཇི་བཞིན་

[107B] །ཁྱོད་ཞབས་པདྨོ་གུས་པས་དྲན་ཙམ་གྱིས། །འབད་མེད་མྱུར་དུ་འགྲུབ་པའི་འཕྲིན་ལས་མཛོད། །ཅེས་ཡེ་ཤེས་མགོན་པོ་བྱ་རོག་མཚན་ཅན་ལ་ཅུང་ཟད་བསྟོད་པ་འདི་ནི། རྗེ་དྲུང་བློ་བཟང་བསྟན་པའི་རྒྱལ་མཚན་གྱིས་
བསྐུལ་བ་ལ་བརྟེན་ནས། དཔལ་འཁོར་ལོ་སྡོམ་པའི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོར་སྦྱར་བའོ།། །།༄༅། །ཡེ་ཤེས་ཀྱི་མགོན་པོ་གུར་ལ་མཆོད་གཏོར་འབུལ་བར་འདོད་པས། རང་ཉིད་ཡི་དམ་གྱི་ང་རྒྱལ་དང་ལྡན་པས་མཆོད་གཏོར་བྱིན་གྱིས་བརླབས། ཧཱུཾ། ཉི་མའི་གཉེན་གྱི་བསྟན་བསྲུང་མཐུ་རྩལ་ཅན། །དཔལ་
ལྡན་གུར་མགོན་ལྕམ་དྲལ་འཁོར་དང་བཅས། །དད་དང་དམ་ཚིག་དབང་གིས་སྤྱན་འདྲེན་ན། །ཐོགས་མེད་ཐུགས་རྗེས་གནས་འདིར་གཤེགས་སུ་གསོལ། །མདུན་གྱི་ནམ་མཁར་མེ་དཔུང་འབར་བའི་དབུས། །ཆོས་འབྱུང་
ཁྲག་ཞག་རྦ་གློང་འཁྲུག་པའི་ནང། །པད་ཉི་དགྲ་བགེགས་དབུགས་བྲལ་གཟུགས་ཀྱི་སྟེང། །མིའུ་ཐུང་གེལ་པའི་ཚུལ་གྱིས་བཞུགས་སུ་གསོལ།། ཧཱུཾ། ཆོས་དབྱིངས་བདེ་བ་ཆེན་པོའི་ངང་ཉིད་ནས། །དག་པའི་མཁའ་
ལས་དབྱར་སྐྱེས་རོལ་པ་བཞིན། །ཡེ་ཤེས་མགོན་པོ་འཁོར་དང་བཅས་པ་ལ། །ཁྲག་གི་མཆོད་ཡོན་རྒྱ་མཚོ་ལྟར་འཁྱིལ་ཞིང། །དབང་པོའི་མེ་ཏོག་རིན་ཆེན་ལྷུན་པོར་འགྲན། །ཞུན་ཆེན་མར་མེ་ཉི་ཟླའི་འོད་ལྟར་འཕྲོ། །ཞག་

[108A]༄༅། །ཆེན་སྤོས་ཀྱི་དྲི་ཆབ་ཆར་བཞིན་འབབ། །ཁྲག་ཞག་རོ་བརྒྱའི་ཟས་ཀྱིས་སྟོང་གསུམ་གང། །རྐང་གླིང་སྙན་བརྗིད་རོལ་མོ་འབྲུག་ལྟར་ལྡིར། །འདོད་ཡོན་སྣ་ལྔ་ཕྱི་ནང་གསང་བའི་རྟེན། །དམ་རྫས་
སྤྱན་གཟིགས་མཆོད་པའི་སྤྲིན་ཚོགས་འབུལ། །མགོན་པོ་འཁོར་དང་བཅས་པ་མཉེས་གྱུར་ཅིག་མཐིང་ནག་དར་གྱི་ཅོད་པན་གྱིས་བརྒྱན་པའི། །དམར་ཆེན་འབྲུ་བཅུད་ཤ་ཁྲག་གཏོར་མའི་ཚོགས། །ཟག་མེད་ཡེ་ཤེས་
བདུད་རྩིར་བྱིན་བརླབས་ཏེ། །ཆོས་སྐྱོང་ཆེན་པོ་འཁོར་དང་བཅས་ལ་འབུལ། །ཨོཾ་ཤྲཱི་མཱཧཱ་ཀཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་སོགས་ཀྱིས་གཏོར་མ་འབུལ། །ཨརྒྷཾ་སོགས་ཀྱིས་
མཆོད། ཨོཾ་ཨཱ་ཧཱུཾ་གིས་ནང་མཆོད་འབུལ། བསྙེན་པ་བྱེད་འདོད་ན་མན་ངག་བཞིན། ཨོཾ་མཧཱ་ཀཱ་ལ་ཧཱུཾ་ཕཊ། ཅེས་ཉེ་སྙིང་ཡི་གེ་བདུན་པར་གྲགས་པ་འདི་ཉིད་བཟླ། རྩ་སྔགས་བཟླ་འདོད་ན་ཤཱ་ས་ན་འདོན། ཧཱུཾ། སྲིན་
པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །གཏུམ་པོ་ཁྱོད་ལ་བདག་བསྟོད་དོ། །མདོག་ནག་གཟུགས་ཐུང་གཟི་བརྗིད་ཆེ། །གདུག་པ་ཚར་
གཅོད་གྲི་གུག་གཡས། །གཡོན་ན་གདུག་པའི་ཁྲག་བཀང་སྣོད། །ཐོད་ཕྲེང་ཅན་ལ་བདག་བསྟོད་དོ། །ཁྲོས་པའི་ཞབས་བརྡབས་ས་གཞི་གཡོ། །འཇིགས་པའི་གད་མོས་སྟོང་གསུམ་འགེངས། །དམ་ཚིག་ཉམས་

[108B] །དམ་ཚིག་ཅན་ལ་བདག་བསྟོད་དོ། །ཞེས་བསྟོད། འདོད་དོན་ལ་གསོལ་བ་གདབ། བཟོད་པར་གསོལ། ཡེ་ཤེས་པ་གཤེགས་པའམ་བརྟན་བཞུགས་བྱ། ཤིས་པ་བརྗོད་དོ། །ཞེས་པ་འདི་ཡང་བསམ་གྲུབ་
དགེ་ལྡན་ཆོས་རྗེ་བརྩོན་འགྲུས་རྒྱལ་མཚན་གྱིས་བསྐུལ་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་སྨྲས་པའོ།།། ༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་ཡེ་ཤེས་ཀྱི་མགོན་
པོ་བེང་བསྒྲུབ་པར་འདོད་པས། ཕྱི་ནང་གི་མཆོད་གཏོར་སྤྱན་གཟིགས་རྣམས་ལེགས་པར་བཤམས་ཤིང་བྱིན་གྱིས་བརླབས། སབྷཱ་ཝས་སྦྱངས། སྟོང་པའི་ངང་ལས་པདྨ་དང་ཉི་མ་དང་རོའི་གདན་གྱི་སྟེང་དུ། ཧཱུཾ་ལས་ཙནྡན་གྱི་
བེང་དམར་ཧཱུཾ་གིས་མཚན་པ་ལས་འོད་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས། ཕྱག་མཚན་ཧཱུཾ་ཡིག་དང་བཅས་པ་ཡོངས་སུ་གྱུར་པ་ལས། དཔལ་ཡེ་ཤེས་ཀྱི་མགོན་པོ་སྐུ་མདོག་
དམར་ནག་སྲིན་པོའི་གཟུགས་ཅན། ཞལ་གཅིག་ཕྱག་གཉིས་ཀྱིས་བསྟན་དགྲ་འཇོམས་པའི་དམག་ཚོགས་བྱེ་བ་འགྱེད་པའི་སྒོ་གསུམ་དང་ལྡན་པའི་ཙནྡན་གྱི་བེང་དཀུ་ལ་བརྟེན་ནས་འཛིན་ཅིང། ཕྱག་གཡོན་པས་
འདོད་དགུ་སྩོལ་བའི་ལྕགས་ཀྱི་པར་བུ་བསྣམས་པ། ཞལ་གདངས་ནས་མཆེ་བ་བཙིགས་ཤིང་ལྗགས་གློག་ལྟར་འཁྱུག་པ། དམར་ཞིང་ཟླུམ་པའི་སྤྱན་གསུམ་སྡང་མིག་ཏུ་བགྲད་ཅིང། དབུ་སྐྲ་དང་སྨ་ར་དང་སྨིན་མ་དུས་

[109A]༄༅། །མཐའི་མེ་ལྟར་འབར་བ། ཐོད་བསྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་ཅན། དར་ནག་གི་བེར་གསོལ་ཞིང་གསེར་གྱི་སྐ་རགས་ཀྱིས་བརྒྱན་པ། ཞབས་ལ་སག་ལྷམ་ནག་ཁྲ་
གསོལ་བ། གཡས་བསྐུམས་ཤིང། གཡོན་བརྐྱངས་པའི་སྟབས་ཀྱིས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་གཡོན་དུ་དཔལ་ལྡན་ལྷ་མོ་འདོད་པའི་ཁམས་ཀྱི་དབང་ཕྱུག་མ་སྐུ་མདོག་མཐིང་
ནག་ཞལ་གཅིག་ཕྱག་གཉིས་ཀྱིས་གཡས་ཁྲམ་བམ་དང། གཡོན་ཞགས་པ་དང་བཅས་པའི་ནད་རྐྱལ་འཛིན་པ། ཞལ་གདངས་ནས་མཆེ་བ་གཙིགས་ཤིང། སྤྱན་གསུམ་དམར་ཞིང་འཁྲུག་པ། སྙན་གཡས་གཡོན་ལ་
སེང་གེ་དང་དུག་སྦྲུལ་གྱིས་བརྒྱན་ཅིང། སྤྱི་བོ་དང་ལྟེ་བར་ཟླ་ཉིས་མཛེས་པ། མི་ལྤགས་ཀྱི་སྟོད་གཡོགས་དང་སྟག་གི་པགས་པའི་ཤམ་ཐབས་ཅན། དབུ་ལ་རྨ་བྱའི་གདུགས་ཕུབ་ཅིང་དྲེའུ་རྐྱང་སེར་ལ་ཆིབས་
པ། ལྕམ་དྲལ་དེ་གཉིས་ཀྱི་འཁོར་དུ་དཔལ་མགོན་བདུན་ཅུ། ཚེ་རིང་མཆེད་ལྔ། བསྟན་མ་བཅུ་གཉིས་ལ་སོགས་པ་དམ་ཅན་རྒྱ་མཚོས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་
པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། བདག་ཉིད་ཀྱི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་དུར་ཁྲོད་ཆེན་པོ་བརྒྱད་ནས། དཔལ་ཡེ་ཤེས་ཀྱི་མགོན་པོ་བེང་ཆེན་ལྕམ་དྲལ་འཁོར་དང་

[109B] ཧཱུཾ། སྔོན་ཚེ་རྡོ་རྗེ་འཆང་དབང་གིས། །ཇི་ལྟར་བཀའ་བསྒོས་དམ་བཅས་བཞིན། །སངས་རྒྱས་བསྟན་པ་བསྲུང་བ་དང། །རྣལ་འབྱོར་འཕྲིན་ལས་བསྒྲུབ་པའི་ཕྱིར། །བེང་
ཆེན་ལྕམ་དྲལ་འཁོར་དང་བཅས། །ད་ལྟ་ཉིད་དུ་གནས་འདིར་གཤེགས། །ཨོཾ་ཤྲཱི་མཧཱ་ཀཱ་ལ་ཨེ་ཧྱེ་ཧི་ཛཿ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། ཀ་མ་ལ་ཡེ་སྟྭཾ། འཇིགས་རུང་སྲིན་པོའི་
གཟུགས་འཆང་ཞིང། །དྲན་པས་བར་ཆོད་ཀུན་སེལ་བ། །ལེགས་ལྡན་ནག་པོ་ལྕམ་དྲལ་ལ། །སྒོ་གསུམ་གུས་པས་ཕྱག་འཚལ་ལོ། །ཨོཾ་ཤྲི་མཧཱ་ཀཱ་ལ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ཨོཾ་ཤྲཱི་མཧཱ་
ཀཱ་ལ་རཀྵ་དུ་བེང་ཛཿ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་ཕུལ། ཡིག་བརྒྱ་བཟླ། དེ་ནས་ཐུགས་དམ་བསྐང་བ་ནི། ཧཱུཾ། ཆོས་དབྱིངས་བདེ་བ་ཆེན་པོའི་རྣམ་རོལ་ལས། །བྱུང་བའི་མཆོད་སྤྲིན་ནམ་མཁའི་
ཁྱོན་གང་བ། །བེང་ཆེན་ལྕམ་དྲལ་འཁོར་བཅས་སྤྱན་ལམ་དུ། །འབྱུང་ཞིང་རྒྱས་ལ་དགྱེས་པ་བསྐྱེད་གྱུར་ཅིག་ཁྲག་ཆང་མཆོད་ཡོན་གསེར་སྐྱེམས་མཚོ་ལྟར་འཁྱིལ། །མཛེས་པའི་མེ་ཏོག་སྣ་ཚོགས་ཆར་དུ་
འབབ། །བརྒྱ་ཕྲག་སྤོས་སྣའི་དུད་པ་སྤྲིན་ལྟར་གཏིབས། །ཉི་ལྟར་གསལ་བའི་སྒྲོན་མེའི་ཚོགས་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་

[110A]༄༅། །དངོས་གྲུབ་སྩོལ། །ག་བུར་དྲི་ལྡན་ཁྲག་ཞག་དྲི་ཆབ་དང། །ཤ་རུས་རོ་བརྒྱའི་ཞལ་ཟས་ལྷུན་པོར་སྤུངས། །སིལ་སྙན་རོལ་མོའི་སྒྲ་དབྱངས་འབྲུག་ལྟར་སྒྲོག་འདོད་ཡོན་ལྔ་དང་རིན་ཆེན་
བདུན་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །འཇིགས་པའི་ངར་སྒྲ་སྒྲོག་པའི་ཞོལ་གཡག་དང། །བཻ་ཌཱུར་རྭ་བཞིས་
མཛེས་པའི་ལུག་ནག་དང། །དྲག་པོའི་སྐད་སྒྲོག་བྱ་ནག་ཁྱུང་ལྟར་ལྡིང། །དོམ་ལྟར་འཕྱོ་བའི་ཁྱི་ནག་ཚོགས་རྣམས་ཀྱིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་
ཤིང་འདོད་དགུའི་དངོས་གྲུབ་སྩོལ། །དམ་རྫས་སྤྱན་གཟིགས་ནམ་མཁའ་གང་བ་དང། །མཐིང་ནག་དར་གྱི་ཅོད་པན་གྱིས་བརྒྱན་པའི། །ཤ་ཁྲག་དམར་ཆེན་གཏོར་མ་རི་ལྟར་སྤུངས། །ཟག་མེད་ཡེ་ཤེས་
བདུད་རྩིར་བྱིན་བརླབས་པས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་ཤིང་འདོད་དགུའི་དངོས་གྲུབ་སྩོལ། །མདོར་ན་འཇིག་རྟེན་འཇིག་རྟེན་ལས་འདས་པའི། །དངོས་སུ་
བཤམས་དང་ཡིད་ཀྱིས་སྤྲུལ་པ་ཡི། །སྣ་ཚོགས་མཆོད་སྤྲིན་ཞིང་ཀུན་གང་བ་དང། །ཕྱི་ནང་གསང་བའི་རྟེན་རྫས་དམ་པ་འདིས། །བེང་ཆེན་ལྕམ་དྲལ་འཁོར་བཅས་ཐུགས་དམ་བསྐང། །ཐུགས་དམ་བསྐངས་

[110B] །དེ་ལྟར་ཐུགས་དམ་བསྐངས་ནས། བཟླས་པ་བྱེད་འདོད་ན། མགོན་པོའི་ཐུགས་ཀར་བཀོད་པའི་སྔགས་ཕྲེང་ལས་འོད་ཟེར་འབར། ཞི་རྒྱས་དབང་དྲག་གི་ལས་ཐོགས་མེད་དུ་
བསྒྲུབ་པར་བསམས་ལ། ཨོཾ་ཤྲཱི་མཧཱ་ཀཱ་ལ་རཀྵ་དུ་བེང་ཛཿ་ཧཱུཾ་ཕཊ། ཅེས་བཟླས་ལ། ཡིག་བརྒྱས་ལྷག་ཆད་བསྐངས། ཨོཾ་ཤྲཱི་མཧཱ་ཀཱ་ལ་སོགས་ལ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་བཏགས་ནས་གཏོར་མ་ཕུལ་
ཕྱི་ནང་གི་མཆོད་པས་མཆོད། བསྟོད་པས་བསྟོད། མདོར་བསྡུ་ན། ཧཱུཾ། ཆོས་ཀྱི་དབྱིངས་ལས་འོངས་པའི་ལྷ། །རབ་འཇིགས་སྲིན་པོ་ཁྲོས་པའི་གཟུགས། །དམར་ནག་ཞལ་གཅིག་ཕྱག་གཉིས་པ། །མགོན་པོ་ཁྱོད་
ལ་བདག་བསྟོད་དོ། །རྔམས་པའི་ཞལ་གདངས་མཆེ་བ་གཙིགས། །དམར་ཞིང་འཁྲུག་པའི་སྤྱན་གསུམ་གྱི། །སྡང་མིག་ཕྱོགས་བཅུར་གཡོ་བ་ཡིས། །བསྟན་དགྲ་རྩད་གཅོད་ཁྱོད་ལ་བསྟོད། །མི་བཟད་བདུད་
ཀྱི་དཔུང་འཇོམས་པའི། །དམག་ཚོགས་འགྱེད་པའི་སྒོ་གསུམ་དང། །ལྡན་པའི་བེང་ཆེན་པར་བུ་ཡིས། །ཕྱག་གཉིས་མཛེས་པ་ཁྱོད་ལ་བསྟོད། །མེ་དཔུང་རབ་ཏུ་འབར་བའི་དབུས། །པདྨ་ཉི་མ་རོ་སྟེང་དུ། །
བརྐྱངས་བསྐུམས་སྟབས་ཀྱིས་བཞུགས་པ་ཡི། །གཏུམ་པོ་ཁྱོད་ལ་བདག་བསྟོད་དོ། །ཡེ་ཤེས་མགོན་པོ་ལྕམ་དྲལ་གྱིས། །རྣལ་འབྱོར་དཔོན་སློབ་འཁོར་བཅས་ཀྱི། །འགལ་རྐྱེན་བར་ཆད་ཀུན་སེལ་ཞིང། །མཐུན་རྐྱེན་
[111A]༄༅། །ཡིད་བཞིན་འགྲུབ་པར་མཛོད། ཅེས་བཀའ་གདམས་ཀྱི་ཆོས་སྐྱོང་བེང་ལྕམ་དྲལ་གྱི་བསྐང་གསོ་མདོར་བསྡུས་འདི་ཡང། རྒྱུད་པ་སློབ་དཔོན་པ་དཀོན་མཆོག་ཡར་འཕེལ་བས་ནན་གྱིས་
བསྐུལ་བ་ལ་བརྟེན་ནས། བཀའ་གདམས་ཀྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ཧཱུཾ། དུས་གསུམ་བདེ་གཤེགས་ཀུན་གྱི་འཕྲིན་ལས་ནི། །འཇིགས་
རུང་སྲིན་པོ་ཁྲོས་པའི་སྐུར་སྟོན་པ། །བེང་ཆེན་ལྕམ་དྲལ་འཁོར་ཚོགས་རྒྱ་མཚོར་བཅས། །འདིར་གཤེགས་འཕྲིན་ལས་བསྒྲུབ་ཕྱིར་བརྟན་པར་བཞུགས། །ཕྱི་ནང་གསང་བའི་མཆོད་སྤྲིན་རྒྱ་མཚོ་དང། །བདུད་རྩིའི་གསེར་
སྐྱེམས་ཤ་ཁྲག་གཏོར་མའི་ཚོགས། །ས་དང་བར་སྣང་ནམ་མཁའི་ཁྱོན་བཀང་སྟེ། །ལེགས་ལྡན་ནག་པོ་འཁོར་དང་བཅས་ལ་འབུལ། །བསྟན་པ་བསྲུང་བ་ཀུན་གྱི་གཙོ། །རྣལ་འབྱོར་དམ་ཚིག་ལྡན་པའི་གཉེན། །
བསྟེན་པ་ཙམ་གྱིས་ཅི་འདོད་པའི། །མཆོག་སྩོལ་མགོན་པོ་ཁྱོད་ལ་བསྟོད། ཅེས་པའང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །ན་མོ་གུ་རུ་སརྦ་བུདྡྷ་ཌཱ་ཀི་ནཱི་བྷྱ་
གྲུབ་དབང་པདྨ་འབྱུང་གནས་ཀྱི། །རྣམ་སྤྲུལ་དཔལ་ལྡན་མར་མེ་མཛད། །ཡང་སྤྲུལ་བློ་བཟང་གྲགས་པའི་དཔལ། །ཁྱོད་མིན་བདག་ལ་སྐྱབས་གཞན་གང། །དེའི་ཕྱིར་མགོན་ཁྱོད་ཕུལ་བྱུང་ཞེས། །གྲགས་

[111B] །བསྟན་སྐྱོང་སྒྲོལ་མ་བཅུ་གཉིས་ལ། །མཆོད་གཏོར་འབུལ་ཚུལ་བདག་གིས་བྲི། །བཀའ་གདམས་བསྟན་མ་བཅུ་གཉིས་ལ་མཆོད་གཏོར་འབུལ་བར་འདོད་པས། དམ་
རྫས་སྤྱན་གཟིགས་མཆོད་གཏོར་རྣམས་བཟང་ཞིང་བཀོད་པས་མཛེས་པ་ཕྱག་ལེན་བཞིན་བཤམས་ལ། རང་རྡོ་རྗེ་འཇིགས་བྱེད་ཀྱི་རྣལ་འབྱོར་དང་ལྡན་པས་བྱིན་གྱིས་བརླབས་ཏེ། རོལ་མོ་དབྱངས་དང་བཅས་
པས་འདི་སྐད་ཅེས་བྱ་སྟེ། བྷྱོ་རང་བཞིན་ཆོས་ཀྱི་དབྱིངས་ལས་མ་གཡོས་ཀྱང། །བསྟན་པ་བསྲུང་ཕྱིར་སྣ་ཚོགས་རྣམ་འགྱུར་གྱིས། །རྣལ་འབྱོར་བུ་བཞིན་སྐྱོང་མཛད་དམ་ཚིག་ཅན། །འདོད་ཁམས་གཙོ་མོའི་
ཚོགས་རྣམས་གཤེགས་སུ་གསོལ། །བླ་མེད་སྟོན་པ་ཤཱཀྱའི་རྒྱལ་པོ་ཡིས། །དང་པོར་བསྟན་པའི་བསྲུང་མར་བཀའ་བསྒོས་ཤིང། །བར་དུ་གྲུབ་དབང་པདྨ་འབྱུང་གནས་དང། །ལྔ་བརྒྱའི་གཙུག་རྒྱན་
མར་མེ་མཛད་དཔལ་གྱིས། །བཀའ་གདམས་བསྟན་སྐྱོང་ཆེན་མོ་བཅུ་གཉིས་ཅེས། །མངའ་གསོལ་དམ་ཚིག་རྡོ་རྗེ་སྤྱི་བོར་བཞག་དུས་མཐའ་འདིར་ཡང་རྒྱལ་བ་ཙོང་ཁ་པས། །མདོ་སྔགས་བསྟན་པའི་
བསྲུང་མར་བསྔགས་པ་བཞིན། །བཀའ་གདམས་ལུགས་བཟང་དར་རྒྱས་སྤེལ་བ་དང། །རྣལ་འབྱོར་བཅོལ་བའི་འཕྲིན་ལས་བསྒྲུབ་པའི་ཕྱིར། །རང་རང་སྔོན་གྱི་གནས་མཆོག་དམ་པ་ནས། །འཁོར་བཅས་

[112A]༄༅། །ཐོགས་པ་མེད་པར་གཤེགས་སུ་གསོལ།། བྷྱོ་མདུན་གྱི་ནམ་མཁར་ཆོན་བརྒྱས་རྣམ་ཕྱེ་བའི། །ཡིད་འཕྲོག་རིན་ཆེན་གཞལ་མེད་ཁང་གི་དབུས། །འདབ་སྟོང་གེ་སར་ཟླ་ཉི་བརྩེགས་པའི་
སྟེང༑ ༑འདོད་དགུའི་དངོས་གྲུབ་སྩོལ་ཕྱིར་དགྱེས་བཞིན་དུ། །དམག་ཟོར་རྒྱལ་མོ་མཐིང་ནག་འཇིགས་པའི་གཟུགས། །ཕྱག་གཡས་བེ་ཅོན་གཡོན་པ་ནལ་ཐོད་བསྣམས། །བསྟན་པ་བསྲུང་ཕྱིར་འཁོར་ཚོགས་
རྒྱ་མཚོར་བཅས། །དྲེའུ་རྟའི་སྟེང་དུ་བརྟན་པར་བཞུགས་སུ་གསོལ། །དཔལ་གྱི་ལྷ་མོ་རབ་མཛེས་གངས་རིའི་མདོག་མདའ་དར་མེ་ལོང་ནོར་བུའི་གཞོང་པ་བསྣམས། །རིན་ཆེན་གདན་ཁྲི་པད་དཀར་ཟླ་བའི་
སྟེང༑ ༑སེམས་དཔའི་སྐྱིལ་ཀྲུང་ཚུལ་གྱིས་བརྟན་པར་བཞུགས། །རྡོ་རྗེ་རབ་བརྟན་མུན་པའི་མདངས་འདྲེས་པའི། །རཀྟའི་མདོག་ཅན་རལ་གྲི་ཐོད་ཁྲག་འཛིན། །རེས་འགའ་ནེའུ་ལེའི་རྐྱལ་པས་དགོས་འདོད་
སྩོལ༑ ༑དྲེའུ་རྟ་ལ་ཆིབས་བརྟན་པར་བཞུགས་སུ་གསོལ། །དུད་སོལ་ནག་མོ་སྐེམ་ཁྲོས་ཕྱག་བཞི་ཡི། །གཡས་གཉིས་རལ་གྲི་བན་དམར་གཡོན་པ་ནི། །ཤཀྟི་རྩེ་གསུམ་གྱིས་མཛེས་སྤྲིན་ཤུགས་ཅན། །དམར་གྭའི་
བོང་བུ་ལ་ཆིབས་བརྟན་པར་བཞུགས། །རབ་ཁྲོས་དུས་མཚན་དམར་ནག་ཕྱག་གཡས་ཀྱིས། །ཁྲམ་པ་ཞིང་དབྱུག་གཡོན་པས་ཐོད་ཁྲག་དང། །ནད་རྐྱལ་ཞགས་པ་བཟུང་ནས་བརྐྱངས་བསྐུམས་ཀྱིས། །པད་ཉི་

[112B] །རང་བྱུང་རྒྱལ་མོ་སྔོ་ནག་ཕྱག་བཞིའི་གཡས། །རྩེ་གསུམ་ལྕགས་ཕུར་དགྲ་བོའི་སྙིང་ལ་འདེབས། །གཡོན་པ་མེ་ལོང་སྦྲུལ་གྱི་ཞགས་པ་འཕེན། །དྲེའུ་རྟ་ལ་ཆིབས་བརྟན་པར་
བཞུགས་སུ་གསོལ། །ནམ་མཁའི་གོས་ཅན་སྔོ་སྐྱ་སྲིན་མོའི་གཟུགས། །ཕྱག་གཉིས་འབར་བའི་གྲི་གུག་ཐོད་ཁྲག་རོལ། །བརྐྱངས་བསྐུམས་རེས་འགའ་དྲེའུ་རྐྱང་སེར་ཞོན། །པད་ཉི་དགྲ་བགེགས་བསྣོལ་བའི་གདན་
ལ་བཞུགས། །དབང་སྔོན་མདངས་ལྡན་ལྷ་མོ་ཕྱག་གཉིས་ཀྱི། །གཡས་པ་ཁྲམ་ཤིང་རེས་འགའ་སོར་མོ་གདེངས། །གཡོན་པ་ལྕགས་ཀྱི་པར་བུས་དངོས་གྲུབ་སྩོལ། །དྲེའུ་རྟ་ལ་ཆིབས་བརྟན་པར་བཞུགས་སུ་གསོལ། །
འདོད་ཁམས་དབང་ཕྱུག་མཐིང་ནག་འཇིགས་གཟུགས་ཅན། །ཞལ་གཅིག་ཕྱག་གཉིས་གཡས་པས་རལ་གྲི་དང། །གཡོན་པས་ནད་རྐྱལ་དགྲ་ལ་ངལ་ཡམས་འགྱེད། །དྲེའུ་རྟ་ལ་ཆིབས་བརྟན་པར་བཞུགས་
སུ་གསོལ། །དཔལ་ལྡན་རྡོ་རྗེ་ནམ་གྲུ་མཐིང་གི་མདོག་ཞལ་གཅིག་ཕྱག་གཉིས་རུ་མཚོན་ཐོད་ཁྲག་འཛིན། །བེར་སྨུག་གསོལ་ཞིང་སེང་གེ་རོལ་དུ་ཁྲིད། །སྟག་ཆེན་ལ་ཆིབས་བརྟན་པར་བཞུགས་སུ་གསོལ། །
ཁྲག་གི་མདོག་ཅན་རབ་དམར་ཙཎྜི་ཀ། ཞལ་གཅིག་ཕྱག་བཞི་རལ་གྲི་རྩེ་གསུམ་གཡས། །གཡོན་པ་མདའ་གཞུ་ཁྲག་འཛག་མི་མགོ་འཛིན། །དྲེའུ་རྟ་ལ་ཆིབས་བརྟན་པར་བཞུགས་སུ་གསོལ། །དཔལ་ལྡན་

[113A]༄༅། །སྔགས་སྐྱོང་ཆེན་མོ་མིག་སྨན་མདོག་གཡས་པ་དགྲ་སྙིང་གཡོན་པས་ལྕགས་ལྕང་འགྱེད། །མཐིང་ནག་བེར་གསོལ་བརྐྱངས་བསྐུམས་དོར་སྟབས་ཀྱིས། །པད་ཉི་རོ་ཡི་གདན་ལ་བརྟན་པར་
བཞུགས། །གཞན་ཡང་བསྟན་བསྲུང་རྒྱ་མཚོ་མཁའ་འགྲོའི་ཚོགས། །ཚེ་རིང་མཆེད་ལྔ་བོད་ཁམས་བསྟན་མར་བཅས། །དྲེགས་པ་སྡེ་བརྒྱད་དམག་ཚོགས་འཁོར་དང་བཅས། །བཀའ་གདམས་བསྟན་པ་སྤེལ་ཕྱིར་
གནས་འདིར་བཞུགས།། བྷྱོ་བཀའ་གདམས་བསྟན་པ་སྐྱོང་མཛད་མཐུ་རྩལ་ཅན། །འདོད་པའི་ཁམས་ཀྱི་དབང་ཕྱུག་གཉིས་ལྷག་བཅུ། །འཁོར་བཅས་དགྱེས་པ་ཀུན་བསྐྱེད་མཆོད་པའི་སྤྲིན། །རབ་
འབྱམས་ཞིང་ཀུན་བཀང་སྟེ་འབུལ་བ་ནི། །དག་བྱེད་བདུད་རྩིའི་བཏུང་བ་རྒྱ་མཚོར་འཁྱིལ། །ལྷ་རྫས་མེ་ཏོག་ས་དང་བར་སྣང་གང། །དྲི་ཞིམ་སྤོས་ཀྱི་དུད་པས་སྟོང་གསུམ་ཁྱབ། །མུན་སེལ་ཉི་ཟླ་སྒྲོན་མེ་ཚར་དུ་དངར་
བཟང་པོའི་དྲི་ཆབ་གངྒཱའི་རྒྱུན་ལྟར་འབབ། །རོ་བརྒྱ་ལྡན་པའི་བཟའ་བཅའ་ལྷུན་པོར་སྤུངས། །སིལ་སྙན་རོལ་མོའི་སྒྲ་དབྱངས་འབྲུག་ལྟར་སྒྲོག་ཕྱི་ནང་འདོད་ཡོན་སྣ་ལྔས་སྟོང་གསུམ་ཁྱབ། །རྒྱལ་སྲིད་རིན་ཆེན་བདུན་
དང་བཀྲ་ཤིས་རྟགས། །ཕྱོགས་ཀྱི་འཁོར་ལོ་གང་བས་ཐུགས་དམ་བསྐང། །ཡིད་འོང་རྟ་མཆོག་རྒྱན་ལྡན་དྲེའུ་སོགས། །སྟོང་གསུམ་མྱུལ་བྱེད་བཞོན་པའི་ཚོགས་རྣམས་དང། །སྤྲིན་ལྟར་གཏིབས་པའི་ཞོལ་

[113B]འཇའ་ཚོན་གོས་གྱོན་བྱ་ཚོགས་མང་པོ་དང། །ཁྱི་ནག་སྙིང་དཀར་དོམ་ལྟར་ངར་ཞིང་འཕྱོ། །བདུད་སྡེའི་གཡུལ་ལས་རྒྱལ་བའི་གོ་ཁྲབ་དང། །བེ་ཅོན་འབར་བའི་རལ་གྲི་མདུང་རྩེ་གསུམ། །ཁྲམ་བཾ་
ཐོད་དབྱུག་ནད་རྐྱལ་བན་དམར་དང། །མདའ་དར་མེ་ལོང་ནོར་བུའི་གཞོང་པ་དང། །མཛེས་པའི་རིན་ཆེན་རྒྱན་ཕྲེང་ཕྱག་རྒྱ་དྲུག་གསེར་དངུལ་མུ་ཏིག་འབྲུ་སྣས་གང་བའི་མཛོད། །གོས་དར་ལྷབ་ལྷུབ་ཇ་བཟང་ཕུང་པོར་སྲུངས་
ཕུན་ཚོགས་འདོད་དགུའི་ལོངས་སྤྱོད་སྣ་ཚོགས་པས། །བསྟན་བསྲུང་ཆེན་མོ་འཁོར་བཅས་ཐུགས་དམ་བསྐང། །རྩ་འབྲས་སྟོང་གི་མྱོས་བྱེད་བཅུད་བསྡུས་པ། །ལེགས་བྲིས་བདུད་རྩི་སྐྱེངས་བྱེད་ཨ་མྲྀ་ཏ། །དྲི་ཞིམ་
སྨན་སྣའི་ཕུང་དང་ས་ལེ་སྤྲམ། །ཕྱེ་མ་དང་སྦྱར་གསེར་སྐྱེམས་རྒྱ་མཚོས་མཆོད། །ག་བུར་ཙནྡན་དཀར་དམར་སི་ཧ་ལ། །ཛཱ་ཏི་ཨ་ཀར་ཤུག་པ་ལ་སོགས་པ། །སྤོས་སྣ་བརྒྱ་ཕྲག་བསྲེགས་པའི་དུད་སྤྲིན་གྱིས། །བསྟན་སྐྱོང་
ཆེན་མོ་འཁོར་དང་བཅས་པ་བསངས། །མདོ་རྒྱུད་མང་ཐོས་རིན་ཆེན་ཕྲ་བཀོད་པའི། །ཕུལ་བྱུང་རབ་བརྟན་དད་པའི་སྣོད་ཡངས་སུ། །དེ་ཉིད་རྟོགས་པའི་རབ་འབར་རལ་གྲི་ཡིས། །བདག་འཛིན་དགྲ་བགེགས་བསྒྲལ་བ་ལས་
བྱུང་བའི། །ཤ་ཁྲག་རི་ལྟར་སྤུངས་པའི་གཏོར་མའི་ཚོགས། །བྱང་ཆུབ་སེམས་ཀྱི་རྒྱན་གྱིས་མཛེས་བྱས་ཏེ། །བསྟན་བསྲུང་ཆེན་མོ་འཁོར་དང་བཅས་ལ་འབུལ། །བསྟན་སྐྱོང་སྒྲོལ་མ་བཅུ་གཉིས་འཁོར་དང་བཅས་

[114A]༄༅། །པའི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཏཱ་རེ་དྷ་རྨ་པཱ་ལ་དྭི་ད་ཤ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་དང། ཨ་
ཀཱ་རོ་བདུན་ནམ་གསུམ་ལ་སོགས་པས་གཏོར་མ་འབུལ། ཨརྒྷཾ་སོགས་ཀྱིས་མཆོད། གཏོར་སྔགས་ཀྱིས་པ་རི་ཝཱ་རའི་མཇུག་ཏུ་ཨོཾ་ཨཱ་ཧཱུཾ་བཏགས་ལ་ནང་མཆོད་དབུལ་ལོ། །དེ་ནས་བསྟོད་པ་ནི། བྷྱོ་
འཇིགས་རུང་འཁོར་བའི་ཆུ་སྲིན་འབྱུང་གནས་ལས། །སྒྲོལ་མཛད་དབྱིངས་ཕྱུག་དཔའ་མོ་ཐུགས་རྗེའི་གཏེར། །དྲན་པ་ཡིས་ཀྱང་དངོས་གྲུབ་མཆོག་སྩོལ་བ། །མཆེད་བཅས་བསྟན་སྐྱོང་ཆེན་མོ་རྣམས་ལ་བསྟོད། །
ཁྱོད་རྣམས་དུས་གསུམ་རྒྱལ་བ་ཀུན་གྱི་ཡུམ། །སངས་རྒྱས་བསྟན་པ་བསྲུང་བའི་མཐུ་རྩལ་ཅན། །རྣལ་འབྱོར་དམ་ཚིག་ལྡན་པའི་བརྩེ་ལྡན་སྲིང། །གནས་གསུམ་མཁའ་འགྲོའི་གཙོ་མོ་རྣམས་ལ་འདུད། །སྔོན་ཚེ་བློ་
བཟང་མར་མེ་མཛད་དཔལ་གྱིས། །བཀའ་བསྒོས་གཉེར་གཏད་རང་གི་དམ་བཅས་བཞིན། །བཀའ་གདམས་བསྟན་པའི་སྙིང་པོ་རིན་ཆེན་འདི། །བསྲུང་ཞིང་སྤེལ་ལ་གཡེལ་བ་མེད་པར་མཛོད། །ཁྱད་པར་རྣལ་འབྱོར་དཔོན་
སློབ་འཁོར་བཅས་ཀྱི། །ཕྱི་ནང་འགལ་རྐྱེན་མཐའ་དག་ཞི་བ་དང། །འདོད་དགུའི་དཔལ་འབྱོར་བཤད་སྒྲུབ་རབ་རྒྱས་ཤིང། །ཁམས་གསུམ་མ་ལུས་དབང་དུ་འདུ་བར་མཛོད། །བདག་ལ་གནོད་པའི་དགྲ་བགེགས་

[114B] །དགེ་ལྡན་བསྟན་པའི་སྙིང་པོ་འདི་ཉིད་ལ། །ལོག་པར་ལྟ་བའི་དགྲ་བགེགས་མ་ལུས་པ། །དྲག་པོའི་ཆད་པས་ད་ལྟ་ཚར་གཅོད་མཛོད། ཅེས་ཇོ་བོ་ཆེན་པོའི་བཀའ་བསྲུང་བསྟན་སྐྱོང་སྒྲོལ་མ་བཅུ་གཉིས་
ལ་མཆོད་གཏོར་འབུལ་བའི་ཚུལ་འདི་ནི། སྤྲུལ་པའི་སྐུ་ལྷ་དབང་ཕྱོགས་ཐམས་ཅད་ལས་རྣམ་པར་རྒྱལ་བའི་བཀའ་སྩལ་དང་དུ་བླངས་ཏེ་བཀའ་གདམས་པའི་ཐ་ཤལ། བྱ་བྲལ་རྒྱལ་ཁམས་པ་བློ་བཟང་ཆོས་ཀྱི་རྒྱལ་
མཚན་གྱིས་བཀྲ་ཤིས་ལྷུན་པོར་སྦྱར་བའོ།། །།༄༅། །ན་མོ་གུ་རུ་དེ་ཝ་ཌཱ་ཀི་ནཱི་བྷྱ་བླ་མ་ཡི་དམ་མཁའ་འགྲོ་བསྲུང་མའི་ཚོགས། །དབྱེར་མེད་ཞབས་ཀྱི་པདྨོར་ཕྱག་བྱས་ཏེ། །དཔལ་ལྡན་
ལྷ་མོ་རྡོ་རྗེ་རབ་བརྟན་མ། །དགྱེས་བྱེད་ཐུགས་དམ་བསྐང་བའི་རིམ་པ་བྲི། འདིར་མ་གཅིག་རྡོ་རྗེ་རབ་བརྟན་མའི་བསྐང་གསོ་བྱེད་པར་འདོད་པས། མཆོད་གཏོར། སྤྱན་གཟིགས་རྣམས་ཚོགས་པར་བྱས། བདག་ཉིད་
ཡི་དམ་གང་རུང་ངམ། ཡང་ན་རྡོ་རྗེ་འཇིགས་བྱེད་ཀྱི་ང་རྒྱལ་དང་ལྡན་པས། ནང་མཆོད་དང། མཆོད་གཏོར་བསྐང་རྫས་རྣམས་བསངས། སྦྱངས། བསྐྱེད་ཅིང་བྱིན་གྱིས་བརླབས། ཧྲཱི་ཥྚྲཱི་ས་བསངས། སྭ་བྷཱ་ཝས་སྦྱངས་
སྟོང་པའི་ངང་ལས། རང་གི་མདུན་དུ་རླུང་ནག་འཚུབ་མར་འཚུབས་པའི་ཕོ་བྲང་ནང་དུ་རྦ་ཀློང་འཁྲུག་པའི་ཁྲག་གི་རྒྱ་མཚོའི་དབུས་སུ། མི་རོ་གསར་རྙིང་བརྩེགས་པའི་གདན་ཁྲིར། དྲེའུ་སྟེང་དུ་བྷྱོ་ལས་མ་གཅིག་རྡོ་རྗེ་

[115A]༄༅། །རབ་བརྟན་མ། སྐུ་མདོག་སྨུག་ནག་ཞལ་གཅིག་ཕྱག་གཉིས་པ། རྔམས་པའི་ཞལ་གདངས་ཤིང་འབར་བའི་མཆེ་བ་གཙིགས་པ། དམར་ཞིང་འཁྲུག་པའི་སྤྱན་གསུམ་སྡང་མིག་ཏུ་གཟིར་
ནས་ཁྲོ་གཉེར་རབ་ཏུ་བསྡུས་པ། ཕྱག་གཡས་སྲིན་པོའི་རལ་གྲི་འབར་བ་འཕྱར་ཞིང། གཡོན་ཐོད་ཁྲག་ཐུགས་ཀར་འཛིན་པའི་མཆན་ཁུང་ན་ནེའུ་ལེའི་རྐྱལ་པ་བཟུང་ནས་བསྐྲུ་བ་པོ་ལ་དགོས་འདོད་ཀྱི་ཆར་འབེབས་
པ། གཙུག་རུམ་དུ་ཟླ་ཉིའི་དཀྱིལ་འཁོར་རྒྱས་ཤིང་རྣ་བ་གཡས་གཡོན་ན་སེང་གེ་དང་སྦྲུལ་འཕྱོ་བ། དབུ་སྐྲ་དང་སྨ་ར་དང་སྨིན་མ་དམར་སེར་དུས་མཐའི་མེ་ལྟར་རབ་ཏུ་འབར་ཞིང་ཐོད་བསྐམ་ལྔའི་དབུ་རྒྱན་དང་རྨ་
བྱའི་གདུགས་ཀྱི་གྲིབ་གསིལ་དང། ཁྲག་འཛག་པའི་མི་མགོ་ལྔ་བཅུའི་དོ་ཤལ་བྱས་པ། མི་ལྤགས་གསར་པའི་སྟོད་གཡོགས་དང། སྟག་ལྤགས་རློན་པའི་ཤམ་ཐབས་ཅན། ནད་ཀྱི་རྐྱལ་པ་མཚོན་གྱི་དྲུ་གུ་
བདུད་ཀྱི་ཁྲམ་ཤིང་ཤོ་རྡེ་དཀར་ནག་བྱད་ཁྲེས་སོགས་བསྟན་དགྲ་འཇོམས་པའི་ཆ་རྐྱེན་དང་ལྡན་པ། དེའི་འཁོར་དུ་བཀའ་སྡོང་གདོང་བརྙན་རྣམ་གཉིས། གནས་གསུམ་མཁའ་འགྲོ། ཚེ་རིང་མཆེད་ལྔ་བསྟན་མ་
བཅུ་གཉིས་དམ་ཅན་རྒྱ་མཚོ་དྲེགས་པ་སྡེ་བརྒྱད་ཀྱི་ཚོགས་དཔག་ཏུ་མེད་པས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། བདག་ཉིད་ཀྱི་ཐུགས་ཀའི་

[115B] བྷྱོ་སྔོན་ཚེ་རྡོ་རྗེ་འཆང་དབང་གིས། །བཀའ་
བསྒོས་གཉེར་དུ་གཏད་པ་ལྟར། །རྒྱལ་བའི་བསྟན་པ་བསྲུང་བ་དང། །རྣལ་འབྱོར་འཕྲིན་ལས་བསྒྲུབ་པའི་ཕྱིར། །མ་གཅིག་འཁོར་བཅས་སྤྱན་འདྲེན་ན། །སྔོན་གྱི་ཐུགས་དམ་རྗེས་དགོངས་ལ། །ཐོགས་མེད་རྫུ་འཕྲུལ་
སྟོབས་མངའ་བས། །ད་ལྟ་ཉིད་དུ་གནས་འདིར་གཤེགས། ཀཱ་ལི་དེ་ཝི་ས་པ་རི་ཝཱ་ར་ཨེ་ཧྱེ་ཧི་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་པདྨ་ཀ་མ་ལ་ཡེ་སྟྭཾ། རྒྱལ་བའི་བསྟན་བསྲུང་ཀུན་གྱི་གཙོ། །རྣལ་འབྱོར་དམ་ཚིག་ལྡན་
པའི་སྲིང། །མ་གཅིག་རྡོ་རྗེ་རབ་བརྟན་མ། །འཁོར་དང་བཅས་ལ་གུས་ཕྱག་འཚལ། དེ་ནས་དབང་བསྐུར་རྒྱས་གདབ། ཕྱི་ནང་གི་མཆོད་པ་ཡིག་བརྒྱ་བཤགས་པ་བསྐང་རྫས་བྱིན་རླབས་རྣམས་དཔལ་ལྡན་དམག་
ཟོར་མའི་གཏོར་ཚོགས་བཞིན་ལེགས་པར་རུང་བ་ལྟར་བྱས་ལ་ཐུགས་དམ་བསྐང་བ་ནི། བྷྱོ་ལྷན་སྐྱེས་བདེ་སྟོང་ཡངས་པའི་ནམ་མཁའ་ལས། །བྱུང་བའི་ཕྱི་ནང་དམ་རྫས་མཆོད་པའི་སྤྲིན། །རྡོ་རྗེ་རབ་བརྟན་
འཁོར་བཅས་སྤྱན་ལམ་དུ། །འབྱུང་ཞིང་རྒྱས་ལ་ཐུགས་དམ་སྐོངས་གྱུར་ཅིག་དགྲ་བགེགས་སྙིང་ཁྲག་མཆོད་ཡོན་རྒྱ་མཚོར་འཁྱིལ། །དམ་ཉམས་དབང་པོའི་མེ་ཏོག་གཅལ་དུ་བཀྲམ། །དྲི་ཞིམ་སྤོས་ཀྱི་དུད་
[116A]༄༅། །སྤྲིན་ལྷ་ལམ་ཁྱབ། །ཉི་ཟླ་ནོར་བུ་སྒྲོན་མེའི་འོད་འབར་བས། །མ་གཅིག་དཔལ་ལྡན་ལྷ་མོའི་ཐུགས་དམ་བསྐང། །དམ་ཅན་འཁོར་ཚོགས་རྒྱ་མཚོའི་ཐུགས་དམ་བསྐང། །ཐུགས་དམ་
བསྐངས་ཤིང་ཉམས་ཆགས་དག་གྱུར་ནས། །བར་གཅོད་སེལ་ཞིང་དངོས་གྲུབ་སྩལ་དུ་གསོལ། །སྤོས་ཆུའི་རྒྱ་མཚོ་བཟང་པོའི་དྲི་ངད་ལྡང། །ལྷ་དང་མི་ཡི་ཞལ་ཟས་རི་ལྟར་སྤུངས། །ཇ་ཆང་གསེར་སྐྱེམས་
བཏུང་བས་ཞིང་ཀུན་གང། །སྙན་བརྗིད་སྣ་ཚོགས་རོལ་མོའི་སྒྲ་སྒྲོག་པས། །མ་གཅིག་དཔལ་ལྡན་ལྷ་མོའི་ཐུགས་དམ་བསྐང། །དམ་ཅན་འཁོར་ཚོགས་རྒྱ་མཚོའི་ཐུགས་དམ་བསྐང། །ཐུགས་དམ་བསྐངས་
ཤིང་ཉམས་ཆགས་དག་གྱུར་ནས། །བར་གཅོད་སེལ་ཞིང་དངོས་གྲུབ་སྩལ་དུ་གསོལ། །རླུང་ལྟར་མྱུར་མགྱོགས་དྲེའུ་རྐྱང་སེར་དང། །རྟ་ནག་ཚོགས་འཕྱོ་ཞོལ་གཡག་ངར་སྒྲ་འབྱིན། །ལུག་ནག་རབ་བརྗིད་བྱ་
ནག་ཁྱུང་ལྟར་ལྡིང། །དོམ་ལྟར་མཆོང་བའི་ཁྱི་ནག་ཚོགས་རྣམས་ཀྱིས། །མ་གཅིག་དཔལ་ལྡན། །དམ་ཅན། །ཐུགས་དམ་བསྐངས། །བར་གཅོད་སེལ། །སྲིན་པོའི་རལ་གྲི་ནེའུ་ལེའི་རྐྱལ་པ་དང། །རྣོ་ངར་མཚོན་ཆ་སྲ་
བཙན་གོ་ཆའི་ཚོགས། །ཕྱི་ནང་འདོད་ཡོན་རྣམ་ལྔ་རིན་ཆེན་བདུན། །རི་རབ་གླིང་བཞི་ཉི་ཟླས་བརྒྱན་པ་འདིས། །མ་གཅིག་དཔལ། །དམ་ཅན་འཁོར། །ཐུགས་དམ་བསྐངས། །བར་གཅོད་སེལ། །ཟག་མེད་ཡེ་ཤེས་བདུད་

[116B] །དམར་ཆེན་གཏོར་མ་དར་གྱིས་བརྒྱན་པ་དང། །ཕྱི་ནང་གསང་བ་བླ་ན་མེད་པའི་རྟེན། །དགྱེས་པ་བསྐྱེད་པའི་མཆོད་སྤྲིན་རྒྱ་མཚོ་འདིས། །མ་གཅིག་དཔལ། །དམ་ཅན་འཁོར། ཐུགས་དམ་
བསྐངས། །བར་གཅོད་སེལ་ཞིང་དངོས་གྲུབ་སྩལ་དུ་གསོལ། དེ་ནས་རང་ཡི་དམ་དུ་གསལ་བའི་ཐུགས་ཀའི་ཧཱུཾ་ལས་འོད་འཕྲོས། ལྷ་མོའི་ཐུགས་རྒྱུད་བསྐུལ། ཞི་རྒྱས་དབང་དྲག་གི་ལས་ཐོགས་པ་མེད་པར་
བསྒྲུབ་པར་བསམས་ཏེ་སྔགས་བཟླ། བྱིན་གྱིས་བརླབས་པའི་གཏོར་མ་ཀཱ་ལི་དེ་ཝིས་ཕུལ་ཏེ་འཕྲིན་ལས་བཅོལ། བསྟོད་པ་རྒྱས་བསྡུས་ཅི་རིགས་བཟློག་པ་དང་བཅས་པ་བྱ་བ་སོགས་མཇུག་ཆོག་སྤྱི་དང་མཐུན་ནོ།།
སྨྲས་པ། དབྱིངས་ཕྱུག་དཔའ་མོ་ཁྲོས་པའི་གར་མཛད་པ། །མ་གཅིག་ལྷ་མོ་རྡོ་རྗེ་རབ་བརྟན་མའི། །མངོན་རྟོགས་སྤྱན་འདྲེན་བསྐང་བ་མདོར་བསྡུས་པའི། །བྱེད་པོ་མང་ཐོས་དགེ་སློང་སྤོང་བ་པ། །བློ་བཟང་ཆོས་ཀྱི་རྒྱལ་
མཚན་ཞེས་བྱ་ཉིད། །དགེ་བས་བདག་གཞན་འགྲོ་བ་མ་ལུས་པ། །ཕྱི་ནང་བདུད་སྡེའི་གཡུལ་ལས་རྣམ་རྒྱལ་ཏེ། །མཁའ་སྤྱོད་གཙོ་མོས་དགྱེས་བཞིན་འཛིན་གྱུར་ཅིག་ཅེས་པ་འདི་ཡང་དགེ་བའི་བསམ་སྦྱོར་དང་ལྡན་པ་
དགེ་སློང་སངས་རྣམ་པས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། དཔལ་ལྡན་ལྷ་མོ་ལ་

[117A]༄༅། །གཏོར་འབུལ་དཀྱུས་མ་ལས་ཅུང་ཟད་རྒྱས་ཙམ་བྱེད་པར་འདོད་པས། རང་ཡི་དམ་གང་ཡང་རུང་བའི་ང་རྒྱལ་ལ་གནས་པས། ནང་མཆོད། མཆོད་གཏོར་རྣམས་བྱིན་གྱིས་བརླབས་ལ། འདི་
ལྟར། བྷྱོ་མདུན་གྱི་ནམ་མཁར་ཁྲག་ཞག་རྒྱ་མཚོ་ཆེ། །མེ་རླུང་དམར་ནག་འཁྲུག་པའི་ཀློང་དཀྱིལ་དུ། །སྤྲིན་གྱི་ཤུགས་འཆང་དྲེའུ་རྐྱང་སེང་སྟེང། །སྐུ་མདོག་མཐིང་ནག་འཇིགས་རུང་སྲིན་མོའི་གཟུགས། །
ཁྲོས་པའི་ཞལ་གདངས་འབར་བའི་མཆེ་བ་གཙིགས། །ཕྱག་གཡས་རྡོ་རྗེས་མཚན་པའི་བེ་ཅོན་གྱིས། །གནོད་བྱེད་དགྲ་བགེགས་འབྱུང་པོ་ཕྱེ་མར་འཐག་གཡོན་པས་གདུག་པའི་ཁྲག་བཀང་ནལ་ཐོད་འཛིན། །
བསྐམ་རླན་མི་མགོའི་དབུ་རྒྱན་དོ་ཤལ་འཕྱང། །སྙན་གཡས་སེང་གེ་གཡོན་པ་སྦྲུལ་གྱིས་བརྒྱན། །སྤྱན་གསུམ་དམར་ལྡོག་བསྟན་དགྲ་རྩད་ནས་གཅོད། །དམར་སེར་སྨ་ར་སྨིན་མ་དབུ་སྐྲའི་ཚོགས། །མེ་ལྟར་འབར་
བའི་གསེབ་ནས་སྤྲུལ་སྟོང་འགྱེད། །དར་ནག་རེ་བ་གཡང་གཞིས་སྟོད་གཡོགས་ཤིང། །རེ་ལྡེ་སྟག་ལྤགས་ཤམ་ཐབས་སྦྲུལ་གྱིས་བརྒྱན། །སྤྱི་བོར་ཟླ་བ་ལྟེ་བར་ཉི་མས་མཛེས། །དབུ་ལ་རྨ་བྱའི་གདུགས་ཕུབ་
ཡེ་ཤེས་ཀྱི། །མེ་དཔུང་རབ་ཏུ་འབར་ཞིང་འཁྲུགས་པའི་དབུས། །འཁོར་ཚོགས་རྒྱ་མཚོས་བསྐོར་ནས་བཞུགས་པར་གྱུར། །ཆོས་དབྱིངས་བདེ་བ་ཆེན་པོའི་ཕོ་བྲང་དང། །མུ་ལེ་དིང་སོགས་གར་བཞུགས་གནས་རྣམས་

[117B] །དཔལ་ལྡན་འདོད་ཁམས་དབང་ཕྱུག་རེ་མ་ཏི། །འཁོར་བཅས་འདིར་གཤེགས་བརྟན་པར་བཞུགས་སུ་གསོལ། །ཁྱོད་ནི་དུས་གསུམ་རྒྱལ་བ་ཀུན་གྱི་ཡུམ། །བར་གཅོད་བདུད་བགེགས་འབྱུང་པོ་ཡོངས་ཀྱི་
གཤེད། །རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །གནས་གསུམ་མཁའ་འགྲོའི་གཙོ་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་སྲིད་ཞིའི་རྣམ་དཀར་ལས། །བྱུང་བའི་ཕྱི་ནང་གསང་བའི་དམ་རྫས་དང། །
སྤྱན་གཟིགས་མཆོད་པའི་སྤྲིན་གྱིས་ལྷ་ཡི་ལམ། །ཡོངས་སུ་བཀང་སྟེ་བསྟན་བསྲུང་ཆེན་མོར་འབུལ། །འཆི་མེད་བདུད་རྩིའི་བཏུང་བ་མཚོ་ལྟར་བསྐྱིལ། །ཤ་ཁྲག་དམར་ཆེན་གཏོར་མ་རི་ལྟར་སྤུངས། །ཟག་མེད་ཡེ་ཤེས་
བདུད་རྩིར་བྱིན་བརླབས་ནས། །འདོད་ཁམས་དབང་ཕྱུག་འཁོར་དང་བཅས་ལ་འབུལ། །ཤ་ཁྲག་ལ་སོགས་བདུད་རྩི་ལྔ་དང་བཅས། །འབྲུ་སྣ་ལྔ་དང་སྦྱར་བའི་གཏོར་མ་འདི། །དཔལ་ལྡན་དམག་ཟོར་རྒྱལ་མོ་ལ་
འབུལ་གྱི། །སངས་རྒྱས་བསྟན་པ་བསྲུང་ཕྱིར་བཞེས་སུ་གསོལ། །དཔལ་ལྡན་ལྷ་མོ་འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཀཱ་ལི་དེ་ཝི་ཞེས་སོགས་སྔགས་
འབུལ་གཏོར་ཆོག་བཞིན་བྱ། མཆོད་ཅིང་འཕྲིན་ལས་བཅོལ། གཞི་བདག་གཏོར་མ་བསྔོ། འདོད་ན་མཚམས་འདིར་བཟླས་པ་བྱའོ། །དེ་ནས། ཆོས་དབྱིངས་བདེ་བ་ཆེན་པོའི་ཀློང་ཡངས་ནས། །གང་འདུལ་ཅིར་ཡང་འཆར་

[118A]༄༅། །བའི་ཟློས་གར་གྱིས། བསྟན་པ་སྲུང་ཞིང་རྣལ་འབྱོར་བུ་བཞིན་དུ། །སྐྱོང་མཛད་འདོད་ཁམས་གཙོ་མོར་གུས་པས་བསྟོད། །དྲན་པ་ཙམ་གྱིས་དམ་ཆོས་བསྒྲུབ་པའི་གེགས། །ཕྱི་ནང་འགལ་རྐྱེན་ཐམས་
ཅད་སེལ་མཛད་ཅིང། །མཆོག་དང་ཐུན་མོང་དངོས་གྲུབ་ཀུན་སྩོལ་བ། །བཅོམ་ལྡན་འདས་མའི་ཞབས་ལ་ཕྱག་འཚལ་ལོ། །བདག་ཅག་དཔོན་སློབ་མི་ནོར་བསྒྲུབ་པའི་སྡེ། །འཁོར་བཅས་ལྷ་མོ་ཁྱོད་ལ་གཉེར་གཏད་
ཀྱི། །བརྩེ་བའི་མ་དང་སྲིང་མོ་ཇི་བཞིན་དུ། །རྟག་ཏུ་གཡེལ་མེད་མགོན་སྐྱབས་དཔུང་གཉེན་མཛོད། ཅེས་དཔལ་ལྡན་དམག་ཟོར་རྒྱལ་མོ་ལ་མཆོད་གཏོར་འབུལ་ཚུལ། རབ་འབྱམས་རྒྱལ་བ་མ་ལས་ཅུང་ཟད་རྒྱས་
ཙམ་འདི་ཡང། དངོས་གྲུབ་ཆོས་རྫོང་གི་རི་ཁྲོད་པ་ཀྲེ་བོ་རབ་འབྱམས་པ་སོགས། དགེ་སློང་སྡེ་སྣོད་འཛིན་པ་རྣམས་ཀྱིས་བསྐུལ་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །མགོན་པོ་ཞལ་བཞི་པ་ལ་གཏོར་འབུལ་མདོར་བསྡུས་བྱེད་པར་འདོད་པས། རང་ཡི་དམ་དུ་གསལ་བས་མཆོད་གཏོར་བྱིན་གྱིས་བརླབས་ནས། འདི་ལྟར། ཧཱུཾ། པོ་ཏ་ལ་སོགས་གར་བཞུགས་གནས་
རྣམས་ནས། །ལྷ་མཆོག་མཧཱ་ཀཱ་ལ་ཡུམ་ཆེན་བཞི། །དམ་ཅན་རྒྱ་མཚོ་དྲེགས་པ་སྡེ་བརྒྱད་བཅས། །རྣལ་འབྱོར་འཕྲིན་ལས་བསྒྲུབ་ཕྱིར་གཤེགས་སུ་གསོལ། །མདུན་དུ་ཡེ་ཤེས་མེ་དཔུང་འབར་བའི་ཀློང། །ཆོས་

[118B] །པད་ཉི་དགྲ་བགེགས་བསྣོལ་བའི་གདན་ཁྲི་ལ། །དགྱེས་བཞིན་བཞུགས་ཏེ་གཡེལ་མེད་འཕྲིན་ལས་མཛོད། །སྣ་ཚོགས་ཕྱི་ནང་གསང་བའི་མཆོད་པའི་སྤྲིན། །རབ་འབྱམས་
ཕྱོགས་བཅུའི་ཞིང་ཀུན་གང་བ་དང། །འདོད་ཡོན་སྣ་ལྔ་རྒྱལ་སྲིད་རིན་ཆེན་བདུན། །ཕྱི་ནང་གསང་བའི་རྟེན་རྫས་རྣམས་ཀྱང་འབུལ། །རོ་བརྒྱའི་དཔལ་འཛིན་བཟའ་བཅའ་བཏུང་བའི་ཚོགས། །དམ་ཉམས་བསྒྲལ་བའི་
ཤ་ཁྲག་གཏོར་མ་དང། །ལྷན་ཅིག་ཟག་མེད་བདུད་རྩིར་བྱིན་བརླབས་ཏེ། །ལྷ་ཆེན་དྲག་པོ་འཁོར་དང་བཅས་ལ་འབུལ། སྔགས་འབུལ་བྱེད་འདོད་ན། ཙ་ཏུར་མུ་ཁ་ས་པ་རི་ཝཱ་ར་ལ། བ་ལིཾ་ཏ་བཏགས་ལ་འབུལ། ཨརྒྷཾ་
སོགས་ཀྱིས་མཆོད། ནང་མཆོད་ཀྱང་འབུལ། ཧཱུཾ། རྒྱལ་བ་ཀུན་གྱི་གསང་བའི་ཡེ་ཤེས་ནི། །སྙིགས་དུས་ཐུབ་པའི་བསྟན་པ་བསྲུང་བའི་ཕྱིར། །མི་བཟད་ཁྲོས་པའི་གར་གྱིས་དགྲ་བགེགས་ཀུན། །འཇོམས་མཛད་
རྣལ་འབྱོར་དགྲ་ལྷ་ཁྱོད་ལ་བསྟོད། །སྟོབས་ཆེན་དྲག་པོ་གཟི་ལྡན་དབང་ཕྱུག་དང། །ཡུམ་བཞི་འཁོར་མང་རྒྱ་མཚོའི་དམག་ཚོགས་ཀྱིས། །སངས་རྒྱས་བསྟན་པ་བསྲུང་ལ་མ་གཡེལ་བར། །རྣལ་འབྱོར་བདག་གི་
མགོན་སྐྱབས་དཔུང་གཉེན་མཛོད། ཅེས་རྡོ་རྗེ་ནག་པོ་གདོང་བཞི་པ་སྤྱན་དྲངས་ནས་མཆོད་གཏོར་ཕུལ། བསྟོད་ཅིང་འཕྲིན་ལས་འཆོལ་བ་ཤིན་ཏུ་བསྡུས་པ་འདི་ཡང། ཡོངས་ཀྱི་དགེ་བའི་བཤེས་གཉེན་དཔལ་

[119A]༄༅། །འབྱོར་དབང་པོས་བསྐུལ་བ་ལ་བརྟེན་ནས། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་བྲིས་པའོ།། །། ༄༅། །ཧཱུཾ། དུས་གསུམ་རྒྱལ་བའི་མཐུ་སྟོབས་
གཅིག་བསྡུས་པ། །ལེགས་ལྡན་ནག་པོ་བསྟན་པ་བསྲུང་བའི་གཙོ། །དམ་ཅན་འཁོར་ཚོགས་རྒྱ་མཚོའི་ཚོགས་དང་བཅས། །རྣལ་འབྱོར་འཕྲིན་ལས་བསྒྲུབ་ཕྱིར་གནས་འདིར་གཤེགས། །ཡེ་ཤེས་མེ་དཔུང་འབར་
བའི་ཀློང་དཀྱིལ་དུ། །མཐིང་ནག་ཞལ་གཅིག་ཕྱག་གཉིས་ཙནྡན་གྱི། །བེང་ཆེན་ཐོད་ཁྲག་འཛིན་པ་ཁྲོས་པའི་སྐུ། །འཇིགས་རུང་སྟག་ཆེན་འགྱིང་བའི་གདན་ལ་བཞུགས། །དམ་རྫས་སྤྱན་གཟིགས་ཕྱོགས་ཀྱི་ཞིང་
གང་ཞིང། །ཕྱི་ནང་གསང་བའི་མཆོད་སྤྲིན་མཁའ་ལམ་ཁྱབ། །ཟག་མེད་བདུད་རྩིའི་བཏུང་བ་མཚོར་བསྐྱིལ་ཏེ། །དཔལ་མགོན་འཁོར་བཅས་དགྱེས་པ་བསྐྱེད་ཕྱིར་འབུལ། །རབ་ཡངས་མཚན་ལྡན་པདྨའི་སྣོད་
ཡངས་སུ། །ཤ་ཁྲག་དམར་ཆེན་གཏོར་མ་རི་ལྟར་སྤུངས། །ཡེ་ཤེས་བདུད་རྩིའི་རྒྱ་མཚོར་བྱིན་བརླབས་ཏེ། །དཔལ་མགོན་སྟག་ཞོན་འཁོར་དང་བཅས་ལ་འབུལ། ཞེས་ཤློ་ཀ་འདི་ལན་གསུམ་གྱིས་གཏོར་མ་
འབུལ། ཧཱུཾ། ཧེ་རུ་ཀ་དཔལ་ཐུགས་རྗེའི་ཆུ་འཛིན་ལས། །འཕྲིན་ལས་དྲག་པོའི་གནམ་ལྕགས་སྟོང་ཕབ་པས། །བསྟན་དགྲ་ཕྱེ་མར་འཐག་པའི་དམ་ཚིག་ཅན། །བསྟན་བསྲུང་ཀུན་གྱི་གཙོ་བོ་ཁྱོད་ལ་བསྟོད།།

[119B] །བདག་གི་གནས་སྐབས་མཐར་ཐུག་འདོད་དོན་རྣམས། །འགྲུབ་པའི་འགལ་རྐྱེན་བར་གཅོད་ཀུན་ཞི་ཞིང། །བསམས་དོན་མ་ལུས་ཡིད་བཞིན་འགྲུབ་པར་མཛོད། །དེང་
ནས་ཇི་སྲིད་བྱང་ཆུབ་སྙིང་པོའི་བར། །བརྩེ་བའི་ཕ་ཡིས་སྡུག་པའི་བུ་ལ་བཞིན། །མགོན་པོ་ཁྱོད་ཀྱིས་འབྲལ་མེད་རྗེས་བཟུང་ནས། །རྟག་ཏུ་མགོན་སྐྱབས་དཔུང་གཉེན་གྲོགས་མཛོད་ཅིག་ཅེས་དཔལ་མགོན་སྟག་ཞོན་ལ་
མཆོད་གཏོར་འབུལ་ཚུལ་འདོར་བསྡུས་འདི་ཡང་ཧོར་སྟོན་སྐུ་སྐྱེ་བློ་བཟང་ངག་གི་དབང་པོས་ནན་ཆེར་གསོལ་བ་བཏབ་པ་ལ་བརྟེན་ནས། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོའི་གཙུག་ལག་
ཁང་དུ་མགྱོགས་པར་བྲིས་པའོ།། །།༄༅། །ན་མོ་གུ་རུ་བཛྲ་བཧཻ་ར་ཝཱ་ཡ། རྒྱལ་བ་ཀུན་གྱི་ཡུམ་གཅིག་དྲག་མོའི་གཟུགས། །ཨེ་ཀ་ཛ་ཏི་མཁའ་འགྲོའི་ཚོགས་དང་བཅས། །དད་ཅིང་གུས་
པའི་སེམས་ཀྱིས་སྤྱན་འདྲེན་ན། །རྣལ་འབྱོར་འཕྲིན་ལས་བསྒྲུབ་ཕྱིར་འདིར་གཤེགས་ཤིག་མདུན་དུ་ཡེ་ཤེས་མེ་དཔུང་འབར་བའི་དབུས། །སྨུག་ནག་རབ་ཁྲོས་རྒྱུ་ཞགས་སྙིང་དམར་གསོལ། །པད་ཉི་དམ་ཉམས་
བསྒྲལ་བའི་རོ་སྟེང་དུ། །བརྐྱངས་བསྐུམས་སྟབས་ཀྱིས་བརྟན་པར་བཞུགས་སུ་གསོལ། །དམ་རྫས་སྤྱན་གཟིགས་ཕྱི་ནང་གསང་བ་ཡི། །མཆོད་སྤྲིན་དངོས་བཤམས་ཡིད་ཀྱིས་སྤྲུལ་བྱས་ཏེ། །ཕྱོགས་ཀྱི་འཁོར་ལོ་

[120A]༄༅། །མ་ལུས་ཡོངས་བཀང་ནས། །རལ་གཅིག་ལྷ་མོ་འཁོར་བཅས་མཉེས་ཕྱིར་འབུལ། །སྟོང་གསུམ་ཁྱོན་ལྟར་ཡངས་པའི་བདེ་སྐྱོང་དུ། །ཤ་ཁྲག་དམར་ཆེན་གཏོར་མ་རི་ལྟར་སྤུངས། །ཟག་མེད་
བདུད་རྩིའི་བཏུང་བ་མཚོར་བསྐྱིལ་ཏེ། །བསྟན་བསྲུང་ཆེན་མོ་འཁོར་དང་བཅས་ལ་འབུལ། ལན་གསུམ་གྱིས་གཏོར་མ་ཕུལ། དུས་གསུམ་ཕྱོགས་བཅུའི་རྒྱལ་བ་ཀུན་གྱི་ཡུམ། །སངས་རྒྱས་བསྟན་པ་བསྲུང་བའི་
མཐུ་རྩལ་ཅན། །རྣལ་འབྱོར་དམ་ཚིག་ལྡན་པའི་བརྩེ་ལྡན་སྲིང། །གནས་གསུམ་མཁའ་འགྲོའི་གཙོ་མོ་ཁྱོད་ལ་བསྟོད། །བདག་ཅག་དམ་ཆོས་བསྒྲུབ་པའི་ཕྱི་ནང་གི་འགལ་རྐྱེན་བར་གཅོད་མ་ལུས་སེལ་བ་དང་
མཐུན་རྐྱེན་མཆོག་དང་ཐུན་མོང་དངོས་གྲུབ་ཀུན། །འབད་རྩོལ་མེད་པར་ཡིད་བཞིན་འགྲུབ་པར་མཛོད། ཅེས་པ་འདི་ཡང་ཆོས་བརྒྱད་རྣམ་གཡེང་གི་བྱ་བ་རྣམས་རྒྱང་བསྲིངས་ནས་གཅིག་ཏུ་བསླབ་པ་གསུམ་གྱི་
ཉམས་ལེན་ལ་བརྩོན་པ་དགེ་སློང་དཔལ་འབྱོར་ཉི་མས་བསྐུལ་བ་ལ་བརྟེན་ནས། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་ཤབ་སྟོད་སེང་གེ་རྩེའི་གཙུག་ལག་ཁང་དུ་སྦྱར་བའོ།། །།༄༅། །ན་མོ་གུ་རུ་བཛྲ་བཧཻ་ར་ཝཱ་ཡ། འདིར་ཆོས་སྐྱོང་དྲེགས་པ་ལྕམ་སྲིང་ལ་མདོར་བསྡུས་པའི་ཚུལ་གྱིས་མཆོད་གཏོར་འབུལ་བར་འདོད་པས། རང་ཉིད་ལྷའི་ང་རྒྱལ་དང་ལྡན་པས། མཆོད་གཏོར་རྣམས་

[120B] སྦྱངས། བྱིན་གྱིས་བརླབས་ཏེ། འདི་ལྟར། ཀྱཻ། དབང་ལྡན་མ་རུ་ཙེ་ཡི་དུར་ཁྲོད་སོགས། །གར་བཞུགས་རྡོ་རྗེའི་ཕོ་བྲང་དམ་པ་ནས། །ཆོས་སྐྱོང་དྲེགས་པ་ལྕམ་སྲིང་འཁོར་དང་བཅས། །ཐོགས་མེད་རྫུ་འཕྲུལ་
ཤུགས་ཀྱིས་གནས་འདིར་གཤེགས། །མདུན་དུ་ཁྲག་མཚོ་མཆོང་བྲག་པད་ཉིའི་སྟེང། །རྟ་རོ་མི་རོ་བརྩེགས་པའི་གདན་ཁྲི་ལ། །ཞལ་གཅིག་ཕྱག་གཉིས་རབ་དམར་སྲིན་པོའི་གཟུགས། །ཟངས་གྲི་མདའ་གཞུ་གློ་
སྙིང་རུ་མཚོན་འཛིན། །སྲིང་མོ་གདོང་དམར་སྔོ་ནག་འཇིགས་གཟུགས་ཅན། །འབར་བའི་ཟངས་གྲི་ལྕགས་ཀྱི་ཕུར་བུ་འདེབས། །སྲོག་བདག་དམར་པོ་ལ་སོགས་བཤན་པའི་ཚོགས། །འཁོར་བཅས་མེ་དཔུང་འབར་
བའི་དབུས་སུ་བཞུགས། །ཕྱི་ནང་གསང་བའི་མཆོད་སྤྲིན་རྒྱ་མཚོ་དང། །ཤ་ཁྲག་གཏོར་མས་ཞིང་གི་ཁྱོན་གང་བ། །ཟག་མེད་ཡེ་ཤེས་བདུད་རྩིར་བྱིན་བརླབས་ཏེ། །གནོད་སྦྱིན་ལྕམ་སྲིང་འཁོར་དང་བཅས་ལ་
འབུལ། །ཨོཾ་རཀྨོ་པྲཱ་ཎ་ཨཱཏྨ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་མམ། བདུན་གྱིས་གཏོར་མ་ཕུལ། ཨརྒྷཾ་སོགས་ཀྱིས་མཆོད། ཨོཾ་ཨཱ་ཧཱུཾ་གིས་ནང་མཆོད་ཕུལ། མཐུ་ལྡན་བསྟན་པ་བསྲུང་མཛད་
ཆོས་སྐྱོང་ཆེ། །རྣལ་འབྱོར་བུ་བཞིན་སྐྱོང་མཛད་དམ་ཚིག་ཅན། །གནོད་སྦྱིན་དྲེགས་པ་ལྕམ་སྲིང་འཁོར་བཅས་ལ། །སྒོ་གསུམ་དང་བའི་སེམས་ཀྱིས་བདག་བསྟོད་དོ། །བདག་ཅག་བྱང་ཆུབ་བསྒྲུབ་པའི་མཐུན་པའི་

[121A]༄༅། །རྐྱེན༑ ༑ཚེ་དང་བསོད་ནམས་འཁོར་དང་ལོངས་སྤྱོད་སོགས། །རྟག་ཏུ་བསྲུང་ཞིང་སྐྱོང་དང་སྤེལ་བ་ལ། །སྐད་ཅིག་ཙམ་ཡང་གཡེལ་བ་མེད་པར་མཛོད། །རྐྱེན་ངན་བར་གཅོད་མ་ལུས་
ཞི་བ་དང། །བཤད་བསྒྲུབ་མཐུན་རྐྱེན་དང་ལ་འབྱོར་རྒྱས་པ་དང། །སྲིད་ཞིའི་སྐྱེ་འགྲོ་མ་ལུས་དབང་བསྡུ་ཞིང། །ཕྱི་ནང་དགྲ་བགེགས་ཐལ་བའི་རྡུལ་དུ་རློག་མདོར་ན་དེང་ནས་བྱང་ཆུབ་སྙིང་པོའི་བར། །བདག་
ཅག་དཔོན་སློབ་དགོན་གནས་ནོར་རྫས་བཅས། །ཆོས་སྐྱོང་ཆེན་པོ་ཁྱོད་ལ་གཉེར་གཏད་པས། །རྟག་ཏུ་གཡེལ་མེད་མགོན་དང་སྐྱབས་མཛོད་ཅིག་ཅེས་ཆོས་སྐྱོང་ལྕམ་སྲིང་ལ་མཆོད་གཏོར་ཕུལ་ནས། འཕྲིན་
ལས་འཚོལ་བ་འདི་ཡང། །ཆོས་རྗེ་དཔལ་འབྱོར་དབང་པོའི་ཐུགས་དམ་དུ། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་བགྱིས་པའོ།། །།༄༅། །ན་མོ་གུ་རུ་ལོ་
ཀེ་ཤྭ་རཱ་ཡ། བྷྱཽ་རྒྱལ་བའི་བཀའ་བསྲུང་ཀུན་གྱི་གཙོ་མོ་ཆེ། །འདོད་པའི་ཁམས་ཀྱི་དབང་ཕྱུག་དཔལ་ལྷ་མོ། །ཚེ་རིང་མཆེད་ལྔ་བསྟན་མ་བཅུ་གཉིས་སོགས། །རྣམ་མང་འཁོར་ཚོགས་དང་བཅས་གནས་འདིར་
གཤེགས། །མདུན་གྱི་ནམ་མཁར་འཇའ་ཚོན་འཁྲིགས་པའི་ཀློང། །མདའ་དར་མེ་ལོང་ནོར་གཞོང་འཛིན་པ་ཡི། །རབ་དཀར་ལྷ་མོ་དགྱེས་པའི་འཛུམ་ཞལ་ཅན། །དངོས་གྲུབ་སྩོལ་ཕྱིར་པད་ཟླའི་གདན་ལ་

[121B] །དངོས་བཤམས་ཡིད་སྤྲུལ་ལྷ་རྫས་ལས་གྲུབ་པའི། །ཕྱི་ནང་དམ་རྫས་སྤྱན་གཟིགས་སྤྲིན་ལྟར་གཏིབས། །ཇ་ཆང་ཟག་མེད་བདུད་རྩི་མཚོ་ལྟར་བསྐྱིལ། །ཤ་ཁྲག་གཏོར་མས་ཞིང་ཀུན་བཀང་སྟེ་
འབུལ། །ཤྲཱི་དེ་ཝི་ལ་ཨི་དཾ་བ་ལིཾ་ཏ་སོགས་བཏགས་པ་བདུན་ནམ་ལྔས་དཔལ་ལྷ་དང། བཛྲ་ས་མ་ཡ་ཌཱ་ཀི་ནཱི་སོགས་ཀྱིས་ཚེ་རིང་མཆེད་ལྔ་དང། ཨ་ཀཱ་རོས་བསྟན་མ་བཅུ་གཉིས་ལ་གཏོར་མ་ཕུལ། ཨརྒྷཾ་
སོགས་ཀྱིས་མཆོད། སྔགས་འབུལ་མ་བྱས་ཀྱང་རུང་ཞིང། སྔར་གྱི་ཚིག་འཕྲོ་ནས། ཙནྡན་སྤོས་དཀར་གུར་གུམ་སི་ཧླ། །ཨ་ཀར་ཛཱ་ཏི་སྤ་ཤུག་སྤོས་སྣའི་ཚོགས། །བསྲེགས་པའི་དུད་སྤྲིན་ལྷ་ཡི་ལམ་གང་བས་
བསྟན་བསྲུང་ཆེན་མོ་འཁོར་དང་བཅས་པ་བསངས། །ཆོས་དབྱིངས་ངང་ལས་ཞི་རྒྱས་དབང་དྲག་སོགས། །སྣ་ཚོགས་རྣམ་འགྱུར་སྤྲུལ་པའི་ཟློས་གར་གྱིས། །བསྟན་པ་བསྲུང་ཞིང་རྣལ་འབྱོར་བུ་བཞིན་དུ། །སྐྱོང་
མཛད་དཔལ་གྱི་ལྷ་མོ་ཁྱོད་ལ་བསྟོད། །ལྷ་མོ་ཁྱོད་ལ་གུས་པས་བརྟེན་པ་བདག་དེང་ནས་བྱང་ཆུབ་སྙིང་པོར་མཆིས་ཀྱི་བར། །བརྩེ་བའི་མ་དང་སྲིང་མོ་ཇི་བཞིན་དུ། །རྟག་ཏུ་གཡེལ་མེད་མགོན་སྐྱབས་གྲོགས་
མཛོད་ཅིག་མདོར་ན་ཡིད་བཞིན་ནོར་བུ་བཅོམ་ལྡན་མས། །བདག་གི་བར་ཆད་རྒུད་པ་ཀུན་སེལ་ཞིང། །ཞི་རྒྱས་དབང་དྲག་མཆོག་དང་ཐུན་མོང་གི་འདོད་དགུའི་དངོས་གྲུབ་མ་ལུས་ཆར་དུ་ཕོབས། ཅེས་པ་འདི་

[122A]༄༅། །ཡང་བཙུན་པ་བློ་བཟང་ཆོས་ཀྱི་རྒྱལ་མཚན་མོན་བོད་ཀྱི་མཚམས་ཁང་བུར་འདུག་ཚེ། རྨང་ལམ་དུ། དབུས་ཕྱོགས་ནས་ཡིན་ཟེར་བའི་བུ་མོ་གཞོན་ནུ་མ་ཞིག་བྱུང་ནས་འཛེམ་པ་དང་བག་
ཚ་བ་མེད་པར། དཔལ་གྱི་ལྷ་མོ་ལ་མཆོད་གཏོར་འབུལ་ཞིང་འཕྲིན་ལས་འཆོལ་ཚུལ་དོན་རྒྱས་ལ་ཚིག་ཉུང་བ་ཞིག་གྱིས་ཅེས་བསྐུལ་བའི་སྣང་བ་དང་བསྟུན་ནས། དེ་གའི་སང་ཉིན་སུག་བྲིས་སུ་བྱས་པའོ།། །།༄༅། །ན་མོ་བཛྲ་བཧཻ་ར་ཝཱ་ཡ། ཆོས་སྐྱོང་དྲེགས་པ་ལྕམ་སྲིང་འཁོར་དང་བཅས། །དད་དང་དམ་ཚིག་དབང་གིས་སྤྱན་འདྲེན་ན། །གཤེགས་ཤིང་གནས་འདིར་བརྟན་པར་བཞུགས་ནས་ཀྱང། །རྣལ་འབྱོར་
བཅོལ་བའི་འཕྲིན་ལས་འགྲུབ་པར་མཛོད། །ཤ་ཁྲག་གཏོར་མའི་ཚོགས་ནི་རི་ལྟར་སྤུངས། །ཁྲག་ཆང་བདུད་རྩི་རྒྱ་མཚོ་ལྟ་བུར་བསྐྱིལ། །དམ་རྫས་སྤྱན་གཟིགས་མཆོད་པའི་སྤྲིན་བཀོད་དེ། །ཆོས་སྐྱོང་ལྕམ་
སྲིང་འཁོར་དང་བཅས་ལ་འབུལ། །དགྱེས་བཞིན་བཞེས་ནས་རྒོད་ཚང་རི་ཁྲོད་ཀྱི། །ཕྱི་ནང་ཡོ་བྱད་རྩི་ཤིང་ནགས་ཚལ་ལ། །བརྐུ་འཕྲོག་བྱེད་པའི་མི་དང་འབྱུང་པོའི་ཚོགས། །དྲག་པོའི་ཆད་པས་མྱུར་དུ་
ཚར་གཅོད་མཛོད། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་དགེ་ལེགས་འཕེལ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་གི་མཚན་སྙན་ཆུ་མདང་གི་

[122B] །གདུང་བའི་རྙོག་མ་ཀུན་སེལ་བ། །མཆོག་གསུམ་རིན་ཆེན་ལ་བཏུད་ནས། །གནོད་སྦྱིན་རྡོ་རྗེ་བདུད་འདུལ་གྱི། །ཐུགས་དམ་བསྐང་བའི་རིམ་པ་ནི། །བར་ཆད་ཀུན་སེལ་ཞེས་བྱ་བ། །དམ་
པའི་མན་ངག་ཇི་བཞིན་བརྗོད། འདིར་མགོན་པོ་རྡོ་རྗེ་བདུད་འདུལ་གྱི་ཐུགས་དམ་བསྐང་བ་དང། འཕྲིན་ལས་འཆོལ་བར་འདོད་པས། ཡིད་མཐུན་གྱི་གནས་སུ། འདིའི་བྲིས་སྐུའི་གནས་སུ་མཆོད་གཏོར་ནང་མཆོད་
དམ་རྫས་སྤྱན་གཟིགས་སོགས་རྒྱས་པར་བཤམས་ལ། རང་ཉིད་ཕྱག་རྡོར་རམ། མི་གཡོ་བའི་ང་རྒྱལ་ལ་གནས་པས། ནང་མཆོད་ཙཎྜ་མ་ཧཱ་རོ་ཥས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་
རླུང༑ རཾ་ལས་མེའི་དཀྱིལ་འཁོར་གྱི་སྟེང་དུ། ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ། ཨཱ་ལས་ཐོད་པ་ཡངས་ཤིང་རྒྱ་ཆེ་བའི་ནང་དུ། ཤ་ལྔ་དང་བདུད་རྩི་ལྔ། དེའི་སྟེང་དུ་ཨོཾ་ཨཱ་ཧཱུཾ་གིས་མཚན་པ་ལས་
འོད་ཟེར་འཕྲོས། རླུང་གཡོས། མེ་སྦར། ཐོད་པའི་ནང་གི་རྫས་རྣམས་ཞུ་ཞིང་ཁོལ་བའི་ནང་དུ། ཡི་གེ་གསུམ་པོ་ལྷུང་ནས་ཞུ་བས། ཁ་དོག་དྲི་རོ་ནུས་པའི་སྐྱོན་སྦྱངས། ཟག་མེད་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་
པོར་གྱུར། ཨོཾ་ཨཱ་ཧཱུཾ་གསུམ་བརྗོད་དེ་བྱིན་གྱིས་བརླབས། མཆོད་རྫས་བསྐང་རྫས་སོགས་ཀྱང་བསངས་སྦྱངས། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི། བླ་མ་

[123A]༄༅། །དང་གནོད་སྦྱིན་ཆེན་པོ་རྡོ་རྗེ་བདུད་འདུལ་འཁོར་དང་བཅས་པ་མཉེས་པར་བྱེད་པའི་དམ་རྫས། སྤྱན་གཟིགས། མཆོད་པའི་བྱེ་བྲག་བསམ་གྱིས་མི་ཁྱབ་པ་ཞིག་བླ་མ་དང་གནོད་སྦྱིན་ཆེན་
པོ་རྡོ་རྗེ་བདུད་འདུལ་འཁོར་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་པཱུ་ར་པཱུ་ར། སཱུ་ར་སཱུ་ར། ཨ་ཝརྟཱ་ཡ། ཨ་ཝརྟཱ་ཡ་ཧོ་བཛྲ་སྥ་ར་ཎ་ཁཾ། ཨོཾ་ཨརྒྷཾ་ཨཱ་ཧཱུཾ་ནས། ཤཔྟ་ཨཱ་ཧཱུཾ་
ཞེས་པའི་བར་གྱིས་བྱིན་གྱིས་བརླབས། དེ་ནས་རྟེན་བསྐྱེད་པ་ནི། སྭ་བྷཱ་ཝས་སྦྱངས། ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་དུ། བཧྲུཾ་ལས་རིན་པོ་
ཆེ་སྣ་བདུན་གྱི་གཞལ་ཡས་ཁང་མཛེས་ཤིང་ཡིད་འཕྲོག་པའི་ནང་དུ། འཁོར་ལོ་རྩིབས་བཞི་པའི་ལྟེ་བར་སྣ་ཚོགས་པདྨ་དང་ཉི་མ་དང། སྲིན་པོ་བསྒྱེལ་བའི་སྟེང་དུ། ཀྵ་མཐིང་ནག་ལས་བྱུང་བའི་རིན་པོ་ཆེ་འབར་
བ་ཀྵས་མཚན་པ་ལས་འོད་ཟེར་འཕྲོས། གདུག་པ་ཅན་ཐམས་ཅད་ཚར་བཅད། ཚུར་འདུས། ས་བོན་ཕྱག་མཚན་དང་བཅས་པ་ལ་ཐིམ་པ་ཡོངས་སུ་གྱུར་པ་ལས། གནོད་སྦྱིན་ཆེན་པོ་རྡོ་རྗེ་བདུད་འདུལ་སྐུ་མདོག་
མཐིང་ནག་ཞལ་གཅིག་ཕྱག་གཉིས་པ། ཕྱག་གཡས་ནོར་བུ་རིན་པོ་ཆེ་འབར་བ་དང། གཡོན་བདུད་རྩིས་གང་བའི་བུམ་པ་བསྣམས་པ། སྤྱན་གསུམ་དམར་པོ་སྡང་མིག་ཏུ་བགྲད་ཅིང། ཞལ་རབ་ཏུ་གདངས་

[123B] དབུ་ལ་རིན་པོ་ཆེའི་པྲོག་ཞུ་གསོལ་ཞིང། རིན་པོ་ཆེའི་རྒྱན་སྣ་ཚོགས་པས་བརྒྱན་པ། སྐུ་ལ་དར་ནག་གི་བེར་ཆེན་དང། ཞབས་ལ་སག་ལྷམ་གསོལ་བ། ཤིན་ཏུ་བརྗིད་ཅིང་ཞབས་
གཡས་ཅུང་ཟད་བརྐྱངས་པའི་སེམས་དཔའི་སྐྱིལ་ཀྲུང་གིས་བཞུགས་པ། དེའི་གཡོན་དུ་ཡུམ་ཀུན་གྲུབ་མ་སྐུ་མདོག་སྔོན་མོ་ཞལ་གཅིག་ཕྱག་གཉིས་མ། གཡས་ནད་རྐྱལ་དང། གཡོན་ཞལ་ཟས་
ཡབ་ལ་སྟོབ་ཅིང། དར་དཀར་གྱི་ན་བཟས་བཀླུབས་པ། རྩིབས་བཞིའི་སྟེང་དུ། ཤར་དུ་ནོར་བདག་ཛམྦྷ་ལ་དཀར་པོ། ལྷོར་མགོན་པོ་ནག་པོ། ནུབ་ཏུ་འབྲོག་གནས་མཆེད་ལྔ། བྱང་དུ་རྣམ་སྲས་ལྗང་གུ་
དེ་དག་གི་ཕྱི་རོལ་ཏུ་གནོད་སྦྱིན་དང། སྡེ་བརྒྱད་ཀྱི་འཁོར་དཔག་ཏུ་མེད་པས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུཾ་གི་འོད་ཟེར་
གྱིས་བྱང་ཕྱོགས་ལྕང་ལོ་ཅན་གྱི་ཕོ་བྲང་ནས། མགོན་པོ་རྡོ་རྗེ་བདུད་འདུལ་འཁོར་དང་བཅས་པ་སྐད་ཅིག་གིས་སྤྱན་དྲངས། རོལ་མོ་དབྱངས་དང་བཅས་པས།། ཧཱུཾ༑ རིན་ཆེན་ལྷུན་པོའི་བྱང་གི་ཕྱོགས། །ལྕང་ལོ་
ཅན་གྱི་ཕོ་བྲང་ནས། །གནོད་སྦྱིན་སྡེ་དཔོན་མཐུ་རྩལ་ཅན། །རྡོ་རྗེ་བདུད་འདུལ་སྙན་གསོན་ཅིག་སྔོན་ཚེ་རྡོ་རྗེ་འཆང་དབང་གིས། །བཀའ་བསྒོས་ཇི་ལྟར་ཁས་བླངས་བཞིན། །སངས་རྒྱས་བསྟན་པ་བསྲུང་བ་དང།།

[124A]༄༅། །རྣལ་འབྱོར་འཕྲིན་ལས་བསྒྲུབ་པའི་ཕྱིར། །རྩེ་གཅིག་མོས་པས་སྤྱན་འདྲེན་ན། །གནས་འདིར་མྱུར་དུ་གཤེགས་སུ་གསོལ། །དྷརྨ་པཱ་ལ་མཧཱ་ཡཀྵ་ས་པ་རི་ཝཱ་ར་ཨེ་ཧྱེ་ཧི། ཛཿ་ཧཱུཾ་བཾ་ཧོཿ་
དམ་ཚིག་པ་དང་གཉིས་སུ་མེད་པར་བསམ། བྱ་ཁྱུང་གི་ཕྱག་རྒྱ་བཅིངས་ལ། བཛྲ་མཧཱ་ས་མ་ཡ་ཧཱུཾ་ཕཊ། ཅེས་དམ་ལ་བཞག་གང་ཞིག་དྲན་པ་ཙམ་གྱིས་ཕྱི་ནང་གི་བར་ཆད་ཀུན་སེལ་འདོད་དགུའི་དངོས་གྲུབ་
ཀུན༑ ༑སྩོལ་མཛད་གནོད་སྦྱིན་སྡེ་དཔོན་མཐུ་སྟོབས་ཅན། །མགོན་པོ་འཁོར་དང་བཅས་ལ་ཕྱག་འཚལ་ལོ། །ཞེས་ཕྱག་བྱ། ཨརྒྷཾ་ནས་ཤཔྟའི་བར་དང། སྔགས་ལ་ཡི་གེ་འབྲུ་གསུམ་བཏགས་ཏེ་ནང་
མཆོད་འབུལ། ཡིག་བརྒྱ་བདུན་ནམ། ཉེར་གཅིག་བཟླས་ལ། ཧཱུཾ༑ བདག་ཅག་མ་རིག་དབང་གྱུར་པས། །སྒོ་གསུམ་ཉེས་ཚོགས་ཅི་མཆིས་དང། །ཁྱད་པར་གནོད་སྦྱིན་ཆེན་པོ་ཡི། །ཐུགས་དང་འགལ་བ་མ་
ལུས་བཤགས། ཅེས་བཤགས་པ་བྱ། དེ་ནས་ཐུགས་དམ་བསྐང་བ་ནི། ཧཱུཾ༑ ཆོས་དབྱིངས་བདེ་བ་ཆེན་པོའི་ལྷ་ལམ་ལས། །ཕྱི་ནང་གསང་བའི་མཆོད་པའི་སྤྲིན་སྤྲོས་ཏེ། །གནོད་སྦྱིན་ཆེན་པོ་འཁོར་
བཅས་སྤྱན་ལམ་དུ། །འབྱུང་ཞིང་རྒྱས་ལ་དགྱེས་པ་བསྐྱེད་གྱུར་ཅིག་རོ་བརྒྱའི་གསེར་སྐྱེམས་མཆོད་ཡོན་རྒྱ་མཚོར་འཁྱིལ། །མཛེས་པའི་མེ་ཏོག་ས་དང་བར་སྣང་གང། །དྲི་ཞིམ་སྤོས་ཀྱི་དུད་པ་སྤྲིན་ལྟར་

[124B] །མུན་སེལ་སྒྲོན་མེ་ཚར་དུ་དངར་བ་འདིས། །མགོན་པོ་འཁོར་དང་བཅས་པའི་ཐུགས་དམ་བསྐང། །དྲི་ཆབ་བཟང་པོའི་ངད་ཀྱིས་ཕྱོགས་ཀུན་འགེངས། །རོ་བརྒྱ་ལྡན་པའི་ཞལ་ཟས་ལྷུན་པོར་སྤུངས། །སྣ་
ཚོགས་རོལ་མོའི་སྒྲ་དབྱངས་འབྲུག་ལྟར་སྒྲོག་ཕུན་ཚོགས་འདོད་ཡོན་རྣམ་ལྔའི་ཆར་འབབ་པས། །མགོན་པོ་འཁོར་དང་བཅས་པའི་ཐུགས་དམ་བསྐང། །རྫུ་འཕྲུལ་ཤུགས་ལྡན་རྟ་ནག་རླུང་ལྟར་འཕྱོ། །གཡག་
རོག་ཞོལ་ཆེན་འཇིགས་པའི་ངར་སྒྲ་སྒྲོག་དར་གྱི་རྒྱན་ལྡན་ལུག་ནག་སྤྱི་དཀར་མཛེས། །ཁྱུང་ལྟར་ལྡིང་བའི་བྱ་ནག་ཚོགས་རྣམས་ཀྱིས། །མགོན་པོ་འཁོར་དང་བཅས་པའི་ཐུགས་དམ་བསྐང། །ཁྱི་ནག་སྙིང་
དཀར་དོམ་ལྟར་མཆོང་ཞིག་རྒྱུག་སྟག་སྤྱང་སེང་གེ་དྲག་པོའི་ངར་སྐད་འདོན། །རྡོ་རྗེའི་གོ་ཁྲབ་སྣ་ཚོགས་མཚོན་ཆ་སོགས། །དམ་རྫས་སྤྱན་གཟིགས་སྟོང་གསུམ་ཁྱོན་གང་བས། །མགོན་པོ་འཁོར་དང་བཅས་
པའི་ཐུགས་དམ་བསྐང། །དམར་ཆེན་ཤ་ཁྲག་གཏོར་མ་རི་ལྟར་སྤུངས། །ཇ་ཆང་བདུད་རྩིའི་བཏུང་བ་མཚོ་ལྟར་བསྐྱིལ། །རིན་ཆེན་བདུན་དང་ཉེ་བའི་རིན་ཆེན་གྱིས། །ཕྱོགས་ཀྱི་འཁོར་ལོ་མ་ལུས་ཡོངས་བཀང་
སྟེ༑ ༑མགོན་པོ་འཁོར་དང་བཅས་པའི་ཐུགས་དམ་བསྐང། །རིན་ཆེན་རྒྱན་ཕྲེང་དར་ནག་བེར་ཆེན་དང། །ནོར་བུ་བུམ་བཟང་ཕྱི་ནང་གསང་བའི་རྟེན། །འཇིག་རྟེན་འཇིག་རྟེན་འདས་པ་ལས་བྱུང་བའི། །དངོས་

[125A]༄༅། །བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདིས། །མགོན་པོ་འཁོར་དང་བཅས་པའི་ཐུགས་དམ་བསྐང། །ཐུགས་དམ་བསྐངས་ཤིང་ཉམས་ཆགས་གསོས་གྱུར་ཅིང། །རྐྱེན་ངན་བར་
གཅོད་ཐམས་ཅད་བཟློག་པ་དང། །མཐུན་རྐྱེན་དངོས་གྲུབ་མ་ལུས་སྩལ་དུ་གསོལ། །དེ་ལྟར་ཐུགས་དམ་བསྐངས་ནས། རང་ཕྱག་རྡོར་དང་མི་གཡོ་བ་གང་རུང་དུ་གསལ་བའི་ཐུགས་ཀ་ལས་འོད་ཟེར་འཕྲོས་
གནོད་སྦྱིན་གྱི་ཐུགས་ཀའི་སྔགས་ཕྲེང་ལ་ཕོག་ཐུགས་རྒྱུད་བསྐུལ། འཕྲིན་ལས་ཐམས་ཅད་ཐོགས་མེད་དུ་བསྒྲུབ་པར་བསམས་ལ། ཨོཾ་བཛྲ་རཏྣ་ཙིཏྟ་རཱ་ག་རཱ་ག་ཧཱུཾ་ཕཊ། ཅེས་པ་དང། ཡུམ་གྱི་སྔགས་བཟླ་
འདོད་ན། ཨོཾ་བཛྲ་རཏྣ་ཙིཏྟ་བདུད་མོ་ཏིང་ཀྱོལ་ཏིང་ཏིང་ཛཿ་ཛཿ་ཧཱུཾ་ཕཊ། ཅེས་བཟླས་པ་ཅི་འགྲུབ་བྱ། དེ་ནས་གཏོར་བསྔོས་བསྡུས་པར་བཀོད་པ་ལྟར་གཏོར་མ་ཕུལ། ཨརྒྷཾ་སོགས་ཀྱིས་མཆོད་ཅིང། སྙིང་པོའི་
མཇུག་ཏུ་ཨོཾ་ཨཱ་ཧཱུཾ་བཏགས་ཏེ་ནང་མཆོད་ཀྱང་འབུལ་ལོ། །དེ་ནས། བསྟོད་པ་བྱ་བ་ནི། ཧཱུཾ་རྒྱལ་བའི་མཁྱེན་བརྩེའི་མཁའ་དབྱིངས་ལས། །གནོད་སྦྱིན་ཆེན་པོའི་དབྱར་སྐྱེས་ཕྲེང། །འཕྲིན་ལས་དྲག་པོའི་མེ་ཆར་
གྱིས༑ ༑བསྟན་དགྲ་ཕྱེ་མར་འཐག་ལ་བསྟོད། །ཆོས་ཀྱི་དབྱིངས་ལས་འོངས་པའི་ལྷ། །ཁྲོ་ཆགས་བརྗིད་པའི་སྐུར་སྟོན་པ། །དབང་སྔོན་མདོག་ཅན་ཉིན་བྱེད་བརྒྱའི། །འོད་སྟོང་འགྱེད་ལ་ཕྱག་འཚལ་བསྟོད། །ཞལ་

[125B] །རིན་ཆེན་འབར་བས་འདོད་དགུ་དང། །གཡོན་པ་རིན་ཆེན་བུམ་བཟང་གིས། །ཚེ་དང་ཡེ་ཤེས་སྩོལ་ལ་བསྟོད། །དམར་ཟླུམ་སྤྱན་གསུམ་སྡང་མིག་གིས། །བསྟན་དགྲའི་
རྗེས་གཅོད་བྱ་ར་མཛད། །དར་ནག་བེར་ཆེན་ལྷབ་ལྷུབ་ནི། །གསེར་གྱི་སྐ་རགས་ཅན་དེར་བསྟོད། །ཁྱོད་སྐུའི་དཔག་བསམ་ལྗོན་པ་ནི། །རྣམ་མང་རིན་ཆེན་ལས་གྲུབ་པའི། །རབ་མཛེས་རྒྱན་གྱི་མེ་ཏོག་གིས། །མངོན་
པར་མཛེས་ལ་ཕྱག་འཚལ་ལོ། །མགོན་དེར་གསང་བའི་དགྱེས་པ་བསྐྱེད། །རྣལ་འབྱོར་བུ་བཞིན་སྐྱོང་མཛད་ཅིང། །གནས་གསུམ་མཁའ་འགྲོའི་གཙོ་མོ་མཆོག་དབྱིངས་ཕྱུག་དཔའ་མོ་ཆེ་ལ་བསྟོད། །སྐུ་དང་
ཆ་ལུགས་སྣ་ཚོགས་ཤིང། །མཐུ་སྟོབས་རྫུ་འཕྲུལ་བསམ་མི་ཁྱབ། །འཕྲིན་ལས་རྣམ་བཞིའི་མཆོག་སྩོལ་བའི། །འཁོར་ཚོགས་རྒྱ་མཚོའི་ཚོགས་ལ་བསྟོད། །ཆོས་སྐྱོང་ཆེན་པོ་ལྕམ་དྲལ་ལ། །བདག་ཅག་
དཔོན་སློབ་འཁོར་བཅས་ཀྱི། །མི་ནོར་ལོངས་སྤྱོད་བཅས་པ་རྣམས། །བཅོལ་ལོ་བལྟོས་སོ་མཐུ་མ་ཆུང། །ཉིན་གསུམ་བྱ་ར་མཚན་གསུམ་དུ། །དྲུང་ནས་མེལ་ཚེ་མ་གཡེལ་ཅིག་ནད་གདོན་ཆོམ་རྐུན་དགྲ་ལ་སོགས་
ཕྱི་ནང་བར་གཅོད་ཞི་བ་དང། །ཚེ་དང་བསོད་ནམས་ལོངས་སྤྱོད་དང། །འཁོར་ཚོགས་བསྟན་པ་རྒྱས་པར་མཛོད། །སྲིད་ཞིའི་སྐྱེ་འགྲོ་ཕུན་ཚོགས་ཀུན། །མ་ལུས་དབང་དུ་འདུ་བ་དང། །བདག་ལ་གནོད་པའི་དགྲ་
[126A]༄༅། །བགེགས་ཀུན། །དྲག་པོའི་ཆད་པས་ཚར་ཆོད་ཅིག་ཅེས་བསྟོད་ཅིང་འཕྲིན་ལས་བཅོལ་ལོ། །སྨྲས་པ། རིག་གནས་ཀུན་གྱི་བསྟན་པའི་སྲོག་ཤིང་ཆེ། །ཞང་བློན་ཆེན་པོ་རྡོ་རྗེ་བདུད་
འདུལ་གྱི། །སྒྲུབ་ཐབས་གསར་པའི་རིན་ཆེན་ཕྲེང་མཛེས་པ། །སྤེལ་བར་བྱེད་པོ་ཆོས་ཀྱི་རྒྱལ་མཚན་ཉིད། །འདི་ལྟར་བསྐྲུན་པའི་དགེ་ཚོགས་ཉལ་འགྲོའི་རྒྱུན། །དུས་གསུམ་རྣམ་དཀར་ཛ་ཧུའི་བུ་མོ་དང། །
ལྷན་ཅིག་ཀུན་མཁྱེན་རྒྱ་མཚོ་ཆེར་ཞུགས་ནས། །སྲིད་པའི་ཚ་གདུང་སེལ་བའི་མཆོག་གྱུར་ཅིག་ཅེས་གནོད་སྦྱིན་ཆེན་པོ་རྡོ་རྗེ་བདུད་འདུལ་གྱི་བསྐང་གསོའི་རིམ་པ་བར་ཆད་ཀུན་སེལ་ཞེས་བྱ་བ་འདི་ཡང་
རིགས་རུས་མཆོག་ཏུ་དགེ་ཞིང། དད་པ་དང་རྣམ་དཔྱོད་ཕུན་སུམ་ཚོགས་པ། རིག་གནས་མཐའ་དག་ལ་མཁྱེན་པའི་སྤྱན་ཡངས་གཡོ་བའི་སྡེ་པ་རྣམ་སྲས་ཛམ་ལ་ཞེས་བྱ་བས་བསྐུལ་བའི་ངོར། མདོ་རྒྱུད་དམ་
པའི་མན་ངག་འཛིན་པ། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། འདིའི་སྒྲུབ་ཐབས་སློབ་དཔོན་པདྨས་མཛད་པར་གྲགས་པ་དང། གྲྭ་པ་མངོན་ཤེས་ཀྱིས་མཛད་ཟེར་བའི་ཡིག་རྙིང་འགའ་
ཞིག་འདུག་ཀྱང། སྔ་མོ་ནས་བརྒྱུད་པས་བྲིས་ནོར་མངོན་ཆེ་ཞིང། ཕལ་ཚིག་རིང་ཐུང་ཡང་མི་སྙོམས་པ་ཡིད་བརྟན་དཀའ་བ་དང། གཞན་མ་ཁུངས་བཙུན་པའི་གཏོར་ཆོག་གཙང་མ་ཞིག་མ་མཐོང་

[126B] འདིའི་རྗེས་གནང་ལས་ཚོགས་རགས་རིམ་དཔལ་ལྡན་བླ་མ་དམ་པའི་ཞབས་དྲུང་དུ་ཐོབ་པའི་གདམས་པ་ལ་གཞི་བྱས། སྔར་གྱི་ཡིག་རྙིང་དེ་དག་གི་ལེགས་ཆ་རྣམས་ཀྱིས་ཀྱང་ཁ་བསྐངས་ཏེ། ཆོས་གྲྭ་ཆེན་
པོ་བཀྲ་ཤིས་ལྷུན་པོའི་གཙུག་ལག་ཁང་དུ་སུག་བྲིས་སུ་བྱས་པ་ལས། སླར་ཡི་གེ་པ་ནི་རབ་འབྱམས་སྨྲ་བའི་ལོཙྪ་བ་དགེ་འདུན་དཔལ་འབར་རོ། །འདིས་ཀྱང་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག་ །།༄༅། །ཨོཾ་སསྟི་སིདྡྷཾ། ཇོ་མོ་ཚེ་རིང་མཆེད་ལྔ་བསྟན་མ་བཅུ་གཉིས་དང་བཅས་པ་ལ། མཆོད་གཏོར་འབུལ་ཞིང་འཕྲིན་ལས་འཆོལ་བ། རྒྱུན་གྱི་རྣལ་འབྱོར་དུ་བྱ་བའི་ཚུལ་ནི། ནང་མཆོད་དང་མཆོད་གཏོར་
སྤྱན་གཟིགས་སོགས་ཕྱག་ལེན་ལྟར་བཤམས། རང་ལྷག་པའི་ལྷའི་རྣལ་འབྱོར་དང་ལྡན་པས། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། རོལ་མོ་དབྱངས་དང་བཅས་པས་འདི་ལྟར། ཨོཾ་མདུན་
གྱི་ནམ་མཁར་འཇའ་འོད་འཁྲིགས་པའི་ཀློང། །དམ་རྫས་སྤྱན་གཟིགས་རྒྱ་མཚོས་བསྐོར་བའི་དབུས། །ཆུ་སྐྱེས་འདབ་སྟོང་རྒྱས་པའི་ལྟེ་བར་ནི། །ཉི་ཟླའི་གདན་ལ་གདོང་ལྔ་འགྱིང་བའི་སྟེང། །ཇོ་མོ་བཀྲ་
ཤིས་ཚེ་རིང་གངས་རིའི་མདོག་ཞལ་གཅིག་ཕྱག་གཉིས་རྡོ་རྗེ་ཚེ་བུམ་བསྣམས། །སྣ་ཚོགས་དར་དང་རིན་ཆེན་རྒྱན་གྱིས་སྤྲས། །ཚེ་དང་སྲིད་ཀྱི་དཔལ་འབྱོར་སྩོལ་ཞིང་བཞུགས། །མདུན་དུ་མཐིང་གི་ཞལ་

[127A]༄༅། །བཟང་དབང་སྔོན་གྱི། །མདངས་ཆགས་ཕྱག་གཡས་དབང་སྡུད་བ་དན་དང། །གཡོན་པ་སྲིད་གསུམ་གསལ་བའི་མེ་ལོང་འཛིན། །མངོན་ཤེས་མཆོག་སྩོལ་རྫུ་འཕྲུལ་རྐྱང་ལ་ཆིབས། ། གཡས་ཕྱོགས་ཟས་སོགས་འདོད་དགུའི་དཔལ་སྟེར་བའི། །མི་གཡོ་བློ་བཟང་གསེར་མདོག་འཛུམ་ཞལ་ཅན། །ཕྱག་གཉིས་བདུད་རྩིའི་གཞོང་པ་ནེའུ་ལེས་མཛེས། །རིན་ཆེན་རྒྱན་ལྡན་དཔའ་བོ་སྟག་ལ་ཆིབས། །
རྒྱབ་ཏུ་ནོར་གྱི་མཆོག་སྟེར་མཛེས་མའི་གཟུགས། །ཅོད་པན་མགྲིན་བཟང་དབང་གི་མདངས་དང་ལྡན། །ཕྱག་གཡས་ནོར་བུ་གཡོན་པས་གཏེར་སྒྲོམ་འཛིན། །ཤ་ཡུ་ལ་ཆིབས་དགོས་འདོད་ཆར་དུ་འབེབས། །
གཡོན་ན་རྐང་བཞིའི་དངོས་གྲུབ་སྩོལ་མཛད་པའི། །གཏད་དཀར་འགྲོ་བཟང་ལྗང་སྔོན་མ་རྒད་མདོག་དུར་སྔོན་སྦྲུལ་ཞགས་གཡས་གཡོན་ཕྱག་གིས་བཟུང། །མཛེས་ཤིང་ཡིད་འོང་གཡུ་འབྲུག་སྔོན་མོ་
ཆིབས། །དེ་རྣམས་འཁོར་དུ་བསྟན་པ་བསྲུང་མཛད་ཅིང། །རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །བསྟན་མ་བཅུ་གཉིས་གནས་གསུམ་མཁའ་འགྲོའི་ཚོགས། །དམ་ཅན་ཆོས་སྐྱོང་བསྲུང་མ་མཐའ་དག་
ཀྱང༑ ༑རང་རང་བཀའ་ཉན་འཁོར་ཚོགས་རྒྱ་མཚོས་བསྐོར། །དྲེགས་པ་སྡེ་བརྒྱད་ཡུལ་ལྷ་གཞི་བདག་བཅས། །བར་སྣང་ནམ་མཁའ་ས་གཞི་ཁྱབ་པར་བཞུགས། །ཨོཾ་ཆོས་དབྱིངས་བདེ་བ་ཆེན་པོའི་ཕོ་བྲང་ནས། །

[127B] །གནས་གསུམ་མཁའ་འགྲོ་ཡེ་ཤེས་ཌཱ་ཀིའི་གཙོ། །ཇོ་མོ་བཀྲ་ཤིས་ཚེ་རིང་མཆེད་ལྔ་དང། །བོད་ཁམས་སྐྱོང་མཛད་བསྟན་མ་བཅུ་གཉིས་བཅས། །སོ་སོའི་བཀའ་ཉན་འཁོར་
ཚོགས་རྒྱ་མཚོ་དང། །གཞན་ཡང་དམ་ཅན་ཆོས་སྐྱོང་བསྲུང་མའི་ཚོགས། །དྲེགས་པ་སྡེ་བརྒྱད་དམག་ཚོགས་མ་ལུས་དང། །ཡུལ་ལྷ་གཞི་བདག་གཉན་པོ་འཁོར་བཅས་རྣམས། །སྔོན་ཚེ་ཁྱབ་བདག་ཧེ་རུ་ཀ་དཔལ་
དང༑ ༑རིག་འཛིན་ཆེན་པོ་པདྨ་འབྱུང་གནས་ཀྱིས། །བཀའ་བསྒོས་དམ་བཅས་ཇི་བཞིན་དགོངས་མཛོད་ལ། །སངས་རྒྱས་བསྟན་པ་བསྲུང་ཞིང་སྐྱོང་བ་དང། །ཞི་རྒྱས་དབང་དང་མངོན་སྤྱོད་ལ་སོགས་པའི། །རྣལ་
འབྱོར་འཕྲིན་ལས་ཚུལ་བཞིན་བསྒྲུབ་པའི་ཕྱིར། །ཐོགས་པ་མེད་པར་མྱུར་དུ་གཤེགས་སུ་གསོལ། ཞེས་སྤྱན་དྲངས། དམ་ཚིག་པ་ལ་གཞུག་དེ་ནས། ཨོཾ་བདེ་སྟོང་རང་བཞིན་ལེགས་བྲིས་དགའ་ཚལ་ལས། །
བྱུང་བའི་རྣམ་མང་མཆོད་པའི་མེ་ཏོག་ཚོགས། །ཚེ་རིང་མཆེད་ལྔ་བསྟན་མ་བཅུ་གཉིས་པོ། །འཁོར་བཅས་དགྱེས་པ་བསྐྱེད་ཕྱིར་འབུལ་བ་ནི། །མཆོད་ཡོན་མེ་ཏོག་བདུག་སྤོས་སྣང་གསལ་དྲི། །ཞལ་ཟས་སྣ་
ཚོགས་རོལ་མོ་རིན་ཆེན་བདུན། །བཀྲ་ཤིས་རྟགས་བརྒྱད་འདོད་ཡོན་རྣམ་པ་ལྔ། །ཕྱི་ནང་སྤྱན་གཟིགས་དམ་རྫས་རྒྱ་མཚོ་འདིས། །ཡེ་ཤེས་ཌཱ་ཀིའི་གཙོ་མོ་མཆེད་ལྔ་དང། །བསྟན་སྐྱོང་ཆེན་མོ་འཁོར་བཅས་

[128A]༄༅། །ཐུགས་དམ་བསྐང། །རབ་བརྗིད་གདོང་ལྔའི་དབང་པོ་དཔའ་བོ་སྟག་རླུང་ལྟར་མགྱོགས་པའི་དྲེ་རྟ་རྐང་གསུམ་དང། །ཤ་རྐྱང་འཕར་བ་གཡུ་འབྲུག་ནམ་མཁའ་ལྡིང། །རྫུ་འཕྲུལ་ཤུགས་
ལྡན་བཞོན་པའི་ཚོགས་རྣམས་ཀྱིས། །ཡེ་ཤེས་ཌཱ་ཀིའི་གཙོ་མོ་མཆེད་ལྔ་དང། །བསྟན་སྐྱོང་ཆེན་མོ་འཁོར་བཅས་ཐུགས་དམ་བསྐང། །མཛེས་པའི་རྟ་མཆོག་སྣ་ཚོགས་གློག་ལྟར་འཁྱུག་གཡག་རོག་
ཞོལ་ཆེན་རྔམས་པའི་ངར་སྒྲ་འབྱིན། །སྤྱི་གཙུག་ཟླ་བས་མཛེས་པའི་ལུག་ནག་དང། །རྣམ་མང་འདབ་ཆགས་ཁྲོས་པའི་ཁྱི་ནག་འདིས། །ཡེ་ཤེས་ཌཱ་ཀིའི་གཙོ་མོ་མཆེད་ལྔ་དང། །བསྟན་སྐྱོང་ཆེན་མོ་འཁོར་
བཅས་ཐུགས་དམ་བསྐང། །སྲ་ཞིང་ངར་ལྡན་རྡོ་རྗེའི་གོ་མཚོན་དང། །འབྲུ་སྣ་གསེར་དངུལ་རིན་ཆེན་འདོད་དགུའི་མཛོད། །ཇ་ཆང་གསེར་སྐྱེམས་བཏུང་བ་རྒྱ་མཚོར་འཁྱིལ། །ཡིད་འོང་ལྷ་མིའི་ལོངས་སྤྱོད་
ཕུན་ཚོགས་ཀྱིས། །ཡེ་ཤེས་ཌཱ་ཀིའི་གཙོ་མོ་མཆེད་ལྔ་དང། །བསྟན་སྐྱོང་ཆེན་མོ་འཁོར་བཅས་ཐུགས་དམ་བསྐང། །འཆི་མེད་དཔལ་སྟེར་རིན་ཆེན་བུམ་བཟང་དང། །མདའ་དར་མེ་ལོང་ནོར་བུའི་རྒྱན་ཕྲེང་
སོགས། །སྐུ་གསུང་ཐུགས་ཀྱི་རྟེན་རྫས་དམ་པ་དང། །ཟག་མེད་བདེ་ཆེན་གསང་བའི་མཆོད་པ་འདིས། །ཡེ་ཤེས་ཌཱ་ཀིའི་གཙོ་མོ་མཆེད་ལྔ་དང། །བསྟན་སྐྱོང་ཆེན་མོ་འཁོར་བཅས་ཐུགས་དམ་བསྐང། །བཧྲུཾ་

[128B] །དཀར་གསུམ་མངར་གསུམ་རིན་ཆེན་ཟས་སྣ་དང། །ཤ་ཁྲག་ལྷུན་པོར་སྤུངས་པའི་གཏོར་མའི་ཚོགས། །འཇའ་ཚོན་ལྟར་བཀྲའི་དར་གྱི་ཅོད་པན་ཅན། །ཡེ་ཤེས་བདུད་རྩིའི་
རྒྱ་མཚོར་བྱིན་བརླབས་ནས། །བླ་མ་ཡི་དམ་མཁའ་འགྲོའི་ཚོགས་ལ་འབུལ། །བླ་མ་ཡི་དམ་མཁའ་འགྲོ་ཚེ་རིང་མཆེད་ལྔ་བསྟན་མ་བཅུ་གཉིས་འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་
བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་པདྨ་སིདྡྷི། དེ་བ་པཉྩ་ཌཱ་ཀི་ནཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཞེས་ལན་བདུན་གྱིས་བླ་མ་ཡི་དམ་ཚེ་རིང་མཆེད་ལྔ་དང། ཨ་ཀཱ་རོ་ལན་བདུན་གྱིས་བསྟན་
མ་འཁོར་བཅས་ལ་འབུལ། ཨརྒྷཾ་སོགས་ཀྱིས་མཆོད། སམྦྷ་རས་གཞི་བདག་ལ་བསྔོ། དེ་ནས་བསྟོད་པ་དང་འཕྲིན་ལས་འཆོལ་བ་ནི། ཨོཾ་དུས་གསུམ་བདེ་གཤེགས་མ་ལུས་བསྐྱེད་པའི་ཡུམ། །སྒྲིབ་བྲལ་
ལྷན་སྐྱེས་བདེ་བ་ཆེན་པོའི་དངོས། །དྲན་པས་ཚེ་དང་ཡེ་ཤེས་སྩོལ་མཛད་པའི། །ཚེ་རིང་མཆེད་ལྔ་བསྟན་སྐྱོང་ཚོགས་ལ་འདུད། །རྡོ་རྗེ་འཆང་དབང་པདྨ་སམྦྷ་ཝས། །བཀའ་བསྒོས་ཇི་བཞིན་སངས་རྒྱས་བསྟན་པ་
དང༑ ༑བསྟན་འཛིན་བུ་བཞིན་སྐྱོང་བའི་དམ་ཚིག་ཅན། །བཀའ་བསྲུང་ཆེན་པོ་འཁོར་དང་བཅས་ལ་བསྟོད། །འཇིག་རྟེན་མཁའ་འགྲོའི་གཙོ་མོའི་ཚུལ་བཟུང་ནས། །སྡང་དགྲ་གནོད་བགེགས་ཐལ་བར་

[129A]༄༅། །བརླག་བྱེད་ཅིང། །གཡེལ་མེད་རྣལ་འབྱོར་འཕྲིན་ལས་བསྒྲུབ་མཛད་པ། །བོད་ཁམས་སྐྱོང་བའི་གཙོ་མོ་རྣམས་ལ་བསྟོད། །དེང་ནས་བཟུང་སྟེ་བྱང་ཆུབ་སྙིང་པོའི་བར། །ནད་རིམས་
གདོན་བགེགས་དུས་མིན་འཆི་བ་དང། །དགྲ་ཇག་ཆོམ་རྐུན་འབྱུང་བའི་གནོད་པ་སོགས། །མ་ལུས་ཉེ་བར་ཞི་བའི་འཕྲིན་ལས་མཛོད། །ཚེ་དང་བསོད་ནམས་ལུང་རྟོགས་ཡོན་ཏན་དང། །འཁོར་དང་ལོངས་
སྤྱོད་མཐུ་སྟོབས་སྙན་གྲགས་དང། །ཕུན་ཚོགས་དཔལ་འབྱོར་བསྟན་པའི་བྱ་བ་སོགས། །ཐམས་ཅད་ཡར་ངོའི་ཟླ་ལྟར་རྒྱས་པར་མཛོད། །ཁམས་གསུམ་སྐྱེ་དགུ་ཀུན་དང་དེ་དག་གི་རིན་ཆེན་ནོར་འབྲུ་རྟ་དང་
གླང་པོ་དང། །ཡུལ་འཁོར་འདོད་དགུ་མ་ལུས་རེ་བ་བཞིན། །མྱུར་དུ་དབང་དུ་འདུ་བའི་འཕྲིན་ལས་མཛོད། །ཞི་རྒྱས་དབང་གིས་འདུལ་བར་མི་ནུས་པ། །བསམ་སྦྱོར་ལོག་པར་ལྟ་བའི་དགྲ་བགེགས་རྣམས། །
རྨོངས་རེངས་བཅིངས་དང་བསད་པའི་འཕྲིན་ལས་ཀྱིས། །སྐད་ཅིག་ཙམ་གྱིས་ཐལ་བར་བརླག་པར་མཛོད།། བྷྱཽ་རྟག་ཏུ་བསྟེན་ཅིང་བསྒྲུབ་པའི་གཙོ། །བསྟན་བསྲུང་ཆེན་མོ་ཁྱེད་རྣམས་ཀྱིས། །བདག་ཅག་
དཔོན་སློབ་འཁོར་བཅས་ལ། །ཉིན་གསུམ་རྒྱང་ནས་བྱ་ར་དང། །མཚན་གསུམ་དྲུང་ནས་མེལ་ཚེ་དང། །གཞིས་བྱེས་ལམ་འཕྲང་ཐམས་ཅད་དུ། །བརྩེ་བའི་མ་དང་སྲིང་མོ་ལྟར། །མགོན་སྐྱབས་དཔུང་གཉེན་གྲོགས་

[129B]བདག་ཅག་དཔོན་གཡོག་འཁོར་བཅས་ཀྱི། །རྐྱེན་ངན་བར་ཆད་བཟློག་པ་དང། །བསམས་དོན་ཡིད་བཞིན་འགྲུབ་པ་དང། །བཤད་སྒྲུབ་ལོངས་སྤྱོད་འཕེལ་བར་མཛོད། །ཁྱད་པར་བཅོམ་ལྡན་ཧེ་རུ་ཀ་
དཔལ་ལ། །གསང་བའི་དགྱེས་པ་བསྐྱེད་མཛད་ཌཱ་ཀིའི་ཚོགས། །བསྟེན་ཅིང་མཆོད་པའི་རྣམ་དཀར་ཕུང་པོའི་མཐུས། །དགེ་ལེགས་ཆེན་པོས་ཕྱོགས་འདིར་གང་བར་ཤོག་ཅེས་བཀྲ་ཤིས་བརྗོད། ཚུལ་འདི་ནི་
ཐོན་ནས་མིའི་དབང་པོ་གང་གིས་ནན་ཏན་དུ་བསྐུལ་བའི་ངོར། རྡོ་རྗེ་འཛིན་པ་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་བཀོད་པའོ།། །།བཛྲ་ས་མ་ཡ་ཛ། ཧཱུཾ་དྲང་སྲོང་ཆེན་པོ་སྡེ་
བརྒྱད་བྲན་དང་བཅས། །འདིར་སྤྱོན་དམ་རྫས་མཆོད་གཏོར་འདི་བཞེས་ལ། །སྔོན་གྱི་ཁས་བླངས་དམ་ཚིག་དྲན་བྱས་ནས། །ཕྱོགས་འདིར་འབྲུ་བཅུད་འཕེལ་ཞིང་རྒྱས་པའི་གེགས། །རྡོ་ཆར་སེར་བའི་གནོད་པ་
བཟློག་པ་དང། །མཐུན་རྐྱེན་བསྒྲུབ་ལ་གཡེལ་བ་མེད་པར་མཛོད། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་
ཡ༑ བཀའ་དྲིན་མཉམ་མེད་རྩ་བའི་བླ་མ་དང། །དབྱེར་མེད་དམ་ཚིག་གསུམ་བཀོད་རྒྱལ་པོ་ཡི། །ཞབས་ཀྱི་པདྨོར་གུས་པས་ཕྱག་བྱས་ཏེ། །དེ་ཉིད་བསྒྲུབ་པའི་རིམ་པ་མདོར་བསྡུས་བྲི། །འདིར་བཅོམ་ལྡན་འདས་

[130A]༄༅། །དམ་ཚིག་གསུམ་བཀོད་པའི་རྒྱལ་པོ་བསྒྲུབ་པར་འདོད་པས། ཡིད་དང་མཐུན་པའི་གནས་སུ་བཅོམ་ལྡན་འདས་ཀྱི་བྲིས་སྐུ་སོགས་བཀྲམ། མཆོད་པ་ལེགས་པར་བཤམས། ཁྲུས་བྱས་
གཙང་ཞིང་དག་པ་དང་ལྡན་པས། སྟན་བདེ་བ་ལ་འདུག་སྟེ་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སོགས་སྔོན་དུ་བཏང་ནས། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཕྱིར་དུ་བཅོམ་ལྡན་འདས་དམ་ཚིག་གསུམ་བཀོད་པའི་རྒྱལ་པོ་བསྒྲུབ་པར་བྱའོ་སྙམ་དུ་བསམ། དེ་ནས་འདོད་པའི་རྒྱལ་པོའི་སྔགས་གཞན་ནམ། ན་མཿ་ས་མནྟ་ཀཱ་ཡ་ཝཱ་ཀ་
ཙིཏྟ་བཛྲ་ཎཱཾ་ཏ་ཀྲྀཏ་ཧཱུཾ་ཛ་ཤ། ཞེས་བགེགས་བསལ། སའི་ཆ་གསུམ་ལ། ཨོཾ་བཧུ་ར་སཱཧཱ། ཨོཾ་བྷཱུ་ར་ཝ་སཱཧཱ། ཨོཾ་བྷཱུ་ར་བཧུ་བ་སཱཧཱ། ཞེས་རིམ་བཞིན་བཟླས་པས་ལུས་ཀྱི་ཆ་གསུམ་འཁྲུ་ཞིང་བསྲུང། ཨོཾ་ཨཱ་
ཛི་ན་ཛི་ཀ། གཙང་བྱེད་སྲིན་ལག་གཡས་ལ་གདགས། ཨོཾ་ཝཱ་ཀ་བི་ཤུདྡྷ་ཡེ་སཱཧཱ། ཨོཾ་དུ་པི་དུ་པི་ཀཱ་ཡ་དུ་པི་སཱཧཱ། ཨོཾ་པྲ་ཀྲི་ཏ་པ་རི་ཤུདྡྷ་སརྦ་དྷྲམ་པྲ་ཀྲི་ཏ་པ་རི་ཤུདྡྷོཉཧཾ། ཆུས་ལུས་ལ་གཏོར་ཞིང་ལུས་
ཐམས་ཅད་ཁྲུས་བྱས། དེ་ནས་ལག་པ་གཡས་པའི་ཁུ་ཚུར་བཅངས། མཐེ་བོང་བསྒྲེངས། མཛུབ་མོ་བཀུག་པ་སྙིང་ག་ལྐོག་མ། སྤྱི་གཙུག་དཔུང་པ་གཉིས་ཏེ། གནས་ལྔར་གཏུག་ཅིང། ཨོཾ་བཛྲ་ཀྲོ་

[130B] ལག་པ་གཡས་པའི་གོང་སྲིན་བཀུག་སྟེ། ཨོཾ་ཤུདྡྷེ་ན་ཏུ་ཤོ་དྷ་ན་ཡ་སཱཧཱ། དེ་ནས་བདག་ཉིད་བཅོམ་ལྡན་འདས་དམ་ཚིག་གསུམ་བཀོད་པའི་རྒྱལ་པོར་གསལ་བའི་ཐུགས་
ཀར་ཟླ་བ་ལ་གནས་པའི་ས་བོན་གྱི་འོད་ཟེར་གྱིས། བླ་མ་དང་གཉིས་སུ་མེད་པའི་བཅོམ་ལྡན་འདས་དམ་ཚིག་གསུམ་བཀོད་པའི་རྒྱལ་པོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་
མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ། ཨོཾ་སརྦ་ཏ་ཐཱ་ག་ཏ་པ་ད་བནྡྷ་ནཾ་ཀ་རོ་མི། ཞེས་པས་ཕྱག་བྱ། ཨོཾ་ཨཱ་ཧཱུཾ་མཆོད་པ་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཅེས་བྱིན་གྱིས་བརླབས་ལ་
ཨོཾ་པྲ་ཝ་ར་སང་ཀ་རཾ་པྲ་ཏཱིཙྪ་ར་སེ་སཱཧཱ། ཞེས་པས་ཞབས་བསིལ་དང། ཨོཾ་བཛྲ་པུཥྤེ་ཧཱུཾ། ཨོཾ་བཛྲ་དྷཱུ་པེ་ཧཱུཾ། ཨོཾ་བཛྲ་ཨཱ་ལོ་ཀེ་ཧཱུཾ། ཨོཾ་བཛྲ་གནྡྷེ་ཧཱུཾ། ཨོཾ་བཛྲ་ནཻ་བི་དྱ་ཧཱུཾ། ཨོཾ་བཛྲ་ཤཔྟ་ཧཱུཾ། ཞེས་མཆོད་པ་ལྔ་རོལ་མོ་དང་
བཅས་པས་མཆོད། དབང་མེད་བདག་གིས་མི་དགེ་བགྱིས་པ་དང། །རྗེས་སུ་ཡི་རང་ཡང་ན་བགྱིད་སྩལ་གང། །དེ་དག་ཐམས་ཅད་བྱང་ཆུབ་མཆོག་གི་ནི། །སྤྱན་སྔར་ད་ལྟ་མ་ལུས་སོ་སོར་བཤགས། །བདེ་གཤེགས་
སྲས་ཀྱི་ཚོགས་གཉིས་ཟབ་པ་དང། །རྒྱ་ཆེར་འགྲོ་བ་མ་ལུས་པ་ཡི་དོན། །སྒྲུབ་པར་བྱེད་དང་དེ་ལས་གཞན་ལ་ཡང། །རྟག་ཏུ་བདག་ནི་རྗེས་སུ་ཡི་རང་ངོ། །ཐུགས་རྗེས་ཁྱབ་པའི་ཐུགས་དང་ལྡན་མགྱུར་ཅིང། །བློ་གྲོས་སྡིག་
[131A]༄༅། །བྲལ་གཏི་མུག་ཚོགས་ཀུན་བཅོམ། །མ་ལུས་རིགས་ཀྱི་པདྨའི་ནང་བཞུགས་པའི། །བདེ་བར་གཤེགས་པ་རྣམས་ལ་སྐྱབས་སུ་མཆི། །བློ་མཆོག་རྣམས་ཀྱི་ཀུན་དགའ་ར་བ་སྟེ། །དམན་
པའི་འཇིགས་པ་རྣམས་ཀྱི་རྒྱལ་བྱེད་ཚལ། །སྲིད་པའི་འབྱོར་པ་ཟིལ་གྱིས་གནོན་པའི་མཆོག་གསུང་མཆོག་ཆོས་ལ་བདག་ནི་སྐྱབས་སུ་མཆི། །འདོད་ཆགས་ལ་སོགས་སྦྲུལ་གྱི་དུག་བཅོམ་ཞིང། །བློ་
གྲོས་རྣམ་རྒྱལ་ཐུགས་རྗེ་ཆེར་ལྡན་པའི། །བརྟུལ་ཞུགས་དབང་པོའི་ཚོགས་ལ་སྐྱབས་མཆི་ཞིང། །སྲིད་དང་བྲལ་བ་རྣམས་ལ་བདག་ཕྱག་འཚལ། །རྒྱུ་ཡི་རྗེས་ལ་བདག་པོའི་ཡུལ་བདག་ཉིད། །འབྲས་
བུའི་སྟོབས་ཀྱིས་དགྲ་ལས་རྒྱལ་གྱུར་པ། །སྙིང་རྗེའི་རྩ་བ་ཟུག་ཅིང་ཡང་དག་རྟོགས། །མཉམ་མེད་བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་བརྙེས་རིང་པོ་མ་ལོན་པའི། །རྒྱལ་བ་རྣམས་ལ་
འཁོར་ལོ་བསྐོར་བར་བསྐུལ། །མྱ་ངན་འདའ་བཞེད་མགོན་པོ་སྲས་དང་བཅས། །མཐའ་ཡས་བསྐལ་པའི་བར་དུ་བཞུགས་པར་གསོལ། །བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་འདིར་ནི་
མྱུར་དུ་སངས་རྒྱས་ཤོག་འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང། །སེམས་ཅན་སྡུག་བསྔལ་མང་པོས་གཟིར་ལས་སྒྲོལ། །ཚོགས་ཞིང་རྣམས་རང་བཞིན་གྱི་གནས་སུ་གཤེགས་པར་གྱུར། ཨོཾ་སྭ་

[131B] བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པའི་སྟོང་པར་གྱུར། སྟོང་པའི་ངང་ལས་དེ་བཞིན་གཤེགས་པའི་ཡི་གེ་བརྒྱ་པའི་གདངས་ནམ་མཁར་གྲག་པ་ཡོངས་སུ་གྱུར་པ་
ལས༑ ཟླ་བའི་སྟེང་དུ་ཡི་གེའི་གཟུགས་འོད་ཟེར་ལྔ་འཕྲོ་བ་ལས་དེ་བཞིན་གཤེགས་པའི་རིགས་ཀྱི་ཕྱག་མཚན་གྱི་ལྟེ་བར་ས་བོན་སྔགས་ཕྲེང་གིས་བསྐོར་བར་གྱུར། དེ་ལས་འོད་ཟེར་དང་ལྷའི་ཚོགས་འཕྲོས། དོན་
གཉིས་བྱས། འདུས། ཟླ་བ་ཕྱག་མཚན་ས་བོན་དང་བཅས་པ་ཡོངས་སུ་གྱུར་པ་ལས། མཾ་ལྗང་གུ་ལས་བྱུང་བའི་པདྨ་འདབ་མ་བརྒྱད་པའི་ལྟེ་བར་མཾ་གྱིས་མཚན་པ་ལ་གནས་པའི་ཟླ་བའི་སྟེང་དུ། བཅོམ་ལྡན་འདས་
དམ་ཚིག་གསུམ་བཀོད་པའི་རྒྱལ་པོ་སྐུ་མདོག་གསེར་བཙོ་མ་ལྟ་བུ། མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུས་སྤྲས་པ། ཞལ་གཅིག་ཕྱག་གཉིས་ཆོས་འཆད་ཀྱི་ཕྱག་རྒྱ་ཅན། འོད་ཟེར་རབ་ཏུ་
འབར་བའི་དབུས་ན་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་གཡས་སུ་བྱང་ཆུབ་སེམས་དཔའ་རྡོ་རྗེ་འཛིན་སྐུ་མདོག་སྟོན་ཀའི་འདམ་བུ་ལྟར་སེར་སྐྱ། ཕྱག་གཉིས་ཀྱིས་རྡོ་རྗེ་བཟུང་ནས་སྙིང་གར་ཐལ་མོ་སྦྱར་བ་
གཡོན་དུ་བྱང་ཆུབ་སེམས་དཔའ་རྡོ་རྗེ་འཛིན་ཆེན་པོ་སྐུ་མདོག་སེར་པོ། གཡས་ནོར་བུ་བཟང་པོ་བསྣམས་པ། མཆན་ཁུང་གཡོན་པས་དུང་བཟུང་བ། གཡས་ཀྱི་མདུན་དུ་ཁྱེའུ་མཐའ་ཡས་ཁྲོ་བོའི་ཆ་བྱད་ཅན། སྐུ་

[132A]༄༅། །མདོག་དམར་པོ་མེ་ཏོག་པ་ལ་ཤ་ལྟ་བུ། གཡས་བཤན་པའི་ཟངས་གྲི་དང། གཡོན་ཀ་པཱ་ལ་མེ་ཏོག་གི་ཚོགས་ཀྱིས་གང་བ་འཛིན་པ། སྦྲུལ་དཀར་པོའི་མཆོད་ཕྱིར་ཐོགས་འཆང་བ་
གཡོན་གྱི་མདུན་དུ་བུ་མོ་མཐའ་ཡས་ཞི་བའི་ཆ་བྱད་ཅན། སྐུ་མདོག་ལྗང་གུ་དུར་པའི་མྱུ་གུ་ལྟ་བུ། གཡས་པའི་ཐལ་མོས་རང་གི་གཙོ་བོ་ལ་ཕྱག་འཚལ་ཞིང། གཡོན་པས་པདྨ་བསྣམས་པ། བཞི་གའང་ཞལ་
གཅིག་ཕྱག་གཉིས་པ། རྒྱན་ཐམས་ཅད་ཀྱིས་བརྒྱན་པའོ། །བྱ་སྤྱོད་ཀྱི་སློབ་དཔོན་མཁས་པ་ཆེན་པོ་འགའ་ཞིག་དང། ཁྱད་པར་འདིའི་སྒྲུབ་ཐབས་ཀྱི་གཞུང་ལྟར་ཡེ་ཤེས་དགུག་གཞུག་མཆོད་བསྟོད་
སོགས་མ་བྱས་པར་བཟླས་སྒོམ་ལ་ཆིག་དྲིལ་བྱས་ཀྱང་ལགས། ཡང་དེ་དག་བྱེད་པར་འདོད་པས། ལྷ་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། བདག་ཉིད་
ཀྱི་ཐུགས་ཀའི་ཧཱུཾ་གིས་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། བཛྲ་ས་མ་ཡ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་
ལས་འོད་ཟེར་འཕྲོས། བླ་མ་ཡི་དམ་དཀོན་མཆོག་གསུམ་གྱི་ལྷ་ཚོགས་སྤྱན་དྲངས། བདག་ཉིད་ལ་ཐིམ་པས་སྐྱབས་གནས་ཀུན་འདུས་ཀྱི་ངོ་བོར་གྱུར། དེ་ནས་བྱིན་གྱིས་བརླབས་པའི་མཆོད་པ་འབུལ་

[132B] ཡང་ན་ཞབས་བསིལ་ནས་རོལ་མོའི་བར་གྱིས་མཆོད་ནས། མགོན་པོ་ཐུགས་རྗེ་ཆེ་ལྡན་པ། ཞེས་སོགས་ཀྱིས་བསྟོད། དེ་ནས་རང་གི་སྙིང་གའི་ཟླ་བའི་སྟེང་
དུ་ས་བོན་ཡི་གེ་ཏྲཻཾ་ལས་ཁ་དོག་སྣ་ལྔའི་འོད་ཟེར་འཕྲོས། བཅོམ་ལྡན་འདས་འཁོར་བཅས་མདུན་གྱི་ནམ་མཁར་སྤྱན་དྲངས་ཏེ། མཆོད་པ་རྣམ་ལྔ་ཕུལ་ལ། ཐོག་མེད་ནས་བསགས་པའི་སྡིག་སྒྲིབ་དག་པར་བྱ་
བའི་ཕྱིར། ལྷའི་སྐུ་སྒྱུ་མ་ལྟ་བུ་ལ་དམིགས་ཏེ། བདག་མདུན་གཉིས་ཀའི་ཐུགས་ཀའི་ས་བོན་ལ་བསྐོར་བའི་སྔགས་ཕྲེང་གི་འོད་ཟེར་དང་ལྷའི་ཚོགས་འཕྲོས། དོན་གཉིས་བྱས། ཚུར་འདུས། སྙིང་གའི་ས་བོན་
ལ་ཐིམ་པའི་སྤྲོ་བ་དང་བསྡུ་བའི་མཛད་པ་ཅན་དུ་གྱུར་པར་བསམས་ལ། ཨོཾ་ན་མ་སྟྲཻ་ཡ་དཧྭི་ཀཱ་ནཱཾ་ཏ་ཐཱ་ག་ཏཱ་ནཱཾ། སརྦ་ཏྲ་ཨ་པྲ་ཏི་ཧ་ཏཱ་བཱཔྟི་དྷརྨ་ཏཱ་བཱ་ལི་ནཱཾ། ཨཾ་ཨ་ས་མ་ས་མ་ས་མནྟ་ཏོ་ཨ་ནནྟ་ཏཱ་བཱཔྟི་ཤཱ་ས་ནི། ཧ་ར་
ཧ་ར༑ སྨ་ར་སྨ་ར་ཎ། བི་ག་ཏ་རཱ་ག་བུདྡྷ་དྷརྨ་ཏེ། ས་ར་ས་ར་ས་མ་བ་ལཱ། ཧ་ས་ཧ་ས། ཏྲ་ཡ་ཏྲ་ཡ། ག་ག་ན་མཧཱ་བ་ར་ལཀྵ་ཎེ། ཛཱ་ལ་ཛཱ་ལ་ན་སཱ་ག་རེ་སཱཧཱ། ཞེས་པ་དེ་བཞིན་གཤེགས་པའི་ཡི་གེ་བརྒྱ་པ་སྟེ་བཅོམ་
ལྡན་འདས་ཀྱིའོ།། ཨོཾ་བཾ་བཛྲ་དྷ་ར་ཡེ་སཱཧཱ། ཨོཾ་མཾ་མཧཱ་བཛྲ་དྷ་རོང་བྷ་བ་ཡེ་སཱཧཱ། ཨོཾ་ཊཾ་ཊཀྐི་ཡེ་སཱཧཱ། ཨོཾ་ནཾ་ནན་དཧི་ཀ་ཡེ་སཱཧཱ། འཁོར་རྣམས་ཀྱིའོ།། མཇུག་ཏུ། དགེ་བ་འདི་ཡིས་མྱུར་དུ་བདག་དམ་ཚིག་

[133A]༄༅། །གསུམ་བཀོད་འགྲུབ་གྱུར་ནས། ཅེས་སོགས་ཀྱིས་དགེ་བ་བསྔོའོ། །དེ་ལྟར་བསྙེན་པ་སྔོན་དུ་བཏང་ནས། རྒྱུ་སྐར་རྒྱལ་ལ་སྨྱུང་བར་གནས་ཤིང་གཙང་སྦྲ་དང་ལྡན་པས་སྟོང་ཕྲག་བཅུ་གཉིས་
བཟླས་ན་ལས་ཀྱི་སྒྲིབ་པ་ཇི་སྙེད་ཐམས་ཅད་ཟད་པར་འགྱུར་ཞིང། འཆི་ཀར་ཆོ་ག་འདི་ཉིད་ཀྱིས་བཟླས་ན་བཅོམ་ལྡན་འདས་ཀྱི་ཞལ་མངོན་སུམ་དུ་སྟོན་པ་སོགས་ཕན་ཡོན་བསམ་གྱིས་མི་ཁྱབ་པ་གསུངས་ཤིང་
གཞན་ཡང། བཟང་སྤྱོད་ཡི་དམ་བཅས་པ་ཡི། །ཆོ་ག་ཡིས་ནི་འདི་བཟླས་ན། །ཐར་པ་ངེས་པར་སྐྱེད་བྱེད་ན། །འཆི་བ་བླུ་བ་སྨོས་ཅི་དགོས། ཅེས་གསུངས་སོ། །བཅོམ་ལྡན་དམ་ཚིག་གསུམ་བཀོད་རྒྱལ་པོ་ཡི། །
སྒྲུབ་ཐབས་བསམ་འཕེལ་དབང་གི་རྒྱལ་པོ་འདི། །བློ་ལྡན་སྐྱེ་བོ་འགའ་ལ་ཕན་པའི་ཕྱིར། །བློ་བཟང་ཆོས་ཀྱི་རྒྱལ་མཚན་ཞེས་བྱས་བཀོད། །དེ་ལས་འོངས་པའི་རྣམ་དཀར་དགེ་བའི་ཚོགས། །མཁའ་ལྟར་
ཡངས་པ་གང་ཞིག་ཐོབ་པ་དེས། །སྡུག་བསྔལ་གསུམ་གྱིས་མནར་བའི་འགྲོ་བ་ཀུན། །འདྲེན་པའི་དེད་དཔོན་མཆོག་ཏུ་བདག་གྱུར་ཅིག་ཅེས་བཅོམ་ལྡན་འདས་དམ་ཚིག་གསུམ་བཀོད་པའི་རྒྱལ་པོའི་
སྒྲུབ་ཐབས་འདི་ཡང། ཆོས་ཀྱི་རྗེ་སྐུ་སྐྱེ་བློ་བཟང་མཆོག་ལྡན་གྱིས་ཡང་ཡང་ནན་ཆེར་གསོལ་བ་བཏབ་པ་ལ་བརྟེན་ནས། སློབ་དཔོན་ཆེན་པོ་ཀེ་ལ་དྷ་ར་ཎ་དཧིས་མཛད་པའི་ཡི་གེ་བརྒྱ་པའི་སྒྲུབ་ཐབས་ཇི་ལྟ་

[133B] ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།། །། །སསྟི། འདིར་སངས་རྒྱས་བཅོམ་ལྡན་
འདས་སྨན་པའི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་བསྒོམ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་
བྱ༑ དེའི་ཕྱིར་དུ་ལམ་ཟབ་བླ་མའི་རྣལ་འབྱོར་བསྒོམ་པར་བྱའོ་སྙམ་པ་གསུམ་སོགས་བྱ། དེ་ནས་འདི་ལྟར། མདུན་གྱི་ནམ་མཁར་ནོར་བུའི་རྒྱན་མཛེས་པའི། །གཉིས་འཐུང་དབང་པོས་བཏེག་པའི་རིན་ཆེན་
ཁྲི༑ ༑ཡིད་འོང་ཆུ་སྐྱེས་རི་བོང་འཛིན་པའི་སྟེང། །རྩ་བའི་བླ་མ་བདེ་གཤེགས་སྨན་གྱི་བླ། །བཻཌཱུརྱ་ཡི་འོད་ཀྱི་རྒྱལ་པོ་ནི། །སྐུ་མདོག་སྔོན་པོ་མཚན་དཔེའི་གཟི་འོད་འབར། །དགྱེས་པའི་འཛུམ་ལྡན་ཞལ་
གཅིག་ཕྱག་གཉིས་པ། །ཕྱག་གཡས་ཉོན་མོངས་ནད་སེལ་ཨ་རུ་རས། །རབ་མཛེས་འདོད་དགུའི་མཆོག་སྦྱིན་ཕྱག་རྒྱ་ཅན། །གཡོན་པ་མཉམ་གཞག་སྟེང་ན་ལྷུང་བཟེད་བསམས། །གསེར་འོད་དང་འདྲེས་
པདྨ་རཱ་ག་ཡི། །མདངས་ལྡན་ཆོས་གོས་གསུམ་གྱི་ལྷབ་ལྷུབ་གཡོ། །ཡིད་འཕྲོག་འཇའ་ཚོན་སྣ་ལྔས་བསྐོར་བའི་དབུས། །མི་ཕྱེད་རྡོ་རྗེའི་སྐྱིལ་ཀྲུང་ཚུལ་གྱིས་བཞུགས། །ཉི་ལྟར་གསལ་བྱེད་ཟླ་ལྟར་སྣང་

[134A]༄༅། །བྱེད་སོགས། །འཁོར་ཚོགས་རྒྱ་མཚོས་བསྐོར་བའི་གནས་གསུམ་དུ། །ཨོཾ་ཨཱ་ཧཱུཾ་མཚན་ཧཱུཾ་གི་འོད་ཟེར་གྱིས། །ཡེ་ཤེས་པ་རྣམས་སྤྱན་དྲངས་རོ་གཅིག་གྱུར། དེ་ནས། ཚད་མེད་ཐུགས་
རྗེས་བསྐྱོད་པའི་འོད་ཟེར་གྱིས། །བདག་བློའི་མ་རིག་མུན་པ་སེལ་མཛད་ཅིང། །མཆོག་དང་ཐུན་མོང་དངོས་གྲུབ་ཀུན་སྩོལ་བའི། །རྩ་བརྒྱུད་བླ་མ་རྣམས་ལ་ཕྱག་འཚལ་ལོ། །ཐུགས་རྗེ་ཀུན་ལ་སྙོམས་
པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་ལོ། །སྟོན་པ་བླ་མེད་སངས་རྒྱས་རིན་པོ་ཆེ། །
སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །མཆོད་ཚོགས་ཀུན་འབུལ་སྡིག་ལྟུང་སོ་སོར་བཤགས། །དགེ་ལ་ཡི་རང་
ཆོས་འཁོར་བསྐོར་དུ་གསོལ། །མྱ་ངན་མི་འདའ་བཞུགས་གསོལ་འདིས་མཚོན་པའི། །དགེ་ཚོགས་མ་ལུས་བྱང་ཆུབ་ཆེན་པོར་བསྔོ། དེ་ལྟར་ཡན་ལག་བདུན་པ་ཕུལ་ཏེ། རྩེ་གཅིག་ཏུ་གདུང་ཤུགས་
དྲག་པོས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་བརྒྱ་སྟོང་

[134B] དེའི་ཚེ་དམིགས་པ་སྨན་པའི་རྒྱལ་པོའི་སྐུའི་ཆ་ཐམས་ཅད་ལས་བདུད་རྩི་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ལ་ཞུགས་པས་སྡིག་སྒྲིབ་ནད་གདོན་
ཐམས་ཅད་དག་ནས། སྨན་པའི་རྒྱལ་པོའི་བྱིན་རླབས་ཞུགས་པར་བསམས། སླར་ཡང་གསོལ་བ་བཏབ་པས་སྨན་པའི་རྒྱལ་པོའི་སྐུ་གཉིས་པ་ཞིག་ཆད། རང་ལ་ཐིམ་པས་རང་དང་མདུན་བསྐྱེད་གཉིས་ཀའི་
ཐུགས་ཀར་སྔགས་ཕྲེང་བཀོད་པའི་སྤྲོ་བསྡུའི་དམིགས་པ་དང་བཅས་པས། གཟུངས་རིང་དང། ཁྱད་པར། ཨོཾ་བཧཻ་ཥ་ཛྱེ་བཧཻ་ཥ་ཛྱེ་མཧཱ་བཧཻ་ཥ་ཛྱེ་བཧཻ་ཥ་ཛྱེ་ས་མུཏྒ་ཏེ་སཱཧཱ། ཞེས་པའི་གཟུངས་བརྒྱ་སྟོང་ཁྲི་འབུམ་སོགས་
བཟླ༑ མཇུག་ཏུ། དགེ་བ་འདི་ཡིས་མྱུར་དུ་བདག་སྨན་པའི་རྒྱལ་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་སོགས་བསྔོ་བ་སྨོན་ལམ་བྱའོ། །དེ་ལྟར་ཉིན་རེ་བཞིན་ཉམས་
སུ་བླངས་ན་གནས་སྐབས་བར་ཆད་སེལ་ཞིང། མཐར་ཐུག་བདེ་བ་ཅན་དང་བཻ་ཌཱུརྱའི་ཞིང་དུ་སྐྱེ་བའི་ཕན་ཡོན་བསམ་གྱིས་མི་ཁྱབ་པ་འབྱུང་བར་གསུངས་སོ། །སྙིགས་དུས་འགྲོ་བ་མགོན་མེད་རྣམས། །ཉོན་
མོངས་ནད་ཀྱི་གདུང་སེལ་གཉེན། །སྟོན་མཆོག་སྨན་པའི་རྒྱལ་པོ་ཡི། །སྒྲུབ་ཐབས་ཕན་དང་བདེ་བ་ཡི། །བདུད་རྩི་འཛག་པའི་ཟླ་ཤེལ་འདི། །འཚོ་བྱེད་ནང་སོ་བྱང་ངོས་པས། །ནན་གྱིས་བསྐུལ་བའི་བསེར་བུ་ཡིས། །

[135A]༄༅། །ཆོས་ཀྱི་རྒྱལ་མཚན་རྣམ་དཔྱོད་ཀྱི། །པདྨོར་རེག་པའི་དྲི་བསུང་ཡིན། །དགེ་བས་མར་གྱུར་འགྲོ་བ་ཀུན། །སྒྲིབ་གཉིས་ནད་ལས་གྲོལ་གྱུར་ཅིག་ །། ༄༅། །ཨོཾ་ན་
མོ་བྷ་ག་ཝ་ཏེ། བཧཻ་ཥ་ཛྱེ་གུ་རུ་བཻ་ཌཱུརྱ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀ་སཾ་བུདྡྷ་ཡ། ཏདྱ་ཐཱ། ཨོཾ་བཧཻ་ཥ་ཛྱེ་བཧཻ་ཥ་ཛྱེ་མཧཱ་བཧཻ་ཥ་ཛྱེ་བཧཻ་ཥ་ཛྱ་རཱ་ཇ་ས་མུད་ག་ཏེ་སཱཧཱ། སྨན་བླའི་གཟུངས་རིང་བ་གཟུངས་འབུམ་པར་
མ་དག་པ་ཇི་བཞིན་ནོ། །གཟུངས་ཐུང་ཡང་གཟུངས་འབུམ་ལྟར་ན། ཨོཾ་བཧཻ་ཥ་ཛྱེ་བཧཻ་ཥ་ཛྱེ་མཧཱ་བཧཻ་ཥ་ཛྱེ་བཧཻ་ཥ་ཛྱེ་ས་མུད་ག་ཏེ་སཱཧཱ། ཞེས་པ་ཡིན། ཡང༑ ཡོངས་གྲགས་ལ། ཨོཾ་བཧཻ་ཥ་ཛྱེ་བཧཻ་ཥ་ཛྱེ་རཱ་ཛ་ས་མུད་ག་ཏེ་
སཱཧཱ༑ ཞེས་པ་ཡིན་ཅིང་མ་དག་པ་ཡང་མེད། དེས་ན་སྨན་གཏོང་བའི་སྔགས་གཟུངས་ཐུང་སྔ་མ་དང། ཕྱི་མ་སྨན་བླའི་གཟུངས་ཐུང་དུ་བྱས་ན་ལེགས་སམ་སྙམ། ཡི་གེའི་སྡེབ་ཀྱང་འགའ་ཞིག་ཏུ། བཧཻ་ཥ་ཛྷེ་
ཞེས་ཛ་ལ་ཧ་བཏགས་པ་ཡང་མང་པོ་འདུག་ཀྱང། གཟུངས་འབུམ་དུ་ཛྱེ་ཞེས་པ་ཡོད་པ་ལྟར་ལེགས། ཡང་དེ་བཞིན་གཤེགས་པ་སྤྱིའི་སྙིང་པོ་བཟླ་འདོད་ན། ན་མཿ་སརྦ་ཏ་ཐཱ་ག་ཏ་ཧྲྀ་ད་ཡ་ཨ་ནུ་ག་ཏེ། ཨོཾ་ཀུ་རུཾ་
གི་ནི་སཱཧཱ། ཞེས་པ་སྟེ་སངས་རྒྱས་ཐམས་ཅད་ཀྱི་སྙིང་པོ་བྱིན་རླབས་ཅན་ཁུངས་བཙུན་ཡིན་ཅིང། དག་པར་ཡང་ཡོད་དོ།། །།ལྷ་བཅས་འདྲེན་པ་མཉམ་མེད་སྨན་གྱི་བླ། །དྲང་སྲོང་

[135B] །མཆོག་གསུམ་མཁའ་འགྲོ་ཆོས་བསྲུང་ཐམས་ཅད་ལ། །ཟག་མེད་རྒྱ་ཇ་བདུད་རྩིའི་མཆོད་པ་འབུལ། །དགྱེས་ཤིང་བཞེས་ནས་བདག་སོགས་འགྲོ་བ་ཀུན། །ཚེ་རིང་ནད་མེད་
བདེ་སྐྱིད་ལོངས་སྤྱོད་ལྡན། །ཉོན་མོངས་དུག་གསུམ་ནད་ཀུན་ཞི་བ་དང། །མཆོག་དང་ཐུན་མོང་དངོས་གྲུབ་མ་ལུས་སྩོལ། །ཡང་སྨན་ཟ་བའི་ཚེ། གཟུངས་ཐུང་སྔ་མ་བཟླས་ནས། མཆོག་གསུམ་ཁྱད་པར་བདེ་
གཤེགས་སྨན་གྱི་བླ། །དྲང་སྲོང་གྲུབ་པ་རྣམས་ཀྱི་ཐུགས་རྗེ་དང། །བདེན་པས་སྨན་འདི་ནད་རྣམས་ཀུན་འཇོམས་པའི། །འཆི་མེད་བདུད་རྩིའི་མཆོག་ཏུ་འགྱུར་བར་ཤོག་འདི་དག་གསོ་བ་རིག་པ་དང། །རྒྱུད་སྡེ་
འཛིན་པའི་སྔགས་རམ་པ། །ས་ཆེན་དགེ་སློང་དར་རྒྱས་ཀྱིས། །བསྐུལ་ཚེ་བློ་བཟང་ཆོས་རྒྱན་གྱིས། །སྨྲས་པའི་དགེ་བས་མ་རྣམས་ཀུན། །བཞི་བརྒྱ་རྩ་བཞིའི་ནད་རྣམས་ཀྱི། །འབྱུང་གནས་དུག་གསུམ་དྲུངས་
ཕྱུང་སྟེ། །སྐུ་གསུམ་མངོན་དུ་འགྱུར་བར་ཤོག་ །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། འཕགས་པ་ཉེ་བར་འཁོར་གྱིས་ཞུས་པའི་མདོ་ལས་གསུངས་པ། སྡིག་པའི་གཉེན་པོ་སྟོབས་བཞི་
ཡོངས་རྫོགས་ཚང་བ། སངས་རྒྱས་སོ་ལྔའི་ཆོ་ག་བྱེད་པར་འདོད་པས། མགོན་པོ་གསེར་གླིང་པའི་རྣམ་ཐར་བཞིན་སྦྱོར་བའི་ཆོས་དང། དཀོན་མཆོག་གི་རྟེན་དང། མཆོད་པའི་ཚོགས་ལེགས་པར་སྦྱར་ནས་
[136A]༄༅། །སྐྱབས་འགྲོ་སེམས་བསྐྱེད་ཚད་མེད་བཞི་རྒྱུད་དང་འདྲེས་ངེས་སྔོན་དུ་བཏང། ཁྱད་པར་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་འཕང་ཐོབ་
པར་བྱ། དེའི་ཕྱིར་དུ་བདེ་བར་གཤེགས་པ་སོ་ལྔ་ལ་མཆོད་བསྟོད་སྔོན་དུ་འགྲོ་བའི་སྒོ་ནས་སྡིག་པ་བཤགས་པའི་ཆོ་ག་ལ་འཇུག་པར་བྱའོ་སྙམ་པ་གསུམ་མམ་བདུན་སོགས་བྱ། དངོས་གཞི་ནི་འདི་ལྟར་
   ༈    །བསོད་ནམས་ཡེ་ཤེས་ལས་གྲུབ་ཅི་འདོད་པར། །འཆར་བའི་རིན་ཆེན་རང་བཞིན་ས་ཡི་གཞི། །ག་བུར་ཙནྡན་སྦྲུལ་སྙིང་དྲི་ལྡན་པའི། །པདྨ་ཨུཏྤལ་ཀུ་མུ་ད་ལ་
སོགས། །ལྷ་རྫས་མཛེས་པའི་མེ་ཏོག་གཅལ་དུ་བཀྲམ། །ལོ་མ་མེ་ཏོག་འབྲས་བུས་གཡུར་ཟ་བའི། །ལྗོན་ཤིང་ཕྲེང་བ་ཡིད་བཞིན་མཚོ་ཡིས་བརྒྱན། །སྤྲུལ་པའི་བྱ་ཚོགས་ཆོས་ཀྱི་གསུང་སྙན་བསྒྱུར། །ཀུན་
བཟང་མཆོད་སྤྲིན་རྒྱ་མཚོས་གང་བའི་དབུས། །གཞལ་མེད་ཕོ་བྲང་གྲུ་བཞི་སྒོ་བཞི་པའི། །ལྟེ་བ་གཡས་གཡོན་ཤར་ལྷོ་ནུབ་བྱང་དུ། །སེང་ཁྲི་པད་ཟླའི་གདན་གསུམ་བརྒྱད་བཞིས་བརྒྱན། །དབུས་སུ་བདག་
ཅག་སྟོན་པ་ཤཱཀྱའི་གཙོ། །གསེར་གྱི་མདོག་ཅན་ས་གནོན་མཉམ་གཞག་མཛད། །དེ་ཡི་གཡས་གཡོན་རྡོ་རྗེའི་སྙིང་པོ་དང། །རིན་ཆེན་འོད་འཕྲོ་ཤར་ཕྱོགས་གཡས་བསྐོར་གྱིས། །ཀླུ་དབང་རྒྱལ་པོ་ནས་

[136B] །ལྷོ་ཕྱོགས་དཔལ་བྱིན་གཟི་བརྗིད་མཐའ་ཡས་བར། །ནུབ་ཕྱོགས་འོད་དཔལ་ནས་བཟུང་དྲན་པའི་དཔལ། །བྱང་ཕྱོགས་མཚན་དཔལ་ནས་བཟུང་རི་དབང་རྒྱལ། །སྟོན་པ་མཆོག་དང་བདེ་གཤེགས་
ཀླུའི་དབང་ཕྱུག་མ་གཏོགས་རིམ་བཞིན་རིགས་ལྔའི་རྣམ་པ་ཅན། །རེ་རེའང་འཕགས་ཚོགས་རབ་འབྱམས་འཁོར་གྱིས་བསྐོར། །གང་འདུལ་ངོ་མཚར་མཛད་པའི་ཟློས་གར་གྱིས། །ཆོས་དབྱིངས་རྒྱས་པར་འགེངས་
ཤིང་བཞུགས་པར་བསམ། །ཡང་ན་འདི་ལྟར་གསལ་གདབ། མདུན་གྱི་ནམ་མཁར་ཀུན་ཏུ་བཟང་པོ་ཡི། །རྣམ་ཐར་ལས་བྱུང་མཆོད་སྤྲིན་འཁྲིགས་པའི་དབུས། །ནོར་བུའི་སེང་ཁྲི་པདྨ་ཟླ་བའི་སྟེང། །ཁམས་གསུམ་འགྲོ་
བའི་བླ་མ་ཤཱཀྱའི་གཙོ། །གསེར་གྱི་ལྷུན་པོ་ཉིན་བྱེད་བྱེ་བའི་འོད། །ཀུན་ནས་འཕྲོ་བ་ཇི་བཞིན་མཛེས་པར་བཞུགས། །སྟོན་པའི་དབུ་ཡི་གཡས་གཡོན་གཉིས་གཉིས་དང། །དེ་འོག་རིམ་བཞིན་ལྔ་ཕྲག་ཟུང་ལྡན་གསུམ།།
སྣ་ཚོགས་པད་མ་ཟླ་བའི་གདན་གྱི་སྟེང། །དེ་བཞིན་གཤེགས་པ་རྡོ་རྗེའི་སྙིང་པོ་ནས། །སངས་རྒྱས་རི་དབང་རྒྱལ་པོའི་བར་སོ་བཞི། །བདེ་གཤེགས་རིགས་ལྔའི་སྐུ་མདོག་ཕྱག་རྒྱ་ཅན། །རང་རང་རྒྱལ་སྲས་
ཉན་ཐོས་རང་རྒྱལ་དང། །བཀའ་སྡོད་རྒྱ་མཚོས་བསྐོར་ནས་བཞུགས་པར་བསྒོམས། །རྣམ་གཉིས་རང་རང་བློ་དང་བསྟུན་བྱས་ལ། །ཡེ་ཤེས་སྤྱན་དྲངས་བཟང་པོ་སྤྱོད་པ་དང། །སྤྱོད་འཇུག་ལས་གསུངས་

[137A]༄༅། །ཡན་ལག་བདུན་པ་ཕུལ། །སྟོབས་བཞིའི་རྣམ་པ་ཇི་བཞིན་གསལ་བའི་ངང། །ཕྱག་བཅས་ལྟུང་བཤགས་གསུམ་བདུན་ཉེར་གཅིག་གམ། །བརྒྱ་སྟོང་སོགས་བརྗོད་མཇུག་ཏུ་ཚོགས་ཞིང་
རྣམས། །བྱིན་གྱིས་བརླབ་ཕྱིར་དགྱེས་ཤིང་བདག་ལ་ཐིམ། །བདག་ཉིད་བསྟན་པའི་བདག་པོའི་ང་རྒྱལ་གྱིས། །ཐུབ་དབང་བདེ་གཤེགས་སྤྱི་ཡི་སྙིང་པོ་སོགས། །མ་ཡེངས་ལེགས་པར་བཟླས་མཐར་སྨོན་
ལམ་དང། །བསྔོ་བས་བརྒྱན་པས་མི་བཟད་སྡིག་ལྟུང་གི་མུན་ནག་ཀུན་འཇོམས་ཉི་མའི་མཆོག་ཏུ་གསུངས། །ཚུལ་འདི་མང་ཐོས་སྒྲུབ་ལ་བརྩོན་པ་ཡི། །སྡོམ་བརྩོན་སྙིང་སྟོབས་རྒྱ་མཚོས་ནན་ཏན་དུ། །བསྐུལ་ཚེ་བློ་
བཟང་ཆོས་ཀྱི་རྒྱལ་མཚན་གྱིས། །ཐམས་ཅད་མཁྱེན་པ་དཔལ་ལྡན་ཞི་བ་འཚོའི། །མདོ་མཆོག་སྦྱོར་བ་བཀའ་གདམས་གོང་མ་ཡི། །གནས་བརྟན་བསྒྲུབ་པའི་ཆོ་ག་བཞིན་བསྐྱར་བའི། །དགེ་བས་འགྲོ་
ཀུན་སྡིག་ལྟུང་འཆིང་བ་ལས། །རྣམ་གྲོལ་བླ་མེད་བྱང་ཆུབ་མྱུར་ཐོབ་ཤོག་ཅེས་པ་འདི་ཡང། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །། ༄༅། །ན་མོ་ལོ་ཀེ་
ཤྭ་རཱ་ཡ། ཐུགས་རྗེ་ཆེན་པོ་འཕགས་མཆོག་སྤྱན་རས་གཟིགས། །ལྔ་བརྒྱའི་གཙུག་རྒྱན་ཇོ་བོ་ཡབ་སྲས་དང། །བཀའ་དྲིན་མཉམ་མེད་རྩ་བའི་བླ་མ་ཡི། །ཞབས་ཀྱི་པདྨོར་གུས་པས་ཕྱག་བྱས་ཏེ། །

[137B] །རྒྱལ་སྲས་དཔའ་བོ་རྣམས་ཀྱི་ཐུགས་དམ་མཐིལ། །དུས་གསུམ་རྒྱལ་བ་མ་ལུས་གཤེགས་པའི་བཤུལ། །བློ་སྦྱོང་ཡང་སྙིང་བརྒྱ་བྱིན་སྤྱི་ནོར་བྲི། །དལ་འབྱོ་
རྙེད་དཀའ་མྱུར་དུ་འཇིག་འགྱུར་ཞིང། །ཤི་ནས་ངན་སོང་སྡུག་བསྔལ་མི་བཟོད་པས། །བསླུ་མེད་དཀོན་མཆོག་གསུམ་ལ་སྐྱབས་འགྲོ་ཞིང། །སྡིག་སྤོང་དགེ་བ་བསྒྲུབ་ལ་བརྩོན་པ་གཅེས། །སྡུག་བསྔལ་གསུམ་
གྱི་མདའ་ཆར་དྲག་འབབ་ཅིང། །ལས་ཉོན་ལྕགས་སྒྲོག་འཆིང་བས་དམ་བཅིངས་ནས། །མཐའ་མེད་འཁོར་བའི་བཙོན་རར་ཚུད་པ་ལས། །ཐར་འདོད་ངེས་འབྱུང་ཤུགས་དྲག་ཡང་ཡང་བསྐྱེད། །བདེན་འཛིན་
ཆང་གིས་མྱོས་པའི་སྣང་བ་ཀུན། །བདེན་སྟོང་མཉམ་གཞག་ནམ་མཁའི་རྣལ་འབྱོར་དང། །དེ་ལས་ལངས་ཚེ་གང་ཤར་སྣང་བ་རྣམས། །སྒྱུ་མ་རྨི་ལམ་ཆུ་ཟླ་ལྟ་བུར་བསྒོམ། །མཁའ་མཉམ་མར་གྱུར་འགྲོ་
བ་མ་ལུས་པ། །བདེ་བ་འདོད་ཀྱང་ཐབས་ལ་མི་མཁས་པས། །སྡུག་བསྔལ་བརྒྱ་ཡིས་གཙེས་པའི་ཚུལ་མཐོང་ནས། །བདག་གཞན་མཉམ་པ་ཉིད་དུ་བལྟ་བར་བྱ། །བདག་ཉིད་གཅེས་འཛིན་སྡུག་བསྔལ་
ཀུན་གྱི་སྒོ། །གཞན་རྣམས་གཅེས་འཛིན་ཡོན་ཏན་འབྱུང་གནས་སུ། །མཐོང་ནས་བདག་གཞན་བརྗེ་བའི་ཉམས་ལེན་ལ། །བརྩོན་པ་ལྷུར་ལེན་བྱེད་པ་གདམས་པའི་ཕུལ། །མར་གྱུར་འགྲོ་བའི་སྡིག་དང་

[138A]༄༅། །སྡུག་བསྔལ་ཀུན། རླུང་དང་ལྷན་ཅིག་རང་གི་སྙིང་ནང་སྡུད། །བདག་གི་བདེ་དགེ་རླུང་དང་ལྷན་ཅིག་ཏུ། །མར་གྱུར་འགྲོ་བ་རྣམས་ལ་ཡང་ཡང་གཏོང། །མ་རྣམས་བདེ་དང་འཕྲད་འདོད་
བྱམས་པ་དང། །སྡུག་བསྔལ་དག་དང་བྲལ་འདོད་སྙིང་རྗེ་དང། །བདག་གིས་ཁུར་དུ་འཁྱེར་བའི་ལྷག་བསམ་གྱིས། །དྲངས་པའི་བྱང་ཆུབ་སེམས་མཆོག་རྒྱུན་དུ་བསྒོམས། །སྣོད་བཅུད་སྡིག་པའི་འབྲས་བུས་ཡོངས་
གང་སྟེ། །མི་འདོད་སྡུག་བསྔལ་ཆར་ལྟར་བབས་གྱུར་ཀྱང། །ལྟས་ངན་གཡང་དུ་ལེན་པའི་མན་ངག་གིས། །རྐྱེན་ངན་བྱང་ཆུབ་ལམ་དུ་བསྒྱུར་བར་བྱ། །བསག་སྦྱངས་ལྟ་དང་གདན་ལ་མཆོད་པ་ཡིས། །
འཕྲལ་ལ་གང་ཐུག་བསྒོམ་ལ་སྦྱོར་བ་དང། ཆོས་ཀུན་སྙིང་པོ་སྟོབས་ལྔའི་ཉམས་ལེན་གྱིས། །དལ་འབྱོར་ཐོབ་པ་དོན་དང་ལྡན་པར་བྱ། །ཚུལ་འདིར་གོམས་པས་ཡིད་བདེ་དང་ལྡན་ཞིང། །སྐྱོན་རྣམས་སྤོང་
སོགས་བློ་སྦྱོང་དམ་ཚིག་དང། །བསླབ་བྱའི་རིམ་པ་རྣམས་ལ་ལེགས་བསླབས་ནས། །སྙིགས་མ་ལྔ་བདོ་བྱང་ཆུབ་ལམ་དུ་བསྒྱུར། །དེ་ལྟར་བསྒོམས་པས་ཚེ་འདིའི་ཆག་སྡང་དང། །རང་བདེ་འདོད་པའི་རྣམ་
རྟོག་རྒྱུན་བཅད་དེ། །སྒོ་གསུམ་དམ་པའི་ལམ་དང་མི་འབྲལ་བར། །བླ་མེད་རྫོགས་པའི་བྱང་ཆུབ་མྱུར་ཐོབ་ཤོག་ཅེས་བློ་སྦྱོང་དོན་བདུན་མའི་སྙིང་པོ་བརྒྱ་བྱིན་སྤྱི་བོའི་ནོར་བུ་ཞེས་བྱ་བ་འདི་ཡང། སྙེ་

[138B] ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།། །། ༄༅། །ན་མོ་ལོ་ཀེ་ཤྭ་རཱ་ཡ། བླ་མ་
མཆོག་དང་དབྱེར་མེད་པའི། །ཕྱག་ན་པདྨོའི་ཞབས་བཏུད་ནས། །འཁྱེར་སོ་གསུམ་གྱི་གདམས་ངག་གི་སྙིང་པོ་དྲིལ་ཏེ་བརྗོད་པར་བྱ། །རང་ཉིད་རྗེ་བཙུན་སྤྱན་རས་གཟིགས་དབང་དུ། །གསལ་བའི་ཐུགས་ཀའི་
ཧྲཱི་ཡིག་འོད་ཟེར་གྱིས། །སྣོད་བཅུད་སྐྱོན་རྣམས་མ་ལུས་སྦྱངས་བྱས་ཏེ། །སྣོད་ཀྱི་འཇིག་རྟེན་བདེ་བ་ཅན་གྱི་ཞིང། །བཅུད་ཀྱི་སེམས་ཅན་འཇིག་རྟེན་དབང་ཕྱུག་བསྒོམ། །དེ་ཡི་ངང་ནས་གཟུགས་སྣང་ཅི་ཤར་
ཡང། །འཕགས་མཆོག་པད་དཀར་འཛིན་པའི་སྐུར་བསྒོམ་པ། །སྣང་བ་སྐུ་ཡི་འཁྱེར་སོའི་རྣལ་འབྱོར་ཡིན། །བདག་ཉིད་ལྷར་གསལ་སྙིང་གའི་སྔགས་ཕྲེང་གི་འོད་ཟེར་སྤྲོ་བསྡུའི་ངང་ནས་ཡིག་དྲུག་བཟླ། །རྣ་བར་
བྱུང་དང་འབྱུང་འགྱུར་ལས་བྱུང་བའི། །སྙན་དང་མི་སྙན་ཅི་དང་ཅི་ཐོས་པ། །ཡིག་དྲུག་རང་སྒྲར་ལྷང་ལྷང་སྒྲོག་པར་བསམ། །སྒྲ་གྲག་གསུང་གི་འཁྱེར་སོའི་ཉམས་ལེན་ཡིན། །བརྗོད་མ་ཐག་པའི་འཁྱེར་སོ་གཉིས་
ཀྱི་དང། །ཆགས་སྡང་མི་དགེའི་རྣམ་རྟོག་རྒྱུན་བཅད་ནས། །འཁོར་འདས་ཆོས་ཀུན་སྒྱུ་མ་རྨི་ལམ་དང། །ཟབ་གསལ་སྣང་སྟོང་ཚོགས་པའི་རྣལ་འབྱོར་དང། །མར་གྱུར་འགྲོ་ལ་ཕན་བདེའི་སེམས་བསྐྱེད་དེ། །

[139A]༄༅། །སྟོང་ཉིད་སྙིང་རྗེའི་དབྱིངས་སུ་མཉམ་འཇོག་པ། །དྲན་རྟོག་ཐུགས་ཀྱི་འཁྱེར་སོའི་རྣལ་འབྱོར་ཡིན། །དེ་ལྟར་བསྒོམས་པས་རྫོགས་པའི་སངས་རྒྱས་ཀྱི། །སྐུ་གསུང་ཐུགས་ཀྱི་ཕུན་ཚོགས་
མྱུར་དུ་འཐོབ། །དེ་སྐད་སྨྲ་བ་མང་ཐོས་ཆོས་སྨྲ་བ། །བློ་བཟང་ཆོས་ཀྱི་རྒྱལ་མཚན་ཞེས་བྱ་བས། །མི་དབང་ཐུགས་དམ་ཟབ་མོ་སྤེལ་ཕྱིར་བཀོད། །དགེ་བས་འགྲོ་ཀུན་བྱང་ཆུབ་མཆོག་ཐོབ་ཤོག་ཅེས་པ་
འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། སྡིག་པ་བཤགས་པར་འདོད་པས། སྡིག་ལྟུང་གི་
གཉེན་པོ་ཟླ་མེད་པ། སྟོབས་བཞིའི་སྙིང་པོ་ཉམས་སུ་ལེན་ཚུལ་ནི། གནས་བྱི་དོར་བྱས་ཏེ། སྐུ་གསུང་ཐུགས་ཀྱི་རྟེན་བཀྲམ། མཆོད་པ་རྒྱས་པར་བཤམས། རང་ཉིད་སྟན་བདེ་བ་ལ་འདུག་སྟེ། སྐྱབས་
འགྲོ་སེམས་བསྐྱེད་ཁ་ཙམ་ཚིག་ཙམ་མ་ཡིན་པ་རྒྱུད་དང་འདྲེས་ངེས་ཅི་མང་བྱས་ལ། ཕྱོགས་དུས་ཀུན་ཁྱབ་སྐྱབས་གསུམ་བཀའ་སྡོད་བཅས། ཅེས་སོགས་ཀྱིས་སྤྱན་དྲངས། བླ་མ་དཀོན་མཆོག་གསུམ་
མདུན་གྱི་ནམ་མཁའ་གང་བར་བཞུགས་པར་བསམས་པ་ལ། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཕྱིར་བསྔོའོ། །ཞེས་བདུན་རྣམ་དག་དམིགས་

[139B] དེ་ནས་ཉེས་ཅན་ཁ་དྲག་པོ་ལ་རྟེན་འཆའ་བ་ལྟར། རང་གཞན་སེམས་ཅན་ཐམས་ཅད་ཀྱིས་ཐོག་མེད་ནས་བསགས་པའི་སྡིག་ལྟུང་དང། དེ་དག་གི་འབྲས་བུ་ངན་སོང་གསུམ་དང། འཁོར་
བའི་འཇིགས་པས་ཉེན་ནས། སྐྱབས་བསླུ་བ་མེད་པ། མདུན་གྱི་ནམ་མཁའི་བླ་མ་དཀོན་མཆོག་གསུམ་ལ་བློ་སྙིང་བྲང་གསུམ་གཏད་ནས། གཙོ་བོ་རྒྱལ་བ་འགྲོ་བའི་མགོན། ཞེས་སོགས་ལན་གསུམ་བརྗོད་པ་
ནི། བསྒྲུབ་པ་པོས་བསམ་ཤེས་ན། སྟོབས་གཞན་རྣམས་ཀྱང་ཚང་ཞིང། ཁྱད་པར་འདི་ཡན་རྟེན་གྱི་སྟོབས་གཙོ་ཆེ་བ་ཡིན་ནོ། །འདྲེན་པ་མཉམ་མེད་ཤཱཀྱའི་རྒྱལ་པོ་དང། །རྡོ་རྗེ་སྙིང་པོས་རབ་ཏུ་འཇོམས་པ་སོགས།།
སངས་རྒྱས་སོ་ལྔ་བདེ་གཤེགས་དཔའ་བོ་བདུན། །སྙིགས་མའི་མགོན་པོ་དེ་བཞིན་གཤེགས་པ་བརྒྱད། །བསྐལ་བཟང་འདྲེན་པ་ཐུབ་པའི་ཉི་མ་སྟོང། །མར་མེ་མཛད་དང་ཐུབ་དབང་བྱམས་མགོན་སོགས། །དུས་
གསུམ་རྒྱལ་བ་སྲས་བཅས་ཐམས་ཅད་ལ། །ཕྱག་འཚལ་མཆོད་ཅིང་སྙིང་ནས་སྐྱབས་སུ་མཆི། །བདག་ཅག་ངན་སོང་སྲིད་པའི་འཇིགས་ལས་སྐྱོབས། ཅེས་དེ་ལྟར་བསམ་པ་ཐག་པ་ནས་བརྗོད་པ་ནི། གཉེན་པོ་ཀུན་
ཏུ་སྤྱོད་པའི་སྟོབས་སོ། །ཕྱོགས་དུས་ཀུན་ཏུ་བཞུགས་པའི་རྒྱལ་རྣམས་དང། །ཐུགས་རྗེ་ཆེ་ལྡན་རྒྱལ་སྲས་དཔའ་བོ་རྣམས། །བརྩེ་བའི་ཐུགས་ཀྱིས་བདག་ལ་དགོངས་སུ་གསོལ། །བདག་གིས་ཐོག་མེད་དུས་

[140A]༄༅། །ནས་ད་ལྟའི་བར། །དུག་གསུམ་དབང་གིས་མཚམས་མེད་ཉེ་པ་ལྔ། །མི་དགེ་བཅུ་དང་མཆོག་གསུམ་དཀོར་ཕྲོགས་སོགས། །འཇིགས་རུང་ངན་སོང་གསུམ་དང་མི་ཁོམ་པའི། །གནས་སུ་སྐྱེ་
འགྱུར་མི་དགེ་སྡིག་པའི་ལས། །བཅས་དང་རང་བཞིན་ཁ་ན་མ་ཐོ་བ། །བགྱིས་དང་བགྱིད་སྩལ་རྗེས་སུ་ཡི་རང་བ། །གནོང་ཞིང་འགྱོད་པས་འཆབ་ཅིང་མི་སྦེད་པར། །འཇིགས་ཤིང་སྐྲག་པས་མགོན་པོ་རྣམས་ཀྱི་དྲུང།།
སྒོ་གསུམ་གུས་པས་ཐལ་མོ་སྦྱར་བྱས་ཏེ། །བསམ་པ་ཐག་པས་ཡང་དང་ཡང་དུ་བཤགས། །བརྩེ་བའི་ཐུགས་ཀྱིས་ནོངས་པར་བཟུང་དུ་གསོལ། ཞེས་བརྗོད་ཅིང་སེམས་པ་ནི། རྣམ་པར་སུན་འབྱིན་པའི་སྟོབས་
སོ། །ཕོངས་པའི་གཉེན་མཆོག་བསླུ་མེད་སྐྱབས་ཀྱི་ཕུལ། །དུས་གསུམ་བདེ་གཤེགས་སྲས་དང་བཅས་རྣམས་ལ། །མཆོག་ཏུ་གུས་པས་ཐལ་སྦྱར་གསོལ་བ་ནི། །ངན་སོང་ངན་འགྲོ་མི་ཁོམ་བརྒྱད་རྣམས་
སུ། །མི་འདོད་སྡུག་བསྔལ་སྣ་ཚོགས་འབྱུང་བའི་སྒོ། །ལུས་ངག་ཡིད་ཀྱི་སྡིག་ལྟུང་མི་དགེའི་ལས། །དེང་ནས་ཕྱིན་ཆད་ཤིན་ཏུ་ཕྲ་བ་ཡང། །མི་བགྱིད་སྲོག་དང་བསྡོས་ཏེ་ཡང་དག་སྡོམ། ཞེས་བརྗོད་
ཅིང་དོན་སེམས་པ་ནི། ཉེས་པ་ལས་སླར་ལྡོག་པའི་སྟོབས་བསྒྲུབ་པའི་ཉམས་ལེན་ནོ། །མཇུག་ཏུ་བསྔོ་བ་སྨོན་ལམ་གྱིས་རྒྱས་གདབ། བཟོད་པར་གསོལ་ཏེ། རྟེན་ཡོད་ཚེ་བརྟན་བཞུགས་དང་

[140B] གཞན་ཡང་རྡོ་རྗེ་སེམས་དཔའི་བསྒོམ་བཟླས་དང། སངས་རྒྱས་སོ་ལྔ་ལ་བརྟེན་པའི་ལྟུང་བཤགས་གཉིས་ཀ་ལ་ཡང་སྟོབས་བཞི་ཚང་བས། སྡིག་བཤགས་ཕུལ་དུ་བྱུང་བ་
ཡིན་པས་ཉམས་ལེན་འཚལ། ཕན་བདེའི་འོད་སྟོང་སྒྲིབ་བྱེད་ཅིང། །མི་བཟད་སྡུག་བསྔལ་གནམ་ལྕགས་ཀྱི། །མདའ་ཆར་སྟོང་འབེབས་སྡིག་ལྟུང་གི་སྤྲིན་སྟུག་ནག་པོ་དཀྲིགས་པ་
ཡང། །སྟོབས་བཞིའི་བཤགས་བསྡམས་མན་ངག་གི་འཐོར་བྱེད་དྲག་པོས་ཅིག་ཅར་འཇོམས། །དེའི་ཕྱིར་མངོན་མཐོ་ལེགས་བྲིས་མིའི། །བཻ་ཌཱུརྱ་ཡི་ཐེམ་སྐས་ལ། །འཛེགས་ཏེ་སྐྱེ་
རྒ་ན་འཆི་སོགས། །གདུང་བའི་མིང་ཡང་མི་འབྱུང་ཞིང། །འགྲོ་ལ་ཡིད་བཞིན་ནོར་བུ་ལྟར། །མཆོག་སྩོལ་ཐམས་ཅད་མཁྱེན་གྲོང་དུ། །བགྲོད་པར་འདོད་རྣམས་འདི་ལོང་ཞིག་ཅེས་པ་འདི་
ཡང་རི་ཁྲོད་དགའ་ལྡན་མཁན་ཆེན་པས། སྟོབས་བཞིའི་བཤགས་བསྡམས་བྱེད་ཚུལ་མདོར་བསྡུས་རྒྱུན་དུ་ཁ་ཏོན་བྱས་ཆོག་པ་ཞིག་ཅིས་ཀྱང་དགོས་ཅེས་ནན་གྱིས་བསྐུལ་བ་ལ་བརྟེན་ནས། རྒྱལ་
ཁམས་ཀྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོའི་གཟིམས་ཁང་གི་ཡང་ཐོག་ཉི་འོད་འཁྱིལ་བར་འཕྲལ་དུ་བྲིས་པའོ།། །། ༄༅། །ན་མོ་གུ་རུ་ལོ་ཀེ་ཤྭ་རཱ་ཡ་

[141A]༄༅། །མར་མེ་མཛད་དཔལ་རྒྱལ་བ་འབྲོམ། །སྲས་བཅས་ཞབས་པད་གུས་མཆོད་ནས། །ལྷ་ཆོས་བདུན་ལྡན་ཟབ་ཁྲིད་ཀྱི། །གསལ་བྱེད་ཟླ་ཤེལ་མེ་ལོང་བྲི། འདིར་ཇོ་བོ་ཡབ་སྲས་ཀྱི་གསང་བའི་
གདམས་པ་ཐིག་ལེ་བཅུ་དྲུག་གི་ཁྲིད་ཟབ་མོ་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་རྒྱུད་དང་འདྲེས་ངེས་པ་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་མྱུར་བ་
མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཟབ་ལམ་ཐིག་ལེ་བཅུ་དྲུག་གི་རྣལ་འབྱོར་ཉམས་སུ་ལེན་སྙམ་པ་ལན་གསུམ་སོགས་བྱས་ཏེ། སབྷཱ་ཝས་སྟོང་པར་སྦྱངས། ཆོས་
རྣམས་ཀུན་གྱི་རང་བཞིན་གདོད་མའི་གཤིས། །ལྷུན་གྲུབ་སྤྲོས་དང་བྲལ་བ་འཆི་མེད་ལམ། །ཀུན་ཏུ་བཟང་པོའི་མཆོད་སྤྲིན་འཁྲིགས་པའི་དབུས། །བཾ་ལས་ཆུ་སྐྱེས་ཨ་ལས་ཟླ་བའི་སྟེང། །བཀོད་པ་བསམ་གྱིས་
མི་ཁྱབ་ཐིག་ལེ་མཆོག་ཧྲཱི་ལས་འཁྲུངས་པའི་འཕགས་མཆོག་བཅུ་གཅིག་ཞལ། །ཕྱག་སྤྱན་སྟོང་མངའ་མཚན་དཔེའི་གཟི་འོད་འབར། །རིན་ཆེན་རྒྱན་མཛེས་ལྷ་རྫས་ན་བཟས་བཀླུབས། །ཞབས་གཉིས་
བསྙམས་བཞེངས་སྐྱབས་གསུམ་ཀུན་འདུས་པའི། །ངོ་བོར་མོས་ནས་ཡན་ལག་བདུན་པ་འབུལ། །ཕྱག་དང་ཕྱག་ཡུལ་གཉིས་སྟོངས་པའི། །རྣམ་དག་སྐུ་ལ་ཡེ་ཕྱག་འཚལ། །སྐྱེ་གནས་འཇིག་པས་མ་གོས་པའི།།

[141B] །སྒོ་གསུམ་སྐྱེ་གནས་འཇིག་བྲལ་བའི། །ཉེས་པའི་གཡང་ས་མཐོལ་ལོ་བཤགས། །སྟོང་ཡང་སྣ་ཚོགས་སྐུར་སྟོན་པའི། །གྲངས་མེད་འདྲེན་ལ་རྗེས་ཡི་རང། །སྨོན་དང་མཚན་
མས་སྟོངས་པ་ཡི། །འཁོར་ལོ་དབྱིངས་སུ་བསྐོར་དུ་གསོལ། །སྐྱེ་བས་སྟོངས་པའི་ཆོས་སྐུ་ཁྱེད། །ལྷུན་གྲུབ་གནས་པའི་རང་བཞིན་ལས། །གང་དུའང་འདའ་བར་མ་མཛད་ཅིག་དགེ་བ་འདི་ཡིས་འཁོར་བ་རྣམས། །
འདི་འདྲར་རྟོགས་ཏེ་འདི་འདྲ་བའི། །གཞལ་ཡས་ཁང་དུ་འདྲོངས་གྱུར་ཏེ། །གསང་སྔགས་འདི་བཞིན་སྤྱོད་པར་བསྔོ། །དེ་ལྟར་རྩེ་གཅིག་མོས་པའི་དད་པ་ཡིས། །མཆོད་བསྟོད་བསྐོར་བ་ཡིག་དྲུག་བཟླས་བརྗོད་ལ། །
བརྩོན་པར་བྱས་པས་ཐུགས་རྗེ་ཆེ་དགྱེས་ཏེ། །ཐུགས་མཛོད་གསང་བའི་སྒོ་ནི་བྱེ་བར་གྱུར། །རང་ཉིད་ཁ་སརྦ་ཎིར་གསལ་བ་ཡིས། །སྣ་དྲངས་ཁམས་གསུམ་སེམས་ཅན་མ་ལུས་པ། །འཕགས་པའི་ཐུགས་
ཀའི་སྒོ་ཡི་ནང་དུ་ཞུགས། །དེ་ནི་བྱང་ཆུབ་ཕྱོགས་ཆོས་སོ་བདུན་གྱི། །ཡེ་ཤེས་རང་བཞིན་རྣམ་པ་གཞལ་ཡས་ཁང། །སྟེང་རང་ཤར་ལྷོ་ནུབ་བྱང་འོག་གི་གཞི། །རིམ་བཞིན་ཨོཾ་སོགས་ཡི་གེ་དྲུག་པ་ཡི། །རྣམ་
ལྡན་དུང་དང་གསེར་སྦྱངས་མུ་ཏིག་དང། །མུ་མེན་མརྒད་བཻ་ཌཱུརྱ་ཡི་མདོག་དྭངས་གསལ་འོད་ཟེར་སྟོང་འབར་ཕོ་བྲང་དབུས། །མི་མཇེད་ཞིང་གི་ཐིག་ལེ་བསྟན་པའི་གཙོ། །གསེར་མདོག་ཕྱག་གཉིས་ས་གནོན་མཉམ་

[142A]༄༅། །གཞག་མཛད། །མཚན་དཔེས་བརྒྱན་ཅིང་དམར་སེར་ཆོས་གོས་གསོལ། །པད་ཟླར་རྡོ་རྗེའི་སྐྱིལ་ཀྲུང་གིས་བཞུགས་པ། །མཐོང་མ་ཐག་ཏུ་དགའ་དང་མོས་པ་ཡིས། །བསྐོར་ཞིང་མཆོད་བསྟོད་
མུ་ནི་བཟླས་བྱས་པས། །བཅོམ་ལྡན་དགྱེས་པས་ཐུགས་ཀའི་སྒོ་བྱེ་བའི། །ནང་ཞུགས་སྔོན་འདྲའི་གཞལ་མེད་ཁང་གི་དབུས། །པད་ཟླའི་སྟེང་ན་རྗེ་བཙུན་གངས་རིའི་མདོག་ཞལ་གཅིག་ཕྱག་བཞི་དང་པོ་ཐལ་
མོ་སྦྱར། །འོག་གཉིས་ཤེལ་ཕྲེང་པདྨ་དཀར་པོ་བསྣམས། །རིན་ཆེན་རྒྱན་ཕྲེང་ལྷ་རྫས་གོས་ཀྱིས་བཀླུབས། །སྐྱིལ་ཀྲུང་བཞུགས་མཐོང་བསྐོར་མཆོད་ཡིག་དྲུག་བཟླས། །མགོན་དེ་དགྱེས་ནས་རྣམ་ཐར་སྒོ་བྱེ་སྟེ། །
ཁ་བ་ཅན་གྱི་ཐིག་ལེའི་ནང་དུ་ཞུགས། །དེར་ཡང་གཞལ་མེད་ཁང་དབུས་པད་ཟླའི་སྟེང། །གནས་ཁང་ངོ་བོ་ཟླ་ཤེལ་ལྟར་དཀར་བའི། །ཁ་སརྦ་ཎི་ཞལ་གཅིག་ཕྱག་གཉིས་པ། །མཆོག་སྦྱིན་གཡོན་པ་ཤེལ་གྱི་
འཁར་བའི་སྟེང། །པད་དཀར་སྟོང་ལྡན་ལྟེ་བར་རྒྱལ་བའི་ཡུམ། །གཡས་གཡོན་ཤཱཀྱའི་རྒྱལ་པོ་མར་མེ་མཛད། །མཐའ་སྐོར་སངས་རྒྱས་སྟོང་གིས་བརྒྱན་པ་བསྣམས། །འཛུམ་སྒེག་རྒྱན་ལྡན་འགྱིང་བའི་ཚུལ་
གྱིས་བཞུགས། །སྔར་བཞིན་མཆོད་བསྟོད་བསྐོར་བ་བཟླས་བརྗོད་ཀྱིས། །དགྱེས་པའི་ཐུགས་མཛོད་བྱེ་བའི་ནང་དུ་ཞུགས། །གཞལ་མེད་ཁང་དབུས་པད་ཟླར་ཤེར་ཕྱིན་ཡུམ། །བཙོ་མའི་གསེར་འདྲ་ཞལ་གཅིག་

[142B] །གཡས་གཉིས་སྐྱབས་སྦྱིན་རྡོ་རྗེ་གཡོན་པ་གཉིས། །མཉམ་གཞག་གླེགས་བམ་བསྣམས་ཤིང་རྒྱན་མང་མཛེས། །ལྷ་རྫས་ན་བཟས་ཀླུབས་ཤིང་སྐྱིལ་ཀྲུང་བཞུགས། །བསྐོར་ཞིང་ཡན་ལག་བདུན་
པ་ག་ཏེ་ཡི། །བཟླས་པས་མཉེས་ཤིང་བྱིན་བརླབས་ཐུགས་ཀའི་སྒོ། །བྱེ་བའི་ནང་གི་གཞལ་ཡས་ཁང་དུ་ཕྱིན། །དེ་དབུས་ཐུབ་པའི་དབང་པོ་བཞུགས་པ་ཡི། །མངོན་སུམ་ཞལ་མཐོང་མཆོད་བསྟོད་བཟླས་སོགས་ཀྱིས།།
མཆོག་ཏུ་དགྱེས་ནས་རྣམ་ཐར་སྒོ་བྱེ་སྟེ། །ཡེ་ཤེས་ཕོ་བྲང་ཆེན་པོའི་ནང་དུ་སོན། །གཙོ་བོ་བཅུ་གཅིག་ཞལ་མངའ་ཕྱག་སྟོང་ལྡན། །སྔོན་བཞིན་མཉེས་བྱས་སྒོ་བྱེ་ཕྱིན་པའི་ནང། །གཞལ་མེད་ཁང་དབུས་སེང་ལྡེང་ནགས་
སྒྲོལ་གྱི། །ཞལ་མཐོང་མཆོད་བསྟོད་ཏཱ་རེའི་བཟླས་སོགས་ཀྱིས། །དགྱེས་པའི་ཐུགས་ཀའི་སྒོར་སོང་གཞལ་མེད་དབུས། །སྒྲོལ་མ་དྲག་མོ་ལྗང་ནག་ཁྲོས་པའི་ཞལ། །ཕྱག་བཞི་གཡས་གཉིས་གྲི་གུག་ཅང་ཏེའུ་འཁྲོལ།།
གཡོན་གཉིས་ཐོད་པ་ཁ་ཊྲཱཾ་ག་ཡིས་བྲེལ། །མི་ལྤགས་སྟོད་གཡོགས་སྟག་ཤམ་རུས་རྒྱན་གསོལ། །མེ་དཔུང་འབར་བའི་དབུས་ན་གཡས་བསྐུམས་ཀྱིས། །པད་ཉིར་བཞུགས་ལ་བདུན་དང་ཡི་གེ་བཅུའི། །བཟླས་པས་
མཉེས་བྱས་ཐུགས་ཀའི་སྒོར་ཞུགས་ཏེ། །ཕོ་བྲང་དབུས་སུ་པད་ཉི་བགེགས་ཆེན་ཁྲིར། །མི་གཡོ་མཐིང་ནག་ལྗགས་འདྲིལ་མཆེ་བ་གཙིགས། །ཕྱག་གཉིས་རལ་གྲི་ཞགས་པ་ལྷ་རྫས་ཀྱི། །སྟོད་གཡོགས་སྟག་ཤམ་

[143A]༄༅། །གསོལ་ཞིང་བརྐྱངས་བསྐུམས་བཞུགས། །མཆོད་སོགས་ཡི་གེ་བཅུ་པའི་བཟླས་པས་དགྱེས། །ཁྲོ་རྒྱལ་ཐུགས་ཀྱི་སྒོར་ཞུགས་གཞལ་ཡས་དབུས། །འདབ་སྟོང་པད་ཟླའི་ལྟེ་བར་མར་མེ་
མཛད། །རང་བཞིན་ཐུབ་དབང་ངོ་བོ་ཆོས་ཀྱི་སྐུ། །རྣམ་པ་ལོངས་སྐུ་ཆོས་འཆད་རྡོར་དྲིལ་འཛིན། །ཕྱོགས་བཞིར་ལྷ་བཞི་མཚམས་བཞིར་ཡབ་སྲས་བཞི། །སྟེང་དུ་རྩ་བརྒྱུད་བླ་མ་སྤྲིན་ལྟར་གཏིབས། །དེར་ནི་
བསྐོར་མཆོད་ལྷ་བཞིའི་བསྙེན་པ་ཡིས། །མགོན་པོ་མཆོག་ཏུ་དགྱེས་ མདུན་དུ་བདག་ཅག་གི་སྟོན་པ། གཡས་སུ་སྤྱན་རས་གཟིགས། གཡོན་དུ་སྒྲོལ་མ། རྒྱབ་ཏུ་མི་གཡོ་བ་སྟེ། ཤར་ལྷོར་ཇོ་བོ་པཎྜིཏའི་རྣམ་པ། ལྷོ་ནུབ་ཏུ་འབྲོམ། ནུབ་བྱང་དུ་རྔོག་བྱང་ཤར་དུ་ཁུ་སྟེ།  པས་
གསང་མཛོད་བྱེ། །རང་གིས་སྣ་དྲངས་གཞལ་ཡས་ཁང་ཕྱིན་པའི། །པདྨ་འདབ་སྟོང་བསིལ་ཟེར་ཅན་གྱི་སྟེང། །འབྲོམ་སྟོན་བཅུ་དྲུག་ལང་ཚོ་མཐོན་མཐིང་གི་དབུ་སྐྲས་དཔུང་ཟིན་ནོར་བུའི་ཕྲེང་བ་དང། །ཤེལ་དཀར་ཆུ་
སྐྱེས་རྒྱལ་བས་མཚན་པ་འཛིན། །ཕྱོགས་མཚམས་རང་འདྲའི་ཁྱེའུ་བཅུ་དྲུག་བཅས། །སྐྱེས་རབས་ཟབ་མོའི་ཆོས་སྒྲ་སྒྲོག་ཅིང་བཞུགས། །སྔར་བཞིན་བསགས་སྦྱངས་རིགས་གསུམ་སྙིང་པོ་བཟླས། །རྒྱལ་བ་འབྲོམ་
དགྱེས་རྣམ་ཐར་སྒོ་བྱེ་བའི། །གཞལ་མེད་ཁང་ཕྱིན་དབུས་ཀྱི་རིན་ཆེན་ཁྲིར། །བྱམས་མགོན་གསེར་མདོག་ཆོས་གོས་དམར་པོ་གསོལ། །ཆོས་འཆད་ཕྱག་གིས་རིལ་མཚན་ཀླུ་ཤིང་བསྣམས། །གཙུག་ཏོར་མཆོད་

[143B] །གཡས་གཡོན་ལྡེམ་དུ་ཇོ་འབྲོམ་དགེ་སློང་ཚུལ། །སྟེང་ཕྱོགས་རྒྱ་ཆེན་བརྒྱུད་པའི་བླ་མ་འཁྲིགས། །ཤེར་ཕྱིན་ཟབ་མོའི་ཆོས་སྒྲ་སྒྲོག་པའི་དྲུང། །ཡན་ལག་བདུན་པ་མཻ་ཏྲི་
བཟླས་སོགས་ཀྱིས། །རྗེ་བཙུན་མཉེས་པས་སྒོར་དྲངས་ཕོ་བྲང་དབུས། །འཕགས་མཆོག་ཀླུ་སྒྲུབ་གཙུག་ཏོར་གདེངས་ཀས་བརྗིད། །དམར་སེར་ཆོས་གོས་གསུམ་གསོལ་མཚན་དཔེ་འབར། །རྟེན་འབྱུང་ཆེས་སྟོན་
ཆོས་འཆད་ཕྱག་རྒྱས་མཛེས། །གཡས་གཡོན་ཇོ་འབྲོམ་དགེ་སློང་ཚུལ་གྱིས་བཞེངས། །སྟེང་ཕྱོགས་ཟབ་མོ་ལྟ་བརྒྱུད་བླ་མས་གང། །མཆོད་བསྟོད་བསྐོར་བ་ཨ་ཡིག་བཟླས་བྱས་པས། །མགོན་པོའི་གསུང་ནས་ད་
ནི་བུ་ཁྱོད་ཀྱི། །ཚོགས་གཉིས་ཕལ་ཆེར་རྫོགས་ཤིང་སྒྲིབ་གཉིས་བྱང། །འོག་མིན་རྡོ་རྗེ་འཆང་གི་ཞལ་བལྟ་འམ། །གསུང་ཞིང་དགྱེས་ནས་ཐུགས་ཀའི་སྒོ་མོ་བྱེ། །རང་གིས་སྣ་དྲངས་སེམས་ཅན་ཐམས་ཅད་ཞུགས། །སྟོབས་
དང་མི་འཇིགས་རང་བཞིན་ཕོ་བྲང་དབུས། །རྡོ་རྗེ་འཆང་དབང་ཨིནྡྲ་ནཱི་ལའི་མདོག་ཞལ་གཅིག་ཕྱག་གཉིས་ཐུགས་ཀར་རྡོར་དྲིལ་འཛིན། །མཚན་དཔེའི་དཔལ་འབར་ལྷ་རྫས་ན་བཟས་བཀླུབས། །སྐྱིལ་ཀྲུང་གཡས་ངོས་
ནམ་མཁའ་དྲི་མ་མེད། །གཡོན་ཕྱོགས་སྤྱན་རས་གཟིགས་དབང་སྟེང་གི་ཆར། །བྱིན་རླབས་བརྒྱུད་པའི་བླ་མ་སྤྲིན་ལྟར་གཏིབས། །གསང་སྔགས་ཟབ་མོའི་ཆོས་སྒྲ་རྒྱུན་མི་འཆད། །སྔོན་བཞིན་མཆོད་བསྟོད་བསྐོར་བ་

[144A]༄༅། །འབྲུ་གསུམ་བཟླས། །ཏིང་འཛིན་དབང་བསྐུར་མཉེས་ནས་ཐུགས་མཛོད་བྱེ། །ཡེ་ཤེས་འཇའ་འོད་འཁྲིགས་པའི་གཞལ་མེད་དབུས། །འཁོར་འདས་བརྟེན་གཡོ་ཀུན་གྱི་རང་བཞིན་དང། །དབྱེར་མེད་སྒྲིབ་བྲལ་
ཡེ་ཤེས་ཆོས་ཀྱི་སྐུ། །རྣམ་པ་ལོངས་སྐུ་ཞལ་གཅིག་ཕྱག་གཉིས་པ། །ཏིང་འཛིན་ཕྱག་རྒྱ་རྡོ་རྗེའི་སྐྱིལ་ཀྲུང་བཞུགས། །ཐུགས་ཀར་ཤིན་ཏུ་ཕྲ་བའི་རླུང་སེམས་ཀྱི། །ངོ་བོ་རྟེན་དང་བརྟེན་པའི་ཐིག་ལེའི་ཚུལ། །སྣོད་ཀྱི་
ཐིག་ལེ་དཀར་སེར་སྲན་མ་ནི། །ཕྱེད་གཤགས་ཙམ་སྟེང་བཅུད་ཀྱི་ཐིག་ལེ་མཆོག་གསེར་མདོག་ཡུངས་ཀར་སྦོམ་པོའི་འབྲུ་ཚད་ཙམ། །ཐབས་ཤེས་སྟོང་ཉིད་སྙིང་རྗེའི་སྙིང་པོ་ཆེ། །རིགས་བརྒྱའི་ཁྱབ་བདག་དྭངས་
གསལ་འོད་འབར་བ། །ཆེར་མཆེད་མཁའ་མཉམ་བརྟན་གཡོ་ཀུན་ལ་ཁྱབ། །ཅིར་ཡང་འཆར་ཞིང་སྣང་བའི་སྒྱུ་འཕྲུལ་མཁན། །འོད་གསལ་བདེ་སྟོང་ངང་དུ་མཉམ་པར་བཞག་སླར་ཡང་ཕྱི་ཡི་བཀོད་པའི་ཐིག་ལེ་
ནས༑ ༑བྱིན་རླབས་བར་གྱི་ཐིག་ལེ་རང་མདོག་གི་རྣམ་པར་བསྡུས་པའི་ཐིག་ལེ་ཡུངས་འབྲུ་ཙམ། །སྤྱི་བོའི་ཨོཾ་ངང་དེ་ཡང་མགྲིན་པའི་ཨཱ། །ཨཱ་ཡང་སྙིང་གའི་ཧཱུཾ་བསྡུ་དེ་ཉིད་ཀྱང། །སྟོང་ཉིད་སྙིང་རྗེའི་བདག་ཉིད་གཞིའི་
ཐིག་ལེ། །བདེན་སྟོང་ནམ་མཁའ་ལྟ་བུའི་རྣལ་འབྱོར་སྐྱོང། །སླར་ཡང་ཆུ་ལས་ཆུ་སྦུར་ཇི་བཞིན་དུ། །བསམ་གྱིས་མི་ཁྱབ་ཐིག་ལེའི་བར་དག་ཏུ། །སྤྲོ་ཞིང་བསྡུ་བའི་རིག་རྩལ་ཡང་ཡང་སྦྱོང། །མདོར་ན་བྱང་ཆུབ་

[144B] །ལྷ་བཞིས་ལུས་དང་སྡེ་སྣོད་གསུམ་གྱིས་ངག་བསླབ་པ་གསུམ་གྱིས་སེམས་ཉིད་མཛེས་བྱས་ཏེ། །ཟབ་གསལ་དབྱེར་མེད་སྣང་སྟོང་ཟུང་འབྲེལ་བའི། །ཐིག་ལེའི་རྣལ་འབྱོར་མཆོག་ལས་
མི་གཡེལ་བ། །བཀའ་གདམས་སྐྱེས་བུ་ཆེན་པོའི་རྣམ་ཐར་ཡིན། །འདི་ནི་རྣམ་དཔྱོད་ཅན་ལ་བསྡོམས་ཡིན་གཞན། །སངས་རྒྱས་བྱང་སེམས་ཞི་དྲག་དེ་དང་དེའི། །ཐིག་ལེའི་སྐབས་སུ་ཅི་འདོད་ལྷག་པའི་ལྷ། །དེ་དང་
དེ་ཡི་སྒྲུབ་ཐབས་བཟླས་བརྗོད་སོགས། །ཏིང་འཛིན་སྒོ་བརྒྱ་འབྱེད་ཅེས་ཕུལ་བྱུང་བཞེད། །དེ་དག་སྐབས་སུ་གང་ལ་གང་འདུལ་དང། །མཆོད་སྤྲིན་བཀོད་པ་ཀུན་ཏུ་བཟང་པོ་ཡི། །རྣམ་ཐར་ཇི་བཞིན་བློ་ཡིས་ལེགས་པར་
སྦྱངས། །མཇུག་ཏུ་བྱང་ཆེན་ཕྱིར་བསྔོ་ཤིས་པས་བརྒྱན། །ཚུལ་འདི་སྡེ་སྣོད་བསླབ་པ་གསུམ་འཛིན་པ། །དབེན་པར་གཞོལ་བ་སྙིང་སྟོབས་རྒྱ་མཚོ་ཡིས། །ལེགས་པར་བསྐུལ་ཚེ་བཀའ་གདམས་ཐ་ཤལ་བ། །ཆོས་ཀྱི་
རྒྱལ་མཚན་ཞེས་བྱས་འཕྲལ་དུ་སྦྱར། །ཞེས་པ་འདི་ཡང་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོའི་གཟིམས་ཆུང་བཀའ་གདམས་ཕོ་བྲང་དུ་སྦྱར་བའི་ཡི་གེ་པ་ནི་དགེ་ཚུལ་བློ་བཟང་དར་རྒྱས་སོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་འཆི་མེད་ཚེའི་རིག་འཛིན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སྒྲུབ་ཐབས་དངོས་གཞི་འདི་ལྟར། ཨོཾ་སབྷཱ་ཝ་ཤུདྡྷཱ་

[145A]༄༅། །སརྦ་དྷརྨ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། ཆོས་དབྱིངས་ངང་ལས་རང་ཉིད་བཅོམ་ལྡན་འདས། །ཚེ་དཔག་མེད་མགོན་གསལ་བའི་སྤྱི་གཙུག་གི་མདུན་གྱི་ནམ་མཁར་པདྨ་ཟླ་བའི་སྟེང། །
ཧྲཱི་ཡིག་དམར་པོའི་འཕྲོ་འདུ་ལས་བྱུང་བའི། །རྩ་བའི་བླ་མ་མགོན་པོ་ཚེ་དཔག་མེད། །སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས། །འཆི་མེད་བདུད་རྩིས་གང་བའི་ལྷུང་བཟེད་བསྣམས། །རྣམ་མང་རིན་ཆེན་རྒྱན་
གྱིས་རྣམ་པར་བརྒྱན། །ཡིད་འོང་ལྷ་རྫས་དར་གྱི་ན་བཟས་མཛེས། །མཚན་དཔེའི་དཔལ་འབར་འཇའ་ཚོན་འཁྲིགས་པའི་དབུས། །ཞབས་གཉིས་བསྙམས་པར་བཞེངས་པའི་ཐུགས་ཀ་ཡི། །ཧྲཱི་ཡིག་འོད་ཀྱིས་རང་འདྲའི་
ཡེ་ཤེས་པ། །དབང་ལྷར་བཅས་པ་སྤྱན་དྲངས་དེ་ལ་ཐིམ། །དབང་བསྐུར་འོད་དཔག་མེད་པས་དབུ་ལ་བརྒྱན། །འཇིག་རྟེན་འདྲེན་པའི་གཙོ་བོ་ཚེ་དཔག་མེད། ཅེས་པ་ནས། སངས་རྒྱས་ཚེ་དཔག་མེད་ལ་ཕྱག་འཚལ་ལོ། །
ཞེས་པའི་བར་དང། མཆོད་ཚོགས་ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་ཆོས་འཁོར་བསྐོར་དུ་གསོལ། །རྟག་པར་ཁྱེད་བཞུགས་འདིས་མཚོན་དགེ་བའི་ཚོགས། །འགྲོ་རྣམས་སྒྲོལ་ཕྱིར་བྱང་ཆུབ་
ཆེན་པོར་བསྔོ། དེ་ནས། ཉི་གཞོན་འཆར་ཀ་མ་སོགས་ཀྱིས་བསྟོད་ཅིང། གསོལ་བ་བཏབ་པས། ཚེ་དཔག་མེད་དེ་ཉིད་དགྱེས་བཞིན་ཚེའི་བདུད་རྩིར་ཞུ་ནས། རང་ལ་ཐིམ་པས། རང་ཉིད་སྐད་ཅིག་གིས་ཚེ་དཔག་མེད་སྐུ་

[145B] ལོངས་སྤྱོད་རྫོགས་སྐུའི་རྣམ་པ་ཅན། རྡོ་རྗེའི་སྐྱིལ་ཀྲུང་གིས་བཞུགས་པར་གསལ་བའི་ཐུགས་ཀར་ཟླ་གདན་ལ་ཧྲཱི་ཡིག་དམར་
པོའི་མཐར། ཨ་མ་ར་ཎི་དང། ཚེ་གཟུངས་ཀྱིས་བསྐོར་བའི་འོད་ཟེར་གྱིས། སངས་རྒྱས་ཐམས་ཅད་ཀྱི་བྱིན་རླབས་དང། མདོར་ན། སྲིད་ཞིའི་ཕུན་ཚོགས་ཐམས་ཅད་ཚེའི་བདུད་རྩིའི་རྣམ་པར་བཀུག་རང་གི་ལུས་ལ་ཐིམ་
པས་འཆི་མེད་ཚེའི་དངོས་གྲུབ་ཐོབ་པར་བསམས་ཏེ། གཟུངས་རིང་དང། ཁྱད་པར། ཨོཾ་ཨ་མ་ར་ཎི་ཛཱི་ཝནྟཱི་ཡེ་སཱཧཱ། ཞེས་པའི་གཟུངས་ཐུང་བརྒྱ་སྟོང་ཁྲི་འབུམ་སོགས་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་
ཚེ་དཔག་མེད་པ་འགྲུབ་གྱུར་ནས། ཅེས་སོགས་དང། དུས་མིན་འཆི་བའི་མཚན་མ་མཐོང་བ་ན། །དེ་ཡི་མོད་ལ་ཚེ་དཔག་མེད་མགོན་སྐུ། ཞེས་སོགས་དང། ཚེ་རབས་ཀུན་ཏུ་ཚེ་དཔག་མེད་པ་ཡིས། ཅེས་སོགས། བསྔོ་སྨོན་
ཤིས་བརྗོད་དང་བཅས་པ་བྱའོ། །ཚུལ་འདི་ལྟར་ཉིན་རེ་བཞིན་འཆག་མེད་དུ་ཉྨྶ་སུ་བླངས་ན། གནས་སྐབས་ཚེའི་བར་གཅོད་སེལ་ཞིང་ཚེ་རིང། མཐར་ཐུག་བདེ་བ་ཅན་དུ་སྐྱེ་བ་སོགས་ཕན་ཡོན་ཤིན་ཏུ་ཆེའོ། །གང་གི་མཚན་
ཙམ་དྲན་པས་འཆི་བདག་གི་མཆེ་བ་རིང་པོ་རི་མོའི་གནས་འགོད་པ། །ཚེ་ཡི་མཆོག་སྩོལ་དེ་ཡི་སྒྲུབ་ཐབས་འདི། །གུས་ལྡན་ནང་སོ་བཀྲ་ཤིས་རབ་བརྟན་གྱིས། །ཡང་ཡང་བསྐུལ་ཚེ་ཕྱོགས་བྲལ་གྱི། །རྒྱལ་ཁམས་མྱུལ་
[146A]༄༅། །བའི་བྱ་བྲལ་བ། །བློ་བཟང་ཆོས་ཀྱི་རྒྱལ་མཚན་གྱིས། །ཐོགས་མེད་སྦྱར་བ་དགེ་ལེགས་འཕེལ།། །།༄༅། །སསྟི། ཚེའི་རིག་འཛིན་བསྒྲུབ་པར་འདོད་པས། སྐྱབས་འགྲོ་སེམས་
བསྐྱེད་སོགས་རྒྱས་པར་སྔོན་དུ་བཏང། སྭ་བྷཱ་ཝས་སྦྱངས། སྟོང་པའི་ངང་ལས། རང་ཉིད་ཆོ་ག་གསུམ་གྱིས་ཚེ་དཔག་མེད་དུ་བསྐྱེད་པའི་སྙིང་པདྨ་དམར་པོ་འདབ་མ་བརྒྱད་པའི་ལྟེ་བར། རང་གི་སེམས་ཧྲཱི་དམར་པོའི་འོད་
ཟེར་འཕྲོ་འདུ་ལས། རང་ཉིད་དང་ལྷག་པའི་ལྷ་བླ་མ་གསུམ་དབྱེར་མེད་པའི་བཅོམ་ལྡན་འདས་ཚེ་དཔག་མེད་དུ་བསྐྱེད་པའི་སྒོ་གསུམ་དུ་ཡི་གེ་གསུམ་བཀོད། ཡེ་ཤེས་པ་བསྟིམ། དབང་བསྐུར། རྒྱས་བཏབ། མཆོད་པ་
བླ་མེད་ལྟར་བྱིན་གྱིས་བརླབས། ཡན་ལག་བདུན་པ་རྒྱས་བསྡུས་ཅི་རིགས་བྱ། དེའི་ཐུགས་ཀར་ཟླ་བ་ལ་ཧྲཱི་ཡིག་གི་མཐར། གཟུངས་ཀྱིས་བསྐོར་བའི་འོད་ཟེར་ལྕགས་ཀྱུ་ལྟ་བུས་ཚེ་ཡར་བ་བཀུག་ཉམས་པ་གསོས་
སངས་རྒྱས་བྱང་སེམས་ཐམས་ཅད་དང། ཚེ་དཔག་མེད། ཚེ་ཁྲིད་བརྒྱུད་པའི་བླ་མ་རྣམས་ཀྱི་བྱིན་རླབས་ཐམས་ཅད་ཚེའི་བདུད་རྩིའི་རྣམ་པར་སྤྱན་དྲངས། རང་གི་སྙིང་གའི་ཚེ་དཔག་མེད་ཀྱི་ཐུགས་ཀའི་ཧྲཱི་ལ་ཐིམ། དེ་ལས་
འཆི་མེད་ཚེའི་བདུད་རྩིའི་རྒྱུན་བབས། ལུས་གང། ཚེའི་དངོས་གྲུབ་ཐོབ་པར་བསམས་ལ། གཟུངས་གཉིས་ཅི་རིགས་མང་དུ་བཟླའོ། །ཚུལ་འདི་རབ་འབྱམས་སྨྲ་བའི་འཚོ་བྱེད་ནམ་མཁའ་རྒྱལ་མཚན་གྱིས་བསྐུལ་བ་ལ་

[146B] དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བ་དགེའོ།། །།༄༅། །ན་མོ་རདྣ་ཏྲ་ཡཱ་ཡ། བླ་མའི་རྣལ་འབྱོར་བསྒོམ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སེམས་
ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ། ཟབ་ལམ་བླ་མའི་རྣལ་འབྱོར་བསྒོམ་སྙམ་དུ་བསམ། དེ་ནས་རང་གི་མདུན་དུ་རིན་པོ་ཆེའི་ཁྲིའི་སྟེང་དུ་པདྨ་དང་ཟླ་བའི་གདན་ལ། ངོ་བོ་
དཀོན་མཆོག་གསུམ་འདུས་ཀྱི་བདག་ཉིད་ཡིན་པ་ལ། རྣམ་པ་རང་གི་རྩ་བའི་བླ་མ་ཞལ་མཇལ་དུས་ཀྱི་རྣམ་པ་ཅན། དགྱེས་པའི་འཛུམ་ཞལ་དང་ལྡན་ཞིང། ཕྱག་གཡས་ཆོས་འཆད་དང། གཡོན་ནོར་བུའི་ཕྲེང་བས་མཛེས་
པའི་མཉམ་གཞག་མཛད་པ། དབུ་ཞྭ་གསེར་གྱི་མདོག་ཅན་གསོལ་ཞིང། ལི་ཁྲིའི་མདངས་དང་ལྡན་པའི་ཆོས་གོས་གསུམ་གྱིས་དཀྲིས་པ། བཀྲ་ཤིས་པའི་རྟགས་ཀྱི་རི་མོ་བཀྲ་བའི་བེར་ཟླམ་བཟང་པོ་ཀླུབས་པ། ཞབས་གཉིས་
སྐྱིལ་ཀྲུང་གིས་བཞུགས་པའི་ཐུགས་ཀར་སྣ་ཚོགས་པད་ཟླའི་གདན་ལ། བདག་ཅག་གི་སྟོན་པ་ཤཱཀྱའི་རྒྱལ་པོ་གསེར་གྱི་མདངས་ལྡན་མཚན་དཔེའི་དཔལ་འབར་བ། ས་གནོན་མཉམ་གཞག་གི་ཕྱག་རྒྱ་ཅན། རྡོ་རྗེའི་སྐྱིལ་ཀྲུང་
གིས་བཞུགས་པའོ། །དེ་ལྟར་གསལ་བཏབ་ནས་ཡེ་ཤེས་པ་བསྟིམ། ཡན་ལག་བདུན་པ་རྒྱས་བསྡུས་ཅི་རིགས་ཕུལ། གསོལ་བ་རྩེ་གཅིག་ཏུ་གདབ། འདོད་གསོལ་སྨོན་ལམ་བཀྲ་ཤིས་སོགས་བྱའོ། །ཞེས་པ་འདི་ནི་དད་

[147A]༄༅། །སྟོབས་དང་ལྡན་པའི་རྒྱལ་མོ་ཨུ་པ་སན་ཆའི་ཐུགས་དམ་དུ། རྒྱལ་ཁམས་ཀྱི་བྱ་བྲལ་བ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་ཨཱརྱ་ཨ་
ཙ་ལཱ་ཡ། འདིར་བྱིན་རླབས་ཀྱི་གཏེར་དུ་གྱུར་པ་བཅོམ་ལྡན་འདས་མི་གཡོ་མགོན་པོ་བསྒྲུབ་པར་འདོད་པས། རྟེན་དང་མཆོད་པའི་རིམ་པ་རྣམས་ཚར་དུ་དངར། སྐྱབས་འགྲོ་སེམས་བསྐྱེད་སྔོན་དུ་བཏང། སེམས་ཅན་ཐམས་
ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱ། དེའི་ཕྱིར་དུ་རྗེ་བཙུན་མི་གཡོ་མགོན་པོ་བསྒྲུབ་པའི་རིམ་པ་ཉམས་སུ་བླང་བར་བགྱིའོ་སྙམ་པ་གསུམ་སོགས་བྱ། དེ་ནས། རང་ཉིད་མི་
གཡོ་མགོན་པོར་གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས། བླ་མ་གཙོ་བོ་རིགས་བདག་ཏུ་བཞུགས་པའི་བཅོམ་ལྡན་འདས་མི་གཡོ་མགོན་པོ་ལ་སངས་རྒྱས་བྱང་སེམས་ཀྱིས་བསྐོར་བ་སྤྱན་དྲངས། མདུན་གྱི་ནམ་
མཁར་བཞུགས་པར་གྱུར། གང་གི་ཐུགས་རྗེའི་འོད་ཟེར་གྱིས། །བདག་བློ་རྨོངས་པའི་མུན་སེལ་བ། །བླ་མ་མཆོག་དང་བཅོམ་ལྡན་འདས། །མི་གཡོ་མགོན་པོའི་ཞབས་ལ་འདུད། །ཨོཾ་སརྦ་ཏ་ཐཱ་ག་ཏ་ཨརྒྷཾ། པཱ་དྱཾ། པུཥྤེ་
དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཐོག་མེད་དུས་ནས་བསགས་པ་ཡི། །སྡིག་ལྟུང་མ་ལུས་བཤགས་ཤིང་སྡོམ། །རང་གཞན་སྐྱེ་འཕགས་ཐམས་ཅད་ཀྱི། །དགེ་ཚོགས་ཀུན་ལ་རྗེས་ཡི་རང། །འགྲོ་

[147B] །འཁོར་ལོ་རབ་ཏུ་བསྐོར་དུ་གསོལ། །སྲིད་པ་ཇི་སྲིད་གནས་བར་དུ། །མྱ་ངན་མི་འདའ་བཞུགས་སུ་གསོལ། །འདིས་མཚོན་རྣམ་དཀར་དགེ་བའི་ཚོགས། །བླ་མེད་བྱང་ཆུབ་ཆེན་པོར་བསྔོ། །
ཚོགས་ཞིང་རྣམས་རང་བཞིན་གྱི་གནས་སུ་གཤེགས་པར་གྱུར། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོ་ཉཧཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་ཉིད་དུ་གྱུར། སྟོང་པའི་ངང་ལས་སྐད་
ཅིག་གིས་རྡོ་རྗེའི་ས་གཞི་རྭ་བ་གུར་མེ་རི་དང་བཅས་པའི་ནང་གི་དབུས་སུ། པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་རལ་གྲི་ཧཱུཾ་གིས་མཚན་པ་ལས་འོད་འཕྲོས། དོན་གཉིས་བྱས། ཚུར་འདུས་
ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་མི་གཡོ་མགོན་པོ་སྐུ་མདོག་མཐིང་ག་ཞལ་གཅིག་ཕྱག་གཉིས་པ། ཞལ་རབ་ཏུ་གདངས་ཤིང་མཆེ་བ་གཙིགས་པ། སྤྱན་རྩ་དམར་པོ་ལྡོག་ཅིང། ཁྲོ་གཉེར་དཔྲལ་
བར་བསྡུས་པ། དབུ་སྐྲ་དང་སྨྲ་ར་དང་སྨིན་མ་དམར་སེར་གྱེན་དུ་འབར་ཞིང། དབུ་རྒྱན་ལ་སོགས་པ་རིན་པོ་ཆེའི་རྒྱན་སྣ་ཚོགས་པ་དང། ཀླུ་རིགས་བརྒྱད་སྤྲུལ་གྱི་གཟུགས་སུ་གནས་པས་བརྒྱན་པ། ཕྱག་གཡས་ཤེས་རབ་ཀྱི་
རལ་གྲི་འཕྱར་ཞིང། གཡོན་ཞགས་པ་དང་བཅས་པའི་སྡིགས་མཛུབ་ཐུགས་ཀར་མཛད་པ། དར་སྔོན་པོའི་སྟོད་གཡོགས་དང། སྟག་གི་པགས་པའི་ཤམ་ཐབས་གསོལ་བ། སྐུ་ལས་སྐྱེས་པའི་ཡེ་ཤེས་ཀྱི་མེ་རབ་ཏུ་

[148A]༄༅། །འབར་བའི་དབུས་ན་ཞབས་གཡས་བསྐུམས་ཤིང། གཡོན་བརྐྱངས་པས་བགེགས་ཀྱི་རྒྱལ་པོ་བརྫིས་པའི་སྟབས་ཀྱིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་
ཧཱུཾ་སྔོན་པོ། ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་
དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་
ཏ་ས་མ་ཡ་ཤྲི་ཡེ་ཨཱ་ཧཱུཾ། ཞེས་གསུངས་ཞིང། བདུད་རྩིའི་ཆུས་དབང་བསྐུར། ལུས་གང། དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། མཆོད་པ་རྣམས་ཙཎྜ་མཧཱ་
རོ་ཥ་ཎས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་ལས་མཆོད་རྫས་དང། གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་ཡེ་ཤེས་ཀྱི་བདུད་
རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་ནས་མཆོད་པ་དང་གཏོར་མ་བྱིན་གྱིས་བརླབས། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་གྱིས་མཆོད། སྐུ་མདོག་སྔོན་པོ་རལ་གྲི་

[148B] གཡས་བསྐུམས་གཡོན་བརྐྱངས་བདུད་བཞི་རབ་ཏུ་འཇོམས། །མ་ཡོ་མི་གཡོ་གཡོ་བ་མི་མངའ་བའི། །བཅོམ་ལྡན་མི་གཡོ་མགོན་ལ་ཕྱག་འཚལ་ལོ། །ཞེས་པས་བསྟོད། དེ་ནས་རང་གི་ཐུགས་ཀར་
ཉི་མའི་དཀྱིལ་འཁོར་གྱི་དབུས་སུ་ཧཱུཾ་ཡིག་མཐིང་གའི་མཐར། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་ཡི་གེ་བཅུ་པའི་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་གང། སྡིག་སྒྲིབ་ནད་གདོན་བར་གཅོད་
ཐམས་ཅད་སྦྱངས། འོད་ཟེར་བ་སྤུའི་སྒོ་ནས་ཕྱིར་འཕྲོས། སྣོད་བཅུད་ཀྱི་མ་དག་པ་ཐམས་ཅད་སྦྱངས། སྣོད་ཐམས་ཅད་གཞལ་ཡས་ཁང་དང། སེམས་ཅན་ཐམས་ཅད་མི་གཡོ་མགོན་པོའི་གོ་འཕང་ལ་བཀོད། སངས་རྒྱས་
སྲས་བཅས་ཐམས་ཅད་ཀྱི་བྱིན་རླབས་དང་མཐུ་སྟོབས་ནུས་པ་ཐམས་ཅད་བདུད་རྩི་སྣ་ལྔ་འོད་ཟེར་དང་བཅས་པའི་རྣམ་པར་སྤྱན་དྲངས། སྙིང་གའི་སྔགས་ཕྲེང་ལ་ཐིམ་པར་བསམས་ཏེ། སྔགས་དེ་ཉིད་བརྒྱ་སྟོང་ཁྲི་འབུམ་
སོགས་བཟླའོ། །བཟླས་པའི་ལྷག་ཆད་བསྐང་ཕྱིར་ཡིག་བརྒྱ་བཟླ་ཞིང། མཇུག་ཏུ། དགེ་བ་འདི་ཡིས་མྱུར་དུ་བདག་མི་གཡོ་མགོན་པོ་འགྲུབ་གྱུར་ནས། ཅེས་སོགས་ཀྱིས་དེ་ལས་བྱུང་བའི་དགེ་བ་རྣམས་རང་
གཞན་གྱི་གནས་སྐབས་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བར་བྱའོ། །ཐུན་མཚམས་སུ་གཏོར་མ་འབུལ་བར་འདོད་ན། དཀར་གཏོར་གཙང་མ་བཤམས། ཆབ་ཀྱིས་བྲན། མཆོད་པ་བྱིན་

[149A]༄༅། །རླབས་ལྟར་ཅུང་ཟད་འདོན་པ་བསྒྱུར་ནས་བྱིན་གྱིས་བརླབས། རང་གི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས། བཅོམ་ལྡན་འདས་མི་གཡོ་མགོན་པོ་ཡེ་ཤེས་པ་འཁོར་དང་བཅས་པ་
སྤྱན་དྲངས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨ་ཀཱ་རོ་འམ། ཨཱརྱ་ཨ་ཙ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་གྱིས་
འབུལ། ཨརྒྷཾ་སོགས་ཀྱིས་མཆོད། སྐུ་མདོག་སྔོན་པོ་ཞེས་སོགས་དང། རྒྱལ་བ་ཀུན་གྱི་མཁྱེན་བརྩེ་གཅིག་བསྡུས་ནས། །དཔལ་ལྡན་མཐུ་སྟོབས་དབང་པོའི་སྐུར་སྟོན་པ། །དྲན་པས་བར་གཅོད་ཀུན་སེལ་ཅི་འདོད་
པའི། །མཆོག་སྩོལ་ཁྲོ་བོའི་དབང་པོས་དགེ་ལེགས་སྩོལ། །ཞེས་བསྟོད་ཅིང་འདོད་དོན་ལ་གསོལ་བ་གདབ། ཡིག་བརྒྱ་བརྗོད་ཅིང། བཟོད་པར་གསོལ་ཏེ་ཡེ་ཤེས་པ་གཤེགས་སུ་གསོལ། བཀྲ་ཤིས་ཀྱིས་བརྒྱན་
པར་བྱའོ། །གང་ལ་བརྟེན་པའི་ཉིན་བྱེད་འོད་སྟོང་གིས། །ཐུན་མོང་ཕུན་ཚོགས་སྐུ་གསུམ་གོ་འཕང་གི་འདབ་བརྒྱ་རྣམ་པར་བཞད་པའི་དཔལ་སྟེར་བ། །རྗེ་བཙུན་མི་གཡོ་མགོན་པོའི་སྒྲུབ་ཐབས་ཀྱི། །ནོར་བུའི་ཕྲེང་མཛེས་
སྤེལ་བའི་དགེ་བའི་ཚོགས། །ཀུནྡ་ལྟར་དཀར་ཇི་སྙེད་བསགས་པ་དེ། །མཁའ་མཉམ་འགྲོ་བ་མ་ལུས་བསྒྲལ་བའི་ཕྱིར། །ཐམས་ཅད་གཟིགས་པའི་གོ་འཕང་ཐོབ་ཕྱིར་བསྔོ། ཞེས་རྗེ་བཙུན་མི་གཡོ་བའི་སྒྲུབ་ཐབས་ནོར་

[149B]
བཞེས་ལྟར་བཀོད་པའོ།། །།༄༅། །ན་མོ་ལོ་ཀེ་ཤྭ་རཱ་ཡ། སྨྱུང་གནས་བྱེད་པར་འདོད་པས། སྔ་བར་ཁྲུས་བྱས། རྟེན་གྱི་དྲུང་དུ་མཆོད་པ་རྒྱས་པར་བཤམས། ཕྱག་འཚལ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་
པ་སྔོན་དུ་བཏང་ནས། སྡོམ་པ་བླང་བ་ནི། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང་བྱེད་པ་བྱས་པ། ཁུད་བོར་བ། རང་གི་དོན་རྗེས་
སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་དག་གིས། སེམས་ཅན་ཐམས་ཅད་ཀྱི་དོན་གྱི་ཕྱིར་དང། ཕན་པར་བྱ་བའི་ཕྱིར་
དང། གྲོལ་བར་བྱ་བའི་ཕྱིར་དང། ནད་མེད་པར་བྱ་བའི་ཕྱིར་དང། མུ་གེ་མེད་པར་བྱ་བའི་ཕྱིར་དང། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མྱུར་དུ་མངོན་
པར་རྫོགས་པར་འཚང་རྒྱ་བར་བྱ་བའི་ཕྱིར། གསོ་སྦྱོང་ངེས་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང། དུས་འདི་ནས་བཟུང་སྟེ། ཇི་སྲིད་སང་ཉི་མ་མ་ཤར་གྱི་བར་དུ། སེམས་ཅན་ཐམས་ཅད་ཀྱི་དོན་གྱི་ཕྱིར་དང། ཞེས་

[150A]༄༅། །པ་ནས། འཚང་རྒྱ་བར་བྱ་བའི་ཕྱིར། གསོ་སྦྱོང་ངེས་པར་ཡང་དག་པར་བླང་བར་བགྱིའོ། །ཞེས་པ་ལན་གསུམ་བརྗོད་ནས་སྡོམ་པ་བླང། དེང་ནས་སྲོག་གཅོད་མི་བྱ་ཞིང། །གཞན་གྱི་ནོར་ཡང་བླང་མི་བྱ། །འཁྲིག་པའི་
ཆོས་ཀྱང་མི་སྤྱད་ཅིང། །བརྫུན་གྱི་ཚིག་ཀྱང་མི་སྨྲའོ། །སྐྱོན་ནི་མང་པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ། །ཁྲི་སྟན་ཆེ་མཐོ་མི་བྱ་ཞིང། །དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་གླུ་སོགས་
སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་མི་བྱེད་ལྟར། །དེ་བཞིན་སྲོག་གཅོད་ལ་སོགས་སྤང། །བླ་མེད་བྱང་ཆུབ་མྱུར་ཐོབ་ཤོག་སྡུག་བསྔལ་མང་དཀྲུགས་སེམས་ཅན་རྣམས། །སྲིད་པའི་མཚོ་ལས་
སྒྲོལ་བར་ཤོག་ཅེས་བསླབ་པ་བརྗོད་པ་ལན་ཅིག་བརྗོད། ཨོཾ་ཨ་མོ་གྷ་ཤཱི་ལ། སཾ་བྷ་ར། བྷ་ར་བྷ་ར། མཧཱ་ཤུདྡྷ་སཏ། པདྨ་བི་བྷཱུ་ཥི་ཏ། བཧུ་ཛ་དྷ་ར་དྷ་ར། ས་མནྟ་ཨ་བ་ལོ་ཀི་ཏེ་ཧཱུཾ་ཕཊ་སཱཧཱ། ཞེས་ཚུལ་ཁྲིམས་རྣམ་དག་གི་གཟུངས་ཉེར་
གཅིག་གདོན། དེ་ནས་སྭ་བྷཱ་ཝས་བདག་མདུན་བུམ་གསུམ་སྟོང་པར་སྦྱངས། དབྱིངས་རིག་དབྱེར་མེད་རང་བཞིན་སྟོང་པའི་ངང། །བདག་མདུན་བུམ་གནས་པད་དཀར་ཟླ་སྟེང་དུ། །ཧྲཱི་དཀར་པདྨ་ལས་བྱུང་སྤྱན་རས་གཟིགས།།
རྩ་བའི་ཞལ་དཀར་གཡས་ལྗང་གཡོན་པ་དམར། དེ་སྟེང་དབུས་ལྗང་གཡས་དམར་གཡོན་དཀར་པོ། །དེ་སྟེང་དབུས་དམར་གཡས་དཀར་གཡོན་ལྗང་ཞལ། །སྟེང་དུ་ཁྲོ་ཞལ་མཐིང་ག་དེའི་སྤྱི་བོར། །འོད་དཔག་མེད་པའི་ཞལ་

[150B] །ཐུགས་ཀར་ཐལ་སྦྱར་དེ་འོག་ཤེལ་ཕྲེང་དང། །ཆུ་སྐྱེས་གསུམ་ལས་འཁོར་ལོ་མདའ་གཞུ་འཛིན། །བཞི་པས་མཆོག་སྦྱིན་རིལ་བ་སྤྱི་བླུགས་བསྣམས། །ལྷག་མ་དགུ་བརྒྱ་དགུ་བཅུ་རྩ་གཉིས་
པོ། །མཆོག་སྦྱིན་ཕྱག་རྒྱ་ཕྱག་གི་མཐིལ་རྣམས་ལ། །འགྲོ་ལ་གཟིགས་པའི་སྤྱན་མངའ་རིན་ཆེན་གྱི། །རྒྱན་མཛེས་ལྷབ་ལྷུབ་དར་གྱི་ན་བཟའ་ཅན། །མཚན་དཔེའི་དཔལ་འབར་ལོངས་སྤྱོད་རྫོགས་པའི་སྐུ། །ཞབས་
གཉིས་བསྙམས་བཞེངས་རྩ་བརྒྱུད་བླ་མར་བཅས། །ཞི་ཁྲོ་རབ་འབྱམས་ཀྱིས་བསྐོར་གནས་གསུམ་དུ། །ཡི་གེ་གསུམ་མཚན་ཧྲཱི་ཡིག་འོད་ཟེར་གྱིས། །རང་བཞིན་གནས་ནས་བླ་མ་སྤྱན་རས་གཟིགས། །འཁོར་
བཅས་སྤྱན་དྲངས་གཉིས་སུ་མེད་པར་གྱུར། །དབང་བསྐུར་འོད་དཔག་མེད་པས་དབུ་ལ་བརྒྱན། དེ་ནས་ཡན་ལག་བདུན་པ་རྒྱས་བསྡུས་ཅི་རིགས་བྱ་ཞིང། ཕྱག་དང་བཅས་པ་བསྟོད་ཉེར་གཅིག་གིས་བསྟོད། བདག་མདུན་
གྱི་ལྷའི་ཐུགས་ཀའི་སྔགས་ཕྲེང་ལས་འོད་ཟེར་སྤྲོ་བསྡུ་དང། བུམ་པའི་ལྷ་ལས་བདུད་རྩི་བབས་པས་བུམ་པ་གང་བར་བསམས་ལ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཛྙཱ་ན་སཱ་ག་ར་བཻ་རོ་ཙ་ན་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ན་མཿ་
སརྦ་ཏ་ཐཱ་ག་ཏེ་བྷྱ་ཨརྷད་བྷྱ་སམྱ་ཀྶཾ་བུདྡྷེ་བྷྱ་ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དཧི་སཏཱ་ཡ། མཧཱ་སཏཱ་ཡ། མཧཱ་སཏཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དཧི་རི་དཧི་རི། དཧུ་རུ་དཧུ་རུ། ཨིཊྚེ་བཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ་
[151A]༄༅། །ཀུ་སུ་མེ་ཀུ་སུ་མ་བ་རེ། ཨི་ལི་མི་ལི། ཙི་ཏི་ཛྭ་ལ་མ་པ་ན་ཡ་སཱཧཱ། ཞེས་པ་དང། མ་ཎི་སོགས་གང་མང་བཟླ། གཏོར་མ་འབུལ་བར་འདོད་ནའང་རྒྱུད་སྡེ་འོག་མ་བཞིན་དུ་འབུལ། མཇུག་ཏུ་དགེ་བ་
རྫོགས་བྱང་དུ་བསྔོ། གཞན་ཡང་བསྔོ་བ་སྨོན་ལམ་བཀྲ་ཤིས་སོགས་སྐབས་དང་བསྟུན་ནས་བྱ། འདི་ལྟར་ཉམས་སུ་བླངས་ན་ཕན་ཡོན་ཤིན་ཏུ་ཆེ། ཚུལ་འདི་ཡང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་
པའོ།། །།༄༅། །ན་མོ་ཨཱརྱ་མཻ་ཏྲཱི་ཡ། རྗེ་བཙུན་བྱམས་པ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། མ་སེམས་ཅན་ཐམས་ཅད་ཀྱི་དོན་དུ་མྱུར་བ་
མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྗེ་བཙུན་བྱམས་པ་བསྒྲུབ་པར་བྱའོ་སྙམ་པ་གསུམ་སོགས་བྱ། དེ་ནས། རང་གི་སྤྱི་བོར་སེང་གེའི་ཁྲི་པདྨ་ཟླ་བ་དང་བཅས་པའི་སྟོང་
དུ། རྗེ་བཙུན་བྱམས་པ་མགོན་པོ་སྐུ་མདོག་དམར་སེར་ཞལ་གཅིག་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པའི། གཡོན་པའི་མཐེབ་མཛུབ་ཀྱིས་སྤྱི་བླུགས་ཀྱིས་མཚན་པའི་ཀླུ་ཤིང་གི་སྡོང་བུ་འཛིན་པ་
རལ་པའི་ཐོར་ཚུགས་ལ་བྱང་ཆུབ་མཆོད་རྟེན་གྱིས་མཛེས་པ། འཛུམ་ཞིང་ཤིན་ཏུ་ཞི་བའི་ཉམས་ཅན། དབུ་རྒྱན་ལ་སོགས་པ་ཡིད་དུ་འོང་བའི་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང། ལྷ་རྫས་ཀྱི་ན་བཟའ་གསོལ་བ། འོད་ཀྱི་

[151B] མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་དགའ་ལྡན་ནས་རྗེ་བཙུན་ལ་སྲས་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་སྤྱན་དྲངས། དམ་ཚིག་པ་དང་གཉིས་སུ་མེད་པར་བསམས་ཏེ། བྱམས་ཆེན་མེ་ཡིས་ཞེ་སྡང་བུད་ཤིང་བསྲེགས། །ཡེ་ཤེས་འོད་ཀྱིས་མ་རིག་མུན་པ་སེལ། །ཆོས་ཀྱི་རྒྱལ་ཚབ་འགྲོ་བའི་དོན་མཛད་པ། །དགའ་ལྡན་
བཞུགས་པ་དེ་ལ་ཕྱག་འཚལ་ལོ། །ཞེས་པས་ཕྱག་དང། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་མ་ལུས་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་
བར་དུ་ལེགས་བཞུགས་ནས། །འགྲོ་ལ་ཆོས་འཁོར་མ་ལུས་བསྐོར་དུ་གསོལ། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། ཞེས་པས་ཡན་ལག་བདུན་པ་ཕུལ་ནས། སྤྱི་བོའི་རྗེ་བཙུན་དེ་ཉིད་སྐྱབས་གནས་ཀུན་འདུས་ཀྱི་བདག་ཉིད་
དུ་བལྟས་ལ། བླ་མ་ཡི་དམ་སྐྱབས་གནས་ཀུན་འདུས་ཀྱི་ངོ་བོ་རྗེ་བཙུན་བྱམས་པ་མགོན་པོ་ལ་གསོལ་བ་འདེབས་སོ། །ཞེས་ཅི་མང་དུ་གསོལ་བ་འདེབས། དེའི་ཚེ་རྗེ་བཙུན་གྱི་སྐུ་ལས་བདུད་རྩི་འོད་ཟེར་གྱི་ཚོགས་བབས་པ་རང་གཞན་
གྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་སྦྱངས། ཚེ་དང་བསོད་ནམས་བྱམས་སྙིང་རྗེ་བྱང་ཆུབ་ཀྱི་སེམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམས། མཐར་རྗེ་བཙུན་

[152A]༄༅། །ལས་རྗེ་བཙུན་གཉིས་པ་ཞིག་ཆད་ནས་རང་ཉིད་ལ་ཐིམ་པས། རང་ཉིད་ཀྱང་རྗེ་བཙུན་དངོས་སུ་གྱུར་སོང་སྙམ་པའི་ང་རྒྱལ་དང་གསལ་སྣང་ལ་རྩེ་གཅིག་ཏུ་མཉམ་པར་འཇོག་དེ་ལྟར་བསྒོམས་པས་སྐྱོ་ན་བྱམས་
པས་དམ་བཅས་པའི་གཟུངས་དང། སྙིང་པོ་ཉེ་སྙིང་སོགས་ཅི་མང་དུ་བཟླ་བར་བྱའོ། །མཐར་དེ་ལས་བྱུང་བའི་དགེ་བ་རྣམས་བྱམས་པའི་སྨོན་ལམ་ལ་སོགས་པའི་སྒོ་ནས་རང་གཞན་གྱི་སྨོན་གནས་རྣམས་སུ་འདུན་པ་དྲག་པོས་བསྔོ་
བར་བྱའོ། །ཞེས་པ་འདི་ནི་དད་པ་དང་ཚུལ་ཁྲིམས་ལ་སོགས་པའི་ཡོན་ཏན་དང་ལྡན་པ་དཔོན་པོ་བསོད་ནམས་རིན་ཆེན་གྱིས་བསྐུལ་བའི་ངོར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གྲུབ་པའི་གནས་མཆོག་དབེན་ས་ཆོས་ཀྱི་ཕོ་བྲང་གི་གཙུག་
ལག་ཁང་དུ་ལེགས་པར་སྦྱར་བའོ།། །།༄༅། །ན་མོ་བཛྲ་པཱ་ཎི་ཡེ། འདིར་ཕྱག་ན་རྡོ་རྗེ་གོས་སྔོན་ཅན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང་སྟེ། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་
པདྨ་དང་ཉི་མའི་སྟེང་དུ་རང་གི་སེམས་ཉིད་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས། དཔལ་ཕྱག་ན་རྡོ་རྗེ་གོས་སྔོན་ཅན་སྐུ་མདོག་ཆར་སྤྲིན་ལྟར་གནས་པ། ཞལ་གཅིག་ཕྱག་གཉིས་ཀྱི་གཡས་རྡོ་རྗེ་འཕྱར་སྟབས་སུ་
འཛིན་ཅིང། གཡོན་ཐུགས་ཀར་སྡིགས་མཛུབ་མཛད་པ། རིན་པོ་ཆེ་དང་སྦྲུལ་གྱིས་བརྒྱན་ཅིང། སྟག་གི་པགས་པའི་ཤམ་ཐབས་ཅན། ཡེ་ཤེས་ཀྱི་མེ་འབར་བའི་དབུས་ན་ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་

[152B] མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དམ་
ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་
རྣམས་འཇོམས་མཛད་པའི། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །ཞེས་པས་ཕྱག་བྱ། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ཐོག་མེད་
ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་འཁོར་མ་ལུས་བསྐོར་དུ་གསོལ། །བདག་གཞན་དགེ་རྣམས་བྱང་
ཆུབ་ཆེན་པོར་བསྔོ། །དེ་ནས་རང་གི་ཐུགས་ཀར་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བ་ལ་དམིགས་ཏེ། ཨོཾ་ནཱི་ལཱཾ་བ་ར་དྷ་ར་བཛྲ་པཱ་ཎཱི་རཱ་ཛྙཱ་པ་ཡ་ཏི་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་ཅི་མང་བཟླ་ཞིང། མཇུག་ཏུ། དགེ་བ་འདི་ཡིས་མྱུར་
དུ་བདག་གསང་བའི་བདག་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བསྔོ་བ་དང་སྨོན་ལམ་བྱའོ།། །།༄༅། །ཡང་ཕྱག་རྡོར་ཨུ་ཙཱརྱ་བསྒྲུབ་པར་འདོད་པས། སྐྱབས་འགྲོ་

[153A]༄༅། །སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པདྨ་དང་ཉི་མའི་སྟེང་དུ། རང་གི་སེམས་ཉིད་ཧཱུཾ་ལས་གནམ་ལྕགས་ཀྱི་རྡོ་རྗེ་རྩེ་དགུ་པ་ཧཱུཾ་གིས་མཚན་པ་ཡོངས་སུ་གྱུར་
པ་ལས། ཕྱག་ན་རྡོ་རྗེ་ཨུ་ཙཱརྱ་ཁྲོ་ཞིང་རྔམས་པ། ཞལ་གདངས་ནས་མཆེ་བ་བཞི་གཙིགས་ཤིང། སྤྱན་གསུམ་དང་ལྡན་ཅིང་ཁྲོ་གཉེར་བསྡུས་པ། ཞལ་གཅིག་ཕྱག་གཉིས་ཀྱི་གཡས་གནམ་ལྕགས་ཀྱི་རྡོ་རྗེ་རྩེ་དགུ་པ་འཕྱར་སྟབས་སུ་འཛིན་ཅིང་
གཡོན་ཐུགས་ཀར་སྡིགས་མཛུབ་མཛད་པའི་རྩེ་མོར་མེ་འབར་བ། ཐོད་པ་སྐམ་རློན་དང་སྦྲུལ་གྱིས་བརྒྱན་ཅིང། གླང་པོ་ཆེའི་ཀོ་བ་རློན་པའི་སྟོད་གཡོགས་དང་སྟག་གི་པགས་པའི་ཤམ་ཐབས་ཅན། འཇིགས་བྱེད་དང་དུས་མཚན་
གྱི་གདན་ལ་ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་
བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ལྕང་ལོ་ཅན་གྱི་གནས་མཆོག་
དམ་པ་ན། ཞེས་སོགས་ཀྱིས་ཕྱག་བྱ། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཆེན་པོར་

[153B] དེ་ནས་རང་གི་ཐུགས་ཀར་ཉི་གདན་ལ་བསྒོམས་པ་དང་འདྲ་བའི་ཡེ་ཤེས་སེམས་དཔའ་ཕྱག་ན་རྡོ་རྗེའི་ཐུགས་ཀར་ཉི་མའི་སྟེང་དུ་རྡོ་རྗེ་རྩེ་དགུ་པའི་ལྟེ་བར་ཧཱུཾ་གི་མཐར་སྔགས་ཕྲེང་གིས་བསྐོར་བ་ལ་དམིགས་ནས། ཨུཙྪ་
ཙཱརྱ་ཡཀྵ་སེ་ན་ཨངྐུ་ཤ་ཛཿ་ཛཿ་ཞེས་མང་དུ་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་གསང་བའི་བདག་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བསྔོ་བ་དང་སྨོན་ལམ་
བྱའོ།། །།༄༅། །ཡང་གཏུམ་པོ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་རང་གི་སེམས་ཉིད་ཧཱུཾ་ལས་རྡོ་རྗེ་ཧཱུཾ་གིས་མཚན་པ་
ཡོངས་སུ་གྱུར་པ་ལས། དཔལ་རྡོ་རྗེ་གཏུམ་པོ་སྐུ་མདོག་མཐིང་ནག་ཞལ་གདངས་ཤིང་མཆེ་བ་གཙིགས་པ། དམར་ལ་ཟླུམ་པའི་སྤྱན་གསུམ་དང་ལྡན་ཞིང་ཁྲོ་གཉེར་བསྡུས་པ། ཞལ་གཅིག་ཕྱག་གཉིས་ཀྱི་གཡས་གསེར་
གྱི་རྡོ་རྗེ་རྩེ་ལྔ་པ་ཕྲག་གོང་དུ་འཕྱར་ཞིང། གཡོན་དྲིལ་བུ་དཀུར་བརྟེན་པ། དབུ་སྐྲ་དང་སྨ་ར་དམར་སེར་གྱེན་དུ་འབར་ཞིང། རིན་པོ་ཆེའི་དབུ་རྒྱན་དང་སྙན་རྒྱན་ལ་སོགས་པ་རིན་པོ་ཆེ་དང་སྦྲུལ་གྱིས་བརྒྱན་པ། དེའི་སྤྱི་བོར་ཁྱུང་
དཀར་པོ། མགྲིན་པར་ཁྱུང་དམར་པོ། ཐུགས་ཀར་ཁྱུང་སྔོན་པོ། ལྟེ་བར་ཁྱུང་སེར་པོ། གསང་གནས་སུ་ཁྱུང་ལྗང་གུ་ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ་

[154A]༄༅། །ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་གི་
ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ལྕང་ལོ་ཅན་གྱི་གནས་མཆོག་དམ་པ་ན། ཞེས་སོགས་ཀྱིས་ཕྱག་བྱ། ཨོཾ་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། དངོས་བཤམས་ཡིད་སྤྲུལ་མཆོད་པར་
ལུས་འབུལ། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཆེན་པོར་བསྔོ། དེ་ནས་རང་གི་ཐུགས་ཀར་ཉི་མའི་སྟེང་དུ་ཧཱུཾ་གི་མཐར་སྔགས་ཀྱིས་བསྐོར་བ་ལ་དམིགས་ནས། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་པའི་སྔགས་ཐུང་
མང་དུ་བཟླ་ཞིང། སྔགས་དེའི་མཇུག་ཏུ། ག་རུ་ཌ་ཧཾ་ས་ཧེ་ཙ་ལེ་ཙ་ལེ་སཱཧཱ། ཞེས་བཏགས་པའང་མང་དུ་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་ཅེས་སོགས་བསྔོ་བ་དང་སྨོན་ལམ་བྱའོ། །ཞེས་པ་འདི་ནི་དད་པ་དང་གཏོང་བ་དང་
ཚུལ་ཁྲིམས་ལ་སོགས་པ་དམ་པས་བསྔགས་པའི་ཡོན་ཏན་ཚད་མེད་པ་དང་ལྡན་པའི་མངའ་རིས་དཀའ་བཅུ་པ་ཤེས་རབ་འོད་ཟེར་དང། དཔོན་པོ་ལེགས་པ་གཉིས་ཀྱིས་འདི་ལྟ་བུའི་འཁྱེར་བདེ་བ་ཞིག་དགོས་ཅེས་ནན་གྱིས་བསྐུལ་བ་ལ་བརྟེན་
ནས། བློ་བཟང་ཆོས་ཀྱི་རྒྱལ་མཚན་ཞེས་བྱ་བས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྦྱར་བའོ།། །།༄༅། །ན་མོ་གུ་རུ་བཛྲ་པཱ་ཎི་ཡེ། ཨིནྡྲ་ནཱི་ལའི་ལྷུན་པོ་བསྐལ་པའི་མེ། །འབུམ་ཕྲག་འཕྲོ་བས་བགེགས་

[154B] །དཔལ་ལྡན་མཐུ་སྟོབས་དབང་པོ་ལ་བཏུད་ནས། །དེ་ཉིད་བསྒྲུབ་པའི་རིམ་པ་བཤད་པར་བྱ། འདིར་ཕྱག་ན་རྡོ་རྗེ་གཏུམ་ཆེན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་
སྔོན་དུ་བཏང་ནས། ཆོ་ག་དངས་ནི་འཇུག་པ་བདེ་བའི་ཕྱིར། འདི་ལྟར། རང་ཉིད་མཐུ་སྟོབས་དབང་ཕྱུག་གསང་བདག་ཏུ། །གསལ་བའི་ཐུགས་ཀར་ཉི་མ་ལ་གནས་པའི། །ཧཱུཾ་ཡིག་འོད་ཀྱིས་རྩ་བའི་བླ་མ་དང། །དབྱེར་མེད་ཕྱག་རྡོར་ལྷ་ཚོགས་
སྤྱན་དྲངས་བཞུགས། །གང་གི་དྲིན་གྱིས་བདེ་ཆེན་ཉིད། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །
གདུལ་དཀའ་བོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། དེ་བཞིན་དུ། པཱ་དྱཾ། པུཥྤེ་
དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱ། ཤཔྟ་སོགས་ཀྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་
བཟུང། ཞེས་དང། ཚད་མེད་བཞི་བསྒོམ། ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབས་པར་བསམས། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ། ཆོས་དབྱིངས་ངང་ལས་རང་སེམས་བར་དོའི་རྣམ་ཤེས་ཧཱུཾ། །

[155A]༄༅། །མཁའ་དབྱིངས་དབུས་གནས་འབྱུང་བཞི་རིམ་བརྩེགས་རི་རབ་སྟེང། །སྣ་ཚོགས་རྡོ་རྗེ་སྣ་ཚོགས་པདྨ་ཉི་མའི་དབུས། །ཧཱུཾ་ལས་འོད་འཕྲོས་རྡོ་རྗེའི་ས་གཞི་ར་བ་གུར། །བླ་བྲེ་ཕྱི་རོལ་མེ་དཔུང་འབར་བས་
བསྐོར་བ་ཡི། །བསྲུང་འཁོར་ནང་དུ་ཡེ་ཤེས་རང་བཞིན་གཞལ་ཡས་ཁང། །དེ་དབུས་འདབ་བརྒྱད་པདྨའི་ལྟེ་བར་ཉི་མའི་སྟེང། །དབྱངས་གསལ་ལས་བྱུང་ཟླ་ཉི་མེ་ལོང་མཉམ་ཉིད་ཀྱི། །ཡེ་ཤེས་དབུས་སུ་རྣམ་ཤེས་ཧཱུཾ་
ཞུགས་སོར་རྟོག་གི་ཡེ་ཤེས་རང་བཞིན་རྡོ་རྗེ་སྔོན་པོ་ཧཱུཾ་གིས་མཚན། །དེ་ཉིད་འོད་ཟེར་བསྐལ་པའི་མེ་འདྲས་བདུད་བགེགས་བསྲེགས། །འཕགས་པའི་ཚོགས་མཆོད་འདུས་པ་བྱ་གྲུབ་ཡེ་ཤེས་ཉིད། །ཟླ་ཉི་ཕྱག་མཚན་ས་བོན་
འདྲེས་ལས་ཆོས་ཀྱི་དབྱིངས། །ཡེ་ཤེས་ངོ་བོར་དེ་ཉིད་ཕྱག་ན་རྡོ་རྗེ་ནི། །སྐུ་མདོག་མཐིང་ནག་ཞལ་གཅིག་ཕྱག་གཉིས་འཇིགས་པའི་གཟུགས། །སྐུ་ནི་དཔག་ཚད་ཉིས་འབུམ་དྲུག་ཁྲི་གསུས་ཁྱིམ་ཆེ། །ཤ་རྒྱས་ཡན་
ལག་ཉིད་ལག་སྦོམ་ཞིང་ཤིན་ཏུ་རགས། །ཕྱག་གཡས་གསེར་གྱི་རྡོ་རྗེ་གདེངས་ཤིང་སྡིགས་མཛུབ་མཛད། །གཡོན་པ་སྡིགས་མཛུབ་དང་བཅས་དྲིལ་བུ་ཡུམ་ལ་བརྟེན། །ཁྲོས་པའི་ཞལ་གདངས་འབར་བའི་མཆེ་བ་
རྣོན་པོ་གཙིགས། །སྤྱན་གསུམ་དམར་ཟླུམ་གདངས་མིག་བགྲད་ཅིང་ཁྲོ་གཉེར་འཁྲིགས། །སྨིན་མ་སྨ་ར་དབུ་སྐྲ་དམར་སེར་འཁྱིལ་ཞིང་འབར། །ཐོད་བསྐམ་དབུ་བརྒྱན་མགོ་རློན་ལྔ་བཅུའི་དོ་ཤལ་འཕྱང། །ཀླུ་བརྒྱད་རྒྱན་དང་

[155B] །སྟག་ལྤགས་ཤམ་ཐབས་དར་ལྗང་སྐ་རགས་ཅོད་པན་ཅན། །ལྷ་རྫས་ན་བཟའ་སྔོན་པོའི་སྟོད་གཡོགས་ལྷབ་ལྷུབ་གཡོ། །ཚངས་དང་དབང་ཕྱུག་གཡས་བསྐུམས་གཡོན་བརྐྱངས་ཞབས་ཀྱིས་
བརྫིས། །དེ་ཡི་པང་ན་རྡོ་རྗེ་དབྱིངས་ཀྱི་དབང་ཕྱུག་མ། །སྔོ་བསངས་མཛེས་ལྡན་ཞལ་གཅིག་ཕྱག་གཉིས་ཕྱག་གཡས་ཀྱིས། །གྲི་གུག་འཛིན་པས་ཡབ་ལ་འཁྱུད་ཅིང་གཡོན་པ་ནི། །ཐོད་ཁྲག་གཙོར་སྟོབ་བཞད་ཅིང་མཆེ་བ་ཅུང་ཟད་
གཙིགས། །སྤྱན་གསུམ་ལྡན་ཞིང་དབུ་སྐྲ་ཁམ་ནག་ཕྱེད་བཅིངས་བྱས། །སྐམ་རློན་ཐོད་པ་རིན་པོ་ཆེས་བརྒྱན་ཞབས་གཡོན་གྱིས། །ཡབ་ལ་འཁྱུད་ཅིང་གཡས་བརྒྱས་ས་སྙོམས་པར་འཇུག་པ་ཡིས། །ཡེ་ཤེས་མེ་དཔུང་རབ་ཏུ་འབར་བའི་དབུས་
ན་བཞུགས། །དེ་ཉིད་གནས་ལྔར་སྣ་ཚོགས་པདྨ་ཉི་མའི་སྟེང། །རིགས་ལྔའི་བདག་ཉིད་དཀར་དམར་སྔོ་སེར་ལྗང་བ་ཡི། །མཁའ་ལྡིང་དབང་པོ་ཕྱག་གཡས་རང་རིགས་ཕྱག་མཚན་དང། །གཡོན་པས་ཀླུ་རིགས་ལྔ་ཡི་སྦྲུལ་རྣམས་
བཟུང་ནས་ཟ། །སྔོ་བསངས་རྭ་གཉིས་དབུས་སུ་ཡིད་བཞིན་ནོར་བུས་བརྒྱན། །མཆུ་སྡེར་མི་བཟད་གནམ་ལྕགས་ལས་གྲུབ་གཤོག་སྒྲོ་རྒྱས། །ཕྲོཾ་གྱི་སྒྲ་སྒྲོགས་དེ་ལས་གཞན་ཡང་ཡན་ལག་སོགས། །བཅུ་དྲུག་གནས་སུ་མཁའ་ལྡིང་
བཅུ་དྲུག་དག་གིས་སྤྲས། །དེ་ཉིད་ཤར་སོགས་ཕྱོགས་བཞིར་ཧཱུཾ་ཡིག་ལས་བྱུང་བའི། །འཇིག་རྟེན་གསུམ་རྒྱལ་ནག་པོ་ཆེན་པོ་བདུད་རྩི་འཁྱིལ། །ཛམྦྷ་ལ་བཞི་དེའི་ཡང་ཕྱི་རིམ་པད་འདབ་བརྒྱད། །སྟེང་དང་འོག་བཅུར་ཁྲོ་བྕུའང་གཙོ་
[156A]༄༅། །བོ་དག་དང་མཚུངས། །སྒོ་བཞིར་རྒྱལ་ཆེན་ཁྱམས་ལ་གཙང་རིས་མགོན་པོ་འཁོད། །ཁྱུང་ནག་བརྒྱད་ནི་སྟེང་འོག་མཁའ་ལ་གར་བྱེད་ཅིང། གདོན་གསུམ་མཐར་བྱེད་དུག་སྦྲུལ་ཟ་བའི་སྤྲུལ་པ་དང། །ཡང་
སྦྲུལ་ཁྱུང་གིས་ས་དང་བར་སྣང་གང་རྣམས་ཀྱི། །གནས་གསུམ་ཨོཾ་ཨཱ་ཧཱུཾ་གིས་མཚན་པའི་འོད་ཟེར་གྱིས། །བསྒོམས་པ་དང་འདྲའི་ཡེ་ཤེས་པ་དང་དབང་གི་ལྷ། །སྤྱན་དྲངས་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། །རིགས་ལྔས་
དབང་བསྐུར་མི་བསྐྱོད་རྒྱལ་པོས་རྒྱས་བཏབ་བརྟན། །མཆོད་ཚོགས་བསངས་སྦྱངས་ཕུལ་དུ་བྱུང་བའི་ལྷ་རྫས་གྱུར། །དངོས་བཤམས་ཡིད་ཀྱིས་སྤྲུལ་པའི་ཕྱི་ནང་གསང་བ་ཡི། །མཆོད་ཚོགས་གཞན་ཡང་སྲིད་དང་ཞི་བའི་མཆོད་
པའི་སྤྲིན། །ཞིང་ཀུན་བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟའི་བར་གྱིས་མཆོད། ལུས་ངག་ཡིད་ཀྱི་སྡིག་ལྟུང་ཀུན་བཤགས་རང་གཞན་གྱི། །དགེ་ལ་ཡི་རང་ཆོས་འཁོར་བསྐོར་
ཕྱིར་ཡུན་རིང་དུ། །མྱ་ངན་མི་འདའ་རྟག་ཏུ་བཞུགས་གསོལ་དགེ་ཚོགས་ཀུན། །མ་རྣམས་དོན་དུ་རྫོགས་པའི་བྱང་ཆུབ་ཐོབ་ཕྱིར་བསྔོ། ཞེས་ཡན་ལག་བདུན་པ་ཕུལ་ནས། དུས་གསུམ་བདེ་གཤེགས་ཐམས་ཅད་ཀྱི། །མཐུ་སྟོབས་
མ་ལུས་གཅིག་བསྡུས་ནས། །ཁྲོ་བོའི་དབང་པོའི་སྐུར་སྟོན་པ། །རྡོ་རྗེ་འཛིན་ལ་ཕྱག་འཚལ་ལོ། །བསྐལ་པའི་མེ་དཔུང་འབར་བའི་དབུས། །ཨིནྡྲ་ནཱི་ལའི་རི་བོ་བཞིན། །མཐུ་ཆེན་སྟོབས་ཀྱིས་བགེགས་འཇོམས་པའི། །རྡོ་རྗེ་འཛིན་ལ་ཕྱག་

[156B] །ཉི་མ་བྱེ་བའི་གཟི་བྱིན་ཀྱང། །སྐྱེངས་བྱེད་འབར་བའི་འོད་ཟེར་གྱིས། །བར་ཆད་བདུད་སྡེའི་མུན་ནག་ཚོགས། །འཇོམས་མཛད་ཁྲོ་བོའི་དབང་པོར་བསྐྱོད། །གདུག་ཅན་ཁྲག་གི་གོས་གྱོན་པའི། །གངས་རི་ལྟར་དཀར་མཆེ་
བའི་གསེབ། །ལྗགས་ཀྱི་གློག་ཕྲེང་ཆེར་གཡོ་བས། །ས་གསུམ་སྐྲག་པར་མཛད་ལ་བསྟོད། །ཟླ་ཚེས་ཚར་དུ་དངར་བ་ལྟའི། །འཇིགས་རུང་ཐོད་པས་དབུ་བརྒྱན་ཅིང། །ཁྲག་རྒྱུན་ལྷུང་ལྷུང་འབབ་པ་ཡི། །མགོ་ཕྲེང་མགུལ་པར་འཆང་ལ་
བསྟོད། །ཕྱག་གཡས་གསེར་གྱི་རྡོ་རྗེ་ནི། །འཆི་མེད་ལམ་དུ་གདེངས་ཙམ་གྱིས། །སྡེ་བརྒྱད་འབྱུང་པོ་མ་ལུས་པའི། །ཀླད་པ་ཅིག་ཅར་འགས་མཛད་བསྟོད། །གཡོན་པ་སྡིགས་མཛུབ་དང་བཅས་པས། །དྲིལ་བུ་བཟུང་བས་ཡུམ་ལ་བརྟེན། །
སྙོམས་འཇུག་ལྷན་སྐྱེས་དགའ་བའི་རོས། །རྟག་ཏུ་དགྱེས་པར་མཛད་ལ་བསྟོད། །དུས་ཀྱི་ཆུ་འཛིན་ལྟར་གཡོ་བའི། །འདབ་ལྡན་མཁའ་ལྡིང་དབང་པོའི་ཚོགས། །འཕུར་ལྡིང་སྣ་ཚོགས་ཟློས་གར་གྱིས། །གདོན་རྣམས་བརླག་པར་མཛད་ལ་
བསྟོད། །དཔལ་ལྡན་མཐུ་སྟོབས་དབང་ཕྱུག་ལ། །ཅུང་ཟད་བསྟོད་པའི་དགེ་ཚོགས་ཀྱིས། །བདག་དང་འགྲོ་བ་མ་ལུས་པ། །བདུད་བཞིའི་གཡུལ་ལས་རྒྱལ་གྱུར་ཅིག་ཅེས་བསྟོད། དེ་ནས་འདི་ལྟར། གཙོ་བོ་སེམས་དཔའ་གསུམ་གྱི་བདག་ཉིད་
ཏིང་ངེ་འཛིན། །སེམས་དཔའི་མཐའ་སྐོར་སྔགས་ཕྲེང་རང་སྒྲ་འབྲུག་ལྟར་སྒྲོག་སྔགས་ཀྱི་འོད་ཟེར་བསྐལ་པའི་མེ་དཔུང་ལྟར་འབར་བས། །བསྲེགས་པས་ནད་གདོན་སྡིག་སྒྲིབ་བར་ཆད་སྦྱངས་ཤིང་དག་བླ་མ་རྒྱལ་བ་སྲས་བཅས་མཐུ་སྟོབས་བྱིན་རླབས་

[157A]༄༅། །ཀྱི༑ ༑བདུད་རྩིའི་ཆར་བབས་ཕྱོགས་ལས་རྣམ་པར་རྒྱལ་བར་གྱུར། །རང་ཉིད་མཐུ་སྟོབས་དབང་ཕྱུག་གསང་བའི་བདག་པོར་ནི། །གསལ་བའི་སྐུ་ལས་འཕྲོས་པའི་འོད་ཟེར་མཐའ་ཡས་པས་
སྣོད་བཅུད་ཞིང་སྦྱངས་ལྷ་དང་ལྷ་མོའི་རང་བཞིན་གྱུར། །ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་པའི་སྔགས་གཙོ་བོར་བཟླ་ཞིང། ཁྱུང་སྔགས་དང་བཅས་ཏེ་བཟླ་ན། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། བཛྲ་ག་
རུ་ཌ་ཙ་ལེ་ཙ་ལེ་ཧཱུཾ་ཕཊ། ནཱ་ག་ཨུ་ཙ་ཏྲ་ཧཱུཾ་ཕཊ། ཅེས་པའམ་ཡང་ན། ཨོཾ་བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ག་རུ་ཊ་ཧཾ་ས་ཧེ་ཙ་ལེ་ཙ་ལེ་སཱཧཱ། ཞེས་ཁྱུང་སྔགས་དང་སྦྲེལ་བ་སྔ་ཕྱི་ཅི་རིགས་འབུམ་ཕྲག་གསུམ་བཟླ་བ་ནི་
བསྙེན་ཚད་དོ། །སྙིང་པོ་དང་རྩ་སྔགས་བཟླས་ནས། ཨོཾ་བཛྲ་པཱ་ཎི་ཕྲོཾ་ཀྵིཾ་ཧཱུཾ། ཞེས་པའང་ཅི་མང་བཟླ། མཇུག་ཏུ། བདག་གི་དགེ་བའི་ལས་རྣམས་འདི་དག་གིས། །འཇིག་རྟེན་འདིར་ནི་མྱུར་དུ་སངས་རྒྱས་ཤོག་
འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང། །སེམས་ཅན་སྡུག་བསྔལ་མང་པོས་གཟིང་ལས་སྒྲོལ། ཞེས་བྱ་བ་ལ་སོགས་པ་བསྔོ་བ་དང་སྨོན་ལམ་རྣམ་པར་དག་པས་རྒྱས་གདབ་པར་བྱའོ།། ཐུན་མཚམས་
དང་མཐར་གཏོར་མ་འབུལ་བར་འདོད་ན། གཏོར་མ་བཛྲ་ཨ་མྲི་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ། ཨཱ་ལས་

[157B] ཨོཾ་ཨཱ་ཧཱུཾ་ལན་གསུམ་གྱིས་བྱིན་
གྱིས་བརླབས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ལྕང་ལོ་ཅན་ནས་བླ་མ་དང་གཉིས་སུ་མེད་པའི་བཅོམ་ལྡན་འདས་ཕྱག་ན་རྡོ་རྗེའི་དཀྱིལ་འཁོར་བའི་ལྷ་ཚོགས་མདུན་གྱི་ནམ་མཁར་སྤྱན་དྲངས་པའི་
ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམས་ལ། ཨོཾ་གུ་རུ་བུདྡྷ་བོ་དཧི་སཏ་བཛྲ་པཱ་ཎི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ། ཁཱ་ཧི་ཁཱ་ཧི་ལན་གསུམ་མམ་བདུན་གྱིས་ཕུལ་
ཨརྒྷཾ་སོགས་ཀྱིས་མཆོད། ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པའི། །བཅོམ་ལྡན་རྡོ་རྗེ་འཛིན་ལ་
ཕྱག་འཚལ་ལོ། །ཞེས་པས་བསྟོད། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་བཟོད་པར་གསོལ་ཏེ་ཡེ་ཤེས་པ་གཤེགས་སུ་གསོལ་བའམ། རང་ལ་ཐིམ་པས་བྱིན་གྱིས་བརླབས་པར་བསམས་ཏེ་དགེ་བ་རྣམས་
རང་གཞན་གྱི་ཕན་བདེ་བླ་ན་མེད་པའི་རྒྱུར་བསྔོའོ། །དཔལ་ལྡན་གསང་བའི་བདག་པོ་ཡིས། །གྲུབ་མཆོག་ལས་ཀྱི་རྡོ་རྗེ་ལ། །དངོས་སུ་སྩལ་བའི་གདམས་པ་མཆོག་མཁས་དང་གྲུབ་པ་ལས་འོངས་པའི། །གདམས་པ་དབང་གི་

[158A]༄༅། །རྒྱལ་པོ་འདི། །མང་པོར་སྤེལ་བའི་འོས་མིན་ཡང། །གུས་ལྡན་སློབ་མས་བསྐུལ་བའི་ངོར། །ཆོས་ཀྱི་རྒྱལ་མཚན་ཞེས་བྱས་སྨྲས། །དེ་ལས་འོངས་པའི་དགེ་ཚོགས་དཔག་བསམ་ཤིང། །འཆི་མེད་ལམ་ཀུན་འགེངས་
པའི་འབྲས་བཟང་གིས། །མར་གྱུར་ཉམ་ཐག་འགྲོ་བ་མ་ལུས་པ། །ཟག་མེད་འདོད་དགུའི་འབྱོར་པས་ཚིམ་གྱུར་ཅིག་ཅེས་བཅོམ་ལྡན་འདས་གསང་བའི་བདག་པོས་གྲུབ་ཆེན་ལས་ཀྱི་རྡོ་རྗེ་ལ་དངོས་སུ་སྩལ་
བ་གདོན་བཅོ་བརྒྱད་ལ་སོགས་པའི་གནོད་པ་བཟློག་པར་བྱེད་པ་ལ་ཟླ་དང་བྲལ་བ་གསང་བ་ལས་ཀྱང་ཆེས་ཆེར་གསང་བའི་གཏུམ་པོའི་སྒྲུབ་ཐབས་འདི་ཉིད་རས་ཆུང་གོང་ཁུག་མར་གྲགས་པ་དང་ཡང་
ཕལ་ཆེར་མཐུན་པའི་བསྔགས་བརྗོད་ཤིན་ཏུ་ཆེ་བ་འདུག་པ་ལྟར་དད་ལྡན་གྱི་སློབ་མ་དགེ་ལེགས་རྒྱལ་མཚན་གྱིས་ཡང་ཡང་བསྐུལ་བ་ལྟར་དངོས་དང་བརྒྱུད་པའི་གདུལ་བྱ་རྣམས་ལ་ཕན་པར་འདོད་
པའི་བསམ་པས་ཀུན་ནས་བསླངས་ཏེ་མདོ་རྒྱུད་མན་ངག་འཛིན་པའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བ་མེ་ཏོག་བཀྲ་བའི་ལྡིང་
ཁང་དུ་སྦྱར་བའི་ཡི་གེ་པ་ནི་དགེ་སློང་བློ་བཟང་ཕུན་ཚོགས་སོ།། །།༄༅། །ན་མོ་གུ་རུ་བཛྲ་པཱ་ཎི་ཡེ། འདིར་གསང་བའི་བདག་པོ་དཔལ་ཕྱག་ན་རྡོ་རྗེ་ལ་བརྟེན་ནས་རང་གཞན་གྱི་བར་ཆད་

[158B] མཆོག་དང་ཐུན་མོང་གི་དངོས་གྲུབ་བསྒྲུབ་པར་འདོད་པའི་བསྒྲུབ་པ་པོས། ཡིད་དང་མཐུན་པའི་གནས་སུ་ཕྱག་རྡོར་གྱི་རྟེན་དགྲམ། མཆོད་གཏོར། ནང་མཆོད། དམ་རྫས། སྤྱན་གཟིགས་སོགས་
བཟང་ཞིང་བཀོད་པ་མཛེས་པར་བཤམས། སྟན་བདེ་བ་ལ་འདུག་སྟེ་རོལ་མོས་བྱིན་དབབ། དེ་ནས། ཨོཾ་བཛྲ་པཱ་ཎི་ཧཱུཾ། ཞེས་བརྗོད་ཅིང་རང་ཉིད་ཕྱག་རྡོར་གྱི་ང་རྒྱལ་གྱིས། ཐོག་མར་བགེགས་བསྐྲད་ཅིང་
མཚམས་བཅད་པ་ནི། བགེགས་གཏོར་ཞིག་བྱིན་གྱིས་བརླབས་ལ་དབྱངས་དང་བཅས་པས། ཧཱུཾ། ང་ནི་ཁྲོ་བོ་ཀུན་གྱི་གཙོ། །གསང་བདག་ཕྱག་ན་རྡོ་རྗེ་སྟེ། །རྫོགས་པའི་སངས་རྒྱས་བསྒྲུབ་པ་དང། །ཡོན་
བདག་བར་ཆོད་སེལ་བ་ལ། །གནོད་བྱེད་གདོན་དང་བགེགས་ཚོགས་ཀུན། །ཨོཾ་ཨཱ་ཧཱུཾ་གིས་བྱིན་བརླབས་པའི། །གཏོར་མ་འདི་ཡིས་ཚིམ་གྱིས་ལ། །གནས་འདིར་མ་འདུག་འགྲོ་བར་གྱིས། །གལ་ཏེ་གཞན་
དུ་མི་འགྲོ་ན། །རབ་འཇིགས་ཁྲོ་བའི་དམག་ཚོགས་དང། །མི་བཟད་མཚོན་ཆའི་ཆར་ཕབ་སྟེ། །བརླག་པར་འགྱུར་བར་གདོན་མི་ཟ། །སྔགས་དྲག་ཏུ་བརྗོད། རོལ་མོ་བྱའོ།། ཧཱུཾ། བདག་ཉིད་ཕྱག་ན་རྡོ་རྗེའི་སྐུར། །
གསལ་བའི་ཐུགས་ཀའི་ཧཱུཾ་ཡིག་ལས། །འཕྲོས་པའི་རྡོ་རྗེ་འབར་བ་ཡིས། །རྡོ་རྗེའི་ས་གཞི་ར་གུར་དང། །ཕྱི་རོལ་འཇིག་དུས་འབར་འདྲ་བའི། །ཡེ་ཤེས་མེ་ཡིས་བསྐོར་བར་གྱུར། །ཨོཾ་བཛྲ་རཀྵ་རཀྵ་ཞེས་མཚམས་བཅད་

[159A]༄༅། །དེ་ནས། བདག་དང་ནམ་མཁའི་མྠཱ་དང་མཉམ་པའི་མར་གྱུར་སེམས་ཅན་ཐམས་ཅད་ཕྱོགས་བཅུ་དུས་གསུམ་ན་བཞུགས་པའི་དེ་བཞིན་གཤེགས་པ་ཐམས་ཅད་ཀྱི་སྐུ། གསུང། ཐུགས། ཡོན་
ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་
ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་
མཆིའོ། །གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་རྣམས་ལ་སྐྱབས་སུ་མཆིའོ། །དཔལ་མགོན་དམ་པ་ཆོས་སྐྱོང་བའི་བསྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། །བླ་མ་
ལ༑ སངས་རྒྱས་ལ། ཆོས་ལ། དགེ་འདུན། གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་རྣམས་ལ། དཔལ་མགོན་དམ་པ་ཆོས་སྐྱོང་བའི་བསྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ། ཞེས་སྐྱབས་འགྲོ་
གང་མང་བྱ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་

[159B]དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །སངས་རྒྱས་ཆོས་དང་ཚོགས་མཆོག་ལ། །
བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གི་མགྲོན་དུ་གཉེར། །
བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་མྱུར་འགྲུབ་ཤོག་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་
གནས་པར་གྱུར་ཅིག་ཅེས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་ཡང་གང་མང་བྱ། དེ་ནས་ནང་མཆོད། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཅེས་པས་བསངས། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་
སྭ་བྷཱ་ཝ་ཤུདྡྷོ་ཉཧཾ། ཞེས་པས་སྦྱངས། སྟོང་པའི་ངང་ལས། ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་ནང་མཆོད་ཟག་པ་མེད་པའི་

[160A]༄༅། །ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས། མཆོད་རྫས་སོགས་སྔར་ལྟར་བསངས། སྦྱངས། སྟོང་པའི་ངང་ལས་རང་རང་གི་མིང་
ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས། བླ་མ་དང་གསང་བའི་བདག་པོ་དཔལ་ཕྱག་ན་རྡོ་རྗེའི་ལྷ་ཚོགས་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས་སྤྱན་གཟིགས། མཆོད་པའི་
བྱེ་བྲག་བསམ་གྱིས་མི་ཁྱབ་པ་ཞིག་བླ་མ་དང་གསང་བའི་བདག་པོ་དཔལ་ཕྱག་ན་རྡོ་རྗེ་འཁོར་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཨོཾ་སརྦ་བིད་པཱུ་ར་པཱུ་ར། སཱུ་ར་སཱུ་ར། ཨ་ཝརྟ་ཡ་ཨ་ཝརྟ་
ཡ་ཧོ། བཛྲ་སྥ་ར་ཎ་ཁཾ། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ། རཱུ་པ། ཤཔྟ། གནྡྷེ། ར་ས། སྤརཤ་ཨཱ་ཧཱུཾ། ཞེས་བྱིན་གྱིས་བརླབས། དེ་ནས་དམ་ཚིག་པ་བསྐྱེད་པ་ནི། སྭ་
བྷཱ་ཝས་སྦྱངས། སྟོང་པའི་ངང་ལས་རང་གི་མདུན་གྱི་ནམ་མཁར་པཾ་ལས་སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར། རཾ་ལས་ཉི་མའི་དཀྱིལ་འཁོར་ཚ་ཟེར་རབ་ཏུ་རྒྱས་པའི་སྟེང་དུ། ཧཱུཾ་མཐིང་ག་ཡོངས་སུ་གྱུར་
པ་ལས། རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་ཕྱོགས་བཅུར་འཕྲོས། སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་སྦྱངས། སངས་རྒྱས་སྲས་བཅས་ལ་མཉེས་

[160B] དེ་རྣམས་ཀྱི་མཐུ་སྟོབས་བྱིན་རླབས་ཐམས་ཅད་ཚུར་བསྡུས། རྡོ་རྗེ་ཧཱུཾ་ཡིག་དང་བཅས་པ་ལ་ཐིམ་པ་ཡོངས་སུ་གྱུར་པ་ལས་བཅོམ་ལྡན་འདས་གསང་བའི་བདག་པོ་དཔལ་ཕྱག་ན་རྡོ་རྗེ་སྐུ་མདོག་
མཐིང་ནག་ཨིནྡྲ་ནཱི་ལའི་རི་བོ་ལ་ཉི་མ་འབུམ་གྱི་མདངས་ཕོག་པ་ལྟ་བུ་གཟི་བརྗིད་བཟོད་པར་དཀའ་བ། ཞལ་རབ་ཏུ་གདངས་ཤིང་མཆེ་བ་རྣོན་པོ་བཞི་གཙིགས་ནས་ལྗགས་རྣམ་པར་འདྲིལ་བ། ཧཱུཾ་དང་ཕཊ་ཀྱི་སྒྲ་
དྲག་པོ་འབྲུག་ལྟར་སྒྲོག་ཅིང། དམར་ལ་ཟླུམ་པའི་སྤྱན་གསུམ་གློག་ལྟར་འཁྱུག་པ། ཁྲོ་གཉེར་བསྡུས་ཤིང། སྨིན་མ་དང་སྨ་ར་དང་དབུ་སྐྲ་དམར་སེར་དུས་མཐའི་མེ་ལྟར་འབར་བ། ཕྱག་གཡས་སྡིགས་མཛུབ་
དང་བཅས་པས་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་བས་བདུད་དང་བགེགས་ཐམས་ཅད་ཚར་གཅོད་ཅིང། ཕྱག་གཡོན་ཐུགས་ཀར་མ་རུངས་པ་རྣམས་ལ་བསྡིགས་པའི་སྡིགས་མཛུབ་མཛད་ལ། རིན་པོ་ཆེ་སྣ་
ཚོགས་ལས་གྲུབ་པའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། དོ་ཤལ་ལ་སོགས་པས་སྤྲས་ཤིང། ཀླུ་རིགས་བཞིས་བརྒྱན་པ། གོས་སྔོན་པོའི་སྟོད་གཡོགས་དང་སྟག་གི་པགས་པའི་
ཤམ་ཐམས་ཅན། ཁྲོ་བོའི་ཉམས་ཐམས་ཅད་ཡོངས་སུ་རྫོགས་པ། སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་ཞབས་གཡས་བསྐུམས་ཤིང། གཡོན་བརྐྱངས་པའི་སྟབས་ཀྱིས་ལོག་འདྲེན་
[161A]༄༅། །དྲེགས་པ་སྡེ་བརྒྱད་བརྫིས་པའི་ཚུལ་གྱིས་བཞུགས་པའི་སྟེང་དུ། རྩ་བརྒྱུད་ཀྱི་བླ་མ་དང། མཐའ་སྐོར་དུ། ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས་
ཀྱིས་བསྐོར་ཞིང། མདུན་དུ་བཀའ་སྡོད་རྒྱལ་པོ་ཆེན་པོ་རྣམ་ཐོས་སྲས་འཁོར་དང་བཅས་པ་བཞུགས་པའི་གཙོ་འཁོར་ཐམས་ཅད་ཀྱི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་
པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར། རང་དང་དམ་ཚིག་པའི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུ་ལྟ་པུས་ལྕང་ལོ་ཅན་གྱི་གནས་མཆོག་དམ་པ་ནས། བཅོམ་ལྡན་འདས་
གསང་བའི་བདག་པོ་དཔལ་ཕྱག་ན་རྡོ་རྗེ་ལ་བླ་མ་ཡི་དམ་དཀོན་མཆོག་གསུམ་གྱིས་བསྐོར་བ་སྤྱན་དྲངས། ཀྱཻ། འཛམ་གླིང་ཡངས་པའི་བྱང་གི་ཕྱོགས། །གསེར་གྱི་ས་འཛིན་བདུན་གྱི་དབུས། །རིན་ཆེན་རི་
རབ་བརྩེགས་པའི་འདབ། །གསང་སྔགས་རིག་སྔགས་འཆང་བ་ཡི། །དྲང་སྲོང་གྲུབ་པ་ཀུན་གྱི་གནས། །ལྷ་དང་མི་ཡི་འདོད་ཡོན་དང། །ཕྱི་ནང་གསང་བའི་མཆོད་པ་ཡི། །ཕུན་ཚོགས་འདོད་དགུས་ཡོངས་སུ་གང།།
གསང་སྔགས་ཆོས་སྒྲ་སྒྲོག་པའི་ཞིང། །གནས་མཆོག་ལྕང་ལོ་ཅན་གྱི་དབུས། །ཡེ་ཤེས་ལྔ་ཡི་རང་བཞིན་གྱི། །ནོར་བུའི་གཞལ་ཡས་ཁང་ཆེན་གྱི། །སེང་ཁྲི་པདྨ་ཉི་ཟླའི་སྟེང། །དུས་གསུམ་སངས་རྒྱས་

[161B] །སྐུ་དང་བསྟན་པ་བསྲུང་བའི་གཙོ། །གཏུམ་ཆེན་ཁྲོ་བོའི་དབང་པོ་བཞུགས། །འཁོར་བཅས་ཁྱོད་ལ་གསོལ་བ་ནི། །སྔོན་གྱི་དམ་བཅའ་མ་བསྙེལ་བར། །སྙིགས་དུས་བསྟན་པ་བསྲུང་བ་དང། །བསྟན་
འཛིན་བུ་བཞིན་སྐྱོང་བ་དང། །རྣལ་འབྱོར་བདག་ཅག་ཡོན་མཆོད་ཀྱི། །འགལ་རྐྱེན་བར་ཆོད་སེལ་བ་དང། །ཞི་རྒྱས་དབང་དང་དྲག་པོ་ཡི། །འདོད་དགུ་ཡིད་བཞིན་བསྒྲུབ་པའི་ཕྱིར། །དད་དང་མོས་པས་སྤྱན་འདྲེན་ན། །ཐུགས་
རྗེའི་དབྱིངས་ནས་སྐུ་བཞེངས་ལ། །ཐོགས་མེད་གནས་འདིར་གཤེགས་སུ་གསོལ། །ཧཱུཾ། བླ་མ་ཡི་དམ་བཅོམ་ལྡན་འདས། །ཕྱག་ན་རྡོ་རྗེའི་ལྷ་ཚོགས་དང། །མཁའ་འགྲོ་ཆོས་སྐྱོང་བསྲུང་མའི་ཚོགས། །སྤྱན་འདྲེན་
གནས་འདིར་གཤེགས་སུ་གསོལ། །ཨོཾ་གུ་རུ་བུདྡྷ་བོ་དཧི་སཏ་བཛྲ་པཱ་ཎི་ས་པ་རི་ཝཱ་ར་བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཞེས་སྤྱན་དྲངས། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས་
ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ། ཞེས་དབང་བསྐུར། མི་བསྐྱོད་པས་དབུ་བརྒྱན་པར་གྱུར།།
ཧཱུཾ། ལོག་འདྲེན་གདོན་གསུམ་བརྩེགས་པའི་གདན་གྱི་སྟེང། །རིན་ཆེན་བརྒྱ་ལས་གྲུབ་པའི་ཁྲི་སྟེང་དུ། །པདྨ་ཉི་ཟླ་འབར་བ་བརྩེགས་པའི་སྟེང། །ཞབས་སེན་འོད་ཆགས་བརྟན་པར་བཞུགས་སུ་གསོལ། །དེ་ནས། གང་

[162A]༄༅། །གི་དྲིན་གྱིས་བདེ་ཆེན་གནས། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་
དཀའ་བོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །ལྕང་ལོ་ཅན་གྱི་གནས་མཆོག་དམ་པ་ན། ཞེས་སོགས་ཀྱིས་ཕྱག་བྱ། མཆོད་པ་འབུལ་བ་ནི། ཧོ། རབ་འབྱམས་ཞིང་ན་ལྷ་རྫས་ཀྱི། །མཆོད་ཡོན་ཇི་སྙེད་
ཡོད་པ་དང། །བདག་གིས་གུས་པས་བཤམས་པ་འདི། །མཐུ་སྟོབས་དབང་ཕྱུག་རྡོ་རྗེ་འཛིན། །བཅོམ་ལྡན་འཁོར་དང་བཅས་ལ་འབུལ། །དེ་བཞིན་དུ་ཚིག་ཐོག་མཐའ་འདྲ་བ་ལ། །མཆོད་ཡོན་གྱི་གནས་སུ་
ཞབས་བསིལ། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། སིལ་སྙན། གཟུགས་མཆོག་སྒྲ་སྙན། དྲི་མཆོག་རོ་མཆོག་རེག་མཆོག་ཇི་སྙེད་ཡོད་པ་དང། ཞེས་སོགས་སྦྱར་ནས་འབུལ། རྒྱས་པར་སྤྲོ་ན་
ཨརྒྷཾ་སོགས་སྔགས་དང་སྦྱར། དེ་ནས་ནང་མཆོད་ཀྱང། མཆོད་དོ་ཕྱོགས་བཅུ་ཞེས་པ་ནས། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བརྒྱུད་པའི་བླ་མ་དམ་པ་བྱིན་རླབས་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ་
ཨོཾ་བཛྲ་པཱ་ཎི་ཧཱུཾ་ཕཊ། ཨོཾ་ཨཱ་ཧཱུཾ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་བཻ་ཤྲ་མ་ཎཱ་ཨོཾ་ཨཱ་ཧཱུཾ། སྔོན་སངས་རྒྱས་མཐོང་བ། དམ་པའི་ཆོས་

[162B] འཕགས་པའི་དགེ་འདུན་ལ་བརྟེན་པ། བསྲུང་མ་མཐུ་རྩལ་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དཔའ་བོ་དང་རྣལ་འབྱོར་མ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཡུལ་ལྷ་གཞི་བདག་གནས་བདག་གྲོང་བདག་དང་
བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཞེས་ཕུལ། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །ཞེས་སོགས་ཀྱིས་མཎྜལ་འབུལ། དེ་ནས་རང་གི་ཐུགས་ཀའི་ཧཱུཾ་གི་འོད་ཟེར་གྱིས། བཅོམ་ལྡན་འདས་རྡོ་རྗེ་
སེམས་དཔའ་ཡབ་ཡུམ་སྤྱན་དྲངས། མདུན་གྱི་ནམ་མཁར་བཞུགས་པར་བསམས་ལ། ཡི་གེ་བརྒྱ་པ་ཉེར་གཅིག་བཟླས་པས་ཕྱག་ན་རྡོ་རྗེའི་སྐུ་གསུང་ཐུགས་ལ་གྲིབ་ཕོག་པ་དང། དམ་ཚིག་ཉམས་ཆགས་དག་པར་
བསམས་ལ། བཤགས་པ་བྱ་བ་ནི། ཧཱུཾ། བླ་མ་ཡི་དམ་བཅོམ་ལྡན་གསང་བའི་བདག་ཕྱག་ན་རྡོ་རྗེ་འཁོར་བཅས་བདག་ལ་དགོངས། །ཐོག་མེད་དུས་ནས་ཐ་མ་ད་ལྟའི་བར། །མི་དགེ་བཅུ་དང་མཚམས་མེད་ལྔ་ལ་
སོགས། །བགྱིས་དང་བགྱིད་སྩལ་ཡི་རང་ཅི་མཆིས་པ། །གནོང་ཞིང་འགྱོད་པས་རྒྱལ་བ་སྲས་བཅས་ཀྱི། །སྤྱན་སྔར་བཤགས་ཤིང་སླན་ཆད་ཡང་དག་སྡོམ། །ཁྱད་པར་ལྷ་མཆོག་ཕྱག་ན་རྡོ་རྗེ་ཡི། །སྐུ་དང་གསུང་དང་
ཐུགས་ཀྱི་དམ་ཚིག་ལས། །འགལ་ཞིང་མི་དགྱེས་གྱུར་པ་ཅི་མཆིས་པ། །བཤགས་དང་བཤགས་ཡུལ་བཤགས་པར་བྱ་བ་སོགས། །རང་བཞིན་སྤྲོས་དང་བྲལ་བའི་དབྱིངས་སུ་བཤགས། །དེ་ནས་ཐུགས་དམ་བསྐང་

[163A]༄༅། །བ་ནི། ཧཱུཾ། བདེ་སྟོང་ནམ་མཁའི་གློང་ཡངས་ལས། །སྣ་ཚོགས་མཆོད་པའི་སྤྲིན་སྤྲོས་ཏེ། །ཕྱག་ན་རྡོ་རྗེའི་ལྷ་ཚོགས་ཀྱི། །སྤྱན་ལམ་འབྱུང་ཞིང་རྒྱས་གྱུར་ཅིག་རིན་ཆེན་ལས་གྲུབ་སྣོད་
ཡངས་སུ། །བདུད་རྩིའི་མཆོད་ཡོན་མཚོ་ལྟར་འཁྱིལ། །མཛེས་པའི་མེ་ཏོག་ཆར་ལྟར་འབབ། །དྲི་ཞིམ་སྤོས་ཀྱི་སྤྲིན་འཁྲིགས་པས། །གསང་བདག་འཁོར་བཅས་ཐུགས་དམ་བསྐང། །ཐུགས་དམ་དབྱིངས་
སུ་བསྐངས་གྱུར་ནས། །རྐྱེན་ངན་བར་ཆད་བཟློག་པ་དང། །མཐུན་རྐྱེན་བསམ་པ་འགྲུབ་པ་དང། །མཆོག་དང་ཐུན་མོང་དངོས་གྲུབ་སྩོལ། །མར་མེའི་ཕྲེང་བ་ཉི་ལྟར་གསལ། །བཟང་པོའི་དྲི་ཆབ་
མཚོར་འཁྱིལ་ཞིང། །རོ་བརྒྱའི་ཞལ་ཟས་ལྷུན་པོར་སྤུངས། །གདངས་སྙན་རོལ་མོའི་སྒྲ་སྒྲོག་པས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། མཛེས་པའི་རྟ་མཆོག་རླུང་ལྟར་འཕྱོ།།
གཡག་རོག་ཞོལ་ཆེན་ངར་འཇོ་འདོན། །ལུག་ནག་སྤྱི་དཀར་ཤེལ་ལྟར་འཚེར། །ཁྱི་ནག་དོམ་ལྟར་འཕྱོ་བ་འདིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། ཁྱུང་ཆེན་བྱ་ཚོགས་མཁའ་
ལ་ལྡིང། །སྟག་སྤྱང་སེང་གེ་ངར་སྐད་འདོན། །གཟུགས་སྒྲ་དྲི་རོའི་དཔལ་འཛིན་པའི། །འདོད་ཡོན་སྣ་ལྔའི་ཚོགས་རྣམས་ཀྱིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། གླིང་བཞི་

[163B] །གདུགས་དང་རྒྱལ་མཚན་བླ་བྲེ་དང། །བུམ་པ་བཟང་དང་དཔག་བསམ་ཤིང། །སྐུ་གསུང་ཐུགས་དང་གསང་རྟེན་གྱིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། སྲ་
བརྟན་རྡོ་རྗེའི་གོ་ཁྲབ་དང། །འབར་བའི་རྡོ་རྗེ་རལ་གྲི་སོགས། །དགྲ་འཇོམས་མཚོན་ཆའི་ཚོགས་རྣམས་ཀྱིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། རིན་ཆེན་ལས་གྲུབ་རྒྱན་མང་དང།།
ཀླུ་འདུལ་སྦྲུལ་གྱི་ཆུན་པོ་དང། །ལྷ་རྫས་གོས་སྔོན་ན་བཟའ་དང། །སྟག་ལྤགས་ཤམ་ཐབས་ལ་སོགས་པས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། ཟག་མེད་བདུད་རྩིར་བྱིན་བརླབས་
པའི། །གཏོར་ཚོགས་རི་ལྟར་སྤུངས་པ་དང། །ཕྱི་ནང་དམ་རྫས་སྤྱན་གཟིགས་ཚོགས། །ས་དང་བར་སྣང་ཁྱོན་གང་བས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། རྒྱལ་སྲིད་རིན་ཆེན་སྣ་བདུན་
དང། །ལྕགས་ཀྱུ་ལྔ་དང་སྒྲོན་མ་ལྔ། །སྦྱངས་རྟོགས་སྦར་བའི་ཨ་མྲྀ་ཏའི། །རྒྱ་མཚོ་རྦ་རླབས་གཡོ་བ་འདིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། མ་རུངས་གདུལ་དཀའ་འདུལ་བའི་ཕྱིར།།
ཐུགས་རྗེས་ཁྲོས་པའི་སྐུར་བསྟན་ཡང། །རབ་ཞི་ཆོས་སྐུའི་ངང་ཉིད་ལས། །མི་གཡོ་བླ་མེད་རྟེན་མཆོག་གིས། །གསང་བདག་ཐུགས་དམ། རྐྱེན་ངན། མཐུན་རྐྱེན། མཆོག་དང། གལ་ཏེ་བསྐུལ་བྱེད་ན། ཧཱུཾ། མཐུ་

[164A]༄༅། །སྟོབས་དབང་ཕྱུག་རྡོ་རྗེ་འཛིན། །ཁྲོ་བོའི་རྒྱལ་པོ་བཅོམ་ལྡན་འདས། །ཕྱག་ན་རྡོ་རྗེ་འཁོར་བཅས་རྣམས། །བསྟན་དགྲ་གཞོམ་པའི་དུས་ལ་བབ། །བདུད་དང་འབྱུང་པོའི་ཚོགས་རྣམས་ཀྱིས། །སངས་རྒྱས་
བསྟན་པའི་སྤྱི་དགྲ་བྱས། །དཔལ་ལྡན་བླ་མའི་སྐུ་ལ་བསྡོས། །དཀོན་མཆོག་གསུམ་གྱི་དབུ་འཕངས་སྨད། །དགེ་འདུན་རྣམས་ཀྱི་འདུ་སྒོ་ཕྲོགས། །ཉེས་མེད་སེམས་ཅན་ཡོངས་ལ་འཚེ། །རྣལ་འབྱོར་བདག་ལ་
གནོད་བྱས་པས། །བཏང་སྙོམས་གཡེལ་བ་མ་མཛད་པར། །བདུད་དང་གཤིན་རྗེ་གནོད་སྦྱིན་སོགས། །སྡེ་བརྒྱད་དྲག་པོའི་དམག་དྲོངས་ལ། །འཇིགས་པའི་ལྟས་དང་ཆོ་འཕྲུལ་གྱིས། །དགྲ་བོའི་ཡུལ་ཁམས་
བརླག་པར་གྱིས། །ཐོག་སེར་ནད་དང་དལ་ཡམས་དང། །མི་བཟད་མཚོན་ཆའི་ཆར་པ་ཕོབ། །ལྟག་པའི་ཕྱོགས་ནས་སྡུད་ཆོད་ལ། །ཁོང་པའི་ནང་ནས་སྙིང་ཕྱུངས་ཤིག་ནག་པོའི་རྩ་ལག་བདུད་ཀྱི་གཉེན། །དགྲ་བགེགས་
ལས་ངན་སྡིག་ཅན་འདི། །ལོ་ཟླ་ཞག་ཏུ་མ་བཞག་པར། །ད་ལྟ་སྒྲོལ་བའི་ལས་མཛོད་ཅིག་ཅེས་བསྐུལ་ནས། བཟློག་པ་བྱ་བ་ནི། ཧཱུཾ། གསང་བའི་བདག་པོའི་ལྷ་ཚོགས་ཀྱིས། །མཆོད་གཏོར་རྒྱ་མཚོ་འདི་
བཞེས་ལ། །རྣལ་འབྱོར་ཡོན་མཆོད་འཁོར་བཅས་ལ། །ཕ་རོལ་བསམ་ངན་སྦྱོར་རྩུབ་བཟློག་བགེགས་རིགས་སྟོང་ཕྲག་བརྒྱད་ཅུ་བཟློག་གདོན་རིགས་སུམ་བརྒྱ་དྲུག་ཅུ་བཟློག་ནད་རིགས་བཞི་བརྒྱ་རྩ་བཞི་

[164B]ཡེ་འབྲོག་སུམ་བརྒྱ་དྲུག་ཅུ་བཟློག་བྱིས་པའི་གདོན་ཆེན་བཅོ་ལྔ་བཟློག་ལྟས་ངན་བརྒྱད་ཅུ་རྩ་བཞི་བཟློག་གཤིན་རྗེའི་འཁོར་ལོ་བསྐོར་བ་བཟློག་བདུད་ཀྱི་ཁྲམ་ལ་བཏབ་པ་བཟློག་བཙན་གྱི་ཞགས་པ་
འཕེན་པ་བཟློག་གཟའ་དང་རྒྱལ་གདོན་གནོད་པ་བཟློག་བདུད་གཡོས་སྲི་ངན་ལངས་པ་བཟློག་ལོ་ཟླ་ཞག་དུས་སྐེགས་རྣམས་བཟློག་རྨི་ལམ་མཚན་མ་ངན་པ་བཟློག་འགལ་རྐྱེན་བར་ཆད་ཐམས་ཅད་
བཟློག་བཟློག་བསྒྱུར་འཕྲིན་ལས་དུས་ལ་བབ། །མཐུན་པའི་དངོས་གྲུབ་མ་ལུས་པ། །དུས་འདིར་བདག་ལ་སྩལ་དུ་གསོལ། །འཁོར་དང་བསྟན་པ་ལོངས་སྤྱོད་རྣམས། །རྒྱས་པར་མཛོད་ཅིག་བསྲུང་མའི་
ཚོགས། ཅེས་བཟློག་པ་བྱས་ཏེ་དངོས་གྲུབ་ཞུ། དེ་ནས་མཚམས་འདིར། ཨོཾ་བཛྲ་པཱ་ཎི་ཧཱུཾ། ཞེས་སོགས་ཕྱག་རྡོར་གྱི་བཟླས་པ་གང་མང་བྱས་པའི་མཐར། ཡི་གེ་བརྒྱ་པས་ལྷག་ཆད་ཁ་བསྐངས། རྣམ་སྲས་
ལ་བྱེད་ནའང། ཨོཾ་བཻ་ཤྲ་མ་ཎཱ་ཡེ་སཱ་ཧཱ། ཞེས་སོགས་བཟླ། མཚམས་འདིར་གཏོར་མ་སྔར་ལྟར་བྱིན་གྱིས་བརླབས་ལ། བླ་མ་ཡི་དམ། དཔལ་ཕྱག་ན་རྡོ་རྗེ་འཁོར་དང་བཅས་པའི་ལྗགས་རྡོ་རྗེའི་འོད་ཟེར་གྱི་
སྦུ་གུས་དྲངས་ཏེ་གསོལ་བར་གྱུར། ཨོཾ་གུ་རུ་སརྦ་བུདྡྷ་བོ་དཧི་སཏ་བཛྲ་པཱ་ཎི་ཌཱ་ཀི་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ། ཁ་ཁ་ཁཱ་ཧི་ཁཱ་ཧི། ཞེས་པ་བདུན་ནམ། ཉེར་གཅིག་སོགས་ཀྱིས་འབུལ། ཨརྒྷཾ་

[165A]༄༅། །སོགས་ཀྱིས་མཆོད། རྣམ་སྲས་ལ་འབུལ་ནའང་སྙིང་པོ་ལ་ཁ་ཁ་སོགས་བཏགས་ལ་ཕུལ་ནས་མཆོད། ནང་མཆོད་འབུལ། མཆོད་སྦྱིན་གྱི་གཏོར་མ་འདོད་ཡོན་ལྔ་དང་ལྡན་པའི་བདུད་
རྩིའི་རྒྱ་མཚོ་ཆེན་པོ་འདི་ཉིད། བླ་མ་ཡི་དམ་སངས་རྒྱས་བྱང་སེམས་མཁའ་འགྲོ་ཆོས་སྐྱོང་བསྲུང་མ། ཁྱད་པར་དཔལ་གསང་བའི་བདག་པོ་ཕྱག་ན་རྡོ་རྗེའི་ལྷ་ཚོགས་འཁོར་དང་བཅས་པ་རྣམས་ལ་འབུལ་ལོ།།
བཞེས་ནས་སངས་རྒྱས་ཀྱི་བསྟན་བསྲུངས། དཀོན་མཆོག་གི་དབུ་འཕངས་བསྟོད། དགེ་འདུན་གྱི་སྡེ་སྐྱོངས། བླ་མའི་སྐུ་ཚེ་སྲིངས། སེམས་ཅན་ཐམས་ཅད་བདེ་ཞིང་སྐྱིད་པ་དང་མྱུར་དུ་མངོན་པར་རྫོགས་པར་འཚང་
རྒྱ་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་རྣལ་འབྱོར་པ་བདག་ཅག་ཡོན་མཆོད་འཁོར་དང་བཅས་པ་རྣམས་ཀྱི་ནད་གདོན་དགྲ་བགེགས་ཀྱི་གནོད་པ། འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་
ཞི་བར་མཛད་དུ་གསོལ། མཐུན་རྐྱེན་ཚེ་དང་བསོད་ནམས་དཔལ་དང་འབྱོར་པ། མངའ་ཐང་རིགས་རྒྱུད་ལོངས་སྤྱོད། སྙན་གྲགས་འཁོར་ཚོགས་འདོད་དགུའི་ཕུན་ཚོགས། བཀྲ་ཤིས་ལེགས་ཚོགས་ཐམས་ཅད་འཕེལ་
ཞིང་རྒྱས་པར་མཛད་དུ་གསོལ། ཁམས་གསུམ་གྱི་སྐྱེ་དགུ་ཟས་ནོར་ལོངས་སྤྱོད་ཐམས་ཅད་དབང་དུ་འདུ་བར་མཛད་དུ་གསོལ། སངས་རྒྱས་ཀྱི་བསྟན་པ་དང་བསྟན་པ་འཛིན་པའི་སྐྱེས་བུ་དམ་པ་རྣམས་དང་

[165B]
གསོལ། ཞེས་འཕྲིན་ལས་བཅོལ། སྐབས་འདིར་གཞི་བདག་དང། གཞན་ཡང་རང་རང་གི་ཡུལ་ལྷ་སོགས་ལ་རང་རང་གི་ལུགས་བཞིན་གཏོར་མ་བསྔོའོ། །དེ་ནས། མཐུ་ཆེན་སྟོབས་ཀྱིས་བགེགས་དཔུང་མ་ལུས་
འཇོམས། ཅེས་སོགས་ཀྱིས་བསྟོད། མཇུག་ཏུ་འདོད་དོན་ལ་གསོལ་བ་གདབ་ཅིང། བསྔོ་བ་དང་སྨོན་ལམ་གྱིས་རྒྱས་འདེབས། ཡི་གེ་བརྒྱ་པ་བརྗོད་ལ་བཟོད་པར་གསོལ། སྐུ་ཡོད་ན་བརྟན་བཞུགས་བྱ། མེད་ན་ཡེ་ཤེས་
པ་གཤེགས། དམ་ཚིག་པ་བདག་ཉིད་ལ་བསྡུ། བཀྲ་ཤིས་བྱ་ཞིང་མེ་ཏོག་གི་ཆར་དབབ་པར་བྱའོ། །ཚུལ་འདི་ཡང་དད་ལྡན་རྡོ་རྗེ་མགོན་པོས་ཡང་ཡང་ནན་གྱིས་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་
བཟང་ཆོས་ཀྱི་རྒྱལ་མཚན་གྱིས། ཤཱཀྱའི་རྒྱལ་པོའི་མདུན་ས་ར་ས་ར་མོ་ཆེ་དགའ་ལྡན་ཁང་གསར་གྱི་གཞིས་ཀར་སྦྱར་བ་དགེ་ལེགས་འཕེལ།། །། ༄༅། །ན་མོ་བཛྲ་བི་ད་རཱ་ཡ། འདིར་
རྡོ་རྗེ་རྣམ་པར་འཇོམས་པ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པདྨ་དང་ཉི་མའི་སྟེང་དུ། རང་གི་སེམས་ཉིད་ཧཱུཾ་ལས་སྣ་ཚོགས་
[166A]༄༅། །རྡོ་རྗེ་ཧཱུཾ་གིས་མཚན་པ་དེ་ལས་འོད་འཕྲོས། དོན་གཉིས་བྱས། འདུས། ཡོངས་སུ་གྱུར་པ་ལས། རྡོ་རྗེ་རྣམ་པར་འཇོམས་པ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་སྤྱན་གསུམ་པ། ཕྱག་གཡས་
སྣ་ཚོགས་རྡོ་རྗེ་ཐུགས་ཀར་འཛིན་ཅིང། ཕྱག་གཡོན་སྣ་ཚོགས་རྡོ་རྗེས་ཡུ་བ་བྱས་པའི་དྲིལ་བུ་དཀུར་བརྟེན་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་རྒྱན་གྱིས་བརྒྱན་ཅིང། དར་གྱི་ན་བཟའ་གསོལ་བ་
འོད་ཀྱི་དཀྱིལ་འཁོར་གྱི་དབུས་ན་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། དེ་ལས་འོད་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་
པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟའི་བར་གྱིས་མཆོད། རྒྱལ་བ་ཀུན་གྱི་མཁྱེན་
བརྩེའི་ལྷ་ལམ་ལས། །མཐུ་ཆེན་སྟོབས་ཀྱི་དབྱར་སྐྱེས་ཕྲེང་བ་ཅན། །འཕྲིན་ལས་རྣམ་བཞིའི་གྲུ་ཆར་འབེབས་མཁས་པ། །དཔལ་ལྡན་ཁྲོ་བོའི་དབང་པོ་ལ་ཕྱག་འཚལ། ཞེས་པས་བསྟོད། རྡོ་རྗེ་རྣམ་
པར་འཇོམས་པའི་ཐུགས་ཀར་གྱི་གདན་གྱི་དབུས་སུ་ཧཱུཾ་ཡིག་གི་མཐར་སྔགས་ཕྲེང་གིས་བསྐོར་བའི་སྔགས་ཕྲེང་ལས་འོད་ཟེར་འཕྲོས། རང་གཞན་གྱི་ནད་གདོན་སྡིག་སྒྲིབ་དང། མི་གཙང་བ་ལ་སོགས་

[166B] སངས་རྒྱས་སྲས་བཅས་ཀྱི་བྱིན་རླབས་ཐམས་ཅད་འོད་ཟེར་གྱི་རྣམ་པར་བསྡུས་ནས་རང་གི་ལུས་ལ་ཐིམ་པར་བསམས་ལ། གཟུངས་རིང་ངམ། དེ་མ་ནུས་ན། ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་
ལུ༑ ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། ཅེས་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་རྡོ་རྗེ་རྣམ་འཇོམས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་
ཤོག་ཅེས་སོགས་བསྔོ་བ་དང་སྨོན་ལམ་བྱའོ། །འདིའི་སྒོ་ནས་གཞན་དོན་དུ་བུམ་ཆོག་བྱེད་པར་འདོད་ན། བུམ་པ། མགུལ་ཆིངས། ཁ་རྒྱན། དྲི་བཟང་གི་ཆུ་དང་བཅས་པ་སྟ་གོན་བྱ། བུམ་པའི་ནང་དུ་སྔར་བཞིན་རྡོ་རྗེ་
རྣམ་འཇོམས་བསྐྱེད། མཆོད་བསྟོད་ཀྱི་བར་བྱ། ཐུགས་ཀའི་སྔགས་ཕྲེང་ལས་འོད་ཟེར་འཕྲོས། སངས་རྒྱས་བྱང་སེམས་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འོད་ཟེར་གྱི་རྣམ་པར་སྤྱན་དྲངས། སྔགས་ཕྲེང་ལ་
ཐིམ༑ སྔགས་ཕྲེང་ལས་བདུད་རྩིའི་རྒྱུན་བབས། བུམ་པ་གང་བར་བསམས་ལ། སྔགས་མང་དུ་བཟླ་བ་ནི་བུམ་པ་བསྒྲུབ་པའོ། །དེ་ནས་བསྒྲུབ་བྱ་རྣམས་མདུན་དུ་བཞག་ལ། རང་རྡོ་རྗེ་རྣམ་འཇོམས་སུ་གསལ་
བས་བསྒྲུབ་བྱ་ལ་ཁྲུས་བྱས་པས་སྡིག་སྒྲིབ་དག་པར་བསམས་ལ། ངག་ཏུ། ཇི་ལྟར་བལྟམས་པ་ཙམ་གྱིས་ནི། ཞེས་པ་ནས། དེ་བཞིན་བདག་གིས་ཁྲུས་བགྱིའོ། །ན་མཥྩཎྜ་བཛྲ་ཀྲོ་དྷཱ་ཡ་ནས། ཨ་མྲྀ་ཏེ་ཧཱུཾ་ཕཊ། ཆེ་

[167A]༄༅། །གེ་མོའི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ། དེ་བཞིན་དུ་འོག་མ་ཀུན་ལའང་ཐམས་ཅད་ཅེས་པ་རེ་རེའི་མཐར་ཡང་ཤཱནྟིང་ཀུ་རུ་ཡེ་སཱཧཱ། ཞེས་པ་སྦྱར་ཏེ། ནད་ཐམས་ཅད། རིམས་
ཐམས་ཅད། གདོན་ཐམས་ཅད། ཉེ་བར་འཚེ་བ་ཐམས་ཅད། དུས་མ་ཡིན་པར་འཆི་བ་ཐམས་ཅད། ཁོན་ཐམས་ཅད། གྲིབ་ཐམས་ཅད། བདུད་ཐམས་ཅད། བྱུར་ཐམས་ཅད། སྐལ་བ་ངན་པ་ཐམས་ཅད། ལྟས་ངན་
པ་ཐམས་ཅད། མཚན་མ་ངན་པ་ཐམས་ཅད། རྨི་ལམ་ངན་པ་ཐམས་ཅད། བཀྲ་མི་ཤིས་པ་ཐམས་ཅད། མཚན་མོ་ནག་མོའི་གདོན་ཐམས་ཅད། བདུད་ཀྱི་ཞགས་པ་ཐམས་ཅད། གཤིན་རྗེའི་ཕོ་ཉ་ཐམས་ཅད། བགེགས་
དང་ལོག་འདྲེན་ཐམས་ཅད་ཤཱནྟིང་ཀུ་རུ་ཡེ་སཱཧཱ། ཞེས་བརྗོད་ཅིང་ལན་མང་དུ་བཀྲུའོ།། དེ་ནས། ཁ་རུ་ཆུ་ཅུང་ཟད་བཟུང་ཞིང། བཀྲུས་པའི་ལྷག་ལུས་པ་རྣམས་ཆུ་དེ་ལ་ཕོ་བར་བསམ་ཞིང། རྨ་བྱའི་སྒྲོས་བྱབས་
ནས༑ སྙིང་པོ་བརྗོད་པའི་རྗེས་སུ། ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཨ་པ་ན་ཡེ་སཱཧཱ། དེ་བཞིན་དུ་གཞན་རྣམས་ལ་ཐམས་ཅད་ཅེས་པ་རེ་རེའི་མཐར་ཡང་ཨ་པ་ན་ཡེ་སཱཧཱ། ཞེས་བརྗོད་པའི་རྗེས་སུ་
ཁའི་ཆུ་དེ་སྔར་བཀྲུས་པའི་ཆུ་ནང་དུ་ཕོའོ།། དེ་ནས། སློབ་མའི་སྡིག་སྒྲིབ་ནད་གདོན་སོགས་ཐམས་ཅད་བཀྲུས་པའི་ཆུ་དང་ལྷན་ཅིག་བསྐྲད་པར་བསམས་ལ། ཡུངས་ཀར་གྱིས་བྲབ། གུ་གུལ་གྱིས་བདུག་ཨ་

[167B] ཆུ་དེ་འབབ་ཆུ་སོགས་སུ་དོར། དེ་ནས་འདི་སྐད་ཅེས་བརྗོད། སངས་རྒྱས་རྣམས་ནི་བདུད་ལས་རྒྱལ། །ཆོས་ནི་ཆོས་མ་ཡིན་ལས་སོ། །དགེ་འདུན་མུ་
སྟེགས་རྣམས་ལས་རྒྱལ། །དབང་པོ་ལྷ་མིན་རྣམས་ལས་རྒྱལ། །ལྷ་མིན་ཟླ་བ་རྣམས་ལས་རྒྱལ། །ནམ་མཁའ་ལྡིང་ནི་རྒྱ་མཚོ་ལས། །མེ་ནི་ཤིང་རྣམས་ཀུན་ལས་རྒྱལ། །ཆུ་ནི་མེ་ལས་རྒྱལ་བར་གྱུར། །རླུང་ནི་སྤྲིན་
ལས་རྒྱལ་བར་གྱུར། །རྡོ་རྗེ་ཡིས་ནི་རིན་ཆེན་ཕུག་ལྷ་རྣམས་བདེན་པར་རབ་ཏུ་གནས། །ས་ཡང་བདེན་པར་གནས་པ་ལ། །སངས་རྒྱས་དང་ནི་ཆོས་ཀྱང་བདེན། །བདེན་པ་རྒྱལ་གྱུར་བརྫུན་མ་ལགས། །བདེན་པ་དང་བདེན་པའི་
ཚིག་འདི་དག་གིས་ཆེ་གེ་མོ་ཞེས་བྱ་བ་བདུད་དང་མི་མཐུན་པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག་ཅེས་བརྗོད་དོ། །དེ་ནས་ཡང། ན་མ་ཤྩཎྜ་བཛྲ་ཀྲོ་དྷཱ་ཡ་ནས། ཧཱུཾ་ཕཊ། ཛ་ཡ་ཛ་ཡ། སིདྡྷི་སིདྡྷི། ཕ་ལ་ཕ་ལ་ཧོ་
ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་རཀྵ་རཀྵ། དེ་བཞིན་དུ་ཀུན་ལའང་རཀྵ་རཀྵ་ཅེས་སོ་སོའི་མཐར་སྦྱར་བ་བརྗོད་ཅིང། མགོ་བོར་རྡོ་རྗེ་བཞག་སྟེ། རྒྱལ་བ་རྒྱལ་སྲས་བདེན་པའི་བྱིན་རླབས་དང། །རྡོ་རྗེ་རྣམ་པར་
འཇོམས་པའི་བྱིན་རླབས་ཀྱིས། །འགྲོ་བ་འདི་ལ་བདག་གིས་བསྲུངས་ཟིན་གྱིས། །འདི་ལ་སུས་ཀྱང་གནོད་པ་མ་བྱེད་ཅིག་ཅེས་བརྗོད་དེ་བསྲུང་བར་བྱའོ། །ཚུལ་འདི་ནི་དད་པ་དང་གཏོང་བ་དང་ཚུལ་ཁྲིམས་ལ་སོགས་པ། དམ་པས་

[168A]༄༅། །བསྔགས་པའི་ཡོན་ཏན་དང་ལྡན་པའི་རང་གི་སློབ་མ་དཀའ་བཅུ་པ་ཤེས་རབ་འོད་ཟེར་དང། དབོན་ཆེན་ལེགས་པའི་མཚན་ཅན་གཉིས་ཀྱིས་ཚུལ་འདི་ལྟ་བུའི་འཁྱེར་བདེ་བ་ཞིག་དགོས་ཅེས་ནན་ཆེར་
བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ལེགས་པར་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། རབ་འབྱམས་རྒྱལ་བས་རབ་བསྔགས་པའི། །མེ་ཏོག་གིས་
མཆོད་ཚེ་དཔག་མེད། །མཛེས་སྡུག་ལྷ་མོའི་སྐུར་ཤར་བ། །རྣམ་པར་རྒྱལ་མའི་ཞབས་བཏུད་ནས། །དེ་ཉིད་སྒྲུབ་ཐབས་བྱ་སྤྱོད་སྤྱིའི། །རྒྱུད་དང་འཕགས་ཡུལ་མཁས་པའི་གཞུང། །ཇི་བཞིན་མདོར་བསྡུས་ཆོ་གའི་
ཚུལ༑ ༑བློ་ལྡན་མགྲིན་པའི་རྒྱན་དུ་སྤེལ། །དེ་ལ་རྗེ་བཙུན་བཅོམ་ལྡན་འདས་རྣམ་པར་རྒྱལ་མ་བསྒྲུབ་ཅིང། སྟོང་མཆོད་སོགས་བྱེད་པར་འདོད་པས། མདུན་བསྐྱེད་སྒྲུབ་གཞི་རས་བྲིས་སམ། རྒྱས་པར་ན། རྡུལ་ཚོན་
གྱི་དཀྱིལ་འཁོར་གྲུ་བཞི་སྒོ་བཞི་རྟ་བབས་རྡོ་རྗེའི་ར་བ་མེ་རི་དང་བཅས་པའི་དབུས་སུ་པདྨ་འདབ་བཞིའི་ལྟེ་བར་མཆོད་རྟེན་གྱི་ཚོན་སྤུངས་དཀར་པོ་བཀོད། མཐའ་ཉེར་སྤྱོད་སོགས་མཆོད་བསྟོང་ཚར་བས་བསྐོར། གཞན་ཡང་
བདག་བསྐྱེད་དང་སྔོན་འགྲོ་གཏོར་མའི་མཆོད་གཏོར་བཤམས་ཏེ། ཆོ་ག་ལ་འཇུག་པ་ནི། རང་ཉིད་སྐད་ཅིག་གིས་རྗེ་བཙུན་རྣམ་པར་རྒྱལ་མ་སྐུ་མདོག་དཀར་མོ་དཀར་སེར་སྔོ་བའི་ཞལ་གསུམ་ཕྱག་བརྒྱད་ཀྱི་གཡས་སྣ་ཚོགས་

[168B] གཡོན་སྡིགས་མཛུབ་ཞགས་པ་སྐྱབས་སྦྱིན་གཞུ་དང་བུམ་པ་འཛིན་པ། ལྷའི་གོས་དང་རིན་པོ་ཆེའི་རྒྱན་ཅན། རྡོ་རྗེའི་སྐྱིལ་མོ་ཀྲུང་གིས་བཞུགས་པར་གྱུར། ཨོཾ་ཏྲཾ་བནྡྷ་སཱཧཱ། ཛི་ན་
ཛི་ཀ༑ ཨོཾ་ཏེ་ཛ་ཏེ་ཛ་ས་ནི་སིདྡྷི་སཱ་དྷཱ་ཡ་ཧཱུཾ་ཕཊ། ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་པ་དང་གཏོར་མ་རྣམས་ཕུལ་
དུ་བྱུང་བའི་ལྷ་རྫས་སུ་གྱུར། མགོན་པོ་ཀུན་གཤེགས་གདན་ལ་བཞུགས། །ད་ལྟ་སྙིགས་མ་ལྔ་ཡི་དུས། །གཤེགས་ཤིང་བཞུགས་པའི་གནས་ངན་ཡང། །ཤཱཀྱའི་བསྟན་པ་བསྲུང་བ་དང། །བདག་ཅག་རྣམས་ལ་
ཕན་གདགས་ཕྱིར། །གནས་འདི་ཉིད་དུ་གཤེགས་སུ་གསོལ། །ཨེ་ཧྱེ་ཧི་ད་ཤ་དི་ཀ་ལོ་ཀ་པཱ་ལ་ས་རི་ཝཱ་ར་ས་མ་ཡེ་སཱཧཱ། ཞེས་སྤྱན་དྲངས། ཨོཾ་ད་ཤ་དི་ཀ་ལོ་ཀ་པཱ་ལ་ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནེ་བི་དྱ་
ཤཔྟ་པྲ་ཏཱི་ཙྪ་སཱཧཱ། ཞེས་པས་མཆོད་ནས། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ན་མཿ་སརྦ་ཏ་ཐཱ་ག་ཏཱ་བྷྱོ། བི་ཤྭ་མུ་ཁ་བྷྱ་སརྦ་ཏད་ཁཾ་ཨུཏྒ་ཏེ་སྥ་ར་ན་ཧི་མཾ། ག་ག་ན་ཁཾ་གྲྀཧྞེ་དཾ་བ་ལིཾ་ཏེ་སཱཧཱ། ཞེས་པ་གསུམ་གྱིས་གཏོར་མ་
ཕུལ༑ ཤར་ཕྱོགས་རྡོ་རྗེ་ཅན་གྱི་ལྷ་ཚོགས་བཅས། །གཏོར་མ་ཕུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག་ཆུ་བདག་རླུང་བདག་ནོར་གྱི་བདག་པོ་དང། །དབང་ལྡན་ལྷ་སྟེ་འབྱུང་པོའི་བདག་

[169A]༄༅། །པོ་དང། །སྟེང་གི་ཉི་ཟླ་ཚངས་པ་ཆེན་པོ་དང། །ལྷ་རྣམས་ཀུན་དང་ས་ཡི་ཀླུ་རྣམས་དང། །རི་ཡི་ལྷ་དང་གནོད་སྦྱིན་ཚོགས་བཅས་ལ། །སོ་སོ་སོ་སོར་གཏོར་མ་ཕུལ་བ་རྣམས། །རབ་ཏུ་དགྱེས་པ་
ཡིས་ནི་བཞེས་ནས་ཀྱང། །རང་རང་ཕྱོགས་སུ་ལེགས་པར་བཞུགས་ནས་སུ། །རང་གི་བུ་སྨད་མཛའ་བཤེས་གཉེན་འདུན་དང། །ནང་མི་དམག་དང་དཔུང་བཅས་ཐབས་གཅིག་ཏུ། །མེ་ཏོག་དྲི་དང་བདུག་པ་
གཏོར་མར་བཅས། །འདི་རྣམས་བཏུང་ཞིང་ལེགས་པར་གསོལ་ནས་ཀྱང། །བདག་གི་ལས་ཀྱི་འབྲས་བུ་མཆིས་པར་མཛོད། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་
ཕྱིན་པ་དང། དེའི་བར་ཆད་ཞི་བའི་འཕྲིན་ལས་མཛོད་ཅིག་ཕྱོགས་སྐྱོང་རང་གནས་སུ་གཤེགས་པར་གྱུར། བདག་བསྐྱེད་ཀྱི་མཆོད་པ་གཟི་བྱིན་བསྐྱེད་ཅིང་བྱིན་གྱིས་བརླབས། སངས་རྒྱས་ཆོས་དང་ཚོགས་མཆོག་ལ། །
བྱང་ཆུབ་བར་དུ་སྐྱབས་སུ་མཆི། །བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་བྱང་ཆུབ་སེམས་དཔའ་གསོན། །བདག་གིས་རྫོགས་པའི་བྱང་
ཆུབ་ཕྱིར། །དེང་ནས་བྱང་ཆུབ་སེམས་བསྐྱེད་དོ། ཞེས་སྐྱབས་འགྲོ་སེམས་བསྐྱེད་ཅི་མང་བྱ། རང་ཉིད་རྗེ་བཙུན་རྣམ་པར་རྒྱལ་མར་གསལ་བའི་ཐུགས་ཀའི་བཧྲུཾ་གྱི་འོད་ཟེར་གྱིས་རང་བཞིན་གྱི་གནས་ནས་སླར་ཡང་རྗེ་བཙུན་

[169B] འོད་ཟེར་རང་གི་སྙིང་གར་ཐིམ། ས་གསུམ་འགྲོ་བའི་རེ་སྐོང་དངོས་གྲུབ་གཏེར། །ལེགས་བཤད་འོད་སྟོང་འགྱེད་
པའི་ཉིན་མོར་བྱེད། །ཡོན་ཏན་ཆ་ཤས་ཀུན་རྫོགས་འོད་དཀར་ཅན། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །དཔལ་ལྡན་ལྷ་མོ་སྟོན་ཀའི་ཟླ་བའི་མདོག་ཞལ་གསུམ་ཕྱག་བརྒྱད་རབ་མཛེས་ཞི་བའི་སྐུ། །ཡེ་
ཤེས་དཔག་ཡས་ཚེ་ཡི་མཆོག་སྩོལ་མ། །རྣམ་པར་རྒྱལ་མའི་ཞབས་ལ་ཕྱག་འཚལ་ལོ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སཱཧཱ། ཨོཾ་པྲ་ཝ་ར་སད་ཀ་རཾ་པཱ་དྱཾ་པྲ་ཏཱི་ཙྪ་སཱཧཱ། ཨཱ་ཧ་ར་ཨཱ་ཧ་ར་སརྦ་
བིདྱཱ་དྷ་རི་པཱུ་ཛི་ཏེ་སཱཧཱ་ལན་བཞིས་དྲི་ཆབ་མེ་ཏོག་བདུག་སྤོས་ཞལ་ཟས་རྣམས་རིམ་བཞིན་འབུལ། ཨཱ་ལོ་ཀ་ཡ་ཨཱ་ལོ་ཀ་ཡ་བིདྱཱ་དྷ་རི་པཱུ་ཛི་ཏེ་སཱཧཱ་ས་མར་མེ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ས་པ་རི་ཝཱ་ར་ཤཔྟ་པྲ་
ཏཱིཙྪ་སཱཧཱ། ཞེས་རོལ་མོ་དང་བཅས་པས་མཆོད། བདག་གིས་སྡིག་པ་བགྱིས་པ་རྣམས། །རྫོགས་སངས་རྒྱས་ཀྱིས་མཁྱེན་པ་བཞིན། །དེ་ལྟར་བདག་གིས་སོ་སོར་བཤགས། །སླན་ཆད་དེ་ལྟར་ཡོངས་མི་བགྱིད། །སྲོག་
ཆགས་སྡུག་བསྔལ་ཞི་བྱའི་ཕྱིར། །བདག་ཉིད་ཇི་སྲིད་འཚོ་བར་དུ། །སངས་རྒྱས་ཆོས་དང་དགེ་འདུན་ལ། །གུས་པར་ཡང་དག་སྐྱབས་སུ་མཆི། །ཆོས་ཀྱི་ལོངས་སྤྱོད་སྣ་ཚོགས་ལ། །མཉམ་པར་བཞག་པས་ཡི་རང་ངོ། །མི་རྟོག་

[170A]༄༅། །བློ་གྲོས་བསྐྱེད་པའི་ཕྱིར། །ཆོས་ཀྱི་འཁོར་ལོ་བསྐོར་བ་དང། །གདུལ་བྱ་ཇི་སྲིད་ཚིམ་བར་དུ། །མྱ་ངན་མི་འདའ་གསོལ་བ་འདེབས། །སྔོན་གྱི་རྒྱལ་བའི་སྲས་རྣམས་ཀྱིས། །སྨོན་ལམ་ཇི་ལྟར་མཛད་པ་བཞིན། །
བདག་ཀྱང་དགེ་བའི་སེམས་ཀྱིས་སུ། །དེ་བཞིན་དུ་ནི་སྨོན་ལམ་འདེབས། །སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་
སངས་རྒྱས་ཀྱི་བདེ་བས་བདེ་བར་གྱུར་ཅིག་སེམས་ཅན་ཐམས་ཅད་སངས་རྒྱས་ཀྱི་མྱང་འདས་བླ་ན་མེད་པས་མྱ་ངན་ལས་འདའ་བར་གྱུར་ཅིག་ཚོགས་ཞིང་རང་གནས་སུ་གཤེགས་པར་གྱུར། དེ་ནས་འཇུག་པ་བདེ་བའི་
ཕྱིར་བདག་མདུན་གཉིས་མཉམ་དུ་བསྒྲུབ་ན། རང་གི་གནས་དང་མདུན་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་བདལ་བར་གྱུར། ཨོཾ་ཙ་ལ་བའི་ཧཱུཾ་སཱཧཱ། དེའི་སྟེང་དུ་འོ་མའི་རྒྱ་མཚོ་ཆེན་པོ་ཉ་
ལྕིབས་ལ་སོགས་པའི་སྐྱོན་དང་བྲལ་བ། པདྨ་དང་ཨུཏྤལ་ལ་སོགས་པའི་མེ་ཏོག་གིས་བརྒྱན་པ། རིན་པོ་ཆེའི་བྱའི་ཚོགས་མང་པོ་ལྡིང་བར་གྱུར། ཨོཾ་བི་མ་ལ་དྷ་ཧ་ཧཱུཾ། དེའི་དབུས་སུ་རི་རབ་གྲུ་བཞི་པ་ངོས་བཞི་
ནས་གསེར་དང་དངུལ་དང་ཨིནྡྲ་ནཱི་ལ་དང། སྦུར་ལོང་ལས་བྱས་པའི་ཐེམ་སྐས་ཀྱི་འཕྲེང་བས་བརྒྱན་པ། མཐའ་ཐོག་ཐག་དཔག་བསམ་གྱི་ཤིང་ལེགས་པར་འཁྲུངས་པ་ལ་རྣམ་པར་རྒྱལ་བའི་བ་དན་སྟོང་འཕུར་

[170B] དེའི་སྟེང་དུ་པདྨའི་སྡོང་བུ་རིན་པོ་ཆེ་དུ་མས་བརྒྱན་པ། རིན་པོ་ཆེ་སྣ་ཚོགས་ཀྱི་འདབ་མ་ཅན། གསེར་གྱི་ཟེ་བ་དང་སྦུར་ལོང་གི་ཟེའུ་འབྲུ་དང་ལྡན་པ། སྙིང་པོའི་ཐོག་ལ་དངུལ་གྱི་རི་མོས་བསྐོར་བ་དཔག་
ཚད་དུ་མའི་ཁྱོན་ཅན། རི་རབ་ཀྱི་དབུས་བརྟོལ་ནས་བྱུང་བའི་ལྟེ་བར་བཧྲུཾ་ལས་བྱུང་བའི་གཞལ་ཡས་ཁང་གྲུ་བཞི་སྒོ་བཞི། ཕྱི་ནས་རིམ་པ་བཞིན་དུ་སྔོ་སེར་དམར་ལྗང་དཀར་བའི་རིམ་པ་ལྔ་དང་ལྡན་པའི་རིན་པོ་ཆེའི་
རྩིག་པས་བསྐོར་བའི་སྟེང་དུ། རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་པ་དང། གྲུ་བཞི་པ་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་
ཁ་ནས་མུ་ཏིག་གི་དོ་ཤལ་དང་དོ་ཤལ་བྱེད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་
ནས་ཐོན་པའི་རྒྱལ་མཚན་དང། བ་དན་བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་
དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང། རྩིག་པའི་ཕྱི་ནང་གི་ཟུར་བཞིར་ཟླ་བ་ཕྱེད་པ་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་
[171A]༄༅། །བརྒྱན་པ། སྒྲོ་བཞི་སོ་སོའི་མདུན་དུ་སྟེགས་བུ་གྲུ་བཞི་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བབས། གསེར། ཤར་བུ། རིན་པོ་ཆེ། རྟ་རྨིག་མུན་སྣམ། ཝ་རནྟྲ། མུན་པ། ཤར་བུ་
རིན་པོ་ཆེ། རྨིག་པ། མདའ་ཡབ་སྟེ། སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་
བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང། སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པའོ། །གཞལ་ཡས་ཁང་གི་
ནང་དུ་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབས་པའི་རྩེ་མོ་རྡོ་རྗེ་རིན་པོ་ཆེའི་ཏོག་གིས་སྤྲས་པ། ལྷ་དང་མི་ལས་ཡོན་ཏན་ཁྱད་པར་དུ་འཕགས་པའི་ཁང་བཟང་དམ་པ་ཕྱི་བལྟས་ནང་གསལ་
བ། ནང་བལྟས་ཕྱི་གསལ་བའི་ནང་གི་སྟེང་དང་འོག་གི་ས་གཞི་ཐམས་ཅད་ཤར་སྔོ། ལྷོ་སེར། ནུབ་དམར། བྱང་ལྗང། དབུས་དཀར་བར་གྱུར་བའི་ནང་དུ་རིན་པོ་ཆེ་ལས་གྲུབ་པའི་མཆོད་རྟེན་ཁྲི་གྲུ་བཞི། བང་རིམ་ཟླུམ་པོ་
གསུམ། བུམ་གདན། བུམ་པ། བྲེ། གདུགས་རིམ་པ་བཅུ་གསུམ། ཆར་ཁེབས་ཏོག་དང་བཅས་པ། མེ་ཏོག་གི་ཕྲེང་བ་དང། དར་སྣ་ཚོགས་ཀྱི་ལྡ་ལྡིས་མཛེས་པར་བྱས་པ། བུམ་པ་ཟླུམ་པོ་སྒོ་དང་བཅས་པ་

[171B] ཕྱོགས་བཞིར་སྣ་ཚོགས་པདྨ་དང་ཉི་མའི་གདན་རེ་རེ། གཞན་ཡང་པདྨའི་དྲ་བ་བརྒྱ་སྟོང་ཁྲི་བྱེ་བ་སྙེད་བྱུང་བར་གྱུར་
ན་མཿ་སརྦ་ཏ་ཐཱ་ག་ཏ་ནཱཾ། སརྦ་ཐཱ་ཨུདྒ་ཏེ་སྥ་ར་ན་ཧི་མཾ་ག་ག་ན་ཁཾ་སཱཧཱ། སྟེང་དུ་བླ་བྲེ་ཡང་སྐད་ཅིག་གིས་བྱང་བར་གྱུར། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོཉ་ཧཾ། དེ་ལྟར་བདག་གི་དེ་ཁོ་ན་ཉིད་དོན་དམ་པར་སྤྲོས་
པ་ཐམས་ཅད་བྲལ་བ་ཇི་ལྟར་ཡིན་པ་དེ་བཞིན་དུ། ལྷའི་དེ་ཁོ་ན་ཉིད་ཀྱང་དེ་ལྟར་ཡིན་པས། དེ་གཉིས་ཆུ་དང་འོ་མ་འདྲེས་པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་ཉིད་དུ་བདག་དང་ལྷའི་དེ་ཁོ་ན་ཉིད་དབྱེར་མི་
ཕྱེད་པར་གྱུར། སྟོང་པའི་ངང་ལས་ཨོཾ་བཧྲུཾ་སཱཧཱ། ཞེས་པའི་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པར་གྱུར། བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་
འཁོར་དུ་གྱུར་པའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པ་དེ་ཉིད་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས་
སྣ་ཚོགས་རྡོ་རྗེའི་ལྟེ་བར་ཨོཾ་བཧྲུཾ་སཱཧཱ། ཞེས་པས་མཚན་པར་གྱུར། ཟླ་བ་དང་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་ལས་རྗེ་བཙུན་རྣམ་པར་རྒྱལ་མའི་ལྷའི་གཟུགས་དཔག་ཏུ་མེད་

[172A]༄༅། །པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་རྩིའི་
ཆར་རྒྱུན་བབས་པས། དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་བྱས་ནས། ལྷའི་སྐུ་དང་བཅས་པའི་འོད་ཟེར་སླར་ལོག་ནས་རང་གི་སེམས་
ཟླ་བའི་དཀྱིལ་འཁོར་དང་ཕྱག་མཚན་སྔགས་དང་བཅས་པ་ལ་ཞུགས་པ་ལས། བདག་བསྐྱེད་དང་མདུན་བསྐྱེད་ཀྱི་དཀྱིལ་འཁོར་གྱི་ནང་དུ། བདག་མདུན་གྱི་ལྷ་རྣམས་དུས་གཅིག་ཏུ་གྲུབ་པ་ནི། དབུས་
ཀྱི་གདོན་ལ་རང་ཉིད་བཅོམ་ལྡན་འདས་གཙུག་ཏོར་རྣམ་པར་རྒྱལ་མ་སྐུ་མདོག་དཀར་མོ་ཞལ་གསུམ་ཕྱག་བརྒྱད་མ། རྩ་བའི་ཞལ་དཀར། གཡས་སེར། གཡོན་སྔོ་བ། ཞལ་རེ་རེའང་སྤྱན་གསུམ་
གསུམ་དང་ལྡན་པ། གཡོན་ཞལ་ཡིད་ཙམ་ཁྲོ་བ། མཆེ་བ་ཆུང་ཟད་གཙིགས་པ། ཕྱག་གཡས་ཀྱི་དང་པོ་ན་སྣ་ཚོགས་རྡོ་རྗེ། གཉིས་པར་པདྨའི་ལྟེ་བ་ན་སངས་རྒྱས་འོད་དཔག་མེད། གསུམ་པས་མདའ་འཛིན་ཅིང་
བཞི་པས་མཆོག་སྦྱིན་གྱི་ཕྱག་རྒྱ་མཛད་པ། གཡོན་གྱི་དང་པོས་རྡོ་རྗེ་ཞགས་པ་དང་བཅས་པའི་སྡིགས་མཛུབ་ཐུགས་ཀར་མཛད་པ། གཉིས་པས་མི་འཇིགས་པའི་ཕྱག་རྒྱ། གསུམ་པ་ན་གཞུ། བཞི་པས་

[172B] ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དར་གྱི་སྟོད་གཡོགས་དང་སྨད་གཡོགས་ཅན། རིན་པོ་ཆེའི་རྒྱན་སྣ་ཚོགས་ཀྱིས་
བརྒྱན་པ། དེའི་གཡས་སུ་སྤྱན་རས་གཟིགས་དཀར་པོ་རྔ་ཡབ་དཀར་པོ་དང། པདྨ་དཀར་པོ་བསྣམས་པ། གཡོན་དུ་གསང་བའི་བདག་པོ་སྔོན་པོ། རྔ་ཡབ་དཀར་པོ་དང། ཨུཏྤལ་སྔོན་པོའི་སྟེང་ན་རྡོ་རྗེ་བསྣམས་པ་
གཉིས་ཀའང་བཞེངས་པ་ཞི་བའི་ཉམས་ཅན། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་གཙོ་མོ་ལ་གཟིགས་པ། ཤར་དུ་མི་གཡོ་བ་སྔོན་པོ་གཡས་རལ་གྲི་བསྣམས་པ། ལྷོར་འདོད་རྒྱལ་སྔོན་
པོ་གཡས་ལྕགས་ཀྱུ་བསྣམས་པ། ནུབ་ཏུ་དབྱུག་སྔོན་ཅན་སྔོན་པོ་གཡས་དབྱུག་པ་བསྣམས་པ། བྱང་དུ་སྟོབས་པོ་ཆེ་སྔོན་པོ་གཡས་རྡོ་རྗེ་རྩེ་གསུམ་པ་བསྣམས་པ། ཐམས་ཅད་ཀྱང་གཡོན་སྡིགས་མཛུབ་ཐུགས་
ཀར་མཛད་པ། དབུ་སྐྲ་དང་སྨ་ར་དམར་སེར་འབར་ཞིང་མཆེ་བ་གཙིགས་པ། སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ་སྟག་གི་པགས་པའི་ཤམ་ཐབས་ཅན། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་ཞབས་གཡས་
བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། སྟེང་གི་གཡས་གཡོན་དུ་གནས་གཙང་མའི་ལྷའི་བུ་གཉིས་སེར་པོ། དར་དང་རིན་པོ་ཆེའི་རྒྱན་གྱིས་བརྒྱན་པ། གཡས་གཉིས་བདུད་རྩིའི་བུམ་པས་

[173A]༄༅། །བཅོམ་ལྡན་འདས་མ་ལ་སྐུ་ཁྲུས་གསོལ་བ། དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དཔྲལ་བར་ཏྲཾ་སེར་པོ། ལྟེ་བར་ཧྲཱི་དམར་པོ། བརླ་གཉིས་
ལ་ཨཾ་ཨཿ་ལྗང་གུས་མཚན་པར་གྱུར། ཨོཾ་སརྦ་ཏ་ཐཱ་ག་ཏ་ཨུཏྦྷ་ཝ་ཡེ་སཱཧཱ། ལན་བཞི། ཨོཾ་ཏྲཾ་བནྡྷ་སཱཧཱ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་པྲ་ཎ་མེ་ན་སརྦ་ཏ་ཐཱ་ག་ཏ་བཛྲ་པཱ་ད་བནྡ་ནཱཾ་ཀ་རོ་མི། དད་པ་དང་ནི་
དམ་ཚིག་གིས། །ཚུར་གཤེགས་ཚུར་གཤེགས་བཅོམ་ལྡན་འདས། །བདག་གི་མཆོད་ཡོན་འདི་བཞེས་ནས། །མཆོད་པས་བདག་ལ་དགྱེས་པར་མཛོད། །ཛི་ན་ཛི་ཀ་ཨེ་ཧྱེ་ཧི། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ས་
པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ། བཅོམ་ལྡན་འདས་གཙུག་ཏོར་རྣམ་པར་རྒྱལ་མའི་ལྷ་ཚོགས་ལ་གསང་སྔགས་དང་རིག་སྔགས་དང་ཁྲོ་བོ་དང་ཁྲོ་མོ་དང་མངག་གཞུག་པ་དང་མངག་གཞུག་མ་ལ་སོགས་པས་ནམ་མཁའི་དབྱིངས་
ཁྱབ་ཅིང་ཁོར་ཡུག་ཏུ་བསྐོར་ནས་བྱོན་པ་རང་རང་གི་གདན་ལ་བཞུགས་པར་གྱུར། དེ་ཐམས་ཅད་ཀྱི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱ་ལས་པདྨ་དམར་པོའི་ལྟེ་བར་ཨཱ་ས་
མཚན་པ། ཐུགས་ཀར་ཧཱུཾ་ལས་རྡོ་རྗེ་སྔོན་པོའི་ལྟེ་བར་ཧཱུཾ་གིས་མཚན་པ། ཨོཾ་སརྦ་ཏ་ཐཱ་ག་ཏ་ཨུཏྦྷ་ཝ་ཡེ་སཱཧཱ། བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་

[173B] །ཐུགས་ལ་དགོངས་ཤིང་གནང་བར་མཛོད། །བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་
ཀ་མ་ལ་ཡེ་སྟྭཾ། ཨོཾ་བཛྲ་ཨ་ས་ནི་ཧཱུཾ་ཕཊ། ཨོཾ་བཛྲ་ཀ་ཧཱུཾ་ཕཊ། ཤམ་ཀ་རེ་ས་མ་ཡེ་སཱཧཱ། ཛི་ན་ཛི་ཀ་ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཛཿ་ཧཱུཾ་བཾ་ཧཾ་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་
འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་
ནས། ཇི་ལྟར་བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲིཿ་ཡེ་ཨཱ་ཧཱུཾ། ཞེས་གསུང་
ཞིང་བུམ་པའི་ཆུས་སྤྱི་བོ་ནས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་མོ་ལ་རྣམ་པར་སྣང་མཛད། སྤྱན་རས་
གཟིགས་ལ་འོད་དཔག་མེད། ཕྱག་ན་རྡོ་རྗེ་དང་ཁྲོ་བོ་བཞི་ལ་མི་བསྐྱོད་པ། ལྷའི་བུ་གཉིས་ལ་རིན་ཆེན་འབྱུང་ལྡན་གྱིས་དབུ་བརྒྱན་ཅིང། དབང་གི་ལྷ་རྣམས་ཀྱང་དེ་ཉིད་ལ་ཐིམ་པར་གྱུར། བདག་གི་གནས་སུ་མདུན་གྱི་གནས་

[174A]༄༅། །སུ་ཞེས་བདག་མདུན་སོ་སོར་བསྒྲུབས་ཀྱང་རུང་ངོ། །མཆོད་བསྟོད་བཟླས་པ་སོགས་ཆོ་ག་ལྷག་མ་ནི་འདི་ལྟར། མཆོད་པ་བྱིན་གྱིས་བརླབས་ཤིང་གཟི་བྱིན་བསྐྱེད་ལ། བདེ་བར་གཤེགས་སོ་བཅོམ་
ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང། །ཐུགས་ཀྱིས་ཐུགས་དཔག་མཛད་དུ་གསོལ། །བདག་ནི་ཁྱེད་ལ་གུས་དང་ལྡན། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་
བི་ཛ་ཡ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ། བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་ཞབས་བསིལ་བཞེས་ནས་ཀྱང། །ཐུགས་ཀྱིས་ཐུགས་དཔག་མཛད་དུ་
གསོལ། །བདག་ནི་ཁྱེད་ལ་གུས་དང་ལྡན། །ཨོཾ་པྲ་ཝ་ར་སད་ཀ་རཾ་པཱ་དྱཾ་པྲ་ཏཱིཙྪ་སཱཧཱ། དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི།།
རོལ་མོར་བཅས་པ་དུ་མས་སྐུ་བསིལ་ལོ། །ཨོཾ་སརྦ་དེ་ཝ་ཏ་ཨ་ཙནྟི་ཨ་མྲྀ་ཏ་སཱཧཱ། སྣ་ཚོགས་དབང་པོའི་གཞུ་བཞིན་རབ་བཀྲ་ཞིང། །གང་ལ་རེག་ན་བདེ་བའི་རྒྱུར་འགྱུར་བ། །གོས་བཟང་རིན་ཆེན་བདག་བློ་སྦྱང་ཕྱིར་
འབུལ། །བཟོད་པ་དམ་པའི་གོས་ཀྱིས་བརྒྱན་པར་ཤོག་ཨོཾ་བཛྲ་ཝསྟྲ་ཨཱ་ཧཱུཾ་སཱཧཱ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་

[174B] །མཚན་དཔེས་བརྒྱན་པའི་སྐུ་ལུས་ཐོབ་པར་ཤོག་ཨོཾ་བཛྲ་ཨཱ་ལཾ་ཀ་ར་ཝ་པུ་ཥ་ནི་ཨཱ་ཧཱུཾ་སཱཧཱ། གཙང་ཞིང་གཙང་མ་ལས་བྱུང་བའི། །ལྷ་རྫས་བཟང་པོའི་དྲི་འདི་དག་བདག་གིས་དད་པས་འབུལ་
ལགས་ཀྱིས། །བཞེས་ནས་བདག་ལ་དགྱེས་པར་མཛོད། །ཨཱ་ཧ་ར་ཨཱ་ཧ་ར་སརྦ་བིདྱཱ་དྷ་རི་པཱུ་ཛི་ཏེ་སཱཧཱ། གཙང་ཞིང་གཙང་མར་སྐྱེས་པ་ཡི། །ལྷ་རྫས་བཟང་པོའི་མེ་ཏོག་འདི། །བདག་ནི། བཞེས། ཨཱ་ཧ་ར། ནགས་ཚལ་བཅུད་
ནི་ཡིད་དུ་འོང། །དྲི་ཡིས་སྦྱར་བ་ལྷ་ཡིས་རྫས། །བདག་ནི། བཞེས། ཨཱ་ཧ་ར། སྨན་རྣམས་བཅུད་ནི་ཡིད་དུ་འོང། །སྔགས་ཀྱི་ཞལ་ཟས་བཤོས་འདི་དག་བདག་ནི། བཞེས། ཨཱ་ཧ་ར། གནོད་རྣམས་འཇོམས་ཤིང་བཀྲ་
ཤིས་པ། །དགེ་ཞིང་མུན་པ་རྣམ་སེལ་འདི། །བདག་ནི། མར་མེ་འདི་དག་བཞེས་སུ་གསོལ། །ཨཱ་ལོ་ཀ་ཡ་ཨཱ་ལོ་ཀ་ཡ་བིདྱཱ་དྷ་རི་པཱུ་ཛི་ཏེ་སཱཧཱ། དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་
ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་ཅིག་ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ས་པ་རི་ཝཱ་ར་ཤཔྟ་པྲ་ཏཱི་ཙྪ་སཱཧཱ། མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ།།
བསོད་ནམས་ཡོན་ཏན་རྒྱ་མཚོའི་གཞི། དེ་བཞིན་གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བར་གྱུར། །དགེ་བས་ངན་སོང་ལས་གྲོལ་ཞིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་

[175A]༄༅། །འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་གུས་ཕྱག་འཚལ། །གཞོན་ནུའི་ཆ་ལུགས་འཆང་བ་པོ། །ཤེས་རབ་
སྒྲོན་མེས་རབ་ཏུ་བརྒྱན། །འཇིག་རྟེན་གསུམ་གྱི་མུན་སེལ་བ། །འཇམ་དཔལ་ལ་ཡང་ཕྱག་འཚལ་ལོ། །སངས་རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་གཟིགས་ཅེས་མཚན་གསོལ་
བ། །རྟག་པར་བརྩེ་ལ་ཕྱག་འཚལ་ལོ། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་བོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །མཛེས་ལྡན་པདྨ་དྲི་མེད་རི་བོང་ཅན། །དེ་སྟེང་སྒེག་
པའི་ཉམས་ཀྱིས་ཡིད་འཕྲོག་ཅིང། །གཟི་བྱིན་ཉི་མ་འབུམ་ལྟར་རབ་ཏུ་བརྗིད། །ཕྱག་གི་མཐིལ་ན་ཚེ་དཔག་མེད་བཞུགས་ཤིང། །བདུད་དང་ཉོན་མོངས་དགྲ་ལས་རྣམ་རྒྱལ་བའི། །འཇིག་རྟེན་གསུམ་ན་རྣམ་པར་རྒྱལ་མ་
ཞེས། །གང་གི་སྙན་པ་རབ་ཏུ་གསལ་བ་ཅན། །བཅོམ་ལྡན་འདས་མ་དེ་ལ་མགོས་ཕྱག་འཚལ། །དེ་ཡི་ཀུན་ཏུ་བཟང་པོའི་འཕྲིན་ལས་རྣམས། །དགོངས་པ་ཇི་བཞིན་སྐོར་བའི་ཕུན་ཚོགས་འཁོར། །རྗེ་བཙུན་ཐུགས་རྗེའི་
གཏེར་དང་གསང་བའི་བདག་དཔལ་ལྡན་ཁྲོ་བོའི་དབང་པོ་བཞི་ལ་འདུད། །འཆི་བདག་སྟོབས་འཕྲོག་བདུད་རྩིའི་རྒྱུན་འབེབས་ཤིང། །རྡོ་རྗེའི་ཚེ་ཡི་དཔལ་རབ་སྟེར་མཛད་པ། །རབ་མཆོག་ལྷ་ཡི་བུ་ནི་ཟུང་གཅིག་

[175B] །རྒྱུན་དུ་དང་བས་བདག་ནི་ཕྱག་འཚལ་ལོ། །ན་མཿ་སརྦ་བུདྡྷ་བོ་དཧི་སཏཱ་ནཱཾ། སརྦ་ཏྲ་སཾ་ཀུ་རུ་མི་ཏ་ཨ་བི་ཛྙཱ་ར་ཤི་ནི་ན་མོ་སྟུ་ཏེ་སཱཧཱ། ཞེས་བསྟོད་པ་འབྱུང་བའི་སྔགས་ཀྱིས་བསྟོད། རྒྱས་པར་ནི། འཇིག་རྟེན་དག་
གི་ཕྱོགས་ཀུན་ན། །དེ་བཞིན་གཤེགས་པ་གང་བཞུགས་དང། །དགྲ་བཅོམ་བྱང་ཆུབ་སེམས་དཔའ་དག་དེ་དག་བདག་ལ་དགོངས་སུ་གསོལ། །ཚེ་རབས་གང་ཡང་རུང་བ་ན། །བདག་གིས་སྡིག་པ་ཅི་བགྱིས་དང།།
སྔོན་གྱི་ཚེ་རབས་གཞན་དག་དང། །ཚེ་རབས་འདི་དང་འཁོར་བ་ན། །འདོད་ཆགས་དབང་དང་བླུན་པ་དང། །ཁྲོ་བ་དག་གིས་འཁྲུགས་གྱུར་ཏེ། །སངས་རྒྱས་ཆོས་དང་དགེ་འདུན་ནམ། །བླ་མ་དག་དང་ཕ་མ་དང། །དགྲ་བཅོམ་
བྱང་ཆུབ་སེམས་དཔའ་དང། །སྦྱིན་གནས་གང་ཡང་རུང་བ་དང། །དེ་ལས་གཞན་པའི་སེམས་ཅན་དག་ཡོན་ཏན་ལྡན་དང་མི་ལྡན་ལ། །སྡིག་པའི་ལས་རྣམས་གང་བགྱིས་དང། །གང་ཡང་བགྱིད་དུ་སྩལ་བ་དང། །གང་ཡང་
ཅུང་ཟད་ཡི་རང་བ། །བག་མེད་པས་ནི་ཕྲ་མོ་ཡང། །ལུས་ངག་ཡིད་ཀྱིས་བགྱིས་པ་རྣམས། །དེ་དག་མ་ལུས་བློས་བསྡུས་ནས། །རྫོགས་པའི་སངས་རྒྱས་སྲས་བཅས་པ། །བདག་གིས་ད་ནི་མངོན་སུམ་བཞིན། །རབ་ཏུ་གུས་
པས་ཕྱག་འཚལ་ཏེ། །སྐྱོ་བའི་ཡིད་དུ་གྱུར་པ་ཡིས། །ཐལ་མོ་སྦྱར་ཏེ་ནོངས་པ་རྣམས། །ཡང་དང་ཡང་དུ་སོ་སོར་བཤགས། །བདག་གིས་སྡིག་པ་བགྱིས་པ་རྣམས། །རྫོགས་སངས་རྒྱས་ཀྱིས་མཁྱེན་པ་
[176A]༄༅། །བཞིན། །དེ་ལྟར་བདག་གིས་སོ་སོར་བཤགས། །སླན་ཆད་དེ་ལྟར་ཡོངས་མི་བགྱིད། །སྲོག་ཆགས་སྡུག་བསྔལ་ཞི་བྱའི་ཕྱིར། །བདག་ཉིད་ཇི་སྲིད་འཚོ་བར་དུ། །སངས་རྒྱས་ཆོས་དང་དགེ་འདུན་
ལ༑ ༑གུས་པར་ཡང་དག་སྐྱབས་སུ་མཆི། །ཆོས་ཀྱི་ལོངས་སྤྱོད་སྣ་ཚོགས་ལ། །མཉམ་པར་བཞག་ནས་ཡི་རང་ངོ། །མི་རྟོག་བློ་གྲོས་བསྐྱེད་པའི་ཕྱིར། །ཆོས་ཀྱི་འཁོར་ལོ་བསྐོར་བ་དང། །གདུལ་བྱ་ཇི་སྲིད་ཚིམ་བར་
དུ༑ ༑མྱ་ངན་མི་འདའ་གསོལ་བ་འདེབས། །སྔོན་གྱི་རྒྱལ་བའི་སྲས་རྣམས་ཀྱིས། །སྨོན་ལམ་ཇི་ལྟར་མཛད་པ་བཞིན། །བདག་ཀྱང་དགེ་བའི་སེམས་ཀྱིས་སུ། །དེ་བཞིན་དུ་ནི་སྨོན་ལམ་འདེབས། །སེམས་ཅན་ཐམས་
ཅད་བདེ་བ་དང། །ཞི་ཞིང་ནད་ཀྱང་མེད་པར་ཤོག་བདག་ནི་བྱ་བ་ཀུན་ནུས་ཤིང། །ཡོན་ཏན་དང་ཡང་ལྡན་པར་ཤོག་ནོར་ལྡན་གཏོང་ཕོད་ཤེས་རབ་ཅན། །བཟོད་ལྡན་དགེ་ལ་དད་པ་དང། །སེམས་ཅན་ཚེ་རབས་ཐམས་ཅད་དུ། །
སྐྱེ་བ་དྲན་ཞིང་བརྩེར་ལྡན་ཤོག་དེ་ནས་སྔར་བཞིན་ཚད་མེད་བཞི་བསྒོམ། སེམས་ཅན་ཁམས་ནི་མཐའ་ཡས་པའི། །སྡུག་བསྔལ་ཉེ་བར་ཞི་བ་དང། །ངན་འགྲོ་རྣམས་ལས་བསྒྲལ་བ་དང། །ཉོན་མོངས་རྣམས་ལས་སྒྲོལ་
བ་དང། །སྲིད་པ་མི་བདེ་དོག་པ་ན། །སྡུག་བསྔལ་སྣ་ཚོགས་ཅི་མཆིས་པ། །དེ་ལས་ཡོངས་སུ་བསྐྱབ་པའི་ཕྱིར། །བདག་ནི་བྱང་ཆུབ་སེམས་བསྐྱེད་དོ། །སེམས་ཅན་ཕོངས་པ་ཐམས་ཅད་ཀྱི། །སྐྱབས་སུ་བདག་ཉིད་རྟག་ཏུ་

[176B]བདག་ནི་མགོན་མེད་རྣམས་ཀྱི་མགོན། །རྟེན་མེད་རྣམས་ཀྱི་རྟེན་དུ་བབ། །སྐྱབས་མེད་རྣམས་ཀྱི་སྐྱབས་འགྱུར་ཞིང། །སྡུག་བསྔལ་བདེ་བར་བྱེད་པ་དང། །བདག་ནི་སེམས་ཅན་ཐམས་ཅད་ཀྱི། །ཉོན་མོངས་ཞི་
བར་བྱེད་པར་ཤོག་དགེ་བའི་ལས་རྣམས་གང་དང་གང། །འདི་དང་གཞན་དུ་བསགས་པ་རྣམས། །བསོད་ནམས་ཡེ་ཤེས་ཅེས་བྱ་བའི། །ཚོགས་ནི་རྣམ་པ་གཉིས་སུ་ཤོག་ཕ་རོལ་ཕྱིན་པ་དྲུག་སྒོ་ནས། །བདག་
གིས་བརྩོན་འགྲུས་གང་བརྩམས་པ། །དེ་ཡང་སེམས་ཅན་མ་ལུས་པ། །ཐམས་ཅད་ལ་ནི་ཕན་པར་ཤོག་ཚེ་ཡི་མཐའ་ཀླས་བྱེད་པ་དང། །གང་ཡང་ཅུང་ཟད་བྱེད་འགྱུར་བ། །མདོར་ན་སེམས་ཅན་ཐམས་ཅད་ཀྱི། །ཉོན་མོངས་
ཐམས་ཅད་ཞི་བ་དང། །གྲོལ་བར་བྱ་བའི་ཕྱིར་འབད་ཅིང། །བྱང་ཆུབ་བར་དུ་བདག་བརྩོན་ནོ། ཞེས་སྔགས་རིམ་ནས་འབྱུང་བ་ལྟར་བརྗོད། བསྡུ་ན། བདག་གིས་སྡིག་པ་བགྱིས་པ་རྣམས། ཅེས་པ་ནས། དེ་བཞིན་
དུ་ནི་སྨོན་ལམ་འདེབས། ཅེས་སྔར་ལྟར་བརྗོད། ཨོཾ་གུ་རུ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་པྲ་ཎ་མེ་ན་སརྦ་ཏ་ཐཱ་ག་ཏ་བཛྲ་པཱ་ད་བནྡྷ་ནཱཾ་ཀ་རོ་མི། ཞེས་ལྷ་དང་བླ་མ་ལ་ཕྱག་བྱ། ཨོཾ་བྷ་ག་ཝ་ཏེ་སིདྡྷི་སིདྡྷི་ཡ། སིདྡྷརྠེ་
སཱཧཱ༑ ལན་བདུན་བརྗོད། བདག་མདུན་གྱི་གཙོ་མོའི་ཐུགས་ཀར་ཟླ་བ་ལ་གནས་པའི་སྣ་ཚོགས་རྡོ་རྗེའི་ལྟེ་བར་བྷྲཱུཾ་ཡིག་གི་མཐར་སྙིང་པོ་དང་གཟུངས་རིང་གིས་བསྐོར་བའི་སྔགས་ཕྲེང་ལས་བདུད་རྩིའི་རྒྱུན་བབས། རང་

[177A]༄༅། །གཞན་གྱི་སྡིག་སྒྲིབ་ནད་གདོན་ཚེའི་བར་ཆད་ཐམས་ཅད་སྦྱངས། ཚེ་དང་བསོད་ནམས་ཡེ་ཤེས་སོགས་རྒྱས་པར་བསམས་ཏེ། སྟོང་མཆོད་ཡིན་ན་གཟུངས་སྟོང་སོགས་བཟླ་ཞིང། སྐོར་ཕྱག་ཀྱང་
སྟོང་བྱའོ། །མཆོད་ཚོགས་སྟོང་པོ་རྒྱས་པར་ན། བྱིན་གྱིས་བརླབས། གཟི་བྱིན་བསྐྱེད། སྔགས་དང་ཚིགས་བཅད་ཅི་རིགས་པས་འབུལ། བསྡུ་ན། མཆོད་ཡོན་མེ་ཏོག་བདུག་སྤོས་སྣང་གསལ་དྲི། །ཞལ་ཟས་རོལ་
མོ་འདོད་ཡོན་རིན་ཆེན་བདུན། །གདུགས་དང་རྒྱལ་མཚན་བ་དན་གཏོར་མར་བཅས། །རྣམ་པར་རྒྱལ་མ་འཁོར་དང་བཅས་ལ་འབུལ། །དགྱེས་བཞིན་བཞེས་ནས་འཆི་མེད་དངོས་གྲུབ་སྩོལ། །ཨོཾ་སརྦ་བིད་པཱུ་ར་
པཱུ་ར༑ སཱུ་ར་སཱུ་ར་ཨ་ཝརྟ་ཡ་ཨ་ཝ་རྟ་ཡ་ཧོ། བཛྲ་སྥ་ར་ཎ་ཁཾ། ཞེས་རོལ་མོ་བྱའོ། །མཇུག་ཏུ། བདག་ཅག་གི་དགེ་བའི་རྩ་བ་འདི་བདག་ཅག་ཡོན་མཆོད་རྣམས་ཀྱི་ཚེ་དང་བསོད་ནམས་རྒྱས་པ་སོགས་དངོས་
གྲ་ཀྱི་རྒྱུར། བཅོམ་ལྡན་འདས་མ་ལ་འབུལ་ལོ། །འཕགས་མ་ཁྱེད་ཀྱིས་དེ་ལྟ་བུའི་དངོས་གྲུབ་སྩལ་དུ་གསོལ། དེ་ནས་གཏོར་མ་སྔར་ལྟར་བསངས་ཤིང་གཟི་བྱིན་བསྐྱེད། སྔགས་དྲུག་དང་ཕྱག་རྒྱ་དྲུག་གིས་ཀྱང་བྱིན་
གྱིས་བརླབས་ཏེ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ། ཁཱ་ཧི་ཁཱ་ཧི་ལན་གསུམ་གྱིས་དཀྱིལ་འཁོར་པ་རྣམས་ལ་ཕུལ། ཨརྒྷཾ་སོགས་ཀྱིས་མཆོད། བསྟོད་པས་བསྟོད། གཞན་རྣམས་ལ་

[177B] མཇུག་ཏུ་དགེ་བ་བསྔོ་ཞིང་སྨོན་ལམ་དང་ཤིས་པས་བརྒྱན་པར་བྱའོ། །ཡང་མདུན་བསྐྱེད་དཀྱིལ་འཁོར་བྲི་བ་མ་ལྕོགས་ན། བུམ་པ་མགུལ་ཆིངས་དང་ལྡན་པ། བུམ་རྫས་དྲི་བཟང་དང་བཅས་པས་བཀང་
བའི་སྟེང་དུ། མཆོད་རྟེན་བཞག་སྟོང་མཆོད་ཡིན་ན་གདུགས་རྒྱལ་མཚན་བ་དན་མཆོད་པ་ལྔ་དཀར་གཏོར་སྟོང་དང་བཅས་པས་མཐའ་བསྐོར། བུམ་པ་དང་མཆོད་རྟེན་ཏྲཾ་བནྡྷས་བསངས། སྭ་བྷཱ་ཝས་སྦྱངས། སྟོང་
པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཱཔྟེ་ཏཱཔྟེ་མཧཱ་ཏཱཔྟེ་སཱཧཱ། ལྷའི་ཆུ་བོ་གངྒཱ་དང་
བུམ་པའི་ཆུ་དབྱེར་མི་ཕྱེད་པར་གྱུར། བུམ་པའི་སྟེང་དུ་བྷྲཱུཾ་ལས་རིན་པོ་ཆེ་ལས་གྲུབ་པའི་མཆོད་རྟེན་ཞེས་པ་ནས་སྟེང་དུ་བླ་བྲེ་ཡང་སྐད་ཅིག་གིས་བྱུང་བར་གྱུར། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོ་ཉ་ཧཾ། དེ་
ལྟར་དམ་ཚིག་པའི་ལྷའི་དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་དུ་ཡེ་ཤེས་པའི་ལྷའི་དེ་ཁོ་ན་ཉིད་ཀྱང་དེ་ལྟར་ཡིན་པས་ཅེས་སོགས་ཁྱད་པར་བརྗེ་བ་མ་གཏོགས། བདག་
མདུན་གྱི་ལྷ་དྲུག་གི་བསྐྱེད་ཚུལ་ཡེ་ཤེས་པ་དགུག་གཞུག་དབང་བསྐུར་རྒྱས་འདེབས། མཆོད་བསྟོད་བཟླས་པ་དགེ་རྩ་འབུལ་བ་སོགས་སྔར་ཇི་ལྟ་བ་བཞིན་བྱ་ཞིང། བཟླས་པའི་ཚེ་ལྷ་རྣམས་ཀྱི་སྐུ་ལས་བདུད་

[178A]༄༅། །རྩིའི་རྒྱུན་བབས་པས་བུམ་པ་གང་བར་བསམ་པ་ཡིན་ནོ། །སྨྲས་པ། གང་ལ་བརྟེན་ན་འཇིགས་རུང་ཉི་མའི་བུའི། །མི་བཟང་མཆེ་བའི་གསལ་ཤིང་འབར་བ་ཡང། །རི་མའི་གནས་འགོད་རྣམ་པར་རྒྱལ་
མ་ཡི༑ ༑སྒྲུབ་ཐབས་ནམ་མཁའི་ནོར་བུ་དེང་འདིར་ཤར། །གསང་ཆེན་ལམ་གྱི་རིམ་པའི་བྱ་སྤྱོད་ཀྱི། །སྒྲུབ་ཐབས་སྙིང་པོའི་གནད་ཀུན་བསྡུས་པ་འདི། །ཕྱོགས་བྲལ་རྒྱལ་ཁམས་མྱུལ་བའི་གྱི་ན་པ། །བློ་བཟང་ཆོས་ཀྱི་རྒྱལ་
མཚན་ཞེས་བྱས་བཀོད། །དེ་ཡི་དགེ་བ་ཟླ་ལྟར་དཀར་བ་དེས། །འགྲོ་ཀུན་བདུད་དང་འཆི་བདག་ལས་རྒྱལ་ཏེ། །བདེ་བ་ཅན་དུ་པདྨོ་ལས་སྐྱེས་ནས། །ཚེ་དཔག་མེད་པའི་གོ་འཕང་མྱུར་ཐོབ་ཤོག་ཅེས་པ་འདི་ནི་མདོ་སྔགས་
ཡོངས་སུ་རྫོགས་པའི་བསྟན་པའི་མངའ་བདག་མཁན་རིན་པོ་ཆེ་དཔལ་འབྱོར་རྡོ་རྗེ་ལ་སོགས་པ་ལམ་འདི་ལ་ཉམས་ལེན་སྙིང་པོར་མཛད་འདོད་པའི་དགེ་བའི་བཤེས་གཉེན་མང་པོས་བསྐུལ་བ་ལ་བརྟེན་ནས་མདོ་
རྒྱུད་མན་ངག་འཛིན་པའི་བྱ་བྲལ་བ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོར་སྦྱར་བའི་ཡི་གེ་པ་ནི་དགེ་སློང་བློ་བཟང་ཕུན་ཚོགས་སོ།། །།༄༅། །རྣམ་དཀར་ཚོགས་གཉིས་ཆུ་ཤེལ་ལས་གྲུབ་ཅིང། །རྣམ་དག་འཕྲིན་ལས་འོད་སྟོང་ཕྱོགས་བཅུར་འཕྲོ། །རྣམ་གྲོལ་ཀུནྡའི་ཚལ་རབ་རྒྱས་མཛད་པ། །རྣམ་རྒྱལ་འཆི་མེད་བདུད་རྩི་ལ་ཕྱག་འཚལ། །སྐྱབས་

[178B] ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོ་ཉ་ཧཾ། དེ་ལྟར་བདག་གི་དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་
དུ༑ ལྷའི་དེ་ཁོ་ན་ཉིད་ཀྱང་དེ་ལྟར་ཡིན་པས། དེ་གཉིས་ཆུ་དང་འོ་མ་འདྲེས་པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་ཉིད་དུ་བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས། ཨོཾ་བྷྲཱུཾ་
སཱཧཱ༑ ཨོཾ་ཨ་མྲྀ་ཏ་ཨཱ་ཡུརྡ་དེ་སཱཧཱ། ཞེས་པའི་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པར་གྱུར། བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་དུ་
གྱུར་པའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པ་དེ་ཉིད་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས། སྣ་
ཚོགས་རྡོ་རྗེ་རྩེ་མོ་བཅུ་གཉིས་པ། ལྟེ་བ་དཀར་པོ། མདུན་གྱི་རྭ་གསུམ་སྔོ། གཡས་ཀྱི་རྭ་གསུམ་སེར། གཡོན་གྱི་རྭ་གསུམ་ལྗང། རྒྱབ་ཀྱི་རྭ་གསུམ་དམར་བ། དེའི་ལྟེ་བར་ཨོཾ་བྷྲཱུཾ་སཱཧཱ། ཨོཾ་ཨ་མྲྀ་ཏ་ཨཱ་ཡུརྡ་དེ་སཱཧཱ་
ཞེས་པས་མཚན་པར་གྱུར། ཟླ་བ་དང་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་ལས། རྗེ་བཙུན་བཅོམ་ལྡན་འདས་མ་རྣམ་པར་རྒྱལ་མའི་ལྷའི་གཟུགས་དཔག་ཏུ་མེད་པ་བྱུང་ནས་ནམ་

[179A]༄༅། །མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་
པས༑ དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་བྱས་ནས། ལྷའི་སྐུ་དང་བཅས་པའི་འོད་ཟེར་སླར་ལོག་རང་གི་སེམས་ཟླ་བའི་དཀྱིལ་འཁོར་
དང་ཕྱག་མཚན་སྔགས་དང་བཅས་པ་ལ་ཞུགས་པ་ལས། རང་ཉིད་བཅོམ་ལྡན་འདས་རྣམ་པར་རྒྱལ་མ་སྐུ་མདོག་དཀར་མོ་ཞལ་གསུམ། ཕྱག་བརྒྱད་མ། རྩ་ཞལ་དཀར་བ། གཡས་ཞལ་སེར་བ། གཡོན་ཞལ་སྔོན་པོ་
ཡིད་ཙམ་ཁྲོ་བ། ཞལ་རེ་རེའང་སྤྱན་གསུམ་གསུམ་དང་ལྡན་པ། མཆེ་བ་ཅུང་ཟད་གཙིགས་པ། ཕྱག་བརྒྱད་ཀྱི་གཡས་དང་པོས་སྣ་ཚོགས་རྡོ་རྗེ། གཉིས་པས་པདྨའི་སྟེང་ན་སངས་རྒྱས་འོད་དཔག་མེད། གསུམ་པས་
མདའ་འཛིན་པ། བཞི་པས་མཆོག་སྦྱིན་གྱི་ཕྱག་རྒྱ་མཛད་པ། གཡོན་དང་པོས་སྡིགས་མཛུབ་དང་བཅས་པའི་ཞགས་པ་ཐུགས་ཀར་འཛིན་པ། གཉིས་པས་མི་འཇིགས་པའི་ཕྱག་རྒྱ། གསུམ་པ་ན་གཞུ། བཞི་པ་
མཉམ་གཞག་གི་ཕྱག་རྒྱའི་སྟེང་ན་བདུད་རྩིས་གང་བའི་བུམ་པ་བསྣམས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དར་གྱི་སྟོད་གཡོགས་དང་སྨད་གཡོགས་ཅན། རིན་པོ་ཆེའི་རྒྱན་སྣ་ཚོགས་ཀྱིས་

[179B] དེའི་གཡས་སུ་སྤྱན་རས་གཟིགས་དཀར་པོ། གཡས་རྔ་ཡབ་དཀར་པོ་དང། གཡོན་པདྨ་དཀར་པོ་བསྣམས་པ། གཡོན་དུ་གསང་བའི་བདག་པོ་སྔོན་པོ་གཡས་རྔ་ཡབ་དཀར་པོ་དང་གཡོན་རྡོ་རྗེས་མཚན་པའི་ཨུཏྤ་
ལ་སྔོན་པོ་བསྣམས་པ། གཉིས་ཀའང་ཞི་བའི་ཉམས་ཅན། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང། བཞེངས་ནས་གཙོ་མོ་ལ་གཟིགས་པ། ཤར་དུ་མི་གཡོ་བ་སྔོན་པོ་གཡས་རལ་གྲི་ལྷོར་འདོད་རྒྱལ་
སྔོན་པོ་གཡས་ལྕགས་ཀྱུ། ནུབ་ཏུ་དབྱུག་སྔོན་ཅན་སྔོན་པོ་གཡས་དབྱུག་པ། བྱང་དུ་སྟོབས་པོ་ཆེ་སྔོན་པོ་གཡས་རྡོ་རྗེ་རྩེ་གསུམ་པ་བསྣམས་པ། ཐམས་ཅད་ཀྱང་གཡོན་སྡིགས་མཛུབ་ཐུགས་ཀར་མཛད་པ། དབུ་སྐྲ་དང་སྨ་ར་
འབར་ཞིང། མཆེ་བ་གཙིགས་པ། སྟག་གི་པགས་པའི་ཤམ་ཐབས་ཅན། སྦྲུལ་གྱིས་བརྒྱན་པ། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་
པ༑ སྟེང་གི་ཆ་ལ་གཡས་གཡོན་དུ་གནས་གཙང་མའི་ལྷའི་བུ་གཉིས་སེར་པོ། དར་དང་རིན་པོ་ཆེའི་རྒྱན་གྱིས་བརྒྱན་ཅིང། ཕྱག་གཉིས་བདུད་རྩིས་གང་བའི་བུམ་པ་བསྣམས་ནས་བཅོམ་ལྡན་འདས་མ་ལ་སྐུ་ཁྲུས་
གསོལ་བ། ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། དཔྲལ་བར་ཏྲཱཾ་སེར་པོ། ལྟེ་བར་ཧྲཱི་དམར་པོ། བརླ་གཡས་གཡོན་ལ་ཨཾ་ཨཿ་ལྗང་གུས་མཚན་པར་གྱུར། ཨོཾ་

[180A]༄༅། །སརྦ་ཏ་ཐཱ་ག་ཏ་ཨུཏྦྷ་ཝ་ཡེ་སཱཧཱ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སཱཧཱ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱིཙྪ་ཡེ་སཱཧཱ། ཞེས་པས་
མཆོད། དེ་ནས་དཔལ་ལྡན་ལྷ་མོ་ཞེས་སོགས་སམ། འཆི་མེད་གྲུབ་པ་སོགས་རྒྱས་བསྡུས་ཅི་རིགས་པས་བསྟོད་དེ། གཟུངས་ཅི་མང་བཟླ་ཞིང། གཏོར་མ་འབུལ་བར་འདོད་ན་བྱ་རྒྱུད་སྤྱི་ལྟར་བྱའོ། །ཞེས་པ་འདི་
ཡང་ལྷུན་རྩེ་མཁན་ཆེན་རྗེ་དྲུང་དཔལ་འབྱོར་རྡོ་རྗེས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །སསྟི། བཅོམ་ལྡན་འདས་རྣམ་
པར་རྒྱལ་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམས། སྭ་བྷཱ་ཝས་སྦྱངས། སྟོང་པའི་ངང་ལས་སྣ་ཚོགས་པད་ཟླའི་སྟེང་དུ་རང་གི་སེམས་བྷྲཱུཾ་ལས་སྣ་ཚོགས་རྡོ་རྗེ་བྷྲཱུཾ་གྱིས་མཚན་པ་
ཡོངས་སུ་གྱུར་པ་ལས། རང་ཉིད་རྗེ་བཙུན་རྣམ་པར་རྒྱལ་མ་སྐུ་མདོག་དཀར་མོ་ཞལ་གསུམ་ཕྱག་བརྒྱད་མ། རྩ་ཞལ་དཀར་པོ། གཡས་སེར་པོ། གཡོན་སྔོ་བ། ཞལ་རེ་རེའང་སྤྱན་གསུམ་གསུམ་པ། ཕྱག་
གཡས་གཡོན་གྱི་དང་པོ་གཉིས་ཀྱིས་སྣ་ཚོགས་རྡོ་རྗེ་དང། སྡིགས་མཛུབ་དང་བཅས་པས་ཞགས་པ་འཛིན་པ། དེའི་འོག་མ་གཉིས་ཀྱིས་འོད་དཔག་མེད་དང། སྐྱབས་སྦྱིན། གསུམ་པ་གཉིས་ཀྱིས་མདའ་གཞུ་

[180B] བུམ་པ་བསྣམས་པ། དར་གྱི་ན་བཟའ་དང། རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང། མཚན་དཔེས་སྤྲས་པ། འོད་ཀྱི་དཀྱིལ་འཁོར་གྱི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་
པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་རང་འདྲའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། གཉིས་སུ་མེད་པར་གྱུར། དབང་གི་ལྷས་དབང་བསྐུར། འོད་དཔག་མེད་ཀྱིས་
དབུ་བརྒྱན་པར་གྱུར། མཆོད་པ་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ཨརྒྷཾ་ནས། ཤཔྟའི་བར་གྱིས་མཆོད། དཔལ་ལྡན་ལྷ་མོ་སྟོན་ཀའི་ཟླ་བའི་མདོག་ཅེས་སོགས་ཀྱིས་བསྟོད་
ཐུགས་ཀར་སྔགས་ཕྲེང་བསམས། འོད་ཟེར་གྱི་སྤྲོ་བསྡུ་དང་བཅས་པས་གཟུངས་གང་མང་བཟླ། མཇུག་ཏུ་དགེ་བ་འདི་ཡིས་མྱུར་དུ་བདག་ཅེས་སོགས་ཀྱིས་དགེ་བ་བསྔོའོ། །ཞེས་པ་འདི་ཡང་བཀྲ་ཤིས་རྩེའི་ཆོས་
དྲུང་བློ་བཟང་ཆོས་འཛིན་གྱི་ཐུགས་དམ་དུ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །ན་མོ་ཨཱརྱ་ཏཱ་རེ། འདིར་ཚེ་དང་ཡེ་ཤེས་སྤེལ་བའི་ཕྱིར། བྱིན་རླབས་ཅན་
དུ་གྲགས་པའི་རྗེ་བཙུན་མ་ཡིད་བཞིན་འཁོར་ལོ་བསྒྲུབ་པར་འདོད་པས། འདིའི་སྐུ་དང་མཆོད་གཏོར་སོགས་ལེགས་པར་བཤམས། སྐྱབས་འགྲོ་སེམས་བསྐྱེད་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་མྱུར་དུ་
[181A]༄༅། །རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྗེ་བཙུན་མ་ཡིད་བཞིན་འཁོར་ལོ་བསྒྲུབ་པའི་རིམ་པ་ཉམས་སུ་བླང་སྙམ་པ་གསུམ་སོགས་བྱ། རང་རྗེ་བཙུན་མར་གསལ་བའི་ཐུགས་
ཀའི་ཏཾ་ཡིག་ལས། འོད་ཟེར་འཕྲོས། པོ་ཏ་ལ་ནས་རྗེ་བཙུན་མ་ཡིད་བཞིན་འཁོར་ལོ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁའ་སྤྱན་དྲངས། འོད་ཟེར་རང་གི་སྙིང་གར་
ཐིམ། ལྷ་དང་ལྷ་མིན་ཅོད་པན་གྱིས། ཅེས་སོགས་ཀྱིས་ཕྱག་བྱ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་ཀྱིས་བྱང་སྡོམ་བཟུང་
ཚད་མེད་བཞི་བསྒོམ། ཚོགས་ཞིང་རང་གནས་སུ་གཤེགས་ཏེ། བསོད་ནམས་ཀྱི་ཚོགས་གསོག་པའོ། །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨ་
དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཏཾ་ལས་ཨུཏྤལ་ཏཾ་ཡིག་དཀར་པོས་མཚན་པ། དེ་ལ་ས་འོད་ཟེར་འཕྲོས། དོན་གཉིས་བྱས། འདུས། ཡོངས་སུ་གྱུར་པ་ལས། རང་ཉིད་འཕགས་
མ་ཡིད་བཞིན་འཁོར་ལོ་སྐུ་མདོག་དཀར་མོ་ཞལ་གཅིག་ཕྱག་གཉིས་མ། ཕྱག་གཡས་མཆོག་སྦྱིན་དང། གཡོན་ཐུགས་ཀར་དཀོན་མཆོག་གསུམ་མཚོན་གྱི་ཕྱག་རྒྱས་ཨུཏྤལ་འཛིན་པ། དབུ་རྒྱན་ལ་སོགས་པ་

[181B] ལྷ་རྫས་ལས་གྲུབ་པའི་དར་སྣ་ཚོགས་པའི་ན་བཟའ་གསོལ་བ། འོད་ཀྱི་དཀྱིལ་འཁོར་གྱིས་བསྐོར་བའི་དབུས་ན་ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ་
དེའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཟླ་བའི་གདན་ལ་ཏཾ་ཡིག་དཀར་པོ་ཧཱུཾ་སྔོན་པོས་མཚན་པ། དེ་ལས་འོད་ཟེར་འཕྲོས། པོ་ཏ་ལ་དང་བདེ་བ་ཅན་ནས་བསྒོམས་པ་དང་འདྲ་བའི་ཡེ་ཤེས་
པ་ལ། སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་
རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ་ཞེས་དབང་བསྐུར། ལུས་གང། དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་
ཡོངས་སུ་གྱུར་པ་ལས། འོད་དཔག་མེད་ཀྱིས་དབུ་བརྒྱན་པར་གྱུར། མཆོད་པ་རྣམས་བསངས་སྦྱངས་བྱིན་གྱིས་བརླབས་ཏེ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱིས་མཆོད། རྒྱལ་བ་ཀུན་གྱི་མཁྱེན་བརྩེ་
འཕྲིན་ལས་རྣམས། །རབ་མཛེས་ལྷ་མོའི་གཟུགས་སུ་ཤར་བ་གང། །དྲན་པ་ཙམ་གྱིས་ཚེ་དང་ཡེ་ཤེས་སོགས། །ཅི་འདོད་དངོས་གྲུབ་སྩོལ་ལ་ཕྱག་འཚལ་ལོ། །ཞེས་པས་བསྟོད། དེ་ནས་རང་གི་ཐུགས་ཀར་ཟླ་གདན་

[182A]༄༅། །ལ། འཁོར་ལོ་དཀར་པོ་རྩིབས་བཅུ་པ་ལྟེ་བ་མུ་ཁྱུད་རིམ་པ་གསུམ་དང་བཅས་པ། ལྟེ་བར་ཏཾ་ཡིག་དཀར་པོའི་མཐར། ཨོཾ་མ་མ་ཨཱ་ཡུར་ཛྙཱ་ན་པུ་ཎྱ་པུཥྚིཾ་ཀུ་རུ་སཱཧཱ། ཞེས་པ་དང། རྩིབས་རྣམས་ལ་ཡི་
གེ་བཅུ་པ་དང། མུ་ཁྱུད་ནང་མ་ལ་ཨཱ་ལི་གཡས་བསྐོར་དང། བར་མ་ལ་ཀཱ་ལི་གཡོན་བསྐོར། ཕྱི་མ་ལ་རྟེན་འབྲེལ་སྙིང་པོས་བསྐོར་བའི་སྔགས་ཀྱི་འོད་ཟེར་གྱིས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་
ཐུགས་ཀ་ནས་འཆི་མེད་ཚེའི་བདུད་རྩི་དང། གཞན་ཡང་འཁོར་འདས་ཀྱི་སྣོད་བཅུད་ཐམས་ཅད་ཀྱི་བཀྲག་མདངས་ཡོན་ཏན་ཐམས་ཅད་འཆི་མེད་ཚེའི་བདུད་རྩིའི་རྣམ་པར་སྤྱན་དྲངས། སྔགས་ཕྲེང་ལ་ཐིམ་པའི་ཡིག་
འབྲུ་རྣམས་ལས་བདུད་རྩིའི་རྒྱུན་བབས་པས། ལུས་ཀྱི་ནང་ཐམས་ཅད་གང། ཚེ་དང་བསོད་ནམས་རྒྱས་པ་ལ་བར་དུ་གཅོད་པ་ཐམས་ཅད་སྦྱངས། འཆི་མེད་ཚེའི་དངོས་གྲུབ་ཐོབ་པར་བསམས་ལ། ཨོཾ་ཏཱ་རེ་ཏུཏྟཱ་རེ་
ཏུ་རེ་མ་མ་ཨཱ་ཡུར་ཛྙཱ་ན་པུ་ཎྱ་པུཥྚི་ཀུ་རུ་སཱཧཱ། ཞེས་སྤེལ་ཚིག་དང་བཅས་པ་ཐོག་མཐར་བཟླ། གཙོ་བོར་ཡི་གེ་བཅུ་པ་ལ་བཟླས་པ་བྱ། སྔགས་ཀྱི་ལྷག་ཆད་ཀྱི་ཉེས་པ་ཞི་བའི་དོན་དུ་ཡིག་བརྒྱ་བཟླ། མཇུག་ཏུ། དགེ་
བ་འདི་ཡིས་མྱུར་དུ་བདག་ཅེས་སོགས་བསྔོ་བ་སྨོན་ལམ་གྱིས་བརྒྱན་པར་བྱའོ། །ཐུན་མཚམས་སུ་གཏོར་མ་འབུལ་བར་འདོད་ན། དཀར་གཏོར་ཆབ་ཀྱིས་བྲན་པ་བྱ་སྤྱོད་ལྟར་བྱིན་གྱིས་བརླབས། རང་གི་ཐུགས་ཀའི་

[182B] པོ་ཏ་ལ་དང་བདེ་བ་ཅན་ནས་རྗེ་བཙུན་མ་འཕགས་མ་སྒྲོལ་མ་ཡེ་ཤེས་པ་ལ། སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་པའི་ལྗགས་འོད་ཟེར་གྱི་སྦུ་གུས་དྲངས་ཏེ་
གསོལ་བར་བསམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་གསུམ་མམ། ཨ་ཀཱ་རོ་གསུམ་མམ་བདུན་གྱིས་ཕུལ། ཨརྒྷཾ་སོགས་ཀྱིས་མཆོད། བསྟོད་པས་བསྟོད། རྗེ་བཙུན་བཅོམ་
ལྡན་འདས་མ་ཐུགས་རྗེ་ཅན། ཞེས་སོགས་ཀྱིས་འདོད་དོན་ལ་གསོལ་བ་གདབ། བཟོད་པར་གསོལ་ཏེ་གཤེགས་སུ་གསོལ་ནས་ཤིས་པ་བརྗོད་དོ། །ཞེས་པ་འདི་ཡང་དམ་པས་བསྔགས་པའི་ཡོན་ཏན་ཕུལ་དུ་
བྱུང་བ་དང་ལྡན་པ་ལྷ་སྲས་རྣམ་སྲས་ཛམ་ལའི་ཐུགས་དམ་དུ། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།།།།༄༅། །ན་མོ་ཨཱརྱ་ཏཱ་རེ། རྗེ་བཙུན་མ་སྒྲོལ་མ་དཀར་མོ་བསྒྲུབ་
པར་འདོད་པས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྗེ་བཙུན་མ་སྒྲོལ་མ་བསྒྲུབ་པར་
བྱའོ་སྙམ་དུ་བསམ། རང་རྗེ་བཙུན་མར་གསལ་བའི་ཐུགས་ཀའི་ཏཾ་ཡིག་དཀར་པོའི་འོད་ཟེར་གྱིས། བདེ་བ་ཅན་དང་པོ་ཏ་ལ་སོགས་ནས་བླ་མ་དང་གཉིས་སུ་མེད་པའི་རྗེ་བཙུན་མ་སྒྲོལ་མའི་ལྷ་ཚོགས་སྤྱན་

[183A]༄༅། །དྲངས། འོད་ཟེར་རང་གི་སྙིང་གར་ཐིམ། རྗེ་བཙུན་འཕགས་མ་སྒྲོལ་མ་དང། ཞེས་པ་ནས། འདྲེན་པའི་དཔལ་དུ་བདག་གྱུར་ཅིག་ཅེས་པའི་བར་དང། དཀོན་མཆོག་གསུམ་ལ་བདག་
སྐྱབས་མཆི། །ཞེས་པ་ནས་འགྲོ་ལ་ཕན་ཕྱིར་སངས་རྒྱས་མྱུར་འགྲུབ་ཤོག་ཅེས་པའི་བར་བརྗོད། ཚོགས་ཞིང་རང་གནས་སུ་གཤེགས་པར་གྱུར། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ། སྟོང་པ་
ཉིད་དུ་གྱུར། སྟོང་པའི་ངང་ལས་རྡོ་རྗེའི་ས་གཞི། ར་གུར་བླ་བྲེ་མེ་རི་དང་བཅས་པའི་དབུས་སུ་བཾ་ལས་པད་དཀར། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཏཾ་ཡིག་དཀར་པོ་ལས་ཨུཏྤལ་ཏཾ་གྱིས་མཚན་པ། དེ་
ལས་འོད་ཟེར་འཕྲོས། དོན་གཉིས་བྱས། ཚུར་འདུས། ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་འཕགས་མ་སྒྲོལ་མ་སྐུ་མདོག་དཀར་མོ་ཞལ་གཅིག་ཕྱག་གཉིས་མ། གཞོན་ནུ་ལང་ཚོ་བཅུ་
དྲུག་ལོན་པའི་ཉམས་ཅན། ཕྱག་གཡས་མཆོག་སྦྱིན་དང་གཡོན་དཀོན་མཆོག་གསུམ་མཚོན་པའི་ཕྱག་རྒྱ་ཅན། ཕྱག་གཉིས་ཨུཏྤལ་སྔོན་པོས་མཛེས་པ། ཞི་ཞིང་འཛུམ་པའི་ཉམས་ཅན། དཔྲལ་བའི་
དབུས་ན་ཡེ་ཤེས་ཀྱི་སྤྱན་དང། ཕྱག་ཞབས་ཀྱི་མཐིལ་ན་རྣམ་ཐར་སྒོ་བཞི་མཚོན་པའི་སྤྱན་བཞི་མངའ་བ། དབུ་སྐྲ་རལ་པ་ཕྱེད་བཅིངས་སུ་བྱས་པའི་སྤྱི་བོར་རིགས་ཀྱི་བདག་པོ་ཚེ་དཔག་མེད་ཀྱིས་བརྒྱན་པ་

[183B] སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། སྐ་རགས། དོ་ཤལ་ལ་སོགས་པའི་རྒྱན་སྣ་ཚོགས་པས་བརྒྱན་པ། ལྷ་རྫས་ཀྱི་དར་གྱི་སྟོད་གཡོགས་སྨད་གཡོགས་ག་ཤལ་
འཆང་བ། མཚན་དང་དཔེ་བྱད་བཟང་པོས་མཛེས་པ། ཟླ་བའི་འོད་ཀྱི་རྒྱབ་ཡོལ་ཅན། རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཟླ་གདན་ལ་ཏཾ་ཡིག་དཀར་པོ་ཧཱུཾ་
སྔོན་པོས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨེ་ཧྱེ་ཧི་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར་
དབང་གི་ལྷས་དབང་བསྐུར། ཆུ་ལྷག་མ་ཡར་ལུང། རིགས་བདག་ཚེ་དཔག་མེད་དང་དབྱེར་མེད་དུ་འདྲེས་པས་དབུ་བརྒྱན་པར་གྱུར། མཆོད་པ་རྣམས་བྱ་སྤྱོད་ལྟར་བསངས། སྦྱངས། བྱིན་གྱིས་བརླབས་ལ། ཨོཾ་
ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། དུས་གསུམ་རྒྱལ་བའི་འཕྲིན་ལས་གཅིག་བསྡུས་ནས། །རབ་མཛེས་ལྷ་མོའི་གཟུགས་སུ་ཤར་བ་གང། །དྲན་པས་ཚེ་དང་ཡེ་ཤེས་མཆོག་སྩོལ་བའི། །
བཅོམ་ལྡན་སྒྲོལ་མ་ཡུམ་ལ་ཕྱག་འཚལ་ལོ། །དེ་ནས་རང་རྗེ་བཙུན་མར་གསལ་བའི་ཐུགས་ཀའི་སྔགས་ཕྲེང་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། འཕགས་མའི་གོ་འཕང་ལ་

[184A]༄༅། །བཀོད། སྣོད་བཅུད་ཐམས་ཅད་ཀྱི་ཡོན་ཏན་དང་སངས་རྒྱས་བྱང་སེམས་ཞི་ཁྲོ་རབ་འབྱམས་རྣམས་ཀྱི་ཐུགས་རྗེ་བྱིན་རླབས་མ་ལུས་པ་འཆི་མེད་ཚེའི་བདུད་རྩིའི་རྣམ་པར་བཀུག་སྤྱི་བོའི་
ཚེ་དཔག་མེད་ཀྱི་སྐུ་དང་ཕྱག་གི་བུམ་པར་ཐིམ། ཐིམ་པ་ལས་བདུད་རྩིའི་རྒྱུན་བབས། རང་གི་སྤྱི་བོ་ནས་ཞུགས། ལུས་ཐམས་ཅད་འཆི་མེད་ཚེའི་བདུད་རྩིའི་རྒྱུན་གྱིས་གང། ཚེ་དང་བསོད་ནམས་ཐམས་ཅད་
འཕེལ་ཞིང་རྒྱས། འཆི་མེད་ཚེའི་དངོས་གྲུབ་ཐོབ་པར་བསམས་ཏེ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུཿ་པུཥྚིཾ་ཀུ་རུ་སཱཧཱ། ཞེས་ཅི་ནུས་བཟླ། མཇུག་ཏུ། དགེ་བ་འདི་ཡིས་མྱུར་དུ་བདག་འཕགས་མ་སྒྲོལ་མ་
འགྲུབ་གྱུར་ནས། ཅེས་སོགས་བསྔོ་བ་དང་སྨོན་ལམ་དང་ཤིས་བརྗོད་ཀྱིས་བརྒྱན་པར་བྱ། ཐུན་མཐར་གཏོར་མ་འབུལ་ན། དཀར་གཏོར་གཙང་མ་བཤམས་ལ། བསངས། སྦྱངས། བྱིན་གྱིས་བརླབས། རང་
གི་ཐུགས་ཀའི་འོད་ཟེར་གྱིས་རྒྱལ་ཡུམ་སྒྲོལ་མ་ལ་སངས་རྒྱས་བྱང་སེམས་ཡེ་ཤེས་པའི་འཁོར་གྱིས་བསྐོར་བ་སྤྱན་དྲངས་པའི་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བར་བསམས་ལ། ཨོཾ་ཨཱརྱ་
ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་བདུན་ནམ་གསུམ་གྱིས་ཕུལ། ཨརྒྷཾ་སོགས་ཀྱིས་མཆོད་ཅིང་སྔར་ལྟར་བསྟོད། འདོད་དོན་ལ་གསོལ་བ་གདབ། བཟོད་པར་གསོལ་ཏེ་

[184B] །དེ་ལྟར་ཉམས་སུ་བླངས་པས་གནས་སྐབས་ཚེ་དང་ཤེས་རབ་བསོད་ནམས་སོགས་འཕེལ་ཞིང། མཐར་ཐུག་བདེ་བ་ཅན་དུ་སྐྱེས་ནས་མཆོག་འཐོབ་པར་འགྱུར་བས་ཕན་ཡོན་ཤིན་ཏུ་ཆེའོ། །ཞེས་རྗེ་
བཙུན་མ་ཡིད་བཞིན་འཁོར་ལོ་བསྒྲུབ་པའི་ཐབས་འདི་ཡང། དད་པ་དང་གཏོང་བ་དང་ཚུལ་ཁྲིམས་དང་རྣམ་དཔྱོད་ཕུན་སུམ་ཚོགས་པ་གྲྭ་ཚང་ཆོས་རྗེ་འཇམ་པའི་དབྱངས་ཀྱིས་ཡང་ཡང་ནན་ཆེར་བསྐུལ་བ་ལ་བརྟེན་
ནས། སྡེ་སྣོད་འཛིན་པ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། བཀྲ་ཤིས་ལྷུན་པོའི་གཟིམས་ཆུང་ཡིད་དགའ་ཆོས་འཛིན་དུ་སྦྱར་བའོ།། །། ༄༅། །ན་མོ་གུ་ར་ཝེ། ལྷ་བརྒྱའི་
གཙུག་རྒྱན་ངོས་ལ་ཞབས་སེན་གྱི། །ནོར་བུའི་འོད་ཆགས་རྒྱལ་ཡུམ་རྗེ་བཙུན་མའི། །ཞབས་པད་གུས་བསྟེན་དེ་ཉིད་སྒྲུབ་པའི་ཐབས། །འདོད་དགུའི་མཆོག་སྦྱིན་དབང་གི་རྒྱལ་པོ་བྲི། འདིར་རྗེ་བཙུན་མ་སྒྲོལ་མ་
བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་
དུ་རྗེ་བཙུན་མ་སྒྲོལ་མ་བསྒྲུབ་པའི་རིམ་པ་ལ་འཇུག་པར་བྱའོ་སྙམ་པའི་ཁྱད་པར་གྱི་སེམས་བསྐྱེད་ལན་གསུམ་མམ། བདུན་སོགས་བྱ། དེ་ནས། རང་ཉིད་རྗེ་བཙུན་འཕགས་མ་སྒྲོལ་མར་གསལ་བའི་ཐུགས་ཀའི་ཏཾ་

[185A]༄༅། །ཡིག་གི་འོད་ཟེར་གྱིས། པོ་ཏ་ལ་ནས་བླ་མ་དང་གཉིས་སུ་མེད་པའི་རྒྱལ་ཡུམ་སྒྲོལ་མ་ལ། སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། འོད་
ཟེར་རང་གི་སྙིང་གར་ཐིམ། སྒོ་གསུམ་གུས་པའི་སྒོ་ནས། རྗེ་བཙུན་འཕགས་མ་སྒྲོལ་མ་དང། ཞེས་པ་ཤློ་ཀ་གཅིག་གིས་ཕྱག་བྱ། ཨོཾ་ཨཱ་ཧཱུཾ་གིས་བྱིན་གྱིས་བརླབས་པའི་མཆོད་པ་འཁོར་གསུམ་བདེན་
སྟོང་དུ་རྟོགས་པའི་ངང་ནས། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་དང། མེ་ཏོག་བདུག་སྤོས་མར་མེ་དྲི། ཞེས་པ་ནས། འདྲེན་པའི་དཔལ་དུ་བདག་གྱུར་ཅིག་ཅེས་བདུན་རྣམ་དག་བྱས་ནས་
ཚོགས་ཞིང་རང་གནས་སུ་གཤེགས་ཏེ། སྦྱོར་བ་ཚོགས་གསོག་པའོ། །དེ་ནས། སྭ་བྷ་ཝས་སྟོང་པར་སྦྱངས་ནས། ཡེ་ཤེས་ཀྱི་ཚོགས་བསག་སྟོང་པའི་ངང་ལས་པཾ་ལས་པད་དཀར་འདབ་མ་བརྒྱད་པའི་ལྟེ་
བར། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། རང་གི་སེམས་ཉིད་ཏཾ་ཡིག་ལྗང་ཁུ་ཡོངས་སུ་གྱུར་པ་ལས་ཨུཏྤལ་ཏཾ་གྱིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས། ཕྱག་མཚན་ས་
བོན་དང་བཅས་པ་ལ་ཐིམ་པ་ཡོངས་སུ་གྱུར་པ་ལས། རང་ཉིད་རྗེ་བཙུན་འཕགས་མ་སྒྲོལ་མ་སྐུ་མདོག་ལྗང་སྔོན་གཞོན་ནུ་ལང་ཚོ་བཅུ་དྲུག་ལོན་པའི་ཉམས་ཅན། ཞི་ཞིང་འཛུམ་པ། ཞལ་གཅིག་ཕྱག་

[185B] གཡོན་དཀོན་མཆོག་གསུམ་མཚོན་གྱི་ཕྱག་རྒྱ་ཐུགས་ཀར་མཛད་པའི་ཕྱག་གཉིས་ཨུཏྤ་ལ་སྔོན་པོས་མཚན་པ། དབུ་སྐྲ་རལ་པ་ཕྱེད་བཅིངས་སུ་བྱས་ཤིང་རིན་པོ་ཆེའི་
དབུ་རྒྱན་དང། སྙན་རྒྱན་དང། མགུལ་རྒྱན་དང། ཕྱག་གདུབ་དང། ཞབས་གདུབ་དང། དོ་ཤལ་ལ་སོགས་པ་རིན་པོ་ཆེའི་རྒྱན་སྣ་ཚོགས་པས་བརྒྱན་པ། མཚན་བཟང་པོ་སོ་གཉིས་དང་དཔེ་བྱད་བརྒྱད་ཅུས་མཛེས་
པར་བྱས་ཤིང། ལྷ་རྫས་ལས་གྲུབ་པའི་དར་གྱི་ན་བཟས་ཀླུབས་པ། ཟླ་བའི་འོད་ཀྱི་རྒྱབ་ཡོལ་ཅན། ཞབས་གཡས་ཅུང་ཟད་བརྐྱངས་ཤིང། གཡོན་བསྐུམས་པའི་སྟབས་ཀྱིས་བཞུགས་པའི་སྤྱི་བོར་ཨོཾ། མགྲིན་
པར་ཨཱ་ཐུགས་ཀར་ཧཱུཾ་གིས་མཚན་པ། དེ་ལས་འོད་ཟེར་འཕྲོས། བདེ་བ་ཅན་དང། པོ་ཏ་ལ་སོགས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར་
སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་བདུད་རྩིས་གང་བའི་
བུམ་པ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ། ཞེས་གསུང་ཞིང་དབང་བསྐུར། ལུས་གང། དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། འོད་དཔག་མེད་ཀྱིས་
[186A]༄༅། །དབུ་བརྒྱན་པར་གྱུར། མཆོད་པ་རྣམས་བཛྲ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས། ཨོཾ་མ་མ་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་འོད་དུ་ཞུ་བ་
ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་པ་མེད་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས། རང་གི་སྙིང་ག་ལས་སྤྲོས་པའི་མཆོད་པའི་
ལྷ་མོ་རྣམས་ཀྱིས་མཆོད་པར་བསམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། བདེ་གཤེགས་ཀུན་གྱི་འཕྲིན་ལས་རྣམས། མཛེས་སྡུག་ལྷ་མོའི་སྐུར་བསྟན་ནས། །འགྲོ་རྣམས་
སྲིད་པའི་རྒྱ་མཚོ་ལས། །སྒྲོལ་བར་མཛད་ལ་བསྟོད་པར་བགྱི། །མརྒ་ཏ་ཡི་རི་བོ་ནི། །རྒྱུ་སྐར་དོ་ཤལ་འཆང་བ་བཞིན། །ཡིད་འོང་མཚན་དཔེའི་དཔལ་འབར་བ། །མཐོང་བས་དོན་ལྡན་མཛད་ལ་འདུད། །དྲན་པ་ཙམ་
གྱིས་གདོན་བགེགས་དང། །ནད་རིམས་དུས་མིན་འཆི་བ་དང། །ཕྱི་ནང་འཇིགས་པ་བརྒྱད་ལ་སོགས། །འཇོམས་པར་མཛད་ལ་ཕྱག་འཚལ་ལོ། །ཞེས་པས་བསྟོད། དེ་ནས། བདེན་འཛིན་གྱི་སྤྲོས་པ་དང་བྲལ་
བའི་སེམས་གསལ་སྟོང་གི་གཟུང་རྣམ་སྣང་ལ་རང་བཞིན་མེད་པ་འཇའ་ཚོན་ལྟ་བུའི་རྗེ་བཙུན་སྒྲོལ་མའི་སྐུའི་རྣམ་པར་ཤར་བ། ཟབ་གསལ་གཉིས་སུ་མེད་པ་ལྷའི་སྐུ་ཕྱག་རྒྱ་ཆེན་པོ་ལ་རྩེ་གཅིག་ཏུ་མཉམ་

[186B]བསྒོམས་པས་སྐྱོ་ན། རང་རྗེ་བཙུན་མར་གསལ་བའི་ཐུགས་ཀར་ཟླ་བའི་སྟེང་དུ། ཏཾ་ཡིག་ཧཱུཾ་གིས་མཚན་པའི་མཐར། ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ། ཞེས་པ་ཡི་གེ་བཅུ་པའི་སྔགས་ཕྲེང་འོད་ཟེར་དུས་མཐའི་མེ་
ལྟར་འབར་བས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་གང། སྡིག་སྒྲིབ་ནད་གདོན་བར་ཆད་ཐམས་ཅད་སྦྱངས། འོད་ཟེར་བ་སྤུའི་སྒོ་ནས་ཕྱིར་འཕྲོས། སྣོད་བཅུད་ཐམས་ཅད་ལ་ཕོག་པས། སྣོད་ཐམས་ཅད་ཀྱི་
མ་དག་པ་ཐམས་ཅད་སྦྱངས། བདེ་བ་ཅན་ལྟ་བུའི་དག་པའི་ཞིང་དང། བཅུད་ཀྱི་སེམས་ཅན་ཐམས་ཅད་བཅོམ་ལྡན་འདས་མའི་གོ་འཕང་ལ་བཀོད། ཡང་འོད་ཟེར་འཕྲོས། སངས་རྒྱས་སྲས་བཅས་ལ་མཉེས་པའི་
མཆོད་པ་ཕུལ། དེ་རྣམས་ཀྱི་ཐུགས་རྗེ་བྱིན་རླབས་ཐམས་ཅད་འོད་ཟེར་སྣ་ལྔ་འཕྲོ་བའི་བདུད་རྩིའི་རྣམ་པར་སྤྱན་དྲངས། རང་གི་སྙིང་གའི་སྔགས་ཕྲེང་ལ་ཐིམ། དེ་ལས་བདུད་རྩིའི་རྒྱུན་བབས། བདག་ཉིད་ཀྱི་ལུས་ཀྱི་
ནང་ཐམས་ཅད་ཁྲིག་མེར་གྱིས་གང། ཚེ་དང་བསོད་ནམས་ལུང་དང་རྟོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་ཞུགས་པར་བསམས་ལ། ཡིད་མ་ཡེངས་པར་
བཟླས་པའི་སྐྱོན་དང་བྲལ་བར་བརྒྱ་སྟོང་ཁྲི་འབུམ་སོགས་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་ཅེས་སོགས་དེ་ལས་བྱུང་བའི་དགེ་ཚོགས་མཚན་མར་འཛིན་པ་དམིགས་པའི་དུག་དང་མ་འདྲེས་པར་བསྔོ་

[187A]༄༅། །བ་སྨོན་ལམ་གྱིས་རྒྱས་གདབ་པར་བྱའོ། །ཐུན་གྱི་མཐར་གཏོར་མ་འབུལ་བར་འདོད་ན། གཙང་ཞིང་བཀོད་པས་མཛེས་པའི་དཀར་གཏོར་ཆབ་ཀྱིས་བྲན། མཆོད་རྫས་ཞེས་པ་གཏོར་མར་བསྒྱུར་
ནས་བྱིན་གྱིས་བརླབས། རང་རྗེ་བཙུན་སྒྲོལ་མར་གསལ་བའི་ཐུགས་ཀའི་ཏཾ་ཡིག་གི་འོད་ཟེར་གྱིས། བདེ་བ་ཅན་དང། པོ་ཏ་ལ་སོགས་རང་བཞིན་གྱི་གནས་རྣམས་ནས་རྒྱལ་ཡུམ་རྗེ་བཙུན་སྒྲོལ་མ་ལ་སངས་རྒྱས་
དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། མདུན་གྱི་ནམ་མཁར་བཞུགས་པའི་ལྗགས་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་པར་བསམས་ལ། ཨ་ཀཱ་རོ་
འམ། ཡང་ན། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་ནམ་གསུམ་སོགས་ཀྱིས་ཕུལ། ཨརྒྷཾ་སོགས་ཀྱིས་མཆོད། སྔར་གྱི་བསྟོད་པས་བསྟོད། འདིའི་མཚམས་སུ་ལོང་བྱུང་
ན་ཕྱག་འཚལ་ཉེར་གཅིག་གཉིས་སམ་གསུམ་མམ། བདུན་ཅི་རིགས་བརྗོད་ན་འབྲེལ་ཆགས་ཤིང་སྐབས་སུ་བབས། དེ་རྗེས། རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། ཞེས་སོགས་ཀྱིས་འདོད་དོན་ལ་
གསོལ་བ་གདབ། བསྔོ་བ་སྨོན་ལམ་བྱས་ལ་བཟོད་པར་གསོལ། ཡེ་ཤེས་པ་རང་བཞིན་གྱི་གནས་སུ་གཤེགས་ཏེ་ཤིས་པ་བརྗོད་དོ། །ཚུལ་འདི་ལྟར་རྣལ་འབྱོར་ལ་བརྩོན་པར་བྱས་པས་གནས་སྐབས་དང་

[187B] བདག་ལ་ཕན་པར་དགོངས་པས་ཉམས་ལེན་ལ་བརྩོན་པར་མཛོད་ཅིག་དུས་གསུམ་རྒྱལ་བ་ཀུན་གྱི་ཡུམ། །ལུས་ཅན་སྲིད་པའི་རྒྱ་
མཚོ་ལས། །སྒྲོལ་མཛད་བཅོམ་ལྡན་རྗེ་བཙུན་མའི། །སྒྲུབ་ཐབས་མཆོག་སྦྱིན་དབང་གི་རྒྱལ། །ལེགས་པར་བསྐྲུན་པའི་དགེ་བའི་ཚོགས། །ཟླ་ལྟར་དཀར་བ་ཅི་མཆིས་པ། །མཁའ་མཉམ་འགྲོ་བ་མ་ལུས་པ། །བླ་མེད་
བྱང་ཆུབ་ཐོབ་ཕྱིར་བསྔོ། ཞེས་རྒྱལ་ཡུམ་སྒྲོལ་མའི་སྒྲུབ་ཐབས་འདོད་དགུའི་མཆོག་སྦྱིན་དབང་གི་རྒྱལ་པོ་ཞེས་བྱ་བ་འདི་ནི། ཞ་ལུ་རི་ཕུག་ནས་དགེ་སློང་གསུམ་ལྡན་རྡོ་རྗེ་འཛིན་པ། ཟབ་མོའི་དོན་ལ་རྩེ་གཅིག་ཏུ་
གཞོལ་བའི་བླ་ཆེན་སངྒྷ་ཤྲཱི་བྷ་དྲས་བསྐུལ་བ་ལ་བརྟེན་ནས། མདོ་རྒྱུད་དམ་པའི་མན་ངག་འཛིན་པའི་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའི་
ཡི་གེ་པ་ནི་ཞ་ལུ་བ་རིན་ཆེན་ཆོས་ལེགས་སོ།། །།༄༅། །ན་མོ་ཨའྲྱ་ཏཱ་རེ། རྒྱལ་བའི་ཡུམ་གཅིག་འཕགས་མ་སྒྲོལ་མ་ཡི། །ཞབས་པད་དྲི་མ་མེད་ལ་གུས་བཏུད་ནས། །དེ་ཉིད་བསྒྲུབ་
པའི་ཐབས་ཀྱི་རིམ་པ་མཆོག་གོ་སླའི་ངག་གིས་ཅུང་ཟད་སྤེལ་བར་བྱ། འདིར་རྗེ་བཙུན་མ་འཕགས་མ་སྒྲོལ་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས་

[188A]༄༅། །ཁྱད་པར་གྱི་སེམས་བསྐྱེད། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྗེ་བཙུན་མ་འཕགས་མ་སྒྲོལ་མ་བསྒྲུབ་པའི་རྣལ་
འབྱོར་གྱི་རིམ་པ་ཉམས་སུ་བླང་བར་བྱའོ་སྙམ་པ་གསུམ་ལ་སོགས་པ་བྱ། དེ་ནས། རང་གི་མདུན་གྱི་ནམ་མཁར་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཟླ་བའི་དཀྱིལ་འཁོར་དཀར་བསིལ་ཉ་གང་བ། དེའི་སྟེང་དུ་ཏཾ་
ལས་ཨུཏྤ་ལ་ཏཾ་གྱིས་མཚན་པ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། ཚུར་འདུས། ཡོངས་སུ་གྱུར་པ་ལས། རྗེ་བཙུན་མ་འཕགས་མ་སྒྲོལ་མ་སྐུ་མདོག་ལྗང་
གུ་གཞོན་ནུ་ལང་ཚོ་བཅུ་དྲུག་ལོན་པའི་ཉམས་ཅན། ཞི་ཞིང་འཛུམ་པ། ཞལ་གཅིག་ཕྱག་གཉིས་ཀྱི་གཡས་མཆོག་སྦྱིན་གྱི་ཕྱག་རྒྱས་དངོས་གྲུབ་ཐམས་ཅད་སྩོལ་བར་མཛད་ཅིང། གཡོན་ཐུགས་ཀར་
དཀོན་མཆོག་གསུམ་མཚོན་གྱི་ཕྱག་རྒྱ་དང་བཅས་པའི་སྐྱབས་སྦྱིན་གྱིས་འཇིགས་པས་ཉེན་པའི་འགྲོ་བ་མཐའ་དག་དབུགས་འབྱིན་པར་མཛད་པ། དབུ་སྐྲ་རལ་པ་ཕྱེད་བཅིངས་སུ་བྱས་ཤིང། རིན་པོ་ཆེའི་དབུ་རྒྱན་
གསོལ་བ། རིན་པོ་ཆེའི་མགུལ་རྒྱན་དང། ཕྱག་གདུབ་དང་ཞབས་གདུབ་ལ་སོགས་པ་རིན་པོ་ཆེའི་རྒྱན་སྣ་ཚོགས་པས་སྤྲས་པ། ལྷ་རྫས་ལས་གྲུབ་པའི་དར་བཟང་པོའི་སྟོད་གཡོགས་དང་སྨད་གཡོགས་ལེགས་པར་

[188B] སྐུ་ལས་སྐྱེས་པའི་ཡེ་ཤེས་ཀྱི་འོད་འབར་བའི་དབུས་ན། ཞབས་གཡས་བརྐྱངས་ཤིང་གཡོན་བསྐུམས་པའི་སྟབས་ཀྱིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར་
ཐུགས་ཀའི་ཧཱུཾ་ལས་འོད་ཟེར་འཕྲོས། གཡུ་ལོ་བཀོད་པའི་ཞིང་ཁམས་ནས། འཕགས་མ་སྒྲོལ་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་པར་བསམས་ལ། པོ་ཏ་ལ་ཡི་གནས་
མཆོག་ནས། ཅེས་པ་ནས། སྒྲོལ་མ་འཁོར་བཅས་གཤེགས་སུ་གསོལ། །ཨཱརྱ་ཏཱ་རེ་ས་པ་རི་ཝཱ་ར་ཨེ་ཧྱེ་ཧི། ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་གི་འོད་ཟེར་གྱིས་
སྤྱན་དྲངས་པའི་དབང་གི་ལྷ་རྣམས་ཀྱིས་དབང་བསྐུར། ལུས་གང། དྲི་མ་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། དེ་ནས་རྗེ་བཙུན་མ་དེ་ཉིད་སྐྱབས་
གསུམ་འདུས་པའི་བདག་ཉིད་དུ་བསམས་ལ། ཡན་ལག་བདུན་པ་འདི་ལྟར་དབུལ་བར་བྱ་སྟེ། རྗེ་བཙུན་འཕགས་མ་སྒྲོལ་མ་དང། ཞེས་སོགས་ཀྱིས་ཕྱག་དང། མེ་ཏོག་བདུག་སྤོས་མར་མེ་དྲི། ཞེས་སོགས་ཀྱིས་
མཆོད་པ་དང། ཐོག་མ་མེད་ནས་ད་ལྟའི་བར། ཞེས་སོགས་ཀྱིས་སྡིག་པ་བཤགས་པ་དང། ཉན་ཐོས་རང་རྒྱལ་བྱང་ཆུབ་སེམས། ཅེས་སོགས་ཀྱིས་རྗེས་སུ་ཡི་རང་དང། སེམས་ཅན་རྣམས་ཀྱི་བསམས་དང། ཞེས་

[189A]༄༅། །སོགས་ཀྱིས་ཆོས་འཁོར་བསྐུལ་བ་དང། འཁོར་བ་ཇི་སྲིད་མ་སྟོངས་བར། ཞེས་སོགས་ཀྱིས་མྱ་ངན་ལས་མི་འདའ་བར་གསོལ་བ་གདབ་པ་དང། བདག་གིས་དགེ་བ་ཅི་བསགས་པ། ཞེས་སོགས་
ཀྱིས་དགེ་རྩ་རྣམས་བླ་མེད་བྱང་ཆུབ་ཏུ་བསྔོ་བར་བྱའོ། །དེ་ནས་མདུན་གྱི་གནས་ན་བཞུགས་པའི་རྗེ་བཙུན་མ་དེ་ཉིད་སྐྱབས་གསུམ་ཀུན་འདུས་པའི་བདག་ཉིད་དུ་བསམས་ནས། གདུང་ཤུགས་དྲག་པོས་རྗེ་བཙུན་མ་དེ་
ཉིད་ཀྱི་ཞབས་བརྐྱངས་པའི་མཐེ་བོང་ལ་འཇུས་པར་བསམས་ལ། ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། ཞེས་པ་ནས། ཕྱག་འཚལ་བ་ནི་ཉི་ཤུ་རྩ་གཅིག་ཅེས་ལན་གསུམ་མམ། བདུན་ནམ་
ཉེར་གཅིག་གི་བར་དུ་བརྗོད་པར་བྱའོ། །དེ་ནས་མདུན་གྱི་རྗེ་བཙུན་མ་ལས་རྗེ་བཙུན་མ་གཉིས་པ་ཞིག་ཆད་ནས་རང་ཉིད་ལ་ཐིམ་པས། རང་ཉིད་རྗེ་བཙུན་མར་གྱུར་པར་བསམ། རང་རྗེ་བཙུན་མར་གསལ་བའི་ཐུགས་
ཀར་ཟླ་བའི་སྟེང་དུ། ཏཾ་ལྗང་གུའི་སྟེང་དུ་ཧཱུཾ་སྔོན་པོས་མཚན་པའི་མཐའ་སྐོར་དུ་མདུན་ནས་བརྩམས་ཏེ་གཡས་བསྐོར་གྱིས། ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ། ཞེས་པའི་སྔགས་ཕྲེང་ཁ་དོག་ལྗང་གུ་མརྒད་ཀྱི་ཕྲེང་བ་
བསྒྲིགས་པ་ལྟ་བུས་བསྐོར་བའི་འོད་ཟེར་གྱིས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྗེ་བཙུན་མའི་རྣམ་པར་སྤྱན་དྲངས་ནས་རང་ཉིད་ལ་ཐིམ་པས། ཐོག་མ་མེད་པ་ནས་བསགས་པའི་

[189B] ཚེ་དང་བསོད་ནམས་རྒྱས་པ་ལ་བར་དུ་གཅོད་བྱེད་ཐམས་ཅད་སྦྱངས་ནས། ཚེ་དང་བསོད་ནམས་དང། ལུང་རྟོགས་ཀྱི་ཡོན་ཏན་རྣམས་འཕེལ་ཁྱད་པར་རྗེ་བཙུན་མའི་སྐུ་
གསུང་ཐུགས་ཀྱི་བྱིན་རླབས་ཐམས་ཅད་ཞུགས་པར་བསམས། སླར་ཡང་འོད་ཟེར་བ་སྤུའི་སྒོ་ནས་ཕྱིར་འཕྲོས་པས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ནས་རྗེ་བཙུན་མའི་གོ་འཕང་ལ་བཀོད། འོད་ཟེར་
ཚུར་འདུས། རང་གི་སྔགས་ཕྲེང་ལ་ཐིམ་པར་བསམས་ལ། སྔགས་དེ་ཉིད་མང་དུ་བརྗོད་པར་བྱའོ། །མཇུག་ཏུ། དགེ་བ་འདི་ཡིས་མྱུར་དུ་བདག་འཕགས་མ་སྒྲོལ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་
ལུས་པ། །དེ་ཡི་ས་ལ་འགོད་པར་ཤོག་ཅེས་སོགས་ཀྱིས། དེ་ལས་བྱུང་བའི་དགེ་བ་རྣམས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བར་བྱའོ། །དེ་ལྟ་བུའི་སྒོ་ནས་ཉིན་རེ་
བཞིན་ཉམས་སུ་བླངས་ན་ཕན་ཡོན་ཆེན་པོ་དཔག་ཏུ་མེད་པ་ཐོབ་པར་འགྱུར་རོ། །ཚུལ་འདི་ནི་དད་པ་དང་གཏོང་བ་སོགས་དམ་པའི་ཡོན་ཏན་རྨད་དུ་བྱུང་བའི་རྒྱན་གྱིས་མཛེས་པའི་བྲག་ཏི་ནང་སོ་དཔལ་ལྡན་བཀྲ་
ཤིས་བཟང་གིས་གསོལ་བ་བཏབ་པའི་ངོར། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བླ་མ་གོང་མ་རྣམས་ཀྱི་གསུང་བཞིན་ཡི་གེར་བཀོད་པའོ།། །།༄༅། །ན་མོ་གུ་

[190A]༄༅། །རུ་མཉྫུ་གྷོ་ཥཱ་ཡ། ཞབས་སེན་དྲན་པའི་འཆར་གའི་གསེར་སྦྱངས་འོད། །སྙིང་མཚོར་ལྷུང་བས་ཀུན་རྨོངས་མཐར་བྱེད་ཅིང། །སྒྲིབ་བྲལ་ཡེ་ཤེས་ལ་འཁུ་ཤེས་རབ་ཀྱི། །མཆོག་སྩོལ་ངག་
དབང་ལྷ་མོའི་ཞབས་བཏུད་ནས། །དེ་ཉིད་བསྒྲུབ་པའི་རིན་ཆེན་མིག་ཐུར་གྱིས། །མི་ཤེས་རབ་རིབ་དྲ་བ་ཀུན་བསལ་ཏེ། །རབ་འབྱམས་ཤེས་བྱ་ཇི་བཞིན་རྣམ་བཀྲའི་སྤྱན། །སྒྲུབ་བྱེད་དམ་པའི་ཞལ་ལུང་གདམས་
པ་བྲི། འདིར་རྒྱལ་བ་ཀུན་གྱི་ཡུམ་ལྷ་མོ་དབྱངས་ཅན་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སྐད་ཅིག་གིས་རང་ཉིད་ལྷ་མོ་དབྱངས་ཅན་མར་གྱུར། ཨ་
མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་ལས་བྱུང་བའི་མཆོད་རྫས་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ། ལན་
གསུམ་གྱིས་བྱིན་གྱིས་བརླབས། དེ་ནས་འཇུག་པ་བདེ་བའི་ཕྱིར། འདི་ལྟར། བདག་ཉིད་འཇིག་རྟེན་དབང་པོའི་ལྡང་བྱེད་ཀྱི། །ཟེའུ་འབྲུ་ལས་འཁྲུངས་ཐུགས་ཀའི་ཧྲཱིཾ་ཡིག་གི་འོད་ཀྱིས་དབང་བསྒྱུར་ལྷ་མོ་
དབྱངས་ཅན་མ། །སྤྱན་དྲངས་མདུན་གྱི་འཆི་མེད་ལམ་དུ་བཞུགས། །གང་གི་དྲིན་གྱིས་བདེ་ཆེན་གནས། །སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཅེས་པས་བླ་

[190B] དུས་གསུམ་རྒྱལ་བའི་ཡེ་ཤེས་ཀྱི། །རང་གཟུགས་མཚན་དཔེའི་མེ་ཏོག་གིས། །རྣམ་བཀྲ་ཟླ་ཞལ་ཨུཏྤལ་མིག་དབྱངས་ཅན་ལྷ་མོ་ལ་ཕྱག་འཚལ། ཞེས་པས་བཅོམ་ལྡན་མར་ཕྱག་བྱ། ཨོཾ་སཱ་ར་
སསྟི་ས་པ་རི་ཝཱ་ར་ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱིཙྪ་ཧཱུཾ་སཱཧཱའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །
འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། ཚོགས་ཞིང་རྣམས་རང་གནས་སུ་གཤེགས་པར་གྱུར། ཅེས་བསོད་ནམས་ཀྱི་ཚོགས་བསགས། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ་
རང་བཞིན་བདེ་སྟོང་ཡངས་པའི་ཡིད་བཞིན་མཚོ། །དལ་གྱི་རླབས་ཕྲེང་དབུ་བའི་འཛུམ་དཀར་ཅན། །མཛེས་པའི་མེ་ཏོག་སྣ་ཚོགས་རྒྱན་འཆང་བའི། །ཆུ་སྐྱེས་བླ་བྲེས་གཡོགས་པའི་ལྡིང་ཁང་ན། །ངང་པའི་བུ་མོ་སྙན་
པའི་གླུ་ལེན་ཅིང། །བཞད་དཀར་འདབ་མའི་གར་བྱེད་མགྲིན་རྔ་བརྡུང། །ཀུན་དགའ་བསྐྱེད་པའི་ཡིད་བཞིན་རྒྱ་མཚོའི་ངོགས། །དྲི་ཟའི་ན་ཆུང་རྩེ་བའི་དགའ་ཚལ་ན། གཡུ་ཡི་སྤུ་ལོང་རྒྱས་པའི་ལང་ཚོ་ཅན། །རྐང་
འཐུང་མཛེས་མ་དལ་གྱིས་གར་བསྒྱུར་ཞིང། །སྟེང་དུ་སྤུ་སྡུག་མཛེས་པའི་གོས་གྱོན་པའི། །རྣམ་མང་གཉིས་སྐྱེས་ཚོགས་རྣམས་འདབ་མ་གཉིས། །གཡོ་བ་འཕུར་ལྡིང་རོལ་པའི་འཇོ་སྒེག་དང། །མགྲིན་པའི་
[191A]༄༅། །རྫ་རྔས་རྣ་བའི་བཅུད་ལེན་འགྱེད། །མ་རྒད་ཞུན་མ་འཁྱིལ་བ་ཕམ་བྱེད་པའི། །གསེར་ལྡན་དགའ་མ་མེ་ཏོག་སྣ་ཚོགས་ཀྱི། །བཀོད་ལེགས་དོ་ཤལ་རྒྱན་གྱིས་བརྒྱན་པ་ནི། །སྟོན་གྱི་མཁའ་
ལ་རྒྱུ་སྐར་གསལ་བ་བཞིན། །ཡན་ལག་བདུན་ལྡན་ཟླ་ཤེལ་རྡུལ་བརྩེགས་ལ། །འཁུ་ལྡན་ཐལ་ཀར་མཆེ་བ་དྲུག་འཛིན་སོགས། །ཡིད་འོང་སྲོག་ཆགས་བརྒྱ་ཕྲག་མང་པོ་ཡང། །འཇིགས་བྲལ་བག་ཕབ་རྩེད་
འཇོ་ཅི་ཡང་བྱེད། །མེ་ཏོག་ཐོད་མཛེས་སྔོ་ལྗང་ལོ་འདབ་ཀྱི། །གོས་མཆོག་གྱོན་པའི་བཅུད་ལྡན་འབྲས་བུ་རྣམས། །ལྡོང་རོས་ཀྱིས་བྱུགས་ནགས་ཀྱི་དཀའ་ཐུབ་པ། །མགྲོན་དུ་གཉེར་ཕྱིར་གཡུར་གྱིས་དུད་པ་
བཞིན། །ལྷ་ཡི་དགའ་ཚལ་བྲན་གྱི་གནས་འཇོག་པའི། །ཡིད་འོང་རིན་ཆེན་སྐྱེད་མོས་ཚལ་གྱི་དབུས། །པད་དཀར་འདབ་བརྒྱ་རྒོད་པའི་གེ་སར་རྩེར། །ཆ་ཤས་རྫོགས་པའི་རྒྱུ་སྐར་རྒྱལ་པོའི་སྟེང། །ཧྲཱིཾ་ཡིག་
དཀར་པོའི་འོད་ཟེར་སྟོང་འབར་བས། །འགྲོ་བློའི་རྨོངས་མུན་མིང་གི་ལྷག་མར་བྱས། །མཆོད་པའི་སྤྲིན་གྱིས་འཕགས་པའི་ཚོགས་མཆོད་དེ། །དེ་དག་མཁྱེན་པའི་ཡེ་ཤེས་འོ་རྒྱུན་གྱི། །རྣམ་པར་བཀུག་ནས་ཧྲཱིཾ་
ཡིག་ཐིམ་པ་ལས། །རང་ཉིད་ལྷག་པའི་ལྷ་མོ་དབྱངས་ཅན་མ། །སྐུ་མདོག་དཀར་མོ་འཇིག་རྟེན་གསུམ་པོ་ཡི། །མཛེས་པ་གཅིག་བསྡུས་འོ་མས་བཀྲུས་པ་ཡི། །ཟླ་བའི་དཀྱིལ་འཁོར་དབུས་ནས་ཕྱུང་བ་

[191B] །ཞལ་གྱི་དཀྱིལ་འཁོར་པད་དཀར་མཛེས་པ་ལ། །འདྲེན་བྱེད་གཡོན་ལྡན་བུང་བཟུང་གིས་རོལ། །མཆུ་སྒྲོས་བྱུ་རུའི་སྐྱེད་ཚལ་ངོགས་དག་ཏུ། །ཚེམས་དཀར་ངང་མོའི་ཕྲེང་བ་ཚར་དུ་དངར། །དབྱངས་གསལ་
གྲེ་འགྱུར་གླུ་དབྱངས་འབུམ་ཕྲག་གིས། །སྐལ་བཟང་རྣ་བའི་དགའ་སྟོན་མི་འགྱེད་ན། །འཛུམ་ཞལ་ཆུ་སྐྱེས་ལོ་མའི་ཁང་བཟང་དུ། །བདག་ཅག་བདེ་བར་གསོས་པའི་དོན་ཅི་ཞེས། །ལྗགས་ཡངས་བུང་བ་
གཞོན་ནུ་འཕུར་ཞིང་ལྡིང། །སྤྱན་ཟུར་ཀུན་ཏུ་གཡོ་བའི་ཉག་ཕྲན་གྱིས། །རིང་ནས་ཆགས་བྲལ་གཉིས་སྐྱེས་རྒན་པོའི་ཡང། །སྲ་བརྟན་སྙིང་གི་གོ་ཆ་འབིགས་བྱེད་ན། །འཆིང་ལྡན་སྐྱེ་བོ་གཞན་དག་སྨོས་ཅི་
དགོས། །མཐོན་མཐིང་དབུ་སྐྲའི་ཐོར་ཅོག་གཞོན་ནུ་ལ། །མེ་ཏོག་ཕྲེང་བའི་མཛེས་མས་འཁྱུད་པའི་ཚེ། །བདུད་རྩིའི་འོད་ཅན་ཆགས་པས་ཡིད་མྱོས་ཏེ། །གཞལ་མེད་ཡིད་བཞིན་ནོར་དང་ལྷན་ཅིག་ཏུ། །བརྒྱན་པའི་
ཟོལ་གྱིས་རལ་པའི་རྩེ་མོར་འཁོད། །ཡིད་འོང་རིན་ཆེན་རྒྱན་ཕྲེང་འཛིན་པ་ཡི། །ཤེལ་དཀར་འཁྲི་ཤིང་བརྐྱངས་འདྲའི་ཕྱག་ཟུང་གིས། །བཻ་ཌཱུར་སྔོན་པོའི་ཕང་འགྲོ་དཀུར་བརྟེན་ནས། །སོར་གདུབ་བཀྲ་བ་གཡས་པའི་
སོར་མོ་ཡིས། །བསྣུན་པའི་དབྱར་སྐྱེས་དལ་གྱིས་རྒོད་པའི་སྒྲས། །འཇིག་རྟེན་མེས་པོ་སྐྲག་པས་གདོང་པ་གས། །བཻ་ཌཱུར་དཀར་པོའི་ས་འཛིན་བརྒྱ་བྱིན་གཞུས། །ཀླུབས་པ་ཇི་བཞིན་ལྷ་རྫས་ན་བཟའ་དང། །ས་

[192A]༄༅། །གསུམ་རིན་ཆེན་མཐའ་དག་གྲོས་བྱས་ནས། །གང་སྐུ་བརྒྱན་ཕྱིར་ལྷན་ཅིག་འཁོད་པ་བཞིན། །ཆགས་པའི་ཉམས་ལྡན་འཇོ་སྒེག་རྣམ་འགྱུར་གྱིས། །མ་ལུས་ཡིད་ཀྱི་བརྟན་པ་ཅིག་
ཅར་འཕྲོག་ཚོགས་གཉིས་ཙནྡན་དཀར་པོ་ལས་བྱུང་བ། །མཚན་དཔེ་ག་བུར་སར་པའི་ཐིག་ལེ་ཡིས། །རྣམ་མཛེས་རབ་དཀར་སྟོན་ཟླས་འགོད་ནུས་མིན། །ཡིད་འོང་བཅུ་དྲུག་མཛེས་པའི་ལང་ཚོ་ཅན། །ཞབས་
གཉིས་ཙོག་པུར་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་གི་འོད་ཟེར་གྱིས། །ལྷོ་ཕྱོགས་དྲི་ཟ་དགའ་བའི་སྐྱེད་ཚལ་ནས། །རྒྱལ་བ་བསྐྲུན་མཛད་ཡེ་ཤེས་ལྷ་མོ་ནི། །སྤྱན་དྲངས་ཛཿ་ཧཱུཾ་བཾ་ཧོཿ་རོ་
གཅིག་གྱུར། །སླར་ཡང་རང་སྙིང་ཧྲཱིཾ་ཡིག་འོད་ཟེར་ནི། །སྣ་བུག་ནས་ཐོན་དབྱངས་ཅན་ཡེ་ཤེས་པའི། །ཤངས་བུག་ནས་ཞུགས་ཐུགས་ཀའི་ཤེས་རབ་ཀྱི། །འཁོར་ལོ་སྤྱན་དྲངས་མདུན་གྱི་ནམ་མཁར་བཞུགས།།
ཨོཾ་བཛྲ་པུཥྤེ་པྲ་ཏཱི་ཙྪ་ཨཱ་ཧཱུཾ། ཞེས་པ་ནས། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱི་ཙྪ་ཨཱ་ཧཱུཾ་སཱཧཱ། ཞེས་པས་མཆོད། ཛཿ་ཧཱུཾ་བཾ་ཧོཿ་བདག་སྙིང་སྒོ་ང་ལྟར། །ཟླུམ་པོ་ཁོང་སྟོང་ནང་དུ་ཞུགས་པ་ནི། །པད་དཀར་
འདབ་བརྒྱད་ཟེའུ་འབྲུ་དམར་སེར་ཅན། །ལྟེ་བར་ཧྲཱིཾ་ཡིག་འདབ་མར་དབྱངས་བཅུ་དྲུག་ཤེལ་ལྟར་དྭངས་ཤིང་མར་མེ་ལྟ་བུར་གསལ། །འོད་སྟོང་ཟེར་གྱིས་སྲིད་ཞིའི་བཀྲག་མདངས་དང། །ཁྱད་པར་སྲས་བཅས་

[192B] །ལྔ་རིག་བདེན་གཉིས་རྣམ་འབྱེད་ཤེས་རབ་སོགས། །སྤྱན་དྲངས་ཤེས་རབ་འཁོར་ལོར་ཐིམ་པ་ལས། །བདུད་རྩིའི་རྒྱུན་བབས་ཤེས་རབ་སྣང་བ་ཐོབ། །སྙིང་གའི་ཧྲཱིཾ་ཡིག་མར་མེ་མཆེད་པ་
བཞིན། །ཞལ་ནས་ཐོན་ཏེ་སྤྲུལ་པའི་འཁོར་ལོར་ཞུགས། །ཧྲཱིཾ་ཡིག་ལ་ཐིམ་དབུགས་ཀྱི་རྒྱུ་བ་བཞིན། །མགལ་མེའི་འཁོར་ལོ་ཇི་བཞིན་འཁོར་བ་ཡི། །འོད་བརྒྱས་གཏི་མུག་མུན་པ་སེལ་བསམས་ལ། དབྱངས་
ཡིག་བརྒྱ་ཕྲག་སྔོན་བཏང་ཧྲཱིཾ་ཡིག་གི་དམན་འབྲིང་མཆོག་གི་བསྙེན་པ་ཅི་རིགས་པ། །བསྒྲུབས་པས་ཤེས་རབ་ཡར་ངོའི་ཟླ་ལྟར་འཕེལ། །ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་ཧྲཱིཾ་ཧྲཱིཾ་
ཧྲཱིཾ་ཅེས་སེམས་མ་ཡེངས་པར་བསྙེན་པ་ཅི་འགྲུབ་བྱའོ། །གལ་ཏེ་མ་གྲུབ་སྤོག་ཆོག་ཧྲཱིཾ་གི་མགོ་ཐུར་བསྟན་ལྟེ་བ་ནས་ཐོན་ཞལ་དུ་ཞུགས། །རྒྱུན་མི་འཆད་དུ་འཁོར་དང་དབྱངས་ཡིག་རྣམས། །འཁྲབ་པར་དམིགས་
པས་མྱུར་དུ་འགྲུབ་པར་འགྱུར། །མཇུག་ཏུ་གཤིན་རྗེའི་གཤེད་སོགས་ཁྲོ་བོ་ཡི། །རྣམ་པར་བསྒོམས་ནས་བསྔོ་བ་སྨོན་ལམ་བྱ། །སྐབས་སུ་བར་ཆོད་བཟློག་ཕྱིར་ཅི་རིགས་པའི། །ཁྲོ་བོའི་བསྙེན་པ་གནས་སྐབས་དབུལ་
སེལ་བའི། །ནོར་ལྷ་ཇི་ལྟར་རུང་བའང་བསྒྲུབ་པར་བྱ། །ཐུན་མཚམས་དཀར་གཏོར་ཆབ་ཀྱིས་བྲན་བྱས་ལ། །ཨོཾ་ཨཱ་ཧཱུཾ་གིས་བདུད་རྩིར་བྱིན་གྱིས་བརླབས། །རང་གི་ཐུགས་ཀའི་འོད་ཀྱིས་རྒྱལ་བའི་ཡུམ། །དབྱངས་

[193A]༄༅། །ཅན་ལྷ་མོ་འཁོར་བཅས་སྤྱན་དྲངས་ཏེ། །མདུན་དུ་བཞུགས་པའི་ལྗགས་ཀྱི་འོད་ཟེར་གྱིས། །གཏོར་མའི་བཅུད་རྣམས་དྲངས་ཏེ་གསོལ་བར་གྱུར། །ཨོཾ་སཱ་ར་སསྟི་ས་པ་རི་ཝ་ར་བ་ལིཾ་པྲ་ཏཱི་ཙྪ་སཱཧཱ་
གསུམ་མམ་བདུན་གྱིས་ཕུལ། ཨརྒྷཾ་སོགས་ཀྱིས་མཆོད། འཇིག་རྟེན་དབང་པོའི་ཞལ་གྱི་ཆུ་སྐྱེས་ལས། །ལེགས་འོང་ངང་པའི་བུ་མོ་ཨུཏྤལ་མིག་དྲན་པ་ཙམ་གྱིས་ཤེས་རབ་མཆོག་སྩོལ་བ། ཡིད་འཕྲོག་
དབྱངས་ཅན་ལྷ་མོའི་ཞབས་ལ་འདུད། །ཟླ་ལྟར་བསིལ་ཡང་བདུད་སྡེའི་བུད་ཤིང་བསྲེག་ཉོན་མོངས་སྤངས་ཀྱང་ཆགས་པའི་ཉམས་དང་ལྡན། །སྤྲོས་དང་བྲལ་ཡང་རིན་ཆེན་རྒྱན་མང་གིས། །མངོན་པར་མཛེས་
པའི་ལྷ་མོ་ཁྱོད་ལ་བསྟོད། །མ་ཕྱིས་བཞིན་དུ་ཁྱོད་སྐུ་དྲི་མས་དབེན། །ཚོན་མ་བསྐུས་པར་དབུ་སྐྲ་མཐོན་མཐིང་གནག་མ་བསྒོས་བཞིན་དུ་ག་བུར་དྲི་ལྡང་བའི། །ཡིད་འོང་མཛེས་སྡུག་ལྷ་མོའི་ཞབས་ལ་འདུད།།
འདི་ལྟར་བསྟོད་པའི་དགེ་བས་འགྲོ་བ་ཀུན། །རྒྱལ་ཡུམ་ལྷ་མོས་འབྲལ་མེད་རྗེས་བཟུང་ནས། །རིག་གནས་ཀུན་ཤེས་འཆད་རྩོད་རྩོམ་པ་དང། །ཐོས་བསམ་བསྒོམ་པའི་ཤེས་རབ་མཐར་ཕྱིན་ཤོག་ཅེས་བསྟོད་
ཅིང་འདོད་དོན་ལ་གསོལ་བ་གདབ། བཟོད་པ་གསོལ་ཏེ་གཤེགས་སུ་གསོལ། བསྔོ་བ་སྨོན་ལམ་ཤིས་པས་བརྒྱན་པར་བྱའོ།། སྨྲས་པ། གང་ལ་བརྟེན་ན་རྣམ་དཔྱོད་ཀྱི། །ཆུ་གཏེར་སྲིད་རྩེའི་བར་འཕྱུར་བའི།།

[193B] །ཆོས་ཀྱི་རྒྱལ་མཚན་ཞེས་བྱས་བསྡེབས། །དགེ་བས་འགྲོ་བ་མ་ལུས་པ། །འཕགས་མས་འབྲལ་མེད་རྗེས་བཟུང་སྟེ། །རྨོངས་པའི་རྒྱ་ལས་རྣམ་གྲོལ་ནས། །ཀུན་མཁྱེན་ཡེ་ཤེས་
ཐོབ་པར་ཤོག་ཅེས་པ་འདི་ནི་ཐོན་མི་སམྦྷོ་ཊའི་གདུང་རིགས་དྲི་མ་མེད་པ་མིའི་དབང་པོ་མགོན་པོ་བཀྲ་ཤིས་ཀྱིས་ནན་ཏན་དུ་བསྐུལ་བའི་བྱེད་པོས། བླ་མ་གོང་མ་རྣམས་ཀྱི་གདམས་ངག་གི་ཞལ་ཤེས་དང་བཅས་
པ་འཇུག་པ་བདེ་བར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཐོན་གཞིས་ཀར་སུག་བྲིས་སུ་བགྱིས་པའོ།། །། ༄༅། །སསྟི། བཀའ་དྲིན་མཉམ་མེད་རྩ་བའི་བླ་མ་དང།།
དབྱེར་མེད་སོ་སོར་འབྲང་མའི་ཞབས་བཏུད་ནས། །དེ་ཉིད་བསྒྲུབ་ཐབས་མདོར་བསྡུས་ཨུཏྤལ་འཕྲེང། །སྤེལ་ལེགས་སྐལ་བཟང་མགུལ་བའི་རྒྱན་དུ་དགོད། །འདིར་སོ་སོར་འབྲང་མ་བསྒྲུབ་པར་འདོད་པས་
སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་པྲཾ་ལས་འཁོར་ལོ་པྲཾ་གྱིས་མཚན་པ་ཡོངས་སུ་གྱུར་
པ་ལས། རང་ཉིད་སོ་སོར་འབྲང་མཚན་མོ་སྐུ་མདོག་དཀར་མོ་ཞལ་བཞི་ཕྱག་བརྒྱད་མ། རྩ་ཞལ་དཀར་པོ། གཡས་སྔོ། རྒྱབ་སེར། གཡོན་དམར་བ། ཞལ་རེ་རེའང་སྤྱན་གསུམ་གསུམ་པ། ཕྱག་གཡས་པ་

[194A]༄༅། །རྣམས་ཀྱིས་འཁོར་ལོ་རྡོ་རྗེ་མདའ་དང་རལ་གྲི། གཡོན་པ་རྣམས་ཀྱིས་སྡིགས་མཛུབ་ཞགས་པ་རྩེ་གསུམ་གཞུ་དང་དགྲ་སྟ་བསྣམས་པ། མཚན་དང་དཔེ་བྱད་ཀྱིས་སྤྲས་ཤིང། རིན་པོ་ཆེའི་
རྒྱན་སྣ་ཚོགས་ཀྱིས་བརྒྱན་པ། དར་བཟང་པོའི་ན་བཟས་མཛེས་པར་བཀླུབས་ཤིང། འོད་ཀྱི་དཀྱིལ་འཁོར་འབར་བའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བྱང་ཆུབ་ཀྱི་ཤིང་ལ་བརྟེན་པའི་ཚུལ་གྱིས་
བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས། བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་
པར་གྱུར། དབང་གི་ལྷས་དབང་བསྐུར། རྣམ་པར་སྣང་མཛད་ཀྱིས་དབུ་བརྒྱན་པར་གྱུར། མཆོད་པ་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ་ལན་གསུམ་གྱིས་བྱིན་གྱིས་བརླབས། ཨོཾ་སརྦ་ཏ་ཐཱ་
ག་ཏ་ཨརྒྷཾ་ནས་ཤཔྟའི་བར་གྱིས་མཆོད། དུས་གསུམ་རྒྱལ་བ་ཀུན་གྱི་ཐུགས་རྗེ་ནི། །ཡིད་འཕྲོག་ལྷ་མོའི་གཟུགས་སུ་ཤར་བ་གང། །དྲན་པ་ཙམ་གྱིས་དངོས་གྲུབ་མཆོག་སྩོལ་བ། །རྗེ་བཙུན་སོ་སོར་འབྲང་
མའི་ཞབས་ལ་འདུད། ཅེས་པས་བསྟོད། རང་གི་ཐུགས་ཀར་ཟླ་གདན་ལ་པྲཾ་ཡིག་ཧཱུཾ་གིས་མཚན་པ་ལ་སྔགས་འཕྲེང་གིས་བསྐོར་བ་ལ་དམིགས་ནས། ཨོཾ་མ་ཎི་དྷ་རི་བཛྲི་ཎི་མཧཱ་པྲ་ཏི་ས་རེ་ཧཱུཾ་ཧཱུཾ་ཕཊ་ཕཊ་སཱཧཱ་

[194B] །མཇུག་ཏུ། དགེ་བ་འདི་ཡིས་མྱུར་དུ་བདག་སོ་སོར་འབྲང་མ་འགྲུབ་གྱུར་ནས། ཅེས་སོགས་བསྔོ་བ་དང་སྨོན་ལམ་བྱའོ། །གང་གི་རྣམ་དཔྱོད་འོ་མའི་ཆུ་གཏེར་ལས། །སྒྲུབ་ཐབས་མནྡ་ར་ཡི་ཕྲེང་མཛེས་
པ༑ ༑རྣམ་དཔྱོད་ལག་པའི་སོར་མོས་ལེགས་སྤེལ་ཏེ། །བློ་ལྡན་མགྲིན་པ་མཛེས་པའི་རྒྱན་དུ་བཀོད། །དེ་ལས་འོངས་པའི་དགེ་བའི་ཚོགས། །ལྷ་ལམ་འགེངས་པར་བྱེད་པ་དེས། །མཐའ་དག་འགྲོ་བ་མ་ལུས་པ། ། བདུད་བཞིའི་གཡུལ་ལས་རྒྱལ་གྱུར་ཅིག་ །།༄༅། །སསྟི། བླ་མ་མཆོག་དང་སྨན་གྱི་བླ། །དབྱེར་མེད་ཞབས་པད་གུས་མཆོད་དེ། །གཡུ་ཐོག་སྙིང་ཐིག་རིགས་བསྡུས་ཀྱི། །སྒྲུབ་
ཐབས་བདུད་རྩིའི་སྙིང་པོ་བྲི། འདིར་གཡུ་ཐོག་སྙིང་ཐིག་ཕྱི་ནང་གསང་བ་རིགས་བསྡུས་ཀྱི་སྙིང་པོ་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སྭ་བྷཱ་ཝས་
སྟོང་པར་སྦྱངས། སྟོང་པའི་ངང་ལས་སྣ་ཚོགས་པདྨ་འདབ་མ་བཞི་བའི་དབུས་སུ་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་བྱུང་བའི་སྨན་པའི་རྒྱལ་པོ་གུ་ཎ་ནཱ་ཐ་སྐུ་མདོག་དཀར་ལ་དམར་བའི་མདངས་ཆགས་པ། ཞལ་
གཅིག་ཕྱག་གཉིས་པ། དགྱེས་པའི་འཛུམ་ཞལ་ཅན། ཕྱག་གཡས་སྐྱབས་སྦྱིན་དང་བཅས་པས་ཨ་རུ་རའི་སྡོང་པོ་དཀུར་བརྟེན་ནས་འཛིན་ཅིང། །གཡོན་མཉམ་གཞག་གི་སྟེང་ན་གུར་གུམ་གྱི་ཁ་རྒྱན་དང་

[195A]༄༅། །བཅས་པའི་བདུད་རྩིའི་བུམ་བཟང་བསྣམས་པ། དབུ་སྐྲ་ལྕང་ལོ་འཁྱིལ་བས་མཛེས་ཤིང་ལྷ་རྫས་ཀྱི་ན་བཟས་ཀླུབས་པ། སེམས་དཔའི་སྐྱིལ་ཀྲུང་གིས་བཞུགས་པ། ཤར་གྱི་པད་འདབ་ལ་
ལྷ་མོ་དཀར་མོ་པི་ཝང་འཛིན་པ། ལྷོའི་པད་འདབ་ལ་ལྷ་མོ་སེར་མོ་བྱ་རྒོད་ཀྱི་གླིང་བུ་འཛིན་པ། ནུབ་ཀྱི་པད་འདབ་ལ་ལྷ་མོ་དམར་མོ་མི་རྐང་གི་གླིང་བུ་འཛིན་པ། བྱང་གི་པད་འདབ་ལ་ལྷ་མོ་ལྗང་གུ་མེ་ལོང་སྟོན་
པ༑ ཕྱི་བསྒྲུབ་བོ། །གཙོ་བོའི་ཐུགས་ཀར་པདྨ་འདབ་མ་བཞི་བའི་ལྟེ་བར་སྨན་བླ་རིགས་བསྡུས་རྡོ་རྗེ་སེམས་དཔའ་སྐུ་མདོག་སྔོན་པོ། འདབ་མ་བཞི་ལ་རྣམ་སྣང་སོགས་རིགས་བཞིའི་ངོ་བོ་རིག་པའི་ཡེ་ཤེས་
དཀར། སེར༑ དམར། ལྗང༑ ཞལ་གཅིག་ཕྱག་གཉིས་པ། གཡས་པ་རྣམས་ཀྱིས། རྡོ་རྗེ༑ འཁོར་ལོ། རིན་པོ་ཆེ། པདྨ༑ སྣ་ཚོགས་རྡོ་རྗེ་འམ། ཡང་ན་ཐམས་ཅད་ཨ་རུ་ར་དང། གཡོན་པ་རྣམས་
མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། ཟླ་གདན་ལ་སེམས་པའི་སྐྱིལ་ཀྲུང་གིས་བཞུགས་པ། ནང་བསྒྲུབ་བོ། །གཙོ་བོའི་ཐུགས་ཀར་པད་ཟླའི་གདན་ལ་རྟ་ཕག་ཡབ་ཡུམ་ཞལ་
གཅིག་ཕྱག་གཉིས་གྲི་གུག་དང་ཐོད་ཁྲག་འཛིན་པས་ཕན་ཚུན་དུ་འཁྱུད་པ་ཁྲོ་བོའི་རྒྱན་ཅན་བསྒོམ་པ་གསང་བསྒྲུབ་བོ། །སོ་སོར་བྱེད་ཚེ་ཕྲལ་ནས་བསྒྲུབ། དེ་ནས་སྒོ་གསུམ་བྱིན་གྱིས་བརླབས། ཡེ་ཤེས་པ་

[195B]དབང་བསྐུར་ཕྱི་ནང་གསང་བའི་མཆོད་བསྟོད་རྣམས་བྱས་ལ། བཟླས་པའི་སྔགས་ནི་ཕྱི་བསྒྲུབ་ལ། ཨོཾ་ཨཱ་བཛྲ་གུ་རུ་གུ་ཎ་སིདྡྷི་ཧཱུཾ། ནང་བསྒྲུབ་ལ། ཨོཾ་ཨཱ་བཛྲ་སཏ་གུ་ཎ་སིདྡྷི་ཧཱུཾ། ཨོཾ་ཨཱ་བུདྡྷ་
གུ་ཎ་སིདྡྷི་ཧཱུཾ། དེ་བཞིན་དུ། རཏྣ༑ པདྨ༑ ཀརྨ་རྣམས་ལ་ཐོག་མཐའ་སྦྱར་བའོ།། གསང་བསྒྲུབ་ལ། དེ་བ་ཌཱ་ཀི་ནཱི་ཧཱ་རི་ནི་ས་ཙིཏྟ་ཧྲཱིཾ་ཧྲཱིཾ་སརྦ་སིདྡྷི་ཛཿ་ཧཱུཾ་བཾ་ཧོཿ་ཞེས་པ་དང། ཨོཾ་ཨཱ་ཧཱུཾ་སཱཧཱ། ཨ་མྲྀ་ཏ་ཛཱི་ཝནྟཱི་བཧཻ་ཥ་ཛྱེ་བཧཻ་ཥ་ཛྱེ་སརྦ་
སིདྡྷི་ཧཱུཾ་ཧོཿ་ཞེས་པ་སྨན་གྱི་དངོས་གྲུབ་བསྡུ་བའི་སྔགས་ཅེས་ཟེར་རོ།། ཕྱི་བསྒྲུབ་ལ། ཨཽ་རྱན་རིན་པོ་ཆེའི་བཛྲ་གུ་རུ་དང་བསྟུན་འདུག་པས། ཨོཾ་ཨཱ་ཧཱུཾ་གུ་རུ་གུ་ཎ་སིདྡྷི་ཧཱུཾ། ཞེས་པ་དང། ནང་བསྒྲུབ་སྨན་པའི་རྒྱལ་པོར་
འདུག་པས་དེའི་གཟུངས་དང། གསང་བསྒྲུབ་རྟ་མགྲིན་ཡབ་ཡུམ་དུ་འདུག་པས་དེའི་སྙིང་པོ་བཟླས་ན་ལེགས་པར་སེམས་སོ།། མཇུག་ཏུ་བསྔོ་བ་སྨོན་ལམ་ཤིས་པས་བརྒྱན་པར་བྱའོ།། རྒྱལ་སྲས་ནོར་བུ་པདྨ་
ཡི། །བཀའ་སྩལ་བསོད་ནམས་བཞིན་བཟུང་སྟེ། །གཡུ་ཡི་བླ་གབ་སྙིང་གི་ཐིག་མཆོག་དམན་བློ་ཡི་བྱེད་པོ་ཡིས། །ས་ལེ་སྦྲམ་དང་གླིང་བཞི་པོའི། །མུ་ཁྱུད་བརྡར་བའི་ཕྱེ་བསྲེས་པ། །ཆོས་ཀྱི་རྒྱལ་མཚན་རྣམ་
དཔྱོད་ཀྱི། །སྐུད་འདྲེན་ལེན་པོས་ལེགས་པར་ཕྱེ། །དེ་ལས་འོངས་པའི་རྣམ་དཀར་ནི། །འོ་མའི་རྒྱ་མཚོ་འཕྱུར་འདྲ་དེ། །གོ་འབྱེད་མཉམ་པའི་མ་རྒན་རྣམས། །དུག་གསུམ་ནད་ལས་རྒྱལ་ཕྱིར་བསྔོ།། །། ༄༅།།ན་

[196A]༄༅། །མོ་བཛྲ་པཱ་ཎི་ཡེ། དུས་གསུམ་རྒྱལ་བའི་མཐུ་སྟོབས་གཅིག་བསྡུས་པ། །རྡོ་རྗེ་མཁའ་ལྡིང་དབང་པོ་ལ་བཏུད་ནས། །དེ་ཉིད་བསྒྲུབ་པའི་ཐབས་ཀྱི་རིམ་པ་མཆོག་དམ་པའི་མན་ངག་ཇི་བཞིན་
ལེགས་པར་བཤད། །འདིར་ཁྱུང་ནག་མེའི་སྤུ་གྲིའི་གདམས་པ་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་དུག་གི་རྒྱ་མཚོ་ཆེན་
པོའི་དབུས་སུ། མཐོང་དུག་རེག་དུག་ཚོར་དུག་སོགས། དུག་རིགས་ཐམས་ཅད་འདུས་པའི་བདག་ཉིད་དུག་གི་རི་རབ་གྲུ་བཞི་པའི་སྟེང་དུ། པད་ཉི་གདོན་གསུམ་ཁྲིར་བརྩེགས་པའི་གདན་ལ། རང་ཉིད་རྡོ་རྗེ་
མཁའ་ལྡིང་ནག་པོ་གནམ་ལྕགས་ཀྱི་མཆུ་སྡེར་ཅན། རྩ་བ་རྡོ་རྗེ་རྩེ་གསུམ་པ་རྩེ་མོ་རྡོ་རྗེ་རྩེ་གཅིག་པའི་རང་བཞིན་གྱི་འབར་བའི་རྭ་གཉིས་ཀྱི་དབུས་སུ་ནོར་བུས་མཚན་པ། གསེར་མིག་འཁྱིལ་བ་ཉི་ལྟར་འབར་བ་
ཞལ་དུང་སོ་ངར་མས་གང་ཞིང། གཤོག་པ་རྡོ་རྗེའི་རི་མོ་ཅན་ལས་མེའི་ཚ་ཚ་འབུམ་ཕྲག་འཕྲོ་བ། མགྲིན་པ་ནས། པུས་མོའི་བར་མིའི་རྣམ་པ་ལ། རྐང་པ་བྱའི་སྡེར་མོ་ཅན། སྐུ་ལས་མེ་མདག་འཕྲོ་བའི་གནམ་
ལྕགས་དང། ཁྱུང་ནག་དུ་མ་ཕྱོགས་བཅུར་འཕྲོ་བས། ས་བདག་ཀླུ་གཉན་ཐམས་ཅད་བརྒྱལ་ཞིང་དངངས་པར་བྱེད་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཡེ་ཤེས་པ་

[196B]ཨརྒྷཾ་སོགས་ཀྱིས་མཆོད། སྟོང་གསུམ་གཡོ་བའི་གཤོག་སྒྲོ་ཡིས། །གར་མཛད་འབར་བའི་མཆུ་སྡེར་ཅན། །དྲན་པ་ཙམ་གྱིས་གདོན་གསུམ་ཀུན། །ཚར་གཅོད་མཁའ་ལྡིང་དབང་པོར་བསྟོད། །དེ་ནས་སྙིང་
གའི་སྔགས་ཕྲེང་ལས་བསྐལ་པའི་མེ་དཔུང་ལྟ་བུ་འབར་བས་བརྟན་གཡོ་ཐམས་ཅད་མེ་འབར་བའི་རང་བཞིན་དུ་གྱུར། སྟེང་འོག་བར་གསུམ་གྱི་བགེགས་ཐམས་ཅད་བསྲེགས་ཤིང་སྦྱངས་པར་བསམས་ལ། ཨོཾ་མ་ཎི་
ཁྱུང་ཁྱུང། ཐུཾ་ཐུཾ་རྦད་རྦད་སཱཧཱ། ཞེས་པ་ཞི་བའི་སྔགས་ཅུང་ཟད་བཟླས་ནས། ནག་པོ་ཀཱ་ལ་རཀྵ་རྦད་རྦད་སོད་སོད། ཕྱུང་ཕྱུང། སྤུ་གྲི་ཟང་ཟང། ལྕགས་ཀྱི་སྡེར་མོས་སྙིང་ཕྱུངས། གནོད་བྱེད་གདུག་པའི་ཤ་ལ་ཟོ། ཨོཾ་ལྷང་ལྷང་
ཙེར་ཙེར། འུབ་འུབ་སོད། ཞེས་གང་མང་བཟླ་ཞིང། མཇུག་ཏུ་དགེ་བ་བསྔོའོ།། ནད་པ་བསྲུང་ན། རང་ཁྱུང་དུ་གསལ་ཞིང་སྔགས་མང་དུ་བཟླས་ནས་ནད་པའི་གནས་གསུམ་དུ་བཏབ་པས་ཕན་ནོ།། འཛག་པ་བསྲུང་ན། གུ་གུལ་
གྱིས་སྔགས་དབུ་ཅན་དུ་བྲིས། རང་སྔགས་ཀྱིས་རབ་གནས་བྱས། ཐུམས་ནག་པོས་བྲིལ་ནས་བཏགས། སྔགས་བཟླས་པའི་མཆིལ་མས། དཔྲལ་མགྲིན་སྙིང་ག་ལྟེ་གསང་རྣམས་སུ་བྱུགས་པས་ཕན་ངེས་སོ།། ཡང་
འདྲེ་གནོན་དང་འདྲེ་གདོན་གྱི་གནོད་པ་བསུང་ན། སྦྲུང་སྐུད་ནག་པོ་ལ་མདུད་པ་བདུན་གདབ། མདུད་པ་རེ་རེའི་ནང་དུ་ཁྱུང་རེ་བཞུགས་པར་བསམས། རང་ཁྱུང་དུ་གསལ་བས་འདོགས། ཤིན་ཏུ་ཟབ་བོ།། ཡང་སེར་བ་

[197A]༄༅། །བསྲུང་ན་བདག་བསྐྱེད་གསལ་བས་སྔགས་བཟླས་ཕུས་བཏབ་པས། ནམ་མཁའ་ཁྱུང་གིས་གང་ཞིང། ཁྱུང་རྣམས་ལས་མེ་འབར་བས་སེར་བ་ཆུར་ཞུ། ཡང་ཁྱུང་རྣམས་བསྒྲིགས་ནས་སེར་
བ་ཕྱོགས་གཞན་དུ་བསྐྲད་པར་བསམ་མོ།། འདིའི་ཕན་ཡོན་ནི། གག་ལྷོག་གཟེར་གསུམ། འབྲུམ་པ། མཛེ་ཕོལ་མིག་སོགས་འོག་གདོན་ས་བདག་ཀླུའི་གནོད་པ་དང། སྟེང་གདོན་གཟའི་གནོད་པ་སོགས་མི་འདོད་
པ་ཐམས་ཅད་འཇོམས་པར་འགྱུར་རོ། །ཁྱུང་ནག་སྤུ་གྲི་འབར་བའི་གདམས་པ་འདི། །དམ་པས་བསྐུལ་ཕྱིར་དགེ་སློང་རྒྱལ་ཁམས་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་བས། །ལེགས་སྦྱར་དགེ་བས་འགྲོ་ཀུན་
རྒྱལ་གྱུར་ཅིག་ །།༄༅། །སསྟི། ཚོགས་བཅད་དམར་པོ་ལ་གཏོར་མ་འབུལ་བའི་ཚུལ་ནི། གཏོར་མ་ཤ་ཁྲག་གིས་བརྒྱན་པ་ཆང་ཆུ་ནང་མཆོད་ཀྱིས་བྲན། བླ་མེད་སྤྱི་ལྟར་
བྱིན་གྱིས་བརླབས་ནས། དཔལ་ལྡན་ཚོགས་བདག་པདྨ་རཱ་གའི་མདོག་ཕྱག་གཡས་དགྲ་སྟ་མདའ་ཆེན་ལྕགས་ཀྱུ་དང། །རྡོ་རྗེ་རལ་གྲི་འཕང་མདུང་འཛིན་མཛད་ཅིང། །གཡོན་པ་གཏུན་ཤིང་གཞུ་དང་
ཁ་ཏཱཾ་ག་ཁྲག་དང་ཤ་ཡིས་གང་བའི་ཐོད་པ་དང། །བ་དན་གསུམ་པས་བརྒྱན་པའི་ཕུབ་འཛིན་ཅིང། །བྱི་བ་གནས་གླང་པོའི་གདོང་པ་ཅན། །རང་གཞིན་གནས་ནས་འདིར་སྤྱོན་མཆོད་གཏོར་བཞེས་

[197B] ལྗགས་ཧཱུཾ་ལས་སྐྱེས་པའི་རྡོ་རྗེ་རྩི་གཅིག་པ་འོད་ཀྱི་སྦུ་གུ་ཅན་དུ་གྱུར། ཨོཾ་ག་ཎ་པ་ཏི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ། ཁཱ་ཧི་ཁཱ་ཧི་ཞེས་པ་བདུན་ནམ་གསུམ་གྱིས་གཏོར་མ་ཕུལ། ཨརྒྷཾ་སོགས་
ཀྱིས་མཆོད། ཨོཾ་ཨཱ་ཧཱུཾ་བཏགས་ལ་ནང་མཆོད་ཕུལ། ལྷ་ཆེན་དྲག་པོ་བྱུ་རུའི་ལྷུན་པོ་བཞིན། །རབ་མཛེས་རྟེན་འབྲེལ་དག་པའི་ཕྱག་མངའ་བ། །དྲན་པ་ཙམ་གྱིས་ནོར་གྱི་ཆར་འབེབས་པའི། །དཔལ་ལྡན་ཚོགས་
ཀྱི་བདག་པོ་ཁྱོད་ལ་བསྟོད། །གནོད་བྱེད་དགྲ་བགེགས་མ་ལུས་ཚར་བཅད་ནས། །བདག་གི་འགལ་རྐྱེན་བར་གཅོད་ཀུན་ཞི་ཞིང། །ཚེ་དང་དཔལ་འབྱོར་མངའ་ཐང་ལོངས་སྤྱོད་རྒྱས། །ཁམས་གསུམ་དབང་དུ་བསྡུ་
བའི་འཕྲིན་ལས་མཛོད། བཟླས་པ་བྱེད་པར་འདོད་ན། རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་འཕྲོས། ཚོགས་བདག་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་གྷཾ་ཡིག་དམར་པོའི་མཐར་ཨོཾ་གྷཾ་ཧཱུཾ་ཕཊ་
ཨོཾ་གྷཾ་ག་ཎ་སིདྡྷི་ས་དྷ་མེ་པྲ་ཡཙྪ་ཧཱུཾ་སཱཧཱ། ཞེས་པས་བསྐོར་བ་ལ་ཕོག་པས་ཐུགས་རྒྱུད་རང་དབང་མེད་པར་བསྐུལ། རང་གིས་བཅོལ་བའི་ལས་ཐམས་ཅད་བསྒྲུབ་པར་བསམ་ཞིང་སྔགས་བཟླའོ། །ཞེས་པ་འདི་ཡང་བཙུན་
པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་ཡི་དམ་སངས་རྒྱས་བྱང་སེམས་མང་པོ་ལ་སྦྱར་ཆོག་པའི་རྗེས་གནང་ཇི་ལྟར་

[198A]༄༅། །བྱ་བའི་ཚུལ་ནི། གཏོར་མའམ། མཎྜལ་ཚོམ་བུ། མཆོད་གཏོར་ནམས་བཀོད་པས་ཐོན་པ། ཁྲུས་བུམ་སོགས་སྟ་གོན་བྱས་ལ། སློབ་དཔོན་རང་ཉིད་ཀྱིས་ལྷ་དེ་དང་དེའི་བདག་བསྐྱེད་བཟླས་
པ་དང་བཅས་པ་སྔོན་དུ་བཏང། གཏོར་མའམ་མཎྜལ་བསངས་སྦྱངས། ལྷ་གང་དང་གང་བྱ་བ་དེའི་མདུན་བསྐྱེད་མཆོད་བསྟོད་བཟླས་པ་གཏོར་འབུལ་རྣམས་བྱས་ཏེ། རྒྱས་པར་ན་རང་ཉིད་ཀྱིས་རྗེས་གནང་ལེན་
ཅིང་སྣང་བ་ནོད་དོ། །དེ་ནས་སློབ་མ་རྣམས་ལ་བསྒྲུབས་པའི་ཁྲུས་ཆུས་ཁྲུས་བྱས། མཎྜལ་འབུལ་དུ་གཞུག་རྗེས་ཐོགས་སུ། འོ་ལགས་སོ། སྐྱེས་རབས་ལས། རབ་ཏུ་དམའ་བའི་སྟན་ལ་འདུག་དུལ་བའི་
དཔལ་ནི་རྣམ་པར་བསྐྱེད། །དགའ་དང་ལྡན་པའི་མིག་གིས་བལྟ། །ཚིག་གི་བདུད་རྩི་འཐུང་བ་བཞིན། །གུས་པ་བསྐྱེད་དེ་རྩེ་གཅིག་བཏུད། །རབ་ཏུ་དང་ལ་དྲི་མེད་ཡིད། །ནད་པས་སྨན་པའི་ཚིག་མཉན་བཞིན། །
རིམ་གྲོ་བསྐྱེད་དེ་ཆོས་ཉོན་ཅིག་ཅེས་གསུངས་པས། ཚུལ་བཞིན་གསན་པར་མཛོད། གསན་པར་བྱ་བའི་ཆོས་ནི། ལྷ་འདི་དང་འདིའི་རྗེས་གནང་ཡིན་ཞེས་རྒྱས་པར་ན་དེ་དང་དེའི་བསྔགས་པ་བརྗོད། དེ་ནས་
དེའི་རྗེས་གནང་ཞུ་བ་ལ། མདུན་དུ་དུལ་བས་འདུག་པ་དང། །གོས་སོགས་ཚུལ་ནི་བསྡམས་པ་དང། །པུས་བཙུགས་ཐལ་མོ་སྦྱར་བ་ཡིས། །ཉན་སོགས་འདོད་པས་གསོལ་གསུམ་གདབ། ཅེས་གསུངས་

[198B] ཀུན་མཁྱེན་ཡེ་ཤེས་ཕུང་པོ་ཅན། ཞེས་སོགས་སྐབས་སྦྱར་ལན་གསུམ་བྱ། དེ་ནས། ཁྱེད་རང་རྣམས་བསམ་པ་འདི་ལྟར་མཛོད། རང་ཅག་རྣམས་ཀྱིས་རྙེད་
པར་དཀའ་བའི་དལ་འབྱོར་གྱི་མི་ལུས་ཐོབ། མཇལ་དཀའ་བའི་སངས་རྒྱས་ཀྱི་བསྟན་པ་རིན་པོ་ཆེ་དང་མཇལ་སྐབས་འདིར། ཚེ་འདིའི་བདེ་བ་ལ་མ་ཆགས་པར། ཚེ་ཕྱི་མ་ཕན་ཆད་ཀྱི་དོན་རྣམ་པར་དག་པ་
བསྒྲུབ་དགོས་ཏེ། དེ་ལྟར་མ་ཡིན་པར། ཚེ་འདི་དོན་མེད་དུ་བཏང་ན་རང་གིས་རང་བསླུས་པ་དང། རྨོངས་ཚབས་དེ་ལས་ཆེ་བ་མེད་དེ། མགོན་པོ་ཀླུ་སྒྲུབ་ཀྱིས། གང་ཞིག་གསེར་སྣོད་རིན་ཆེན་སྤྲས་པ་ཡིས། །
ངན་སྐྱུགས་འཕྱག་པར་བྱེད་པ་དེ་བས་ནི། །གང་ཞིག་མི་རུ་སྐྱེས་ནས་སྡིག་པ་དག་བགྱིད་པ་དེ་ནི་ཆེས་རབ་བླུན་པ་ལགས། ཅེས་གསུངས་པའི་ཕྱིར། སྐྱེ་བ་གཏན་གྱི་འདུན་མ་བསྒྲུབ་དགོས་ཤིང། དེ་ཡང་ད་
ལྟ་ཉིད་ནས་མ་བསྒྲུབས་པར། དིང་བྱ་སང་བྱའི་ངང་དུ་ལུས་པ་ན། བཤེས་ཕྲིན་ལས། ཚེ་འདི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་སྦུར་བས་ཀྱང་མི་རྟག་ན། །དབུགས་རྔུབ་དབུགས་འབྱུང་གཉིད་
ཀྱིས་ལོག་པ་ལས། །སང་ཁོམ་གང་ལགས་དེ་ནི་ངོ་མཚར་ཆེ། ཞེས་གསུངས་པ་ལྟར་ངེས་པར་འཆི། ནམ་འཆི་ལ་ངེས་པ་མེད། ཤི་ནས་ཀྱང་གང་དུ་སྐྱེའི་ངེས་པ་མེད་ཅིང། ངན་སོང་དུ་སྐྱེས་ན་ཚ་གྲང། བཀྲེས་

[199A]༄༅། །སྐོམ། བཀོལ་སྤྱད། གཅིག་ལ་གཅིག་ཟའི་སྡུག་བསྔལ་བཟོད་པར་དཀའ་བ་ཡོད། གལ་ཏེ་བདེ་འགྲོར་སྐྱེས་ཀྱང། བཞི་བརྒྱ་པ་ལས། མཁས་པ་རྣམས་ལ་མཐོ་རིས་ཀྱང། །དམྱལ་
བ་དང་མཚུངས་འཇིགས་བསྐྱེད་འགྱུར། ཞེས་གསུངས་པ་ལྟར། བདེ་བའི་སྐབས་མེད། མདོར་ན་བཤེས་ཕྲིན་ལས། འཁོར་བ་དེ་འདྲ་ལགས་པས་ལྷ་མི་དང། །དམྱལ་བ་དུད་འགྲོ་ཡི་དྭགས་རྣམ་དག་ཏུ། །སྐྱེ་
བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། ཅེས་སོགས་གསུངས་པ་ལྟར། འཁོར་བ་མཐའ་དག་སྡུག་བསྔལ་གྱི་རང་བཞིན་ཅན། རང་ཉིད་སྡུག་བསྔལ་གྱིས་ཇི་ལྟར་
གདུངས་པ་བཞིན། འཁོར་བའི་སེམས་ཅན་ཐམས་ཅད་ཀྱང་སྡུག་བསྔལ་གྱིས་གདུངས་ལ། སེམས་ཅན་དེ་ཐམས་ཅད་ནི་སྐྱེ་ཤི་འཕོས་པས་ངོ་མ་ཤེས་པ་ཙམ་མ་གཏོགས། ཐོག་མེད་ནས་ཡང་ཡང་དྲིན་
གྱིས་བསྐྱངས་པའི་དྲིན་ཅན་གྱི་མ་ཤ་སྟག་ཡིན། དེས་ན་མར་གྱུར་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་སྙམ་པའི་བསམ་པ་དུང་དུང་བ་བསྐྱེད་
པར་མཛོད། དེའི་ངང་ནས་གནས་འདི་ཉིད་ཀྱང་དག་པའི་ཞིང་དངོས་ཡིན་སྙམ་པ་དང། གཏོར་མའམ་ཚོམ་བུ་འདི་ཉིད་ལྷ་འདི་དང་འདི་ཞེས་རྗེས་གནང་ཅི་བྱེད་པའི་ལྷ་དེ་དང་དེའི་མངོན་རྟོགས་རྒྱས་བསྡུས་

[199B] དེ་དག་གི་སྟེང་དུ་རྩ་བརྒྱུད་ཀྱི་བླ་མ་ཡི་དམ་དཀོན་མཆོག་གསུམ་གྱི་ལྷ་ཚོགས་བཞུགས་པའི་མོས་པ་མཛོད། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་
ལན་གསུམ་གྱིས་བྱང་སྡོམ་ཕོག་དངོས་གཞི་ལ་སློབ་མ་རྣམས་ཀྱི་བགེགས་བསངས། སྭ་བྷཱ་ཝས་སྦྱངས། སྟོང་པའི་ངང་ལས། ལྷ་ཞི་བ་ཡིན་ན་པད་ཟླ། དྲག་པོ་ཡིན་ན་པད་ཉིའི་གདན་ལ། ཆོ་ག་གསུམ་བསྐྱེད་ཀྱིས་ལྷ་དེ་
དང་དེར་ལེགས་པར་བསྐྱེད་དེ། སྐུའི་རྗེས་གནང་ཞུ་བའི་ཕྱིར་གསོལ་བ་འདེབས་པ་འདིའི་རྗེས་ཟློས་མཛོད། སློབ་དཔོན་ཆེན་པོ་དགོངས་སུ་གསོལ། །སངས་རྒྱས་ཀུན་གྱི་སྐུ་ཡི་དངོས། །བཅོམ་ལྡན་འདས་སམ་རྗེ་
བཙུན་ནི། །ལྷ་མཆོག་འདི་ཞེས་བགྱི་བ་ཡི། །སྐུ་ཡི་རྗེས་གནང་སྩལ་དུ་གསོལ། ལན་གསུམ་བྱ། དེ་ནས། བླ་མའི་ཐུགས་ཀའི་ཧཱུཾ་གི་འོད་ཟེར་གྱིས་མདུན་བསྐྱེད་ཀྱི་ལྷའི་ཐུགས་རྒྱུད་བསྐུལ། དེའི་ཐུགས་ཀའི་
འོད་ཟེར་ལྕགས་ཀྱུ་ལྟ་བུས་རང་བཞིན་གྱི་གནས་ནས་ལྷ་དེ་དང་དེའི་སྐུའི་བྱིན་རླབས་ཐམས་ཅད་ལྷ་དེ་དང་དེའི་སྐུའི་རྣམ་པར་སྤྱན་དྲངས། ཁྱེད་རང་རྣམས་ཀྱི་ལུས་ལ་ཆར་ཆེན་པོ་བབས་པ་ལྟར་ཐིམ་པས། ལུས་ཀྱི་
སྡིག་སྒྲིབ་ཐམས་ཅད་དག་ལུས་ལྷ་དེ་དང་དེའི་སྐུ་དང་དབྱེར་མེད་དུ་བྱིན་གྱིས་བརླབས་པའི་མོས་པ་གྱིས། ཅེས་བརྡའ་སྤྲད། བླ་མས་ཌཱ་དྲིལ་དང་བཅས། མ་ལུས་སེམས་ཅན་ཀུན་གྱི་མགོན་གྱུར་ཅིང། ཞེས་

[200A]༄༅། །སོགས་ཤློ་ཀ་གཅིག་གི་མཇུག་ཏུ། ཨེ་ཧྱེ་ཧི། བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཞེས་བསྟིམ། སྐུའི་རྗེས་སུ་གནང་བའོ། །དེ་ནས་གསུང་གི་རྗེས་གནང་ཞུ་བའི་དོན་དུ། སྐུའི་གསོལ་འདེབས་
གསུང་དུ་འདོན་པ་བསྒྱུར། ལྷ་དེ་དང་དེའི་ཐུགས་ཀར། ལ་ཞི་བ་ལ་ཟླ་བ། དྲག་པོ་ལ་ཉི་མའི་དབུས་སུ་རང་རང་གི་ས་བོན་གྱི་མཐར་བཀོད་པའི་སྔགས་ཕྲེང་ལས་སྔགས་ཕྲེང་གཉིས་པ་བྱུང། ཞལ་ནས་ཐོན། ཁྱེད་
རང་རྣམས་ལྷར་གསལ་བའི་ཞལ་དུ་ཞུགས་སྙིང་གར་འཁོད་པའི་འོད་ཟེར་གྱིས་ངག་གི་སྒོ་ནས་བསགས་པའི་སྡིག་སྒྲིབ་སྦྱངས། གསུང་གི་བྱིན་རླབས་ངག་ལ་ཞུགས། ངག་ནུས་པ་དང་ལྡན་པར་བྱིན་གྱིས་བརླབས་
པའི་མོས་པ་མཛོད་ལ། འདིའི་རྗེས་ཟློས་གྱིས་ཅེས་སོ་སོའི་སྙིང་པོ་དང་ཉེ་སྙིང་ཅི་རིགས་ལན་གསུམ་བརྗོད། མེ་ཏོག་སྤྱི་བོར་བཞག་བཅོམ་ལྡན་འདི་ལ་སྩལ་ལགས་ཀྱི། ཞེས་སོགས་བརྗོད། གསུང་གི་རྗེས་སུ་
གནང་བའོ།། དེ་ནས་ཐུགས་ཀྱི་རྗེས་གནང་ཞུ་བའི་དོན་དུ། གསུང་གི་གསོལ་འདེབས་ཐུགས་སུ་འདོན་པ་བསྒྱུར་ལ་གསོལ་བ་གདབ། དེ་ནས། བླ་མའི་ཐུགས་ཀའི་ཧཱུཾ་གི་འོད་ཟེར་དང། མདུན་བསྐྱེད་ཀྱི་ལྷ་དེ་དང་
དེའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་དང། ཁྱད་པར་ལྷ་དེ་དང་དེའི་ཐུགས་ཀྱི་བྱིན་རླབས་ཐམས་ཅད་ཕྱག་མཚན་དང་ས་བོན་གྱི་རྣམ་པར་སྤྱན་དྲངས་

[200B] ནད་གདོན་བར་དུ་གཅོད་པ་ཐམས་ཅད་སྦྱངས། ཐུགས་ཀྱི་བྱིན་རླབས་ཐོབ་པའི་མོས་པ་
མཛོད། ཅེས་བརྡའ་སྤྲད་ནས། ལྷ་དེ་དང་དེའི་སྙིང་པོ་ཉེ་སྙིང་རྩ་སྔགས་ཅི་རིགས་བརྗོད། ཌཱ་དྲིལ་སོགས་རོལ་མོའི་སྒྲ་བྱའོ། །ཐུགས་ཀྱི་རྗེས་སུ་གནང་བའོ། །ལྷ་བསྟིམ་པའི་རྗེས་གནང་ནི། བླ་མའི་ཐུགས་ཀའི་ཧཱུཾ་གི་
འོད་ཟེར་གྱིས་མདུན་གྱི་ལྷ་གང་ཡིན་དེ་སྤྱན་དྲངས། ཁྱེད་རང་རྣམས་ཀྱི་སྤྱི་བོར་བཞུགས་པའི་མོས་པ་མཛོད། དེ་ཉིད་ལ་ངས་གསོལ་བ་བཏབ་ཅིང་ཐུགས་རྗེ་བསྐུལ་བས་སྐུའི་ཆ་ལས་འོད་ཟེར་འཕྲོས། ཁྱེད་རང་རྣམས་
ཀྱི་སྡིག་སྒྲིབ་ནད་གདོན་བར་གཅོད་ཐམས་ཅད་སྦྱངས། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པར་མཛད། མཐར་རྩ་བརྒྱུད་ཀྱི་བླ་མ་དང་སངས་རྒྱས་བྱང་སེམས་ཐམས་ཅད་ཀྱང་སྤྱི་བོའི་
ལྷག་པའི་ལྷ་ལ་ཐིམ། དེ་ཉིད་ཀྱང་ཁྱེད་རང་རྣམས་ཀྱི་ལུས་ལ་ཐིམ་པས། ཁྱེད་རང་རྣམས་ཀྱི་སྒོ་གསུམ་ལྷག་པའི་ལྷའི་སྐུ་གསུང་ཐུགས་རྡོ་རྗེ་གསུམ་གྱི་ངོ་བོར་གྱུར་པའི་མོས་པ་མཛོད། ཅེས་བརྡའ་སྤྲད་ནས་གཏོར་མ་སློབ་
མའི་སྤྱི་བོར་བཞག་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་བྱིན་གྱིས་རློབས་ཤིག་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས། ཡི་དམ་དཀྱིལ་འཁོར་གྱི་ལྷ་
[201A]༄༅། །ཚོགས་རྣམས་ཀྱིས། དཔའ་བོ་དང་རྣལ་འབྱོར་མའི་ཚོགས་རྣམས་ཀྱིས། ཆོས་སྐྱོང་བའི་བསྲུང་མ་རྣམས་ཀྱིས། ཁྱད་པར་ལྷ་དེ་དང་དེའི་མཚན་ནས་སྨོས་ཏེ། ཁྱེད་རྣམས་ལ་མཁྱེན་པའི་ཡེ་ཤེས་
བརྩེ་བའི་ཐུགས་རྗེ། སྐྱོབ་པའི་ནུས་པ་བསམ་གྱིས་མི་ཁྱབ་པ་མངའ་བས། སྐལ་ལྡན་རིགས་ཀྱི་བུ་འདི་རྣམས་ཀྱི་ལུས་ཀྱི་ན་ཚ། སེམས་ཀྱི་སྡུག་བསྔལ་སོགས་འགལ་རྐྱེན་ཕྱི་ནང་གི་བར་གཅོད་ཐམས་ཅད་ཞི་བ་དང་
མཐུན་རྐྱེན་ཚེ་དང་བསོད་ནམས་དཔལ་དང་འབྱོར་པ་ཕུན་སུམ་ཚོགས་པ་འཕེལ་ཞིང་རྒྱས་པ་དང། མཆོག་དང་ཐུན་མོང་གི་དངོས་གྲུབ་ཐམས་ཅད་མྱུར་དུ་འགྲུབ་པར་བྱིན་གྱིས་བརླབ་ཏུ་གསོལ། ཞེས་གསོལ་བ་
བཏབ་པས་ལྷ་དེ་དང་ལྷ་དེ་ཉིད་དགྱེས་བཞིན་དུ་སློབ་མའི་ལུས་ལ་ཐིམ་པས་བྱིན་གྱིས་བརླབས་པར་བསམས། ཛཿ་ཧཱུཾ་བཾ་ཧོཿ་ཞེས་བཀའ་བསྒོ་རྒྱས་བསྡུས་ཅི་རིགས་བྱ། ལྷག་པའི་ལྷ་ཞུ་བར་མོས་པའི་གཏོར་
ཟན་ནམ། ནང་མཆོད་བྱིན་ལ། དམ་རྫས་འཆི་མེད་བདུད་རྩིའི་ཟས། །ཟོ་ཞིག་བུ་ཁྱོད་རིགས་སུ་སྐྱེ། །ང་ཡིས་བསྒོ་བའི་ངག་མ་བཅག་བསྒྲུབ་ལ་ནན་ཏན་གཅེས་སུ་གྱིས། ཅེས་བརྗོད། ཤིས་པ་བརྗོད་ཅིང་
སློབ་དཔོན་གྱིས་ལྷ་དེ་དང་དེ་ལ་གཏང་རག་གི་མཆོད་པ་བྱས་ལ་བཟོད་པར་གསོལ། ཡེ་ཤེས་པ་གཤེགས་སུ་གསོལ་བ་སོགས་མཇུག་ཆོག་རྒྱས་བསྡུས་སྐབས་དང་སྦྱར་བར་བྱའོ། །ཡི་དམ་སངས་

[201B] །སོ་སོར་སྦྱར་ཆོག་རྗེས་གནང་བྱ་བའི་ཚུལ། །ལྷ་དབང་ཕྱོགས་ལས་རྣམ་རྒྱལ་སྤྲུལ་སྐུ་ཡི། །བཀའ་བཞིན་ཆོས་ཀྱི་རྒྱལ་མཚན་ཞེས་བྱས་བཀོད། །འདི་ལྟར་བསྐྲུན་པའི་རྣམ་དཀར་དགེ་
བའི་མཐུས། །འདི་བཞིན་རྗེས་གནང་བསྩལ་བའི་འགྲོ་ཀུན་གྱིས། །སྐུ་གསུམ་བདེ་བ་ཆེན་པོ་ཐོབ་པ་དང། །ཐུབ་བསྟན་དར་ཞིང་ཡུན་རིང་གནས་གྱུར་ཅིག་ཅེས་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་
ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོའི་གཟིམས་ཆུང་ཡིད་དགའ་ཆོས་འཛིན་དུ་བྲིས་པ་དགེ་བར་གྱུར་ཅིག་ །།༄༅། །ན་མོ་གུ་རུ་མཉྫུ་གྷོ་ཥཱ་ཡ། གཤིན་རྗེ་ཆོས་ཀྱི་རྒྱལ་པོའི་བཙུན་མོ་དུས་མཚན་
འོད་ཆེན་འབར་མའི་རྗེས་གནང་བྱ་བར་འདོད་པས། སྔོན་དུ་ཡི་དམ་གང་ཡང་རུང་བ་དང། ཁྱད་པར་ལྷ་མོ་འདིའི་བསྙེན་བསྒྲུབ་སྔོན་དུ་སོང་བས། ཡིད་དང་མཐུན་པའི་གནས་སུ་དམར་གཏོར་གྲུ་གསུམ། མདུན་དུ་འབུལ་
གཏོར་མཆོད་པའི་རིམ་པ་དང་བཅས་པ་བཤམས། བདག་ཉིད་འཇིགས་བྱེད་ལ་སོགས་པའི་ཡི་དམ་གང་ཡང་རུང་བའི་ང་རྒྱལ་ལ་གནས་པས། མདུན་གྱི་གཏོར་མ་བསངས། སྦྱངས། དུས་མཚན་འོད་ཆེན་འབར་མར་
བསྐྱེད། ཡེ་ཤེས་པ་བསྟིམ། དབང་བསྐུར། རྒྱས་བཏབ། མཆོད་བསྟོད། བཟླས་པ། མཆོད་གཏོར་འབུལ་བའི་རིམ་པ་རྣམས་སྒྲུབ་ཐབས་བཞིན་སྔོན་དུ་བཏང། དེ་ནས་སློབ་མ་རྣམས་ཁྲུས་བྱས། དངོས་སམ། ཡིད་ཀྱིས་

[202A]༄༅། །སྤྲུལ་པའི་རལ་གྲི་བཟང་པོའི་འབུལ་བ་དང་བཅས་མཎྜལ་སྔོན་དུ་བཏང་བ་ལ། བླ་མས། ལྷ་མོ་འདི་ཉིད་རྒྱལ་བ་ཐམས་ཅད་ཀྱི་མཁྱེན་པའི་མངའ་བདག་རྗེ་བཙུན་འཇམ་པའི་དབྱངས་ཀྱི་
བཀའ་སྡོད། གཤིན་རྗེ་ཆོས་ཀྱི་རྒྱལ་པོའི་ཡུམ། མཐུ་སྟོབས་དང་ནུས་པ་བསམ་གྱིས་མི་ཁྱབ་པས་རྒྱལ་བའི་བསྟན་པ་བསྲུང་ཞིང་བསྟན་འཛིན་བུ་ལྟར་སྐྱོང་བ་ལ་འགྲན་ཟླ་མེད་པའི་བསྟན་བསྲུང་ཡིན། དེ་ལྟ་
བུའི་ལྷ་མོའི་རྗེས་གནང་གི་རིམ་པ་འདི་ཡང། མཁས་གྲུབ་དམ་པ་རྣམས་ཀྱི་སྲོལ་ལས་ལེགས་པར་བརྒྱུད་པ་ཡིན། དེས་ན་དེ་ལྟ་བུའི་རྗེས་གནང་ཞུ་བ་ལ་ཡང། ལྔ་བཅུ་པར། མདུན་དུ་དུལ་བས་འདུག་པ་དང་
གོས་སོགས་ཚུལ་ནི་བསྡམས་པ་དང། །པུས་བཙུགས་ཐལ་མོ་སྦྱར་བ་ཡིས། །ཉན་སོགས་འདོད་པས་གསོལ་གསུམ་གདབ། ཅེས་གསོལ་བ་ལན་གསུམ་འདེབས་དགོས་པར་གསུངས་པས། འདིའི་རྗེས་ཟློས་
མཛོད། ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །དེ་རིང་བཤད་པའི་རིན་ཆེན་གྱི། །གཙོ་བོ་བདག་ལ་བཀའ་དྲིན་སྩོལ། ཞེས་པ་ལན་གསུམ་གྱིས་གསོལ་བ་གདབ། དལ་འབྱོར་
རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་བའི་སྡུག་བསྔལ་ལ་སོགས་པའི་ཚུལ་བཤད་དེ། བསམ་པ་བྱང་ཆུབ་ཀྱི་མཆོག་ཏུ་སེམས་བསྐྱེད་དུ་བཅུག་ལ། དཀོན་མཆོག་གསུམ་ལ་བདག་སྐྱབས་

[202B] ༑སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། ཞེས་ལན་གསུམ་གྱིས་བྱང་སྡོམ་འཛིན་དུ་བཅུག་དེ་ནས་གང་དུ་བཞུགས་པའི་གནས་འདི་ཡང་
ཐ་མལ་གྱི་སྣང་ཞེན་ཅན་མ་ཡིན་པར། ངོ་བོ་ཡེ་ཤེས་ལ། རྣམ་པ་འོད་ཆེན་འབར་མའི་བཞུགས་གནས་དུར་ཁྲོད་ཆེན་པོའི་དཀྱིལ་འཁོར་དངོས་ཡིན་སྙམ་པ་དང། བླ་མ་ཡང་རྡོ་རྗེ་འཛིན་པ་དངོས་ཡིན་སྙམ་པ་མཛོད་
ལ༑ འདིའི་རྗེས་ཟློས་གྱིས། དཔའ་བོ་ཆེན་པོ་དགོངས་སུ་གསོལ། །རྒྱལ་བའི་བསྟན་པ་བསྲུང་བ་དང། །བདག་གི་བྱང་ཆུབ་བསྒྲུབ་པའི་གེགས། །འཇོམས་ཕྱིར་འོད་ཆེན་འབར་མ་ཡི། །དམ་ཚིག་མཆོག་དེ་བདག་ལ་
སྩོལ༑ ཞེས་ལན་གསུམ་གྱིས་གསོལ་བ་གདབ། གཏོར་མ་གྲུ་གསུམ་དེ་ཉིད་འོད་ཆེན་འབར་མ་འཁོར་དང་བཅས་པར་བསྒྲུབས་ཡོད་པར་སྒྲུབ་ཐབས་ལྟར་སློབ་མ་རྣམས་ལ་ལྷ་ངོ་བསྟན། དེའི་རྗེས་སུ། སློབ་མ་རྣམས་
ཀྱང་བསངས། སྦྱངས། སྟོང་པའི་ངང་ལས་དུས་མཚན་མ་འཁོར་བཅས་སམ་གཙོ་རྐྱང་གང་རུང་དུ་བསྐྱེད། གནས་གསུམ་དུ་ཡི་གེ་གསུམ་བཀོད། སྐུའི་རྗེས་གནང་གི་དོན་དུ། དུས་གསུམ་སངས་རྒྱས་ཐམས་ཅད་
ཀྱི༑ ༑སྐུ་ཡི་རྡོ་རྗེ་སློབ་དཔོན་གྱིས། །བདག་ལ་འོད་ཆེན་འབར་མ་ཡི། །སྐུ་ཡི་རྗེས་གནང་སྩལ་དུ་གསོལ། ཞེས་ལན་གསུམ་གསོལ་བ་བཏབ་པས། མདུན་བསྐྱེད་ཀྱི་ལྷ་དང། རང་གི་ཐུགས་ཀའི་ཧཱུཾ་ལས་འོད་ཟེར་

[203A]༄༅། །འཕྲོས་པས། བཅོམ་ལྡན་འདས་མ་འོད་ཆེན་འབར་མའི་ལྷ་ཚོགས་ནམ་མཁའི་ཁམས་གང་བ་སྤྱན་དྲངས། སློབ་མ་འོད་ཆེན་འབར་མར་གསལ་བ་ལ་ཆར་ཆེན་པོ་བབས་པ་བཞིན་ཐིམ་
པས༑ ཐོག་མ་མེད་པ་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་ནད་གདོན་དང་བཅས་པ་དུད་ཁུ་དང་སོལ་ཁུ། སྡིག་པ་དང་སྡོམ་ལ་སོགས་པའི་རྣམ་པར་ཕྱིར་ཕུད། ལུས་དྭངས་གསལ་འོད་ཀྱི་རང་བཞིན་ཅན་
དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། འོད་ཆེན་འབར་མའི་སྐུའི་བྱིན་རླབས་ཐོབ་པའི་མོས་པ་མཛོད། ཨོཾ་ཀྵིཾ་ཡ་མ་དཎྜི་ས་པ་རི་ཝཱ་ར་ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་ཧཱུཾ་
བཾ་ཧོཿ་ཞེས་བརྗོད་ཅིང་རོལ་མོའི་སྒྲ་བྱ། དེ་ནས་གསུང་དང་ཐུགས་ཀྱི་རྗེས་གནང་ལ་ཡང། སྐུའི་གནས་སུ་གསུང་དང། ཐུགས་སུ་འདོན་པ་བསྒྱུར་ནས་གསོལ་བ་བཏབ་པས། མདུན་བསྐྱེད་ཀྱི་གཏོར་མ་ལྷ་
མོར་གསལ་བའི་མགྲིན་པའི་ཨཱ་དང་ཐུགས་ཀའི་ཧཱུཾ་ལས་རིམ་པ་བཞིན་འོད་ཟེར་དམར་པོ་དང་སྔོན་པོའི་ཚོགས་བྱུང། སློབ་མའི་མགྲིན་པ་དང། སྙིང་གར་ཐིམ་པས། ཐོག་མེད་ནས་བསགས་པའི་སྡིག་
སྒྲིབ་ནད་གདོན་དང་བཅས་པ་ཐམས་ཅད་དུད་ཁུ་དང་སོལ་ཁུ། སྡིག་པ་དང་སྡོམ་ལ་སོགས་པའི་རྣམ་པར་ཕྱིར་ཕུད། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་

[203B] འོད་ཆེན་འབར་མའི་གསུང་དང། ཐུགས་ཀྱི་བྱིན་རླབས་ཐོབ་པའི་མོས་པ་མཛོད། རྩ་སྔགས་དྲག་ཏུ་བརྗོད་ཅིང་རོལ་མོའི་སྒྲ་བྱའོ།། དེ་ནས་བཟླས་ལུང་གི་དོན་དུ། བཅོམ་ལྡན་
བདག་གིས་བཟུང་ལགས་ཀྱི། །བཅོམ་ལྡན་འདས་ལ་ཉེ་བར་མཛོད། ཅེས་ལན་གསུམ་གསོལ་བ་བཏབ་པས། འོད་ཆེན་འབར་མའི་ཐུགས་ཀར་ཉི་མའི་གདན་ལ་གནས་པའི་སྔགས་ཕྲེང་ལས་སྔགས་ཕྲེང་གཉིས་
པ་བྱུང། སློབ་མ་ལྷར་གསལ་བའི་ཞལ་དུ་ཞུགས། སྙིང་གར་འཁོར་བའི་སྔགས་ཀྱི་འོད་ཟེར་མེ་འོད་ལྟ་བུས། སྡིག་སྒྲིབ་ནད་གདོན་དགྲ་བགེགས་ཐམས་ཅད་གཞོབ་ཐུལ་ཐུལ་བསྲེགས་པར་བསམས་ལ། སྔགས་
ཀྱི་རྗེས་ཟློས་ལན་གསུམ་བྱེད་དུ་བཞུག་སྤྱི་བོར་མེ་ཏོག་བཞག་ལ། བཅོམ་ལྡན་འདི་ལ་སྩལ་ལགས་ཀྱི། །འདི་ལ་ཉེ་བར་མཛད་དུ་གསོལ། ཞེས་བརྗོད་ལ་བརྟན་པར་བྱའོ།། དེ་ནས་བསྒྲུབས་པའི་གཏོར་མ་སློབ་
མའི་མགོ་ཐོག་ཏུ་བཞག་སྟེ། དཔལ་ལྡན་ལྷ་མོ་དུས་མཚན་མ་འཁོར་དང་བཅས་པ་ཁྱེད་རྣམས་ཀྱིས་རྡོ་རྗེ་སློབ་མ་འདི་རྣམས་ཀྱི་ལུས་དང་གྲིབ་མ་བཞིན་དུ་འགྲོགས་ཏེ། ཉིན་གསུམ་གྱི་བྱ་ར། མཚན་གསུམ་གྱི་
མེལ་ཚེའི་སྒོ་ནས་ལུས་ཀྱི་ན་ཚ། སེམས་ཀྱི་སྡུག་བསྔལ། ཆགས་སྒོ་ཉམ་ང། བར་གཅོད་ཐམས་ཅད་ཞི་བ་དང། ཚེ་དང་བསོད་ནམས། ལུང་རྟོགས་ཀྱི་ཡོན་ཏན་ཐམས་ཅད་རྒྱས་པ་དང། ཁམས་གསུམ་གྱི་

[204A]༄༅། །མི་ནོར་ཟས་གསུམ། སྣང་སྲིད་ཐམས་ཅད་དབང་དུ་འདུ་བ་དང། གནོད་བྱེད་དགྲ་བགེགས་ཐམས་ཅད་ཐལ་བའི་རྡུལ་ཕྲན་བཞིན་དུ་བརླག་པའི་འཕྲིན་ལས་མཛོད་ཅིག་ཅེས་བཀའ་བསྒོ་
ཞིང་རོལ་མོའི་སྒྲ་བྱའོ།། མཇུག་ཏུ་མཆོད་བསྟོད་བཟོད་གསོལ་བྱས་ནས་ཡེ་ཤེས་པ་གཤེགས་སུ་གསོལ། དམ་ཚིག་པ་ཞུ་བ་ལས་བྱུང་བའི་བདུད་རྩིར་བསམས་ལ། དམ་རྫས་འཆི་མེད་བདུད་རྩིའི་ཟས། །ཟོ་
ཞིག་བུ་ཁྱོད་རིགས་སུ་སྐྱེ། །ང་ཡིས་བསྒོ་བའི་ངག་མ་བཅག་བསྒྲུབ་ལ་ནན་ཏན་གཅེས་སུ་གྱིས། ཅེས་བརྗོད་ལ་གཏོར་ཟན་བྱིན། མཇུག་ཏུ་མཎྜལ་དང། བསྔོ་བ་སྨོན་ལམ། ཤིས་བརྗོད་ཇི་ལྟར་འཚམ་པ་
བྱའོ༑ ༑འདིའི་བརྒྱུད་པ་ནི། མན་ལུང་རིན་པོ་ཆེ་ནས། གྲུབ་ཆེན་ཀུན་བློ། འབྲོང་རྩེ་རྗེ། བླ་མ་ངོ་མཚར་རྒྱ་མཚོ། སྔགས་རམ་པ་ཀུན་དགའ་དཔལ། རིན་པོ་ཆེ་སངས་རྒྱས་རྒྱ་མཚོ། དེའི་དྲུང་དུ་ཁོ་བོས་ཐོབ་པ་ལགས་
ཅེས་པ་འདི་ཡང་གསེར་ཁང་འོག་གི་སློབ་དཔོན་བཟང་མཆོག་པས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།། །། ༄༅། །ན་མོ་གུ་རུ་ཨ་མི་
ཏཱ་བྷཱ་ཡ། མཚན་ཙམ་ཐོས་པས་འཚོ་བའི་དགྲའི། །མཆེ་བ་རི་མོའི་གནས་འགོད་པ། །བདེ་བ་ཅན་གྱི་སྟོན་པ་ལ། །བཏུད་ནས་ཚེ་དབང་མདོར་བསྡུས་བྲི། །ཚེ་བུམ་ཚེ་རིལ་ཚེ་ཆང་རྣམས་ཕྱག་ལེན་ལྟར་བཤམས། བདག་

[204B] ཡེ་ཤེས་པ་གཞུག་རྒྱས་གདབ། མཆོད་བསྟོད་བཟླས་པ་གཏོར་མ་ཕུལ། ཚེ་རིལ་ནད་བཞི་བརྒྱ་རྩ་བཞིའི་གཉེན་པོར་གྱུར་པའི་སྨན་སྣ་བཞི་བརྒྱ་རྩ་བཞི་
འདུས་པའི་བདག་ཉིད་བསྐྱེད་རིམ་ལ་བརྟེན་ནས་ཚེ་སྤེལ་བའི་དམ་རྫས་དང། ཚེ་ཆང་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པའི་བདུད་རྩི་དང། ཕྱོགས་བཅུའི་སངས་རྒྱས་ཐམས་ཅད་ཀྱི་ཐུགས་ཀ་
ནས་ཡེ་ཤེས་ཀྱི་བདུད་རྩི་བཀུག་པ་དང་ལྷན་ཅིག་པ་འཆི་བ་མེད་པའི་བྱང་ཆུབ་ཀྱི་སེམས་ཀྱི་བདུད་རྩི་རྫོགས་རིམ་ལ་བརྟེན་ནས་ཚེ་སྤེལ་བའི་དམ་རྫས་མཆོག་ཏུ་བསམས་ཏེ། གཟུངས་རིང་ཐུང་ཅི་རིགས་བརྒྱ་རྩ་
བཟླས་ནས་བསྒྲུབ། སློབ་མ་ཁྲུས་བྱས། མདུན་དུ་འདུག་མཎྜལ་ཕུལ་ལ། ཆོས་འདིའི་ཆེ་བ་དང་བརྒྱུད་པའི་ལོ་རྒྱུས་རྒྱས་བསྡུས་ཅི་རིགས་བརྗོད། ཀུན་མཁྱེན་ཡེ་ཤེས་ཕུང་པོ་ཅན། ཞེས་སོགས་ཀྱིས་གསོལ་བ་ལན་
གསུམ་གདབ། དལ་འབྱོར་དོན་ཆེ་རྙེད་དཀའ་འཆི་བ་མི་རྟག་པ། ངན་སོང་གསུམ་གྱི་སྡུག་བསྔལ། ལས་རྒྱུ་འབྲས། འཁོར་བ་སྤྱིའི་སྡུག་བསྔལ། བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་ཚུལ་སོགས་རྒྱས་བསྡུས་
ཅི་རིགས་པ་བརྗོད། དོན་སྙིང་པོར་དྲིལ་ན། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཚེ་དབང་ཞུ་སྙམ་པའི་འདུན་པ་དང། དེའི་ངང་ནས་

[205A]༄༅། །འདུག་གནས་འདི་ཉིད་ཀྱང་ཐ་མལ་པའི་རྣམ་པ་ཅན་མ་ཡིན་པ་བདེ་བ་ཅན་ལྟ་བུའི་རིན་པོ་ཆེ་སྣ་ཚོགས་ལས་གྲུབ་པའི་རང་བཞིན་ཅན་གྱི་དབུས་སུ་ཚེ་བུམ་འདི་ཉིད་ཀྱང་ཕྱི་བུམ་པ་ལ་ནང་
གཞལ་ཡས་ཁང་གྲུ་བཞི་སྒོ་བཞི་པ། ཕྱི་བལྟས་ནང་གསལ་བ། ནང་བལྟས་ཕྱི་གསལ་བ། རྡོ་རྗེའི་ར་བ་མེ་རི་དང་བཅས་པའི་དབུས་སུ་རྨ་བྱས་བཏེག་པའི་ཁྲིའི་སྟེང་དུ། པདྨ་དང་ཟླ་བའི་གདན་ལ་བཅོམ་
ལྡན་འདས་ཚེ་དཔག་མེད་སྐུ་མདོག་དམར་པོ་དགྱེས་པའི་འཛུམ་དང་ལྡན་པ། ཞལ་གཅིག་ཕྱག་གཉིས་ཏིང་ངེ་འཛིན་གྱི་ཕྱག་རྒྱའི་སྟེང་ན་ཚེའི་བདུད་རྩིས་གང་བའི་བུམ་པ་བསྣམས་པ། དབུ་སྐྲ་རལ་པའི་ཐོར་
ཙུགས་ཅན། དབུ་རྒྱན་ལ་སོགས་པའི་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དར་ལའི་སྟོད་གཡོགས་དང་སྨད་གཡོགས་གསོལ་བ། མཚན་བཟང་པོ་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུས་
བརྒྱན་པ། ལོངས་སྤྱོད་རྫོགས་པའི་སྐུ་ཅན། འོད་ཀྱི་དཀྱིལ་འཁོར་རབ་ཏུ་འབར་བའི་དབུས་ན་བཞུགས་པ། དེའི་སྟེང་གི་ནམ་མཁའི་མཐོངས་སུ་ཆོས་སྐུ་སྣང་བ་མཐའ་ཡས་ནས་རྩ་བའི་བླ་མའི་བར་གྱི་ཚེ་དབང་
བརྒྱུད་པའི་བླ་མ་རྣམས་མཐོ་བརྩེགས་སུ་བཞུགས་པར་གསལ་ཐོབ་ལ། དེ་རྣམས་ཀྱི་མདུན་དུ་དཀོན་མཆོག་གསུམ་ལ་སྐྱབས་སུ་སོང་ནས་སྡིག་པ་བཤགས་ཤིང། དགེ་བ་ལ་ཡི་རང་བའི་སྒོ་ནས་སེམས་

[205B] དེའི་ཕྱིར་དུ་བྱང་ཆུབ་སེམས་དཔའི་སྡོམ་པ་བཟུང་ལ་སངས་རྒྱས་མ་ཐོབ་ཀྱི་བར་དུ་བསྲུང་སྙམ་པའི་སྒོ་ནས་འདིའི་རྗེས་ཟློས་མཛོད། དཀོན་མཆོག་
གསུམ་ལ་བདག་སྐྱབས་མཆི། ཞེས་སོགས་ལན་གསུམ་བརྗོད། དེ་ནས་བཛྲ་ཨ་མྲྀ་ཏས་སློབ་མའི་བགེགས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་སློབ་མ་ཆོ་ག་གསུམ་གྱིས་ཚེ་དཔག་མེད་དུ་བསྐྱེད། སྒོ་
གསུམ་བྱིན་གྱིས་བརླབས། མདུན་བསྐྱེད་ཀྱི་ཚེ་དཔག་མེད་ཀྱི་ཕྱག་གི་བུམ་པ་ལས་འོད་ཟེར་དམར་པོ་རྩེ་མོ་ལྕགས་ཀྱུ་ལྟ་བུ་ཁམས་གསུམ་ཁྱབ་པར་འཕྲོས་པས། ཁྱེད་རང་རྣམས་ལ་གནོད་ཅིང་འཚེ་བར་བྱེད་པའི་
འཆི་བདག་སོགས་གནོད་བྱེད་གདོན་བགེགས་འབྱུང་པོ་རྣམས་ལ་ཕོག་པས། དེ་དག་གི་ལག་ནས་སློབ་མ་རྣམས་ཀྱི་ཚེ་དང་བསོད་ནམས་དབང་ཐང་ལ་སོགས་པ་བརྐུས་ཕྲོགས་ཁྱེར་ནས་ཡོད་པ་ཐམས་ཅད་
བཀུག་སྟེ་ཚེ་དཔག་མེད་ཀྱི་སྐུའི་ཆ་དང་ཕྱག་གི་བུམ་པར་ཐིམ། ཐིམ་པ་ལས་ཀྱང་འཆི་མེད་ཚེའི་བདུད་རྩིའི་རྒྱུན་བབས། ཁྱེད་རང་རྣམས་ཀྱི་སྤྱི་བོ་ཚངས་པའི་བུ་ག་ནས་ཞུགས། ལུས་ཀྱི་ནང་ཐམས་ཅད་ཁྲིག་མེར་
གྱིས་གང་བས། ཚེ་ཡར་བ་ཉམས་པ་གྲུམ་པ་འཐོར་བ་རྣམས་སོར་ཆུད། འཆི་བ་མེད་པ་ཚེའི་དངོས་གྲུབ་ཐོབ། འཆི་བ་མེད་པ་ཚེའི་རིག་འཛིན་ཐོབ་སྙམ་པའི་མོས་པ་མཛོད། ཅེས་བརྡ་སྤྲད་ཅིང། སློབ་དཔོན་གྱིས་ཀྱང་དེ་ལྟར་
[206A]༄༅། །བསྒོམས་ནས་ཨ་མ་ར་ཎི་བརྗོད་ཅིང་དྲིལ་བུ་གསིལ། སྤྲོ་ན་སྐལ་ལྡན་རིགས་ཀྱི་བུ་འདི་རྣམས་ཀྱི་ཚེ་མི་གཞིག་པའི་རྡོ་རྗེར་གྱུར་ཅིག་མི་ནུབ་པའི་རྒྱལ་མཚན་དུ་གྱུར་ཅིག་མི་འགྱུར་བའི་གཡུང་
དྲུང་དུ་གྱུར་ཅིག་ཅེས་ཤིས་པ་ཅི་རིགས་བརྗོད་ཅིང་མེ་ཏོག་གཏོར། འདི་ནི་ཚེ་དང་བསོད་ནམས་ཡར་བ་འགུགས་པ་ཞེས་བྱའོ། །སླར་ཡང་ཚེ་དཔག་མེད་ཀྱི་ཕྱག་གི་བུམ་པ་ལས་འོད་ཟེར་ལྕགས་ཀྱུ་ལྟ་བུ་འཕྲོས་
པས༑ འབྱུང་བ་ནམ་མཁའ་དང། རླུང་དང། མེ་དང། ཆུ་དང། ས་སྟེ་འབྱུང་བ་ལྷའི་རིགས་དང་རིགས་ཅན་ཐམས་ཅད་ཀྱི་བཅུད་དང་བཀྲག་མདངས་རྣམས་དང། ཁམས་གསུམ་གྱི་སེམས་ཅན་གྱི་མདོག་དང་སྟོབས་
དང་ཚེ་དང་བསོད་ནམས་ཐམས་ཅད་དང། དུས་དང་དུས་མ་ཡིན་པའི་འཆི་བདག་འཇོམས་པར་བྱེད་པའི་སྔགས་དང་ཏིང་ངེ་འཛིན་དང། སྨན་ལ་སོགས་པ་དང། འཆི་མེད་རིག་འཛིན་བརྙེས་པ་རྣམས་ཀྱི་འཆི་མེད་
ཚེའི་ཡེ་ཤེས་དང། གྲུབ་པ་ཐོབ་པ་རྣམས་ཀྱི་ཉམས་རྟོགས་དང། པཎྜི་ཏ་ལ་སོགས་པ་རྣམས་ཀྱི་ཤེས་རབ་དང། བཀྲ་ཤིས་ཀྱི་རྟགས་བརྒྱད་དང། རྒྱལ་སྲིད་རིན་པོ་ཆེ་སྣ་བདུན་དང། ཉི་མ་དང་ཟླ་བ་དང་གཟའ་དང་
རྒྱུ་སྐར་ལ་སོགས་པའི་གཟི་བརྗིད་དང། སྨན་དང་འབྲས་བུ་དང་རྩི་བཅུད་དང་ལོ་ཏོག་ལ་སོགས་པའི་ནུས་པ་དང་རོ་བཅུད་ཡོན་ཏན་ཐམས་ཅད་འཆི་མེད་ཚེའི་བདུད་རྩི་སྐུ་ལྔ་པའི་སྣམ་པར་བཀུག་མདུན་བསྐྱེད་ཀྱི་་

[206B] རྒྱས་པར་བྱེད་ན་འབྱུང་བ་བཞི་རེ་རེ་ནས་བྲལ་ཏེ་བྱའོ། །སླར་ཡང་བཅོམ་ལྡན་འདས་ཀྱི་ཕྱག་གི་བུམ་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་
འཕྲོས་པས། བདེ་བ་ཅན་ནས་མགོན་པོ་ཚེ་དཔག་མེད་ཚེ་དབང་བརྒྱུད་པའི་བླ་མ་དང་བཅས་པ་དང། སངས་རྒྱས་བྱང་སེམས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་རྣམས། འཆི་མེད་ཚེའི་བདུད་རྩི་དཀར་དམར་
མཐིང་གསུམ་གྱི་རྣམ་པར་སྤྱན་དྲངས། མདུན་བསྐྱེད་ཀྱི་ཚེ་དཔག་མེད་ཀྱི་སྤྱི་བོ་མགྲིན་པ་ཐུགས་ཀ་གསུམ་དུ་ཐིམ། ཐིམ་པ་ལས་ཀྱང་འཆི་མེད་ཚེའི་བདུད་རྩི་དཀར་དམར་མཐིང་གསུམ་གྱི་རྒྱུན་བབས། སློབ་མ་རྣམས་
ཀྱི་སྤྱི་བོ་མགྲིན་པ་སྙིང་ག་གསུམ་དུ་ཐིམ། ལུས་ཀྱི་ནང་ཐམས་ཅད་ཁྲིག་མེར་གྱིས་གང། ཚེ་ཐོག་མ་མེད་པ་ནས་གཞན་གྱི་སྲོག་བཅད་པ་སོགས་སྒོ་གསུམ་གྱི་སྡིག་སྒྲིབ་ཉམས་ཆགས་ཐམས་ཅད་སྦྱངས། སྒོ་
གསུམ་རྡོ་རྗེ་གསུམ་གྱི་བདག་ཉིད་དུ་གྱུར་པའི་སྒོ་ནས་འཆི་བ་མེད་པ་ཚེའི་དངོས་གྲུབ་། འཆི་བ་མེད་པ་ཚེའི་རིག་འཛིན་། འདི་ནི་དམ་ཚིག་དང་སྡོམ་པ་ཉམས་པ་གསོ་བ་དང། སྐུ་གསུང་ཐུགས་ཀྱི་རྗེས་གནང་གི་
སྒོ་ནས་ཚེ་བསྲིང་བར་བྱེད་པའོ། །དེ་ནས་ཚེ་བསྟིམ་པ་ལ། བརྒྱ་རྩ་སོགས་བྱེད་དགོས་བྱུང་ཚེ། མདུན་བསྐྱེད་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཚེ་དབང་རེ་རེའི་མཇུག་ཏུ་བསྟིམ་པ་ཡིན་ཅིང། ལན་རེ་

[207A]༄༅། །ཙམ་ལ་བླ་མའི་ཐུགས་ཀའི་ཧཱུཾ་གི་འོད་ཟེར་གྱིས་མདུན་བསྐྱེད་ཀྱི་ཚེ་དཔག་མེད་སློབ་མའི་སྤྱི་བོར་སྤྱན་དྲངས། དེ་ལ་ཚེ་ཁྲིད་བརྒྱུད་པའི་གསོལ་འདེབས་སམ་བྱིན་གྱིས་རློབས་ཤིག་ཅེས་བཀའ་
བསྒོ་བྱས་པས། ཚེ་དབང་བརྒྱུད་པའི་བླ་མ་རྣམས་ཚེ་དཔག་མེད་ལ་ཐིམ། དེ་ཉིད་ཀྱི་སྐུའི་ཆ་དང་ཚེའི་བུམ་པ་ལས་ཚེའི་བདུད་རྩིའི་རྒྱུན་བབས། སློབ་མ་རྣམས་ཀྱི་སྤྱི་བོ་ཚངས་པའི་བུ་ག་ནས་ཞུགས། ལུས་ཀྱི་ནང་ཐམས་
ཅད་མེར་གྱིས་གང་བས། ཚེ་ཐུང་འགྱུར་གྱི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པས་དབང་པོའི་སྒོ་ཐམས་ཅད་ནས་ནག་ལྡུར་གྱིས་སོང། ལུས་ཤེལ་གོང་གཡའ་དག་པ་ལྟར་གྱུར། མཐར་སྤྱི་བོའི་ཚེ་
དཔག་མེད་དེ་ཉིད་ཚེའི་བདུད་རྩིའི་རྣམ་པར་ཞུ་སྟེ་སྤྱི་བོ་ནས་ཐིམ་པས་ལུས་ཀྱི་ཟུངས་དང་སེམས་ཀྱི་རྟེན་དུ་གྱུར། ཁྱེད་རང་རྣམས་ཀྱི་ལུས་ངག་ཡིད་གསུམ་དང། མགོན་པོ་ཚེ་དཔག་མེད་ཀྱི་སྐུ་གསུང་ཐུགས་དབྱེར་མི་
ཕྱེད་པར་གྱུར་ཏེ། འཆི་མེད་ཚེའི་རིག་པ་འཛིན་པའི་དངོས་གྲུབ་ཐོབ་པའི་མོས་པ་མཛོད། ཅེས་བརྡའ་སྤྲད་ལ་ཚེ་བུམ་མགོ་ཐོག་ཏུ་བཞག་གྲུབ་རྒྱལ་ལུགས་ཀྱི་བརྒྱུད་པ་རྒྱས་པའམ། ཉེ་བརྒྱུད་བྱེད་ན་ཐུན་མོང་མ་ཡིན་པའི་
ཚེ་ཁྲིད་བརྒྱུད་པ་ལྟར། ཆོས་སྐུ་སྣང་བ་མཐའ་ཡས། རྗེ་བཙུན་འཇམ་པའི་དབྱངས། ཆོས་ཀྱི་རྒྱལ་པོ་ཙོང་ཁ་པ། རྟོགས་ལྡན་འཇམ་དཔལ་རྒྱ་མཚོ། པཎ་ཆེན་ཆོས་ཀྱི་རྒྱལ་མཚན། རྗེ་བཙུན་ཆོས་ཀྱི་རྡོ་རྗེ། རྒྱལ་བ་

[207B] རྩ་བའི་བླ་མ་མཁས་གྲུབ་སངས་རྒྱས་ཡེ་ཤེས་ཀྱི་བར་གྱི་མཚན་ནས་སྨོས་པའི་བཀའ་བསྒོ་བྱས་ཏེ། ཨོཾ་སུ་པྲ་ཏིཥྛས་བརྟན་པར་བྱ། ཚེ་རིལ་དང། ཚེ་ཆང་སྦྱིན། སླར་ཡང་ཚེ་སྤེལ་བའི་ཕྱིར་ཤིས་པ་
བརྗོད། མེ་ཏོག་གི་ཆར་དབབ་པར་བྱའོ། །སྨྲས་པ། ལུས་ཅན་རྣམས་ལ་རང་སྲོག་ལས། །གཅེས་པའི་དངོས་པོ་གཞན་ཡོད་མིན། །དེ་ཕྱིར་དེ་ཉིད་དཀར་ཕྱོགས་ཀྱི། །ཟླ་ལྟར་སྒྲུབ་བྱེད་འདི་ན་ཀོ་དེ་ལས་འོངས་པའི་
རྣམ་དཀར་ནི། །བསིལ་འོད་ཀྱིས་བྱེ་ཀུ་མུ་ད། །འབར་བའི་མདངས་འདྲས་ཡིད་ཅན་ཀུན། །འཆི་བདག་གཡུལ་ལས་རྒྱལ་གྱུར་ཅིག་ཅེས་པ་འདི་ནི་གཞན་དོན་ལ་མངོན་པར་གཞོལ་བའི་དམ་པའི་གདུང་རིགས་དང་སྐུའི་
སྐྱེ་བ་ཉེ་བར་བཟུང་བ་གཞོན་ནུར་གྱུར་པ་རྣམས་དང། དགེ་བའི་བཤེས་གཉེན་གསར་བུ་བ་འགའ་ཞིག་ལ་ཡང་ཕན་པར་བསམས་ཏེ། དགེ་སློང་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་གྱིས་མྱང་སྟོད་རིག་པའི་
འབྱུང་གནས་ཀྱི་སའི་ཆར་བཀོད་པའི་ཡི་གེ་པ་ནི་དགེ་ཚུལ་བློ་བཟང་ཕུན་ཚོགས་སོ།། །།༄༅། །ཨོཾ་སྭ་སྟི། བླ་མ་མཆོག་དང་ཚེ་དཔག་མེད། །དབྱེར་མེད་ཞབས་ལ་གུས་བཏུད་ནས། །ཚེ་དབང་
བསྐུར་ཚུལ་མདོར་བསྡུས་པ། །འཆི་བདག་འཇོམས་པའི་དཔའ་བོ་བྲི། །འདིར་ཚེ་དབང་མདོར་བསྡུས་བྱེད་པར་འདོད་པས། ཚེ་བུམ། ཚེ་ཆང། ཚེ་རིལ། མཆོད་གཏོར་རྣམས་ལག་ལེན་བཞིན་བཤམས། བདག་མདུན་

[208A]༄༅། །ཚེ་ཆང་ཚེ་རིལ་རྣམས་ལེགས་པར་བསྒྲུབས། སློབ་མ་ཁྲུས་བྱས། མཎྜལ་ཕུལ། གསོལ་བ་བཏབ། བྱང་སྡོམ་བཟུང། སློབ་མ་བསངས་སྦྱངས། ཚེ་དཔག་མེད་དུ་བསྐྱེད། དེ་ནས་དངོས་
གཞི་ནི། རང་ཚེ་དཔག་མེད་དུ་གསལ་བའི་ཐུགས་ཀ་ལས་འོད་ཟེར་འཕྲོས། ཚེ་བུམ་ཚེ་དཔག་མེད་དུ་གསལ་བའི་ཐུགས་ཀར་ཕོག་པས། བཅོམ་ལྡན་འདས་ཀྱི་ཕྱག་གི་ཚེའི་བུམ་པ་ལས། འོད་ཟེར་དམར་པོ་
ལྕགས་ཀྱུ་ལྟ་བུ་འཕྲོས། རང་དང་གཞན་ལ་གནོད་ཅིང་འཚེ་བར་བྱེད་པའི་གདོན་བགེགས་འབྱུང་པོ་འཆི་བདག་གཤིན་རྗེ་སོགས་ལ་ཕོག་པས། དེ་དག་གི་ལག་ནས་རང་གཞན་གྱི་ཚེ་དང་བསོད་ནམས། དབང་
ཐང་སོགས་བརྐུས་པ། ཕྲོགས་པ། ཁྱེར་བ་ཐམས་ཅད་འཆི་མེད་ཚེའི་བདུད་རྩི་དམར་པོའི་རྣམ་པར་བཀུག་སྟེ། མདུན་བསྐྱེད་ཀྱི་ཚེ་དཔག་མེད་ཀྱི་སྐུའི་ཆ་དང། ཕྱག་གི་བུམ་པར་ཐིམ། ཐིམ་པ་ལས་ཀྱང་བདུད་
རྩིའི་རྒྱུན་བབས། སློབ་མ་རྣམས་ཀྱི་སྤྱི་བོ་ནས་ཞུགས། ལུས་ཀྱི་ནང་ཐམས་ཅད་མེར་གྱིས་གང་བས། ཚེ་ཡར་བ། ཉམས་པ། འཐོར་བ་རྣམས་སོར་ཆུད། འཆི་བ་མེད་པ་ཚེའི་དངོས་གྲུབ་ཐོབ་པར་གྱུར། དེ་ལྟར་ཐོབ་
སྙམ་པའི་མོས་པ་མཛོད། ཅེས་ཨ་མ་མ་ཎི་བརྗོད། དྲིལ་བུ་གསིལ། དེ་ནི་ཚེ་ཡར་བ་འགུགས་པའོ། །དེ་ནས་ཚེ་དང་བསོད་ནམས་སྟོབས་ཉམས་པ་གསོ་བ་ནི། སླར་ཡང་མགོན་པོ་ཚེ་དཔག་མེད་ཀྱི་སྐུའི་ཆ་དང་

[208B] ནམ་མཁའ། རླུང༑ མེ༑ ཆུ༑ ས་སྟེ་འབྱུང་བ་ལྔ་དང། དེའི་རིགས་ཅན་རྣམས་ཀྱི་ནུས་པ་དང། ཡོན་ཏན་རྣམས་དང། རིགས་དྲུག་སེམས་ཅན་ཐམས་ཅད་ཀྱི་ཚེ་དང་
བསོད་ནམས་ཐམས་ཅད་དང། འཆི་བདག་འཇོམས་པའི་གསང་སྔགས་རིག་སྔགས། གཟུངས་སྔགས། ཕྱག་རྒྱ། ཏིང་ངེ་འཛིན་ལ་སོགས་པའི་ནུས་པ་དང། སྨན་དང། རྩི་བཅུད་འབྲས་བུ་ལ་སོགས་པའི་ཡོན་ཏན་
དང༑ ནུས་པ་ཐམས་ཅད་ཚེའི་བདུད་རྩིའི་རྣམ་པར་སྤྱན་དྲངས། བཅོམ་ལྡན་འདས་ཀྱི་ཕྱག་གི་བུམ་པར་ཐིམ། ཞེས་པ་ནས། གང་བས་ཚེ་དང་བསོད་ནམས། སྟོབས་ཉམས་པ་རྣམས་གསོས། འཆི་བ་མེད་པ་ཚེའི་དངོས་
གྲུབ་ཐོབ་པར་གྱུར་སོགས་གོང་བཞིན། དེ་ནས། དམ་ཚིག་དང་སྡོམ་པ་ཉམས་པ་གསོས་ནས། ཚེ་སྤེལ་བ་ནི། སླར་ཡང། འཕྲོས། སངས་རྒྱས་བྱང་སེམས་དཔའ་བོ་མཁའ་འགྲོ་ཉན་རང། ཆོས་བསྲུང་ཐམས་ཅད་དང་
ཁྱད་པར་ཚེ་དཔག་མེད། ཚེ་དབང། ཚེ་ཁྲིད་བརྒྱུད་པའི་བླ་མ་དང་བཅས་པ་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད། འཆི་མེད་ཚེའི་བདུད་རྩིའི་རྣམ་པར་སྤྱན་དྲངས། ཅེས་པ་ནས། གང་བས་ལུས་ངག་ཡིད་
གསུམ་ལ་བརྟེན་པའི་ཚེ་ཐུང་འགྱུར་གྱི་སྡིག་སྒྲིབ་དམ་ཚིག་ཉམས་ཆགས་ཐམས་ཅད་དག་འཆི་བ་མེད་པ་ཚེའི་དངོས་གྲུབ་ཐོབ་པར་གྱུར་སོགས་གོང་བཞིན། དེ་ནས། ཚེ་བསྟིམ་པ་ནི། མདུན་བསྐྱེད་ཀྱི་ཚེ་དཔག་མེད་

[209A]༄༅། །ཁྱེད་རང་རྣམས་ཀྱི་སྤྱི་བོར་བྱོན་པ་ལ། ངས་གསོལ་བ་བཏབ་པས། འཆི་མེད་ཚེའི་དངོས་གྲུབ་སྩལ། མཐར་ཚེ་དཔག་མེད་དེ་ཁྱེད་རང་རྣམས་ཀྱི་སྤྱི་བོ་ནས་ཐིམ་པས། འཆི་མེད་ཚེའི་དངོས་གྲུབ་ཐོབ་པའི་
མོས་པ་མཛོད། ཅེས་བརྡའ་སྤྲད། ཚེ་བུམ་མགོ་བོར་བཞག་ལ། བཀའ་བསྒོ་བྱས་བསྟིམ། ཚེ་ཆང་ཚེ་རིལ་སྦྱིན་པ་དང། ཤིས་བརྗོད་བྱའོ། །སྨྲས་པ། ཚིག་བསྡུས་དོན་ཚང་ཚེ་ཡི་དབང། །འཆི་བདག་འཇོམས་
པའི་དཔའ་བོ་འདི། །ཆོས་མཐུན་རྣམ་པར་གཡེང་བ་ཡི། །གོ་ས་ཡངས་པོར་བསྒྲུབ་པའི་ཕྱིར། །བློ་བཟང་མཁས་བཙུན་ཞེས་བྱ་བའི། །དམ་པས་ནན་གྱིས་བསྐུལ་བའི་ངོར། །ཕྱོགས་བྲལ་མྱུལ་བའི་བྱ་བྲལ་བ། །བློ་
བཟང་ཆོས་ཀྱི་རྒྱལ་མཚན་གྱིས། །མཆོང་རྒྱས་རི་བོ་སྡེ་ཆེན་གྱི། །ཆོས་གྲྭ་ཆེན་པོར་བཀོད་པའོ།། །།༄༅། །ན་མོ་གུ་རུ་བྷྱ་འདིར་ལོ་མ་གྱོན་མའི་རྗེས་གནང་བྱེད་པར་འདོད་པས་
ཕྱག་ལེན་བཞིན་མཆོད་གཏོར་བདག་མདུན་དང་བཅས་པ་སྔོན་དུ་བཏང། སློབ་མ་ཁྲུས་བྱས། ཀུན་མཁྱེན་ཡེ་ཤེས་ཕུང་པོ་ཅན། ཞེས་སོགས་ཀྱིས་གསོལ་བ་གདབ། སྤྱི་དང་བྱེ་བྲག་གི་ཆོས་བཤད་པ། དཀོན་
མཆོག་གསུམ་ལ་བདག་སྐྱབས་མཆི། ཞེས་སོགས་ཀྱིས་སྡོམ་པ་བཟུང། བགེགས་བསངས། སྟོང་པའི་ངང་ལས་པཾ་ལས་པདྨ་དང། ཨ་ལས་ཟླ་བའི་སྟེང་དུ། སློབ་མ་རྣམས་པཾ་ལས་རྗེ་བཙུན་རི་ཁྲོད་མ་སྐུ་མདོག་

[209B] ལྗང་སེར་དཀར་དང་དམར་བའི་ཞལ་གསུམ་ཕྱག་དྲུག་མ། ཕྱག་གཡས་ཀྱི་དང་པོ་ན་རྡོ་རྗེ། གཉིས་པ་ན་དགྲ་སྟ། གསུམ་པ་ན་མདའ། གཡོན་དང་པོས་སྡིགས་མཛུབ་དང་བཅས་པའི་ཞགས་པ། གཉིས་པ་ན་
ཤིང་ལོ། གསུམ་པ་ན་གཞུ། ཤིང་ལོའི་སྟོད་གཡོགས་དང། སྟག་ཤམ་ཅན། ཞི་མ་ཁྲོ། ཞབས་གཡས་པའི་པུས་མོ་དང། གཡོན་པའི་མཐིལ་གྱིས་ཟླ་གདན་ལ་བཞུགས་པར་བསྐྱེད། དེ་ནས་གཏོར་མ་རྗེ་བཙུན་མར་
གསལ་བའི་སྐུ་ལས་རང་འདྲ་དཔག་མེད་སྤྲོས། སློབ་མའི་ལུས་ལ་ཐིམ་པས་སྐུའི་རྗེས་གནང་ཐོབ་པར་དཔོན་སློབ་གཉིས་ཀས་བསམས། སྔགས་བརྗོད་རོལ་མོའི་སྒྲ་བྱ། རྗེ་བཙུན་མའི་གསུང་གི་བྱིན་རླབས་ཐམས་ཅད་ལྷ་
མོའི་གཟུངས་ཀྱི་རྣམ་པར་སློབ་མའི་མགྲིན་པར་ཐིམ་པར་བསམས། རྗེས་ཟློས་ལན་གསུམ་བྱ། ཡང་རྗེ་བཙུན་མའི་ཐུགས་ཀྱི་བྱིན་རླབས་ཕྱག་མཚན་གྱི་རྣམ་པར་སྤྱན་དྲངས། སློབ་མ་ལ་ཐིམ། ཐུགས་ཀྱི་བྱིན་རླབས་ཐོབ་
ནད་རིམས་སོགས་ལས་རྣམ་པར་རྒྱལ་བའི་དངོས་གྲུབ་ཐོབ་པར་བསམས་ལ་གཟུངས་བརྗོད་རོལ་མོ་བྱ། མཐར་གཏོར་མ་ལྷ་མོར་གསལ་བ་སློབ་མའི་སྤྱི་བོར་བཞག་བཀའ་བསྒོ་བྱ། མཇུག་ཆོག་སྤྱི་འགྲོ་ལྟར་བྱ་
སྨྲས་པ། གངས་རིའི་མགོན་པོ་སྤྱན་རས་གཟིགས། །ངུར་སྨྲིག་གར་གྱིས་རྣམ་རོལ་མཛད། །དཔལ་ལྡན་གནས་རྙིང་མཁན་ཆེན་གྱིས། །བསྐུལ་འཕྲལ་ཆོས་ཀྱི་རྒྱལ་མཚན་གྱིས། །སྐད་ཅིག་ཙམ་ལ་བྲིས་ནས་ཕུལ། །
[210A]༄༅། །སྨན་བླ་དྲིལ་བསྒྲུབ་རིགས་བསྡུས་དབང་ཀུན་འདུས་པའི་སྒྲོན་མེ་བསྐུར་བར་འདོད་པས། ཕྱི་ནང་གསང་བའི་མཆོད་རྫས་བཤམས། སྐུ་རྟེན་དགྲམ། འབྲུ་སྣ། སྤོས་སྣ། དཀར་གསུམ། མངར་
གསུམ། སྨན་སྣ་ཚོགས་ལས་བྱས་པའི་གཏོར་མ་རིན་པོ་ཆེ་འབར་བའི་གཟུགས་ཀྱི་ཐུར་མེ་རིས་སྤྲས་པའི་སྐུ་ལོགས་ལ་ཨ་རུ་ར་གསེར་མདོག་གི་གཟུགས་དང། འཁོར་གྱི་པདྨ་འདབ་བཞི་ཚེ་རིལ་དང་བཅས་
པས་བསྐོར། དེ་ལ་ཤ་མར་གྱི་རྒྱན་བཀོད་ཕུན་སུམ་ཚོགས་པས་སྤྲས། སྐུ་རྟེན་ཙ་ཀ་ལི་བཙུགས། དར་སྣའི་གུར་ཕུག་དཀྱིལ་འཁོར་གྱི་དབུས་སུ་བཞག་དྲང་སྲོང་དང་སྨན་གྱི་ལྷ་མོའི་དཀར་གཏོར་སྨན་སྣས་
བྲན་པ་ཞིག་དང། བཀའ་བསྲུང་གི་གཏོར་མ་དམར་གཏོར་ཤ་ཁྲག་གིས་བརྒྱན་པ་ཞིག་བཤམས། དེ་ནས་སློབ་དཔོན་གྱིས་ལས་གཞུང་བསྲངས། བཟླས་པ་བྱ། བདག་འཇུག་བླངས། སློབ་མ་རྣམས་ཁྲུས་
བྱས༑ མེ་ཏོག་དང་བཅས་པའི་མཎྜལ་ཕུལ། གསོལ་བ་གདབ་པ་ལན་གསུམ་བྱ། སློབ་དཔོན་གྱིས་རྒྱུན་བཤགས་བྱ་རུ་གཞུག་སྐྱབས་འགྲོ་སེམས་བསྐྱེད་སྡོམ་པ་འབོག་ཡེ་ཤེས་དབབ། དེ་ནས་དབང་
བསྐུར་དངོས་གཞི་ནི་སློབ་དཔོན་གྱིས་དམིགས་པ་གསལ་བཏབ་སྟེ། གཏོར་མ་ཕྱི་གཏོར་མ་ལ་ནང་གཞལ་ཡས་ཁང་དུ་བླ་མ་རིགས་བསྡུས་སྨན་རྒྱལ་རྡོ་རྗེ་འཆང་ཡབ་ཡུམ་འོད་ཟེར་གྱི་ཕུང་པོ་རབ་ཏུ་འབར་

[210B] དེ་རྣམས་ཀྱི་སྤྱི་བོ་ནས་ཨོཾ་དཀར་པོ་འོད་དང་བཅས་པ་བྱུང། སློབ་མའི་སྤྱི་བོར་ཐིམ། ལུས་ཀྱི་སྒྲིབ་པ་དག་སྐུའི་བྱིན་རླབས་ཞུགས། བུམ་པའི་
དབང་ཐོབ། སྣོད་བཅུད་གཞལ་ཡས་ཁང་དང་ལྷར་ངོ་སྤྲད། སྐུ་བསྐྱེད་རིམ་བསྒོམ་པ་ལ་དབང། སྤྲུལ་པའི་སྐུ་མངོན་དུ་བྱས་སོ། །མགྲིན་པ་ནས་ཨཱ༑ དམར་པོ་འོད་དང་བཅས་པ་བྱུང། སློབ་མའི་མགྲིན་པར་ཐིམ། ངག་གི་
སྒྲིབ་པ་དག་གསུང་གི་བྱིན་རླབས་ཞུགས། གསང་དབང་ཐོབ། སྒྲ་གྲག་ཚད་ཡི་དམ་ལྷའི་གསུང་དུ་ངོ་སྤྲད། ངག་བཟླས་པ་བྱེད་པ་ལ་དབང། ལོངས་སྤྱོད་རྫོགས་པའི་སྐུ་མངོན་དུ་བྱས་སོ། །ཐུགས་ཀ་ནས་ཧཱུཾ་མཐིང་ག་འོད་
དང་བཅས་པ་བྱུང། སློབ་མའི་སྙིང་གར་ཐིམ། ཡིད་ཀྱི་སྒྲིབ་པ་དག་ཐུགས་ཀྱི་བྱིན་རླབས་ཞུགས། ཤེས་རབ་ཡེ་ཤེས་ཀྱི་དབང་ཐོབ། དྲན་རྟོག་ཐམས་ཅད་ཡེ་ཤེས་ཀྱི་རོལ་པར་ངོ་སྤྲད། ལམ་ཕོ་ཉས་བགྲོད་པ་ལ་དབང་
ཆོས་ཀྱི་སྐུ་མངོན་དུ་བྱས་སོ། །གཙོ་འཁོར་གྱི་སྐུ་གསུང་ཐུགས་ལས་ཧྲཱི་ཡིག་དང་འོད་དཀར་དམར་མཐིང་གསུམ་འཕྲོས། སློབ་མའི་ལུས་ངག་ཡིད་གསུམ་ལ་དུས་གཅིག་ཏུ་ཐིམ། ལུས་ངག་ཡིད་གསུམ་གྱི་སྒྲིབ་པ་དག་སྐུ་གསུང་
ཐུགས་ཡོན་ཏན་འཕྲིན་ལས་ཀྱི་བྱིན་རླབས་ཞུགས། ཚིག་དབང་རིན་པོ་ཆེ་ཐོབ། སྣང་སྲིད་བདེ་བ་ཆེན་པོ་ཆོས་སྐུར་ངོ་སྤྲད། ལམ་ཕྱག་རྒྱ་ཆེན་པོ་བསྒོམ་པ་ལ་དབང་བར་བྱས། ངོ་བོ་ཉིད་ཀྱི་སྐུ་མངོན་དུ་བྱས་པར་བསམས་
[211A]༄༅། །ལ༑ སློབ་མའི་གནས་གསུམ་དུ་གཏོར་མ་རེག་ཅིང། རོལ་མོ་དང་བཅས་པས་བསྐུར་ཚིག་ནི། ཧཱུཾ༑ གཉིས་མེད་ཆོས་དབྱིངས་དག་པའི་ཀློང་ཡངས་ནས། །རིགས་བསྡུས་རྒྱལ་བའི་དཀྱིལ་འཁོར་
མ་ལུས་ཀུན། །སྔོན་གྱི་དམ་བཅས་ཐུགས་དམ་བདག་བསྐུལ་ན། །མཁྱེན་བརྩེ་ནུས་པས་བདག་ལ་བྱིན་གྱིས་རློབས། །ཕྱི་ནི་དམ་རྫས་གཏོར་མ་རྒྱན་དང་ལྡན། །རོ་བཅུད་ཕུན་ཚོགས་ཤ་ལྔ་བདུད་རྩི་ལྔ། །ནང་ནི་ཡེ་
ཤེས་ལྷ་ཡི་གཞལ་ཡས་ཁང། །བླ་མ་ཡི་དམ་མཁའ་འགྲོ་སྤྲིན་ལྟར་གཏིབས། །སྐལ་ལྡན་བུ་ལ་དབང་མཆོག་བསྐུར་དུ་གསོལ། །ལུས་ངག་ཡིད་ཀྱི་སྒྲིབ་པ་མ་ལུས་དག་སྐུ་གསུང་ཐུགས་ཀྱི་བྱིན་རླབས་ཞུགས་
ནས་ཀྱང། །ཡེ་ཤེས་ལྔ་ཡི་དབང་མཆོག་ཐོབ་པར་ཤོག་ཨོཾ་ཨཱ་ཧཱུཾ་གུ་རུ་དེ་ཝ་ཌཱ་ཀི་ནཱི། ཀཱ་ཡ་ཨ་བཧི་ཥིཉྩ་ཨོཾ། ཝཱ་ཀ་ཨ་བཧི་ཥིཉྩ་ཨཱ་ཙིཏྟ་ཨ་བཧི་ཥིཉྩ་ཧཱུཾ། སརྦ་ཨ་བཧི་ཥཉྩི་ཧྲཱི་ཞེས་བརྗོད། དེ་ནས་དྲང་
སྲོང་གི་གཏོར་མ་བྱིན་གྱིས་བརླབས། དྲང་སྲོང་རྣམས་ལ་བསྔོ་ཞིང་དངོས་གྲུབ་བླང། སློབ་མའི་སྤྱི་བོར་བཞག་ལ། ཕྱོགས་བཅུའི་ལྷ་དང་དྲང་སྲོང་མངོན་ཤེས་དང་ལྡན་པ་རྣམས་དང། སྨན་གྱི་ལྷ་མོ་ཐམས་
ཅད་ཆར་བབས་པ་བཞིན་ཐིམ་པར་བསམས་ལ། བསྐུར་ཚིག་ནི། ཧཱུཾ༑ རྒྱལ་བ་ཀུན་འདུས་སྨན་རྒྱལ་བཀའ་ཡི་འཁོར། །ལྷ་དང་དྲང་སྲོང་ཕྱི་ནང་སྡེ་བཞི་པོ། །སྔོན་གྱི་ཞལ་བཞེས་ཐུགས་དམ་དྲན་མཛོད་ལ། །སྐལ་

[211B] །ཅེར་མཐོང་མངོན་ཤེས་ནད་ངོས་ཟིན་པ་དང། །སྣང་སྲིད་སྨན་གྱི་རོལ་པར་འཆར་འགྱུར་ཞིང། །མཐོང་ཐོས་དྲན་རེག་ནད་པའི་ཚོགས་རྣམས་ཀུན། །མ་ལུས་བདེ་ལ་འགོད་པའི་
དབང་ཐོབ་ཤོག་སརྦ་ཨ་མྲྀ་ཏ་ཨ་བཧི་ཥིཉྩ་ཨོཾ་ཨཱ་ཧཱུཾ། ཞེས་བརྗོད། དེ་ནས་བཀའ་བསྲུང་གི་གཏོར་མ་རྣམས་དགྲ་བགེགས་ཀྱི་ཤ་ཁྲག་ངོ་བོ་ཡེ་ཤེས་ཀྱི་བདུད་རྩིར་བྱིན་གྱིས་བརླབས་ལ། རང་རང་ལ་བསྔོ་ཞིང་
ཆོས་སྐྱོང་གི་བསྟོད་པ་གང་འོས་བྱས་ལ། སློབ་མ་མཐུ་སྟོབས་བདག་པོར་བསམས་པའི་བྲན་དུ་སྤྲད་པར་བསམས་ལ་གཏོར་མ་མགོ་འམ་ལག་ཏུ་བཞག་ཆོས་སྐྱོང་གི་སྲོག་རྩ་ཐམས་ཅད་ལ་དབང་བསྐུར་བར་བསྒོམ་
དུ་བཅུག་ལ་བསྐུར་ཚིག་ནི། ཧཱུཾ་རྒྱལ་བ་ཀུན་འདུས་བླ་མའི་བཀའ་བསྲུང་ཞིང། །དམ་ལས་མི་འདའ་སྨན་གྱི་བསྟན་པ་སྐྱོང། །གནོད་སྦྱིན་ཆེན་པོ་རྡོ་རྗེ་བདུད་འདུལ་སོགས། །དྲེགས་པ་ཕོ་མོ་མིང་སྲིང་འཁོར་དང་
བཅས། །འདིར་གཤེགས་རང་རང་མཐུན་པའི་དམ་རྫས་བཞེས། །ཁྱེད་རྣམས་རྒྱལ་སྲས་འདི་ཡི་བྲན་ཉིད་དུ། །དེ་རིང་རྡོ་རྗེ་འཛིན་པ་བདག་གིས་གཟུང། །ལུས་དང་གྲིབ་མ་བཞིན་འགྲོགས་འཕྲིན་ལས་སྒྲུབས། །མཧཱ་
ཀཱ་ལ་སརྦ་ཙིཏྟ་ས་མ་ཡ་ཨ་བཧི་ཥིཉྩ་ཧཱུཾ། གཏོར་མ་ཆོས་སྐྱོང་ལ་བསྔོ་ཞིང་ལྷ་ཚོགས་ཐམས་ཅད་ལ་མཆོད་བསྟོད་འདོད་གསོལ་བྱ། དཀྱིལ་འཁོར་བསྡུ། དགེ་བ་བསྔོ། རྗེས་མི་མངོན་པར་བྱའོ། །དྲིལ་སྒྲུབ་ཟབ་མོ་གུད་

[212A]༄༅། །དུ་སྦས་པ། ཟིན་བྲིས་བྱས་པའོ།། །།༄༅། །སྭ་སྟི། ཞི་གནས་བསྒོམ་ཚུལ་ནི། རང་གི་སྤྱི་བོར་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་
པའི་སྟེང་གར། སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་ཐུབ་པ་སྐུ་གསེར་བཙོ་མ་ལྟ་བུ། དབུ་གཙུག་ཏོར་དང་ལྡན་པ། ཞལ་
གཅིག་ཕྱག་གཉིས་ཀྱི་གཡས་ས་གནོན་དང། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། ཆོས་གོས་ངུར་སྨྲིག་གི་མདོག་ཅན་གསུམ་སྐུ་ལ་མཛེས་པར་གསོལ་བ། མཚན་དང་
དཔེ་བྱད་ཀྱིས་སྤྲས་པ། དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པར་བསམ། སྔོན་འགྲོའི་རིམ་པ་ནི་སྐྱེས་བུ་ཆུང་
འབྲིང་གི་བསམ་པ་སྦྱོང་བ་དང། ས་བཟང་ཞིང་གྲོགས་བཟང་བའི་ཡིད་མཐུན་གྱི་དབེན་པའི་གནས་སུ། ཚུལ་ཁྲིམས་རྣམ་པར་དག་པ་ལ་གནས་ནས། སྐྱེ་བོ་མང་པོ་དང་འགྲོགས་འདྲིས་ཧ་ཅང་ཆེ་བ་དང། འདོད་པ་
ལ་འདུན་པའི་རྣམ་རྟོག་རགས་པ་རྣམས་སྤངས་ཏེ། འདོད་ཆུང་ཆོག་ཤེས་ལ་གནས་ནས། སྟན་བདེ་བ་ལ་འདུག་སྟེ་ལུས་དྲང་པོར་བསྲངས། རྐང་པ་རྡོ་རྗེའི་སྐྱིལ་ཀྲུང་དང། ལག་པ་གཉིས་མཉམ་གཞག་གི་ཕྱག་

[212B] ཀླུང་ཆམ་ལ་འབེབས་པ་སོགས་ཞི་གནས་བསྒྲུབ་པའི་རྒྱུ་ཚོགས་བསྟན་པ་སྔོན་བུ་བཏང་ནས། དངོས་གཞི་ལ། ཞི་གནས་བསྒྲུབ་པའི་དམིགས་རྟེན་དུ་མ་ཞིག་གསུངས་ཀྱང། གཙོ་བོར་སངས་རྒྱས་རྗེས་སུ་དྲན་
པའི་མཆོག་ཏུ་འགྱུར་བ་དང། སྔགས་ཀྱི་ལྷའི་རྣལ་འབྱོར་བསྒོམ་པའི་སྣོད་རུང་དུ་འགྱུར་བ་སོགས་དགོས་པ་དུ་མ་ཡོད་པས། ལྷའི་སྐུ་ལ་དམིགས་པ་ལེགས་ལ། དེའི་ཚུལ་ནི། སྤྱི་བོའི་བླ་མ་ལྷའི་ཐུགས་ཀ་ནས་འོད་ཟེར་
སྡོམ་གྱི་བ་ཐག་ལྟ་བུ་ནར་གྱིས་བྱུང་བའི་སྣེ་མོར་སྣ་ཚོགས་པདྨ་དང་ཟླ་བའི་གདན་ལ། རྒྱལ་བ་ཤཱཀྱ་ཐུབ་པ་སྐུ་གསེར་བཙོ་མ་ལྟ་བུ། ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པ་རྒྱ་སྲན་གྱི་འབྲུ་ཚད་ཙམ་ཞིག་སྤྲོས་
ནས༑ རང་གི་ལྟེ་བའི་ཐད་ཀྱི་མདུན་གྱི་ནམ་མཁར་བཞུགས་པ་ལ་སེམས་རྩེ་གཅིག་ཏུ་དམིགས་ནས་བསྒོམ་པའམ། ཡང་ན་སྤྱི་བོའི་བླ་མ་ལྷ་ལས་བླ་མ་ལྷ་གཉིས་པ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་
དུ་བྱུང་ནས་རང་ལ་ཐིམ་པས། སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་གར། སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། རང་ཉིད་རྒྱལ་བ་ཤཱཀྱ་ཐུབ་པ་ཞེས་པ་ནས། རྡོ་རྗེའི་
སྐྱིལ་ཀྲུང་གིས་བཞུགས་པ་ནམ་མཁའི་འཇའ་ཚོན་ལྟ་བུ། སྣང་ལ་རང་བཞིན་མེད་པ་ལ་སེམས་རྩེ་གཅིག་ཏུ་དམིགས་ནས་བསྒོམ་པར་བྱའོ། །དེའི་ཚེ་སེར་པོ་བསྒོམ་འདོད་པ་ལ་དམར་པོ་སོགས་འཆར་བ་དང། བཞུགས་པའི་

[213A]༄༅། །རྣམ་པར་བསྒོམ་འདོད་པ་ལ་བཞེངས་པའི་རྣམ་པར་འཆར་བ་དང། གཅིག་བསྒོམ་འདོད་པ་ལ་དུ་མ་འཆར་བ་བྱུང་ན། དེ་དག་གི་རྗེས་སུ་མི་འབྲང་བར་རྩ་བའི་དམིགས་རྟེན་ལ་སེམས་རྩེ་གཅིག་ཏུ་
དམིགས་ནས་བསྒོམ། དང་པོ་ནས་དྭངས་གསལ་འོད་ཀྱི་རང་བཞིན་ཅན་གྱི་གསལ་པོ་རང་མ་བྱུང་ཡང། སྐུའི་དོན་སྤྱི་ཆ་ཕྱེད་ཙམ་གསལ་བ་ལ་སེམས་རྩེ་གཅིག་ཏུ་དམིགས་ནས་བསྒོམ་པར་བྱའོ། །དེ་ཡང་ཐུན་འདི་
ཙམ་གྱི་བར་དུ་བྱིང་རྒོད་གཏན་ནས་མ་བྱུང་བ་ཞིག་བྱེད། གལ་ཏེ་བྱུང་ན་དེ་མ་ཐག་ཏུ་ཤེས་པར་བྱས་ཏེ་སྤོང་སྙམ་པའི་འདུན་པ་དྲག་པོ་བཏང་ནས། སེམས་དམིགས་རྟེན་ལ་རྩེ་གཅིག་ཏུ་གཏད་པ་དེ་ཉིད་བློའི་ཡུལ་དུ་
མ་བརྗེད་པར་དྲན་ཙམ་དྲན་ཙམ་བྱས་ནས། བློ་དེའི་རྒྱུན་སྐྱོང་བ་ན་ལས་དང་པོ་བས་སེམས་གནས་བསྒྲུབ་པའི་ཐབས་དམ་པའོ། །མདོར་ན་ཏིང་ངེ་འཛིན་རྣམ་པར་དག་པ་ཞིག་བསྒོམ་ན། ཉེས་པ་ལྔ་སྤོང་འདུ་བྱེད་བརྒྱད། །
བསྟེན་པའི་རྒྱུ་ལས་བྱུང་བའོ། །ཞེས་གསུངས་པ་ལྟར། ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྟེན་པའི་སྒོ་ནས་བསྒྲུབ་དགོས་ཏེ། དེ་ཡང་ཏིང་ངེ་འཛིན་ལ་སྦྱོར་བའི་ཚེ་ལེ་ལོ་ཉེས་པ་ཡིན་པས། དེའི་
གཉེན་པོ་བཞི་སྟེ། ཏིང་ངེ་འཛིན་གྱི་ཡོན་ཏན་མཐོང་བའི་དད་པ་དང། ཏིང་ངེ་འཛིན་ལ་དོན་གཉེར་གྱི་འདུན་པ་དང། ཏིང་ངེ་འཛིན་ལ་རྩོལ་བའི་བརྩོན་འགྲུས་དང། རྩོལ་བའི་འབྲས་བུ་ཤིན་སྦྱངས་སོ། །ཏིང་ངེ་

[213B] དེའི་གཉེན་པོ་དྲན་པ་སྟེ། དྲན་པ་ཡང་དམིགས་རྟེན་མ་བརྗེད་པ་གཅིག་པུས་མི་ཆོག་གི་སེམས་དམིགས་རྟེན་ལ་རྩེ་གཅིག་ཏུ་དམིགས་ནས། རིག་
པ་ངར་ལྡན་དུ་བྱས་པའི་ངེས་ཤེས་དམ་སྤྲིང་ངེ་བ་དང་ལྡན་པའོ། །ཏིང་ངེ་འཛིན་ལ་མཉམ་པར་བཞག་པའི་ཚེ། བྱིང་རྒོད་གཉིས་ཉེས་པ་ཡིན་པས་དེའི་གཉེན་པོ་ཤེས་བཞིན་ཏེ། དེ་ཡང་ཤེས་བཞིན་གྱིས་བྱིང་རྒོད་
འབྱུང་མི་འབྱུང་ལེགས་པར་བརྟགས་པས། བློ་རབ་ཀྱིས་བྱིང་རྒོད་འབྱུང་བའི་མགོ་རྩོམ་པ་ན། དེ་ཤེས་ནས་སྤོང་ལ། འབྲིང་གིས་བྱུང་མ་ཐག་དང། ཐ་མས་ཀྱང་བྱིང་རྒོད་བྱུང་ནས་རིང་པོ་མ་ལོན་པར། དེ་ཤེས་ནས་སྤོང་
དགོས་སོ།། འོ་ན༑ རྨུགས་པ་དང་བྱིང་རྒོད་གཉིས་ཀྱི་ཁྱད་པར་ཇི་ལྟ་བུ་ཞེ་ན། དམིགས་རྟེན་མི་གསལ་བར་ལུས་སེམས་ལྕི་བའི་རྣམ་པ་ཅན་ནི་རྨུགས་པ་ཡིན་ལ། སེམས་ལ་མུན་པ་བབ་པ་ལྟ་བུ་དང། སེམས་དམིགས་
རྟེན་ལས་གཞན་དུ་མི་འཕྲོ་ཡང། དྭངས་ཆ་དང་གསལ་ཆ་མེད་པར། དྲན་པའི་ཤུགས་ཞན་དུ་སོང་བ་ནི་བྱིང་བ་རགས་པ་དང། དྭངས་ཆ་དང་གསལ་ཆ་ཡོད་ཀྱང། དམིགས་རྟེན་ངེས་པའི་ངེས་ཤེས་དམ་སྤྲིང་ངེ་བ་ལས་
ཅུང་ཟད་ཞན་དུ་སོང་བ་ནི། བྱིང་བ་ཕྲ་མོ་ཡིན་ལ། དེ་དག་གི་གཉེན་པོར་དཀོན་མཆོག་གསུམ་གྱི་ཡོན་ཏན་སེམས་པ་དང། སྣང་བའི་མཚན་མ་ཡིད་ལ་བྱེད་པ་དང། རླུང་སེམས་ནམ་མཁའ་དང་བསྲེ་བའི་གདམས་

[214A]༄༅། །ངག་རྣམས་བྱའོ། །སེམས་དམིགས་རྟེན་ལ་གཡོ་མེད་དུ་མི་གནས་པར་ཅུང་ཟད་འཕྲོ་བ་ནི་རྒོད་པ་ཕྲ་མོ་ཡིན་ལ། དེའི་གཉེན་པོར་དྲན་ཤེས་བསྟེན་ནས་བསྒོམ་པར་བྱའོ། །དྲན་ཤེས་བསྟེན་ཀྱང་
མི་གནས་པར་ཆགས་ཡུལ་རྣམས་ལ་འཕྲོ་བ་ནི། རྒོད་པ་རགས་པ་ཡིན་ལ། དེའི་གཉེན་པོར་མི་རྟག་པ་དང། ངན་སོང་གསུམ་དང་འཁོར་བ་སྤྱིའི་སྡུག་བསྔལ་བསྒོམ་པ། རྒོད་པ་བཙན་ཐབས་སུ་གཅོད་པའི་
གདམས་ངག་རྣམས་བྱའོ། །བྱིང་རྒོད་གཉིས་བྱུང་བའི་ཚེ། འདུ་མི་བྱེད་པ་ཉེས་པ་ཡིན་པས། དེའི་གཉེན་པོར་བྱིང་རྒོད་བྱུང་མ་ཐག་ཏུ་རིག་པར་བྱས་ནས་སྤོང་བའི་འདུ་བྱེད་བསྟེན་པར་བྱའོ། །དེ་ཡང་སེམས་
དམིགས་རྟེན་ལ་ཆེས་ཆེར་བསྒྲིམས་པའི་རིག་པ་ངར་ལྡན་དུ་བྱས་ནས། གསལ་ཆ་ཡོང་ཡང། རྒོད་ཤས་ཆེ་བས་གནས་ཆ་རྙེད་དཀའ་ལ། ཆེར་མ་བསྒྲིམས་བར་གློད་ན་གནས་ཆ་ཡོང་ཡང་བྱིང་ཤས་ཆེ་ཞིང་
གསལ་ཆ་རྙེད་དཀའ་བས། དེས་ན། རང་ཉམས་ལ་དཔགས་ཏེ་རིག་པ་འཕངས་འདི་ཙམ་ཞིག་བསྟོད་ན་རྒོད་པ་སྐྱེ་བར་འདུག་སྙམ་པ་ལས་ཅུང་ཟད་གློད། འདི་ཙམ་དུ་བཞག་ན་བྱིང་བ་སྐྱེ་བར་འདུག་སྙམ་པ་
ལས་ཅུང་ཟད་འཕངས་བསྟོད་ན་རན་པར་འགྱུར་བས། དེ་གཉིས་ཀྱི་མཚམས་སུ་འཕྲོ་རྒོད་ལས་སེམས་བླན་ཏེ་གནས་ཆ་འཚོལ། གནས་ཆ་ནམ་བྱུང་རེས་ཀྱིས་བྱིང་ཟོན་བྱས་ནས་རིག་པ་ངར་ལྡན་དུ་བྱས་པའི་

[214B] དེ་གཉིས་རེ་མོས་སུ་བྱས་ནས་བསྐྱངས་པས། ཏིང་ངེ་འཛིན་སྐྱོན་མེད་འགྲུབ་ཀྱི། ངེས་ཤེས་ཀྱི་འཛིན་སྟངས་ངར་ལྡན་དུ་བྱས་པའི་གསལ་ཆ་མེད་པའི་དྭངས་བ་ཙམ་ལ་ཡིད་བརྟན་མི་བྱའོ། །དེ་ལྟར་བྱིང་
རྒོད་ཕྲ་མོ་ཡང་ཚེད་ནས་སེམས་ཏིང་ངེ་འཛིན་ལ་རྒྱུན་ཆགས་སུ་འཇུག་པའི་ཚེ། འདུ་བྱེད་པ་ཉེས་པ་ཡིན་པས། དེའི་གཉེན་པོར་བྱིང་རྒོད་ཀྱི་གཉེན་པོ་འདུ་མི་བྱེད་པར། ངེས་ཤེས་ཀྱི་འཛིན་སྟངས་དམ་སྤྲིང་ངེ་བའི་ངང་དུ་
བཏང་སྙོམས་སུ་གློད་ནས་འཇོག་པའོ། །དེ་ལྟ་བུའི་ཚུལ་གྱིས་ལེགས་པར་བསྐྱངས་པས་སེམས་གནས་པ་དགུ་རིམ་གྱིས་ཐོབ་ནས། ལུས་སེམས་ཤིན་སྦྱངས་དང་བཅས་པའི་ཞི་གནས་འགྲུབ་པར་འགྱུར་རོ། །ཞེས་པ་
འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །བླ་མ་དང་ཡི་དམ་འཇམ་པའི་དབྱངས་དབྱེར་མ་མཆིས་པ་ལ་ཕྱག་འཚལ་ལོ། །རྗེ་བཙུན་འཇམ་པའི་
དབྱངས་ཀྱིས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་དངོས་སུ་སྩལ་བའི་ཟབ་མོ་དབུ་མའི་ལྟ་བ་ཉམས་སུ་ལེན་པའི་ཚུལ་ལ་གཉིས། སྔོན་འགྲོ་དང། དངོས་གཞིའོ། །དང་པོ་སྐྱབས་འགྲོ་སེམས་བསྐྱེད་ཚད་མེད་བཞི་
བསྒོམ་པ་སྔོན་དུ་བཏང། རང་ཉིད་རྗེ་བཙུན་འཇམ་པའི་དབྱངས་སུ་གསལ་བའི་སྤྱི་གཙུག་ཏུ་བྱིན་རླབས་ཉེ་བརྒྱུད་ཀྱི་བླ་མ་རྣམས་མཐོ་བརྩེགས་སུ་བསྒོམས་པ་ལ་ཡེ་ཤེས་པ་བཅུག་བསག་སྦྱང་གི་གནད་བསྡུས་པའི་

[215A]༄༅། །ཡན་ལག་བདུན་པ་ཕུལ། བྱིན་རླབས་ཉེ་བརྒྱུད་ནས་འབྱུང་བ་བཞིན་གསོལ་བ་འདེབས་པ་གདུང་ཤུགས་དྲག་པོས་རྒྱུད་དང་འདྲེས་ངེས་པ་བྱའོ། །གཉིས་པ་ནི། གསུང་རབ་ཚད་ལྡན་
རྣམས་སུ་བཤད་པའི་རིམ་པའི་དབང་དུ་བྱས་ན། ཐོག་མར་ཆོས་ཀྱི་བདག་མེད་གཏན་ལ་ཕབ། དེ་རྗེས་གང་ཟག་གི་བདག་མེད་གཏན་ལ་ཕབ་ཀྱང། བསྒོམ་པའི་ཚེ། དང་པོར་གང་ཟག་གི་བདག་མེད་བསྒོམ། དེ་
རྗེས་ཆོས་ཀྱི་བདག་མེད་བསྒོམ་དགོས་ཏེ། ཏིང་ངེ་འཛིན་གྱི་རྒྱལ་པོར། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། ཞེས་གསུངས་པའི་ཕྱིར། དེས་ན་དེ་ལ་གཉིས། གང་ཟག་
གི་བདག་མེད་བསྒོམ་ཚུལ་དང། ཆོས་ཀྱི་བདག་མེད་བསྒོམ་ཚུལ་ལོ། །དང་པོ་ནི། རྒྱལ་བའི་གསུང་རབ་རྣམས་སུ་རིགས་པའི་རྣམ་གྲངས་མཐའ་ཡས་པའི་སྒོ་ནས་བདག་མེད་གཉིས་བསྒོམ་ཚུལ་གསུངས་ཀྱང་
རྗེ་བླ་མས་ལམ་རིམ་ཆེ་ཆུང་དུ། གཅིག་དུ་བྲལ་གྱི་སྒོ་ནས་གཏན་ལ་འབེབས་པར་གསུངས་པ་ཡིན་ཏེ། དེ་ལྟར་གཏན་ལ་ཕབ་པས་ལས་དང་པོ་བ་རྣམས་ཀྱི་བློ་ཡ་དུ་འཆར་སླ་བ་ཡིན་པའི་ཕྱིར། དེ་ལ་གནད་བཞི་སྟེ་
དགག་བྱའི་སྣང་ཚུལ་ངེས་པའི་གནད། ཁྱབ་པ་ངེས་པའི་གནད། བདེན་པའི་གཅིག་བྲལ་ངེས་པའི་གནད། བདེན་པའི་དུ་བྲལ་ངེས་པའི་གནད་དོ། །དང་པོ་ནི། དགག་བྱའི་སྣང་ཚུལ་ངེས་དགོས་ཏེ། ཆོས་གང་དང་གང་

[215B] ཆོས་དེ་དང་དེ་བདེན་པར་གྲུབ་པས་སྟོངས་པའི་དོན་སྤྱི་བློ་ཡུལ་དུ་མི་འཆར་བའི་ཕྱིར་ཏེ། སྤྱོད་འཇུག་ལས། བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་
མ་ཡིན། ཞེས་གསུངས་པའི་ཕྱིར། དེས་ན་ཐོག་མར་ངའོ་སྙམ་དུ་འཛིན་པའི་བློ་ལ་གསུམ་ཡོད་དེ། མིང་ཙམ་བརྡའ་ཙམ་རྟོག་པས་བཏགས་ཙམ་གྱིས་ཁྱད་པར་དུ་བྱས་པའི་ངའོ་སྙམ་དུ་འཛིན་པའི་བློ་ཞིག་དང། རང་བཞིན་གྱིས་
གྲུབ་པས་ཁྱད་པར་དུ་བྱས་པའི་ངའོ་སྙམ་དུ་འཛིན་པའི་བློ་ཞིག་དང། དེ་གཉིས་གང་གིས་ཀྱང་ཁྱད་པར་དུ་མ་བྱས་པའི་ངའོ་སྙམ་དུ་འཛིན་པའི་བློ་ཞིག་དང་གསུམ་ཡོད། དང་པོ་ནི། དབུ་མའི་ལྟ་བ་རྙེད་པའི་གང་ཟག་མ་གཏོགས་
གཞན་གྱི་རྒྱུད་ལ་མི་འབྱུང། གཉིས་པ་ནི་ངར་འཛིན་ལྷན་སྐྱེས་ངའི་འཛིན་ཚུལ་ཡིན་ཞིང། གསུམ་པ་ནི་སོ་སོ་སྐྱེ་བོ་ཐ་མལ་པའི་རྒྱུད་ཀྱི་ང་འཇོག་བྱེད་ཀྱི་ཐ་སྙད་པའི་ཚད་མ་ཞིག་ལ་བྱེད། དེའི་ནང་ནས་ངར་འཛིན་ལྷན་
སྐྱེས་ཀྱིས་ངའི་འཛིན་ཚུལ་གསལ་བར་བཤད་ན། རང་ཅག་རྣམས་གཉིད་མཐུག་པོ་ལོག་བཞིན་པའི་གནས་སྐབས་ཚུན་ཆད་ན། ང་ང་སྙམ་དུ་སྙིང་གི་དཀྱིལ་ན་ལྷང་ལྷང་འཆར་བ་ཡོད་ཅིང། ཁྱད་པར་དུ་རང་གིས་
ཉེས་པ་མ་བྱས་པ་ལ། གཞན་གྱིས་ཁྱོད་ཀྱིས་ཉེས་པ་འདི་དང་འདི་ལྟ་བུ་ཞིག་བྱས་སོ་ཞེས་བསྙོན་བཙུགས་པ་ན། ངས་ཉེས་པ་དེ་ལྟ་བུ་མ་བྱས་པ་ལ། འདིས་ང་ལ་བསྙོན་འདི་ལྟ་བུ་འཛུགས་པ། ང་ང་སྙམ་དུ་འཛིན་
[216A]༄༅། །པ་སྙིང་གི་དཀྱིལ་ན་ལྷང་ལྷང་འཆར་བ་ཡོད་པས། དེ་ལྟ་བུའི་ཚེ། ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་གསལ་བར་ཡོད་པས། བློ་མ་མོ་ངར་འཛིན་ལྷན་སྐྱེས་ཀྱི་སྟེང་དུ་རྒྱུན་ཆགས་སུ་བཞག་
བློའི་ཆ་ཤས་ཕྲ་མོ་ཞིག་གིས་ངར་འཛིན་ལྷན་སྐྱེས་ཀྱིས་ང་གང་དུ་བཟུང། ཚུལ་ཇི་ལྟར་བཟུང་སྙམ་དུ་བརྟག་པར་བྱའོ།། དེའི་ཚེ་ངར་འཛིན་ལྷན་སྐྱེས་ཀྱིས་ང་གང་དུ་བཟུང་ན། རང་གི་ལུས་སེམས་གཉིས་སམ་
ཕུང་པོ་ལྔ་ལས་དོན་གཞན་དུ་གྱུར་པར་མིན་ལ། ལུས་སེམས་གཉིས་རེ་རེ་བ་དང། གཟུགས་ཀྱི་ཕུང་པོ་ལ་སོགས་པའི་ཕུང་པོ་ལྔ་རེ་རེ་བའི་སྟེང་དུ་མིན་ཀྱང། ལུས་སེམས་གཉིས་ཚོགས་ཙམ་པའམ་ཕུང་པོ་ལྔ་
ཚོགས་ཙམ་པའི་སྤམ་མེ་བ་དེའི་སྟེང་དུ་རྟོག་པས་བཏགས་ཙམ་མིན་པར། དང་པོ་ཉིད་ནས་གྲུབ་གྲུབ་པར་བཟུང་བ་དེ། ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་ཡིན་པས། ཚུལ་འདི་ཉིད་གཞན་གྱིས་བཤད་པའི་
ཚིག་སྤྱི་ཙམ་མིན་པར། རང་རྒྱུད་ལ་བཀར་ཏེ་རྗེན་ཅེར་གྱིས་ངེས་པར་བྱེད་པ་ནི། གནད་དང་པོ་དགག་བྱའི་སྣང་ཚུལ་ངེས་པའི་གནད་དོ།། གཉིས་པ་ཁྱབ་པ་ངེས་པའི་གནད་ནི་ཚིག་གསལ་ལས། བདག་ཏུ་བཟུང་བའི་ཡུལ་
དེ་ཡང་ཕུང་པོའི་རང་བཞིན་ཅན་ནམ། ཕུང་པོ་ལས་དོན་གཞན་དུ་གྱུར་གྲང། ཞེས་ཁྱབ་པ་ངེས་པའི་གནད་གསུངས་པ་འདི་ཉིད་རང་རྒྱུད་ལ་བཀར་ནས་ངེས་པར་བྱེད་པ་སྟེ། ང་ཡང་ངའོ་སྙམ་དུ་སྙིང་གི་དཀྱིལ་ནས་

[216B] ཕུང་པོ་ལྔའི་སྟེང་དུ་གྲུབ་ན། ཕུང་པོ་ལྔའི་སྟེང་དུ་དེ་དང་གཅིག་ཏུ་གྲུབ་བམ། དེའི་སྟེང་དུ་དེ་དང་ཐ་དད་དུ་གྲུབ། གྲུབ་ཚུལ་དེ་ལས་གཞན་པའི་ཕུང་པོ་ལྔའི་སྟེང་དུ་གྲུབ་ཚུལ་ཕུང་གསུམ་
པ་གཏན་ནས་མི་སྲིད་པར་ཐག་ཆོད་པར་ངེས་པ་ནི། ཁྱབ་པ་ངེས་པའི་གནད་དོ།། གསུམ་པ་ནི། ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་དེ་ཕུང་པོ་ལྔའི་སྟེང་དུ་ཕུང་པོ་ལྔ་དང་གཅིག་ཏུ་གྲུབ་བོ་སྙམ་ན། དེ་ལྟར་མ་གྲུབ་སྟེ། དེ་ལྟ་
གྲུབ་ན་བདག་ཁས་ལེན་པ་དོན་མེད་དུ་ཐལ་བ་དང། བདག་དུ་མར་ཐལ་བ་དང། བདག་སྐྱེ་འཇིག་བྱེད་པར་ཐལ་བའི་ཉེས་པ་རྣམས་སུ་འགྱུར་བའི་ཕྱིར། དང་པོ་མ་གྲུབ་ན། ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་དེ་
ཕུང་པོ་ལྔའི་སྟེང་དུ་ཕུང་པོ་ལྔ་དང་གཅིག་ཏུ་གྲུབ་ན་བདག་ཁས་བླངས་པ་དོན་མེད་དུ་ཐལ་བའི་སྐྱོན་ཡོད་དེ། སྤྱིར་ན་ངའམ་བདག་དེ་ཕུང་པོ་ལྔའི་ཉེ་བར་ལེན་པ་པོ་དང། ཕུང་པོ་ལྔ་པོ་དེ་བདག་གི་ཉེ་བར་བླང་བྱ་ཡིན་ལ་
ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་དེ་ཕུང་པོ་ལྔའི་སྟེང་དུ་ཕུང་པོ་ལྔ་དང་གཅིག་ཏུ་གྲུབ་ན། དེ་རང་བཞིན་གྱིས་གྲུབ་པའི་གཅིག་ཏུ་འགྱུར། དེ་ལྟར་ན་དེ་ཆ་མེད་ཀྱི་གཅིག་ཏུ་འགྱུར་པས། དེས་ན་ཆ་མེད་ལ་ཉེ་བ་
ལེན་པ་པོ་དང། ཉེ་བར་བླང་བྱའི་རྣམ་གཞག་མི་འཐད་པའི་ཕྱིར། དེའི་ཕྱིར་ན་དེ་ལྟར་བཟུང་བ་ལྟར་གྱི་ང་དེ་ཕུང་པོ་ལྔའི་སྟེང་དུ་གཅིག་ཏུ་མ་གྲུབ་སྙམ་དུ་བསམ་མོ།། རྟགས་གཉིས་པ་མ་གྲུབ་ན། ངར་འཛིན་ལྷན་སྐྱེས་

[217A]༄༅། །ཀྱིས་བཟུང་བ་ལྟར་གྱི་ང་དེ་ཕུང་པོ་ལྔའི་སྟེང་དུ་ཕུང་པོ་ལྔ་དང་གཅིག་ཏུ་གྲུབ་ན། བདག་དུ་མར་ཐལ་བའི་སྐྱོན་ཡོད་དེ། གང་ཟག་གཅིག་ལ་ཕུང་པོ་རིགས་མི་འདྲ་བ་ལྔ་ཡོད་པ་ལྟར་དུ། ང་ཡང་རྒྱུད་
ཐ་དད་པ་ལྔར་ཐལ་བ་དང། ཡང་ན་གང་ཟག་གཅིག་གི་རྒྱུད་ཀྱིས་བསྡུས་པའི་ང་གཅིག་ཡིན་པ་བཞིན་དུ་ཕུང་པོ་ལྔ་ཡང་གཅིག་ཏུ་ཐལ་བར་འགྱུར་བའི་ཕྱིར། དེས་ན། དེ་ལྟར་བཟུང་བ་ལྟར་གྱི་ང་དེ་ཕུང་པོ་ལྔའི་
སྟེང་དུ་ཕུང་པོ་ལྔ་དང་གཅིག་ཏུ་མ་གྲུབ་སྙམ་དུ་བསམ་མོ།། རྟགས་གསུམ་པ་མ་གྲུབ་ན། ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་དེ་སྐྱེ་འཇིག་བྱེད་པར་ཐལ། དེ་ཕུང་པོ་ལྔ་དང་གཅིག་གང་ཞིག་ཕུང་
པོ་ལྔ་པོ་དེ་སྐྱེ་འཇིག་བྱེད་པའི་ཕྱིར། འདོད་ན་ང་ཙམ་སྐྱེ་འཇིག་བྱེད་པ་ལ་ཉེས་པ་མེད་ཀྱང། ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་དེ་སྐྱེ་འཇིག་བྱེད་ན། དེ་རང་བཞིན་གྱིས་གྲུབ་པའི་སྐྱེ་འཇིག་བྱེད་པར་
སོང་བས། དེས་ན་དེ་ལྟར་བཟུང་བ་ལྟར་གྱི་ང་དེ་སྐྱེ་འཇིག་བྱེད་པའི། སྐད་ཅིག་སྔ་ཕྱིའི་ཆ་སོ་སོ་བ་དེ་རྣམས་གཅིག་ཡིན་ནམ་ཐ་དད་ཡིན། དང་པོ་ལྟར་ན་ཚེ་སྔ་ཕྱིའི་ང་དང་ཚེ་འདིའི་ང་གསུམ་པོ་ཆ་མེད་གཅིག་
ཡིན་པར་ཐལ། དེ་གསུམ་རང་བཞིན་གྱིས་གྲུབ་པའི་གཅིག་ཡིན་པའི་ཕྱིར། གཉིས་པ་ལྟར་ན། སྤྱིར་ཐ་དད་ཙམ་ལ་འབྲེལ་མེད་ཐ་དད་ཀྱིས་མ་ཁྱབ་ཀྱང། དེ་ལྟར་བཟུང་བ་ལྟར་གྱི་ང་དེ་སྐྱེ་འཇིག་བྱེད་པའི་སྐད་

[217B] འབྲེལ་མེད་ཐ་དད་དུ་སོང་བས། ང་དེའི་ཚེ་དེའི་དུས་ན་རྒྱལ་པོ་ང་ལས་ནུ་ཞེས་བྱ་བར་གྱུར་ཏོ།། ཞེས་སྐྱེ་བ་དྲན་པའི་རྣམ་གཞག་གསུངས་པ་མི་འཐད་པར་ཐལ། ཚེ་སྔ་ཕྱིའི་
ང་དང་ཚེ་འདིའི་ང་གསུམ་འབྲེལ་མེད་ཐ་དད་ཡིན་པའི་ཕྱིར། དཔེར་ན་ལྷས་བྱིན་གྱི་རྒྱུད་ལ་ང་དེའི་ཚེ་དེའི་དུས་ན་མཆོད་སྦྱིན་དུ་གྱུར་ཏོ། ཞེས་སྐྱེ་བ་དྲན་པ་མི་འབྱུང་བ་བཞིན་ནོ།། གཞན་ཡང། དེ་ལྟར་བཟུང་བ་ལྟར་
གྱི་ང་དེ་སྐྱེ་འཇིག་བྱེད་པའི་སྐད་ཅིག་སྔ་ཕྱིའི་ཆ་སོ་སོ་བ་དེ་རྣམས་ཐ་དད་ཡིན་ན། རང་བཞིན་གྱིས་གྲུབ་པའི་ཐ་དད་དུ་འགྱུར་བས། དེ་ལྟར་ན་འབྲེལ་མེད་ཐ་དད་དུ་འགྱུར། དེ་ལྟར་ན་ལས་མ་བྱས་པ་དང་ཕྲད་པ་དང་
བྱས་པ་ཆུད་ཟོས་པའི་ཉེས་པ་རྣམས་སུ་འགྱུར་བའི་ཕྱིར། དེས་ན་དེ་ལྟར་བཟུང་བ་ལྟར་གྱི་ང་དེ་ཕུང་པོ་ལྔའི་སྟེང་དུ་ཕུང་པོ་ལྔ་དང་གཅིག་ཏུ་མ་གྲུབ་སྙམ་དུ་བསམ་མོ།། བཞི་པ་ནི། ངར་འཛིན་ལྷན་སྐྱེས་ཀྱིས་བཟུན་
བ་ལྟར་གྱི་ང་དེ་ཕུང་པོ་ལྔའི་སྟེང་དུ་ཕུང་པོ་ལྔ་དང་གཅིག་ཏུ་མ་གྲུབ་ཀྱང། དེའི་སྟེང་དུ་དེ་དང་ཐ་དད་དུ་གྲུབ་བོ་སྙམ་ན། དེ་ལྟར་བཟུང་བ་ལྟར་གྱི་ང་དེ་ཕུང་པོ་ལྔ་དང་འབྲེལ་མེད་དོན་གཞན་ཡིན་པར་ཐལ། དེ་ཕུང་པོ་ལྔའི་
སྟེང་དུ་ཕུང་པོ་ལྔ་དང་རང་བཞིན་གྱིས་གྲུབ་པའི་ཐ་དད་ཡིན་པའི་ཕྱིར། འདོད་མི་ནུས་ཏེ། གཟུགས་ཀྱི་ཕུང་པོ་ལ་སོགས་པའི་ཕུང་པོ་ལྔ་རེ་རེ་ནས་བསལ་བའི་འོག་ཏུ་དེ་འདྲའི་ང་དེ་བསྟན་དུ་ཡོད་དགོས་པ་ལས་དེ་ལྟར་

[218A]༄༅། །དུ་མེད་པའི་ཕྱིར། གཞན་ཡང། ང་ཙམ་ཕུང་པོ་ལྔ་འདུས་བྱས་སུ་མཚོན་པའི་མཚན་ཉིད་མ་ཡིན་པར་ཐལ། ང་ཕུང་གཉིས་འབྲེལ་མེད་ཐ་དད་ཡིན་པའི་ཕྱིར། འདོད་ན། དེ་འདུས་བྱས་མ་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། ང་ཙམ་ཞིག་སྐྱེ་བ་ཐམས་ཅད་དུ་འཇུག་པར་གསུངས་པའི་ཕྱིར། གཞན་ཡང་ཕུང་པོ་ལྔ་ཚོགས་ཙམ་པ་ལ་བརྟེན་ནས་ངའོ་སྙམ་པའི་བློ་སྐྱེ་བ་མི་འཐད་པར་ཐལ། ང་ཕུང་གཉིས་
འབྲེལ་མེད་ཐ་དད་ཡིན་པའི་ཕྱིར། དེས་ན། དེ་ལྟར་བཟུང་བ་ལྟར་གྱི་ང་ཕུང་པོ་ལྔའི་སྟེང་དུ་ཕུང་པོ་ལྔ་དང་ཐ་དད་དུ་མ་གྲུབ་སྙམ་དུ་བསམ་མོ། དེ་ལྟར་གནད་བཞིས་དཔྱད་པ་བྱས་པ་ལ་བརྟེན་ནས། དེ་ལྟར་བཟུང་བ་
ལྟར་གྱི་ང་དེ་རྡུལ་ཙམ་ཡང་མེད་པར་ངེས་པ་ན། དབུ་མའི་ལྟ་བ་དང་པོར་རྙེད་པ་དང། རིག་ཤེས་རྗེས་དཔག་གིས་སྟོང་ཉིད་རྟོགས་པ་ཞེས་བྱ་ཞིང། དེ་ཡང་ཚེ་རབས་སྔ་མ་རྣམས་སུ་སྟོང་ཉིད་བསྒོམ་པའི་དགེ་རྩ་
སྨན་པ་ཞིག་ཡིན་ན། དེ་ལྟ་བུའི་སྟོང་ཉིད་རྟོགས་པ་ན་དབུལ་པོས་གཏེར་རྙེད་ལྟ་བུའི་དགའ་སྤྲོ་དཔག་ཏུ་མེད་པ་སྐྱེ་བར་འགྱུར་ཏེ། འཇུག་པ་ལས། སོ་སོའི་སྐྱེ་བོའི་དུས་ནའང་སྟོང་པ་ཉིད་ཐོས་ནས། །ནང་དུ་རབ་ཏུ་
དགའ་བ་ཡང་དང་ཡང་དུ་འབྱུང། ཞེས་གསུངས་པའི་ཕྱིར། ཚེ་རབས་སྔ་མ་ནས་སྟོང་ཉིད་བསྒོམ་པ་ལ་མ་འདྲིས་པ་ཞིག་ཡིན་ན། སྐྲག་པ་སྐྱེ་བར་འགྱུར་ཏེ། ཚེ་རབས་དཔག་ཏུ་མེད་པ་ནས་ངར་འཛིན་ལྷན་སྐྱེས་ཀྱིས་

[218B] དེ་ལྟར་གནད་བཞིའི་དཔྱད་པ་བྱས་པ་ལ་བརྟེན་ནས། ངར་འཛིན་ལྷན་སྐྱེས་ཀྱིས་བཟུང་བ་ལྟར་
གྱི་ང་བཀག་ཙམ་གྱི་མེད་དགག་དེ་ཉིད་ངེས་པའི་ངེས་ཤེས་རྒྱུན་སྐྱོང་བ་ནི། མཉམ་གཞག་ནམ་མཁའ་ལྟ་བུའི་ལྟ་བ་སྐྱོང་ཚུལ་དང། མཉམ་གཞག་དེ་ལས་ལངས་ནས་བལྟས་པ་ན། མིང་ཙམ་བརྡའ་
ཙམ་གྱིས་ཁྱད་པར་དུ་བྱས་པའི་ཕུང་པོ་ལྔའི་སྟེང་དུ་ང་བསྙོན་མེད་དུ་འཆར་ཞིང། དེས་མཚོན་ནས་འཁོར་འདས་ཀྱིས་བསྡུས་པའི་ཆོས་ཐམས་ཅད་སྒྱུ་མ་ལྟ་བུའི་རྣམ་རོལ་ཏུ་བལྟ་བ་ནི། རྗེས་ཐོབ་སྒྱུ་མ་ལྟ་བུའི་རྣལ་
འབྱོར་ཡིན་ནོ།། གཉིས་པ་ནི། ཤིང་རྟའི་ཡན་ལག་ཚོགས་ཙམ་གྱི་སྟེང་དུ་རྟོག་པས་བཏགས་ཙམ་མ་ཡིན་པར། ཤིང་རྟ་འཛིན་པའི་རྟོག་པ་ལ། གང་ལ་ཡང་བལྟོས་མེད་ཀྱི་ཤིང་རྟ་ཞིག་ཡོད་པར་སྣང་ཞིང་འཛིན་པ་
དེ། ཤིང་རྟ་རང་བཞིན་གྱིས་གྲུབ་པའི་སྣང་ཚུལ་དང་འཛིན་ཚུལ་ཡིན་ལ། དེས་ན་དེ་འདྲའི་བློས་བཟུང་བ་ལྟར་གྱི་ཤིང་རྟ་དེ་ཆོས་ཅན། ཤིང་རྟའི་ཡན་ལག་ཚོགས་ཙམ་གྱི་སྟེང་དུ་མ་གྲུབ་པར་ཐལ། དེའི་སྟེང་དུ་གཅིག་ཏུ་
ཡང་མ་གྲུབ། དེའི་སྟེང་དུ་དུ་མར་ཡང་མ་གྲུབ་པའི་ཕྱིར། ཁྱབ་སྟེ། གྲུབ་ན་གཅིག་དང་དུ་མ་གང་རུང་དུ་གྲུབ་དགོས་པའི་ཕྱིར་སྙམ་དུ་བདེན་མེད་ལ་ངེས་ཤེས་འདྲེན་ཅིང། དེས་མཚོན་ནས་འདུས་བྱས་དང་འདུས་མ་བྱས་ཀྱི་ཆོས་

[219A]༄༅། །ཐམས་ཅད་དང། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་གཅིག་དུ་བྲལ་གྱི་སྒོ་ནས་བདེན་མེད་དུ་ངེས་པར་བྱ་ཞིང། དེ་ལྟར་ངེས་པར་བྱས་པ་ལ་བརྟེན་ནས། རང་བཞིན་གྱིས་
གྲུབ་པ་བཀག་ཙམ་གྱི་མེད་དགག་དེ་ཉིད་ལ་མཉམ་པར་བཞག་པའི་མཉམ་གཞག་ནམ་མཁའ་ལྟ་བུའི་རྣལ་འབྱོར་དང། དེ་ལས་ལངས་པའི་རྗེས་ཐོབ་ཏུ་འདུས་བྱས་འདུས་མ་བྱས་ལ་སོགས་པ་འཁོར་འདས་ཀྱི་
ཆོས་རྣམས་མིང་རྐྱང་བཏགས་ཡོད་བརྫུན་པ་བདེན་སྟོང་སྒྱུ་མ་ལྟ་བུའི་རྣམ་རོལ་དུ་བལྟ་བའི་རྗེས་ཐོབ་སྒྱུ་མའི་རྣལ་འབྱོར་གཉིས། རེས་འཇོག་ཏུ་ཉམས་སུ་བླངས་པ་ལ་བརྟེན་ནས་ཐར་པའི་ས་བོན་བརྟན་པར་བྱེད་ཅིང་
དེ་ཉིད་ཐབས་བྱང་ཆུབ་ཀྱི་སེམས་ཀྱིས་ཟིན་པར་བྱས་ནས་ཟུང་འབྲེལ་དུ་བསྒོམས་པས། མྱུར་དུ་རྫོགས་པའི་སངས་རྒྱས་ཀྱི་གོ་འཕང་དམ་པ་ཐོབ་པར་འགྱུར་རོ།། ཞེས་པ་སྡེ་སྣོད་འཛིན་པ་འགའ་ལ་ཟིན་ཐུན་དུ་བཤད་པ་
སླར་རང་གི་མིག་སྔར་ཕབ་སྟེ་དག་པར་བགྱིས་པ་འདི་ཡང་ཆོས་སྨྲ་བའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། ཟབ་ལམ་དབུ་
མའི་ལྟ་བ་བསྒོམ་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། བླ་མ་དང་འཇམ་དབྱངས་དབྱེར་མེད་དུ་བྱས་ཏེ། ཡན་ལག་བདུན་པ་ཕུལ། སྲིད་པའི་རྩ་བ་གཅོད་པར་

[219B] མཐར་བླ་མ་དགྱེས་བཞིན་དུ་རང་ལ་ཐིམ་པས། རང་ཉིད་རྗེ་བཙུན་འཇམ་པའི་དབྱངས་སྣང་ལ་རང་བཞིན་
མེད་པ། ནམ་མཁའི་འཇའ་ཚོན་ལྟ་བུར་གསལ་བ་ལ་རྩེ་གཅིག་ཏུ་མཉམ་པར་འཇོག་གོ་དེ་ནས་རང་ཅག་སོ་སྐྱེ་རྣམས་ཀྱི་ཚོགས་དྲུག་གི་ཡུལ་དུ་ང་སོགས་འཁོར་འདས་ཀྱི་སྣང་བ་ཅི་ཤར་ཡང། གང་ལ་ཡང་བལྟོས་
མེད་དུ་ཡུལ་ཁོ་རང་གི་ངོས་ནས་གྲུབ་པ་ལྟར་སྣང་ཞིང། སྣང་བ་ལྟར་ཡོད་པར་འཛིན་པ་ནི། དགག་བྱའི་སྣང་ཚུལ་དང། འཛིན་ཚུལ་ཡིན་པས། དེ་ཉིད་ངེས་པར་བྱས་ནས། གང་ཤར་སྤྱི་དང། ཁྱད་པར་ཡིད་ཀྱི་ཡུལ་དུ་
གང་སྣང་ཐམས་ཅད་ཆ་ཤས་ཚོགས་པའི་རྟེན་ཅིང་འབྲེལ་པར་འབྱུང་བ་ཡིན་པའི་རྒྱུ་མཚན་བསམས་པས། སྣང་ཞེན་དེ་དག་བདེན་མེད་དུ་ངེས་ཙམ་དེ་གའི་རྒྱུན་དྲན་ཤེས་དང་ལྡན་པས་སྐྱོང་བར་བྱེད་པ་གདམས་པའི་
སྙིང་པོ་ཡིན། དེ་ལས་ལངས་ཚེ་སྒྱུ་མ་སྨིག་རྒྱུ་དང། །མིག་འཕྲུལ་ཆུ་ནང་ཟླ་བའི་གཟུགས་བརྙན་བཞིན། །སྣང་ཡང་བདེན་པར་མེད་པའི་ཚུལ་རྟོགས་ནས། །སྒྱུ་མ་ལྟ་བུའི་རྣལ་འབྱོར་རྫོགས་པར་བྱ། །བཟང་ངན་སྣང་བ་
གང་དང་གང་ཤར་ཡང། །དེ་དང་དེ་ཡི་རྗེས་སུ་མི་འབྲང་བར། །སྣང་ཡང་ངོ་བོས་རྡུལ་ཙམ་མ་གྲུབ་པའི། །ཟབ་མོའི་དབྱིངས་སུ་རྩེ་གཅིག་མཉམ་པར་ཞོག་ཅེས་པ་འདི་ཡང་ཆོས་རྗེ་བློ་བཟང་ཆོས་འཕེལ་བས། ལྟ་

[220A]༄༅། །ཁྲིད་སྙིང་པོར་དྲིལ་བཞག་ཉམས་ལེན་དུ་ཅིས་ཀྱང་དགོས་ཅེས་ནན་གྱིས་གསོལ་བ་བཏབ་པའི་ངོར། དབུ་མ་པ་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།། །། ༄༅། །བླ་མ་
དམ་པ་རྣམས་ལ་ཕྱག་འཚལ་ལོ། །རྗེ་བློ་གྲོས་སྦས་པའི་གསུང་གི་བདུད་རྩི་དྲན་པ་བཞི་ལྡན་གྱི་སྙིང་པོ་ཉམས་སུ་ལེན་པའི་ཚུལ་ནི། དང་པོར་སེམས་མ་ཡེངས་པར་དཀོན་མཆོག་གསུམ་ལ་སྐྱབས་འགྲོ་རྩེ་གཅིག་ཏུ་བྱས་
པའི་རྗེས་སུ་འདི་ལྟར་བསམ་པར་བྱ་སྟེ། དེ་ཡང། ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་སོགས་པའི་སངས་རྒྱས་ཐམས་ཅད་ཀྱིས་མགྲིན་གཅིག་ཏུ། སེམས་ཅན་ཐམས་ཅད་ཀྱིས་བདག་གི་མ་བྱས་པར་
གསུངས་པ་དེ་ནི་མི་འཁྲུལ་བའི་གསུང་ཚད་མ་ཡིན་ལ། དེས་ན་སེམས་ཅན་ཐམས་ཅད་ཀྱིས་མ་ནམ་བྱས་རེས་ཀྱིས། ཚེ་འདིའི་མ་བཞིན་དུ་དྲིན་གྱིས་བསྐྱངས་པའི་དྲིན་ཅན་ཤ་སྟག་ཡིན་པས། དེའི་དྲིན་ལན་དུ་མ་ནམ་
མཁའི་མཐའ་དང་མཉམ་པའི་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ཆེན་པོ་ལ་གནས་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་བདེ་བ་དང་བདེ་བའི་རྒྱུ་
ཐམས་ཅད་དང་ཕྲད་པར་གྱུར་ཅིག་སྡུག་བསྔལ་མེད་པའི་བདེ་བ་ཆེན་པོ་ལ་དུས་རྟག་ཏུ་གནས་པར་གྱུར་ཅིག་དེ་ལྟ་བུའི་བདེ་བ་ལ་གནས་པར་བྱ་བའི་ཕྱིར་དུ་བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་

[220B] །དེ་ལྟ་བུའི་སནས་རྒྱས་མྱུར་དུ་ཐོབ་པའི་ཕྱིར་དུ་ལམ་ཟབ་མོའི་རིམ་པ་ཉམས་སུ་ལེན་པ་ལ་འཇུག་པར་བྱའོ་སྙམ་དུ་བསམ་མོ། །འདི་ནི་སེམས་ཅན་ཐམས་ཅད་མར་དྲན་ཚུལ་ལོ།    ༈    །དེ་
ནས་རང་ཐ་མལ་དུ་གནས་པའི་སྤྱི་བོར་སྣ་ཚོགས་པདྨ་དང་ཟླ་བའི་སྟེང་དུ། དྲིན་ཅན་རྩ་བའི་བླ་མ་དེ་ཉིད་སྐུ་མདོག་དམར་སེར་ཞལ་གཅིག་ཕྱག་གཉིས་ཀྱིས་རལ་གྲི་དང་གླེགས་བམ་འཛིན་པ། རྗེ་བཙུན་འཇམ་པའི་
དབྱངས་ཀྱི་རྣམ་པ་ཅན་དུ་བསྒོམ། དེའི་སྤྱི་བོར་པད་ཟླའི་སྟེང་དུ་པཎ་ཆེན་ཡེ་ཤེས་རྩེ་མོ་རྗེ་བཙུན་འཇམ་དབྱངས་ཀྱི་རྣམ་པ་ཅན། དེའི་སྤྱི་བོར་པད་ཟླའི་སྟེང་དུ་འདུལ་འཛིན་བློ་གྲོས་སྦས་པ་རྗེ་བཙུན་འཇམ་དབྱངས་ཀྱི་རྣམ་
པ་ཅན། དེའི་སྤྱི་བོར་པད་ཟླའི་སྟེང་དུ་རྗེ་བཙུན་ཤེས་རབ་སེང་གེ་འཇམ་པའི་དབྱངས་ཀྱི་རྣམ་པ་ཅན། དེའི་སྤྱི་བོར་པད་ཟླའི་གདན་ལ། རྗེ་བཙུན་བློ་བཟང་གྲགས་པ་འཇམ་པའི་དབྱངས་ཀྱི་རྣམ་པ་ཅན། དེའི་སྤྱི་བོར་པད་ཟླའི་
གདན་ལ་རྗེ་བཙུན་འཇམ་པའི་དབྱངས་ཉིད་སྐུ་མདོག་དམར་སེར་ཞལ་གཅིག་ཕྱག་གཉིས་པ། གཡས་རལ་གྲི་འཕྱར་ཞིང། གཡོན་གླེགས་བམ་ཐུགས་ཀར་འཛིན་པ། དབུ་སྐྲ་རལ་པའི་ཐོར་ཚུགས་ཅན། དར་གྱི་ན་བཟའ་
གསོལ་བ། རིན་པོ་ཆེའི་རྒྱན་གྱིས་བརྒྱན་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་སྤྱི་བོར་པད་ཟླའི་གདན་ལ་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་ཐུག་
[221A]༄༅། །ཀར་འཛིན་པ། དབུ་སྐྲ་རལ་པའི་ཐོར་ཚུགས་ཅན། དར་གྱི་ན་བཟའ་གསོལ་བ། རིན་པོ་ཆེ་སྣ་ཚོགས་པས་བརྒྱན་ཅིང། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་བླ་མ་སངས་རྒྱས་དེ་རྣམས་ཀྱི་མཐའ་
སྐོར་ལ། རྩ་བརྒྱུད་ཀྱི་བླ་མ་རྣམས་དང། དེའི་མཐའ་སྐོར་ལ་ཕྱོགས་བཅུའི་སངས་རྒྱས་རྣམས་དང། དེའི་མཐའ་སྐོར་ལ་བྱང་ཆུབ་སེམས་དཔའ་རྣམས་དང། དེའི་མཐའ་སྐོར་ལ་ཉན་རང་དགྲ་བཅོམ་པ་རྣམས་དང་
དེའི་མཐའ་སྐོར་ལ་བསྟན་བསྲུང་ཡེ་ཤེས་པའི་ཚོགས་དང་བཅས་པ་ཐམས་ཅད་བཞུགས་པར་བསམ་མོ། །རྒྱལ་བ་རྡོ་རྗེ་འཆང་གི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་
དང། དེ་ཐམས་ཅད་ཀྱི་སྐུ་ལས་འོད་ཟེར་འཕྲོས་པས། རྩ་བརྒྱུད་ཀྱི་བླ་མ་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས་ནས་སྤྱི་བོ་ན་བཞུགས་པའི་རྩ་བརྒྱུད་ཀྱི་བླ་མ་སོགས་ཐམས་ཅད་ལ་ཐིམ་པས་
གཉིས་སུ་མེད་པར་གྱུར་པར་བསམ། དེ་ནས། སངས་རྒྱས་ཐམས་ཅད་འདུས་པའི་སྐུ། ཞེས་སོགས་དང། སྟོན་པ་བླ་མེད་སངས་རྒྱས་རིན་པོ་ཆེ། ཞེས་སོགས་དང་བཅས་ཕྱག་བྱ། དེ་ནས། མཎྜལ་རྒྱས་བསྡུས་གང་རིགས་
འབུལ། དེ་ནས། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ཞེས་སོགས་ཡན་ལག་བདུན་པ་བྱའོ། །དེ་ནས་རང་གི་སྤྱི་བོ་ན་བཞུགས་པ་དེ་རྣམས་ལ་ལུས་ངག་ཡིད་གསུམ་གུས་འདུད་དང་བཅས་པས་

[221B] ཞེས་པ་ནས། རྒྱལ་བ་རྡོ་རྗེ་འཆང་ལ་གསོལ་བ་འདེབས། ཅེས་པའི་བར་བརྗོད། དམིགས་པ་ནི། རང་གི་སྤྱི་བོར་མཐོ་བརྩེགས་སུ་བཞུགས་པའི་རྩ་བརྒྱུད་ཀྱི་བླ་མ་སངས་
རྒྱས་བྱང་སེམས་སོགས་དང། ཁྱད་པར། རྒྱལ་བ་རྡོ་རྗེ་འཆང་གི་སྐུའི་ཆ་ལས་བདུད་རྩི་འོད་ཟེར་དང་བཅས་པ་བྱུང་བ་རང་གི་སྤྱི་བོ་ལ་སོགས་པའི་ལུས་ཀྱི་ཆ་ལ་ཐིམ་པས། སྡིག་སྒྲིབ་དང་ནང་གི་དོན་ཐམས་ཅད་སྦྱངས། ལུས་
བདུད་རྩིས་གང། སངས་རྒྱས་བྱང་སེམས་སོགས་དང། ཁྱད་པར་རྒྱལ་བ་རྡོ་རྗེ་འཆང་གི་བྱིན་རླབས་ཞུགས་པས། ཚེ་དང་བསོད་ནམས་དང་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས་
རབ་འབྱམས་ཞིང་གི་ཞེས་པ་ནས། མགོན་པོ་འཇམ་པའི་དབྱངས་ལ་གསོལ་བ་འདེབས། ཅེས་པའི་བར་དང། དེ་ནས། རྗེ་བཙུན་ཙོང་ཁ་པའི་གསོལ་འདེབས། རྗེ་ཤེས་རབ་སེང་གེའི་གསོལ་འདེབས། རྗེ་བློ་གྲོས་སྦས་
པའི་གསོལ་འདེབས། པཎ་ཆེན་ཡེ་ཤེས་རྩེ་མོའི་གསོལ་འདེབས། རང་གི་རྩ་བའི་བླ་མའི་གསོལ་འདེབས་རྣམས་བྱའོ། །དེ་ཡང་གསོལ་བ་འདེབས་ཅེས་པའི་སྐབས་སུ་དམིགས་པ་གཞན་རྣམས་སྔར་བཞིན་དང། ཁྱད་
པར། བླ་མ་གང་དང་གང་ཡིན་པ་དེའི་བྱིན་རླབས་ཞུགས་པར་བསམ་མོ། །དེ་ནས་མཐའ་ནས་རིམ་པ་བཞིན་དུ། ཆོས་སྐྱོང་ཉན་རང་རྣམས་བྱང་སེམས་དང། བྱང་སེམས་རྣམས་སངས་རྒྱས་དང། སངས་རྒྱས་རྣམས་རྩ་

[222A]༄༅། །བརྒྱུད་ཀྱི་བླ་མ་དང། རྩ་བརྒྱུད་ཀྱི་བླ་མ་རྣམས་རྡོ་རྗེ་འཆང་ལ་ཐིམ་པར་བསམ་མོ། །དེ་ནས། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། ཞེས་པ་ནས། འཕགས་མཆོག་ཀླུ་སྒྲུབ་ཡབ་སྲས་
དགོངས་པ་དག་ཇི་བཞིན་ཁོང་དུ་ཆུད་པར་བྱིན་གྱིས་རློབས། ཅེས་པའི་བར་བརྗོད་ནས་དེ་དང་དེའི་རྟོགས་པ་རང་རྒྱུད་ལ་སྐྱེས་བར་བསམ་མོ། །དེ་ནས་རྡོ་རྗེ་འཆང་འཇམ་དབྱངས་ལ་ཐིམ། དེ་ནས་རིམ་བཞིན་དུ་གཅིག་
ལ་གཅིག་ཐིམ། དེ་རྣམས་རྩ་བའི་བླ་མ་ལ་ཐིམ་པས། རྩ་བའི་བླ་མ་དེ་ཉིད་སྐྱབས་གསུམ་ཀུན་འདུས་ཀྱི་ངོ་བོར་གྱུར་པར་བསམ། དེ་ནས། དགེ་འདིས་མཚོན་ནས་དུས་གསུམ་དང་འབྲེལ་བའི། ཞེས་སོགས་སྨོན་
ལམ་ཡང་གདབ་བོ། །འདི་ནི་བླ་མ་སངས་རྒྱས་སུ་དྲན་ཚུལ་ལོ།    ༈    །དེ་ནས་བླ་མ་རང་ལ་ཐིམ་པས། རང་གི་ལུས་ངག་ཡིད་གསུམ་དང། བླ་མའི་སྐུ་གསུང་ཐུགས་དབྱེར་མེད་དུ་གྱུར་པས། རང་ཉིད་པདྨ་དང་ཟླ་བའི་
གདན་ལ་རྗེ་བཙུན་འཇམ་པའི་དབྱངས་སྐུ་མདོག་དམར་སེར་འོད་ཀྱི་རང་བཞིན་ཅན། རལ་གྲི་དང་གླེགས་བམ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པར་བསམ་མོ། །འདི་ནི་རང་ལུས་ལྷ་སྐུར་དྲན་ཚུལ་ལོ། །
   ༈    གང་ཟག་གི་བདག་མེད་བསྒོམ་ཚུལ་དང། ཆོས་ཀྱི་བདག་མེད་བསྒོམ་ཚུལ་ལོ། །དང་པོ་ལ། ཞི་གནས་བསྒོམ་ཚུལ་དང། ལྷག་མཐོང་བསྒོམ་ཚུལ་

[222B] །དེ་ཡང་སྟོང་ཉིད་ལ་དམིགས་པའི་ཞི་གནས་བསྒོམ་པའི་སྔོན་དུ་རིགས་པའི་དཔྱད་པ་བྱེད་ཀྱང། དངོས་གཞི་བསྒོམ་པའི་གནས་སྐབས་སུ་དཔྱད་སྒོམ་མི་བྱེད་པར་འཇོག་སྒོམ་ཁོ་ན་བྱའོ། །རིགས་པས་དཔྱད་སྒོམ་བྱེད་
ཚུལ་ནི། དཔེར་ན། མཐོ་ཡོར་བདེན་གྲུབ་ཏུ་འཛིན་པའི་ཤེས་པ་ལ། མཐོ་ཡོར་བདེན་པར་གྲུབ་པར་སྣང་ཡང། མཐོ་ཡོར་ཁོ་རང་གི་ངོས་ནས་བདེན་པར་གྲུབ་པ་ཅུང་ཟད་ཀྱང་མེད་པས། མཐོ་ཡོར་བདེན་པར་གྲུབ་པ་ཅུང་ཟད་ཀྱང་མེད་དེ་
སྐྱེས་བུའི་རྩོལ་བས་རྡོ་དང་སོ་ཕག་སོགས་དུ་མ་བརྩིགས་པའི་རྐྱེན་ཚོགས་པ་ལ་བརྟེན་ནས། མཐོ་ཡོར་ཞེས་བྱུང་བ་ཡིན་ནོ། །དེ་ཡང་ཡིན་ཏེ། རྐྱེན་མ་ཚོགས་གོང་དུ་མཐོ་ཡོར་དུ་གྲུབ་པ་མེད་ལ། དེ་ཉིད་སོ་སོར་བཤིག་པའི་རྗེས་སུ་ཡང་
མཐོ་ཡོར་དུ་གྲུབ་པ་མེད། ད་ལྟ་རྐྱེན་ཚོགས་པའི་ཚེ་ཡང། རྡོ་དང་སོ་ཕག་སོགས་རིག་ནས་མཐོ་ཡོར་ཡིན་མིན་དཔྱད་པའི་ཚེ་ན། མཐོ་ཡོར་ཡིན་པ་ཅུང་ཟད་ཀྱང་མེད་པས་ན། མཐོ་ཡོར་ཁོ་རང་གི་ངོས་ནས་མཐོ་ཡོར་དུ་གྲུབ་པ་ཅུང་ཟད་
ཙམ་ཡང་མེད་པ་ཡིན་ནོ། །དཔེ་དེ་བཞིན་དུ། ངར་འཛིན་ལྷན་སྐྱེས་ལ་ང་ཁོ་རང་གི་ངོས་ནས་བདེན་གྲུབ་ཏུ་སྣང་ཡང། ང་ཞེས་པ་ཞིག་ཁོ་རང་གི་ངོས་ནས་བདེན་པར་གྲུབ་པ་ཅུང་ཟད་ཙམ་ཡང་མེད་པས། ང་བདེན་པར་གྲུབ་པ་
ཅུང་ཟད་ཀྱང་མེད་དེ། ང་དེ་རྒྱུ་རྐྱེན་ཚོགས་པ་ལ་བརྟེན་ནས་བྱུང་བ་ཡིན་པས་སོ། །རྒྱུ་རྐྱེན་ཚོགས་པ་ལ་བརྟེན་ནས་ཇི་ལྟར་འབྱུང་སྙམ་ན། རང་གི་ཕུང་པོ་འདི་ལ་བརྟེན་ནས་ངའོ་སྙམ་པ་འབྱུང། ཕུང་པོ་འདི་ལ་མ་བརྟེན་པའི་ང་ཅུང་ཟད་

[223A]༄༅། །ཙམ་ཡང་མེད་པས་སོ། །ཕུང་པོ་འདི་ཡང་རྒྱུ་རྐྱེན་ཚོགས་པ་ལ་བརྟེན་ནས་བློ་བུར་དུ་བྱུང་བ་ཡིན་ཏེ། དང་པོར་རྒྱུ་རྐྱེན་མ་ཚོགས་གོང་དུ་ཕུང་པོ་ཞེས་པ་མི་འབྱུང། མཐར་ཕུང་པོ་ཞིག་པའི་ཚེ་ན་ཡང། ཕུང་པོ་ཞེས་
པ་མི་འབྱུང། ད་ལྟར་བའི་ཕུང་པོ་འདི་རེ་རེ་ནས་དཔྱད་དེ། ཕུང་པོ་ཡིན་མིན་བརྟགས་པ་ན། ཕུང་པོར་གྲུབ་པ་ཅུང་ཟད་ཙམ་ཡང་མེད་པས་ན། ང་གང་ལས་བྱུང་བའི་གཞི་ཕུང་པོར་གྲུབ་པ་ཅུང་ཟད་ཙམ་ཡང་མེད་པས། ང་ཞེས་
པ་འདི་ཁོ་རང་གི་ངེས་ནས་བདེན་པར་གྲུབ་པ་ཅུང་ཟད་ཙམ་ཞིག་མེད་པར་ཐག་ཆོད་པའི་ངེས་ཤེས་སྐྱེས་པ་ན། དེའི་སྟེང་དུ་རྩེ་གཅིག་ཏུ་བཞག་པར་བྱའོ། །དེ་ཡང། ང་ཞེས་པ་འདི་མིང་རྐྱང་ཙམ་དུ་སྣང་ཚུལ་ལྟར་བྱུང་ཡང་
ང་ཞེས་པ་དེ་ཡོད་མེད་དོན་ལ་དཔྱད་པ་ན། སྣང་ཚུལ་ལྟར་མེད་སྙམ་དུ་བསྒོམ། དེའི་ཚེ་དཔྱད་སྒོམ་སོགས་མི་བྱེད་པར་འཇོག་སྒོམ་ཁོ་ན་བྱའོ། །དེ་ཡང་སྟོང་ཉིད་ངེས་པའི་དམིགས་རྟེན་ཤིན་ཏུ་གསལ་བའི་གསལ་ཆའི་
ངར་དམ་སྤྲིང་ངེ་བ་དང། སྟོང་ཉིད་ལ་དམིགས་རྟེན་མ་གཏོགས། ཁྱད་ཆོས་གཉིས་དང་ལྡན་པས་བསྐྱང་བར་བྱའོ། །དེ་ཡང། ཁྱད་ཆོས་དང་པོས་བྱིང་བ་སེལ། ཁྱད་ཆོས་གཉིས་པས་རྒོད་པ་སེལ་ལོ། །འོ་ན། བྱིང་
རྒོད་གང་ཞེ་ན། དམིགས་པ་ལ་བཞག་པའི་ཚེ། དམིགས་པ་ལ་དམིགས་པའི་འཛིན་སྟངས་མི་གསལ་བ་ནི་བྱིང་བ་ཡིན། རྒོད་པ་གང་ཞེ་ན། སེམས་དམིགས་པ་ལ་མི་གནས་པར་དམིགས་པ་ལས་སེམས་འཕྲོ་

[223B] རྒོད་པ་ཡིན་ནོ། །དེ་གཉིས་གང་གིས་སེལ་ཞེ་ན། དམིགས་པ་ལ་དམིགས་པའི་འཛིན་སྟངས་གྲིམས་པར་བྱས་ཏེ་བསྒོམས་པས་བྱིང་རྒོད་གཉིས་ཀ་སེལ་ལོ། །འོན་ཀྱང་བྱིང་བ་ཡང་ཡང་འོང་བ་ལ་ནི། དེའི་
གཉེན་པོར་དཀོན་མཆོག་གི་ཡོན་ཏན་སེམས་པ་དང། ཉི་ཟླ་སོགས་ཀྱི་སྣང་བ་ཡིད་ལ་བྱས་ཏེ་བསྒོམ། རྒོད་པ་ཡང་ཡང་འོང་བ་ལ་ནི། དེའི་གཉེན་པོར། འཆི་བ་མི་རྟག་པ། འཁོར་བའི་ཉེས་དམིགས་སོགས་བསྒོམས་ནས་
བྱིང་རྒོད་སངས་བ་དང། སླར་ཡང་དམིགས་པ་ལ་རྩེ་གཅིག་ཏུ་བཞག་ནས་བསྒོམ་པར་བྱའོ། །དེས་ན་དམིགས་རྟེན་མ་བརྗེད་པའི་དྲན་འདུན་དུ་རེ་བ་ཡོད་ན་བྱིང་རྒོད་གཉིས་ཀ་སེལ་བས། དམིགས་རྟེན་མ་བརྗེད་པར་
དྲན་དུ་རེ་བའི་སྐྱོང་ཚུལ་གལ་ཆེའོ། །དེ་ལྟར་སྟོང་ཉིད་ལ་དམིགས་པའི་ཞི་གནས་བསྒོམས་པས། ཞི་གནས་རྗེས་མཐུན་པ་དང། ཞི་གནས་མཚན་ཉིད་པ་རྒྱུད་ལ་སྐྱེ་བར་འགྱུར་རོ། །གཉིས་པ་ལྷག་མཐོང་བསྒོམ་ཚུལ་
ལ་ང་བདེན་མེད་དུ་བསྒོམ་ཚུལ། ང་ཡི་བ་བདེན་མེད་དུ་བསྒོམ་ཚུལ་ལོ། །དང་པོ་ནི། ལྷག་མཐོང་བསྒོམ་པའི་སྔོན་དུ་ཡང་རིགས་པའི་དཔྱད་པ་བྱ་ལ། དངོས་གཞི་བསྒོམ་པའི་སྐབས་སུ་ཡང་རིགས་པའི་དཔྱད་པ་
བྱའོ། །དང་པོ་བསྒོམ་པའི་སྔོན་དུ་རིགས་པའི་དཔྱད་པ་བྱེད་པའི་ཚུལ་ནི། དཔེར་ན་མཐོ་ཡོར་བདེན་འཛིན་གྱི་ཤེས་པ་ལ། མཐོ་ཡོར་བདེན་གྲུབ་ཏུ་སྣང་ཡང། ཞེས་པ་ནས། ང་སྣང་ཚུལ་ལྟར་ཅུང་ཟད་ཀྱང་གྲུབ་པ་མེད་

[224A]༄༅། །ཅེས་པའི་བར་རྣམས་སྔར་བཤད་པ་ལྟར་འདིར་ཡང་བསྒོམ་པར་བྱའོ། །དེ་ཡང། ང་ཞེས་བྱ་བ་དེ་ཁོ་རང་གི་ངོས་ནས་ཡུལ་སྟེང་ནས་གྲུབ་ཚུལ་ཅུང་ཟད་ཙམ་ཡང་མི་འདུག་སྙམ་པའི་ངེས་ཤེས་
དེ་ལ་གནས་བཞིན་པའི་ངང་ནས་ཤེས་པའི་ཆ་ཤས་ཕྲ་མོ་ཞིག་གིས། སླར་ཡང་རང་བཞིན་མེད་པའི་ཚུལ་གྱིས་དཔྱད་སྒོམ་ཕྲ་མོ་ཡང་ཡང་བྱའོ། །དེ་ལྟ་བུའི་མཉམ་གཞག་ལས་ལངས་པའི་རྗེས་ཐོབ་ཏུ་ཀུན་
རྫོབ་སྣང་བའི་ཆ་ཅི་ཤར་ཡང། མཉམ་གཞག་ཏུ་བདེན་མེད་དེ། དེས་རྩིས་ཟིན་པའི་ངང་ནས། འདི་རྣམས་མེད་བཞིན་དུ་སྣང་བའི་སྣང་བ་སྒྱུ་མ་ལྟ་བུ་ཡིན་སྙམ་དུ་བསམ་པར་བྱའོ། །གཉིས་པ་ནི། ང་ཁོ་རང་གི་
ངོས་ནས་ཡུལ་སྟེང་ནས་གྲུབ་པ་ཅུང་ཟད་ཙམ་ཡང་མེད་པས། ཕུང་པོ་མིག་རྣ་སོགས་ང་ཡི་བ་རྣམས་ཀྱང་ཡུལ་སྟེང་ནས་གྲུབ་པ་མེད་པའི་ཚུལ་རྣམས་བསྒོམ་པར་བྱའོ། །གཉིས་པ་ཆོས་ཀྱི་བདག་མེད་བསྒོམ་ཚུལ་ནི་
བསྒོམ་པའི་སྔོན་དུ་ཡང་རིགས་པའི་དཔྱད་པ་བྱ། དངོས་གཞི་བསྒོམ་པའི་སྐབས་སུ་ཡང་རིགས་པའི་དཔྱད་པ་བྱ། བསྒོམ་པའི་སྔོན་དུ་རིགས་པས་དཔྱད་པ་བྱེད་ཚུལ་ནི། མཐོ་ཡོར་བདེན་གྲུབ་བམ། བདེན་འཛིན་གྱི་
ཤེས་པ་ལ་མཐོ་ཡོར་བདེན་གྲུབ་ཏུ་སྣང་ཡང་ཞེས་སོགས་སྔར་ལྟར་དཔྱད་པའི་མཐར། དཔེ་དེ་བཞིན་དུ་རང་གི་ཕུང་པོ་བདེན་གྲུབ་ཏུ་སྣང་བའི་ཤེས་པ་ལ། ཕུང་པོ་བདེན་མེད་དུ་མི་སྣང་བར། ཕུང་པོ་བདེན་གྲུབ་ཏུ་

[224B] ཕུང་པོ་བདེན་གྲུབ་ཏུ་མེད་དེ། ཕུང་པོ་རྒྱུ་དང་རྐྱེན་ལ་བལྟོས་ནས་སྐྱེས་པའི་ཕྱིར། ཕུང་པོ་རྒྱུ་དང་རྐྱེན་ལ་བརྟེན་ནས་སྐྱེས་པས། ཕུང་པོ་རྒྱུ་དང་རྐྱེན་ལ་བལྟོས་པར་གྲུབ། ཕུང་པོ་རྒྱུ་རྐྱེན་ལ་བལྟོས་པས། ཕུང་པོ་
རང་ཚུགས་མ་ཐུབ། ཕུང་པོ་རང་ཚུགས་མ་ཐུབ་པས། ཕུང་པོ་ཡུལ་ཁོ་རང་གི་ངོས་ནས་ཡུལ་སྟེང་ནས་གྲུབ་པ་ཅུང་ཟད་ཙམ་ཡང་མེད་པར་ངེས་པ་ཐག་ཆོད་པའི་ངེས་ཤེས་ནམ་མཁའ་ལྟ་བུའི་སྟོང་ཉིད་ཀྱི་ངང་དུ་སྔར་
ལྟར་བཞག་པར་བྱའོ། །དེ་ལྟ་བུའི་མཉམ་གཞག་ལ་གནས་བཞིན་པའི་ངང་ནས་སླར་ཡང་ཤེས་པའི་ཆ་ཤས་ཕྲ་མོ་ཞིག་གིས་ཕུང་སོགས་ཡུལ་སྟེང་ནས་མ་གྲུབ་པའི་ཚུལ་ཡང་ཡང་བསྒོམ་པར་བྱའོ། །
དེ་ལྟ་བུའི་མཉམ་གཞག་ལས་ལངས་པའི་རྗེས་ཐོབ་སྒྱུ་མ་ལྟ་བུའི་རྣལ་འབྱོར་ཡང་བསྒོམ་པར་བྱའོ། །གཞན་ཡང། ང་དང་ང་ཡིར་འཛིན་པ་ལ་སོགས་པའི་ཆོས་ཐམས་ཅད་བདེན་པར་ཡོད་མེད་ཀྱི་རིགས་པས་
དཔྱད་པའི་རྗེས་སུ། དེ་རྣམས་ཐམས་ཅད་བདེན་པར་མེད་པའི་མཉམ་གཞག་ནམ་མཁའ་ལྟ་བུའི་སྟོང་ཉིད་དང། དེ་ལས་ལངས་པ་ན། རྗེས་ཐོབ་སྒྱུ་མ་ལྟ་བུའི་རྣལ་འབྱོར་ཡང་ཡང་བསྒོམ་པར་བྱའོ། །འདི་ནི་
རྗེ་འདུལ་བ་འཛིན་པ་བློ་གྲོས་སྦས་པས་གསུངས་པའི་དྲན་པ་བཞི་ལྡན་གྱི་སྙིང་པོ་ཙམ་ཞིག་བརྗོད་པའོ། །ཞེས་པ་འདི་ཡང་དཀའ་བཅུ་པ་དཔལ་འབྱོར་རབ་རྒྱས་ཀྱིས་གསོལ་བ་བཏབ་པ་ལ་བརྟེན་ནས། ཆོས་

[225A]༄༅། །སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །སསྟི། རྒྱལ་བ་ཀུན་གྱི་བདག་པོ་རྡོ་རྗེ་འཆང། །ངུར་སྨྲིག་འཛིན་པའི་གར་གྱིས་རྣམ་
རོལ་ཏེ། །རྒྱལ་བའི་མཛད་པ་མཐའ་དག་བསྒྲུབ་མཛད་པའི། །བཀའ་དྲིན་མཉམ་མེད་དེ་ལ་ཕྱག་འཚལ་ཏེ། །བླ་མེད་བྱང་ཆུབ་བསྒྲུབ་པར་མ་ཟད་ཀྱི། །འཁོར་བའི་སྡུག་བསྔལ་ཙམ་ལས་ཐར་འདོད་ཀྱང། །མེད་དུ་མི་རུང་
ཞི་བའི་སྒོ་གཅིག་པུ། །ཟབ་མོའི་ལྟ་བ་མདོར་བསྡུས་བཤད་པར་བྱ། །འདིར་ཟབ་མོ་དབུ་མའི་ལྟ་བ་ཉམས་སུ་ལེན་པར་འདོད་པས། སྟན་བདེ་བ་ལ་འདུག་སྟེ། མདུན་གྱི་ནམ་མཁར། རྗེ་བཙུན་འཇམ་དབྱངས་དང། རྗེ་
བླ་མ་ངོ་བོ་དབྱེར་མེད་པར་གསལ་བ་ལ། ལྟ་ཁྲིད་བརྒྱུད་པའི་བླ་མ་དང། སངས་རྒྱས་བྱང་སེམས་ཐམས་ཅད་བསྟིམ། ཡན་ལག་བདུན་པའི་སྒོ་ནས་ཚོགས་བསག་དབུ་མའི་ལྟ་བ་རྣམ་པར་དག་པ་རྒྱུད་ལ་སྐྱེ་
བའི་གསོལ་བ་ཤུགས་དྲག་ཏུ་འདེབས། དལ་འབྱོར་དོན་ཆེ་ཞིང་རྙེད་དཀའ་བའི་ཚུལ་བསམས་ཏེ། དལ་འབྱོར་ལ་སྙིང་པོ་ལེན་འདོད་བསྐྱེད། དེ་ཡང་རང་དོན་ཙམ་བསྒྲུབ་པ་ནི་དུད་འགྲོ་ལ་ཡང་ཡོད་པས། མར་གྱུར་
སེམས་ཅན་ཐམས་ཅད་ཀྱི་དོན་བསྒྲུབ། དེ་རྣམས་ཀྱི་དོན་ཡང་ཉི་ཚེ་བ་ཙམ་མ་ཡིན་པར། བླ་ན་མེད་པའི་བྱང་ཆུབ་ཀྱི་གོ་འཕང་ལ་དགོད། དེ་ལ་ཐོག་མར་རང་ཉིད་ཀྱིས་སངས་རྒྱས་ཀྱི་གོ་འཕང་མ་ཐོབ་ན། སེམས་ཅན་

[225B] སངས་རྒྱས་ཐོབ་པར་བྱ། དེའི་ཕྱིར་དུ་ཟབ་མོ་དབུ་མའི་ལྟ་བ་ཉམས་སུ་བླང་བར་བྱའོ་སྙམ་དུ་བསམ། དེས་ན་འདི་ལ་གསུམ། དགག་བྱ་ངོས་བཟུང། དེ་རིགས་པས་
འགོག་ཚུལ། བཀག་པའི་དོན་བསྒོམ་ཚུལ་ལོ། །དང་པོ་ནི། དཔེར་ན། རྨི་ལམ་དུ་རྟ་དང་གླང་པོ་དོན་ལ་མ་གྲུབ་བཞིན་དུ་བློའི་སྣང་བ་ཙམ་ཡིན་པའི་སྣང་བ་མི་འཆར་བར། རྟ་དང་གླང་པོ་དང་པོ་ནས་གོ་ས་མནན་ནས་
ཡོད་ཡོད་པ་ཞིག་རང་གི་བློ་ལ་ཚུར་སྣང་བྱུང་བའི་ཉམས་སྣང་འཆར་བ་བཞིན་དུ། སད་དུས་སུ་ཡང་ཆོས་ཅི་འདྲ་ཞིག་བློ་ལ་འཆར་ཡང། ཐ་མལ་པའི་གཉིད་ཀྱིས་མ་བསླད་ཅིང། གཉིད་སང་བའི་སྐབས་ཡིན་
ཡང། ཐོག་མ་མེད་པ་ནས་རྗེས་སུ་ཞུགས་པའི་མ་རིག་པའི་གཉིད་ལོག་བཞིན་པའི་སྐབས་ཡིན་པས། བློའི་སྣང་བ་ཙམ་ཡིན་པའི་སྣང་བ་མི་འཆར་བར། དང་པོ་ནས་དོན་གྱི་སྟེང་ན་ཡོད་ཡོད་པ་འདྲ་བ་ཞིག་བློ་ལ་
འཆར་བ་ནི། དགག་བྱའི་འཆར་ཚུལ་ཡིན་ཞིང། བློའི་ངོར་སྣང་ཙམ་མ་ཡིན་པར་དོན་གྱི་སྟེང་ནས་གྲུབ་པ་ཞིག་བྱུང་ན་དེ་དགག་བྱའི་ཚད་ཀྱང་ཡིན་ནོ། །འོ་ན་དབུ་མ་རང་རྒྱུད་པ་རྣམས་ཀྱིས་ཀྱང། བློའི་དབང་གིས་བཞག་
པ་མ་ཡིན་པའི་ཡོད་པ་ལ་དགག་བྱའི་ཚད་དུ་བྱེད་པས། དགག་བྱ་ལ་ཕྲ་རགས་མེད་པར་འགྱུར་རོ་ཞེ་ན། མི་འགྱུར་ཏེ། ཁོ་བོ་ཅག་ནི། ཡིད་ཀྱི་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ། རྣམ་པར་ཤེས་
[226A]༄༅། །པ་ནི་ཡང་སྲིད་པ་ལེན་པའི་ཕྱིར་བདག་ཡིན་ནོ། །ཞེས་སྤྱིར་གང་ཟག་ལ་གདགས་གཞི་ཕུང་པོ་ལྔ་ཡོད་ཀྱང། བདག་ཁས་བླངས་པའི་དགོས་པ་སྐྱེ་བ་སྔ་མ་ནས་འདིར་འོང་བ་དང་འདི་ནས་ཕྱི་
མར་འགྲོ་བ་སོགས་ཡིད་ཀྱི་རྣམ་པར་ཤེས་པས་བྱེད་པས་ཡིད་ཀྱི་རྣམ་ཤེས་བདག་གི་མཚན་གཞི་ཡིན་ཅེས་གདགས་གཞིའི་ངོས་ནས་འཇོག་དེ་བཞིན་དུ་བུམ་པ་ལ་གདགས་གཞི་རྡུལ་རྫས་བརྒྱད་ཡོད་ཀྱང་
ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པའི་ཁྱད་ཆོས་དེ་བུམ་པའི་གཟུགས་ལ་ཚང་བས། བུམ་པའི་གཟུགས་ལ་བུམ་པ་ཞེས་གདགས་གཞིའི་གསེབ་ནས་བུམ་པར་འཇོག་དབུ་མ་ཐལ་འགྱུར་བ་
གདགས་གཞིའི་གསེབ་ནས་ཡ་གྱལ་དང། ཚོགས་པ་གང་ཡང་བུམ་པར་འཇོག་རྒྱུ་མེད་ཅིང། རྨི་ལམ་ན་རྟ་གླང་བློ་ལ་སྣང་ཙམ་མ་གཏོགས་ཡུལ་སྟེང་ནས་མེད་པར་མ་ཟད། རྟ་གླང་གི་གདགས་གཞི་ཡན་
ལག་ལྔ་ལ་སོགས་པའང་བློ་ལ་སྣང་བ་ཁོ་ན་ཡིན་གྱི། ཡུལ་གྱི་སྟེང་ནས་མེད་པ་བཞིན་དུ། སད་དུས་ཀྱི་གང་ཟག་དང། བུམ་པ་སོགས་ཀྱང་བློ་ལ་སྣང་ཙམ་རྐྱང་པ་མ་གཏོགས་ཡུལ་གྱི་སྟེང་ནས་མེད་པ་
ལྟར། དེ་རྣམས་ཀྱི་གདགས་གཞི་ཡན་ལག་ལྔ་དང། རྡུལ་རྫས་བརྒྱད་ལ་སོགས་པའང། བློ་ལ་སྣང་ཙམ་ཁོ་ན་མ་གཏོགས་ཡུལ་གྱི་སྟེང་ནས་གྲུབ་པ་ཅུང་ཟད་ཀྱང་མེད་པར་བཞེད་པའི་ཕྱིར། ཁོ་ན་རེ་

[226B] སད་དུས་གཉིས་རྣམ་པ་ཐམས་ཅད་དུ་མཚུངས་པར་བཤད་པ་མི་འཐད་དེ། རྨི་ལམ་གྱི་རྟ་གླང་སོགས་ཀྱིས་རྟ་གླང་གི་གོ་མི་ཆོད། སང་དུས་ཀྱི་རྟ་གླང་གིས་དེའི་གོ་ཆོད་པའི་ཕྱིར། ཞེ་ན་སྐྱོན་
མེད་དེ། དེ་ལྟར་འབྱུང་བ་ནི། དེ་གཉིས་ལ་ཡུལ་སྟེང་ནས་རྟ་གླང་ཡོད་མེད་ཀྱི་ཁྱད་ཡོད་པའི་དབང་གིས་མ་ཡིན་གྱི། གང་ཕྱིར་ཐུབ་དབང་དེ་ནི་འཇིག་རྟེན་ལྷན་ཅིག་རྩོད་མི་མཛད་ཕྱིར་རོ། །ཞེས་དབུ་མ་ཐལ་འགྱུར་
བའི་ཐ་སྙད་ཀྱི་འཇོག་ལུགས། འཇིག་རྟེན་གྱི་ཐ་སྙད་ལ་རྨི་ལམ་གྱི་རྟ་གླང་ལ་རྟ་གླང་དུ་མ་གྲགས། སད་དུས་ཀྱི་རྟ་གླང་ལ་རྟ་གླང་དུ་གྲགས་པའི་དབང་གིས་ཡིན་པའི་ཕྱིར། གཉིས་པ་དགག་བྱ་དེ་རིགས་པས་འགོག་
ཚུལ་ལ། གཅིག་དུ་བྲལ་ལ་བརྟེན་ནས་འགོག་ཚུལ་དང། རྟེན་འབྲེལ་གྱི་རིགས་པ་ལ་བརྟེན་ནས་འགོག་ཚུལ་གཉིས་བརྗོད་པར་བྱ་སྟེ། དབུ་མ་འཇུག་པར་ཆོས་ཀྱི་བདག་མེད་བསྒྲུབ་པ་ལ། མཐའ་བཞི་སྐྱེ་
འགོག་གི་རིགས་པ་དང། གང་ཟག་གི་བདག་མེད་བསྒྲུབ་པ་ལ་རྣམ་བདུན་གྱི་རིགས་པ་གཙོ་བོར་གསུངས་ཤིང། དེ་གཉིས་ཀའི་རྩ་བ་གཅིག་དུ་བྲལ་གྱི་རིགས་པ་ལ་ཐུག་པ་དང། དེ་ཡང་རྟེན་འབྲེལ་གྱི་རིགས་
པ་ལ་ཐུག་པར་གསུངས་པའི་ཕྱིར། དེའི་དང་པོ་ལ། སྤྱིར་བུམ་པ་ལྟ་བུ་བློ་ཡུལ་དུ་འཆར་བ་ན། གཅིག་དང་དུ་མ་གང་རུང་དུ་འཆར་བའི་ངེས་པ་མེད་ཀྱང། བུམ་པ་ལྟ་བུ་བློ་ཡུལ་དུ་ཤར་བའི་རྗེས་སུ། ཟླ་བོ་ཡོད་

[227A]༄༅། །དམ་མེད་སྙམ་དུ་དཔྱད་པའི་ཚེ། ཟླ་བཅས་བློ་ངོར་གྲུབ་ན་བླ་མེད་བློ་དོར་ཁེགས་དགོས་པར་མ་ཟད། དེ་གཉིས་པོ་གཅིག་བློ་ངོར་ཁེགས་ན། ཅིག་ཤོས་བློ་ངོར་གྲུབ་དགོས་པས། དོན་
དང་བློ་ངོ་གང་ལ་བལྟོས་ཀྱང་ཡོད་ན་གཅིག་དང་དུ་མ་གང་རུང་ཡིན་པས་ཁྱབ་ལ། དེ་ཁྱབ་ན། བདེན་པར་གྲུབ་ན་བདེན་གྲུབ་ཀྱི་གཅིག་དང་དུ་མ་གང་རུང་ཡིན་པས་ཁྱབ་དགོས་པས། ངའམ་གང་ཟག་ལྟ་བུ་
གདགས་གཞི་ཕུང་པོ་ལྔའམ། ཁམས་དྲུག་ལྟ་བུའི་སྟེང་དུ་བདེན་པར་གྲུབ་ན། གདགས་གཞི་ཚན་པ་གཉིས་པོ་དེ་དང། ཡང་ན་བདེན་གྲུབ་ཀྱི་གཅིག་ཡང་ན་བདེན་གྲུབ་ཀྱི་ཐ་དད་གང་རུང་ལས་མི་འདའ་ལ་
ཚན་པ་གཉིས་པོ་དེ་དང་བདེན་གྲུབ་ཀྱི་གཅིག་ཡིན་ན། ཕུང་པོ་ལྔ་དང། ཁམས་དྲུག་ང་འམ་བདག་ཡིན་དགོས། དེ་ཡིན་ན། ཕུང་པོ་ལྔ་ཡོད་པ་བཞིན་དུ་བདག་ལྔ་དང། ཁམས་དྲུག་ཡོད་པ་བཞིན་དུ་བདག་ཀྱང་
དྲུག་ཡོད་པར་འགྱུར་བ་སོགས་དང། བདེན་གྲུབ་ཀྱི་ཐ་དད་ཡིན་ན། དཔེར་ན། བྱམས་པ་དང་ཉེར་སྦས་ངོ་བོ་ཐ་དད་ཡིན་པས་བྱམས་པ་ལས་ལོགས་སུ་ཉེར་སྦས་བློས་བཟུང་དུ་ཡོད་པ་བཞིན་དུ། ཕུང་པོ་ལྔ་དང་
ཁམས་དྲུག་སོ་སོར་བསལ་བའི་རྗེས་སུ་ཡང། ངའམ་གང་ཟག་བློས་བཟུང་དུ་ཡོད་པར་འགྱུར་དགོས་པ་ལས། དེ་ལྟར་བློས་བཟུང་དུ་མི་འདུག་པས། ང་འམ་བདག་ཅེས་པ་གདགས་གཞི་ཕུང་པོ་ལྔ་དང། ཁམས་

[227B] རྟོག་པའམ་བློས་བཏགས་པ་ཁོ་ན་ཡིན་གྱི། ཡུལ་གྱི་སྟེང་ནས་གྲུབ་པ་ཅུང་ཟད་ཀྱང་མེད་དོ་སྙམ་དུ་བསམ་མོ། །ཁོ་ན་རེ། དེ་ལྟར་གདགས་གཞི་ཕུང་པོ་དང་ཁམས་ཀྱི་སྟེང་དུ་ང་འམ་
བདག་རང་བཞིན་གྱིས་གྲུབ་པ་བཀག་མོད། ད་དུང་གདགས་གཞི་ཕུང་པོ་དང་ཁམས་རྣམས་རང་བཞིན་གྱིས་གྲུབ་པ་བློ་ངོ་ན་མ་ཡལ་བར་འདུག་པས། ཁྱོད་ཀྱི་ལྟ་བ་དེ་བློས་བྱས་ཀྱི་དགག་བྱ་བཀག་པ་ཙམ་དུ་སོང་གི་ལྷན་
སྐྱེས་ཀྱི་འཛིན་ཚུལ་ལ་ཅུང་ཟད་ཀྱང་མི་གནོད་དོ། །ཞེ་ན་སྐྱོན་མེད་དེ། གང་ཟག་ཕུང་པོ་དང་ཁམས་ཚོགས་ཙམ་ལ་བཏགས་པ་བཞིན་དུ། ཕུང་པོ་དང་ཁམས་དེ་རྣམས་ཀྱང་རང་རང་གི་ཆ་ཤས་ཚོགས་ཙམ་ལ་
བཏགས། ཆ་ཤས་དེ་རྣམས་ཀྱང་རང་རང་གི་ཆ་ཤས་ཚོགས་ཙམ་ལ་བཏགས་པ་ཡིན་པས། རང་རང་གི་ཆ་ཤས་དེ་རྣམས་ཀྱི་སྟེང་དུ་བདེན་པར་གྲུབ་ན། དེ་རྣམས་ཀྱང་བདེན་གྲུབ་ཀྱི་གཅིག་དང་ཐ་དད་གང་རུང་
ལས་མ་འདའ། དེ་གཉིས་གང་ཡིན་ཡང་སྔར་བཤད་པ་ལྟར་གྱི་སྐྱོན་དུ་འགྱུར་བའི་རིགས་པས་ཁེགས་པའི་ཕྱིར་ཏེ། རིན་ཆེན་ཕྲེང་བ་ལས། སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་
ཤེས་མ་ཡིན་ཀུན་མིན་ན། །དེ་ལས་གཞན་ན་སྐྱེས་བུ་གང། ཞེས་པས་གང་ཟག་རང་བཞིན་གྱིས་གྲུབ་པ་འགོག་ཚུལ་དང། སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་ཇི་ལྟ་བར། །དེ་བཞིན་ཁམས་

[228A]༄༅། །ནི་རེ་རེ་ཡང། །འདུས་ཕྱིར་ཡང་དག་ཉིད་དུ་མིན། ཞེས་པས། སྔར་གྱི་རིགས་པ་གདགས་གཞི་ཕུང་ཁམས་ཀྱི་སྟེང་དུ་ཁ་སྤོ་ཚུལ་བསྟན་པ་ལྟར་བསམ་པར་བྱ་བ་ཡིན་པའི་ཕྱིར། འདིར་
ཡང། རྨི་ལམ་ན་གདགས་གཞི་བཏགས་ཆོས་སྣང་བའི་ཚེ། བཏགས་ཆོས་ཡུལ་གྱི་སྟེང་ནས་མ་གྲུབ་པ་བཞིན་དུ། གདགས་གཞི་ཡང་ཡུལ་སྟེང་ནས་མ་གྲུབ་པ་དཔེར་བླངས་ཏེ། དཔེའི་སྟེང་ནས་བསྒོམ་
པ་ཉིད་ལས་དང་པོ་པ་ལ་གནད་ཆེའོ། །གཉིས་པ་རྟེན་འབྲེལ་གྱི་རིགས་པ་ལ་བརྟེན་ནས་འགོག་པ་ལ། དོགས་པ་ཅུང་ཟད་བཅད་པ་དང། འགོག་ཚུལ་དངོས་གཉིས་ཀྱི་དང་པོ་ནི། མཁས་གྲུབ་ནོར་བཟང་རྒྱ་
མཚོ་གཞི་གྲུབ་ན་འདུས་བྱས་ཡིན་པས་ཁྱབ་པར་བཞེད་ལ། དེ་ལ་ད་ལྟའི་མཚན་ཉིད་པ་རྒན་གཞོན་ཐམས་ཅད་ཀྱིས་དགག་བཞག་བྱེད་མོད། ཁོང་གི་བཞེད་པ་ནི། གཞི་གྲུབ་ན་འདུས་བྱས་ཡིན་པས་
ཁྱབ་པར་ཐལ། གཞི་གྲུབ་ན་རྟེན་འབྲེལ་ཡིན་པས་ཁྱབ། རྟེན་འབྲེལ་ཡིན་ན་འདུས་བྱས་ཡིན་པས་ཁྱབ་པའི་ཕྱིར། རྟགས་དང་པོ་གྲུབ་སྟེ། རྩ་ཤེ་ལས། གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡོད་པ་
མ་ཡིན་པ། ཞེས་སོགས་གསུངས་པའི་ཕྱིར། རྟགས་གཉིས་པ་གྲུབ་སྟེ། མདོ་ལས། མཁས་པས་རྟེན་འབྱུང་ཆོས་རྣམས་ཡོངས་ཤེས་ནས། །མཐར་ལྟ་བ་ལ་བརྟེན་པར་ཡང་མི་བྱེད། །རྒྱུ་དང་བཅས་ཤིང་

[228B] །རྒྱུ་མེད་རྐྱེན་མེད་ཆོས་ནི་ཡོད་མ་ཡིན། ཞེས་པའི་རྐང་པ་ཕྱི་མ་གཉིས་ཀྱི་དོན་གྲུབ་པའི་ཕྱིར། འོ་ན་ཆོས་ཐམས་ཅད་རྒྱུ་རྐྱེན་ལ་བརྟེན་ནས་འབྱུང་བའི་དོན། མྱུ་གུ་དེ་ས་བོན་དང་ཆུ་ལུད་
སོགས་ལས་འབྱུང་བ་ལྟ་བུ་ལ་བྱེད་དམ་ཞེ་ན། དེ་ཡང། གྲུབ་མཐའ་སྨྲ་བ་ཐམས་ཅད་ཀྱི་ཐུན་མོང་བའི་རྟེན་འབྲེལ་གྱི་དོན་ཡིན་མོད་ཀྱི། ཐལ་འགྱུར་བའི་ཐུན་མོང་མ་ཡིན་པའི་དོན་ནི། རང་འདོགས་བྱེད་ཀྱི་རྟོག་པ་ལྟ་
བུའི་བློ་ལ་བརྟེན་ནས་འབྱུང་བ་ཡིན་ཏེ། མདོ་ལས། སྣ་ཚོགས་ཡིད་དགའ་མེ་ཏོག་ཁ་བྱེ་ཞིང། །གསེར་གྱི་ཁང་མཆོག་འབར་བ་ཡིད་འོང་བ། །འདི་ན་དེ་ལའང་བྱེད་པོ་འགའ་མེད་དེ། །དེ་དག་རྟོག་པའི་དབང་གིས་
བཞག་པ་ཡིན། ཞེས་ཆོས་ཐམས་ཅད་རྟོག་པས་བཞག་པའམ། རྟོག་པས་བསྐྱེད་པ་ཡིན་གྱི། རྟོག་པ་ལས་གཞན་པའི་བྱེད་པོའམ། རྒྱུ་གཞན་མེད་པར་གསུངས་པའི་ཕྱིར་དང། བཞི་བརྒྱ་པའི་འགྲེལ་པ་ལས་
ཀྱང། རྟོག་པ་ཡོད་པ་ཁོ་ནས་ཡོད་པ་ཉིད་དང། རྟོག་པ་མེད་པར་ཡོད་པ་ཉིད་མེད་པ་དེ་དག་ནི། ཞེས་ཆོས་ཐམས་ཅད་རྟོག་པས་མཚོན་པའི་རང་འདོགས་བྱེད་ཀྱི་བློ་ཡོད་ན་ཡོད་ལ། མེད་ན་མེད་པའི་རྗེས་སུ་འགྲོ་ལྡོག་
བྱེད་པར་གསུངས་པའི་ཕྱིར། རྟགས་ཕྱི་མ་དེ་ལ་བརྟེན་པའི་ཐལ་འགྱུར་ལ་ཁྱབ་པ་ཡོད་པར་ཐལ། རྣམ་འགྲེལ་ལས། གང་ཡོད་ཉིད་ན་གང་སྐྱེ་བའམ། །གང་འགྱུར་ན་ཡང་རྣམ་འགྱུར་བ། །དེ་ནི་དེ་རྒྱུར་རབ་ཏུ་བརྗོད་

[229A]༄༅། །ཅེས་གསུངས་པའི་ཕྱིར། དེ་ལ་ཁོ་ན་རེ། འདི་ན་དེ་ལའང་བྱེད་པོ་འགའ་མེད་དེ། ཞེས་རྟོག་པ་ལས་གཞན་པའི་རྒྱུ་མེད་པར་བཤད་པ་མི་འཐད་པར་ཐལ། ས་བོན་དང་ཆུ་ལུད་སོགས་མྱུ་
གུའི་རྒྱུ་ཡིན་པའི་ཕྱིར་ཞེ་ན། སྐྱོན་མེད་དེ། དེ་ནི་ས་བོན་དང་ཆུ་ལུད་འཛིན་པའི་རྟོག་པ་ལས། མྱུ་གུ་འཛིན་པའི་རྟོག་པ་སྐྱེ་བའི་སྒོ་ནས་ས་བོན་དང་ཆུ་ལུད་འཛིན་པའི་རྟོག་པ་དེ། ས་བོན་དང་ཆུ་ལུད་དངོས་སུ་སྤྲུལ་
བྱེད་དང། མྱུ་གུ་རྒྱུད་ནས་སྤྲུལ་བྱེད་དུ་སོང་བ་ཙམ་ལ་འཇོག་པའི་ཕྱིར་ཏེ། དཔེར་ན། ཚད་མའི་གཞུང་ལས། དེ་ལའང་དུ་བར་སྣང་བའི་བློས། །བག་ཆགས་གསལ་བར་སད་པ་ཅན། །མར་མེ་སྣང་བའི་བློ་ཉིད་ནི།།
རྟོགས་ཀྱི་མེ་ཉིད་མ་ཡིན་ནོ། །ཞེས་སེམས་ཙམ་པའི་ལུགས་ལ། །དུ་བའི་རྟགས་ཀྱིས་དུ་ལྡན་གྱི་ལ་ལ་མེ་ཡོད་པར་རྟོགས་པ་ནི། དུར་སྣང་གི་བློས་བག་ཆགས་སད་བྱེད་ཀྱི་རྐྱེན་བྱས་པ་ལ་བརྟེན་ནས། མེར་སྣང་གི་
བློ་སྐྱེས་པ་ཙམ་ལ་བྱེད་པ་ཡིན་གྱི། ཕྱི་རོལ་དོན་དུ་གྱུར་པའི་དུ་བའི་རྟགས་ལས། ཕྱི་རོལ་དོན་དུ་གྱུར་པའི་མེ་རྟོགས་པ་མ་ཡིན་པར་བཞེད་པ་དང་དོན་འདྲ་ཞིང། རྩ་ཤེ་ལས། དཔེར་ན་སྤྲུལ་པས་སྤྲུལ་གཞན་ཞིག་སྤྲུལ་
པར་མཛད་པ་དེ་བཞིན་ནོ། །ཞེས་པའི་དོན་ཡིན་པར་བཞེད་པས། ཕྱོགས་སྔ་མའི་འབེམ་མ་མཐོང་བར། དགག་བཞག་གི་མདའ་མ་འཕེན་ཅིག་གཉིས་པ་འགོག་ཚུལ་དངོས་ནི། ད་ལྟ་འཇིག་རྟེན་ན་རྟ་གླང་གི་བུ་ནི་དང་

[229B] ཕྱིས་རྒྱུ་རྐྱེན་གཞན་ལ་བརྟེན་ནས་རྟ་གླང་དུ་སྣང་བ་མིན་པས། དེའི་སྟེང་དུ་རྟ་གླང་ངོ་བོ་ཉིད་ཀྱིས་གྲུབ། སྒྱུ་མའི་རྟ་གླང་སོགས་ནི་སྔགས་དང་རྫས་ལ་སོགས་པའི་རྐྱེན་གཞན་ལ་བརྟེན་ནས་སྣང་
བ་ཙམ་ཡིན་པས། སྒྱུ་མའི་རྟ་གླང་ངོ་བོ་ཉིད་ཀྱིས་མ་གྲུབ་ཅེས་འདོད་པའི་གཞན་གྲགས་ཀྱི་དཔེ་ལ་བརྟེན་ནས་ངོ་བོ་ཉིད་ཀྱིས་གྲུབ་ན། རྒྱུ་རྐྱེན་གཞན་ལ་བལྟོས་པ་མི་འཐད་ཅེས། ཁྱབ་པ་ངེས་པར་བྱས་ཏེ། ཕྱོགས་
ཆོས་ཕྱི་ནང་གི་དངོས་པོ་རྣམས་རྒྱུ་རྐྱེན་གཞན་ལ་བརྟེན་ནས་སྐྱེས་པ་ལྟ་བུར་ཡོད་པ་དྲན་པར་བྱས་ཏེ། ཚུལ་གསུམ་ཅིག་ཅར་དུ་དྲན་པའི་ནུས་པ་ལ་བརྟེན་ནས། ཕྱི་ནང་གི་དངོས་པོ་རྣམས་ནི། རྨི་ལམ་གྱི་ཡུལ་ལྟར་བློ་
ལ་སྣང་ཙམ་ཁོ་ན་ཡིན་གྱི། ཡུལ་སྟེང་ནས་གྲུབ་པ་ཅུང་ཟད་ཀྱང་མེད་སྙམ་དུ་དྲན་པར་བྱའོ། །འོ་ན་རྒྱུ་རྐྱེན་ལ་བལྟོས་པའི་རྟགས་ལས། དངོས་པོ་བདེན་མེད་དུ་བསྒྲུབ་པའི་ཚེ། རྒྱུ་རྐྱེན་ལ་བལྟོས་ཚུལ་ཐུན་མོང་བ་
དེ་རྟགས་སུ་འགོད་པ་ཡིན་ནམ། ཐལ་འགྱུར་བའི་ཐུན་མོང་མ་ཡིན་པའི་བལྟོས་ཚུལ་དེ་རྟགས་སུ་འགོད་པ་ཡིན་ཞེ་ན། འདི་ལ་སྐབས་གཉིས་ཡོད་དེ། དངོས་སྨྲ་བའི་གྲུབ་མཐའ་ལས་མ་ལོག་ཅིང། གྲུབ་མཐའ་
དེ་བདེན་ཞེན་གྱིས་ཁས་ལེན་པའི་ཚེ། ཐུན་མོང་བའི་རྟེན་འབྲེལ་རྟགས་སུ་འགོད། དངོས་སྨྲ་བའི་གྲུབ་མཐའ་དོར་ཏེ། ཕྱི་རྒོལ་ཡང་དག་ཏུ་གྱུར་པའི་སྐབས་སུ་ཐུན་མོང་མ་ཡིན་པའི་རྟེན་འབྲེལ་ཏེ། རྟགས་སུ་འགོད་པའི་

[230A]༄༅། །ཕྱིར། འོ་ན་དེ་འདྲ་བའི་ཕྱི་རྒོལ་ཡང་དག་དེས། ཐུན་མོང་མ་ཡིན་པའི་རྟེན་འབྲེལ་གྱི་དོན་བློས་བཏགས་ཙམ་དང། བློས་བསྐྱེད་ཙམ་ཞེས་པའི་ཙམ་སྒྲའི་དོན་གོ་ཟིན་པས། ཡུལ་གྱི་སྟེང་
ནས་མེད་པའང་གོ་ཟིན་པ་དེ་ལ། རྟགས་འགོད་མི་དགོས་པར་འགྱུར་རོ། །ཞེ་ན་སྐྱོན་མེད་དེ། དོན་གྲུབ་ཟིན་ཡང། ཐ་སྙད་བསྒྲུབ་དགོས་པའི་ཕྱིར་ཏེ། དཔེར་ན་གཅིག་དུ་བྲལ་གྱི་རྟགས་ལ་བརྟེན་ནས། མྱུ་གུ་
བདེན་མེད་དུ་བསྒྲུབ་པ་དེ། ཐ་སྙད་འབའ་ཞིག་བསྒྲུབ་པ་ཡིན་པར་དབུ་མ་རྒྱན་གྱི་རང་འགྲེལ་ལས་བཤད་པ་ཡིན་པའི་ཕྱིར། གསུམ་པ་བཀག་པའི་དོན་བསྒོམ་པའི་ཚུལ་ནི། དེ་ལྟར་ཐོས་བསམ་གྱིས་ལེགས་པར་
གཏན་ལ་ཕེབས་ཟིན་པའི་རྗེས་སུ། དངོས་གཞི་ལས་ཀྱང་སྔོན་འགྲོ་ཟབ་པས། སྔོན་འགྲོའི་ཆོས་སྐོར་རྣམས་བཤར་བསྒོམ་གྱི་ཚུལ་དུ་སྔོན་དུ་བཏང། ཁྱད་པར་རྩ་བའི་བླ་མ་ངོ་བོ་རྗེ་བཙུན་འཇམ་པའི་དབྱངས་
དེའི་རིགས་བདག་གི་ཚུལ་དུ་རྒྱལ་བ་རྡོ་རྗེ་འཆང། འཇམ་དབྱངས་ཀྱི་ཐུགས་ཀར་རྗེ་བླ་མ་ཡེ་ཤེས་སེམས་དཔའི་ཚུལ་དུ་གསལ་བཏབ། དེ་སྐྱབས་གསུམ་ཀུན་འདུས་སུ་བསྒོམས་ནས་གསོལ་བ་འདེབས་པ་
སོགས་བྱ། དེའི་རྗེས་སུ་དགག་བྱའི་ཚད་གསལ་གདབ། ཡོད་ན་གཅིག་དང་དུ་མ་གང་རུང་ཡིན་དགོས་པའི་སྤྱི་ཁྱབ་ལ་བརྟེན་ནས་བདེན་པར་གྲུབ་ནའང། བདེན་གྲུབ་ཀྱི་གཅིག་དང། དུ་མ་གང་རུང་ཡིན་དགོས་

[230B] བདག་རང་བཞིན་གྱིས་གྲུབ་ན། རང་གི་གདགས་གཞི་ཕུང་པོ་དང། བདེན་གྲུབ་ཀྱི་གཅིག་དང་ཐ་དད་གང་རུང་ཡིན་དགོས། བདེན་གྲུབ་ཀྱི་གཅིག་ཡིན་ན། ཕུང་པོ་ལྔ་ཡོད་པ་བཞིན་དུ་བདག་
ཀྱང་མང་པོར་འགྱུར། བདེན་གྲུབ་ཀྱི་ཐ་དད་ཡིན་ན། འབྲེལ་མེད་དོན་གཞན་གྱི་ཐ་དད་དུ་འགྱུར་བས། ཕུང་པོ་རེ་རེ་ནས་གསལ་བའི་འོག་ཏུ་ཡང། གང་ཟག་དམིགས་དགོས་པར་འགྱུར་ལ། དེ་གཉིས་ཀའང་མི་རིགས་
པའི་ཕྱིར་ན། བདག་ཡུལ་གྱི་སྟེང་ནས་གྲུབ་པ་མེད་ཅེས་དང། ཕུང་པོ་རྣམས་ཀྱང་བདེན་པར་གྲུབ་ན། རང་རང་གི་ཆ་ཤས་རྣམས་དང། བདེན་གྲུབ་ཀྱི་གཅིག་དང་ཐ་དད་གང་རུང་ལས་མི་འདའ་བའི་སྔ་མའི་རིགས་
འགྲོས་ཀྱི་སྐྱོན་ཡོད་པས་དེ་རྣམས་ཀྱང་རྨི་ལམ་གྱི་སྐབས་ཀྱི་གདགས་གཞིའི་ཆོས་རྣམས་དང་འདྲ་བར་ཡུལ་གྱི་སྟེང་ནས་གྲུབ་པ་མེད་ཅེས། གསལ་བཏབ་ནས། ད་ནི་འདི་ལས་མ་ཡེངས་པར་བྱའོ་སྙམ་དུ་འཕེན་
པ་ཤུགས་ཅན་ཞིག་བཏང་སྟེ། བར་སྐབས་སུ་རིགས་པས་དཔྱད་པ་མི་བྱེད་པར་དེ་ཉིད་ལ་རྩེ་གཅིག་ཏུ་འཇོག་པ་ནི། སྟོང་ཉིད་ལ་དམིགས་པའི་ཞི་གནས་བསྒོམ་ཚུལ་དང། གནས་ཆ་ཅུང་ཟད་རྙེད་པའི་མཚམས་ནས་
སེམས་བྱིངས་གནས་ཆ་ལས་མ་གཡོས་བཞིན་པའི་ངང་ནས། བློའི་ཟུར་ཞིག་གིས་བར་སྐབས་བར་སྐབས་སུ་ཅུང་ཟད་དཔྱོད་པ་སྤེལ་གྱིན་བསྒོམ་པ་ལྷག་མཐོང་བསྒོམ་ཚུལ་ཡིན་ལ། དེ་ཡང་སྔ་མ་ལ་རྩེ་
[231A]༄༅། །གཅིག་ཏུ་གནས་སྟོབས་ཀྱིས་ཤིན་སྦྱངས་དྲངས་པ་ན། ཞི་གནས་མཚན་ཉིད་པ་དང། ཕྱི་མ་ལ་དཔྱད་སྟོབས་ཀྱིས་ཤིན་སྦྱངས་དྲངས་པ་ན། ལྷག་མཐོང་དང་ཟུང་འབྲེལ་སོགས་སུ་འགྱུར་
ཞིང། ཤིན་སྦྱངས་མ་ཐོབ་གོང་དུ་ནི། སྔ་མ་ཞི་གནས་རྗེས་མཐུན་པ་དང། ཕྱི་མ་ལྷག་མཐོང་རྗེས་མཐུན་པའི་སྐྱོང་ཚུལ་ཙམ་དུ་འགྱུར་རོ། །སྒོམ་ཅི་འདྲ་ཞིག་ལ་ཡང་དམིགས་པ་དེ་དམ་སྦྲིང་གིས་འཛིན་པའི་
དྲན་པ་དང། བློའི་ཟུར་ཞིག་གིས་དམིགས་པ་དེ་བློའི་ཡུལ་ནས་ཤོར་མ་ཤོར་སོགས་བལྟ་བའི་ཤེས་བཞིན་སྐྱོང་ཚུལ་གལ་ཆེ་ཞིང། ད་ལྟ་གང་དག་བྱིང་བ་ཕྲ་མོ་བསགས་པ་ལའང། སྒོམ་རྣམ་དག་ཏུ་འཁྲུལ་
ཞིང། ལྷག་པར་ང་ལྟ་བུ་དེ་དབུ་མའི་ལྟ་བ་མཐར་ཐུག་ཏུ་འདོད་པ་དང། སྔགས་བླ་མེད་ཀྱི་རྫོགས་རིམ་གྱི་བདེ་སྟོང་དུ་འདོད་པ་སོགས་སྒོམ་ལ་འཁྲུལ་གཞི་ཤིན་ཏུ་ཆེ་བས། དེ་དག་གི་གེགས་སེལ་ཚུལ་སོགས་
ཞིབ་པར་ནི་བྱང་ཆུབ་ལམ་གྱི་རིམ་པ་ལས་ཤེས་པར་བྱའོ། །དེ་ལྟར་འབད་ལས་བྱུང་བའི་དགེ་བ་དེས། །ཀུན་གྱིས་ཟབ་མོའི་དོན་འདི་རྟོགས་གྱུར་ཏེ། །འཁོར་བའི་རྒྱ་མཚོ་ཆེ་ལས་མྱུར་ཐར་ནས། །བླ་མེད་བྱང་ཆུབ་
གོ་འཕང་ཐོབ་པར་ཤོག་ཅེས་པ་འདི་ནི་རང་གི་སློབ་མ་སྡེ་སྣོད་འཛིན་པ་མང་པོ་ཞིག་གིས། འཕྲལ་མར་བཤར་བསྒོམ་དུ་བསྐྱངས་ཆོག་པའི་ལྟ་བའི་འཁྲིད་ཡིག་ཉུང་དུ་ཞིག་དགོས་ཅེས་བསྐུལ་བའི་དོན་དུ་

[231B]། །།༄༅། །ན་མོ་གུ་རུ་མཉྫུ་གྷོ་ཥཱ་ཡ་
འདྲེན་མཆོག་ཤཱཀྱའི་རྒྱལ་པོ་དང། །མར་མེ་མཛད་དཔལ་ཐམས་ཅད་མཁྱེན། །བློ་བཟང་རྒྱལ་བ་གཉིས་པ་སོགས། །རྩ་བརྒྱུད་བླ་མ་ལ་བཏུད་ནས། །ཐུབ་པའི་གསུང་རབ་ཀུན་གྱི་ཕུལ། །ཀླུ་སྒྲུབ་ཐོགས་མེད་བཞེད་
པའི་སྲལ། །བྱང་ཆུབ་ལམ་གྱི་རིམ་པ་ཡི། །སྙིང་པོའི་ཡང་སྙིང་བཤད་པར་བྱ། །དམ་ཆོས་ཐོས་པའི་ཕན་ཡོན་རྣམས། །བསམས་ཏེ་སྣོད་ཀྱི་སྐྱོན་གསུམ་སྤང། །རྣམ་དག་འདུ་ཤེས་དྲུག་ལྡན་པས། །གཞུང་བཞིན་
འཆད་ཉན་སྔོན་དུ་བཏང། །མཚན་ཉིད་ལྡན་པའི་དགེ་བའི་བཤེས། །སངས་རྒྱས་བལྟ་བའི་དད་པ་དང། །བཀའ་དྲིན་དྲན་པའི་གུས་པ་ཡིས། །སྦྱོར་བ་སྒོ་གསུམ་གུས་པས་བསྟེན། །དལ་བརྒྱད་འབྱོར་བཅུའི་རྟེན་
བཟང་འདི། །དོན་ཆེ་གེགས་མང་རྒྱུ་འབྲས་དང། །དཔེ་སོགས་སྒོ་ནས་རྙེད་དཀའ་བ། །བསམས་ཏེ་སྙིང་པོ་ལེན་འདོད་བསྐྱེད། །དོན་ཆེན་རྙེད་དཀའི་རྟེན་འདི་ཡང། །རྩ་བ་གསུམ་དང་རྒྱུ་མཚན་དགུ། །ཐག་བཅད་གསུམ་
གྱིས་མྱུར་འཆི་བར། །ཡང་ཡང་བསམས་ནས་འཆི་གྲབས་བྱ། །ཤི་ནས་གར་སྐྱེའི་གདེང་མེད་ཅིང། །དམྱལ་བ་ཡི་དྭགས་དུད་འགྲོ་ནི། །གང་དུ་སྐྱེས་ཀྱང་ཚ་གྲང་དང། །བཀྲེས་སྐོམ་བཀོལ་སྤྱད་སྡུག་བསྔལ་

[232A]༄༅། །ཚོགས། །བཟོད་པར་དཀའ་བའི་ཚུལ་བསམས་ཏེ། །བསླུ་མེད་དཀོན་མཆོག་གསུམ་པོ་ཡི། །སྐྱོན་བྲལ་ཡོན་ཏན་ཚོགས་ཤེས་པས། །སྙིང་ནས་སྐྱབས་འགྲོ་ཡང་ཡང་བྱ། །དཀར་གནག་ལས་
དང་འབྲས་བུའི་ཚུལ། །སོ་སོར་ངེས་ཤིང་མ་བྱས་དང། །མི་ཕྲད་ཆུད་མི་ཟ་འཕེལ་ཆེའི། །དོན་བསམས་བླང་དོར་ཚུལ་ལ་འབད། །སྐྱེས་བུ་ཆུང་ངུའི་སྐབས་སོ།    ༈    །སྡིག་སྤངས་དགེ་བ་བཅུ་བསྒྲུབས་པས། །བདེ་
འགྲོའི་རྟེན་བཟང་འཐོབ་མོད་ཀྱང། །སླར་ཡང་མནར་མེད་མེ་ནང་དུ། །བསྲེག་ཕྱིར་ཡིད་བརྟན་ཅུང་ཟད་མེད། །གཏིང་དང་མཐའ་མེད་སྲིད་པའི་མཚོ། །སྐྱེ་རྒ་ན་འཆིའི་སྡུག་བསྔལ་གྱི། །མི་བཟད་རྦ་ཀློང་རབ་ཏུ་འཁྲུག་
ཉོན་མོངས་ཆུ་སྲིན་མང་པོས་གཙེས། །དེའི་ཕྱིར་ངན་སོང་གསུམ་དང་ནི། །ལྷ་དང་མི་ཡི་སྡུག་བསྔལ་དང། །སྡུག་བསྔལ་བརྒྱད་དྲུག་གསུམ་སོགས་ཀྱི། །ངང་ཚུལ་དྲན་པས་ཐར་འདོད་བསྐྱེད། །འཁོར་བའི་མཚོ་ལས་
སྒྲོལ་བའི་ཐབས། །ཚུལ་ཁྲིམས་ཏིང་འཛིན་ཤེས་རབ་ཀྱི། །རྣམ་དག་གྲུ་གཟིངས་ལེགས་བཅས་ཏེ། །ཐར་པའི་གླིང་དུ་བགྲོད་པར་བྱ། །སྐྱེས་བུ་འབྲིང་གི་སྐབས་སོ།    ༈    །རང་ཉིད་འཁོར་བའི་སྡུག་
བསྔལ་གྱིས། །མནར་བ་ཅི་འདྲར་འགྲོ་རྣམས་ཀྱང། །སྡུག་བསྔལ་གསུམ་གྱིས་གདུངས་བསམས་ནས། །རྒྱུ་འབྲས་མན་ངག་བདུན་དག་དང། །བདག་གཞན་མཉམ་བརྗེའི་སྒོ་ནས་ནི། །འཁོར་འདས་ཀུན་གྱི་ཕན་

[232B] །རིན་ཆེན་བྱང་ཆུབ་སེམས་མཆོག་བསྐྱེད། །དེ་ནས་འདི་ཕྱིར་སེམས་དེ་ཉིད། །མི་ཉམས་འཕེལ་བའི་བསླབ་བྱ་དང། །འཇུག་པའི་སྡོམ་པ་ལེགས་བཟུང་ནས། །སྡོམ་པའི་མི་མཐུན་ཕྱོགས་ཀུན་
སྤང། །དུས་གསུམ་རྒྱལ་བ་སྲས་བཅས་ཀྱི། །བགྲོད་པའི་ལམ་བཟང་མཐར་ཐུག་པ། །རང་གཞན་སྨིན་བྱེད་ཕྱིན་དྲུག་དང། །བསྡུ་བཞིའི་ལམ་དུ་བརྩོན་པ་བསྟེན། །ཁྱད་པར་ཞི་གནས་ལྷག་མཐོང་གཉིས། །ཟུང་
དུ་འབྲེལ་བའི་རྣལ་འབྱོར་གྱིས། །མཉམ་གཞག་ནམ་མཁའ་ལྟ་བུ་དང། །སྒྱུ་མ་ལྟ་བུའི་ཏིང་འཛིན་བསྒོམ། །ཐུན་མོང་ལམ་གྱིས་རྒྱུད་སྦྱངས་ནས། །བརྟན་ཞིང་དུལ་བ་ལ་སོགས་པའི། །མཚན་ལྡན་རྡོ་རྗེ་སློབ་
དཔོན་ལས། །སྐུ་བཞིའི་ས་བོན་ཐེབས་ངེས་པའི། །དབང་བཞི་བླངས་ལ་དམ་ཚིག་བསྲུང། །ཐུན་བཞིའི་རིམ་པས་ཐ་མལ་གྱི། །སྐྱེ་ཤི་བར་དོ་སྦྱོང་བྱེད་ཅིང། །ལམ་དང་འབྲས་བུའི་སྐུ་གསུམ་གྱི། །སྨིན་བྱེད་བསྐྱེད་པའི་
རིམ་པ་བསྒོམ། །ཐལ་མལ་སྣང་ཞེན་ཟིལ་གནོན་པའི། །ཟབ་གསལ་རྣལ་འབྱོར་ལ་གནས་པས། །བསྙེན་སོགས་དག་པས་རྒྱུད་སྦྱངས་ཏེ། །ཕྲ་རགས་རྣལ་འབྱོར་མཐར་ཕྱིན་བྱ། །རྡོ་རྗེའི་ལུས་ལ་གནད་བསྣུན་པས། །
དཔེ་དོན་འོད་གསལ་སྒྱུ་མའི་སྐུ། །རྣམ་གཉིས་རིམ་བཞིན་བསྐྱེད་བྱས་ཏེ། །ཟུང་འཇུག་གོ་འཕང་བསྒྲུབ་པར་བྱ། །སྐྱེས་བུ་ཆེན་པོའི་སྐབས་སོ།    ༈    །དེ་ལྟར་གདུལ་བྱ་རིན་ཆེན་ལྟ་བུ་ནི། །སྙིགས་དུས་ཚེ་ཐུང་གཅིག་

[233A]༄༅། །ལ་སངས་རྒྱས་ཀྱི། །གོ་འཕང་སྒྲུབ་བྱེད་ཚང་ལ་མ་ནོར་བའི། །ལམ་བཟང་འདི་འདྲ་སངས་རྒྱས་ལས་ཀྱང་དཀོན། །དེ་ལས་འོངས་པའི་རྣམ་དཀར་དགེ་བའི་ཚོགས། །ཇི་སྙེད་བསགས་པ་དེ་ཡང་ཕན་བདེའི་
གཞི། །བསྟན་པ་རིན་ཆེན་ཕྱོགས་བཅུར་རྒྱས་པ་དང། །འགྲོ་རྣམས་སྐུ་གསུམ་གོ་འཕང་ཐོབ་ཕྱིར་བསྔོ། །དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་ལ། །དགེ་བའི་བཤེས་མཉེན་གསང་སྔགས་
རབ་འབྱམས་པས། །བསྐུལ་ཚེ་ཐོགས་མེད་རི་བོ་དགེ་ལྡན་དང། །འདབ་ཆགས་དགེ་མཚན་བཅུ་ལྡན་སྐྱིད་ཤོད་མཐིལ། །བཀྲ་ཤིས་ལྗོངས་སུ་སྦྱར་བའི་ཡི་གེ་པ། །དགེ་སློང་བློ་བཟང་ཕུན་ཚོགས་ཅེས་བྱ་ཡིན།། །།༄༅། །བླ་མ་ལྷག་པའི་ལྷ་ལ་ཕྱག་འཚལ་ལོ། །གཞི་ལམ་འབྲས་གསུམ་ཕྱག་ཆེན་ནི། །ངོ་བོ་ངོས་འཛིན་འདི་ལྟར་རོ། །ཁམས་གསུམ་སེམས་ཅན་ཐམས་ཅད་དང། །ཁྱད་པར་རང་གི་སེམས་ཉིད་ནི། །ཐོག་མེད་གཏན་
མེད་དུས་རང་ནས། །མ་རིག་སེམས་ནི་ནམ་གྲུབ་དུས། །སེམས་ཀྱི་གནས་ལུགས་ལྷན་ཅིག་གནས། །དེ་ནི་གཞི་ཡི་ཕྱག་ཆེན་ཡིན། །མ་རྟོགས་པ་རྣམས་བདེན་པར་འཛིན། །དེ་ཡིས་ད་བར་འཁོར་བར་འཁྱམས། །དེ་ཡི་དངོས་
གཉེན་བདག་མེད་དེ། །དངོས་སུ་རྟོགས་པའི་ཤེས་རབ་ཡིན། །དེ་ལས་གཞན་དུ་གཉེན་པོ་མེད། །ས་བཅུ་ནས་བཟུང་གྲོག་སྦུར་བར། །འཆི་བའི་དུས་སུ་འོད་གསལ་མ། །དེ་ཡང་གཞི་ཡི་ཕྱག་ཆེན་ཡིན། །བསྒོམས་པའི་འོད་གསལ་དེ་

[233B] །མཉམ་གཞག་ངང་དུ་ནམ་འཇོག་པ། །དེ་ནི་ལམ་གྱི་ཕྱག་ཆེན་དང། །གཞན་ཡང་མཉམ་གཞག་ལ་གནས་ནས། །སྤྲོས་མེད་ཤེས་རབ་བསྒོམ་པ་ནི། །ལམ་གྱི་ཕྱག་ཆེན་ལྟ་བ་ཟེར། །དེ་ཉིད་འཁྲུལ་མེད་མངོན་གྱུར་
ན། །འབྲས་བུའི་ཕྱག་ཆེན་མཐོང་ལམ་ཟེར། །དེ་ཉིད་བརྟན་ཞིང་སྤེལ་སྒོམ་ལམ། །བསྒོམ་པའི་ལམ་དང་སློབ་ལམ་ཟེར། །ཤེས་སྒྲིབ་དག་པར་གྱུར་པ་ན། །མ་སློབ་འབྲས་བུ་མངོན་དུ་གྱུར། །སངས་རྒྱས་ཡོན་ཏན་ཡོངས་རྫོགས་
ཤིང། །མཛད་པ་སྣ་ཚོགས་སྟོན་པ་དང། །ཆོས་ཀུན་ལག་མཐིལ་སྐྱུ་རུ་བཞིན། །མངོན་སུམ་གཟིགས་ཀྱང་ཆོས་ཉིད་ལས། །མི་གཡོ་བདེ་སྟོང་ཟུང་འཇུག་སྐུ། །མི་འགྱུར་ཆོས་ཉིད་གནས་པ་ལ། །ཆོས་སྐུ་ཞེས་ཀྱང་བཏགས་
པ་ཡིན། །ཐུགས་རྗེ་ཡི་ནི་སྨོན་ལམ་དང། །གདུལ་བྱ་མོས་པའི་རྒྱུ་ཚོགས་ཀྱིས། །ཆོས་སྐུ་ལོངས་སྐུ་སྤྲུལ་སྐུ་དང། །ས་ལམ་ཡོན་ཏན་འཕྲིན་ལས་སོགས། །སྣང་ཙམ་དུ་ནི་མ་གཏོགས་པ། །དོན་ལ་ཡོད་པར་མ་མཐོང་
ངོ། །དེས་ན་དོན་ལ་བདག་གྲུབ་པ། །འཁྲུལ་བ་ལས་ཀྱང་ཆེས་འཁྲུལ་བས། །ད་ནས་བཟུང་སྟེ་དུས་ཀུན་ཏུ། །བདག་འཛིན་འཁྲུལ་བ་ཁྱོད་སྤོང་བས། །ཁྱོད་རང་མི་དགའ་མ་བྱེད་པར། །གར་འགྲོའི་གནས་སུ་ཁྱོད་རྒྱུག་ཅིག་
བདག་ཏུ་འཛིན་པས་ལན་སྨྲས་པ། །སེམས་ནི་གང་དུ་གྲུབ་ཙམ་ནས། །སེམས་དང་དུས་མཉམ་འོངས་ནས་ནི། །ཁ་འཛིན་གཤགས་འདེབས་ངེས་བྱས་ཤིང། །ཕ་མས་བུ་ལ་བརྩེ་བ་བཞིན། །བརྩེ་བས་བསྐྱངས་ཤིང་ལྟོ་གོས་བྱིན། །

[234A]༄༅། །འདོད་པ་ལ་སོགས་དུག་གསུམ་གྱི། །ཆོས་སྒོར་བཙུད་ཅིང་དགེ་ཚོགས་ཀྱི། །དགྲ་འདུལ་ངས་ནི་མ་བྱས་ན། །དགྲ་དེ་སུ་ཡིས་ཐུལ་བར་འགྱུར། །ཤེས་རབ་ཀྱིས་ནི་ལན་སྨྲས་པ། །སེམས་ནི་ཐོག་མར་གྲུབ་
ཙམ་ནས། །ཡེ་ནས་ཡོད་ནི་མ་མྱོང་ན། །ཁྱོད་ནི་སུ་དང་ལྷན་ཅིག་གནས། །ཡང་དག་པར་ནི་ཁྱོད་རང་ཡང། །གཏན་ནས་མེད་ན་ཁྱོད་ཀྱིས་ནི། །ཁ་འཛིན་གཤགས་འདེབས་གསོས་བསྐྱངས་སོགས། །སུ་ཡིས་སུ་ལ་བྱེད་པར་
འགྱུར། །གར་འགྲོར་རྒྱུག་ལ་ལོག་མ་འོང། །བདག་ཏུ་འཛིན་པས་ལན་སྨྲས་པ། །ཡང་དག་དོན་དུ་ང་བས་ནི། །ཁྱོད་རང་ཡང་ནི་གཏན་མེད་ན། །ཁྱོད་ཀྱིས་སུ་ཡི་ཕྱོགས་འཛིན་བྱེད། །ཡོད་ཆོས་རྡུལ་ཙམ་མ་གྲུབ་ན། །འོང་
དང་མི་འོང་ཁྱོད་འདོད་དམ། །ངས་ནི་ཐ་སྙད་ཙམ་དུ་ནི། །སེམས་དང་དུས་མཉམ་འོངས་པ་ཡིན། །དོན་ལ་ཁྱོད་པས་ང་མི་འདོད། །ཐ་སྙད་ཡོད་ལ་སྐུར་འདེབས་ན། །ཆད་པའི་མཐར་ནི་མི་ལྷུང་ངམ། །རྒྱུ་འབྲས་རྟེན་འབྲེལ་
བྱ་བྱེད་རྣམས། །ཡོངས་ལ་ང་ཡིས་ཁྱབ་པ་ཡིན། །དེ་བས་ཁྱོད་རང་གར་འགྲོར་སོང། །ངེད་རྣམས་ཐ་སྙད་བྱ་བྱེད་ལ། །ཁྱོད་ནི་འདིར་སྡོད་རིགས་མ་ཡིན། །དོན་དམ་བདེན་མེད་ཁྱོད་རང་གྱིས། །ངེད་དང་འགལ་བས་ཕར་རྒྱུག་
ཅིག་ཤེས་རབ་ཀྱིས་ནི་ལན་སྨྲས་པ། །དོན་དམ་ཁྱོད་མེད་ཨ་ཅང་ཆེ། །ཐ་སྙད་དུ་ཡང་ཁྱོད་མེད་པས། །རྟེན་འབྲེལ་བྱ་བྱེད་རྒྱུ་འབྲས་རྣམས། །ཁྱོད་ལ་དབང་བྱར་གཏན་མེད་དོ། །དེ་ཡི་རྒྱུ་མཚན་ཅི་སྟེ་ན། །ཁྱོད་ཀྱི་ལུགས་ལ་

[234B] །བལྟོས་མེད་ངོ་བོས་གྲུབ་པ་དང། །གཞན་ལ་རག་ནི་མ་ལས་པ། །རང་བཞིན་གཞན་དུ་མི་འགྱུར་དང། །བདེན་པར་གྲུབ་དང་ཡང་དག་གྲུབ། །དོན་དམ་གྲུབ་དང་རང་བཞིན་གྲུབ། །རྟག་པ་བརྟན་པ་ཐེར་ཟུག་
ཅིང། །རང་བཞིན་མི་འཇིག་འགྱུར་མེད་གནས། །དེ་ཡི་དཀྱིལ་ན་ཁྱོད་བསྡད་པས། །གློ་བུར་རྒྱུ་རྐྱེན་ལ་བལྟོས་པའི། །རྟེན་འབྲེལ་བྱ་བྱེད་ཁྱོད་ལ་མེད། །བལྟོས་དང་མི་བལྟོས་དངོས་འགལ་དང། །ཁྱོད་ཀྱི་བློ་དང་ང་ཡི་བློ། །འཛིན་
སྟངས་དངོས་འགལ་ཞུགས་པ་ཡིན། །ཚ་གྲང་ལྟ་བུར་འགལ་བ་ཡིན། །འདི་ལ་དགོངས་ནས་རྣམ་འགྲེལ་ལས། །བདག་མེད་མཐོང་བས་འགལ་བ་ཡིན། །འདི་ཡུལ་སུན་དབྱུང་མེད་པར་ནི། །དེ་སྤོང་བར་ནི་ནུས་མ་ཡིན། །
ཞི་བ་ལྷ་ཡི་སྤྱོད་འཇུག་ལས། །བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །བཞི་བརྒྱ་པ་ཡི་འགྲེལ་པ་ལས། །གང་ཞིག་དངོས་པོ་རྣམས་ནི་གཞན་ལ་རག་མ་ལས་པའི་ངོ་བོ་རང་བཞིན་ཏེ། དེ་མེད་པ་
ནི་བདག་མེད་པའོ། །ཞེས་གསུངས། རྒྱུ་མཚན་དེས་ན་ཁྱོད་དང་ནི། །ང་ནི་ལྷན་ཅིག་མི་གནས་པས། །རྩ་བ་ནས་ནི་མ་སྡོད་པར། །གར་འགྲོའི་གནས་སུ་ཁྱོད་རྒྱུ་གཅིག་བདག་ཏུ་འཛིན་པས་ལན་སྨྲས་པ། །སེམས་དང་འགྲོགས་
ཡུན་རིང་བས་ན། །བྱེ་བྲལ་བདག་གིས་མི་ཕོད་ཅིང། །བདག་ལ་གར་འགྲོའི་གཏོལ་ཡང་མེད། །བརྩེ་བས་སྙིང་གི་དཀྱིལ་དུ་སྡོད། །སེམས་ལ་ང་ནི་མེད་པ་ན། །སེམས་ལ་འདོད་པ་མེད་པར་འགྱུར། །ཁོ་བོའི་ལྟོ་གོས་རྙེད་པ་མེད། །

[235A]༄༅། །སེམས་ཀྱིས་ང་འདོར་མི་ཕོད་དམ། །གལ་ཏེ་ཕོད་པར་གྱུར་ན་ནི། །ཁོ་ལ་སྔར་གྲོགས་མེད་པས་ན། །ཕྱིས་གྲོགས་བཙལ་བས་མི་རྙེད་ཅིང། །ཁོ་ལ་ཁྲེལ་གཞུང་མེད་པ་ཡིས། །ང་ཡི་ལ་ཡོགས་སེམས་
ལ་འོང། །ཤེས་རབ་ཁོ་ལ་གསར་འགྲོགས་བྱས། །ང་ནི་བསྐྱུར་བར་འདོད་པ་འཁྲུལ། །བསྐྱུར་བསྐྱུར་ཟེར་མི་མང་ལགས་ཀྱང། །བསྐྱུར་མི་སུ་ཡང་མ་བྱུང་ཞིང། །ང་ཡིས་བྱིན་རླབས་བྱས་ཡོད་པས། །ད་དུང་སུས་ཀྱང་བསྐྱུར་མི་
ཐུབ། །དེ་ཡི་རྒྱུ་མཚན་ཅི་སྟེ་ན། །སྙིང་སྟོབས་ཅན་གྱི་འཕགས་པ་ཡང། །ང་ཡི་བྱིན་རླབས་བརྟན་པས་ན། །ས་བདུན་པར་དུ་ང་དང་འགྲོགས། །ང་ཡིས་བསྒོས་པའི་དྲི་མ་དེ། །ས་བཅུ་བར་དུ་འགྲོགས་པས་ན། །ཐ་མལ་མི་ལ་སྨོས་
ཅི་དགོས། །ཤེས་རབ་ཟེར་ཀྱང་རེས་འགའ་ཙམ། །ང་ནི་རྒྱུན་དུ་འགྲོགས་པ་ལ། །ཤེས་རབ་ཀྱིས་ནི་ལང་མི་འགྱུར། །ཁོ་བོའི་འཁོར་དུ་གཏོགས་པ་ཡི། །དུས་གསུམ་ལ་སོགས་གཙོ་བྱས་པའི། །ཕྲག་དོག་སེར་སྣ་གཡོ་
སྒྱུ་རྒྱགས། །ལྟ་ངན་དྲུག་ཅུ་རྩ་གཉིས་དང། །ང་རྒྱལ་ལེ་ལོ་བག་མེད་སོགས། །འདོད་ཆེན་རྒྱུན་དུ་ཁོ་བོས་གཏོང། །འབྲལ་བ་ལས་ནི་གནོན་པའང་དཀའ། །ང་ནི་རྒྱུན་པའི་སྙིང་མི་ཡིན། །ཁྱོད་ནི་གློ་བུར་ཤེས་རབ་སྟེ། །འགྲོ་ན་
ཁྱོད་རང་འགྲོ་བའི་རིགས། །རྩོད་པས་སྒྱེད་བུ་འབུད་པ་དང། །ཕྱིས་སྐྱེས་རྭ་ཡི་གཏམ་འདི་མཚར། །ང་ནི་སེམས་དང་ལྷན་ཅིག་ཏུ། །ལས་ལས་གྲུབ་སྟེ་སྐྱེས་པས་ན། །དུས་གསུམ་སངས་རྒྱས་ཐམས་ཅད་ཀྱི། །མཐུ་ནུས་

[235B] །ཁོ་བོ་འབུད་པར་ག་ལ་ནུས། །ནུས་ན་ཐུགས་ལ་དེ་ལས་མེད། །ཤེས་རབ་ཀྱིས་ནི་ལན་སྨྲས་པ། །བོང་བུ་ཞོན་ནས་བོང་བུ་འཚོལ། །ཁྱོད་ནི་སྐྱེས་པ་ཁོ་ནས་ནི། །འདི་རུ་སྡོད་པ་འཛིན་སྟངས་འགལ། །
སེམས་ཅན་རྣམས་ཀྱི་གནས་ལུགས་ནི། །སེམས་དང་དུས་མཉམ་གནས་དུས་ནས། །ཡེ་སངས་རྒྱས་ཅིག་ཡིན་པ་ལ། །འོན་ཀྱང་གློ་བུར་དྲི་མས་བསྒྲིབས། །རྩོད་པས་སྒྱེད་བུ་ཁྱོད་ཀྱིས་ཕུང། །ཕྱིས་སྐྱེས་རྭ་ཅོ་ཁྱོད་ཀྱིས་བྱས། །ང་
ནི་འདི་ན་འདུག་བཞིན་དུ། །ཁྱོད་ནི་སྡོད་པའི་གནས་དང་ནི། །རྟེན་ས་རྟེན་ཕུར་གང་དུ་བྱེད། །ཅིས་ཀྱང་ཁྱོད་ནི་སྡོད་ཟེར་ན། །བདག་གིས་འདི་ལྟར་དཔྱོད་པས་ན། །ཁྱོད་ཀྱིས་རང་མཚང་མ་རླུགས་ཅིག་སྤྱི་བོ་ནས་ནི་རྐང་པའི་བར།།
ཕུང་པོའི་ཚོགས་རྒྱུན་ཁྱོད་མིན་ཞིང། །ཚོགས་པ་མིན་ཞིང་རེ་རེའང་མིན། །དེ་དག་ཀུན་ཀྱང་ཁྱོད་མིན་ནོ། །རྟེན་འབྲེལ་རྟགས་ཀྱི་དཔྱད་པའང་བྱེད། །རྒྱས་པར་ཟུང་དུ་བསྒྲུབས་ཡོད་ཨང། །ཆ་ཤས་ཚོགས་པའང་ཁྱོད་
མིན་ཞིང། །རེ་རེའང་ཁྱོད་མིན་ཁྱོད་ཀྱང་མིན། །སེམས་ཀྱི་སྐད་ཅིག་སྔ་ཕྱི་ནི། །ཁྱོད་མིན་ཁྱོད་ཀྱང་དེ་དག་མིན། །ད་ལྟར་སྐད་ཅིག་སྔ་ཕྱི་དང། །དེ་ཡི་སྐད་ཅིག་སྔ་ཕྱི་དང། །ཐ་མར་དུས་མཐའི་སྐད་ཅིག་མའི། །སྐད་ཅིག་སྔ་ཕྱི་ཐམས་
ཅད་ཀྱང། །ཁྱོད་མིན་ཁྱོད་ཀྱང་དེ་དག་མིན། །དེ་ཡང་སྐྲ་རྩེ་འབུམ་གཤགས་ཚེ། །སེམས་ཀྱི་ངོ་བོ་གང་དུ་ཡང། །རང་བཞིན་གྱིས་ནི་མ་གྲུབ་ན། །ཁྱོད་ཀྱི་ཕུང་མཚང་རྡོལ་བ་ཡིན། །འཁྲུལ་བའི་རང་ངོ་ཞིག་པ་ཡིན། །
[236A]༄༅། །སེམས་ཀྱི་རྩ་བ་ཆོད་པ་ཡིན། །དུག་གི་སྡོང་པོ་འགྱེལ་བ་ཡིན། །ཉོན་མོངས་ཀུན་གྱི་དཔོན་པོ་དེ། །ཤི་ས་དུར་དུ་ཆུད་པ་ཡིན། །ཉོན་མོངས་ཀུན་གྱི་རྩ་བ་ཆད། །ཉོན་མོངས་ལ་སོགས་ཆོས་ཀུན་ནི། །གཏན་ནས་
སྐྱེ་བ་མེད་པ་ཡིན། །གནས་ལུགས་དོན་ཞིག་མཐོང་བ་ཡིན། །ཡེ་ནས་ཡོད་མ་མྱོང་བ་ཡིན། །གཤིས་སུ་གྲུབ་པ་མེད་པ་ཡིན། །རང་བཞིན་གདོད་ནས་མ་གྲུབ་པ། །སེམས་ཀྱི་རང་ངོ་མཐོང་བ་ཡིན། །གནས་ལུགས་ཟངས་ཐལ་ཆེན་པོ་ཡིན།།
ལྟ་རྒྱུ་མེད་པའི་ལྟ་བ་ཡིན། །མཐོང་རྒྱུ་མེད་པའི་མཐོང་བ་ཡིན། །སྒོམ་རྒྱུ་མེད་པའི་བསྒོམ་པ་ཡིན། །བརྗོད་དུ་མེད་པའི་དོན་ཞིག་ཡིན། །སྨྲ་བསམ་ཡུལ་ལས་འདས་པ་ཡིན། །མཁན་པོ་ཉིད་ཀྱང་སྨྲ་བསམ་འདས། །གཉེན་པོ་ཉིད་ཀྱང་རང་སར་
གྲོལ། །ཀུན་རྟོག་ཡིད་ཀྱི་དམིགས་གཏད་ཞི། །དེ་རྣམས་མིང་གི་རྣམ་གྲངས་ཡིན། །དྲིལ་བས་མཉམ་ཉིད་ཆེན་པོ་ཡིན། །དུ་མ་རོ་གཅིག་བྱ་བ་ཡིན། །འཁོར་འདས་དབྱེར་མེད་བྱ་བ་ཡིན། །དེ་རྣམས་དོན་ལ་མཉམ་པར་བཞག་མཉམ་པར་བཞག་
པའི་བཞག་ངོ་ན། །བདེན་འཛིན་ཁྱོད་པས་སངས་རྒྱས་མེད། །ཆོས་དང་དགེ་འདུན་ས་ལམ་མེད། །འབྲས་བུ་མངོན་དུ་གྱུར་པ་མེད། །བདེན་པ་མེད་ཅིང་བརྫུན་པ་མེད། །ཆོས་ཀྱི་སྐུ་ཡང་མི་གདའ་ན། །བདེན་འཛིན་ཁྱོད་ནི་ག་ན་མཆིས། །ཀུན་རྫོབ་
ཆོས་རྣམས་ལྟ་ཅི་སྨོས། །ཏིང་འཛིན་དེ་ལས་ལངས་པའི་རྗེས། །སེམས་ཉིད་སྟོང་པའི་མེ་ལོང་ལ། །ཀུན་རྫོབ་སྣང་བའི་གཟུགས་བརྙན་ཤར། །སྣང་ཙམ་མ་གཏོགས་གཏན་མེད་པས། །བདེན་འཛིན་སྡོད་པའི་ཡུལ་མེད་དོ། །སེམས་ཉིད་སྟོང་པའི་མེ་

[236B] །ཀུན་རྫོབ་སྣང་བའི་རྟེན་འབྲེལ་གྱི། །རྒྱུ་རྐྱེན་ཚོགས་པའི་སྣང་བ་ཙམ། །མ་དཔྱད་ན་ཡིན་དཔྱད་ན་མེད། །སྣང་བ་གློ་བུར་མིང་བཏགས་ཅན། །དཔྱད་མེད་ཙམ་ལ་རྒྱུ་འབྲས་འཇོག་དེ་ཡིས་ཚིམ་པར་མ་གྱུར་ན། །བཙལ་བའི་
ཚེ་ན་འཇོག་རྒྱུ་མེད། །བྱ་བྱེད་རྐྱེན་ལ་བལྟོས་བཞིན་དུ། །བདེན་པར་སྣང་བ་ཡ་རེ་མཚན། །བདེན་པར་ཞེན་པ་དེ་བས་མཚར། །མཚར་ཡང་ཞེན་པས་ཨ་ཐང་ཆད། །བྱིས་པ་རྒས་པའི་རྒན་པོ་དེ། །སྐྱེས་ཙམ་ཉིད་ནས་རྒན་པོ་རང། །
གྲུབ་གྲུབ་འདྲ་བའི་སྣང་བ་དང། །དེ་ལ་ཞེན་པ་ཉིད་དང་མཚུངས། །སེམས་ཉིད་སྟོང་པའི་ནམ་མཁའ་ལ། །སྒྱུ་མ་ལུས་ཀྱི་སྤྲིན་ཚོགས་འཁྲིགས། །སྣ་ཚོགས་རྟོག་པས་ཀུན་བསླངས་ནས། །བྱ་བྱེད་ཡོངས་ཀྱི་ཆར་བབས་པ། །
སེམས་དང་སྣང་བའི་རྒྱུ་རྐྱེན་ལས། །བྱུང་བར་སུ་ཡིས་མ་མཐོང་བ། །དཔྱད་ན་ཆར་སྤྲིན་སེམས་ཉིད་གསུམ། །བྱུང་ཡང་ནམ་མཁའ་རང་ལས་བྱུང། །ཐིམ་ཡང་ནམ་མཁའ་རང་ལ་ཐིམ། །སེམས་ཉིད་སྟོང་པའི་མེ་ལོང་ལ། །
རྨི་ལམ་ལུས་ཀྱི་གཟུགས་བརྙན་ཤར། །རྒྱུ་རྐྱེན་རྟེན་འབྲེལ་གཉིད་དང་ནི། །སྔོན་ཆད་གོམས་པའི་བག་ཆགས་ཀྱིས། །རྒྱུ་འབྲས་ཡོངས་ཀྱི་བྱ་ལས་མཁས། །སྣང་ཙམ་དུ་ནི་ཀུན་གྱིས་མཐོང། །དཔྱད་དང་སད་པའི་དུས་ན་
ནི། །དོན་ལ་ཡོད་པ་ངས་མ་མཐོང། །བྱུང་ཡང་སེམས་ཉིད་རང་ལས་བྱུང། །ཐིམ་ཡང་སེམས་ཉིད་རང་ལ་ཐིམ། །སྣང་བ་ཙམ་ལ་ལས་འབྲས་འཇོག་སེམས་ཉིད་སྟོང་པའི་ཆུ་ནང་དུ། །ཤེས་རབ་ཟླ་བའི་གཟུགས་བརྙན་

[237A]༄༅། །ཤར། །ལྟ་ངན་མུན་པ་སེལ་བ་དེ། །སེམས་ཉིད་སྟོང་པའི་ཆུ་དང་ནི། །ཤེས་རབ་ཟླ་བའི་རྟེན་འབྲེལ་གྱིས། །གནས་ལུགས་རྟོགས་པ་ཀུན་གྱིས་མཐོང། །སྣང་བ་ཙམ་དུ་ཐ་སྙད་འཇོག་དཔྱད་དོན་གྲུབ་
པ་ངས་མ་མཐོང། །དེ་རྣམས་བྱུང་ཡང་སེམས་ལས་བྱུང། །ཐིམ་ཡང་སེམས་སྟོང་རང་ལ་ཐིམ། །སེམས་འདི་སྟོང་པའི་བྲག་རི་ལ། །ཆོས་སྒྲ་མཐོན་པའི་སྒྲ་ཞིག་ཤར། །གནས་ལུགས་སྒྲོ་འདོགས་ཆོས་པའི་སྒྲ། །བྲག་ཅའི་སྐད་
དུ་སྒྲོག་པ་འདི། །སྟོང་པའི་ཚིག་གི་སྒྲ་ཆེན་དང། །སེམས་སྟོང་བྲག་ཆེན་ཚོགས་པ་ཡི། །རྒྱུ་རྐྱེན་ལས་སྐྱེས་སྟོང་སྒྲ་སྒྲོག་མ་རིག་མུན་སེལ་སྒྲོན་མེ་ཡིན། །སྣང་བ་ཙམ་དུ་ཐོས་བསམ་མཛོད། །དཔྱད་ན་ཡོད་པར་ངས་མ་
མཐོང། །བྱུང་ཡང་སེམས་ཉིད་རང་ལས་བྱུང། །ཐིམ་ཡང་སེམས་སྟོང་རང་ལ་ཐིམ། །དེས་ན་ཁྱོད་དང་ང་གཉིས་ནི། །འཛིན་སྟངས་དངོས་འགལ་ཞུགས་པ་འདིས། །ལྷན་ཅིག་སྡོད་པའི་གནས་མ་མཆིས། །ཁྱོད་རང་འགྲོ་
བའི་གནས་ལ་རྒྱུག་བདེན་པར་འཛིན་པས་ལན་སྨྲས་པ། །ཁྱོད་ཀྱིས་སྟོང་སྐད་ཅི་སྨྲས་ཀྱང། །ང་ཡིས་ཆོས་བརྒྱད་བཏང་ན་མངོན། །ང་དང་ཁྱོད་གཉིས་འཛིན་སྟངས་ནི། །དངོས་འགལ་ཞུགས་པ་ང་ཡང་འདོད། །ལྷན་ཅིག་
འགྲོགས་པའི་གནས་མིན་ན། །ཁྱོད་རང་གཞན་དུ་འགྲོ་བའི་རིགས། །ང་ནི་ནང་གི་སྙིང་མི་ཡིན། །ཁྱོད་ནི་གློ་བུར་ཡུད་ཙམ་ཡིན། །ང་དང་སེམས་ཉིད་འགྲོགས་པ་འདི། །རི་ཡི་རྒྱལ་པོ་རི་རབ་འདྲ། །གཡོ་འགུལ་མེད་པར་

[237B] །ཁྱོད་ནི་སྐད་ཅིག་གློག་དང་འདྲ། །ང་ནི་རྒྱ་མཚོ་ཆེན་པོ་འདྲ། །སྐྱེ་བྲི་མེད་པར་སྡོད་པ་ཡིན། །ཁྱོད་ནི་རྨི་ལམ་ཡུད་ཙམ་ཡིན། །ང་ནི་རྒྱ་མཚོའི་རྒྱུན་དང་འདྲ། །ཁྱོད་ནི་མིག་འཛུམ་གཅིག་གི་ཡུན། །ང་ནི་མ་བུར་བརྩེ་
བ་འདྲ། །ཁྱོད་ནི་སྙིང་རིང་མགྲོན་པོ་ཡིན། །ང་ནི་འབུད་པར་བྱེད་དོ་ཟེར། །ཁྱོད་ནི་བསྒོམ་པར་བྱེད་པ་ཡི། །སྒོམ་ཆེན་རྣམས་ནི་འདི་ལྟ་སྟེ། །སེམས་ཉིད་བསྒོམ་པར་བྱེད་དོ་ཟེར། །སྐད་ཅིག་སྔ་མའི་རྗེས་མི་གཅོད། །སྐད་ཅིག་ཕྱི་
མའི་སྡུན་མི་བསུ། །ད་ལྟར་ཤེས་པ་སོ་མ་ལ། །བཅོས་སླད་མེད་པར་བསྒོམ་པ་འདི། །སེམས་རང་བསྒོམ་ལས་མ་འདས་མོད། །དེ་ནི་ང་རང་བསྒོམ་པ་ཡིན། །ང་དང་འཛིན་སྟངས་མི་འགལ་བས། །ཁྱོད་ཉིད་བསྒོམ་པར་མི་
འགྱུར་ཞིང། །ང་ལ་གནོད་པར་ག་ལ་འགྱུར། །དེར་ཡང་ཁྱོད་ཀྱིས་མ་སླེབ་བོ། །ལ་ལ་ཡིད་བྱེད་བཀག་པ་ཡི། །ཡིད་ལ་བྱར་མེད་བསྒོམ་པ་ཡོད། །དེ་དང་ང་གཉིས་འཛིན་སྟངས་ནི། །འགལ་བ་མེད་པས་ངར་མི་གནོད། །ཁྱོད་ཉིད་
བསྒོམ་པར་ག་ལ་འགྱུར། །དེར་ཡང་ཁྱོད་ཀྱིས་མ་སླེབ་བོ། །ལ་ལས་སེམས་ནི་གཟུགས་ཅན་དུ། །བཙལ་བས་མ་རྙེད་དེ་བསྒོམ་པ། །དེ་ནི་ང་ཡི་ཕྱོགས་ནའང་མེད། །འཛིན་སྟངས་འགལ་བ་ལྟ་ཅི་སྨོས། །ཁྱོད་ཀྱི་ཕྱོགས་
ནའང་མི་འདུག་པས། །ང་ལ་ཅིའི་ཕྱིར་གནོད་པ་བྱེད། །ལ་ལ་སེམས་ནི་མ་བཅོས་པ། །ལྷུག་པ་རྗེན་པར་བསྒོམ་པ་ཡོད། །དེ་ག་སེམས་རང་བསྒོམ་པ་ཡིན། །ང་ཉིད་བསྒོམ་ལས་མ་འདས་མོད། །ང་ཉིད་བསྒོམ་པ་ང་ཡི་གྲོགས། །

[238A]༄༅། །ཁྱོད་ཉིད་བསྒོམ་པར་ག་ལ་འགྱུར། །ཁྱོད་ཀྱིས་མ་སླེབ་ངར་མི་གནོད། །ལ་ལ་རིག་པ་ཟང་ཐལ་ཟེར། །སྣང་བ་ཡིད་ལ་མི་བྱེད་ཅིང། །བསྒོམ་པ་ཡིད་ལ་མི་བྱེད་བསྒོམ། །དེས་ཀྱང་ང་ལ་གཏན་མི་གནོད།།
ང་དང་འཛིན་སྟངས་འགལ་བ་ཡི། །གཉེན་པོ་ཕྱོགས་ནའང་མི་གདའ་ན། །ཁྱོད་ཉིད་བསྒོམ་པར་ག་ལ་འགྱུར། །དེར་ཡང་ཁྱོད་ཀྱིས་སླེབ་པ་མེད། །ཐོས་མེད་བསྒོམ་པ་ཕལ་ཆེར་ནི། །ངོ་སྤྲོད་འགྲིག་འགྲིག་ཡོད་ཁ་མོ། །ཚིག་ནི་ཟབ་
ཟབ་རྦད་ཁམ་ཅན། །བསྒོམ་ག་རང་དུ་ཡོད་ལགས་ཀྱང། །མཉམ་པར་བཞག་ནས་བསྒོམ་ཙ་ན། །ཕལ་ཆེར་ང་ཉིད་བསྒོམ་པ་མང། །ང་དང་ཡོད་ལ་ཁྱད་མ་ཕྱེད། །ལ་ལ་ང་མེད་བསྒོམ་ཟེར་ཀྱང། །ང་མེད་པ་དང་མེད་པ་
གཉིས། །དབྱེ་བ་གཅིག་ཀྱང་མ་ཕྱེད་པར། །མེད་པ་ཁོ་ན་བསྒོམ་པ་མང། །དེ་རྣམས་ང་ཡི་ཕྲིན་ལས་ཡིན། །ཁྱོད་ནི་ཕྱོགས་ནའང་མི་གདའ་ན། །དེ་དུས་ཁྱོད་ཀྱིས་གང་དུ་ཕྱིན། །ཡུད་ཙམ་ཞིག་ཀྱང་མ་སླེབ་པར། །ང་ནི་འབུད་
པ་གད་མོའི་གནས། །ཐོས་པ་ཅན་གྱིས་ཁྱོད་བསྒོམ་ཟེར། །ཡ་མཐའ་མ་མཐའ་བསྒྲུབ་བསྒྲུབ་དང། །དཔྱད་པ་མང་པོ་བྱེད་བྱེད་ནས། །སྒོམ་ལ་སྐྱོན་ནི་འཚོལ་འཚོལ་ཟད། །འཇོག་པའི་དོན་ལ་སྐྱོན་འཚོལ་དང། །
བསྒོམ་པ་ལ་ཡང་དཔྱོད་དཔྱོད་པ། །དཔྱོད་པ་པོ་ཡང་དཔྱོད་པར་བྱེད། །དེ་ཡི་དཔྱོད་པ་པོ་ཡང་དཔྱོད། །དཔྱོད་པའི་གཉེན་པོ་མི་ཟད་པས། །ཐུག་མེད་བར་དུ་དཔྱོད་པ་ན། །ངལ་བའི་རྣམ་རྟོག་ཆེན་པོ་ཡི། །དྲ་བར་ཚུད་ནས་བསྒོམ་རྒྱུ་

[238B] །དཔྱོད་པའི་དུས་སུ་ཡོང་ཡོང་འདྲ། །འཇོག་ཀར་ཅི་བསྒོམ་འདི་བསྒོམ་མེད། །རེས་འགའ་ང་ནི་སྒོམ་པར་བྱེད། །རེས་འགའ་མེད་པ་ཁོ་ན་བསྒོམ། །རེས་འགའ་ཡིད་ལ་མི་བྱེད་བསྒོམ། །ཡང་དག་དོན་ལ་འཇོག་ཙ་ན། །ང་
དང་འཛིན་སྟངས་འགལ་བ་ཡི། །གནས་ལུགས་བསྒོམ་པ་ཉིན་སྐར་ཙམ། །འདི་འདྲའི་ཚུལ་ལས་མ་འདས་ན། །ང་ནི་འབུད་དོ་མ་ཟེར་ཅིག་ཁྱོད་ནི་ཨུ་དུམྭ་ར་ཙམ། །སྟབས་ཀ་ལེགས་ན་ལན་ཅིག་ཡིན། །དེ་ལའང་
བསྐལ་པ་དཔག་མེད་ནས། །ཚོགས་ཆེན་བླ་མེད་བསགས་པ་དགོས། །དེ་ཡང་བླ་མ་མཉེས་ལས་འབྱུང། །ང་ལ་དེ་འདྲ་མི་དགོས་ཤིང། །ང་ནི་གཏན་གྱི་བདག་པོ་ཡིན། །ང་ཉིད་འབུད་པར་བྱེད་པ་ལ། །ང་དང་འཛིན་སྟངས་
འགལ་གྱུར་པ། །གཉེན་པོའི་ཤེས་རབ་འཁྲུལ་མེད་ཅིག་ངེས་པར་ཡོད་ན་མ་གཏོགས་པ། །གཉེན་པོ་གཞན་དག་ཡོད་གྱུར་ཀྱང། །ཀུན་གྱིས་ཡིད་ཆེས་མི་བྱེད་པས། །ཁོ་བོའི་གྲོགས་སུ་གྱུར་པ་ཡིན། །གྲོགས་སུ་གྱུར་
ལ་ཐར་པ་མེད། །ང་ལ་ཐོ་རེག་མ་བཏང་བར། །འདི་ཡིན་འདི་མིན་མེད་པ་ཡི། །རྟོག་མེད་ཤེས་པ་བསྒོམ་པ་ལ། །གནས་ལུགས་བསྒོམ་པར་འདོད་པ་འདུག་ང་ནི་སྙིང་ནས་གད་མོ་ཤོར། །ལ་ལ་སྣང་བ་སེམས་སུ་བྱས། །
སེམས་ནི་སྟོང་པར་ཐག་གཅོད་ཅིང། །སྟོང་པ་སྒྱུ་མར་བྱས་ནས་སུ། །སྒྱུ་མ་རང་བཞིན་མེད་པར་བསྒོམ། །དེ་ནི་གནས་ལུགས་བསྒོམ་པར་འདོད། །དེ་ནི་ཀུན་རྫོབ་ཁོ་ན་ཡིན། །ལེགས་ན་སྒྱུ་མར་བསྒོམ་པ་ཙམ། །ང་མེད་

[239A]༄༅། །བསྒོམ་ན་ང་ལ་གནོད། །ང་དང་ང་མེད་དངོས་འགལ་ཏེ། །ང་མེད་བསྒོམ་པ་མ་བྱུང་ཕྱིན། །ང་དང་འཛིན་སྟངས་མི་འགལ་བས། །ང་ལ་གནོད་པར་ག་ལ་འགྱུར། །ལ་ལས་ནམ་མཁའ་སྟོང་པ་ལ། །མཐའ་
དབུས་མེད་པར་བསམས་ནས་ནི། །དེ་དང་སེམས་ཉིད་བསྲེས་ནས་བསྒོམ། །ནམ་མཁའ་ལྟ་བུའི་ལྟ་བ་དང། །མཉམ་གཞག་ནམ་མཁའ་ལྟ་བུར་འདོད། །ནམ་མཁའ་མཐའ་དབུས་མེད་པ་དེར། །འཛིན་པ་ང་དང་ཅི་ཕྱིར་
འགལ། །སེམས་ལ་མཐའ་དབུས་མེད་པ་དེ། །གཟུགས་སུ་མེད་པས་མཐའ་མ་མཐོང། །ང་ནི་སེམས་ཀྱི་སྟེང་དུ་འགྱིང། །ང་ལ་རེག་པར་མ་གྱུར་ན། །ང་ཡི་གཉེན་པོར་འགྱུར་བ་འཁྲུལ། །ལ་ལ་རྣམ་རྟོག་སྐྱེས་པའི་དུས། །
དྲན་པས་སླེབ་པར་བྱས་ནས་སུ། །དེ་ཡི་ངོ་ལ་ཅེར་བལྟས་ཏེ། །དེ་ཉིད་རང་ཡལ་ལ་སོང་བ། །དེ་ཉིད་ཆོས་སྐུར་ངོ་སྤྲད་ནས། །རྣམ་རྟོག་མང་བ་ཙམ་གྱིས་ནི། །ཆོས་སྐུ་མང་བ་ཡིན་པས་ན། །རྣམ་རྟོག་དགག་པ་མི་དགོས་
ཤིང། །དེ་ཉིད་ཆོས་སྐུར་འཁྱེར་རོ་ཟེར། །གནས་ལུགས་བསྒོམ་པར་འདོད་པ་ཡོད། །རྣམ་རྟོག་གཟུགས་སུ་མ་མཐོང་དང། །སེམས་ནི་གཟུགས་སུ་མ་མཐོང་བ། །ང་དང་འཛིན་སྟངས་མི་འགལ་བས། །གནས་ལུགས་
བསྒོམ་པར་མི་འགྱུར་ན། །ཆོས་སྐུ་མཐོང་བ་སྨོས་ཅི་དགོས། །ང་ཉིད་འབུད་པ་གད་མོའི་གནས། །ལ་ལས་གཅིག་དང་དུ་བྲལ་གྱི། །དཔྱད་པ་དག་པར་བྱས་པ་ཡིས། །བཙལ་བས་མ་རྙེད་པ་དེ་བསྒོམ། །དེ་ཡང་ཕྱོགས་ཆོས་

[239B] །བསྒྲུབ་བྱ་ང་མེད་བསྒོམ་པ་མིན། །ང་དང་འཛིན་སྟངས་འགལ་མི་འགྱུར། །དེ་ཡང་ང་མེད་བསྒོམ་པ་མིན། །ལ་ལས་གཅིག་དང་དུ་བྲལ་གྱིས། །དཔྱད་པས་མ་རྙེད་པ་ཡི་དུས། །མིང་བཏགས་ཙམ་ལ་རྟོག་པ་
ཡིས། །ང་ནི་མི་འདུག་སྙམ་བསམས་ནས། །བསྒོམ་པ་དེ་ཡང་མ་ཡིན་དགག་བསྒོམ་ཀྱི་མེད་དགག་མ་ཡིན་ཅིང། །ང་དང་འཛིན་སྟངས་དངོས་མི་འགལ། །འཛིན་སྟངས་དངོས་འགལ་མ་ཞུགས་ན། །ང་ནི་འབུད་
པར་ག་ལ་ནུས། །ང་ལ་གནོད་པར་མ་གྱུར་ན། །ཤེས་རབ་བསྒོམ་པར་ག་ལ་འགྱུར། །ལ་ལ་གཅིག་དང་དུ་བྲལ་གྱིས། །དཔྱད་ནས་མ་རྙེད་པ་ཡི་ཚེ། །ང་ནི་སྟོང་པ་ཉིད་བསྒོམ་ཞེས། །དེ་ལ་ཞུགས་པ་བཞིན་དུ་བསྒོམ། །དེ་ནི་
སྟོང་ཉིད་རྒྱང་ཆད་ཚུལ། །ཁོ་རང་རང་བཞིན་སྟོང་པར་ནི། །སོང་བའི་དོན་དུ་མ་གོ་བར། །མདུན་ནས་སྟོང་པ་ཉིད་ཞུགས་ཀྱང། །སྟོང་པར་སོང་ཚུལ་མ་གོ་བས། །ང་ཡི་གཉེན་པོ་ཤེས་རབ་དེ། །དེ་ག་རང་དུ་གར་སོང་མེད། །གཉེན་
པོ་མེད་ན་ཅི་ཕྱིར་གནོད། །ང་ནི་སྡོད་པ་ལས་འོས་ཅི། །ལ་ལ་གཅིག་དང་དུ་བྲལ་གྱི། །དཔྱད་པས་ཤིན་ཏུ་དག་པའི་ཚེ། །དཔྱད་པ་སྔོན་དུ་སོང་བས་ཟེར། །སྒོམ་གར་དམིགས་གཏད་མེད་དོ་ཟེར། །ཡིད་ལ་ཅི་ཡང་མི་བསམ་པར།།
མཉམ་པར་བཞག་པའི་གནས་སུ་འདོད། །ཡིད་ལ་བྱེད་རྒྱུ་མེད་པ་དེ། །ང་དང་འཛིན་སྟངས་འགལ་བ་མཚར། །ང་མེད་བསྒོམ་པར་མ་གྲང་ན། །ཟབ་དོན་མིང་ནི་ཅིར་བཏགས་ཀྱང། །ང་ལ་གནོད་པའི་ཕྱོགས་ནའང་མེད། །ཤེས་

[240A]༄༅། །རབ་བསྒོམ་པ་གད་མོའི་གནས། །ལ་ལ་གཅིག་དང་དུ་བྲལ་གྱི། །དཔྱད་པས་མ་རྙེད་དེ་ཡི་ཕྱིར། །ང་ནི་བདེན་པར་མེད་པ་ཡི། །རིགས་ཤེས་རྗེས་དཔག་དེ་ཡི་ནི། །རྒྱུན་ལ་ཅི་ཐུབ་མཉམ་པར་འཇོག་དེ་
ལ་གནས་ལུགས་བསྒོམ་པ་ཟེར། །ཤེས་པ་ཀུན་རྫོབ་ཡིན་པར་གྲགས། །ཀུན་རྫོབ་བསྒོམ་ལ་གནས་ལུགས་འདོད། །ཧ་ཧ་ཤེས་རབ་ཡ་མཚན་ལ། །ང་ཉིད་བསྒོམ་པ་ང་ཡི་གྲོགས། །ལ་ལས་གཅིག་དང་དུ་བྲལ་གྱིས། །
དཔྱད་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་དེ་ཡི་རྒྱུན་ལ་ནི། །མཉམ་པར་བཞག་པའི་གནས་ལུགས་འདོད། །དེ་ཡང་གོང་དང་ཁྱད་མེད་ཅིང། །འཛིན་སྟངས་འགལ་བ་ཨ་ཅང་ཆེ། །ང་རང་
བསྒོམ་ལས་མ་འདས་མོད། །ཤེས་རབ་བསྒོམ་པར་ག་ལ་འགྱུར། །ལ་ལས་གཅིག་དང་དུ་བྲལ་གྱིས། །དཔྱད་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པའི་ཚེ། །ཁོ་རང་མེད་པར་དག་པ་དེ། །མ་ཤེས་བསྒོམ་རྒྱུའི་སྟོང་
ཉིད་དེ། །ཟུར་དུ་བཙལ་ནས་སྒོམ་པར་བྱེད། །གཅིག་ཏུ་སྟོང་ཉིད་རྒྱང་ཆད་ཡིན། །སྟོང་པ་བདེན་འཛིན་བློ་ཡོད་པས། །ང་རང་བསྒོམ་པར་གྱུར་པ་དང། །ང་དང་འཛིན་སྟངས་འགལ་བ་ཡི། །གཉེན་པོ་ཡོད་མེད་ཁྱོད་རང་སོམས། །
དེ་ཡི་རྒྱུ་མཚན་ཅི་སྟེ་ན། །ཁྱོད་རང་མེད་པ་མ་གོ་བར། །སྟོང་ཉིད་ཟུར་དུ་བཙལ་བས་སོ། །ཁ་པོ་སུ་ནི་ཆེ་ཡང་རུང། །དོན་ལ་ང་མེད་བསྒོམ་པ་ཉུང། །ལ་ལས་གཅིག་དང་དུ་བྲལ་གྱིས། །དཔྱད་པའི་རྟགས་ལས་ང་ཉིད་ནི། །བདེན་

[240B] །ངེས་ཤེས་དེ་ཡི་འཛིན་སྟངས་ཀྱི། །རྒྱུན་ལ་ཅི་ཐུབ་མཉམ་པར་འཇོག་དེ་ལ་གནས་ལུགས་བསྒོམ་པར་འདོད། །གཞན་དེ་དག་ལས་ཅུང་ལེགས་ཤིང། །ང་ལའང་ཅུང་ཟད་གནོད་མོད་ཀྱང། །རྫོགས་
པར་གནོད་པར་ག་ལ་འགྱུར། །དེ་ཡི་རྒྱུ་མཚན་ཅི་སྟེ་ན། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་སྐྱེ་ཞིང། །ངའོ་སྙམ་པའི་བློ་དེས་ནི། །དམིགས་པ་ང་ལ་དམིགས་ནས་ནི། །རྣམ་པ་བདེན་པར་གྲུབ་པར་འཛིན། །དེ་ལྟར་བདེན་པ་
བདེན་འཛིན་ཡིན། །དེ་ལྟར་ཞེན་པ་བདེན་ཞེན་ཡིན། །དེ་ལྟར་སྣང་བ་བདེན་སྣང་ཡིན། །ཕྱི་མ་ས་བཅུ་བར་དུ་འབྲང། །ཤེས་སྒྲིབ་ཟེར་བའི་མིང་ཡང་བཏགས། །འཕགས་པ་སློབ་པའི་རྗེས་ཐོབ་ཏུ། །བདེན་སྣང་ཡོད་དེ་བདེན་ཞེན་མེད།།
མཉམ་གཞག་ངོ་ན་གཉིས་ཀ་མེད། །སངས་རྒྱས་ས་ན་མཉམ་རྗེ་མེད། །སོ་སྐྱེ་རྣམས་ལ་གཉིས་ཀ་ཡོད། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་ལ་ནི། །ང་ནི་བདེན་པར་སྣང་བ་ན། །དེ་ཉིད་བདེན་པའི་
གཅིག་དང་ནི། །བདེན་པའི་དུ་མར་མ་གྲུབ་པར། །ངེས་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་དེ་ཡི་འཛིན་སྟངས་དེའི། །རྒྱུན་ནི་སྐྱོང་བ་ཡིན་ཞེས་ཀྱང། །ང་ལ་གནོད་པ་ཆུང་བར་ངེས། །དེ་ཡི་
རྒྱུ་མཚན་ཅི་སྟེ་ན། །ང་ནི་ཕུང་པོའི་སྟེང་དུ་ནི། །བདེན་པར་ཁེགས་པ་དགོས་པ་ལ། །ཕུང་པོ་ལ་ནི་དམིགས་པ་ཡི། །ཕུང་པོའི་སྟེང་གི་ང་ཉིད་ནི། །བདེན་པར་གྲུབ་པ་མ་ཁེགས་པས། །ང་ཉིད་ཕུང་པོའི་སྟེང་དུ་འགྱིང། །ང་དང་ཕུང་
[241A]༄༅། །པོ་ཁ་ཕྲལ་ནས། །བདེན་མེད་ཅི་ཙམ་བསྒོམས་ཀྱང་ནི། །འཛིན་སྟངས་དངོས་སུ་མི་འགལ་ཞིང། །ང་ནི་ཕུང་པོ་ལ་དམིགས་ནས། །བདེན་པར་གྲུབ་པར་སྣང་བ་ཡི། །སྣང་བ་དེ་ལྟར་མ་གྲུབ་པར། །ཚང་མས་ངེས་ཤེས་
འདྲོངས་ན་ནི། །གནོད་ཀྱི་གཞན་དུ་མ་ཡིན་ནོ། །ཕུང་པོ་ལ་དམིགས་ངའོ་ཞེས། །དེ་ཡི་བདེན་གྲུབ་བཀག་ཙམ་གྱི། །མེད་དགག་འཛིན་སྟངས་ཡུལ་བྱས་ནས། །ཤུགས་མ་ཉམས་ཤིང་གསལ་ངར་ལྡན། །བྱིང་རྒོད་བྲལ་ཞིང་
མཚན་འཛིན་ཞིག་ཕུང་པོ་ལ་ནི་དམིགས་ནས་ནི། །ང་མེད་ཡུལ་དུ་ཤར་བ་ཡི། །འཛིན་སྟངས་སྐྱོང་ལ་མཁས་ན་ནི། །ང་དང་འཛིན་སྟངས་འགལ་བ་སྟེ། །ང་ནི་འབུད་པར་ནུས་མོད་ཀྱང། །དེ་འདྲ་ཉིན་མོའི་སྐར་མ་ཙམ། །
རྒྱུན་དུ་ང་ཡི་གཞལ་བྱར་ངེས། །ང་ནི་མིག་གིས་མ་མཐོང་བར། །ང་ནི་འབུད་ཟེར་མི་རྣམས་ཀྱིས། །འདྲེ་ནི་ཤར་སྒོར་གནས་པ་ལ། །གླུད་ནི་ནུབ་སྒོར་སྐྱེལ་དང་མཚུངས། །རྐུན་མ་ངོས་ནི་མ་ཟིན་པར། །རྐུན་མའི་ངོས་ནི་འཛིན་
པ་འདྲ། །འབེམ་ནི་མིག་གིས་མ་མཐོང་བར། །འབེམ་ལ་བརྡེག་པའི་མདའ་བརྒྱག་འདྲ། །ནོར་བུ་ངོ་ནི་མ་ཤེས་པར། །ནོར་བུ་བཙལ་ནས་རེ་སྐོང་འདྲ། །ཤེས་རབ་ཁྱོད་ནི་མཐོང་ཡུལ་མིན། །ང་ནི་ཀུན་གྱི་བདག་པོའོ། །ང་ནི་བློ་
བདེ་བསམ་གྲུབ་ཡིན། །ལ་ལ་ང་ནི་འབུད་དོ་ཟེར། །རྣམ་བདུན་རིགས་པས་དཔྱད་རྟགས་ཀྱིས། །ཕུང་པོ་ལ་དམིགས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་འཛིན་སྟངས་རྒྱུན་སྐྱོང་ཟེར། །འཛིན་སྟངས་དེ་ནི་ཇི་

[241B] །ཤེས་པའི་རྒྱུན་ལ་ཟེར་ན་ནི། །དེ་ནི་ང་ཉིད་བསྒོམ་པས་ན། །ང་ལ་གནོད་པར་མི་འགྱུར་ཞིང། །བློ་ནི་ཀུན་རྫོབ་ཡིན་པར་མཐུན། །རང་བཞིན་མེད་པ་ཡིན་ཞེ་ན། །དེ་ཡིས་རྫོགས་པར་གནོད་མི་འགྱུར། །དེས་ན་ང་ལ་
གནོད་པ་ཆུང། །འཛིན་སྟངས་མེད་དགག་ཡིན་ཟེར་ན། །མེད་དགག་ཅི་འདྲ་ཞིག་ལ་ཟེར། །ནམ་མཁའ་མཐའ་དབུས་མེད་ལ་ནི། །མཐའ་དབུས་མེད་པའི་དོན་དེ་ནི། །གཟུགས་མ་གྲུབ་དང་དོན་འདྲ་བས། །ང་ལ་དམིགས་པར་
མི་འགྱུར་ན། །འཛིན་སྟངས་འགལ་བར་ག་ལ་འགྱུར། །ང་ལ་གནོད་པའི་ཕྱོགས་ན་མེད། །སྔོན་པོར་མཐོང་ལ་ཟེར་ཅེ་ན། །སྔོན་པོ་རི་རབ་མདངས་ཡིན་ཅིང། །ནམ་མཁའི་དོན་ལའང་མི་རེག་ན། །འཛིན་སྟངས་འགལ་བ་ལྟ་ཅི་
སྨོས། །གནོད་པར་འགྱུར་བ་གད་མོའི་གནས། །ཐོགས་བཅས་རགས་པ་བཀག་ཙམ་ལ། །བྱེད་དོ་ཟེར་ན་ཡིན་མོད་ཀྱི། །རྒྱུན་ནི་གང་ལ་བྱེད་པར་འགྱུར། །ངེས་ཤེས་དེ་ལ་བྱེད་ཟེར་ན། །དེ་ནི་ངེས་ཤེས་རྒྱུན་ཡིན་པས། །ང་ཉིད་བསྒོམ་
པ་ཁོ་ནར་གནས། །འཛིན་སྟངས་འགལ་བ་ཨ་ཅང་ཆེ། །རང་བཞིན་མེད་ལ་ཟེར་ཅེ་ན། །ཡིན་མོད་མེད་དགག་རྒྱུན་ནི་གང། །གཅིག་གམ་མི་གཅིག་ཇི་ལྟར་བྱེད། །མི་གཅིག་ན་ནི་ངོས་འཛིན་དགོས། །ཐོགས་བཅས་རགས་པ་བཀག་
ཙམ་ལ། །ནམ་མཁའི་མེད་དགག་ཙམ་བཏགས་བཞིན། །བདེན་པར་གྲུབ་པ་བཅད་ཙམ་གྱི། །མེད་དགག་དེ་ཡི་རྒྱུན་དེ་ལ། །གོང་གི་ངེས་ཤེས་དེ་ཡི་ནི། །ཡུལ་ལམ་འཛིན་སྟངས་མེད་དགག་གི་མིང་འདོགས་བྱེད་ན་ཡིན་མོད་ཀྱི། །

[242A]༄༅། །དེ་ཉིད་དཔྱོད་ལ་རྡུགས་པ་དང། །མཉམ་པར་འཇོག་པའི་ཚེ་ན་ནི། །བྱིང་དང་རྨུགས་དང་མི་གསལ་དང། །ངར་མེད་པ་དང་ཤུགས་མི་ལྡན། །ཉོག་དང་ཧད་པོར་ལས་པ་དང། །རྒོད་འཕྲོ་གཡེང་བ་རྣམས་
ལ་སོགས། །དགོས་དུས་ང་ཡིས་བཏང་བས་ན། །ཁྱོད་ནི་ཅི་བྱ་གཏོལ་མེད་དོ། །གསོབ་དང་གསོག་དང་སྙིང་པོ་མེད། །བན་བུན་ལ་སོགས་ང་ཡིས་གཏོང། །ཁྱོད་ནི་འཁྲུལ་བས་དེ་ལ་ཞེན། །ང་ཡིས་བྱིན་རླབས་བྱས་འོག་ཉལ། །
དེས་ན་ང་ལ་གནོད་མི་འགྱུར། །དཔྱོད་དུས་མ་ཟད་མཉམ་གཞག་ཏུའང། །ཕུང་པོ་ལ་དམིགས་ང་དེ་ནི། །བདེན་པར་གྲུབ་པའི་དགག་བྱ་དེ། །དམིགས་ཡུལ་ནར་མར་མ་བརྗེད་པར། །བཅུག་ནས་བཀག་པའི་མེད་དགག་གི་
རྒྱུན་ལ་ཤུགས་དང་གསལ་ངར་ནི། །ཡེངས་མེད་མ་ཉམས་ལྡན་པར་ནི། །མཉམ་གཞག་བསྒོམ་ན་མཁས་པ་ཡིན། །དེ་འདྲ་སྲིད་མཐའ་ཙམ་ཡིན་པས། །ང་ནི་སྐྱིད་ཉལ་རིང་མོ་བྱེད། །ཤེས་རབ་ཁྱོད་ནི་ཙབ་ཙུབ་མང། །
མང་བ་ཙམ་དུ་ཟད་ལགས་ཀྱི། །ང་དང་སྒོམ་ཆེན་ཀུན་མཐུན་པས། །ཁྱོད་རང་ཡི་ཐང་མ་ཆད་པར། །གནས་ལུགས་ངང་དུ་ཉལ་ན་ལགས། །ང་ནི་འབུད་ཟེར་མང་ལགས་ཀྱང། །ང་ལ་གནོད་པར་མི་འགྱུར་བའི། །རྒྱུ་མཚན་འདི་
ལྟར་ཡོད་པས་ན། །ཤེས་རབ་རྣ་བ་གཞུངས་ལ་ཉོན། །སྤྱིར་དུ་སེམས་ཅན་ཐམས་ཅད་ནི། །ང་ཡི་མངའ་ཞབས་འབངས་སུ་མཆི། །འོན་ཀྱང་ཐར་པ་འདོད་རྣམས་ལ། །ང་ཡི་མདའ་ལྔ་འཕངས་པའི་ཚེ། །ཐར་ལ་འཕགས་པར་

[242B] །གྲུབ་མཐར་ཞུགས་དང་མ་ཞུགས་གཉིས། །ཞུགས་པ་ཨུ་དུམ་ཝ་ར་ཙམ། །དེ་ལའང་ཕྱི་ནང་གཉིས་ཡོད་པའི། །ཕྱི་པ་ཆེས་ནི་མང་བར་ཡོད། །ཕྱི་ལའང་གྲུབ་མཐའ་མང་མོད་ཀྱང། །བསྡུ་ན་རྟག་ཆད་གཉིས་སུ་
འདུས། །དེ་ཡང་འཇིག་རྟེན་རྒྱང་འཕེན་པ། །འདི་ག་གཅིག་པུ་མ་གཏོགས་པའི། །སྐྱེ་བ་སྔ་ཕྱི་ཁས་མི་ལེན། །ཐར་དང་དཀོན་མཆོག་གསུམ་སོགས་མེད། །སྤྱོད་པ་པ་ཡིས་ཕྱི་མ་ཡི། །བདག་ཡོད་ཙམ་ཞིག་ཁས་ལེན་
ཀྱང། །ཐར་དང་ཐམས་ཅད་མཁྱེན་པ་མེད། །གྲངས་ཅན་ལ་སོགས་གཞན་རྣམས་ཀྱིས། །ཐར་པ་འདོད་ཀྱང་རྣམ་མཁྱེན་མེད། །རྟག་པས་འབྲས་བུ་སྐྱེ་བར་འདོད། །མུ་སྟེགས་རྣམས་ཀྱི་བསམ་གཏན་ནི། །བཞི་ཐོབ་མངོན་
ཤེས་རྫུ་འཕྲུལ་སོགས། །ནུས་པ་ཐོབ་ཅིང་ལྟ་བ་དེ། །གོམས་པས་བཟོད་པ་མི་འཐོབ་ཅིང། །དྲོད་རྩེ་ཙམ་དུའང་བགྲོད་ནུས་མེད། །ཤེས་རབ་བསྒོམ་པར་མི་འདུག་པས། །ང་ལ་ཅི་ཡི་ཕྱིར་ན་གནོད། །ཚོར་འདུ་སེམས་པ་སོགས་
བཀག་པའི། །ཡིད་ལ་བྱེད་པའང་བཀག་ནས་ནི། །བྱར་མེད་མཉམ་གཞག་བསྐལ་པར་བསྒོམ། །དེས་ཀྱང་ང་ལ་གནོད་མི་འགྱུར། །ཅི་ཡང་མེད་པའི་ལྟ་བ་ཡིན། །གང་དུ་ཡོད་སོགས་དཔྱོད་པ་ཡི། །འདུ་ཤེས་བཀག་པའི་ལྟ་བ་དེ། །
གཉེན་པོ་ཤེས་རབ་མེད་པས་ན། །བསྐལ་པར་བསྒོམ་སྟེ་ངར་མི་གནོད། །འདུ་ཤེས་མེད་པའི་ལྟ་བ་ཡིན། །དེ་ལྟར་བསྒོམས་པས་འདུ་ཤེས་དེའང། །ཡོད་པ་མིན་ཅིང་མེད་པ་མིན། །ཡོད་མེད་གང་དུའང་མི་རྟོག་པར། །བསྐལ་པར་

[243A]༄༅། །བསྒོམ་སྟེ་ངར་མི་གནོད། །ང་ལ་གནོད་པའི་གཉེན་པོ་མེད། །ཡོད་མིན་མེད་མིན་ལྟ་བའོ། །དེ་ལྟར་བསྒོམས་པས་གཟུགས་སོགས་ཀྱི། །མཚན་མ་ཅི་ཡང་མ་མཐོང་ཞིང། །ཅི་ཡང་ཡིད་ལ་མི་བྱེད་པའི། །ཡིད་
རྟོག་འབའ་ཞིག་གསལ་རིག་ཙམ། །དེ་ལ་མཉམ་གཞག་བསྐལ་མེད་བསྒོམ། །དེ་ལྟ་བུ་ཡི་ཤེས་པ་ལ། །ཁྱབ་པ་འདུ་བྱེད་སྡུག་བསྔལ་ནི། །མ་གཏོགས་སྡུག་བསྔལ་གཞན་མེད་མོད། །རྐྱེན་དང་མ་འཕྲད་ཡིན་པར་ཟད། །
ང་ནི་དེ་གར་སྡོད་པ་ལ། །གཉེན་པོའི་གནོད་པ་ཕྱོགས་ནའང་མེད། །ཤེས་རབ་བསྒོམ་པ་ལྟ་ཅི་སྨོས། །གཟུགས་མེད་ཁམས་པའི་ལྟ་བ་ཡིན། །ད་ལྟའི་བསྒོམ་པ་ཕལ་མོ་ཆེ། །སྒོམ་གྱི་མིང་འདོགས་བཟང་བཟང་དང། །
སྙན་སྙན་ཇི་ཙམ་བཏགས་ལགས་ཀྱང། །བསྒོམ་པའི་གནས་སྐབས་རང་ལ་ཡང། །འདི་རྣམས་བསྒོམ་ལས་མི་འདའ་བར། །ང་མེད་སུ་ཡིས་རྟོགས་པ་མེད། །ང་དང་ཤེས་རབ་གཉིས་ཀྱི་ནི། །འཛིན་སྟངས་དངོས་འགལ་
ཡིན་པས་ན། །འཛིན་སྟངས་དངོས་འགལ་མ་ཞུགས་པའི། །བསྒོམ་གྱིས་ང་ལ་གནོད་པ་མེད། །མུན་པའི་གཉེན་པོར་སྣང་བ་བཞིན། །དགོས་ཀྱི་གཞན་གྱིས་མ་ཡིན་ནོ། །ཕུང་པོ་ཞིག་ཚེ་ཕུང་འཛིན་བློ། །མི་སྐྱེ་བ་ལ་ལྟ་བར་
འདོད། །གསལ་རིག་ཙམ་ནི་མི་འདོར་བས། །ཤེས་པ་བསྒོམ་ལས་མི་འདའ་ཞིང། །དེ་འདྲ་བྱེ་བྲག་སྨྲ་བ་འདོད། །ང་ལ་གནོད་པའི་ཕྱོགས་ནའང་མེད། །རྡུལ་ཕྲན་ཕྱོགས་ཀྱི་ཆ་མེད་ནི། །མ་རེག་མ་འབྱར་རེག་ལ་ཁད། །

[243B] །མཉམ་པར་བཞག་པའི་མཐུ་ལས་ནི། །སྣང་བ་ཐམས་ཅད་བན་བུན་དང། །གསོབ་དང་གསོག་དང་སྙིང་པོ་མེད། །རག་མ་ལུས་པར་མཐོང་བ་ན། །རི་དང་ར་བ་ཁང་ཁྱིམ་དང། །རྩིག་པ་ལ་ནི་ཐལ་བྱུང་
དང། །ཐོགས་ཐུག་མེད་པར་འགྲོ་བ་དང། །རྡོ་ལ་རྐང་ལག་རྗེས་འཇོག་སོགས། །ཡོན་ཏན་དཔག་མེད་མངའ་མོད་ཀྱང། །ང་དང་འཛིན་སྟངས་དངོས་འགལ་གྱི། །གཉེན་པོ་མེད་པས་ངར་མི་གནོད། །ད་ལྟའི་སྒོམ་ཆེན་ཕལ་ཆེར་
ནི། །དེ་དག་བྱུང་ཚེ་མཆོག་འཛིན་པས། །ཤེས་རབ་བསྒོམ་པ་ལྟ་ཅི་སྨོས། །ང་ཡི་བསམ་པ་རྫོགས་པ་ཡིན། །ཅི་ཕྱིར་ང་ཡི་གཉེན་པོ་མེད། །འོན་ཀྱང་དེ་དག་སྐྱེས་པ་ན། །སྟོང་པ་ཉིད་ལ་མོས་པ་ཡི། །རྒྱུ་ཙམ་བྱེད་པས་
བསྒོམས་ཤིག་གོ་འོན་ཀྱང་ང་ཡི་བདེན་གྲུབ་དེ། །དེ་དག་རྣམས་ཀྱིས་འདོར་མི་ནུས། །བདེན་གྲུབ་དོར་བས་དངོས་རྣམས་ཀྱི། །རྒྱུ་འབྲས་བྱ་བྱེད་འཇོག་མི་ནུས། །ང་དང་གྲུབ་མཐའ་གཅིག་པས་ན། །ང་ལ་གནོད་པའི་རེ་ཐག་
ཆད། །ཉན་ཐོས་མདོ་སྡེ་པ་རྣམས་སོ། །དེ་ཡི་མཉམ་གཞག་ཅི་བསྒོམས་ཀྱང། །དྲོད་རྩེ་ཙམ་དུ་བགྲོད་ནུས་མེད། །བཟོད་པ་སྐྱེ་བར་ག་ལ་ནུས། །སེམས་ཙམ་རང་རྒྱུད་པ་རྣམས་ཀྱིས། །ཆོས་རྣམས་ངོ་བོ་ཉིད་ཀྱིས་གྲུབ། །
རང་གི་མཚན་ཉིད་ཀྱིས་གྲུབ་དང། །རང་བཞིན་གྱིས་ནི་གྲུབ་པ་དང། །རྫས་སུ་གྲུབ་པའི་རྣམ་གཞག་རྣམས། །ཚད་གྲུབ་ཏུ་ནི་མཛད་པར་སྣང། །ཁྱད་པར་སེམས་ཙམ་དངོས་སྨྲ་བས། །དངོས་པོ་བདེན་གྲུབ་ཁས་ལེན་ཅིང། །ལྟ་

[244A]༄༅། །བའང་དེ་མཐུན་བསྒོམས་པས་ན། །ང་ལ་མ་གནོད་མ་ཟད་པར། །ང་ཉིད་བསྒོམ་པར་གྱུར་པ་ཡིན། །ང་རང་བསྒོམ་པ་ང་ཡི་གྲོགས། །ཐམས་ཅད་མཁྱེན་པ་ལྟ་ཞོག་ཅིག་ཐར་པ་ཙམ་ཡང་ཐོབ་པར་དཀའ། །
རང་བཞིན་གྲུབ་པ་མེད་པ་ལ། །རྒྱུ་འབྲས་འཇོག་པ་མི་ཤེས་པས། །བདེན་པ་གཉིས་དང་ཐར་པ་མེད། །མགོན་པོ་ཀླུ་སྒྲུབ་ཀྱི་གསུང་ལས། །ཕྱི་རོལ་གྱུར་ལ་ཞི་བའི་ཐབས་མེད་དེ། །དེ་དག་ཀུན་རྫོབ་དེ་ཉིད་བདེན་ལས་ཉམས། །
བདེན་གཉིས་ཉམས་ལ་ཐར་པ་འགྲུབ་ཡོད་མིན། །ཞེས་སོགས་ང་ཡི་གཞུང་དུ་གསུངས། །དབུ་མ་རང་རྒྱུད་པ་དག་ཀྱང། །བདེན་པར་གྲུབ་པ་མི་བཞེད་ཀྱང། །རང་གི་མཚན་ཉིད་ཀྱིས་གྲུབ་པ། །ཐ་སྙད་དུ་ནི་མེད་པ་ན། །བྱ་བྱེད་
རྒྱུ་འབྲས་འཇོག་མི་ཤེས། །དེ་འདྲའི་ལྟ་བ་མ་བོར་ཕྱིན། །ཐེག་པ་གསུམ་པོ་གང་གི་ཡང། །འཕགས་ལམ་རྒྱུད་ལ་སྐྱེ་བ་དཀའ། །སྐྱེས་ཆེན་དམ་པ་དེ་ཚོས་ཀྱང། །དེ་ཙམ་ལས་ནི་མ་སྒྲོད་ན། །ཅི་ཡང་མི་ཤེས་མ་བསླབས་
པའི། །སྒོམ་སྒྲུབ་བྱེད་པ་ཕལ་ཆེར་ནི། །མ་རིག་མུན་པའི་བློ་དེ་ནི། །དེ་ལས་ནག་པའི་རྩིག་ཁུག་གི་ནག་པ་ཞིག་ལ་རྟེན་བཅས་ནས། །ང་དང་འཛིན་སྟངས་མི་འགལ་བའི། །ཡིད་ལ་བྱར་མེད་བསམ་རྒྱུ་མེད། །སྒོམ་མེད་
བལྟ་རྒྱུ་མེད་དོ་ཟེར། །གསལ་རིག་སེམས་ཀྱི་མཚན་ཉིད་ནི། །ཡིན་པ་རྒྱུས་ནི་མེད་པས་ན། །གསལ་རིག་ཙམ་ལ་མ་ཡེངས་པར། །འཇོག་པ་སྒོམ་གྱི་ཡང་རྩེར་འདོད། །ཐར་པ་ཙམ་ཡང་མི་འཐོབ་ན། །ཐམས་ཅད་མཁྱེན་

[244B] །གང་ཡང་ཡིད་ལ་མི་བྱེད་པར། །གསལ་རིག་ཙམ་ཞིག་བསྒོམ་པ་ནི། །སེམས་རང་བསྒོམ་པ་ཡིན་པས་ན། །ང་དང་སེམས་གཉིས་འབྲལ་མེད་གནས། །དེ་ནི་ང་ཉིད་བསྒོམ་པ་ཡིན། །ང་ཉིད་བསྒོམས་པའི་
འབྲས་བུ་ལ། །ཐར་བ་ཐོབ་པ་མེད་ཀྱི་ཁར། །ང་ཉིད་རྒྱས་སུ་འགྲོ་བ་ལས། །འོས་མེད་གཞན་དུ་མ་ཡིན་ནོ། །དབུ་མར་གྲགས་པ་རྣམས་ལ་ཡང། །ཐལ་འགྱུར་བ་ལས་ལྷག་པ་མེད། །དེ་ཡི་ལྟ་བའང་འཕགས་པ་ཡི། །རྗེས་ཐོབ་
ཙམ་གྱི་ལྟ་བ་ཡིན། །སངས་རྒྱས་ས་རུ་དེ་ཡང་འདོར། །དེ་ཡི་རྒྱུ་མཚན་ཅི་ཕྱིར་ན། །ཐ་སྙད་བཏགས་ཡོད་མིང་རྐྱང་ཙམ། །ཐལ་འགྱུར་བས་ནི་འདོད་པ་ཡིན། །སངས་རྒྱས་ས་ན་མིང་དོན་གྱི། །མཚན་མ་གང་ཡང་མ་མཆིས་སོ། །
མཉམ་གཞག་རྗེས་ཐོབ་ཡོད་པར་ནི། །རྒྱུད་བླ་སོགས་ནས་གསུངས་པ་ཡིན།། །།ཤེས་རབ་ཀྱིས་ནི་ལན་སྨྲས་པ། །ང་ལ་དད་པ་ཙམ་གྱིས་ཀྱང། །སྡིག་པ་མཐའ་དག་ཞི་བར་བྱེད། །ང་ལ་ཐེ་ཚོམ་ཟོས་པས་ཀྱང།།
སྲིད་པ་ཧྲུལ་པོར་བྱེད་འགྱུར་ན། །བསྒོམས་ན་ཁྱོད་འབུད་ཐེ་ཚོམ་མེད། །ང་ཉིད་བསྒོམས་པས་ཐར་པ་ཐོབ། །ཁྱོད་ཉིད་འཁོར་བར་ལྟུང་བའི་དགྲ། །ཁྱོད་ནི་རྩད་ནས་མ་བཏོན་ན། །འཁོར་བར་སྐྱར་ལ་མཐའ་མི་འདུག་ །།
བདེན་འཛིན་གྱིས་ནི་ལན་སྨྲས་པ། །ང་ཉིད་འབུད་པར་བྱེད་པ་ལ། །གཉེན་པོ་སྒོམ་པར་མི་བྱེད་པར། །རྒྱུག་ཅིག་བྱས་པས་འགྲོ་བ་དཀའ། །གཉེན་པོའི་འཛིན་སྟངས་མ་འགལ་ན། །དཀོན་མཆོག་གསུམ་གྱིས་གཙོ་མཛད་

[245A]༄༅། །པའི། །སེམས་ཅན་ཐམས་ཅད་དགྲར་ལངས་ནས། །གོ་གོན་མཚོན་ཆ་སྣ་ཚོགས་ཐོགས། །རྒྱོབ་དང་གསོད་ཀྱི་དགྲ་འབྱིན་ཅིང། །མཐུ་དང་རྫུ་འཕྲུལ་ནུས་པ་རྣམས། །ཇི་ཙམ་མང་བ་ཙམ་གྱིས་ཀྱང། །ང་ཡི་
ཕྱོགས་ཉིད་རྒྱས་པས་ན། །ཤེས་རབ་ཁྱོད་ཀྱིས་གང་དུ་ཕྱིན། །ང་ཡི་ཕྱོགས་ལའང་མ་འཁོར་ན། །འབུད་དོ་ཞེས་པ་སྨྲེ་སྔགས་ཡིན། །ང་ཡི་འོག་ཏུ་ཚུད་པ་ཡི། །སེམས་ཅན་རྣམས་ལ་སྨོས་ཅི་དགོས། །ཁྱོད་ཀྱི་ཕྱོགས་སུ་
བསླན་པ་ཡི། །ཐར་པ་ཐོབ་པར་བྱེད་དོ་ལོ། །མཚན་ཉིད་སྔགས་པ་སྒོམ་ཆེན་པ། །ཕལ་ཆེར་ཁ་ལ་ཚེ་འདི་ནི། །བློས་བཏང་ཡིན་ཟེར་ཞེ་ལ་ནི། །ང་ཡི་ཉན་ཐོས་ཁོ་ན་དང། །བྱ་བཏང་བྱ་བྱེད་གཞན་ལས་མང། །ཁྱད་པར་མཁས་
བཙུན་བཟང་གསུམ་ཡང། །ཕལ་ཆེར་ང་དང་ཤེས་རབ་གཉིས། །འདམ་དུ་བཅུག་ན་ང་ཉིད་འདམ། །ཅི་ཡི་ཕྱིར་ན་ཁྱོད་ཉིད་ནི། །ཟ་རྒྱུ་མིན་ཅིང་གོན་རྒྱུ་མིན། །མཐོང་བའི་ཡུལ་ན་ཁྱོད་མེད་ཅིང། །ཕྱི་མ་གར་སོང་ཆ་མེད་ཡིན། །
ང་ནི་འཕྲལ་ལ་ཉེར་མཁོ་ཡིན། །ཇ་ཆང་ཟ་མ་བཟང་ངན་དང། །བཀུར་སྟི་ཞབས་ཏོག་ཆེ་ཆུང་དང། །འབུལ་བ་བཟང་ངན་ལེགས་ཉེས་སོགས། །ང་ཡིས་འཕྲལ་དུ་རྟོགས་ནས་ནི། །གདབ་ལན་བཟང་ངན་ང་ཡིས་བྱེད། །དགའ་
མགུ་ཐམས་ཅད་ང་ཡིས་བྱེད། །ཆོས་བརྒྱད་སྒྲོག་ཏུ་ངས་བཙུད་ན། །ཁྱོད་ཀྱིས་དེ་དུས་གང་དུ་ཕྱིན། །མཐོ་དམན་འབྲིང་གསུམ་ཐམས་ཅད་ལ། །ང་ནི་འཕྲལ་མར་བཅར་མར་དགོས། །ཁྱོད་ནི་འགྱང་བའི་གཏམ་ཡིན་ནོ། །

[245B]ཁྱོད་ལ་ཐེ་ཚོམ་ཟ་བ་དེ། །སྲིད་པ་ཧྲུལ་བོར་ཨེ་བྱེད་ཀྱང། །ཁྱོད་ལ་ཡིད་མི་ཆེས་པའི་རྟགས། །རྒྱུ་མཚན་ལྟོ་ཕྱིར་ཆོས་ནི་འཚོང། །ཆོས་ར་བོར་ནས་གྲོང་ཡུལ་འགྲིམ། །སྡོམ་པ་བོར་ནས་བག་
མ་ལེན། །ཚུལ་ཁྲིམས་བོར་ནས་འདོད་པ་སྒྲུབ། །རི་ཁྲོད་བོར་ནས་ཁྱི་དཀྲོག་བྱེད། །འདོད་པ་མ་སྤངས་ངོ་ཚ་སྤངས། །འཁོར་བ་མ་སྤངས་ཐར་པ་སྤངས། །ཆོས་བརྒྱད་མ་སྤངས་བསམ་གཏན་སྤངས། །ང་ཉིད་མ་སྤངས་སྟོང་ཉིད་
སྤངས། །རས་ཁ་གང་ལ་དབང་བསྐུར་འཚོང། །སྒོག་ཆོག་གཅིག་ལ་རྗེས་གནང་འཚོང། །གཤིན་ཆོག་འདི་ཕྱི་གཉིས་ཀ་འཚོང། །དེ་སོགས་རྣམ་གྲངས་ཆེས་མང་མོད། །ཐམས་ཅད་ང་ཡི་འཕྲིན་ལས་ན། །ཁྱོད་ཀྱིས་དེ་དུས་གང་
དུ་ཕྱིན། །འབུད་པའི་སྨྲེ་སྔགས་མ་འདོན་ཅིག་གཞན་ཡང་ཤེས་རབ་འདི་ཉོན་ཅིག་འཆི་བ་སྙིང་ནས་མ་དྲན་ན། །ཆོས་པའི་མིང་ནི་ཅི་བཏགས་ཀྱང། །ཚེ་འདི་ལས་ནི་འོས་ཅི་ཡོད། །འཁོར་བ་སྤྱི་དང་བྱེ་བྲག་གི་ཉེས་དམིགས་བསམས་
པས་སྙིང་ནས་ནི། །ཐར་འདོད་བློ་ནི་མ་སྐྱེས་ན། །ཉན་ཐོས་ཐར་པའང་ག་ལ་འཐོབ། །སེམས་ཅན་ཀུན་ལ་བུ་གཅིག་ལྟར། །བརྩེ་བློ་སྙིང་ནས་མ་སྐྱེས་ཤིང། །ལྷག་བསམ་ཁུར་དུ་མ་ཁུར་ན། །ཐེག་ཆེན་གྲལ་དུ་ག་ལ་ཚུད། །ཞི་གནས་མཐུ་
ལ་བརྟེན་ནས་ནི། །ང་དང་འཛིན་སྟངས་འགལ་བ་ཡི། །ཤེས་རབ་ཁྱོད་ནི་བསྒོམ་པ་ལ། །དཔྱད་པས་གནས་པ་ལྷག་པར་ནི། །འདྲེན་པའི་ཤིན་སྦྱངས་མ་ཐོབ་ན། །ལྷག་མཐོང་བསྒོམ་པར་ག་ལ་འགྱུར། །དེ་བས་ང་འབུད་མ་ཟེར་
[246A]༄༅། །ཅིག་འབུད་འབུད་ཟེར་བ་མང་ལགས་ཀྱང། །སྔར་ཡང་སེམས་དང་འགྲོགས་འགྲོགས་པ། །ད་དུང་སེམས་དང་འགྲོགས་འགྲོགས་པ། །སྔོན་ཆད་ཁྱོད་ཀྱིས་གང་དུ་བསྡད། །ང་ཡི་སར་ནི་ཁྱོད་མ་
བྱུང། །ད་དུང་ཁྱོད་ནི་བྱེད་ལོར་ཟད། །སྔོན་ཆད་འཕགས་པ་ཐོབ་པ་རྣམས། །ཨུ་དུམ་ཝ་རའི་མེ་ཏོག་བཞིན། །སྟབས་ཁ་ལེགས་པ་རེ་རེ་ཙམ། །དེ་ཡི་མིང་ལ་མ་རིག་ཟེར། །མ་རིག་སངས་ལ་སངས་རྒྱས་ཟེར། །དེ་བས་
ཁྱོད་དང་ང་གཉིས་ནི། །སེམས་དང་འགྲོགས་པ་ང་སྔ་མོད། །ང་ཡི་འཁོར་གྱི་ཉོན་མོངས་ནི། །བརྒྱད་ཁྲི་བཞི་སྟོང་ཡོད་པ་ལ། །གཉེན་པོ་བརྒྱད་ཁྲི་བཞི་སྟོང་གསུངས། །ཟེར་བ་ཀུན་གྱིས་གླེང་ན་ཡང། །གྲངས་དང་ངོ་ནི་ཤེས་
པ་མེད། །གཉེན་པོ་ངོ་སྤྲོད་ལྟ་ཅི་སྨོས། །གཉེན་པོ་ཐམས་ཅད་དྲིལ་ལགས་ཀྱང། །ང་ཡི་འདོད་པའི་ཉོན་མོངས་ནི། །གཅིག་པུ་ཐུབ་པར་མི་འགྱུར་བས། །གཞན་རྣམས་གད་མོའི་གནས་སུ་འགྱུར།། །།
ཤེས་རབ་ཀྱིས་ནི་ལན་སྨྲས་པ། །ཁྱོད་རང་གཏམ་ལབས་བཟང་པོ་འདུག་ཟེར་རྒྱུ་ཕ་བསད་བུ་ལའང་ཡོད། །ལྕེ་ཡོད་གཡེར་མས་སྨྲ་བར་བྱེད། །ཁྱོད་ཀྱིས་ལབས་ཚད་བརྫུན་པ་ཡིན། །ཡང་དག་མཐོང་ལ་ཀུན་རྫོབ་ཡིན།།
གཏི་མུག་ཅན་གྱིས་ལབས་མངས་ཀྱང། །འགལ་བའི་རྣམ་གྲངས་མང་བར་ཟད། །ལམ་དང་འཕོང་ར་ཉག་ཉོག་རྣམས། །ལོང་གཏམ་ཅལ་ཅོལ་དལ་མེད་ལབས། །དོན་ཡོད་ལབས་ནི་གཅིག་ཀྱང་མེད། །དེ་བཞིན་ཁྱོད་ལའང་

[246B] །འོན་ཀྱང་ཁྱོད་ཀྱི་ལབས་རྣམས་ནི། །ཕལ་ཆེར་སྤང་བྱར་གོ་བས་ན། །རིགས་པ་ཁས་ལེན་ཟེར་ན་ནི། །ཁྱོད་ལ་འགལ་འདུ་འདི་ལྟར་ཡོད། །ཉོན་མོངས་རྣམ་རྟོག་ཆོས་མང་མོད། །ཡང་དག་དོན་ལ་རྣམ་རྟོག་མེད། །ཆུ་
ཕྲན་ཐམས་ཅད་ཅ་ཅོ་ཆེ། །རྒྱ་མཚོ་ཅ་ཅོ་ག་ལ་སྒྲོག་སངས་རྒྱས་བདེན་པ་གསུང་བ་ཡིན། །བརྫུན་པ་གསུང་བ་ག་ལ་སྲིད། །བརྫུན་པའི་རྣམ་གྲངས་ཅི་མང་ཡང། །བདེན་པའི་དོན་དུ་མེད་པ་ཡིན། །བདེན་པའི་དོན་དུ་བདེན་པའང་མེད།།
ཁྱོད་ནི་ཐོག་མ་མེད་པ་ནས། །སེམས་དང་ལྷན་ཅིག་གནས་ཟེར་ན། །སེམས་ནི་རྟག་གམ་མི་རྟག་སྨྲོས། །རྟག་གོ་ཞེ་ན་སྐྱེ་བ་འགལ། །མི་སྐྱེ་ཟེར་ན་མངོན་སུམ་བསྙོན། །མི་རྟག་ཟེར་ན་སེམས་ཀྱི་ནི། །སྐད་ཅིག་སྔ་ཕྱི་ཡོད་དམ་
མེད། །སྐད་ཅིག་སྔ་མ་ཡོད་ཟེར་ན། །སེམས་ཀྱི་སྐད་ཅིག་སྔ་མ་དེའི། །བདེན་པར་སྣང་བའི་སྣང་ཚུལ་དེ། །སེམས་དང་ལྷན་ཅིག་འགྱུར་མེད་ཅིང། །རང་བཞིན་གཞན་དུ་མི་འགྱུར་དང། །རྟག་བརྟན་ཐེར་ཟུག་གྱུར་པས་ན། །མ་རིག་
པ་དང་ཁས་བླངས་འགལ། །སྐད་ཅིག་ཕྱི་མར་འགྱུར་བ་མེད། །ད་ལྟར་བ་ཡང་མེད་པས་འགལ། །བདེན་པར་གྲུབ་ལ་འགྱུར་བ་མེད། །འགྱུར་བ་ཡོད་ན་བདེན་གྲུབ་འགལ། །སྐད་ཅིག་ཕྱི་མ་ཁས་ལེན་ན། །ཕྱི་མ་མ་འོངས་འབྱུང་
འགྱུར་ཡིན། །འབྱུང་འགྱུར་སྐྱེ་བའི་དོན་ཡིན་ཞིང། །ཕྱི་མ་ཞེས་པ་དང་པོ་ལ། །ལྟོས་ནས་ཕྱི་མར་བཏགས་པ་ཡིན། །ལྟོས་དང་སྐྱེ་བ་འཕྲལ་བཞག་ལ། །བདེན་པར་གྲུབ་པའི་ལྟོས་མེད་དང། །འགྱུར་མེད་སྐྱེ་བ་མེད་པ་དང། །གཞན་

[247A]༄༅། །ལ་རག་ནི་མ་ལས་པའི། །རྟག་བརྟན་ཐེར་ཟུག་ཁས་ལེན་པ། །དངོས་འགལ་ཡིན་པ་མ་རིག་གམ། །ད་ལྟར་བ་དང་ལྷན་ཅིག་ན། །དེ་ལའང་སྐད་ཅིག་སྔ་ཕྱི་ཡོད། །སྔ་ཕྱི་གོང་གི་རིགས་པས་མཚུངས། །དེ་
ཡི་ད་ལྟར་ལྷན་ཅིག་ན། །དེ་ལའང་སྔ་ཕྱི་གོང་དང་མཚུངས། །དེ་བཞིན་དུས་མཐའི་སྐད་ཅིག་དང། །ད་ལྟར་མ་ཟད་བར་དུ་དཔྱད། །ད་ལྟར་ཟད་པའི་དུས་བྱུང་ཕྱིན། །ལྷན་ཅིག་གནས་པའི་གནས་མེད་ཅིང། །ཡོད་པའི་ཆོས་ཅིག་
མ་དམིགས་ན། །ཁྱོད་ནི་སུ་དང་ལྷན་ཅིག་གནས། །རང་བཞིན་གཞན་དུ་མི་འགྱུར་བའི། །བདེན་པར་གྲུབ་པས་གང་དུ་ཕྱིན། །དངོས་སུ་འགལ་བ་མ་མཐོང་ངམ། །ཁྱོད་ཀྱིས་བསྐྱེད་པའི་དུག་གསུམ་དེའི། །དང་པོ་ཞེ་སྡང་སྐྱེས་
པའི་ཚེ། །ཞེ་སྡང་བདེན་པར་གྲུབ་པ་ཡི། །སྣང་ཚུལ་སྣང་བ་ལྟར་གྲུབ་ན། །རང་བཞིན་གཞན་དུ་མི་འགྱུར་བས། །ཞེ་སྡང་རང་དུ་འདོད་རིགས་མོད། །འདོད་ཆགས་སོགས་སུ་སྐྱེ་བ་འགལ། །འདོད་ཆགས་སོགས་སུ་སྐྱེས་པའི་
ཚེ། །བདེན་པའི་རང་བཞིན་འགྱུར་མེད་དང། །རྟག་བརྟན་ཐེར་ཟུག་གནས་པས་ན། །འགྱུར་མེད་རྟག་པར་འདོད་ཆགས་སུ། །རིགས་ཀྱི་གཞན་དུ་འགྱུར་བ་འགལ། །གཏི་མུག་ལ་སོགས་ག་ན་མཆིས། །གཏི་མུག་དང་ནི་
ལྷན་ཅིག་ཏུ། །གནས་སོ་ཞེ་ན་སྔ་མ་ཡི། །སྐྱོན་ནི་འདིར་ཡང་སོ་ན་གནས། །སེམས་ནི་གཅིག་པུ་ཁོ་ན་དང། །ལྷན་ཅིག་ཏུ་ནི་གནས་ཞེ་ན། །སེམས་ནི་བདེན་པར་གྲུབ་པ་ཡི། །སྣང་ཚུལ་གཞན་དུ་མི་འགྱུར་དང། །གཞན་ལ་

[247B] །ལྟོས་མེད་རྟག་བརྟན་ཐེར་ཟུག་པས། །སེམས་ཀྱི་འཁོར་དུ་བྱུང་བ་ཡི། །སེམས་བྱུང་ལྔ་བཅུ་རྩ་གཅིག་ནི། །གཞི་མ་གྲུབ་པའི་སྐྱོན་དུ་དང། །སེམས་ཀྱི་འཁོར་དུ་བྱུང་བ་འགལ། །ཉོན་མོངས་བརྒྱད་ཁྲི་
བཞི་སྟོང་ཡང། །རྩ་བ་སེམས་ལས་བྱུང་བ་འགལ། །དགེ་དང་མི་དགེ་ལུང་མ་བསྟན། །མེད་པའམ་སེམས་ལས་བྱུང་བ་འགལ། །སེམས་ནི་རང་བཞིན་གྲུབ་པ་ན། །དགེ་སྡིག་ལ་སོགས་ལས་འབྲས་རྣམས། །གསར་སོག་མེད་
ཅིང་མྱོང་བ་མེད། །འཁོར་བ་མེད་ཅིང་མྱང་འདས་མེད། །ཆོས་ཕུང་བརྒྱད་ཁྲི་བཞི་སྟོང་མེད། །སྐྱབས་གནས་དཀོན་མཆོག་གསུམ་ཡང་མེད། །དུག་གསུམ་མེད་ཅིང་དེས་བསྐྱེད་པའི། །ཉོན་མོངས་བརྒྱད་ཁྲི་བཞི་སྟོང་མེད།།
མདོར་ན་ཐམས་ཅད་མེད་པས་ན། །འགལ་འདུའི་ཕུང་པོ་ཆེན་པོར་འགྱུར། །གོང་དུ་ཁྱོད་ཀྱིས་ཁས་བླངས་པའི། །ང་ཡི་འཁོར་དུ་གཏོགས་པ་ཡི། །ཉོན་མོངས་བརྒྱད་ཁྲི་ཁས་ལེན་དང། །ཀུན་ལ་ང་ཡི་བྱིན་རླབས་ཀྱིས། །ཁས་ལེན་
ཐམས་ཅད་འགལ་འདུར་ནི། །སོང་བར་མ་མཐོང་ཅེ་རེ་ལོང། །ཡང་ན་བསྙོན་ནམ་སྨྱོ་འམ་ཅི། །བདེན་པར་གྲུབ་ལ་ཆོས་ཀུན་མེད། །ཆོས་ཀུན་ཡོད་ན་བདེན་གྲུབ་འགལ། །འཁོར་བ་ཐོག་མ་མེད་པས་ན། །སེམས་ནི་ལྷ་རུ་སྐྱེས་པའི་
ཚེ། །དེ་ཡང་གཟུགས་མེད་ཁམས་སྐྱེས་ཚེ། །སེམས་ནི་གཅིག་པུ་ལ་དམིགས་ནས། །བདེན་པར་གྲུབ་པར་བཟུང་བས་ན། །དེ་འཛིན་གཞན་དུ་མི་འགྱུར་བས། །སྤྱིར་དུ་གཞན་དུ་སྐྱེ་བ་འགལ། །གལ་ཏེ་འོག་མར་སྐྱེས་པའི་ཚེ།།

[248A]༄༅། །དེ་ཡི་ཕུང་པོ་ལ་དམིགས་ནས། །དེ་ལ་བདེན་འཛིན་སྐྱེ་བ་འགལ། །གལ་ཏེ་བདེན་འཛིན་སྐྱེས་པ་ན། །རང་བཞིན་གཞན་དུ་མི་འགྱུར་འགལ། །ལྷ་ཡི་ཚེ་དང་དཔལ་འབྱོར་སོགས། །འདོད་ཡོན་བདེན་པར་
གྲུབ་སྣང་བ། །དེ་ནི་ཐོག་མ་མེད་པ་ནས། །ཁོ་རང་ལྟོས་མེད་གྲུབ་གྲུབ་པ། །འགྱུར་མེད་རྟག་པར་སྡོད་པས་ན། །འཆི་དང་ཚེ་འཕོ་ག་ལ་སྲིད། །འཆི་དང་ཚེ་འཕོ་སྲིད་ཟེར་ན། །རང་ཚུགས་ཐུབ་པར་མ་གྱུར་པས། །འགྱུར་བ་མེད་པའི་
བདེན་གྲུབ་འགལ། །ལྷ་ལུས་བདེན་པར་གྲུབ་པ་ན། །འགྲོ་བ་གཞན་དུ་སྐྱེ་བའང་མེད། །འདོད་པའི་ཡོན་ཏན་ལྔ་པོ་ཡང། །ལྷ་མོའི་གཟུགས་ལ་ཆགས་པ་ཡི། །ཆགས་པ་བདེན་པར་སྣང་བ་ཡི། །སྣང་བ་གཞན་དུ་མི་འགྱུར་བས། །སྒྲ་
སོགས་འདོད་ཡོན་བཞི་པོ་ལ། །ཆགས་པ་ཅི་ཡི་ཕྱིར་ན་སྐྱེ། །སྐྱེ་ན་གཟུགས་ལ་བདེན་གྲུབ་འགལ། །ལྷ་ཡི་བུ་མོ་ལ་དམིགས་ནས། །ཡིད་དུ་འོང་བའི་བྱམས་པ་དེ། །ལྟོས་མེད་བདེན་པར་གྲུབ་པར་སྣང། །སྣང་བ་གཞན་འགྱུར་མི་
སྲིད་ན། །ལྷ་མ་ཡིན་དང་འཐབ་པའི་ཚེ། །ཞེ་སྡང་སྐྱེ་བ་དངོས་སུ་འགལ། །གལ་ཏེ་ཞེ་སྡང་སྐྱེས་པ་ན། །ཡིད་འོང་བྱམས་པའི་བདེན་གྲུབ་དེ། །ལྟོས་མེད་འགྱུར་བ་མེད་པ་འགལ། །ལྷ་མ་ཡིན་ལ་དམིགས་པ་ཡི། །ཞེ་སྡང་དྲག་པོ་
སྐྱེས་པའི་ཚེ། །ཞེ་སྡང་བདེན་པར་སྣང་བས་ན། །འཐབ་མོ་གྲོལ་ནས་རང་ཡུལ་དུ། །ལྷ་མོ་ལ་ནི་བརྩེ་བའི་ཚེ། །ཡིད་འོང་རྣམ་པ་སྐྱེ་བ་མེད། །སྐྱེ་ན་ཞེ་སྡང་བདེན་གྲུབ་འགལ། །ཡིད་འོང་དེ་ཡང་གསར་སྐྱེ་བས། །ཡིད་འོང་བདེན་

[248B] །བདེན་པར་གྲུབ་པའི་ལག་སྟབས་འདིས། །ཆོས་རྣམས་ཐམས་ཅད་མེད་པ་འདྲ། །བློ་གཅིག་བདེན་པར་གྲུབ་པའི་ངོར། །ཆོས་ཀུན་སྐྱེ་འགག་འགྲོ་འོང་མེད། །ཐ་སྙད་ལས་འབྲས་ཐམས་ཅད་མེད། །མདོར་ན་
ཆོས་ཀུན་མེད་པར་གོ་དེ་ཡི་རྒྱུ་མཚན་ཅི་སྟེ་ན། །བདེན་པར་འདོད་རྣམས་ཆོས་ཀུན་ནི། །ལྟོས་མེད་གཞན་ལ་རག་མ་ལས། །ཁོ་རང་ངོ་བོས་གྲུབ་པར་སྣང། །འཇིག་རྟེན་ཐ་སྙད་ལ་བསྟུན་པའི། །ཆོས་རྣམས་ཐམས་ཅད་རྒྱུ་རྐྱེན་དང།།
ཕན་ཚུན་ལྟོས་བཞག་བློ་བུར་དུ། །རྟོག་པའམ་མིང་གིས་བཏགས་ཙམ་ལ། །གཞི་གཅིག་སྟེང་དུ་གཉིས་ཀ་ནི། །འདུ་བའི་སྐབས་ཅིག་མ་བྱུང་བས། །བདེན་པར་གྲུབ་པའི་ཕྱོགས་ལྟར་ན། །རྐྱེན་ལ་ལྟོས་པའི་ཆོས་ཀུན་མེད། །དེས་ན་
ཆོས་ཀུན་མེད་པ་ཡིན། །ང་ཡི་ཕྱོགས་ལ་ཆོས་ཀུན་ནི། །རྒྱུ་རྐྱེན་རྟེན་འབྲེལ་ཚོགས་ལས་སྐྱེ། །དེས་ན་ཆོས་ཀུན་ཡོད་པ་ཡིན། །ལས་དང་འབྲས་བུ་མྱོང་བ་ཡོད། །ས་དང་ལམ་དང་དཀོན་མཆོག་གསུམ། །ཐ་སྙད་ཐམས་ཅད་བདག་
ལ་ཡོད། །དེ་ཡང་ཐ་སྙད་ཙམ་དུ་ཡིན། །བདེན་པའི་དོན་དུ་ཁྱོད་དང་འདྲ། །ཆོས་ཀུན་གཏན་ནས་མེད་པར་འདོད། །ཁྱོད་ནི་གཏི་མུག་མ་རིག་པས། །ཆོས་ཀུན་བདེན་པར་ཁས་བླངས་པས། །ཐ་སྙད་དུ་ཡང་ཆོས་ཀུན་ནི། །མེད་པར་
སོང་བ་མ་རིག་པ། །མ་རིག་ལས་ནི་མ་རིག་པ། །མ་རིག་དཀྱིལ་འཁོར་ཆེན་པོའོ། །ཁ་ལ་ཀུན་རྫོབ་ཁས་བླངས་ཀྱང། །ཀུན་རྫོབ་རྒྱུ་རྐྱེན་ལྟོས་གྲུབ་ཡིན། །ཁྱོད་ནི་ལྟོས་མེད་གྲུབ་པར་འདོད། །དེས་ན་ཀུན་རྫོབ་ཁྱོད་ལ་མེད། །སྤྱིར་དུ་

[249A]༄༅། །ཁྱོད་ལ་འཆི་བ་མེད། །ཁྱད་པར་ཁྱོད་ལ་སྐྱེ་བ་མེད། །གལ་ཏེ་ལྷ་ལས་ཚེ་འཕོས་ནས། །ལྷ་མ་ཡིན་དུ་སྐྱེས་པའི་ཚེ། །ལྷ་ཡི་ཕུང་པོ་ལ་དམིགས་ནས། །ངའོ་སྙམ་དུ་འཛིན་པ་ཡི། །བདེན་འཛིན་དེ་ནི་མི་འགྱུར་
བས། །ལྷ་མ་ཡིན་གྱི་ལུས་དེ་ལ། །དམིགས་ནས་ངའོ་སྙམ་པ་ཡི། །བློ་དེ་གཉིས་པོ་གཞི་གཅིག་ཏུ། །འདུ་བ་མེད་ཀྱང་འདུ་བ་ནི། །བདེན་པར་གྲུབ་པའི་སྐྱོན་ཡིན་མོད། །འདུ་ལུགས་ཅི་འདྲ་བ་ཅིག་སྨྲོས། །ལྷ་མ་ཡིན་གྱི་བློ་དེ་ནི། །ལྷ་ཡི་
དཔལ་འབྱོར་འདོད་ཡོན་ལ། །ཕྲག་དོག་འགྲན་སེམས་སྐྱེས་པའི་ཚེ། །ཁྱོད་རང་ལྷ་རུ་སྐྱེས་པ་ན། །དཔལ་འབྱོར་བདེན་གྲུབ་མི་འགྱུར་བས། །ཁྱོད་དང་ལྷན་ཅིག་གནས་པར་ངེས། །དེས་ན་ཁྱོད་ཀྱིས་ཁྱོད་རང་ལ། །ཕྲག་དོག་
འགྲན་སེམས་བྱེད་དམ་ཅི། །ལྷ་ཡི་བདེན་འཛིན་འགྱུར་མེད་དང། །ལྷ་མིན་བདེན་འཛིན་འགྱུར་མེད་ན། །ཁྱོད་ནི་ལྷའམ་ལྷ་མིན་ཡིན། །གཞི་མཐུན་ཤེས་བྱ་ལ་མི་སྲིད། །ལྷ་ཡི་བདེན་གྲུབ་ཞིག་པའི་རྗེས། །ལྷ་མིན་བདེན་གྲུབ་
ཅེས་ཟེར་ན། །སྐྱེ་འཇིག་བདེན་གྲུབ་ཡོད་མིན་པས། །བདེན་གྲུབ་གཞན་དུ་འགྱུར་བས་ན། །ཁྱོད་ཀྱི་འགྱུར་མེད་དོན་དེ་འགལ། །ཁྱོད་ཀྱི་བདེན་གྲུབ་དེ་ལྟར་ན། །འཆི་འཕོ་སྐྱེ་བ་མི་སྲིད་ཀྱང། །ཡི་དྭགས་གནས་སུ་སྐྱེས་པའི་ཚེ། །ཡི་
དྭགས་བཀྲེས་སྐོམ་གྱིས་མནར་བས། །ཁྱོད་ཀྱི་ལྷ་ཡི་དཔལ་འབྱོར་དེ། །རྟག་བརྟན་ཐེར་ཟུག་འགྱུར་མེད་ན། །ཟ་རྒྱུ་མེད་ཚེ་ཟ་བར་རིགས། །ལྷ་ཟས་ཟོས་པས་འགྲངས་པ་དེ། །འགྲངས་པ་གཞན་དུ་མི་འགྱུར་ན། །ད་ནི་ཅི་ཡི་ཕྱིར་

[249B] །ཡི་དྭགས་ལུས་ཀྱི་བཀྲེས་སྐོམ་དེ། །བདེན་པར་གྲུབ་པའི་འགྱུར་མེད་ན། །སྐྱེ་ནས་སྐྱེ་བ་ཐམས་ཅད་དུ། །བཀྲེས་སྐོམ་ཉིད་ཀྱི་རང་བཞིན་ལས། །གཞན་དུ་འགྱུར་བ་མི་སྲིད་པས། །འོ་ནི་རྒྱུན་པར་བརྒྱལ་ལོ་ཨང།།
ཁྱོད་ནི་དམྱལ་བར་སྐྱེས་པའི་ཚེ། །སྐྱེས་པ་ཉིད་ཀྱིས་བདེན་གྲུབ་འགལ། །དམྱལ་བ་ཚ་གྲང་སྡུག་བསྔལ་དེ། །གསར་དུ་མྱོང་བས་སྐྱེ་མེད་འགལ། །ཚ་བའི་སྡུག་བསྔལ་མྱོང་བའི་ཚེ། །ལྷ་ཡི་བདེ་སྐྱིད་གང་དུ་ཐལ། །ལྷ་ཡི་སྐབས་
ཀྱི་བདེ་བ་དེ། །ལྟོས་མེད་འགྱུར་མེད་རག་མ་ལས། །གཞན་དུ་འགྱུར་བ་མི་སྲིད་ན། །ཚ་བའི་སྡུག་བསྔལ་ཅི་སྟེ་མྱོང། །བདེ་སྡུག་གཉིས་པོ་དངོས་འགལ་ན། །གཞི་གཅིག་སྟེང་དུ་ཅི་སྟེ་འདུ། །ཁྱོད་ནི་ལྷ་ལས་འཕོས་མ་ཐག་ལྷ་
ཡི་བདེ་བ་གཞན་མི་འགྱུར། །ལྷ་ཡི་བདེ་བའི་རང་བཞིན་ལས། །འགྱུར་བ་མེད་ཅིང་ཚ་བ་ཡི། །སྡུག་བསྔལ་རང་བཞིན་འགྱུར་མེད་པ། །ཕྱོགས་གཅིག་འདུ་བ་མི་སྲིད་ཀྱང། །བདེན་གྲུབ་ཁྱོད་ལ་འདུ་བ་ནི། །སྙིང་ཚིམ་སྙིང་ཚིམ་དེ་
རེ་ཁྱེར། །བདེན་པར་གྲུབ་པའི་སྐྱོན་འདི་ལ། །ཡོན་ཏན་དུ་བཟུང་སྙིང་རེ་ཚིམ། །གྲང་བའི་སྡུག་བསྔལ་མྱོང་བ་དེ། །ཚ་བའི་སྡུག་བསྔལ་རང་བཞིན་དེ། །གཞན་དུ་འགྱུར་བའི་སྐབས་མེད་པས། །དེ་དང་ལྷན་ཅིག་འགྲོགས་བཞིན་དུ།།
གྲང་བའི་སྡུག་བསྔལ་རང་བཞིན་དེ། །རྟག་པར་སྡོད་པའི་ཐེར་ཟུག་པས། །སྡུག་བསྔལ་གཅིག་ཐོག་གཅིག་བརྩེགས་པ། །ཚ་གྲང་གཉིས་པོ་དངོས་འགལ་དང། །རང་བཞིན་གཉིས་པོ་དངོས་འགལ་ན། །ཉམས་སུ་ཇི་ལྟར་མྱོང་བར་

[250A]༄༅། །འགྱུར། །གཞི་གཅིག་སྟེང་དུ་ཇི་ལྟར་འདུ། །འགལ་ཁྱབ་ཐམས་ཅད་ཁས་ལེན་པའི། །བདེན་གྲུབ་ཁྱོད་ལ་སྙིང་རེ་ཚིམ། །བདེན་པར་གྲུབ་པའི་ཉེས་པའོ། །སྐྱེ་མེད་ཁྱོད་ནི་གལ་ཏེ་ན། །མི་ལུས་ཅིག་ནི་ཐོབ་
གྱུར་ཚེ། །མི་ལུས་གསར་དུ་ཐོབ་པ་དང། །སྐྱེ་བ་དངོས་སུ་མཐོང་བཞིན་དུ། །སྐྱེ་བ་མེད་པའི་ཁས་ལེན་མཚར། །མ་རིག་པ་ཡི་དོན་གཅིག་ཚང། །འཁོར་བ་འདི་ལ་མཐའ་མེད་པས། །འགྲོ་བ་ལྔ་པོར་སྐྱེས་པའི་ཚེ། །རེ་རེ་ལྟར་
གྱི་ཕུང་པོ་ལ། །དམིགས་ནས་བདེན་པར་གྲུབ་པ་ཡི། །འཛིན་སྟངས་སོ་སོར་སྐྱེས་པ་དང། །དེ་ཡང་ལྟོས་མེད་འགྱུར་མེད་དང། །རག་མ་ལས་པར་ཁྱོད་ཞེན་པའི། །ཞེན་པ་གཞན་དུ་མི་འགྱུར་བཞིན། །འདིར་ཡང་ཕུང་པོ་
ཚོགས་ཙམ་ལ། །བརྟེན་ནས་ངའོ་སྙམ་པ་ཡི། །བློ་ཡི་འཛིན་སྟངས་བདེན་གྲུབ་ཏུ། །སྣང་བ་ལྟར་དུ་ཁྱོད་འདོད་པས། །འགྲོ་བ་དྲུག་པོ་རེ་རེ་ལྟར། །ལུས་ཀྱི་འཛིན་སྟངས་གཞི་གཅིག་ཏུ། །འདུ་ལུགས་ཇི་ལྟར་བྱེད་ན་ཨང། །ཕལ་
ཆེར་དངོས་འགལ་ཞུགས་པ་མང། །རྣམ་པའང་ཕལ་ཆེར་ག་ལ་མཐུན། །འགྲོ་བ་དྲུག་པོ་ཐམས་ཅད་ཀྱི། །སྡུག་བསྔལ་ཚ་གྲང་ལྟར་འགལ་བའི། །བཟོད་པར་དཀའ་བའི་སྡུག་བསྔལ་རྣམས། །བདེན་པར་གྲུབ་པའི་ལྟོས་
མེད་དང། །གཞན་ལ་རག་ནི་མ་ལས་དང། །འགྱུར་མེད་རྟག་བརྟན་ཐེག་ཟུག་འདི། །ཁྱོད་ཀྱི་མི་ལུས་འདི་ཐོག་ཏུ། །དུས་གཅིག་ལ་ནི་ཇི་ལྟར་མྱོང། །ཁྱོད་ཀྱི་ལུས་ལ་མྱོང་ན་ནི། །བདེན་གྲུབ་འགྱུར་བ་མེད་པ་འགལ།།

[250B] །གཅིག་གི་ཐོག་ཏུ་འདུ་བ་འགལ། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་དེ་ནི། །དམིགས་པ་ང་ལ་དམིགས་ནས་ནི། །རྣམ་པ་བདེན་པར་གྲུབ་པར་འཛིན། །དེ་ནི་
གང་ཟག་བདག་འཛིན་ཡིན། །དེར་ཞེན་གང་ཟག་བདག་ཞེན་ཡིན། །དེ་ལྟར་གྲུབ་ན་བདེན་གྲུབ་ཡིན། །དེ་འདྲའི་བློ་ནི་ལྷན་སྐྱེས་ལ། །ཕུང་པོ་ལ་དམིགས་ང་དེ་ནི། །བདེན་པར་གྲུབ་པར་སྣང་བ་དེ། །སྣང་བ་ལྟར་དུ་གྲུབ་འདུག་ན། །རྟག་
པ་མཐའ་བཟུང་ཚུལ་གྱིས་སུ། །དགག་བྱའི་ཚད་ཀྱི་དགག་རྒྱུ་དེ། །འཁྲུལ་མེད་ངོས་ནི་ཟིན་པ་ན། །དེ་ནི་དགག་རྒྱུའི་གཙོ་བོ་ཡིན། །དགྲ་ཡི་གཙོ་བོའང་དེ་ཡིན་ནོ། །ད་དུང་ཁྱོད་ལ་འགལ་འདུ་ཡི། །ཕུང་པོ་ཆེན་པོ་འདི་ལྟར་རོ། །དེ་
ལྟར་གྱུར་པའི་ང་དེ་ནི། །ཕུང་པོ་དང་ནི་རང་ངོས་ནས། །གྲུབ་པའི་གཅིག་ཏུ་གྲུབ་པའམ། །གྲུབ་པའི་ཐ་དད་གང་དུ་གྲུབ། །གཅིག་ཏུ་གྲུབ་པོ་ཟེར་ན་ནི། །ཐ་དད་གཏན་མེད་གཅིག་གྲུབ་དང། །རང་བཞིན་གཞན་དུ་མི་འགྱུར་དང། །གཞན་
ལ་རག་ནི་མ་ལས་དང། །ལྟོས་མེད་འགྱུར་མེད་ཐེར་ཟུག་པས། །ཤི་ནས་ཕུང་པོ་མེར་བསྲེགས་ཤིང། །ཐལ་བ་ཆུ་ཀླུང་བསྐུར་བའི་ཚེ། །ཕུང་པོ་གཏན་མེད་གྱུར་པས་ན། །ང་ཡང་གཏན་མེད་གྱུར་ཏམ་ཅི། །ཕུང་པོ་དང་ནི་རང་ངོས་
ནས། །གྲུབ་པའི་འགྱུར་བ་གང་དུ་སོང། །འགྱུར་བ་འགྱུར་བའི་འགྱུར་མེད་མཚར། །ཕུང་པོ་འདི་དང་ལྷན་ཅིག་ཏུ། །འགྱུར་མེད་རྟག་པར་བདེན་གྲུབ་ན། །ཤི་བའི་ཐ་སྙད་ག་ལ་བྱེད། །འཆི་བ་མེད་ན་སྐྱེ་བ་མེད། །རྒ་དང་ན་སོགས་
[251A]༄༅། །ག་ན་མཆིས། །ཡང་གཅིག་ཆོས་ཀུན་མེད་པ་ཁྱོད། །སྐྱེ་འཆི་ཡོད་ན་བདེན་གྲུབ་མེད། །ཁྱོད་ཀྱི་ལུགས་ལ་ཆོས་ཀུན་ནི། །སྟོས་མེད་འགྱུར་བ་མེད་པར་གྲུབ། །ཕན་ཚུན་ལྟོས་གྲུབ་ཆོས་མེད་པས། །དེས་
ན་ཁྱོད་ལ་ཆོས་ཀུན་མེད། །གཞན་དུ་འགྱུར་ལ་མི་འགྱུར་ཟེར། །ཁྱོད་ནི་མ་རིག་རང་དུ་འདུག་དེ་ཡི་ནང་ནས་རང་མ་རིག་ཁྱོད་ནི་འགྲོ་བ་གཞན་སྐྱེས་ཚེ། །དེ་ཡི་ཕུང་དང་ང་གཉིས་ནི། །བདེན་པའི་གཅིག་ཏུ་གྲུབ་དགོས་པས། །
ཕུང་པོ་འདི་ལ་དམིགས་ནས་ནི། །འགྲོ་བ་གཞན་གྱི་ཕུང་པོ་ལའང། །ངའོ་སྙམ་པའི་བློ་སྐྱེ་དགོས། །དེས་ན་འགྲོ་གཞན་ཕུང་པོ་དེ། །ཕུང་པོ་འདི་ཐོག་ཡོད་དགོས་པས། །མེད་ཀྱང་ལྷན་ཅིག་ཚོགས་པ་འདི། །དངོས་འགལ་བྱུང་
ཡང་མ་རིག་པ། །ཁྱོད་དང་ལྷན་ཅིག་རྩོད་པ་འདི། །སྨྱོན་པ་ངག་དང་རྩོད་པ་འདྲ། །ལབས་པ་ལ་ནི་ཁྱད་མེད་པས། །ཡང་ན་རྡོ་དང་རྩོད་པ་འདྲ། །ཁྱོད་ནི་རྡོ་ལས་ཆེས་ལོད་པ། །རྡོ་ལ་བཟོ་བཅོས་ཅི་བྱས་ཉན། །ཅི་མི་ཉན་པའི་མ་རིག་
པ༑ ༑ཤི་བ་ཁྱོད་ལ་ཡོད་མ་ཡིན། །གལ་ཏེ་ཤི་ནས་གཞན་སྐྱེས་ཚེ། །གལ་ཏེ་སྐྱེས་ཚེ་ཁྱོད་ཕུང་དང། །འབྲལ་མེད་བདེན་པར་གནས་དགོས་དང། །སྤྱིར་དུ་འཆིབ་ག་ལ་བྱེད། །སྒོས་སུ་ཕུང་པོ་འདི་ཁྱེར་ནས། །གཞན་གྱི་མ་ཡི་
མངལ་དུ་ནི། །བདེན་པར་སྐྱེ་ལུགས་ཇི་ལྟར་བྱེད། །ཕུང་པོ་འདི་བཅས་ཞུགས་སམ་ཅི། །དེ་བཞིན་ཞུགས་པར་གྱུར་ཟེར་ཀྱང། །ཞུགས་པའི་འགྱུར་བ་ཁོ་ནས་ནི། །བདེན་གྲུབ་འགྱུར་བ་མེད་པ་འགལ། །ཕུང་པོ་བཞག་ནས་

[251B] །སྐྱེ་བ་ཁོ་ནས་བདེན་གྲུབ་འགལ། །ང་ཕུང་བདེན་པའི་གཅིག་གྲུབ་ན། །ང་ཡི་བ་ལ་དམིགས་པ་ཡི། །ང་ཡིར་འཛིན་པ་ཁྱོད་ལ་མེད། །གལ་ཏེ་ང་ཡིར་འཛིན་ཞེ་ན། །བདེན་གྲུབ་གཞན་དུ་འགྱུར་བས་ན། །འགྱུར་བ་མེད་པའི་
བདེན་གྲུབ་འགལ། །ང་ཡི་ལག་པ་ལ་དམིགས་པའི། །ང་ཡི་བ་ཡི་བདེན་གྲུབ་དེ། །འགྱུར་བ་མེད་པའི་རྟག་པར་དང། །ལྟོས་མེད་གཞན་ལ་རག་མ་ལས། །ངོ་བོས་གྲུབ་པའི་འགྱུར་མེད་དང། །ང་ཡི་རྐང་སོགས་ལ་དམིགས་པའི། །
ང་ཡིར་འཛིན་པ་སྐྱེ་བ་འགལ། །གལ་ཏེ་བློ་ནི་སྐྱེས་པ་ན། །བདེན་པ་གཞན་དུ་འགྱུར་བ་དང། །སྐྱེ་བ་ཁོ་ནས་འགྱུར་མེད་འགལ། །བདེན་པས་ཚུགས་ནི་མ་ཐུབ་པོ། །དེ་བཞིན་ཆགས་པའི་བདེན་གྲུབ་དེ། །གཞན་དུ་མི་འགྱུར་ཐེར་
ཟུག་པས། །འདི་མིན་ཀུན་ལ་འགྲོས་འདི་ཁྱེར། །བུད་མེད་ལྟ་བུ་ལ་དམིགས་ནས། །མིག་གིས་གཟུགས་ལ་ཆགས་པ་ཡི། །ཡིད་འོང་དངོས་པོ་གཞན་དག་ལ། །བདེན་པའི་ཆགས་པ་སྐྱེ་བ་འགལ། །གལ་ཏེ་སྐྱེ་ན་འགྱུར་
མེད་འགལ། །སྐྱེ་བ་ཁོ་ནས་བདེན་གྲུབ་འགལ། །དེ་བཞིན་དབང་པོ་གཞན་དག་ལའང། །སོ་སོར་ཆགས་ཡུལ་ལ་དམིགས་པའི། །བདེན་པའི་ཆགས་པ་སྐྱེ་བ་འགལ། །གལ་ཏེ་སྐྱེ་ན་སྐྱེ་མེད་འགལ། །བདེན་གྲུབ་གཞན་དུ་
འགྱུར་བའང་འགལ། །དང་པོ་ཐོག་མ་མེད་དུས་ནས། །མིག་གི་དབང་པོའི་ཡུལ་དག་ལ། །བདེན་པའི་ཆགས་པ་ལྟོས་མེད་དུ། །གྲུབ་གྲུབ་པར་ནི་ཡོད་ཟེར་ན། །འོ་ན་ཕུང་པོ་འདི་ཡང་ནི། །དང་པོ་ཐོག་མ་མེད་དུས་ནས། །ལྟོས་

[252A]༄༅། །མེད་གྲུབ་པར་ཡོད་དམ་ཅི། །ཡོད་ན་འགྲོ་བ་གཞན་ལྔ་རུ། །སྐྱེ་བ་མེད་པས་ཁྱོད་ལ་འགལ། །མི་ལུས་ཚེ་འདིར་འཕྲལ་བླངས་བཞིན། །ཐོག་མེད་གྲུབ་པའི་ཁས་ལེན་འགལ། །བུ་ཆུང་ནས་ནི་རིམ་པར་
ནི༑ ༑རྒན་པོའི་ལུས་སུ་གྱུར་བཞིན་དུ། །ཐོག་མེད་དུས་ནས་རྒན་པོའི་ལུས། །འདི་ག་བཅོས་མིན་ལྟོས་མེད་དུ། །གྲུབ་པའི་ཁས་ལེན་འདི་འདྲ་ཨང། །མ་རིག་ཡིན་ཀྱང་གད་མོ་འཆོར། །ཨ་མར་སྐྱེས་པ་ཡིན་བཞིན་དུ། །
འགྱུར་མེད་རྒན་པོའི་རང་བཞིན་དུ། །གྲུབ་གྲུབ་འདྲ་བ་འདི་གར་ན། །རྒན་པོར་ཨ་མའི་ལུས་སུ་ནི། །ཞུགས་པའི་ཚུལ་འདི་ཁྱོད་ཀྱིས་སྨྲོས། །ང་ཕུང་བདེན་པའི་གཅིག་གྲུབ་ན། །ཕུང་པོ་ལ་ཆགས་བདེན་འཛིན་དེ། །འགྱུར་
བ་མེད་པས་སེམས་ལ་ནི། །བདེན་འཛིན་ཅི་ཡི་ཕྱིར་ན་སྐྱེ། །སྐྱེ་ན་གཞན་འགྱུར་མེད་པ་འགལ། །སྐྱེ་བ་མེད་པའི་དོན་དང་འགལ། །ཀུན་ལ་འདི་ཡི་རིགས་བསྒྲེས་ན། །འདི་འདྲའི་རིགས་ལ་ཟད་མཐའ་མེད། །ང་དང་ཕུང་པོ་
བདེན་པ་ཡི། །ཐ་དད་དུ་ནི་གྲུབ་པ་ན། །འབྲེལ་མེད་དོན་གཞན་ཡིན་དགོས་པས། །ལག་པ་ན་ཡང་ང་ན་ཞེས། །བདག་གིར་བྱེད་པ་འབྲེལ་མེད་ཡིན། །ང་ཡི་མགོ་དང་ང་ཡི་ཁ། །ང་ཡི་སྣ་རྩེ་མིག་དབང་སོགས། །ང་ཡི་ལུས་
དང་ང་ཡི་གྲོད། །ང་ཡི་རྐེད་ཚིགས་པུས་མོ་དང། །ང་ཡི་ལྟོ་སྐོམ་གོས་ལ་སོགས། །ང་ཡི་ཞིང་ཁང་ང་ཡི་གཡོག་ང་ཡི་ཆུང་མ་བུ་སོགས་དང། །ང་ཡི་དངོས་པོ་ཐམས་ཅད་ལ། །དམིགས་ནས་ང་ཡིར་འཛིན་པ་ཡི། །བློ་ནི་སྐྱེ་བ་

[252B] །བདེན་པའི་འབྲེལ་མེད་དོན་གཞན་ལ། །འབྲེལ་བ་གཏན་མེད་ཨ་ཐང་ཆད། །བདེན་འཛིན་དང་ནི་ཤེས་རབ་བཞིན། །ལྷན་ཅིག་གནས་པའི་སྐབས་མེད་པས། །ང་ཡི་བ་ལ་དམིགས་པ་ཡི། །ང་ཡིར་འཛིན་
པའི་དོན་མེད་པས། །ང་ཡི་བ་ལ་བདག་གིར་ནི། །བྱེད་པ་མ་རིག་ཁྱོད་ལ་འགལ། །འགལ་ཡང་བྱེད་ན་རྒྱུ་མཚན་མེད། །དེ་བས་ཁ་རོག་འདུག་ན་དགའ། །ང་ཕུང་བདེན་པའི་དུ་མར་ནི། །གྲུབ་ན་ང་ཕུང་བདེན་པ་ཡི། །གཅིག་ཏུ་
གྲུབ་པར་འགྱུར་བ་ཡིན། །རྒྱུ་མཚན་རིན་ཆེན་ཕྲེང་བ་ལས། །གཅིག་མེད་ཕྱིར་ན་དུ་མ་དང། །ཞེས་དང་གཞན་ཡང་དུ་མ་ནི། །ཡོད་ན་གཅིག་ཀྱང་ཡོད་དགོས་སོ། །ང་དང་ཕུང་པོ་གཅིག་པར་ཐལ། །ང་ཕུང་བདེན་པའི་གཅིག་
ཡིན་ཕྱིར། །འདོད་ན་དབུ་མ་འཇུག་པར་བཀག་ང་ཕུང་བདེན་པའི་གཅིག་གྲུབ་ན། །ཕུང་པོའི་ཆ་ཤས་ཀུན་དང་ནི། །བདེན་པའི་གཅིག་ཏུ་གྲུབ་དགོས་པས། །ཤར་ནུབ་ལྷོ་བྱང་དབུས་དབྱེ་བའི། །ཕྱོགས་ནི་གང་དུ་གཅིག་པར་
འགྱུར། །དབུས་ཆར་མཚོན་ནས་གཅིག་ན་ནི། །དེ་ལའང་ཤར་ནུབ་དབུས་དབྱེའོ། །དེ་བཞིན་ཐ་མར་རྡུལ་ཕྲན་ནི། །ལྕགས་རྡུལ་ཙམ་དུ་གསིལ་བའི་ཚེ། །རྡུལ་མེད་མ་གྱུར་བར་དུ་ནི། །གསིལ་བའི་ཚེ་ན་བདེན་འཛིན་ཁྱོད། །བདེན་
པའི་གཅིག་ཏུ་སུ་དང་འགྲོགས། །ང་ཕུང་བདེན་པའི་རང་བཞིན་དུ། །འགྱུར་བ་མེད་པ་གང་དུ་སོང། །འགྱུར་གྱིན་འགྱུར་གྱིན་མི་འགྱུར་ཟེར། །འདི་འདྲའི་བདེན་གྲུབ་ཡ་མཚན་ཅན།། །།བདེན་འཛིན་གྱིས་

[253A]༄༅། །ནི་ལན་སྨྲས་པ། །ཁྱོད་ཀྱིས་ཁ་སྟོབས་ཅི་ལབས་ཀྱང། །འགྲོ་བ་ཡོངས་ལ་གཡོ་འགུལ་མེད། །དེས་ན་ང་ཡང་གཡོ་འགུལ་མེད། །རྡོ་ལ་ཆོས་བཤད་བྱས་པ་བཞིན། །ཁྱོད་རང་ཁ་ནི་ན་བར་ཟད། །ཡང་
ན་ཉི་མ་ཕྱིད་ལ་རེ། །དེ་ཡི་རྒྱུ་མཚན་ཅི་སྟེ་ན། །ལྷ་ནི་བག་མེད་པ་ཡིས་གཡེངས། །ལྷ་མིན་ཕྲག་དོག་གིས་ནི་གཡེངས། །དུད་འགྲོ་གཅིག་ལ་གཅིག་ཟས་གཡེངས། །ཡི་དྭགས་བཀྲེན་ཞིང་ཕོངས་པས་གཡེངས། །དམྱལ་བ་ཚ་
གྲང་སྡུག་བསྔལ་གཡེངས། །མི་རྣམས་ལ་ལ་ཡོད་པས་གཡེངས། །ལ་ལ་མེད་པ་ཁོ་ནས་གཡེངས། །ལ་ལ་གསོད་པ་ཁོ་ནས་གཡེངས། །ལ་ལ་རྐུ་འཕྲོག་ཁོ་ནས་གཡེངས། །ལ་ལ་ཕྲ་མ་ཁོ་ནས་གཡེངས། །ལ་ལ་ཆོས་
བརྫུ་ཁོ་ནས་གཡེངས། །ལ་ལ་བསྒོམ་བརྫུ་ཁོ་ནས་གཡེངས། །ལ་ལ་ཟོག་ཆོས་ཁོ་ནས་གཡེངས། །ལ་ལ་གཡོ་རྒྱུ་ཁོ་ནས་གཡེངས། །ལ་ལ་སོ་ནམ་ཚོང་གིས་གཡེངས། །ལ་ལ་བུད་མེད་ཁོ་ནས་གཡེངས། །ལ་ལ་ཆང་
འཐུང་ཁོ་ནས་གཡེངས། །ལ་ལ་གཉིད་དང་ལེ་ལོས་གཡེངས། །ལ་ལ་ལོང་གཏམ་ཁོ་ནས་གཡེངས། །ལ་ལ་བཟོ་དང་རྩེད་མོས་གཡེངས། །ལ་ལ་ཅི་ཡང་མི་བསམས་པའི། །ཐོམ་ཡུར་ལུས་པ་ཁོ་ནས་གཡེངས། །ལ་ལ་
མཚམས་མེད་ལས་ཀྱིས་གཡེངས། །ཕལ་ཆེར་མི་དགེ་བཅུ་ཡིས་གཡེངས། །དེ་རྣམས་ལ་ནི་ཁྱོད་ཀྱི་དེ། །དགོས་པ་མེད་ཅིང་གོ་རྒྱུ་མེད། །ཐོས་མེད་བསྒོམ་ཆེན་ཕལ་ཆེར་གྱིས། །ཁྱོད་ཀྱི་དེ་ནི་གོ་བ་མེད། །ཐོས་ལྡན་མཁས་

[253B] །ཡིད་ཀྱང་མི་ཆེས་ཉམས་ལེན་མེད། །སྐྱོན་ནི་ཅི་འདུག་བལྟ་བལྟ་ནས། །བསྒོམ་པའི་ལོང་ཡང་མེད་པ་ཡིན། །གལ་ཏེ་ལོང་ཡོད་གྱུར་ན་ནི། །ཐོས་པའི་དུས་དེ་བསྒོམ་ཚེ་མེད། །ནམ་གཞུག་ཅི་ཡང་མི་ཤེས་
པའི། །བསྒོམ་ཆེན་གཅིག་ལ་བློ་གཏད་འཆའ། །ངེས་ན་ང་ནི་གད་མོ་འཆོར། །ཁྱོད་རང་ཡིད་ཐང་ཆད་པ་དེ། །ཆོད་པ་རང་དུ་བས་བར་གདའ། །ཁྱོད་ཀྱི་ཕྱག་རྒྱ་ཆེན་པོ་དེ། །བསྒོམ་པ་དཀའ་ལ་སྐྱེ་བ་ཉུང། །ང་ཡི་ཕྱག་རྒྱ་ཆེན་
པོ་དེ༑ ༑བསྒོམ་པ་སླ་ལ་སྐྱེ་བ་མང། །དེ་ཡི་རྒྱུ་མཚན་ཅི་སྟེ་ན། །སྐྱེས་པ་བུད་མེད་གང་ཡང་རུང། །སྡོམ་པ་གསུམ་པོ་གང་ཡང་རུང། །ལེན་ཡང་མི་དགོས་བསྲུང་མི་དགོས། །དབང་བསྐུར་རྣམ་དག་མི་དགོས་ཤིང། །དམ་ཚིག་
བསྲུང་ཡང་མི་དགོས་ལ། །དགེ་བཅུ་སྒྲུབ་ཀྱང་མི་དགོས་ཤིང། །དོར་མ་རྐེད་པར་བཅད་པས་ཆོག་མ་བཅད་ཀྱང་ནི་རུང་བ་ཡིན། །དབའ་ལོ་མེད་མི་རུང་དུ་དགོས། །དོ་ལོའི་གཡུ་ཚར་སོག་རྣ་དགོས། །དུང་སྐོར་ལྕགས་ཁྲ་རུས་
རྒྱན་སོགས། །ཁ་ཊཱཾ་ག་དང་ཟ་མ་མཚོན། །གྱད་ཐུར་སྟག་ཤི་སྒུལ་ཐོག་སོགས། །ཀ་ལི་རྐང་ཐུང་ཚོགས་པ་ན། །ཅི་ཡང་མེད་པའི་ངོ་སྤྲོད་བྱེད། །ཡིད་ལ་ཅི་ཡང་མི་བསམ་པར། །བསྒོམས་པས་ཏིང་འཛིན་འཕྲལ་མང་སྐྱེ། །འདི་ནི་
ང་ཡི་བསྒོམ་སྒྲུབ་མཁན། །འདི་ཕྱི་གཉིས་ཀ་མེད་པ་ཡི། །བསྒོམ་གྱིས་འབྲས་བུ་སངས་རྒྱས་འཐོབ། །ཞག་གསུམ་ཕོག་ནས་ཟླ་གཅིག་བསྒོམས། །དེ་ཡིས་ཐམས་ཅད་གྲོལ་བར་འགྱུར། །ང་ཡི་འཕྲིན་ལས་འདི་འདྲ་ན། །ཁྱོད་

[254A]༄༅། །ཀྱི་འཕྲིན་ལས་གཏན་མེད་པས། །ཁྱོད་རང་ཡི་མུག་སྐྱེས་ཞན་འདྲ། །ཁྱོད་ནི་ལན་གཅིག་ཡོད་པ་ལ། །བསོད་ནམས་དཔག་མེད་སོག་དགོས་ན། །ང་ནི་བཅར་མར་སྡོད་པ་ལ། །ཕྲག་དོག་ཁྱོད་ཀྱིས་བྱས་
ཞན་འདྲ། །ཡིད་ཐང་ཆད་པས་མི་འོང་ངོ།། །།ཤེས་རབ་ཀྱིས་ནི་ལན་སྨྲས་པ། །བདེན་པ་ཟེར་བའི་ང་རྒྱལ་ཅན། །རང་ལ་ཡོན་ཏན་གཅིག་མེད་ཀྱང། །ཁྱོད་ཀྱིས་ཀུན་ལ་མཁས་པར་རློམ། །ཡོན་ཏན་
ལྟ་ཞོག་གྲོགས་མེད་པོ། །ལྟོས་མེད་ཚིག་ཚུགས་ཐུབ་པ་ཅན། །འགྱུར་མེད་རྟག་བརྟན་ཐེར་ཟུག་ཅན། །ཁྱོད་ལ་ཆོས་ཀུན་མེད་པས་ན། །གྲོགས་གཅིག་ཡོང་བའི་དོན་མ་མཆིས། །ང་ལ་ཆོས་ཀུན་ཡོད་པས་ན། །ཆོས་རྣམས་
ཐམས་ཅད་ང་ཡི་གྲོགས། །ང་ཡང་ཆོས་རྣམས་ཀུན་གྱི་གྲོགས། །དེ་ཡི་རྒྱུ་མཚན་ཅི་སྟེ་ན། །ཆོས་རྣམས་ཕན་ཚུན་ལྟོས་བཞག་ཡིན། །དེ་ཡང་ང་ཡི་གྲོགས་སུ་འགྱུར། །ཆོས་རྣམས་ཐམས་ཅད་བཏགས་པ་ཙམ། །དེ་
ཡང་ང་ཡི་གྲོགས་སུ་འགྱུར། །འདུས་བྱས་རྒྱུ་རྐྱེན་ལས་བྱུང་བ། །དེ་ཡང་ང་ཡི་གྲོགས་སུ་འགྱུར། །ཉི་ཟླ་ཤར་ནུབ་བྱུང་བ་དང། །ཉིན་མཚན་དབྱེ་བ་ཡོད་པ་དང། །དབྱར་དགུན་སྟོན་དཔྱིད་ཡོད་པ་དང། །ཆར་ཆུ་འབབ་ཅིང་འབྲས་
བུ་སྨིན། །སོ་ནམ་དུས་བཞི་ཡོད་པ་དང། །སེམས་ཅན་སྐྱེ་འཆི་ཡོད་པ་དང། །ན་དང་སྡུག་བསྔལ་མྱོང་བ་དང། །ཚ་གྲང་བཀྲེས་སྐོམ་ལ་སོགས་པ། །འཕྲལ་དུ་རྐྱེན་ལས་འབྱུང་བ་དང། །ཟ་ཉལ་འགྲོ་འདུག་ལ་སོགས་པ། །ལུས་

[254B] །ངག་གི་སྨྲ་བརྗོད་ཉན་ལེན་དང། །མིག་གིས་ལྟ་དང་རྒོད་ལ་སོགས། །འདོད་ཆགས་ཞེ་སྡང་གཏི་མུག་དང། །ཕྲག་དོག་སེར་སྣ་གཡོ་སྒྱུ་དང། །ཉོན་མོངས་བརྒྱད་ཁྲི་བཞི་སྟོང་སོགས། །
འཕྲལ་དུ་རྐྱེན་ལ་ལྟོས་ནས་ནི། །དངོས་སུ་སྐྱེ་འགག་ཡོད་པ་དང། །སྐད་ཅིག་སྔ་ཕྱི་ཡོད་པ་དང། །རེ་རེ་ལྟར་དུ་རང་རང་གི་མིང་གིས་བཏགས་པ་ཡོད་པ་རྣམས། །གཞན་ལ་རག་ནི་ལས་པ་དང། །རྒྱུ་དང་རྐྱེན་ལས་
སྐྱེས་པ་དང། །ཕན་ཚུན་རྟེན་འབྲེལ་ལྟོས་གྲུབ་པས། །དེ་རྣམས་ང་ཡི་གྲོགས་ཡིན་མོད། །ང་ཡང་དེ་རྣམས་ཀུན་གྱི་གྲོགས། །དེ་རྣམས་མེད་ན་ང་ཡང་མེད། །ང་མེད་དེ་རྣམས་ཀྱང་ནི་མེད། །ངེད་རྣམས་གཅིག་གྲོགས་
གཅིག་གིས་བྱེད། །གཅིག་གཅིག་ཡོད་ན་གཉིས་ཀ་ཡོད། །གཅིག་གཅིག་མེད་ན་གཉིས་ཀ་མེད། །གཤོག་པ་གཅིག་གིས་འཕུར་མི་ཐུབ། །རྐང་པ་གཅིག་གིས་འགྲོ་མི་ཐུབ། །དེས་ན་གཅིག་དྲིན་གཅིག་ལ་ཆེ། །ཁྱོད་
ནི་གཅིག་པུ་མ་གཏོགས་པ། །ཁྱོད་ལ་དེ་རྣམས་མེད་པ་ཡིན། །བདེན་པར་འཛིན་པའི་ཉེས་པས་ལན། །སྣང་བ་བརྟེན་ནས་སྐྱེས་པ་འདིས། །སྣང་བ་བདེན་གྲུབ་མཐའ་ངེ་དང། །སྣང་བ་གཏན་མེད་མཐའ་གཉིས་སེལ། །སྣང་
བ་བདེན་པར་མེད་པ་འདིས། །སྣང་བ་བདེན་གྲུབ་མཐའ་དེ་དང། །སྣང་བ་གཏན་མེད་མཐའ་གཉིས་སེལ། །གཏན་མེད་མཐའ་དེ་སེལ་ནུས་ཏེ། །སྣང་བ་བདེན་པར་མེད་པ་ཡི། །སྟོང་གཞི་ཆོས་ཅན་སྣང་བ་དེ། །ཡོད་པའི་ཕྱིར་ན་

[255A]༄༅། །མེད་མཐའ་སེལ། །རྒྱུ་མཚན་འདི་དག་ཕྱིར་ན་ནི། །སྣང་ལས་སྟོང་པ་སྐྱེས་པ་འདྲ། །སྟོང་ལས་སྣང་བ་སྐྱེས་པ་འདྲ། །གྲོགས་སུ་གྱུར་པ་ཨ་ཅང་ཆེ། །སྣང་དང་སྟོང་པའི་དྲིན་གཉིས་པོ། །གཅིག་ལ་
གཅིག་དྲིན་ཆེ་བ་འདི། །དྲིན་དུ་བསམས་ན་ཆེ་ཆུང་མེད། །སྲང་ལ་བཅལ་ན་ཡང་ལྕི་མེད། །སྙིང་རྗེ་ཆེན་པོ་ཟེར་བ་གཅིག་ཐོག་མར་གང་ལ་སྐྱེས་ཙམ་ནས། །དུས་མཉམ་སྙིང་རྗེ་སྟོང་པ་དེ། །ཕན་ཚུན་འགྲན་ནས་
སྐྱེས་པ་འདྲ། །སྙིང་རྗེ་སྟོང་པར་རྟོགས་ཙམ་ལས། །དེ་ལས་སྙིང་རྗེ་ཆེན་པོ་དེ། །ཕན་ཚུན་འགྲན་ནས་སྐྱེས་པ་འདྲ། །སྙིང་རྗེ་སྟོང་དང་སྙིང་རྗེ་གཉིས། །རྒྱུ་འབྲས་རྟ་ཤིག་འཕྲུག་པ་འདྲ། །རྒྱུ་འབྲས་གོ་རིམས་ཡོད་
མཆིས་མོད། །སུ་ནི་རྒྱུ་དང་སུ་ནི་འབྲས། །གོ་རིམས་བརྗོད་པར་དཀའ་བའི་གནས། །ཆོས་རྣམས་ཀུན་ལ་འདིས་རིགས་འགྲེ། །བདེན་འཛིན་ཁྱོད་ལ་འདི་འདྲ་ཡི། །རྣམ་གཞག་གཏན་ནས་མེད་པས་ན། །ཁྱོད་ལ་ཆོས་
ཀུན་མེད་པ་ཡིན། །ཁྱོད་ནི་གཅིག་པུ་ཕོ་རེང་པོ། །གཅིག་པུར་སྡོད་པའི་ཚུགས་ཐུབ་ཅན། །རང་རྐྱ་ཐུབ་པའི་ཐེར་ཟུག་པོ། །རག་མ་ལས་པའི་ལྟོས་མེད་པོ། །འགྱུར་མེད་རྟག་པར་སྡོད་པ་ཁྱོད། །རྨོངས་པའི་ནང་ནས་
རྨོངས་ཆེན་པོ། །རྨོངས་པ་བླ་མེད་གོང་ན་མེད། །ཁྱོད་ལས་རྨོངས་པ་སྲིད་གསུམ་ན། །ཡོད་པར་རྒྱལ་བས་གསུངས་པ་མེད། །ཁྱོད་ནི་མིག་ཅན་ཅེ་རེ་ལོང། །དེ་ཡི་རྒྱུ་མཚན་འདི་ལྟ་སྟེ། །སྐྱེ་བཞིན་དུ་ཡང་སྐྱེ་བ་མེད། །

[255B] །ན་བཞིན་དུ་ཡང་ན་བ་མེད། །འཆི་བཞིན་དུ་ཡང་འཆི་བ་མེད། །འགག་བཞིན་དུ་ཡང་འགག་པ་མེད། །ལུས་ཀྱི་སྒུལ་སྐྱོད་འཕྲལ་མར་ནི། །བྱེད་བཞིན་དུ་ནི་སྒུལ་སྐྱོད་མེད། སྐང་ལག་ལ་
སོགས་བརྐྱང་བསྐུམ་ནི། །བྱེད་བཞིན་དུ་ནི་བརྐྱང་བསྐུམ་མེད། །འགྲོ་བཞིན་དུ་ནི་འགྲོ་བ་མེད། །སྡོད་བཞིན་དུ་ནི་སྡོད་པ་མེད། །ཉལ་བཞིན་དུ་ནི་ཉལ་བ་མེད། །གཉིད་ནི་ལོག་བཞིན་ལོག་པ་མེད། །སད་བཞིན་དུ་ནི་སད་པ་
མེད༑ ༑ཟ་ཡིན་ཟ་ཡིན་ཟ་བ་མེད། །འཐུང་གིན་འཐུང་གིན་འཐུང་བ་མེད། །གོན་གྱིན་གོན་པ་མེད་དོ་ཟེར། །ལྟ་དང་ཉན་དང་ནོམ་པ་དང། །མྱང་དང་རེག་བྱའི་བྱ་བ་ལ། །འཇུག་བཞིན་དེ་དག་མེད་དོ་ཟེར། །འདི་རིགས་བརྗོད་
ལ་ཟད་མཐའ་མེད། །མདོར་ན་ཆོས་རྣམས་རྒྱུ་རྐྱེན་ལ། །སྐྱེ་དང་ལྟོས་པ་བརྟེན་འབྲེལ་རྣམས། །འཕྲལ་དུ་བྱ་བྱེད་འགྱུར་བར་ནི། །མཐོང་བཞིན་མི་འགྱུར་ཟེར་བ་དེ། །འཁྲུལ་པ་ལས་ཀྱང་ཆེས་འཁྲུལ་པ། །སྨྱོ་བ་ལས་ཀྱང་
ཆེས་སྨྱོ་བ། །འདི་དང་ལྷན་ཅིག་རྩོད་པ་འདི། །དེ་ལས་ཀྱང་ནི་སྨྱོ་བ་འདྲ། །འདྲ་ཡང་དགྲ་ཐག་ཉེ་བས་ན། །རྒྱུན་པར་མི་རྩོད་ཁ་མེད་འདུག་དགྲ་ལ་འདི་ལས་རོད་ལྗི་བ། །འདི་འདྲའི་དགྲ་ཡ་བྱེད་པ་འདི། །ཤེས་རབ་ང་ནི་ཡི་
ཐང་ཆད། །མི་དང་དུད་འགྲོ་ལ་སོགས་པའི། །འགྲོ་བ་དྲུག་པོ་ཐམས་ཅད་དང། །རྡོ་གོང་དང་ནི་བདེན་འཛིན་རྣམས། །ཨ་ན་ཚུགས་ནི་མ་གཏོགས་པ། །ལབ་པ་ལ་ནི་གོ་རྒྱུ་མེད། །ང་ཉིད་སྒོམ་ལ་ཤེས་རབ་དང། །བརྩོན་འགྲུས་
[256A]༄༅། །ལ་སོགས་མེད་པས་ན། །ལབས་པ་ཙམ་དུ་ཟད་པས་ན། །ཁ་རོག་འདུག་པའི་དུས་ལ་བབ། །ཀྱེ་མ་སེམས་ཅན་ལས་ལ་དབང། །ཕ་རི་ལ་ནི་ལྟོས་ནས་ནི། །ཚུ་རིའི་བློ་ནི་སྐྱེ་བ་ལྟར། །ཕ་རིར་ཕྱིན་པའི་ཚེ་
ན་ཡང། །སྔན་མའི་ཕ་རི་ཡིན་ཀྱང་ནི། །རང་ཉིད་བསྡད་ལ་ལྟོས་ནས་ནི། །སྔན་མ་བསྡད་པའི་ཚུ་རི་ལ། །ཕ་རིའི་བློ་ནི་སྐྱེ་བ་ཡིན། །དེ་བཞིན་སྣང་བ་སྟོང་ཕྱོགས་བལྟས། །སྣང་བ་བདེན་པར་མེད་པ་དེ། །སྣང་བ་ལས་ནི་སྐྱེས་པ་
འདྲ༑ ༑སྣང་བའི་ཕྱོགས་ནས་བལྟས་ན་ནི། །སྣང་བ་སྐྱེ་འགག་བྱེད་པ་དེ། །སྣང་བ་རང་བཞིན་མེད་པ་ལས། །སྣང་བར་སྐྱེས་པ་ཁོ་ན་འདྲ། །ཀུན་རྫོབ་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཐ་
སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་ནུས། །སྣང་བའི་ནང་ནས་སྟོང་པ་རྙེད། །ཅེས་སོགས་འདི་ལ་བསམས་ན་ནི། །སྟོང་པ་སྣང་བ་ལས་སྐྱེས་འདྲ། །ཆོས་རྣམས་རང་རང་ངོ་བོས་ནི། །སྟོང་པར་ཉམས་འོག་
ཆུད་པ་ན། །སྟོང་གཞི་ཆོས་རྣམས་མིང་རྐྱང་ཙམ། །བཏགས་ཙམ་བརྡ་ཙམ་ཐ་སྙད་ཙམ། །དེ་ལ་དཔྱད་པ་མ་བྱས་པར། །མིང་བཏགས་ཙམ་གྱི་དངོས་ཀུན་གྱི། །རྒྱུ་འབྲས་བྱ་བྱེད་སྐྱེ་འགག་སོགས། །འཁྲུལ་མེད་བསླུ་བ་
མེད་པར་ནི། །རྒྱུ་འབྲས་བྱ་བྱེད་བསྐྱེད་ཚུལ་ལ། །ངེས་པ་བཅོས་མིན་འདྲོངས་པ་ན། །སྟོང་པས་མེད་མཐའ་སེལ་བ་འབྱུང། །མིང་རྐྱང་བཏགས་ཡོད་རྒྱུ་འབྲས་ལ། །ངེས་པ་གཏིང་ནས་སྐྱེ་བར་ངེས། །སྟོང་པ་ཉིད་ཀྱི་ལྟ་བ་ནི། །

[256B] །ཐམས་ཅད་མ་ལུས་འཇིག་པ་དགས། །ཡོད་དང་མེད་པའི་མཐའ་སྤོངས་ལ། །ལས་འབྲས་ལ་ནི་ངེས་པ་བསྐྱེད། །རྒྱུ་འབྲས་བསླུ་བ་མེད་པར་སོམས། །དམིགས་གཏད་
མཚན་འཛིན་ཀུན་བཤིག་པས། །རྒྱལ་བ་ཀུན་ལ་མཆོད་དོ་གྱིས། །སྣང་བ་རྟེན་འབྲེལ་བསླུ་མེད་པས། །སྣང་བ་སྟོང་པར་གོ་བར་གྱིས། །ངེས་ཤེས་གཏིང་ནས་སྐྱེས་བྱུང་ན། །བླ་མ་རྣམས་ལ་མཆོད་དོ་གྱིས། །རྟེན་འབྲེལ་
རྒྱུ་འབྲས་བསླུ་མེད་དེས། །རང་བཞིན་གྲུབ་པའི་ངེས་ཤེས་ཀྱི། །འཛིན་སྟངས་མ་ལུས་ཀུན་འཇིག་པར། །མཐོང་བའི་ངེས་པ་བརྟེན་རྙེད་ཚེ། །ཡི་དམ་རྣམས་ལ་མཆོད་དོ་གྱིས། །སྣང་སྟོང་གཉིས་པོ་ཕན་ཚུན་དུ། །རྒྱུ་
འབྲས་ལྟ་བུར་ཤར་བའི་ཚེ། །མཁའ་འགྲོ་རྣམས་ལ་མཆོད་དོ་གྱིས། །རང་གི་རྒྱུ་ལས་རང་འབྲས་ནི། །མི་བསླུར་མཐོང་བ་ཉིད་ཀྱིས་ནི། །བློ་གཞན་ལ་ནི་ལྟོས་མེད་དུ། །དམིགས་གཏད་ཞིག་པའི་སྟོང་པར་ནི། །མཐོང་
ཚེ་ཆོས་སྐྱོང་མཆོད་དོ་གྱིས། །རྒྱུ་འབྲས་མི་བསླུའི་གཏན་ཚིགས་ཀྱིས། །རྟགས་གཞན་ལ་ནི་ལྟོས་མེད་དུ། །ཡོད་མཐའ་བྲལ་བའི་སྟོང་པར་ནི། །འགྲུབ་པའི་ཚུལ་ལས་རང་རྒྱུ་ལས། །རང་འབྲས་འབྱུང་བ་བསླུ་མེད་ལ། །
གཏིང་ནས་ངེས་ཤེས་འདྲོངས་པའི་ཚེ། །ཞལ་བཞི་པ་ལ་མཆོད་དོ་གྱིས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ནི། །རང་བཞིན་གྲུབ་པའི་འཛིན་སྟངས་ཡིན་པར་གོ་ངེས་ཤེས་ཡུལ་གྱི་འཛིན་སྟངས་ཀྱི། །རྒྱུན་

[257A]༄༅། །ནི་སྐྱོང་རྒྱུའི་འཛིན་སྟངས་ནི། །རང་བཞིན་གྲུབ་པ་བཀག་ཙམ་གྱི། །མེད་དགག་དེ་ཡི་རྒྱུན་ལ་གོ་དེ་ཡིས་རྡོ་རྗེ་སྤུན་ཚོགས་མཆོད། །སྟོང་ཉིད་ལ་དམིགས་ཞི་གནས་སྒྲུབས། །ལྷག་མཐོང་
བསྒོམ་པའི་མན་ངག་ནི། །སྟོང་པ་ཉིད་ལ་མཉམ་པར་ཞོག་འཇོག་པར་མ་བདེ་མཉམ་གཞག་དུས། །རྣམ་བདུན་རིགས་པས་མ་དཔྱད་ན། །ལྷག་མཐོང་འགྲུབ་པར་ག་ལ་འགྱུར། །དཔྱད་པས་གནས་ཆ་འདྲེན་
ཐུབ་ན། །སྦྱིན་བདག་རྣམས་ལ་མཆོད་དོ་གྱིས། །སངས་ཆུང་མཉམ་པོར་རྒྱ་བར་ཤོག་ །།བདེན་འཛིན་གྱིས་ནི་ལན་སྨྲས་པ། །ཁྱོད་ཀྱིས་ང་ལ་འགལ་འདུ་ནི། །འགྲིག་འགྲིག་མང་པོ་ལབས་པ་
རྣམས། །ཁྱོད་རང་ལ་ཡང་མཚུངས་པས་ན། །འགལ་འདུ་འདི་ལྟར་ཡོད་པས་ཉོན། །ལྟོས་གྲུབ་ཁྱོད་ཀྱིས་ཁས་ལེན་ན། །ང་བདེན་པར་འཛིན་ལ་ལྟོས་ནས་ནི། །ཁྱོད་གཉེན་པོ་ཤེས་རབ་ཞེས་བཞག་ན། །ང་བདེན་པ་
མེད་པ་ཁྱོད་ལ་འགལ། །རི་བོང་རྭ་ཡི་སྐས་ལེགས་ལ། །ཡོད་ཆོས་ལྟོས་བཞག་སུ་ཡིས་བྱེད། །རུས་སྦལ་སྤུ་ཡི་གོས་འཇམ་ལ། །ལེགས་ཉེས་ལྟོས་བཞག་སུ་ཡིས་བྱེད། །བཅོམ་ལྡན་འདས་ཀྱིས་ཆོས་ཕུང་ནི། །
བརྒྱད་ཁྲི་བཞི་སྟོང་གསུངས་པ་རྣམས། །ང་ཡིས་གཙོ་བྱས་དུག་གསུམ་དང། །ཉོན་མོངས་བརྒྱད་ཁྲི་བཞི་སྟོང་ལ། །ལྟོས་ནས་གཉེན་པོ་ཞེས་བཞག་ན། །ངེད་རྣམས་མེད་ན་ཁྱོད་ལ་ནི། །འགལ་བས་འཁོར་གསུམ་

[257B] །འཇིག་རྟེན་ཐ་སྙད་ལ་ལྟོས་ཀྱང། །ཉོན་མོངས་ཀུན་གྱི་གཙོ་བོ་ནི། །ང་ཉིད་མེད་པར་གྱུར་ན་ནི། །དེ་བས་ཁྱོད་ལ་ཆོས་ཀུན་མེད། །འགལ་བས་འཁོར་གསུམ་ཁས་བླངས་སོ། །རྒྱུ་མཚན་ཅི་ཡི་ཕྱིར་ཞེ་ན། །
འགྲོ་བ་དྲུག་པོ་ཐམས་ཅད་ཀྱི། །རྒྱུད་ལ་གཙོ་བོར་ང་ཡོད་པས། །དུག་གསུམ་དབང་དུ་གྱུར་ནས་ནི། །མི་དགེ་བཅུ་ལ་ཉམས་ལེན་བྱེད། །མཚམས་མེད་ལྔ་ལ་གཙོ་བོར་འདོན། །སྐྱེ་རྒ་ན་འཆིའི་འཁོར་ལོ་བསྐོར། །དེ་ནི་
འཇིག་རྟེན་སོ་ནམ་ཡིན། །ཉམས་ལེན་དེ་ལྟར་ཡོད་པ་ནི། །ང་ཉིད་ཡོད་ལས་བྱུང་བ་ཡིན། །ཡོད་ལ་མེད་པ་སྒྲོ་འདོགས་པ། །ཆད་པའི་མཐར་ལྷུང་ཁྱོད་ལ་འགལ། །འཇིག་རྟེན་གྲགས་པས་ཁྱོད་ལ་གནོད། །ཡོད་བཞིན་
མེད་པར་འདོད་པ་ནི། །ཅེ་རེ་ལོང་བའི་སྨྱོན་པར་ནི། །ཁྱོད་རང་གྱུར་པས་འཁོར་གསུམ་མོ། །འགྲོ་བ་དྲུག་པོ་ཀུན་ལ་ནི། །ཤེས་རབ་མེད་བཞིན་ཡོད་པར་བསྒོམ། །མེད་བཞིན་ཡོད་པར་ལྟ་བ་དེ། །རྟག་མཐའི་མཐར་ལྷུང་
ཁྱོད་ལ་འགལ། །ང་ཉིད་གཏན་ཡོད་བསྒོམ་མི་དགོས། །ཤུགས་འབྱུང་གང་དགོས་ཐོག་ཏུ་སླེབ། །ཁྱོད་ནི་མེད་པ་བཅོས་ནས་བསྒོམ། །བཅོས་མའི་བསྒོམ་གྱིས་ཅི་ལ་ཕན། །བཅོས་ནས་བསྒོམས་པའི་གནས་ལུགས་
དང༑ ༑བཅོས་མིན་གནས་ལུགས་དངོས་འགལ་དུ། །ཁྱོད་རང་ཁས་བླངས་འཁོར་གསུམ་མོ། །རྒྱུ་མཚན་བདེན་གྲུབ་བདེན་མེད་ནི། །དངོས་འགལ་ཡིན་ཅིང་ལྟོས་གྲུབ་དང། །ལྟོས་མེད་གྲུབ་པ་དངོས་འགལ་དང། །བཅོས་

[258A]༄༅། །དང་བཅོས་མིན་དངོས་འགལ་དུ། །ཁྱོད་རང་ཁས་བླངས་འཁོར་གསུམ་མོ། །ཕ་རིའི་བློ་ན་སྐྱེ་བ་དེ། །ཚུ་རི་ལ་ནི་ལྟོས་གྲུབ་ན། །གཉེན་པོ་ཤེས་རབ་སྐྱེ་བ་དེ། །བདེན་པར་གྲུབ་པ་ལ་ལྟོས་ནས། །བཀག་
པའི་ཤེས་རབ་སྐྱེའོ་ཞེས། །ཀུན་གྱིས་གླེང་བས་ཁྱོད་ལ་འགལ། །དགྲ་ནི་ཐལ་མོ་ཡ་མེད་ལ། །སུ་ཡིས་སུ་ལ་འཛིང་བར་བྱེད། །དེ་བཞིན་ང་ཉིད་ཡོད་པ་ལ། །ཁྱོད་ནི་ང་ཉིད་འགོག་གོ་ཞེས། །གཡས་ཆུང་དོན་དུ་འགྱུར་བ་
ཡི༑ ༑བསྒོམ་པ་ཁང་བཏང་བྱེད་པ་ནི། །ང་ཉིད་ཡོད་པས་བྱེད་མིན་ནམ། །བྱེད་ན་ང་མེད་འགལ་བས་ན། །ང་མེད་ཁྱོད་ལ་དངོས་འགལ་ལོ། །ང་ཡི་ཉོན་མོངས་ཆུང་རིམ་ལ། །ཁྱོད་ཀྱི་གཉེན་པོ་ཆེ་རིམ་གྱིས། །རིམ་བཞིན་
སྤངས་པའི་ལམ་དེ་ལ། །ས་ལམ་ཞེས་ནི་མ་བཞག་གམ། །བཞག་ན་ང་ཉིད་སྤོང་བ་དེ། །ཡོད་པས་སྤོང་བ་མ་ཡིན་ནམ། །མེད་ན་ཅི་ཞིག་སྤོང་བར་བྱེད། །ཤེས་བྱ་ཕྱེད་བགོས་བྱས་པའི་ཚེ། །ཕྱེད་ལ་ང་ཡིས་ཁྱབ་པ་
ཡིན༑ ༑དེ་ཡང་ང་ཉིད་མང་བ་ཙམ། །དེ་ལྟར་ཡོད་ཀྱང་ཁྱོད་ཉིད་ནི། །ང་ཉིད་མེད་དོ་ཟེར་བ་འདི། །སྨྱོ་བའམ་ཡང་ན་བོག་གམ་ཅི། །ཡང་ན་ཤེས་པ་མེད་པ་ཡིན། །ང་ཉིད་འབེམ་ལ་དམིགས་ནས་ནི། །གཉེན་པོའི་མདའ་དེ་
འཕེན་ནམ་ཅི། །འཕེན་ན་ང་ཉིད་ཡོད་པར་གསལ། །ང་ཡང་ཁྱོད་ལ་འགལ་བ་ཡིན། །མི་འཕེན་མདའ་དེ་གང་ལ་རྒྱག་ལོང་བ་མདའ་འཕེན་བྱས་པ་དེས། །ཤེས་རབ་བསྒོམ་པར་ག་ལ་འགྱུར། །ཤེས་རབ་བསྒོམ་ལ་འཛིན་

[258B] །དངོས་འགལ་ཞུགས་པ་དགོས་པ་ཡིན། །གལ་ཏེ་བདེན་གྲུབ་འཕོ་བ་ན། །འགྱུར་བ་མེད་པའི་བདེན་གྲུབ་འགལ། །ཞེས་སོགས་སྐྱོན་གྱིས་ངར་མི་གནོད། །རྒྱུ་མཚན་འདི་ལྟར་ཡིན་པས་ཉོན། །ཉོན་མོངས་ལ་
སོགས་ཆོས་ཀུན་ནི། །གྲུབ་ཙམ་ཉིད་ནས་རང་རང་ཐོག་བདེན་གྲུབ་རེ་རེ་སོ་སོར་ནི། །དུས་མཉམ་ལྟོས་མེད་རང་གྲུབ་ཡིན། །གཅིག་ནས་གཅིག་ཏུ་འཕོ་བ་མིན། །ཉོན་མོངས་སྐྱེ་བཞིན་པ་ལ་ཡང། །བདེན་གྲུབ་ཀྱིས་ཀྱང་
དུས་མཉམ་སླེབ། །འཕོ་བའི་ཚུལ་ནི་མ་ཡིན་ཅིང། །ཉོན་མོངས་སྐད་ཅིག་སྔ་མ་ནི། །འགག་བཞིན་པ་ལའང་ང་ཡོད་མོད། །སྐད་ཅིག་གཉིས་པར་སྐྱེ་བཞིན་ལའང། །གྲུབ་ཙམ་ལྟོས་མེད་ང་ཡོད་པས། །ཆོས་རྣམས་ཀུན་
ལ་དེ་བཞིན་འགྲེ། །སྣང་བས་དག་པའི་ས་ཕྱོགས་སུ། །མུན་ནག་ཆེན་པོ་གཅིག་པུ་དེ། །ཡོད་པའི་ཆོས་རྣམས་ཐམས་ཅད་ལ། །ཁྱབ་པར་ཀུན་ལ་ཡོད་མོད་ཀྱི། །ཆོས་རྣམས་ཀུན་ལ་རེ་རེ་ནས། །མུན་པ་འཕོ་ནི་ག་ལ་
དགོས། །སྐྱེ་འགག་ཀུན་ལ་རིམ་བཞིན་དུ། །མུན་པ་དེ་ཡིས་ཁྱབ་པ་ལྟར། །དེ་བཞིན་ང་ལའང་མཚུངས་པ་ཡིན། །ང་ནི་བདེན་པར་གྲུབ་པ་ནི། །ཁས་ནི་མི་ལེན་ཁ་མེད་དང། །མི་བྱེད་ཀ་མེད་འགྲོ་དྲུག་གོ་སེམས་ཅན་
རྣམས་ཀྱིས་བཅོས་པ་ཡིན། །གདགས་གཞི་ཆོས་ཀུན་ལ་དམིགས་ནས། །རྟོག་པས་ཕར་ལ་བཏགས་ནས་ནི། །བདེན་པར་གྲུབ་པ་འདུག་གོ་ཞེས། །ཁོ་རང་ཚོ་ཡིས་བཅོས་པ་ཡིན། །ཐག་ཁྲ་ལ་ནི་སྦྲུལ་འཛིན་དང། །

[259A]༄༅། །མཐོ་ཡོར་ལ་ནི་མིར་འཛིན་དང། །སྨིག་རྒྱུ་ལ་ནི་ཆུར་འཛིན་བཞིན། །ཁོ་རང་ཚོ་ཡི་མངོན་སུམ་ལྟར། །ང་ཡིས་བྱས་པ་མ་གཏོགས་པ། །བྱེད་སྙིང་འདོད་པོ་ང་རང་མེད། །བཅོལ་བའི་ངོ་ལ་བྱས་པ་
ཙམ༑ ༑ཨ་ཅང་ཅི་ཟེར་བལྟས་པ་ཡིན། །བདེན་པར་གྲུབ་པའི་ངེས་ཤེས་ཀྱི། །ངེས་ངོ་སྣང་ངོ་གཉིས་ཀ་ལ། །ཤེས་རབ་ཁྱོད་ནི་མི་སྣང་མོད། །མེད་པར་སྣང་བ་ག་ན་ཡིན། །མེད་པར་སྣང་ན་གཏན་མེད་ཡིན། །སྤྱིར་དུ་
ཤེས་རབ་ལོས་ཡོད་མོད། །དེ་བཞིན་བདེན་མེད་གནས་ལུགས་ལ། །མཉམ་པར་བཞག་པའི་ངེས་ངོ་དེར། །ང་ནི་མི་སྣང་བ་ཡིན་ལ། །མེད་པར་སྣང་བ་ག་ན་ཡིན། །མེད་པར་སྣང་ན་གཏན་མེད་ཡིན། །གཏན་མེད་
མིན་པའི་རྒྱུ་མཚན་ནི། །མཉམ་གཞག་དེ་ལས་ལངས་པ་ཡི། །རྗེས་ཐོབ་ཆོས་རྣམས་སྣང་བ་ནི། །བདེན་པར་སྣང་ལས་འོས་ཅི་ཡོད། །དེ་ཙམ་མ་ཟད་ས་བཅུ་ཡི། །རྒྱུན་མཐའ་ཚུན་དུ་བདེན་སྣང་ཡོད། །ཤེས་སྒྲིབ་
ཟེར་བའི་མིང་དུ་བཏགས། །ང་ཉིད་ཡོད་པ་དེ་ཡིས་ཤེས། །ཁྱོད་ལ་འགལ་འདུར་གྱུར་རོ་ཨང། །ཕུང་པོ་བདེན་མེད་བསྒོམ་པ་ཡི། །ངེས་ངོར་ཕུང་པོ་མི་སྣང་མོད། །ཕུང་པོ་མེད་པ་ག་ན་ཡིན། །དེ་བཞིན་ང་ལའང་མཚུངས་
པ་ཡིན། །བསྐྱེད་རིམ་བསྒོམ་པ་མཐར་ཕྱིན་པའི། །གང་ཤར་ལྷ་རུ་སྣང་བ་ཡི། །ངེས་ངོར་ཕུང་པོ་རྡོས་བཅས་འདི། །མི་སྣང་བས་ན་མེད་པ་མིན། །དེ་བཞིན་ང་ལའང་མཚུངས་པ་ཡིན། །མཚུངས་པར་གྱུར་ན་ཁྱོད་ལ་

[259B] །གཞན་ཡང་མཁས་ནས་བྱིས་པའི་བར། །རྩོམ་པ་པོ་མི་ལ་བརྟགས་ནས། །བརྩམས་པའི་བརྗོད་བྱ་མི་རྟོག་ཅིང། །རྩོམ་པ་པོ་ལ་རྟོག་པར་བྱེད། །རྩོམ་པ་པོ་ནི་དངོས་ངན་ན། །བརྩམས་དོན་བརྗོད་བྱ་ཅི་ཟབ་ཀྱང། །
དངོས་ངན་ཁྱི་ཕག་བཞིན་པོར་ལྟར། །དེ་མཐུན་བརྗོད་བྱ་ཟབ་ཀྱང་འབོར། །ལ་ལ་རྩོམ་མི་ཆེ་ཆེ་མོ། །མཁས་མཁས་ཅིག་གི་བརྩམས་ཆོས་དེ། །བརྗོད་བྱ་ཟབ་པར་མ་གྱུར་ཀྱང། །དེ་ལ་ཡིད་ཆེས་ཚད་མར་བྱེད། །དེས་ནི་དོན་དུ་
འགྱུར་བ་དཀའ། །དཀའ་ཡང་དེ་ལ་ཉམས་ལེན་བྱེད། །དེས་ཀྱང་ང་ཡི་འཕྲིན་ལས་རྒྱས། །ཁྱོད་ལ་འཕྲིན་ལས་ག་ན་ཡོད། །མཁས་པ་ཚིག་རྩོད་ལྷུར་ལེན་པ། །བརྗོད་བྱ་མི་ལྟ་རྩོམ་མི་ལྟ། །མང་པོ་ཤེས་ཀྱང་གཅིག་ལ་
བརྡུགས། །བརྡུགས་ཀྱང་གཞན་གྱིས་ཤེས་མི་འདོད། །ང་རྒྱལ་གཙོ་བོར་འདོན་པ་ཡོད། །དེས་ཀྱང་ང་ཡི་འཕྲིན་ལས་རྒྱས། །མཁས་ལ་དེ་ལས་མེད་ན་ནི། །བླུན་པོ་རྣམས་ལ་ཅི་ཆར་ཡོད། །ཁྱོད་ཀྱི་འཕྲིན་ལས་གང་དུ་སོང། །ང་
ནི་རྟག་ཏུ་རྒྱས་པ་ཡིན། །གཞན་ཡང་མཁས་པ་ལ་ལ་ནི། །བརྩམས་པའི་བརྗོད་བྱ་ཟབ་ལགས་ཀྱང། །གསུང་རབ་རྣམས་ན་མེད་པ་ཡི། །བརྗོད་བྱའི་དོན་གཅིག་འདིར་ཡོད་མིན། །རྩོམ་མིའི་བཟོ་ལྟ་ཁ་སྟབས་ལ། །གཏིང་ནི་ཞེ་
སྡང་གིས་བསྐྱེད་ནས། །ཁ་ལ་སྙིང་རེ་རྗེའོ་ཟེར། །ང་རྒྱལ་དབང་གིས་ཟབ་དོན་འབོར། །དེ་ཡི་རྒྱུད་ལ་ང་ཡོད་པས། །ཟབ་དོན་འབོར་བ་མ་ཡིན་ནམ། །དེས་ཀྱང་ང་ཡི་འཕྲིན་ལས་རྒྱས། །ཁྱོད་ལ་འགལ་འདུར་གྱུར་པ་ཡིན། །གཞན་

[260A]༄༅། །ཡང་མཁས་པ་ལ་ལ་ནི། །བླ་མ་གོང་མའི་གྲུབ་མཐའ་ནི། །བཟང་པོར་རློམ་པས་བློ་བསྒྱུར་ནས། །ཟབ་དོན་ཟབ་ཀྱང་རང་གི་ནི། །གྲུབ་པའི་མཐའ་དང་མ་མཐུན་ན། །འབོར་བར་མ་ཟད་ཁ་གཏོང་བ། །དེ་ལའང་
ང་ཉིད་ཡོད་པས་ལན། །ཡོད་པར་གྱུར་ན་ཁྱོད་ལ་འགལ། །ང་ཉིད་རྒྱས་ལས་འོས་ཅི་ཡོད། །ཤེས་རབ་མེད་པའི་མཁས་པ་འགའ། །བླ་མས་ཤར་ལ་ནུབ་ཡིན་ཟེར། །དེ་འདྲའི་ཟབ་དོན་ཕོག་པ་ན། །དེ་ག་བདེན་པར་བཟུང་
ནས་ནི། །ཡིན་ན་མ་ཡིན་མ་གཏོགས་པ། །གཞན་གྱི་ཟབ་དོན་ཅི་བཟང་ཡང། །བསྒོམ་པ་ལྟ་ཞོག་ཀློག་མི་བྱེད། །དེ་ཡི་རྒྱུད་ལའང་ང་ཡོད་པས། །ཁྱོད་ལ་འགལ་འདུར་བྱུང་ན་ཡང། །ང་ཡི་འཕྲིན་ལས་རྒྱས་པ་
ཡིན། །མཁས་ནས་གནག་རྫི་མོ་བར་གྱི། །སྐྱ་སེར་ཕལ་ཆེར་བླ་མ་ལ། །འབུལ་བ་ཞབས་ཏོག་བྱས་ནས་སུ། །དོན་དུ་གཉེར་བྱ་ཟབ་དོན་ཞུས། །ཞུས་ཀྱང་གདབ་ལན་མ་བྱུང་ན། །བཟང་པོར་མ་མཐོང་དད་ལོག་
བསྒོམ། །ཁ་ལ་ཆོས་ཞུས་ལྟར་བྱས་ཀྱང། །དོན་དུ་སེམས་ལ་ནོར་འདོད་ཞུགས། །དེ་ཡང་ང་ཡིས་བྱས་པ་ཡིན། །དེས་ཀྱང་ཁྱོད་ལ་འགལ་འདུར་བྱུང། །ཅི་ཕྱིར་ང་མེད་ཟེར་བ་འགལ། །ལ་ལ་བླ་མར་གུས་གུས་
བྱེད༑ ༑འདོད་ཆོས་ཟབ་དགུ་བྱུང་ལགས་ཀྱང། །ཇ་བཞུར་སུན་གཅིག་མ་བྱུང་ན། །ལྟེབ་སྟེ་ལོག་ནས་ལོག་ལྟ་བསྒོམ། །དེ་དོན་འབྲས་བུ་དམྱལ་བར་འཕེན། །དེ་ཡང་ང་ཡིས་བྱས་པས་ན། །ཁྱོད་ཀྱིས་ང་མེད་ཟེར་བ་

[260B] །ཆོས་པར་རློམ་པ་ལ་ལས་ནི། །ཆོས་ནི་གཞན་ལས་གལ་ཆེ་སྐད། །རང་གིས་ཅུང་ཟད་ཉམས་ལེན་ཚེ། །རྟགས་མཚན་སྤུ་ཙམ་བྱུང་བ་ལའང། །རང་ཉིད་བཟང་པོར་རློམ་པ་དང། །གཞན་དག་རྣམས་ལ་ཐོས་
སྒྲོག་བྱེད། །བསྟོད་ར་ཅུང་ཟད་བྱུང་བ་ལ། །ང་རྒྱལ་ཁམས་གསུམ་གང་བར་བསྒོམ། །དེ་ཡང་ང་ཡིས་བྱས་པ་ཡིན། །ང་མེད་ཟེར་བ་ཁྱོད་ལ་འགལ། །ང་ཡི་འཕྲིན་ལས་འདི་འདྲ་ན། །ཁྱོད་ཀྱིས་མུན་ཁུང་གང་དུ་བསྡད། །
མཁས་དང་བསྒོམ་ཆེན་ཕལ་ཆེར་གྱིས། །ཅུང་ཟད་སྒོམ་པར་བྱེད་ན་ཡང། །རང་ཉིད་འདི་འདྲ་ཅིག་བསྡད་ནས། །སྒོམ་ཆོས་ཕར་ངོས་ཡོད་པ་ལ། །ལྟད་མོ་བལྟ་བའི་ཚུལ་དུ་བསྒོམ། །འདི་འདྲ་མཐོང་ན་ཁྲོལ་བགད་
འཆོར། །ང་ཡི་འཕྲིན་ལས་འདི་འདྲ་ན། །ཁྱོད་ནི་ཡི་མུག་བསྒོམས་ཞན་འདྲ། །དེ་ལས་དྲག་རློམ་ཁ་ཅིག་གིས། །མཉམ་གཞག་དོན་ལ་འཇོག་ཀ་མར། །རང་ནི་ཡོད་ཡོད་འདྲ་ལགས་ཀྱང། །བཞག་པའི་ཚེ་ན་སེམས་དང་
ནི། །གཞག་རྒྱུ་ཁ་ཁར་སྒོམ་པར་བྱེད། །ལ་ལ་བདེན་མེད་ལུགས་བྱས་ནས། །མེད་པ་ཁོ་ན་སྒོམ་པར་བྱེད། །ཕལ་ཆེར་ཤེས་པ་ཁོ་ན་བསྒོམ། །ལ་ལས་གསལ་ཙམ་སྒོམ་པར་བྱེད། །དེ་ནི་ང་ཉིད་བསྒོམ་པ་ཡིན། །ཡིད་
བྱེད་བཀག་པའི་སྒོམ་ལ་ནི། །ཁ་ནི་གཏོང་ཞིང་དོན་ལ་ནི། །ཡིད་ངོར་སྣང་མེད་སྒོམ་པར་བྱེད། །དེ་ནི་ཡིད་བྱེད་བཀག་པའི་སྒོམ། །འཛིན་སྟངས་འགལ་བ་ག་ལ་ཡོད། །འཇོག་དོན་འདི་ལ་མཁས་ཀྱང་ནི། །དབྱེ་བ་ཕྱེད་པ་
[261A]༄༅། །ཤིན་ཏུ་དཀའ། །མགོ་བོ་འཁོར་བའི་ས་མཚམས་འདིར། །ངལ་བ་དོན་མེད་བྱེད་པ་ཡོད། །ང་ཡི་ཆོ་འཕྲུལ་ཆེ་ཐབས་འདིས། །ཐར་པ་ཐོབ་པ་ཉམས་རེ་དགའ། །འཁོར་བ་སྤོང་བ་རྒོད་རེ་བྲོ། །གཞན་ཡང་
མཁས་པ་ལ་ལ་ནི། །གཅིག་དང་དུ་བྲལ་གཏན་ཚིགས་ཀྱིས། །དཔྱད་པ་བྱེད་བྱེད་འཇོག་ཁར་ནི། །སེམས་ནི་ངལ་ནས་གཉེན་པོ་ཡི། །འཛིན་སྟངས་ཤུགས་དང་གསལ་ངར་ཤོར། །ཤོར་བ་མ་རིག་ཡོད་པའི་ལུགས། །
བྱས་ནས་མཉམ་པར་འཇོག་པའི་ཚེ། །འདི་ཡིན་འདི་མིན་མེད་པ་ཡི། །ཧང་པོའི་ངང་ལ་མཉམ་པར་འཇོག་ལ་ལར་བྱིང་རྒོད་བློ་གཞན་ཞུགས། །ཞུགས་པ་ཕྲ་མོ་མ་རིག་པར། །དེ་ག་ཡུན་དུ་སྐྱོང་བར་བྱེད། །
བསྒོམ་པ་སྐྱོན་ཅན་ཡིན་བསམ་མེད། །བྱིང་རྒོད་བློ་གཞན་ཆེར་བྱུང་ན། །མགོ་ནས་སྐྱར་སྒོམ་མི་བྱེད་པར། །མཉམ་གཞག་དང་དུ་བཟོ་བཅོས་བྱེད། །བཅོས་བཅོས་མང་བ་ཙམ་གྱིས་ནི། །གཉེན་པོའི་འཛིན་སྟངས་
ཤོར་བ་ཡི། །གསལ་རིག་ཙམ་དེ་སྒོམ་པར་བྱེད། །དེ་ནི་ཤེས་པ་ཡིན་པས་ན། །དེ་ཉིད་སྒོམ་པར་བྱེད་པ་ཡིན། །ང་ཉིད་བསྒོམ་བཞིན་མེད་ཟེར་བ། །ཁྱོད་ལ་འགལ་འདུ་ཞུགས་པ་ཡིན། །མེ་དང་ཤིང་ནི་མ་ཐུག་ན། །
ཤིང་ནི་འཚིག་པར་ག་ལ་འགྱུར། །དེ་བཞིན་ང་དང་གཉེན་པོ་ནི། །འཛིན་སྟངས་ཐུག་པ་མང་ན་ནི། །གནོད་པ་ལྟ་ཞོག་ང་ཉིད་རྒྱས། །ཁྱོད་རང་འོ་བརྒྱལ་མ་བྱེད་ཅིག་མཉམ་གཞག་འདི་ཡི་ཐད་དུ་ནི། །མཁས་པ་

[261B] །བླུན་པོ་མགོ་བོ་འཁོར་ས་ཡིན། །ང་ཡི་འཕྲིན་ལས་རྒྱས་པ་ཡིན། །ཤེས་རབ་རྐུབ་ཏུ་ཆུད་པ་ཡིན། །མཉམ་གཞག་འདི་ཡི་ངེས་ངོ་ན། །སྣང་ཚུལ་ཅི་འདྲ་བྱུང་ཡང་ནི། །བདེན་པར་སྣང་བ་ཁོ་ན་
ཡིན། །སྟོང་པ་ཆོས་ཉིད་བདེན་མེད་སོགས། །སྣང་ཡང་བདེན་པར་སྣང་བས་ན། །གསོར་མི་རུང་གི་ལྟ་བ་ཡིན། །སྟོང་པ་ཆོས་ཉིད་བདེན་མེད་སོགས། །ངེས་ངོར་སྣང་བ་སྐྱོན་ཡིན་ན། །ངེས་ངོར་སྣང་བ་ཡོད་དམ་མེད། །མེད་ན་
མཉམ་གཞག་གང་ལ་བྱེད། །བདེན་པ་བཀག་པའི་སྟོང་ཉིད་ལ། །འཇོག་པར་བྱེད་པ་ཡིན་ཟེར་ན། །དེ་དག་ངེས་ངོ་དེ་ལ་ནི། །སྣང་ནས་འཇོག་གམ་མི་སྣང་འཇོག་སྣང་ན་སྐྱོན་ནི་སྔ་མར་གནས། །སྣང་བ་མེད་པར་འཇོག་ཟེར་
ན། །སྣང་བ་བསྡུས་དང་ཡིད་བྱེད་བཀག་ཡིད་ལ་བྱར་མེད་བསྒོམ་པ་དང། །ཅི་ཡང་མེད་པའི་སྒོམ་རྣམས་ནི། །ང་ཡི་ཕྱོགས་ནས་བལྟས་ཙ་ན། །ཁྱད་པར་དབྱེ་བ་མེད་པར་གོ་ཁྱོད་རང་དབྱེ་བ་ཅི་ཡིས་འབྱེད། །ང་ནི་
བདེན་པར་མེད་པ་ཡི། །ངེས་ཤེས་ཡོད་པའི་ཁྱད་དེས་ན། །སྤྱིར་དུ་ངེས་ཤེས་ཡོད་མི་ཕན། །མཉམ་གཞག་ངོ་ན་དྲིས་པ་ཡིན། །ངེས་ངོར་ངེས་ཤེས་ཡོད་ཟེར་ན། །དེ་ནི་ང་ཉིད་ཡོད་པ་ཡིན། །ཅི་ཡང་མེད་དོ་ཟེར་ན་ནི། །ཅི་ཡང་
མེད་པའི་སྒོམ་རང་ཡིན། །འཛིན་སྟངས་འགལ་བའི་གཉེན་པོ་མེད། །ང་ལ་ཅི་ཡི་ཕྱིར་ན་གནོད། །ང་ནི་བདེན་མེད་ངེས་པ་ཡི། །ངེས་ཤེས་དེ་ཡི་འཛིན་སྟངས་ཀྱི། །རྒྱུན་ནི་སྐྱོང་ངོ་ཟེར་ན་ནི། །སྐྱོང་མཁན་སུ་འདྲ་ཅིག་གིས་

[262A]༄༅། །བྱེད། །བློ་ཅིག་ལས་ནི་འོས་མེད་མོད། །དེ་འདྲ་སམ་ཚམས་གང་ན་ཡོད། །མཉམ་གཞག་ངོ་ན་ཡོད་ན་ནི། །དེ་ནི་ང་ཉིད་ཡོད་པ་ཡིན། །ང་མེད་བསྒོམ་པ་ག་ལ་ཡིན། །མཉམ་གཞག་
སྔོན་དུ་ཡོད་ཟེར་ན། །མཉམ་གཞག་སྐྱོང་ལ་དེས་ཅི་ཕན། །མཉམ་གཞག་རྗེས་སུ་ཡོད་ཟེར་ན། །མཉམ་གཞག་རྫོགས་ནས་ཅི་ཞིག་སྐྱོང། །མཉམ་གཞག་དུས་སུ་ཡོད་ཟེར་ན། །ཡོད་དུ་ཆུག་མོད་ས་མཚམས་
དང༑ ༑སྡོད་པའི་གནས་རྟེན་གང་དུ་འཆའ། །མཉམ་གཞག་རང་ལ་འཆའ་ཟེར་ན། །མཉམ་གཞག་སྟོང་པ་ཉིད་ཡིན་པས། །དེ་ལ་རྟེན་བཅས་སྡོད་པ་ནི། །བློ་རང་སྟོང་པར་མ་སོང་བར། །བློ་དང་སྟོང་པ་མཉམ་གནས་
ན། །ལེགས་ན་སྒྱུ་མ་ལྟ་བུ་ཙམ། །དེ་མིན་མཉམ་གཞག་བློར་འདུག་པས། །ང་ལ་མཉམ་གཞག་བྱས་བསྒོམ་ཡིན། །གཙོ་བོ་སེམས་རང་སྟོང་པར་ནི། །སོང་བའི་མཉམ་གཞག་ལ་གནས་ནས། །སེམས་ལས་གཞན་
པའི་སེམས་བྱུང་བློ། །དེ་ཡིས་མཉམ་གཞག་སྐྱེད་ཞེ་ན། །དེ་ཡི་སྡོད་ས་གང་ན་ཡོད། །མཉམ་གཞག་དུས་སུ་ཡོད་ཟེར་ན། །སྔ་མའི་སྐྱོན་རྣམས་སོ་ན་གནས། །མི་མངོན་ཚུལ་དུ་ཡོད་ཟེར་ན། །སྤྱི་ནི་གཙོ་བོའི་ཁས་ལེན་
ལྟར། །གྲངས་ཅན་ལ་ནི་འགྲན་ནམ་ཅི། །ས་བོན་གྱིས་ཀྱང་མྱུ་གུ་ནི། །མི་གསལ་བ་ཡི་ཚུལ་བསྐྱེད་ལྟར། །བདག་སྐྱེ་ཁས་ལེན་གྲངས་ཅན་ནི། །ཕྲག་དོག་སྐྱེ་བར་མི་འགྱུར་རམ། །ལ་ལ་འདི་འདྲའི་སྣང་ཚུལ་ལ། །མགོ་བསྐོར་

[262B] །ཅི་ཡང་ཡིད་ལ་མི་བྱེད་པའི། །སྒོམ་གྱིས་མི་ཚེ་ཧྲིལ་པོར་བསྒྲིལ། །དེ་འབྲས་ཅི་ཡང་མེད་པ་འབྱུང། །འདི་དག་ང་ཡིས་བྱས་པ་ཡིན། །དེས་ན་ང་ཉིད་ཡོད་པ་ཡིན། །ང་མེད་ཟེར་བ་ཁྱོད་ལ་འགལ། །དཔྱད་
མཚམས་འཇིག་མཚམས་མ་ཤེས་ན། །འདི་ཡང་མགོ་བོ་འཁོར་བའི་རྒྱུ། །ཧ་ཅང་དཔྱད་པ་དག་དྲགས་ན། །དེ་ཡང་སྐྱོན་དུ་འགྱུར་བ་ཡིན། །དཔྱད་པ་མེད་ན་དེ་བས་སྐྱོན། །དཔྱད་མཚམས་འཇོག་ལ་མཁས་ན་ནི། །མཁས་པའི་
མཆོག་གྱུར་ཅིག་ཏུ་འདུག་ཁྱོད་ལ་ཆོད་ཆོད་མང་ཡོད་པས། །བསམ་བློ་ཐོང་ལ་ལན་ཅིག་ཐོག་སྭ་བྷཱ་ཝ་ཡི་སྔགས་དོན་ནི། །ཆོས་རྣམས་ཀུན་གྱི་རང་བཞིན་ནི། །རྣམ་པར་དག་པའི་བདག་ཉིད་དེ། །ངའོ་ཞེས་པའི་ང་རྒྱལ་ནི།།
བསྒོམ་པ་ཀུན་གྱིས་འཇོག་བྱེད་ན། །ང་རྒྱལ་འཇོག་མཚམས་གང་དུ་བྱེད། །ཆོས་རྣམས་རང་བཞིན་རྣམ་དག་ལ། །མཉམ་པར་བཞག་པའི་བཞག་ངོ་དེར། །ང་རྒྱལ་ཡོད་མེད་ཇི་ལྟར་བྱེད། །ཡོད་ན་དེ་ནི་ཀུན་རྫོབ་ཡིན། །དེ་
ནི་ང་ཡི་ང་རྒྱལ་ཡིན། །རང་བཞིན་དག་ལ་དགོས་པ་ཅི། །མེད་ན་ང་རྒྱལ་གང་དུ་འཇོག་མཉམ་གཞག་དུས་སུ་འཇོག་ཟེར་ན། །རང་བཞིན་རྣམ་དག་ཆ་དེ་ནི། །སྟོང་པ་ཉིད་ལ་ཟེར་བ་ཡིན། །ང་རྒྱལ་ཀུན་རྫོབ་ཆ་ཡིན་པས། །
མཉམ་དུ་སྡོད་ལུགས་ཇི་ལྟར་བྱེད། །ང་རྒྱལ་སྟོང་པར་སོང་ཟེར་ན། །ང་རྒྱལ་སུ་ཡིས་འཛིན་པར་བྱེད། །སྟོང་པ་ང་རྒྱལ་དུ་སོང་ན། །ཡང་ན་སྟོང་པ་མེད་པ་ཡིན། །ཡང་ན་ང་རྒྱལ་མེད་པ་ཡིན། །སྟོང་པ་མེད་པར་གྱུར་ན་ནི། །སྟོང་

[263A]༄༅། །པའི་མཉམ་གཞག་གང་དུ་བསྒོམ། །ང་རྒྱལ་མེད་པར་གྱུར་ན་ནི། །སྟོང་ལ་ང་རྒྱལ་སུ་ཡིས་འཛིན། །གཉིས་ཀ་ཡོད་པས་འདྲེས་ཟེར་ན། །སྒྱུ་མ་ལྟ་བུའི་དོན་ཡིན་གྱི། །སྟོང་པའི་མཉམ་གཞག་
ག་ལ་ཡིན། །མཉམ་གཞག་ངོ་ན་ང་རྒྱལ་ནི། །སྣང་བར་གྱུར་ན་ང་སྣང་མོད། །ང་ནི་རྒྱུན་དུ་འགྲོགས་པ་ལ། །སྣང་བར་བསྒོམ་པ་ག་ལ་དགོས། །ཆོས་རྣམས་ཐམས་ཅད་དཀྱིལ་དུ་ནི། །ང་རྒྱལ་དེ་ནི་ཐེ་འམ་ཅི། །ཐེ་འོ་ཞེ་
ན་ང་རྒྱལ་ནི། །རང་བཞིན་རྣམ་པར་དག་ཆར་སོང། །ང་རྒྱལ་སུ་ཡིས་འཛིན་པར་བྱེད། །ང་རྒྱལ་དེ་རྒྱུན་ཡོད་ཟེར་ན། །རྒྱུན་ཡང་ཐམས་ཅད་ལ་ཐེ་ན། །མི་ཐེ་ཐམས་ཅད་སྨོས་པ་ཅི། །ང་རྒྱལ་སྟོང་ཉིད་མ་ཞུགས་པར། །དེ་ལ་
ང་རྒྱལ་འཛིན་ཞེ་ན། །དེ་ནི་སྟོང་པ་ཉིད་ལ་ནི། །ལྟད་མོ་བལྟ་བའི་ཚུལ་འདྲ་བས། །ང་མེད་བསྒོམ་པ་མ་ཡིན་པས། །འཛིན་སྟངས་འགལ་བའི་དོན་མེད་དོ། །ཤེས་རབ་ཁ་ལ་སྨྲ་བཅད་བྱིན། །འོ་བརྒྱལ་བྱས་པའི་ཁ་ན་
མེད། །ཤཱུ་ནྱ་ཏཱ་ཡི་སྔགས་དོན་ཡང། །ཡུལ་ནི་སྟོང་དང་ཡུལ་ཅན་ནི། །རང་བཞིན་དབྱེར་ནི་མི་ཕྱེད་པའི། །བདག་ཉིད་ངའོ་ཞེས་བསྒོམ་ན། །ཡུལ་ཅན་སུ་ཡིས་བྱས་ནས་ནི། །ང་རྒྱལ་ཅི་འདྲ་ཞིག་གིས་བསྒོམ། །
ཡུལ་ཅན་སེམས་ལ་བྱེད་པ་དང། །ང་རྒྱལ་ང་ཙམ་དེས་བྱེད་ན། །དེ་འདྲའི་སྟོང་ཉིད་དེ་ལ་ནི། །མཉམ་པར་བཞག་པའི་བཞག་ངོ་དེར། །ང་རྒྱལ་དེ་ནི་ཡོད་དམ་མེད། །ཡོད་ན་ང་ཉིད་ཡོད་པ་ཡིན། །མེད་ན་ང་རྒྱལ་སུ་

[263B] །སྟོང་པ་ཉིད་དང་དབྱེར་མེད་པར། །ཞུགས་པའི་ང་རྒྱལ་འཛིན་ཞེ་ན། །སྟོང་ཉིད་རང་དུས་དེ་རུ་ནི། །ང་རྒྱལ་ཀུན་རྫོབ་ཡོད་དམ་ཅི། །ཡོད་ན་ང་ཡིས་འོངས་པ་ཡིན། །སྟོང་པ་ཉིད་དང་འདྲེས་ནས་ནི། །དབྱེ་བ་ཡོད་པ་མ་
ཡིན་ན། །ང་རྒྱལ་སྟོང་པར་སོང་བས་ན། །སྟོང་པས་ང་རྒྱལ་འཛིན་ནམ་ཅི། །མཉམ་གཞག་དུས་སུ་ཡོད་ཟེར་ན། །མཉམ་གཞག་རང་དུས་སྟོང་ཉིད་ཡིན། །སྟོང་ཉིད་རང་གི་དུས་སུ་ནི། །ང་རྒྱལ་ཡོད་ན་སྔ་མ་ཡི། །སྐྱོན་ནི་སོ་
ན་གནས་པ་ཡིན། །ང་རྒྱལ་སྟོང་པ་གཉིས་པོ་ནི། །གཉིས་ཀ་མེད་པ་མ་ཡིན་པའི། །སྣང་སྟོང་ཚོགས་པར་གནས་ཞེ་ན། །དེ་ནི་རྗེས་ཐོབ་སྐྱོང་ལུགས་ཡིན། །སྟོང་པའི་མཉམ་གཞག་ག་ལ་ཡིན། །མགོ་བོ་འཁོར་བའི་ས་
མཚམས་འདིས། །ང་ཡི་འཕྲིན་ལས་རྒྱས་རྒྱས་འདྲ། །ཤེས་རབ་ཕྲག་དོག་བྱེད་བྱེད་འདྲ། །འདི་ཡི་སྐབས་སུ་ལ་ལ་ནི། །རང་ལ་བློ་གཏད་མ་བྱུང་བས། །སྔགས་ཀྱི་སྐབས་ནི་ཡིན་ཞེས་སྨྲ། །སྔགས་ལ་གཏད་སོ་མེད་པ་ནི། །དེ་
བས་ཀྱང་ནི་ངོ་མཚར་ཆེ། །ནཱ་ད་འོད་གསལ་བསྡུས་པ་ཡི། །སྟོང་སང་དེ་ལ་མཉམ་འཇོག་ན། །དེ་འདྲའི་སྟོང་སང་ཅི་འདྲ་ཞིག་རྟེན་དང་བརྟེན་པ་རིམ་གྱིས་ནི། །ནཱ་དའི་བར་དུ་བསྡུས་ནས་ནི། །ནཱ་ད་ཡིད་ངོར་བསྡུས་པ་ཡི། །སྟོང་སང་
དེ་དང་རིལ་འཛིན་དང། །རྗེས་གཞིག་སྡུད་རིམ་བྱས་པ་ཡི། །སྟོང་སང་དེ་དང་ཡིད་བྱེད་ནི། །བཀག་པའི་སྟོང་པ་དེ་དང་ནི། །ཅི་ཡང་ཡིད་ལ་མི་བྱེད་པའི། །སྟོང་པའི་རྣམ་པ་དེ་རྣམས་ཀྱི། །ཁྱད་པར་སྤུ་རིས་གང་གིས་འབྱེད། །ཡིད་

[264A]༄༅། །ལ་སྣང་བ་བསྡུས་མཉམ་དང། །བསྡུས་པའི་སྟོང་སང་འདྲ་མཉམ་དང། །ང་མེད་བསྒོམ་པའི་གཉེན་པོ་ནི། །འཛིན་སྟངས་འགལ་བ་མེད་མཉམ་ན། །ཁྱད་པར་ཡོད་ཅེས་ཙམ་གྱིས་ནི། །མི་ཚད་དབྱེ་བ་ཕྱེ་ཞིག་
གོ་ སྣང་ལ་རང་བཞིན་མེད་པ་ཡི། །དཀྱིལ་འཁོར་བསྒོམ་པ་སྔོན་སོང་ནས། །དེ་ཉིད་ཉེར་བསྡུས་བསྡུས་པ་ཡི། །སྟོང་སང་དེ་ལ་སྔར་གྱི་ནི། །རང་བཞིན་མེད་པའི་འཛིན་སྟངས་དེ། །ཡོད་པས་གཉེན་པོ་འགལ་ཞེ་ན། །ཅང་མེད་
བསྒོམ་པའི་གང་ཟག་དེ། །སྐྱེ་བ་ཐོག་མ་མེད་པས་ན། །རང་བཞིན་མེད་པའི་ཚིག་ཙམ་ཅིག་སྔོན་ཆད་ཐེང་གཅིག་བསྒོམ་མྱོང་ནས། །རང་བཞིན་མེད་པའི་འཛིན་སྟངས་ཏེ། །ཡོད་པས་གཉེན་པོ་འགལ་བར་མཚུངས།།
མཉམ་གཞག་སྐྱོང་བའི་དུས་སུ་ནི། །འཛིན་སྟངས་འགལ་བའི་སྒོམ་མེད་ན། །སྔོན་ཆད་ཡོད་དོ་ཟེར་བ་དང། །ཕྱིན་ཆད་བསྒོམ་མོ་ཟེར་བས་ནི། །མཉམ་གཞག་སྐྱོང་དུས་གང་ལ་ཕན། །ལྟོགས་དུས་ཟ་རྒྱུའི་སྤག་མེད་ན། །
ནང་ན་རྩམ་པ་ཡོད་ཞན་འདྲ། །ལ་ལས་སེམས་དང་ནཱ་ད་ནི། །ཁ་ཁར་བྱས་ནས་ནཱ་ད་ནི། །སྡུད་རིམ་དེ་ལ་སེམས་ཀྱིས་ནི། །བལྟ་བའི་ཚུལ་དུ་བྱས་ནས་སུ། །སེམས་ནི་དེ་ཁར་བསྡད་ནས་ནི། །ནཱ་ད་བསྡུས་པའི་སྟོང་སང་
ལ། །སེམས་ཀྱིས་བལྟ་བའི་ཚུལ་དུ་བྱེད། །དེ་འདྲ་སྒོམ་གྱི་གང་ལ་ཐེ། །ལ་ལས་སེམས་དང་ནཱ་ད་གཉིས། །དབྱེར་མེད་བྱས་ནས་ནཱ་ད་ནི། །བསྡུས་པའི་སྟོང་སང་དེ་ལ་ནི། །དེ་གར་བསྡད་པའི་སེམས་ཀྱིས་བལྟ། །རྒྱུ་

[264B] །ནཱ་དའི་སྣང་བ་བསྡུས་པ་ཙམ། །སེམས་ནི་དེ་གར་ལུས་པ་ཡིན། །སེམས་ཀྱང་མཉམ་དུ་དག་ཅེ་ན། །མི་ནི་གསོན་པོར་མེར་བསྲེགས་ཚེ། །ཕུང་པོ་ཚིག་ཚེ་སེམས་ཚིག་གམ། །ཕུང་པོ་གཏན་མེད་
གྱུར་པ་ན། །སེམས་ཀྱང་གཏན་མེད་གྱུར་ཏམ་ཅི། །ནཱ་དའི་སྣང་བ་ཞིག་པ་ན། །དེར་འཛིན་བློ་ནི་མི་སྐྱེ་བ། །བྱེ་བྲག་སྨྲ་བའི་ལྟ་བ་འདྲ། །དེ་འདྲ་འདི་ནི་མི་འདོད་དམ། །ནཱ་དའི་སྣང་བ་ཡལ་བ་ལ། །བདེན་པར་མེད་པའི་དོན་འཇོག་
ན། །ནམ་མཁར་སྤྲིན་ཕུང་ཡལ་བ་དེ། །སྤྲིན་གྱི་གནས་ལུགས་ཡིན་ལགས་སམ། །སེམས་ནི་རང་གི་ངོས་ནས་ནི། །རང་བཞིན་མེད་པའི་དོན་ཅིག་ལ། །སེམས་ཀྱི་གནས་ལུགས་མ་བྱས་ན། །ང་ཡི་འཕྲིན་ལས་
རྒྱས་སུ་འགྲོ། །དེ་བཞིན་ཆོས་རྣམས་ཀུན་ལ་མཚུངས། །སྟོང་པ་ཉིད་ཀྱི་གོ་བ་ནི། །རྣམ་པར་དག་པ་མ་ཆགས་ཤིང། །བླ་མའི་མན་ངག་མེད་པ་དང། །རང་དགར་ལམ་འདི་ལ་འཇུག་པའི། །སོ་སྐྱེ་རྣམས་ལ་མགོ་
བོ་ནི། །འདི་ཡི་ཐང་དུ་འཁོར་ས་འདུག་དེས་ན་བླ་མ་མཁས་པ་བསྟེན། །བསྟེན་པ་ཙམ་གྱིས་མི་ཆོག་པས། །སྒྲོ་འདོགས་ལེགས་པར་ཞིབ་པར་ནི། །བཅད་ནས་ངེས་ཤེས་སྙིང་ནས་ནི། །འདྲོངས་ཀྱང་ཚིམ་པར་མ་མཛད་
པར། །ངོམས་པ་མེད་པར་ཆད་ཅིག་ཨང། །དལ་འབྱོར་དོན་ཡོད་མཛོད་ཅིག་ཨང། །བདེན་འཛིན་ང་ཡིས་དྲང་གཏམ་ཡིན། །ཤེས་རབ་ཁ་པོ་ཆེ་ཡང་ནི། །ཤེས་རབ་ཡུད་ཙམ་ཅིག་ལ་ནི། །ཁ་པོ་ཁམས་གསུམ་གང་

[265A]༄༅། །བར་འདོན། །ཁམས་གསུམ་འཁོར་བའི་སེམས་ཅན་ཚོ། །ཁྱེད་རང་ཚོ་ཡི་ངོས་ནས་ནི། །ང་ནི་བདེན་པར་མ་བཟུང་ན། །ང་ཡི་ངོས་ནས་ཁྱེད་ཚོ་ལ། །བདེན་པའི་ཆ་ནི་རྡུལ་ཙམ་མེད། །བདེན་གྲུབ་རྡུལ་ཙམ་
མེད་པ་ལ། །ཡོད་པ་ལྟར་དུ་མ་འཛིན་ཅིག་ །།ཤེས་རབ་ཀྱིས་ནི་ལན་སྨྲས་པ། །ཆོས་སྐུར་ང་རྒྱལ་འཇོག་པ་ལ། །ལབས་ལབས་ཇི་ལྟར་མང་ལགས་ཀྱང། །རོལ་བརྒྱ་ཤལ་བ་གཅིག་གིས་ཆོད། །
ལེགས་པར་ཉོན་ལ་ལན་ཐོབ་ཅིག་སྔ་སོར་དཔེ་ལ་ལན་ཐེབས་ན། །དོན་ལ་ལན་ནི་ཐེབས་པར་འགྱུར། །ཆུ་ཕོར་ཕྱེད་ཕྱེད་པ་གཉིས་ནི། །གཅིག་ཏུ་དྲིལ་བའི་ཚེ་ན་ནི། །དེ་གཉིས་དབྱེ་བ་ཡོད་དམ་མེད། །ཡོད་ན་ཆུ་གཉིས་
ཁྱོད་ཀྱིས་ཕྱེ། །མེད་ན་སྔ་མའི་ཆུ་དེ་ནི། །རྟིང་མའི་ཆུ་རུ་སོང་ངམ་ཅི། །སོང་ན་སྔ་ཆུ་ཕྱི་ཆུ་གང། །མིང་གི་ཁྱད་པར་ཡོད་དམ་མེད། །ཡོད་ན་སྔ་མའི་ཆུ་དེ་གང། །མེད་ན་སྔ་མའི་ཆུ་དེ་ནི། །རྟིང་མར་བླུག་པ་མ་ཡིན་ནམ། །བླུག་
ན་མིང་གི་ཁྱད་བྱུང་བས། །དེ་ཡང་ཁྱོད་ལ་འགལ་བ་ཡིན། །འདྲེས་ནས་འབྱེད་རྒྱུ་མེད་ཟེར་ན། །འདྲེས་དུས་རང་དུ་སྔ་ཆུ་དེ། །ཡོད་དམ་མེད་པ་ཁྱོད་ཀྱིས་སྨྲོས། །མེད་ན་བླུག་བཞིན་གང་དུ་སོང། །ཕོར་པ་གང་བའི་རྒྱུ་མཚན་
ཅི། །ཡོད་ཀྱང་འདྲེས་ནས་དབྱེ་བ་ནི། །འབྱེད་མི་ཐུབ་ཀྱང་ཡོད་ཅེ་ན། །མི་གསལ་བ་ཡི་ཚུལ་ཡོད་དེ། །ཁྱེད་རང་སྟེང་དུ་འཁོར་གསུམ་མོ། །དེ་བཞིན་ཆོས་སྐུའི་ང་རྒྱལ་ལའང། །མཚུངས་པར་གྱུར་པ་འདི་ལྟ་སྟེ། །ཡུལ་ཅན་བདེ་བ་

[265B] །ཡུལ་ནི་སྟོང་པ་ཉིད་གཉིས་ནི། །དབྱེར་མི་ཕྱེད་པའི་བདག་ཉིད་དེ། །ངའོ་ཞེས་པའི་ང་རྒྱལ་ལ། །བཞག་པར་གྱུར་པ་ཙམ་གྱིས་ནི། །དེ་ནི་སྟོང་པ་ངང་དེར་ཞུགས། །ཆུ་ལ་ཆུ་བཞག་ཇི་བཞིན་ནོ། །སྟོང་ཉིད་དུ་
ཞུགས་ང་རྒྱལ་ནི། །མཉམ་གཞག་ངོ་ན་མེད་མོད་ཀྱང། །མཉམ་གཞག་དུས་དེར་ཡོད་ཀྱང་ནི། །དབྱེ་བ་འབྱེད་པར་ག་ལ་ནུས། །ཆོས་ཅན་བདེ་བ་ཆེན་པོ་ལའང། །དེ་བཞིན་དཔེ་ནི་མཚུངས་པ་ཡིན། །འོ་ན་ང་རྒྱལ་གང་དུ་འཛིན།།
ང་རྒྱལ་མཉམ་གཞག་དུས་སུ་འཛིན། །འཛིན་ཚུལ་རང་གི་དངོས་གཞི་ནི། །ཡུལ་ཅན་བདེ་བ་ཆེན་པོ་དང། །ཡུལ་ནི་སྟོང་པ་ཉིད་གཉིས་ནི། །དབྱེར་མེད་རོ་གཅིག་གྱུར་པ་ཡི། །བདག་ཉིད་དེ་ནི་ངའོ་ཞེས། །ང་རྒྱལ་དེ་ཡི་
འཛིན་སྟངས་ནི། །མེད་དགག་ཙམ་གྱི་གསལ་ངར་དང། །ཤུགས་ལྡན་དྲག་ལ་གྲིམས་པ་ཡི། །རྒྱུན་ལ་མཉམ་པར་བཞག་ནས་ནི། །བྱིངས་རྒོད་མེད་པར་སྐྱོངས་ཤིག་གོ་འདི་དང་སྐབས་ནི་འགའ་ཞིག་ཏུ། །གཞོན་ནུས་
བདེ་བ་མྱོང་བ་བཞིན། །བརྗོད་དུ་མེད་པའི་ཉམས་ཅིག་ཡོད། །ལྐུགས་པས་རྨི་ལམ་རྨིས་པ་བཞིན། །སྨྲ་རུ་མེད་པའི་ཉམས་ཅིག་ཡོད། །འདི་དག་ཁྱོད་ཀྱིས་གོ་བ་མེད། །གོ་ཡང་ཁྱོད་ནི་མ་རིག་པས། །ཡིད་ཆེས་བྱེད་པར་
ག་ལ་འགྱུར། །ཁྱོད་ཀྱི་ཐད་དུ་གསང་སྒྲོག་གོ་ནཱ་ད་རིལ་འཛིན་རྗེས་གཞིག་སོགས། །འོད་གསལ་སྡུད་དོན་འདི་ལྟ་སྟེ། །ཉི་མའི་འོད་ཀྱིས་མུན་བསལ་བས། །ཆོས་ཀུན་གསལ་བར་སྣང་བ་ལྟར། །དེ་བཞིན་ཤེས་རབ་
[266A]༄༅། །འོད་ཀྱིས་ནི། །བདེན་འཛིན་མུན་པ་བསལ་བ་ཡི། །འཛིན་སྟངས་མེད་དགག་ཙམ་ཞིག་ལ། །གསལ་བར་ཤུགས་ལྡན་དྲག་གྲིམས་པའི། །རྒྱུན་གྱི་མཉམ་གཞག་སྐྱོངས་ཤིག་གོ་འོད་གསལ་ཞེས་
སུ་བཏགས་པ་ཡིན། །སེམས་དང་ནཱ་ད་དབྱེར་མེད་དེ། །དེ་འདྲའི་འོད་གསལ་དུ་ཞུགས་པས། །དེ་ནི་སྟོང་པར་ཞུགས་པ་ཡིན། །ཤེས་རབ་འོད་ཀྱིས་སེམས་ཀྱི་ནི། །བདེན་འཛིན་མུན་པ་བསལ་བ་དེ། །སེམས་ཀྱི་གནས་ལུགས་
ཡིན་ལགས་ན། །བདེན་འཛིན་ཁ་ལ་སྨྲ་བཅད་བྱིན། །གནས་ལུགས་འདི་ལ་རྨོངས་པས་ན། །ཁྱོད་ལ་མ་རིག་མིང་བྱུང་མོད། །ང་ནི་མཁའ་ལ་ཉི་ཟླ་འདྲ། །ཤར་བ་ཙམ་གྱིས་མུན་པ་སེལ། །ཁྱོད་ནི་གཏི་མུག་རང་བཞིན་
ལས༑ ༑ལུག་ལྟར་ལུས་པ་མ་ཡིན་ནམ། །ནཱ་ད་ལ་ནི་སྨོས་ཅི་དགོས། །རྟེན་དང་བརྟེན་པའི་དཀྱིལ་འཁོར་ནི། །བསྒོམ་པ་ལ་ཡང་ཁྱོད་ཀྱི་ནི། །འཛིན་སྟངས་འགལ་བའི་གཉེན་པོ་ཡོད། །དེ་ཡི་རྒྱུ་མཚན་ཅི་ཕྱིར་ན། །ལུས་
སེམས་བདེན་པར་མེད་པར་ནི། །ངེས་པའི་ངེས་ཤེས་དེ་ཉིད་ཀྱི། །འཛིན་སྟངས་སྟོང་པ་ཉིད་ཞུགས་པའི། །གཟུང་རྣམ་རྟེན་དང་བརྟེན་པ་ཡི། །དཀྱིལ་འཁོར་དུ་ནི་ཤར་བས་ན། །ཐ་མལ་ལུས་ཀྱི་བདེན་སྣང་དེ། །སྣང་ལ་
རང་བཞིན་མེད་པ་ཡི། །ལྷ་སྐུར་བསྒོམས་པས་བཀག་པས་ན། །ངེས་ངོར་ལྷ་སྐུ་མ་གཏོགས་པ། །ཐ་མལ་ལུས་ཀྱི་བདེན་སྣང་མེད། །ངེས་ངོར་མི་སྣང་བ་ཡིན་གྱི། །མེད་པར་སྣང་བ་མ་ཡིན་ནོ། །མེད་པར་སྣང་ན་གཏན་

[266B] །སྣང་ངོའི་བདེན་སྣང་མ་ཞི་ཡང། །ངེས་ངོར་ལྷ་སྐུ་བསྒོམ་པ་དེ། །ཇ་ཆེར་འཕེལ་ཞིང་རྒྱས་པ་ཡི། །དབྱེར་མེད་བརྟན་པ་ཐོབ་གྱུར་ན། །སྣང་ངོའི་བདེན་སྣང་གཏན་ལོག་པས། །དེ་གཉིས་སྲང་མདའ་མཐོ་དམན་
བཞིན། །ཞེན་པའང་དེ་བཞིན་མཚུངས་པ་ཡིན། །སྟོང་པ་ཉིད་ལ་གཉིས་སྣང་ནི། །ནུབ་པ་ཞེས་བྱ་དེ་ནས་འབྱུང། །ཁྱོད་དང་འཛིན་སྟངས་འགལ་བ་ཡི། །གཉེན་པོ་ཡོད་པ་མ་གོ་བའི། །ཡུས་ཆེན་ང་ལ་བཙོངས་ཞེན་འདྲ། །
སེམས་དང་ནཱ་ད་དབྱེར་མེད་དེ། །སྣང་ལ་རང་བཞིན་མེད་ཡིན་པ། །དེ་ནི་འོད་གསལ་དུ་ཞུགས་པས། །ཁྱོད་དང་འཛིན་སྟངས་འགལ་བ་ཡི། །གཉེན་པོ་ཡོད་བཞིན་དེ་ཉིད་ནི། །འོད་གསལ་སྟོང་པ་ཉིད་ཞུགས་པས། །མེ་ནི་
འབར་བ་ཉིད་ཀྱི་ཁར། །ཤིང་ནི་བསྣན་པ་ཉིད་དང་མཚུངས། །འདི་འདྲའི་ཚུལ་ནི་གཅིག་ཤེས་ན། །དེ་བཞིན་ཀུན་ལ་བསྒྲེས་མཛོད་ཨང།། །།བདེན་འཛིན་གྱིས་ནི་ལན་སྨྲས་པ། །ཁྱོད་དང་ཚིག་ཕྲེང་མཁས་
པ་འགལ། །ཐ་སྙད་ལབས་ཚེ་འགྲིག་འགྲིག་འདྲ། །མཉམ་གཞག་དོན་ལ་འཇོག་ཁ་རང། །ཚིག་སྐྱོན་ཚུན་ཆད་སྤང་ཁ་མོ། །མཉམ་པར་བཞག་པའི་ངོ་དེར་ནི། །ཁྱོད་དང་མཁས་པ་བསྒོམ་ཆེན་འགའ། །ཅི་སྒོམ་
འདི་སྒོམ་མེད་པ་དང། །ཅི་ཟེར་འདི་ཟེར་མེད་པ་དང། །གར་འགྲོ་འདིའི་འགྲོའི་གཏོལ་མེད་ཅིང། །བདེན་པར་མེད་དང་གཏན་མེད་གཉིས། །ངོ་དེར་དབྱེ་བ་འབྱེད་མི་ཐུབ། །དེ་འབྱེད་ཐུབ་པར་མ་གྱུར་ན། །ཡོད་དང་བདེན་པར་

[267A]༄༅། །ཡོད་པ་གཉིས། །ངོ་དེར་དབྱེ་བ་མི་ཕྱེད་པས། །མཐའ་གཉིས་ལ་ནི་གནས་པ་ཡིན། །དེ་ཡང་ང་ཡི་ཤེས་འདོད་དོ། །ངོ་དེར་དབྱེ་བ་མ་ཕྱེད་ན། །ཐ་སྙད་ལ་ཕྱེ་ཕན་པ་མེད། །ངོ་དེར་དབྱེ་བ་མ་ཕྱེད་པས། །མགོ་བོ་
འཁོར་ཚད་དེ་རུ་འཁོར། །ངོ་དེར་དབྱེ་བ་འབྱེད་ཟེར་ན། །འདི་དག་ལ་ནི་ལན་ཐོབ་ཅིག་ང་ནི་བདེན་པར་མེད་པ་ལ། །མཉམ་པར་བཞག་པའི་བཞག་ངོ་དེར། །ང་ནི་བདེན་པར་མེད་ལགས་ཀྱང། །སྟོང་གཞི་ཆོས་ཅན་ང་དེ་ནི། །
བཞག་ངོ་དེ་ནི་ཡོད་དམ་མེད། །ཡོད་ན་ང་ཉིད་ཡོད་པས་ན། །རྟག་པའི་མཐར་ནི་མ་ལྷུང་ངམ། །ང་མེད་བསྒོམ་པའི་དོན་ཅི་ཡོད། །མཉམ་གཞག་ངོ་ན་མེད་མོད་ཀྱང། །མཉམ་གཞག་དུས་སུ་ཡོད་ཟེར་ན། །ཡོད་པ་དེར་
ནི་ད་ཡོད་པས། །དེ་ནི་ང་ཡི་མཉམ་གཞག་ཡིན། །ང་མེད་བསྒོམ་པར་ག་ལ་འགྱུར། །མཉམ་གཞག་དུས་དེར་མེད་ཟེར་ན། །ཆད་པའི་མཐར་ནི་མ་ལྷུང་ངམ། །སུ་ཞིག་བདེན་པར་མེད་པར་བསྒོམ། །སྟོང་གཞི་མེད་པའི་
སྟོང་པ་དེ། །ཅི་འདྲ་བ་ཅིག་ཁྱོད་ཀྱིས་སྨྲོས། །ང་ནི་སྟོང་པར་དག་ཟིན་ནས། །ཡོད་ཀྱང་དབྱེ་བ་མི་ཐུབ་ན། །དབྱེ་བ་མེད་ཀྱང་ང་དེ་ནི། །ཡོད་པ་གང་འདྲར་ཡོད་ཀྱང་ནི། །དེ་ཡོད་ས་རུ་ང་ཡོད་པས། །ང་མེད་བསྒོམ་པར་ག་ལ་
འགྱུར། །དེ་ག་ང་ཡི་མཉམ་གཞག་ནི། །ཡིན་པ་ཁྱོད་ཀྱིས་མ་ཤེས་པར། །བསྒོམ་པས་ཆོས་སྐུ་ཐོབ་ལ་རེ། །དེ་འདྲའི་རྒྱུ་འབྲས་ཡ་མཚན་ཅན། །ཁྱོད་ཀྱིས་ཤེས་ན་ང་ལས་ནི། །ཁྱོད་རང་རང་མ་རིག་ཏུ་འདུག་དེ་ལྟ་ཡིན་

[267B] །ཆོས་སྐུ་ཡིན་པ་ཅིས་མི་འཐད། །སེམས་ཅན་ཐམས་ཅད་ཐོག་མེད་ནས། །འབད་མེད་ཅི་ཕྱིར་གྲོལ་མི་འགྱུར། །དེ་འདྲ་དེ་ཡང་ང་ཡི་གྲོགས། །ད་ལྟའི་བསྒོམ་པ་ཕལ་མོ་ཆེ། །སྒོམ་ལུགས་དེ་ལྟར་བྱེད་པ་ནི། །
ཤིང་གི་དཀྱིལ་གྱི་སྲིན་བུ་ཡིས། །དཀྱིལ་དུ་ཞུགས་ནས་ཤིང་ཟ་ལྟར། །ཁ་ལ་ང་མེད་བསྒོམ་མོ་ཟེར། །བསྒོམ་བྱའི་དཀྱིལ་དུ་ང་བཅུག་ནས། །བསྒོམས་པས་ང་ཉིད་འཕེལ་བ་ཡིན། །འདི་ཚུལ་མ་ཐིངས་བསྒོམ་པ་ངལ།།
ཤེས་རབ་ཀྱིས་ནི་ལན་སྨྲས་པ། །བུད་མེད་ཁྲམ་མོའི་ཁ་ཐག་བཞིན། །ཅལ་ཅོལ་མང་ཡང་དོན་གོ་ཆུང། །རྨོངས་ཆེན་ཁྱོད་ནི་ང་རྒྱལ་གྱི། །རྩོམ་མིའི་བཟོ་ཏ་བལྟ་བལྟ་དང། །ཚིག་སྐྱོན་ཅི་འདུག་བལྟ་བ་དང། །སྡེབ་སྦྱོར་
ལེགས་ཉེས་བལྟ་བལྟ་བས། །ཟབ་དོན་ལེགས་པར་སྨྲས་ལགས་ཀྱང། །ཁྱོད་ལ་དོན་དུ་འགྱུར་བ་དཀའ། །ཁྱོད་ལ་དཀའ་ཡང་རང་ཉིད་ནི། །དོགས་པ་གཅོད་པའི་གཞི་ཙམ་ཡིན། །གཞན་དུའང་མངོན་ཐོགས་ཡོད་བསམ་
མེད། །ཁྱོད་རང་ལན་ཅིག་འདེབས་སྙམ་ན། །གཞན་སྐྱོན་རྟོག་པའི་བློ་སྤངས་ནས། །ལེགས་པར་ཉོན་ལ་བསམ་བློ་ཐོང། །བུད་ཤིང་ལ་ནི་མེ་འབར་ཚེ། །འབར་གྱིན་རང་གིས་མཉམ་གཞག་ངོར། །ཤིང་དེ་སྣང་བར་མ་གྱུར་
མོད། །འབར་བའི་མཉམ་གཞག་རང་དུས་སུ། །ཤིང་དེ་ཡོད་པས་མེ་འབར་མོད། །མེད་ན་མེ་ནི་གང་ལ་འབར། །འབར་ཞིང་ཆེས་ཆེར་འབར་བ་དེ། །གོམས་ཤིང་བརྟན་པར་གྱུར་བའི་མཐར། །ཤིང་དེ་ཚིག་ནས་བརླག་

[268A]༄༅། །པ་ལྟར། །དེ་བཞིན་བདེན་འཛིན་བུད་ཤིང་ལ། །ཤེས་རབ་འོད་ཀྱི་མེ་འབར་བའི། །འབར་ཞིང་རང་གི་མཉམ་གཞག་ངོར། །བདེན་འཛིན་བུད་ཤིང་མི་སྣང་བ། །མེད་པར་སྣང་བ་ག་ལ་ཡིན། །མཉམ་
གཞག་ངོ་ན་མེད་པ་དེ། །བདེན་པར་མེད་པའི་དོན་ཡིན་གྱི། །ཆད་མཐར་ལྷུང་བ་ག་ལ་ཟེར། །ཐ་སྙད་དུ་ཡང་མེད་པ་ནི། །ཆད་པའི་མཐར་ལྷུང་ཞེས་བྱའོ། །མཉམ་གཞག་དོ་ན་མི་སྣང་ཡང། །མཉམ་གཞག་དུས་སུ་
ཡོད་པ་ལ། །ཤེས་རབ་འོད་ཀྱི་མེ་དེ་ནི། །འབར་གྱི་དེ་ལས་གཞན་དུ་ན། །ཇི་ཙམ་འབར་ཡང་འདི་དུས་ཀྱི། །བདེན་འཛིན་བུད་ཤིང་ག་ལ་འཚིག་ཁོང་རང་ཚིག་སར་ཁོ་རང་ལས། །འབར་གྱི་གཞན་དུ་མ་ཡིན་ནོ། །
གལ་ཏེ་ཚིག་གོ་ཞེ་ན་ནི། །འདྲེ་ནི་ཤར་དང་ཡ་སྟགས་ནུབ། །རྐུན་མ་སྤང་ལ་རྗེས་གཅོད་ནགས། །དེ་འདྲའི་རྒྱུ་འབྲས་ཡ་མཚན་ཅན། །དཔེ་དོན་གཉིས་ཀྱིས་གོ་ནུས་ཀྱང། །གལ་པོ་ཆེ་ཡི་ཡང་སྐྱོར་ན། །ང་ནི་བདེན་པར་
མེད་པ་ལ། །མཉམ་པར་བཞག་པའི་བཞག་ངོ་དར། །ང་ནི་མི་སྣང་བ་ཡིན་ཀྱང། །རྟག་མཐར་ལྷུང་བར་མི་འགྱུར་ཞིང། །འདི་ཡིས་མེད་མཐའ་སེལ་བ་ཡིན། །ཅི་ཕྱིར་སྟོང་གཞི་ཆོས་ཅན་གྱི། །ང་ནི་ཡོད་པས་ང་མེད་ཀྱི། །
མཐའ་ནི་ཨེ་སེལ་ཁྱོད་རང་ལྟོས། །བཞག་དུས་ང་ནི་ཡོད་པས་ན། །ཡོད་བཞིན་དེ་ག་བདེན་མེད་དུ། །བསྒོམ་གྱི་གཞན་དུ་མ་ཡིན་ནོ། །དེ་ཡིས་རྟག་མཐར་ལྷུང་བ་སེལ། །དེ་ག་བདེན་མེད་བསྒོམ་པ་ལ། །ཤིང་སྲིན་

[268B] །དེ་ག་བདེན་མེད་མི་བསྒོམ་པར། །འཇོག་ན་ཤིང་སྲིན་མཚུངས་པ་ཡིན། །མཉམ་གཞག་དུས་སུ་ང་མེད་ན། །སུ་ཞིག་བདེན་པར་མེད་པར་བསྒོམ། །སྟོང་གཞི་མེད་པའི་སྟོང་པ་དེ། །ཅི་འདྲ་བ་ཅིག་
ཁྱོད་ཀྱིས་སྨྲོས། །འཁོར་གསུམ་བྱུང་ལ་ངོ་ཚ་མེད། །གོང་འོག་འགལ་ལ་ཁྲེལ་གཞུང་མང། །གཏི་མུག་རང་མ་རིག་གི་ནི། །སྒྲ་བཤད་དོན་དུ་ཚང་ངོ་ཨང། །ཁོ་བོ་བདེན་པའི་ཚིག་སྨྲ་ཡི། །ཁོང་གྱི་བརྫུན་ཚིག་སླུ་ཆོས་འདི། །
རང་གཞན་མགོ་བོ་འཁོར་བའི་རྒྱུ། །བརྫུན་པ་སྤོངས་ལ་བདེན་པ་སྨྲོས། །ཡངས་པའི་རྒྱལ་ཁམས་ཉི་ཤར་འདྲ། །སྦལ་ཆུང་ལྷ་རྡོར་ཇི་བཞིན་དུ། །ཀུན་དགའ་བློ་གྲོས་འཕེལ་ཕྱིར་ཡིན། །མཁས་པས་ཁྲེལ་བར་དགོངས་
ནའང། །བཟོད་པ་གནས་ལུགས་དང་དུ་བཞེས། །བདག་ལ་སྡིག་མེད་མཛད་དུ་གསོལ། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་དགེ་ལེགས་སུ་གྱུར་ཅིག་ །།
མི་བཟད་སྙིགས་མས་སྦགས་པའི་དུས་མཐའ་འདིར། །རྒྱལ་བས་བསྔགས་པ་དབེན་པའི་རི་ཁྲོད་དུ། །ཚུལ་ཁྲིམས་དག་པའི་གཞི་ལ་གནས་བཅས་ཏེ། །སྒོ་གསུམ་དགེ་ལ་བརྩོན་རྣམས་སྐལ་བ་བཟང། །༄༅། །ན་མོ་གུ་རུ་མཉྫུ་གྷོ་ཥཱ་ཡ། གྲངས་མེད་དཀའ་བས་གོ་འཕང་མཆོག་བརྙེས་ནས། །ཉིད་ཀྱིས་གཟིགས་གང་འགྲོ་ལ་གསལ་མཛད་པ། །བསླུ་མེད་བདེན་པ་གསུང་བ་སྲས་བཅས་ལ། །སྙིང་ནས་འདུད་པོ་

[269A]༄༅། །ཐུགས་རྗེའི་སྤྱན་གྱིས་གཟིགས། །ཟླ་མེད་བླ་མ་མཆོག་གི་ལེགས་བཤད་ལ། །བརྟེན་ནས་རྒྱལ་བའི་གསུང་ལ་ཡིད་ཆེས་ཀྱི། །རྣམ་དག་དད་པ་ཅུང་ཟད་རྙེད་པ་བདག་རང་སེམས་ཆོས་དང་ཞུས་
ཐིག་བྱས་པ་ན། །བཅས་དང་རང་བཞིན་ཁ་ན་མ་ཐོ་བས། །རབ་བསྒོས་མི་སྡུག་གཟུགས་ཅན་གསལ་བར་མཐོང། །དེའི་ཚེ་ཡིད་ནི་མྱ་ངན་གདུང་བས་ཉེན། །མིག་ནས་མཆི་མའི་ཆར་རྒྱུན་འབབ་བཞིན་དུ། །ངག་ནས་
སྨྲེ་སྔགས་ཆོ་ངེ་འདི་ལྟར་ཤོར། །བདག་ནི་བག་མེད་ཉོན་མོངས་དབང་གྱུར་པས། །སྡོམ་གསུམ་བླངས་ཀྱང་ཉེས་ལྟུང་དྲི་མས་གོས། །ཕན་པར་མཛད་པའི་བརྩེ་བའི་བཀའ་ཁྲིམས་ལ། །ཁྲེལ་མེད་གཡོག་གིས་རྒྱལ་
ངན་ཁྲིམས་ལ་བཞིན། །གུས་པས་མ་ནོད་ངོ་ལྐོག་བྱས་པས་འགྱོད། །འཇིག་རྟེན་ལུགས་ཀྱི་ཁྲིམས་ལས་འདས་གྱུར་ཀྱང། །མི་བཟད་ཆད་པ་དྲག་པོས་གཅོད་བྱེད་ན། །ཀྱེ་མ་བདག་གི་འགྲོ་བ་ཇི་ལྟར་འགྱུར། །འདི་ནི་
སྟོན་དང་བསྟན་པ་གཉིས་ཀ་ཞེས། །རྒྱལ་བས་གསུང་དབྱངས་མཐོན་པོས་བསྒྲགས་པ་ལ། །ཡིད་ཆེས་དད་དང་ངེས་འབྱུང་སེམས་མེད་པར། །རྙེད་དང་བཀུར་སྟི་གྲགས་འདོད་ཀྱིས་གདུངས་པའི། །ཞི་དུལ་ཚུལ་འཆོས་ཁ་
གསག་བརྒྱ་སྨྲས་ཀྱང། །རི་དྭགས་རྔ་མ་བསྟན་ནས་བོང་བུའི་ཤ། །འཚོང་ཕྱིར་ཚོང་དུས་དབུས་སུ་འགྲིམ་པ་བཞིན། །ཁམས་གསུམ་མགོན་པོ་དེ་ཡིས་དགེ་སློང་ལ། །བརྩེ་བས་བཅས་པའི་ཁྲིམས་གཞན་སྨོས་ཅི་དགོས། །རང་

[269B] །ཕྲ་མ་ཚིག་རྩུབ་ངག་བཀྱལ་བརྣབ་སེམས་དང། །གནོད་སེམས་སྣ་ཚོགས་གོམས་པ་གཏིང་ནས་འགྱོད། །ཐུབ་པས་ང་ལ་སྟོན་པར་འཛིན་པ་ཡིས། །སྲོག་གི་དབང་པོ་འགག་པར་ཐུག་ན་
ཡང༑ ༑རྩ་རྩེས་མྱུགས་པའི་ཆང་ཡང་མི་བཏུང་ཞིང། །སྦང་མ་ཚིགས་མ་ཙམ་ཡང་མི་ཟ་ཞེས། །ལེགས་པར་བཀག་ཀྱང་སྲེད་པའི་དབང་གྱུར་པས། །ཆང་མའི་གོ་སར་བག་མེད་ཁྱིམ་པ་བཞིན། །བསིངས་པོར་སྐད་
པའི་མྱོས་འགྱུར་འཐུངས་པས་འགྱོད། །དེ་བཞིན་དམར་པོའི་ཤ་དང་སྒོག་བཙོང་སོགས། །ཇི་ཙམ་ཟོས་པའི་གྲངས་དང་མཉམ་པ་ཡི། །ཉེས་པ་སྐྱེད་བྱེད་དམ་པས་སྨད་པའི་ཟས། །བག་མེད་བཞིན་དུ་ཅི་དགར་སྤྱད་པས་
འགྱོད། །མདོར་ན་འཁྲི་མེད་བྱང་ཆུབ་སེམས་མཆོག་དང། །ངེས་འབྱུང་ཐབས་ཤེས་རྣམ་དག་ཉམས་ལེན་གྱིས། །མ་ཟིན་ཕྲ་མོའི་བསླབ་བྱ་ཇི་སྙེད་ལས། །འདས་པའི་ཉེས་ལྟུང་སྟོང་གི་ཞགས་པ་ཡིས། །ངན་སོང་གནས་
སུ་འདྲེན་ལ་ཁད་པས་འགྱོད། །སྔོན་ཆད་བཅས་རྐྱང་ཕྲ་མོ་དུ་མ་ལ། །འདི་ཙམ་འདས་ཀྱང་ཉེས་པ་ཆུང་སྙམ་དུ། །བསམ་ཞིང་དེ་དང་འགལ་བ་དུ་མ་བྱས། །ལེགས་པར་བརྟགས་ན་དེ་ལྟར་སེམས་པ་དེ། །བདེ་འགྲོའི་
སྲོག་རྩ་གཅོད་པའི་གཤེད་མར་འདུག་ཚུལ་ཁྲིམས་དག་ཀྱང་ལེ་ལོ་ཅན་རྣམས་ལ། །དད་པས་བྱིན་པ་བུ་ལོན་དག་ཏུ་འགྱུར། །ཚུལ་འཆལ་བསླབ་པ་ལྷོད་པ་གཉིས་ཀ་ཡིས། །དགེ་འདུན་རྫས་ལ་སྤྱད་པའི་ཁམ་

[270A]༄༅། །གྲངས་དང། །མཉམ་པའི་ལྕགས་གོང་འབར་བ་ཟ་བར་གསུངས། །དེས་ན་ཁྲེལ་མེད་ཁྱོད་ཀྱི་སྤྱོད་ཚུལ་ནི། །ད་ལྟ་རོ་ཞིམ་སྟོན་མོ་ལ་འདུན་པས། །ཕྱི་མའི་དུས་སུ་སྡུག་བསྔལ་འབྱུང་དུ་དོགས།།
ཆེས་ཆེར་བརྩེ་བའི་མ་ཡིས་བུ་ལ་བཞིན། །བསླུ་མེད་ཀུན་གྱི་མ་འདྲིས་མཛའ་བཤེས་དེས། །ཕན་པར་གཟིགས་ནས་བརྩེ་བས་འདོམས་པའི་དོན། །བཀའ་བཞིན་མི་སྒྲུབ་ལ་ཡོགས་མི་འོང་ངམ། །སོ་སོར་ཐར་པའི་
བསླབ་པ་ལྷོད་པ་ཡང། །སྡོམ་པ་གོང་མ་གཉིས་ཀྱི་གདེང་ཡིན་ན། །རྒྱལ་བའི་གསུང་དང་མཐུན་པར་བརྟགས་དཔྱད་ནས། །མཛུབ་མོ་ནང་དུ་ཁུག་ལ་སོམས་པར་གྱིས། །ཟབ་རྒྱས་སེམས་དཔའི་སྤྱོད་ཚུལ་ལྟ་ཅི་
སྨོས༑ ༑དང་པོའི་ལས་ཅན་རྒྱལ་བའི་སྲས་རྣམས་ཀྱིས། །ཐུགས་དམ་མཐིལ་དུ་བཟུང་བའི་བྱང་ཆུབ་སེམས། །སྨོན་པ་ཙམ་ལའང་མྱོང་བ་མ་ཐོན་ཀྱང། །བྱང་ཆུབ་སེམས་དཔའ་ཡིན་ཞེས་ཁས་བླངས་ནས། །
བསྟན་པའི་རྩ་བའི་གནད་རྣམས་འཆོས་པ་ཡིས། །བཟང་པོར་བརྫུས་ནས་ཆོས་མིན་སྤྱད་པས་འགྱོད། །གང་ཡང་རུང་བའི་སེམས་ཅན་གཅིག་ཙམ་ལའང། །ཁྲོས་པས་རྟག་ཏུ་འདོར་བའི་སེམས་བྱུང་ན། །སྐད་ཅིག་
དེ་ལ་སྨོན་པའི་སེམས་ཀྱང་གཏོང། །དེ་བཞིན་ཁྲོས་པས་གཞན་ལ་འཚོག་པ་དང། །གཤེ་བ་འཇུག་པའི་གཏོང་རྒྱུར་གསུངས་ལགས་ཀྱང། །བཟོད་དང་གཉེན་པོའི་ལུས་སྟོབས་ཟུངས་ངན་པས། །མི་བཟད་

[270B] །ལུས་ངག་སྤྱོད་ངན་དུ་མ་གོམས་པས་འགྱོད། །བསྙེན་བཀུར་དབང་གིས་བདག་བསྟོད་གཞན་སྨོད་པ། །གང་རུང་ཀུན་དཀྲིས་ཚང་བར་སྤྱད་པས་འཇིགས། །སེར་སྣའི་ཀུན་འཛིན་
དམ་པོ་མ་བཅད་ན། །རྒྱལ་སྲས་སྡོམ་པ་བརྟན་པ་རབ་ཏུ་དཀའ། །དེས་ན་ཕྱི་ནང་དངོས་པོ་མཐའ་དག་ལ། །བདག་བཟུང་ཤི་སྤར་འཐམས་པ་འདིས་འོང་ངམ། །འདོད་པའི་ཡོན་ཏན་རྟོག་པ་ཤར་བའི་ཚེ། །རྒྱལ་བའི་གསུང་
བཞིན་གཉེན་པོ་མ་སྟེན་པར། །བྱུང་རྒྱལ་ཡན་པར་བཏང་བ་གཏིང་ནས་འགྱོད། །མདོར་ན་འདིར་མང་སྨོས་པ་ཅི་ཞིག་དགོས། །སྔོན་ཆད་རྒྱལ་སྲས་སྡོམ་པ་བཟུང་ལགས་ཀྱང། །འགྱོད་མེད་སྲོག་བསྔོས་བྱེད་པ་མ་བྱུང་བས། །
སྲིད་ལམ་འཁྱམས་པའི་མར་གྱུར་འགྲོ་བ་རྣམས། །མགྲོན་དུ་བོས་ནས་བསླུས་པར་ང་གཟོད་གོ་ད་ནི་བདག་གི་མགོ་བོ་ཨརྫྲྫ་ཀའི། །དོག་པ་ལྟ་བུར་རྣམ་པར་བཀས་ཀྱང་རུང། །ཉེན་རེ་བཞིན་ཡང་བྱང་ཆུབ་སེམས་མཆོག་ལ། །
དུས་གསུམ་དག་ཏུ་ཅི་ནུས་བསླབ་པར་བགྱི། །ཐེག་པ་བླ་ན་མེད་པའི་དཀྱིལ་འཁོར་དུ། །ཞུགས་པར་རློམ་མོད་དེ་ཡང་རྩད་བཅད་ན། །ཕལ་ཆེར་མནར་མེད་མེ་ལྕེའི་བུད་ཤིང་གི་ཆད་དུ་བྱས་པ་ལྟ་བུར་སོང་བས་འགྱོད། །ཟབ་མོ་རྡོ་
རྗེའི་ཐེག་པ་ལ་བརྟེན་པའི། །ཚིགས་བཅད་གཅིག་ཙམ་ཉན་པའི་བླ་མ་ལའང། །སངས་རྒྱས་དངོས་དང་འདྲ་བར་བལྟ་དགོས་ན། །བརྙས་སྨོད་རྫུན་གྱིས་དབུ་བསྐོར་ལ་སོགས་པ། །མནར་མེད་རྒྱུ་ཚོགས་དུ་མ་བསྒྲུབས་པས་འགྱོད།།
[271A]༄༅། །ཀུན་ལ་བུ་ལྟར་བརྩེ་བ་བསྒྲུབ་དགོས་ཅེས། །རྡོ་རྗེ་འཛིན་པས་ཡང་ཡང་བཀའ་སྩལ་ཀྱང། །རང་དང་ཅུང་ཟད་མ་མཐུན་འགྲོ་བ་ལ། །ཞེ་སྡང་བསམ་ངན་བསྒོམ་པ་འདིས་འོང་ངམ། །འཇིག་རྟེན་ལུགས་
ཀྱི་སྤུན་ཡང་མ་མཐུན་ཚེ། །ཀུན་གྱིས་མ་རབས་སྨད་པའི་འོས་བྱེད་ན། །ཆགས་སྡང་དབང་གིས་རྡོ་རྗེའི་སྤུན་ནང་དུ། །འཛེམ་མེད་དགྲ་ལྟར་བལྟས་པ་གཏིང་ནས་འགྱོད། །རིགས་ལྔ་སྤྱི་དང་སོ་སོའི་དམ་ཚིག་རྣམས།།
ཉིན་བཞིན་དུས་དྲུག་རྟག་ཏུ་མ་བསྐྱངས་ན། །སོ་ཐར་ཕམ་པ་ལས་ཀྱང་ལྕི་བར་གསུངས། །འོན་ཀྱང་ཁྱོད་ནི་སྡིག་ལྟའི་དབང་གྱུར་པས། །སྔོན་ཆད་དམ་ཚིག་སྡོམ་པ་རྩྭ་ལྟར་དོར། །དམ་ཚིག་ཚུལ་བཞིན་བསྲུངས་
ན་མཆོག་ཉིད་དང། །མ་སྲུངས་མི་བཟད་སྡུག་བསྔལ་དྲག་པོའི་རྒྱུར། །ཤེས་ཀྱང་ཇི་སྙམ་མེད་པར་འདའ་བྱེད་པ། །ཀྱེ་མ་ཁྱོད་སྙིང་ལྕགས་ལས་བྱས་སམ་ཅི། །སངས་རྒྱས་ལས་ཀྱང་དཀོན་པའི་གདམས་པ་
ལ། །ཐོས་བསམ་བསྒོམ་པས་འཇུག་ཏུ་ཡོད་བཞིན་དུ། །དོར་ནས་འདི་ནང་འདུན་མའི་དབང་གཏོང་བ། །རིན་ཆེན་དོར་ནས་འཆིང་བུ་བླངས་པས་འགྱོད། །མདོར་ན་ཁམས་གསུམ་ཀུན་གྱི་འདྲེན་པ་དེ། །ཐུགས་
རྗེ་ཁོ་ནའི་གཞན་དབང་གྱུར་པ་ཡིས། །རྗེས་སུ་བསྟན་པ་མཐུན་པར་མི་འཛིན་ན། །སྟོན་པ་དངོས་སུ་བྱོན་ཀྱང་ཅི་ཞིག་མཛད། །སྔོན་ཆད་རང་གི་སྒོ་གསུམ་བྱ་བ་ལ། །མདོ་རྒྱུད་དཔང་དུ་བཞག་སྟེ་དཔྱད་པ་ན། །ཡི་

[271B] །སྤྱང་པོ་གླེན་པར་སོང་བ་ང་གཟོད་གོ་ང་ནི་ཁྱོད་ལ་རང་ལས་ཤ་ཚ་བ། །འགའ་ཡང་འཇིག་རྟེན་འདི་ན་མེད་པས་ན། །ཇི་སྐད་སྨྲས་པའི་ཉེས་པའི་ཚོགས་རྣམས་ཀྱིས། །བརྫི་བར་མི་ནུས་
དྲན་ཤེས་གོ་ཆ་གྱོན། །སྔོན་ཆད་བག་མེད་སྤྱད་པའི་འགྱོད་ཚབས་ལ། །སླན་ཆད་འཇུག་པར་བགྱིད་ན་སྨྱོན་པ་ཡིན། །དེའི་ཕྱིར་སྲོག་ལ་བབ་ཀྱང་བརྗོད་པའི་དོན། །ཚུལ་བཞིན་སྒྲུབ་པར་བྱེད་པ་དམ་བཅའི་དོན། །གལ་ཏེ་
ཉོན་མོངས་མང་དང་སྡིག་གྲོགས་ཀྱི། །དབང་ལས་ཅུང་ཟད་ཙམ་ཞིག་འདས་གྱུར་ན། །ངུར་སྨྲིག་གཟུགས་ཀྱིས་མི་དགེའི་ལས་བྱེད་པ། །གསོན་ཡང་ཅི་རུང་སྐད་ཅིག་དེ་མ་ཐག་མཐུ་ལྡན་རྣམས་ཀྱིས་བདག་གི་སྙིང་ཕྱུངས་
ལ། །རྣམ་ཤེས་དགའ་ལྡན་མཁའ་སྤྱོད་གནས་སུ་དྲོངས། །ཚུལ་འདི་གཞན་གྱིས་དབང་མེད་བསྐུལ་བ་དང། །བསྙེན་བཀུར་འདོད་དང་གྲགས་པའི་ཕྱིར་མིན་ཏེ། །སྔོན་ཆད་གོམས་པའི་རང་གི་བྱ་བ་ཡི། །རྗེས་སུ་བསྐྱངས་ན་
ཚེ་འདི་སྟོང་ལོག་ཏུ། །འགྲོ་བར་ཤེས་པས་མ་བཟོད་རང་རྒྱུད་ལ། །རབ་ཏུ་བརྟགས་ནས་སྡོམ་གསུམ་བླངས་ཕྱིན་ཆད། །མི་སྒྲུབ་ཐབས་མེད་བསྒྲུབས་ན་འགྲུབ་པ་དང། །གྲུབ་ན་དགོས་པ་ཆེན་པོ་མཐོང་ནས་ཡིན། །དེའི་ཕྱིར་
སྲོག་གི་འཚོ་བ་དོར་ཀྱང་བླའི། །དམ་བཅའི་བརྟན་པ་འདོར་བ་དེ་ལྟ་མིན། །དེས་ན་སྲས་བཅས་རྒྱལ་བ་ཐམས་ཅད་ལ། །མཁྱེན་པར་གསོལ་ལོ་བརྩེ་བས་ལེགས་དགོངས་ནས། །ཡིད་ལ་བརྣགས་པའི་དོན་འདི་འགྲུབ་པར་

[272A]༄༅། །མཛོད། །འདི་ལྟར་བགྱིས་པའི་རྣམ་དཀར་ཕུང་པོའི་མཐུས། །སྐྱོན་བྲལ་སྒོམ་པ་གསུམ་གྱིས་རྒྱུད་སྦྱངས་ཤིང། །རིམ་གཉིས་ལམ་གྱི་གནད་ཀུན་མཐར་སོན་ནས། །འགྲོ་ཀུན་བདག་ཉིད་གཅིག་པུས་སྒྲོལ་
བར་ཤོག་ཅེས་སྔོན་ཆད་ཀྱི་སྐྱོན་མཚང་འབྱིན་པར་བྱེད་ཅིང། ཕྱིན་ཆད་གཉེན་པོའི་ལུས་ཟུངས་བསྐྱེད་པའི་བདུད་རྩི་ཞེས་བྱ་བ་འདི་ཡང་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་གི་གཙུག་
ལག་ཁང་དུ་སྦྱར་བའོ།། །།༄༅། །མཻ་ཏྲི་ན་མ། གང་ལ་བརྟེན་ན་སྲིད་པའི་འཇིགས་པ་ཀུན། །འདབ་བརྒྱའི་གཉེན་གྱིས་རེག་པའི་བ་མོ་བཞིན། །མ་ལུས་དྲུངས་ནས་འབྱིན་པ་སྐྱབས་ཀྱི་ཕུལ། །རྒྱལ་
ཚབ་དམ་པ་བརྩེ་བའི་སྤྱན་གྱིས་གཟིགས། །ཐོག་མེད་དུས་ནས་འཁོར་བའི་གནས་འདི་རུ། །སྐྱེ་འཆིའི་འཁོར་ལོ་རྒྱུན་མི་འཆད་དུ་བསྐོར། །ཉོན་མོངས་སྡུག་བསྔལ་བརྒྱ་ཕྲག་ཞགས་པས་བཅིངས། །ཀྱེ་མ་ཀྱི་ཧུད་
འདི་འདྲའི་གནས་སྐབས་གྱུར། །ད་རེས་སྡུག་བསྔལ་ངལ་འཚོའི་རྟེན་ཐོབ་ཀྱང། །ལས་ཀྱི་དབང་གིས་སྙིགས་མའི་དུས་འདིར་སྐྱེས། །ནག་ཕྱོགས་སྤྱོད་པའི་ཕྱོགས་ནི་སྟོབས་ལྡན་ཞིང། །དམ་པའི་རྗེས་འགྲོ་ཉིན་མོའི་སྐར་
མ་འདྲ། །དམ་པ་རྣམས་ཀྱིས་དཀའ་བས་བསྒྲུབས་པ་ཡི། །ལེགས་བཤད་བདུད་རྩིའི་མགྲོན་དུ་གཉེར་ན་ཡང། །འཇིག་རྟེན་རྗེས་མཐུན་བླུན་པོའི་ཚོགས་རྣམས་ཀྱིས། །ཁ་ཟས་ཙམ་གྱི་ཆེད་དུ་སྤོང་བ་མཐོང། །ཞི་

[272B] །བསྡིགས་ཤིང་སྨྲས་ན་ཞེ་སྡང་ཁོང་ཁྲོ་ལྡང། །ཁ་རོག་འདུག་ན་ཡལ་བར་འདོར་ཞེས་སྨྲ། །ཀྱེ་མ་ང་ནི་བདག་གིས་ཅི་ཞིག་བྱ། །དམ་ཆོས་མ་བཤད་དཔེ་མཁྱུད་སྐྱོན་ཅན་ཟེར། །ལེགས་
པར་བཤད་ན་དེ་དོན་ཉམས་མི་ལེན། །འཆད་ཉན་གཟུགས་བརྙན་ཙམ་གྱིས་ཅི་ཞིག་བྱ། །དེའི་ཕྱིར་བདག་རྒྱུད་མྱ་ངན་གདུང་བ་འཕེལ། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །ཆོས་བཞིན་བསྒྲུབས་ན་སྐྱེ་བོ་ཀུན་དང་
འགལ། །རྙེད་བཀུར་དོན་གཉེར་ཚོགས་དང་ལྷན་ཅིག་ཏུ། །མཐུན་པར་སྤྱད་ན་གཏན་གྱི་འདུན་མ་འཇིག་ཇི་ལྟར་བྱས་ཀྱང་ཆོས་དང་ཆོས་མིན་དག་འགལ་བ་མེད་པར་བསྒྲུབ་པ་མ་ཤེས་པས། །ཀྱེ་མ་བདག་སྙིང་མྱ་ངན་
གཟེར་བུས་ཐེབས། །བསྟན་པའི་གཟུགས་བརྙན་ཙམ་ལ་སྐྱབས་བཅས་ནས། །བརྒྱ་ཕྲག་དབང་བསྐུར་འབུལ་བའི་བརྗེ་ཚོང་སོགས། །ཇི་ཙམ་བྱས་ཀྱང་ངན་འགྲོའི་སྒྲུབ་ཐབས་སུ། །ལེགས་པར་གསུངས་བཞིན་གོ་བས་གཏིང་
ནས་སྐྱོ། །འདོད་ཆགས་རྒྱ་མཚོའི་རླབས་བཞིན་ཀུན་ཏུ་འཁྲུག་ཞེ་སྡང་བསྐལ་པའི་མེ་བཞིན་རབ་ཏུ་འབར། །མི་ཤེས་རྨོངས་པའི་གཏི་མུག་མུན་ལྟར་འཐིབས། །ཕྲག་དོག་རླུང་དམར་འཚུབས་པས་ཕྱོགས་ཀུན་ཁྱབ། །
ང་རྒྱལ་བརྙས་པའི་སེམས་ཀྱིས་ཤེས་རྒྱུད་རེངས། །སྔོན་དུ་ངོ་བསྟོད་གཅམ་བུ་ཁ་གསག་ཅན། །ལྐོག་ཏུ་མི་སྙན་ཉེས་པ་དུ་མ་གླེང། །རྫུན་དང་གཡོ་སྒྱུའི་སྤྱོད་ཚུལ་ལྷུར་ལེན་པའི། །སྙིགས་དུས་སྐྱེ་བོའི་ནང་དུ་སྐྱེས་

[273A]༄༅། །པས་འགྱོད། །འགྱོད་ཀྱང་སྔོན་གྱི་ལས་ངན་འབྲས་བུར་ཟད། །དེའི་ཕྱིར་རང་གི་སྔོན་བྱས་ལས་རྣམས་ལ། །ཡིད་ཆད་མྱ་ངན་དྲག་པོས་སྙིང་ལ་ཟིན། །གང་གི་སྒྲ་ཡང་སྐལ་པར་རྙེད་དཀའ་བའི།།
ཆོས་མཐུན་གཏམ་གྱིས་སྙན་པར་སྨྲས་ན་ཡང། །ཚེ་འདི་དོན་གཉེར་སྐྱེ་བོའི་ཚོགས་རྣམས་ནི། །འདི་ཡིས་གཏམ་གཞན་གླེང་བའི་སྐབས་ཕྲོགས་ཅེས། །བཞིན་བསྡུས་ཅི་ཡང་མི་སྨྲའི་བརྟུལ་ཞུགས་འཛིན། །རང་
དང་རྗེས་མཐུན་བླུན་པོའི་ཚོགས་ནང་དུ། །བག་མེད་ཅི་དགར་སྤྱོད་ལ་བག་ཕེབས་ཤིང། །དུག་གསུམ་གཏམ་གྱི་སྦྱོར་བ་མང་པོ་ལ། །བླུན་པོ་ལྕེ་བདེ་ལོག་པའི་ཤེས་རབ་རྒྱས། །དགེ་བའི་བཤེས་དང་དམ་པའི་གྲོགས་
རྣམས་ལ། །ངོ་ཚས་འབྱོལ་ཞིང་དུག་བཞིན་འགལ་བར་འཛིན། །མི་དགེའི་ལམ་བཀག་ཡང་དག་ལམ་བཟང་ལ། །བློ་ལྡན་འགོད་པ་དགེ་བའི་གྲོགས་པོ་ཉིད། །དེའི་ཕྱིར་བརྩེ་བས་ཡང་ཡང་མ་གདམས་ན། །ཕྱིན་ཅི་
ལོག་གི་སྤྱོད་ཚུལ་འགོག་པ་དཀའ། །འོན་ཀྱང་དིང་སང་ཕལ་ཆེར་སྐྱེ་བོ་འདི། །ཡང་ཡང་སྨྲས་ན་གཏིང་ནས་ཡིད་སུན་ཏེ། །ཐ་མར་མི་བཟད་དགྲ་བོ་བཞིན་དུ་བལྟ། །ལག་ལེན་མི་བྱེད་མཁས་པའི་གོ་རྒྱ་ཡང། །ཆུས་ཁྱེར་
འགའ་ཞིག་སྐོམ་ནས་ཤི་བ་བཞིན། །ཆོས་རྒྱུས་མཁན་ཡང་ངན་འགྲོར་སྐྱེས་ཉེན་གདའོ། །ཚུལ་འདི་བློ་བཟང་ཆོས་ཀྱི་རྒྱལ་མཚན་གྱིས། །བདག་དང་གཞན་གྱི་སྤྱོད་པ་ངན་པའི་གཟུགས། །ཆོས་ཀྱི་མེ་ལོང་ནང་དུ་

[273B] །ཡིད་ལ་གདུང་བ་སྐྱེས་ཏེ་ཚིག་འདི་སྨྲས། །རང་བཞིན་སྣང་ཚུལ་སྟོན་པའི་གླུ་ཆུང་འདི། །རང་གི་སེམས་ལ་ཕོག་ན་ཨེ་མ་ཧོ། །གཞན་གྱི་ཐུགས་ལ་ཕོག་ན་བཟོད་པར་གསོལ། །དགེ་བས་ཐོགས་མེད་དགའ་
ལྡན་འཇུག་གྱུར་ཅིག་ཅེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་སྐྱེ་བོ་མཐའ་དག་ལ་ཕན་པ་རྒྱ་ཆེན་པོར་གྱུར་ཅིག་ །། ༄༅། །བཅོམ་ལྡན་འདས་ངག་གི་དབང་
ཕྱུག་ལ་ཕྱག་འཚལ་ལོ། །གྲུབ་པས་བསྟན་པའི་རི་བོའི་ངོས་དག་ཏུ། །རྨད་བྱུང་དྲང་སྲོང་ཆེན་པོའི་སྤྱོད་ཚུལ་གྱིས། །རྣམ་དག་རྒྱལ་བས་བསྔགས་པའི་ལམ་བཟང་མཆོག་གཡེལ་མེད་རྟག་ཏུ་བསྒྲུབ་ལ་བརྩོན་རྣམས་
རྒྱལ། །ཀ་ལ་པིངྐ་ལ་སོགས་འདབ་བཟང་ཚོགས། །ཁ་དོག་མ་རྒད་ཁུ་བ་འཁྱིལ་འདྲ་བའི། །ག་བུར་དྲི་བཟང་འཕྲོ་བའི་ལྗོན་པའི་རྩེར། །ང་རྒྱལ་སྤངས་ཏེ་མཛེས་པའི་གར་བསྒྱུར་ཞིང། །ཅ་ཅོ་བུང་བའི་གླུ་དབྱངས་འབུམ་
ཕྲག་གིས། །ཆ་ཤས་རྣ་བའི་བཅུད་ལེན་རྒྱས་པར་བྱེད། །ཇ་བཟང་ལོ་མ་ལྟར་ལྗང་ནེའུ་གསིང། །ཉ་གང་ཟླ་བ་ལྟ་བུར་ཀུན་ནས་མཛེས། །ཏ་ལའི་ལྗོན་པ་ལ་སོགས་ནགས་ཚལ་རྣམས། །ཐ་མལ་ཆོས་བརྒྱད་འདུ་འཛིའི་
རྣམ་རྟོག་ཀུན། །ད་ལྟ་བསྒྲིབ་ལ་འོངས་འདྲའི་བསྟི་གནས་དེར། །ན་རྒ་འཆི་མེད་གོ་འཕང་བསྒྲུབས་ན་ལེགས། །པཱ་ར་མི་ཏའི་ཆོས་ཚུལ་ལ་གནས་ནས། །ཕ་རོལ་འཁོར་བར་འཁྱམས་པའི་འགྲོ་ཀུན་ལ། །བ་མོ་ལྟ་བུར་

[274A]༄༅། །དཀར་བའི་སེམས་བསྐྱེད་ནས། །མ་ལུས་རྒྱལ་སྲས་སྤྱོད་པ་བསྒྲུབས་ན་ལེགས། །ཙཱ་རི་ལ་སོགས་དབེན་པའི་གནས་བསྟེན་ཅིང། །ཚ་གྲང་སྡུག་བསྔལ་མ་ལུས་ཁྱད་བསད་ནས། །ཛ་ལྡང་
ཅན་གྱི་རྣམ་རྟོག་རྒྱང་བསྲིངས་ཏེ། །ཝ་ལེར་དཀྱིལ་འཁོར་འཁོར་ལོ་བསྒོམས་ན་ལེགས། །ཞྭ་ལྟར་བསྐྱེད་པའི་རིམ་པ་བརྟན་བྱས་ཏེ། །ཟ་བྱེད་ལྟེ་བའི་སྤྲིན་སྒྲ་ལ་དམིགས་ནས། །འ་འུར་སྤངས་པའི་རྡོར་བཟླས་
རྣལ་འབྱོར་གྱིས། །ཡ་མཚན་ཅན་གྱི་ཨེ་ཝཾ་དྲངས་ན་ལེགས། །ར་གན་གསེར་དུ་བསྒྱུར་བའི་ཐབས་མཁས་ལྟར། །ལ་འུར་འདུ་བྱེད་སྡུག་བསྔལ་ཕུང་པོ་འདི། །ཤ་རུས་བྲལ་བ་དག་པའི་སྒྱུ་མའི་སྐུར། །ས་ར་ཧ་
བཞིན་ཚེ་འདིར་བསྒྱུར་ནས་ཀྱང། །ཧ་ཧའི་གང་རྒྱངས་བདེ་ཆེན་བཞད་པའི་སྒྲས། །ཨ་དོན་སྐྱེ་མེད་འགྲོ་ལ་བསྟན་ན་ལེགས། །དེ་ལྟར་སྐྱེ་བོ་བློ་ཡི་ནོར་ཅན་དག་རབ་དགའ་རྒྱས་བྱེད་དབེན་པར་དགའ་བའི་གཏམ།།
ཆོས་ཀྱི་རྒྱལ་མཚན་ཞེས་བྱའི་རིགས་སྨྲ་དེས། །སྦྱར་བྱས་དེ་ལས་འོངས་པའི་རྣམ་དཀར་གྱིས། །དམ་ཆོས་རེ་བ་ཡིད་བཞིན་འགྲུབ་པར་ཤོག་ཅེས་པ་འདི་ཡང་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་
སྦྱར་བའོ།། །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། སངས་རྒྱས་ཀུན་གྱི་ཡེ་ཤེས་ཀྱི། །བདག་ཉིད་དྲིན་ཅན་བླ་མ་དང། །དབྱེར་མེད་ཤཱཀྱའི་གཙོ་བོ་ཡི། །ཞབས་ཀྱི་པདྨོར་ཕྱག་བྱས་ཏེ། །བློ་གསལ་མདོངས་

[274B] །མངོན་མཐོ་ངེས་ལེགས་འཇོ་སྒེག་གི་ཟློས་གར་སྣ་ཚོགས་བསྒྱུར་བའི་ཐབས། །ལེགས་བཤད་གསར་པའི་དབྱར་རྔ་བརྡུང། །གྲོགས་དག་འཇིག་རྟེན་འདི་ནང་གི་བྱ་བ་ཇི་ལྟར་བྱས་ཀྱང་སླ། །
ཤི་ནས་བླ་ན་མེད་པ་ཡི། །བྱང་ཆུབ་དམ་པ་བཙལ་བར་དཀའ། །དལ་འབྱོར་ཕུན་སུམ་ཚོགས་པ་དང། །བཤེས་གཉེན་དམ་པས་རྗེས་བཟུང་ཞིང། །སངས་རྒྱས་བསྟན་པ་རིན་ཆེན་དང། །མཇལ་བ་ཤིན་ཏུ་རྙེད་དཀའ་
བས། །དེང་འདིར་དོན་ཆེན་མ་སྒྲུབས་ན། །འཇིགས་རུང་ངན་འགྲོའི་གཡང་ས་ཆེར། །ལྷུང་ནས་གཞན་དབང་གྱུར་པའི་ཚེ། །བསྐལ་པ་བྱེ་བ་བརྒྱ་ཕྲག་ཏུ། །བདེ་འགྲོའི་གཏམ་ཡང་ཐོས་མི་འགྱུར། །དེས་ནས་རང་དབང་
བསྒྱུར་བའི་དུས། །རང་གིས་རང་ལ་གཅེས་བཟུང་ནས། །རྟག་ཏུ་བག་ཡོད་བསྟེན་པར་རིགས། །ཐོག་མེད་དུས་ནས་ངན་གོམས་པའི། །ཉོན་མོངས་དུག་གསུམ་དགྲ་བོ་ཡིས། །སྒོ་གསུམ་དགེ་བའི་ནོར་འཕྲོག་པས།།
འབྲལ་མེད་གཉེན་པའི་མདུང་ཐུང་ཟུངས། །འདོད་ཡོན་རོ་ལ་མངོན་ཞེན་ཅིང། །སྡུག་བསྔལ་བདེ་བར་འཛིན་པ་ཡི། །ལོག་ཤེས་ཞགས་པས་འཆིང་འགྱུར་བས། །ཤེས་རབ་རལ་གྲིས་དུམ་བུར་ཆོད། །དོན་མེད་བྱ་བ་མང་
པོ་དང། །ལེ་ལོ་གཉིད་དང་སྙོམས་ལས་དང། །སྡིག་གྲོགས་འདུ་འཛིའི་གཏམ་ལ་སོགས། །གདུག་པའི་སྦྲུལ་བཞིན་རིང་དུ་དོར། །གཡོ་ཁྲམ་ལྕེ་གཉིས་བྱེད་པ་དང། །མ་འབྲེལ་བརླང་པོར་སྨྲ་བ་དང། །རང་འདོད་མངོན་

[275A]༄༅། །ཞེན་ཆེ་བ་སོགས། །དམ་པས་སྨད་པའི་ལས་རྣམས་སྤོངས། །གྲགས་ངན་ཉེས་པ་ཀུན་གྱི་གཞི། །ཆང་སོགས་མྱོས་པར་འགྱུར་བ་དང། །མཚན་སོགས་རིགས་མི་མཐུན་པ་དག་བསྟེན་ཅིང་འདྲིས་
པར་མི་བྱའོ། །ཚེ་འདིའི་སྣང་བ་འབྲིད་མཁས་པས། །དེང་བྱ་སང་བྱའི་ངང་ཉིད་ལས། །དེ་རིང་འཆི་འམ་མི་ཤེས་ཀྱི། །དམ་པའི་ཆོས་ལ་བསྣུར་ཏེ་བྱ། །དྲང་ཞིང་དུལ་ལ་གྱ་གྱུ་མེད། །ཚིག་བཙུན་ངན་ཞིང་བདེན་པར་སྨྲ།།
བྱས་ཤེས་དྲིན་གཟོ་ལྡན་པ་ཡི། །མི་ལ་དཔལ་མགོན་གནས་པར་གསུངས། །མང་པོའི་ནང་དུ་འདུག་པའི་ཚེ། །གྱོང་པོ་ཤིང་ལག་ཅན་མིན་ཞིང། །ཀླད་མེད་ཅ་ཅོ་སྨྲ་བའང་མིན། །འཛུམ་ལྡན་དུས་དང་མཐུན་པར་སྨྲ།།
མངོན་པར་ཤེས་པ་མ་ཐོབ་པར། །མཆོག་དམན་ཆོས་དང་གང་ཟག་ལ། །བརྙས་ཤིང་སྨད་པར་མི་བྱ་སྟེ། །ཐལ་བས་གཡོགས་པའི་མེ་དོང་བཞིན། །རང་ཅག་མགོན་མེད་འཁོར་བ་པས། །གང་ལ་བརྟེན་ན་མཆོག་སྩོལ་
བ། །བསླུ་མེད་དཀོན་མཆོག་གསུམ་པོ་ལ། །དུས་རྣམས་ཀུན་ཏུ་སྐྱབས་སུ་སོངས། །དེང་ནས་བཟུང་སྟེ་བླ་མེད་ཀྱི། །བྱང་ཆུབ་མ་ཐོབ་བར་གྱི་དོན། །ཆོས་དང་བླ་མར་རག་ལས་ཕྱིར། །དབུལ་པོའི་ཁ་ཟས་ཇི་བཞིན་དུ། །གང་
ཕྲད་དེ་ལས་མི་ལེན་པར། །ལེགས་པར་བརྟགས་པའི་དོན་པོ་དག་རྟག་ཏུ་བཤུམ་པའི་རྣམ་ཐར་བཞིན། །ལུས་སྲོག་ལས་ཀྱང་གཅེས་པར་སྟེན། །འཁོར་བའི་མྱ་ངམ་ཐང་ཆེན་དུ། །གྲོགས་མེད་གཅིག་པུར་རྒྱུ་བའི་

[275B] །སྦྱིན་ལས་ལྷག་པའི་གཉེན་མེད་པས། །ཕྱི་མའི་བརྒྱགས་ཕྱེ་ཡང་དག་སྒྲུབས། །ཁྲིམས་ཀྱི་ནོར་བུའི་ཐེམ་སྐས་ལ། །བརྟེན་ནས་མཐོ་རིས་བྱང་གྲོལ་གྱི། །ཕོ་བྲང་བདེ་བླག་འཇུག་འགྱུར་བས། །མ་འདྲེས་མ་སྦགས་
ལེགས་སྤྱད་སྟེན། །བཟོད་མཚུངས་དཀའ་ཐུབ་མ་མཆིས་པས། །ཁོན་འཛིན་ཡིད་མི་བདེ་བ་དང། །ཞེ་སྡང་ཁྲོ་བའི་སེམས་སྤངས་ཏེ། །དེས་བས་བདེ་བར་གཉིད་ཀྱིས་ལོག་སྒྱིད་ལུག་ལེ་ལོའི་མེ་ཆར་གྱིས། །འཇིག་རྟེན་
འཇིག་རྟེན་ལས་འདས་པའི། །ཕུན་ཚོགས་འབྲས་བུའི་ལོ་ཏོག་འཇོམས། །དེའི་ཕྱིར་བརྩོན་པའི་གོ་ཆ་བགོས། །སེམས་ནི་རྣམ་པར་གཡེང་བ་དག་ཉོན་མོངས་མཆེ་བའི་ཕྲག་གནས་གསུངས། །དེས་ན་དགེ་བའི་
དམིགས་པ་ལ། །རྩེ་གཅིག་མཉམ་པར་འཇོག་པ་གཅེས། །མཐོང་དང་མ་མཐོང་ཡོན་ཏན་ནི། །ཀུན་གྱི་རྩ་བ་ཤེས་རབ་ཏུ། །གསུངས་ཕྱིར་ཐོས་བསམ་བསྒོམ་པ་ཡིས། །ཤེས་རབ་གོང་ནས་གོང་དུ་སྤེལ། །གང་ཞིག་བསྟེན་
ན་སྲིད་ཞི་ཡི། །ཕུན་ཚོགས་འདོད་དགུའི་མཆོག་སྟེར་ཞིང། །རྟག་ཏུ་མི་འབྲལ་འགྲོགས་པའི་དཔལ། །འཕགས་ནོར་བདུན་གྱི་བང་མཛོད་ཟུངས། །མངོན་མཐོའི་རྩ་བ་ཚུལ་ཁྲིམས་དང། །ཐར་པའི་སྲོག་ཤིང་ཤེས་རབ་
དང། །ཀུན་མཁྱེན་ས་བོན་བྱང་ཆུབ་སེམས། །འབྲལ་མེད་རྒྱུན་དུ་བསྟེན་པར་མཛོད། །སྤྱོད་ལམ་ཀུན་ཏུ་དགེ་བའི་སེམས། །བཟང་པོ་ཡང་ཡང་དྲན་པར་བྱ། །གསེར་འགྱུར་རྩི་བཞིན་བྱ་བ་ཀུན། །སངས་རྒྱས་ལམ་དུ་
[276A]༄༅། །བསྒྱུར་བའི་ཐབས། །དེ་བཞིན་གང་ཤར་དངོས་པོ་རྣམས། །སྒྱུ་མ་སྨིག་སྒྱུ་ཆུ་ཟླ་ལྟར། །སྣང་ཡང་བདེན་མེད་ཚུལ་བསམ་པ། །ཐར་པའི་ས་བོན་བླ་ན་མེད། །མདོར་ན་མང་དུ་སྨོས་ཅི་དགོས། །དྲན་ཤེས་
བག་ཡོད་དང་ལྡན་པས། །རང་གི་སྒོ་གསུམ་བྱ་བ་རྣམས། །དམ་པའི་ལམ་དུ་བཀྲི་བར་གྱིས། །དེ་བཞིན་ཆོས་ཀྱི་རྩ་བ་མཆོག་སེམས་འདི་འདོད་ཆགས་ཞེ་སྡང་སོགས། །ཉོན་མོངས་དབང་དུ་མ་གཏོང་བར། །རྟག་ཏུ་ཞི་
ཞིང་དུལ་བར་བྱ། །སྡོམ་པ་གསུམ་གྱི་གཟིངས་བཅས་ནས། །ཐོས་བསམ་རྒྱ་མཚོའི་འཇིང་ཞུགས་ཏེ། །སྐུ་གསུམ་བསམ་འཕེལ་དབང་གི་རྒྱལ། །བླངས་ནས་འགྲོ་ལ་མཆོག་སྩོལ་ཞིག་ཕན་པར་སྨྲ་བ་ཆེས་དཀོན་
ཞིང། །དེ་བས་དེ་ལ་ཉན་པ་དཀོན། །དེ་ལྟ་མོད་ཀྱི་བློ་ལྡན་གྱིས། །བསྐུལ་ཕྱིར་ནོར་བུའི་མགུལ་རྒྱན་སྤེལ། །འདིས་མཚོན་རྣམ་དཀར་དགེ་བའི་ཚོགས། །སྡུག་བསྔལ་གསུམ་གྱིས་མནར་བ་ཡི། །མར་གྱུར་འགྲོ་
བ་ཐམས་ཅད་ཀྱིས། །སངས་རྒྱས་ཐོབ་པའི་རྒྱུ་རུ་བསྔོ། ཞེས་བསླབ་བྱ་ནོར་བུའི་མགུལ་རྒྱན་ཞེས་བྱ་བ་འདི་ཡང། རབ་འབྱམས་སྨྲ་བའི་དགེ་བའི་བཤེས་གཉེན་བློ་བཟང་བསྟན་པ་དར་རྒྱས་དང། གསོལ་དཔོན་བློ་བཟང་དར་
རྒྱས་གཉིས་ཀྱིས་ཡང་ཡང་བསྐུལ་བ་ལ་བརྟེན་ནས། མདོ་རྒྱུད་མན་ངག་འཛིན་པའི་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བར་སྦྱར་

[276B]། །། ༄༅། །ན་མོ་རཏྣ་ཏྲ་ཡཱ་ཡ། ལྷ་བཅས་སྟོན་པ་བུ་རམ་ཤིང་པ་དང། །དབྱེར་མེད་རྗེ་བཙུན་བླ་མའི་ཞབས་བཏུད་ནས། །དད་ལྡན་ཡིད་ཀྱི་གདུང་བ་བསལ་བའི་ཕྱིར།།
མདོར་བསྡུས་འཕགས་པ་དགྱེས་པའི་སྙིང་གཏམ་སྨྲ། །དེང་ནས་ཡུལ་དུས་བྱ་བ་ཅི་བྱེད་ཀྱང། །ལོང་མེད་འཆི་བ་དྲན་པས་རྒྱུད་བསྐུལ་ཏེ། །འཁོར་བའི་ངང་ཚུལ་མེ་འོབས་ལྟར་གཟིགས་ནས། །རྣམ་དག་ཚུལ་གནས་བླ་མ་
དྲན་པའི་མཆོག་དེ་བཞིན་ཁམས་གསུམ་སེམས་ཅན་མ་ལུས་ལ། །བྱམས་དང་སྙིང་རྗེ་བྱང་ཆུབ་སེམས་བསྐྱེད་དེ། །རྟག་ཆད་མཐའ་བྲལ་ཟབ་མོའི་དོན་སེམས་ན། །བླ་མ་དྲན་པའི་མཆོག་ཡིན་འབྲལ་བ་མེད། །བསླུ་མེད་
དཀོན་མཆོག་གསུམ་ལ་སྐྱབས་འགྲོ་དང། །མཆོག་གསུམ་ཡན་ལག་བདུན་པས་གུས་མཆོད་ཅིང། །བསྐྱེད་རྫོགས་བཟླས་བརྗོད་དགེ་བ་ཅི་བྱེད་ཀྱང། །བླ་མ་ལྷག་པའི་ལྷ་དང་འབྲལ་བ་མེད། །དེ་ཡི་མཐུ་ལས་ཚེ་རབས་ཐམས་
ཅད་དུ། །བཤེས་གཉེན་དམ་པས་འབྲལ་མེད་རྗེས་འཛིན་ཅིང། །ས་ལམ་ནོར་བུའི་ཐེམ་སྐས་རིམ་འཛེགས་ཏེ། །སྐུ་གསུམ་གཞལ་མེད་ཁང་དུ་མྱུར་འཇུག་འགྱུར། ཞེས་པ་འདི་ཡང་ཅོ་ནེ་ཆོས་རྗེ་བློ་བཟང་རྒྱལ་མཚན་
རྒྱང་རིང་འབྱོན་ཁར་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གདམས་པའོ།། །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། བསླུ་མེད་བླ་མ་ཡི་དམ་ཞབས་བཏུད་ནས། །བློ་ལྡན་རྣམས་ལ་ཟབ་མོའི་གཏམ་

[277A]༄༅། །འདི་གླེང། །གྲོགས་དག་ཚེ་འདིའི་བྱ་བ་ཅི་བྱས་བདེ། །འཇིག་རྟེན་ཕ་རོལ་བཤུལ་རིང་ལམ་འཕྲང་དོག་མི་ལུས་ཐོབ་དང་སངས་རྒྱས་འབྱུང་བ་དང། །བསྟན་དང་མཇལ་བ་ཤིན་ཏུ་རྙེད་དཀའ་བས། །དོན་
ཆུང་ཚེ་འདིའི་བདེ་ལ་མ་ཞེན་པར། །རྩེ་གཅིག་རྣམ་དཀར་དགེ་བའི་ལས་ལ་འབུངས། །ཚེ་འདི་མི་རྟག་ཆུ་བུར་གློག་དང་འདྲ། །སྲིད་པའི་ཕུན་ཚོགས་དུག་སྦྲུལ་ཀྱིས་འཁྲིལ་བའི། །པདྨོའི་ཚལ་ལྟར་མཐོང་ནས་ཉིན་མཚན་
དུ། །ཐར་པ་དམ་པའི་ལམ་ལ་འབད་པར་འཚལ། །ཐོག་མེད་དུས་ནས་ཡང་ཡང་དྲིན་བསྐྱངས་པའི། །མ་རྣམས་དོན་དུ་བྱང་ཆུབ་སེམས་བསྐྱེད་ནས། །དུས་གསུམ་རྒྱལ་སྲས་ཀུན་གྱི་བགྲོད་གཅིག་ལམ། །རྣམ་དག་
ཐབས་ཤེས་སྤྱོད་པའི་ལམ་བཟང་སྟེན། །མདོར་ན་ཆགས་སྡང་ངན་པའི་མུན་བསལ་ཏེ། །སྡིག་སྤོང་དགེ་བ་མཐའ་དག་བསྒྲུབ་པ་དང། །རང་གི་སེམས་ནི་ཞི་ཞིང་དུལ་བར་གྱིས། །ཆོས་རྣམས་ཀུན་གྱི་སྙིང་པོ་བསྡུས་
པ་ཡིན། ཞེས་པ་འདི་ཡང་ཚ་བ་འོད་ཟེར་བླ་མའི་སྤྲུལ་སྐུ་དཀོན་མཆོག་རྒྱལ་མཚན་ལ་ཕྱོགས་མེད་ཀྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོར་སྨྲས་པའོ།། །། ༄༅། །ན་མོ་གུ་རུ་
བུདྡྷ་ཛྙཱ་ནཱ་ཡ། བློ་བཟང་མཁྱེན་བརྩེའི་མེ་ཏོག་ཕྲེང་མཛེས་ནི། །གྲགས་པའི་དྲི་བསུང་ཕྱོགས་བཅུར་འཕྲོ་བ་ཅན། །སྙིགས་དུས་རྒྱལ་བ་གཉིས་པ་བློ་བཟང་གྲགས། །ཡབ་རྗེ་དམ་པའི་ཞབས་ལ་ཕྱག་བགྱིད་དོ། །མི་བཟད་སྙིགས་

[277B] །བདག་ལྟས་གཞན་ལ་གྲོས་འདེབས་དཀའ་མོད་ཀྱང། །བློ་དང་ལྡན་པས་ཡང་ཡང་བསྐུལ་བའི་ངོར། །རྣམ་དཔྱོད་མགྲིན་པ་གཟེངས་ཏེ་འདི་སྐད་སྨྲ། །སྔོན་བསགས་རྣམ་དཀར་སྟེང་གིས་འཕངས་
པ་ཡི། །ཤིན་ཏུ་རྙེད་དཀའ་ནོར་བུ་རིན་ཆེན་ལྟར། །དལ་བའི་རྟེན་བཟང་འདི་འདྲ་རྙེད་པའི་དུས། །ཡང་དག་སྙིང་པོ་ལེན་པར་མ་བྱས་ན། །རིན་ཆེན་གླིང་དུ་སོང་བའི་དེད་དཔོན་དག་སྒྲེན་མོ་ལག་པ་སྟོང་པར་རང་ཁྱིམ་དུ། །འཇུག་
པར་བྱེད་པའང་རྨོངས་པར་འཛིན་བྱེད་ན། །འདི་བས་རྨོངས་པར་གྱུར་པ་གཞན་ན་གང། །ལམ་གྱི་རྟེན་དུ་བསྔགས་པའི་རྟེན་ཐོབ་ནས། །བརྒྱ་ཕྲག་དཀའ་བས་གོ་འཕང་མཆོག་བརྙེས་པའི། །དམ་པའི་རྣམ་ཐར་རྗེས་སུ་མ་སྒྲུབ་
པར། །ཚེ་འདིའི་རྙེད་བཀུར་འདོད་པའི་དབང་སོང་བ། །དེ་དག་མི་ཡི་ཤ་ཚུགས་དུད་འགྲོའི་ཕུལ། །འདི་ན་བླུན་པོར་བལྟ་བའི་སྐྱེ་བོ་འགའ། །རང་ཉིད་བདེ་བའི་ཐབས་ལ་ཆེར་བརྩོན་ན། །བློ་ལྡན་རྣམས་ཀྱིས་གཏན་གྱི་བདེ་བ་ལ། །འདོད་
དགུར་སྤྱོད་ཕྱིར་མི་བརྩོན་སྨྱོན་པ་རང། །ཕན་བདེའི་འབྱུང་གནས་རྒྱལ་བའི་བསྟན་པ་ལ། །ཞུགས་པར་རློམ་ནས་ངུར་སྨྲིག་གོས་གྱོན་ཡང། །ཆགས་སྡང་ངན་པའི་ཞགས་པས་ཡིད་བཅིངས་པས། །གསེར་གྱི་དོང་ཙེར་
གནས་པའི་སྦུར་མ་བཞིན། །རབ་རྣོ་སྤུ་གྲིའི་སོར་ཆགས་སྦྲང་རྩི་ལ། །བྱིས་པ་རོ་འཛིན་མྱུལ་བར་བྱེད་པ་བཞིན། །མནོག་ཆུང་ཉེས་པ་ཀུན་གྱི་གཞིར་གྱུར་པ། །འདོད་པའི་བདེ་ལ་ཆགས་པ་རིང་དུ་དོར། །སྙིགས་དུས་འགྲོ་བའི་ཚེ་ལ་

[278A]༄༅། །ལོང་མེད་པས། །མགོ་ལ་མེ་ཤོར་གཞིལ་འདྲའི་བརྩོན་འགྲུས་ཀྱིས། །རྣམ་དག་ལམ་བཟང་བསྒྲུབ་པར་མ་བྱས་ན། །ངེས་པར་འོང་ངེས་ །སྐྱེ་དགུའི་སྲོག་ནི་རི་གཟར་འབབ་ཆུ་ལྟར།།
སྐད་ཅིག་ཙམ་ཡང་མི་སྡོད་མྱུར་དུ་འགྲོ། །ལང་ཚོའི་དཔལ་ཡང་ནམ་མཁའི་འཇའ་ལྟ་བུར། །མཚར་ཡང་ཡུད་ཙམ་ཞིག་གིས་ཡལ་ནས་འགྲོ། །དགེ་ལེགས་ཡོན་ཏན་སྣང་བ་བསྐྱེད་པའི་སྒོ། །རྒྱལ་བའི་བསྟན་པ་ནམ་
མཁའི་ནོར་བུ་ཡང། །ནག་པོའི་ཆུ་འཛིན་འཐུག་པོས་ཐུབ་ཉེ་བས། །ཆུ་དང་དྲལ་བའི་པད་མོ་བཞིན་དུ་གྱུར། །ད་ནི་ངེས་པར་རིང་ཡང་ལོ་བརྒྱའི་མཐར། །བཤུལ་རིང་བར་དོའི་འཕྲང་དེར་བགྲོད་པ་ལ། །འཇིགས་བྲལ་
གདེང་དང་ལྡན་པར་མ་བྱས་ན། །ཀྱེ་མ་དེའི་ཚེ་ཁྱོད་ཀྱིས་ཇི་ལྟར་བྱ། །གྲོགས་དང་མཛའ་བཤེས་ལ་སོགས་དུ་མ་ཞིག་འཆི་བདག་མཆེ་བའི་ཕྲག་ཏུ་སོན་མཐོང་ཡང། །འཆི་སྙམ་མེད་པར་ཚེ་འདིའི་འདུན་གྲོས་མཁན།།
གཞན་དག་དུད་འགྲོའི་རྣམ་ཐར་རང་ལ་སྡིག་དགེ་ལ་བཀོལ་དུ་ཡོད་པའི་དུས་འདི་རུ། །དོན་མེད་འཇིག་རྟེན་བྱ་བས་གཡེང་བྱེད་ན། །ནམ་ཞིག་འཆི་བའི་མཚན་མ་མཐོང་བའི་ཚེ། །འགྱོད་ཀྱང་འཕྱིས་ནས་ཐལ་ལོ་ངང་
རིང་པོ། །ཅུང་ཟད་ཙམ་ཡང་འབྲལ་བར་མི་ཕོད་པ། །ཤིན་ཏུ་བརྩེ་བའི་གཉེན་བཤེས་ཚོགས་རྣམས་ཀྱང། །དོར་ནས་རང་ཉིད་གཅིག་པུར་འགྲོ་དགོས་ན། །ཟང་ཟིང་ནོར་རྫས་ཚོགས་ལྟ་སྨོས་ཅི་དགོས། །འཇིགས་རུང་

[278B] །ཉོན་མོངས་ལས་རླུང་དྲག་པོས་རྒྱབ་ནས་དེད། །གྲོགས་མེད་འཇིག་རྟེན་ཕ་རོལ་འགྲོ་བའི་ཚེ། །ཕྱི་བཞིན་འབྲང་བ་དཀར་གནག་ལས་སུ་ངེས། །འདི་ན་ཞག་འགའ་ཙམ་ཡང་ཚ་
གྲང་གི་སྡུག་བསྔལ་ཤིན་ཏུ་ཆུང་བའང་མི་བཟོད་ན། །དཔག་མེད་ཀལ་པར་སྡིག་པའི་འབྲས་བུ་དག་མྱོང་ན་བཟོད་གླགས་མེད་པར་ཤེས་བཞིན་དུ། །བག་མེད་ལེ་ལོ་སྙོམས་ལས་གཉིད་ལ་སོགས། །ངན་སོང་བསྒྲུབ་པའི་
ཐབས་ཀྱིས་འདའ་བ་འདི། །གང་དག་ཡུན་རིང་འཚོ་བའི་ཐབས་ཀྱི་ཕྱིར། །བཙན་དུག་རྣོན་པོའི་ཁ་ཟས་བསྟེན་པ་བཞིན། །འདི་འདྲའི་ངང་ཚུལ་ལེགས་པར་རྟོགས་གྱུར་ནས། །བླང་དོར་ཚུལ་བཞིན་སྒྲུབ་པར་མི་བྱེད་པར། །ནེ་
ཙོའི་ཁ་ཏོན་བཞིན་དུ་སྤྱོད་བྱེད་ན། །རང་གིས་རང་ཉིད་བསླུས་པར་གདོན་མི་ཟ། །ཕྱིན་ཆད་བདག་ལ་ཕན་པར་དགོངས་ལགས་ན། །ཤཱཀྱའི་རྒྱལ་པོའི་མདོ་དང་རྒྱུད་ཀུན་ཏུ། །མངོན་མཐོ་ངེས་ལེགས་ཡོན་ཏན་ཀུན་
གྱི་གཞི། །མཚན་ཉིད་ལྡན་པའི་དགེ་བའི་བཤེས་གཉེན་དུ། །ལེགས་པར་གསུངས་པས་ཚུལ་བཞིན་བསྟེན་པ་གཅེས། །དེ་ཡི་མཐུ་ལས་རྒྱལ་བ་གཉིས་པ་མཆོག་འཇམ་དཔལ་སྙིང་པོའི་ཐུགས་ཀྱི་བཅུད་ཕྱུང་བ།།
གྲུབ་པའི་དབང་པོ་རྣམས་ལས་ལེགས་བརྒྱུད་ཅིང། །སྔོན་མེད་རྒྱལ་བ་དགྱེས་པའི་གདམས་པའི་སྟེར། །བྱང་ཆུབ་ལམ་གྱི་རིམ་པའི་གནད་རྣམས་ལ། །ཚིག་ཙམ་སྐྱབས་སུ་གྱུར་པ་མ་ཡིན་པར། །སྙིང་པོའི་གདམས་

[279A]༄༅། །པས་ལེགས་པར་བརྒྱན་བྱས་ཏེ། །ཉིན་མཚན་ཀུན་ཏུ་རྩེ་གཅིག་ཉམས་སུ་ལོང། །དེ་ལྟར་ཐུན་མོང་ལམ་གྱིས་རྒྱུད་སྦྱངས་པས། །མྱོང་བ་ཕུལ་དུ་བྱུང་བ་སྐྱེས་པ་ན། །སངས་རྒྱས་ལས་ཀྱང་དཀོན་
པའི་གདམས་པ་མཆོག་གསང་སྔགས་སྤྱོད་པའི་ཚུལ་ལ་གཞོལ་བར་བྱ། །དེ་ལྟར་འཁྲིད་པའི་དམ་པའི་བཤེས་གཉེན་དེ། །ཁྱབ་བདག་རྡོ་རྗེ་འཆང་དུ་ཤེས་བྱས་ཏེ། །བསམ་སྦྱོར་བླ་ན་མེད་པས་ལེགས་བསྟེན་ནས། །ཡོན་
ཏན་ཀུན་གྱི་རྩ་བ་བརྟན་པར་མཛོད། །གང་གི་དྲིན་གྱིས་བཅུ་དྲུག་སྐྱེ་བ་ལ། །རྡོ་རྗེ་འཛིན་པའི་གོ་འཕང་སྩོལ་བྱེད་པ། །རྣམ་དག་སྐུ་བཞིའི་ས་བོན་འཇོག་བྱེད་པའི། །དྲི་མེད་དབང་བཞིའི་བཀའ་དྲིན་ལེགས་པར་ནོད།།
ཚུལ་བཞིན་བསྲུངས་ན་རྡོ་རྗེ་འཆང་གི་རྒྱུ། །མ་སྲུངས་རྡོ་རྗེའི་དམྱལ་བར་འགྲོ་བའི་ལམ། །དམ་ཚིག་སྡོམ་པ་མ་ལུས་སྲོག་ལས་ཀྱང། །ཆེས་ཆེར་གཅེས་པ་ཉིད་དུ་བསྟེན་པར་འཚལ། །རྒྱུད་སྡེའི་རྒྱ་མཚོ་བསྲུབས་པ་
ལས་ཐོན་པ། །རིམ་གཉིས་ཟབ་མོའི་ལམ་གྱི་དགའ་སྟོན་དེ། །གཡེལ་མེད་རྩེ་གཅིག་ཉམས་སུ་བླང་བྱས་ཏེ། །ཆོས་ཀྱི་རྒྱལ་པོའི་གོ་འཕང་བརྙེས་པར་མཛོད། །དེ་ལྟར་སྨྲས་པའི་རྨད་བྱུང་ལམ་གྱི་ཚོགས། །ཚུལ་བཞིན་
བསྒྲུབ་ལ་བར་གཅོད་མི་འབྱུང་ཞིང། །མཐུན་པའི་རྐྱེན་རྣམས་མཐའ་དག་ཚོགས་གྱུར་ནས། །ལུང་རྟོགས་ཡོན་ཏན་མ་ལུས་རྒྱས་པར་ཤོག་ཅེས་པ་འདི་ནི་དཀའ་བཅུ་འཛིན་པ་དགེ་བའི་བཤེས་གཉེན་བློ་གྲོས་རིན་ཆེན་ཞེས་

[279B] ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་དུ་ཚིག་གི་སྦྱོར་བ་སྤངས་ཏེ་སྨྲས་པའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། དྲེགས་ལྡན་ཀུན་གྱི་ང་རྒྱལ་དཔྱིས་འབྱིན་ཅིང། །ཉམ་ཐག་དམན་པ་རྣམས་ལ་ཆེས་བརྩེ་བ། །བསླུ་མེད་བདེན་པ་གསུང་བ་ཉི་མའི་གཉེན། །ཐམས་ཅད་མཁྱེན་པའི་ཞབས་ལ་སྙིང་
ནས་འདུད། །ལས་ཉོན་ཆུ་སྲིན་མང་པོས་ཡོངས་གང་ཞིང། །མི་བཟད་སྡུག་བསྔལ་མང་པོའི་རྦ་ཀློང་ཅན། །གཏིང་དང་མཐའ་མེད་སྲིད་པའི་རྒྱ་མཚོ་ཆེ། །མཁས་པ་སུ་ཞིག་འདི་ལ་ཡིད་མི་འབྱུང། །འདོད་པའི་རྒྱུ་ཡིས་སྔོན་
ཆད་ཡང་དང་ཡང། །བཅིངས་ཤིང་བརྡེགས་དང་གཤགས་ཤིང་གཏུབས་པ་དང། །བསད་ཅིང་མནར་མེད་འབར་བའི་མེས་བསྲེགས་པའི། །ངང་ཚུལ་སོམས་ལ་དགྲ་ཡི་གཙོ་བོར་ལྟོས། །ཚངས་དབང་འཁོར་ལོས་བསྒྱུར་
བའི་དཔལ་འབྱོར་ལ། །ལན་བརྒྱར་སྤྱད་ཀྱང་ངོམས་པའི་མཐའ་མེད་ཅིང། །ཡང་སྲིད་མི་བཟད་སྡུག་བསྔལ་ཀུན་འདྲེན་ན། །མཁས་པ་སུ་ཞིག་འདོད་པ་དོན་དུ་གཉེར། །འདོད་པས་བསྒྲིབས་པས་ངོ་ཚ་ཁྲེལ་བོར་ཏེ། །རྗེ་དཔོན་
སྙིང་གྲོགས་ཕ་བུའང་རྩོད་བྱེད་ཅིང། །མཐའ་མེད་སྡུག་བསྔལ་རྒྱ་མཚོར་འཇུག་པའི་སྒོ། །མི་དགེ་བཅུ་དང་མཚམས་མེད་ལྔ་ཡང་སྤྱོད། །ཡུལ་ལ་མངོན་པར་ཆགས་པའི་སྐྱེ་བོ་ལ། །ཐར་པ་དམ་པའི་གོ་འཕང་སྨོས་ཅི་

[280A]༄༅། །དགོས། །མངོན་མཐོའི་བདེ་བ་ཙམ་ཡང་རྙེད་དཀའ་ཞེས། །བུ་རམ་ཤིང་པས་གསུང་དབྱངས་མཐོན་པོས་བསྒྲགས། །སྙིང་ནས་དམ་ཆོས་ཚུལ་བཞིན་བསྒྲུབ་པ་ལ། །ཚེ་འདིའི་བདེ་བ་དོན་གཉེར་ལས་
ལྷག་པའི། །བར་གཅོད་བདུད་ཀྱི་གནོད་པ་གཞན་མེད་པས། །སྐྱིད་འདོད་འབྱུང་པོའི་མགོ་བོ་རྡོག་པས་རྫིས། །བདེ་སྐྱིད་ལྷ་དང་བླ་མའི་དྲིན་ཤེས་ཤིང། །སྡུག་བསྔལ་གྱུར་ཚེ་སྔོན་གྱི་ལས་བསམས་ནས། །གང་བྱུང་ཙམ་
གྱི་འཚོ་བས་ཆོག་པ་ཡི། །དྲང་སྲོང་ཆེན་པོའི་རྣམ་ཐར་རྗེས་སུ་སྐྱོངས། །མདོར་ན་ཚེ་འདི་བློ་ཡིས་མ་ཐོངས་ན། །ཆོས་བརྒྱད་འཆིང་ལས་གྲོལ་བར་མི་འགྱུར་ཞིང། །ཆོས་བརྒྱད་འདྲེས་པའི་དགེ་བ་ཅི་བྱས་ཀྱང། །རྣོན་པོའི་
དུག་ལྡན་རོ་བརྒྱའི་ཁ་ཟས་བཞིན། །སྐྱིད་ཀྱང་མི་མཚེངས་སྡུག་ཀྱང་མི་ཕུང་བའི། །ཚེ་ཐུང་འདི་ནི་ཅི་ལྟར་བྱས་ཀྱང་བླ། །ཤི་ནས་བྱང་ཆུབ་དམ་པ་རྙེད་དཀའ་བས། །རྟག་ཏུ་སྒོ་གསུམ་བག་ཡོད་ལེགས་པར་བསྟེན། ཞེས་རི་
ཁྲོད་འཛིན་པའི་དགེ་སློང་དཀའ་བཅུ་རབ་འབྱམས་གཉིས་ཀྱིས་བསྐུལ་བའི་ངོར། སྤོང་བ་པ་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་ལ་
བརྟེན་ན་བསླུ་བ་མེད་པའི་སྐྱབས། །མཆོག་གསུམ་ངོ་བོ་རྗེ་བཙུན་བླ་མའི་ཞབས། །གུས་པས་བསྟེན་ནས་དད་ལྡན་སློབ་མ་ལ། །བརྩེ་བའི་སེམས་ཀྱིས་སྙིང་གཏམ་འདི་སྐད་སྨྲ། །རྙེད་དཀའ་དལ་འབྱོར་མི་ལུས་ཐོབ་

[280B] །གཏན་གྱི་འདུན་མ་བྱང་ཆུབ་མ་བསྒྲུབས་ན། །བདེ་འགྲོར་སྐྱེས་ཀྱང་དུད་འགྲོ་མངོན་སུམ་ཉིད། །རང་གིས་རང་ཉིད་བསླུས་པར་གདོན་མི་ཟ། །རྒན་གཞོན་བར་མའི་ངེས་པ་མ་མཆིས་པར། །ཡང་ཡང་གློ་བུར་འཆི་
བ་མཐོང་ན་ཡང། །རྟག་འཛིན་རྣམ་གཡེང་ལེ་ལོས་དུས་འདའ་བ། །དོན་སྙིང་ནང་ནས་རུལ་བར་ཐེ་ཚོམ་མེད། །ཚེར་མའི་སྡུག་བསྔལ་ཙམ་ཡང་མི་བཟོད་ཀྱང། །བསླབ་ཁྲིམས་ཚུལ་བཞིན་མི་སྲུང་གཡོ་སྒྱུ་ཅན། །ངན་སོང་
སྡུག་བསྔལ་འབར་བའི་མེས་བསྲེགས་ཚེ། །འགྱོད་ཀྱང་བྱ་ཐབས་མེད་དོ་གྲོགས་པོ་དག་སྲིད་པའི་ཕུན་ཚོགས་ཇི་ལྟར་ཐོབ་གྱུར་ཀྱང། །མནོག་ཆུང་ཉེས་མང་བརྒྱ་ཕྲག་འབྱུང་བའི་གནས། །དུག་དང་འདྲེས་པའི་ཁ་ཟས་
བཟང་པོ་ལ། །ཤེས་དང་ལྡན་པ་སུ་ཞིག་དགའ་བར་སེམས། །སྐྱེ་རྒ་ན་འཆི་སྡུག་བསྔལ་རྦ་གློང་ཅན། །གཏིང་ཟབ་འཇིགས་རུང་འཁོར་བའི་རྒྱ་མཚོ་ཆེ། །སྒྲོལ་བའི་གྲུ་རྫིངས་བསླབ་གསུམ་རིན་ཆེན་ལས། །ལྷག་པ་གཞན་
མེད་ཚུལ་བཞིན་ཉམས་ལེན་འཚལ། །ཐོག་མེད་དུས་ཀྱི་དྲིན་ཅན་ཕ་མ་ལ། །བྱམས་དང་སྙིང་རྗེས་དྲངས་པའི་སེམས་བསྐྱེད་ནས། །དུས་གསུམ་རྒྱལ་སྲས་སྤྱོད་པའི་རྗེས་ཞུགས་ན། །དལ་འབྱོར་མི་ལུས་ཐོབ་པའི་
དགོས་པ་ཡིན། །མོས་གུས་འབྲལ་མེད་བླ་མའི་རྣལ་འབྱོར་དང། །ཅི་སྣང་སྒྱུ་མ་ལྷ་སྐུའི་ཉམས་ལེན་དང། །སྟོང་ཉིད་སྙིང་རྗེའི་སྙིང་པོའི་རྣལ་འབྱོར་ལ། །ཉིན་མཚན་ཀུན་ཏུ་གཡེལ་བ་མེད་པ་གཅེས། །བདག་ཏུ་འཛིན་
[281A]༄༅། །པའི་དུག་ཆུས་ཡིད་མྱོས་པས། །མིང་རྐྱང་ཆོས་ཀུན་བདེན་པར་སྣང་ཞིང་ཞེན། །སྣང་ཞེན་དེ་ལྟར་གྲུབ་པ་ལྷ་ལམ་གྱི། །པདྨོ་ལྟ་བུར་རྣམ་དཔྱོད་མིག་གིས་ལྟོས། །ཚོགས་དྲུག་ཡུལ་དུ་སྣང་བ་ཅི་ཤར་
ཡང༑ ༑དགག་སྒྲུབ་མི་བྱ་སྣང་བའི་ཚུལ་ལ་བལྟ། །སྣང་ཚུལ་བརྟགས་པས་གནས་ཚུལ་རྗེན་པར་འཆར། །ཤར་བའི་ངང་དུ་རྩེ་གཅིག་མཉམ་པར་ཞོག་དབེན་པར་འདུག་ཀྱང་བག་ཡངས་སྤྱོད་པ་དང། །ལུང་མ་བསྟན་
གྱི་བྱ་བས་འདའ་བྱེད་ན། །མི་མེད་དགོན་པའི་རི་དྭགས་རྣམ་ཐར་བཞིན། །དེས་ན་གཡེང་མེད་བག་ཡོད་ལེགས་པར་བསྟེན། །བློ་དང་ལྡན་ལ་མང་དུ་སྨོས་ཅི་དགོས། །ཕན་པའི་གདམས་ངག་བསྡུས་པ་འདི་ཡིན་ཏེ། །རང་
གི་སྒོ་གསུམ་བྱ་བ་ཅི་བྱེད་ཀྱང། །རྟག་ཏུ་ཐུབ་པའི་གསུང་དང་མཐུན་པར་གྱིས། །ཆོས་རྣམས་བདེན་མེད་རྐྱེན་གྱིས་བསྒྱུར་བའི་ཕྱིར། །རང་གཞན་དུས་གསུམ་དགེ་ཚོགས་མ་ལུས་པ། །འཁོར་གསུམ་ཡོངས་སུ་དག་
པའི་རྒྱས་བཏབ་སྟེ། །མ་རྣམས་དོན་དུ་བྱང་ཆུབ་ཆེན་པོར་སྔོས། །ཚུལ་འདི་རི་ཁྲོད་འཛིན་པའི་སྟོན་སྒོམ་གྱིས། །བསྐུལ་བར་གྱུར་ཚེ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་བས། །ཤཱཀྱའི་རྒྱལ་པོའི་
མདུན་སར་དགེ་བར་སྨྲས།། །།༄༅། །སསྟི། བླ་མའི་རྣལ་འབྱོར་ངེས་འབྱུང་བྱང་ཆུབ་སེམས། །ཤུགས་དྲག་རྒྱུན་རིང་ལེགས་པར་བསྒོམས་པའི་མཐར། །རང་སེམས་མ་བཅོས་རིག་ཅིང་གསལ་བ་

[281B] ༑ཕྱི་ནང་གང་དུའང་བདེན་པས་སྟོངས་པ་ཡི། །གནས་ཚུལ་ངེས་པ་མ་བརྗེད་དྲན་པས་བསྐྱངས། །དྲན་པ་མ་ཉམས་ཤེས་བཞིན་ལྕགས་ཀྱུས་འདེབས། །ཁོང་གྲིམས་སྦྱོར་བ་ལྷོད་ཆགས་རྣལ་འབྱོར་གྱིས། །རྣམ་དག་ཏིང་
འཛིན་མྱུར་དུ་འགྲུབ་པར་འགྱུར། ཞེས་སོ། །བྱ་བཏང་ཐར་པ་བསྒྲུབ་པའི་རྣལ་འབྱོར་པ། །དུར་ཁྲོད་བས་མཐའ་དབེན་པར་རྒྱུ་བའི་ཚེ། །བཟང་ངན་འཁྲུལ་པའི་སྣང་བ་ཅི་ཡང་འཆར། །དགག་སྒྲུབ་སྤང་བླང་མ་བྱེད་དབྱིངས་སུ་
སྐྱུར༑ ༑འདི་གཉིས་ནི་རི་ཁྲོད་པ་འགའ་ལ་ཞལ་གདམས་སུ་གནང་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། སྐྱོན་བྲལ་ལེགས་བྱས་རིན་ཆེན་ཀུན་གྱི་གཏེར། །མཆོག་གསུམ་ངོ་བོ་དྲིན་ཅན་བླ་མ་ཡི། །
ཞབས་པད་གུས་མཆོད་དད་ལྡན་སློབ་མ་དག་མངོན་མཐོ་ངེས་ལེགས་ཕུན་ཚོགས་སྒྲུབ་པའི་ཐབས། །མདོ་རྒྱུད་མན་ངག་སྙིང་པོར་དྲིལ་ཏེ་བཤད། །ཚེ་འདི་ལོང་མེད་རྩྭ་རྩེའི་ཟིལ་པ་དང། །སྲིད་འབྱོར་རྨི་ལམ་དགའ་སྟོན་
ལྟར་མཐོང་ནས། །རང་གཞན་གཏན་གྱི་ཕན་བདེ་བསྒྲུབ་འདོད་པའི། །བློ་ལྡན་དེ་ཡིས་འདི་ལྟར་ཉམས་སུ་བླང། །གྲོགས་མེད་གཅིག་པུར་འཁོར་བའི་ནགས་ཚལ་དུ། །མི་བཟད་སྡུག་བསྔལ་བྱེ་བས་མནར་བ་ལ། །དཀོན་
མཆོག་གསུམ་ལས་ལྷག་པའི་གྲོགས་མེད་པས། །ཉིན་མཚན་ཀུན་ཏུ་སྐྱབས་འགྲོ་ཚུལ་བཞིན་བསྟེན། །ཐོག་མེད་དུས་ནས་བསྐྱངས་པའི་ཕ་མ་རྣམས། །ཉམ་ཐག་སྡུག་བསྔལ་གསུམ་གྱིས་གཙེས་པ་ལ། །བཅོས་མིན་

[282A]༄༅། །བྱམས་དང་སྙིང་རྗེའི་རྩ་བ་ཅན། །བྱང་ཆུབ་སེམས་གཉིས་ཡང་ཡང་བསྐྱེད་པར་བྱ། །རང་གཞན་འཁོར་འདས་ཆོས་རྣམས་མ་ལུས་པ། །སེམས་ཀྱིས་བཏགས་པ་ཙམ་ཞིག་མ་གཏོགས་པ། །དོན་ལ་
གྲུབ་པ་རྡུལ་ཙམ་མ་མཆིས་པའི། །རང་བཞིན་སྟོང་པའི་ངང་དུ་མཉམ་པར་ཞོག་ཚེ་གཅིག་སངས་རྒྱས་བསྒྲུབ་པའི་ཉེ་ལམ་མཆོག་སྦྱང་གཞི་སྦྱོང་བྱེད་གནད་རྣམས་ཚང་བ་ཡི། །འཇམ་དཔལ་དཔའ་བོའི་རིམ་པ་དང་པོའི་
ལམ༑ ༑ཟབ་གསལ་གཉིས་མེད་རྣལ་འབྱོར་ལ་གནས་ནས། །གསང་སྔགས་ཟབ་མོའི་བཟླས་བརྗོད་རྒྱུན་དུ་བྱ། །རང་ལྷར་གསལ་བའི་རྩ་གསུམ་འཁོར་ལོ་བཞིའི། །ཆོས་འཁོར་དབུས་སུ་ཏིང་འཛིན་སེམས་དཔའ་
ལ༑ ༑རྩེ་གཅིག་དམིགས་ནས་བསྒོམས་པས་སྒྱུ་མ་དང། །འོད་གསལ་ཟུང་འཇུག་གོ་འཕང་མངོན་དུ་འགྱུར། །སྤྱོད་ལམ་ཀུན་ཏུ་སྣང་སྟོང་སྒྱུ་མ་དང། །ཟབ་གསལ་གཉིས་མེད་རྣལ་འབྱོར་ལ་གནས་ནས། །བཟླས་བརྗོད་
མཆོད་གཏོར་བསྔོ་བ་སྨོན་ལམ་སོགས། །བསྟེན་པས་དལ་འབྱོར་དོན་དང་ལྡན་པར་འགྱུར། ཞེས་པ་འདི་ཡང་བྲག་ཏི་ཆོས་རྗེའི་ཐུགས་དམ་སྤེལ་ཕྱིར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པ་དགེ་ལེགས་
འཕེལ།། །།༄༅། །སསྟི༑ རྙེད་དཀའ་དལ་འབྱོར་མི་ལུས་ཐོབ་དུས་འདིར། །དོན་མེད་ཚེ་འདིའི་བྱ་བས་མི་གཡེང་བར། །རང་གཞན་དོན་དུ་སྒོ་གསུམ་དགེ་བའི་ལས། །ཉིན་མཚན་ཀུན་ཏུ་གཡེལ་བ་

[282B] །ལྕགས་ཁང་མེ་ལྕེ་འབར་བར་ཆུད་འདྲ་བའི། །སྡུག་བསྔལ་བྱ་བས་མནར་བའི་འགྲོ་བ་རྣམས། །སྒྲོལ་ཕྱིར་བྱམས་དང་སྙིང་རྗེ་བྱང་ཆུབ་སེམས། །ཕྱིན་དྲུག་སྤྱོད་པའི་ལམ་ལ་ཚུལ་བཞིན་སློབས། །རང་རང་གདགས་
གཞིར་བཏགས་པ་ཙམ་ཞིག་ལས། །གཞན་དུ་རྡུལ་ཕྲན་ཙམ་དུའང་མ་གྲུབ་པའི། །དོན་དམ་ཆོས་དབྱིངས་ནམ་མཁའི་མཉམ་གཞག་དང། །རྗེས་ཐོབ་སྒྱུ་མའི་རྣལ་འབྱོར་སྤེལ་མར་སྐྱོངས། ཅེས་པ་སྒྲུབ་ཆེན་དཔལ་འབྱོར་ཉི་
མ་ལ་གདམས་པའོ།། །།༄༅། །སསྟི། དལ་འབྱོར་རྟེན་འདི་ཡིད་བཞིན་ནོར་བུ་ལྟར། །དོན་ཆེན་ཤིན་ཏུ་རྙེད་དཀའི་ཚུལ་བསམས་ནས། །འབྲས་མེད་ཚེ་འདིའི་བྱ་བས་མི་གཡེང་བར། །ཉིན་མཚན་ཀུན་ཏུ་
སྙིང་པོ་བླངས་ན་ལེགས། །ཚེ་འདི་མི་རྟག་རྩྭ་རྩེའི་ཟིལ་པ་ལྟར། །ནམ་འཆི་ངེས་མེད་འཆི་བའི་དུས་ཀྱི་ཚེ། །ཆོས་ལས་གཞན་གྱིས་ཕན་པ་ཅང་མེད་པས། །ཚེ་འདིའི་བྱ་བས་འདའ་བ་སྨྱོན་པ་དངོས། །འཇིགས་རུང་སྐྱེ་རྒ་
ན་འཆིའི་སྡུག་བསྔལ་གྱི། །མེ་དཔུང་འབར་བའི་བཙོན་ཁང་ར་བ་ལས། །འབྲོས་པའི་ཐེམ་སྐས་བྱང་ཆུབ་སེམས་མཆོག་དང། །འབྲེལ་བའི་འཕགས་པའི་ནོར་བདུན་བསྟེན་པ་གཅེས། ཅེས་པ་འདི་ཡང། དགེ་སློང་
དཔོན་ཆེན་གྱི་འདོད་པ་ལྟར། རྗེ་དྲུང་རྣམ་གཉིས་ཀྱིས་ཡང་ཡང་ནན་གྱིས་བསྐུལ་བ་ལ་བརྟེན་ནས། བྱ་བྲལ་བ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །སསྟི། འདི་ཕྱིའི་འགལ་རྐྱེན་

[283A]༄༅། །བར་གཅོད་ཀུན་སེལ་ཞིང། །ཆོས་ལྡན་ལེགས་ཚོགས་མ་ལུས་འགྲུབ་པའི་སྒོ། །འཇམ་དཔལ་དཔའ་བོའི་བཟླས་བརྗོད་རིམ་གཉིས་ཀྱི། །རྣལ་འབྱོར་ཟབ་མོ་རྒྱུན་ཏུ་ཉམས་ལེན་དང། །ངེས་འབྱུང་བྱང་ཆུབ་སེམས་དང་ཡང་དག་ལྟ། །འཁྲུལ་མེད་དམ་པའི་ལམ་ལ་རབ་གོམས་པས། །རང་གཞན་དོན་གཉིས་ལྷུན་གྱིས་གྲུབ་འགྱུར་བས། །ཉིན་མཚན་ཀུན་ཏུ་གཡེལ་མེད་སྟེན་པར་འཚལ། །ཞེས་པ་བྱང་རྩེ་རབ་འབྱམས་
པ་ཆོས་རིན་ཆེན་ལ་གནང་བའོ།། །།༄༅། །ཨོཾ་བདེ་ལེགས་སུ་གྱུར་ཅིག་བསླུ་མེད་སྐྱབས་ཀྱི་དམ་པ་བླ་མ་རྗེ། །རྒྱལ་བ་གཉིས་པའི་ཞབས་ལ་གུས་བཏུད་དེ། །ཀླུ་ཡི་རྒྱལ་མཚན་ཞེས་བྱའི་
གུས་ལྡན་ལ། །བརྩེ་བའི་སེམས་ཀྱིས་ཕན་པའི་གདམས་པ་བྲི། །དལ་འབྱོར་རྟེན་ཐོབ་རྒྱལ་བའི་བསྟན་དང་མཇལ། །དམ་པའི་མགོན་གྱིས་ཟིན་པ་རྙེད་དཀའ་བས། །རྟག་ཏུ་རང་གཞན་ཕན་བདེ་བསྒྲུབ་པའི་ཕྱིར། །སྒོ་
གསུམ་དགེ་བའི་ལས་ལ་བརྩོན་པར་མཛོད། །ཚེ་འདི་མི་རྟག་ནམ་མཁའི་གློག་འདྲ་ཞིང། །སྲིད་པའི་ཕུན་ཚོགས་མནོག་ཆུང་ཉེས་མང་བས། །ཚེ་འདིའི་བདེ་ལ་ནམ་ཡང་མ་ཞེན་པར། །བསླབ་གསུམ་ཐར་པའི་ལམ་
ལ་བརྟེན་པར་མཛོད། །ཐེག་མཆོག་ལམ་གྱི་སྒོ་དང་གཞུང་ཤིང་ནི། །བྱང་ཆུབ་སེམས་ལས་གཞན་པ་ཅང་མེད་པས། །མ་རྣམས་དོན་དུ་བྱང་ཆུབ་སེམས་སྐྱེད་ལ། །རྒྱལ་སྲས་སྤྱོད་པ་རླབས་ཆེན་གོམས་པར་མཛོད། །

[283B] །གསང་བདེ་འཇིགས་གསུམ་རྟ་མཆོག་རོལ་པ་ཡི། །བསྐྱེད་རྫོགས་བཟླས་བརྗོད་ཉམས་ལེན་བརྩོན་པར་མཛོད། །རྒྱལ་བ་གཉིས་པའི་བསྟན་པ་སྤེལ་བ་ལ། །སྣ་ཚོགས་
ཐབས་ལ་མཁས་པས་འབད་པ་དང། །གཞན་ཕན་ཆོས་ཀྱི་རྩ་བར་གསུངས་པའི་ཕྱིར། །གདུལ་བྱ་གང་ཕན་ཆོས་ཀྱིས་སྐྱོང་བར་མཛོད། །ཚུལ་འདི་པད་མའི་གཉེན་དང་པད་མ་ལྟར། །གནས་ཀྱིས་བསྐལ་ཡང་མཛའ་བའི་སློབ་
མ་ལ༑ ༑བཀྲ་ཤིས་ལྷུན་པོའི་ངོས་ནས་ལེགས་པར་གདམས། །དགེ་བས་མ་རྣམས་ཀུན་མཁྱེན་གནས་ཐོབ་ཤོག་ཅེས་ཀྱང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་གདམས་པའོ།། །།༄༅། །ན་མོ་
གུ་རུ་མཉྫུ་གྷོ་ཥཱ་ཡ། སློབ་མ་ལ་གདམས་པ་ལྷའི་རྔ་བོ་ཆེའི་སྒྲ་དབྱངས་ཅེས་བྱ་བ། བླ་མ་དང་ལྷག་པའི་ལྷ་ལ་ཕྱག་འཚལ་ལོ། །དུས་གསུམ་བདེ་གཤེགས་ཐམས་ཅད་དང། །དབྱེར་མེད་རྩ་བའི་བླ་མ་ཡི། །ཞབས་སེན་རིན་
ཆེན་འོད་ཆགས་པ། །སྙིང་གའི་པདྨོའི་རྒྱན་དུ་བཞུགས། །ལྷ་བཅས་འདྲེན་པ་ཤཱཀྱའི་ཏོག་རྒྱལ་ཚབ་མི་ཕམ་འཇམ་པའི་དབྱངས། །འཕགས་མཆོག་ཀླུ་སྒྲུབ་ཐོགས་མེད་ཞབས། །འབྲལ་མེད་སྤྱི་བོའི་གཙུག་ཏུ་བསྟེན། །
སྨྲ་བའི་ཟླ་བ་ཕུལ་བྱུང་ཞབས། །བློ་བཟང་རྒྱལ་བ་གཉིས་པའི་རྗེ། །དེ་སྲས་ནས་བཟུང་རྩ་བརྒྱུད་ཀྱི། །བླ་མ་རྣམས་ལ་གུས་བཏུད་ནས། །དམ་པ་རྣམས་ཀྱི་བཞེད་པ་ཡི། །ལེགས་བཤད་ལྷ་ཡི་རྔ་བོ་ཆེའི། །སྒྲ་བརྒྱ་དལ་གྱིས་

[284A]༄༅། །རྒོད་པ་ཡིས། །མཐའ་དག་བག་ཡོད་གནས་སུ་བཀྲི། དལ་དང་འབྱོར་པས་མཛེས་པ་ཡི། །རྟེན་འདི་ཤིན་ཏུ་རྙེད་དཀའ་བས། །ལན་ཅིག་ཙམ་ཞིག་ཐོབ་དུས་འདིར། །ཉིན་མཚན་ཀུན་ཏུ་སྙིང་པོ་ལོང།།
སྤྱིར་ཡང་ཚེ་འདི་ཡུན་ཐུང་ཞིང། །ཁྱད་པར་འཆི་བདག་དགྲ་བོ་དེ། །ནམ་འོང་ངེས་པ་མ་མཆིས་པས། །ཕྱི་བཤོལ་མེད་པར་བརྩོན་འགྲུས་རྩོམས། །དགེ་དང་མི་དགེའི་ལས་རྣམས་ཀྱི། །འབྲས་བུ་སོ་སོར་མི་སླུ་
བས༑ ༑སྡིག་སྤོང་དགེ་བ་བསྒྲུབ་པ་ལ། །སྒོ་གསུམ་གུས་པས་རྟག་ཏུ་སྒྲིམས། །རང་ཉིད་དམ་པའི་ལམ་བསྲངས་ཏེ། །སྙིགས་དུས་སྐྱེ་བོ་སྣ་ཚོགས་པའི། །མཚན་ཉིད་ཇི་བཞིན་ངེས་བྱས་ལ། །དེ་དང་དེ་མཚུངས་བླང་
དོར་བྱ། །མི་དགེའི་བཤེས་དང་སྡིག་པའི་གྲོགས། །ནང་གི་དུག་གསུམ་དགྲ་བོ་འདིས། །ཕན་པའི་ཟོལ་གྱིས་ངེས་བསླུ་བས། །རྟག་ཏུ་བག་དང་ལྡན་པར་བྱ། །གཏི་མུག་མུན་པའི་སྨག་རུམ་དེ། །རྟེན་འབྲེལ་ཡན་ལག་
གཉིས་ལྷག་བཅུ། །ལུགས་འབྱུང་ལུགས་ལས་བཟློག་པའི་རིམ། །ཇི་བཞིན་ཤེས་པའི་སྒྲོན་མེས་སོལ། །དགེ་བའི་ནགས་ཚལ་སྲེག་བྱེད་པའི། །ཞེ་སྡང་ཁོང་ཁྲོའི་མེ་འབར་བ། །བྱམས་དང་སྙིང་རྗེའི་ཆུ་འཛིན་ལས།།
བྱུང་བའི་ཕན་བདེའི་ཆར་གྱིས་ཆོམས། །འདོད་ཆགས་ཆུ་བོ་འཁྲུག་པའི་རྒྱུན། །བདག་དང་གང་ལ་ཆགས་པའི་ཡུལ། །མི་རྟག་མི་གཙང་སྡུག་བསྔལ་བར། །ངེས་པའི་ཆུ་ལོན་བརྟན་པོས་ཟློག་དང་པོར་ཤེས་རབ་

[284B] །རང་གཞན་ལྤགས་པའི་ཁ་ཕྱེ་ནས། །ཤ་ཁྲག་ཆུ་རྒྱུས་རུས་པ་དང། །རྐང་གི་བར་དུ་བརྟག་པར་བྱ། །རྣག་ཁྲག་ཁུ་བ་བཤང་གཅི་དང། །ཀླད་པ་ཤ་རུས་ཆུ་རྒྱུས་རྐང། །འདུས་པའི་མི་གཙང་རྐྱལ་པ་ལ། །
བློ་ལྡན་སུ་ཞིག་ཆགས་པར་བྱེད། །སྣབས་དང་མཆིལ་མ་ལུད་པ་རྔུལ། །བད་མཁྲིས་གློ་མཆིན་རྒྱུ་ལོང་སོགས། །མི་གཙང་རྫས་ཀྱིས་གང་བ་ལ། །རབ་རྨོངས་བྱིས་པ་ཕག་ལྟར་ཆགས། །གཙང་ཞིང་ཡིད་འོང་བསོད་པའི་ཟས། །
རོ་འཛིན་ལམ་དུ་དྲངས་ཙམ་གྱིས། །བཙོག་ཅིང་དྲི་ང་མྱགས་འགྱུར་ན། །ལུས་འདི་ལས་གཞན་བཤང་ཁང་ཅི། །གཙང་བའི་ས་ཡང་བཤང་གཅི་ཡིས། །ཅུང་ཟད་སྦགས་པའང་བཙོག་འགྱུར་ན། །བཤང་གཅི་སྣག་ཁྲག་མི་གཙང་
བས༑ ༑ཡོངས་གང་མཛོད་ལ་སུ་ཞིག་ཆགས། །འདི་ལྟར་མངོན་སུམ་མཐོང་བཞིན་དུ། །ད་དུང་འདོད་པའི་སེམས་སྐྱེ་ན། །དབུགས་བྲལ་དུར་ཁྲོད་བོར་བ་ཡི། །ལུས་ཀྱི་ཕྱི་ནང་རང་བཞིན་ལྟོས། །མདོར་ན་འདོད་པའི་དངོས་པོ་ལ། །
ཆགས་པའི་ས་བོན་ཕྲ་མོས་ཀྱང། །མནར་མེད་ཁྲོ་ཆུ་ཁོལ་མའི་ནང། །ངེས་པར་འཚེད་པའི་འབྲས་བུ་བསྐྲུན། །ཀིམ་པའི་འབྲས་འདྲའི་འདོད་པ་ཡིས། །གསོད་གཅོད་འཆིང་དང་འབྲལ་བ་དང། །ཕྱི་མའི་ངན་འགྲོའི་སྡུག་བསྔལ་
སོགས། །འདྲེན་ཕྱིར་ཕུང་ཀྲོལ་ཆེན་པོ་བྱེད། །དེ་བས་སྲིད་པའི་ཕུན་ཚོགས་ཀུན། །རྨི་ལམ་སྒྱུ་མའི་དགའ་སྟོན་དང། །འབར་བའི་མེ་དང་གཡང་ས་ལྟར། །སྐྲག་པའི་སེམས་ཀྱིས་ཐར་པར་སྙེགས། །གློག་དང་ཆུ་བུར་ལྟ་བུ་ཡི།།

[285A]༄༅། །ཟང་ཟིང་ནོར་རྫས་འཆིང་བའི་ལྕགས། །འབྲལ་མེད་གཏན་དུ་དགེ་བ་ཡི། །འཕགས་པའི་ནོར་བདུན་གཅེས་པར་ཟུངས། །སྡུག་བསྔལ་གསུམ་གྱིས་མནར་བ་ཡི། །མར་གྱུར་འགྲོ་བའི་དོན་གྱི་ཕྱིར། །བྱང་
ཆུབ་དམ་པར་སེམས་བསྐྱེད་ནས། །རྒྱལ་སྲས་སྤྱོད་པའི་རྗེས་སུ་བསླབ། །མི་སྲུན་རླུང་ལྟར་གཡོ་བའི་སེམས། །རྩེ་གཅིག་དམིགས་པ་ལ་གཏད་དེ། །དྲན་ཤེས་རྒྱ་དང་མ་བྲལ་བར། །གཡོ་མེད་ཏིང་འཛིན་བརྟན་པོ་སྒྲུབ། །
ཆོས་ཀུན་རང་བཞིན་གདོད་མའི་གཤིས། །དབྱེར་མེད་བརྗོད་བྲལ་སྟོང་པ་ཉིད། །ཇི་བཞིན་ངེས་པའི་ཤེས་རབ་ཀྱིས། །དབྱིངས་སུ་དབྱེར་མེད་མཉམ་པར་ཞོག་དེ་ལས་ལངས་པའི་རྗེས་ཐོབ་ཏུ། །ཅིར་སྣང་སྒྱུ་མ་ཆུ་ཟླ་ལྟར། །
སྣང་ཡང་བདེན་པས་སྟོངས་པ་ཡི། །སྣང་སྟོང་སྒྱུ་མའི་རྣལ་འབྱོར་བསྒོམ། །བྱང་ཆུབ་སེམས་ཀྱིས་རྩིས་ཟིན་པའི། །སྟོང་ཉིད་ཟབ་མོ་བསྒོམ་པ་དང། །ཤེས་རབ་ཀྱིས་ཟིན་བྱང་ཆུབ་སེམས། །བསྒོམ་པ་ཟུང་དུ་འབྲེལ་ཚུལ་
ཡིན༑ ༑འདི་ལྟར་བསྒྲུབས་པའི་ལེགས་ཚོགས་ཀྱིས། །མཚོན་པའི་རྣམ་དཀར་དགེ་ལེགས་གཞི། །བླ་མ་མཆོག་གིས་བྱང་ཆུབ་བར། །འབྲལ་མེད་འཛིན་པའི་རྒྱུ་རུ་བསྔོ། །ཚུལ་འདི་དད་དང་རྣམ་དཔྱོད་ཀྱི། །ནོར་ལྡན་བློ་
བཟང་ཆོས་འཛིན་གྱིས། །བསྐུལ་ཚེ་དགེ་སློང་རྒྱལ་ཁམས་པ། །ཆོས་ཀྱི་རྒྱལ་མཚན་ཞེས་བྱས་བཀོད། །འདིར་འབད་ལེགས་སྤྱད་ཟླ་ཟེར་གྱིས། །འཁྱུད་པའི་གངས་རིའི་ཏོག་འདྲ་དེ། །མཁའ་མཉམ་འགྲོ་བ་མ་ལུས་པས།།

[285B] ཞེས་སློབ་མ་ལ་གདམས་པ་ལྷའི་རྔ་བོ་ཆེའི་སྒྲ་དབྱངས་ཅེས་བྱ་བ་འདི་ཡང། དད་པ་དང་རྣམ་པར་དཔྱོད་པ་སོགས་ཕུལ་དུ་བྱུང་བའི་ཡོན་ཏན་དང་ལྡན་པ། བཀྲ་ཤིས་རྩེ་ནས་ཆོས་མཛད་མ་བློ་
བཟང་ཆོས་འཛིན་གྱིས་ནན་ཏན་ཆེན་པོས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།། །།༄༅། །སསྟི། བླ་མ་
ཡི་དམ་དཀོན་མཆོག་གསུམ། །བསླུ་མེད་གཏན་གྱི་སྐྱབས་ཡིན་པས། །སྙིང་ཁོང་རུས་པའི་གཏིང་ནས་ཀྱང། །གསོལ་བ་ཐོབ་ལ་སྐྱབས་སུ་སོང། །དལ་འབྱོར་མི་ལུས་རིན་ཆེན་འདི། །ཡང་ཡང་རྙེད་པར་དཀའ་བས་ན། །
ལན་ཅིག་ཙམ་ཞིག་རྙེད་པ་འདི། །དོན་མེད་མ་བྱེད་དགེ་ལ་འབུངས། །སྐྱེས་པའི་མཐའ་མ་འཆི་འགྱུར་ཞིང། །ནམ་འཆི་ངེས་པ་མི་འདུག་པས། །ད་ལྟ་འཆི་འམ་མི་ཤེས་ཀྱི། །བརྩོན་པ་མ་ཞན་འཆི་གྲབས་མཛོད། །ཚེ་འདི་
སློང་མོས་འཚོ་ཡང་བླ། །ཕྱི་མ་འཕྲད་རིང་འཇིགས་པ་ཆེ། །འདོད་ཡོན་རོ་ལ་མ་ཞེན་པར། །ཐར་པའི་བཙན་ས་ལེགས་པར་ཟུངས། །སྐྱེས་པ་ཀུན་གྱི་མཐའ་འཆི་ཞིང། །འདུས་པའི་ཐ་མ་ངེས་པར་འབྲལ། །མཐོན་པོའི་ཐ་མ་
རྒུད་པ་འདི། །དུས་ལས་མི་འདའ་ཐོག་ཏུ་འབབ། །སེར་སྣས་ཟས་ནོར་བསགས་བསགས་ཀྱང། །རང་ལ་སྤྱོད་པའི་དབང་མེད་པར། །སྦྲང་མའི་རྩི་བཞིན་གཞན་གྱིས་སྤྱོད། །དངོས་འཛིན་གསོག་རུམ་བྱེད་པ་འཁྲུལ། །ཚངས་
[286A]༄༅། །དབང་འཁོར་ལོས་བསྒྱུར་རྒྱལ་སོགས། །སྲིད་པའི་བདེ་བའི་རྩེར་སོན་ཡང། །མནར་མེད་འབར་བའི་མེས་བསྲེག་པས། །འདོད་པའི་བདེ་ལ་ཞེན་པས་ཕུང། །ཁ་དྲག་བུ་རྟ་དཔུང་འཛོམ་ཞིང། །གཞོན་
པའི་ལང་ཚོས་རྒྱགས་པ་ཡང། །དགའ་རྩེད་ངང་ནས་བློ་བུར་དུ། །མྱ་ངམ་ཐང་ལ་དགྲས་བཅོམ་འདྲ། །དེས་ན་འཇིག་རྟེན་བྱ་བ་ལ། །ཡིད་བརྟན་སྙིང་པོ་མེད་པས་ན། །རྣམ་གཡེང་དབང་དུ་མ་གཏོང་བར། །རྩེ་གཅིག་དགེ་ལ་
བརྩོན་པར་གྱིས། །ཅེས་པ་འདི་ཡང་དོན་གཉེར་ཅན་འགའ་ཞིག་དགེ་ལ་བསྐུལ་ཕྱིར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། །རྨད་བྱུང་ཡོན་ཏན་
ཇི་སྙེད་པ། །མ་ལུས་གང་གི་ལེགས་བསྡུས་ཏེ། །སྐྱོན་ཀུན་འགྲོ་ལ་བསྐྲད་པ་བཞིན། །ཤཱཀྱ་སེང་གེ་ལ་བཏུད་ནས། །བདེ་གཤེགས་གསུང་རབ་ལས་བྱུང་བ། །ལེགས་བཤད་རིན་ཆེན་ཕྲེང་སྤེལ་ཏེ། །ལྷ་མིའི་དབང་ཕྱུག་
མགུལ་རྒྱན་དུ། །དོ་ཤལ་བཞིན་དུ་བདག་གིས་འབུལ། །མུ་སྟེགས་ངན་པའི་བྲམ་ཟེ་རྣམས། །རྒྱལ་པོའི་སྤྱོད་ཚུལ་གཞན་སྨྲ་ཡང། །མཉམ་མེད་བདག་གི་སྟོན་པ་དེས། །རྒྱལ་སྲིད་ཆོས་བཞིན་བསྐྱང་བར་གསུངས། །
འཕགས་པའི་ཡུལ་དང་གངས་ཅན་དུ། །བྱོན་པའི་ཆོས་རྒྱལ་དེ་དག་གི་གཙུག་ལག་གཉིས་ཀྱི་ཚུལ་གཟིགས་ན། །འདི་དང་ཕྱི་མ་ཀུན་ཏུ་དགེ་ཉེ་རིང་མེད་པའི་བཀའ་ཁྲིམས་ཀྱིས། །ཉིད་ཀྱི་སྲས་ལ་ཇི་ལྟ་བར། །འབངས་རྣམས་

[286B] །ཀུན་གྱིས་ཁྱོད་ཉིད་ལྷ་བཞིན་བཀུར། །སྙིགས་དུས་སྐྱེ་བོ་མ་རུངས་པ། །ཆགས་སྡང་ཆེ་ཞིང་ཕྲ་མ་མཁས། །དེའི་ཕྱིར་བཟང་ངན་ཇི་ལྟར་ཡང། །ཞུ་འཕྲིན་ཀུན་ལ་བརྟག་དཔྱད་འཚལ། །བློ་ཆུང་
ཁྲོ་སྐྱེན་འགྱུར་ལྡོག་ཆེ། །གང་དྲན་ཁར་འབྱིན་ཅལ་ཅོལ་སྨྲ། །བྱ་བྱེད་མང་ཞིང་མཐར་མི་ཕྱིན། །འདི་དག་བྱིས་པའི་ཆོས་ལུགས་ལགས། །གཡོ་མེད་དྲང་པོའི་རང་བཞིན་ཅན། །དཔའ་ཞིང་ཤིན་ཏུ་དུལ་བར་གནས། །ཁོང་
ཡངས་ཟབ་པས་རྒྱ་མཚོ་དང། །བརྟན་པས་རི་རབ་ལྟ་བུར་མཛོད། །ངན་གཡོ་གནོད་འཚེའི་སེམས་དང་ནི། །མི་བཙུན་ངག་དང་རྫུན་སྤངས་ཏེ། །སྙིང་ལ་འབབ་ཅིང་བདེན་པ་དང། །འཇམ་པོའི་བཀའ་ལུང་སྙན་པོ་སྩོལ། །ཧ་ཅང་
ཆང་ལ་སྲེད་པ་དང། །འདོད་ཞེན་ཆེན་པོ་མི་བྱ་སྟེ། །ཆང་དང་འདོད་ལ་སྲེད་པའི་རྒྱུས། །ཕུང་ཀྲོལ་ཆེན་པོ་བསྐྱེད་པར་གསུངས། །སྲོག་འཕྲོག་མངར་བའི་བཙན་དུག་དང། །ནད་སེལ་ཁ་བའི་སྨན་བཞིན་དུ། །གནོད་པའི་ངག་
འཇམ་ཕན་པ་ཡི། །རྩུབ་པའི་ཚིག་ཀྱང་དེ་བཞིན་དགོངས། །ལྷ་སྲས་གཙོ་བོ་གང་སྤྱོད་པ། །འཁོར་རྣམས་དེ་ཡི་རྗེས་འཇུག་པས། །ཁྱོད་ནི་ལོག་པའི་ལམ་ཞུགས་ན། །འབངས་རྣམས་ཇི་ལྟར་འགྱུར་བ་དགོངས། །དེའི་ཕྱིར་
ཡ་རབས་སྤྱོད་ཚུལ་གྱིས། །ཕལ་པའི་སྤྱོད་པ་རྒྱང་བསྲིངས་ཏེ། །མཐོན་པོའི་རིགས་སུ་འཁྲུངས་རྣམས་ཀྱི། །རྒྱན་དུ་བདག་ཉིད་འགྱུར་བར་མཛོད། །མནའ་དང་དམ་ཚིག་སྡོམ་པ་ལས། །ནམ་ཡང་འདའ་བར་མི་རུང་སྟེ། །དེ་

[287A]༄༅། །བཞིན་ངོ་ཚ་ཁྲེལ་ཡོད་ལྡན། །གཞུང་བཟང་བྱས་ཤེས་ཆེ་བ་དགོས། །རྒྱལ་བའི་བཀའ་དང་དམ་པའི་གསུང། །རིག་གནས་བསྟན་བཅོས་མང་པོ་ལ། །མཁྱེན་པའི་སྤྱན་གྱིས་གཟིགས་ལགས་
ན༑ ༑ལེགས་བཤད་མང་པོ་དེ་ལས་འབྱུང། །དཀོན་མཆོག་གསུམ་དང་བླ་མ་ནི། །གཏན་གྱི་སྐྱབས་དང་གྲོགས་ཡིན་པས། །རྟག་ཏུ་མཆོད་དང་བཀུར་སྟི་དང། །བཀའ་བཞིན་བསྒྲུབ་པས་མཉེས་པར་མཛོད། །དེ་
བཞིན་ཡབ་དང་ཡུམ་ལ་ཡང། །གུས་པས་བསྙེན་ཅིང་བཀུར་བར་གྱིས། །འདི་དག་ཕན་གནོད་ཆུང་ངུས་ཀྱང། །འབྲས་བུ་ཤིན་ཏུ་ཆེ་བ་འབྱུང། །ཏིལ་འབྲུ་ཙམ་གྱི་ས་བོན་གྱིས། །ནམ་མཁར་མི་ཤོང་ནྱ་གྲོ་དྷ། །དེ་བཞིན་
དགེ་སྡིག་ཆུང་ངུ་ལའང། །བརྙས་པར་མི་བྱ་བླང་དོར་འཚལ། །དུས་བཟང་སྤྱི་དང་བྱེ་བྲག་ལ། །གསོ་སྦྱོང་ཡན་ལག་བརྒྱད་པ་ནི། །བཞེས་ཤིང་གཞན་ཡང་བགྱིད་འཇུག་སྟེ། །མཐོ་རིས་འགྲོ་བའི་བདེ་ལམ་ལགས། །
སྲིད་པའི་ལམ་དུ་རྒྱུ་བའི་ཚེ། །གཏོང་བ་ནོར་གྱི་མཆོག་ཡིན་པས། །ཕོངས་དང་དག་པའི་ཞིང་རྣམས་ལ། །ཀུན་ཏུ་སྦྱིན་པར་དགྱེས་པར་མཛོད། །ཁྲོ་དང་ཞེ་སྡང་ལས་འཇིགས་པ། །འདི་ན་གནོད་པའི་དགྲ་གཞན་
མེད༑ ༑དེ་བས་བཟོད་པའི་གོ་ཆ་ལ། །བརྟེན་ན་མཛེས་ཤིང་དཔའ་བ་ལགས། །སྟོབས་ཀྱིས་དྲེགས་པའི་ཞབས་འབྲིང་བ། །འདུས་ནས་ཉམས་དགའ་རྩེད་མོའི་ཕྱིར། །དགོས་མེད་སྡིག་པ་བགྱིད་སྲིད་པས། །ཉེས་དམིགས་

[287B] །བྱ་བ་གང་དང་གང་ལ་ཡང། །སྐྱོན་དང་ཡོན་ཏན་གཟིགས་མཛོད་ལ། །འདྲེས་མའང་བྱ་བར་མི་རིགས་ན། །སྐྱོན་ཤས་ཆེ་ན་བཟློག་པར་རིགས། །ཡོན་ཏན་ལྡན་པའི་མི་རྣམས་ནི། །བསྟེན་ཅིང་ཀུན་ནས་
དགྱེས་པར་མཛོད། །སྐྱོན་གྱི་གོང་བུའི་སྐྱེ་བོ་དེ། །རྒྱང་བསྲིངས་སྙིང་རྗེའི་ཡུལ་དུ་དགོངས། །མངའ་རིས་གང་ན་གནས་པ་ཡི། །བྱ་དང་རི་དྭགས་ཉ་ལ་སོགས། །མགོན་མེད་བདག་པོ་མེད་པ་རྣམས། །སྙིང་རྗེར་འོས་སམ་མི་
འོས་གཟིགས། །ངེས་ན་གཞན་ལ་མི་གནོད་པར། །རྩྭ་ཆུས་འཚོ་བ་འདི་རྣམས་ལ། །མི་འཇིགས་སྐྱབས་དག་སྩོལ་བ་དང། །ཆོམ་རྐུན་རྣམས་ཀྱང་སྡིགས་པར་མཛོད། །བག་མེད་སྣང་བ་འབྲིད་མཁས་ཤིང། །རྒྱལ་
པོའི་བྱ་བ་གཡེང་ཆེ་བས། །ཉིན་རེ་བཞིན་དུ་ཐུགས་དམ་རྣམས། །ཆག་མེད་བཅད་རྒྱ་ཉིད་དུ་མཛོད། །ཕན་པར་སྨྲ་བ་ཆེས་དཀོན་ཞིང། །དེ་བས་དེ་ལ་ཉན་དཀོན་ཀྱང། །བརྩེ་བས་མི་ཡི་དབང་ཕྱུག་ལ། །སྤྱི་བརྟོལ་བསྐྱེད་
ནས་གདམས་པ་ལགས། །ཐུབ་པའི་གསུང་རབ་ལས་བྱུང་བའི། །གཏམ་འདིས་འགྲོ་བ་མ་ལུས་པ། །རྒུད་པ་ཀུན་ལས་བསྒྲལ་བྱས་ཏེ། །ཐམས་ཅད་མཁྱེན་པ་ཐོབ་པར་ཤོག་ཅེས་པ་འདི་ནི་རིགས་རུས་ཕུན་སུམ་ཚོགས་
ཤིང༑ དད་པ་དང་རྣམ་དཔྱོད་སོགས་དམ་པས་བསྔགས་པའི་ཡོན་ཏན་དང་ལྡན་པས་སྐྱོང་མིའི་དབང་པོ་སྡེ་པ་སོག་པོ་རྡོ་རྗེས་ནན་གྱིས་བསྐུལ་བ་ལ་བརྟེན་ནས། ཆོས་སྨྲ་བའི་དགེ་སློང་སྡེ་སྣོད་གསུམ་པ་བློ་བཟང་ཆོས་ཀྱི་

[288A]༄༅། །རྒྱལ་མཚན་གྱིས་ཐོན་དགའ་ལྡན་རྫོང་དུ་སྨྲས་པའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། མ་ལུས་ཉེས་པའི་ཚོགས་ཀུན་ཡོངས་སྤངས་ཤིང། །མཐའ་དག་ཡོན་ཏན་ཀུན་
གྱིས་ལེགས་པར་བརྒྱན། །ལྷར་བཅས་འགྲོ་བའི་འདྲེན་པ་ཐམས་ཅད་མཁྱེན། །ཟླ་མེད་སྟོན་པ་དེ་ལ་བདག་ཅག་དང། །ཇི་སྲིད་མི་རྣམས་བདེ་བ་ལོངས་སྤྱོད་ཀྱི། །རྗེས་སུ་འབྲང་ཞིང་ལོངས་སྤྱོད་དེ་ཉིད་ཀྱང། །སྦྱིན་པ་
ལས་བྱུང་བུ་རམ་ཤིང་པ་དེས། །དང་པོར་འགྲོ་ལ་སྦྱིན་པའི་བཀའ་ལུང་བསྩལ། །སྦྱིན་ལ་དགྱེས་ཀྱང་ཚུལ་ཁྲིམས་མ་སྲུངས་ན། །ངན་འགྲོའི་ལོངས་སྤྱོད་ཕུན་སུམ་ཚོགས་འགྱུར་བས། །ལོངས་སྤྱོད་གནས་ལ་
སྤྱོད་པའི་རྟེན་བཟང་པོ། །བསྒྲུབ་ཕྱིར་ཚུལ་ཁྲིམས་རྗེས་འགྲོའི་གཏམ་དུ་བསྔགས། །བདེ་འགྲོའི་རྟེན་ཡང་ནད་སོགས་ཀྱིས་ཉམས་ན། །རང་གཞན་ཀུན་ནས་ཡིད་སྐྱོ་འབྱུང་བའི་རྒྱུ། །དེ་བས་བཟོད་དང་ངེས་པའི་ངང་
ཚུལ་ལ། །གོམས་ན་གཟུགས་བཟང་ཕུན་སུམ་ཚོགས་འགྱུར་གསུངས། །དེ་ལྟར་སྦྱིན་དང་ཚུལ་ཁྲིམས་བཟོད་པ་སྟེ། །དཀར་ཆོས་འདི་གསུམ་ཁྱིམ་པ་རྣམས་ཀྱིས་ཀྱང། །བསྒྲུབ་པར་སླ་ཞིང་བསྒྲུབས་ན་དོན་ཆེ་
ཞེས༑ ༑ཐུགས་རྗེ་ཆེ་ལྡན་རྒྱལ་བ་དེ་སྐད་གསུང། ཞེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་གཡག་སྡེར་དགེ་ལྡན་ལྷུན་པོ་ནས་ཕུལ་བ་དགེ་ །།༄༅། །ན་མོ་གུ་རུ་མཉྫུ་གྷོ་ཥཱ་

[288B] གང་གི་ཞབས་སེན་ནོར་བུའི་འོད། །དྲན་པ་ཡིས་ཀྱང་མཆོག་སྩོལ་བའི། །བླ་མ་རྣམས་དང་མཆོག་གསུམ་གྱི། །ཞབས་ལ་གུས་པས་ཕྱག་བྱས་ཏེ། །ཀཻ་ལ་ཤ་ཡི་ས་འཛིན་ཡང། །ཟླ་ཤེལ་ཟེར་གྱིས་ཆེས་དཀར་བ།།
ཇི་བཞིན་དགེ་བའི་ཐུགས་མངའ་བ། །གསལ་བར་བྱ་ཕྱིར་ཚིག་འདི་གསོལ། །འབྱོར་ལྡན་མཐོན་པོའི་རིགས་འཁྲུངས་ཤིང། །དམ་པའི་མགོན་ལྡན་སངས་རྒྱས་ཀྱི། །སྐྱོན་མེད་བསྟན་དང་མཇལ་བ་འདི། །ཡང་ཡང་མ་
ཡིན་ད་རེས་ཙམ། །དེའི་ཕྱིར་ཚུལ་འདིའི་དོན་དགོངས་ལ། །འདི་དང་ཕྱི་མ་གཞན་དག་གི་དོན་རྣམས་རྒྱལ་བས་གསུངས་པ་བཞིན། །རྟག་ཏུ་གུས་པས་སྟེན་པར་མཛོད། །ཆོས་དང་མཐུན་པའི་སྲིད་བསྐྱངས་ན།།
མཐོ་རིས་ཐར་པའི་ལམ་ཆེན་ཡིན། །སྔོན་བྱོན་ཆོས་ཀྱིས་ས་སྐྱོང་བ། །རྣམས་ཀྱི་རྣམ་པར་ཐར་པ་བཞིན། །འབངས་རྣམས་རང་གི་སྲས་བཞིན་དུ། །བྱམས་པའི་སྒོ་ནས་བསྐྱངས་ལགས་ན། །དེ་དག་གིས་ཀྱང་བདག་
ཉིད་ནི། །ཕ་བཞིན་གུས་པས་བསྙེན་བཀུར་བགྱིད། །ཕུན་ཚོགས་འབྲས་བུ་འབྱུང་བ་ཡི། །ལྗོན་ཤིང་གཅེས་པར་བསྲུང་བ་ལྟར། །དུས་སུ་དཔྱ་དང་ཁྲལ་འབུལ་བའི། །འབངས་རྣམས་བྱམས་པའི་ཐུགས་ཀྱིས་
སྐྱོངས། །རང་ལ་བལྟོས་པའི་འཁོར་གཡོག་ལ། །ཉེ་རིང་ཆེ་ཞིང་ཕྱི་ཐག་ཐུང། །གསར་འགྲོགས་ཆེ་ཞིང་འགྱུར་ལྡོག་མང། །ཁྲོ་གཏུམ་ཆེ་ཞིང་ཚིག་མི་བཙུན། །ངན་སེམས་གཡོ་སྒྱུ་ལ་སོགས་པ། །སྡེ་དཔོན་ངན་

[289A]༄༅། །པའི་སྤྱོད་པ་རྣམས། །གཙང་མའི་རིགས་སུ་འཁྲུངས་ཁྱོད་ཀྱིས། །དུག་ཅན་ཟས་བཞིན་སྤང་བར་མཛོད། །མི་ནི་ཨ་མྲའི་འབྲས་འདྲ་བར། །གསུངས་ཕྱིར་མཁྱེན་པའི་སྤྱན་བཀྲམ་སྟེ། །དམན་
འབྲིང་མཆོག་གི་རིམ་པ་ཡིས། །ཞབས་འབྲིང་ངག་ཏུ་འགོད་པའི་རིགས། །སྒོ་གསུམ་བྱ་བ་ཅི་འདྲ་ལའང། །བརྟག་ཅིང་དཔྱད་པའི་བླང་དོར་འཚལ། །གྱ་ཙོམ་འཇུག་པའི་བླུན་པོ་ལ། །ཉེས་པ་བྱུང་བ་ཤིན་ཏུ་མང། །
ལེགས་ཉེས་བྱ་བ་མཐའ་དག་ཀྱང། །བློ་ལྡན་ཚོགས་ནས་གྲོས་ཀྱིས་བསྒྲུབ། །གྲུབ་ན་ལེགས་ཤིང་མ་གྲུབ་ནའང། །མཛེས་ཅེས་བསྟན་བཅོས་དག་ལས་འབྱུང། །མི་དགེའི་བཤེས་དང་སྡིག་གྲོགས་ལ། །བརྟེན་ཅིང་
མཚན་མོ་རྒྱུ་བ་དང། །ལེ་ལོ་ངན་ཞེན་ཆང་འཐུང་སོགས། །དམ་པས་སྨད་པའི་ལས་རྣམས་སྤང། །བྱ་དང་ཉ་དང་རི་དྭགས་སོགས། །རྩྭ་ཆུ་ཙམ་གྱིས་འཚོ་བ་ཡི། །མགོན་མེད་སྙིང་རྗེའི་གནས་རྣམས་ཀྱི། །ཚེར་མ་
བྱེད་རྣམས་ཡང་དག་སྡོམས། །བརྐུ་འཕྲོག་འཐབ་རྩོད་གསོད་བྱེད་པའི། །མ་རུང་ངན་པ་ཡལ་བོར་ན། །ལོག་དཔྱོད་དབྱར་གྱི་ཆུ་ལྟར་འཕེལ། །དེའི་ཕྱིར་དེ་དག་བསྡིགས་པས་གཞོམ། །དགེ་དང་སྡིག་པའི་ལས་རྣམས་
ནི༑ ༑ཆུང་ལའང་བརྙས་པར་མི་བྱ་སྟེ། །འཇིག་རྟེན་ཕ་རོལ་གྱུར་པ་ན། །འབྲས་བུ་ཤིན་ཏུ་ཆེ་བ་འབྱུང། །ཚེ་འདིའི་སྣང་བ་འབྲིད་མཁས་ཤིང། །གཙོ་བོའི་བྱ་བ་རྒྱ་ཆེ་བས། །དོན་ཆེན་ཡལ་བར་འཚོར་སྲིད་ཀྱི། །ཐུགས་དམ་

[289B] །ཉ་སྟོང་ཚེས་བརྒྱད་ལ་སོགས་པར། །རྒྱལ་བས་ཁྱིམ་པའི་ཕྱོགས་དག་ལ། །བསྔགས་པའི་བསྙེན་གནས་ཡན་ལག་བརྒྱད། །བསྟེན་པས་སྐུ་ཚེ་དོན་ལྡན་འགྱུར། །འཇིགས་རུང་འཁོར་བའི་འབྲོག་
དགོན་འདིར། །གྲོགས་མེད་གཅིག་པུར་རྒྱུ་བའི་ཚེ། །མཆོག་གསུམ་བླ་མ་ལས་ལྷག་པའི། །གཉེན་དང་སྐྱབས་གཞན་ཡོད་མིན་པས། །དང་པོར་ཐོ་རངས་མནལ་སད་ཚེ། །སྐྱབས་འགྲོ་སེམས་བསྐྱེད་ཅི་མང་དང། །བཟང་
སྤྱོད་ལས་བྱུང་བདུན་རྣམ་དག་ལྟུང་བཤགས་དང་བཅས་མཆོག་ཏུ་དགེ་ཚེ་ལྷ་ཅི་ཡང་རུང་བའི་གཟུངས། །བཟླས་བརྗོད་སྐུ་ཚེ་སྤེལ་ཕྱིར་མཛོད། །ཚ་གོང་སྨན་བླའི་མདོ་ཆོག་དང། །གྲུབ་ན་སུ་རཱུ་པ་ཡང་འཚལ། །དཀོན་
མཆོག་གསུམ་གྱི་ཞབས་དྲུང་དུ། །བཀོད་པས་ཁྱད་པར་འཕགས་པ་ཡི། །མཆོད་པ་གསར་པ་གསར་པ་དག་ཉིན་རེ་བཞིན་དུ་དབུལ་བར་མཛོད། །གདུགས་མཚན་དལ་བའི་སྐབས་ཀུན་ཏུ། །འཁྱེར་སོ་གསུམ་དང་
ལྡན་པའི་ངང། །ཡི་གེ་དྲུག་པ་ལ་སོགས་པའི། །གཟུངས་སྔགས་ཟབ་མོའི་བཟླས་བརྗོད་དང། །རྒྱལ་བའི་གསུང་གི་སྙིང་པོ་མཆོག་ཡོན་ཏན་རིན་ཆེན་སྡུད་པ་ནི། །གདོན་ཞིང་གཏོར་མ་བརྒྱ་རྩ་དང། །སྐུ་གཟུགས་
མཆོད་རྟེན་བཞེང་བ་སོགས། །འཆག་མེད་ཕྱག་མཚན་ལྟར་བཞེས་ཤིང། །བྱམས་དང་སྙིང་རྗེ་བྱང་ཆུབ་སེམས། །བདེན་སྟོང་སྒྱུ་མའི་རྣལ་འབྱོར་དང། །ཟུང་དུ་འབྲེལ་བའི་རྒྱ་ཡིས་ཐོབ། །འཇིག་རྟེན་དྲེགས་པའི་ལྷ་འདྲེ་

[290A]༄༅། །ལ༑ ༑འཕྲལ་གྱི་རྐྱེན་སེལ་མ་གཏོགས་པ། །མཐར་ཐུག་སྐྱབས་སུ་མི་བྱ་སྟེ། །ངན་སོང་གནས་སུ་འདྲེན་ཕྱིར་རོ། །གང་ལ་བརྟེན་ན་བྱང་ཆུབ་བར། །གཡེལ་མེད་མགོན་དང་གྲོགས་མཛད་པའི།།
ཡེ་ཤེས་ཆོས་སྐྱོང་བསྲུང་ཚོགས་ལ། །མཆོད་གཏོར་མ་ཆག་རེ་བལྟོས་གཅེས། །མཇུག་ཏུ་དུས་གསུམ་བསགས་པ་ཡི། །དགེ་ཚོགས་བཟང་པོ་སྤྱོད་པའམ། །ཐོག་མཐའ་བར་དུ་དགེ་བ་ཡི། །སྨོན་ལམ་བཟང་
པོས་ཁ་ལོ་བསྒྱུར། །མདོར་ན་མང་དུ་གསོལ་ཅི་འཚལ། །རང་རིགས་ཆོས་དང་སྲིད་ཀྱི་ཚུལ། །ཡབ་མེས་གོང་མའི་རྒྱུན་བཞིན་དུ། །མ་ཉམས་འཕེལ་ཞིང་རྒྱས་པར་མཛོད། །དབང་སྟོབས་དྲེགས་པས་མྱོས་རྣམས་
ལ༑ ༑ཕལ་ཆེར་གཅམ་བུ་ངོ་བསྟོད་བྱེད། །ཉེས་པ་མཐོང་ཡང་བརྗོད་མི་ནུས། །མིག་བཞིན་རང་སྐྱོན་མཐོང་དཀའ་བས། །རང་གཞན་བྱ་བ་ཐམས་ཅད་ལ། །འཕྲལ་ཕུགས་སྐྱོན་དང་ཡོན་ཏན་གཉིས། །ཇི་བཞིན་
འབྱེད་པའི་བློ་གྲོས་ཀྱིས། །ལེགས་པར་ཕྱེ་བའི་བླང་དོར་གཅེས། །ཕན་པར་སྨྲ་བ་ཆེས་དཀོན་ཞིང། །སྨྲས་ཀྱང་བླུན་རྣམས་ཁྲོ་བ་མང། །དེ་ལྟ་མོད་ཀྱི་ས་སྐྱོང་བ། །ཁྱོད་ཉིད་མཉེས་པར་བྱ་ཕྱིར་བརྩམས། །དེ་ལས་
འོངས་པའི་དགེ་བའི་ཚོགས། །དུང་ལྟར་དཀར་བ་ཅི་མཆིས་པ། །འགྲོ་རྣམས་སྲིད་པའི་རྒྱ་མཚོ་ལས། །སྒྲོལ་བའི་དེད་དཔོན་མཆོག་ཏུ་བསྔོ། །ཚུལ་འདི་རིགས་རུས་དད་སྟོབས་ལྡན། །རྣམ་དཔྱོད་ཡངས་པའི་ས་

[290B] །སྡེ་པ་མགོན་པོ་བཀྲ་ཤིས་ཀྱིས། །བསྐུལ་ཕྱིར་ཕྱོགས་མེད་རྒྱལ་ཁམས་པ། །དགེ་སློང་ཆོས་ཀྱི་རྒྱལ་མཚན་གྱིས། །ཐོན་གྱི་གཞིས་ཀའི་ངོ་མཚར་དུ། །སྦྱར་བའི་ཡི་གེ་ཟུར་ཁང་པ། །བློ་བཟང་དར་རྒྱས་ཅེས་བྱས་
བྲིས༑ ༑འདི་ཉིད་དམ་པའི་རྗེས་འགྲོ་བའི། །རྣམ་དཔྱོད་ལྡན་པ་གཞན་ལ་ཡང། །བླང་དོར་བྱ་བའི་རང་བཞིན་རྣམས། །གསལ་བྱེད་གསེར་གྱི་སྒྲོན་མེ་ཡིན། ཞེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་
མཚན་གྱིས་སྦྱར་བའོ།། །།༄༅། །ཨོཾ་སསྟི་སིདྷཾ། སྐྱོན་བྲལ་ཡོན་ཏན་ཀུན་གྱི་མཛོད། །བསླུ་མེད་བླ་མ་དཀོན་མཆོག་གསུམ། །འབྲལ་མེད་སྤྱི་བོའི་རྒྱན་བཞུགས་ལ། །མཆོག་དང་ཐུན་མོང་
དངོས་གྲུབ་སྩོལ། །མཁས་པ་ཁྱིམ་དུ་གནས་ན་ཡང། །མཐོ་རིས་རྣམ་གྲོལ་ཐེམ་སྐས་བགྲོད། །བླུན་པོ་རབ་ཏུ་བྱུང་གྱུར་ཀྱང། །མི་བཟོད་ངན་འགྲོའི་མཐིལ་ཀུན་མྱུལ། །དེ་ཕྱིར་པང་ན་དཔལ་གནས་པའི། །ཁྱིམ་གྱི་བྱ་བས་
བྲེལ་རྣམས་ཀྱང། །རྣམ་དཀར་དགེ་བའི་བསམ་སྦྱོར་ལ། །ཉིན་མཚན་ཀུན་ཏུ་འབད་པར་རིགས། །ཉ་སྟོང་དགེ་བའི་དུས་ཚིགས་ལ། །གསོ་སྦྱོང་ཡན་ལག་བརྒྱད་བཟུང་སྟེ། །རྣམ་དག་རྟེན་རྣམས་འཐོབ་པ་ལགས། །གྲོགས་
མེད་སྲིད་པར་འཁྱམས་པ་ན། །སྦྱིན་ལས་གཞན་པའི་གཉེན་མ་མཆིས། །དེ་བས་བཟང་པོའི་ཞིང་རྣམས་ལ། །གུས་པས་བརྒྱན་པའི་སྦྱིན་པ་སྩོལ། །འཁོར་བར་ཉམ་ཐག་སྡུག་བསྔལ་གྱི། །མདའ་ཆར་དྲག་པོ་འབབ་པ་
[291A]༄༅། །ལ༑ ༑སྐྱོབ་བྱེད་བླ་མ་དཀོན་མཆོག་གསུམ། །བསླུ་མེད་སྐྱབས་ཀྱི་དམ་པ་ལགས། །མི་བཟད་འཁོར་བའི་ས་བོན་ཕྱིར། །ཆགས་སྡང་མི་དགེའི་སེམས་སྤངས་ཏེ། །བྱམས་དང་སྙིང་རྗེའི་སེམས་ལྡན་
པས༑ ༑སྒོ་གསུམ་དགེ་ལ་སྦྱོར་བར་མཛོད། །སྣང་ཞིང་སྲིད་པའི་ཆོས་རྣམས་ཀུན། །ཆུ་ཟླ་རྨི་ལམ་སྒྱུ་མ་ལྟར། །བདེན་པར་གྲུབ་པ་མ་མཆིས་པས། །ནམ་མཁའ་ལྟ་བུའི་རྣལ་འབྱོར་སྒོམས། །འདི་ལྟར་ཉམས་སུ་
བླངས་པ་ལས། །གནས་སྐབས་ལྷ་མིའི་རྟེན་བརྒྱུད་ནས། །མཐར་ཐུག་རྫོགས་པའི་སངས་རྒྱས་ཀྱི། །གོ་འཕང་མྱུར་དུ་ཐོབ་པ་ལགས། །ཅེས་པ་འདི་ཡང་དད་པ་དང་གཏོང་བ་སོགས་ཡོན་ཏན་གྱིས་བརྒྱན་པ། དཔོན་ས་
བསམ་གྲུབ་བུ་ཁྲིད་ལ་གདམས་པ་དགེ་ལེགས་སུ་གྱུར་ཅིག་ །།༄༅།།སསྟི། བསྐལ་བཟང་འདྲེན་པ་བདེ་གཤེགས་བརྒྱ་ཕྲག་བཅུའི། །རྣམ་ཐར་མཐིང་ཤོག་ངོས་ལ་གསེར་སྦྱངས་ཀྱིས། །བསྐྲུན་པའི་
དགེ་བ་མར་གྱུར་འགྲོ་བ་ཀུན། །སྐུ་གསུམ་གཞལ་མེད་ཁང་དུ་འཇུག་ཕྱིར་བསྔོ།། །།༄༅། །འདུལ་བ་ལུང་གི་ཀ་པར། བདེ་གཤེགས་བསྟན་པའི་རྩ་བ་འདུལ་བའི་མདོ། །ལེགས་པར་བཞེངས་ལ་
མཐུན་རྐྱེན་བསྒྲུབས་པ་ཀུན། །རྟག་ཏུ་དལ་འབྱོར་ཚང་བའི་རྟེན་ཐོབ་ནས། །ངུར་སྨྲིག་འཛིན་པའི་མཆོག་ཏུ་འགྱུར་བར་ཤོག་ཁ༑ སྡེ་བཞིའི་ལུང་སོགས་བཀའ་འགྱུར་ཡོངས་རྫོགས་པ། །བཞེངས་པའི་དགེ་བས་བདག་

[291B] །མི་འཁྲུགས་དགེ་སློང་མཆོག་གི་རྣམ་ཐར་བཞིན། །རྟག་ཏུ་སོ་ཐར་སྡོམ་པ་མཆོག་ལྡན་ཤོག་ག༑ ཁ་བའི་རི་ངོགས་འགྱུར་བའི་བདེ་གཤེགས་གསུང། །བྲིས་པའི་དགེ་བས་ཆོས་ཀྱི་རྒྱལ་མཚན་ནི། །
མཐོང་ཐོས་དྲན་རེག་དད་པར་བྱེད་རྣམས་ཀྱང། །མྱུར་དུ་བྱང་ཆུབ་དམ་པ་ཐོབ་གྱུར་ཅིག་ང༑ བསྟན་པའི་རྩ་བ་འདུལ་བའི་སྡེ་སྣོད་ལ། །བཀུར་སྟི་བགྱིས་པས་ཚེ་རབས་ཀུན་ཏུ་བདག་རྒྱལ་བསྟན་རྩ་བ་འདུལ་བ་འཛིན་པ་དང། །
སེམས་ཅན་མ་ལུས་འདྲེན་པའི་མཆོག་གྱུར་ཅིག་ཅ༑ ཐུབ་པའི་ནང་མཛོད་འདུལ་བ་འབུམ་སྡེའི་གཞུང། །རི་མོར་བྲིས་པས་མར་གྱུར་འགྲོ་བ་ཀུན། །མི་ཁོམ་གནས་བྲལ་དལ་འབྱོར་རྟེན་ཐོབ་ནས། །ངུར་སྨྲིག་འཛིན་པའི་
མཆོག་ཏུ་འགྱུར་བར་ཤོག་ཆ༑ འདུལ་བ་འབུམ་སྡེ་ལ་སོགས་སྟོན་པའི་བཀའ། །ཅི་འགྱུར་ཡི་གེར་འབྲི་ལ་བརྩོན་པས་མཚོན། །འགྲོ་རྣམས་དགའ་ལྡན་བདེ་བ་ཅན་སྐྱེས་ནས། །མ་ཕམ་འོད་དཔག་མེད་སོགས་
དགྱེས་བྱེད་ཤོག་ཇ༑ བསྟན་པའི་སྙིང་པོ་སོ་སོར་ཐར་པ་ཡི། །མདོ་རྣམས་བཞེངས་པས་ཚེ་རབས་ཀུན་ཏུ་བདག་མ་རྣམས་དོན་དུ་འདུལ་བའི་སྡེ་སྣོད་ཀུན། །འཛིན་ཅིང་ངུར་སྨྲིག་འཛིན་པའི་མཆོག་གྱུར་ཅིག་ཉ༑ བློ་
བཟང་ཆོས་ཀྱི་རྒྱལ་མཚན་མོས་པའི་བློས། །རྒྱལ་བའི་ནང་མཛོད་འབུམ་ཕྲག་འདུལ་བའི་གཞུང། །བསྒྲུབས་པས་སྟོན་མཆོག་དེ་ཡི་བཞེད་པའི་དོན། །མ་ལུས་ཇི་བཞིན་བདག་གིས་བསྒྲུབ་གྱུར་ཅིག་ཏ༑ འབུམ་ཕྲག་

[292A]༄༅། །འདུལ་བའི་གཞུང་སོགས་རྒྱལ་བའི་བཀའ། །ལེགས་པར་བསྒྲུབས་པའི་བསོད་ནམས་ཅི་མཆིས་པ། །བྱམས་མགོན་སྲས་ཀྱི་ཐུ་བོར་བདག་གྱུར་ནས། །བྱང་ཆུབ་ལུང་བསྟན་ཐོབ་པའི་རྒྱུ་རུ་བསྔོ། །
ཐ༑ འདུལ་ལུང་ལ་སོགས་གངས་ཁྲོད་འགྱུར་བའི་བཀའ། །མ་ལུས་འབྲི་སོགས་བསྟི་སྟང་བ་གྱིས་པའི་མཐུས། །ཐུབ་པའི་བསྟན་པ་ལུང་རྟོགས་དམ་པའི་ཆོས། །རྒྱལ་བའི་དགོངས་པ་ཇི་བཞིན་འཛིན་གྱུར་ཅིག་
ད༑ སྡེ་བཞིའི་ལུང་སོགས་འགྱུར་རོ་ཅོག་གི་བཀའ། །ལེགས་བསྒྲུབས་དགེ་བས་ལུས་ཅན་ཕན་བདེའི་གཞི། །ཐུབ་བསྟན་སྙིང་པོ་ཡུན་རིང་རྒྱས་པ་དང། །འགྲོ་རྣམས་རྟག་ཏུ་བདེ་སྐྱིད་ལྡན་པར་ཤོག་ན༑ འདུལ་
གཞུང་འབུམ་སྡེ་འབྲི་ལ་མཐུན་པའི་རྐྱེན། །བསྒྲུབས་རྣམས་སྡུག་བསྔལ་ཀུན་ལས་རྣམ་གྲོལ་ཏེ། །དགེ་བའི་བཤེས་ཀྱིས་འབྲལ་མེད་རྗེས་བཟུང་ནས། །ཐམས་ཅད་མཁྱེན་པའི་གོ་འཕང་མྱུར་ཐོབ་ཤོག་ཡུམ་
གྱི་ཀ༑ སྟོན་པའི་གཅེས་མཛོད་ཤེར་ཕྱིན་མདོ་བཞེངས་པའི། །དགེ་བས་བདག་ཅག་སྐྱེ་བ་ཐམས་ཅད་དུ། །ལུས་སྲོག་ལན་བརྒྱར་དོར་ཡང་ཐུབ་པའི་བཀའ། །མ་ལུས་འཛིན་ལ་ཞུམ་པ་མེད་གྱུར་ཅིག་ཁ༑ བོད་
ཁམས་མུན་སེལ་སྒྲོན་མེ་རྒྱལ་བའི་བཀའ། །མཐའ་དག་བཞེངས་ལ་ཕན་པ་བསྒྲུབ་པས་མཚོན། །འགྲོ་རྣམས་སྡུག་བསྔལ་རྒུད་པ་ཀུན་བྲལ་ཞིང། །ཟག་མེད་བདེ་བས་རྟག་ཏུ་འཚོ་བར་ཤོག་ག༑ གངས་ཁྲོད་

[292B] །བླ་མར་བགྱིས་པའི་དགེ་བ་ཅི་མཆིས་པ། །མ་རྣམས་གནས་སྐབས་ཀུན་ཏུ་བདེ་བ་དང། །མཐར་ཐུག་མྱུར་དུ་ཀུན་མཁྱེན་ཐོབ་ཕྱིར་བསྔོ།། ང༑ ཕྱོགས་འདིའི་མཛེས་བྱེད་
གསུང་རབ་མ་ལུས་པ། །རབ་དཀར་སེམས་ཀྱིས་བྲིས་པའི་བསོད་ནམས་ཚོགས། །འགྲོ་རྣམས་ཐམས་ཅད་མཁྱེན་གྲོང་དྲང་བའི་ཕྱིར། །སྟོན་དེའི་མཛད་པ་ཇི་བཞིན་བསྒྲུབ་ཕྱིར་བསྔོ།། ཅ༑ དེང་འདིར་བཀའ་ལ་སྲི་ཞུ་
བགྱིས་པའི་མཐུས། །བདག་ཅག་དེང་ནས་བྱང་ཆུབ་སྙིང་པོའི་བར། །རང་དོན་ཡལ་བར་དོར་ནས་ཐབས་མཁས་ཀྱིས། །གཞན་དོན་བསྒྲུབ་ལ་ཞུམ་པ་མེད་གྱུར་ཅིག་ཆ༑ རྒྱལ་ཡུམ་སྟོང་ཕྲག་བརྒྱ་པ་གླེགས་བམ་དུ། །
འགོད་ལ་སྒོ་གསུམ་ཟང་ཟིང་ཅི་རིགས་པས། །ཕན་པར་བྱེད་པའི་ལུས་ཅན་ཐམས་ཅད་ཀྱང། །དགའ་ལྡན་སྐྱེས་ནས་བྱམས་མགོན་མཉེས་བྱེད་ཤོག་ཇ༑ ཤེས་རབ་ཕ་རོལ་ཕྱིན་གཞུང་སྟོང་ཕྲག་བརྒྱ། །ཡི་གེར་
བྲིས་པའི་དགེ་བས་ཐུབ་དབང་གི་ལུང་རྟོགས་བསྟན་པ་རྒྱས་པར་བྱེད་པ་ལ། །སྲིད་མཐའི་བར་དུ་གཡེལ་མེད་བརྩོན་པར་ཤོག་ཉ༑ དུས་གསུམ་རྒྱལ་བ་ཀུན་ལམ་སྟོང་ཕྲག་བརྒྱས། །མཚོན་པ་ཕྱོགས་འདིར་འགྱུར་
བའི་ཐུབ་པའི་གཞུང། །བཀོད་པའི་དགེ་བས་མགོན་དང་སྐྱབས་མེད་པའི། །འགྲོ་རྣམས་འདྲེན་པའི་མཆོག་ཏུ་བདག་གྱུར་ཅིག་ཏ༑ བདེ་གཤེགས་ཀུན་ཡུམ་རྒྱས་པ་ལ་སོགས་པའི། །གསུང་རབ་འབྲི་ལ་ཕན་བྱེད་

[293A]༄༅། །མཐའ་དག་དང། །མ་རྣམས་གནས་སྐབས་བདེ་སྐྱིད་ཕུན་ཚོགས་ཤིང། །མཐར་ཐུག་རྫོགས་པའི་སངས་རྒྱས་མྱུར་ཐོབ་ཤོག་ཐ༑ ཤེས་རབ་ཕ་རོལ་ཕྱིན་གཞུང་བརྒྱ་པ་འདི། །བཞེངས་པའི་
དགེ་བས་མགོན་མེད་སྲིད་མཚོ་ཆེར། །འཁྱམས་པའི་འགྲོ་རྣམས་བདག་ཉིད་གཅིག་པུ་ཡིས། །སྒྲོལ་ལ་ཐོགས་མེད་མཐུ་དང་ལྡན་གྱུར་ཅིག་ད༑ རྒྱལ་ཡུམ་ཁྲི་ཕྲག་བཅུ་སོགས་འགྱུར་འཚལ་བཀའ། །རི་མོར་
བྱེད་ལ་མཐུན་པ་བསྒྲུབ་རྣམས་དང། །འགྲོ་ཀུན་ཤེས་རབ་ཕ་རོལ་ཕྱིན་གཞུང་གི་ཐོས་བསམ་བསྒོམ་པའི་ཉམས་ལེན་མཐར་ཕྱིན་ཤོག་ན༑ དུས་གསུམ་བདེ་གཤེགས་བསྐྱེད་ཡུམ་བསྐྲུན་པ་ལ། །ཕན་པར་
བགྱིད་པའི་ལུས་ཅན་མཐའ་དག་ཀྱང། །ནོར་བཟང་རྟག་ཏུ་ངུ་བཞིན་བླ་མ་དང། །ཆོས་ཕྱིར་ལུས་དང་སྲོག་ཀྱང་འདོར་ནུས་ཤོག་པ༑ སྟོན་དང་བསྟན་ལ་དད་པའི་ལྷག་བསམ་གྱིས། །ཡི་གེ་འདྲི་མཆོད་བགྱིས་པའི་ལེགས་
སྤྱད་མཐུས། །ཐུབ་པའི་བསྟན་པ་ཡུན་རིང་རྒྱས་པ་དང། །འགྲོ་ཀུན་བྱང་ཆུབ་སེམས་ཀྱིས་རྒྱུད་ཕྱུག་ཤོག་ཕ༑ ལྷ་བཅས་སྟོན་པ་མཆོག་དེའི་གསུང་རབ་ཚོགས། །ཕྲེང་བར་སྤེལ་བས་བདག་ལ་སེམས་དང་ཅིང། །
མཐོང་ཐོས་དྲན་རེག་འགྲོ་བ་ཐམས་ཅད་ཀྱང། །སྲས་བཅས་རྒྱལ་བས་འབྲལ་མེད་རྗེས་འཛིན་ཤོག་བ༑ ཟས་གཙང་སྲས་ཀྱི་གསུང་རབ་གླེགས་བམ་གྱི། །མེ་ཏོག་ཕྲེང་མཛེས་བརྒྱུས་པའི་ལེགས་སྤྱད་རྣམས། །མགོན་

[293B] །རྒྱལ་བའི་དགོངས་པ་ཇི་བཞིན་འཛིན་ཕྱིར་བསྔོ།། མ༑ དུས་གསུམ་རྒྱལ་ཡུམ་སྟོང་ཕྲག་བརྒྱ་པ་འདི། །བསྒྲུབས་པའི་དགེ་བས་སྐྱེ་དགུའི་ཕན་བདེའི་གཞི། །ཐུབ་བསྟན་དར་
རྒྱས་སྲིད་མཐར་གནས་པ་དང། །འགྲོ་ཀུན་བདུད་བཞིའི་དགྲ་ལས་རྒྱལ་གྱུར་ཅིག་ཉི་ཁྲིའི་ཀ། སྟོན་དང་བསྟན་ལ་དད་པའི་དགེ་སློང་གིས། །གཞུང་མཆོག་ཤེར་ཕྱིན་བྲིས་པའི་དགེ་བ་ཡང། །མགོན་མེད་ཉམ་ཐག་མ་
རྒན་འགྲོ་བ་རྣམས། །ཞིང་མཆོག་བདེ་བ་ཅན་དུ་སྐྱེ་ཕྱིར་བསྔོ།། ཁ༑ རྒྱལ་ཡུམ་འབྲིང་པོ་གླེགས་བུར་བགྱིད་པ་ལ། །མཐུན་རྐྱེན་བསྒྲུབ་པར་བྱེད་པའི་སྐྱེ་བོ་ཀུན། །ཤཱཀྱའི་རྒྱལ་པོས་འབྲལ་མེད་རྗེས་བཟུང་སྟེ། །འགྲོ་ཀུན་དོན་
དུ་སངས་རྒྱས་མྱུར་ཐོབ་ཤོག་ག༑ རྒྱལ་ཡུམ་འབྲིང་སོགས་གངས་ཁྲོད་བྱོན་པའི་བཀའ། །ལེགས་པར་བཞེངས་པས་མར་གྱུར་འགྲོ་བ་ཀུན། །འཁོར་ལོ་ཆེན་པོ་བཞི་དང་རྟག་ལྡན་ཞིང། །སྟོབས་བཅུ་མངའ་བའི་གོ་འཕང་
མྱུར་ཐོབ་ཤོག་ང༑ སྟོང་ཕྲག་ཉི་ཤུ་ལྔ་པའི་གླེགས་བུ་འདི། །བསྒྲུབ་ཕྱིར་བརྩོན་པ་བསྟེན་པ་ཐམས་ཅད་ཀྱང། །རྟག་ཏུ་བདེ་འགྲོ་ལྷ་མིའི་རྟེན་བརྒྱུད་ནས། །བླ་མེད་བྱང་ཆུབ་དམ་པ་མྱུར་ཐོབ་ཤོག་ཁྲི་བརྒྱད་སྟོང་པའི་
ཀ༑ བྱང་ཕྱོགས་སྐྱེ་དགུའི་ཉེར་འཚོ་ཤེར་ཕྱིན་སོགས། །བཀའ་རྣམས་ཆོས་སྤྱོད་རྣམ་བཅུས་མཆོད་བྱས་པས། །འགྲོ་ཀུན་དགའ་ལྡན་སྐྱེས་ནས་མ་ཕམ་པའི། །གསུང་གི་བདུད་རྩིས་རྟག་ཏུ་འཚོ་བར་ཤོག་ཁ༑ བྱང་

[294A]༄༅། །ཕྱོགས་རྒྱ་མཚོའི་གོས་ཅན་རྒྱན་གཅིག་པུ། །དཔལ་སྟུག་བཀའ་ཡིག་རིན་ཆེན་ཕྲེང་སྤེལ་བའི། །བསོད་ནམས་ཅི་མཆིས་འཁོར་བ་སྡུག་བསྔལ་གྱི། །རྒྱ་མཚོ་ཆེན་པོ་སྐེམ་པའི་རྒྱུ་རུ་བསྔོ།། ག་
ཤེར་ཕྱིན་མདོ་སོགས་བཀའ་འགྱུར་ཡོངས་རྫོགས་ནི། །ཡི་གེར་འབྲི་སོགས་འབད་པ་བསྟེན་རྣམས་ཀྱང། །རྟག་ཏུ་ཡོན་ཏན་བདུན་ལྡན་དལ་འབྱོར་རྟེན། །ཐོབ་ནས་སྒྲིབ་གཉིས་གཡུལ་ལས་རྒྱལ་གྱུར་ཅིག་ཁྲི་
པའི་ཀ། གསུང་རབ་མཐར་ཐུག་ཤེས་རབ་ཕ་རོལ་ཕྱིན། །བཞེངས་པའི་དགེ་བས་བདག་ལ་མོས་པ་དང། །རེག་དྲན་མིང་ཙམ་ཐོས་པ་ཐམས་ཅད་ཀྱང། །བླ་མེད་བྱང་ཆུབ་དམ་པ་མྱུར་ཐོབ་ཤོག་ཁ༑ མ་ལུས་རྒྱལ་
བའི་ཡུམ་གཅིག་ཤེར་ཕྱིན་མདོ། །བཞེངས་པའི་དགེ་བ་ཟླ་ལྟར་དཀར་བ་དེ། །འགྲོ་ཀུན་སྡུག་བསྔལ་བདག་ལ་འབབ་པ་དང། །བདག་དགེ་འགྲོ་རྣམས་བདེ་བའི་རྒྱུ་རུ་བསྔོ།། བརྒྱད་སྟོང་པར། དུས་གསུམ་རྒྱལ་བ་
བསྐྱེད་མཛད་བརྒྱད་སྟོང་པ། །འདི་ལྟར་གླེགས་བུར་བགྱིས་པའི་བསོད་ནམས་ཀྱིས། །སྡུག་བསྔལ་གསུམ་གྱིས་མནར་བའི་འགྲོ་བ་རྣམས། །འདྲེན་པའི་དེད་དཔོན་བཟང་པོར་བདག་གྱུར་ཅིག་ཁྲི་སྣ་ཚོགས་པར། ཀཱ་
ཤེར་ཕྱིན་མདོ་སོགས་བཀའ་འགྱུར་ཡོངས་རྫོགས་པ། །བསྒྲུབས་པའི་དགེ་ཚོགས་བདག་གིས་ཅི་བསགས་པ། །འདྲེན་མཆོག་ཤཱཀྱའི་ཏོག་ལ་འབུལ་ལགས་ན། །མགོན་དེའི་བཞེད་ཀུན་བདག་གིས་བསྒྲུབ་གྱུར་ཅིག་

[294B] དང་བའི་སེམས་ཀྱིས་ཆོས་ཀྱི་རྒྱལ་མཚན་གྱིས། །ཕལ་ཆེན་ལ་སོགས་བསྒྲུབས་ལ་འདུན་རྣམས་ཀྱང། །རྟག་ཏུ་དུས་གསུམ་རྒྱལ་སྲས་སྤྱོད་པ་ཀུན། །མ་ཞུམ་སྙིང་སྟོབས་ཆེན་པོས་སྤྱོད་གྱུར་ཅིག་ཁ་
འདྲེན་པའི་བཀའ་འགྱུར་བཞེངས་ལ་མཐུན་པའི་རྐྱེན། །སྦྱོར་དང་མགོན་མེད་ལུས་ཅན་མ་ལུས་པ། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །ཐམས་ཅད་མཁྱེན་པའི་གོ་འཕང་མྱུར་ཐོབ་ཤོག་ག༑ ཟས་
གཙང་སྲས་ཀྱི་གསུང་རབ་བོད་ཡུལ་དུ། །ཇི་སྙེད་འགྱུར་ལ་རིམ་གྲོ་བགྱིས་པའི་མཐུས། །སྐྱེ་བ་ཀུན་ཏུ་རྒྱལ་བའི་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་འཛིན་གྱུར་ཅིག་ང༑ འདིར་འབད་དགེ་བས་བློ་བཟང་ཆོས་
རྒྱན་ལ། །བལྟོས་པའི་མར་གྱུར་འགྲོ་བ་མ་ལུས་པ། །མི་ཁོམ་གནས་སུ་ནམ་ཡང་མི་སྐྱེ་ཞིང། །བཤེས་གཉེན་དམ་པས་འབྲལ་མེད་རྗེས་འཛིན་ཤོག་ཅ༑ ས་གསུམ་རིན་ཆེན་གཅིག་པུ་རྒྱལ་བའི་བཀའ། །ལེགས་བསྒྲུབས་
བསོད་ནམས་བདག་གིས་ཅི་བསགས་པ། །དེས་ནི་ཉམ་ཐག་འགྲོ་བ་མ་ལུས་པ། །བདེ་བ་ཅན་དུ་ཐོགས་མེད་སྐྱེ་བར་ཤོག་ཆ༑ འདི་ལྟར་བརྩོན་ལ་མཐུན་པ་བགྱིད་རྣམས་དང། །བདག་དང་བདག་ལ་བརྟེན་པའི་འགྲོ་བ་ཀུན། །
དེང་ནས་ངན་སོང་ངན་འགྲོའི་གནས་སྤངས་ཏེ། །འཁོར་ལོ་ཆེན་པོ་བཞི་དང་ལྡན་གྱུར་ཅིག་དཀོན་བརྩེགས་ཀྱི་ཀ། ཕན་བདེའི་འབྱུང་གནས་ཤཱཀྱའི་རྒྱལ་པོའི་བཀའ། །བྱང་ཕྱོགས་འགྱུར་རོ་ཅོག་རྣམས་བྲིས་པ་ཡི། །

[295A]༄༅། །བསོད་ནམས་ཅི་མཆིས་མཁའ་མཉམ་འགྲོ་བ་ལ། །ཕན་བདེ་མ་ལུས་འབྱུང་བའི་རྒྱུ་རུ་བསྔོ།། ཁ༑ གངས་ཅན་བསོད་ནམས་ཞིང་ཕེབས་རྒྱལ་བའི་གསུང། །ཡོངས་རྫོགས་འབྲི་ལ་སྒོ་གསུམ་རེ་
རེས་ཀྱང། །མཐུན་རྐྱེན་བསྒྲུབ་རྣམས་ལོག་པར་མི་ལྟུང་བར། །རྣམ་དག་ཞིང་ནས་དག་པའི་ཞིང་བགྲོད་ཤོག་ག༑ མ་ལུས་འཇིག་རྟེན་ཀུན་གྱི་རིན་ཆེན་གཅིག་སྟོན་པའི་བཀའ་འགྱུར་ཡོངས་རྫོགས་བཞེངས་པའི་
མཐུས། །བསྟན་དང་འགྲོ་ལ་འདོད་དགུ་སྩོལ་བ་ལ། །ཀུན་བཟང་འཇམ་པའི་དབྱངས་དང་མཚུངས་པར་ཤོག་ང༑ རྒྱལ་བའི་བཀའ་ལ་སྲི་ཞུ་བགྱིས་པ་ཡི། །དགེ་ཚོགས་མཐའ་དག་མགོན་མེད་སྡུག་བསྔལ་བའི། །
འགྲོ་བ་མ་ལུས་འདྲེན་ཅིང་བསྐྱབ་པའི་ཕྱིར། །བླ་མེད་རྫོགས་པའི་བྱང་ཆུབ་ཐོབ་ཕྱིར་བསྔོ།། ཅ༑ ཆོས་ཀྱི་རྒྱལ་མཚན་སྟོན་དང་བསྟན་པ་ལ། །དད་པས་ཚུལ་འདིར་འབད་པའི་དགེ་བའི་མཐུས། །ལོང་བ་མགོན་མེད་
འགྲོ་བ་མ་ལུས་པ། །འདྲེན་པའི་དེད་དཔོན་མཆོག་ཏུ་བདག་གྱུར་ཅིག་ཆ༑ འཇིག་རྟེན་རིན་ཆེན་གཅིག་པུ་ཐུབ་པའི་བཀའ། །འགྱུར་འཚལ་བྲིས་པས་བདག་དང་འགྲོ་བ་ཀུན། །རྟག་ཏུ་བྱམས་མགོན་ཞབས་པད་མཉེས་
བྱེད་ཅིང། །བྱམས་པའི་བསྟན་ལ་བྱ་བ་བྱེད་པར་ཤོག་མྱང་འདས་ཀྱི་ཀ། ཤཱཀྱའི་རྒྱལ་པོའི་གསུང་རབ་འགྱུར་རོ་འཚལ། །དང་བའི་སེམས་ཀྱིས་རིམ་གྲོ་བགྱིས་པ་ལ། །སྒོ་གསུམ་སྒོ་ནས་མཐུན་པ་སྦྱོར་རྣམས་ཀྱང། །

[295B]ཁ༑ བོད་ཡུལ་འགྱུར་བའི་བཀའ་ལ་འདི་ལྟ་བུའི། །བཀུར་སྟི་བགྱིས་པས་བདག་ལ་བལྟོས་བཅས་པའི། །འགྲོ་ཀུན་ངན་འགྲོའི་གདུང་བ་རྒྱུན་བཅད་དེ། །ཐམས་ཅད་
གཟིགས་པའི་གོ་འཕང་མྱུར་ཐོབ་ཤོག་མདོ་སྡེའི་ཀ། བསྐལ་བཟང་རྒྱལ་བའི་རྣམ་ཐར། །བཞེངས་པས་འགྲོ་བ་མ་ལུས། །བཞིས་དམན་བདེ་གཤེགས་སྟོང་གི། དམ་ཆོས་འཛིན་པར་གྱུར་ཅིག་ཁ༑ རྒྱ་ཆེར་རོལ་
པ་ལ་སོགས་རྒྱལ་བའི་བཀའ། །ཡི་གེར་འདྲི་ལ་མཐུན་པ་སྦྱོར་རྣམས་ཀྱང། །སྲས་བཅས་རྒྱལ་བས་འབྲལ་མེད་རྗེས་བཟུང་སྟེ། །ཐུབ་པའི་རྣམ་ཐར་ཚུལ་བཞིན་སྤྱོད་པར་ཤོག་ག༑ ཁ་བ་ཅན་ལྗོངས་སྐྱེ་དགུའི་བསོད་
ནམས་གཞིར། །བདེ་གཤེགས་གསུང་རབ་འགྱུར་རོ་འཚལ་བྲིས་པའི། །དགེ་ཚོགས་སྐྱེ་རྒ་ན་འཆིས་གཟིར་བ་ཡི། །འགྲོ་རྣམས་བསྒྲལ་ཕྱིར་ཀུན་མཁྱེན་རྒྱུ་རུ་བསྔོ།། ང༑ བདེ་གཤེགས་བཀའ་འགྱུར་གླེགས་བམ་ཕྲེང་
བར་ནི། །སྤེལ་བའི་དགེ་བས་མགོན་དང་སྐྱབས་མེད་པའི། །འགྲོ་བ་མ་ལུས་སྒྲོལ་བར་བྱེད་པ་ལ། །སྲས་བཅས་རྒྱལ་བའི་མཛད་པ་བསྒྲུབ་གྱུར་ཅིག་ཅ༑ བོད་ཡུལ་བསོད་ནམས་ཞིང་དུ་འགྱུར་བའི་བཀའ། །མ་ལུས་
བཞེངས་ལ་ཕན་པ་བྱེད་པ་ཀུན། །ངན་སོང་འཁོར་བའི་འཇིགས་ལས་རྣམ་གྲོལ་ཏེ། །སྐུ་གསུམ་ཡེ་ཤེས་ལྔ་ལྡན་མྱུར་ཐོབ་ཤོག་ཆ༑ འདིར་འབད་པའི། །དགེ་བའི་མཐུས། །འགྲོ་རྣམས་ཀུན། །རྒྱལ་གྱུར་ཅིག་ཇ༑ སྟོན་
[296A]༄༅། །ལ་དད་པའི་ཆོས་ཀྱི་རྒྱལ་མཚན་གྱིས། །བྱང་ཕྱོགས་ནོར་འཛིན་རྒྱན་དུ་གཤེགས་པའི་བཀའ། །མ་ལུས་རི་མོར་བྲིས་པའི་དགེ་བ་ཡང། །མར་གྱུར་འགྲོ་བའི་སྡུག་བསྔལ་སེལ་བའི་ཕྱིར། །ཐུབ་དབང་བསྟན་
པ་རྒྱས་པར་བྱ་ཕྱིར་བསྔོ། ཉ༑ བོད་ཡུལ་ཇི་སྙེད་མཆིས་པའི་མདོ་རྒྱུད་རྣམས། །འདི་ལྟར་འགོད་ལ་མཐུན་རྐྱེན་བསྒྲུབ་པ་རྣམས། །ངན་སོང་འཁོར་བའི་སྐྱོན་གྱིས་མ་གོས་པར། །ཐབས་ཤེས་ཉམས་ལེན་ས་བཅུ་མཐར་ཕྱིན་
ཤོག༑ ཏ༑ དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། །བསྟན་ལ་རབ་དགའི་སེམས་ཀྱིས་འདིར་འབད་པའི། །དགེ་བས་རྒྱལ་བའི་ལུང་རྟོགས་དམ་ཆོས་ཀུན། །ཐུབ་པའི་དགོངས་པ་ཇི་བཞིན་འཛིན་གྱུར་ཅིག་ཐ༑ འདི་ཉིད་
ཕྱིར་དུ་སྒོ་གསུམ་ཅི་རིགས་པས། །མཐུན་རྐྱེན་བསྒྲུབ་པའི་ལུས་ཅན་ཐམས་ཅད་ཀྱང། །རྟག་ཏུ་འཁོར་ལོ་བཞི་ལྡན་རྟེན་ཐོབ་ནས། །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ད༑ འདི་ཡི་དགེ་བས་བདག་དང་བདག་
ཉིད་ལ། །བརྟེན་པའི་མ་རྒན་འགྲོ་བ་མ་ལུས་པ། །ཐུབ་པའི་དབང་པོས་འབྲལ་མེད་རྗེས་བཟུང་སྟེ། །རླབས་ཆེན་སྤྱོད་པ་རྒྱ་མཚོའི་མཐར་ཕྱིན་ཤོག་ན༑ ཐུབ་པའི་གསུང་གི་གཅེས་མཛོད་གླེགས་བམ་འདི། །བཞེངས་
པའི་དགེ་བས་འགྲོ་བ་མ་ལུས་པ། །སྐྱེ་རྒ་ན་འཆིའི་གདུང་བ་ལས་གྲོལ་ཏེ། །སྐུ་གསུམ་ནོར་བུའི་གླིང་དུ་ཕྱིན་གྱུར་ཅིག་པ༑ རྒྱལ་བའི་ཐུགས་བཅུད་གླེགས་བུར་བགྱིས་པ་འདི། །བསྒྲུབ་ཕྱིར་འབད་པ་བསྟེན་པ་ཐམས་

[296B] །རྟག་ཏུ་ཐུབ་པའི་རྣམ་ཐར་བཟང་ནོས་ཏེ། །འགྲོ་ཀུན་དོན་དུ་སངས་རྒྱས་མྱུར་ཐོབ་ཤོག་ཕ༑ ཕྱོགས་འདིར་འགྱུར་རོ་ཅོག་གི་སྟོན་པའི་གསུང། །བསྒྲུབས་པའི་དགེ་བས་བདག་གཞན་འགྲོ་བ་ཀུན། །དགའ་ལྡན་
བདེ་བ་ཅན་སོགས་ཞིང་སྐྱེས་ནས། །རླབས་ཆེན་རྒྱལ་སྲས་སྤྱོད་པ་མཐར་ཕྱིན་ཤོག་བ༑ ལྷག་བསམ་དག་པས་འདི་ལྟའི་གསུང་རབ་ལ། །སྒོ་གསུམ་སྒོ་ནས་མཐུན་རྐྱེན་གང་བགྱིས་པ། །ཀུན་ཀྱང་སྲིད་ཞིའི་རྒུད་པ་ལས་
རྒྱལ་ཏེ། །བླ་མེད་རྫོགས་པའི་བྱང་ཆུབ་མྱུར་ཐོབ་ཤོག་མ༑ དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། །དང་བའི་སེམས་ཀྱིས་སྟོན་མཆོག་དེ་ཡི་བཀའ། །བྲིས་པའི་དགེ་དེས་མགོན་དང་སྐྱབས་མེད་པའི། །འགྲོ་ཀུན་
བསྐྱབ་ཕྱིར་སངས་རྒྱས་མྱུར་ཐོབ་ཤོག་ཙ༑ རབ་དཀར་ཤོག་བུའི་ཟླ་ཤེལ་མེ་ལོང་ངོས། །གསུང་རབ་སྒེག་མོའི་མཛེས་སྡུག་སྣང་བརྙན་ནི། །བསྐྲུན་པའི་དགེ་བས་ཡིད་ཅན་མ་ལུས་པ། །ཐམས་ཅད་གཟིགས་པའི་གོ་
འཕང་མྱུར་ཐོབ་ཤོག་ཚ༑ ཆོས་སྤྱོད་རྣམ་བཅུའི་ཐོག་མས་གསུང་རབ་ལ། །རི་མོར་བགྱིས་པའི་དགེ་བ་ཀུནྡ་ལྟར། །ཇི་སྙེད་བསགས་པ་དེ་ཡང་ཕན་བདེའི་གཞི། །ཐུབ་པའི་ཆོས་ཀུན་འཛིན་པའི་རྒྱུར་གྱུར་ཅིག་ཛ༑ ཕྱོགས་
འདིའི་མུན་པ་བསལ་ཕྱིར་རྒྱལ་བའི་བཀའ། །ཇི་སྙེད་མཆིས་ཀུན་བྲིས་པའི་དགེ་བའི་མཐུས། །ཉམས་ཐག་སྲིད་མཚོར་བྱིང་བའི་འགྲོ་བ་རྣམས། །སྒྲོལ་བའི་དེད་དཔོན་མཆོག་ཏུ་བདག་གྱུར་ཅིག་ཝ༑ འདི་ལྟར་བདེ་གཤེགས་

[297A]༄༅། །གསུང་རབ་འགྱུར་རོ་འཚལ། །རི་མོར་བྲིས་དགེས་སྐྱེ་བ་ཀུན་ཏུ་བདག་བསྟན་དང་འགྲོ་བའི་དོན་ཆེན་བསྒྲུབ་པ་ལ། །ཐུབ་ཆེན་དཔའ་བོ་དེ་དང་མཚུངས་པར་ཤོག་ཞ༑ འདི་ལྟར་ཟླ་མེད་སྟོན་པ་
མཆོག་དེ་ཡི། །གསུང་རབ་གླེགས་བུར་བགྱིད་ལ་མཐུན་པའི་རྐྱེན། །ཇི་སྙེད་བསྒྲུབ་པའི་ཡིད་ཅན་མ་ལུས་པ། །མྱུར་དུ་འགྲོ་ཀུན་འདྲེན་པའི་དཔལ་གྱུར་ཅིག་ཟ༑ ཁ་བ་ཅན་ལྗོངས་ཕེབས་པའི་ཐུབ་པའི་བཀའ། །
མཐའ་དག་ཡི་གེར་བཀོད་པའི་རྣམ་དཀར་ཚོགས། །དེང་ནས་ལུས་དང་སྲོག་ལ་མི་བལྟ་བར། །རྒྱལ་བའི་ཆོས་ཀུན་འཛིན་པའི་རྒྱུ་རུ་བསྔོ།། འ༑ དང་བའི་སེམས་ཀྱིས་དཔག་བསམ་ལྗོན་པའི་རྩེར། །ཟབ་དོན་
ཟེའུ་འབྲུ་དགོད་པའི་གླེགས་བམ་གྱི། །འདབ་སྟོང་གེ་སར་བསྐྲུན་པའི་ལེགས་སྤྱད་ཚོགས། །འགྲོ་རྣམས་སྲིད་མཚོ་ཆེ་ལས་བསྒྲལ་ཕྱིར་བསྔོ།། ཡ༑ ཁ་བ་ཅན་ལྗོངས་སྐྱེ་དགུའི་བསོད་ནམས་གཞིར། །བདེ་
གཤེགས་གསུང་རབ་འགྱུར་རོ་འཚལ་བྲིས་པའི། །དགེ་ཚོགས་སྐྱེ་རྒ་ན་འཆིས་གཟིར་བ་ཡི། །འགྲོ་རྣམས་བསྒྲལ་ཕྱིར་ཀུན་མཁྱེན་ཐོབ་ཕྱིར་བསྔོ།། ར༑ བདེ་གཤེགས་གསུང་གི་གཅེས་མཛོད་དམ་པ་འདི། །
ལེགས་པར་བསྒྲུབ་ལ་སྒོ་གསུམ་ཅི་རིགས་དང། །དངོས་པོས་མཐུན་པ་བསྒྲུབ་པ་ཐམས་ཅད་ཀྱང། །བདེ་བ་ཅན་དུ་ཐོགས་མེད་སྐྱེ་བར་ཤོག་ལ༑ འདིར་འབད་དགེ་བས་རྒྱལ་བ་སྲས་བཅས་ཀྱི། །མཛད་སྤྱོད་འཁོར་

[297B] །མ་ལུས་བསྡོམས་ནས་བདག་གིས་སྤྱོད་པ་ལས། །སྐད་ཅིག་ཙམ་ཡང་གཡེལ་བར་མ་གྱུར་ཅིག་ཤ༑ ཀུན་མཁྱེན་ཐུགས་བཅུད་ཡི་གེའི་གཟུགས་ཤར་བ། །བཀོད་པའི་དགེ་བས་
ལོང་བ་མགོན་མེད་པ། །ཀུན་གྱི་མགོན་དང་སྐྱབས་དང་དཔུང་གཉེན་ཕྱིར། །དགའ་ལྡན་བདེ་བ་ཅན་གྱི་ཞིང་བགྲོད་ཤོག་ས༑ བུ་རམ་ཤིང་པའི་བཀའ་ཡི་གླེགས་བམ་གྱི། །རིམ་པར་བསྒྲིགས་པའི་རྣམ་དཀར་མགོན་པོ་
དེའི༑ ༑དགོངས་པ་ཇི་བཞིན་བསྟན་དང་འགྲོ་བ་ལ། །ཕྱོགས་དུས་ཀུན་ཏུ་ཕན་བདེའི་རྒྱུ་རུ་བསྔོ།། ཧ༑ བདེ་ལེགས་འབྱུང་གནས་སྐྱོབ་པ་ཉིད་གཟིགས་བཀའ། །དང་བའི་སེམས་ཀྱིས་བྲིས་པའི་དགེ་བའི་མཐུས། །བདག་ཀྱང་
ལུས་དང་སྲོག་ལ་མི་བལྟ་བར། །རྒྱལ་བའི་དམ་ཆོས་མ་ལུས་འཛིན་གྱུར་ཅིག་ཨ༑ ལྷ་མིའི་འདྲེན་མཆོག་དེ་ཡི་གསུང་རབ་ལས། །གངས་ཁྲོད་འགྱུར་རོ་ཅོག་རྣམས་བཀོད་པའི་མཐུས། །ཕན་བདེའི་འབྱུང་གནས་
རྒྱལ་བའི་དམ་ཆོས་ཀུན། །རྒྱས་པར་བྱེད་ལ་རྟག་ཏུ་མཐུ་ལྡན་ཤོག་ཀི༑ གངས་ཅན་འཛིན་མའི་རྒྱན་མཆོག་སྟོན་པའི་གསུང། །འདི་ལྟར་བྲིས་པས་བདག་དང་མ་རྣམས་ཀུན། །རྟག་ཏུ་བདེ་འགྲོ་ལྷ་མིའི་རྟེན་བརྒྱུད་
ནས༑ ༑འཁྲུལ་མེད་ཐབས་ཤེས་ལམ་བཟང་མཐར་ཕྱིན་ཤོག་ཁི༑ བདེ་གཤེགས་བཀའ་འགྱུར་འཛམ་གླིང་རྒྱན་བཀོད་པའི། །དགེ་བས་བདག་གཞན་འགྲོ་བ་མ་ལུས་པའི། །དམ་ཆོས་བསྒྲུབ་པའི་འགལ་རྐྱེན་ཀུན་ཞི་ཞིང། །མཐུན་

[298A]༄༅། །རྐྱེན་མ་ལུས་ཡིད་བཞིན་འགྲུབ་པར་ཤོག་གི༑ གངས་ཅན་བཞུགས་སོ་འཚལ་གྱི་ཐུབ་པའི་བཀའ། །རི་མོར་བྲིས་པས་སྐྱེ་བ་ཀུན་ཏུ་བདག་ལུས་སྲོག་ཁྲི་ཕྲག་དོར་ཡང་ལུང་རྟོགས་ཀྱི། །དམ་ཆོས་མ་
ལུས་འཛིན་པའི་རྒྱུ་རུ་བསྔོ།། དི༑ ཤཱཀྱའི་བཙུན་པ་བློ་བཟང་ཆོས་རྒྱན་གྱིས། །འདི་ལྟར་བསྒྲུབས་པའི་དགེ་བ་ཅི་མཆིས་པ། །ལན་དང་རྣམ་པར་སྨིན་ལ་མི་རེ་བར། །མཁའ་མཉམ་འགྲོ་ལ་བདེ་སྐྱིད་འབྱུང་ཕྱིར་བསྔོ། །
ཅི༑ སྟོབས་བཅུ་མངའ་བའི་རིན་ཆེན་བཀའ་ཡི་སྒྲོམ། །ཚར་དུ་དངར་བའི་དགེ་བས་སངས་རྒྱས་ཀྱི། །རིང་ལུགས་ཕྱོགས་དུས་ཀུན་ཏུ་རྒྱས་པ་དང། །འགྲོ་ཀུན་སྲིད་ཞིའི་འཇིགས་ལས་གྲོལ་གྱུར་ཅིག་ཆི༑ གདུལ་
བྱའི་དོན་དུ་ཁ་བ་ཅན་ལྗོངས་སུ། །ཕེབས་པའི་བཀའ་ལ་བསྙེན་བཀུར་བསྐྲུན་པའི་མཐུས། །འགྲོ་ཀུན་བྱམས་དང་སྙིང་རྗེས་རྒྱུད་གང་ཞིང། །ལྷུན་གྲུབ་བདེ་བ་ཆེ་ལ་སྤྱོད་གྱུར་ཅིག་ཇི༑ ཕྱོགས་འདིའི་ནོར་འཛིན་རྒྱན་
གྱུར་སྟོན་པའི་བཀའ། །མཐའ་དག་ཆོས་ཀྱི་རྒྱལ་མཚན་ལྷག་བསམ་གྱིས། །བསྐྲུན་ལ་མཐུན་པ་བསྒྲུབ་པའི་སྐྱེ་བོ་ཀུན། །ཐུབ་པའི་དབང་པོས་འབྲལ་མེད་རྗེས་འཛིན་ཤོག་ཅེས་པ་རྣམས་མདོ་ཕྱོགས་ཀྱི་ཚིགས་
སུ་བཅད་པའོ།། ཀ༑ དམ་པ་དང་པོའི་སངས་རྒྱས་རྒྱུད་རྒྱལ་སོགས། །བཞེངས་པའི་དགེ་བས་འགྲོ་རྣམས་བསྒྲལ་བའི་ཕྱིར། །མཁའ་སྤྱོད་དགའ་ལྡན་བདེ་བ་ཅན་འགྲོད་ནས། །རིམ་གཉིས་ལམ་གྱི་ཡོན་ཏན་

[298B]ཁ༑ རྒྱལ་བའི་གསུང་གི་གཅེས་མཛོད་གསང་བའི་རྒྱུད། །བཞེངས་པའི་དགེ་བས་ཚེ་རབས་ཀུན་ཏུ་བདག་དཔའ་བོ་རྣལ་འབྱོར་མ་ཡིས་རྗེས་བཟུངས་ནས། །ཟུང་འཇུག་བདེ་བ་ཆེ་ལ་སྤྱོད་གྱུར་ཅིག་
ག༑ བླ་མེད་རྒྱུད་སྡེའི་སྙིང་པོ་འདི། །བློ་བཟང་ཆོས་ཀྱི་རྒྱལ་མཚན་གྱིས། །བསྒྲུབས་ལ་མཐུན་པ་སྦྱོར་རྣམས་ཀྱང། །སྒྲིབ་བྲལ་བདེ་བ་མཆོག་ཐོབ་ཤོག་ང༑ རྒྱུད་སྡེའི་རྒྱ་མཚོ་འདི། །བྲིས་པའི་དགེ་བའི་ཚོགས། །
འགྲོ་རྣམས་བསྒྲལ་བའི་ཕྱིར། །ཀུན་མཁྱེན་ཐོབ་ཕྱིར་བསྔོ།། ཅ༑ རྒྱལ་བའི་གསུང་གི་སྙིང་པོ་རྒྱུད་སྡེའི་ཚོགས། །ལེགས་བསྒྲུབས་རྣམ་དཀར་དགེ་བས་འགྲོ་ཀུན་གྱིས། །ཐུབ་པའི་བཀའ་ཡི་གསང་བ་ཀུན་བཟུང་སྟེ། །
ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ཆ༑ ཁ་བ་ཅན་ལྗོངས་སྐྱེ་དགུའི་བསོད་ནམས་གཞིར། །བདེ་གཤེགས་གསུང་རབ་འགྱུར་རོ་འཚལ་བྲིས་པའི། །དགེ་ཚོགས་སྐྱེ་རྒ་ན་འཆིས་གཟིར་བ་ཡི། །འགྲོ་
རྣམས་བསྒྲལ་ཕྱིར་ཀུན་མཁྱེན་རྒྱུ་རུ་བསྔོ།། ཇ༑ རྒྱལ་བའི་བཀའ་འགྱུར་འདི་ལྟར་བསྒྲུབས་པ་ལ། །སྒོ་གསུམ་ཅི་རིགས་མཐུན་རྐྱེན་བྱེད་རྣམས་ཀྱང། །ཕྱི་ནང་བདུད་བཞིའི་གཡུལ་ལས་རྣམ་རྒྱལ་ཏེ། །
ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ཉ༑ འདི་ཡི་དགེ་བས་བདག་དང་བདག་ཉིད་ལ། །བརྟེན་པའི་མ་རྒན་འགྲོ་བ་མ་ལུས་པ། །ཐུབ་པའི་དབང་པོས་འབྲལ་མེད་རྗེས་བཟུང་སྟེ། །རླབས་ཆེན་

[299A]༄༅། །སྤྱོད་པ་རྒྱ་མཚོའི་མཐར་ཕྱིན་ཤོག་ཏ༑ ལྷག་བསམ་དག་པས་ཐུབ་པའི་གསུང་རབ་ལ། །རིམ་གྲོ་བགྱིས་པས་ཚེ་རབས་ཀུན་ཏུ་བདག་སྟོན་པ་མཆོག་དེའི་བཞེད་པ་བསྒྲུབ་པ་ལ། །གེགས་
བྲལ་མཐུན་རྐྱེན་ཡིད་བཞིན་འགྲུབ་པར་ཤོག་ཐ༑ དང་བས་སྟོན་པ་མཆོག་དེའི་གསུང་རབ་ལ། །བསྟི་སྟང་བགྱིས་པས་མར་གྱུར་འགྲོ་བ་ཀུན། །དལ་བའི་རྟེན་ཐོབ་དམ་པས་རྗེས་བཟུང་སྟེ། །ཐམས་ཅད་
གཟིགས་པའི་གོ་འཕང་མྱུར་ཐོབ་ཤོག་ད༑ ཐུབ་པའི་གསུང་གི་སྙིང་པོ་རྒྱུད་སྡེའི་ཚོགས། །རི་མོར་བགྱིས་པས་ཚེ་རབས་ཀུན་ཏུ་བདག་འཇམ་མགོན་བླ་མས་འབྲལ་མེད་རྗེས་བཟུང་སྟེ། །མདོ་རྒྱུད་
རིམ་གཉིས་རྒྱ་མཚོའི་མཐར་སོན་ཤོག་ན༑ སྣ་ཚོགས་མདོ་དང་རྒྱུད་སྡེ་འདིར་འགྱུར་བ། །ལེགས་པར་འབྲི་ལ་མཐུན་རྐྱེན་བྱེད་པ་ཀུན། །དུས་གསུམ་རྒྱལ་བ་ཀུན་གྱི་སྨོན་ལམ་དང། །མཛད་སྤྱོད་
འཕྲིན་ལས་མ་ལུས་བསྒྲུབ་གྱུར་ཅིག་པ༑ ལེགས་བཤད་མཐར་ཐུག་རྒྱུད་སྡེ་རྒྱ་མཚོའི་ཚོགས། །རི་མོར་འདྲི་ལ་མཐུན་རྐྱེན་སྦྱོར་རྣམས་ཀྱང། །མངོན་དགའ་བདེ་བ་ཅན་སོགས་དག་ཞིང་དུ། །
སྐྱེས་ནས་འགྲོ་ཀུན་འདྲེན་པའི་མཆོག་གྱུར་ཅིག་ཕ༑ དགེ་སློང་བློ་བཟང་ཆོས་རྒྱན་ལྷག་བསམ་གྱིས། །བྱང་ཕྱོགས་རྒྱུད་སྡེ་འགྱུར་རོ་ཅོག་བྲིས་པའི། །དགེ་ཚོགས་མཁའ་མཉམ་འགྲོ་བ་མ་ལུས་པ། །འདྲེན་

[299B]། བ༑ ལྷག་བསམ་དག་པས་བོད་ཡུལ་འགྱུར་བའི་བཀའ། །ཆོས་སྤྱོད་རྣམ་བཅུའི་ཐག་མས་བསྒྲུབས་པའི་མཐུས། །ཚེ་རབས་ཀུན་ཏུ་རྒྱལ་བ་མ་ལུས་པའི། །དམ་
ཆོས་མཐའ་དག་འཛིན་པའི་རྒྱུར་གྱུར་ཅིག་མ༑ བྱང་ཕྱོགས་མུན་སེལ་སྒྲོན་མེ་སྟོན་པའི་བཀའ། །མ་ལུས་གླེགས་བུར་བགྱིས་པས་བསྟན་པ་དང། །མ་རྣམས་ཀུན་གྱི་འདོད་དོན་བསྒྲུབ་པ་ལ། །ཁྱབ་བདག་
རྡོ་རྗེ་འཆང་བར་བདག་གྱུར་ཅིག་ཙ༑ གངས་རིས་བསྐོར་བའི་ཞིང་འདིར་གསང་ཆེན་རྒྱུད། །ཅི་འགྱུར་འདྲི་སོགས་བཀུར་སྟི་བགྱིས་པའི་མཐུས། །མགོན་མེད་སྲིད་མཚོར་འཁྱམས་པའི་ཡིད་ཅན་རྣམས། །སྐྱེ་
རྒ་ན་འཆིའི་དགྲ་ལས་རྒྱལ་གྱུར་ཅིག་ཚ༑ འདི་ལྟར་མདོ་རྒྱུད་གསུང་རབ་རྒྱ་མཚོའི་ཚོགས། །བྲིས་པའི་དགེ་བས་བྱང་ཆུབ་བར་དུ་བདག་བསྟན་དང་འགྲོ་བའི་དོན་ཆེན་བསྒྲུབ་པ་ལ། །ཇི་ལྟར་བསམས་པ་
ཡིད་བཞིན་འགྲུབ་གྱུར་ཅིག་འདི་དག་ནི་རྒྱུད་འབུམ་གྱི་ཚིགས་སུ་བཅད་པའོ།། །།༄༅། །ན་མོ་གུ་རུ་ཨཱརྱ་མཻ་ཏྲཱི་ཡ། བདག་གཞན་དུས་གསུམ་འབྲེལ་བའི་དགེ་བའི་
ཚོགས། །མཆོག་ཏུ་དཀང་བ་གང་ཞིག་བསགས་པ་དེས། །སྐྱེ་རྒུའི་ཕན་བདེའི་རྩ་བ་རྒྱལ་བའི་བསྟན། །མི་ནུབ་ཕྱོགས་དུས་ཀུན་ཏུ་རྒྱས་པར་ཤོག་ཡང་དག་ལམ་ལ་ལེགས་པར་འཁྲིད་པའི་མགོན། །

[300A]༄༅། །བསྟན་པའི་པད་ཚལ་འབྱེད་པའི་ཉིན་མོར་བྱེད། །ཐུབ་དབང་གདུང་འཚོབ་དམ་པའི་སྐྱེས་བུ་རྣམས། །སྲིད་མཐར་ཞབས་པད་འགྱུར་བ་མེད་པར་ཤོག་འཁོར་ལོ་གསུམ་དང་ལྡན་པ་འདུས་
པའི་ཚོགས། །ཕན་ཚུན་མཐུན་ཞིང་བདེ་བར་ཆོས་སྤྱོད་པས། །ས་སྟེང་མ་ལུས་ཡོངས་སུ་གང་གྱུར་ཏེ། །དགེ་ལྡན་བསྟན་པ་ཕྱོགས་བཅུར་སྤེལ་བར་ཤོག་འཇིག་རྟེན་ཀུན་ཏུ་ནད་དང་མུ་གེ་དང། །ལོ་ཉེས་
དགྲ་དང་དུས་ཀྱི་འཁྲུག་པ་སོགས། །རྒུད་པ་ཀུན་ལས་རྣམ་པར་གྲོལ་གྱུར་ཏེ། །ཆོས་དང་མཐུན་པའི་བདེ་བས་གང་བར་ཤོག་སྲིད་པར་འཁྱམས་པའི་འགྲོ་བ་ཐམས་ཅད་ཀྱི། །ཇི་ལྟར་འདོད་པའི་བསམ་
པ་སྣ་ཚོགས་ལས། །ནག་ཕྱོགས་དགའ་བའི་རེ་བ་འབྲས་མེད་པར། །འདྲེན་པས་གནང་བ་ཇི་བཞིན་འགྲུབ་པར་ཤོག་བཟོད་དཀའ་ངན་སོང་སྡུག་བསྔལ་བརྒྱ་ཕྲག་གིས། །ཡོངས་སུ་གདུངས་པའི་ལུས་ཅན་ཐམས་ཅད་
ཀྱང༑ ༑ལྷ་དང་མི་ཡི་སྐལ་བ་མཆོག་ཐོབ་ནས། །ཐེག་པ་མཆོག་གི་ལམ་གྱིས་བགྲོད་པར་ཤོག་བདག་གཞན་སྲིད་ལམ་འཁྱམས་པས་དུབ་པ་རྣམས། །རྨི་ལམ་དུ་ཡང་མི་དགེའི་སེམས་མེད་པར། །རྩོལ་
མེད་བྱང་ཆུབ་སེམས་ཀྱིས་རྒྱུད་ཕྱུག་ནས། །རྣམ་དག་སྤྱོད་པའི་ཕ་མཐར་ཕྱིན་པར་ཤོག་ལས་ཉོན་དབང་གིས་ཉིང་མཚམས་སྦྱོར་བ་ན། །སངས་རྒྱས་རྒྱ་མཚོས་ཡོངས་སུ་གང་བ་ཡི། །ཞིང་རྣམས་རྒྱ་མཚོར་

[300B] །རྟག་ཏུ་ངུ་དང་ནོར་བཟང་ལྟ་བུར་ཤོག་གཡུལ་ངོར་འཇིགས་པས་གཟིར་བའི་སྡུག་པའི་བུ། །སྒྲོལ་ཕྱིར་དཔའ་བའི་ཕ་དེ་དེར་བརྩོན་བཞིན། །མར་གྱུར་དོན་དུ་ངན་འགྲོའི་མཐིལ་དུ་ཡང། །
འཇུག་ལ་རབ་དགའི་བརྟན་པ་ཐོབ་པར་ཤོག་ལས་དང་ཉོན་མོངས་རྒྱུན་གྱིས་སྲིད་མཚོར་ཁྱེར། །སྡུག་བསྔལ་ཆུ་སྲིན་ཆེན་པོས་རྟག་ཏུ་གཙེས། །ཉམ་ཐག་མཐའ་ཡས་འགྲོ་བ་མ་ལུས་པའི། །བསླུ་མེད་སྐྱབས་
ཀྱི་དམ་པར་འགྱུར་བར་ཤོག་ཁྱད་པར་ཚེ་འདིའི་སྣང་བ་འགགས་མ་ཐག་དགའ་ལྡན་སྐྱེས་ནས་རྒྱལ་བའི་གསུང་རབ་ལ། །རབ་ཡངས་ཟབ་གསལ་མྱུར་བའི་ཤེས་རབ་ཅན། །མ་ཕམ་སྲས་ཀྱི་ཐུ་བོར་འགྱུར་བར་
ཤོག་དེ་ནས་མཁའ་སྤྱོད་གནས་སུ་ཧེ་རུ་ཀའི། །དྲིན་ལས་སྐུ་བཞིའི་གོ་འཕང་མངོན་གྱུར་ཏེ། །གང་འདུལ་ཇི་བཞིན་སྟོན་པའི་སྤྲུལ་པ་ཡིས། །འགྲོ་ཀུན་བདག་ཉིད་གཅིག་པུས་སྒྲོལ་བར་ཤོག་བདག་
ནི་ཇི་སྲིད་ནམ་མཁའི་མཐས་ཁྱབ་པའི། །མ་ལུས་སེམས་ཅན་རེ་རེའི་བསམ་ངོ་བཞིན། །སྲིད་དང་ཞི་བའི་འདོད་དགུ་སྣ་ཚོགས་སུ། །གྱུར་ནས་ཀུན་གྱི་རེ་བ་སྐོང་བར་ཤོག་ལས་ཀྱིས་མནར་བའི་འགྲོ་བ་
ཇི་སྙེད་ཀྱི། །གྲངས་སྙེད་བདག་ལུས་བཀོད་པས་ཁྱབ་གྱུར་ཏེ། །རྒྱལ་བའི་ངོ་མཚར་མཛད་པ་སྣ་ཚོགས་ཀྱིས། །སྲིད་ཞིའི་འཆིང་བ་མ་ལུས་གཅོད་པར་ཤོག་ཀུན་ལ་སྲིད་ཞིའི་བདེ་བ་མཆོག་སྟེར་བ། །
[301A]༄༅། །སྟོབས་ཀྱི་འཁོར་ལོས་བསྒྱུར་བའི་རྒྱལ་པོ་དང། །གྲངས་མེད་བཤེས་གཉེན་དམ་པའི་ཚུལ་བཟུང་ནས། །དམ་པའི་ལམ་བཟང་ཀུན་ནས་རྒྱས་བྱེད་ཤོག་དེར་མ་སོན་པའི་ཚེ་རབས་ཀུན་ཏུ་
ཡང༑ ༑གོ་འཕང་དམ་པར་བགྲོད་པའི་རྟེན་རྙེད་ནས། །སྲས་བཅས་རྒྱལ་བའི་རྣམ་དཀར་འཕྲིན་ལས་ཀྱིས། །བསྐྲུན་པའི་མགོན་དང་འབྲལ་བ་མེད་པར་ཤོག་སྲོག་དང་འབྲལ་བ་བཟང་པོའི་ཁ་ཟས་
བཞིན། །བརྩེ་བའི་ཟོལ་གྱིས་བསླུ་བའི་ཕུལ་སྟེར་བ། །མི་དགེའི་བཤེས་དང་དེ་ཡིས་བཟུང་བ་ཡི། །གྲོགས་དང་ནམ་ཡང་འཕྲད་པ་མེད་པར་ཤོག་གང་ཚེ་རྡོ་རྗེའི་གདན་དུ་མ་ཕམ་མགོན།།
བཅུ་གཉིས་རྨད་བྱུང་མཛད་པས་རོལ་པ་ན། །བདག་ཀྱང་འཁོར་གྱི་ཐོག་མ་ཉིད་གྱུར་ཏེ། །རྟག་ཏུ་མཉེས་པ་ཁོ་ན་བསྒྲུབ་པར་ཤོག་བདག་ཅག་སྲིད་ནས་སྲིད་དུ་སྤྱོད་པ་དང། །ནམ་ཞིག་འགྲོ་བའི་བླ་མར་
གྱུར་པའི་མཚན། །ཐོས་པ་གང་གིས་འཆི་མེད་དཔལ་ཐོབ་ནས། །འཕགས་པའི་རྒྱན་གྱི་མཛེས་པས་བརྒྱན་པར་ཤོག་མདོར་ན་འཆིང་བས་བསྡམས་པའི་ལུས་ཅན་ཀུན། །ཐམས་ཅད་གཟིགས་
པའི་ས་ལ་མ་རེག་བར། །གང་འཚམ་ཐབས་ཀྱིས་འགྲོ་བ་སྒྲོལ་བ་ལ། །འཇམ་པའི་དབྱངས་དང་གཉིས་སུ་མེད་པར་ཤོག་བློ་བཟང་ལུང་རྟོགས་དམ་ཆོས་རྒྱལ་སྲིད་ལ། །དབང་བསྒྱུར་གྲུབ་པའི་

[301B] །བཟང་པོའི་འཕྲིན་ལས་ཐུབ་དབང་བསྟན་པའི་གཉེན། །ས་གསུམ་འགྲོ་བའི་བླ་མར་བདག་གྱུར་ཅིག་ཅེས་རང་གི་ཡིད་ལ་རེ་བའི་དོན་སྨོན་པའི་ཚིགས་སུ་བཅད་པ་ལྷག་
བསམ་རྣམ་པར་དཀར་བའི་སྤྲིན་གྱི་སྒྲ་དབྱངས་ཅེས་བྱ་བ་འདི་ཉིད་གྱི་ནར་འདུག་པའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་དམ་པ་དུ་མས་བྱིན་གྱིས་བརླབས་པ་བྲག་སྐྱ་རྡོ་རྗེའི་ཕོ་བྲང་ཞེས་བྱ་བའི་རི་
ཁྲོད་དུ་རྒྱུན་གྱི་ཁ་ཏོན་གྱི་ཕྱིར་ཡི་གེར་བཀོད་པའོ། །འདིས་ཀྱང་ཐེག་པ་མཆོག་གི་བསྟན་པ་ཡུན་རིང་དུ་གནས་པར་བྱེད་ནུས་པར་གྱུར་ཅིག་ །།༄༅། །ན་མོ་
གུ་རུ་ཤཱཀྱ་མུ་ན་ཡེ། གང་གི་མཁྱེན་བརྩེའི་འཕྲིན་ལས་ཀྱི། །ཕ་མཐའ་ལྷ་ཡི་ལམ་བརྒལ་ཞིང། །སྐྱོན་བྲལ་ཡོན་ཏན་ཀུན་གྱི་གཏེར། །ཤཱཀྱའི་གཙོ་བོ་དེ་ལ་འདུད། །མི་འཇིགས་བཞི་
ལྡན་དམ་བཅས་བཞིན། །སྲིད་ཞི་ཀུན་ཏུ་བསྙེངས་དང་བྲལ། །འཇིགས་མེད་སེང་གེའི་སྒྲ་སྒྲོག་པ། །ཁྱོད་ལ་སྙིང་ནས་སྐྱབས་སུ་མཆི། །ང་ནི་མགོན་མེད་ཁྱོད་རྣམས་ཀྱི། །སྐྱབས་སུ་
གྱུར་པ་ཉིད་ཡིན་ཞེས། །དམན་ལ་ལྷག་པར་བརྩེ་བའི་མགོན། །ཨེ་མ་ཧོ་མགོན་ཁྱོད་མཛད་པ་རྨད། །འབུམ་ཕྲག་ཉི་མའི་གཟི་སྤྲོ་བའི། །གསེར་ཞུན་བརྩེགས་པའི་ལྷུན་པོ་ཡིས། །ཚངས་

[302A]༄༅། །དབྱངས་སྒྲོག་པའི་རྗེས་འགྲོ་བ། །དཔེ་ཟླ་མེད་པའི་སྟོན་པ་དེ། །མངོན་སུམ་མཐོང་བའི་ཡུལ་འདས་པ། །ཀྱེ་མ་བདག་ཅག་སྐལ་བ་ངན། །འོན་ཀྱང་ཁྱོད་ཀྱི་བདེན་པའི་བཀས།།
མ་འོངས་ལྔ་བརྒྱའི་ཐ་མར་ཡང། །ང་ཡི་བསྟན་པའི་རྗེས་འགྲོ་བ། །དེ་དག་ང་ཡི་ཉན་ཐོས་ཏེ། །ང་ཡིས་ཀུན་ཏུ་གཟིགས་སོ་ཞེས། །གསུངས་འདིས་ཡིད་ཀྱི་ངལ་གསོ་ཐོབ། །དེའི་ཕྱིར་མངོན་སུམ་མ་གྱུར་པའི། །མཆོད་པ་འདི་ཡིས་བདག་ཡིད་ལ། །མྱ་ངན་དང་ནི་སྤྲོ་བ་དག་ལྷན་ཅིག་འགྲན་པ་བཞིན་དུ་འཕེལ། །དེས་ན་ཡེ་ཤེས་གཟིགས་པ་ལ། །ལྐོག་ཏུ་གྱུར་པ་མི་མངའ་
བས། །བདག་གི་ལྷག་པའི་བསམ་པ་ཡིས། །རེ་བའི་གནས་ལ་ཡུད་ཙམ་དགོངས། །དངོས་བཤམས་ཡིད་ཀྱིས་སྤྲུལ་པ་ཡི། །སྣ་ཚོགས་མཆོད་སྤྲིན་རྒྱ་མཚོ་འདིས། །ཞིང་གི་དམ་
པ་བཅོམ་ལྡན་འདས། །འཁོར་བཅས་དགྱེས་པ་བསྐྱེད་གྱུར་ཅིག་དེ་ལས་འོངས་པའི་དགེ་བའི་ཚོགས། །ཕྱོགས་ཀྱི་འཁོར་ལོ་འགེངས་པ་དེས། །ཉམ་ཐག་འགྲོ་བ་སྒྲོལ་བའི་ཕྱིར། །
ཐུབ་ཆེན་དཔའ་བོར་བདག་གྱུར་ཅིག་ཁྱད་པར་འདི་སྣང་འགགས་མ་ཐག་བདེ་བ་ཅན་ནམ་དགའ་ལྡན་དུ། །པདྨོའི་སྙིང་པོ་ལས་སྐྱེས་ཏེ། །སྟོན་མཆོག་དེ་དག་དགྱེས་བྱས་ནས། །ཐེག་

[302B]བདུད་རྩིའི་མཆོག་དེས་དག་བྱས་པའི། །ཡིད་ཀྱི་ཤེལ་ཕོར་ས་བཅུ་ཡི། །འབྲས་བུས་རིམ་བཞིན་གང་གྱུར་ནས། །སྤྱོད་པ་རྒྱ་མཚོ་སྤྱོད་གྱུར་ཅིག་
མཉམ་གཞག་མིན་པའི་དུས་ཀུན་ཏུ། །མང་ཐོས་རྒྱ་མཚོ་འཚོལ་བ་དང། །ཡིད་ཅན་རྒྱ་མཚོ་སྒྲོལ་བ་ལ། །ཀུན་བཟང་སྤྱོད་པ་གྲུབ་གྱུར་ཅིག་ཇི་སྲིད་ནམ་མཁའི་མཐས་ཁྱབ་པའི། །
སེམས་ཅན་རེ་རེའི་མདུན་དུ་ཡང། །བདག་ལུས་བཀོད་པས་ཁྱབ་བྱས་ཏེ། །སྣ་ཚོགས་ཐབས་ཀྱིས་འདུལ་གྱུར་ཅིག་སེམས་ཅན་རེ་རེའི་དོན་གྱི་ཕྱིར། །བསྐལ་བརྒྱར་མནར་མེད་
འཇུག་པ་ལའང། །པད་མཚོར་ངང་པ་ཇི་བཞིན་དུ། །སྙིང་རྗེས་སྤྲོ་ཞིང་འཇུག་གྱུར་ཅིག་གང་དུ་རྒྱལ་བའི་ཉི་མ་ཡིས། །རྣམ་དབེན་མུན་པའི་ཞིང་རྣམས་སུ། །བདག་གིས་ཕན་བདེའི་འོད་
སྟོང་གིས། །རྒྱལ་བ་བཞིན་དུ་སྤྱོད་གྱུར་ཅིག་མདོར་ན་དུས་གསུམ་རྒྱལ་བ་ནི། །སྲས་དང་བཅས་པའི་སྤྱོད་པ་ཀུན། །གཅིག་བསྡོམས་བྱེ་བ་འབུམ་བསྒྱུར་བ། །དེ་སྙེད་བདག་གིས་སྤྱོད་
གྱུར་ཅིག་བདག་ནི་ལས་ཀྱིས་དམྱལ་ནང་དུ། །སྐྱེས་ནའང་དམྱལ་བའི་སྡུག་བསྔལ་ནི། །མ་ལུས་བདག་ལ་སྨིན་གྱུར་ཏེ། །དམྱལ་བ་པ་གཞན་བདེ་གྱུར་ཅིག་དེ་བཞིན་ངན་འགྲོ་གཞན་

[303A]༄༅། །རྣམས་སུའང། །ལས་ཉོན་དབང་གིས་བདག་སོང་ན། །རིགས་མཐུན་གཞན་གྱི་སྡུག་བསྔལ་རྣམས། །ལྷག་པའི་བསམ་པས་ལེན་གྱུར་ཅིག་རབ་འབྱམས་ཞིང་ན་ཞིང་ཀུན་
གྱི༑ ༑རྡུལ་སྙེད་རྒྱལ་བ་རྒྱ་མཚོ་ཡི། །དྲུང་དུ་བདག་གིས་བགྲོད་བྱས་ཏེ། །ཀུན་བཟང་པཱུ་ཛས་མཆོད་གྱུར་ཅིག་བདག་ནི་ཚེ་རབས་ཐམས་ཅད་དུ། །སྒོ་གསུམ་དགེ་ལ་འཇུག་པ་ལས། །མི་དགེའི་
ལམ་དུ་སྨོས་ཅི་དགོས། །ལུང་མ་བསྟན་དུའང་མ་གྱུར་ཅིག་དེ་བཞིན་སེམས་ཀྱི་དབང་གྱུར་ཚེ། །སྡིག་སེམས་རེ་བའི་འབྲས་མེད་པར། །འདྲེན་པས་གནང་བའི་བསམ་པ་ཀུན། །འབྲས་བུ་བཟང་
པོས་མཛེས་གྱུར་ཅིག་ཇི་སྲིད་ནམ་མཁའི་མཐས་ཁྱབ་པའི། །སེམས་ཅན་མ་ལུས་ཅི་འདོད་པ། །དེ་དང་དེ་ཡི་འདོད་འཇོ་བའི། །ཡིད་བཞིན་ནོར་བུར་བདག་གྱུར་ཅིག་ནམ་ཞིག་བྱང་ཆུབ་ཤིང་
དྲུང་དུ། །བྱམས་མགོན་རྒྱལ་བའི་མཛད་པ་ཡིས། །རོལ་ཚེ་བདག་ཀྱང་མགོན་པོ་དེའི། །འཁོར་གྱི་ཐོག་མ་ཉིད་གྱུར་ཅིག་དེ་ཚེ་དེ་ཡི་ལུགས་བཟང་པོས། །མཐའ་ཡས་འགྲོ་བ་འདྲེན་པ་ལ། །
འགྲན་ཟླ་མེད་པའི་འཕྲིན་ལས་ཀྱིས། །རྗེ་བཙུན་དགྱེས་པ་བསྐྱེད་གྱུར་ཅིག་འདི་ནས་ཚེ་རབས་ཐམས་ཅད་དུ། །ཀུན་མཁྱེན་གྱིས་བསྔགས་གནས་དང་རྟེན། །ལོངས་སྤྱོད་གྲོགས་དང་ཕུན་

[303B] །ཚེ་དང་འཚོ་བ་དགེ་གྱུར་ཅིག་དུས་འདིར་རྒྱལ་བ་གཉིས་པ་ཡི། །བཤད་སྒྲུབ་ནོར་འཛིན་མཐའ་གྲུ་ཀུན། །ཁྱབ་བྱེད་གེགས་བྲལ་མཐུན་རྐྱེན་རྣམས། །སྲིད་རྩེའི་བར་དུ་འཕྱུར་
གྱུར་ཅིག་གང་ཞིག་བདག་ལ་ཞེ་འགྲས་ཤིང། །སྲོག་གཅོད་བར་དུ་གནོད་པ་གང། །དེ་དག་ལ་ཡང་རྗེས་བརྩེ་བས། །ཕན་པ་ཕུན་ཚོགས་བསྒྲུབ་གྱུར་ཅིག་དེ་བཞིན་དུས་གསུམ་རྒྱལ་བ་
ཡི༑ ༑ཞིང་འཁོར་སྐུ་ཚེ་མཛད་པ་ཀུན། །གཅིག་བསྡོམས་འབུམ་ཕྲག་བརྒྱར་བསྒྱུར་བ། །མ་ལུས་བདག་གིས་འགྲུབ་གྱུར་ཅིག་གནས་སྐབས་འདིར་ཡང་བསམས་པའི་དོན། །མ་ལུས་ཡིད་
བཞིན་འགྲུབ་པ་དང། །འགྲོ་ལ་ཕན་བདེ་བསྒྲུབ་པ་ལ། །ས་ཡི་སྙིང་པོར་མཚུངས་གྱུར་ཅིག་མདོར་ན་སྐྱེ་བ་ཀུན་ཏུ་བདག་དགེ་བའི་བཤེས་དང་དམ་པའི་ཆོས། །ཚུལ་བཞིན་འཛིན་ཕྱིར་ལུས་
སྲོག་ཀྱང། །བྱེ་བ་དུང་ཕྱུར་གཏོང་གྱུར་ཅིག་བདག་གི་མིང་ཙམ་ཐོས་པས་ཀྱང། །རྒུད་པ་ཀུན་ལས་རྣམ་གྲོལ་ཞིང། །མཐོ་རིས་ཐར་པའི་དགའ་སྟོན་གྱི། །ཕུན་སུམ་ཚོགས་པས་འབྱོར་གྱུར་
ཅིག་ཕྱོགས་བཅུའི་སེམས་ཅན་མཐའ་ཡས་པ། །ནད་དང་མུ་གེས་མི་གཙེ་ཞིང། །དགེ་བ་བཅུ་ཡི་ཁྲིམས་དང་ལྡན། །བྱང་ཆུབ་སེམས་ཀྱིས་ཕྱུག་པར་ཤོག་བློ་བཟང་ལུང་རྟོགས་དམ་ཆོས་རྒྱལ་

[304A]༄༅། །སྲིད་ལ། །དབང་བསྒྱུར་གྲུབ་པའི་རྒྱལ་མཚན་འཛིན་པའི་དཔལ། །བཟང་པོའི་འཕྲིན་ལས་ཐུབ་དབང་བསྟན་པའི་གཉེན། །ཕྱོགས་ལས་རྣམ་པར་རྒྱལ་བར་བདག་གྱུར་ཅིག་འདི་
ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་རང་གི་ཡིད་ལ་རེ་བའི་དོན་སུག་བྲིས་སུ་བྱས་པའོ།། །། ༄༅། །ན་མོ་གུ་རུ་ས་མནྟ་བྷ་དྲཱ་ཡ། བསླུ་མེད་
བླ་མ་དཀོན་མཆོག་གསུམ། །ཐུགས་བརྩེ་ལྡན་པས་ལེགས་དགོངས་ནས། །བདག་གི་སྨོན་པའི་གནས་འདི་རྣམས། །ཐོགས་མེད་མྱུར་དུ་གྲུབ་པར་མཛོད། །དེང་ནས་བྱང་ཆུབ་སྙིང་པོའི་བར། །
ངན་སོང་གསུམ་སོགས་མི་ཁོམ་པའི། །གནས་སུ་ནམ་ཡང་མི་སྐྱེ་ཞིང། །དལ་འབྱོར་རྟེན་བཟང་ཐོབ་པར་ཤོག་མཐོ་རིས་ཡོན་ཏན་རྣམ་བདུན་དང། །ནམ་ཡང་འབྲལ་བ་མེད་པ་དང། །དད་
དང་རྣམ་དཔྱོད་སྙིང་རྩེར་ལྡན། །ཤེས་རབ་ཕུན་སུམ་ཚོགས་པར་ཤོག་སྐྱེས་ཙམ་ཉིད་ནས་ཐེག་ཆེན་གྱི། །རིགས་སད་ལུས་དང་སྲོག་ལ་ཡང། །བལྟོས་མེད་དགེ་བའི་བཤེས་གཉེན་དང། །
དམ་ཆོས་འཚོལ་ལ་བརྩོན་པར་ཤོག་ཇི་སྲིད་སྲིད་པར་རྒྱུ་བ་ན། །རྟག་ཏུ་གཞོན་ནུ་རབ་འབྱུང་ཞིང། །ཤིན་ཏུ་ཕྲ་བའི་ཁྲིམས་རྣམས་ཀྱང། །མིག་འབྲས་ལྟ་བུར་བསྲུང་བར་ཤོག་ཚེ་རབས་ཀུན་

[304B] །ལྡན་པའི་དམ་པས་རྗེས་བཟུང་སྟེ། །བསམ་སྦྱོར་རྣམ་པར་དག་པ་ཡིས། །བཀའ་བཞིན་བསྒྲུབ་པས་མཉེས་བྱེད་ཤོག་མགོན་དེའི་ཞལ་གྱི་བུམ་བཟང་ལས། །བྱུང་བའི་ལེགས་
བཤད་བདུད་རྩིའི་རྒྱུན། །ངོམས་པ་མེད་པར་འཐུངས་པ་ཡིས། །མང་ཐོས་རྒྱ་མཚོའི་མཐར་སོན་ཤོག་སོ་ཐར་བྱང་སེམས་གསང་སྔགས་ཀྱི། །སྡོམ་གསུམ་མཆོག་གིས་རྒྱུད་བསྡམས་ཤིང། །
མདོ་རྒྱུད་ཚིག་དོན་ཀུན་རྟོགས་ནས། །བསྒྲུབ་པ་སྙིང་པོར་བྱེད་པར་ཤོག་ལམ་བཟང་ཚུལ་བཞིན་བསྒྲུབ་པའི་ཚེ། །ཕྱི་ནང་འགལ་རྐྱེན་ཀུན་བྲལ་ཞིང། །མཐུན་རྐྱེན་བསམས་པའི་དོན་རྣམས་ཀུན། །
འབད་མེད་ལྷུན་གྱིས་གྲུབ་པར་ཤོག་དད་དང་ངེས་འབྱུང་བྱང་ཆུབ་སེམས། །ཡང་དག་ལྟ་དང་རིམ་གཉིས་ལམ། །རྒྱལ་བའི་དགོངས་པ་ཇི་ལྟ་བར། །མྱུར་དུ་རྒྱུད་ལ་སྐྱེ་བར་ཤོག་བདག་ནི་
མཐོང་ཐོས་དྲན་རེག་དང། །དད་པར་བྱེད་པ་ཐམས་ཅད་ཀྱང། །ལྷ་དང་མི་ཡི་རྟེན་བརྒྱུད་ནས། །ངེས་པར་བྱང་ཆུབ་མཆོག་ཐོབ་ཤོག་སེམས་ཅན་ཀུན་གྱི་སྡུག་བསྔལ་དང། །སྡིག་ཚོགས་
བདག་ལ་སྨིན་གྱུར་ཅིང། །བདག་བདེ་དགེ་བ་མ་ལུས་པ། །སེམས་ཅན་ཡོངས་ལ་སྨིན་པར་ཤོག་དམ་ཆོས་ཚིགས་བཅད་གཅིག་ཙམ་དང། །སེམས་ཅན་རེ་རེའི་དོན་དུ་ཡང། །བསྐལ་པར་

[305A]༄༅། །མནར་མེད་གནས་དགོས་ཀྱང། །ཞུམ་མེད་སྤྲོ་བས་འཇུག་པར་ཤོག་འདོད་དགུའི་དཔག་བསམ་ལྗོན་པ་དང། །བུམ་བཟང་ཡིད་བཞིན་ནོར་བུ་ལྟར། །འགྲོ་ཀུན་ཅི་དང་ཅི་འདོད་པའི། །རེ་བ་
བདག་གིས་རྫོགས་བྱེད་ཤོག་མདོར་ན་ཕན་བདེ་ཀུན་གྱི་གཞི། །ཐུབ་དབང་བསྟན་པ་འཛིན་པ་ལ། །རྒྱན་དྲུག་མཆོག་གཉིས་ཇོ་འབྲོམ་དང། །ཙོང་ཁ་པ་དང་མཚུངས་པར་ཤོག་ཅེས་འདོད་དོན་སྨོན་ལམ་
དུ་བྱས་པ་འདི་ནི། དགེ་ཚུལ་བློ་བཟང་ནོར་བུས་སྔ་མོ་ནས་ཡང་ཡང་བསྐུལ་ཞིང། ཕྱིས་གནམ་མཚོ་ཕྱུག་མོའི་དོ་སོགས་བྱང་སྟོང་གི་དབེན་པར་རྒྱུ་བ་ལ་སྤྲོ་བའི་ཡུལ་གཙང་སྟོད་ཀྱི་དགེ་ཚུལ་བློ་བཟང་བདེ་ལེགས་
ཀྱིས་བསྐུལ་བ་ལ་བརྟེན་ནས། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས། འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་ཐོགས་མེད་དུ་སྨྲས་པའོ།། །།༄༅། །ན་མོ་གུ་རུ་མཉྫུ་
གྷོ་ཥཱ་ཡ། རབ་འབྱམས་རྒྱལ་བའི་འཁོར་ལོ་ཀུན་གྱི་དངོས། །བཅོམ་ལྡན་འཇམ་དབྱངས་གཞོན་ནུའི་དཀྱིལ་འཁོར་བ། །མཆོད་བསྟོད་བསྒོམ་པ་སོགས་ལ་རབ་བརྩོན་པའི། །རྣམ་དཀར་གྱིས་མཚོན་
དུས་གསུམ་དགེ་བའི་མཐུས། །བཤེས་གཉེན་དམ་པ་ཚུལ་བཞིན་བསྟེན་པ་སོགས། །ཐུན་མོང་ལམ་སྦྱངས་རྣམ་དག་དབང་ཐོབ་ཅིང། །དམ་ཚིག་སྡོམ་པ་ཚུལ་བཞིན་བསྲུངས་པ་ལས། །རིམ་གཉིས་

[305B]དཔལ་ལྡན་འཇམ་པའི་རྡོ་རྗེའི་ལྷ་ཡི་ཚོགས། །འཆི་མེད་ལམ་ཀུན་ཁྱབ་པའི་ཞིང་གི་མཆོག་རྣམ་དག་མཆོད་བསྟོད་བསྒྲུབ་པས་མཉེས་བྱས་པས། །བསོད་ནམས་རྒྱ་
མཚོ་ཡོངས་སུ་རྫོགས་པར་ཤོག་རང་བཞིན་སྤྲོས་དང་བྲལ་བའི་ཆོས་ཀྱི་དབྱིངས། །ལྷན་སྐྱེས་བདེ་བ་ཆེ་དང་རོ་གཅིག་པར། །མོས་པས་ཐ་མལ་འཆི་བ་ཀུན་སྦྱངས་ཏེ། །སྒྲིབ་བྲལ་ཆོས་སྐུ་མངོན་དུ་
འགྱུར་བར་ཤོག་འོད་གསལ་ངང་ལས་རི་བོང་འཛིན་པའི་སྟེང། །དམར་སེར་ཧོཿ་ཡིག་གཉིས་ཀྱི་དབུས་སོན་པའི། །འབྲུ་གསུམ་བསྒོམས་པས་བར་དོའི་སྒྲིབ་སྤངས་ནས། །རྒྱལ་བའི་ལོངས་སྐུ་མྱུར་དུ་
འགྲུབ་པར་ཤོག་སྲུང་བྱེད་མི་གཞིག་འབར་བའི་རང་བཞིན་ཅན། །བསྒོམས་པས་ནག་པོའི་རྩ་ལག་དྲུངས་འབྱིན་ཅིང། །ཡེ་ཤེས་རང་བཞིན་གཞལ་མེད་ཁང་བསམས་པས། །ངོ་མཚར་རྒྱལ་
བའི་ཞིང་མཆོག་འགྲུབ་པར་ཤོག་རྒྱུ་ཡི་རྡོ་རྗེ་འཛིན་པ་ཡབ་ཡུམ་ནི། །སྙོམས་པར་ཞུགས་པ་དང་འདྲེས་ཡི་གེ་གསུམ། །ཡོངས་གྱུར་འབྲས་བུ་རྡོ་རྗེ་འཛིན་བསྒོམས་པས། །ཉིང་མཚམས་
སྦྱོར་བྲལ་སྤྲུལ་བའི་སྐུ་ཐོབ་ཤོག་རང་རིག་ཕྱག་རྒྱ་དང་སྦྱར་བྱང་སེམས་ལས། །འཁྲུངས་པའི་རྟེན་དང་བརྟེན་པའི་རྣམ་འགྱུར་གྱིས། །མ་དག་སྤྱོད་བྱེད་དཀྱིལ་འཁོར་རྒྱལ་མཆོག་དང། །རབ་འབྱམས་
[306A]༄༅། །ལས་ཀྱི་མཆོག་རྣམས་འགྲུབ་པར་ཤོག་འཇམ་པའི་དབྱངས་ཀྱི་ཐུགས་ཀྱི་བཅུད་ཕྱུང་བ། །ཟབ་ལམ་ཐིག་ལེ་བཞི་ཡི་རྣལ་འབྱོར་གྱིས། །མཐོང་བའི་ཆོས་ལ་རྡོ་རྗེ་འཆང་གྱུར་ཏེ། །
འགྲོ་ཀུན་འདྲེན་པའི་དཔལ་དུ་འགྱུར་བར་ཤོག་འཁོར་ལོ་བཞི་ཡི་ཆུ་སྐྱེས་དབུས་སོན་པའི། །ཕྱག་མཚན་ས་བོན་བཞི་བསྒོམས་དེ་ཉིད་ལས། །བྱུང་བའི་འོད་ཀྱིས་སྣོད་བཅུད་ཀུན་བསྡུས་པས། །ལྷན་ཅིག་སྐྱེས་དགའི་
ཡེ་ཤེས་འདྲེན་པར་ཤོག་ནོར་བུའི་དབུས་སུ་ཐིག་ལེ་ཕྲ་མོའི་ནང། །རྟེན་དང་བརྟེན་པའི་དཀྱིལ་འཁོར་ལེགས་དམིགས་ཤིང། །སེམས་དཔའ་གསུམ་གྱི་རྗེས་གཞིག་སྡུད་རིམ་གྱིས། །སྤྲོས་པའི་དྲི་མ་མ་ལུས་འཁྲུད་
པར་ཤོག་སྤྲུལ་པའི་འཁོར་ལོའི་དབུས་སུ་མི་ཤིགས་པའི། །ཐིག་ལེ་མཆོག་ལས་འཇུག་གནས་ལྡང་བའི་གདངས། །མ་བཅོས་རྡོ་རྗེ་གསུམ་དུ་རབ་བསྒྲགས་པས། །མ་རིག་སྒོ་ངའི་སྦུབས་ཀུན་འབྱེད་པར་ཤོག་
སྙིང་གའི་ལྟ་བར་སེམས་དཔའ་གསུམ་བསྒོམས་ཏེ། །སྤྲུལ་པས་སྣོད་བཅུད་ཡོངས་སྦྱངས་རྗེས་གཞིག་གི་སྡུད་རིམ་མཆོག་བསྒོམས་དཔེ་ཡི་འོད་གསལ་དང། །སྒྱུ་མའི་ཏིང་འཛིན་ཡོངས་སུ་རྫོགས་པར་ཤོག་
སླར་ཡང་ཕྱི་ནང་རྡོ་རྗེའི་རྣལ་འབྱོར་གྱིས། །ཉོན་མོངས་སྒྲིབ་བྲལ་ཟུང་འཇུག་མངོན་དུ་གྱུར། །རྣམ་དག་རྡོ་རྗེ་ལྟ་བུའི་ཏིང་འཛིན་གྱིས། །སྐུ་གསུམ་གྲོང་ཁྱེར་མཆོག་ཏུ་འཇུག་པར་ཤོག་ཅེས་དཔལ་གསང་

[306B] དགེ་སློང་རི་ཁྲོད་པ་བསོད་ནམས་རྒྱལ་མཚན་དང། གཞན་ཡང་ར་སྒྲེང་གི་ཆེ་བགྲེས་འགའ་
ཞིག་གིས་གསོལ་བ་བཏབ་པ་ལ་བརྟེན་ནས། ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བྱང་ར་སྒྲེང་རྒྱལ་བའི་དབེན་གནས་བྲག་སེང་གེའི་ལྷ་ཞོལ་དུ་སྦྱར་བ་ལས། སླར་ཤར་འོལ་དགའ་སྟག་
རྩེའི་ཕོ་བྲང་དུ་གྲུབ་པར་བགྱིས་པའོ།། །།༄༅། །ན་མོ་གུ་རུ་ཤྲཱི་ཙཀྲ་སམྦ་རཱ་ཡ། འདི་ལྟར་བསྒྲུབས་པའི་རྣམ་དཀར་དགེ་བའི་མཐུས། །རྟག་ཏུ་དལ་འབྱོར་ཚང་བའི་རྟེན་ཐོབ་ཅིང།།
བཤེས་གཉེན་དམ་པས་འབྲལ་མེད་རྗེས་བཟུང་ནས། །བསམ་སྦྱོར་གཉིས་ཀྱིས་ཚུལ་བཞིན་བསྟེན་པར་ཤོག་སྲིད་པའི་ཕུན་ཚོགས་མེ་འོབས་ལྟར་མཐོང་ནས། །འགྲོ་ཀུན་དོན་དུ་བྱང་ཆུབ་སེམས་བསྐྱེད་དེ།།
ཕྱིན་དྲུག་བསྡུ་བཞིའི་ལམ་ལ་ལེགས་སྦྱངས་པས། །ཐུན་མོང་ལམ་གྱི་རིམ་པ་མཐར་ཕྱིན་ཤོག་ཚེ་རབས་ཀུན་ཏུ་བཅོམ་ལྡན་ཡབ་ཡུམ་གྱིས། །དགྱེས་ཤིང་རྗེས་བཟུང་རྣམ་དག་དབང་བཞི་ཐོབ། །དམ་ཚིག་སྡོམ་པ་
སྲོག་ལྟར་བསྲུང་བྱེད་ཅིང། །བདེ་མཆོག་སྦས་ཆུའི་རྒྱ་མཚོའི་དོན་རྟོགས་ཤོག་རིམ་གཉིས་ཟབ་མོ་ཐུན་བཞིར་བསྒོམས་པ་ཡིས། །ཐ་མལ་སྐྱེ་ཤི་བར་དོའི་འཁྲུལ་སྣང་རྣམས། །ཡིད་ངོ་ཙམ་དང་དངོས་སུ་སྐུ་གསུམ་དུ། །

[307A]༄༅། །བསྒྱུར་བའི་ལམ་བཟང་ཚེ་འདིར་འགྲུབ་པར་ཤོག་གནས་སྐབས་འདིར་ཡང་ནད་རིམས་གདོན་བགེགས་སོགས། །ཕྱི་ནང་ཉེར་འཚེ་མ་ལུས་ཞི་བ་དང། །ཚེ་དང་བསོད་ནམས་འདོད་དགུའི་
ལོངས་སྤྱོད་དང། །ཆོས་ལྡན་བསམས་དོན་ཡིད་བཞིན་འགྲུབ་པར་ཤོག་ཚེ་ཡི་མཐར་ཡང་དཔའ་བོ་རྣལ་འབྱོར་མས། །ངོ་མཚར་ལྟས་བཟང་མང་པོས་ལེགས་བསུས་ནས། །མཁའ་སྤྱོད་གནས་སུ་རྗེ་བཙུན་ཡབ་ཡུམ་
གྱི༑ ༑ཞལ་མཐོང་གསུང་གི་བདུད་རྩིས་ཚིམ་པར་ཤོག་དྲན་པས་མཆོག་སྩོལ་རྩ་བའི་བླ་མ་དང། །དབང་ཕྱུག་བརྒྱད་ལྡན་རྒྱལ་བ་ཙོང་ཁ་པ། །རྒྱལ་ཚབ་མཁས་གྲུབ་དམ་པ་ལ་སོགས་པའི། །བཀའ་བརྒྱུད་བླ་མ་
རྣམས་ཀྱི་བཀྲ་ཤིས་ཤོག་རིགས་ཀུན་ཁྱབ་བདག་འཁོར་ལོ་སྡོམ་པ་དང། །ལྷན་སྐྱེས་བདེ་བའི་མཆོག་སྦྱིན་རྗེ་བཙུན་མ། །གནས་གསུམ་དཔའ་བོ་མཁའ་འགྲོའི་ཚོགས་རྣམས་ཀྱིས། །གཡེལ་མེད་བུ་ལྟར་
སྐྱོང་བའི་བཀྲ་ཤིས་ཤོག་འཆི་མེད་མཆོག་སྩོལ་ཡི་དམ་ལྷ་ཚོགས་དང། །བར་ཆད་ཀུན་སེལ་ཆོས་སྐྱོང་བསྲུང་མ་དང། །འདོད་དགུའི་ཆར་འབེབས་ནོར་ལྷའི་ཚོགས་རྣམས་ཀྱི། །བདེ་ལེགས་རྒྱུན་མི་
འཆད་པའི་བཀྲ་ཤིས་ཤོག་ཅེས་དཔལ་འཁོར་ལོ་བདེ་མཆོག་དཀར་པོའི་སྨོན་ལམ་ཤིས་བརྗོད་མདོར་བསྡུས་འདི་ཡང། ལམ་འདིའི་ཚེས་བཅུའི་མཆོད་པ་ལ་བརྩོན་པར་བྱེད་པའི་དད་ལྡན་མང་པོའི་ཆེད་དུ་

[307B] བསྟན་པའི་གསལ་བྱེད་སྔགས་རམ་པ་བསོད་ནམས་ལྷུན་གྲུབ་ཀྱིས་བསྐུལ་བ་ལ་བརྟེན་ནས། བདེ་བ་མཆོག་གི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས། འབྲོག་རི་
བོ་དགེ་ལྡན་དུ་སྦྱར་བའི་ཡི་གེ་པ་ནི་ཚེ་རིང་ཆོས་འཕེལ་གྱིས་བགྱིས་པའོ།། །།༄༅། །ཨེ་མ་ཧོ། ཀཾ་ནི་ཟག་མེད་བདེ་བ་ཆེ། །པཱ་ལ་སྐྱོང་ཞིང་སྤེལ་བའི་མཆོག་རང་བཞིན་
རྣམ་དག་ཆོས་ཀྱི་དབྱིངས། །མཚོན་ཕྱིར་ཕྱི་ནི་དུང་ལྟར་དཀར། །བདེ་ཆེན་ལྷན་སྐྱེས་མཚོན་པའི་ནང། །པདྨ་རཱ་གའི་མདངས་ལྟར་མཛེས། །བདེ་སྟོང་དབྱེར་མེད་རང་བཞིན་གྱིས། །ཆོས་རྣམས་ཀུན་ལ་ཁྱབ་པ་ནི། །
དཀར་དམར་ཕྱི་ནང་སྦྱར་བ་ཡི། །སྣོད་མཆོག་དུམ་བུ་གཅིག་པས་མཚོན། །སྟོང་གསུམ་ཁྱོན་ལྟར་ཡངས་པ་ཡི། །ཨཱ་ལས་བྱུང་བའི་ཀ་པཱ་ལ། །རྣལ་འབྱོར་ལྷུང་བཟེད་ཅེས་ཀྱང་གྲགས། །རྩ་འབྲས་ལོ་མ་མེ་
ཏོག་ལས། །བྱུང་བ་སྦྱར་ཞིང་བཙོས་པའི་ཆང། །སྦྲང་ཆང་བུར་ཆང་ནས་ཆང་དང། །རྒུན་ཆང་འབྲས་ཀྱི་ཆང་ལ་སོགས། །ཆང་སྣ་སྟོང་གིས་ཡོངས་སུ་བཀང། །སྦྱངས་རྟོགས་སྦར་བའི་ཨ་མྲྀ་ཏ། །ཟག་མེད་ཡེ་
ཤེས་བདུད་རྩིས་བཀང། ཞེས་པ་འདི་ཡང་བདེ་མཆོག་ཚེས་བཅུ་པའི་དད་ལྡན་གཞོན་ནུ་རྣམས་ཀྱི་ཆེད་དུ། རྒྱུད་སྡེ་དང་མཐུན་པར་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།
[308A]༄༅། །ན་མོ་གུ་རུ་མཉྫུ་གྷོ་ཥཱ་ཡ། ཕུན་ཚོགས་ཕྱོགས་ཀྱི་འཁོར་ལོ་འཆི་མེད་ལམ། །ལེགས་པར་གང་བའི་སྨན་བླའི་ལྷ་ཡི་ཚོགས། །འགའ་ཞིག་ཆུ་སྐྱེས་སྣ་ཚོགས་ཆར་འབེབས་ཤིང། །ལ་ལ་
དགེ་ལེགས་སྩོལ་བའི་གླུ་དབྱངས་ལེན། །གཞན་དག་བདུད་བགེགས་འཇོམས་པའི་འཕྲིན་ལས་མཛད། །ཀུན་ཀྱང་ཁྱེད་ལ་སྐལ་བཟང་མཆོག་སྟེར་བར། །ཡོངས་ཤེས་ཀྱིས་ལ་རབ་དགའ་སྐྱེད་ཅིག་དང། །ཤིས་
བརྗོད་གདངས་སྙན་བདག་གིས་བསྒྲག་པར་བྱ། །གང་གི་ཞབས་སེན་ནོར་བུའི་འོད་དཀར་ཅན། །སྤྱི་བོར་རེག་པའི་སྐལ་བཟང་ཀུ་མུ་ད། །བཞད་པའི་དཔལ་སྟེར་ལྷ་མིའི་སྟོན་པ་མཆོག་ཐུབ་དབང་སྨྲ་བའི་
ཟླ་བ་ལ་ཕྱག་འཚལ། །འཇམ་པའི་དབྱངས་དང་མཁན་ཆེན་ཞི་བ་འཚོ། །ཁྲི་སྲོང་ལྡེའུ་བཙན་ཇོ་བོ་ཡབ་སྲས་དང། །རྒྱལ་བ་གཉིས་པ་བློ་བཟང་གྲགས་པ་སོགས། །རྩ་བ་བརྒྱུད་པའི་བླ་མ་མཆོག་རྣམས་ལ། །
ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་རྒྱལ་བའི་ཉི་མ་
གཞན་གྱིས་མ་ཐུལ་བ། །མགོན་མེད་ལྔ་བརྒྱ་ཐ་མའི་འགྲོ་བ་ལ། །བདེན་ཚིག་སྨོན་ལམ་རྒྱ་མཚོས་མཆོག་བསྒྲུབ་པ། །སྙིགས་མའི་མགོན་པོ་བདེ་གཤེགས་བདུན་རྣམས་ལ། །ལེགས་ཚོགས་ཇི་སྙེད་མཆིས་

[308B] །ཁྱེད་ཀྱི་མི་མཐུན་རྒྱུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཐུབ་པའི་དབང་པོའི་ལྗགས་ཡངས་པདྨོ་ལས། །ལེགས་
འོངས་ཤཱཀྱའི་བསྟན་པའི་ཐ་མར་ཡང། །རྨད་བྱུང་བསྒྲུབས་ན་འགྲུབ་པའི་བདུད་རྩིའི་བཅུད། །ཟབ་དང་རྒྱ་ཆེ་མདོ་སྡེའི་རྒྱལ་པོ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་
པ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཕྱོགས་བཅུའི་ཞིང་ན་སྨན་པའི་རྒྱལ་པོ་ཡི། །མཚན་ཙམ་འཛིན་དང་སྟོན་པ་བདེ་
གཤེགས་ཀྱི། །སྨོན་ལམ་ཁྱད་པར་རྒྱས་པའི་མདོ་ཆོག་ལ། །ཐུགས་དམ་མཛད་པའི་རིགས་ཀྱི་བུ་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང།།
བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་བདེ་གཤེགས་ཐུགས་རྗེ་གཟུངས་མོས་ཏིང་འཛིན་དང། །བདེན་ཚིག་གིས་བསྒྲུབས་རིན་ཆེན་ལས་
གྲུབ་པ། །ཁམས་གསུམ་ལས་འདས་དཀོན་མཆོག་གསུམ་གྱི་གནས། །བདེ་བ་ཅན་དང་མཚུངས་པའི་ཞིང་མཆོག་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་

[309A]༄༅། །ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཅེས་སྨན་བླའི་ཆོ་གའི་མཇུག་ཏུ་བྱ་བའི་བཀྲ་ཤིས་ཀྱི་ཚིགས་སུ་བཅད་
པ་འདི་ནི། རབ་འབྱམས་སྨྲ་བ་དགེ་སློང་ཆོས་འཕེལ་དོན་གྲུབ་ཀྱིས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོར་སྦྱར་བའོ།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ། ཟབ་གསལ་གཉིས་སུ་མེད་པའི་རྣམ་རོལ་ལས། །མི་འཁྲུགས་རྒྱལ་པོའི་དཀྱིལ་འཁོར་ལྷ་ཚོགས་རྣམས། །བསྒྲུབ་ཅིང་མཆོད་བསྟོད་བཟླས་སོགས་ལ་འབད་པའི། །རྣམ་དཀར་
གྱིས་མཚོན་དུས་གསུམ་དགེ་བའི་མཐུས། །བདག་དང་མཁའ་མཉམ་འགྲོ་བ་མ་ལུས་པ། །སྐྱེ་ཞིང་སྐྱེ་བ་དག་ནི་ཐམས་ཅད་དུ། །མི་ཁོམ་གནས་སུ་ནམ་ཡང་མི་སྐྱེ་ཞིང། །དལ་འབྱོར་རྟེན་བཟང་རྟག་ཏུ་ཐོབ་པར་
ཤོག་ཚེ་རབས་ཀུན་ཏུ་ལེགས་ཚོགས་མ་ལུས་པའི། །འབྱུང་གནས་བཤེས་གཉེན་དམ་པས་རྗེས་འཛིན་ཅིང། །སྲོག་ཀྱང་ཡལ་བར་དོར་ནས་དམ་པའི་མགོན། །བསམ་སྦྱོར་གཉིས་ཀྱིས་ཚུལ་བཞིན་བསྟེན་
པར་ཤོག་དེ་ཡི་ཞལ་གྱི་པདྨོ་ལས་འོངས་པའི། །སྐྱེས་བུ་གསུམ་གྱི་གདམས་པ་སྦྲང་རྩིའི་ཆུས། །ཡིད་ཀྱི་བུམ་བཟང་ལེགས་པར་གང་བྱས་ཏེ། །ཟབ་མོའི་ལམ་གྱི་སྣོད་དུ་འགྱུར་བར་ཤོག་བཅོམ་ལྡན་

[309B] །ཞུགས་ནས་རྣམ་དག་དབང་གིས་རྒྱུད་སྨིན་ཅིང། །བྱ་རྒྱུད་རིགས་གསུམ་སྤྱི་དང་བྱེ་བྲག་གི་དམ་ཚིག་སྡོམ་པ་ཚུལ་བཞིན་བསྲུང་བར་ཤོག་ཞིང་གི་དམ་པ་མངོན་
པར་དགའ་བ་ཡི། །འདྲེན་པའི་ལྷ་ཚོགས་འཆི་མེད་ལམ་གང་བར། །ཆོ་ག་ཇི་བཞིན་བསོད་ནམས་ཚོགས་བསགས་པས། །དགེ་ཚོགས་རྒྱ་མཚོ་མངོན་པར་འཕེལ་བར་ཤོག་བཟླས་བརྗོད་ཡན་ལག་བཞི་ཡི་བསམ་
གཏན་དང། །བཟླས་བརྗོད་དག་ལ་མ་བལྟོས་བསམ་གཏན་གྱིས། །ཐ་མལ་སྣང་ཞེན་མ་ལུས་དྲུངས་ཕྱུང་ནས། །མཚན་བཅས་མཚན་མེད་རྣལ་འབྱོར་མཐར་ཕྱིན་ཤོག་ཁྱད་པར་སྔགས་རྣམས་ཀུན་གྱི་རྒྱལ་པོ་
མཆོག་ལས་སྒྲིབ་རྒྱུན་གཅོད་གཟུངས་སྔགས་རབ་བཟླས་པས། །སྡིག་སྒྲིབ་ཀུན་དག་ཞི་སོགས་རབ་འབྱམས་ལས། །མ་ལུས་བསྒྲུབ་ལ་ཐོགས་པ་མེད་པར་ཤོག་ཁྱད་པར་ཚེ་འདིའི་སྣང་བ་འགག་པའི་ཚེ། །གནད་གཅོད་
སྡུག་བསྔལ་དྲག་པོ་མི་འབྱུང་ཞིང། །རྒྱལ་སྲས་རྒྱ་མཚོས་བསྐོར་བའི་བཅོམ་ལྡན་འདས། །མི་འཁྲུགས་རྒྱལ་པོའི་ཞལ་བཟང་མཐོང་བར་ཤོག་སྲིད་པ་བར་དོར་འཇིགས་སྐྲག་ལས་གྲོལ་ཏེ། །སྲས་ཀྱི་ཐུ་བོས་མ་ནོར་ལམ་
དྲངས་ནས། །མངོན་དགའི་ཞིང་དུ་སྐྱེས་ནས་སྟོན་པ་མཆོག་མཉེས་པར་བྱས་ཏེ་ས་བཅུ་མཐར་ཕྱིན་ཤོག་དེ་ནས་སྣ་ཚོགས་སྤྲུལ་པའི་ཐབས་མཁས་ཀྱིས། །མགོན་མེད་ཉམ་ཐག་འགྲོ་བ་མ་ལུས་པ། །སྐྱེ་རྒ་ན་འཆིའི་སྡུག་

[310A]༄༅། །བསྔལ་ལས་བསྒྲལ་ཏེ། །སྐུ་གསུམ་གོ་འཕང་མཆོག་ལ་འགོད་པར་ཤོག་གནས་སྐབས་སུ་ཡང་སྲིད་དང་ཞི་བ་ཡི། །རྒུད་པ་ཀུན་གྱི་མིང་ཡང་མི་འབྱུང་ཞིང། །ཚེ་དང་བསོད་ནམས་ལོངས་སྤྱོད་
བཤད་བསྒྲུབ་སོགས། །ཡིད་ལ་བསམས་པ་ཇི་བཞིན་འགྲུབ་པར་ཤོག་ །།༄༅། །ལྷ་ཡི་ལམ་དང་ཡངས་པའི་ནོར་འཛིན་ཁྱོན། །ཏིལ་གྱི་གང་བུ་བཞིན་དུ་ཡོངས་གང་བའི། །མི་
འཁྲུགས་རྒྱལ་པོའི་དཀྱིལ་འཁོར་ལྷ་ཡི་ཚོགས། །དྲན་པ་ཡིས་ཀྱང་ངན་འགྲོའི་གདུང་སེལ་ཞིང། །ཁྱོད་ལ་རྟག་ཏུ་མཆོག་སྩོལ་མཛད་པ་འདི། །ངེས་པར་གྱིས་ལ་རབ་དགའ་སྐྱེད་ཅིག་དང། །ཤིས་བརྗོད་
སྒྲ་དབྱངས་བདག་གིས་བསྒྲག་པར་བྱ། །རབ་འབྱམས་རྒྱལ་བའི་ཐུགས་རྗེ་གཅིག་བསྡུས་ནས། །མཚན་ཙམ་དྲན་པས་འཁོར་བའི་སྡུག་བསྔལ་ཀུན། །མ་ལུས་ཞི་མཛད་བསླུ་མེད་སྐྱབས་ཀྱི་ཕུལ། །རྒྱལ་བ་
མི་འཁྲུགས་རྒྱལ་པོ་ལ་ཕྱག་འཚལ། །རིགས་གསུམ་འཁོར་ལོས་བསྒྱུར་བ་རྡོ་རྗེ་སེམས། །ལམ་འདི་གསལ་མཛད་སློབ་དཔོན་ཛེ་ཏཱ་རི། །ལྔ་བརྒྱའི་གཙུག་རྒྱན་ཇོ་བོ་ཡབ་སྲས་དང། །རྒྱལ་བ་གཉིས་པ་
བློ་བཟང་གྲགས་པ་སོགས། །དངོས་དང་བརྒྱུད་པའི་བླ་མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་

[310B] །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་བྱ་རྒྱུད་དཀྱིལ་འཁོར་སུམ་སྟོང་ལྔ་བརྒྱ་ཡི། །ནང་ནས་ངན་སོང་ཡོངས་སུ་སྦྱོང་བའི་མཆོག་ལྷ་མིའི་སྟོན་པ་བཅོམ་ལྡན་མི་འཁྲུགས་པ། །བཀྲ་ཤིས་
ལྷ་མོ་བརྒྱད་དང་སྒོ་སྐྱོང་བཞི། །བཅུ་གསུམ་བདག་ཉིད་ལྷ་ཡི་འཁོར་ལོ་ལ། །ལེགས་ཚོགས། །ཁྱེད་ཀྱི། །བདེ་ལེགས། །ཕུན་ཚོགས། །ཤཱཀྱའི་རྒྱལ་པོའི་མགུར་གྱི་བུམ་པ་ལས། །གཟུངས་མཆོག་ཇི་སྙེད་གསུངས་
པའི་རབ་དང་ཕུལ། །གང་ཞིག་ཐོས་དང་རི་མོར་བྲིས་པའི་གཟུགས། །མཐོང་བ་ཡིས་ཀྱང་ངན་སོང་འཇིགས་འཕྲོག་པ། །མི་འཁྲུགས་རྒྱལ་པོའི་གཟུངས་སོགས་ལུང་རྟོགས་ཀྱི། །དམ་པའི་ཆོས་ཚུལ་ཇི་སྙེད་མཆིས་པ་ལ་
ལེགས་ཚོགས། །ཁྱེད་ཀྱི། །བདེ་ལེགས། །ཕུན་ཚོགས། །རབ་འབྱམས་ཞིང་ན་གཟུངས་སྔགས་ཆོ་ག་འདིའི། །མཆོག་དང་ཐུན་མོང་བསྒྲུབ་པའི་རིམ་པ་རྣམས། །རྒྱལ་བའི་གསུང་བཞིན་ལེགས་པར་གྲུབ་རྣམས་
ཀྱིས༑ ༑མཚོན་ནས་ཕྱོགས་གཅིག་ཡན་ཆད་འཛིན་རྣམས་ལ། །ལེགས་ཚོགས། །ཁྱེད་ཀྱི། །བདེ་ལེགས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཅེས་ཤིས་པ་བརྗོད་ཅིང་མེ་ཏོག་གི་ཆར་དབབ་པར་བྱའོ།།
ཞེས་པ་འདི་ནི་གངས་རིའི་ཁྲོད་ཀྱི་མགོན་མེད་ཟས་སྦྱིན་གཉིས་པ་སྡེ་པ་ངག་དབང་བསོད་ནམས་ལྷུན་གྲུབ་ཀྱི་བཀས་བསྐུལ་བ་ལ་བརྟེན་ནས། བྱ་བའི་རྒྱུད་ཀྱི་རིགས་གསུམ་སྤྱི་དང་བྱེ་བྲག་གི་དེ་ཉིད་རིག་ཅིང། སྡེ་
[311A]༄༅། །སྣོད་འཛིན་པ་བློ་བཟང་ཆོས་ཀྱི་རྒྱལ་མཚན་གྱིས་ཤངས་མདོ་རི་བོ་དགེ་འཕེལ་གྱི་གཙུག་ལག་ཁང་དུ་སྦྱར་བའོ།། །། ༄༅། །སསྟི། རབ་འབྱམས་ལྷ་ཡི་
ལམ་ཀུན་ཡོངས་གང་བའི། །འཕགས་མཆོག་ཐུགས་རྗེ་ཆེན་པོའི་ལྷ་ཡི་ཚོགས། །མེ་ཏོག་ཆར་འབེབས་བཀྲ་ཤིས་གདངས་སྙན་སྒྲོག་མཐའ་དག་བགེགས་དཔུང་འཇོམས་པའི་འཕྲིན་ལས་ཀྱིས། །ཁྱོད་ལ་འདོད་
དགུའི་མཆོག་སྩོལ་མཛད་པ་འདི། །ཤེས་པར་གྱིས་ལ་རབ་དགའ་སྐྱེད་ཅིག་དང། །ཤིས་བརྗོད་ཕྲེང་བ་བདག་གིས་བསྒྲག་པར་བྱ། །དུས་གསུམ་བདེ་གཤེགས་ཀུན་གྱི་ཐུགས་རྗེ་ལ། །སྤྱན་རས་གཟིགས་དབང་
ཞེས་བྱར་མཚན་གསོལ་ནས། །ཡིད་བཞིན་ནོར་ལྟར་འདོད་དགུའི་ཆར་འབེབས་པའི། །བསླུ་མེད་སྐྱབས་ཀྱི་དམ་པ་ལ་ཕྱག་འཚལ། །འཕགས་པས་རྗེས་བཟུང་དགེ་སློང་དཔལ་མོ་དང། །ཟླ་བ་གཞོན་ནུ་ཡེ་ཤེས་
བཟང་པོ་དང། །བེ་ཉ་པ་དང་ཟླ་བ་རྒྱལ་མཚན་སོགས། །དངོས་དང་བརྒྱུད་པའི་བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་ཤིས་མཚན་མ་ཀུན་ཟད་ཅིང། །བདེ་ལེགས་
ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་བདེ་གཤེགས་སྣང་བ་མཐའ་ཡས་པད་དཀར་འཛིན། །རྣམ་པར་སྣང་མཛད་རིན་ཆེན་འབྱུང་བའི་གནས། །མི་བསྐྱོད་མགོན་

[311B] །ཐུགས་རྗེ་ཆེན་པོའི་དཀྱིལ་འཁོར་ལྷ་ཚོགས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་ཤིས་མཚན་མ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་
ནས༑ ༑ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཐུབ་པའི་ལེགས་བཤད་ཀུན་གྱི་རབ་དང་ཕུལ། །དཔལ་ལྡན་བྱ་རྒྱུད་པདྨའི་རིགས་ཀྱི་གཙོ། །ཐུགས་རྗེའི་སྤྱན་སྟོང་མངའ་བའི་རྒྱུད་རྒྱལ་ལ། །དགེ་
མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་ཤིས་མཚན་མ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཞིང་རྣམས་ཀུན་ན་
ཟབ་མོའི་ལམ་མཆོག་འདིར། །ཐོས་བསམ་བསྒོམ་པས་འཇུག་པ་ཐམས་ཅད་དང། །དང་བའི་སེམས་ཀྱིས་ཕྱག་ན་པདྨོ་ཡི། །གཟུངས་སྔགས་མཚན་ཙམ་འཛིན་པ་ཐམས་ཅད་ལ། །དགེ་མཚན་ཇི་སྙེད་
མཆིས་པའི་བཀྲ་ཤིས་དེས། །ཁྱེད་ཀྱི་མི་ཤིས་མཚན་མ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་རིན་ཆེན་བརྒྱ་ལས་གྲུབ་པའི་
གཞལ་ཡས་ཁང། །འཇའ་ཚོན་ལྟར་བཀྲ་འཆི་མེད་ལམ་ལྟར་ཡངས། །སྣ་ཚོགས་རྒྱན་གྱིས་མཛེས་པའི་ཕོ་བྲང་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་ཤིས་མཚན་མ་ཀུན་

[312A]༄༅། །ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་ཅེས་པ་འདི་ཡང་རི་ཁྲོད་འཛིན་པའི་དགེ་བའི་བཤེས་གཉེན་དགེ་སློང་དཀའ་
བཅུ་པ་རྣམ་རྒྱལ་ལྷུན་གྲུབ་ཀྱིས་བསྐུལ་བ་ལ་བརྟེན་ནས། ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །། ༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་གིས་
ཉེས་ཀུན་སྲིད་པའི་མཚོར་བསྐྲད་དེ། །ཡོན་ཏན་མ་ལུས་ཉིད་ཀྱིས་བསྡུས་པ་བཞིན། །ལྷ་བཅས་འགྲོ་བའི་བླ་མ་ཟས་གཙང་སྲས། །ཁྱོད་ཀྱི་རྣམ་དཀར་མཛད་པས་བདག་སྐྱོངས་ཤིག་བསླུ་མེད་བླ་མ་དཀོན་
མཆོག་གསུམ། །ཕྱག་འོས་ཀུན་ལ་ཕྱག་འཚལ་ཞིང། །སྲིད་ཞིའི་མཆོད་སྤྲིན་རྒྱ་མཚོའི་ཚོགས། །དངོས་བཤམས་ཡིད་ཀྱིས་སྤྲུལ་ནས་མཆོད། །དམ་པས་སྨད་པའི་མི་དགེའི་ལས། །ཅི་མཆིས་སྙིང་ནས་
བཤགས་པར་བགྱི། །རང་གཞན་རྣམ་དཀར་དགེ་ཚོགས་ལ། །བསམ་པ་ཐག་པས་ཡི་རང་ངོ། །ཤིང་དབང་དྲུང་གཤེགས་རྒྱལ་རྣམས་ལ། །དམ་ཆོས་འཁོར་ལོ་བསྐོར་བར་བསྐུལ། །མྱ་ངན་འདའ་སྟོན་
བཞེད་རྣམས་ལ། །གྲངས་མེད་བསྐལ་བརྒྱར་བཞུགས་པར་གསོལ། །འདིས་མཚོན་དུས་གསུམ་དགེ་བའི་ཚོགས། །ཇི་སྙེད་མ་ལུས་གཅིག་བསྡོམས་ཏེ། །འགྲོ་ཀུན་སྲིད་མཚོ་ལས་སྒྲོལ་ཕྱིར། །བྱང་ཆུབ་ཆེན་

[312B] །འདིས་མཚོན་དགེ་བས་ཚེ་རབས་ཀུན་ཏུ་བདག་ལས་ཉོན་དབང་གིས་མི་ཁོམ་བརྒྱད་ཀྱི་གནས། །རྨི་ལམ་དུ་ཡང་མཐོང་བར་མི་འགྱུར་ཞིང། །རྟག་ཏུ་དལ་འབྱོར་ཚང་བའི་རྟེན་ཐོབ་ཤོག་
དགེ་བའི་བཤེས་དང་ཆོས་ཀྱི་ཆེད་དག་ཏུ། །ལུས་དང་སྲོག་ཀྱང་ལན་བརྒྱར་འདོར་ནུས་ཤིང། །སྙིང་སྟོབས་ཆེན་པོས་རྒྱལ་བ་སྲས་བཅས་ཀྱི། །མཛད་པ་མ་ལུས་ཡོངས་བསྡོམས་སྤྱོད་པར་ཤོག་འཁོར་བསྒྱུར་
ཚངས་དབང་སྲིད་འབྱོར་ཐོབ་གྱུར་ཀྱང། །དམྱལ་མེ་འབར་བའི་ནང་དུ་ཆུད་པ་བཞིན། །ངེས་པར་འབྱུང་བློས་ཐར་པ་བསྒྲུབ་པ་ལ། །མགོ་ལ་མེ་ཤོར་གཞིལ་ལྟར་བརྩོན་པར་ཤོག་ཉེས་མང་ཆུ་ལོན་ཡོན་ཏན་ཀུན་གྱི་གཞི། །
ཐུབ་དབང་ཁྲིམས་ཀྱིས་སྒོ་གསུམ་ལེགས་བསྡམས་ཏེ། །ཕྲ་མོའི་བཅས་པའང་སྲོག་ལས་གཅེས་འཛིན་པའི། །ཐུབ་པའི་བརྟུལ་ཞུགས་མཆོག་དང་འབྲལ་མེད་ཤོག་དེང་ནས་རྒྱ་ཆེ་གསལ་མྱུར་ཟབ་པ་ཡི། །སྐྱེས་
ཐོབ་ཤེས་རབ་ཕུན་ཚོགས་རང་གཞན་གྱི། །གྲུབ་མཐའ་མདོ་རྒྱུད་རྒྱ་མཚོའི་ཕ་རོལ་ཏུ། །ཕྱིན་པ་འཇིགས་མེད་སྨྲ་བའི་དབང་པོར་ཤོག་གལ་ཏེ་ལས་ཀྱི་ཉིང་མཚམས་སྦྱར་བ་ན། །གནས་ལུས་ལོངས་སྤྱོད་དགེ་བའི་
གྲོགས་པོ་དང། །འཁོར་དང་ཡོ་བྱད་ཚེ་དང་དམ་པའི་ཆོས། །རྒྱལ་བས་གནང་བཞིན་ཕུན་སུམ་ཚོགས་པར་ཤོག་དམ་ཆོས་སྤྱོད་ཚེ་ནད་གདོན་དགྲ་ལ་སོགས། །འགལ་རྐྱེན་བར་ཆོད་མིང་ཡང་མི་འབྱུང་ཞིང། །

[313A]༄༅། །བརྒྱ་ལ་རྐྱེན་ངན་གནོད་པ་ཅི་བྱུང་ཡང། །ཐབས་མཁས་མཆོག་གིས་ལམ་དུ་བསྒྱུར་ནུས་ཤོག་གང་ལ་བརྟེན་ན་ཉེས་ཚོགས་ཀུན་འབྱུང་ཞིང། །ཕན་པར་བཅོས་ནས་གཏན་གྱི་བདེ་འཕྲོག་པ། །མི་
དགེའི་བཤེས་དང་སྡིག་པའི་གྲོགས་པོ་དང། །ཐར་པའི་སྒོ་འགེགས་ཉེ་དུ་ལོངས་སྤྱོད་སོགས། །ཀུན་དང་ནམ་ཡང་ཕྲད་པ་མེད་པར་ཤོག་བདག་ཅག་གྲོགས་མེད་གཅིག་པུར་འཁྱམས་པ་ན། །ཐུགས་རྗེ་ཆེ་ལྡན་
རྣམས་ཀྱིས་མངོན་སུམ་དུ། །འབྲལ་མེད་མགོན་སྐྱབས་དཔུང་གཉེན་གྲོགས་མཛད་ནས། །བདེ་ནས་བདེ་བའི་ལམ་དུ་འདྲེན་པར་ཤོག་སྡུག་བསྔལ་བརྒྱ་ཕྲག་སྟོང་གིས་ཡོངས་གཙེས་པའི། །འགྲོ་བའི་ངང་ཚུལ་ཡིད་
ལ་དྲན་ཙམ་གྱིས། །བུ་གཅེས་འཆི་བར་མཐོང་བའི་མ་བཞིན་དུ། །བཅོས་མིན་བྱམས་དང་སྙིང་རྗེ་སྐྱེ་བར་ཤོག་བརྩེ་བའི་སེམས་ཀྱིས་ཆེས་ཆེར་ཡིད་བསྐྱོད་པས། །སེམས་ཅན་རེ་རེའི་ཕྱིར་ཡང་མནར་མེད་པའི། །མེ་ནང་
གྲངས་མེད་བསྐལ་པར་གནས་དགོས་ཀྱང། །སྐྱོ་མེད་སྙིང་སྟོབས་གོ་ཆ་བགོ་བར་ཤོག་མཁའ་མཉམ་འགྲོ་ཀུན་བདག་གི་དགྲར་ལངས་ཏེ། །བསྐལ་པ་མང་པོར་ཉིན་བཞིན་སྲོག་འཕྲོག་ཀྱང། །སྐད་ཅིག་
ཙམ་ཡང་ཁྲོ་བའི་སེམས་མེད་པར། །སྙིང་རྗེ་བརྒྱ་འགྱུར་དུ་ཡང་བསྐྱེད་པར་ཤོག་འདོད་ཆགས་ཞེ་སྡང་རྨོངས་པའི་དགྲ་བོ་འདིས། །ཐོག་མེད་དུས་ནས་མནར་བའི་ཁོན་བཟུང་སྟེ། །སླན་ཆད་ཡིད་ལ་ཅུང་

[313B] །དྲན་ཤེས་བག་ཡོད་བརྟན་པོ་བསྒྲུབ་པར་ཤོག་འགྲོ་བ་ཀུན་གྱིས་ཡང་དང་ཡང་དུ་བདག་དྲིན་གྱིས་ལེགས་པར་བསྐྱངས་པའི་ཚུལ་དྲན་ནས། །ཐབས་ལ་མཁས་པའི་རོལ་པ་སྣ་ཚོགས་ཀྱིས། །སྲིད་
མཐའི་བར་དུ་ཕན་པ་བསྒྲུབ་པར་ཤོག་ནོངས་པ་མེད་པར་བདག་ལ་གཞན་དག་གིས། །ཁྲོ་དང་བརྡེག་དང་གཤེ་དང་མཚང་བྲུས་ཀྱང། །སྙིང་ནས་ཕན་པ་བསྒྲུབ་པའི་བཤེས་གཉེན་དུ། །མཐོང་ནས་གུས་པས་གཅེས་
པར་འཛིན་པར་ཤོག་དུག་གསུམ་ཆང་གིས་མྱོས་རྣམས་མཐོང་བའི་ཚེ། །བུ་སྡུག་གདོན་གྱིས་བརླམས་པ་མཐོང་བ་ལྟར། །གང་ཟག་མི་ཁྲོ་དེ་ཡི་ཉོན་མོངས་པ། །གཞོམ་ཕྱིར་བརྩོན་པ་དུ་མ་བསྟེན་པར་ཤོག་བདག་
གིས་དྲིན་གྱིས་བསྐྱངས་པའི་སྐྱེ་བོ་འགས། །དྲིན་གཟོ་མེད་པར་བདག་གི་མགོ་དང་ལུས། །སོག་ལེ་རྣོན་པོས་དུ་མར་གཤགས་ན་ཡང། །ཁྲོ་སེམས་ཕྲ་མོའང་སྐྱེ་བ་མེད་པར་ཤོག་དཔེ་བྲལ་ཕྱི་ནང་ཡིད་དུ་འོང་བའི་
དངོས། །བྱིས་པ་དགའ་བསྐྱེད་ཡུལ་བརྒྱའི་དབུས་གནས་ཀྱང། །གཤེད་མས་བསྐོར་བའི་བཙོན་རར་ཆུད་པ་བཞིན། །ཡིད་ལ་ཆགས་སེམས་ཏིལ་ཙམ་མེད་པར་ཤོག་བདག་མེད་རྟོགས་པའི་ཤེས་རབ་རལ་
གྲི་ཡིས། །སྲིད་པའི་ཉེས་ཀུན་བསྐྱེད་པའི་དུག་སྡོང་གི་ས་བོན་བག་ཆགས་བཅས་པ་མ་ལུས་པ། །རྩད་ནས་འབྱིན་ལ་མཐུ་དང་ལྡན་པར་ཤོག་བདག་གི་དུས་གསུམ་འབྲེལ་བའི་བདེ་དགེ་རྣམས། །མཁའ་

[314A]༄༅། །མཉམ་འགྲོ་བའི་རྒྱུད་ལ་སྨིན་གྱུར་ཅིང། །འགྲོ་བ་ཀུན་གྱི་སྡིག་དང་སྡུག་བསྔལ་ཀུན། །དེང་འདིར་བདག་ལ་ཅིག་ཅར་འབྱུང་བར་ཤོག་བདག་ཅག་མཐོང་ཐོས་དྲན་རེག་གྱུར་རྣམས་ཀྱང།།
གནས་སྐབས་བདེ་འགྲོ་ལྷ་མིའི་རྟེན་བརྒྱུད་དེ། །བདག་ཉིད་མངོན་པར་རྫོགས་པར་སངས་རྒྱས་པའི། །ཐོག་མའི་འཁོར་དུ་ལེགས་པར་འགྱུར་བར་ཤོག་ཕྱོགས་བཅུ་དུས་གསུམ་བཞུགས་པའི་མགོན་པོ་
ནི༑ ༑སྲས་དང་བཅས་པ་ཀུན་གྱི་སྨོན་ལམ་དང། །སྤྱོད་དང་སྐུ་ཚེ་མཛད་པ་འཕྲིན་ལས་རྣམས། །གཅིག་ཏུ་བསྡོམས་ནས་བདག་གིས་བསྒྲུབ་པར་ཤོག་འདི་ལྟར་བསྒྲུབས་པའི་རྣམ་དཀར་དགེ་བའི་ཚོགས། །ཇི་སྙེད་
ཐོབ་དེ་མར་གྱུར་འགྲོ་བ་རྣམས། །བྱང་ཆུབ་མཆོག་ལ་མྱུར་དུ་དགོད་པའི་ཕྱིར། །ཐམས་ཅད་གཟིགས་པའི་གོ་འཕང་ཐོབ་ཕྱིར་བསྔོ། ཞེས་མཆོད་རྫས་ཕུལ་ནས་རང་གི་ཡིད་ལ་རེ་བའི་དོན་སྨོན་པའི་ཚིགས་སུ་
བཅད་པ་འདི་ཡང། ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། བཀྲ་ཤིས་ལྷུན་པོར་འཕྲལ་དུ་སུག་བྲིས་སུ་བགྱིས་པའོ།། །། ༄༅། །ན་མོ་གུ་རུ་མུ་ནི་ཨིནྡྲཱ་ཡ། ལེགས་
ལྡན་རྒྱལ་བ་རྒྱ་མཚོའི་ཡོན་ཏན་ཚོགས། །མ་ལུས་གཅིག་ཏུ་བགྱིས་འདྲ་ཞབས་སེན་གྱིས། །དྲེགས་ལྡན་ཀུན་གྱི་སྤྱིར་གནོན་ཤཱཀྱའི་གཙོ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །བདག་ཅག་ཉམ་ཐག་འགྲོ་བ་མ་

[314B] །རིང་ནས་ཐུགས་རྗེ་ཆེན་པོས་ཉེར་དགོངས་ཏེ། །སྣ་ཚོགས་སྒྱུ་འཕྲུལ་དྲ་བའི་ཟློས་གར་གྱིས། །རྣམ་རོལ་སྟོན་པ་དེ་ལ་སྙིང་ནས་འདུད། །གང་གི་ཞལ་སྐྱིན་དྲན་པའི་ཟླ་ཟེར་གྱིས། །སྲིད་པའི་ཚ་གདུང་བཅིལ་
བའི་བསིལ་སྦྱིན་མཁན། །དཔེ་ཟླ་མི་མངའ་དོན་ཀུན་གྲུབ་པ་ལ། །སྙིང་ནས་བྱང་ཆུབ་བར་དུ་སྐྱབས་སུ་མཆི། །བདག་ཅག་གྲོགས་མེད་གཅིག་པུ་ཉམ་ང་བར། །འཁོར་བའི་ནགས་ཚལ་སྟུག་པོར་རྒྱུ་བ་ན། །དམན་ལ་
བརྩེ་བའི་གཉེན་དུ་ཞལ་བཞེས་བཞིན། །གྲོགས་གཉེན་མགོན་དུ་རེ་བའི་འབྲས་བུ་སྩོལ། །དེའི་ཕྱིར་འདྲེན་མཆོག་ཤཱཀྱའི་རྒྱལ་པོ་སོགས། །རབ་འབྱམས་རྒྱལ་བའི་འཁོར་ལོ་སྲས་དང་བཅས། །དགྱེས་པ་བསྐྱེད་
ཕྱིར་དངོས་སུ་བཤམས་པ་དང། །ཡིད་ཀྱིས་སྤྲུལ་པ་སྣ་ཚོགས་མཆོད་པའི་སྤྲིན། །ཀུན་ཏུ་བཟང་པོའི་མཆོད་པའི་རྗེས་འགྲོ་ཞིང། །ཀུན་བཟང་མཆོད་པའི་དྲ་བ་སྟོང་འཕྲོ་བ། །མ་ལུས་ཞིང་ཀུན་འགེངས་པའི་འོད་ཟེར་
ཅན༑ ༑བདག་ཅག་བསམ་པ་དག་པས་ཁྱེད་ལ་འབུལ། །དེ་བཞིན་མོས་དང་ཏིང་འཛིན་གྱིས་སྤྲུལ་པའི། །ཡིད་འོང་མཆོད་པའི་ལྷ་མོ་འབུམ་ཕྲག་བརྒྱ། །ཕལ་ཆེར་དྲུག་ལྡན་དབང་པོ་ཚིམ་བྱེད་པ། །སྣ་ཚོགས་
མཆོད་པའི་བྱེ་བྲག་མཐའ་ཡས་འཛིན། །འགའ་ཞིག་ངོ་མཚར་མཛེས་པའི་གར་བསྒྱུར་ཞིང། །ལ་ལ་དྲུག་ལྡན་སྙན་པའི་གླུ་དབྱངས་ལེན། །གཞན་དག་ཉེར་སྤྱོད་ལྔ་ཡིས་ནམ་མཁའི་ཁྱོན། །ཡོངས་འགེངས་

[315A]༄༅། །ལྷ་མོའི་ཚོགས་ཀྱིས་མངོན་པར་མཆོད། །དེ་བཞིན་རྒྱལ་སྲིད་རིན་ཆེན་སྣ་བདུན་དང། །ཉེ་བའི་རིན་ཆེན་བདུན་དང་བཀྲ་ཤིས་བརྒྱད། །གཞན་ཡང་ལྷ་དང་མི་ཡི་མཆོད་སྤྲིན་ཚོགས།།
ཞིང་ཀུན་གང་བ་ཤཱཀྱའི་གཙོ་ལ་འབུལ། །དེ་ལས་བྱུང་བའི་དགེ་ཚོགས་ཅི་མཆིས་པ། །དུས་གསུམ་ལེགས་སྤྱད་ཀུན་དང་ལྷན་ཅིག་ཏུ། །བགྱིས་པས་མར་གྱུར་འགྲོ་བའི་དོན་གྱི་ཕྱིར། །བླ་མེད་བྱང་ཆུབ་གོ་འཕང་
མྱུར་ཐོབ་ཤོག་དེ་མ་ཐོབ་ཀྱི་ཚེ་རབས་ཀུན་ཏུ་བདག་མི་ཁོམ་གནས་སུ་ནམ་ཡང་མི་སྐྱེ་ཞིང། །འཁོར་ལོ་ཆེན་པོ་བཞི་ལྡན་རྟེན་ཐོབ་ནས། །རྒྱལ་བའི་དམ་ཆོས་མ་ལུས་འཛིན་གྱུར་ཅིག་གལ་
ཏེ་འདི་དང་ཚེ་རབས་གཞན་དག་ཏུའང། །ལས་ཉོན་དབང་གིས་སྡིག་པའི་བསམ་སྦྱོར་གྱི། །ཉལ་འགྲོ་འབབ་ན་འཕྲལ་དུ་དེ་ཡི་གཤེད། །འབད་མེད་ཆུ་ལོན་བརྟན་པོ་འབྱུང་གྱུར་ཅིག་བདག་ཅག་དམྱལ་མེས་
ལན་བརྒྱར་བསྲེགས་ཀྱང་བླ། །སྲིད་ན་འཁྱམ་ཚེ་བློ་བཟང་གྲགས་པ་ཡི། །སྐྱོན་བྲལ་བསྟན་ལ་ཆོས་ཀྱི་རྗེས་འབྲང་བའི། །དད་དང་ལྡན་ལས་ནམ་ཡང་འབྲལ་མ་གྱུར། །ཇི་སྲིད་ཟབ་དོན་མངོན་དུ་མ་གྱུར་བར།།
དལ་འབྱོར་བཅུ་ལྡན་ཡོན་ཏན་བདུན་མཛེས་ཤིང། །སྐྱེས་ཐོབ་རྣམ་དཔྱོད་ཤེས་རབ་ཕུལ་བྱུང་ཐོབ། །སྡིག་མེད་དགེ་བའི་བློ་དང་འབྲལ་མེད་ཤོག་བདག་ནི་མཐོང་དང་དྲན་རེག་གྱུར་པ་དང། །མིང་ཙམ་ཐོས་

[315B] །རྟག་ཏུ་བདེ་འགྲོ་བརྒྱུད་ནས་སྐལ་བ་བཞིན། །བྱང་ཆུབ་གསུམ་པོ་ཅི་རིགས་ཐོབ་གྱུར་ཅིག་བདག་ལ་ལེགས་པར་དད་པའི་སྐྱེ་བོ་ལ། །ཚེ་རབས་ཀུན་ཏུ་བདག་གིས་ཐབས་མཁས་
ཀྱིས༑ ༑དགེ་བའི་བཤེས་ཀྱི་བྱ་བ་རབ་བསྒྲུབས་ཏེ། །ཕན་བདེ་ནམ་མཁའི་མཛོད་ལ་འགོད་གྱུར་ཅིག་ཁྱད་པར་འདི་ཡི་དགེ་བས་སྲིད་ལམ་དུ། །འཁྱམས་པའི་ངལ་གསོ་ངན་འགྲོའི་སྒོ་གཏན་དང། །མཐོ་རིས་
ཐེམ་སྐས་ཐར་པའི་གྲོང་ཁྱེར་དུ། །འཇུག་པའི་ལམ་མཁན་བཟང་པོར་བདག་གྱུར་ཅིག་དམྱལ་མེ་བཟོད་དཀའི་བསིལ་ཡབ་གྲང་དམྱལ་དུ། །དྲོད་འབེབས་ཉི་མ་དུད་འགྲོའི་བཀོལ་སྤྱད་ཀྱི། །ངལ་གསོ་ཡི་
དྭགས་གདུང་འཇོམས་འོ་རྒྱུན་གྱི། །མི་ཟད་བདུད་རྩིའི་མཆོག་ཏུ་བདག་གྱུར་ཅིག་སྡུག་དང་བྲལ་བ་རྣམས་ལ་གཉེན་མཆོག་དང། །དབུལ་ཕོངས་བཀྲེན་པ་རྣམས་ལ་ཡིད་བཞིན་ནོར། །ནད་དང་གདོན་
གྱིས་མནར་བའི་སྨན་སྔགས་གཡོག་ཉམ་ཐག་མགོན་མེད་རྣམས་ཀྱི་མགོན་གྱུར་ཅིག་ཅེས་པ་འདི་ཡང་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། སྨོན་པའི་དོན་ཚིགས་བཅད་དུ་བསྡེབས་པའོ།། །།༄༅། །ན་མོ་གུ་རུ་མུ་ནི་ཨིནྡྲཱ་ཡ། མ་ལུས་ཉེས་པའི་ཚོགས་བཅོམ་ཞིང། །མཐའ་ཡས་ཡོན་ཏན་ཀུན་གྱི་གཏེར། །ཐུགས་རྗེ་ཆེ་ལྡན་རྒྱལ་བ་དེ། །དྲན་པས་དད་པའི་སྤུ་ལོང་གཡོ། །ལྷ་བརྒྱའི་གཙུག་རྒྱན་འོད་
[316A]༄༅། །ཟེར་དང། །རབ་འདྲེས་ཞབས་སེན་ནོར་བུའི་འོད། །དྲན་པ་ཡིས་ཀྱང་སྲིད་པ་ཡི། །འཇིགས་འཕྲོག་ཨེ་མ་ཤིན་ཏུ་རྨད། །དམན་པ་རྣམས་ལ་ལྷག་པར་བརྩེ། །ཀུན་གྱི་འདྲིས་པ་མེད་པའི་བཤེས། །
རྟག་ཏུ་འགྲོ་བའི་དོན་མཛད་པ། །ཁྱོད་ལ་སྙིང་ནས་སྐྱབས་སུ་མཆི། །མ་བཅོལ་བར་ཡང་སྡུག་བསྔལ་ཀུན། །སེལ་ཞིང་ཕན་བདེའི་མཆོག་སྩོལ་བའི། །བཀའ་དྲིན་ཀུན་གྱིས་སྲིད་མཐའི་བར། །སྲོག་ཕུལ་བས་
ཀྱང་བསབ་པར་དཀའ། །དེ་ཕྱིར་བསོད་ནམས་མི་ལྡན་ཞིང། །བསམ་སྦྱོར་དམན་པ་བདག་འདྲ་བའི། །མཆོད་ཚོགས་པདྨོའི་སྐུད་པ་ཡིས། །དགྱེས་པར་རློམ་པ་ག་ཞའི་གནས། །འོན་ཀྱང་ཁྱོད་ཉིད་དམན་གྱུར་
ཚེ༑ ༑རྒྱལ་བ་ཤཱཀྱ་ཐུབ་ཆེན་ལ། །ཕྲ་བའི་དབུལ་བ་ཕུལ་ནས་ཀྱང། །བྱང་ཆུབ་མཆོག་ཏུ་ཐུགས་བསྐྱེད་པ། །དེ་བཞིན་བདག་ཀྱང་སེམས་དང་བས། །བཅོམ་ལྡན་ཐུགས་རྗེའི་བདག་ཉིད་ཅན། །མཆོད་པའི་སྤྲིན་
གྱིས་མངོན་མཆོད་ནས། །བྱང་ཆུབ་སེམས་མཆོག་བསྐྱེད་པར་བགྱི། །རང་བཞིན་སྟོང་པའི་མེ་ལོང་ལ། །ཀུན་ཏོག་སྣ་ཚོགས་པིར་གྱི་རྩེས། །བཟང་ངན་རི་མོ་ཇི་སྙེད་པ། །བྲིས་པ་དེ་བཞིན་འདི་ན་སྣང། །དེའི་སླད་
འཇིག་རྟེན་འཇིག་རྟེན་ལས། །འདས་པའི་ཀུན་བཟང་མཆོད་པའི་ཚོགས། །ལྷ་ལམ་ཁྱབ་པ་བློས་སྤྲུལ་ཏེ། །གུས་པས་འབུལ་གྱི་བརྩེ་བས་བཞེས། །དེ་རིང་ཤཱཀྱའི་གཙོ་བོ་དེའི། །ཡོན་ཏན་ཕུན་སུམ་ཚོགས་པ་དང།།

[316B] །སྤྲོ་དང་སྐྱོ་བ་ལྷན་ཅིག་འཕེལ། །ཐུབ་པའི་ཉི་མ་བཅུ་གཉིས་ཀྱི། །མཛད་པའི་འོད་སྟོང་འགྱེད་པ་ཡི། །དགའ་སྟོན་ཕུན་སུམ་ཚོགས་པ་ཡང། །མ་མཐོང་སེམས་ཀྱི་གཅོད་
དུ་གྱུར། །གདུལ་བྱའི་རང་རང་མོས་པ་བཞིན། །ཆོ་འཕྲུལ་གསུམ་གྱིས་འཇིག་རྟེན་འདི། །དགེ་ལེགས་འོད་བརྒྱས་འགེངས་པའི་དུས། །སྡིག་ཅན་བདག་གིས་གང་དུ་བསྡད། །འཇམ་དཔལ་བྱམས་མགོན་མཆོག་
ཟུང་སོགས། །འཕགས་ཆེན་རྣམས་དང་ལྷན་ཅིག་ཏུ། །འབེལ་བའི་བཀའ་མཆིད་བགྱིད་པ་ཡང། །སྐལ་མེད་བདག་གིས་མཐོང་མ་གྱུར། །ཐམས་ཅད་མཁྱེན་པ་ཤཱཀྱའི་གཙོ། །དེང་སང་ཐོས་པའི་ལམ་དུ་
གཤེགས། །དེ་ཡི་བསྟན་པའང་ནག་ཕྱོགས་ཀྱི། །ཟླ་ལྟར་འགྲིབ་དུས་ལས་ཀྱིས་སྐྱེས། །སྣོད་རྣམས་སྐྱ་བོ་ཞག་མེད་ཅིང། །འབྲས་མེད་ལྗོན་ཤིང་གོས་དང་བྲལ། །དུས་མིན་རླུང་དང་ཐན་པས་གཙེས། །མ་རུངས་སྐྱེ་བོ་སྡིག་
ལ་རྡམས། །དགེ་སྤྱོད་ཕལ་ཆེར་ཁྲིམས་དང་བྲལ། །ཉམ་ཐག་སྡུག་བསྔལ་བརྒྱས་གཟིར་བ། ཕྱོགས་ཀུན་བསླད་པའི་འགྲོན་པོའམ། །རི་དྭགས་རྒྱར་ཆུད་ལྟ་བུ་ཡི། །སྐྱབས་མེད་མགོན་མེད་བདག་ཅག་ལ།།
མཁྱེན་བརྩེ་ལྡན་པས་མི་དགོངས་ན། །ཁྱོད་ལས་ལྷག་པའི་ཐུགས་རྗེ་ཅན། །སྐྱབས་གཞན་གང་ལ་བརྟེན་པ་གསུངས། །འོན་ཀྱང་ཁྱུ་མཆོག་རླབས་པོ་ཆེས། །ད་ནི་མགོན་མེད་ཁྱེད་རྣམས་ཀྱི། །སྐྱབས་སུ་

[317A]༄༅། །གྱུར་པ་ཉིད་ཡིན་ཞེས། །བདེན་པའི་གསུང་འདིས་ངལ་གསོ་ཐོབ། །དེའི་ཕྱིར་ལས་ཀྱིས་མནར་བ་བདག་ཤཱཀྱའི་རྒྱལ་རིགས་འཁྲུངས་ཁྱོད་ལ། །རྐང་གི་ཁོང་ནས་བྱང་ཆུབ་བར། །སྐྱབས་སུ་ལྷག་པར་
མཆི་བར་བགྱི། །འཇིགས་རུང་མི་བཟད་སྐྱི་གཡའ་བ། །འཁོར་བ་ངན་སོང་མཐའ་དག་གི་འཇིགས་སྐྲག་སྡུག་བསྔལ་མ་ལུས་པ། །རྒྱུ་དང་བཅས་ལས་ཐུགས་རྗེས་སྐྱོབས། །ནམ་ཞིག་བར་དོའི་འཁྲུལ་སྣང་
གིས༑ ༑དངངས་སྐྲག་སྡུག་བསྔལ་མུན་འཐོམས་ཚེ། །འཁྲུལ་མེད་ལམ་བཟང་སྟོན་པ་ཡི། །ཡེ་ཤེས་སྒྲོན་མེ་ཁྱོད་ཉིད་མཁྱེན། །དེ་བཞིན་ཉིང་མཚམས་སྦྱོར་བའི་ཚེ། །ལས་ཉོན་རླུང་ཤུགས་དྲག་པོ་ཡིས། །ངན་
འགྲོའི་གཡང་སར་མངོན་ཕྱོགས་ན། །སྒོ་གཏན་དམ་པོའང་ཁྱོད་ལ་རེ། །མགོན་པོ་མཁྱེན་བརྩེ་ནུས་ལྡན་ཞིང། །ཐུགས་རྗེ་བསླུ་བ་མི་མངའ་ཡང། །སྐྱེ་དགུ་རང་གི་ལས་སྤྱོད་པས། །བརྒྱ་ལ་དམན་པའི་གནས་སྐྱེས་
ནའང། །སྙིང་རྗེས་རིགས་མཐུན་འགྲོ་རྣམས་ཀྱི། །སྡིག་སྡུག་བདག་གིས་ལེན་བྱེད་ཅིང། །བདག་གི་བདེ་དགེས་ལུས་ཅན་རྣམས། །ཀུན་མཁྱེན་ལམ་དུ་བཀྲི་ནུས་ཤོག་ཁྱོད་ཀྱི་བསྟན་པའི་རྗེས་ཞུགས་ཀྱང། །འབྲས་
བུ་མ་ཐོབ་བདག་ཅག་རྣམས། །བཅོམ་ལྡན་ཞིང་འདིར་མྱ་ངན་ལས། །བཟླ་ཚུལ་བསྟན་ཀྱང་ཞིང་གཞན་དུ། །རྒྱལ་བའི་མཛད་པ་བརྒྱས་རོལ་བས། །སླར་ཡང་བྱང་ཆུབ་ཚུལ་བསྟན་པའི། །ཐོག་མའི་འཁོར་གྱི་གདུལ་

[317B] །ངེས་པར་ཐུགས་རྗེའི་ལྕགས་ཀྱུས་དྲོངས། །སྲིད་ལམ་ཀུན་ཏུ་རྒྱུ་བ་ན། །དམྱལ་མེས་ལན་སྟོང་བསྲེགས་ཀྱང་བླ། །སྲིད་ཞིའི་མཐའ་གཉིས་འགོག་པའི་ལམ། །རྨི་ལམ་དུ་ཡང་འབྲལ་མ་གྱུར། །དུས་གསུམ་
སྲས་བཅས་རྒྱལ་རྣམས་ཀྱི། །སྤྱོད་དང་སྨོན་ལམ་གཅིག་བསྡོམས་པ། །བྱེ་བ་འབུམ་བསྒྱུར་བསྡོམས་པ་ཡི། །སྤྱོད་ཚོགས་སྨོན་ལམ་བདག་གིས་སྤྱོད། །དེ་བཞིན་དུས་གསུམ་བདེ་གཤེགས་ཀུན། །ཡོངས་
བསྡོམས་སྐུ་ཚེ་མཛད་པ་རྣམས། །ཡང་བསྡོམས་བྱེ་བ་ཁྲིར་བསྒྱུར་བ། །ཐབས་མཁས་བདག་གིས་བསྒྲུབ་པར་བགྱི། །དམ་བཅའི་དོན་འདི་ལས་ཉོན་གྱིས། །ཚེ་རབས་གཞན་དུ་བསྐྱུད་པ་ན། །ཕན་མཛད་ཐུགས་རྗེ་
ལྡན་རྒྱལ་གྱིས། །ཡང་ཡང་དྲན་པའི་གསོས་འདེབས་མཛོད། །ང་ཡི་བསྟན་པའི་ཐ་མ་ལ། །ཆོས་དང་ཆོས་མིན་སྤྱོད་པ་ཡི། །རབ་བྱུང་དེ་དག་མངོན་སུམ་གྱིས། །ཐམས་ཅད་མཁྱེན་པ་ངས་མཁྱེན་གསུངས། །དེ་བས་བདག་
གི་བསམ་པའི་རྒྱུན། །མ་གསོལ་ཡང་ནི་ཁྱོད་ཀྱིས་མཁྱེན། །འོན་ཀྱང་སྙིང་གི་ཚེར་མ་འདི། །སེལ་ཕྱིར་ཚིག་འདི་གསོལ་བ་ལགས། །ལྔ་པར་ཕྱོགས་པའི་སྐྱེ་བོ་ཡི། །ཁ་ཆེམས་མཛའ་བཤེས་ཁྲེལ་ལྡན་གྱིས། །བསྒྲུབ་
པ་འཇིག་རྟེན་འདི་ན་སྣང། །བདག་ཅག་མགོན་མེད་རྣམས་ཀྱི་མགོན། །ཐུབ་དབང་སྟོབས་བཅུ་མངའ་བ་ལ། །ཁ་ཆེམས་ཚུལ་དུ་གསོལ་ལགས་ན། །བདག་གི་གནས་སྐབས་ཅི་འདྲ་ནའང། །མགོན་པོ་བསྙེལ་བ་མེད་

[318A]༄༅། །པར་མཛོད། ཅེས་པ་འདི་ཡང། ཇོ་བོ་རིན་པོ་ཆེ་ཤཱཀྱའི་རྒྱལ་པོའི་ཞབས་དྲུང་དུ་མཆོད་པའི་རྣམ་གྲངས་འགའ་ཞིག་ཕུལ་བའི་ཁ་བྱང་དུ་སྒྲོན་མེའི་འོད་ལ་འཕྲལ་དུ། དགེ་སློང་བློ་བཟང་
ཆོས་ཀྱི་རྒྱལ་མཚན་གྱིས་ར་ས་ར་མོ་ཆེའི་གཙུག་ལག་ཁང་དུ་བྲིས་པའོ། །འདི་ཡང་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག་ །།༄༅། །ན་མོ་
གུ་རུ་མཉྫུ་གྷོ་ཥཱ་ཡ། བསླུ་མེད་དཀོན་མཆོག་གསུམ་གྱི་གཙུག་ལག་ཁང། །མཛེས་བྱེད་དབང་པོའི་གཞུ་ལྟར་རབ་བཀྲ་བ། །ལྷ་རྫས་ལས་གྲུབ་འཕན་གྱི་ཕྲེང་བ་ནི། །རྒྱལ་དང་རྒྱལ་སྲས་པཎྜི་ཏ་རྣམས་ཀྱི། །སྣང་
བརྙན་རྒྱན་གྱིས་སྤྲས་པའི་བྱེད་པོ་གང། །བློ་བཟང་ཆོས་ཀྱི་རྒྱལ་མཚན་ལྷག་བསམ་གྱི། །རྒྱ་མཚོ་མངོན་དགས་བསྐྱོད་པའི་རླབས་ཕྲེང་ངོ། །དེ་ལས་འོངས་པའི་དགེ་བའི་འོད་སྟོང་གིས། །བདག་སོགས་འགྲོ་བློའི་
མུན་པ་དྲུངས་ཕྱུང་སྟེ། །ཚོགས་གཉིས་པདྨོའི་གེ་སར་རྒོད་པའི་རྩེར། །སྐུ་གསུམ་ཟེའུ་འབྲུའི་དཔལ་གྱིས་མཛེས་པར་ཤོག་བདག་ཀྱང་དེང་ནས་སྐྱེ་བ་ཐམས་ཅད་དུ། །རིན་ཆེན་བྱང་ཆུབ་སེམས་དང་མི་འབྲལ་ཞིང། །
ལུས་སྲོག་ཡལ་བར་དོར་ནས་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་འཛིན་པར་ཤོག་ཁྱད་པར་ཚེ་འདིའི་སྤྲོས་པ་ཀུན་དོར་ནས། །རྒྱལ་བས་བསྔགས་པའི་ལམ་བཟང་བསྒྲུབ་པ་ལ། །བར་དུ་གཅོད་པའི་མིང་

[318B] །མཐུན་རྐྱེན་བསམ་པ་ཇི་བཞིན་འགྲུབ་པར་ཤོག་འདི་སྣང་འགགས་ཚེ་ཡིད་དགའ་ཆོས་འཛིན་དུ། །པདྨོ་ལས་སྐྱེས་མ་ཕམ་ཞལ་མཐོང་ཞིང། །ཐེག་མཆོག་གསུང་གི་དཔལ་ལ་ལོངས་སྤྱད་ནས། །རྒྱལ་
སྲས་སྤྱོད་པ་མ་ལུས་མཐར་ཕྱིན་ཤོག་ །།༄༅། །ན་མོ་གུ་རུ་ཨིནྡྲ་མུ་ན་ཡེ། མཁྱེན་བརྩེའི་ལུས་སྟོབས་རབ་རྒྱས་ཤིང། །སྟོབས་བཅུའི་གདོང་ལྔ་མི་བཟད་འབར། །མི་འཇིགས་སེང་གེའི་
སྒྲ་སྒྲོག་པའི། །སྟོན་པ་དེ་ལ་བདག་ཅག་དང། །ཤངས་མངོ་རི་བོ་དགེ་འཕེལ་གྱི། །གཙུག་ལག་ཁང་ཆེན་མཛེས་པའི་རྒྱན། །བཀྲ་ཤིས་རྟགས་མཚན་ལྷ་རྫས་ངོས། །རྒྱལ་བའི་སྐུ་ཡི་བཀོད་པ་ནི། །རྣམ་མང་
བྱིན་ཆགས་གཟི་འབར་བའི། །བྱེད་པོ་དཀོན་མཆོག་གསུམ་གྱི་འབངས། །བློ་བཟང་ཆོས་ཀྱི་རྒྱལ་མཚན་གྱིས། །ལྷག་བསམ་དག་པས་མངོན་པར་བསྒྲུབས། །འདིས་མཚོན་རྣམ་དཀར་དགེ་བའི་མཐུས། །ཚེ་འདིའི་
སྣང་བ་འགགས་མ་ཐག་རྒྱལ་བས་བསྔགས་པའི་ཞིང་མཆོག་དེར། །ཐོགས་མེད་པདྨོ་ལས་སྐྱེས་ཏེ། །བདེ་གཤེགས་སྲས་ཀྱི་ཐུ་བོར་གྱུར། །དེའི་ཚེ་སྐྱེས་ཐོབ་རྣམ་དཔྱོད་དང། །དད་དང་ངེས་འབྱུང་གཟུངས་སྤོབས་
སོགས། །ལུང་རྟོགས་ཡོན་ཏན་རྒྱ་མཚོར་གྱུར། །དུས་གསུམ་རྒྱལ་བ་སྲས་བཅས་ཀྱི། །སྨོན་ལམ་རླབས་ཆེན་སྤྱོད་པ་དང། །མཛད་པ་མ་ལུས་ཡོངས་བསྡོམས་པ། །ཐམས་ཅད་བདག་གིས་སྤྱད་པར་བགྱི། །དེ་

[319A]༄༅། །བཞིན་ནམ་མཁའི་མཐས་གཏུགས་པའི། །སེམས་ཅན་རེ་རེའི་མདུན་དུ་ཡང། །བདག་ལུས་བཀོད་པས་ཁྱབ་བྱས་ཏེ། །སྣ་ཚོགས་ཐབས་ཀྱིས་གདུལ་གྱུར་ཅིག་བདག་ལ་མངོན་པར་
དད་པ་དང། །མཐོང་ཐོས་དྲན་རེག་གྱུར་རྣམས་ཀྱང། །སྡུག་བསྔལ་ཀུན་ལས་རྣམ་གྲོལ་ཏེ། །ཕུན་སུམ་ཚོགས་ཀུན་འབྱོར་གྱུར་ཅིག་དེང་ནས་ཚེ་རབས་ཐམས་ཅད་དུ། །རང་བདེ་འདོད་པ་དུག་བཞིན་སྤངས།།
མ་རྣམས་དོན་དུ་མནར་མེད་པའི། །མེ་ནང་འཇུག་ལའང་སྤྲོ་བར་བགྱི། །ཇི་སྲིད་བཟོད་པ་མ་ཐོབ་པར། །དབང་མེད་མི་ཁོམ་གནས་རྣམས་སུ། །སྐད་ཅིག་ཙམ་ཡང་མི་སྐྱེ་ཞིང། །རྟག་ཏུ་འཁོར་ལོ་བཞི་ལྡན་
གྱུར༑ ༑སེམས་ཅན་སོ་སོའི་བསམ་པ་དང། །མཐུན་པའི་ཐབས་མཁས་སྣ་ཚོགས་པས། །ཀུན་ལ་འདོད་དགུའི་མཆོག་སྩོལ་བ། །ནམ་མཁའི་མཛོད་བཞིན་བདག་གྱུར་ཅིག་དུས་གསུམ་མགོན་པོ་ཐམས་
ཅད་ཀྱི། །གསུང་གི་གསང་བ་ཀུན་འཛིན་ཅིང། །སྙིང་སྟོབས་ཆེན་པོས་ལུས་སྲོག་ཀྱང། །དོར་ནས་བསྟན་པ་གཅེས་འཛིན་ཤོག་གང་དུ་རྒྱལ་བའི་ཉི་མ་དང། །བྲལ་བའི་མུན་ནག་གླིང་རྣམས་སུ། །བདག་
གིས་ཐུབ་པའི་ཉི་མ་བཞིན། །ཕན་བདེའི་སྒྲོན་མེ་གསལ་བྱེད་ཤོག་བདག་གི་བསོད་ནམས་སྟོབས་དག་གིས། །སྡུག་བསྔལ་མདའ་ཆར་མི་བཟད་པ། །འབབ་པའི་སྐྱེ་དགུ་ཐམས་ཅད་ཀྱི། །གོ་ཆ་བཟང་

[319B]མགོན་མེད་ཕོངས་ཤིང་ཉམ་ཐག་པ། །དེ་དེས་བདག་ནི་དྲན་པས་ཀྱང། །སྡུག་བསྔལ་རྒུད་པ་ལས་གྲོལ་ཏེ། །བདེ་དགེ་འགྲན་བཞིན་རྒྱས་གྱུར་ཅིག་བདག་ནི་འགྲོ་བ་མ་ལུས་པ། །ངན་སོང་
འགོག་པའི་སྒོ་གཏན་དང། །མཐོ་རིས་འདྲེན་པའི་ལྕགས་ཀྱུ་དང། །མགོན་མེད་རྣམས་ཀྱི་མགོན་གྱུར་ཅིག་གཉེན་བྲལ་རྣམས་ཀྱི་མཛའ་བཤེས་དང། །ནད་པ་རྣམས་ཀྱི་སྨན་པ་དང། །དབུལ་པོ་རྣམས་ལ་ཅི་འདོད་
པའི༑ ༑ཡིད་བཞིན་ནོར་བུར་བདག་གྱུར་ཅིག་བདག་ནི་དམྱལ་མེས་བསྲེགས་ཀྱང་བླ། །སྙིང་གི་གདུང་སེལ་ཐུབ་དབང་དེའི། །རིང་ལུགས་བཟང་པོ་འཛིན་པ་དང། །སྐད་ཅིག་ཙམ་ཡང་འབྲལ་མ་གྱུར།། །།༄༅། །ཨོཾ་བདེ་ལེགས་སུ་གྱུར་ཅིག་བཀྲ་ཤིས་རྟགས་མཚན་ལྷ་རྫས་ལ། །རྒྱལ་བའི་སྐུ་བརྙན་ལེགས་བྲིས་པའི། །འཕན་གྱི་རིམ་པ་ཡིད་འོང་ཕྲེང། །གངས་ཅན་ཆོས་འཕེལ་གཙུག་ལག་ཁང། །མཛེས་
བྱེད་རྒྱན་གྱི་དམ་པ་འདི། །བློ་བཟང་ཆོས་ཀྱི་རྒྱལ་མཚན་གྱིས། །ཕུལ་བའི་དགེ་བས་འགྲོ་བ་ཀུན། །སྐུ་གསུམ་གོ་འཕང་མྱུར་ཐོབ་ཤོག་བདག་ཀྱང་ཚེ་རབས་ཐམས་ཅད་དུ། །དམ་ཆོས་བསྒྲུབ་ལ་དལ་བ་དང།།
བཅུ་ཕྲག་འབྱོར་པས་རྣམ་བརྒྱན་ཅིང། །རྣམ་དཔྱོད་བློ་དང་ལྡན་གྱུར་ཅིག་རྟག་ཏུ་མཚན་ཉིད་ལྡན་པ་ཡི། །བཤེས་གཉེན་དམ་པས་རྗེས་འཛིན་ཅིང། །ལུས་སྲོག་ལོངས་སྤྱོད་ཀུན་གྱིས་ཀྱང། །མཉེས་པ་ཁོ་ན་བསྒྲུབ་

[320A]༄༅། །གྱུར་ཅིག་ཚངས་དབང་འཁོར་ལོས་བསྒྱུར་རྒྱལ་གྱི། །བདེ་འབྱོར་སྲིད་པའི་ཕུན་ཚོགས་ཀུན། །སྲོག་འཕྲོག་འབར་བའི་མཚོན་བཞིན་དུ། །རྨི་ལམ་དུ་ཡང་འདོད་མ་གྱུར། །དེང་ནས་བྱང་
ཆུབ་སྙིང་པོའི་བར། །རྟག་ཏུ་རབ་ཏུ་འབྱུང་བ་དང། །ཐུབ་པའི་བརྟུལ་ཞུགས་མ་སྨད་པ། །སྲོག་ལས་གཅེས་པར་འཛིན་གྱུར་ཅིག་ལུས་དང་སྲོག་ལ་མི་བལྟ་བར། །དུས་གསུམ་རྒྱལ་བ་ཐམས་ཅད་ཀྱི། །
ལུང་རྟོགས་དམ་ཆོས་མ་ལུས་པ། །རྒྱལ་བའི་དགོངས་པ་ཇི་བཞིན་འཛིན། །ཐོག་མ་མེད་ནས་དྲིན་བསྐྱངས་པའི། །མར་གྱུར་འགྲོ་བའི་དོན་གྱི་ཕྱིར། །རིན་ཆེན་བྱང་ཆུབ་སེམས་བསྐྱེད་ནས། །རླབས་ཆེན་སྤྱོད་
པ་མཐའ་དག་བསྒྲུབ། །དུས་གསུམ་རྒྱལ་བ་སྲས་བཅས་ཀྱི། །མཛད་པ་རྣམ་ཐར་མ་ལུས་པ། །གཅིག་ཏུ་བསྡུས་ནས་བདག་ཉིད་ཀྱིས། །འགྲོ་གནས་བར་དུ་སྤྱོད་གྱུར་ཅིག་འགྲོ་ཀུན་སྙིང་གི་བུ་གཅིག་ལྟར། །མཐོང་
ནས་དེ་དག་སྒྲོལ་བའི་ཕྱིར། །བསྐལ་པར་མནར་མེད་མེ་ནང་དུ། །འཇུག་ལའང་སྐྱོ་བ་མེད་གྱུར་ཅིག་མར་གྱུར་འགྲོ་བ་མཐའ་དག་གི་སྡིག་དང་སྡུག་བསྔལ་རྒུད་པ་ཀུན། །ཐམས་ཅད་བདག་གིས་ལེན་
ནུས་ཤིང། །ཅིག་ཅར་བདག་ལ་སྨིན་གྱུར་ཅིག་བདག་གི་དུས་གསུམ་བདེ་དགེ་རྣམས། །མར་གྱུར་སེམས་ཅན་ཐམས་ཅད་ལ། །ད་ལྟ་ཉིད་དུ་སྨིན་གྱུར་ནས། །ཕན་བདེའི་དཔལ་གྱིས་འབྱོར་གྱུར་ཅིག་

[320B] །དད་ཅིང་མོས་པ་ཐམས་ཅད་ལ། །བྱང་ཆུབ་སྙིང་པོར་མཆིས་ཀྱི་བར། །ཡིད་བཞིན་ནོར་ལྟར་འདོད་པ་བསྒྲུབ། །བདག་ནི་མཐོང་དང་ཐོས་པ་དང། །དྲན་རེག་གྱུར་པ་ཐམས་ཅད་
ཀྱང༑ ༑ངན་འགྲོར་ནམ་ཡང་མི་ལྟུང་ཞིང། །རྟག་ཏུ་དམ་ཆོས་སྤྱོད་གྱུར་ཅིག་འདི་ལྟར་བསྐྲུན་པའི་དགེ་བའི་ཚོགས། །ཟླ་ལྟར་དཀར་བ་བསགས་པ་དེས། །སྟོན་མཆོག་ཤཱཀྱའི་གཙོ་བོ་དེས། །བདག་ཅག་
འབྲལ་མེད་འཛིན་གྱུར་ཅིག་དཔལ་ལྡན་འདོད་ཁམས་དབང་ཕྱུག་མར། །ལྷ་རྫས་ན་བཟའ་འདི་ཕུལ་བས། །དེང་ནས་བྱང་ཆུབ་ཆེན་པོའི་བར། །གཡེལ་མེད་མགོན་དང་སྐྱབས་མཛོད་ཅིག་འདོད་ཁམས་དབང་
བསྒྱུར་དཔའ་མོ་ཆེའི། །ཐུགས་རྗེ་བསིལ་བའི་ཆུ་རྒྱུན་གྱིས། །བདག་ཅག་དེང་འདིར་མངོན་འདོད་པའི། །གསེར་གྱི་རྫིང་བུ་གང་བར་མཛོད།། །།༄༅། །ན་མོ་གུ་རུ་མཉྫུ་གྷོ་ཥཱ་ཡ།།
རྒྱལ་བའི་ཡབ་གཅིག་རྗེ་བཙུན་མཁྱེན་པའི་གཏེར། །ངུར་སྨྲིག་གར་གྱིས་རྣམ་རོལ་ཙོང་ཁ་པ། །བསླུ་མེད་སྐྱབས་གསུམ་འདུས་པའི་བདག་ཉིད་དུ། །གསོལ་བ་འདེབས་སོ་བརྩེ་པའི་ལྕགས་ཀྱུས་ཟུངས། །ས་
ཡི་དཔལ་མོ་ཁྱོད་ལ་བདག་གིས་ནི། །ཐུབ་པའི་དབང་པོའི་གསུང་རབ་ལས་བྱུང་བའི། །སྡེབས་ལེགས་ཚིག་གི་མེ་ཏོག་ཕྲེང་མཛེས་པ། །ཅུང་ཟད་སྤེལ་འདི་མགུལ་བའི་རྒྱན་དུ་འབུལ། །སྔོན་ཆད་རྣམ་དཀར་
[321A]༄༅། །དག་པའི་ལས་བསགས་པས། །ད་ལྟ་རིགས་མཐོ་ཡིད་འོང་གཟུགས་མཛེས་ལྡན། །ཕུན་ཚོགས་འབྱོར་པ་ནམ་མཁའི་མཛོད་བརྙེས་ཤིང། །ཀུན་གྱིས་བཀུར་བའི་གནས་སུ་གྱུར་པ་
ལགས། །ད་ཡང་སྤུ་གྲིའི་སོར་ཆགས་སྦྲང་རྩི་ལྟར། །མནོག་ཆུང་ཉེས་པ་ཀུན་གྱི་གཞིར་གྱུར་པའི། །ཚེ་འདིའི་བདེ་ལ་ཆེས་ཆེར་མ་ཞེན་པར། །ཕྱི་མའི་དོན་དུ་སྒོ་གསུམ་དགེ་ལ་འབུངས། །ལས་ཀྱི་དབང་
གིས་འཁོར་བར་འཁྱམས་པའི་ཚེ། །དཀོན་མཆོག་གསུམ་ལས་ལྷག་པའི་སྐྱབས་མེད་པས། །གློ་སྙིང་བྲང་གསུམ་གཏད་པའི་སྐྱབས་འགྲོ་དང། །མཆོད་སྤྲིན་རྒྱ་མཚོས་རྒྱུན་ཏུ་མཆོད་པར་མཛོད། །ཆོས་
ཀྱི་སྙིང་པོ་གཞན་གྱི་དོན་བྱེད་པར། །བདེ་གཤེགས་སྲས་དང་བཅས་པས་ལེགས་པར་བསྔགས། །དེའི་ཕྱིར་ཆགས་སྡང་སྤངས་ནས་སྐྱེ་དགུ་ཀུན། །དཔལ་དང་ལྡན་པ་ཁྱོད་ཀྱིས་བུ་བཞིན་སྐྱོང། །ལོངས་
སྤྱོད་གཡོ་བ་སྦྲང་མའི་སྦྲང་རྩི་བཞིན། །སེར་སྣས་བསགས་ཀྱང་ངེས་པ་འགའ་མ་མཆིས། །རང་དབང་ཡོད་དུས་སྦྱིན་པ་ཆེར་བསྩལ་ན། །རང་གི་ཕྱི་མའི་ནོར་སྐལ་གསོག་པ་ཡིན། །ལང་ཚོའི་དཔལ་ཡང་སྟོན་
ཀའི་མེ་ཏོག་ལྟར། །རིང་པོར་མི་ཐོགས་ཡུད་ཀྱིས་རྙིངས་འགྱུར་ཞིང། །འཆི་བདག་བདུད་དེ་ཉི་རྒས་གྲིབ་སོ་བཞིན། །སྐད་ཅིག་རེ་ཡང་མི་སྡོད་ཚུར་ཚུར་འོང། །དེའི་ཕྱིར་ལུས་དང་ལོངས་སྤྱོད་ཀུན་བོར་ནས། །དབང་

[321B] །ཆོས་ལས་གཞན་གྱིས་ཕན་པ་ཅད་མེད་ན། །ད་ལྟ་ཉིད་ནས་ཚུལ་བཞིན་བསྒྲུབས་ན་ལེགས། །ཉ་སྟོང་ཚེས་བརྒྱད་ཆོས་འཕྲུལ་ཟླ་བ་སོགས། །དུས་བཟང་རྣམས་ལ་གསོ་
སྦྱོང་ཡན་ལག་བརྒྱད། །བཞེས་པར་མཛོད་ཅིག་ལྷ་མིའི་རྟེན་བཟང་པོ། །བརྒྱུད་ནས་རིམ་གྱིས་མྱ་ངན་འདས་པ་འཐོབ། །ལྷ་དང་བླ་མ་ཐོང་བཞིན་བསྟེན་པ་དང། །འབངས་རྣམས་བྱམས་པའི་ཐུགས་ཀྱིས་སྐྱོང་
བ་དང། །ཆོས་ཀྱི་རྒྱལ་སྲིད་སྐྱོང་བའི་བྱ་བ་གསུམ། །ཕན་ཚུན་འགྲན་པ་བཞིན་དུ་ཁྱོད་ཀྱིས་སྒྲུབས། །འབྱོར་བའི་ཚེ་ན་དྲེགས་པར་མི་བྱ་ཞིང། །རྒུད་ནའང་ཧ་ཅང་ཞུམ་པར་མི་བྱ་སྟེ། །འཁོར་བའི་གནས་འདིར་ཡིད་
བརྟན་མ་མཆིས་པས། །ལས་འབྲས་ཚུལ་ལ་རྟག་ཏུ་སེམས་པར་མཛོད། །མདོར་ན་བདག་གིས་མང་དུ་གསོལ་ཅི་འཚལ། །ཕན་པའི་གདམས་ངག་གཙོ་བོ་འདི་ཡིན་ཏེ། །ཉིད་ཀྱི་སྲས་བཞིན་སྐྱེ་དགུ་མ་
ལུས་པ། །བྱམས་པའི་ཐུགས་ཀྱིས་ཀུན་ཏུ་སྐྱོང་བར་མཛོད། །འདོད་ཆགས་ཞེ་སྡང་གཏི་མུག་རྣམ་པ་གསུམ། །སྡུག་བསྔལ་ཀུན་གྱི་རྩ་བར་རྒྱལ་བས་གསུངས། །དེའི་ཕྱིར་འདི་དག་དཔལ་མོ་ཁྱོད་ཉིད་ཀྱིས། །
ཡིད་ཀྱི་དགུ་ལའང་སེམས་པ་སྤང་བར་བགྱི། །དེ་ལྟར་ཇི་སྐད་གདམས་པའི་དོན་རྣམས་ཀུན། །ཉིད་ཀྱིས་ཚུལ་བཞིན་ཉམས་སུ་བཞེས་ལགས་ན། །འཁོར་བའི་སྡུག་བསྔལ་མ་ལུས་དྲུངས་ཕྱུང་ནས། །སྐྱེ་

[322A]༄༅། །རྒ་ན་འཆི་སྤངས་པའི་སྐུ་འཐོབ་འགྱུར། །ཚུལ་འདི་དགེ་སློང་ཆོས་ཀྱི་རྒྱལ་མཚན་གྱིས། །སྐྱེ་དགུའི་བདག་མོ་ཀུན་འཛིན་རྒྱལ་མོ་ཡི། །རྣམ་དཀར་ལེགས་སྤྱད་བཞེད་པ་བསྒྲུབ་པའི་ཕྱིར། །དམ་
པའི་གསུང་བཞིན་དགེ་བའི་དབྱངས་སུ་བསྡེབས།། །།
