༄༅། །རྒྱུད་སྡེ་རྣམ་བཞིའི་དགོངས་འགྲེལ་སྔགས་རིམ་ཆེན་མོའི་དགོངས་པ་ཡང་གསལ་སྒྲོན་མེ་ལེགས་པར་བཤད་པའི་སྣང་བ་ཞེས་བྱ་བ་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ཡ། རྒྱལ་བ་ཀུན་གྱི་མཁྱེན་བརྩེ་འཕྲིན་ལས་རྣམས། །གཅིག་བསྡུས་མི་ཡི་གཟུགས་ཀྱིས་རྣམ་རོལ་ཏེ། །འགྲོ་ལ་བདེ་གཤེགས་དགྱེས་པའི་ལམ་བཟང་མཆོག་
གསལ་མཛད་བཤེས་གཉེན་རྣམས་ལ་གུས་ཕྱག་འཚལ། །ཐུབ་པའི་མདོ་སྔགས་ཆོས་ཚུལ་མ་ལུས་པ། །ཇི་བཞིན་འཛིན་ཕྱིར་ངུར་སྨྲིག་ཟློས་གར་གྱིས། །གསུང་རབ་རྒྱ་མཚོའི་དགོངས་འགྲེལ་གྲུབ་པ་བརྙེས། །ཟླ་
མེད་བླ་མ་བཙོང་ཁ་པ་དེར་འདུད། །སྒྲིབ་བྲལ་འོད་གསལ་ལྷ་ཡི་ལམ་ཡངས་ལས། །ལེགས་འོད་ཟུང་འཇུག་སྒྱུ་འཕྲུལ་དྲ་བའི་སྐུ། །དག་པའི་བརྟན་གཡོ་སྤྲོ་དང་བསྡུ་བའི་གཞི། །རིགས་བརྒྱའི་ཁྱབ་བདག་དང་པོའི་མགོན་དེ་
རྒྱལ། །རབ་འབྱམས་རྒྱལ་བ་ཀུན་གྱི་ཡབ་གྱུར་ཀྱང། །ས་བཅུའི་དབང་ཕྱུག་ཟོན་བསྟེན་གཞོན་ནུའི་སྐུ། །དྲན་པ་ཡིས་ཀྱང་བློ་ཡི་མཆོག་སྟེར་བ། །རྗེ་བཙུན་མཁྱེན་པའི་གཏེར་གྱིས་དགེ་ལེགས་སྩོལ། །གང་གི་ཞབས་
པད་གུས་པས་བསྟེན་ཙམ་གྱིས། །མ་རུངས་བདུད་དང་བགེགས་ཀྱི་དཔུང་འཇོམས་པ། །གསང་སྔགས་རིག་སྔགས་འཆང་རྣམས་ཀུན་གྱི་རྗེ། །བཅོམ་ལྡན་རྡོ་རྗེ་འཛིན་གྱིས་བདག་སྐྱོངས་ཤིག་རབ་འབྱམས་རྒྱལ་བ་ཀུན་གྱི་གསང་

[002A]༄༅། །བའི་མཛོད། །ཇི་བཞིན་སྟོན་མཛད་རྗེ་བཙུན་བཙོང་ཁ་པའི། །ལེགས་བཤད་མཐར་ཐུག་གསང་སྔགས་ལམ་རིམ་གྱི། །དགོངས་དོན་ཡང་གསལ་སྒྲོན་མེ་བཤད་པར་བྱ། །འདི་ལ་གཉིས། རྒྱལ་བའི་བསྟན་
པ་ཉིད་ཐར་འདོད་ཀྱི་འཇུག་ངོགས་སུ་བསྟན་པ་དང། དེ་ལ་འཇུག་པའི་སྒོ་མི་འདྲ་བ་བསྟན་པའོ། །དང་པོ་ནི། ཚེ་འདིའི་བདེ་ཐབས་སྒྲུབ་པ་ཙམ་ཞིག་ནི་འཇིག་རྟེན་པའི་རྒན་པོ་རྣམས་ཀྱིས་རྣམ་པར་བཞག་པའི་ལུགས་ཡིན་ལ། འཇིག་རྟེན་
ཕྱི་མ་ཕན་ཆད་ཀྱི་བདེ་བ་དོན་དུ་གཉེར་བ་རྣམས་ཀྱིས་ནི། དེ་ཙམ་གྱིས་ཆོག་པར་མི་འཛིན་པར་རྒྱལ་བའི་གསུང་རབ་ལ་ཐོས་སོགས་ཀྱིས་འཇུག་དགོས་ཤིང། དེའི་སྔོན་དུ་རྒྱལ་བ་ཉིད་ལ་སྐྱབས་སུ་འགྲོ་བ་སོགས་ཀྱི་སྒོ་ནས་དེའི་བསྟན་པ་ལ་
འཇུག་དགོས་པ་ཡིན་ཏེ། སྤེལ་མར་བསྟོད་པ་ལས། གཏིང་མཐའ་མེད་པའི་འཁོར་བ་ནི། །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་པའི། །ཆུ་སྲིན་གྱིས་ནི་ལུས་ཟོས་པ། །དེ་རིང་གང་ལ་སྐྱབས་སུ་
མཆི། །གང་ལ་ཉེས་པ་ཐམས་ཅད་ཀུན། །གཏན་ནས་ཡོང་ཡེ་མི་མངའ་ཞིང། །གང་ཞིག་ལ་ནི་ཡོན་ཏན་ཀུན། །རྣམ་པ་ཀུན་ཏུ་གནས་གྱུར་པ། །གལ་ཏེ་སེམས་ཞིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་
ནི་བཀུར་བ་དང། །དེ་ཡི་བསྟན་ལ་གནས་པར་རིགས། །ཞེས་གསུངས་པའི་ཕྱིར་རོ། །འཇུག་བྱ་རྒྱལ་བའི་བསྟན་པ་ལ་ནི་ལུང་རྟོགས་ཀྱི་བསྟན་པ་གཉིས་ཡོད་ཅིང། དེ་འཛིན་པ་ནི། ལུང་ལ་ཐོས་བསམ་དང། རྟོགས་པ་ནི་

[002B] མཛོད་ལས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་དང། །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པའི་ཕྱིར། ལུང་གི་བསྟན་པ་ནི། མདོ་རྒྱུད་དགོངས་འགྲེལ་དང་བཅས་པ་ལ་ཟེར་ཞིང། རྟོགས་པའི་བསྟན་
པ་ནི། བསླབ་གསུམ་རིམ་གཉིས་དང་བཅས་པའི་ལམ་དངོས་དང་དེའི་སྡེར་གཏོགས་སོ། །དེར་མ་ཟད་དཀོན་མཆོག་ལ་སྐྱབས་སུ་སོང་བའི་སྐྱབས་འགྲོ་ཡང་རྒྱལ་བའི་བསྟན་པ་ཡིན་ཏེ། དེ་བསྟན་པ་ལ་འཇུག་པའི་སྒོ་ཡིན་པའི་ཕྱིར་རོ། །དེས་ན། སྐྱབས་འགྲོ་རྣམ་དག་དང། དེས་[*NGES]འབྱུང་གིས་ཟིན་པའི་
ལུང་རྟོགས་ཀྱི་དམ་ཆོས་རྣམས་ནི་བསྟན་པར་འདོད་དགོས་སོ། །དེ་ལྟར་བསྟན་པའི་ངོ་བོ་གང་ཡིན་ཤེས་དགོས་ཀྱི། དེ་མི་ཤེས་བཞིན་དུ་རྒྱལ་བའི་བསྟན་པ་ཞེས་བརྗོད་པ་ནི་ཚིག་ཙམ་དུ་གསལ་ལོ། །གཉིས་པ་ལ་གཉིས། ཐེག་པ་སྤྱིའི་དབྱེ་བ་དང། ཐེག་པ་ཆེན་པོའི་དབྱེ་བའོ། །དང་པོ་
ལ་བཞི། དབྱེ་བའི་སྒོ་ འབྱེད་པའི་རྒྱུ་མཚན། སོ་སོའི་རང་བཞིན། ཐམས་ཅད་ཀྱང་འཚང་རྒྱ་བའི་ཡན་ལག་ཏུ་བསྟན་པའོ། །དང་པོ་ནི། གདུལ་བྱའི་མོས་པའི་དབང་དུ་བྱས་ནས་གསུམ་དུ་དབྱེ་སྟེ། དེ་ཡང་སྤྱོད་པའི་དབང་དུ་བྱས་ན་དམན་པ་ལ་མོས་པ་ལ་ཆགས་བྲལ་གྱི་སྤྱོད་པ་དང། རྒྱ་
ཆེན་པོ་ལ་མོས་པ་ལ་ས་དང་ཕ་རོལ་ཏུ་ཕྱིན་པའི་སྤྱོད་པ་དང། ཟབ་མོ་ལ་མོས་པ་ལ་འདོད་ཆགས་ཀྱི་སྤྱོད་པ་བསྟན་པ་ལྟར་འབྱེད་ལ། བསྡུ་ན་ཐེག་པ་མཆོག་དམན་གཉིས་སུའང་འབྱེད་པའི་ཕྱིར་རོ། །གཉིས་པ་རྒྱུ་མཚན་ལ། ཆེད་དུ་བྱ་བ་རང་ཉིད་གཅིག་པུའི་ཕྱིར་དུ་ཐོབ་བྱ་དམན་པ་འཁོར་
བའི་སྡུག་བསྔལ་ཙམ་ཞི་བའི་གོ་འཕང་དོན་དུ་གཉེར་བའི་རིགས་ཅན་གཅིག་དང། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་མཆོག་སངས་རྒྱས་ཀྱི་གོ་འཕང་དོན་དུ་གཉེར་བའི་རིགས་ཅན་གྱི་གདུལ་བྱ་གཉིས་ཡོད་ལ། དེ་གཉིས་ཐེག་པ་གང་གིས་རང་རང་གི་གོ་

[003A]༄༅། །འཕང་དུ་བགྲོད་པའི་ཐེག་པ་ལའང་གཉིས་ཡོད་ཅིང། དེའི་སྔ་མ་ལ་ཐེག་པ་ཆུང་ངུ་འམ་དམན་པ་དང། ཕྱི་མ་ལ་ཆེན་པོ་འམ་མཆོག་ཅེས་བྱའོ། །ཐེག་པ་དམན་པའི་གདུལ་བྱ་ལའང་ཉན་རང་གཉིས་ཡོད་པས་བགྲོད་བྱེད་ཉན་རང་གི་ཐེག་པ་གཉིས་སུ་ཕྱེ་བས་ཐེག་པ་གསུམ་
མོ། །གསུམ་པ་སོ་སོའི་རང་བཞིན་ལ་གཉིས། ཐེག་པ་དམན་པ་དང། ཐེག་པ་ཆེན་པོའི་རྣམ་གཞག་གོ་དང་པོ་ནི། ཉན་རང་གཉིས་ལ་དབང་པོ་དང་འབྲས་བུ་ལ་མཆོག་དམན་ཡོད་ཀྱང་ལམ་གྱི་རྣམ་གཞག་ཕལ་ཆེར་མཚུངས་པ་འཕགས་པ་ཐོགས་མེད་ཀྱིས་བཤད་ཅིང། འདི་གཉིས་ཀའང་
རང་ཉིད་འཁོར་བ་ལས་གྲོལ་བ་ཙམ་གྱི་ཆེད་དུ་ཞུགས་པ་ཡིན་པས། དེ་ལས་གྲོལ་བྱེད་ཀྱི་རྒྱུའི་གཙོ་བོ་བདག་མེད་ཀྱི་དོན་རྟོགས་ནས་དེ་སྒོམ་པར་བྱེད་པ་ཡང་མཚུངས་སོ། །བྱེ་བྲག་སྨྲ་བ། མདོ་སྡེ་པ། སེམས་ཙམ་པ། རང་རྒྱུད་པ་རྣམས་ཀྱིས་ནི། ཉན་རང་འཕགས་པས་རང་གི་བྱང་ཆུབ་ཐོབ་
པའི་ཆེད་དུ་གཙོ་བོར་སྒོམ་པའི་བདག་མེད་ནི། ཕྱི་རོལ་པས་བཏགས་པའི་རྫས་ཡོད་ཀྱི་བདག་མེད་རྟོགས་ནས་སྒོམ་པ་ཡིན་གྱི། ཆོས་དང་གང་ཟག་རང་གི་མཚན་ཉིད་ཀྱིས་གདོད་ནས་མ་གྲུབ་པར་རྟོགས་ནས་གཙོ་བོར་སྒོམ་པར་མི་འདོད་ཀྱང། དཔལ་ལྡན་ཟླ་བས་ནི། ཆོས་དང་
གང་ཟག་རང་བཞིན་གྱིས་སམ་རང་གི་མཚན་ཉིད་ཀྱིས་མ་གྲུབ་པར་རྟོགས་ཤིང་གོམས་པར་མ་བྱས་ན་ཐར་པ་ཙམ་ཡང་ཐོབ་མི་ནུས་པར་བཞེད་པས། རང་ལུགས་ནི་འདིའི་རྗེས་སུ་འབྲང་བར་བྱ་སྟེ། འདི་ནི་འཕགས་པ་ཀླུ་སྒྲུབ་ཀྱི་བཞེད་པ་མཐར་ཐུག་ཡིན་པར་མ་ཟད། རིགས་པས་ཀྱང་འགྲུབ་
པའི་ཕྱིར་རོ། །འོ་ན་སྟོན་པས་ཐེག་དམན་གྱི་མདོ་སྡེ་དུ་མ་ལས། ཉན་རང་གི་རིགས་ཅན་མང་པོ་ལ་ཆོས་དང་གང་ཟག་རང་བཞིན་གྱིས་མ་གྲུབ་པའི་ཚུལ་གསལ་བར་མ་བསྟན་པར་མི་རྟག་པ་དང་སྡུག་བསྔལ་བ་དང་འཁོར་བ་ལས་ཡིད་འབྱུང་བའི་ཚུལ་བསྟན་པས་ཀྱང། ཉན་ཐོས་ཀྱི་རིགས་

[003B] བདེན་མོད་སྐྱོན་དུ་མི་འགྱུར་ཏེ། དེ་ནི་སངས་རྒྱས་ཀྱི་བྱིན་རླབས་དང། གདུལ་བྱའི་རྒྱུད་སྨིན་པའི་དབང་གིས། ཚུལ་དེ་ལྟར་བསྟན་པ་ཙམ་གྱིས་ཀྱང་དེ་མ་ཐག་སྟོང་ཉིད་ཕྲ་མོ་ཁོང་དུ་ཆུད་པར་གྱུར་ནས་
ཐར་པ་ཐོབ་ནུས་པས་ད་ལྟའི་གང་ཟག་དང་མི་འདྲ་བའི་ཕྱིར་ཏེ། དེ་ལྟར་ཡང་འཕགས་པ་ཀླུ་སྒྲུབ་ཀྱིས། སྐྱེ་བ་ཤེས་པས་འཇིག་པ་ཤེས། །འཇིག་པ་ཤེས་པས་མི་རྟག་ཤེས། །མི་རྟག་ཉིད་ལ་འཇུག་ཤེས་པས། །དམ་པའི་ཆོས་ཀྱང་རྟོགས་པར་འགྱུར། །གང་དག་རྟེན་ཅིང་
འབྲེལ་འབྱུང་བ། །སྐྱེ་དང་འཇིག་པ་རྣམ་སྤངས་པར། །ཤེས་པར་གྱུར་པ་དེ་དག་གིས་ལྟ་གྱུར་སྲིད་པའི་རྒྱ་མཚོ་བརྒལ། །ཞེས་གསུངས་པ་ལྟར་རོ། །འོ་ན། ཐེག་དམན་གྱི་མདོ་ལས། །སྟོང་ཉིད་ཕྲ་མོ་བསྟན་ཅིང་ཐེག་དམན་པས་ཀྱང་དེ་བསྒོམས་ན། ཐེག་ཆེན་པ་དང་ཁྱད་མེད་དུ་མི་
འགྱུར་རམ་ཞེ་ན། མི་འགྱུར་ཏེ། འཕགས་པ་ཀླུ་སྒྲུབ་ཀྱིས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང། །སྤྱོད་པ་ཡོངས་བསྔོ་མ་བཤད་དེས། །བྱང་ཆུབ་སེམས་དཔར་ག་ལ་འགྱུར། །ཞེས་གསུངས་པ་ལྟར། ཐེག་པ་ཆེ་ཆུང་གཉིས་ནི་ལྟ་བས་མི་འབྱེད་ཀྱི། སེམས་
བསྐྱེད་དང་སྤྱོད་པ་ཁྱད་པར་ཅན་གྱིས་འབྱེད་པའི་ཕྱིར་རོ། །གཉིས་པ་ཐེག་ཆེན་ནི། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་ཐོབ་པར་འདོད་ནས་སེམས་
བསྐྱེད་དེ་སྤྱོད་པ་ཕྱིན་དྲུག་ལ་ལེགས་པར་སློབ་པ་ནི། ཐེག་པ་ཆེན་པོ་བ་སྤྱིའི་ལམ་གྱི་གཞུང་ཡིན་ཏེ། སྔགས་ཀྱི་ཐེག་པ་བ་རྣམས་ཀྱིས་ཀྱང་དེ་ལྟར་སློབ་དགོས་སོ། །དེ་ལའང་ལྟ་བའི་སྒོ་ནས་ཕྱེ་ན། དབུ་མ་པ་དང་སེམས་ཙམ་པ་གཉིས་ཡོད་ཀྱང་ཐེག་པ་མི་འདྲ་བའི་རིམ་པ་མེད་དོ། །དབུ་སེམས་གཉིས་

[004A]༄༅། །ལས་དབུ་མ་པའི་རིགས་ཅན་ནི་གདུལ་བྱའི་གཙོ་བོ་ཡིན་གྱི། སེམས་ཙམ་པ་ནི་གདུལ་བྱ་ཕལ་པ་སྟེ། སྔ་མ་དབང་པོ་རྣོ་ཞིང་ཕྱི་མ་ནི་དེ་ལ་ལྟོས་ཏེ་དབང་པོ་རྟུལ་ལོ། །བདག་མེད་ཕྲ་མོ་རྟོགས་པའི་དབུ་མའི་ལྟ་བ་ལ་གནས་པའི་རིགས་ཅན་ཡིན་ན་ཐེག་ཆེན་གྱི་རིགས་ཅན་ཡིན་མི་དགོས་ཏེ་[*,]
དེ་ལ་གནས་པའི་ཉན་ཐོས་གྲུབ་མཐའ་སྨྲ་བ་མེད་ཀྱང་ཉན་རང་འཕགས་པའང་ཡོད་པའི་ཕྱིར་རོ། །དེའི་ཕྱིར་ཉན་ཐོས་དངོས་དང། གྲུབ་མཐའ་སྨྲ་བའི་ཉན་ཐོས་གཉིས་མིང་འདྲ་ཡང་དོན་ལ་ཁྱད་པར་ཆེའོ། །ཕར་ཕྱིན་ཐེག་པའི་ལུགས་ལ་གྲངས་མེད་གསུམ་གྱིས་སངས་རྒྱས་འཐོབ་པར་བཤད་ཀྱང་
ལམ་བགྲོད་ཚུལ་ལ་མྱུར་བུལ་གྱི་ཁྱད་པར་ཆེ་བ་ཡོད་དེ། ཕྱུགས་དང་གླང་པོ་ཆེའི་ཤིང་རྟ་ལྟ་བུའི་ཚུལ་གྱིས་ལམ་བགྲོད་པ་དང། ཟླ་བ་དང་ཉི་མ་ལྟ་བུས་བགྲོད་པ་དང། ཉན་རང་དང་སངས་རྒྱས་ཀྱི་རྫུ་འཕྲུལ་ལྟ་བུས་བགྲོད་པ་ཡོད་པས་འབྲས་བུ་ལའང་མྱུར་བུལ་གྱི་ཁྱད་པར་ཡོད་པའི་ཕྱིར་རོ། །
དེ་ལྟ་ནའང་དེ་ལ་ཐེག་པ་ཆེ་ཆུང་གི་ཁྱད་པར་མེད་དེ། ནང་གསེལ་གྱིས་དབང་པོ་རྣོ་རྟུལ་གྱི་ཁྱད་པར་ཙམ་ཡིན་པའི་ཕྱིར་རོ། །བཞི་པ་ནི། ཉན་རང་གི་རིགས་ཅན་དེ་དག་རྣམས་ཀྱིས་རང་ལམ་ནས་སངས་རྒྱས་དོན་དུ་མི་གཉེར་ཀྱང། ལམ་དེ་དག་ནི་སངས་རྒྱས་ཐོབ་བྱེད་ཀྱི་ཐབས་ཡིན་ཏེ་
མཚན་བརྗོད་ལས། ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་གསུངས་པའི་ཕྱིར་རོ། །ཉན་རང་གི་ལམ་དེ་བྱང་ཆུབ་སེམས་དཔའ་མྱུར་དུ་འཚང་རྒྱ་བའི་གེགས་སུ་གསུངས་པ་ཅི་ཡིན་ཞེ་ན། སྐྱོན་མེད་དེ། ལམ་དེ་བྱང་སེམས་མྱུར་དུ་འཚང་རྒྱ་བའི་
གེགས་ཡིན་ཀྱང། ཉན་རང་འཚང་རྒྱ་བའི་ཐབས་ཡིན་པ་ལ་འགལ་བ་ཅི་ཡང་མེད་པའི་ཕྱིར་རོ། །གཉིས་པ་ལ་གཉིས། ཐེག་ཆེན་ལ་གཉིས་སུ་ཕྱེ་བ་དང། རྡོ་རྗེ་ཐེག་པ་ལ་འཇུག་པའི་རྣམ་དབྱེ་བྱེ་བྲག་ཏུ་བཤད་པའོ། །དང་པོ་ལ་གསུམ། ཕྱེ་བའི་གྲངས། ཕྱེ་བ་སོ་སོའི་དོན། འབྱེད་པའི་རྒྱུ་

[004B] །དང་པོ་ནི། རྒྱུད་དོན་ལ་འཇུག་པ་ལས། བྱང་ཆུབ་སེམས་དཔའི་ཐེག་པ་ཡང་གཉིས་ཏེ། ས་དང་ཕ་རོལ་ཏུ་ཕྱིན་པའི་ཐེག་པ་དང། གསང་སྔགས་འབྲས་བུའི་ཐེག་པའོ། །ཞེས་གསུངས་པ་ལྟར། ཕར་ཕྱིན་ཐེག་པ་དང། རྒྱུའི་ཐེག་པ་དང། ཆགས་བྲལ་གྱི་ཐེག་པ་རྣམ་གྲངས་
ཡིན་ལ། སྔགས་ཀྱི་ཐེག་པ་དང། འབྲས་བུའི་ཐེག་པ་དང། རྡོ་རྗེ་ཐེག་པ་དང། ཆགས་བཅས་ཀྱི་ཐེག་པ་རྣམས་རྣམ་གྲངས་སོ། །གཉིས་པ་ལ་ནི། ཕར་ཕྱིན་ཐེག་པའི་ཕར་ཕྱིན་ཞེས་པའི་དོན་ནི་གོ་སླ་ཞིང། སྣོད་མིན་ལ་གསང་ཞིང་སྦས་[*NAS?]གྲུབ་པ་ན་གསང་བ་དང། སྔགས་ཀྱི་སྐད་དོད་མནྟྲ་ཞེས་
པའི་མ་ནཱ་ཡིད་དང། ཏྲ་ཡ་སྐྱོབ་པའི་དོན་ལ་འཇུག་པའི་དོན་གྱིས་ན་སྔགས་ཞེས་བརྗོད་པ་སྟེ། གསང་སྔགས་ཀྱི་སྒྲ་དོན་ནོ། །འབྲས་བུ་གང་དུ་བགྲོད་པར་བྱེད་པའི་ཐབས་ཡིན་པས་ན། ཐེག་པ་ཞེས་བྱ་ཞིང་སྤྱིར་ཐེག་པ་དེ་ལའང་འདིས་བགྲོད་པ་རྒྱུའི་ཐེག་པ་དང། འདིར་བགྲོད་པ་འབྲས་བུའི་
ཐེག་པ་གཉིས་སུ་དབྱེའོ། །རྒྱུའི་ཐེག་པ་ཆེན་པོ་ནི། གང་ལ་ཞོན་ནས་སེམས་ཅན་ཐམས་ཅད་སངས་རྒྱས་ཀྱི་སར་འགོད་པར་འདོད་པའི་བགྲོད་བྱེད་ཞིག་ལ་བྱེད་པ་ཡིན་ཏེ། སྡུད་པ་ལས། ཅི་ཕྱིར་འདི་ནི་བྱང་ཆུབ་ཐེག་ཆེན་བྱ་ཞེ་ན། །དེ་གང་ཞོན་ནས་སེམས་ཅན་ཐམས་ཅད་མྱ་ངག་[*NGAN]ཟློ། །ཞེས་གསུངས་
པའི་ཕྱིར་རོ། །འབྲས་བུའི་ཐེག་པའི་དོན་ནི། སངས་རྒྱས་ཀྱི་གནས་སྐུ་ལོངས་སྤྱོད་མཛད་པ་བཞི་དང་མཐུན་པར་སྒོམ་པའི་རྣལ་འབྱོར་ཡིན་པས་ན་དེ་སྐད་ཅེས་བྱ་ཞིང། དེ་ལྟར་མ་སྒོམ་པར་རྒྱུ་ལམ་འཁྱེར་དུ་བྱེད་པས་ན་རྒྱུའི་ཐེག་པར་ཡང་འགྱུར་རོ། །རྡོ་རྗེ་ཐེག་པའི་དོན་ནི། ཕར་ཕྱིན་གྱི་ལམ་དང་སྔགས་
ཀྱི་ལམ་གཉིས་ཟུང་དུ་འཇུག་པའི་དབྱེར་མི་ཕྱེད་པའི་ཚུལ་གྱིས་ཉམས་སུ་ལེན་པའི་ལམ་ཡིན་པའོ། །གསང་སྔགས་ཐེག་པ་སྟོན་པའི་སངས་རྒྱས་ཀྱི་གསུང་ལ་རྒྱུད་ཅེས་བརྗོད་པ་ནི། འདུས་པ་ཕྱི་མ་ལས། རྒྱུད་ནི་རྒྱུན་ཞེས་བྱ་བར་གྲགས། །ཞེས་གསུངས་པ་ལྟར། རྒྱུད་ནི་རྒྱུན་ཆགས་པའི་དོན་ཡིན་

[005A]༄༅། །ལ༑ དེ་ལ་སྤྱིར་གཞིའི་རྒྱུད་དང། ལམ་གྱི་རྒྱུད་དང། འབྲས་བུའི་རྒྱུད་གསུམ་སྟེ་དེ་ནི་བརྗོད་བྱའི་རྒྱུད་ཡིན་ཞིང། དེ་བརྗོད་བྱར་བྱེད་པའི་རྒྱལ་བའི་གསུང་རབ་ནི་རྗོད་བྱེད་གཞུང་གི་རྒྱུད་དོ། །རྒྱུད་དེ་དག་ནི་སྡེ་སྣོད་གསུམ་པོ་ཅི་རིགས་སུ་འདུ་ཞིང། གཙོ་བོའི་དབང་དུ་བྱས་
ན་མདོ་སྡེའི་སྣོད་དུ་བཤད་ལ། ཁ་ཅིག་སྡེ་སྣོད་བཞི་པའོ་ཞེས་འཆད་དོ། །གསུམ་པ་ལ་གཉིས། དོགས་པའི་གནས་དགོད་པ་དང། དེ་ལ་ལན་གདབ་པའོ། །དང་པོ་ནི། ཐེག་པ་ཆེན་པོ་ལ་གཉིས་སུ་འབྱེད་པ་ནི། གང་གི་སྒོ་ནས་ཡིན། སེམས་བསྐྱེད་དང་ལྟ་བ་དང་སྤྱོད་པའི་སྒོ་ནས་ནི་མིན་ཏེ་
ཐེག་པ་ཆེན་པོ་གཉིས་ཀ་ལའང་དེ་ཡོད་པའི་ཕྱིར་རོ། །དབང་པོ་རྣོ་རྟུལ་ཙམ་གྱི་འང་མིན་ཏེ། སྔགས་ཀྱི་གདུལ་བྱ་ལའང་ནང་གསེས་ཀྱི་དབང་པོ་རྣོ་རྟུལ་ཡོད་པའི་ཕྱིར་རོ། །གཉིས་པ་ལ་གཉིས། ཐེག་པ་གཉིས་སུ་འབྱེད་པའི་རྒྱུ་མཚན་དངོས་དང། ལམ་ལ་མཆོག་དམན་ཡོད་
ཀྱང་འབྲས་བུ་ལ་དེ་མེད་པར་བསྟན་པའོ། །དང་པོ་ལ་གསུམ། དངོས་ཀྱི་དོན་དང། ཁུངས་བསྟན་པ། རྩོད་པ་སྤོང་བའོ། །དང་པོ་ནི། འདིར་བགྲོད་པར་བྱ་བ་འབྲས་བུ་སངས་རྒྱས་ཀྱི་ཐེག་པ་ལ་སྔགས་དང་ཕར་ཕྱིན་གཉིས་ཁྱད་པར་མེད་དེ། གཉིས་ཀའི་ཐོབ་བྱའི་སངས་རྒྱས་ནི་སྐྱོན་
ཟད་ཅིང་ཡོན་ཏན་རྫོགས་པར་མཚུངས་པའི་ཕྱིར། དེས་ན་འདིས་བགྲོད་པ་རྒྱུའི་ཐེག་པའི་ཁྱད་པར་ཡིན་ལ། དེ་ཡང་ལྟ་བ་སེམས་བསྐྱེད་སྤྱོད་པ་ཕྱིན་དྲུག་སོགས་ཀྱི་སྒོ་ནས་མཆོག་དམན་འབྱེད་པ་མིན་ཏེ། སྔགས་དང་ཕར་ཕྱིན་གཉིས་ཀ་ལ་དེ་རྣམས་དགོས་པ་མཚུངས་པའི་ཕྱིར་རོ། །འོ་ན་
གང་གིས་འབྱེད་ཅེ་ན། སྤྱིར་ཐེག་པ་ཆེ་ཆུང་གཉིས་སྟོང་ཉིད་རྟོགས་པའི་ཤེས་རབ་ཀྱིས་མི་འབྱེད་པར་ཐབས་ཀྱིས་འབྱེད་དགོས་ལ། ཁྱད་པར་དུ་ཐེག་པ་ཆེན་པོ་ལ་གཉིས་སུ་ཕྱེ་བ་ཡང་ཤེས་རབ་ཀྱིས་མིན་གྱི། ཐབས་ཀྱིས་འབྱེད་དགོས་སོ། །ཐབས་ཀྱི་གཙོ་བོ་ཡང་གཟུགས་སྐུ་སྒྲུབ་

[005B] སྐུ་དེ་སྒྲུབ་བྱེད་ཀྱི་ཐབས་ནི་དེ་དང་རྣམ་པ་འདྲ་བར་སྒོམ་པའི་ལྷའི་རྣལ་འབྱོར་ཉིད་ཡོད་མེད་ཀྱི་སྒོ་ནས་ཡིན་ཏེ་འདི་ཐེག་པ་ཆེན་པོ་གཞན་ལ་མེད་ཅིང། སྔགས་ལ་ཡོད་པའི་ཕྱིར་རོ། །གཉིས་པ་ནི། རྡོ་རྗེ་གུར་ལས། གལ་ཏེ་སྟོང་པ་ཐབས་ཡིན་ན། ཞེས་པ་ནས། དེ་
ཕྱིར་དཀྱིལ་འཁོར་འཁོར་ལོ་ཞེས། །བདེ་བའི་ཐབས་ནི་སྡོམ་པ་སྟེ། །སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་ཡུན་མི་རིང་འགྱུར། །སྟོན་པ་སུམ་ཅུ་རྩ་གཉིས་མཚན། །མངའ་བདག་དཔེ་བྱད་བརྒྱད་ཅུར་ལྡན། །དེ་ཕྱིར་ཐབས་དེས་བསྒྲུབ་བྱ་སྟེ། ཐབས་ནི་སྟོན་
པའི་གཟུགས་ཅན་ནོ། །ཞེས་པ་དང། བདག་སྒྲུབ་པ་ལས་ཀྱང། དེ་ཡང་ཟབ་དང་རྒྱ་ཆེའི་ཕྱིར། །རྣམ་མི་རྟོག་དང་ཡོངས་སུ་སྨིན། །འདི་ལ་དེ་གཉིས་བསྟན་པས་ན། དེ་ཕྱིར་བླ་ན་མེད་པའི་ཐབས། །ཞེས་དང། དགྲ་ནག་འགྲེལ་པ་ལས་ཀྱང། སངས་རྒྱས་ཉིད་ནི་སྒྲུབ་པའི་རྒྱུ། །
སངས་རྒྱས་རྣལ་འབྱོར་ཀུན་ཏུ་ཡང། །རྒྱུ་དང་འདྲ་བའི་འབྲས་བུ་ཉིད། །ཀུན་དུ་མཐོང་བ་མ་ཡིན་ནམ། །ཞེས་གསུངས་པ་སོགས་མང་ངོ། །ལུང་འདི་དག་གིས་ནི། སྔགས་ཀྱི་ཐེག་པ་ལ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་སྒོམ་པའི་ཚུལ་ཡོད་ཅིང། མདོ་ཕྱོགས་ཀྱི་ཐེག་པ་ལ་
དེ་མེད་པའི་ཁྱད་པར་དང། ཆོས་གཟུགས་ཀྱི་སྐུ་ལ་འབྲས་བུ་རང་དང་འདྲ་བའི་རྒྱུ་སྒྲུབ་དགོས་པར་བསྟན་ཅིང། དེ་ཡང་ཆོས་སྐུ་དང་རྣམ་པ་འདྲ་བའི་སྟོང་ཉིད་བསྒོམས་ནས་དེ་བསྒྲུབ་དགོས་པ་བཞིན་དུ། གཟུགས་སྐུ་དང་འདྲ་བའི་ལྷའི་རྣལ་འབྱོར་བསྒོམས་ནས་དེ་བསྒྲུབ་དགོགས་པར་བཤད་པ་ཡིན་
ཏེ། འདི་གཉིས་བྱེད་ན་བྱེད་མཉམ་དང་འཇོག་ན་འཇོག་མཉམ་དུ་མཚུངས་པར་བསྟན་པའི་ཕྱིར་རོ། །གསུམ་པ་ནི་ཁ་ཅིག་ སྔགས་ཀྱི་སྐབས་སུ་འབྲས་བུ་དང་འདྲ་བའི་ལམ་ལྷའི་རྣལ་འབྱོར་སྒོམ་པ་ཡོད་པས་ཕར་ཕྱིན་གྱི་ཐེག་པ་ལས་ཁྱད་པར་དུ་འཕགས་པར་འཇོག་མི་རིགས་ཏེ། འབྲས་
[*Folios 6A-10B are missing here.]

[011A]༄༅། །བྱ་སྤྱོད་གཉིས་ཀྱི་སྐབས་སུ་རྡོ་རྗེ་སློབ་དཔོན་གྱི་དབང་ཕྱོགས་མཐུན་ཙམ་ལས། དེ་རྫོགས་པར་མེད་པའི་ཕྱིར་རོ། །བྱ་རྒྱུད་ལ་རིགས་གསུམ་ཡོད་པའི་དེ་བཞིན་གཤེགས་པའི་རིགས་ཀྱི་དབང་ཐོབ་ན། རིགས་གཞན་གསུམ་ཀའི་དབང་མ་ཐོབ་ཀྱང། རིགས་གསུམ་
ཀའི་ལྷ་སྒོམ་པ་དང་སྔགས་བཟླ་བ་སོགས་ལ་དབང་ཞིང། པདྨའི་རིགས་ཀྱི་དབང་ཙམ་ཐོབ་ན་རིགས་གཉིས་ཀྱི་སྒོམ་བཟླས་བྱེད་པ་ལ་བང་[*DBANG]གི་དེ་བཞིན་གཤེགས་པའི་རིགས་ལ་མི་དབང་ལ། རྡོ་རྗེའི་རིགས་ཀྱི་དབང་ཙམ་ཐོབ་ན་ནི། གཞན་གཉིས་ཀ་ལ་མི་དབང་ངོ། །བྱ་སྤྱོད་
ཀྱི་སྡོམ་པའི་ཆོ་ག་ནི། དཀོན་མཆོག་གསུམ་ལ་བདག་སྐྱབས་མཆི། །ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་གི་བར་ལན་གསུམ་བརྗོད་དེ་འཛིན་ནོ། །འདིར་བཟུང་བའི་སྡོམ་པ་ནི་བྱང་སེམས་ཀྱི་སྡོམ་པ་ཡིན་པས། གསང་སྔགས་ཀྱི་སྡོམ་པའི་ཐུན་
མོང་མ་ཡིན་པའི་བསྲུང་རྒྱུ་མེད་ཀྱང། རང་གི་དམ་ཚིག་བསྲུང་རྒྱུ་མང་ངོ་གཉིས་པ་ནི། ལེགས་གྲུབ་ལས། དེ་ནས་གཞན་ཡང་གང་ཞིག་ལ། །གནས་ན་ཟློག་པ་པོ་རྣམས་ཀྱིས། །དངོས་གྲུབ་མྱུར་དུ་འཐོབ་འགྱུར་བའི། །གསང་སྔགས་ཟློས་པའི་འདུལ་བར་བཤད། །ཅེས་
སོགས་ཀྱི་དམ་ཚིག་སྲུང་ཚུལ་མང་དུ་བཤད་ཅིང། དག་པར་བྱེད་ཚུལ་ཡང། དེ་ཉིད་ལས། ཉིན་པར་བག་མེད་བྱས་པ་དག་མཚན་མོ་སོ་སོར་བཤགས་པར་བྱ། །ནུབ་མོ་བྱས་པའང་ནང་པར་བཤགས། །ལེགས་པར་བྱས་ལ་མངོན་དགའ་བྱ། །བཟླས་བརྗོད་སྦྱིན་
སྲེག་གཙང་སྦྲ་རུ། །རིགས་སྔགས་མཆོག་དང་རང་སྡོམ་དང། །རིག་སྔགས་འདུལ་བ་དག་ལ་ཡང། །སྒྲུབ་པ་པོས་ནི་ནན་ཏན་བྱ། ཞེས་དང། ཇི་སྐད་བཤད་པའི་དམ་ཚིག་རྣམས། །གལ་ཏེ་ཉམས་པར་གང་གྱུར་པ། །དེ་ནི་རང་གི་སྙིང་པོ་སྔགས། །གཅིག་འབུམ་དུ་

[011B] །ཡང་ན་སེམས་རྨོངས་མེད་པའི་གཟུངས། །སྟོང་དུ་བཟླས་བརྗོད་བྱས་ཀྱང་རུང། །ཡང་ན་ཞི་བའི་སྦྱིན་སྲེག་བྱ། །ཡང་ན་དཀྱིལ་འཁོར་དུ་ཡང་གཞུག་ཞེས་གསུངས་པ་ལྟར་རོ། །གསུམ་པ་ལ་གཉིས། སྔོན་དུ་བསྙེན་པ་དགོས་པའི་རྒྱུ་མཚན་དང། བསྙེན་པ་
བྱ་བའི་རིམ་པའོ། །དང་པོ་ནི། རྣམ་སྣང་མངོན་བྱང་ལས། རིག་སྔགས་འཆང་འགྱུར་དངོས་གྲུབ་དང། །ཚེ་རིང་གཞོན་ནུ་འགྱུར་བ་གང། །གལ་ཏེ་ཐོབ་པར་འདོད་ན་ནི། །ཇི་སྲིད་འདི་ནི་མ་བསྙེན་པར། །དེ་སྲིད་འཐོབ་པར་མི་འགྱུར་རོ། །ཞེས་གསུང་ཏེ། བྱ་
སྤྱོད་གཉིས་ལའང་འདྲའོ། །གཉིས་པ་ནི། སྔགས་འགྲུབ་པ་ལ་བསམ་གཏན་དགོས་ཤིང་མེད་ན་མི་འགྲུབ་པར་གསུངས་པས་འདི་ལ་གཉིས། བཟླས་བརྗོད་ལ་བལྟོས་པ་དང། མི་བལྟོས་པའི་བསམ་གཏན་ནོ། །དང་པོ་ལ་གསུམ། བཟླས་བརྗོད་ཡན་ལག་བཞིའི་སྔོན་དང་
དངོས་གཞི་དང། མཇུག་ཏུ་ཇི་ལྟར་བྱ་བའོ། །དང་པོ་ནི། ནངས་པར་ལངས་ནས་རིགས་གསུམ་པོ་གང་རུང་དེའི་དམ་ཚིག་གི་ཕྱག་རྒྱ་བཅིངས་ནས་སྔགས་བརྗོད་པར་བྱ་སྟེ། ཐལ་མ་བཀན་པ་ལས་མཛུབ་མོ་གཉིས་ཅུང་ཟད་བཀུག་སྟེ་མགོ་ལ་བཞག་ནས། ཨོཾ་ཏ་ཐཱ་ག་ཏ་
ཨུདྦྷ་[*<AUTBHA]ཝ་ཡེ་སཱ་ཧཱ། ཞེས་པ་དེ་བཞིན་གཤེགས་པའི་རིགས་དང། ཐལ་མོ་སྦྱར་བ་པད་མ་ཁ་བྱེ་བའི་ཚུལ་དུ་བྱས་ཏེ་སྙིང་ཀར་བཞག་ནས། ཨོཾ་པདྨ་ཨུདྦྷ་ཝ་ཡེ་སཱ་ཧཱ། ཞེས་པ་པདྨའི་རིགས་དང། ཐལ་མོ་བཟློག་སྟེ་སྦྱར་ལ་མཐེ་བོང་གཉིས་དང་མཐེའུ་ཆུང་སྦྱར་ཏེ་ལྟེ་བའི་ཐད་
ཀར་བཞག་ནས། ཨོཾ་བཛྲ་ཨུདྦྷ་[*<ZUTBHA]ཝ་ཡེ་སཱ་ཧཱ། ཞེས་བརྗོད་པ་ནི་རྡོ་རྗེའི་རིགས་ཀྱི་ཕྱག་རྒྱ་དང་སྔགས་སོ། །དེ་ནས་ཨོཾ་སརྦ་ཏ་ཐཱ་ག་ཏ་ནས་བྷནྡྷ་ནཱ་ཀ་ར་མི། ཞེས་པས་ཕྱག་བྱ་ཞིང། ཕྱོགས་བཅུ་ན་བཞུགས་པའི་སངས་རྒྱས་དང་ཞེས་སོགས་ཀྱིས་ལུས་ཕུལ་ཏེ་

[012A]༄༅། །སངས་རྒྱས་ཆོས་དང་ཚོགས་མཆོག་ལ། ནས། དེང་ནས་བྱང་ཆུབ་སེམས་བསྐྱེད་དོ། །ཞེས་པས་སྐྱབས་སུ་འགྲོ་བ་དང་སེམས་བསྐྱེད། དེ་ནས་ཁྲོ་བོ་མནོལ་བ་མེད་པའི་སྔགས་དང་ཕྱག་རྒྱས་བསྲུང་བ་དང། སྔགས་དང་ཕྱག་རྒྱ་གཞན་གྱིས་ཁྲུས་བྱས་ཏེ་སྒྲུབ་ཁང་དུ་
འཇུག་པ་དང། བདག་དང་གནས་ལ་བསྲུང་བ་བྱ་བའི་རིམ་པ་རྒྱས་པ་ནི་སྔགས་རིམ་ནས་འབྱུང་བ་ལྟར་ཡིན་ལ། བསྡུས་པ་ལ་ནི་ངེས་པ་མེད་དེ། །ད་ལྟ་དེ་ལྟར་བྱེད་པའི་ཕྱག་ལེན་མ་དར་རོ། །གཉིས་པ་ལ་གཉིས། བཟླས་བརྗོད་ཀྱི་ཡན་ལག་གི་བསམ་གཏན་དང། བཟླས་བརྗོད་ཇི་ལྟར་བྱ་བའོ་
དང་པོ་ལ་གཉིས། རང་ལྷར་བསྐྱེད་པ་དང། མདུན་དུ་ལྷ་དམིགས་ནས་མཆོད་པ་སོགས་སོ། །དང་པོ་ནི་ཚོགས་ཞིང་སྤྱན་དྲངས་ནས་མཆོད་དེ། ལྷ་དྲུག་བསྐྱེད་བྱ་ཚུལ་ནི། དེ་ལྟར་བདག་གི་དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་དང་བྲལ་བ་ཞེས་སོགས་ཀྱིས་བདག་དང་ལྷ་གཉིས་
རང་བཞིན་མེད་པར་བསྒོམ་པར་བྱ་སྟེ། དང་པོ་དོན་དམ་པའི་ལྷའོ། །དེ་ནི་རྒྱུད་གཞན་ནས་སྭ་བྷཱ་ཝ་སོགས་བརྗོད་ནས་དེའི་དོན་སྒོམ་པ་དང་གནད་གཅིག་དེ་ལས་ལངས་ནས་ལྷ་གང་བསྒོམ་པ་དེའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པར་བསམ་པ་ནི། གཉིས་པ་སྒྲའི་
ལྷའོ། །དེ་ནས་སྔགས་དེ་རང་གི་སེམས་ཟླ་བའི་དཀྱིལ་འཁོར་དུ་གྱུར་པའི་སྟེང་དུ་འཁོད་པར་བསམ་པ་ནི། གསུམ་པ་ཡི་གེའི་ལྷའོ། །དེ་ལས་འོད་ཟེར་འཕྲོས་དོན་གཉིས་བྱས་ནས་ཚུལ་འདུས་ཏེ་ཟླ་བའི་དཀྱིལ་འཁོར་ལ་ཞུགས་པས་ལྷ་གང་ཡིན་པ་དེར་བསྒོམས་ནས་ང་རྒྱལ་བྱ་བ་ནི། བཞི་
པ་གཟུགས་ཀྱི་ལྷའོ། །རང་གི་ཕྱག་རྒྱ་བཅིངས་ཏེ་སྔགས་བརྗོད་ནས་སྤྱི་གཙུག་སོགས་ལ་རེག་སྟེ་བྱིན་བརླབ་བྱ་བ་ནི། ལྔ་པ་ཕྱག་རྒྱའི་ལྷའོ། །བསྐྱེད་ཟིན་གྱི་ལྷ་དེ་ཉིད་སྒོམ་པ་ནི། དྲུག་པ་མཚན་མའི་ལྷ་སྟེ། སངས་རྒྱས་གསང་བས། སྟོང་པ་ཡི་གེ་སྒྲ་གཟུགས་དང་

[012B] །ཞེས་གསུངས་པའི་ཕྱིར་རོ། །འདི་ནི་རྒྱུད་གཞན་ནས་མངོན་བྱང་ལྔ་བསྐྱེད་པའི་དོད་ཡིན་ལ། བསྡུ་ན་ཆོ་གསུམ་བསྐྱེད་ཀྱང་རུང་ངོ། །བསྐྱེད་པའི་ལྷ་ལ་དཔྱད་སྒོམ་དང་འཇོག་སྒོམ་བྱེད་པ་ནི་བསམ་གཏན་ཡིན་ལ། དེ་ཡང་འཇོག་སྒོམ་བྱེད་པའི་ཚེ་སྲོག་རྩོལ་བསྡོམ་
པར་བྱ་སྟེ། འདིར་སྲོག་ནི་དབང་པོའི་བུ་ག་ནས་འཇུག་པའི་རླུང་དང། རྩོལ་བ་ནི་དམིགས་པ་ལས་མ་གཡེང་བའི་དྲན་པ་ལ་བྱ་ཞིང། དེ་གཉིས་བསྡམས་ནས་དམིགས་པ་ལ་རྩེ་གཅིག་ཏུ་བྱེད་པའོ། །སྐབས་འདིར་བདག་བསྐྱེད་ཀྱི་བསྙེན་པ་བྱེད་པ་ལ་ལྷ་ཐམས་ཅད་དམ། གཙོ་བོ་རེ་རེས་ཀྱང་ཆོག་པར་
བཤད་ཅིང། འདི་ལ་གཞལ་ཡས་ཁང་སྒོམ་མི་སྒོམ་པའི་ཚུལ་གཉིས་སོ། །དམ་ཚིག་པ་ལ་ཡེ་ཤེས་པ་འཇུག་པ་སོགས་སངས་རྒྱས་གསང་བ་དང་བྱང་ཆུབ་མཆོག་གཉིས་ཀྱིས་མ་བཤད་པས་དེ་ལྟར་རམ། སློབ་དཔོན་གཞན་གྱིས་ཡེ་ཤེས་པ་འཇུག་པ་སོགས་བཤད་པ་ལྟར་ཡང་རུང་ངོ། །གཉིས་པ་
ལ་གཉིས། རྟེན་བསྐྱེད་པ་དང། ལྷ་སྤྱན་དྲངས་ཏེ་བཞུགས་སུ་གསོལ་བ་སོགས་ལས། དང་པོ་ནི། རང་གི་མདུན་དུ་བྲིས་སྐུ་སོགས་བཀྲམ་པའི་ཕྱོགས་དེར་ས་གཞི་གསེར་གྱི་བྱེ་མ་བདལ་བ་བསམ་པ་སོགས་བྱས་ནས། གཞལ་ཡས་ཁང་བསྒོམ་པར་བྱའོ། །གཉིས་པ་ནི་དེར་ལྷ་བསྐྱེད་པའི་ཚུལ་
ཡོད་ཀྱང་སྔགས་རིམ་ནས་འབྱུང་བ་ལྟར་ན་ལྷ་མི་བསྐྱེད་པར་མཆོད་ཡོན་བཟུང་ནས་ཕྱག་རྒྱ་བཅས་ཏེ། དད་པ་དང་ནི་དམ་ཚིག་གིས། །ཞེས་སོགས་ཀྱིས་སྤྱན་དྲངས་ནས་གཞལ་ཡས་ཁང་དུ་བཞུགས་པར་བསམས་ཏེ། མཆོད་པ་དང་བསྟོད་པ་སོགས་ཇི་སྐད་བཤད་པ་ལྟར་བྱས་ནས། བོ་དེ་ཙོ་
སོགས་ཀྱི་ཕྲེང་བ་བྱིན་གྱིས་བརླབས་ཏེ་སྔགས་གང་ཡིན་པ་དེ་བཟླའོ། །གཉིས་པ་ལ་གཉིས། ཡི་གེ་དང། སྒྲ་ལ་དམིགས་པའི་བཟླས་བརྗོད་དོ། །དང་པོ་ལ་གཉིས། མདུན་གྱི་ཐུགས་ཀ་དང། རང་གི་ཐུགས་ཀའི་ཡི་གེ་ལ་དམིགས་པའོ།དང་པོ་ནི། བསམ་གཏན་ཕྱི་མ་ལས། སྒྲ་དང་

[013A]༄༅། །སེམས་དང་གཞི་ལ་གཞོལ། །ཞེས་གསུངས་པ་ལྟར་བཟླས་བརྗོད་ཀྱི་ཡན་ལག་བཞི་སྟེ། རང་ལྷར་སྒོམ་པ་བདག་གི་གཞི་དང། མདུན་དུ་ལྷ་སྒོམ་པ་མདུན་གྱི་གཞི་དང། མདུན་གྱི་ལྷའི་ཐུགས་ཀར་རང་གི་སེམས་ཟླ་བར་བསམ་པ་ནི་སེམས་ལ་གཞོལ་བ་དང། དེར་སྔགས་
འཕྲེང་བཀོད་པ་སྐྲ་ལ་གཞོལ་བའི་གཞིའོ། །སྔར་བཞིན་རང་ལྷར་བསྒོམས་པའི་ངང་ནས་སྲོག་རྩོལ་བསྡམས་ཏེ་བཟླས་པའི་ཡན་ལག་བཞི་ཚང་བའི་སྒོ་ནས། མདུན་གྱི་ལྷའི་ཐུགས་ཀའི་ཡི་གེ་ཟླ་བ་དང། སྐུ་གསུམ་ཀ་ལ་དུས་གཅིག་ཏུ་དམིགས་ནས་བཟླས་བརྗོད་བྱ་ཞིང། དབུགས་གཏོང་བ་ན་རང་
ལྷང་བསྒོམས་པ་ལ་བལྟ་བར་བྱ་སྟེ། མདུན་གྱི་ཡི་གེ་ལ་དམིགས་པའོ། །གཉིས་པ་ནི། དེ་ཉིད་ལས། མི་འགྱུར་བ་དང་ཡི་གེར་ལྡན། །གཞི་ལས་གཞིར་གྱུར་དེ་བཞིན་ཏེ། །ཞེས་སོགས་གསུངས་པ་ལྟར། མདུན་གྱི་ལྷའི་ཐུགས་ཀའི་སྔགས་འཕྲེང་བཀོད་པའི་ཟླ་བ་དེ། རླུང་ནང་དུ་རྡུབ་པ་ན་ཚུར་རང་
གི་ཐུགས་ཀར་སྤོས་ནས་བཟླས་བརྗོད་བྱ་ལ། རླུང་གཏོང་བ་ན་ལྷའི་ཐུགས་ཀར་གནས་པར་བསམ་ཞིང་ཡང་སྔར་བཞིན་རང་གི་སྙིང་ཀར་སྤོས་ནས་བཟླས་པ་བྱ་སྟེ། རང་གི་ཐུགས་ཀའི་ཡི་གེ་ལ་དམིགས་པའོ། །གཉིས་པ་ནི། དེ་ཉིད་ལས། སླར་སྡུད་པ་ཡིས་བཀུག་ནས་ནི། །ཞེས་སོགས་
བཤད་པ་ལྟར། ཡན་ལག་བཞིའི་ངང་སྔགས་ཀྱི་གདངས་ལ་དམིགས་ནས་ཡིད་ཀྱིས་དེའི་སྒྲ་གྲགས་པར་དམིགས་ནས་སམ་ཤུབ་བུའི་བཟླས་པ་བྱ་བའོ། །དེ་ཡང་དང་པོའི་སྐབས་སུ་ལྷ་དང་ཟླ་བ་སྔགས་གསུམ་ལ་དམིགས་པ་དང། བར་པ་ལ་ཟླ་བ་དང་སྔགས་གཉིས་ཙམ་དང། ཕྱི་མ་འདི་ལ་སྒྲ་འབའ་ཞིག་
ལ་དམིགས་ནས་བྱེད་དོ། །བཟླས་བརྗོད་ཀྱི་ཚེ་ཇི་ལྟར་བྱ་བ་ནི། དབུང་བཟང་གིས་ཞུས་པ་ལས། བཟླས་བརྗོད་བྱེད་ཚེ་མི་མྱུར་མི་དལ་ཞིང། །སྒྲ་ཆེར་མི་བྱ་ཧ་ཅང་ཆུང་བ་མིན། །སྨྲ་བཞིན་མ་ཡིན་གཞན་དུ་གཡེང་བཞིན་མིན། །གུག་སྐྱེད་ཀླད་ཀོར་ཚེག་རྣམས་ཉམས་པས་མིན། །ཞེས་

[013B] བཟླས་པ་གཞན་ལའང་འདྲའོ། །བསྙེན་པའི་སྐབས་སུ་བཟླས་པའི་གྲངས་ནི། བཅོ་ལྔ་མན་ཆད་གྲངས་རྣམས་ལ། །སྤྱིར་ན་ཡི་གེ་དུ་ཡོད་པ། །དེ་རྙེད་འབུམ་ཕྲག་བཟླས་བརྗོད་བྱ། །ཡི་གེ་སུམ་ཅུ་རྩ་གཉིས་ལ། །བཟླས་བརྗོད་སུམ་འབུམ་བྱ་བར་བཤད། །དེ་བས་
མང་བའི་ཡི་གེ་ལ། སྔོན་དུ་བསྙེན་པ་ཁྲི་བྱའོ། །ཞེས་གསུངས་པ་ལྟར་ཏེ། གཙོ་བོའི་སྔགས་ཁོ་ན་བཟླ་བའོ། །གཉིས་པ་ནི། དགེ་རྩ་འབུལ་བ་དང། མཆོད་བསྟོད་གཤེགས་གསོལ་སོགས་ཇི་ལྟར་བཤད་པ་བཞིན་བྱའོ། །གཉིས་པ་བཟླས་བརྗོད་ལ་མི་བལྟོས་པའི་བསམ་གཏན་ལ་གསུམ། མེ་གནས་
སྒྲ་གནས། སྒྲ་མཐའི་བསམ་གཏན་ནོ། །དང་པོ་ནི། རང་ལྷར་གསལ་བའི་ཐུགས་ཀར་མར་མེ་མེ་ལྕེ་འབར་བ་ལྟ་བུ་ཞིག་བསམས་ལ། དེའི་ནང་དུ་རང་གི་སེམས་བཟླས་བྱའི་སྔགས་ཀྱི་སྒྲའི་རྣམ་པར་གྲག་པར་བསམ་པ་སྟེ། དེ་ཡང་གཞན་གྱི་འདོན་པ་རང་གིས་ཉན་པ་ལྟར་བྱའོ། །གཉིས་པ་སྒྲ་གནས་ནི། སྔར་གྱི་
དམིགས་པ་བཏང་ནས། སྔགས་ཀྱི་སྒྲ་ཙམ་ལ་བསམ་གཏན་བྱ་སྟེ། དེ་ཡང་ལྷའི་སྐུ་དང་ཟླ་བ་དང་མེ་ལ་དམིགས་པར་མི་བྱེད་པས་སྔ་མ་གཉིས་དང་མི་འདྲའོ། །གསུམ་པ་ནི། སྒྲ་ལ་དམིགས་པའི་མཐར་བཏང་ནས་དེ་ཁོ་ན་ཉིད་རྩེ་གཅིག་ཏུ་བསྒོམ་པར་བྱ་བ་སྟེ། བདག་དང་ལྷ་ལ་སོགས་པའི་ཆོས་རྣམས་རང་
བཞིན་གྱིས་སྟོང་པར་བསྒོམས་ནས་ཐར་པ་འཐོབ་པར་འགྱུར་བའི་ཕྱིར་དེ་ལྟར་བརྗོད་དོ། །དེ་དག་ནི་བསམ་གཏན་ཕྱི་མ་ལས། གསང་སྔགས་མེ་གནས་དངོས་གྲུབ་སྟེར། །སྒྲ་གནས་རྣལ་འབྱོར་སྟེར་བ་དྲན། །སྒྲ་མཐར་ཐར་པ་སྟེར་བ་ཉིད། །འདི་དག་ཉིད་ནི་གསུམ་པོ་ཡིན། ཞེས་དང། སྒྲ་ཞེས་བྱ་བ་
འཕྲེང་བར་སྦྱོར། །ཞེས་སོགས་གསུངས་པ་ལྟར་རོ། །བཞི་པ་དངོས་གྲུབ་ཇི་ལྟར་བསྒྲུབ་པ་ནི་ཚུལ་ནི་འདིར་མི་འཆད་དོ། །འདི་དག་གི་ཚུལ་རྒྱས་པར་ནི་སྔགས་རིམ་ལས་ཤེས་པར་བྱ་སྟེ། འདིར་མང་དུ་དོགས་པས་དོན་བསྡུས་ནས་བརྗོད་པའོ།། །།གཉིས་པ་སྤྱོད་རྒྱུད་ཀྱི་

[014A]༄༅། །ལམ་གྱི་རིམ་པ་ལ་བཞི། །ལམ་སྒོམ་པའི་སྣོད་རུང་དུ་བྱ་བ་དང། དམ་ཚིག་སོགས་དག་པར་བྱ་བ་དང། སྔོན་དུ་བསྙེན་པ་ཇི་ལྟར་བྱ་བ། དངོས་གྲུབ་བསྒྲུབ་པའི་རིམ་པའོ། །དང་པོ་གཉིས་གཞན་དུ་ཤེས་པར་བྱ་ལ། གསུམ་པ་ལ་གཉིས། མཚན་
བཅས་དང། མཚན་མེད་ཀྱི་རྣལ་འབྱོར་རོ། །དང་པོ་ལ་གཉིས། ཕྱིའི་ཡན་ལག་བཞི་དང་ནང་གི་ཡན་ལག་བཞིའི་བཟླས་བརྗོད་དོ། །དང་པོ་ལ་སྤྱོད་རྒྱུད་ཀྱི་གཙོ་བོ་ནི་རྣམ་སྣང་མངོན་བྱང་ཡིན་པས། འདིར་དེ་ནས་བཤད་པ་ལྟར་བྱ་བ་ཡིན་ལ། ཕྱག་རྡོར་དབང་བསྐུར་བའི་རྒྱུད་ཀྱང་
སྤྱོད་རྒྱུད་དོ། །ཉམས་སུ་ལེན་པ་ནི་སྔོན་དུ་བདག་དང་གནས་བསྲུང་བ་སོགས་བྱས་ནས་སྟོང་ཉིད་བསྒོམ། སྟོང་པའི་ངང་ནས་ཡན་ལག་བཞིའི་ནང་ནས་དང་པོ་ལྷ་བསྐྱེད་པའི་གཞིའི་ཡན་ལག་བྱ་སྟེ། རང་གི་སེམས་ཟླ་བར་གྱུར་པའི་སྟེང་དུ་ཡེ་གེ་ཨཾ་བསམས་ཤིང། དེ་ལས་རྣམ་སྣང་ཞལ་ཅིག་
ཕྱག་བཞི་པ་བསྐྱེད་ལ་སྔགས་དང་ཕྱག་རྒྱས་བྱིན་གྱིས་བརླབ་པར་བྱ་བ་སོགས་ཀྱང་དགོས་སོ། །གཞི་གཉིས་པ་ནི་རང་གི་མདུན་དུ་རང་འདྲའི་དེ་བཞིན་གཤེགས་པ་བསྒོམ་པའོ། །དེ་ནས་དེའི་ཐུགས་ཀར་ཟླ་བ་དང། དེར་སྔགས་འཕྲེང་དགོད་པ་གཉིས་བྱ་སྟེ་བཟླས་བརྗོད་ཀྱི་ཡན་ལག་བཞིའོ།།
དེ་ནས་ཡི་གེ་ལ་དམིགས་ནས་བཟླས་པ་བྱེད་ཚུལ་ནི་བྱ་རྒྱུད་ཀྱི་སྐབས་ལྟར་རོ། །གཉིས་པ་ནི། སྟོང་པའི་ངང་ལས་ཨ་ཨཱ་ཨཾ་ཨ་་བཞི་པོ་གང་རུང་ལས་སྔར་ལྟར་ལྷ་བསྐྱེད་པ་ནི་གཞི་དང་པོ་བདག་གི་གཞི་ཡིན་ལ། དེའི་ཐུགས་ཀར་ཟླ་བའི་དཀྱིལ་འཁོར་གྱེན་བསྒྲེང་ཤིན་དུ་དག་པ་ཞིག་བསམ་
ནས་ཟླ་བའི་དཀྱིལ་འཁོར་དེའི་ནང་དུ་སྔར་གྱི་རྣམ་སྣང་ཕུག་ན་བཞུགས་པ་ལྟ་བུར་བསྒོམ་པ་ནི་གཞི་གཉིས་པ་གཞན་གྱི་གཞི་ཡིན་ཞིང། དེའི་ཐུགས་ཀར་ཟླ་བ་བསམ་པ་ནི་སེམས་ལ་གཞོལ་བ་དང། དེ་ལ་སྔགས་འཁོད་པར་བསམས་པ་ནི་སྒྲ་ལ་གཞོལ་བ་སྟེ་དེ་ལ་དམིགས་ནས་བཟླས་བརྗོད་

[014B] །འདི་ལ་བཟླས་པ་གཉིས་ཀ་བྱ་ཞིང། ཡིད་བཟླས་ཀྱི་སྐབས་སུ་སྲོག་རྩོལ་བསྡམ་པ་འང་དགོས་སོ། །ལྷ་སྐུ་ལ་དམིགས་ནས་ཞི་གནས་འགྲུབ་ཀྱི་བར་བསྒོམ་པ་དང། མཆོད་པ་དང་བསྔོ་བ་བྱའོ། །གཉིས་པ་མཚན་མེད་ཀྱི་རྣལ་འབྱོར་ནི། ལྷ་སྐུ་སོགས་ལ་དམིགས་
ནས་རང་བཞིན་མེད་པའི་སྟོང་ཉིད་བསྒོམ་པར་བྱ་བ་སྟེ། ཟབ་དང་རྒྱ་ཆེ་བའི་ཚུལ་གཉིས་ཀ་ལ་བསླབ་བོ། །སྤྱིར་སྟོང་ཉིད་བསྒོམ་པ་ཙམ་ཞིག་ནི་མདོ་ཕྱོགས་ལའང་ཡོད་མོད། འདིར་ལྷའི་དཀྱིལ་འཁོར་བསྒོམ་པ་སྔོན་དུ་བཏང་ནས་བྱེད་པས་ཁྱད་པར་ཡོད་དོ། །བཞི་པ་ནི། རྫས་སྔགས་
ཏིང་ངེ་འཛིན་སོགས་ལ་བརྟེན་ནས་དངོས་གྲུབ་རྣམས་སྒྲུབ་པར་བྱེད་པའོ།། །།གཉིས་པ་རྣལ་འབྱོར་རྒྱུད་ཀྱི་རྣམ་གཞག་ལ་གཉིས། རྒྱུད་ལས་བསྟན་ཚུལ་དང། ཉམས་སུ་ལེན་ཚུལ་ལོ། །དང་པོ་ནི། རྣལ་འབྱོར་རྒྱུད་ཐམས་ཅད་ཀྱི་རྩ་བའི་རྒྱུད་ནི་དེ་ཉིད་བསྡུས་པ་
ཡིན་ཞིང། འདི་ལ་བཤད་རྒྱུད་རྡོ་རྗེ་རྩེ་མོ་ཞེས་པ་ཞིག་ཀྱང་ད་ལྟ་ཡོད་དོ། །དེའི་དང་པོ་ལ་དུམ་བུ་བཞི་སྟེ། རྡོར་དབྱིངས། ཁམས་གསུམ་རྣམ་རྒྱལ། འགྲོ་འདུལ། དོན་གྲུབ་ཀྱི་དུམ་བུའོ། །དང་པོ་ལས་དེ་བཞིན་གཤེགས་པའི་རིགས་བསྟན་ཏེ་རྣམ་སྣང་གི་རིགས་སོ། །གཉིས་པས་རྡོ་རྗེའི་
རིགས་མི་བསྐྱོད་པ་དང། གསུམ་པས་པདྨའི་རིགས་འོད་དཔག་མེད་དང། བཞི་པས་ལས་ཀྱི་རིགས་དོན་གྲུབ་དང་རིན་འབྱུང་གི་དཀྱིལ་འཁོར་གཉིས་བསྡུས་ནས་བསྟན་ཏེ། འོན་ཀྱང་དེ་བཞིན་གཤེགས་པ་ལྔ་ནི་རིགས་ཅན་ཡིན་ལ། ལྷ་གཞན་རྣམས་དེ་དག་གི་རིགས་སོ། །དུམ་བུ་རེ་
རེས་ཀྱང་དང་པོ་སྦྱོར་བ་སོགས་ཏིང་འཛིན་ཚན་པ་གསུམ་གསུམ་བཤད་ཅིང། རང་རང་གི་ཕྱག་རྒྱ་བཞིའི་དཀྱིལ་འཁོར་དང། ཕྱག་རྒྱ་གཅིག་པའི་དཀྱིལ་འཁོར་ཀྱང་གསུངས་ཏེ་རྒྱས་འབྲིང་བསྡུས་གསུམ་མོ། །གཉིས་པ་ལ་ལམ་བསྒོམ་པའི་སྣོད་རུང་དུ་བྱེད་པ་སོགས་སྔར་བཤད་པ་ལྟར་

[015A]༄༅། །བཞི་ལས་དང་པོ་གཉིས་ནི་གཞན་དུ་ཤེས་པར་བྱ་ཞིང། གསུམ་པ་བསྙེན་པ་ཇི་ལྟར་བྱ་ཚུལ་ལ་གཉིས། མཚན་བཅས་དང། མཚན་མེད་ཀྱི་རྣལ་འབྱོར་རོ། །དང་པོ་ལ་གཉིས། ཐུན་བཞིར་བསྒོམ་པ་དང། དེ་མི་ནུས་པས་ཇི་ལྟར་བྱ་བའོ། །དང་པོ་ལ། སློབ་དཔོན་ཀུན་སྙིང་
གི་བཞེད་པ་ལྟར་ན། སློབ་མའི་དབང་ཙམ་ཞིག་ཐོབ་པ་ཡིན་ན། སྔོན་འགྲོ་ཁྲུས་ནས་རྡོ་རྗེའི་ཐལ་མོའི་བར་བྱས་ཏེ། གཞལ་ཡས་ཁང་དུ་གཙོ་བོའམ་མེ་ཏོག་ཕོག་པའི་གང་རུང་གཅིག་བསྐྱེད་ནས་ཡེ་ཤེས་པ་བཅུག་ཏེ་ཕྱག་རྒྱ་བཞིས་རྒྱས་བཏབ་ནས་བསྒོམ་བཟླས་བྱའོ། །ཕྱག་རྒྱའི་སྒྲ་དོན་ནི། རྒྱས་ཇི་
ལྟར་བཏབ་པ་ལས་འདར་མི་རུང་བའི་དོན་ནོ། །དབྱེ་ན། ཕྱག་ཆེན། དམ་རྒྱ། ཆོས་རྒྱ། ལས་རྒྱ་སྟེ་བཞི། ཡང་སྦྱང་གཞིའི་ཕྱག་རྒྱ། སྦྱོང་བྱེད་ཀྱི་ཕྱག་རྒྱ། འབྲས་བུའི་ཕྱག་རྒྱ་སྟེ་གསུམ། སྦྱང་གཞིའི་ཕྱག་རྒྱ་ནི། ཐ་མལ་གྱི་ལུས་ངག་ཡིད་གསུམ་དང་བྱ་བ་སྟེ་བཞི་ཡིན་ལ། རིམ་པ་ལྟར་ལམ་གྱི་ཕྱག་
ཆེན་དང་དམ་རྒྱ་དང་ཆོས་རྒྱ་དང་ལས་རྒྱ་བཞིའི་སྦྱང་བཞིའོ། །ལས་རྒྱ་རེ་རེ་ལའང་མཚོན་བྱ་དོན་གྱི་ཕྱག་རྒྱ་དང་མཚོན་བྱེད་ཀྱི་ཕྱག་རྒྱ་གཉིས་ཏེ། མཚོན་བྱེད་ལ་ཡང་ཕྱི་དང་ནང་གི་ཕྱག་རྒྱ་གཉིས་སུ་ཕྱེ་བས་གསུམ་གསུམ་ཡོད་དོ། །ཕྱག་ཆེན་ལ་མཚོན་ན། རྣམ་སྣང་སོགས་ལྷ་དེ་དང་དེའི་སྤུ་
གཟུགས་ཀྱི་རྣམ་པ་ནི་མཚོན་བྱའོ། །སྐུ་དེ་དང་རྣམ་པ་མཐུན་པར་བཅས་པའི་ལག་པའི་འདུ་བྱེད་ནི་མཚོན་བྱེད་ཕྱིའི་ཕྱག་རྒྱ་དང། རང་ཉིད་ལྷ་དེར་བསམ་པ་ནི་མཚོན་བྱེད་ནང་གི་ཕྱག་རྒྱའོ། །དེ་བཞིན་དུ་དམ་རྒྱའི་སྐབས་སུ་ཐུགས་ཀར་ཕྱག་མཚན་དང། ཆོས་རྒྱའི་སྐབས་སུ་ལྕེ་ལ་རྡོ་རྗེ་དང་
ལས་རྒྱའི་སྐབས་སུ་སྣ་ཚོགས་རྡོ་རྗེ་འགོད་པ་སོགས་ལའང་སྦྱར་བར་བྱའོ། །སྦྱངས་པ་འབྲས་བུའི་ཕྱག་རྒྱ་ནི་རྒྱལ་བའི་སྐུ་གསུང་ཐུགས་འཕྲིན་ལས་དང་བཅས་པ་བཞིའོ། །གོ་རིམ་ནི། སློབ་དཔོན་ཀུན་དགའ་སྙིང་པོས། དམ་རྒྱ་ཆོས་རྒྱ་ལས་རྒྱ་ཕྱག་ཆེན་བཞི་རིམ་པར་བྱེད་ལ། སངས་རྒྱས་གསང་

[015B] །འོན་ཀྱང་ད་ལྟ་ཀུན་རིག་ལ་དམ་རྒྱ་ནས་སྔོན་ལ་བྱེད་དེ། སྐུ་བཞིའི་དང་པོ་ཆོས་སྐུ་ཡིན་པའི་དབང་དུ་མཛད་པ་ཡིན་ལ། ཕྱག་ཆེན་སྔོན་དུ་བྱེད་པ་ལྟར་ན། ཆོས་སྐུ་དང་པོར་
ཐོབ་པའི་རྟེན་ལོངས་སྐུ་ཡིན་པའི་དབང་དུ་མཛད་པའོ། །རྒྱས་འདེབས་ཚུལ་ནི་ཀུན་རིག་ནས་འབྱུང་བ་ལྟར་ཏེ་གོ་སླའོ། །སློབ་དཔོན་གྱི་དབང་ཐོབ་ན་ནི། རྡོ་རྗེ་འབྱུང་བ་ལྟར་རྣལ་འབྱོར་ཆེན་པོ་རྒྱས་པའམ་འབྲིང་བསྡུས་གཉིས་གང་བྱས་ཀྱང་ཆོག་གོ་སློབ་དཔོན་སངས་རྒྱས་གསང་བས་ནི། སློབ་
དཔོན་གྱི་དབང་ཐོབ་པས་ཀྱང་སྦྱོར་བ་རྣམས་སྔོན་དུ་བཏང་སྟེ་གཞལ་ཡས་ཁང་དུ་ལྷ་གཅིག་བསྡོམ་ནས་ཕྱག་རྒྱ་བཞིས་རྒྱས་གདབ་ཅིང་མཆོད་བསྒོམ་བཟླས་བྱས་ཀྱང་ཆོག་པར་བཤད་དེ། སྔ་མ་ལས་བྱ་སླབ་ཞིག་གོ་ གཉིས་པ་སྔར་ལྟར་བསྒོམ་མི་ནུས་པས། ལྷ་གང་ཡིན་གྱི་སྙིང་པོ་ཙམ་བརྗོད་ནས་ལྷ་དེར་
བསྐྱེད་ཅིང། མདུན་དུའང་དེ་ལྟར་བསྒོམས་ཏེ་མཆོད་བསྟོད་དང་བཟླས་པ་ཚང་བར་བྱའོ། །རྣལ་འབྱོར་རྒྱུད་ཀྱི་སྒོ་ནས་གཞན་དོན་བྱེད་པ་རྣམས་ཀྱིས་བསྙེན་པ་བྱ་ཚུལ་རྒྱས་པ་མ་ལྕོགས་ན། མྠའང་འདི་ལྟ་བུ་ཞིག་སྔོན་དུ་བཏང་ནས་བྱ་སྟེ། སྔགས་རིམ་ལས། སྔར་ལྟར་གསུངས་པའི་མཇུག་ཏུ། དེ་ཙམ་
ཡང་ཁྱད་ཆེ་བས་གསོན་པོ་དང་གཤིན་པོ་ལ་དབང་བསྐུར་བ་དང་རབ་གནས་སོགས་རྣལ་འབྱོར་རྒྱུད་ཀྱི་སྒོ་ནས་བྱེད་པ་རྣམས་ཀྱིས། ཐ་ནའང་བསྒོམ་དེ་ཙམ་རེ་བྱས་ནས་རང་རང་གི་བཟླས་པ་རྫོགས་པ་རེ་བྱ་དགོས་སོ། །ཞེས་གསུངས་པའི་ཕྱིར་རོ། །ཕྲ་ཐིག་ནི་ལྷའི་འཁོར་ལོ་ལ་སེམས་བརྟན་ནས་བསྒོམ་
པར་གསུངས་ཏེ་མ་བྲིས་སོ། །གཉིས་པ་མཚན་མེད་ཀྱི་རྣལ་འབྱོར་ནི། བདག་དངླ་ཧ་ལ་སོགས་པའི་ཆོས་རྣམས་རང་བཞིན་གྱིས་སྟོང་པར་བསྒོམ་པ་སྟེ། ཤེས་རབ་ངེས་འབིགས་ཀྱི་རྣལ་འབྱོར་ཞེས་ཀྱང་བྱའོ། །རྒྱུད་སྡེ་འོག་མ་གསུམ་གྱི་སྐབས་སུ་ཟབ་གསལ་གཉིས་མེད་ཀྱི་རྣལ་འབྱོར་ཞེས་པ་ཡང་

[016A]༄༅། །མཚན་བཅས་མཚན་མེད་ཀྱི་རྣལ་འབྱོར་གཉིས་ལ་བྱ་དགོས་ལ། དེ་ཡང་ལྷའི་རྣལ་འབྱོར་བསྒོམ་པ་ལ་སློབ་པ་ནི་མཚན་བཅས་སམ་གསལ་བ་ལ་སློབ་པ་ཡིན་ཞིང། དམིགས་པ་དེ་རྣམས་ལ་དམིགས་ནས་རྣམ་པ་རང་བཞིན་མེད་པར་སྒོམ་པ་ནི་མཚན་མེད་དམ་ཟབ་པ་ལ་སློབ་པའོ། །བཞི་པ་ནི་
བསྒོམ་བཟླས་མཐར་ཕྱིན་ནས་དངོས་གྲུབ་སྒྲུབ་པ་སྟེ། འདི་ལ་བསམ་གཏན་གྱི་སྒྲུབ་པ་དང། བཟླས་བརྗོད་ཀྱིས་སྒྲུབ་པའི་ཚུལ་གཉིས་སྔགས་རིམ་ལས་འབྱུང་བ་ལྟར་རོ། །དེ་ལྟར་རྒྱུད་སྡེ་འོག་མ་གསུམ་གྱི་དོན་ཉམས་སུ་ལེན་པ་ལ། དེ་གསུམ་གྱི་དོན་ཤེས་དགོས་ཤིང། དེར་མ་ཟད། བླ་མེད་ཀྱི་རྒྱུད་ནི་
རྒྱུད་སྡེ་གཞན་ལས་ཁྱད་པར་དུ་འཕགས་ཚུལ་ཤེས་པ་ལ་ཡང་དེ་ལྟར་ཤེས་དགོས་ཏེ། མི་ཤེས་ན་ནི་བླ་མེད་ཀྱི་རྒྱུད་དེ་རྒྱུད་གཞན་ལས་ཁྱད་པར་དུ་འཕགས་པར་ཁས་བླངས་ཀྱང་དམ་བཅའ་ཙམ་དུ་འགྱུར་བའི་ཕྱིར་ཏེ། རྗེའི་རྟོགས་བརྗོད་ལས། རྒྱུད་སྡེ་འོག་མ་གསུམ་གྱི་ལམ་གྱི་ཚུལ། །མིང་ཤེས་དེ་ཡིས་རྣལ་འབྱོར་
བླ་མེད་རྒྱུད། །རྒྱུད་སྡེ་ཀུན་གྱི་མཆོག་ཏུ་ཐག་བཅད་ཀྱང། །དམ་བཅའ་ཙམ་དུ་ཟད་པར་ལེགས་མཐོང་ནས། །ཞེས་གསུངས་པའི་ཕྱིར་རོ།། །།གསུམ་པ་བླ་མེད་ཀྱི་རིམ་པ་ལ་གསུམ། ལམ་སྡུད་པའི་སྤྱི་ཆིངས། ལམ་གྱི་གོ་རིམ། ལམ་གྱི་རིམ་པ་ཉིད་བཤད་པའོ། །དང་པོ་ནི། རྣལ་་
བྱོར་བླ་མེད་ཀྱི་ལམ་གྱི་རིམ་པ་རྣམས་དོན་ཚན་དུ་ཞིག་ཏུ་འདུ་ཞེ་ན། སློབ་དཔོན་བསྐལ་བཟང་རྡོ་རྗེས་དབང་གི་ཆོ་ག་སྲུང་བའི་ཆོ་ག་མཚན་ཉིད་ཤེས་པའི་ཆོ་ག་སེམས་སྦྱང་བའི་ཆོ་ག་སྤྱོད་པ་དག་པའི་ཆོ་ག་སྟེ་ལྔ་བཤད་ལ། དགྲ་ནག་འགྲེལ་པ། དབང་དམ་ཚིག་བསྙེན་པ་སྒྲུབ་པ་འབྲས་
བུ་ལས་ཚོགས་ཏེ་དྲུག་ཏུ་བཤད། ཡེ་ཤེས་རྡོ་རྗེ་ཀུན་ལས་བཏུས་ལས། རྒྱུད་དང་གླེང་གཞི་དང་ངེས་ཚིག་དང་རྒྱུ་སྟེ་བཞིར་བཤད་ཅིང། དེ་ནི་དབང་དང་བསྒོམ་པ་དང་བསྒོམ་པ་དང་སྤྱོད་པ་དང་འབྲས་བུ་མངོན་དུ་བྱེད་ཚུལ་ཏེ་ལྔར་འདུའོ། །ཡང་འགྲེལ་པ་རིན་ཆེན་སྒྲོན་མེར། རྒྱུད་ཀྱི་རྒྱལ་པོ་འདི་ནི་རབ་ཏུ་

[016B] ཞེས་གསུངས་པ་ལྟར། རྒྱུད་ལས་གོ་རིམ་འཁྲུགས་པའི་ཚུལ་གྱིས་གསུངས་པ་རྣམས་འཁྲུགས་སྡེབས་བྱེད་པ་ཤེས་དགོས་ཤིང། བྱེད་ཚུལ་ཡང་སྔར་བཤད་པ་དེ་དག་གང་བྱས་ཀྱང་མི་འགལ་
མོད། འདིར་ནི་ཡེ་ཤེས་རྡོ་རྗེ་ཀུན་བཏུས་ཀྱི་དོན་ལྟར་བྱ་བར་གསུངས་སོ། །གཉིས་པ་ནི། རྣལ་འབྱོར་བླ་མེད་ཀྱི་སྒོར་ཞུགས་ནས་མྱུར་དུ་འཚང་རྒྱ་བ་ལ་རྒུད་དོན་ཤེས་དགོས་ཤིང། དེ་ཉན་པ་དང་ཤེས་པ་དང་སྒོམ་པ་ཐམས་ཅད་ལ་དབང་དང་དམ་ཚིག་བཟུང་བ་སོགས་ཀྱང་དགོས་སོ། །ཞུགས་པའི་དཀྱིལ་འཁོར་ལ་ནི། སྤྱིར་རྡུལ་མཚོན་རས་བྲིས་བསམ་གཏན་ལུས་དཀྱིལ་དང་བཞི་ཡོད་དོ། །དེ་ལས་བསམ་གཏན་གྱི་དཀྱིལ་འཁོར་དུ་དབང་བསྐུར་བ་ནི། གང་ཡང་རུང་བས་མི་ཆོག་གི་སློབ་དཔོན་དང་སློབ་མ་གཉིས་ཀའང་དམིགས་པ་བརྟན་པ་སོགས་ཀྱང་དགོས་ལ། ལུས་
དཀྱིལ་དུ་དབང་བསྐུར་བ་ལ་ནི། རྡུལ་ཚོན་དང་རས་བྲིས་ཀྱི་དཀྱིལ་འཁོར་གང་རུང་དུ་དབང་བསྐུར་ཐོབ་པསྔོན་དུ་འགྲོ་དགོས་ཤིང་ཐོག་མར་རྒྱུད་མ་སྨིན་པ་སྨིན་པར་བྱེད་པ་ལ་ཡང་དེ་གང་རུང་དུ་དབང་ཐོབ་པ་ཞིག་དགོས་སོ། །འོན་ཀྱང་སློབ་མའི་ཚོགས་རྫོགས་པ་སོགས་ཀྱི་དགོས་པ་ཆེ་བས་རྒྱུད་དང་རྒྱ་
གཞུང་ནས་རྡུལ་མཚོན་གྱི་ཕྱོགས་ལ་བརྟེན་པ་མང་དུ་གསུངས་སོ། །དེ་ལའང་རྡུལ་ཚོན་གྱི་དུས་སུ་ལྷ་གང་དུ་འོང་བའི་གནས་དེ་ཉིད་དུ་དྲིའི་དཀྱིལ་འཁོར་སོགས་བྱས་ནས་ལྷ་སྟ་གོན་བྱེད་པ་དང་དེ་ལ་ཚོན་འགྱེད་པའི་གནས་ཀྱི་ཆེད་དུ་ལས་ཐིག་གི་ས་ཆ་བགོ་བ་དང་བྱིན་གྱིས་རློབ་པའི་ཆེད་དུ་ཡེ་ཐིག་གདབ་པ་
སྔོན་དུ་འགྲོ་དགོས་སོ། །ཐིག་གིས་ཆ་སོ་སོར་བགོས་པའི་གཞིར་ལྷ་སྟ་གོན་བྱེད་པར་ཡང་ས་ལྷ་སྟ་གོན་བྱེད་དགོས་པས། གཞི་དེར་སའི་ལྷ་མོ་ལ་དཀྱིལ་འཁོར་བྱེད་པའི་གནང་བ་ཐོབ་དགོས་ཤིང། དེ་ལ་ས་བརྟག་པ་དང་བསླང་བ་སྔོན་དུ་འགྲོ་དགོས་སོ། །དེ་ལ་སློབ་མ་སྟ་གོན་ནི་དབང་གི་སྣོད་

[017A]༄༅། །རུང་དུ་བསྒྲུབ་པའི་ཆེད་དུ་བྱ་དགོས་ཤིང། བུམ་པ་ལ་གཉིས་ལས། ལས་བུམ་ནི། སློབ་མ་དང་མཆོད་རྫས་ཀྱི་མ་དག་པ་དང་བགེགས་བསལ་བའི་དོན་དུ་ཡིན་ལ། བུམ་པ་གཞན་སྟ་གོན་ནི་ཆུ་དབང་བསྐུར་བའི་ཆེད་དོ། །གསུམ་པ་ལ་བཞི། ལམ་སྒོམ་པའི་སྣོད་རུང་དུ་
བྱ་བ། དམ་ཚིག་དང་སྡོམ་པ་དག་པར་བྱ་བ། ལམ་ཇི་ལྟར་ཉམས་སུ་ལེན་པའི་ཚུལ། འབྲས་སུ་སྔོན་དུ་བྱེད་ཚུལ་ལོ། །དང་པོ་ལ་བཞི། སྔགས་ཀྱི་ལམ་ཉམས་སུ་ལེན་པ་ལ་དབང་དགོས་ཚུལ། དབང་བསྐུར་བའི་དཔོན་སློབ་ཕན་ཚུན་བརྟག་ཚུལ། བརྟག་ནས་གསོལ་བ་གདབ་ཅིང་བསྙེན་པ་བྱ་བ་
བྱས་ནས་དབང་ཇི་ལྟར་བསྐུར་བའོ། །དང་པོ་ནི། ཕྱག་ཆེན་ཐིག་ལེ་ལས། དང་པོ་རེ་ཞིག་གང་ཚེ་སློབ། །ལན་ཅིག་དབང་རྣམས་ཀྱིས་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་གྱུར་པའོ། །ཞེས་སོགས་དང། རྒྱུད་རྡོ་རྗེ་འཕྲེང་བ་ལས་ཀྱང། དབང་བསྐུར་བ་ནི་གཙོ་བོ་སྟེ་
དངོས་གྲུབ་ཐམས་ཅད་རྟག་ཏུ་གནས། །ཞེས་དང། སྔགས་རིམ་ལས་ཀྱང། གསང་ཆེན་བཤད་པ་དང་བསྒོམ་པའི་སྣོད་དུ་རུང་བ་དབང་རྣམ་པར་དག་པ་ལ་རག་ལས་པས། དབང་ནི་དངོས་གྲུབ་ཀྱི་རྩ་བ་ཡིན་ཏེ། དེ་མེད་ན་རྒྱུད་དོན་ཕྱིན་ཅི་མ་ལོག་པར་བཤེས་ནས་ལམ་ལ་ཅི་ཙམ་འབད་ཀྱང་དངོས་གྲུབ་
ཁྱད་པར་ཅན་ཐོབ་མི་སྲིད་ལ། ཞེས་གསུངས་པ་ལྟར་རོ། །གཉིས་པ་ནི། བླ་མ་ལྔ་བཅུ་པ་ལས། བླ་མ་དང་ནི་སློབ་མ་དག་མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་པོར་སློབ་དཔོན་དང། །སློབ་མའི་འབྲེལ་བ་བརྟག་པར་བྱ། །ཞེས་གསུངས་པ་ལྟར་བརྟག་དགོས་ལ། དུས་
ནི་ཤེས་དཀའ་ན། ཕན་ཚུལ་ལོ་བཅུ་གཉིས་བར་དུ་བརྟག་པར་ །དུས་དང་དགོས་པའི་དབང་གིས་ད་ལྟ་མི་བརྟག་པ་མང་བར་སྣང་ངོ། །བརྟགས་ནས་ཀྱང་སློབ་དཔོན་ནི། རྒྱུད་རྡོར་འཕྲེང་ལས། ཞི་བ་ལ་སོགས་ལས་ལ་བྱང། །སྔགས་དང་རྣལ་འབྱོར་

[017B] །དེ་ནི་བླ་མར་མངོན་པར་བསྔགས། །ཞེས་སོགས་གསུངས་པ་ལྟར་དགོས་ལ། འོན་ཀྱང་ད་ལྟ་མཚན་ཉིད་ཚང་བ་རྙེད་དཀའ་བས་ཇི་ལྟར་བྱ་བ་ནི། དོན་དམ་སྙེ་མ་ལས། རྩོད་ལྡན་དབང་གི་བླ་མ་སྐྱོན་དང་ཡོན་ཏན་འདྲེས། །རྣམ་པ་ཀུན་དུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་
ལྟག་པ་ཡང་ནི་ལེགས་དཔྱད་ནས། །བུ་རྣམས་ཀྱིས་ནི་དེ་ལ་བརྟེན་པར་འགྱུར་བའོ། །ཞེས་བཤད་པ་ལྟར་བྱའོ། །སློབ་མ་ནི། དད་པ་ཆེ་བ། ཐེག་ཆེན་ལ་དགའ་བ། སྔགས་དོན་དུ་གཉེ་བ། དགེ་བཅུ་ལ་སྤྱོད་པ། མང་དུ་ཐོས་པ་དང་ལྡན་པ་སོགས་དགོས་པར་བཤད་དོ། །གསུམ་པ་ལ་གཉིས་
སློབ་མས་གསོལ་བ་གདབ་ཅིང་སློབ་དཔོན་གྱིས་བསྲུང་བ། སྔོན་དུ་བསྙེན་པ་བྱ་ཚུལ་ལོ། །དང་པོ་ནི། མཎྜལ་ཕུལ་ཏེ་ཕྱག་བྱས་ལ། ཐལ་མོ་སྦྱར་ཏེ། ཐམས་ཅད་མཁྱེན་པའི་སྟོན་པ་པོ། །ཞེས་སོགས་རྐང་པ་བཞིས་ལན་གསུམ་གསོལ་བ་གདབ་ཅིང། སློབ་དཔོན་གྱིས་སྔགས་རིམ་ནས་འབྱུང་བ་ལྟར་སྔགས་
དང་སྒོམ་གྱིས་བསྲུང་བར་བྱའོ། །གཉིས་པ་ནི། སྤྱིར་བསྙེན་པ་ནི་རིམ་པ་གཉིས་ཀ་ལ་བྱ་སྟེ། འདུས་པ་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཅེས་གསུངས་པས་སོ། །བསྙེན་པ་སྔོན་དུ་མ་སོང་བར་དབང་ལ་སོགས་པ་དཀྱིལ་འཁོར་གྱི་ལས་བྱ་བ་ལ་
འཇུག་ཏུ་མི་རུང་སྟེ། སྙིང་པོ་མདོར་བསགས་ལས། དཀྱིལ་འཁོར་མཆོག་གི་སློབ་དཔོན་གྱིས། །སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་དེ་ཉིད་ནི། །ཤིན་དུ་དུལ་བས་བརྟག་པར་བྱ། །ལྷ་ནི་མཉེས་པར་མ་བྱས་ན། །བདག་ནི་རྣམ་པར་སུན་འབྱིན་ཡིན། །ཞེས་དང། ཕྲེང་བ་ལས་ཀྱང་
བསྙེན་པ་མེད་ལ་དངོས་གྲུབ་མེད། ཅེས་གསུངས་པའི་ཕྱིར་རོ། །བཟླས་པའི་གྲངས་ནི། ཕྲེང་བ་ལས། འཁོར་ལོའི་གཙོ་བོའི་འབུམ་བཟླས་ཤིང། །ཡང་ན་རང་གི་ལྷ་ཡི་འབུམ། །དཀྱིལ་འཁོར་བ་ཡི་ཁྲི་ཡིན་ཏེ། །འདི་ནི་སྔོན་དུ་བསྙེན་པར་བརྗོད། །ཞེས་དང། ཕྱེད་བཅས་བཞི་བརྒྱ་པ་ལས་ཀྱང་དེ་བཞིན་དུ་གསུངས་ཏེ་

[018A]༄༅། །དབང་དང་རབ་གནས་སོགས་བྱེད་པའི་སྔོན་དུ་གསང་འདུས་སོགས་དཀྱིལ་འཁོར་ཕལ་ཆེར་ལ་བསྙེན་གྲངས་ནི། གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ་བྱ་དགོས་ལ། གཙོ་བོ་དང་མེ་ཏོག་ཕོག་པའི་ལྷ་གཉིས་འདབ་ཁ་ཅན་དུའང་བཤད་ཅིང། བདེ་མཆོག་ལ་ནི་རྒྱས་པ་ལ་དེ་ལྟར་བྱེད་
ཀྱང་འབྲིང་དང་བསྡུས་པའི་ཚུལ་ཡང་བཤད་དོ། །འཇིགས་བྱེད་བཅུ་གསུམ་མའི་གཙོ་བོ་ལ་སྔགས་གསུམ་ཀའམ་གང་རུང་སྟེ། རྩ་སྔགས་ཡིན་ན་འབུམ་ཕྲག་གསུམ་མམ་གཅིག་ཀྱང་གསུངས། ཐམས་ཅད་ལ་བཟླས་པའི་ཁ་སྐོང་གི་སྦྱིན་བསྲེག་བྱས་ན་ལྷག་ཆད་ཀྱི་ཉེས་པ་སྦྱོང་བས་ལེགས་པར་གསུངས་ཀྱང་
གཞུང་འགའ་ཞིག་ལྟར་ན་སྦྱིན་བསྲེག་བྱེད་དགོས་པའི་ངེས་པ་ཅན་མིན་པར་སྣང་ངོ། །གཙོ་བོ་ལས་གནང་བ་ཐོབ་ན་ནི་གྲངས་དེ་ཙམ་མ་སོང་ཡང་རུང་སྟེ། སྔགས་རིམ་ལས། གཙོ་བོ་ལས་གནང་བ་ཐོབ་ན་དེ་ཙམ་མ་སོང་ཡང་རུང་བར་གསོངས་སོ། །ཞེས་གསུངས་པའི་ཕྱིར་རོ། །ཞི་སོགས་ཀྱི་ལས་མང་པོ་ལེགས་པར་
ན་གྲུབ་པར་ལ་ནི། ཡེ་ཤེས་འབེ་བས་སྔགས་ཁྲི་དང། དེའི་བཅུ་ཆའི་སྦྱིན་བསྲེག་ཀྱང་དགོས་སོ། །ཡང་སྔགས་རིམ་ལས། ལྷ་མི་གཅིག་པའི་དཀྱིལ་འཁོར་སོ་སོ་ལ་ནི་བསྒོམ་བཟླས་སོ་སོར་བྱ་དགོས་པར་མངོན་ལ། དཔའ་བོ་གཅིག་པའི་བསྒོམ་བཟླས་བྱས་པས་ཀྱང་ཆོག་པའི་སྐབས་ཡོད་པ་རྡོ་རྗེ་འཇིགས་བྱེད་ལྟ་བུ་མ་
གཏོགས་ཞེས་ཀྱང་གསུངས་པས་ཚུལ་དེ་ཡང་ཤེས་དགོས་སོ། །བཞི་པ་ལ་གཉིས། ཆོ་ག་བྱ་བའི་དུས་དང། ཆོ་ག་ཇི་ལྟར་བྱ་བའོ། །དང་པོ་ནི། སྤྱི་རྒྱུད་ལས། ཡང་དག་ཞི་བའི་སེམས་ཀྱིས་ནི། །དུས་དང་ཚེས་གྲངས་ཞི་བ་ལ། །སྔགས་ཀྱི་སྤྱན་འདྲེན་བྱེད་པ་ནི། །བསམ་པའི་དངོས་གྲུབ་ཐོབ་པར་འགྱུར།།
ཞེས་དང། ཚེས་གྲངས་ངན་དང་དུས་མིན་དང། །གནས་མིན་ཆོ་གར་མི་ལྡན་པར། །མཁས་པས་དཀྱིལ་འཁོར་མི་བྲིའོ། །ཞེས་དང། སྟོན་ཟླ་འབྲིང་པོའི་ཉ་ནས་ནི། །དཔྱིད་ཟླ་ཐ་ཆུང་ཉ་ཡི་བར། །འདི་ཡི་བར་དུ་མཁས་པ་ཡིས། །དཀྱིལ་འཁོར་ཆོ་ག་བཞིན་དུ་བྲི། །ཞེས་དང། ཟླ་བ་ཡར་གྱི་དོ་དག་ལ། །ཟླ་བ་

[018B] །ཚེས་བརྒྱད་དག་གམ་བཅུ་གཞི་འམ། །ཚེས་བཅུ་དང་ནི་བཅུ་གཅིག་གམ། །ཞེས་པ་ནས། མར་གྱི་ངོ་ཡི་དུས་མཚམས་ལའང། །དཀྱིལ་འཁ་བྲི་བ་འགལ་བ་མེད། །ཞེས་གསུངས་པ་ལྟར་ལ། གཟའ་ཕུར་བུ་ཟླ་བ་པ་སངས་ཉི་མ་དང། སྐར་མ་རྒྱལ་སྐག་ས་ག་མེ་བཞི་ནག་པ་ཐ་
སྐར་སྣྲོན་རྣམས་ལ་ལེགས་པར་བཤད་དོ། །གཉིས་པ་ལ་གཉིས། དབང་གི་ཆོ་གའི་རིམ་པ་དངོས་དང། དེའི་ཡན་ལག་གོ་དང་པོ་ལ་གསུམ། ས་ཆོ་ག་སྟ་གོན་དང། དངོས་གཞིའི་ཆོ་གའོ། །དང་པོ་ལ་དྲུག་ས་བརྟག་པ། བསླང་བ། སྦྱང་བ། གཟུང་བ། བསྲུང་ཞིང་བྱིན་གྱིས་བརླབ་པ། གནས་དང་དཀྱིལ་
འཁོར་གཞན་ལ་ས་ཆོག་དགོས་མི་དགོས་བཤད་པའོ། །དང་པོ་ནི། གྲོང་དང་གཙུག་ལག་ཁང་སོགས་ཀྱི་ཕྱི་རོལ་དབང་ལྡན་དུ་འམ། ཤར་དང་བྱང་གཞོལ་བའི་གནས་ཡིད་དུ་འོང་བ་སོགས་སུ་བྱ་ཞིང། ཤར་དང་ལྷོ་དང་ནུབ་དང་མེ་འཚམས་དང་མཆོད་རྟེན་དང་ཉེ་བ་དང་སྡོང་དུ་མ་དང་ཚེར་མ་ཡོད་པ་སོགས་ཀྱི་
གནས་རྣམས་སུ་བྱར་མི་རུང་ལ། གཙུག་ལག་ཁང་ལྟ་བུའི་ནང་དུ་བྱེད་ན་ནི་ཕྱོགས་ལ་ལྟོས་པའི་ངེས་པ་མེད་དོ། །བརྐོས་པ་ལ་སས་བརྟག་ན། མཐོ་གང་ཙམ་བརྐོས་ནས་ས་དེས་ཁུང་བུ་དེ་ཉིད་མྱུར་དུ་བཀང་བས་ལྷག་ན་བཟང་བར་ཕྲེང་བ་ལས་བཤད་ཅིང། ཆུས་བརྟག་ན། ཁུང་བུ་སྔ་མ་སླར་ཡང་མཐོ་
གང་དུ་བརྐོས་པ་ཆུས་བཀང་ལ་གོམ་པ་བརྒྱར་ཕྱིན་ཏེ་ལོག་ནས་བལྟས་པས་ཆུས་གང་ན་ནི་བཟང་ལ། དམའ་ན་ནི་ལེགས་པ་མིན་ནོ། །དམའ་བ་ནི་ཁུང་བུའི་ཕྱེད་མན་ལ་བཤད་པའང་ཡོད། བརྟག་པ་འདི་གཉིས་ནི་ཁང་པ་སོ་སས་བྱེད་པའི་སྐབས་སུ་བྱས་ཀྱང་ལེགས་པར་ཕྲེང་བ་ལས་བཤད་དོ། །སའི་
ཁ་དོག་ནི་དཀར་སེར་དམར་ནག་པོ་བཞི་ནི་རིམ་པ་བཞིན་དུ་ཞི་རྒྱས་དབང་དྲག་གི་ལས་ལ་ཤིས་པར་བཤད་དེ། དེའི་རིགས་འགྲོས་ཤེས་པར་བྱའོ། །གཉིས་པ་ནི། སྤྱི་རྒྱུད་ལས། ས་ཡི་བདག་པོས་གནང་ནས་ནི། །སློབ་དཔོན་གྱིས་ནི་དཀྱིལ་འཁོར་བྲི། །ཞེས་གསུངས་པ་ལྟར། བརྟགས་པས་རུང་ན་

[019A]༄༅། །ས་དེ་རྒྱལ་པོ་སོགས་མངོན་པའི་བདག་པོ་ལས་བསླང་བར་བྱ་ཞིང། དེ་ནས་གཞི་བདག་དང་ས་ལྷ་ལ་གཏོར་མ་སྦྱིན་པ་སྔོན་དུ་འགྲོ་བས་བསླང་ངོ། །གསུམ་པ་ལ་གསུམ། བརྐོས་ནས་སྦྱང་བ་དང། རྫས་སྔགས་སོགས་གསུམ་གྱིས་སྦྱང་བ། དག་པས་སྦྱང་བའོ། །དང་པོ་ལ་གཉིས། དངོས་དང་
ལྟོ་ཕྱེ་བརྟག་ཚུལ་ལོ། །དང་པོ་ནི། སྟེགས་བུ་གྲུབ་ཟིན་ལ་མི་དགོས་ཀྱང། བརྐོས་ན་སའི་ཟུག་རྔུ་རྣམས་དབྱུང་དགོས་ཏེ། དེ་ནི་རུས་པ་དང་རྡོ་དང་གྱོ་མོ་དང་སྡོང་དུམ་དང་ཚེར་མ་སོགས་བསལ་བའོ། །སའི་ལྷག་མ་མ་བསལ་བ་རྣམས་དྲི་ཆུ་དང་སྦྱར་ནས་བརྐོས་པའི་དོང་བཀང་ལ་མ་ཁེངས་ན་གཞན་གྱིས་ཀྱང་
བཀང་ངོ། །དེ་ནས་ཧཱུཾ་དང་ལས་ཐམས་ཅད་པ་བཟླས་པའི་དྲི་ཆུ་གཏོར་ནས་ཁྲུ་ཕྱེད་ཙམ་དུ་མཐོ་ཞིང་མཉམ་ལ་དབུས་ཅུང་ཟད་མཐོ་ཞིང་ཤར་དང་བྱང་ཡིད་ཙམ་དམའ་བར་བྱ་སྟེ། དེ་ཡང་ས་ཕྱོགས་དང་སྟེགས་བུ་གཉིས་ཀ་ལ་མཚུངས་སོ། །ས་ལས་བྱས་པའི་སྟེགས་བུའི་དབུས་སུ་ཁུང་བུ་ཅུང་ཟད་བརྐོས་ནས་འབྲུ་རིན་
ཆེན་སྨན་དག་གཞུག་པར་བྱ་ཞིང། བུམ་པ་རིན་པོ་ཆེ་སོགས་ཀྱིས་གང་བ་བཅུགས་ནའང་ལེགས་སོ། །གཉིས་པ་ནི། དཀྱིལ་འཁོར་བྲི་བ་དང་གཙུག་ལག་ཁང་སོགས་ཀྱི་ཆེད་དུ་ལྟོ་ཕྱེ་བརྟག་པར་བྱ་སྟེ། དེ་ཡང་སྔགས་རིམ་ལས། གཞི་གང་ཡིན་གྲུ་བཞིར་བྱས་པ་དེའི་ཕྱོགས་བཞི་པོ་རེ་རེར་ཡང་ཟླ་བ་གསུམ་
གྱི་ཞག་གྲངས་དང་མཐུན་པར་རེའུ་མིག་དགུ་བཅུ་རེ་བྱའོ། །དེ་ལ་ལྟོ་ཕྱེ་གནས་པ་དང་རྒྱུ་བའི་ཚུལ་ནི། སྟོན་ཟླ་ར་བའི་ཚེས་གཅིག་ལ་མགོ་བྱང་ཤར་གྱི་མཚམས་ཀྱི་རེའུ་མིག་ཏུ་བཞག་ནས་མཇུག་རྩེ་ལྷོ་ནུབ་ཀྱི་རེའུ་མིག་ཏུ་བཞག་སྟེ་ཁ་ལྷོར་བལྟས་ཏེ་གནས་སོ། །དེ་ནས་ཞག་རེ་རེ་སོང་བ་ན་མགོས་ལྷོ་ངོས་སུ་རེའུ་
མིག་རེ་དང་མཇུག་རྩེས་བྱང་ངོས་སུ་རེའུ་མིག་རེ་བསྒོད་ །ཟླ་བ་གསུམ་ལ་ཕྱོགས་རེའི་རེའུ་མིག་དགུ་བཅུ་རེ་བགྲོད་པས་ལོ་གཅིག་ལ་ཕྱོགས་བཞིའི་རེའུ་མིག་དགུ་བཅུ་པ་ཕྲག་བཞི་ཀ་འཁོར་རོ། །དེ་ཡང་གཞོག་གཡོན་འོག་ཏུ་བཅུག་ནས་ཉལ་བའི་གདེངས་ཀ་ནས་མཇུག་རྩེའི་བར་

[019B] མཐོ་རེས་རེའུ་མིག་དགུ་རེ་ནོན་པས་ཕྱོགས་དང་མཚམས་གང་དུ་གནས་པའི་ཚེ་ཡང་རེའུ་མིག་དགུ་བཅུ་རེ་ནོན་ནོ། །ལུས་ཀྱི་ཞེང་གིས་ནི་སའི་རེའུ་མིག་གི་ཆ་དགུ་ཁྱབ་པར་ཉལ་ཞིང། གསང་གནས་ནི་ཕྱོགས་གང་དུ་གནས་པའི་ཚེའང་དེའི་དབུས་སུ་བཞག་ནས་གནས་ཏེ། ཞེས་དང། བརྐོ་བའི་གནས་
ཀྱང་དེ་ཉིད་ལས། མགོ་ཤར་དུ་བསྟན་པའི་དབང་དུ་བྱས་ན་མགོས་རེའུ་མིག་གང་ནོན་པའི་ཕྱོགས་དེ་ནས་ནུབ་ཏུ་རེའུ་མིག་དགུ་གསུམ་ཉེར་བདུན་དོར་བའི་བར་ལ་བརྐོར་མི་རུང་ལ། མཚམས་དེ་ནས་ནུབ་ཏུ་རེའུ་མིག་དགུ་དང་རྒྱབ་ཀྱི་ལུས་ཀྱིས་ནོན་པའི་ས་ནས་མདུན་དུ་རེའུ་མིག་ཕྱེད་དང་བཅུ་བཞིའི་བར་ལ་བརྐོ་
མི་རུང་ཞིང། མཚམས་དེ་ནས་ལྷོར་རེའུ་མིག་ཕྱེད་དང་ལྔ་ནི་དང་པོར་བརྐོ་བའི་ས་དམིགས་སོ། །དེ་ནི་མཆན་གྱི་མདུན་དུ་བཞེད་པས་མཆན་གྱི་ཐད་དུ་རེའུ་མིག་དགུ་སྤངས་བར་བརྐོ་བའི་ལུགས་སོ། །ཞེས་གསུངས་ཏེ། ལག་ལེན་ནི་གཞན་ནས་ཤེས་པར་བྱའོ། །གཉིས་པ་ནི། ལས་ཐམས་ཅད་
པ་བཟླས་པའི་ཡུངས་ཀར་ཆུ་ཐལ་ས་སོགས་ས་དེ་ལ་གཏོར་ལ། བ་བྱུང་ལྔས་ཤར་ནས་བརྩམས་ཏེ་བྱུག་ཅིང་དྲི་ཆུ་གཏོར་བར་བྱའོ། །དེ་ནི་ཨོཾ་བཧུ་ཁ་སོགས་སྔགས་ཀྱིས་སྦྱང་ཞིང། སྔར་ས་ལྷ་ནམ་མཁར་བཏེགས་ན་འདིར་ཕབ་ནས་མཆོད་གཏོར་སོགས་བྱའོ། །གསུམ་པ་ནི། ས་སོགས་རང་བཞིན་མེད་པར་
སྟོང་པའི་བདག་ཉིད་དུ་བསམ་པ་སྟེ་འདི་གལ་ཆེའོ། །བཞི་པ་ལ་གསུམ། ལྷའི་རྣལ་འབྱོར་བྱས་ཏེ་གསོལ་བ་གདབ་ཅིང་དཀྱིལ་འཁོར་གདེག་པ། ལངས་ཏེ་ང་རྒྱལ་གྱིས་བགེགས་ལ་བཀའ་བསྒོ་བ། སྟངས་སྟབས་བྱ་བ་དང་བཅས་པའོ། །དང་པོ་ནི། དེ་ནས་དཀྱིལ་འཁོར་གྱི་ས་གཞི་ལ་མེ་ཏོག་
བཀྲམ་པའི་དབུས་སུ་འདུག་པའམ། འདུག་པར་མོས་ལ། བྲི་བྱའི་ལྷའི་དཀྱིལ་འཁོར་སྲུང་འཁོར་དང་བཅས་པ་རྫོགས་པར་བསྒོམས་ནས་བགེགས་བསལ་ལ། རང་གི་ལྕེ་རྡོ་རྗེར་བསྐྱེད་དེ་སྤོས་ཕོར་བཟུང་ནས། མ་ལུས་ཞིང་ན་བཞུགས་པ་ཡི། །ཞེས་སོགས་ཀྱིས་སྙན་གསན་དབབ་ཅིང་མཆོད་

[020A]༄༅། །ཕྱོགས་བཞིའི་སློབ་མ་ཡོད་ན་རྣམ་སྣང་སོགས་རིགས་བཞིར་བསྐྱེད་ཅིང། མེད་ན་གཅིག་ཉིད་རིམ་པ་བཞིན་དུ་ཕྱོགས་དེ་དག་ཏུ་སོང་ནས་ཕྱོགས་སོ་སོའི་དེ་བཞིན་གཤེགས་པའི་ང་རྒྱལ་འཛིན་པས། སློབ་དཔོན་དང་དཀྱིལ་འཁོར་གྱི་གཙོ་བོ་ཐ་མི་དད་དུ་མོས་ནས། དེ་བཞིན་གཤེགས་
པ་ཀུན་ཞི་བ། ཞེས་སོགས་ཀྱིས་གསོལ་བ་གདབ། དེ་ཡང་བདེ་མཆོག་ལ་རྣལ་འབྱོར་མ་བཞི་དང་གཤིན་རྗེ་གཤེད་ལ་རང་གི་ཕྱོགས་བཞིའི་གཤེགས་པ་བཞིའི་ང་རྒྱལ་གྱིས་བྱ་སྟེ། གཞན་ལ་རིགས་བསྒྲེའོ། །དེ་ནས་སྔགས་དང་ཕྱག་རྒྱས་བསྒོམས་པའི་དཀྱིལ་འཁོར་ནམ་མཁར་འདེགས་ཚུལ་གཞན་ནས་
བཤད་པ་ལྟར་བྱའོ། །གཉིས་པ་ནི། དེ་ནས་ལངས་ཏེ་ཤར་དུ་ཕྱོགས་པས་མཉམ་པའི་རྐང་སྟབས་བྱས་ལ་མགོ་བོར་ཐལ་མོ་སྦྱར་ནས། ཨོཾ་བྲ་ནཱ་མ་མི་སོགས་ཀྱིས་ཕྱག་བྱའོ། །དེ་ནས་རང་ཧཱུཾ་མཛད་དུ་བསྐྱེད་དེ། མིག་བྱིན་གྱིས་བརླབས་ལ་རྡོ་རྗེའི་ལྟ་བས་ཕྱོགས་རྣམས་སུ་འགྲོ་བ་ལ་ལྟ་ཞིང་རྡོ་རྗེའི་འགྲོས་བྱ། །
དེ་ནས། ང་ནི་དཔལ་ལྡན་རྡོ་རྗེ་འཆང། །ཞེས་སོགས་ཀྱིས་ལྷའི་ང་རྒྱལ་བྱ་ཞིང། འགྱིང་བག་དང་བཅས་པས་རྡོ་རྗེ་གསོར་དྲིལ་བུ་དཀྲོལ་བཞིན་པར་རྡོ་རྗེའི་རྐང་སྟབས་ཀྱིས་དབང་ལྡན་དུ་སོང་སྟེ། བཀའ་བསྒོ་རྒྱས་པའམ། བསྡུ་ན་ལུས་ངག་སེམས་ལ་གནས་པ་ཡི། །ཞེས་སོགས་ལན་གསུམ་གྱིས་བཀའ་བསྒོ་བྱའོ།།
གསུམ་པ་ནི། རྡོ་རྗེ་རྩེ་གཅིག་པ་དང་གསུམ་པ་དང་ལྔ་པ་དང་སྣ་ཚོགས་རྡོ་རྗེའི་རྐང་སྟབས་བྱ་ཞིང། དེ་ཡང་རྐང་མཐིལ་དུ་ཧཱུཾ་ལས་རྡོ་རྗེ་དེ་རྣམས་བསྐྱེད་དེ། རྐང་མཐིལ་གྱིས་ས་ལ་རྡོ་རྗེ་དེ་རྣམས་བྲི་ཞིང་གར་གྱིས་བསྐོར་ཞིང་རྗེས་གདོད་པར་གསུངས་ཏེ། རྒྱས་པར་ནི་སྔགས་རིམ་ཉིད་དུ་བལྟའོ། །རྐང་སྟབས་དེ་དག་ནི་མི་
ཤེས་ཤིང་མི་སྤྲོན་མ་བྱས་ཀྱང་ཆོག་མོད། རྐང་བ་བྱིན་གྱིས་བརླབ་པ་ནི་བྱ་དགོས་སོ། །དེ་ནས་དཀྱིལ་འཁོར་བྲི་བའི་ས་གཞི་ལ་དྲིས་བྱུགས་ཏེ་མེ་ཏོག་སོགས་ཀྱིས་མཆོད་ནས་ལག་པ་རེག་ཅིང། གཙོ་བོའི་སྔགས་བརྒྱ་རྩ་བརྒྱད་དང་ཡིག་བརྒྱ་ལན་བདུན་བཟླའོ། །ལྔ་པ་ལ་གཉིས། སྔོན་དུ་ལྷར་བསྐྱེད་

[020B] བགེགས་ལ་ཕུར་གདབ་བྱ་བའོ། །དང་པོ་ནི། སྲུང་འཁོར་བསྒོམས་ཏེ་དེའི་དབུས་སུ་རང་ཉིད་ཧཱུཾ་མཛད་དུ་བསྐྱེད་ལ། ཐུགས་ཀའི་ཧཱུཾ་གི་འོད་ཀྱིས་བགེགས་བཀུག་སྟེ་ཧཱུཾ་ལས་སྤྲོས་པའི་ཁྲོ་བོ་བཅུ་ལ་གཏད་པར་བྱའོ། །གཉིས་པ་ནི། སེང་སྡེང་དང་རུས་པ་དང་ལྕགས་གང་རུང་ལས་
བྱས་པའི་ཕུར་བུ་སྟོད་ཁྲོ་བོ་དང་སྨད་ཕུར་བུའི་རྣམ་པ་ཅན་བཅུ་ཁྲོ་བཅུར་བསྐྱེད་པ་སོགས་བྱས་ལ། ལྷ་དེའི་གཡས་ཀྱི་ཕྱག་མཚན་དང་པོ་ཐོ་བར་བསྐྱེད་དེ། བགེགས་རྣམས་ཧཱུཾ་ལས་བྱུང་བའི་ཁྲོན་པར་བཅུག་པའི་མགོར་ཕུར་གདབ་ཀྱི་སྔགས་བརྗོད་པ་སྔོན་དུ་འགྲོ་བས་གདབ་པར་བྱའོ། །འོན་ཀྱང་
གསང་འདུས་འཕགས་ལུགས་ལ་འགུགས་པ་དང་འདེབས་པ་པོ་གཉིས་ཀ་གནོད་མཛེས་ཀྱིས་བྱེད་ཅིང། གཞན་མི་འདྲ་བའང་ཡོད་དོ། །ཕུར་བུ་དངོས་ཡོད་པའམ་མེད་ནའང་དམིགས་པས་བྱ་སྟེ། དེ་ཡང་དངོས་སུ་ཡོད་ན་དབུས་སུ་གདབ་པར་མོས་ལ་དབང་ལྡན་དུ་གདབ་ཅིང། ཕུར་བུ་ལ་མི་གནོད་པའི་ཆེད་དུ་སའི་
གོང་བུ་ལ་བཙུགས་ཏེ་མཆོད་པ་བྱའོ། །དྲུག་པ་ནི། ས་ཆོག་འདི་དཀྱིལ་འཁོར་གྱི་ཁང་པ་སྟེགས་བུ་བཅས་རྙིང་པ་དང་ཁང་བཟང་སོགས་ཀྱི་ནང་དང། ས་བརྐོ་མི་དགོས་པ་དང་རས་བྲིས་དང་ལུས་དཀྱིལ་དུ་དབང་བསྐུར་བ་སོགས་ལ་དགོས་སམ་མི་དགོས་སྙམ་ན། འདི་ནི་སྤྱི་རྒྱུད་ལས། དྲང་སྲོང་གནས་དང་
བ་ལང་ལྷས། ཕུག་དང་རི་ཡི་རྩེ་མོ་དང། །ས་གཞི་གང་ན་འཐས་པ་དང། །ཁང་སྟོང་དང་ནི་རྡོ་ལེབ་དང། །མཆོད་རྟེན་དྲུང་དང་བབ་ཆུའི་གླིང། །མཚོ་རྣམས་ཀྱི་ནི་འགྲམ་དག་ཏུ། །ས་གཞི་སྦྱང་དང་བརྟག་པ་དག་ནན་ཏན་དུ་ནི་བྱ་མི་དགོས། །ཞེས་གསུངས་ཏེ། དེ་དག་ལས་བརྐོས་ནས་སྤྱོད་
པ་སོགས་ཇི་བཞིན་མི་དགོས་ཀྱང། རྫས་སྔགས་སྟོང་ཉིད་ཀྱིས་སྦྱང་བར་བྱའོ། །གནས་དེ་དག་ཏུ་རྡུལ་ཚོན་གྱིས་དཀྱིལ་འཁོར་བྲི་ན་ནི་མི་སྣང་བའི་གཞི་བདག་ལ་སློང་བ་དང་སྦྱང་བ་དང་བཟུང་བའི་སྐོར་ཅི་རིགས་བྱ་ལ། རས་རིས་ལ་ནི། ས་བརྟག་པ་དང་བསླང་བ་དང་སྦྱང་བ་རྣམས་མི་དགོས་ཤིང། སྤྲོན་བཟུང་ཞིང་

[021A]༄༅། །བསྲུང་བའི་སྐོར་བྱའོ། །གསྙིས་པ་ལ་གསུམ། སྟ་གོན་སྤྱིའི་རྣམ་གཞག་སྟ་གོན་སོ་སོའི་ཆོ་ག་དཀྱིལ་འཁོར་གཞན་གྱི་སྟ་གོན་ནོ། །དང་པོ་ནི། སྟ་གོན་ལ་སྤྱིར་གྲངས་དང་གོ་རིམ་མི་འདྲ་བ་ཡོད་ཅིང། ཁྱད་པར་སའི་ལྷ་མོ་ནི་ས་མཆོག་གི་སྐབས་སུ་ཡོད་ལ་སྟ་གོན་གྱི་ཚེ་མེད་པ་དང་
སྟ་གོན་གྱི་ཚེ་ཡོད་ལ་ས་ཆོག་གི་སྐབས་སུ་མེད་པ་དང། གཉིས་ཀའི་སྐབས་སུ་ཡོད་པའི་ལུགས་གསུམ་ཡོད་ལ། ས་ལྷ་དང་ལྷ་དང་སློབ་མ་སྟ་གོན་གསུམ་སྟ་གོན་གྱི་སྐབས་ཉིད་དུ་བྱ་དགོས་ལ། བུམ་པ་སྟ་གོན་ནི་སྔོན་དུ་བྱས་ན་བདེའོ་ཞེས་གསུངས། གཉིས་པ་ལ་ལྔ། ས་ལྷ་དང་ལྷ་དང་བུམ་པ་སྟ་གོན་དང་ལྷ་ལ་
གསོལ་བ་གདབ་པ་དང་སློབ་མ་སྟ་གོན་ནོ། །དང་པོ་ནི། ཕུར་བུ་བཏབ་ཟིན་ནས་རང་གི་མདུན་ནམ་དཀྱིལ་འཁོར་བྱེད་པའི་དབུས་སུ་དྲིའི་ཐིག་ལེ་བྱས་ནས་བཾ་ལས་ལྷ་མོ་བསྐྱེད་དེ། རྡོ་རྗེ་རྩེ་གསུམ་པའི་ཕྱག་རྒྱས་ཡེ་ཤེས་པའི་ལྷ་མོ་སྤྱན་དྲངས་ནས་བསྟིམ་པའམ། མ་བསྟིམ་ཀྱང་རུང་བར་བཤད། མཆོད་གཏོར་སོགས་
བྱས་ནས། སྐྱོབ་པ་སངས་རྒྱས་ཐམས་ཅད་ཀྱི། །ཞེས་སོགས་ལན་གསུམ་གྱིས་གསོལ་བ་གདབ་ཅིང་གནང་བ་བྱིན་ནས་དེར་ཐིམ་པར་བསམས་ལ་ལྷག་གནས་བྱའོ། །སྐབས་འདི་དང་ས་སློང་བའི་སྐབས་གཉིས་སུ་སའི་ལྷ་མོ་བསྐྱེད་མི་བསྐྱེད་དང་མཆོད་གཏོར་སོགས་ལ་ཁྱད་པར་མེད་དོ། །དེ་གཉིས་ཀྱི་སྐབས་སུ་
འདོད་དོན་གྱི་ཁྱད་པར་ནི། སྔ་མ་དཀྱིལ་འཁོར་གྱི་སའི་ཆེད་དུ་གནང་བ་ཞུ་བ་ཡིན་ལ། འདིར་ནི་དཀྱིལ་འཁོར་གྱི་ཆོ་ག་བྱེད་པ་ལ་དབང་པོ་ཞུ་བ་ཡིན་ནོ། །སྦྱིན་བསྲེག་བྱེད་པའི་སའི་ཆེད་དུ་འདི་ལ་གནང་བ་ཞུ་བའམ་མ་བྱས་ཀྱང་རུང་ཞིང། སྔོན་ལོངས་སྤྱོད་བཞིན་པའི་ས་ལ་ནི་གཞི་བདག་གཏོར་མ་ཡང་དེས་ལ་དགོས་
པ་མིན་ཀྱང། རྫས་སྔགས་ཀྱིས་སྦྱང་བ་ནི་དགོས་སོ། །གཉིས་པ་ལ་གཉིས། ལྷ་གནས་རེས་པའི་བྱིར་ ལྟ་གོན་ཇི་ལྟར་བྱ་བའོ། །དང་པོ་ལ་བཞི། ཐིག་གདབ་པའི་དཀྱིལ་འཁོར་གྱི་ཚད། ཐིག་བདེབས་པའི་གོ་རིམ་དང་དུས། ལས་ཐིག་གདབ་ཚུལ། ཐིག་རྣམས་ཀྱི་དོན་བཤད་པའོ། །དང་པོ་ནི་

[021B] གྲུབ་ཆེན་མར་མེད་མཛད་ཀྱིས། སེམས་ཅན་བསམ་པ་ལ་བརྟེན་ནས། །ཚད་ལ་སོགས་པ་ངེས་མཛད་ཀྱི། །ཐབས་ཤེས་ལས་བྱུང་དངོས་གྲུབ་ལ། །ཚད་སོགས་ངེས་པས་ཅི་ཞིག་བྱ། །དེ་ནི་ཁྲུ་གཅིག་ནས་བརྩམས་ཏེ། །ཇི་སྲིད་ཁྲུ་སྟོང་བར་དུ་བྱ། །ཞེས་གསུངས་པ་
ལྟར་རོ། །གཉིས་པ་ནི། དང་པོ་ལས་ཐིག་བཏབ་ནས་དེའི་རྗེས་སུ་ཡེ་ཐིག་གདབ་པར་བྱ་སྟེ། ཡེ་ཤེས་ཀྱི་ཐིག་ནི་ལས་ཐིག་བྱིན་གྱིས་རློབ་བྱེད་ཡིན་པའི་ཕྱིར་རོ། །དེ་ལྟར་ཡང་ས་ར་ཧས། རིམ་བཞིན་ཐིག་གདབ་དེས་ །དེ་སྟེང་ཡེ་ཤེས་ཐིབ་བཏབ་པས། །ཞེས་གསུངས་པས་སོ།། གསུམ་
པ་ལ་གཉིས། ཐིག་སྐུད་འདུ་བྱ་བ་དང། ཐིག་གདབ་པའི་ཚུལ་ལོ། །དང་པོ་ནི། སྐྲ་དང་མ་འདྲེས་པའི་རས་སྐུད་གཞོན་ནུ་མས་བཀལ་བ་འཇུར་མདུད་མེད་པ་སུམ་སྒྲིལ་ཁ་ཏོག་ རིང་ཐུང་ནི་དཀྱིལ་འཁོར་ཉིས་འགྱུར་དང་སྦོམ་ཚད་སྒོའི་ཉི་ཤུའི་ཆའོ། །སྐྱེད་ཆོག་ནི་དྲི་སོགས་
བསྒོས་པར་བྱས་ནས་གསེར་སོགས་ཀྱི་སྣོད་དུ་བཞག་སྟེ་རང་གཙོ་བོའི་རྣལ་འབྱོར་དང་ལྡན་པས་ལས་ཐམས་ཅད་པ་གང་ཡིན་པར་བསྐྱེད་པ་སོགས་བྱས་ལ་སྔགས་བཟླས་ཏེ་བསྲུང་ངོ། །ལས་ཐམས་ཅད་པ་བཟླས་པའི་བདུད་རྩིའི་ཆུ་སོགས་གཏོར་གཏོར་ཝ་ལག་པས་རག་ཅིང། ཨོཾ་བཛྲ་ས་མ་ཡ་
སོགས་དང། ཡི་གེ་གསུམ་བརྒྱ་རྩ་བརྒྱད་བཟླས་ཏེ་ལྷག་གནས་བྱ་བ་ནི་ཐིག་སྐུད་གཉིས་ཀ་ལ་འདྲའོ། །གཉིས་པ་ལ་གཉིས། ཕྱི་ཐིག་དང། ནང་ཐིག་གོ་དང་པོ་ནི། དཀྱིལ་འཁོར་གྱི་ས་ལ་བུམ་ཆུས་གཏོར་ནས་ནམ་མཁའི་དཀྱིལ་འཁོར་མཆོད་བསྟོད་ཀྱི་བར་འཆད་པ་ལྟར་བྱ། དེ་ནས་སའི་དབུས་བཙལ་ཏེ་དེར་
ཐིག་ལེ་བྱ་ཞིང། དེ་ནས་ཚད་མཉམ་པའི་སྐུད་པས་ཕྱོགས་བཞིར་ཐིག་ལེ་རེ་བྱའོ། །དེ་ནས་སྔར་གྱི་ཚད་ལས་ཅུང་ཟད་རིང་བའི་སྐུད་པ་ཐིག་ལེ་བཞིའི་སྟེང་དུ་བཟུང་ནས་ཟླུམ་སྐོར་རེ་བྱ་སྟེ། ཕྱོགས་མཚམས་ཀྱི་ཐིག་རྣམས་དྲང་པོར་འོང་བའི་ཆེད་དོ། །དེ་ནས་རང་ཉིད་གཙོ་བོ་དང་སྒྲུབ་གྲོགས་ལས་ཐམས་ཅད་པར་བསྐྱེད་དེ་

[022A]༄༅། །ཐིག་གཏོང་ལེན་འཆད་པ་ལྟར་བྱའོ། །ཚངས་ཐིག་བཞི་དང་རྩ་ཐིག་བཞི་སྟེ་ཐིག་ཆེན་བརྒྱད་ལས། དང་པོར་ཚངས་ཐིག་དེ་ནས་ཟུར་ཐིག་དེ་ནས་རྩ་ཐིག་གདབ་པར་ཕྲེང་བར་བཤད་པ། གླུ་བྱང་གི་དང་པོར་ཚངས་ཐིག་དང་དེ་རྗེས་རྩ་ཐིག་ཀད་པ་བ་དང། ཚངས་ཐིག་གདབ་པ་ན་ས་ར་ཧས་ལྷོ་བྱང་སྔོན་དང་
གཞན་མང་པོས་ཤར་ནུབ་སྔོན་ལ་གདབ་པར་བཤད་ཅིང། རྩ་ཐིག་ལ་མི་འདྲ་བའི་ལུགས་ཡོད་ཀྱང་ཀླུ་བྱང་གིས་ཤར་ནས་རིམ་བཞིན་གདབ་པར་བཤད་ལ། ཟུར་ཐིག་ལ་མེ་རླུང་སྔོན་ལ་གདབ་བོ། །སློབ་དཔོན་དང་སློབ་མའི་སྡོད་ཕྱོགས་དང་ཁ་ལྟ་ཕྱོགས་སོགས་ནི་གཞན་དུ་ཤེས་པར་བྱ་ལ། ཐིག་གདབ་ཚུལ་ནི་
ཕྲེང་བ་ལས། ཤར་ཕྱོགས་སོགས་ཀྱི་ཐིག་ལེའི་སྟེང། །སྲད་བུ་བཟུང་ནས་མཎྜལ་བཞིས། །ཉ་ཡི་མགོ་དང་མཇུག་གི་མཐར། །ཚངས་ཐིག་དང་ནི་ཟུར་ཐིག་གདབ། །ཟུར་དེ་སྒོ་ཚད་བདུན་དང་ཕྱོགས། །ཁྲུ་ལ་སོགས་པའི་རྩ་ཐིག་གི་དབུས་སུ་བརྒྱད་ཆ་ཕྱིས་པ་སྟེ། །སྒོ་དེའི་བཞི་ཆ་ཆ་ཆུང་སྟེ། །རྩ་བའི་ཕྱི་རོལ་
གཅིག་དང་གཉིས། །གཅིག་གཉིས་གཅིག་དང་གཅིག་གི་མཐར། །ཐིག་དྲུང་ཟུར་ནས་ངོས་སུ་སྟེ། །ཚངས་ལས་རིམ་གྱིས་རིང་བར་ནི། །ཆ་ཆུང་གསུམ་དུ་དང་པོའི་ཐིག་གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་བུའི། །ཐིག་ལས་དྲང་པོའི་ཐིག་བཞི་སྟེ། །གསུམ་ནི་ཆ་ཆུང་ལྔ་བཞི་པ། །
ཆུ་ཆུང་བཞི་དེའི་དང་པོ་ནི། །ངོས་ཐིག་རྩེ་མོར་ཡང་དག་རེག་གསུམ་ནི་ཆུ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག་ཆ་ཆུང་བཅུ་དང་ལྡན་པའོ། །རྩ་བའི་རྩེ་ནས་བྱུང་བའི་ཐིག་ཆ་ཆུང་བཞི་པ་ངོས་སྟེང་དུ། །ཆ་ཆུང་གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་གསུམ་འཁྱོག་པའོ། །ཞེས་དང། རྟ་བབས་ནི་
ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་ཐིག་བཅུ་གཅིག་འདི་ལ་ལྔ་པ་དང། །བདུན་པ་ཆ་ཆུང་ཕྱེད་དང་གཉིས། །ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་དེ་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར།།

[022B] །ཆ་ཆུང་ཕྱེད་བཅས་མདའི་མཐར། །སྣམ་བུ་ཆ་ཆུང་ཕྱེད་དང་གསུམ། །ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་པ་ནི། །ཆ་ཆུང་ལྔ་སྟེ་མདའ་ཕྱེད་བཅས། །གསུམ་དོར་ནས་ནི་ཕྱེད་དང་ལྔ།།
གསུམ་ནས་དྲུག་པ་ཆ་ཆུང་ལྔ། །བཞི་ནི་ཆ་ཆུང་བདུན་རྣམས་ཏེ། །ཐིག་བཅུ་ཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་གསུམ། །སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་པའི་ཐིག་གཞན་གྱི་མཐའ་དང་ལྷན་ཅིག་སྟེ། །ཀྱོག་པེ་
གཅིག་གོ་འདི་ནང་དུའང། །ཆ་ཆུང་ཕྱེད་ནས་དེ་བཞིན་གཞན། །དེའི་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་གཉིས་དོར་བར་རོ། །བཞི་དོར་བ་ནི་ཟླུམ་པོ་གཞན། །ཞེས་གསུངས་པ་ལྟར་རོ། །འདི་ནི་ཐིག་སྐུད་རིང་ཐུང་གཉིས་ཀའི་ལུགས་ཡིན་པས་གསང་འདུས་ལའང་འགྲམ་
ལོགས་སྒོ་དང་མི་མཉམ་པ་འདི་བཞིན་བྱས་ཀྱང་ཆོག་པ་ཕྲེང་བའི་དགོངས་པ་ཡིན་ལ། འོན་ཀྱང་ཐིག་སྐུད་རིང་བའི་ཕྱོགས་ལའང་འགྲམ་ལོགས་སྒོ་དང་མཉམ་མི་མཉམ་གཉིས་གང་བྱས་ཀྱང་མི་འགལ་བས། ཀླུ་བྱང་གིས་སྒོ་སོགས་བཞི་ཀ་མཉམ་པ་བཤད་པའི་རྗེས་སུ་འབྲང་སྟེ། རྗེས་དབང་དོན་རབ་གསལ་དུ་ཚུལ་དེ་
བཀོད་པ་ལྟར་ཕྱག་ལེན་དུའང་སྣང་ངོ། །དེ་ལྟར་ན་གསང་འདུས་ལ་གོང་གི་ཐིག་ལས་དྲང་པོའི་ཐིག་བཞི་སྟེ། །ཞེས་པ་ནི། ཐིག་ལས་དྲང་པོའི་ཐིག་གཉིས་ཏེ། །དེ་ནི་ཆ་ཆུང་རེ་རེའི་བར། །དབངས་སུ་ལྔ་སྟེ་དང་པོ་ནི། །ངོས་ཐིག་རྩེ་མོར་ཡང་དག་རེག་རྩ་བའི་རྩེ་ནས་བྱུང་བའི་ཐིག་ཆ་ཆུང་བཞི་སྟེ་ངོས་སུའང་བཞི།།
བཞི༑ ༑སྟེང་དུའང་བཞི་སྟེ་གསུམ་འཁྱོག་པའོ། །ཞེས་པར་འགྱུར་རོ། །རྭའི་སྐོར་ཚུལ་ནི། ཚངས་དང་མདའ་ཡབ་ཕྲད་པ་ནས། །ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་ཕྱི་རྭ་སྐོར། །མདའ་ཡབ་ཚངས་ལས་ཆ་ཆུང་ནི། །ཕྱེད་བཅས་གསུམ་ནས་ཐད་ཀར་གཡས་

[023A]༄༅། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་བསྐོར་གཡས་པ་དེ་ལས་བཟློག་ཞེས་གསུངས་པ་ལྟར་རོ། །ཕྲེང་བའི་ལུགས་དེ་འགྲམ་ལོགས་མདོག་ གསང་འདུས་བདེ་མཆོག་འཇིགས་བྱེད། ཀུན་རིག་གི་ཕྱི་དཀྱིལ་
ཚེ་དབང། །གདུགས་དཀར། རྣམ་རྒྱལ་སོགས་དེ་འདྲ་བའི་དཀྱིལ་འཁོར་གཞན་ལའང་འདྲ་བར་བཞེད་དོ། །གསང་འདུས་ཀྱི་སྒོ་ལོགས་སྒོ་དང་མཉམ་པའི་དབང་གིས། བྲིས་བྱ་ལ་སྒོ་ལོགས་གཉིས་ཀྱི་གདོང་གི་བར་དུ་མུན་སྣམ་དང་རྩིག་པའི་རི་མོ་གང་ཡང་མ་བྱས་པ་ཡིན་གྱི། བསྒོམ་བྱ་ལ་ནི་སྒོ་ལོགས་ཀྱི་སྟེང་དུ་
ཐོག་མེད་པ་མིན་ནོ། །ཐིག་སྐུད་རིང་ཐུང་གཉིས་ཀའི་ལུགས་ལ་མདའ་ཡབ་ནས་མདའ་ཡབ་ཀྱི་བར་མཉམ་ཡང། ཐུང་བ་ནི་ཐིག་སྐུད་ཆ་ཆུང་རེ་བཞི་པ་ཡིན་པས། རྟ་བབས་ཀྱི་དབངས་སྒོ་ཚད་གཅིག་ལས་མི་འོང་ལ། རིང་བ་ནི་ཆ་ཆུང་གོ་དྲུག་པ་ཡིན་པས་འདི་ལ་ནི་རྟ་བབས་ཀྱི་དབངས་སྒོ་ཚད་གསུམ་ཡོད་དོ། །རིང་
ཐུང་གི་ཁྱད་པར་རྩ་ཐིག་ནས་རྩ་ཐིག་བར་ཉིས་འགྱུར་གྱི་དབང་དུ་བྱས་པ་ནི་ཐུང་བ་ཡིན་ལ། མདའ་ཡབ་ནས་མདའ་ཡབ་ཀྱི་བར་ཉིས་འགྱུར་གྱི་དབང་དུ་བྱས་པ་ནི་རིང་བའི་ཕྱོགས་སོ། །དེ་ལྟར་རིང་ཐུང་གཉིས་ཡོད་ཀྱང་རིང་བའི་ཕྱོགས་ནི་མང་པོས་བཞེད་པས་དེ་ལྟར་བྱའོ། །རིང་བའི་ཐིག་སྐུད་ཆི་ཚེན་ཉེར་བཞི་ཡོད་ཅིང་
དེའི་རྟ་བབས་དང་ཟླུམ་ཐིག་ནི་ཕྲེང་བ་ལས། ཀ་བའི་རྩེ་ནས་ཕྱི་ངོས་སུ། །ཞེས་སོགས་གོང་དུ་དྲངས་པ་ལྟར་རོ། །ཡང་ཕྲེང་བ་ལས། འགྲམ་ལོགས་སྒོ་དང་མཉམ་པ་ལ། །མུན་པའི་སྣམ་བུ་མེད་པའོ།། ཞེ་སྒོ་ལོགས་ཀྱི་གདོང་ན་མུན་སྣམ་མེད་ཅིང། དར་དབྱངས་ཀྱི་སྣམ་བུ་ཡང་མེད་པར་བཤད་དོ། །ཐུང་བ་ལ་
ཆ་ཆེན་བཅུ་དྲུག་ཡོད་ཅིང་དེའི་རྟ་བབས་སོགས་ཀྱང་ཕྲེང་བ་ལས་རྟ་བབས་སྒོ་ལས་སུམ་འགྱུར་ནི། །ཞེས་སོགས་ཀྱིས་བཤད་ཅིང། འདིའི་སྒོ་ལས་སུམ་འགྱུར་ནི་རྟ་བབས་ཀྱི་དབངས་མིན་གྱི་ངོས་སུ་སྒོ་ཆད་གསུམ་ཡོད་པའི་དབང་དུ་བྱས་ལ། འདིར་དར་དབྱངས་ཀྱི་སྣམ་བུ་ནི་ཡོད་དོ། །སྒོ་ནས་སྒོ་ལོགས་ཀྱི་བར་

[023B] སྒོ་སོགས་བཞི་པོ་སྒོ་ཚད་རེ་རེར་མཉམ་པ་དང། སྒོ་དང་སྒོ་འཁྱུད་མཉམ་ཡང་འགྲམ་ལོགས་གཉིས་སཾ་མཉམ་པ་དང། དེ་གཉིས་ཀྱང་མཉམ་པ་གཅིག་གོ་རྟ་བབས་ཀྱི་དབངས་ཆ་ཆེན་གསུམ་པས་གཉིས་མཉམ་དགུ་མཉམ་དང་ལྔ་མཉམ་གསུམ་མཉམ་གསྙིས་
ཡོད་ལ། ཆ་ཆེན་གཅིག་པ་ལ་ལྔ་མཉམ་པ་སུམ་མཉམ་ཁོ་ན་སྟེ་གཉིས་ཀའང་སྣམ་བུ་བཅུ་གཅིག་པའོ། །ཟླུམ་ཐིག་ནི་ཐིག་རིང་བར་པད་ར་དང་རྡོ་ར་གཉིས་ཆ་ཆེན་ཕྱེད་ཕྱེད་དང་མེ་རི་ལ་ཆ་ཆེན་གཅིག་ལེན་ཞིང། ཐུང་བ་ལ་པད་རྡོར་ནི་ཆ་ཆུང་རེ་རེ་བ་ཡིན་ལ་མེ་རི་ལ་ཆ་ཆུང་གཅིག་གོ་གཉིས་པ་ལ། གསང་འདུས་ཀྱི་
ནད་ཐིག་ནི། ཕྲེང་བ་ལས། ཚངས་ལས་ཆ་ཆུང་བརྒྱད་མཐར་དང། །བདུན་པའི་མཐའ་རུ་ཟླུམ་པོའི་ཐིག་དེ་ནས་ཡང་དག་དྲང་ནས་ནི། །ཕྱོགས་གཞན་ཐིག་གི་མཚམས་སོང་བའི། །ཐིག་གཉིས་རིམ་བཞིན་ཚངས་པའི་ཕྱིར། །ཆ་ཆུང་གཉིས་གསུམ་དོར་བའོ། །ཕྱི་ཟླུམ་ཐིག་ལས་ཕྱི་ངོས་སུ། །ཆ་ཆུང་
དོར་བར་ཟླུམ་པོའི་ཐིག་དེ་ནས་ཆ་ཆུང་གསུམ་དོར་ནས། །ཟུར་ཐིག་བར་དུ་གནས་པའི་ཐིག་ཀུན་ཏུ་སོན་པའི་ཚངས་ཐིག་དང། རེའུ་མིག་སྣམ་བུ་རེ་ཁ་དབྱི། །ཞེས་གསུངས་པའི་དོན་སྔགས་རིམ་ལྟར་བཤད་ན་དབུས་ཀྱི་ཚངས་ཐིག་ནས་ཕྱིར་ཆ་ཆུང་བདུན་དང་བརྒྱད་ཀྱི་མཐར་ཟླུམ་ཐིག་རེ་རེ། དབུས་ནས་ཆ་ཆུང་
གཉིས་དང་གསུམ་དོར་བ་ནས་ཕྱོགས་བཞིར་རེའུ་མིག་དགུ་པའི་ཐིག་རེ་རེ། སྔར་གྱི་ཟླུམ་ཐིག་ཕྱི་མ་ནས་འོད་ཕྲེང་གི་དོན་དུ་ཆ་ཆུང་གཅིག་དེ་ནས་ཆ་ཆུང་གསུམ་དོར་བའི་མཚམས་ནས་ཟུར་ཐིག་ནས་ཟུར་ཐིག་གི་བར་འདེབས་པའི་སྣམ་བུ་ནི་རྡོ་རྗེ་མ་བཞིའི་གནས་དང། ཕྱི་མ་བཞི་ནི་སེམས་དཔའ་དང་ཁྲོ་བོའི་གནས་
ཏེ། འཇག་རྡོར་ལ་ནི་ཅུང་མི་འདྲ་བ་ཡོད་དོ། །བདེ་མཆོག་རེ་གཉིས་པའི་ནང་ཐིག་ནི། ཕྲེང་བ་ལས། རྩ་བའི་ནང་གི་དཀྱིལ་འཁོར་ནི། །ཞེས་པ་ནས། རྡོ་རྗེ་པདྨ་འཁོར་ལོའི་ཕྲེང། །ཞེས་པའི་བར་གྱིས་བསྟན་པ་ལྟར་རོ། །འཇིགས་བྱེད་བཅུ་གསུམ་མའི་ནང་ཐིག་ནི། རྩ་ཐིག་ནས་ནི་ཆ་ཆུང་གཅིག་

[024A]༄༅། །ནང་དུ་དོར་བར་ཟླུམ་པོའི་ཐིག་ སླར་གཅིག་ནང་དོར་ཟླུམ་ཐིག་དང། །ལྟེ་བ་ནས་ནི་ཕྱོགས་བཞི་རུ། །ཚངས་ཐིག་སྟེང་ནས་ཆ་ཆེན་གཅིག་ཆ་ཆུང་གཅིག་གི་སུམ་ཆ་རེ། །དོར་བ་ཟླུམ་པོར་རེག་ཐིག་ཅིག་དེ་ནས་ཆུང་རེ་དོར་བར། །ཐིག་གཅིག་སྔོན་བཞིན་ལེའུ་མི་དགུ་
ཞེས་པ་སྟེ་སླའོ། །ཚེ་དཔག་མི་འཁྲུགས་པ་བདེ་མཆོག་ལྷ་ལྔ་སོགས་ཀྱི་ནང་ཐིག་ནི། དབུས་ནས་ཆ་ཆུང་ལྔ་དང་ནི། །དེ་ནས་བཅུ་དང་དེ་ནས་གཅིག་སོང་བར་ཟླུམ་ཐིག་རེ་རེ་ །ཕྱི་མ་མུ་འཁྱུད་བར་མ་ལ། །པད་འདབ་ནང་མ་ལྟེ་བའོ། །ཞེས་འབྱུང་བ་ལྟར་བྱའོ། །ཐིག་གི་སྒོ་དབྱེ་བ་ནི། ཐིག་ཆེན་བརྒྱད་ཐེབས་
པའི་དུས་དང། ཐིག་རྣམས་རྫོགས་པའི་སྐབས་སུ་བྱེད་པའི་ཚུལ་གཉིས་བཤད་དེ། །དེ་གཉིས་གང་དུ་བྱེད་ཀྱང་རང་གཙོ་བོའི་ང་རྒྱལ་དང་ལྡན་པའི་མིག་གཉིས་ཧཱི་ལས་ཉི་མ་དང་ཟླ་བར་བསྐྱེད་དེ། ཁྲོ་བོའི་ལྟ་བས་ངག་ཏུ་ཧཱི་ཧཱི་ཞེས་བརྗོད་ལ་ཐར་པའི་སྒོའི་སྒྲིབ་པ་དབྱི་བར་མོས་ནས་དབྱི་བར་བྱའོ། །བཞི་པ་ལ་གཉིས་
ཕྱི་ཐིག་དང། ནང་གི་ཐིག་གི་དོན་བཤད་པའོ། །དང་པོ་ནི། དུར་ཁྲོད་ཀྱི་བཤད་པ་ནི་སྡོམ་འབྱུང་དང་མན་སྟེ་ལས་ཤེས་པར་བྱ་ལ། ཕྱིའི་མེ་རི་ནི་འོད་ཟེར་འཕྲོ་བ་ཡིན་པས་བྲིས་པ་ལ་སྒོ་ཚད་གཅིག་ཡིན་ཀྱང་དོན་ལ་དེ་ཕན་ཆད་དུ་མི་འཕྲོ་བ་མིན་པས་དེའི་རྩེར་ཚོན་གྱི་རེ་ཁ་མི་བྱའོ། །དེའི་ནང་གི་རྡོར་ར་ནི་ཁོར་ཡུག་
གི་དོན་ཏེ། རྡོ་རྗེའི་ངོ་བོ་ནི་རྩེ་གསུམ་པ་དང་ལྔ་པ་དང་སྣ་ཚོགས་རྡོ་རྗེ་རྣམས་གང་དུང་ །རྡོར་ར་དང་པད་རའི་བར་གྱི་ཟླུམ་ཐིག་ནི་ཆོས་འབྱུང་གི་མཚོན་བྱེད་ཡིན་ལ། བདེ་མཆོག་སོགས་ཆོས་འབྱུང་མེད་པ་ལའང་ཆོས་དབྱིངས་ཀྱི་མཚོན་བྱེད་དོ། །ནང་གི་པད་མའི་འདབ་མ་གནས་པའི་ས་ནི་ཆོས་འབྱུང་དང་
ནང་གི་ཟླུམ་ཐིག་དང་པོ་ནི་པད་མའི་གསེར་གྱི་རི་མོ་ཡིན་ནོ། །སྣ་ཚོགས་རྡོ་རྗེའི་རྭ་རྩེ་དང་པདྨའི་ལྟེ་བའི་མཐའ་ཚད་མཉམ་ལ། རྡོ་རྗེའི་དབྱིབས་ནི་གྲུ་བཞིར་གནས་ཤིང། རྒྱ་ཚད་ནི་ཆ་ཆེན་བཅུ་གཉིས་སོ། །རྭའི་སྲིད་ལ་ཐིག་སྐུད་ཐུང་བ་ལ་ཆ་ཚན་གཉིས་དང་རིང་བ་ལྟར་ན་ཆ་ཚན་བཞིའོ། །ཚངས་ཐིག་ནས་

[024B] ཕྱོགས་རྭའི་ཕྱི་ངོས་ནི་དར་དབྱངས་ཀྱི་སྣམ་བུ་ལས་འདར་མི་རུང་བར་བཤད་པའི་ཕྱིར་རོ། །ཕྱོགས་རྭ་ནི་དབུས་རྭ་དང་མཉམ་ཡང་ཆ་ཆུང་གཉིས་གུག་པའི་ཆ་ལ་འགྲོའོ། །ཕྱོགས་རྭ་ནི་སྦོམ་ས་ལ་ཆ་ཆུང་གསུམ་དང་དབུས་རྭའི་སྦོམ་
སར་སྒོ་ཚད་གཅིག་སྟེ། ཐོན་ས་དང་ཟུག་སའི་བར་རིམ་གྱིས་ཕྲ་བའོ། །རྟ་བབས་ཀྱི་འོག་གི་རྒྱ་ནི་སྣ་ཚོགས་རྡོ་རྗེའི་རྭ་གཡས་གཡོན་ལས་ཕྱིར་མི་འདའ་ཞིང། དེའི་ཀ་བ་ཡང་སྣ་ཚོགས་རྡོ་རྗེའི་ལྟེ་བ་ལ་མི་གནས་ཀྱི། ལྟེ་བའི་ཟད་མཚམས་ཀྱི་ཕྱིན་ཡོད་དོ། །དེ་ཡང་བྲི་བྱ་ལ་མུན་སྣམ་ཡོད་མེད་གཉིས་ལས་ཡོད་པ་
ལྟར་ན། སྒོ་ལོགས་ཀྱི་གདོང་དང་བར་ན་ཆ་ཆུང་གཅིག་ཡོད་ལ། མེད་པ་ལྟར་ནའང་ལྟེ་བའི་ཟད་མཚམས་ནས་ཀྱང་ཆ་ཆུང་གཅིག་སོང་བ་ན་ཡོད་དགོས་སོ། །དེས་ན་འགྲམ་ལོགས་སྒོ་དང་མཉམ་པའི་བྲི་བྱ་ལ་མུན་སྣམ་མེད་ཀྱང། བསྒོམ་བྱ་ལ་ནི་དེ་ཡོད་པར་ངེས་སོ། །རྟ་བབས་ཀྱི་ཀ་བ་ནི་བྲི་བྱ་ལ་ཉལ་བ་ལྟར་སྣང་ཡང་
བསྒོམ་བྱ་ལ་ནི་གཉེན་དུ་ལངས་པ་ཡིན་ལ། ཞེང་ཆ་ཆུང་གཅིག་དང་སྲིང་དུ་ལྔ་སྟེ་འོག་ཏུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའོ། །ཀ་བའི་གྲངས་ནི་ཕྱོགས་རེ་རེར་གཉིས་གཉིས་ཏེ། བར་དུ་གདུང་ཡོད་མེད་ཀྱི་ལུགས་གཉིས་སོ། །དར་དབྱངས་ནི་གདུང་ཡོད་ན་དེ་དང་མེད་ན་ཤར་བུ་ནས་འབྱང་པར་
བཤད་དོ། །རྟ་བབས་ཀྱི་སྣམ་བུ་ནི། མས་རིམ་ནས་གསེར་ཤར་བུ་སོགས་བཅུ་གཅིག་ཡོད་ལ། དེ་དག་གི་ཚད་དང་ཁ་དོག་སོགས་གཞན་ནི་སྔགས་རིམ་སོགས་ནས་ཤེས་པར་བྱའོ། །རྩིག་པ་རིམ་པ་ལྔ་ནི་ཕྱི་ནང་དུ་བསྒྲིགས་པ་ཡིན་ལ། ལྔ་བསྡོམས་པར་ཆ་ཆུང་གཅིག་དང་སྲིད་དུ་ཆ་ཆུང་བཅུ་གསུཾ་
མོ། །འགྲམ་ལོགས་སྒོ་དང་མཉམ་པ་ལ་རྩིག་རྒྱུན་སྣ་ཚོགས་རྡོ་རྗེའི་ལྟེ་བའི་ཟད་མཚམས་བར་དུ་འགྲོ་ཞིང་མི་མཉམ་པ་ལ་སྣ་ཚོགས་རྡོ་རྗེའི་མཐའ་དེ་ལས་ཆ་ཆུང་གཅིག་ལྷག་གོ་སྔ་མ་ལ་སྒོ་ལོགས་ཀྱི་བར་སྟེང་དུ་གདུང་ཡོད་ཀྱང་རྩིག་རྒྱུན་ནི་མེད་ལ། ཕྱི་མ་ལ་ནི་གདུང་དང་རྩིག་རྒྱུན་གཉིས་ཀ་ཡོད་དོ།།

[025A]༄༅། །དེའི་གདུང་འོག་གི་ཀ་བ་གཉིས་བྲི་བྱ་ལ་མེད་ཀྱང་བསྒོམ་དོན་ལ་ཡོད་དེ། གྲུ་བཞི་པ་ལ་སྒོ་བཞི་པ་ལ། །ཀ་བ་བརྒྱད་ཀྱིས་ཉེ་བར་མཛེས། །ཞེས་གསུངས་བསོ། ཕ་གུ་ནི་སྒོ་ལོགས་ཀྱི་རྩེ་མོའི་བར་རྩིག་པ་ཇི་ལྟར་འོང་བ་བཞིན་ཡོད་ཅིང་དེ་རྩིག་པ་ལས་ཆ་ཆུང་ཕྱེད་ཕྱིར་འཕགས་པའི་ཕྱི་ངོས་སུ་
དབྱིབས་དང་ཁ་དོག་སྣ་ཚོག་པའི་རིན་པོ་ཆེས་སྤྲས་པའོ། །དེའི་སྟེང་དུ་གསེར་གྱི་སྐེ་རགས་བཞི་བརྩེགས་པའི་ཕྱི་ངོས་སུ་ཆུ་སྲིན་གྱི་ཁ་ནས་རིན་པོ་ཆེའི་དྲ་བ་དང་དྲ་བ་བྱེད་པ་དག་འཕྱང་བ་དང། སྟེང་དུ་བྱ་དབ་ལས་འཕྱང་བའི་རིན་པོ་ཆེའི་ཤར་བུ་དང། དེའི་མདའ་ཡབ་སོགས་ཇི་ལྟར་བྱ་བ་ནི་བསྐྱེད་རིམ་གྱི་འཁྲིད་
དག་ལས་འབྱུང་བ་དང་འདྲའོ། །རྩིག་པའི་མཐའ་ནས་འདོད་སྣམ་བཞི་ལ་མཆོད་པའི་ལྷ་མོ་སྣ་ཚོགས་པས་མཆོད་རྫས་ཐོགས་ནས་མཆོད་པར་བྱེད་ཅིང། སྒོ་དང་སྒོ་འཁྱུད་ཀྱི་ཕྱི་མཚམས་རྣམས་སུ་ཟླ་བ་ཕྱེད་པའི་སྟེང་དུ་རིན་པོ་ཆེ་དང། རྡོ་རྗེ་ཡོངས་རྫོགས་སམ་བྱེད་པས་མཚན་པའོ། །འདི་ད་ལྟ་གྲི་གུག་
ལྟ་བུ་ཞིག་བྱེད་ཀྱང་དོན་ལ་རྡོ་རྗེ་ཟླ་ཕྱེད་ཀྱི་སྟེང་ངོས་སུ་ཡོད་པར་གསལ་ལོ། །སྟེང་གི་ཕྱོགས་བཞིའི་མངའ་ཡབ་ཀྱི་སྟེང་དུ་བུམ་པར་ཕྱོགས་རེར་རྒྱལ་མཚན་གཉིས་རེ་དང་བ་དན་གཉིས་རེ་སྟེ་བརྒྱད་གཉིས་བཅུ་དྲུག་བྱའི། །རེ་རེ་ལ་བཅུ་དྲུག་གམ་བརྒྱད་མིན་ནོ། །རྒྱལ་མཚན་དང་བ་དན་གྱི་ཁྱད་པར་ནི་སྔགས་
རིམ་དང་བསྐྱེད་རིམ་གྱི་འཁྲིད་ལས་ཀྱང་འབྱུང་ངོ། །གཉིས་པ་ནི། གཞལ་ཡས་ཁང་གི་དབུས་ཀྱི་རེའུ་མིག་དགུ་པའི་རྡོར་འཕྲེང་གི་སྣམ་བུ་ནི་རྩིག་པ་ལ་རྡོ་རྗེ་ཕྲེང་བཟླུམ་པོས་བསྐོར་བ་སྟེང་གི་གདུང་ཟླུམ་དང་འདྲ་བར་བྱ་ཞིང། གྲུ་བཞི་པའི་སྣམ་བུ་ཡང་དེ་དང་འདྲའོ། །བསྒོམ་བྱར་གསང་འདུས་
དབུས་སུ་གར་བུ་ཟླུམ་པོ་འོང་སྟེ། གནོད་མཛེས་བཞུགས་པའི་ཆེད་དོ། །ནང་ཐིག་གི་བཤད་པ་གཞན་དང་ཐོག་འབུབས་ཚུལ་རྣམས་ནི་ལོགས་སུ་ཤེས་པར་བྱའོ། །གཉིས་པ་ལྷ་ལྟ་གོན་དངོས་ནི། ཤར་ནས་ནུབ་ཏུ་ཕྱོགས་ཏེ། དཀྱིལ་འཁོར་གྱི་ས་གཞི་ལ་དྲི་ཞིམ་པོས་བྱུག་ཅིང་མེ་ཏོག་དགྲམ་

[025B] བདུད་རྩི་ལྔ་དང་བཅས་པའི་དྲི་བཟང་གིས་ལྷ་རྣམས་གནས་གང་དུ་འོང་བའི་ས་དེར་མཎྜལ་རེ་བྱའོ། །དེ་ཡང་བདག་པོ་ལྔའི་གནས་རྣམས་སུ་གྲུ་བཞི་དང་གཞན་རྣམས་སུ་ཟླུམ་བོར་བྱས་ལ། སྤྲོན་ །དེ་ནས་གནས་སོ་
སོར་རང་རང་གི་དམ་ཚིག་གི་འཁོར་ལོ་བསྒོམས་ཏེ། ས་ཆོག་གི་སྐབས་སུ་ནམ་མཁར་བཏེག་པའི་ཡེ་ཤེས་པ་བསྟིམ་ལ་མཆོད་བསྟོད་སོགས་ཀྱང་བྱའོ། །གསུམ་པ་ལ་གཉིས། བུམ་པའི་རྒྱུ་ཚད་སོགས་བསྟན་པ་དང། སྒྲུབ་ཚུལ་ཡན་ལག་དང་བཅས་པའོ། །དང་པོ་ལ། བུམ་པའི་རྒྱུན་གསེར་དངུལ་ཟངས་ར་གན་
འཇིམ་པ་ལ་སོགས་ལས་བྱ་བར་གསུངས་ལ། ཚད་ནི། ཟུང་འཇུག་གསལ་བ་ལས། བུམ་པ་དེ་དག་ནས་ནས་ནི། །རྣམ་རྒྱལ་མཚན་ཉིད་ལྡན་པར་བྱ། །སོར་མོ་བརྒྱད་ཀྱི་ཚད་ཀྱིས་ནི། །མགྲིན་པ་མཐོ་ཞིང་རྣམ་པར་མཛེས། །ལྟོ་བའི་རྒྱར་ནི་མཐོ་ལྔའོ། །ཞེས་གསུངས་ཤིང། གཞན་ནས་ལྟོ་བའི་རྒྱར་
ནི་མོར་ཉི་ཤུ་བྱ་བར་བཤད་པས། སྔ་མ་མཐའ་སྐོར་གྱི་རྒྱ་ཚད་དོ། །དུས་འཁོར་ལས། དབངས་སུ་སོར་ཉི་ཤུ་དང་མཆུ་ལ་སོར་གཉིས་དང་གཞན་སྔ་མ་དང་མི་འདྲ་བའང་བཤད་དེ། བུམ་པ་ཆེ་ཆུང་ལ་ལྟོས་ནས་འཇལ་བྱེད་ཀྱི་སོར་ཆེ་ཆུང་འདྲ་བར་བྱེད་དགོས་ཀྱི། ཁ་ཅིག་ཆེ་ཆུང་མེད་པར་མགྲིན་པ་མིའི་སོར་གྱིས་འཇལ་
བ་ནི་འཐད་སྙམ་པ་མེད་དོ། །མཆུ་ནི་གྲགས་པ་ལྟར་མིན་གྱི། ཁའི་འགྲམ་ནས་འཕྱང་བའོ། །ཞབས་སྟེགས་མེད་ཅིང། རང་བཞིན་གྱིས་དཀར་བའམ་མིན་ན་དཀར་པོར་བསྐྱར་བའང་བཤད། བུམ་པའི་གྲངས་ནི། རྒྱས་པ་ལ་ལྷ་གྲངས་ཀྱི་སྟེང་དུ་ལས་བུམ་དང། འབྲིང་ལྔ་ལྟ་བུ་དང། བསྡུ་ན་རྣམ་རྒྱལ་དང་ལས་
བུམ་གཉིས་སམ། དེའང་མེད་ན་རྣམ་རྒྱལ་གཅིག་བུ་བྱེད་དུའང་རུང་ངོ། །བུམ་རྫས་ལ་རིན་པོ་ཆེ་ལྔ་ནི་མུ་ཏིག་གསེར་པདྨ་རཱ་ག་བྱི་རུ་མུ་མེན་ནོ། །སྨན་ལྔ་ནི། སྟག་ཚེར་གཞན་གྱིས་མི་ཐུབ་པ་གཎྜ་ཀ་རི་དབྱུག་པའི་ཨུཏྤལ་ཧ་ས་དེ་བའམ་དབང་ལག་གོ་འབྲུ་ལྔ་ནི། ཏིལ་ནས་མོན་སྲན་འབྲས་སོ་བ་གྲོའོ། །

[026A]༄༅། །དྲི་ལྔ་ནི། ག་བུར་གུར་གུམ་ཙནྡན་དཀར་དམར་གླ་རྩིའོ། །སྙིང་པོ་ལྔ་ནི་ཏིལ་ལན་ཚྭ་མར་བུ་རམ་སྦྲང་རྩི་སྟེ། དེ་ཐམས་ཅད་དམ་གང་འབྱོར་དང། ས་ར་ཧས་ཆུ་ལ་འོ་མ་བསྲེས་ནས་བླུག་པར་བཤད་ཅིང། རྣམ་རྒྱལ་དང་ལས་བུམ་གཉིས་ཀའམ། རྣམ་རྒྱལ་ངེས་པར་རིན་པོ་ཆེའི་སྙིང་པོ་ཅན་དུ་བྱ་བར་
བཤད་ལ། ནང་རྫས་དེ་རྣམས་སྤྲོ་ན་རང་རང་གི་སྔགས་ཀྱིས་བྱིན་གྱིས་བརླབ་བོ། །མགུལ་འཆིང་ནི་ཁ་དོག་དཀར་སེར་དམར་སྔོ་བ་གང་རུང་སྟེ། དེ་དག་ཀྱང་ཉིས་རིམ་དུ་མང་པོས་བཤད་ལ། འཆིང་བྱེད་ནི་སྲད་བུ་དཀར་པོའོ། །ཁ་རྒྱན་ལ་ཡལ་འདབ་དང་བཅས་པའི་ཤིང་འབྲས་བུ་ཅན་ནམ། མེད་ན་དྲི་ལྡན་གྱི་
ལོ་མ་བཟང་པོས་ཀྱང་རུང་བར་བཤད་ལ། ཀུ་ཤ་ནི་གདན་དུ་འདིང་པར་བཤད་ཀྱི། ཁ་རྒྱན་དུ་མ་བཤད་ཀྱང་ད་ལྟའི་ཕྱག་ལེན་ལྟར་ན་བསང་ཆུ་འཐོར་བྱེད་དུ་རུང་བར་སེམས་སོ། །རྨ་བྱའི་སྒྲོ་ནི། བྱབ་ཁྲུས་བྱ་བ་ལ་དགོས་ཀྱང། འདིར་དེ་དགོས་པར་མི་སྣང་ཡང་གྲིབ་དང་བགེགས་སྲུང་བའི་ཆེད་དུ་རུང་ཙམ་མོ།།
མཚན་མ་ཉིད་བུམ་པ་ཉིད་ལ་འབྲི་བའམ། བྲིས་ནས་འདོགས་ལ། དེ་ཡང་གཙོ་བོའི་བུམ་པ་ལ་དེ་བཞིན་གཤེགས་པ་ལྔའི་མཚན་མ་དང། ལས་བུམ་ལ་ལས་ཐམས་ཅད་པའི་མཚན་མ་བྲི་སྟེ། བུམ་པ་གཅིག་ལས་མེད་ན་གཙོ་བོའི་མཚན་མ་དང་གཡས་གཡོན་བྱ་བར་སྔགས་རིམ་ལས་བཤད་དོ། །
བུམ་པ་བསྒྲུབ་པའི་ཚེ་འགོད་ཚུལ་ནི་མང་པོ་ཡོད་ན་གཙོ་བོའི་བུམ་པ་དབུས་ཏེ་ལྷ་ཐོབ་ཚུལ་གྱིས་འགོད་དོ། །གཉིས་པ་ནི། མདུན་དུ་སྟེགས་ཀྱི་ཁར་བུམ་པ་རྣམས་རིམ་པར་བཞག་སྟེ། བསངས་སྦྱངས་བསྐྱེད་པ་སོགས་བུམ་ཆོག་ནས་འབྱུང་བ་ལྟར་ཡིན་ལ། བསྐྱེད་ཚུལ་ནི། བུམ་པ་བཧྲུཾ་ལས་གཞལ་
ཡས་ཁང་དུ་ལྷ་བསྐྱེད་པ་དང། གཞལ་ཡས་ཁང་མེད་པར་ནང་དུ་ལྷ་བསྐྱེད་པའི་ཚུལ་གཉིས་ཡོད་ལ། བུམ་པ་མང་ཉུང་གི་ཁྱད་པར་གྱིས་བསྐྱེད་ཚུལ་ཡང་ཕྱེད་དགོས་སོ། །ཏཔྟ་ཏཔྟེ་ སྔགས་དོན་ནི་ཞི་བྱེད་ཞི་བྱེད་ཞི་བྱེད་ཆེན་པོ་ཞེས་པའོ། །རྣམ་རྒྱལ་

[026B] ལས་བུམ་ལ་ནི་ལས་ཐམས་ཅད་པ་བཟླ་བ་སོགས་བུམ་ཆོག་ལྟར་རོ། །བཞི་པ་ནི། པུས་མོ་བཙུགས་ཏེ་རང་གི་ལྕེ་རྡོ་རྗེར་བསྐྱེད་ནས་སྤོས་ཐོགས་དྲིལ་བུ་དཀྲོལ་ཞིང། བཅོམ་ལྡན་ཆེ་གེ་རྡོ་རྗེ་མཆོག་ཞེས་པ་ནས། ཉེ་བར་འབྱོན་པར་མཛད་པར་རིགས།།
ཞེས་པའི་བར་གྱིས་ལན་གསུམ་གསོལ་བ་གདབ་པར་བྱའོ། །སྐབས་འདི་ངག་ཏུ་སྔགས་རིམ་དང་དེ་ཉིད་རབ་གསལ་གཉིས་ནས་འབྱུང་བའི་ཚིག་དོན་ལ་གོ་རིམ་ཅུང་ཟད་མི་འདྲ་བ་རེ་སྣང་ཡང་འདིར་སྔགས་རིམ་ལྟར་རོ། །ལྔ་པ་ལ་བཞི། སྒོའི་སློབ་དཔོན་དང་ལས་ཀྱི་རྡོ་རྗེ་ལྷག་གནས། སློབ་མའི་གྲངས་
སློབ་མ་ལྷག་གནས་དངོས། དཀྱིལ་འཁོར་གདེག་ཅིང་རྨི་ལྟས་བརྟག་པའོ། །དང་པོ་ནི། སྒོའི་སློབ་དཔོན་དུ་འོས་པ་བཞི་དང་ལས་ཀྱི་རྡོ་རྗེར་འོས་པ་གཅིག་སྟེ། རང་གིས་དབང་བསྐུར་བ་ཡིན་ན་མ་གཏོགས། སྡོམ་པ་གཉིས་སམ་སློབ་དཔོན་གྱི་སྡོམ་པ་སྟེར་བ་སྔོན་དུ་འགྲོ་བའི་ལྷག་གནས་ཀྱི་ཆོ་གས་ལྷག་གནས་
བྱ་ཞིང། མེད་ན་གསུམ་མམ་གཉིས་སམ་གཅིག་གིས་ཀྱང་རུང་ངོ། །གཉིས་པ་ནི། དུས་གཅིག་ཏུ་དབང་བསྐུར་ན་དཱ་རི་ཀ་པས་གསུངས་པ་ལྟར་ མཚན་ཉིད་ཚང་བའི་སློབ་མ་ཡིན་ན་ཟུང་དུ་གྱུར་ཀྱང་མི་འགལ་བར་བཤད་དོ། །གསུམ་པ་ལ་ལྔ། ཀུན་སློང་བཅོས་ཤིང་
ནང་དབང་བསྐུར་བ། གསོལ་བ་གདབ་ཅིང་ཛིན་དུ་འཇུག་པ། སྡོམ་པ་བཟུང་ཞིང་བྱིན་གྱིས་བརླབས་པ། སོ་ཤིང་དོར་ཞིང་ཁྱོར་ཆུ་སོགས་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟག་པར་གདམས་པའོ། །དང་པོ་ནི། སྤྱི་རྒྱུད་ལས། ལ་ལ་གསང་སྔགས་སྒྲུབ་དོན་གཉེར། །འདི་ན་དཀྱིལ་འཁོར་
འཇུག་པ་བྱེད། །ཅེས་པ་ནས། འཇིག་རྟེན་འདི་ཡི་འབྲས་བུ་རྒྱས། །ཞེས་པའི་བར་གྱིས་དཀྱིལ་འཁོར་དུ་འཇུག་པ་དོན་དུ་གཉེར་བ་ལ་ངེས་ལེགས་དོན་གཉེར་གྱི་བློ་བསྐྱེད་པའི་ཀུན་སློང་འཆོས་པ་དང། རང་གི་ཐུགས་ཀའི་ཧཱུཾ་གི་འོད་ཟེར་གྱིས་སློབ་མ་དྲངས་ཏེ་ཞལ་ཏུ་བཅུག་པ་རྡོ་རྗེའི་ལམ་ནས་པདྨར་

[027A]༄༅། །ཐོན་པ་མི་བསྐྱོད་པར་བསྐྱེད་དེ་ནང་དབང་བསྐུར་པདྨ་ནས་ཕྱུང་སྟེ་ཤར་སྒོར་བཞག་གོ་གཉིས་པ་ནི། སྐྱེ་རྒ་འཆི་བ་ན་ཀྲ་ཡི། །ཞེས་པ་ནས། མགོན་པོ་བདག་ནི་གཞུག་ཏུ་གསོལ། །ཞེས་པའི་བར་གྱིས་ལན་གསུམ་གསོལ་བ་གདབ་ཏུ་གཞུག་དེ་ནས། བུ་ཚུར་ཤོག་ཅིག་ཐེག་ཆེན་
བོ༑ ༑ཞེས་པ་ནས། བུ་ཡིས་བློ་གྲོས་འདི་གྱིས་ཤིག་ཅེས་པའི་བར་གྱིས་འཛིན་དུ་གཞུག་པ་དང། རྫོགས་པའི་སངས་རྒྱས་གང་འདས་དང། །ཞེས་སོགས་ཀྱི་མོས་པ་བརྟན་དུ་གཞུག་གོ་གསུམ་པ་ནི། དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས་ཀྱིས་ཐུན་མོང་བའི་སྡོམ་པ་བཟུང་བར་བྱ་སྟེ་
དེ་ནི་འཇུག་སེམས་དང་བྱང་སེམས་ཀྱི་སྡོམ་པ་འཛིན་པའོ། །དེ་ནས་སློབ་དཔོན་གྱི་དབང་ཞུ་བ་ལ་ནི་རིགས་ལྔའི་སྡོམ་གཟུང་ཀྱང་བྱ་སྟེ། དེ་གཟུང་བའི་ཕྱིར་འཁོར་ལོ་ཕྱིར་མི་ལྡོག་པའི་དབང། །ཞེས་སོགས་ཀྱི་གསོལ་བ་གདབ་ཅིང། སྡོམ་བཟུང་ནི་ཡོངས་གྲགས་ལྟར་རོ། །འདི་ནི་སྔགས་སྡོམ་ཡིན་ལ། ལེན་པའི་
སྐབས་ནི་སྐབས་འདི་དང་དངོས་གཞིའི་སྐབས་གང་དུ་བླངས་ཀྱང་སྐྱེ་ཡང། གཉིས་ཀ་ལའང་སློབ་དཔོན་གྱིས་སྔོན་དུ་བྱས་ཏེ་ལན་གསུམ་གྱི་སྒོ་ནས་བླངས་ན་ནི་ལེགས་པར་བཤད་དོ། །དེ་ནས་སློབ་མའི་གནས་གསུམ་ཡི་གེ་གསུམ་གྱིས་བྱིན་གྱིས་བརླབས་ལ་དྲི་ཆུ་རྡོ་རྗེ་དང་བཅས་པའི་ཁུ་ཚུར་གྱིས་རེག་ཅིང། མགོ་
ལ་སོགས་པར་མེ་ཏོག་སོགས་བཞི་གཙོ་བོའི་སྔགས་སམ་ལས་སྔགས་ཀྱིས་སྟེར་བར་བྱའོ། །བཞི་པ་ནི། བའི་ལྕི་བ་སོགས་ལ་གྲུ་བཞི་པ་བྱས་ལ། དེར་འོ་མ་ཅན་གྱི་ཤིང་ལས་བྱས་པའི་སོ་ཤིང་སོར་བཅུ་གཉིས་པ་མེ་ཏོག་བཅིངས་པ་སྔགས་བརྗོད་དེ་ལྟོས་མེད་དུ་འདོར་བར་བྱའོ། །དོར་བའི་ལྟས་
ལ་རྩེ་མོ་ཤར་བྱང་ནུབ་ལྷོ་སྟེང་འོག་ཏུ་ཕྱོགས་ན་རིམ་པ་བཞིན་ཞི་རྒྱས་དབང་དྲག་རིག་འཛིན་ས་འོག་གི་དངོས་གྲུབ་འགྲུབ་བིའི་ ཕྱི་རོལ་ཏུ་ལྷུང་ན་དངོས་གྲུབ་མེད་དོ། །དེ་ནས་བཾ་ལས་སྐྱེས་པའི་ཆུ་བཾ་བཟླས་པ་བྱིན་ནས་དྲི་ཞིམ་པའི་ཆུ་ཁྱོར་བ་གསུམ་ཨོཾ་ཧྲཱི་ཞེས་སོགས་བཟླས་ཏེ་

[027B] །དེ་ནས་ཧཱུཾ་ལས་སྐྱེས་པའི་ཀུ་ཤ་གདན་དང་དྷཱི་ལས་སྐྱེས་པའི་ཀུ་ཤ་འཁྱིལ་བ་བཟླས་པ་སྔས་ཀྱི་དོན་དུ་སྔགས་བརྗོད་སྦྱིན་ལ། ཧཱུཾ་ལས་བྱུང་བའི་སྐུད་པ་དམར་པོ་སློབ་མའི་ལུས་ཚད་སུམ་བལྟབ་བྱས་ཏེ་འཁྱིལ་བ་ལན་བདུན་བཟླས་པ་དཔུང་པ་གཡས་སམ་གཡོན་དུ་སྔགས་བརྗོད་དེ་བཅིང་ངོ། །ལྔ་པ་ནི་
འཇིག་རྟེན་དུ་ནི་ཀུན་མཁྱེན་རྣམས། །ཞེས་པ་ནས། དེ་བཞིན་གཤེགས་པར་འགྱུར་བ་ཡིན། །ཞེས་པའི་བར་གྱིས་སྤྲོ་བ་བསྐྱེད་ལ། འཁྱིལ་བ་བཟླས་པའི་སྔགས་ཀྱིས་བསྲུངས་ནས་དོ་ནུབ་རྨི་ལམ་རྟོག་ལ་སང་ང་ལ་སྨོས་ཤིག་ཅེས་གདམ་པར་བྱའོ། །བཞི་པ་ནི། སྟ་གོན་གྱི་ལྷ་ལ་མཆོད་ནས་ནམ་མཁར་
གདེག་ཅིང། འདེགས་ཚུལ་ནི་སྔགས་དང་ཕྱག་རྒྱས་གཞན་ནས་འབྱུང་བ་ལྟར་བྱའོ། །ནང་པར་རྨི་ལམ་དྲིས་ཏེ་ངན་ན། བདུད་རྩི་འཁྱིལ་བའི་སྔགས་ཀྱིས་བསྲུང་བའམ། སྦྱིན་བསྲེག་གམ་བདག་མེད་བསྒོམ་པ་སོགས་ཀྱི་ཟློག་ཐབས་བྱའོ། །གསུམ་པ་ནི། རས་བྲིས་ལ་བརྟེན་ནས་དབང་བསྐུར་བའི་ཚེ་
ཇི་ལྟར་བྱ་སྙམ་ན། བུམ་པ་སྟ་གོན་དང། སློབ་མ་ལ་དབང་བསྐུར་བ་ཡིན་ན་སློབ་མ་སྟ་གོན་ངེས་པར་བྱེད་དགོས་ལ། སྤྲོ་ན་དེ་ཉིད་རབ་གསལ་ལས། ཐིག་གདབ་པ་མ་གཏོགས་ལྷག་གནས་རྣམས་ནི་རས་བྲིས་ཀྱི་ཆོ་ག་ལ་ཡང་བྱའོ།། ཞེས་གསུངས་པ་ལྟར། ས་ལྷ་དང་ལྷ་སྟ་གོན་གཉིས་བྱས་ནའང་ལེགས་པ་ཡིན་
ལ༑ མ་བྱས་ཀྱང་ཆོག་པར་སྔགས་རིམ་གྱི་དགོངས་པ་ཡིན་ནོ། །བསམ་གཏན་གྱི་དཀྱིལ་འཁོར་ལས་གཟུང་བ་སོགས་ཡིད་ཀྱིས་བྱ་བར་འཕྲེང་བར་བཤད་ཅིང། ལུས་དཀྱིལ་ལ་ཡིད་ཀྱིས་བསྒོམ་པའམ་མ་བྱས་ཀྱང་ཆོག་པར་བཤད་དོ།། ༑ །།གསུམ་པ་དངོས་གཞིའི་ཆོ་ག་ལ་གསུམ་
ཡེ་ཐིག་གདབ་ཅིང་ཚོན་བཀྱེ་བ། བུམ་པ་དགོད་ཅིང་དཀྱིལ་འཁོར་བརྒྱན་པ། བསྒྲུབས་ཤིང་མཆོད་ནས་དབང་བསྐུར་བའོ། །དང་པོ་ལ་གསུམ། ཡེ་ཐིག་གདབ་པ་ཚོན་བཀྱེ་བ་བགེགས་ཟློག་ཐབས་སོ། །དང་པོ་ལ་གཉིས། འདུ་བྱ་བ་དང། འདེབས་པའི་རིམ་པའོ།། དང་པོ་

[028A]༄༅། །ནི། རང་ཤར་དུ་ཕྱོགས་ཏེ་གཙོ་བོའི་རྣལ་འབྱོར་དང་ལྡན་པས། རྒྱུར་རུང་བའི་སྐུད་པ་ལྔ་ཚན་ལྔ་སྣོད་ལྔར་བཞག་ལ། ཡུངས་ཀར་ཀྱི་ཕྱེ་མ་དང་དྲིས་བསྒོས་པའི་ཚོན་ཁ་དོག་ལྔས་སྐུད་པ་རྣམས་སོ་སོར་ཁ་བསྒྱུར་བར་བྱའོ། །སྐུད་པ་ཉེར་ལྔ་བྱེད་པ་ནི། ལྔ་ཚན་ལྔ་པོ་རེ་རེ་ལའང་
རིགས་ལྔ་ཚོན་ཚུལ་ཡོད་པའོ། །དེ་ནས་རང་དང་སློབ་མ་ལྷར་བསྐྱེད་པའི་ལག་མཐིལ་དུ་ཐེའུ་ཆུང་གི་རྩ་བ་ནས་མཐེ་བོང་གི་བར་དུ་སྐུད་པ་རྣམས་བཀོད་ལ། སྐུད་པ་དཀར་པོ་རྣམ་སྣང་སེར་པོ་རིན་འབྱུང་སོགས་རང་རང་གི་ས་བོན་ལས་རིགས་ལྔར་བསྐྱེད་དོ། །བསྐྱེད་པའི་དམ་ཚིག་པ་ལ་ཡེ་ཤེས་པ་གཞུག་པ་ནི་
ནམ་མཁར་བཏེག་པའི་དེ་བཞིན་གཤེགས་པ་ལྔའི་ཐུགས་ཀར་རང་གི་ས་བོན་ལས་ཡེ་ཤེས་ཀྱི་ཐིག་སྐུ་འོད་ཀྱི་རང་བཞིན་དུ་མོས་ལ། ཨོཾ་ཨཱ་་ཤཱ་ཤྭ་ཏ་སོགས་རང་རང་གི་སྔགས་ཀྱིས་གསོལ་བ་གདབ་ཅིང། མིག་གཉིས་སུ་ཛ་སེར་པོ་ལས་ཉི་མ་དང་ཟླ་བ་སེར་པོའི་རང་བཞིན་དུ་བསམས་ཏེ། ཨོཾ་དའི་པྟ་སོགས་བརྗོད་
ནས་འབར་བའི་ལྟ་སྟངས་ཀྱིས་ཡེ་ཤེས་པའི་ཐིག་སྐུད་བཀུག་ནས་རང་རང་གི་མདོག་ཅན་གྱི་དམ་ཚིག་པའི་ཐིག་སྐུད་ལ་ཐིམ་པར་བསམ་མོ། །དེ་ནས་སློབ་མ་དང་ལྷན་ཅིག་ཨོཾ་ཨཱ་ཨནྱོ་ནྱ་ཞེས་སོགས་ཀྱི་སྔགས་བརྗོད་ཅིང་དང་པོར་སྐུད་པ་ལྔ་རེ་སྐུད་པ་རེ་རེ་བྱས་ཏེ་སྐུད་པ་ལྔར་བྱ་ལ། དེ་ནས་
ལྔ་པོ་ཡང་གཅིག་ཏུ་བསྒྲིལ་བར་བྱའོ། །བསྒྲིལ་ཟིན་པ་དང་སྔར་གྱི་ས་གཞིར་དྲིས་བྱུག་པའི་གསེར་ལ་སོགས་པའི་སྣོད་དུ་དྲི་ཆུ་དང་བདུད་རྩི་ལྔ་པ་བྱུང་རྣམ་པ་ལྔས་སྤངས་ཏེ། ཡེ་གེ་གསུམ་གྱི་ནང་དུ་ཆུད་པར་བཞག་ལ་མཆོད་ཅིང་ལག་པས་རེག་ལ་འཁྱིལ་བའི་སྔགས་ཀྱིས་བསྲུང་ངོ།། དེ་ནས་
མིག་གཉིས་མ་དང་ཊ་ལས་ཉི་ཟླར་བསྐྱེད་དེ་བཛྲ་ཌྲིཥྚི་མ་ཊ་ཞེས་པས་བརྟན་པར་བྱས་ལ། ལས་ཐམས་ཅད་པ་བཟླས་པའི་བདུད་རྩིའི་ཆུ་ཡུངས་ཀར་དང་དྲི་ཆུ་གཏོར་ཏེ་ལག་པས་རེག་ལ། ཨོཾ་བཛྲ་ས་མ་ཡ་སོགས་དང་འབྲུ་གསུམ་བརྒྱ་རྩ་རྒྱད་བཟླས་ཏེ་ལྷག་གནས་བྱའོ། །གཉིས་པ་ནི། བུམ་ཆུས་

[028B] ཕྱི་རོལ་ཏུ་མེ་ཏོག་བཀྲམ་ལ་ནམ།  རང་དང་སྒྲུབ་གྲོགས་ཀྱི་མིག་གཉིས་སུ་ཛ་ལས་ཉི་ཟླ་འོད་ཟེར་སེར་པོ་ཅན་དུ་བསྒོམ། དེ་ནས་རང་གི་གཡོན་
པས་ཐིག་སྐུད་ལྟེ་བར་བཟུང་ཞིང་ཛྫཛྫཛྫ་ཞེས་པ་དང་ཛ་གསུམ་གྱིས་གྲོགས་ལ་བཏང་བས། དེས་ཀྱང་དེ་དག་བརྗོད་ནས་དྲངས་ཏེ་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་བཟུང་ལ། ནམ་མཁར་མཐེབ་མཛུབ་ཀྱིས་ཐིག་སྐུད་བཟུང་ནས་ཐིག་གདབ་སྟེ་སེ་གོལ་གྱི་སྒྲ་བྱའོ། །དེའི་ཚེ་ཐིག་གི་སྒྲས་ནམ་མཁར་ཁྱབ་པའི་
སངས་རྒྱས་རྣམས་བསྐུལ་ཏེ་ཐིག་སྐུད་ལ་ཐིམ་པར་བྱའོ། །ཐིག་འདེབས་པའི་སྐབས་སུ་ཨོཾ་བཛྲ་ས་མ་ཡ་སཱུ་དྲ་དང། ཧཱུཾ་ཨོཾ་སཱ་ཨཱཧཱ་རྣམས་བརྗོད་དགོས་སོ། །ནམ་མཁའ་ལ་འདེབས་པའི་ཐིག་ནི་ཚངས་ཐིག་གཉིས་ཡིན་གྱིས། ཐིག་གཞན་མིན་ནོ། །ཡེ་ཐིག་འདེབས་པ་ན་དམིགས་པ་ནི། ཡེ་ཤེས་ཀྱི་ཐིག་
སྐུད་རེ་ཆད་ནས་ལས་ཐིག་རྣམས་ལ་ཐིམ་པར་བསམས་ཏེ། ལས་ཐིག་རྣམས་ཀྱི་སྟེང་དུ་གདབ་པར་བྱའོ། །ཐིག་གི་ཚེ་ཕྱོགས་ཐམས་ཅད་མཉམ་པ་ཉིད་དུ་སྒོམ་པ་དང་སྐོར་ཕྱོགས་དང་སྡོད་ཕྱོགས་སོགས་ནི་ཐིག་གི་ཆོག་
ཀར་གཤེགས་པར་བྱའོ། །གཉིས་པ་ལ་བཞི། ཚོན་འདུ་བྱ་བ། ཇི་ལྟར་བཀྱེ་བ། ཚོན་ས་བསྟན་པ། མཚན་མ་བཀོད་ནས་གཤེགས་གསོལ་ལོ། །དང་པོ་ནི། སྣོད་བཟང་པོར་ཚོན་སྣ་བཞག་ལ་བཾ་སོགས་ཀྱི་ས་བོན་ལས་བྱུང་བར་བསམས་ཤིང་ཚོན་གྱི་རྒྱུ་རིན་པོ་ཆེའི་རིགས་སམ་ས་ཚོན་སོགས་ཀྱང་རུང་ངོ།།
དེ་ནས་ཚོན་ལྔ་ནི་བཧྲུཾ་སོགས་ས་བོན་ལྔ་ལས་རྣམ་སྣང་སོགས་སུ་བསྐྱེད་དེ། སྔར་ལྟར་ཡེ་ཤེས་པའི་ཐིག་བཀུག་སྟེ་བསྟིམ། ཨོཾ་བཛྲ་ཙི་ཏྲ་སོགས་བརྒྱ་རྩ་བརྒྱ་བཟླས་ནས་འབར་བའི་ལྟ་བས་གཟི་བརྗིད་བསྐྱེད་ཅིང། ཚོན་དུ་ཧཱི་བཀོད་ནས་བདེན་བརྗོད་ཀྱིས་བྱིན་བརླབ་བྱའོ། །དེ་ནས་དྲི་དང་མེ་ཏོག་སོགས་ཀྱིས་མཆོད་ལ་

[029A]༄༅། །སྔར་བཏབ་པའི་ཕུར་བུ་ཧཱུཾ་བཞི་བའི་སྔགས་ཀྱིས་དབྱུང་ངོ། །གཉིས་པ་ནི། རྡོ་རྗེའི་ཁུ་ཚུར་སོགས་ཀྱིས། རྩིག་པ་ལྔ་ཕྱི་ནས་རིམ་པ་བཞིན་དུ་འགྱེད་ཅིང། དེའི་ཚེ་འདི་ནི་ཆོས་དབྱིངས་སམ་མེ་ལོང་དག་པ་སྟེ།། ཞེས་སོགས་ལྔ་སྐབས་སུ་གང་བབས་དང་པོར་སྦྱར་ཏེ་བྲིའོ། །འགྱེད་ཚུལ་ནི་ཕྲ་
སྦོམ་སོགས་ཀྱི་སྐྱོན་དང་དྲལ་བར་བཀྱེ་སྟེ། གཞན་དུ་ན་ཉེས་བར་འགྱུར་རོ། །བྲོག་མར་རང་གིས་བཀྱེ་ཞིང་རྗེས་སུ་སློབ་མ་དང་རི་མོ་མཁན་ཅི་རིགས་ཀྱིས་བྱའོ། །གསུམ་པ་ལ་གཉིས། ཕྱི་དང། ནང་གི་ཚོན་སའོ། །དང་པོ་ནི། དབུས་དང་ཕྱོགས་བཞིར་རིགས་ལྔའི་སྐུ་མདོག་སྤྱི་དང་བྱེ་བྲག་གིས་དབྱེ་བས་
ཚོན་གྱི་ཁ་དོག་ཀྱང་དེར་འགྱུར་ལ།  །འདོད་སྣམ་ནི་དམར་པོ་དང། ཤར་བུ་དང་མདའ་ཡབ་ཀྱིས་ནི་སྔོན་པོའོ། །རྟ་བབས་ཀྱི་ཀ་བ་དང་ཀྱོག་པའི་ནང་གི་བླ་བྲེའི་འོག་གི་ས་ནི་ཕྱོགས་མདོག་ཡིན་ལ། ཕྱི་མ་ནི་ཕྱོགས་མདོག་གིས་
སྤྲས་པའི་ནམ་མཁའི་རང་བཞིན་ནོ། །རྟ་རྨི་ག་ཝ་རཎྜ་ཆུ་སྲིན་གྱི་སྣམ་བུ་ནི་མཛེས་ཚོན་ཡིན་ལ། ཤར་བུ་དང་མདའ་ཡབ་གཉིས་དཀར་པོ་ལ་དེ་དག་གི་ས་ནི་སྔོན་པོའོ། །རིན་པོ་ཆེའི་སྣམ་བུ་དང་མུན་སྣམ་དང་གསེར་སྣམ་གསུམ་ནི་དམར་ནག་སེར་པོའོ། །འཁོར་ལོ་བཞི་ནི་སེར་པོ་དང་རི་དགས་ཀྱང་དེ་ལྟར་
རོ༑ ༑གཞལ་ཡས་ཁང་གི་རྟེན་གྱི་རྡོ་རྗེ་ནི་ནག་པོའམ་གཙོ་བོའི་མདོག་ཏུ་འང་བཤད་ལ། ཕྱོགས་རྭ་རྣམས་ནི་ཕྱོགས་ཀྱི་དེ་བཞིན་གཤེགས་པའི་མདོག་གམ་རྭ་ཁྲའོ། །རྟ་བབས་ཀྱི་གཡས་གཡོན་གྱི་བུམ་པ་རྣམས་སེར་པོ་དང། ཤིང་རྣམས་ནི་དཔག་བསམ་གྱི་ཤིང་སྟེ་སླའོ། །འོག་གི་སྣ་ཆོགས་
པདྨའི་ལྟེ་བ་ལྗང་ཁུ་གེ་སར་སེར་པོ་འདབ་མ་སྣ་ཚོགས་པ་སྟེ། འདབ་མའི་གཞི་ནི་དམར་པོ་ཤས་ཆེའོ། །བདར་ །རྡོ་རྗེའི་ངོ་བོ་དང་དེའི་རེ་ཁའི་གཅོད་མཚམས་ནི་ནག་པོའམ། དཀར་པོ་དང་སེར་པོར་ཡང་བཤད་དེ་གང་རུང་ངོ། །རྡོ་རྗེ་གནས་པའི་གཞི་ནི་

[029B] རྡོ་རྗེའི་ས་གཞི་ནི་སྣ་ཚོགས་པའོ། །འོད་འཕྲེང་ནི་ཁ་དོག་སྣ་ཚོགས་པ་སྟེ་བརྒྱད་དམ་སོ་གཉིས་སམ་རེ་བཞི་པའོ། །གཉིས་པ་ནི། ནང་གི་ཕྱོགས་བཞིའི་ཁ་དོག་ནི་དེ་བཞིན་གཤེགས་པའི་མདོག་དང། བསྒོམ་བྱའི་དཀྱིལ་འཁོར་གྱི་ཐོག་ཀྱང་དེ་ལྟར་རོ། །ཀ་བ་རྣམས་ཀྱང་ཕྱོགས་མདོག་
སྟེ་ཕྱོགས་ཀྱི་དེ་བཞིན་གཤེགས་པའི་མཚན་མས་སྤྲས་པའོ། །སྤྱིར་གཙོ་བོའི་ས་དང་ཕྱོགས་ནི་ནང་གི་དེ་བཞིན་གཤེགས་པའི་མདོག་ཡིན་ཀྱང། མ་ངེས་ཏེ། དཔེར་ན། འཇམ་རྡོར་ལ་གཙོ་བོ་དམར་སེར་ཡིན་ཀྱང་དབུས་སྔོ་བ་དང། ཀུན་རིག་ལ་སྦྱོང་རྒྱལ་སྐུ་མདོག་དཀར་པོར་ཡོད་ཀྱང། དེའི་ཤར་
སྔོན་པོར་ཡོད་པ་བཞིན་ཏེ་རིགས་ཀྱི་དབང་དུ་བྱས་པའོ། །རེའུ་མིག་དགུ་པའི་ས་བཞི་ནི་དབུས་ཀྱི་སའི་མདོག་ཏུ་གསུངས་པས་དེ་ལྟར་བྱས་ན་ལེགས་ལ། ཁ་ཅིག་ཕྱོགས་མདོག་བྱེད་པའང་སྣང་ངོ། །བཞི་པ་ནི། བྲིས་ཟིན་པ་དང་རང་རང་གི་མཚན་མ་དགོས་པར་བྱ་སྟེ། ཀླུའི་གློས། ཇི་ལྟར་ནུས་པས་
དཀྱིལ་འཁོར་དུ། །ས་བོན་དགོད་བྱ་ཡང་ན་ནི། །མཚན་མ་འམ་ལྷ་ཡི་གཟུགས་ཉིདེ།ལུགས་མ་འམ་འདུ་བྱས་དགོད་པར་བྱ། །ཞེས་གསུངས་ཤིང། སྔགས་རིམ་ལས་ཀྱང་དེ་ལྟར་བཤད་པ་བཞིན་བྱ་ལ། འདིར་རྡུལ་ཚོན་ལ་སྐུ་འགོད་པ་མ་དར་ཡང། འབུར་སྐུ་མ་རྙེད་ན་ཙ་ཀ་ལི་སའི་གོད་བུ་ལ་
བཙུགས་ཏ་དེར་བཞག་ནའང་ལིགས་། དེ་རྣམས་རྫོགས་པ་དང་ཡེ་ཤེས་ཀྱི་ཚོན་གཤེགས་གསོལ་བྱའོ།། གསུམ་པ་ནི། སྲུང་འཁོར་བསྒོམས་པ་སོགས་ཀྱིས་དཀྱིལ་འཁོར་བསྲུང་བར་བྱ་སྟེ་སླའོ།། གཉིས་པ་ལ་གཉིས། བུམ་པ་དགོད་པ་དང། དཀྱིལ་འཁོར་བརྒྱན་
པའོ།། དང་པོ་ནི། སྔར་ལྷག་གནས་བྱས་པའི་བུམ་པ་རྣམས་དཀྱིལ་འཁོར་ལ་གཡས་སྐོར་དུ་ཐོབ་ཚུལ་ལྟར་འགོད་པར་བྱའོ།། གཉིས་པ་ནི། དཀྱིལ་འཁོར་གྱི་ཕྱོགས་བཞིར་དམ་ཆོས་ཀློག་པ་དར་ན་བཟའ་འབུལ་བ་དང་གདུགས་སོགས་ཀྱི་བརྒྱན་པར་བྱའོ། །

[030A]༄༅། །གསུམ་པ་ལ་གཉིས། དཀྱིལ་ཁོར་བསྒྲུབ་ཅིང་མཆོད་པ་དང། དབང་བསྐུར་བའི་ཆོ་གའོ། །དང་པོ་ལ་གཉིས། སྒྲུབ་པ་དང། མཆོད་པའོ། །དང་པོ་ལ་བདག་མདུན་ཐ་དད་དུ་བྱེད་པ་དང། ཐ་མི་དད་དུ་སྒྲུབ་པའི་ཚུལ་གཉིས་ལས། དཱ་རི་ཀ་པ་དང་
ས་ར་ཧས་བདེ་མཆོག་ལ་བདག་མདུན་ཐ་དད་དུ་མཛད་དེ་སྒྲུབ་ལ། ཀླུ་བྱང་དཔལ་འཛིན་ལྭ་བ་པ་སོགས་ཀྱིས་བདག་མདུན་ཐ་མི་དད་དུ་སྒྲུབ་པར་མཛད་དོ། །བདག་མདུན་ཐ་དད་དུ་བྱེད་པའི་ཚེ། སྔོན་དུ་བདག་བསྐྱེད་རྫོགས་པར་བསྒོམས་ཏེ་མདུན་བསྐྱེད་སྒྲུབ་ཅིང་མདུན་གྱི་དཀྱིལ་འཁོར་དུ་ཕྱིན་
པའི་དམིགས་པ་མི་བྱེད་ལ། ཐ་མི་དད་དུ་སྒྲུབ་པའི་ཚེ་ཡང། སྔོན་དུ་བདག་བསྐྱེད་མི་བསྒོམ་པར་དཀྱིལ་འཁོར་གྱི་དབུས་སུ་ཕྱིན་པར་མོས་ཏེ་བདག་མདུན་འཇུག་པ་གཅིག་ཏུ་སྒྲུབ་པ་དང། བདག་བསྐྱེད་སྔོན་དུ་བསྒོམས་ཏེ། མདུན་བསྐྱེད་སྒྲུབ་པ་ན་དཀྱིལ་འཁོར་གྱི་དབུས་སུ་ཕྱིན་
པར་མོས་ཏེ་བསངས་སྦྱངས་བསྐྱེད་པའི་སྒོ་ནས་འཇུག་པ་ཐ་དད་དུ་བྱེད་པ་གཉིས་ཡོད་པ་ལས། དང་པོ་ནི་གཤིན་རྗེ་གཤེད་ལྟ་བུ་ལ་རུང་གི་གསང་འདུས་ལ་ནི་ཕྱི་མ་ལྟར་བདག་བསྐྱེད་སྔོན་དུ་བྱས་ནས་བསྒྲུབ་པར་བྱ་དགོས་ཞེས་མཁས་གྲུབ་རྗེ་བཞེད་ལ། འོན་ཀྱང་སྔགས་རིམ་གྱི་ཚིག་
ཟིན་ལས་བདག་མདུན་ཐ་མི་དད་དུ་བྱེད་ན་ལྷའི་རྣལ་འབྱོར་སོ་སོ་བ་མི་དགོས་སོ་ཞེས་གསུངས་པ་ལྟར་ན་དམིགས་བསལ་བསྒོམ་བཟླས་སྔོན་དུ་སོང་བ་ཞིག་གིས་དཀྱིལ་འཁོར་སྒྲུབ་པའི་སྐབས་སུ་སྔར་བདག་བསྐྱེད་ཟུར་དུ་མི་སྒོམ་པར་བདག་མདུན་འཇུག་པ་གཅིག་ཏུ་བྱས་ནས་བསྒྲུབ་རུང་
བར་སེམས་སྟེ་བརྟག། དེས་ན་སྤྱིར་གསང་འདུས་ཀྱི་མདུན་བསྐྱེད་སྒྲུབ་པ་ན། བདག་བསྐྱེད་སྔོན་དུ་འགྲོ་དགོས་ཤིང། སོང་ནས་རང་ཉིད་དཀྱིལ་འཁོར་གྱི་དབུས་སུ་ཞུགས་པར་མོས་ཏེ་བསངས་སྦྱངས་འབྱུང་བཞི་དཀྱིལ་འཁོར་ལྷའི་གདན་བཅས་བསྐྱེད་ནས། དེ་རྣམས་སུ་ཆོ་ག་

[030B] རང་རིགས་ཀྱི་རིག་མ་དང་ལྷན་ཅིག་སྙེམས་འཇུག་བྱས་ཏེ། མངལ་གྱི་ལྷ་རྣམས་བསྐྱེད། དེ་ནས་མཚན་སྔགས་བརྗོད་དེ་ལྷ་དེ་རྣམས་ཕྱིར་སྤྲོས་སྤྱི་སྒོས་ཀྱི་མཛད་པ་མཛད་ནས་གཅིག་ཏུ་འདུས་ཏེ་ཡེ་ཤེས་པ་དང་འདྲེས་པ་
སེམས་དཔའ་སུམ་བརྩེགས་ཅན་དུ་གྱུར་པ་རྣམས་སྤྱན་དྲངས་ཏེ། རང་རང་གི་དམ་ཚིག་པ་ལ་བསྟིམ་ཞིང། དེ་ནས་རང་བཞིན་གྱི་ཡེ་ཤེས་པ་གཞན་སྤྱན་དྲངས་ཏེ་བསྟིམ་ནས་དབང་བསྐུར་རྒྱས་གདབ་ཀྱང་བྱས་ལ། དེ་ནས་སྟ་གོན་གྱི་ལྷ་བསྟིམ་པར་བྱའོ། །རས་བྲིས་ཀྱི་དཀྱིལ་འཁོར་སྒྲུབ་ནའང་རྡུལ་
ཚོན་གྱི་དཀྱིལ་འཁོར་འདྲ་བར་རྗེའི་དགོངས་པ་ཡིན་པར་སྔགས་རིམ་དང་དེ་ཉིད་རབ་གསལ་གཉིས་ཀ་ནས་གསལ་བར་ཤེས་མོད། ད་ལྟ་ཕལ་ཆེར་ཕྱག་མཚན་བསྐྱེད་པའི་སྐབས་བསམ་གཏན་གྱི་དཀྱིལ་འཁོར་ལྟར་བྱེད་པ་མང་སྟེ་ཡིན་སྙམ་པ་མེད་དོ། །དེས་ན་རས་བྲིས་ལའང་རྡུལ་ཚོན་ལྟར་བྱ་ལ་
བསམ་གཏན་གྱི་དཀྱིལ་འཁོར་ལ་ནི་ལྷ་བསྐྱེད་པའི་སྐབས་སྔོན་མ་དང་ཅུང་མི་འདྲ་བ་རེ་ཡོད་པས་སྔགས་རིམ་སོགས་ནས་བཤད་པ་ལྟར་བྱ་ཤིང། ལུས་དཀྱིལ་ལ་ནི་བསམ་གཏན་དང་འདྲ་ཡང་ལུས་ཀྱི་ཆ་རྣམས་སྒྲུབ་གཞིར་བྱས་ནས་བསྒྲུབ་པ་ཡིན་ཏེ། འདི་ལ་ཞིབ་ཆ་དགོས་སོ། །མི་ཤེས་པ་
ཁ་ཅིག་སྣོད་གཞལ་ཡས་ཁང་དང་བཅུད་ལྷ་དང་ལྷ་མོའི་རང་བཞིན་དུ་དངོས་གནས་ལ་ཡོད་ཟེར་བ་ལྟར། གཞན་དག་ལུས་ཀྱི་ཆ་ད་དང་དེ་དག་ནི་རྟེན་དང་བརྟེན་པའི་ལྷ་དངོས་ཀྱི་རང་བཞིན་དུ་ཡོད་ཀྱང་མ་ཤེས་པས་དེ་ཤེས་པ་དང་གསལ་བའི་ཕྱིར་དུ་དེ་རྣམས་སུ་སྒོམ་པར་བྱེད་པའོ། །ཞེས་སྨྲ་བ་ནི། ཡེ་
ཤེས་པའི་ལྷ་དངོས་ལ་རྨོངས་ཤིང་ཅང་མི་ཤེས་པའི་ལྷ་ཡོད་པའམ། སྒྲིབ་པ་དང་བཅས་པའི་སངས་རྒྱས་ཡོད་པར་འདོད་པ་ཡིན་པས། ཁས་ལེན་ཚུལ་དེ་ལས་ཐ་ཆད་པ་ཅི་ཞིག་ཡོད། །གཉིས་པ་ལ་གཉིས། ནང་དུ་དཀྱིལ་འཁོར་ལ་མཆོད་པ་དང། ཕྱི་རོལ་གྱི་གཏོར་མའོ། །དང་པོ་ནི། མཆོད་ཡོན་

[031A]༄༅། །ལ་སོགས་པའི་མཆོད་རྫས་རྣམས་བསངས་སྦྱངས་བསྐྱེད་ནས་དཀྱིལ་ཆོག་ནས་འབྱུང་བ་ལྟར་མཆོད་བསྟོད་བཟླས་པ་ཡིག་བརྒྱ་བཅས་རྫོགས་པར་བྱ། མཆོད་པའི་ཆུ་བཞི་ལ་ནི་ཞི་བའི་རྫས་ནས་འོ་མ་མེ་ཏོག་དཀར་པོ་ཏིལ་འབྲས་གཡོས་སོགས་བླུགས་ཏེ་སྒྲུབ་པ་དང། རྒྱས་
པ་སོགས་ལ་ཁ་དོག་སོགས་ཅུང་མི་འདྲ་སྟེ། འབུལ་ཚུལ་ནི་གཞན་དུ་ཤེས་པར་བྱའོ། །གཉིས་པ་ནི། ཕྱི་རོལ་ཏུ་འཇིག་རྟེན་ལས་འདས་མ་འདས་ཀྱི་མཆོད་གཏོར་བཏང་སྟེ་འཕྲིན་ལས་བཅོལ་བར་བྱའོ། །དེ་ནས་ཉེ་རེག་བྱས་ལ་ནང་དུ་འོངས་ཏེ། ཧཱུཾ་མཛད་ཀྱིས་ཕྱག་རྒྱ་དང་ལྡན་པས་ཧཱུཾ་བཞི་པའི་སྔགས་
ཟློས་ཤིང་མེ་ཏོག་དང་བཅས་དམིགས་པས་དཀྱིལ་འཁོར་གྱི་རྩིག་པའི་འོག་ནས་འཛུལ་ཏེ་ཡིག་བརྒྱ་བརྗོད་ཅིང་སྐོར་བ་གསུམ་བྱས་པས་མེ་ཏོག་འབུལ་ལོ། །དེ་ནས་སྐོར་བ་རེ་བྱས་ལ་སྒོ་རེ་དབྱེ་བར་བྱ་སྟེ། ཐོག་མར་ནུབ་ཏུ་གནས་ནས་སྒོ་དབྱེ་བའི་སྔགས་ཀྱིས་ཤར་གྱི་སྒོ་དབྱེ་ཞིང། དེ་བཞིན་དུ་ཕྱོགས་
གཞན་ལའང་རིགས་པ་སྦྱོར། དེ་ནས་སྔགས་ཀྱིས་མེ་ཏོག་ཕུལ་བ་བླངས་ནས་གར་གྱིས་རང་གི་མགོ་ལ་བཅིངས་ཏེ་དངོས་གྲུབ་ཞུའོ།    ༈    །གཉིས་པ་དབང་བསྐུར་བ་ལ་གསུམ། སློབ་མ་ལ་དབང་བསྐུར་བའི་ཆོ་གའི་སྐོར་ལ་ཚིགས་མང་དུ་འབྱུང་བས། འདིར་དེ་དག་གི་རྣམ་གཞག་རྒྱས་པར་མི་འཆད་པས་གཞན་ནས་ཤས་ དོན་གྱི་ཕྱོགས་བསྡུས་ཏེ་བཤད་པར་བྱ་སྟེ། དེ་ཡང་བླ་མེད་ཀྱི་དབང་ལ་བཞི་སྟེ་བུམ་དབང་གསང་དབང་ཤེས་རབ་ཡེ་ཤེས་ཀྱི་དབང་དབང་བཞི་པའོ། །དང་པོ་ལ་ལྔ། དཀྱིལ་འཁོར་གང་དུ་འཐོབ་པ། གྲངས་ཅི་ཙམ། ངོ་བོ་གང་ཡིན་པ། བྱེད་ལས་ཅི་འདྲ། སྒ་།
དང་པོ་ནི། རྡུལ་ཚོན་ནམ་རས་བྲིས་ཀྱི་དཀྱིལ་འཁོར་དུ་ཡིན་ལ། བུམ་དབང་བསྐུར་བ་ན་སྒྲུབ་པའི་དཀྱིལ་འཁོར་པ་རྣམས་ཀྱིས་བུམ་པ་བཟུང་ནས་དབང་བསྐུར་བའི་བྱ་བ་མཛད་པ་མིན་གྱི། སྤྱན་དྲངས་པའི་དབང་གི་ལྷ་རྣམས་ཀྱི་ནང་ནས་སྤྱན་མ་སོགས་ཀྱིས་བུམ་པ་བཟུང་ནས་དངོས་སུ་དབང་བསྐུར་

[031B] །འོན་ཀྱང་བུམ་པ་འཇོག་པ་སོགས་ནི་སློབ་དཔོན་གྱིས་བྱེད་པ་ཡིན་ལ། དེའི་ཚེ་སློབ་དཔོན་གྱིས་བསྒྲུབ་པའི་དཀྱིལ་འཁོར་བ་རྣམས་ལ་དབང་བསྐུར་བའི་དགོངས་པ་གཏད་པའི་མོས་པ་ངེས་པར་བྱེད་དགོས་ཏེ། གཞན་དུ་ན་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་དུ་བུམ་དབང་ཐོབ་པར་འཇོག་དཀའོ།།
གཉིས་པ་གྲངས་ནི། སློབ་མའི་དབང་དང་སློབ་དཔོན་གྱི་དབང་གཉིས་ཡོད་ལ། ཕྱེ་ན། ཆུ་དབང་ཅོད་པན་དང་རྡོ་རྗེ་དང་དྲིལ་བུ་དང་མིང་སྟེ་ལྔ་ནི་སློབ་མའི་དབང་དང། དེ་ནས་སློབ་དཔོན་གྱི་དབང་སྔགས་དབང་ལུང་བསྟན་དབུགས་ཐུང་རྡོ་རྗེའི་བརྟུལ་ཞུགས་སྤྱོད་པའི་བརྟུལ་ཞུགས་རྗེས་གནང་དང་བཅས་པ་སྟེ། དབང་དགུར་དབྱེ་
བའི་ཚེ་ཕྲེང་བའི་དབང་ནས་འདྲེན་པ་ཡིན་ཞིང། གཞན་ཆུ་དབང་ནས་བཟུང་སྟེ་དབང་བདུན་དུ་བཤད་པའང་ཡོད་ལ། བུམ་དབང་ཉིད་ལ་བཅུ་གཅིག་ཏུ་འབྱེད་པའང་ཡོད་མོད། དེ་ཐམས་ཅད་དབྱེ་བསྡུ་ཡིན་པས་མི་འགལ་ལོ། །གསུམ་པ་དབང་གི་ངོ་བོ་གང་ཞེ་ན། འདི་ལ་ཆུ་གཏོར་བ་སོགས་དང་དབུ་རྒྱན་བསྐོན་པ་དང་རྡོར་དྲིལ་གཏད་
པ་དང་མིང་འདོགས་པ་རྣམས་ནི་དབང་གི་རྒྱུ་ཡིན་གྱི། དབང་གི་ངོ་བོ་མིན་ལ། དབང་གི་ངོ་བོ་ནི་ཐབས་དེ་རྣམས་ལ་བརྟེན་ནས་ཉོན་མོངས་ལྔ་ཅི་རིགས་པ་སྦྱངས་ནས་ཕུང་པོ་
པ་ནི་དབང་དེ་དག་གི་དངོས་གཞི་ཡིན་པར་སྔགས་རིམ་ལས་བཤད་དེ། དེ་འདྲ་བའི་དབང་གཞན་ལའང་རིགས་འགྲེ་སྦྱོར། ཡང་ཆུ་དབང་རྣམས་བསྐུར་བའི་ཚེ་དབང་པོ་རྣོན་པོ་ལ་བདེ་བ་དངོས་སུ་སྐྱེ་བ་འོང་ཞིང། བདེ་བ་དེས་སྟོང་ཉིད་ཀྱི་དོན་ངེས་པའི་བདེ་སྟོང་གི་ཡེ་ཤེས་ཉིད་བུམ་དབང་ཁྱད་པར་ཅན་གྱི་ངོ་བོར་བཞེད་ཅིང། བདེ་བ་དངོས་
སུ་མ་སྐྱེས་ཀྱང་དེ་སྐྱེས་སྙམ་པ་དང་ལྟ་བ་དྲན་པའི་མོས་པ་བྱ་དགོས་པར་བཤད་དོ། །སློབ་དཔོན་གྱི་དབང་གི་སྐབས་སུ་རང་ལྷ་ཡབ་ཡུམ་དུ་བསམ་པ་ནི་དབང་གི་རྒྱུ་ཡིན་གྱི། དབང་གི་དངོས་གཞི་མིན་ལ། དངོས་གཞི་ནི་འཁྱུད་པ་ལ་བརྟེན་ནས་བདེ་བ་སྐྱེས་པའམ་སྐྱེས་པར་མོས་ཏེ་ལྟ་བ་དྲན་པའོ། །དེ་ལྟ་བུའི་མོས་པ་མ་མཐའ་ཡང་

[032A]༄༅། །བྱེད་དགོས་ཀྱི། གཞན་དུ་ན་དབང་གྲལ་འདུག་པ་ཙམ་གྱིས་དབང་ཐོབ་པར་འཇོག་དཀའ་བར་བཤད་པས་དབང་བརྡ་ཅི་ཡང་མི་འཕྲོད་པ་དག་གིས་ནི་དབང་ཇི་ལྟར་ཐོབ་བསམ་དགོས་སོ། །བཞི་པ་ལ། མེ་ཏོག་འཕྲེང་བའི་དབང་གིས་ནི། སངས་རྒྱས་དེའི་རིགས་སུ་འཚང་རྒྱ་བའི་ནུས་པ་འཇོག། ཆུ་དབང་
གིས་རིགས་དེར་འཚང་རྒྱ་བ་ལ་གེགས་བྱེད་པའི་དྲི་མ་སྦྱོང་བའི་ནུས་པ་དང། ཅོད་པན་གྱིས་གཙུག་ཏོར་འགྲུབ་པའི་ནུས་པ་དང། རྡོ་རྗེས་རྒྱལ་བའི་ཐུགས་འགྲུབ་པ་དང། དྲིལ་བུས་གསུང་འགྲུབ་པ་དང། མིང་དབང་གིས་གང་གི་ཚེ་སངས་རྒྱས་པ་ན་དེའི་མཚན་ལ་འདི་ཞེས་བྱ་བར་འགྱུར་རོ་ཞེས་མཚན་གྱི་ནུས་པ་འཇོག་སྟེ་
དེ་ནི་རིགས་སོ་སོའི་དབང་དུ་བྱས་པ་ཡིན་ལ། རྡོ་རྗེ་སློབ་དཔོན་གྱི་དབང་གིས་ནི་རིགས་ཐམས་ཅད་ཀྱི་བདག་པོ་རྡོ་རྗེ་གསུམ་དབྱེར་མི་ཕྱེད་པ་རྡོ་རྗེ་འཆང་འགྲུབ་པའི་ནུས་པ་འཇོག་པར་བྱེད་པ་ཡིན་ནོ། །འོན་ཀྱང་དེ་དག་ནི་ངོ་བོ་དང་བྱེད་ལས་ཅི་རིགས་ཀྱིས་བསྡུས་སོ། །ཡང། བུམ་དབང་གིས་བསྐྱེད་རིམ་ཡན་ལག་དང་བཅས་
པ་མཐའ་དག་སྒོམ་པ་ལ་དབང་ཞིང་དེའི་སྣོད་རུང་དུ་བྱེད་པ་དང་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་འཇོག་པ་སྟེ། དེ་ཡང་རྫོགས་རིམ་མིན་གྱི་བསྐྱེད་རིམ་སྟོན་པའི་རྒྱུད་འགྲེལ་མན་ངག་དང་བཅས་པ་ཉན་པ་དང་འཆད་པ་ལ་དབང་བའོ། །དེར་མ་ཟད་བླ་མེད་ཀྱི་བུམ་དབང་རྣམ་དག་རྫོགས་པར་ཐོབ་ན། རྒྱུད་སྡེ་འོག་མ་གསུམ་
གྱི་རྒྱུད་འཆད་ཉན་དང་སྔགས་སྒྲུབ་ལ་ཡང་དབང་བར་བཤད་ལ། འོན་ཀྱང་ལྷ་སྒྲུབ་པ་ལ་སྒོམ་བཟླས་ཀྱི་ལུང་དང་དབང་བསྐུར་བ་ལ་ནི་རང་གིས་དབང་གང་བསྐུར་བ་དེ་ཐོབ་དགོས་སོ། །ལྔ་པ་ནི། དེ་ཐམས་ཅད་ལ་བུམ་པའི་ཆུའི་བྱ་བ་རྗེས་སུ་འགྲོ་བས་ན་བུམ་པའི་དབང་ཞེས་བྱ་ལ་རྫོགས་བྱང་ལས་ཕྱིར་མི་ལྡོག་པའི་ནུས་པ་
འཇོག་པས་ཕྱིར་མི་ལྡོག་པའི་དབང་དང། རྡོ་རྗེ་སློབ་དཔོན་གྱི་ལས་བྱེད་པ་རྣམས་ལ་དབང་བས་སློབ་དཔོན་གྱི་དབང་ཞེས་བརྗོད་པའང་ཡིན་ནོ། །རིག་པའི་དབང་ཞེས་པ་ནི། རིག་པ་ཡེ་ཤེས་ལྔ་སྒྲུབ་པར་བྱེད་པ་དང། རིག་པའི་ལྷ་མོ་རྣམས་ཀྱིས་དབང་བསྐུར་བས་ན་དེ་སྐད་ཅེས་བརྗོད་པའི་ཚུལ་གཉིས་སོ། །གཞན་ཡང་སྔགས་

[032B] མིག་སྨན་ནི་ལྷའི་མིག་གི་མངོན་ཤེས་བསྐྱེད་པའི་ཆེད་དང། མེ་ལོང་ནི་ཆོས་ཐམས་ཅད་བདེན་སྟོང་སྒྱུ་མ་ལྟ་བུར་རྟོགས་པའི་ཆེད་དུ་དང་མདའ་ནི་ཆོས་ཉིད་མངོན་སུམ་དུ་རྟོགས་པའི་ཆེད་ཡིན་པ་སོགས་ཀྱི་མཚོན་དོན་སོགས་ཤེས་དགོས་སོ། །གཉིས་པ་གསང་བའི་དབང་ནི། རྒྱུད་དང་ཚད་ལྡན་གྱི་གཞུང་ནས་རིན་པོ་
ཆེ་ལྟ་བུའི་གང་ཟག་གི་དབང་དུ་མཛད་ནས་ལས་རྒྱ་ལ་བརྟེན་ནས་བསྐུར་བའི་ཚུལ་གསུངས་པ་མང་སྟེ། དེ་ཡང་ལས་རྒྱ་བསྟེན་རུང་བའི་བླ་མ་མཚན་ཉིད་ཚང་བས་དཀྱིལ་འཁོར་བའི་ལྷ་ཐམས་ཅད་དམིགས་པས་བཀུག་སྟེ་རང་གི་ལུས་ལ་བཅུག་ནས་རིག་མ་དང་སྙོམས་འཇུག་བྱས་པས། ཐིག་ལེ་ཡུམ་གྱི་པདྨར་ཕབ་པ་ཡུམ་གྱི་ཁམས་དམར་པོ་
དང་འདྲེས་པ་ལ་ཀུན་རྫོབ་བྱང་ཆུབ་ཀྱི་སེམས་ཞེས་བྱ་ལ། ཡབ་ཡུམ་གྱི་ཁམས་དཀར་དམར་ཡུམ་གྱི་པདྨར་གནས་པ་མཐེ་བ་ ལྕེ་ཐོག་བཞག་པ་མྱང་བའི་ཚེ་རང་གི་ལུས་ཀྱི་རྩ་ཁམས་བྱིན་གྱིས་བརླབས་པས་བདེ་བ་དངོས་སུ་སྐྱེ་བ་འོང་བས་དེའི་ཚེ་བདེ་བས་སྟོང་པ་ངེས་པའི་བདེ་སྟོང་སྦྱོར་ཞིང། དེང་སང་དུས་སུ་ནི་བླ་མ་དང་
རིག་མ་མཚན་ཉིད་ཚང་དཀའ་ཞིང། མ་ཚང་བཞིན་དུ་བསྟེན་ན་ངན་འགྲོར་འཕེན་པས་བླ་མ་ཡེ་རྒྱ་དང་སྙོམས་འཇུག་བྱས་པར་མོས་ཏེ་ཐིག་ལེ་དཀར་དམར་གྱི་ངོ་བོར་བསྐྱེད་པའི་ནང་མཆོད་སོགས་ལྕེ་ལ་བཞག་པ་མྱང་བའི་ཚེ་དབང་རྣོན་རེ་གཉིས་ལ་བདེ་བ་དངོས་སུ་སྐྱེ་སྲིད་ཀྱང། ད་ལྟའི་གང་ཟག་ལ་དེའང་
ལྟ་བ་རྣཾ་དག་དང་སྦྱར་དགོས་པར་བཤད་ལ། འོན་ཀྱང་ལྟ་བ་མེད་པའི་བདེ་བ་སྐྱེས་པར་མོས་པ་ཤུགས་ཅན་བྱས་ན་ཡང་དབང་དེ་ཐོབ་པར་འཇོག་རུང་ཙམ་དུ་སེམས་ཏེ། ལྟ་བ་མེད་པའི་བདེ་བ་དང་བཅས་པའི་ཏིང་ངེ་འཛིན་སྐྱེས་པ་ལ་དབང་དེ་ཐོབ་པ་ཙམ་དུ་འཇོག་ནུས་པར་སྔགས་རིམ་ལས་གསུངས་པསོ།དེས་ན་དབང་ཐོབ་ཚུལ་ལ་མཆོག་དམན་
འོང་བར་མ་ཟད་བསྐུར་ཚུལ་ལའང་ཁྱད་པར་ཆེའོ། །བླ་མ་ཡབ་ཡུམ་སྙོམས་པར་འཇུག་པ་སྒོམ་པ་སོགས་ནི་དབང་གི་རྒྱུ་ཡིན་ལ། ཐབས་དེ་ལ་བརྟེན་ནས་སྐྱེས་པའི་བདེ་སྟོང་གི་ཡེ་ཤེས་ནི་དབང་གི་ངོ་བོ་ཡིན་ནོ། །བྱེད་ལས་ནི་སྒྱུ་ལུས་སྒོམ་པ་ལ་དབང་བ་སྟེ། དེ་སྒོམ་པའི་སྣོད་དུ་རུང་བ་དང། དེ་སྟོན་པའི་རྒྱུད་འཆད་ཉན་དང། སྒྱུ་ལུས་

[033A]༄༅། །སྒྲུབ་པའི་ཐབས་སུ་ལུས་ལ་གནད་དུ་བསྣུན་ནས་རླུང་དབུ་མར་ཞུགས་གནས་ཐིམ་གསུམ་བྱེད་པ་ལ་དབང་བའོ། །མདོར་ན་བླ་མ་ཡབ་ཡུམ་གྱི་བྱང་སེམས་མྱང་བས་རང་གི་རྩ་ཁམས་རླུང་དང་བཅས་པ་བྱིན་གྱིས་བརླབས་པ་ལ་བརྟེན་ནས་རླུང་སེམས་ཙམ་ལས་གྲུབ་པའི་ལོངས་སྤྱོད་
པར་ཅན་འཇོག་པ་ཡིན་ནོ། །སྒྲ་བཤད་ནི། རྫས་གསང་བ་ལས་ཐོབ་པའི་དབང་ཡིན་པས་གསང་བའི་དབང་ཅེས་བྱའོ། །གསུམ་པ་ཤེས་རབ་ཡེ་ཤེས་ཀྱི་དབང་ནི། རིན་པོ་ཆེ་ལྟ་བུའི་གང་ཟག་གི་དབང་དུ་བྱས་ན། བླ་མ་མཚན་ཉིད་ཚང་བས་སྔར་གྱི་རིག་མ་དེ་འམ་དེ་འདྲ་བ་ཞིག་སློབ་མ་ལ་གནང་སྟེ། དྲི་བ་དྲི་ལན་སོགས་བྱས་ཏེ་
སྙོམས་པར་ཞུགས་ཏེ་དགའ་བཞི་སྐྱེས་པ་ལས་ཐོས་པས་བྷ་གའི་དཀྱིལ་འཁོར་དུ་ཐོབ་པ་ཡིན་ལ། དེ་ཡང་སྙོམས་འཇུག་བྱས་པས་རླུང་དབུ་མར་ཞུགས་པ་ལ་བརྟེན་ནས་བྱང་སེམས་སྤྱི་བོ་ནས་ཞུ་སྟེ། རང་གི་དྷཱུ་ཏཱི་ །ལྷན་སྐྱེས་ཀྱི་དགའ་བ་སྐྱེས་པ་ན་དེ་དང་སྟོང་ཉིད་
རྟོགས་པའི་ལྟ་བ་སྦྱར་ཏེ་སྒོམ་པ་ནི་དབང་གི་ངོ་བོ་ཡིན་ཞིང། གཞན་ལ་ནི་དེ་འདྲ་བའི་བདེ་སྟོང་སྦྱོར་ཚུལ་འོང་དཀའ་ཡང་གལ་ཏེ་སྐྱེས་པ་ཞིག་བྱུང་ན་ནི་དེ་དབང་གི་དུས་སུ་ཡིན་ཀྱང་ངོ་བོ་རྫོགས་རིམ་གྱི་ལམ་དུ་བཞག་དགོས་སོ། །ད་ལྟ་ནི་ཡེ་ཤེས་ཀྱི་ཕྱག་རྒྱ་ལ་བརྟེན་པ་ཡིན་པས་དེའི་ཚེ་དཔོན་སློབ་གཉིས་ཀས་དམིགས་རྣམ་ལེགས་པར་དྲན་པའམ། སློབ་མས་
བདེ་བ་སྐྱེས་པའི་མོས་པ་དང་སྟོང་ཉིད་ཀྱི་ལྟ་བ་དྲན་པཱི་ དེ་ཙམ་ཞིག་མ་བྱུང་ན་དབང་གསུམ་པ་མཆོག་དམན་གང་ཡང་ཐོབ་པར་འཇོག་མི་ནུས་སོ། །འདིའི་མོས་པ་ལའང་སྐབས་ཀྱི་དམིགས་རྣམ་ཕྱེད་པའི་གོ་བ་ངེས་པར་དགོས་ཀྱི། ནག་ཐོམ་པའི་མོས་པས་མི་ཆོག་གོ་བྱེད་ལས་ནི། གང་སྣང་ཐམས་ཅད་བདེ་སྟོང་
གི་རྣམ་རོལ་དུ་འཆར་བའི་གེགས་ཀྱི་དྲི་མ་སྦྱོང་བ་དང། དེ་འཆར་བའི་ནུས་པ་དང། ཆོས་སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ་སྒྲ་བཤད་ནི། ཤེས་རབ་མ་ལ་བརྟེན་ནས་ཐོབ་པའི་དབང་ཡིན་པས་ན་ཤེས་རབ་ཡེ་ཤེས་ཀྱི་དབང་ཞེས་བྱའོ། །བཞི་པ་ཚིག་དབང་ནི། དབང་གསུམ་པ་མོས་པ་ཚུན་ཆད་ཀྱིས་ངེས་པར་བྱས་ནས་དེ་དང་དཔེར་བྱ་བ་སྟེ་

[033B]དོན་གྱི་དབང་ཟུང་འཇུག་ད་ལྟ་ཐོབ་པ་མི་འབྱུང་ངོ། །དེའི་ཚུལ་ནི། འདུས་པའི་རྒྱུད་ཕྱི་མ་ལས།། བཞི་པ་དེ་ཡང་དེ་བཞིན་ཏེ།། ཞེས་གསུངས་པ་ལྟར། དབང་གསུམ་པའི་དུས་སུ་རང་དང་རིག་མའི་ལུས་འདོད་ལྷ་ཡབ་ཡུམ་གྱི་
སྐུར་མ་གྲུབ་བཞིན་དུ་ཡིད་ངོར་ལྷའི་སྐུར་སྣང་བའི་ངང་ནས་སེམས་ཀྱིས་སྟོང་ཉིད་ཀྱི་དོན་ངེས་པ་གཉིས་མཉམ་དུ་བསྒོམས་པ་དེ་བཞིན་དུ། ལམ་བསྒོམས་པའི་མཐུས་རིམ་པ་བཞི་པའི་མཐར་ལུས་ཤིན་ཏུ་ཕྲ་བའི་རླུང་སེམས་ཙམ་ལས་གྲུབ་པའི་འཇའ་ལུས་རྡོ་རྗེའི་སྐུར་དངོས་སུ་སོང་བ་དང། སེམས་སྟོང་ཉིད་མངོན་སུམ་རྟོགས་པའི་བདེ་སྟོང་
དབྱེར་མེད་ཀྱི་ཡེ་ཤེས་སུ་སོང་བ་གཉིས་དུས་མཉམ་དུ་འཇུག་པ་འབྱུང་ལ། དེའི་རྒྱུན་གོམས་པར་བྱས་པའི་མཐར་དེ་དང་འདྲ་བའི་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་གྱི་སྐུ་འགྲུབ་པ་ཡིན་ནོ། །ཞེས་བརྡ་སྤྲོད་པ་ཡིན་ནོ། །དབང་དོན་ལམ་གྱི་རིམ་པར་བསྒྲིགས་ན། འདིར་འཚང་རྒྱ་བ་ལ་བསྐྱེད་རིམ་བསྒོམ་དགོས་ཤིང། དེ་སྒོམ་པའི་སྣོད་དུ་
རུང་བའི་ཕྱིར་དུ་དབང་དང་པོ་བུམ་དབང་དགོས་པ་ཡིན་ལ། དེ་ནས་རྫོགས་རིམ་སྒོམ་པ་ན། ཐོབ་མར་ལུས་དབེན་དང་ངག་དབེན་སོགས་ཀྱིས་རོ་རྐྱང་གི་རླུང་དྷཱུ་ཏཱིར་ཞུགས་གནས་ཐིམ་གསུམ་བྱས་པ་ལ་བརྟེན་ནས་སྣང་མཆེད་ཐོབ་གསུམ་དཔེའི་འོད་གསལ་དང་བཅས་པའི་སེམས་དབེན་འདྲེན་ཞིང། དེ་ལས་རླུང་སེམས་ཙམ་ལས་གྲུབ་པའི་མ་དག་པའི་སྒྱུ་ལུས་འགྲུབ་པའི་ཆེད་དུ་
གཉིས་པ་གསང་དབང་བསྐུར་བ་ཡིན་ཞིང། མ་དག་པའི་སྒྱུ་ལུས་དེ་བསམ་གཏན་གཉིས་ཀྱིས་འོད་གསལ་དུ་བཅུག་ནས་དག་པར་བྱས་པ་ལས་དོན་གྱི་འོད་གསལ་སྐྱེ་བས་དེའི་ཆེད་དུ་དབང་གསུམ་པ་དང། དོན་གྱི་འོད་གསལ་ལས་ལུགས་ཟློག་ཏུ་ལྡང་བ་ན་སྐུ་དག་པ་སྒྱུ་མའི་སྐུ་དང་ཐུགས་དག་པ་དོན་གྱི་འོད་གསལ་གཉིས་ངོ་བོ་གཅིག་པའི་སློབ་བའི་ཟུང་འཇུག་དང། དེའི་
རྒྱུན་ལས་མི་སློབ་པའི་ཟུང་འཇུག་གི་སྐུ་འགྲུབ་པའི་ཆེད་དུ་དབང་བཞི་པ་བསྐུར་བ་སྟེ། དབང་བཞི་དང་སྐུ་བཞིའི་གོ་རིམ་ཡང་དེ་ལྟར་རོ། །གཉིས་པ་ནི། དབང་ཐོབ་ནས་དམ་ཚིག་སྲུང་དགོས་པས་རྩ་ལྟུང་བཅུ་བཞི་དང་སྦོམ་པོ་བརྒྱད་སོགས་རྩ་བ་དང་ཡན་ལག་གི་ལྟུང་བ་རྣམས་ངེས་པར་བྱས་ཏེ་སྲུང་དགོས་ཞིང། གལ་ཏེ་རྩ་ལྟུང་བྱུང་ན་བདག་

[034A]༄༅། །འཇུག་སོགས་ཀྱི་སྒོ་ནས་སླར་སོར་ཆུད་པར་བྱ་ལ། ལྟུང་བ་གཞན་བྱུང་ན་བཤགས་པར་བྱའོ། །རྩ་ལྟུང་མ་བྱུང་ན་ལམ་ཆེར་མ་བསྒོམས་ཀྱང་སྐྱེ་བ་བདུན་ནམ་བཅུ་དྲུག་ཚུན་ལ་འཚང་རྒྱ་ཞིང། རྩ་ལྟུང་བྱུང་བ་ཕྱིར་མ་བཅོས་ན་ལམ་བསྒོམས་ཀྱང་འཚང་མི་རྒྱ་བའམ་ཟད། ངན་འགྲོར་སྐྱེ་བའི་ཉེ་ན་ཆེ་བས་ངེས་
པར་དམ་ཚིག་དང་སྡོམ་པ་དག་པའི་ཐབས་ལ་འབད་པར་བྱའོ།    ༈    །གསུམ་པ་ལ་གཉིས། རིམ་པ་གཉིས་ཀྱི་སྒྲ་དོན་སོགས་དང། རིམ་གཉིས་སོ་སོའི་བསླབ་ཚུལ་ལོ། །དང་པོ་ལ། བསྐྱེད་རིམ་གྱི་སྒྲ་དོན་ནི། བློས་བཏགས་པའམ་བཅོས་པའི་སྒོ་ནས་བསྐྱེད་པའི་ཚུལ་གྱིས་བསྒོམས་པར་བྱ་བའི་རིམ་པ་ཡིན་པས་དེ་སྐད་ཅེས་བྱ་ལ་
རྫོགས་རིམ་ནི། བློས་བཏགས་པ་ལ་མ་བལྟོས་པར་གྲུབ་པའི་རྩ་རླུང་ཐིག་ལ་དམིགས་ནས་དབུ་མའི་ནང་དུ་རླུང་ཞུགས་གནས་ཐིམ་གསུམ་སོགས་བྱ་བའི་ཕྱིར་བསྒོམ་པར་བྱ་བའི་རིམ་པ་ཡིན་པས་ན་རྫོགས་རིམ་ཞེས་བྱ་སྟེ་དོན་བསྡུས་པའོ། །རིམ་གཉིས་ཀྱི་གྲངས་ངེས་ནི། ཐུན་མོང་དང་མཆོག་གི་དངོས་གྲུབ་གཉིས་སོ་སོར་འགྲུབ་པའི་དབང་དུ་
བྱས་པ་ཡིན་ཏེ། རྒྱུད་ཕྱི་མ་ལས། ཐུན་མོང་མཆོག་གི་དབྱེ་བ་ཡིས། །བསྙེན་པ་རྣམ་པ་གཉིས་སུ་འདོད། །ཅེས་བསྐྱེད་རྫོགས་གཉིས་ལ་བསྙེན་པར་བྱས་ནས་གསུངས་པ་ལྟར་ཡིན་པའི་ཕྱིར་རོ། །གྲངས་ངེས་ནི། རིམ་ལྔ་ལས། བསྐྱེད་པའི་རིམ་པ་ལ་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས་
སྐས་ཀྱི་རིམ་པ་ལྟ་བུར་གསུངས།། ཞེས་གསུངས་པ་ལྟར་རོ། །གཉིས་པ་ལ་གཉིས། བསྐྱེད་རིམ་དང། རྫོགས་རིམ་ལ་བསླབ་ཚུལ་ལོ། །དང་པོ་ལ་གཉིས། བསྐྱེད་རིམ་སྤྱིའི་རྣམ་གཞག་དང། མངོན་རྟོགས་ཀྱི་རིམ་པའོ། །དང་པོ་ལ་གཉིས། སྤང་བྱ་སྤོང་ཚུལ་དང། ལམ་བསྒོམ་ཚུལ་ལོ། །དང་པོ་ནི། བསྐྱེད་རིམ་གྱི་སྤང་བྱའི་གཙོ་བོ་ནི་ཐ་
མལ་གྱི་སྣང་ཞེན་གཉིས་ཡིན་ལ། དེའི་གཉེན་པོར་ནི་གཞལ་ཡས་ཁང་རྟེན་དང་བརྟེན་པར་བཅས་སྒོམ་པ་ཡིན་ཞིང། རྟེན་གཞལ་ལས་ཁང་དང་བརྟེན་པ་ལྷར་འཆར་བའི་སྣང་བ་གོམས་པས་ཐ་མལ་གྱི་སྣང་བཟློག་པར་བྱེད་ལ། ལྷ་དེ་དང་དེའོ་སྙམ་སྟེ་ལྷའི་ང་རྒྱལ་གོམས་པས་ཐ་མལ་གྱི་ཞེན་པ་ཟློག་པར་བྱེད་དོ། །ང་རྒྱལ་དང་སྣང་བ་ཁྱད་པར་ཅན་གཉིས་

[034B] སྣང་བ་ནི་དེའི་ཡན་ལག་གོ་སྣང་ཞེན་འགོག་ཚུལ་ནི། ས་བོན་སྤོང་བའི་ཚུལ་གྱིས་འགོག་པ་མིན་ལ། དག་པའི་རྟེན་བརྟེན་པའི་སྣང་བ་དང་ང་རྒྱལ་བརྟན་པོ་བྱུང་བའི་ཚེ་ཡིད་ངོར་ཐ་མལ་གྱི་སྣང་ཞེན་རེ་ཞིག་འགགས་པའི་ཚུལ་གྱིས་དེ་གཉིས་ཟློག་པའོ། །དེ་ལ་ནི་དང་པོར་བཅོས་མའི་ང་རྒྱལ་ཙམ་མ་གཏོགས་བཅོས་མིན་མི་སྐྱེ་ཡང་
གོམས་ན་འདོན་པ་བྱང་བ་བཞིན་དུ་བཅོས་མིན་གྱི་ང་རྒྱལ་འབྱུང་ངོ། །གཉིས་པ། མངོན་རྟོགས་ཅི་ཙམ་ཞིག་དང། གསལ་སྣང་འདོན་ཚུལ་བསྡུ་ན། རྫོགས་རིམ་གྱི་རྟོགས་པ་རྫོགས་པར་སྐྱེ་བའི་ཆེད་དུ་ཡིན་ན། བསྐྱེད་རིམ་ཕྲ་རགས་མཐར་ཕྱིན་པའི་བར་དུ་བསྒོམ་པར་བྱ་ཞིང། དེ་ཡང་དང་པོར་སྒྲུབ་ཐབས་ཀྱི་ལྷ་རྫོགས་པར་བསྒོམས་
ནས་གསོལ་ མི་འཆུན་ན་ནང་གི་ལྷ་གཅིག་དམིགས་རྟེན་དུ་བྱས་ནས་བསྒོམས་ཏེ་གོམས་པ་ན་གཞན་བསྣན་ནས་བསྒོམ་པར་བྱའོ། །དེའི་ཚེ་དཔྱད་སྒོམ་དང་འཇོག་སྒོམ་ཇི་ལྟར་རིགས་པར་བྱ་སྟེ་ལེགས་པར་བསྐྱངས་ན་ལྷ་རྣམས་ཀྱི་གསལ་སྣང་རྫོགས་པར་འཆར་བ་ནི་ཡུན་ཧ་ཅང་མི་རིང་བར་བཤད། དང་པོར་གསལ་བར་མི་འཆར་མོད་
ཡང་ཡང་བསྒོམས་པས་གོས་ན་ཡུལ་ཡང་ལོག་གང་ཡིན་ཀྱང་གསལ་བར་འཆར་ནུས་ཏེ། རྣལ་འགྲེལ་ལས། དེ་ཕྱིར་ཡང་དག་ཡང་དག་མིན། །གང་གང་ཤིན་ཏུ་གོམས་གྱུར་པ། །གོམས་པས་ཡོངས་སུ་རྫོགས་པ་ན། །དེ་གསལ་མི་རྟོག་བློ་འབྲས་ཅན། །ཞེས་དང། མི་སྡུག་ཟད་པར་ས་ལ་སོགས། །ཡང་དག་མིན་པའང་བསྒོམ་པ་ཡི། །སྟོབས་ཀྱི་སྦྲུལ་
པ་རྟོག་མེད་དང། །གསལ་བར་སྣང་བ་ཅན་དུ་གསུངས། །ཞེས་གསུངས་པའི་ཕྱིར་རོ།། འདིར་གོ་རིམ་ནི་རགས་པའི་རྣལ་འབྱོར་ལ་སེམས་བརྟན་པ་ན་ཕྲ་ཐིག་གི་རྣལ་འབྱོར་བསྒོམས་ནས་འདི་ལུགས་ཀྱི་ཞི་གནས་བསྒྲུབ་པར་བྱ་སྟེ་འདི་ནི་གཞན་ནས་ཤེས་དགོས་སོ། །ཕ་རྒྱུད་མ་རྒྱུད་ཀྱི་བསྐྱེད་རིམ་གྱི་ཆིངས་ཇི་ལྟར་ཡིན་པའི་ཚུལ་ནི་སོགས་ཀྱང་འདིར་
མི་འཆད་དེ། སྔགས་རིམ་ཉིད་དུ་བལྟའོ། །གཉིས་པ་ལ་གཉིས། སྤྱིར་བསྟན་པ་དང། འགྲོས་དོན་བྱེ་བྲག་ཏུ་བཤད་པའོ། །དང་པོ་ལ་གསུམ། ཐུན་གྱི་ངོ་བོ་དང། ཐུན་མཚམས་ཀྱི་རྣལ་འབྱོར་དང་དགོས་པའོ། །དང་པོ་ལ་གསུམ། རྣལ་འབྱོར་གྱི་སྔོན་འགྲོ། དངོས་གཞི། མཇུག་གོ་དང་པོ་ལ་གཉིས། ཚོགས་གསོག་པ་དང་

[035A]༄༅། །སུང་འཁོར་རོ། །དང་པོ་ནི། ལམ་ཐུན་མོང་བས་རྒྱུད་སྦྱངས་པའི་གང་ཟག་གིས་གནས་ཡིད་དུ་འོང་བར་ཡོ་བྱད་རྣམས་ཚོགས་པར་བྱས་ནས། ལྷའི་རྣལ་འབྱོར་གྱིས་སྒྲུབ་ཐབས་ཀྱི་སྔོན་དུ་འཇིག་རྟེན་པའི་ལྷ་ལ་གཏོར་མ་དང་མཆོད་པ་སོགས་བྱ་དགོས་ལ། ཡིག་བརྒྱ་བཟླ་བ་ནི་
སྐབས་ འོན་ཀྱང་བླ་མ་སྔ་མའི་ཕྱག་ལེན་ལྟར་འདིར་བྱས་ནའང་ལེགས་སོ། །དེ་ནས་ཚོགས་ཞིང་ནི། འོག་མིན་སོགས་ནས་མདུན་གྱི་ནམ་མཁར་སྤྱན་དྲངས་ཏེ་མཆོད་པ་སོགས་བྱ་ལ། སྡོམ་པ་བརྟན་པའི་ཐབས་སུ་ཐུན་མོང་དང་ཐུན་མོང་མ་ཡིན་པའི་
སྡོམ་བཟུང་བའམ་མ་བྱས་ཀྱང་མི་འགལ། ཚོགས་ཞིང་མཐར་གཤེགས་པ་དང་མི་དམིགས་པར་བྱེད་པ་དང་རང་ལ་བསྟིམ་པའི་ལུགས་གསུམ་སྟེ་གང་རུང་གིས་ཆོག་གོ་དེ་རྣམས་ནི་བསོད་ནམས་ཀྱི་ཚོགས་གསོག་པ་སྟེ། ཡེ་ཤེས་ཀྱི་ཚོགས་ནི་སྔགས་གཉིས་ཀྱི་དོན་བསྒོམས་ནས་གསོག་
པའོ༑ ༑དེ་ལ་ཤཱུནྱ་ཏཱ་ནི་སྟོང་པ་ཉིད་དེ་ཆོས་ཐམས་ཅད་རང་བཞིན་གྱིས་སྟོང་པའོ། །ཛྙཱ་ན་ནི་ཡེ་ཤེས་ཏེ་སྟོང་ཉིད་དང་ངོ་བོ་གཅིག་པའི་སེམས་སོ། །བཛྲ་ནི་མི་ཕྱེད་པ་སྟེ་ཡུལ་སྟོང་པ་ཉིད་དང་ཡུལ་ཅན་ཡེ་ཤེས་གཉིས་དབྱེར་མི་ཕྱེད་པའི་ཚུལ་གྱིས་རོ་གཅིག་ཏུ་ཞུགས་པའོ། །སྭ་བྷཱ་ཝ་ནི་རང་བཞིན་ཏེ་
རང་བཞིན་གྱིས་རྣམ་པར་དག་པ་དང། ཨཏྨ་ཀ་ནི་བདག་ཉིད་ །ཨ་ཧཾ་ནི་ངའོ་སྟེ། རང་བཞིན་གྱིས་རྣམ་པར་དག་པའི་བདག་ཉིད་ངའོ་ཞེས་པ་ཡིན་ལ། མདོར་
དགོས་པའི་དོན་ནོ། །སྭ་བྷཱ་ཝའི་ཚིག་དོན་ཡང་དེ་དང་འདྲ་བའོ། །དེ་ལྟར་བསྒོམས་པའི་དགོས་པ་ནི། ཡེ་ཤེས་ཀྱི་གཟུང་རྣམ་ལྷར་འཆར་བའི་ཆེད་སོགས་མང་ངོ། །གཉིས་པ་ནི། འཆི་བ་དང་འདྲ་བའི་སྟོང་ཉིད་བསྒོམས་པའི་རྗེས་སུ་བར་དོ་འགྲུབ་པའི་རྣམ་པ་དང་འདྲ་བའི་བར་སྲིད་མཚོན་བྱེད་སྲུང་འཁོར་

[035B] སྲུང་འཁོར་སྔོན་དུ་བསྒོམ་ན་རང་གི་གཞུང་ནས་བཤད་པ་ལྟར་ཐུན་མོང་བ་དང་ཐུན་མོང་མ་ཡིན་པ་གཉིས་ཀའམ་གང་རུང་བསྒོམ་པར་བྱའོ། །དེ་ཡང་ལཱུ་དྲིལ་གཉིས་ཀྱི་ལུགས་ལ་ནི་བར་སྲིད་མཚོན་བྱེད་ཀྱི་ནཱ་ད་སྲུང་འཁོར་གྱི་སྔོན་དུ་ནམ་མཁར་བཞག་ནས་དེའི་འོག་ཏུ་རྟེན་མ་
བསྐྱེད་པའི་བར་དེར་ཞུགས་པ་འབྱུང་ལ། འདུས་པ་དང་གཤིན་རྗེ་གཤེད་སོགས་ལ་གཞལ་ཡས་ཁང་བསྐྱེད་རྗེས་སུ་ལྷའི་སྐུར་བསམ་དགོས་པས་མི་འདྲའོ། །གཉིས་པ་ལ་གསུམ། རྟེན་གཞལ་ལས་ཁང་དང། བརྟེན་པ་ལྷ་བསྐྱེད་པ་དང་དེའི་ཡན་ལག་གོ་དང་པོ་ནི། སྲུང་འཁོར་རྩིབས་
ལུགས་གཉིས་ལས། གསང་འདུས་འཕགས་ལུགས་པས་ཐུན་མོང་མ་ཡིན་པའི་སྲུང་འཁོར་བསྒོམས་ཏེ་སྟོང་པར་སྦྱངས་ནས་ཐུན་མོང་བའི་སྲུང་འཁོར་དང་ཆོས་འབྱུང་གི་ནང་དུ་འབྱུང་བཞི་འདྲེས་པ་ལས་རྡོ་རྗེའི་ས་དང། བཧྲུཾ་ལས་གཞལ་ཡས་ཁང་བསྐྱེད་ལ། གཤིན་རྗེ་གཤེད་ལ་སྟོང་ཉིད་ཀྱི་རྗེས་སུ་འབྱུང་བཞི་དང་སྲུང་
འཁོར་ཐུན་མོང་བའི་ནང་དུ་རྩིབས་བཅུ་བའི་སྲུང་འཁོར་ཁྲོ་བོ་བཅས་བསྐྱེད་དེ་མི་སྡུད་པར་རྟེན་བསྐྱེད་པ་སོགས་བྱེད། ལཱུ་ཧི་པ་ལ་ནི་རྩིབས་བཅུ་པའི་སྲུང་འཁོར་མི་སྒོམ་པར་སྟོང་ཉིད་སྲུང་འཁོར་གྱི་རྗེས་སུ་འབྱུང་བཞི་རི་རབ་པདྨ་སྣ་ཚོགས་རྡོ་རྗེ་དང་དེའི་སྟེང་དུ་མངོན་བྱང་ལྔ་ལས་བརྟེན་པ་དང་རྟེན་རྣམས་དུས་
གཅིག་ཏུ་བསྐྱེད། ཀྱེ་རྡོར་ལ་སྲུང་འཁོར་ཐུན་མོང་བའི་ནང་དུ་ཆོས་འབྱུང་པདྨ་རྡོ་རྗེའི་སྟེང་དུ་འབྱུང་བཞི་དང་དེའི་སྟེང་དུ་བཧྲུཾ་ལས་འཁོར་ལོ་ལས་རྟེན་བསྐྱེད་པ་སོགས་མང་སྟེ། མདོར་ན་གཞལ་ཡས་ཁང་བསྐྱེད་པ་ལ་འབྱུང་བཞི་བསྐྱེད་མི་བསྐྱེད་གཉིས་དང་བསྐྱེད་པ་ལ་རྩིབས་བཅུ་པའི་ནང་དུ་བསྐྱེད་མི་བསྐྱེད་
གཉིས་ཡོད་དོ། །གཉིས་པ་ལ་གསུམ། ལྷ་བསྐྱེད་ཚུལ་དངོས་དང། སྦྱང་གཞི་ལམ་ལ་སྦྱར་བ་དང། དོན་བསྡུ་བ་སོགས་སོ། །དང་པོ་ལ་གཉིས། སྔོན་བྱང་ལྔས་བསྐྱེད་ཚུལ། ཞུ་བ་ཀླུས་བསྐུལ་ནས་བསྐྱེད་ཚུལ་ལོ། །དང་པོ་ནི། དེ་བཞིན་ཉིད་དང་ཟླ་བ་དང་ས་བོན་དང་ཕྱག་མཚན་དང་སྐུ་རྫོགས་པ་སྟེ་
[036A]༄༅། །ལྔ་ལས་བྱང་ཆུབ་པ་ལྔ་འཕགས་པ་ཡབ་སྲས་བཞེད་དེ། གཞན་ལ་མི་འདྲ་བའང་ཡོད་དོ། །མངོན་བྱང་ལྔའི་སྐབས་ཨཱ་ལི་ཀཱ་ལི་བསྐྱེད་མི་བསྐྱེད་པའི་ཚུལ་གཉིས་ཡོད་ལ། བསྐྱེད་པ་ལའང་བསྣོན་མ་བྱེད་ལུགས་མི་འདྲ་བ་ཡོད་དོ། །གཉིས་པ་ནི། ཀྱེ་རྡོར་ལ་རྒྱུ་རྡོ་རྗེ་འཛིན་པ་ཞུ་ནས་གླུས་བསྐུལ་ཏེ་
འབྲས་བུ་རྡོ་རྗེ་འཛིན་པ་བསྐྱེད་ཅིང། གསང་འདུས་ལ་བསྙེན་པའི་རྗེས་སུ་ཞུ་བ་ཀླུས་བསྐུལ་ཏེ་བཞེངས་པ་ནི་སྔ་མ་དང་མི་འདྲའོ། །བར་དོ་མཚན་བྱེད་གང་ཡིན་པ་དེ་ཞུ་བ་ནི་བར་སྲིད་པ་མངལ་དུ་འཇུག་པ་དང་འདྲ་བར་མཚོན་ཡང་མཚོན་བྱེད་ཀྱི་དབྱིབས་ལ་ཁ་ཅིག་ཏུ་ལྷའི་རྣམ་པ་དང། ཁ་ཅིག་ཏུ་ཕྱག་མཚན་དང། ཁ་ཅིག་ཏུ་ཡི་
གེ་ཁ་ཅིག་ཏུ་ནཱ་ད་འོང་ཞིང། འཇུག་ཚུལ་ལའང་མི་འདྲ་བ་ཡོད་དོ། །གཉིས་པ་ནི། སྔོན་དུ་མའི་མངལ་དུ་སྐྱེ་བ་འཛིན་པའི་ལས་བསགས་པ་ཞིག་ཤི་ནས་བར་དོ་གྲུབ་སྟེ་བར་སྲིད་མངལ་དུ་ཞུགས་པའི་མཐར་ཕྱིར་བཙས་ཏེ་ཆུང་མ་བླངས་ནས་བུ་དང་བུ་མོ་བསྐྱེད་པ་སོགས་དང་ཆོས་མཐུན་པར་བསྐྱེད་རིམ་སྒོམ་པ་ཡིན་ལ། དེ་
ཡང་ཚོགས་ཞིང་ལ་དམིགས་ཏེ་ཚོགས་གསོག་པ་ནི་སྔོན་དུ་དགེ་མི་དགེའི་ལས་གསོག་པ་དང་འདྲ་ཞིང་དེ་ཉིད་ཚོགས་ལམ་དང་སྦྱོར་ལ། སྟོང་ཉིད་སྒོམ་པ་ནི་འཆི་བ་དང་འདྲ་སྟེ་དེ་ནས་བར་སྲིད་ཀྱི་ཡི་གེ་སོགས་མ་ཞུགས་ཀྱི་བར་རྣམས་སྦྱོར་ལམ་དང་བར་སྲིད་མཚོན་བྱེད་ཀྱི་ཡི་གེ་སོགས་ཞུ་བ་ནི་བར་སྲིད་པ་མངལ་དུ་འཇུག་
པ་དང་འདྲ་སྟེ་དེ་ནས་ལྷའི་སྐུ་མ་རྫོགས་ཀྱི་བར་སྔོན་མ་མཐོང་ལམ་དང་ཕྱི་མ་རྣམས་རིམ་པར་སྒོམ་ལམ་ས་བཅུ་དང་སྦྱོར། དེ་ནས་གཙོ་བོ་ཡབ་ཡུམ་གྱི་སྐུ་རྫོགས་པར་གྲུབ་པ་ནི་མངལ་ནས་ཕྱིར་བཙས་པ་དང། ཡབ་ཡུམ་གཉིས་ཀྱི་དཀྱིལ་འཁོར་བའི་ལྟ་ཕོ་མོ་བསྐྱེད་པ་ནི་ཕ་མས་བུ་དང་བུ་མོ་བསྐྱེད་པ་འདྲ་སྟེ་མི་
སློབ་ལམ་དང་སྦྱོར་དགོས་ཞིང། བསྐྱེད་ཚུལ་གྱི་དབང་གིས་མི་འདྲ་བ་ཡོད་དོ། །གསུམ་པ་ནི། བསྐྱེད་རིམ་ལ་སྦྱང་གཞི་སྦྱོང་བྱེད་ངོ་འཕྲོད་དགོས་ཏེ། དེ་ཡང་ལུས་ཅི་འདྲ་བ་ཞིག་འཛིན་པ་ནི་འབྲས་བུ་རྡོ་རྗེ་འཛིན་པ་ཡབ་ཡུམ་གྱི་སྐུར་སྐྱེ་བ་འཛིན་ལ། གནས་གང་དུ་ན་གཞལ་ཡས་ཁང་གི་ནང་དང་དེའི་དབུས་སུའོ།།

[036B] །བར་དོ་བ་དེ་སྐྱེ་བ་ལེན་པ་ནི་ལུས་སྔ་མ་དོར་ནས་ཡིན་པས་སྔོན་དུ་སྟོང་ཉིད་བསྒོམས་ཏེ་ཐ་མལ་གྱི་སྣང་ཞེན་ཞི་བར་བྱས་ནས་ལྷར་བསྐྱེད་པ་དགོས་སོ། །གསུམ་པ་ནི། དེ་ལྟར་དམ་ཚིག་པ་བསྐྱེད་ནས་ཡེ་ཤེས་པ་དགུག་གཞུག་མཆོད་བསྟོད་
བདུད་རྩི་མྱང་བའི་བར་བྱས་ཏེ་བསྒོམ། སྐྱོན་བཟླས་པ་བྱ་ལ་ཕྲེང་བའི་རྒྱུ་ནི། ཁ་སྦྱོར་སོགས་ལས། ས་ཉ་ཕྱིས་མུ་ཏིག་ནོར་བུ་དཀར་པོ་རུས་པ་རྡོ་དཀར་པོ་སོགས་ཞི་བ་ལ་དང། གསེར་དངུལ་ཟླངས་པདྨའི་ས་བོན་སོགས་རྒྱས་པ་ལ་དང། མུ་ཏིག་བྱི་རུ་ཙནྡན་དམར་པོ་དང་གུར་གུམ་སོགས་དྲིས་བགོས་པའི་ཕྲེང་བ་ནི་
དབང་ལ་དང། རུ་རཀཤ་ལུང་ཐད་མིའི་རུས་པ་སོགས་ལས་བྱས་པ་ནི་དྲག་པོ་ལ་ཤིས་ཤིང། པོ་དེ་ཙེ་ནི་ལས་ཐམས་ཅད་ལ་བཟང་བར་བཤད་དོ། །ཕྲེང་རྡོག་གི་གྲངས་ནི། རྡོ་རྗེ་མཁའ་འགྲོ་ལས། ཞི་བ་ལ་བརྒྱ་རྩ། རྒྱས་པ་ལ་བརྒྱ་བརྒྱད། དབང་ལ་ཉེར་ལྔ། དྲག་པོ་ལ་བཅུ་དྲུག་ ཁྱད་པར་གྱི་ལས་སྒྲུབ་པའི་སྔགས་ལ་
ལྔ་བཅུ་དགོས་པ་དང། ཕྲེང་ཐག་ནི་རས་བལ་སོགས་ལས་དགུ་སྒྲིལ་བྱ་བར་བཤད་ཅིང། དབུས་མ་རྡོར་སེམས་དང་གཞན་སེམས་དཔའ་བརྒྱད་ཀྱི་བདག་ཉིད་དུ་བསམ་པ་དང། ཕྲེང་རྡོག་རྣམས་རིགས་ལྔའི་རང་བཞིན་དང། མདོ་འཛིན་སྟོབས་ལ་སོགས་པའི་ཆོས་ཀྱི་ཕུང་པོའི་མཆོད་རྟེན་དུ་བསམས་ཏེ་བྱིན་བརླབ་བྱ་
བར་བཤད་དེ་མ་བྲིས་སོ། །སྔགས་བཟླ་བའི་ཚེ། མྱུར་བུལ་སོགས་ཀྱི་སྐྱོན་དང་བྲལ་བར་བཟླ་ཞིང། སྤྲོ་བསྡུའི་དམིགས་པ་སོགས་རང་རང་གི་སྒྲུབ་ཐབས་ལས་བཤད་པ་ལྟར་བྱའོ། །དག་པ་དྲན་པ་ནི། བཟླས་པའི་སྔོན་དུའམ་མཇུག་གང་རུང་གིས་ཆོག་གོ་གསུམ་པ་ལ། གཏོར་མའི་རྫས་ནི་ཟན་དང་སྲན་
མ་ཤ་ཉ་ཤ་ཆན་ཐུག་ཁུར་བ་ཆང་ཆུ་བཙོང་སྒོག་སྐྱ་འོ་མ་ཆུ་ཡང་རུང་བར་བཤད་ལ། དབྱིབས་ནི། རྒྱ་གཞུང་ལས་མི་གསལ་ཡང་ལག་ལེན་དུ་ཅི་ལྟར་རིགས་པར་བྱེད། དབྱིབས་སུ་མ་བྱས་པར་རྫས་དེ་དག་འབུལ་བ་ཡང་རུང་ངོ། །གཏོར་མའི་སྣོད་ནི་ཐོད་པ་ཁམ་པོར་དང་ཁྱོར་བར་ཡང་སྦྱིན་པར་རུང་ལ། བསྐྱེད་ཆོག་ལ་

[037A]༄༅། །མི་འདྲ་བ་མང་སྟེ། གང་ལྟར་ཡང་ཤ་ལྔ་དང་བདུད་རྩི་ལྔའི་བདག་ཉིད་དུ་བསྐྱེད་པའོ། །གང་ལ་འབུལ་བ་ནི། གཏོར་མགྲོན་བསྐྱེད་ཅིང་སྤྱན་དྲངས་ནས་འབུལ་བ་དང། མདུན་བསྐྱེད་ལ་འབུལ་བའི་ཚུལ་གཉིས་ཏེ། འབུལ་ཡུལ་ལ་འཇིག་རྟེན་ལས་འདས་མ་འདས་ཀྱང་གཉིས་སོ། །སྐབས་
གང་དུ་འབུལ་བ་ནི། ཐུན་བཞི་ཀའི་མཐར་རམ། ཐུན་ཐ་མའི་རྗེས་སུ་འབུལ་ལ། སྐབས་གཞན་དུ་འབུལ་བ་ནི་བདག་མདུན་གྱི་མཇུག་གམ། དཀྲོང་བསྐྱེད་ཀྱིས་ཀྱང་སྤྱན་དྲངས་ཏེ་འབུལ་བར་རུང་ངོ། །གཏོར་མགྲོན་ལ་བསྐྱེད་ཆོག་རྒྱས་བསྡུས་ཅི་རིགས་བྱར་རུང་ཞིང། དེར་མ་ཟད། མངོན་རྟོགས་སྒོམ་པ་
ལའང་རྒྱས་བསྡུས་ཅི་རིགས་བྱ་བར་བཤད་དེ། དེ་ཡང་ཐུན་བཞིར་བྱེད་པའི་ཚེ། ཐུན་ཐོག་མཐའ་གཉིས་རྒྱས་ཤིང་བར་པ་གཉིས་བསྡུས་པ་དང། དང་པོ་རྒྱས་ལ་གཞན་གསུམ་བསྡུས་པ་དང། ཐུན་བཞི་ཀ་རྒྱས་པ་དང། བྲེལ་བའི་ཚེ་བཞི་ཀ་ཡང་བསྡུས་པར་བྱས་ཆོག་པར་རྒྱ་གཞུང་གི་ལུགས་རྗེས་སྔགས་
རིམ་ལས་གསུངས་པ་ལྟར་ཡིན་ལ། དེ་ལྟར་རྒྱས་བསྡུས་བྱེད་ཚུལ་སྔགས་རིམ་གྱི་དགོངས་པ་བཞིན་བདག་གིས་གཞན་དུ་བཤད་ཟིན་ཏོ། །གསུམ་པ་ལ། ཁ་ཟས་ནི། གཏོར་མ་ལྟར་བྱིན་གྱིས་བརླབས་ཏེ་ལྷ་མཆོད་པའི་བསམ་པས་ལོངས་སྤྱད་པར་བྱ་ལ། ཉལ་བའི་ཚེ་སྟོང་པའི་བདག་ཉིད་དུ་གྱུར་པར་མོས་ནས་
འོད་གསལ་དུ་ཉལ་བ་དང། ལྡང་བའི་ཚེ་ལྷ་མོས་བསྐུལ་བར་མོས་ནས་ལྡང་ངོ། །གསུམ་པ་དགོས་པ་ནི། བསྐྱེད་རིམ་གྱི་ལམ་སྐྱེ་འཆི་བར་དོ་གསུམ་དང་རྣམ་པ་མཐུན་པར་བསྒོམས་པའི་སྟོབས་ཀྱིས། སྦྱང་ཞི་ལ་གནས་པ་དང་འབྱུང་འགྱུར་གྱི་སྐྱེ་འཆི་བར་དོ་གསུམ་སྦྱོང་བ་སྟེ། སྦྱངས་པའི་འབྲས་བུ་ལ་སངས་རྒྱས་
ཀྱི་ཆོས་སྐུ་ལོངས་སྐུ་སྤྲུལ་སྐུ་གསུམ་འགྲུབ་པ་དང། རྟེན་དང་བརྟེན་པ་བསྒོམས་སྟོབས་ཀྱིས་རང་ལ་འབྱུང་འགྱུར་གྱི་མ་དག་པའི་རྟེན་བརྟེན་པ་སྦྱངས་ནས་དག་པའི་རྟེན་བརྟེན་པ་འགྲུབ་པའོ། །རྒྱུད་སྡེ་འོག་མ་གསུམ་ལ་སྟོང་པ་དང་ལྷའི་འཁོར་ལོ་བསྒོམ་པ་ཡོད་ཀྱང་བསྐྱེད་རིམ་མེད་ཅིང། བསྐྱེད་རིམ་གྱིས་

[037B] ཚོགས་རླབས་ཆེན་སྡུད་པར་བྱེད་དོ། །དེས་ན་བསྐྱེད་རིམ་གྱི་ཟབ་གསལ་གཉིས་མེད་ཀྱི་རྣལ་འབྱོར་ནི་རྒྱུད་སྡེ་གཞན་གྱི་རྣལ་འབྱོར་ལས་ཁྱད་པར་དུ་འཕགས་ཏེ། ཇི་སྐད་དུ། རྣལ་འབྱོར་དག་ནི་འདི་ཉིད་ཀྱིས། །མྱུར་དུ་སངས་རྒྱས་ཉིད་འཐོབ་འགྱུར།། ཞེས་
གསུངས་པས། །གཉིས་པ་ལ། གསང་བདེ་འཇིགས་གསུམ་གྱི་མངོན་རྟོགས་བསྒོམ་ཚུལ་རྒྱས་པར་ནི་རང་རང་གི་ཆོ་ག་ལས་འབྱུང་བ་བཞིན་ཤེས་པར་བྱ་ལ། འདིར་དེ་གསུམ་གྱི་སྨོན་ལམ་ནས་འབྱུང་བའི་ས་བཅད་ཙམ་བཀོད་ན། དང་པོ་ནི། གསང་འདུས་སྨོན་ལམ་ལས། དེ་ལྟར་སྒྱུ་མ་ཇི་བཞིན་སྨོན་
ལམ་བཞིན། །ཞེས་སོགས་ཀྱི་ཚིགས་བཅད་གཉིས་ཀྱིས་མངོན་རྟོགས་བསྒོམས་པའི་དགེ་བ་སོགས་སྨོན་ལམ་འགྲུབ་པའི་རྒྱུར་བསྟན་ལ། དེ་ནས་རང་ཉིད་སྲིད་མཚོར་ལྷུང་བ་ཇི་བཞིན་དུ།།ཞེས་སོགས་ཚིག་བཅད་གཅིག་གིས་དགེ་བ་དེས་བྱང་ཆུབ་ཀྱི་སེམས་འབྱོངས་པར་སྨོན་ཅིང། སེམས་ཙམ་བསྐྱེད་
ཀྱང་ཞེས་སོགས་རྐང་པ་བཞིས་འཇུག་སྡོམ་བཟུང་ནས་སྤྱོད་པ་ལ་སློབ་པར་སྨོན། ཐུན་མོང་ལམ་སྦྱང་སོགས་བཞིས་སྔགས་ལ་འཇུག་པར་སྨོན་ལ། བུམ་དབང་གངྒའི་སོགས་རྐང་གཉིས་ཀྱིས་དབང་བཞིའི་ནང་ནས་དང་པོར་ཐ་མལ་གྱི་སྣང་ཞེན་སྦྱོང་བའི་ཆེད་དུ་བུམ་དབང་རྣམ་དག་ལེན་པ་དང། དེ་བཞིན་དུ་གསང་
དབང་ཡེ་ཤེས་སོགས་རྐང་པ་གཉིས་ཀྱིས་གསང་དབང་དང། གསུམ་པ་ལྷན་སྐྱེས་སོགས་རྐང་པ་གཉིས་ཀྱིས་ཤེས་རབ་ཡེ་ཤེས་ཀྱི་དབང་དང། བཞི་པ་ཟུང་འཇུག་སོགས་རྐང་གཉིས་ཀྱིས་དབང་བཞི་པ་ལེན་པར་སྨོན་ལ། དེ་ཚེ་དངོས་གྲུབ་སོགས་རྐང་པ་བཞིས་དབང་ཐོབ་ནས་དམ་ཚིག་དང་སྡོམ་པ་
སྲུང་བར་སྨོན་ནོ། །དེ་ནས། ཐ་མལ་སྣང་ཞེན་ཞེས་སོགས་ཚིག་བཅད་གཉིས་ཀྱིས་བསྐྱེད་རིམ་མཐར་ཕྱིན་པར་སྤྱིར་སྨོན་ལ། བྱེ་བྲག་ཏུ་ཞིང་གི་ཕུལ་བྱུང་ཐུགས་ཀྱི་དཀྱིལ་འཁོར་ལ་ཞེས་སོགས་རྐང་པ་བཞིས་ཐོག་མར་ཚོགས་ཞིང་ལ་ཚོགས་གསོག་པ་དང། དཔལ་ལྡན་ཞེ་སྡང་རྡོ་རྗེ་སོགས་བཞིས་སྲུང་

[038A]༄༅། །འཁོར་དང། གང་དུ་འཚང་རྒྱའི་སོགས་ཚིགས་བཅད་གཉིས་ཀྱིས་གཞལ་ཡས་ཁང་དང་དེར་ལྷག་མོས་ཀྱི་ལྷ་བསྐྱེད་དེ་འོད་གསལ་དུ་ཐིམ་པའི་འཆི་བ་ཆོས་སྐུའི་ལམ་འཁྱེར་དང། དང་པོའི་མགོན་པོ་བསྐྱེད་པའི་བར་དོ་ལོངས་སྐུའི་ལམ་འཁྱེར་དང། སྤྲུལ་སྐུ་རྡོར་སེམས་སུ་བསྒྱུར་ནས་སྙོམས་
འཇུག་བྱེད་པའི་བར་སྐྱེ་བ་སྤྲུལ་སྐུའི་ལམ་འཁྱེར་གསུམ་ཚང་བའི་དང་པོའི་སྦྱོར་བའི་ལམ་རྣམས་རྒྱུད་ལ་སྐྱེ་བར་སྨོན་ནོ། །རང་དོན་ཕུན་ཚོགས་སོགས་རྐང་པ་བཞིས་དང་པོ་སྦྱོར་བའི་གཙོ་བོ་ཡབ་ཡུམ་སྙོམས་འཇུག་བྱས་ཏེ་ལུས་དཀྱིལ་གྱི་ལྷ་ལ་མཆོད་པ་དང། དེ་ནས་མཁའ་དབྱིངས་རྡོ་རྗེ་སོགས་ཚིག་བཅད་གཉིས་
ཀྱིས་དཀྱིལ་འཁོར་རྒྱལ་མཆོག་གི་ལྷ་རྣམས་བསྐྱེད་དེ་སྤྱི་སྒྲོས་ཀྱི་མཛད་པ་མཛད་པ་སོགས་དང། སྲོག་འཛིན་ཐུར་སེལ་སོགས་ཚིགས་བཅད་གཉིས་ཀྱིས་སྟེང་འོག་གི་སྣ་རྩེར་ཕྲ་མོ་བསྒོམ་པ་དང་བཟླས་བརྗོད་མཐར་ཕྱིན་པར་སྨོན་ནོ། །དེས་ནི་རྫས་སྔགས་སོགས་རྐང་པ་བཞིས་ལས་རྒྱལ་མཆོག་འགྲུབ་པར་
སྨོན་པ་སྟེ། དེ་དག་ནི་བསྐྱེད་རིམ་གྱི་སྐོར་རོ། །དེ་ནས་སོ་སོར་སྡུད་དང་བསམ་གཏན་སྲོག་རྩོལ་དང།། ཞེས་སོགས་རྐང་པ་བཞིས་རྫོགས་རིམ་གྱི་སྦྱོར་བ་ཡན་ལག་དྲུག་དང་དེ་བསྡུས་པ་རིམ་ལྔ་སྤྱོད་པ་དང་བཅས་པ་འགྲུབ་པར་སྨོན་ཅིང། ལྷག་མ་ནི་འཆད་པར་འགྱུར་རོ། །གཉིས་པ་བདེ་མཆོག་སྨོན་
ལས༑ སྲིད་པ་གསུམ་འབར་སོགས་ཚིག་བཅད་གསུམ་ནི་གཞན་ནས་འབྱུང་བ་བཀོད་པ་ཡིན་ལ། དེ་ནས་དགེ་བ་ཅུང་ཟད་ཙམ་ཡང་སོགས་ཚིག་བཅད་གཉིས་ཀྱིས་དགེ་བ་རྫོགས་བྱང་དུ་བསྔོ་དགོས་པའི་རྒྱུ་མཚན་དང་དམ་བཅའ་བསྟན། དེ་ནས་འདས་མ་འོངས་ད་ལྟར་བྱུང་བ་དང།། ཞེས་སོགས་རྐང་པ་བཞིས། དགེ་བའི་
མཐུས་ཚེ་རབས་ཀུན་དུ་དགེ་བའི་བཤེས་གཉེན་བསྟེན་པར་སྨོན། དེ་ཡིས་ཉེ་བར་བསྟན་པའི་སོགས་ཚིག་བཅད་གཉིས་ཀྱིས་སྐྱེས་བུ་ཆུང་འབྲིང་དང་ཐུན་མོང་བའི་ལམ་རྣམས་རྒྱུད་ལ་སྐྱེ་བ་དང། བརྩེ་བས་འགྲོ་བའི་སོགས་རྐང་པ་བཞིས་བྱང་ཆུབ་ཏུ་སེམས་བསྐྱེད་ནས་སྤྱོད་པ་ལ་སློབ་པར་སྨོན་ནོ།། དེ་ནས་ཐུན་མོང་ལམ་

[038B] དེ་དུས་བླ་མ་སོགས་བཞིས་དམ་ཚིག་དང་སྡོམ་པ་སྲུང་བ་དང། དེ་ནས་ཚེ་རབས་ཀུན་དུ་སོགས་ཚིགས་བཅད་གཉིས་ཀྱིས་བསྐྱེད་རིམ་མཐར་ཕྱིན་པར་སྤྱིར་སྨོན་ལ། སོ་སོར་ཕྱེ་ན་སྒོ་གསུམ་སྤྱོད་པ་སོགས་རྐང་པ་བཞིས་དག་པ་གསུམ་དང། སྲུང་འཁོར་གྱིས་བགེགས་ཟློག་
པ་དང་ཚོགས་གསོག་པ་དང། སྤྲོས་ཀུན་འོད་གསལ་སོགས་ཚིགས་བཅད་གཉིས་ཀྱིས། སྣོད་བཅུད་འོད་གསལ་དུ་སྡུད་པའི་འཆི་བ་ཆོས་སྐུ་དང། དེ་ལས་ནཱ་ད་ནམ་མཁར་འཇོག་པའི་བར་དོ་ལོངས་སྐུ་དང། དེ་ཟླ་བ་དཀར་དམར་གྱི་དབུས་སུ་ཞུགས་ནས་ཧེ་རུ་ཀ་འཁོར་བཅས་སུ་བསྐྱེད་པའི་བར་དུ་སྐྱེ་བ་སྤྲུལ་སྐུའི་
ལམ་འཁྱེར་གསུམ་རྫོགས་པར་སྨོན་པ་དང། གནས་མཆོག་གང་དུ་སོགས་རྐང་པ་བཞིས་འབྱུང་བཞི་རི་རབ་པདྨ་རྣམས་ཀྱི་མཚོན་དོན་དང། པདྨའི་ལྟེ་བར་སོགས་ཚིགས་བཅད་གཉིས་ཀྱིས་པདྨའི་ལྟེ་བར་ཟླ་བ་དཀར་ལ་དམར་བའི་མདངས་ཅན་སྒོམ་པ་སོགས་ཀྱི་མཚོན་དོན་དང། སྐྱེ་བ་སྤྲུལ་སྐུར་འཁྱེར་
བའི་སོགས་རྐང་པ་བཞིས་ཕྱི་དཀྱིལ་དང་ལུས་དཀྱིལ་ལ་གོམས་པ་མཐར་ཕྱིན་པ་དང། སྒོ་མཚམས་མ་རྣམས་དབང་པོའི་སྒོར་བསྒོམས་པས།། ཞེས་པ་ནས། དགེ་བའི་རྩ་བ་ཡོངས་སུ་སྨིན་པར་ཤོག་ཅེས་པའི་བར་ཚིགས་བཅད་གསུམ་གྱིས་ལུས་ཀྱི་ཆ་དེ་དང་དེར་ལུས་དཀྱིལ་གྱི་ལྷ་དེ་དང་དེ་བསྒོམས་
པས་རྫོགས་རིམ་གྱི་རྟོགས་པ་ཁྱད་པར་ཅན་སྐྱེ་བའི་ནུས་པ་འཇོག་པར་སྨོན་ཏེ་བསྐྱེད་རིམ་གྱི་སྐོར།། དེ་ནས་དཔལ་ལྡན་འཁོར་ལོ་སྡོམ་པའི་རྩ་རྒྱུད་དོན།། ཞེས་སོགས་ཚིགས་བཅད་གཉིས་ཀྱིས་རྫོགས་རིམ་རྣལ་འབྱོར་ཆེན་པོ་སྤྱོད་པ་གསུམ་དང་བཅས་པ་ཉམས་སུ་བླངས་ནས་མཐར་ཕྱིན་པར་འགྱུར་བར་
སྨོན་པ་ཡིན་ལ། ལྷག་མའི་དོན་འཆད་པར་འགྱུར་རོ།    ༈    །གསུམ་པ་འཇིགས་བྱེད་སྨོན་ལམ་དུ། རྣམ་དག་ཡིད་ཀྱི་ཟླ་ཤེལ་རྩིག་ངོས་ལ།། ཞེས་སོགས་རྐང་པ་དྲུག་གིས་མངོན་རྟོགས་བསྒོམས་པ་སོགས་ཀྱི་དགེ་བ་དེ་སྨོན་ལམ་འགྲུབ་བྱེད་ཀྱི་རྒྱུར་བསྟན་ནས། ལྷག་མའི་རྐང་པ་གཉིས་ཀྱིས་

[039A]༄༅། །དགེ་བ་དེ་སྐྱེ་བ་ཐམས་ཅད་དུ་དགེ་བའི་བཤེས་གཉེན་གྱིས་རྗེས་སུ་འཛིན་པའི་རྒྱུར་འགྱུར་བར་སྨོན་ཅིང། ཚེ་འདིའི་ཆོས་བརྒྱད་སོགས་རྐང་པ་བཞིས་འཁོར་བ་ལས་ཐར་འདོད་ཀྱི་བློ་དང་བྱང་ཆུབ་ཀྱི་སེམས་བསྐྱེད་དེ་ཕྱིན་དྲུག་ལ་སློབ་པར་སྨོན་པ་དང། རྣམ་དག་དབང་བཞིའི་སོགས་
རྐང་པ་བཞིས་སྔགས་ལ་ཞུགས་ཏེ་དབང་བཞི་ལེན་ཅིང་དམ་ཚིག་དང་སྡོམ་པ་སྲུང་བ་དང། སྐྱེ་ཤི་བར་དོའི་སོགས་བཞིས་སྐུ་གསུམ་འགྲུབ་བྱེད་ཀྱི་ཐབས་ཟབ་མོ་བསྐྱེད་རིམ་ཐུན་བཞིར་སྒོམ་པ་སྤྱིར་སྨོན་ལ། དེ་ནས། བླ་མ་གཤིན་རྗེ་གཤེད་སོགས་བཞིས་ཚོགས་ཞིང་ལ་དམིགས་པའི་ཚོགས་
གསོག་པ་དང། སྔགས་གཉིས་དོན་ལྟར་སོགས་བཞིས་འཆི་བ་ཆོས་སྐུ་དང། གཏུམ་ཆེན་གནོད་མཛེས་སོགས་བཞིས་སྲུང་འཁོར་དང། རྣམ་མང་རིན་ཆེན་སོགས་བཞིས་གཞལ་ཡས་ཁང་དང། དེར་ནི་གུར་གུམ་སོགས་བཞིས་བར་དོ་ལོངས་སྐུ་དང། ཟླ་ཉི་ས་བོན་སོགས་བཞིས་སྐྱེ་བ་སྤྲུལ་སྐུའི་ལམ་འཁྱེར་
གསུམ་དང། འབུམ་ཕྲག་ཉི་འོད་སོགས་ཚིགས་བཅད་གཉིས་ཀྱིས་དང་པོ་སྦྱོར་བའི་གཙོ་བོ་ཡབ་ཡུམ་གྱིས་དཀྱིལ་འཁོར་རྒྱལ་མཆོག་གི་རྟེན་བརྟེན་པ་སྤྲུལ་ཏེ་གཞན་དོན་མཛད་པ་སོགས་དང། ཕྱི་ནང་བཟླས་བརྗོད་སོགས་རྐང་པ་བཞིས་ཕྱི་ནང་གི་མཆོད་པ་བཟླས་བརྗོད་འཁྲུལ་འཁོར་ལ་བརྟེན་ནས་ཞི་སོགས་ཀྱི་
ལས་སྒྲུབ་པའི་ལས་རྒྱལ་མཆོག་གི་སྐོར་མཐར་ཕྱིན་པར་སྨོན་སྟེ། བསྐྱེད་རིམ་གྱི་སྐོར་རོ། །དེ་ནས། ཟབ་ལམ་རིམ་པ་ལྔ་ཡི་གནད་ཀྱི་དོན།། ཞེས་སོགས་རྐང་པ་བཞིས་རྫོགས་རིམ་བསྡུས་ནས་བསྟན་ཏེ། ལྷག་མའི་དོན་ནི་འཆད་པར་འགྱུར་རོ། །གཉིས་པ་ལ་གཉིས། ཕ་རྒྱུད་ཀྱི་རྫོགས་
རིམ་དང། མ་རྒྱུད་ཀྱི་རྫོགས་རིམ་མོ། དང་པོ་ལ་གཉིས། གསང་འདུས་དང། འཇིགས་བྱེད་ཀྱི་རྫོགས་རིམ་མོ། །དང་པོ་ལ་གཉིས། གཞི་དངོས་པོའི་གནས་ཚུལ་དང། ལམ་གྱི་རིམ་པའོ། །དང་པོ་ནི། རྫོགས་རིམ་གྱི་ཆ་འགའ་ཞིག་སྐྱེ་བ་ལ་བསྐྱེད་རིམ་ཤིན་དུ་བརྟན་པ་མི་དགོས་ཀྱང་

[039B] །རྫོགས་རིམ་སྒོམ་པ་ལ་གཞི་དངོས་པོའི་གནས་ཚུལ་ཤེས་དགོས་པས་མདོར་བསྡུས་བརྗོད་པ་ལ། ལུས་ཀྱི་གནས་ཚུལ་རགས་པ་ནི་སྤྱི་གཙུག་ནས་རྐང་མཐིལ་གྱི་བར་གྱི་ལུས་རགས་པ་འདིའོ། །ལུས་ཕྲ་བ་ནི་འདི་ལ་གནས་པའི་རྩ་སྟོང་ཕྲག་དོན་གཉིས་
དང་རྩ་བ་དང་ཡན་ལག་གི་རླུང་བཅུ་དང་ཐིག་ལེའོ། །ཆེས་ཕྲ་བ་ནི་སྟོང་པ་བཞིའི་བཞོན་པའི་རླུང་དང་ཁྱད་པར་འོད་གསལ་གྱི་གཞོན་པའི་རླུང་ངོ། །སེམས་ཀྱི་གནས་ཚུལ་ལ། རགས་པ་ནི་དབང་པོའི་ཤེས་པ་རྣམས་ཡིན་ལ། ཕྲ་བ་ནི་རང་བཞིན་བརྒྱད་ཅུའི་ཀུན་རྟོག་རྣམས་དང། ཤིན་ཏུ་ཕྲ་
བ་ནི་སྣང་མཆེད་ཐོབ་གསུམ་འོད་གསལ་དང་བཅས་པའི་རླུང་སེམས་སོ། །ལུས་ཀྱི་གནས་ཚུལ་བྱེ་བྲག་པ་ནི། ལུས་ཀྱི་སྨིན་མཚམས་ནས་རྡོ་རྗེའི་ནོར་བུའི་བར་ལུས་ཀྱི་སྒལ་ཚིག་དང་ཉེ་བར་དབུས་སུ་དབུ་མ་དང་གཡས་གཡོན་དུ་རོ་མ་དང་རྐྱང་མ་གནས་སོ། །ནོར་བུའི་དབུས་དང་གསང་གནས་ལྟེ་
བ་སྙིང་ག་མགྲིན་པ་སྤྱི་བོར་དྷཱུ་ཏཱི་ལ་རོ་རྐྱང་གཉིས་ཀྱིས་འཁྱུད་པའི་ཐད་དྲུག་ན་རྩ་འཁོར་ཀྱང་དྲུག་གོ་གཉིས་པ་ལ་གཉིས། གྲངས་དང་གོ་རིམ། ལམ་གྱི་རིམ་པ་དངོས་སོ། །དང་པོ་ལ། གྲང་ངེས་ནི། སྤྱོད་བསྡུས་ལས་ལུས་དབེན། ངག་དབེན། སེམས་དབེན། སྒྱུ་ལུས། འོད་གསལ། ཟུང་འཇུག་
གི་རིམ་པ་སྟེ་དྲུག་ཏུ་བཤད་ཅིང། དང་པོ་གཉིས་གཅིག་ཏུ་བགྲང་ནས་ལྔར་མཛད་པ་དང། བཞིར་མཛད་པའང་ཡོད་དེ་དབྱེ་བསྡུ་ཡིན་པས་མི་འགལ་ལོ། །གོ་རིམ་ནི། སློབ་མི་སློབ་ཀྱི་ཟུང་འཇུག་ཐོབ་པ་ལ་སྔོན་དུ་དོན་གྱི་འོད་གསལ་འགྲོ་དགོས་ཤིང། དེའི་སྔོན་དུ་སྒྱུ་ལུས། དེའི་སྔོན་དུ་སེམས་དབེན། དེའི་སྔོན་དུ་ངག་དབེན་
དེའི་སྔོན་དུ་ལུས་དབེན་བསྒོམ་དགོས་པའི་རིམ་པ་ལྟར་རོ། །དེ་ལྟར་དགོས་པའི་རྒྱུ་མཚན་ནི། མི་སློབ་པའི་སྐུ་དག་པ་མཐར་ཐུག་སྒྱུ་མའི་སྐུ་དང་ཐུགས་དག་པ་མཐར་ཐུག་ལྷན་སྐྱེས་ཀྱི་ཡེ་ཤེས་གཉིས་ཟུང་དུ་འཇུག་པའི་ཟུང་འཇུག་གི་གོ་འཕང་ཐོབ་པ་ལ། སྔོན་དུ་དེ་དང་རིགས་མཐུན་པའི་སློབ་པའི་ཟུང་འཇུག་ཐོབ་དགོས་

[040A]༄༅། །ལ། སློབ་པའི་ཟུང་འཇུག་གི་སྔོན་དུ་དེའི་ཡ་གཅིག་འོད་གསལ་དེ་དང་འདྲ་བ་རིམ་པ་བཞི་པའི་དོན་གྱི་འོད་གསལ་བསྐྱེད་དགོས་ཤིང། དེའི་སྔོན་ལ་གཅིག་དག་པའི་སྒྱུ་ལུས་ཀྱི་རིགས་འདྲ་རིམ་པ་གསུམ་པའི་མ་དག་པའི་སྒྱུ་ལུས་བསྐྱེད་དགོས། སྒྱུ་ལུས་ཀྱི་སྔོན་དུ་དེའི་རྒྱུར་ཀུན་རྟོག་གཡོ་བྱེད་གཟུང་
འཛིན་གྱི་རླུང་ཐམས་ཅད་སྙིང་གའི་མི་ཤིགས་པ་ལ་བསྡུས་ནས་ཐིམ་པ་ལས་སྣང་མཆེད་ཐོབ་གསུམ་འོད་གསལ་དང་བཅས་པའི་སེམས་དབེན་བསྐྱེད་དགོས། དེའི་སྔོན་དུ་ལས་དང་ཡེ་ཤེས་ཀྱི་ཕྱག་རྒྱ་དང་སྦྱོར་བའི་སྲོག་རྩོལ་དང། རླུང་དང། ཐིག་ལེའི་རྣལ་འབྱོར་བསྒོམ་པ་སོགས་ཀྱི་ངག་དབེན་དང་ལུས་དབེན་བསྐྱེད་
དགོས་སོ།། གཉིས་པ་ལ་གསུམ། དབེན་པ་གསུམ་གྱི་ཏིང་ངེ་འཛིན་དང། བདེན་པ་གཉིས་ཀྱི་ཏིང་ངེ་འཛིན་ལ་བསླབ་པའི་ཚུལ་ལོ། །དང་པོ་ལ་གསུམ། ལུས་དབེན། ངག་དབེན། སེམས་དབེན་ནོ། །འདི་དག་ནི་རྗེའི་གསང་འདུས་སྨོན་ལམ་དང་བསྟུན་ཏེ་བཤད་ན། དང་པོ་ལུས་དབེན་ལ་མཉམ་གཞག་དང་
རྗེས་ཐོབ་ཏུ་སྦྱོར་ཚུལ་གཉིས་ཡོད་པའི་དང་པོ་ནི། དེ་ཉིད་ལས། ནོར་བུར་ཐིག་ལེ་ཕྲ་མོ་སེམས་བརྟན་པས།། ཞེས་སོགས་ཚིགས་སུ་བཅད་པ་གཅིག་གིས་སྟོན་ཏེ། སྤྱིར་རྫོགས་རིམ་གྱི་ལྷན་སྐྱེས་སྐྱེ་བ་ལ། དབུ་མའི་ཡར་སྣ་དང་མར་
གཏོད་དགོས་ལ། སྐབས་འདིར་ནི་དབུ་མའི་མར་སྣ་དང་ནོར་བུའི་དབུས་ཀྱི་རྩ་འདབ་ཀྱི་ཐད་ཀའི་དྷཱུ་ཏཱིའི་ནང་གང་རུང་དུ་ཐིག་ལེ་ལ་དམིགས་པ་གཏོད་དགོས་སོ། །དེ་ལ་བརྟེན་ནས་ལུས་དབེན་དངོས་སྒོམ་ཚུལ་ནི། མཉམ་གཞག་ཏུ་སྔར་ལྟར་བསྒོམས་པས་དབུ་མའི་ནང་དུ་རླུང་ཞུགས་གནས་ཐིམ་གསུམ་བྱས་པ་ལ་བརྟེན་
ནས་དབུ་མའི་ནང་ནས་བྱང་སེམས་ཞུ་སྟེ་ལྷན་སྐྱེས་ཀྱི་ཡེ་ཤེས་སྐྱེའོ། །དེ་ཡང་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་དྷཱུ་ཏཱིའི་ནང་གི་གཏུམ་མོ་ཁྱད་པར་ཅན་འབར་བའི་དྲོད་ཀྱིས་སྤྱི་བོ་བྱང་སེམས་ཞུ་བ་དྷཱུ་ཏཱིར་རིམ་གྱིས་བབས་པ་ལས་དེའི་ནང་དུ་རེག་བྱ་ཁྱད་པར་ཅན་ཞིག་སྐྱེ། རེག་བྱ་དེས་གཟུང་དོན་དང་

[040B] དེས་དེ་མ་ཐག་རྐྱེན་བྱས་ནས་ཡིད་ཤེས་ཕྲ་མོ་བདེ་བའི་ངོ་བོར་སྐྱེས་ཏེ། བདེ་བ་དེ་ཉིད་ཀྱིས་སྟོང་ཉིད་རྟོགས་པ་ལ་བདེ་སྟོང་སྦྱོར་ཞེས་བྱའོ། །རླུང་དབུ་མར་ཞུགས་གནས་ཐིམ་གསུམ་བྱས་པའི་ཚེ་རྟགས་ནི། ས་ནས་རླུང་གི་བར་ཐིམ་པའི་
ཚེ་སྨིག་རྒྱུ་དུ་བ་མཁའ་སྣང་མར་མེ་ལྟ་བུའི་རྟགས་ཀྱི་རྗེས་སུ་སྣང་བ་མཆེད་པ་ཉེར་ཐོབ་ཀྱི་ཚེ་དཀར་དམར་ནག་ལམ་པ་བའི་སྣང་བ་དང། འོད་གསལ་གྱི་ཚེ་ནམ་མཁའ་སྟོང་སང་ལྟ་བུའི་སྣང་བ་འཆར་བ་རྣམས་འབྱུང་ངོ། །གཉིས་པ་ནི། དེ་ལས་ལངས་ཚེ་གང་ཤར་སྣང་བ་ཀུན། །ཞེས་སོགས་ཚིགས་བཅད་གཅིག་གིས་
དེ་ནས་རྗེས་ཐོབ་ཏུ་ཕུང་པོ་ལྔ། ཁམས་བཞི། དབང་པོ་དྲུག་ཡུལ་ལྔ་རྣམས་ལྷར་འཆར་བའི་ལུས་དབེན་བསྒོམ་པར་བྱ་ཞིང། དེ་ཡང་ཕུང་པོ་ལྔ་པོ་རེ་རེ་ལའང་ལྔ་ལྔར་ཕྱེ་བས་བརྒྱར་འགྱུར་བའི་ལུས་དབེན་ནི། རིགས་བརྒྱའི་ལུས་དབེན་ཡིན་ལ། དེ་རྣམས་རིགས་ལྔར་བསྡུས་ཏེ་སྒོམ་པའི་ལུས་དབེན་ནི། རིགས་ལྔའི་
ལུས་དབེན་དང། དེ་རྣམས་རིགས་གསུམ་དུ་བསྡུས་ནས་སྒོམ་པ་ནི། རིགས་གསུམ་གྱི་ལུས་དབེན་དང། དེ་ཐམས་ཅད་རང་རྡོ་རྗེ་འཆང་དུ་སྒོམ་པ་ནི། རིགས་གཅིག་པའི་ལུས་དབེན་སྒོམ་པར་བྱེད་པའི་ཚུལ་ཏེ། དེ་ཡང་མཉམ་གཞག་ཏུ་བསྒོམས་པའི་ཡེ་ཤེས་ཀྱི་གཟུང་རྣམ་ལྷར་ཤར་བའི་སྒོ་ནས་ཕུང་སོགས་
ལྷར་སྒོམ་པའོ། །དེའི་ཚེ་དབང་པོ་ལྔས་ཡུལ་ལྔ་ལ་ལོངས་སྤྱོད་པ་ན་ཡུལ་གྱི་སྣང་བ་ཐམས་ཅད་བདེ་སྟོང་གི་རྣམ་རོལ་ཏུ་འཆར་བའི་སོར་སྡུད་དང། དབང་པོ་དང་ཡུལ་རྣམས་ལྷར་སྒོམ་པའི་བསམ་གཏན་གཉིས་འབྱུང་བས་དེ་ཡང་ཤེས་དགོས་སོ། །གཉིས་པ་ངག་དབེན་ལ་གསུམ་ལས། དང་པོ་སྙིང་ཁར་སྔགས་
ཀྱི་ཐིག་ལེ་སྒོམ་པ་ནི། ཐིག་ལེའི་རྒྱལ་པོ་སྔགས་ཀྱི་ཐིག་ལེ་མཆོག་ཞེས་སོགས་ཚིགས་བཅད་གཅིག་གི་སྟོན་ཏེ། འདི་ལ་སྙིང་ཁའི་རྩ་འཁོར་གྱི་ནང་དུ་ཐིག་ལེའི་དབུས་སུ་ཨ་ཡིག་གམ་ཧཱུཾ་བསྒོཾ་པ་དང། རྩ་འཁོར་ལ་དབྱངས་གསལ་གྱི་ཡི་གེ་བཀོད་ནས་བསྒོམ་པ་གཉིས་ཡོད་ཅིང། དེ་གཉིས་གང་བྱེད་ཀྱང་དམིགས་པ་

[041A]༄༅། །གཏད་ནས་རྩེ་གཅིག་ཏུ་བསྒོམས་པས་རླུང་དྷཱུ་ཏཱིའི་ནང་དུ་ཞུགས་གནས་ཐིག་གསུམ་བྱས་པ་ལ་བརྟེན་ནས་ལྷན་སྐྱེས་ཀྱི་ཡེ་ཤེས་འྖརྦར་བྱེད་པའོ། །གཉིས་པ་གདོང་གི་སྣ་རྩེར་འོད་ཀྱི་ཐིག་ལེ་སྒོམ་པ་ནི། གདོང་གི་སྣ་རྩེར་འོད་ཀྱི་ཐིག་ལེའི་གདངས།། ཞེས་སོགས་རྐང་པ་བཞིས་སྟོན་ཏེ། རང་གི་
རླུང་འཇུག་གནས་ལྡང་གསུམ་བྱེད་པའིའི་གདངས་ཡི་གེ་གསུམ་གྱི་གདངས་སུ་ཤར་བའི་སྒོ་ནས་རྡོར་བཟླས་བྱ་ཞིང། དེ་ཡང་སྣ་སྒོ་ནས་རླུང་ནང་དུ་འཇུག་པའི་ཚེ་ཨོཾ་དང་གནས་པའི་ཚེ་ཨཱ་དང། ལྡང་བའི་ཚེ་ཧཱུཾ་གི་གདངས་སུ་ཤར་བའི་བསམས་ཏེ་རྡོར་བཟླས་བྱས་པ་ལ་བརྟེན་ནས་སྙིང་ཁའི་རྩ་མདུད་རྣམས་
གྲོལ་བར་བྱེད་དོ། །རླུང་ལ་ནི་སྤྱིར་རྩ་བ་དང་ཡན་ལག་གི་རླུང་བཅུ་ཡོད་ཅིང། དེའི་ནང་ནས་རྣམ་ཤེས་ཀྱི་བཞོན་པའི་རླུང་གི་སྙིང་ཁང་གནས་པའི་སྲོག་གི་རླུང་ཡིན་ལ། དེ་ལའང་ཕྲ་ཕྲགས་གཉིས་ཡོད་པའི་ཕྲ་བའོ། །རླུང་རྟ་ལྟ་བུ་དང་རྣམ་ཤེས་ཞོན་མཁན་ལྟ་བུ་སྟེ། འོན་ཀྱང་རླུང་དང་རྣམ་ཤེས་ངོ་བོ་ཐ་
དད་མིན་གྱི། ཆུ་ལ་ཆུ་ཞུགས་པ་བཞིན་དུ་ངོ་བོ་གཅིག་པའོ། །དེ་ཡང་རླུང་རྣམ་ཤེས་མིན་ཅིང་རྣམ་ཤེས་ཀྱང་རླུང་མིན་ལ། རླུང་ལས་ངོ་བོ་ཐ་དད་པའི་རྣམ་ཤེས་ཀྱང་མེད་མོད། རླུང་དང་རྣམ་ཤེས་གཉིས་གཅིག་ཀྱང་མིན་ནོ། །སྤྱིར་འཁོར་འདས་ཀྱི་བྱ་བྱེད་ཐམས་ཅད་རླུང་གིས་བྱེད་ཅིང། དེའི་ནང་ནས་
ཀྱང་སྐྱེ་འཆི་སོགས་ལས་ཀྱི་རླུང་གི་འཕྲུལ་ལས་བྱུང་བ་ཡིན་ཏེ། རྡོ་རྗེ་འཕྲེང་བ་ལས། ཇི་ལྟར་མེས་བསྲེག་དངོས་པོ་མེད། །རྒྱུ་མེད་པར་ནི་ཐིམ་ནས་འགྲོ། །སླར་ཡང་སྲོག་གི་རླུང་ཤར་ནས། །ལས་ཀྱི་རླུང་གི་སྣ་ཚོགས་པ། །དེ་ཡི་ལྷན་ཅིག་རྣམ་ཤེས་དང། །རླུང་ཡང་འཇིག་རྟེན་གསུམ་དུ་གནས་
ཞེས་གསུངས་པའི་ཕྱིར་རོ། །གསུམ་པ་གསང་བའི་སྣ་རྩེར་རྫས་ཀྱི་ཐིག་ལེ་ནི། །ཐབས་ཤེས་གསང་བའི་རྩ་མཆོག་གཉིས་ཀྱི་རྩེར། །ཞེས་སོགས་རྐང་པ་བཞིས་སྟོན་ཏེ། རང་གི་རྡོ་རྗེ་དང་ཕྱག་རྒྱའི་པདྨ་གཉིས་འཕྲད་མཚམས་སུ་ཐིག་ལེ་ཡུངས་འབྲུ་ཙམ་ལ་དམིགས་པ་རྩེ་གཅིག་ཏུ་གཏད་དེ་

[041B] ཁྱད་པར་འོད་གསལ་གྱི་དུས་སུ་ལྷན་སྐྱེས་ཀྱི་ཡེ་ཤེས་འཆར་བར་བྱེད་པའོ། །གསུམ་པ་སེམས་དབེན་ནི་སྣ་རྩེ་གསུམ་དུ་ཐིག་ལེ་རྣམ་གསུམ་གྱི།། ཞེས་སོགས་རྐང་པ་བཞིས་སྟོན་ཏེ། སྔར་ལྟར་སྲོལ་རྩོལ་གསུམ་བསྒོམ་པ་
ལ་བརྟེན་ནས་སྙིང་གའི་རྩ་མདུད་རྣམས་ལེགས་པར་གྲོལ་ནས་རླུང་རྣམས་སྙིང་གའི་མི་ཤིག་པ་ལ་བསྡུས་ནས་ཐིམ་པས་དཔེའི་འོད་གསལ་འཆར་བར་བྱེད་པའོ། །དེ་ཡང་ཕྱག་རྒྱ་གཉིས་གང་རུང་ལ་བརྟེན་ནས་རིལ་འཛིན་དང་རྗེས་གཞི་གི་སྡུད་རིམ་མང་དུ་བྱས་པ་ལ་བརྟེན་ནས་སྣང་མཆེད་ཐོབ་གསུམ་གྱི་སེམས་དང་
ཁྱད་པར་དུ་དཔེའི་འོད་གསལ་མཐར་ཐུག་འདྲེན་ནུས་པའི་ཚེ་ན་སེམས་དབེན་རྫོགས་པར་འགྱུར་རོ།། སེམས་དབེན་རྫོགས་མཚམས་ནི། སྔར་ཀུན་རྟོག་གཡོ་བྱེད་ཀྱི་རླུང་གཞན་རྣམས་དབུ་མར་ཞུགས་གནས་ཐིམ་གསུམ་བྱས་པ་ལ་བརྟེན་ནས་ཡེ་ཤེས་བསྐྱེད་ནུས་ཀྱང། འདིར་དེ་ནས་ཁྱབ་བྱེད་ཀྱི་རླུང་མ་ལུས་པ་འཆི་
རིམ་བཞིན་དུ་སྙིང་གའི་མི་ཤིག་པ་ལ་ཐིམ་པའི་འོད་གསལ་གྱི་ཡེ་ཤེས་ཐོག་མར་སྐྱེས་ནས་བདེ་སྡོང་སྦྱོར་བའི་ཚེ་དབེན་དབེན་མཐར་ཐུག་སྐྱེས་པའོ། །གཉིས་པ་ལ་གསུམ། ཀུན་རྫོབ་སྒྱུ་མ་དང་དོན་དམ་འོད་གསལ་དང་དབྱེར་མེད་ཟུང་འཇུག་གསུམ་ཡོད་ཀྱང། གསུམ་པོ་ཕྱོགས་གཅིག་ཏུ་བསྡུས་ནས་འཆད་
པ་ནི༑ སྒྱུ་མ་ལོངས་སྐུ་འོད་གསལ་ཆོས་སྐུ་དང། །ཞེས་སོགས་ཚིགས་སུ་བཅད་པ་གཉིས་གསུངས་ཏེ། གསུམ་གྱི་དང་པོ་ལ་སྒྱུ་ལུས་ཀྱི་སྒྲུབ་གཞི་ནི། རིམ་ལྔ་ལས། འགྲོ་ཀུན་རང་དབང་མེད་པ་སྟེ། །རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །འོད་གསལ་ཐམས་ཅད་སྟོང་པའོ། །ཞེས་འགྲོ་བ་རྣམས་
འཆི་བ་འོད་གསལ་སྔོན་དུ་སོང་བ་ལས་སྐྱེའི། རང་དབང་དུ་མི་སྐྱེ་བར་བཤད་པ་ལྟར་དང། རྡོ་རྗེ་ཕྲེང་བ་ལས། སྙིང་པོར་གྱུར་པ་རང་སྲོག་ལས། །ཁམས་གསུམ་ན་ནི་གཞན་མེད་དེ། །སྒྱུ་མ་རླུང་གིས་ཁམས་གསུམ་པ། །རྨི་ལམ་རྨི་བ་བཞིན་དུ་མཐོང།། ཞེས་དང། ཇི་སྲིད་འཇིག་རྟེན་གྱིས་བཏགས་པ་

[042A]༄༅། །སེམས་ཀྱི་རླུང་གི་རྣམ་འཕྲུལ་ལོ། །ཞེས་དང། དགོངས་པ་ལུང་སྟོན་ལས་ཀྱང། །འདུ་ཤེས་ཅན་དང་འདུ་ཤེས་མེད། །སེམས་ཅན་དུ་བཏགས་འདི་གནས་པ། །དེ་རྣམས་རླུང་ལས་བྱུང་བ་སྟེ། །སླར་ཡང་རླུང་ལས་འགག་ས་ཡིན། །ཞེས་གསུངས་པའི་སྔ་མས་སྒྱུ་
ལུས་ཀྱི་སྒྲུབ་གཞི་ནི་སྲོག་གི་རླུང་ཡིན་པར་བཤད་ལ། ཕྱི་མ་གཉིས་ཀྱིས་འགྲོ་བ་དང་དེའི་སྐྱེ་འཆི་སོགས་རླུང་སེམས་ཀྱི་རྣམ་འཕྲུལ་དུ་གསུངས་སོ། །སྒྱུ་ལུས་སྒྲུབ་ཚུལ་བསྡུ་ན། སྔར་བཞིན་སེམས་དབེན་ལེགས་པར་གོམས་ནས་མཐར་ཕྱིན་པའི་དབེའི་འོད་གསལ་ལས་ལུགས་ལག་ཏུ་ལངས་
པའི་ཚེ། ཉེར་ཐོབ་གྲུབ་པ་དང་མཉམ་དུ་འགྲུབ་པ་ཡིན་ལ། དེ་ཡང་རླུང་ཐམས་ཅད་སྙིང་ཁའི་རྩ་འཁོར་གྱི་ནང་དུ་བསྡུས་ནས་ཐིམ་པས་སྣང་མཆེད་ཐོབ་གསུམ་དང། ཁྱད་པར་འོད་གསལ་གྱི་བཞོན་པའི་རླུང་ཤིན་དུ་ཕྲ་བས་ཉེར་ལེན་དང་འོད་གསལ་གྱི་སེམས་ཀྱིས་ལྷན་ཅིག་བྱེད་རྐྱེན་
བྱས་པ་ལ་བརྟེན་ནས་ཆུ་ལས་ཉ་ལྡང་བ་ལྟར་འགྲུབ་པར་འགྱུར་ཞིང།སྐུ་དེ་སྒྱུ་མའི་དཔེ་བཅུ་གཉིས་ཀྱིས་མཚོན་པར་བྱར་ཡོད་དོ། །ལྡང་བ་ནི་ཐོག་མ་སྙིང་ཁ་ནས་གྲུབ་སྟེ་དེ་མ་ཐག་ལུས་ཀྱི་ཕྱིར་ལྡང་བ་དང། ཐོག་མ་ཉིད་ནས་ལུས་ཀྱི་ཕྱི་རོལ་ཏུ་འགྲུབ་པའི་ཚུལ་གཉིས་སོ། །འདིར་བསྲེ་བ་
ལ་བསྡུ་ན་ཆོས་སྐུ་ལོང་སྐུ་སྤྲུལ་སྐུའི་བསྲེ་བ་སྟེ་གསུམ་བཤད་ཅིང། ཕྱེ་ན་རེ་རེ་ལའང་གསུམ་གསུམ་སྟེ་དགུ་བཤད་དེ། དེ་ཡང་སད་དུས་ཀྱི་སྐུ་གསུམ་དང། གཉིད་དུས་ཀྱི་སྐུ་གསུམ་དང། འཆི་དུས་ཀྱི་སྐུ་གསུམ་དང་བསྲེ་བའོ། །དེ་དག་ཀྱང་བསྡུ་ན་སད་དུས་ཆོས་སྐུ་དང་བསྲེ་བ་ནི། གཉིད་
སད་པའི་དུས་སུ་ལུས་ལ་གནད་དུ་བསྣུན་པ་ལ་བརྟེན་ནས་སྟོང་བཞི་དགའ་བཞིའོ་ངོ་བོ་དྲང་སྟེ་འོད་གསལ་གྱི་དུས་སུ་བདེ་སྟོང་སྦྱར་ནས་བསྒོམ་པའོ། །སང་དུས་ཀྱི་ལོང་སྐུ་དང་བསྲེ་བ་ནི། འོད་གསལ་དེ་ལས་ཡིད་དོར་རམ་དངོས་གནས་ལ་སྒྱུ་ལུས་རྡོ་རྗེ་འཆང་གི་སྐུར་ལངས་པའོ། །སད་དུས་ཀྱི་

[042B] སྔར་གྱི་སྐུ་དངོས་སམ་རྗེས་སུ་མཐུན་པ་དེ་རྣམ་སྨིན་གྱི་ཕུང་པོ་རྡོ་རྗེ་འཆང་གི་སྐུར་བསྒོམས་པའི་སྙིང་ཁར་འཇུག་པའོ། །གཉིད་དུས་ཆོས་སྐུ་ལོངས་སྐུ་སྤྲུལ་སྐུ་གསུམ་དང་བསྲེ་བའི་དང་པོ་ནི། གཉིད་ཀྱི་དུས་སུ་སྔར་ལྟར་བདེ་སྦྱོར་བ་དང། གཉིས་པ་ནི་
རྨི་ལམ་གྱི་ལུས་ཁྱད་པར་ཅན་དེ་རྡོ་རྗེ་འཆང་དུ་བཞེངས་པའམ་མིན་ཀྱང་དེར་སྒོམ་པ་དང། གསུམ་པ་ནི། སྐུ་དེ་ཉིད་རྣམ་སྨིན་གྱི་ལུས་ལ་འཇུག་པ་སྟེ་གསུམ་མོ། །འཆི་དུས་ཀྱི་ཆོས་སྐུ་ལོངས་སྐུ་སྤྲུལ་སྐུ་དང་བསྲེ་བ་གསུམ་ལས། འཆི་བའི་ཚེ་འབྱུང་བ་རྣམས་རིམ་གྱིས་ཐིམ་པའི་རྗེས་
སུ་སྣང་མཆེད་ཐོབ་གསུམ་འོད་གསལ་དང་བཅས་པ་རང་ཤུགས་ཀྱི་འཆར་བའི་འོད་གསལ་ནི་མའི་འོད་གསལ་ཡིན་ལ། དེ་དག་ངོ་ཤེས་པར་བྱས་ནས་སྒོམ་པ་དང་སྦྱར་ཏེ། འོད་གསལ་ཤར་བའི་ཚེ་ལྟ་ཐོག་ཏུ་འཇོག་པ་ནི་བུའི་འོད་གསལ་ཏེ་དང་པོ་འཆི་བ་ཆོས་སྐུ་དང་བསྲེ་བའོ། །འོད་གསལ་
དེ་ལས་ལངས་པའི་ཚེ་ལྷར་དངོས་སུ་ལྡང་བའམ་ལྡང་བར་མེས་ནས་སྒོམ་པ་ནི་གཉིས་པ་བར་དོ་ལོངས་སྐུ་དང་བསྲེ་བའོ། །ལྡང་བའི་ལྷ་སྐུ་འམ་བར་དོ་བ་དེ་མངལ་དུ་སྐྱེ་བ་ལེན་པའི་ལུས་རྡོར་སེམས་སུ་བསྒོམས་ནས་དེར་འཇུག་པ་ནི་གསུམ་པ་སྐྱེ་བ་སྤྲུལ་སྐུ་དང་བསྲེ་བའོ། །གཉིས་པ་
ནི༑ རིམ་པ་གསུམ་པའི་སྒྱུ་ལུས་པ་དེས་བསྲེ་བ་དང་སྤྱོད་པ་གསུམ་ཅི་རིགས་ལ་བརྟེན་ནས་མཉམ་གཞག་ཏུ་སྟོང་པ་བཞི་ཡང་ཡང་དྲངས་རེ་བདེ་སྟོང་སྦྱར་ནས་བསྒོམ་པ་དང། རྗེས་ཐོབ་ཏུ་གང་སྣང་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་ལ་བསླབས་པས་རིམ་གྱིས་སྟོང་པ་དང་པོ་
གསུམ་གྱི་ཐར་འོད་གསལ་ཤར་བའི་ཚེ་རིམ་པ་གསུམ་པའི་མ་དག་པའི་སྒྱུ་ལུས་དེ་མཇའ་ཡལ་བ་ལྟར་དག་ནས་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་རྟོགས་པའི་དོན་གྱི་འོད་གསལ་མངོན་དུ་འགྱུར་རོ། །གསུམ་པ་ནི། རིམ་པ་བཞི་པའི་དོན་གྱི་འོད་གསལ་ལས་ལངས་པ་

[043A]༄༅། །བའི་ཚེ་ལུགས་ལྡོག་གིཉེར་ཐོབ་གྲུབ་པ་དང་མཉམ་དུ་འོད་གསལ་དེའི་ཤིན་དུ་ཕྲ་བའི་རླུང་སེམས་ལས་སློབ་པའི་ཟུང་འཇུག་གི་སྐུ་འགྲུབ་པར་འགྱུར་རོ། །དེ་ཡང་སྤངས་པ་ཟུང་འཇུག་ཡིན་གྱི། རྟོགས་བཟུང་འཇུག་ནི་དེའི་རྗེས་སུ་འབྱུང་ངོ། །
དེ་ལྟ་བུའི་སྐུ་དེ་སླར་ལུས་རགས་པ་ལ་ཞུགས་ནས་སེམས་དཔའ་སུམ་བརྩེགས་དང་སྤྱོད་པ་གསུམ་ཅི་རིགས་གོམས་པར་བྱས་ཏེ། དེའི་རྒྱུན་ལས་མི་སློབ་པའི་ཟུང་འཇུག་གི་སྐུར་འཚང་རྒྱ་བ་ཡིན་ནོ། །དེ་ལྟ་བུའི་གོ་རིམ་ནྣི། བླ་མེད་དུ་དང་པོ་ཉིད་ནས་རིགས་ངེས་པའི་
དབང་དུ་མཛད་པ་ཡིན་ལ། གཞན་ཕར་ཕྱིན་ཐེག་པའི་བྱང་སེམས་ཚོགས་སྦྱོར་བ་དནང་ས་དང་པོ་སོགས་ནས་ཀྱང་བླ་མེད་དུ་འཇུག་པ་ཡོད་ཅིང། འཇུག་པའི་མཚམས་ཡང་ཁ་ཅིག་བསྐྱེད་རིམ་ནས་དང། ཁ་ཅིག་རྫོགས་རིམ་གྱི་ལུས་དབེན་སོགས་ཅི་རིགས་ནས་འཇུག་ལ། ས་བཅུ་པའི་
སྲིད་པ་ཐ་མ་བ་བླ་མེད་དུ་འཇུག་པ་ནི་རིམ་པ་བཞི་པའི་དོན་གྱི་འོད་གསལ་ནས་ཡིན་གྱི། དེའི་སྔོན་དུ་མིན་ནོ། །འདི་དག་ནི་གཙོ་བོ་གསང་བ་འདུས་པའི་དབང་དུ་བྱས་པ་སྟེ། ཕ་རྒྱུད་གཞན་ལའང་ཐ་སྙད་མི་འདྲ་བ་ཡོད་པ་ཙམ་མ་གཏོགས་དོན་འདི་དང་འདྲ་བར་སྦྱར་རུང་ངོ། །འདིར་བཤད་པར་བྱ་
བ་མང་དུ་ཡོད་ཀྱང་མང་བང་དོགས་ནས་མ་བྲིས་སོ། །གཉིས་པ། འཇིགས་བྱེད་ཀྱི་རྫོགས་རིམ་དེའི་སྨོན་ལམ་ནས་འབྱུང་བ་ལྟར་མདོར་བསྡུས་ཞིག་བཤད་པར་བྱ་སྟེ། དེ་ཡང་སྨོན་ལམ་ལས། ཟབ་ལམ་རིམ་པ་ལྔ་ཡི་གནད་ཀྱི་དོན།། མ་ལུས་བསྡུས་པ་རྣལ་འབྱོར་རྣམ་པ་བཞི།།
ཞེས་འབྱུང་བ་ལྟར་འདིའི་རྫོགས་རིམ་ནི་སྔར་གསང་འདུས་ཀྱི་སྐབས་སུ་བཤད་པ་བཞིན་རིམ་པ་ལྔར་འབྱེད་པ་ཡིན་ཀྱང། ལྔ་པོ་བསྡུ་ན་རྣལ་འབྱོར་བཞིར་འདུ་བས་དེ་ལྟར་འཆད་པ་ལ་བཞི། སྔགས་ཀྱི་རྣལ་འབྱོར། བྱིན་རླབས་སམ་དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར་

[043B] །དང་པོ་ལ། སྔོན་འགྲོ་ལྟེ་བར་གནད་དུ་བསྣུན་ཚུལ་དང། དེ་ནས་བུམ་པ་ཅན་དང་རྡོར་བཟླས་བྱ་ཚུལ་ལོ། །དང་པོ་ནི། དེ་ཉིད་ལས། སྤྲུལ་པའི་འཁོར་ལོར་འདོད་ལྷ་ཡབ་ཡུམ་ལ། །ཞེས་སོགས་རྐང་པ་བཞིས་སྟོན་ཏེ། ལྟེ་བའི་རྩ་འཁོར་གྱི་དྷཱ་ཏཱིའི་ནང་དུ་ཟླ་
གདན་ལ་འཇིགས་བྱེད་དཀར་པོ་ཞལ་གཅིག་ཕྱག་གཉིས་པ་ཡབ་ཡུམ་བསྒོམས་པའི་ཡབ་ཀྱི་ཐུགས་ཀར་ཧཱུཾ་ཡིག་དཀར་ལ་དམར་བའི་མདངས་ཆགས་པ་ལ་དམིགས་པ་རྩེ་གཅིག་ཏུ་གཏད་ནས་བསྒོམས་ཏེ། རྗེས་གཞིག་གི་སྡུད་རིམ་བྱེད་ཚུལ་ནི། ཡེ་ཤེས་སེམས་དཔའ་ཡབ་ཡུམ་སྙོམས་པར་ཞུགས་པའི་
སྦྱོར་འཚམས་ནས་འོད་ཟེར་འཕྲོས་པ་སྣོད་བཅུད་ཀྱི་འཇིག་རྟེན་ལ་ཕོག་པས་སྣོད་དག་པའི་ཞིང་དང་བཅུད་ཀྱི་སེམས་ཅན་འཇིགས་བྱེད་ཡུམ་བཅས་སུ་བསྒྱུར། དེ་ན་སྣོད་ཐམས་ཅད་བཅུད་ཀྱི་སེམས་ཅན་ལ་ཐིམ། དེ་ཐམས་ཅད་རང་དང་རང་ཡབ་ཡུམ་ལྟེ་བའི་ཡེ་ཤེས་སེམས་དཔའ་ཡུམ་ལ་ཐིམ། དེ་ཡང་སྟོད་སྨད་ནས་
ཐུགས་ཀའི་ཧཱུཾ་དང། ཧཱུཾ་ཡང་ཞབས་ཀྱུ་ནས་ནཱ་དའི་བར་རིམ་གྱིས་ཐིམ་ཞིང། ནཱ་ད་ལ་དམིགས་ནས་རྩེ་གཅིག་ཏུ་བསྒོམས་པས་རླུང་དབུ་མར་ཞུགས་གནས་ཐིམ་གསུམ་བྱས་པའི་རྟགས་རྣམས་འབྱུང་ཞིང་མཐར་འོད་གསལ་འཆར་བར་བྱེད་དོ། །གཉིས་པ་ནི། ཆོས་ཀྱི་འཁོར་ལོར་སྔགས་ཀྱི་རྣལ་
འབྱོར་མཆོག་ཞེས་སོགས་རྐང་པ་བཞིས་སྟོན་ཏེ། དང་པོ་བུམ་པ་ཅན་ནི་རང་འཇིགས་བྱེད་དུ་གསལ་བའི་ཐུགས་ཀའི་དྷཱུ་ཏཱིའི་ནང་དུ་ཐིག་ལེ་དཀར་དམར་ཁ་སྦྱར་གྱི་ཚུལ་དུ་ཡོང་བའི་དབུས་སུ་ཧཱུཾ་ཡིག་དཀར་པོ་ལ་དམིགས་པ་རྩེ་གཅིག་ཏུ་གཏད་དེ། སྟེང་འོག་གི་རླུང་གཉིས་དྲངས་ནས་དེ་ལ་ཐིམ་པར་ཡང་ཡང་
བསམས་པས་རླུང་དབུ་མར་ཞུགས་གནས་ཐིམ་པའི་རྟགས་རྣམས་འབྱུང་ཞིང་འོད་གསལ་འཆར་བར་བྱེད་དོ། །གཉིས་པ་སྙིང་ཁར་རྡོར་བཟླས་བྱ་ཚུལ་ནི། རང་ཉིད་འཇིགས་བྱེད་ཡབ་ཡུམ་དུ་གསལ་བའི་ཐུགས་ཀའི་ཧཱུཾ་ལ་དམིགས་པ་གཏད་དེ། རླུང་ནང་དུ་འཇུག་པའི་ཚེ་ཨོཾ་གྱི་གདངས་པ་དང། ནང་དུ་ཞུགས་

[044A]༄༅། །ནས་ཧཱུཾ་ལ་ཐིམ་པ་ན་ཨཱའི་གདངས་ཀྱིས་གནས་པ་དང། ཕྱིར་ལྡང་བ་ན་ཧཱུཾ་གི་གདངས་སུ་ཤར་བའི་དམིགས་པ་ཡང་ཡང་བྱས་ཏེ་བསྒོམས་པས་སྙིང་གའི་རྩ་མདུད་གྲོལ་ནས་འོད་གསལ་འཆར་བར་བྱེད་དོ། །གཉིས་པ་བྱིན་རླབས་ཀྱི་རྣལ་འབྱོར་ནི། སླར་ཡང་བྱིན་
གྱིས་བརླབས་པའི་རྣལ་འབྱོར་གྱིས། །ཞེས་སོགས་རྐང་པ་བཞིས་སྟོན་ཏེ། རང་ལྷར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་སྣོད་བཅུད་ཐམས་ཅད་ལ་ཕོག་པས་སྣོད་ཐམས་ཅད་ཞུ་ནས་བཅུད་ལ་ཐིམ་པ་ནས་ཧཱུཾ་ཡིག་ནཱ་ད་ལ་ཐིམ་པའི་བར་སྔར་བཞིན་རྗེས་གཞིག་
གི་སྡུད་རིམ་དང། ལས་དང་ཡེ་ཤེས་ཀྱི་ཕྱག་རྒྱ་གང་རུང་དང་སྙོམས་པར་ཞུགས་པའི་རྐྱེན་གྱིས་རླུང་དབུ་མར་ཞུགས་གནས་ཐིམ་གསུམ་བྱས་པས་དགའ་བཞི་དྲངས་ནས་བདེ་སྟོང་སྦྱོར་ཞིང། དཔེའི་འོད་གསལ་གྱི་སེམས་དབེན་མཐར་ཐུག་བསྐྱེད་པར་བྱའོ། །གསུམ་པ་
དབྱིབས་ཀྱི་རྣལ་འབྱོར་ནི། འཆི་རིམ་ཇི་བཞིན་རླུང་རྣམས་མ་ལུས་པ། །ཞེས་སོགས་རྐང་པ་བཞིས་སྟོན་ཏེ། སྔར་བཞིན་ཕྱག་རྒྱ་གཉིས་གང་རུང་དང་སྙོམས་འཇུག་བྱས་པ། ཀུན་རྟོག་གཡོ་བྱེད་ཀྱི་རླུང་ཐམས་ཅད་འཆི་རིམ་བཞིན་དུ་སྙིང་གའི་མི་ཤིགས་པ་ལ་ཐིམ་པའི་
དཔེའི་འོད་གསལ་མཐར་ཐུག་ལས་ལངས་པ་དང་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་མ་དག་པའི་སྒྱུ་ལུས་འགྲུབ་པར་འགྱུར་ཏེ་སྔར་བཤད་པ་དང་འདྲའོ། །བཞི་པ་རྣམ་དག་ཡེ་ཤེས་ཀྱི་རྣལ་འབྱོར་ལ་གཉིས་ལས། དང་པོ་དོན་གྱི་ལྷན་སྐྱེས་ནི། དབང་པོའི་གཞུ་ལྟར་
དྭངས་པའི་སྐུ་དེ་ཉིད། །ཞེས་སོགས་རྐང་པ་བཞིས་སྟོན་ཏེ། མ་དག་པའི་སྒྱུ་ལུས་པ་དེས་ཕྱག་རྒྱ་ལ་བརྟེན་ནས་རྗེས་གཞིག་གི་སྡུད་རིམ་ཡང་ཡང་བྱས་པས་མཐར་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་མངོན་དུ་གྱུར་མ་ཐག་མ་དག་པའི་སྒྱུ་

[044B] །གཉིས་པ་ཟུང་འཇུག་ནི། དོན་གྱི་ལྷན་ཅིག་སྐྱེས་པ་དེ་ཉིད་ལས། །ཞེས་སོགས་རྐང་པ་བཞིས་སྟོན་ཏེ། དོན་གྱི་འོད་གསལ་དེ་ལས་ལངས་མ་ཐག་ཏུ་སློབ་པའི་ཟུང་འཇུག་གི་སྐུ་འགྲུབ་པར་འགྱུར་ཞིང། དེའི་རྒྱུན་ལས་མི་སློབ་པའི་ཟུང་
འཇུག་ཁ་སྦྱོར་ཡན་ལག་བདུན་ལྡན་ཀྱང་འཐོབ་པར་འགྱུར་རོ། །ཞེས་པ་ནི་ལྡེ་མིག་ལྟ་བུ་སྟེ་དོན་བསྡུས་པའོ། །གཉིས་པ་མ་རྒྱུད་ཀྱི་རྫོགས་རིམ་ལ་གཉིས། བདེ་མཆོག་དང། དུས་འཁོར་གྱི་རྫོགས་རིམ་མོ། །དང་པོ་ནི། སྤྱིར་མ་རྒྱུད་ལ་བདེ་མཆོག་གཉིས་དང་ཀྱེ་རྡོར་སོགས་མང་ཡང་
འདིར་མ་རྒྱུད་ཀྱི་གཙོ་བོ་བདེ་མཆོག་གཉིས་དོན་ཕལ་ཆེར་འདྲ་བར་སྣང་ཏེ། འདི་ལ་རིམ་པ་ལྔ་དང་དྲུག་ཏུ་འབྱེད་པའང་ཡོད་ལ། རིམ་པ་ལྔར་བྱེད་པ་ཡང་གསང་འདུས་ཀྱི་རིམ་པ་ལྔ་དང་ཅུང་མི་འདྲ་བ་ཡོད་དེ། རང་བྱིན་གྱིས་བརླབས་པའི་རིམ་པ་དང། སྣ་ཚོགས་རྡོ་རྗེའི་རིམ་པ་དང། ནོར་བུ་
འགེངས་པའི་རིམ་པ་དང། ཛ་ལན་དྷཱ་རའི་རིམ་པ་དང། བསམ་གྱིས་མི་ཁྱབ་པའི་རིམ་པའོ། །འདིར་རྗེའི་ལཱུ་ཧི་པའི་སྨོན་ལམ་ལས། འབྱུང་བ་དང་བསྟུན་ནས་མདོར་བསྡུས་བརྗོད་པར་བྱ་སྟེ། འདི་ལ་གཉིས། སྲོག་དྷཱུ་ཏཱིར་འཛིན་པའི་རྣལ་འབྱོར་དང། བཟུང་ནས་བསྒོམ་ཚུལ་ལོ། །དང་པོ་
ལ་གསུམ། སྤྲིན་སྒྲ་ལ་སེམས་བརྟན་པར་བྱེད་པ། རྡོར་བཟླས་བྱ་ཚུལ། རྗེས་གཞིག་གི་བསམ་གཏན་ནོ། །དང་པོ་ནི། དེ་ཉིད་ལས། སྤྲུལ་པའི་འཁོར་ལོའི་དབུས་སུ་སྤྲིན་སྒྲ་ལ། །ཞེས་སོགས་རྐང་པ་དྲུག་གིས་སྟོན་ཏེ། སྦྱོར་བ་རྣམས་ཚང་བར་བྱས་ནས། ལྟེ་བའི་བུག་པའི་ཐད་སོར་སྒལ་
ཚིག་ལ་ཉེ་བར་སྤྲུལ་པའི་འཁོར་ལོའི་དབུས་དྲང་པོ་ན་རྩ་དབུ་མ་ལ་རོ་རྐྱང་གི་མདུད་པས་བཅིངས་པའི་ཐད་ཀྱི་དབུ་མའི་ནང་དུ་ཐིག་ལེ་དཀར་དམར་གྱི་དབུས་སུ་སྤྲིན་སྒྲའི་ཧཱུཾ་ཡིག་མདོག་དེ་འདྲ་བའི་སྟེང་དུ་ཐིག་ལེ་དང་དེའི་སྟེང་དུ་ནཱ་ད་ཡ་མདོག་དེ་ལྟ་བུ་ཞིག་བསམས་ཏེ། དེ་ལ་དམིགས་པ་གཏད་ནས་བསྒོམས་

[045A]༄༅། །པས་རླུང་སེམས་འཇུག་པ་གཅིག་པའི་གནད་ཀྱིས་སེམས་ཟིན་ན་ཟླ་ཉི་རོ་རྐྱང་གི་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱེད་པ་འབྱུང་ཞིང། དེ་ལ་བརྟེན་ནས་གསང་གནས་དང་ལྟེར་བའི་ཙཎྜ་ལི་ག་ཏུམ་མོ་སྦར་བས་ལུས་ཀྱི་རྩ་རྣམས་གཡོས་པ་ན་བྱང་སེམས་བབས་ཏེ་
ཡས་བབས་དང་མས་བརྟན་གྱི་དགའ་བཞི་སྟེང་བཞིའི་ངོ་བོར་བསྐྱེད་ནས་བདེ་སྟོང་སྦྱར་ནས་བསྒོམ་པའོ། །གཉིས་པ་ནི། འཇུག་དང་གནས་དང་ལྡང་བའི་རླུང་གིས་ནི། །ཞེས་སོགས་དྲུག་གིས་སྟོན་ཏེ། དྷཱུ་ཏཱིའི་ནང་དུ་སྔར་གྱི་ཧཱུཾ་ཡིག་གི་ནཱ་ད་ལ་དམིགས་ཏེ། རླུང་ནང་དུ་འཇུག་པའི་ཚེ་ཨོཾ་གྱི་
གདངས་དང། ཞུགས་ནས་གནས་པའི་དུས་སུ་ཨཱ་་ཡིག་གི་གདངས་དང། ཕྱིར་ལྡང་བ་ན་ཧཱུཾ་གི་གདངས་ཀྱི་རྣམ་པར་བསམས་ཏེ་རྡོར་བཟླས་བྱས་པ་ལ་བརྟེན་ནས་རླུང་དྷཱུ་རྟཱིའི་ནང་དུ་འཇུག་ནུས་པ་འོང་ཞིང། སྔར་བཞིན་གཏུམ་མོ་སྦར་ཏེ་སྤྱི་བོའི་ཧཾ་ཡིག་སོགས་ལས་བྱང་སེམས་བབས་པ་ལ་བརྟེན་
ནས་ལྟེ་བ་དང་སྙིང་གའི་རྩ་མདུད་སོགས་ལེགས་པར་གྲོལ་ནས་འོད་གསལ་འཆར་བར་བྱེད་དེ་རྡོར་བཟླས་སོ། །གསུམ་པ་ནི། མཁའ་དབྱིངས་ཤར་བའི་དབང་པོའི་གཞུ་བཞིན་དུ། །ཞེས་སོགས་རྐང་པ་དྲུག་གིས་སྟོན་ཏེ། རང་ཧེ་རུ་ཀ་ཡབ་ཡུམ་དུ་བསྒོམས་ཏེ་ཡབ་ཡུམ་སྙོམས་འཇུག་
པའི་དགའ་བའི་སྒྲ་དང་འོད་ཟེར་གྱིས་སྣོད་བཅུད་ཐམས་ཅད་རིམ་གྱིས་བསྡུས་ནས་རང་དང་ལྟེ་བའི་ཡེ་ཤེས་སེམས་དཔའ་ཡབ་ཡུམ་ལ་ཐིམ། དེ་གཉིས་ཀྱང་སྙོམས་པར་ཞུགས་པས་ཞུ་སྟེ། ལྟེ་བའི་དྷཱུ་ཏཱིའི་ནང་གི་ཧཱུཾ་ཡིག་ལ་ཐིམ་པས། དེ་ཨཱུ་ནས་ནཱ་དའི་བར་རིམ་གྱིས་ཐིམ་ཞིང་ནཱ་ད་ཡང་མི་
དམིགས་པར་བྱས་ཏེ་བསྒོམས་པས་རླུང་དབུ་མར་ཞུགས་གནས་ཐིམ་གསུམ་བྱེད་པ་འབྱུང་ལ། དེའི་ཚེ་བྱང་སེམས་ཞུ་བ་མགྲིན་པ་སོགས་སུ་སླེབ་པ་ན་དགའ་བ་ལ་སོགས་པ་དགའ་བཞི་སྟོང་བཞིའི་ངོ་བོར་བསྐྱེད་ཅིང་ཁྱད་པར་ལྷན་སྐྱེས་ཀྱི་དགའ་བའི་དུས་སུ་ཐམས་ཅད་སྟོང་པ་འོད་གསལ་

[045B]གཉིས་པ་གཉིས། སྟོང་ཕྱོགས་ཀྱི་རྫོགས་རིམ་དང། སྣང་ཕྱོགས་ཀྱི་རྫོགས་རིམ་མོ། །དང་པོ་ནི། བསམ་གྱིས་མི་ཁྱབ་འོད་གསལ་ཕྱག་རྒྱ་ཆེ། །ཞེས་སོགས་རྐང་པ་གསུམ་གྱིས་སྟོན་ཏེ། སྔ་ལྷར་ལྟེ་བའི་དབུ་མའི་ནང་
དུ་སེམས་བཟུང་བ་ལ་བརྟེན་ནས་ས་ཆུ་ལ་ཐིམ་པའི་རྟགས་སྨིག་རྒྱུ་ལྟ་བུ་སོགས་ལྔ་འཆར་ཞིང། སྣང་མཆེད་ཐོབ་གསུམ་འོད་གསལ་དང་བཅས་པ་འབྱུང་ལ། ཁྱད་པར་འོད་གསལ་གྱི་དུས་སུ་བདེ་སྟོང་སྦྱར་ནས་རྩེ་གཅིག་ཏུ་བསྒོམ་པར་བྱ་སྟེ། སྟོང་ཕྱོགས་བསམ་མི་ཁྱབ་པའི་རིམ་པ་དངོས་སོ། །གཉིས་པ་ལ་
གསུམ༑ རྗེས་ཐོབ་ཏུ་སྐྱོང་ཚུལ་བསྟན་པ་དང། སྒྱུ་ལུས་སུ་ལྡང་ཚུལ་དང། དེ་ལས་ཟུང་འཇུག་བསྒྲུབ་ཚུལ་ལོ། །དང་པོ་ལ། ལངས་པར་གྱུར་ཚེ་གང་ཤར་སྣང་བ་ཀུན། །ཞེས་སོགས་རྐང་པ་ལྔས་སྟོན་ཏེ། མཉམ་གཞག་དེ་ལས་ལངས་པའི་དུས་སུ་དཔེར་ན་ཆུ་ལས་ཆུ་རླབས་འབྱུང་ཞིང་དེ་ཆུའི་འཕྲུལ་
ཡིན་པ་ལྟར། མཉམ་གཞག་ཏུ་ལྷན་སྐྱེས་ཀྱི་ཡེ་ཤེས་གོམས་པ་ལས་རྗེས་ཐོབ་ཏུ་གང་སྣང་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་ལ་བསླབ་པར་བྱའོ། །དེ་ལྟར་འོང་བ་ནི་སྤྱིར་ཆོས་ཐམས་ཅད་བློས་བཏགས་པ་ཙམ་ཡིན་པ་དང། ཆོས་ཅན་ཐམས་ཅད་ཆོས་ཉིད་སྟོང་པའི་འཕྲུལ་ཡིན་པའི་སྟོབས་སོ། །གཉིས་
པ་ནི། རིམ་པ་དེ་ཡིས་དཔེ་ཡི་ལྷན་སྐྱེས་ལས། །ཞེས་སོགས་རྐང་པ་བཞིས་སྟོན་ཏེ། སྔོན་དུ་བསམ་གཏན་གོམས་པ་དང་སྒྱུ་ལུས་སུ་ལྡང་བར་བྱའོ་སྙམ་དུ་འཕེན་པ་བཏང་བའི་དབང་གིས། བསམ་གྱིས་མི་ཁྱབ་པའི་དཔེའི་འོད་གསལ་གྱི་མཐར་ལུགས་ལྡོག་ཏུ་ལྡང་བའི་ཚེ། ཆུ་ལས་ཉ་གློ་བུར་ལ་
སྟེང་དུ་འཕར་ཐོང་བ་ལྟར། འོད་གསལ་དེ་ལས་གློ་བུར་དུ་སྒྱུ་འཕྲུལ་དྲ་བ་སྒྱུ་མའི་སྐུ་འགྲུབ་པར་འགྱུར་རོ། །གསུམ་པ་གཉིས། སློབ་པའི་ཟུང་འཇུག་དང། མི་སློབ་པའི་ཟུང་འཇུག་སྒྲུབ་ཚུལ་ལོ། །སྒྱུ་མའི་ལུས་མཛེས་ཡང་ཡང་འོད་གསལ་དུ། །ཞེས་སོགས་རྐང་པ་བཞིས་སྟོན་ཏེ་

[046A]༄༅། །འདི་ལའང་མཉམ་རྗེས་གཉིས་ལས། དང་པོ་ནི།སྔར་ཐོབ་པ་རིམ་པ་གསུམ་པའི་མ་དག་པའི་སྒྱུ་ལུས་དེ་རྗེས་གཞིག་གིས་འོད་གསལ་དུ་ཡང་ཡང་བཅུགས་པས་མཐར་སྦྱངས་ནས་རིམ་པ་བཞི་པ་དོན་གྱི་ལྷན་སྐྱེས་ཀྱི་འོད་གསལ་མངོན་དུ་འགྱུར་རོ། །གཉིས་པ་ནི་
འོད་གསལ་དེ་ལས་ལྡང་བ་དང་ལུགས་ལྡོག་གི་ཉེར་ཐོབ་གྲུབ་པ་མཉམ་དུ་སློབ་པའི་ཟུང་འཇུག་གི་གོ་འཕང་མངོན་དུ་བྱེད་པར་འགྱུར་རོ། །འདིར་བསྲེ་བ་བྱེད་པའི་སྐོར་ཡོད་ཀྱང་མི་འཆད་དོ། །གཉིས་པ་ནི། དཔའ་བར་འགོ་བའི་ཏིང་འཛིན་དེ་ཉིད་ནི། ཞེས་སོགས་རྐང་པ་བཞིས་སྟོན་ཏེ་
སྔར་ཐོབ་པའི་སློབ་པའི་ཟུང་འཇུག་གི་ཏིང་ངེ་འཛིན་ལ་བསྲེ་བ་གསུམ་དང་སྦྱོང་བ་རྣམ་པ་གསུམ་ཅི་རིགས་ལ་བསླབ་པས་གོམས་པར་བྱས་པའི་མཐར་ཡང། དོན་གྱི་ལྷན་སྐྱེས་རྡོ་རྗེ་ལྟ་བུའི་ཏིང་་འཛིན་ལ་མཉམ་པར་བཞག་བཞིན་པའི་ངང་ནས་སྒྲིབ་པ་སྦྱངས་ཏེ། སྔར་ལྟར་འོད་
གསལ་ལ་མི་སློབ་པའི་ཟུང་འཇུག་སངས་རྒྱས་ཀྱི་གོ་འཕང་འགྲུབ་པར་འགྱུར་ཏེ། ཟུང་འཇུག་ནི་གསང་འདུས་ཀྱི་སྐོར་དང་འདྲའོ། །འདི་དག་ནི་སྣང་ཕྱོགས་བསམ་གྱིས་མི་ཁྱབ་པའི་རིམ་པ་སྟེ། དོན་བསྡུས་པའོ། །རང་བྱིན་གྱིས་བརླབ་པའི་རིམ་པ་སོགས་ལྔར་འབྱེད་པའི་ཚེ་གོ་རིམ་
ནི་བསམ་གྱིས་མི་ཁྱབ་པའི་འོད་གསལ་གྱི་སྔོན་དུ་ཛ་ལ་ན་དྷཱ་རའི་རིམ་པ་འགྲོ་དགོས་པས་རྗེས་གཞིག་གིས་སྣོད་བཅུད་འོད་གསལ་དུ་བཅུགས་ནས་མཐར་དགའ་བཞི་བསྐྱེད་པའི་སྐོར་ནི་དེའོ། །དེའི་སྔོན་དུ་ལས་དང་ཡེ་ཤེས་ཀྱི་ཕྱག་རྒྱ་ལ་བརྟེན་ནས་འོད་གསལ་བསྒོམ་པའི་རིམ་
པ་འགྲོ་དགོས་པས་དེ་ནི་ནོར་བུ་འགེང་བའི་རིམ་པའོ། །དེའི་སྔོན་དུ་ཧེ་རུ་ཀ་ཡབ་ཡུམ་ཏུ་གསལ་བའི་དབུ་མའི་ཡང་སྣ་དང་མར་སྣར་རྡོ་རྗེ་ཧཱུཾ་གིས་མཚན་པར་སྒོམ་པའི་སྐོར་ནི་འགྲོ་དགོས་པས། དེ་ནི་སྣ་ཚོགས་རྡོ་རྗེའི་རིམ་པའོ། །དེའི་སྔོན་དུ་རྡོར་བཟླས་དང་ལྟེ་

[046B] དེ་ནི་བདག་བྱིན་བརླབ་ཀྱི་རིམ་པའོ། །གཞན་ཡང་བདེ་མཆོག་གི་རིམ་ལྔ་ལ་བརྒྱུད་ཀྱི་རིམ་ལྔ་དང་འདྲ་བ་ཞིག་ཀྱང་ཡོད་པར་རྗེས་བཤད་དེ་མ་བྲིས་སོ། །གཉིས་པ་དུས་འཁོར་ལ་གཉིས། །
བཤད་བྱའི་ཁུངས་དགོད་པ་དང། དེའི་དོན་བསྡུས་ནས་བཤད་པའོ། །དང་པོ་ནི། རྗེ་ཞལ་སྔ་ནས་སོ་སོར་སྡུད་དང་བསམ་གཏན་ཡན་ལག་གིས། །ཨ་ཝ་དྷཱ་ཏཱིའི་ཡང་སྣང་སྲོག་སྡུད་ཤེས། །སྒྲ་གཅན་ལམ་ནས་རླུང་སྔགས་མི་ཕྱེད་པས། །ལྷུན་གྱིས་གྲུབ་པའི་ཟབ་མོའི་རྡོར་
བཟླས་ཤེས། །བུམ་པ་ཅན་གྱིས་སྲོག་དང་ཐུར་སེལ་གཉིས། །དབུ་མའི་ནང་དུ་ཁ་སྦྱོར་བྱེད་ཚུལ་ཤེས། །འཛིན་པ་ཐིག་ལེ་ལ་ནི་སྲོག་ཞུགས་པས། །དག་པའི་སྐུ་ལེ་སྤྲོ་དང་བསྡུ་བ་ཤེས། །རྗེས་དྲན་སྟོང་གཟུགས་ཕྱག་རྒྱའི་ཆུ་སྐྱེས་ཀྱིས། །མི་འགྱུར་བདེ་བ་ཆེན་པོའི་འདྲེན་ཚུལ་
ཤེས༑ ༑དེ་ཕྱིར་ལུགས་འདི་དུས་འཁོར་ཚུལ་སྨྲ་བ། །ལུགས་གཞན་དག་ལས་ཁྱད་པར་འཕགས་པ་སྟེ། །དེ་ལྟར་མི་ཤེས་དུས་འཁོར་ཚུལ་སྨྲ་བ། །དེ་དག་ཆུ་ནང་ཤར་བའི་ཟླ་གཟུགས་བཞིན། །ཞེས་གསུངས་པའི་རྡོ་རྗེའི་ཚིག་འདིའོ། །གཉིས་པ་ནི། འདིའི་རྫོགས་རིམ་ལ་སོར་
སྡུད༑ བསམ་གཏན། སྲོལ་རྩོལ། འཛིན་པ། རྗེས་དྲན། ཏིང་ངེ་འཛིན་གྱི་ཡན་ལག་སྟེ་སྦྱོར་བ་ཡན་ལག་དྲུག་ཡོད་ལ། དེ་ཡང་སོར་བསམ་གཉིས་ཀྱིས་སྟོང་གཟུགས་ཀྱི་སྐུ་སྔར་མེད་གསར་དུ་སྒྲུབ་ཅིང་གྲུབ་ཟིན་བརྟན་པར་བྱེད། སྲོག་འཛིན་གཉིས་ཀྱི་ས་རླུང་
དུལ་ཞིང་དབང་དུ་བྱེད། རྗེས་དྲན་གྱིས་སྟོང་གཟུགས་ཀྱི་ཕྱག་རྒྱ་ལས་མི་འགྱུར་བའི་བདེ་བ་སྒྲུབ་པར་བྱེད། ཏིང་ངེ་འཛིན་གྱིས་བདེ་བ་དེ་ཉིད་ཉིས་ཁྲི་ཆིག་སྟོང་དྲུག་བརྒྱའི་བར་གོང་འཕེལ་དུ་བྱེད་དོ། །འོན་ཀྱང་འདིའི་སོར་སྡུད་ནི་གསང་འདུས་ནས་བཤད་པའི་སོར་

[047A]༄༅། །སྡུད་དང་མིང་འདྲ་ཡང་དོན་མི་འདྲའོ། །འདི་དག་ཉམས་སུ་ལེན་ན། དང་པོར་འདིའི་དཀྱིལ་འཁོར་དུ་དབང་བསྐུར་ཐོབ་ཅིང་དམ་ཚིག་དང་སྡོམ་པ་སྲུང་བ་རྒ་ཞིར་བྱས་ཏེ། བསྐྱེད་རིམ་རྒྱས་བསྡུས་ཅི་རིགས་སྔོན་དུ་བཏང་ནས་ལུས་ཀྱི་བྱེད་ཆིངས་སོགས་ཡྦས་ལ་
དང་པོ་སོར་སྡུད་ནི། རང་དུས་ཀྱི་འཁོར་ལོར་གསལ་བའི་རྩ་དབུ་མའི་ཡར་སྣ་སྨིན་མཚམས་སུ་སོགས་མ་བཅད་པའི་བུག་པ་ལྟར་ཟུག་པའི་ས་དེར། མིག་ཕྱེད་གྱེན་དུ་ཕྱོགས་ཤིང་མིག་དང་རླུང་དང་ཡིད་གསུམ་རྩེ་གཅིག་ཏུ་བྱས་ནས་དམིགས་པ་གཏད་དེ་བསྒོམས་པས་ངེས་པ་དང་མ་ངེས་པའི་རྟགས་
སྣ་ཚོགས་འཆར་ཞིང། རླུང་དབུ་མར་ཞུགས་གནས་ཐིམ་པའི་རྟགས་འཆད་པ་རྣམས་འབྱུང་ལ། ཁྱད་པར་དུ་ཐུར་སེལ་གྱི་རླུང་ཐིམ་པའི་རྟགས་སུ་ཐིག་ལེ་སྔོན་པོ་ཡུངས་འབྲུ་ཙམ་གྱི་ནང་དུ། རེ་གནག་པོ་སྐྲའི་ཚད་ཙམ་གྱི་དབུས་སུ་སྟོང་གཟུགས་རྡོར་སེམས་ཡབ་ཡུམ་གྱི་སྐུ་ཁྱད་
ཆོས་ལྔ་ལྡན་འཆར་རོ། །འདི་དང་བསམ་གཏན་གཉིས་ལ་ཉིན་མཚན་གྱི་རྣལ་འབྱོར་བྱེད་ཚུལ་གཉིས་ཡོད་ཅིང་དེ་གཉིས་ཀྱི་སྐབས་སུ་རླུང་དབུ་མར་ཞུགས་གནས་ཐིམ་པའི་རྟགས་སུ་དུ་བ་སྨིག་རྒྱུ་མཁའ་སྣང་མར་མེ་དུས་མེ་ཟླ་ཉི་སྒྲ་གཅན་གློག་གི་རྟགས་དགུའི་རྗེས་སུ་སྔར་ལྟར་སྟོང་གཟུགས་
ཀྱི་སྐུ་དེ་བཅུ་འཆར་བ་འདྲ་ཡང། མཚན་མོའི་རྣལ་འབྱོར་གྱི་སྐབས་སུ་ཆེས་གསལ་ཞིང་བརྟན་པ་འབྱུང་ངོ། །གཉིས་པ་བསམ་གཏན་ནི། སོར་སྡུད་ཀྱི་སྐབས་ལྟར་བསྒོམས་པས་སྟོང་གཟུགས་སྣ་ཚོགས་འཆར་བ་རྣམས་དུས་འཁོར་ཡབ་ཡུམ་དུ་བསྒྱུར་ནས་རྩ་བའི་སྟེང་གཟུགས་ཀྱི་སྐུ་
ལ་བསྡུས་ཏེ་རྩེ་གཅིག་ཏུ་བསམ་གཏན་བྱེད་པའོ། །གསུམ་པ་སྲོག་རྩོལ་ནི། བསམ་གཏན་གྱི་སྐབས་སུ་ལྟར་བསྒོམས་པས་རླུང་དབུ་མར་ཞུ་ མཐར་སྟོང་གཟུགས་ཀྱི་སྐུ་སྔར་ལྟར་ཤར་བ་རྣམས་རྩ་བའི་སྟོང་གཟུགས་གཅིག་ཏུ་འདུས་པར་བསམ་ནས་

[047B] །འདིར་བུམ་པ་ཅན་ནི། རང་ལྷར་གསལ་བའི་སྟོད་ཀྱི་རླུང་རྣམས་རྩ་དབུ་མ་ནས་མར་དྲངས་ཏེ་ལྟེ་བའི་སྟོང་གཟུགས་ལ་བསྟིམ། སྨད་ཀྱི་རླུང་རྣམས་ཡར་དྲངས་ཏེ་དེ་ལ་
བསྟིམ་ནས་ཁ་སྦྱོར་གྱི་ཚུལ་དུ་བསྒོམས་པས་སྔར་ལྟར་རྟགས་རྣམས་འབྱུང་ལ། དེའི་ཚེ་ལྟེ་བའི་གཏུམ་མོ་སྦར་བ་གཙུག་ཏོར་གྱི་བར་སོང་སྟེ་བྱང་སེམས་བཞུས་པས་དཔྲལ་བ་སོགས་སུ་སླེབ་པ་ན་དགའ་བཞི་སྐྱེ་བས་བདེ་སྟོང་སྦྱོར་བ་དང། དེ་ལས་ལྡང་བའི་ཚེ་དུས་འཁོར་ཡུམ་གྱི་སྐུར་ལྡང་བར་མོས་
པའོ། །བཞི་པ་འཛིན་པ་ནི།སྔར་ལྟར་བསྒོམས་པས་སྟོང་གཟུགས་ཀྱི་སྐུ་ལྟེ་བར་གནས་པ་དེ། གསང་གནས་ལྟེ་བ་སྙིང་ག་མགིན་པ་དཔྲལ་བ་གཙུག་ཏོར་གྱི་དབུས་སུ་དྲངས་ཏེ་སྲོག་ཐུར་བསྲེས་ནས་བསྒོམས་པས་གཏུམ་མོ་སྦར་བས་དགའ་བཞི་འདྲེན་པ་སོགས་སྔར་ལྟར་བྱ་བའོ། །ལྔ་པ་རྗེས་དྲན་ནི་
གོང་ལྟར་བསྒོམས་པས་རྟགས་རྣམས་རིམ་གྱིས་ཤར་ཏེ་མཐར་རེ་གའི་ནང་དུ་སྟོང་གཟུགས་དུས་འཁོར་ཡབ་ཡུམ་འཁོར་བཅས་ཀྱི་སྐུར་དངོས་སུ་བཞེངས་པ་འབྱུང་ཞིང་དེ་ནས་སྟོང་གཟུགས་ཡབ་ཡུམ་རྣམས་མཉམ་པར་སྦྱར་ནས་མི་འགྱུར་བའི་བདེ་བ་སྒྲུབ་པར་བྱེད་དོ། །དྲུག་པ་ཏིང་ངེ་འཛིན་ནི། རང་ལྷར་
གསལ་བའི་ལྟེ་བའི་སྟོང་གཟུགས་ཡབ་ཡུམ་ལ་སྙོམས་པར་ཞུགས་པའི་རྐྱེན་གྱིས་དབུ་མའི་ཡར་སྣ་མར་སྣ་ནས་བྱང་སེམས་དཀར་དམར་གྱི་རྡུལ་སྟེང་འོག་ཏུ་རིམ་གྱིས་བརྩེགས་པས་འཕོ་མེད་དུ་གནས་ཏེ་མི་འགྱུར་བའི་བདེ་བས་སྟོང་ཉིད་རྟོགས་པའི་བདེ་སྟོང་སྦྱར་ནས་བསྒོམ་པའོ། །དེ་ལྟར་རིམ་གྱིས་བྱང་
སེམས་དཀར་དམར་གྱི་རྡུལ་བརྩེགས་པ་ཉིས་ཁྲི་ཆིག་སྟོང་དྲུག་བརྒྱ་ལས་མི་འགྱུར་བའི་བདེ་བ་ཉིས་ཁྲི་ཆིག་སྟོང་དྲུག་བརྒྱ་ཐོབ་པའི་མཐར་སྐད་གཅིག་མ་གཅིག་ལ་འཚང་རྒྱ་བར་འགྱུར་རོ། །དེ་དག་ནི་རྗེ་ཡབ་སྲས་ཀྱི་མན་ངག་གི་སྙིང་པོ་བསྡུས་པ་སྟེ། རྒྱས་པར་ཤེས་འདོད་ན་གཞན་དུ་བལྟ་བར་

[048A]༄༅། །བྱའོ། །བཞི་པ་ལ་གཉིས། མཐར་ཐུག་གི་འབྲས་བུ་མངོན་དུ་བྱེད་ཚུལ་ས་ལམ་དང་བཅས་པ་དང། ཚེ་འདིར་དེ་མངོན་དུ་བྱེད་མི་ནུས་པས་ཇི་ལྟར་བྱ་བའོ། །དང་པོ་ནི། སྔར་བཤད་པ་ལྟར་རིམ་གཉིས་ཉམས་སུ་བླངས་ཏེ་མཐར་མི་སློབ་པའི་ཟུང་འཇུག་ནམ་
ཐོབ་པའི་ཚེ་སངས་རྒྱས་པ་ཡིན་ལ། དེ་ཡང་ཕར་ཕྱིན་ཐེག་པ་ལྟར་ན་རྫོགས་སིམ་སྦྱངས་གསུམ་བྱས་ནས་མཐར་འདོད་ཁམས་སུ་འཚང་མི་རྒྱ་བར་གཟུགས་ཁམས་ཀྱི་འོག་མིན་ཏུ་འཚང་རྒྱ་བར་བཞེད་ཅིང། གཟུགས་ཁམས་དེ་ནི་གནས་རིགས་བཅུ་བདུན་གྱི་ནང་ཚན་གྱི་གཟུགས་ཁམས་
མིན་གྱི། དེའི་གོང་ན་གཟུགས་ཁམས་ཀྱི་འོག་མིན་གཉིས་པ་གཞན་ཞིག་ཡོད་པ་དེར་འཚང་རྒྱ་བར་འཕགས་པ་ཐོགས་མེད་སོགས་ཀྱིས་བཤད་དོ། །དེ་ལྟར་ན་ཕར་ཕྱིན་ཐེག་པའི་ལུགས་ལ་ལྷའི་རྟེན་ཁོ་ན་ལ་འཚང་རྒྱའི། མིའི་རྟེན་ལ་གསར་དུ་འཚང་རྒྱ་བར་མི་འདོད་དོ།། འོན་ཀྱང་
འཚང་རྒྱ་བའི་ཚུལ་སྟོན་པ་ནི་མིའི་རྟེན་ལ་ཡོད་པར་བཞེད་དེ། མཆོག་གི་སྤྲུལ་སྐུ་ནི་མིའི་རྟེན་ལ་འབྱུང་བས་སོ། །སྔགས་བླ་མེད་ཀྱི་ལུགས་ལ་ལྷ་དང་མི་གཉིས་ཀའི་རྟེན་ལ་གསར་དུ་འཚང་རྒྱ་བ་ཡོད་པར་འདོད་དེ། ཚེ་གཅིག་ལ་འཚང་རྒྱ་ན་མི་ཁོ་ན་དང་གཞན་འོག་མིན་དང་འདོད་ལྷའི་
རྟེན་ལའང་གསར་དུ་འཚང་རྒྱར་བཞེད་པའི་ཕྱིར་རོ། །ཕར་ཕྱིནྠེག་པ་ལྟར་ན་ལོངས་སྐུ་ཐམས་ཅད་ངེས་པ་ལྔ་ལྡན་དུ་བཞེད་པ་མངལ། བླ་མེད་ཀྱི་སྐབས་སུ་མི་སློབ་པའི་ཟུང་འཇུག་པའི་སྐུ་ཅན་ཐམས་ཅད་ནི་ལོངས་སྐུར་བཞེད་དེ་མི་འདྲའོ། །ལུགས་གཉིས་ཀ་ལྟར་ན་སྤངས་རྟོགས་
ཀྱི་ཆོས་སྐུ་གཉིས་ཧ་ལམ་འདི་ཡང་མི་འདྲ་བ་ཡོད་དེ། དེ་ཕྱག་རྒྱ་ལ་བརྟེན་ནས་ཐོབ་མ་ཐོབ་སོགས་ཀྱི་ཁྱད་པར་ཡོད་པའི་ཕྱིར་རོ། །གཉིས་ཀ་ལྟར་ན་ལུས་རགས་པ་བཟུང་བའི་སངས་རྒྱས་ཀྱི་སྐུ་ཐམས་ཅད་སྤྲུལ་པའི་སྐུ་ཡིན་པར་མཚུངས་སོ། །ཕར་ཕྱིན་ཐེག་པའི་ལམ་རྐྱང་པས་ས་བཅུ་

[048B] དེ་ནས་ལམ་ལ་སྔགས་ཀྱི་ལམ་བསྣོན་མ་བཏང་ནས་འཇུག་དགོས་ཤིང་དེ་ཡང་རིམ་པ་བཞི་པ་ནས་ཡིན་གྱི། དེའི་གོང་དུ་འཇུག་མི་དགེས་ཏེ། དེ་དག་གི་དོད་རྣམས་བསྒྲུབས་ཟིན་པའི་ཕྱིར་རོ། །ཕར་ཕྱིན་ཐེག་པ་ཙམ་དུ་མ་ཟད་རྒྱུད་སྡེ་འོག་མ་གསུམ་གྱི་ལམ་ཁོ་ནས་ཀྱང་
འཚང་རྒྱ་བར་མི་ནུས་པས། དེ་དག་ཀྱང་མཐར་བླ་མེད་དུ་འཇུག་དགོས་ཤིང། འཇུག་པའི་སྐབས་ཀྱང་མཐའ་གཅིག་ཏུ་མ་ངེས་ཀྱི། ཁ་ཅིག་ནི་བསྐྱེད་རིམ་དང། གཞན་དག་རྫོགས་རིམ་ནས་འཇུག་པར་ཡོད་པ་ནི་སྔར་དང་འདྲ་བའི་ཕྱིར་། །མདོ་སྔགས་གང་གི་དབང་དུ་བྱས་ཀྱང་འབྲས་བུ་མཐར་
ཐུག་མངོན་དུ་བྱེད་པ་ལ། ཐོག་མར་དཀོན་ཅོག་ལ་སྐྱབས་སུ་སོང་ནས་དེའི་བསྟན་པ་ལ་འཇུག་དགོས་ལ། དེ་ནས་རང་ཉིད་ངན་སོང་ལས་ཐར་འདོད་དང། དེ་རྗེས་འྷྐོར་བའི་སྡུག་བསྔལ་མཐའ་དག་ལས་ཐར་འདོད་ཀྱི་ངེས་འབྱུང་བསྐྱེད་ཅིང། དེ་ནས་སེམས་ཅན་ཐམས་ཅད་སྡུག་བསྔལ་ལས་ཐར་འདོད་
དང་དེ་ལས་སྐྱོབ་འདོད་ཀྱི་སྙིང་རྗེ་བསྐྱེད་དགོས་ཤིང། དེ་ནས་སེམས་ཅན་ཐམས་ཅད་རྫོགས་བྱང་ལ་འགོས་འདོད་ཀྱི་ལྷག་བསམ་དང། སེམས་ཅན་ཐམས་ཅད་ཀྱི་དོན་དུ་རང་ཉིད་རྫོགས་བྱང་ཐོབ་པར་འདོད་ནས་བྱང་ཆུབ་ཀྱི་སེམས་བསྐྱེད་དེ་སྤྱོད་པ་ཕར་ཕྱིན་དྲུག་དང་བསྡུ་བཞི་ལ་བསླབ་དགོས་སོ། །ཐེག་ཆེན་
གཉིས་ཀ་ལྟར་ནའང་བྱང་ཆུབ་ཀྱི་སེམས་བསྐྱེད་པ་དང་ཐེག་ཆེན་ལམ་དུ་ཞུགས་པ་དུས་མཉམ་པ་ཡིན་ལ། དེ་ནས་ཕར་ཕྱིན་ཐེག་པ་ལྟར་ན་ཚོགས་ལམ་གྱི་རྗེས་སུ་སྟོང་ཉིད་རྟོགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ཐོབ་པ་དང་སྦྱོར་ལམ་ཐོབ་པ་དུས་མཉམ་ཞིང། དེ་ནས་སྟོང་ཉིད་མངོན་སུམ་དུ་རྟོགས་
པའི་ཡེ་ཤེས་ནམ་གསར་དུ་རང་རྒྱུད་སྐྱེས་པའི་ཚེ་མཐོང་ལམ་ཐོབ་པ་དང་དངས་དང་པོ་ཐོབ་པ་དུས་མཉམ་ལ། དེ་ཡང་ས་དང་པོ་ཐོབ་མ་ཐག་པའི་ཚེ་ཡ་ཤེས་དེ་མཐོང་ལམ་བར་ཆད་མེད་ལམ་ཡིན་ཞིང། དེས་བདེན་འཛིན་ཀུན་བཏགས་དངོས་སུ་སྤངས་པ་དང་ཐེག་ཆེན་མཐོང་ལམ་རྣམ་གྲོལ་ལམ་མངོན་དུ་

[049A]༄༅། །བྱས་ནས་འགོག་བདེན་ཀྱང་ཐོབ་ལ། མཉམ་གཞག་དེ་ལས་ལངས་པ་ན་རྗེས་ཐོབ་ཡེ་ཤེས་འབྱུང་ངོ། །ས་དང་པོའི་དཀྱིལ་སྟོད་མཐོང་ལམྱིན་ཀྱང། དཀྱིལ་སྨད་ནས་ས་བཅུ་པའི་བར་གྱི་ཡེ་ཤེས་ཐམས་ཅད་སྒོམ་ལམ་ཡིན་ཞིང། དེ་ལ་སྤང་བྱ་སྤོང་ཚུལ་དང་ཡོན་ཏན་ཐོབ་ཚུལ་
གཉིས་ཀྱིས་ས་བཅུར་འབྱེད་དོ། །སྤང་བྱ་སྤོང་ཚུལ་ཡང་དབུ་མ་རང་རྒྱུད་པ་རྣམས་ཀྱིས། མངོན་རྟོགས་རྒྱན་གྱི་རྗེས་སུ་འབྲང་ནས་བདེན་འཛིན་ཤེས་སྒྲིབ་ཏུ་བྱས་པའི་ཀུན་བཏགས་རྣམས་མཐོང་ལམ་གྱི་སྐབས་སུ་སྤོང་ཞིང། བདེན་འཛིན་ལྷན་སྐྱེས་ལ་ཆེ་འབྲིང་ཆུང་ངུ་སྐོར་དགུར་ཕྱེ་བ་རྣམས་རིམ་པ་
བཞིན་དུ། སང་དང་པོའི་དཀྱིལ་སྨད་ནས་ས་བཅུ་པའི་བར་གྱིས་རིམ་པར་སྤངས་ཏེ། དེ་སྤངས་པ་དང་སངས་རྒྱས་པ་དུས་མཉམ་པར་འདོད་ལ། དབུ་མ་ཐལ་འགྱུར་བ་རྣམས་ཀྱིས་ནི་བདེན་འཛིན་ཉོན་སྒྲིབ་ཏུ་བྱས་ནས་ས་དང་པོ་ནས་བདུན་པའི་བར་གྱིས་རིམ་པར་སྤངས་ཏེ། དེ་སྤངས་པ་དང་ས་བརྒྱད་པ་
ཐོབ་པ་དུས་མཉམ་པ་དང། གཉིས་སྣང་འཁྲུལ་པའི་བག་ཆགས་ལ་ཤེས་སྒྲིབ་ཏུ་མཛད་ནས་ཆེ་འབྲིང་ཆུ་ངུ་སྐོར་གསུམ་དུ་ཕྱེ་བ་དག་པས་གསུམ་གྱིས་རིམ་པར་སྤངས་ཏེ་འཚང་རྒྱ་བར་བཞེད་དོ། །ཡོན་ཏན་ཐོབ་ཚུལ་ལ་ཡང། ས་རང་རང་གི་ལོངས་སྤྱོད་རྫོགས་མ་རྫོགས་དང། ཡོན་ཏན་བརྒྱ་ཕྲག་བཅུ་
གཉིས་སོགས་ཐོབ་མ་ཐོབ་དང། ཕར་ཕྱིན་བཅུའི་ཉམས་ལེན་ལྷག་པར་ཐོབ་མ་ཐོབ་སོགས་ཀྱི་སྒོ་ནས་འཇོག་གོ་སྤྱིར་ཕར་ཕྱིན་ཐེག་པའི་གདུལ་བྱ་འཚང་རྒྱ་བ་ནི་གྲངས་མེད་གསུམ་གྱི་ཚོགས་རྫོགས་ནས་ཡིན་ལ། དེ་ཡང་ཚོགས་སྦྱོར་གཉིས་སམ། སང་དང་པོའི་སྟོད་དང་བཅས་པས་གྲངས་མེད་དང་པོ།།
དེའི་སྨད་ནས་མ་དག་ས་བདུན་དུ་གྲངས་མེད་གཉིས་པ། དག་པ་ས་གསུམ་ནས་གྲངས་མེད་གསུཾ་པའི་ཚོགས་བསགས་ཏེ་རྫོགས་ནས་འཚང་རྒྱ་བར་བཞེད་ཀྱང། དམིགས་བསལ་གྲངས་མེད་གསུམ་གྱི་བར་འདུག་དགོས་པའི་ངེས་པ་མེད་དེ། སྔགས་ལ་ཞུག་ཏེ་མྱུར་དུ་འཚང་རྒྱ་བ་ཡང་ཡོད་ལ། གྲངས་

[049B] དེ་ལས་ཀྱང་རིང་བ་ནས་འཚང་རྒྱ་བཡོད་པའི་ཕྱིར་རོ། །སྔགས་ཀྱི་སྐབས་སུ་ཕར་ཕྱིན་ཐེག་པ་དང་འདྲ་བར་ས་བཅུ་དང་དེ་ལས་མང་བར་བཤད་པ་ཡོད་ཀྱང། མིང་འདྲ་ཡང་དོན་འདྲ་བའི་ངེས་པ་མེད་དེ། དེ་ནི་དངོས་མིན་པར་དོད་ཐུབ་བརྩིས་པའི་དབང་དུ་མཛད་པ་ཤིན་དུ་མང་བའི་ཕྱིར་
རོ།། དེ་བཞིན་དུ་ལམ་ལྔའི་དབྱེ་བ་ཡོད་ཀྱང་ཕར་ཕྱིན་ཐེག་པ་དང་ཇི་མ་ཇི་བཞིན་འདྲ་མི་དགོས་སོ། །དེར་མ་ཟད་བསྐྱེད་རྫོགས་ཀྱི་སྐྦྶ་སོ་སོ་ནས་ཀྱང་ས་དེ་དག་ལ་ཆོས་མཐུན་སྦྱོར་ཚུལ་ཡོད་ཅིང། ཁྱད་པར་རྫོགས་རིམ་གྱི་སྐབས་སུ་ས་བཅུ་དང་ལམ་ལྔའི་དོད་དཐུབ་བརྩི་ཚུལ་ཁྱད་པར་བ་རེ་ཡོད་དོ།། དོད་ཐུབ་
དཔེར་མཚོན་ན་ཕར་ཕྱིན་ཐེག་པའི་ས་བརྒྱད་པ་ནས་ཞི་དག་སྦྱོར་ཐོབ་དགོས་ཀྱང། བླ་མེད་ཀྱི་བསྐྱེད་རིམ་མཐར་ཕྱིན་ན་དེའི་དོད་ཐུབ་པ་དང།ཕར་ཕྱིན་དུ་ས་དེ་ནས་ཡིད་ལུས་ཁྱད་པར་ཅན་ཞི་ཐོབ་པ་ཡིན་ཀྱང། འདིར་རིམ་པ་གསུམ་པའི་སྒྱུ་ལུས་ཀྱིས་དེའི་དོད་ཐུབ་པ་དང། ཕར་ཕྱིན་གྱི་སྐྦྶ་སྒོམ་ལམ་
གྱི་མཐའི་བར་ཆད་མེད་ལམ་ཞིག་གིས་ཉོན་སྒྲིབ་དངོས་སུ་སྤོང་བ་ཡིན་ལ། འདིར་རིམ་པ་བཞི་པའི་དོན་གྱི་འོད་གསལ་དེ་མཐོང་ལམ་ཡིན་ཀྱང་ཉོན་སྒྲིབ་དངོས་སུ་སྤོང་ནུས་པས་དེའི་དོད་ཐུབ་ཏུ་འགྱུར་བ་བཞིན་ནོ། །མདོ་སྔགས་གཉིས་ཀྱི་འབྲས་སུ་སངས་རྒྱས་འདྲ་བ་ལ། འབྲས་བུ་ལ་ཉེ་རིང་འོང་བའི་ཁྱད་
པར་ཅི་ལྟ་བུ་ཞེ་ན། །དེའི་རྒྱུ་མཚན་སྔར་བརྗོད་ཟིན་མོད། འོན་ཀྱང་དཔེར་བྱ་ཚུལ་ཡོད་དེ། འཇིག་རྟེན་ན་གང་དུ་འགྲོ་སའི་གནས་གཅིག་ཡིན་པར་མཚུངས་ཀྱང། འགྲོ་སའི་ལམ་ལ་རིང་ཐུང་ཡོད་པའི་དབང་གིས། རིང་བའི་སར་ཉིན་ལམ་བཅུ་འགྲོ་དགོས་པ་ལྟ་བུ་ལ། ཐུང་བ་ལ་ཕྱིན་ན་ཉི་མ་
གཅིག་གིས་སློབ་པ་ལྟ་བུ་དང། བཞོན་རྟ་ཡོད་མེད་སོགས་ཀྱི་ཁྱད་པར་ལྟར་མདོ་སྔགས་ཀྱི་ལམ་ལ་ཡང་འབྲས་བུ་ལ་ཉེ་རིང་དང་མྱུར་བུལ་དང་ས་གཅོད་ཆེ་མི་ཆེ་འོང་བ་ཡིན་ནོ། །གཉིས་པ་ནི། སྔགས་བླ་མེད་ཀྱི་ཆེད་དུ་བྱ་བའི་གདུལ་བྱ་གང་གིས་སྒྱུ་ལུས་ཐོབ་ན་ཚེ་འདིར་ངེས་པར་འཚང་རྒྱ་བར་

[050A]༄༅། །བཤད་པས་དེ་ནི་དབང་པོ་ཆེས་ཤིན་དུ་རྣོན་པོ་རིན་པོ་ཆེ་ལྟ་བུའི་གང་ཞག་གི་ནང་ནས་དབང་པོ་རྣོ་བ་ཡིན་ལ། ཚེ་འདིར་དེ་ཐོབ་མི་ནུས་པ་ལ་ཡང་གཉིས་ཡོད་དེ། སེམས་དབེན་ཐོབ་པའམ་ཐོབ་ནུས་པ་དང་དེ་མི་ནུས་པའོ། །དང་པོ་ནི། བར་དོ་འགྲུབ་པའི་དོད་ལ་སྒྱུ་ལུས་སུ་ལྡང་ཏེ་འཚང་རྒྱ་བ་འོང་ལ་
གཉིས་པ་ལའང་རྫོགས་རིམ་གྱི་ངག་དབེན་མན་ཆད་ཐོབ་པ་དང། བསྐྱེ་དྲིམ་ཕྲ་རགས་མཐར་ཕྱིན་པ་དང། རགས་པ་ཙམ་མཐར་ཕྱིན་པ་དང། ལེགས་པར་གོམས་པ་དང། ཅུང་ཟད་གོམས་པ་དང།དབང་བསྐུར་ཙམ་ཐོབ་པ་སོགས་མང་ངོ། །དེ་རྣམས་ཀྱིས་འདིར་མཆོག་མི་འགྲུབ་ཀྱང། དང་པོ་བཞེས་
སྐྱེ་འཆི་བར་དོ་གསུམ་གྱི་སྐྱོན་རགས་པ་ཕལ་ཆེར་སྦྱངས་ཏེ། བསྲེ་བ་དང་འཕོ་བའི་མན་ངག་ལ་བརྟེན་ནས་ཕྱི་མ་ལ་སྔགས་འགྲུབ་པའི་རིག་འཛིན་གྱི་རྟེན་ཁྱད་པར་ཅན་དག་ཏུ་སྐྱེ་བ་བསྒྱུར་ཞིང། རྟེན་དེ་ལ་མཆོག་འགྲུབ་པར་བྱེད་ལ། ཕྱི་མ་གཉིས་ཀྱིས་ཀྱང་རྒྱུད་ལ་སྔགས་ཀྱི་བག་ཆགས་བཞད་པ་དང་ལྷའི་བྱིན་རླབས་ལ་
བརྟེན་ནས་ཕྱི་མར་ཞིང་འྡིའམ་གཞན་དུ་རྟེན་བཟང་པོ་ཐོབ་སྟེ་སྔགས་ཀྱི་ལམ་ཉམས་སུ་ལེན་པར་འགྱུར་བ་འོང་ཞིང། འོན་ཀྱང་འཆི་བའི་ཚེ་འཕོ་བའི་མན་ངག་ལ་བརྟེན་དགོས་པའང་ཡིན་ནོ། །དབང་བསྐུར་རྣམ་དག་ཐོབ་ནས་དམ་ཚིག་དང་སྡོམ་པ་ལེགས་པར་སྲུང་བའི་གང་ཟག་གིས་སྔགས་ཀྱི་ལམ་ཆེར་མ་བསྒོམས་
ཀྱང་མྱུར་དུ་འཚང་རྒྱ་བར་གསུངས་པས། སྔགས་ལ་ཞུགས་ནས་དམ་ཚིག་དང་སྡོམ་པ་སྲུང་བ་ནི་གནད་ཤིན་དུ་ཆེའོ། །ད་ལྟའི་གང་ཟག་ཁོ་བོ་ལྟ་བུ་ལ་ནི་དེ་ཡང་ཤིན་དུ་དཀའ་བས་ན། འཚང་རྒྱ་བ་ལྟ་ཞོག་ལམ་མཐོན་པོར་བགྲོད་པའང་ཤིན་དུ་དཀའོ། །འོན་ཀྱང་གསང་སྔགས་ལ་རང་གི་རྙེད་པ་བསྒྲུབ་པའི་ཆེད་དུ་མ་
ཡིན་པར་ཐོས་བསམ་བསྒོམ་གསུམ་གྱིས་བག་ཆགས་བཟང་པོ་འཇོག་པ་ནི་གལ་ཆེ་སྟེ། སྤྱིར་མི་ལུས་ཐོབ་པར་དཀའ་བས་དམ་པའི་ཆོས་དང་འཕྲད་པར་ཡང་དཀའ། ཁྱད་པར་དུ་གསང་སྔགས་དང་འཕྲད་དཀའ་བས་ན་བག་ཆགས་རེ་མ་བཞག་ན་རྗེས་གསུངས་པ་ལྟར་སྔགས་སྤྱོད་པའི་སྐལ་ཆད་ཅན་དུ་འགྱུར་བའི་ཕྱིར་དང་

[050B] འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེའི་ཐེག་དང་ཕར་ཕྱིན་ཐེག་རྣམ་པ་གཉིས་ཡོད་གསང་སྔགས་ཕར་ཕྱིན་ལས།།ཤིན་དུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་དུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་
མོའི་ཐེག་དེ་ཇི་ལྟ་བུ་ཞིག་ཅེས། །འཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང། །ཤིན་དུ་འཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག་ སངས་རྒྱས་
ལས་ཀྱང་དཀོན་པའི་རྡོ་རྗེའི་ཐེག་དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །ཞེས་གསུངས་པ་ལྟར་ཡིན་པའི་ཕྱིར་རོ། །སྨྲས་པ། མཐའ་ཡས་གསུང་རབ་རྒྱ་མཚོའི་དབུས་ཉིད་ནས། །ལྷུན་པོ་མཆོག་ལྟར་མངོན་པར་འཕགས་གྱུར་པ། །གསང་སྔགས་རྒྱུད་སྡེ་
བཞི་དང་ཁྱད་པར་དུ། །རྣལ་འབྱོར་བླ་ན་མེད་པའི་རྒྱུད་སྡེའོ། །དེ་ཡི་ནང་ནས་ཤིན་དུ་ཆེས་ཟབ་པ།།དཔལ་ལྡན་གསང་བ་འདུས་པའི་རྒྱུད་རྒྱལ་ཏེ། །ཚིག་ཉུང་དོན་བསྡུས་ཟབ་ལས་ཆེས་ཟབ་འདིའི། །དགོངས་དོན་ཀླུ་སྒྲུབ་ཡབ་སྲས་རྣམས་ཀྱིས་ཕྱེ། །རྒྱུད་དང་འཕགས་པའི་དགོངས་པ་འགྲེལ་བ་ལ། །ལེགས་པར་ཞུགས་པའི་
མཁས་གྲུབ་ཆེས་མང་ཡང།།ཡོངས་སུ་རྫོགས་པར་ཇི་བཞིན་འགྲེལ་མཁས་པ། །ཀུན་མཁྱེན་བཙོང་ཁ་པ་ལས་གཞན་སུ་ཞིག་གཞུང་ལུགས་ཡངས་པའི་མཁའ་ལ་རབ་འཕགས་ཏེ། །དྲི་མེད་རིགས་པའི་མིག་གིས་བལྟས་པ་ནས། །མགོན་འདིའི་ལེགས་བཤད་སྔོན་མེད་ཉི་ཟླའི་དྲུང། །གཞན་དག་རྒྱུ་སྐར་རྩེ་བ་
བཞིན་དུ་མཐོང། །དེ་ལྟའི་བླ་མ་མཆོག་དེས་མདོ་སྔགས་ཀྱི། །དགོངས་དོན་འགྲེལ་བའི་གསུང་རབ་མང་མཆིས་ཀྱང། །ཉི་མ་ཟླ་བ་ལྟ་བུར་ཆེར་གྲགས་པ། །དེ་ནི་མདོ་སྔགས་ལམ་རིམ་རྣམ་གཉིས་སོ། །དེ་ལས་རྒྱུད་སྡེ་རྣམ་བཞིའི་བརྗོད་བྱ་ཀུན། །གཅིག་བསྡུས་སྟོན་པ་གསང་སྔགས་ལམ་རིམ་གྱི། །

[051A]༄༅། །དགོངས་པ་འགྲེལ་འདིར་ནོངས་པ་མཆིས་གྱུར་ན། །མཆོག་གསུམ་ཁས་པའི་ཚོགས་ཀྱིས་བཟོད་པར་བཞེས། །ལེགས་བཤད་ཡིན་མིན་དྲི་མེད་རྣམ་དཔྱོད་ཀྱིས། །འབྱེད་པར་མི་ནུས་ཕྱོགས་ལྷུང་གདོན་གྱི་དབང། །འཐད་དང་འཐད་མིན་ཅི་འདྲ་
རྗོད་བྱེད་ཀྱང། །བདེན་མིན་བརྫུན་མིན་སྲས་པ་ཙམ་དུ་ཟད། །ཟབ་ཅིང་རྒྱ་ཆེ་དཔག་དཀའི་གཞུང་མཆོག་འདིར། །འབད་ཅིང་ལེགས་པར་བཤད་ལས་ཐོབ་པའི་དགེ་སྐྱེ་ཀུན་ལམ་བཟང་འདི་དང་མི་འབྲལ་ཞིང། །རྒྱལ་བའི་དམ་ཆོས་མ་ལུས་འཛིན་ཕྱིར་བསྔོ། །ཅེས་སྔགས་རིམ་ཆེན་མོའི་དགོངས་པ་ཡང་
གསལ་སྒྲོན་མེ་ལེགས་པར་བཤད་པའི་སྣང་བ་ཞེས་བྱ་བ་འདི་ནི། མདོ་སྔགས་ཀྱི་གཞུང་དུ་མ་ལ་མཁྱེན་རབ་ཕུལ་དུ་ཕྱུང་བའི་སྐྱིད་ཐང་གནས་བརྟན་རིག་པ་འཛིན་པ་རྒྱལ་མཚན་དཔལ་བཟང་པོ་ཞེས་བགྱི་བས། རྗེ་བླ་མའི་དགོངས་པ་དང་མཐུན་པར་འདི་ལྟ་བུ་ཞིག་གྱིས་དང་ཁོ་བོས་དེའི་མཐུན་རྐྱེན་མཐའ་དག་སྦྱར་ནས་པར་དུ་
བསྒྲུབ་བོཞེས་གོས་ཀྱི་ཟླ་གམ་གནོད་སྦྱིན་བཅས་བསྐུལ་བའི་ངོར་སླར་ཅོ་ནེའི་མཁན་ས་དང་མཚན་ཉིད་ཀྱི་བླས་ཟུང་འབྲེལ་གྱིས་སྐྱོང་བ་ཤཱཀྱའི་དགེ་སློང་རིགས་པ་སྨྲ་བ་གྲགས་པ་བཤད་སྒྲུབ་ཀྱིས་སློབ་དཔོན་རྡོ་རྗེ་འཆང་བློ་བཟང་སྦྱིན་པ་སོགས་ཀྱི་བཀའ་དྲིན་དང། ཁྱད་པར་རྡོ་རྗེ་འཆང་གི་ལམ་གྱི་རིམ་པ་སོགས་གསང་
སྔགས་ཀྱི་གཞུང་དུ་མ་ལ་ལེགས་པར་འདྲིས་པར་བྱས་ནས། མི་[*ME]ལུག་ལོར་ཅོ་ནེ་དགོན་ཉིད་དུ་ལེགས་པར་སྦྱར་བའོ། །འདིས་ཀྱང་རྒྱལ་བ་གཉིས་པའི་བསྟན་པ་ལ་ཕན་ཐོགས་པར་གྱུར་ཅིག་བཀྲ་ཤིས། དགེ་ལེགས་འཕེལ། བྷ་ཝནྟུ། །



﻿
[001A]༄༅། །རྗེ་བཙུན་བླ་མ་ཅོ་ནེ་པཎྜི་ཏ་རིན་པོ་ཆེའི་ཞལ་སྔ་ནས། སྔགས་རིམ་ཆེན་མོའི་བཤད་ལུང་ནོས་སྐབས་ཀྱི་གསུང་བཤད་ཟིན་བྲིས་ཐོར་ཙམ་དུ་བཀོད་པ་བཞུགས་སོ། །

[001B] །རྗེ་བཙུན་བླ་མ་རིན་པོ་ཆེ་བཀའ་དྲིན་མཚུངས་པ་མེད་པའི་ཞབས་ཀྱི་པདྨོ་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་གཟུང་དུ་གསོལ། ས་
འབྲུག་ཟླ་ཚེས་མཆོག་ཏུ་དགེ་བའི་ཉིན། མཧཱ་པཎྜི་ཏ་རྗེ་བཙུན་བློ་བཟང་རྒྱ་མཚོ་སྤྲིན་དཔལ་བཟང་པོའི་ཞལ་སྔ་ནས་སྔགས་རིམ་ཆེན་མོའི་བཤད་ལུང་ལེགས་པར་ནོས་སྐབས་ཀྱི་ཟིན་ཐོ་འགའ་ཞིག་སྤེལ་བ་ལ། །
འགྲེལ་གཏོར་རྗེའི་གསུང་འགྲེལ་པ་བཞི་སྦྲགས་སོགས་ལ་གསང་འདུས་དང། སྦས་དོན་ཀུན་གསལ་སོགས་ལ་བདེ་མཆོག་མཛད་པ་ལས། གཞན་རྗེའི་གསུང་ཟབ་ཁྲིད་རྣམས་ལ་འཇིགས་བྱེད་མཛད་པ་ཨ་
མདོ་བཀྲ་ཤིས་འཁྱིལ་གྱི་ཕྱག་བཞེས་ཡིན་གསུངས་ནས་འདི་ལྟར་མཛད་དོ། །དེ་ཡང་ཤེར་སྙིང་ཟློག་པ་བཅས་གྲུབ་ནས། དགའ་ལྡན་ལྷ་བརྒྱ། དམིགས་བརྩེ་མ། མཎྜ་ལས་གཞི་སྤོས་བྱུགས། ཡོན་ཏན་གཞིར་གྱུར་མ་

[002A]༄༅། །དཔལ་ལྡན་རྩ་བའི་ལན་གསུམ། དང་པོ། སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །གཉིས་པ། མཆོག་དང་ཐུན་མོང་དངོས་གྲུབ་  ྾  གསུམ་པ། བྱང་ཆུབ་སྙིང་པོའི་  ྾  དེ་ནས་
འཇིགས་བྱེད་སྐད་ཅིག་ཀྲོང་བསྐྱེད་ནས། འདས་མ་འདས་ཀྱི་གཏོར་མགྲོན་སྤྱི་ལྟར། ཆོས་རྒྱལ་བསྐང་བཤགས་བཅས། གཏོར་འབུལ། ཆོས་རྒྱལ་ཡབ་ཡུམ་  ྾  མཱ་ར་ཡ་ཕཌ་རྗེས། མཁའ་འགྲོ་སྤྱི་གཏོར་སྤྱི་
ལྟར། མྱུར་མཛད་མ། བརྐྱངས་བསྐུམས་མ། སྟོབས་ཆེན་གཤིན་རྗེ།    ༈    དལ་འབྱོར་འདི་ནི་རྙེད་པར་ཤིན་ཏུ་དཀའ། །ཞེས་སོགས་དྲངས་ནས། འདི་ནི་ཞེས་པས་ངོས་བཟུང། ཤིན་ཏུ་
ཞེས་པས་རྒྱུ་དཔེ་ངོ་བོའི་སྒོ་ནས་རྙེད་དཀའ་ཚུལ། དེ་ལས་རྒྱུའི་སྒོ་ནས་རྙེད་དཀའ་བ་གལ་ཆེ་བ་རྒྱལ་ཚབ་དར་མས་རྒྱུ་མེད་པར་འབྲས་བུ་མི་འབྱུང་བ་དབེ་བཅས། སྐྱེས་བུའི་དོན་སྒྲུབ་ཅེས་སྐད་དོད་བུ་རུ་ཥ་ཞེས་ནུས་པ་ཡོད་པ་

[002B] དོན་དེ་ལ་སྐྱེས་བུ་གསུམ་གྱི་དོན་སྦྱར་ཚུལ། གང་ཚེ་རང་དབང་འཇུག་ཅིང་སོགས་དང་འདྲ། རང་དབང་འཇུག་པ་དལ་བ། མཐུན་གནས་འབྱོར་པ་སོགས། འཇིག་ལྟ་སངས་རྒྱས་ཀྱི་གདུང་ཡིན་ཞེས་
བཀའ་གདམས་པས་གསུངས་ཚུལ། རང་རེ་ལྟ་བུ་ལ་འཇིག་ལྟ་ཡང་ཤུགས་དྲག་ཅིག་མངོན་དུ་མི་འགྱུར། དེས་ཀུན་ནས་བསླངས་པའི་དགེ་བ་ཡོད་པ་ཡིན། གཡང་ས་དམྱལ་བ་སོགས། ད་རེས་དལ་འབྱོར་ལན་ཅིག་ཐོབ་པ་མི་སྲིད་
དགུ་སྲིད་ཅིག་སྲིད་པ་ཡིན། སྤྱོད་འཇུག་ལུང་ཕྱིས་འདི་སོགས་ལུས་རྟེན་རྙེད་དཀའ་བ་ལ་བསམ་སྟེ་ཀུན་སློང་བཅོས་ཚུལ། ཇི་ལྟར་མཚན་མོ་སོགས་སེམས་རྟེན་རྙེད་དཀའ་བ། ཉི་མ་ལྟ་བུའི་སངས་རྒྱས། ཟླ་བ་ལྟ་བུའི་རྒྱན་དྲུག་མཆོག་
གཉིས་སོགས། སྐར་མ་ལྟ་བུའི་སྐྱེས་ཆེན་དམ་པ་རྣམས་ཀྱང་ཡོད་པ་ལ་སྦྱར། མུན་སྨག་ཏུ་གློག་འགྱུན་ལམ་དང་ས་གཞི་སོགས་མཐོང་བ་ལྟར་དགེ་སེམས་ཕྲ་མོ་སྐྱེས་པ་དེ་ལས་ལམ་རྙེད་ཚུལ། དེ་ཡང་སངས་རྒྱས་ཀྱི་བྱིན་རླབས་ལ་
རག་ལས་ཚུལ། དེ་འཇུག་པ་ཡང་བླ་མ་ལ་འཁྲིས་ནས་འགྲོ་དགོས།    ༈    ཁ་ཏོན། བཤད་སྒྲུབ་སོགས་ཚང་མ་ཆོས་ལྟར་སྣང་ཡང་རང་གིས་བརྟགས་ན་དཀའ་བར་ཡོད་
   ༈    ལམ་རིམ་འདི་རང་གི་ས་མཚམས་འཛིན་བྱེད་ཡིན། རང་གི་ས་མཚམས་ཤེས་ན་ཉམས་སུ་ལེན་མཚམས་ཀྱང་ཤེས། གཞན་མཐོ་བསྙེགས་ལས་དཀའ་བ་ཡོད་སོགས།    ༈   

[003A]༄༅། །དམ་པའི་ཆོས་ནི། རྒྱལ་བ་སོགས་ཁ་བྱང་གསུངས་ནས། འདི་བྱང་རྒུབ་ལམ་གྱི་རིམ་བ་ཞེས་པ་དང་ཁྱད་མེད། མདོ་སྔགས་གཉིས་ཀྱི་ཐོབ་བྱ་ལ་ཁྱད་མེད། བྱང་ནི་སྤངས་པ། ཆུབ་ནི་རྟོགས་པ་
སྤངས་རྟོགས་མཐར་ཕྱིན་པ་དེར་བགྲོད་པའི་ལམ། འདིར་རྒྱལ་བ་ཤེས་སྒྲིབ་ཤིན་ཏུ་ཕྲ་བ་ལས་རླུང་གཉིས་སྣང་དང་བཅས་པ་ལས་རྒྱལ་པ། ཁྱབ་བདག་རིགས་ཀུན་ལ་ཁྱབ་པ། རྡོ་རྗེ་འཆང་ལ་ཚུལ་བཞི་སོགས། འདི་
དག་ཐོས་པ་ཙམ་ཡང་སྐལ་བ་བཟང། དགེ་ལུགས་པའི་བསྟན་པ་དང་མ་མཇལ་ན་འདི་དག་དང་མཇལ་སྐལ་མེད། གདན་ས་བཞི་ཉེ་སྐོར་ལས་གཞན་དུ་དཀོན། གསང་བ་ཀུན་གྱི་སོགས། རྒྱ་བོད་ཀྱི་འཁྲུལ་བ་ཐམས་
ཅད་བསལ་ནས་ཕུགས་ན་ཡོད་པའི་ཟབ་གནད་རྣམས་གསལ་བ་འདི་འདྲ་འཇམ་དབྱངས་དངོས་ཡིན་པ་མ་གཏོགས་སྦྱངས་སྟོབས་ཙམ་གྱིས་མི་ཐུབ་གསུངས། རྗེའི་བསྟོད་པ་དོན་ལྡན་གྱི་བསྔགས་པ་ཡང་གསུངས། སྔགས་རིམ་
ལྷས་ཞོལ་སྤར་མ་ཤོག་བུ་གྲངས་ན་སྲིད་ཞིའི་སོགས་མཁྱེན་སྲིད་མ་དང་འདྲ། ནཱ་དྲི་མེད་མཁའ་ལ་རྡོ་རྗེ་འཆང་སྐུ་མདོག་སྔོན་པོ། ཡིད་འཕྲོག་སོགས་ན་བཟའ། སྤྲོས་ཀུན་སོགས་སྟོང་ཉིད་ཀྱི་མཉམ་གཞག་ལས་མི་ལྡང་བ། ནྱ་དེ་
ཡིས་སོགས་སྡུད་པ་པོ་ཕྱག་རྡོར་ལ། འདིར་འཇམ་དབྱངས་ཀྱི་སྔོན་དུ་གསུངས་བ་དགོས་པའི་ཆེད། ན་སྤྱན་རས་ཀྱི་ཟུར་གཡོ་བ་ཙམ་གྱིས་ཤེས་རབ་ཀྱི་ཀློང་རྡོལ།    ༈   

[003B] སངས་རྒྱས་ཀྱི་བསྟན་པ་ཡོ་བ་རྨང་ནས་གསོ་ཕྱིར་དཀའ་བ་ཆེན་པོས་བསྒྲིགས་པ་ཡིན། གཞན་ཞིག་གིས་རྗེའི་གསུང་མཇལ་ན་མང་པོ་དཀྲུགས་འདུག་བསམ་སྟེ། དཀྲུགས་པ་མིན། དཀྲུགས་པ་དེ་བསལ་བ་ཡིན། རྗེ་རིན་པོ་ཆེ་སྔགས་ལ་ཐུགས་ཞེན་
ཆེ་བ་སྐུ་ལས་ཞིག་ཡིན། སྔོན་རྒྱལ་བ་དབང་པའི་ཏོག་གི་སྤྱན་སྔར་ཐུགས་བསྐྱེད་པའི་འཕྲུལ་ཡིན།    ༈       ༈       ༈   
ཟད་སྐྲག་བའི་གསུང། ལྷན་སྐྱེས་འོད་གསལ་ཐོབ། སྔགས་སྐྱེས་བསྐྱེད་རིམ་ཐོབ་པ་བྱང་སེམས་ལྡན་པ། ཞིང་སྐྱེས་འདི་ལ་བཟང་ངན་སྣ་ཚོགས་ཡོད། ལ་ལཱི་ཏར་མཐོ་འཚམ་བྱས་ཚུལ། བ་ཉེ་ལམ་ལ་འཇུག་དགོས་ཀྱང་ཉེ་ལམ་ལ་འགྲོ་བྱེད་ཞིག་དགོས། ཐུན་
མོང་བ་མ་སྦྱངས་ཡོད་ན་གསང་སྔགས་ཉེ་ལམ་ཡིན། མྱུར་ལམ་ཡང་ཡིན། དེ་མེད་ན་སྔགས་འདི་ལམ་  ྾  ཤིན་ཏུ་འགྱངས་པ་ཡིན། བ་རྒྱལ་བསྟན་ཁོ་ན་ཐར་འདོད་ཀྱི་འཇུག་ངོགས་ཡིན་པ་འདི་གལ་ཆེ་བ། འདི་ངེས་པ་ལུང་རིགས་དྲི་མ་མེད་ཕས་གཏན་ལ་འབེབས་
པ་དཔལ་ཆོས་ཀྱི་གྲགས་པའི་རིགས་ལམ་ལ་འཇུག་དགོས། ལམ་བདེན་དང་འགོག་བདེན་གྱི་མི་མཐུན་ཕྱོགས་སྨྲ་བ་ཕྱི་རོལ་པ་ཡིན་པས་དེ་ལུགས་སོགས་གསུངས།    ༈   
འདི་བསམས་ནས་བྱེད། རྒྱ་ཆེ་ཆུང་ཡོད། ཚེ་འདི་མི་བསམ་པར་ཕྱི་མ་དོན་གཉེར་ཞིག་བྱུང་ན་ཆོས་ཀྱི་སྒོ་ནང་ན་ཞུགས་པ་ཡིན། དེ་མེད་ན་མཁས་མདོག་གྲུབ་ཉམས་བྱས་ཀྱང་མི་འབྱུང། ཚེ་འདིའི་སྒོ་ལམ་དོག་པོ་འདི་ནས་ཕྱིར་འབུད་ཨེ་ཐུབ་བལྟ་དགོས། དེ་ཡན་

[004A]༄༅། །ཅུང་དྲག་ཚངས་པ་བརྒྱ་བྱིན་ལ་ཡང་མི་སྐྱེ།    ༈    ཆག་ཁྲི་མཆོག་གི་སྐྱེ་བ་ཡིན་ཚུལ། དེའི་རྣམ་ཐར་སོགས་གསུངས།    ༈   
བསྔལ་བསམ་བ་ལྟ་བུ་འོག་མ་ལ་སྦྱང་དགོས།    ༈    བླ་མའི་གསུང་བཤད་ཚང་མ་མ་ངེས་ཀྱང། དད་པ་བྱུང་ན་བྱིན་རླབས་ཀྱི་རྒྱུན་ཐོབ་ཡོང། དེས་སྤེལ་ན་ཡང་བསྟན་པ་སྤེལ་བ་ཡིན། དེ་མེད་ན་བྱིན་རླབས་མི་འཇུག་དེས་སྤེལ་
ཀྱང་བསྟན་པའི་རྒྱུན་གཅོད་པ་ཡིན། ཇོ་བོའི་སློབ་མ་ལྷ་བཙུན་བོ་དཧི་རཱ་ཛཱའི་ལོ་རྒྱུས་རྗེ་ཉིད་ཀྱིས་གཙང་དུ་གསུངས་ལུགས་ཀྱང་གསུངས།    ༈    དེས་དད་པ་
འཕེལ་ནས་འགྲོ་ཚོང་པ་ལྟ་བུ་ཁེ་གང་ཐོབ་བྱེད་པ་ཡིན།    ༈    གང་ལ་ཞེས་པ་ལན། དྲི་བ་འདི་ཤུགས་ལ་ཐོན་པ་དཔའ་བོས་རྗེས་སུ་བཀོད་པ་ཡིན། ངོས་ཀྱི་སྤེལ་བསྟོད་ཀྱང་འདིའི་རིགས་པ་བླངས། གང་ལ་སོགས་བསྡུ་
ན་ཉེས་བ་ཀུན་བྲལ། ཡོན་ཏན་ཀུན་ལྡན་པ་ལ་ཟེར།    ༈    སྲིད་པའི་ཟུག་རྡུ་གཅོད་བྱེད་ལམ། །ངས་ནི་ཁྱེད་ཅག་རྣམས་ལ་བསྟན། །དེ་བཞིན་  ྾  ཁྱེད་ཅག་  ྾  སོ། །ཞེས་སོགས། བ་ཡིད་དཔྱོད་འདི་ཚད་མ་རྣམ་འགྲེལ་གྱི་བློ་རིག་བདུན་གྱི་ནང་
ཚན་ཞིག་ཡིན། ཡིད་དཔྱོད་ཀྱི་མཚན་ཉིད་ཀྱི་དོན་གསུངས། མངོན་སུམ་དང་རྗེས་དཔག་གིས་ངེས་པ་མིན་བ་རང་ཡུལ་བདན་པ་ལ་ངེས་བ་  ྾  རང་རེས་ཐོས་བ་བྱས་པ། བླ་མ་ལས་ཆོས་ཉན་པ་ཚུན་ཡིད་དཔྱོད་ཡིན། མཚན་ཉིད་ཤེས་པ་འདི་འདྲ་ལ་ཕན་བ་ཞིག་

[004B]    ༈    རང་གི་འདོད་བས་སྐྱབས་སུ་འཛིན་ན་སྐྱབས་འགྲོའི་མཚང་སྒྲོགས་པ་ཡིན་ཞེས་རྣམ་འགྲེལ་ཊིཀ་ཆེན་གྱི་དབུར་གསུངས། སངས་རྒྱས་དང་སེར་སྐྱ་གཉིས་ཀ་རྩོད་གཞི་ཡིན་པས་ལུང་གིས་
གྲུབ་མི་ནུས། རིགས་པས་བསྒྲུབ་དགོས། ན་ལྐོག་གྱུར་ལས་འབྲས། སྟོང་ཉིད་ནི་དངོས་པོ་སྟོབས་བཞུགས་ཀྱི་ཡུལ།    ༈    རྒྱུ་རྐྱེན་ལ་བརྟེན་ནས་བྱུང་བས་སྟོང་
ལ་མིན།    ༈    གཏོང་རྒྱུ་དང་སྐྱེ་རྒྱུ་ཡོད། ཚིག་འདོན་རྒྱུ་ཡིན། ཡང་བྱེ་སྨྲའི་གྲུབ་མཐའ་ཞིག་ལ་སྐྱབས་འགྲོ་ཚིག་ཏུ་འདོད་པ་ཞིག་ཀྱང་ཡོད། ན་སྦྱིན་པས་ལོངས་སྤྱོད་  ྾  བདེ། །ཞེས་པའི་ལུང་ཆོས་
ཅན༑ རང་གིས་བསྟན་བྱའི་  ྾  དཔྱད་གསུམ་  ྾  ཞེས་པ་ལྟ་བུར་ཕྱོགས་ཆོས་གྲུབ་མ་གྲུབ་སོགས་རིགས་པས་བརྟག་དགོས་པས་སོགས།    ༈    རྗེ་རིན་པོ་ཆེས་ཐར་པ་དོན་
གཉེར་གྱི་བློ་འདི་ཤིན་ཏུ་གལ་ཆེ་བ་དང། དེ་སྒྲུབ་པ་ལ་རྣམ་འགྲེལ་དགོས་པར་གསུངས་པས་ཤིན་ཏུ་གལ་ཆེ། སྟག་ཆང་ལོ་ཙཱ་མཁས་པ་ཆེ་ཡང་ཕྱི་ནང་གཉིས་ཀའི་སྟོན་པ་མཛད། དགེ་བཤེས་ཆོས་དཔྱད་པ་ཐལ་ན་དེ་ལྟར་ལོག་འགྲོ་མཚམས་ཟིན་
དགོས།    ༈    སྐྱེས་བུ་ཆུང་དུའི་སྐྱབས་འགྲོ་ཡོད་ན་དེས་འབྲིང་དང་ཆེན་པོའི་སྐྱབས་འགྲོ་དྲངས་ཡོད།    ༈    ལྟ་ཁྲིང། ངན་འགྲོར་མི་སྐྱེ་བའི་རང་དབང་

[005A]༄༅། །གི་བདག་ཡོད་མེད་བརྟག་དགོས་གསུངས་ཚུལ། སྤོས་ཤིག་བཙུགས་ནས་མི་རྟག་པ་བསྒོམ་དགོས་ཚུལ་གསུངས་ཚུལ་ཡང་གསུངས། བ་ཐེག་པ་ཆེ་ཆུང་གདུལ་བྱའི་སྒོ་ནས་བྱེད་པ་འདི་ལ་བརྟེན་པ་ཡིན། ཐེག་པ་ཞེས་པ་
སྤྱིར༑ རྗོད་བྱེད་ཚིག་གི་ཐེག་པ་དང། བརྗོད་བྱ་དོན་གྱི་ཐེག་པ་སོགས་ཡོད་ཀྱང། གཙོ་བོ་ཐེག་པ་ཞེས་བ་ཁུར་ཐེག་པ་ཆེ་ཆུང་རང་དོན་གཞན་དོན་ཁུར་ཆེ་ཆུང་སོགས་བཤད་ཚུལ་མང།    ༈    ངང་རིང་ཐུང་གིས་
དཔེར་ན། རང་རྒྱལ་བསྐལ་པ་བརྒྱའི་ཚོགས་བསགས་པས་འབྲས་བུ་བྱང་ཆུབ་ཀྱང་ཅུང་མཐོ་བ། ཉན་ཐོས་སྲིད་པ་ལན་གསུམ་དང་བདུན་སོགས་དང་ཐུང། བྱང་ཆུབ་གྱང་དེ་ལས་དམན་པ་ལྟ་བུ། བཀའ་གདམས། མིག་རྒྱང་བསྲིང། བློ་རྒྱ་བསྐྱེད་སོགས་དང་སྦྱར་
གྲུབ་མཐའ་གཞན་ཕྱོགས་པས་ཉན་རང་དུ་ལྷུང་ཟེར་ཡང། རང་རེ་དེར་ལྷུང་ན་བཟང་བ་ལ་གསུངས། བྱང་ཆུབ་ཀྱི་སེམས་འདི་ངོ་མ་མ་སྐྱེས་ཀྱང་སྨོན་ལམ་བཏབ་དགོས། འདི་ལམ་རིམ་གྱི་དཀའ་ས་ཡིན། བདུད་རྩི་འབེབས་སྦྱང་དང། མཎྜལ་ལག་
ཏུ་བཟུང་བཟུང་བ་དགོས། འཁོར་བ་ཐོག་མེད་ནས་རང་དོན་ཁོ་ན་ལ་གོམས་པས་གཞན་དོན་ལ་ཁ་བསྐོར་དཀའ་བ་ཡོད།    ༈    རང་སྟེང་དུ་ངེས་འབྱུང། གཞན་སྟེང་དུ་སྙིང་རྗེ་ཡིན། འགའ་
ཞིག་གིས་ང་ལ་ཁོང་ལམ་རིམ་མ་གཏོགས་འཆད་མི་ཤེས་ཟེར་ཡང་དེ་ང་ལ་བསྟོད་ར་ཆེན་པོ་བཏང་གསུངས།    ༈    བདག་འཛིན་གྱིས་འཛིན་ལུགས་མཐར་ཐུག་བ་མ་

[005B]    ༈    དེ་བཞིན་རྗེ་བདག་ཉིད་ཆེན་པོའི་གསུང་ལ་ཡིད་ཆེས་སྐྱེ་ཕྱིར་གྲུབ་མཐའ་གཞན་ལ་ཡང་བལྟ་དགོས། མ་གུས་པ་སྤང་དགོས། སྐྱེས་བུ་ཆུང་ངུའི་ལྟ་བ་དེས་དེའི་ཐབས་
ཀྱི་ཆ་ལ་ཕན། དེ་བཞིན་དུ་རང་རང་གི་ལྟ་བས་ཐབས་ཀྱི་ཆ་ལ་ཕན་འདོགས་པ་འདྲ། བ་ཐར་པ་ཞེས་པ་གྲུབ་མཐའ་སྣ་ཚོགས་ཕྱི་རོལ་པ་ཚུན་གྱི་ཁ་ལ་རྒྱུག་ཀྱང་གང་ལས་ཐར་པ་མ་ཤེས། དེ་ནི༑ ལས་དང་  ྾  ཐར། །ཞེས་གསུངས། དེ་གཉིས་རྣམ་རྟོག་ལས་སྐྱེ་བ་
ལས་དང་ཉོན་  ྾  ལས། །ཞེས་གསུངས། རྣམ་རྟོག་དེ་སྤྲོས་པ་ལས་སྐྱེ་བ། དེ་དག་སྤྲོས་  ྾  སོགས། སྤྲོས་པ་ལ་སྤྱིར་ཡུལ་ཡུལ་ཅན་གྱི་སྤྲོས་པ། གཉིས་སྣང་གི་སྤྲོས་པ་  ྾  སོགས་མང་ཡང་འདིར་སྤྲོས་པ་ཞེས་པ་མང་པོ་སྤྲོ་བ། དཔེར་ན་ཤག་ཡོ་བྱད། གོས་
སོགས་དགོས་དགོས་མང་པོའི་སྤྲོས་པ་འཕེལ་ན་སྡིག་པ་འཕེལ། ཡོ་ལང་ཞེས་པ་ཡང་དེ་ཡིན། འདི་གཙང་གི་སྐད་དུ་ཡོད་པས་གོ་བདེ་གསུངས། བ་གཟུགས་ནི་དབུ་བ་སོགས་མི་རྟག་པ་ནས། རང་རྐྱ་ཐུབ་པའི་རྫས་ཡོད་ཀྱིས་སྟོང་པ། བདེན་མེད། བདག་མེད། རང་
བཞིན་མེད་པ་སོགས་ལ་འགྲེལ་ཚུལ་མང། དབུ་བ་བརྡོལ་བ་ཅུང་ཟད་བརྟན་པས་གཟུགས་ཀྱི་དཔེ། ཆུ་བུར་འཇིག་མྱུར་བས་ཚོར་བའི་དཔེ། ་མངོན་རྒྱན་སྤྱི་ལྡོག་རང་རྒྱུད་པའི་གཞུང་དུ་གསུངས་པ་ཡང་ཉན་རང་ལ་ཆོས་བདག་ཕྲ་མོ་རྟོགས་པ་མེད་པར་གསུངས་པས་མཚན་
འཛིན་གྱིས་བཅིངས་པའི་གཞུང་ཡིན་གསུངས། སངས་རྒྱས་ཀྱིས་རང་གི་དགོངས་པ་མཐར་ཐུག་བསྟན་པའི་སྣོད་མི་རུང་ལ། ཇི་ལྟར་བཟོད་པའི་ཆོས་བསྟན་པ། །   ྾  ཞེས་གསུངས། བ་དམ་པའི་ཆོས་ཀྱང་ཞེས་པ་སྟོང་ཉིད་ཕྲ་མོ། སྐད་ཅིག་སྐད་ཅིག་གིས་འཇིག་པར་
[006A]༄༅། །རྟོགས་ན་ཚུགས་མེ་ཐུབ་པར་ཤས་པ་ལ་ཕན། བ་སློབ་དཔོན་གཞན་རང་རྒྱུད་པ་མན་གྱི་ཡིན། བསྒོམ་པ་ལྷག་མ་དེ་དོན་ཡིན། ཞེས་པ་འགྲེལ་ཚུལ་གཉིས་དང། ལེགས་ལྡན་ལ་ཟླ་བས། རང་ཁྱིམ་རྩིག་ཕུག་སྤྲུལ་
གནས་སོགས་ཀྱིས་བཀག་ཚུལ། འོག་མ་རྣམས་སྟོང་བདག་མེད་གྲོལ་ལམ། ལྷག་མ་སྨིན་བྱེད་དུ་འདོད་ཀྱང། ཐལ་འགྱུར་རང་ལུགས་དེ་དག་ཐམས་ཅད་རྒྱུད་སྨིན་བྱེད་དུ་འདོད།    ༈   
བ་ཡོད་མེད་འདོད་མཁན་གཉིས་ཡོད། དགོངས་པ་རབ་གསལ་ན་རང་རྒྱུད་པའི་ལུགས་ལ། དེ་ལ་དེ་མངོན་སུམ་དུ་རྟོགས་པའི་བློ་ཡོད་ཀྱང། བདེན་འཛིན་ཁ་མ་བྲི་བ་ཐབས་ཀྱི་ཆས་མ་ཟིན་པས་ཡིན་གསུངས།    ༈    །སོགས་
བཀའ་བརྒྱུད་པར་དགག་པ་མཛད་ཚུལ་ཡང་གསུངས།    ༈    ཐེག་པ་སོ་སོར་གང་གིས་དོན་དུ་གཉེར་བྱའི་བྱང་ཆུབ་ལ་བཅོས་
མིན་གྱི་མྱོང་བ་ཐོན་པ་ན་ཐེག་པ་སོ་སོའི་རིགས་སུ་འཇོག་གཞན་སྟོང་ཉིད་རྟོགས་མ་རྟོགས་ཀྱིས་མི་འཇོག་བ་ཐབས་ཟབ་མང་ཕྱིར་ལམ་ལ་མྱུར་བུལ་ཆེ་ཞེས་གསུངས། །རྒྱུན་སྡེ་བཞི་ཀའི་ཐབས་ཟབ་སྣང་ཕྱོགས་ལྷའི་འཁོར་ལོ་ཡིན། བ་རྒྱལ་སྲས་རྟག་
དུས་ལོ་བདུན་ལས་བདུན་ནོན་ཟེར་བ་ཁས་མི་ལེན་མཁན་ཡང་ཡོད་མོད། དེ་དེ་ལྟར་བགྲོད་པ་ཁས་ལེན་དགོས་ཏེ། ལམ་ལ་མྱུར་བུལ་དེ་ལྟར་ཡོད་པས་སོ། །དང་ཐུང་བ་ལ་གྲོད་ཁྱེར་སྤྲུལ་པ་ལྟ་བུ། འཇུག་པའི་ལུང་བཅས་གསུངས། དེ་ཡང་རྒྱུན་ཞུགས། ཕྱིར་

[006B] ཕྱི་རོལ་འོང། འགྲོ་བཅོམ་སོགས། བྱང་ཆུབ་ཀྱི་སེམས་བསྐྱེད་ན་ངན་སོང་དུ་མི་འགྲོ་བར་འདོད་པ་ཡང་ཡོད་མོད། ལས་ཀྱི་  ྾  བརྩེ་བའི་བདག་  ྾  ཞེས་སོགས། སྐྱེ་བར་འདོད་པ་ཡང་ཡོད་མོད། ཡུན་རིང་མི་གནས་ཏེ། བྱང་སེམས་ལྟ་ཞོག་རིགས་སད་བ་
ཡང༑ རང་མོ་ནི་ནས་ངན་སོང། །འགྲོ་ཞིང་མྱུར་དུ་ཐར་བར་འགྱུར། །སོགས་ལྟར་མྱུར་དུ་ཐར་རོ། །ན་འབྲས་བུའི་ཐེག་པ་ཉེ་ལམ་ཞིག་མ་འོངས་དུས་ན་འབྱུང་བར་འགྱུར། །ཞེས་བ་ལ་ལ་བ་གླེང་མང། དེ་ལས་འཕྲོས། །རྗེའི་བསྟན་པ་འདི་མདོ་
སྔགས་ཕྱོགས་སུ་མ་ལྷུང་བ། བཤད་སྒྲུབ་  ྾  ལྟ་སྒོམ་  ྾  ཡིན། ན་མའན་ཞེས་ཟེར་ཡང་མཱ་ན་ཡིད། འཇལ་བ་རྟོགས་པ་སོགས་ལ་འཇུག་   ༈       ༈   
པར། ཀླུ་སྒྲུབ་ཀྱིས། གང་ཞིག་གསེར་སྣོད་ཅེས་སོགས་དྲངས་ནས་ཀུན་སློང་གལ་ཆེ་བ། ཀུན་སློང་དགེ་བ་དཀོན། མི་དགེ་ལུང་མ་བསྟན་གཉིས་ངམ་ངམ་ཤུགས་ཀྱིས་འབྱུང་བ། གསེར་སྣོད་མི་ལུས། རིན་ཆེན་ཕྲ་དལ་འབྱོར་གྱི་ཆོས་བཅོ་བརྒྱད། ངན་
སྐྱུགས་མི་གཙང་བ་སྟེ་སྡིག་པས་དགེ་བའི་ལས་བྱས་ལམ་བསགས་པར་འགྱུར་ཉེན་ཆེ། བ་རྡོ་རྗེ་ཞེས་པ་འཇུག་ཚུལ་མང་ཡང་འདིར་ཐབས་ཤེས་དབྱེར་མེད། བདེ་སྟོང། རྡོ་རྗེ། གཞལ་ཡས་ཁང་སོགས་ལ་ཡང་ཐབས་ཤེས་དབྱེར་མེད་འཇོག་ལུགས། སྐྲ་
ཡང་རྡོ་རྗེ་སོགས་མང།    ༈    སྔ་མས་ཐ་མལ་གྱི་ཞེན་པ། ཕྱི་མས་ཐ་མལ་གྱི་སྣང་པ་འགོག་བ་སྙིང་རྗེ་སྐད་དོད་ཀྱི་སྟེང་ནས་བདེ་ཆེན་ལ་འཇུག་པ། ན་རྣམ་ཀུན་

[007A]༄༅། །མཆོག་ལྡན་ནི་ཐབས་ཀྱི་ཆ་དུ་མས་ཟིན་བའི་དོན། ན་སྤྱིར་ཤེས་རབ་ལ་མི་རྟག་ལ་སོགས་བཅུ་དྲུག་གང་རུང་རྟོགས་པའི་ཤེས་རབ་སོགས་དང། གང་ཟག་གི་བདག་མེད་རྟོགས་པའི་ཤེས་རབ་སོགས་ཡོད་ཀྱང། ཁྱད་པར་
ཅན་ནི་ཐབས་སྙིང་རྗེ། ཤེས་རབ་སྟོང་ཉིད་རྟོགས་པའི་ལྟ་བ། ཡང་ངེས་པ་སྟོང་ཉིད་ལ་དྲངས་ཞེས་འཛིན་སྟངས། གཟུང་རྣམ་ལྷར་ཤར་བ་སྣང་ཚུལ་ཡིན། དོན་རྣམ། གཟུང་རྣམ། འཛིན་རྣམ་སོགས་རྒྱ་ཆེར་སྩལ།    ༈   
ན་ལྟ་ཞལ་གཅིག་ཕྱག་གཉིས་པ་ཙམ་བསྒོམས་ཀྱང་བཟོ་ལྟ་ཡོད། དེ་མིན་དཀྱིལ་འཁོར་རྒྱ་ཆེར་བསྒྲོམས་ཀྱང་སྙིང་པོ་མེད་གསུངས། བ་སྔགས་ཀྱི་སྡེ་སྣོད་མདོ་སྡེའི་སྡེ་སྣོད་ཡིན་པར་ཁས་བླངས། སྡེ་སྣོད་གསུམ་ཀར་གཏོགས་ཞེས་དེ་གསུམ་ཀའི་
ཚིག་ཡོད་པའི་དོན་ཡིན། གཞི་རྒྱུད། ནཱ་རོས་རིན་པོ་ཆེ་ལྟ་བུའི་གང་ཟག་ཤཱནྟི་སོགས་  ྾  རྒྱལ་བས་བྱིན་གྱིས་སེམས་ལ་འཇོག་སེམས་ཉིད་ཅེས་པའི་ཉིད་སྒྲ་སྐད་དོད་ཏ་ཏྭ་ཞེས་པ་སྟོང་ཉིད་ཡིན་པས་སེམས་རྐྱང་མིན་པར་དེའི་གནས་ལུགས་ལ་བྱ་དགོས་
པ༑ སེམས་སྟོང་བ་ཉིད་ལ་སྦར་ཟིན་བྱས། །ཞེས་པ་ལྟ་བུ། སེམས་ཙམ་པ་མན་གྱིས་སེམས་བདེན་གྲུབ་ལ་འདོད་པས་དེའི་རིགས་བདེན་གྲུབ་ཏུ་འདོད། དབུ་མ་པས་དེ་ལྟར་མི་འདོད་ཚུལ་སོགས་གསུངས། བའ་རྗེའི་བཀའ་དྲིན་ལམ་བརྟེན་ན་ཕྱི་ནང། ཐེག་པ་
ཆེ་ཆུང། ཕར་ཕྱིན་དང་སྔགས། རྒྱུད་སྡེ་བཞིའི་ཁྱད་པར་སོགས་ཀྱི་ཏིང་ངེ་འཛིན་འབྱེད་མི་ནུས། བདེ་བའི་འབྱར་རྩི་ཞིག་མེད་ན་ཏིང་ངེ་འཛིན་བརྟན་པོ་མི་འབྱུང་གསུངས། རྒྱུད་སྡེ་འོག་མར་བདེ་བ་ཡོད་ཀྱང་དེ་དང་སྟོང་ཉིད་སྦྱར་པའི་བདེ་སྟོང་འདོད་མི་

[007B] མི་འདོད་བ་གསལ་སྒྲོན། ན་བླ་མེད་ཐུན་མོང་མིན་བའི་སེམས་བསྐྱེད་འདོད་མི་འདོད་སྣ་ཚོགས། འཇམ་བཞད་ཀྱི་གསུང་དུ་ཡང་ཡོད་མོད། རྗེའི་གསུང་འདིར་འདྲ་བའི་ཕྱིར་གསུངས། ན་ལྷའི་རིགས་ཀྱི་བློ་གྲོས་དེའི་གུར་གྱི་
འགྲེལ་ཞིག་ཡོད། བ་རྣམ་པ་ལྷའི་འཁོར་ལོར་སོགས་སྐབས། ངེས་པ་སྟོང་ཉིད་ལ་དྲངས་ནས་གཟུང་རྣམ་མཆོད་རྫས་སུ་ཤར་བ་ཞེས་ཀྱང་གསུངས། རྒྱུད་སྡེ་འོག་མར་ཚེ་གཅིག་ལ་སངས་རྒྱས་པ་ཡོད་བར་གསུངས་པ་ཡང་ཡོད་མོད། རྗེའི་གསུང་ལ་རྒྱུད་སྡེ་འོག་
པ་དེ་ལྟར་མི་ནུས་པ་ལྟ་བུ་གསུངས། ན་ཅང་མེད་དུ་བསྒོམ་ན་ནམ་མཁའ་མཐའ་ཡས་སུ་སྐྱེ་བ་ལས་སྟོང་ཉིད་བསྒོམས་ནས་དེར་ག་ལ་སྐྱེ། འདི་ལས་འཕྲོས། བསམ་གཏན་བཞི་དང་གཟུགས་མེད་སྐྱེ་མཆེད་མུ་བཞི་སོགས་རྒྱུ་སྙོམས་འཇུག་གི་ཡན་ལག་ཚང་
ཚང་གིས་ཡིན། དཔེར་ན་དགེ་མི་དགེའི་ཡན་ལག་ཚང་མ་ཚང་གིས་འཕེན་རྫོགས་མི་འདྲ་བ་སོགས། གཙུག་ཏོར་རྣམ་པར་བལྟ་བའི་མདོ་ན་དྲང་སྲོང་མང་པོའི་ལས་ཀྱི་གྲུབ་ལུགས་མང་པོ་ཡོང་པ་ཤེས་དགོས།    ༈   
གཞུང་ལྟར་རྒྱས་པར་གསུངས། མྱོང་པའི་ངོ་བོར་ཞེས་པ་གསལ་རིག་གི་ངོ་བོར་ཞེས་པ་ཡིན། བ་ལོག་པ་ཐ་དད་ལ་ལྟོས་པའི་ལྡོག་པ་ཐ་དད་དུ་བསྒྲུབ་པ་འདི་དཔལ་ཆོས་ཀྱི་གྲགས་པའི་རིགས་ལམ་ལ་བརྟེན་ནས་རྒྱ་ཆེར་གསུངས། གཞན་སེལ་
བཤད་གི་ཡོད་པ་འདི་རེད། བློ་གཅིག་གི་སྟེང་ནས་ཐབས་ཤེས་དབྱེར་མེད་ངོ་བོ་གཅིག་ཡིན་ཀྱང། གཅིག་ཨེ་ཡིན་ཞེན་གཅིག་མིན། ལོག་པ་ཐ་དད་ལ་བརྟེན་ནས་ལྡོག་པ་ཐ་དད་ཡིན། བྱང་ཕྱོགས་སོ་བདུན་བདེ་སྟོང་གཅིག་བུའི་སྟེང་ནས་

[008A]༄༅། །འཇོག་ཚུལ་ཡང་དཔལ་ཆོས་ཀྱི་གྲགས་པའི་རིགས་ལམ་འདི་ལ་བརྟེན་དགོས། བ་ཤེས་བྱ་ཐམས་ཅད་ཀྱི་མཆོག་སྟོང་ཉིད། དེ་ཤེས་པས་ཤེས་པ་ཐམས་ཅད་ཀྱི་རབ་ཡིན། སྟོང་ཉིད་ཤེས་བྱའི་མཆོག་ཡིན་པ་དེ་ལ་
དམིགས་ནས་འཇིག་ལྟ་སོགས་ལྡོག་ནུས་པས་སོ། །   ༈       ༈    ཁྱེད་ཚོས་བླ་མ་ལ་ཡོན་ཏན་ཡོད་མེད་ཟེར་ཡང་བླ་རྒན་སྤོང་པ་བ་ཞིག་གི་རྗེས་སུ་ཡང་འབྲང་མི་ནུས་གསུངས།   ྾  མ་རིག་
བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་པའི་ཡིད་ལུས་དེ་ཤེས་སྒྲིབ་ཡིན་པས་དེ་གཟུགས་སྐུར་མི་འགྱུར་བས་དེ་ལས་ལོགས་སུ་ཕར་ཐེག་ལ་སློབ་པའི་ལུས་གཟུགས་སྐུར་འགྱུར་རྒྱུ་ཇི་ལྟར་ཡོད། མཚན་དཔེ་ལོངས་སྐུར་འགྱུར་བ་ཇི་ལྟར། རྒྱུན་མཐའི་ལུས་
དེ་ལོངས་སྐུར་མི་འགྱུར་བས་ཇི་ལྟར། མ་རིག་བག་ཆགས་  ྾  ཡིད་ལུས་དེ་ཤེས་སྒྲིབ་ཡིན་པས་སྤང་བྱ། བ་འདོད་ཡོན་ལམ་བྱེད་སྔགས་ཁོ་ནའི་ཁྱད་ཆོས་མིན་པར་ཕར་ཐེག་ན་ཡང་ཡོད་པ་མདོ་ལས། ཇི་ལྟར་གྲོང་ཁྱེར་སེར་སྐྱའི་མི་གཙང་ལུང། །དེས་ནི་
བུ་རམ་ཤིང་གི་ཞིང་ལ་ཕན། །དེ་བཞིན་བྱང་ཆུབ་སེམས་དཔའི་ཉོན་མོངས་ལུད། །དེས་ནི་སངས་རྒྱས་ཆོས་རྣམས་སྐྱེ་ལ་ཕན། །ཞེས་སོགས་དང་སྦྱར་ཏེ་གསུངས། ན་སྔོན་གྱི་ལོ་རྒྱུས་ལ་ཡང་འདོད་ཡོན་ལ་སྤྱོད་བཞིན་བྱང་ཆུབ་སྒྲུབ་ཚུལ་གསུངས་པ་ཡོད། བྱང་ཆུབ་
ཀྱི་སེམས་དང་ལྟ་བ་གཉིས་ཡོད་ན་མང་པོ་ཞིག་ཟིལ་གྱིས་ནོན་པས་དེ་དག་ལ་གནང་བ་ཡིན་འདྲ། གཞན་དཀའ། བདེ་བ། བལྟ་དང་རྒོད་དང་སོགས་བདེ་བ་ལམ་བྱེད་རྗེའི་གསུང་ན་གསལ་པོར་ཡོད་ཀྱང། དེ་དང་སྟོང་པ་སྦྱར་བ་གསལ་སྒྲོན་ན་མེད་པར་གསུངས་

[008B] འདིར། གང་གི་སྒོ་ནས་ལམ་དུ་བྱེད་པའི་སྟོང་བསོགས་གསུངས་བ་སླར་ཞིབ་དགོས། ན་སྲིན་བུའི་ཞེས་བ་ལས་འདོད་ཆགས་ཀྱིས་རྐྱེན་བྱེད་བཙམ་མིན་པར་ཉེར་ལེན་དགོས་པར་གསུངས་ཡོད། དེས་ན་འདོད་ཆགས་ལམ་དུ་བསྒྱུར་དགོས་
པར་འགྱུར་བ་དཔྱད། ཀུན་གཞི་ཉོན་ཡིད་མེ་ལོང་ཡེ་ཤེས་སུ་འགྱུར་བ་ལྟ་བུ། འདི་ལ་ངོས་ཚོའི་ཁས་ལེན་རྙིང་པར། རྫས་རྒྱུན་འཕོས་པ་མིན། གོས་འཕོས་པ་ཡིན་ཟེར། གུང་ཐང་རིན་པོ་ཆེ་རྫས་རྒྱུན་ཡིན་པར་གསུངས། རྫས་རྒྱུན་ཀྱང་ཞིབ་པར་
ངོས་འཛིན་དཀའ། སྔགས་ལ་རང་བཞིན་སོགས་ཐིམས་པ་ན་རྫས་རྒྱུན་ཇི་བྱེད།    ༈    རྒྱལ་བ་མ་ཕམ་པས། ནད་ནི་ཤེས་བྱ་  ྾    ྾    ྾  ནད་ཤེས་པར་བྱས་ནས་དེའི་རྒྱུད་སྤང། བདེར་གནས་ཐོབ་ཕྱིར་སྨན་པ་མཁས་པ་བཙལ་ནས་སྨན་
འཐུང་དགོས་པ་བཞིན་རང་རེ་ཉོན་མོངས་པའི་ནད་ཀྱིས་མནར་བར་ཤེས་བར་བྱས་ནས་སོགས་དཔེ་དོན་རྒྱས་པར་སྦྱར་ཏེ་གསུངས། ར་བདེ་བ་རྟོག་མེད་ཅེས་ཟག་མེད་ཀྱི་བདེ་བ་ཞེས་པ་སྟེ། ཟག་པ་མེད་ལུགས་མང་ཡང་འདིར་ཉོན་མོངས་དང་མ་འདྲེས་པ་ལ་
བྱ༑ ན་ཤིང་ལས་སྐྱེས་པའི་སྲིན་བུས་ཤིང་ཟ་བར་བྱེད་པ་བཞིན་དུ། འདོད་ཆགས་ལས་སྐྱེས་པའི་བདེ་བས་འདོད་ཆགས་ཟད་པར་བྱེད་པར་གསུངས། དེས་ན་འདོད་ཆགས་ཀྱི་རྫས་རྒྱུན་བདེ་བ་ཆེན་པོས་འདོད་ཆགས་ཟད་པར་བྱེད་པའི་དོན་ནོ། །ན་བྱང་ཆུབ་ཀྱི་
སེམས་རྫོགས་བར་ཞེས་པ་མྱོང་བ་རྫོགས་བ་ལ་བྱེད་དམ་སྙམ། བྱང་སྡོམ་ཐོབ་པ་ལ་སེམས་བསྐྱེད་ཐོབ་དགོས་པ་བློ་གླིང་གི་ཁས་ལེན་དུ་གསུངས་པ་འདི་དག་གཟིགས་ནས་གསུངས་ཚོད་རེད། ང་ཚོས་བྱང་ཆུབ་ཀྱི་སེམས་ལ་མྱོང་བ་སྣེ་ཟིན་ཙམ་སྐྱེས་པ་ན་བྱང་

[009A]༄༅། །སྡོམ་བླངས་ན་ཐོབ་པར་གསུངས། དེ་ལྟར་མ་བྱས་ན་སྔགས་ལ་ཞུགས་པ་དང་དབང་ཐོབ་པ་མེད་པར་འགྱུར་རོ། །དེས་ན་བྱང་སྡོམ་སྔགས་སྡོམ་ཐོབ་པ་ལ་བྱང་ཆུབ་ཀྱི་སེམས་སྐྱེས་པ་མི་དགོས། འདི་ལ་ཁུངས་ཤིག་ཡོད། དེ་གང་
ཞེ་ན༑ དཀར་ཆག་ཐོའི་ཡིག་ཆུང་དུ་མྱོང་བ་སྡེ་ཟིན་ཙམ་ནས་སྔགས་ལ་འཇུག་པར་གསུངས་པ་འདི་ཡིན། དེས་མི་ཚད་སོ་ཐར་ངེས་འབྱུང་གི་ཚུལ་ཁྲིམས་ཐོབ་པ་ལ་ཡང་ངེས་འབྱུང་དགོས་མི་དགོས་ཕར་འཐེན་ཚུར་འཐེན་ཡོད། དགོས་པར་གསུངས་པ་ཕྱག་
ལེན་དོག་མཐའ་བཟུང་བ་ཡིན། ཀུན་མཁྱེན་མཚོ་སྣ་བས་དེ་ལྟར་མི་དགོས་གསུངས། དེ་མེད་ན་རབ་བྱུང་དཀོན་པར་དགོས་པ་རེད། ཀུན་དགའ་བོའི་ཚ་བོ་གཉིས་ཀྱི་ལོ་རྒྱུས་གསུངས་ནས་རབ་ཏུ་བྱུང་བ་ལ་ངེས་འབྱུང་མི་དགོས་པ་དེ་དང་འདྲ། བྱ་རོག་
སྐྲོད་ཨེ་ནུས་སོགས། ཡང་པོ་ཏོ་བས་ངའི་མཁན་པོ་རྭ་སྒྲེང་གི་རྒན་པོ་དེ་ཡིན་གསུངས་པ་རང་རེའི་ཉམས་ལེན་གྱི་གནད་ལ་ཕན།    ༈    །ཞེས་པ་སྐྱབས་འགྲོ་སེམས་བསྐྱེད་སོགས་ལ་ཚིག་བསྒྱུར་གནང། ན་བྱང་
ཆུབ་ཀྱི་སེམས་བསྐྱེད་པ་དང་སྐྱེས་པ་གཉིས་མི་འདྲ། ན་བློ་བཟློག་རྒྱང་ཕན་པ་ངན་ངན་བྱེད་ཀྱང་རང་རེར་རྒྱང་ཕན་པའི་ལྟ་བ་ངོ་མ་སྐྱེས་ཡོད། སྔོན་ལ་འདི་གཏོང་དགོས།    ༈    དྲུག་
ནི་  ྾     ༈       ༈    དེ་ཡོད་ན་བསྲུང་སླ། དེ་བཞིན་དུ་བྱང་སེམས་ལ་སེམས་བསྐྱེད། སོ་ཐར་ངེས་འབྱུང་སོགས་སྦྱར། སྐྱེས་

[009B] སྔགས་སོགས་ཚང་མ་ཚུལ་ཁྲིམས་གོང་འཕེལ་དུ་བསྲུང་བ་ཡིན་ཚུལ། ན་གསར་པ་ཞེས་པ་འདས་པའི་སངས་རྒྱས་མར་མེ་མཛད་ཀྱི་བསྟན་པ་ལ་གསང་སྔགས་ཡོད། དེ་ཕྱི་ན་ཆད་མེད་པས་ཤཱཀྱ་ཐུབ་པས་གསར་དུ་གསུངས་པ་ལྟ་བུ་ཐུན་མོང་
སྣང་ངོར་བྱུང་བས་དེ་ལྟར་གསུངས། བ་ཕྱི་ནང་གི་ཁྱད་མ་ཕྱེད་ན་ཐར་འདོད་ཀྱི་འཇུག་དོགས་མི་ཤེས། ཐེག་པ་ཆེ་ཆུང་མ་བྱེད་ན་ཐོབ་བྱ་མཐར་ཐུག་མི་ཤེས། མདོ་སྔགས་མ་ཕྱེད་ན་  ྾  གྲུབ་མཐའ་གཞན་ཕྱོགས་ལ་ཆོས་ཀྱི་ཆེ་བ་ལས་གདུལ་བྱའི་རྒྱུད་ཚོད་མི་
བལྟ༑ རང་རེའི་འདིར་རྒྱུད་ཚོད་གཙོ་བོར་མཛད།    ༈       ༈    བ་ཕས་ཀྱི་རྒོལ་པས་མི་བསྐྱོད་པ་འདི་ཚོལ་བ་ཡིན། གཞན་ཕྱོགས་པ་འདག་སྦྱར་བྱས་ནས་ལོ་གྲངས་
བརྩི༑ ལོ་བརྩིས་ནས་ཅི་ཕན། ཕྱི་རོལ་དྲང་སྲོང་ལོ་ཁྲི་ཕྲག་བསྡད་ཀྱང་སྐྱབས་འགྲོ་ཙམ་མ་སྐྱེས་པ་དང་འདྲ། དེས་ན་རྟོགས་པ་སྐྱེ་དགོས། བ་བྱ་རྒྱུད་ལ་སྲོག་དང་རྩོལ་བ་ཞེས་པ། སྲོག་ནི་རླུང་བ་སྤྲུའི་སྒོ་ནས་འབྱུང་འཇུག་བྱེད་པ། རྩོལ་བ་སེམས་ཕྱི་རོལ་ཡུལ་དུ་འཕྲོ་བ་
དེ་གཉིས་བསྡམས་པ་སོགས་ཉམས་སུ་ལེན།    ༈    བ་རྟོག་དང་བྲལ་ཞེས་པའི་རྟོགས་པ་བདག་འཛིན་ཡིན། དེ་སྤངས་མི་
དགོས། དེའི་ཞེན་ཡུལ་སུན་ཕྱུང་བ་ལ་ཟེར། ཞེན་ཡུལ་སུན་ཕྱུང་བ་ལ་དེ་དགག་མི་དགོས། ངོས་ཚོའི་ཡིག་ཆའི་དོན། གང་ཟག་གི་བདག་འཛིན་གྱི་ཞེན་ཡུལ་སུན་ཕྱུང་པ་ལ་བདག་མེད་རྟོགས་མི་དགོས། དཔེར་ན་བུམ་པ་རང་མཚན་གྱིས་མེད་པར་རྟོགས་པ་

[010A]༄༅། །དེས་ཀ་བ་རང་མཚན་གྱིས་མེད་པར་མ་རྟོགས་ཀྱང། རང་བཞིན་གྱིས་གྲུབ་པར་ཁས་མེ་ལེན་པ་ལྟ་བུའོ། །ན་བྱ་རྒྱུད་ལ་དབང་གཉིས་གསུངས་ཀྱང་རྡོ་རྗེ་ཕྲེང་བར་དབང་ལྔ་ཀ་བསྐུར་བ་ཡང་གསུངས་ཡོད། ན་དེ་ཉིད་ཡང་གསལ་
ལས༑ དམ་ཚིག་ནི་ཁས་བླངས་པ་ལས་འདར་མི་རུང་བ་དང། སྡོམ་པ་མི་མཐུན་ཕྱོགས་སྡོམ་པ། དེ་ན་བྱ་སྤྱོད་ཀྱི་དམ་ཚིག་དེ་དག་བྱང་སྡོམ་སྔགས་སྡོམ་གང་ཡིན་སོགས། ན་བྱང་ཆུབ་སེམས་དཔའ་ལ་ཞེ་སྣང་བས་ཁྲོས་ན་ཚེ་འདིར་སྔགས་མི་འགྲུབ་པར་
ཡང་གསུངས། བ་ཏི་ལ་མི་བཟའ་བར་གསུངས་པ་འདིས་སྣུམ་འཁུར་མི་བཟའ། ན་ཅུང་པེང་ནི་སྐྱུར་རྩིས་སྙལ་བ་ཕྱིས་སྨན་ཞེས་གྲགས་པ་དེ་ཡིན། འདི་ལས་འཕྲོས། གུང་ཐང་པའི་གསུང་མགུར་ཡང་གསུངས། ན་ཨ་མདོར་དམག་ལ་རབ་གནས་
མཛད་དགོས་པ་དཀའ་ཚུལ་གསུངས། བ་དྲང་སྲོང་ནི་ལུས་ངག་ཡིད་གསུམ་དྲང་པོར་སྲོང་བའོ། །  ྾     ༈    ཞི་བ་ལྷས། མི་ཡི་གྲུ་ལ་ཞེས་སོགས། མི་ལུས་འདི་མེད་ན་ཕྱག་འཚལ་བ་ལ་མགོ་མེད། བཟླས་བརྗོད་མ་ཎི་ཙམ་འདོན་པ་ལ་ཁ་
མེད་པ་སོགས་གསུངས། བ་ནས་ཚུགས། ཡོང་ཡེ་འབུལ་ཞེས་པ་གཏན་དུ་འབུལ་ན་ཞེས་པ་ཡིན། ན་ཁྲོ་བོ་མ་ནོལ་བ་མེད་བ་སྨེ་བ་བརྩེགས་པ་ཡིན། འདིའི་ཕྱག་རྒྱ་ལག་ཁྲིད་མཛད་ནས་འདི་བྱ་རྒྱུད་སྐབས་གང་ལ་ཡང་གལ་ཆེ་བར་བདག་གི་བླ་མ་
ཞང་རིན་པ་ཆེ་གསུངས། དེ་ཡང་དེང་སྐབས་འཁྲུག་ལོང། སྡེ་འཁྲུག་སོགས་ཤིན་ཏུ་མང་བས་དེའི་ཉམས་གྲིབ་ཀྱིས་མགོས་པའི་ཁྱད་ཆེ་བར་བཀའ་གདམས་ཀྱི་གསུང་སྒྲོས་སྦྱར་ནས་སྩལ་ཞེས་གསུངས། ན་ཉེ་རེག་བྱ་བ་དང་འདིས་གོ་ཆོད་པའི་ལུགས་

[010B] ན་ཟེའུ་ཁ་ནི་རས་དམར་པོ་ལྟ་བུ་མགོ་ལ་བཅིངས་པ། བ་མ་གལ་ལ་དུམ་ནི་ཤིང་མེ་ལ་བསྲེགས་མ་བ་མགོ་ནག་བོར་སོང་ཕ་དེ་ལ་ཟེར། ་འདི་ལས་འཕྲོས། གསང་འདུས་འཇིགས་བྱེད་སོགས་ལ་བགེགས་ལ་བཙན་བ་འོད་གསལ་དུ་བཅུག་
ལས་རླུང་ཐིམ་དུ་བཅུག་གཡོ་འགུལ་མེད་པ་ཡང་འོད་གསལ་དུ་གནས་པའི་དོན། ན་རིག་པའི་རྒྱལ་པོ་ཞེས་པ་བགེགས་ཀྱི་གཙོ་བོ་མ་རིག་པ། ཨ་བིདྱ། བིདྱ་རིག་པ་ནི་དེ་བགེགས་དེའི་གཉེན་པོ་ངེས་དོན་གྱི་ཁྲོ་བོ་ཡིན། དེ་ཉིད་གཟུགས་སུ་ཤར་འཕྲང་དོན་
གྱི་ཁྲོ་བོ་དང་བགེགས་སོགས་སྦྱར་ཏེ་གསུངས། བགེགས་ངོ་མ་ངོས་བཟུངས་ནས་ལས་སྦྱོར་བྱེད་པས་འདི་དག་ལ་འཚུབས་ཆ་མི་འབྱུང་བ་ཡིན། འདི་ལས་འཕྲོས། ཁྲི་ཆེན་ངག་དབང་མཆོག་ལྡན་གྱིས་བསྙེན་པ་མ་སོང་བར་གཏོར་ཆེན་མཛད་ཀྱང་འཚུབས་ཆ་མ་བྱུང་
པའི་སྟེང་དུ་འོ་མ་འཐུང་བ་སོགས་སྡིག་སྒྲིབ་དག་པའི་རྨི་ལམ་མང་པོ་བྱུང་ཚུལ་ཚོགས་གཏམ་མཛད། རབ་འབྱམས་བསོད་ནམས་གྲགས་པ་གཙང་བ་རྒྱལ་བོས་ལྗགས་བཅད། སྤྱན་བཏོན་ཀྱང། གསོལ་ཞིབ་ཀྱི་སྤུ་ཚུན་གཟིགས་ཏེ་འདོར། གསུང་འབྱོན་
བུ་བར་སོགས་ཀྱི་ལོ་རྒྱུས། ཡང་རྡོ་རམ་པ་སྔོན་ཆོག་བླ་གསར་ཞེས་པས་ཌཱ་དྲིལ་མཉམ་དུ་མ་འགྲོད་པ། རྗེ་ཉིད་ཀྱིས་ཀྱང་སྦྱངས་པ་མཛད་ཚུལ། ཤེར་དཀར་དུ་སྐུ་ཕྱག་ནོར་པའི་ཉམས་མཚར་ཡང་གསུངས།    ༈    འདི་བྱ་རྒྱུད་ཀྱི་ལྟ་བ་
ཡིན༑ ལྟ་བ་གོ་དཀའ་བ་ལས་བཙལ་བ། སོགས་པོ་ལེགས་བཤད་ཀྱིས་རིགས་ཐིག་གོ་དཀའ་བས། འཆད་དྲི་སུ་བྱུང་ལ་རིགས་ཐིག་ལག་ཏུ་འཇོག་དགོས་ཟེར་བའི་ཉམས་མཚར་ཡང་གསུངས།    ༈   གོང་དུ་ཌཱ་དྲིལ་སྐབས་མཁན་པོ་ཆོས་དར་ཚང་གིས་སྤྱན་འདྲེན་
[011A]༄༅། །ཡེ་ཤེས་འབེབས་སྐབས་སོགས་སུ་ཌཱ་མ་རུ་ནང་དུ་བེ་སྐོར་ནས་དབང་དུ་བསྡུ་བར་མཛད། ཟློག་པ་སོགས་ལ་ཕྱིར་བསྐོར་ནས་ཕྱིར་བརྡུང་བར་མཛད་གསུངས། བ་ཉ་ལྕིབས་ནི་སྦལ་པ་ཕོ་མོ་ཚོད་མ་ཐིགས་པར་རུལ་བ་དེ་ཡིན་
གསུངས། སྦལ་པ་ཕོ་མོ་ཆགས་པ་སྤྱད་དྲགས་པས་འབྱར་ཏེ་རུལ་ནས་ཉ་ཁྲི། སྦལ་སྟོང་འབྱུང་ཟེར་བ་དེ་ཡིན་ནོ་གསུངས། ན་ཡིད་ཀྱི་མཆོད་པ་ཞེས་པ་ལས་འཕྲོས། ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་ཁྱབ། །ཅེས་པ། མཆོད་
པས་ཀྱང་ནི་དེ་སྙེད་ཁྱབ། །ཅེས་བསྒྱུར་དུ་རུང། ན་བྱ་རྒྱུད་རང་གི་ལྷ་ལ་བསྟོད་པའི་སྔོན་དུ་དཀོན་མཆོག་གསུམ་དང་རིགས་གསུམ་ལ་བསྟོད་ན་བྱིན་རླབས་ཆེ་བའི་གནད་ཡོད་གསུངས། ན་སྡིག་པ་ཇི་ཙམ་ཡོད་བདག་གིས་མི་ཤེས་ཀྱང་ཚེ་རབས་
ཐོག་མ་མེད་པ་ནས་ང་ཡོད་པས། དེ་དག་གིས་སྡིག་པ་གང་བགྱིས་དང། སངས་རྒྱས་ཀྱིས་གང་མཁྱེན་པ་དེ་དག་བདག་གིས་སྙིང་ནས་བཤགས་སོ་ཞེས་བཤགས་ན་ཤིན་ཏུ་ལེགས་གསུངས། བ་མི་བདེ་དོག་པ་ན། །ཞེས་པ་ལས་འཕྲོས་
ཐུགས་སྤྲོ་བཏང་ཞེས་ཟེར་ཡང་སྤྲོ་སྐབས་མེད། རང་རེ་གཤིན་རྗེའི་མཆེ་ཕྲག་ན་ཡོད། ཁ་ལན་ཅིག་བརྡབ་ན་ཚར་རྒྱུ་རེད། རང་རེས་མཆེ་ཕྲག་ན་རྩེད་མོ་དང་གླུ་ལེན། བ་ཚོགས་ཀྱི་སྐད་དོད་སཾ་བྷ་ར་ཞེས་པ་བླ་ན་མེད་པའི་བྱང་ཆུབ་ཡང་དག་པར་
འཛིན་པ་ལ་བྱེད་དགོས། བྱང་ཆུབ་ཀྱི་སེམས་ཀྱིས་ཀུན་ནས་བླངས་ཏེ་ཕྱིན་དྲུག་རེ་རེའི་ནང་དུ་དྲུག་དྲུག་ཚང་བར་བསྡུས་པའི་ནང་གི་བསོད་ནམས་དང་ཡེ་ཤེས་ལ་ཟེར། དེ་མིན་རང་རྒྱལ་གྱིས་བསྐལ་ཆེན་བརྒྱའི་བར་དུ་ཚོགས་བསགས་ཀྱང་དེ་ཚོགས་མིན་

[011B] ན་ཞར་རིན་པོ་ཆེས། ཉོན་མོངས་མ་ཙམ་མ་ཟད་སེན་མོ་ཟད། །ཅེས་གསུངས། རང་རེ་གྲངས་མང་པོ་དང། ལོ་མང་པོའི་གྲངས་ཙམ་གཙོ་བོར་བྱེད། ཉིན་མཚན་ཀུན་ཏུ་ཐར་པ་དོན་གཉེར་བློ། །ཞེས་པ་སེམས་བསྐྱེད་དང། སྐྱེས་བུ་
ཆུང་དུ་ལ་སྦྱར་ཚུལ་དང། ཡང་མི་མཐུན་ཕྱོགས་ལ་སྦྱར་ཚུལ་བཅས་གསུངས། བ་ཕྱག་བདེ་བས་ཇ་ཁྲ་གང་གིས་བཟུང་ཞེས་བླ་མ་ལ་ཞུས་པར། ཁྱོད་ཀྱི་སྡུག་ལག་དེས་ཟུངས་གསུངས། དེས་ཇ་ཁྲའི་ཐ་མལ་གྱི་སྣང་བ་འགོག་མ་ནུས་པས་ལན་གསུངས་
རང་རེས་ཕྲན་བུ་ཤེས་པ། ཕྲན་བུ་ཉམས་སུ་བླངས་བ། བཏོན་པ་སོགས་གཞན་གྱིས་ཤེས་དགོས་པ་འདི་དཀའ་བ་ལ་གསུངས། ན་སྔགས་བཟླ་ཚུལ་མང་ཞིང་མི་མཐུན་ཚུལ་རྣམས་གསུངས། ཚེག་དྲག་དྲག་པོར་བཟླ་དགོས་གསུངས། ན་བུམ་པའི་ཕྱག་རྒྱ་གལ་
རེ་ཚུལ། དགེ་རྩ་ཕུལ་ན་ཁོང་ཁྲོས་མི་འཇོམས་པ་དང། མཎྜལ་སྐབས་  ྾     ༈    གྲངས་ན་ནས་ཚུགས། ཞི་བ་ལྷས། འདི་འདྲའི་དལ་བ་རྙེད་གྱུར་སོགས་དྲངས་ནས་གསུང་བཤད་མཛད། ན་རྗེ་ཉིད་ཀྱི་ཡབ་དེ་སྨྱུང་གནས་ཤིན་ཏུ་དམ་པ་སྦྱོར་བའི་ཉིན་
ཀྱང་ངག་མི་སྨྲ་བ་སེམས་བཟང་བ་ཞིག་ཡོད་གསུངས། ན་གསང་སྔགས་མེ་གནས་སོགས་འདི་མདོར་བསྟན་ཡིན། བ་སྤྲོས་པ་བདེན་འཛིན་ལ་བྱས་ན་དེ་དང་བྲལ་བ་མེད་པར་བཞེད་པ་ཡོད་ཀྱང། སྤྲོས་པ་དགག་བྱ་ལ་བྱས་ནས་དེ་དང་བྲལ་བ་སྤྲོས་བྲལ་དུ་
ཞེས་གསུངས།    ༈    སྒྲ་མཐའི་ཏིང་ངེ་འཛིན་གྱིས་འདེན་འཛིན་གྱི་ཞེན་ཡུལ་འགོག་པའོ། །ན་འདོད་འཇིགས་རྣམ་འགྲེལ་ལས། འདོད་འཇིགས་མྱ་ངན་  ྾  ཞེས་གསུངས་པ་བཞིན་འདོད་བ། འཇིགས་

[012A]༄༅། །པ༑ མྱ་ངན་ཧ་ཅང་གོམས་ན་གསལ་སྣང་བྱུང་བ་དེ་ཡིན། སྒྲ་གྲགས་པ་དང། བདག་འཛིན་གྱི་ཞེན་ཡུལ་སོགས་ལ་གསལ་སྣང་འབྱུང་རྒྱུ་ཡོད།    ༈    ངར་ཆ་ཞུམ་ལ་གསལ་ཆ་མ་ཞུམ་པ། གསལ་
ཆ་ཞུམ་ལ་ངར་ཆ་མ་ཞུམ་པ། གཉིས་ཀ་ཞུམ་པ་གསུམ་རིམ་བཞིན་བྱིན་བ་ཕྲ། འབྲིང། རགས་གསུམ་དུ་གསུངས། སྒྲིབ་ལུང་མ་བསྟན་འབྲིང་པོ་དེ་ཨེ་ཡིན། དེ་སྙོམས་འཇུག་གི་སྒྲིབ་པ་ཡིན། སྙོམས་འཇུག་གི་སྒྲིབ་པ་ཞེས་  ྾  སྒྲིབ་པ་ཡིན་
ན་དེ་མ་ཐག་རྐྱེན་བྱེད་ཚུལ་མཛེད་དང་སྦྱར་ནས་གསུངས། བ་རྣལ་འབྱོར། སེམས་རྣལ་དུ་གནས་པས་རྣལ། དེ་ག་མངོན་ཤེས་རྫུ་འཕྲུལ་སོགས་ལ་དབང་འབྱོར་བས་ན་འབྱོར་ཞེས་གསུངས།    ༈   
མ་ཡིན་པར་རང་རང་གིས་བལྟ་ལུགས་ཀྱི་ཁྱད་དེ། ཡུལ་གཅིག་ཉིད་གསུམ་ཆར་དུ་སྣང་བའི་ཕྱིར་རོ། །བ་གྲིམས་ལྷོད་ཀྱི་མཚམས་ཟིན་དཀའ་བ་ལས་འཕྲོས་ནས། བཤགས་བསྟོད་ཀྱི་ལུང་དང། ཙྣྡྲ་གོ་མའི་རྣམ་ཐར་ཡང་གསུངས། ན་ཆ་མཉམ་
པར་གླང་གཉིས་ཀྱིས་ཤིང་རྟ་འདྲེན་པ་ན་ཆ་མཉམ་སྟེ་འདྲེན་དགོས་པ། ན་ཐ་མ་བསྒྲུབས་ནས་མཆོག་འགྲུབ་པ་ཡོད་པ་རྒྱལ་པོ་ལྷན་སྐྱེས་རོལ་བའི་བཙུན་མོས་དངོས་གྲུབ་ཕལ་བ་བླངས་ནས་མཆོག་འགྲུབ་པ་ལྟ་བུ། བ་ཤེར་ཕྱིན་གླེགས་བམ་བཀླག་
ཅེས་གསུངས་པ་རྒྱུད་ལྟར་སྦས་དོན་དངོས་བསྟན་ཡོད་པ་དང། ཀཽ་ཤི་ཀ་ཞེས་ཡང་ཡང་གསུངས་ཡུལ་ཀཽ་ཤི་ཀ་དེ་ད་ལྟ་ཡང་ཡོད་པས་དེས་སྲུང་སྐྱོབ་བྱེད་པ་སོགས་ཀྱིས་བགེགས་སེལ་མཐུན་སྒྲུབ་གང་ལ་ཡང་གནད་ཆེ། སྟོང་སྦྱངས་སྐབས། ར་སྟོད་

[012B] ཡེ་ཤེས་ཀྱི་ཚོགས་བསགས་པ་ཨེ་ཡིན་ཞུས་པར། དེ་ཡང་ཡིན་མོད། སྟོང་སྦྱངས་མ་བྱས་ན་བདེན་གྲུབ་ཀྱི་ཁ་ཡ་མི་ཆོད་གསུངས་པ་ལ། གུང་ཐང་པ་ཨ་
འདོར་བེབས་ནས་གསུང་བཤད་གནང་སྐབས་ར་སྟོད་བླ་མའི་གསུང་འདི་ཚིག་གཅིག་ཡིན་ཀྱང་རྗེད་དུ་ཕངས་ཞེས་བསྔགས་བ་མཛད་ཚུལ། བདག་དང་ལྷའི་དེ་ཁོ་ན་ཉིད་བསྲེ་མི་དགོས། འདྲེས་ནས་ཡོད། ཆོས་ཐམས་ཅད་ཀྱི་དེ་ཁོ་ན་ཉིད་དང་འདྲེས་ནས་
ཡོད་ཚུལ། དགག་བྱ་རིགས་གཅིག་བཀག་པ་འདྲ་བ། བུམ་པའི་ནམ་མཁའ། ཁང་པའི་ནམ་མཁའ། སྤྱིར་གྱི་ནམ་མཁའ་སོགས་འདྲེས་ལུགས་གསུངས། འདི་ལ་རང་གི་སེམས་དང་སྦྱར་ན་གོ་རྒྱུ་ཆེན་པོ་ཞིག་ཡོད།    ༈   
སྣང་བ་སྡུད་པ་སྟོང་ཉིད་མངོན་སུམ་དུ་རྟོགས་དུས་ཀུན་རྫོབ་ཀྱི་སྣང་བ་ཐམས་ཅད་སྡུད་པ་དེ་མོས་པ་ཡིད་བྱེད་ཀྱིས་བསྒོམ་པ་ཡིན། སྤྱོད་རྒྱུད་རྣམ་སྣང་མངོན་བྱང་འདི་ཙམ་ཡིན། དེ་མེད་ན་རྒྱུད་སྡེ་གཅིག་ཆད་པས་སྡེ་ཁྲི་རིན་པོ་ཆེས་མང་དུ་འཛུགས་པར་མཛད་
ཚུལ་གསུངས། བ་ལྟ་བ་མེད་ན་སྔགས་སྒྲུབ་ཐབས་སྐྱོར་བ་ཙམ་ཡིན།    ༈       ༈   
ཡིན་པས་དེ་ཡོད་ན་འཁོར་དྲངས་ཡོང།    ༈    ན་སྒོམ་རིམ་གྱི་ལྟ་བ་རྣལ་འབྱོར་སྤྱོད་པའི་དབུ་མ་རང་རྒྱུད་པ་ཡིན། འདི་ལས་བྲོས། རྒྱལ་པོས་ཞི་འཚོའི་ལྟ་བ་མ་གཏོགས་བྱས་མི་ཆོག་

[013A]༄༅། །བར་བཀས་བཅད་མཛད། པདྨས་ཐལ་འགྱུར་བ་ཡང་གསུངས་མ་ནུས། རྫོགས་ཆེན་བསྟན་འགྱུར་གྱི་མཇུག་ན་ཡོད་པ་དེ་དང་དེང་སང་གི་རྫོགས་ཆེན་ཕྱོགས་ཀྱང་མི་འདྲ། པད་ཚབ་ལ་ཆད་ལྟ་བ་ཟེར་བར་ཤར་བས་
བསྔགས་བརྗོད་མཛད་ཚུལ། སྔོན་གྱི་སྐྱེས་བུ་དམ་པ་གཅིག་གིས་གཅིག་བཏེགས། དེང་སང་འཕྲག་དོག་བྱེད་གསུངས། ན་རྒྱུད་སྡེ་འོག་མ་ལ་ལྷག་མཐོང་སྒྲུབ་ཚུལ་མྱུར་ལམ་འདི་ལྟར་ལས་གཞན་ས་བཅུ་བགྲོད་ཚུལ་ཕར་ཐེག་དང་འདྲ་བར་གསུངས། བ་རྡོ་
རྗེ་གསུམ་རིགས་སྟེང། སངས་རྒྱས་ཀྱི་འཕྲིན་ལས་ལ་བྱེད་པ་པོ་ལ་ཡོད་པའི་འཕྲིན་ལས་དང། བྱ་བ་ཡུལ་ལ་ཡོད་པའི་འཕྲིན་ལས་གཉིས་ལས། སྔ་མའི་ཆ་ནས་རིན་འབྱུང། རྗེས་མའི་སྒོ་ནས་དོན་གྲུབ་ཏུ་ཕྱེ་བས་རིགས་ལྔར་འགྱུར། རང་སྡོམ་པ་
ལེན་པ་ལ་དཔའ་བ། བསྲུང་བ་ལ་ཞུམ་པ། རི་རབ་ཁུར་ཟེར་ན་ཡང་ལགས་སོ་ཞེས་ཟེར་བ་དང་འདྲ། སྔགས་སྡོམ་ཡན་ལ་ཡང་ལེན་རྒྱུ་ཞིག་ཡོད་ན་ལེན་པར་ཐེ་མི་ཚོམ།    ༈       ༈   
འཇུག་བླངས་ན་དེ་ལས་ལྷག་པའི་སྟོབས་བཞི་ག་ལ་ཡོད། དེས་བྱང་སྡོམ་ཡང་སོར་ཆུད། བྱང་སྡོམ་གྱི་ཉེས་སྤྱོད་སྡོམ་པའི་ཡན་ལག་ཏུ་སོ་ཐར་ཡང་འགྲིགས་སྒོ་བྱེད་ཚུལ་ཡོད། གསང་བའི་སོར་ཆུད་ལུགས་ཀྱང་ཡོད་གསུངས།    ༈   
བློ་ལ་ཡོད་པ་ཙམ་གྱིས་དེ་ལ་ཞུགས་པ་མིན། ཕྱི་རོལ་པའི་རྒྱུད་ཀྱི་བརྒྱད་སྟོང་པ་བཞིན། དེས་ན་དད་པ་དགོས། དེ་ཡང་ཆོས་དེ་སྟོན་པ་པོ། དེའི་བསྟན་པ། དེ་སྒྲུབ་པ་པོ་སོགས་ལ་དད་པ་དགོས། མངོན་མཐོ་ངེས་ལེགས་སྒྲུབ་བྱེད་དད་ཤེས་གཉིས་

[013B] འདི་ལས་འཕྲོས། སྦྱོར་བཞིའི་ཉམས་ལེན་རྒྱས་བར་གསུངས།    ༈       ༈    གྲངས། བ་བཞི་བརྒྱ་པ་ལས། གཟུར་གནས་བློ་ལྡན་  ྾   ྾   ྾  གཟུང་གནས་ནི་རང་ལྟ་
མཆོག་འཛིན་དོར་ནས་བླ་མས་བཀྲིར་རུང་བ། བློ་གྲོས་དང་ལྡན་ཡང་སངས་རྒྱས་དང་རྒྱན་དྲུག་མཆོག་གཉིས་སོགས་དང། རྗེས་བསྟན་པ་ཡོངས་རྫོགས་གཏན་ལ་ཕབ་པའི་རྗེས་སུ་མི་འབྲང་བར། ཕྱོགས་ཞེན་གྱིས་རང་གའི་རྗེས་སུ་འབྲངས་པ་ཡོད། དེ་
དག་ལ་བློ་ལྡན་གྱི་དོན་མ་ཚང། ཉེས་བཤད་དོར་ནས་ལེགས་བཤད་ཚོལ་བ་དེ་ལེགས་པར་བརྟག་དགོས། དོན་གཉེར་སྟོན་པས་སྐུ་ལུས་ལ་ལྕགས་གཟེར་སྟོང་བཏབས་པ་སོགས། སྨྲ་བོ་ཡོན་ཏན་ཞེས་པའི་སྐབས་ཉན་པ་པོ་གལ་ཆེ་བ། རྒྱ་གར་ན་དགེ་སློང་
གང་ཡང་མི་མཁྱེན་པ་ཞིག་ལ་ཡོན་བཤད་བབས་པར་འུ་ཐུག་ནས། མི་ཤེས་པ་ནི་སྡུག་བསྔལ་ལོ་ཞེས་བརྗོད་པས་ཉན་པ་པོས་ཀུན་འབྱུང་ལུགས་མཐུན་ལུགས་ལྡོག་ཏུ་གོ་ནས་བདེན་པ་མཐོང་ཚུལ། ཉན་པ་པོ་ལའང་མིན། །ཞེས་པ་འདི་གོ་དཀའ། རང་
དང་མཉམ་དུ་ཉན་པོ་གཞན་ལ་ཡང་ཞེས་པ་ཡིན།    ༈    བོ་དོང་ཕྱོགས་ལས་རྣམ་རྒྱལ་གྱིས་འགྲལ་པ་རྒྱས་པ་པོད་བརྒྱ། འབྲིང་སུམ་ཅུ། བསྡུས་པ་པོད་གཉིས་བརྩམས་ཚུལ། འདིའི་གསུང་འབུམ་པོད་བཀའ་བསྟན་བསྒྲིལ་
པ་ཙམ་ཡོད་ཀྱང་རབ་འབྱམས་རྒྱལ་བ་མ་ལས་འགྲོ་དོན་མ་འཕེལ། འབུམ་པ་ལ་སྐོར་བ་མཛད་སྐབས་ཕྱོགས་བཞི་ལ་དྲུང་ཡིག་རེ་བཞག་ལྗགས་རྩོམ་མཛད། རྒྱལ་གདོན་ངན་བ་ཞིག་མི་ལ་བབས་ནས། བླ་མ་སྐུ་ཚེ་དེ་ལ་མཆོག་གི་དངོས་

[014A]༄༅། །གྲུབ་བརྙེས་མཁན་གསུམ་ལ་བར་ཆད་བཏང་ཚུལ། གཅིག་ལ་སྙུག་གུ་ཞིག་སྤྲད་ཚུལ། འདི་བོ་དོང་པ་ཡིན། གཅིག་ལས་ཐུར་ལྕགས་སྙུག་ཅིག་སྤྲད། འདི་བུ་སྟོན་ཡིན། རྒྱལ་སྲས་པར་བར་ཆད་མ་ནུས་ཚུལ། ནང་
ན་བྱམས་སྙིང་རྗེ་བྱང་སེམས་ཡོད་ན་མི་མ་ཡིན་གྱིས་ཀྱང་བསྟོད། བཀའ་གདམས་པས་ནང་ན་སེམས་བསྐྱེད་བཟང་པོ་ཡོད་ན་ལྷ་འདྲེ་མི་གསུམ་གྱིས་བཏེགས་ཡོད། དེ་མིན་རང་གིས་ཁེངས་པ་བྱས་ཀྱང་མི་ཕན་གསུངས། བ་སེམས་དབང་དུ་བྱེད་པ། བསྟན་
པ་ལུང་སྡེ་སྣོད་གསུམ་གྱི་དོན་བསླབ་གསུམ། དེ་རིམ་བཞིན་སེམས་ནང་དུ་གཙོ་བོར་བསྡུ་བ། གནས་པ་ཉོན་མོངས་མངོན་འགྱུར་འགོག་གསུམ་པས་ས་བོན་སྤོང་བ་སོགས་སེམས་དབང་དུ་གྱུར་མཁན་ཤ་སྟག་གོ་བ་ཉམས་ལེན་ཞིག་བྱེད་བསམ་
ན་སྒོམ་ཞིག་ངེས་པར་བརྒྱག་དགོས། བོད་གང་ཅན་ན་ཆེ་བའི་མིད་ལས་ཀྱང་དྭགས་པོ་ལྷ་རྗེ་ལ་འཕོངས་ཀྱི་ཤ་སྨེན་བསྟན་ཚུལ་གྱི་རྣམ་ཐར། མིད་ལས་གཤེགས་སྐབས་ཁུང་འདི་ན་ཕྲན་བུ་ཡོད་གསུངས་པར་གཞན་ཚོས་གསེར་ཨེ་ཡོད་སྙམ་བལྟས་པས་
བུ་རམ་དང། ན་བཟའ་ཚལ་བུ་ཐོན། དེ་ནས་ཡི་གེ་ཞིག་ཐོན་པར་མིད་ལ་རས་པ་ལ་གསེར་ཡོད་ཟེར་བའི་ཁ་རྐྱག་གོང་གིས་ཆོས་ཅེས་ཡོད། ཀུན་བཞད་གད་འདིར་རེ་མྱ་ངན་སངས་པ་བྱུང།    ༈   
འདི་སྐྱེ་སླ་ཚོད་རེད། རྗེ་རིན་པོ་ཆེ་ལ་ཡང་དང་པོར་འདི་འཁྲུངས་ཚུལ་རྣམ་ཐར་ལྟར་གསུངས།    ༈    ན་འདིར་འཇོག་སྒོམ་འབའ་ཞིག་བྱས་ན་བྱིང་རྨུགས། ལྷག་མཐོང་གི་དཔྱད་སྒོམ་འབའ་ཞིག་བྱས་ན་རྒོད་

[014B] ཐོབ་ཟིན་ནས་མིན། བསམ་གཏན་དང་པོའི་ཉེར་བསྡོགས་མི་ལྕོགས་མེད་དཔྱད་སྒོམ་ཤས་ཆེ་བ། བསམ་གཏན་བཞི་ཞི་ལྷག་ཆ་མཉམ་པ། གཟུགས་མེད་བཞི་འཇོག་སྒོམ་ཤས་ཆེ་བར་གསུངས་
བ་འདི་ཞི་ལྷག་ཐོབ་ཟིན་ནས་ཡིན་པས་འདི་གཉིས་མི་འདྲ། ན་རོང་པོ་སྐལ་ལྡན་གྱིས། སེམས་སྟོང་ཉིད་སྙིང་རྗེ་མི་བསྒོམ་བར། །སོགས་དྲངས་ནས། ཐབས་ཤེས་ཀྱི་ལམ་མེད་ན་རླུང་བསྒོམ་པ་ཙམ་སྦུད་པར་ཕུ་འདེབས་པ་དང་འདྲ། སྟོང་ཉིད་
སྙིང་རྗེའི་སྙིང་པོ་ཕར་ཕྱིན་དང་སྔགས་ཀྱི་ཁྱད་བར་ཡང་གསུང། གུང་ཐང་པས། གསར་སྔཌ་འཇིག་རྟེན་སྤྱོད་པ་དང། །ལྟ་བ་ཡིད་བྱེད་བཀག་ཙམ་དུ། །  ྾   ྾  བ་བྱམས་ཆོས་མངོན་རྒྱན་རང་རྒྱུད་པར་བཀྲལ་བ་གྲགས་ཆེ། རྒྱུད་བླ་ཐ་ཡ་འགྱུར་ལུགས་ཡིན་ཀྱང་
ཞལ་མི་གསལ་བས་ཇོ་ནང་བས་རང་གི་ལུགས་སུ་བཀྲལ། རེད་མདའ་བས་སེམས་ཙམ་དུ་བཀྲལ་བ་སོགས་མང། ན་སྒྲིབ་སྦྱོང་ལ་འཁོར་གསུམ་མི་དམིགས་པ་དང། ཐོག་མའི་རང་བཞིན་བསམ་ན་ཤིན་ཏུ་སྟོབས་ཆེ་ཚུལ། བ་དྲག་ཤུལ་སྐབས། བླ་རྒན་
ཞིག་གིས་བཤད་ན་མི་གཅིག་གིས་མི་ཉན་པ་ལ་ལྷ་དབང་དུ་བྱེད་ཟེར་ཞེས་བསྐྱལ་བ་ལ་ཞང་རིན་པོ་ཆེས་གསང་སྔགས་ལ་དེ་འདྲ་བཤད་མི་ཉན་གསུངས། ན་བཙན་པོའི་འཛམ་གླིང་སྤྱི་བཤད་ན་རྒྱ་གར། ཡོག་ཛོ་ཀི་སོགས་ཀྱི་ལོ་རྒྱུས་གསུངས། བ་ཆོས་
རྒྱན་གྱིས་རྟེན་བཞེངས་དང། མཆོད་སྦྱིན་མང་དུ་མཛད་པ། ཟུར་ཙམ་ཞིག་ན་ནུབ་ཅིག་སྣོད་ཆེན་པོ་ཞིག་གི་ནང་ན་མུ་ཏིག་བྱུར་བུར་བ་གང་ནས་འདུག་གསུངས། ཟུར་ཙམ་བྱུང་བ་ལ་དཔགས་ན་གཏེར་ལ་མངའ་བརྙེས་ཚོད། ཡང་ཀློང་རྡོལ་གྱིས་རིན་པོ་ཆེ་བརྫོགས་

[015A]༄༅། །ནས་སྐུ་བཞེངས་པར་མཛད་པ་འདི་ལེགས་གསུངས། བ་རྒྱ་གར་ན་རང་གིས་ལྷའི་གཟུགས་མ་ཐོབ་ཀྱང་དེའི་བརྟུལ་ཞུགས་བྱེད་པ་ཡོད་འདྲ། ཞི་བ་ལྷས་ཤིང་གི་རལ་གྲི་སྐུ་རྐེད་ལ་འཆང་བ་དང། སྤྱན་རས་གཟིགས་
བརྟུལ་ཞུགས་ཀྱིས་རི་དྭགས་ལྤགས་པ་ནུ་མར་བཀབ་པ་ལྟ་བུ། ན་ཕྱག་རྒྱ་དགྲོལ་བ་ལས་འཕྲོས། སྡེ་ཁྲི་རིན་པོ་ཆེའི་ཞབས་འབྲིང་ན་ཨ་ཙ་ར་ཡོད་པ་ལ་དབུ་མཛད་ཀྱིས་ངན་བྱས་པས་རྟ་རེངས་པར་བྱས། བཤགས་པ་ན་སླར་དཀྲོལ་ཚུལ་གསུངས། །བྱ་
དེང་སང་ཡང་དེ་འདྲ་ཕབས་པ་མཐོང་གསུངས།    ༈    རྒྱ་གར་གྱི་གྲུབ་ཆེན་རྣམས་གྲུབ་པ་མ་ཐོབ་པར་བླ་མ་སུ་ཡིན་དང། །
སྔགས་ཉམས་སུ་བླངས་པ་ཡང་མི་ཤེས། དཔལ་ལྡན་ཆོས་གྲགས་ཀྱང་གྲུབ་ཆེན་བརྒྱད་ཅུའི་གྲས་ཡིན། འདིའི་བླ་མ་དཱ་རི་ཀ་པ་ཡིན་ཟེར་བ་ལང་ཡོད། ཌེམ་ཀི་པ་ཡིན་ཟེར་བ་ཡང་ཡོད། ལཱུ་ཨི་པ་ཡིན་ཟེར་བ་ཡང་ཡོད། འདི་རྗེ་ཉིད་ལ་འཇམ་དབྱངས་
བཞད་པས་ཉིན་གཅིག་གློ་བུར་འདིའི་བླ་མ་བཀའ་འདྲི་གནང་བར། དབང་ཕྱུག་སྡེ་ཡིན་མོད་ཞུས་པར། དེ་མི་ཟེར། དེ་གྲུབ་ཆེན་ཡིན་མོད། སྔགས་ཀྱི་བླ་མ་སུ་ཡིན་གསུངས་པ་ཞུ་རྒྱུ་མ་རྙེད་བ། རྗེས་སུ་དེ་གསུམ་ཡིན་ཟེར་བ་མཐོང། ཁོང་ཡང་ཡང་དེ་འདྲ་འདྲི་བ་
གནང། རྗེས་སུ་དགེ་འདུན་ཉི་ཤུ། བསམ་གཟུགས། གསང་འདུས་སོགས་བཀའ་འདྲི་གནང་བ་ཚོད་པ་གམ་པ་དྲ། ན་བླ་སློབ་བརྟག་དགོས་ཀྱང་ཧ་ཅང་བརྟགས་པ་དང། གཏན་ནས་མ་བརྟགས་པ་སོགས་མི་ཉན། སློབ་མས་བླ་མ་དེ་ལ་དད་པ་འགྱུར་

[015B]བླ་མས་དེ་དམ་སེ་པད་མ་ལོག་ཏུ་འགྱུར་མི་འགྱུར་བརྟག་དགོས། ཧོར་གོ་དན་གྱིས་ལོ་དྲུག་ས་པཎ་ལ་བརྟགས། དབང་ཞུས་པ་ན། ཁྱོད་ད་བར་མི་ཞུ་བ་ཅི་ཡིན་གསུངས། བརྟགས་པ་ཡིན་ཞུགས་པས། འོ་ན་ངས་ཀྱང་ཁྱོད་བརྟག་དགོས་གསུངས་
ལོ་དྲུག་བརྟགས་བས་དབང་གཏན་ནས་ཞུམ་ཐུབ། ན་དབང་མེད་པར་བསྐུར་བ་བླ་མ་རང་གི་བརྫུན་ཆེན་པོ་བྱས་པས་དམྱལ་བར་འགྲོ་ཡང། སློབ་མ་འགྲོ་བའི་རྒྱུ་རྐྱེན་བརྟག་དགོས་གསུངས། བ་མི་ཞིག་ལ་དབང་ཉེན་ཆེ། དམ་ཚིག་མ་བསྲུང་ན་
དམྱལ་བར་འགྲོ་བས་ཨེ་ཉན་ལབ་བར། ཐོག་མེད་ནས་དམྱལ་བར་བསྡད་པ་མི་དགེ་བས་འཕངས་པ་ལས། དབང་ཐོབ་ནས་སོང་བ་མེད། ད་དེ་འདྲ་སོང་ཡང་བླ་ཟེར་བ་ངོ་མཚར་གསུངས། འོན་ཀྱང་ལམ་རིམ་ཁེ་ལས་ཉེན་མེད་པ་འདི་ཉན་དགོས་
འདི་ན་རང་གི་བློ་ཚོད་ཀྱི་ཆོས་དེ་ཡོད། ཆོས་རྗེ་དོན་རིན་གྱིས་རྗེ་ལ་ཞལ་གདམས་གནང་བའི་ལུང་ཡང་གསུངས། ན་བླ་མ་ལ་དད་པ་དང་པོ་གང་སྐྱེས་བ་དེ་ནས་འཛིན་ས་བྱེད་དགོས་དེས་སྣ་དྲངས་ནས་དད་པ་གཞན་མང་པོ་འདྲེན། འགའ་ཞིག་ལ་
དད་པ་སྦྱངས་མི་དགོས་པར་རང་ཤུགས་ཀྱིས་སྐྱེ་བ་ཡང་ཡོད། འགའ་ཞིག་ལ་སྦྱངས་ཀྱང་སྐྱེ་དཀའ། སྐྱེས་ཀྱང་ཡང་འཇིག་འགྲོ་བ་ཡོད། ཆོས་སྲིད་གཉིས་ལྡན་གྱི་རིགས་འདི་དཀའ། འདི་ལས་འཕྲོས། འབྲོམ་དང་གསང་ཕུ་བའི་བླ་མ་མང་ཉུང་གི་ལོ་རྒྱུས་
ཀྱང་གསུངས། ན་སྦྱོང་དགར་མཁན་པོས་སྦྱོང་དགར་བར་བསྙེན་རྫོགས་ཤིས་བརྗོད་ཙམ་གྱིས་འཐུས་བ་བྱས་པར་ལྕང་སྐྱ་ཞབས་དྲུང་གིས་ཁོས་ཞབས་འདྲེན་བྱས་སོང་ཟེར་ཡང་ཁོང་ཚོས་བསྲུང་མི་ནུས་ཚོད་རེད། འདི་ལས་འཕྲོས། བསྙེན་རྫོགས་དེར་བསམ་
[016A]༄༅། །དང༑ ཆུ་གཏོར་མ་སོགས་ཀྱི་ལོ་རྒྱུས། ཡང་དབང་ཁྲོམ་དབང་མཛད་མི་མཛད་སྐྱེས་ཆེན་སོ་སོའི་ཕྱག་བཞེས། རྗེས་ཁྲོམ་དབང་མི་མཛད། མཛད་མཁན་ཡང་ཆོས་རྒྱན་སོགས་ཁྱད་ཅན་མང་པོ་ཡོད། འཇམ་བཞད་
བགྲེས་པོར་སོག་རྒྱལ་གྱིས་རྡོར་ཕྲེང་སོགས་ཞུས་པར་བཀའ་བཀྱོན་ཚུལ། ཞྭ་དམར་གྱིས་ཟུར་ཟ་མཛད་པ་རང་རང་གི་ཁྱད་པར་ཡིན་ཚུལ། རིག་རལ་གྱིས་འཕགས་པར་ཟུར་ཟ་བྱས་པའི་ལོ་རྒྱུས་སོགས་གསུངས། སེམས་འདི་ནང་དུ་འཁོར་རྒྱུ་དཀའ། དེ་
འཁོར་ན་ངེས་འབྱུང་བཅོས་མ་མ་ཡིན་པ་ཞིག་སྐྱེས་ཀྱང་ཁང་བཟང་ལྔ་བ་རྒྱ་པ་དང། ཟས་རོ་བརྒྱ་པ། གོས་གསེར་སྲང་སྟོང་རི་བ་ཡང་གྱོན་ཆོག་བར་གསུངས། བ་སྔོན་མི་ཞིག་ནོར་ལ་ཆགས་ནས་ཤི་བ་སྡིག་པར་སྐྱེས་པ་བཤན་བ་ཞིག་ལ་འདྲེན་དུ་
བཅུག་ཚུལ་གསུངས། རྗེ་ཉིད་ཀྱིས་ཁྲི་པ་ཞིག་ལ་ཀྱལ་ཀ་མཛད་ཚུལ། ན་རྗེ་རིན་པོ་ཆེས་བསྙེན་པའི་སྐོར་འདི་བསྟན་རྒྱུན་ལ་གནོད་ཀྱིས་དོགས་ནས་བསྙེན་ཚད་རིང་པོ་མི་མཛད་ཅེས་བདག་གི་བླ་མས་གསུངས་གསུངས། དེ་བདེན་ཏེ་རྩོད་དུས་བཟླས་པ་བཞི་
འགྱུར་དངོས་གྲུབ་བསྒྲུབ་པའི་སྐབས་ལ་ཕར་བཞག་གོ་གསུངས།    ༈    གྲངས། ་ནས་ཚུགས། ལྷག་བསམ་བསྐུལ་བ་ལས། བདག་ནི་སྒྲུབ་ཉམས་ད་ནི་ཅི་བྱ་ཞེས། །ཞེས་སོགས། སྨྲ་ལ་དགའ་བའི་ཉེས་པ་འདི་དག་གོ་ཞེས་པ་དངོས་
བསྟན་དང། ཤུགས་སུ། ནོར་ལ་དགའ་བའི་  ྾  གོ་སར་དགའ་བའི་  ྾  དབང་ལ་དགའ་བའི་སོགས་བསྒྱུར་ནས་གོ་དགོས་ཚུལ། བ་དགྱེས་བཞིན་སྩལ་ཞེས་པའི་དོན་ནོ།། ན་ལྟོ་འཕྱེ་ནི་ཀླུ་མཐའ་ཡས། བ་འཇོར་ལས་འཕྲོས། གྲུབ་

[016B] བ་ལ་ཁེབས་གཡོགས། དེ་ལ་མགྲོན་བུ་བཏགས་པ་ལོ་བདུན་བརྒྱ་ཡིན་ཟེར་བ་  ྾  ནས་ཡོང་བ་ཞིག་ཡོད། དེས་སྡེ་ཁྲི་རིན་པོ་ཆེར་བདེ་མཆོག་དབང་གི་སྙན་གསན་ཞུས། ཁོང་ཡོང་མི་ཡོང་ཆ་མེད་ཀྱང་གནང་དགོས་གསུངས་ནས་སྟ་གོན་ཚུགས། ཁོང་མ་
ཡོང་བར་ཕྱོགས་ཐམས་ཅད་དུ་བཙལ་བས་མདུན་ཐད་ཆུ་ཕ་རིར་ཤིག་བསྒྲུག་ནས་བསྡད་འདུག་པར། སྡེ་ཁྲི་རིན་པོ་ཆེས་ཁྱོད་བསྒྲུག་ནས་བཞུགས་ཡོད་ཤོག་ཅེས་བྱས་བར་ངས་འདི་ནས་ལེགས་པར་གོ་རིན་འདུག་པས་འདི་ནས་ཞུ་རྒྱུ་ཡིན་ཟེར། དེར་བླ་མས་
དབང་སྟེ་གོང་དངོས་གཞི་བཅས་གནང་ཟིན་རྗེས་ཁོང་འཇོར་ཞིག་ལ་ཁ་བཏགས་ཤིག་བཏགས། གོས་ལྭ་བ་གསར་པ་ཞིག་གྱོན་ནས་ཁོང་དེ་འཇོར་དེ་དབང་ཡོན་དུ་ཕུལ། རྗེས་སུ་ལོ་མང་འདས་ནས་སྡེ་ཁྲི་རིན་པོ་ཆེས་ཤིང་གཉན་པ་ཀླུ་གཉན་པོ་གནས་ས་ཞིག་
ཏུ་དགོན་ཆེན་ཞིག་འདེབས་པས་མཛད་སྐབས་འཇོར་དེས་ལྟོ་འཕྱེའི་ས་རྐོ་བྱེད་མཛད། རྗེས་སུ་ཁོང་བཞུགས་གནས་ཤིག་ཡོད་པ་དེར་རི་ཁྲོད་བསྐྲུན་སྐབས་ཀྱང་འཇོར་དེ་བྱས། ཕེབས་བསུར་གཡག་དཀར་པོ་ཞོན་ནས་འོང་ཚུལ་ཡང་གསུངས། རྗེས་སུ་ཁྱོད་
འཕྲུག་ལྟར་གྲགས་ནས་ཡོང་དུས། ང་འཕྱི་བ་ལྟར་ས་ཁུང་དུ་འཛུལ་ནས་སྡོད་རྒྱུ་ཡིན་གསུངས་པ་རྗེས་སུ་སྡེ་ཁྲི་རིན་པོ་ཆེ་འབྲུག་ལོར་ཡང་སྲིད་འཕེབས་སྐབས་ཁོང་འདས། སྐུ་གདུང་མགྲིན་པ་མན་བྱེ་མའི་ནང་དུ་བཞུགས་པ་ཡོད། རྗེས་སུ་ཡར་བཏོན་པ་རྗེ་ཉིད་ཀྱིས་
མཇལ། ད་ལྟ་གདུང་རྟེན་ནད་གསེར་ཕུལ་ནས་ཡོད་གསུངས། ན་རས་བྲིས་དང་རྡུལ་ཚོན་གྱི་དཀྱིལ་འཁོར་དཀྱིལ་འཁོར་ཡིན་མིན། དེ་དབུ་མའི་འཁོར་ལོ་ཅན་དང་རྩེ་གསུམ་ཅན་སོགས་སྦྱར་ཏེ་གསུངས། བ་སློབ་དཔོན་གྱིས་སློབ་མ་ལ་དཀའ་བ་ཆེན་

[017A]༄༅། །བོས་དབང་བསྐུར། སློབ་དཔོན་གྱི་རྒྱལ་སྲིད་དུ་མངའ་གསོལ་ན། དཔེར་ན་སྦྱིན་རྒྱུ་གང་ཡོད་ཕྱིན་པས་བཀའ་དྲིན་ཆེ་བས་དེ་ལ་བརྙས་ན་རྩ་ལྟུང་འབྱུང་བ་བཞིན། ན་ཕྱོགས་སྐྱོང་དཀྱིལ་འཁོར་མཐར་ཡོད་པ་འཇིག་རྟེན་ལས་འདས་
པ༑ སྔོན་འགྲོ་འབུལ་ཡུལ་དཀར་ཕྱོགས་པ། ཕུར་གདབ་ཀྱི་ཡུལ་ནི་བགེགས་ཀྱིས་བརྒྱ་བྱིན་གྱི་ཆ་བྱད་བཟུང་བ་ལྟ་བུ་ནག་ཕྱོགས་པ་ཡིན། བ་དབང་ལྡན་ནས་བརྩམས་པ་བགེགས་ཀྱི་རྒྱལ་པོ་དེར་ཡོད་པས་ཡིན། དབང་ཕྱུག་ཀྱང་གཞན་འཕྲུལ་དབང་བྱེད་ཀྱི་
བདག་པོ་དགའ་རབ་དབང་ཕྱུག་སྟེ། དེས་རང་གི་འོག་ན་ཡོད་པ་རྣམས་ཉུང་དུ་སོང་གིས་དོགས་ནས་འཁོར་ལ་སེར་སྣས་ཐར་དུ་མི་འཇུག་པ་ཡིན། ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །ཞེས་དབང་ཕྱུག་དང་སྲིན་པོ་གཉིས་ལ་དམིགས་སུ་བཀར་
བ་ཡོད། བ་གཞལ་ཡས་ཁང་གི་རྡུལ་ཕྲ་རབ་རེ་རེའི་བྱེད་ལས་ལ་ཡང་མཐོང་བ་ཙམ་གྱིས་སྒྲིབ་གཉིས་བག་ཆགས་དང་བཅས་པ་འཇོམས་པའི་ནུས་པ་ཡོད་པར་བསམ་དགོས་གསུངས་གསུངས།    ༈   
འདྲ་གསུངས། ན་རྡོ་རྒྱུས་གོས་མེས་བསྲེག་ན་དྲི་མ་བསྲེགས་ཀྱང་གོས་མི་བསྲེག་པར་གསུངས། ་ནག་པོའི་དཀྱིལ་ཆོག་ཞང་རིན་པོ་ཆེས་མཛད་པར་དགག་པ་བྱུང་ཚུལ་  ྾  ཤར་གྱི་སྐད་དོད་པུརྭ་ཞེས་པ་ཤར་དང། མདུན། སྔོན་སོགས་
ལ་འཇུག་པས་མདུན་ལ་ཤར་བྱས། སྔོན་དུས་སྲིད་འབྱུང་ཞེས་པ་ཡང་ཁ་ཕར་བསྟན་ནས་འགྲོ་བས་མདུན་ན་ཡོད་པ་ལ་སྔོན་ཞེས་བྱ། ཡང་རེས་འགས་པར་སྲིད་པ་མཐོང་ཟེར་པ། དེ་མཐོང་ན་ཡང་ན་སྐྱོན་བཅུ་གཅིག་དང་བྲལ་བའི་སྒོམ་བྱུང་

[017B] ཡང་ན་བར་དོ་བ་ཡིན་དགོས་པར་འགྱུར་དགོས་  ྾     ༈    གྲངས། ་ནས་ཚུགས། འོ་ལགས། འཇམ་དཔལ་རྩ་རྒྱུད་ལས། ང་ནི་མྱ་ངན་འདས་  ྾  ས་ལི་སྟེང་འདི་  ྾  ཁྱོད་ཉིད་  ྾  སངས་རྒྱས་  ྾  ཞེས་
རྗེའི་མཛད་པ་སྤྱི་དང། ཁྱད་པར་གསུང་གི་གཙོ་བོ་ལམ་རིམ་དང་སྔགས་རིམ་འདི་གཉིས་ཡིན་ཚུལ་སོགས་འགྲེལ་གསུངས།    ༈    བསྐྱེད་རིམ། རྫོགས་རིམ། འབྲས་བུའི་སྐབས་ཐམས་ཅད་དུ་དཀྱིལ་འཁོར་གལ་ཆེ་བ། བ་མདའ་ཡབ་ཅེས་
མདའ་འཕེན་པ་སྲུང་བྱེད་ཡིན། འཇིག་རྟེན་ཐ་སྙད་དང་བསྟུན་ནས་ཡིན། དཔེར་ན་རྒྱལ་པོ་ཆེན་པོ་མཇལ་བ་ལ་རང་ཆས་ཀྱིས་འགྲོར་མི་རུང་བར་ཡུལ་དེའི་ཆས་སུ་ཞུགས་ནས་འགྲོ་དགོས་པ་ལྟར་སྟོད་གཡོགས་སྨད་གཡོགས་སོགས་ཆས་སུ་ཞུགས་པ་ཡིན་
ནོ་གསུངས། ན་དཀྲོང་བསྐྱེད་འགའ་ཞིག་གིས་ཕུང་པོ་རྙིང་པ་འོད་གསལ་དུ་དཀྲོང། དེ་ལས་ལྷར་བསྐྱེད་ཟེར་བ་ཡང་ཡོད།    ༈    ལུས་ལྷའི་སྐུ། ངག་གསུང། ཡིད་ཐུགས་སུ་བསྐྱེད་པ་ཡིན་ཟེར་
བློ་གསར་བུ་ལ་ཚིག་འདི་འདྲ་བྱས་ན་གོ་བདེ། བ་མོན་སྲན་རྡེའུ་དང་རྡེའུ་དབྱེ་བདག་ཡིན་སྡེ་ཚན་ལ་བལྟ་དགོས། རྡུལ་གཟན་དང་རྡུལ་གཟན་ཀྱང་དེ་འདྲ། མོན་སྲན་གྲེའུ་དང་མོན་སྲན་རྡེའུ་གཉིས་ཆེ་ཆུང་ཡིན། བ་རྟ་གླང་བོང་བུ་མ་བགྲོད་
པ་དུས་དེ་ལ་ཟེར་བ་ཡིན་འདྲ། ན་པྲོག་ཅེས་པ་པྲོག་ཞུ་ཞེས་པ་དང་འདྲ། བ་སྣག་ཚ་ཞེས་བ་འདྲི་བྱེད་ལས་ནག་པོ་ཡིན་བསམ་ཁྱབ། བ་ཏབྟེ་ཞེས་པ་དྲོ་བ་དྲོ་བ་ཆེན་པོ་དྲོ་བ་ཞེས་པ་ཟེར་བ་ཞིག་མཐོང། ན་རིགས་གཅོད་མེད་པ་

[018A]༄༅། །སོ་ཐར་གྱི་སྐབས་ངེས་པ་ལྔ་བྲལ་དགོས་པ་དང་དཔེ་སྦྱར་ནས་གསུངས། ན་སྟ་གོན་གྱི་ཉིན་སློབ་མ་ལ་སྔགས་སྡོམ་འབོག་ན་རང་གིས་བདག་འཇུག་བླངས་ན་ཡང་ལེགས་པར་བླ་མས་གསུངས་གསུངས། ན་བགེགས་
མཐར་བྱེད་ལས་འཕྲོས། གཤིན་པོ་ཁོག་ལ་བབས་ཏེ་དེའི་བྱ་བྱེད་ཚང་མ་སྨྲ་རྒྱུ་ཡོད་པ་དེ་ལྷན་ཅིག་སྐྱེས་པའི་འདྲེས་དེའི་ཆ་བྱད་བཟུངས་ནས་དེ་ཡིན་ཁུལ་བྱ་པ་ཡིན་པས་དེ་ལ་དེའི་སྔགས་ཀྱི་གསང་མཚན་དྲིས་ན་ཤོད་རྒྱུ་མེད། དེ་དེ་སྐབས་བགེགས་བསྐྲད་
པས་ཡིན་ཞེས་བླ་མས་གསུངས་གསུངས། གང་ཟག་གཅིག་ལ་ལྷན་ཅིག་སྐྱེས་པའི་འདྲེ་རེ་ཡོད་ན་འདྲེ་དེ་ལ་ཡང་ལྷན་ཅིག་སྐྱེས་པའི་འདྲེ་སོགས་ཐུག་མེད་དུ་འགྲོ་བའི་ཉམས་མཚར་ཡང་གསུངས། ལྷན་ཅིག་སྐྱེས་པའི་ལྷ་
འདྲེ་ཞེས་པ་འདི་སྨན་མདོ་བརྒྱད་བརྒྱ་པ་ནས་གསུངས། ཡང་འདི་ལས་འཕྲོས། རྗེ་ཉིད་སྐུ་ཆུང་ངུའི་དུས། བླ་མས་བགེགས་འདྲེ་སོགས་རང་རེར་ཁྱི་གླུད་ལ་རྔམས་པ་ལྟར་རྗེས་སུ་འབྲང། གླུད་དོར་མ་ཐག་རུབ་ནས་ཟ་བ་ལྟར། རང་རེ་ད་ལྟ་རྟེན་འབྲེལ་
འཛོམས་པས་ད་ལྷ་མ་ཐུབ་པ་མ་གཏོགས་ཅུང་ཟད་མ་ཚང་ན་དེ་མ་ཐག་སྲོག་གཅོད་པ་དཔེ་དེ་དང་འདྲ་ཚུལ་བླ་མས་གསུངས་པའི་ནུབ་རྗེ་ཉིད་སྐྲག་ནས་གཅིག་པུ་ཉལ་ཡང་མ་ནུས་གསུངས། སྲོག་བཅད་ན་འདྲེ་རྣམས་ཟ་རྒྱུ་རེ་ཡོད་པས། སྲོག་བསྲུང་མ་ཐུབ་ན་
རང་གིས་བསྟེན་པའི་ལྷས་དང་པོ་ཉིད་དུ་སྲོག་གཅོད། བླ་རྒན་རྒྱུད་བ་ཞིག་འཆི་ཁར་དམ་ཅན་གྱི་སྤྱན་གཟིགས་རས་བརྡུངས་པ་རྨིས་བྱུང་ཟེར་བའི་ནུབ་གྲོང་སོང་གསུངས། ན་ཛྫསྲོག་མེད་ཇི་ཙམ་བརྩེགས་གྱུར་ན། རང་སྒྲ་ཐོན་པར་གསལ་བར་བཀླག་

[018B] སྤྲང་པོ་ཉི་མའི་དངོས་གྲུབ་ཀྱིས་གཎྜིའི་སྒྲ་ལས་འགེམ་ཞེས་པ་ཐོས་པ་ལ་ངེས་ཚིག་གི་བཤད་པས་ཚིགས་བཅད་བྱུང་བའི་ལོ་རྒྱུས་གསུངས།    ༈    གྲངས། ་ནས་ཚུགས། འོ༑ ཀླུ་སྒྲུབ་ཀྱིས། དེས་པ་འདོད་པས་
  ྾   ྾   ྾  ལ་ངེས་པས་ངེས་འབྱུང་གལ་ཆེ། དེ་ལ་ཚེ་འདི་ལ་བློ་ལོག་པ་མ་མཐའ་དམའ་ས་འདི་ཙམ་དགོས། དེ་ནས་གོང་དུ་གོང་དུ་འཕེལ་ཏེ་ངེས་འབྱུང། སྙིང་རྗེ་བཟོད་གླགས་མེད་པ་སོགས། སྐྱབས་འགྲོ་ལ་ངེས་པ་རྙེད་པ་ལ་བསྟན་པ་ཁོན་ཐར་
འདོད་འཇུག་ངོགས་དང། སྟོན་པ་ཁོ་ན་སྐྱབས་ལ་མི་སླུ་བ་ལ་ངེས་པ་རྙེད་དགོས་ཚུལ། དེ་ལས་སྐྱབས་སྟོན་པ་པོ། དངོས། ཟླ་གྲོགས་སོགས་དང། ལྷག་པར་སྐྱབས་དངོས་མ་མཐའ་ལས་འབྲས་ཀྱི་བླང་དོར་ལག་ཏུ་ལེན་པ་ཙམ་དགོས་གསུངས་
ན་འབར་བ་ནི་འཕེལ་བ་ལ་འཇུག་པ་བསྟན་པ་ཡུན་རིང་འབར་ཞེས་པ་ལྟ་བུ། ན་རེ་ཁཱ་ནི་རི་མོ་ཡིན།    ༈    ཐིག་ནི་དབྱིབས། ཚོན་ནི་ཁ་དོག་བ་བདེ་བ་དེ་ཉོན་མོངས་དང་མ་
འདྲེས་པར་སྐྱོང་བས་ཟག་མེད་དེ་རྟོག་བྲལ།    ༈    དེ་གཤེགས་ནས་འབྲུག་པ་པད་དཀར། ཀརྨ་མི་བསྐྱོད་རྡོ་རྗེ། གོ་བོ། ཤཱཀྱ་མཆོག་ལྡན་སོགས་ཀྱིས་
གང་འདོད་ལབ། ན་འགྱུར་མ་ཐོན་ཞེས་པ་ལས་འཕྲོས། པ་ཚབ་དང་ཤར་བ་རྗེས་སུ་ཐུགས་ཤིན་ཏུ་གཅུགས་པས་པ་ཚབ་ཀྱིས་འཇུག་པ་རྩ་འགྲེལ་སོགས་ཞུ་དག་བྱེད་རྒྱུ་ཤ་ར་བར་ཕུལ་བས། ཤ་རས་རྒྱ་དཔེར་མ་གཟིགས་ཀྱང་འདི་ན་འདི་འདྲ་

[019A]༄༅། །ཞིག་འཐོབ་རྒྱུ་ཡིན་པ་འདྲ་ཞེས་རྟགས་བརྒྱབ་ནས་པ་ཚབ་ལ་ཕུལ་པ་པ་ཚབ་ཀྱིས་གཞུང་མང་པོར་ཞིབ་ཏུ་གཟིགས་པས་དེ་ཁོ་ན་ལྟར་འདུག་པས། ཤ་རབ་བཀའ་བསྟན་ཐམས་ཅད་ཐུགས་སུ་ཆུད་པ་རེད་ཅེས་བསྔགས་བརྗོད་མཛད་
གསུངས། བ་ཐོག་མཐའ་སོགས་ནི། འཁོར་བ་ལ་ཐོག་མའི་མཐའ་མེད་པས་སེམས་ལ་ཡང་ཐོག་མའི་མཐའ་མེད། དེ་ཡང་ཐོག་མ་དེ་ནས་རང་བཞིན་གྱིས་གྲུབ་མ་མྱོང། བར་དུ་ལམ་ས་བཅུ་སོགས་ཀྱི་སྐབས་ཀྱང་རང་བཞིན་བྲལ། མཐར་འབྲས་
བུའི་སྐབས་ཀྱང་དག་པ་གཉིས་ལྡན་གྱི་དབྱིངས་མཐར་ཐུག་ཡིན་པས་རང་བཞིན་མེད་པས། ཐོག་མ། བར༑ ཐ་མ་ཀུན་ཏུ་བཟང་པོའོ། །ཀ་ནས་ངག་དང། གདོད་ནས་སྟོང་སོགས་ཀྱང་དེར་བསམ། ན་དེ་བཞིན་ནི་སྟོང་ཉིད། གཤེགས་
པ་ནི་རྟོགས་པ། ཆོས་དབྱིངས་ཞེས་པ་དབྱིངས་ཀྱི་སྐད་དོད་དྷ་ཏུ་ཞེས་བ་རྒྱུ་ལ་འཇུག་དེ་ལ་དམིགས་ནས་འཕགས་པའི་མཉམ་གཞག་ཡེ་ཤེས་སྐྱེ་བའི་དམིགས་རྐྱེན་ལྟ་བུ་འདུས་བྱས་མིན་པས་རྐྱེན་ངོ་མ་མི་བྱེད་པས་ཁ་མ་སྟེ་ཚབ་ལྟ་བུ་ཡིན། བ་རྣམ་
མཁྱེན་བདེན་སྟོང་ཆོས་ཐམས་ཅད་ལ་ཁྱབ་སྟེ། གཞི་གྲུབ་ན་དེ་ཡིན་པས་ཁྱབ་པའི་ཕྱིར་རོ། །དེས་ན་དེ་དང་སོ་སྐྱེའི་སེམས་བདེན་སྟོང་དགག་བྱ་རིགས་གཅིག་བཀག་པའི་ཆ་ནས་ངོ་བོ་གཅིག་ཡིན། དེ་ནས་མཐར་དེ་གཉིས་འདྲེས་ཚུལ་གཅིག་ཡོད་
བ་རྒྱུ་ནི་ཞེས་བའི་སྐབས་སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་པ་དང་འདྲ། ན་དབང་གི་སྐབས། རྒྱལ་པོ་ཆེན་པོ་མཇལ་བ་ལ་ཐོག་མར་སྙན་གསན་འབུལ་དགོས་པས། སྟ་གོན་ནི་སང་མཇལ་ཆོག་པ་ཞེས་སྙན་གསན། དེ་ནས་

[019B] དབུལ་བོས་མཇལ་མི་ནུས་པས་གོས་སོགས་བློན་པོའི་གོས་དང་འདྲ་བར་ཆས་འཇུག་སོགས་ཞང་རིན་པོ་ཆེས་གསུངས་གསུངས། བ་ཐམས་ཅད་རྣལ་འབྱོར་གྱི་སེམས་བསྐྱེད་པ་
རིགས་སད་པ་གཞན་དུ་མི་འགྱུར་བའི་ཐབས། འདིས་རིགས་གཞན་མི་འགྱུར། མིང་དབང་ཡང་སངས་རྒྱས་པ་ན་དེའི་མཚན་ཐོས་པ་ཙམ་གྱིས་སྒྲིབ་གཉིས་འཇོམས་པ་སོགས་ཀྱི་ནུས་པ་འཇོག་པར་བྱེད། བ་ཞང་རིན་པོ་ཆེས། ཁྱོད་ཚོས་སོག་ཡུལ་ལ་
སོང་ནས་མི་སྟོང་ཕྲག་ཁྲི་ཕྲག་ལ་བསྐུར་ཡོང་ཞེས་གསུངས་པ་ནུས་པ་ཅན་ཡིན། ན་ཨཱདྱ་སོགས་ཡ་ཏ་ཡར་འབོད་པ་དང་འགྲེང་བུར་འབོད་པ་མི་འདྲ་བ་མང། དེ་ལྟར་སྔགས་ཀློག་འདི་དག་རང་རང་བླ་མའི་ཕྱག་བཞེས་གཙོ་བོར་བྱེད་དགོས་གསུངས། ན་
ནང་འཇུག་རྒྱལ་པོའི་ནང་མིར་བཅུག་པ། དེ་ཡང་གང་བྱུང་བཅུག་མི་ཆོག་བར་རང་གི་བུ་དེ་ཁྲིད་ནས་རྒྱལ་པོ་ཁེད་ཀྱིས་བདག་ཐུགས་ཀྱིས་བཟུང་བ་བཞིན་དུ་ངའི་བུ་འདི་ཡང་རྗེས་སུ་ཟུངས་ཞེས་གསོལ་བ། དེ་བཞིན་དུ་མཇུག་བར་སྦྱར་ནས་ཞང་རིན་པོ་ཆེས་
གསུངས་གསུངས། བ་སྔགས་མ་བསྒྱུར་བྶཾ་སྐྲྀ་ཏའི་སྐད་དུ་བཞག་པ་ནུས་པ། བྱིན་རླབས། དོན་མང་སོགས་ཁྱད་ཆེ། རྩོམ་པའི་སྐབས་འབྲེལ་སྒྲ་བསྡུས་ནས་བདག་པོའི་སྒྲ་སྦྱར་ན་ནུས་བ་ཆེ་བ་ཡོད། བཤགས་པའི་སྐབས་དམ་བཞག་བཞིའི་སྐབས་
སོགས་ཡིད་ཡུལ་དུ་དྲན་ནས་བཤགས་དགོས་གསུངས། ན་དབང་བཞི་ཐུན་མོང་མ་ཡིན་པས་སོར་ཆུད་ཚུལ་ཡང་ཅི་རིགས་ལ་ཡོད། དབང་དོན་མ་འཕྲོད་ན་དབང་མང་དུ་ཞུས་ཀྱང་ཆུ་འཐུང་བ་ཙམ་ལས་སོར་མི་ཆུད། ཉེན་ལས་ཁེ་མ་བྱུང་

[020A]༄༅། །དམྱལ་བའི་ཆུ་སོགས་ལ་བསམ་ན་བྲོས་དགོས་ཚོད་ཡོད།    ༈    གྲངས། ་ནས་ཚུགས། མདོ་རྣམས་ལས། ལེགས་པར་རབ་ཏུ་ཉོན་ལ་སོགས་སྣོད་ཀྱི་སྐྱོན་གསུམ་སྤང་ལུགས། བཤད་པ་
རྒྱ་ཆེའི་སྐབས་ཚང་མ་མ་ཟིན་ཀྱང་རང་གིས་གང་ཟིན་ཞིག་བཟུང་དགོས། ལྷའི་བདུད་རྩི་ལོ་སྟོང་དུ་ཕབས་ཀྱང་ཅུང་ཟད་ཀྱང་ནང་དུ་འགྲོ་མི་ནུས་པ་ཁ་སྤུབ་ཀྱི་སྐྱོན། ཞབས་རྡོལ་སྐབས། ད་གཟོད་ཉམས་སུ་ལེན་བའི་ཆོ་གང་ཡང་མི་དྲན་པས་ཉམས་སུ་
ལེན་རྒྱུ་མེད་པ། མདོ་འདིའི་དོན་གཞན་ཡང་ཐོས་བསམ་སྒོམ་གསུམ་སོགས་ལ་སྦྱར་ཚུལ་མི་འདྲ་བ་མང་པོ་སློབ་དཔོན་སེང་གེ་བཟང་པོའི་བརྒྱད་སྟོང་འགྲེལ་ཆེན་ན་ཡོད། ན་འབེབས་པ་ལས་འཕྲོས། སྔོན་བོད་དུ་ཆོས་དར་བ་ན་བོན་དང་
ལྷ་སྲུང་རྣམས་འཁྲུགས་ཏེ་ཕང་ཐང་གི་གཙུག་ལག་ཁང་ཆུ་ལ་བསྐྱར། ཁས་པོ་རི་ལ་ཐོག་བརྒྱབ་པ་སོགས་བྱུང་བས། རྒྱ་གར་ནས་རིག་སྣགས་འཆང་བའི་གཙོ་བོ་སློབ་དཔོན་པདྨ་འབྱུང་གནས་གདན་དྲངས། དེ་དུས་དགེ་སློང་གི་རྣམ་པར་
བྱོན་པས་ད་ལྟའི་འདི་མིན། དེ་ནས་དེས་གནས་གཙང་མའི་རིསྐྱི་ལྷ་བཀུག་ནས་བབས་སུ་བཅུག་པ་ལ། དེ་དག་བྱེད་མཁན་མི་མ་ཡིན་སུ་སུ་ཡིན་དྲིས་ནས་དམ་ལ་བཞག་ཚུལ། ལྷ་འབེབས་པའི་འགོ་འདི་ནས་བྱས། གཏེར་གྱི་འགོ་ཡང་
གླང་དར་གྱིས་བསྟན་པ་བསྣུབ་སྐབས་དཔེ་ཆ་འགངས་ཆེ་རྣམས་བྲག་གསེབ་ཏུ་སྦས་པ་སླར་བཏོན་པ་དེའི་ལུགས་སྲོལ་ལ་བརྟེན་པ་འདྲ། ན་དཔའ་བོ་བསྐུལ་སྔགས་རྣལ་འབྱོར་པ་བཟང་པོས་མ་གཏོགས་གང་བྱུང་གིས་བཟླ་ན་འཆུན་དཀའ་

[020B] འདིར་ཡང་འབྱུང་བཞི་ཆེད་དུ་དཀྲུག་པ་ཡིན། ལྷ་སྒོ་དབྱེ་བ་ལ་ཡང་འདི་བཟང་འདྲ་བསམ་གསུངས།    ༈    རྒྱ་
གར་ན་དགེ་སློང་སོགས་ཀྱིས་བརྟག་པ་བྱེད་ན་སོ་ཤིང་འདོར་ནས་བརྟག་པ་དེ་དང་བསྟན་པ་ཡིན།    ༈    ཏྲཾ་ཞེས་པ་སྒྲོལ་མའི་མཚན་ཏར་མཚམས་སྦྱར་བ་འདྲ། ཏྲཾ༑ རཏྣ་སྟེ་རིན་པོ་ཆེར་ཡང་འཇུག། ན་རྡོ་
རྗེའི་མིག་ནི་ཕར་ལ་ཐོགས་པ་མེད་པར་འཇུག་པ་ཕ་ལམ་དང་དཔེ་སྦྱར། བ་ལྷ་ངོ་སྟོན་སྐབས་རྗེའི་བཀའ་སྲོལ་ལ་མིང་ཙམ་ད་ལྟ་མཛད་བཞིན་པ་འདི་ལྟར་དང། ས་སྐྱབས་ལྷའི་མངོན་རྟོགས་ཚང་མ་བརྡ་སྤྲོད། ཤིང་བཟས་མངོན་རྟོགས་བརྡ་སྤྲོད་
མཛད་པ་ཕྱག་ལེན་འཆོལ་བ་ཨེ་ཡིན་གསུངས་ཚུལ།    ༈     ྾  སྐལ་བཟང་བདག་བདེ་བ་ཆེན་པོ་ལའོ་ཞེས་པ་ལ། ཁྱོད་བྱང་ཆུབ་སེམས་དཔའི་རིགས་སུ་གཏོགས་པ་ཡིན་ན་དེ་ལ་བསྲུང་བྱ་འདི་ལྟར་ཡོད་ཅེས་བྱང་སྡོམ་འབོགས། །བདེ་བ་ཆེན་པོ་ལ་
དགའ་ན་འདི་ལ་བསྲུང་བྱ་འདི་ལྟར་ཡོད་ཅེས་སྔགས་སྡོམ་འབོག་པ་ཡིན་ཞེས་བླ་མས་གསུངས་གསུངས།    ༈    བདག་མིང་འདི་ཞེས་པ། མི་ཕྲད་ན་ང་ལ་དོན་འདི་ཞེས་པ་ལྟར། ཇི་ལྟར་དུས་གསུམ་སོགས་སྐབས་སྔར་བླངས་
བའི་བྱང་སྡོམ་གསལ་འདེབས། ལས་ཀྱི་སྐབས། སྡོམ་པ་ཐམས་ཅད་ལྡན་སོགས་ཐུན་རེ་བཞིན་སྡོམ་པ་ན་འཕར་བའི་ཚུལ་དུ་འཛིན། ན་དབང་ལྷ་བ་སྤུའི་བུ་གནས་བསྟིམ་པ་རགས་རིམ་ཙམ་ལས། རིགས་ལྔ་རང་རང་གི་གནས་
[021A]༄༅། །ནས་ཞུགས་པར་བསམ་ན་ལེགས་ཞེས་བླ་མས་གསུངས། ན་ནང་དབང་འདི་སྲད་རྒྱུད་པ་དཀོན་མཆོག་ཡར་འཕེལ་ཡན་ལ་སློབ་དཔོན་གྱིས་ངག་ནས་སྒྲ་མི་གསུང་བར་དམིགས་པ་ཁོ་ན་མཛད། དེའི་རིང་སློབ་མས་
སློབ་དཔོན་གང་མཛད་མི་མཁྲེན་བལྟ་བུ་ཡིན། དེ་ནས་ཀུན་མཁྱེན་འཇམ་བཞད་ནས་ཆོ་ག་ཚིག་ཏུ་གསུངས། དེ་ཡང་དེ་ཡན་སློབ་དཔོན་གྱིས་དམིགས་པ་དངོས་སུ་དེ་ལྟར་ནུས་པ་དང། དེ་ནས་མོས་པ་ཡིད་བྱེད་ཙམ་ལས་མི་འབྱུང་བས་ཡིན།    ༈   
མེད་དབང་པོས་བུམ་པ་གཡོན་ཕྱོགས་བཏེག་གུང་ཐང་གཡས་མཛད་དེ། གོང་གིས་གཟིམ་ཁང་གི་གོ་ཡུལ་གྱིས་མ་འགྲིགས་པ་ལས་ཕྱག་ལེན་མིན། བུམ་པ་བླ་མས་བཏེག་དགོས། མཆོད་གཡོག་གིས་བཏེག་པ་བླ་ཆེན་གྱི་སྲོལ་འདྲ་
གསུངས་གསུངས། བ་དབང་སློབ་མ་བརྒྱ་ལ་དབང་དུས་གཅིག་ཏུ་བསྐུར་ན་སོ་སོའི་དད་པ་དང་མོས་པའི་ཁྱད་པར་གྱིས་དབང་ཐོབ་ཚུལ་མི་འདྲ་བ་བརྒྱ་འབྱུང།    ༈    དེས་འདུན་པ། དེས་མོས་བ་ཡང་དྲངས་ཡོང། མོས་པ་
སེམས་བྱུང་ཁྱད་པར་ཅན་ཞིག་ཡིན།    ༈    སྔགས་ལ་ལུང་གི་བསྟན་པ་དང། རྟོགས་པའི་བསྟན་པ་གཉིས་ཡོད་པའི་སྔགས་ཀྱི་ལུང་གི་བསྟན་པ་ལ་ཞུགས་པ་ཡིན་བྱས་ན་
ལེགས་གསུངས།    ༈       ༈       ༈    གོང་མས་སེམས་

[021B] ན་སྡོམ་པ་དམ་ཚིག་གཅིག་ལྟ་བུ་གསུངས་ཡོད་པས་བྱ་རྒྱུད་ཀྱི་དམ་ཚིག་ཀྱང་སྔགས་ཀྱི་སྡོམ་པ་ཡིན་ཟེར་དགོས། ན་སྔོ་འཛིན་དབང་ཤེས་ལ་སྔོན་པོར་སྣང་བའི་ཆ་དང། མྱོང་ཙམ་གྱི་ཆ་གཉིས་ཡོད་པ་སྔ་མ་སྔོ་
འཛིན་དབང་ཤེས་དང། ཕྱི་མ་རང་རིག་ཅེས་སེམས་ཙམ་པས་འདོད་པ་བཞིན། བློ་གཅིག་གི་སྟེང་ནས་འཛིན་སྟངས་སྟོང་ཉིད། དེའི་གཟུང་རྣམ་མམ་རྣམ་པ་ལྷར་ཤར་དགོས། བློ་གཅིག་གི་སྟེང་ནས་ཐབས་ཤེས་གཉིས་ཀ་ཚང། རྣམ་པ་ལྷར་ཤར་
བས་ཐ་མལ་གྱི་སྣང་བ་འགོག་དེ་ཡང་ཐ་མལ་གྱི་རྟེན་མ་དག་པའི་གནས། བརྟེན་པ་བདེ་གཉིས་དག་པའི་རྟེན་བརྟེན་པར་བསྒོམ་པའོ། །ངེས་པ་སྟོང་ཉིད་ལ་དྲངས་པས་ཐ་མལ་གྱི་ཞེན་པ་འགོག་   ༈   
ནང་དུ་ལྷུང་བར་མཐོང་བ་ཟོས་བས་ཕོ་སྐྲན་དུ་འགྱུར་བ་དང། ཟས་ལ་དུག་མེད་བཞིན་ཡོད་པར་དོགས་ནས་ཟོས་པས་སླར་དུག་ནད་དངོས་སུ་ལྡང་བ་བྱུང་ཚུལ། འདི་ལྟ་བ་ལ་གནད་ཆེ། བ་པྲཾ༑ པ་ར་མི་ཏ་རྣམས་བསྡུས་པ་འདྲ།    ༈   
བཅུ་གཅིག་པར། གྲངས། ་ནས་ཚུགས།   ྾  ཆོས་ཉན་བ་ལ་སེམས་བསྐྱེད་བཅོས་མ་ཚུན་གལ་ཆེ་བ་སོགས། བ་དངོས་དབང་ཇོ་བོ་དང་རྗེས་བཀག་པས་ད་ལྟ་དར་ཆ་ཆུང་ཡང་ད་དུང་ས་ཁུག་ན་ཡོད་ཚོད་རེད། ཨ་མདོ་ཞིག་ཁམས་སུ་
སོང་ནས་གཏེར་སྟོན་བྱས། ཚུར་ཡོངས་ཏེ་དངོས་དབང་བསྐུར་ཚུལ་ཡང་གསུངས། ན་སློབ་མ་འོད་དཔག་མེད་དུ་བསྐྱེད་པ་འདོད་ཆགས་རྣམ་དག་གིས་ཡིན་ནམ་གསུངས། རང་གི་བསམ་ཚོད་དེ་ཐོག་སྒྱུ་ལུས་དང་གསུང་རྡོ་རྗེ་འགྲུབ་བྱེད་ཡིན་པས་

[022A]༄༅། །གསུང་རྡོ་རྗེ་ཡིན་པའི་ཆ་ནས་ཡིན།    ༈    འདིར་སྲིད་ཞི་གཉིས་ལས་ཐར་བ།    ༈    དང་པོར་ཐར་པ་སོགས་
མཚོ་ཊཱཀི་ན་མང་དུ་གསུངས་པ་ལྟར་རོ། །   ༈    ཆོས་ཞེས་པ་ཡང་རང་གི་ངོ་བོ་འཛིན་པ། སྐད་དོད་དྷ་ར་འཛིན་པ་ལ་འཇུག་བསོད་ནམས་ཚོགས་དང། མཐོ་རིས་སོགས་སྐད་དོད་ཀྱི་སྟེང་ནས་བཤད་ན་དོན་བཅུ་ལ་འཇུག་ཀྱང། ཆོས་ཀྱི་
དོན་བསྟན་བཅོས་ལྟར་བཤད་ཀྱང་རུང། ཉོན་མོངས་  ྾   ྾   ྾  ཆུང་ངུའི་སྐབས་ཚེ་འདིའི་ཞེན་པ་ལས་འཆོས་པ། འབྲིང་གི་ཆོས་འཁོར་བའི་སྡུག་བསྔལ་དང། ཉོན་མོངས་ལས་འཆོས་པ་དེ་བསླབ་གསུམ་གྱིས་བཅོས་དགོས། ཆེན་པོའི་ཆོས་བྱང་
ཆུབ་ཀྱི་སེམས་དང། ལྟ་བས་བདག་འཛིན་གཅེས་འཛིན་ལས་འཆོས་ཆུལ། རང་དོན་ཡིད་བྱེད་ལས་འཆོས་ཚུལ། དེ་ཡང་གང་ལས་འཆེས། གང་གིས་འཆོས། གང་འཆོས་སོགས་སྦྱར།    ༈   
གཉིས་ཡིན་པས། སྤངས་པ་སྒྲུབ་བྱེད་ཟབ་མོའི་ལམ་རིམ། འོད་གསལ་སོགས་ཆོས་སྐུའི་བར། རྟོགས་པ་སྒྲུབ་བྱེད་བསོད་ནམས་ཀྱི་ཚོགས་ལྷ་སྐུ། སྒྱུ་ལུས། གཟུགས་སྐུའི་བར་འཕེལ་བ་དང་སྦྱར།    ༈   
པས། ལམ་མ་ཞུགས་ནས། ལམ་ལྔ་སོགས། རང་དགེ་འདུན་ཡིན་མིན་དེ་ལ་བལྟ་དགོས།    ༈       ༈    ཡང་ན་

[022B] ཡང་ན་ཚོགས་གསོག་ཡང་ན་སྒྲིབ་སྦྱོང་གང་རུང་གིས་ཐོགས་བ་ཡིན།    ༈    སྔགས་ཀྱང་དེ་བཞིན་དུ་སེམས་ཇེ་ཕྲ་ཇེ་ཕྲ་གཏོང་བ་ཡིན།    ༈   
སོགས་དྲངས་ནས། ཚིག་སྨྲ་བ་ལ་དགའ་བ་ཙམ་མིན་པར་རྒྱུད་ལ་སྐྱེ་ཨེ་ཐུབ་བལྟ་དགོས། མཚན་ཉིད་པ་ཚོས་ཀྱང་སྐབས་རེར་ལམ་རིམ་ཉན་ན་སློབ་གཉེར་གནད་དུ་འགྲོ། རྗེ་ངག་བྱམས་དང་བླ་མ་ཡོངས་འཛིན་སྐབས་དགེ་བཤེས་བཟང་བ། རིགས་
ལམ་དང་གོ་བ་གཉིས་ཆར་ཡོད་པ་མང་དུ་བྱུང། དེ་མིན་ཆུ་ནང་དུ་སྐོམ་གྲིར་ཤི་བའི་ལོ་རྒྱུས་དང་འདྲ། ན་དགག་བྱ་ཞེས་པ་ལས་འཕྲོས། ཞང་ཞུང་ཆོས་དབང་གྲགས་པས་སྡིགས་མཛུབ་བསྟན་པས་སིས་ཐོག་འབེབས་པ་དང། བྱང་སྒྲ་མི་སྙན་
ནས་མ་རྨོས་ལོ་ཏོག་ལག་པ་བརྐྱངས་ནས་ལེན་པ་སོགས་གྲུབ་རྟགས་མཛད་ཀྱང། མཁས་གྲུབ་རྗེས་ཁྱེད་ལ་ནུས་པ་དེ་ལྟར་སྣང་ཡང་རང་རེའི་བསྟན་པ་ལ་དེ་མི་རུང་ཞེས་བཀག་ཚུལ། བ་རང་བཞིན་རྣམ་དག་ནི་སེམས་ཅན་ཐམས་ཅད་ཀྱི་རྒྱུད་ཀྱི་སེམས་
ཐོག་མ་ནས་རང་བཞིན་གྱིས་སྟོང་པ། གློ་བུར་དྲི་བྲལ་ནི། སངས་རྒྱས་ཀྱི་སའི་འགོག་བདེན་དེ་སྒྲིབ་གཉིས་དག་པ། དེ་དང་རྣམ་མཁྱེན་དབྱེར་མེད་པ་ཆུ་ལ་ཆུ་དང། མར་ལ་མར་བཅུག་པ་བཞིན་དུ་ཞུགས་པ་དབྱིངས་རིག་དབྱེར་མེད་ཅེས་པ་ཡིན་
   ༈    ཞང་རིན་པོ་ཆེས་དགེ་བཤེས་ཚར་ནས་ཐུགས་ལ་བཟུངས་ཏེ་གུང་ཐང་རིན་པོ་ཆར་རྒྱུགས་ཕུལ། དེ་ནས་ཆག་མེད་ཞལ་འདོན་མཛད་གསུངས། ན་སྟོང་

[023A]༄༅། །གཟུགས་རླུང་ལས་བསྒྲུབས་པ་མིན་པར་ཡིད་ཀྱིས་བསྒོམ་པ་ཉིད་གོང་འཕེལ་དུ་སོང་བའོ། །  ྾  སྲོག་རླུང། ཆགས་སེམས་ཏེ་རླུང་སྡུད་སྲོག་ཆགས་བསད་པ་སོགས་གསུངས། ན་བརྟུལ་ནི་བསྡུས་པ་སྟེ། སྤྱོད་
པ་གང་བྱུང་མི་བྱ་བར་གཅིག་ལ་བསྡུས་ནས་དེ་ལ་ཞུགས་པ། དཔེར་ན་དགེ་སློང་ཡིན་ན་སྤྱོད་པ་གང་ཡིན་མི་བྱ་བར་དགེ་སློང་གི་སྤྱོད་པ་དེ་ལ་བསྡུས་ནས་དེ་ལ་ཞུགས་པ། དབང་རྟུལ་ཡང་དབང་བསྡུས་ཞེས་པའོ། །ན་མི་འཇིགས་དང་མཆོག་སྦྱིན་
གཉིས་ཀ་མཛད་ཡོང་གསུངས། ཤཱཀ་ཐུབ་ཀྱི་ཆ་ལུགས་བྱེད་པ་མདོ་ན་ལུང་བསྟན་པ་ཐམས་ཅད་མཆོག་གི་སྤྲུལ་སྐུའི་སྐུས་བྱེད་པས་དེ་མཚོན་བྱེད་ཡིན་གསུངས། ན་ཤིང་རྟ་འཁོར་ལོ་སྦྱིན་པ་གནས་གཅིག་ཏུ་མི་སྡོད་པར་ཕྱོགས་དང་ཕྱོགས་སུ་སོང་
ནས་ཆོས་འཁོར་སྐོར་ཞེས་པ་ཡིན། བྱང་ཆུབ་སེམས་དཔའ་བྲག་ཕུག་ན་སྡོད་མི་ཉན། ལུས་དབེན་པ་ནི་རྟོགས་པ་དམའ་བ་དང། སེམས་དབེན་པ་ནི་མཐོ་བས་ཡིན། མདོ་སྡུད་པ་སྦྱར་ནས་གསུངས། བ་དྲིལ་བུ་སྦྱིན་པ་ནི། ཆོས་འཆད་པ་སོགས་
ཀུན་རྫོབ་ཡིན་ཀྱང། དེ་ཐམས་ཅད་ལྟ་བས་ཟིན་པ་དགོས། སྟོང་ཉིད་ཀྱི་དཔེ་ནམ་མཁའ་ལས་ལྷག་པ་མེད་པ་མདོ་སྡུད་པའི་ལུང་དང་སྦྱར་ནས་གསུངས། འདི་ལས་འཕྲོས། རྒྱན་ལས། འདི་ལ་བསལ་བྱ་  ྾  བཞག་པར་བྱ་  ྾  ཡང་དག་
ཡང་དག་  ྾  ཞེས་འདི་ལ་བསལ་བྱ་ཞེས་པ་ནི་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ལ་དགག་བྱ་བདེན་གྲུབ་གསར་དུ་བསལ་རྒྱུ་མེད་པ་གདོད་མ་ནས་སྟོང་པ། བཞག་པར་བྱ་བ་སོགས་ནི། སྟོང་གཞི་གསར་དུ་བཞག་རྒྱུ་མེད་

[023B] དངོས་རྙེད་ངོ་བོ་ཉིད་ནི་ཞེས་གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་ལ་ཀུན་རྫོབ་དང་དོན་དམ་པའི་ངོ་བོ་གཉིས་གཉིས་ཡོད་པ་གཉིས་རིམ་བཞིན་བསྟན་པས་གཞི་བདེན་གཉིས་གཏན་ལ་འབེབས་པ་ཡིན། ཡང་དག་ཉིད་ལ་ཞེས་པས་མཐའ་གཉིས་བྲལ་
བའི་སྟོང་ཉིད། དེ་ཐོས་བསམ་སྒོམ་གསུམ་གྱི་ཤེས་རབ་ཀྱིས་བསྒོམ་པས་ན། ཡང་དག་བལྟ། གྲངས་མེད་དང་པོའི་ཚོགས་རྫོགས་ནས་མངོན་སུམ་དུ་རྟོགས་པའི་མཐོང་ལམ་ཐོབ་བས་ན། ཡང་དག་མཐོང་ནས་ཞེས་མཐོང་ཟིན་སྒོམ་པར་བྱེད་བས་སྒོམ་
ལམ་ཐོབ། དེ་ལ་རྣམ་གྲོལ་འབྲས་བུ་ཐོབ་པས་དེ་རྣམ་པར་གྲོལ། །ཞེས་གཞི་བདེན་གཉིས། ལམ་ཚོགས་སྦྱོར་མཐོང་སྒོམ། འབྲས་བུ་རྣམ་གྲོལ་སོགས་གཞི་ལམ་འབྲས་གསུམ་ཐམས་ཅད་བསྟན་པས་གནད་ཆེ།    ༈   
རྒྱ་འདོད་འདི་ཚེ་འདི་ལ་ཞེན་པ་ཡིན། ཚེ་འདི་གཉིད་ཐུན་གཅིག་གི་ཡུན་དང་འདྲ། རང་རེ་གཉིད་ཐུན་གཅིག་ལ་ཆགས་ནས་རྒྱལ་སྲིད་བོར་བ་དང་འདྲ།   ྾  ལུས་ཐམས་ཅད་ས་ལ་ཕབས་པའི་ཕྱག་འདི་སྡོང་པོ་བཀོད་པའི་མདོར། ཤིང་སྡོང་རྩ་བ་ནས་
བཅད་པ་འགྱེལ་པ་ལྟ་བུའི་ཕྱག་ཅེས་པ་འདི་ཁུངས་ཡིན། འདི་ལས་འཕྲོས། གདན་ས། བཀྲ་ཤིས་འཁྱིལ། བཀྲ་ཤིས་ལྷུན་པོ་གསུམ་ཕྱག་འཚལ་ཚུལ་མི་འདྲ་བ་ཡང་གསུངས། ན་མཐའ་ནི་ཟད་དང་སོགས་སྐད་དོད་ཀྱི་སྟེང་ནས་འཇུག་ཚུལ་མི་
འདྲ་བ་མང།    ༈    བཞི་བརྒྱ་བ་ལས། གང་ལ་འཇིག་རྟེན་  ྾  རང་ཉིད་  ྾  ཡོད་དེས་  ྾  དེ་ལས་  ྾  ཞེས་གསུངས་པ་ལྟར་  ྾  རྣལ་བཞིན་ནི་རྣལ་མ་དགྲ་བཅོམ་བ་བཞིན་ཞེས་སོགས་སྦྱར་ཏེ་གསུངས།   ྾  དེ་རྡུལ་ཙམ་ཞིག་

[024A]༄༅། །ཀྱང་ཁྱེར་དབང་མེད། ཆོས་མཎི་ཚིག་གཅིག་བགྲངས་པ་ཡང་ཚེ་ཕྱི་མའི་ལམ་རྒྱགས། ན་ངེས་པ་སྟོང་ཉིད་ལ་དྲངས་ལུགས་འདི། སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་སློབ་པའི་ཤེས་པ་གཅིག་གིས་བདེན་པ་
གཉིས་ཅིག་ཅར་དངོས་ཡུལ་དུ་བྱེད་པ་མི་སྲིད་པས་འཛིན་སྟངས་བྱས་ན་མི་འགྲིག་དེས་ན་ཡང་ན་དྲངས་ནས་ཞེས་དེས་རྒྱུ་བྱས་པ་ལྟ་བུ་འབྱུང་ཁུངས། ཡང་ན་ངེས་ངོ་དང་སྣང་ངོ་ལྟ་བུ་བྱས་ན་ཨ་ལེགས། འདི་དཀའ་ས་ཡིན།    ༈   
བདེན་འཛིན་ཡིན་ཟེར་མཁན་ཡང་འདུག་བདེན་འཛིན་ཡིན་བྱས་ན་ཉན་རང་དགྲ་བཅོམ་པས་ཀྱང་དེ་སྤངས་དགོས་པས་མི་བདེ། སྣང་བ་ཡང་ད་ལྟའི་ཐ་མལ་གྱི་སྣོད་བཅུད་སྣང་བ་འདི་ཡིན་ཟེར། དེས་ན་བུམ་པ་བུམ་པར་སྣང་བ། ཁང་པ་ཁང་པར་
སྣང་བ་སོགས་ལོག་ཤེས་ཡིན་དགོས་པར་འགྱུར་རོ།    ༈    ས་སྐྱར་འཁོར་བའི་རྩ་བ་དྲིས་པར། རླུང་སྔགས་ཐ་དད་དུ་འཛིན་པ་ཡིན་ཟེར། ཐུགས་ལམ་འཆར། ཆ་པ་ཆོས་སེང་ལ་དྲིས་པར་མ་རིག་པ་ཡིན་ཟེར། དེ་ཡང་ཐུགས་
སུ་མ་བདེ། དྭགས་པོ་ལྷ་རྗེར་ཞུས་པས་ཚེ་འདིའི་སྣང་ཞེན་ཡིན་གསུངས། ཤིན་ཏུ་ཐུགས་ལ་ངོ་འཕྲོད་པས་བརྒྱལ་འགྲོ་ལ་ཁད་བྱས། ཀློང་རྡོལ་གྱིས། མར་མི་ལས་བཀའ་བརྒྱུད་པས་སྟོང་ཉིད་མ་རྟོགས་གསུངས། དེ་བཞིན་ས་སྐྱ་པར་ཡང་དབྱེ་བ་ཕྱེ་
རྒྱལ་བསྐུ་ཕྲེང་ལ་ཡང་ཕྱེ་བ་རེད། ཞང་རིན་པོ་ཆེས་ང་རང་གི་ལུགས་ལ་ཚེ་འདིའི་སྣང་ཞེན་འདི་འཁོར་པའི་རྩ་བ་ངོ་མ་ཡིན་བྱས་ན་མཚན་ཉིད་པ་ཚོ་ཧ་ལས་ཀྱང། ཡིན་བྱས་ན་ཆོག་ལ་ཆོག་ལ་ཡོད་གསུངས། བརྒྱ་བྱིན་གསེར་ཁྲིའི་ཐོག་ནས་ཤི་

[024B] ཤིག་སེན་མོའི་བར་ནས་ཤི་བ་གཉིས་སྐྱེ་བ་བླངས་དུས་བྱད་མེད་པ། བྱ་བྱེའུ་གོས་མི་དགོས་ཀྱང་ཟས་ཙམ་གྱིས་འཆིང་བ། དེ་བཞིན་གཡག་རྩྭ་སོགས་ཉམས་ལ་སྦྱར་ཚུལ་མང་དུ་གསུངས། བ་བཞི་པ་  ྾  མཐར་ཐུག་དོན་  ྾  ངོ་འཕྲོད་
འདེ་ཡིད་དཔྱོད་ཙམ། སྒྲོ་འདོགས་དེ་གང་ཡིན་དོགས་སློང་མཛད། སྤྱིར་མ་ཡིན་པ་ལ་ཡིན་ཞེས་པ་དང། མེད་པ་ལ་ཡོད་པར་བལྟ་བ་སྒྲོ་འདོགས། དེ་ལས་ལྡོག་པ་གཉིས་སྐུར་འདེབས་ཡིན།    ༈   
ལོ་ཙཱ་བས་དབང་གི་སྐོར་ལ་རྗེ་རིན་པོ་ཆེར་དགག་པ་མང་དུ་བྱས་པ་གུང་ཐང་བསྟོད་འགྲེལ་ན་དགག་ཡོད། ཨ་མདོ་དགེ་བཤེས་ཀོ་ཤི་ཁ་ཞེས་པས་བསྟོད་འགྲེལ་མཛད་པ་ཐོས་པས་དགའ་ནས་ང་བཀྲ་ཤིས་འཁྱིལ་དུ་འགྲོ་ཟེར་ཚུལ། བ་བདག་
འཇུག་དང་ཚེས་བཅུ་སོགས་འགྲོ་བཞིན་རྟ་ཐོག་ནས་བྱས་ཀྱང་ཆོག་པ་འདྲ་གསུངས། བ་ཧཱུཾ་བཞི་གདངས་བྱས་ནས་བསྐུལ་བའི་ལོ་རྒྱུས་ཀྱང་ཉམས་མཚར་དུ་གསུངས། ན་མཛོད་ལས། ཐོས་སོགས་ལས་བྱུང་  ྾    ྾  ཞེས་ཐོས་པ་ཚིག་
བསམ་བྱུང་ཚིག་དོན་ཅི་རིགས། སྒོམ་པ་དོན་ཁོ་ན་འདིར་ཡང་འདྲ།    ༈    ན་ལྕང་སྐྱ་རོལ་རྡོར་
གྱིས། ཀ་ནས་དགན་ཡང་བཟང་ངན་འཐད་པས། །རིག་འཛིན་ཞིག་  ྾  སོགས། འདི་ལས་འཕྲོས་ལྕང་རྣམ་ཡང་གསུངས།   ྾  ཤེས་པ་དེ་ལ་སྒྲ་དོན་འདྲེས་རུང་དུ་འཛིན་པའི་རྟོག་པའི་ལྷད་ཡོད་ན། དེ་ལ་གསལ་སྣང་མི་འབྱུང་ཞེས་པའོ། །   ༈   

[025A]༄༅། །གསལ་མི་རྟོག་བློ་འབྲས་ཅན། །ཞེས་སོགས་སྒྲ་རྟག་པར་འཛིན་པའི་རྟོག་པ་ལ་གསལ་སྣང་འབྱུང་བར་གསུངས་པ་དཔེ་བཅས། དེས་ན་དེ་རྟོག་པ་ཡིན་པས་སྒྲ་དོན་འདྲེས་རུང་དུ་འཛིན་པ་ཡིན་དགོས། དེས་ན་
དེ་ལ་གསལ་སྣང་འབྱུང་ཞེས་བ་ཅུང་གསལ་དུ་སོང་བ་ལ་ཐ་སྙད་དེ་ལྟར་བཏགས་པ་ཡིན་ནོ་གསུངས།    ༈    ཇོ་བོའི་ཕེབས་བསུའི་སྐོར་གསུངས།    ༈    གྲངས། ན་
ནས་ཚུགས། རྗེ་ཆོས་རྒྱན་གྱིས། སྒོམ་རྣམས་ཀུན་གྱི་  ྾    ྾    ྾  ཅེས་ཀུན་སློང་བཅོས་པ་འདི་སྒོམ་ཙམ་མ་ཟད་ཐོས་བསམ་སྒོམ་གསུམ་ཚང་མར་གལ་ཆེ། དེ་ཡང་སེམས་བསྐྱེད་གལ་ཚེ། དགེ་བ་གཞན་ཀུན་སོགས། སངས་རྒྱས་ཆོས་
ཚོགས། བདག་ནི་ཞེས་པ་ཐོག་མ་མཐའ་མེད་ནས་འཁོར་བར་འཁྱམས་མཁན་གྱི་ང་ཙམ་དེ་དྲན་དགོས་གསུངས། བ་ང་རྒྱལ་འཇོག་ལུགས་སྤྱིར་རྡོ་རྗེ་འཇིགས་བྱེད་དེ་ངའོ་སྙམ་ན་སངས་རྒྱས་མ་ཡིན་པ་ལ་ཡིན་པར་བསྒོམས་པས་ལོག་ཤེས་
སུ་འགྲོ་ང་དེ་ལ་འདས་མ་འོངས་ད་ལྟ་གསུམ་ཡོད་པས་མ་འོངས་པའི་ང་དེ་དང་རྒྱུད་གཅིག་པའི་རྡོ་རྗེ་འཇིགས་བྱེད་ཅིག་ཡོད་པ་དེ་ལ་ང་རྒྱལ་འཇོག་དགོས། དེ་ཚུར་ལེན་རྒྱུ་ཡོད་པ་འདི་སྔགས་ཀྱི་ཁྱད་ཆོས། དེས་ན་དེ་འདྲའི་འཇིགས་
བྱེད་ཀྱི་གསང་གསུམ་གྱི་ཡོན་ཏན་ཐམས་ཅད་དྲན་དགོས།    ༈    དེ་གཉིས་ཀ་རྒྱལ་བ་ཙོང་ཁ་པ་ཆེན་པོའི་མན་ངག་ཡིན།    ༈   

[025B] ཁྲ་འཛིན་མིག་ཤེས་  ྾  གསལ་སྣང་ཐོན་ནས་དེ་མ་ཡིན་གསུངས། བུམ་པ་མ་ཡིན་བ་ལས་ལོག་པ་བུམ་པའི་དོན་སྤྱི་ཡིན། དེ་ཀ་བ་སོགས་ལས་ལོག་པ་
དགོས། ཕྱི་རོལ་པས་དོན་སྤྱི་ཁས་མི་ལེན། བ་ལང་ལྟ་བུར་བ་སྤྱི་རྟག་དངོས་ཁས་ལེན་ཚུལ་སོགས་གསུངས།    ༈    འཇུག་པའི་འཇུག་བྱར་གྱུར་པའི་རྩ་ཤེ་དེ་རབ་བྱེད་ཉེར་བདུན་གྱི་
བདག་ཉིད་ཅན་ཡིན་མིན། རབ་བྱེད་དང་པོ་དེ་ཡིན་མིན། གཉིས་པ་དེ་ཡིན་མིན། དང་པོ་མཛད་ལ་གཉིས་པ་མ་མཛད་པའི་སྐབས་ཡོད་མེད་སོགས་འཕང་ན་འཛིན་དཀའ་ཚུལ། འཁོར་ལོ་གསུམ་གདུལ་བྱ་དབང་རྣོན་ལ་ཅིག་ཅར། དབང་རྟུལ་
ལ་རིམ་ཅན་དུ་གསུངས་པ་ཡིན་གསུངས།    ༈    འོ་ན་ས་བརྒྱད་པ་བ་ཆོས་ཅན། དེ་སྤང་བར་ཐལ། ཉོན་སྒྲིབ་སྤངས་པའི་ཕྱིར་ན་མ་ཁྱབ། ཡང་སྣང་ཞེན་དེ་ཆོས་ཅན། ས་བརྒྱད་པ་བས་སྤང་བར་ཐལ། ཉོན་སྒྲིབ་ཡིན་པའི་
ཕྱིར་ན་རྩོད་གཞི་སྐྱོན་ཅན་ཟེར་མཁན་ཡོད། བ་འབྲེལ་བ་དེ་ཐ་དད་ཡིན་མིན་སོགས་ཚིག་འཁྲི་གསུངས།    ༈    བྱེ་བྲག་སྨྲ་བ་མིན། ཡོན་ཏན་འོད་དང་ཤཱཀྱ་འོད་སོགས་ཐལ་འགྱུར་བ་ཡིན། བ་རྒྱལ་
བ་ཙོང་ཁ་པའི་རང་ལུགས་ངེས་པར་བྱས་ནས་དཔེ་གཞན་བལྟ་དགོས། ཆོས་ཞུ་ལུགས་ཀྱང་དེ་ལྟར། འོག་འགོ་ནས་གཞན་ལ་ཞུགས་ན་ཤེས་རབ་འཆལ་འགྲོ་བ་འདུས་རྒྱུད་ལུང་སྐབས། སངས་རྒྱས་རྣམས་ཀྱིས་  ྾  བདེན་  ྾  འཇིག་  ྾  ད་
[026A]༄༅། །པའི་  ྾  ཞེས་དང། ཟབ་དང་རྒྱ་ཆེའི་རིམ་པ་ཡིས། །ཡོན་ཏན་འདི་དག་ཐོབ་པར་འགྱུར། །ཞེས་བདེན་གཉིས་ཀྱི་རྣམ་གཞག་ལེགས་པར་ཤེས་པས་མྱུར་དུ་འཚང་རྒྱ་བ་ཡིན། དེ་ཡང་མདོ་ནས་བཤད་པའི་
བདེན་གཉིས་ཀྱི་སྟེང་སྔགས་ཀྱི་བདེན་གཉིས་ཐུན་མོང་མ་ཡིན་པ་སྒྱུ་ལུས་དང་འོད་གསལ་གཉིས་བསྣན་པ་ཡིན། འདི་ལྟར་ཕར་ཐེག་གི་སྟེང་དུ་སྣོན་པ་ཕྲན་བུ་ཕྲན་བུ་བྱས་ནས་བགྲོད་ལུགས་འདི་ཤེས་ན་ཤིན་ཏུ་ཟབ་བོ། །    ༈   
འགྱུར་བའི་ལུགས་ལྟར་གཏན་ལ་འབེབ་དགོས། དེ་ཡང་འཇུག་པར་གྲུབ་མཐའ་གཞན་མང་པོ་ལ་དགག་པ་བྱེད་པ་བདེན་གཉིས་ཀྱི་རྣམ་གཞག་འཇོག་པ་ལ་གནོད་དོགས་ཡིན། དེ་ལྟར་བཀག་ནས་བདེན་གཉིས་ཀྱི་རྣམ་གཞག་ཇི་བཞིན་
དུ་བཞག་པ་ལེགས་པར་ཤེས་ན། ཀུན་རྫོབ་འཇོག་ཚུལ་ཤེས་པས་ལས་འབྲས་ལ་ངེས་པ་ལྷག་པར་སྟེར། དོན་དམ་འཇོག་ཚུལ་ཤེས་ན་སྟོང་ཉིད་ལ་ངེས་པ་འདྲེན། དེས་ཚོགས་གཉིས་གསོག་དེ་ལས་སྐུ་གཉིས་འགྲུབ་ཚུལ་གསུངས་
བ་གསལ་སྣང་ང་རྒྱལ་བརྟན་ཀྱང་ལྟ་བ་མེད་ན་འདྲེ་གདུག་པ་ཅན་དུ་སྐྱེ་ཚུལ། རྒྱ་འདྲེ་རྡོ་རྗེ་འཇིགས་བྱེད་ཀྱི་གཟུགས་ཅན་དང། ཙན་ཀྱ་སོགས་གསུངས། ཆོས་ཀྱིས་ངན་སོང་བསྒྲུབ་པར་མ་བྱེད་ཨང། །ཞེས་པ། དབང་སྡུད་
ནོར་སྒྲུབ་སོགས་གྲོང་ཆོག་བྱེད་པའི་ཡན་ལག་ཏུ་མ་སོང་ན་དེ་ཡིན་གསུངས།    ༈    །་

[026B]   ྾  ཁྲིད་ལ་ཉམས་ཁྲིད་བཤད་པ་རྒྱ་མ་བསྐྱེད་པར་དེ་རང་ལྔ་བསྐྱོར་བྱེད། མྱོང་ཁྲིད་རང་གི་མྱོང་ཐོག་ནས། བཤད་པ་ཚིག་རེ་ལ་ཡང་རྒྱ་ཆེར་བཤད། དེ་ཡང་གཞུང་མང་ན་ལུང་གི་མཚམས་མཚམས་
སུ་བཤད་པ་བྱེད། གཞུང་ཉུང་ན་ཚིག་རེ་ལ་རྒྱ་ཆེར་བཤད་གསུངས།    ༈   དེ་ནས་རིམ་བཞིན་དེ་ལྟར་བྱེད་པའི་སྲོལ་འཇམ་དབྱངས་བཞད་པས་ཀྱང་མཛད་
བ་འདོད་འཛོགས་མྱ་ངན་གྱིས་བརླམས་དང། །རྐུན་པོ་  ྾  ཞེས་པའི་དོན་འཇིགས་པ་ལས་འཕྲོས། དཔའ་རིར་མི་གཉིས་ཁ་མཐུན་ནས་ཁང་སྟོང་ཞིག་གི་ནང་འདྲེ་མེད་བཞིན་དུ་འདུག་ཅེས་བརྫུན་བྱས་པས་མི་མང་པོས་དངོས་སུ་མཐོང་ནས་ན་བ་
སོགས་བྱང། རྗེས་སུ་ཁོ་རང་གཉིས་ཀྱིས་ཀྱང་མཐོང་ནས་ན་ཚུལ་གསུངས།    ༈    གྲངས། ན་ནས་ཚུགས། སྒྲུབ་ཐབས་ཀུན་བཟང་ལས། དལ་འབྱོར་འདི་ནི་  ྾  ཇིག་རྟེན་  ྾   ྾   ྾  དཀོན་མཆོག་གསུམ་དུས་མཉམ་དུ་འབྱུང་བར་
དཀོན་པ། བཞི་བརྒྱ་བ་ལས། ཉན་པོ་མཉམ་བྱ་འཆད་པོ་  ྾   ྾  རྙེད་དཀའ་སྟེ། །ཞེས་གསུངས་པ་ལྟར་ཉན་པ་པོ་དགེ་འདུན་དཀོན་མཆོག་སོགས་སྦྱར་ནས་གསུངས། ན་ཡུད་ཙམ་ཞེས་པ་མཛོད་ནས་བཤད་པ་ཡུད་ཙམ་སུམ་ཅུ་ལ་ཉིན་ཞག་གཅིག་ཡིན་པས་ཡུན་རིང་
ཞིང་འདིའི་ཡུད་ཙམ་དེ་དེ་དང་གཅིག་ཡིན་མིན་དཔྱད་དགོས་གསུང།    ༈    ན་སྔགས་ལ་དཔྱད་སྒོམ་ལ་བརྟེན་

[027A]༄༅། །ནས་ཞི་གནས་འགྲུབ་པར་གསུངས་པ་རླུང་  ྾  ལམ་རིམ་བཞིན་བགྲོད་དེ་ཐུན་མོང་ལམ་སྦྱངས་སྐབས་ཞི་གནས་སྔོན་དུ་སོང་ན་སྐད་ཅིག་ཀྲོང་བསྐྱེད་ཙམ་ཡང་མི་འདྲ་བ་ཞིག་ཡོང། བ་ཉེ་བ་དང་བསྙེན་དུས་ཕྲན་བུའི་འདྲ་མིན་
ཡོད་ཚུལ། བ་སྒྲུབ་ཐབས་ཀུན་བཟང་ལས། ཐ་མལ་རྣམ་རྟོག་ཅེས་པ་ལས་འཕྲོས། བསྐྱེད་རིམ་གྱི་ལྷའི་རྣལ་འབྱོར་དེ་སྣང་ཕྱོགས་ལྷའི་དཀྱིལ་འཁོར་དང། སྟོང་ཉིད་གཉིས་ཀ་རྟོགས་པའི་བློ་ཡིན་མིན་ལ་བགྲོ་གླེང་བརྒལ་བརྟག་མང་དུ་
མཛད། བ་འདིར་བརྟན་བཞུགས་མེད་པ་ལོངས་སྐུའི་དབང་དུ་བྱས་པའི་བདུན་རྣམ་དག་ཡོངས་གྲགས་ཡན་ལག་བདུན་ནི་སྤྲུལ་སྐུའི་དབང་དུ་བྱས་པའི་བདུན་རྣམ་དག་ལོངས་སྐུ་དུས་རྟག་ཏུ་བཞུགས་པས་བརྟན་བཞུགས་མི་དགོས། ཆོས་རྟག་ཏུ་
གསུངས་པས་ཆོས་འཁོར་བསྐོར་བར་བསྐུལ་བ་མི་དགོས། ཡང་དཀོན་མཆོག་གསུམ་ལ་སོགས་སྤྱིའི་སྐྱབས་འགྲོ། སྡིག་པ་  ྾  འགྲོ་བའི་  ྾  ཞེས་པ་གཉིས་སྒྲིབ་སྦྱོང་གི་གཙོ་བོ་བཤགས་པ། ཚོགས་གསོག་གི་གཙོ་བོ་ཡི་རང། སངས་རྒྱས་བྱང་ཆུབ་
སྨོན་སེམས། སངས་རྒྱས་  ྾    ྾  ཐེག་ཆེན་སྐྱབས་འགྲོ་རང་གཞན་དོན་  ྾    ྾  འཇུག་སྡོམ། བྱང་ཆུབ་མཆོག་ག་  ྾    ྾    ྾  སྤྱོད་པ་ལ་སློབ་པའི་སེམས། འགྲོ་ལ་ཕན་ཕྱིར་  ྾  བསྔོ་བ། སྨོན་ལམ་གྱི་རྣམ་པ་ཅན་གྱི་སེམས་བསྐྱེད་ཚུལ་ཡང་
གསུངས། བ་རྣམ་ཐར་སྒོ་གསུམ་ལ་ཡུལ་རྣམ་ཐར་  ྾  ཡུལ་ཅན་རྣམ་  ྾  གཉིས་ཡོད་ཀྱང་གཙོ་བོ་ཡུལ་ཅན་ལ་བྱེད་པ་འདིས་ཀྱང་གོ། ན་རང་བཞིན་རྣམ་དག་དང་གློ་བུར་རྣམ་དག་མཐར་ཐུག་ངོ་བོ་གཅིག་ཡིན། ཀུན་བཟང་ལས། ངོ་བོ་ཉིད་དང་

[027B] འོག་གི་མཚན་མ་ཐམས་ཅད་  ྾  མཁས་པ་ཅི་ཕྱིར་  ྾  ཞེས་པ་དང་སྦྲགས་ན་ཅུང་གོ་བདེ། དེ་ཡང་རྟོག་པ་མཚན་འཛིན་གྱི་རྟོག་པ་སྟེ། མཚན་མར་འཛིན་བ་ནི་འདི་དང་འདི་འདྲ་བྱུང་ན་སྙམ་པ་སྟེ་དེས་འབྲས་བུ་
བཟང་པོ་བསྨོན་པས་དེ་མེད་པས་སྨོན་པ་མེད་པས་འབྲས་བུ་རང་བཞིན་མེད་པའོ། །ཤཱུ་ནྱ། སྟོང། ཏཏྲ། རྐྱེན་དེ་ཉིད། ན་ངོ་བོས་སྟོང་པར་གཞན་གཉིས་འདུ་བ་བྱ་བྱེད་ལས་གསུམ་གྱིས་བཤད་ན་བདེ། བྱེད་པ་པོ་རང་བཞིན་གྱིས་སྟོང་པ་དང་
བྱ་བའི་ཡུལ་རང་བཞིན་གྱིས་མེད་པ་གཉིས། བྱ་བ་དེ་རང་བཞིན་གྱིས་མེད་པ་ལ་འདུ་བས་སམ། དེ་གསུམ་ཡང་རིམ་བཞིན་མཚན་མེད། སྨོན་མེད། སྟོང་ཉིད་དོ། །ཡང་རྒྱུ་འབྲས་ངོ་བོ་གསུམ་ལ་སྦྱར་ཀྱང་རུང། དེ་ཡང་བུམ་པ་རང་བཞིན་
གྱིས་མེད་པ་དེ་ངོ་བོས་སྟོང་པ་དང། བུམ་པ་དེ་དོན་དམ་པར་རྒྱུ་ལས་མ་སྐྱེས་པ་དང། བུམ་པའི་འབྲས་བུ་དོན་དམ་པར་མ་གྲུབ་པ་གཉིས་བུམ་པ་དོན་དམ་པར་མ་གྲུབ་པའི་སྟེང་དུ་འདུ་བས་སོ། །བ་ཛྙཱ་ན། ན་དགག་ཚིག་ཛྙཱ་ནི་ཡེ་ཤེས་
ཡི་ནས་མཁྱེན་པ་སྟེ་དེ་མངོན་སུམ་དུ་རྟོགས་པ། སྒྲ་དོན་གྱི་སྤྱིས་མ་སྒྲིབ་པ། རང་བཞིན་དབྱེར་མེད་ལ་ཡུལ་ཡུལ་ཅན་རང་བཞིན་དབྱེར་མེད་དང། སྟོང་པ་དང་སྟོང་གཞི་དབྱེར་མེད་གཉིས་ཡོད། བཛྲ་སྒྲ་ཐད་བསྒྱུར་རྡོ་རྗེ། དོན་འགྱུར་དབྱེར་མི་
བྱེད་པ༑    ༈    བཀག་པ་མ་ཡིན་ཞེས་ཟེར། རྣམ་མཁྱེན་གྱིས་ལོག་ཤེས་ཐམས་ཅད་ཀྱི་ཞེན་ཡུལ་མེད་པར་རྟོགས་པ་ཨེ་ཡིན་སོགས་བརྒལ་བརྟག་མཛད། བསྲུང་འཁོར་དུམ་བུ་

[028A]༄༅། །གཅིག་ཅེས་པ། དགའ་རབ་དབང་ཕྱུག་འོངས་ནས་དེ་ལས་རྡོ་རྗེ་གཅིག་ལེན་པར་འདོད་ཀྱང་བསྲུང་འཁོར་རངས་པོ་ཁྱེར་ན་མ་གཏོགས། དེ་ལས་རྡོ་རྗེ་གཅིག་ལེན་ཐབས་མེད་པ་ལྟ་བུ་ཞེས་ཞང་རིན་པོ་ཆེས་
གསུངས་གསུངས།    ༈    གྲངས། ་ནས་ཚུགས། མི་རྟག་པའི་ཚོམས་ལས། སྔ་དྲོ་སྐྱེ་བོ་མང་མཐོང་  ྾    ྾    ྾  ལ་ལ་སོགས་ནས་མི་རྟག་པའི་བསྐུལ་འདེབས་མཛད། ན་མི་གསོན་པོ་ཇི་ལྟར་ཚ་ཡང་མི་རུལ་བ་འདི་མེ་
ཁམས་ཡོད་པས་ཡིན། ན་ངེས་པ་སྟོང་ཉིད་ལ་དྲངས་ནས་གཟུང་རྣམ་ལྷར་ཤར་བའི་གཟུང་རྣམ་ནི་རྣམ་པ་སྟེ་དབང་ཤེས་ཀྱི་སྣང་བ་འདི་མིན་བར། ཡིད་ཤེས་ལ་ཐ་མལ་པར་སྣང་བ་འདི་ཡིན་པས། དེ་སེམས་ཙམ་པའི་བག་ཆགས་
གསུམ་གྱི་འཆར་ཚུལ་དང་སྦྲགས་ན་ལེགས་ཞེས་རྒྱས་པར་གསུངས། སྔོ་འཛིན་མིག་ཤེས་ལ་སྔོན་པོ་སྔོན་པོར་སྣང་བ་དེ་རིགས་མཐུན་གྱི་བག་ཆགས་ཡིན་པས་མི་འགོག་   ྾  གཟུགས་གཟུགས་འཛིན་རྟོག་པའི་ཞེན་གཞིར་རང་མཚན་གྱིས་མ་གྲུབ་ཀྱང་
གཟུགས་གཟུགས་འཛིན་རྟོག་པའི་ཞེན་གཞིར་གྲུབ་ཚུལ་སོགས་མང་དུ་གསུངས།    ༈   འཇམ་བཞད་གཞུང་ཐོག་སོགས་ཟེར་ཚུལ། བ་མིད་ལས། ཚེ་འདི་དང་ཕྱི་མ་  ྾    ྾  ཞེས་པའི་འགྲེལ་པ།    ༈   
ཙམ་མིན་པར་དོན་ཡིད་ལ་འཆར་དགོས། གཞུང་བའི་དགེ་བཤེས་འོད་ཟེར་གྱིས། རྣམ་མཁྱེན་ཞེས་པའི་སྐབས་སུ་ན་ནག་རིལ་དྲན་ན་མི་ལེགས་ཚུལ། ཡོངས་འཛིན་བསྟེན་ཚུལ་སོགས་ཀྱང་གསུངས། བ་རྣམ་གཞག་རིམ་པའི་

[028B] བ་མེར་མེར་པོའི་སྐབས་མི་མིན། སྐྱེ་མཆེད་ཐོག་མར་གྲུབ་པ་ནས་མི་ཡིན། ན་ཡེ་ཤེས་ཀྱི་རྡུལ་དང་དམ་ཚིག་པའི་རྟོག་ངོའི་
རྡུལ་རྣམས་འདྲེས་པར་བསམ་དགོས། ན་ཡེ་ཤེས་བདེ་སྟོང་གི་ཆུས་སྒྲིབ་གཉིས་བག་ཆགས་དང་བཅས་པ་སྦྱོང་བས་དྲི་མ་འཁྲུད་པར་བསམ། ན་རྣ་བ་ནམ་མཁའ་ཞེས་པ་བུག་ནམ་མཁའ་ལ་སྦྱར་ཏེ་གསུངས།   ྾  ས་ཁམས་ཤས་
ཆ་ཆུང་གིས་གཉིད་ཆེ་ཆུང། ཁམས་གོང་གི་འོད་ལུས་དང་དུད་འགྲོ་བཞིན་ནོ། །བ་ལས་ཐམས་ཅད་པའི་སྔགས་སྒྲུབ་པ་ཞེས་པ་དཔེར་ན་བགེགས་མཐར་བྱེད་ལྟ་བུ། བ་ཡ་མ་རཱ་ཛཱ་ལྟ་བུ་ཁྲོ་བཟླས་ལ་ཡིད་བཟླས་མི་རུང་བ། ན་
བསྐྲད་པ། སུམྦྷ་ནི་ལྟ་བུ་ཞང་རིན་པོ་ཆེས་སྒྲ་མཐོན་པོས་གསུངས། ན་བརྟས་ཞེས་པར་བ་ཡོད་པ་འགའ་མ་མཐོང་ཡང་འདིར་སྣང་བ་ལྟར་ཡོད་པ་རེད། བ་ཤ་ལྔ་ལ་ལྕགས་ཀྱུ་ལྔ་དང། བདུད་རྩི་ལྔ་ལ་སྒྲོན་མ་ལྔ་ཞེས་བཤད་པ་ཡང་ཡོད། དེ་
བས་ལྡོག་སྟེ་བཤད་པ་ཡང་ཡོད། རྫས་རེ་རེ་ལ་དེ་གཉིས་ཀའི་མིང་བཏགས་པ་ཡང་ཡོད་པར་གསུངས། ན་ཕྱོགས་སྐྱོང་གི་འཁོར་ན་དབྱུ་གུ་དྲུག་ཅུ་རྩ་བཞི་ལ་དབང་བའི་མ་མོ་དྲུག་ཅུ་རྩ་བཞི་ཡོད་པ་ལ་གཏོར་མ་དངོས་སུ་མ་ཕུལ་ཡང་ཤུགས་ལ་
ཐོབ་པར་འགྱུར། འདི་རྣམས་ཤིན་ཏུ་ནུས་པ་ཆེ། གདུགས་དཀར་གྱི། རྡོ་རྗེ་ཕོ་ཉ་མོ་དྲུག་ཅུ་རྩ་བཞིས་ཀྱང་རྟག་པར་ཡོངས་སུ་སྐྱོང་བར་འགྱུར་རོ། །ཞེས་པ་ཡང་འདི་ཡིན་ནོ། །བ་ཡེ་ཤེས་ཀྱི་ངོ་བོས་ཞེས་པ་ལས་འཕྲོས། ཞང་རིན་པོ་ཆེས་

[029A]༄༅། །རྗེ་ཡབ་སྲས་ཀྱིས་གསུང་རྩོམ་མཛད་པར་ཡུན་མི་ཐོགས། ཞུས་དག་ལ་ཤིན་ཏུ་འགྲོ་བ་ནན་ཏན་མཛད་པས་རང་རེས་ཚིག་གཅིག་ཀྱང་བསྒྱུར་མི་ཉན་གསུངས་གསུངས། ན་མིད་ལས། ང་རེས་འགའ་ཟ་ཞིང་
ཟ་ཞིང་བསྒོམ། །ཞེས་སོགས་ཀྱི་མགུར་ལས་འཕྲོས། རྣལ་འབྱོར་པ་ལ་རྩ་རླུང་གི་དབང་གིས་ངག་སྨྲ་བ་མང་དུ་འགྲོ་བ་ཡོད། ངེད་ཚོར་ཆོས་པ་ཉམས་དཀར་ཞེས་པ་ལྷང་དུ་སྨྲ་བ་ཞིག་ཡོད་ཚུལ། ཡང་མིད་ལས་བུད་མེད་ཆུ་ལེན་མ་རྗེས་སུ་བཟུང་
ཚུལ་དང། ཞི་བ་འོད་རྗེས་སུ་བཟུང་ཚུལ་གསུངས། བ་དམྱལ་བ་སོགས་སངས་རྒྱས་ལ་སྣང་མི་སྣང་བྱས་ན། སངས་རྒྱས་རང་ངོས་དང་རང་སྣང་ལ་མི་སྣང་སོགས་སྦྱར། འདི་དཀའ་ས་ཡིན། རོང་ཊཱི་ཀ་པས་  ྾  རྗེ་རིན་པོ་ཆེས་  ྾  མཁྲིས་
ནད་ཅན་གྱིས་དུང་སེར་པོར་སྣང་བ། མཁྲིས་ནད་མེད་པས་དུང་སེར་པོར་མི་སྣང་ཡང། མཁྲིས་ནད་ཅན་དེའི་སྣང་བ་ལ་ལྟོས་ཏེ་དུང་སེར་པོར་སྣང་བ་འཆར་བ་བཞིན་ནོ། སྟག་ཚང་པས་ཆུ་རྣག་ཁྲག་ཏུ་མཐོང་བའི་ཚད་མ་མེད་པར་འདོད་
ཀུན་རྫོབ་ཚད་མའི་ཡུལ་མ་ཡིན་པར་འདོད་པ་སོགས།    ༈    བློ་སྦྱངས་ནས་སྙིང་རྗེ་ཆེན་པོ་སྐྱེས་པ་ན་སེམས་ཅན་ཐམས་ཅད་ལ་བརྩེ་ཉམས། ཡིད་འོང་དུ་མཐོང། སྔགས་ལ་དག་པའི་  ྾  ལྷར་འཆར། སྒྱུ་ལུས་མ་ངག་
པའི་སྣང་བ་དེ་ཐམས་ཅད་དག་གྲུབ་མཐའ་རྩ་བར། མཚན་ཉིད་གསུམ་  ྾  བྱིས་པར་ཀུན་བརྟགས་རྒྱལ་ལ་ཡོངས་གྲུབ་ཅེས་གསུངས་པ་ཉི་ཁྲི་བྱམས་ཞུས་ཀྱི་མཚན་ཉིད་གསུམ་འཇོག་ཚུལ་དང་སྦྱར་ན་གོ་བདེ། རང་གི་གོ་ལུགས་ཡིན་

[029B]   ྾  དྲུག་བརྒྱ་གྲུབ་ཆེན་གྱི་ལོ་རྒྱུས་ཀྱང་གསུངས། ཇོ་བོ་རྗེས་ཚེ་གཅིག་ལ་སངས་རྒྱས་པ་ཡོད། ལུས་གཅིག་ལ་སངས་རྒྱས་པ་མེད་གསུངས་པའི་རྒྱབ་སྣོད་དཔལ་ལྡན་ཡེ་ཤེས་ཀྱིས་དབང་བཤད་གསུངས་ཚུལ།    ༈    གྲངས། ་ནས་
ཚུགས། ཀླུ་སྒྲུབ་ཀྱིས། ཚེ་ནི་གནོད་མང་  ྾   ྾   ྾  ཞེས་སོགས། སད་ཁོམ་གང་ལགས་  ྾  ཆེ། །ཞེས་སད་རྒྱུ་བྱུང་བ་ཤིན་ཏུ་ངོ་མཚར་ཆེ་ཞེས་པ་ཡིན། དགེ་སྦྱོར་རྣམས་འཁོར་བའི་མཐའ་ལས་ཀྲོལ་བའི་ཐར་པའི་རྒྱུར་འགྲོ་བ། དེ་ཡང་རང་གཅིག་
བུ་ཙམ་མིན་པར་མ་སེམས་ཅན་ཐམས་ཅད་ཐར་བའི་ཕྱིར་ཁུར་ཁྱེར། སེམས་བསྐྱེད། སྔགས་ལ་འཇུག་པ་སོགས་འབྲེལ་ཏེ་ཀུན་སློང་བཅོས་ཚུལ་གསུངས།   ྾  བསྐྱེད་རིམ་ལོ་གཅིག་ལ་བརྟན་པ་ཐོབ་པར་གསུངས་པ་ཞི་ལྷག་སོགས་ཐུན་མོང་བ་སྔོན་དུ་སོང་ནས་
ཚིགས་མེད་པ་ཡོད་རྒྱུ་རེད། སེམས་གནས་དགུ་པ་ལ་ཡང་རྒྱ་མཚོའི་རྡེའུ་གྲངས་འདྲེན་ཐུབ་པ་ལྟ་བུའི་གསལ་ཉམས་དང། སྤྱོད་ལམ་དང་འདྲེ་བའི་སྐབས་ཀྱང་གནས་ཆ་ལ་མི་གནོད་པའི་གནས་ཆ་ཤིན་ཏུ་ཆེ་བ་འབྱུང་བ་བོད་སྔར་བས་པ་རྣམས་རྫོགས་རིམ་མཐོན་པོར་འཁྲུལ་བ་བྱུང།    ༈    སྔ་མ་རྣམས་ཀྱིས་མིང་དངོས་སུ་མ་སྨོས། ཕྱིས་སུ་འགའ་ཞིག་གིས། རོང༑ གོ་སོགས་མཆན་བུ་བཏབས་པས་ཕོག་ཐུག་ཆེན་པོ་བྱུང། རྡེའུ་ཆོས་
རྗེའི་སར། ཙོང་ཁ་ཅིག་ན་རེ། ཞེས་མཆན་བུ་བཏབ་པ་ཡོད། དེ་འདྲ་མང། ངོར་པ་ཀུན་བཟང་རྗེའི་དངོས་སློབ་ཡིན་ཀྱང་ཕྱིར་ཐོན་ནས་དགག་པ་མང་དུ་བྱས། རྗེ་དགེ་འདུན་གྲུབ་ཀྱིས་ངས་དགྲ་ཡུལ་ན་དགྲ་མཁར་བརྩིགས་ཞེས་གསུངས། བྱང་ཟློག་ཁྱད་

[030A]༄༅། །མཚར་ཞིག་མཛད་པ་ད་ལྟ་བཀྲ་ཤིས་ལྷུན་པོར་ཕྱག་བཞེས་མཛད།    ༈    ན་ཡེ་ཤེས་ཞབས་ལྷག་ལྷས་རྗེས་སུ་བཟུང་བས་སྤྱོད་པ་སྣ་ཚོགས་མཛད་ཀྱང་
གསུང་ཤིན་ཏུ་ལེགས་ཚུལ། འདི་ལས་འཕྲོས། འདི་སོགས་རྒྱ་གར་བ་རྣམས་རི་བོ་རྩེ་ལྔར་ལྷ་བསྒོམ་དུ་འགྲོ་ཚུལ་རྒྱ་གར་ཆོས་འབྱུང་ན་མང་པོ་ཡོད། ན་ཐབས་ཤེས་དབྱེར་མེད་ཕར་ཕྱིན་ན་ཡང་ཡོད། ཡར་ཡར་ཟབ་ཏུ་ཟབ་ཏུ་འགྲོ་དེས་མྱུར་
ཁྱད་ཀྱང་ཐོན།   ྾  སྟོང་ཉིད་དུ་ཞུགས་པ་ཞེས་པ་སྟོང་ཉིད་རྟོགས་པ་ཡིན། དེ་སྟོང་ཉིད་རྟོགས་པའི་བློ་དེ་ལས་མ་གཡོས་བཞིན་དུ་བློའི་ཟུར་གཅིག་གིས་ལྷ་སྐུར་གསལ་འདེབས། དེ་མེད་དགག་མ་ཡིན། བདེན་སྟོང་སྒྱུ་མ་ལྟ་བུའི་རྟོགས་ལུགས་
ཡིན༑ ངེས་སྣང་ཕྱོགས་ལྷའི་འཁོར་ལོ་དངོས་སུ་རྟོགས་ནས། སྟོང་ཉིད་ཤུགས་ལ་རྟོགས་  ྾  རྫོགས་རིམ་རང་རང་གི་ཐད་དུ་སོ་སོའི་སྐྱེ་རིམ་གྱི་ཁྱད་པར་ཅུང་ཟད་རེ་འཆད་དགོས་ཀྱང། ཁོང་ཐུགས་བྲེལ་ཆེ་བས་གཟིགས་མ་གྲུབ་པ་ཁྱེད་རྣམས་ཚོས་གཟིགས་དགོས། ཞེས་ཞང་རིན་པོ་ཆེ་གསུང་གསུངས།   ྾  བསྐྱེད་ཆོག་དང་བསྡུ་རིམ་སོགས་ཕར་ཕྱིན་ཐེག་པའི་རྟེན་འབྲེལ་ལུགས་འབྱུང་ལུགས་ལྡོག་ཏུ་བསྒོམ་པ་དེ་རྗེ་ཟབ་ཏུ་བཏང་བ་ཡིན།   ྾  ཤིན་ཏུ་ཕྲ་བའི་རླུང་ལ་འོད་ཟེར་ལྔ་ཡོད་པ་འབྱུང་ལྔ་དང་རིགས་ལྔ་
སོགས་འབྱུང་བ་ཡིན། དེའི་ནུས་པ་ཡོད་  ྾  ས་བོན་འབྲས་བུ་གཅིག་ལ་དང་པོར་ས་བོན། དེ་ནས་མྱུ་གུ། ལྗང་པ། སྦུ་གུ༑ མེ་ཏོག་སྙེ་མ༑ འབྲས་བུ་སོགས་བྱས་ནས་འོང་བས། དེ་ཐམས་ཅད་ཀྱི་ནུས་པ་ཡོད་པས་རྗེས་སུ་དེ་ལྟར་སྐྱེ་བ་ཡིན། ལྷའི་

[030B] རྩིས་ཀྱིས་བསྒྱུར་བ་ན་ཕར་སྤྲོས། སྡུད་བ་མཐར་སྟོང་པའི་གནས་སུ་ཐིག་ཅེས་པ་གཉིས་བསྐྱེད་རྫོགས་དང་བྱར། བ་སྟག་ཚང་པས་འཕོ་འགྱུར་བག་ཆགས་སངས་འཕགས་
ཀྱིས་ཀྱང་མ་སྤངས་པར་འདོད། བ་ཇོ་ནང་པ་ཧ་ཅང་གསུང་མཁས་པ། དེ་དུས་མཁས་པ་མང་པོས་བཀག་པས་ད་ལྟ་མེད་པ་མ་གཏོགས་དེང་སང་ཡིན་ན་སུས་ཀྱང་དགག་མི་ཐུབ། དེ་དུས་བུ་སྟོན། རེད་མདའ་བ། རྗེ་རིན་པོ་ཆེ་རྣམས་ཀྱིས་འགོག་
པར་མཛད། བུ་སྟོན་གཤེགས་ནས་སྒྲ་ཚད་པར་རྨི་ལམ་དུ་ལྟ་ངན་འདི་འགོག་དགོས་ཞེས་ལུང་བསྟན་བྱུང། རེད་མདའ་བ་ཇོ་ནང་གི་ལྟ་བར་ཞུགས་ལ་ཁྱད་བྱས། བརྟགས་བརྟགས་པས་ལྟ་ངན་དུ་གོ་བ་ན་དུས་འཁོར་ཡང་མཉམ་དུ་བཀག་རྗེ་རིན་པོ་ཆེས་
ལྟ་བ་དེ་བཀག་དུས་འཁོར་མ་བཀག་པར་འགྲེལ་ཆེན་སོགས་མཛད། ཉ་དབོན་པ་དང་པོར་ཇོ་ནང་དགག་པར་ཕེབས་ནས་དེའི་བསྟན་ལ་ཞུགས་པ་རེད། དེས་དུས་འཁོར་དང་ཤེར་ཕྱིན་གྱི་མདོ་སོགས་སྦྱར། དེའི་ཁུངས་རྒྱུད་བླ་མ་བྱས་པ་
རེད་གསུངས། ་བུམ་པའི་ཁ་ཞབས་སོགས་བུམ་པ་མ་ཡིན་པའི་སྟོང་པ་མིན་པར་དགག་བྱ་བཀག་པའི་སྟོང་པ་དགོས་ཚུལ། ན་རང་རྒྱུད་པ་ཉན་རང་འཕགས་པ་ལ་བདག་མེད་མངོན་སུམ་དུ་རྟོགས་ནས་བདག་འཛིན་ཅུང་ཟད་ཀྱང་ཁ་མ་
བྲི་བ་ཞིག་ཡོད་པར་འདོད་པ་ཡོད། དེ་ཡང་བསོད་ནམས་ཀྱི་ཚོགས་ཀྱིས་མ་ཟིན་པས་ཡིན་པར་འདོད་པ་ཞིག་ཡོད། དེ་ཞི་འཚོ་ཡིན་པ་འདྲ། ཁ་མ་བྲི་བ་ནི་ཀུན་བརྟགས་ཙམ་ཡང་མ་སྤངས་པའི་དོན་ཡིན་གསུངས།    ༈     ྾  འོ་མི་
[031A]༄༅། །རྟག་པའི་ཚོམས་ལས། དཔེར་ན་ཐགས་ནི་བརྐྱངས་པ་ལ། །ཞེས་སོགས་ཕྱིའི་གོས་དང་ནང་གི་ཚེ་ཟད་པ་འདྲ་བ། གོས་མདོག་ལེགས་འཇའ་ཚོན་ལྟར་བཀྲ་བས། །ལུས་མི་གཙང་ཕུང་པོ་གཡོགས་ན་ཡང། །ཞེས་
ལུས་དང་གོས་ཟད་མཉམ་གྱི་དཔེ་བཅས་མི་རྟག་པ་གསུངས།    ༈    འཇམ་བཞད་ཀྱིས་སྔགས་ཀྱི་རྩོད་གྲྭ་བཙུགས་
པ་ལ༑ དགེ་བཤེས་ཞིག་གིས་མདོ་རྐྱང་པའི་ལུགས་ལ་རྒྱུད་དང། རྒྱུད་པ་ཡོད་མེད་སོགས་འཕངས་པར་མ་མཉེས་པ་འདྲ་སྟེ། མཁན་ཆེན་ངག་གི་དབང་པོས་བཀའ་བཀྱོན་མཛད་ཚུལ། དགེ་བཤེས་ཞིག་གིས་རྡོར་བཟླས་འཕངས་
པར༑ རྗེ་ཉིད་ནས་ཨེ་རུང་ཞེས་གསུངས། རྗེས་སུ་ཤིན་ཏུ་ན་བ་ཟླ་བ་དྲུག་ཙམ་བྱུང་སོང། མཎྜལ་ཕུལ་ནས་ཞུས་ཀྱང་འཚུབ་ཆ་ཆེ་བར་དེ་ལོས་ཡིན་གསུངས། བ་རྣམ་འགྱུར་ནི་དེའི་འབླས་བུ། ཁམས་དཀར་དམར་གྱི་དཀར་པོ་ལས་ཁུ་བ་
རུས་པ་སོགས། དམར་པོ་ལས་ཤ་ལྤགས། ཁྲག་སོགས་འབབ་པས་དཔའ་བོ་དང་དཔའ་མོ་རྩ་ཁམས་སོ་སོ་ལས་སྐྱེས་པ་དེ་ལྟར་ཡིན།   ྾  ཡུལ་ཁ་ཡངས་པོར་རླུང་ནད་མི་འབྱུང་ཞིང། ཡུལ་དོག་པོར་རླུང་ནད་ལྡང་བ་མིག་གི་རླུང་རྒྱང་རིང་དུ་
འཇུག་བ་ཡོད་མེད་ཀྱིས་ཡིན། བྱེ་སྨྲས་མིག་དང་རྣ་བ་གཉིས་ཡུལ་དབང་ཕྲད་མི་དགོས། དྲི༑ ལྕེ༑ ལུས་རྣམས་ཕྲད་དགོས། རླུང་གིས་སྒྲ་ཁྱེར་ནས་ཡོང། སྨན་དཔེར་བླ་རླུང་དང་སྦྲགས་ནས་འཁྱམས་ཚུལ། རྣམ་ཤེས་ཀྱང་དེ་འདྲ་འཁྱམས་

[031B] འདི་མི་རྟག་པ་བསྒོམ་པ་ལ་ཁྱད་ཆེ། འཕྲིག་ཚུད་ན་གསུང་རབ་ཐམས་ཅད་མི་རྟག་པ་དང་བདག་མེད་སྟོན་བྱེད་དུ་གོ་    ༈    མདོ་ལ་སེམས་ལས་མ་བཤད་ཀྱང། སྔགས་ན་རྩ་བ་ཤིན་
ཏུ་ཕྲ་བའི་རླུང་དུ་གསུངས། ཕྲ་བའི་གནད་ཡིན། མདོ་ན་སེམས་པ། དེ་ཡིད་བྱེད། དེ་ཡང་རླུང་ལས་སོ། །ན་མིད་ལས། སངས་རྒྱས་  ྾  འདི་གསུམ་  ྾  བླ་མ་ཡི་དམ་  ྾   ྾  རྩ་དང་རླུང་  ྾   ྾  ཞེས་ཕྱི་མདོ་ནས་གསུངས་ད། ནང་གསང་
སྔགས། གསང་བ་རྩ་རླུང་ལ་བརྟེན་ནས་རྫོགས་རིམ་གྱི་ལམ་འབྲས་བུ་དང་བཅས་པ་ཐོབ་པས་སྐྱབས་ཡུལ་དུ་བཞག་ན་ལྟ་བ་བྱང་ཆུབ་སེམས་འགྲེལ་ལས། དང་པོར་རྟག་གཅིག་རང་དབང་ཅན་གྱི་བདག་བཀག་དེ་ནས་རང་རྐྱ་ཐུབ་པའི་རྫས་ཡོད་དུ་གྲུབ་
བའི་བདག་བཀག་དེ་ནས་སེམས་ཙམ་པའི་བདག་བཀག་དེ་ནས་རིམ་བཞིན་ཡོད། ལྟ་བ་མས་རིམ་བཞིན་བཀྲི་དགོས། དེ་ཡང་རྒྱུད་ནས་གསུངས་པ་ཁུངས་འདི་ལྟ་བུ་བསྟན་པའི་ཁྱད་ཆོས་ཡིན་ཚུལ།    ༈   
མེད་པ་སྐྱེས་བུ་ཆུང་དུའི་ལྟ་བ། མི་རྟག་སོགས་བཅུ་དྲུག་གི་ནང་ཚན་བདག་མེད་པ་འབྲིང་གི་ལྟ་བ་ཡིན། གང་ཟག་ཕུང་པོ་ལམ་ལྟོས་པའི་རང་རྐྱ་ཐུབ་པ་དེ་དེའི་དགག་བྱའི་བདག་དེ་ལ་ལྟོས་ནས་གྲུབ་པའི་དེ་དེའི་བདག་མེད། གཟུང་འཛིན་རྫས་གཞན་
སྟོང་པ་དང། གཟུགས་གཟུགས་ཞེས་པའི་ཐ་སྙད་  ྾  མ་གྲུབ་པ་གཉིས་རྟོག་པ་ཡིད་ཤེས་དང། རྟོག་མེད་དབང་ཤེས་  ྾  ཁྱད་པར་རོ། །    ༈       ༈     ྾  ཤེས་པ་  ྾  བྱེ་མདོའི་བློ་ལ་མ་ཆུན་

[032A]༄༅། །པས་རྡུལ་ཕྲན་ཆ་མེད་སོགས་ཁས་བླངས།    ༈    དེ་ནས་ཡོངས་སྦྱོང་དང་ཐབས་ཀྱི་ཆ་ལ་བསྐལ་པ་མང་པོའི་བར་བསླབ་ནས་ཡང་སྤང་བྱ་སྤོང་
བའི་མཚན་མ་དང་རྣམ་གྲོལ་ལམ་སྐད་ཅིག་མ་སོགས་ཡིན་པས་ཚོགས་གསོག་སྒྲིབ་སྦྱོང་སོགས་ཐབས་ཀྱི་ཆ་འདི་ཤིན་ཏུ་གལ་ཆེ་གསུངས། བ་རྗེ་ཉིད་གྱིས་སྟོང་པ་བསྒོམ་པར་ཞེས་སོགས་ལ་འགྲེལ་པ་མཛད་ཚུལ།    ༈    གྲངས།་
ནས་ཚུགས། ཚོམས་ལས། ཆུ་ཀླུང་དྲག་ཏུ་འབབ་པའི་རྒྱུན། །  ྾   ྾   ྾  ཇོ་བོས་ཀྱང་ཆུ་འགྲམ་དུ་མི་རྟག་པ་དྲན་ཚུལ། རང་རེ་ཚེ་འདི་སྣང་གྲ་ལམ་གྱིས་འགྲིག་སྟེ་ཆོས་བྱེད་དགོས་བསམ་ན་མི་འབྱུང་ཚུལ།    ༈   
པ་ཡང་བསྒོམ་དུ་མི་རུང་བ་བཞི་བརྒྱ་པའི། ཕྱི་ནས་ལྟ་བ་ཀུན་བཟློག་པ། །ཞེས་པའི་དོན་དུ་འདོད། འདིས་སྟོང་ཉིད་བསྒོམ་པ་ན་སྟོང་པ་བསྒོམ་པ་མི་ཟེར་གྱི། སྤྲོས་བྲལ་བསྒོམ་པ་ཞེས་ཟེར་རོ། །  ྾  དོན་དམ་སེམས་བསྐྱེད་ཁྱད་པར་གསུམ་ལྡན་དུ་ངོས་
ཚོའི་ཡིག་ཆར་གསུངས། དེ་ཡང་མདོ་སྡེ་རྒྱན་གྱི། །བསོད་ནམས་ཡེ་ཤེས་ཚོགས་རབྶོ་ཀྱི་རྗེས་སུ་འབྲངས་པ་ཡིན། དེ་གསུམ་ནི། རྒྱུ་ཚོགས་གཉིས་བསགས་པ། དེ་ནི་ཚོགས་གཉིས་ཅི་རིགས་ཙམ་གྱིས་མི་ཆོག་བསྐལ་ཆེན་གྲངས་མེད་དང་པོའི་ཚོགས་རྫོགས་
བ་ཞིག་དགོས། ལུང་དམ་པ་མང་དུ་ཐོས་པ། དེ་ནི་ཚོགས་ལམ་ཆེན་པོ་ནས་ཆོས་རྒྱུན་གྱི་ཏིང་ངེ་འཛིན་ཐོབ་ནས་སངས་རྒྱས་ཀྱི་ཞིང་རབ་འབྱམས་སུ་སོང་ནས་མཆོག་གི་སྤྲུལ་སྐུ་ལས་ཆོས་མང་དུ་ཐོས་པ་དེ་ཡིན། ཁོང་དུ་ཆུད་པ་དམ་པ། དེ་ནི་རང་གི་རོ་

[032B] དགེ་བཤེས་རྒན་པའི་ངག་རྒྱུན་ལས་བྱུང་  ྾  ཤིན་ཏུ་སྤྲོས་མེད་སྤྱོད་པ་ལས་འཕྲོས་ཏེ། རིགས་གྲྭ་ཚང་ཞེས་པ་དང་པོ་འཇམ་དབྱངས་བཞད་པའི་སྐུ་མཆེད་ཡིན་པས་གདུལ་བྱ་སྐྱོང་དུ་ཡང་ཡང་ཕེབས། མཚམས་ཤིག་ནས་ཁོ་རྒྱ་ཁྱི་འདི་སུས་
ལས་པ་རེད། ཅེས་གསུངས། དེ་ནས་སྨྱོ་སྤྱོད་ཁོ་ན་མཛད། དཔེ་ཆ་ཤོག་གཅིག་དང་པོ་ཏི་མང་པོ་འབྲ་བར་དོང་ཙེ་ལྔ་བརྒྱ་བྱས་ནས་བཙོངས། དེ་བཞིན་དུ་བླ་བྲང་སོགས་ཚང་མ་བཙོང་ཚུལ་མཛད། ཁང་པ་གྱང་ཧྲུལ་ལྟ་བུ་ཞིག་གི་ནང་དུ་སྨྱོན་པའི་ཚུལ་
དུ་བཞུགས། གཤེགས་དུས་སྐུ་གདུང་ལ་དྲི་བང་ཤིན་ཏུ་བྲོ། ལས་མིའི་སེན་མོ་ལ་ཡང་ཟླ་བའི་བར་དྲི་བཟང་གི་དྲི་མི་ཡལ་བ་བྱུང། ངོས་དད་པ་ཡོད་པས་ཡང་ཡང་མཇལ། ཐེངས་གཅིག་རོ་མང་བ་ལ་གསུངས། དེ་རྗེས་འབྲུམ་པས་མི་མང་པོ་ཤི་
སྨྱོན་མ་ཞིག་ཡོད་པ་དང་ཁོང་གཉིས་གྱང་གོག་ནང་གསུང་གླེང་མཛད་ཀྱང་ཚིག་གཅིག་མ་གོ་དེར་ར་མ་དང། པ་སོགས་ཡོད་པར་དེ་རིང་རི་ལ་སོང་ནས་རྩྭ་གང་བཟང་ཟོ། ཆུ་གང་བཟང་བཏུངས་ནས་དགོང་མོ་མར་ཤོག་ང་ཡོང་ལོང་མེད་ཅེས་
གསུངས་པས་དེ་ཁོ་ན་ལྟར་འབྱུང་བ་འདི་དག་ཤིན་ཏུ་སྤྲོས་མེད་ཀྱི་སྤྱོད་ཅན་ཡིན་འདྲ།    ༈   
འདྲི་ཕེབས་ཚུལ། ན་འཕགས་པ་ལ་ལས་ཉོན་གྱིས་སྐྱེ་བ་བླངས་པ་མེད། ཡོད་ན་ལས་ཉོན་གྱིས་འཆི་དགོས་པས་ལུང་འདི་དང་མི་འགྲིག་གསུངས། བརྒལ་ལན་ཀྱང་མཛད། བ་ཆོས་ཀྱི་སྐུ་ལས་ཞེས་པའི་ཆོས་སྐུ་འཇམ་བཞད་ཀྱིས་

[033A]༄༅། །ཡོངས་གྲགས་དང་མི་འདྲ་བར་རྡོ་རྗེའི་སྐུ་ཞེས་པ་ཞེས་འདོད།    ༈    དེར་མ་ཟད་རྒྱུད་སྡེ་འོག་མས་ཀྱང་ཡོ་ག་གསུམ་གྱི་འདོད་ཚུལ་དེ་དང་ཕྱོགས་འདྲ་ཡོད་
བ་འོག་མིན་སངས་རྒྱས་སོ་སོ་ཡིན་ནམ་གཅིག་ཡིན་སོགས་བརྒལ་ལན་དང། དགེ་བཤེས་བགྲེས་པོ་ཞིག་གིས། འོག་མིན་ལ་རྒྱ་ཚད་མེད། ནམ་མཁས་གར་ཁྱབ་ཁྱབ། འདི་ན་ཡང་ཡོད་མོད་གསུངས་པ་ཐོས། ན་རི་བོང་རྣམ་ཅན་གྱི་
རྟེན་ལ་འཚང་རྒྱ་བ་ཡོད་མད་བརྒལ་ལན་མཛད།    ༈    འོན་ཀྱང་
སྨད་ཀྱི་ཁས་ལེན་མདོ་ལས། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དེ་ལ་དྲིས་ཤིག་ཅེས་པའི་རྗེས་སུ་འབྲངས་པ་ཡིན་གསུངས།    ༈    རྗེ་རིན་པོ་ཆེ། ལོ་
ཆེན་སྐྱབས་མཆོག་དཔལ་བཟང་གསུམ་ཡིན། བསྟན་པ་ལ་དག་ཐེར་མཛད་ཟེར་བ་ཡང་འདུལ་བའི་བསླབ་བྱ་གསུངས་པ་དེ་ཡིན་གསུངས།    ༈    དྭགས་པོ་བ་ཟླ་འོད་གཞོན་ནུ་ཡིན་ཚུལ། དེའི་
སློབ་མ་རྒྱས་ཚུལ། སློབ་མ་རྣམས་ལ་ཡང་སློབ་མ་སྟོང་ཚོ་མང་པོ་སྒྲུབ་པ་ལ་མངགས་ཚུལ། འབྲི་གུང་པར་གྲྭ་པ་ཁྲི་ཕྲག་འདུས་ཚུལ།    ༈    བཤད་པར་བྱའོ་བར་བཤད་ལུང་མདོར་བསྡུས་མཛད་

[033B]༄༅།  ཡང་སྔགས་རིམ་གྱི་དབུའི་གྲངས།  ན་འཇམ་པའི་དབྱངས་ཀྱི་ཞེས་རྗེའི་དངོས་ཀྱི་བླ་མ་ལ་བསྟོད་ཕྱག་མཛད་པ། གང་གི་ཞབས་པད་སོཌ་བླ་མ་སྤྱི་ལ་བསྟོད་ཕྱག་སྲིད་ཞིའི་སོགས་ཀྱིས་སྲིད་པའི་རྒུད་པ་གཅོད་བྱེད་སྟོང་ཉིད་ཤེས་རབ། ཞི་མཐའ་གཅོད་བྱེད་བྱང་
སེམས། དྲི་མེད་མཁའ་ལ་སོགས་རྡོ་རྗེ་འཆང་སྐུ་མདོག་དྭངས་གསལ་ནམ་མཁའ་འདྲ་བ། སྤྲོས་ཀུན་ཉེར་ཞིའི་སོགས་ཏེ་སྟོང་ཉིད་ལ་མཉམ་པར་བཞག་བཞིན་དཀྱིལ་འཁོར་དུ་མ་སྤྲོ་བསྡུའི་བདག་པོ་རྡོ་རྗེ་འཆང་ལ་མཆོད་བརྗོད། ན་དེ་ཡིས་ཇི་སྙེད་
སེམས་མདོའི་བཀའ་བསྡུ་ལྟར་རྒྱུད་བཀའ་བསྡུ་མཛད་པོ་ཕྱག་རྡོར་ལ་བསྟོད་ཕྱག་ན་དགྱེས་ནས་སྤྱན་རས་སོགས་འཇམ་དབྱངས་ཀྱིས་སྤྱན་ཟུར་གྱིས་གཟིགས་ཙམ་ཡང་ཤེས་རབ་ཀྱི་ཀློང་རྡོལ་བ། ན་ཉེ་བར་བསྐུལ་ཞེས་བསྐུལ་བའི་ངོར་གསུང་བ་
ལྟ་བུ་ཆོས་འཁོར་བསྐོར་བ་བསྐུལ་པ་པོ་ལ་ལྟོས་ཕྱིར་ལས། དོན་དུ་སྔགས་ཀྱི་བསྟན་པ་རྨང་ནས་གསོ་ཕྱིར་ཡིན། ན་མཁའ་འགྲོའི་ཚོགས་ཀྱིས་སོགས་སྔགས་ཀྱི་གསང་བ་གསུངས་པ་ལ་མཁའ་འགྲོ་མ་རྣམས་ཆེས་ཕངས་པར་གནང་བ་གསོལ་བ། བ་
སྙིང་རྗེ་ཆེན་པོས་ཞེས། སྔགས་ལ་བུ་མེད་དོང་དུ་ལྷུང་བའི་ཕ་བཞིན་སེམས་ཅན་སྡུག་བསྔལ་གྱིས་མནར་བ་ལ་སྐད་ཅིག་ཀྱང་མི་བཟོད་པའི་ཕར་ཐེག་ལས་ཁྱད་ཞུགས་པ་དགོས། རང་སྐྱིད་འདོད་ཙམ་ནི་ཉན་རང་ལས་ཀྱང་དམན། ཉེ་ལམ་ཟབ་མོ་ཞེས་
སྔགས་ཀྱི་ཟབ་ཁྱད་པ་མ་རིམ་གྱིས་འདོན་དགོས་པས་ལམ་གཙོ་གསུམ་ལ་མྱོང་བ་ཐོན་ནས་སྔགས་ལ་ཞུགས་པའི་དབང་དུ་མཛད། བ་དོན་ཆེན་པོའི་གནས་འདི་མ་མཐོང་ན་མཐའ་མི་རྣམས་དང་འདྲ། རྣམ་འགྲེལ་ལྟར་སྟོན་པ་ཁོ་ན་ཚད་མའི་སྐྱེས་བུ་དང་

[034A]༄༅། །དེའི་བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་ཤེས་དགོས། སྤེལ་བསྟོད་ཀྱི། དེ་ཡི་བསྟན་ལ་ཞེས་པ་སངས་རྒྱས་ཀྱི་བསྟན་པ་འདི་ཁོ་ན་ལས། མུ་སྟེགས། བོན། ཕྱིའི་མཐའ་མི་སོགས་ལ་ཐར་ལམ་མེད་པའི་དོན་
བ་བསོད་ནམས་ཆེན་པོ་དང་ལྡན་ན་འདི་འབྱུང། བསོད་ནམས་དམན་ན་ལམ་ལོག་ལམ་གོལ་དུ་འགྲོ་ལྷ་ལས་ཕུལ་བྱུང་གི་བསྟོད་པ་ལས་འཕྲོས། སློབ་དཔོན་ཐོ་བཙུན་གྲུབ་རྗེ་སྤུན་གཉིས་དང་པོ་ཕྱི་བ་ཡིན། ཁོང་གཉིས་ཀྱིས། དབང་ཕྱུག་གིས་སྟོན་
བའི་ཉན་ཐོས་མཆོད་པར་མཐོང་བས་ཡིད་དད་དེ་ནང་པར་ཞུགས། བསྟོད་པ་མཛད། བ་གཙོ་བོ་དང་སོགས་མུ་སྟེགས་པས་འཁོར་འདས་ཐམས་ཅད་སྤྱི་གཙོ་བོ་དང་དབང་ཕྱུག་གིས་བྱས་ཟེར། བདག་མེད་པ་ཡང་ཕྱི་རོལ་པས་བདག་ཡོད་པར་ཁས་
ལེན༑ བ་སྔར་ལྟར་བྱའོ། །ཞེས་པའི་ཐད། གཞན་གྱི་དཔེ་ལ་ཞིབ་ཏུ་བལྟ་བ་དང། རྗེའི་གསུང་རབ་ལ་ཞིབ་ཏུ་མཇལ་བ་གཉིས་འཛོམས་ན་རྗེ་ལ་མི་ལྡོག་པའི་དད་པ་སྐྱེ། ན་དམན་མོས་ཉན་ཐོས་སོགས་སོ་ཐར། རྒྱ་ཆེན་བྱང་སེམས། ཟབ་
མོ་སྔགས་ཀྱི་སྣོད་རུང། བ་དབང་པོ་ཉན་ཐོས་རྣོ། རང་རྒྱལ་རྟུལ། འབྲས་བུ་རང་རྒྱལ་མཆོག་ཉན་ཐོས་དམན་པ་ཡིན། ན་ཐེག་དམན་ལ་གཏན་ལ་འབེབ་བྱེད་རིགས་པ་ཉུང། ཐེག་ཆེན་ལ་རིགས་པའི་རྣམ་གྲངས་མཐའ་ཡས། པ་སྔགས་ཀྱི་ཐེག་
པར་ཞེས་པ་ལས་འཕྲོས། སྔགས་བྱང་སེམས་ཀྱི་སྤྱོད་པ་རྣམས་ཡོད་ཐོག་ཐུན་མོང་མ་ཡིན་པ་འགའ་བསྣན། བ་ཕྱུགས། གླང་པོ། ཟླ་ཉི་སོགས་འདི་དག་སྔ་མ་སྔ་མ་ལས་ཕྱི་མ་ཕྱི་མ་མགྱོགས་པ་ཡིན། ན་ཐབས་ཡིན་ཞེས་ཐེག་པ་གསུམ་པོ་མཐའ་

[034B] ན་ཐེག་དམན་གྱི་རིགས་ཅན་ལ་ཐེག་དམན་གྱི་ལམ་དེ་ལས་ཐེག་ཆེན་སྐལ་བ་མེད། ན་གསང་ན་དངོས་གྲུབ་མྱུར་བ། ཏྲཱ་ཡ་ནི་སྐྱོབ་ཅེས་ཡིད་ཐ་མལ་གྱི་སྣང་ཞེན་ལས་སྐྱོབ་བ། བ་འདིར་ནི་འགྲོས་གང་དུ། འདིས་ཞེས་པ་
འགྲོ་ཐབས་གང་གིས། འགྲོ་བ་ན་བགྲོད་བྱེད་ཞོན་པའི་ཚོད་ནི་ཐེག་པའོ། །བ་རྡོ་རྗེའི་དོན་ནི་སྟོང་ཉིད་དང་སྙིང་རྗེ་ལམ་གྱི་སྲོག་ཏུ་བྱས་པ། ན་ཕྱིན་དྲུག་ཐབས་ཤེས་གཉིས་སུ་འདུ་བས་ཐབས་དང་ཤེས་རབ་དབྱེར་མེད་སོགས། བ་སྔགས་མདོ་སྡེའི་
སྡེ་སྣོད་དུ་བསྡུ། བ་གཞིའི་རྒྱུད་གདུལ་བྱ་རིན་པོ་ཆེ་ལྟ་བུའི་གང་ཟག་ལམ་གྱི་རྒྱུད་འོག་མར་མཚན་བཅས་མཚན་མེད། གོང་མར་བསྐྱེད་རྫོགས། ཕྱིན་དྲུག་གིས་བགྲོད་ཅིང་སོགས་སེམས་བསྐྱེད་དང་ཕྱིན་དྲུག་གི་སྟེང་དུ་ལམ་གཞན་ཡོད་པས་གསང་སྔགས་
བ་གཟུགས་ཀྱི་སྐུ་ནི་བླ་མ་བསུ་སྐྱེ་ལ་སོགས་བསོད་ནམས་ཀྱི་ཚོགས་ཀྱིས་སྒྲུབ། བ་ལྷའི་རྣལ་འབྱོར་མྱུར་ལམ་ཞེས་པ་ལས་འཕྲོས། ལྷའི་རྣལ་འབྱོར་བསྒོམ་པ་ལས་ཚོགས་ཙམ་གྱི་དོན་མིན་གྱི། མཆོག་གི་དངོས་གྲུབ་སྒྲུབ་པའི་དོན་དུ་ཡིན། ན་
སྟོང་བ་འབའ་ཞིག་བསྒོམས་པ་འདིས་སྟོང་ཉིད་བསྒོམས་པ་ཡིན་པས་ཐེག་དམན་དུ་འགྲོ། ན་རྒྱ་ཆེ་བ་ནི་ལྷ་སྐུའམ་གཟུགས་སྐུ། འདི་ལ་དེ་གཉིས་  ྾   ྾  ཐབས། །ཞེས་གཟུགས་སྐུའི་རྒྱུར་ལྷའི་འཁོར་ལོ་སྒོམ་པ་དང། ཆོས་སྐུའི་རྒྱུར་སྟོང་ཉིད་སྒོམ་པར་
གསུངས་པའོ། །བ་མི་འབྲལ་བའི་ཕྱིར་རོ། །འོན་ཀྱང་ལག་རྗེས་ནི་རྒྱུ་སོ་སོའི་ལག་རྗེས་ཡིན་གསུངས། ན་གསོས་སུ་འགྱུར་ལུགས་སྣང་ནས་གཞན་དོན་བྱ་ནུས་པ། ན་ཐབས་ཤེས་དབྱེར་མེད་དུ་ཞེས་ལྷའི་སྐུ་བསྒོམ་པ་ཐབས་དང། རང་བཞི་

[035A]༄༅། །མེད་པར་བསྒོམ་པ་ཤེས་རབ། ན་གཟུང་རྣམ་ཞེས་པ་སྣང་ཡུལ། སྔགས་ཀྱི་ལྷའི་རྣལ་འབྱོར་ནི་ངེས་ངོར་རང་བཞིན་མེད་པའི་འཛིན་སྟངས་ཤུགས་དྲག་ལ། སྣང་ངོར་ལྷའི་གསལ་སྣང་བརྟན་པོ་ཡོད་པ་དགོས། བ་གཟུང་ཆ་
ཞེས་སྟོང་ཉིད། རྣལ་འབྱོར་ནི་ཐབས་ཤེས་དབྱེར་མེད་པ་ལ་རྣལ་འབྱོར་ཟེར། ངེས་པ་སྟོང་ཉིད་ལ་དྲངས་ནས་གཟུང་རྣམ་ལྷར་ཤར་བ་འདི་མེད་ན་ཕྱི་རོལ་པ་སོགས་དང་ཐུན་མོང་དུ་འགྱུར། ན་བཀོད་དོ། །ཞེས་པའི་འཐད། དོན་དུ། ཕར་ཕྱིན་ལས་སྔགས་
ཀྱི་ཐེག་པ་བྱང་སེམས་སོགས་གཞན་གྱིས་མི་འབྱེད་དང། གཟུགས་སྐུའི་རྒྱུ་ཐུན་མོང་མིན་པ་ལྷའི་སྐུ་བསྒོམ་པས་བྱེད་པ་ཡིན། བ་སྐུ་གཉིས་སྒྲུབ་པ་ལས་འཕྲོས། གཟུགས་སྐུའི་རྒྱུ་ལྷ་སྐུ་སྒོམ་པ་ནི་ཕར་ཐེག་ལ་མེད་པ་ལས། རྒྱུད་སྡེ་བཞི་ཀ་ལ་འདྲ་
བ་ལམ་གཉིས་ཞེས་པ་མདོ་སྔགས། ན་གསང་སྔགས་དང་ཕར་ཕྱིན་བདེ་བ་ཆེན་པོ་ཡོད་མེད་ཀྱིས་ཀྱང་མི་འབྱེད་པ། རཏྣ་རཀྵི་ཏས་སོགས། བ་དེའི་ཕྱིར་བསྐྱེད་པའི་རིམ་པ་སོགས་འདི་གཉིས་བསྐྱེད་རིམ་ལ་མི་བྱ་བར་ལྷ་སྐུ་བསྒོམ་པ་ལ་བྱ་དགོས། བ་མི་
འབྱེད་དོ། །ཞེས་པའི་ཁོངས་སུ། ཡི་དམ་ཐམས་ཅད་རྡོ་རྗེ་འཆང་ངམ། གྲུབ་ཆེན་རྣམས་ཀྱིས་ནི་རྒྱུད་སྡེ་གང་དུ་སྦྱར་ཀྱང་ཆོག་གསུངས། ན་བོད་དུ་སྤྱོད་རྒྱུད་རྣམ་སྣང་མངོན་བྱང་དང་ཕྱག་རྡོར་དབང་བསྐུར་བའི་རྒྱུད་གཉིས་ལས་མ་འགྱུར། ལྷ་ཕོ་མོ་ལ་
དམིགས་པའི་སོགས་བྱ་རྒྱུད་དུ་མདུན་དུ་ལྷ་མོ་བསྐྱེད་པར་ལྟ་བའི་བདེ་བ་ལམ་དུ་བྱེད་པ། བ་སྒྲུབ་ཐབས་རྒྱ་མཚོ་དང། བརྒྱ་རྩ། སྣར་ཐང་བརྒྱ་རྩ་བཅས་ལ་བརྒྱ་རྩ་རྣམ་གསུམ་དུ་གྲགས། རྒྱ་རྒྱམ་གཉིས་རྒྱ་གཞུང་དང། སྣར་ཐང་བརྒྱ་རྩ་ཇོ་བོའི་བཞེད་གཞུང་

[035B] ན་སྐྱེད་པའི་གཞི་ལ་ཞེས་བདག་བསྐྱེད་ཡོད་པའི་ཁུངས། བ་བསྐྱེད་རིམ་དང་རྫོགས་རིམ་ཡོད་པ་བླ་མེད་ཁོ་ནའི་ཁྱད་ཆོས། བ་བྱ་རྒྱུད་དང་བླ་མེད་གཉིས་ནས་ཞེས་པའི་སྐབས། ལྷ་བསྐྱེད་ཚུལ་བྱ་རྒྱུད་ལ་ལྷ་དྲུག་དང། བླ་མེད་སྐུ་གསུམ་ལམ་འཁྱེར་གྱི་སྒོ་ནས་
བསྐྱེད། བ་ལྷའི་གཟུགས་སུ་བྱས་ཞེས་པ་བདག་བསྐྱེད། བ་བདག་གི་ཡིད་དང་ལྷའི་ཡིད་དུ་མཚུངས་པར་མཐོང་བ་ཞེས། བདག་བསྐྱེད་ཀྱི་ཁུངས་ལ་འདི་ཡང་ཤིན་ཏུ་གསལ། བ་རྡོ་རྗེ། དེ་བཞིན་གཤེགས་པ། པདྨའི་རིགས་གསུམ་མོ། །ན་
ཞུགས་བལ་དང་བ་ཇི་ཙམ་ལས་འཕྲོས། བྱ་རྒྱུད་དུ་འབྲས་བུ་ཆོས་གཟུགས་གཉིས་ལ། ཐོབ་བྱེད་ཀྱི་ལམ་མཚན་བཅས་མཚན་མེད་གཉིས། དབང་ཡང་ཆུ་ཅོད་པ་ན་གཉིས་སུ་ངེས། ན་ཅུང་བེང་ནི། བཟའ་བ་ལ་སྐྱུར་རྩི་སོགས་སྦྱར་ཏེ་བསྙལ་བ་ལངས་པ་ན་ཆེ་
རུ་སོང་བའི་རིགས་ཆིས་མན་ལྟ་བུ་ལ་བྱ་གསུང། བ་རིག་སྔགས་འདུལ་ལས་ཞས་སྔགས་ཀྱི་འདུལ་བ། ན་མ་ཤ་འདི་ཕལ་ཆེར་རྒྱ་གར་གྱི་སྲན་དཀར་ལ་བྱེད། བ་ཡེ་ཤེས་རླབས་པོ་ཆེ་མཆོག་གི་དངོས་གྲུབ། བ་ཐལ་མོ་བཀན་པ་གན་རྐྱལ་དུ་ཁ་ཕྱེ་
བ༑ ན་སོ་ཤིང་བཅའ་བ་ནི་བཟོ་བ་ཡིན། ན་གཉིས་སུ་བྱ་བ་བདག་མདུན། ན་བོད་ཙེ་ཞེས་པ་གཙང་སྤར་དུ། པུཏྲ་ཛཱི་བ་དང། རུ་རཀ་ཤ་ཞེས་པ་གཙང་སྤར་དུ། རུ་དྲཀྵ་ཞེས་སྣང་བ་དེ་གཉིས་ཀ་དོན་གཅིག་འདྲ་བས་དབུས་སྤར་དུ་གོ་བདེ་ཕྱིར་བསྒྱུར་
རམ་སྙམ། སྤར་གཉིས་ལ་འདི་འདྲའི་རིགས་དང་གཉིས་ཀར་ལྷག་ཆད་ཡིག་ནོར་མང་བས་ཕན་ཚུན་བསྡུར་ཐུབ་ན་ལེགས་གསུང། པདྨའི་སྙིང་པོ་རྩྭའི་འབྲུ་ནག་པོ་ཞིག་ཡོད། བ་ནོར་བུ་རྣམས་མིག་དབུགས་ཅེས་པའི་ནོར་བུ་ཞེས་བ་ཕྲེང་བ། ན་སྦྱིན་
[036A]༄༅། །སྲེག་བྱེད་པ་མཆོག་གོའི་སྐབས། སྒྲུབ་མཆོད་མཇུག་སྦྱིན་སྲེག་བྱེད་པའང་ཆད་ལྷག་བསྐང་ཕྱིར་ཡིན། བ་རང་བཞིན་ཡོད་མེད་ལ་དཔྱད་པ་ལས། སྣོད་བཅུད་ཡོད་བཞིན་ཅང་མེད་དུ་བསྒོམ་པ་ཆད་ལྟར་འགྲོ་བས་ན། སྣང་
བ་བསྡུས་པ་ཙམ་ལ་སྙིང་པོ་མེད་པར་གསུངས། ན་ཡི་དམ་དང་གདམས་ངག་ལ་ཐེ་ཚོམ་ལྡན་པ། དམ་ཚིག་མི་བསྲུང་བས་བཀའ་བཞིན་མི་བྱེད་པ། ན་སྔོན་དུ་བསྙེན་པ་སོགས་གསོག་ཅིང། ཞེས་པར་གཙང་སྤར་དུ། བསྙེན་པ་ཚོགས་སོག་ཅིང། ཞེས་
ཡོད་པ་ཡང་བྲེང་བར་གཏུགས་དགོས་འདྲ། རང་གི་ལྷ་མི་འབུམ་མེ་ཏོག་ཕོག་པའི་ལྷ་དང། དཀྱིལ་འཁོར་པ་ཡི་ནི་འཁོར་རྣམས་སོ། །བ་སོ་ཤིང་ནི་ཞི་བའི་སྦྱིན་སྲེག་གི་ཡམ་ཤིང་དུ་གང་གིས་རུང་བའི་ཤིང་དེས་འདིར་ཡང་རུང། སོ་ཤིང་སྦྱིན་
པ་ལ་ལས་ཐམས་ཅད་པའི་དང། འདོར་བ་ལ་ཨོཾ་བཛྲ་ཧ་ས་སོགས་ཡིན། ན་སྒོ་གསུམ་གྱི་དྲི་མ་སྦྱང་ཕྱིར་ཁྱོར་བ་གསུམ། བ་གཡོན་པར་སྟེར་གསུངས་པ། དོན་དུ་ཕ་རྒྱུད་ལ་གཡས་དང། མ་རྒྱུད་ལག་གཡོན་དུ་སྟེར། ཀུ་ཤ་སྦྱིན་པ་གྲིབ་དང་
མི་གཙང་བ་སེལ་ཞིང། རྨི་ལམ་གསལ་བའི་ཕྱིར་ཡིན། སྐུད་པ་ལུས་ཚད་སུམ་ལྟ་བ་ཀྱིས་རྩ་རོ་རྐྱང་དཔུ་གསུམ་དང། མདུད་པ་གསུམ་གྱིས་ལུས་ངག་ཡིད་གསུམ་མཚོན། ན་ཨུ་དུམ་བར་ལྷ་ཡུལ་ནས་མེ་ཏོག་ཟོས་པའི་བྱ་ཞིག་གིས་འབྲས་
བུ་ཁྱེར་བ་རྒྱ་གར་དུ་འཐོར་ཏེ་སྐྱེས། འདི་སངས་རྒྱས་བྱོན་དུས་མ་གཏོགས་མི་འབྱུང། གསང་སྔགས་སྤྱོད་པའི་ཚུལ་འབྱུང་བ། །ཞེས་པར་ཤཱཀ་ཐུབ་རྗེས། བཅུ་གཅིག་པ་སྤྱན་ལེགས། སངས་རྒྱས་བཞི་བཅུ་པ། ཐ་མ་མོས་པ་སྣང་མཛད་དེ་བཞི་

[036B] འདི་འདྲ་མཐོང་བ་སྟེ་ཡིད་ཡུལ་དུ་བརྡ་སྤྲད་པ་ལྟར་རེག་མཐོང་དངོས་ལྟར་ཤར་བ། ངན་འགྲོ་ཡང་དག་ཞི། །ཞེས་པ་སངས་རྒྱས་ཀྱི་སར་ཡར་འགྲོ་གཅིག་ལས། མར་ལམ་ངན་པར་འགྲོ་བ་གཏན་མེད་ཅེས་པའི་དོན། བ་ཟླ་ཤེལ་
ཞེས་པ་ཆུ་ཤེལ། ན་ནམ་མཁའ་ལ་བཏེག་སྐབས། ལྷའི་མཚན་མ་རྡོ་རྗེ་དང། རིན་པོ་ཆེ་སོགས་དང། ལྷའི་དམན་མ་ཡོན་ཆབ་ཀྱི་ཆུ་རྙིང་པ་དང། མཆོད་མེའི་སྡོང་རོ་སོགས་ཀྱང། ན་རྭ་ཁྲ་ལ་རྭ་དབུས་མ་དབུས་ཀྱི་རྒྱལ་བའི་
མདོག་དང། གཡས་གཡོན་སོགས་དེ་བཞིན་གཤེགས་པ་སོ་སོའི་ཕྱོགས་མདོག་བ་ས་བོན་གསུང་དཀྱིལ། ཕྱག་མཚན་ཐུགས་དཀྱིལ། ལྷའི་སྐུ་སྐུ་དཀྱིལ། ན་གཟུགས་ནི་ཐད་ཀར་བྲིས་ཞེས་བ་དབུས་སྤར་དུ་འཛུགས་བཅོས་ནོར་བ་ལས་
ཐང་ཀ་ཡིན། ན་ནུབ་ཏུ་ཁ་བལྟ་བ་དཀྱིལ་འཁོར་གྱི་ཤར་སྒོ་དང་ཞལ་སྤྲོད་བྱ། བ་སྐད་ཅིག་གིས་སོགས། སྟོང་སྦྱང་མ་བྱས་གོང་དཀྱིལ་འཁོར་རྣམས་ནམ་མཁར་བཏེག་པའི་འོག་ནས་ཞུགས་ཏེ་གཙོ་བོའི་མཚན་མ་དང་ངོ་བོ་དབྱེར་མེད་དུ་
བསམ། ན་སོ་སོ་བ་མི་དགོས་སོ། །ཞེས་པའི་ཐད། གསང་བདེ་གཉིས་ངོ་བོ་ཐ་མི་དད་ལ་འཇུག་པ་ཐ་དང། འཇིགས་བྱེད་འཇུག་པ་ཐ་མི་དད་དང། ཀུན་རིག་ལྟ་བུ་གཉིས་ཀ་ཐ་དད་ཡིན། ན་དབྱེ་བར་ཀླུ་བྱང་གིས་སོགས། རས་བྲིས་དང་
བློས་བསླང་ལ་སྒོ་དབྱེ་དང་རྡོ་རྗེའི་ཤུགས་འཇུག་མེད། ན་གྲོང་པའི་ཆོས་ཀྱིས་མ་གོས་པ་ཞེས་པ་ཡི་གེ་ནོར་བས་ཆོས་ཀྱིས་གོས་བ་ཞེས་ཡིན་གསུང། བ་ཡིད་ཀྱི་ལུས་ཞེས་པ་བདེ་བ་ཆེན་པོའི་ཡེ་ཤེས་ཀྱི་ལུས། བ་མིག་སྨན་བསྐུ་ཞེས་པ་

[037A]༄༅། །སྔོན་འཇུག་ཡོད་པ་འདི་དག་པ་ཡིན། བ་དེ་ནས་རིག་པ་ཡང་ཞེས་པ་རིག་མ་ཡིན་པས་ཡི་གེ་ནོར། བ་བརྟུལ་ཞུགས་སྦྱིན་པ་འགའ་ཞིག་ཙམ་ཞེས་པ་འབའ་ཞིག་ཡིན་འདྲ། ན་མཐར་ཐུག་བ་རྣམས་ན་
རྒྱུད་སྡེ་ཞེས་པ་དབུས་སྤར་དུ་འཛུགས་བཅོས་ནོར། མཐར་ཐུག་པ་རྣམས་ཡོད་ས་ནི་ཞེས་གཙང་སྤར་ལྟར་ཡོད་ན་ལེགས་འདྲ། བ་བྱོས་ཤིག་ཅེས་པ་ལྟར་དག་བ་སངས་རྒྱས་ཀྱི་ཐེག་པའི་ཞེས་པ་ཐུན་མོང་བའི་ལམ་བྱང་ཆུབ་ཀྱི་སེམས་ལ་
བྱ་བ་ཡིན། ན་མཐེབ་སྲིན་གྱིས་འཐོར་བས་དབུལ་ཏེ། ཞེས་པ། དགའ་ལྡན་སྤར་རྙིང་དང་གཙང་སྤར་དུ། མཐེབ་སྲིན་གྱི་འཐོར་མས་དབུལ། ཞེས་སྣང་བ་བརྟག་ བ་རང་གི་འདོད་པའི་གཏོར་མ་སྦྱིན། ཞེས་པ་འདོད་པའི་ལྷའི་
གཏོར་མ་ཡིན་པས། ལྷའི། ཞེས་པ་ཆད། ན་གཏུམ་མོ་མེ་འབར་བའི། ཞེས་པའི་མེ་ལྷག་པ་འདྲ། ན་རིམ་པ་བཞིན་གཉིས་ཀ་དང་ཞེས་པའི་བཞིན་ལྷག་བ་འདུ་སྟེ་མཆོག་འདི་ལ་འཚང་རྒྱ་ཞེས་བར། མཆོག་དང་འདིའི་བར་དུ་
ཚེ་ཞེས་པ་ཆད་པ་སོགས་དབུས་གཙང་གི་སྤར་གཉིས་ཀར་ཆད་ལྷག་མང་དུ་སྣང་བས། དོན་གཉེར་ཅན་རྣམས་ཀྱིས་དཔེ་དག་པ་དང་བསྟུན་ཏེ་ཞུ་དག་མཛད་ཐུབ་ན་ལེགས་ཞེས་གསུང་ངོ།། །།    ༈    དད་དམ་མཚུངས་མེད་ལྷ་ཀླུ་དགའ་ཚལ་བས། །ཡོན་སྦྱར་མཐུན་རྐྱེན་
འབྲེལ་ཚད་བླ་མ་ཡིས། །ཚེ་རབས་འབྲལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་འདི་གྲས་རྣམས་ཡབ་གཞིས་ལྷ་ཀླུ་དགའ་ཚལ་བའི་མི་ངོ་ལྷ་ལྕམ་གཡང་འཛོམས་ཚེ་རིང་ནས་འཁུར་བཞེས་ཀྱིས་སྤར་དུ་བསྐྲུན་པ་དགེ་ལེགས་འཕེལ།།།



