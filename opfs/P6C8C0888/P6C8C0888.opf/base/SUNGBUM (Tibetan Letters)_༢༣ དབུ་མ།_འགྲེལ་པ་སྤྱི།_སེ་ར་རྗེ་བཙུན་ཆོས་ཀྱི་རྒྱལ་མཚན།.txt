[#THE FOLLOWING TEXT HAS INCOMPLETE SECTIONS, WHICH ARE ON ORDER]

[001A] །དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ་གྱི་དཀའ་བའི་གནས་གསལ་བར་བྱེད་པའི་ལེགས་པར་བཤད་པ་བསྐལ་བཟང་མགུལ་རྒྱན་ཞེས་བྱ་བ་བཞུགས་སོ།། །།

[001B]༄༅། །ན་མོ་གུ་རུ་མཉྫུ་གྷོ་ཥཱ་ཡ། དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ་གྱི་དཀའ་བའི་གནས་གསལ་པར་
བྱེད་པ་ལེགས་པར་བཤད་པའི་སྐལ་བཟང་མགུལ་རྒྱན་ཞེས་བྱ་བ། རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་
ཀྱི་ཞབས་ལ་གུས་པ་ཆེན་པོས་ཕྱག་འཚལ་ལོ། །ལྷ་དབང་ལྷ་ཡི་སློབ་དཔོན་སྔོན་གྱི་ལྷ། །གདོང་དྲུག་གདོང་བཞི་པ་དང་གླང་པོའི་གདོང། །
སྣང་བདག་རྒྱུ་སྐར་བདག་པོ་ཉག་ཕྲན་བདག་མིག་གསུམ་པད་དཀར་མིག་དང་མིག་དམར་སོགས། །སྲིད་པའི་ཡོན་ཏན་དུ་མས་དྲེགས་
པ་ཡི། །རློམས་པས་འགྱིངས་པའི་ལྷ་བརྒྱའི་ཅོད་པན་གྱིས། གང་གི་ཞབས་ལ་གུས་པས་རྟེན་བྱེད་པ། །ཐུབ་དབང་ལྷ་ཡི་ལྷ་

[002A]༄༅། །ལ་ཕྱག་འཚལ་ལོ། །ཆོས་དབྱིངས་རྒྱ་མཚོའི་དབུས་ན་གནས་བཅས་ཤིང། །ངེས་དོན་གཞུང་ལུགས་འབུམ་གྱི་གདེངས་ཀས་བརྗིད། །རྣམ་དག་མཁྱེན་
བརྩེའི་ནོར་བུ་གཙུག་ན་མཛེས། །ཀླུ་སྒྲུབ་ཀླུ་ཡི་དབང་པོ་ལ་ཕྱག་འཚལ། །གང་གི་མཚན་ཙམ་འཛིན་པའི་སྐྱེ་བོ་ལ། །དངོས་འཛིན་འཁྲུལ་པ་ཞི་བའི་དཔལ་སྟེར་བ། །འཕགས་
པ་ལྷ་དང་སངས་རྒྱས་བསྐྱངས་ལ་སོགས། །ཤིང་རྟ་ཆེན་པོའི་སྲོལ་འཛིན་རྣམས་ལ་འདུད། །དྲི་མེད་བློ་གྲོས་དཀྱིལ་འཁོར་རབ་ཏུ་རྒྱས། །མདོ་རྒྱུད་གསུང་རབ་མཁའ་ལ་ཐོགས་
མེད་རྒྱུ། །མཐར་འཛིན་མུན་པ་སེལ་བའི་འོད་དཀར་ཅན། །དཔལ་ལྡན་ཟླ་བ་གྲགས་པའི་ཞབས་ལ་འདུད། །འཇམ་དབྱངས་མཁྱེན་པའི་ཆུ་གཏེར་ཆེ་ལས་འོངས། །དཔལ་ལྡན་
སྐུ་བཞིའི་བར་རིམ་མངོན་པར་མཐོ། །མཁས་མང་གསེར་རིའི་དབུས་ན་ལྷ་མེ་བ། །ཀུན་མཁྱེན་ཙོང་ཁ་པ་ལ་གུས་པས་འདུད། །ཐུབ་བསྟན་གངས་རིའི་སྤོ་ལ་གནས་སུ་བཅས་

[002B] ༑སྟོང་ཉིད་ཟབ་མོའི་གད་རྒྱང་ཆེར་བསྒྲག་པས། །ལྟ་ངན་རི་དགས་ཚོགས་རྣམས་སྐྲག་མཛད་པ། །རྒྱལ་ཚབ་དམ་པ་དར་མའི་ཞབས་ལ་འདུད། །ཆོས་ཀུན་གཟིགས་པའི་རྣམ་དཔྱོད་མིག་སྟོང་ལྡན། །རིགས་ཚུལ་རྡོ་
རྗེས་ཕ་རོལ་རྒོལ་བ་འཇོམས། །ཐུབ་བསྟན་སྐབས་གསུམ་དབང་པོ་དགེ་ལེགས་དཔལ། ཁྱོད་ཀྱི་རྣམ་དཀར་མཛད་པས་བདག་ཡིད་སྐྱོངས། །རྒྱ་ཆེན་ཚོགས་གཉིས་རིང་ནས་གོམས་པའི་མཐུས། །ཞིང་འདིར་བསྟན་པའི་
རྒྱལ་མཚན་འཛིན་པ་ལ། །ཟླ་མེད་མཁས་པའི་དབང་པོ་དགེ་འདུན་གྲུབ། །སྲས་དང་བཅས་པའི་ཞབས་ལ་བདག་ཕྱག་འཚལ། །ཐུབ་དབང་ཆོས་ཀྱི་རྒྱལ་པོའི་རིགས་འཁྲུངས་ཤིང། །འཕགས་ནོར་རིན་ཆེན་བདུན་གྱི་འབྱོར་བས་
ཕྱུག་དཔལ་ལྡན་ཐུབ་བསྟན་ས་ཆེན་བཞི་ལ་དབང། །འཕྲིན་ལས་བཟང་པོའི་ཞབས་ལ་གུས་པས་འདུད། །ངེས་དོན་གཞུང་བརྒྱའི་དགོངས་པ་ཐུགས་སུ་ཆུད། །ཐམས་ཅད་ཡོད་སྨྲའི་བརྟུལ་ཞུགས་མཆོག་ལ་གནས། །
དཔལ་ལྡན་མཁས་པའི་གཙུག་རྒྱན་ཆོས་ཀྱི་རྗེ། །གཉལ་སྟོན་ཡབ་སྲས་གཉིས་ལ་གུས་ཕྱག་འཚལ། །གསུང་རབ་ཀུན་གྱི་དེ་ཉིད་འབྱེད་པ་ལ། །རྗེ་བཙུན་མཁྱེན་པའི་གཏེར་དང་མི་གཉིས་པ། །བསླབ་གསུམ་ཆོས་ཀྱི་རྒྱལ་མཚན་
འཛིན་པའི་དཔལ། །འཕྲིན་ལས་བཟང་པོས་རྟག་ཏུ་བདག་སྐྱོངས་ཤིག་ཀླུ་སྒྲུབ་ཐུགས་ཀྱི་ཆུ་མཚོ་ལས་འོངས་པའི། །བློ་བཟང་གསུང་གི་ལེགས་བཤད་མེ་ཏོག་ཕྲེང། །སྡེབས་ལེགས་ཚིག་གི་སྲད་བུ་ལ་བརྒྱུས་ནས། །
སྐལ་བཟང་མགྲིན་པའི་རྒྱན་དུ་བདག་གིས་སྦྱིན། །ཕྱོགས་ལྷུང་རབ་རིབ་སྐྱོན་གྱིས་མིག་སྒྲིབ་པའི། །སྐྱེ་བ་རྣམས་ལ་དགའ་བ་མི་སྐྱེད་ཀྱང། །གཟུར་གནས་རྣམ་དཔྱོད་ལྡན་པས་འདི་མཐོང་ན། །འཛུམ་པའི་མདངས་ཀྱི་ལྷ་མར་འགྱུར་

[003A]༄༅། །བར་ངེས། ཇི་སྐད་དུ་དྲང་ངེས་རྣམ་འབྱེད་ལས། །འཛམ་གླིང་མཁས་པའི་རྒྱན་འགྱུར་འདི་རྣམས་ཀྱི། །ལེགས་བཤད་ཀུན་ལ་སྙིང་ནས་གུས་མོད་ཀྱང། །འཁོར་འདས་བརྟེན་འབྱུང་མི་སླུའི་གཏན་
ཚིགས་ཀྱིས། །མཚན་འཛིན་དམིགས་གཏད་ཐམས་ཅད་འཇིགས་བྱེད་པའི། །ཟླ་བ་ལས་འོངས་ལེགས་བཤད་འོད་དཀར་གྱིས། །བློ་མིག་ཀུན་དའི་ཚལ་རབ་ཕྱེ་བའི་ཚེ། །སངས་རྒྱས་བསྐྱངས་ཀྱིས་བསྟན་པའི་ལམ་མཐོང་ནས། །ཀླུ་སྒྲུབ་ལུགས་
བཟང་གཙོ་བོར་མི་འཛིན་སུ། །ཞེས་གསུངས་པ་ལྟར་འཕགས་པ་ཀླུ་སྒྲུབ་ཡབ་སྲས་ཀྱི་དགོངས་པ། །སློབ་དཔོན་སངས་རྒྱས་བསྐྱངས་ཀྱི་བཤད་སྲོལ། །དཔལ་ལྡན་ཟླ་བས་ལེགས་པར་བཀྲལ་བའི་ཐལ་འགྱུར་བའི་ལུགས་
མཆོག་དྲི་མ་མེད་པ། །གངས་རིའི་ཁྲོད་འདིར་རྗེ་ཙོང་ཁ་པས་གསལ་བར་མཛད་པའི་ཤིང་རྟའི་སྲོལ་འབྱེད་ཆེན་པོ་དྲང་ངེས་རྣམ་འབྱེད་དང། །རྣམ་བཤད་རྣམ་པ་གཉིས་ཀྱི་དོན། །སྐལ་བཟང་མི་འབྱེད་ཀྱིས་བཀྲལ་བའི་རྗེས་
སུ་འབྲང་སྟེ། །རྟོགས་དཀའ་བའི་གནས་རྣམས་གཏན་ལ་འབེབས་པར་བྱེད་པ་ལ། །ཐོག་མར།    ༈    ཞེས་སོགས་ཀྱི་སྐབས་སུ། བསྟན་བཅོས་འདིའི་འཇུག་བྱའི་དབུ་མ་ངོས་བཟུང་བ་དང་དེ་ལ་བསྟེན་
བཅོས་འདི་ཇི་ལྟར་འཇུག་པའི་ཚུལ་གཉིས་ལས། དང་པོ་ནི། དབུ་མའི་སྒྲས་བསྟན་པ་དེ་ལ། གཞི་དབུ་མ། ལམ་དབུ་མ། འབྲས་བུ་དབུ་མ། དབུ་མའི་བསྟན་བཅོས་ལ་དབུ་མར་བྱས་པ། དབུ་མའི་གྲུབ་མཐའ་
ལ་དབུ་མར་བྱས་པ་སོགས་དུ་མ་ཡོད་ཀྱང། བསྟན་བཅོས་འདིའི་འཇུག་བྱའི་དབུ་མ་དེ་དབུ་མའི་བསྟན་བཅོས་ལ་བྱེད་པ་ཡིན་ཏེ། རང་འགྲེལ་གྱི་ཐོག་མར། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་

[003B] ཞེས་དང་འཇུག་ཏུ་ཡང། དེའི་ཕྱིར་དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། ཞེས་གསུངས། དབུ་མའི་བསྟན་བཅོས་རྣམས་ཀྱི་ནང་ནས་ཀྱང་རྩ་བ་ཤེས་རབ་དེ་བསྟན་
བཅོས་འདིའི་འཇུག་བྱའི་དབུ་མ་ཡིན་གྱི། རིན་ཆེན་ཕྲེང་བ་སོགས་རིགས་ཚོགས་ཕྱི་མ་རྣམས་དང། བཞི་བརྒྱ་པ་སོགས་འདིའི་འཇུག་བྱའི་དབུ་མ་མ་ཡིན་ཏེ། རང་འགྲེལ་ལས། རྩ་ཤེས་ཁུངས་སུ་མཛད་པ་ན། དབུ་མ་ལས་
ཞེས་དང། དབུ་མའི་བསྟན་བཅོས་ལས་ཞེས་མང་དུ་འབྱུང་ཞིང། རིན་ཆེན་ཕྲེང་བ་སོགས་ཁུངས་སུ་མཛད་པ་ན། ཇི་སྐད་དུ་རིན་པོ་ཆེའི་ཕྲེང་བ་ལས། ཞེས་དང། བཞི་བརྒྱ་པ་སོགས་ཁུངས་སུ་མཛད་པ་ན། ཇི་སྐད་དུ་འཕགས་པ་
ལྷས་ཞེས་རང་མིང་གི་སྨོས་ནས་བཤད་པ་ཡིན་པའི་ཕྱིར། དབུ་མའི་བསྟན་བཅོས་ལ་དབུ་མར་བྱས་པ་གཞན་ཡང་ཡོད་དེ། དབུ་མ་རྩ་བ་ཤེས་རབ་ཞེས་པའི་དབུ་མ་དེ། དབུ་མའི་བསྟན་བཅོས་ལ་བྱེད་པའི་ཕྱིར་ཏེ། དབུ་མ་
རྩ་བ་ཤེས་རབ་དེ། དབུ་མའི་བསྟན་བཅོས་ཀུན་གྱི་གྮིའམ་རྩ་བ་ལྟ་བུ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། ཊིཀ་ཆེན་ལས། འདིར་གང་ལ་འཇུག་པའི་དབུ་མ་ནི། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར་
ཞེས་གསུང་པས་དབུ་མའི་བསྟན་བཅོས་ཡིན་ལ། དེ་ཡང་འདིའི་འགྲེལ་པར་རྩ་ཤེས་ཁུངས་སུ་མཛད་པ་ན་དབུ་མ་ལས། ཞེས་མང་དུ་གསུངས་པ་ལྟར་རྩ་ཤེས་ལ་བྱའི། དབུ་མའི་གཞུང་གཞན་དང། དབུ་མའི་དོན་གཞན་ལ་མི་བྱའོ་
མ་དྷྱ་མ་ཀའི་སྐད་ཀྱི་བྱིངས་ལ་བརྩམས་ནས། དབུ་མའི་བསྟན་བཅོས་སམ་དབུ་མའི་གྲུབ་མཐའ་ལ་དབུ་མར་བྱས་པར་ཤེས་རབ་སྒྲོན་མར་ཡང་བཤད་པས། དབུ་མ་ཞེས་པ་ཙམ་ལས་མ་བྱུང་ཡང། འདིར་དབུ་མའི་བསྟན་བཅོས་

[004A]༄༅། །ལ་གོ་བར་བྱའོ། མཁས་པ་ཁ་ཅིག་དབུ་མ་ལ་འཇུག་པ་ཞེས་པའི་ཚིག་ཟུར་གྱི་དབུ་མ་དེ་དབུ་མའི་བསྟན་བཅོས་ལ་བྱེད་ཀྱང། དབུ་མ་རྩ་བ་ཤེས་རབ་ཞེས་པའི་ཚིག་ཟུར་གྱི་དབུ་མ་དེ་ཟབ་
མོ་སྟོང་པ་ཉིད་ལ་བྱེད། དེའི་རྒྱུ་མཚན་ནི། བསྟན་བཅོས་འདི་ཆོས་ཅན། ཁྱོད་ལ་དབུ་མ་ལ་འཇུག་པ་ཞེས་བརྗོད་པའི་རྒྱུ་མཚན་ཡོད་དེ། རྩ་བ་ཤེས་རབ་ལ་དབུ་མ་ཞེས་བྱ་ལ། ཁྱོད་དེ་ལ་ཟབ་པ་དང་རྒྱ་ཆེ་བ་
གཉིས་ཀྱི་སྒོ་ནས་འཇུག་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། རྩ་བ་ཤེས་རབ་ཆོས་ཅན། ཁྱོད་ལ་དབུ་མ་ཞེས་བརྗོད་པའི་རྒྱུ་མཚན་ཡོད་དེ། ཟབ་མོ་སྟོང་པ་ཉིད་ལ་དབུ་མ་ཞེས་བྱ་ལ། ཁྱོད་ཀྱིས་དེ་བརྗོད་བྱའི་
གཙོ་བོར་བྱེད་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། ཞེས་གསུངས་པ་མི་འཐད་དེ། ཊིཀ་ཆེན་ལས། མ་དྷྱ་མ་ཀའི་སྐད་ཀྱི་བྱིངས་ལ་བརྩམས་ནས་དབུ་མའི་བསྟན་བཅོས་སཾ་དབུ་མའི་གྲུབ་མཐའ་ལ་དབུ་མར་བྱས་པར་ཤེས་
རབ་སྒྲོན་མེར་ཡང་བཤད་པས། ཞེས་པ་འདིས། དབུ་མ་རྩ་བ་ཤེས་རབ་ཞེས་པའི་དབུ་མ་དེ་དབུ་མའི་བསྟན་བཅོས་ལ་བྱེད་པར་བསྟན་ཟིན་པའི་ཕྱིར། དབུ་མའི་སྒྲས་བསྟན་པ་དེ་ལ། གཞི་དབུ་མ་སོགས་གསུམ་ཡོད་
ན༑ དེ་གསུམ་གྱི་ཁྱད་པར་ཇི་ལྟ་བུ་ཟེར་ན། གཞི་དབུ་མ་ནི་ཟབ་མོ་སྟོང་པ་ཉིད་ལྟ་བུ་ལ་བྱེད། ལམ་དབུ་མ་ནི་སྟོང་ཉིད་རྟོགས་པའི་སློབ་ལམ་ལྟ་བུ་ལ་བྱེད། འབྲས་བུ་དབུ་མ་ནི་སྟོང་ཉིད་མངོན་སུམ་དུ་རྟོགས་པ་མཐར་
ཕྱིན་པའི་ཡེ་ཤེས་ལ་བྱེད། བྱས་པ་ལ་ཁོ་ན་རེ། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཆོས་ཅན། གཞི་དབུ་མ་ཡིན་པར་ཐལ། སྟོང་ཉིད་ཡིན་པའི་ཕྱིར། འདོད་ན། གཞི་དུས་ཀྱི་དབུ་མ་ཡིན་པར་ཐལ་

[004B] མ་ཁྱབ་བོ། ལམ་དབུ་མ་ཡིན་ན། ལམ་དུས་ཀྱི་དབུ་མ་ཡིན་དགོས་པར་ཐལ། གཞི་དབུ་མ་ལ་དེའི་ཕྱིར། ཁྱབ་པ་ཁས། འདོད་ན། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
ཡེ་ཤེས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དབུ་མ་ཡིན་པར་ཐལ། འདོད་པའི་ཕྱིར། འདོད་ན། གནས་ལུགས་མཐར་ཐུག་ཡིན་བ་ཐལ་ལོ། གཞན་ཡང། འབྲས་བུ་དབུ་
མ་ཡིན་ན་འབྲས་དུས་ཀྱི་དབུ་མ་ཡིན་དགོས་པར་ཐལ། གཞི་དབུ་མ་ལ་དེའི་ཕྱིར། ཁྱབ་པ་ཁས། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དབུ་མ་
ཡིན་པར་ཐལ། འདོད་པའི་ཕྱིར། ཁོ་ན་རེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། གཞི་དབུ་མ་མ་ཡིན་པར་ཐལ། འབྲས་བུ་དབུ་མ་ཡིན་པའི་ཕྱིར་ཏེ། འབྲས་དུས་ཀྱི་དབུ་མ་ཡིན་པའི་ཕྱིར་
ཟེར་ན། མ་ཁྱབ་སྟེ། ལམ་དུས་ཀྱི་དབུ་མ་ཡིན་ན། ལམ་དབུ་མ་ཡིན་དགོས་པར་ཐལ། འབྲས་བུ་དུས་ཀྱི་དབུ་མ་ལ་དེའི་ཕྱིར། ཁྱབ་པ་ཁས། འདོད་ན། བྱང་འཕགས་ཀྱི་རྒྱུད་ཀྱི་ཆོས་ཉིད་ཆོས་ཅན། དེར་ཐལ། དེའི་ཕྱིར་
འདོད་ན། ལམ་ཡིན་པར་ཐལ། འདོད་པའི་ཕྱིར། ཁོ་ན་རེ། ངོ་བོ་ཉིད་སྐུ་ཆོས་ཅན། འབྲས་བུ་དབུ་མ་ཡིན་པར་ཐལ། སྐུ་གསུམ་པོ་གང་རུང་ཡིན་པའི་ཕྱིར། ཟེར་ན། མ་ཁྱབ། གཉིས་པ་དེ་ལ་བསྟན་བཅོས་འདི་ཇི་ལྟར་
འཇུག་པའི་ཚུལ་བཤད་པ་ལ། འགྲེལ་བཤད་མཁན་པོའི་ལུགས་དང། རང་ལུགས་གཉིས། དང་པོ་ནི། འགྲེལ་བཤད་མཁན་པོ་ཛ་ཡ་ཨ་ནན་ཏ་ན་རེ། རྩ་ཤེར་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་བསྟན་ཅིང་

[005A]༄༅། །འདིར་དེ་ཉིད་རྒྱས་པར་བསྟན་པའི་སྒོ་ནས། བསྟན་བཅོས་འདིས་རྩ་བ་ཤེས་རབ་ཀྱི་དགོངས་པ་འགྲེལ་བ་བདེ། བསྟན་བཅོས་འདི་རྩ་བ་ཤེས་རབ་ལ་འཇུག་པའི་ཚུལ་ཡིན། ཞེས་ཟེར། དེ་སྐད་དུ་ཡང་འགྲེལ་
བཤད་ལས། འདི་ལྟར་དབུ་མའི་བསྟན་བཅོས་སུ་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་བརྗོད་ལ། འདིར་དེ་ཉིད་རྒྱས་པར་བསྟན་པས་འདི་དེ་ལ་འཇུག་པར་འགྱུར་པའོ། ཞེས་ཟེར། དེ་འགོག་པ་ལ། ཊིཀ་ཆེན་ལས་
འདི་ལ་ཁ་ཅིག་བསྟན་བཅོས་དེར་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་བརྗོད་ལ་འདིར་དེ་གཉིས་རྒྱས་པར་བསྟན་པས་དེ་ལ་འཇུག་གོ་ཞེས་ཟེར། དེ་ཁོ་ན་ཉིད་གཏན་ལ་འབེབས་པའི་རིགས་པའི་རྣམ་གྲངས་ནི་
འཇུག་པ་ལས་རྩ་བ་ཤེས་རབ་ཤིན་ཏུ་རྒྱས་པས་བཤད་པ་དེས་ལེགས་པར་མ་མཐོང་ངོ། ཞེས་གསུངས། འདིའི་དོན་ནི་འགྲེལ་བཤད་ཀྱི་ལུགས་དེ་མི་འཐད་དོ། དེ་ལྟར་ན། རྩ་ཤེས་ལས་དོན་དམ་གྱི་རང་བཞིན་རྒྱས་པར་མ་བསྟན་
འདིར་དེ་ཉིད་རྒྱས་པར་བསྟན་པའི་སྒོ་ནས། བསྟན་བཅོས་འདིས་རྩ་ཤེས་དགོངས་པ་འགྲེལ་བ་དེ། བསྟན་བཅོས་འདི་རྩ་བ་ཤེས་རབ་ལ་ཟབ་པའི་སྒོ་ནས་འཇུག་པའི་ཚུལ་དང། རྩ་ཤེར་ཀུན་རྫོབ་གྱི་རྣམ་བཞག་རྒྱས་པར་མ་
བསྟན༑ འདིར་དེ་ཉིད་རྒྱས་པར་བསྟན་པའི་སྒོ་ནས། བསྟན་བཅོས་འདིས་རྩ་བ་ཤེས་རབ་ཀྱི་དགོངས་པ་འགྲེལ་བ་དེ། འདི་རྩ་བ་ཤེས་རབ་ལ་རྒྱ་ཆེ་བའི་སྒོ་ནས་འཇུག་པའི་ཚུལ་དུ་ཁས་ལེན་དགོས་པ་ལ་དེ་ལྟར་ཁས་ལེན་
མི་རིགས་པའི་ཕྱིར་ཏེ། རྩ་ཤེས་ལ་དོན་དམ་པའི་རང་བཞིན་རྒྱས་པའི་བསྟན་པའི་ཕྱིར་ཏེ། རྩ་ཤེས་དེ་ཁོ་ན་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་པའི་མཁས་པ་མུ་སྲས་ཁ་ཅིག་འགྲེལ་བཤད་ཀྱི་ལུགས་དེ་དོན་དམ་གྱི་རྣམ་བཞག་སྟོན་པ་ཡང་རྩ་ཤེས་ལས་

[005B] ཀུན་རྫོབ་ཀྱི་རྣམ་བཞག་སྟོན་པ་ཡང་རྩ་ཤེས་ལས་འཇུག་པ་རྒྱས་ཞེས་པའི་དོན་ཡིན་ན། ཤིན་ཏུ་རགས་པའི་ལོག་རྟོག་ཡིན་པས་ཊིཀ་ཆེན་གྱི་དགག་པ་དེ་འཇུག་ལ། བདེན་གཉིས་ཀྱི་རྣམ་བཞག་སྟོན་པ་རྩ་ཤེས་
ལས་འཇུག་པ་རྒྱས་ཞེས་པའི་དོན་ཡིན་ན། ཊིཀ་ཆེན་གྱི་དགག་པ་དེ་མི་འཇུག་སྟེ། བདེན་གཉིས་ཀྱི་རྣམ་བཞག་སྟོན་པ་རྩ་ཤེས་ལས་འཇུག་པ་རྒྱས་པའི་ཕྱིར། རྩ་ཤེས་ལས་བདེན་གཉིས་ཀྱི་རྣམ་བཞག་རྒྱས་པར་མ་བསྟན་
འཇུག་པ་ལས་བདེན་གཉིས་ཀྱི་རྣམ་བཞག་རྒྱས་པར་བསྟན་པའི་ཕྱིར། འཇུག་པ་ལས་ཟབ་པ་དང་རྒྱ་ཆེ་བ་གཉིས་ཀ་རྒྱས་པར་བསྟན་པའི་ཕྱིར། ཟེར་བ་མི་འཐད་དེ། བདེན་གཉིས་ཀྱི་རྣམ་བཞག་སྟོན་པ་རྩ་ཤེས་ལས་འཇུག་
པ་རྒྱས་ན། དོན་དམ་གྱི་རྣམ་བཞག་སྟོན་པ་ཡང་རྩ་ཤེས་ལས་འཇུག་པ་རྒྱས་དགོས་པ་ལས། དོན་དམ་གྱི་རྣམ་བཞག་སྟོན་པ་རྩ་ཤེས་ལས་འཇུག་པ་མི་རྒྱས་པའི་ཕྱིར། རང་ལུགས་ནི། བསྟན་བཅོས་འདི་རྩ་བ་ཤེས་རབ་
ལ་ཟབ་པ་དང་རྒྱ་ཆེ་བའི་སྒོ་ནས་འཇུག་པའི་ཚུལ་གཉིས་ཡོད་པ་ལས། དང་པོ་ནི། དེ་དེ་ལ་ཟབ་པའི་སྒོ་ནས་འཇུག་པའི་ཚུལ་ཡོད་དེ། ཆོས་ཐམས་ཅད་རྟེན་ནས་བཏགས་པ་ཙམ་དང། རང་གི་མཚན་ཉིད་ཀྱིས་གྲུབ་པ་ཐ་སྙད་དུ་
ཡང་མེད་པ་དང། ཕྱི་རོལ་དོན་གྱིས་སྟོང་བའི་ཤེས་པ་བདེན་གྲུབ་བཀག་པའི་སྒོ་ནས་རྩ་བ་ཤེས་རབ་ཀྱི་དགོངས་པ་རང་རྒྱུད་པ་དང། སེམས་ཙམ་པ་སོགས་དང་ཐུན་མོང་མ་ཡིན་པར། བཀྲལ་བའི་སྒོ་ནས་རྩ་ཤེས་ཀྱི་
དགོངས་པ་འགྲེལ་བར་བྱེད་པའི་ཕྱིར་ཏེ། རང་རྒྱུད་པ་དང་སེམས་ཙམ་པ་གཉིས་པོ་ཕྱོགས་སྔར་བྱས་ནས་རང་གི་མཚན་ཉིད་ཀྱིས་གྲུབ་པ་ཐ་སྙད་དུ་ཡོད་པ་དང། ཕྱི་རོལ་དོན་གྱིས་སྟོང་པའི་ཤེས་པ་བདེན་གྲུབ་འགོག་བ་རྩ་ཤེས་

[006A]༄༅། །དང་ཚིག་གསལ་དུ་མི་རྒྱས་པར་བསྟན་བཅོས་འདིར་རྒྱས་པར་བསྟན་པའི་ཕྱིར་ཏེ། རང་འགྲེལ་ལས། ལུགས་འདི་ནི་ཐུན་མོངས་མ་ཡིན་པའོ་ཞེས་མཁས་པ་རྣམས་ཀྱི་ངེས་པར་བྱའོ། ཞེས་པ་དང་
དེ་ཉིད་མ་རྟོགས་པས་ཆོས་ཟབ་མོ་འདི་སྤངས་པས་དེའི་ཕྱིར། བསྟན་བཅོས་ཀྱི་དེ་ཁོ་ན་ཉིད་ཕྱིན་ཅི་མ་ལོག་བར་བསྟན་པར་བྱ་བའི་ཕྱིར། དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། ཞེས་དང། ཚིག་གསལ་ལ་
རྟེན་ནས་བཏགས་པའི་ཚུལ་དབུ་མ་ལ་འཇུག་པ་ལས་ཤེས་པར་བྱའོ། ཞེས་གསུངས་པའི་ཕྱིར། དེས་ན་ཆོས་ཐམས་ཅད་རྟེན་ནས་བཏགས་པ་ཙམ་དང་རང་གི་མཚན་ཉིད་ཀྱི་གྲུབ་པ་ཐ་སྙད་དུ་ཡང་མེད་པ་དང། སེམས་
ཐ་སྙད་དུ་ཡོད་པ་བཞིན་དུ། ཕྱི་དོན་ཐ་སྙད་དུ་ཡོད་པ་རྣམས་རྩ་ཤེའི་དགོངས་པར་ངེས་པར་བྱས་ནས། རྩ་ཤེའི་དགོངས་པ་འགྲེལ་བར་བྱེད་པ་དེ། བསྟན་བཅོས་འདི་རྩ་བ་ཤེས་རབ་ལ་འཇུག་པའི་འཇུག་ཚུལ་དང་པོ་ཡིན་ནོ་
གཉིས་པ་བསྟན་བཅོས་འདི་རྩ་བ་ཤེས་རབ་ལ་རྒྱ་ཆེའི་སྒོ་ནས་འཇུག་པའི་ཚུལ་ཡོད་དེ། རྩ་བ་ཤེས་རབ་ལས་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཡང། བསྟན་བཅོས་འདིར་མཆོད་བརྗོད་ཀྱི་སྐབས་སུ་སོ་སོ་སྐྱེ་བོའི་སའི་
ཆོས་གསུམ། བསྟན་བཅོས་ལུས་ཀྱི་སྐབས་སུ་འཕགས་པ་སློབ་པའི་ས་བཅུ་དང། འབྲས་བུའི་ས་དང། ས་ལྔ་བ་དང་དྲུག་པའི་གོ་རིམ་གྱི། བསམ་གཏན་གྱི་ངོ་བོ་ཞི་གནས་ལ་རྟེན་ནས་བདག་མེད་པ་གཉིས་ཀྱི་དེ་ཁོ་
ན་ཉིད་ལ་སོ་སོར་རྟོགས་པའི་ཤེས་རབ་གྱིས་དཔྱོད་པའི་ལྷག་མཐོང་སྒོ་ཚུལ་སོགས་འཕགས་པའི་གཞུང་གཞན་ནས་བསྟན་པའི་མན་ངག་གི་ཁ་བསྐང་ནས་རྩ་ཤེའི་དགོངས་པ་འགྲེལ་བར་བྱེད་པའི་ཕྱིར། ཁོ་ན་རེ། འཕགས་པའི་

[006B] རྩ་ཤེའི་འགྲེལ་བར་མི་འགྱུར་རོ། ཞེ་ན། སྐྱོན་མེད་དེ། ཁ་སྐོངས་འགྲེལ་བར་འགྱུར་བའི་ཚུལ་གཞན་ཡང་ཡོད་པའི་ཕྱིར་ཏེ། དཔེར་ན། ལུང་ཕྲན་
ཚེག་སོ་ཐར་གྱི་མདོའི་འགྲེལ་བ་ཡིན་པ་བཞིན་ནོ། དེས་ན་རྩ་ཤེའི་དོན་ཡིད་ལ་བྱེད་པའི་ཚེ། རྩ་ཤེས་ནས་བཤད་པའི་སྟོང་ཉིད་ཀྱི་དོན་རྣམས་འཇུག་པ་ནས་བཤད་པའི་རྒྱ་ཆེའི་ལམ་གྱི་རིམ་པས་ཟིན་པའི་སྒོ་ནས་ཉམས་
སུ་ལེན་དགོས་པར་ངེས་པར་བྱས་ནས་རྩ་ཤེའི་དགོངས་པ་འགྲེལ་བ་དེ་བསྟན་བཅོས་འདི་རྩ་བ་ཤེས་རབ་ལ་འཇུག་པའི་འཇུག་ཚུལ་གཉིས་པ་ཡིན་ནོ། ཁོ་ན་རེ། རྩ་བ་ཤེས་རབ་དེ་ཐེག་ཆེན་ཐུན་མོང་མ་ཡིན་པའི་སྡེ་སྣོད་མ་
ཡིན་པར་ཐལ། དེ་ལས་རྒྱ་ཆེའི་ལམ་གྱི་རིམ་པ་མ་བསྟན་པ་གང་ཞིག་སྐབས་འདིར་སྟོང་ཉིད་རྟོགས་པའི་ཤེས་རབ་ཡོད་མེད་ཀྱི་སྒོ་ནས་ཐེག་པ་ཆེ་ཆུང་གི་ཁྱད་པར་འཇོག་མི་རིགས་པའི་ཕྱིར་ཏེ། ཐེག་དམན་ལ་ཡང་སྟོང་
ཉིད་རྟོགས་པའི་ཤེས་རབ་ཡོད་པའི་ཕྱིར། ཟེར་ན་སྐྱོན་མེད་དེ། རྩ་བ་ཤེས་རབ་ལས་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཡང། དེ་ཐེག་ཆེན་ཐུན་མོང་མ་ཡིན་པའི་སྡེ་སྣོད་ཡིན་པའི་ཕྱིར་ཏེ། རྩ་ཤེས་ལས་
ཆོས་ཀྱིས་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་ཅིང། ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོན་རུང་གི་གདུལ་བྱ་རྣམས་ནི་ཐེག་པ་ཆེན་པོའི་གདུལ་བྱ་ཁོ་ན་ཡིན་ཏེ་
རང་འགྲེལ་ལས། ཆོས་ཀྱི་བདག་མེད་པ་གསལ་བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་ཉིད་དུ་རྒྱས་པར་བསྟན་པ་བརྗོད་པར་འདོད་པའི་ཕྱིར། ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་

[007A] །མཚོན་པ་ཙམ་ཞིག་ཏུ་ཟད་དོ། ཞེས་གསུངས་པའི་ཕྱིར། ཁོ་ན་རེ། རྩ་ཤེས་ལས་རྒྱ་ཆེ་བའི་ལམ་གྱི་རིམ་པ་མ་བསྟན་ན། རིན་ཆེན་ཕྲེང་བའི་དར་ཊིཀ་ལས། གཏན་ལ་དབབ་བྱའི་གཙོ་བོའི་དབང་
དུ་བྱས་པ་ཡིན་གྱི། གཞན་དུ་ན་རྩ་བ་ཤེས་རབ་གྱིས་ཀྱང་ཐེག་ཆེན་པོའི་ལམ་གྱི་རིམས་པ་རྒྱས་པར་བསྟན་པར་དབུ་མ་ལ་འཇུག་པས་སྒྲུབ་པའི་ཕྱིར་རོ། ཞེས་གསུང་པ་མི་འཐད་པར་ཐལ། རྩ་ཤེས་ལས་རྒྱ་ཆེ་བའི་ལམ་གྱི་
རིམ་པ་མ་བསྟན་པའི་ཕྱིར། ཟེར་ན། མ་ཁྱབ་སྟེ། རིན་ཆེན་འཕྲེང་བའི་དར་ཊིཀ་ལས་དེ་ལྟར་བཤད་ཀྱང། འཇུག་པའི་ཊིཀ་ཆེན་ལས། རྩ་ཤེས་ལས་ཟབ་མོའི་ཕྱོགས་མ་བཏོགས་པ་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་
ཀྱང༑ གཞུང་དེ་ནི་ཐེག་པ་ཆེ་ཆུང་གཉིས་ཀྱི་ནང་ནས་ཐེག་པ་ཆེན་པོའི་དབང་དུ་མཛད་པ་ཡིན་ཏེ། ཞེས་པ་དང། རྩ་ཤེའི་ཊིཀ་ཆེན་ལས། དེ་ལྟར་ན་གཞུང་འདིར་ལྟ་བ་ལས་མ་གཏོགས་པའི་ཐེག་ཆེན་གྱི་ཁྱད་ཆོས་མ་བསྟན་
ཀྱང༑ ཆོས་ཀྱི་བདག་མེད་ཤིན་ཏུ་རྒྱས་པར་སྟོན་པས་ཆེད་དུ་བྱ་བའི་གདུལ་བྱ་ལ་ཁྱད་པར་ཡོད་དོ། ཞེས་རྩ་འཇུག་གི་ཊིཀ་ཆེན་གཉིས་ཀ་ལས། རྩ་ཤེས་ལས་རྒྱ་ཆེ་བའི་ལམ་གྱི་རིམ་པ་མ་བསྟན་པར་བཤད་པའི་ཕྱིར་
ཁོ་ན་རེ། རྩ་ཤེས་ལས་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། མངོན་རྟོགས་རྒྱན་ལས་ཟབ་པའི་རིམ་པ་བསྟན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། དེ་ལས་སྟོང་པ་ཉིད་བསྟན་པའི་ཕྱིར་ཏེ་
དེ་ལས་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་བསྟན་པའི་ཕྱིར། ཡང་ཁོ་ན་རེ། རྩ་ཤེས་ལས་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། ཡུམ་རྒྱས་འབྲིང་བསྡུས་གསུམ་ལས་དེ་ལྟར་བསྟན་པ་གང་ཞིག་རྩ་ཤེས་

[007B] ཟེར་ན། མ་ཁྱབ་སྟེ། རྩ་ཤེས་དེས་ཡུམ་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་ཉིད་ཀྱི་རིམ་པ་འགྲེལ་ཡང། སྦས་དོན་མངོན་རྟོགས་ཀྱི་རིམ་
པ་མ་འགྲེལ་བའི་ཕྱིར། ཡང་ཁོ་ན་རེ། རྩ་ཤེས་ལས་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། དེ་ལས་ཐབས་ཤེས་གཉིས་ཀྱི་ནང་ན་ཐབས་ཁྱད་པར་ཅན་བསྟན་པའི་ཕྱིར་ཏེ། དེ་ལས་བརྩེ་བ་སྙིང་རྗེ་ཆེན་པོ་བསྟན་པའི་ཕྱིར་ཏེ། གང་གི་ཐུགས་བརྩེ་ཉེར་བཟུང་ནས། ལྟ་བ་
ཐམས་ཅད་སྤངས་པའི་ཕྱིར། །དམ་པའི་ཆོས་ནི་སྟོན་མཛད་པ། །གོ་གཏམ་དེ་ལ་ཕྱག་འཚལ་ལོ། །ཞེས་པ་འདིས་བརྩེ་བ་སྙིང་རྗེ་ཆེན་པོ་བསྟན་པའི་ཕྱིར། ལུང་དེའི་བསྟན་དོན་གྲུབ་པའི་ཕྱིར། ཟེར་ན། མ་ཁྱབ།    ༈   
རྒྱས་འབྲིང་རྣམས་ཐུབ་དབང་སྐྱེས། ཞེས་པ་འདིའི་སྐབས་སུ། བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས། དང་པོ་ནི། རང་འགྲེལ་ལས། དབུ་མའི་བསྟན་བཅོས་ལ་འཇུག་པར་བྱའི་ཕྱིར། དབུ་མ་ལ་འཇུག་
བར་རྩོམ་པར་འདོད་པས། ཡང་དག་པར་རྫོགས་པའི་སངས་རྒྱས་དང་བྱང་ཆུབ་སེམས་དཔའ་རྣམ་པས་ཀྱང་ཐོག་མར། བཅོམ་ལྡན་འདས་མ་སྙིང་རྗེ་ཆེན་པོ་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ། སེམས་ཅན་འཁོར་བའི་
བཙོན་རར་བསྡམས་པ་སྐྱབས་མེད་པ་དཔག་ཏུ་མེད་པ་མ་ལུས་པ་ཡོངས་སུ་སྐྱབས་པའི་མཚན་ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་ཕྱིར་ཏེ། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། སངས་རྒྱས་བྱང་ཆུབ་སེམས་དཔའ་
ལས་འཁྲུངས་ཤིང། སྙིང་རྗེའི་སེམས་དང་གཉིས་སུ་མེད་བློ་དང། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། ཞེས་བྱ་བ་ལ་སོགས་པ་ཚིགས་སུ་བཅད་པ་གཉིས་སྨོས་སོ། ཞེས་གསུངས། འདིའི་དོན་ལ་འཚམས་

[008A] །སྦྱར་གྱི་དོན་དང་རྩ་བའི་དོན་གཉིས། དང་པོ་ནི། འགྲེལ་བཤད་ཀྱི་ལུགས་ལ་དོགས་པ་དཔྱད་པ་དང། རང་ལུགས་བཞག་པ་གཉིས། དང་པོ་ནི། འགྲེལ་བཤད་མཁན་པོ་ན་རེ། དབུ་མའི་བསྟན་བཅོས་
ལ་འཇུག་པར་བྱ་བའི་ཕྱིར། དབུ་མ་ལ་འཇུག་པ་རྩོམ་པར་འདོད་པས། ཞེས་པའི་དོན་ནི། དབུ་མའི་བསྟན་བཅོས་རྩ་བ་ཤེས་རབ་ལ་སོགས་པ་ལ་འཇུག་པར་བྱ་བའི་ཕྱིར། ཞེས་གསུངས། སྙིང་རྗེ་ཆེན་པོ་ལ་བཅོམ་ལྡན་འདས་མ་
ཞེས་བརྗོད་པའི་རྒྱུ་མཚན་ཡོད་དེ། ཞེ་སྡང་གི་དགྲ་བཅོམ་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། སྙིང་རྗེ་ཆེན་པོ་ལ་རྫོགས་པའི་སངས་རྒྱས་ཀྱི་རྒྱུ་དང་པོ་ཞེས་བརྗོད་པའི་རྒྱུ་མཚན་ཡོད་དེ། སྙིང་རྗེ་ཆེན་པོ་རྫོགས་པའི་སངས་རྒྱས་
ཀྱི་དང་པོའི་རྒྱུ་ཡིན་ལ། སྟོང་ཉིད་རྟོགས་པའི་ཤེས་རབ་དང་གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའི་བློ་གཉིས་པོ་དེ། རྫོགས་པའི་སངས་རྒྱས་ཀྱི་དང་པོའི་རྒྱུ་མ་ཡིན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར་
ཞེས་གསུངས། ལུགས་དང་པོ་མི་འཐད་དེ། རྩ་བ་ཤེས་རབ་ཁོ་ན་བསྟན་བཅོས་འདིའི་འཇུག་བྱའི་དབུ་མ་ཡིན་ལ། རིན་ཆེན་ཕྲེང་བ་སོགས་རིགས་ཚོགས་ཕྱི་མ་རྣམས་བསྟན་བཅོས་འདིའི་འཇུག་བྱའི་དབུ་མ་མ་ཡིན་པའི་
ཕྱིར༑ ལུགས་གཉིས་པ་ཡང་མི་འཐད་དེ། སྐབས་འདིར་སྙིང་རྗེ་ཆེན་པོ་ལ་བཅོམ་ལྡན་འདས་མ་ཞེས་བརྗོད་པ་དེ། རྒྱུའི་གཙོ་བོ་ལ་འབྲས་བུའི་མིང་གི་བཏག་ནས་བསྟན་པ་ཡིན་པའི་ཕྱིར། གསུམ་པ་ཡང་མི་འཐད་དེ་
རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདིས། བླ་མེད་བྱང་ཆུབ་འདོད་ན། དེའི་རྩ་བ་བྱང་ཆུབ་སེམས། རི་དབང་རྒྱལ་པོ་ལྟར་བརྟན་དང། ཕྱོགས་མཐས་གཏུགས་པའི་སྙིང་རྗེ་དང། གཉིས་ལ་

[008B] ཞེས་པ་འདིས་ཆོས་གསུམ་ཀ་རྫོགས་པའི་སངས་རྒྱས་ཀྱི་རྩ་བའི་རྒྱུར་བསྟན་ཅིང། རྩ་བའི་དོན་དང་པོའི་དོན་ལ་འཆད་རིགས་པའི་ཕྱིར་ཏེ། ཊིཀ་ཆེན་ལས། ལུང་དེས་བྱང་ཆུབ་ཀྱི་རྩ་བར་བསྟན་གྱིས་
བྱང་སེམས་ཀྱི་རྩ་བར་དངོས་སུ་མ་བསྟན་ཀྱང། རྩ་བ་ནི་དང་པོའི་དོན་དང། དེའི་དུས་ཀྱི་གཙོ་བོའི་རྒྱུ་གསུམ་སྟོན་པའི་སྐབས་ཡིན་པས་བྱང་སེམས་ཀྱི་གཙོ་བོའི་རྒྱུ་ཡིན་པར་སྐབས་ལས་ཤེས་སོ། ཞེས་གསུངས་པའི་ཕྱིར་
རང་ལུགས་ནི། དགོས་པ་དབུ་མའི་བསྟན་བཅོས་རྩ་བ་ཤེས་རབ་ལ་འཇུག་པར་བྱ་བའི་ཕྱིར་དུ། གང་ཟག་དབུ་མ་ལ་འཇུག་པ་རྩོམ་པར་བཞེད་པ་དཔལ་ལྡན་ཟླ་བའི་ཞབས་ཀྱི་གཞུང་གཞན་མངོན་རྟོགས་བརྒྱན་སོགས་ལས་མཆོད་བརྗོད་
ཀྱི་ཡུལ་དུ་མཛད་པའི་ཉན་རང་གཉིས་མཆོད་བརྗོད་ཀྱི་ཡུལ་དུ་དངོས་སུ་མ་བཀོད་པར་མ་ཟད། སངས་རྒྱས་བྱང་སེམས་རྣམས་ལ་ཡང་དངོས་སུ་མཆོད་བརྗོད་མ་མཛད་པར། སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ། རྒྱུའི་
གཙོ་བོ་ལ་འབྲས་བུ་མིང་གི་བཏགས་པའི་བཅོམ་ལྡན་འདས་མ་སྙིང་རྗེ་ཆེན་པོ་ལ་དངོས་སུ་བསྟོད་ཕྱག་མཛད་པ་ལ་རྒྱུ་མཚན་ཡོད་དེ། སྙིང་རྗེ་ཆེན་པོ་དེ་ཐེག་པ་གསུམ་གྱི་དགེ་ལེགས་ཐམས་ཅད་ཀྱི་རྩ་བ་ཡིན་པའི་རྒྱུ་མཚན་གྱི་དེ་ལྟར་
བསྟོད་ཕྱག་མཛད་པ་ཡིན་པའི་ཕྱིར། དེ་ཡང་ཡིན་ཏེ། ཉན་རང་གཉིས་ཐུབ་པའི་དབང་པོ་ལས་སྐྱེས། ཐུབ་དབང་བྱང་ཆུབ་སེམས་དཔའ་ལས་འཁྲུངས། བྱང་སེམས་འདིར་བསྟན་ཆོས་གསུམ་ལས་འཁྲུངས། ཆོས་གཞན་གཉིས་
ཀྱི་རྩ་བ་ཡང་སྙིང་རྗེ་ཆེན་པོ་ལ་ཐུགས་པའི་ཕྱིར། དང་པོ་སྟོན་པ་ལ། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། ཞེས་པ་འདི་བྱུང། གཉིས་པ་སྟོན་པ་ལ། སངས་རྒྱས་བྱང་ཆུབ་སེམས་དཔའ་ལས་འཁྲུངས་

[009A] །ཤིང༑ ཞེས་པ་འདི་བྱུང། གསུམ་པ་སྟོན་པ་ལ། སྙིང་རྗེའི་སེམས་དང་གཉིས་སུ་མེད་བློ་དང། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ་ཞེས་པ་འདི་བྱུང། བཞི་བ་སྟོན་པ་ལ་གང་ཕྱིར་བརྩེ་ཉིད་
ཞེས་སོགས་ཤོ་ལོ་ཀ་གཅིག་བྱུང། སྐབས་འདིར་སངས་རྒྱས་དང་བྱང་སེམས་རྣམས་ལ་དངོས་སུ་མཆོད་བརྗོད་མ་མཛད་ཀྱང། དེ་ལ་མཆོད་བརྗོད་མཛད་པ་ཡིན་ཏེ། དེ་རྣམས་ཀྱི་རྒྱུའི་གཙོ་བོ་སྙིང་རྗེ་ཆེན་པོ་ལ་མཆོད་བརྗོད་
དངོས་སུ་མཛད་པ་ཡིན་པའི་ཕྱིར། ཁྱབ་སྟེ། རང་འགྲེལ་ལས། རྒྱུ་ལ་མཆོད་པས་ཀྱང་འབྲས་བུ་ལ་མཆོད་པ་དོན་གྱི་འཕངས་པར་དགོངས་ཏེ། ཞེས་གསུངས་པའི་ཕྱིར། གཉིས་པ་རྩ་བའི་དོན་བཤད་པ་ལ། ཐུབ་དབང་གི་
དོན་བཤད་པ་དང། ཉན་ཐོས་ཀྱི་དོན་བཤད་པ། དེ་ཁོ་ན་ཉིད་རྟོགས་པ་འབྲིང་གི་དོན་བཤད་པ། ཉན་རང་གཉིས་ཐུབ་པའི་དབང་པོའི་གསུངས་ལས་སྐྱེ་ཚུལ་བཤད་པ། ཐུབ་དབང་གི་རང་རྒྱལ་སྐྲུན་ཚུལ་ལ་དོགས་པ་དཔྱད་པའོ། །
དང་པོ་ནི། སངས་རྒྱས་འཕགས་པ་ཆོས་ཅན། ཁྱོད་ལ་ཐུབ་པའི་དབང་པོ་ཞེས་བརྗོད་པའི་རྒྱུ་མཚན་ཡོད་དེ། ཉན་རང་དང་བྱང་སེམས་རྣམས་ལས་ཆོས་ཀྱི་དབང་ཕྱུག་ཕུན་སུམ་ཚོགས་པ་མངའ་ཞིང། དེ་རྣམས་ལ་ཁྱོད་ཀྱི་
བཀས་ཆོས་ཀྱི་སྲིད་ལ་མངའ་བསྒྱུར་བར་བྱེད་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། གཉིས་པ་ལ་དངོས་དང་ཞར་ལ་ཐོས་སྒྲོག་གི་དོན་བཤད་པ་གཉིས། དང་པོ་ནི། ཐེག་པ་ཆུང་ངུའི་དགྲ་བཅོམ་པ་ཆོས་ཅན། ཁྱོད་ལ་
ཉན་ཐོས་ཞེས་བརྗོད་པའི་རྒྱུ་མཚན་ཡོད་དེ། ཡང་དག་པའི་གདམ་ངག་གཞན་ལ་ཉན་ནས་སྒོམ་པའི་འབྲས་བུ། རང་གི་བྱང་ཆུབ་ཐོབ་པ་ན་དོན་དེ་གཞན་ལ་ཐོས་པར་བྱེད་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར་

[009B] འདི་ལྟར་བྱ་བ་བྱས་སོ། འདི་ལས་སྲིད་པ་གཞན་མི་ཤེས་སོ། ཞེས་བྱ་བ་ལ་སོགས་པ་གསུངས་རབ་ལས་མང་དུ་འབྱུང་བ་རྣམས་ཡིན་གཟུགས་མེད་ཁམས་པའི་ཉན་ཐོས་རྣམས་ལ་སྔར་བཤད་པའི་སྒྲ་དེ་བཤད་དུ་
མེད་པས། དེ་རྣམས་ཉན་ཐོས་སུ་མི་འགྱུར་རོ་སྙམ་ན་སྐྱོན་མེད་དེ། དེ་རྣམས་ལ་ཉན་ཐོས་ཀྱི་སྒྲ་བཤད་དུ་མེད་ཀྱང། དེའི་སྒྲ་འཇུག་ཏུ་ཡོད་པའི་ཕྱིར། དཔེར་ན། སྐམ་ལས་སྐྱེས་པའི་པདྨ་ལ། མཚོ་སྐྱེས་ཀྱི་སྒྲ་བཤད་དུ་མེད་ཀྱང་
དེའི་སྒྲ་འཇུག་ཏུ་ཡོད་པ་བཞིན་ནོ། གཉིས་པ་ནི། དམ་པའི་ཆོས་པདྨ་དཀར་པོ་ལས། །མགོན་པོ་དེ་རིང་བདག་ཅག་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲགས་པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། དེ་བས་
བདག་ཅག་ཉན་ཐོས་མི་ཟད་འདྲ། །ཞེས་དང། པད་དཀར་ཡེ་ཤེས་སྡེས་བསྒྱུར་བ་ལས། མགོན་པོ་དེ་རིང་བདག་ཅག་སྒྲོག་གྱུར་ཏེ། བྱང་ཆུབ་དམ་པ་ཡང་དག་བསྒྲགས་པར་བགྱི། བྱང་ཆུབ་པ་ཡི་སྒྲ་ཡང་རབ་ཏུ་བརྗོད། དེ་བས་བདག་ཅག་
སྒྲོགས་པ་མི་ཟད་འདྲ། ཞེས་གསུངས། འདིའི་དོན་ལ། འགྲེལ་བཤད་མཁན་པོའི་ལུགས་ལ་དོགས་པ་དཔྱད་པ་དང། རང་ལུགས་གཉིས། དང་པོ་ནི། འགྲེལ་བཤད་མཁན་པོ་ན་རེ། ཉན་ཐོས་དགྲ་བཅོམ་པ་ཆོས་ཅན། ཁྱོད་ལ་
ཐོས་སྒྲོགས་ཤེས་བརྗོད་པའི་རྒྱུ་མཚན་ཡོད་དེ། ཐེག་ཆེན་གྱི་བྱང་ཆུབ་དང་ཐེག་དམན་གྱི་བྱང་ཆུབ་གཉིས་གཞན་ལ་བསྒྲོགས་པར་བྱེད་པའི་རྒྱུ་མཚན་གྱི་དེ་ལྟར་བརྗོད་པ་ཡིན་པའི་ཕྱིར། རྐང་པ་དང་པོ་ལ་དམ་པའི་སྒྲ་སྨོས་ཤིང། གཉིས་པ་ལ་དམ་པའི་སྒྲ་མི་སྨོས་པའི་
རྒྱུ་མཚན་ཡོད་དེ། བྱང་ཆུབ་དང་པོ་ཐེག་ཆེན་གྱི་བྱང་ཆུབ་ལ་བྱེད་ཅིང། བྱང་ཆུབ་གཉིས་པ་ཉན་ཐོས་ཀྱི་བྱང་ཆུབ་ལ་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཟེར་བ་མི་འཐད་དེ། རང་འགྲེལ་ལས། བྱང་ཆུབ་དང་པོ་ཐེག་ཆེན་གྱི་བྱང་ཆུབ་དང་

[010A] །བྱང་ཆུབ་གཉིས་པ་དེར་སྒྲོད་པར་བྱེད་པའི་ལམ་ལ་བྱེད་པར་བཤད་པ་དང་འགལ་བའི་ཕྱིར་ཏེ། རང་འགྲེལ་ལས། ཡང་ན་འབྲས་བུའི་མཆོག་གམ་བླ་ན་མེད་པ་ཡང་དག་པར་རྫོགས་པའི་སངས་
རྒྱས་གྱི་ལམ་དེ་བཞིན་གཤེགས་པ་རྣམས་ལས་ཐོས་ནས་དེ་དོན་དུ་གཉེར་བ་རྣམས་ལ་སྒྲོགས་པར་བྱེད་པས་ན། ཉན་ཐོས་དག་སྟེ། དམ་པའི་ཆོས་པདྨ་དཀར་པོའི་མདོ་ལས། མགོན་པོ་དེ་རིང་བདག་ཅག་ཉན་ཐོས་གྱུར་
ཞེས་པ་ནས་མི་ཟད་འདྲ་ཞེས་པའི་བར་གསུངས། རང་ལུགས་ནི། རྐང་པ་དང་པོ་ལ་དམ་པའི་སྒྲ་སྨོས་ཤིང། གཉིས་བ་ལ་དེའི་སྒྲ་མི་སྨོས་པའི་རྒྱུ་མཚན་ཡོད་དེ། བྱང་ཆུབ་དང་པོ་ཐེག་ཆེན་གྱི་བྱང་ཆུབ་དང། བྱང་ཆུབ་གཉིས་
པ་དེར་སྒྲོད་པར་བྱེད་པའི་ལམ་ལ་བྱེད་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། ཉན་ཐོས་དགྲ་བཅོམ་པ་ཆོས་ཅན། ཁྱོད་ལ་ཐོས་སྒྲོགས་ཞེས་བརྗོད་པའི་རྒྱུ་མཚན་ཡོད་དེ། ཐེག་པ་ཆེན་པོའི་ལམ་འབྲས་བུ་དང་བཅས་པར་
དེ་བཞིན་གཤེགས་པ་རྣམས་ལ་ཐོས་ནས། དེ་དོན་དུ་གཉེར་བའི་ཐེག་ཆེན་གྱི་རིགས་ཅན་རྣམས་ལ་སྒྲོགས་པར་བྱེད་པ་ཙམ་ཡིན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར།    ༈    རང་འགྲེལ་ལས། དེ་དག་ནི་བསོད་
ནམས་དང་ཡེ་ཤེས་གོང་དུ་འཕེལ་བའི་ཁྱད་པར་གྱི། ཉན་ཐོས་རྣམས་ལས་ཁྱད་པར་དུ་འཕགས་པའི་ཕྱིར་དང། བསོད་ནམས་དང་ཡེ་ཤེས་ཀྱི་ཚོགས་དང། ཐུགས་རྗེ་ཆེན་པོ་དང་རྣམ་པ་ཐམས་ཅད་མཁྱེན་པ་ལ་
སོགས་པ་མེད་པས་ཡང་དག་པར་རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་ངོ། ཞེས་གསུངས། འདིའི་དོན་ལ་འགྲེལ་བཤད་མཁན་པོའི་ལུགས་ལ་དོགས་པ་དཔྱད་པ་དང། རང་ལུགས་གཉིས་

[010B] འགྲེལ་བཤད་མཁན་པོ་ན་རེ། རང་སངས་རྒྱས་རྣམས་ལ་སངས་རྒྱས་འབྲིང་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་ཀྱི་གཟུང་རྟོག་སྤངས། རང་ལམ་དུ་ཤེས་པ་བདེན་པར་འཛིན་པའི་བདེན་འཛིན་སྤོངས་མི་
ནུས་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར་སྟེ། གཟུང་དོན་རྟོགས་པ་སྤོང་ཕྱིར་དང། འཛིན་པ་མི་སྤོང་ཕྱིར་དང་ནི། ཞེས་སོགས་པ་གསུངས་བའི་ཕྱིར་ཟེར་བ་མི་འཐད་དེ། རང་རྒྱལ་རྣམས་ཀྱི་རང་ལམ་དུ་ཤེས་པ་བདེན་པར་འཛིན་པའི་
བདེན་འཛིན་སྤོངས་ནུས་པར་ཐལ། རང་རྒྱལ་དགྲ་བཅོམ་པས་ཤེས་པ་བདེན་པར་འཛིན་པའི་བདེན་འཛིན་སྤངས་པའི་ཕྱིར་ཏེ། དེས་བདེན་འཛིན་སྤངས་པའི་ཕྱིར། དེར་ཐལ། བདེན་འཛིན་ཉོན་སྒྲིབ་ཡིན་པའི་ཕྱིར་ཏེ། འཕགས་
པ་ཡིན་ན། ཆོས་ཀྱི་བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར། འགྲེལ་བཤད་རང་ལུགས་ལ་ཡང་དེ་ལྟར་བཤེད་པའི་ཕྱིར། རང་ལུགས་ནི། རང་རྒྱལ་དགྲ་བཅོམ་པ་དེ་ལ་དེ་ཁོ་ན་ཉིད་རྟོགས་པ་འབྲིང་ཞེས་བརྗོད་པའི་རྒྱུ་མཚན་
ཡོད་དེ། ཉན་ཐོས་ལས་ལྷག་ཅིང། རྫོགས་པའི་སངས་རྒྱས་ལས་དམན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། ཉན་ཐོས་ལས་ལྷག་པ་ཡིན་ཏེ། ཉན་ཐོས་རྣམས་ཀྱི་རང་ལམ་དུ་སྐལ་པ་བརྒྱར་བསོད་ནམས་དང་ཡེ་
ཤེས་ཀྱི་ཚོགས་ལ་གོམ་པ་བསྲིང་མི་ནུས་ཤིང། རང་རྒྱལ་རྣམས་ཀྱི་དེ་ལྟར་གོམ་པ་བསྲིང་ནུས་པའི་ཕྱིར། རྫོགས་པའི་སངས་རྒྱས་ལས་དམན་པ་ཡིན་ཏེ། རང་སངས་རྒྱས་རྣམས་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་
མཐར་ཕྱིན་པ་དང། སེམས་ཅན་ཐམས་ཅད་ལ་དམིགས་པའི་ཐུགས་རྗེ་ཆེན་པོ་དང། རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ལ་སོགས་པ་མེད་པའི་ཕྱིར། ཉན་ཐོས་རྣམས་ཀྱི་རང་ལམ་དུ་སྐལ་པ་བརྒྱར་བསོད་ནམས་དང་ཡེ་ཤེས་

[011A] །ཀྱི་ཚོགས་ལ་གོམ་པ་བསྲིང་མི་ནུས་ཤིང། རང་རྒྱལ་རྣམས་ཀྱི་དེ་ལྟར་གོམ་པ་བསྲིང་ནུས་པར་བཤད་པ་དེ། བསེ་རུ་ལྟ་བུའི་རང་རྒྱལ་གྱི་དབང་དུ་བྱས་པ་ཡིན་ནམ། རང་རྒྱལ་སྤྱིའི་དབང་དུ་བྱས་པ་
ཡིན་ཞེ་ན། རང་རྒྱལ་སྤྱིའི་དབང་དུ་བྱས་པ་ཡིན་ཏེ། དྲིན་ལན་བསབ་པའི་མདོ་ལས། རང་སངས་རྒྱས་རྣམས་ནི་སྐལ་པ་ཆེན་པོ་བརྒྱས་ཚར་ཕྱིན་པར་འགྱུར་རོ། ཞེས་གསུངས་པའི་ཕྱིར། དེས་ན། རང་རྒྱལ་དགྲ་
བཅོམ་པ་དེ་ལ། དེ་ཁོ་ན་ཉིད་རྟོག་པ་འབྲིང་ཞེས་བྱའི། སངས་རྒྱས་འབྲིང་ཞེས་མི་བྱ་སྟེ། ཏ་ཏོ་བུད་དྷ་ཞེས་པ་སངས་རྒྱས་པ་དང། གཉིད་སད་པ་དང། པད་འདབ་རྒྱས་པ་དང། དེ་ཁོ་ན་ཉིད་ལ་བློ་རྒྱས་པ་སོགས་ལ་
འཇུག་པ་ལས་འདིར་ནི། དེ་ཁོ་ན་ཉིད་ལ་བློ་རྒྱས་པ་ལ་བསྒྱུར་རིགས་པའི་ཕྱིར། དོན་ཐོབ་ཀྱི་དབང་དུ་བྱས་ན། ཉན་ཐོས་དེ་ཉིད་རྟོགས་འབྲིང་ཐུབ་དབང་སྐྱེས། ཞེས་བསྒྱུར་བར་བྱེད་བ་ཡིན་ནོ། །ཁ་ཅིག་ཉན་རང་རྣམས་ལ་བསོད་
ནམས་དང་ཡེ་ཤེས་ཀྱི་ཚོགས་མེད་ཟེར་ན། དྲིན་ལན་བསབ་པའི་མདོ་ལས། རང་སངས་རྒྱས་རྣམས་སྐལ་བ་ཆེན་པོ་བརྒྱས་ཚར་ཕྱིན་པར་འགྱུར་རོ། ཞེས་དང། མཛོད་ལས། བསེ་རུ་སྐལ་པ་བརྒྱའི་རྒྱུ་ཞེས་བཤད་པ་མི་
འཐད་པར་ཐལ། རང་རྒྱལ་དགྲ་བཅོམ་པའི་འབྲས་བུ་ཐོབ་པ་ལ་སྐལ་པ་བརྒྱར་བསོད་ནམས་དང་ཡེ་ཤེས་ཀྱི་ཚོགས་ལ་སློབ་དགོས་པ་མ་ཡིན་པའི་ཕྱིར། རང་རྒྱལ་གྱི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་མེད་པའི་ཕྱིར་
གཞན་ཡང། རང་རྒྱལ་རྣམས་ཀྱི་རང་ལམ་དུ་སྐལ་པ་བརྒྱར་བསོད་ནམས་དང་ཡེ་ཤེས་ཀྱི་ཚོགས་ལ་གོམས་པ་བསྲིང་ནུས་པ་མ་ཡིན་པར་ཐལ། རང་རྒྱལ་གྱི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་མེད་པའི་ཕྱིར། འདོད་ན། རང་རྒྱལ་

[011B] ཉན་ཐོས་རྣམས་ཀྱིས་རང་ལམ་དུ་བསྐལ་བ་བརྒྱར་བསོད་ནམས་དང་ཡེ་ཤེས་ཀྱི་ཚོགས་ལ་གོམས་པ་བསྲིང་མི་ནུས་པ་དེ། རང་རྒྱལ་ཉན་ཐོས་ལས་ཁྱད་པར་དུ་འཕགས་པའི་འཕགས་ཆོས་སུ་འཆད་མི་རིགས་པར་ཐལ། འདོད་པའི་ཕྱིར་
འདོད་མི་ནུས་སྟེ། དེ་ལྟར་རང་འགྲེལ་ལས་བཤད་པའི་ཕྱིར། གཞན་ཡང། རང་རྒྱལ་གྱི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་ཡོད་པར་ཐལ། དེའི་རྒྱུད་ལ་བསོད་ནམས་ཀྱི་ཚོགས་ཕལ་པ་ཡོད་པའི་ཕྱིར། ཁྱབ་སྟེ་
ཊིཀ་ཆེན་ལས། དོན་དེ་མ་ཚང་བ་གཉིས་ནི་ཚོགས་ཕལ་པའོ། ཞེས་གསུངས་པའི་ཕྱིར། ཁོ་ན་རེ། རང་རྒྱལ་གྱི་རྒྱུད་ཀྱི་བསོད་ནམས་ཀྱི་ཚོགས་ཆོས་ཅན། གཙོ་པོར་གཟུགས་སྐུའི་ལག་རྗེས་འཇོག་བྱེད་ཡིན་པར་ཐལ། སེམས་
ཅན་གྱི་རྒྱུད་ཀྱི་བསོད་ནམས་ཀྱི་ཚོགས་ཡིན་པའི་ཕྱིར། ཁྱབ་སྟེ། བསོད་ནམས་ཞེས་བྱའི་ཚོགས་ཀྱང་དེ་དག་ཉིད། སངས་རྒྱས་གཟུགས་ཀྱི་བདག་ཉིད་སྐུ་ཡི་རྒྱུ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། བྱང་སེམས་
ཀྱི་རྒྱུད་ཀྱི་བསོད་ནམས་ཀྱི་ཚོགས་ཡིན་ན། གཙོ་བོར་གཟུགས་སྐུའི་ལག་རྗེས་འཇོག་བྱེད་ཡིན་དགོས་པ་ལུང་དེའི་དོན་ཡིན་པའི་ཕྱིར། ཡང་ཁོ་ན་རེ། འགྲེལ་པ་དོན་གསལ་ལས། ཡང་དག་པར་གྲུབ་པའི་ངོ་བོས་བྱང་ཆུབ་ཆེན་པོ་འཛིན་
པར་བྱེད་པའི་ཕྱིར་ན། སྙིང་རྗེ་ཆེན་པོ་ལ་སོགས་པ་ནི་ཚོགས་ཡིན་པས། ཞེས་གསུངས་པ་མི་འཐད་པར་ཐལ། ཚོགས་ཡིན་ན། སྙིང་རྗེ་ཆེན་པོས་ཟིན་པས་མ་ཁྱབ་པའི་ཕྱིར། ཟེར་ན། མ་ཁྱབ་སྟེ། ཚོགས་
སྒྲུབ་ཡིན་ན། སྙིང་རྗེ་ཆེན་པོས་ཟིན་པས། ཁྱབ་པ་ལུང་དེའི་དོན་ཡིན་པའི་ཕྱིར། ཁ་ཅིག་བསེ་རུ་ལྟ་བུའི་རང་རྒྱལ་དགྲ་བཅོམ་གྱི་འབྲས་བུ་ཐོབ་པ་ལ་སྐལ་པ་བརྒྱར་ཚོགས་གསོགས་དགོས་ཀྱང། རང་རྒྱལ་དགྲ་

[012A] །བཅོམ་གྱི་འབྲས་བུ་ཐོབ་པ་ལ་སྐལ་པ་བརྒྱར་ཚོགས་བསགས་མི་དགོས་སྟེ། ཚོགས་སྤྱོད་ཀྱི་རང་རྒྱལ་དགྲ་བཅོམ་པའི་འབྲས་བུ་ཐོབ་པ་ལ་དེ་ལྟར་མི་དགོས་པའི་ཕྱིར་ཟེར་བ་མི་འཐད་དེ་
དྲིན་ལན་བསབ་པའི་མདོ་ལས། རང་སངས་རྒྱས་རྣམས་ནི་ཞེས་སོགས་གསུངས་པ་མི་འཐད་པར་ཐལ། རང་རྒྱལ་དགྲ་བཅོམ་པའི་འབྲས་བུ་ཐོབ་པ་ལ་སྐལ་པ་བརྒྱར་ཚོགས་བསགས་མི་དགོས་པའི་ཕྱིར། གཞན་
ཡང༑ རང་རྒྱལ་རྣམས་ཀྱི་རང་ལམ་དུ་བསྐལ་པ་བརྒྱར་བསོད་ནམས་དང་ཡེ་ཤེས་ཀྱི་ཚོགས་ལ་གོམས་པ་སྲིང་ནུས་ཤིང། ཉན་ཐོས་རྣམས་ཀྱི་རང་ལམ་དུ་སྐལ་པ་བརྒྱར་བསོད་ནམས་དང་ཡེ་ཤེས་ཀྱི་ཚོགས་
ལ་གོམས་པ་བསྲིང་མི་ནུས་པ་དེ། རང་རྒྱལ་ཉན་ཐོས་ལས་ཁྱད་པར་དུ་འཕགས་པའི་འཕགས་ཆོས་སུ་འཆད་མི་རིགས་པར་ཐལ། རང་རྒྱལ་དགྲ་བཅོམ་གྱི་འབྲས་བུ་ཐོབ་པ་ལ་སྐལ་པ་བརྒྱར་ཚོགས་བསགས་མི་
དགོས་པའི་ཕྱིར། འདོད་ན། སྔར་དང་འདྲ། ཁོ་ན་རེ། སྤང་བྱ་ཅིག་ཆར་བའི་རྒྱུན་ཞུགས་སྐྱེ་བ་ཕྱི་མ་དེ་ཉིད་ལ། རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པ་གཅིག་མེད་པར་ཐལ། རང་རྒྱལ་དགྲ་བཅོམ་
པའི་འབྲས་བུ་ཐོབ་པ་ལ་སྐལ་པ་བརྒྱར་ཚོགས་བསགས་དགོས་པའི་ཕྱིར། འདོད་ན། ཀུན་བཏུས་ལས། སངས་རྒྱས་འབྱུང་བ་མེད་ན། རང་རྒྱལ་བར་འགྱུར་རོ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར་
ཟེར་ན། མི་འཐད་དེ། དེ་གྲུབ་མཐའ་སྨྲ་བ་འོག་མའི་ལུགས་ཡིན་པས། སྐབས་འདིར་མཁས་མི་ལེན་ནོ། གཞན་ཡང། སྤང་བྱ་གཅིག་ཆར་བའི་རྒྱུན་ཞུགས་རང་རྒྱལ་ལམ་དུ་འཇུག་པ་མེད་པར་ཐལ། ཉན་

[012B] ཐེག་པ་རང་རང་གི་མཐོང་ལམ་ཐོབ་ན། ཐེག་པ་རང་རང་དུ་རིགས་ངེས་པས་ཁྱབ་པའི་ཕྱིར། གཞན་ཡང། སྤང་བྱ་གཅིག་ཆར་བའི་རྒྱུན་ཞུགས་རང་རྒྱལ་ལམ་དུ་
འཇུག་པ་མེད་པར་ཐལ། ཉན་ཐོས་རང་རྒྱལ་ལམ་དུ་འཇུག་པ་མེད་པའི་ཕྱིར། རང་རྒྱལ་སློབ་པ་ཡིན་ན། གནས་སྐབས་རང་རྒྱལ་དུ་རིགས་ངེས་པས་ཁྱབ་པའི་ཕྱིར་ཏེ། རང་བྱང་ཆུབ་ལ་བདག་ཉིད་ངེས་རྣམས་དང། ཞེས་
གསུངས་པའི་ཕྱིར། ཁོ་ན་རེ། ཉན་ཐོས་སྔོན་དུ་འགྲོ་བའི་རང་རྒྱལ་མེད་པར་ཐལ། ཉན་ཐོས་རང་རྒྱལ་དུ་འཇུག་པ་མེད་པའི་ཕྱིར། འདོད་ན། ཚོགས་སྤྱོད་ཀྱི་རང་རྒྱལ་མེད་པར་ཐལ། འདོད་པའི་ཕྱིར། ཟེར་ན་
མ་ཁྱབ། ཚོགས་སྤྱོད་ཀྱི་རང་རྒྱལ་ཞེས་པ་གྲོགས་ཀྱི་ཟླ་དང་བཅས་པའི་རང་རྒྱལ་ལ་བྱེད་པའི་ཕྱིར། ཁོ་ན་རེ། མདོ་སྡེ་རྒྱན་ལས། །ཉན་ཐོས་མ་ངེས་རྣམ་གཉིས་ཏེ། །ཐེག་དོན་མཐོང་དང་མ་མཐོང་དང། །དོན་མཐོང་འདོད་ཆགས་བྲལ་བ་དང། །
འདོད་ཆགས་བྲལ་མིན་འདིར་དམན་པའོ། །ཞེས་གསུངས་པ། མི་འཐད་པར་ཐལ། ཉན་ཐོས་སུ་རིགས་མ་ངེས་པའི་ཉན་ཐོས་མཐོང་ལམ་པ་མེད་པའི་ཕྱིར། ཟེར་ན། མ་ཁྱབ། ཁོ་ན་རེ། རང་རྒྱལ་དགྲ་བཅོམ་པའི་འབྲས་
བུ་མངོན་དུ་མ་བྱས་པར། ཐེག་ཆེན་ལམ་དུ་འཇུག་པར་ངེས་པའི་རང་རྒྱལ་སློབ་པ་མེད་པར་ཐལ། རང་རྒྱལ་སློབ་པ་ཡིན་ན། རང་རྒྱལ་དུ་རིགས་ངེས་པས་ཁྱབ་པའི་ཕྱིར། འདོད་ན། ཊིཀ་ཆེན་ལས། བྱང་སེམས་
ལ་བསྔགས་པ་གསུངས་པའི་དུས་དེར། འཁོར་དུ་ཉེ་བར་གྱུར་ཅིང། ཐེག་པ་གསུམ་ལ་བཀོད་པ་རྣམས་ཐེག་ཆེན་ཉིད་ལ་ངེས་པར་སྦྱར་བར་བྱ་བའི་ཕྱིར་རོ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར་

[013A] །ཟེར་ན། འོ་ན། རང་རྒྱལ་སློབ་པ་ཡིན་ན། རང་རྒྱལ་དུ་རིགས་ངེས་པས་ཁྱབ་པར་ཐལ། དེ་ཡིན་ན། རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པས་ཁྱབ་པའི་ཕྱིར། བཞི་བརྒྱ་པ་ལས། །དེ་
ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང། །སྐྱེ་བ་གཞན་དུ་འབད་མེད་པར། །ངེས་པར་ཐོབ་འགྱུར་ལས་བཞིན་ནོ། །ཞེས་གསུངས་པའི་ཕྱིར། བཞི་པ་ནི། ཉན་རང་དགྲ་བཅོམ་པ་རྣམས་ཐུབ་པའི་དབང་པོའི་
གསུངས་ལས་སྐྱེས་པ་ཡིན་ཏེ། ཐུབ་པའི་དབང་པོས་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་རྣམས་ཀྱི་ཉམས་སུ་བླང་པ་ལས། རང་རང་གི་འདོད་པ་རྫོགས་པར་འགྱུར་བ་ཡིན་པའི་ཕྱིར། ལྔ་པ་ལ་བཤད་བྱའི་
ལུང་འགོད་བ་དང། ལུང་དོན་བཤད་པ་གཉིས། དང་པོ་ནི། རང་འགྲེལ་ལས། གལ་ཏེ་ཡང་ཁ་ཅིག་རྟེན་ཅིང་འབྲེལ་པར་འབྱུང་བ་ཉེ་བར་བརྟན་པ། ཉན་པ་ཁོ་ན་ལས། དོན་དམ་པ་རྟོགས་པ་ལ་མཁས་སུ་ཟིན་ཀྱང། མཐོང་བའི་
སྐྱེ་བ་ཁོ་ན་ལ་མྱ་ངན་ལས་འདས་པ་ཐོབ་པར་མི་འགྱུར་མོད་ཀྱི། དེ་ལྟར་ན་ཡང། ཉེ་བར་བསྟན་པའི་བསྒྲུབ་པ་པོ་དག་གིས་ལས་རྣམ་པར་སྨིན་པ་ངེས་པའི་འབྲས་བུ་ལྟར། ཚེ་རབས་གཞན་དུ་མངོན་པར་འདོད་པའི་འབྲས་བུ་ཡོངས་
སུ་སྨིན་པ་གོར་མ་ཆགས་པ་ཐོབ་པར་འགྱུར་རོ། ཇི་སྐད་དུ། འཕགས་པ་ལྷས། །དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང། །སྐྱེ་བ་གཞན་དུ་འབད་མེད་པར། །ངེས་པར་ཐོབ་འགྱུར་ལས་བཞིན་
ནོ༑ ༑ཞེས་བཤད་དོ། དེ་ཉིད་ཀྱི་ཕྱིར། དབུ་མ་ལས་ཀྱང། །རྫོགས་སངས་རྒྱས་རྣམས་མ་བྱུང་ཞིང། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་པར་རབ་ཏུ་འབྱུང།།

[013B] འདིའི་དོན་ལ་འགྲེལ་བཤད་མཁན་པོ་ལ་སོགས་པ་ཁ་ཅིག་གི་ལུགས་དགག་པ་དང། རང་ལུགས་བཞགས་པ་གཉིས། དང་པོ་ནི། འགྲེལ་བཤད་མཁན་པོ་ན་རེ། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། ཞེས་ཐུབ་པའི་དབང་
པོས་རྟེན་འབྲེལ། ཟབ་མོའི། ཆོས་བསྟན་པ། ཉན་རང་གི་རིགས་ཅན་རྣམས་ཀྱིས་ཉམས་སུ་བླངས་པ་ལས། རང་རང་གི་འདོད་པ་རྫོགས་པར་འགྱུར་པར་བཤད་པ་མི་འཐད་དེ། ཐུབ་པའི་དབང་པོའི་ཉན་རང་གི་རིགས་ཅན་རྣམས་
ལ༑ རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ། ཉན་རང་གི་རིགས་ཅན་རྣམས་ཀྱི། རང་རང་གི་བྱང་ཆུབ་མ་ཐོབ་པ་སྲིད་པའི་ཕྱིར། ཞེས་ཟེར། དེ་འགོག་པ་ལ། གལ་ཏེ་ཡང་ཁ་ཅིག་ཞེས་སོགས་ཀྱི་
འགྲེལ་བ་འདི་བྱུང་ཡང། བོད་སྔ་མ་ཁ་ཅིག་ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། ཞེས་ཐུབ་པའི་དབང་པོས་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་རྣམས་ཀྱིས་ཉམས་སུ་བླངས་པ་ལས་
རང་རང་གི་བྱང་ཆུབ་ཐོབ་པར་འགྱུར་བར་བཤད་པ་མི་འཐད་དེ། ཐུབ་པའི་དབང་པོས་ཉན་རང་གི་རིགས་ཅན་རྣམས་ལ་རྟེན་འབྲེལ་ཟབ་མོའི་ཆོས་བསྟན་ཏེ། ཉན་རང་གི་རིགས་ཅན་རྣམས་ཀྱིས་རྟེན་འབྲེལ་སྐྱེ་མེད་ཀྱི་དོན་ཉམས་སུ་བླངས་མ་ཐག་ཏུ་
དགྲ་བཅོམ་པའི་འབྲས་བུ་ཐོབ་དགོས་པ་ལ། དེ་ལྟར་མ་ཐོབ་པ་སྲིད་པའི་ཕྱིར། ཞེས་ཟེར། དེའི་ལན་སྟོན་པ་ལ། གལ་ཏེ་ཡང་ཁ་ཅིག་ཞེས་སོགས་གསུངས། ཞེས་ཟེར། ལུགས་དེ་གཉིས་ཀ་མི་འཐད་དོ། སྐབས་
འདིར་ཐུབ་དབང་གི་ཉན་ཐོས་སྐྲུན་ཚུལ་ལ་དོགས་པ་གཅོད་པ་མ་ཡིན་པའི་ཕྱིར་ཏེ། ཐུབ་དབང་གི་རང་རྒྱལ་བསྐྲུན་ཚུལ་ལ་དོགས་པ་ཤེས་ཆེ་བས། དེ་ལ་དམིགས་ཀྱིས་བཀར་ནས་དོགས་པ་གཅོད་དགོས་པ་ལ་དེ་ལྟར་མ་བཅད་པའི་ཕྱིར་

[014A] །སྐབས་འདིར་ཐུབ་དབང་གི་རང་རྒྱལ་བསྐྲུན་ཚུལ་ལ་དམིགས་ཀྱིས་བཀར་ནས་དོགས་པ་གཅོད་པ་ཡིན་ཏེ། དེ་མ་ཡིན་ན། རྫོགས་སངས་རྒྱས་རྣམས་མ་བྱུང་ཞིང། ཞེས་སོགས་རྩ་ཤེས་ལུང་དྲངས་པ་འབྲེལ་མེད་དུ་
འགྱུར་རོ། རང་ལུགས་ལ། རྩོད་པ་དང་ལན་གཉིས། དང་པོ་ལ་ཁ་ཅིག་ཐུབ་པའི་དབང་པོས་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་རྣམས་ཀྱི་ཉམས་སུ་བླངས་པ་ལས་རང་གི་འདོད་པ་རྫོགས་པར་
འགྱུར་བར་བཤད་པ་མི་འཐད་དེ། ཐུབ་པའི་དབང་པོས་ཉན་ཐོས་ཀྱི་རིགས་ཅན་རྣམས་ལ་རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ། ཉན་ཐོས་ཀྱི་རིགས་ཅན་རྣམས་ཀྱི་ཉན་ཐོས་དགྲ་བཅོམ་པའི་འབྲས་བུ་ཐོབ་པ་སྲིད་ཀྱང། ཐུབ་པའི་
དབང་པོས་རང་རྒྱལ་གྱི་རིགས་ཅན་རྣམས་ལ་རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ། རང་རྒྱལ་གྱི་རིགས་ཅན་རྣམས་ཀྱིས་རང་རྒྱལ་དགྲ་བཅོམ་པའི་འབྲས་བུ་ཐོབ་པ་དེ་ལྟར་མི་སྲིད་པའི་ཕྱིར། ཞེས་ཟེར། དེའི་ལན་
སྟོན་པ་ལ། གལ་ཏེ་ཡང་ཁ་ཅིག་ཞེས་སོགས་ཀྱི་འགྲེལ་པ་འདི་བྱུང། དེ་ནི་མི་འཐད་དེ། ཐུབ་པའི་དབང་པོས་རང་རྒྱལ་གྱི་རིགས་ཅན་རྣམས་ལ་རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ། རང་རྒྱལ་གྱི་རིགས་ཅན་རྣམས་
ཀྱི་རང་རྒྱལ་དགྲ་བཅོམ་པའི་འབྲས་བུ་ཐོབ་པ་མི་སྲིད་ཀྱང། ཐུབ་པའི་དབང་པོའི་རྟེན་འབྲེལ་ཟབ་མོའི་ཆོས་བསྟན་པ། རང་རྒྱལ་གྱི་རིགས་ཅན་རྣམས་ཀྱི་ཉམས་སུ་བླངས་པ་ལས་རང་གི་འདོད་པ་རྫོགས་པར་འགྱུར་བར་
བཤད་པ་མི་འཐད་མི་དགོས་ཏེ། ཐུབ་པའི་དབང་པོའི་རང་རྒྱལ་གྱི་རིགས་ཅན་རྣམས་ལ་རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ། རང་རྒྱལ་གྱི་རིགས་ཅན་རྣམས་ཀྱི་རང་རྒྱལ་དགྲ་བཅོམ་པའི་འབྲས་བུ་ཐོབ་མི་ནུས་

[014B] ཐུབ་པའི་དབང་པོའི་རྟེན་འབྲེལ་ཟབ་མོའི་ཆོས་བསྟན་པའི་མཐུ་ལ་རྟེན་ནས། རང་རྒྱལ་གྱི་རིགས་ཅན་རྣམས་ཀྱི་ཚེ་རབས་གཞན་སྐལ་བ་བརྒྱ་ཚུན་ཆད་དུ་རང་གི་བྱང་ཆུབ་ངེས་པར་མངོན་དུ་བྱེད་པ་ཡིན་པའི་ཕྱིར། དཔེར་ན་
མྱོང་ངེས་ཀྱི་ལས་བསགས་པའི་རྣམ་སྨིན་གྱི་འབྲས་བུ་ཚེ་དེ་ལ་མ་མྱོང་ཡང་སྐྱེ་བ་གཞན་དུ་ངེས་པར་མྱོང་དགོས་པ་བཞིན་ནོ། དེ་སྐད་དུ་ཡང། བཞི་བརྒྱ་བ་ལས། དེ་ཉིད་ཤེས་པས་གལ་ཏེ་འདིར། ཞེས་པ་ནས་ངེས་པར་ཐོབ་འགྱུར་ལས་
བཞིན་ནོ། ཞེས་པའི་བར་གསུངས། ཐུབ་པའི་དབང་པོས་རང་རྒྱལ་གྱི་རིགས་ཅན་རྣམས་ལ་རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ། རང་རྒྱལ་གྱི་རིགས་ཅན་རྣམས་ཀྱི་རང་རྒྱལ་དགྲ་བཅོམ་པའི་འབྲས་བུ་ཐོབ་མི་ནུས་པའི་
རྒྱུན་མཚན་ཡོད་དེ། རང་རྒྱལ་དགྲ་བཅོམ་པ་དེ་སྨོན་ལམ་གྱི་དབང་གི་ཉན་ཐོས་དང་སངས་རྒྱས་མེད་པའི་ཞིང་དུ་འབྱུང་བའི་ཕྱིར། དེ་སྐད་དུ་ཡང་དབུ་མ་ལས་རྫོགས་སངས་རྒྱས་རྣམས་མ་བྱུང་ཞིང། ཞེས་པ་ནས་རྟེན་པ་མེད་པར་རབ་ཏུ་
འབྱུང། ཞེས་པའི་བར་གསུངས། ཁ་ཅིག་མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱར་གྱུར་པའི་རང་རྒྱལ་མེད། ཟེར་ན། དེ་ཡོད་པར་ཐལ། དེའི་སྐུ་དངོས་ཀྱི་གདུལ་བྱར་གྱུར་པའི་རང་རྒྱལ་སློབ་པ་ཡོད་པའི་ཕྱིར་ཏེ། དེའི་སྐུ་
དངོས་ཀྱི་གདུལ་བྱར་གྱུར་པའི་རང་རྒྱལ་གྱི་སྒྲུབ་པ་རྒྱུད་ལ་ལྡན་པའི་གང་ཟག་ཡོད་པའི་ཕྱིར་ཏེ། རང་འགྲེལ་ལས། དེ་ལྟར་ན་ཡང་ཉེ་བར་བསྟན་པའི་སྒྲུབ་པ་པོ་བདག་གི་ལས་རྣམ་པར་སྨིན་པ་ངེས་པའི་འབྲས་བུ་ལྟར་ཞེས་པ་དང་
དེའི་ཐད་ཀྱི་ཊིཀ་ཆེན་ལས། རང་རྒྱལ་གྱི་སྒྲུབ་པ་པོ་དག་གི། ཞེས་གསུངས་པའི་ཕྱིར། གཞན་ཡང། མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱར་གྱུར་པའི་རང་རྒྱལ་ཡོད་པར་ཐལ། མཆོག་གི་སྤྲུལ་སྐུས་བྱང་སེམས་

[015A] །ལ་བསྔགས་པ་གསུངས་པའི་འཁོར་དུ་བྱང་བའི་རང་རྒྱལ་ཡོད་པའི་ཕྱིར་ཏེ། དེའི་འཁོར་དུ་བྱུང་བའི་ཐེག་པ་གསུམ་ཀའི་གང་ཟག་ཡོད་པའི་ཕྱིར་ཏེ། རང་འགྲེལ་ལས། དུས་དེར་ཉེ་བར་གྱུར་ཅིང་ཐེག་པ་
གསུམ་ལ་བཀོད་པའི་སེམས་ཅན་གྱི་ཕུང་པོ་ཐེག་པ་ཆེན་པོ་ཉིད་ལ། ངེས་པར་སྦྱར་བར་བྱའི་ཕྱིར། བྱང་ཆུབ་སེམས་དཔའ་རྣམས་ལ་བསྔགས་པ་མཛད་པ་ཡིན་ནོ། ཞེས་གསུངས་པའི་ཕྱིར། གཞན་ཡང། རང་སངས་
རྒྱས་རྣམས་ཀྱི་སྐལ་པ་བརྒྱར་སངས་རྒྱས་བྱུང་བ་མཉེས་པར་བྱས་ནས་ཚོགས་བསོགས་པར་བཤད་པ་མི་འཐད་པར་ཐལ། མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱར་གྱུར་པའི་རང་རྒྱལ་མེད་པའི་ཕྱིར། ཁོ་ན་རེ་
རྫོགས་སངས་རྒྱས་རྣམས་མ་བྱུང་ཞིང། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །བརྟེན་པ་མེད་པར་རབ་ཏུ་འབྱུང། །ཞེས་གསུངས་པ་མི་འཐད་པར་ཐལ། མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱར་
གྱུར་བའི་རང་རྒྱལ་ཡོད་པའི་ཕྱིར། ཟེར་ན། མ་ཁྱབ་སྟེ། སྲིད་པ་ཐ་མའི་རང་རྒྱལ་དང་རང་རྒྱལ་དགྲ་བཅོམ་པ་རྣམས་སངས་རྒྱས་དང་ཉན་ཐོས་མེད་པའི་ཞིང་དུ་འབྱུང་བ་ལུང་དེའི་དོན་ཡིན་པའི་ཕྱིར། དེས་ན། མཆོག་གི་
སྤྲུལ་སྐུའི་སྐུ་དངོས་ཀྱི་གདུལ་བྱར་གྱུར་པའི་རང་རྒྱལ་ཡོད་ཀྱང། དེའི་སྐུ་དངོས་ཀྱི་གདུལ་བྱར་གྱུར་པའི་སྲིད་པ་ཐ་མའི་རང་རྒྱལ་དང། རང་རྒྱལ་དགྲ་བཅོམ་པ་མེད་པ་བཞིན་དུ་གྲུབ་མཐའ་སྨྲ་བའི་གང་ཟག་ཏུ་གྱུར་པའི་རང་རྒྱལ་
ཡོད་ཀྱང། དེ་འདྲའི་གང་ཟག་ཏུ་གྱུར་པའི་སྲིད་པ་ཐ་མའི་རང་རྒྱལ་དང། རང་རྒྱལ་དགྲ་བཅོམ་པ་མེད་དེ། སྔགས་རིམ་ཆེན་མོ་ལས། རང་སངས་རྒྱས་ནི་གྲུབ་ཐ་སྨྲ་བ་བཞི་པོ་གང་གི་ནང་དུ་ཡང་མ་གཏོགས་

[015B] ཞེས་པའི་དོན་ཡིན་ནོ། ཉན་རང་དགྲ་བཅོམ་པ་རྣམས་ཆོས་ཅན། རྒྱུ་མེད་པ་དང་མི་མཐུན་པའི་རྒྱུ་ལས་བྱུང་བ་མ་ཡིན་ཏེ། ཐུབ་པའི་དབང་པོའི་གསུངས་ལས་སྐྱེས་པའི་ཕྱིར།    ༈    །སངས་རྒྱས་བྱང་ཆུབ་
སེམས་དཔའ་ལས་འཁྲུངས་ཤིང་ཞེས་པའི་སྐབས་སུ། བཤད་བྱའི་ལུང་འགོད་པ་དང། ལུང་གི་དོན་བཤད་པ་དང་གཉིས། དང་པོ་ནི། རང་འགྲེལ་ལས། གལ་ཏེ་བྱང་ཆུབ་སེམས་དཔའ་རྣམས་ཀྱང་དེ་བཞིན་གཤེགས་པས་ཉེ་བར་བསྟན་
པ་ལས་སྐྱེས་པར་གྱུར་པས་རྒྱལ་བའི་སྲས་ཅེས་བརྗོད་པ་མ་ཡིན་ནམ། དེའི་ཕྱིར་ཇི་ལྟར་སངས་རྒྱས་བཅོམ་ལྡན་འདས་རྣམས་བྱང་ཆུབ་སེམས་དཔའ་ལས་འཁྲུངས་ཅེ་ན། འདི་ནི་བདེན་མོད་ཀྱི་འོན་ཀྱང་རྒྱུ་གཉིས་ཀྱི་བྱང་ཆུབ་སེམས་དཔའ་
རྣམས༑ སངས་རྒྱས་བཅོམ་ལྡན་འདས་རྣམས་ཀྱི་རྒྱུར་འགྱུར་ཏེ། གནས་སྐབས་ཀྱི་ཁྱད་པར་དང། ཡང་དག་པར་འཛིན་ཏུ་འཇུག་པ་ལས་སོ། དེ་ལ་གནས་སྐབས་ཀྱི་ཁྱད་པར་ལས་ནི་དེ་བཞིན་གཤེགས་པའི་གནས་སྐབས་ནི་
བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་ཡིན་པ་ཉིད་ཀྱི་ཕྱིར་རོ། ཡང་དག་པར་འཛིན་ཏུ་འཇུག་པ་ལས་ནི་ཇི་ལྟར་འཕགས་པ་འཇམ་དཔལ་བྱང་ཆུབ་སེམས་དཔར་གྱུར་པ་ཉིད་ཀྱིས་བཅོམ་ལྡན་འདས་ཤཱཀྱ་ཐུབ་པ་དང། དེ་ལས་གཞན་པའི་དེ་བཞིན་གཤེགས་
པ་རྣམས་ཆེས་ཐོག་མ་ཁོ་ནར། བྱང་ཆུབ་ཀྱི་སེམས་ཡང་དག་པར་འཛིན་ཏུ་འཇུག་པར་འདོན་པ་ཡིན་ནོ། དེའི་ཕྱིར་དེ་ལྟར་འབྲས་བུ་མཐར་ཐུག་པ་དེའི་རྒྱུ་གཙོ་བོར་གྱུར་པ་ལ། ལྟོས་ནས། དེ་བཞིན་གཤེགས་པ་རྣམས་
བྱང་ཆུབ་སེམས་དཔའ་ལས་འཁྲུངས་པར་བསྟན་ཏོ། དེ་ཉིད་ཀྱི་ཕྱིར་རྒྱུ་ཕུན་སུམ་ཚོགས་པ་ཆེས་བརླིང་པ་ཡིན་པའི་ཕྱིར། རྒྱུ་ལ་མཆོད་པ་བརྗོད་པས་ཀྱང་འབྲས་བུ་ལ་མཆོད་པ་དོན་གྱི་འཕངས་པར་དགོངས་ཏེ། སངས་

[016A] །རྒྱས་བཅོམ་ལྡན་འདས་དེ་དག་གི་སྨན་གྱི་ལྗོན་ཤིང་ཆེན་པོ་འབྲས་བུ་དཔག་ཏུ་མེད་པ་སྟེར་པ། མྱུ་གུ་ལ་སོགས་པ་མཐོང་ཞིང་ལོ་མ་འཇམ་པའི་གནས་སྐབས་སུ་གྱུར་པ་ལྟར་བསྒྲིམས་ཏེ། ཡོངས་
སུ་བསྐྱང་བར་བྱ་བ་ཉིད་དུ་བསྟན་པར་བྱ་ཞིང། དུས་དེར་ཉེ་བར་གྱུར་ཅིང་ཐེག་པ་གསུམ་ལ་བཀོད་པའི་སེམས་ཅན་གྱི་ཕུང་པོ་ཐེག་པ་ཆེན་པོ་ཉིད་ལ། ངེས་པར་སྦྱར་བར་བྱ་བའི་ཕྱིར། བྱང་ཆུབ་སེམས་དཔའ་རྣམས་ལ་བསྔགས་པ་
མཛད་པ་ཡིན་ནོ། ཇི་སྐད་དུ་འཕགས་པ་དཀོན་མཆོག་བརྩེགས་པའི་མདོ་ལས། འོད་སྲུངས་འདི་ལྟ་སྟེ། དཔེར་ན། ཟླ་བ་ཚེས་པ་ལ་ཕྱག་འཚལ་བ་ལྟར་ཉ་པ་ལ་ནི་མ་ཡིན་ནོ། འོད་སྲུང་དེ་བཞིན་དུ་གང་དག་ང་ལ་རབ་ཏུ་དང་བ་
དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱའི། དེ་བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་རྣམས་ལས་ནི་དེ་བཞིན་གཤེགས་པ་རྣམས་བྱུང་ངོ། དེ་བཞིན་གཤེགས་
པ་རྣམས་ལས་ནི་ཉན་ཐོས་དང་རང་སངས་རྒྱས་རྣམས་བྱུང་ངོ། ཞེས་གསུངས་པ་ལྟ་བུའོ། དེའི་ཕྱིར་དེ་ལྟར་ན་རིགས་པ་དང་ལུང་དག་གིས་དེ་བཞིན་གཤེགས་པ་རྣམས་བྱང་ཆུབ་སེམས་དཔའ་ལས་འཁྲུངས་པ་ཡིན་ནོ། ཞེས་བྱ་བ་
འདི་སྒྲུབས་པ་ཡིན་ནོ། ཞེས་གསུངས་འདིའི་དོན་ལ། དོགས་པ་བཀོད་པ་དང། དེའི་ལན་བཤད་པ་གཉིས། དང་པོ་ནི། གལ་ཏེ་བྱང་ཆུབ་སེམས་དཔའ་རྣམས་ཀྱང་ཞེས་པ་ནས། འཁྲུངས་ཅི་ན་ཞེས་པའི་བར་འདི་བྱུང། འདིའི་དོན་
ལ༑ སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། ཞེས་སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པར་བཤད་པ་མི་འཐད་དེ། བྱང་ཆུབ་སེམས་དཔའ་དེ་སངས་རྒྱས་འཕགས་པ་ལས་འཁྲུངས་པའི་

[016B] དེ་རྒྱལ་བ་ལས་འཁྲུངས་པའི་ཕྱིར། དེར་ཐལ། དེ་རྒྱལ་བའི་སྲས་ཡིན་པའི་ཕྱིར་ཏེ། དེ་རྒྱལ་སྲས་ཡིན་པའི་ཕྱིར་ཏེ། བྱང་ཆུབ་སེམས་དཔའ་ཡིན་པའི་ཕྱིར། མཁས་མུ་སྲས་པ་ཁ་ཅིག་སྔར་བཤད་པའི་དེའི་སྐྱོན་མེད་དེ། རྒྱལ་
བའི་སྲས་སུ་བཞག་པ་དང། རྒྱལ་བའི་རྒྱུར་བཞག་པའི་བྱང་སེམས་གཉིས་པོ། གཞི་ཐ་དད་ཡིན་པས་སྐྱོན་མེད་དེ། ཞེས་ཟེར། ཡང་ཁ་ཅིག། དེའི་སྐྱོན་མེད་དེ། རྒྱལ་སྲས་ཡིན་ན་རྒྱལ་བའི་སྲས་ཡིན་པས་མ་ཁྱབ་པའི་ཕྱིར་ཏེ་
མཚོ་སྐྱེས་ཡིན་ན། མཚོ་ལས་སྐྱེས་པས་མ་ཁྱབ་པའི་ཕྱིར། དཔེར་ན། སྐམ་ལས་སྐྱེས་པའི་པདྨ་དེ་མཚོ་སྐྱེས་ཡིན་ཀྱང། མཚོ་ལས་སྐྱེས་པ་མ་ཡིན་པ་བཞིན་ནོ། ཞེས་ཟེར། ལུགས་དེ་གཉིས་ཀ་མི་འཐད་དེ། རྒྱལ་བའི་སྲས་ཡིན་
ན། རྒྱལ་བ་ལས་འཁྲུངས་པས་ཁྱབ་པར་ཐལ། བྱང་ཆུབ་སེམས་དཔའ་དེ་རྒྱལ་བའི་སྲས་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། རྒྱལ་སྲས་ཡིན་པར་ཐལ། རྒྱལ་བའི་སྲས་ཡིན་པའི་ཕྱིར། འདོད་ན། རྒྱལ་བའི་སྲས་
སུ་བཞག་པ་དང། རྒྱལ་བའི་རྒྱུར་བཞག་པའི་བྱང་ཆུབ་སེམས་དཔའ་གཉིས་གཞི་ཐ་དད་མ་ཡིན་པར་ཐལ། བྱང་ཆུབ་སེམས་དཔའ་དེ་རྒྱལ་སྲས་ཡིན་པ་གང་ཞིག་ དེ་རྒྱལ་བ་རྒྱུ་ཡིན་པའ་ཕྱིར། གཉིས་པ་གྲུབ་སྟེ། དེ་སངས་རྒྱས་
འཕགས་པའི་རྒྱུ་ཡིན་པའི་ཕྱིར་ཏེ། སངས་རྒྱས་འཕགས་པ་དེ་དེ་ལས་འཁྲུངས་པའི་ཕྱིར་ཏེ། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། ཞེས་གསུངས་པའི་ཕྱིར། རྩ་བར་འདོད་ན། བྱང་སེམས་ས་དང་པོ་པ་ཆོས་ཅན། དེར་
ཐལ་དེའི་ཕྱིར། རྟགས་གྲུབ་སྟེ། རྒྱལ་བའི་སྲས་པོ་འདིའི་སེམས་གང་འགྲོ་བ་རྣམས། ཞེས་གསུངས་པའི་ཕྱིར། འདོད་ན། དེ་ཆོས་ཅན། ཁྱོད་རྒྱལ་བ་ལས་མ་འཁྲུངས་པར་ཐལ། རྒྱལ་བ་དེ་ཁྱོད་ལས་འཁྲུངས་པའི་ཕྱིར་ཏེ། སངས་

[017A] །རྒྱས་འཕགས་པ་དེ་ཁྱོད་ལས་འཁྲུངས་པའི་ཕྱིར། དེར་ཐལ། སངས་རྒྱས་འཕགས་པ་དེ་བྱང་ཆུབ་སེམས་དཔའ་ལས་འཁྲུངས་པའི་ཕྱིར། གཞན་ཡང། རྒྱལ་བའི་སྲས་པོ་བྱང་ཆུབ་སེམས་དཔའ་གཅིག་མེད་
བར་ཐལ། བྱང་སེམས་ཚོགས་ལམ་པ་ཡང་དེ་མ་ཡིན། བྱང་སེམས་སྦྱོར་ལམ་པ་དེ་ཡང་དེ་མ་ཡིན། ས་དང་པོ་ནས་བཅུའི་བར་གྱི་བྱང་ཆུབ་སེམས་དཔའ་རྣམས་དེ་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། རྒྱལ་པ་ལས་
འཁྲུངས་པར་ཐལ། རྒྱལ་བའི་སྲས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྒྱལ་བ་ཁྱོད་ལས་འཁྲུངས་པའི་ཕྱིར་ཏེ། སངས་རྒྱས་འཕགས་པ་དེ་ཁྱོད་ལས་འཁྲུངས་པའི་ཕྱིར། མ་གྲུབ་ན། དེར་ཐལ། སངས་
རྒྱས་འཕགས་པ་དེ་བྱང་ཆུབ་སེམས་དཔའ་ལས་འཁྲུངས་པའི་ཕྱིར། རང་ལུགས་ནི་དངོས་ལན་བཏབ་པ་དང། སྒྲུབ་བྱེད་བསྟན་པ་གཉིས། དང་པོ་སྟོན་པ་ལ། འདི་ནི་བདེན་མོད་ཀྱི་ཞེས་པ་འདི་བྱུང། འདིའི་དོན་ནི་སངས་རྒྱས་བྱང་
ཆུབ་སེམས་དཔའ་ལས་འཁྲུངས་ཤིང། ཞེས་སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པར་བཤད་པ་དང། བྱང་ཆུབ་སེམས་དཔའ་རྒྱལ་བའི་སྲས་སུ་བཞག་པ་ལ་འགལ་བ་མེད་དེ། སངས་རྒྱས་འཕགས་
པ་དེ་རང་དང་རྒྱུད་ཅིག་ཏུ་གྱུར་པའི་བྱང་ཆུབ་སེམས་དཔས་ལམ་ཉམས་སུ་བླངས་ཏེ་ཉེར་ལེན་བྱས་པ་ལས་འཁྲུངས་པ་དེ། སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པའི་དོན་དང། བྱང་ཆུབ་སེམས་དཔའ་དེ་རང་
གི་ཡོངས་འཛིན་དུ་གྱུར་པའི་སངས་རྒྱས་འཕགས་པས་ཆོས་བསྟན་ཏེ། བདག་རྐྱེན་བྱས་པ་ལ་བརྟེན་ནས་དེའི་གསུངས་ལས་གསར་དུ་སྐྱེས་བ་དེ། བྱང་ཆུབ་སེམས་དཔའ་རྒྱལ་བའི་སྲས་སུ་བཞགས་པའི་དོན་ཡིན། སངས་རྒྱས་འཕགས་

[017B] ཉེར་ལེན་བྱས་པ་ལས་འཁྲུངས་པ་དང། བྱང་ཆུབ་སེམས་དཔའ་དེ་རང་གི་ཡོངས་འཛིན་དུ་གྱུར་པའི་སངས་རྒྱས་འཕགས་པས་ཆོས་བསྟན་ཏེ། བདག་རྐྱེན་བྱས་པ་ལ་
དེའི་གསུངས་ལས་གསར་དུ་སྐྱེས་པ་གཉིས་ལ་འགལ་བ་མེད་པའི་ཕྱིར། གཉིས་པ་སྒྲུབ་བྱེད་འགོད་པ་ལ། རིགས་པས་སྒྲུབ་པ་དང། ལུང་གི་སྒྲུབ་པ། བྱང་སེམས་ལ་བསྔགས་པ་གསུང་པའི་དགོས་པ་བཤད་པ་གསུམ། དང་པོ་སྟོན་པར་
བྱེད་པ་ལ་གནས་སྐབས་ཀྱི་ཁྱད་པར། ཞེས་པ་ནས། ཡང་དག་པར་འཛིན་དུ་བཅུག་པར་འདོན་པ་ཡིན་ནོ། ཞེས་པའི་བར་འདི་བྱུང། འདིའི་དོན་ནི། སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པར་རིགས་པས་
གྲུབ་པ་ཡིན་ཏེ། སངས་རྒྱས་འཕགས་པ་དེ་རང་དང་རྒྱུད་གཅིག་ཏུ་གྱུར་པའི་བྱང་ཆུབ་སེམས་དཔའ་ལམ་ཉམས་སུ་བླངས་ཏེ། ཉེར་ལེན་བྱས་པ་ལས་འཁྲུངས། སངས་རྒྱས་འཕགས་པ་དེ་རང་དང་རྒྱུད་ཐ་དད་དུ་གྱུར་པའི་བྱང་ཆུབ་
སེམས་དཔའ་ཁ་ཅིག་གི། སྔོན་སློབ་པ་ལམ་གྱི་གནས་སྐབས་སུ་ཡོངས་འཛིན་བྱས་ཏེ། བདག་རྐྱེན་བྱས་པ་ལས་འཁྲུངས་པ་ཡིན་པའི་ཕྱིར། དཔེར་ན། སྟོན་པ་འཀྱ་ཐུབ་པ་དེ། རང་དང་རྒྱུད་ཅིག་ཏུ་གྱུར་པའི་བྲམ་ཟེའི་ཁྱེའུ་བླ་མ་དང་
རྫ་མཁན་གྱི་ཁྱེའུ་སྣང་བྱེད་ལ་སོགས་པས། ལམ་ཉམས་སུ་བླངས་ཏེ། ཉེར་ལེར་བྱས་པ་ལས་འཁྲུངས། སྟོན་པ་འཀྱ་ཐུབ་པ་དེ་རང་དང་རྒྱུད་ཐ་དད་དུ་གྱུར་པའི་བྱང་ཆུབ་སེམས་དཔའ་འཇམ་དཔལ་གྱིས་སྔོན་སློབ་པ་ལམ་གྱི་
གནས་སྐབས་སུ་ཡོངས་འཛིན་བྱས་ཏེ། བདག་རྐྱེན་བྱས་པ་ལས་འཁྲུངས་པ་བཞིན་ནོ། དེས་ན། རྒྱལ་བའི་སྲས་ཡིན་ན་རྒྱལ་བ་ལས་འཁྲུངས་མི་དགོས་ཏེ། སངས་རྒྱས་ཀྱི་སྲས་ཡིན་ན། སངས་རྒྱས་ལས་འཁྲུངས་མི་དགོས་པ་

[018A] །བཞིན་ནོ། གཉིས་པ་ནི། སངས་རྒྱས་འཕགས་པ་དེ་བྱང་ཆུབ་སེམས་དཔའ་ལས་འཁྲུངས་པར་ལུང་གིས་གྲུབ་པ་ཡིན་ཏེ་དཀོན་མཆོག་བརྩེགས་པའི་མདོ་ལས། འོད་སྲུང་འདི་ལྟ་སྟེ། དཔེར་ན། ཞེས་པ་ནས་ཉན་ཐོས་
དང་རང་སངས་རྒྱས་ཐམས་ཅད་བྱུང་ངོ། ཞེས་པའི་བར་གསུངས་པའི་ཕྱིར། གསུམ་པ་ནི། འོད་སྲུང་འདི་ལྟ་སྟེ། དཔེར་ན་ཞེས་པ་ནས་བྱང་ཆུབ་སེམས་དཔའ་རྣམས་ལ་ཕྱག་བྱའི། དེ་བཞིན་གཤེགས་པ་རྣམས་ལ་ནི་དེ་ལྟ་
མ་ཡིན་ནོ། ཞེས་སོགས་བྱང་སེམས་ལ་བསྔས་པ་གསུངས་པ་ལ་དགོས་པ་ཡོད། སྨན་གྱི་ལྗོན་ཤིང་གི་སྡོང་བུ། དོན་དུ་གཉེར་བ་རྣམས་ཀྱི་སྨན་གྱི་ལྗོན་ཤིང་གི་མྱུ་གུ་ལ་གཅེས་སྤྲས་བྱེད་དགོས་པ་བཞིན་དུ། སྐྱེ་དགུ་ཀུན་
གྱི་གསོས་སུ་གྱུར་པའི། རྫོགས་པའི་སངས་རྒྱས་དོན་དུ་གཉེར་བ་རྣམས་ཀྱི་རྫོགས་པའི་སངས་རྒྱས་ཀྱི་མྱུ་གུ་བྱང་སེམས་ལས་དང་པོ་པ་ལ་དད་ཅིང་གུས་པར་བྱེད་དགོས་པར་ཤེས་པ་དང། བྱང་སེམས་ལས་དང་པོ་པ་དེ་
རྫོགས་པའི་སངས་རྒྱས་ཀྱི་རྒྱུའི་གཙོ་བོར་ཤེས་པ་དང། རྒྱུ་བྱང་སེམས་ལ་མཆོད་པས། འབྲས་བུ་སངས་རྒྱས་ལ་མཆོད་པར་དོན་གྱི་འགྱུར་བར་ཤེས་པ་དང། བྱང་སེམས་ལ་བསྔགས་པ་གསུངས་པ་འཁོར་དུ་བྱུང་བའི་
ཏེག་པ་གསུམ་གྱི་གང་ཟག་རྣམས་ཏེག་པ་ཆེན་པོ་ལ་ངེས་པར་སྦྱར་བ་སོགས་ཀྱི་དགོས་པ་ཡོད་པའི་ཕྱིར།    ༈    ཞེས་སོགས་ཀྱི་སྐབས་སུ། སྐབས་འདིའི་ཆོས་གསུམ་
ངོས་བཟུང་བ་དང། དེ་བྱང་སེམས་ཀྱི་རྒྱུར་བསྟན་པ། དེ་ལྟར་བསྟན་པ་ལ་དོགས་པ་སྤངས་པ་དང་གསུམ། དང་པོ་ལ། ཁ་ཅིག། སྐབས་འདིར་བསྟན་པའི་སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་ཡོད་དེ་

[018B] གང་ཕྱིར་བརྩེ་ཉིད་ཞེས་པའི་སྐབས་ནས་བསྟན་པའི་ཐ་མར་གལ་ཆེའི་སྙིང་རྗེ་
དེ་འབྲས་དུས་ཀྱི་སྙིང་རྗེ་ལ་བྱེད་རིགས་པའི་ཕྱིར། ཟེར་ན། འོ་ན། སྐབས་འདིར་བསྟན་པའི་སྙིང་རྗེའི་དེ་བྱང་སེམས་ལས་དང་པོའི་སྔོན་དུ་འགྲོའི་སྙིང་རྗེ་ལ་བྱེད་མི་རིགས་པར་ཐལ། དེ་དང་འབྲས་དུས་ཀྱི་སྙིང་རྗེའི་གཞི་མཐུན་ཡོད་པའི་ཕྱིར་
འདོད་ན། རང་འགྲེལ་ལས། ཡང་བྱང་ཆུབ་སེམས་དཔའ་དེ་དག་ཅིའི་རྒྱུ་ཅན་གཅིག་ཡིན་ཞེ་ན། སྙིང་རྗེའི་སེམས་དང་གཉིས་སུ་མེད་བློ་དང། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། ཁོ་ན་རེ། སྐབས་འདིར་བསྟན་པའི་སྙིང་རྗེ་དེ་ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་ལ་བྱེད་རིགས་པར་ཐལ། དེ་བྱང་སེམས་ལས་དང་པོའི་སྔོན་དུ་འགྲོ་བའི་སྙིང་རྗེ་ལ་བྱེད་རིགས་པའི་ཕྱིར། ཟེར་ན་མ་ཁྱབ། འདོད་ན་
དེ་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེའི་གཞི་མཐུན་མེད་པར་ཐལ། ཟེར་ན། བྱང་སེམས་ལས་དང་པོའི་སྔོན་དུ་འགྲོ་སྙིང་རྗེ་ཡིན་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་ཡིན་དགོས་པར་ཐལ། སྐབས་འདིར་བསྟན་པའི་
སྙིང་རྗེ་དེ་བྱང་སེམས་ལས་དང་པོའི་སྔོན་དུ་འགྲོའི་སྙིང་རྗེ་ལ་བྱེད་རིགས་ན། དེ་ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་ལ་བྱེད་རིགས་པའི་ཁྱབ་པ་ཡོད་པའི་ཕྱིར། རྩ་བར་འདོད་ན། སྙིང་རྗེ་ཆོས་ཅན། དེར་ཐལ་དེའི་ཕྱིར་
མ་གྲུབ་ན། དེར་ཐལ། དེ་བྱང་ཆུབ་ཀྱི་སེམས་ཀྱི་སྔོན་དུ་འགྲོའི་སྙིང་རྗེ་ཡིན་པའི་ཕྱིར་ཏེ། རྒྱུ་འབྲས་མན་ངག་བདུན་གྱི་རྣམ་བཞག་འཐད་པའི་ཕྱིར། འདོད་ན། དེ་ཆོས་ཅན། ཁྱོད་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་གཞི་མཐུན་མེད་པར་

[019A] །ཐལ་ལོ། གཞན་ཡང། གང་ཕྱིར་བརྩེ་ཉིད་ཅེས་པའི་སྐབས་ནས་བསྟན་པའི་ཐ་མར་གལ་ཆེ་བའི་སྙིང་རྗེ་ཡིན་ན། འབྲས་དུས་ཀྱི་སྙིང་རྗེ་ཡིན་དགོས་པར་ཐལ། དེ་འབྲས་དུས་ཀྱི་སྙིང་རྗེ་ལ་བྱེད་རིགས་པའི་ཕྱིར་
རྟགས་ཁས། འདོད་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ། ཐ་མར་གལ་ཆེ་བའི་སྙིང་རྗེ་ཡིན་པའི་ཕྱིར་ཏེ། དེ་རྒྱལ་བའི་ལོ་ཐོག་ཕུན་ཚོགས་
བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཡིན་པའི་ཕྱིར་ཏེ། དེ་རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ། ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཡིན་པའི་རྒྱུ་མཚན་གྱིས། དཔལ་ལྡན་ཟླ་བས་སྐབས་
འདིར་སྙིང་རྗེ་ཆེན་པོ་ལ་བསྟོད་ཕྱག་མཛད་པའི་ཕྱིར་ཏེ། གང་ཕྱིར་བརྩེ་ཉིད་ཅེས་སོགས་ཀྱི་ལུང་དོན་གྲུབ་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེའི་གཞི་མཐུན་མེད་པར་ཐལ། འདོད་
པའི་ཕྱིར། ཁ་ཅིག་གཉིས་སུ་མེད་བློ་དང་ཞེས་པའི་སྐབས་ནས་བསྟན་པའི། གཉིས་སུ་མེད་པའི་བློ་དེ། གཟུང་འཛིན་གཉིས་སུ་སྣང་བ་མེད་པའི་བློ་ལ་བྱེད། སེམས་བསྐྱེད་དེ་དོན་དམ་སེམས་བསྐྱེད་ལ་བྱེད་ཟེར། དེ་ལ་
སྐྱོན་འཕེན་པ་མུ་སྲས་ཁ་ཅིག་གཟུང་འཛིན་གཉིས་སུ་སྣང་བ་མེད་པའི་དོན་དེ་གང་ལ་བྱེད། གཟུང་འཛིན་རྫས་གཞན་མེད་པ་ལ་བྱེད་དམ། གཉིས་སྣང་ལ་བྱེད། དང་པོ་ལྟར་ན་མི་འཐད་དེ། གཟུང་འཛིན་རྫས་གཞན་ཡོད་པའི་ཕྱིར་ཏེ། ཕྱི་
རོལ་གྱི་དོན་ཡོད་པའི་ཕྱིར། གཉིས་པ་མི་འཐད་དེ། སེམས་བསྐྱེད་དོན་དམ་སེམས་བསྐྱེད་ལ་བྱེད་པ་དང་ཟློས་པར་འགྱུར་བའི་ཕྱིར། ཞེས་ཟེར། མི་འཐད་དེ། གཟུང་འཛིན་རྫས་གཞན་མེད་པའི་ཕྱིར་ཏེ། གཟུང་འཛིན་

[019B] གཟུང་འཛིན་རྫས་སུ་གྲུབ་པ་མེད་པའི་ཕྱིར་ཏེ། རྫས་སུ་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་པའི་ཕྱིར། གཉིས་སུ་མེད་པའི་བློ་དེ་གཟུང་འཛིན་གཉིས་སུ་སྣང་བ་མེད་པའི་བློ་ལ་བྱེད་
པ་མི་འཐད་དེ། དེ་བྱང་སེམས་ལས་དང་པོའི་སྔོན་དུ་འགྲོ་དགོས་པ་མ་ཡིན་པའི་ཕྱིར། སེམས་བསྐྱེད་དོན་དམ་སེམས་སྐྱེད་ལ་བྱེད་པ་ཡང་མི་འཐད་དེ། དོན་དམ་སེམས་བསྐྱེད་དེ་བྱང་སེམས་ལས་དང་པོའི་སྔོན་དུ་འགྲོ་དགོས་པ་མ་ཡིན་པའི་
ཕྱིར༑ ཁ་ཅིག་སྐབས་འདིའི་གཉིས་སུ་མེད་པའི་བློ་དེ་དོན་དམ་སེམས་བསྐྱེད་ལ་བྱེད། སེམས་བསྐྱེད་རག་པ་བརྡ་ལས་བྱུང་པའི་སེམས་བསྐྱེད་ལ་བྱེད་ཟེར་བི་མི་ཐད་དེ། དོན་དམ་སེམས་བསྐྱེད་བྱང་སེམས་ལས་དང་པོའི་སྔོན་དུ་འགྲོ་དགོས་
པ་མ་ཡིན་པའི་ཕྱིར། ཁ་ཅིག་སྐབས་འདིའི་སེམས་སྐྱེད་དེ་སེམས་བསྐྱེད་མཚན་ཉིད་པ་ལ་བྱེད། ཟེར་ན། ཊིཀ་ཆེན་ལས། བྱང་སེམས་ཀྱི་སྔོན་དུ་འགྲོ་པའི་སེམས་བསྐྱེད་ནི། སེམས་བསྐྱེད་སྒོམ་པའི་སྐབས་ལ་དགོངས་ཀྱི་སྒོམས་པ་
ལ་བརྟེན་ནས་སྐྱེས་པའི་སེམས་བསྐྱེད་དངོས་མ་ཡིན་ནོ། ཞེས་གསུངས་པ་མི་འཐད་པར་ཐལ། དམ་བཅའ་དེའི་ཕྱིར། རང་ལུགས་ནི། སྐབས་འདིར་བསྟན་པའི་སྙིང་རྗེ་ནི། འོག་ནས་འཆད་པར་འགྱུར་པའི་སེམས་ཅན་མཐའ་དག་སྡུག་
བསྔལ་དང། བྲལ་བར་འདོད་པའི་རྣམ་པ་ཅན་གྱི་བཙེ་བ་གཅིག་ལ་བྱེད་པ་ཡིན་ཏེ། རང་འགྲེལ་ལས། དེ་ལ་སྙིང་རྗེ་ནི་བརྩེ་བ་སྟེ་འདི་ཉིད་དུ་འཆད་པར་འགྱུར་བའི་རྣམ་པ་དང་རང་གི་ངོ་བོ་ཅན་ནོ། ཞེས་གསུངས་པའི་ཕྱིར། སྐབས་
འདིའི་གཉིས་སུ་མེད་པའི་བློ་ནི། རྟགས་ཆད་ཀྱི་མཐའ་གཉིས་དང་བྲལ་བའི་སྟོང་ཉིད་རྟོགས་པའི་བློ་ལ་བྱེད་པ་ཡིན་ཏེ། རང་འགྲེལ་ལས། གཉིས་སུ་མེད་བའི་བློ་ནི་དངོས་པོ་དང་དངོས་པོ་མེད་པ་ལ་སོགས་པ་མཐའ་གཉིས་དང་བྲལ་བའི་ཤེས་

[020A] །རབ་བོ། ཞེས་གསུངས་པའི་ཕྱིར། སྐབས་འདིར་བསྟན་པའི་བྱང་ཆུབ་ཀྱི་སེམས་ནི་རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་སེམས་ཁྱད་པར་
ཅན༑ ཅིག་ལ་བྱེད་པ་ཡིན་ཏེ། རང་འགྲེལ་ལས། དམ་པའི་ཆོས་ཀྱི་བདུད་རྩིའི་རོ་ཕུལ་དུ་བྱུང་བ་འབྱུང་པའི་རྒྱུ་ཕྱིན་ཅི་ལོག་གི་རྟོག་པ་མཐའ་དག་ལོག་པའི་མཚན་ཉིད། འགྲོ་བ་ཡོངས་ཀྱི་གཉེན་ཉིད་ཀྱི་རང་བཞིན་དུ་གྱུར་པ་
སངས་རྒྱས་ཉིད་ཡང་དག་པར་ཐོབ་པར་འདོད་པ་ཡིན་ནོ། ཞེས་གསུངས་པའི་ཕྱིར། ཆོས་གསུམ་བྱང་སེམས་ཀྱི་རྒྱུར་འཇོག་པ་དེ་འཕགས་པ་ཀླུ་སྒྲུབ་ཀྱི་དགོངས་པ་ཡིན་ཏེ། རིན་ཆེན་ཕྲེང་བ་ལས། །བདག་ཉིད་དང་ནི་འཇིག་
རྟེན་འདིས། །བླ་མེད་བྱང་ཆུབ་ཐོབ་འདོད་ན། །དེའི་རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་བརྟན་དང། །ཕྱོགས་མཐས་བརྟུགས་པའི་སྙིང་རྗེ་དང། གཉིས་ལ་མི་རྟེན་ཡེ་ཤེས་ལགས། ཞེས་གསུངས་པའི་ཕྱིར། དེ་ལ་ཁ་
ཅིག་ལུང་དེ་ཤེས་བྱེད་དུ་མི་འགྲོ་སྟེ། ལུང་དེས་ཆོས་གསུམ། རྫོགས་པའི་བྱང་ཆུབ་ཀྱི་རྒྱུར་དངོས་སུ་བསྟན་ལ། བྱང་སེམས་ཀྱི་རྒྱུར་མ་བསྟན་པའི་ཕྱིར་ཞེ་ན། སྐྱོན་མེད་དེ། ལུང་དེས་ཆོས་གསུམ་རྫོགས་པའི་བྱང་ཆུབ་ཀྱི་རྩ་
བའི་རྒྱུར་དངོས་སུ་བསྟན་ཅིང། རྩ་བ་ནི་དང་པོའི་དོན་ཡིན་པས། ཆོས་གསུམ་རྫོགས་པའི་བྱང་ཆུབ་ཀྱི་དང་པོའི་རྒྱུར་དངོས་སུ་བསྟན་པའི་བྱང་སེམས་ཀྱི་རྒྱུར་ཡང་འགྲུབ་པ་ཡིན་པའི་ཕྱིར། དེ་ལྟར་བསྟན་པ་ལ་དོགས་པ་སྤང་བ་
ལ་ཁ་ཅིག་ཆོས་གསུམ་གང་གི་རྒྱུར་བཞག་པའི་བྱང་སེམས་དེ་ལམ་དུ་ཞུགས་མ་ཐག་པའི་བྱང་སེམས་ལས་དང་པོ་བ་ལ་བྱེད་དམ་མི་བྱེད། དང་པོ་ལྟར་ན། ཐེག་ཆེན་སེམས་བསྐྱེད་དེའི་རྒྱུར་བཤད་པ་མི་འཐད་དེ། ཐེག་ཆེན་

[020B] གཉིས་པ་ལྟར་ན། དེ་ཟླ་བ་ཚེས་པ་ལྟ་བུའི་བྱང་སེམས་དང། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་
སུ་བཤད་པ་དང་འགལ་ལོ། སྟོང་ཉིད་རྟོགས་པའི་ཤེས་རབ་དེ་བྱང་སེམས་ཀྱི་རྒྱུར་བཤད་པ་ཡང་མི་འཐད་དེ། ཐེག་པ་ཆེན་པོའི་རིགས་ཅན་རྣམས་དང་པོར་བྱང་ཆུབ་མཆོག་ཏུ་སེམས་བསྐྱེད། དེ་རྗེས་སྟོང་ཉིད་རྟོགས་པའི་ཤེས་རབ་རང་
རྒྱུད་ལ་བསྐྱེད་པར་བྱེད་པ་ཡིན་པའི་ཕྱིར་ཞེས་ཟེར་ན། དོགས་པ་དང་པོ་དེའི་སྐྱོན་མེད་དེ། དོགས་པ་དང་པོ་དེའི་རྟགས་ཕྱི་མ་ལྟར་ཁས་མི་ལེན་ཅིང། དང་པོ་ལྟར་ཁས་ལེན་ཀྱང། ལམ་མ་ཞུགས་ཀྱི་གནས་སྐབས་ན། ཐེག་ཆེན་སེམས་སྐྱེད་ཡོད་པར་ཐལ་
བའི་སྐྱོན་མེད་དེ། བྱང་སེམས་ལས་དང་པོ་པའི་སྔོན་དུ་འགྲོ་བའི་སྐབས་འདིར་དངོས་སུ་བསྟན་པའི་བྱང་ཆུབ་ཀྱི་སེམས་དེ། ཐེག་ཆེན་སེམས་བསྐྱེད་ལ་རྩོལ་བཅས་ཀྱི་མྱོང་བ་ཐོན། རྩོལ་མེད་ཀྱི་མྱོང་བ་མ་ཐོན་པའི་གནས་སྐབས་ཀྱི་རང་
གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་སེམས་ཁྱད་པར་ཅན་ཅིག་ལ་བྱེད་རིགས་པའི་ཕྱིར་ཏེ། ཊིཀ་ཆེན་ལས། བྱང་སེམས་ཀྱི་སྔོན་དུ་འགྲོ་པའི་སེམས་བསྐྱེད་
ནི༑ ཞེས་སོགས་གསུངས་པའི་ཕྱིར། ཆོས་གསུམ་གང་གི་རྒྱུར་བཞགས་པའི་བྱང་སེམས་དེ་ལམ་དུ་ཞུགས་མ་ཐག་པའི་བྱང་སེམས་ལས་དང་པོ་པ་ལ་བྱེད་པ་ཡིན་ཏེ། དེ་ཟླ་བ་ཚེས་པ་ལྟ་བུའི་བྱང་སེམས་དང་སྨན་གྱི་ལྗོན་
ཤིང་གི་མྱུ་གུ་ལྟ་བུའི་བྱང་སེམས་ལ་བྱེད་པ་གང་ཞིག། དེ་གང་རུང་ཡིན་ན་བྱང་སེམས་ལས་དང་པོ་བ་ཡིན་དགོས་པའི་ཕྱིར།དོགས་པ་གཉིས་པའི་སྐྱོན་མེད་དེ། ཐེག་ཆེན་རིགས་ཅན་དབང་རྣོན་རྣམས་ཀྱི་དང་པོར་ངེས་པར་

[021A]༄༅། །སྟོང་ཉིད་རྟོགས་པའི་ཤེས་རབ་རང་རྒྱུད་ལ་བསྐྱེད་དེའི་རྗེས་བྱང་ཆུབ་ཏུ་སེམས་བསྐྱེད་པར་བྱེད་ཅིང། ཐེག་ཆེན་གྱི་རིགས་ཅན་དབང་རྟུལ་ལ་ཡང་དང་པོར་སྟོང་ཉིད་རྟོགས་པའི་ཤེས་རབ་རང་རྒྱུད་ལ་བསྐྱེད། དེའི་རྗེས་
བྱང་ཆུབ་མཆོག་ཏུ་སེམས་སྐྱེད་པ་དུ་མ་ཡོད་པའི་ཕྱིར། ཆོས་གསུམ་བྱང་སེམས་ཀྱི་རྒྱུར་བཤད་པ་དེ། བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་པ་ཡིན་ཏེ། གང་ཕྱིར་བརྩེ་ཉིད་ཞེས་པའི་སྐབས་སུ་ཆོས་གཞན་གཉིས་
ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་བཤད་པ་དེ། བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་ནས་བཤད་པའི་ཕྱིར་ཏེ། ཊིཀ་ཆེན་ལས། དེ་ལྟར་ན། གང་ཕྱིར་ཞེས་པ་བཞིའི་དོན་བཀྲལ་བས་ནི། ཐེག་ཆེན་པ་བྱེད་པར་
འདོད་ན། ཐོག་མར་ཡིད་སྙིང་རྗེ་ཆེན་པོའི་གཞན་དབང་དུ་གྱུར་པ་གཅིག་དང། དེ་ནས་དེ་ལ་བརྟེན་ནས་བྱང་ཆུབ་ཀྱི་སེམས་མཚན་ཉིད་ཚང་བ་གཅིག་སྙིད་ཐག་པ་ནས་བསྐྱེད་པ་དང། སེམས་བསྐྱེད་པས་ནི་གདོན་མི་ཟ་བར་བྱང་སེམས་ཀྱི་
སྤྱོད་པ་སྤྱི་དང། ཁྱད་པར་དུ་ཟབ་མོའི་ལྟ་བ་ཕུ་ཐག་གཅོད་དགོས་པར་འདུག་སྙམ་ནས་དེ་དག་ལ་སློབ་པ་གཅིག་དགོས་པར་བསྟན་པ་ལ་ངེས་པ་བརྟན་པོ་རྙེད་དགོས་སོ། ཞེས་གསུངས་པའི་ཕྱིར། ཁོ་ན་རེ། བྱང་སེམས་དབང་
རྟུལ་ཡིན་ན། སྐབས་འདིར་བསྟན་པའི་ཆོས་གསུམ་ལས་འཁྲུངས་པའི་ཁྱབ་པར་ཐལ། སྐབས་འདིར་བྱང་སེམས་ཆོས་གསུམ་ལས་འཁྲུངས་པར་བཤད་པ་དེ། བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་ནས་
བཤད་པ་ཡིན་པའི་ཕྱིར། ཟེར་ན། མ་ཁྱབ་ཏེ། བྱང་སེམས་དབང་རྟུལ་ཡིན་ན། དང་པོར་བྱང་ཆུབ་མཆོག་ཏུ་སེམས་བསྐྱེད། དེའི་རྗེས་སྟོང་ཉིད་རྟོགས་པའི་ལྟ་བ་རང་རྒྱུད་ལ་སྐྱེད་པས་ཁྱབ་པར་ཐལ། དབུ་མ་རྒྱན་ལས་ཡང་

[021B] རྫོགས་པའི་བྱང་ཆུབ་སེམས་བསྐྱེད་ནས། ཐུབ་པའི་བརྟུལ་ཞུགས་བླངས་བྱ་སྟེ། དེ་ནི་ཡང་དག་ཤེས་ཚོལ་བརྩོན། ཞེས་དང་པོར་བྱང་ཆུབ་མཆོག་ཏུ་སེམས་བསྐེད། དེའི་རྗེས་སྟོང་ཉིད་རྟོགས་པའི་ལྟ་བ་
རང་རྒྱུད་ལ་བསྐྱེད་པ་དེ། བྱང་སེམས་དབང་རྟུལ་གྱི་དབང་དུ་བྱས་ནས་བཤད་པ་ཡིན་པའི་ཕྱིར། ཁྱབ་པ་ཁས། རྩ་བར་འདོད། མི་ནུས་སྟེ། དང་པོར་སྟོང་ཉིད་རྟོགས་པའི་ལྟ་བ་རང་རྒྱུད་ལ་སྐྱེས། དེའི་རྗེས་བྱང་ཆུབ་མཆོག་ཏུ་
སེམས་སྐྱེད་པའི་བྱང་སེམས་དབང་རྟུལ་དུ་མ་ཡོད་པའི་ཕྱིར་ཏེ། དེ་འདྲའི་ཐེག་དམན་འཕགས་པའི་རྟོགས་པ་སྔོན་དུ་སོང་བའི་བྱང་སེམས་ཡང་ཡོད། དེ་འདྲའི་དམན་ལམ་སྔོན་དུ་མ་སོང་བའི་བྱང་ཆུབ་སེམས་དཔའ་ཡང་ཡོད་
བའི་ཕྱིར། ཁ་ཅིག། བྱང་ཆུབ་སེམས་དཔའ་ཡིན་ན། སྟོང་ཉིད་རྟོགས་པས་ཁྱབ་ཟེར་ན། དེ་ཡིན་ན། དེ་བཞིན་གཤེགས་པའི་སྙིང་པོ་རྟོགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། རྒྱུད་བླ་
མའི་འགྲེལ་ཆེན་ལས། ལེགས་ཆོས་མདོར་བསྡུ་ན་གང་ཟག་བཞི་ནི། དེ་བཞིན་གཤེགས་པའི་སྙིང་པོ་མཐོང་བ་ལ་མིག་དང་མི་ལྡན་པ་རྣམ་པར་བཞག་གོ་བཞི་གང་ཞེ་ན། སོ་སོ་སྐྱེ་བོ་དང། ཉན་ཐོས་དང། རང་སངས་རྒྱས་
དང༑ ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་འོ། ཞེས་གསུངས་པ་མི་འཐད་པར་ཐལ་ལོ། གཞན་ཡང། སློབ་དཔོན་ཕོགས་གླང་ཆོས་ཅན། སྟོང་ཉིད་རྟོགས་པར་ཐལ། བྱང་ཆུབ་སེམས་དཔའ་ཡིན་
པའི་ཕྱིར། དེར་ཐལ། དེའི་རྒྱུད་ལ་བྱང་ཆུབ་གྱི་སེམས་ཡོད་པ་གང་ཞིག་དེ་སངས་རྒྱས་འཕགས་པ་མ་ཡིན་པའི་ཕྱིར། དང་པོ་གྲུབ་ཏེ། དེ་ལྟར་དུ་ཆོས་མཆོག་གི་འགྲེལ་པ་ལས་བཤད་པའི་ཕྱིར། འདོད་མི་ནུས་ཏེ་

[022A] །འཇུག་པ་ལས། ངེས་པར་རྟོགས་འགྱུར་པ་འདི་ནི་གསན་རྒྱ་ཆེ་ཡང་གཞན་གྱིས་ཐུགས་སུ་ཆུད་མི་འགྱུར། ཞེས་དང། རང་འགྲེལ་ལས་ཀྱང། གལ་ཏེ་གནས་བརྟེན་དབྱིག་གཉེན་དང། ཕྱོགས་ཀྱི་གླང་པོ་དང་
ཆོས་སྐྱོང་ལ་སོགས་པ་བསྟན་བཅོས་རྣམས་ཀྱི་མཛད་པ་པོ། བྱོན་ཟིན་པར་གྱུར་པ་དེ་དག་གིས་ཀྱང་ཡི་གེ་ཙམ་ཐོས་པས་འཇིགས་ཏེ། རྟེན་ཅིང་འབྲེལ་པར་འབྱུང་བའི་དོན་ཕྱིན་ཅི་མ་ལོག་པར་སྟོན་པ་འདི་ཡོངས་སུ་སྤངས་སམ་
ཞེ་ན། དེ་སྐད་དུ་སྨྲའོ། ཞེས་གསུངས་པའི་ཕྱིར། ཁ་ཅིག། སྐབས་འདིར་བསྟན་པའི་བྱང་ཆུབ་ཀྱི་སེམས་དེ། བྱང་ཆུབ་ཀྱི་སེམས་བཏགས་པ་བ་ལ་བྱེད་མི་རིགས་པར་ཐལ། སྐབས་འདིར་བསྟན་པའི་བྱང་ཆུབ་ཀྱི་
སེམས་དང། བྱང་ཆུབ་ཀྱི་སེམས་མཚན་ཉིད་པའི་གཞི་མཐུན་ཡོད་བའི་ཕྱིར། མ་གྲུབ་ན། དེར་ཐལ། དེ་དང་བྱང་ཆུབ་སེམས་དཔའི་རྒྱུད་ཀྱི་བྱང་ཆུབ་ཀྱི་སེམས་ཀྱི་གཞི་མཐུན་ཡོད་པའི་ཕྱིར་ཏེ། སྐབས་འདིར་བསྟན་པའི་
སྙིང་རྗེ་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེའི་གཞི་མཐུན་ཡོད་པའི་ཕྱིར། དེར་ཐལ། རང་འགྲེལ་ལས། འདི་ནི་བྱང་ཆུབ་སེམས་དྤའྲྣམྶ་ཀྱི་སྙིང་རྗེ་སེམས་ཅན་ལ་དམིགས་པའོ། ཞེས་གསུངས་པའི་ཕྱིར་
ཟེར་ན། མ་ཁྱབ། གཞན་ཡང། ཁོ་ན་རེ། སྐབས་འདིར་བསྟན་པའི་སྙིང་རྗེ་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེའི་གཞི་མཐུན་ཡོད་པར་ཐལ། མཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་དང་བྱང་ཆུབ་སེམས་དཔའི་
རྒྱུད་ཀྱི་སྙིང་རྗེའི་གཞི་མཐུན་ཡོད་པ་གང་ཞིག་སྐབས་འདིར་བསྟན་པའི་སྙིང་རྗེ་དེ་འཆད་གྱུར་གྱི་སྙིང་རྗེ་ལ་བྱེད་རིགས་པའི་ཕྱིར། དང་པོ་དེར་ཐལ། ཊིཀ་ཆེན་ལས། མཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་ནི་ཐོག་མའི་

[022B] བྱང་ཆུབ་སེམས་དཔེའི་སྙིང་རྗེ་གཞན་རྣམས་ཀྱང་ཡིན་པས་ན། སྐབས་འདི་རྣམས་སུ་འགྲེལ་པས། སྙིང་རྗེ་བསྐྱེད་པ་པོ་བྱང་ཆུབ་སེམས་དཔའ་གསུངས་པ་རྣམས་ཀྱང་མི་འགལ་ལོ། ཞེས་གསུངས་པའི་
ཕྱིར༑ ཟེར་ན། འོ་ན། སྐབས་འདིར་བསྟན་པའི་སྙིང་རྗེ་དང། འབྲས་དུས་ཀྱི་སྙིང་རྗེའི་གཞི་མཐུན་ཡོད་པར་ཐལ། དེ་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེའི་གཞི་མཐུན་ཡོད་པའི་ཕྱིར། རྟགས་ཁས། ཁ་ཅིག། ཆོས་གསུམ་
གྱི་རྒྱུར་བཞག་པའི་བྱང་སེམས་དེ། ཟླ་བ་ཚེས་པ་ལྟ་བུའི་བྱང་སེམས་དང། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་སུ་བཤད་པ་མི་འཐད་པར་ཐལ། དེ་ལྟར་བཤད་པ་ཀླུ་གྲུབ་ཀྱི་གཞུང་དང་འགལ། བྱམས་
པའི་གཞུང་དང་འགལ། རང་གི་ཁས་བླངས་དང་འགལ་བའི་ཕྱིར། དང་པོ་ཡིན་ཏེ། ཆོས་དབྱིངས་བསྟོད་པ་ལས། ཇི་ལྟར་མར་ངོའི་བཅུ་བཞིན། ཟླ་བ་ཅུང་ཟད་སྣང་བ་ལྟར། དེ་བཞིན་ཐེག་མཆོག་མོས་རྣམས་ཀྱིས། ཆོས་ཀྱི་སྐུ་
ཡང་ཅུང་ཟད་མཐོང། །ཇི་ལྟར་ཚེས་པའི་ཟླ་བ་ནི། སྐད་ཅིག་སྐད་ཅིག་འཕེལ་བ་ལྟར། དེ་བཞིན་ས་ལ་ཞུགས་རྣམས་ཀྱི། །རིམས་ཀྱི་རིམས་ཀྱི་འཕེལ་བར་མཐོང། །ཇི་ལྟར་ཡར་ངོའི་བཅོ་ལྔ་ན། །ཟླ་བའི་དཀྱིལ་འཁོར་རྫོགས་
པར་གསལ། །དེ་བཞིན་སའི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་མཐོང། ཞེས་ཟླ་པ་ཚེས་པ་དང་བྱང་སེམས་ས་དནས་པོ་བ་དང་དཔེ་དོན་དུ་སྦྱར་ནས་བཤད་པའི་ཕྱིར། གཉིས་པ་ཡིན་ཏེ། རྒྱུད་བླ་མ་ལས། ཇི་ལྟར་
མྱུ་གུ་སོགས་སྐྱེད་པས། །ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་མཐོང་བ་ཡི། །མཐོང་སྤངས་རྣམས་ཀྱང་ལྡོག་པར་འགྱུར། ཞེས་ཐེག་པ་ཆེན་པའི་མཐོང་ལམ་དང།མྱུ་གུ་ཆོས་མཐུན་དུ་

[023A]༄༅། །སྦྱར་ནས་བཤད་པས་བྱང་སེམས་མཐོང་ལམ་པ་དེ། མྱུ་གུ་ལྟ་བའི་བྱང་སེམས་སུ་འགྲུབ་པའི་ཕྱིར། གསུམ་པ་ཡིན་ཏེ། འོག་ཏུ་བྱམས་པའི་རྣམ་པར་ཐར་པའི་མདོ་འཆད་པ་ན། འཁོར་ལོའི་བསྒྱུར་བའི་རྒྱལ་
པོའི་བུ་སྐྱེས་མ་ཐག་པས་མཚོན་ནས་བསྟན་པའི། བྱང་སེམས་དང། ནམ་མཁའ་ལྡིང་གི་དབང་པོ་ཆེན་པོའི་ཁྲུག་གུ་དཀྱེས་མ་ཁག་པས་མཚོན་ནས། བསྟན་པའི་བྱང་སེམས་གཉིས། བྱང་སེམས་ས་དང་པོ་བ་
ལ་བྱེད་པར་བཤད་པ་དང་འགལ་པའི་ཕྱིར། དེས་ན། ཁོ་རང་གི་ལུགས་ནི། སྐབས་འདིར་བསྟན་པའི་ཆོས་གསུམ་ནི། ཚོགས་སྦྱོར་གྱི་གནས་སྐབས་ཀྱི་ཆོས་གསུམ་ལ་བྱེད་དེ། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ་
ཞེས་པའི་སྐབས་ནས་བསྟན་པའི་རྒྱལ་སྲས་དང། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། ཞེས་པའི་སྐབས་ནས་བསྟན་པའི་རྒྱལ་སྲས་དང། རྒྱུད་བླ་མ་ལས། མ་དག་མ་དག་དག་པ་དང། ཤིན་ཏུ་རྣམ་དག་གི་
རིམས་བཞིན་སེམས་ཅན་བྱང་ཆུབ་སེམས་དཔའ་དང། དེ་བཞིན་གཤེགས་པ་ཅེས་བརྗོད་དེ། ཞེས་པའི་སྐབས་ནས་བསྟན་པའི་རྒྱལ་སྲས་རྣམས་དོན་གཅིག་ཞེས་ཟེར་ན། ཆོས་དབྱིངས་བསྟོད་པའི་ལུང་དེའི་སྐྱོན་མེད་དེ་
ལུང་ངེས་ཟླ་བ་ཚེས་པ་དང། བྱང་སེམས་དཔེ་དོན་དུ་སྦྱར་ནས་བཤད་པ་མ་ཡིན་པར་ཐལ། ཟླ་བ་ཚེས་པ་དང་ཆོས་སྐུ་དཔེ་དོན་དུ་སྦྱར་ནས་བཤད་པ་ཡིན་པའི་ཕྱིར་ཏེ་ལུང་དེའི་འཇུག་ཏུ། ཇི་ལྟར་ཡར་ངོའི་བཅོ་ལྔ་ན། ཞེས་སོགས་
གསུངས་པའི་ཕྱིར། གཞན་ཡང། ཁྱོད་ལྟར་ན། བྱང་སེམས་ས་དང་པོ་པ་དེ། མྱུ་གུ་ལྟ་བུའི་བྱང་སེམས་མ་ཡིན་པར་ཐལ། ཐེག་པ་ཆེན་པོའི་ཚོགས་ལམ་ཆེན་པོ་ལ་གནས་པའི་སེམས་དཔའ་དེ། མྱུ་གུ་ལྟ་བུའི་

[023B] དེ་ཡང་ས་གསེར་ཟླ་བ་མེ། ཞེས་དེའི་རྒྱུད་ཀྱི་ཀུན་རྫོབ་སེམས་བསྐེད་དེ་ཟླ་བ་དང་ཆོས་མཐུན་དུ་སྦྱར་ནས་བཤད་པས། དེ་ཟླ་བ་ལྟ་བུའི་བྱང་སེམས་སུ་འགྲུབ་པའི་ཕྱིར། དེར་ཐལ། ཇི་ལྟར་མྱུག་
སོགས་རིམས་སྐྱེས་པས། ཞེས་སོགས་ཀྱི་ཐེག་པ་ཆེན་པོའི་མཐོང་ལམ་དེ། མྱུ་གུ་དང་ཆོས་མཐུན་དུ་སྦྱར་ནས་བཤད་པས། བྱང་སེམས་མཐོང་ལམ་པ་དེ་མྱུ་གུ་ལྟ་བུའི་བྱང་སེམས་སུ་གྲུབ་པ་ཡིན་པའི་ཕྱིར། རྟགས་
ཁས། གཞན་ཡང། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། མ་དག་མ་དག་དག་པ་དང་ཞེས་སོགས་ཀྱི། སྐབས་ནས་བསྟན་པའི་བྱང་སེམས་
ཡིན་པར་ཐལ། དེ་ནས་བཟུང་སྟེ། དེ་ནི་ཐོབ་པར་གྱུར་པ་ཡི། ཞེས་པའི་སྐབས་ནས་བསྟན་པའི་བྱང་ཆུབ་སེམས་དཔའ་ཡིན་པའི་ཕྱིར་ཏེ། དེར་ཐལ། དེའི་སྐབས་ནས་བསྟན་པའི་བྱང་སེམས་གཅིག་ཡོད་པའི་ཕྱིར། འདོད་ན། མཐོང་
སྤངས་ཀྱི་དག་ཅིང་སྒོམ་སྤང་གྱི་མ་དག་པའི་བྱང་སེམས་ཡིན་པར་ཐལ། འདོད་པའི་ཕྱིར། འདོད་ན། དེས་མཐོང་སྤང་སྤངས་པར་ཐལ་ལོ། འདོད་མི་ནུས་སྟེ། ཆོས་ཅན་དེ་ཡིན་པའི་ཕྱིར། གཞན་ཡང། རང་འགྲེལ་ལས། བྱང་
ཆུབ་སེམས་དཔའ་དེ་དག་ཅིའི་རྒྱུ་ཅན་ཞིག་ཡིན་ཞེ་ན། སྙིང་རྗེའི་སེམས་དང་གཉིས་སུ་མེད་བློ་དང། ཞེས་སོགས་བཤད་པ་མི་འཐད་པར་ཐལ། སྙིང་རྗེའི་སེམས་དང་གཉིས་སུ་མེད་བློ་དང། ཞེས་པའི་གཞུང་འདིས་བྱང་
སེམས་དང་པོར་གང་ལས་འཁྲུངས་པའི་ཐོག་མའི་རྒྱུ་ངོས་འཛིན་པ་མ་ཡིན་པའི་ཕྱིར་ཏེ། སྐབས་འདིའི་ཆོས་གསུམ་པོ་དེ་ཚོགས་སྦྱོར་གྱི་གནས་སྐབས་ཀྱི་ཆོས་གསུམ་ལ་བྱེད་རིགས་པའི་ཕྱིར། རྟགས་ཁས། གཞན་ཡང་

[024A]༄༅། །སྐབས་འདིར་དངོས་སུ་བསྟན་པའི་བྱང་ཆུབ་སེམས་དཔའི་རྒྱུད་ཀྱི་ཆོས་གསུམ་ཡོད་པར་ཐལ། སྐབས་འདིར་དངོས་སུ་བསྟན་པའི་བྱང་ཆུབ་སེམས་དཔའི་རྒྱུད་ཀྱི་བྱང་ཆུབ་ཀྱི་སེམས་ཀྱང་ཡོད། སྟོང་ཉིད་རྟོགས་
པའི་ཤེས་རབ་ཀྱང་ཡོད། གཞན་དོན་དུ་རྫོགས་བྱང་ཐོབ་པར་འདོད་པའི་བློ་ཡང་ཡོད་པའི་ཕྱིར། འདོད་ན། སྐབས་འདིར་དངོས་སུ་བསྟན་པའི་བྱང་སེམས་ཚོགས་ལམ་པའི་རྒྱུད་ཀྱི་ཆོས་གསུམ་ཡོད་པར་ཐལ། འདོད་པའི་ཕྱིར་
འདོད་ན། སྐབས་འདིར་དངོས་སུ་བསྟན་པའི་བྱང་སེམས་ཚོགས་ལམ་པའི་རྒྱུད་ཀྱི་ཆོས་གསུམ་ལས་འཁྲུངས་མ་ཐག་པའི་བྱང་སེམས་སྦྱོར་ལམ་པ་ཡོད་པར་ཐལ། འདོད་པའི་ཕྱིར། འདོད་ན། དེ་སྙིང་རྗེའི་སེམས་དང་
གཉིས་སུ་མེད་བློ་དང། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། ཞེས་པའི་སྐབས་ནས་དངོས་སུ་བསྟན་པའི་བྱང་ཆུབ་སེམས་དཔའ་ཡིན་པར་ཐལ། དེ་ཡོད་པའི་ཕྱིར། འདོད་ན། དེ་འདྲའི་བྱང་ཆུབ་སེམས་དཔའ་ཆོས་
ཅན། བྱང་སེམས་ལས་དང་པོ་བ་ཡིན་པར་ཐལ། འདོད་པའི་ཕྱིར། གཞན་ཡང། དེ་འདྲ་བ་དེ་ཟླ་བ་ཚེས་བ་ལྟ་བུའི་བྱང་སེམས་དང། སྨན་གྱི་ལྗོན་ཤིང་གི་མྱུ་གུ་ལྟ་བའི་བྱང་ཆུབ་སེམས་དཔའ་ཡིན་པར་ཐལ། དེ་བྱང་ཆུབ་
སེམས་ནི་རྒྱལ་སྲས་རྣམས་ཀྱི་རྒྱུ། ཞེས་བའི་སྐབས་ནས་བསྟན་པའི་བྱང་ཆུབ་སེམས་དཔའ་ཡིན་པའི་ཕྱིར། འདོད་ན། བྱང་སེམས་ལས་དང་པོ་པ་ཡིན་པར་ཐལ་ལོ། ཁོ་ན་རེ། སྐབས་འདིར་དངོས་སུ་བསྟན་པའི་བྱང་
སེམས་ཚོགས་ལམ་པའི་རྒྱུད་གྱི་ཆོས་གསུམ་ལས། འཁྲུངས་མ་ཐག་པའི་བྱང་སེམས་སྦྱོར་ལམ་པ་མེད་ཀྱང། དེ་འདྲའི་ཐེག་པ་ཆེན་པོའི་ཚོགས་ལམ་འབྲིང་ལ་གནས་པའི་སེམས་དཔའ་ཡོད་དོ། ཟེར་ན། དེ་འདྲའི་བྱང་སེམས་

[024B] སྙིང་རྗེའི་སེམས་དང་གཉིས་སུ་མེད་བློ་དང། ཞེས་པའི་སྐབས་ནས་དངོས་སུ་བསྟན་པའི་བྱང་ཆུབ་སེམས་དཔའ་ཡིན་པར་ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་བྱང་སེམས་ལས་དང་པོ་པ་ཡིན་པར་ཐལ་
འདོད་པའི་ཕྱིར། འདོད་ན། ཐེག་ཆེན་ལ་མ་དུ་ཞུགས་མ་ཐག་པའི་བྱང་ཆུབ་སེམས་དཔའ་ཡིན་པར་ཐལ། འདོད་པའི་ཕྱིར། ཁོ་ན་རེ། དེ་ཆོས་ཅན། ཁྱོད་བྱང་སེམས་ལས་དང་པོ་བ་ཡིན་པར་ཐལ། ཁྱོད་བྱང་སེམས་ཚོགས་ལམ་
པ་ཡིན་པའི་ཕྱིར། ཟེར་ན། མ་ཁྱབ་སྟེ། འོ་ན། དེ་ཆོས་ཅན། ཁོད་ཐེག་ཆེན་ལམ་དུ་ཞུགས་མ་ཐག་པའི་བྱང་སེམས་ཡིན་པར་ཐལ། ཁྱོད་བྱང་སེམས་ཚོགས་པ་ཡིན་པའི་ཕྱིར། ཁྱབ་པ་ཁས། ཁོ་ན་རེ། སྐབས་འདིར་བསྟན་
པའི་བྱང་ཆུབ་ཀྱི་སེམས་བྱང་ཆུབ་ཀྱི་སེམས་མཚན་ཉིད་པ་མ་ཡིན་ན། གོང་དུ། ཊིཀ་ཆེན་ལས། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པའི་བྱང་ཆུབ་ཐོབ་པར་འདོད་པས། སེམས་བསྐྱེད་ཀྱི་མཚན་ཉིད་ཡོངས་
རྫོགས་པར་འདོད་པར་བྱ་སྟེ། འགྲེལ་གཤད་ལས་ཀྱང་དེ་ལྟར་འབྱུང་བ་ལེགས་ཤིང། མངོན་རྟོགས་རྒྱན་ལས་གསུངས་པ་དང་ལུགས་འདི་ལ་མི་འདྲ་བ་མེད་དོ། ཞེས་བྱང་ཆུབ་ཀྱི་སེམས་མཚན་ཉིད་པར་བཤད་པ་དང་འགལ་
ལོ༑ ཟེར་ན། སྐྱོན་མེད་དེ། གོང་དུ་ཊིཀ་ཆེན་ལས་དེ་ལྟར་བཤད་པ་དེ། བྱང་ཆུབ་ཀྱི་སེམས་སྤྱིའི་མཚན་ཉིད་ཀྱི་དབང་དུ་བྱས་པ་ཡིན་ལ། སྐབས་འདིར་བསྟན་པའི་བྱང་ཆུབ་ཀྱི་སེམས་དེ། བྱང་ཆུབ་ཀྱི་སེམས་མཚན་ཉིད་
པ་མ་ཡིན་ཡང། དེ་ལ་བྱང་ཆུབ་ཀྱི་སེམས་ཀྱིས་བཏགས་ནས་བསྟན་པ་ཡིན་པའི་ཕྱིར། ཡང་ཁོ་ན་རེ། སྐབས་འདིར་བསྟན་པའི་བྱང་ཆུབ་ཀྱི་སེམས་དེ་བྱང་ཆུབ་ཀྱི་སེམས་མཚན་ཉིད་པ་མ་ཡིན་ན་བདག་ཉིད་དང་ནི་འཇིག་རྟེན་

[025A] །འདིས༑ བླ་མེད་བྱང་ཆུབ་ཐོབ་འདོད་ན། དེའི་རྩ་བ་བྱང་ཆུབ་སེམས། རི་དབང་རྒྱལ་པོ་ལྟར་བརྟན་དང། ཞེས་སྐབས་འདིར་བསྟན་པའི་བྱང་ཆུབ་ཀྱི་སེམས་ནི་རིའི་རྒྱལ་པོ་ལྟར་བརྟན་པར་བཤད་བ་དང་
འགལ་ལོ། ཞེ་ན། སྐྱོན་མེད་དེ། ཐེག་ཆེན་ལམ་དུ་འཇུག་ཁ་མའི་ཐེག་ཆེན་གྱི་རིགས་ཅན་དབང་རྣོན་རྣམས་ཀྱི་རྒྱུད་ཀྱི་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་འདོད་པའི་སེམས་ཁད་པར་ཅན་དེ། བྱང་
ཆུབ་ཀྱི་སེམས་བཏགས་པ་བ་ཡིན་ཀྱང། དེ་རིའི་རྒྱལ་པོ་ལྟར་བརྟན་པ་ཡིན་པའི་ཕྱིར་ཏེ། དེ་འདྲའི་སེམས་དེ་ལས་ཉམས་པ་མི་སྲིད་པའི་ཕྱིར།    ༈    ཞེས་
སོགས་ཀྱི་སྐབས་སུ། བཤད་བྱའི་ལུང་འགོད་པ་དང། ལུང་གི་དོན་དོན་བཤད་པ་གཉིས། དང་པོ་ནི། རང་འགྲེལ་ལས། ཇི་ལྟར་ཕྱི་རོལ་གྱི་འབྲས་བུ་ལ་སོགས་པ་ཕུན་སུམ་ཚོགས་པ་ལ་ཐོག་མ་དང་བར་དང་ཐ་མ་རྣམས་སུ་
ས་བོན་དང་ཆུ་དང་སྨིན་པ་རྣམས་གཙོ་བོ་ཉིད་དུ་གྱུར་པས་ཉེ་བར་མཁོ་བ་ཉིད་ཡིན་པ་དེ་བཆིན་དུ། སྙིང་རྗེ་ཁོ་ན་དུས་གསུམ་ཆར་དུ་ཡང་རྒྱལ་བའི་ལོ་ཐོག་ཕུན་སུམ་ཚོགས་པ་ལ་ཉེ་བར་མཁོ་བ་ཉིད་དུ་བསྟན་པ་ཡིན་ནོ། འདི་ལྟར་
སྙིང་རྗེ་ནི་གཞན་སྡུག་བསྔལ་གྱི་སྡུག་བསྔལ་བ་ཉིད་ཀྱི་སེམས་ཅན་སྡུག་བསྔལ་བར་གྱུར་པ། མ་ལུས་པ་ཡོངས་སུ་སྐྱབས་པར་ཉ་བའི་ཕྱིར། གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་བསྔལ་ནས་བཏོན་ཏེ། སངས་
རྒྱས་ཉིད་ལ་ངེས་པར་སྦྱར་བར་བྱའོ། སྙམ་སུ་ངེས་པར་སེམས་བསྐྱེད་པར་བྱེད་དེ། དམ་བཅའ་བ་འདི་ཡང་གཉིས་སུ་མེད་པའི་ཡེ་ཤེས་སྤངས་པས་སྒྲུབ་པར་མི་ནུས་པས། གཉིས་སུ་མེད་པའི་ཡེ་ཤེས་ལ་ཡང་ངེས་པ་ཁོ་ནར་

[025B] དེའི་ཕྱིར། སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ནི་སྙིང་རྗེ་ཉིད་ཡིན་ནོ། ཇི་སྐད་དུ། རིན་ཆེན་ཕྲེང་བ་ལས། །ཐེག་པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་སྤྱོད་པ་ཀུན། །ཡེ་ཤེས་དྲི་མ་མེད་བཤད་པ། །སེམས་ཡོད་
སུ་ཞིག་དེ་ལ་སྨོད། །ཅེས་སོ། བྱང་ཆུབ་ཀྱི་སེམས་བསྐེད་དུ་ཟིན་ཀྱང། གལ་ཏེ་དུས་ཕྱིས་སྙིང་རྗེའི་ཆུས་ཡང་དང་ཡང་དུ་བཅུས་པར་མ་གྱུར་ན་འབྲས་བུའི་ཚོགས་ཡོངས་སུ་མ་བསགས་པ་འདི། ངེས་པར་ཉན་ཐོས་དང་རང་སངས་རྒྱས་
ཀྱི་ཡོངས་སུ་མྱ་ངན་ལས་འདས་པས་མྱ་ངན་ལས་འདའ་བར་འགྱུར་རོ། འབྲས་བུ་མཐའ་ཡས་པའི་གནས་སྐབས་ཐོབ་ཏུ་ཟིན་ཀྱང། གལ་ཏེ་སྙིང་རྗེའི་ཡོངས་སུ་སྨིན་པ་དང་བྲལ་བར་གྱུར་ན་ནི། འདི་དུས་རིང་པོར་ཉེ་བར་ལོངས་
སྤྱོད་པར་མི་འགྱུར་ལ། འཕགས་པའི་འབྲས་བུའི་ཚོགས་ཆེན་པོ་རིམས་པ་གཅིག་ནས་གཅིག་ཏུ་བརྒྱུད་པ་རྣམས་བར་མ་ཆད་པ་ཡུན་རིང་པོར་མངོན་པར་འཕེལ་བར་ཡང་མི་འགྱུར་རོ། ཞེས་གསུངས། འདིའི་དོན་བཤད་པ་ལ་
ལུང་གི་ཚིགས་དོན་དངོས་བཤད་པ་དང། ཆོས་གཞན་གཉིས་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་བཤད་པ་གཉིས། དང་པོ་ནི། དཔལ་ལྡན་ཟླ་བ་གྲགས་པས་བསྟན་བཅོས་འདི་རྩོམ་པའི་ཐོག་མར་སངས་རྒྱས་བྱང་སེམས་དང་
ཉན་རང་གི་རྒྱུའི་གཙོ་བོ་གསུམ་གྱི་ནང་ནས་ཀྱང། དང་པོར་སྙིང་རྗེ་ཆེན་པོ་ཁོ་ན་ལ་དངོས་སུ་མཆོད་བརྗོད་མཛད་པའི་རྒྱུ་མཚན་ཡོད་དེ། སྙིང་རྗེ་ཆེན་པོ་དེ་རྒྱལ་པའི་ལོ་ཐོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་སུ་གལ་
ཆེ་བ་དེ་ཤེས་པར་བྱ་བའི་ཆེད་ཡིན་པའི་ཕྱིར། སྙིང་རྗེ་ཆེན་པོ་དེ་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ། ཐོག་མཐའ་བར་གསུམ་དུ་གལ་ཆེ་བ་ཡིན་ཏེ། ཐོག་མར་གལ་ཆེ་བ་ས་བོན་དང་འདྲ་ཤིང། བར་དུ་སྤེལ་བ་ལ་

[026A] །གལ་ཆེ་བ་ཆུ་དང་འདྲ་ལ། ཐ་མར་གདུལ་བྱའི་ཡུན་རིང་དུ་ལོངས་སྤྱོད་པའི་གནས་ལ་འབྲས་བུ་སྨིན་པ་དང། འདྲ་བ་ཡིན་པའི་ཕྱིར། སྙིང་རྗེ་ཆེན་པོ་དེ་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་ཐོག་མར་
གལ་ཆེ་བ་ས་བོན་དང་འདྲ་བ་ཡིན་ཏེ། སྙིང་རྗེ་ཆེན་པོ་རྒྱུད་ལྡན་གྱི་གང་ཟག་དེས། སྙིང་རྗེ་ཆེན་པོ་ལ་བརྟེན་ནས་སྡུག་བསྔལ་གྱི་མནར་པའི་སེམས་ཅན་རྣམས་འཁོར་བའི་སྡུག་བསྔལ་ལས་བཏོན་སྟེ། རྫོགས་པའི་སངས་རྒྱས་
ཀྱི་གོ་ཕངས་ལ་འགོད་པར་བྱའོ་སྙམ་དུ། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་སེམས་བསྐྱེད་པར་བྱེད་ལ། དེ་ལྟ་བུའི་སེམས་བསྐྱེད་པ་དེ་ཡང་ཐོག་མར་རང་ཉིད་ཀྱི་རྫོགས་པའི་སངས་རྒྱས་ཀྱི་གོ་འཕངས་ཐོབ་པ་
ལ་རགས་ལས་པར་མཐོང་ནས། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱའོ་སྙམ་དུ། ཆེད་དུ་བྱ་བ་རྫོགས་པའི་བྱང་ཆུབ་ལ་དམིགས་པའི་སེམས་བསྐྱེད་པར་བྱེད་ལ། སེམས་བསྐྱེད་པ་དེ་
ཡང་གཉིས་སུ་མེད་པའི་ཡེ་ཤེས་ཀྱི་མཚོན་ཏེ། སྦྱིན་སོགས་ཀྱི་སྤྱོད་པ་དོར་ན་མི་འགྲུབ་པར་མཐོང་ནས། གཉིས་སུ་མེད་པའི་ཡེ་ཤེས་ཀྱི་མཚོན་ཏེ། སྦྱིན་སོགས་བྱང་སེམས་ཀྱི་སྤྱོད་པ་ཉམས་སུ་ལེན་པ་ལ་འཇུག་པ་ཡིན་
པའི་ཕྱིར། སྙིང་རྗེ་ཆེན་པོ་དེ་རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་བར་དུ་སྤེལ་པ་ལ་གལ་ཆེ་བ་ཆུ་དང་འདྲ་བ་ཡིན་ཏེ། སྙིང་རྗེ་ཆེན་པོ་ལ་བརྟེན་ནས་རྫོགས་པའི་བྱང་ཆུབ་ཀྱི་མྱུ་གུ་སྐྱེས་སུ་ཟིན་ཀྱང། བར་དུ་སྙིང་
རྗེའི་ཆུས་ཡང་དང་ཡང་དུ་མ་བཅུས་ན་ཉན་རང་གང་རུང་གི་བྱང་ཆུབ་ཏུ་ལྟུང་བར་འགྱུར་ལ། བར་དུ་སྙིང་རྗེའི་ཆུས་ཡང་དང་ཡང་དུ་བཅུས་ན། རྫོགས་པའི་སངས་རྒྱས་ཀྱི་གོ་འཕངས་ཐོབ་བར་འགྱུར་བ་ཡིན་པའི་ཕྱིར་

[026B] ཐ་མར་གལ་ཆེ་བ་གདུལ་བྱ་རྣམས་ཀྱི་ཡུན་རིང་དུ་ལོངས་སྤྱོད་པའི་གནས་ལ་འབྲས་བུ་སྨིན་པ་དང་འདྲ་བ་ཡིན་ཏེ། སྙིང་རྗེ་ཆེན་པོ་དང་བྱང་ཆུབ་ཀྱི་སེམས་ལ་བརྟེན་ནས་རྫོགས་པའི་སངས་རྒྱས་
ཀྱི་གོ་འཕངས་ཐོབ་དུ་ཟིན་ཀྱང། སྙིང་རྗེ་ཆེན་པོ་དང་བྲལ་ན། འཕགས་པའི་ཚོགས་རིམས་པ་གཅིག་ནས་གཅིག་ཏུ་བརྒྱུད་པ་རྣམས་གོང་ནས་གོང་དུ་འཕེལ་བར་མི་འགྱུར་ལ། མཐར་ཐུག་གི་ཚེ་སྙིང་རྗེ་ཆེན་པོ་དང་ལྡན་པས་འཕགས་
པའི་ཚོགས་རིམ་པ་གཅིག་ནས་གཅིག་ཏུ་བརྒྱུད་པ་རྣམས་གོང་ནས་གོང་དུ་འཕེལ་བར་འགྱུར་པའི་ཕྱིར། གང་ཕྱིར་བརྩེ་ཉིད། ཞེས་ཉིད་སྒྲ་སྨོས་པ་ལ་དགོས་པ་ཡོད་དེ། དཔེའི་སྐབས་སུ་ཕྱིའི་ལོ་ཐོག་སྐྱེ་བ་ལ་ཐོག་མཐའ་བར་
གསུམ་དུ་གལ་ཆེ་བ་དེ། དཔེ་སོ་སོ་བ་གསུམ་ཡིན་པ་ལྟར། མ་ཡིན་པར་ཐལ། དོན་གྱི་སྐབས་སུ་སྙིང་རྗེ་ཆེན་པོ་ཁོ་ན་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བ་དེ་བསྟན་པར་བྱ་བའི་ཆེད་ཡིན་པའི་
ཕྱིར༑ གཉིས་པ་ལ། བྱང་སེམས་དབང་རྟུལ་གྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་དང། བྱང་སེམས་དབང་རྣོན་གྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་
གཉིས༑ དང་པོ་ནི། བྱང་སེམས་དབང་རྟུལ་གྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་ཡིན་ཏེ། ཐེག་ཆེན་གྱི་རིགས་ཅན་དབང་རྟུལ་དེས། དང་པོ། སྙིང་རྗེ་ཆེན་པོ་ལ་རྟེན་ནས་སེམས་
ཅན་ཐམས་ཅད་ཀྱི་དོན་དུ། རྫོགས་པའི་སངས་རྒྱས་ཀྱི་གོ་འཕངས་ཐོབ་པར་བྱའོ། སྙམ་དུ་སེམས་སྐྱེད་པར་བྱེད་ཅིང། སེམས་བསྐྱེད་པ་དེ་ཡང་བྱང་སེམས་ཀྱི་སྤྱོད་པ་ཕར་ཕྱིན་དྲུག་ལ་སློབ་དགོས་པར་མཐོང་ནས། སྤྱོད་

[027A] །བའི་གཙོ་བོ་ཤེར་ཕྱིན་ཉམས་སུ་ལེན་བ་ལ་འཇུག་པར་འགྱུར་པ་ཡིན་པའི་ཕྱིར། བྱང་སེམས་དབང་རྣོན་གྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་ཡིན་ཏེ། ཐེག་པ་ཆེན་
རིགས་ཅན་དབང་རྣོན་རྣམས་ཀྱིས། དང་པོ་རྒྱུ་འབྲས་མན་ངག་བདུན་གྱི་ནང་ཚན་དུ་གྱུར་པའི་མར་ཤེས་པ་ནས། ལྷག་བསམ་རྣམ་དག་གི་བར་གྱི་སྐྱེ་ཚུལ། ལེགས་པར་བསམ་པ་ལ་བརྟེན་ནས་སེམས་ཅན་ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕངས་ཐོབ་དགོས་པར་རྟོགས་ཤིང། དེའི་རྗེས་སུ་བདེན་འཛིན་བག་ཆགས་དང་བཅས་པ་སྤངས་པའི་རྫོགས་པའི་སངས་རྒྱས་ཀྱི་གོ་འཕངས་ཐོབ་ནུས་སམ་མི་ནུས་
དཔྱོད་པར་བྱེད་ཅིང། དེ་ལྟར་དཔྱད་པ་ན། བདེན་འཛིན་གྱི་ཞེན་ཡུལ་ལ་རིགས་པའི་རྣམ་གྲངས་མཐའ་ཡས་པའི་སྒོ་ནས་གནོད་བྱེད་བསྟན་ནས་བདེན་འཛིན་གྱི་ཞེན་ཡུལ་མེད་པར་རྟོགས་ཏེ། བདེན་འཛིན་བག་ཆགས་དང་བཅས་པ་
སྤངས་པའི་རྫོགས་པའི་སངས་རྒྱས་ཀྱི་གོ་འཕངས་ཐོབ་ནུས་པར་བསྟན་པའི་སྒོ་ནས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕངས་ཐོབ་པར་བྱའོ། སྙམ་དུ་བྱང་ཆུབ་མཆོག་ཏུ་སེམས་བསྐྱེད་པར་བྱེད་པ་ཡིན་
པའི་ཕྱིར། དེ་སྐད་དུ་ཡང། རྒྱུད་བླ་མའི་དར་ཊིཀ་ལས། ཐེག་པ་ཆེན་པོའི་རིགས་ཅན་དབང་པོ་རྣོན་པོས་ནི་ཐོག་མར་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཐོབ་དགོས་པ་དང། ཐོབ་ནུས་
པ་གཉིས་ཚད་མས་ལེགས་པར་གྲུབ་ནས། དེའི་རྗེས་སུ་སེམས་ཅན་ཐམས་ཅད་ཀྱི་དོན་དུ། སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་པའི་དམ་བཅའ་འཇོག་པ་ཡིན་གྱི། རྒྱུ་མཚན་ཡང་དག་མ་མཐོང་བར་དམ་

[027B] དེ་ཡང་སྙིང་རྗེ་ཆེན་པོ་ལྷག་བསམ་རྣམ་དག་དང་བཅས་པའི་སྐྱེ་ཚུལ་ལེགས་པར་ཁོངས་སུ་ཆུད་པ་ལས་སེམས་ཅན་གྱི་དོན་དུ་སངས་རྒྱས་ཐོབ་དགོས་པར་རྟོགས་ལ། སྟོང་ཉིད་འཁོར་དང་བཅས་པ་
པ་རྟོགས་པ་ལས་ནི། སངས་རྒྱས་ཐོབ་ནུས་པར་རྟོགས་པ་ཡིན་ནོ། དོན་འདི་ལ་དཔག་ནས། དབང་པོ་རྣོན་པོ་ཐར་པ་ཙམ་དོན་གཉེར་སྐྱེ་བ་ལ་ཡང་སྟོང་ཉིད་རྟོགས་པ་སྔོན་དུ་འགྲོ་དགོས་པར་ཤེས་པར་བྱའོ། ཞེས་གསུངས་པའི་ཕྱིར་
དང་པོར་ང་ཞེས་བདག་ལ་ཞེན་གྱུར་ཅིང། །ཞེས་སོགས་ཀྱི་སྐབས་སུ། སྤྱི་དོན་གྱི་སྒོ་ནས་མཐའ་དཔྱད་པ་དང། གཞུང་དོན་བཤད་པ་གཉིས། དང་པོ་ལ། དགག་བཞག་གཉིས་ལས། དང་པོ་ནི། སྔ་རབས་པ་ཁ་ཅིག་སྙིང་རྗེ་དང་
པོ་ཡིན་ན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པས་ཁྱབ། སྙིང་རྗེ་གཉིས་པ་ཡིན་ན། སེམས་ཅན་མི་རྟག་པར་རྟོགས་པའི་བློ་ཡིན་པས་ཁྱབ། སྙིང་རྗེ་གསུམ་པ་ཡིན་ན། སེམས་ཅན་བདེན་སྟོང་དུ་རྟོགས་
པའི་བློ་ཡིན་པས་ཁྱབ། ཞེས་ཟེར། དེའི་དམ་བཅའ་དང་པོ་དེ་འགོག་པ་ལ། ཊིཀ་ཆེན་ལས། དེས་ན་སྙིང་རྗེ་དང་པོ་འདིས་རྟག་གཅིག་རང་དབང་ཅན་གྱི་སེམས་ཅན་ལ། དམིགས་དགོས་པར་འདོད་པ་ནི། མི་རིགས་པར་སྨྲ་
བ་སྟེ། བདག་མེད་པའི་ལྟ་བ་མ་རྙེད་པའི་རྒྱུད་ཀྱི་སྙིང་རྗེ་ལ་ཡང་སེམས་ཅན་ཙམ་ལ་དམིགས་ནས་སྐྱེ་བ་དུ་མ་ཡོད་པའི་ཕྱིར་དང། གང་ཟག་གི་བདག་མེད་ཐུན་མོང་བ་དང། དེ་ཁོ་ན་ཉིད་ཀྱི་ལྟ་བ་རྙེད་པའི་རྒྱུད་ལ་ཡང་སྔར་བཤད་
པའི་ཁྱད་པར་གཉིས། གང་གི་ཡང་ཁྱད་པར་དུ་མ་བྱས་པའི་སེམས་ཅན་ལ་དམིགས་པའི་སྙིང་རྗེ་དུ་མ་ཡོད་པའི་ཕྱིར་རོ། དཔེར་ན། བུམ་པ་རྟག་པར་འཛིན་པའི་ཞེན་ཡུལ་སུན་ཕྱུང་ནས། མི་རྟག་པར་ཁོངས་སུ་ཆུད་པས་

[028A] །ཀྱང་བུམ་པ་དམིགས་པར་འཇོག་རེས་ཀྱི་མི་རྟག་པ་ཁྱད་པར་དུ་བྱས་པའི་བུམ་པ་དམིགས་པར་མི་འཇོག་པ་དུ་མ་ཞིག་འོང་ལ། བུམ་པ་མི་རྟག་པར་ཁོང་དུ་མ་ཆུད་པས་ཀྱང་བུམ་པ་དམིགས་པར་འཇོག་
རེས་ཀྱི་རྟག་པས་ཁྱད་པར་དུ་བྱས་པའི་བུམ་པ་དམིགས་པར་མི་འཇོག་པ་བཞིན་ནོ། ཞེས་གསུངས། དམ་བཅའ་ཕྱི་མ་འགོག་པར་བྱེད་པ་ལ། ཊིཀ་ཆེན་ལས། བེད་ཀྱི་ཊིཀ་བྱེད་མང་པོས་སྙིང་རྗེ་གཉིས་པ་ཉིད་ཀྱི་སྐད་
ཅིག་གིས་འཇིག་པར་དམིགས་པ་དང། སྙིང་རྗེ་གསུམ་པ་ཉིད་ཀྱིས་རང་བཞིན་མེད་པར་དམིགས་ཟེར་བ་ནི། འདི་དག་གི་དམིགས་རྣམ་ལེགས་པར་མ་རྟོགས་པའི་བཤད་པ་ཡིན་ཏེ། སྙིང་རྗེ་གཉིས་ནི་སེམས་ཅན་སྡུག་བསྔལ་
དང་བྲལ་འདོད་ཀྱིས་རྣམ་པ་ཅན་དུ་ཁས་ལེན་དགོས་ལ། སྐད་ཅིག་མ་དང་རང་བཞིན་མེད་པ་གཉིས་རྣམས་པའི་ཡུལ་དུ་འདོད་ན། སྙིང་རྗེ་གཅིག་ལ་འཛིན་སྟངས་ཀྱི་རྣམ་པ་མི་མཐུན་པ་གཉིས་སུ་འགྱུར་རོ། ཞེས་གསུངས། ལུང་
དང་པོའི་དོན་ནི། སེམས་ཅན་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་སེམས་ཅན་ཙམ་ལ། དམིགས་པའི་སྙིང་རྗེ་ཆོས་ཅན། རྟག་གཅིག་རང་དབང་ཅན་གྱི་སེམས་ཅན་ལ། དམིགས་པའི་སྙིང་རྗེ་ཡིན་པར་
ཐལ༑ སྙིང་རྗེ་དང་པོ་ཡིན་པའི་ཕྱིར། ཁྱབ་པ་ཁས། དེར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་ཕྱིར། དེར་ཐལ། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། མ་གྲུབ་
ན༑ དེའི་རྒྱུད་ཀྱི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་སྙིང་རྗེ་ཡིན་ན། རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང། བྲལ་བར་འདོད་པའི་རྣམ་པ་ཅན་

[028B] དེའི་རྒྱུད་ལ་རྟག་པས་ཁྱད་པར་དུ་མ་བྱས་པར་སེམས་ཅན་ཙམ་ལ། དམིགས་པའི་སྙིང་རྗེ་མེད་པའི་ཕྱིར། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་མེད་པའི་ཕྱིར། རྟག་ཁས། འདོད་ན་
བུམ་པ་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་བུམ་པ་ལ། དམིགས་པའི་བློ་ཡིན་ན། རྟག་པས་ཁྱད་པར་དུ་བྱས་པའི་བུམ་པ་ལ་དམིགས་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། བུམ་
པ་མི་རྟག་པར། ཚད་མས་མ་གྲུབ་པའི་གང་ཟག་གི་རྒྱུད་ཀྱི། བུམ་པ་དམིགས་པར་འཇོག་རེས་ཀྱི་བུམ་པ་འདི་རྟག་པའོ། སྙམ་པའི་བློའི་ཁྱད་པར་དུ་མ་བྱས་པར། བུམ་པ་ལ་དམིགས་པ་དུ་མ་ཡོད་པའི་ཕྱིར། རྩ་བར་འདོད་ན། དེ་
ཆོས་ཅན། རྟག་གཅིག་རང་དབང་ཅན་གྱི་སེམས་ཅན་ལ། སྨིགས་པའི་སྙིང་རྗེ་མི་ཡིན་པར་ཐལ། སེམས་ཅན་ཙམ་ལ་སྨིགས་པའི། སྙིང་རྗེ་ཡིན་པའི་ཕྱིར། གཞན་ཡང། སེམས་ཅན་མི་རྟག་པར་ཚད་མས་
གྲུབ་པའི་གང་ཟག་གི་རྒྱུད་ཀྱི་སེམས་ཅན་ཙམ་ལ་དམིགས་པའི་སྙིང་རྗེ་ཆོས་ཅན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པའི། སྙིང་རྗེ་ཡིན་པར་ཐལ། སྙིང་རྗེ་དང་པོ་ཡིན་ཨཱི་ཕྱིར། ཁྱབ་པ་ཁས། དེར་ཐལ་
སེམས་ཅན་ཙམ་ལ། དམིགས་པའི་སྙིང་རྗེ་ཡིན་པའི་ཕྱིར། དེར་ཐལ། དེའི་རྒྱུད་ལ་སེམས་ཅན་ཙམ་ལ། དམིགས་སྙིང་རྗེ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་སེམས་ཅན་ལ་དམིགས་ནས་སྡུག་བསྔལ་དང་
བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡིན་ན། མི་རྟག་པའི་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡིན་དགོས་པར་ཐལ། དེའི་རྒྱུད་ལ་མི་རྟག་

[029A] །པའི་ཁྱད་པར་དུ་མ་བྱས་པར་སེམས་ཅན་ལ་དམིགས་པའི་སྙིང་རྗེ་མེད་པའི་ཕྱིར། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་མེད་པའི་ཕྱིར། འདོད་ན། བུམ་པ་མི་རྟག་པར་ཚད་
མས་གྲུབ་པའི་གང་ཟག་གི་རྒྱུད་ཀྱི་བུམ་པ་ལ་དམིགས་པའི་བློ་ཡིན་ན། མི་རྟག་པས་ཁྱད་པར་དུ་བྱས་པའི་བུམ་པ་ལ་དམིགས་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། བུམ་པ་མི་རྟག་པར་
ཚད་མས་གྲུབ་པའི་གང་ཟག་གིས་ཀྱང། བུམ་དམིགས་པར་འཇོག་རེས་ཀྱི་བུམ་པ་འདི་ནི་མི་རྟག་པའོ་སྙམ་པའི་བློའི་ཁྱད་པར་དུ་མ་བྱས་པར་བུམ་པ་ལ་དམིགས་པ་དུ་མ་ཡོད་ཕྱིར། རྩ་བར་འདོད་ན། དེ་ཆོས་
ཅན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པའི་སྙིང་རྗེ་མ་ཡིན་པར་ཐལ། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པའི་ཕྱིར། གཞན་ཡང། སེམས་ཅན་
བདེན་སྟོང་དུ་ཚད་མས་གྲུབ་པའི་གང་ཟག་གི་རྒྱུད་ཀྱི་སེམས་ཅན་ལ་དམིགས་པའི་སྙིང་རྗེ་ཆོས་ཅན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པའི་སྙིང་རྗེ་ཡིན་པར་ཐལ། སྙིང་རྗེ་དང་པོ་ཡིན་པའི་ཕྱིར་
སེམས་ཅན་ལ་དམིགས་པའི་སྙིང་རྗེ་ཡིན་པའི་ཕྱིརྨ་དེར་ཐལ། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་སེམས་ཅན་ལ་དམིགས་ནས་སྡུག་བསྔལ་དང་བྲལ་
བར་འདོད་པའི་རྣམ་པ་ཅན་གྱི་སྙིང་རྗེ་ཡིན་ན། བདེན་སྟོང་གི་ཁྱེད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡིན་དགོས་པར་ཐལ། དེའི་རྒྱུད་ལ་བདེན་སྟོང་གི་

[029B] དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་མེད་པའི་ཕྱིར། རྟགས་ཁས། འདོད་ན། བུམ་པ་བདེན་སྟོང་དུ་ཚད་མས་གྲུབ་པའི་གང་ཟག་
གིས་རྒྱུད་ཀྱི་བུམ་པ་ལ་དམིགས་པའི་བློ་ཡིན་ན། བདེན་སྟོང་གི་ཁྱད་པར་དུ་བྱས་པའི་བུམ་པ་ལ། དམིགས་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་ན། སྔར་དང་འདྲ། རྩ་བར་འདོད་ན། དེ་ཆོས་ཅན། དེ་
མ་ཡིན་པར་ཐལ། སེམས་ཅན་བདེན་སྟོང་དུ་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པའི་ཕྱིར། ཁ་ཅིག་སེམས་ཅན་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་དང་པོ་ཡིན་པས་
ཁྱབ་པ་ལུང་དེའི་དོན་ཡིན་ཟེར་ན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པའི་སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་ཐལ། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པའི་སྙིང་རྗེ་ཡིན་པའི་
ཕྱིར༑ མ་གྲུབ་ན། དེར་ཐལ། དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། སེམས་ཅན་ལ་དམིགས་པའི་སྙིང་རྗེ་ཡིན་པར་ཐལ། འདོད་པའི་ཕྱིར། ཁྱབ་ཏེ། ཊིཀ་ཆེན་ལས། སྙིང་རྗེ་དང་པོ་ལ་དེ་འདྲའི་ཁྱད་པར་གྱིས་
ཁྱད་པར་དུ་བྱས་པ་མིན་པར། སེམས་ཅན་ཙམ་ཞིག་དམིགས་པར་གསུངས་པས། དེ་ལ་དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་ཉེར་བསྡུ་བའི་མིང་ངོ། ཞེས་གསུངས་པའི་
ཕྱིར༑ འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། སེམས་ཅན་མི་རྟག་པར་ཚད་མས་མ་གྲུབ་ཅིང། སེམས་ཅན་མི་རྟག་པར་བདེན་ཞེན་གྱི་འདོད་པའི་གང་ཟག་གི་རྒྱུད་ཀྱི་མི་རྟག་པས་ཁྱད་པར་དུ་བྱས་ནས་སེམས་

[030A] །ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། སེམས་ཅན་མི་རྟག་པར་ཚད་མས་མ་གྲུབ་
པའི་གང་ཟག་གི་རྒྱུད་ལ་མི་རྟག་པས་ཁྱད་པར་དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡོད་པའི་ཕྱིར། རྟག་པས་ཁྱད་པར་སུ་བཡྶ་ནས་སེམས་ཅན་ལ་
དམིགས་ནས་སྡུག་བསྔལ་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡོད་པའི་ཕྱིར་ཏེ། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པའི་སྙིང་རྗེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། བདག་མེད་ཕྲ་རགས་
གང་གིས་ཡང་ཁྱད་པར་དུ་མ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་པར་འདོད་པའི་རྣམ་པ་ཅན་གྱི་སྙིང་རྗེ་ཡིན་པར་ཐལ། འདོད་པའི་ཕྱིར། ཁྱབ་སྟེ། ཊིཀ་ཆེན་ལས། རྩ་འགྲེལ་གཉིས་ཀར། སྙིང་
རྗེ་ཕྱི་མ་གཉིས་ལ། སྔར་བཤད་པའི་ཁྱད་པར་གྱི་ཁྱད་པར་དུ་བྱས་པའི་སེམས་ཅན་དམིགས་པར་བཤད་ལ། སྙིང་རྗེ་དང་པོ་ལ་ཞེས་སོགས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ་
ཊིཀ་ཆེན་ལས། དེས་ན་སྙིང་རྗེ་དང་པོ་འདིས་རྟག་གཅིག་རང་དབང་ཅན་གྱི་སེམས་ཅན་ལ་དམིགས་དགོས་པར་འདོད་པ་ནི་མི་རིགས་པར་སྨྲ་བ་སྟེ། ཞེས་གསུངས་པ་མི་འཐད་པར་ཐལ། སྙིང་རྗེ་དང་པོ་ཡང་ཡིན། རྟག་གཅིག་
རང་དབང་ཅན་གྱི་སེམས་ཅན་ལ་དམིགས་པའི་སྙིང་རྗེ་ཡང་ཡིན་པའི་གཞི་མཐུན་པ་མེད་པའི་ཕྱིར། ཟེར་ན་མ་ཁྱབ། དེར་ཐལ། སྙིང་རྗེ་དང་པོ་ཡིན་ན། སེམས་ཅན་ཙམ་ལ་དམིགས་པའི་སྙིང་རྗེ་ཡིན་དགོས་

[030B] ཡང་ཁོ་ན་རེ། ཊིཀ་ཆེན་ལས། གང་ཟག་གི་བདག་མེད་ཐུན་མོང་བ་དང། དེ་ཁོ་ན་ཉིད་ཀྱི་ལྟ་བ་རྙེད་པའི་རྒྱུད་ལ་ཡང། སྔར་བཤད་པའི་ཁྱད་པར་གཉིས་གང་གི་ཡང་ཁྱད་པར་དུ་མ་བྱས་པའི་སེམས་ཅན་ལ། དམིགས་
པའི་སྙིང་རྗེ་དུ་མ་ཡོད་པའི་ཕྱིར། ཞེས་གསུངས་པ་མི་འཐད་པར་ཐལ། བདག་མེད་ཕྲ་རགས་གང་གིས་ཀྱང་ཁྱད་པར་དུ་མ་བྱས་པར་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡིན་
ན༑ སྙིང་རྗེ་དང་པོ་ཡིན་པས་མ་ཁྱབ་པའི་ཕྱིར། ཟེར་ན། མ་ཁྱབ། མ་གྲུབ་ན། རྟག་གཅིག་རང་དབང་ཅན་གྱི་སེམས་ཅན་ལ། དམིགས་པའི་སྙིང་རྗེ་ཆོས་ཅན། དེར་ཐལ། དེའི་ཕྱིར། གཞན་ཡང། ཁོ་ན་རེ། སེམས་ཅན་མི་
རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་དང་པོ་ཡིན་དགོས་པར་ཐལ། སྙིང་རྗེ་ལ་སྙིང་རྗེ་གསུམ་དུ་གྲངས་ངེས་པའི་ཕྱིར་ཏེ། སྙིང་རྗེ་ལ་སེམས་ཅན་ལ་དམིགས་པའི་སྙིང་རྗེ། ཆོས་ལ་དམིགས་
པའི་སྙིང་རྗེ། དམིགས་མེད་ལ་དམིགས་པའི་སྙིང་རྗེ་གསུམ་དུ་གྲང་ངེས་པའི་ཕྱིར་ཏེ། སྙིང་རྗེ་ཡིན་ན་དེ་གསུམ་གང་རུང་ཡིན་དགོས་པའི་ཕྱིར་ཏེ། སྙིང་རྗེ་ལ་ཡིན་ན་སེམས་ཅན་ལ། སྨིགས་པའི་སྙིང་རྗེ་ཡིན་ཡིན་དགོས་པའི་ཕྱིར་
སྙིང་རྗེ་ཡིན་ན་རང་གི་དམིགས་ཡུལ་དུ་གྱུར་པའི། སེམས་ཅན་ལ་སྨིགས་པའི་སྙིང་རྗེ་ཡིན་དགོས་པའི་ཕྱིར། གཞན་ཡང། ཁོ་ན་རེ། སྱིང་རྗེ་ཡིན་ན་སེམས་ལ་དམིགས་པའི་སྙིང་རྗེ་ཡིན་དགོས་པར་ཐལ། ཆོས་ལ་དམིགས་
པའི་སྙིང་རྗེ། དམིགས་མེད་ལ་དམིགས་པའི་སྙིང་རྗེ། གཉིས་ཀ་སེམས་ཅན་ལ་དམིགས་པའི་སྱིང་རྗེ་ཡིན་པའི་ཕྱིར་ཏེ། སངས་རྒྱས་ཀྱི་ས་ན་སེམས་ཅན་ལ་དམིགས་པའི་སྙིང་རྗེ་ཡོད་པ་ལ་རྒྱུ་མཚན་གཅིག་ཡོད་

[031A] །པའི་ཕྱིར། ཟེར་ན། རྩ་བའི་ཐལ་འགྱུར་གཉིས་པ་ལ་མ་ཁྱབ་སྟེ། སེམས་ཅན་ལ་དམིགས་པའི་སྙིང་རྗེ་ཡིན་ན། སྙིང་རྗེ་ལ་གསུམ་དུ་ཕྱེ་བའི་སེམས་ཅན་ལ་དམིགས་པའི་སྙིང་རྗེ་ཡིན་པས་མ་ཁྱབ་
པའི་ཕྱིར་ཏེ། སྙིང་རྗེ་ལ་གསུམ་དུ་ཕྱེ་བའི་སེམས་ཅན་ལ་དམིགས་པའི་སྙིང་རྗེ་ཡིན་ན། སེམས་ཅན་ཙམ་ལ་དམིགས་པའི་སྙིང་རྗེ་ཡིན་དགོས་པའི་ཕྱིར། ལུང་ཕྱི་མའི་དོན་ལ། བྱང་ཆུབ་སེམས་དཔའི་རྒྱུད་
ཀྱི་ཆོས་ལ་དམིགས་པའི་སྙིང་རྗེ་ཆོས་ཅན། སེམས་ཅན་མི་རྟག་པར་དངོས་སུ་རྟོགས་པར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ལ་འཛིན་སྟངས་ཀྱི་རྣམ་པ་
མི་མཐུན་པ་གཉིས་ཡོད་པར་ཐལ། ཁྱོད་སེམས་ཅན་མི་རྟག་པའི་རྣམ་པ་ཅན་གྱི་བློ་ཡང་ཡིན། སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡང་ཡིན་པའི་ཕྱིར། དང་པོ་དེར་ཐལ། ཁྱོད་སེམས་ཅན་
མི་རྟག་པར་དངོས་སུ་རྟོགས་པའི་བློ་ཡིན་པའི་ཕྱིར། གཉིས་པ་དེར་ཐལ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། སེམས་ཅན་གྱི་རྒྱུད་ཀྱི་སྙིང་རྗེ་ཡིན་པའི་ཕྱིར། གཞན་ཡང། བྱང་སེམས་དཔའི་རྒྱུད་ཀྱི་དམིགས་
མེད་ལ་དམིགས་པའི་སྙིང་རྗེ་ཆོས་ཅན། སེམས་ཅན་བདེན་སྟོང་དུ་དངོས་སུ་རྟོགས་པར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས་འདོད་ན། དེ་ཆོས་ཅན། ཁྱོད་ལ་འཛིན་སྟངས་ཀྱི་རྣམ་པ་མི་མཐུན་པ་གཉིས་ཡོད་པར་ཐལ། ཁྱོད་སེམས་ཅན་བདེན་སྟོང་གི་རྣམ་པ་ཅན་གྱི་བློ་ཡང་ཡིན། ཁྱོད་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡང་ཡིན་པའི་ཕྱིར། དང་པོ་དེར་ཐལ། ཁྱོད་

[031B] རྩ་བར་འདོད་མི་ནུས་ཏེ། སེམས་ཅན་གྱི་རྒྱུད་ཀྱི་སྙིང་རྗེ་ཡིན་པའི་ཕྱིར། ཁོ་ན་རེ། སེམས་ཅན་གྱི་རྒྱུད་ཀྱི་ཤེས་པ་ཡིན་ན། ཁྱོད་ལ་འཛིན་སྟངས་ཀྱི་རྣམ་པ་མི་མཐུན་
པ་གཉིས་མེད་དགོས་པར་ཐལ། སེམས་ཅན་གྱི་རྒྱུད་ཀྱི་སྙིང་རྗེ་ཡིན་ན། ཁྱོད་ལ་འཛིན་སྟངས་ཀྱི་རྣམ་པ་མི་མཐུན་པ་གཉིས་མེད་དགོས་པའི་ཕྱིར། རྟགས་ཁས། འདོད་ན། བདག་དང་འཇིག་རྟེན་རྟག་མི་རྟག་གཉིས་ཀར་འཛིན་
པའི་བློ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ལ་འཛིན་སྟངས་ཀྱི་རྣམ་པ་མི་མཐུན་པ་གཉིས་ཡོད་པར་ཐལ། ཁྱོད་བདག་དང་འཇིག་རྟེན་རྟག་པར་འཛིན་པའི་བློ་ཡང་ཡིན། ཁྱོད་དེ་མི་རྟག་པར་འཛིན་པའི་
བློ་ཡང་ཡིན་པའི་ཕྱིར། རྟག་གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཟེར་ན། མ་ཁྱབ་སྟེ། བདག་དང་འཇིག་རྟེན་མི་རྟག་པ་དེ། དེའི་འཛིན་སྟངས་ཀྱི་ཡུལ་ཡིན་པར་ཐལ། དེ་བདག་དང་འཇིག་རྟེན་མི་རྟག་པར་འཛིན་པའི་བློ་ཡིན་པའི་
ཕྱིར། འདོད་ན། དེ་འཛིན་སྟངས་ཀྱི་ཡུལ་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་འཛིན་སྟངས་ཀྱི་ཡུལ་མེད་པར་ཐལ། ཁྱོད་ལོག་ཤེས་ཡིན་པའི་ཕྱིར། ཁ་གཅིག་ཊིཀ་ཆེན་ལས། དེས་
ན་ཁྱད་པར་གཉིས་ཀྱིས་ཁྱད་པར་དུ་བྱས་པའི་སེམས་ཅན་སྙིང་རྗེ་དམིགས་པར་འཇོག་པ་ལ། སྙིང་རྗེ་གཉིས་རྒྱུད་ལྡན་གྱི་གང་ཟག་གིས་སེམས་ཅན་སྐད་ཅིག་མ་དང། རང་བཞིན་མེད་བ་སྔོན་དུ་ངེས་ཟིན་པ་ལ་རྟེན་ནས་ཁྱད་ཆོས་གཉིས་ཀྱི་
རྣམ་པ་ཤར་བ་གཅིག་དགོས་ཀྱི་སྙིང་རྗེ་དེ་གཉིས་སུ་དམིགས་པ་མི་དགོས་སོ། ཞེས་པའི་དོན་དུ་བསམ་ནས། རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་ལ་བརྟེན་ནས། བྱུང་ཞིང་

[032A] །སྡུག་བསྔལ་གྱིས་མནར་བའི་སེམས་ཅན་ལ་དམིགས་ནས། སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བརྩེ་བ་དེ། སྙིང་རྗེ་དང་པོའི་མཚན་ཉིད། རང་གི་དངོས་ཀྱི་ཉེར་ལེན་དུ་གྱུར་བའི་སེམས་ཅན་མི་རྟག་པར་
རྟོགས་པའི་བློ་ལ་བརྟེན་ནས་བྱུང་ཞིང། མི་རྟག་པ་དང་བཏག་ཡོད་གང་རུང་གི་ཁྱད་པར་དུ་བྱས་ཤིང། ཕུང་སོགས་ཀྱི་ཆོས་ལ་བརྟེན་ནས་བཏགས་པའི་སེམས་ཅན་ལ་དམིགས་ནས། སྡུག་བསྔལ་དང་བྲལ་བར་འདོད་པའི་རྣམ་པ་
ཅན་གྱི་བཙེ་བ་དེ། སྙིང་རྗེ་གཉིས་པའི་མཚན་ཉིད། རང་གི་དངོས་ཀྱི་ཉེར་ལེན་དུ་གྱུར་བའི་སེམས་ཅན་བདེན་སྟོང་དུ་རྟོགས་པའི་བློ་ལ་བརྟེན་ནས་བྱུང་ཞིང། བདེན་སྟོང་གི་ཁྱད་པར་དུ་བྱས་ནས། སྡུག་བསྔལ་ཅན་གྱི་སེམས་ཅན་
ལ་དམིགས་ནས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བཙེ་བ་དེ། སྙིང་རྗེ་གསུམ་པའི་མཚན་ཉིད། སེམས་ཅན་གྱི་རྒྱུད་ཀྱི་སྙིང་རྗེ་གསུམ་པོ་དེ་འགལ་ཡང། སངས་རྒྱས་ཀྱི་སར་སྙིང་རྗེ་གསུམ་མི་འགལ་ཏེ། སེམས་
ཅན་གྱི་རྒྱུད་ལ། སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་དང། སེམས་ཅན་མི་རྟག་པ་རྟོགས་པའི་བློ་དང། སེམས་ཅན་བདེན་སྟོང་དུ་རྟོགས་པའི་བློ་གསུམ་པོ་དེ་གཅིག་ཆར་དུ་འབྱུང་བ་མེད་ཅིང། སངས་རྒྱས་
འཕགས་པའི་རྒྱུད་ལ། དེ་གསུམ་གཅིག་ཆར་དུ་འབྱུང་བ་ཡོད་ཞེས་ཟེར་ན། འོ་ན། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་གསུམ་ཀ་ཡིན་དགོས་པར་ཐལ། དེའི་རྒྱུད་ལ་སྙིང་རྗེ་གསུམ་ཀ་ཡོད་པ་གང་ཞིག་
སངས་རྒྱས་ཀྱི་སར་སྙིང་རྗེ་གསུམ་པོ་མི་འགལ་བའི་ཕྱིར། འདོད་ན། རྣམ་མཁྱེན་སྐད་ཅིག་དང་པོ་ལ་གནས་པའི། སངས་རྒྱས་འཕགས་པའི་རྒྱུད་ཀྱི། སྙིང་རྗེ་ཆེན་པོ་དེ་ཆོས་ཅན། དེར་ཐལ། དེའི་ཕྱིར་

[032B] རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱི་མནར་བར་རྟོགས་པའི་བློ་ལ་བརྟེན་ནས་བྱུང་བར་ཐལ། སྙིང་རྗེ་དང་པོ་ཡིན་པའི་ཕྱིར། གཞན་ཡང། དེ་ཆོས་ཅན། རང་གི་དངོས་ཀྱི་ཉེར་ལེན་དུ་གྱུར་བའི་སེམས་ཅན་
མི་རྟག་པར་རྟོགས་པའི་བློ་ལ་བརྟེན་ནས་བྱུང་བར་ཐལ། སྙིང་རྗེ་གཉིས་པ་ཡིན་པའི་ཕྱིར། ཁྱབ་པ་ཁས། འདོད་ན། སེམས་ཅན་གྱི་རྒྱུད་ལ་སེམས་ཅན། སྡུག་བསྔལ་གྱིས་མནར་པར་རྟོགས་པའི་བློ་དང། སེམས་ཅན་མི་རྟག་པར་
རྟོགས་པའི་བློ་དང། སེམས་ཅན་བདེན་སྟོང་དུ་རྟོགས་པའི་བློ་གསུམ་གཅིག་ཆར་དུ་ཡོད་པའི་ཐལ། བྱང་སེམས་རྒྱུན་མཐའི་རྒྱུད་ལ། དེ་གསུམ་གཅིག་ཆར་དུ་ཡོད་པའི་ཕྱིར་ཏེ། རྣམ་མཁྱེན་སྐད་ཅིག་དང་པོ་ལ་གནས་པའི་སངས་
རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དེ་རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན། སྡུག་བསྔལ་གྱིས་མནར་བར་རྟོགས་པའི་བློ་དང། རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་མི་རྟག་པར་རྟོགས་པའི་བློ་ལ་བརྟེན་ནས་བྱུང་བའི་
ཕྱིར༑ གཞན་ཡང། སེམས་ཅན་གྱི་རྒྱུད་ལ། དེ་གསུམ་གཅིག་ཆར་དུ་འབྱུང་བ་ཡོད་པར་ཐལ། དེའི་རྒྱུད་ལ་སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་དང། སེམས་ཅན་མི་རྟག་པར་རྟོགས་པའི་བློ་གཉིས་གཅིག་
ཆར་དུ་འབྱུང་བ་ཡོད་པའི་ཕྱིར། ཆོས་ལ་དམིགས་པའི་སྙིང་རྗེ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ། དེ་གཉིས་གཅིག་ཆར་དུ་འབྱུང་བ་ཡོད་པའི་ཕྱིར་ཏེ། དེའི་རྒྱུད་ལ་སེམས་ཅན་སྡུག་བསྔལ་གྱིས་མནར་བར་རྟོགས་པའི་
བློ་ཡོད་པ་གང་ཞིག་དེའི་རྒྱུད་ལ་སེམས་ཅན་མི་རྟག་པར་རྟོགས་པའི་བློ་ཡོད་པའི་ཕྱིར། དང་པོ་དེར་ཐལ། ཆོས་ལ་དམིགས་པའི་སྙིང་རྗེ་སྐད་ཅིག་གཉིས་པ་དེ་རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན། སྡུག་བསྔལ་

[033] །གྱིས་མནར་བར་རྟོགས་པའི་བློ་ལ་བརྟེན་ནས་བྱུང་བའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སེམས་ཅན་ལ་དམིགས་པའི་སྙིང་རྗེ་ཆེན་པོ་ཡིན་པའི་ཕྱིར། ཁྱབ་ཏེ་སྙིང་རྗེ་དང་པོ་ཡིན་ན། རང་གི་དངོས་ཀྱི་ཉེར་
ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་ལ་བརྟེན་ནས་བྱུང་བས་ཁྱབ་པའི་ཕྱིར། རྟགས་ཁས། གཉིས་པ་དེར་ཐལ། ཆོས་ལ་དམིགས་པའི་སྙིང་རྗེ་སྐད་ཅིག་གཉིས་པ་དེ། རང་གི་དངོས་ཀྱི་ཉེར་ལེན་དུ་གྱུར་
པའི་སེམས་ཅན་མི་རྟག་པར་རྟོགས་པའི་བློ་ལ་བརྟེན་ནས་བྱུང་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེའི་ཕྱིར། གཞན་ཡང་
སེམས་ཅན་གྱི་རྒྱུད་ལ་དེ་གསུམ། ཅིག་ཅར་ཏུ་འབྱུང་བ་ཡོད་པར་ཐལ། དེའི་རྒྱུད་ལ་སེམས་ཅན་སྡུག་བསྔལ་དང་བྲལ་བར་འདོད་པའི་བློ་དང། སེམས་ཅན་མི་རྟག་པར་རྟོགས་པའི་བློ་དང། སེམས་ཅན་བདེན་སྟོང་དུ་རྟོགས་
པའི་བློ་གསུམ་པོ་དེ་གཅིག་ཏུ་འབྱུང་བ་ཡོད་པའི་ཕྱིར་ཏེ། དེའི་རྒྱུད་ལ་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་དང། སེམས་ཅན་བདེན་སྟོང་དུ་རྟོགས་པའི་བློ་གཉིས་གཅིག་ཅར་དུ་
འབྱུང་བ་ཡོད་པའི་ཕྱིར་ཏེ། དམིགས་མེད་ལ་དམིགས་པའི་སྙིང་རྗེ་སྐད་ཅིག་དང་པོ་ལ་གནས་པའི། སེམས་དཔའི་རྒྱུད་ལ་དེ་གཉིས་གཅིག་ཅར་དུ་འབྱུང་བ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་གཉིས་གཅིག་ཅར་དུ་འབྱུང་ཡོད་པར་ཐལ། ཁྱོད་ཀྱི་རྒྱུད་ལ་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡོད་པ་གང་ཞིག་ཁྱོད་ཀྱི་རྒྱུད་ལ་དེ་བདེན་སྟོང་དུ་

[033B] དང་པོ་དེར་ཐལ། དེའི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་སྐད་ཅིག་དང་པོ་དེ་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་ཡིན་པར་
ཐལ༑ སེམས་ཅན་ལ་དམིགས་པའི་སྙིང་རྗེ་ཆེན་པོ་ཡིན་པའི་ཕྱིར། གཉིས་པ་དེར་ཐལ། དམིགས་མེད་ལ་དམིགས་པའི་སྙིང་རྗེ་སྐད་ཅིག་གཉིས་པ་དེ་རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་བདེན་སྟོང་དུ་རྟོགས་པའི་
བློ་ལ་བརྟེན་ནས་བྱུང་བའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཅན་དེ་ཡིན་པའི་ཕྱིར། དེའི་རྗེས་འབྲང་
རིན་དང། ཁ་ཅིག་སྙིང་རྗེ་གསུམ་པོ་གང་རུང་གང་ཞིག་རང་གི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་ལ་བརྟེན་ནས་བྱུང་བ་དེ། སྙིང་རྗེ་དང་པོའི་མཚན་ཉིད། དེ་གང་ཞིག་རང་གི་
ཉེར་ལེན་དུ་གྱུར་པའི་སེམས་ཅན་མི་རྟག་པར་རྟོགས་པའི་བློ་ལ་བརྟེན་ནས་བྱུང་བ་དེ། སྙིང་རྗེ་གཉིས་པའི་མཚན་ཉིད། དེ་གང་ཞིག་རང་གི་ཉེར་ལེན་དུ་གྱུར་པའི་སེམས་ཅན་བདེན་སྟོང་དུ་རྟོགས་པའི་བློ་ལ་བརྟེན་ནས་བྱུང་བ་དེ༑ སྙིང་རྗེ་གསུམ་པའི་མཚན་ཉིད། ཟེར་ན། མི་འཐད་དེ། སྙིང་རྗེ་ཡིན་ན་སྙིང་རྗེ་དང་པོ་ཡིན་དགོས་པར་ཐལ། སྙིང་རྗེ་གསུམ་པོ་གང་རུང་ཡིན་ན། སྙིང་རྗེ་དང་པོ་ཡིན་དགོས་པའི་ཕྱིར་ཏེ། དེ་གསུམ་པོ་གང་རུང་
ཡིན་ན། རང་གི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་ལ་བརྟེན་ནས། བྱུང་བས་ཁྱབ་པ་གང་ཞིག་སྙིང་རྗེ་དང་པོའི་མཚན་ཉིད་དེ་འཐད་པའི་ཕྱིར། དང་པོ་དེར་ཐལ་

[034A] །སེམས་ཅན་ལ་དམིགས་པའི་སྙིང་རྗེ་ཆེན་པོ་ཡིན་ན། རང་གི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་ལ་བརྟེན་ནས་བྱུང་བས་ཁྱབ་པའི་ཕྱིར། ཁ་ཅིག་མི་
རྟག་པ་དང། བདེན་སྟོང་གང་གིས་ཡང་ཁྱད་པར་དུ་མ་བྱས་པར། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་དེ། སྙིང་རྗེ་དང་པོའི་མཚན་ཉིད། མི་རྟག་པས་ཁྱད་པར་དུ་བྱས་
ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་དེ། སྙིང་རྗེ་གཉིས་པའི་མཚན་ཉིད། བདེན་སྟོང་གིས་ཁྱད་པར་དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་
འདོད་པའི་རྣམ་པ་ཅན་གྱི་བློ་དེ། སྙིང་རྗེ་གསུམ་པའི་མཚན་ཉིད། ཟེར་ན། སེམས་ཅན་ལ་དམིགས་པའི་སྙིང་རྗེ་དང་མཚུངས་ལྡན་གྱི་གཙོ་སེམས་ཆོས་ཅན། སེམས་ཅན་ལ་དམིགས་པའི་སྙིང་རྗེ་ཡིན་པར་ཐལ། མཚན་
ཉིད་དེའི་ཕྱིར། དེར་ཐལ། སེམས་ཅན་ལ་དམིགས་པའི་སྙིང་རྗེ་དང་མཚུངས་ལྡན་རྣམ་པ་ལང་མཚུངས་ཀྱི་གཙོ་སེམས་ཡིན་པའི་ཕྱིར། རྩ་བར་འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། ཆོས་ཅན་དེའི་ཕྱིར། དེས་གཞན་རྣམས་ལ་རིགས་འགྲེ། ཡང་ཁ་ཅིག་སྙིང་རྗེ་གང་ཞིག་མི་རྟག་པ་དང་བདེན་སྟོང་གང་གིས་ཡང་ཁྱད་པར་དུ་མ་བྱས་པར་སེམས་ཅན་ལ་དམིགས་ནས་སྡུག་བསྔལ་དང་
བྲལ་བར་འདོད་པའི་རྣམ་པ་ཅན་གྱི་བློ་དེ། སྙིང་རྗེ་དང་པོའི་མཚན་ཉིད། སྙིང་རྗེ་གང་ཞིག་མི་རྟག་པས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་དེ་སྙིང་རྗེ་

[034B] དེ་གང་ཞིག་བདེན་སྟོང་གིས་ཁྱད་པར་དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་དེ། སྙིང་རྗེ་གསུམ་པའི་མཚན་ཉིད་ཟེར་ན། རྟག་གཅིག་
རང་དབང་ཅན་གྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཆོས་ཅན། སྙིང་རྗེ་དང་པོ་ཡིན་པར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར་
འདོད་ན། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་སེམས་ཅན་མི་རྟག་པར་ཚད་མས་མ་གྲུབ་ཅིང། སེམས་ཅན་མི་རྟག་པར་བདེན་ཞེན་གྱི་འདོད་པའི་
གང་ཟག་གི་རྒྱུད་ཀྱི་མི་རྟག་པས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཆོས་ཅན། ཆོས་ལ་དམིགས་པའི་སྙིང་རྗེ་ཡིན་པར་ཐལ་མཚན་ཉིད་དེའི་ཕྱིར། ཁྱབ་པ་
ཁས༑ དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་དབུ་
མ་རང་རྒྱུད་པའི་རྒྱུད་ཀྱི་བདེན་སྟོང་གིས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཆོས་ཅན། མཚོན་བྱ་གསུམ་པ་དེར་ཐལ། མཚན་ཉིད་དེའི་ཕྱིར། དེར་ཐལ། དབུ་མ་
རང་རྒྱུད་པའི་རྒྱུད་ལ། སེམས་ཅན་ལ་དམིགས་པའི་སྙིང་རྗེ་ཡོད་པ་གང་ཞིག་དབུ་མ་རང་རྒྱུད་པ་དེ་སེམས་ཅན་བདེན་སྟོང་དུ་བདེན་ཞེན་གྱི་འདོད་པའི་གང་ཟག་ཡིན་པའི་ཕྱིར། དང་པོ་དེར་ཐལ། སེམས་ཅན་ལ་དམིགས་པའི་

[035A] །སྙིང་རྗེ་རྒྱུད་ལ་ལྡན་པའི་དབུ་མ་རང་རྒྱུད་པ་ཡོད་པའི་ཕྱིར། རྩ་བར་འདོད་ན། སེམས་ཅན་བདེན་སྟོང་དུ་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པར་ཐལ། འདོད་པའི་ཕྱིར། འདོད་ན། དབུ་མ་
རང་རྒྱུད་པ་དེ། སེམས་ཅན་བདེན་སྟོང་དུ་ཚད་མས་གྲུབ་པའི་གང་ཟག་ཡིན་པར་ཐལ། འདོད་པའི་ཕྱིར། ཁ་ཅིག་སངས་རྒྱས་འཕགས་པའི་རྒྱུད་ལ་སྙིང་རྗེ་དང་པོ་ཡོད་ཟེར་ན། མི་འཐད་དེ། དེའི་རྒྱུད་ལ་མི་རྟག་པ་དང་བདེན་སྟོང་
གང་གིས་ཡང་ཁྱད་པར་དུ་མ་བྱས་པར་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡོད་པར་ཐལ། དམ་བཅའ་དེ་འཐད་པའི་ཕྱིར། ཁྱབ་ཏེ། ཊིཀ་ཆེན་ལས། སྙིང་རྗེ་དང་པོ་ལ་དེ་དྲ་
བའི་ཁྱད་པར་ཀྱིས་ཁྱད་པར་དུ་བྱས་པ་མིན་པར། སེམས་ཅན་ཙམ་ཞིག་དམིགས་པར་གསུངས་པས་ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེའི་རྒྱུད་ཀྱི་སྙིང་རྗེ་ཡིན་ན། མི་རྟག་པ་དང་བདེན་སྟོང་གཉིས་ཀས་ཁྱད་པར་
དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་དགོས་པའི་ཕྱིར། ཁོ་ན་རེ། སྐྱོན་མེད་དེ། ལུང་དེས། སྙིང་རྗེ་དང་པོ་མི་རྟག་པ་དང་བདེན་སྟོང་གང་རུང་གི་ཁྱད་པར་དུ་བྱས་ནས་
དམིགས་མི་དགོས་པར་བསྟན་གྱི། དེ་གང་རུང་གིས་ཁྱད་པར་དུ་བྱས་ནས། དམིགས་དགོས་པར་མ་བསྟན་པའི་ཕྱིར། གཞན་ཡང་སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་གསུམ་ཀ་ཡིན་དགོས་པར་ཐལ་
དེའི་རྒྱུད་ལ་དེ་གསུམ་ཀ་ཡོད་པའི་ཕྱིར། འདོད་ན། ཊིཀ་ཆེན་ལས། དེས་ན་ཆོས་ལ་དམིགས་པའི་སྙིང་རྗེ་ནི། སེམས་ཅན་ཙམ་ཞིག་ལ་དམིགས་པ་མིན་གྱི། སྐད་ཅིག་གིས་འཇིག་པའི་སེམས་ཅན་ལ་དམིགས་པ་ཡིན་

[035B] སྐད་ཅིག་གི་མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་པའོ། ཞེས་གསུངས་པ་མི་འཐད་པར་ཐལ། ཆོས་ལ་དམིགས་པའི་སྙིང་རྗེ་ཡིན་ན། སེམས་ཅན་ཙམ་ལ་དམིགས་པའི་སྙིང་རྗེ་མ་ཡིན་པས་མ་
ཁྱབ་པའི་ཕྱིར་ཏེ། སངས་རྒྱས་འཕགས་པའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། གཞན་ཡང། ཊིཀ་ཆེན་ལས། དམིགས་པ་མེད་པ་ལ་དམིགས་པའི་སྙིང་རྗེས་ཀྱང་སེམས་ཅན་ཙམ་ལ་དམིགས་པ་མ་ཡིན་
གྱི། དམིགས་པ་ཁྱད་པར་པ་རང་བཞིན་གྱི་གྲུབ་པས་སྟོང་པའི་སེམས་ཅན་ལ་དམིགས་སོ། ཞེས་གསུངས་པ་མི་འཐད་པར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་ན། སེམས་ཅན་ལ་ཞེས་སོགས་རྟགས་འདྲ། ཁོ་ན་རེ་
སངས་རྒྱས་འཕགས་པའི་རྒྱུད་ལ། སེམས་ཅན་ཙམ་ལ་དམིགས་པའི་སྙིང་རྗེ་ཡོད་པར་ཐལ། དེའི་རྒྱུད་ལ་སྡུག་བསྔལ་གྱིས་མནར་བའི་སེམས་ཅན་སྤྱི་ཙམ་ལ་དམིགས་པའི། སྙིང་རྗེ་ཡོད་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ་
སངས་རྒྱས་འཕགས་པའི་རྒྱུད་ལ་སྙིང་རྗེ་དང་པོ་ཡོད་པར་ཐལ། དེའི་རྒྱུད་ལ་སེམས་ཅན་ལ་དམིགས་པའི་སྙིང་རྗེ་ཡོད་པའི་ཕྱིར། ཟེར་ན། མ་ཁྱབ། ཁྱབ་ཏེ། སྙིང་རྗེ་ལ་གསུམ་དུ་འདྲེན་པ་དེའི་ཚེ་ན། སེམས་ཅན་ལ་དམིགས་
པའི་སྙིང་རྗེ། ཆོས་ལ་དམིགས་པའི་སྙིང་རྗེ། དམིགས་པ་མེད་པ་ལ་དམིགས་པའི་སྙིང་རྗེ། ཞེས་འདྲེན་རིགས་པའི་ཕྱིར། ཁ་ཅིག་སང་རྒྱས་འཕགས་པའི་རྒྱུད་ལ། སེམས་ཅན་ལ་དམིགས་པའི་སྙིང་རྗེ་མེད་ཟེར་བ་
མི་འཐད་དེ། དེའི་རྒྱུད་ལ་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཡོད་པའི་ཕྱིར་ཏེ། དེའི་རྒྱུད་ལ་སེམས་ཅན་ཐམས་ཅད་ལ་དམིགས་པའི་ཐུགས་རྗེ་ཆེན་པོ་ཡོད་པའི་ཕྱིར། ས་འཚམས་ལ་ལེགས་ཆོས། ཁ་ཅིག་བདག་མེ་

[036A] །རགས་པ་ཙམ་ཡང་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད། བདག་མེད་རགས་པ་རྟོགས་ཞིང་ཕྲ་མོ་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་གཉིས་ཅི་རིགས་པ་ཡོད། བདག་མེད་
ཕྲ་མོ་རྟོགས་པའི་ལམ་མ་ཞུགས་ནས། ས་བདུན་པའི་བར་དུ་སྙིང་རྗེ་གསུམ་ཀ་ཅི་རིགས་སུ་ཡོད། ས་བརྒྱད་པ་ཡན་ཆད་ལ་གནས་པའི་གང་ཟག་གི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་ཕྱི་མ་ཡིན་པས་ཁྱབ་ཏེ། དེ་འདྲའི་གང་ཟག་
གི་རྒྱུད་ལ་སྙིང་རྗེ་དང་པོ་གཉིས་མེད་པའི་ཕྱིར། ཟེར་བ་མི་འཐད་དེ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་དེ་ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སེམས་ཅན་མི་རྟག་པར་
ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག་མི་རྟག་པས་ཁྱད་པར་དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡིན་པའི་ཕྱིར། གཞན་ཡང། དམ་བཅའ་མི་
འཐད་དེ། བྱང་སེམས་རྒྱུན་མཐའི་རྒྱུད་ཀྱི་སྙིང་རྗེ་དེ་སེམས་ཅན་ཙམ་ལ། དམིགས་པའི་སྙིང་རྗེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྙིང་རྗེ་གསུམ་པོ་གང་རུང་གང་ཞིག་སེམས་ཅན་མི་རྟག་པར་
རྟོགས་པའི་ཤེས་རབ་དང། སེམས་ཅན་བདེན་སྟོང་དུ་རྟོགས་པའི་ཤེས་རབ་གང་རུང་གིས་དངོས་སུ་མ་ཟིན་པའི་ཕྱིར། དང་པོ་དེར་ཐལ། དེའི་རྒྱུད་ལ་སྙིང་རྗེ་ཡོད་པའི་ཕྱིར། གཉིས་པ་དེར་ཐལ། དེའི་རྒྱུད་ཀྱི་སྙིང་རྗེ་དངོས་སུ་མེད་
པའི་ཕྱིར། རང་ལུགས་ནི། སྙིང་རྗེ་གསུམ་གྱི་ངོ་བོ་ངོས་བཟུང་བ། སྒྲ་བཤད་པ། ས་མཚམས་བཤད་པ་དང་གསུམ། དང་པོ་སྙིང་རྗེ་གསུམ་པོ་དེ་དམིགས་པའི་སྒོ་ནས་འབྱེད་ཅིང། རྣམ་པའི་སྒོ་ནས་འབྱེད་པ་མ་ཡིན་ཏེ་

[036B] རང་གི་དམིགས་ཡུལ་དུ་གྱུར་པའི་སྡུག་བསྔལ་གྱིས་མནར་བའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པར་མཚུངས་པའི་ཕྱིར། སྙིང་རྗེ་གསུམ་པོ་དེ་རྣམ་པའི་སྒོ་ནས་མི་འབྱེད་པར་དམིགས་པའི་སྒོ་ནས་འབྱེད་ཀྱང། སྙིང་རྗེ་གསུམ་པོ་དེ་
རང་གི་དམིགས་ཡུལ་དུ་གྱུར་པའི་སེམས་ཅན་ལ་དམིགས་པར་མཚུངས་པ་ཡིན་པའི་ཕྱིར་ཏེ། སྙིང་རྗེ་དང་པོའི་སྐབས་སུ། འགྲོ་ལ་སྙིང་རྗེར་གྱུར་གང་དེ་ལ་དེ་འདུད་ཅེས་དང། སྙིང་རྗེ་གཉིས་པའི་སྐབས་སུ། འགྲོ་བ་གཡོ་བའི་ཆུའི་ནང་
གི་ཟླ་བ་ལྟར་ཞེས་འགྲོ་བའི་སྒྲ་སྨྲོས་པ་ལ་དགོས་པ་ཡོད་པའི་ཕྱིར། སྙིང་རྗེ་གསུམ་པོ་གང་རུང་གང་ཞིག་མི་རྟག་པ་དང་བདེན་སྟོང་གང་གི་ཡང་ཁྱད་པར་དུ་མ་བྱས་པར་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་
པ་ཅན་གྱི་བརྩེ་བ་དེ། སྙིང་རྗེ་དང་པོའི་མཚན་ཉིད། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག་མི་རྟག་པས་ཁྱད་པར་དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་
པ་ཅན་གྱི་བརྩེ་བ་དེ། སྙིང་རྗེ་གཉིས་པའི་མཚན་ཉིད། སེམས་ཅན་བདེན་སྟོང་དུ་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པ་གང་ཞིག་བདེན་སྟོང་གིས་ཁྱད་པར་བྱས་ནས། སེམས་ཅན་ལ་དམིགས་ནས་སྡུག་བསྔལ་
དང་བྲལ་བར་འདོད་པའི་རྣམ་པ་ཅན་གྱི་བརྩེ་བ་དེ། སྙིང་རྗེ་གསུམ་པའི་མཚན་ཉིད། ཡང་ན། སྙིང་རྗེ་གསུམ་པོ་གང་རུང་གང་ཞིག་སེམས་ཅན་མི་རྟག་པར་རྟོགས་པའི་ཤེས་རབ་དང། སེམས་ཅན་བདེན་སྟོང་དུ་རྟོགས་
པའི་ཤེས་རབ། གང་རུང་གི་དངོས་སུ་མ་ཟིན་པའི་བརྩེ་བ་དེ། སྙིང་རྗེ་དང་པོའི་མཚན་ཉིད། དེ་གང་ཞིག་སེམས་ཅན་མི་རྟག་པར་རྟོགས་པའི་ཤེས་རབ་ཀྱིས་དངོས་སུ་ཟིན་པ་དེ། སྙིང་རྗེ་གཉིས་པའི་མཚན་

[037A] །ཉིད༑ དེ་གང་ཞིག་སེམས་ཅན་བདེན་སྟོང་དུ་རྟོགས་པའི་ཤེས་རབ་ཀྱིས་དངོས་སུ་ཟིན་པ་དེ། སྙིང་རྗེ་གསུམ་པའི་མཚན་ཉིད། སྒྲ་བཤད་པ་ལ་སྙིང་རྗེ་དང་པོ་ཆོས་ཅན། ཁྱོད་ལ་སེམས་ཅན་ཙམ་
ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་མི་རྟག་པ་དང་བདེན་སྟོང་གང་གིས་ཀྱང་ཁྱད་པར་དུ་མ་བྱས་པར་རང་གི་དམིགས་ཡུལ་དུ་གྱུར་པའི་སེམས་ཅན་ཙམ་ལ་དམིགས་པའི་སྙིང་རྗེ་ཡིན་པ་ལ་
ཙམ་ཞེས་པ་ལ་སོགས་པའི་བར་གྱི་ཚིག་རྣམས་མི་མངོན་པར་བྱས་ནས། དེ་ལྟར་བརྗོད་པའི་ཕྱིར། དེ་སྐད་དུ་ཡང། ཊིཀ་ཆེན་ལས། སྙིང་རྗེ་དང་པོ་ལ། དེ་འདྲའི་ཁྱད་པར་གྱིས་ཁྱད་པར་དུ་བྱས་པ་མ་ཡིན་
པའི་ཕྱིར། སེམས་ཅན་ཙམ་ཞིག་དམིགས་པར་གསུངས་པས། དེ་ལ་དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ལ་ཡང་ཐ་སྙད་བདེ་བའི་ཕྱིར། ཉེར་བསྡུའི་མིང་ངོ། ཞེས་གསུངས་པའི་ཕྱིར། སྙིང་རྗེ་
གཉིས་པ་ཆོས་ཅན། ཁྱོད་ལ་ཆོས་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ། སྐབས་འདིར་གང་ཟག་གི་གདགས་གཞིར་གྱུར་པའི་ཕུང་སོགས་ལ་ཆོས་ཞེས་བྱ་བ་ལ་ཁྱོད་ཕུང་སོགས་ཀྱི་ཆོས་ལ་བརྟེན་ནས་
བཏགས་པའི་སེམས་ཅན་ལ་དམིགས་པའི་སྙིང་རྗེ་ཡིན་པ་ལ། བཏགས་པ་ཞེས་པ་ལ་སོགས་པའི་བར་གྱི་ཚིག་མི་མངོན་པར་བྱས་ནས། ཁྱོད་ལ་དེ་ལྟར་དུ་བརྗོད་པའི་ཕྱིར། དེ་སྐད་དུ་ཡང། ཊིཀ་ཆེན་ལས། དེས་ན་ཆོས་ཙམ་
ལ་བཏགས་པའི་སེམས་ཅན་ལ་དམིགས་པ་ལ་ཆོས་ལ་དམིགས་པ་ཞེས་པ་ནི། བར་གྱི་ཚིག་མི་མངོན་པར་བྱས་པའོ། ཞེས་གསུངས་པའི་ཕྱིར། སྙིང་རྗེ་གསུམ་པ་ཆོས་ཅན། ཁྱོད་ལ་དམིགས་མེད་ལ་དམིགས་པའི་སྙིང་རྗེ་

[037B] སྐབས་འདིར་དམིགས་པ་བདེན་གྲུབ་དང། དམིགས་པ་མེད་པ་བདེན་མེད་ཡིན་ལ། ཁྱོད་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་པ་ལ། སེམས་ཅན་ཞེས་པ་ལ་
སོགས་པ་བར་གྱི་ཚིག་མི་མངོན་པར་བྱས་ནས། ཁྱོད་ལ་དེ་ལྟར་དུ་བརྗོད་པའི་ཕྱིར། དེ་སྐད་དུ་ཡང། ཊིཀ་ཆེན་ལས། དམིགས་པ་མེད་པ་ནི། མཚན་འཛིན་གྱི་བཟུང་བ་ལྟར་གྱི་ཞེན་ཡུལ་མེད་པ་བདེན་མེད་དོ། བདེན་མེད་ཀྱིས་ཁྱད་པར་དུ་
བྱས་པའི་སེམས་ཅན་ལ་དམིགས་པ་ལ། དམིགས་པ་མེད་པ་ལ་དམིགས་པ་ཞེས་སམ། དམིགས་པ་མེད་པའི་སྙིང་རྗེ་ཞེས་བར་གྱི་ཚིག་མི་མངོན་པར་བྱས་པའོ། ཞེས་གསུངས་པའི་ཕྱིར། ས་འཚམས་ནི་བདག་མེད་རགས་པ་
ཙམ་ཡང་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད། བདག་མེད་རགས་པ་རྟོགས་ཕྲ་མོ་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་གཉིས་ཅི་རིགས་སུ་ཡོད། བདག་མེད་ཕྲ་མོ་རྟོགས་པའི་ལམ་ཞུགས་ནས། རྒྱུན་
མཐའི་བར་དུ། སྙིང་རྗེ་གསུམ་ཀ་ཅི་རིགས་སུ་ཡོད། སངས་རྒྱས་ཀྱི་ས་ན་སྙིང་རྗེ་དང་པོ་མེད་དོ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་ཕྱི་མ་གཉིས་པོ་གང་རུང་ཡིན་དགོས་པའི་ཕྱིར། རྩོད་པ་སྤོང་
བ་ལ་ཁོ་ན་རེ། སེམས་ཅན་སྐད་ཅིག་མར་ཚད་མས་གྲུབ་ཅིང། དེ་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་སྐད་ཅིག་མས་ཁྱད་པར་དུ་བྱས་ནས་སེམས་ཅན་ལ་དམིགས་ནས། སྡུག་བསྔལ་དང་བྲལ་བར་འདོད་པའི་རྣམ་པ་ཅན་
གྱི་སྙིང་རྗེ་ཆོས་ཅན། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར་ཏེ། སེམས་ཅན་སྐད་ཅིག་མར་རྟོགས་པའི་ཤེས་རབ་ཀྱིས་དངོས་སུ་ཟིན་

[038A] །པའི་སྙིང་རྗེ་ཡིན་པའི་ཕྱིར། ཁྱབ་པ་ཡོད་དེ། ཊིཀ་ཆེན་ལས། སྙིང་རྗེ་གཉིས་རྒྱུད་ལ་ལྡན་པའི་གང་ཟག་གི་སེམས་ཅན་སྐད་ཅིག་མ་དང། ཞེས་སོགས་གསུངས་པའི་ཕྱིར། རྩ་བའི་དམ་བཅའ་དེར་ཐལ། སེམས་
ཅན་སྐད་ཅིག་མར་ཚད་མས་གྲུབ་ཅིང། དེ་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་སྐད་ཅིག་མས་ཁྱད་པར་དུ་བྱས་ནས། སེམས་ཅན་ལ་དམིགས་ནས། སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཡིན་
པའི་ཕྱིར་ཏེ། དེར་ཐལ། དེ་འདྲའི་གང་ཟག་གི་རྒྱུད་ལ་དེ་ཡོད་པའི་ཕྱིར་ཏེ། དེའི་རྒྱུད་ལ་མི་རྟག་པས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་གཅིག་ཡོད་
པའི་ཕྱིར་ཏེ། དེ་འདྲའི་གང་ཟག་ཡོད་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། ཁོ་ན་རེ། སེམས་ཅན་བདེན་སྟོང་དུ་རྟོགས་པའི་བློ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་ན། དེ་མི་རྟག་
པར་རྟོགས་པའི་བློ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་དགོས་པར་ཐལ། སེམས་ཅན་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་བློ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་ན། དེ་མི་རྟག་པར་རྟོགས་པའི་བློ་མངོན་
གྱུར་དུ་རྒྱུད་ལ་ལྡན་པའི། གང་ཟག་ཡིན་དགོས་པའི་ཕྱིར་ཏེ། སེམས་ཅན་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི། བློ་མངོན་གྱུར་དུ་རྒྱུད་ལ་ལྡན་ཞིང། དེ་མི་རྟག་པར་རྟོགས་པའི་བློ་མངོན་གྱུར་དུ་རྒྱུད་ལ་མི་
ལྡན་པའི་གང་ཟག་མེད་པའི་ཕྱིར། མ་གྲུབ་ན། དེ་འདྲའི་གང་ཟག་དེའི་རྒྱུད་ལ་མི་རྟག་པས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི། སྙིང་རྗེ་ཡོད་པར་ཐལ་

[038B] འདོད་ན། དེའི་རྒྱུད་ལ་རང་སྐྱ་ཐུབ་པའི་རྫས་ཡོད་ཀྱིས་སྟོང་པས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་གཅིག་ཡོད་པར་ཐལ་
དེའི་རྒྱུད་ལ་སེམས་ཅན་རང་སྐྱ་ཐུབ་པའི་རྫས་ཡོད་ཀྱི་སྟོང་པར་རྟོགས་པའི་བློ་མངོན་གྱུར་དུ་ཡོད་པ་གང་ཞིག་འདོད་པའི་ཕྱིར། འདོད་ན། དེའི་རྒྱུད་ཀྱི་དེ་ཆོས་ཅན། སེམས་ཅན་མི་རྟག་པར་རྟོགས་པའི་ཤེས་རབ་ཀྱི་དངོས་སུ་ཟིན་པར་
ཐལ༑ ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། དེར་ཐལ། རང་རྐྱ་ཐུབ་པའི་རྫས་ཡོད་ཀྱི་སྟོང་པས་ཁྱད་པར་དུ་བྱས་ནས། སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་
སྙིང་རྗེ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་ན། དེའི་རྒྱུད་ལ་སེམས་ཅན་མི་རྟག་པར་རྟོགས་པའི་ཤེས་རབ་དངོས་སུ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཞེས་པའི་སྐྱོན་འཇུག་པའི་དབང་
དུ་བྱས་ནས། སྙིང་རྗེ་གསུམ་པོ་གང་རུང་ཞིག་བདག་མེད་ཕྲ་རགས་གང་གིས་ཡང་ཁྱད་པར་དུ་མ་བྱས་པར་སེམས་ཅན་ལ་དམིགས་ནས། ཞེས་སོགས་སྔར་དང་འདྲ་བ་དེ། སྙིང་རྗེ་དང་པོའི་མཚན་ཉིད། དེ་གང་ཞིག་བདག་མེད་རགས་པས་ཁྱད་པར་དུ་བྱས་
ནས༑ ཞེས་སོགས་སྔར་དང་འདྲ་བ་དེ། སྙིང་རྗེ་གཉིས་པའི་མཚན་ཉིད། དེ་གང་ཞིག་བདག་མེད་ཕྲ་མོས་ཁྱད་པར་དུ་བྱས་ནས། ཞེས་སོགས་སྔར་དང་འདྲ་བ་དེ། སྙིང་རྗེ་གསུམ་པའི་མཚན་ཉིད་ཡིན་ནོ།    ༈   
གཞུང་དོན་བཤད་པ་ལ། སེམས་ཅན་ལ་དམིགས་པའི་སྙིང་རྗེ་ལ་ཕྱག་འཚལ་བ་དང། ཆོས་དང་དམིགས་མེད་ལ་དམིགས་པའི་སྙིང་རྗེ་ལ་ཕྱག་འཚལ་བ་གཉིས། དང་པོ་སྟོན་པར་བྱེད་པ་ལ། དང་པོར་ང་ཞེས་བདག་ལ་ཞེན་གྱུར་ཅིང་

[039A]༄༅། །ཞེས་སོགས་ཤོ་ལོ་ཀ་གཅིག་བྱུང་དེ་ཡང་རྐང་པ་དང་པོ་གཉིས་ཀྱིས་སེམས་ཅན་རྣམས་འཁོར་བར་འཁོར་བའི་རྒྱུ་དེ་བསྟན། རྐང་པ་གསུམ་པས་སེམས་ཅན་རྣམས་འཁོར་བར་འཁོར་ཚུལ་ཟོ་ཆུན་གྱི་དཔེའི་
སྒོ་ནས་བསྟན་ནས། རྐང་པ་བཞི་པས་སྙིང་རྗེ་དང་པོ་ངོས་བཟུང་ནས། དེ་ལ་བསྟོད་ཕྱག་མཛད་པའི་ཚུལ་དེ་བསྟན། དེས་ན། སེམས་ཅན་རྣམས་འཁོར་བར་འཁོར་ཚུལ་ཟོ་ཆུན་གྱི་དཔེའི་སྒོ་ནས་བསྟན་ན་སེམས་ཅན་དང་
ཟོ་ཆུན་གཉིས་འདྲ་ཚུལ་ཅི་ལྟར་ཡིན་ཞེ་ན། འཁོར་བའི་སེམས་ཅན་དང། ཟོ་ཆུན་གྱི་རྒྱུད་མ་གཉིས་ནི་འདྲ་བ་པོ་དང། འདྲ་ཡུལ་ཏེ་ཁྱད་པར་གྱི་གཞི་ཡིན་ལ། དེ་ཡང་དཔེ་དྲུག་གི་སྒོ་ནས་འདྲ་བ་ཡིན་ཏེ། ཟོ་ཆུན་ཐག་པས་
དམ་དུ་བསྡམས་པ་ལྟར། འཁོར་བའི་སེམས་ཅན་རྣམས་ཀྱང་ལས་དང་ཉོན་མོངས་པས་དམ་དུ་བསྡམས་པ་དང། ཟོ་ཆུན་འཁོར་བ་དེ་སྐྱེས་བུའི་རྩོལ་བ་ལ་རགས་ལས་པ་ལྟར། སེམས་ཅན་རྣམས་འཁོར་བར་སྐྱེ་བ་ཡང་
རྣམ་པར་ཤེས་པས་ལས་བསགས་པ་ལ་རགས་ལས་པས་འཇུག་པ་དང། ཟོ་ཆུན་དེ། ཁྲོན་པའི་རྩེ་མོ་ནས་རྩ་བ་ལ་ཐུག་གི་བར་དུ་འཁོར་བ་ལྟར། འཁོར་བའི་སེམས་ཅན་རྣམས་སྲིད་རྩེ་ནས་མནར་མེད་ལ་
ཐུག་གི་བར་དུ་འཁོར་བ་དང། ཟོ་ཆུན་དེ། ཐུར་དུ་འགྲོ་བ་ལ་འབད་མི་དགོས་པར། རང་གི་ངང་གི་འགྲོ་ཞིང། གྱེན་དུ་འགྲོ་བ་ལ་འབད་རྩོལ་ལ་རགས་ལས་པ་ལྟར། འཁོར་བའི་སེམས་ཅན་རྣམས་ཀྱང་
ངན་འགྲོར་སྐྱེ་བ་ལ་འབད་མི་དགོས་པར། རང་གི་ངང་གི་འཇུག་ཅིང། བདེ་འགྲོར་སྐྱེ་བ་ལ་འབད་པ་ཆེན་པོ་ལ་རགས་ལས་པ་དང། ཟོ་ཆུན་དེ། སྐད་ཅིག་སྔ་ཕྱི་རིམ་པ་མ་ངེས་པའི་ཚུལ་གྱི་འཁོར་བ་ལྟར། འཁོར་

[039B] ལས་ཀྱི་ཀུན་ནས་ཉོན་མོངས་དང། སྐྱེ་བའི་ཀུན་ནས་ཉོན་མོངས་པ་གང་རུང་གི་དུས་སུ། གཞན་གཉིས་པོ་དེ་འཇུག་པས་དེ་གསུམ་རིམ་པ་མ་ངེས་པའི་ཚུལ་གྱི་
འཁོར་བ་དང། ཟོ་ཆུན་དེ། ཁྲོན་པའི་རྡོ་ལ་སོགས་པས་གཅོག་པ་ལྟར། འཁོར་བའི་སེམས་ཅན་རྣམས་ཀྱང་ཉི་མ་རེ་རེ་བཞིན། སྡུག་བསྔལ་གྱི་སྡུག་བསྔལ་འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་
གྱིས་མནར་བའི་སྒོ་ནས་འཁོར་བར་འཁྱམས་པ་ཡིན་པའི་ཕྱིར། དེ་ཡང་དོན་བསྡུ་ན། བྱེད་པ་པོ་གང་གིས་འཁོར་དུ་བཅུག་ན། ཤིན་ཏུ་མ་ཞི་ཞིང་མ་དུལ་བའི་སེམས་འདི་ཉིད་ཀྱིས་འཁོར་གནས་གང་དུ་ཚུལ་ཇི་ལྟར་འཁོར་ན། སྲིད་རྩེ་
ནས་མནར་མེད་ཀྱི་བར་གྱི་གནས་རྣམས་སུ། མི་འཁོར་བའི་སྐབས་ཅུང་ཟད་ཀྱང་མེད་པའི་ཚུལ་གྱི་འཁོར། དེ་ཡང། རྟེན་འབྲེལ་ཚར་གཅིག་གི་དབང་དུ་བྱས་པའི་ཀུན་ནས་ཉོན་མོངས་པ་གསུམ་པོ་གང་རུང་གི་དུས་སུ་ཡང་ཀུན་
ནས་ཉོན་མོངས་པ་གཞན་གཉིས་འཇུག་པས་རྒྱུན་མི་ཆད་པར་ཉིན་རེ་བཞིན། སྡུག་བསྔལ་གསུམ་ཆུ་བོའི་གཉེར་མ་ལྟ་བུས་ལན་གཅིག་མིན་པར། མནར་བའི་ཚུལ་གྱི་འཁོར། རྒྱུ་རྐྱེན་གང་གིས་འཁོར་ན། ལས་དང་ཉོན་མོངས་
བའི་དབང་གིས་འཁོར། དེ་ཡང་བསོད་ནམས་མ་ཡིན་པའི་ལས་དང། དེའི་ཉོན་མོངས་ཀྱི་དབང་གིས་ངན་འགྲོ་དང། བསོད་ནམས་དང་མི་གཡོའི་ལས་དང། དེའི་ཉོན་མོངས་ཀྱི་དབང་གིས་བདེ་འགྲོར་འཁོར་ལ། དེ་ཡང་ངན་འགྲོར་སྐྱེ་
བའི་དོན་དུ་འབད་མི་དགོས་པར་ངང་གིས་འཇུག་པ་དང། བདེ་འགྲོར་སྐྱེ་བའི་རྒྱུ་རྣམས་འབད་པ་ཆེན་པོས་སྒྲུབ་དགོས་པས། དཀའ་བ་སྟེ། ལུང་གཞི་ལས། བདེ་འགྲོ་ནས་ཤི་འཕོས་ཏེ། ངན་འགྲོར་སྐྱེ་བ་དང། ངན་འགྲོ་ནས་

[040A] །ཤི་འཕོས་ཏེ། དེར་སྐྱེ་བ་ནི་ས་ཆེན་པོའི་རྡུལ་དང་འདྲ་བ་དང། བདེ་འགྲོ་ནས་ཤི་འཕོས་ཏེ། དེར་སྐྱེ་བ་དང། ངན་འགྲོ་ནས་ཤི་འཕོས་ཏེ། བདེ་འགྲོར་སྐྱེ་བ་ནི། ཕྱག་སེན་གྱི་རྩེ་མོས་བཞེས་པའི་རྡུལ་དང་འདྲ་
བར་གསུངས་པའི་ཕྱིར། འོ་ན། སེམས་ཅན་རྣམས་ཁྱད་ཆོས་དྲུག་གི་སྒོ་ནས་འཁོར་བར་འཁྱམས་ཚུལ་བསྟན་པ་དེ། སེམས་ཅན་འཁོར་བར་འཁྱམས་ཚུལ་གྱིས་གོ་བ་ཙམ་ཞིག་སྐྱེད་པའི་ཕྱིར་ཡིན་ནམ། དེ་ལ་དགོས་པ་ཁྱད་པར་
ཅན་གཞན་ཞིག་ཡོད་ཞེ་ན། དེ་ལ་དགོས་པ་ཁྱད་པར་ཅན་གཞན་ཞིག་ཡོད་དེ། སྔར་ཐེག་ཆེན་པ་བྱེད་པར་འདོད་ན་ཐོག་མར་ཡིད་སྙིང་རྗེ་ཆེན་པོའི་གཞན་དབང་དུ་གྱུར་པ་གཅིག་དགོས་པར་ཡང་དང་ཡང་དུ་བསྟན་ཀྱང། སྙིང་རྗེ་ཆེན་པོ་སྐྱེད་ཚུལ་དེ་
མ་བསྟན་པས། འདིར་སེམས་ཅན་རྣམས་རང་དབང་མེད་པར་འཁོར་བར་འཁྱམས་ཚུལ་བསྟན་པ་གང་བསྒོམས་པས། སྙིང་རྗེ་ཆེན་པོ་སྐྱེད་ཚུལ་དེ་ཤེས་པར་བྱ་བའི་ཆེད་ཡིན་པའི་ཕྱིར། འོ་ན། སེམས་ཅན་གཞན་ལ་འཁོར་བར་སྡུག་བསྔལ་
ཀུན་གྱིས་མནར་ཚུལ་སྒོམ་པ་ཉིད་ཀྱི་སྙིང་རྗེ་ཆེན་པོ་འདྲེན་པ་ཡིན་ནམ། སྙིང་རྗེ་ཆེན་པོ་སྐྱེད་པ་ལ་གྲོགས་གཞན་ཞིག་དགོས་པ་ཡིན། ཞེ་ན། དེ་ལ་གྲོགས་གཞན་ཡིད་འོང་གི་བློ་དགོས་པ་ཡིན་ཏེ། ད་ལྟ་རང་རིས་ལ། དགྲར་གྱུར་པའི་
སེམས་ཅན་སྡུག་བསྔལ་གྱིས་གཟིར་བ་མཐོང་ན། མི་བཟོད་པ་མེད་པའི་སྟེང་དུ་དགའ་བའི་བློ་སྐྱེ་བ་དང། ཕན་གནོད་གང་ཡང་མ་བྱས་པའི་སེམས་ཅན་སྡུག་བསྔལ་གྱིས་གཟིར་བ་མཐོང་ན། ཕལ་ཆེར་ཡལ་བར་འདོར་བའི་བློ་སྐྱེ་བ་ནི་
རང་རིས་ལ། སེམས་ཅན་དེ་རྣམས་ལ་དམིགས་པའི་ཡིད་འོད་མེད་པས་ལན་ལ། གཉེན་དུ་གྱུར་པའི་སེམས་ཅན་སྡུག་བསྔལ་གྱིས་གཟིར་བ་མཐོང་ན། དེ་རྣམས་ལ་མི་བཟོད་པ་དང། དེ་ཡང་ཡིད་དུ་འོང་ཚབས་ཇི་ལྟར་ཆེ་བ་

[040B] དེའི་སྡུག་བསྔལ་མི་བཟོད་བ་ཤུགས་དྲག་པོ་སྐྱེ་བས། སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་སྙིང་རྗེ་ཆེན་པོ་སྐྱེ་བ་ལ། སེམས་ཅན་ཤིན་ཏུ་གཅེས་ཤིང་ཡིད་ལ་འཕངས་པའི་ཡིད་འོང་སྐྱེད་པ་སྔོན་དུ་འགྲོ་
དགོས་པའི་ཕྱིར། འོ་ན། ཡིད་འོང་སྐྱེད་ཚུལ་དེ་ཇི་ལྟ་བུ་ཡིན་ཞེ་ན། དེ་ལ་མཁས་པའི་དབང་པོ་རྣམས་ཀྱི་ལུགས་གཉིས་ཡོད་པ་ལས། དང་པོ་ནི། དཔལ་ལྡན་ཟླ་བས། བཞི་བརྒྱའི་འགྲེལ་བར། སེམས་ཅན་རྣམས་ཐོག་མ་མེད་པ་ནས་
ཕ་མ་སོགས་ཀྱི་གཉེན་ཡིན་པར་བསམ་ན། དེ་རྣམས་བསྒྲལ་པའི་ཕྱིར་དུ་འཁོར་བར་འཆོང་བར་བཟོད་པ་ཡིན་པར་གསུངས་པ་ལྟར། བདག་ཉིད་ཆེན་པོ། ཙནྜ་གོ་མི་དང། མཁས་པའི་དབང་པོ་ཀ་མ་ལ་ཤི་ལས་ཀྱང་དེ་ལྟར་དུ་གསུངས་
པའི་ཕྱིར། ཕྱོགས་གཉིས་པ་ནི། བདག་ཉིད་ཆེན་པོ་རྒྱལ་སྲས་ཞི་བ་ལྷས། སྤྱོད་འཇུག་ལས་གསུངས་པ་ལྟར། བདག་གཅེས་འཛིན་ལ་དགྲར་ལྟས་ཏེ། བདག་གཞན་བརྗེ་ཚུལ་བསྒོམ་པར་གསུངས་པ་རྣམས་ཡིན་ལ། རྒྱས་པར་བྱང་
ཆུབ་ལམ་རིམ་ལས་ཤེས་པར་བྱའོ། གཉིས་པ། ཆོས་དང་དམིགས་མེད་ལ་དམིགས་པའི་སྙིང་རྗེ་ལ་ཕྱག་འཚལ་བ་དེ་སྟོན་པ་ལ། འགྲོ་བ་གཡོ་བའི་ཆུའི་ནང་གི་ཟླ་བ་ལྟར། གཡོ་དང་རང་བཞིན་ཉིད་ཀྱིས་སྟོང་བར་མཐོང་བ་ཡིན་ཞེས་པ་འདི་
བྱུང༑ དེ་ཡང་འགྲོ་བ་གཡོའི་ཆུའི་ནང་གི་ཟླ་བ་ལྟར། གཡོ་དང། ཞེས་པས་ཆོས་ལ་དམིགས་པའི་སྙིང་རྗེ་ལ་ཕྱག་འཚལ་བའི་ཚུལ་དེ་བསྟན། ཆུའི་ནང་གི་ཟླ་བ་ལྟར། རང་བཞིན་ཉིད་ཀྱིས་སྟོད་པར་མཐོང་བ་ཡིན། ཞེས་པས་དམིགས་
མེད་ལ་དམིགས་པའི་སྙིང་རྗེ་ལ་ཕྱག་འཚལ་བའི་ཚུལ་དེ་བསྟན་པ་ཡིན་ཏེ། འགྲོ་བ་རླུང་གི་གཡོའི་ཆུ་ཡི་ནང་གི་ཟླ་བ་ལྟར། གཡོ་བ་སྟེ། སྐད་ཅིག་གི་འཇིག་པར་མཐོང་བའི་སྒོ་ནས་སེམས་ཅན་རྣམས་སྡུག་བསྔལ་དང་བྲལ་བར་འདོད་

[041A] །པའི་སྙིང་རྗེ་ཆེན་པོ་གང་ཡིན་བ་དེ་ལ་འདུད་དོ། ཞེས་སྦྱར་བས། ཆོས་ལ་དམིགས་པའི་སྙིང་རྗེ་ལ་ཕྱག་འཚལ་བའི་ཚུལ་དེ་བསྟན་ཅིང། ཆུའི་ནང་གི་ཟླ་བའི་གཟུགས་བརྙན་དེ། ཟླ་བར་སྣང་ཡང་དེས་སྟོང་བ་བཞིན་དུ། སེམས་
ཅན་རྣམས། རང་བཞིན་གྱི་གྲུབ་པར་སྣང་ཡང་རང་བཞིན་གྱི་གྲུབ་པས་སྟོང་པར་མཐོང་བའི་སྒོ་ནས་སེམས་ཅན་རྣམས། སྡུག་བསྔལ་དང་བྲལ་བར་འདོད་པའི་སྙིང་རྗེ་གང་ཡིན་པ་དེ་ལ་འདུད་དོ། ཞེས་སྦྱར་ནས། དམིགས་མེད་ལ་
དམིགས་པའི་སྙིང་རྗེ་ལ་ཕྱག་འཚལ་པའི་ཚུལ་དེ་བསྟན་པ་ཡིན་པའི་ཕྱིར། རྒྱལ་བའི་སྲས་པོ་འདིའི་སེམས་གང་འགྲོ་བ་རྣམས། ཞེས་སོགས་ཀྱི་སྐབས་སུ། ལུགས་འདིའི་ལམ་ཉམས་སུ་ལེན་ཚུལ་སྤྱིར་བསྟན་པ་དང། བྱེ་བྲག་ཏུ་
སོ་སྐྱེའི་སར་ལ་ཉམས་སུ་ལེན་ཚུལ་བཤད་པ་དང། བྱང་སེམས་འཕགས་པའི་སའི་རྣམ་བཞག་བསྟན་པའོ། དང་པོ་ནི། བསྟན་བཅོས་འདིར་བྱང་སེམས་ཀྱི་ཟབ་པ་དང། རྒྱ་ཆེ་བའི་ལམ་ཀླུ་སྒྲུབ་ཀྱི་རྗེས་སུ་འབྲངས་ནས་གཏན་ལ་
འབབས་ན། མགོན་པོ་ཀླུ་སྒྲུབ་ཀྱི་ལུགས་ཀྱི། སངས་རྒྱས་ཀྱི་སར་བསྒྲོད་པའི་ལམ་གྱི་རིམ་པ་ཅི་འདྲ་བ་གཅིག་བཞེད་ཅེ་ན། ཀླུའི་ཞབས་ཀྱི་ལམ་གྱི་ལུས་ཕྱོགས་རེ་བ་བཤད་པ་མང་ཡང། ཟབ་པ་དང་རྒྱ་ཆེ་བ་གཉིས་ཀ་ལས་
བརྩམ་པའི་ལམ་གྱི་ལུས་སྟོན་པ་ལ། རིན་ཆེན་ཕྲེང་བ་དང་ཆོས་དབྱིངས་བསྟོད་པ་དང། མདོ་ཀུན་ལས་བཏུས་པ་སྟེ། གཞུང་གསུམ་མཛད་ལ། གཞུང་གསུམ་པའི་རྗེས་སུ་འབྲངས་ནས། སློབ་དཔོན་འཕགས་པ་ལྷས་ཟབ་པ་དང་
རྒྱ་ཆེའི་ལམ་གཏན་ལ་འབེབས་པ་ལ། དབུ་མ་བཞི་བརྒྱ་པ་དང། དཔལ་ལྡན་ཟླ་བ་གྲགས་པས་དབུ་མ་འཇུག་པ་མཛད་ཅིང་ལེགས་ལྡན་འབྱེད་ཀྱིས་དབུ་མ་སྙིང་པོ་དང། ཞི་བ་མཚོས་དབུ་མ་རྒྱན་དང། ཞི་བ་ལྷས་དབུ་མའི་སྒོམ་རིམ་

[041B] དེ་རྣམས་ལས་གསུངས་པའི་ལམ་གྱི་གནད་ཐམས་ཅད་མ་ཚང་བ་མེད་པར་སྟོན་པ་ལ། དཔལ་མར་མེ་མཛད་ཀྱིས་བྱང་ཆུབ་ལམ་གྱི་སྒྲོན་མེ་མཛད། དེའི་དགོངས་པ་འབྲེལ་བ་ལ་སྙིགས་དུས་ཀྱི་རྒྱལ་བ་གཉིས་པ་ཤར་
ཙོང་ཁ་པས་རྒྱལ་བའི་གསུངས་རབས་ཐམས་ཅད་ཀྱི་གནད་བསྡུས་པ་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་ཀྱི་ལམ་སྲོལ་བྱང་ཆུབ་ལམ་གྱི་རིམ་པ་ཞེས་བྱ་བའི་བསྟན་བཅོས་མཛད་པ་ལས་ཤེས་པར་བྱ་བ་ཡིན་ནོ། གཉིས་པ་ནི། ཟབ་པ་དང་རྒྱ་
ཆེ་བའི་ལམ་ཉམས་སུ་ལེན་ཚུལ། ཀླུ་སྒྲུབ་ཀྱི་རྗེས་སུ་འབྲངས་ནས་འཆད་ན། མཆོད་བརྗོད་བཤད་པའི་འོག་དེ་མ་ཐག་ཏུ་བྱང་སེམས་སོ་སྐྱེའི་ལམ་ཉམས་སུ་ལེན་ཚུལ་སྟོན་རིགས་པ་ལས། དེ་མི་སྟོན་པར་བྱང་སེམས་འཕགས་
པའི་ས་ཉིད་ནས་བཤད་པ་མི་རིགས་སོ། ཞེ་ན། སྐྱོན་མེད་དེ། བྱང་སེམས་སོ་སྐྱེའི་ལམ་ཉམས་སུ་ལེན་ཚུལ་མཆོད་བརྗོད་ཀྱི་སྐབས་སུ་བསྟན་ཟིན་པའི་ཕྱིར་ཏེ། མཆོད་བརྗོད་ཀྱི་སྐབས་སུ་གང་ཉམས་སུ་བླངས་པས་བྱང་སེམས་སུ་
འགྱུར་བའི་ཆོས་གསུམ་བསྟན་ཅིང། ཆོས་གསུམ་པོ་དེ་བྱང་སེམས་སུ་གྱུར་ནས་ཀྱང་ཉམས་སུ་ལེན་དགོས་པའི་ཕྱིར། གསུམ་པ། བྱང་སེམས་འཕགས་པའི་ས་ཡི་རྣམ་བཞག་བཤད་པ་ལ། བཤད་བྱའི་ལུང་འགོད་པ་དང། ལུང་
གི་དོན་བཤད་པ་གཉིས། དང་པོ་ནི། རང་འགྲེལ་ལས། བྱང་ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས། སྙིང་རྗེ་ལ་སོགས་པས་ཡོངས་སུ་ཟིན་པ་ཉིད་ཆར་རྣམ་པར་ཕྱེ་བས་ན། ས་ཞེས་བྱ་བའི་མིང་འཐོབ་སྟེ། ཡོན་ཏན་གྱི་
རྟེན་དུ་གྱུར་པའི་ཕྱིར་རོ། དེ་ཡང་གོང་ནས་གོང་དུ་ཡོན་ཏན་གྱི་གྲངས་དང། མཐུ་ཕུལ་དུ་བྱུང་བ་ཐོབ་པ་དང། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ཀླག་པ་དང། རྣམ་པར་སྨིན་པ་འཕེལ་བའི་བྱེ་བྲག་གིས་ས་རབ་ཏུ་དགའ་བ་ལ་

[042A] །སོགས་པའི་རྣམ་པར་དབྱེ་པས་དབྱེ་བ་རྣམ་པ་བཅུར་བཞག་གི། འདི་ལ་རང་གི་ངོ་བོའི་ཁྱད་པར་དུ་བྱས་པའི་དབྱེ་བ་ནི། ཡོད་པ་མ་ཡིན་ནོ། ཇི་སྐད་དུ་ཇི་ལྟར་བར་སྣང་བྱ་རྗེས་མཁས་རྣམས་ཀྱིས། བརྗོད་པར་ནུས་མ་ཡིན་
ཞིང་མི་མཐོང་བ། དེ་ལྟར་རྒྱལ་བའི་སྲས་ཀྱི་ས་ཀུན་ཀྱང། བརྗོད་མི་ནུས་ན་ཉན་པར་ག་ལ་ནུས། ཞེས་གསུངས་སོ། དེ་ལ་བྱང་ཆུབ་སེམས་དཔའི་ས་རབ་ཏུ་དགའ་བ་ནི། བྱང་ཆུབ་སེམས་དཔའ་རྣམས་ཀྱི་སེམས་སྐྱེད་པ་དང་པོ་
ཡིན་ལ། མཐར་ཆོས་ཀྱི་སྤྲིན་ནི་སེམས་བསྐྱེད་པ་བཅུ་བའོ། ཞེས་གསུངས། འདིའི་དོན་ལ། འགྲེལ་བཤད་མཁན་པོའི་ལུགས་ལ་དོགས་པ་དཔྱད་པ་དང། རང་ལུགས་གཉིས། དང་པོ་ནི། འགྲེལ་བཤད་མཁན་པོ་ན་རེ། ཟག་
པ་དམིགས་པ་དང་རྣམ་པ་མཚུངས་ལྡན་གང་རུང་གི་སྒོ་ནས་རྒྱས་སུ་རུང་བ་དེ་ཟག་བཅས་ཀྱི་ཤེས་པའི་དོན་དང། དེ་གང་རུང་གི་སྒོ་ནས་རྒྱས་སུ་མི་རུང་བ་དེ། ཟག་མེད་ཀྱི་ཤེས་པའི་དོན་ཡིན། ཟེར་བ་མི་འཐད་དེ། སྟོན་པ་ཤཀྱ་ཐུབ་པ་དེ་
ཟག་པ་དམིགས་པ་དང་རྣམ་པ་མཚུངས་ལྡན་གང་རུང་གི་སྒོ་ནས། རྒྱས་སུ་རུང་བ་ཡིན་ཀྱང། དེ་ཟག་བཅས་མ་ཡིན་པའི་ཕྱིར་ཏེ། དེ་ཟག་པ་དམིགས་པའི་སྒོ་ནས་རྒྱས་སུ་རུང་བ་ཡིན་ཀྱང། དེ་ཟག་བཅས་མ་ཡིན་པའི་ཕྱིར་ཏེ་
ཚིག་གསལ་ལས། མ་རིག་པའི་རབ་རིབ་དང་བྲལ་བ་དག་གི་ཡེ་ཤེས། ཟག་པ་མེད་པའི་ཡུལ་གྱི་རང་བཞིན་ལ་ལྟོས་ནས་ནི་མ་ཡིན་ནོ། ཞེས་ཟག་མེད་ཀྱི་ཤེས་པ་ཡིན་ན། མ་རིག་པ་དང་དེའི་བག་ཆགས་གང་རུང་གི་མ་བསླད་པ་གཅིག་དགོས་
པར་བཤད་པ་དང་འགལ་བའི་ཕྱིར། ཡང་འགྲེལ་བཤད་མཁན་པོ་ན་རེ། མཐུ་ཕུལ་དུ་བྱུང་བའི་ཁྱད་པར་ནི། ས་དང་པོ་བས་འཇིག་རྟེན་གྱི་ཁམས་བརྒྱ་གྱོ་བར་ནུས་པ་དང། ས་གཉིས་པ་བས་འཇིག་རྟེན་གྱི་ཁམས་སྟོང་

[042B] ཞེས་ཟེར་བ་མི་འཐད་དེ། དེ་གོང་དུ་ཡོན་ཏན་གྱི་གྲངས་འཕེལ་པའི་ཁྱད་པར་གྱི་ནང་དུ་བསྒྲང་ཟིན་པའི་ཕྱིར། རང་ལུགས་ནི། མ་རིག་པ་དང་དེའི་བག་ཆགས་གང་རུང་གིས་བསླད་པའི་ཤེས་པ་དེ་ཟག་བཅས་ཀྱི་
ཤེས་པའི་དོན་ཡིན། དེ་དང་འཁྲུལ་ཤེས་དོན་གཅིག་མ་རིག་པ་དང་དེའི་བག་ཆགས་གང་རུང་གིས་མ་སླད་པའི་རིགས་པ་པ་དེ་ཟག་མེད་ཀྱི་ཤེས་པའི་དོན་ཡིན། དེ་དང་མ་འཁྲུལ་བའི་ཤེས་པ་དོན་གཅིག་དེས་ན་བྱང་ཆུབ་སེམས་དཔའ་རྣམས་
ཀྱི་ཟག་པ་མེད་པའི་ཡེ་ཤེས་ཞེས་པས། བྱང་སེམས་འཕགས་པའི་སའི་ངོ་བོ་དེ་བསྟན། སྙིང་རྗེ་ལ་སོགས་པས་ཡོངས་སུ་ཟིན་པ་ཉིད། ཞེས་པས་གྲོགས་ཀྱི་ཁྱད་པར་དེ་བསྟན། ཆར་རྣམ་པར་ཕྱེ་པ་ན། ཞེས་པས། ས་བཅུ་འཇོག་
པའི་ཚུལ་དེ་བསྟན། ས་ཞེས་བྱ་བའི་མིང་འཐོབ་སྟེ། ཞེས་པས་སའི་མིང་འཐོབ་ཚུལ་དེ་བསྟན། ཡོན་ཏན་གྱི་རྟེན་དུ་གྱུར་པའི་ཕྱིར། ཞེས་པས་སའི་སྒྲ་དོན་དེ་བསྟན། དེས་ན། བྱང་སེམས་འཕགས་པའི་ས་ལ་མཚན་ཉིད་དབྱེ་
བ་ས་བཅུར་འཇོག་པའི་རྒྱུ་མཚན། ས་ནས་སར་འཕོ་ཚུལ། སྒྲ་དོན་དང་ལྔ། དང་པོ་ནི། སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་འཕགས་པའི་མངོན་པར་རྟོགས་པ་དེ། བྱང་སེམས་
འཕགས་པའི་སའི་མཚན་ཉིད། དབྱེ་ན། ས་དང་པོ་རབ་ཏུ་དགའ་བ་ནས། བཅུ་པ་ཆོས་ཀྱི་སྤྲིན་ཀྱི་བར་བཅུ་ཡོད། བྱང་སེམས་འཕགས་པའི་ས་ལ་བཅུར་འཇོག་པའི་རྒྱུ་མཚན་ཡོད་དེ། ཉན་ཐོས་ཀྱི་ཐེག་པ་སྟེ། ཉན་ཐོས་ཀྱི་སྡེ་སྣོད་
ལས༑ ཉན་ཐོས་ཀྱི་ས་བརྒྱད་བཤད་པ་བཞིན་ནོ། དེ་སྐད་དུ་ཡང། རིན་ཆེན་ཕྲེང་བ་ལས། ཇི་ལྟར་ཉན་ཐོས་ཐེག་པ་ལས། ཉན་ཐོས་ས་ནི་བརྒྱད་བཤད་པ། དེ་བཞིན་ཐེག་པ་ཆེན་པོ་ལས། བྱང་ཆུབ་སེམས་དཔའི་ས་བཅུའོ།།

[043A] །ཞེས་གསུངས། ཇི་ལྟར་ཉན་ཐོས་ཐེག་པ་ལས། ཉན་ཐོས་ས་ནི་བརྒྱད་བཤད་པ། ཞེས་པའི་ཉན་ཐོས་ཀྱི་ས་བརྒྱད་པོ་དེ་དམན་པ་ས་བརྒྱད་ལ་བྱེད་ཟེར་ན། མི་འཐད་དེ། ཉན་ཐོས་ས་ནི་བརྒྱད་བཤད་པ། ཞེས་
ཉན་ཐོས་ས་ནི་ཞེས་བཤད་ཅིང། དམན་པ་ས་བརྒྱད་གང་རུང་ཡིན་ན། ཉན་ཐོས་ཀྱི་ས་ཡིན་པས་མ་ཁྱབ་པའི་ཕྱིར་དང། རང་འགྲེལ་དང་ཡང་འགལ་བ་ཡིན་པའི་ཕྱིར། རང་ལུགས་ནི། དེ་ཞུགས་གནས་བརྒྱད་ཀྱི་མངོན་རྟོགས་
ལ་བྱེད་པ་ཡིན་ཏེ། རང་འགྲེལ་ལས། དེས་ཇི་ལྟར་ཉན་ཐོས་ཀྱི་ཐེག་པར་ཞུགས་པ་དང། འབྲས་བུའི་ལམ་ལ་གནས་པའི་དབྱེ་བས། ཉན་ཐོས་ཀྱི་ས་བརྒྱད་རྣམ་པར་འཇོག་པ་དེ་བཞིན་དུ། ཐེག་པ་ཆེན་པོར་ཡང། བྱང་ཆུབ་
སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་བཅུ་ཡིན་ནོ། ཞེས་གསུངས་པའི་ཕྱིར། བྱང་སེམས་འཕགས་པའི་ས་ལ་བཅུར་འཇོག་པའི་ཚུལ་ལ་བཞི་ཡོད་དེ། ཡོན་ཏན་གྱི་གྲངས་འཕེལ་བའི་ཁྱད་པར། མཐུ་ཕུལ་དུ་བྱུང་བ་ཐོབ་པའི་
ཁྱད་པར། ཕར་ཕྱིན་གྱི་ཉམས་ལེན་ལྷག་ཚུལ་གྱི་ཁྱད་པར། རྣམ་སྨིན་གྱི་སྐྱེ་བ་འཛིན་པའི་ཁྱད་པར་རྣམས་སུ་ཡོད་པའི་ཕྱིར། བྱང་སེམས་ཀྱི་ས་བཅུ་པོ་དེ་ལ་ཡོན་ཏན་གྱི་གྲངས་འཕེལ་བའི་ཁྱད་པར་ཡོད་དེ། ས་དང་པོར་ཡོན་ཏན་བརྒྱ་ཕྲག་
བཅུ་གཉིས་ཐོབ། གཉིས་པར་སྟོང་ཕྲག་བཅུ་གཉིས་ཐོབ་པ་ནས། ས་བཅུ་བར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་རྡུལ་གྱི་གྲངས་དང་སྙམ་པའི་ཡོན་ཏན་སྡེ་ཚན་བཅུ་གཉིས་ཐོབ་པའི་བར་རྣམས་སུ་ཡོད་
པའི་ཕྱིར། དེ་ལ་མཐུ་ཕུལ་དུ་བྱུང་བ་ཐོབ་པའི་ཁྱད་པར་ཡོད་དེ། ས་སོ་སོ་ལ་ཡང་དྲི་མ་སྦྱོངས་པའི་སྟོབས་དང། ལམ་སྒྲོད་པའི་སྟོབས་གོང་ནས་གོང་དུ་འཕེལ་བའི་ཁྱད་ཡོད་པའི་ཕྱིར། དེ་ལ་ཕར་ཕྱིན་གྱི་ཉམས་

[043B] ས་དང་པོར་སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་ནས། ས་བཅུ་པར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ཡིན་པའི་ཕྱིར། དེ་ལ་རྣམ་སྨིན་གྱི་སྐྱེ་བ་འཛིན་པའི་ཁྱད་པར་ཡོད་དེ་
ས་དང་པོ་བ་དེས་འཛམ་བུའི་གླིང་ལ་དབང་བསྒྱུར་བའི་འཁོར་ལོའི་བསྒྱུར་བའི་རྒྱལ་པོར་སྐྱེ་བ་འཛིན་པ་ནས། ས་བཅུ་པ་བ་དེ། གནས་གཙང་མའི་ལྷའི་རྒྱལ་པོར་སྐྱེ་བ་འཛིན་པའི་བར་རྣམས་སུ་ཡོད་པའི་ཕྱིར། བྱང་སེམས་འཕགས་པའི་དོན་དམ་
པའི་ས་དེ་ལ་བཅུར་ཡོད་ཀྱང། བཅུ་པོ་དེ་ལ། དམིགས་རྣམ་མི་འདྲའི་ཁྱད་པར་མེད་དོ། བཅུ་ཀའང་དགག་བྱ་བདེན་གྲུབ་བཀག་ཙམ་གྱི་དེ་བཞིན་ཉིད་ལ་གཉིས་སྣང་ནུབ་པའི་ཚུལ་གྱི་མཉམ་པར་བཞག་པ་མཚུངས་པའི་ཕྱིར། དཔེར་ན། མཁའ་
ལྡིང་བཅུ་ནམ་མཁའ་ལ་འཕུར་བ་དེའི་ཚེ་ན། དེ་བཅུ་འཕུར་བའི་ནམ་མཁའ་ལ་རྗེས་ཀྱི་དབྱེ་བ་མི་འདྲ་བ་འཇིག་རྟེན་པའི་སྐྱེ་བོ་རྣམས་ཀྱིས་ངེས་མི་ནུས་པ་བཞིན་ནོ། དེ་སྐད་དུ་ཡང། ས་བཅུ་པའི་མདོ་ལས། ཇི་ལྟར་བར་སྣང་བྱ་རྗེས་མཁས་རྣམས་ཀྱིས་
ཞེས་སོགས་གསུངས། ས་བཅུའི་མཉམ་བཞག་ཡེ་ཤེས་ལ་དམིགས་རྣམ་མི་འདྲ་བའི་ཁྱད་པར་མེད་ཅིང། དགག་བྱ་བདེན་གྲུབ་བཀག་ཙམ་གྱི་དེ་བཞིན་ཉིད་ལ་གཉིས་སྣང་ནུབ་པའི་ཚུལ་གྱི་མཉམ་པར་བཞག་པ་མཚུངས་ན། ཆོས་
དབྱིངས་བསྟོད་པ་ལས། །ཇི་ལྟར་ཚེས་པའི་ཟླ་བ་ནི། །སྐད་ཅིག་སྐད་ཅིག་འཕེལ་བ་ལྟར། །དེ་བཞིན་ས་ལ་ཞུགས་རྣམས་ཀྱི་རིམ་གྱིས་འཕེལ་བར་མཐོང། །ཇི་ལྟར་ཡར་ངོའི་བཅོ་ལྔ་ན། །ཟླ་བའི་དཀྱིལ་འཁོར་རྫོགས་པར་གསལ།།
དེ་བཞིན་སའི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་མཐོང། །ཞེས་ས་བཅུའི་མཉམ་བཞག་ཡེ་ཤེས་ལ་ཆོས་སྐུ་མཐོང་ཚུལ་ལ་ཁྱད་པར་ཡོད་པར་གསུངས་པ་དང། རྒྱུད་བླ་མའི་འགྲེལ་བར་མདོ་དྲངས་པ་ལས། སྤྲིན་མཐོང་

[044A] །མཁའ་ལ་ཉི་འོད་བཞིན། འདིར་ཁྱོད་བློ་གྲོས་ཕྱོགས་ཅིག་ཅན། ཞེས་དང། རྒྱུད་བླ་མ་ལས། །བཙེས་པའི་ཁྱིམ་ན་བུ་ཆུང་གི་ཉི་མའི་གཟུགས་བཞིན་འཕགས་པས་ཀྱང། །ཞེས་འཕགས་པ་འོག་མ་རྣམས་ཀྱིས་
ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་དེ་མཉམ་བཞག་རེས་འཇོག་པར་བཤད་པ་དང། རྣམ་བཤད་སྙིང་པོ་རྒྱན་ལས། འདི་ལ་སྔ་མ་ཁ་ཅིག་ས་བཅུའི་མཉམ་བཞག་ཡེ་ཤེས་ལ་ཆོས་ཉིད་མཐོང་བ་ལ་ཁྱད་པར་མེད་ཀྱང་ཆོས་
སྐུ་མཐོང་བ་ལ་ཁྱད་པར་ཡོད་དོ་ཞེས་ཟེར་བ་ནི། འགོག་བདེན་དོན་དམ་པར་འདོད་ན་རིགས་ཀྱང། ཞེས་འགོག་བདེན་དོན་དམ་པར་འདོད་པའི་ལུགས་ལ་ཡང། ས་བཅུའི་མཉམ་བཞག་ཡེ་ཤེས་ལ་ཆོས་སྐུ་མཐོང་བ་ལ་ཁྱད་པར་ཡོད་པར་གསུངས་
བ་རྣམས་ཀྱི་དོན་ནི་གང་ཡིན་ཞེ་ན། ཆོས་དབྱིངས་བསྟོད་པའི་ལུང་དེའི་དོན་ནི་བཞག་ཏུ་ཡོད་དེ། ས་བཅུའི་མཉམ་བཞག་ཡེ་ཤེས་ལ། གློ་བུར་གྱི་དྲི་མ་ཅི་རིགས་དང་བྲལ་བའི་འགོག་བདེན། གསར་མཐོང་རེ་ཡོད་པ་ལུང་དེའི་དོན་ཡིན་
པའི་ཕྱིར། ས་བཅུའི་མཉམ་བཞག་ཡེ་ཤེས་ལ་གློ་བུར་གྱི་དྲི་མ་ཅི་རིགས་དང་བྲལ་བའི་འགོག་བདེན། གསར་མཐོང་རེ་ཡོད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེས། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་དང་སེམས་ཀྱི་ཆོས་ཉིད་
གཉིས་མཐོང་སྤངས་སྤངས་པས་ཁྱད་པར་དུ་བྱས་པའི་བྲལ་བ་མངོན་སུམ་དུ་མ་རྟོགས། ཐེག་ཆེན་གྱི་མཐོང་ལམ་རྣམ་གྲོལ་ལམ་དེས། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་དང་སེམས་ཀྱི་ཆོས་ཉིད་གཉིས། མཐོང་སྤངས་
སྤངས་བས་ཁྱད་པར་དུ་བྱས་པའི་བྲལ་བ་མངོན་སུམ་དུ་རྟོགས་ཀྱང། དེ་གཉིས་སྒོམ་སྤངས་བདེན་འཛིན་ཆེན་པོའི་ཆེན་པོ་སྤངས་པས། ཁྱད་པར་དུ་བྱས་པའི་བྲལ་བ་མངོན་སུམ་དུ་མ་རྟོགས། ས་གཉིས་པའི་རྣམ་གྲོལ་ལམ་དེས། རང་རྒྱུད་

[044B] དེ་གཉིས་སྒོམ་སྤངས་བདེན་འཛིན་ཆེན་པོའི་འབྲིང་སྤངས་པས་ཁྱད་པར་དུ་
བྱས་པའི་བྲལ་བ་མངོན་སུམ་དུ་མ་རྟོགས་པའི་ས་བདུན་པའི་མཉམ་བཞག་ཡེ་ཤེས་དེས། རང་རྒྱུད་ལྡན་ཀྱི་གང་ཟག་གི་རྒྱུད་ཀྱི་སེམས་དང་སེམས་ཀྱི་ཆོས་ཉིད་གཉིས། སྒོམ་སྤངས་བདེན་འཛིན་འབྲིང་གི་ཆུང་ངུ་སྤངས་པས་ཁྱད་པར་དུ། བྱས་པའི་
བྲལ་བ་མངོན་སུམ་དུ་རྟོགས་ཀྱང། དེ་གཉིས་ཀྱིས་སྒོམ་སྤངས་བདེན་འཛིན་ཆུང་ངུའི་ཆུང་ངུ་སྤངས་པས་ཁྱད་པར་དུ་བྱས་པའི་བྲལ་བ་མངོན་སུམ་དུ་མ་རྟོགས། ས་བརྒྱད་པའི་མཉམ་བཞག་ཡེ་ཤེས་ལ་སོགས་པ་དག་སའི་ཡེ་ཤེས་རྣམས་ཀྱིས་བདེན་འཛིན་མ་ལུས་པར་སྤངས་
པས་ཁྱད་པར་དུ། བྱས་པའི་བྲལ་བ་མངོན་སུམ་དུ་རྟོགས་ཀྱང། ཤེས་སྒྲིབ་སྤངས་པས་ཁྱད་པར་དུ་བྱས་པའི་བྲལ་བ་མངོན་སུམ་དུ་མ་རྟོགས། སངས་རྒྱས་ཀྱི་སའི་རྣམ་གྲོལ་ལམ་གྱིས་སྒྲིབ་པ་མཐའ་དག་སྤངས་པས་ཁྱད་པར་དུ་བྱས་པའི་
བྲལ་བ་མངོན་སུམ་དུ་རྟོགས་པ་ཡིན་པའི་ཕྱིར། ལུང་བར་པ་གཉིས་ཀྱི་དོན་བཞག་ཏུ་ཡོད་དེ། འཕགས་པ་འོག་མ་རྣམས་ཀྱི་ཆོས་ཉིད་མངོན་སུམ་དུ་རྟོགས་པའི་མཉམ་བཞག་ཡེ་ཤེས་དེ། མཉམ་བཞག་རེས་འཇོག་པར་
བསྟན་པ་ཙམ་ཡིན་གྱི། དུས་རྟག་ཏུ་མི་འབྱུང་བ་དེའི་དོན་ཡིན་པའི་ཕྱིར། རྣམ་བཤད་སྙིང་པོ་རྒྱན་ལས། ས་བཅུའི་མཉམ་བཞག་ཡེ་ཤེས་ལ་ཆོས་ཉིད་མཐོང་བ་ལ་ཁྱད་པར་མེད་པར་གསུངས་པའི་དོན་ཡོད་དེ། རང་བཞིན་
རྣམ་དག་གི་ཆོས་ཉིད་མཐོང་བ་ལ་ཁྱད་པར་མེད་པ། དེའི་དོན་ཡིན་པའི་ཕྱིར། ས་བཅུའི་མཉམ་བཞག་ཡེ་ཤེས་ལ་རང་བཞིན་རྣམ་དག་གི་ཆོས་ཉིད་མཐོང་བ་ལ་ཁྱད་པར་མེད་དེ། རང་བཞིན་རྣམ་དག་གི་ཆོས་ཉིད་ཡིན་ན། །

[045A] །ཐེག་ཆེན་གྱི་མཐོང་ལམ་བར་ཆད་མེད་ལམ་ལ་སོགས་པའི་ས་བཅུ་ཀའི་མཉམ་བཞག་ཡེ་ཤེས་ཀྱི་དངོས་ཀྱི་གཞལ་བྱ་ཡིན་དགོས་པའི་ཕྱིར། རྣམ་བཤད་སྙིང་པོ་རྒྱན་ལས། ས་བཅུའི་མཉམ་བཞག་ཡེ་ཤེས་ལ་
ཆོས་སྐུ་མཐོང་བ་ལ་ཁྱད་པར་ཡོད་པར་གསུངས་པའི་དོན་ཡོད་དེ། གློ་བུར་རྣམ་དག་གི་ཆོས་སྐུ་མཐོང་བ་ལ་ཁྱད་པར་ཡོད་པ་དེའི་དོན་ཡིན་པའི་ཕྱིར། དེ་ཡང་ཡིན་ཏེ། ས་བཅུའི་མཉམ་བཞག་ཡེ་ཤེས་ལ་གློ་བུར་གྱི་དྲི་མ་ཅི་རིགས་དང་
བྲལ་བའི་འགོག་བདེན་གསར་མཐོང་རེ་ཡོད་པའི་ཕྱིར། ལུང་དེ་རྣམས་ཀྱི་དོན་ལ་ཁ་ཅིག་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤངས་སྤངས་པས་ཁྱད་པར་དུ་བྱས་པའི་ཆོས་ཉིད་མངོན་སུམ་དུ་མ་རྟོགས། ཐེག་ཆེན་
གྱི་མཐོང་ལམ་རྣམ་གྲོལ་ལམ་གྱིས་མཐོང་སྤངས་སྤངས་པས་ཁྱད་པར་དུ། བྱས་པའི་ཆོས་ཉིད་མངོན་སུམ་དུ་རྟོགས་ཀྱང། སྒོམ་སྤངས་བདེན་འཛིན་ཆེན་པོའི་ཆེན་པོ་སྤངས་པས། ཁྱད་པར་དུ་བྱས་པའི་ཆོས་ཉིད་མངོན་སུམ་དུ་མ་རྟོགས་
ས་གཉིས་པའི་རྣམ་གྲོལ་ལམ་གྱིས་སྒོམ་སྤངས་བདེན་འཛིན་ཆེན་པོའི་ཆེན་པོ་སྤངས་པས་ཁྱད་པར་དུ་བྱས་པའི་ཆོས་ཉིད་མངོན་སུམ་དུ་རྟོགས་ཀྱང། སྒོམ་སྤངས་བདེན་འཛིན་ཆེན་པོ་འབྲིང་སྤངས་པས་ཁྱད་པར་དུ་བྱས་པའི་ཆོས་ཉིད་མངོན་
སུམ་དུ་མ་རྟོགས། དེ་བཞིན་དུ། ས་བདུན་པའི་སྐད་ཅིག་ཐ་མར་གྱུར་པའི་མཉམ་བཞག་ཡེ་ཤེས་ཀྱིས། བདེན་འཛིན་མ་ལུས་པར་སྤངས་པས་ཁྱད་པར་དུ་བྱས་པའི་ཆོས་ཉིད་མངོན་སུམ་དུ་མ་རྟོགས་ཀྱང། ས་བརྒྱད་པའི་མཉམ་
བཞག་ཡེ་ཤེས་ཀྱིས་དེ་མངོན་སུམ་དུ་རྟོགས། ས་བཅུ་པའི་མཉམ་བཞག་ཡེ་ཤེས་ཀྱིས། སྒྲིབ་གཉིས་མ་ལུས་པར་སྤངས་པས་ཁྱད་པར་དུ་བྱས་པའི་ཆོས་ཉིད་མངོན་སུམ་དུ་མ་རྟོགས་ཀྱང། སངས་རྒྱས་ཀྱི་སའི་མཉམ་བཞག་ཡེ་ཤེས་

[045B] དེ་མངོན་སུམ་དུ་རྟོགས་པ་ལུང་དེ་རྣམས་ཀྱི་དོན་ཡིན། ཟེར་བ་མི་འཐད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤངས་སྤངས་པས་ཁྱད་པར་དུ་བྱས་པའི་ཆོས་ཉིད་མངོན་སུམ་དུ་རྟོགས་པར་ཐལ། དེས་ཐེག་ཆེན་གྱི་མཐོང་ལམ་རྣམ་
གྲོལ་ལམ་གྱི་ཆོས་ཉིད་མངོན་སུམ་དུ་རྟོགས་པ་གང་ཞིག་ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་ཆོས་ཉིད་ཡིན་ན། མཐོང་སྤངས་སྤངས་པས་ཁྱད་པར་དུ། བྱས་པའི་ཆོས་ཉིད་ཡིན་དགོས་པའི་ཕྱིར། དེ་ཡིན་ན་མཐོང་
སྤངས་སྤངས་པའི་ཆོས་ཉིད་ཡིན་དགོས་པའི་ཕྱིར། རྟགས་དང་པོ་དེར་ཐལ། དེས་ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་པའི་ཕྱིར་ཏེ། དམན་ལམ་སྔོན་དུ་མ་སོང་བའི་ས་བདུན་པའི་སྐད་ཅིག་ཐ་མར་གྱུར་པའི་བར་ཆད་
མེད་ལམ་གྱིས། ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་པའི་ཕྱིར་ཏེ། དེས་དེ་བདེན་སྟོང་དུ་མངོན་སུམ་དུ་རྟོགས་པའི་ཕྱིར་ཏེ། དེས་དེ་བདེན་པར་འཛིན་པའི་བདེན་འཛིན་གྱི་དངོས་གཉེན་བར་ཆད་ལམ་ཡིན་པའི་ཕྱིར་ཏེ། དེ་
བདེན་འཛིན་མཐའ་དག་གི་དངོས་གཉེན་བར་ཆད་མེད་ལམ་ཡིན་པའི་ཕྱིར། གཞན་ཡང། དེས་དེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་པར་ཐལ། དེ་ལ་གནས་པའི་གང་ཟག་དེས་ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་
པའི་ཕྱིར་ཏེ། ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་ན། ཡེ་ཤེས་ཆོས་སྐུ་མངོན་སུམ་དུ་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར། རྒྱུད་བླ་མའི་དར་ཊིཀ་ལས། སེམས་ཅན་ཐམས་ཅད་
ཀྱི་ཆོས་ཉིད་མངོན་སུམ་དུ་རྟོགས་ཀྱང། སེམས་ཅན་ཐམས་ཅད་མངོན་སུམ་དུ་རྟོགས་དགོས་པའི་ངེས་མེད་དེ། དཔེར་ན། སངས་མ་རྒྱས་པའི་འཕགས་པ་རྣམས་ཀྱིས། ཟག་པ་མེད་པའི་ཡེ་ཤེས་སྡེ་ཚན་ཉེར་གཅིག་གི་ཆོས་ཉིད་མངོ་

[046A] །སུམ་དུ་རྟོགས་ཀྱང། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་མངོན་སུམ་དུ་མ་རྟོགས་པ་བཞིན་ནོ། ཞེས་གསུངས་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་
དེས༑ ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་པར་ཐལ། དེས་སངས་རྒྱས་ཀྱི་ཆོས་སྐུ་མངོན་སུམ་དུ་རྟོགས་པའི་ཕྱིར་ཏེ། ཉན་ཐོས་མཐོང་ལམ་བར་ཆད་མེད་ལམ་པས། སངས་རྒྱས་ཀྱི་ཆོས་སྐུ་མངོན་སུམ་དུ་རྟོགས་
པའི་ཕྱིར་ཏེ། འདུལ་བ་ལུང་ལས། ཉན་ཐོས་འཕགས་པ་ཁ་ཅིག་སངས་རྒྱས་ཀྱི་ཆོས་ཀྱི་སྐུ་མངོན་སུམ་དུ་མཐོང་ཟིན་གྱི། གཟུགས་ཀྱི་སྐུ་ལྟ་བའི་ཕྱིར་འགྲོ་བར་བྱའོ། ཞེས་སྨྲ་བར་གསུངས་པའི་ཕྱིར། ཁོ་
ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་པས། ཡེ་ཤེས་ཆོས་སྐུ་མངོན་སུམ་དུ་རྟོགས་པར་ཐལ། དེས་སངས་རྒྱས་ཀྱི་ཆོས་སྐུ་མངོན་སུམ་དུ་རྟོགས་པའི་ཕྱིར། ཟེར་ན། མ་ཁྱབ་སྟེ། དེས་སངས་རྒྱས་ཀྱི་ཆོས་
སྐུ་མངོན་སུམ་དུ་རྟོགས་པར་ཐལ། དེས་ངོ་བོ་ཉིད་སྐུ་མངོན་སུམ་དུ་རྟོགས་པའི་ཕྱིར་ཏེ། དེས་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ། མངོན་སུམ་དུ་རྟོགས་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་བར་
ཆད་མེད་ལམ་དེས། སྒྲིབ་གཉིས་མ་ལུས་པར་སྤངས་པས་ཁྱད་པར་དུ་བྱས་པའི། སངས་རྒྱས་ཀྱི་ཆོས་ཉིད་མངོན་སུམ་དུ་རྟོགས་པར་ཐལ། དེས་རང་གི་གཞལ་བྱར་གྱུར་པའི་སྒྲིབ་གཉིས་མ་ལུས་པར་སྤངས་པས་ཁྱད་པར་
དུ་བྱས་པའི་སངས་རྒྱས་ཀྱི་ཆོས་ཉིད་མངོན་སུམ་རྟོགས་པའི་ཕྱིར། དེའི་གཞལ་བྱར་གྱུར་པའི་དེ་ཡོད་པའི་ཕྱིར་ཏེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དེ། དེ་ཡིན་པའི་ཕྱིར། མ་གྲུབ་ན་

[046B] དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མངོན་སུམ་གྱི་གཞལ་བྱ་གང་ཞིག་སྒྲིབ་གཉིས་མ་ལུས་པར་སྤངས་པས་ཁྱད་པར་དུ་བྱས་པའི། སངས་རྒྱས་ཀྱི་ཆོས་ཉིད་ཡིན་པའི་ཕྱིར། དང་པོ་དེར་ཐལ་
ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་དེ་མངོན་སུམ་དུ་རྟོགས་པའི་ཕྱིར་ཏེ། དེས་ཡེ་ཤེས་ཆོས་སྐུའི་ཆོས་ཉིད་མངོན་སུམ་དུ་རྟོགས་པའི་ཕྱིར། དེར་ཐལ། དེས་ཡེ་ཤེས་ཆོས་སྐུ་བདེན་སྟོང་དུ་མངོན་སུམ་དུ་རྟོགས་པའི་ཕྱིར་
དེ་ཡེ་ཤེས་ཆོས་སྐུ་བདེན་པར་འཛིན་པའི་བདེན་འཛིན་ཀུན་བཏགས་ཀྱི་དངོས་གཉེན་བར་ཆད་མེད་ལམ་ཡིན་པའི་ཕྱིར། རྩ་རྟགས་གཉིས་པ་དེར་ཐལ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དེ་སྒྲིབ་གཉིས་མ་ལུས་པར་
སྤངས་པས་ཁྱད་པར་དུ་བྱས་པ་གང་ཞིག་དེ་སངས་རྒྱས་ཀྱི་ཆོས་ཉིད་ཡིན་པའི་ཕྱིར་ཏེ། དང་པོ་མ་གྲུབ་ན། དེ་ཆོས་ཅན། དེར་ཐལ། སངས་རྒྱས་ཡིན་པའི་ཕྱིར། གཉིས་པ་མ་གྲུབ་ན། དེར་ཐལ། ངོ་བོ་ཉིད་སྐུ་ཡིན་
པའི་ཕྱིར། གཞན་ཡང། སྒྲིབ་གཉིས་མ་ལུས་པར་སྤངས་པས་ཁྱད་པར་དུ་བྱས་པའི་སངས་རྒྱས་ཀྱི་ཆོས་ཉིད་དེ། སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པར་ཐལ། དེ་མངོན་སུམ་དུ་རྟོགས་
པའི་བྱང་འཕགས་མེད་པའི་ཕྱིར། འདོད་ན། དེ་མི་གནས་པའི་མྱང་འདས་ཡིན་པར་ཐལ། དེ་སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པ་ལ་རྒྱུ་མཚན་ཡོད་པའི་ཕྱིར། འདོད་ན། དེ་འགོག་
བདེན་ཡིན་པར་ཐལ། འདོད་པའི་ཕྱིར། འདོད་ན། དེ་ཡིན་ན་འགོག་བདེན་ཡིན་དགོས་པར་ཐལ། འདོད་པའི་ཕྱིར། འདོད་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཅན། དེར་ཐལ་དེའི་ཕྱིར་

[047A] །ཁྱབ་པ་ཁས། རྟགས་སྒྲུབ་ཟིན། འདོད་ན། གློ་བུར་རྣམ་དག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རང་བཞིན་རྣམ་དག་ཡིན་པའི་ཕྱིར། ཆོས་ཅན་དེའི་ཕྱིར། གཞན་ཡང། བྱང་སེམས་འཕགས་པས་
ལོང་སྐུ་མངོན་སུམ་དུ་རྟོགས་ཤིང། སྒྲིབ་གཉིས་སྤངས་པས་ཁྱད་པར་དུ་བྱས་པའི་ལོངས་སྐུ་མངོན་སུམ་དུ་མ་རྟོགས་པའི་ཁྱད་པར་འཐད་པར་ཐལ། དེས་སངས་རྒྱས་ཀྱི་ཆོས་ཉིད་མངོན་སུམ་དུ་རྟོགས་ཤིང། སྒྲིབ་གཉིས་སྤངས་པས་
ཁྱད་པར་དུ་བྱས་པའི་སངས་རྒྱས་ཀྱི་ཆོས་ཉིད་མངོན་སུམ་དུ་མ་རྟོགས་པའི་ཁྱད་པར་དུ་འཐད་པའི་ཕྱིར། འདོད་མི་ནུས་ཏེ། དེས་སྒྲིབ་གཉིས་སྤངས་པས་ཁྱད་པར་དུ་བྱས་པའི་ལོངས་སྐུ་མངོན་སུམ་དུ་རྟོགས་པའི་ཕྱིར་ཏེ། སྒྲིབ་
གཉིས་སྤངས་པས་ཁྱད་པར་དུ་བྱས་པའི་ལོངས་སྐུ་མངོན་སུམ་དུ་རྟོགས་པའི་དེ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་མངོན་སུམ་དུ་རྟོགས་པའི་དེ་ཡོད་པར་ཐལ། ཁྱོད་འཁོར་ངེས་པ་བྱང་སེམས་འཕགས་པ་ཤ་སྟག་
གི་བསྐོར་བའི་གཟུགས་སྐུ་མཐར་ཐུག་ཡིན་པའི་ཕྱིར། གཞན་ཡང། སྒྲིབ་གཉིས་སྤངས་པས་ཁྱད་པར་དུ་བྱས་པའི་ལོངས་སྐུ་མངོན་སུམ་དུ་རྟོགས་པའི་བྱང་འཕགས་ཡོད་པར་ཐལ། ལོངས་སྐུ་མངོན་སུམ་དུ་རྟོགས་པའི་བྱང་
འཕགས་ཡོད་པ་གང་ཞིག་ལོངས་སྐུ་དང་སྒྲིབ་གཉིས་སྤངས་པའི་ལོངས་སྐུ་གཉིས་ཡིན་ཁྱབ་མཉམ་ཡིན་པའི་ཕྱིར། གཞན་ཡང། ཆོས་ཉིད་བདེན་པར་གྲུབ་པ་ཡོད་པར་ཐལ། ཆོས་ཉིད་ཀྱི་དགག་བྱ་ཡོད་པའི་ཕྱིར་ཏེ། ཡེ་
ཤེས་ཆོས་སྐུའི་ཆོས་ཉིད་ཀྱི་དགག་བྱ་ཡོད་པའི་ཕྱིར། དེར་ཐལ། སྒྲིབ་གཉིས་སྤངས་པས་ཁྱད་པར་དུ་བྱས་པའི་ཡེ་ཤེས་ཆོས་སྐུའི་ཆོས་ཉིད་ཀྱི་དགག་བྱ་ཡོད་པ་གང་ཞིག་དེ་དང་ཡེ་ཤེས་ཆོས་སྐུའི་ཆོས་ཉིད་གཉིས་ཡིན་

[047B] དང་པོ་དེར་ཐལ། སྒྲིབ་པ་གཉིས་སྤངས་པའི་ཁྱད་པར་དུ་བྱས་པའི་ཡེ་ཤེས་ཆོས་སྐུའི་ཆོས་ཉིད་དེ་འགོག་བདེན་ཡིན་པའི་ཕྱིར་ཏེ། སྒྲིབ་གཉིས་སྤངས་པས་ཁྱད་པར་དུ་བྱས་པའི་ཆོས་ཉིད་དེ་འགོག་བདེན་ཡིན་པའི་
ཕྱིར༑ རྟགས་ཁས། ཁོ་ན་རེ། ཡེ་ཤེས་ཆོས་སྐུའི་ཆོས་ཉིད་ཡིན་ན། རང་ཉིད་ཀྱི་དགག་བྱ་མེད་དགོས་པར་ཐལ། ཡེ་ཤེས་ཆོས་སྐུའི་ཆོས་ཉིད་ཀྱི་དགག་བྱ་མེད་པའི་ཕྱིར། འདོད་ན། ཡེ་ཤེས་ཆོས་སྐུ་སྒྲིབ་པ་དང་བྲལ་བའི་བྲལ་བ་
ཆོས་ཅན། དེར་ཐལ། དེའི་ཕྱིར། ཟེར་ན། རྩ་བར་མ་ཁྱབ། རི་བོང་རྭ་མེད་ཡིན་ན། རང་ཉིད་ཀྱི་དགག་བྱ་མེད་དགོས་པར་ཐལ། རི་བོང་རྭ་མེད་ཀྱི་དགག་བྱ་མེད་པའི་ཕྱིར། ཁྱབ་པ་ཁས། མ་གྲུབ་ན། རི་བོང་རྭ་ཡོད་པར་ཐལ། རི་བོང་རྭ་མེད་ཀྱི་དགག་
བྱ་ཡོད་པའི་ཕྱིར། རྩ་བར་འདོད་ན། བུམ་མེད་ཆོས་ཅན། ཁྱོད་ཀྱི་དགག་བྱ་མེད་པར་ཐལ། ཁྱོད་རི་བོང་རྭ་མེད་ཡིན་པའི་ཕྱིར། ཁྱབ་པ་ཁས། འདོད་ན། བུམ་མེད་ཀྱི་དགག་བྱ་ཡོད་པར་ཐལ། ཡོད་པ་ཡོད་པའི་ཕྱིར།    ༈   
ཁ་ཅིག་རྒྱུ་འབྲས་མན་ངག་བདུན་ལ་སོགས་པའི་བྱང་ཆུབ་ཀྱི་སེམས་སྦྱངས་པའི་མན་ངག་བཞིན་དུ་སྦྱངས་པ་ལ་བརྟེན་ནས་སེམས་བསྐྱེད་མཚན་ཉིད་ཚང་བ་གཅིག་སྐྱེས་པ་དང། ཐེག་ཆེན་གྱི་ཚོགས་ལམ་སྐྱེས་པ་དུས་མཉམ། ཚོགས་ལམ་
གྱི་གནས་སྐབས་སུ། སྟོང་ཉིད་རྟོགས་པ་ཡོད་ཀྱང། ཡུལ་ཅན་ཡེ་ཤེས་དང་ཡུལ་སྟོང་ཉིད་གཉིས་འབྲེལ་མེད་ལྟ་བུར་སྣང་བའི་གཉིས་སྣང་ཤིན་ཏུ་རགས་པ་ཡོད་ཅིང། ཚོགས་ལམ་གྱི་གནས་སྐབས་སུ། སྟོང་ཉིད་སྒོམ་པ་ལ་
བརྟེན་ནས། ཡུལ་ཅན་ཡེ་ཤེས་ཀྱི་ཆོས་ཉིད་རིགས་པའི་རིགས་ངོར། ཡུལ་ཅན་ཡེ་ཤེས་ཡུལ་ཆོས་ཉིད་ལ་ཟུག་པ་ལྟར་སྣང་ཞིང། གཉིས་སྣང་ནུབ་པ་ལྟར་སྣང་བའི་ཡེ་ཤེས་སྐྱེས་པ་ནི་ཐེག་ཆེན་གྱི་སྦྱོར་ལམ་དྲོད་ཐོབ་པར་འཇོག་

[048A] །སྦྱོར་ལམ་གྱི་གནས་སྐབས་སུ་སྟོང་ཉིད་བསྒོམས་པ་ལ་བརྟེན་ནས། ཆོས་ཉིད་ལ་གཉིས་སྣང་ཕྲ་མོ་ནུབ་ནས་ཆོས་ཉིད་མངོན་སུམ་དུ་རྟོགས་པ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཐོབ་པར་འཇོག་ཐེག་
ཆེན་གྱི་མཐོང་ལམ་རྣམ་གྲོལ་ལམ་གྱི་གནས་སྐབས་སུ་མཐོང་སྤངས་མ་ལུས་པར་སྤངས་ནས། དེ་ལས་ལངས་པའི་རྗེ་ཐོབ་ཏུ་སྒོམ་སྤངས་བདེན་འཛིན་ཆེན་པོའི་ཆེན་པོ་སྤོང་ཕྱིར་དུ། ཚོགས་རྒྱ་ཆེན་པོ་བསོགས། དེ་ལྟར་བསགས་པ་
ལ་བརྟེན་ནས། རང་གི་ངོས་སྐལ་གྱི་སྤང་བྱར་གྱུར་པའི་སྒོམ་སྤངས་བདེན་འཛིན་ཆེན་པོའི་ཆེན་པོའི་དངོས་གཉེན་བར་ཆད་མེད་ལམ་ནམ་ཐོབ་པ་ན། བྱང་སེམས་ས་དང་པོ་བ་དེ་ས་གཉིས་པར་འཕོས་པར་འཇོག་ས་གཉིས་པའི་རྣམ་
གྲོལ་ལམ་སྐད་ཅིག་ཐ་མ་སྐྱེས་པ་ན། སྒོམ་སྤངས་བདེན་འཛིན་ཆེན་པོའི་ཆེན་པོ་སྤངས་ནས། དེ་ལས་ལངས་པའི་རྗེ་ཐོབ་ཏུ་སྒོམ་སྤངས་བདེན་འཛིན་ཆེན་པོའི་འབྲིང་སྤོང་བའི་ཕྱིར་དུ། ཚོགས་རྒྱ་ཆེན་པོ་བསོགས། དེ་ལྟར་བསགས་
པ་ལ་བརྟེན་ནས་རང་གི་ངོས་སྐལ་གྱི་སྤང་བྱར་གྱུར་པའི་སྒོམ་སྤངས་བདེན་འཛིན་ཆེན་པོའི་འབྲིང་གི་དངོས་གཉེན་བར་ཆད་མེད་ལམ་ཐོབ་པ་ན། བྱང་སེམས་ས་གཉིས་པ་བ་དེ་ས་གསུམ་པར་འཕོས་པར་འཇོག་དེས། ས་བདུན་པའི་བར་
དུ་རིགས་འདྲེ། ས་བདུན་པ་ནས་ས་བརྒྱད་པར་འཕོ་བའི་ཚུལ་ལ། ཐེག་ཆེན་གྱི་སྒོམ་སྤངས་ལ་དགུ་ཡོད་དེ། ཆེན་པོ་སྐོར་གསུམ། འབྲིང་སྐོར་གསུམ། ཆུང་ངུ་སྐོར་གསུམ་རྣམས་སུ་ཡོད་པའི་ཕྱིར། དེའི་དང་པོ་དྲུག་
ཉོན་སྒྲིབ་དང། ཐ་མ་གསུམ་ཤེས་སྒྲིབ་ཡིན་ནོ། ཐེག་ཆེན་གྱི་སྒོམ་སྤངས་ཉོན་མོངས་ཆུང་ངུ་སྐོར་གསུམ་ནི་མེད་དེ། དེ་འདྲའི་རྣམ་བཞག་ཊིཀ་ཆེན་ལས་མ་བཤད་པའི་ཕྱིར། དེས་ན། ས་བདུན་པའི་རྣམ་གྲོལ་ལམ་སྐྱེ་

[048B] སྒོམ་སྤངས་བདེན་འཛིན་འབྲིང་གི་ཆུང་ངུ་རགས་པ་ཕལ་ཆེར་སྤང་ན། དེ་ལས་ལངས་པའི་རྗེ་ཐོབ་ཏུ། སྒོམ་སྤངས་བདེན་འཛིན་འབྲིང་གི་ཆུང་ངུ་ཕྲ་ཞིང་ཕྲ་བ་སྤངས་པའི་ཕྱིར་དུ་ཚོགས་རྒྱ་ཆེན་པོ་བསོགས། དེ་ལྟར་
བསགས་པ་ལ་བརྟེན་ནས། སྒོམ་སྤངས་བདེན་འཛིན་འབྲིང་གི་ཆུང་ངུ་ཕྲ་ཞིང་ཕྲ་བའི་དངོས་གཉེན་བར་ཆད་མེད་ལམ་ཐོབ་པ་དང། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཐོབ་པ་དང། ས་བདུན་པའི་ཡེ་ཤེས་སྐད་ཅིག་ཐ་མར་ཐོབ་པར་འཇོག་དེས་
དྲངས་པའི་རྣམ་གྲོལ་ལམ་ཐོབ་པ་དང། ས་བདུན་པ་ནས། ས་བརྒྱད་པར་འཕོས་པ་དང། ཉོན་སྒྲིབ་མ་ལུས་པར་སྤངས་པ་དང། ས་བདུན་པའི་སྐད་ཅིག་ཐ་མའི་བར་ཆད་མེད་ལམ་གྱི་རྣམ་གྲོལ་ལམ་ཐོབ་པ་དུས་མཉམ་པ་ཡིན་ནོ། ཟེར་ན། སྟོང་ཉིད་
ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་དེ་ལ། སྟོང་ཉིད་ལ་གཉིས་སྣང་ནུབ་པ་ལྟར་སྣང་པའི། སྣང་ཚུལ་ཡོད་པར་ཐལ། ཐེག་ཆེན་གྱི་ཚོགས་ལམ་ནས་སྦྱོར་ལམ་དྲོད་དུ་འཕོ་ཚུལ་དེ་འཐད་པའི་ཕྱིར། འདོད་
ན༑ རྣམ་བཤད་སྙིང་པོ་རྒྱན་ལས། དེ་ལྟ་བུའི་སྟོང་ཉིད་རྟོགས་པའི། ཞི་ལྷག་ཟུང་འབྲེལ་ཐོག་མར་སྐྱེས་པ་ནི། སྦྱོར་ལམ་དྲོད་སྐྱེས་ཞེས་བྱ་ལ། དེའི་ཚེ་མཉམ་པར་བཞག་བཞིན་པའི་དུས་ཉིད་ན་ཡང། གཉིས་སྣང་ཡོད་པ་མྱོང་སྟོབས་
ཀྱིས་ངེས་ནུས་ཀྱང། སྦྱོར་ལམ་བཟོད་པ་ཐོབ་པ་སོགས་ཀྱི་ཚེ་དེ་ལྟར་ངེས་མི་ནུས་པས། ཉན་ཐོས་ཀྱི་ས་ལས། གཉིས་སྣང་ནུབ་པ་ལྟར་སྣང་གི་གཉིས་སྣང་ནུབ་པ་ནི་མ་ཡིན་ནོ། ཞེས་བཤད་དོ། ཞེས་གསུངས་པ་མི་འཐད་པར་ཐལ་
འདོད་པའི་ཕྱིར། གཞན་ཡང། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་ཀྱི་སྟོང་ཉིད་གཟིགས་པའི་གཟིགས་ངོར་གཉིས་སྣང་ཡོད་པར་ཐལ། དེས་སྟོང་ཉིད་རིགས་པའི་རིགས་ངོར་

[049A] །གཉིས་སྣང་ཡོད་པའི་ཕྱིར། རྟགས་ཁས། འདོད་ན། དེས་སྟོང་ཉིད་ངེས་པའི་ངེས་ངོར། གཉིས་སྣང་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་སྟོང་ཉིད་ངེས་པའི་ངེས་ངོར་ཡོད་ན་སྟོང་
ཉིད་ཡིན་དགོས་པའི་ཕྱིར། གཞན་ཡང། བྱང་སེམས་སྦྱོར་ལམ་པའི་རྒྱུད་ཀྱི་ཇི་ལྟ་བ་རྟོགས་པའི་ཚད་མས། ཇི་ལྟ་བ་གཟིགས་པའི་གཟིགས་ངོར་གཉིས་སྣང་ཡོད་པར་ཐལ། སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་ཀྱིས་སྟོང་ཉིད་གཟིགས་པའི་གཟིགས་ངོར་གཉིས་སྣང་ཡོད་པའི་ཕྱིར། འདོད་ན། དེས་ཇི་ལྟ་བ་གཟིགས་པའི་གཟིགས་ངོར། ཇི་སྙེད་པ་ཡོད་པར་ཐལ། འདོད་པའི་
ཕྱིར༑ འདོད་ན། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད་པར་ཐལ་ལོ། ཁོ་ན་རེ། བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་རྟོགས་པའི་རིགས་ཤེས་རྗེ་དཔག་གིས། སྟོང་ཉིད་
གཟིགས་པའི་གཟིགས་ངོར་གཉིས་སྣང་ཡོད་པར་ཐལ། དེས་སྟོང་ཉིད་གཟིགས་པའི་གཟིགས་ངོར་སྟོང་ཉིད་ཀྱི་དོན་སྤྱི་ཡོད་པའི་ཕྱིར་ཏེ། དེས་སྟོང་ཉིད་དོན་སྤྱིའི་ཚུལ་གྱི་རྟོགས་པའི་ཕྱིར། ཟེར་ན། མ་ཁྱབ། གཞན་ཡང་
ས་དང་པོའི་སྒོམ་ལམ་མེད་པར་ཐལ། ས་དང་པོ་ནས་ས་གཉིས་པར་འཕོ་ཚུལ་དེ་འཐད་པའི་ཕྱིར། འདོད་ན། རྒྱུད་བླ་མའི་དར་ཊིཀ་ལས། ས་དང་པོའི་སྐད་ཅིག་དང་པོ་ཤེས་བཟོད་སྐད་ཅིག་མ་བཅུ་དྲུག་གིས་བསྡུས་པའི་མཐོང་
བའི་ལམ་ཡིན་ལ། ས་དང་པོ་བསྐལ་པ་དུ་མའི་ཡུན་གྱི་རྫོགས་དགོས་པས། ས་དང་པོས་བསྡུས་པའི་སྒོམ་ལམ་ཡང་ཡོད་པར་ཤེས་པར་བྱའོ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང་

[049B] ས་དང་པོའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཡང་ཡོད། ས་བཅུ་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཡང་ཡོད་པའི་ཕྱིར། དང་པོ་དེར་ཐལ། ས་བདུན་པ་ནས་
བརྒྱད་པར་འཕོ་ཚུལ་དེ་འཐད་པའི་ཕྱིར། གཉིས་པ་དེར་ཐལ། རྒྱུན་མཐའི་བར་ཆད་མེད་ལམ་ཡོད་པའི་ཕྱིར། གཞན་ཡང། ས་དང་པོའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཡོད་པར་ཐལ། བྱང་སེམས་ས་དང་པོ་བ་དེས་ས་དང་
པོའི་ངོས་སྐལ་གྱི་སྤང་བྱ་སྤངས་པ་དང། དེ་ས་གཉིས་པར་འཕོས་པ་དུས་མཉམ་པའི་ཕྱིར། དེར་ཐལ། བྱང་སེམས་ས་བདུན་པ་བ་དེས། ས་བདུན་པའི་ངོས་སྐལ་གྱི་སྤང་བྱ་སྤངས་པ་དང། ས་བརྒྱད་པར་འཕོས་པ་དུས་མཉམ། བྱང་
སེམས་ས་བཅུ་བ་པ་དེས། ས་བཅུའི་ངོས་སྐལ་གྱི་སྤངས་བྱ་སྤངས་པ་དང། སངས་རྒྱས་ཀྱི་སར་འཕོས་པ་དུས་མཉམ་པའི་ཕྱིར། དང་པོ་དེར་ཐལ། ས་བདུན་པ་ནས་བརྒྱད་པར་འཕོ་ཚུལ་དེ་འཐད་པའི་ཕྱིར། གཉིས་པ་
དེར་ཐལ། བྱང་སེམས་ས་བཅུ་བ་པ་དེས་རྒྱུན་མཐའི་བར་ཆད་མེད་ལམ་གྱི་ངོས་སྐལ་གྱི་སྤང་བྱ་སྤངས་པ་དང། སངས་རྒྱས་ཀྱི་སར་འཕོས་པ་དུས་མཉམ་པའི་ཕྱིར་ཏེ། དེས་ཤེས་སྒྲིབ་སྤངས་པ་དང། སངས་རྒྱས་ཀྱི་སར་འཕོས་པ་
དུས་མཉམ་པའི་ཕྱིར། ཁོ་ན་རེ། ཊིཀ་ཆེན་ལས། དེ་ཡང་སྒོམ་སྤངས་ཀྱི་ཉོན་མོངས་ལྷན་སྐྱེས་ཆེ་འབྲིང་དྲུག་ས་གཉིས་པ་ནས་བདུན་པའི་བར་གྱི་སྤོངས་པའི་ས་འདིའི་སྤང་བྱ་ལ་དགོངས་སོ། ཞེས་གསུངས་པ་མི་འཐད་པར་ཐལ། ས་
དང་པོའི་སྒོམ་ལམ་ཡོད་པའི་ཕྱིར། ཟེར་ན། མ་ཁྱབ། སྒོམ་སྤངས་ཉོན་མོངས་ཆེན་པོའི་ཆེན་པོ་དེ་ས་གཉིས་པའི་ངོས་སྐལ་གྱི་སྤང་བྱ་ཡིན་ཞིང། ས་གཉིས་པའི་གནས་སྐབས་སུ་དེ་སྤངས་ནུས་པ་ནས་བཟུང་སྟེ། སྒོམ་སྤངས་

[050A] །ཉོན་མོངས་འབྲིང་གི་ཆུང་ངུ། ས་བདུན་པའི་ངོས་སྐལ་གྱི་སྤང་བྱ་ཡིན་ཞིང། ས་བདུན་པའི་གནས་སྐབས་སུ་དེ་སྤོང་ནུས་པ་ལུང་དེའི་དོན་ཡིན་བྱས་པ་ལ། ཁོ་ན་རེ། ས་གཉིས་པའི་གནས་སྐབས་སུ། སྒོམ་
སྤངས་ཉོན་མོངས་ཆེན་པོའི་ཆེན་པོ་སྤངས་ནུས་པར་ཐལ། ལུང་དོན་དེ་འཐད་པའི་ཕྱིར། འདོད་ན། སྒོམ་སྤངས་ཉོན་མོངས་ཆེན་པོ་སྤངས་པའི་དམན་ལམ་སྔོན་དུ་མ་སོང་བའི། ས་གཉིས་པའི་ཡེ་ཤེས་ཡོད་པར་ཐལ། འདོད་
པའི་ཕྱིར། ཟེར་ན། མ་ཁྱབ། ཤེས་སྒྲིབ་སྤངས་པའི་ས་བཅུའི་ཡེ་ཤེས་ཡོད་པར་ཐལ། ས་བཅུའི་གནས་སྐབས་སུ་ཤེས་སྒྲིབ་སྤང་ནུས་པའི་ཕྱིར། ཁྱབ་པ་འགྲིག་རྟགས་དེར་ཐལ། རྒྱུན་མཐའི་གནས་སྐབས་སུ་ཤེས་
སྒྲིབ་སྤང་ནུས་པའི་ཕྱིར་ཏེ། ཤེས་སྒྲིབ་སྤང་ནུས་པའི་གནས་སྐབས་གཅིག་ཡོད་པའི་ཕྱིར། རང་ལུགས་ནི། ས་ནས་སར་འཕོ་བ་དེའི་ཚེ་ན། མཉམ་བཞག་ནས་མཉམ་བཞག་ཏུ་འཕོ་བ་ཡིན་ཞིང། དེ་ཡང་བར་ཆད་མེད་ལམ་
ནས་རྣམ་གྲོལ་ལམ་དུ་འཕོ་བ་ཡིན། ས་དང་པོ་ནས་གཉིས་པར་འཕོ་བའི་ཚེ་ན། བར་ཆད་མེད་ལཾ་ནས་རྣཾ་གྲོལ་ལམ་དུ་འཕོ་ཞིང། ས་བདུན་པ་ནས་བརྒྱད་པར་འཕོ་བའི་ཚེ་ན། བར་ཆད་མེད་ལམ་ནས་རྣམ་གྲོལ་ལམ་དུ་འཕོ་ས་བཅུ་
པ་ནས། སངས་རྒྱས་ཀྱི་སར་འཕོ་བ་དེའི་ཚེ་ན། བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བ་ཡིན་པའི་ཕྱིར། དང་པོ་ཡིན་ཏེ། ས་དང་པོའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཡོད་པའི་ཕྱིར་ཏེ། དམན་
ལམ་སྔོན་དུ་མ་སོང་བའི་བྱང་སེམས་ས་དང་པོ་བ་དེས། ས་དང་པོའི་ངོས་སྐལ་གྱི་སྤང་བྱ་སྤངས་པ་དང། ས་གཉིས་པར་འཕོ་བ་དུས་མཉམ་པའི་ཕྱིར་ཏེ། དེས་ས་དང་པོས། ཡོངས་སྦྱོངས་རྫོགས་པ་དང། ས་གཉིས་པར་

[050B] རྒྱན་སྣང་ལས། ཇི་སྲིད་དུ་ས་གང་གི་ཡོངས་སུ་སྦྱོང་བ་མ་རྫོགས་པ་དེ་སྲིད་དུ་ས་དེ་ཡིན་ལ། རྫོགས་ནས་ནི་ས་གཞན་ཡིན་པར་ཤེས་པར་བྱའོ། ཞེས་གསུངས་པའི་ཕྱིར། གཉིས་པ་གྲུབ་སྟེ། ས་
བདུན་པའི་སྐད་གཅིག་མར་གྱུར་པའི་བར་ཆད་མེད་ལམ་ཡོད་པའི་ཕྱིར་རོ། ལྔ་པ་སྒྲ་བཤད་ནི། ཐེག་ཆེན་གྱི་མཐོང་ལམ་ཆོས་ཅན། ཁྱོད་ལས་ཞེས་བཤད་པའི་རྒྱུ་མཚན་ཡོད་དེ། ཡོན་ཏན་དུ་མའི་གཞི་རྟེན་བྱེད་པའི་རྒྱུ་མཚན་དེ་ལྟར་བརྗོད་པའི་
པའི་ཕྱིར། སྦྱོར་བ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། འཇིག་རྟེན་ལས་འདས་པའི་ས་དང་པོ་ཡིན་ཏེ། བདེན་སྟོང་ལ་གཉིས་སྣང་ནུབ་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར། དེས་ནས་བཟུང་སྟེ་དེ་ནི་ཐོབ་པར་
གྱུར་པ་ཡི། ཞེས་སོགས་ཀྱི་དོན་ལ་ཁ་ཅིག་བྱང་ཆུབ་སེམས་དཔའ་ཡིན་ན། བྱང་སེམས་འཕགས་པ་ཡིན་པས་ཁྱབ་ཟེར་བ་མི་འཐད་དེ། བྱང་སེམས་སོ་སྐྱེ་དེ་བྱང་ཆུབ་སེམས་དཔའ་ཡིན་པའི་ཕྱིར། དེར་ཐལ། ཐེག་ཆེན་སེམས་བསྐྱེད་
རྒྱུད་ལ་སྐྱེས་མ་ཐག་པའི་གང་ཟག་དེ། བྱང་ཆུབ་སེམས་དཔའ་ཡིན་པའི་ཕྱིར་ཏེ། དེ་རྒྱལ་བའི་སྲས་ཡིན་པའི་ཕྱིར་ཏེ། དེར་ཐལ། དེ་རིང་སངས་རྒྱས་རིགས་སུ་སྐྱེས། སངས་རྒྱས་སྲས་སུ་ང་གྱུར་ཏོ། ཞེས་གསུངས་པའི་ཕྱིར་
ཁོ་ན་རེ། བྱང་སེམས་སོ་སྐྱེ་ཆོས་ཅན། དོན་དམ་སེམས་བསྐྱེད་ཐོབ་པའི་གང་ཟག་ཡིན་པར་ཐལ། བྱང་ཆུབ་སེམས་དཔའ་ཡིན་པའི་ཕྱིར། ཁྱབ་སྟེ། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིན། ཞེས་སོགས་གསུངས་པའི་ཕྱིར། ཟེར་ན་
མ་ཁྱབ་སྟེ། དོན་དམ་སེམས་སྐྱེད་ཐོབ་པའི་བྱང་ཆུབ་སེམས་དཔའ་ཡིན་ན། དོན་དམ་པའི་བྱང་ཆུབ་སེམས་དཔའ་ཡིན་དགོས་པ་ལུང་དེའི་དོན་ཡིན་པའི་ཕྱིར། རང་ལུགས་ནི། བྱང་སེམས་ས་དང་པོ་བ་ཆོས་ཅན། དོན་དམ་པའི་བྱང་ཆུབ་

[051A] །སེམས་དཔའ་ཡིན་ཏེ། དོན་དམ་པའི་སེམས་བསྐྱེད་ཐོབ་པའི། བྱང་ཆུབ་སེམས་དཔའ་ཡིན་པའི་ཕྱིར། འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་པ་སྟེ། ཞེས་སོགས་ཀྱི་དོན་ལ། ཁ་ཅིག་
བྱང་སེམས་ས་དང་པོ་བ་དེ། དོན་དམ་པའི་དེ་བཞིན་གཤེགས་པའི་རིགས་སུ་སྐྱེས་པ། དེའི་དོན་ཡིན་ཟེར་ན། འོ་ན། དེ་དོན་དམ་པའི་དེ་བཞིན་གཤེགས་པའི་རིགས་ཡིན་པར་ཐལ། ལུང་དོན་དེ་འཐད་པའི་ཕྱིར། འདོད་ན་
དོན་དམ་པའི་དེ་བཞིན་གཤེགས་པར་འགྱུར་རུང་ཡིན་པར་ཐལ། འདོད་པའི་ཕྱིར། འདོད་ན། དེ་རང་དོན་ཆོས་སྐུར་འགྱུར་རུང་ཡིན་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པ་དེ་རང་དོན་ཆོས་སྐུ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གཞན་དོན་གཟུགས་སྐུ་ཡིན་པའི་ཕྱིར། ཆོས་ཅན་དེའི་ཕྱིར། རང་ལུགས་ནི། བྱང་སེམས་ས་དང་པོ་བ་ཆོས་ཅན། དེ་བཞིན་གཤེགས་པའི་རིགས་སུ་ངེས་པར་སྐྱེས་པ་ཡིན་ཏེ་
སངས་རྒྱས་ཀྱི་ས་ཀུན་ཏུ་འོད་ཐོབ་པར་འགྲོ་བའི་ལམ་རྒྱུད་ལ་སྐྱེས་པའི་རྒྱལ་སྲས་འཕགས་པ་ཡིན་པའི་ཕྱིར། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་བསྟན། ཞེས་སོགས་ཀྱི་སྐབས་སུ། ཁ་ཅིག་བྱང་སེམས་ས་དང་
པོ་བ་ཆོས་ཅན། ཁྱོད་ལ་རྒྱུན་ཞུགས་ཞུགས་པ་འཕགས་པ་བརྒྱད་པའི་མིང་གི་བཏགས་ནས་སྟོན་པའི་རྒྱུ་མཚན་ཡོད་དེ། ཁྱོད་དེ་དང་སྤང་རྟོགས་ཆ་འདྲ་བའི་རྒྱུ་མཚན་གྱིས། དེ་ལྟར་བསྟན་པ་ཡིན་པའི་ཕྱིར། ཞེས་ཟེར་ན། རྒྱུན་
ཞུགས་ཞུགས་པའི་རྒྱུད་ལ་སྤངས་རྟོགས་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དེའི་རྒྱུད་ལ་སྤངས་པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་འགོག་བདེན་ཡོད་པར་ཐལ། འདོད་པའི་ཕྱིར་

[051B] དེའི་རྒྱུད་ལ་སྤངས་པ་ཡོད་པར་ཐལ། སོ་སོ་སྐྱེ་བོའི་རྒྱུད་ལ་སྤངས་པ་ཡོད་པའི་ཕྱིར། དེའི་རྒྱུད་ལ་འདོད་ཉོན་སྤངས་པའི་སྤངས་པ་ཡོད་པའི་ཕྱིར་ཏེ། འདོད་ཉོན་དགུ་པ་སྤངས་པའི་སོ་སྐྱེ་ཡོད་པའི་ཕྱིར་ཏེ། མཐོང་ལམ་
གྱི་སྔ་རོལ་དུ་འདོད་ཉོན་དགུ་པ་སྤངས་པའི་ཕྱིར་མི་འོང་ཡོད་པའི་ཕྱིར། དེར་ཐལ། འབྲས་བུ་ཐོད་རྒལ་བའི་ཕྱིར་མི་འོང་ཡོད་པའི་ཕྱིར། མ་ཁྱབ། བྱས་པ་ལ། ཆགས་བྲལ་སྔོན་སོང་གི་ཕྱིར་མི་འོང་ཡོད་པར་ཐལ། འབྲས་བུ་ཐོད་རྒལ་བའི་
ཕྱིར་མི་འོང་ཡོད་པའི་ཕྱིར། འདོད་ན། མཐོང་ལམ་གྱི་སྔ་རོལ་དུ་འདོད་ཉོན་དགུ་པ་ལ་ཆགས་པ་དང་བྲལ་བའི་ཕྱིར་མི་འོང་ཡོད་པར་ཐལ། འདོད་པའི་ཕྱིར། ཟེར་ན། མ་ཁྱབ་ཏེ། ཆགས་བྲལ་སྔོན་སོང་ཞེས་པའི་ཆགས་པ་དེ། འཇིག་རྟེན་
པའི་སྒོམ་སྤངས་སུ་གྱུར་པའི་འདོད་ཉོན་ལ་བྱེད་ཅིང། མཐོང་ལམ་གྱི་སྔ་རོལ་ཏུ་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་དགུ་པ་ལ་ཆགས་པ་དང་བྲལ་བའི་ཕྱིར་མི་འོང་ཡོད་པའི་ཕྱིར། ཁ་ཅིག་འདིའི་སྐབས་ཀྱི་འཕགས་པ་བརྒྱད་
པ་དེ། རྒྱུ་ཞུགས་འབྲས་གནས་ལ་བྱེད་ཟེར་པ་མི་འཐད་དེ། དེ་དགྲ་བཅོམ་འབྲས་གནས་ནས་མར་བསྒྲང་བའི་འཕགས་པ་བརྒྱད་པ་ཡང་མ་ཡིན། རྒྱུན་ཞུགས་ཞུགས་པ་ནས་ཡར་བསྒྲང་བའི་འཕགས་པ་བརྒྱད་པ་ཡང་མ་ཡིན་པའི་ཕྱིར་
དང་པོ་གྲུབ་ཏེ། དེ་དགྲ་བཅོམ་འབྲས་གནས་ནས་མར་བསྒྲང་པའི་འཕགས་པ་བདུན་པ་ཡིན་པའི་ཕྱིར། གཉིས་པ་གྲུབ་སྟེ། དེ་རྒྱུན་ཞུགས་ཞུགས་པ་ནས་ཡར་བསྒྲང་བའི་འཕགས་པ་གཉིས་པ་ཡིན་པའི་ཕྱིར། ཁོ་ན་རེ། རང་
འགྲེལ་ལས། མདོར་ན་ཇི་ལྟར་འཕགས་པ་རྒྱུན་དུ་ཞུགས་པ་ལ་རང་དང་རྗེས་སུ་མཐུན་པའི་འཕགས་པའི་ཆོས་རྟོགས་པ་ལས་སྐྱོན་དང་བྲལ་ཞིང་ཡོན་ཏན་འབྱུང་བ་དེ་བཞིན་དུ། བྱང་ཆུབ་སེམས་དཔའ་འདི་ལ་ཡང། ས་རྟོགས་པ་

[052A] །ལས་རང་དང་འཚམ་པའི་ཡོན་ཏན་འབྱུང་བ་དང། སྐྱོན་ཟད་པར་རྒྱུན་ཞུགས་ཞུགས་པའི་དཔེའི་སྒོ་ནས་ཡོངས་སུ་གསལ་བར་བྱས་པ་ཡིན་ནོ། ཞེས་གསུང་པ་མི་འཐད་པར་ཐལ། ཉིད་ཀྱི་དམ་བཅའ་དེ་འཐད་པའི་ཕྱིར་
ཟེར་ན། མ་ཁྱབ། ཁ་ཅིག་རྒྱུན་ཞུགས་འབྲས་གནས་དེ་འཕགས་པ་བརྒྱད་པ་ཡིན་ཏེ། དེ་དགྲ་བཅོམ་ཞུགས་འབྲས། ཕྱིར་མི་འོང་ཞུགས་འབྲས། ཕྱིར་འོང་ཞུགས་འབྲས། རྒྱུན་ཞུགས་ཞུགས་འབྲས་སུ་བསྒྲང་བའི་འཕགས་པ་
བརྒྱད་པ་ཡིན་ཟེར་རོ། རང་ལུགས་ནི། བྱང་སེམས་ས་དང་པོ་བ་ཆོས་ཅན། ཁྱོད་ལ་རྒྱུན་ཞུགས་ཞུགས་པ་འཕགས་པ་བརྒྱད་པའི་མིང་གི་བཏགས་ནས་སྟོན་པའི་རྒྱུ་མཚན་ཡོད་དེ། རྒྱུན་ཞུགས་ཞུགས་པ་འཕགས་པ་བརྒྱད་པ་དེས་འཕགས་པའི་
ཆོས་ཐོབ་པ་ལས། རང་དང་རྗེས་སུ་མཐུན་པའི་སྤངས་རྟོགས་ཀྱི་ཡོན་ཏན་རྣམས་འབྱུང་བར་འགྱུར་བ་དེ་བཞིན་དུ། ཁྱོད་ཀྱི་ཀྱང་ས་ཐོབ་པ་ལས། དེ་དང་རྗེས་སུ་མཐུན་པར་སྐྱོན་ཟད་ཅིང་ཡོན་ཏན་ཁྱད་པར་ཅན་འབྱུང་བར་
འགྱུར་བའི་རྒྱུན་མཚན་གྱིས་དེ་ལྟར་བསྟན་པ་ཡིན་པའི་ཕྱིར། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། ཞེས་སོགས་ཀྱི་སྐབས་སུ། བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས་
དང་པོ་ནི། བྱམས་པའི་རྣམ་པར་ཐར་པའི་མདོ་ལས། རིགས་ཀྱི་བུ། འདི་ལྟ་སྟེ། དཔེར་ན། རྒྱལ་པོའི་བུ་སྐྱེས་ནས་རིང་པོ་མ་ལོན་པ། རྒྱལ་པོའི་མཚན་དང་ལྡན་པ་ནི་བློན་པོའི་ཚོགས་རྒན་པོ་གཙོ་བོར་གྱུར་བ་ཐམས་ཅད་
ཀྱང༑ རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱིས་གནོན་ཏོ། དེ་བཞིན་དུ་བྱང་ཆུབ་སེམས་དཔའ་ལས་དང་པོ་པ་བྱང་ཆུབ་ཏུ་སེམས་བསྐྱེད་ནས་རིང་པོ་མ་ལོན་པ། དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་

[052B] བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང། རང་སངས་རྒྱས་ཡུན་རིང་དུ་ཚངས་པར་སྤྱད་པ་རྣམས་ཟིལ་གྱིས་གནོན་ཏོ། རིགས་ཀྱི་བུ་འདི་ལྟ་སྟེ། དཔེར་ན། ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་སྐྱེས་ནས་རིང་པོ་མ་ལོན་
པའི་གཤོག་པའི་རླུང་གི་ཤུགས་དང། མིག་ཡོངས་སུ་དག་པའི་ཡོན་ཏན་གང་ཡིན་པ་དེ་ནི། དེ་ལས་གཞན་པའི་བྱའི་ཚོགས་མ་ལུས་པ་རྒས་པར་གྱུར་པ་ཐམས་ཅད་ལ་ཡོད་པ་མ་ཡིན་ནོ། དེ་བཞིན་དུ་བྱང་ཆུབ་སེམས་དཔའ་བྱང་ཆུབ་ཏུ་སེམས་
དང་པོ་སྐྱེད་པ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་ཡང་དག་པར་བྱུང་བ་ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་ཀྱིས་ཕ་རོལ་
གནོན་པ་དང། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། བསྐལ་པ་བརྒྱ་སྟོང་དུ་ངེས་པར་འབྱུང་བའི་ཉན་ཐོས་དང། རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། ཞེས་གསུངས་
གཉིས་པ་ལ། འགྲེལ་བཤད་ཀྱི་ལུགས་དགག་པ་དང། རང་ལུགས་བཞག་པ་རྣམ་པ་གཉིས། དང་པོ། འགྲེལ་བཤད་མཁན་པོ་ན་རེ། མདོ་འདི་ལས། བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་ཞེས་པ་དང་
བྱང་ཆུབ་ཏུ་སེམས་དང་པོ་བསྐྱེད་པ་ཞེས་པའི་སྐབས་ཀྱི་བྱང་ཆུབ་ཀྱི་སེམས་དེ། རགས་པ་བརྡ་ལས་བྱུང་བའི་སེམས་བསྐྱེད་དང། དེའི་སྐབས་ཀྱི་བྱང་སེམས་ལས་དང་པོ་བ་ཡང་བྱང་སེམས་ཚོགས་ལམ་པ་
ལ་བྱེད། ཅེས་གསུངས། དེ་སྐད་དུ་ཡང། འགྲེལ་བཤད་ལས། བྱང་ཆུབ་ཏུ་སེམས་བསྐྱེད་ནས་རིང་པོ་མ་ལོན་པ། ཞེས་བྱ་བ་འདིས་ནི། བརྡ་ལས་བྱུང་པའི་བྱང་ཆུབ་ཀྱི་སེམས་བསྐྱེད་པ་བསྟན་པ་

[053A] །ཡིན་ནོ། དེའི་ཕྱིར་བྱང་ཆུབ་སེམས་དཔའ་ལས་དང་པོ་བ་ཞེས་བྱ་བར་སྨོས་སོ། ཞེས་གསུངས། དེ་འགོག་པ་ལ། ཊིཀ་ཆེན་ལས། འགྲེལ་བཤད་ལས་ལུང་དེ་གཉིས་ཀྱི་དོན་བརྡ་ལས་བྱུང་བའི་
སེམས་བསྐྱེད་ལ་བཤད་མོད་ཀྱང། ལས་དང་པོ་བ། སེམས་བསྐྱེད་ནས་རིང་པོ་མ་ལོན་པ་ཞེས་གསུང་པ་ནི། དོན་དམ་པའི་སེམས་བསྐྱེད་ལ་ལྟོས་ནས་ཡིན་ལ། སྔར་དེ་བཞིན་གཤེགས་པའི་རིགས་སུ་སྐྱེས་
པ་ས་དང་པོ་ནས་ཡིན་པར་གསུངས་པ་དང། ལུང་སྔ་ཕྱི་གཉིས་ཀ་ནི། དཔེ་སོ་སོ་བ་ཙམ་མ་གཏོགས་པ་དོན་གཅིག་ཡིན་པའི་ཕྱིར་དང། རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་བའི་ཕྱིར་
དང༑ ལྷག་པའི་བསམ་པ་དག་པའི་སེམས་བསྐྱེད་ནི་ས་དང་པོའི་སེམས་བསྐྱེད་ལ་མདོ་སྡེ་རྒྱན་ལ་སོགས་པ་མང་པོ་ལས་གསུངས་པའི་ཕྱིར་རོ། ཞེས་གསུངས། དེའི་དོན་ནི། བྱམས་པའི་རྣམ་པར་ཐར་པའི་མདོ་ལས་
གསུངས་པའི་བྱང་ཆུབ་སེམས་དང་པོ་བསྐྱེད་པ། ཞེས་པའི་སེམས་སྐྱེད་དང་པོ་དེ། རགས་པ་བརྡ་ལས་བྱུང་བའི་སེམས་བསྐྱེད་ལ་བྱེད་མི་རིགས་པར་ཐལ། དེ་དོན་དམ་པའི་སེམས་བསྐྱེད་དང་པོ་ལ་བྱེད་རིགས་པའི་ཕྱིར་
ཏེ༑ མདོ་དེ་དོན་དམ་པའི་སེམས་དང་པོ་བསྐྱེད་པའི་བྱང་ཆུབ་སེམས་དཔའི་རྒྱུད་ཀྱི་ཡོན་ཏན་ལ་དོགས་པ་གཅོད་པའི་སྐབས་ཡིན་པའི་ཕྱིར། གཞན་དུ་ན། དབུ་མ་འཇུག་པ་ལས། སེམས་བསྐྱེད་བཅུ་གསུངས་པའི་
སེམས་བསྐྱེད་དང་པོ་དེ། དོན་དམ་པའི་སེམས་བསྐྱེད་དང་པོ་ལ་བྱེད་མི་རིགས་པར་ཐལ། མདོ་དེའི་སྐབས་ཀྱི་སེམས་བསྐྱེད་དང་པོ་དེ། དོན་དམ་པའི་སེམས་བསྐྱེད་དང་པོ་ལ་བྱེད་མི་རིགས་པའི་ཕྱིར། རིགས་པ་

[053B] ཞེས་པའི་སྐབས་ཀྱི་བྱང་ཆུབ་སེམས་དཔའ་དེ། བྱང་སེམས་ཚོགས་ལམ་པ་ལ་བྱེད་མི་རིགས་པར་ཐལ། དེ་བྱང་སེམས་ས་དང་པོ་བ་ལ་བྱེད་རིགས་
པའི་ཕྱིར་ཏེ། འདི་ནི་དེ་བཞིན་གཤེགས་པ་རྣམས་ཀྱི་རིགས་སུ་འང་སྐྱེས་པ་སྟེ། ཞེས་པའི་སྐབས་ཀྱི་བྱང་ཆུབ་སེམས་དཔའ་དེ་བྱང་སེམས་ས་དང་པོ་བ་ལ་བྱེད་རིགས་པའི་ཕྱིར། འོ་ན། ལུང་སྔ་ཕྱི་གཉིས་དཔེ་སོ་སོ་བ་ཙམ་མ་གཏོགས་དོན་
གཅིག་ཡིན་པའི་ཕྱིར། ཞེས་པའི་དོན་གང་ཡིན་ཞེ་ན། འདིའི་དོན་ལ་ཁ་ཅིག་མདོ་སྔ་ཕྱི་གཉིས་ཀྱི་བསྟན་པའི་ཟིལ་གྱི་གནོན་བྱེད་ཀྱི་སེམས་བསྐྱེད་དེ། བྱང་སེམས་སོ་སྐྱེའི་སེམས་བསྐྱེད་ལ་བྱེད་མི་རིགས་པར་ཐལ། དེ་ལྷག་
བསམ་དག་པའི་སེམས་སྐྱེད་ལ་བྱེད་རིགས་པ་གང་ཞིག་ལྷག་བསམ་དག་པའི་སེམས་བསྐྱེད་ས་དང་པོ་ཡན་ཆད་ཀྱི་སེམས་བསྐྱེད་ལ་མདོ་སྡེ་རྒྱན་ལ་སོགས་པ་མང་པོ་ལས་གསུངས་པའི་ཕྱིར། རྟགས་དང་པོ་གྲུབ་སྟེ། མདོ་སྔ་ཕྱི་གཉིས་
པོ་དེ་དཔེ་སོ་སོ་བ་ཙམ་མ་གཏོགས་དོན་གཅིག་ཡིན་པ་གང་ཞིག་མདོ་ཕྱི་མས། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། ཞེས་ཟིལ་གྱི་གནོན་བྱེད་ཀྱི་སེམས་བསྐྱེད་དེ། ལྷག་བསམ་དག་པའི་
སེམས་བསྐྱེད་ལ་དངོས་སུ་བཤད་པའི་ཕྱིར། ཟེར་བ་མི་འཐད་དེ། འགྲེལ་བཤད་མཁན་པོ་ལ། བྱམས་པའི་རྣམ་པར་ཐར་བའི་མདོ་ཚན་སྔ་ཕྱི་གཉིས་དོན་གཅིག་མི་གཅིག་དོགས་པ་ཙམ་ཡང་མེད་པའི་ཕྱིར་དང། མདོ་ཕྱི་མས་
བསྟན་པའི་ལྷག་པའི་བསམ་པ། ལྷག་བསམ་དག་པའི་སེམས་བསྐྱེད་ལ་བྱེད་པ། འགྲེལ་བཤད་མཁན་པོ་ལ། བསྒྲུབ་བྱ་ཡིན་གྱི་སྒྲུབ་བྱེད་དུ་འགོད་མི་རིགས་པའི་ཕྱིར། དེ་བཞིན་དུ། ཁ་ཅིག་བྱམས་པའི་རྣམ་པར་ཐར་

[054A] །པའི་མདོ་ལས་གསུང་པའི་ཟིལ་གྱིས་གནོན་བྱེད་ཀྱི་སེམས་བསྐྱེད་དེ། ས་དང་པོའི་སེམས་བསྐྱེད་ལ་བྱེད་རིགས་ཏེ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་ཡང་དག་པར་བྱུང་བ་
བ་ཞེས་པའི་སྐབས་ཀྱི་བྱང་ཆུབ་སེམས་དཔའ་དེ། བྱང་སེམས་ས་དང་པོ་བ་ལ་བྱེད་རིགས་པའི་ཕྱིར། དེ་རིགས་ཏེ། མདོ་ཚན་དང་པོའི་སྐབས་སུ། དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པ། ཞེས་པའི་
སྐབས་ཀྱི་བྱང་ཆུབ་སེམས་དཔའ་དེ། བྱང་སེམས་ས་དང་པོ་བ་ལ་བྱེད་རིགས་པའི་ཕྱིར། ཁྱབ་སྟེ། བྱམས་པའི་རྣམ་པར་ཐར་པའི་མདོ་སྔ་ཕྱི་གཉིས་ཀ་དཔེ་སོ་སོ་བ་ཙམ་མ་གཏོགས་དོན་གཅིག་ཡིན་པའི་ཕྱིར། རྩ་བའི་
རྟགས་གྲུབ་སྟེ། འདི་ནི་དེ་བཞིན་གཤེགས་པ་རྣམས་ཀྱི་རིགས་སུ་འང་སྐྱེས་པ་སྟེ། ཞེས་པའི་སྐབས་ཀྱི་བྱང་ཆུབ་སེམས་དཔའ་དེ། བྱང་སེམས་ས་དང་པོ་བ་ལ་བྱེད་རིགས་པའི་ཕྱིར། ཞེས་པ་ཊིཀ་ཆེན་གྱི་དོན་ཡིན་
སྙམ་ན་ཡང་མི་འཐད་དེ། གོང་དུ་བཀག་ཟིན་པའི་ཕྱིར། རང་ལུགས་ནི། འགྲེལ་བཤད་མཁན་པོ་ན་རེ། བྱམས་པའི་རྣམ་པར་ཐར་པའི་མདོ་ལས་གསུངས་པའི། ཉན་རང་ཟིལ་གྱི་གནོན་བྱེད་ཀྱི་སེམས་
བསྐྱེད་དེ། རིགས་པ་བརྡ་ལས་བྱུང་བའི་སེམས་བསྐྱེད་ལ་བྱེད། ས་བཅུ་པའི་མདོ་ལས། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཉན་ཐོས་དང། རང་སངས་རྒྱས་ཐམས་ཅད་ཟིལ་གྱིས་གནོན་
གྱི༑ ཞེས་པའི་སྐབས་ཀྱི་སེམས་བསྐྱེད་དེ། བྱང་སེམས་ས་དང་པོའི་སེམས་བསྐྱེད་ལ་བྱེད། ཞེས་ཟེར། དེ་ལྟར་ཡང། འགྲེལ་བཤད་ལས། དོན་དམ་པའི་བྱང་ཆུབ་ཀྱི་སེམས་ཀྱི་ཉན་ཐོས་དང་རང་སངས་རྒྱས་ཟིལ་

[054B] འཕགས་པ་ས་བཅུ་པ་ལས་ཞེས་བྱ་བ་ལ་སོགས་པ་སྨོས་ཏེ། ཞེས་དང། དེ་ལྟར་བརྡ་ལས་བྱུང་བའི་བྱང་ཆུབ་སེམས་བསྐྱེད་པའི་སྟོབས་རྣམས་ཀྱི་དབང་གི་ཉན་
ཐོས་དང། རང་སངས་རྒྱས་དག་ཟིལ་གྱིས་གནོན་པ་ཉིད་དུ་བསྟན་ནས། དེ་ནི་དོན་དམ་པའི་སེམས་བསྐྱེད་དང་པོ་ལ། ཉན་ཐོས་དང་རང་སངས་རྒྱས་ཟིལ་གྱིས་གནོན་པའི་ནུས་པ་ཡོད་པ་འགྲེལ་པས་བསྟན་པ་དང། དེ་བཞིན་
དུ་གནས་སྐབས་གང་ན་རྟོགས་པའི་དབང་གི་བྱང་ཆུབ་སེམས་དཔའ། ཉན་ཐོས་དང། རང་སངས་རྒྱས་ཟིལ་གྱིས་གནོན་པ་དེ་བསྟན་པར་བྱའི་ཕྱིར། དེ་ནི་རིང་དུ་སོང་བར། ཞེས་བྱ་བ་ལས་སོགས་པ་ལ། ཞེས་གསུངས་
དེ་འགོག་པ་ལ། ཊིཀ་ཆེན་ལས། ལུང་སྔ་ཕྱི་གཉིས་ཀ་ནི། དཔེ་སོ་སོ་བ་ཙམ་མ་རྟོགས། ཞེས་སོགས་གསུངས། དེའི་དོན་ནི་འགྲེལ་བཤད་ཀྱི་ལུགས་དེ་མི་འཐད་དེ། བྱམས་པའི་རྣམ་པར་ཐར་པའི་མདོ་ལས་གསུངས་པའི་
ཉན་རང་ཟིལ་གྱིས་གནོན་བྱེད་ཀྱི་སེམས་བསྐྱེད་དེ། ས་དང་པོའི་སེམས་བསྐྱེད་ལ་བྱེད་རིགས་པར་ཐལ། དེ་ལས་གསུངས་པའི་ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། ཞེས་པའི་ལྷག་པའི་
བསམ་པ་དེ། ས་དང་པོའི་སེམས་བསྐྱེད་ལ་བྱེད་རིགས་པའི་ཕྱིར་ཏེ། ས་བཅུ་པའི་མདོ་ལས། སེམས་བསྐྱེད་མ་ཐག་ཏུ་ལྷག་པའི་བསམ་པ་ཆེ་བ་ཉིད་ཀྱིས། ཞེས་པའི་ལྷག་པའི་བསམ་པ་དེ། ས་དང་པོའི་སེམས་
བསྐྱེད་ལ་བྱེད་རིགས་པའི་ཕྱིར། ཁྱབ་སྟེ། བྱམས་པའི་རྣམ་པར་ཐར་པའི་མདོ་ལས། ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ། ཞེས་སོགས་ཀྱི་མདོ་འདི་དང། ས་བཅུ་པའི་མདོ་ལས། སེམས་བསྐྱེད་མ་

[055A] །ཐག་དུ་ལྷག་པའི་བསམ་པའི་ཆེ་བ་ཉིད་ཀྱི། ཞེས་སོགས་ཀྱི་མདོ་འདི་ཉིད། དཔེ་སོ་སོ་བ་ཙམ་མ་གཏོགས་དོན་གཅིག་ཡིན་པའི་ཕྱིར་ཏེ། དེ་གཉིས་ཀ་རྫོགས་པའི་བྱང་ཆུབ་སེམས་ལྟ་དང་པོ་ལ་གནས་
ཀྱང་ཞེས་པའི་བཤད་བྱ་རྩ་བའི་མདོ་ཡིན་པ། མཚུངས་པའི་ཕྱིར། དེར་ཐལ། དང་པོ་དེ་དེའི་བཤད་བྱ་རྩ་བའི་མདོ་ཡིན་པ་གང་ཞིག་ས་བཅུ་པའི་མདོ་དེ་དེའི་བཤད་བྱ་རྩ་བའི་མདོ་ཡིན་པའི་ཕྱིར། ཕྱི་མ་གྲུབ་སྟེ། དེའི་
བཤད་བྱ་རྩ་བའི་མདོ་གྱུར་པའི་ས་བཅུ་པའི་མདོ་གཅིག་ཡོད་པའི་ཕྱིར། ཊིཀ་ཆེན་ལས། འདིར་ས་དང་པོ་སོགས་ཀྱི་བཤད་པ་ནི། མདོ་སྡེ་ས་བཅུ་པ་ལ་བརྟེན་ནས་འཆད་ལ། ཞེས་གསུངས་པའི་ཕྱིར། རྩ་བའི་ཚིག་རྐང་གསུམ་
གྱི་དོན། ཡང་ཞེས་སོགས་ཀྱི་དོན་ནི། བྱམས་པའི་རྣམ་པར་ཐར་བའི་མདོ་ལས་གསུངས་པའི་བྱང་ཆུབ་སེམས་དཔའ་དེ་བྱང་སེམས་ས་དང་པོ་བ་ལ་བྱེད་རིགས་པར་ཐལ། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང་
ཞེས་པའི་སྐབས་ནས། བསྟན་པའི་བྱང་སེམས་དེ། བྱང་སེམས་ས་དང་པོ་པ་ལ་བྱེད་རིགས་པའི་ཕྱིར། ཁྱབ་སྟེ། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། ཞེས་པ་འདི་མདོ་དེ་གཉིས་ཀའི་དོན་འཆད་བྱེད་
ཡིན་པའི་ཕྱིར། རྟགས་འགྲེལ་བཤད་མཁན་པོས་ཁས་བླངས་པ་ཡིན་ཏེ། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་བསྟན། ཞེས་པའི་འཇུག་དེ་མ་ཐག་ཏུ། རང་འགྲེལ་ལས། བྱང་ཆུབ་སེམས་པ་འདི་ནི་རྫོགས་
པའི་བྱང་ཆུབ་སེམས་ལྟར་དང་པོ་ལ་གནས་ཀྱང། ཞེས་པ་དང། དེའི་ཐད་ཀྱི་འགྲེལ་བཤད་ལས། དེ་ལྟར་ས་ནས་སར་གནོན་པ་དང། ངན་འགྲོའི་ལམ་འགག་པ་དང། སོ་སོ་སྐྱེ་བོའི་ས་རྣམས་ཟད་པར་འགྱུར་བའི་

[055B] ཉན་ཐོས་དང་རང་སངས་རྒྱས་དག་ཟིལ་གྱིས་གནོན་པའི་ཡོན་ཏན་བསྟན་པར་བྱ་བའི་ཕྱིར། བྱང་ཆུབ་སེམས་དཔའ་འདི་ནི་ཞེས་བྱ་བ་ལ་སོགས་པ་སྨོས་སྟེ། འདི་ནི་ཞེས་པ་སེམས་བསྐྱེད་པ་དང་པོའོ། །ཞེས་གསུངས་པའི་
ཕྱིར༑ ལྷག་པའི་བསམ་པ་དག་པའི་སེམས་བསྐྱེད་ནི། ས་དང་པོའི་སེམས་བསྐྱེད་ལ་ཞེས་སོགས་ཀྱི་དོན་ནི། བྱམས་པའི་རྣམ་པར་ཐར་པའི་མདོ་ལས་གསུངས་པའི་བྱང་སེམས་དེ་བྱང་སེམས་ས་དང་པོ་བ་ལ་བྱེད་རིགས་པར་ཐལ། དེ་ལས་
ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན། ཞེས་པའི་ལྷག་པའི་བསམ་པ་དེ། ལྷག་བསམ་དག་པའི་སེམས་བསྐྱེད་ལ་བྱེད་རིགས་པ་གང་ཞིག་ལྷག་བསམ་དག་པའི་སེམས་བསྐྱེད་ཀྱི་མ་མཐའི་ས་མཚམས་ས་དང་
པོ་ནས་འཇོག་པར་མདོ་སྡེ་རྒྱན་ལས་གསུངས་པའི་ཕྱིར། དང་པོ་དེར་ཐལ། མདོ་དེ་ལས་བསམ་པ་ཡོངས་སུ་དག་པ། ཞེས་བཤད་པའི་ཕྱིར། ཁྱབ་སྟེ། ས་བཅུ་བའི་མདོ་ལས། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་
ཉིད་ཀྱིས། ཞེས་བཤད་ན། དེའི་སྐབས་ནས་བསྟན་པའི་ལྷག་པའི་བསམ་པ་དེ། ལྷག་བསམ་དག་པའི་སེམས་བསྐྱེད་ལ་བྱེད་རིགས་པའི་ཁྱབ་པ་ཡོད་པའི་ཕྱིར། རྟགས་གཉིས་པ་གྲུབ་སྟེ། མདོ་སྡེ་རྒྱན་ལས། སེམས་བསྐྱེད་
དེ་ནི་ས་རྣམས་ལ། མོས་དང་ལྷག་བསམ་དག་པ་དང། རྣམ་པར་སྨིན་པ་བཞིན་དུ་འདོད། དེ་བཞིན་སྒྲིབ་པ་སྤངས་པའོ། ཞེས་གསུངས་པའི་ཕྱིར། འདི་ལ་དོགས་པ་ནི། ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་དོན་
གཅིག་ཡིན་པའི་ཕྱིར། ཞེས་པའི་དོན་འཆད་ཚུལ་དེ་མི་འཐད་པར་ཐལ། དེ་དང། འགྲེལ་བཤད་ལས། ལུང་དེ་གཉིས་ཀྱི་དོན་བརྡ་ལས་བྱུང་བའི་སེམས་བསྐྱེད་ལ་འཆད་མོད་ཀྱང། ཞེས་པ་འདི་གཉིས་དོན་གཅི་

[056A] །ཡིན་པའི་ཕྱིར་ཏེ། ལུང་དོན་གྲུབ་པའི་ཕྱིར་ཞེས་ཟེར། ཡང་ལུང་སྔ་ཕྱི་གཉིས་ཀ་དཔེ་སོ་སོ་བ་ཙམ་མ་གཏོགས། ཞེས་པའི་ལུང་དང་པོ་དེ། བྱམས་པའི་རྣམ་པར་ཐར་པའི་མདོ་དང། གཉིས་པ་དེ་ས་བཅུ་པའི་
མདོ་ལ་བྱེད་མི་རིགས་པར་ཐལ། དེའི་དང་པོ་དེ། བྱམས་པའི་རྣམ་པར་ཐར་བའི་མདོ་ཚན་དང་པོ་དང། གཉིས་པ་དེ་ས་བཅུའི་མདོ་ལ་བྱེད་མི་རིགས་པའི་ཕྱིར་ཏེ། བྱམས་པའི་རྣམ་པར་ཐར་པའི་མདོ་ཚན་དང་པོ་དང། ས་བཅུ་
པའི་མདོ་གཉིས་དཔེ་སོ་སོ་བ་མ་ཡིན་པའི་ཕྱིར་ཏེ། དེ་གཉིས་དཔེ་གཅིག་ཡིན་པའི་ཕྱིར། དོགས་པ་དེའི་དབང་དུ་བྱས་ན། ལུང་སྔ་ཕྱི་གཉིས་ཀ་ནི། དཔེ་སོ་སོ་བ་ཙམ་མ་གཏོགས་དོན་གཅིག་ཞེས་པའི་དོན་ནི། བྱམས་པའི་
རྣམ་པར་ཐར་པའི་མདོ་ཚན་གཉིས་ཀས་བསྟན་པའི། བྱང་སེམས་དེ། བྱང་སེམས་ས་དང་པོ་བ་ལ་བྱེད་རིགས་པར་ཐལ། འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་པ་སྟེ། ཞེས་པའི་སྐབས་ནས་བསྟན་པའི་
བྱང་སེམས་དེ། བྱང་སེམས་ས་དང་པོ་པ་ལ་བྱེད་རིགས་པ་གང་ཞིག་དེའི་སྐབས་ནས་བསྟན་པའི་བྱང་སེམས་དང། བྱམས་པའི་རྣམ་པར་ཐར་པའི་མདོ་ཚན་གཉིས་ཀས་བསྟན་པའི་བྱང་སེམས་དེ། དཔེ་སོ་སོ་བ་ཙམ་མ་
གཏོགས་དོན་གཅིག་ཡིན་པའི་ཕྱིར། ཁ་ཅིག་བྱམས་པའི་རྣམ་པར་ཐར་པའི་མདོ་ལས། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། ཞེས་པའི་ལྷག་པའི་བསམ་པ་དེ་ལྷག་བསམ་རྣམ་
དག་པའི་སེམས་བསྐྱེད་ལ་བྱེད་མི་རིགས་པར་ཐལ། དེ་སྙིང་རྗེ་ཆེན་པོ་ལ་བྱེད་རིགས་པའི་ཕྱིར་ཏེ། མདོ་དེས་བྱང་སེམས་ས་དང་པོ་བས་ཉན་རང་དགྲ་བཅོམ་སྙིང་རྗེའི་སྒོ་ནས་ཟིལ་གྱིས་གནོན་ཚུལ་གཅིག་འཆད་རིགས་པའི་ཕྱིར་ཏེ་

[056B] ཉན་རང་དགྲ་བཅོམ། སྙིང་རྗེའི་སྒོ་ནས་ཟིལ་གྱིས་གནོན་ཚུལ་གཅིག་བཤད་པའི་ཕྱིར་ཏེ། བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་རང་སངས་རྒྱས་ཡུན་རིང་དུ། ཞེས་བྱ་
བ་གསུངས་པའི་ཕྱིར། ཡང་ཁོ་ན་རེ། ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་ཀྱིས་ཕ་རོལ་གནོན་པ་དང། ཞེས་པའི་མདོ་འདི་དང། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་
ནི༑ ཞེས་པའི་མདོ་འདི་གཉིས་ལ་ཟློས་སྐྱོན་ཡོད་པར་ཐལ། མདོ་དེ་གཉིས་ཀས་བྱང་སེམས་ས་དང་པོ་བས། ཉན་རང་དགྲ་བཅོམ་ཐེག་ཆེན་སེམས་བསྐྱེད་ཀྱི་སྒོ་ནས་ཟིལ་གྱིས་གནོན་ཚུལ་བསྟན་པའི་ཕྱིར། ཟེར་ན། མ་ཁྱབ། མ་གྲུབ་
ན༑ དེར་ཐལ། མདོ་དང་པོ་དེས་བསྟན་པ་གང་ཞིག་མདོ་ཕྱི་མ་དེས་བསྟན་པའི་ཕྱིར། དེར་ཐལ། མདོ་ཕྱི་མ་དེའི་སྐབས་ནས་བསྟན་པའི། ལྷག་པའི་བསམ་པ་ཡོངས་སུ་དག་པའི། ཞེས་པའི། ལྷག་པའི་བསམ་པ་དེ་
ལྷག་བསམ་དག་པའི་སེམས་བསྐྱེད་ལ་བྱེད་རིགས་པའི་ཕྱིར། ཟེར་ན། གོང་དུ་མ་ཁྱབ་སྟེ། མདོ་དང་པོ་དེས། བྱང་སེམས་ས་དང་པོ་བས། ཉན་རང་དགྲ་བཅོམ་ཐེག་ཆེན་སེམས་བསྐྱེད་ཀྱི་གྲོགས་བྱང་ཆུབ་དོན་གཉེར་གྱི་འདུན་པའི་སྒོ་
ནས༑ ཟིལ་གྱིས་གནོན་ཚུལ་བསྟན་ཅིང། མདོ་ཕྱི་མ་དེས། བྱང་སེམས་ས་དང་པོ་པས། ཉན་རང་དགྲ་བཅོམ་ཐེག་ཆེན་གྱི་སེམས་བསྐྱེད་ཀྱི་གྲོགས། གཞན་དོན་དོན་གཉེར་གྱི་འདུན་པའི་སྒོ་ནས། ཟིལ་གྱིས་གནོན་ནུས་ཚུལ་
བསྟན་པའི་ཕྱིར། དེ་ལྟར་མ་ཡིན་ན། བྱམས་པའི་རྣམ་པར་ཐར་པའི། མདོ་ཚན་སྔ་ཕྱི་གཉིས་ལ་ཡང་ཟློས་སྐྱོན་ཡོད་པར་ཐལ། དེ་གཉིས་ཀས་བྱང་སེམས་ས་དང་པོ་བས། ཉན་རང་དགྲ་བཅོམ་བསོད་ནམས་ཀྱི་ཚོགས་ཀྱི་སྒོ་ནས་

[057A] །ཟིལ་གྱིས་གནོན་ཚུལ་བསྟན་པའི་ཕྱིར། ཁྱབ་པ་འགྲིག་ཁོ་ན་རེ། ཐེག་ཆེན་སེམས་བསྐྱེད་ཀྱི་གྲོགས་སུ་གྱུར་པའི་གཞན་དོན་དོན་གཉེར་གྱི་འདུན་པ་ཡོད་པར་ཐལ། ལུང་དོན་དེ་འཐད་པའི་ཕྱིར་
གཞན་དོན་དོན་གཉེར་གྱི་འདུན་པ་དེ། ཐེག་ཆེན་སེམས་བསྐྱེད་ཀྱི་རྒྱུར་དགོས་པ་དང། བྱང་ཆུབ་དོན་གཉེར་གྱི་འདུན་པ་དེ། ཐེག་ཆེན་སེམས་བསྐྱེད་ཀྱི་གྲོགས་སུ་དགོས་པར་ཤེས་པའི་ཕྱིར་དུ་ཐེག་ཆེན་སེམས་བསྐྱེད་ལ་འདུན་
པའི་མིང་གི་བཏགས་ནས་བསྟན་པ་དེ་མི་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ། གཞན་ཡང། ཐེག་ཆེན་སེམས་བསྐྱེད་དེ་གཞན་དོན་དོན་གཉེར་གྱི་བློ་ཡིན་པར་ཐལ། དེའི་གྲོགས་སུ་གྱུར་པའི་གཞན་
དོན་དོན་གཉེར་གྱི་འདུན་པ་ཡོད་པའི་ཕྱིར། འདོད་ན། མ་ཡིན་པར་ཐལ། རང་དོན་དོན་གཉེར་གྱི་བློ་ཡིན་པའི་ཕྱིར། ཟེར་ན། མ་ཁྱབ། དེར་ཐལ། རང་དོན་ཆོས་སྐུ་དོན་གཉེར་གྱི་བློ་ཡིན་པའི་ཕྱིར། ཟེར་ན། ཐེག་
ཆེན་སེམས་བསྐྱེད་དེ་གཞན་དོན་དོན་གཉེར་གྱི་བློ་ཡིན་པར་ཐལ། དེ་གཞན་དོན་གཟུགས་སྐུ་དོན་གཉེར་གྱི་བློ་ཡིན་པའི་ཕྱིར་ཏེ། དེ་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་བློ་ཡིན་པའི་ཕྱིར།    ༈   
བཞག་པ་ལ། བྱམས་པའི་རྣམ་པར་ཐར་བའི་མདོ་དེའི་དོན་བཞག་ཏུ་ཡོད་དེ། རིགས་ཀྱི་བུ་འདི་ལྟ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོའི་བུ་སྐྱེས་ནས། རིང་པོ་མ་ལོན་པ་མཚན་དཔེ་རྗེས་མཐུན་པ་སོགས་འཁོར་ལོས་
བསྒྱུར་བའི་རྒྱལ་པོའི་མཚན་དང་ལྡན་པ། བློན་པོའི་ཚོགས་མ་ལུས་པ་ཐམས་ཅད། རིགས་དང་བསོད་ནམས་ཀྱི་དབང་གི་ཟིལ་གྱིས་གནོན་པ་དེ་བཞིན་དུ། འཕགས་པའི་ས་ལ་ལྟོས་ནས། བྱང་སེམས་

[057B] དེ་བཞིན་བཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པའི་བྱང་སེམས་ས་དང་པོ་བ་དེས། བྱང་ཆུབ་ཀྱི་སེམས་དང་སྙིང་རྗེ་ལ་སོགས་པ་བསོད་ནམས་ཀྱི་
སྟོབས་ཀྱིས། ཡུན་རིང་དུ་ཚངས་པར་སྤྱད་པ་དེ། ཡུན་རིང་དུ་ཐར་པའི་ལམ་སྒོམ་པའི་ཉན་ཐོས་དང་རང་སངས་རྒྱས་ཟིལ་གྱིས་གནོན་ནུས་པ་མདོ་ཚན་དང་པོའི་དོན་དང། རིགས་ཀྱི་བུ་འདི་ལྟ་སྟེ། དཔེར་ན། ནམ་མཁའ་ལྡིང་གི་དབང་
པོ་ཆེན་པོའི་ཕྲུ་གུ་སྐྱེས་ནས་རིང་པོ་མ་ལོན་པའི་གཤོག་པ་རླུང་གི་ཤུགས་ཀྱི་རྒྱ་མཚོ་འབྱེད་ནུས་པའི་ཡོན་ཏན་དང། ཐག་རིང་པོའི་གཟུགས་མཐོང་བའི་མིག་ཡོངས་སུ་དག་པའི་ཡོན་ཏན་གང་ཡིན་པ་དེས་ནི། དེ་ལས་གཞན་པའི་བྱའི་
ཚོགས་མ་ལུས་པ་ཐམས་ཅད་ཟིལ་གྱིས་གནོན་ནུས་པ་དེ་བཞིན་དུ། བྱང་ཆུབ་སེམས་དཔའི་དོན་དམ་པའི་བྱང་ཆུབ་ཏུ་སེམས་དང་པོ་བསྐྱེད་པ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་ཡང་
དག་པར་བྱུང་བའི། བྱང་སེམས་ས་དང་པོ་བ་དེས། ཐམས་ཅད་མཁྱེན་པ་ཉིད་དུ་སེམས་བསྐྱེད་པ་སྟེ། བྱང་ཆུབ་དོན་གཉེར་གྱི་བསམ་པ་དང། ལྷག་པའི་བསམ་པ་ཡོངས་སུ་དག་པ་སྟེ། གཞན་དོན་དོན་གཉེར་གྱི་བསམ་
པའི་སྟོབས་ཀྱིས་བསྐལ་པ་བརྒྱ་སྟོང་དུ་ངེས་པར་འབྱུང་བ་སྟེ། བར་བསྐལ་བརྒྱ་སྟོང་དུ་ཐར་པའི་ལམ་སྒོམ་པའི་ཉན་ཐོས་དང་རང་སངས་རྒྱས་ཟིལ་གྱི་གནོན་ནུས་པ། མདོ་ཚན་གཉིས་པའི་དོན་ཡིན་པའི་ཕྱིར། འོ་ན། བྱང་སེམས་
སོ་སྐྱེའི་རྒྱུད་ཀྱི་སེམས་བསྐྱེད་ཀྱི་ཉན་རང་དགྲ་བཅོམ་ཟིལ་གྱིས་གནོན་མི་ནུས་པ་ཡིན་ཞེ་ན། མ་ཡིན་ཏེ། བྱམས་པའི་རྣམ་པར་ཐར་པའི་མདོ་ལས། རིགས་ཀྱི་བུ་འདི་ལྟ་སྟེ། དཔེར་ན། རྡོ་རྗེ་རིན་པོ་ཆེ་ནི་ཆག་ཀྱང་གསེར་

[058A] །གྱི་བརྒྱན་ཁྱད་པར་འཕགས་པ་ཐམས་ཅད་ཟིལ་གྱིས་གནོན་ཅིང། རྡོ་རྗེ་རིན་པོ་ཆེའི་མིང་ཡང་མི་འདོར་ལ། དབུལ་བ་ཐམས་ཅད་ཀྱང་རྣམ་པར་ཟློག་གོ་རིགས་ཀྱི་བུ་དེ་བཞིན་དུ། ཐམས་ཅད་མཁྱེན་པར་སེམས་བསྐྱེད་པའི་
རྡོ་རྗེ་རིན་པོ་ཆེ་ནི། ནན་ཏན་དང་བྲལ་ཡང་ཉན་ཐོས་དང་རང་སངས་རྒྱས་ཀྱི་ཡོན་ཏན་ཀྱི་གསེར་གྱི་རྒྱན་ཐམས་ཅད་ཟིལ་གྱིས་གནོན་ཅིང། བྱང་ཆུབ་སེམས་དཔའ་མིང་ཡང་མི་འདོར་ལ། འཁོར་བའི་དབུལ་བ་ཐམས་ཅད་ཀྱང་རྣམ་པར་
ཟློག་གོ་ཞེས་གསུངས་ལ། མདོ་འདི་སླབ་བཏུས་ལས། བྱང་ཆུབ་ཀྱི་སེམས་སྤྱོད་པ་དང་བྲལ་བ་ལ་ཡང་བརྙས་པར་མི་བྱ་བའི་རིགས་བྱེད་དུ་དྲངས་པའི་ཕྱིར། ས་ཐོབ་པ་ལ་སེམས་སྐྱེད་དེ་སྤྱོད་པ་དང་བྲལ་བ་མི་སྲིད་པའི་ཕྱིར་རོ་
དེ་ནི་རིང་དུ་སོང་བར་བློ་ཡང་ལྷག་པར་འགྱུར། ཞེས་སོགས་ཀྱི་སྐབས་སུ། ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་མི་ནུས་ཤིང། ས་བདུན་པ་ནས་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་ནུས་
བར་ས་བཅུ་པའི་མདོ་ལས་གསུངས་པ་དང། དེ་ལྟར་གསུངས་པའི་གྲུབ་པའི་དོན་བཤད་པ་དང་གཉིས། དང་པོ་ནི། ས་བཅུ་པའི་མདོ་ལས་ཀྱེ་རྒྱལ་པོའི་སྲས་དག་འདི་ལྟ་སྟེ། དཔེར་ན། རྒྱལ་པོའི་རིགས་སུ་སྐྱེས་པའི་
རྒྱལ་པོའི་བུ་རྒྱལ་པོའི་མཚན་དང་ལྡན་པ་ནི། སྐྱེས་པ་ཙམ་གྱིས་རྒྱལ་པོའི་བྱིན་གྱིས། བློན་པོའི་ཚོགས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་སྤྱད་པས་ནི་མ་ཡིན་ནོ། ནམ་དེ་ནར་སོན་པར་
གྱུར་པ་དེའི་ཚེ། རང་གི་བློའི་སྟོབས་བསྐྱེད་པས། བློན་པོའི་བྱ་བ་ཐམས་ཅད་ལས་ནི་ཤིན་ཏུ་འདས་པ་ཡིན་ནོ། ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང། སེམས་སྐྱེད་མ་ཐག་ཏུ་ལྷག་པའི་བསམ་

[058B] ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། བྱང་ཆུབ་སེམས་དཔའ་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་རང་གི་ཡུལ་ཤེས་པའི་
ཆེ་བ་ལ་གནས་པས། ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། ཞེས་གསུངས། འདིའི་དོན་ལ། དགག་བཞག་གཉིས་ལས། དང་པོ་ལ་ཁ་ཅིག་ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྒོ་ནས་ཟིལ་
གྱིས་གནོན་མི་ནུས་ཤིང། ས་བདུན་པ་ན། ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་པར་གསུངས་པའི་དོན་ཡོད་དེ། ས་དྲུག་པ་མན་ཆད་དུ་རང་གི་ངོས་སྐལ་གྱི་སྤང་བྱར་གྱུར་བའི་ཤེས་སྒྲིབ་ཀྱི་དངོས་གཉེན་བྱེད་མི་ནུས། ས་བདུན་པ་ནས་དེ་ལྟར་
ནུས་པའི་པའི་རྒྱུ་མཚན་གྱི་ཡིན། ཞེས་ཟེར། ཁ་ཅིག་དམ་བཅའི་དོན་དེ། ས་དྲུག་པ་མན་ཆད་དུ་ཏིང་ངེ་འཛིན་ལ་ཐོད་རྒལ་དུ་སྙོམས་པར་འཇུག་མི་ནུས། ས་བདུན་པ་ནས་དེ་ལྟར་འཇུག་ནུས་པའི་རྒྱུ་མཚན་གྱིས་ཡིན་ནོ། ཞེས་ཟེར། ཁ་ཅིག་དེའི་
དོན་ཡོད་དེ། ས་བདུན་པའི་ཡེ་ཤེས་དེ་ཕྱིར་མི་ལྡོག་པའི་ས་བརྒྱད་པའི་ཡེ་ཤེས་ལ་མངོན་དུ་ཕྱོགས་པའི། ཡེ་ཤེས་ཡིན་པའི་རྒྱུ་མཚན་གྱི་དེ་ལྟར་འཇུག་ནུས་པ་ཡིན། ཞེས་ཟེར། ལུགས་དང་པོ་མི་ཐད་དེ། དམན་ལམ་མངོན་དུ་མ་སོང་
བའི་ས་བདུན་པའི་སྐད་གཅིག་ཐ་མའི་ཡེ་ཤེས་ཆོས་ཅན། ཁྱོད་ཀྱི་ཉོན་སྒྲིབ་མ་ལུས་པར་སྤང་པར་ཐལ། ཁྱོད་ཀྱིས་རང་གི་ངོས་སྐལ་གྱི་སྤངས་བྱར་གྱུར་པའི་ཤེས་སྒྲིབ་ཀྱི་དངོས་གཉེན་བྱེད་པའི་ཕྱིར། ཁྱབ་སྟེ། ཉོན་སྒྲིབ་མ་ལུས་པར་མ་སྤངས་བར་ཤེས་
སྒྲིབ་སྤངས་པའི་འགོ་མི་རྩོམ་པའི་ཕྱིར། དཔེར་ན། གོས་ལ་ཆགས་པའི་དྲི་མ་རགས་བ་མ་བསལ་བར་དྲི་མ་ཕྲ་མོ་སེལ་མ་ནུས་པ་བཞིན་ནོ། ཁོ་ན་རེ། དེ་ཆོས་ཅན། རང་གི་ངོས་སྐལ་གྱི་སྤངས་བྱར་གྱུར་པའི་ཤེས་སྒྲིབ་ཀྱི་དངོས་གཉེན་བྱེད་

[059A] །པར་ཐལ། བདེན་འཛིན་གྱི་དངོས་གཉེན་བྱེད་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་གྱི་ས་བོན་སྤོང་བ་ཤེས་སྒྲིབ་སྤོང་བ་མ་ཡིན་པའི་ཕྱིར་སྟེ། བདེན་འཛིན་གྱི་ས་བོན་ཤེས་སྒྲིབ་མ་ཡིན་པའི་ཕྱིར་དེ། དེ་ཉོན་སྒྲིབ་
ཡིན་པའི་ཕྱིར་ཏེ། བདེན་འཛིན་ཉོན་སྒྲིབ་ཡིན་པའི་ཕྱིར། ལུགས་གཉིས་པ་ཡང་མི་འཐད་དེ། ཐོད་རྒལ་ཞེས་པ་བརྡ་རྙིང་པ་ལས་སྣེལ་ཞི་ཞེས་འབྱུང་བ། དེ་ཡང་རིམ་པ་འཆོལ་བ་ལ་ཟེར་ཞིང། ས་དྲུག་པ་མན་ཆད་དུ་ཏིང་ངེ་
འཛིན་ལ་རིམས་པ་འཆོལ་བའི། སྒོ་ནས་སྙོམས་པར་འཇུག་པ་མེད་ཅིང། ས་བདུན་པ་ནས་ཏིང་ངེ་འཛིན་ལ་རིམས་པ་འཆོལ་བའི་སྒོ་ནས་སྙོམས་པར་འཇུག་པ་ཡོད་པ་ལ་ཤེས་བྱེད་མེད་པའི་ཕྱིར། ལུགས་གསུམ་པ་ཡང་
མི་འཐད་དེ། ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་མི་ནུས་ཤིང། ས་བདུན་པ་ནས་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་ནུས་པ་ཡིན་སྟེ། ས་བདུན་པའི་ཡེ་ཤེས་དེ། ས་བདུན་པའི་ཡེ་ཤེས་
ཡིན་པའི་ཕྱིར། ཞེས་རྩོད་གཞི་རྟགས་སུ་བཀོད་པ་དང་ཁྱད་པར་མེད་པའི་ཕྱིར། གཉིས་པ་འགྲེལ་བཤད་ཀྱི་ལུགས་ལ་དོགས་པ་དཔྱད་ནས། རང་ལུགས་བཞགས་པ་ལ། ཊིཀ་ཆེན་ནས། འགྲེལ་བཤད་ལས། ས་བདུན་པར་
ཁོ་བོ་ལམ་ལ་འཇུག་པར་བྱའོ་སྙམས་པས་རྣམ་རྟོགས་ཡོད་པས་རྩོལ་པ་དང་བཅས་ལ་མདོ་ལ་སོགས་པའི་ཆོས་ཀྱིས་མཚན་མ་མངོན་དུ་མི་བྱེད་པས། མཚན་མ་མེད་པའི་ལམ་ཐོབ་ཅིང། ས་དྲུག་པ་མན་ཆད་དང་ཉན་རང་རྣམས་ལ་མཚན་
མ་དེ་མེད་པས་བློས་ཟིལ་གྱིས་གནོན་པར་གསུངས་ཀྱང། འདི་ལ་དེ་ཁོ་ན་ཉིད་ཀྱི་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ། དེ་ཡང་ཡང་དག་པའི་མཐའི་དེ་ཁོ་ན་ཉིད་ལ་འཇུག་ལྡང་གི་སྒོ་ནས་ཡིན་སྟེ། ས་བདུན་པའི་སྐབས་སུ་

[059B] འདི་ནས་ནུས་ལ། ས་འོག་མར་མི་ནུས་པར་གསུངས་པ་ཡིན་ནོ། ཞེས་བདག་གི་བླ་མ་དམ་པས་གསུངས་པ་ལྟར་ལེགས་ཏེ། མོས་སྤྱོད་
དུ་སེམས་དང། དེ་ཁོ་ན་ཉིད་གཉིས་རོ་གཅིག་ཏུ་མ་སོང་བས་སྟོང་ཉིད་ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་པ་མི་དཀའ་ཡང་སེམས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་པ་བཞིན་དུ་སོང་བའི་འཕགས་པའི་སྐབས་སུ་འཇུག་ལྡང་གི་
ཚུལ་དེ་ཤིན་ཏུ་དཀའ་བའི་ཕྱིར་རོ། ཞེས་གསུངས། འདིའི་དོན་ལ་འགྲེལ་བཤད་ཀྱི་ལུགས་ལ་དོགས་པ་གཅོད་པ་ལ། གཞན་ལུགས་དང་རང་ལུགས་གཉིས་ལས། དང་པོ་ནི་མཁས་པ་ཁ་ཅིག་འགྲེལ་བཤད་མཁན་པོ་ན་རེ། ས་དྲུག་
པ་མན་ཆད་དུ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་པར་མི་ནུས་ཤིང། ས་བདུན་པ་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་གསུངས་པའི་དོན་ཡོད་དེ། ས་དྲུག་པ་མན་ཆད་དུ་མདོ་ལ་སོགས་བའི་
ཆོས་ཀྱི་མཚན་མ་མངོན་དུ་བྱེད་དགོས་པས་མཚན་མེད་ཀྱི་ལམ་དེ་མ་ཐོབ་ས་བདུན་པ་ནས་མདོ་ལ་སོགས་པའི་ཆོས་ཀྱི་མཚན་མ་མངོན་དུ་བྱེད་མི་དགོས་པས། མཚན་མེད་ཀྱི་ལམ་དེ་ཐོབ་པ་ཡིན་པའི་ཕྱིར། དེ་ཡང་ཡིན་སྟེ། ས་དྲུག་པ་
མན་ཆད་དུ་སྟོང་ཉིད་ལ་མངོན་སུམ་དུ་སྙོམས་པར་འཇུག་པའི་སྔ་རོལ་དུ་སྟོང་ཉིད་ལ་དོན་སྤྱིའི་ཚུལ་གྱི་སྙོམས་པར་འཇུག་པ་ལ་ལྟོས་དགོས་ས་བདུན་པ་ནས་སྟོང་ཉིད་ལ་མངོན་སུམ་དུ་སྙོམས་པར་འཇུག་པའི་སྔ་རོལ་དུ་སྟོང་ཉིད་ལ་དོན་སྤྱིའི་ཚུལ་
ཀྱི་སྙོམས་པར་འཇུག་པ་ལ་ལྟོས་མི་དགོས་པར་དང་པོ་ཉིད་ནས་སྟོང་ཉིད་ལ་མངོན་སུམ་དུ་སྙོམས་པར་འཇུག་ནུས་པའི་ཕྱིར། མདོ་ལ་སོགས་པའི་ཆོས་ཀྱི་མཚན་མ་ནི། སྟོང་ཉིད་ཀྱི་སྒྲ་སྤྱི་དང་དོན་སྤྱི་ལ་བྱེད། ཅེས་གསུངས་དེ་ནི་མི་ཐད་དེ། ཊིཀ་ཆེན་དུ་

[060A] །འགྲེལ་བཤད་འགོག་པ་དེའི་ཚེ་ན་འདི་ལ་དེ་ཁོ་ན་ཉིད་ཀྱི་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ། ཞེས་པའི་དགག་པ་དེ་འགྲེལ་བཤད་ལ་མི་འཇུག་པར་ཐལ། འགྲེལ་བཤད་ཀྱི་ལུགས་ལ་
ཡང་ས་དྲུག་པ་མན་ཆད་དུ། ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱི་གནོན་མི་ནུས་ཤིང། ས་བདུན་པ་ནས་ཉན་རང་དགྲ་བཅོམ་བློའི་སྟོབས་ཀྱི་ཟིལ་གྱིས་གནོན་ནུས་པར་གསུངས་པ་དེ་སྟོང་ཉིད་མངོན་སུམ་དུ་རྟོགས་ཚུལ་གྱིས་
སྒོ་ནས་འཆད་རིགས་པའི་ཕྱིར་ཏེ། འགྲེལ་བཤད་ཀྱི་ལུང་དོན་འཆད་ཚུལ་དེ་འཐད་པའི་ཕྱིར། རྟགས་ཁས། རང་ལུགས་ནི། འགྲེལ་བཤད་ཁན་པོ་ན་རེ། ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྟོབས་ཀྱི་ཟིལ་གྱིས་གནོན་
མི་ནུས་ཤིང། ས་བདུན་པ་ནས་ཉན་རང་དགྲ་བཅོམ་བློའི་སྟོབས་ཀྱིས་གནོན་ནུས་པར་གསུངས་པའི་དོན་ཡོད་དེ། ས་དྲུག་པ་མན་ཆད་དུ་བྱང་ཕྱོགས་སོ་བདུན་དང། བདེན་བཞི་རྟོགས་པའི་ལམ་དང། རྟེན་འབྲེལ་རྟོགས་པའི་
ལམ་ལ་སོགས་པ་ལམ་གང་ཡང་མངོན་དུ་བྱེད་ནུས་ཀྱང། མདོ་སྡེ་ལ་སོགས་པའི་གསུང་རབ་ལ་ལྟོས་དགོས། ས་བདུན་པ་ནས་བྱང་ཕྱོགས་སོ་བདུན་ལ་སོགས་པའི་ལམ་གང་མངོན་དུ་བྱེད་ཀྱང། མདོ་སྡེ་ལ་སོགས་པའི་གསུང་རབས་
ལ་ལྟོས་མི་དགོས་པའི་ཕྱིར། མདོ་ལ་སོགས་པའི་ཆོས་ཀྱིས་མཚན་མ་ནི། མདོ་སྡེ་ལ་སོགས་པའི་གསུངས་རབ་དང་ལུང་ལ་བྱེད་པ་ཡིན་གསུངས། དེ་སྐད་དུ་ཡང་འགྲེལ་བཤད་ལས་རང་གི་བློའི་སྟོབས་ཀྱིས་ཞེས་བྱ་བ་ནི། རང་
གི་ཤེས་རབ་ཀྱི་སྟོབས་ཀྱིས་མདོ་ལ་སོགས་པའི་མཚན་མ་ལ་མི་སྟོས་པ་འདི། ཞེས་དང་རང་གི་བློས་རྣམ་པར་དཔྱད་པས་ཀྱང་ཞེས་བྱ་བ་ནི། རང་གི་ཤེས་རབ་ཀྱིས་རང་བཞིན་མེད་པར་ཡོངས་སུ་ཤེས་པའི་སྒོ་ནས་སོ། ཞེས་བྱ་བའི་དོན་ནོ་

[060B] ཞེས་དང། སེམས་སྐྱེད་བདུན་པའི་ཐད་ཀྱི་འགྲེལ་བཤད་ལས་རིང་དུ་སོང་བ་ཞེས་བྱ་བ་ནི་ས་འདིར་བྱང་ཆུབ་ཀྱི་ཕྱོགས་དང་བདེན་པ་དང། རྟེན་ཅིང་འབྲེལ་བར་འབྱུང་བ་ལ་སོགས་པ་ལ་དམིགས་པའི་
མཚན་མ་མེད་པ་ལ་གནས་པ་རྩོལ་བས་འཇུག་པའི་ཕྱིར་རིང་དུ་སོང་བ་ཞེས་བྱ་སྟེ་མཚན་མ་མེད་པ་ལ་གནས་པས་སྔར་མེད་པ་ད་ལྟར་ཐོབ་པས་སོ། ཞེས་གསུངས། དེ་ནི་མི་ཐད་དེ་ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྟོབས་ཀྱིས་
ཟིལ་གྱིས་གནོན་མི་ནུས་ཞིང། ས་བདུན་པ་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་གསུངས་པ་དེ་དེ་ཁོ་ན་ཉིད་མངོན་སུམ་དུ་རྟོགས་ཚུལ་ཁོ་ནའི་སྟེང་ནས་འཇོག་རིགས་པ་ལ། དེ་ལྟར་མ་བཞག་པའི་ཕྱིར། རང་ལུགས་
ནི༑ ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས་ཤིང། ས་བདུན་པ་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་བར་གསུངས་པའི་དོན་ཡོད་དེ། ས་དྲུག་པ་མན་ཆད་དུ་སེམས་ཀྱི་སྐད་ཅིག་རེ་རེ་ལ་
འགོག་པ་ཡང་དག་པའི་མཐའ་ལ་མངོན་སུམ་དུ་འཇུག་ལྡང་བྱེད་ནུས་པའི་སྒོ་ནས་རང་གི་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བ་ལ་མི་གནས། ས་བདུན་པ་ནས་བཟུང་སྟེ་སེམས་ཀྱི་སྐད་ཅིག་རེ་རེ་ལ་འགོག་པ་ཡང་དག་པའི་མཐའ་
ལ་མངོན་སུམ་དུ་འཇུག་ལྡང་བྱེད་ནུས་པའི་སྒོ་ནས་འགོག་པ་ཡང་དག་པའི་མཐའ་ཤེས་པའི། ཆེ་བ་ལ་གནས་པའི་བློའི་སྟོབས་ཀྱིས་ཉན་རང་དགྲ་བཅོམ་ཟིལ་གྱིས་མནོན་ནུས་པའི་ཕྱིར་ཏེ། ས་བཅུ་པའི་མདོ་ལས་བྱང་ཆུབ་སེམས་དཔའི་ས་
བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་སེམས་ཀྱི་སྐད་ཅིག་མ་གཅིག་ལ་ཡང་འགོག་པ་ལ་སྙོམས་པར་འཇུག་ཅིང་ལྡང་སྟེ་འགོག་པ་མངོན་དུ་བྱས། ཞེས་པ་ནི་མི་བྱའོ། ཞེས་དང། གཞུང་རྩ་བར་ཡང་རིང་དུ་སོང། འདིར་འདི་ནི་སྐད་ཅིག་དང་

[061A] །སྐད་ཅིག་ལ་ནི་འགོག་པར་འཇུག་འགྱུར་ཅིང། ཐབས་ཀྱི་ཕ་རོལ་ཕྱིན་ལེགས་འབར་པའང་ཐོབ། ཞེས་གསུངས་པའི་ཕྱིར། སྐབས་འདིའི་སེམས་ཀྱི་སྐད་ཅིག་མ་དེ་དུས་མཐའི་སླད་ཅིག་མ་ལ་བྱེད་
མི་རིགས་ཏེ། དུས་མཐའི་སྐད་ཅིག་མ་གཅིག་ལ་འགོག་པ་ཡང་དག་པའི་མཐའ་ལ་མངོན་སུམ་དུ་འཇུག་ལྡང་བྱེད་ནུས་པའི་སེམས་ཅན་མེད་པའི་ཕྱིར། དེས་ན་འདིའི་སེམས་ཀྱི་སྐད་ཅིག་མ་དེ་བྱ་རྫོགས་ཀྱི་ཐུང་མཐའི་སྐད་ཅིག་
མ་ལ་བྱེད་རིགས་ཤིང། དེ་ཡང། ས་དྲུག་པ་མན་ཆད་དུ་བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་འགོག་པ་ཡང་དག་པའི་མཐའ་ལ། མངོན་སུམ་དུ་འཇུག་ལྡང་བྱེད་མི་ནུས་ཤིང། ས་བདུན་པ་ནས་དེ་ལྟར་ནུས་པས་
རྒྱུ་མཚན་ཡོད་དེ། མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བའི་སྟོང་པ་ཉིད་ཀྱི་ཏིང་ངེ་འཛིན་ལ། དུས་ཐུང་ངུར་འཇུག་ལྡང་བྱེད་པ་མི་དཀའ་ཡང། སེམས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་པ་བཞིན་
དུ་སོང་བའི་འཕགས་པའི་སྐབས་སུ་འཇུག་ལྡང་གི་ཚུལ་དེ་ཤིན་ཏུ་དཀའ་བའི་ཕྱིར། གལ་ཏེ་ས་དང་པོའི་ཡོན་ཏན་འཆད་པའི་སྐབས་སུ་ས་བདུན་པར་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་མནོན་པར་འཆད་པ་འདི་སྐབས་སུ་
མ་བབས་སོ། སྙམ་ན། སྐབས་འཚོལ་བའི་སྐྱོན་མེད་དེ། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། ཞེས་པའི་སྐབས་སུ། ས་དང་པོ་ནས་ཉན་རང་དགྲ་བཅོམ་རིགས་ཀྱི་སྒོ་ནས་ཟིལ་གྱིས་གནོན་ནུས་པར་བསྟན་
པ་ན། ས་གང་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་སྙམ་པའི། དོགས་པ་སྐྱེ་བས་དེ་བཅད་པའི་ཕྱིར་དུ། དེ་ནི་རིང་དུ་སོང་བར་བློ་ཡང་ལྷག་པར་འགྱུར། ཞེས་པའི་གཞུང་འདི་གསུངས་པ་ཡིན་

[061B] དེས་ན་ལུང་གི་ཚིག་དོན་བཤད་པ་ནི་དོན་དམ་པའི་སེམས་སྐྱེད་མ་ཐག་པའི་བྱང་སེམས་ས་དང་པོ་བ་དེས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས་པ་དང། དེས་དེ་རིགས་ཀྱི་སྒོ་ནས་ཟིལ་གྱིས་གནོན་ནུས་པ་ཡིན་པའི་
ཕྱིར་སྟེ། དེས་དེ་ལྷག་བསམ་དག་པའི་སེམས་སྐྱེད་ཀྱིས་སྒོ་ནས་ཟིལ་གྱིས་གནོན་ནུས་པའི་ཕྱིར། དཔེར་ན། འཁོར་ལོས་སྒྱུར་བའི་རྒྱལ་པོའི་བུ་སྐྱེས་མ་ཐག་པ་དེས། བློན་པོའི་ཚོགས་ཐམས་ཅད་བློའི་སྟོབས་ཀྱིས་ཟིལ་གྱིས་གནོན་མི་ནུས་ཀྱང་
དེས་དེ་ཐམས་ཅད་རིགས་དང་བསོད་ནམས་ཀྱིས་སྒོ་ནས་ཟིལ་གྱིས་གནོན་ནུས་པ་བཞིན་ནོ། དེས་ན་སྐབས་འདིའི་ལྷག་པའི་བསམ་པ་དེས། ལྷག་བསམ་དག་པའི་སེམས་བསྐྱེད་ལ་བྱེད་པ་ཡིན་ཏེ། མདོ་འདི་ས་དང་པོའི་ཡོན་ཏན་འཆད་
པའི་སྐབས་ཡིན་པ་གང་ཞིག་ལྷག་བསམ་དག་པའི་སེམས་བསྐྱེད་ས་དང་པོ་ནས་ཐོབ་པའི་ཕྱིར། དེས་ན་ཐེག་ཆེན་གྱི་མཐོང་ལམ་པ་སྡུག་བསྔལ་ཆོས་བཟོད་ལ་གནས་པའི་སེམས་པའི་རྒྱུད་ལ་ཀུན་རྫོབ་སེམས་བསྐྱེད་ཡོད་དེ། དོན་དམ་པའི་
སེམས་བསྐྱེ་མ་ཐག་པའི་དེ་ལ་གནས་པའི་སེམས་དཔའི་རྒྱུད་ལ་ལྷག་བསམ་དག་པའི་སེམས་བསྐྱེད་ཡོད་པའི་ཕྱིར་སྟེ། དེ་ལྷག་བསམ་དག་པའི་སེམས་བསྐྱེད་ཐོབ་མ་ཐག་པའི་སེམས་དཔའ་ཡིན་པའི་ཕྱིར། ས་དང་པོ་ནས་ཉན་རང་དགྲ་བཅོམ་
བློའི་སྟོབས་ཀྱིས་ཟིལ་གྱིས་གནོན་མི་ནུས་ཀྱང། ས་བདུན་བ་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པ་ཡིན་ཏེ། ས་བདུན་པ་འགོག་པ་ཡང་དག་པའི་མཐའ་ཤེས་པའི་ཆེ་བ་ལ་གནས་པའི་བློའི་སྟོབས་ཀྱིས་ཉན་རང་དགྲ་བཅོམ་
ཟིལ་གྱིས་གནོན་ནུས་པའི་ཕྱིར། དཔེར་ན། འཁོར་ལོས་སྒྱུར་བའི་རྒྱལ་པོའི་བུ་སྐྱེས་ནས་ནར་སོན་པ་དེ། བློན་པོའི་ཚོགས་བློའི་སྟོབས་ཀྱི་ཟིལ་གྱིས་གནོན་ནུས་པ་བཞིན་ནོ། དེས་ན་ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་

[062A] །ལས་ཤིན་ཏུ་འདས་པ་ཡིན་ནོ་ཞེས་པའི་དོན། ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱི་གནོན་ནུས་པ་ལ་བྱེད་པ་ཡིན་ཏེ། རང་འགྲེལ་ལས། དེའི་ཕྱིར་དེ་ལྟར་ན་རིང་དུ་སོང་བ་ཁོ་ན་ནས་བཟུང་ནས་ནི་བྱང་ཆུབ་
སེམས་པའི་བློའི་སྟོབས་སྐྱེས་བས་ཀྱང་ཉན་ཐོས་དང་རང་སངས་རྒྱས་དག་ཟིལ་གྱིས་གནོན་པར་གྱུར་གྱི། ས་འོག་མ་རྣམས་སུ་ནི་མ་ཡིན་ནོ་ཞེས་ཤེས་པར་བྱའོ། ཞེས་གསུངས་པའི་ཕྱིར། གཉིས་པ་དེ་ལྟར་གསུང་པའི་གྲུབ་པའི་དོན་འཆད་
པ་ལ་ས་བཅུ་པའི་མདོ་ལས་ཉན་རང་ལ་ཆོས་རང་བཞིན་མེད་པར་རྟོགས་པ་ཡོད་པར་བསྟན་པ་དང་དེ་སྒྲུབ་པའི་ཁུངས་བསྟན་པ་དང། དེ་ལྟར་བསྟན་པ་ལ་ཙོད་པ་སྤོང་བའོ། དང་པོ་ལ་གཉིས། འགྲེལ་པ་མཛེད་པའི་དགོངས་པ་གསལ་བར་
བཤད་པ་དང། དེ་ཉིད་སྤྱོད་འཇུག་གི་ལུགས་སུའང་བསྟན་པའོ། དང་པོ་ལ། བཤད་བྱའི་ལུང་འགོད་པ་དང་ལུང་གི་དོན་བཤད་པའོ། དང་པོ་ནི། རང་འགྲེལ་ལས་ལུང་འདི་ལས་ནི་ཉན་ཐོས་དང་རང་སངས་རྒྱས་རྣམས་ལ་ཡང་ཆོས་ཐམས་
ཅད་རང་བཞིན་མེད་པར་ཤེས་པ་ཡང་ཡོད་དོ། ཞེས་བྱ་བར་གསལ་བར་ངེས་ཏེ། དེ་ལྟར་མ་ཡིན་ན། དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར་འཇིག་རྟེན་པའི་འདོད་ཆགས་དང་བྲལ་བ་ལྟར་དེ་དག་ཀྱང་སེམས་
དང་པོ་སྐྱེད་པའི། བྱང་ཆུབ་སེམས་དཔས་ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ལ། ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། །
གཟུགས་ལ་སོགས་པའི་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་གྱུར་པའི་ཕྱིར། གང་ཟག་གི་བདག་མེད་པ་རྟོགས་པར་ཡང་མི་འགྱུར་སྟེ། བདག་ཏུ་གདགས་པའི་རྒྱུ་ཕུང་པོ་ལ་དམིགས་པའི་ཕྱིར་རོ། ཞེས་གསུངས། ལུང་

[062B] དང་པོ་ནི། ཁོ་ན་རེ། ཉན་རང་དགྲ་བཅོམ་པ་རྣམས་ཀྱིས་ཆོས་ཀྱི་བདག་མེད་རྟོགས་པ་ཡིན་ཏེ། དེས་ཆོས་ཀྱིས་བདག་མེད་མ་རྟོགས་པ་ལ་རིགས་པ་གསུམ་གྱིས་གནོད་པའི་ཕྱིར། ཇི་ལྟར་གནོད་ཞེ་ན། བྱང་
སེམས་ས་དང་པོ་པས་མངོན་པ་གཉིས་ནས་བཤད་པ་ལྟར་གྱི་ཅི་ཡང་མེད། མན་ཆད་ཀྱི་སས་སྡུས་ཀྱིས་དུས་ཉོན་མངོས་ལ་ཆགས་པ་དང་བྲལ་བའི་ཕྱིར་རོལ་དྲང་སོང་བློའི་སྟོབས་ཀྱི་ཟིལ་གྱིས་གནོན་ནུས་པ་བཞིན་དི། ཉན་རང་དགེ་བཅོམ་པ་ཡང་བློའི་
སྟོབས་ཀྱིས་ཟིལ་གྱི་གནོན་ནུས་པར་ཐལ། བྱང་སེམས་ས་དང་པོ་བས་ཆོས་ཀྱི་བདག་མེད་མངོན་སུམ་དུ་རྟོགས། ཉན་རང་དགྲ་བཅོམ་པས་ཆོས་ཀྱི་བདག་མེད་རྟོགས་པའི་ཕྱིར། འདོད་ན། ས་བཅུ་པའི་མདོ་དང་འགལ། རིགས་པ་གཉིས་
པ་ནི་ཉན་རང་དགྲ་བཅོམ་པས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་མ་སྤངས་པར་ཐལ། དེས་སྟོང་ཉིད་མ་རྟོགས་པའི་ཕྱིར། དཔེར་ན་ཕྱི་རོལ་པའི་དྲང་སྲོང་བཞིན། རིགས་པ་གསུམ་པ་ནི། ཉན་རང་དགྲ་བཅོམ་པས་གང་ཟག་བདེན་མེད་
དུ་མ་རྟོགས་པར་ཐལ། དེས་གང་ཟག་གི་གདགས་གཞིའི། ཕུང་པོ་བདེན་མེད་དུ་མ་རྟོགས་པའི་ཕྱིར་ཏེ་དེས་ཆོས་ཀྱི་བདག་མེད་མ་རྟོགས་པའི་ཕྱིར། འདོད་ན། དེས་གང་ཟག་གི་བདག་མེད་མཚན་ཉིད་ཚང་བ་གཅིག་མ་རྟོགས་པར་ཐལ། འདོད་
པའི་ཕྱིར། འདོད་ན། གང་ཟག་གི་བདག་མེད་མ་རྟོགས་པར་ཐལ། ཞེས་པའི་དོན་ཡིན། ཞེས་ཟེར། འོ་ན། མངོན་པ་གཉིས་ནས་བཤད་པ་ལྟར་གྱི་ཅི་ཡང་མེད་མན་ཆད་ཀྱི་སས་བསྡུས་ཀྱི་ཉོན་མོངས་ལ་ཆགས་པ་དང་བྲལ་བའི་ཕྱི་རོལ་པའི་
དྲང་སྲོང་ཡོད་པར་ཐལ། རིགས་པ་དང་པོ་དེ་འཐད་པའི་ཕྱིར། འདོད་ན་ཅི་ཡོད་མེད་མན་ཆད་ཀྱི་སས་བསྡུས་ཀྱིས་གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོགས་པ་ལ་ཆགས་པ་དང་བྲལ་བའི་ཕྱི་རོལ་པའི་དྲང་སྲོང་ཡོད་པར་ཐལ་

[063A] །འདོད་པའི་ཕྱིར། འདོད་ན། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོགས་པ་ལ་ཆགས་པ་དང་བྲལ་བའི་ཕྱི་རོལ་པའི་དྲང་སྲོང་ཡོད་པར་ཐལ། འདོད་པའི་ཕྱིར། འདོད་ན། གང་ཟག་རནྲ་རྐྱ་ཐུབ་པའི་
རྫས་ཡོད་ཀྱི་སྟོང་པར་རྟོགས་པའི་ཕྱིར་རོལ་པའི་དྲང་སྲོང་ཡོད་པར་ཐལ། འདོད་པའི་ཕྱིར། གཞན་ཡང། འཇིག་རྟེན་པའི་ལམ་ཞི་རགས་ཀྱི་རྣམ་པ་ཅན་གྱི་ཅི་ཡང་མེད་མན་ཆད་ཀྱི་སས་བསྡུས་ཀྱིས་གང་ཟག་རང་རྐྱ་ཐུབ་པའི་རྫས་ཡོད་
དུ་འཛིན་པའི་རྟོགས་པ་ལ་ཆགས་པ་དང་བྲལ་པར་བྱེད་ནུས་པར་ཐལ། ཅི་ཡང་མེད་མན་ཆད་ཀྱི་སས་བསྡུས་ཀྱི་གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར། འཛིན་པའི་རྟོགས་པ་ལ་ཆགས་པ་དང་བྲལ་བའི་ཕྱི་རོལ་པའི་དྲང་སོང་ཡོད་པའི་ཕྱིར་
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོགས་པ་ལ། ཆགས་པ་དང་བྲལ་བར་བྱེད་ནུས་པར་ཐལ། འདོད་པའི་ཕྱིར། འདོད་ན། དེས་གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོག་པ་སྤོང་ནུས་པར་
ཐལ༑ འདོད་པའི་ཕྱིར། གཉིས་པ་ལ་ངོ་བོ་ཉིད་སྐུ་ཆོས་ཅན། ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་མ་སྤངས་པར་ཐལ། སྟོང་ཉིད་མ་རྟོགས་པའི་ཕྱིར་ཏེ། ཁྱོད་ཀྱི་རྟོགས་པའི་ཆོས་མེད་པའི་ཕྱིར། ཁྱོད་ངོ་བོ་
ཉིད་སྐུ་ཡིན་པའི་ཕྱིར། འདོད་མི་ནུས་ཏེ། སངས་རྒྱས་ཡིན་པའི་ཕྱིར། གསུམ་པ་ལ་ཆོས་བདག་མེད་མ་རྟོགས་ན། གང་ཟག་གི་བདག་མེད་མ་རྟོགས་པས་ཁྱབ་ཐལ། གང་ཟག་གི་གདགས་བཞིང་ཆོས་ཕུང་པོ་
བདེན་མེད་དུ་མ་རྟོག་སྣ། གང་ཟག་བདེན་མེད་དུ་མ་རྟོགས་པས་ཁྱབ་པའི་ཕྱིར། འདོད་ན། གང་ཟག་གི་བདག་མེད་དང། ཆོས་ཀྱི་བདག་མེད་གཉིས་ཀྱི་ནང་ནས། གང་ཟག་གི་བདག་ནེད་རྟོགས་སླ་ཞིང་ཆོས་ཀྱིས་བདག་མེད་རྟོགས་

[063B] འདོད་པའི་ཕྱིར། འདོད་ན། ལམ་རིམ་ཆུང་བ་ལས། གཞི་གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་ལ་ཕྲ་རག་ཀྱི་ཁྱད་པར་མེད་ཀྱང། ཁྱད་གཞིའི་གནོད་ཀྱི་གང་ཟག་གི་སྟེང་དུ། ངེས་སླ་ལ་
ཆོས་ཀྱི་སྟེང་དུ་ངེས་དཀའ་བའི་ཕྱིར། ཞེས་གསུངས་པ་མི་ཐད་པར་ཐལ། འདོད་པའི་ཕྱིར། གཞན་ཡང། དེ་ཉིད་ལས། བདག་འཛིན་གཉིས་ཀྱིས་སྐྱེ་རིམ་ལ། ཆོས་ཀྱི་བདག་འཛིན་གྱི་གང་ཟག་གི་བདག་འཛིན་སྐྱེད་པ་ཡིན་ཀྱང་
བདག་མེད་པའི་དེ་ཉིད་ལ་འཇུག་པ་ན་སྔོན་དུ་གང་ཟག་གི་བདག་མེད་ཀྱི་ལྟ་བ་བསྐྱེད་ནས། དེའི་འོག་ཏུ་ཆོས་ཀྱིས་བདག་མེད་རྟོགས་པའི་ལྟ་བསྐྱེད་དགོས་སོ། ཞེས་གསུངས་པ་མི་ཐད་པར་ཐལ། གང་ཟག་གི་བདག་མེད་རྟོག་པའི་ལྟ་བ་རྒྱུད་ལ་
སྐྱེས་པའི་གང་ཟག་ཡིན་ན། ཆོས་ཀྱི་བདག་མེད་རྟོགས་པའི་ལྟ་བ་རྒྱུད་ལ་སྐྱེས་པའི་གང་ཟག་ཡིན་དགོས་པའི་ཕྱིར། ཁོ་ན་རེ། རྟེན་འབྲལ་གྱི་རྟགས་ཀྱི་གང་ཟག་བདེན་མེད་དུ་སྒྲུབ་པའི་ཕྱིར་རྒོལ་ཡང་དག་དེས། རྟེན་འབྲེལ་དང་གཟུགས་རྙེན་
བདེན་མེད་དུ་དུ་མ་རྟོགས་པར་ཐལ། གང་ཟག་གི་བདག་མེད་རྟོགས་པའི་གང་ཟག་ཡིན་ན། ཆོས་ཀྱི་བདག་མེད་རྟོགས་ཡིན་པས་མ་ཁྱབ་པའི་པྱིར། ཟེར་ན། མ་ཁྱབ་སྟེ། ཆོས་དང་གང་ཟག་གཉིས་སུ། ཕྱི་བའི་ཆོས་
གང་ཡང་རུང་པ་གཅིག། བདག་མེད་དུ་རྟོགས་པའི་གང་ཟག་ཡིན་ན། ཆོས་ཀྱི་བདག་མེད་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར་ཏེ། ཆོས་ཀྱི་བདག་མེད་རྟོགས་པའི་གང་ཟག་ཡིན་ན། གང་ཟག་གི་གདགས་གཞིའི་
ཕུང་པོ་བདེན་མེད་དུ་རྟོགས་པའི་གང་ཟག་ཡིན་དགོས་པའི་ཕྱིར་ཁོ་ན་རེ། ཏིང་ངེ་འཛིན་རྒྱལ་པོ་ལས། དངོས་པོ་གཅིག་ནི་བསམ་བྱས་ན། དེ་དག་ཐམས་ཅད་སྒོམ་འགྱུར་སྟེ། ཞེས་དང། འཇུག་པ་ལས། ཤིང་རྟ་ཚིགས་

[064A] །ན་ཡན་ལག་མེད་དཔེ་བཞིན། བློ་མེས་ཡན་ལག་ཅན་བསྲེག་ཡན་ལག་གོ་ཞེས་དང། བཞི་བརྒྱ་བ་ལས། །གང་གི་དངོས་གཅིག་དེ་བཞིན་ཉིད་མཐོང་བ། །དེའི་དངོས་ཀུན་དེ་བཞིན་ཉིད་དུ་མཐོང། ཞེས་དང་
གཅིག་གི་པོ་གང་ཡིན་པ། །དེ་ནི་ཀུན་གྱི་ལྟ་པོ་ཡིན། ཞེས་སོགས་གསུངས་པ་མི་ཐད་པར་ཐལ། ཆོས་གཅིག་གི་གནས་ལུགས་རྟོགས་པའི་གང་ཟག་ཡིན་ན། ཆོས་ཐམས་ཅད་ཀྱི་གནས་ལུགས་རྟོགས་པའི་གང་ཟག་
ཡིན་པས་མ་ཁྱབ་པའི་ཕྱིར། ཟེར་ན་སྐྱོན་མེད་དེ། ཆོས་གཅིག་གི་སྟེང་དུ་བདེན་མེད་ཚད་མས་གྲུབ་པའི་གང་ཟག་ཡིན་ན། དེ་ནས་བདེན་པར་གྲུབ་མ་གྲུབ་དཔྱད་པ་ཞུགས་པ་ཙམ་གྱི་ཆོས་གཞན་རྣམས། བདེན་མེད་
དུ་རྟོགས་ནུས་པ་ལུང་དེ་རྣམས་ཀྱིས་དོན་ཡིན་པའི་ཕྱིར་སྟེ། ལམ་རིམ་ཆུང་བ་ལས། འཇིག་རྟེན་ན་རྫུན་པར་གྲགས་པའི་དཔེ་འདི་རྣམས་ཐོག་མར་རང་བཞིན་མེད་པར་རྟོགས་བཅུག་ནས། དེ་ནས་འཇིག་རྟེན་ན་རྫུན་
པར་མ་གྲགས་པའི་ཆོས་གཞན་རྣམས་རང་བཞིན་མེད་པར་རྟོགས་པ་སྐྱེད་དགོས་ཤིང། དེ་གཉིས་ལ་སྔ་ཕྱིའི་རིམ་པ་དགོས་པས་ཆོས་གཅིག་གི་སྟོང་ཉིད་རྟོགས་པ་ན་ཆོས་གཞན་ཐམས་ཅད་ཀྱི་སྟོང་ཉིད་དངོས་སུ་རྟོགས་
པ་དགོས་པ་མ་ཡིན་གྱིས། ཆོས་གཞན་བདེན་པར་ཡོད་མེད་ལ་བློ་ཁ་ཕྱོགས་པ་ན་རྟོགས་ནུས་པའི་དོན་ནོ། ཞེས་གསུངས་པའི་ཕྱིར། རང་ལུགས་ནི། ལུང་དོན་བཤད་པ་དངོས་དང། དེ་ལ་དོགས་པ་སྤང་བ་
གཉིས༑ དང་པོ་ནི། ཉན་རང་དགྲ་བཅོམ་པས་ཆོས་ཀྱིས་བདག་མེད་རྟོགས་པ་ཡིན་ཏེ། དེས་ཆོས་ཀྱིས་བདག་མེད་མ་རྟོགས་པ་ལ་རིགས་པས་གནོད་པའི་ཕྱིར། ཇི་ལྟར་གནོད་ཞེ་ན། འཇུག་འགྲེལ་ལས་རིགས་པ་

[064B] བྱང་སེམས་ས་དང་པོ་བས་འཇིག་རྟེན་པའི་སྒོམ་སྤངས་སུ་གྱུར་པའི་ཅི་ཡང་མེད་མན་ཆད་ཀྱི་སས་བསྡུས་ཀྱི་ཉོན་མོངས་ལ་ཆགས་པ་དང་བྲལ་བའི་ཕྱི་རོལ་པའི་དྲང་སྲོང་བློའི་སྟོབས་ཀྱི་ཟིལ་གྱི་གནོན་ནུས་པ་བཞིན། ཉན་
རང་དགྲ་བཅོམ་པ་ཡང་བློའི་སྟོབས་ཀྱིས་ཟིལ་གྱི་གནོན་ནུས་པར་ཐལ། བྱང་སེམས་ས་དང་པོ་པས། ཆོས་ཀྱི་བདག་མེད་མངོན་སུམ་དུ་རྟོགས། ཉན་རང་དགྲ་བཅོམ་པས་ཆོས་གྱི་བདག་མེད་པ་མ་རྟོགས་པའི་ཕྱིར། འདོད་ན་
ས་བཅུ་པའི་མདོ་ལས། རང་གི་བློའི་སྟོབས་ཀྱི་རྣམ་པར་དཔྱད་པས་ནི་མ་ཡིན་ནོ། ཞེས་པ་དང་འགལ། རིགས་པ་གཉིས་པ་ནི། ཉན་རང་དགྲ་བཅོམ་པས་ཁམས་གསུམ་ན་སྤྱོད་པའི་ཕྲ་རྒྱས་ས་བོན་དང་བཅས་པ་མ་སྤངས་པར་
ཐལ༑ དེ་ཆོས་ཀྱི་བདག་མེད་རྟོགས་པའི་ཤེས་རབ་དང་བྲལ་བའི་ཕྱིར། དཔེར་ན་ཕྱི་རོལ་པའི་དྲང་སྲོང་བཞིན། རིགས་པ་གསུམ་པ་ནི། ཉན་རང་དགྲ་བཅོམ་པ་ཆོས་ཅན། གང་ཟག་བདེན་མེད་དུ་མ་རྟོགས་པར་ཐལ། གང་
ཟག་གི་གདགས་གཞིའི་ཕུང་པོ་བདེན་གྲུབ་ཏུ་ཁས་ལེན་པའི་སྒོ་ནས་གང་ཟག་གི་གདགས་གཞིའི་ཕུང་པོ་བདེན་གྲུབ་ཏུ་སྒྲོ་འདོགས་པའི་གང་ཟག་ཡིན་པའི་ཕྱིར། དེར་ཐལ། དེས་གང་ཟག་གི་གདགས་གཞིའི་ཕུང་པོ་བདེན་མེད་དུ་མ་རྟོགས་
པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། ཆོས་བདག་གྲུབ་མཐའི་ཡོད་པར་ཁས་ལེན་པ་དེ་སྲིད་དུ་གང་ཟག་གི་བདག་མེད་རྟོགས་པ་འོང་ས་མེད་པས་ཞེས་དང། འཇུག་འགྲེལ་ལས་ཀྱང་ཆོས་ལ་བདག་ཏུ་འཛིན་པ་
མི་འདོར་ན་གང་ཟག་གི་བདག་མེད་མི་རྟོགས་པར་གསུངས་ཏེ། དེའི་ཕྱིར་ཉན་རང་གིས་ཀྱང། བདག་མེད་གཉིས་རྟོགས་དགོས་སོ། ཞེས་གསུངས་པའི་ཕྱིར། རྩ་བར་འདོད་ན། དེས་གང་ཟག་གི་བདག་མེད་མཚན་ཉིད་ཡོངས་སུ་

[065A] །རྫོགས་པ་གཅིག་མ་རྟོགས་པར་ཐལ། འདོད་པའི་ཕྱིར། གཉིས་པ་དེ་ལ་དོགས་པ་སྤོང་བ་ལ། དོགས་པ་བཀོད་པ་དང། དེའི་ལན་བཤད་པ་གཉིས། དང་པོ་ནི་ཁ་ཅིག་གི་ཕྱི་རོལ་པ་བཞིན་དུ། འདི་
དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། ཞེས་པའི་སྐྱོན་མེད་དེ། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བར་མངོན་སུམ་དུ་རྟོགས་པ་དང། རྟོགས་
ཟིན་གོམས་པར་བྱས་པ་ལ་རྟེན་ནས་ཁམས་གསུམ་ན་སྤྱོད་པའི། ཉོན་མོངས་ས་བོན་དང་བཅས་པ་སྤངས་ནུས་པའི་ཕྱིར་སྟེ། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་
གསར་དུ་རྟོགས་པའི་མཐོང་ལམ་གྱིས་ཉོན་སྒྲིབ་ཀུན་བརྟགས་ཀྱི་ས་བོན་སྤོང་ནུས། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་ཟིན་གོམས་པར་བྱས་པའི་སྒོམ་ལམ་གྱིས་ཉོན་
སྒྲིབ་ལྷན་སྐྱེས་ཀྱི་ས་བོན་སྤོང་ནུས་པའི་ཕྱིར་སྟེ། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་གསར་དུ་རྟོགས་པའི་མཐོང་ལམ་དང། དེ་རྟོགས་ཟིན་རྒྱུན་ལྡན་དུ་གོམས་པར་
བྱས་པའི་སྒོམ་ལམ་ཡོད་པའི་ཕྱིར་ཏེ། དེ་ཁོ་ན་ཉིད་ཀྱི་ལྟ་བ་མ་རྙེད་པའི་གང་ཟག་གི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ། གསར་དུ་རྟོགས་པའི་མཐོང་ལམ་དང། དེ་རྟོགས་ཟིན་རྒྱུན་ལྡན་དུ་གོམས་པར་
བྱེད་པའི་སྒོམ་ལམ་ཡོད་པའི་ཕྱིར་ཏེ། དེའི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར། མངོན་སུམ་དུ་རྟོགས་པའི་ཡེ་ཤེས་དང། རྟོགས་ཟིན་རྒྱུན་ལྡན་དུ་གོམས་པར་བྱེད་པའི་ཡེ་ཤེས་ཡོད་པའི་ཕྱིར་ཏེ་

[065B] དེར་ཐལ། དེའི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ཡེ་ཤེས་ཡོད་པ་གང་ཞིག་དེའི་རྒྱུད་ལ་དེ་
ཡོད་ན། དེའི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་ཡོད་དགོས་པའི་ཕྱིར། གཉིས་པ་གྲུབ་སྟེ། དེ་རྣལ་འབྱོར་མངོན་སུམ་སྒྲུབ་བྱེད་ཀྱི་རིགས་པ་ལ་བརྟེན་ནས་འགྲུབ་པའི་ཕྱིར། འོ་ན། དེའི་
རིགས་པ་དེ་གང་ཞེ་ནེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བར་དོན་སྤྱིའི་ཚུལ་གྱི་རྟོགས་པའི་བློ་ཆོས་ཅན། གོམས་བྱེད་ཀྱི་ཡན་ལག་དང་མ་བྲལ་བར་གོམས་པར་བྱས་ན་གོམས་བྱའི་དོན་ལ་གསལ་སྣང་མཐར་ཐུག་པ་འབྱུང་དུ་རུང་
སྟེ༑ རྟེན་གོམས་ཟིན་འབད་སྩོལ་སྐྱར་མ་ལ་མི་ལྟོས་པའི་སེམས་ཀྱི་ཡོན་ཏན་ཡིན་པའི་ཕྱིར། ཞེས་པ་ལྟ་བུ་ཡིན། དེའི་ལན་བཤད་པ་ལ། ཊིཀ་ཆེན་ལས། འདི་ལ་བཤད་པར་བྱ་སྟེ། དེ་ཁོ་ན་ཉིད་ཀྱི་ལྟ་བ་མ་རྙེད་
ཀྱང༑ མི་རྟགས་བཅུ་དྲུག་ཚད་མས་གཏན་ལ་ཕབས་པ་དང། དེའི་གདུལ་བྱ་རྣམས་ཀྱི་དོན་དེ་བརྩོན་པ་ཆེན་པོའི་སྒོམ་པ་དང། བསྒོམ་པ་ལས་གང་ཟག་གིས་བདག་མེད་རགས་པ་མངོན་སུམ་དུ་མཐོང་བ་དང། མཐོང་ཟིན་གོམས་པར་
བྱེད་པ་ནི་མི་འོང་ཞེས་ཁོ་བོ་ཅག་མི་སྨྲའོ། འོ་ན་ཅི་ཞེ་ན། དེ་འདྲའི་ལམ་དེས་གང་ཟག་གི་བདག་མེད་མཚན་ཉིད་རྫོགས་པར་རྟོགས་པ་མ་ཡིན་པས། ལམ་དེ་མཐོང་ལམ་དང་འཇིག་རྟེན་ལས་འདས་པའི་སྒོམ་ལམ་དུ་མི་འདོད་དོ། དེའི་
ཕྱིར་མཐོང་སྤང་དང། སྒོམ་སྤང་གང་གི་ཡང་ས་བོན་སྤངས་མི་ནུས་པས། ལམ་དེ་མཐོང་ལམ་དང་སྒོམ་ལམ་དུ་བཤད་པ་དང་སྤང་བྱ་གཉིས་ས་བོན་དང་བཅས་པ་སྤངས་པར་བཤད་པ་དང། ལམ་དེ་གཉིས་ཀྱི་མཐར་དགྲ་བཅོམ་

[066A]༄༅། །འཐོབ་པར་བཤད་པ་ནི། དྲང་པའི་དོན་དུ་འགྲེལ་བའི་ལུགས་ཡིན་ཏེ། དཔེར་ན་སེམས་ཙམ་པས་རྡུལ་ཕྲན་ཆ་མེད་དང། དེ་བསགས་པའི་ཕྱི་དོན་དང། དེ་ལས་རྫས་ཐ་དད་པའི་འཛིན་པ་གཉིས་
བཀག་པ་ཡང་ཚད་མས་གྲུབ་ཅིང། དེས་འདུལ་བའི་གདུལ་བྱས་རིང་དུ་གོམས་པར་བྱས་ནས། དོན་དེ་མངོན་སུམ་དུ་མཐོང་བ་དང། མཐོང་ཟིན་གོམས་པར་བྱེད་པ་འགྲུབ་ཏུ་ཆུག་ཀྱང། དེའི་སྟེང་ནས་ས་བཅུ་དང་
ལམ་ཕྱི་མ་གསུམ་བསྒྲོད་པ་དབུ་མ་པས་དྲང་དོན་དུ་འགྲེལ་བ་བཞིན་ནོ། ཞེས་གསུངས། དེའི་དོན་ནི། སྔར་གྱི་དོགས་པ་དེའི་སྐྱོན་མེད་དེ། དེ་ཁོ་ན་ཉིད་ཀྱི་ལྟ་བ་མ་རྙེད་པར། མངོན་པ་གཉིས་ནས་བཤད་པའི་མི་རྟག་
སོགས་བཅུ་དྲུག་གང་རུང་ཚད་མས། གཏན་ལ་ཕབ་པ་དང། དེའི་གདུལ་བྱ་རྣམས་ཀྱིས་གཏན་ལ་ཕབ་པའི་དོན་དེ་ཉིད་སྒོམ་པ་དང། བསྒོམས་པ་ལས་གང་ཟག་གིས་བདག་མེད་རགས་པ་མངོན་སུམ་དུ་མཐོང་པ་དང། མཐོང་
ཟིན་གོམས་པར་བྱེད་པ་འོང་ཡང། དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར། མངོན་སུམ་དུ་གསར་དུ་རྟོགས་པའི་ལམ་དེ་མཐོང་ལམ་དང། རྟོགས་ཟིན་རྒྱུན་ལྡན་དུ་གོམས་
པར་བྱེད་པའི་ལམ་དེ་འཇིག་རྟེན་ལས་འདས་པའི་སྒོམ་ལམ་དུ་ཁས་མི་ལེན་སྟེ། ལམ་དེ་གཉིས་ཀྱིས་རིམ་པ་བཞིན་དུ་མཐོང་སྤངས་དང། སྒོམ་སྤངས་ཀྱི་ས་བོན་སྤངས་མི་ནུས་པའི་ཕྱིར། དེས་ན་དེ་ཁོ་ན་ཉིད་ཀྱི་ལྟ་
བ་མ་རྙེད་པར། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་གསར་དུ་རྟོགས་པའི་ལམ་དེ་མཐོང་ལམ་དང། རྟོགས་ཟིན་རྒྱུན་ལྡན་དུ་གོམས་པར་བྱེད་པའི་ལམ་དེ། སྒོམ་ལམ་དུ་བཤད་པ་དང། ལམ་

[066B] ལམ་དེ་གཉིས་མཐར་དགྲ་བཅོམ་པའི་འབྲས་བུ་ཐོབ་པར་བཤད་བ་ནི་སྐབས་འདིར་དྲང་དོན་དུ་འགྲེལ་པ་ཡིན་ཏེ། དཔེར་ན་རྡུལ་ཕྲན་
ཕྱོགས་ཀྱི་ཆ་མེད་བསགས་པའི་རགས་པ་དང། དེ་འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་མངོན་སུམ་དུ་གསར་དུ་རྟོགས་པ་དང། མངོན་སུམ་དུ་རྟོགས་ཟིན་གོམས་པར་བྱས་པ་དང། གོམས་པ་མཐར་ཕྱིན་པ་
དེའི་སྟེང་ནས་ས་བཅུ་དང་ལམ་ཕྱི་མ་གསུམ་བསྒྲོད་པར་གསུངས་པའི་མདོ་རྣམས་སེམས་ཙམ་པས་སྒྲ་ཇི་བཞིན་པར་ཁས་ལན་ཀྱང། དབུ་མ་པས་དྲང་དོན་དུ་འགྲེལ་བ་བཞིན་ནོ། ཁ་ཅིག་ལུང་འདིས་སེམས་ཙམ་པ་
པར་གྱུར་པའི་བྱང་སེམས་སྦྱོར་ལམ་པ་ཡོད་པར་བསྟན་པ་ཡིན་ཏེ། ལུང་འདིས་སེམས་ཅན་ཙམ་པའི་ལྟ་བའི་སྟེང་ནས། ཐེག་ཆེན་གྱི་སྦྱོར་ལམ་དུ་བསྒྲོད་པར་བསྟན་པའི་ཕྱིར། དེས་ན་སེམས་ཙམ་པར་གྱུར་པའི་བྱང་སེམས་སྦྱོར་
ལམ་པ་ཡོད་དེ། བྱེ་བྲག་སྨྲ་བར་གྱུར་པའི་བྱང་སེམས་སྦྱོར་ལམ་པ་ལ་ཡོད་པའི་ཕྱིར། ཕལ་ཆེན་སྡེ་བར་གྱུར་པའི་བྱང་སེམས་སྦྱོར་ལམ་པ་ཡོད་པའི་ཕྱིར་ཏེ། ཇོ་བོའི་མཁན་པོ་ཤཱི་ལ་ར་ཀཱ་ཤཱི་ཏ་དེ་དེ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཕལ་ཆེན་སྡེ་བ་གང་ཞིག་བྱང་སེམས་སྦྱོར་ལམ་པ་ཡིན་པའི་ཕྱིར། དང་པོ་གྲུབ་སྟེ། ལམ་རིམ་ཆུང་བ་ལས། ཕལ་ཆེན་སྡེ་པའི་གནས་བསྟན་
འདུལ་བ་འཛིན་པ་ཆེན་པོ་ཤཱི་ལ་རཀཱི་ཏ། ཞེས་བྱ་བ་སྦྱོར་བའི་ལམ་གྱི་དེ་ཁོ་ན་ཉིད་ཀྱི་ཕྱོགས་གཅིག་ལ་ཞུགས་པའི་ཏིང་ངེ་འཛིན་རྙེད་པ་གཅིག་ལ་མཁན་པོ་མཛད་ནས་རབ་ཏུ་བྱུང་སྟེ། མཚན་དཔལ་མར་མེ་མཛད་ཡེ་ཤེས་

[067A]༄༅། །ཞེས་བྱ་བར་བརྟགས་སོ། ཞེས་གསུངས་པའི་ཕྱིར། ཟེར་ན་སྐྱོན་མེད་དེ། ལུང་དེས་ཕལ་ཆེན་སྡེ་པའི་དགེ་སློང་དུ་བསྟན་གྱི། ཕལ་ཆེན་སྡེ་བར་མ་བསྟན་པའི་ཕྱིར། དེ་ལྟ་མ་ཡིན་ན། ཇོ་བོ་རྗེ་དཔལ་ལྡན་ཨ་ཏི་ཤ་
ཆོས་ཅན། ཕལ་ཆེན་སྡེ་པ་ཡིན་པར་ཐལ། ཕལ་ཆེན་སྡེ་བའི་དགེ་སློང་ཡིན་པའི་ཕྱིར། དེར་ཐལ། དགེ་འདུན་ཕལ་ཆེན་སྡེ་བའི་དགེ་སློང་མཛད། ཞེས་གསུངས་པའི་ཕྱིར། འདོད་ན། ཉན་ཐོས་རྩ་བའི་སྡེ་བ་བཞི་པོ་གང་རུང་
ཡིན་པར་ཐལ། འདོད་པའི་ཕྱིར། འདོད་ན། དེ་བྱེ་བྲག་སྨྲ་བ་ཡིན་པར་ཐལ། གཞན་ཡང། སྟོན་པ་ཤཱཀྱ་ཐུབ་པ་ཆོས་ཅན། ཐམས་ཅད་ཡོད་སྨྲ་བའི་སྡེ་བ་ཡིན་པར་ཐལ། ཐམས་ཅད་ཡོད་པར་སྨྲ་བའི་དགེ་སློང་ཡིན་པའི་
ཕྱིར། དེར་ཐལ། འདུལ་བ་ལུང་སྡེ་བཞི་པོ་དེ་ཐམས་ཅད་ཡོད་སྨྲའི་འདུལ་བའི་སྡེ་སྣོད་ཡིན་པའི་ཕྱིར། རྩ་བར་འདོད་ན། རིགས་འདྲ། ཁ་ཅིག་ས་བཅུ་དང་ལམ་ཕྱི་མ་གསུམ་བསྒྲོད་པ་དབུ་མ་པས་དྲང་དོན་དུ་འགྲེལ་བ་བཞིན་ནོ། ཞེས་
པའི་དོན་ལ། རྡུལ་ཕྲན་ཕྱོགས་ཀྱི་ཆ་མེད་བསགས་པའི་རགས་བ་དང། དེ་འཛིན་པའི་ཚད་མ་རྫས་གཞན་གྱི་སྟོང་པའི་སྟོང་ཉིད་མངོན་སུམ་དུ་གསར་དུ་རྟོགས་པ་དང། རྟོགས་ཟིན་རྒྱུན་ལྡན་དུ་གོམས་པར་བྱས་པ་དེའི་
སྟེང་ནས། ས་བཅུ་དང་ལམ་ཕྱི་མ་གསུམ་བསྒྲོད་པ། དབུ་མ་རང་རྒྱུད་པ་ཁྱོད་རང། དྲང་དོན་དུ་འགྲེལ་བ་བཞིན་ནོ། ཞེས་པའི་དོན་ཡིན་ཞེས་ཟེར་ན། སེམས་རྩམ་པའི་ལྟ་བ་ཙམ་གྱི་སྟེང་ནས། ས་བཅུ་དང་ལམ་ཕྱི་མ་
གསུམ་བསྒྲོད་པ་དབུ་མ་རང་རྒྱུད་པས་དྲང་དོན་དུ་འགྲེལ་ཞིང། ཐལ་འགྱུར་བས་དྲང་དོན་དུ་མི་འགྲེལ་བའི་ཁྱད་པར་འཐད་པར་ཐལ། ལུང་དོན་དེ་འཐད་པའི་ཕྱིར། འདོད་མི་ནུས་ཏེ། སེམས་རྩམ་པའི་ལྟ་བ་ཙམ་གྱི་སྟེང་

[067B] གཞན་ཡང། དེའི་སྐབས་ཀྱིས་དབུ་མ་པ་དེ་དབུ་མ་རང་རྒྱུད་པ་ཁོ་ན་ལ་བྱེད་རིགས་པར་ཐལ། ལུང་དོན་དེ་འཐད་པའི་ཕྱིར། འདོད་
མི་ནུས་ཏེ། དབུ་མ་ཐལ་འགྱུར་པ་དེ་ཡང་དེའི་སྐབས་ནས། བསྟན་པའི་དབུ་མ་པ་ཡིན་པའི་ཕྱིར་སྟེ། གཞུང་དེ་དབུ་མ་པ་སྤྱིའི་གྲུབ་མཐའ་འཆད་པའི་སྐབས་ཡིན་པའི་ཕྱིར། ཁ་ཅིག་སེམས་རྩམ་པས་གཟུང་
འཛིན་རྫས་གཞན་གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པ་དང། རྟོགས་ཟིན་རྒྱུན་ལྡན་དུ་གོམས་པར་བྱས་པ་དེའི་སྟེང་ནས། ས་བཅུ་དང་ལམ་ཕྱི་མ་གསུམ་བསྒྲོད་པར་གསུངས་པ་སྒྲ་ཇི་བཞིན་པར་ཁས་ལེན་ཀྱང། དབུ་མ་
པས་དྲང་དོན་དུ་འགྲེལ་བ་བཞིན་ནོ། ཞེས་པའི་དོན་ཡིན་ཟེར་ན། སེམས་རྩམ་པས་བཟུང་འཛིན་རྫས་གཞན་གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པའི་སློབ་ལམ་ཕྱི་མ་གསུམ་ཡོད་པར་ཁས་ལེན་པར་ཐལ། སེམས་ཙམ་
པས་གཟུང་འཛིན་རྫས་གཞན་གྱིས་སྟོང་བའི་སྟོང་ཉིད་མངོན་སུམ་དུ་གསར་དུ་རྟོགས་པ་དང། རྟོགས་ཟིན་རྒྱུན་ལྡན་དུ་གོམས་པར་བྱས་པ་དེའི་སྟེང་ནས་ས་བཅུ་དང། སློབ་ལམ་ཕྱི་མ་གསུམ་བསྒྲོད་པར་གསུངས་པ་སྒྲ་ཇི་བཞིན་པར་
ཁས་ལེན་པའི་ཕྱིར། འདོད་ན། སེམས་རྩམ་པས་གཟུང་འཛིན་རྫས་གཞན་གྱིས་སྟོང་བའི་སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་སྦྱོར་ལམ་ཁས་ལེན་པར་ཐལ། འདོད་པའི་ཕྱིར། འདོད་མི་ནུས་ཏེ། སེམས་ཙམ་
པས་བྱང་སེམས་སྦྱོར་ལམ་པ་ཡིན་ན། གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དོན་ཕྱིའི་ཚུལ་གྱི་རྟོགས་པའི་ཁྱབ་པ་ཁས་ལེན་དགོས་པའི་ཕྱིར། དེ་ཉིད་སྤྱོད་འཇུག་གི་ལུགས་སུའང་བསྟན་པ་ལ། ཕྱོགས་སྔ་མ་འགོད་པ་

[068A]༄༅། །དང། དེའི་ལན་བཤད་པ་གཉིས། དང་པོ་ན། སྤྱོད་འཇུག་ལས། བདེན་པ་མཐོང་བས་གྲོལ་འགྱུར་གྱིས། སྟོང་ཉིད་མཐོང་བས་ཅི་ཞིག་བྱ། ཞེས་གསུངས། དེའི་ལན་སྟོན་པ་ལ། གང་ཕྱིར་ལུང་
ལས་ལམ་འདི་ནི། མེད་པར་བྱང་ཆུབ་མེད་པ་གསུངས། ཞེས་སོགས་གསུངས། དེའི་དོན་ལ་ཁ་ཅིག་མི་རྟགས་སོགས་བཅུ་དྲུག་མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་པར་བྱས་པ་ལས། འཁོར་བ་ལས་
གྲོལ་བའི་གྲོལ་བ་ཐོབ་མི་ནུས་པ། དེའི་དོན་ཡིན་ཟེར་ན། འོ་ན། འགོག་བདེན་མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་པར་བྱས་པ་ལས་འཁོར་བ་ལས་གྲོལ་བའི་གྲོལ་བ་ཐོབ་མི་ནུས་པར་ཐལ། དམ་བཅའ་
དེ་འཐད་པའི་ཕྱིར། འདོད་ན། འགོག་བདེན་ཆོས་ཅན། ཁྱོད་མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་པར་བྱས་པ་ལས། འཁོར་བ་ལས་གྲོལ་བའི་གྲོལ་བ་ཐོབ་ནུས་པར་ཐལ། ཁྱོད་དོན་དམ་བདེན་པ་ཡིན་
པའི་ཕྱིར་ཏེ། ཁྱོད་འགོག་བདེན་ཡིན་པའི་ཕྱིར། ཁ་ཅིག་རགས་པའི་མི་རྟགས་སོགས་བཅུ་དྲུག་རྟོགས་ཟིན་རྒྱུད་ལྡན་དུ་གོམས་པར་བྱས་པ་ལས་འཁོར་བ་ལས་གྲོལ་བའི་གྲོལ་བ་ཐོབ་མི་ནུས་ཟེར་ན། རགས་པའི་
འགོག་བདེན་མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་པར་བྱས་པ་ལས། འཁོར་བ་ལས་གྲོལ་བའི་གྲོལ་བ་ཐོབ་མི་ནུས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། རགས་པའི་འགོག་བདེན་ཆོས་ཅན་
ཁྱོད་མངོན་སུམ་དུ་རྟོགས་ཟིན་གོམས་པར་བྱས་པ་ལས། འཁོར་བ་ལས་གྲོལ་བའི་གྲོལ་བ་ཐོབ་ནུས་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར་ཏེ། ཁྱོད་འགོག་བདེན་ཡིན་པའི་ཕྱིར་ཏེ། ཆོས་ཅན་དེ་

[068B] ཁ་ཅིག་མངོན་པ་གཉིས་ནས་བཤད་པའི་མི་རྟགས་སོགས་བཅུ་དྲུག་མངོན་སུམ་དུ་རྟོགས་ཟིན་རྒྱུད་ལྡན་དུ་གོམས་པར་བྱས་པ་ལས། འཁོར་བ་ལས་གྲོལ་བའི་གྲོལ་བ་ཐོབ་མི་ནུས་ཟེར་ན། འོ་ན། མངོན་པ་
གཉིས་ནས་བཤད་པའི་འགོག་བདེན་མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་པར་བྱས་པ་ལས། འཁོར་བ་ལས་གྲོལ་བའི་གྲོལ་བ་ཐོབ་མི་ནུས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་
མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་པར་བྱས་པ་ལས། འཁོར་བ་ལས་གྲོལ་བའི་གྲོལ་བ་ཐོབ་ནུས་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར་ཏེ། ཁྱོད་འགོག་བདེན་ཡིན་པའི་ཕྱིར། མ་གྲུབ་ན། མངོན་
པ་གཉིས་ནས་བཤད་པའི་འགོག་བདེན་ཡིན་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོགས་པ་སྤངས་པའི་སྤངས་པ་དེ་འགོག་བདེན་ཡིན་པའི་ཕྱིར་ཏེ། དེ་སྤངས་པའི་གང་ཟག་ཡིན་ན། དེའི་
ས་བོན་སྤངས་པའི་གང་ཟག་ཡིན་དགོས་པའི་ཕྱིར། ཁོ་ན་རེ། མངོན་པ་གཉིས་ནས་བཤད་པའི་ལམ་བདེན་ལམ་བདེན་ཡིན་པར་ཐལ། དེ་གཉིས་ནས་བཤད་པའི་འགོག་བདེན་འགོག་བདེན་ཡིན་པའི་ཕྱིར། ཟེར་ན། མ་ཁྱབ་སྟེ་
གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བར་མངོན་སུམ་དུ་རྟོགས་པའི་ཡེ་ཤེས་དེ་ལམ་བདེན་ཡིན་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་བར་འཛིན་པའི་རྟོགས་པ་སྤངས་པའི་སྤངས་བ་དེ། འགོག་བདེན་
ཡིན་པའི་ཕྱིར། ཁྱབ་པ་འགྲིག་འདོད་མི་ནུས་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་སོ་སྐྱེ་ཡོད་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་

[069A]༄༅། །པའི་རྣལ་འབྱོར་མངོན་སུམ་རྒྱུད་ལྡན་གྱི་སོ་སྐྱེ་ཡོད་པའི་ཕྱིར་ཏེ། རྣལ་འབྱོར་མངོན་སུམ་རྒྱུད་ལྡན་གྱི་སོ་སྐྱེ་ཡོད་པའི་ཕྱིར། ཁོ་ན་རེ། མངོན་པ་གཉིས་ནས། བཤད་པའི་ལམ་བདེན་ལམ་བདེན་ཡིན་
པར་ཐལ། དེ་གཉིས་ནས་བཤད་པའི། འཕགས་པ་འཕགས་པ་ཡིན་པའི་ཕྱིར། དེ་གཉིས་ནས་བཤད་པའི་འགོག་བདེན་ཐོབ་པའི་འཕགས་པ་འགོག་བདེན་ཐོབ་པའི་འཕགས་པ་ཡིན་པའི་ཕྱིར། ཟེར་ན། མ་ཁྱབ་
ཡང་ཁོ་ན་རེ། མངོན་པ་གཉིས་ནས་བཤད་པའི་མྱང་འདས་མྱང་འདས་ཡིན་པར་ཐལ། དེ་གཉིས་ནས་བཤད་པའི་འགོག་བདེན་འགོག་བདེན་ཡིན་པའི་ཕྱིར། ཟེར་ན། མ་ཁྱབ། ཡང་དེ་གཉིས་ནས་
བཤད་པའི། དགྲ་བཅོམ་དགྲ་བཅོམ་ཡིན་པར་ཐལ། འགོག་བདེན་ལ་དེའི་ཕྱིར། ཟེར་ན། མ་ཁྱབ། འོ་ན། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོགས་པའི་ས་བོན་མ་སྤངས་ཤིང། གང་ཟག་རང་རྐྱ་ཐུབ་པའི་
རྫས་ཡོད་དུ་གྲུབ་པར་འཛིན་པའི། རྟོགས་པ་མངོན་འགྱུར་དང་རེ་ཤིག་བྲལ་ཙམ་དེ་དེ་གཉིས་ནས་བཤད་པའི་འགོག་བདེན་ཡིན་པར་ཐལ། དེ་གཉིས་ནས་བཤད་པའི། འགོག་བདེན་འགོག་བདེན་མ་ཡིན་པའི་ཕྱིར་
འདོད་ན། དེ་ཆོས་ཅན། ཁྱོད་མངོན་པ་གཉིས་ནས། འགོག་བདེན་དུ་བཤད་པར་ཐལ། འདོད་པའི་ཕྱིར། འདོད་ན། དེ་འགོག་བདེན་དུ་ཁས་ལེན་པའི་དངོས་སྨྲ་བ་གཅིག་ཡོད་པར་ཐལ། འདོད་པའི་ཕྱིར། འདོད་མི་
ནུས་ཏེ། དེ་ལྟར་ཁས་ལེན་པས་སེམས་རྩམ་པ་ཡང་མེད། མདོ་སྡེ་པ་ཡང་མེད་པའི་ཕྱིར། གཞན་ཡང། དེ་ཆོས་ཅན། ཁྱོད་དེ་གཉིས་ནས་བཤད་པའི་སོ་སོར་རྟག་འགོག་ཡིན་པར་ཐལ། ཁྱོད་དེ་གཉིས་ནས་

[069B] འདོད་ན། དེ་ཆོས་ཅན། དེ་མ་ཡིན་པར་ཐལ། ཁྱོད་གཉིས་ནས་བཤད་པའི་སོ་སོར་རྟག་མིན་གྱི་འགོག་པ་ཡིན་པའི་ཕྱིར། དེར་ཐལ། ཁྱོད་མངོན་པ་གཉིས་ནས་སོ་སོར་རྟག་མིན་གྱི་འགོག་པར་
བཤད་པའི་སོ་སོར་རྟག་མིན་གྱི་འགོག་པ་ཡིན་པའི་ཕྱིར། དེར་ཐལ། ཁྱོད་དེ་གཉིས་ནས་བཤད་པའི་སོ་སོར་རྟག་མིན་གྱི་འགོག་པ་གང་ཞིག་ཁྱོད་སོ་སོར་རྟག་མིན་གྱི་འགོག་པ་ཡིན་པའི་ཕྱིར། དང་པོ་དེར་ཐལ། དེ་གཉིས་ནས་
བཤད་པའི་སོ་སོར་རྟག་མིན་གྱི་འགོག་པའི་མཚན་གཞི་གཅིག་ཡོད་པའི་ཕྱིར། གཉིས་པ་དེར་ཐལ། སོ་སོར་རྟག་མིན་གྱི་འགོག་པའི་མཚན་གཞི་གཅིག་ཡོད་པའི་ཕྱིར། བྱས་པ་ལ་མཁས་པ་ཁ་ཅིག་མངོན་པ་མཛོད་ནས་
བཤད་པའི་འགོག་བདེན་དེ་འགོག་བདེན་ཡིན་པར་ཐལ། མངོན་པ་གཉིས་ནས་བཤད་པའི་འགོག་བདེན་འགོག་བདེན་ཡིན་པའི་ཕྱིར། འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། འགོག་བདེན་ཡིན་པའི་ཕྱིར་
འདོད་ན། མངོན་པ་མཛོད་ཀྱི་དོན་དམ་བདེན་པ་བསྟན་པར་ཐལ། དེ་ནས་བཤད་པའི་འགོག་བདེན་དེ་དོན་དམ་བདེན་པ་ཡིན་པའི་ཕྱིར། འདོད་ན། མངོན་པ་མཛོད་ཆོས་ཅན། ཁྱོད་ཀྱི་དོན་དམ་བདེན་པ་མ་བསྟན་པར་ཐལ། ཁྱོད་
དངོས་སྨྲ་པའི་རང་གཞུང་ཡིན་པའི་ཕྱིར། གཞན་ཡང། མངོན་པ་མཛོད་ཀྱི་དོན་དམ་བདེན་པ་བསྟན་བྱའི་གཙོ་བོར་བྱས་ནས་བསྟན་པར་ཐལ། དེའི་བསྟན་བྱའི་གཙོ་བོར་གྱུར་པའི་འགོག་བདེན་དེ། དོན་དམ་བདེན་པ་ཡིན་པའི་ཕྱིར་
དེར་ཐལ། དེའི་བསྟན་བྱའི་གཙོ་བོར་གྱུར་པའི་འགོག་བདེན་ཡོད་པ་གང་ཞིག་དེ་ནས་བཤད་པའི་འགོག་བདེན་དེ། དོན་དམ་བདེན་པ་ཡིན་པའི་ཕྱིར། རྟག་ཕྱི་མ་ཁས། དང་པོ་དེར་ཐལ། དེའི་བསྟན་བྱའི་གཙོ་བོར་གྱུར་པའི་

[070A] །བདེན་པ་བཞི་ཀ་ཡོད་པའི་ཕྱིར་ཏེ། དེའི་བསྟན་བྱའི་གཙོ་བོར་གྱུར་པའི་བདེན་པ་བཞི་མི་རྟག་སོགས་བཅུ་དྲུག་ཡོད་པའི་ཕྱིར། གཞན་ཡང། མངོན་པ་ཀུན་འདུས་ནས་བཤད་པའི་འགོག་བདེན་དེ། འགོག་
བདེན་ཡིན་པར་ཐལ། མངོན་པ་གཉིས་ལ་དེ་ཡི་ཕྱིར། འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། འགོག་བདེན་ཡིན་པའི་ཕྱིར། འདོད་ན། མངོན་པ་ཀུན་འདུས་ལས། སྟོང་ཉིད་
བསྟན་པར་ཐལ། འདོད་པའི་ཕྱིར། འདོད་ན། འཁོར་ལོ་ཐ་མའི་མདོ་ལས། སྟོང་ཉིད་བསྟན་པར་ཐལ། འདོད་པའི་ཕྱིར། འདོད་ན། མདོ་སྡེ་དགོངས་འགྲེལ་ལས། སྟོང་ཉིད་བསྟན་པར་ཐལ། འདོད་
པའི་ཕྱིར། འདོད་ན། སེམས་ཙམ་པའི་འདོད་པ་ལྟར་གྱི་སྟོང་ཉིད་དེ་སྟོང་ཉིད་ཡིན་པར་ཐལ། འདོད་པའི་ཕྱིར། ཁ་ཅིག་བདེན་འཛིན་མ་སྤངས་པའི་དགྲ་བཅོམ་པ་དེ། མངོན་པ་གཉིས་
ནས༑ བཤད་པའི་དགྲ་བཅོམ་ཡིན་པར་ཐལ། དེ་གཉིས་ནས། བཤད་པའི་དགྲ་བཅོམ་དགྲ་བཅོམ་མ་ཡིན་པའི་ཕྱིར། ཟེར་ན། མ་ཁྱབ། འདོད་ན། དེ་ཆོས་ཅན། ཁྱོད་མངོན་པ་གཉིས་ནས་
བཤད་པའི་ཉོན་སྒྲིབ་སྤངས་པའི། གང་ཟག་ཡིན་པར་ཐལ། ཁྱོད་དེ་གཉིས་ནས་བཤད་པའི་དགྲ་བཅོམ་ཡིན་པའི་ཕྱིར། འདོད་ན། ཁྱོད་ཀྱི་དེ་གཉིས་ནས་བཤད་པའི་ཉོན་སྒྲིབ་སྤངས་པར་ཐལ། འདོད་པའི་ཕྱིར་
འདོད་ན། ཁྱོད་ཡོད་པར་ཐལ། འདོད་པའི་ཕྱིར། ཟེར་ན། མངོན་པ་གཉིས་ནས། བཤད་པའི་ཉོན་སྒྲིབ་སྤངས་པའི་གང་ཟག་དེ་ཉོན་སྒྲིབ་སྤངས་པའི་གང་ཟག་ཡིན་པར་ཐལ། དེ་གཉིས་ནས་བཤད་

[070B] འདོད་ན། དེ་ཡིན་ན། ཉོན་སྒྲིབ་སྤངས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་ས་བཞི་པའི་བར་ཆད་མེད་ལམ་གྱི་གྲངས་པའི་
རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན། དེར་ཐལ། དེ་ཕྱིར། དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི། རྟོགས་པ་སྤངས་པའི་གང་ཟག་ཡིན་པ་གང་ཞིག་གང་ཟག་རང་རྐྱ་
ཐུབ་པའི་རྫས་ཡོད་དུ་འཛིན་པའི་རྟོགས་པ་ལས། ཕྲ་བར་གྱུར་པའི་ཉོན་སྒྲིབ་མངོན་པ་གཉིས་ནས་མ་བཤད་པའི་ཕྱིར། དང་པོ་གྲུབ་སྟེ། ཆོས་ཅན་དེ་ཡིན་པའི་ཕྱིར། ཁྱབ་སྟེ། རང་དུ་ལྟ་བ་དང་འབྲེལ་ཡོངས་
སུ་ཟད་ཅེས་པའི་ལུང་དོན་གྲུབ་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁོ་ན་རེ། མངོན་པ་གཉིས་ནས་བཤད་པའི་ཉོན་སྒྲིབ་སྤངས་པའི་གང་ཟག་ཡིན་ན། དེ་གཉིས་ནས་བཤད་པའི་དགྲ་
བཅོམ་ཡིན་དགོས་པར་ཐལ། དེ་གཉིས་ནས་བཤད་པའི་དགྲ་བཅོམ་ཡིན་ན། དེ་གཉིས་ནས་བཤད་པའི། ཉོན་སྒྲིབ་སྤངས་པའི་གང་ཟག་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན། དམན་ལམ་
སྔོན་དུ་མ་སོང་པའི། བྱང་སེམས་ས་བརྒྱད་པ་བ་ཆོས་ཅན། དེར་ཐལ། དེའི་ཕྱིར། དེར་ཐལ། ཉོན་སྒྲིབ་མ་ལུས་པར་སྤངས་པའི། གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་མངོན་པ་གཉིས་
ནས་དགྲ་བཅོམ་དུ་བཤད་པར་ཐལ། འདོད་པའི་ཕྱིར། འདོད་ན། དེ་དགྲ་བཅོམ་དུ་ཁས་ལེན་པའི་དངོས་སྨྲ་བ་གཅིག་ཡོད་པར་ཐལ་ལོ། གཞན་ཡང། ཁོ་ན་རེ། དེ་གཉིས་ནས་བཤད་པའི་དགྲ་བཅོམ་

[071A] །དེ་དགྲ་བཅོམ་ཡིན་པར་ཐལ། དེ་གཉིས་ནས་བཤད་པའི་སངས་རྒྱས་འཕགས་པ། སངས་རྒྱས་འཕགས་པ་ཡིན་པའི་ཕྱིར་ཏེ། དེ་གཉིས་ནས་བཤད་པའི། སྟོན་པ་ཤཱཀྱ་ཐུབ་པ་དེ་སྟོན་པ་
འཀྱ་ཐུབ་པ་ཡིན་པའི་ཕྱིར། ཟེར་ན། མ་ཁྱབ། གཞན་ཡང། དེ་གཉིས་ནས་བཤད་པའི། དགྲ་བཅོམ་དེ་དགྲ་བཅོམ་ཡིན་པར་ཐལ། དེ་གཉིས་ནས་བཤད་པའི་བུམ་པ་བུམ་པ་ཡིན་པའི་ཕྱིར། ཟེར་ན་མ་ཁྱབ་
ཁ་ཅིག་འགོག་བདེན་ལ་ཕྲ་རགས་གཉིས་སུ་འབྱེད་པ་དེ། འགོག་བདེན་ལ་དོན་དམ་བདེན་པ་དང། ཀུན་རྫོབ་བདེན་པ་གཉིས་སུ་འབྱེད་པའི་དོན་ཡིན་ཟེར་ན། དེ་མི་འཐད་པར་ཐལ། འགོག་བདེན་ཡིན་
ན༑ དོན་དམ་བདེན་པ་ཡིན་དགོས་པའི་ཕྱིར་ཏེ། རང་འགྲེལ་ལས། སྡུག་བསྔལ་བ་དང་ཀུན་འབྱུང་བ་དང་ལམ་གྱི་བདེན་པ་ནི། ཀུན་རྫོབ་ཀྱི་བདེན་པའི་རང་གི་ངོ་བོའོ། འགོག་པའི་བདེན་པ་ནི་དོན་
དམ་པའི་བདེན་པའི་ངོ་བོ་ཡིན་ནོ། ཞེས་གསུངས་པའི་ཕྱིར། གཞན་ཡང། ཊྐ་ཆེན་ལས། འགོག་བདེན་ཀུན་རྫོབ་བདེན་པར་སྨྲ་བ་ནི། མཐའ་མ་ཆོད་པའོ། ཞེས་གསུངས་པ་མི་འཐད་པར་
ཐལ༑ འགོག་བདེན་ཡིན་ན་དོན་དམ་བདེན་པ་ཡིན་པས་མ་ཁྱབ་པའི་ཕྱིར། ཁོ་ན་རེ། དམན་ལམ་སྔོན་དུ་མ་སོང་བའི། བྱང་སེམས་ས་བརྒྱད་པ་བ་ཆོས་ཅན། ཁྱོད་མངོན་པ་གཉིས་ནས་དགྲ་བཅོམ་དུ་བཤད་
པར་ཐལ། ཁྱོད་དེ་གཉིས་ནས་བཤད་པའི། དགྲ་བཅོམ་ཡིན་པའི་ཕྱིར། དེ་དེར་ཐལ། དེ་ཉོན་སྒྲིབ་སྤངས་པའི་གང་ཟག་ཡིན་པ་གང་ཞིག་མངོན་པ་གཉིས་ནས་ཉོན་སྒྲིབ་སྤངས་པའི་གང་ཟག་

[071B] དངོས་སྨྲ་བས་དེ་གཉིས་དོན་གཅིག་ཏུ་ཁས་ལན་པའི་ཕྱིར། འདོད་ན། དེ་དངོས་སྨྲ་བས་དགྲ་བཅོམ་དུ་ཁས་ལན་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན་
མངོན་པ་གཉིས་ནས། ཉོན་སྒྲིབ་སྤངས་པའི་གང་ཟག་ཏུ་བཤད་པར་ཐལ། མངོན་པ་གཉིས་ནས་བཤད་པའི། ཉོན་སྒྲིབ་སྤངས་པའི་གང་ཟག་ཡིན་པའི་ཕྱིར། ཁྱབ་དེ། མངོན་པ་གཉིས་ནས། བཤད་པའི་
འགོག་བདེན་ཡིན་ན། དེ་གཉིས་ནས་འགོག་བདེན་དུ་བཤད་པས་ཁྱབ་པའི་ཕྱིར། ཟེར་ན། མི་མཚུངས་སོ། རྟག་དེར་ཐལ། ཉོན་སྒྲིབ་མ་ལུས་པར་སྤངས་པའི་གང་ཟག་ཡིན་པའི་ཕྱིར། རྩ་བར་འདོད་
ན༑ དེ་དངོས་སྨྲ་བས་ཉོན་སྒྲིབ་སྤངས་པའི། གང་ཟག་ཏུ་ཁས་ལེན་པར་ཐལ། འདོད་པའི་ཕྱིར། འདོད་མི་ནུས་ཏེ། དངོས་སྨྲ་བས་དམན་ལམ་སྔོན་དུ་མ་སོང་པའི། བྱང་ཆུབ་སེམས་དཔས་ཉོན་སྒྲིབ་དང་
ཤེས་སྒྲིབ་གཅིག་ཅར་དུ་སྤོངས་བར་ཁས་ལེན་པའི་ཕྱིར། མངོན་པ་ཀུན་བཏུས་ལས། གཅིག་ཅར་ཉོན་མོངས་པ་དང། ཤེས་བྱིའི་སྒྲིབ་པ་སྤོང་ངོ། ཞེས་གསུངས་པའི་ཕྱིར། ཁ་ཅིག་བདེན་བཞིའི་ཁྱད་ཆོས་སུ་གྱུར་
པའི་མི་རྟག་སོགས་བཅུ་དྲུག་ལ་ཕྲ་རགས་གཉིས་གཉིས་སུ་འབྱེད་ལ། དེ་ཡང་གང་ཟག་རང་རྐྱ་ཐུབ་པའི། རྫས་ཡོད་དུ་འཛིན་པའི་འཇིག་ལྟ་ཙམ་གྱིས་བསྐྱེད་པའི་ཉེར་ལེན་གྱི་ཕུང་པོའི་སྟེང་གི་མི་རྟག་པ་དེ་
སྡུག་བསྔལ་བདེན་པའི། ཁྱད་ཆོས་སུ་གྱུར་པའི་མི་རྟག་པ་རགས་པ་དང། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི། འཇིག་ལྟས་སྐྱེད་པའི་ཉེར་ལེན་གྱི་ཕུང་པོའི་སྟེང་གི་མི་རྟག་པ་དེ། སྡུག་

[072A] །བསྔལ་བདེན་པའི་ཁྱད་ཆོས་སུ་གྱུར་པའི། མི་རྟག་པ་ཕྲ་མོ་དང། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་འཇིག་ལྟ་ཙམ་གྱི་དྲང་པའི་སྲེད་པ་དེ། ཀུན་འབྱུང་བདེན་པའི་
ཁྱད་ཆོས་སུ་གྱུར་པའི་སྲེད་པ་རགས་པ་དང། གང་ཟག་རང་གི་མཚན་ཉིད་གྱི་གྲུབ་པར་འཛིན་པའི་འཇིག་ལྟས་དྲངས་པའི་སྲེད་པ་དེ། ཀུན་འབྱུང་བདེན་པའི་ཁྱད་ཆོས་སུ་གྱུར་པའི་སྲེད་པ་ཕྲ་མོ་ཡིན་ནོ། ཞེ་ན། དེ་མི་
འཐད་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པ་འཛིན་པའི་འཇིག་ལྟ་ཙམ་གྱི་སྐྱེད་པའི། ཉེར་ལེན་གྱི་ཕུང་པོ་མེད་པའི་ཕྱིར་ཏེ། ཉེར་ལེན་གྱི་ཕུང་པོ་ཡིན་ན། རང་གི་ཉེར་ལེན་དུ་གྱུར་པའི་
གང་ཟག་རང་གི་མཚན་གྱི་གྲུབ་པར་འཛིན་པའི་འཇིག་ལྟ་ལ། རྟེན་ནས་བྱུང་བས་ཁྱབ་པའི་ཕྱིར་ཏེ། དེ་ཡིན་ན་རང་གི་ཉེར་ལེན་དུ་གྱུར་བའི་གང་ཟག་གི་བདག་འཛིན་ལ་བརྟེན་ནས་བྱུང་བས་ཁྱབ་པའི་ཕྱིར། གཞན་
ཡང༑ དེ་མི་འཐད་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་འཇིག་ལྟ་ཙམ་གྱིས་གྲངས་པའི་སྲེད་པ་མེད་པའི་ཕྱིར་ཏེ། སྲེད་པ་ཡིན་ན། རང་གི་ཉེར་ལེན་དུ་གྱུར་པའི་གང་
ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟ་ལ་རྟེན་ནས་བྱུང་བས་ཁྱབ་པའི་ཕྱིར་ཏེ། ཉོན་མོངས་པ་ཡིན་ན། རང་གི་ཉེར་ལེན་དུ་གྱུར་པའི་མ་རིགས་པ་ལ་བརྟེན་ནས་བྱུང་པའི། ཁྱབ་པའི་ཕྱིར་
ཏེ༑ ༑བཞི་བརྒྱ་བ་ལས། །ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་གྱུར་ཏེ། ཞེས་པའི་ལུང་དོན་གྲུབ་པའི་ཕྱིར། དེ་བཞིན་དུ་གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་

[072B] སྡུག་བསྔལ་བདེན་པའི་ཁྱད་ཆོས་སུ་གྱུར་པའི་མི་རྟག་པ་རགས་པ་དང། དེས་གཞན་རྣམས་ལ་རིགས་འདྲེ་ཟེར་ན། དེ་མི་ཐད་པར་ཐལ། གང་ཟག་
རང་རྐྱ་ཐུབ་པའི་རྫས་ཡོད་དུ་འཛིན་པའི། འཇིག་ལྟས་སྐྱེད་པའི་ཉེར་ལེན་གྱི་ཕུང་པོའི་སྟེང་གི་མི་རྟག་པ་དེ། སྡུག་བསྔལ་བདེན་པའི་ཁྱད་ཆོས་སུ་གྱུར་པའི་མི་རྟག་པ། ཕྲ་མོ་ཡིན་པའི་ཕྱིར་ཏེ། དེ་སྡུག་
བསྔལ་བདེན་པའི་ཁྱད་ཆོས་སུ་གྱུར་པའི་ཕྲ་བའི་མི་རྟག་པ་ཡིན་པའི་ཕྱིར་ཏེ། དེ་སྡུག་བསྔལ་བདེན་པའི་ཁྱད་ཆོས་གང་ཞིག་ཕྲ་བའི་མི་རྟག་པ་ཡིན་པའི་ཕྱིར། གཉིས་པ་མ་གྲུབ་ན། ཉེར་ལེན་གྱི་ཕུང་པོ་
ཆོས་ཅན། ཁྱོད་ཀྱི་མི་རྟག་པ་དེ་ཕྲ་བའི་མི་རྟག་པ་ཡིན་པར་ཐལ། ཁྱོད་རྒྱུ་ཡིན་པའི་ཕྱིར། ཁ་ཅིག་འགོག་བདེན་ལ་ཕྲ་རགས་གཉིས་སུ་འབྱེད་པ་དེ་དངོས་བཏགས་གཉིས་སུ་མ་ཕྱེ་བའི་བཤད་པ་
མིན་གྱིས། འགོག་བདེན་ལ་སྒྲས་བརྗོད་རིགས་ཀྱི་སྒོ་ནས། མ་ཡིན་པར་ཡང་ཕྲ་རགས་གཉིས་སུ་འབྱེད་རིགས་སོ། ཟེར་ན། ཆོས་ཉིད་དུ་གྱུར་པའི། འགོག་བདེན་ལ་ཕྲ་རགས་གཉིས་སུ་འབྱེད་རིགས་པར་ཐལ་
འགོག་བདེན་ལ་ཕྲ་རགས་གཉིས་སུ་འབྱེད་རིགས་པ་གང་ཞིག་འགོག་བདེན་ཡིན་ན། ཆོས་ཉིད་ཡིན་དགོས་པའི་ཕྱིར། འདོད་ན། འགོག་བདེན་དུ་གྱུར་པའི་ཆོས་ཉིད་ལ། ཕྲ་རགས་གཉིས་སུ་
འབྱེད་རིགས་པར་ཐལ། འདོད་པའི་ཕྱིར། འདོད་ན། ཆོས་ཉིད་ལ་ཕྲ་རགས་གཉིས་སུ་འབྱེད་རིགས་པར་ཐལ། འདོད་པའི་ཕྱིར། འདོད་ན། ཆོས་ཉིད་ལ་རིགས་མི་འདྲ་བའི་དབྱེ་བ་ཡོད་པར་ཐལ་

[073A] །འདོད་པའི་ཕྱིར། འདོད་ན། །ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་མ་ཡིན། །ཞེས་གསུངས་པ་མི་འཐད་པར་ཐལ་ལོ། ཁོ་ན་རེ། འགོག་བདེན་ལ་ཕྲ་རགས་གཉིས་སུ་འབྱེད་
རིགས་པར་ཐལ། འགོག་བདེན་རགས་པ་ཡོད་པའི་ཕྱིར་ཟེར་ན་མ་ཁྱབ། དེར་ཐལ། མངོན་པ་གཉིས་ནས་བཤད་པའི་འགོག་བདེན་ཡོད་པའི་ཕྱིར། ཟེར་ན། ཆོས་ཀྱི་བདེན་འཛིན་ལ་ཕྲ་རགས་གཉིས་སུ། འབྱེད་རིགས་
པར་ཐལ། ཆོས་ཀྱི་བདེན་འཛིན་རགས་པ་ཡོད་པའི་ཕྱིར། ཁྱབ་པ་ཁས། དེར་ཐལ། གཟུང་འཛིན་རྫས་གཞན་དུ་འཛིན་པའི་རྟོག་པ་དེ། ཆོས་ཀྱི་བདེན་འཛིན་རགས་པ་ཡིན་པའི་ཕྱིར་ཏེ། གཟུང་འཛིན་
རྫས་གཞན་གྱི་སྟོང་པ་དེ། ཆོས་ཀྱི་བདག་མེད་རགས་པ་ཡིན་པའི་ཕྱིར། འདོད་ན། ཆོས་ཀྱི་བདེན་འཛིན་རགས་པ་ཡིན་ན། ཆོས་ཀྱི་བདེན་འཛིན་ཡིན་དགོས་པར་ཐལ། འདོད་པའི་ཕྱིར། འདོད་ན། གཟུང་འཛིན་
རྫས་གཞན་དུ་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ། འདོད་
པའི་ཕྱིར། གཞན་ཡང། གང་ཟག་གི་བདེན་འཛིན་ལ་ཕྲ་རགས་གཉིས་སུ་འབྱེད་རིགས་པར་ཐལ། གང་ཟག་གི་བདེན་འཛིན་རགས་པ་ཡོད་པའི་ཕྱིར། ཁྱབ་པ་ཁས། དེར་ཐལ། གང་ཟག་རང་རྐྱ་ཐུབ་པའི་
རྫས་ཡོད་དུ་འཛིན་པའི་རྟོག་པ་དེ་དེ་ཡིན་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་དེ། གང་ཟག་གི་བདག་མེད་རགས་པ་ཡིན་པའི་ཕྱིར། འདོད་ན། གང་ཟག་གི་བདག་འཛིན་རགས་པ་

[073B] གང་ཟག་གི་བདག་འཛིན་ཡིན་དགོས་པར་ཐལ། འདོད་པའི་ཕྱིར། འདོད་ན། གང་ཟག་རང་རྐྱ་ཐུབ་པའི་རྫས་ཡོད་དུ། འཛིན་པའི་རྟོགས་པ་ཆོས་ཅན། དེར་ཐལ། དེའི་ཕྱིར། འདོད་ན། བདེན་འཛིན་ཡིན་པར་ཐལ། འདོད་
པའི་ཕྱིར། ཁྱབ་སྟེ། བདེན་འཛིན་ཉོན་སྒྲིབ་ཡིན་པ་ལ་རྒྱུ་མཚན་ཡོད་པའི་ཕྱིར། འདོད་ན། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ། འདོད་པའི་ཕྱིར། གཞན་ཡང། གང་ཟག་གི་བདག་འཛིན་ཀུན་
བརྟགས་ཡིན་ན། གང་ཟག་གི་བདག་འཛིན་ཡིན་དགོས་པར་ཐལ། གང་ཟག་གི་བདག་འཛིན་རགས་པ་ཡིན་ན། གང་ཟག་གི་བདག་འཛིན་ཡིན་དགོས་པའི་ཕྱིར། འདོད་ན། གང་ཟག་རྟགས་གཅིག་རང་དབང་ཅན་དུ་
འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། གཟུང་འཛིན་རྫས་གཞན་དུ་འཛིན་པའི་རྟོག་པ་དེ་ཆོས་ཀྱི་བདེན་འཛིན་ཀུན་རྟགས་ཡིན་པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་
གང་ཟག་ལ་དམིགས་ནས་རང་གི་མཚན་ཉིད་གྱིས་གྲུབ་པར་འཛིན་བའི་བློ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁོ་ན་རེ། གང་ཟག་གི་བདག་འཛིན་ཀུན་བརྟགས་ཡིན་ན། གང་ཟག་
གི་བདག་འཛིན་མིན་དགོས་པར་ཐལ། དེ་ཡིན་ན། གང་ཟག་གི་བདག་འཛིན་ཡིན་པས་མ་ཁྱབ་པའི་ཕྱིར། ཟེར་ན་མ་ཁྱབ། འདོད་ན། གྲུབ་འཐས་རྒྱུད་སླད་པ་ལ་བརྟེན་ནས། གང་ཟག་རང་གི་མཚན་ཉིད་ཀྱི་གྲུབ་པ་
འཐད་སྙམ་དུ་འཛིན་པའི་བློ་ཆོས་ཅན། དེར་ཐལ། དེའི་ཕྱིར། དེར་ཐལ་ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་

[074A] །འཛིན་པའི་བློ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་སྤངས་པའི་སྤངས་པ་ཆོས་ཅན། དོན་དམ་བདེན་པ་ཡིན་པར་
ཐལ༑ འགོག་བདེན་ཡིན་པའི་ཕྱིར། འདོད་ན། གང་ཟག་རྟག་གཅིག་རང་དབང་ཅན་གྱི་བདག་གིས་སྟོང་བ་དེ། དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན། གང་ཟག་རྟག་
གཅིག་རང་དབང་ཅན་དུ་འཛིན་པའི་འཛིན་པ་ཞི་ནས་བློ་ངོར་ཤར་བའི་སྟོང་པ་དེ། དོན་དམ་བདེན་པ་ཡིན་པར་ཐལ། འདོད་པའི་ཕྱིར། ཟེར་ན། གང་ཟག་རྟག་གཅིག་རང་དབང་ཅན་དུ་འཛིན་པའི་འཛིན་པ་ཞི་ནས་
བློ་ངོར་ཤར་བའི་སྟོང་པ་ཡིན་ན། དོན་དམ་བདེན་པ་མ་ཡིན་དགོས་པར་ཐལ། དེ་དོན་དམ་བདེན་པ་མ་ཡིན་པའི་ཕྱིར། འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི། ངོ་བོར་ཤར་བའི་སྟོང་པ་ཆོས་ཅན་
དེར་ཐལ། དེའི་ཕྱིར། རྟགས་བསལ་གཉིས་ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར། རང་ལུགས་དེ་ཉིད། སྤྱོད་འཇུག་གི་ལུགས་སུ་བསྟན་པ་ལ། ཕྱོགས་སྔ་མ་བརྗོད་པ་དང། དེ་འགོག་པ་
གཉིས༑ དང་པོ་ནི། སྤྱོད་འཇུག་ལས། །བདེན་པ་མཐོང་བས་གྲོལ་འགྱུར་གྱི། །སྟོང་ཉིད་མཐོང་བས་ཅི་ཞིག་བྱ། །ཞེས་གསུངས། དེའི་དོན་ལ་ཁ་ཅིག་འཁོར་བ་ལས་གྲོལ་བའི་གྲོལ་བ་ཐོབ་པ་
ལ་ཆོས་ཉིད་བདེན་མེད་དུ་རྟོགས་པའི། སྟོང་ཉིད་ཀྱི་ལྟ་བ་མི་དགོས་ཏེ། བདེན་པའི་རྣམ་པ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་ཙམ་གོམས་པར་བྱས་པ་ལ་བརྟེན་ནས་

[074B] ཞེས་ཟེར། དེ་འགོག་པ་ལ། སྤྱོད་འཇུག་ལས། །གང་ཕྱིར་ལུང་ལས་ལམ་འདི་ནི། །མེད་པར་བྱང་ཆུབ་མེད་པར་གསུངས། །ཞེས་སོགས་གསུངས། དེའི་དོན་ནི་ཆོས་ཐམས་
ཅད་བདེན་མེད་དུ་རྟོགས་པའི་སྟོང་ཉིད་ཀྱི་ལྟ་བ་མེད་པར་འཁོར་བ་ལས་གྲོལ་བ་ཐོབ་མི་ནུས་པར་ཐལ། དེ་མེད་པར་བྱང་ཆུབ་གསུམ་ཐོབ་མི་ནུས་པར་ཡུམ་གྱི་མདོ་ལས། གསུངས་པའི་ཕྱིར། ཡུམ་གྱི་མདོ་ལས། དངོས་པོའི་
འདུ་ཤེས་ཅན་ལ་ཐར་པ་མེད། ཅེས་དང། ཉན་ཐོས་ཀྱི་ས་ལ་སློབ་པར་འདོད་པས་ཀྱང། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པར་བྱའོ། ཞེས་སོགས་གསུངས། བསྟན་རྩ་དགེ་སློང་ཉིད་ཡིན་ན། །དགེ་སློང་ཉིད་
ཀྱང་དཀའ་བར་གནས། །སེམས་ནི་དམིགས་དང་བཅས་རྣམས་ཀྱིས། །མྱ་ངན་འདས་པའང་དཀའ་བར་གནས། །ཞེས་གསུངས། དེའི་དོན་ནི་བསྟན་པའི་རྩ་བ་ཉན་ཐོས་དགྲ་བཅོམ་པ་ལ་སོགས་པ་རྣམས་དོན་དམ་པའི་དགེ་
སློང་རྣམ་དག་ཏུ་བཞག་ཏུ་མི་རུང་བར་ཐལ། དེ་རྣམས་ཀྱིས་ཆོས་ཐམས་ཅད་བདེན་པས་སྟོང་བའི་སྟོང་ཉིད་མ་རྟོགས་པའི་ཕྱིར། ཁྱབ་སྟེ། སེམས་བདེན་འཛིན་གྱི་དམིགས་པ་དང་བཅས་པའི་ལམ་གྱིས་མྱ་ངན་ལས་འདས་
པའི་དཀའ་བ་སྟེ། མྱ་ངན་ལས་འདས་པ་ཐོབ་མི་ནུས་པའི་ཕྱིར། ཉན་ཐོས་དགྲ་བཅོམ་པ་རྣམས་ལ་བསྟན་པའི་རྩ་བ་ཞེས་བརྗོད་པའི་རྒྱུ་མཚན་གང་ཡིན་ཞེ་ན། བུ་སྟོན་ཐམས་ཅད་མཁྱེན་པའི་སྤྱོད་འཇུག་
ཊིཀ་ཀ་ལས། སོ་སོར་ཐར་པ་བསྟན་པའི་རྩ་བ་ཡིན་ཞིང། དགེ་སློང་གི་སྡོམ་པ་དེ། སོ་སོར་ཐར་པའི་སྡོམ་པའི་གཙོ་བོ་ཡིན་ལ། སྟོན་པའི་འཁོར་དུ་བྱུང་བའི་ཉན་ཐོས་དགྲ་བཅོམ་པ་རྣམས། དགེ་སློང་

[075A] །གི་སྡོམ་པ་རྒྱུད་ལྡན་གྱི་གཙོ་བོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་གསུངས། རང་ལུགས་ནི། དེ་རྣམས་ལ་བསྟན་པའི་རྩ་བ་ཞེས་བརྗོད་པའི་རྒྱུ་མཚན་ཡོད་དེ། འོད་སྲུང་
ཆེན་པོ་དང། ཉེ་བར་འཁོར་དང། ཀུན་དགའ་བོ་ལ་སོགས་པ་རྣམས་ཀྱིས་བཀའ་བསྡུ་པ་པོ་མཛད་ནས། ལུང་གི་བསྟན་པ་ཡུན་རིང་དུ་གནས་པའི་བདག་རྐྱེན་དུ་འགྱུར་བ་དང། འཕགས་པའི་གནས་བརྟན་
བཅུ་དྲུག་ལ་སོགས་པས་ཀྱང། བསྟན་པ་ཡུན་རིང་དུ་གནས་པའི་བདག་རྐྱེན་མཛད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉོན་མོངས་སྤངས་པས་གྲོལ་ན་དེའི། དེ་མ་ཐག་ཏུ་དེར་འགྱུར་རོ། ཉོན་མོངས་མེད་
ཀྱང་དེ་དག་ལ། ལས་ཀྱི་ནུས་པ་མཐོང་པ་ཡིན། ཞེས་གསུངས། འདིའི་དོན་ནི། དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་ཙམ་གོམས་
པར་བྱས་པ་ལ་བརྟེན་ནས་ཉོན་མོངས་སྤངས་ཏེ། འཁོར་བ་ལས་གྲོལ་བ་ཐོབ་ནུས་ན། དེ་ཁོ་ན་ཉིད་ཀྱི་ལྟ་བ་མ་རྙད་པར་གང་ཟག་རང་རྐྱར་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་ཙམ་གོམས་པར་བྱས་པ་
ལ་བརྟེན་ནས། མངོན་པ་གཉིས་ནས་བཤད་པའི་ཉོན་མོངས་མངོན་འགྱུར་པ་དེ། རེ་ཤིག་འགག་པའི་དེ་མ་ཐག་ཏུ་འཁོར་བ་ལས་གྲོལ་བ་ཐོབ་ནུས་པར་ཐལ། དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་
ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་ཙམ་གོམས་པར་བྱས་བ་ལ་བརྟེན་ནས། ཉོན་མོངས་སྤངས་ཏེ། འཁོར་བ་ལས་གྲོལ་ནུས་པ་གང་ཞིག་དེ་ཁོ་ན་ཉིད་ཀྱི་ལྟ་བ་མ་རྙེད་པར་

[075B] ལམ་ཙམ་གོམས་པར་བྱས་པ་ལ་བརྟེན་ནས། ཉོན་མོངས་གང་གི་ཡང་ས་བོན་སྤོངས་མི་ནུས་པའི་ཕྱིར་ཏེ། དེ་ཡུལ་གྱི་གནས་ཚུལ་ལ། ཞུགས་པའི་
བློ་མ་ཡིན་པའི་ཕྱིར། འདོད་ན། དེ་མི་ནུས་པར་ཐལ། དེ་ཁོ་ན་ཉིད་ཀྱི་ལྟ་བ་མ་རྙེད་པར། གང་ཟག་རང་རྐྱ་ཐུབ་པའི་རྫས་ཡོད་སྟོང་པར་རྟོགས་པའི། ལམ་ཙམ་གོམས་པར་བྱས་པ་ལ། བརྟེན་ནས་མངོན་པ་
གཉིས་ནས་བཤད་པའི་ཉོན་མོངས་མངོན་འགྱུར་བ་རེ་ཤིག་རྒྱུད་ལ་མེད་པའི། གང་ཟག་དེ་སླར་ཡང། ལས་ཉོན་གྱིས་དབང་གི་འཁོར་བར་སྐྱེ་བ་ལན་པ་མཐོང་བའི་ཕྱིར། ཁོ་ན་རེ། རེ་ཤིག་ཉེར་ལེན་སྲེད་པ་ནི། མེད་
ཅེས་ངེས་པ་ཉིད་ཅེ་ན། ཞེས་དེ་ཁོ་ན་ཉིད་གྱི་ལྟ་བ་མ་རྙེད་པར་གང་ཟག་རང་རྐྱ་ཐུབ་པའི། རྫས་ཡོད་ཀྱིས་སྟོང་པར་རྟོགས་པའི་ལམ་ཙམ་གོམས་པར་བྱས་པ་ལ་བརྟེན་ནས། འཁོར་བ་ལས་གྲོལ་བ་ཐོབ་ནུས་པར་ཐལ། དེ་
ཁོ་ན་ཉིད་ཀྱི་ལྟ་བ་མ་རྙེད་པར། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་རྟོགས་པའི། ལམ་ཙམ་གོམས་པར་བྱས་པ་ལ། བརྟེན་ནས་ཡང་སྲིད་ཕྱི་མའི། ཉེར་ལེན་གྱི་རྒྱུ་སྲེད་པ་དེ་ཟད་པར་བྱེད་ནུས་
པའི་ཕྱིར། ཞེས་ཟེར། དེ་འགོག་པ་ལ། སྲེད་དེ་ཉོན་མོངས་ཅན་མིན་ཡང། ཀུན་རྨོངས་བཞིན་དུ་ཅི་སྟེ་མེད། ཞེས་གསུངས། དེའི་དོན་ནི་དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་ཟག་རང་རྐྱ་ཐུབ་པའི་
རྫས་ཡོད་ཀྱིས་སྟོང་པར་རྟོགས་པའི་ལམ་ཙམ་གོམས་པར་བྱས་པ་ལ་བརྟེན་ནས་ཡང་སྲིད་ཕྱི་མའི་ཉེར་ལེན་གྱི་རྒྱུ་སྲེད་པ་དེ་ཟད་པར་བྱེད་མི་ནུས་པར་ཐལ། སྲེད་པ་དེ་མངོན་པ་གཉིས་ནས་བཤད་པའི་ཉོན་མོངས་ཅ་

[076A] །གྱི་སྲེད་པ་དང། དེ་གཉིས་ནས་བཤད་པ་ལྟར་མ་ཡི་པའི། སྲེད་པ་གཉིས་སུ་འབྱེད་རིགས་པ་གང་ཞིག་དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་ཟག་རང་རྐྱང་ཐུབ་པའི་རྫས་ཡོད་ཀྱི་སྟོང་པར་རྟོགས་
པའི་ལམ་ཙམ་གོམས་པར་བྱས་པ་ལ་བརྟེན་ནས། མངོན་པ་གཉིས་བཤད་པ་ལྟར་མ་ཡིན་པའི། སྲེད་པ་མངོན་འགྱུར་ཙམ་ཡང་ཟད་པར་བྱེད་མི་ནུས་པའི་ཕྱིར་ཏེ། དེ་ལ་བརྟེན་ནས་གང་ཟག་རང་གི་མཚན་
ཉིད་ཀྱི་གྲུབ་པར་འཛིན་པའི་འཇིག་ལྟས་དྲངས་པའི་སྲེད་པ་ཟད་པར་བྱེད་མི་ནུས་པའི་ཕྱིར། རྟགས་དང་པོ་གྲུབ་སྟེ། ཀུན་རྨོངས་ཀྱི་མ་རིགས་པ་དེ་ལ། མངོན་པ་གཉིས་ནས་བཤད་པའི་ཉོན་མོངས་ཅན་གྱི་མ་རིགས་
པ་དང། མངོན་པ་གཉིས་ནས་བཤད་པ་ལྟར་མ་ཡིན་པའི། མ་རིགས་པ་གཉིས་སུ། འབྱེད་རིགས་པའི་ཕྱིར། རྟགས་ཁས། གཞན་ཡང། ཚོར་བའི་རྐྱེན་གྱི་སྲེད་པ་ཡིན། ཚོར་
བ་དེ་དག་ལ་ཡང་ཡོད། ཞེས་གསུངས། དེའི་དོན་ནི། དེ་ཁོ་ན་ཉིད་ཀྱི་ལྟ་བ། མ་རྙེད་པར་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་རྟོགས་པའི། ལམ་ཙམ་གོམས་པར་བྱས་པ་
ལ་བརྟེན་ནས་ཡང་སྲིད་ཕྱི་མའི། ཉེར་ལེན་གྱི་རྒྱུ་སྲེད་པ་དེ་ཟད་པར་བྱེད་མི་ནུས་པར་ཐལ། དེ་ཁོ་ན་ཉིད་ཀྱི་ལྟ་བ་རྒྱུད་ལ་མི་ལྡན་པའི། གང་ཟག་དེའི་རྒྱུད་ལ་ཚོར་བ་བདེ་བ་སྐྱེས་པ་ན། དེའི་
རྐྱེན་གྱིས་དེ་དང་མི་འབྲལ་བར་སྲེད་པའི་སྲེད་པ་དང། ཚོར་བ་སྡུག་བསྔལ་སྐྱེས་པ་ན། དེའི་རྐྱེན་གྱིས་དེ་དང་འབྲལ་འདོད་ཀྱི་སྲེད་པ་ངེས་པར་འབྱུང་བའི་ཕྱིར། དཔེར་ན། འགལ་རྐྱེན་མེད་

[076B] འབྲས་བུ་ངེས་པར་འབྱུན་པ་བཞིན་ནོ། །དམིགས་པ་དང་ནི་བཅས་པའི་སེམས། །འགའ་ཞིག་ལ་ནི་གནས་པར་འགྱུར། །ཞེས་པའི་དོན་ནི། སྟོང་ཉིད་ལྟ་བ་དང་བྲལ་པའི་ལམ་གྱི་སྲེད་
པ་སྤངས་མི་ནུས་ཏེ། སེམས་བདེན་འཛིན་གྱི། དམིགས་པ་དང་བཅས་པའི་གང་ཟག་གི་རྒྱུད་ལ། བདེན་འཛིན་དེས་དྲངས་པའི་སྲེད་པ་མངོན་འགྱུར་དུ་འབྱུང་བའི་ཕྱིར། །སྟོང་པ་ཉིད་དང་བྲལ་
བའི་སེམས། །འགགས་པ་སླར་ཡང་སྐྱེས་འགྱུར་ཏེ། །འདུ་ཤེས་མེད་པའི་སྙོམས་འཇུག་བཞིན། །དེས་ན་སྟོང་ཉིད་བསྒོམ་པར་བྱ། །ཞེས་པའི་དོན་ནི། ཐར་པ་དང་ཐམས་ཅད་མཁྱེན་
པ་དོན་དུ་གཉེར་པ་རྣམས་ཀྱིས། གང་ཟག་དང་ཕུང་པོ་རང་གི་མཚན་ཉིད་ཀྱི་གྲུབ་པས་སྟོང་པའི་སྟོང་ཉིད་བསྒོམ་དགོས་ཏེ། གང་ཟག་དང་ཕུང་པོ་རང་གི་མཚན་ཉིད་ཀྱི་གྲུབ་པས་སྟོང་པའི་
སྟོང་པ་ཉིད་ཀྱི་ལྟ་བ་དང་བྲལ་བས། གང་ཟག་གིས་ལམ་གཞན་བསྒོམས་པ་ཉོན་མོངས་མངོན་འགྱུར་བ་རེ་ཤིག་འགགས་ཀྱང། སླར་ཡང་དེའི་རྒྱུད་ལ་ཉོན་མོངས་མངོན་འགྱུར་དུ་འབྱུང་པའི་ཕྱིར། དཔེར་ན་
འདུ་ཤེས་མེད་པའི་སྙོམས་འཇུག་ལ་མཉམ་པར་བཞག་པའི། གང་ཟག་དེའི་རྒྱུད་ལ་དུས་དེའི་ཚེ། འདུ་ཤེས་ཀྱི་རྒྱུ་བ་རགས་པ། མངོན་འགྱུར་དུ་མེད་ཀྱང། སླར་ཡང་འདུ་ཤེས་ཀྱི་རྒྱུ་བ་རགས་པ་
མངོན་འགྱུར་དུ་འབྱུང་བ་བཞིན་ནོ། འོ་ན། ཁྱོད་རང་གི་ལུགས་ཀྱི་ཚོར་བ་ལ། སྲེད་པ་ཟློག་ཚུལ་དེ། གང་ཡིན་ཞེ་ན། དེ་སྟོན་པ་ལ། གང་ཚེ་ཚོར་པོ་འགའ་མེད་ཅིང། ཚོར་

[077A] །བའང་ཡོད་པ་མ་ཡིན་པས། །དེ་ཚེ་གནས་སྐབས་འདི་མཐོང་ནས། །སྲེད་པ་ཅི་ཕྱིར་ལྡོག་མི་འགྱུར། ཞེས་གསུངས། དེས་ན། རང་ལུགས་ཀྱི་ཚོར་བ་ལ་སྲེད་པ་ལྡོག་ཚུལ་ཡོད་དེ། ཚོར་
བའི་འཁོར་སུམ་བདེན་སྟོང་དུ་རྟོགས་ཟིན་གོམས་པར་བྱས་པ་ལ་བརྟེན་ནས་ཚོར་བ་ལ། སྲེད་པ་ལྡོག་ནུས་པའི་ཕྱིར། འགྲེལ་བཤད་མཁན་པོ་ན་རེ། མངོན་པ་གཉིས་ནས་བཤད་པའི་གང་ཟག་
གི་བདག་མེད། མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་དེ་གཉིས་ནས་བཤད་པའི། ཉོན་མོངས་ཀུན་རྟགས་སྤངས་ནུས་ཀྱང་ལྷན་སྐྱེས་སྤངས་མི་ནུས་སོ། །ཞེས་ཟེར་བ་མི་
འཐད་དེ། མངོན་པ་གཉིས་ནས་བཤད་པའི། གང་ཟག་གི་བདག་མེད་མངོན་སུམ་དུ། རྟོགས་ཟིན་གོམས་པར་བྱས་པ་ལ་བརྟེན་ནས། དེ་གཉིས་ནས་བཤད་པའི་ཉོན་སྒྲིབ་ཀུན་བརྟགས་དང་ལྷན་སྐྱེས་
གཉིས་མངོན་འགྱུར་བ་སྤངས་ནུས་པར་ཡང་མཚུངས། དེ་གཉིས་ཀྱི་ས་བོན་སྤངས་མི་ནུས་པར་མཚུངས་པའི་ཕྱིར། གཉིས་པ་དེ་སྒྲུབ་པའི་ཁུང་བསྟན་པ་ལ། ཐེག་ཆེན་གྱི་མདོའི་ཤེས་བྱེད་འགོད་པ་
དང༑ བསྟན་བཅོས་དང་ཐེག་དམན་གྱི་མདོའི་ཤེས་བྱེད་འགོད་པ་གཉིས། དང་པོ་ནི། ཉན་རང་འཕགས་པ་རྣམས་ཀྱིས་སྟོང་ཉིད་མངོན་སུམ་དུ་རྟོགས་ཤིང། འཁོར་བ་ལས་གྲོལ་བ་ཐོབ་པ་ལ་
སྟོང་ཉིད་ཀྱི་ལྟ་བ་དགོས་པར་ཐེག་ཆེན་གྱི་མདོ་ལས། གསུངས་པ་ཡིན་ཏེ། དེ་ལྟར་དུ། ལྷག་པའི་བསམ་པ་བསྟན་པས་ཞུས་པའི་མདོ་དང། འཕགས་པ་བསམ་གཏན་པའི་དཔེ་མཁྱུད་ཀྱི་མདོ་དང་

[077B] གསུངས་པའི་ཕྱིར། དང་པོ་ཡིན་ཏེ། ལྷག་པའི་བསམ་པ་བསྟན་པས་ཞུས་པ་ཚིག་གསལ་དུ་དྲངས་པ་ལས། དཔེར་ན། མི་ལ་ལ་ཞིག་གིས་སྒྱུ་མ་མཁན་གྱི་རོལ་མོ་བྱུང་བའི་ཚེ་
སྒྱུ་མ་མཁན་གྱིས་སྤྲུལ་པའི་བུད་མེད་མཐོང་ནས། འདོད་ཆགས་ཀྱི་སེམས་སྐྱེས་ཏེ། དེ་འདོད་ཆགས་ཀྱི་སེམས་དཀྲིས་ནས་འཁོར་གྱིས་འཇིགས་ཤིང། བག་ཚ་སྟེ། སྟན་ལས་ལངས་ནས་སོང་སྟེ། དེ་སོང་ནས་ཀྱང་བུད་མེད་
དེ་ཉིད་ལ་མི་སྡུག་པར་ཡིད་ལ་བྱེད་ཅིང། མི་རྟག་པ་དང་སྡུག་བསྔལ་བ་དང། སྟོང་པ་དང་བདག་མེད་པར་ཡིད་ལ་བྱེད་ན། རིགས་ཀྱི་བུ་དེ་ཇི་སྙམ་དུ་སེམས། མི་དེ་ཡང་དག་པར་ཞུགས་པ་ཡིན་ནམ། འོན་ཏེ། ལོགས་
པར་ཞུགས་པ་ཡིན། གསོལ་བ་བཅོམ་ལྡན་འདས། གང་བུད་མེད་མ་མཆིས་པ་ལ་མི་སྡུག་པར་ཡིད་ལ་བྱེད་ཅིང། མི་རྟག་པ་དང་སྡུག་བསྔལ་བ་དང་སྟོང་པ་དང། བདག་མེད་པར་ཡིད་ལ་བགྱིད་པའི་མི་
དེའི་མངོན་པར་བརྩོན་པ་དེ་ནི་ལོག་པ་ལགས་སོ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་འདི་ན་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་ཁ་ཅིག་མ་སྐྱེས་
ཤིང་མ་བྱུང་བའི་ཆོས་རྣམས་ལ་མི་སྡུག་བར་ཡིད་ལ་བྱེད་ཅིང། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པར་ཡིད་ལ་བྱེད་པ་གང་ཡིན་པ་དེ་དག་ཀྱང་དེ་དང་འདྲ་བར་བལྟ་བར་

[078A] །བྱའོ༑ ང་ནི་མི་སླུན་པོ་དེ་དག་ལ་ལམ་སྒོམ་པ་ཡིན་ནོ། ཞེས་མི་སྨྲ་སྟེ། དེ་དག་ནི་ལོག་པར་ཞུགས་པ་ཞེས་བྱའོ། ཞེས་གསུངས། དེའི་དོན་ནི། ཉན་རང་འཕགས་པས་ཆོས་ཀྱི་
བདག་མེད་མངོན་སུམ་དུ་རྟོགས་པ་ཡིན་ཏེ། སྒྱུ་མའི་བུད་མེད་ལ་བུད་མེད་དུ་དངོས་སུ་བཟུང་ནས། སྒྱུ་མའི་བུད་མེད་དེ་ཉིད་ལ་མི་སྡུག་པར་ཡིད་ལ་བྱེད་ཅིང། མི་རྟག་པ་དང། སྡུག་བསྔལ་བ་དང། སྟོང་པ་དང་
བདག་མེད་པའི་བུད་མེད་དོ། སྙམ་དུ་འཛིན་པའི་བློ་དེ་ལོག་ཤེས་ཡིན་གྱིས། དེ་ལ་རྟེན་ནས་བུད་མེད་ལ་ཆགས་པ་སྤངས་མི་ནུས་པ་བཞིན་དུ། ཕུང་པོ་བདེན་གྲུབ་ཏུ་བཟུང་ནས། བདེན་པར་གྲུབ་པའི་
ཕུང་པོ་དེ་ཉིས་མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པའི་ཕུང་པོའོ། སྙམ་དུ་སྒོམ་པ་དེ་ལོག་ཤེས་ཡིན་གྱིས། དེ་ཐར་ལམ་སྒོམ་པ་མ་ཡིན་ཞིང། དེ་ལ་བརྟེན་ནས་ཉོན་མོངས་
སྤོངས་མི་ནུས་པའི་ཕྱིར། ཁོ་ན་རེ། དངོས་སྨྲ་བ་རྣམས་ཀྱི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་ཟིན་གོམས་པར་བྱས་པ་ལ་བརྟེན་ནས། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་
མངོན་སུམ་དུ་རྟོགས་པའི་ཡེ་ཤེས་སྐྱེད་མི་ནུས་པར་ཐལ། ཕུང་པོ་བདེན་གྲུབ་ཏུ་བཟུང་ནས། བདེན་པར་གྲུབ་པའི་ཕུང་པོ་མི་རྟག་སྡུག་བསྔལ་སྟོང་བདག་མེད་སོགས་སུ་སྒོམ་པ་དེ། ཐར་ལམ་སྒོམ་
པ་མ་ཡིན་པའི་ཕྱིར་ཟེར་ན། སྐྱོན་མེད་དེ། དངོས་སྨྲ་བ་རྣམས་ཀྱིས། བདེན་རྫུན་གང་གིས་ཡང་ཁྱད་པར་དུ་མ་བྱས་པར། ཕུང་པོ་ལ་དམིགས་ནས་བདེན་རྫུན་གང་གིས་ཡང་ཁྱད་པར་དུ་མ་བྱས་པར་མི་རྟག་

[078B] གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ། རྟོགས་པའི་ཡེ་ཤེས་བསྐྱེད་ནུས་པའི་ཕྱིར། ཁ་གཅིག་བུད་མེད་མཚན་ཉིད་པར་གྱུར་
པའི་སྒྱུ་མའི་བུད་མེད་མི་རྟག་སྡུག་བསྔལ་པ་སྟོང་བདག་མེད་སོགས་སུ་འཛིན་པའི་བློ་དེ་ལོག་ཤེས་ཡིན་པ་བཞིན་དུ། ཕུང་པོ་བདེན་གྲུབ་ཏུ་བཟུང་ནས། བདེན་པར་གྲུབ་པའི་ཕུང་པོ་མི་རྟག་སྡུག་བསྔལ་སྟོང་བདག་མེད་སོགས་
སུ་འཛིན་པའི་བློ་དེ་ལོག་ཤེས་ཡིན་པ། ལུང་དེའི་དོན་ཡིན་ཟེར་བ་མི་འཐད་དེ། བུད་མེད་མཚན་ཉིད་པར་གྱུར་པའི་སྒྱུ་མའི་བུད་མེད་མི་རྟག་སྡུག་བསྔལ་སྟོང་བདག་མེད་སོགས་སུ་འཛིན་པའི་བློ་དེ་
ལོག་ཤེས་མ་ཡིན་པའི་ཕྱིར་ཏེ། དེ་བདེན་མེད་དུ་འཛིན་པའི་བློ་ལོག་ཤེས་མ་ཡིན་པའི་ཕྱིར་ཏེ། དེ་བདེན་མེད་ཡིན་པའི་ཕྱིར། གཉིས་པ་ཡང་མི་འཐད་དེ། བདེན་པར་གྲུབ་པའི་ཕུང་པོ་མི་རྟག་སྡུག་
བསྔལ་སྟོང་བདག་མེད་སོགས་སུ། འཛིན་པའི་བློ་ལོག་ཤེས་མ་ཡིན་པའི་ཕྱིར་ཏེ། དེ་བདེན་མེད་དུ་འཛིན་པའི་བློ་ལོག་ཤེས་མ་ཡིན་པའི་ཕྱིར། དེ་བདེན་མེད་ཡིན་པའི་ཕྱིར། གཞན་ཡང། ཉན་རང་འཕགས་
པ་རྣམས་ཀྱི་ཆོས་ཀྱི་བདག་མེད་མངོན་སུམ་དུ་རྟོགས་པར། འཕགས་པ་བསམ་གཏན་དཔེ་མཁྱུད་ཀྱིས་ཞུས་པའི་མདོ་ལས་ཀྱང། གསུངས་པ་ཡིན་ཏེ། མདོ་དེ་ལས། བདེན་འཛིན་དང་མ་བྲལ་པའི་
ལམ་གྱི་འཁོར་བ་ལས་གྲོལ་བ་ཐོབ་མི་ནུས་པ་དང། འཁོར་བ་ལས། གྲོལ་བ་ལ། བདེན་བཞི་རང་བཞིན་མེད་པར། མཐོང་པའི་ལམ་དགོས་པར་གསུངས་པའི་ཕྱིར། དང་པོ་གྲུབ་སྟེ། མདོ་དེ་ལས་

[079A] །འཇམ་དཔལ་འཕགས་པའི་བདེན་པ་རྣམས། ཡང་དག་པ་ཇི་ལྟ་བ་བཞིན་དུ་མ་མཐོང་པས། སེམས་ཕྱིན་ཅི་ལོག་བཞིས་སེམས་ཕྱིན་ཅི་ལོག་ཏུ་གྱུར་བ་རྣམས། འཁོར་བ་ཡང་དག་པ་མ་
ཡིན་པ་འདི་ལས། འདའ་བར་མི་འགྱུར་རོ། དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་བས། འདི་སྐད་ཅེས་གསོལ་ཏོ། བཅོམ་ལྡན་འདས་གང་
ལ་ཉེ་བར་དམིགས་པས། སེམས་ཅན་རྣམས་འཁོར་པ་ལས། འདའ་བར་མི་འགྱུར་བ་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་བདག་དང་བདག་གིར་བར་དམིགས་
པས་སེམས་ཅན་རྣམས་འཁོར་བ་ལས་མི་འདའོ། དེ་ཅིའི་ཕྱིར་ཞེ་ན། འཇམ་དཔལ་བདག་དང་གཞན་དུ་ཡང་དག་པར་མཐོང་བ་གང་ཡིན་པ། དེ་ཉིད་ཀྱི་ལས་མངོན་པར་འདུ་བྱེད་པར་འགྱུར་རོ། ཞེས་
གསུངས༑ མངོན་པ་གཉིས་ནས། བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་མི་ནུས་ཏེ། དེ་གཉིས་ནས་བཤད་པའི་གང་
ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས། དེ་གཉིས་ནས། བཤད་པའི་ཉོན་མོངས་མངོན་དུ་གྱུར་བ་རེ་ཤིག་སྤངས་པའི། གང་ཟག་འགའ་ཞིག་དགྲ་བཅོམ་པ་ཐོབ་བོ། སྙམ་
དུ་འཁྲུལ་ནས་འཆི་བའི་ཚེ་རང་སྐྱེ་བ་ལེན་པར་མཐོང་ནས། སངས་རྒྱས་ལ་ཐེ་ཚོམ་ཟོས་པའི་ཉེས་པས་ངན་འགྲོར་ལྟུང་བ་ཡོད་པའི་ཕྱིར། དེ་སྐད་དུ་ཡང། མདོ་དེ་ལས། དེས་འདི་སྙམ་དུ་བདག་སྡུག་བསྔལ་

[079B] ཞེས་བྱ་བར་བདག་གིས་ཤེས་སོ། དེ་འཆི་བའི་དུས་བྱེད་པའི་ཚེ་བདག་ཉིད་སྐྱེ་བར་མཐོང་བས། དེ་སངས་རྒྱས་ཀྱི་
བྱང་ཆུབ་ལ་ཐེ་ཚོམ་དང། སོམ་ཉིད་ཟ་བར་འགྱུར་རོ། ཞེས་གསུངས་པའི་ཕྱིར། འཁོར་བ་ལས་གྲོལ་བ་ལ། བདེན་བཞི་རང་བཞིན་མེད་པར་མཐོང་པའི་ལམ་དགོས་པར། མདོ་དེ་ལས་གསུངས་པ་ཡིན་
ཏེ༑ མདོ་དེ་ལས། དེ་ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས། འདི་སྐད་ཅེས་གསོལ་ཏོ། བཅོམ་ལྡན་འདས་འཕགས་པའི་བདེན་པ་བཞི་པོ་རྣམས་ཇི་ལྟར་འཁུམ་པར་བགྱི། བཅོམ་
ལྡན་འདས་ཀྱིས་བཀའ་སྩལ་པ། འཇམ་དཔལ་གང་གིས་འདུ་བྱེད་ཐམས་ཅད་མ་སྐྱེས་པར་མཐོང་བ་དེས་ནི་སྡུག་བསྔལ་ཡོངས་སུ་ཤེས་པ་ཡིན་ནོ། གང་གི་ཆོས་ཐམས་ཅད་འབྱུང་བ་མེད་པར་མཐོང་བ་དེས་
ནི༑ ཀུན་འབྱུང་སྤངས་པ་ཡིན་ནོ། གང་གིས་ཆོས་ཐམས་ཅད་བརྟེན་ནས་མྱ་ངན་ལས་འདས་པར་མཐོང་བ། དེས་ནི་འགོག་པ་མངོན་དུ་བྱས་པ་ཡིན་ནོ། གང་གི་ཆོས་ཐམས་ཅད་ཤིན་ཏུ་མ་སྐྱེས་པར་མཐོང་
བ་དེས་ནི། ལམ་སྒོམས་པ་ཡིན་ནོ། ཞེས་གསུངས། གཞན་ཡང། ཉན་རང་འཕགས་པས་ཆོས་ཀྱིས་བདག་མེད་རྟོགས་པ་ཡོད་པར་རྡོ་རྗེ་གཅོད་པ་ལས་གསུངས་བ་ཡིན་ཏེ། རྡོ་རྗེ་གཅོད་པ་ལས་
རབ་འབྱོར་འདི་ཇི་སྙམ་དུ་སེམས་རྒྱུན་དུ་ཞུགས་པ་འདི་སྙམ་དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་པོ་སྙམ་དུ་སེམས་སམ། རབ་འབྱོར་གྱི་གསོལ་པ་བཅོམ་ལྡན་འདས་དེ་ནི་མ་ལགས་སོ།།

[080A] །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་ནི་གང་ལ་ཡང་ཞུགས་པ་མ་མཆིས་པའི་སླད་དུ་སྟེ། དེས་ན་རྒྱུན་དུ་ཞུགས་བ་ཞེས་བགྱིའོ། ཞེས་དང་བཅོམ་ལྡན་འདས་གལ་ཏེ། རྒྱུན་དུ་ཞུགས་
པ་འདི་སྙམ་དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་པོ་སྙམ་དུ་སེམས་པར་གྱུར་ན། དེ་ཉིད་དེའི་བདག་ཏུ་འཛིན་པར་འགྱུར་ལགས་སོ། སེམས་ཅན་དུ་འཛིན་པ་དང། སྲོག་ཏུ་འཛིན་པ་དང། གང་
ཟག་ཏུ་འཛིན་པར་འགྱུར། ལགས་སོ། ཞེས་གསུངས་པའི་ཕྱིར། ལུང་དང་པོའི་དོན་ནི། བཅོམ་ལྡན་འདས་ཀྱིས་རབ་འབྱོར་ལ། རྒྱུན་ཞུགས་ཀྱི་རང་གི་ཐོབ་བྱའི་འབྲས་བུ་དང། ཐོབ་པ་པོའི་གང་
ཟག་བདེན་པར་བཟུང་བའི་སྒོ་ནས། བདག་གིས་དོན་དམ་པར་རྒྱུན་ཞུགས་ཀྱི་འབྲས་བུ་ཐོབ་བོ་སྙམ་དུ་སེམས་སམ། ཞེས་དྲིས་པའི་ལེན་དུ། རབ་འབྱོར་གྱི་རྒྱུན་ཞུགས་ཀྱི་དེ་ལྟར་མི་འཛིན་སྟེ། རྒྱུན་
ཞུགས་ཀྱི་ཐོབ་བྱའི་འབྲས་བུ་དང། ཐོབ་པ་པོའི་གང་ཟག་བདེན་པར་གྲུབ་པ་འཐད་སྙམ་དུ་འཛིན་པའི། བདེན་འཛིན་ཀུན་བཏགས་སོགས། མཐོང་སྤངས་ཀུན་སྦྱོར་གསུམ་ཟད་པར། སྤངས་
པའི་ཆ་ནས་རྒྱུན་ཞུགས་དེ་མྱང་འདས་ཐོབ་པའི། ལམ་གྱི་རྒྱུན་དུ་ཞུགས་པར་བཞག་པའི་ཕྱིར། ཞེས་པའི་དོན་ཡིན། མདོ་ཕྱི་མའི་དོན་ནི། རྒྱུན་ཞུགས་ཀྱི་དོན་དམ་པར་བདག་གིས་རྒྱུན་ཞུགས་
ཀྱི་འབྲས་བུ་ཐོབ་སྙམ་དུ་མི་འཛིན་སྟེ། དེ་ལྟར་འཛིན་ན། རྒྱུན་ཞུགས་ཀྱི་རྒྱུད་ལ་གང་ཟག་གི་བདག་འཛིན་ཀུན་བཏགས་དང། སྲོག་ཏུ་འཛིན་པ་ཀུན་བཏགས་དང། སེམས་ཅན་དུ་འཛིན་པ་

[080B] ཆོས་ཀྱི་བདག་འཛིན་ཀུན་བཏགས་མ་ཟད་དགོས་པ་ལས། རྒྱུན་ཞུགས་ཀྱིས་བདག་འཛིན་ཀུན་བཏགས་ཟད་པར་སྤངས་པའི་ཕྱིར། ཞེས་པའི་དོན་ཡིན་ནོ། རྒྱུན་ཞུགས་ཀྱི་དོན་དམ་པར་བདག་གིས་
རྒྱུན་ཞུགས་ཀྱི་འབྲས་བུ་ཐོབ་སྙམ་དུ་མི་འཛིན་པར་གསུངས་པ་ཡང་བདེན་འཛིན་གྱི་ཞེན་ཡུལ་སུམ་མ་ཕྱུང་བར་དོན་དམ་པར་བདག་གིས་རྒྱུན་ཞུགས་ཀྱི་འབྲས་བུ་ཐོབ་པ་འཐད་སྙམ་དུ་མི་འཛིན་པའི་དབང་དུ་བྱས་པ་
ཡིན་གྱི། རྒྱུན་ཞུགས་ཀྱི་རྒྱུད་ལ་ཐོབ་བྱའི་འབྲས་བུ་དང། ཐོབ་པ་པོའི་གང་ཟག་བདེན་པར་འཛིན་པའི་བདེན་འཛིན་ལྷན་སྐྱེས་མེད་པར་སྟོན་པ་མ་ཡིན་ཏེ། དེའི་རྒྱུད་ལ་བདེན་འཛིན་ལྷན་སྐྱེས་ཡོད་པའི་ཕྱིར་ཏེ་
ཊྐ་ཆེན་ལས། རྒྱུན་ཞུགས་ཀྱི་བདེན་པར་བཟུང་ནས་བདག་གིས་འབྲས་བུ་ཐོབ་བོ་སྙམ་དུ་མི་འཛིན་པ་ནི། བདེན་འཛིན་གྱི་ཞེན་ཡུལ་སུན་མ་ཕྱུང་པའི། དབང་དུ་མཛད་པ་ཡིན་གྱི། ལྷན་སྐྱེས་ཀྱི་འཛིན་པ་ཡང་
མེད་པར་སྟོན་པར་མ་ཡིན་ནོ། ཞེས་གསུངས། ཁ་ཅིག་ལུང་དེའི་དོན་ལ། བདེན་འཛིན་གྱི་ཞེན་ཡུལ་སུན་ཕྱུང་པའི་དབང་དུ་མཛད་པ་ཡིན་གྱི། བདེན་འཛིན་གྱི་ཞེན་ཡུལ་སུན་མ་ཕྱུང་པའི་དབང་དུ་མཛད་པ་
ཞེས་པའི་མ་དེ་ཡི་གེ་མ་དག་པ་ཡིན་ཟེར་ན། ཊིཀ་ཆེན་དུ། རིན་ཆེན་ཕྲེང་བའི་ལུང་དོན་འཆད་པའི་ཚེ། དེ་ལྟར་ན་བདེན་འཛིན་གྱི་ཞེན་ཡུལ་སུན་མ་ཕྱུང་བར་དུ། འཇིག་ལྟའི་ཞེན་ཡུལ་སུན་མ་ཕྱིན་པས་
ཞེས་པའི་མ་དེ་ཡང་ཡི་གེ་མ་དག་པར་ཐལ། དམ་བཅའ་ཐད་པའི་ཕྱིར། གཉིས་པ་ལ། བསྟན་བཅོས་ཀྱི་ཤེས་བྱེད་འགོད་པ་དང། ཐེག་དམན་མདོའི་ཤེས་བྱེད་འགོད་པ་གཉིས། དང་པོ་ནི་

[081A] །ཉན་རང་འཕགས་པ་རྣམས་ཀྱི་ཆོས་ཀྱི་བདག་མེད་རྟོགས་ཤིང་འཁོར་བ་ལས་གྲོལ་བ་ཐོབ་པ་ལ་སྟོང་ཉིད་ཀྱི་ལྟ་བ་དགོས་པར། ཐེག་ཆེན་གྱི་བསྟན་བཅོས་ལས་གསུངས་པ་ཡིན་ཏེ་
རིན་ཆེན་ཕྲེང་བ་ལས། ཇི་སྲིད་ཕུང་པོ་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །ལམ་གསུམ་ཐོག་མཐའ་དབུས་མེད་པ། །འཁོར་བའི་
དཀྱིལ་འཁོར་འགལ་མེ་ཡི། །དཀྱིལ་འཁོར་ལྟ་བུ་ཕན་ཚུན་གྱི། །རྒྱུན་ཅན་འདི་ནི་འཁོར་བར་འགྱུར། །དེ་ནི་རང་གཞན་གཉིས་ཀ་དང། །དུས་སུམ་ཉིད་དུའང་མ་ཐོབ་ཕྱིར། །ངར་འཛིན་པ་ནི་
ཟད་པར་འགྱུར། །དེ་ལས་ལས་དང་སྐྱེ་བ་ཡང། །ཞེས་གསུངས་པའི་ཕྱིར། ལུང་དེའི་དོན་ནི། ཉན་རང་འཕགས་པས་ཆོས་ཀྱི་བདག་མེད་རྟོགས་པ་ཡིན་ཏེ། ཕུང་སོགས་ཀྱི་ཆོས་བདེན་གྲུབ་ཏུ་
འཛིན་པའི་ཆོས་ཀྱི་བདེན་འཛིན་གྱི་རྒྱུད་བཅིང་ནས་ཡོད་པ་དེ་སྲིད་དུ། ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་ལ། དེ་ཡོད་ན་དེའི་དབང་གིས་ལས་བསགས་ནས། ཡང་སྲིད་དུ་སྐྱེ་བ་
ལེན་པར་འགྱུར་པའི་ཕྱིར། ཆོས་ཀྱི་བདེན་འཛིན་གྱི་རྒྱུད་བཅིང་པའི་དོན་ནི། རྣམ་བཤད་སྙིང་པོའི་རྒྱན་ལས། བདེན་འཛིན་གྱིས་བཅིང་པའི་དོན་ནི། བཞི་དང་ལམ་བདེན་པར། གྲུབ་མ་གྲུབ་བརྟགས་པ་ན། བདེན་
པར་ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་ལུགས། ཐོས་བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་པའོ།། ཞེས་གསུངས་པ་ལྟར་ཡིན། ཁ་ཅིག་ཕུང་པོ་བདེན་པར་འཛིན་པའི་བདེན་

[081B] ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བའི་གང་ཟག་ཡིན་དགོས་ལ། ངར་འཛིན་ལྷན་སྐྱེས་ཀྱིས་ཞེན་ཡུལ་སུན་མ་ཕྱུང་པར། ངར་འཛིན་ལྷན་སྐྱེས་རྒྱུད་ལྡན་
གྱི་གང་ཟག་ཡིན་ན། དེ་དེའི་དབང་གིས་ལས་བསགས་ནས། འཁོར་བར་སྐྱེས་བ་ལེན་པས་ཁྱབ་པ་ལུང་དེའི་དོན་ཡིན་ཟེར་ན། ཕུང་པོ་བདེན་མེད་དུ་མ་རྟོགས་པའི་གང་ཟག་ཡིན་ན། གང་ཟག་བདེན་མེད་དུ་མ་རྟོགས་
པའི་གང་ཟག་ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཆོས་ཀྱི་བདག་མེད་མ་རྟོགས་པའི་གང་ཟག་ཡིན་ན། གང་ཟག་གི་བདག་མེད་མ་རྟོགས་པའི། གང་ཟག་ཡིན་དགོས་
པར་ཐལ། འདོད་པའི་ཕྱིར། འདོད་ན། གོང་དུ་བཀག་ཟིན། གཞན་ཡང། སྟོང་ཉིད་མ་རྟོགས་པའི་གང་ཟག་ཡིན་ན། ལས་ཉོན་གྱི་དབང་གི་འཁོར་བར་སྐྱེ་བ་ལེན་པའི་གང་ཟག་ཡིན་དགོས་ཐལ་
དམ་བཅའ་ཕྱི་མ་དེ་འཐད་པའི་ཕྱིར། འདོད་ན། བདེ་བ་ཅན་གྱི་རྟེན་ཅན་གྱི་སྟོང་ཉིད་མ་རྟོགས་པའི་གང་ཟག་དེ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེ་ཡོད་པའི་ཕྱིར། འདོད་མི་ནུས་ཏེ་
དག་པའི་ཞིང་གི་རྟེན་ཅན་གྱི་གང་ཟག་ཡིན་པའི་ཕྱིར། རྐང་པ་བར་བ་བཞིའི་དོན་ནི། སྐབས་འདིའི་ལམ་གསུམ་ནི། ཉོན་མོངས་པའི་ཀུན་ནས་ཉོན་མོངས་པ་དང། ལས་ཀྱི་ཀུན་ནས་ཉོན་མོངས་པ་དང། སྐྱེ་
བའི་ཀུན་ནས་ཉོན་མོངས་པ་གསུམ་ཡིན་ལ། དེ་གསུམ་ལ། ཐོག་མཐའ་དང་དབུས་མེད་པར་གསུངས་པའི་དོན་ནི། དེ་གསུམ་ལ། སྔ་ཕྱིའི་རིམ་པ་མེད་པའི་དོན་ཡིན་ཏེ། ཉོན་མོངས་

[082A] །པའི་ཀུན་ནས་ཉོན་མོངས་པ་ལས། རང་འབྲས་ལས་ཀྱི་ཀུན་ནས་ཉོན་མོངས་པ་སྐྱེ་ཞིང། ལས་ཀྱི་ཀུན་ནས་ཉོན་མོངས་པ་ལས། རང་འབྲས་སྐྱེ་བའི་ཀུན་ནས་ཉོན་མོངས་པ་སྐྱེ་ཞིང་སྐྱེ་
བའི་ཀུན་ནས་ཉོན་མོངས་པ་ལས། རང་འབྲས་ཉོན་མོངས་པའི་ཀུན་ནས། ཉོན་མོངས་པ་དང། སྐྱེ་བའི་ཀུན་ནས་ཉོན་མོངས་བ་སྐྱེ་བས། དེ་རྣམས་ཀྱང་འགལ་མེ་སྐད་ཅིག་སྔ་ཕྱིའི་རིམ་པ་ངེས་དཀའ་བ་
བཞིན་དུ། འབྱུང་བའི་སྒོ་ནས་སེམས་ཅན་རྣམས། འཁོར་བར་འཁོར་ཕྱིར། ཞེས་པའི་དོན་ཡིན། རྐང་པ་ཕྱི་མ་བཞིའི་དོན་ནི། ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་དེ་སྤངས་པའི་ཐབས་
ཡོད་དེ། རྟེན་འབྲེལ་དེ་བདག་དང། གཞན་དང། གཉིས་ཀ་དང། རྒྱུ་མེད་ལས་མི་སྐྱེ་བའི་རྟགས་ཀྱིས། རང་བཞིན་གྱིས་སྐྱེ་བ་མེད་པར་རྟོགས་ནས་སྒོམ་པས། འཁོར་བ་ལས་གྲོལ་བར་འགྱུར་བའི་
ཕྱིར༑ ཞེས་པའི་དོན་ཡིན། གཞན་ཡང། ཉན་རང་འཕགས་པས་ཆོས་ཀྱིས་བདག་མེད་རྟོགས་པར། རིན་ཆེན་ཕྲེང་བ་ལས་གསུངས་པ་ཡིན་ཏེ། །དེ་ཉིད་ལས་ཇི་ལྟར་མིག་ནི་འཁྲུལ་པ་ཡིས། །འགལ་མེའི་འཁོར་
ལོ་འཛིན་བྱེད་པ། །དེ་བཞིན་དབང་པོ་རྣམས་ཀྱི་ནི། །དེ་ལྟའི་ཡུལ་དག་འཛིན་པར་བྱེད། །ཅེས་སོགས་ཕུང་ཁམས་སྐྱེ་མཆེད་རང་བཞིན་མེད་པར་གཏན་ལ་ཕབ་ནས། དེའི་རྗེས་སུ་དེ་ཉིད་ལས། དེ་ལྟར་ཡན་
ལག་ཇི་བཞིན་དུ། །འགྲོ་བ་དོན་མེད་ཤེས་ནས་ནི། །རྒྱུ་མེད་པ་ཡི་མེ་བཞིན་དུ། །གནས་མེད་ལེན་མེད་མྱ་ངན་འདས། །ཞེས་ཉན་རང་སློབ་པ་འཕགས་པས། ཕུང་ཁམས་སྐྱེ་མཆེད་རང་བཞིན་མེད་པར་རྟོགས་

[082B] གལ་ཏེ། ཁོ་ན་རེ། དེ་ལྟར་གསུངས་པ་དེ། བྱང་སེམས་ཀྱི་དབང་དུ་བྱས་ནས་གསུངས་པ་ཡིན་གྱི། ཉན་རང་གི་དབང་དུ་བྱས་ནས་གསུངས་
པ་མ་ཡིན་ན། ཞེ་ན། དེ་ལྟར་གསུངས་པ་དེ་ཉན་རང་གི་དབང་དུ་མཛད་ནས་གསུངས་པ་ཡིན་ཏེ། ལུང་དེའི་འཇུག་དེ་མ་ཐག་ཏུ། དེ་ལྟར་བྱང་ཆུབ་སེམས་དཔའ་པས་ཀྱང། མཐོང་ནས་བྱང་ཆུབ་ངེས་པར་འདོད་
འོན་ཀྱང་དེ་ནི་སྙིང་རྗེ་ཡིས། བྱང་ཆུབ་བར་དུ་སྲིད་འཚམ་སྦྱོར། ཞེས་གསུངས་པའི་ཕྱིར། གཉིས་པ་ནི། ཉན་ཐོས་འཕགས་པས་ཆོས་ཀྱིས་བདག་མེད་རྟོགས་པ་ཡིན་ཏེ། ཉན་ཐོས་རྣམས་ཀྱི་གང་ལ་ཐོས་
བསམ་བྱས་པའི་གཞི། ཉན་ཐོས་ཀྱི་སྡེ་སྣོད་ལས་ཆོས་ཀྱིས་བདག་མེད་བསྟན་པའི་ཕྱིར་ཏེ། ཉན་ཐོས་ལ། གདམས་པའི་མདོ་ལས། །གཟུགས་ནི་དབུ་བ་བརྡོལ་པ་འདྲ། ཚོར་བ་ཆུའི་ཆུ་བུར་འདྲ། །འདུ་
ཤེས་མིག་རྒྱུ་ལྟ་བུ་སྟེ། །འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟར། །ཉི་མའི་གཉེན་གྱིས་བཀའ་སྩལ་པའི། །ཞེས་དཔེ་ལྔས་ཕུང་པོ་ལྔ་རང་བཞིན་མེད་པར་གསུངས་པའི་ཕྱིར་
ཁོ་ན་རེ། བྱང་ཆུབ་སེམས་འགྲེལ་ལས། སྟོན་པས། ཉན་ཐོས་རྣམས་ལ་ཕུང་པོ་ལྔ་དང། བྱང་སེམས་རྣམས་ལ། གཟུགས་དབུ་བ་སོགས་ལྔ་དང་འདྲ་བར་བཤད་ཅེས་གསུངས་པ་དང་འགལ། ཞེ་ན་
སྐྱོན་མེད་དེ། དེ་ལྟར་གསུངས་པ་རེ་ཤིག་སྟོང་ཉིད་རྟོགས་མི་ནུས་པའི་ཉན་ཐོས་ལ་དགོངས་ཀྱིས། སྒྲ་ཇི་བཞིན་པ་མ་ཡིན་ཏེ། དེ་ཉིད་ལས། གང་དག་སྟོང་ཉིད་མི་ཤེས་པ། དེ་དག་ཐར་པ་

[083A] །རྟེན་མ་ཡིན། །འགྲོ་དྲུག་སྲིད་པའི་བརྩོན་ར་ནི། །རྨོངས་པ་དེ་དག་འཁོར་བར་འགྱུར། །ཞེས་ཐར་པ་ཐོབ་པ་ལ་སྟོང་ཉིད་རྟོགས་པའི་ལྟ་བ་སྒོམས་པ་སྔོན་དུ་སོང་བ་གཅིག་དགོས་པར་
གསུངས་པའི་ཕྱིར། གཞན་ཡང། ཐེག་དམན་ཐུན་མོངས་མ་ཡིན་པའི། སྡེ་སྣོད་ལས་སྟོང་ཉིད་བསྟན་པ་ཡིན་ཏེ། ཐེག་ཆེན་གྱི་སྡེ་སྣོད་ལས། འདུས་བྱས་རང་བཞིན་གྱིས་སྐྱེ་བ་མེད་པར་བསྟན་པ་དང། ཐེག་
དམན་གྱི་སྡེ་སྣོད་ལས་འདུས་བྱས་ཟད་པར་བསྟན་པ་གཉིས། སྟོང་ཉིད་སྟོན་པའི་དོན་དུ་གཅིག་པའི་ཕྱིར་ཏེ། རིན་ཆེན་ཕྲེང་བ་ལས། །ཐེག་པ་ཆེ་ལས་སྐྱེད་མེད་བསྟན། །གཞན་གྱི་ཟད་པ་
སྟོང་པ་ཉིད། །ཟད་དང་མི་སྐྱེའི་དོན་དུ་ནི། །གཅིག་པ་དེའི་ཕྱིར་བཟོད་པར་གྱིས། །ཞེས་གསུངས། འདི་གཉིས་དོན་གཅིག་པའི་ཚུལ་ལ། ཁ་གཅིག་ཐེག་ཆེན་གྱིས་སྡེ་སྣོད་
ལས༑ འདུས་བྱས་རང་བཞིན་གྱི་སྐྱེ་བ་མེད་པར་བསྟན་པ་དང། ཐེག་དམན་གྱི་སྡེ་སྣོད་དུ། འདུས་བྱས་ཟད་པར་བསྟན་པ་གཉིས་དོན་གཅིག་སྟེ། འདུས་བྱས་རང་བཞིན་གྱི་ཡོད་ན་འདུས་བྱས་
ཟད་པ་མེད་དགོས་པའི་ཕྱིར། ཞེས་ཟེར་བ་ཤིན་ཏུ་མི་རིགས་ཏེ། དེ་ལྟ་ན་མྱུ་གུ་སོགས་འབྲས་བུ་དངོས་པོ་ཐམས་ཅད་དང་སྟོང་ཉིད་དོན་གཅིག་པར་ཐལ། རང་བཞིན་གྱི་ཡོད་ན་འབྲས་བུར་འགལ་
པའི་ཕྱིར་ཏེ། རང་བཞིན་གྱི་ཡོད་ན་རྒྱུ་ལ་ལྟོས་པར་འགལ་བའི་ཕྱིར། དེ་ན་རིན་ཆེན་ཕྲེང་བའི་འགྲེལ་པར། སྐྱེ་བ་མེད་པ་དང་སྐད་ཅིག་མ་ལ་དོན་གྱི་ཁྱད་པར་འགའ་ཡང་མེད་དོ། ཞེས་པ་ཡང་

[083B] འདུས་བྱས་སྐད་ཅིག་མར་སྟོན་པའི་མདོ་བསྟན་བཅོས་རྣམས་ཀྱི་སྟོང་ཉིད་བསྟན་པར་འཐལ་བའི་སྐྱོན་ཡོད་པའི་ཕྱིར། རང་ལུགས་ལ། དེ་གཉིས་དོན་གཅིག་པའི་
ཚུལ་ནི། རིགས་པ་དྲུག་བཅུ་པའི་འགྲེལ་པར་ཐེག་དམན་གྱི་མདོ་དྲངས་ཕ་ལས། གང་སྡུག་བསྔལ་འདི་མ་ལུས་པ་སྤངས་པ། ངེས་བར་སྤངས་པ། བྱང་བར་གྱུར་བ། ཟད་པ་འདོད་ཆགས་དང་བྲལ་
བ༑ འགོག་པ་ཉེ་བར་ཞི་བ། ནུབ་པ་སྡུག་བསྔལ་གཞན་གྱི་མཚམས་མི་སྦྱོར་ཞིང། མི་འབྱུང་མི་སྐྱེ། འདི་ནི་ཞི་བ། འདི་ནི་གྱ་ནོམ་པ་སྟེ། འདི་ལྟ་སྟེ། ཕུང་པོ་ཐམས་ཅད་ངེས་པར་སྤངས། སྲིད་པ་ཟད་པ། འདོད་
ཆགས་དང་བྲལ་བ། འགོག་པ་མྱ་ངན་ལས་འདས་པའོ།། ཞེས་གསུངས་པ་འདི་གཞན་གྱི་ཟད་པ་སྟོང་པ་ཉིད། ཅེས་གསུངས་པས་འདུས་བྱས་ཟད་པ་སྟོན་པའི་ཐེག་དམན་གྱི་མདོ་ཡིན་ལ། འདིའི་
དོན་ནི། མ་ལུས་པར་སྤངས་པ། ཞེས་པ་ནས་ནུབ་པ་ཞེས་པའི་བར་གྱིས། ཐེག་དམན་གྱི་ལྷག་མེད་མྱང་འདས་ལ་གནས་པའི་ཚེ། ཚེ་འདིའི་ཕུང་པོའི་སྣང་བ་ཞི་ཞིང་ནུབ་པ་དེ་བསྟན། སྡུག་བསྔལ་
གཞན་གྱི་འཚམ་མི་སྦྱོར་ཞེས་པ་ནས། འགོག་པ་མྱ་ངན་ལས་འདས་པའོ། ཞེས་པའི་བར་གྱི་ཐེག་དམན་གྱི་ལྷག་མེད་མྱང་འདས་ལ་གནས་པའི་ཚེ། ཚེ་ཕྱི་མའི་སྡུག་བསྔལ་གྱི་ཕུང་པོའི་སྣང་བ་ཞི་ཞིང་ནུབ་
པར་བསྟན། དེས་ན་ལུང་དེས་ཐེག་དམན་དགྲ་བཅོམ་པའི་རྒྱུད་ཀྱི། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི། མཉམ་གཞག་ཡེ་ཤེས་དེས། ཕུང་སོགས་གཉིས་སྣང་གི་སྤྲོས་པ་མ་ལུས་

[084A] །པར་ཉེ་བར་ཞི་ཞིང་ནུབ་པའི་སྒོ་ནས། ཕུང་སོགས་གདོད་མ་ནས་ཟད་པ་སྟེ། གདོད་མ་ནས་རང་བཞིན་གྱི་མ་གྲུབ་པའི་སྟོང་པ་ཉིད་མངོན་སུམ་དུ་རྟོགས་པའི་ཡེ་ཤེས་དེ་ལ་གནས་
པའི་ཐེག་དམན་དགྲ་བཅོམ་ལྷག་མེད་མྱ་ངན་ལས་འདས་པར་བསྟན་ཅིང། དེ་ལས་ལངས་པའི་རྗེས་ཐོབ་ཀྱི་ཚེ་ཐེག་དམན་དགྲ་བཅོམ་དེ་ལྷག་བཅས་མྱ་ངན་ལས་ལངས་པར་བསྟན་པ་ཡིན་ཏེ། ལུང་
འདིས་ཐེག་དམན་དགྲ་བཅོམ་པའི་རྒྱུད་ཀྱིས་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་བཞག་ཡེ་ཤེས་དེས། ཕུང་སོགས་གདོད་མ་ནས་ཟད་པའི་སྟོང་པ་ཉིད་མངོན་སུམ་དུ་བྱས་པས་
དེས་སྟོང་ཉིད་གཟིགས་པའི་གཟིགས་ངོར་ཕུང་སོགས་མེད་པ་དེ། གང་སྡུག་བསྔལ་འདི་མ་ལུས་པར་སྤངས་པ། ཞེས་སོགས། ལྷག་མེད་ཀྱི་མྱང་འདས་ཀྱི་ཚེ་ཕུང་པོ་མེད་པར་གསུངས་པའི་དོན་དུ་
ལུང་འདིས་འཆད་པའི་ཕྱིར། དེས་ན་ཐེག་དམན་གྱི་མྱང་འདས་གང་ཞིག་བདེན་སྣང་ནུབ་པས་ཁྱད་པར་དུ་བྱས་པ། ཐེག་དམན་གྱི་ལྷག་མེད་མྱང་འདས་ཀྱིས་མཚན་ཉིད། དཔེར་ན། སྟོང་
ཉིད་ལ་རྩེ་གཅིག་ཏུ་མཉམ་པར་བཞག་པའི། ཐེག་དམན་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། ཐེག་དམན་གྱི་མྱང་འདས་གང་ཞིག་བདེན་སྣང་དང་བཅས་པ། ཐེག་དམན་གྱི་ལྷག་
བཅས་མྱང་འདས་ཀྱི་མཚན་ཉིད། དཔེར་ན། རྗེས་ཐོབ་ཡེ་ཤེས་ལ་གནས་པའི་ཐེག་དམན་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། དོན་འདི་ནི་གཞུང་རྩ་བ་ལས་ཀྱང་གསལ་བར་བཤད་པ་ཡིན་

[084B] ཇི་ལྟར་ཕུང་པོ་སྤངས་ནས་ཞིར་ཞུགས་པ། །དགྲ་བཅོམ་རྣམས་ལ་ཡོད་པ་མིན་དེ་ལྟར། །ཞེས་ལྷག་མེད་མྱང་འདས་ལ་གནས་པའི་ཚེ། དགྲ་བཅོམ་པ་དེའི་གཟིགས་ངོར་ཀུན་རྫོབ་ཀྱི་སྣང་བ་མེད་
པར་གསུངས་པའི་ཕྱིར། རིགས་པ་དྲུག་བཅུ་པའི། འགྲེལ་བར་དྲངས་པའི་ཐེག་དམན་གྱི་མདོ་འདི་ལས། ཐེག་དམན་ལྷག་མེད་ཀྱི་མྱང་འདས་ཀྱི་ཚེ་ཕུང་པོ་ཟད་པ་མངོན་དུ་བྱས་པར་གསུངས་པ་དེ། རྒྱུད་བླ་མ་ལས་
ཉོན་མོངས་གདོད་ནས་ཟད་ཕྱིར་རོ། །ཞེས་གསུངས་པ་ལྟར། ཕུང་པོ་གདོད་མ་ནས། རང་བཞིན་གྱི་མ་གྲུབ་པ་ལ། གདོད་མ་ནས་ཟད་པ་དེ་མངོན་དུ་བྱས་པ་ལ་འཆད་རིགས་ཏེ། དེ་ལྟར་རིགས་
པ་འམ། དངོས་སྨྲ་པས་འདོད་པ་ལྟར་གྱི་ལྷག་མེད་ཀྱི་མྱང་འདས་ཀྱི་ཚེ་ཕུང་པོ་ལམ་གྱི་ཟད་པའི་ཟད་པ་མངོན་དུ་བྱས་པ་གང་རུང་ལ་བྱེད་རིགས་པ་གང་ཞིག་ཕྱི་མ་ལྟར་མི་རིགས་པའི་ཕྱིར། ཕྱི་མ་མ་གྲུབ་ན་
མངོན་དུ་བྱ་རྒྱུའི་མྱང་འདས་ཡོད་པ་ན། མངོན་དུ་བྱེད་མཁན་མེད་པ་དང། །མངོན་དུ་བྱེད་མཁན་ཡོད་པ་ན། །མངོན་དུ་བྱ་རྒྱུའི་མྱང་འདས་མེད་པའི་སྐྱོན་ཡོད་པར་ཐལ། ཐེག་དམན་གྱི་ལྷག་མེད་ཀྱི་
མྱང་འདས་ཀྱི་ཚེ་ཕུང་པོ་རྒྱུན་ཆད་པའི་ཕྱིར། རྟགས་ཉན་ཐོས་སྡེ་པས་ཁས་སླང། ཊྐ་ཆེན་ལས། དངོས་སྨྲ་བ་འགོག་ཚུལ་འདི་ལྟར་གསུངས་པའི་དོན་ལ། ཁ་ཅིག་ཐེག་དམན་གྱི་མདོ་འདི་ལས་
ལྷག་མེད་ཀྱི་མྱང་འདས་ཀྱི་དུས་སུ་ཟག་བཅས་སྡུག་བསྔལ་གྱི་ཕུང་པོ་ཟད་པར་གསུངས་པའི། ཟག་བཅས་ཀྱི་ཕུང་པོ་ཟད་པ་དེ། ལམ་གྱིས་ཟད་པའི་ཟད་པ་ལ་བྱེད་རིགས་པར་ཐལ། དེ་ལ་བྱེད་པ་འམ་

[085A] །ཟག་བཅས་ཀྱི་ཕུང་པོ་གདོད་ནས་རང་བཞིན་གྱི་ཟད་པ་ལ་བྱེད་རིགས་པ་གང་རུང་གང་ཞིག་ཕྱི་མ་མི་རིགས་པའི་ཕྱིར། རྟགས་ཕྱི་མ་ཉན་ཐོས་སྡེ་བས་ཁས་སླང། འདོད་ན། ལྷག་
མེད་ཀྱི་མྱང་འདས་ཀྱི་དུས་སུ་ཟག་བཅས་སྡུག་བསྔལ་གྱི་ཕུང་པོ་མེད་པར་ཐལ། འདོད་པའི་ཕྱིར། འདོད་ན། མངོན་དུ་བྱ་རྒྱུའི་མྱང་འདས་ཡོད་པ་ན། མངོན་དུ་བྱེད་མཁན་མེད་པ་དང། མངོན་དུ་བྱེད་མཁན་
ཡོད་པ་ན། མངོན་དུ་བྱ་རྒྱུའི་མྱང་འདས་མེད་པའི། སྐྱོན་ཡོད་པར་ཐལ། འདོད་པའི་ཕྱིར། ཁྱབ་སྟེ། ཐེག་དམན་གྱི་ལྷག་མེད་མྱང་འདས་རྒྱུད་ལྡན་གྱི་གང་ཟག་ཡིན་ན། ཟག་བཅས་སྡུག་བསྔལ་གྱི་
ཕུང་པོ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན། ཤེས་སྒྲིབ་རྒྱུད་ལྡན་གྱི། གང་ཟག་ཡིན་དགོས། ཤེས་སྒྲིབ་ཡིན་ན། སྡུག་བསྔལ་བདེན་པ་ཡིན་དགོས་པའི་ཕྱིར། ཟེར་ན་མི་
འཐད་དེ། ཐལ་འགྱུར་བའི་སྐབས་འདིར་ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ། སྡུག་བསྔལ་བདེན་པ་ཙམ་ཡོད་པར་ཁས་ལེན་ཀྱང། དེ་འདྲ་བའི་ཉན་ཐོས་
དགྲ་བཅོམ་པ་ཡིན་ན། སྡུག་བསྔལ་བདེན་པ་རྒྱུད་ལྡན་ཡིན་པའི་ཁྱབ་པ་ཁས་ལེན་པ་མི་འཐད་དེ། བདེ་བ་ཅན་གྱི་རྟེན་ཅན་གྱི་ལྷག་མེད་མྱང་འདས་ལ། གནས་པའི་དགྲ་བཅོམ་པའི་རྒྱུད་ལ། སྡུག་བསྔལ་
བདེན་པ་མེད་པའི་ཕྱིར། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི། ཁམས་འདི་དག་ནི། སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། ཞེས་དག་པའི་ཞིང་གི་སྣོད་

[085B] མདོའི་བཤད་པ་བཀོད་པ་ཡིན་གྱི་དངོས་སྨྲ་བ། ཁོ་ནའི་རང་ལུགས་མ་ཡིན་པའི་ཕྱིར། ཤེས་སྒྲིབ་ཡིན་ན་སྡུག་བསྔལ་བདེན་
པ་ཡིན་པའི་ཁྱབ་པ་ཁས་ལེན་པ་ཡང་མི་འཐད་དེ། བྱང་སེམས་འཕགས་པའི་རྒྱུད་ལ་ཤེས་སྒྲིབ་ཡོད་ཀྱང་སྡུག་བསྔལ་བདེན་པ་མེད་པའི་ཕྱིར་དང། ཤེས་སྒྲིབ་ཡིན་ན། སྡུག་བསྔལ་བདེན་པ་
ཡིན་པས་ཁྱབ་བ། སྐབས་འདིར་ཁས་ལེན་པ་ལ། ཤེས་བྱེད་ཀྱི་ལུང་མེད་པའི་ཕྱིར། དེས་ན་མདོ་འདིས་ཐེག་དམན་འཕགས་པས་ཆོས་ཀྱིས་བདག་མེད་རྟོགས་པ་གསལ་བར་བསྟན་པ་ཡིན་ཏེ། མདོ་
འདིས་ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པས་རང་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཀྱི་གཟིགས་ངོར་སྡུག་བསྔལ་གྱི་ཕུང་པོ་མེད་པ་དེ། མངོན་དུ་
བྱས་པ་ལ། དེས་ཐེག་དམན་གྱི་ལྷག་མེད་མྱང་འདས་མངོན་དུ་བྱས་པར་བཞག་ཅིང། རང་རྒྱུད་ཀྱི་མཉམ་གཞག་དེའི་གཟིགས་ངོར་ཕུང་པོ་གདོད་མ་ནས་མ་གྲུབ་པ་ལ། གདོད་མ་ནས་ཟད་པར་
གསུངས་པའི་ཟད་པ་མངོན་དུ། བྱས་པར་བསྟན་པའི་ཕྱིར་དང། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་གི་གཟིགས་ངོར་ཕུང་པོ་མེད་པ་དང། དེའི་གཟིགས་ངོར་ཕུང་པོ་གདོད་མ་ནས་
མ་གྲུབ་བ་གནས་ལུགས་མཐར་ཐུག་ཡིན་པའི་ཕྱིར། དེ་ལྟར་འོག་ཏུ་འཆད་པའི་ཕྱིར། གཞན་ཡང། ཐེག་དམན་གྱི་སྡེ་སྣོད་ལས། སྟོང་ཉིད་བསྟན་པ་ཡིན་ཏེ། ལུང་ཕྲན་ཚེགས་ཀྱི་ཀ་ཏ་ཡ་ན་

[086A]༄༅། །ལ་གདམས་པའི་མདོ་ལས། སྟོང་ཉིད་བསྟན་པའི་ཕྱིར། དེ་ཉིད་ལས་ཀ་ཏ་ཡ་ན། གང་གི་ཕྱིར་འཇིག་རྟེན་འདི་ནི་ཕལ་ཆེར་ཡོད་པ་ཉིད་དང། མེད་པ་ཉིད་ལ་ཞེན་ཏེ། དེའི་དབང་གི་
སྐྱེ་བ་དང། རྒ་བ་དང། ཞེས་གསུངས་པའི་ཕྱིར། དེ་དག་ཀྱང་མཚོན་པ་ཙམ་ཡིན་གྱི། རིན་ཆེན་ཕྲེང་བ་ནས་འདིར་མ་དྲངས་པ་དུ་མ་ཞིག་དང། རིགས་པ་དྲུག་བཅུ་པ་དང། བསྟོད་པའི་ཚོགས་ལས་ཀྱང་ཐེག་
དམན་གྱི་མདོ་ལས། སྟོང་ཉིད་བསྟན་པ་དུ་མ་ཞིག་གསུངས་སོ། ཁ་གཅིག་ཊིཀ་ཆེན་ལས། མདོ་འདི་ནི་ལུང་འཕྲན་ཚེགས་ན་སྣང་ངོ། ཞེས་པའི་དོན་མ་གོ་བ་ལ་བརྟེན་ནས། བཅོམ་ལྡན་
དངོས་དང་དངོས་མེད་པ། །མཁྱེན་པས་ཀ་ཏ་ཡ་ན་ཡི། ཞེས་སོགས་ལུང་ཕྲན་ཚེགས་ཀྱི་མདོ་ཡིན། ཟེར་པ་ཆེས་ཤིན་ཏུ་རགས་པའི་ལོག་རྟོག་ཡིན་ཏེ། དེ་འཕགས་པ་ཀླུ་གྲུབ་ཀྱི་མཛད་པའི་རྩ་ཤེའི་རབ་
བྱེད་བཅོ་ལྔ་པའི་གཞུང་ཚིག་ཡིན་པའི་ཕྱིར། དེ་མ་ཡིན་ན། རབ་བྱེད་བཅོ་ལྔ་པའི་ཚིག་བཅད་བཅུ་གཅིག་མ་ཚང་བའི་སྐྱོན་ཡོད་པའི་ཕྱིར། གཞན་ཡང། བཅོམ་ལྡན་འདས་ཀྱི་ཆོས་གང་ཞིག་
སླུ་བ་དེ་ནི་བརྫུན་ཞེས་བྱ། ཞེས་པའི་རབ་བྱེད་བཅུ་གསུམ་པའི་གཞུང་འདི། ཐེག་དམན་གྱི་མདོ་ཡིན་པར་ཐལ། བཅོམ་ལྡན་དངོས་དང་དངོས་མེད་པ། ཞེས་སོགས་གཞུང་འདི་ལུང་འཕྲན་ཚེགས་
ཀྱི་མདོ་ཡིན་པའི་ཕྱིར། ཁ་ཅིག་མདོ་འདི་རྩ་ཤེར་ཚིག་བཅད་དུ། བསྡེབས་ནས་དྲངས་ཀྱང་ལུང་འཕྲན་ཚེགས་ན་ལྷུག་པར་ཡོད། ཟེར་བ་མི་འཐད་དེ། ཐེག་དམན་གྱི་མདོ་ལས་མཐའ་གཉིས་

[086B] གསུམ་པ་དེ་ལྟར་བསྟན་པ་ལ། བརྩོད་པ་སྤོང་བ་ལ། འགྲེལ་བ་ནས་བཤད་པའི། རྩོད་པ་སྤངས་པ་དང་
དེ་ནས་མ་བཤད་པའི། རྩོད་པ་སྤངས་པ་གཉིས། དང་པོ་ནི། རང་འགྲེལ་ལས། གང་ཞིག་གལ་ཏེ། ཉན་ཐོས་ཀྱི་ཐེག་པ་ལས་ཀྱང་ཆོས་ལ་བདག་མེད་པ་བསྟན་ན། དེའི་ཚེ་ཐེག་པ་ཆེན་པོ་བསྟན་པ་
དོན་མེད་པར་འགྱུར་རོ། སྙམ་དུ་སེམས་པ་དེའི་ལུགས་དེ་ཡང་འདི་ལྟར་རིགས་པ་དང། ལུང་དང་འགལ་བར་རྟོགས་སོ། ཞེས་གསུངས། དེའི་དོན་ནི། སློབ་དཔོན་སངས་རྒྱས་བསྐྱངས་ཀྱི་རབ་བྱེད་
བདུན་པའི་འགྲེལ་པར། ཐེག་དམན་ཐུན་མོངས་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་པར་བཤད་པ་ལ། སློབ་དཔོན་ལེགས་ལྡན་འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ་
ཐེག་དམན་ཐུན་མོངས་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་ཟེར། དེའི་ལེན་འཆད་པ་ལ། གང་ཞིག་གལ་ཏེ། ཉན་ཐོས་ཀྱིས་ཐེག་པ་ལས་ཀྱང། ཞེས་སོགས་
གསུངས༑ དེའི་དོན་ནི། ཐལ་འགྱུར་དེ། སྒྲ་ཇི་བཞིན་པ་ཡིན་ནམ། ཐེག་ཆེན་གྱི་སྡེ་སྣོད་ལས། ཆོས་ཀྱི་བདག་མེད་བསྟན་པ་དོན་མེད་པར་ཐལ། ཐེག་དམན་ཐུན་མོངས་མ་ཡིན་པའི། སྡེ་སྣོད་ལས་ཆོས་ཀྱི་
བདག་མེད་བསྟན་པའི་ཕྱིར། ཞེས་པའི་དོན་ཡིན། དང་པོ་ལྟར་ན་ཐལ་འགྱུར་དེ་ལ་ཁྱབ་པ་མེད་དེ། ཐེག་ཆེན་གྱི་སྡེ་སྣོད་གསུངས་པ། ཆོས་ཀྱི་བདག་མེད་སྟོན་པ་ཁོ་ནའི་ཕྱིར་དུ་གསུངས་པ་མ་ཡིན་པའི་ཕྱིར་དེ། ཐེག་ཆེན་གྱི་མདོ་ལས་བྱང་སེམས་ཀྱི་ས་

[087A]༄༅། །དང༑ སྦྱིན་སོགས་ཕ་རོལ་ཏུ་ཕྱིན་པ་དང། བྱང་ཆུབ་སེམས་དཔའི་སྙིང་རྗེ་དང། སྨོན་ལམ་སོགས་ཐབས་ཀྱི་ཆ་རྣམས་དང། བྱང་སེམས་ཀྱི་མཐུ་བསམ་གྱི་མི་ཁྱབ་པ་དག་ཀྱང་བསྟན་པའི་ཕྱིར་དེ་
རང་འགྲེལ་ལས། ཐེག་པ་ཆེན་པོ་བསྟན་པས་ནི། ཆོས་ལ་བདག་མེད་པ་ཙམ་ཞིག་སྟོན་པར་བྱེད་པ་མིན་གྱི། འོ་ན་ཅི་ཞེ་ན། བྱང་ཆུབ་སེམས་དཔའ་རྣམས་ཀྱི་ས་དང། ཕ་རོལ་ཏུ་ཕྱིན་པ་དང་
སྨོན་ལམ་དང། སྙིང་རྗེ་ཆེན་པོ་ལ་སོགས་པ་དང། ཡོངས་སུ་བསྔོ་བ་དང། ཚོགས་གཉིས་དང། བསམ་གྱི་མི་ཁྱབ་པའི་ཆོས་ཉིད་ཀྱང་ཡིན་ནོ། ཇི་སྐད་དུ། རིན་ཆེན་ཕྲེང་བ་ལས། ཉན་
ཐོས་ཐེག་པ་དེ་ལས་ནི། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཡོངས་བསྔོ་མ་བཤད་དེ། བྱང་ཆུབ་སེམས་དཔར་ག་ལ་འགྱུར། བྱང་ཆུབ་སྤྱོད་ལ་གནས་པའི་དོན། མདོ་
སྡེ་ལས་ནི་བཀའ་མ་སྩལ། ཐེག་པ་ཆེ་ལས་བཀའ་སྩལ་པའི། དེའི་ཕྱིར་མཁས་པ་རྣམས་ཀྱིས་གཟུང། ཞེས་གསུངས་སོ། ཞེས་བཤད། གཉིས་པ་ལྟར་ན། ཐལ་འགྱུར་དེ་
ལ་ཁྱབ་པ་མེད་དེ། ཐེག་ཆེན་གྱི་སྡེ་སྣོད་དང་ཐེག་དམན་གྱི་སྡེ་སྣོད་གཉིས་ཀར་ཆོས་ཀྱི་བདག་མེད་བསྟན་པར་མཚུངས་ཀྱང། སྟོན་ཚུལ་ལ་མི་འདྲ་བའི་ཁྱད་པར་ཡོད་པའི་ཕྱིར་ཏེ། ཐེག་
ཆེན་གྱི་སྡེ་སྣོད་ལས་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན། ཐེག་དམན་གྱི་སྡེ་སྣོད་ལས་ཆོས་ཀྱིས་བདག་མེད་རིགས་པ་མདོར་བསྡུས་ཙམ་གྱི་སྒོ་ནས་བསྟན་

[087B] དེ་ལྟར་ཡང། རང་འགྲེལ་ལས། ཆོས་ཀྱི་བདག་མེད་གསལ་བར་བྱ་བའི་ཕྱིར་ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ་རྒྱས་པར་བསྟན་པ་བརྗོད་པར་འདོད་པའི་ཕྱིར་རོ། ཉན་ཐོས་ཐེག་པ་
ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་ཞིག་ཏུ་ཟད་དོ། ཇི་སྐད་དུ་སློབ་དཔོན་གྱི་ཞལ་སྔ་ནས་ཀྱིས། མཚན་མ་མེད་པ་མ་རྟོགས་པར། ཁྱོད་ཀྱིས་ཐར་པ་མེད་པར་གསུངས། དེ་ཕྱིར་ཁྱོད་
ཀྱིས་ཐེག་ཆེན་ལས། དེ་ནི་ཚང་པར་བསྟན་པ་ལགས། །ཞེས་གསུངས་སོ། ཞེས་བཤད། ཐེག་པ་ཆེ་ཆུང་གི་སྡེ་སྣོད་དུ་ཆོས་ཀྱིས་བདག་མེད། རྫོགས་པར་སྟོན་མི་སྟོན་དང། དེ་གཉིས་ཀྱིས་ལམ་དུ་ཆོས་
ཀྱི་བདག་མེད་རྫོགས་པར་སྒོམ་མི་སྒོམ་གྱི་ཁྱད་པར་བཤད་པའི་དོན་གང་ཡིན་སྙམ་ན། སྔ་རབས་པ་ཁ་ཅིག་ཐེག་ཆེན་པ་ལ་ཤེས་བྱ་ཐམས་ཅད་རང་བཞིན་གྱི་མེད་པར་རྟོགས་པ་ཡོད་ལ། ཉན་རང་ལ་དེ་མེད་པར་ཤེས་བྱ་
ཕྱོགས་གཅིག་པ་འགའ་རང་བཞིན་གྱི་མེད་པར་རྟོགས་པ་ཡོད་པ་དེའི་དོན་དུ་སྨྲ་བ་ཆེས་མི་འཐད་དེ། གཞི་གྲུབ་པ་གཅིག་གི་སྟེང་དུ་བདག་མེད་ཚད་མས་གྲུབ་ན། དེ་ནས་གཞི་གཞན་ལ་བདེན་པར་ཡོད་མེད་ཀྱི་དཔྱད་
པ་ཞུགས་པ་ན། རིགས་པ་སྔ་མ་ལ་བརྟེན་ནས་བདག་མེད་རྟོགས་ནུས་པའི་ཕྱིར།    ༈    ཐེག་པ་ཆེ་ཆུང་གི་སྡེ་སྣོད་དུ་ཆོས་ཀྱི་བདག་མེད་རྫོགས་པར་བསྟན་མ་བསྟན་དང། དེ་གཉིས་ཀྱི་ལམ་དུ་
ཆོས་ཀྱི་བདག་མེད་རྫོགས་པར་སྒོམ་མི་སྒོམ་གྱི་ཁྱད་པར་གསུངས་པའི་དོན་ཡོད་དེ། ཐེག་ཆེན་གྱི་སྡེ་སྣོད་ལས་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་ཅིང། ཐེག་དམན་གྱི་སྡེ་སྣོད་

[088A]༄༅། །དུ་ཆོས་ཀྱི་བདག་མེད་རིགས་པ་མདོར་བསྡུས་ཙམ་གྱི་སྒོ་ནས་བསྟན་པ་དང། ཐེག་ཆེན་གྱི་ལམ་དུ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་སྒོམ་ཅིང། ཐེག་
དམན་གྱི་ལམ་དུ་ཆོས་ཀྱི་བདག་མེད་རིགས་པ་མདོར་བསྡུས་ཙམ་གྱི་སྒོམ་པ་ལ། དགོངས་ནས་དེ་ལྟར་བཤད་པའི་ཕྱིར་ཏེ། རང་འགྲེལ་ལས། དེ་ལྟ་ནའང་དེ་དག་ལ་ཆོས་ཀྱི་བདག་མེད་པ་ཡོངས་སུ་རྫོགས་པར་
སྒོམ་པ་མེད་དེ། ཁམས་གསུམ་ན་སྤྱོད་པའི་ཉོན་མོངས་པ་སྤངས་པའི་ཐབས་ཙམ་ཞིག་ནི་ཡོད་དོ། དེ་དག་ལ་གང་ཟག་གི་བདག་མེད་པ་མ་ལུས་པར་སྒོམ་པ་ནི་ཡོད་པར་རྣམ་པར་གཞག་གོ། ཞེས་
ཉན་རང་འཕགས་པ་ལ་ཆོས་ཀྱི་བདག་མེད་རྫོགས་པར་སྒོམ་པ་མེད་ཅིང། གང་ཟག་གི་བདག་མེད་རྫོགས་པར་སྒོམ་པ་ཡོད་པར་གསུངས་པའི་དོན་གང་ཡིན་ཞེ་ན། འདི་ལ་མཁས་པ་ཁ་ཅིག་ཉན་
རང་འཕགས་པས། ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི། སྒོ་ནས་མ་རྟོགས་ཤིང། གང་ཟག་གི་བདག་མེད་རིགས་པའི་རྣམ་གྲངས་མཐའ་ཡས་པའི། སྒོ་ནས་
རྟོགས་པ་འདིའི་དགོངས་པར། མཛད་པ་མི་འཐད་དེ། ཊིཀ་ཆེན་ལས། གང་ཟག་བདེན་གྲུབ་འགོག་པའི་རིགས་པའི་རྣམ་གྲངས་མཐའ་ཡས་པའི་ཤེས་རབ་མི་སྐྱེ་ཡང། ཉོན་མོངས་པའི་
ས་བོན་གྱི་གཉེན་པོ་རྫོགས་པར་སྒོམ་པ་ཡོད་པ་ལ། ཤེས་སྒྲིབ་ཀྱི་གཉེན་པོ་རྫོགས་པར་སྒོམ་པ་ནི་མེད་དོ། ཞེས་གསུངས་པ་དང་འགལ་པའི་ཕྱིར། རང་ལུགས་ནི། ཉན་རང་འཕགས་པས་

[088B] གང་ཟག་གི་བདག་མེད་རྫོགས་པར་སྒོམ་པར་གསུངས་པའི་དོན་ཡོད་དེ། ཉན་རང་སློབ་པའི་འཕགས་པས། ཉོན་སྒྲིབ་ཀྱི་གཉེན་པོ་རྫོགས་པར་སྒོམས་ཤིང་
ཤེས་སྒྲིབ་ཀྱི་གཉེན་པོ་རྫོགས་པར་མི་སྒོམ་པ་དེ་དེའི་དོན་ཡིན་པའི་ཕྱིར། འོ་ན་ཉན་རང་འཕགས་པས་ཆོས་ཀྱི་བདག་མེད་རྫོགས་པར་སྒོམ་མམ་མི་སྒོམ་ཞེ་ན། ཉན་རང་འཕགས་པས་ཆོས་ཀྱི་བདག་མེད་
རྫོགས་པར་སྒོམ་སྟེ། ཉན་རང་དགྲ་བཅོམ་པས་ཆོས་ཀྱི་བདག་འཛིན་རྫོགས་པར་སྤངས་པའི་ཕྱིར་ཏེ། དེས་ཆོས་ཀྱི་བདག་འཛིན་མ་ལུས་པར་སྤངས་པའི་ཕྱིར། གང་ཞིག་གལ་ཏེ་ཉན་ཐོས་ཀྱི་ཐེག་པ་
ལས་ཀྱང། ཞེས་སོགས་ཀྱི་དོན་ལ་ཁ་ཅིག་སློབ་དཔོན་ལེགས་ལྡན་འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་
པའི་དོན་ཡིན་ཟེར་ན། འོ་ན་སློབ་དཔོན་ལེགས་ལྡན་འབྱེད་དེས། ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པར་ཁས་མི་ལེན་པར་ཐལ། སློབ་དཔོན་ལེགས་ལྡན་འབྱེད་དེས་ཐེག་ཆེན་བསྟན་
པ་དོན་མེད་པར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་པའི་ཐལ་འགྱུར་རང་ལུགས་ལ་འཕངས་མཁན་གྱི་གང་ཟག་ཡིན་པའི་ཕྱིར། འདོད་མི་ནུས་ཏེ། དེས་ཐེག་
དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པར་ཁས་ལེན་པའི་ཕྱིར། དེས་དེ་ལས་འདུས་བྱས་རྫུན་པ་སླུ་བའི་དོན་དུ་བསྟན་པར་ཁས་ལེན་པའི་ཕྱིར་ཏེ། བཅོམ་ལྡན་འདས་ཀྱི་ཆོས་གང་ཞིག་

[089A]༄༅། །སླུ་བ་དེ་ནི་རྫུན་ཞེས་གསུངས། འདུས་བྱས་ཐམས་ཅད་སླུ་པའི་ཆོས། དེས་ན་དེ་དག་རྫུན་པ་ཡིན། ཞེས་པའི་འཐད་ཀྱི། ཤེས་རབ་སྒྲོན་མེ་ལས། ཉན་ཐོས་ཀྱི་ཐེག་
པ་ལས་ཀྱང་འདི་ལྟ་སྟེ། འདུས་བྱས་གང་ཡིན་པ་དེ་ནི་རྫུན་པ་སླུ་བའི་ཆོས་སོ། དགེ་སློང་དག་འདི་ལྟ་སྟེ། མི་སླུ་བའི་ཆོས་མྱ་ངན་ལས་འདས་པ་ནི་བདེན་པའི་མཆོག་གོ། ཞེས་
གསུངས་པའི་ཕྱིར། ཁྱབ་སྟེ། འདུས་བྱས་རྫུན་པ་སླུ་པའི་དོན་དུ་སྟོན་པའི་ཐེག་དམན་གྱི་མདོ་དེས་ཆོས་ཀྱི་བདག་མེད་བསྟན་པའི་ཕྱིར་ཏེ། བཅོམ་ལྡན་འདས་ཀྱི་དེ་གསུངས་པ་
སྟོང་ཉིད་ཡོངས་སུ་བསྟན་པ་ཡིན། ཞེས་གསུངས་པའི་ཕྱིར། གཞན་ཡང། སློབ་དཔོན་ལེགས་ལྡན་འབྱེད་དེས་ཐེག་དམན་གྱི་སྡེ་སྣོད་ལས་ཆོས་ཀྱིས་བདག་མེད་བསྟན་པར་ཁས་ལེན་
པར་ཐལ། དེས་དེ་ལས་དོན་དམ་པར་གཞན་སྐྱེ་མེད་པར་བསྟན་པར་ཁས་ལེན་པའི་ཕྱིར། ཁ་ཅིག་སྡུག་བསྔལ་བདག་གིས་བྱས། གཞན་གྱིས་བྱས་པ་དང་གཉིས་ཀས་བྱས། རྒྱུ་
མེད་པ་ལས་འབྱུང་བར་འདོད། ཞེས་པའི་ཐད་ཀྱི་ཤེས་རབ་སྒྲོན་མེ་ལས། ཉན་ཐོས་ཀྱི་ཐེག་པ་ལས་ཀྱང་བཀའ་སྩལ་སྟེ། ཀྱེ་གོའུ་ཏ་མ། སྡུག་བསྔལ་བདག་གིས་བྱས་
སམ༑ ཚེ་དང་ལྡན་པ་མ་ཡིན་ནོ། གཞན་གྱིས་བྱས་སམ། ཚེ་དང་ལྡན་པ་མ་ཡིན་ནོ། གཉིས་ཀས་བྱས་སམ། ཚེ་དང་ལྡན་པ་མ་ཡིན་ནོ། བདག་གིས་ཀྱང་མ་བྱས། གཞན་གྱིས་

[089B] ཚེ་དང་ལྡན་པ་མ་ཡིན་ནོ། ཞེས་བྱ་བ་ལ་སོགས་པ་རྒྱ་ཆེར་གསུངས་པ་དེ་དག་གི་གྲུབ་པ་ཡིན་ནོ། ཞེས་གསུངས་པའི་ཕྱིར། གཞན་ཡང། སློབ་དཔོན་ལེགས་ལྡན་འབྱེད་
དེས༑ ཐེག་དམན་གྱི་སྡེ་སྣོད་ལས་ཆོས་ཀྱིས་བདག་མེད་བསྟན་པར་ཁས་ལེན་པར་ཐལ། དེས་ལུང་འཕྲན་ཚེགས་ཀྱི་ཀ་ཏ་ཡ་ན་ལ་གདམ་པའི་མདོ་ལས་ཆོས་ཀྱི་བདག་མེད་བསྟན་པར་ཁས་ལེན་པའི་ཕྱིར་
ཏེ༑ བཅོམ་ལྡན་དངོས་དང་དངོས་མེད་པ། ཞེས་སོགས་ཀྱི་འཐད་ཀྱི། ཤེས་རབ་སྒྲོན་མེ་ལས། ངོ་བོ་ཉིད་ལ་ལོགས་པར་ལྟ་བ་ནི། རིགས་པ་དང་ལུང་དང་འགལ་བ་ཡིན་པར་རྟོགས་སོ།།
རིགས་པ་དང་འགལ་བ་ཡིན་པ་ནི་སྔར་བསྟན་ཏོ། ལུང་དང་འགལ་བ་ཡིན་པར་དེ་ལྟར་འདིར་འཆད། ཀ་ཏ་ཡ་ན་འཇིག་རྟེན་འདི་ནི་གཉིས་ལ་གནས་ཏེ། ཕལ་ཆེར་ནི་ཡོད་པ་ཉིད་དང་མེད་པ་ཉིད་ལའོ། །
ཞེས་བྱ་བ་ལ་སོགས་པའི་དང། དེ་བཞིན་དུ་ཀུན་དགའ་བོ། ཡོད་ཅེས་བྱ་བ་ནི་རྟག་པར་འགྱུར་ལ། མེད་ཅེས་བྱ་བ་ནི་ཆད་པར་འགྱུར་རོ། ཞེས་གསུངས་པའི་ཕྱིར། གཞན་ཡང། སློབ་
དཔོན་ལེགས་ལྡན་འབྱེད་དེས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་ཅིང། ཐེག་དམན་ཐུན་མོངས་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་མ་བསྟན་པའི་ཁྱད་པར་ཁས་ལེན་པར་ཐལ། དེས་ཐེག་དམན་
གྱི་སྡེ་སྣོད་ལས་བྱང་སེམས་ཀྱི་སྤྱོད་པ་ཉམས་ལེན་བསྟན་ཅིང། ཐེག་དམན་ཐུན་མོངས་མ་ཡིན་པའི་སྡེ་སྣོད་ལས། བྱང་སེམས་ཀྱི་སྤྱོད་པ་ཉམས་ལེན་མ་བསྟན་པའི། ཁྱད་པར་ཁས་ལེན་པའི་ཕྱིར་ཏེ་

[090A]༄༅། །ཐེག་དམན་གྱི་སྡེ་སྣོད་ལས། བྱང་སེམས་ཀྱི་སྤྱོད་པ་ཉམས་ལེན་བསྟན་ཅིང། ཐེག་དམན་ཐུན་མོངས་མ་ཡིན་པའི་སྡེ་སྣོད་ལས། བྱང་སེམས་ཀྱི་སྤྱོད་པ་ཉམས་ལེན་མ་བསྟན་
པའི་ཕྱིར། དེར་ཐལ། ཐེག་དམན་གྱི་སྡེ་སྣོད་ལས་དེ་བསྟན་པ་གང་ཞིག་ཐེག་དམན་ཐུན་མོངས་མ་ཡིན་པའི། སྡེ་སྣོད་ལས་དེ་མ་བསྟན་པའི་ཕྱིར། དང་པོ་གྲུབ་སྟེ། འདུལ་བ་ལུང་ལས་
ཐམས་ཅད་སྒྲོལ་གྱི་སྐྱེས་རབས་སོགས་སྐྱེས་རབ་བརྒྱད་ཕྲག་མང་པོ་བསྟན་པའི་སྒོ་ནས། བྱང་སེམས་ཀྱི་སྤྱོད་པ་ཉམས་ལེན་མང་དུ་གསུངས་པའི་ཕྱིར། གཉིས་པ་གྲུབ་སྟེ། རིན་ཆེན་ཕྲེང་བ་ལས་
ཉན་ཐོས་ཐེག་པ་དེ་ལས་ནི། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཡོངས་བསྔོ་མ་བཤད་པས། བྱང་ཆུབ་སེམས་དཔའ་ག་ལ་འགྱུར། ཞེས་གསུངས་པའི་ཕྱིར། ཁོ་ན་
རེ༑ རང་འགྲེལ་ལས། བཅོམ་ལྡན་དངོས་དང་དངོས་མེད་པ། ཞེས་སོགས་ཀྱི་ལུང་དྲངས་ནས། སློབ་དཔོན་ལེགས་ལྡན་འབྱེད་ལ་སོགས་པ། རང་རྒྱུད་པ་རྣམས་ཀྱི་ངོར། ཐེག་དམན་
གྱི་མདོ་ལས། ཆོས་ཀྱི་བདག་མེད་བསྟན་པར་སྒྲུབ་མི་དགོས་པར་ཐལ། སློབ་དཔོན་ལེགས་ལྡན་འབྱེད་ལ་སོགས་པའི་རང་རྒྱུད་བ་རྣམས་ཀྱི་ཐེག་དམན་གྱི་མདོ་ལས་ཆོས་ཀྱི་བདག་མེད་བསྟན་

[090B] ཟེར་ན་སྐྱོན་མེད་དེ། དེ་ལྟར་སྒྲུབས་པ་དེ་སློབ་དཔོན་ལེགས་ལྡན་འབྱེད་ལ་སོགས་པའི་རང་རྒྱུད་པ་རྣམས་ཀྱི་ངོར་སྒྲུབ་པ་མ་ཡིན་ཏེ། རང་འགྲེལ་དང། ཊྐ་ཆེན་དུ། དེ་ལྟར་སྒྲུབ་
པ་དེ། ཉན་ཐོས་སྡེ་བའི་ངོར་སྒྲུབ་པ་ཡིན་ཏེ། ཐེག་པ་ཆེ་ལས་སྐྱེ་མེད་བསྟན། ཞེས་སོགས་ཀྱི། ཐེག་དམན་གྱི་མདོ་ལས་ཆོས་ཀྱི་བདག་མེད་བསྟན་པར་སྒྲུབ་པ་དེ། ཉན་ཐོས་སྡེ་བའི་ངོར་
སྒྲུབ་པ་ཡིན་པའི་ཕྱིར་ཏེ། དེ་ཡུམ་རྒྱས་འབྲིང་བསྡུས་གསུམ་སོགས། ཐེག་ཆེན་གྱི་མདོ་རྣམས་སངས་རྒྱས་ཀྱི་བཀའ་མ་ཡིན་པར་འདོད་པའི་ངོར་སྒྲུབ་པ་ཡིན་པའི་ཕྱིར་ཏེ། གཅིག་པ་དེ་ཕྱིར་
བཟོད་པར་གྱིས། ཞེས་གསུངས་པའི་ཕྱིར། འོ་ན་རང་འགྲེལ་དུ། ཇི་སྐད་དུ་རིན་པོ་ཆེའི་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། ཞེས་སོགས་དྲངས་པ་ཡང། ཉན་ཐོས་སྡེ་བའི་ངོར་
འདྲེན་པ་ཇི་ལྟར་རིགས་ཞེ་ན། དེ་དག་ནི། ཐེག་ཆེན་གྱི་གྲུབ་མཐའ་སྨྲ་བའི་རང་སྡེ་འོག་མ་རྣམས་དང། རང་རྒྱུད་པ་སོགས་ཀྱི་ངོར་འདྲེན་པ་ཡིན་པས་སྐྱོན་མེད་ཚུལ་གོང་དུ་བཤད་ཟིན་པ་ལྟར་ཡིན་
ནོ༑ གཉིས་པ་འགྲེལ་པ་ནས་མ་བཤད་པའི། རྩོད་པ་སྤང་བ་ལ་ཁོ་ན་རེ། ཉན་རང་འཕགས་པས་ཆོས་ཀྱི་བདག་མེད་རྟོགས་པ་དང། བདེན་འཛིན་ཉོན་སྒྲིབ་ཏུ་བཤད་པ་མི་འཐད་དེ་
དེ་ལྟར་ན། མངོན་རྟོགས་བརྒྱན་ལས། གཟུང་དོན་རྟོག་པ་སྤངས་ཕྱིར་དང། འཛིན་པ་མི་སྤོང་ཕྱིར་དང་ནི། ཞེས་རང་རྒྱལ་གྱི་ལམ་གྱི་གཟུང་བ་ལ། བདེན་ཞེན་གྱི་རྟོག་པ་སྤོངས་ནུས་

[091A]༄༅། །པར་གསུངས་པ་དང། ཉོན་མོངས་ཤེས་བྱ་ལམ་གསུམ་གྱི། ཉམས་ཕྱིར་སློབ་མ་བསེ་རུ་དང། ཞེས་སོགས་ཀྱི་གཟུང་བ་ལ་བདེན་ཞེན་ཤེས་སྒྲིབ་ཏུ་གསུངས་པ་ཇི་ལྟར་དྲངས་ཞེ་ན་
ལུང་དང་པོ་དེའི་དོན་ནི། ཕྱི་དོན་ཚད་མས་གྲུབ་པ་གཞིར་བྱས་པ་ལ། རང་རྒྱལ་འཕགས་པས་ཕྱིར་རོལ་གྱི་དོན་བདག་མེད་དུ་རྟོགས་ཤིང། དེ་ལྟར་སྒོམ་པས་གཟུང་བ་ལ་བདེན་ཞེན་གྱི་རྟོག་པ་སྤོང་
ནུས་པ་དང། འཛིན་པ་བདག་མེད་དུ་མ་རྟོགས་པས་འཛིན་པ་ལ། བདེན་ཞེན་སྤོང་མི་ནུས། ཞེས་པའི་དོན་ཡིན་ནམ་རང་རྒྱལ་འཕགས་པས་ཕྱི་དོན་མེད་པར་རྟོགས་ཤིང། འཛིན་པ་བདག་མེད་དུ་
མ་རྟོགས་པས། གཟུང་བ་ལ་བདེན་ཞེན་སྤོང་ནུས་ཀྱང། འཛིན་པ་བདེན་ཞེན་སྤོང་མི་ནུས་ཞེས་པ་དོན་གང་ཡིན། དང་པོ་ལྟར་ན་མི་འཐད་དེ། གཞི་གྲུབ་པ་གཅིག་གི་སྟེང་དུ་བདག་མེད་
ཚད་མས་གྲུབ་ན་དེ་ནས་གཞི་གཞན་ལ། བདེན་པར་ཡོད་མེད་བློ་ཁ་ཕྱོགས་པ་ཙམ་གྱི་བདག་མེད་དུ་རྟོགས་ནུས་པའི་ཕྱིར་ཏེ། སློབ་དཔོན་འཕགས་པ་ལྷས། གང་གི་དངོས་གཅིག་དེ་བཞིན་ཉིད་
མཐོང་བ། དེའི་དངོས་ཀུན་དེ་བཞིན་ཉིད་དུ་མཐོང། ཞེས་གསུངས་པའི་ཕྱིར། གཉིས་པ་ལྟར་ན། གཟུང་དོན་རྟོག་པ་སྤོངས་ཕྱིར་དང། ཞེས་སོགས་ཀྱི་ལུང་དེའི་དོན་དེ་ལྟར་དུ། སློབ་
དཔོན་སེང་གེ་བཟང་པོ་ལ་སོགས་པའི་རང་རྒྱུད་པ་རྣམས་ཀྱི་བཀྲལ་བ་བཞིན་དུ། ལུང་དེ་དོན་དགོངས་པ་ཡིན་ཀྱང། གཟུང་དོན་རྟོག་པ་སྤོངས་ཕྱིར་དང། ཞེས་སོགས་ཐེག་ཆེན་ལ་ལྟ་པ་རབ་དབུ་མ་

[091B] ཐེག་འབྲིང་ལ་ལྟ་བ། འབྲིང་སེམས་ཙམ་གྱི་ལྟ་བ། ཐེག་ཆེན་ལ་ལྟ་བ་ཐ་མ་གང་ཟག་གི་བདག་མེད་ཐུན་མོངས་པ་ལྟ་བ་བཞག་པ་སྒོ་ནས་ཐེག་པ་ཆེ་འབྲིང་ཆུང་གསུམ་ལ། དབང་པོ་རྣོ་འབྲིང་
རྟུལ་གསུམ་གྱི་ཁྱད་པར་བཞག་པ་ཡིན་ཀྱང། སྐབས་འདིར་སྒྲས་ཟིན་ལྟར་དུ་ཁས་ལེན་མི་རིགས་ཏེ། སྐབས་འདིར་ཐེག་པ་གསུམ་གྱི་སྒོམ་བྱ་གཙོ་བོར་གྱུར་པའི། ལྟ་བ་ལ་མཐོ་དམན་གྱི་ཁྱད་པར་མེད་པའི་
ཕྱིར༑ དེ་ལྟར་ཁས་ལེན་ཀྱང། ཐེག་པ་གསུམ་གྱི་གང་ཟག་ལ་དབང་པོ། རིམས་པ་མི་འདྲ་བ་གསུམ་ཡོད་དེ། དེ་ཁོ་ན་ཉིད་མྱུར་དུ་གཏིང་དཔོག་མི་དཔོག་སོགས་ཀྱི་སྒོ་ནས། དབང་པོ་རིམ་
པ་གསུམ་གྱི་རྣམ་བཞག་བྱེད་དགོས་པ་ཕྱིར། ཁ་ཅིག། རྒྱན་རྩ་བའི་དགོངས་པ། ཐལ་འགྱུར་དུ་གནས་པ་བཞིན་དུ། འཕགས་སེང་གི་འགྲེལ་པའི། དགོངས་པ་ཡང་ཐལ་འགྱུར་དུ་གནས་
དེས་ན་འཕགས་སེང་གཉིས། དབུ་མ་ཐལ་འགྱུར་པ་ཡིན་ཟེར་ན། འོ་ན། སློབ་དཔོན་སེངྒེ་བཟང་པོ་དེས། ཕྱི་རོལ་གྱི་དོན་ཁས་ལེན་པར་ཐལ། དེ་དབུ་མ་ཐལ་འགྱུར་བ་ཡིན་པ་ཕྱིར། འདོད་ན་
ཊྐ་ཆེན་ལས། གཉིས་པ་ལྟར་འདོད་པ་ནི། སློབ་དཔོན་སེང་གེ་བཟང་པོ་ལ་སོགས་པའི། འགྲེལ་བའི་ལུགས་ཡིན་པས། དེ་ལྟར་ན། ཕྱི་རོལ་གྱི་དོན་མེད་པར་ཚད་མས་གྲུབ་བ་ཡིན་ནོ། ཞེས་
གསུངས་པ་མི་འཐད་པར་ཐལ། འདོད་པ་ཕྱིར། གཞན་ཡང། སློབ་དཔོན་སེང་གེ་བཟང་པོ་དེས། རང་རིགས་ཁས་མི་ལེན་པར་ཐལ། དེ་དབུ་མ་ཐལ་འགྱུར་བ་ཡིན་པའི་ཕྱིར། འདོད་ན་

[092A]༄༅། །དེས་རང་རིགས་ཁས་ལེན་པར་ཐལ། དེས་ལྷན་ཅིག་དམིགས་ངེས་ཀྱི་རྟགས་ཡང་དག་ཁས་ལེན་པ་ཕྱིར་ཏེ། འགྲེལ་བ་དོན་གསལ་ལས། སྔོན་པོ་དང་དེའི་བློ་དག་ལྷན་ཅིག་དམིགས་
པ་ངེས་པ་ཕྱིར། འདི་ནི་སེམས་ཙམ་ཁོ་ན་ཡིན་གྱི། ཕྱི་རོལ་གྱི་དོན་ནི་མེད་དོ། ཞེས་གསུངས་པ་ཕྱིར། གཞན་ཡང། དེས་བདེན་འཛིན་གྱིས་བཅིང་བའི། གཞི་ཤེས་ཁས་མི་ལེན་པར་ཐལ་
དེས་འཕགས་པ་ཡིན་ན། སྟོང་ཉིད་རྟོགས་པ་ཁྱབ་པ་ཁས་ལེན་པ་ཕྱིར་ཏེ། དེ་དབུ་མ་ཐལ་འགྱུར་བ་ཡིན་པ་ཕྱིར། འདོད་ན། དེས་མི་ཐུན་ཕྱོགས་ཀྱི་གཞི་ཤེས་ཁས་མི་ལེན་པར་ཐལ་
འདོད་པ་ཕྱིར། འདོད་ན། དེས་རྒྱན་གྱི་བསྟན་བྱར་གྱུར་བའི། དོན་བདུན་ཅུ་རྣམ་གཞག་ཁས་མི་ལེན་པར་ཐལ། འདོད་པ་ཕྱིར། གཞན་ཡང། དེས་འཕགས་པ་ཡིན་ན། སྟོང་
ཉིད་རྟོགས་པ་ཁྱབ་པ་ཁས་མི་ལེན་པར་ཐལ། དེས་ཉན་ཐོས་འཕགས་པ་ལ། སྟོང་ཉིད་རྟོགས་པ་ཉན་ཐོས་འཕགས་པ་གཅིག་དང། སྟོང་ཉིད་མ་རྟོགས་པ་ཉན་ཐོས་འཕགས་པ་གཉིས་ཡོད་
པར་ཁས་ལེན་པ་ཕྱིར་ཏེ། ཊྐ་ཆེན་ལས། ཉན་ཐོས་ལ་ཡང་དེ་ཁོ་ན་ཉིད་རྟོགས་པ་དང་མ་རྟོགས་པ་གཉིས་སུ་དབྱེ་དགོས་པ་ཕྱིར། ཞེས་གསུངས་པ་ཕྱིར། ཁོ་ན་རེ། འཕགས་སེང་
གཉིས་དབུ་མ་ཐལ་འགྱུར་བ་ཡིན་པར་ཐལ། འཕགས་པ་གྲོལ་སྡེ་དབུ་མ་ཐལ་འགྱུར་བ་ཡིན་པ་ཕྱིར་ཏེ། དེ་ཐེག་ཆེན་འཕགས་པ་ཡིན་པ་ཕྱིར་ཏེ། དེ་འཕགས་པ་ཡིན་པ་ཕྱིར། དེར་ཐལ་

[092B] རྣམ་པར་གྲོལ་བ་ཞེས་བྱས་ཀྱང། ཞེས་པ་ལུང་དོན་གྲུབ་པ་ཕྱིར། ཟེར་ན། མ་ཁྱབ་སྟེ། དབུ་མར་གནས་པ་བློས་རྣམ་ཕྱེ། ཞེས་པ་སྐབས་ནས་བསྟན་པ་དབུ་མ་
ཡིན་ན། དབུ་མ་ཡིན་དགོས་པར་ཐལ། འཕགས་པའི་ཁོངས་སུ་གཏོགས་པ་ཡི། ཞེས་པ་སྐབས་ནས་བསྟན་པ་འཕགས་པ་ཡིན་ན། འཕགས་པ་ཡིན་དགོས་པ་ཕྱིར་ཏེ། འཕགས་པ་གྲོལ་སྡེ་
འཕགས་པ་ཡིན་པའི་ཕྱིར། འདོད་ན། རང་རྒྱུད་པ་འདོད་པ་ལྟར་གྱི་དབུ་མ་ཡིན་ན། དབུ་མ་ཡིན་དགོས་པར་ཐལ། འདོད་པ་ཕྱིར། གཞན་ཡང། གཟུགས་མེད་ཁམས་ཀྱི་རྟེན་ཅན་གྱི་རང་རྒྱལ་
དགྲ་བཅོམ་པ་ཆོས་ཅན། དབུ་མ་ཐལ་འགྱུར་བ་ཡིན་པར་ཐལ། སྟོང་ཉིད་མངོན་སུམ་དུ་རྟོགས་པ་གང་ཟག་ཡིན་པ་ཕྱིར་ཏེ། འཕགས་པ་ཡིན་པ་ཕྱིར། འདོད་ན། གྲུབ་མཐའ་སྨྲ་བའི་
གང་ཟག་ཡིན་པར་ཐལ། འདོད་པ་ཕྱིར། འདོད་ན། ངག་སྨྲ་བ་གང་ཟག་ཡིན་པར་ཐལ། འདོད་པ་ཕྱིར། འདོད་ན། གཟུགས་མེད་ཁམས་ན་ངག་ཡོད་པར་ཐལ་ལོ། ཁོ་ན་རེ་
རང་རྒྱལ་དགྲ་བཅོམ་པ་དབུ་མ་ཐལ་འགྱུར་བ་ཡིན་པར་ཐལ། དབུ་མ་ཐལ་འགྱུར་བར་གྱུར་པའི། རང་རྒྱལ་དགྲ་བཅོམ་པ་གཅིག་ཡོད་པ་ཕྱིར་ཏེ། གྲུབ་མཐའ་སྨྲ་བ་གང་ཟག་སུ་གྱུར་པའི་
རང་རྒྱལ་དགྲ་བཅོམ་པ་གཅིག་ཡོད་པ་ཕྱིར་ཏེ། གྲུབ་མཐའ་སྨྲ་བའི། གང་ཟག་སུ་གྱུར་པའི། རང་རྒྱལ་ཡོད་པ་ཕྱིར། ཟེར་ན། མ་ཁྱབ། དེར་ཐལ། །

[093A]༄༅། །སེམས་ཙམ་པར་གྱུར་པའི་རང་རྒྱལ་ཡོད་པའི་ཕྱིར་ཏེ། ཊྐ་ཆེན་ལས། ཐེག་ཆེན་ལ་ཐོག་མར་སེམས་ཙམ་ལ་མ་ཁྲིད་པར་དབུ་མའི་ལྟ་བ་མི་རྙེད་པར་སྣང་བ་བཞིན་དུ་རང་
རྒྱལ་ལ་ཡང་ཡོད་ལ་དེ་ནི་ཉན་ཐོས་ལ་ཡང་ཡོད་པར་མངོན་ནོ། ཞེས་གསུངས་པའི་ཕྱིར། ཁོ་ན་རེ། ཊྐ་ཆེན་ལས། མངོན་རྟོགས་རྒྱན་དུ་ཡང་ཐེག་དམན་ལ་ཚུལ་གཉིས་གསུངས་པས་
གཟུང་འཛིན་རྫས་ཐ་དད་དུ་བདེན་པར་འཛིན་པ་ལ། ཤེས་སྒྲིབ་ཏུ་འཇོག་མི་འཇོག་གཉིས་ངེས་པར་བྱ་དགོས་སོ། ཞེས་གསུངས་པ་མི་འཐད་པར་ཐལ། མངོན་རྟོགས་རྒྱན་གྱི་
སྐབས་སུ་ཐེག་དམན་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་བཤད་པའི་ཚུལ་གཅིག་དང། སྟོང་ཉིད་མངོན་སུམ་དུ། མ་རྟོགས་པའི་ཐེག་དམན་འཕགས་པ་ཡོད་
པའི་ཚུལ་གཉིས་སུ་འབྱེད་མི་རིགས་པའི་ཕྱིར། ཟེར་ན། མ་ཁྱབ། མ་གྲུབ་ན། མངོན་རྟོགས་རྒྱན་གྱི་དགོངས་པ་ཐལ་འགྱུར་དུ་གནས་པར་ཐལ། མ་གྲུབ་པ་དེའི་ཕྱིར། འདོད་ན། འཕགས་
སེང་གི་འགྲེལ་པའི། དགོངས་པ་ཐལ་འགྱུར་དུ་གནས་པར་ཐལ། འདོད་པའི་ཕྱིར་ན། མ་ཁྱབ་བྱས་པ་ལ། ཁོ་ན་རེ། མངོན་རྟོགས་རྒྱན་གྱི་དགོངས་པ་ཕྱིན་ཅི་མ་ལོག་པར་
འགྲེལ་བར་བྱེད་པའི། དེའི་འགྲེལ་བ་ཚད་ལྡན་གཅིག་མེད་པར་ཐལ། འཕགས་སེང་གི་འགྲེལ་པ་གཉིས་པོ་དེ་མངོན་རྟོགས་རྒྱན་གྱི་དགོངས་པ་ཕྱིན་ཅི་མ་ལོག་པར་འགྲེལ་བར་བྱེད་པའི་

[093B] ཟེར་ན། མ་ཁྱབ། དེར་ཐལ། མངོན་རྟོགས་རྒྱན་གྱི་དགོངས་པ་ཐལ་འགྱུར་དུ་གནས་པ་གང་ཞིག་འཕགས་སེང་གི་འགྲེལ་བ་གཉིས་ཀྱི་མངོན་རྟོགས་རྒྱན་གྱི་དགོངས་
པ་ཐལ་འགྱུར་དུ་མ་བཀྲལ་བར་རང་རྒྱུད་དུ་བཀྲལ་བའི་ཕྱིར། གཞན་ཡང། ཁོ་ན་རེ། ཊྐ་ཆེན་ལས། དེས་ན་རྒྱན་གྱི་འགྲེལ་བྱེད་དེ་དག་གི་ལུགས་ལ་ཡང་ཚུལ་གཉིས་ཤེས་པར་བྱའི། ཞེས་གསུངས་
པ་མི་འཐད་པར་ཐལ། འཕགས་སེང་གི་འགྲེལ་པའི་སྐབས་སུ། ཐེག་དམན་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་བཤད་པའི་ཚུལ་གཅིག་དང། སྟོང་ཉིད་མངོན་སུམ་དུ་མ་
རྟོགས་པའི། ཐེག་དམན་འཕགས་པ་ཡོད་པར་བཤད་པའི་ཚུལ་གཉིས་སུ། འབྱེད་མི་རིགས་པའི་ཕྱིར། ཟེར་ན། མ་ཁྱབ། མ་གྲུབ་ན། འཕགས་སེང་གི་འགྲེལ་བའི་དགོངས་པ་ཐལ་འགྱུར་དུ་
གནས་པར་ཐལ། མ་གྲུབ་པ་དེའི་ཕྱིར། ཟེར་ན། གོང་དུ་མ་ཁྱབ་སྟེ། དེས་ན་རྒྱན་གྱི་འགྲེལ་བྱེད་དེ་དག་གི་ལུགས་ལ་ཡང། ཚུལ་གཉིས་ཤེས་པར་བྱའོ།། ཞེས་གསུངས་པའི་ཕྱིར་
ཚུལ་གཉིས་ཡོད་དེ། ཐེག་དམན་འཕགས་པ་ལ། སྟོང་ཉིད་མངོན་སུམ་དུ་རྟོགས་པའི། ཐེག་དམན་འཕགས་པ་ཡོད་པའི་ཚུལ་གཅིག་དང། སྟོང་ཉིད་མངོན་སུམ་དུ་མ་རྟོགས་པའི། ཐེག་དམན་
འཕགས་པ་ཡོད་པའི་ཚུལ་གཉིས་ལ་བྱེད་རིགས་པའི་ཕྱིར་ཏེ། དེས་ན་རྒྱན་གྱི་འགྲེལ་བྱེད། དེ་དག་གི་ལུགས་ལ། ཞེས་སོགས་འདི་དང། ཉན་ཐོས་ལ་ཡང། དེ་ཁོ་ན་ཉིད་རྟོགས་

[094A]༄༅། །པ་དང་མ་རྟོགས་པ་གཉིས་དབྱེ་དགོས་པའི་ཕྱིར། ཞེས་གསུངས་པ་འདི་གཉིས་གནད་གཅིག་ཏུ་བབ་པའི་ཕྱིར་རོ། ཁོ་ན་རེ། ཊྐ་ཆེན་ལས། མངོན་རྟོགས་རྒྱན་དུ། ཡང་ཐེག་
དམན་ལ་ཚུལ་གཉིས་གསུངས་པས། ཞེས་པའི་ཚུལ་གཉིས་པོ་དེ་ཡང་ཐེག་དམན་འཕགས་པ་ལ། སྟོང་ཉིད་མངོན་སུམ་དུ་རྟོགས་པའི་ཐེག་དམན་འཕགས་པ་ཡོད་པའི་ཚུལ་གཅིག་དང། སྟོང་
ཉིད་མངོན་སུམ་དུ་མ་རྟོགས་པའི། ཐེག་དམན་འཕགས་པ་ཡོད་པའི་ཚུལ་གཉིས་ལ་བྱེད་རིགས་པར་ཐལ། དེས་ན་རྒྱན་གྱི་འབྲེལ་བྱེད་དེ་དག་གི་ལུགས་ལ་ཡང་ཚུལ་གཉིས་ཤེས་པར་བྱའོ།།
ཞེས་པའི་ཚུལ་གཉིས་པོ་དེ་ལྟར་བྱེད་རིགས་པའི་ཕྱིར། ཟེར་ན། མ་ཁྱབ། གཞན་ཡང། ཞི་འཚོ་ཡབ་སྲས། དབུ་མ་ཐལ་འགྱུར་པ་ཡིན་པར་ཐལ། འཕགས་སེང་གཉིས་དབུ་མ་ཐལ་འགྱུར་པ་
ཡིན་པའི་ཕྱིར། འདོད་ན། རྣལ་འབྱོར་སྤྱོད་པའི་དབུ་མ་རང་རྒྱུད་པ་གཅིག་མེད་པར་ཐལ། འདོད་པའི་ཕྱིར། ཁོ་ན་རེ། ཐེག་དམན་འཕགས་པ་ཡིན་ན། སྟོང་ཉིད་
རྟོགས་པས་ཁྱབ་པ་ཁས་ལེན་པའི་དབུ་མ་པ་ཡིན་ན། བདེན་འཛིན་ཉོན་སྒྲིབ་ཏུ། ཁས་ལེན་པའི་དབུ་མ་པ་ཡིན་དགོས་པར་ཐལ། མངོན་རྟོགས་རྒྱན་ལས། ཐེག་དམན་འཕགས་
པ་ཡིན་ན། སྟོང་ཉིད་མངོན་སུམ་དུ་རྟོགས་པས། ཁྱབ་པར་བཤད་པའི་ཚུལ་གཅིག་དང། སྟོང་ཉིད་མངོན་སུམ་དུ། མ་རྟོགས་པའི་ཐེག་དམན་འཕགས་པ་ཡོད་པར་

[094B] མངོན་རྟོགས་རྒྱན་ལས། གཟུང་འཛིན་རྫས་ཐ་དད་དུ་བདེན་པར་འཛིན་པ་ལ་ཤེས་སྒྲིབ་ཏུ་འཇོགས་པའི་སྐབས་གཅིག་དང། ཉོན་སྒྲིབ་ཏུ་འཇོགས་པའི་སྐབས་གཉིས་
ཡོད་དགོས་པར་བཤད་པའི་ཕྱིར། ཟེར་ན། མ་ཁྱབ། འདོད་ན། ཤེར་འབྱུང་བློ་གྲོས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཊྐ་ཆེན་ལས། ལུང་འདི་དབུ་མ་རང་རྒྱུད་པ་ཁ་ཅིག་
གཞན་དུ་འཆད་ཀྱང། ཤེས་འབྱུང་བློ་གྲོས་ཀྱི་ཉན་རང་གི་བྱང་ཆུབ་ཏུ། བསྒྲོད་པ་ལ། སྟོང་ཉིད་རྟོགས་དགོས་པའི་ཤེས་བྱེད་དུ་དྲངས་བ་ལྟར་ལེགས་སོ། ཞེས་གསུངས་པའི་ཕྱིར། འདོད་མི་
ནུས་ཏེ། དེ་དབུ་མ་རང་རྒྱུད་པ་ཡིན་པའི་ཕྱིར། ཁ་ཅིག་འདིའི་སྐབས་ཀྱི་ཤེར་འབྱུང་བློ་གྲོས་དེ། སྤྱོད་འཇུག་གི་འགྲེལ་བ་མཛད་པ་པོའི། ཤེར་འབྱུང་བློ་གྲོས་ཡིན་པས། དབུ་མ་ཐལ་འགྱུར་
བ་ཡིན་ཟེར་ན། དབུ་མ་རང་རྒྱུད་པ། ཁ་ཅིག་གཞན་དུ་འཆད་ཀྱང། ཞེས་དབུ་མ་རང་རྒྱུད་པ་ལ་ཁ་ཅིག་ཅེས་སྨོས་པ་ལ་དགོས་པ་མེད་པར་ཐལ། འདིའི་སྐབས་ཀྱི་ཤེར་འབྱུང་བློ་གྲོས་དེ་
དབུ་མ་ཐལ་འགྱུར་བ་ཡིན་པའི་ཕྱིར། ཁ་ཅིག་འཕགས་པ་ཡིན་ན། དབུ་མ་པ་ཡིན་པས། ཁྱབ་ཟེར་ན། གཟུགས་མེད་ཁམས་པའི། རྟེན་ཅན་གྱི། ཉན་ཐོས་དགྲ་བཅོམ་པ་ཆོས་ཅན་
དེར་ཐལ། དེའི་ཕྱིར། འདོད་ན། གྲུབ་མཐའ་སྨྲ་བའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། ངག་སྨྲ་བའི་གང་ཟག་ཡིན་པར་ཐལ་ལོ། །ཁོ་ན་རེ་

[095A]༄༅། །དེ་ཆོས་ཅན། དབུ་མ་པ་ཡིན་པར་ཐལ། དབུ་མའི་ལྟ་བ་ལ་གནས་པའི་གང་ཟག་ཡིན་པར་ཕྱིར། ཟེར་ན། མ་ཁྱབ། དེར་ཐལ། སྟོང་ཉིད་རྟོགས་པའི་ལྟ་བ་ལ་གནས་པའི་གང་
ཟག་ཡིན་པའི་ཕྱིར་ཏེ། འཕགས་པ་ཡིན་པའི་ཕྱིར། ཁོ་ན་རེ། ནང་པ་སངས་རྒྱས་པ་ཡིན་ན། དེའི་གྲུབ་མཐའ་སྨྲ་བའི་གང་ཟག་ཡིན་དགོས་པར་ཐལ། དབུ་མ་པ་ཡིན་ན། གྲུབ་མཐའ་བའི་གང་ཟག་ཡིན་
དགོས་པའི་ཕྱིར། འདོད་ན། ཁྱིམ་བདག་མགོན་མེད་ཟས་སྦྱིན་ཆོས་ཅན། དེར་ཐལ། དེའི་ཕྱིར། ཞེས་ཟེར་དེས་ན། གཟུགས་མེད་ཁམས་པའི་རྟེན་ཅན་གྱི། ཉན་ཐོས་དགྲ་
བཅོམ་པ་དེ་དབུ་མ་པ་མིན་ཀྱང། འདོད་པའི་རྟེན་ཅན་གྱི་ཉན་ཐོས་དགྲ་བཅོམ་པ་དེ། དབུ་མ་པ་ཡིན་བྱས་པ་ལ། ཁོ་ན་རེ། དེ་ཆོས་ཅན། ཐེག་ཆེན་པ་ཡིན་པར་ཐལ། དབུ་མ་པ་ཡིན་པའི་
ཕྱིར༑ ཟེར་ན། མ་ཁྱབ། འདོད་ན། ཐེག་ཆེན་གྱི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཟེར་ན། ཐེག་ཆེན་གྱི་གྲུབ་མཐའ་སྨྲ་བའི་གང་ཟག་
ཡིན་ན། ཐེག་ཆེན་པ་ཡིན་དགོས་པར་ཐལ། དབུ་མ་པ་ཡིན་ན། ཐེག་ཆེན་པ་ཡིན་དགོས་པའི་ཕྱིར། རྟགས་ཁས། འདོད་ན། ལམ་མ་ཞུགས་ཀྱི་གང་ཟག་ཏུ་གྱུར་བའི། གྲུབ་མཐའ་སྨྲ་བའི་གང་
ཟག་གཅིག་མེད་པར་ཐལ། དེར་གྱུར་པའི་ཐེག་ཆེན་གྱི་གྲུབ་མཐའ་སྨྲ་བའི། གང་ཟག་གཅིག་མེད་པའི་ཕྱིར། མ་གྲུབ་ན། དེ་འདྲའི་གང་ཟག་ཆོས་ཅན། ཐེག་ཆེན་པ་ཡིན་པར་

[095B] ཐེག་ཆེན་གྱི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར། འདོད་ན། ཐེག་ཆེན་གྱི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། ལམ་ཞུགས་ཀྱི་གང་ཟག་ཡིན་པར་ཐལ་ལོ།། གཞན་ཡང་
བྱེ་བྲག་སྨྲ་བ་ཡིན་ན། ཐེག་དམན་པ་ཡིན་དགོས་པར་ཐལ། དབུ་མ་པ་ཡིན་ན། ཐེག་ཆེན་ཡིན་དགོས་པའི་ཕྱིར། རྟགས་ཁས། འདོད་ན། བྱེ་བྲག་སྨྲ་བར་གྱུར་པའི། བྱང་སེམས་ཚོགས་ལམ་
ལམ་པ་ཆོས་ཅན། དེར་ཐལ་དེའི་ཕྱིར། འདོད་མི་ནུས་ཏེ། ཐེག་ཆེན་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། སྦྱོར་བ་འགོད་པ་ལ། ཁ་ཅིག་བྱང་སེམས་ས་བདུན་པ་བ་ཆོས་
ཅན༑ ཁྱོད་ཀྱི་ཉན་རང་དགྲ་བཅོམ། བློའི་སྟོབས་ཀྱི་ཟིལ་གྱིས་གནོན་ནུས་པ་ཡིན་ཏེ། ཁྱོད་ཀྱི་བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ། འགོག་པ་ཡང་དག་པའི་མཐའ་ལ། མངོན་
སུམ་དུ་འཇུག་ལྡང་བྱེད་ནུས་པའི་ཕྱིར། ཟེར་ན། དེ་ནི་རིང་དུ་སོང་བར་བློ་ཡང་ལྷག་པར་འགྱུར། ཞེས་པའི་གཞུང་འདི། བྱང་སེམས་ས་བདུན་པའི་ཡོན་ཏན་འཆད་བྱེད་ཀྱི་གཞུང་ཡིན་པར་ཐལ་
སྦྱོར་བ་དེ་འཐད་པའི་ཕྱིར། འདོད་ན། དེ་མ་ཡིན་པར་ཐལ། དེ་བྱང་སེམས་ས་དང་པོའི་ཡོན་ཏན། འཆད་བྱེད་ཀྱི་གཞུང་ཡིན་པའི་ཕྱིར། ཁོ་ན་རེ། བྱང་སེམས་ས་དང་པོ་བ་
དེས་ས་བདུན་པ་ཐོབ་པའི་ཚེ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱི་གནོན་ནུས་པ་དེ། བྱང་སེམས་ས་དང་པོའི། ཡོན་ཏན་ཡིན་པར་ཐལ། གཞུང་དེ། བྱང་སེམས་ས་དང་པོའི་ཡོན་ཏན་

[096A] །འཆད་བྱེད་ཀྱི་གཞུང་ཡིན་པའི་ཕྱིར། ཟེར་ན། མ་ཁྱབ། འདོད་ན། བྱང་སེམས་ས་དང་པོ་པས། ས་བདུན་པ་ཐོབ་པ་དེ། བྱང་སེམས་ས་དང་པོ་བའི་ཡོན་ཏན་ཡིན་པར་ཐལ་
འདོད་པའི་ཕྱིར། འདོད་ན། དེས་རྣམ་མཁྱེན་ཐོབ་པ་དེ། དེའི་ཡོན་ཏན་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་ས་དང་པོ་པས། རྣམ་མཁྱེན་ཐོབ་པ་དེ། བྱང་སེམས་
ས་དང་པོ་པ་ལ་ལྡན་པར་ཐལ། འདོད་པའི་ཕྱིར།    ༈    བྱང་སེམས་ས་དང་པོ་བ་ཆོས་ཅན། ཁྱོད་ཀྱི་ས་བདུན་པ་རིང་དུ་སོང་བ་ཐོབ་པའི་ཚེ། ཉན་རང་དགྲ་བཅོམ་བློའི་སྟོབས་
ཀྱིས་ཟིལ་གྱི་གནོན་ནུས་པ་ཡིན་ཏེ། ཁྱོད་ཀྱི་དེའི་ཚེ་བྱ་རྫོགས་ཀྱི་ཐུང་མཐའི། སྐད་ཅིག་མ་གཅིག་ལ། འགོག་པ་ཡང་དག་པའི་མཐའ་ལ་མངོན་སུམ་དུ་འཇུག་ལྡང་བྱེད་ནུས་པའི་ཕྱིར། ཁོ་ན་རེ། ཉན་
རང་དགྲ་བཅོམ་པ་ཆོས་ཅན། ཁྱོད་ཀྱི་ས་བདུན་པ་ཐོབ་པའི་ཚེ། ཉན་རང་དགྲ་བཅོམ་བློའི་སྟོབས་ཀྱིས། ཟིལ་གྱི་གནོན་ནུས་པར་ཐལ། ཁྱོད་ཀྱི་དེའི་ཚེ་བྱ་རྫོགས་ཀྱི། ཐུང་མཐའི་སྐད་ཅིག་མ་གཅིག་
ལ༑ འགོག་པ་ཡང་དག་པའི་མཐའ་ལ། མངོན་སུམ་དུ་འཇུག་ལྡང། བྱེད་ནུས་པའི་ཕྱིར། མ་གྲུབ་ན། དེར་ཐལ། བྱང་སེམས་ས་དང་པོ་པས་ས་བདུན་པ་ཐོབ་པའི་ཚེ། བྱ་རྫོགས་
ཀྱི་སྐད་ཅིག་མའི་ཐུང་མཐའ་གཅིག་ལ། འགོག་པ་ཡང་དག་པའི་མཐའ་ལ། མངོན་སུམ་དུ་འཇུག་ལྡང་བྱེད་ནུས་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ཁྱོད་བློའི་

[096B] འདོད་པའི་ཕྱིར། འདོད་ན། མེད་པར་ཐལ། བདག་མེད་ཡིན་པའི་ཕྱིར། ཞེས་ཟེར་ཞིང། ཁོང་གི་ལུགས་ལ། བྱང་སེམས་ས་དང་པོ་པ་ཆོས་
ཅན༑ ཁྱོད་ཀྱིས་ས་བདུན་པ་ཐོབ་པའི་ཚེ། ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱི་གནོན་ནུས་པ་ཡིན་ཏེ། ཁྱོད་ཀྱི་ས་བདུན་པ་ཐོབ་པའི་ཚེ། ཁྱོད་བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་འགོག་པ་ཡང་དག་
པའི་མཐའ་ལ་མངོན་སུམ་དུ། འཇུག་ལྡང་བྱེད་ནུས་པའི། སེམས་དཔའ་ཡིན་པའི་ཕྱིར། ཟེར་བ། ནང་འགལ་ཏེ། ཉན་རང་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ་
དེས་ས་བདུན་པ་ཐོབ་པའི་ཚེ་ཁྱོད་ཀྱི། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ། འགོག་པ་ཡང་དག་པའི་མཐའ་ལ། མངོན་སུམ་དུ། འཇུག་ལྡང་བྱེད་ནུས་པ་གང་ཞིག་ཁྱོད་ཀྱི་དེ་ཐོབ་པའི་ཚེ་
ཁྱོད་བྱང་ཆུབ་སེམས་དཔའ་ཡིན་པའི་ཕྱིར། ཕྱི་མ་དེར་ཐལ། དེ་དེའི་ཚེ། བྱང་སེམས་ས་བདུན་པ་པ་ཡིན་པའི་ཕྱིར་ཏེ། དེ་སངས་རྒྱས་པའི་ཚེ། དེ་སངས་རྒྱས་འཕགས་པ་ཡིན་པའི་ཕྱིར། འདོད་ན་
གོང་དང་འདྲ། གཞན་ཡང། ཁོ་ན་རེ། ཉན་རང་དགྲ་བཅོམ་པ་ཆོས་ཅན། ཁྱོད་ཀྱི་ས་བདུན་པ་ཐོབ་པའི་ཚེ། ཉན་རང་དགྲ་བཅོམ་པ། བློའི་སྟོབས་ཀྱིས་ཟིལ་གྱི་
གནོན་མི་ནུས་པར་ཐལ། དེའི་ཚེ། ཉན་རང་དགྲ་བཅོམ་པས། ཁྱོད་བློའི་སྟོབས་ཀྱིས་ཟིལ་གྱི་གནོན་ནུས་པའི་ཕྱིར། ཟེར་ན། མ་ཁྱབ། ཁོ་ན་རེ། བྱང་སེམས་ས་

[097A] །ས་དང་པོ་པས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། བྱང་སེམས་ས་གཉིས་པ་བས་བྱང་སེམས་ས་དང་པོ་བ་བློའི་སྟོབས་ཀྱིས་ཟིལ་གྱིས་གནོན་ནུས་པའི་ཕྱིར་ཏེ། སྤྱོད་འཇུག་
ལས༑ རྣལ་འབྱོར་བ་ཡང་བློ་ཁྱད་ཀྱི། གོང་མ་གོང་མ་རྣམས་ཀྱི་གནོན། ཞེས་གསུངས་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། བྱང་སེམས་ས་དང་པོ་པས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་
ནུས་པར་ཐལ། དེའི་རྒྱུད་ཀྱི་ཤེས་རབ་ཀྱིས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པའི་ཕྱིར། མ་གྲུབ་ན། དེའི་རྒྱུད་ཀྱི་ཤེས་རབ་ཡིན་ན། ཉན་རང་དགྲ་བཅོམ་ཟིལ་གྱིས་གནོན་མི་ནུས་པས་ཁྱབ་པར་
ཐལ༑ དེའི་རྒྱུད་ཀྱི་ཤེས་རབ་ཀྱི་ཉན་རང་དགྲ་བཅོམ་ཟིལ་གྱིས་གནོན་མི་ནུས་པའི་ཕྱིར། ཟེར་ན། མ་ཁྱབ། འདོད་ན། དེའི་རྒྱུད་ཀྱི་ཀུན་རྫོབ་སེམས་སྐྱེད་ཀྱི་འཁོར་དུ་བྱུང་བའི་ཤེས་རབ་ཆོས་ཅན། དེར་ཐལ་
དེའི་ཕྱིར། དེ་དེར་ཐལ། དེ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་ཀུན་རྫོབ་སེམས་སྐྱེད་ཆོས་ཅན། ཁྱོད་ཀྱི་འཁོར་དུ་བྱུང་བའི་ཤེས་རབ་ཡོད་པར་ཐལ། ཁྱོད་ཡིད་སྔོན་སོང་གི་གཙོ་སེམས་ཡིན་པའི་
ཕྱིར༑ འདོད་མི་ནུས་ཏེ། རང་རྒྱུད་ཀྱི་ཀུན་རྫོབ་སེམས་སྐྱེད་ཀྱི། ཉན་རང་དགྲ་བཅོམ་ཟིལ་གྱི་གནོན་ནུས་པ་གང་ཞིག་དེ་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། ཡང་ཁོ་ན་རེ་
མདོ་ལས། བྱང་ཆེན་ཡུམ་ལ་སྤྱོད་པའི། ཤེས་རབ་ཉིན་གཅིག་བསྒོམས་པས། ཉན་རང་དགྲ་བཅོམ་ཟིལ་གྱི་གནོན་པར་བཤད་པ། མི་འཐད་པར་ཐལ། བྱང་སེམས་

[097B] ཉན་རང་དགྲ་བཅོམ་ཟིལ་གྱི་གནོན་མི་ནུས་པའི་ཕྱིར། ཟེར་ན། མ་ཁྱབ་སྟེ། བྱང་ཆེན་ཡུམ་ལ་སྤྱོད་པའི་ཤེས་རབ་ཉིན་གཅིག་བསྒོམས་པའི་ཕན་ཡོན་དང། བསོད་ནམས་ཀྱིས་ཉན་རང་དགྲ་
བཅོམ་ཟིལ་གྱི་གནོན་ནུས་པ་མདོ་དེའི་དོན་ཡིན་པའི་ཕྱིར། གལ་ཏེ་དེ་ནི་ཁྲིམས་དག་རང་བཞིན་ལྟ། ཞེས་སོགས་ཀྱི་སྐབས་སུ། ཚུལ་ཁྲིམས་ཀྱི་འཁོར་སུམ་རང་བཞིན་གྱིས་གྲུབ་པར་ལྟ་བའི་གང་ཟག་ཡིན་
ན༑ ཚུལ་ཁྲིམས་རྣམ་པར་དག་པ་དང་མི་ལྡན་པས་ཁྱབ་པ་གཞུང་དེའི་དོན་ཡིན་ཟེར་ན། འོ་ན། ཚུལ་ཁྲིམས་རྣམ་དག་དང་ལྡན་པའི་བྱེ་བྲག་སྨྲ་བ་མེད་པར་ཐལ། གཞུང་དོན་འཐད་པའི་ཕྱིར་
འདོད་ན། སོ་ཐར་གྱི་སྡོམ་པ་རྣམ་དག་དང་ལྡན་པའི། བྱེ་བྲག་སྨྲ་བ་མེད་པར་ཐལ། འདོད་པའི་ཕྱིར། ཁ་གཅིག་རྩ་བའི་རྟགས་དེ་ཡིན་ན། བྱང་སེམས་ཀྱི་སྡོམ་པ་རྣམ་དག་དང་མི་ལྡན་
པས་ཁྱབ་པ་དེའི་དོན་ཡིན་ཟེར་ན། འོ་ན། བྱང་སེམས་ཀྱི་སྡོམ་པ་རྣམ་དག་དང་ལྡན་པའི་སེམས་ཙམ་པ་མེད་པར་ཐལ། གཞུང་དོན་དེ་འཐད་པའི་ཕྱིར། འདོད་མི་ནུས་ཏེ། སེམས་
ཙམ་པར་གྱུར་པའི་བྱང་སེམས་ཡོད་པའི་ཕྱིར། ཡང་ཁ་ཅིག་རྩ་བའི་རྟགས་དེ་ཡིན་ན། ཚུལ་ཁྲིམས་ཆེས་ཡོངས་སུ་མ་དག་པ། ཞེས་པའི་སྒྲ་བརྗོད་རུང་ཡིན་པས་ཁྱབ་པ་དེ་གཞུང་
དེའི་དོན་ཡིན་ཟེར་ན། བྱང་ཆུབ་སེམས་དཔར་གྱུར་པའི། སེམས་ཙམ་པ་ཆོས་ཅན། དེར་ཐལ། དེའི་ཕྱིར། རང་ལུགས་ནི། ཚུལ་ཁྲིམས་ཀྱི་འཁོར་གསུམ་རང་བཞིན་གྱི་གྲུབ་པར་ལྟ་པའི་གང་

[098A] །ཟག་ཡིན་ན། འཇིག་རྟེན་ལས་འདས་པའི་ཚུལ་ཁྲིམས་ཀྱིས་ཕར་ཕྱིན་དང་མི་ལྡན་པས་ཁྱབ་པ་ལུང་དེའི་དོན་ཡིན་ནོ། །དེས་ན་བྱང་སེམས་ས་གཉིས་པ་བ་ཆོས་ཅན། ཚུལ་ཁྲིམས་
ཀྱི་འཁོར་གསུམ་རང་བཞིན་གྱི་གྲུབ་པར་ལྟ་བའི་གང་ཟག་མ་ཡིན་ཏེ། འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕར་ཕྱིན་ཐོབ་ལ་གནས་པའི། བྱང་སེམས་ཡིན་པའི་ཕྱིར། ཤེས་བྱའི་བུད་ཤིང་མ་
ལུས་བསྲེག་པའི་མེའི། ཞེས་སོགས་ཀྱི་སྐབས་སུ། མཐའ་དཔྱད་པ་དང། གཞུང་དོན་ལ་དཔྱད་པ་དང་གཉིས། དང་པོ་ནི། ཁ་ཅིག་ས་གསུམ་པའི་བར་ཆེད་མེད་ལམ་གྱི་ངོས་སྐལ་གྱི་སྤང་
བྱར་གྱུར་པའི་ཤེས་སྒྲིབ་ཡོད་ཟེར་ན། འོ་ན། དམན་ལམ་སྔོན་དུ་མ་སོང་པའི། ས་གསུམ་པའི་བར་ཆད་མེད་ལམ་ཆོས་ཅན། ཉོན་སྒྲིབ་མ་ལུས་པར་སྤངས་པར་ཐལ། རང་གི་ངོས་སྐལ་གྱི་སྤངས་
བྱར་གྱུར་པའི་ཤེས་སྒྲིབ་ཀྱི། དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་སྟེ། ས་དེར་རྒྱལ་སྲས་བསམ་གཏན་མངོན་ཤེས་ཀྱི། ཞེས་པའི་ཐད་ཀྱི། ཊིཀ་ཆེན་ལས། ཉོན་
མོངས་ཐམས་ཅད་མ་ཟད་བར་དུ་ཤེས་སྒྲིབ་མི་སྤོང་པའི་ཕྱིར། ཤེས་སྒྲིབ་ནི། དག་པ་ས་གསུམ་གྱི་སྐབས་སུ་སྤོངས་ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། བྱས་པ་ཁོ་ན་རེ། དེའི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་ཡོད་པར་ཐལ། དམན་ལམ་སྔོན་དུ་མ་སོང་པའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་ངོས་སྐལ་གྱི་སྤང་

[098B] དེའི་ངོས་སྐལ་གྱི་སྤང་བྱར་གྱུར་པའི། སྒྲིབ་པ་ཡོད། དེའི་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཉོན་སྒྲིབ་མེད་པའི་ཕྱིར། དང་པོ་དེར་ཐལ། བར་
ཆད་མེད་ལམ་ཡིན་པའི་ཕྱིར། གཉིས་པ་མ་གྲུབ་ན། དེས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། དེས་ཤེས་སྒྲིབ་སྤང་བྱའི་གཙོ་བོར་བྱེད་པའི་ཕྱིར། འདིའི་
ལེན་ཁ་ཅིག་འདིར་མ་ཁྱབ་སྟེ། དམན་ལམ་སྔོན་དུ་མ་སོང་བའི། བྱང་སེམས་འཕགས་པས་ཉོན་སྒྲིབ་སྤང་བྱའི་གཙོ་བོར་བྱེད་པའི་ཕྱིར། ཞེས་ཟེར་ན། འོ་ན། བྱང་སེམས་འཕགས་པས་
རང་རྒྱུད་ཀྱི་ཉོན་མོངས་གཞན་དོན་བྱེད་པའི་ཡན་ལག་ཏུ་བསྒྱུར་བ་གཅིག་མེད་པར་ཐལ། དེས་རང་རྒྱུད་ཀྱི་ཉོན་མོངས་སྤང་བྱའི་གཙོ་བོར་བྱེད་པའི་ཕྱིར། རྟགས་ཁས། འདོད་མི་ནུས་ཏེ། དེ་ལྟར་སྒྱུར་བར་བྱེད་
པའི་གང་ཟག་གཅིག་ཡོད་པའི་ཕྱིར། ཁ་གཅིག་དམན་ལམ་སྔོན་དུ་མ་སོང་བའི་བྱང་སེམས་འཕགས་པས། ཉོན་སྒྲིབ་སྤང་བྱའི་གཙོ་བོར་མི་བྱེད། བདེན་འཛིན་སྤང་བྱའི་གཙོ་བོར་
བྱེད་ཟེར་ན། དེ་འདྲའི་བྱང་འཕགས་ཆོས་ཅན། ཁྱོད་ཀྱིས་འཁོར་བའི་རྩ་བ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། རྟགས་ཁས། འདོད་ན་
ཁྱོད་ཀྱིས་འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། ཁྱོད་ཀྱིས་ཐར་པ་ཐོབ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཀྱི་

[099A] །ཐམས་ཅད་མཁྱེན་པ་ཐོབ་བྱའི་གཙོ་བོར་བྱེད་པའི་ཕྱིར། བྱས་པ་ལ་ཁོ་ན་རེ། དེ་འདྲའི་བྱང་སེམས་འཕགས་པས་བདེན་འཛིན་སྤང་བྱའི་གཙོ་བོར་བྱེད་པར་ཐལ། དེ་འདྲའི་
བྱང་སེམས་མཐོང་ལམ་པས། བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་འདྲའི་བྱང་སེམས་མཐོང་ལམ་པ་ཆོས་ཅན། ཁྱོད་ཀྱིས་བདེན་འཛིན་སྤང་བྱའི་གཙོ་བོར་
བྱེད་པར་ཐལ། ཁྱོད་ཀྱི་དེ་མ་སྤང་པ་གང་ཞིག་ཁྱོད་ཀྱི་བདག་མེད་སྒོམ་བྱའི་གཙོ་བོར་བྱེད་པའི་ཕྱིར། ཕྱི་མ་གྲུབ་སྟེ། བྱང་འཕགས་ཡིན་པའི་ཕྱིར། གཞན་ཡང། དེ་འདྲའི་
བྱང་སེམས་མཐོང་ལམ་པས་བདེན་འཛིན་སྤང་བྱའི་གཙོ་བོར་བྱེད་པར་ཐལ། དམན་ལམ་སྔོན་དུ་མ་སོང་བའི་ས་བདུན་པའི་བར་ཆད་མེད་ལམ་ལ་གནས་པའི། སེམས་དཔའ་དེས་བདེན་འཛིན་
སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་འདྲའི་བྱང་སེམས་ས་བདུན་པ་བ་ཆོས་ཅན། ཁྱོད་ཀྱི་བདེན་འཛིན་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱི་བདེན་འཛིན་གྱི་
དངོས་གཉེན་བར་ཆད་མེད་ལམ་སྒོམ་བྱའི་གཙོ་བོར་བྱེད་པའི་ཕྱིར། ཁྱོད་ཀྱི་བདེན་འཛིན་གྱི་དངོས་གཉེན་དུ་གྱུར་པའི། ས་བདུན་པའི་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། ཟེར་ན་
མ་ཁྱབ་སྟེ། འོ་ན། དམན་ལམ་སྔོན་དུ་མ་སོང་པའི་ཐེག་ཆེན་གྱི་མཐོང་ལམ། སྡུག་བསྔལ་ཆོས་བཟོད་ལ་གནས་པའི། སེམས་དཔའ་ཆོས་ཅན། ཁྱོད་ཀྱིས་གང་ཟག་རྟག་གཅིག་

[099B] ཁྱོད་ཀྱི་དེའི་དངོས་གཉེན་བར་ཆད་མེད་ལམ་སྒོམ་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེར་ཐལ། དེའི་དངོས་གཉེན་དུ་གྱུར་པའི་ཐེག་
ཆེན་གྱི་མཐོང་ལམ་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། འཁོར་གསུམ། ་རང་ལུགས་ལ། དེའི་སྐྱོན་མེད་དེ། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པ་དེས་རང་གི་
ངོས་སྐལ་གྱི་སྤང་བྱར་གྱུར་པའི། བདེན་འཛིན་སྤང་བྱའི་གཙོ་བོར་བྱེད་ཀྱང། དེས་བདེན་འཛིན་སྤང་བྱའི་གཙོ་བོར་མི་བྱེད་པའི་ཕྱིར། དེས་ན་མཐོང་སྤང་ཤེས་སྒྲིབ་མེད་བྱས་པ་ལ། ཁོ་ན་རེ་
ཉན་ཐོས་དགྲ་བཅོམ་གྱི་རྟོགས་པ་སྔོན་སོང་གི་ཐེག་ཆེན་གྱི་མཐོང་ལམ་བར་ཆད་མེད་ལམ་མེད་པར་ཐལ། དེའི་ངོས་སྐལ་གྱི་སྤང་བྱའི། སྒྲིབ་པ་མེད་པའི་ཕྱིར་ཏེ། དེའི་ངོས་སྐལ་གྱི་སྤང་བྱར་གྱུར་པའི་
ཤེས་སྒྲིབ་ཡང་མེད། དེ་འདྲའི་ཉོན་སྒྲིབ་ཡང་མེད་པའི་ཕྱིར། འདོད་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ། རྣམ་གྲོལ་ལམ་མེད་པར་ཐལ། འདོད་པའི་ཕྱིར་
འདོད་ན། དེ་འདྲའི་མཐོང་ལམ་མཉམ་གཞག་ཡེ་ཤེས་མེད་པར་ཐལ་ལོ། །ཟེར་ན་མ་ཁྱབ། གཞན་ཡང། ཁོ་ན་རེ། དེའི་སྤང་བྱའི་གཙོ་བོར་གྱུར་པའི་སྒྲིབ་པ་མེད་པར་ཐལ། དེའི་སྤང་བྱའི་
གཙོ་བོར་གྱུར་པའི་ཉོན་སྒྲིབ་མེད་པ་གང་ཞིག་དེར་གྱུར་པའི་ཤེས་སྒྲིབ་ཡང་མེད་པའི་ཕྱིར། དང་པོ་མ་གྲུབ་ན། ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ་

[100A] །མ་གྲུབ་བ་དེའི་ཕྱིར། གཉིས་པ་མ་གྲུབ་ན། དེའི་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པར་ཐལ། དེའི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པའི་ཕྱིར། ཟེར་ན་མ་
ཁྱབ་སྟེ། དམན་ལམ་སྔོན་དུ་མ་སོང་བའི་མ་དག་ས་ལ་གནས་པའི་སེམས་དཔའ་རྣམས་ཀྱིས་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་མེད་ཀྱང། དེ་རྣམས་ཀྱི་སྤང་བྱའི་གཙོ་བོར་གྱུར་པའི་ཤེས་
སྒྲིབ་ཡོད། དེ་རྣམས་ཀྱིས་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཉོན་སྒྲིབ་ཡོད་ཀྱང། དེ་རྣམས་ཀྱི་སྤང་བྱའི་གཙོ་བོར་གྱུར་པའི་ཉོན་སྒྲིབ་མེད་པའི་ཕྱིར། ཁ་ཅིག་ཉན་ཐོས་དགྲ་བཅོམ་
གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་མེད་པར་ཐལ། དེའི་ངོས་སྐལ་གྱི་སྤང་བྱར་གྱུར་བའི་ཤེས་སྒྲིབ་ཀྱང་མེད། ཉོན་
སྒྲིབ་ཀྱང་མེད་པའི་ཕྱིར། འདོད་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་མེད་པར་ཐལ། འདོད་པའི་ཕྱིར། འདོད་ན། དེ་འདྲའི་ཐེག་པ་ཆེན་པོའི་
མཐོང་ལམ་མེད་པར་ཐལ། འདོད་པའི་ཕྱིར་ཟེར་ན་མ་ཁྱབ། ཁ་ཅིག་དེའི་ངོས་སྐལ་གྱི་སྤང་བྱར་གྱུར་པའི་ཉོན་སྒྲིབ་དང་ཤེས་སྒྲིབ་གང་རུང་མེད་ཀྱང། དེའི་ངོས་སྐལ་གྱི་སྤང་བྱར་གྱུར་པའི་སྙོམས་
འཇུག་གི་སྒྲིབ་པ་ཡོད་དེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དེ། དེའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་ཡིན་ནོ། ཟེར་ན། སྙོམས་

[100B] སྒྲིབ་པ་ཡིན་དགོས་པར་ཐལ། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི། ངོས་སྐལ་གྱི་སྤང་བྱར་གྱུར་པའི་རྗེས་ཐོབ་དུ་
ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ། གེགས་བྱེད་ཀྱི་སྒྲིབ་པ་ཡོད་པའི་རྒྱུ་མཚན་གྱི། དེའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་ཡོད་པར་འཇོག་རིགས་པའི་ཕྱིར། འདོད་ན། དམན་པའི་
སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། འདོད་པའི་ཕྱིར། འདོད་ན། རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེའི་མཚན་གཞི་
གཅིག་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་དེ་མ་ཡིན་པར་ཐལ། ཁྱོད་དང་ཐར་ལམ་གྱི་གཞི་མཐུན་ཡོད་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་མངོན་དུ་
སོང་བའི་ས་དང་པོའི་སྒོམ་ལམ་བར་ཆད་མེད་ལམ་མེད་པར་ཐལ། དེའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་མེད་པའི་ཕྱིར་ཏེ། དེའི་ངོས་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀྱང་མེད། དེའི་
ངོས་སྐལ་གྱི་སྤང་བྱར་གྱུར་བའི། ཤེས་སྒྲིབ་ཀྱང་མེད། སྙོམས་འཇུག་གི་སྒྲིབ་པ་ཡང་མེད་པའི་ཕྱིར། ཕྱི་མ་མ་གྲུབ་ན། དེ་མེད་པར་ཐལ། རྗེས་ཐོབ་ཏུ་ཡོན་ཏན་བརྒྱ་ཕྲག་
བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དེ་ཡང། དེའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་མ་ཡིན། རྗེས་ཐོབ་ཏུ་ཡོན་ཏན་སྟོང་ཕྲག་བཅུ་གཉིས་ཐོབ་པ་ལ། གེགས་བྱེད་ཀྱི་སྒྲིབ་

[101A]༄༅། །པ་དེ་ཡང་དེ་མ་ཡིན་པའི་ཕྱིར། དང་པོ་དེར་ཐལ། དེ་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་
པའི་སྒྲིབ་པ་ཡིན་པའི་ཕྱིར། གཉིས་པ་མ་གྲུབ་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་པའི་ས་གཉིས་པའི་སྒོམ་ལམ་བར་ཆད་མེད་ལམ་མེད་པར་ཐལ། དེའི་ངོས་སྐལ་གྱི་
སྤང་བྱར་གྱུར་བའི་སྒྲིབ་པ་མེད་པའི་ཕྱིར་ཏེ། དེར་གྱུར་པའི་ཉོན་སྒྲིབ་དང། ཤེས་སྒྲིབ་དང་སྙོམས་འཇུག་གི་སྒྲིབ་པ་གང་ཡང་མེད་པའི་ཕྱིར། ཕྱི་མ་དེར་ཐལ། རྗེས་ཐོབ་ཏུ་ཡོན་ཏན་སྟོང་ཕྲག་
བཅུ་གཉིས་ཐོབ་པ་ལ། གེགས་བྱེད་ཀྱི་སྒྲིབ་པ་དེ། དེའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་མ་ཡིན་པའི་ཕྱིར་ཏེ། དེ་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི། ས་དང་པོའི་སྒོམ་ལམ་
བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་མིན་པའི་ཕྱིར། རྟགས་ཁས། ཁ་ཅིག། སྐྱོན་མེད་དེ། སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ལ་གེགས་བྱེད་ཀྱི་སྒྲིབ་པ་དེ་
ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ས་དང་པོའི། སྒོམ་ལམ་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་ཡིན་ནོ། ཟེར་ན། ཤེས་རབ་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ལ་
གེགས་བྱེད་ཀྱི་སྒྲིབ་པ་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ས་དྲུག་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི། སྒྲིབ་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན་

[101B] དེས་ཤེས་རབ་ཀྱི་ཕར་ཕྱིན་གྱི་ཉམས་ལེན་ལྷག་པར་མ་ཐོབ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
ཁྱོད་ཀྱི་དེ་ཐོབ་པར་ཐལ། ཁྱོད་ས་དྲུག་པའི་བར་ཆད་མེད་ལམ་གནས་པའི་སེམས་དཔའ་ཡིན་པའི་ཕྱིར།    ༈    ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་པའི་ཐེག་ཆེན་གྱི་མཐོང་ལམ་བར་ཆད་
མེད་ལམ་མེད་དེ། དེའི་རྟོགས་པ་སྔོན་དུ་སོང་བའི་མ་དག་པ། ས་བདུན་གྱི་ཡེ་ཤེས་ལ་རྣམ་གྲོལ་ལམ་དང་བར་ཆད་མེད་ལམ་གྱི་ཐ་སྙད་མི་བྱེད་པའི་ཕྱིར། ཁོ་ན་རེ། དེའི་རྟོགས་པ་སྔོན་དུ་སོང་བའི་བྱང་སེམས་ས་
དང་པོ་པས། ས་གཉིས་པར་འཕོ་བའི་ས་འཚམས་མེད་པར་འགྱུར་རོ། ཞེ་ན། སྐྱོན་མེད་དེ། དེའི་རྟོགས་པ་སྔོན་དུ་སོང་བའི། བྱང་སེམས་ས་དང་པོ་པས་ས་དང་པོའི་གནས་སྐབས་སུ་ཚོགས་ཇི་ཙམ་གསོག་
དགོས་པའི་ཚོགས་གཉིས་བསགས་ཟིན་པ་ན། དེ་ས་གཉིས་པར་འཕོས་པར་འཇོག་པའི་ཕྱིར། དེས་གཞན་རྣམས་ལ་རིགས་འདྲེ། དཔེར་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་
བྱང་སེམས་ཚོགས་ལམ་པས་ཐེག་པ་ཆེན་པོའི་ཚོགས་ལམ་གྱི་གནས་སྐབས་སུ་ཚོགས་གཉིས་ཇི་ཙམ་གསོག་དགོས་པ་བསགས་ཟིན་པ་དང། ཐེག་ཆེན་གྱི་སྦྱོར་ལམ་དྲོད་དུ་འཕོས་པར་འཇོག་པ་བཞིན་ནོ། དེས་
ན༑ མཐོང་ལམ་བར་ཆད་མེད་ལམ་མ་ཐོབ་པར། མཐོང་ལམ་ཐོབ་པ་མེད་ཅིང། སྒོམ་ལམ་བར་ཆད་མེད་ལམ་མ་ཐོབ་པར་སྒོམ་ལམ་ཐོབ་པ་མེད་ཀྱང། ཐེག་ཆེན་གྱི་མཐོང་ལམ་

[102A]༄༅། །བར་ཆད་མེད་ལམ་མ་ཐོབ་པར་ཐེག་ཆེན་གྱི་མཐོང་ལམ་ཐོབ་པ་དང། ཐེག་ཆེན་གྱི་སྒོམ་ལམ་བར་ཆད་མེད་ལམ་མ་ཐོབ་པར་ཐེག་ཆེན་གྱི་སྒོམ་ལམ་ཐོབ་པ་ནི་ཡོད་དེ། ཉན་ཐོས་
དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས། ས་གཉིས་པ་བ་དེ་དེ་ཡིན་པའི་ཕྱིར། ཁོ་ན་རེ། མཐོང་སྤང་ཤེས་སྒྲིབ་ཡོད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་
གྱི་སྤང་བྱར་གྱུར་པའི། ཐོགས་པའི་སྒྲིབ་པ་ཡོད་པའི་ཕྱིར་ཏེ། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་དེ་རང་གི་ངོས་སྐལ་གྱི་སྤང་བྱར་གྱུར་པའི་ཆགས་ཐོགས་དམན་གསུམ་
གྱི་སྒྲིབ་པ་ལས་གྲོལ་བའི། ཡོན་ཏན་དང་ལྡན་པའི་ཕྱིར། དེ་རིགས་གྲོལ་ཡོན་ཏན་བརྒྱད་དང་ལྡན་པའི་རྒྱལ་སྲས་འཕགས་པ་ཡིན་པའི་ཕྱིར་ཏེ། རྒྱུད་བླ་མ་ལས། །ཇི་ལྟ་
ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། རིགས་གྲོལ་གྱི་ཡོན་ཏན་བརྒྱད་དང་ལྡན་པའི་སེམས་དཔའ་
ཡིན་ན། དག་ས་ལ་གནས་པའི། སེམས་དཔའ་ཡིན་དགོས་པའི་ཕྱིར་ཏེ། འཕགས་པ་ཕྱིར་མི་ལྡོག་པ་ནི། །ལུས་ཅན་ཀུན་གྱི་སྐྱབས་ཡིན་ནོ། ཞེས་གསུངས་པའི་ཕྱིར་
གཞན་ཡང། ཁོ་ན་རེ། མཐོང་སྤང་ཤེས་སྒྲིབ་ཡོད་པར་ཐལ། འཇུག་ཤེས་དྲུག་པ་ལ། ཡུལ་རང་གི་མཚན་ཉིད་ཀྱིས། གྲུབ་པར་སྣང་བ། སྣང་བ་ལྟར་དུ་གྲུབ་པ་

[102B] མཐོང་སྤང་ཤེས་སྒྲིབ་ཡིན་པའི་ཕྱིར་ཏེ། དེ་ལྟར་དུ་རྒྱུད་བླ་མའི་དར་ཊྐ་ལས། བཤད་པའི་ཕྱིར། ཟེར་ན། མ་ཁྱབ། གཟུགས་འཛིན་དབང་ཤེས་ལ་གཟུགས་
རང་གི་མཚན་ཉིད་ཀྱིས་གྲུབ་པར་སྣང་བ་སྣང་བ་ལྟར་དུ་གྲུབ་པ། འཐད་སྙམ་དུ་འཛིན་པའི་བློ་དེ་ཤེས་སྒྲིབ་ཡིན་པར་ཐལ། འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་སྣང་བ་སྣང་བ་ལྟར་དུ་གྲུབ་པ་
འཐད་སྙམ་དུ་འཛིན་པའི་བློ་ས་བོན་དང་བཅས་པ་དེ་ཤེས་སྒྲིབ་ཡིན་པའི་ཕྱིར། འདོད་ན། དེ་ཆོས་ཅན། ཤེས་སྒྲིབ་མ་ཡིན་པར་ཐལ། ཉོན་སྒྲིབ་ཡིན་པའི་ཕྱིར་ཏེ། བདེན་འཛིན་ཡིན་པའི་ཕྱིར་ཏེ་
གཟུགས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར་ཏེ། ཊྐ་ཆེན་ལས། དེའི་འོག་ཏུ་མདོ་ལས། ལོག་པའི་འདོད་ཆགས་དང་ཞེ་སྡང་དང་གཏི་མུག་སྐལ་པ་
ཁྲག་ཁྲིག་འབུམ་ཕྲག་དུ་མར་སྤོང་བར་བྱ་བ་མ་ཡིན་པ་ས་འདིར་སྤོང་བར་གསུངས་པ་ནི། ས་བོན་སྤོང་བ་ལ་དགོངས་ལ། དེ་ཡང་སྒོམ་སྤང་གི་ཉོན་མོང་ལྷན་སྐྱེས་ཆེ་འབྲིང་དྲུག་ས་གཉིས་པ་ནས་བདུན་པའི་
བར་གྱི་སྤོང་བའི་ས་འདི་ཡི་སྤང་བྱ་ལ་དགོངས་སོ། ཞེས་གསུངས། དེའི་དོན་ལ། ཁ་ཅིག། ཐེག་ཆེན་གྱི་སྒོམ་སྤང་ལ་དགུ་ཡོད་དེ། ཆེན་པོ་སྐོར་གསུམ། འབྲིང་སྐོར་གསུམ། ཆུང་ངུ་སྐོར་
གསུམ་རྣམས་སུ་ཡོད་པའི་ཕྱིར། དེའི་དང་པོ་གསུམ་ཉོན་སྒྲིབ་དང། ཕྱི་མ་གསུམ་ཤེས་སྒྲིབ་ཀྱི་སྟེང་ནས་འཇོག་པ་ཡིན་ཏེ། ཐེག་ཆེན་གྱི་སྒོམ་སྤང་ཉོན་མོངས་ཆུང་ངུ་སྐོར་གསུམ་མེད་པའི་

[103A]༄༅། །ཕྱིར་ཏེ། དེ་འདྲའི་རྣམ་གཞག་ཊྐ་ཆེན་ལས་མ་གསུངས་པའི་ཕྱིར། དེས་ན་དམན་ལམ་སྔོན་དུ་མ་སོང་པའི་ས་བརྒྱད་པ་ཡན་ཆད་ལ་གནས་པའི་གང་ཟག་རྣམས་ཀྱི་སྒོམ་སྤང་
ཆུང་ངུ་སྐོར་གསུམ་མ་སྤང་སྟེ། ཐེག་ཆེན་གྱི་སྒོམ་སྤང་ཉོན་མོངས་ཆུང་ངུ་སྐོར་གསུམ་མེད་པའི་ཕྱིར། ས་བརྒྱད་པའི་སྐད་ཅིག་དང་པོར་གྱུར་པའི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་
ཤེས་དེ། ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་གྱི་རྣམ་གྲོལ་ལམ་ཡིན་ཀྱང། རང་གི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་ཀྱི་དངོས་གཉེན་ཡིན་ཞེས་ཟེར། དམན་ལམ་སྔོན་དུ་
མ་སོང་བའི་ས་བརྒྱད་པ་བ་དེས། སྒོམ་སྤང་ཆུང་ངུ་སྐོར་གསུམ་སྤང་པར་ཐལ། དེས་བདེན་འཛིན་ཆུང་ངུ་སྐོར་གསུམ་སྤང་པའི་ཕྱིར་ཏེ། དེས་བདེན་འཛིན་ཆུང་ངུའི་ཆུང་ངུ་སྤང་པའི་ཕྱིར་ཏེ་
དེར་ཐལ། དེ་ཡོད་པ་གང་ཞིག་དེས་བདེན་འཛིན་མ་ལུས་པར་སྤང་བའི་ཕྱིར། དང་པོ་དེར་ཐལ། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ངོས་སྐལ་གྱི་སྤང་བྱར་གྱུར་པའི། བདེན་
འཛིན་ཆུང་ངུའི་ཆུང་ངུ་ཡོད་པའི་ཕྱིར། གཞན་ཡང། དེས་བདེན་འཛིན་ཆུང་ངུའི་ཆུང་ངུ་སྤང་པར་ཐལ། དེས་བདེན་འཛིན་འབྲིང་ཕྲ་བ་སྤང་པའི་ཕྱིར་ཏེ། དེས་བདེན་འཛིན་མ་ལུས་པར་སྤང་པའི་ཕྱིར་
གཞན་ཡང། ས་བརྒྱད་པའི་སྐད་ཅིག་དང་པོར་གྱུར་པའི་ཆོས་ཉིད་ལ་རྩེ་གཅིག་ཏུ། མཉམ་པར་གཞག་པའི་ཡེ་ཤེས་ཆོས་ཅན། ས་བདུན་པའི་རྣམ་གྲོལ་ལམ་ཡིན་པར་ཐལ། དེའི་

[103B] དེའི་སྐད་ཅིག་ཐ་མར་གྱུར་པའི། བར་ཆད་མེད་ལམ་གྱི་རྣམ་གྲོལ་ལམ་ཡིན་པའི་ཕྱིར། རྟགས་ཁས། འདོད་ན། ས་བདུན་པའི་ཡེ་ཤེས་ཡིན་པར་ཐལ། འདོད་
པའི་ཕྱིར། ཁོ་ན་རེ། རྣམ་མཁྱེན་སྐད་ཅིག་དང་པོ་ཆོས་ཅན། རྒྱུན་མཐའི་ཡེ་ཤེས་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་རྣམ་གྲོལ་ལམ་ཡིན་པའི་ཕྱིར་ཏེ། རྒྱུན་མཐའི་བར་ཆད་
མེད་ལམ་གྱི་རྣམ་གྲོལ་ལམ་གཅིག་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྣམ་གྲོལ་ལམ་ཡོད་པར་ཐལ། ཁྱོད་བར་ཆད་མེད་ལམ་ཡིན་པའི་ཕྱིར། ཟེར་ན་མ་ཁྱབ། སྒྲིབ་
པའི་དངོས་གཉེན་ཆོས་ཅན། ཁྱོད་ཀྱི་རྣམ་གྲོལ་ལམ་ཡོད་པར་ཐལ། ཁྱོད་བར་ཆད་མེད་ལམ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། སྒྲིབ་པའི་དངོས་གཉེན་དུ་
གྱུར་པའི་རྣམ་གྲོལ་ལམ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། སྒྲིབ་པའི་དངོས་གཉེན་ཡིན་ན། རྣམ་གྲོལ་ལམ་མ་ཡིན་དགོས་པའི་ཕྱིར། གཞན་ཡང། རྣམ་མཁྱེན་སྐད་ཅིག་དང་
པོ་ཆོས་ཅན། རྒྱུན་མཐའི་ཡེ་ཤེས་ཡིན་པར་ཐལ། རྒྱུན་མཐའི་རྣམ་གྲོལ་ལམ་ཡིན་པའི་ཕྱིར། ཁྱབ་སྟེ། ས་བཅུའི་རྣམ་གྲོལ་ལམ་ཡིན་ན། དེའི་ཡེ་ཤེས་ཡིན་དགོས་པའི་ཕྱིར། གཞན་
ཡང༑ ས་བརྒྱད་པའི་སྐད་ཅིག་དང་པོར་གྱུར་པའི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཆོས་ཅན། ས་བརྒྱད་པའི་རྣམ་གྲོལ་ལམ་ཡིན་པར་ཐལ། ས་རྒྱད་པའི་ཡེ་

[104A]༄༅། །ཤེས་གང་ཞིག་རྣམ་གྲོལ་ལམ་ཡིན་པའི་ཕྱིར། འདོད་ན། མ་ཡིན་པར་ཐལ། དེའི་བར་ཆད་མེད་ལམ་ཡིན་པའི་ཕྱིར། དེར་ཐལ། དེའི་ཡེ་ཤེས་གང་ཞིག་བར་ཆད་མེད་
ལམ་ཡིན་པའི་ཕྱིར། ཁ་ཅིག་སྒོམ་སྤངས་ཉོན་མོངས་ཆེན་པོ་སྐོར་གསུམ་དང་འབྲིང་སྐོར་གསུམ་ས་བདུན་པ་མན་ཆད་ཀྱིས་སྤངས་ནས། སྒོམ་སྤང་ཉོན་མོངས་ཆུང་ངུ་སྐོར་གསུམ་ས་བརྒྱད་པའི་
གནས་སྐབས་སུ་སྤོངས། ཞེས་ཟེར་ན། དེ་མི་འཐད་པར་ཐལ། ས་བརྒྱད་པའི་སྐད་ཅིག་དང་པོའི་ཡེ་ཤེས་དེས་བདེན་འཛིན་མ་ལུས་པར་སྤངས་པའི་ཕྱིར་ཏེ། དམན་ལམ་སྔོན་དུ་མ་སོང་བའི་
ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་དེ་བདེན་འཛིན་གྱི་དངོས་གཉེན་ཡིན་པའི་ཕྱིར། ཊྐ་ཆེན་ལས། བདེན་འཛིན་གྱི་ས་བོན་སྤངས་པ་ནི། ཤེས་སྒྲིབ་སྤངས་བ་མ་ཡིན་ནོ། ཞེས་གསུངས་པའི་ཕྱིར་
གཞན་ཡང། དེས་བདེན་འཛིན་སྤངས་པར་ཐལ། དེས་མ་རིགས་པ་སྤངས་པའི་ཕྱིར་ཏེ། ཊྐ་ཆེན་ལས། ས་བདུན་པའི་བར་དུ་ནི་མ་རིག་པས་བསླད་པ་ཡོད་ལ། ས་བརྒྱད་པ་ནས་དང་དགྲ་བཅོམ་པ་གཉིས་
ལ་ནི། སློང་བྱེད་ཀྱི་མ་རིག་པ་ཟད་པས། དེས་བསླད་པ་མེད་ཀྱི་མ་རིག་པའི་བག་ཆགས་ཀྱིས་བསླད་པ་ནི་ཡོད་དོ། །ཞེས་གསུངས་པའི་ཕྱིར། གཞན་ཡང་དེས་བདེན་འཛིན་སྤངས་པར་ཐལ། དེས་
མ་དག་སའི་ངོས་སྐལ་གྱི་སྤང་བྱ་སྤངས་པའི་ཕྱིར་ཏེ། དེ་མ་དག་སའི་ངོས་སྐལ་གྱི་སྤང་བྱ་སྤངས་མ་ཐག་པ་ཡིན་པ་དང། མངལ་ནས་བཙས་མ་ཐག་པའི་རྣམ་སྨིན་གྱི་ལུས་དེ་མངལ་སྦུབས་ཀྱི་

[104B] རྒྱུད་བླ་མ་ལས་བཤད་པའི་ཕྱིར་ཏེ། དེ་ཉིད་ལས། ས་བདུན་ལ་རྟེན་དྲི་མ་ནི། །མངལ་སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲ་མི་རྟོགས་
པ༑ ༑ཡེ་ཤེས་རྣམ་པར་སྨིན་པ་བཞིན། །ཞེས་གསུངས་པའི་ཕྱིར། གཞན་ཡང། དེས་བདེན་འཛིན་སྤངས་པར་ཐལ། བྱང་སེམས་ས་བརྒྱད་པ་བ་ཡིན་ན། ཉོན་སྒྲིབ་སྤངས་པས་ཁྱབ་པའི་ཕྱིར་ཏེ་
ཉོན་མོངས་ཟད་ཅིང་ས་གསུམ་བླ་མར་གྱུར་ཀྱང་སངས་རྒྱས་རྣམས་ཀྱི་ནི། འབྱོར་པ་མཁའ་ལྟར་མཐའ་བྲལ་མ་ལུས་ཐོབ་པར་ནུས་མ་ཡིན། ཞེས་གསུངས་པའི་ཕྱིར། ཁོ་ན་རེ། བྱང་སེམས་
ས་དང་པོ་བ་ཡིན་ན། མཐོང་སྤང་ཀུན་སྦྱོར་གསུམ་སྤངས་པས་ཁྱབ་པར་ཐལ། འདི་ནི་ཀུན་དུ་སྦྱོར་བ་གསུམ་པོ་ཐམས་ཅད་སྤངས་པ་ཡིན། ཞེས་གསུངས་པའི་ཕྱིར། ཁྱབ་པ་འགྲིག་ཟེར་ན་མི་མཚུངས་སོ།།
འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེའི་དངོས་གཉེན་ལ་གནས་པའི་གང་ཟག་ཡིན་པའི་ཕྱིར། གཞན་
ཡང༑ ས་བརྒྱད་པའི་སྐད་ཅིག་དང་པོའི་ཡེ་ཤེས་དེས་བདེན་འཛིན་སྤངས་པར་ཐལ། དེས་ཉོན་སྒྲིབ་སྤངས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དག་སའི་ཡེ་ཤེས་ཡིན་པའི་ཕྱིར། ཁོ་ན་རེ། མ་དག་སའི་
ཡེ་ཤེས་ཡིན་ན། ཉོན་སྒྲིབ་མ་སྤངས་པས་ཁྱབ་པར་ཐལ། དག་སའི་ཡེ་ཤེས་ཡིན་ན། དེ་སྤངས་པས་ཁྱབ་པའི་ཕྱིར། ཟེར་ན་མི་མཚུངས་སོ། འདོད་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ས་དང་པོའི་

[105A]༄༅། །ཡེ་ཤེས་ཆོས་ཅན། དེར་ཐལ། དེའི་ཕྱིར། ཁ་ཅིག་ཐེག་ཆེན་གྱི་སྒོམ་སྤངས་ཉོན་མོངས་དེ་ལ་དྲུག་ཡོད་པ་ལས། དེ་ས་གཉིས་པ་ནས་བདུན་པའི་བར་ཆད་མེད་ལམ་གྱི་བར་གྱི་སྤངས་
ནས་ས་བདུན་པའི་སྐད་ཅིག་ཐ་མའི་ཡེ་ཤེས་དེ་བདེན་འཛིན་མ་ལུས་པར་སྤངས་པའི་ཡེ་ཤེས་ཡིན་ནོ་ཟེར་ན། ཊྐ་ཆེན་ལས། ས་བདུན་པའི་བར་དུ་ནི་མ་རིག་པའི་བསླད་པ་ཡོད་ལ། ཞེས་སོགས་
གསུངས་པ་དང། འགྲེལ་པ་མཛད་པས་ཉོན་མོངས་ཀུན་བཏགས་ས་དང་པོ་ནས། ལྷན་སྐྱེས་ས་གཉིས་པ་ནས་སྤང་བ་གསལ་བར་མ་གསུངས་ཀྱང། ས་བརྒྱད་པ་མ་ཐོབ་ཀྱི་བར་དུ་ཉོན་མོངས་
ཐམས་ཅད་ཀྱི་ས་བོན་ཟད་པ་མེད་པ་དང། བདེན་འཛིན་ཉོན་མོངས་སུ་འཇོག་པ་དང་བདེན་འཛིན་མ་ཟད་བར་དུ་འཇིག་ལྟ་མི་འཛད་པ་དང། ས་དང་པོར་ཀུན་སྦྱོར་སྤང་བ་རིན་ཆེན་ཕྲེང་བ་ལས་ཀྱང་བཤད་
པས་སྤྱིར་ཉོན་མོངས་ལ་གཉིས་སུ་འབྱེད་པ་དང། ཁྱད་པར་དུ་འཇིག་ལྟ་ལ་གཉིས་སུ་འབྱེད་དགོས་པ་ཤིན་ཏུ་གསལ་ལོ། ཞེས་གསུངས་པ་མི་འཐད་པར་ཐལ། བདེན་འཛིན་མ་ལུས་པར་སྤངས་
པའི་དམན་ལམ་སྔོན་དུ་མ་སོང་བའི་ས་བདུན་པའི་ཡེ་ཤེས་ཡོད་པའི་ཕྱིར། རང་ལུགས་ནི། དམན་ལམ་སྔོན་དུ་མ་སོང་པའི་ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་དེ་བདེན་
འཛིན་ཆུང་ངུ་སྐོར་གསུམ་གྱི་དངོས་གཉེན་དང། དམན་ལམ་སྔོན་དུ་མ་སོང་བའི་བྱང་སེམས་ས་བདུན་པ་བས་བདེན་འཛིན་མ་ལུས་བར་སྤངས་པ་དང། ས་བརྒྱད་པར་འཕོས་པ་དུས་མཉམ་ཞིང། ས་

[105B] ས་བརྒྱད་པའི་སྐད་ཅིག་དང་པོར་གྱུར་པའི་རྣམ་གྲོལ་ལམ་ཡོད་བྱས་པ་ལ། ཁོ་ན་རེ། བདེན་འཛིན་ཆུང་ངུ་སྐོར་གསུམ་ལ་སྤང་དཀའ་སླའི་ཁྱད་པར་
མེད་པར་ཐལ། དམ་བཅའ་དེའི་ཕྱིར། ཟེར་ན། མ་ཁྱབ། འདོད་ན། ཡོད་པར་ཐལ། ཉན་ཐོས་ཀྱི་ལམ་དུ་དེ་གསུམ་ལ་སྤང་དཀའ་སླའི་ཁྱད་པར་ཡོད་པའི་ཕྱིར་ཏེ། དེ་གསུམ་རིམ་ཅན་དུ་སྤངས་
པའི་ཕྱིར་ཏེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོ་སྐོར་གསུམ་རིམས་ཅན་དུ། སྐྱེ་དགོས་པའི་ཕྱིར་ཟེར་ན། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོགས་པ་དང། གང་ཟག་བདེན་
པར་འཛིན་པའི་བདེན་འཛིན་ཀུན་བཏགས་གཉིས་ལ། སྤང་དཀའ་སླའི་ཁྱད་པར་མེད་པར་ཐལ། དམན་ལམ་སྔོན་དུ་མ་སོང་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེ། དེ་གཉིས་ཀའི་དངོས་
གཉེན་ཡིན་པའི་ཕྱིར། ཁྱབ་པ་འགྲིག་འདོད་ན། དེ་གཉིས་ཀའི་ཞེན་ཡུལ་མེད་པ་ལ་རྟོགས་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར། འདོད་ན། གང་ཟག་རྟག་གཅིག་རང་དབང་ཅན་
གྱི་བདག་གིས་སྟོང་པ་དང། གང་ཟག་བདེན་པས་སྟོང་པ་གཉིས་ལ། རྟོགས་དཀའ་སླའི་ཁྱད་པར་མེད་པར་ཐལ། ཁོ་ན་རེ། ས་བརྒྱད་པའི་སྐད་ཅིག་དང་པོར་གྱུར་པའི་རྣམ་གྲོལ་ལམ་ཆོས་ཅན་
རང་ཐོབ་བྱེད་ཀྱི་ཐབས་སུ་གྱུར་པའི། ས་བརྒྱད་པ་བར་ཆད་མེད་རླམ་ལ་བརྟེན་ནས་བྱུང་བར་ཐལ། ས་བརྒྱད་པའི་རྣམ་གྲོལ་ལམ་ཡིན་པའི་ཕྱིར། ཟེར་ན། མ་ཁྱབ། ཁྱབ་སྟེ་

[106A] །ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་ན། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ལ་བརྟེན་ནས་བྱུང་བས་ཁྱབ། ཐེག་ཆེན་གྱི་སྒོམ་
ལམ་རྣམ་གྲོལ་ལམ་ལ་ཡང་དེ་ལྟར་ཁྱབ་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཆོས་ཅན། ཁྱོད་ཀྱི་ཉེར་ལེན་བྱས་པ་ལ་བརྟེན་ནས། བྱུང་བའི་
ས་བདུན་པའི། རྣམ་གྲོལ་ལམ་ཡོད་པར་ཐལ། ཁྱོད་ས་བདུན་པའི་བར་ཆད་མེད་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། རྒྱུན་མཐའི་བར་ཆད་མེད་ལམ་ཆོས་ཅན། ཁྱོད་ཀྱི་ཉེར་ལེན་བྱས་པ་ལ་བརྟེན་
ནས་བྱུང་བའི་ས་བཅུའི་རྣམ་གྲོལ་ལམ་ཡོད་པར་ཐལ། ཁྱོད་ས་བཅུ་བའི་བར་ཆད་མེད་ལམ་ཡིན་པའི་ཕྱིར། ཁྱབ་པ་འགྲིག་འདོད་ན། སངས་རྒྱས་ཀྱི་ས་ན་ས་བཅུའི་རྣམ་གྲོལ་ལམ་ཡོད་པར་ཐལ་ལོ། ཁ་ཅིག་
དམན་ལམ་སྔོན་དུ་མ་སོང་བའི་བྱང་སེམས། ས་བརྒྱད་པ་བ་དེ། དགྲ་བཅོམ་པ་ཡིན་ཟེར་ན། དེ་ཆོས་ཅན། ཐེག་ཆེན་དགྲ་བཅོམ་པ་ཡིན་པར་ཐལ། དམན་ལམ་སྔོན་དུ་མ་སོང་བའི། དགྲ་
བཅོམ་པ་ཡིན་པའི་ཕྱིར། འདོད་ན། སངས་རྒྱས་འཕགས་པ་ཡིན་པར་ཐལ། འདོད་པའི་ཕྱིར། གཞན་ཡང། དེ་ཆོས་ཅན། ཐེག་ཆེན་དགྲ་བཅོམ་ཡིན་པར་ཐལ། ཐེག་ཆེན་ལམ་དུ་དགྲ་བཅོམ་
པའི་གོ་འཕངས་མངོན་དུ་བྱས་མ་ཐག་པའི་གང་ཟག་ཡིན་པའི་ཕྱིར་ཏེ། ས་བརྒྱད་པའི་གནས་སྐབས་སུ་དགྲ་བཅོམ་པའི་གོ་འཕངས་མངོན་དུ་བྱས་མ་ཐག་པའི་གང་ཟག་ཡིན་པའི་ཕྱིར། གཞན་ཡང་

[106B] མི་སློབ་པ་ཡིན་པའི་ཕྱིར་ཏེ། དགྲ་བཅོམ་པ་ཡིན་པའི་ཕྱིར། ཁྱབ་སྟེ། ཐེག་ཆེན་དགྲ་བཅོམ་ཡིན་ན་མི་སློབ་པ་ཡིན་དགོས། དེ་བཞིན་དུ་ཐེག་དམན་དགྲ་བཅོམ་ཡིན་ན་མི་སློབ་པ་ཡིན་དགོས་པའི་
ཕྱིར༑ འདོད་མི་ནུས་ཏེ། དེ་སློབ་པ་ཡིན་པའི་ཕྱིར་ཏེ། བདེན་འཛིན་མ་ལུས་པར་སྤངས་པའི་འཕགས་པ་སློབ་པ་གཅིག་ཡོད་པའི་ཕྱིར་ཏེ། སྐལ་བཟང་མིག་འབྱེད་ལས། ཤེས་སྒྲིབ་ཀྱི་མཚན་ཉིད་ཀྱི་ཟུར་
དུ་བདེན་འཛིན་མ་ལུས་པ་སྤངས་པའི་འཕགས་པ་སློབ་པའི་རྒྱུད་ལ་བྱུང་བའི་སྒྲིབ་པའི་རིགས་སུ་གནས་པ་ཞེས་སྨོས་པ་ལ་དགོས་པ་ཡོད་པའི་ཕྱིར། གཞན་ཡང། དེ་ཆོས་ཅན། ཐར་པ་ཐོབ་པའི་གང་ཟག་ཡིན་པར་
ཐལ༑ དགྲ་བཅོམ་པ་ཡིན་པའི་ཕྱིར། འདོད་ན། མ་ཡིན་པར་ཐལ། ཐེག་ཆེན་གྱི་ཐར་པ་ཐོབ་པའི་གང་ཟག་ཡང་མ་ཡིན། ཐེག་དམན་གྱི་དེ་ཐོབ་པའི་གང་ཟག་ཡང་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་དགྲ་བཅོམ་
མ་ཡིན་པའི་ཕྱིར། གཉིས་པ་གྲུབ་སྟེ། དམན་ལམ་སྔོན་དུ་མ་སོང་བའི་བྱང་སེམས་ཡིན་པའི་ཕྱིར། ཁོ་ན་རེ། དེ་ཆོས་ཅན། དགྲ་བཅོམ་ཡིན་པར་ཐལ། ཉོན་སྒྲིབ་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། དེ་འདྲའི་
ཐེག་དམན་གྱི་གང་ཟག་ཡིན་ན་ཡང་དགྲ་བཅོམ་པ་ཡིན་དགོས་པའི་ཕྱིར། ཟེར་ན། ཉོན་སྒྲིབ་སྤངས་པའི་ཐེག་ཆེན་གྱི་གང་ཟག་ཡིན་ན། ཐེག་ཆེན་དགྲ་བཅོམ་ཡིན་དགོས་པར་ཐལ། དེ་སྤངས་པའི་ཐེག་དམན་གྱི་གང་
ཟག་ཡིན་ན། ཐེག་དམན་དགྲ་བཅོམ་ཡིན་དགོས་པའི་ཕྱིར། གཞན་ཡང། ཉོན་སྒྲིབ་སྤངས་པའི་གང་ཟག་ཡིན་ན། མི་སློབ་པ་ཡིན་དགོས་པར་ཐལ། དེ་འདྲའི་ཐེག་དམན་གྱི་གང་ཟག་ཡིན་ན། མི་སློབ་པ་ཡིན་

[107A] །དགོས་པའི་ཕྱིར། ཁྱབ་པ་ཁས། འདོད་ན། དམན་ལམ་སྔོན་དུ་མ་སོང་བའི་བྱང་སེམས། ས་བརྒྱད་པ་བ་ཆོས་ཅན། དེར་ཐལ། དེའི་ཕྱིར། ཁོ་ན་རེ། དེ་ཆོས་ཅན། དགྲ་བཅོམ་པ་ཡིན་པར་
ཐལ༑ ཐར་པ་ཐོབ་པའི་གང་ཟག་ཡིན་པའི་ཕྱིར། དེར་ཐལ། འཁོར་བ་སྤངས་པའི། གང་ཟག་ཡིན་པའི་ཕྱིར། ཟེར་ན། མ་ཁྱབ། གཞན་ཡང། དེ་དགྲ་བཅོམ་པ་ཡིན་པར་ཐལ། དགྲ་བཅོམ་པའི་གོ་
འཕངས་ཐོབ་པ་ལ་བར་དུ་གཅོད་པའི་སྒྲིབ་པ་སྤངས་པའི་གང་ཟག་ཡིན་པའི་ཕྱིར་ཏེ། ཉོན་སྒྲིབ་སྤངས་པའི་གང་ཟག་ཡིན་པ་གང་ཞིག་ཤེས་སྒྲིབ་ཡིན་ན། དགྲ་བཅོམ་པའི་གོ་འཕངས་ཐོབ་པ་ལ་བར་དུ་གཅོད་བྱེད་
ཀྱི་སྒྲིབ་པ་མ་ཡིན་དགོས་པའི་ཕྱིར། ཕྱི་མ་དེར་ཐལ། ཉན་ཐོས་དགྲ་བཅོམ་པ་ཡིན་ན། དགྲ་བཅོམ་པའི་གོ་འཕངས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་སྤངས་པའི་གང་ཟག་ཡིན་དགོས་
པ་གང་ཞིག་དེ་ཡིན་ན་ཤེས་སྒྲིབ་སྤངས་པའི་གང་ཟག་མ་ཡིན་དགོས་པའི་ཕྱིར། ཟེར་ན། རྩ་བར་མ་ཁྱབ་སྟེ། དེ་ཆོས་ཅན། མི་སློབ་པའི་གོ་འཕངས། ཐོབ་པའི་གང་ཟག་ཡིན་པར་ཐལ། དེའི་གོ་འཕངས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་སྤངས་པའི་གང་ཟག་ཡིན་པའི་ཕྱིར་ཏེ། ཉོན་སྒྲིབ་སྤངས་པའི་གང་ཟག་གང་ཞིག་ཤེས་སྒྲིབ་ཡིན་ན། མི་སློབ་པའི་གོ་འཕངས་ཐོབ་པ་ལ་བར་
དུ་གཅོད་བྱེད་ཀྱི་སྒྲིབ་པ་མ་ཡིན་དགོས་པའི་ཕྱིར། ཕྱི་མ་དེར་ཐལ། ཉན་ཐོས་དགྲ་བཅོམ་པ་ཡིན་ན། མི་སློབ་པའི་གོ་འཕངས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་སྤངས་པའི་གང་ཟག་ཡིན་དགོས་པ་གང་ཞིག་

[107B] དང་པོ་དེར་ཐལ། དེ་ཡིན་ན། མི་སློབ་པའི་གོ་འཕངས་ཐོབ་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་མི་སློབ་པ་ཡིན་དགོས་པའི་ཕྱིར། གཞན་
ཡང༑ དམན་ལམ་སྔོན་དུ་མ་སོང་བའི། ས་བདུན་པའི་སྐད་ཅིག་ཐ་མའི་ཡེ་ཤེས་ལ་གནས་པའི་སེམས་དཔའ་དེ་ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་གང་ཟག་ཡིན་པར་ཐལ། དམན་
ལམ་སྔོན་དུ་མ་སོང་བའི། བྱང་སེམས་ས་བརྒྱད་པ་བ་དེ་དགྲ་བཅོམ་པ་ཡིན་པའི་ཕྱིར། འདོད་ན་དེ་སྲིད་པ་ཐ་མ་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་སྲིད་པ་ཐ་མ་པའི་བྱང་སེམས་ཡིན་པར་ཐལ་
འདོད་པའི་ཕྱིར། འདོད་ན། དེ་ཆོས་ཅན། ཚེ་དེ་ལ་ལོངས་སྐུའི་གོ་འཕངས་མངོན་དུ་བྱེད་པར་ངེས་པའི། གང་ཟག་ཡིན་པར་ཐལ། འདོད་པའི་ཕྱིར། འདོད་ན་སངས་བརྒྱ་བ་ལ། དག་པ་ས་གསུམ་གྱི་
གནས་སྐབས་སུ་གྲངས་མེད་གཅིག་གིས་ཚོགས་བསོག་དགོས་པར་བཤད་པ་དེ་མི་འཐད་བར་ཐལ། འདོད་པའི་ཕྱིར།    ༈    སྒྲིབ་པ་གཉིས་སོ་སོའི་ངོ་བོ་ངོས་བཟུང་བ་དང་
སྒྲིབ་པ་གཉིས་ཐེག་པ་གསུམ་གྱི་ལམ་གང་དུ་ཇི་ལྟར་སྤངས་པའི་ཚུལ་བཤད་པ་དང་གཉིས། དང་པོ་ནི། སྒྲིབ་གཉིས་གང་རུང་གང་ཞིག་གཙོ་བོར་འཁོར་བའི་སྡུག་བསྔལ་ཙམ་སྤངས་པའི་ཐར་པ་ཐོབ་པ་
ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་དེ། ཉོན་སྒྲིབ་ཀྱི་མཚན་ཉིད། དེ་ལ་དབྱེ་ན། ཀུན་བརྟག་དང་ལྷན་སྐྱེས་གཉིས། དང་པོ་ནི། ཉོན་སྒྲིབ་གང་ཞིག་རང་རྒྱུད་གྲུབ་འཐས་རྒྱུད་སླང་པ་ལ་བརྟེན་ནས་

[108A] །ནས་བྱུང་བའི་ཉོན་མོངས་པ་མཚུངས་ལྡན་དང་བཅས་པའམ། དེ་སྐྱེད་པའི་ས་བོན་གང་རུང་དུ་དམིགས་བ་དེ། ཉོན་སྒྲིབ་ཀུན་བཏགས་གིས་མཚན་ཉིད། དབྱེ་ན་ཉོན་སྒྲིབ་ཀུན་བཏགས་མངོན་
འགྱུར་དང། ས་བོན་གྱི་ཆ་གཉིས། དང་པོ་ནི། ཉོན་སྒྲིབ་ཀུན་བཏགས་གང་ཞིག་དམིགས་རྣམ་འཛིན་པའི་བློ་དེ། དང་པོའི་མཚན་ཉིད། དེ་གང་ཞིག་རང་ཉིད་དམིགས་རྣམ་མི་འཛིན་ཀྱང་རང་འབྲས་
ཉོན་སྒྲིབ་ཀུན་བཏགས་བསྐྱེད་པའི་ཉེར་ལེན་གྱི་ནུས་པའི་ངོ་བོར་གྱུར་པ་དེ། གཉིས་པའི་མཚན་ཉིད། ཉོན་སྒྲིབ་གང་ཞིག་གྲུབ་འཐས་རྒྱུད་སླད་པ་ལ་བརྟེན་ནས་བྱུང་བ་མ་ཡིན་པར། ཐོག་མ་མེད་པ་ནས་
བརྒྱུད་དེ་འོངས་པའི་བག་ཆགས་ལ་བརྟེན་ནས། བྱུང་བའི། ཉོན་མོངས་པ་མཚུངས་ལྡན་དང་བཅས་པ་འམ། དེ་བསྐྱེད་པའི་ས་བོན་གང་རུང་དུ་དམིགས་པ་དེ། ཉོན་སྒྲིབ་ལྷན་སྐྱེས་ཀྱི་མཚན་ཉིད། དབྱེ་
ན་དེ་ལྷན་སྐྱེས་མངོན་འགྱུར་བ་དང། ས་བོན་གྱི་ཆ་གཉིས། དང་པོ་ནི་དེ་ལྷན་སྐྱེས་གང་ཞིག་དམིགས་རྣམ་འཛིན་པའི་བློ་དེ། དང་པོའི་མཚན་ཉིད། དེ་གང་ཞིག་རང་གི་དམིགས་རྣམ་མི་འཛིན་
ཀྱང༑ རང་འབྲས་ཉོན་སྒྲིབ་ལྷན་སྐྱེས་བསྐྱེད་པའི་ཉེར་ལེན་གྱི་ནུས་པའི་ངོ་བོར་གྱུར་པ་དེ། གཉིས་པའི་མཚན་ཉིད། སྒྲིབ་པ་གང་ཞིག་བློ་གཅིག་གི་དུས་གཅིག་ཏུ། ཤེས་བྱ་བདེན་པ་གཉིས་ཀ་མངོན་
སུམ་དུ་ཡོངས་སུ་དཔྱོད་པ་ལ། གཙོ་བོར་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་དེ་ཤེས་སྒྲིབ་ཀྱི་མཚན་ཉིད། ཤེས་སྒྲིབ་ལ་ཀུན་བཏགས་དང་ལྷན་སྐྱེས་གཉིས་མེད་དེ། དེ་ཀུན་བཏགས་མེད་པའི་ཕྱིར་ཏེ་

[108B] ཤེས་སྒྲིབ་ལ་དབྱེ་ན། དེ་མངོན་འགྱུར་པ་དང་ས་བོན་གྱི་ཆ་གཉིས། དང་པོ་ནི། བདེན་འཛིན་མ་ལུས་པར་སྤངས་པའི་འཕགས་པ་སློབ་པའི་རྒྱུད་ལ་འབྱུང་བའི་སྒྲིབ་པའི་རིགས་སུ་
གནས་པ་གང་ཞིག། ཡུལ་རང་གི་མཚན་ཉིད་ཀྱིས་གྲུབ་པ་ལྟར་སྣང་བའི་གཉིས་སྣང་ཡུལ་ཁྲུལ་པའི་ཆ་དེ། དང་པོའི་མཚན་ཉིད། དཔེར་ན། ཉོན་མོངས་པའི་བག་ཆགས་ཀྱི་དབང་གིས་འཇུག་ཤེས་དྲུག་ལ་ཡུལ་རང་
གི་མཚན་ཉིད་ཀྱིས་གྲུབ་པ་ལྟར་སྣང་བའི། གཉིས་སྣང་འཁྲུལ་པའི་ཆ་ལྟ་བུའོ། དེ་ལྟ་བུར་སྣང་བའི་གཉིས་སྣང་འཁྲུལ་བའི་ཆ་དེ་ཤེས་སྒྲིབ་ཡིན་ཡང། དེ་སྣང་མཁན་གྱི་ཤེས་པ་འཇུག་ཤེས་དྲུག་པོ་དེ་ཤེས་
སྒྲིབ་མ་ཡིན་ཏེ། དཔེར་ན། མདོ་སྡེའི་སྐབས་སུ་བུམ་འཛིན་རྟོག་པ་ལ་བུམ་པ་སྣང་བ། བུམ་པའི་དོན་སྤྱི་ཡིན་ཀྱང། བུམ་འཛིན་རྟོག་པ་བུམ་པའི་དོན་སྤྱི་མ་ཡིན་པ་བཞིན་ནོ། རང་རྒྱུ་
ཉོན་མོངས་པ་ལ་བརྟེན་ནས་བྱུང་ཤིང། རང་འབྲས་གཉིས་སྣང་འཁྲུལ་པའི་ཉེར་ལེན་དུ་གྱུར་པའི། བག་ཆགས་གང་ཞིག། བདེན་འཛིན་མ་ལུས་པར་སྤངས་པའི་འཕགས་པ་སློབ་པའི་རྒྱུད་ལ་འབྱུང་བའི་སྒྲིབ་པའི་
རིགས་སུ་གནས་པ་དེ། གཉིས་པའི་མཚན་ཉིད། དཔེར་ན། ཉོན་མོངས་པའི་བག་ཆགས་ལྟ་བུའོ། དེ་སྐད་དུ་ཡང། ཊིཀ་ཆེན་ལས། ཉོན་མོངས་པའི་བག་ཆགས་རྣམས་ཤེས་སྒྲིབ་
ཡིན་ཏེ། དེའི་འབྲས་བུ་གཉིས་སྣང་འཁྲུལ་པའི་ཆ་ཐམས་ཅད་ཀྱང་དེར་བསྡུའོ། ཞེས་གསུངས། གཉིས་པ་ལ། ཉོན་སྒྲིབ་སྤངས་པ་དང་སྤོང་བའི། ཚུལ་བཤད་པ་དང། ཤེས་སྒྲིབ་སྤངས་བ་དང་

[109A] །སྤོང་པའི་ཚུལ་བཤད་པ་གཉིས། དང་པོ་ལ། ཐེག་དམན་གྱི་དབང་དུ་བྱས་པ་དང། ཐེག་ཆེན་གྱི་དབང་དུ་བྱས་པ་གཉིས། དང་པོ་ལ། དེའི་ཚུལ་ཡོད་དེ། ཐེག་དམན་གྱི་མཐོང་ལམ་ནས་ཉོན་སྒྲིབ་
སྤངས་པའི་འགོ་རྩོམ་ཞིང། ཐེག་དམན་གྱི་མི་སློབ་ལམ་ཐོབ་པ་དང། ཉོན་སྒྲིབ་སྤངས་པ་དུས་མཉམ་པའི་ཕྱིར། ཐེག་ཆེན་གྱི་དབང་དུ་བྱས་ན། དེའི་ཚུལ་ཡོད་དེ། ཐེག་ཆེན་གྱི་མཐོང་ལམ་ནས་ཉོན་སྒྲིབ་
སྤང་པའི་འགོ་རྩོམ་ཞིང། ས་བརྒྱད་པ་ཐོབ་པ་དང། དེ་སྤངས་པ་དུས་མཉམ་པའི་ཕྱིར། ཤེས་སྒྲིབ་སྤངས་པ་དང་སྤོང་བའི་ཚུལ་ཡོད་དེ། ས་བརྒྱད་པ་ནས་ཤེས་སྒྲིབ་སྤོང་བའི་འགོ་རྩོམ་
ཞིང། རྣམ་མཁྱེན་ཐོབ་པ་དང། དེ་སྤངས་པ་དུས་མཉམ་པའི་ཕྱིར། ས་བརྒྱད་བ་མ་ཐོབ་པར་དུ་ཤེས་སྒྲིབ་སྤངས་པའི་འགོ་མི་རྩོམ་པའི་རྒྱུན་མཚན་ཡོད་དོ། ཉོན་སྒྲིབ་མ་ལུས་པར་མ་སྤངས་བར་
དུ་ཤེས་སྒྲིབ་སྤངས་མི་ནུས་པའི་ཕྱིར། དེ་ཡང་ཡིན་ཏེ། ཉོན་སྒྲིབ་མ་ལུས་པར་མ་སྤངས་བར་དུ་གཉིས་སྣང་འཁྲུལ་པ་ཅུང་ཟད་ཀྱང་སྤངས་མི་ནུས་པའི་ཕྱིར། འོ་ན། ཊིཀ་ཆེན་ལས་དེ་ཡང་སྒོམ་
སྤངས་ཀྱི་ཉོན་མོངས་ལྷན་སྐྱེས་ཆེ་འབྲིང་དྲུག་ས་གཉིས་པ་ནས་བདུན་པའི་བར་གྱི་སྤང་པའི་ས་འདིའི་སྤང་བྱ་ལ་དགོངས་སོ། ཞེས་གསུངས་པའི་དོན་གང་ཡིན་ཞེ་ན། དེའི་དོན་ཡོད་དེ་སྒོམ་སྤངས་བདེན་འཛིན་ཆེན་
པོའི་ཆེན་པོ་དེ་ས་གཉིས་པའི་གནས་སྐབས་སུ་སྤངས་ནུས་ཤིང། སྒོམ་སྤངས་བདེན་འཛིན་འབྲིང་གི་ཆུང་ངུ་དེ། ས་བདུན་པའི་གནས་སྐབས་སུ་སྤངས་ནུས་པ་དེའི་དོན་ཡིན་པའི་ཕྱིར། དེས་ན་ཐེག་ཆེན་གྱི་

[109B] དེ་འདྲའི་རྣམ་བཞག་ཊིཀ་ཆེན་ལས་མ་གསུངས་པའི་ཕྱིར། དེ་མེད་ཀྱང་ཐེག་ཆེན་གྱི་སྒོམ་སྤངས་ཆུང་ངུ་སྐོར་གསུམ་ནི་ཡོད་དེ། དེ་ཤེས་སྒྲིབ་གྱི་སྟེང་ནས་འཇོགས་
ཤིང་དེ་དག་པ་ས་གསུམ་གྱི་གནས་སྐབས་སུ་རིམས་པ་བཞིན་དུ་སྤོངས་པའི་ཕྱིར། ཐེག་ཆེན་གྱི་སྒོམ་སྤངས་བདེན་འཛིན་ཆུང་ངུ་སྐོར་གསུམ་མེད་ཀྱང། དམན་ལམ་སྔོན་དུ་མ་སོང་བའི་ས་བརྒྱད་པ་ཡན་ཆད་ལ་གནས་པའི་
གང་ཟག་རྣམས་ཀྱི་སྒོམ་སྤང་བདེན་འཛིན་ཆུང་ངུ་སྐོར་གསུམ་སྤང་བ་ཡིན་ཏེ་དེ་རྣམས་ཀྱི་བདེན་འཛིན་ཆུང་ངུའི་ཆུང་ངུ་སྤངས་པའི་ཕྱིར། དེ་ཡོད་པ་གང་ཞིག་དེ་རྣམས་ཀྱི་བདེན་འཛིན་མ་ལུས་པར་སྤངས་པའི་ཕྱིར། གཉིས་པ་གྲུབ་སྟེ། དམན་ལམ་སྔོན་དུ་མ་སོང་བའི་
ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་དེ། བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་སྒོམས་སྤངས་བདེན་འཛིན་ཆུང་ངུའི་ཆུང་ངུ་ཡོད་པར་ཐལ་
དམན་ལམ་སྔོན་དུ་མ་སོང་བའི། ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་དེ། བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། བདེན་
འཛིན་ཆུང་ངུའི་ཆུང་ངུ་དེ། དེའི་ངོས་སྐལ་གྱི་སྤངས་བྱར་གྱུར་པའི། བདེན་འཛིན་འབྲིང་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། བདེན་འཛིན་འབྲིང་ཡིན་པར་ཐལ། དེའི་
ངོས་སྐལ་གྱི་སྤངས་བྱར་གྱུར་པའི། བདེན་འཛིན་འབྲིང་ཡིན་པའི་ཕྱིར། ཟེར་ན་མ་ཁྱབ། གཞན་ཡང་ཁོ་ན་རེ། དེ་ཆོས་ཅན། སྒོམ་སྤངས་འབྲིང་ཡིན་པར་ཐལ། ཐེག་ཆེན་གྱི་སྒོམ་སྤངས་འབྲིང་ཡིན་

[110A]༄༅། །པའི་ཕྱིར། ཟེར་ན་མ་ཁྱབ། ཐེག་ཆེན་གྱི་སྒོམ་ལམ་བར་ཆད་མེད་ལམ་འབྲིང་གི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་འབྲིང་གི་ཆེན་པོའི་
ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། ས་བདུན་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། དེའི་སྐད་ཅིག་ཐ་མར་གྱུར་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱ་ཡིན་པའི་ཕྱིར་
རྩ་བར་འདོད་མི་ནུས་ཏེ། སྒོམ་སྤངས་ཆུང་ངུ་ཡིན་ཏེ། ཆོས་ཅན་དེའི་ཕྱིར། ཟེར་ན་དེ་ཆོས་ཅན། སྒོམ་ལམ་བར་ཆད་མེད་ལམ་འབྲིང་གི་ངོས་སྐལ་གྱི་སྤང་བྱ་ཡིན་པར་ཐལ། དེ་ཐེག་ཆེན་གྱི་སྒོམ་ལམ་བར་
ཆད་མེད་ལམ་འབྲིང་གི་ངོས་སྐལ་གྱི་སྤང་བྱ་ཡིན་པའི་ཕྱིར། ཁྱབ་པ་འགྲིག་དེར་ཐལ། ས་བདུན་པའི་བར་ཆད་མེད་ལམ་གྱི་ངོས་སྐལ་གྱི་སྤངས་བྱ་ཡིན་པའི་ཕྱིར། འདོད་ན་མ་ཡིན་པར་ཐལ་
སྒོམ་ལམ་བར་ཆད་མེད་ལམ་ཆེན་པོའི་ཆེན་པོའི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོའི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། ཉན་
ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ངོས་སྐལ་གྱི་སྤང་བྱ་ཡིན་པའི་ཕྱིར། དེ་དེར་ཐལ། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཆུང་ངུའི་ཆུང་ངུའི་དངོས་གཉེན་བར་
ཆད་མེད་ལམ་ཡིན་པའི་ཕྱིར། གཞན་ཡང། གནས་འགྱུར་མཐར་ཕྱིན་པའི་ཚེ། སངས་རྒྱས་པའི་བྱང་ཆུབ་སེམས་དཔའ་ཡོད་པར་ཐལ། བྱང་ཆུབ་སེམས་དཔའ་གནས་འགྱུར་མཐར་ཕྱིན་པའི་ཚེ་

[110B] གཞན་ཡང་ལོངས་སྐུར་གྱུར་པའི་སྤྲུལ་སྐུ་ཡོད་པར་ཐལ། མཆོག་གི་སྤྲུལ་སྐུ་དེ་ལོངས་སྐུར་གྱུར་པ་ཡིན་པའི་ཕྱིར། ཁྱབ་པ་འགྲིག། མ་གྲུབ་ན། དེ་ཆོས་ཅན། ཁྱོད་
དེར་གྱུར་པ་ཡིན་པར་ཐལ། ཁྱོད་སངས་རྒྱས་པ་དང། ཁྱོད་ལོངས་སྐུར་གྱུར་པ་དུས་མཉམ་པའི་ཕྱིར་ཏེ། ཁྱོད་སངས་རྒྱས་འཕགས་པ་ཡིན་པའི་ཕྱིར། གཞན་ཡང། གང་
ཟག་རང་རྐྱ་ཐུབ་པའི་རྫས་ཡོད་དུ་གརྦུ་པར་འཛིན་པའི་རྟོག་པ་ཆུང་ངུའི་ཆུང་ངུ་ཆོས་ཅན། སྒོམ་སྤངས་ཆེན་པོ་ཡིན་པར་ཐལ། ཐེག་ཆེན་གྱི་སྒོམ་སྤངས་ཆེན་པོ་ཡིན་པའི་ཕྱིར། ཁྱབ་པ་ཁས་དེར་ཐལ་
ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ངོས་སྐལ་གྱི་སྤངས་བྱ་ཡིན་པའི་ཕྱིར་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆེན་པོའི་ངོས་སྐལ་གྱིར་སྤངས་བྱ་ཡིན་པའི་ཕྱིར་ཏེ་
ས་བཞི་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། དེ་དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོགས་པ་ཆུང་ངུའི་ཆུང་ངུ་ཡོད་པ་
གང་ཞིག་ས་བཞི་པའི་བར་ཆད་མེད་ལམ་དེ། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཡིན་པའི་ཕྱིར་ཏེ། དེས་དྲངས་
པའི་རྣམ་གྲོལ་ལམ་ལ་གནས་པའི་སེམས་དཔའ་དེས། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོག་པ་སྤངས་པའི་ཕྱིར་ཏེ། རང་དུ་ལྟ་བ་

[111A] །དང་འབྲེལ་ཡོངས་སུ་ཟད། ཞེས་པའི་ལུང་དོན་གྲུབ་པའི་ཕྱིར། རྩ་བར་འདོད་མི་ནུས་ཏེ། སྒོམ་སྤངས་ཉོན་མོངས་ཆུང་ངུའི་ཆུང་ངུ་ཡིན་པའི་ཕྱིར་ཏེ། ཉན་ཐོས་ཀྱི་སྒོམ་སྤང་ཉོན་མོངས་ཆུང་ངུའི་ཆུང་ངུའི་
ཡིན་པའི་ཕྱིར་ཏེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོའི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། ཉན་ཐོས་གྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ངོས་སྐལ་གྱི་སྤང་བྱ་ཡིན་པའི་ཕྱིར་
གཞན་ཡང། དམན་ལམ་སྔོན་དུ་མ་སོང་བའི་ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཆོས་ཅན། ཁྱོད་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་ཡིན་པར་ཐལ། ཁྱོད་རང་
གིས་ངོས་སྐལ་གྱི་སྤངས་བྱར་གྱུར་བའི་བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་པའི་ཕྱིར་ཏེ། དེའི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ཆུང་ངུའི་ཆུང་ངུ་ཡོད་པའི་ཕྱིར་
རྟགས་ཁས་འདོད་ན། དེ་ཆོས་ཅན། ཁྱོད་ཐེག་ཆེན་གྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་ཡིན་པར་ཐལ། འདོད་པ་གང་ཞིག་ཐེག་ཆེན་གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར། འདོད་
ན༑ ས་བཅུའི་ཡེ་ཤེས་ཡིན་པར་ཐལ་ལོ། གཞན་ཡང། དེ་ཆོས་ཅན། ཁྱོད་ཀྱི་ངོས་སྐལ་གྱི་སྤང་བྱར་གྱུར་བའི་སྒོམ་སྤང་འབྲིང་ཡོད་པར་ཐལ། ཁྱོད་སྒོམ་ལམ་བར་ཆད་མེད་ལམ་འབྲིང་ཡིན་པའི་ཕྱིར། འདོད་
ན༑ བདེན་འཛིན་ཆུང་ངུའི་ཆུང་ངུ་དེ། དེའི་ངོས་སྐལ་གྱི་སྤང་བྱར་གྱུར་བའི། སྒོམ་སྤང། འབྲིང་ཡིན་པར་ཐལ། འདོད་པའི་ཕྱིར་འདོད་ན། དངོས། ཁོ་ན་རེ། དེ་ཆོས་ཅན། ཁྱོད་རང་གི་ངོས་སྐལ་གྱི་སྤང་བྱར་གྱུར་

[111B] ཁྱོད་བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཟེར་ན་མ་ཁྱབ། བདེན་འཛིན་ཆུང་ངུའི་ཆུང་ངུ་
དེའི་ངོས་སྐལ་གྱི་སྤང་བྱར་གྱུར་པའི་བདེན་འཛིན་འབྲིང་ཡིན་པའི་ཕྱིར། གཞན་ཡང། ཁོ་ན་རེ། ཤེས་སྒྲིབ་ཏུ་གྱུར་པའི་ཤེས་པ་མེད་པར་ཐལ། གོང་གི་མཚན་ཉིད་དེ་རྣམས། འཐད་པའི་ཕྱིར། འདོད་ན་
དེ་ཡོད་པར་ཐལ། ཉོན་མོངས་ཅན་མ་ཡིན་པའི་མ་རིག་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཤེས་སྒྲིབ་གང་ཞིག་ཤེས་པ་ཡིན་པའི་ཕྱིར། དང་པོ་གྲུབ་སྟེ། ཆོས་ཅན་དེའི་ཕྱིར་
གཉིས་པ་དེར་ཐལ། མ་རིག་པ་ཡིན་པའི་ཕྱིར་ཏེ། ཉོན་མོངས་ཅན་མ་ཡིན་པའི་མ་རིག་པ་ཡིན་པའི་ཕྱིར། ཟེར་ན། མ་ཁྱབ་སྟེ། ལས་འབྲས་ལ་རྨོངས་པའི་མ་རིག་པ་ཡིན་ན། མ་རིག་པ་ཡིན་དགོས་
པར་ཐལ། ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་ཡིན་དགོས་པའི་ཕྱིར། འདོད་ན། སྦྱིན་པ་བཏང་བ་ལས་ལོངས་སྤྱོད་མི་འབྱུང་བར་འཛིན་པའི་སེམས་བྱུང་རྨོངས་པ་ཆོས་ཅན། དེ་དེར་ཐལ་
དེའི་ཕྱིར། འདོད་ན། དེ་ཆོས་ཅན། ཉོན་མོངས་ཅན་གྱི་མ་རིག་པ་ཡིན་པར་ཐལ། འདོད་པ་གང་ཞིག་ཉོན་མོངས་ཅན་ཡིན་པའི་ཕྱིར། འདོད་ན། བདག་མེད་རྟོགས་པའི་རིགས་པ་ཡེ་ཤེས་ཀྱི་འགལ་ཟླ་མི་
མཐུན་ཕྱོགས་སུ་གྱུར་པའི་རིག་པ་ཡིན་པར་ཐལ། འདོད་པའི་ཕྱིར། གཞན་ཡང། ཁོ་ན་རེ། ཤེས་སྒྲིབ་ཏུ་གྱུར་པའི་ཤེས་པ་ཡོད་པར་ཐལ། ཤེས་སྒྲིབ་ཏུ་གྱུར་བའི་མ་རིག་པ་ཡོད་པའི་ཕྱིར། རང་འགྲེལ་ལས། ཤེས་

[112A] །བྱའི་སྒྲིབ་པའི་མཚན་ཉིད་ཅན་མ་རིག་པ་ཙམ་ཀུན་ཏུ་དཔྱོད་པའི་ཕྱིར། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། ཤེས་སྒྲིབ་ཀྱི་མཚན་ཉིད་ཅན་ཉོན་མོངས་པ་ཅན་མ་ཡིན་པའི་མ་རིག་པ་ཙམ་ཀུན་ཏུ་དཔྱད་པའི་
ཕྱིར༑ ཞེས་པ་ལུང་དེའི་དོན་ཡིན་པའི་ཕྱིར། གཞན་ཡང་ཁོ་ན་རེ། ཤེས་སྒྲིབ་ཏུ་གྱུར་པའི་མ་རིག་པ་ཡོད་པར་ཐལ། ཤེས་སྒྲིབ་ཀྱི་མ་རིག་པ་ཡོད་པའི་ཕྱིར། ཟེར་ན་མ་ཁྱབ། དེར་ཐལ། ཊྐ་ཆེན་
ལས༑ སངས་མ་རྒྱས་པའི་འཕགས་པ་རྣམས་ཀྱི་ནི་ཤེས་སྒྲིབ་ཀྱི་མ་རིག་པ་མ་སྤང་པས་རྗེས་ཐོབ་ལ་སྣང་བཅས་ཀྱི་རྟོག་པ་དང། མཉམ་བཞག་ཏུ་སྣང་མེད་དུ་གྱུར་པའི་རེས་འཇོག་ཡོད་ལ། ཞེས་གསུངས་
པའི་ཕྱིར། ཡང་ཁོ་ན་རེ། དེའི་འབྲས་བུ་གཉིས་སྣང་འཁྲུལ་པའི་ཆ་ཐམས་ཅད་ཀྱང་དེར་བསྡུའོ། ཞེས་གསུངས་པ་མི་འཐད་པར་ཐལ། དེའི་སྐབས་ནས་བསྟན་པའི་གཉིས་སྣང་འཁྲུལ་པ་དང་
ཤེས་པའི་གཞི་མཐུན་ཡང་མེད། དེ་དང་གང་ཟག་གི་གཞི་མཐུན་ཡང་མེད་པའི་ཕྱིར། ཟེར་ན་མ་ཁྱབ། དང་པོ་གྲུབ་སྟེ། ཤེས་སྒྲིབ་དང་ཤེས་པའི་གཞི་མཐུན་མེད་པའི་ཕྱིར། གཉིས་པ་གྲུབ་སྟེ། དེ་
དང་གང་ཟག་གི་གཞི་མཐུན་མེད་པའི་ཕྱིར། གཞན་ཡང་ཁོ་ན་རེ། ཤེས་སྒྲིབ་དང་ཤེས་པའི་གཞི་མཐུན་ཡོད་པར་ཐལ། བྱང་སེམས་ས་བཅུ་པའི་རྒྱུད་ཀྱི་སྟོབས་བཅུ་ལ་སོགས་པ་དེ་བཞིན་གཤེགས་
པའི་གསང་བའི་གནས་ཕྲ་མོ་དང། ལས་འབྲས་ཕྲ་ཞིང་ཕྲ་བ་ལ་རྨོངས་བའི་སེམས་བྱུང་རྨོངས་པ་དེ། ཤེས་སྒྲིབ་དུ་གྱུར་པའི་ཤེས་པ་ཡིན་པའི་ཕྱིར། དེར་ཐལ། དེ་ཤེས་སྒྲིབ་གང་ཞིག་དེ་ཤེས་པ་ཡིན་པའི་ཕྱིར། དང་

[112B] དེར་ཐལ། དེ་ཡོད་པའི་ཕྱིར། མ་གྲུབ་ན། བྱང་སེམས་ས་བཅུ་པ་བས་སྟོབས་བཅུ་ལ་སོགས་པའི་དེ་བཞིན་གཤེགས་པའི་གསང་བའི་གནས་ཕྲ་མོ་མངོན་སུམ་དུ་རྟོགས་པར་ཐལ། མ་གྲུབ་པ་དེའི་ཕྱིར་ཟེར་
ན་མ་ཁྱབ། ཡང་ཁོ་ན་རེ། ཤེས་སྒྲིབ་དང་ཤེས་པའི་གཞི་མཐུན་ཡོད་པར་ཐལ། རང་འགྲེལ་ལས། དེ་ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་གཅོད་པའི་གེགས་སུ་གྱུར་པ་ཡིན་ལ། འདོད་ཆགས་ལ་སོགས་
པའི་བག་ཆགས་ཡོད་པ་ནི། ལུས་དང་ངག་གི་འཇུག་པ་དེ་ལྟ་བུའི་རྒྱུ་ཡང་ཡིན་ཏེ། མ་རིག་པ་དང་འདོད་ཆགས་ལ་སོགས་པའི། བག་ཆགས་དེ་ཡང་རྣམ་པ་ཐམས་ཅད་མཁྱེན་པ་དང། སངས་
རྒྱས་ཁོ་ན་ལ་ལྡོག་པར་འགྱུར་གྱི་གཞན་དག་ལ་ནི་མ་ཡིན་ནོ། ཞེས་གསུངས་པ་འདིས་ཤེས་སྒྲིབ་དང་ཤེས་པའི་གཞི་མཐུན་ཡོད་པར་གསལ་བར་བསྟན་པའི་ཕྱིར་ཏེ། འདིས་འདོད་ཆགས་ཀྱི་བག་ཆགས་ཀྱིས་
དབང་གིས་དགྲ་བཅོམ་པས་ལུས་ཀྱི་སྤྲེའུ་ལྟར་མཆོང་པའི་ལུས་ཀྱི་གནས་ངན་ལེན་དང། ཞེ་སྡང་གི་བག་ཆགས་ཀྱི་དབང་གིས་དགྲ་བཅོམ་པ་གཞན་ལ་དམོད་མོ་ཟེར་བའི་ངག་གི་གནས་ངན་ལེན་གཉིས་སྤང་བྱར་དངོས་
སུ་བསྟན་ནས། ཤུགས་ལ་རང་རྒྱུ་བདེན་འཛིན་གྱིས་མཐུན་མོངས་མ་ཡིན་པའི་ལག་བརྗེས་བཞག་པ་ལས་བྱུང་ཞིང། རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཤེས། དེ་ཤེས་སྒྲིབ་ཏུ་
གསལ་བར་བསྟན་པའི་ཕྱིར། ཟེར་ན། འགྲེལ་བ་དེས་ལུས་ངག་གི་གནས་ངན་ལེན་དང། སྒྲིབ་པའི་གཞི་མཐུན་ཡོད་པར་དངོས་སུ་བསྟན་པར་ཐལ། འགྲེལ་པ་དེས་ཡིད་ཀྱི་གནས་ངན་ལེན་དང་སྒྲིབ་

[113A] །བའི་གཞི་མཐུན་ཡོད་བར་ཤུགས་ལ་བསྟན་པའི་ཕྱིར་ཏེ། དེས་ཡིད་ཀྱི་གནས་ངན་ལེན་དང་ཤེས་སྒྲིབ་ཀྱི་གཞི་མཐུན་ཡོད་པར་ཤུགས་ལ་བསྟན་པའི་ཕྱིར། རྟགས་ཁས། འདོད་ན་
ལུས་ངག་གི་གནས་ངན་ལེན་དང། སྒྲིབ་པའི་གཞི་མཐུན་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ལུས་ངག་གང་རུང་གི་གནས་ངན་ལེན་ཡིན་ན། གཟུགས་ཕུང་ཡིན་དགོས་པའི་ཕྱིར་
སྒྲིབ་པ་ཡིན་ན། གཟུགས་ཕུང་མ་ཡིན་དགོས་པའི་ཕྱིར། གཞན་ཡང། བདེན་འཛིན་ལས་ཕྲ་བའི་མ་རིག་པ་ཡོད་པར་ཐལ། ཤེས་སྒྲིབ་ཏུ་གྱུར་པའི་མ་རིག་པ་ཡོད་པའི་ཕྱིར། འདོད་ན། བདག་མེད་
ལས་ཕྲ་བའི་གནས་ལུགས་མཐར་ཐུག་ཅིག་ཡོད་པར་ཐལ། འདོད་པའི་ཕྱིར། གཞན་ཡང་ཤེས་སྒྲིབ་ཏུ་གྱུར་པའི་གཏི་མུག་ཡོད་པར་ཐལ། ཤེས་སྒྲིབ་ཏུ་གྱུར་པའི་མ་རིག་པ་ཡོད་པའི་ཕྱིར། འདོད་མི་ནུས་
ཏེ༑ གཏི་མུག་ཡིན་ན། ཉོན་སྒྲིབ་ཡིན་དགོས་པའི་ཕྱིར་ཏེ། འདོད་ཆགས་ཞེ་སྡང་གཏི་མུག་གང་རུང་ཡིན་ན། ཉོན་སྒྲིབ་ཡིན་དགོས་པའི་ཕྱིར།    ༈   
ཞེས་སོགས་ཀྱི་སྐབས་སུ་ཁ་ཅིག་ཐེག་ཆེན་སེམས་སྐྱེད་ཀྱིས་ཟིན་པའི་དགེ་རྩ་ཁོང་ཁྲོས་བཅོམ་མི་ནུས་ཏེ། བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་རྒྱ་མཚོ་ཆེ་ནང་ཆུ་ཐིག་
ལྷུང༑ ༑རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་རྒྱུར་བསྔོས་དགེ་བ་ཡང། །བྱང་ཆུབ་མ་ཐོབ་བར་དུ་དེ་མི་འཛད། །ཞེས་དང་སྡོང་པོ་བཀོད་པའི་མདོ་ལས། དངུལ་ཆུའི་རིགས་གསེར་དུ་

[113B] ཐེག་ཆེན་སེམས་སྐྱེད་ཀྱིས་ལས་དང་ཉོན་མོངས་པ་ཟད་པར་བྱེད་ཀྱང་
ལས་དང་ཉོན་མོངས་པས་ཐེག་ཆེན་སེམས་བསྐྱེད་ཟད་པར་བྱེད་མི་ནུས་པར་གསུངས་པའི་ཕྱིར་ཟེར་ན། བྱང་ཆུབ་སེམས་དཔེའི་དགེ་རྩ་ཁོང་ཁྲོས་འཇོམས་པ་མེད་པར་ཐལ། ཐེག་ཆེན་སེམས་སྐྱེད་ཀྱིས་ཟིན་
པའི་དགེ་རྩ་ཁོང་ཁྲོས་འཇོམས་པ་མེད་པའི་ཕྱིར། རྟགས་ཁས། འདོད་ན། མདོ་བསྡུད་པ་ལས། །ལུང་བསྟན་མ་ཐོབ་བྱང་ཆུབ་སེམས་དཔའ་གང་ཞིག་གིས། །ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་ན། ཐ་བ་
སྐྱོན་ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙེད་བསྐལ་པར་གཞི་ནས་གོ་ཆ་བགོ་དགོས་སོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། རང་ལུགས་ནི། ལུང་དེ་གཉིས་ཀྱི་དོན་ཡོད་དེ། ཐེག་ཆེན་སེམས་
བསྐྱེད་ཀྱིས་ཟིན་པའི་དགེ་རྩ་ལ་ཁོང་ཁྲོ་ལ་སོགས་པའི་གནོད་པ་མ་བྱུང་ན། ཐེག་ཆེན་སེམས་བསྐྱེད་ཀྱིས་ཟིན་པའི་དགེ་རྩའི་རྣམ་སྨིན་གྱི་འབྲས་བུ་ལ་ལོངས་ཇི་ཙམ་སྤྱད་ཀྱང་ཟད་མི་ནུས་པ་ལུང་དང་པོའི་དོན་དང། ཐེག་
ཆེན་སེམས་བསྐྱེད་ཀྱི་ལས་ཉོན་གཉིས་ཟད་པར་བྱེད་ནུས། ལས་ཉོན་གཉིས་ཀྱིས་སེམས་བསྐྱེད་ཟད་པར་བྱེད་མི་ནུས་པ་ལུང་ཕྱི་མའི་དོན་ཡིན་པའི་ཕྱིར། ཁོང་ཁྲོས་དགེ་རྩ་བཅོམ་པའི་དོན་ལ། ཁ་ཅིག་ཁོང་ཁྲོའི་དགེ་རྩའི་
རྣམ་སྨིན་གྱི་ནུས་པ་རྒྱང་རིང་དུ་བྱས་པ་ཙམ་ཡིན་གྱི། ཁོང་ཁྲོས་དགེ་རྩའི་ནུས་པ་གཏན་མེད་དུ་བྱས་པ་མ་ཡིན་པའི་ཕྱིར་ཏེ། ཁོང་ཁྲོས་དགེ་རྩའི་རྣམ་སྨིན་གྱི་ནུས་པ་གཏན་མེད་དུ་བྱེད་མི་ནུས་པའི་ཕྱིར་

[114A] །ཁོང་ཁྲོས་དགེ་རྩའི་རྣམ་སྨིན་གྱི་ས་བོན་ཟད་པར་བྱེད་མི་ནུས་པའི་ཕྱིར། དཔེར་ན། འཇིག་རྟེན་པའི་ལམ་གྱི་སྤང་བྱའི་ས་བོན་ཟད་པར་བྱེད་མི་ནུས་ན། ཁོང་ཁྲོས་དགེ་རྩའི་རྣམ་སྨིན་གྱི་ས་
བོན་ཟད་པར་བྱེད་ནུས་པ་ལྟ་ཅི་སྨོས་པའི་ཕྱིར། ཞེས་གསུངས་པའི་ཕྱིར། འོ་ན། སྦྱོར་ལམ་རྩེ་མོ་ནས་ལོག་ལྟས་དགེ་རྩ་གཅོད་མི་ནུས་པ་དེ་མ་ཡིན་པར་ཐལ། སྦྱོར་ལམ་རྩེ་མོ་ནས་ལོག་ལྟའི་ས་བོན་
མ་སྤང་པའི་ཕྱིར། ཁྱབ་སྟེ། ཁོང་ཁྲོས་དགེ་རྩའི་རྣམ་སྨིན་གྱི་ས་བོན་ཟད་པར་བྱེད་མི་ནུས་ན། ཁོང་ཁྲོས་དགེ་རྩ་རྣམ་སྨིན་གྱི། ནུས་པ་གཏན་མེད་དུ་བྱེད་མི་ནུས་པའི་ཁྱབ་པ་ཡོད་པའི་ཕྱིར། གཞན་ཡང་
སྦྱོར་ལམ་བཟོད་པ་ནས། ལས་ཉོན་གྱིས་དབང་གི་ངན་སོང་དུ་སྐྱེ་བ་མི་ལེན་པ་དེ་མ་ཡིན་པར་ཐལ། སྦྱོར་ལམ་བཟོད་པ་ནས། ལས་ཉོན་གྱི་དབང་གིས་ངན་སོང་དུ་སྐྱེ་བ་ལེན་པའི་ས་བོན་མ་སྤང་པའི་ཕྱིར་
ཁྱབ་པ་འགྲིག་གཞན་ཡང། སོ་སོ་སྐྱེ་བོས་སྟོབས་བཞི་ཚང་བའི་བཤགས་པས། སྲོག་གཅོད་ཀྱི་ལས་ཀྱི་རྣམ་སྨིན་དག་པར་བྱས་པའི་ཚེ་སྲོག་གཅོད་ཀྱི་ལས་ཀྱི་རྣམ་སྨིན་ཡིད་མི་འོང་འབྱིན་པ་ནུས་
མེད་དུ་བྱས་པ་མ་ཡིན་པར་ཐལ། དེའི་ཚེ་སྲོག་གཅོད་ཀྱི་ལས་ཀྱི་ས་བོན་མ་སྤང་པའི་ཕྱིར། ཁྱབ་པ་ཁས། གཞན་ཡང། དགེ་མི་དགེའི་ལས་སྟོབས་ཆེ་བ་རྣམས། རང་ལས་སྟོབས་ཆུང་
པའི་དགེ་མི་དགེའི་ལས་རྣམས་འཇོམས་བྱེད་ཡིན་པར་ཐལ། དགེ་མི་དགེའི་ལས་སྟོབས་ཆེ་བ་རྣམས་ཀྱི། རང་ལས་སྟོབས་ཆུང་བའི་དགེ་མི་དགེའི་ལས་རྣམས་ཀྱི་རྣམ་སྨིན་རྒྱང་རིང་དུ་བྱེད་པ་ཡིན་པའི་ཕྱིར་

[114B] དེར་ཐལ། མཛོད་འགྲེལ་དུ་མདོ་དྲངས་པ་ལས། །ལས་ཀྱི་འཁོར་བར་ལྕི་གང་དང། །ཉེ་བ་གང་དང་གོམ་པ་གང། །སྔོན་བྱས་གང་ཡིན་དེ་དག་ལས། །སྔ་མ་སྔ་མ་རྣམ་སྨིན་འགྱུར། །ཞེས་
གསུངས་པའི་ཕྱིར། ཁ་ཅིག་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་དགེ་རྩ་ཁོང་ཁྲོས་འཇོམས་མི་ནུས་ཟེར་ན། ཚོགས་ལམ་ཆེན་པོ་ལ་གནས་པའི་སེམས་དཔའི་རྒྱུད་ཀྱི་དགེ་རྩ་ཁོང་ཁྲོས་འཇོམས་པ་མེད་
པར་ཐལ། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་དགེ་རྩ་ཁོང་ཁྲོས་འཇོམས་པ་མེད་པའི་ཕྱིར། འདོད་ན། བྱང་སེམས་ཀྱི་ཚོགས་ལམ་ཆེན་པོ་ནས་མྱུར་པོར་སྦྱོར་ལམ་དུ་འཕོ་ནུས་པ་གཅིག་གིས་
ལུང་བསྟན་ཐོབ་པའི་བྱང་ཆུབ་སེམས་དཔའ་ལ་ཁྲོས་ན་ཁྲོས་སེམས་ཀྱིས་བསྐལ་པར་སྦྱོར་ལམ་དུ་འཕོ་མི་ནུས་པ་གཞི་ནས་ལམ་ལ་སློབ་དགོས་པ་ལྟ་བུའོ། ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། གཉིས་པ་ལ། རང་ལུགས་བཞག་པ་ལ། ཁོང་ཁྲོས་གཞོམ་བྱའི་དགེ་རྩ་ངོས་བཟུང་བ་དང། ཁོང་ཁྲོས་དགེ་རྩ་གཞོམ་པའི་རྟེན་གྱི་གང་ཟག་བཤད་པ་དང། ཁོང་ཁྲོས་དགེ་རྩ་གཞོམ་
པའི་དོན་བཤད་པ་དང་གསུམ། དང་པོ་ལ། ཁོང་ཁྲོས་གཞོམ་བྱའི་དགེ་རྩ་དེ་ཡིན་ན། བསོད་ནམས་ཀྱི་ཚོགས་ཀྱིས་བསྡུས་པའི་དགེ་རྩ་ཡིན་དགོས་ཏེ། སྤྱོད་འཇུག་ལས། སྐལ་པ་སྟོང་དུ་བསགས་

[115A] །པའི༑ ༑སྦྱིན་དང་བདེ་གཤེགས་མཆོད་ལ་སོགས། །ཞེས་དང། འདིར་ཡང། །གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་འབྱུང་དགེ་བ་སྐལ་བ་བརྒྱ། །ཞེས་སྦྱིན་སོགས་ཀྱིས་བསྡུས་པའི་དགེ་རྩར་གསུང་
ཞིང༑ རང་འགྲེལ་ལས་ཀྱང། དེ་ཙམ་ཞིག་སྐྱེས་པས་ཀྱང་བསོད་ནམས་ཀྱི་ཚོགས། སྔར་བཤད་པའི་སྦྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གོམས་པར་བྱས་བ་ལས་སྐྱེས་པ་རྣམས་འཇོམས་པར་ནུས་ན། ཞེས་བསོད་ནམས་
ཀྱི་ཚོགས་ཀྱི་བསྡུས་པར་བཤད་པའི་ཕྱིར་དང། ཊྐ་ཆེན་ལས། བདག་མེད་ལེགས་པར་རྟོགས་པའི་དགེ་རྩ་ལ་མ་ཡིན་ནམ་སྙམ་ན། དཔྱད་པར་བྱའོ། ཞེས་གསུངས། གཉིས་པ། ཁོང་ཁྲོས་དགེ་རྩ་འཇོམས་པའི་རྟེན་གྱི་གང་ཟག་
ལ་དུ་མ་ཡོད་དེ། བྱང་སེམས་སྟོབས་ཆེ་བས་སྟོབས་ཆུང་བ་ལ་ཁྲོས་པ་བྱང་སེམས་སྟོབས་ཆུང་བས་བྱང་སེམས་སྟོབས་ཆེ་བ་ལ་ཁྲོས་པ་དང། བྱང་སེམས་སྟོབས་མཉམ་པས། མཉམ་པ་ལ་ཁྲོས་པ་དང། བྱང་སེམས་མ་ཡིན་
པའི་གང་ཟག་གིས་བྱང་སེམས་ལ་ཁྲོས་པ་དང། བྱང་སེམས་ཀྱིས་བྱང་སེམས་མ་ཡིན་པའི་གང་ཟག་ལ་ཁྲོས་པ་དང། བྱང་སེམས་མ་ཡིན་པའི་གང་ཟག་གིས་བྱང་སེམས་མ་ཡིན་པའི་གང་ཟག་གཞན་ལ་ཁྲོས་པ་ལ་སོགས་པ་དྲུག་
ཡོད་པའི་ཕྱིར་ཏེ། དེ་ཡང་བྱང་སེམས་སྟོབས་ཆེ་བས། སྟོབས་ཆུང་བ་ལ་ཁྲོས་ན། བསྐལ་པ་བརྒྱར་བསགས་པའི་དགེ་རྩ་འཇོམས་ནུས་པ་ཡིན་ཏེ། །གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་འབྱུང་དགེ་བ་སྐལ་
པ་བརྒྱར། །བསགས་པ་སྐད་ཅིག་གིས་འཇོམས་དེའི་ཕྱིར། །མི་བཟོད་ལས་གཞན་སྡིག་པ་ཡོད་མ་ཡིན། །ཞེས་འཇུག་པ་རྩ་འགྲེལ་ལས་གསུངས་པ་དེ། བྱང་སེམས་སྟོབས་ཆེ་བས་བྱང་སེམས་སྟོབས་ཆུང་བ་ལ་ཁྲོས་པའི་

[115B] བྱང་སེམས་སྟོབས་ཆུང་བས། བྱང་སེམས་སྟོབས་ཆུང་བ་ལ་ཁྲོས་པ་དང། བྱང་སེམས་སྟོབས་མཉམ་བས། མཉམ་པ་ལ་ཁྲོས་པ་གཉིས། ལུང་ལ་བརྟེན་ནས་དཔྱད་པར་བྱ་བ་ཡིན་ཞིང། དེ་ཡང་ལུང་བསྟན་མ་
ཐོབ་པའི་བྱང་སེམས་ཀྱིས། ལུང་བསྟན་ཐོབ་པའི་བྱང་སེམས་ལ་ཁྲོས་ན། ཁྲོས་སེམས་ཀྱིས་སྐལ་པར་གཞི་ནས་ལམ་ལ་སློབ་དགོས་པ་ཡིན་ཏེ། མདོ་བསྡུད་པ་ལས། །ལུང་བསྟན་མ་ཐོབ་བྱང་ཆུབ་སེམས་དཔའ་གང་ཞིག་གི་ཞེས་སོགས་གསུང་
པའི་ཕྱིར། བྱང་སེམས་མ་ཡིན་པའི་གང་ཟག་གིས་བྱང་སེམས་ལ་ཁྲོས་ན། སྐལ་པ་སྟོང་དུ་བསགས་པའི་དགེ་རྩ་འཇོམས་ནུས་ཏེ། སྤྱོད་འཇུག་ལས། །སྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་
བྱས་གང་ཡིན་དེ་དག་ཀྱང། །ཁོང་ཁྲོ་གཅིག་གིས་འཇོམས་པར་བྱེད། །ཞེས་གསུངས་པ་དེ་བྱང་སེམས་མ་ཡིན་པའི་གང་ཟག་གིས་བྱང་སེམས་ལ་ཁྲོས་པའི་དབང་དུ་བྱས་ནས་གསུངས་པའི་ཕྱིར། བྱང་སེམས་ཀྱིས་བྱང་སེམས་མ་ཡིན་པའི་གང་
ཟག་ལ་ཁྲོས་པ་དང། བྱང་སེམས་མ་ཡིན་པའི་གང་ཟག་གིས་བྱང་སེམས་མ་ཡིན་པའི་གང་ཟག་ལ་ཁྲོས་པ་རྣམས་ལུང་ལ་བརྟེན་ནས་དཔྱད་པར་བྱ་བ་ཡིན་ཞིང། དེ་ལ་ཡང་དུ་མ་ཡོད་དེ། བཅས་ལྡན་དགེ་སློང་གིས་རང་གི་གྲོགས་ཚངས་པ་
མཚུངས་པར་སྤྱོད་པ་གཅིག་ལ། ཁོང་ཁྲོ་སྐད་ཅིག་མ་གཅིག་སྐྱེས་ན། རང་གིས་ཁྱབ་པར་ནོན་པའི་འོག་གཞི་གསེར་གྱི་འཁོར་ལོ་ལ་ཐུག་པའི་རྡུལ་ཕྲ་རག་གི་གྲངས་དང་མཉམ་པའི་འཁོར་ལོས་སྒྱུར་བའི་རྒྱལ་སྲིད་སྟོང་འགྱུར་དུ་འགྱུར་བའི་
ལས་བསགས་པ་འཇོམས་པར་ཐམས་ཅད་ཡོད་སྨྲ་བའི་གཞུང་སླབ་བཏུས་སུ་གྲངས་པ་ལས། བཤད་པའི་ཕྱིར། དེས་ན་ཐར་པ་དོན་གཉེར་གྱི་གང་ཟག་གིས། ཁོང་ཁྲོ་དགག་རིགས་ཏེ། ཁོང་ཁྲོ་དེ་རྣམ་སྨིན་ཡིད་མི་འོང་འབྱིན་པ་ལ་སོགས་

[116A]༄༅། །པ་མི་དགེ་པའི་འབྱུང་གནས་དང། བཟོད་པ་དེ་ཡོན་ཏན་ཐམས་ཅད་ཀྱི་འབྱུང་ཁུང་ཡིན་པའི་ཕྱིར། གསུམ་པ་ཁོང་ཁྲོས་འཇོམས་པའི་དོན་ནི། ཁོང་ཁྲོ་རང་གི་གཞོམ་བྱར་གྱུར་པའི་དགེ་རྩའི་རྣམ་སྨིན་
འབྱིན་པ་ལ་གནོད་པ་བྱས་པ་དེ། ཁོང་ཁྲོས་དགེ་རྩ་འཇོམས་པའི་དོན་ཡིན། ཁོང་ཁྲོས་གནོད་པ་བྱས་ཚུལ་ལོ། །ཟག་པ་ཆུང་ངུ་འབྲིང་ཆེན་པོ་གསུམ་དུ་ཡོད། སྦྱོར་བ་ན། དགེ་རྩ་འཇོམས་པ་ལ་
ཁོང་ཁྲོ་ལས་སྟོབས་ཆེ་བའི་སྡིག་པ་གཞན་ཡོད་པ་མ་ཡིན་སྟེ། ཁོང་ཁྲོ་སྐད་ཅིག་མ་གཅིག་སྐྱེས་ན། བསྐལ་པ་བརྒྱར་བསགས་པའི་སྦྱིན་སོགས་ཀྱིས་བསྡུས་པའི་དགེ་རྩ་འཇོམས་ནུས་པའི་ཕྱིར་
ལེགས་པར་བཤད་པའོ།། །།དགེའོ།།    ༈    གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང། །ཚིག་གི་ཟེགས་མ་རེས་ཀྱང་དུག་གསུམ་གྱི།།
དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་
ལེགས་ནོར་བུའི་མཛོད་ལ་དབང་འབྱོར་ཤོག། །།ཅེས་དགེ་བསྔོའི་པར་བྱང་སྨོན་ཚིག་ཏུ་འཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་རྒྱ་མཚོས་སྦྱར་པའོ་



﻿
[001A]༄༅། །བསྟན་བཅོས་དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ་གྱི་དཀའ་གནད་གསལ་བར་བྱེད་པའི་སྤྱི་དོན་ལེགས་བཤད་སྐལ་བཟང་མགུལ་རྒྱན་ཞེས་བྱ་བ་བཞུགས་སོ། །

[001B] །ན་མོ་མྙྫུ་གྷོ་ཥཱ་ཡ། དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ་གྱི་དཀའ་གནད་གསལ་བར་བྱེད་པ་སྐལ་བཟང་མགུལ་རྒྱན་ཞེས་བྱ་བ། རྗེ་བཙུན་
བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ཀྱི་པདྨོ་ལ་གུས་པ་ཆེན་པོས་ཕྱག་འཚལ་ལོ། །ལྷ་དབང་ལྷ་ཡི་སློབ་དཔོན་སྔོན་གྱི་ལྷ། །གདོང་དྲུག་
གདོང་པ་བཞི་པ་གླང་པོའི་གདོང། །སྣང་བདག་རྒྱུ་སྐར་བདག་པོ་ཉག་ཕྲན་བདག། མིག་གསུམ་པད་དཀར་མིག་དང་མིག་དམར་སོགས། །སྲིད་པའི་ཡོན་ཏན་དུ་མས་དྲེགས་པ་
ཡི༑ ༑རློམ་པས་བསྒྱིངས་པའི་ལྷ་བརྒྱའི་ཅོད་པན་གྱིས། །གང་གི་ཞབས་པད་གུས་པས་སྟེན་བྱེད་པ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །ཆོས་དབྱིངས་རྒྱ་མཚོའི་དབུས་
ན་གནས་བཅས་ཤིང། །ངེས་དོན་གཞུང་ལུགས་འབུམ་གྱི་གདེངས་ཀས་བརྗིད། །རྣམ་དག་མཁྱེན་བརྩེའི་ནོར་བུས་གཙུག་ན་མཛེས། །ཀླུ་སྒྲུབ་ཀླུ་ཡི་དབང་པོ་ལ་ཕྱག་
འཚལ། །གང་གི་མཚན་ཙམ་འཛིན་པའི་སྐྱེ་བོ་ལ། །དངོས་འཛིན་འཁྲུལ་བཞི་བའི་དཔལ་སྟེར་བ། །འཕགས་པ་ལྷ་དང་སངས་རྒྱས་བསྐྱངས་ལ་སོགས། །ཤིང་རྟ་ཆེན་

[002A]༄༅། །པོའི་སྲོལ་འཛིན་རྣམས་ལ་འདུད། །དྲི་མེད་བློ་གྲོས་དཀྱིལ་འཁོར་རབ་ཏུ་རྒྱས། །མདོ་རྒྱུད་གསུང་རབ་མཁའ་ལ་ཐོགས་མེད་རྒྱུ། །མཐར་འཛིན་མུན་པ་སེལ་བའི་འོད་དཀར་ཅན། །དཔལ་ལྡན་ཟླ་
བ་གྲགས་པའི་ཞབས་ལ་འདུད། །འཇམ་དབྱངས་མཁྱེན་པའི་ཆུ་གཏེར་ཆེ་ལས་འོངས། །དཔལ་ལྡན་སྐུ་བཞིའི་བར་རིམ་མངོན་པར་མཐོ། །མཁས་མང་གསེར་རིའི་དབུས་ན་ལྷམ་མེ་བ། །ཀུན་མཁྱེན་རྩོང་ཁ་
པ་ལ་གུས་པས་འདུད། །ཐུབ་བསྟན་གངས་རིའི་སྤོ་ལ་གནས་བཅས་ནས། །སྟོང་ཉིད་ཟབ་མོའི་གད་རྒྱངས་ཆེར་བསྒྲགས་པས། །ལྟ་ངན་རི་དྭགས་ཚོགས་རྣམས་སྐྲག་མཛད་པ། །རྒྱལ་ཚབ་དམ་པ་དར་མའི་ཞབས་
ལ་འདུད། །ཆོས་ཀུན་གཟིགས་པའི་རྣམ་དཔྱོད་མིག་སྟོང་ལྡན། །རིགས་ཚུལ་རྡོ་རྗེས་ཕ་རོལ་རྒོལ་བ་འཇོམས། །ཐུབ་བསྟན་སྐབས་གསུམ་བདག་པོ་དགེ་ལེགས་དཔལ། །ཁྱོད་ཀྱི་རྣམ་དཀར་མཛད་པས་བདག་
ཡིད་སྐྱོངས། །རྒྱ་ཆེན་ཚོགས་གཉིས་རིང་ནས་གོམས་པའི་མཐུས། །ཞིང་འདིར་བསྟན་པའི་རྒྱལ་མཚན་འཛིན་པ་ལ། །ཟླ་མེད་མཁས་པའི་དབང་པོ་དགེ་འདུན་གྲུབ། །སྲས་དང་བཅས་པའི་ཞབས་ལ་གུས་པས་འདུད།།
ཐུབ་དབང་ཆོས་ཀྱི་རྒྱལ་པོའི་རིགས་འཁྲུངས་ཤིང། །འཕགས་ནོར་རིན་ཆེན་བདུན་གྱི་འབྱོར་པས་ཕྱུག་དཔལ་ལྡན་ཐུབ་བསྟན་ས་ཆེན་བཞི་ལ་དབང། །འཕྲིན་ལས་བཟང་པོའི་ཞབས་ལ་གུས་པས་འདུད།།

[002B] །ཐམས་ཅད་ཡོང་སྨྲའི་བརྟུལ་ཞུགས་མཆོག་ལ་གནས། །དཔལ་ལྡན་མཁས་པའི་གཙུག་རྒྱན་ཆོས་ཀྱི་རྗེ། །གཉལ་སྟོན་ཡབ་སྲས་གཉིས་ལ་ཕྱག་འཚལ་ལོ། །ཀླུ་སྒྲུབ་ཐུགས་ཀྱི་ཆུ་མཚོ་
ལས་འོངས་པའི། །བློ་བཟང་གསུང་གི་ལེགས་བཤད་མེ་ཏོག་ཕྲེང། །སྡེབས་ལེགས་ཚིག་གི་སྲད་བུ་ལ་བརྒྱུས་ནས། །སྐལ་བཟང་མགྲིན་པའི་རྒྱན་དུ་བདག་གིས་སྦྱིན། །ཕྱོགས་ལྷུང་རབ་རིབ་སྐྱོན་གྱིས་མིག་བསྒྲིབས་པའི། །སྐྱེ་བོ་རྣམས་ལ་དགའ་
པ་མི་སྐྱེད་ཀྱང། །གཟུར་གནས་རྣམ་དཔྱོད་ལྡན་པས་འདི་མཐོང་ན། །འཛུམ་པའི་མདངས་ཀྱིས་ལྷམ་མེར་འགྱུར་བར་ངེས།    ༈    །འདིར་འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོས་གསུམ་གྱི་སྒྲོན་མེ་སངས་རྒྱས་བཅོམ་ལྡན་
འདས་ཞེས་གྲགས་པའི་བདན་དཀར་པོས་གསུམ་ན་གཡོ་བ་དེ་ཉིད་ཀྱིས་གདུལ་བྱའི་རིམ་པ་དང་མཐུན་པར་དམན་པ་ལ་མོས་པ་རྣམས་ལ་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པ་རྣམས་ལ་ས་དང་ཕ་རོལ་ཏུ་ཕྱིན་པའི་ཐེག་པ། ཟབ་མོ་ལ་ལྷག་པར་
མོས་པ་རྣམས་ལ་ཆགས་བཅས་ཀྱི་སྤྱོད་པའི་ཆོས་ཀྱི་འཁོར་ལོ་ལེགས་པར་བསྐོར་བར་མཛད་ལ། དེ་ཐམས་ཅད་བསྡུ་ན་གཉིས་སུ་འདུ་སྟེ། རྒྱུ་ཕ་རོལ་ཏུ་ཕྱིན་པའི་ཐེག་པ་དང། འབྲས་བུ་རྡོ་རྗེའི་ཐེག་པའོ། །ཕ་རོལ་ཏུ་ཕྱིན་པའི་ཐེག་པའི་ཆོས་ཀྱི་རྣམ་
གྲངས་མཐའ་ཡས་པ་གསུངས་པ་རྣམས་ཀྱི་ནང་ནས། ཆེས་སྙིང་པོ་མཆོག་དང་རབ་དང་གཙོ་བོར་གྱུར་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་རྒྱས་འབྲིང་བསྡུས་གསུམ་འདི་ཉིད་ཡིན་ཏེ། དོན་གཉིས་མཐར་ཕྱིན་པའི་སངས་རྒྱས་ཀྱི་གོ་
འཕང་ལྟ་སྨོས་ཀྱང་ཅི་འཚལ། འཁོར་བའི་ཉེར་འཚེ་མཐའ་དག་དང་བྲལ་བའི་མྱ་ངན་ལས་འདས་པའི་གོ་འཕང་ཙམ་ཐོབ་པ་ལའང་སྟོང་ཉིད་ཕྲ་མོ་ངེས་པར་རྟོགས་དགོས་པའི་ཕྱིར་དང། བཅོམ་ལྡན་འདས་ཀྱིས་གསུང་རབ་རྣམས་དངོས་སམ་བརྒྱུད་པས་

[003A]༄༅། །གདུལ་བྱ་དེ་ཁོ་ན་ཉིད་ལ་བཀྲི་བའི་ཐབས་ཤ་སྟག་ཏུ་གསུངས་པའི་ཕྱིར་ཏེ། འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས། སྟོང་པ་ཞི་བ་སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམ་གྱུར་པ། །དེ་དག་ཐུགས་རྗེ་མངའ་
བས་ཐབས་ཚུལ་དང། །རིགས་པ་བརྒྱ་དག་གིས་ནི་འཛུད་པར་མཛད། །ཅེས་གསུངས། དེས་ན་གྲོལ་བ་དོན་གཉེར་ཅན་རྣམས་ཀྱིས་དེ་ཁོ་ན་ཉིད་ཕྲ་མོ་རྟོགས་པ་ལ་འབད་དགོས་ཤིང། དེ་ཡང་བཀའི་དགོངས་པ་འགྲེལ་བ་ལ་ཚད་མར་གྱུར་པའི་ཤིང་
རྟའི་སྲོལ་འབྱེད་དག་གི་རྗེས་སུ་འབྲང་ནས་བཙལ་བར་བྱ་བ་ཡིན་ཏེ། ཕྱི་རབས་ཀྱི་གདུལ་བྱ་བློ་དམན་པ་དང། བརྩོན་པ་ཞན་པ་བྱིས་པའི་ངང་ཚུལ་ཅན་དག་གིས། དེ་དག་གི་རྗེས་སུ་མ་འབྲངས་པར་བཀའི་དགོངས་པ་རང་དབང་དུ་རྟོགས་མི་ནུས་པའི་ཕྱིར་
དེས་ན་བཀའི་དགོངས་པ་འགྲེལ་པ་ལ་ཚད་མར་གྱུར་པའི་ཤིང་རྟའི་སྲོལ་འབྱེད་ནི་གཉིས་ཏེ། ས་གསུམ་བརྙེས་པ་འཕགས་པ་ཐོགས་མེད་ཀྱིས་རྒྱལ་བ་མི་ཕམ་པ་ལ་བརྟེན་ནས། རྣམ་རིག་ཙམ་གྱི་ཤིང་རྟའི་སྲོལ་ཕྱེ་བ་དང། རྗེ་བཙུན་འཇམ་པའི་
དབྱངས་ཀྱི་མན་ངག་ལ་བརྟེན་ནས། སངས་རྒྱས་གཉིས་པ་ཀླུ་སྒྲུབ་ཞབས་ཀྱིས་ཟབ་མོ་དབུ་མའི་ཤིང་རྟའི་སྲོལ་ཕྱེ་བ་སྟེ། ད་ལྟ་དབུ་སེམས་ཞེས་གྲགས་པ་ལྟར་རོ། །དེ་གཉིས་ལ་ཤིང་རྟའི་སྲོལ་འབྱེད་ཅེས་བྱ་སྟེ། འཇིག་རྟེན་ན་རྒྱལ་པོ་སོགས་སྐྱེས་བུ་
སྟོབས་དང་ལྡན་པ་ཞིག་གིས་གྲོགས་གཞན་ལ་མ་ལྟོས་པར་སྔོན་མེད་པའི་ལམ་སྲོལ་ཞིག་ཐོག་མར་ཕྱེ་ན། དེ་ལ་ཐོག་མའི་ལམ་སྲོལ་འབྱེད་པ་པོར་གྲགས་པ་ལྟར། དེ་གཉིས་ཀྱིས་ཀྱང་འཛམ་བུའི་གླིང་དུ་མིའི་བྱད་གཟུགས་ཅན་གྱི་འགྲེལ་བྱེད་
གཞན་ལ་མ་ལྟོས་པར་བཀའི་དགོངས་པ་རང་དབང་དུ་བཀྲལ་བའི་ཕྱིར། འོ་ན་ཀླུ་སྒྲུབ་དང་ཐོགས་མེད་གཉིས་བཀའི་དགོངས་པ་འགྲེལ་པ་ལ་ཚད་མར་གྱུར་པར་གང་ལས་ཤེས་སྙམ་ན། སྟོན་པ་རང་ཉིད་ཀྱིས་ལུང་བསྟན་པ་ཡིན་ཏེ། འཇམ་དཔལ་

[003B] ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་དྲང་དོན་ངེས་པའི་དོན། །རྣམ་པ་མང་པོ་རབ་ཏུ་འབྱེད། །ཅེས་སོགས་ཀྱིས་ཐོགས་མེད་ལུང་བསྟན་ཅིང། ལང་གཤེགས་ལས། ལྷོ་ཕྱོགས་བཧེ་ཏའི་ཡུལ་དུ་ནི། །དགེ་སློང་དཔལ་ལྡན་ཆེར་
གྲགས་པ། །དེ་མིང་ཀླུ་ཞེས་འབོད་པ་སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་དང། གཞན་ཡང། མདོ་སྡེ་སྤྲིན་ཆེན་པོ་དང། རྔ་བོ་ཆེའི་མདོ། འཇམ་དཔལ་
རྩ་རྒྱུད། དུས་ཀྱི་འཁོར་ལོའི་རྒྱུད་ཕྱི་མ་སོགས་མདོ་རྒྱུད་དུ་མ་ནས་ཀླུ་སྒྲུབ་ཀྱིས་ངེས་དོན་འགྲེལ་པར་ལུང་བསྟན་པའི་ཕྱིར། སློབ་དཔོན་དེ་གཉིས་ཀྱིས་ཐེག་པ་ཆེན་པོའི་བཀའི་དགོངས་པ་རང་དབང་དུ་འགྲེལ་པའི་ཤིང་རྟའི་སྲོལ་ཕྱེ་ན། མདོ་གང་ལ་བརྟེན་ནས་ཕྱེ། དགོངས་འགྲེལ་གྱི་
བསྟན་བཅོས་ཀྱང་ཇི་ལྟར་མཛད་སྙམ་ན། ཐོགས་མེད་ཀྱིས་ནི་གཙོ་བོར་མདོ་སྡེ་དགོངས་འགྲེལ་ལ་བརྟེན་ནས་ཡིན་ཞིང། བསྟན་བཅོས་ཀྱང་རྒྱས་པའི་བསྟན་བཅོས་ས་སྡེ་ལྔ། བསྡུས་པའི་བསྟན་བཅོས་སྡོམས་རྣམ་པ་གཉིས་སོགས་མཛད་ལ། དེ་དག་གིས་བཀའི་དགོངས་པ་ཇི་
ལྟར་བཀྲལ་བའི་ཚུལ་སོགས་བོད་ཀྱི་མཁས་པ་སྔ་མ་རྣམས་ཀྱིས་ཇི་ལྟ་བ་བཞིན་དགོངས་པ་མ་རྙེད་པར། རྗེ་ཉིད་ཀྱིས་དྲང་ངེས་རྣམ་འབྱེད་དུ་ཆེས་ངོ་མཚར་ཆེ་བའི་བཤད་པའི་སྲོལ་བཏོད་པ་དང། དེའི་དགོངས་པ་ལྕི་བས་དཀའ་བ་རྣམས་མཁས་གྲུབ་ཐམས་ཅད་མཁྱེན་པས་སྟོང་འཐུན་
སྐལ་བཟང་མིག་འབྱེད་དུ་གསལ་བར་མཛད་པ་ལས་ཤེས་པར་བྱའོ། །འཕགས་པ་ཀླུ་སྒྲུབ་ཀྱིས་གཙོ་བོར་བློ་གྲོས་མི་ཟད་པའི་མདོ་ལ་བརྟེན་ནས་ཡིན་ལ། རྩ་ཤེ་སོགས་རིགས་ཚོགས་རྣམས་ཀྱང་མདོའི་དྲང་ངེས་འབྱེད་པའི་དགོངས་འགྲེལ་ཡིན་ཏེ། ཚིག་གསལ་ལས་དེ་ལྟ་བུར་བསྟེན་
པའི་དགོངས་པ་མི་ཤེས་པས། འདིར་དེ་ཁོ་ནའི་དོན་ཅན་གྱི་བསྟན་པ་ནི་གང་ཞིག་ཡིན། དགོངས་པ་ཅན་ནི་འདིར་གང་ཞིག་ཡིན་སྙམ་དུ་གང་ཞིག་ཐེ་ཚོམ་དུ་འགྱུར་བ་དང། གང་ཞིག་བློ་ཞན་པ་ཉིད་ཀྱིས། དྲང་བའི་དོན་གྱི་བསྟན་པ་ལ་ངེས་པའི་དོན་དུ་རྟོག་པ་དེ་གཉིས་ཀའི་ཐེ་ཚོམ་དང། ལོག་པའི་ཤེས་པ་དག་རིག་

[004A]༄༅། །པ་དང་ལུང་གཉིས་ཀའི་སྒོ་ནས་བསལ་བར་བྱ་བའི་ཕྱིར། སློབ་དཔོན་གྱིས་འདི་བརྩམས་སོ། །ཞེས་དང། ཡང་གང་གི་ཕྱིར་རྟེན་ཅིང་འབྲེལ་པར་འབྱུང་བའི་འགག་པ་ལས་སོགས་པ་དག་ཐོས་པར་འགྱུར་བ་དེ་ཉིད་ཀྱི་ཕྱིར་སློབ་དཔོན་གྱིས་དྲང་བ་དང་ངེས་པའི་དོན་གྱི་མདོ་
སྡེའི་རྣམ་པར་དབྱེ་བ་བསྟན་པར་བྱ་བའི་ཕྱིར། དབུ་མའི་བསྟན་བཅོས་འདི་མཛད་པ་ཡིན་ནོ། །ཞེས་གསུངས་པའི་ཕྱིར། ངེས་དོན་འགྲེལ་བ་ལ་རིགས་པ་དང་ལུང་གི་སྒོ་ནས་འགྲེལ་བའི་ཚུལ་གཉིས་སོ། །དེ་ཡང་རྩ་ཤེ་སོགས་རིགས་ཚོགས་རྣམས་ཏེ། ཡུལ་སྟོང་ཉིད་ཕྲ་མོ་རིགས་པས་
བསྒྲུབ་པ་དང། ཡུལ་ཅན་དེ་རྟོགས་པའི་ལྟ་བ་ཐར་པ་དང་ཐམས་ཅད་མཁྱེན་པ་གཉིས་ཀའི་རྩ་བར་སྟོན་པ་གཉིས་སུ་འདུས་ལ། དང་པོ་ལ་ཡང་རང་བཞིན་གྱིས་གྲུབ་པའི་སྒྲུབ་བྱ་གཙོ་བོར་འགོག་པ་རྩ་བ་ཤེས་རབ་དང། སྒྲུབ་བྱེད་རྟོག་གེའི་ཚིག་དོན་བཅུ་དྲུག་འགོག་པ་ཞིབ་མོ་རྣམ་
ཐག། རང་བཞིན་མེད་ཀྱང་བྱ་བྱེད་འཐད་པའི་ཚུལ་སྟོན་པ་ལ་ཡང། བྱ་བྱེད་སྤྱིར་འཐད་ཚུལ་སྟོན་པ་རྩ་ཤེའི་རབ་བྱེད་བདུན་པ་ལས་འཕྲོས་པ་སྟོང་ཉིད་བདུན་ཅུ་པ་དང། དགག་སྒྲུབ་ཀྱི་བྱ་བྱེད་བྱེ་བྲག་ཏུ་འཐད་ཚུལ་སྟོན་པ་རབ་བྱེད་དང་པོ་ལས་འཕྲོས་པ་རྩོད་ཟློག་སྟེ། དེ་དག་གིས་ཡུལ་
སྟོང་ཉིད་ཕྲ་མོ་རིགས་པས་བསྒྲུབས་ནས། ཡུལ་ཅན་དེ་རྟོགས་པའི་ལྟ་བ་ཐར་པ་ཙམ་ཐོབ་པའི་རྩ་བར་སྟོན་པ་ལ་རིགས་པ་དྲུག་ཅུ་པ་དང། ཐམས་ཅད་མཁྱེན་པའི་ཡང་རྩ་བར་སྟོན་པ་ལ་རིན་ཆེན་ཕྲེང་བ་སྟེ། ད་ལྟ་རིགས་པའི་ཚོགས་དྲུག་ཏུ་གྲགས་པ་ལྟར་རོ། །དེ་ལྟར་སྟོང་ཉིད་
ཕྲ་མོ་གཏན་ལ་ཕབ་པ་ཡང་བཅོམ་ལྡན་འདས་ཀྱི་མདོའི་དགོངས་པ་ཡིན་གྱི། ཀླུ་སྒྲུབ་ཀྱི་རང་བཟོ་མ་ཡིན་ཞེས་སྟོན་པར་བཞེད་ནས་ངེས་དོན་གྱི་ལུང་དང་སྦྱར་བའི་ཕྱིར་མདོ་ཀུན་ལས་བཏུས་པ་མཛད་དོ། །ཚིག་གསལ་དུ་ནི་རབ་བྱེད་ཕལ་མོ་ཆེ་ལ་ངེས་དོན་གྱི་ལུང་སྦྱོར་སྨོས་པ་དང་
གནད་གཅིག་སྟེ། འདི་དག་ལ་བླ་མ་ཡབ་སྲས་ཀྱིས་སྟོང་ཉིད་དམ་ངེས་དོན་ལུང་གིས་འགྲེལ་པ་ཞེས་པའི་ཐ་སྙད་མཛད་པ་ཡིན་ནོ། །སློབ་དཔོན་ཀླུ་སྒྲུབ་ཀྱི་དགོངས་པ་འགྲེལ་བ་ལ། སྔགས་དང་ཕར་ཕྱིན་ཐེག་པ་གཉིས་ཀའི་སྒོ་ནས་གཙོ་བོར་གྱུར་པ་ནི། སྲས་ཀྱི་ཐུ་བོ་འཕགས་

[004B] །དེས་དབུ་མའི་བསྟན་བཅོས་རྣལ་འབྱོར་སྤྱོད་པ་བཞི་བརྒྱ་བ་མཛད་དོ། །ཡབ་སྲས་འདི་གཉིས་ལ་རྗེས་འབྲང་དག་གིས་ཡིད་ཆེས་པའི་གནས་སུ་ཁྱད་པར་མེད་པར་འཛིན་པས་བོད་སྔ་མས་གཞུང་ཕྱི་མའི་དབུ་མ་པའི་ཐ་སྙད་ཀྱང་མཛད་ལ། དེ་གཉིས་ཀྱི་རྗེས་འབྲང་ལ་ཐལ་
རང་གི་ཕྱོགས་གཉིས་ལས། རང་རྒྱུད་པ་ལ་ལེགས་ལྡན་འབྱེད་རྗེས་འབྲང་དང་བཅས་པ། འཕགས་པ་གྲོལ་སྡེ་དང་ཞི་འཚོ་རྗེས་འབྲང་དང་བཅས་པའི་ཕྱོགས་གཉིས་ལས། ལེགས་ལྡན་འབྱེད་ཀྱིས་རྩ་ཤེའི་འགྲེལ་པ་ཤེས་རབ་སྒྲོན་མ་རང་གཞུང་དུ་བརྩམས་པ་དབུ་མ་སྙིང་པོ། །དེའི་རང་
འགྲེལ་རྟོག་གེ་འབར་བ་དང་བཅས་པ་མཛད་ཅིང། ཡེ་ཤེས་སྙིང་པོས་དེའི་རྗེས་སུ་འབྲངས་ནས་དབུ་མ་བདེན་གཉིས་མཛད། དེ་གཉིས་ཀས་ཕྱི་དོན་ཐ་སྙད་དུ་ཞལ་གྱི་བཞེས་ཤིང། རང་རིག་མི་བཞེད་པས་བོད་སྔ་མ་རྣམས་ཀྱིས་མདོ་སྡེ་སྤྱོད་པའི་དབུ་མ་པ་ཞེས་ཐ་སྙད་བཏགས་སོ། །ཞི་བ་འཚོས་ནི་ཐ་
སྙད་དུ་ཕྱི་དོན་མེད་ཅིང་རང་རིག་ཡོད་པ་དང། ཤེས་པ་བདེན་པར་མ་གྲུབ་པའི་དབུ་མའི་སྲོལ་ཕྱེ་ནས་དབུ་མ་རྒྱན་མཛད་ཅིང། ཀ་མ་ལ་ཤཱི་ལས་དབུ་མ་སྣང་བ་དང་སྒོམ་རིམ་གསུམ་མཛད་ལ། འཕགས་པའི་ཡུལ་གྱི་སངས་རྒྱས་ཡེ་ཤེས་ཞབས། །ཨ་བྷྱ་ཀ་རའི་གཞུང་རྣམས་ཀྱང་ལྟ་བའི་འཇོག་
ཚུལ་ཞི་འཚོ་ལྟར་བཞེད་པས། བོད་སྔ་མས་རྣལ་འབྱོར་སྤྱོད་པའི་དབུ་མ་པའི་ཐ་སྙད་སྦྱར་རོ། །ཐལ་འགྱུར་བའི་ཕྱོགས་ལ་སློབ་དཔོན་སངས་རྒྱས་བསྐྱངས་ཀྱིས་རྩ་ཤེའི་འགྲེལ་པ་བུདྡྷ་པཱ་ལི་ཏ་མཛད་ནས། འཕགས་པའི་དགོངས་པ་ཐལ་འགྱུར་དུ་ཐོག་མར་བཀྲལ། དེ་ལྟ་ནའང་ཐལ་འགྱུར་
འཐད་ཅིང་རང་རྒྱུད་མི་འཐད་པ་སོགས་ཀྱི་རྣམ་དབྱེ་མ་མཛད་དོ། །དེའི་རྗེས་སུ་དཔལ་ལྡན་ཟླ་བས་རྩ་ཤེའི་འགྲེལ་པ་ཚིག་གསལ་མཛད་ནས། འཕགས་པ་ཀླུ་སྒྲུབ་ཀྱི་དགོངས་པ་ཐལ་འགྱུར་དུ་གནས་ཤིང། རང་རྒྱུད་མི་འཐད་པའི་གསལ་ཀ་བཏོན་ནས་ཤིང་རྟའི་སྲོལ་ཕྱེ་བ་ཡིན་ལ། དེ་བཞིན་
དུ་རིགས་པ་དྲུག་ཅུ་པའི་འགྲེལ་བ་དང། བཞི་བརྒྱ་བའི་འགྲེལ་བ་གཉིས་ཀ་རང་གཞུང་དུ་བརྩམས་པ་འཇུག་པ་རང་འགྲེལ་དང་བཅས་པ་མཛད་དེ། མཁས་མཆོག་དཔའ་བོ་དང་ཞི་བ་ལྷ་གཉིས་ཀྱང་དེ་དག་དང་མཐུན་པའི་ཕྱོགས་སོ། །འདི་དག་ལ་འཇིག་རྟེན་གྲགས་སྡེ་སྤྱོད་པའི་དབུ་མ་པའི་ཐ་

[005A]༄༅། །སྙད་ཀྱང་མཛད་དོ། །ཐོག་མར་སངས་རྒྱས་བསྐྱངས་ཀྱིས་འཕགས་པའི་དགོངས་པ་ཐལ་འགྱུར་དུ་བཀྲལ་བ་ལ། དེ་ཉིད་ལེགས་ལྡན་འབྱེད་ཀྱིས་བཀག་ནས་རང་རྒྱུད་ཀྱི་སྲོལ་ཕྱེ་བས་འདི་གཉིས་རྗེས་འབྲང་དང་བཅས་པ་ལ་བོད་སྔ་མས་ཕྱོགས་ཡོངས་སུ་འཛིན་པའི་དབུ་
མ་པའི་ཐ་སྙད་དུ་མཛད་དོ། །དེ་ཡང་རྒྱ་གར་ན་རྩ་ཤེ་ལ་འགྲེལ་པ་བརྒྱད་ཡོད་པར་གྲགས་ཏེ། ག་ལས་འཇིགས་མེད། དེ་བ་ཤྲ་མ། གུ་ཎ་ཤྲི། གུ་ན་མ་ཏི། སིཐར་མ་ཏི། སངས་རྒྱས་བསྐྱངས། ལེགས་ལྡན་འབྱེད། ཟླ་བ་གྲགས་པའི་འགྲེལ་པ་རྣམས་སུ་ཡོད་པའི་ཕྱིར། དེ་རྣམས་ཀྱི་ནང་ནས་
འགྲེལ་པ་གང་གི་རྗེས་སུ་འབྲངས་ནས་འཆད་པ་ཡིན་ཞེ་ན།    ༈    འཛམ་གླིང་མཁས་པའི་རྒྱན་གྱུར་འདི་རྣམས་ཀྱི། །ལེགས་བཤད་ཀུན་ལ་སྙིང་ནས་གུས་མོད་ཀྱང། །འཁོར་འདས་རྟེན་འབྱུང་མི་སླུའི་གཏན་ཚིགས་ཀྱིས། །མཚན་འཛིན་དམིགས་
གཏད་ཐམས་ཅད་འཇིག་བྱེད་པའི། །ཟླ་བ་ལས་འོངས་ལེགས་བཤད་འོད་དཀར་གྱིས། །བློ་མིག་ཀུན་དའི་ཚལ་རབ་ཕྱེ་བའི་ཚེ། །སངས་རྒྱས་བསྐྱངས་ཀྱིས་བསྟན་པའི་ལམ་མཐོང་ནས། །ཀླུ་སྒྲུབ་ལུགས་བཟང་གཙོ་བོར་མི་འཛིན་སུ། །ཞེས་གསུངས་པ་ལྟར་དུ་འཕགས་པ་ཀླུ་སྒྲུབ་ཡབ་
སྲས་ཀྱི་དགོངས་པ། སློབ་དཔོན་སངས་རྒྱས་བསྐྱངས་ཀྱི་བཤད་སྲོལ། དཔལ་ལྡན་ཟླ་བས་ལེགས་པར་བཀྲལ་བའི་ཐལ་འགྱུར་བའི་ལུགས་མཆོག་དྲི་མ་མེད་པ། གངས་རིའི་ཁྲོད་འདིར་རྗེ་བཙུན་ཙོང་ཁ་པས་གསལ་བར་མཛད་པའི་ཤིང་རྟའི་སྲོལ་ཆེན་པོ་དྲང་ངེས་རྣམ་འབྱེད་དང། རྣམ་
བཤད་རྣམ་པ་གཉིས་ཀྱི་དོན་སྐལ་བཟང་མིག་འབྱེད་ཀྱིས་བཀྲལ་བའི་རྗེས་སུ་འབྲངས་སྟེ། རྟོགས་དཀའ་བའི་གནད་རྣམས་གཏན་ལ་དབབ་པར་བྱ་བ་ཡིན་ལ། དེ་ལ་འདིར་ཟབ་པ་དང་རྒྱ་ཆེ་བའི་དོན་གཉིས་ཕྱིན་ཅི་མ་ལོག་པར་གཏན་ལ་འབེབས་པའི་བསྟན་བཅོས་ཆེན་པོ་དབུ་མ་ལ་
འཇུག་པ་རང་གི་འགྲེལ་བ་དང་མཐུན་པར་འཆད་པ་ལ་གསུམ། མཚན་གྱི་དོན། འགྱུར་གྱི་ཕྱག། གཞུང་གི་དོན་ནོ། །དང་པོ་ལ་གཉིས། མཚན་བསྒྱུར་བ་དང། མཚན་བཤད་པའོ། །དང་པོ་ནི་རྒྱ་གར་སྐད་དུ་ཞེས་པ་ནས། ཞེས་བྱ་བ་ཞེས་པའི་བར་བྱུང། དོན་ནི། རྒྱ་གར་ན་སྐད་རིགས་ཆེན་

[005B] ལེགས་པར་སྦྱར་བྶཾ་སྐྲྀ་ཏའི་སྐད་དུ། བསྟན་བཅོས་འདིའི་མཚན་ལ། མ་དྷྱའ་མ་ཀ་ཨ་བ་ཏཱ་ར་ནཱ་མ། ཞེས་འབྱུང་ལ། དེ་བོད་སྐད་དུ་བསྒྱུར་ན། དབུ་མ་ལ་འཇུག་པ་ཞེས་བྱ་བ་ཞེས་པར་འགྱུར་ཏེ། མ་དྷྱའ་མ་ཀ་ནི། དབུ་མ་ཨ་བ་ཏཱར་ནི། འཇུག་པ། ནཱ་མ་ནི་ཞེས་བྱ་བ་ཞེས་
པ་ལ་འཇུག་པའི་ཕྱིར། གཉིས་པ་ནི། བསྟན་བཅོས་འདི་ཆོས་ཅན། ཁྱོད་ལ་དབུ་མ་ལ་འཇུག་པ་ཞེས་བརྗོད་པའི་རྒྱུ་མཚན་ཡོད་དེ། བསྟན་བཅོས་དབུ་མ་རྩ་བ་ཤེས་རབ་དེ་ཁྱོད་འཇུག་ཡུལ་གྱི་དབུ་མ་ཡིན་ལ། ཁྱོད་དེ་ལ་ཟབ་པ་དང་རྒྱ་ཆེ་བ་གཉིས་ཀྱི་སྒོ་ནས་འཇུག་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། གཉིས་པ་འགྱུར་ཕྱག་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་གསུངས། སྐབས་འདིར་ལོ་པཎ་རྣམས་ཀྱིས་འགྱུར་ཕྱག་མཛད་པ་ལ་ཆོས་ཅན། དགོས་པ་ཡོད་དེ། འགྱུར་མཐར་ཕྱིན་པའི་དགོས་པ་ཡོད་པའི་ཕྱིར། འགྱུར་
ཕྱག་གི་ཡུལ་དུ་འཕགས་པ་འཇམ་དཔལ་བཀོད་པའི་རྒྱུ་མཚན་ཡོད་དེ། འཕགས་པ་འཇམ་དཔལ་ཤེས་རབ་ཀྱི་ལྷ་ཡིན་ལ། བསྟན་བཅོས་འདི་ལྷག་པའི་ཤེས་རབ་ཀྱི་བསླབ་པ་དངོས་ཀྱིས་བརྗོད་བྱའི་གཙོ་བོར་སྟོན་པའི་མངོན་པའི་སྡེ་སྣོད་ཀྱི་དགོངས་འབྲེལ་གྱི་ཁོངས་སུ་གཏོགས་
པར་གོ་བའི་ཆེད་ཡིན་པའི་ཕྱིར། གསུམ་པ་གཞུང་གི་དོན་བཤད་པ་ལ་བཞི། བསྟན་བཅོས་རྩོམ་པ་ལ་འཇུག་པའི་ཐབས་མཆོད་པར་བརྗོད་པ། བརྩམས་པའི་བསྟན་བཅོས་ཀྱི་ལུས་དངོས་བཤད་པ། བསྟན་བཅོས་ཇི་ལྟར་བརྩམས་པའི་ཚུལ། བསྟན་བཅོས་བརྩམས་པའི་མཇུག་ཏུ་དགེ་
བ་བསྔོ་བའོ། །དང་པོ་བསྟན་བཅོས་རྩོམ་པའི་ཐབས་མཆོད་པར་བརྗོད་པ་བཤད་པའི་སྒོ་ནས་བྱང་སེམས་སོ་སྐྱེའི་སར་ཉམས་སུ་ལེན་པའི་རིམ་པ་འཆད་པ་ལ། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པ་ནས། གཡོ་དང་རང་བཞིན་ཉིད་ཀྱིས་སྟོང་པར་མཐོང་བ་ཡི།།
ཞེས་པའི་བར་གསུངས། གཉིས་པ་བརྩམས་པའི་བསྟན་བཅོས་ཀྱི་ལུས་དངོས་བཤད་པའི་སྒོ་ནས་བྱང་སེམས་འཕགས་པའི་སར་ཉམས་སུ་ལེན་པའི་རིམ་པ་འཆད་པ་ལ། རྒྱལ་བའི་སྲས་པོ་འདི་ཡི་སེམས་གང་འགྲོ་བ་རྣམས། །ཞེས་པ་ནས། བཅོམ་ལྡན་ཐུགས་རྗེས་ཁྱོད་ཐུགས་

[006A]༄༅། །ཞི་ལས་བཟློག་པས་ཁྱོད་ལ་མྱ་ངན་འདས་མི་མངའ། ཞེས་པའི་བར་གསུངས། གསུམ་པ་ནི། ལུགས་འདི་དགེ་སློང་ཟླ་གྲགས་ཀྱིས། ཞེས་པ་ནས། གཞུང་ལུགས་རྣམས་ལྟར་གཞན་ལུགས་བཞེད་གཞུང་འདི་ལས་གཞན་ལ་དགའ་བློ་དོར་བར་བྱ། །ཞེས་
པའི་བར་གྱིས་འཆད། བཞི་པ་ནི། སློབ་དཔོན་ཀླུ་སྒྲུབ་ལུགས་བཟང་བསྙད་ལས་བདག་གི་བསོད་ནམས་ཕྱོགས་ཀྱི་མཐར། །ཞེས་པ་ནས། འཇིག་རྟེན་མ་ལུས་དེ་ཉིད་རྟོགས་ནས་མྱུར་དུ་བདེ་གཤེགས་སར་བགྲོད་ཤོག་ཅེས་པའི་བར་གྱིས་འཆད། ཉན་ཐོས་སངས་རྒྱས་འབྲིང་
རྣམས་ཐུབ་དབང་སྐྱེས། །ཞེས་པ་ནས། གཡོ་དང་རང་བཞིན་ཉིད་ཀྱིས་སྟོང་པར་མཐོང་བ་ཡི། །ཞེས་པའི་བར་གྱིས་བསྟན་བཅོས་རྩོམ་པའི་ཐབས་མཆོད་བརྗོད་མཛད་ཚུལ་དེ་ཇི་ལྟ་བུ་ཞེ་ན། གཞུང་གཞན་དུ་ཉན་རང་སངས་རྒྱས་བྱང་སེམས་རྣམས་ལ་དངོས་སུ་མཆོད་བརྗོད་
མཛད་པ་ཡོད་ཀྱང། འདིར་དེ་ལྟར་མ་མཛད་པར། བརྩེ་བ་སྙིང་རྗེ་ཆེན་པོ་ཁོ་ན་ལ་དངོས་སུ་མཆོད་བརྗོད་མཛད་པའི་ཕྱིར། དེ་ལྟར་ཡང། རང་འགྲེལ་ལས། །དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་ལ་འཇུག་པ་བརྩམས་པར་འདོད་པས། ཡང་དག་པར་རྫོགས་
པའི་སངས་རྒྱས་དང་བྱང་ཆུབ་སེམས་དཔའ་རྣམས་པས་ཀྱང་ཐོག་མར། བཅོམ་ལྡན་འདས་མ་སྙིང་རྗེ་ཆེན་པོ་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ། །སེམས་ཅན་འཁོར་བའི་བརྩོན་རར་བསྡམས་པ་སྐྱབས་མེད་པ་དཔག་ཏུ་མེད་པ། མ་ལུས་པ་བྱོངས་སུ་སྐྱོབ་པའི་
མཚན་ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་ཕྱིར། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་སོགས་ཀྱིས་བརྩེ་བ་སྙིང་རྗེ་ཆེན་པོ་ལ་ཐོག་མར་མཆོད་བརྗོད་མཛད་པའི་རྒྱུ་མཚན་ཡོད་དེ། བརྩེ་བ་སྙིང་རྗེ་ཆེན་པོ་དེ་ཐེག་པ་གསུམ་གྱི་ངེས་ལེགས་
ཐམས་ཅད་ཀྱི་རྩ་བར་ཤེས་པའི་ཆེད་ཡིན་པའི་ཕྱིར། བརྩེ་བ་སྙིང་རྗེ་ཆེན་པོ་དེ་དེ་ལྟར་འགྱུར་ཚུལ་ཡོད་དེ། ཉན་རང་དགྲ་བཅོམ་ཐུབ་དབང་ལས་འཁྲུངས། ཐུབ་དབང་བྱང་སེམས་ལས་འཁྲུངས། བྱང་ཆུབ་སེམས་དཔའ་འདིར་བསྟན་ཆོས་གསུམ་ཉམས་སུ་བླངས་པ་ལས་འཁྲུངས་ཤིང་

[006B] དེ་རྣམས་ཀྱི་ནང་ནས། དང་པོ་ནི། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པས་འཆད། གཉིས་པ་ནི། སངས་རྒྱས་
བྱང་ཆུབ་སེམས་དཔའ་ལས་འཁྲུངས་ཤིང། །ཞེས་པས་འཆད། གསུམ་པ་ནི། སྙིང་རྗེའི་སེམས་དང་གཉིས་སུ་མེད་བློ་དང། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་པས་འཆད། བཞི་པ་ནི༑ གང་ཕྱིར་བརྩེ་ཉིད་རྒྱལ་བའི་ལོ་ཐོག་ཕུན་ཚོགས་འདིའི། །ཞེས་སོགས་ཀྱིས་འཆད། འོ་
ན། བསྟན་བཅོས་རྩོམ་པའི་ཐོག་མར་སྙིང་རྗེ་ཆེན་པོ་ལ་མཆོད་བརྗོད་མཛད་ན། སྙིང་རྗེ་ཆེན་པོ་སོ་སོའི་ངོ་བོ་དེ་གང་ཡིན། དེ་རྣམས་ལ་ཕྱག་འཚལ་བའི་ཚུལ་དེ་ཇི་ལྟ་བུ་ཞེ་ན། འདི་ལ་གསུམ། སེམས་ཅན་ལ་དམིགས་པའི་སྙིང་རྗེ་ལ་ཕྱག་འཚལ་བ་དང། ཆོས་ལ་དམིགས་པའི་སྙིང་རྗེ་ལ་
ཕྱག་འཚལ་བ་དང། དམིགས་མེད་ལ་དམིགས་པའི་སྙིང་རྗེ་ལ་ཕྱག་འཚལ་བ་དང་གསུམ། དང་པོ་ནི། དང་པོར་ང་ཞེས་བདག་ལ་ཞེན་གྱུར་ཅིང། །ཞེས་སོགས་ཀྱིས་འཆད། གཉིས་པ་ནི། འགྲོ་བ་གཡོ་བའི་ཆུ་ཡི་ནང་གི་ཟླ་བ་ལྟར། གཡོ་དང་སྐད་ཅིག་གིས་ནི་འཇིག་པར་མཐོང་བ་ཡི། །འགྲོ་ལ་
སྙིང་རྗེར་གྱུར་གང་དེ་ལ་འདུད། །ཅེས་པས་འཆད། གསུམ་པ་ནི། གཡོ་དང་རང་བཞིན་ཉིད་ཀྱིས་སྟོང་པར་མཐོང་བ་ཡི། །འགྲོ་ལ་སྙིང་རྗེར་གྱུར་གང་དེ་ལ་འདུད། །ཅེས་པས་འཆད།།    ༈    །།རྒྱལ་བའི་སྲས་པོ། ཞེས་སོགས་ཀྱི་སྐབས་སུ། བརྩམས་པའི་བསྟན་བཅོས་ཀྱི་ལུས་དངོས་བཤད་
པའི་སྒོ་ནས་བྱང་སེམས་འཕགས་པའི་སར་ཉམས་སུ་ལེན་པའི་རིམ་པ་དང། དེ་ལ་བརྟེན་ནས་ཐོབ་པའི་འབྲས་བུའི་སའི་རྣམ་གཞག་དང་བཅས་པ་འཆད་པའི་ཚུལ་ཇི་ལྟ་བུ་ཞེ་ན། བྱང་སེམས་འཕགས་པའི་ས་དེ་ལ་ཡང། རབ་དགའ་སོགས་ས་བཅུའི་གནས་སྐབས་སུ་ཕར་ཕྱིན་བཅུའི་
ཉམས་ལེན་དང་སྦྱར་ནས་ས་བཅུ་སོ་སོའི་རྣམ་གཞག་འཆད་པ་ལ། རྒྱལ་བའི་སྲས་པོ་འདི་ཡི་ཞེས་པ་ནས། དགེ་བའི་ལོ་ཐོག་ཆེད་དུ་རྒྱལ་སྲས་ལས་ཀྱང་ལྷུན་གྲུབ་ཆོས་ཆར་འབབ། །ཅེས་པའི་བར་གྱིས་འཆད། དེ་ལྟར་ས་བཅུ་སོ་སོའི་རྣམ་གཞག་བཤད་ནས་ས་འོག་མ་འོག་མ་ལས་

[007A]༄༅། །གོང་མ་གོང་མ་ཡོན་ཏན་གྱི་གྲངས་གོང་འཕེལ་དུ་ཐོབ་ཚུལ་དེ་ཇི་ལྟ་བུ་ཞེ་ན། དེ་ཚེ་འདིས་ནི་སངས་རྒྱས་བརྒྱ་མཐོང་ཞིང། །ཞེས་པ་ནས། སྐད་ཅིག་སྐད་ཅིག་ལ་ནི་སྟོན་པར་ནུས། །ཞེས་པའི་བར་གྱིས་འཆད། ས་བཅུ་ཉམས་སུ་བླངས་པ་ལ་བརྟེན་ནས་ཐོབ་པའི་འབྲས་བུའི་
སའི་རྣམ་གཞག་དེ་འཆད་པ་ལ། གང་ཕྱིར་ནམ་མཁའ་དྲི་མ་མེད་ལ་ཟླ་སྣང་གསལ་བར་འགྱུར་བའི་ཕྱིར། །ཞེས་པ་ནས། བཅོམ་ལྡན་ཐུགས་རྗེས་ཁྱོད་ཐུགས་ཞི་ལས་བཟློག་པས་ཁྱོད་ལ་མྱ་ངན་འདས་མི་མངའ། །ཞེས་པའི་བར་གྱིས་འཆད། རྒྱལ་བའི་སྲས་པོ་འདི་ཡི་སེམས་གང་
འགྲོ་བ་རྣམས། །ཞེས་སོགས་ཀྱིས་ས་བཅུའི་རྣམ་གཞག་འཆད་པ་ལ། རབ་དགའ་སོགས་ས་ལྔ་བཤད་པ། དྲུག་པ་མངོན་དུ་གྱུར་པ་བཤད་པ། བདུན་པ་རིང་དུ་སོང་བ་སོགས་བཞི་བཤད་པའོ། དང་པོ་ལ། ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ་
བཞི་པ་འོད་འཕྲོ་བ། ལྔ་པ་སྦྱང་དཀའ་བ་ལྔ་ཡོད་པ་ལས་རིམ་པ་བཞིན་དུ། དང་པོ་ནི། རྒྱལ་བའི་སྲས་པོ་འདི་ཡི་སེམས་གང་འགྲོ་བ་རྣམས། །ཞེས་སོགས་ཀྱིས་འཆད། གཉིས་པ་ནི། དེ་ཚུལ་ཕུན་ཚོགས་ཡོན་ཏན་དག་ལྡན་ཕྱིར། །ཞེས་སོགས་ཀྱིས་འཆད། གསུམ་པ་ནི། ཤེས་
བྱའི་བུད་ཤིང་མ་ལུས་སྲེག་པའི་མེའི། །ཞེས་སོགས་ཀྱིས་འཆད། བཞི་པ་ནི། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང། །ཞེས་སོགས་ཀྱིས་འཆད། ལྔ་པ་ནི། བདག་ཉིད་ཆེ་དེ་བདུད་རྣམས་ཀུན་གྱིས་ཀྱང། །ཞེས་སོགས་ཀྱིས་འཆད། གཉིས་པས་དྲུག་པ་མངོན་དུ་གྱུར་
པ་ནི། མངོན་དུ་ཕྱོགས་པར་མཉམ་གཞག་སེམས་གནས་ཏེ། ཞེས་པ་ནས། རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ། །ཞེས་པའི་བར་གྱིས་རྒྱས་པར་འཆད། གསུམ་པ་རིང་དུ་སོང་བ་སོགས་བཞི་འཆད་པ་ལ། བདུན་པ་རིང་དུ་སོང་བ། བརྒྱད་པ་མི་གཡོ་བ། དགུ་པ་
ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་དང་བཞི་ལས། དང་པོ་ནི། རིང་དུ་སོང་འདིར་འདི་ནི་སྐད་ཅིག་དང། ཞེས་སོགས་ཀྱིས་འཆད། གཉིས་པ་ནི། ཡང་ཡང་སྔར་དགེ་ལས་ལྷག་ཐོབ་བྱའི་ཕྱིར། །ཞེས་སོགས་ཀྱིས་འཆད། གསུམ་པ་ནི། དགུ་པ་ལ་ནི་དེའི་སྟོབས་ལྟ་ཞིག་

[007B] །ཞེས་པས་འཆད། བཞི་པ་ནི། བཅུ་པའི་ས་ལ་དེ་ཡི་ཀུན་ནས་སངས་རྒྱས་རྣམས་ལས་དབང་བསྐུར་བ། །ཞེས་པ་ནས། དགེ་བའི་ལོ་ཐོག་ཆེད་དུ་རྒྱལ་སྲས་ལས་ཀྱང་ལྷུན་གྲུབ་ཆོས་ཆར་འབབ། །ཅེས་པའི་བར་གྱིས་འཆད། དེ་རྣམས་ཀྱི་ནང་ནས་
ས་དང་པོ་རབ་ཏུ་དགའ་བ་འཆད་པ་ལ། །ཁྱད་གཞི་སའི་ངོ་བོ་མདོར་བསྟན་པ། ཁྱད་ཆོས་སའི་ཡོན་ཏན་རྒྱས་པར་བཤད་པ། སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་དང་གསུམ། དང་པོ་ནི། རྒྱལ་པའི་སྲས་པོ་ཞེས་པ་ནས། རབ་ཏུ་གནས་པ་དེ་ནི་དང་པོ་ཞེས་བྱའོ། །ཞེས་པའི་བར་
གྱིས་འཆད། གཉིས་པ་ནི། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། ཞེས་པ་ནས། འཇིག་རྟེན་འདས་པའི་ཕ་རོལ་ཕྱིན་ཅེས་བྱ། །ཞེས་པའི་བར་གྱིས་འཆད། གསུམ་པ་ནི། དེ་ལྟར་རྒྱལ་བའི་སྲས་ཀྱི་ཡིད་ལ་རབ་གནས་ཤིང། །ཞེས་པ་ནས། མུན་པ་སྟུག་པོ་ཐམས་ཅད་རྣམ་པར་
བསལ་ནས་རྒྱལ། །ཞེས་པའི་བར་གྱིས་འཆད། དེ་ནས་བཟུང་སྟེ་ཞེས་སོགས་ཀྱིས་ཁྱད་ཆོས་སའི་ཡོན་ཏན་རྒྱས་པར་འཆད་ཚུལ་ཇི་ལྟ་བུ་ཞེ་ན། འདི་ལ་རང་རྒྱུད་མཛེས་པར་བྱེད་པའི་ཡོན་ཏན། གཞན་རྒྱུད་ཟིལ་གྱིས་གནོན་པའི་ཡོན་ཏན། ས་འདིར་ལྷག་པའི་ཡོན་ཏན་གཞན་
བསྟན་པ་དང་གསུམ། དང་པོ་ནི། དོན་ལྡན་གྱི་མཚན་ཐོབ་པ་སོགས་ཡོན་ཏན་བརྒྱད་ཀྱི་སྒོ་ནས་འཆད་པ་ལ། དེ་ནས་བཟུང་སྟེ་ཞེས་པ་ནས། དེ་ཚེ་འདི་ཡི་སོ་སོའི་སྐྱེ་བོའི་ས་རྣམས་ཐམས་ཅད་ཟད། །ཅེས་པའི་བར་གྱིས་འཆད། ཡོན་ཏན་བརྒྱད་པོ་དེ་རྒྱུན་དུ་ཞུགས་པའི་དཔེའི་སྒོ་ནས་
འཆད་པ་ལ། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉི་བར་བསྟན། །ཞེས་པ་འདི་གསུངས༑ གཉིས་པ་ལ། ས་འདིར་ཉན་རང་རིགས་ཀྱི་སྒོ་ནས་ཟིལ་གྱིས་གནོན་པ་དང། ས་བདུན་པར་ཉན་རང་བློའི་སྒོ་ནས་ཟིལ་གྱིས་གནོན་པ་གཉིས། དང་པོ་ནི། རྫོགས་པའི་བྱང་ཆུབ་སེམས་ལྟ་
དང་པོ་ལ་གནས་ཀྱང། ཞེས་སོགས་ཀྱིས་འཆད། གཉིས་པ་ནི། དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་པས་འཆད། གསུམ་པ་ལ། རྟེན་སོ་སོ་ལ་ཡོད་པའི་སྦྱིན་པ་བཤད་པ་དང། སྦྱིན་པའི་ཕར་ཕྱིན་གྱི་དབྱེ་བ་བསྟན་པ་གཉིས། དང་པོ་ནི། དེ་ཚེ་དེ་ལ་རྫོགས་སངས་བྱང་

[008A]༄༅། །ཆུབ་རྒྱུ། །ཞེས་པ་ནས། དེ་གཅོད་བྱ་ཕྱིར་མྱུར་དུ་བརྩོན་འགྲུས་རྩོམ། །ཞེས་པའི་བར་གྱིས་འཆད། གཉིས་པ་ནི། སྦྱིན་པ་སྦྱིན་བྱ་ལེན་པོ་གཏོང་པོས་གཏོང། །ཞེས་པ་ནས། འཇིག་རྟེན་པ་ཡི་ཕ་རོལ་ཕྱིན་ཅེས་བསྟན། །ཞེས་པའི་བར་གྱིས་འཆད། དེ་རྣམས་ཀྱི་
ནང་ནས་ཐོག་མར།།    ༈    །།དབུ་མ་ལ་འཇུག་པ་ཞེས་སོགས་ཀྱི་སྐབས་སུ་བསྟན་བཅོས་འདིའི་འཇུག་བྱའི་དབུ་མ་ངོས་བཟུང་བ། དེ་ལ་བསྟན་བཅོས་འདིས་ཇི་ལྟར་འཇུག་པའི་ཚུལ། དེ་དག་ལ་རྩོད་པ་སྤོང་བའོ། །དང་པོ་ནི། བསྟན་བཅོས་འདིའི་འཇུག་བྱའི་དབུ་མ་དེ་
གང་ཞེ་ན། བསྟན་བཅོས་འདིའི་འཇུག་བྱའི་དབུ་མ་ཡིན་ན། དབུ་མའི་བསྟན་བཅོས་ཤིག་ཡིན་དགོས་ཏེ། རང་འགྲེལ་གྱི་ཐོག་མར། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་ལ་འཇུག་པ་བརྩམས་པར་འདོད་པས། །ཞེས་པ་དང། མཇུག་ཏུ་ཡང་
དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། །ཞེས་གསུངས་པའི་ཕྱིར། འོ་ན། དབུ་མའི་བསྟན་བཅོས་དེ་གང། རིགས་ཚོགས་དྲུག་ཀ་འདིའི་འཇུག་བྱའི་དབུ་མའི་བསྟན་བཅོས་ཡིན་ནམ་ཞེ་ན། རྩ་བ་ཤེས་རབ་དེ་འདིའི་འཇུག་བྱའི་དབུ་མ་ཡིན་གྱི། རིན་ཆེན་ཕྲེང་བ་
སོགས་འདིའི་འཇུག་བྱའི་དབུ་མ་མ་ཡིན་ཏེ། རང་འགྲེལ་ལས། རྩ་ཤེ་ཁུངས་སུ་འདྲེན་པ་ན། དབུ་མ་ལས་ཞེས་དང། དབུ་མའི་བསྟན་བཅོས་ལས་ཞེས་མང་དུ་གསུངས་ཤིང། རིན་ཆེན་ཕྲེང་བ་སོགས་ཁུངས་སུ་མཛད་པ་ན། ཇི་སྐད་དུ་རིན་ཆེན་ཕྲེང་བ་ལས། སོགས་
རང་མིང་གིས་སྨོས་ནས་གསུངས་པའི་ཕྱིར། དབུ་མའི་བསྟན་བཅོས་ལ་དབུ་མར་བྱས་པ་གཞན་ཡང་ཡོད་དེ། དབུ་མ་རྩ་བ་ཤེས་རབ་ཅེས་པའི་དབུ་མ་དེ་དབུ་མའི་བསྟན་བཅོས་ལ་བྱེད་པའི་ཕྱིར་ཏེ། དེ་དབུ་མའི་བསྟན་བཅོས་ཀུན་གྱི་ལུས་འཛིན་པའི་གཞི་ལྟ་བུ་ཡིན་པའི་དོན་
གྱིས་བསྟན་བཅོས་དེ་ལ་དབུ་མ་རྩ་བ་ཤེས་རབ་ཅེས་བཤད་པའི་ཕྱིར། ཤེས་རབ་སྒྲོན་མར་ཡང་མ་དྷྱ་མ་ཀའི་སྐད་ཀྱི་བྱིངས་ལས་བརྩམས་ནས་དབུ་མའི་བསྟན་བཅོས་སམ་དབུ་མའི་གྲུབ་མཐའ་ལ་དབུ་མར་བྱས་པར་གསུངས་པའི་ཕྱིར། དེ་ལྟར་ཡང་ཊཱིཀ་

[008B] འདིར་གང་ལ་འཇུག་པའི་དབུ་མ་ནི། ཞེས་པ་ནས། དབུ་མའི་བསྟན་བཅོས་ལ་གོ་བར་བྱའོ། །ཞེས་པའི་བར་གསུངས་པའི་ཕྱིར།།    ༈    །།གཉིས་པ་ལ། འགྲེལ་བཤད་ཀྱི་ལུགས་དགག་པ་དང། རང་གི་ལུགས་གཉིས་ལས། དང་པོ་ནི། ཛ་ཡ་ཨ་ནན་ཏ་ན་
རེ། རྩ་ཤེར་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་བསྟན་ལ། འདིར་དེ་གཉིས་རྒྱས་པར་བསྟན་པའི་སྒོ་ནས་རྩ་ཤེའི་དགོངས་པ་འགྲེལ་བ་དེ་བསྟན་བཅོས་འདིས་རྩ་ཤེས་ལ་འཇུག་པའི་དོན་ཡིན་ཞེས་གསུང། དེ་སྐད་དུ་ཡང་འགྲེལ་བཤད་ལས། འདི་ལྟར་དབུ་མའི་བསྟན་
བཅོས་སུ་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་བརྗོད་ལ། དེ་འདིར་རྒྱས་པར་བསྟན་པའི་སྒོ་ནས་བསྟན་བཅོས་འདི་དེ་ལ་འཇུག་པར་འགྱུར་བའོ། །ཞེས་གསུངས། འདི་འགོག་པ་ལ། ཊཱིཀ་ཆེན་ལས། དེ་ཁོ་ན་ཉིད་གཏན་པ་འབེབས་པའི་རིགས་པའི་རྣམ་གྲངས་ནི་
འཇུག་པ་ལས་རྩ་བ་ཤེས་རབ་ཤིན་ཏུ་རྒྱས་པས། བཤད་པ་དེ་ལེགས་པར་མ་མཐོང་ངོ། །ཞེས་གསུངས། འདིའི་དོན་ཐལ་ངག་ཏུ་དྲིལ་ན། རྩ་ཤེར་དོན་དམ་པའི་རྣམ་གཞག་རྒྱས་པར་མ་བསྟན་ལ། བསྟན་བཅོས་འདིར་དོན་དམ་པའི་རྣམ་གཞག་རྒྱས་པར་བསྟན་པའི་ཁྱད་པར་
མི་འཐད་པར་ཐལ། སྟོང་ཉིད་གཏན་ལ་འབེབས་པའི་རིགས་པའི་རྣམ་གྲངས་འཇུག་བ་ལས་རྩ་བ་ཤེས་རབ་ཤིན་ཏུ་རྒྱས་པའི་ཕྱིར། གསལ་བ་འགྲེལ་བཤད་ལ་དངོས་འགལ་ཡིན་ནོ། །འདི་ལ་མཁས་པ་ཆེན་པོ་ཁ་ཅིག། རྩ་ཤེར་ཀུན་རྫོབ་ཀྱང་མི་རྒྱས། དོན་དམ་ཡང་མི་རྒྱས་ཞེས་
པའི་དོན་ཡིན་ན། ཊཱིཀ་ཆེན་གྱི་དགག་པ་དེ་འཇུག་ལ། བདེན་གཉིས་ཀྱི་རང་ལྡོག་ལ་བསམས་ན། རྩ་ཤེ་ལས་འཇུག་པ་རྒྱས་ཞེས་བཤད་ནུས་པས་དགག་པ་དེ་མི་འཇུག་ཅེས་གསུང། དེ་ཡང་མི་འཐད་དེ། བདེན་གཉིས་ཀྱི་རང་ལྡོག་ལ་འཁྲིས་པའི་བཤད་པ་སྐབས་འདིར་
འོང་དོན་མེད་པའི་ཕྱིར་དང། བདེན་གཉིས་ཀྱི་རྣམ་གཞག་རྩ་ཤེས་ལས་འཇུག་པ་རྒྱས་ན། དོན་དམ་པའི་རྣམ་གཞག་ཀྱང་རྩ་ཤེས་ལས་འཇུག་པ་རྒྱས་དགོས་པའི་ཕྱིར། གལ་ཏེ་བདེན་གཉིས་ཀྱི་རྣམ་གཞག་རྩ་ཤེས་ལས་འཇུག་པ་རྒྱས་པ་ཡིན་ཏེ། རྩ་ཤེས་བདེན་གཉིས་ཀྱི་རྣམ་

[009A]༄༅། །གཞག་རྒྱས་པར་མ་བསྟན་ལ། འཇུག་པར་བདེན་གཉིས་ཀྱི་རྣམ་གཞག་རྒྱས་པར་བསྟན་པའི་ཕྱིར། དང་པོ་མ་གྲུབ་ན། རྩ་ཤེར་ཀུན་རྫོབ་ཀྱི་རྣམ་གཞག་རྒྱས་པར་བསྟན་པར་འགྱུར་ལ། དེ་ཡང་མི་འཐད་དེ། ཀུན་རྫོབ་བཏགས་ཡོད་མིང་རྐྱང་ཙམ་གྱི་འཇོག་ཚུལ་ནི། ཚིག་
གསལ་དུ་དབུ་མ་ལ་འཇུག་པར་ཞལ་འཕངས་མཛད་ཅིང། ཀུན་རྫོབ་རྒྱ་ཆེ་པའི་ལམ་གྱི་རིམ་པ་ཡང་རྩ་ཤེར་རྒྱས་པར་མ་བསྟན་པའི་ཕྱིར། ཞེས་གསུང་ན། སྐྱོན་མེད་དེ། འགྲེལ་བཤད་ལས། དེ་ལྟར་གསུངས་པ་དེ་ཟབ་པ་དང་རྒྱ་ཆེ་བ་གཉིས་ཀའི་འཇུག་ཚུལ་གྱི་དབང་དུ་བྱས་
པ་ཡིན་པས། རྩ་ཤེར་དོན་དམ་པའི་རྣམ་གཞག་རྒྱས་པར་མ་བསྟན་པ་བསྟན་བཅོས་འདིར་རྒྱས་པར་བསྟན་པ་ཟབ་པའི་སྒོ་ནས་འཇུག་ཚུལ་དང། རྩ་ཤེར་ཀུན་རྫོབ་རྒྱ་ཆེ་བའི་ལམ་གྱི་རིམ་པ་རྒྱས་པར་མ་བསྟན་པ་དེ་ཉིད་བསྟན་བཅོས་འདིར་རྒྱས་པར་བསྟན་པ་རྒྱ་ཆེ་བའི་འཇུག་
ཚུལ་དུ་འགྲེལ་བཤད་ཀྱི་ལུགས་ལ་འཆད་དགོས་པའི་ཕྱིར། དེས་ན་ཊཱིཀ་ཆེན་གྱི་དགག་པ་དེ་ལ་འགྲེལ་བཤད་མཁན་པོས་ལན་གདབ་པར་མི་ནུས་སོ། །ཁ་ཅིག། འགྲེལ་བཤད་ཀྱི་ལུགས་ཊཱིཀ་ཆེན་དུ་བསྐྱར་བ་མི་འཐད་དེ། འགྲེལ་བཤད་ལས། འདི་ལྟར་དབུ་མའི་བསྟན་
བཅོས་སུ་ཀུན་རྫོབ་དང་དོན་དམ་པའི་རང་བཞིན་རྒྱས་པར་བརྗོད་ལ་དེ་འདིར་རྒྱས་པར་བསྟན་པའི་སྒོ་ནས་བསྟན་བཅོས་འདིས་དེ་ལ་འཇུག་པར་འགྱུར་བའོ། །ཞེས་གསུངས་པའི་ཕྱིར། དེས་ན་འགྲེལ་བཤད་ལས། རྒྱས་པར་བརྗོད་ལ་ཞེས་འབྱུང་གི་མ་བརྗོད་ལ་ཞེས་མི་འབྱུང་
ངོ༑ ༑ཟེར་ན། འགྲེལ་བཤད་ཀྱི་དཔེ་ཁ་ཅིག་ལས་དེ་ལྟར་འབྱུང་ཡང། དཔེ་མ་དག་པ་ཡིན་ཏེ། རྩ་ཤེར་ཀུན་རྫོབ་པ་དང་དོན་དམ་པའི་རང་བཞིན་རྒྱས་པར་བསྟན་པ་ལ་འགྲེལ་བཤད་ཀྱི་ལུགས་ཡིན་ན། རྩ་ཤེར་ཀུན་རྫོབ་མིང་རྐྱང་བཏགས་ཡོད་ཙམ་གྱི་འཇོག་ཚུལ་རྒྱས་པར་བསྟན་པ་
ཡིན་ནམ། ཀུན་རྫོབ་རྒྱ་ཆེ་བའི་ལམ་རིམ་པ་རྩ་ཤེར་རྒྱས་པར་བསྟན་པ་གང་ཡིན་ན་ཞེས་དྲིས་ན་ལན་མི་འབྱུང་བའི་ཕྱིར། དེས་ན་མ་བརྗོད་ལ་ཞེས་པའི་དགག་སྒྲ་ཡོད་པ་དག་པ་ཡིན་ནོ། །    ༈    །།གཉིས་པར་རང་ལུགས་ནི། བསྟན་བཅོས་འདི་ཆོས་ཅན། ཁྱོད་

[009B] ཁྱོད་དབུ་མ་རྩ་བ་ཤེས་རབ་ལ་ཟབ་པ་དང་རྒྱ་ཆེ་བ་གཉིས་ཀྱི་སྒོ་ནས་འཇུག་པས་དེ་ལྟར་བརྗོད་པའི་ཕྱིར། བསྟན་བཅོས་འདི་ཆོས་ཅན། རྩ་ཤེ་ལ་ཟབ་པའི་སྒོ་ནས་འཇུག་སྟེ། རྩ་ཤེའི་དགོངས་པ་དབུ་མ་རང་རྒྱུད་པ་དང། རྣམ་
རིག་པས་དང། ཐུན་མོང་མ་ཡིན་པར་བསྟན་པའི་སྒོ་ནས་རྩ་ཤེའི་དགོངས་པ་འབྲེལ་བའི་ཕྱིར། དེ་སྐད་དུའང་རང་འགྲེལ་ལས། ལུགས་འདི་ནི་ཐུན་མོང་མ་ཡིན་པའོ་ཞེས་མཁས་པ་རྣམས་ཀྱིས་ངེས་པར་བྱའོ། །ཞེས་དང། དེའི་ཕྱིར་བསྟན་བཅོས་ཀྱི་དོན་གྱི་དེ་ཁོ་ན་ཉིད་ཕྱིན་ཅི་མ་ལོག་
པར་བསྟན་པར་བྱ་བའི་ཕྱིར། དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། །ཞེས་གསུངས། རྩ་ཤེའི་དགོངས་པ་དེ་གཉིས་དང་ཐུན་མོང་མ་ཡིན་པར་བསྟན་པའི་སྒོ་ནས་འགྲེལ་ཚུལ་དེ་གང་ཡིན་ཞེ་ན། དེ་ཉིད་ལས། གང་ཕྱིར་རང་བཞིན་གྱིས་དེ་མི་འགག་པ། །ཞེས་པའི་
ཐད་དུ་འཆད་དོ། །བསྟན་བཅོས་འདི་ཆོས་ཅན། རྩ་ཤེ་ལ་རྒྱ་ཆེ་བའི་སྒོ་ནས་འཇུག་སོ། སོ་སོའི་སྐྱེ་བོའི་སའི་ཆོས་གསུམ། འཕགས་པ་སློབ་པའི་ས་བཅུ། འབྲས་བུའི་ས་དང། ས་ལྔ་པ་དང་དྲུག་པའི་གོ་རིམ་ཀྱིས་བསམ་གཏན་གྱི་ངོ་བོ་ཞི་གནས་ལ་བརྟེན་ནས། བདག་
མེད་པ་གཉིས་ཀྱི་དེ་ཁོ་ན་ཉིད་ལ་སོ་སོར་རྟོག་པའི་ཤེས་རབ་ཀྱིས་དཔྱོད་པའི་ལྷག་མཐོང་སྒོམ་ཚུལ་རྣམས་འཕགས་པའི་གཞུང་གཞན་གྱི་མན་ངག་གིས་ཁ་བསྐངས་ཏེ། རྩ་ཤེའི་དགོངས་པ་འགྲེལ་བའི་ཕྱིར། གསུམ་པ་རྩོད་སྤོང་ལ་ཁ་ཅིག། རྩ་ཤེས་རྒྱ་ཆེ་བའི་ལམ་གྱི་རིམ་
པ་བསྟན་པར་ཐལ། བསྟན་བཅོས་འདི་རྩ་ཤེ་ལ་ཟབ་པ་དང་རྒྱ་ཆེ་བ་གཉིས་ཀྱི་སྒོ་ནས་འཇུག་པའི་ཕྱིར། འདོད་མི་ནུས་ཏེ། རྩ་ཤེས་རྒྱ་ཆེ་བའི་ལམ་གྱི་རིམ་པ་དངོས་སུ་ཡང་མ་བསྟན། ཤུགས་ལ་ཡང་མ་བསྟན་པའི་ཕྱིར་ཟེར་ན། འདིའི་ལན་ལ། རྒྱལ་ཚབ་ཆོས་རྗེའི་ལུགས་དང་
མཁས་པ་གཞན་གྱི་ལུགས་གཉིས་ལས། དང་པོ་ནི། རྩ་བ་ཤེས་རབ་ཀྱིས་རྒྱ་ཆེ་བའི་ལམ་གྱི་རིམ་པ་བསྟན་བྱའི་གཙོ་བོར་མི་བྱེད་ཀྱང། རྒྱ་ཆེ་བའི་ལམ་གྱི་རིམ་པ་བསྟན་པ་ཡིན། ཞེས་གསུངས། དེ་སྐད་དུ་རིན་ཆེན་ཕྲེང་བའི་དར་ཊཱིཀ་ལས། གཏན་ལ་འཕེབས་པའི་གཙོ་བོའི་

[010A]༄༅། །དབང་དུ་བྱས་པ་ཡིན་གྱི། གཞན་དུ་ན་རྩ་བ་ཤེས་རབ་ཀྱིས་ཐེག་པ་ཆེན་པོའི་ལམ་གྱི་རིམ་པ་རྒྱས་པར་སྟོན་པར་དབུ་མ་ལ་འཇུག་པས་བསྒྲུབ་པའི་ཕྱིར། ཞེས་གསུངས། གཉིས་པ་ནི། མཁས་གྲུབ་ཆོས་རྗེའི་གསུང་སྒྲོས་སྔ་མ་མང་པོ་དང། རྗེ་ཐམས་ཅད་མཁྱེན་པའི་
དངོས་སློབ་ཁ་ཅིག་གི་གསུང་ལས། རྩ་ཤེས་རྒྱ་ཆེ་པའི་ལམ་གྱི་རིམ་པ་མ་བསྟན་ཏེ། དབུ་མ་ལ་འཇུག་པ་འདིར་རྩ་ཤེར་བསྟན་པའི་ལམ་དེ་ཉིད་ཀྱི་སྟེང་དུ། རྒྱ་ཆེ་བའི་ལམ་འཕགས་པའི་མན་ངག་གིས་ཁ་བསྐངས་ནས་འཆད་པར་ཊཱིཀ་ཆེན་དུ་གསུངས་པའི་ཕྱིར། ཞེས་གསུངས་
ལུགས་དེ་གཉིས་གང་གི་རྗེས་སུ་འབྲང་ཞེ་ན། རེ་ཞིག་ལུགས་ཕྱི་མའི་རྗེས་སུ་འབྲངས་ནས་བཤད་པར་བྱ་སྟེ། རྩ་ཤེས་རྒྱ་ཆེ་བའི་ལམ་གྱི་རིམ་པ་མ་བསྟན་ཏེ། ཊཱིཀ་ཆེན་ལས། རྩ་ཤེས་ལས་ཟབ་མོའི་ཕྱོགས་མ་གཏོགས་པ་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང་
གཞུང་དེ་ནི་ཐེག་པ་ཆེ་ཆུང་གཉིས་ཀྱི་ནང་ནས། ཐེག་ཆེན་པའི་དབང་དུ་མཛད་པ་ཡིན་ཏེ། རིགས་པའི་རྣམ་གྲངས་མཐའ་ཡས་པས་ཆོས་ཀྱི་བདག་མེད་རྒྱས་པར་བསྟན་པ་ནི། ཐེག་ཆེན་པའི་གདུལ་བྱ་ཁོ་ནའི་དབང་དུ་མཛད་པའི་ཕྱིར་དང། རྩ་ཤེར་ཡང་དེ་བཞིན་དུ་བསྟན་པའི་ཕྱིར་
རོ་ཞེས་སོགས་དང། རྩ་ཤེའི་རྣམ་བཤད་རིགས་པའི་རྒྱ་མཚོ་ལས། །གཞུང་འདིར་ལྟ་བ་ལས་མ་གཏོགས་པའི་ཐེག་ཆེན་གྱི་ཁྱད་ཆོས་མ་བསྟན་ཀྱང། ཆོས་ཀྱི་བདག་མེད་ཤིན་ཏུ་རྒྱས་པར་སྟོན་པས་ཆེད་དུ་བྱ་བའི་གདུལ་བྱ་ལ་ཁྱད་པར་ཡོད་དོ་ཞེས་གསུངས་པའི་ཕྱིར་
གལ་ཏེ་རྩ་ཤེར་རྒྱ་ཆེ་བའི་ལམ་གྱི་རིམ་པ་མ་བསྟན་པར་འཕགས་པའི་གཞུང་གཞན་གྱིས་ཁ་བསྐང་སྟེ། བསྟན་བཅོས་འདིར་འཆད་ན། བསྟན་བཅོས་འདི་རྩ་བ་ཤེས་རབ་ལ་རྒྱ་ཆེ་བའི་སྒོ་ནས་འཇུག་པའི་འགྲེལ་པར་འགལ་ལོ་ཞེ་ན། ཁ་སྐོངས་འགྲེལ་པར་འགྲོ་བ་
མི་འགལ་ཏེ། དཔེར་ན་ལུང་ཕྲན་ཚེགས་སོ་ཐར་གྱི་མདོའི་འགྲེལ་པ་ཡིན་པ་བཞིན་ནོ། །གལ་ཏེ་རྩ་བ་ཤེས་རབ་ཐེག་ཆེན་ཐུན་མོང་མ་ཡིན་པའི་བསྟན་བཅོས་མ་ཡིན་པར་ཐལ། རྩ་ཤེས་རྒྱ་ཆེ་བའི་ལམ་གྱི་རིམ་པ་མ་བསྟན་པ་གང་ཞིག་ཟབ་མོའི་དོན་ཉན་ཐོས་ཀྱི་སྡེ་སྣོད་ལས་

[010B] ཟེར་ན། རྩ་བ་ཤེས་རབ་ལས་ཟབ་མོའི་ཕྱོགས་མ་གཏོགས་པ་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང་རྩ་བ་ཤེས་རབ་ཐེག་ཆེན་གྱི་བསྟན་བཅོས་ཡིན་ཏེ། དེ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོན་པའི་བསྟན་
བཅོས་ཡིན་པའི་ཕྱིར། དེ་ལྟར་ཡང་རང་འགྲེལ་ལས། ཆོས་ཀྱི་བདག་མེད་པ་གསལ་བར་བྱ་བའི་ཕྱིར་ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ། རྒྱས་པར་བསྟན་པ་བརྗོད་པར་འདོད་པའི་ཕྱིར་རོ། །ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་
ཞིག་ཏུ་ཟད་དོ། །ཞེས་གསུངས། མཁས་པ་ཁ་ཅིག། རྩ་ཤེས་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། མངོན་པར་རྟོགས་པའི་རྒྱན་ལས་ཟབ་མོའི་ལམ་གྱི་རིམ་པ་བསྟན་པའི་ཕྱིར། དེར་ཐལ། དེ་ལས་ཐེག་ཆེན་ན་སྒྲུབ་པའི་རྟེན་རང་བཞིན་གནས་རིགས་བསྟན་པའི་ཕྱིར་
ཡང་ཁ་ཅིག། རྩ་ཤེས་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། དེ་ལས་མངོན་པར་རྟོགས་པ་བརྒྱད་བསྟན་པའི་ཕྱིར་ཏེ། ཡུམ་རྒྱས་འབྲིང་བསྡུས་གསུམ་ལས་མངོན་པར་རྟོགས་པ་བརྒྱད་བསྟན་པ་གང་ཞིག། དེ་གཉིས་རྩ་འགྲེལ་ཡིན་པའི་ཕྱིར་ན་མ་ཁྱབ་སྟེ། རྩ་བ་ཤེས་
རབ་དེས་ཡུམ་རྒྱས་འབྲིང་བསྡུས་གསུམ་གྱི་དངོས་བསྟན་གྱི་ཆ་འགྲེལ་པ་ཡིན་གྱི་སྦས་དོན་གྱི་ཆ་འགྲེལ་བ་མ་ཡིན་པའི་ཕྱིར་རོ།།    ༈    །།འགྱུར་ཕྱག་གི་སྐབས་སུ། ཊཱིཀ་ཆེན་ལས། གཞུང་འདི་དོན་དམ་པའི་ཆོས་མངོན་པ་རྣམ་པར་བཞག་པ་ཡིན་པས། ཤེས་རབ་ཀྱི་བསླབ་
པ་གཙོ་བོར་གྱུར་པའི་ཕྱིར། སྔོན་གྱི་བཀས་བཅད་པ་དང་མཐུན་པར་མཛད་པའོ། །ཞེས་པའི་དོན་ལས་བརྩམས་ཏེ། དཔྱད་ན་ཁ་ཅིག། མངོན་པ་གོང་འོག་གཉིས་མངོན་པའི་བསྟན་བཅོས་རྣམ་དག་ཡིན་ཟེར་ན། མངོན་པ་ཀུན་བཏུས་ཆོས་ཅན། དོན་དམ་པའི་ཆོས་མངོན་པ་བསྟན་བྱའི་
གཙོ་བོར་བྱེད་པར་ཐལ། མངོན་པའི་བསྟན་བཅོས་རྣམ་དག་ཡིན་པའི་ཕྱིར། འདོད་ན། སྟོང་ཉིད་དངོས་ཀྱིས་བསྟན་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་མི་ནུས་ཏེ། དངོས་སྨྲ་བའི་ཐུན་མོང་མ་ཡིན་པའི་བསྟན་བཅོས་ཡིན་པའི་ཕྱིར། འོ་ན། དོན་དམ་པའི་ཆོས་མངོན་པ་གང་

[011A]༄༅། །ཞེ་ན། བདག་གི་བླ་མ་མཁས་པ་ཁ་ཅིག། སྟོང་ཉིད་མངོན་སུམ་དུ་རྟོགས་པའི་ཟག་མེད་ཀྱི་ཤེས་རབ་དོན་དམ་པའི་ཆོས་མངོན་པ་ཡིན་ཏེ། དཔེར་ན། མཛོད་ལས། ཆོས་མངོན་ཤེས་རབ་དྲི་མེད་རྗེས་འབྲང་བཅས། ཞེས་ཟག་མེད་ཀྱི་ཤེས་རབ་རྗེས་འབྲང་དང་བཅས་པ་དོན་
དམ་པའི་ཆོས་མངོན་པར་བཤད་པ་བཞིན་ནོ། །ཞེས་གསུང་པ་དང། ཟབ་མོ་སྟོང་པ་ཉིད་ལ་དོན་དམ་པའི་ཆོས་མངོན་པར་འཇོག་པ་གང་བདེར་བྱའོ།།    ༈    །།ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་སོགས་ཀྱི་སྐབས་སུ། སྤྱི་དོན་དང། གཞུང་དོན་གཉིས་
ལས། དང་པོ་ལ། མཚམས་སྦྱོར་གྱི་དོན་འཆད་པ་དང། རྩ་བའི་དོན་འཆད་པ་གཉིས། དང་པོ་ནི། རང་འགྲེལ་ལས། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་ལ་འཇུག་པ་རྩོམ་པར་འདོད་པས། ཡང་དག་པར་རྫོགས་པའི་སངས་རྒྱས་དང་བྱང་ཆུབ་སེམས་དཔའ་
རྣམས་པས་ཐོག་མར། བཅོམ་ལྡན་འདས་སྙིང་རྗེ་ཆེན་པོ་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ། སེམས་ཅན་འཁོར་བའི་བཙོན་རར་བསྡམས་པ་སྐྱབས་མེད་པ་དཔག་ཏུ་མེད་པ་མ་ལུས་པ་ཡོངས་སུ་སྐྱོབ་པའི་མཚན་ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་
ཕྱིར། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། །སྙིང་རྗེའི་སེམས་དང་གཉིས་སུ་མེད་བློ་དང། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་བྱ་བ་ལས་སོགས་པ་ཚིགས་སུ་བཅད་པ་གཉིས་སྨོས་སོ། །ཞེས་
གསུངས། འདིའི་དོན་ལ་འགྲེལ་བཤད་མཁན་པོ་ན་རེ། བསྟན་བཅོས་འདིའི་འཇུག་བྱའི་དབུ་མ་ཡོད་དེ། རྩ་བ་ཤེས་རབ་ལས་སོགས་པའི་དབུ་མའི་བསྟན་བཅོས་ནི་འདིའི་འཇུག་བྱའི་དབུ་མ་ཡིན་པའི་ཕྱིར། ཞེས་དང། སྙིང་རྗེ་ཆེན་པོ་ལ་བཅོམ་ལྡན་འདས་ཞེས་བརྗོད་པའི་
རྒྱུ་མཚན་ཡོད་དེ། ཞེ་སྡང་གི་དགྲ་བཅོམ་པས། དེ་ལྟར་བརྗོད་པའི་ཕྱིར། སྙིང་རྗེ་ཆེན་པོ་ལ་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ་ཞེས་བརྗོད་པའི་རྒྱུ་མཚན་ཡོད་དེ། བྱང་ཆུབ་ཀྱི་སེམས་དང་སྟོང་ཉིད་རྟོགས་པའི་ཤེས་རབ་གཉིས་རྫོགས་པའི་བྱང་ཆུབ་ཀྱི་རྒྱུ་ཡིན་

[011B] དེའི་དང་པོའི་རྒྱུ་མ་ཡིན་པས་སྙིང་རྗེ་ཆེན་པོ་ལ་རྒྱུ་དང་པོ་ཞེས་སྨོས་པའི་ཕྱིར། ཞེས་གསུངས། ཊཱིཀ་ཆེན་ལྟར་ན། འདི་རྣམས་མི་འཐད་པར་མངོན་སྟེ། རྩ་བ་ཤེས་རབ་ལས་སོགས་པའི་དབུ་མའི་བསྟན་བཅོས་ནི་འདིའི་འཇུག་བྱའི་དབུ་མ་ཡིན། ཞེས་སོགས་སྒྲ་སྨོས་པ་མི་འཐད་
པར་ཐལ། རྩ་ཤེ་འདིའི་འཇུག་བྱའི་དབུ་མ་ཡིན་གྱི། རིན་ཆེན་ཕྲེང་བ་སོགས་འདིའི་འཇུག་བྱའི་དབུ་མ་མ་ཡིན་པར་གོང་དུ་བསྒྲུབ་ཟིན་པ་ལྟར་ཁས་ལེན་དགོས་པའི་ཕྱིར། གཞན་ཡང། རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་
ཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་བརྟན་དང། །ཕྱོགས་མཐས་གཏུགས་པའི་སྙིང་རྗེ་དང། །གཉིས་ལ་མི་རྟེན་ཡེ་ཤེས་ལགས། །ཞེས་བཤད་པ་མི་འཐད་པར་ཐལ། བྱང་ཆུབ་ཀྱི་སེམས་དང་སྟོང་ཉིད་རྟོགས་པའི་ཤེས་རབ་གཉིས་རྫོགས་
པའི་བྱང་ཆུབ་ཀྱི་དང་པོའི་རྒྱུ་མ་ཡིན་པའི་ཕྱིར། ཁྱབ་སྟེ། དེ་ཡི་རྩ་བ་བྱང་ཆུབ་སེམས། །ཞེས་པའི་རྩ་བའི་དོན་དང་པོ་ལ་འཆད་རིགས་པའི་ཕྱིར། དེ་ལྟར་ཡང། ཊཱིཀ་ཆེན་ལས། ལུང་དེས་བྱང་ཆུབ་ཀྱི་རྩ་བར་བསྟན་གྱི་བྱང་སེམས་ཀྱི་རྩ་བར་དངོས་སུ་མ་བསྟན་ཀྱང། རྩ་བ་ནི་དང་
པོའི་དོན་དང། དེའི་དུས་ཀྱི་གཙོ་བོའི་རྒྱུ་གསུམ་སྟོན་པའི་སྐབས་ཡིན་པས། བྱང་སེམས་ཀྱི་གཙོ་བོའི་རྒྱུ་ཡིན་པར་སྐབས་ལས་ཤེས་སོ། །ཞེས་གསུངས། བཅོམ་ལྡན་འདས་ཀྱི་སྒྲ་བཤད་དེ་ཡང་མ་འཐད་པ་འདྲ་སྟེ། རང་ལུགས་ཀྱི་སྐབས་སུ་འཆད་དོ།།    ༈    །།རང་ལུགས་
ནི༑ མཚམས་སྦྱོར་གྱི་འགྲེལ་པ་དེའི་དོན་འཆད་པ་ལ། ཊཱིཀ་ཆེན་ལས། དགོས་པ་དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར་དུ། ཞེས་པ་ནས། ཉན་ཐོས་ཞེས་སོགས་ཚིགས་སུ་བཅད་པ་གཉིས་སྨོས་སོ། །ཞེས་གསུངས། དེའི་དོན་ནི། དགོས་པ་དབུ་མའི་བསྟན་བཅོས་རྩ་
བ་ཤེས་རབ་ལ་འཇུག་པར་བྱ་བའི་ཕྱིར་དུ། གང་ཟག་དབུ་མ་ལ་འཇུག་པ་རྩོམ་བར་བཞེད་པ་ཟླ་བའི་ཞབས་ཀྱིས་གཞུང་གཞན་མངོན་རྟོགས་རྒྱན་ལས་སོགས་པའི་མཆོད་བརྗོད་ཀྱི་ཡུལ་དུ་མཛད་པའི་ཉན་རང་གཉིས་མཆོད་བརྗོད་ཀྱི་ཡུལ་དུ་མ་བཀོད་པར་མ་ཟད། སངས་རྒྱས་

[012A]༄༅། །དང་བྱང་ཆུབ་སེམས་དཔའ་རྣམས་ཀྱང་མཆོད་བརྗོད་ཀྱི་ཡུལ་དུ་དངོས་སུ་མ་བཀོད་པར། བསྟན་བཅོས་རྩོམ་པའི་ཐོག་མར་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ། སེམས་ཅན་ཐམས་ཅད་ཡོངས་སུ་སྐྱོབ་པ་སྟེ། སྡུག་བསྔལ་དང་བྲལ་བར་འདོད་པའི་
མཚན་ཉིད་ཅན། རྒྱུའི་གཙོ་བོ་ལ་འབྲས་བུའི་མིང་གི་བཏགས་པའི་བཅོམ་ལྡན་འདས་མ་སྙིང་རྗེ་ཆེན་པོ་ལ་བསྟོད་པར་འོས་སོ། །ཞེས་ཤེས་པར་བྱ་བའི་ཕྱིར་དུ། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་སོགས་ཀྱི་ཚིགས་བཅད་གཉིས་སྨོས་པ་ཡིན་ནོ།།
ཞེས་པའི་དོན་ཡིན་ཏེ། ཊཱིཀ་ཆེན་གྱི་ཐུན་མོངས་མ་ཡིན་པའི་བཤད་པའོ། །གལ་ཏེ་ཁོ་ན་རེ། མངོན་རྟོགས་རྒྱན་ཐེག་དམན་གྱི་བསྟན་བཅོས་ཡིན་པར་ཐལ། མངོན་རྟོགས་རྒྱན་དུ་ཉན་རང་གཉིས་ལ་མཆོད་བརྗོད་མཛད་པའི་ཕྱིར་ཟེར་ན། མ་ཁྱབ་སྟེ། མངོན་རྟོགས་རྒྱན་དུ་
ཉན་རང་གཉིས་ལ་མཆོད་བརྗོད་མཛད་པར་ཐལ། མངོན་རྟོགས་རྒྱན་དུ་ཉན་རང་དགྲ་བཅོམ་གྱི་རྒྱུའི་གཙོ་བོ་ཐེག་དམན་གྱི་གཞི་ཤེས་ལ་མཆོད་བརྗོད་མཛད་པའི་ཕྱིར། ཁྱབ་སྟེ། རང་འགྲེལ་ལས། རྒྱུ་ལ་མཆོད་པ་བརྗོད་པས་ཀྱང་འབྲས་བུ་ལ་མཆོད་པ་དོན་གྱིས་འཕགས་
པར་དགོངས་ཏེ། ཞེས་གསུངས་པའི་ཕྱིར། ཡང་ཁ་ཅིག། འགྲེལ་པའི་ཚིག་ཟིན་ཙམ་ལ་བརྟེན་ནས། དབུ་མ་ལ་འཇུག་པར་སངས་རྒྱས་དང་བྱང་སེམས་ལ་མཆོད་བརྗོད་མ་མཛད་ཟེར་ན། དབུ་མ་འཇུག་པར་སངས་རྒྱས་དང་བྱང་སེམས་ལ་མཆོད་བརྗོད་མཛད་པར་ཐལ། དབུ་མ་འཇུག་པར་སངས་
རྒྱས་དང་བྱང་སེམས་ཀྱི་རྒྱུའི་གཙོ་བོ་སྙིང་རྗེ་ཆེན་པོ་ལ་དངོས་སུ་མཆོད་བརྗོད་མཛད་པའི་ཕྱིར། ཁྱབ་སྟེ། རང་འགྲེལ་ལས། རྒྱུ་ལ་མཆོད་པ་བརྗོད་པས་ཀྱང་ཞེས་སོགས་གསུངས་པའི་ཕྱིར། གལ་ཏེ་དེའི་དོན་ནི། རྒྱུ་བྱང་ཆུབ་སེམས་དཔའ་ལ་མཆོད་པ་བརྗོད་པས། འབྲས་བུ་སངས་རྒྱས་ལ་མཆོད་པ་བརྗོད་པར་འགྱུར་བའི་
དོན་ཡིན་ཟེར་ན། རྒྱུ་སྙིང་རྗེ་ཆེན་པོ་ལ་མཆོད་པ་བྱས་པས་འབྲས་བུ་སངས་རྒྱས་ལ་མཆོད་པ་བྱས་པར་འགྱུར་བར་ཐལ། དམ་བཅའ་འཐད་པའི་ཕྱིར། འདོད་ན། འཁོར་གསུམ་ཡོད་དོ། །དེས་ན་དབུ་མ་ལ་འཇུག་པར་སངས་རྒྱས་དང་བྱང་སེམས་ལ་དངོས་སུ་མཆོད་བརྗོད་

[012B] །ཁ་ཅིག། ཊཱིཀ་ཆེན་ལས། གཞུང་གཞན་ལས་མཆོད་བརྗོད་ཀྱི་ཡུལ་དུ་མཛད་པའི་ཉན་རང་གཉིས་མཆོད་བརྗོད་ཀྱི་ཡུལ་དུ་མ་བཀོད་པར་མ་ཟད། ཅེས་གསུངས་པའི་དོན་ལ། གཞུང་གཞན་ཐེག་དམན་གྱི་སྡེ་སྣོད་ལས་མཆོད་བརྗོད་
ཀྱི་ཡུལ་དུ་བཀོད་པའི་ཉན་རང་གཉིས། མཆོད་བརྗོད་ཀྱི་ཡུལ་དུ་མ་བཀོད་པར་མ་ཟད་ཅེས་པའི་དོན་ཡིན་ཟེར་བ་ནི་མི་འཐད་དེ། ཤེས་བྱ་ཆོས་ཅན། ཐེག་ཆེན་གྱི་སྡེ་སྣོད་དུ་ཉན་རང་ལ་མཆོད་བརྗོད་མི་མཛད་པ་དང། ཐེག་དམན་གྱི་སྡེ་སྣོད་དུ་ཉན་རང་ལ་མཆོད་བརྗོད་མཛད་པའི་
ཁྱད་པར་འཐད་པར་ཐལ། ལུང་དེའི་དོན་འཆད་ཚུལ་འཐད་པའི་ཕྱིར། འདོད་ན། སངས་རྒྱས་ཀུན་ལ་ཕྱག་འཚལ་ལོ། །དྲང་སྲོང་ལྷ་མིག་ལྡན་པ་ཡི། །བྱང་ཆུབ་སེམས་དཔའ་རྣམས་དང་ཡང། །ཉན་ཐོས་རྣམས་ལ་ཕྱག་འཚལ་ལོ། །ཞེས་བཤད་པ་འདི་ལ་གཟིགས་ཤིག་
དེ་ལས་སོགས་པ་མཐའ་ཡས་སོ། །ཡང་ཁོ་ན་རེ། སྙིང་རྗེ་ཆེན་པོ་སངས་རྒྱས་ཀྱི་རྒྱུ་ཡིན་པར་ཐལ། འགྲེལ་བའི་དོན་འཆད་ཚུལ་དེ་འཐད་པའི་ཕྱིར། འདོད་མི་ནུས་ཏེ། སངས་རྒྱས་ཀྱི་རྒྱུ་མེད་པའི་ཕྱིར། སངས་རྒྱས་རྟག་པ་ཡིན་པའི་ཕྱིར། ཟེར་ན། བྲལ་བའི་འབྲས་བུ་མེད་པར་
ཐལ། བྲལ་བ་རྟག་པ་ཡིན་པའི་ཕྱིར། འཁོར་གསུམ།།    ༈    །།གཉིས་པ་རྩ་བའི་དོན་འཆད་པ་ལ། ཐུབ་དབང་གི་དོན་བཤད་པ་དང། ཉན་ཐོས་ཀྱི་དོན་བཤད་པ། དེ་ཁོ་ན་ཉིད་རྟོགས་པ་འབྲིང་གི་དོན་བཤད་པ། ཉན་རང་ཐུབ་དབང་ལས་སྐྱེས་པར་བསྟན་པ། རང་རྒྱལ་སྐྱེ་ཚུལ་
ལ་རྩོད་པ་སྤོང་བའོ། །དང་པོ་ནི། ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ཁྱོད་ལ་ཐུབ་པའི་དབང་པོ་ཞེས་བྱ་སྟོ། ཉན་རང་དང་བྱང་སེམས་རྣམས་ལས་གོང་ན་མེད་པའི་ཆོས་ཀྱི་དབང་ཕྱུག་ཕུན་སུམ་ཚོགས་པ་མངའ་ཞིང། ཉན་རང་བྱང་སེམས་རྣམས་ཁྱོད་ཀྱི་
བཀས་ཆོས་ཀྱི་སྲིད་ལ་མངའ་སྒྱུར་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཉིས་པ་ལ། དངོས་དང། ཞར་ལ་ཐོས་སྒྲོགས་ཀྱི་དོན་བཤད་པ་གཉིས། དང་པོ་ནི། ཐེག་པ་ཆུང་ངུའི་དགྲ་བཅོམ་པ་ཆོས་ཅན། ཁྱོད་ལ་ཉན་ཐོས་ཞེས་བརྗོད་པའི་རྒྱུ་མཚན་ཡོད་དེ། ཡང་དག་པའི་གདམས་

[013A]༄༅། །ངག་གཞན་ལ་ཉན་ནས། བསྒོམས་པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན། དོན་དེ་གཞན་ལ་ཐོས་པར་བྱེད་པས་ན་དེ་ལྟར་བརྗོད་པའི་ཕྱིར། ཐོས་པར་བྱེད་ཚུལ་ནི། འདི་ལྟར་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་སོགས་གསུངས་པ་བཞིན་
ནོ༑ ༑གཉིས་པ་ལ། དམ་ཆོས་པད་དཀར་ལས། མགོན་པོ་དེ་རིང་བདག་ཅག་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། །དེ་བས་བདག་ཅག་ཉན་ཐོས་མི་ཟད་འདྲ། །ཞེས་གསུངས། འདིའི་དོན་ལ། འགྲེལ་བཤད་མཁན་པོ་ན་རེ་
ཉན་ཐོས་དགྲ་བཅོམ་པ་ལ། ཐོས་སྒྲོགས་ཞེས་བརྗོད་པའི་རྒྱུ་མཚན་ཡོད་དེ། བྱང་ཆུབ་དམ་པ་ཡང་དག་པར་རྫོགས་པའི་བྱང་ཆུབ་གཞན་ལས་ཐོས་པར་བྱེད་ཅིང། ཟད་མི་སྐྱེ་ཤེས་པའི་མཚན་ཉིད་ཅན་གྱི་ཉན་ཐོས་ཀྱི་བྱང་ཆུབ་གཞན་ལ་སྟོན་པར་བྱེད་པས་དེ་ལྟར་བརྗོད་པའི་ཕྱིར་
དེས་ན་བྱང་ཆུབ་སྔ་མ་ཐེག་ཆེན་གྱི་བྱང་ཆུབ་དང། ཕྱི་མ་ཉན་ཐོས་ཀྱི་བྱང་ཆུབ་ཡིན་ནོ། །ཞེས་གསུང། དེ་ལྟར་ཡང། འགྲེལ་བཤད་ལས། བྱང་ཆུབ་པ་ཡི་ཞེས་པ་ནི་འདིར་ཟད་པ་དང་མི་སྐྱེ་པ་ཤེས་པའི་མཚན་ཉིད་ཅན་གྱི་ཉན་ཐོས་ཀྱི་བྱང་ཆུབ་ལ་ཟེར་བས། དེའི་ཕྱིར་འདིར་དམ་པའི་
སྒྲ་མ་སྨོས་སོ་ཞེས་གསུངས། དེ་འགོག་པ་ལ། ཊཱིཀ་ཆེན་ལས། ཁ་ཅིག་རྐང་པ་གསུམ་པ་ལ་དམ་པའི་སྒྲ་མེད་པས། བྱང་ཆུབ་སྔ་མ་ནི་ཐེག་ཆེན་གྱི་དང། ཕྱི་མ་ནི་ཉན་ཐོས་ཀྱི་བྱང་ཆུབ་བོ་ཞེས་ཟེར་མོད་ཀྱང། དང་པོ་ནི་ཐེག་ཆེན་གྱི་བྱང་ཆུབ་དང། གཉིས་པ་ནི་བྱང་ཆུབ་དེར་བགྲོད་
པའི་ལམ་ལ་བྱེད་པ་འགྲེལ་བའི་དགོངས་པའོ། །ཞེས་གསུངས་པའི་དོན་ནི། འགྲེལ་བཤད་ཀྱིས་ལུགས་དེ་མི་འཐད་པར་ཐལ། བྱང་ཆུབ་སྔ་མ་ཐེག་ཆེན་གྱི་བྱང་ཆུབ་དང། གཉིས་པ་བྱང་ཆུབ་དེར་བགྲོད་པའི་ལམ་ལ་བྱེད་རིགས་པའི་ཕྱིར། དེར་ཐལ། རང་འགྲེལ་ལས། ཡང་ན་
འབྲས་བུའི་མཆོག་གམ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ལམ་དེ་བཞིན་གཤེགས་པ་རྣམས་ལས་ཐོས་ནས་དེ་དོན་དུ་གཉེར་བ་རྣམས་ལ་སྒྲོག་པར་བྱེད་པས་ན་ཉན་ཐོས་དག་སྟེ། དམ་པའི་ཆོས་པདྨ་དཀར་པོའི་མདོ་ལས། མགོན་པོ་དེ་རིང་བདག་ཅག་ཉན་

[013B] །ཞེས་སོགས་གསུངས་པའི་ཕྱིར། གསུམ་པ་ལ། རང་འགྲེལ་ལས། དེ་དག་ནི་བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་པར་གྱིས་ཉན་ཐོས་རྣམས་ལས་ཁྱད་པར་དུ་འཕགས་པའི་ཕྱིར་དང། བསོད་ནམས་དང་ཡེ་ཤེས་ཀྱི་ཚོགས་དང། ཐུགས་
རྗེ་ཆེན་པོ་དང། རྣམ་པ་ཐམས་ཅད་མཁྱེན་པ་ལ་སོགས་པ་མེད་པས་ཡང་དག་པར་རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་ངོ། །ཞེས་གསུངས། འདིའི་དོན་ལ། འགྲེལ་བཤད་ཀྱི་ལུགས་དགག་པ་དང། རང་ལུགས་བཞག་པ་གཉིས། དང་པོ་ནི་
འགྲེལ་བཤད་མཁན་པོ་ན་རེ། རང་སངས་རྒྱས་དེ་ལ་སངས་རྒྱས་འབྲིང་ཞེས་བརྗོད་པའི་རྒྱུ་མཚན་ཡོད་དེ། དེ་ཉན་ཐོས་ལས་ལྷག་ཅིང་སངས་རྒྱས་ལས་དམན་པའི་ཕྱིར། དེ་ཉན་ཐོས་ལས་ལྷག་པ་ཡིན་ཏེ། རང་རྒྱལ་དགྲ་བཅོམ་གྱིས་གཟུང་རྟོག་སྤངས་ལ། ཉན་ཐོས་དགྲ་བཅོམ་
གྱིས་དེ་མ་སྤངས་པའི་ཕྱིར། ཞེས་གསུངས། དེ་ལྟར་ཡང་འགྲེལ་བཤད་ལས། བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་པར་གྱིས་ཞེས་བྱ་བ་ལས་སོགས་པ་ལ། ཡེ་ཤེས་གོང་དུ་འཕེལ་བའི་ཁྱད་པར་ནི། རང་སངས་རྒྱས་རྣམས་ཀྱིས་གཟུང་བའི་རྣམ་པར་རྟོག་པ་སྤངས་
ལ། ཉན་ཐོས་རྣམས་ཀྱིས་མ་སྤངས་པས་སོ། །བསོད་ནམས་གོང་དུ་འཕེལ་བའི་ཁྱད་པར་ནི་ཡེ་ཤེས་གོང་དུ་འཕེལ་བའི་ཁྱད་པར་དང་ལྡན་པ་ལས་ཤེས་པར་བྱའོ། །ཞེས་བཤད། དེ་འགོག་པ་ལ། ཊཱིཀ་ཆེན་ལས། ཁ་ཅིག་ཉན་ཐོས་ལས་ཡེ་ཤེས་ལྷག་པའི་དོན། གཟུང་
དོན་རྟོག་པ་སྤོང་ཕྱིར་དང། །ཞེས་གསུངས་པ་ལྟར་ཡིན་ཞེས་སྨྲ་བ་ནི་མི་རིགས་ཏེ། ལུགས་འདིར་ཆོས་ཐམས་ཅད་རང་བཞིན་མེད་པར་རྟོགས་པ་ཉན་རང་གཉིས་ཀ་ལ་ཡོད་པར་གསུངས་པའི་ཕྱིར་དང། དེ་སྐད་སྨྲ་བ་དེས་ཀྱང་གྲུབ་མཐའ་དེ་འདོད་པར་འདུག་པའི་ཕྱིར་རོ། །ཞེས་
གསུངས། འདིའི་དོན་ནི། ཉན་ཐོས་དགྲ་བཅོམ་པས་གཟུང་རྟོག་སྤངས་པར་ཐལ། དེས་བདེན་འཛིན་སྤངས་པའི་ཕྱིར་ཏེ། བདེན་འཛིན་དེ་ཉོན་སྒྲིབ་ཡིན་པའི་ཕྱིར་ཏེ། འཕགས་པ་ཡིན་ན་ཆོས་ཐམས་ཅད་རང་བཞིན་མེད་པར་མངོན་སུམ་དུ་རྟོགས་པས་ཁྱབ་པའི་ཕྱིར། རྟགས་

[014A]༄༅། །དངོས་འགལ་ཡིན་ཏེ། འགྲེལ་བཤད་ལས། གལ་ཏེ་ཉན་ཐོས་རྣམས་ཀྱིས་གང་ཟག་གི་བདག་མེད་བཤེས་པ་ཡིན་གྱི། རྟེན་ཅིང་འབྲེལ་པར་འབྱུང་བ་རང་བཞིན་མེད་པར་ཇི་ལྟར་ཤེས་ཤེ་ན། ཇི་ལྟར་ཉན་ཐོས་ལས་སོགས་པ་རྣམས་ལ་ཆོས་ཀྱི་
བདག་མེད་པ་ཤེས་པ་ཡོད་པས་དེ་ལྟར་རིང་དུ་སོང་བ་དེར་ནི་བློ་ཡང་ལྷག་ཅེས་པ་འདིར་བསྟན་ཏོ། །ཞེས་བཤད་པའི་ཕྱིར། གཉིས་པ་རང་ལུགས་ནི། རང་རྒྱལ་ལ་དེ་ཁོ་ན་ཉིད་རྟོགས་པ་འབྲིང་པོ་ཞེས་བརྗོད་པའི་རྒྱུ་མཚན་ཡོད་དེ། རང་རྒྱལ་དེ་ཉན་ཐོས་ལས་ལྷག་ཅིང་
རྫོགས་པའི་སངས་རྒྱས་ལས་དམན་པའི་ཕྱིར། དང་པོ་གྲུབ་སྟེ། རང་རྒྱལ་རྣམས་ཀྱིས་བསྐལ་ཆེན་བརྒྱར་ལམ་ལ་གོམས་པ་སྲིད་ནུས། ཉན་ཐོས་རྣམས་ཀྱིས་བསྐལ་ཆེན་བརྒྱར་ལམ་ལ་གོམས་པ་སྲིད་མི་ནུས་པའི་ཕྱིར། དེ་ནི་བསོད་ནམས་དང་ཡེ་ཤེས་གོང་དུ་འཕེལ་
བའི་ཁྱད་པར་གྱིས་ཞེས་པའི་དོན་ནོ། །རང་རྒྱལ་རྣམས་རྫོགས་པའི་སངས་རྒྱས་ལས་དམན་པ་ཡིན་ཏེ། རང་རྒྱལ་རྣམས་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་གོམས་པ་མཐར་ཕྱིན་པ་དང། སེམས་ཅན་ཐམས་ཅད་ལ་དུས་རྟག་ཏུ་འཇུག་པའི་ཐུགས་རྗེ་ཆེན་
པོ་དང་རྣམ་པ་ཐམས་ཅད་མཁྱེན་པ་ཉིད་ལས་སོགས་པ་མེད་པའི་ཕྱིར། ཁ་ཅིག། འདིའི་དོན་ལ། རང་སངས་རྒྱས་དེ་ཐེག་པ་འབྲིང་པོའི་གང་ཟག་ཡིན་ཏེ། ཉན་ཐོས་ལས་ཁྱད་པར་དུ་འཕགས་ཤིང་བྱང་ཆུབ་སེམས་དཔའ་ལས་དམན་པའི་ཕྱིར། ཕྱི་མ་གྲུབ་སྟེ། རང་རྒྱལ་
རྣམས་ལ་ཚོགས་གཉིས་རླབས་ཆེ་བ་དང། སེམས་ཅན་ཐམས་ཅད་ལ་དུས་རྟག་ཏུ་འཇུག་པའི་ཐུགས་རྗེ་ཆེན་པོ་དང། དེ་ལ་བརྟེན་ནས་རང་ལམ་དུ་རྣམ་མཁྱེན་ཐོབ་པ་མེད་པའི་ཕྱིར། ཞེས་པ་རང་འགྲེལ་དང། ཊཱིཀ་ཆེན་གྱི་དོན་དུ་སྨྲ་བ་ནི། དེ་གཉིས་ཀྱི་ཚིག་ཙམ་
ལ་ཡང་ཞིབ་ཏུ་མ་བརྟགས་པར་གྱ་ཚོམ་དུ་སྨྲ་བ་ཡིན་ཏེ། ཊཱིཀ་ཆེན་དང་རང་འགྲེལ་གཉིས་ཀར་རྫོགས་པའི་སངས་རྒྱས་ལས་དམན་པས་ན་འབྲིང་ངོ་ཞེས་གསུངས་ཀྱི། བྱང་ཆུབ་སེམས་དཔའ་ལས་དམན་པས་ན་འབྲིང་ངོ་ཞེས་མ་གསུངས་པའི་ཕྱིར། ཞིབ་ཏུ་ངག་

[014B] །རང་འགྲེལ་དང། ཊཱིཀ་ཆེན་གྱི་ཚིག་ཙམ་ལ་བརྟེན་ནས་ཐེག་དམན་གྱི་རྒྱུད་ལ་ཚོགས་མཚན་ཉིད་པ་མེད་ཟེར་ན། ཤེས་བྱ་ཆོས་ཅན། དྲིན་ལན་བསབ་པའི་མདོ་ལས། རང་སངས་རྒྱས་རྣམས་ནི་བསྐལ་པ་ཆེན་པོ་བརྒྱས་ཚོགས་མཐར་ཕྱིན་
པར་འགྱུར་རོ། །ཞེས་གསུངས་པ་མི་འཐད་པར་ཐལ། བསེ་རུ་ལྟ་བུའི་རང་རྒྱལ་དགྲ་བཅོམ་གྱི་འབྲས་བུ་ཐོབ་པར་བྱེད་པ་ལ་བསྐལ་ཆེན་བརྒྱར་ཚོགས་བསག་མི་དགོས་པའི་ཕྱིར། མ་གྲུབ་ན། རང་རྒྱལ་སློབ་པའི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་ཡོད་པར་
ཐལ། མ་གྲུབ་པ་དེའི་ཕྱིར། རྟག་གསལ་ཁས། གཞན་ཡང། ཐེག་དམན་གྱི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་ཡོད་པར་ཐལ། དེའི་རྒྱུད་ལ་དེ་ཕལ་པ་བ་ཡོད་པའི་ཕྱིར། རྟགས་གྲུབ་སྟེ། ཊཱིཀ་ཆེན་ལས། དོན་དེ་མ་ཚང་བ་གཉིས་ནི་ཚོགས་ཕལ་པའོ། །ཞེས་
གསུངས་པའི་ཕྱིར། ཁོ་ན་རེ། རང་འགྲེལ་ལས། བསོད་ནམས་དང་ཡེ་ཤེས་ཀྱི་ཚོགས་དང། ཐུགས་རྗེ་ཆེན་པོ་དང་རྣམ་པ་ཐམས་ཅད་མཁྱེན་པ་ལས་སོགས་པ་མེད་པས་ཡང་དག་པར་རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་ངོ། །ཞེས་བཤད་པ་མི་འཐད་
པར་ཐལ། །རང་རྒྱལ་འཕགས་པའི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་ཡོད་པའི་ཕྱིར་ན་མ་ཁྱབ་སྟེ། དེ་རང་རྒྱལ་ལ་ཚོགས་གཉིས་གོམས་པ་མཐར་ཕྱིན་པ་མེད་པའི་དོན་ཡིན་པའི་ཕྱིར་ཏེ། དེ་རང་རྒྱལ་རྫོགས་པའི་སངས་རྒྱས་ལས་དམན་པའི་རྒྱུ་མཚན་འཆད་པའི་སྐབས་
ཡིན་པའི་ཕྱིར། ཁོ་ན་རེ། རང་རྒྱལ་གྱི་རྒྱུད་ཀྱི་བསོད་ནམས་ཀྱི་ཚོགས་ཆོས་ཅན། གཙོ་བོར་གཟུགས་སྐུའི་ལག་རྗེས་འཇོག་བྱེད་ཡིན་པར་ཐལ། སེམས་ཅན་གྱི་རྒྱུད་ཀྱི་བསོད་ནམས་ཀྱི་ཚོགས་ཡིན་པའི་ཕྱིར། ཁྱབ་སྟེ། བསོད་ནམས་ཞེས་བྱའི་ཚོགས་ཀྱང་དེ་དག་ཉིད། །སངས་རྒྱས་
གཟུགས་ཀྱི་བདག་ཉིད་དཀུ་ཡི་རྒྱུ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་ཐེག་ཆེན་གྱི་ཚོགས་གཉིས་ལ་དཔྱོད་པའི་སྐབས་ཡིན་པའི་ཕྱིར། ཁ་ཅིག། བསེ་རུ་ལྟ་བུའི་རང་རྒྱལ་ཀྱིས་བསྐལ་ཆེན་བརྒྱར་ཚོགས་གསོག། ཚོགས་སྤྱོད་ཀྱི་རང་རྒྱལ་གྱིས་དུས་ངེས་མེད་དུ་ཚོགས་གསོག་

[015A]༄༅། །ཅེས་གསུང། ཤེས་བྱ་ཆོས་ཅན། རང་རྒྱལ་དགྲ་བཅོམ་པའི་འབྲས་བུ་འཐོབ་པ་ལ་བསྐལ་ཆེན་བརྒྱར་ཚོགས་བསོག་མི་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། བསྐལ་བ་བརྒྱར་ལམ་ལ་གོམས་པ་སྒྲིང་ནུས་པ་དེ་རང་རྒྱལ་ཉན་ཐོས་ལས་
ཁྱད་པར་དུ་འཕགས་པའི་འཕགས་ཆོས་སུ་འཆད་མི་རིགས་པར་ཐལ། ཚོགས་སྤྱོད་ཀྱི་རང་རྒྱལ་དགྲ་བཅོམ་པའི་འབྲས་བུ་འཐོབ་པ་ལ་བསྐལ་པ་བརྒྱར་ལམ་ལ་བསླབ་མི་དགོས་པའི་ཕྱིར། རྟགས་ཁས། འདོད་ན། ཊཱིཀ་ཆེན་དང་འགལ་ལོ། །ཡང་ཁོ་ན་རེ། སྤང་བྱ་ཅིག་
ཅར་བའི་རྒྱུན་ཞུགས་ཀྱིས་ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པ་མི་སྲིད་པར་ཐལ། དེའི་འབྲས་བུ་འཐོབ་པ་ལ་བསྐལ་བ་བརྒྱར་ཚོགས་བསོག་དགོས་པའི་ཕྱིར། འདོད་ན། ཀུན་བཏུས་ལས། སངས་རྒྱས་འབྱུང་བ་མེད་ན་རང་རྒྱལ་བར་འགྱུར་
རོ༑ ༑ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན་སྐྱོན་མེད་དེ། །སྐབས་འདིར་ཉན་ཐོས་འཕགས་པ་རང་རྒྱལ་ལམ་དུ་འཇུག་པ་སོགས་ཀྱི་རྣམ་གཞག་ཁས་མི་ལེན་པའི་ཕྱིར། དེ་ལྟ་མ་ཡིན་ན་ཉན་ཐོས་དང་རང་རྒྱལ་གྱི་སྤང་བྱའི་གཙོ་བོ་ལ་སྤང་དཀའ་
སླའི་ཁྱད་པར་ཡོད་པར་ཐལ། ཉན་ཐོས་འཕགས་པ་རང་རྒྱས་ལམ་དུ་འཇུག་པ་ཡོད་པའི་ཕྱིར། འདོད་མི་ནུས་ཏེ། དེ་གཉིས་ཀས་བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། བྱས་པ་ལ་ཁོ་ན་རེ། མདོ་སྡེ་རྒྱན་ལས། ཉན་ཐོས་མ་ངེས་རྣམ་གཉིས་ཏེ། །ཐེག་དོན་མཐོང་དང་
མ་མཐོང་དང། །དོན་མཐོང་འདོད་ཆགས་བྲལ་པ་དང། །འདོད་ཆགས་བྲལ་མིན་འདིར་དམན་པའོ། །ཞིས་གསུངས་པ་མི་འཐད་པར་ཐལ། ཉན་ཐོས་འཕགས་པ་རང་རྒྱས་ལམ་དུ་འཇུག་པ་མི་སྲིད་པའི་ཕྱིར་ན་མ་ཁྱབ་སྟེ། ཐེག་པ་གསུམ་པོ་གང་རུང་གི་མཐོང་ལམ་ཐོབ་པ་ན་
རང་ལམ་དུ་རིགས་ངེས་པ་ཐོབ་པའི་ཕྱིར་ཏེ། དཔེར་ན། སྔགས་ཀྱི་སྐབས་སུ་ས་དང་པོ་ཐོབ་པ་ན་ཕར་ཕྱིན་ཐེག་པའི་རང་ལམ་དུ་རིགས་ངེས་པ་ཐོབ་པས་ས་དང་པོ་ཐོབ་ནས་བཅུ་པ་མ་ཐོབ་ཀྱི་བར་ལ་བྱང་ཆུབ་སེམས་དཔའ་སྔགས་ལམ་དུ་མི་འཇུག་པ་བཞིན་ནོ། །ཁོ་ན་རེ་

[015B] ཉན་ཐོས་ཀྱི་རྟོགས་པ་སྔོན་དུ་སོང་བའི་རང་རྒྱལ་མེད་པའི་ཕྱིར། ཉན་ཐོས་འཕགས་པའི་རྟོགས་པ་སྔོན་དུ་སོང་བའི་རང་རྒྱལ་མེད་པའི་ཕྱིར་ན་རྩ་བར་མ་ཁྱབ་སྟེ། ཉན་ཐོས་ཀྱི་རྟོགས་པ་སྔོན་དུ་སོང་བའི་རང་རྒྱལ་མེད་པར་ཐལ། རང་རྒྱལ་ཚོགས་
ལམ་པ་ཡིན་ན་དང་པོ་ནས་རང་རྒྱལ་དུ་རིགས་ངེས་པས་ཁྱབ་པའི་ཕྱིར། རྟགས་གྲུབ་སྟེ། སོ་སོའི་སྐྱེ་བོ་རྣམས་དང་གསུང་སྐྱེས་དང། །རང་བྱང་ཆུབ་ལ་བདག་ཉིད་ངེས་རྣམས་དང། །ཞེས་རང་རྒྱལ་ལ་བདག་ཉིད་ངེས་ཞེས་པའི་ཚིག་སྨོས་པ་ལ་དགོས་པ་ཡོད་པའི་ཕྱིར། དེས་ན་ཚོགས་
སྤྱོད་ལ་ཉན་ཐོས་ཀྱི་རྟོགས་པ་སྔོན་དུ་འགྲོ་བར་བཤད་པ་དང། རང་རྒྱལ་གསུམ་ཚོགས་ཀྱི་ཁྱད་པར་མི་མཚུངས་པ་སོགས་རྣམ་བཤད་སྙིང་པོ་རྒྱན་ལས་གསུངས་པ་ནི། རང་རྒྱུད་པ་མན་ཆད་ཀྱི་ལུགས་ཡིན་གྱི། སྐབས་འདིར་ཁས་མི་བླང་ངོ། །གཞན་ཡང། རང་རྒྱལ་ཚོགས་
ལམ་པ་ཡིན་ན་དང་པོ་ནས་རང་རྒྱལ་དུ་རིགས་ངེས་པས་ཁྱབ་པར་ཐལ། དེ་ཡིན་ན་གནས་སྐབས་རང་རྒྱལ་དུ་རིགས་ངེས་པས་ཁྱབ་པའི་ཕྱིར་ཏེ། དེ་ཡིན་ན་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པས་ཁྱབ་པའི་ཕྱིར་ཏེ། བཞི་བརྒྱ་པ་ལས། དེ་ཉིད་ཤེས་པས་གལ་ཏེ་
འདིར། །མྱ་ངན་འདས་པ་མ་མཐོབ་ཀྱང། །སྐྱེ་བ་གཞན་དུ་འབད་མེད་པར། །ངེས་པར་འཐོབ་འགྱུར་ལས་བཞིན་ནོ། །ཞེས་གསུངས་པའི་ཕྱིར།།    ༈    །།བཞི་པ་ཉན་རང་ཐུབ་དབང་ལས་སྐྱེ་ཚུལ་ལ། རང་འགྲེལ་ལས། སངས་རྒྱས་རྣམས་བྱུང་བར་གྱུར་པ་ན་རྟེན་ཅིང་འབྲེལ་པར་
འབྱུང་བ་ཕྱིན་ཅི་མ་ལོག་པ་སྟོན་པར་འཇུག་པའི་ཕྱིར་ལ། དེ་ཉན་པ་དང་སེམས་པ་དང། སྒོམ་པའི་རིམ་པ་ལས་ཀྱང་ལྷག་པར་མོས་པ་ཇི་ལྟ་བ་བཞིན་ཐོས་ལས་སོགས་པ་རྣམས་ཡོངས་སུ་རྫོགས་པར་འགྱུར་བའི་ཕྱིར་རོ། །ཞེས་གསུངས། དེའི་དོན་ནི། ཉན་རང་དགྲ་བཅོམ་
ཐུབ་དབང་གི་གསུང་ལས་སྐྱེས་པ་ཡིན་ཏེ། ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་གྱིས་ཉམས་སུ་བླངས་པས། རང་རང་གི་འདོད་པ་རྫོགས་པར་འགྱུར་བའི་ཕྱིར།།    ༈    །།ལྔ་པ་རང་རྒྱལ་སྐྱེ་ཚུལ་ལ་རྩོད་པ་སྤོང་བ་ལ་རང་འགྲེལ་ལས་

[016A]༄༅། །གལ་ཏེ་ཡང་ཁ་ཅིག་གིས། རྟེན་ཅིང་འབྲེལ་པར་འབྱུང་བ་ཉེ་བར་བསྟན་པ་ཉན་པ་ཁོ་ན་ལས་དོན་དམ་པ་རྟོག་པ་ལ་མཁས་སུ་ཟིན་ཀྱང་མཐོང་བའི་སྐྱེ་བ་ཁོ་ན་ལ་མྱ་ངན་ལས་འདས་པ་ཐོབ་པར་མི་འགྱུར་མོད་ཀྱི། དེ་ལྟ་ན་ཡང་ཉེ་བར་བསྟན་པའི་སྒྲུབ་པ་པོ་དག་གིས་ལས་
རྣམ་པར་སྨིན་པ་ངེས་པའི་འབྲས་བུ་ལྟར། ཚེ་རབས་གཞན་དུ་མངོན་པར་འདོད་པའི་འབྲས་བུ་ཡོངས་སུ་སྨིན་པ་གོར་མ་ཆག་པར་འཐོབ་པར་འགྱུར་རོ། །ཇི་སྐད་དུ་འཕགས་པ་ལྷས། དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང། །སྐྱེ་བ་གཞན་དུ་འབད་མེད་པར།།
ངེས་པར་འཐོབ་འགྱུར་ལས་བཞིན་ནོ། །ཞེས་བཤད་དོ། །དེ་ཉིད་ཀྱི་ཕྱིར་དབུ་མ་ལས་ཀྱང། རྫོགས་སངས་རྒྱས་རྣམས་མ་བྱུང་ཞིང། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་པར་རབ་ཏུ་འབྱུང། །ཞེས་གསུངས་སོ། །ཞེས་གསུངས། འདིའི་དོན་ལ་
འགྲེལ་བཤད་ཀྱི་ལུགས་ལ་དོགས་པ་བཅད་པ་དང། བོད་སྔ་མ་ཁ་ཅིག་གི་ལུགས་དགག་པ། རང་ལུགས་བཞག་པའོ། །དང་པོ་ནི། འགྲེལ་བཤད་མཁན་པོ་ན་རེ། དེའི་དོན་ལ་རྩོད་པ་དང་ལན་གཉིས་ལས། དང་པོ་ནི། ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་
པ་ཉན་རང་གི་རིགས་ཅན་གྱིས་ཉམས་སུ་བླངས་པས་རང་རང་གི་འདོད་པ་ཡོངས་སུ་རྫོགས་པར་བཤད་པ་མི་འཐད་པར་ཐལ། ཉན་རང་གི་རིགས་ཅན་གྱིས་ཐུབ་པའི་དབང་པོ་ལས་རྟེན་འབྲེལ་ཟབ་མོའི་ཆོས་ཐོས་པའི་ཚེ་དེ་ཉིད་ལ་དགྲ་བཅོམ་པའི་འབྲས་བུ་མ་ཐོབ་པ་སྲིད་
པའི་ཕྱིར་ཟེར་ན། དེའི་ལན་སྟོན་པ་ལ་བཤད་མ་ཐག་པའི་རང་འགྲེལ་དེ་བྱུང་བ་ཡིན་ནོ་ཟེར། དེ་ལྟར་ཡང། འགྲེལ་བཤད་ལས། གལ་ཏེ་རྟེན་ཅིང་འབྲེལ་པར་འབྱུང་བ་བསྟན་པ་ཡོད་དུ་ཟིན་ཀྱང་ཉན་ཐོས་ལས་སོགས་པའི་གོ་འཕང་མ་ཐོབ་པར་སྣང་བས་ཕྱིན་ཅི་མ་ལོག་པའི་
རྟེན་ཅིང་འབྲེལ་པར་འབྱུང་བ་བསྟན་པས་ཉན་ཐོས་ལས་སོགས་པ་ཡོངས་སུ་རྫོགས་པར་འགྱུར། ཞེས་ཅིའི་ཕྱིར་བརྗོད་ཅེ་ན། དེ་ལ་ལན་བསྟན་པར་བྱ་བའི་ཕྱིར་གལ་ཏེ་ཡང་ཁ་ཅིག་ཅེས་བྱ་བ་ལས་སོགས་པ་སྨོས་ཏེ། ཞེས་བཤད། དེ་ནི་མི་འཐད་དེ། སྐབས་འདིར་

[016B] དེ་ལ་དམིགས་ཀྱིས་བཀར་ནས་དོགས་པ་བཅད་དགོས་པ་ལས་མ་བཅད་པའི་ཕྱིར་དང། གཞུང་འདིས་རང་རྒྱལ་ལ་དམིགས་ཀྱིས་བཀར་ནས་དོགས་པ་གཅོད་པ་མ་ཡིན་ན། རང་སངས་རྒྱས་ཀྱི་ཡེ་ཤེས་ནི། །ཞེས་སོགས་ཀྱི་ལུང་དྲངས་
པ༑ འབྲེལ་མེད་དུ་འགྱུར་བའི་ཕྱིར། གཉིས་པ་ནི། བོད་སྔ་མ་ཁ་ཅིག། ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་གྱིས་ཉམས་སུ་བླངས་པས་རང་རང་གི་འདོད་པ་རྫོགས་པར་བཤད་པ་མི་འཐད་པར་ཐལ། དེ་ལྟར་ན་ཉན་རང་གི་རིགས་ཅན་གྱིས་རྟེན་འབྲེལ་སྐྱེ་
མེད་ཀྱི་དོན་ཉམས་སུ་བླངས་མ་ཐག་ཏུ་དགྲ་བཅོམ་པའི་འབྲས་བུ་འཐོབ་རིགས་པ་ལས་མི་འཐོབ་པའི་ཕྱིར། ཞེས་པའི་ལན་སྟོན་པ་ལ་འགྲེལ་པ་འདི་བྱུང་ཟེར་བ་མི་འཐད་དེ། སྔར་བཤད་པ་ལྟར་གཞུང་འདིས་ཐུབ་དབང་གིས་རང་རྒྱལ་སྐྲུན་ཚུལ་ལ་དོགས་པ་གཅོད་པའི་སྐབས་ཡིན་གྱི། དེས་
ཉན་ཐོས་སྐྲུན་ཚུལ་ལ་དོགས་པ་གཅོད་པ་མ་ཡིན་པའི་ཕྱིར།།    ༈    །།གསུམ་པ་རང་གི་ལུགས་ལ། རྩོད་ལན་གཉིས་ལས། དང་པོ་ནི། ཁོ་ན་རེ། ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་གྱིས་ཉམས་སུ་བླངས་པས་རང་རང་གི་འདོད་པ་རྫོགས་པར་བཤད་
པ་དེ་མི་འཐད་པར་ཐལ། ཉན་ཐོས་ཀྱི་རིགས་ཅན་གྱིས་སངས་རྒྱས་ལས་ཆོས་ཐོས་པའི་ཚེ་དེ་ལ་བྱང་ཆུབ་མངོན་དུ་བྱེད་ཀྱང། རང་རྒྱལ་གྱི་རིགས་ཅན་རྣམས་ཀྱིས་དེ་ལྟར་མི་བྱེད་པའི་ཕྱིར་ཟེར་ན། དེའི་ལན་སྟོན་པ་ལ། གལ་ཏེ་ཡང་ཁ་ཅིག་ཅེས་སོགས་གསུངས། དེའི་དོན་ནི། རྩོད་པ་དེའི་
སྐྱོན་མེད་དེ། སངས་རྒྱས་ཀྱིས་རྟེན་འབྲེལ་ཟབ་མོའི་ཆོས་བསྟན་པའི་རང་རྒྱལ་གྱི་སྒྲུབ་པ་པོས། ཚེ་དེ་ལ་མྱང་འདས་མ་ཐོབ་ཀྱང། ཚེ་རབས་གཞན་བསྐལ་པ་བརྒྱ་ཚུན་ཆད་ལ་རང་རྒྱལ་གྱི་མྱང་འདས་ངེས་པར་འཐོབ་པའི་ཕྱིར་ཏེ། དཔེར་ན། མྱོང་དེས་ཀྱི་ལས་བཞིན་ནོ། །ཞེས་པའི་དོན་
ཡིན་ཏེ། རྗེ་ཙོང་ཁ་པས་ལེགས་པར་བཤད་པའོ། །སྐབས་འདི་དག་ལ་དོགས་པ་ཅུང་ཟད་དཔྱད་ན། ཁ་ཅིག་མཆོག་གི་སྤྲུལ་སྐུའི་འཁོར་དུ་གྱུར་པའི་རང་རྒྱལ་མེད་ཟེར་ན། དེ་ཡོད་པར་ཐལ། མཆོག་གི་སྤྲུལ་སྐུའི་འཁོར་དུ་གྱུར་པའི་གང་ཟག་ཀྱང་ཡིན། རང་རྒྱལ་གྱི་སྒྲུབ་པ་རྒྱུད་ལྡན་

[017A]༄༅། །གྱི་གང་ཟག་ཀྱང་ཡིན་པའི་གཞི་མཐུན་པ་ཡོད་པའི་ཕྱིར་ཏེ། རང་འགྲེལ་ལས། དེ་ལྟ་ན་ཡང་ཉེ་བར་བསྟན་པའི་སྒྲུབ་པ་པོ་དག་གིས། ཞེས་དང། ཊཱིཀ་ཆེན་ལས། སངས་རྒྱས་ཀྱིས་རྟེན་འབྲེལ་བསྟན་པའི་རང་རྒྱལ་གྱི་སྒྲུབ་པ་པོས། ཞེས་དང། དེ་ཉིད་ལས། དུས་
དེར་འཁོར་དུ་ཉེ་བར་གྱུར་ཅིང། ཐེག་པ་གསུམ་ལ་བཀོད་པ་རྣམས་ཐེག་ཆེན་ཉིད་ལ་ངེས་པར་སྦྱར་བར་བྱ་བའི་ཕྱིར་རོ། །ཞེས་གསུངས་པ་མི་འཐད་པར་ཐལ། མཆོག་གི་སྤྲུལ་སྐུའི་འཁོར་དུ་གྱུར་པའི་ཐེག་པ་གསུམ་གའི་གང་ཟག་མེད་པའི་ཕྱིར། རྟགས་ཁས། དེ་ལ་ཁོ་
ན་རེ། རྫོགས་སངས་རྒྱས་རྣམས་མ་བྱུང་ཞིང། །ཞེས་སོགས་བཤད་པ་མི་འཐད་པར་ཐལ། མཆོག་གི་སྤྲུལ་སྐུའི་འཁོར་དུ་གྱུར་པའི་རང་རྒྱལ་ཡོད་པའི་ཕྱིར་ན་མ་ཁྱབ་སྟེ། རང་རྒྱལ་སྲིད་པ་མཐའ་མ་པའི་ཚེ་སངས་རྒྱས་དང་ཉན་ཐོས་མེད་པའི་ཞིང་དུ་འབྱུང་བ་ལུང་དེའི་དོན་ཡིན་པའི་ཕྱིར་
དེ་ལྟ་མ་ཡིན་ན་བསེ་རུ་ལྟ་བུའི་རང་རྒྱལ་གྱིས་བསྐལ་པ་བརྒྱར་སངས་རྒྱས་འབྱུང་བ་མཉེས་པར་བྱེད་པར་བཤད་པ་མི་འཐད་པར་ཐལ། མཆོག་གི་སྤྲུལ་སྐུའི་འཁོར་དུ་བྱུང་བའི་རང་རྒྱལ་མེད་པའི་ཕྱིར། གཞུང་དོན་གོང་དུ་སྐྱེ་ཚུལ་བཤད་ཟིན་པས་གོ་ནུས་སོ།།    ༈    །།སངས་རྒྱས་བྱང་
ཆུབ་སེམས་དཔའ་ལས་འཁྲུངས་ཤིང། །ཞེས་པའི་སྐབས་སུ། བཤད་བྱའི་ལུང་དགོད་པ་དང། ལུང་གི་དོན་བཤད་པ་གཉིས། དང་པོ་ནི། རང་འགྲེལ་ལས། གལ་ཏེ་བྱང་ཆུབ་སེམས་དཔའ་རྣམས་ཀྱང་དེ་བཞིན་གཤེགས་པས་ཉེ་བར་བསྟན་པ་ལས་སྐྱེས་པར་གྱུར་པས་རྒྱལ་
བའི་སྲས་ཞེས་བརྗོད་པ་མ་ཡིན་ནམ། དེའི་ཕྱིར་ཇི་ལྟར་སངས་རྒྱས་བཅོམ་ལྡན་འདས་རྣམས་བྱང་ཆུབ་སེམས་དཔའ་ལས་འཁྲུངས་ཤེ་ན། འདི་ནི་བདེན་མོད་ཀྱི། འོན་ཀྱང། རྒྱུ་གཉིས་ཀྱིས་བྱང་ཆུབ་སེམས་དཔའ་རྣམས་སངས་རྒྱས་བཅོམ་ལྡན་འདས་རྣམས་ཀྱི་རྒྱུར་
འགྱུར་ཏེ། གནས་སྐབས་ཀྱི་ཁྱད་པར་དང། ཡང་དག་པར་འཛིན་དུ་འཇུག་པ་ལས་སོ། །དེ་ལ་གནས་སྐབས་ཀྱི་ཁྱད་པར་ལས་ནི། དེ་བཞིན་གཤེགས་པའི་གནས་སྐབས་ནི། བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་ཡིན་པ་ཉིད་ཀྱི་ཕྱིར་རོ། །ཡང་དག་པར་འཛིན་

[017B] ཇི་ལྟར་འཕགས་པ་འཇམ་དཔལ་བྱང་ཆུབ་སེམས་དཔར་གྱུར་བ་ཉིད་ཀྱིས་བཅོམ་ལྡན་འདས་ཤཱཀྱ་ཐུབ་པ་དང། དེ་ལས་གཞན་པའི་དེ་བཞིན་གཤེགས་པ་རྣམས་ཆེས་ཐོག་མ་ཁོ་ནར་བྱང་ཆུབ་ཀྱི་སེམས་ཡང་དག་པར་འཛིན་ཏུ་བཅུག་པར་འདོད་པ་ཡིན་
ནོ། །དེའི་ཕྱིར་དེ་ལྟར་འབྲས་བུ་མཐར་ཐུག་པ་དེའི་རྒྱུའི་གཙོ་བོར་གྱུར་པ་ལ་ལྟོས་ནས་དེ་བཞིན་གཤེགས་པ་རྣམས་བྱང་ཆུབ་སེམས་དཔའ་ལས་འཁྲུངས་པར་བསྟན་ཏོ། །དེ་ཉིད་ཀྱི་ཕྱིར་རྒྱུ་ཕུན་སུམ་ཚོགས་པ་ཆེས་བརླིང་བ་ཡིན་པའི་ཕྱིར་ལ། རྒྱུ་ལ་མཆོད་པ་བརྗོད་པས་
ཀྱང་འབྲས་བུ་ལ་མཆོད་པ་དོན་གྱིས་འཕངས་པར་དགོངས་ཏེ། སངས་རྒྱས་བཅོམ་ལྡན་འདས་དེ་དག་གིས་སྨན་གྱི་ལྗོན་ཤིང་ཆེན་པོ་འབྲས་བུ་ངེས་པ་དཔག་ཏུ་མེད་པ་སྟེར་བ། མྱུ་གུ་ལ་སོགས་པ་མཐོང་ཞིང་ལོ་མ་འཇམ་པའི་གནས་སྐབས་སུ་གྱུར་པ་ལྟར། བསྒྲིམས་ཏེ་
ཡོངས་སུ་བསྐྱང་པར་བྱ་བ་ཉིད་དུ་བསྟན་པར་བྱ་ཞིང། དུས་དེར་ཉེ་བར་གྱུར་ཅིང། ཐེག་པ་གསུམ་ལ་བཀོད་པའི་སེམས་ཅན་གྱི་ཕུང་པོ། ཐེག་པ་ཆེན་པོ་ཉིད་ལ་ངེས་པར་སྦྱར་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་ལ་བསྔགས་པ་མཛད་པ་ཡིན་ནོ། །ཇི་སྐད་དུ་འཕགས་པ་
དཀོན་མཆོག་བརྩེགས་པའི་མདོ་ལས། འོད་སྲུང། འདི་ལྟ་སྟེ་དཔེར་ན། ཟླ་བ་ཚེས་པ་ལ་ཕྱག་འཚལ་བ་ལྟར་ཉ་བ་ལ་ནི་མ་ཡིན་ནོ། །འོད་སྲུང། དེ་བཞིན་དུ་གང་དག། ང་ལ་རབ་ཏུ་དད་པ་དེ་དག་གིས། །བྱང་ཆུབ་སེམས་དཔའ་རྣམས་ལ་ཕྱག་བྱ་ཡི། །དེ་བཞིན་གཤེགས་པ་
རྣམས་ལ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་རྣམས་ལས་ནི་དེ་བཞིན་གཤེགས་པ་རྣམས་བྱུང་ངོ། །དེ་བཞིན་གཤེགས་པ་རྣམས་ལས་ནི་ཉན་ཐོས་དང་རང་སངས་རྒྱས་ཐམས་ཅད་བྱུང་ངོ། །ཞེས་གསུངས་པ་ལྟ་བུའོ། །དེའི་
ཕྱིར་དེ་ལྟར་ན་རིགས་པ་དང་ལུང་དག་གིས་དེ་བཞིན་གཤེགས་པ་རྣམས་བྱང་ཆུབ་སེམས་དཔའ་ལས་འཁྲུངས་པ་ཡིན་ནོ་ཞེས་བྱ་བ་འདི་བསྒྲུབས་པ་ཡིན་ནོ། །ཞེས་གསུངས།    ༈    །གཉིས་པ་དེའི་དོན་བཤད་པ་

[018A]༄༅། །ལ༑ དོགས་པ་དགོད་པ་དང། དེའི་ལན་བཤད་པ་གཉིས། དང་པོ་ནི། ཁོ་ན་རེ། སངས་རྒྱས་བཅོམ་ལྡན་འདས་རྣམས་བྱང་ཆུབ་སེམས་དཔའ་ལས་འཁྲུངས་པ་མི་འཐད་པར་ཐལ། བྱང་ཆུབ་སེམས་དཔའ་རྣམས་སངས་རྒྱས་ལས་འཁྲུངས་པའི་ཕྱིར་ཏེ། དེ་རྣམས་
རྒྱལ་བའི་སྲས་ཡིན་པའི་ཕྱིར་ཏེ། དེ་རྣམས་རྒྱལ་སྲས་ཡིན་པའི་ཕྱིར། དེ་ནི། གལ་ཏེ་ཞེས་པ་ནས། འཁྲུངས་ཤེ་ན། ཞེས་པའི་བར་གྱི་དོན་ཡིན། གཉིས་པ་ནི། འདི་ནི་བདེན་མོད་ཀྱི་ཞེས་སོགས་ཀྱིས་བཤད། དེའི་དོན་ལ། དགག་གཞག་གཉིས་ལས། དང་པོ་ནི། མཁས་
པ་ཁ་ཅིག་ལན་གྱི་འགྲེལ་པ་འདིའི་དོན་བསྡུ་ན། རྒྱལ་སྲས་སུ་བཞག་པ་དང། རྒྱལ་བའི་རྒྱུར་བཞག་པ་གཉིས་གཞི་ཐ་དད་ཡིན་པས་དོགས་པ་དེའི་སྐྱོན་མེད་ཅེས་ལན་འདེབས་པ་ཡིན། ཞེས་གསུངས། མཁས་པ་ཁ་ཅིག། རྒྱལ་སྲས་ཡིན་ན་རྒྱལ་བའི་སྲས་ཡིན་པས་མ་
ཁྱབ་ཅེས་ལན་འདེབས་དགོས་ཏེ། བྱང་ཆུབ་སེམས་དཔའ་རྣམས་རང་གི་ཡབ་ཏུ་གྱུར་པའི་རྒྱལ་བ་འགའ་ཞིག་གི་སྲས་ཡིན་པས་རྒྱལ་སྲས་ཡིན་ཀྱང། རྒྱལ་བ་ལས་འཁྲུངས་པ་མ་ཡིན་པས་རྒྱལ་བའི་སྲས་མ་ཡིན་པའི་ཕྱིར། དཔེར་ན། སྐམ་ལས་སྐྱེས་པའི་པདྨ་དེ་མཚོ་སྐྱེས་
ཡིན་ཡང། མཚོ་ལས་མ་སྐྱེས་པ་བཞིན་ནོ། །འདི་ལ་ཊཱིཀ་ཆེན་ལས། བྱང་སེམས་རྣམས་རྒྱལ་བ་འགའ་ཞིག་གི་སྲས་ཡིན་པ་ནི་བདེན་མོད་ཀྱི་ཞེས་པའི་དོན་ཡིན་ཞེས་གསུངས། ལུགས་དེ་གཉིས་ལས། དང་པོ་ལ་ཐོག་མར་དཔྱད་ན། རྒྱལ་བའི་སྲས་ཡིན་ན་རྒྱལ་བ་ལས་འཁྲུངས་
པས་ཁྱབ་པར་ཐལ། བྱང་ཆུབ་སེམས་དཔའ་རྒྱལ་བའི་སྲས་མ་ཡིན་པའི་ཕྱིར། མ་གྲུབ་ན། བྱང་ཆུབ་སེམས་དཔའ་ཆོས་ཅན། རྒྱལ་སྲས་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། རྒྱལ་སྲས་སུ་བཞག་པ་དང། རྒྱལ་བའི་རྒྱུར་བཞག་པ་གཉིས་གཞི་ཐ་དད་མ་ཡིན་པར་
ཐལ། བྱང་ཆུབ་སེམས་དཔའ་རྒྱལ་སྲས་ཀྱང་ཡིན། རྒྱལ་བའི་རྒྱུ་ཡང་ཡིན་པའི་ཕྱིར། དང་པོ་དངོས། གཉིས་པ་མ་གྲུབ་ན། རྒྱལ་བའི་རྒྱུ་མེད་པར་ཐལ། མ་གྲུབ་པ་དེའི་ཕྱིར། རྟགས་ཁས། རྩ་བར་འདོད་ན། བྱང་སེམས་ས་དང་པོ་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན་

[018B] །ཞེས་སོགས་དང། དེ་ལྟར་རྒྱལ་བའི་སྲས་ཀྱི་ཡིད་ལ་རབ་གནས་ཤིང། །ཞེས་སོགས་བཤད་པ་མི་འཐད་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། བྱང་སེམས་ས་དང་པོ་བ་ཆོས་ཅན། ཁྱོད་རྒྱལ་བ་ལས་མ་འཁྲུངས་
པར་ཐལ། ཁྱོད་སངས་རྒྱས་འཕགས་པ་ལས་མ་འཁྲུངས་པའི་ཕྱིར། དེར་ཐལ། སངས་རྒྱས་འཕགས་པ་ཁྱོད་ལས་འཁྲུངས་པའི་ཕྱིར་ཏེ། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། །ཞེས་གསུངས་པ་ངེད་རང་ཐམས་ཅད་ལ་མཐུན་གྲུབ་ཡིན་པའི་ཕྱིར། གཞན་
ཡང༑ ལུགས་སྔ་ཕྱི་གཉིས་ཀས་བྱང་ཆུབ་སེམས་དཔའ་རྒྱལ་བའི་སྲས་མ་ཡིན། ཞེས་གསུངས་པ་ལ། རྒྱལ་བའི་སྲས་མེད་པར་ཐལ། བྱང་སེམས་ཚོགས་ལམ་པ་དེ་ཡང་དེ་མ་ཡིན། བྱང་སེམས་སྦྱོར་ལམ་པ་དེ་ཡང་དེ་མ་ཡིན། ས་དང་པོ་ནས་བཅུ་པའི་བར་གྱི་བྱང་སེམས་
རྣམས་ཀྱང་དེ་མ་ཡིན་པའི་ཕྱིར། མ་གྲུབ་ན། ནང་འགལ་ཡོད། གཞན་ཡང། རྒྱལ་བའི་སྲས་ཡིན་ན་རྒྱལ་བ་ལས་འཁྲུངས་པས་ཁྱབ་པ་མི་འཐད་དེ། རྒྱལ་བའི་སྲས་པོ་ས་བཅུ་པ་བ་དེ་སངས་རྒྱས་འཕགས་པའི་རྒྱུ་ཡིན་པར་ཐལ། བྱང་ཆུབ་སེམས་དཔའ་ས་བཅུ་པ་
བ་དེ་སངས་རྒྱས་འཕགས་པའི་རྒྱུ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་དེའི་རྒྱུ་མ་ཡིན་པར་ཐལ། ཁྱོད་དེ་ལས་འཁྲུངས་པའི་ཕྱིར། དེར་ཐལ། ཁྱོད་རྒྱལ་བ་ལས་འཁྲུངས་པའི་ཕྱིར་ཏེ། ཁྱོད་རྒྱལ་བའི་སྲས་ཡིན་པའི་ཕྱིར། འཁོར་གསུམ། རྩ་བར་མ་ཁྱབ་ན། རྒྱལ་བའི་
སྲས་པོ་ས་བཅུ་པ་བ་དེ་སངས་རྒྱས་འཕགས་པའི་རྒྱུ་མ་ཡིན་ལ། ས་བཅུ་པ་བ་དེའི་རྒྱུ་ཡིན་ཞེས་སྨྲ་དགོས་པས་འབྲེལ་མེད་དུ་འགྱུར་རོ། །ཁོ་ན་རེ། རྒྱལ་བའི་སྲས་ཡིན་ན་རྒྱལ་བ་ལས་སྐྱེས་པས་ཁྱབ་པར་ཐལ། སངས་རྒྱས་འཕགས་པའི་ཡུམ་ཡིན་ན་སངས་རྒྱས་འཕགས་
པ་སྐྱེད་བྱེད་ཡིན་དགོས་པའི་ཕྱིར་ཟེར་ན། རྒྱལ་བའི་སྲས་པོ་ས་དང་པོ་བ་ཆོས་ཅན། སངས་རྒྱས་ལས་སྐྱེས་པར་ཐལ། སངས་རྒྱས་ཀྱི་སྲས་ཡིན་པའི་ཕྱིར། ཁྱབ་པ་དོན་གྱིས་དངོས། མ་གྲུབ་ན། དེར་ཐལ། རྒྱལ་བའི་སྲས་ཡིན་པའི་ཕྱིར་ཏེ། དེ་ཡོད་པའི་ཕྱིར། རྩ་བར་འདོད་

[019A]༄༅། །མི་ནུས་ཏེ། སངས་རྒྱས་ལས་སྐྱེས་པ་མེད་པའི་ཕྱིར་ཏེ། སངས་རྒྱས་རྟག་པ་ཡིན་པའི་ཕྱིར།    ༈    །གཉིས་པ་རང་གི་ལུགས་ནི། ལན་གྱི་འགྲེལ་པ་དེའི་དོན་བཤད་པ་ལ། ཊཱིཀ་ཆེན་ལས། བྱང་སེམས་རྣམས་རྒྱལ་བ་འགའ་ཞིག་གི་སྲས་ཡིན་པ་ནི་
བདེན་མོད་ཀྱི་ཞེས་པ་ནས། རྩོད་པ་དེ་ནི་ཚུལ་དེ་གཉིས་རྣམ་པར་མ་ཕྱེད་པའི་རྩོད་པར། འགྲེལ་པས་ལན་བཏབ་པ་ལ་བརྟེན་ནས། ཤེས་རབ་ཡོད་ན་ཅིའི་ཕྱིར་མི་རྟོགས་ཞེས་པའི་བར་གསུངས། དེ་རྣམས་གོ་བདེ་བར་བརྗོད་ན། འདི་ལ་གཉིས། སངས་རྒྱས་བྱང་སེམས་
ལས་འཁྲུངས་པར་རིགས་པས་སྒྲུབ་པ་དང། ལུང་གིས་སྒྲུབ་པ་གཉིས། དང་པོ་ལ། དངོས་ལན་གདབ་པ་དང། སྒྲུབ་བྱེད་འགོད་པ་གཉིས། དང་པོ་ནི། སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པ་དང། བྱང་ཆུབ་སེམས་དཔའ་རྒྱལ་བའི་སྲས་སུ་
བཞག་པ་མི་འགལ་ཏེ། བྱང་ཆུབ་སེམས་དཔའ་རང་གི་བདག་རྐྱེན་དུ་གྱུར་བའི་གང་ཟག་གཞན་རྒྱུད་ལ་གྲུབ་ཟིན་གྱི་སངས་རྒྱས་ཞིག་གི་གསུང་ལས་གསར་དུ་བྱང་སེམས་སུ་སྐྱེས་པས་བྱང་ཆུབ་སེམས་དཔའ་རྒྱལ་བའི་སྲས་སུ་བཞག་པ་ཡིན་ཅིང། སངས་རྒྱས་འཕགས་
པ་རང་དང་རྒྱུད་གཅིག་ཏུ་གྱུར་པའི་བྱང་སེམས་ཀྱི་ལམ་ཉམས་སུ་བླངས་པ་ལས་འཁྲུངས་པ་སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པའི་དོན་ཡིན་པ་གང་ཞིག། སངས་རྒྱས་འཕགས་པ་རང་དང་རྒྱུད་གཅིག་པའི་བྱང་སེམས་ཀྱི་ལམ་ཉམས་སུ་བླངས་
པ་ལས་འཁྲུངས་པ་དང། བྱང་ཆུབ་སེམས་དཔའ་རང་གི་བདག་རྐྱེན་དུ་གྱུར་པའི་གཞན་རྒྱུད་ལ་གྲུབ་ཟིན་གྱི་སངས་རྒྱས་ལས་འཁྲུངས་པ་མི་འགལ་བའི་ཕྱིར། དེས་ན་བྱང་ཆུབ་སེམས་དཔའ་རྒྱལ་བའི་སྲས་ཡིན་ཀྱང། དེ་རྒྱལ་བ་སྤྱི་ཙམ་པ་དེ་ལས་སྐྱེ་མི་དགོས་ཏེ། དཔེར་
ན་བྱང་ཆུབ་སེམས་དཔའ་སངས་རྒྱས་ཀྱི་སྲས་ཡིན་ཀྱང། སངས་རྒྱས་སྤྱི་ཙམ་པ་དེ་ལས་སྐྱེ་མི་དགོས་པ་བཞིན་ནོ། །གཉིས་པ་ནི། འོ་ན། བྱང་ཆུབ་སེམས་དཔའ་སངས་རྒྱས་ཀྱི་རྒྱུར་འགྱུར་བའི་ཚུལ་ཇི་ལྟ་བུ་ཞེ་ན། དེའི་ཚུལ་ཡོད་དེ། གནས་སྐབས་ཀྱི་ཁྱད་པར་དང། ཡང་དག་

[019B] གནས་སྐབས་ཀྱི་ཁྱད་པར་ལས་ནི། སངས་རྒྱས་འཕགས་པ་དེ་རང་གི་ཉེར་ལན་དུ་གྱུར་པའི་རང་དང་རྒྱུད་གཅིག་པའི་བྱང་སེམས་ཀྱི་ལམ་ཉམས་སུ་བླངས་པ་
ལས་འཁྲུངས་ཤིང། ཡང་དག་པར་འཛིན་དུ་འཇུག་པའི་ཁྱད་པར་ནི། སངས་རྒྱས་འཕགས་པ་དེ་རང་གི་ལྷན་ཅིག་བྱེད་རྐྱེན་དུ་གྱུར་བའི་བྱང་སེམས་གཞན་གྱིས་ཡོངས་འདྲིན་བྱས་པ་ལས་འཁྲུངས་པའི་ཕྱིར། དཔེར་ན། བདག་ཅག་གི་སྟོན་པ་བཅོམ་ལྡན་འདས་ཤཱཀྱ་ཐུབ་
པ་དེ་རང་དང་རྒྱུད་ཅིག་པའི་བྱང་ཆུབ་སེམས་དཔའ་བྲམ་ཟེའི་ཁྱེའུ་བླ་མ་དང། རྫ་མཁན་གྱི་ཁྱེའུ་སྣང་བྱེད་སོགས་ཀྱིས་ལམ་ཉམས་སུ་བླངས་པ་ལས་འཁྲུངས་ཤིང། རང་དང་རྒྱུད་ཐ་དད་པའི་བྱང་ཆུབ་སེམས་དཔའ་འཇམ་དཔལ་གྱིས་ཡོངས་འཛིན་བྱས་ནས། ཆོས་བསྟན་
པ་ལས་འཁྲུངས་པ་བཞིན་ནོ། །གཉིས་པ་ནི། དངོས་དང་བྱང་སེམས་ལ་བསྔགས་པ་མཛད་པའི་དགོས་པ་བཤད་པ་གཉིས། དང་པོ་ནི། སངས་རྒྱས་འཕགས་པ་དེ་བྱང་སེམས་ལས་འཁྲུངས་པར་ལུང་གིས་གྲུབ་སྟེ། དཀོན་མཆོག་བརྩེགས་པའི་མདོ་ལས། འོད་སྲུང་འདི་ལྟ་
སྟེ༑ དཔེར་ན་ཟླ་བ་ཚེས་པ་ལ་ཕྱག་འཚལ་བ་ལྟར་ཉ་བ་ལ་ནི་མ་ཡིན་ནོ། །འོད་སྲུང་དེ་བཞིན་དུ་གང་དག་ང་ལ་རབ་ཏུ་དད་པ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི། དེ་བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། བྱང་ཆུབ་སེམས་
དཔའ་རྣམས་ལས་ནི་དེ་བཞིན་གཤེགས་པ་རྣམས་འབྱུང་ངོ། །དེ་བཞིན་གཤེགས་པ་རྣམས་ལས་ནི་ཉན་ཐོས་དང་རང་སངས་རྒྱས་ཐམས་ཅད་འབྱུང་ངོ་ཞེས་གསུངས་པའི་ཕྱིར། གཉིས་པ་བསྔགས་པ་མཛད་པའི་དགོས་པ་འཆད་པ་ལ། རང་འགྲེལ་ལས། དེ་ཉིད་ཀྱི་ཕྱིར་རྒྱུ་
ཕུན་སུམ་ཚོགས་པ་ཞེས་པ་ནས། བསྔགས་པ་མཛད་པ་ཡིན་ནོ་ཞེས་པའི་བར་གསུངས། དེའི་དོན་ནི། འོད་སྲུང་གང་དག་ང་ལ་རབ་ཏུ་དད་པ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི་དེ་བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན་

[020A]༄༅། །ཞེས་སོགས་ཀྱིས་བྱང་སེམས་ལ་བསྔགས་པ་མཛད་པ་ལ་དགོས་པ་བཞི་ཡོད་དེ། བྱང་ཆུབ་སེམས་དཔའ་སངས་རྒྱས་ཀྱི་རྒྱུའི་གཙོ་བོར་རྟོགས་པའི་ཆེད་དང། སངས་རྒྱས་ཀྱི་རྒྱུའི་གཙོ་བོ་བྱང་སེམས་ལ་མཆོད་པར་བརྗོད་པས་འབྲས་བུ་སངས་རྒྱས་ལ་མཆོད་པ་
བརྗོད་པར་འགྱུར་པ་དང། སྨན་གྱི་ལྗོན་ཤིང་གི་སྡོང་པོ་དོན་དུ་གཉེར་བ་རྣམས་ཀྱིས་སྨན་གྱིས་ལྗོན་ཤིང་གི་མྱུ་གུ་ལ་གཅེས་སྤྲས་བྱེད་དགོས་པ་བཞིན་དུ། རྫོགས་པའི་སངས་རྒྱས་ལ་གུས་ཤིང་དོན་དུ་གཉེར་བ་རྣམས་ཀྱིས་རྒྱལ་བའི་མྱུ་གུ་བྱང་སེམས་ལས་དང་པོ་ལའང་
གཅེས་སྤྲས་སུ་བྱེད་ཅིང་གུས་པར་བྱེད་དགོས་སོ། །ཞེས་ཤེས་པར་བྱ་བ་དང། བྱང་སེམས་ལ་བསྔགས་པ་གསུངས་པའི་དུས་དེར་འཁོར་དུ་ཉེ་བར་གྱུར་ཅིང། ཐེག་པ་གསུམ་གྱི་ལམ་ལ་བཀོད་པའི་སེམས་ཅན་རྣམས་ཐེག་ཆེན་ཉིད་ལ་ངེས་པར་སྦྱར་བར་བྱ་བའི་ཆེད་ཡིན་པའི་
ཕྱིར། སྐབས་འདིའི་ཐེག་པ་གསུམ་ལ་བཀོད་པ་ཞེས་པ་ནི་ཐེག་པ་གསུམ་གྱི་ལམ་ལ་བཀོད་པ་ལ་བྱེད་པར་འགྲེལ་བཤད་ལས་ཀྱང་གསུངས་ཏེ། འགྲེལ་བཤད་ལས། ཐེག་པ་གསུམ་ལ་བཀོད་པའི་སེམས་ཅན་གྱི་ཕུང་པོ་ཞེས་པ་ནི་ཉན་ཐོས་དང། རང་སངས་རྒྱས་དང། བྱང་
ཆུབ་སེམས་དཔའ་རྣམས་ཀྱི་ལམ་ལ་སྦྱར་བའི་སེམས་ཅན་གྱི་ཚོགས་སོ། །ཞེས་གསུངས་པའི་ཕྱིར། འོ་ན། འདིར་རང་རྒྱལ་ཚོགས་ལམ་པ་ཡིན་ན། གནས་སྐབས་རང་རྒྱལ་དུ་རིགས་ངེས་པས་མ་ཁྱབ་པར་བསྟན་པར་འགྱུར་རོ་སྙམ་ན་དཔྱད་དོ། །གསུམ་པ་ནི། སྐབས་འདིར་
ཉན་རང་དང་བྱང་སེམས་སོགས་ལ་དངོས་སུ་མཆོད་བརྗོད་མི་མཛད་པར། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། །ཞེས་ཉན་རང་ཐུབ་དབང། ཐུབ་དབང་བྱང་སེམས་ལས་འཁྲུངས་ཚུལ་བསྟན་
པ་ལ་དགོས་པ་ཅི་ཡོད་ཅེ་ན། སྐབས་འདིར་གསུང་རབ་གཞན་ཕལ་ཆེའི་མཆོད་བརྗོད་ཀྱི་ཡུལ་དུ་གྲགས་པའི་ཉན་རང་དང་བྱང་སེམས་རྣམས་ལ་དངོས་སུ་མཆོད་བརྗོད་མི་མཛད་པའི་རྒྱུ་མཚན་ཡོད་དེ། དེ་རྣམས་ཀྱི་མཐར་ཐུག་པའི་རྩ་བའི་རྒྱུ་སྙིང་རྗེ་ཆེན་པོ་ལ་མཆོད་བརྗོད་

[020B] དེས་ན་གོང་དུ་གཞན་ལ་མཆོད་བརྗོད་ཀྱི་ཡུལ་དུ་མཛད་ཅེས་པའི་གཞན་བསྟན་བཅོས་མངོན་རྟོགས་རྒྱན་སོགས་ནང་པའི་བསྟན་བཅོས་ཕལ་ཆེ་བ་ལ་བྱེད་དོ། །གཞུང་འདིར་ཉན་རང་དང་སངས་རྒྱས་འཕགས་པ་དང་བྱང་སེམས་རྣམས་
རྒྱུ་འབྲས་སུ་བསྟན་པ་ལ་དགོས་པ་ཡོད་དེ། དེ་རྣམས་ཀྱི་མཐར་ཐུག་པའི་རྩ་བའི་རྒྱུ་ངོས་བཟུང་བའི་ཆེད་ཡིན་པའི་ཕྱིར། ཁོ་ན་རེ། ཐུབ་དབང་སྐྱེ་ཞེས་པའི་སྐབས་སུ་བྱང་སེམས་ཐུབ་དབང་ལས་སྐྱེ་ཚུལ་ཅིག་འཆད་རིགས་པར་ཐལ། བྱང་སེམས་དེ་རང་གི་ཡབ་ཏུ་གྱུར་པའི་སངས་རྒྱས་
ཀྱིས་ཆོས་བསྟན་པ་ལས་འཁྲུངས་པའི་ཕྱིར་ཟེར་ན་མ་ཁྱབ་སྟེ། ཐུབ་དབང་སྐྱེ་ཞེས་པའི་སྐབས་སུ་ཉན་རང་ལྟར་བྱང་སེམས་ཐུབ་དབང་ལས་འཁྲུངས་ཚུལ་འཆད་མི་དགོས་ཏེ། སྐབས་འདིར་ཉན་རང་ཐུབ་དབང་ལས་སྐྱེས་པར་བསྟན་པའི་དགོས་པ་ནི་དེ་གཉིས་ཀྱི་རྩ་བ་སྙིང་རྗེ་ཆེན་
པོ་ལ་ཐུག་པར་བསྟན་པའི་ཆེད་ཡིན་ལ། བྱང་སེམས་ཀྱི་རྩ་བ་སྙིང་རྗེ་ལ་ཐུག་ཚུལ་གང་ཕྱིར་བརྩེ་ཉིད་ཅེས་སོགས་ཀྱིས་ལོགས་སུ་འཆད་པའི་ཕྱིར། སྦྱོར་བ་ནི་རྟོགས་སླའོ།།    ༈    །།སྙིང་རྗེའི་སེམས་དང་གཉིས་སུ་མེད་བློ་དང། །ཞེས་སོགས་ཀྱི་སྐབས་སུ། འདིར་བསྟན་
པའི་ཆོས་གསུམ་གྱི་ངོ་བོ་ངོས་བཟུང་བ་དང། ཆོས་གསུམ་བྱང་སེམས་ཀྱི་རྒྱུར་བསྟན་པ་དང། དེ་དག་ལ་དོགས་པ་སྤོང་བའོ། །དང་པོ་ལ། དགག་གཞག་གཉིས་ལས། དང་པོ་ནི། མཁས་པ་ཁ་ཅིག། སྐབས་འདིའི་སྙིང་རྗེ་ལ་འབྲས་དུས་ཀྱི་སྙིང་རྗེ་ཡོད་དེ། རང་འགྲེལ་དང་ཊཱིཀ་
ཆེན་གཉིས་ཀར་སྐབས་འདིའི་སྙིང་རྗེ་དེ་འཆད་འགྱུར་གྱི་སྙིང་རྗེ་ལ་བཤད་ཅིང། འཆད་འགྱུར་གྱི་སྙིང་རྗེ་ལ་འབྲས་དུས་ཀྱི་སྙིང་རྗེ་ཡོད་པའི་ཕྱིར། གང་ཕྱིར་བརྩེ་ཉིད་ཅེས་པའི་སྐབས་ནས་བསྟན་པའི་ཐ་མར་གལ་ཆེ་བའི་སྙིང་རྗེ་དེ་འབྲས་དུས་ཀྱི་སྙིང་རྗེ་ལ་བྱེད་པའི་
ཕྱིར། ཞེས་གསུངས་པ་མི་འཐད་དེ། སྐབས་འདིར་བསྟན་གྱི་སྙིང་རྗེ་དེ་བྱང་སེམས་ལས་དང་པོ་བས་སྔོན་དུ་འགྲོ་བའི་སྙིང་རྗེ་ལ་བྱེད་མི་རིགས་པར་ཐལ། སྐབས་འདིར་བསྟན་གྱི་སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་འཐུན་ཡོད་པའི་ཕྱིར། འདོད་ན། རང་འགྲེལ་ལས་

[021A]༄༅། །བྱང་ཆུབ་སེམས་དཔའ་དེ་དག་ཅིའི་རྒྱུ་ཅན་ཞིག་ཡིན་ཞེ་ན། སྙིང་རྗེའི་སེམས་དང་གཉིས་སུ་མེད་བློ་དང། །ཞེས་སོགས་བཤད་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། སྐབས་འདིའི་སྙིང་རྗེ་དེ་ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་ལ་བྱེད་རིགས་
པར་ཐལ། དེ་བྱང་སེམས་ལས་དང་པོ་པས་སྔོན་དུ་འགྲོ་རྒྱུའི་སྙིང་རྗེ་ལ་བྱེད་རིགས་པའི་ཕྱིར། འདོད་ན། སྐབས་འདིར་བསྟན་གྱི་སྙིང་རྗེ་རྒྱུད་ལྡན་གྱི་སངས་འཕགས་མེད་པར་ཐལ་ལོ། །འདོད་ན། སྐབས་འདིར་བསྟན་གྱི་སྙིང་རྗེ་དེ་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་
ཐོག་མཐའ་བར་གསུམ་དུ་གལ་ཆེ་བ་མ་ཡིན་པར་ཐལ། འདོད་པའི་ཕྱིར། འདོད་ན། གང་ཕྱིར་བརྩེ་ཉིད་ཅེས་སོགས་ཀྱི་དོན་མ་གྲུབ་པར་ཐལ། འདོད་པའི་ཕྱིར། ཞེས་གསུངས་ན་རྩ་བར་མ་ཁྱབ་སྟེ། བྱང་སེམས་ལས་དང་པོས་སྔོན་དུ་འགྲོ་བའི་སྙིང་རྗེ་ཡིན་ན། ལམ་མ་ཞུགས་ཀྱི་གང་
ཟག་གི་རྒྱུད་ཀྱི་སྙིང་རྗེ་ཡིན་དགོས་པར་ཐལ། ཐལ་འགྱུར་དེ་ལ་ཁྱབ་འབྲེལ་ཡོད་པའི་ཕྱིར། འདོད་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཐེག་ཆེན་སེམས་བསྐྱེད་ཀྱི་སྔོན་དུ་འགྲོ་བའི་ཕྱིར་ཏེ། རྒྱུ་འབྲས་མན་ངག་བདུན་གྱི་རྣམ་གཞག་འཐད་
པའི་ཕྱིར། འདོད་ན་སླ། གཞན་ཡང་རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་ཐ་མར་གལ་ཆེ་བའི་སྙིང་རྗེ་ཡིན་ན་འབྲས་དུས་ཀྱི་སྙིང་རྗེ་ཡིན་དགོས་པར་ཐལ། གང་ཕྱིར་བརྩེ་ཉིད་ཅེས་སོགས་ཀྱི་སྐབས་ནས་བསྟན་པའི་སྙིང་རྗེ་དེ་འབྲས་དུས་ཀྱི་སྙིང་རྗེ་ལ་བྱེད་རིགས་པའི་ཕྱིར་
འདོད་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། བརྩེ་བ་སྙིང་རྗེ་ཆེན་པོ་དེ་རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་རྒྱུ་མཚན་གྱི་དཔལ་ལྡན་ཟླ་བ་གྲགས་པས་བསྟན་བཅོས་རྩོམ་པའི་ཐོག་མར་སྙིང་རྗེ་ཆེན་པོ་
ལ་བསྟོད་པ་མ་ཡིན་པར་ཐལ། མ་གྲུབ་པ་དེའི་ཕྱིར། གལ་ཏེ་སྐབས་འདིའི་སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་ཡོད་པར་ཐལ། སྐབས་འདིའི་སྙིང་རྗེ་དང་སྨིན་པ་ལྟ་བུའི་སྙིང་རྗེའི་གཞི་མཐུན་ཡོད་པའི་ཕྱིར་ཏེ། ཊཱིཀ་ཆེན་ལས། ཐ་མར་གལ་ཆེ་བ་ལ་སྨིན་པ་དང་འདྲ་ཚུལ་

[021B] རྒྱལ་བའི་གོ་འཕང་ཐོབ་ཏུ་ཟིན་ཀྱང་སྙིང་རྗེའི་སྨིན་པ་དང་བྲལ་ན། འཁོར་བ་ཇི་སྲིད་ཀྱི་བར་དུ་སེམས་ཅན་རྣམས་ཀྱིས་ཉེ་བར་ལོངས་སྤྱོད་པའི་རྒྱུར་མི་འགྱུར་ཞིང། ཞེས་སོགས་གསུངས་པའི་ཕྱིར་ན་རྩ་བར་མ་ཁྱབ་སྟེ། སྙིང་རྗེ་ཆེན་པོ་དེ་ན་སྨིན་པ་ལྟ་བུའི་སྙིང་རྗེ་ཆེན་པོ་ཡིན་པའི་ཕྱིར་
ཏེ༑ ལོ་ཐོག་སྨིན་པའི་ཚེ་ན་ལེགས་པར་ལོངས་སྤྱད་དུ་རུང་བ་བཞིན་དུ་སྙིང་རྗེ་ཆེན་པོའི་དབང་གིས་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་ནས་རྒྱལ་བའི་ལོ་ཐོག་ཕུན་སུམ་ཚོགས་པ་ལ་གདུལ་བྱ་རྣམས་ཀྱིས་ལོངས་སྤྱོད་པར་འགྱུར་བས་ན་སྙིང་རྗེ་ཆེན་པོ་ལ་སྨིན་པ་ལྟ་བུའི་སྙིང་
རྗེ་ཞེས་བཤད་པའི་ཕྱིར། སྐབས་འདིའི་གཉིས་སུ་མེད་པའི་བློ་དེ་གང་ལ་བྱེད་ཟེར་ན། འདི་ལ་བོད་སྔ་མ་ཁ་ཅིག་སྐབས་འདིའི་གཉིས་སུ་མེད་པའི་བློ་ནི་གཟུང་འཛིན་གཉིས་སུ་མེད་པའི་བློ་ལ་བྱེད། སྐབས་འདིའི་སེམས་བསྐྱེད་དོན་དམ་སེམས་བསྐྱེད་ལ་བྱེད། ཅེས་གསུངས། འདི་
འགོག་པ་ལ། མཁས་པ་ཁ་ཅིག་གཟུང་འཛིན་གཉིས་སུ་མེད་པ་ཞེས་པའི་གཉིས་དེ་གང་ལ་བྱེད། གཟུང་འཛིན་རྫས་གཞན་ལ་བྱེད་དམ། གཉིས་སྣང་ལ་བྱེད། དང་པོ་ལྟར་ན་མི་འཐད་དེ། གཟུང་འཛིན་རྫས་གཞན་ཡོད་པའི་ཕྱིར་ཏེ། ཕྱི་དོན་ཡོད་པའི་ཕྱིར། གཉིས་པ་ལྟར་ན་
སྐབས་འདིའི་སེམས་བསྐྱེད་དོན་དམ་སེམས་བསྐྱེད་ལ་བཤད་པ་དང་ཟློས་སྐྱོན་ཡོད་པར་ཐལ། དམ་བཅའ་འཐད་པའི་ཕྱིར། ཞེས་གསུང་ལ། འོན་ཀྱང་མཁས་གྲུབ་ཆོས་རྗེས་གཟུང་འཛིན་རྫས་གཞན་མེད་པར་བཤད་དོ། །རང་ལུགས་ཀྱི་དགག་པ་ནི། སྐབས་འདིའི་གཉིས་
སུ་མེད་པའི་བློ་གཟུང་འཛིན་གཉིས་སུ་མེད་པའི་བློ་ལ་བྱེད་པ་མི་འཐད་དེ། གཟུང་འཛིན་གཉིས་སུ་མེད་པའི་བློ་དེ་བྱང་སེམས་ལས་དང་པོ་པས་སྔོན་དུ་འགྲོ་བ་མ་ཡིན་པའི་ཕྱིར་དང། འགྲེལ་པར་སྐབས་འདིའི་གཉིས་སུ་མེད་པའི་བློ་དེ་རྟག་ཆད་ཀྱི་མཐའ་གཉིས་དང་བྲལ་བའི་ཤེས་
རབ་ལ་བཤད་པའི་ཕྱིར། འགྲེལ་བཤད་མཁན་པོ་ན་རེ། སྐབས་འདིའི་གཉིས་སུ་མེད་པའི་བློ་དེ་གཟུང་འཛིན་གཉིས་སུ་མེད་པའི་བློ་དོན་དམ་སེམས་བསྐྱེད་དང། སྐབས་འདིའི་སེམས་བསྐྱེད་རགས་པ་བརྡ་ལས་བྱུང་བའི་སེམས་བསྐྱེད་ལ་བྱེད་ཅེས་ཟེར། དེ་ལྟར་ཡང་

[022A]༄༅། །འགྲེལ་བཤད་ལས། བྱང་ཆུབ་སེམས་དཔའ་དེ་རྣམས་སྙིང་རྗེ་དང་ལྡན་པའི་སེམས་དང། དོན་དམ་པའི་བྱང་ཆུབ་ཏུ་སེམས་བསྐྱེད་པའི་རང་བཞིན་ཅན་གཉིས་སུ་མེད་པའི་བློ་དང། བརྡ་ལས་བྱུང་བའི་བྱང་ཆུབ་ཏུ་སེམས་བསྐྱེད་པ་ནི་རྒྱུ་ཡིན་ཞེས་པའོ།།
ཞེས་གསུངས། གཉིས་སུ་མེད་པའི་བློ་དོན་དམ་སེམས་བསྐྱེད་ལ་བྱེད་པ་མི་འཐད་དེ། དོན་དམ་སེམས་བསྐྱེད་དེ་བྱང་སེམས་ལས་དང་པོ་པས་སྔོན་དུ་འགྲོ་བ་མ་ཡིན་པའི་ཕྱིར། ཁ་ཅིག་སྐབས་འདིར་བསྟན་གྱི་སེམས་བསྐྱེད་དེ་སེམས་བསྐྱེད་མཚན་ཉིད་པ་ཡིན་ཟེར་བ་
མི་འཐད་དེ། བྱང་སེམས་ལས་དང་པོ་པས་སྔོན་དུ་འགྲོ་བའི་སྐབས་འདིར་བསྟན་གྱི་སེམས་བསྐྱེད་དེ་སེམས་བསྐྱེད་མཚན་ཉིད་པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཊཱིཀ་ཆེན་ལས། བྱང་སེམས་ཀྱི་སྔོན་དུ་འགྲོ་བའི་སེམས་བསྐྱེད་པ་ནི། སེམས་བསྐྱེད་
བསྒོམ་པའི་སྐབས་ལ་དགོངས་ཀྱི། བསྒོམས་པ་ལ་བརྟེན་ནས་སྐྱེས་པའི་སེམས་བསྐྱེད་དངོས་མིན་པའི་ཕྱིར་རོ། །ཞེས་བཤད་པ་དང་འགལ་ཞིང། ལམ་མ་ཞུགས་ཀྱི་གང་ཟག་གི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ་བ་བཟློག་ཏུ་མེད་དོ།།    ༈    །།གཉིས་
པ་རང་གི་ལུགས་བཞག་པ་ནི། སྐབས་འདིའི་སྙིང་རྗེ་ནི། དང་པོར་ང་ཞེས་བདག་ལ་ཞེན་གྱུར་ཅིང། །ཞེས་སོགས་ཀྱིས་འཆད་པར་འགྱུར་བའི་སྙིང་རྗེ་ལ་བྱེད་དེ། རང་འགྲེལ་ལས། དེ་ལ་སྙིང་རྗེ་ནི་བརྩེ་བ་སྟེ། འདི་ཉིད་དུ་འཆད་པར་འགྱུར་བའི་རྣམ་པ་དང་རང་གི་ངོ་བོ་ཅན་ནོ།།
ཞེས་གསུངས་པའི་ཕྱིར། སྐབས་འདིའི་གཉིས་སུ་མེད་པའི་བློ་ནི་རྟག་ཆད་ཀྱི་མཐའ་གཉིས་དང་བྲལ་བའི་སྟོང་ཉིད་རྟོགས་པའི་ཤེས་རབ་ལ་བྱེད་རིགས་ཏེ། རང་འགྲེལ་ལས། གཉིས་སུ་མེད་པའི་བློ་ནི། དངོས་པོ་དང་དངོས་པོ་མེད་པ་ལ་སོགས་པ་མཐའ་གཉིས་དང་བྲལ་བའི་
ཤེས་རབ་བོ། །ཞེས་གསུངས་པའི་ཕྱིར། སྐབས་འདིའི་བྱང་ཆུབ་ཀྱི་སེམས་ནི། འགྲེལ་པར་མདོ་དྲངས་པ་ལས། ཆོས་ཉིད་འདི་ལྟ་བུ་འདི་སེམས་ཅན་རྣམས་ཀྱིས་ཁོང་དུ་ཆུད་པར་བྱའོ་སྙམ་ནས། བྱང་ཆུབ་སེམས་དཔའ་ལ་སེམས་གང་སྐྱེ་བ་འདི་ནི། བྱང་ཆུབ་སེམས་དཔའི་

[022B] །ཞེས་བཤད། རང་གིས་ཆོས་ཉིད་རྟོགས་ནས་སེམས་ཅན་རྣམས་ཀྱིས་ཆོས་ཉིད་ཁོང་དུ་ཆུད་པར་བྱའོ་སྙམ་དུ་སེམས་བསྐྱེད་པར་གསུངས་པ་ཡང་འདིར་བསྟན་པའི་སེམས་བསྐྱེད་ཡོངས་སུ་རྫོགས་པ་མ་ཡིན་ཏེ། དེས་ཐེག་ཆེན་སེམས་བསྐྱེད་
ཀྱི་ཆེད་དུ་བྱ་བ་གཞན་དོན་ལ་དམིགས་ཀྱང། སེམས་བསྐྱེད་ཀྱི་ཆེད་དུ་བྱ་བ་བྱང་ཆུབ་ལ་དམིགས་པ་མ་ཡིན་པའི་ཕྱིར། དེ་སྐད་དུ་ཡང། ཊཱིཀ་ཆེན་ལས། འདི་ནི་སེམས་བསྐྱེད་ཀྱི་ཆེད་དུ་བྱ་བའི་ཕྱོགས་གཅིག་ཙམ་ལ་དམིགས་པ་ཡིན་པས། མཚན་ཉིད་མ་རྫོགས་ལ། ཞེས་
བཤད། དོན་འདི་མ་གོ་བ་ཁ་ཅིག་ཊཱིཀ་ཆེན་ལས། བཤད་མ་ཐག་པའི་དོན་རང་གིས་ཆོས་ཐམས་ཅད་རྟོགས་ནས་སེམས་ཅན་རྣམས་ཀྱིས་ཆོས་ཉིད་ཁོང་དུ་ཆུད་པར་བྱའོ་སྙམ་དུ་སེམས་བསྐྱེད་པ་དེ་སེམས་བསྐྱེད་ཀྱི་མཚན་ཉིད་ཡོངས་སུ་རྫོགས་པ་མ་ཡིན་ཏེ། དེས་ཆེད་
དུ་བྱ་བ་སེམས་ཅན་ཐམས་ཅད་ལ་མ་དམིགས་པར་སྟོང་ཉིད་མ་རྟོགས་པའི་སེམས་ཅན་ཕྱོགས་རེ་བ་ལ་དམིགས་པའི་ཕྱིར། ཞེས་པའི་དོན་དུ་འཆད་པ་ནི་ཆོས་ངོ་མཚར་ཆེ་བའི་གནས་ཡིན་ཏེ། སེམས་ཅན་ཐམས་ཅད་ཐེག་ཆེན་སེམས་བསྐྱེད་ཀྱི་ཆེད་དུ་བྱ་བར་འཇོག་པ་ལས་
ཡ་མཚན་པ་ཅི་ཞིག་ཡོད། ཡང་གང་ཕྱིར་བརྩེ་ཉིད་ཅེས་པའི་ཐད་ཀྱི་རང་འགྲེལ་ལས། གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་བསྔལ་ནས་བཏོན་ཏེ་སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་ངེས་པར་སེམས་བསྐྱེད་པར་བྱེད་དོ། །ཞེས་སེམས་ཅན་
སྡུག་བསྔལ་ལས་བསྒྲལ་ནས་སངས་རྒྱས་ཀྱི་གོ་འཕང་ལ་འགོད་པར་བྱའོ་སྙམ་དུ་སེམས་བསྐྱེད་པར་གསུངས་པ་ཡང་སྐབས་འདིར་བསྟན་གྱི་སེམས་བསྐྱེད་ཡོངས་སུ་རྫོགས་པ་མ་ཡིན་ཏེ། དེས་སེམས་བསྐྱེད་ཀྱི་ཆེད་དུ་བྱ་བ་གཞན་དོན་ལ་དམིགས་ཀྱང་རང་གི་ཐོབ་
བྱའི་བྱང་ཆུབ་ལ་མ་དམིགས་པའི་ཕྱིར།།    ༈    །།རང་ལུགས་ནི། རང་གི་གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའི་འདོད་པ་དང་མཚུངས་ལྡན་དུ་བྱུང་བའི་སེམས་ཁྱད་པར་ཅན་སྐབས་འདིར་བསྟན་གྱི་སེམས་བསྐྱེད་ཡིན་ཏེ། འགྲོ་

[023A]༄༅། །བ་གཡོ་བའི་ཆུ་ཡི་ནང་གི་ཟླ་བ་ལྟར། །ཞེས་པའི་སྐབས་ཀྱི་རང་འགྲེལ་ལས། དམ་པའི་ཆོས་ཀྱི་བདུད་རྩིའི་རོ་ཕུལ་དུ་བྱུང་བ་འབྱུང་བའི་རྒྱུ། ཕྱིན་ཅི་ལོག་གི་རྟོག་པ་མཐའ་དག་ལོག་པའི་མཚན་ཉིད། འགྲོ་བ་ཡོངས་ཀྱི་གཉེན་ཉིད་ཀྱི་རང་བཞིན་དུ་གྱུར་པ་སངས་རྒྱས་ཉིད་
ཀྱང་ཡང་དག་པར་ཐོབ་པར་འདོད་པ་ཡིན་ནོ། །ཞེས་དང། འགྲེལ་བཤད་ལས། གཞན་གྱི་དོན་གྱི་ཆེད་དུ་ཡང་དག་པར་རྫོགས་པའི་བྱང་ཆུབ་ལ་དམིགས་པར་མངོན་པར་འདོད་པའི་རང་བཞིན་ཅན་བྱང་ཆུབ་ཏུ་སེམས་བསྐྱེད་པ་བསྟན་ནོ། །ཞེས་དང། ཊཱིཀ་ཆེན་ལས། ཆེད་དུ་བྱ་
བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་པའི་བྱང་ཆུབ་ཐོབ་པར་འདོད་པ་སེམས་བསྐྱེད་ཀྱི་མཚན་ཉིད་རྫོགས་པར་འདོད་པར་བྱ་སྟེ། འགྲེལ་བཤད་ལས་ཀྱང་དེ་ལྟར་འབྱུང་བ་ལེགས་ཤིང། མངོན་རྟོགས་རྒྱན་ལས་གསུངས་པ་དང། ལུགས་འདི་ལ་མི་འདྲ་བ་མེད་
དོ༑ ༑ཅེས་གསུངས།།    ༈    །།གཉིས་པ་ནི། སྐབས་འདིར་བསྟན་གྱི་ཆོས་གསུམ་པོ་དེ་བྱང་སེམས་ལས་དང་པོ་བའི་རྒྱུར་འཇོག་པ་འདི་འཕགས་པ་ཀླུ་སྒྲུབ་ཀྱི་དགོངས་པ་ཡིན་ཏེ། རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདིས། །ཞེས་སོགས་གསུངས་པའི་ཕྱིར་
གསུམ་པ་དོགས་པ་སྤོང་བ་ལ། དོགས་པ་འགོད་པ་དང། དེའི་ལན་བསྟན་པ་དང། ཞར་ལ་གཞན་གྱི་ལོག་རྟོག་དགག་པའོ། །དང་པོ་ནི། ཆོས་གསུམ་བྱང་སེམས་ཀྱི་རྒྱུར་བཞག་པའི་བྱང་སེམས་དེའི་མ་མཐའ་ལམ་ཞུགས་ཀྱི་བྱང་སེམས་ཐོག་མ་པ་ལ་བྱེད་དམ་མི་བྱེད། བྱེད་ན་ཐེག་
ཆེན་སེམས་བསྐྱེད་བྱང་སེམས་ཀྱི་རྒྱུར་འཇོག་པ་མི་འཐད་དེ། ཐེག་ཆེན་སེམས་བསྐྱེད་ཐོབ་མ་ཐག་ཏུ་བྱང་སེམས་སུ་བཞག་དགོས་པའི་ཕྱིར། མི་བྱེད་ན། སྐབས་འདིའི་བྱང་སེམས་དེ་ཟླ་བ་ཚེས་པ་ལྟ་བུའི་བྱང་སེམས་དང། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་སུ་བཤད་
པ་དང་འགལ་ལོ། །ཞེས་ཟེར། དོགས་པ་གཉིས་པ་ཡང། མཐའ་གཉིས་ལ་མི་བརྟེན་པའི་ཡེ་ཤེས་བྱང་སེམས་ཀྱི་རྒྱུར་འཇོག་པ་མི་འཐད་དེ། བྱང་སེམས་རྣམས་ནི་ཐོག་མར་ཀུན་རྫོབ་ཀྱི་སེམས་བསྐྱེད་ནས་དེའི་རྗེས་སུ་སྟོང་ཉིད་རྟོགས་པའི་ཤེས་རབ་ཀྱི་ཉམས་ལེན་སོགས་བྱང་སེམས་

[023B] ཞེས་ཟེར་ན། རྩོད་པ་དང་པོའི་ལན་ལ། ཊཱིཀ་ཆེན་ལས། ཇི་སྐད་བཤད་པའི་སྐྱོན་དུ་འགྱུར་བའི་ཕྱིར། །ཕྱོགས་གཉིས་པ་ནི་ཁས་མི་ལེན་པས། དང་པོ་ཁས་ལེན་ནོ། །འོན་ཀྱང་སྔར་བཀོད་པའི་སྐྱོན་ནི་མེད་དེ། ཞེས་སོགས་གསུངས་
དེའི་དོན་ནི། ཆོས་གསུམ་གང་གི་རྒྱུར་བཞག་པའི་བྱང་སེམས་དེའི་མ་མཐའ་ལམ་ཞུགས་ཀྱི་བྱང་སེམས་ཐོག་མ་པ་ལ་བྱེད་ཀྱང། ལམ་མ་ཞུགས་ན་ཐེག་ཆེན་སེམས་བསྐྱེད་ཡོད་པར་ཐལ་བའི་སྐྱོན་མེད་དེ། བྱང་སེམས་ལས་དང་པོ་བའི་སྔོན་དུ་འགྲོ་བའི་སྐབས་འདིར་བསྟན་གྱི་སེམས་
བསྐྱེད་དེ་ཐེག་ཆེན་སེམས་བསྐྱེད་མཚན་ཉིད་པ་ལ་མི་བྱེད་པའི་ཕྱིར་ཏེ། དེ་ཐེག་ཆེན་སེམས་བསྐྱེད་སྒོམས་པའི་སྐབས་ཀྱི་རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་འཐོབ་པར་འདོད་པའི་འདོད་པ་དང་མཚུངས་ལྡན་དུ་བྱུང་བའི་སེམས་ཁྱད་པར་ཅན་ལ་བྱེད་པའི་
ཕྱིར། ཆོས་གསུམ་གང་གི་རྒྱུར་བཞག་པའི་བྱང་སེམས་དེའི་མ་མཐའ་ལམ་ཞུགས་ཀྱི་བྱང་སེམས་ཐོག་མ་པ་ལ་བྱེད་རིགས་པའི་ཕྱིར་ཏེ། རང་འགྲེལ་ལས། སྐབས་འདིའི་བྱང་སེམས་དེ་ཟླ་བ་ཚེས་པ་ལྟ་བུའི་བྱང་སེམས་དང། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་ཆུབ་སེམས་
དཔར་བཤད་པ་གང་ཞིག། དེ་འདྲའི་བྱང་སེམས་ཡིན་ན་བྱང་སེམས་ལས་དང་པོ་བ་ཡིན་དགོས་པའི་ཕྱིར། སྔར་གྱི་དོགས་པ་གཉིས་པ་དེའི་སྐྱོན་མེད་དེ། ཐེག་ཆེན་གྱི་རིགས་ཅན་དབང་རྣོན་གྱིས་སྔོན་དུ་དེ་ཁོ་ན་ཉིད་ཀྱི་ལྟ་བ་བཙལ་ནས། དེ་ནས་ཐེག་པ་ཆེན་པོར་སེམས་བསྐྱེད་པ་
ཡིན་ཅིང། ཐེག་ཆེན་རིགས་དེས་ཀྱི་བྱང་སེམས་དབང་རྟུལ་ལ་ཡང་ལམ་མ་ཞུགས་ཀྱི་གནས་སྐབས་སུ་སྟོང་ཉིད་རྟོགས་པ་དུ་མ་ཡོད་པའི་ཕྱིར། འོ་ན། སྐབས་འདིར་ཆོས་གསུམ་བྱང་སེམས་ཀྱི་རྒྱུར་བཤད་པ་དེ། བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་སམ་
དབང་རྣོན་ཁོ་ནའི་དབང་དུ་བྱས་ཤེ་ན། དོན་འདི་དཀའ་བས་ཞིབ་ཏུ་བཤད་ན། འདི་ལ་མཁས་པ་ཕལ་ཆེ་བས། སྐབས་འདིར་ཆོས་གསུམ་བྱང་སེམས་ཀྱི་རྒྱུར་བཞག་པ་འདི་བྱང་སེམས་དབང་རྣོན་ཁོ་ནའི་དབང་དུ་བྱས་པ་ཡིན་ཏེ། སྔར་གྱི་དོགས་པ་གཉིས་པའི་ལན་འདེབས་པ་

[024A]༄༅། །ན༑ ཊཱིཀ་ཆེན་ལས། བྱང་སེམས་ཀྱི་རིགས་ཅན་དབང་པོ་རྣོན་པོས་སྔོན་དུ་དེ་ཁོ་ན་ཉིད་ཀྱི་ལྟ་བ་བཙལ་ནས། དེ་ནས་སེམས་བསྐྱེད་པ་ཡིན་པས་སྐྱོན་གཉིས་པ་ཡང་མེད་པ་ནི་འཆད་པར་འགྱུར་རོ། །ཞེས་གསུངས་པའི་ཕྱིར། ཞེས་གསུངས། འདི་ནི་ཊཱིཀ་ཆེན་གྱི་
དགོངས་པ་མ་ཡིན་ཏེ། དེའི་རྒྱུ་མཚན་ཆོས་གསུམ་བྱང་སེམས་ཀྱི་རྒྱུར་བཤད་པ་འདི་བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་མཛད་ནས་གསུངས་པ་ཡིན་ཏེ། གང་ཕྱིར་བརྩེ་ཉིད་ཅེས་སོགས་ཀྱིས་བྱང་ཆུབ་ཀྱི་སེམས་དང། སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་
རྗེ་ཆེན་པོ་ལ་ཐུག་ཚུལ་གསུངས་པ་དེ་བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་ནས་གསུངས་པའི་ཕྱིར། དེ་གཉིས་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་འཆད་པ་ལ། ལུས་པ་ཡོངས་སུ་བསྐྱོབ་པར་བྱ་བའི་ཕྱིར། གདོན་མི་ཟ་བར་བདག་ནི་གཞན་གྱི་སྡུག་བསྔལ་གྱིས་
སྡུག་བསྔལ་བ་ཉིད་ཀྱིས་སེམས་ཅན་སྡུག་བསྔལ་བར་གྱུར་པ་མ་ལུས་པ་ཡོངས་སུ་བསྐྱོབ་པར་བྱ་བའི་ཕྱིར། གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་བསྔལ་ནས་བཏོན་ཏེ། སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་ངེས་པར་སེམས་བསྐྱེད་
པར་བྱེད་དོ། །དམ་བཅའ་བ་འདི་ཡང་གཉིས་སུ་མེད་པའི་ཡེ་ཤེས་སྤངས་པས་བསྒྲུབ་པར་མི་ནུས་པས་གཉིས་སུ་མེད་པའི་ཡེ་ཤེས་ལ་ཡང་ངེས་པ་ཁོ་ནར་འཇུག་སྟེ། ཞེས་དང། དེའི་དོན་བསྡུས་ཏེ་འཆད་པ་ལ། ཊཱིཀ་ཆེན་ལས། དེ་ལྟར་ན་གང་ཕྱིར་ཞེས་པ་བཞིའི་དོན་བཀྲལ་
བས་ནི། ཐེག་ཆེན་པ་བྱེད་པར་འདོད་ན་ཐོག་མར་ཡིད་སྙིང་རྗེ་ཆེན་པོའི་གཞན་དབང་དུ་གྱུར་པ་ཅིག་དང། དེ་ནས་དེ་ལ་བརྟེན་ནས་བྱང་ཆུབ་ཀྱི་སེམས་མཚན་ཉིད་ཚང་བ་ཅིག་སྙིང་ཐག་པ་ནས་བསྐྱེད་པ་དང། སེམས་བསྐྱེད་པས་ནི་གདོན་མི་ཟ་བར་བྱང་སེམས་ཀྱི་སྤྱོད་པ་
སྤྱི་དང། ཁྱད་པར་དུ་ཟབ་མོའི་ལྟ་བ་ཕུ་ཐག་གཅོད་དགོས་པར་འདུག་སྙམ་ནས་དེ་དག་ལ་སློབ་པ་ཅིག་དགོས་པར་བསྟན་པ་ལ་ངེས་པ་བརྟན་པོ་རྙེད་དགོས་སོ། །ཞེས་སྟོང་ཉིད་རྟོགས་པའི་ཤེས་རབ་དང། བྱང་ཆུབ་ཀྱི་སེམས་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་ཐེག་ཆེན་གྱི་

[024B] འོ་ན། བྱང་སེམས་དབང་རྟུལ་ཡིན་ན་ལམ་མ་ཞུགས་ཀྱི་གནས་སྐབས་ཀྱི་ཆོས་གསུམ་ལས་འཁྲུངས་དགོས་པས། བྱང་སེམས་ཡིན་ན་སྟོང་ཉིད་རྟོགས་པས་ཁྱབ་པར་འགྱུར་ལ། དེ་ལྟ་ན་དབུ་མ་རྒྱན་རྩ་
འགྲེལ་གྱི་དོན་དང་འགལ་བར་འགྱུར་རོ། །ཞེ་ན། སྐབས་འདིར་ཆོས་གསུམ་བྱང་སེམས་ཀྱི་རྒྱུར་བཤད་པ་དེ་བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་ཀྱང། བྱང་སེམས་དབང་རྟུལ་ཡིན་ན་ལམ་མ་ཞུགས་ཀྱི་གནས་སྐབས་ཀྱི་ཆོས་གསུམ་ལས་འཁྲུངས་
མི་དགོས་ཏེ། དཔེར་ན། དབུ་མ་རྒྱན་ལས། ཡང་དག་དད་པའི་རྗེས་འབྲང་བ། །རྫོགས་པའི་བྱང་ཆུབ་སེམས་བསྐྱེད་ནས། །ཐུབ་པའི་བརྟུལ་ཞུགས་བླངས་བྱས་ཏེ། །དེ་ནས་ཡང་དག་ཤེས་འཚོ་ལ་བརྩོན། །ཞེས་དང་པོར་སེམས་བསྐྱེད་ནས་དེ་རྗེས་ལྟ་བ་ལ་བློ་སྦྱོང་ཚུལ་གསུངས་
པ་དེ། ཐེག་ཆེན་གྱི་རིགས་ཅན་དབང་རྟུལ་གྱི་དབང་དུ་མཛད་ནས་གསུངས་ཀྱང། དེ་ཡིན་ན་དང་པོ་བྱང་ཆུབ་ཏུ་སེམས་བསྐྱེད་ནས། དེ་རྗེས་ལྟ་བ་ལ་བློ་སྦྱང་བས་མ་ཁྱབ་པ་བཞིན་དུ། ཐེག་པ་ཆེན་པོར་རིགས་ངེས་པའི་བྱང་སེམས་ཀྱི་རིགས་ཅན་དབང་རྟུལ་ལ་དང་པོ་བྱང་ཆུབ་ཏུ་སེམས་
སྐྱེད་ནས་དེ་རྗེས་ལྟ་བ་ལ་བློ་སྦྱོང་བ་དང། དང་པོར་སྟོང་ཉིད་རྟོགས་པའི་ལྟ་བ་རང་རྒྱུད་ལ་སྐྱེས་ནས་དེ་རྗེས་བྱང་ཆུབ་མཆོག་ཏུ་སེམས་བསྐྱེད་པ་གཉིས་ཡོད་དེ། རྣམ་བཤད་སྙིང་པོ་རྒྱན་ལས། བྱང་ཆུབ་ཀྱི་མཆོག་ཏུ་སེམས་བསྐྱེད་པའི་སྔ་རོལ་དུ་སྟོང་པ་ཉིད་རྟོགས་པ་སྔོན་དུ་འགྲོ་དགོས་
པ་ནི་གདུལ་བྱ་གཉིས་ཀྱི་དབང་པོ་རྣོན་པོ་ལ་ཡིན་གྱི་རྟུལ་པོ་ལ་ངེས་པ་མེད་ལ། ཞེས་གསུངས་པའི་ཕྱིར། དེས་ན་ཆོས་གསུམ་བྱང་སེམས་ཀྱི་རྒྱུར་བཤད་པ་དེ་བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་པ་ཡིན་ཏེ། བྱང་སེམས་དབང་རྟུལ་ལ་ལམ་མ་ཞུགས་
ཀྱི་གནས་སྐབས་སུ་སྟོང་ཉིད་མ་རྟོགས་པ་སྲིད་ཀྱང། བྱང་སེམས་དབང་རྟུལ་ཕལ་ཆེ་བས་ལམ་མ་ཞུགས་ཀྱི་གནས་སྐབས་སུ་ཐེག་པ་ཆེན་པོའི་སེམས་བསྐྱེད་ལ་བློ་སྦྱངས་ཏེ། རྒྱལ་སྲས་ཀྱི་སྡོམ་པ་བཟུང། ཐེག་པ་ཆེན་པོའི་ཟབ་པ་དང་རྒྱ་ཆེ་བའི་སྡེ་སྣོད་ལ་ཐོས་བསམ་

[025A]༄༅། །བྱས་པ་ལས་སྟོང་ཉིད་རྟོགས་པ་ཆེས་མང་བའི་ཕྱིར།།    ༈    །།གསུམ་པ་ཞར་ལ་གཞན་གྱི་ལོག་རྟོག་དགག་པ་ལ། རྗེ་རྩོང་ཁ་པའི་ལུགས་ལས་ཕྱི་རོལ་ཏུ་གྱུར་པ་ཁ་ཅིག་ཟླ་བ་ཚེས་པ་ལྟ་བུའི་བྱང་སེམས་དང། སྨན་གྱི་ལྗོན་ཤིང་གི་མྱུ་གུ་ལྟ་
བུའི་བྱང་སེམས་དེ་བྱང་སེམས་ལས་དང་པོ་བ་ཁོ་ན་ལ་བྱེད་པར་ཁྱོད་ཀྱིས་བཤད་པ་དེ་མི་འཐད་དེ། དེ་ལྟར་ཁས་ལེན་པ་ཀླུ་སྒྲུབ་ཀྱི་གཞུང་དང་འགལ། བྱམས་པའི་གཞུང་དང་འགལ། རང་གི་ཁས་བླངས་པ་དང་འགལ་བའི་ཕྱིར། དང་པོ་གྲུབ་སྟེ། ཆོས་དབྱིངས་བསྟོད་པ་ལས་
ཇི་ལྟར་མར་ངོའི་བཅུ་བཞིན། །ཟླ་བ་ཅུང་ཟད་གསལ་བ་ལྟར། །དེ་བཞིན་ཐེག་མཆོག་མོས་རྣམས་ལ། །ཆོས་ཀྱི་སྐུ་ཡང་ཅུང་ཟད་སྣང། །ཇི་ལྟར་ཚེས་པའི་ཟླ་བ་ལ། །སྐད་ཅིག་སྐད་ཅིག་འཕེལ་བར་མཐོང། །དེ་བཞིན་ས་ལ་ཞུགས་རྣམས་ཀྱི། །རིམས་གྱིས་རིམས་གྱིས་འཕེལ་
བར་མཐོང། །ཇི་ལྟར་ཡང་ངོའི་བཅོ་ལྔ་ན། །ཟླ་བའི་དཀྱིལ་འཁོར་རྫོགས་པར་གསལ། །དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་གསལ། །ཞེས་ཟླ་བ་ཚེས་པ་ལྟ་བུའི་བྱང་ཆུབ་སེམས་དཔའ་དེ་བྱང་སེམས་ས་དང་པོ་བ་ལ་བྱེད་པར་བཤད་པ་དང་འགལ་
བའི་ཕྱིར། རྟགས་གཉིས་པ་གྲུབ་སྟེ། རྒྱུད་བླ་མ་ལས། ཇི་ལྟར་མྱུག་སོགས་རིམས་སྐྱེད་པས། །ས་བོན་ཤུན་པ་གཅོད་པ་ལྟར། །ཞེས་སོགས་ཀྱིས་མཐོང་ལམ་དང་མྱུ་གུ་གཉིས་དཔེ་དོན་སྤྱར་ནས་གསུངས་པས། བྱང་སེམས་མཐོང་ལམ་པ་སྨན་གྱི་ལྗོན་ཤིང་གི་མྱུ་གུ་ལྟ་
བུའི་བྱང་སེམས་སུ་འཇོག་པར་འགྲུབ་པའི་ཕྱིར། ཁས་བླངས་པ་དང་ཡང་འགལ་ཏེ། བྱམས་པའི་རྣམ་པར་ཐར་པའི་མདོ་ལས་གསུངས་པའི་འཁོར་ལོས་བསྒྱུར་བའི་རྒྱལ་པོའི་བུ་སྐྱེས་མ་ཐག་པས་མཚོན་པའི་བྱང་ཆུབ་སེམས་དཔའ་དང། ནམ་མཁའ་ལྡིང་གི་ཕྲུ་གུ་སྐྱེས་
མ་ཐག་པས་མཚོན་བའི་བྱང་སེམས་དེ་ཡང་བྱང་སེམས་ཚོགས་ལམ་པ་ལ་བྱེད་རིགས་པར་ཐལ། ཟླ་བ་ཚེས་པ་ལྟ་བུའི་བྱང་སེམས་དང་སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་དེ་བྱང་སེམས་ཚོགས་ལམ་པ་ལ་བྱེད་རིགས་པའི་ཕྱིར། འདོད་ན། ཁྱོད་རང་གི་འགྲེལ་

[025B] དེས་ན་རྒྱལ་སྲས་རྣམས་ཀྱི་རྒྱུ་ཞེས་པའི་སྐབས་ཀྱི་རྒྱལ་སྲས་དང། རྒྱུད་བླ་མ་ལས། མ་དག་མ་དག་དག་པ་དང། །ཤིན་ཏུ་རྣམ་དག་གོ་རིམས་བཞིན། །སེམས་ཅན་བྱང་ཆུབ་སེམས་དཔའ་དང། །དེ་བཞིན་གཤེགས་པ་ཞེས་བརྗོད་དོ། །ཞེས་པའི་
སྐབས་ཀྱི་བྱང་སེམས་དང། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། །བྱང་ཆུབ་སེམས་དཔའ་ཞེས་བྱའི་སྒྲ་ཉིད་ཀྱིས་བསྙེད་དོ། །ཞེས་པའི་སྐབས་ཀྱི་བྱང་སེམས་རྣམས་དོན་གཅིག་པས། སྐབས་འདིའི་ཆོས་གསུམ་ཚོགས་སྦྱོར་གྱི་སྐབས་ཀྱི་ཆོས་གསུམ་དང། རྒྱལ་སྲས་དེ་
བྱང་སེམས་འཕགས་པ་ལ་བྱེད་ཅེས་ཟེར། ལོག་པར་རྟོག་པ་དེ་རྣམས་ལ་ཞིབ་ཏུ་དཔྱད་ཀྱང་བག་ཆགས་ངན་པར་འཇོག་པར་སྣང་བས། བརྡ་གོ་བ་ཙམ་བཤད་ན་ཁྱོད་ཀྱིས་ཆོས་དབྱིངས་བསྟོད་པ་དང་འགལ་ཚུལ་བཤད་པ་ཆེས་ངོ་མཚར་ཆེ་སྟེ། ཆོས་དབྱིངས་བསྟོད་པ་ལས་
དེ་ལྟར་གསུངས་པ་དེ་ཟླ་བ་ཚེས་པ་དང་ས་དང་པོ་བ་དཔེ་དོན་དུ་སྦྱར་བ་མ་ཡིན་གྱི་ཟླ་བ་ཚེས་པ་དང་ཆོས་སྐུ་དཔེ་དོན་དུ་སྦྱར་བ་ཡིན་པའི་ཕྱིར་ཏེ། ལུང་དེའི་འཇུག་ཏུ། ཇི་ལྟར་ཡར་ངོའི་བཅོ་ལྔ་ན། །ཟླ་བའི་དཀྱིལ་འཁོར་རྫོགས་པར་གསལ། །དེ་བཞིན་ས་ཡི་མཐར་ཐུག་ན། །ཆོས་ཀྱི་
སྐུ་ཡང་རྫོགས་པར་གསལ། །ཞེས་ཟླ་བ་དང་ཆོས་སྐུ་དཔེ་དོན་དུ་སྦྱར་འདུག་པའི་ཕྱིར། དོན་རགས་པ་འདི་ཙམ་ཡང་གོ་མི་ནུས་པར་རྒྱལ་བ་གཉིས་པ་ཤར་ཙོང་ཁ་པ་ལ་ངན་སྨྲས་ཀྱི་བཟླས་བརྗོད་རྒྱུན་མི་ཆད་པས་རང་གཞན་ཕུང་བའི་ལས་ལ་སྦྱོར་བ་ཁྱོད་ཀྱི་རིགས་པ་ཐམས་
ཅད་འདི་འདྲ་བ་ཤ་སྟག་སྣང་ངོ། །རིགས་པ་གཉིས་པ་ཡང་མི་འཐད་དེ། ཁྱོད་ལྟར་ན་ཚོགས་ལམ་ཆེན་པོ་ལ་གནས་པའི་བྱང་ཆུབ་སེམས་དཔའ་དེ་ཟླ་བ་ཚེས་པ་ལྟ་བུའི་བྱང་སེམས་ཡིན་པར་ཐལ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་ཟླ་བ་ཚེས་པ་ལྟ་བུའི་སེམས་བསྐྱེད་ཡིན་
པའི་ཕྱིར། མ་ཁྱབ་ན། ཇི་ལྟར་མྱུག་སོགས་རིམས་སྐྱེད་པས། །ཞེས་མཐོང་ལམ་མྱུ་གུ་དང་དཔེ་དོན་དུ་སྦྱར་ནས་བཤད་ན། བྱང་སེམས་མཐོང་ལམ་པ་སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་ཆུབ་སེམས་དཔའ་ཡིན་པས་ཁྱབ་པ་ཡོད་པར་བུད། འདོད་ན། ཟླ་བ་ཚེས་པ་ལྟ་

[026A]༄༅། །བུའི་བྱང་སེམས་ས་དང་པོ་བ་ལ་བྱེད་པར་ཁྱོད་རང་གིས་བཤད་པ་དང་འགལ། ཐལ་འགྱུར་ཕྱི་མ་ལ་འབྲེལ་ཅི་ཡང་མི་འདུག་པས་ལན་འདེབས་དགོས་པ་མི་འདུག་གོ། དེས་ན་སྔ་རབས་པ་ཁ་ཅིག། སྐབས་འདིའི་ཆོས་གསུམ་ཚོགས་སྦྱོར་གྱི་གནས་སྐབས་
ཀྱི་ཆོས་གསུམ་དང། སྐབས་འདིའི་རྒྱལ་སྲས་དེ་རྒྱལ་སྲས་འཕགས་པ་ལ་བྱེད་པར་བཤད་པ་མི་འཐད་དེ། རང་འགྲེལ་ལས། བྱང་ཆུབ་སེམས་དཔའ་དེ་དག་ཅིའི་རྒྱུ་ཅན་ཞིག་ཡིན་ཞེ་ན། སྙིང་རྗེའི་སེམས་དང་གཉིས་སུ་མེད་བློ་དང། །ཞེས་བཤད་པ་མི་འཐད་པར་ཐལ། གཞུང་
འདི་ཐུབ་དབང་བྱང་སེམས་ལས་འཁྲུངས་ན། བྱང་སེམས་གང་ལས་འཁྲུངས་ཞེས་པའི་དྲི་བའི་དངོས་ལན་སྟོན་བྱེད་ཀྱི་གཞུང་མ་ཡིན་པའི་ཕྱིར་ཏེ། གཞུང་འདི་བྱང་སེམས་ཐོག་མར་གང་ལས་འཁྲུངས་པའི་རྒྱུ་གསུམ་འཆད་བྱེད་ཀྱི་གཞུང་མ་ཡིན་པའི་ཕྱིར་ཏེ། སྐབས་འདིའི་
ཆོས་གསུམ་བྱང་སེམས་ཚོགས་སྦྱོར་གྱི་རྒྱུད་ཀྱི་ཆོས་གསུམ་དང། རྒྱལ་སྲས་དེ་རྒྱལ་སྲས་འཕགས་པ་ལ་བྱེད་རིགས་པའི་ཕྱིར། རྟགས་ཁས། ད་ནི་དཔྱད་པར་བྱ་སྟེ། ཁ་ཅིག། སྐབས་འདིར་བསྟན་གྱི་ཐེག་ཆེན་སེམས་བསྐྱེད་དེ་ཐེག་ཆེན་སེམས་བསྐྱེད་བཏགས་པ་བ་མ་ཡིན་
པར་ཐལ། སྐབས་འདིར་བསྟན་གྱི་སེམས་བསྐྱེད་ཡང་ཡིན། བྱང་ཆུབ་སེམས་དཔའི་རྒྱུད་ཀྱི་སེམས་སྐྱེད་ཡང་ཡིན་པའི་གཞི་འཐུན་པ་ཡོད་པའི་ཕྱིར་ཏེ། སྐབས་འདིར་བསྟན་གྱི་སྙིང་རྗེ་ཡང་ཡིན་བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་ཡང་ཡིན་པའི་གཞི་འཐུན་པ་ཡོད་པའི་ཕྱིར་
ཏེ༑ སྐབས་འདིར་བསྟན་གྱི་སྙིང་རྗེ་དེ་འཆད་འགྱུར་གྱི་སྙིང་རྗེ་ལ་བྱེད་རིགས་པ་གང་ཞིག། དང་པོར་ང་ཞེས་བདག་ལ་ཞེན་གྱུར་ཅིང། །ཞེས་པའི་གཞུང་གི་བསྟན་བྱའི་གཙོ་བོར་གྱུར་པའི་སྙིང་རྗེ་ཡང་ཡིན་བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་ཡང་ཡིན་པའི་གཞི་མཐུན་པ་
ཡོད་པའི་ཕྱིར་ཏེ། དང་པོར་ང་ཞེས་བདག་ལ་ཞེན་གྱུར་ཅིང། །ཞེས་པའི་འཐད་ཀྱི་རང་འགྲེལ་ལས། འདི་ནི་བྱང་ཆུབ་སེམས་དཔའ་རྣམས་ཀྱི་སྙིང་རྗེ་སེམས་ཅན་ལ་དམིགས་པའོ། །ཞེས་དང། ཊཱིཀ་ཆེན་ལས། མཆོད་བརྗོད་ཡུལ་དུ་གྱུར་པའི་སྙིང་རྗེ་ནི། ཐོག་མའི་སྙིང་རྗེ་གཙོ་

[026B] བྱང་ཆུབ་སེམས་དཔའི་སྙིང་རྗེ་གཞན་རྣམས་ཀྱང་ཡིན་པས་ན། སྐབས་འདི་རྣམས་སུ་འགྲེལ་པས་སྙིང་རྗེ་སྐྱེད་པ་པོ་བྱང་ཆུབ་སེམས་དཔར་གསུངས་པ་རྣམས་ཀྱང་མི་འགལ་ལོ། །ཞེས་གསུངས་པའི་ཕྱིར་ཟེར་ན་རྩ་བར་མ་ཁྱབ། བྱས་པ་ལ་ཁོ་ན་རེ། སྐབས་འདིའི་
སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་ཡོད་པར་ཐལ། དེ་དང་བྱང་ཆུབ་སེམས་དཔའི་རྒྱུད་ཀྱི་སྙིང་རྗེའི་གཞི་མཐུན་ཡོད་པའི་ཕྱིར། རྟགས་ཁས། འདོད་ན། སྔར་མེད་པར་ཁས་བླངས་པ་དང་འགལ་ལོ། །ཟེར་ན་ཡང་རྩ་བར་མ་ཁྱབ་བོ།།    ༈    །།གང་ཕྱིར་བརྩེ་ཉིད་རྒྱལ་
བའི་ལོ་ཐོག་ཕུན་ཚོགས་འདིའི། །ཞེས་སོགས་ཀྱི་སྐབས་སུ། བཤད་བྱའི་ལུང་འགོད་པ། ལུང་གི་དོན་བཤད་པའོ། །དང་པོ་ནི། རང་འགྲེལ་ལས། འདི་ལྟར་སྙིང་རྗེ་ཅན་ནི་གཞན་གྱི་སྡུག་བསྔལ་གྱིས་སྡུག་བསྔལ་བ་ཉིད་ཀྱིས་སེམས་ཅན་སྡུག་བསྔལ་བར་གྱུར་པ་མ་ལུས་པ་ཡོངས་
སུ་བསྐྱོབ་པར་བྱ་བའི་ཕྱིར། གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་བསྔལ་ནས་བཏོན་ཏེ་སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་ངེས་པར་སེམས་བསྐྱེད་པར་བྱེད་དོ། །དམ་བཅའ་བ་འདི་ཡང་གཉིས་སུ་མེད་པའི་ཡེ་ཤེས་སྤང་པས་བསྒྲུབ་པར་མི་
ནུས་པས་གཉིས་སུ་མེད་པའི་ཡེ་ཤེས་ལ་ཡང་ངེས་པ་ཁོ་ནར་འཇུག་སྟེ། དེའི་ཕྱིར་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ནི་སྙིང་རྗེ་ཉིད་ཡིན་ནོ། །ཇི་སྐད་དུ་རིན་ཆེན་ཕྲེང་བ་ལས། ཐེག་པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་སྤྱོད་ཀུན་དང། །ཡེ་ཤེས་དྲི་མ་མེད་བཤད་
པ༑ ༑སེམས་ཡོངས་སུ་ཞིག་དེ་ལ་སྨོད། །ཅེས་གསུངས་སོ། །བྱང་ཆུབ་ཀྱི་སེམས་བསྐྱེད་དུ་ཟིན་ཀྱང། གལ་ཏེ་དུས་འཕྱིས་སྙིང་རྗེའི་ཆུས་ཡང་དང་ཡང་དུ་བཅུས་པར་མ་གྱུར་ན། འབྲས་བུའི་ཚོགས་ཡངས་པ་མ་བསགས་པ་འདི་ངེས་པར་ཉན་ཐོས་དང་རང་སངས་རྒྱས་ཀྱི་ཡོངས་
སུ་མྱ་ངན་ལས་འདས་པས་མྱ་ངན་ལས་འདའ་བར་འགྱུར་རོ། །འབྲས་བུ་མཐའ་ཡས་པའི་གནས་སྐབས་ཐོབ་ཏུ་ཟིན་ཀྱང། གལ་ཏེ་སྙིང་རྗེའི་ཡོངས་སུ་སྨིན་པ་དང་བྲལ་བར་གྱུར་ན་ནི་འདི་དུས་རིང་པོར་ཉེ་བར་ལོངས་སྤྱོད་པར་མི་འགྱུར་ལ། འཕགས་པའི་འབྲས་བུའི་ཚོགས་

[027A]༄༅། །ཆེན་པོ་རིམ་པ་གཅིག་ནས་གཅིག་ཏུ་བརྒྱུད་པ་རྣམས་བར་མ་ཆད་པ་ཡུན་རིང་པོར་མངོན་པར་འཕེལ་བར་ཡང་མི་འགྱུར་རོ། །ཞེས་གསུངས་སོ། །གཉིས་པ་ལ། དཔལ་ལྡན་ཟླ་བས་བསྟན་བཅོས་རྩོམ་པའི་ཐོག་མར་སྙིང་རྗེ་ཆེན་པོ་ལ་བསྟོད་པའི་རྒྱུ་མཚན་
ཡོད་དེ། བརྩེ་བ་སྙིང་རྗེ་ཆེན་པོ་དེ་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་ཕྱིར། ཐོག་མར་གལ་ཆེ་སྟེ། བྱང་ཆུབ་ཀྱི་སེམས་དང་རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོང་ཉིད་རྟོགས་པའི་ཤེས་རབ་ཀྱི་རྩ་བ་ཡང་སྙིང་རྗེ་ཆེན་
པོ་ལ་རག་ལས་པའི་ཕྱིར། འོ་ན་དེ་གཉིས་ཀྱི་རྩ་བ་སྙིང་རྗེ་ལ་ཐུག་ཚུལ་དེ་ཇི་ལྟ་བུ་ཞེ་ན། འདི་ལ་དངོས་དང། ཤེས་བྱེད་ཀྱི་ལུང་འགོད་པའོ། །དང་པོ་ནི། འདི་ལྟར་ཞེས་སོགས་ཀྱིས་འཆད། འདི་ལ་འགྲེལ་པའི་དངོས་བསྟན་གྱི་དོན་འཆད་པའི་སྒོ་ནས་བྱང་སེམས་དབང་རྟུལ་གྱི་དེ་
གཉིས་ཀྱི་རྩ་བ་སྙིང་རྗེ་ལ་ཐུག་ཚུལ་བཤད་པ་དང། ཤུགས་བསྟན་གྱི་དོན་བཤད་པའི་སྒོ་ནས་བྱང་སེམས་དབང་རྣོན་གྱི་དེ་གཉིས་ཀྱི་རྩ་བ་སྙིང་རྗེ་ལ་ཐུག་ཚུལ་བཤད་པ་གཉིས། དང་པོ་ནི། བྱང་སེམས་དབང་རྟུལ་གྱི་བྱང་ཆུབ་ཀྱི་སེམས་དང་སྟོང་ཉིད་རྟོགས་པའི་ཤེས་རབ་ཀྱི་རྩ་
བ་སྙིང་རྗེ་ཆེན་པོ་ལ་ཐུག་པ་ཡིན་ཏེ། ཐེག་ཆེན་གྱི་རིགས་ཅན་དབང་རྟུལ་དེས་ཐོག་མར་སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་སྙིང་རྗེ་ཆེན་པོ་སྐྱེད་ཅིང། དེ་ལ་བརྟེན་ནས་སེམས་ཅན་ཐམས་ཅད་ཀྱི་དོན་དུ་བདག་གིས་རྫོགས་པའི་བྱང་ཆུབ་ཐོབ་པར་
བྱའོ་སྙམ་དུ་བྱང་ཆུབ་མཆོག་ཏུ་སེམས་བསྐྱེད་ལ། རྫོགས་པའི་བྱང་ཆུབ་ཐོབ་པ་ཡང་ཕྱིན་དྲུག་གི་སྤྱོད་པ་ལ་སློབ་དགོས་པར་མཐོང་ནས་སྤྱོད་པའི་གཙོ་བོ་ཤེར་ཕྱིན་ཉམས་ལེན་ལ་འཇུག་པར་འགྱུར་བའི་ཕྱིར། གཉིས་པ་ནི། བྱང་སེམས་དབང་རྣོན་གྱི་བྱང་ཆུབ་ཀྱི་སེམས་
དང་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ལ་རག་ལས་པ་ཡིན་ཏེ། ཐེག་ཆེན་གྱི་རིགས་ཅན་དབང་རྣོན་དེས་རྒྱུ་འབྲས་མན་ངག་བདུན་གྱི་མར་ཤེས་པ་ནས། སྙིང་རྗེ་ཆེན་པོའི་བར་ལེགས་པར་སྒོམ་པས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་དགོས་པར་

[027B] དེའི་རྗེས་སུ་སྒྲིབ་གཉིས་བག་ཆགས་དང་བཅས་པ་སྤངས་པའི་རྫོགས་པའི་སངས་རྒྱས་ཀྱི་གོ་འཕང་དེ་འཐོབ་ནུས་མི་ནུས་དཔྱོད་པར་བྱེད་ཅིང། དེ་ལྟར་དཔྱད་པ་ན། བདེན་འཛིན་གྱི་ཞེན་ཡུལ་ལ་རིགས་པའི་རྣམ་གྲངས་མཐའ་ཡས་པའི་སྒོ་ནས་གནོད་བྱེད་བསྟན་པ་ལ་
བདེན་འཛིན་སྤོང་ནུས་སུ་ཚད་མས་གྲུབ་པའི་སྒོ་ནས་སྒྲིབ་གཉིས་བག་ཆགས་དང་བཅས་པ་སྤངས་པའི་རྫོགས་པའི་བྱང་ཆུབ་ཚད་མས་གྲུབ་པ་ན། བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱའོ་སྙམ་དུ་བྱང་ཆུབ་མཆོག་ཏུ་སེམས་སྐྱེད་པ་ཡིན་པའི་
ཕྱིར། དེ་སྐད་དུ་ཡང་རྒྱུད་བླ་མའི་དར་ཊཱིཀ་ལས། ཐེག་པ་ཆེན་པོའི་རིགས་ཅན་དབང་པོ་རྣོན་པོས་ནི། ཐོག་མར་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཐོབ་དགོས་པ་དང། ཐོབ་ནུས་པ་གཉིས་ཚད་མས་ལེགས་པར་གྲུབ་ནས། དེའི་རྗེས་སུ་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་པའི་དམ་བཅའ་འཇོག་པ་ཡིན་གྱི། རྒྱུ་མཚན་ཡང་དག་མ་མཐོང་བར་དམ་བཅའ་བ་དབང་པོ་རྟུལ་པོའི་ལུགས་ཡིན་པའི་ཕྱིར། དེ་ཡང་སྙིང་རྗེ་ཆེན་པོ་ལྷག་བསམ་རྣམ་དག་དང་བཅས་པའི་སྐྱེ་ཚུལ་ལེགས་
པར་ཁོང་དུ་ཆུད་པ་ལས་ནི་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་དགོས་པར་རྟོགས་ལ། སྟོང་ཉིད་འཁོར་དང་བཅས་པ་རྟོགས་པ་ལས་ནི་སངས་རྒྱས་ཐོབ་ནུས་པར་རྟོགས་པ་ཡིན་ནོ། །དོན་འདི་ལ་དཔགས་ནས་དབང་པོ་རྣོན་པོས་ཐར་པ་ཙམ་དོན་གཉེར་གྱི་བློ་སྐྱེ་བ་ལ་
ཡང་སྟོང་ཉིད་རྟོགས་པ་སྔོན་དུ་སོང་བར་ཤེས་པར་བྱའོ། །ཞེས་གསུངས། དོན་འདི་རྣམས་ལ་དོགས་པ་གཅོད་དགོས་པ་མང་དུ་འདུག་པ་གཞན་ཡང་རྒྱུད་བླ་མའི་དར་ཊཱིཀ་དང། རྗེ་ཙོང་ཁ་པའི་གསུང་གི་མན་ངག་ལེགས་པར་བཤད་པ་འདི་ལྟ་བུ་བཀོད་ཀྱང། ཕལ་ཆེར་
གྱིས་མ་མཐོང་བར་སྣང་ངོ། །གཉིས་པ་ནི། ཇི་སྐད་དུ་རིན་ཆེན་ཕྲེང་བ་ལས། ཞེས་སོགས་ཀྱིས་འཆད། བར་དུ་གལ་ཆེ་བ་ནི། བྱང་ཆུབ་ཀྱི་སེམས་བསྐྱེད་དུ་ཟིན་ཀྱང་ཞེས་སོགས་ཀྱིས་འཆད། ཐ་མར་གལ་ཆེ་བ་ནི། འབྲས་བུ་མཐའ་ཡས་པའི་གནས་སྐབས་ཐོབ་ཏུ་ཟིན་ཀྱང་

[028A]༄༅། །ཞེས་སོགས་ཀྱིས་འཆད། དང་པོར་ང་ཞེས་བདག་ལ་ཞེན་གྱུར་ཅིང། །ཞེས་སོགས་ཀྱི་སྐབས་སུ། གཞན་ལུགས་དགག་པ་དང། རང་ལུགས་བཞག་པ། རྩོད་པ་སྤོང་བའོ། །དང་པོ་ནི། བོད་སྔ་རབས་པ་ཁ་ཅིག། སྙིང་རྗེ་དང་པོ་ཡིན་ན་རྟག་གཅིག་རང་དབང་
ཅན་གྱི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་པས་ཁྱབ། སྙིང་རྗེ་གཉིས་པ་ཡིན་ན་སེམས་ཅན་མི་རྟག་པར་རྟོགས་པས་ཁྱབ། སྙིང་རྗེ་གསུམ་པ་ཡིན་ན་སེམས་ཅན་བདེན་མེད་དུ་རྟོགས་པས་ཁྱབ། ཅེས་ཟེར། ལུགས་
དང་པོ་འགོག་པ་ལ། ཊཱིཀ་ཆེན་ལས། དེས་ན་སྙིང་རྗེ་དང་པོ་འདིས་རྟག་གཅིག་རང་དབང་ཅན་གྱི་སེམས་ཅན་ལ་དམིགས་དགོས་པར་འདོད་པ་ནི། མི་རིགས་པར་སྨྲ་བ་སྟེ། བདག་མེད་པའི་ལྟ་བ་མ་རྙེད་པའི་རྒྱུད་ཀྱི་སྙིང་རྗེ་ལ་ཡང་སེམས་ཅན་ཙམ་ལ་དམིགས་ནས་སྐྱེ་བ་དུ་མ་
ཡོད་པའི་ཕྱིར་དང། གང་ཟག་གི་བདག་མེད་ཐུན་མོང་བ་དང། དེ་ཁོ་ན་ཉིད་ཀྱི་ལྟ་བ་རྙེད་པའི་རྒྱུད་ལ་ཡང། སྔར་བཤད་པའི་ཁྱད་པར་གཉིས་གང་གིས་ཀྱང་ཁྱད་པར་དུ་མ་བྱས་པའི་སེམས་ཅན་ལ་དམིགས་པའི་སྙིང་རྗེ་དུ་མ་ཡོད་པའི་ཕྱིར། །དཔེར་ན། བུམ་པ་རྟག་པར་འཛིན་
པའི་ཞེན་ཡུལ་སུན་ཕྱུང་ནས། མི་རྟག་པར་ཁོང་དུ་ཆུད་པས་ཀྱང། བུམ་པ་དམིགས་པར་འཇོག་རེས་ཀྱིས་མི་རྟག་པས་ཁྱད་པར་དུ་བྱས་པའི་བུམ་པ་དམིགས་པར་མི་འཇོག་པ་དུ་མ་ཞིག་འོང་ལ། བུམ་པ་མི་རྟག་པར་ཁོང་དུ་མ་ཆུད་པས་ཀྱང། བུམ་པ་དམིགས་པར་འཇོག་
རེས་ཀྱིས་རྟག་པས་ཁྱད་པར་དུ་བྱས་པའི་བུམ་པ་དམིགས་པ་མི་འཇོག་པ་བཞིན་ནོ། །ཞེས་གསུངས། དོན་ནི། སེམས་ཅན་མི་རྟག་པར་ཚད་མས་མ་གྲུབ་པའི་གང་ཟག་གི་རྒྱུད་ཀྱི་སེམས་ཅན་ཙམ་ལ་དམིགས་པའི་སྙིང་རྗེ་ཡིན་ན་རྟག་པས་ཁྱད་པར་དུ་བྱས་པའི་སེམས་
ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་དགོས་པར་ཐལ། དེ་ཡིན་ན་སྙིང་རྗེ་དང་པོ་ཡིན་པས་ཁྱབ། སྙིང་རྗེ་དང་པོ་ཡིན་ན་རྟག་གཅིག་རང་དབང་ཅན་གྱི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་

[028B] དང་པོ་བུད། གཉིས་པ་དངོས། འདོད་ན། དེ་ཡིན་ན་སེམས་ཅན་རྟག་པར་འཛིན་པའི་བློ་མངོན་གྱུར་པས་དངོས་སུ་ཟིན་པས་ཁྱབ་པར་ཐལ་ལོ། །འདོད་ན། བུམ་པ་མི་རྟག་པར་ཚད་མས་མ་ངེས་པའི་གང་ཟག་གི་རྒྱུད་ཀྱི་བུམ་པ་ལ་དམིགས་པའི་བློ་ཡིན་
ན༑ བུམ་པ་རྟག་པར་འཛིན་པའི་བློ་མངོན་གྱུར་པས་དངོས་སུ་ཟིན་པས་ཁྱབ་པར་ཐལ་ལོ། །འདོད་མི་ནུས་ཏེ། བུམ་པ་མི་རྟག་པར་ཚད་མས་མ་གྲུབ་པའི་གང་ཟག་ངེས་བུམ་པ་མཐོང་རས་ཀྱིས་བུམ་པ་འདི་ནི་རྟག་པའོ་སྙམ་དུ་མི་འཛིན་པ་མྱོང་བས་གྲུབ་པའི་ཕྱིར། རིགས་པ་
གཉིས་པ་ནི། གང་ཟག་རྟག་གཅིག་རང་དབང་ཅན་གྱི་བདག་གིས་སྟོང་པར་རྟོགས་པའི་གང་ཟག་གི་རྒྱུད་ཀྱི་སེམས་ཅན་ཙམ་ལ་དམིགས་པའི་སྙིང་རྗེ་ཆོས་ཅན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་
བློ་ཡིན་པར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར་ཏེ། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ལ་སེམས་ཅན་ཙམ་ལ་དམིགས་
པའི་སྙིང་རྗེ་ཡོད་པའི་ཕྱིར་མ་གྲུབ་ན། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་ན། མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་པས་ཁྱབ་པར་ཐལ། མ་གྲུབ་པ་དེའི་
ཕྱིར། འདོད་ན། དེ་ཡིན་ན་སེམས་ཅན་མི་རྟག་པར་རྟོགས་པའི་ཤེས་རབ་ཀྱིས་དངོས་སུ་ཟིན་པས་ཁྱབ་པར་ཐལ་ལོ། །འདོད་ན། བུམ་པ་མི་རྟག་པར་ཚད་མས་རྟོགས་པའི་གང་ཟག་གི་རྒྱུད་ཀྱི་བུམ་པ་ལ་དམིགས་པའི་བློ་ཡིན་ན་བུམ་པ་མི་རྟག་པར་རྟོགས་པའི་ཤེས་རབ་ཀྱིས་དངོས་སུ་
ཟིན་པས་ཁྱབ་པར་ཐལ་ལོ། །འདོད་མི་ནུས་ཏེ། བུམ་པ་མི་རྟག་པར་ཚད་མས་གྲུབ་པའི་གང་ཟག་གིས་བུམ་པ་མཐོང་རེས་ཀྱིས་བུམ་པ་འདི་ནི་མི་རྟག་པའོ་སྙམ་དུ་འཛིན་པས་མ་ཁྱབ་པ་མྱོང་བས་གྲུབ་པའི་ཕྱིར། དེ་བཞིན་དུ་སེམས་ཅན་བདེན་སྟོང་དུ་ཚད་མས་གྲུབ་པའི་གང་ཟག་གི་

[029A]༄༅། །རྒྱུད་ཀྱི་སེམས་ཅན་ཙམ་ལ་དམིགས་པའི་སྙིང་རྗེ་ཆོས་ཅན། གསལ་བ་གོང་བཞིན་ཡིན་པར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། མ་གྲུབ་ན། དེའི་རྒྱུད་
ཀྱི་སྙིང་རྗེ་ཡིན་ན། བདེན་སྟོང་གིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཡིན་ན་སེམས་ཅན་བདེན་སྟོང་དུ་རྟོགས་པའི་ཤེས་རབ་ཀྱིས་དངོས་སུ་ཟིན་
པས་ཁྱབ་པར་ཐལ་ལོ། །འདོད་ན། སྔར་བཞིན་འགོག་ཕྱི་མ་གཉིས་འགོག་པ་ལ། ཊཱིཀ་ཆེན་ལས། བོད་ཀྱི་ཊཱིཀ་བྱེད་མང་པོས་སྙིང་རྗེ་གཉིས་པ་ཉིད་ཀྱིས་སྐད་ཅིག་གིས་འཇིག་པར་དམིགས་པ་དང། སྙིང་རྗེ་གསུམ་པ་ཉིད་ཀྱིས་རང་བཞིན་མེད་པར་དམིགས་ཟེར་བ་ནི་འདི་དག་གིས་
དམིགས་རྣམ་ལེགས་པར་མ་རྟོགས་པའི་བཤད་པ་སྟེ། ཞེས་གསུངས། དོན་ནི། སློབ་པའི་རྒྱུད་ཀྱི་ཆོས་ལ་དམིགས་པའི་སྙིང་རྗེ་ཆོས་ཅན། ཁྱོད་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། ཁྱོད་སེམས་ཅན་མི་རྟག་པའི་རྣམ་པ་ཅན་གྱི་བློ་ཡང་ཡིན། སེམས་ཅན་སྡུག་
བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡང་ཡིན་པའི་ཕྱིར། འདོད་མི་ནུས་ཏེ། སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། དེ་བཞིན་དུ་སྙིང་རྗེ་གསུམ་པ་ལ་རིགས་འགྲེ། ཁོ་ན་རེ། བྱང་སེམས་ཚོགས་ལམ་པའི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་དེས་བདེན་མེད་རྟོགས་
པར་ཐལ། དེས་བདེན་མེད་ལ་དམིགས་པའི་ཕྱིར། དེས་དམིགས་མེད་ལ་དམིགས་པའི་ཕྱིར་ཏེ། དེ་དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར་ན་མ་ཁྱབ་སྟེ། བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པ་ལ་དམིགས་པ་མེད་པ་ལ་དམིགས་པའི་སྙིང་
རྗེ་ཞེས་བར་གྱི་ཚིག་མི་མངོན་པར་བྱས་པ་ཡིན་པའི་ཕྱིར། འོ་ན་ཊཱིཀ་ཆེན་གྱི་རང་ལུགས་ལ། སྙིང་རྗེ་གསུམ་གྱི་ཁྱད་པར་ཇི་ལྟ་བུ་ཞེ་ན། འདི་ལ་ཊཱིཀ་ཆེན་ལས། དེས་ན་ཁྱད་པར་གཉིས་ཀྱིས་ཁྱད་པར་དུ་བྱས་པའི་སེམས་ཅན་སྙིང་རྗེའི་དམིགས་པར་འཇོག་པ་ལ། སྙིང་རྗེ་གཉིས་རྒྱུད་

[029B] རང་བཞིན་མེད་པར་སྔོན་དུ་ངེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་རྣམ་པ་ཤར་བ་ཅིག་དགོས་ཀྱི། སྙིང་རྗེས་དེ་གཉིས་སུ་དམིགས་པ་མི་དགོས་སོ། །ཞེས་གསུངས་སོ། །དེའི་དོན་ལ་ཁ་ཅིག། རང་གི་དངོས་ཀྱི་ཉེར་ལེན་
སེམས་ཅན་སྡུག་བསྔལ་གྱིས་མནར་བ་ཙམ་དུ་རྟོགས་པའི་བློ་ལས་བྱུང་ཞིང། སྡུག་བསྔལ་གྱིས་མནར་བའི་སེམས་ཅན་ཙམ་ལ་དམིགས་ནས་དེ་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བརྩེ་བ་དེ་སྙིང་རྗེ་དང་པོའི་དོན་དང། རང་གི་དངོས་ཀྱི་ཉེར་ལེན་སེམས་ཅན་མི་
རྟག་པར་རྟོགས་པའི་བློ་ལ་བརྟེན་ནས་བྱུང་ཞིང། རང་གི་དམིགས་ཡུལ་དུ་གྱུར་པའི་མི་རྟག་པས་ཁྱད་པར་དུ་བྱས་ཤིང། ཕུང་སོགས་ཀྱི་ཆོས་ཙམ་ལ་བརྟེན་ནས་བཏགས་པའི་སེམས་ཅན་ལ་དམིགས་ནས་དེ་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བརྩེ་བ་
དེ་སྙིང་རྗེ་གཉིས་པའི་དོན་དང། རང་གི་དངོས་ཀྱི་ཉེར་ལེན་སེམས་ཅན་རང་བཞིན་མེད་པར་རྟོགས་པའི་བློ་ལ་བརྟེན་ནས་བྱུང་ཞིང། རང་བཞིན་མེད་པས་ཁྱད་པར་དུ་བྱས་པའི་སེམས་ཅན་སྡུག་བསྔལ་ཅན་ལ་དམིགས་ནས་དེ་རང་རྒྱུད་ཀྱི་སྡུག་བསྔལ་དང་འབྲལ་བར་འདོད་པའི་
རྣམ་པ་ཅན་གྱི་བརྩེ་བ་དེ་སྙིང་རྗེ་གསུམ་པའི་དོན་ཡིན། སྙིང་རྗེ་གསུམ་པོ་འདི་སེམས་ཅན་གྱི་རྒྱུད་ལ་འགལ་ཡང་སངས་རྒྱས་ཀྱིས་སར་མི་འགལ་ཏེ། སེམས་ཅན་གྱི་རྒྱུད་ལ་སྡུག་བསྔལ་ཅན་གྱི་སེམས་ཅན་དེ་སྡུག་བསྔལ་གྱིས་མནར་བར་དངོས་སུ་རྟོགས་པའི་བློ་དང། དེ་མི་རྟག་
པར་དངོས་སུ་རྟོགས་པའི་བློ་དང། དེ་རང་བཞིན་མེད་པར་དངོས་སུ་རྟོགས་པའི་བློ་གསུམ་དུས་ཅིག་ཅར་དུ་བསྐྱེད་མི་ནུས། སངས་རྒྱས་འཕགས་པས་དེ་གསུམ་རང་རྒྱུད་ལ་ཅིག་ཅར་དུ་སྐྱེད་ནུས་པའི་ཕྱིར། ཞེས་ཟེར། འདི་འདྲ་བ་ཊཱིཀ་ཆེན་གྱི་དགོངས་པར་སྨྲ་བ་ཆེས་རྣམ་པར་
མ་བརྟགས་པ་ཡིན་ཏེ། ཤེས་བྱ་ཆོས་ཅན། སེམས་ཅན་གྱི་རྒྱུད་ལ་སྔར་བཤད་པའི་བློ་གསུམ་པོ་ཅིག་ཅར་དུ་སྐྱེད་ནུས་པར་ཐལ། དེའི་རྒྱུད་ལ་སེམས་ཅན་མི་རྟག་པར་རྟོགས་པའི་བློ་དང། སེམས་ཅན་སྡུག་བསྔལ་དང་བྲལ་འདོད་ཀྱི་བློ་གཉིས་ཅིག་ཅར་དུ་སྐྱེད་ནུས་པའི་

[030A]༄༅། །ཕྱིར་ཏེ། ཆོས་ལ་དམིགས་པའི་སྙིང་རྗེ་སྐད་ཅིག་དང་པོ་ལ་གནས་པའི་སེམས་ཅན་གྱི་རྒྱུད་ལ་དེ་འདྲའི་བློ་གཉིས་ཅིག་ཅར་དུ་ཡོད་པའི་ཕྱིར། ཆོས་ལ་དམིགས་པའི་སྙིང་རྗེ་སྐད་ཅིག་གཉིས་པ་དེ་རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་མི་རྟག་པར་རྟོགས་པའི་བློ་ལས་
ཀྱང་བྱུང། རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་དང་བྲལ་འདོད་ཀྱི་བློ་ལས་ཀྱང་བྱུང་བའི་ཕྱིར། དང་པོ་མ་གྲུབ་ན། དེ་ཆོས་ཅན། དེ་ལས་བྱུང་བར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། འཁོར་གསུམ། གཞན་ཡང། སངས་རྒྱས་འཕགས་པའི་
རྒྱུད་ཀྱི་སྙིང་རྗེ་ཡིན་ན་སྙིང་རྗེ་གསུམ་ག་ཡིན་དགོས་པར་ཐལ། སེམས་ཅན་གྱི་རྒྱུད་ལ་སྙིང་རྗེ་གསུམ་འགལ་ཡང། སངས་རྒྱས་ཀྱི་སར་དེ་གསུམ་མི་འགལ་བའི་ཁྱད་པར་འཐད་པའི་ཕྱིར། འདོད་ན། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པའི་རྒྱུན་ཀྱི་
སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། འདོད་ན། རང་གི་དངོས་ཀྱི་ཉེར་ལེན་སེམས་ཅན་མི་རྟག་པར་རྟོགས་པའི་བློ་ལས་བྱུང་བར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། འདོད་ན། རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བ་ཙམ་དུ་
རྟོགས་པའི་བློ་ལས་བྱུང་བར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་ཕྱིར། རྟགས་ཁྱབ་ཁས། འདོད་ན། རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་རང་བཞིན་མེད་པར་ཅན་ཙམ་ལ་དམིགས་པར་ཐལ། སྙིང་རྗེ་གསུམ་པ་ཡིན་པའི་ཕྱིར། འདོད་ན་
བྱང་སེམས་རྒྱུན་མཐའ་བའི་རྒྱུད་ལ་སེམས་ཅན་སྡུག་བསྔལ་གྱིས་མནར་བ་ཙམ་དུ་རྟོགས་པའི་བློ་དང། སེམས་ཅན་མི་རྟག་པར་རྟོགས་པའི་བློ་དང། སེམས་ཅན་རང་བཞིན་མེད་པར་རྟོགས་པའི་བློ་གསུམ་ཅིག་ཅར་དུ་ཡོད་པར་ཐལ། འདོད་པ་གསུམ་པོ་དེའི་ཕྱིར། འཁོར་གསུམ་
སངས་རྒྱས་ཀྱི་སར་སྙིང་རྗེ་དང་པོ་ཡོད་པར་འདོད་པ་ཡང་ཊཱིཀ་ཆེན་གྱི་དགོངས་པ་མ་ཡིན་ཏེ། འོག་ཏུ་འཆད་པར་འགྱུར་རོ། །སེམས་ཅན་གྱི་རྒྱུད་ལ་སྔར་གྱི་བློ་གསུམ་ཅིག་ཅར་དུ་ཡོད་པ་སྲིད་པར་ཐལ། སེམས་ཅན་གྱི་རྒྱུད་ལ་སེམས་ཅན་སྡུག་བསྔལ་དང་བྲལ་འདོད་ཀྱི་བློ་

[030B] སེམས་ཅན་མི་རྟག་པའི་རྣམ་པ་ཅན་གྱི་བློ་གཉིས་ཅིག་ཅར་དུ་ཡོད་པ་སྲིད་པའི་ཕྱིར་ཏེ། ཊིཀ་ཆེན་ལས། སྙིང་རྗེ་གཉིས་རྒྱུད་ལྡན་གྱི་གང་ཟག་གིས་སེམས་ཅན་སྐད་ཅིག་མ་དང། རང་བཞིན་མེད་པར་སྔོན་དུ་ངེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་རྣམ་པ་ཤར་བ་ཅིག་
དགོས་ཀྱི། སྙིང་རྗེས་དེ་གཉིས་སུ་དམིགས་པ་མི་དགོས་སོ། །ཞེས་གསུངས་པའི་ཕྱིར། གསུང་འདི་དག་ལ་ལེགས་པར་ཐུགས་རྟོག་ཆུད་ལ། ཕྱིན་ཆད་གྲུབ་མཐའ་འཇོག་ཤེས་པར་གྱིས་ཤིག། འདིས་ནི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་
བསྐྱེད་ཡོད་པའང་ཐོན་འདུག་གོ། མཁས་པ་ཆེན་པོ་ཁ་ཅིག། སངས་རྒྱས་ཀྱི་སར་སྙིང་རྗེ་དང་པོ་ཡོད་དེ། རང་འགྲེལ་ལས། སྙིང་རྗེ་དང་པོའི་དམིགས་ཡུལ་ལ་ཁྱད་ཆོས་གཉིས་ཀྱིས་ཁྱད་པར་དུ་བྱ་དགོས་པར་མ་གསུངས་པར་སྡུག་བསྔལ་གྱིས་མནར་བའི་སེམས་ཅན་ཙམ་དེའི་
དམིགས་ཡུལ་དུ་གསུངས་པའི་ཕྱིར། ཞེས་དང། བདག་གི་བླ་མ་མཁས་པའི་དབང་པོ་ཁ་ཅིག་ཀྱང་འདི་ཉིད་ལེགས་གསུངས། འོན་ཀྱང། ཊཱིཀ་ཆེན་གྱི་དགོངས་པ་མ་ཡིན་སྙམ་སྟེ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་དང་པོ་ཆོས་ཅན། ཁྱོད་མི་རྟག་པ་དང་བདེན་མེད་གང་གིས་
ཀྱང་ཁྱད་པར་དུ་མ་བྱས་པར་རང་གི་དམིགས་ཡུལ་དུ་གྱུར་པའི་སྡུག་བསྔལ་གྱིས་མནར་བའི་སེམས་ཅན་ཙམ་ལ་དམིགས་པར་ཐལ། སྙིང་རྗེ་དང་པོ་ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས། རྩ་འགྲེལ་གཉིས་ཀར་སྙིང་རྗེ་ཕྱི་མ་གཉིས་ལ་སྔར་བཤད་པའི་ཁྱད་པར་གྱིས་ཁྱད་
པར་དུ་བྱས་པའི་སེམས་ཅན་དམིགས་པར་བཤད་ལ། སྙིང་རྗེ་དང་པོ་ལ་དེ་འདྲའི་ཁྱད་པར་གྱིས་ཁྱད་པར་དུ་བྱས་པ་མ་ཡིན་པར། སེམས་ཅན་ཙམ་ཞིག་དམིགས་པར་གསུངས་པས། དེ་ལ་དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་
ཉེར་བསྡུའི་མིང་ངོ། །ཞེས་གསུངས་པའི་ཕྱིར། གོང་དུ་འདོད་མི་ནུས་ཏེ། དེས་སེམས་ཅན་མི་རྟག་པར་ཡང་མངོན་སུམ་དུ་རྟོགས། སེམས་ཅན་བདེན་མེད་དུ་ཡང་མངོན་སུམ་དུ་རྟོགས་པའི་ཕྱིར། མ་གྲུབ་ན། ཆོས་ཅན་དེ་ཡོད་པར་བུད། འདི་ལ་མཁས་པ་གཞན་དག་ན་རེ། རྩ་བ་

[031A]༄༅། །མ་ཁྱབ་སྟེ། ཊཱིཀ་ཆེན་ལས། དེ་ལྟར་གསུངས་པའི་དོན་ནི། སྙིང་རྗེ་དང་པོ་ལ་མི་རྟག་པ་དང་བདེན་མེད་ཀྱིས་ཁྱད་པར་དུ་བྱས་ནས་རང་གི་དམིགས་ཡུལ་དུ་གྱུར་པའི་སེམས་ཅན་ལ་དམིགས་པ་མི་དགོས་ཞེས་པའི་དོན་ཡིན་གྱི། དེ་གཉིས་ཀྱིས་ཁྱད་པར་དུ་མ་བྱས་པར་
སེམས་ཅན་ལ་དམིགས་པ་དགོས་ཞེས་པའི་དོན་མ་ཡིན་པའི་ཕྱིར། ཞེས་གསུངས། འོ་ན་ཤེས་བྱ་ཆོས་ཅན། ཊཱིཀ་ཆེན་ལས། ཆོས་ལ་དམིགས་པའི་སྙིང་རྗེས་ནི། སེམས་ཅན་ཙམ་ཞིག་ལ་དམིགས་པ་མིན་གྱི། སྐད་ཅིག་གིས་འཇིག་པའི་སེམས་ཅན་ལ་དམིགས་པ་ཡིན་པས་
སྐད་ཅིག་གི་མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་པའོ། །ཞེས་གསུངས་པ་མི་འཐད་པར་ཐལ། ཆོས་ལ་དམིགས་པའི་སྙིང་རྗེ་ཡང་ཡིན་སེམས་ཅན་ཙམ་ལ་དམིགས་པའི་སྙིང་རྗེ་ཡང་ཡིན་པའི་གཞི་མཐུན་ཡོད་པའི་ཕྱིར། གལ་ཏེ་ཁོ་ན་རེ། སངས་རྒྱས་
འཕགས་པའི་ཐུགས་རྒྱུད་ལ་སྙིང་རྗེ་དང་པོ་ཡོད་པར་ཐལ། དེའི་ཐུགས་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར་ཏེ། དེའི་ཐུགས་རྒྱུད་ལ་སེམས་ཅན་ལ་དམིགས་པའི་སྙིང་རྗེ་ཡོད་པའི་ཕྱིར། ཁྱབ་སྟེ། སེམས་ཅན་ལ་དམིགས་པའི་སྙིང་རྗེ་ཡིན་ན་སེམས་ཅན་ཙམ་ལ་
དམིགས་པའི་སྙིང་རྗེ་ཡིན་དགོས་པའི་ཕྱིར་ཏེ། ཊཱིཀ་ཆེན་ལས་སྙིང་རྗེ་དང་པོ་ལ་དེ་འདྲའི་ཁྱད་པར་གྱིས་ཁྱད་པར་དུ་བྱས་པ་མིན་པར་སེམས་ཅན་ཙམ་ཞིག་དམིགས་པར་གསུངས་པས། དེ་ལ་དགོངས་ནས། ཞེས་སོགས་གསུངས་པའི་ཕྱིར་ཟེར། དེའི་ལན་ནི། ཊཱིཀ་ཆེན་གྱི་རྗེས་འབྲང་ཁ་ཅིག། རྩ་རྟགས་
མ་གྲུབ་ཀྱི་ལན་འདེབས་དགོས་པ་མི་འཐད་དེ། སངས་རྒྱས་འཕགས་པའི་ཐུགས་རྒྱུད་ལ་སེམས་ཅན་ལ་དམིགས་པའི་སྙིང་རྗེ་མེད་པར་སྨྲས་ན་བཞད་གད་ཀྱི་གནས་སུ་འགྱུར་བའི་ཕྱིར། རང་ལུགས་སངས་རྒྱས་འཕགས་པའི་ཐུགས་རྒྱུད་ལ་སེམས་ཅན་ལ་དམིགས་པའི་སྙིང་
རྗེ་ཡོད་ཀྱང། སྙིང་རྗེ་དང་པོ་མེད་ལ། ཊཱིཀ་ཆེན་ལས་དེ་ལྟར་གསུངས་པའི་དོན་ཡོད་དེ། སྙིང་རྗེ་ལ་གསུམ་དུ་ཕྱེ་བའི་སེམས་ཅན་ལ་དམིགས་པའི་སྙིང་རྗེ་ཡིན་ན། སྙིང་རྗེ་དང་པོ་ཡིན་དགོས་པ་ལུང་དེའི་དོན་ཡིན་པའི་ཕྱིར། གལ་ཏེ་དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་

[031B] དེའི་རྒྱུད་ལ་སྡུག་བསྔལ་གྱིས་མནར་བའི་སེམས་ཅན་སྤྱི་ཙམ་པ་དེ་ལ་དམིགས་ནས་དེ་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བརྩེ་བ་ཡོད་པའི་ཕྱིར་ཟེར་ན་མ་ཁྱབ་སྟེ། སེམས་ཅན་ཙམ་ལ་དམིགས་པའི་སྙིང་རྗེ་ཞེས་པའི་ཙམ་སྒྲ་འདིས། མི་རྟག་པ་དང་
བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་ཡིན་པ་གཅོད་པ་ནི། ཊཱིཀ་ཆེན་གྱི་དགོངས་པ་ཡིན་པའི་ཕྱིར། དེ་ལྟར་ཡང་ཊཱིཀ་ཆེན་ལས། ཆོས་ལ་དམིགས་པའི་སྙིང་རྗེས་ནི། སེམས་ཅན་ཙམ་ཞིག་ལ་དམིགས་
པ་མིན་གྱི། སྐད་ཅིག་གིས་འཇིག་པའི་སེམས་ཅན་ལ་དམིགས་པ་ཞེས་སོགས་དྲངས་མ་ཐག་པའི་ལུང་གིས་གསལ་བར་བསྟན་པའི་ཕྱིར། ས་འཚམས་ལ་མཁས་པ་ཁ་ཅིག་བདག་མེད་ཕྲ་རགས་གང་རུང་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད། བདག་མེད་
རགས་པ་རྟོགས་ཕྲ་མོ་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་གཉིས་པ་ཡོད། གསུམ་པ་མེད། བདག་མེད་ཕྲ་མོ་རྟོགས་པའི་ལམ་མ་ཞུགས་ནས་བཟུང་སྟེ། ས་བདུན་པའི་རྗེས་ཐོབ་ཀྱི་བར་དུ་སྙིང་རྗེ་གསུམ་གཅི་རིགས་པ་ཡོད། ས་བརྒྱད་པ་ཡན་ཆད་ན་སྙིང་རྗེ་གསུམ་པ་ཁོ་ན་
ཡོད། དང་པོ་གཉིས་གང་ཡང་མེད། ས་བདུན་པའི་རྗེས་ཐོབ་ཚུན་ཆད་དུ་སྙིང་རྗེ་དང་པོ་ཡོད་དེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་མངོན་གྱུར་པ་རྒྱུད་ལ་ལྡན་པའི་བྱང་སེམས་འཕགས་པས་སེམས་ཅན་ལ་དམིགས་པའི་ཚེ་ན་བདག་མེད་ཕྲ་རགས་གང་གིས་ཀྱང་ཁྱད་པར་དུ་
མ་བྱས་པར་སེམས་ཅན་ལ་དམིགས་པ་ཡིན་པའི་ཕྱིར་ཏེ། ཊཱིཀ་ཆེན་ལས། བུམ་པ་རྟག་པར་འཛིན་པའི་ཞེན་ཡུལ་སུན་ཕྱུང་ནས། མི་རྟག་པར་ཁོང་དུ་ཆུད་པས་ཀྱང། བུམ་པ་དམིགས་པར་འཇོག་རེས་ཀྱིས་མི་རྟག་པས་ཁྱད་པར་དུ་བྱས་པའི་བུམ་པ་དམིགས་པར་མི་འཇོག་པ་དུ་མ་
ཞིག་འོང་ལ། ཞེས་སོགས་ཀྱི་དོན་ཡིན་ཟེར་ཞིང། སྙིང་རྗེ་གསུམ་གྱི་ཁྱད་པར་འཇོག་པའི་ཚེ། མི་རྟག་པས་ཁྱད་པར་དུ་བྱས་ནས་རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་བར་འདོད་པ་དང། བདེན་མེད་ཀྱིས་ཁྱད་པར་དུ་བྱས་ནས། རང་གི་དམིགས་ཡུལ་

[032A]༄༅། །དུ་གྱུར་པའི་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་ཞེས་སོགས་མི་ཟད་པའི་ཚིག་སྡུད་སྦྱོར་བ་ཡིན་གྱི། མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་ཞེས་དང། བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་
དམིགས་ནས། ཞེས་སོགས་དྲུག་སྒྲ་སྦྱར་དུ་མི་རུང་ཟེར་བ་མི་འཐད་དེ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། ཁྱོད་ཆོས་ལ་དམིགས་པའི་སྙིང་རྗེ་ཡིན་པར་ཐལ། ཁྱོད་སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག་མི་རྟག་
པས་ཁྱད་པར་དུ་བྱས་ནས་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་པའི་ཕྱིར། མ་ཁྱབ་ན། ཆོས་ལ་དམིགས་པའི་སྙིང་རྗེ་ཡིན་ན་མི་རྟག་པ་ཙམ་གྱིས་ཁྱད་པར་དུ་བྱས་ནས་རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་
བར་འདོད་པའི་རྣམ་པ་ཅན་གྱི་བློ་ཡིན་དགོས་པར་ཐལ། མ་ཁྱབ་པ་དེའི་ཕྱིར། འདོད་ན། དམིགས་པ་མེད་པ་ལ་དམིགས་པའི་སྙིང་རྗེ་ཡིན་ན་བདེན་མེད་ཙམ་གྱིས་ཁྱད་པར་དུ་བྱས་ནས་རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་
བློ་ཡིན་དགོས་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན། དེར་ཐལ། དེའི་ཕྱིར། འཁོར་གསུམ། གཞན་ཡང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་མངོན་གྱུར་པས་བདུན་པའི་བར་དུ་
འཇུག་པ་ཡང་འོག་ཏུ་དཔྱད་དོ། །གཞན་ཡང། སྙིང་རྗེ་གསུམ་གྱིས་འཚམས་དེ་མི་འཐད་དེ། རྒྱུན་མཐའི་བར་ཆད་མེད་ལམ་པའི་རྒྱུད་ལ་སྙིང་རྗེ་ཆེན་པོ་མེད་པ་ནི་རིགས་པ་དང་འགལ་བས་མི་འཐད་ལ། ཡོད་ན་དེ་སེམས་ཅན་ཙམ་ལ་དམིགས་པའི་སྙིང་རྗེ་ལས་འོས་མེད་པའི་ཕྱིར་
སྙིང་རྗེ་གསུམ་གྱི་ཁྱད་པར་འཇོག་པའི་ཚེ་མི་རྟག་པས་ཁྱད་པར་དུ་བྱས་པའི་ཞེས་དྲུག་སྒྲ་མི་སྦྱོར་བར་བྱས་ནས་ཞེས་མི་ཟད་པའི་ཚིག་སྡུད་སྦྱོར་ཞེས་སྨྲ་བ་ཡང་དྲུག་སྒྲ་སྦྱར་བ་ལ་སྐྱོན་མི་འཇུག་པའི་གནད་ཟབ་མོ་ཡོད་པ་མ་རྟོགས་པ། རྗེ་ཐམས་ཅད་མཁྱེན་པའི་གསུང་ལ་

[032B]།    ༈    །།གཉིས་པ་རང་གི་ལུགས་ནི། སྙིང་རྗེ་གསུམ་སོ་སོའི་ངོ་བོ་ངེས་བཟུང་བ་དང། སྒྲ་དོན་བཤད་པ། ས་འཚམས་བཤད་པའོ། །དང་པོ་ནི། རང་འགྲེལ་ལས། ད་ནི་དམིགས་པའི་བྱེ་བྲག་ལ་འཇུག་པའི་སྒོ་ནས་ཀྱང། སྙིང་རྗེའི་རང་གི་ངོ་བོའི་
ཁྱད་པར་མངོན་པར་གསལ་བར་བྱས་ཏེ་དེ་ཉིད་ལ་ཕྱག་འཚལ་བ་བརྩམ་པར་འདོད་པས། དང་པོར་ང་ཞེས་བདག་ལ་ཞེན་གྱུར་ཅིང། །ཞེས་དང། ཆོས་ལ་དམིགས་པ་དང། དམིགས་པ་མེད་པའི་སྙིང་རྗེ་ཡང་དམིགས་པའི་སྒོ་ནས་གསལ་བར་བྱ་བའི་ཕྱིར། ཞེས་གསུངས། དོན་ནི། སྙིང་
རྗེ་གསུམ་གྱི་ཁྱད་པར་དམིགས་པའི་སྒོ་ནས་འབྱེད་པ་ཡིན་གྱི། འཛིན་སྟངས་ཀྱི་སྒོ་ནས་མི་འབྱེད་དེ། དེ་གསུམ་ག་རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་དུ་མཚུངས་པའི་ཕྱིར། སྙིང་རྗེ་གསུམ་དམིགས་པའི་སྒོ་ནས་སོ་སོར་འཇོག་ཀྱང་
དེ་གསུམ་རང་གི་དམིགས་ཡུལ་དུ་གྱུར་པའི་སེམས་ཅན་ལ་དམིགས་པ་ལ་ཁྱད་པར་མེད་དེ། སྙིང་རྗེ་དང་པོའི་སྐབས་སུ་འགྲོ་ལ་སྙིང་རྗེར་གྱུར་གང་དེ་ལ་འདུད། །ཅེས་དང། ཕྱི་མ་གཉིས་ཀྱི་སྐབས་སུ་ཡང། འགྲོ་བ་ཞེས་པའི་ཚིག་སྨོས་པའི་ཕྱིར། འོ་ན། དེ་གསུམ་དམིགས་པའི་སྒོ་ནས་
འབྱེད་ཚུལ་ཇི་ལྟ་བུ་ཞེ་ན། སྙིང་རྗེ་གང་ཞིག་རང་གི་དམིགས་ཡུལ་དུ་གྱུར་པའི་སྡུག་བསྔལ་གྱིས་མནར་བའི་སེམས་ཅན་ཙམ་ལ་དམིགས་ནས་སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བ་དེ། སེམས་ཅན་ཙམ་ལ་དམིགས་པའི་སྙིང་རྗེའི་མཚན་ཉིད། ཙམ་སྒྲ་སྨོས་པ་ལ་དགོས་
པ་ཡོད་དེ། མི་རྟག་པ་དང་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་དེ་གཅོད་པར་བྱ་བའི་ཆེད་ཡིན་པའི་ཕྱིར། དེ་སྐད་དུ་འང། ཊཱིཀ་ཆེན་ལས། ཆོས་ལ་དམིགས་པའི་སྙིང་རྗེས་ནི། སེམས་ཅན་ཙམ་ཞིག་
ལ་དམིགས་པ་མིན་གྱི། སྐད་ཅིག་གི་འཇིག་པའི་སེམས་ཅན་ལ་དམིགས་པ་ཡིན་པས། སྐད་ཅིག་གི་མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་པའོ། །ཞེས་དང། དམིགས་པ་མེད་པ་ལ་དམིགས་པའི་སྙིང་རྗེས་ཀྱང་སེམས་ཅན་ཙམ་ལ་

[033A]༄༅། །དམིགས་པ་མིན་གྱི། དམིགས་པ་ཁྱད་པར་བ་རང་བཞིན་གྱིས་གྲུབ་པས་སྟོང་པའི་སེམས་ཅན་ལ་དམིགས་པའོ། །ཞེས་གསུངས། སེམས་ཅན་མི་རྟག་པར་ཚད་མས་གྲུབ་ཟིན་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག། མི་རྟག་པས་ཁྱད་པར་དུ་བྱས་པའི་སེམས་
ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ། ཆོས་ལ་དམིགས་པའི་སྙིང་རྗེའི་མཚན་ཉིད། སེམས་ཅན་བདེན་སྟོང་དུ་ཚད་མས་གྲུབ་ཟིན་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་
སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ། དམིགས་མེད་ལ་དམིགས་པའི་སྙིང་རྗེའི་མཚན་ཉིད། དེ་ཐམས་ཅད་ཀྱི་དོན་བསྡུ་ན། སྙིང་རྗེ་གང་ཞིག། སེམས་ཅན་མི་རྟག་པར་རྟོགས་པའི་ཤེས་རབ་དང། སེམས་ཅན་བདེན་མེད་དུ་རྟོགས་པའི་ཤེས་རབ་གང་རུང་
གིས་དངོས་སུ་མ་ཟིན་པའི་ཤེས་པར་དམིགས་པ། སྙིང་རྗེ་དང་པོའི་མཚན་ཉིད། དེ་གང་ཞིག། སེམས་ཅན་མི་རྟག་པར་རྟོགས་པའི་ཤེས་རབ་ཀྱིས་དངོས་སུ་ཟིན་པ། སྙིང་རྗེ་གཉིས་པའི་མཚན་ཉིད། དེ་གང་ཞིག། སེམས་ཅན་བདེན་མེད་དུ་རྟོགས་པའི་ཤེས་རབ་ཀྱིས་དངོས་སུ་
ཟིན་པ་སྙིང་རྗེ་གསུམ་པའི་མཚན་ཉིད། དེ་སྐད་དུའང། ཊཱིཀ་ཆེན་ལས། སྙིང་རྗེ་གཉིས་རྒྱུད་ལྡན་གྱི་གང་ཟག་གིས་སེམས་ཅན་སྐད་ཅིག་མ་དང། རང་བཞིན་མེད་པར་སྔོན་དུ་དེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་རྣམ་པ་ཤར་བ་ཅིག་དགོས་ཀྱི། ཞེས་སོགས་སྔར་
དྲངས་པ་ལྟར་གསུངས་སོ། །གཉིས་པ་སྒྲ་དོན་ནི། སྙིང་རྗེ་དང་པོ་ཆོས་ཅན། ཁྱེད་ལ་སེམས་ཅན་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ། མི་རྟག་པ་དང་བདེན་མེད་གང་གིས་ཀྱང་ཁྱད་པར་དུ་མ་བྱས་པར་རང་གི་དམིགས་ཡུལ་དུ་གྱུར་པའི་སྡུག་བསྔལ་ཅན་
གྱི་སེམས་ཅན་ཙམ་ལ་དམིགས་པ་ལ་ཙམ་སྒྲ་མི་མངོན་པར་ཚིག་བསྡུ་བ་བྱས་ནས་སེམས་ཅན་ལ་དམིགས་པའི་སྙིང་རྗེ་ཞེས་གསུངས་པའི་ཕྱིར། དེ་ལྟར་ཡང། ཊཱིཀ་ཆེན་ལས། དེ་ལ་དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་

[033B] །ཞེས་གསུངས། སྙིང་རྗེ་གཉིས་པ་ཆོས་ཅན། ཁྱོད་ལ་ཆོས་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ། གང་ཟག་གི་གདགས་གཞི་གཟུགས་ལས་སོགས་པའི་ཕུང་པོ་ལ་ཆོས་ཞེས་བྱ་ལ། ཁྱོད་ཀྱིས་ཕུང་སོགས་ཀྱི་ཆོས་ཙམ་ལ་བརྟེན་ནས་
བཏགས་པའི་སེམས་ཅན་ལ་དམིགས་པ་ལ་བཏགས་པ་ཞེས་སོགས་བར་གྱི་ཚིག་མི་མངོན་པར་བྱས་ནས། ཆོས་ལ་དམིགས་པའི་སྙིང་རྗེ་ཞེས་བརྗོད་པའི་ཕྱིར། དེ་ལྟར་ཡང། ཊཱིཀ་ཆེན་ལས། ཆོས་ཙམ་ལ་བཏགས་པའི་སེམས་ཅན་ལ་དམིགས་པ་ལ་ཆོས་ལ་དམིགས་པ་
ཞེས་པ་ནི། བར་གྱི་ཚིག་མི་མངོན་པར་བྱས་པའོ། །ཞེས་གསུངས། སྙིང་རྗེ་གཉིས་པ་རྒྱུད་ལྡན་གྱི་གང་ཟག་དེས་སེམས་ཅན་ཕུང་སོགས་ཀྱི་ཆོས་ཙམ་ལ་བཏགས་པར་ངེས་ནུས་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། སྙིང་རྗེ་གཉིས་པ་རྒྱུད་ལྡན་གྱི་གང་ཟག་དེས་སེམས་
ཅན་མི་རྟག་པར་ཚད་མས་ངས་པ་གང་ཞིག། སེམས་ཅན་མི་རྟག་པར་ངེས་པ་ན། རྟག་གཅིག་རང་དབང་ཅན་གྱི་སེམས་ཅན་མེད་པར་ངེས་ནུས། དེ་ངེས་པ་ན་དེ་ལ་བརྟེན་ནས་ཕུང་པོ་ལས་ངོ་བོ་ཐ་དད་པའི་སེམས་ཅན་མེད་པར་ངེས་པའི་སྒོ་ནས་སེམས་ཅན་ཕུང་སོགས་ཀྱི་ཆོས་ཙམ་ལ་
བརྟེན་ནས་བཏགས་པར་ཁོང་དུ་ཆུད་ནུས་པའི་ཕྱིར། སྙིང་རྗེ་གསུམ་པ་ཆོས་ཅན། ཁྱོད་ལ་དམིགས་མེད་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ། སྐབས་འདིར་དམིགས་པ་ནི་བདེན་གྲུབ་དང། དེ་མེད་པ་ནི་བདེན་མེད་ལ་ཟེར་བ་ཡིན་པས་ཁྱོད་ཀྱིས་བདེན་པར་མེད་པའི་སེམས་
ཅན་ལ་དམིགས་པ་ལ་སེམས་ཅན་ཞེས་པའི་བར་གྱི་ཚིག་མི་མངོན་པར་བྱས་ནས་དམིགས་མེད་ལ་དམིགས་པའི་སྙིང་རྗེ་ཞེས་བརྗོད་པའི་ཕྱིར། དེ་སྐད་དུའང་ཊཱིཀ་ཆེན་ལས། དམིགས་པ་མེད་པ་ནི་མཚན་འཛིན་གྱིས་བཟུང་བ་ལྟར་གྱི་ཞེན་ཡུལ་མེད་པ་བདེན་མེད་དོ། །བདེན་མེད་ཀྱིས་
ཁྱད་པར་དུ་བྱས་པའི་སེམས་ཅན་ལ་དམིགས་པ་ལ། དམིགས་པ་མེད་པ་ལ་དམིགས་པ་ཞེས་སམ། དམིགས་པ་མེད་པའི་སྙིང་རྗེ་ཞེས་བར་གྱི་ཚིག་མི་མངོན་པར་བྱས་པའོ། །ཞེས་བཤད། གསུམ་པ་ས་འཚམས་ནི། བདག་མེད་ཕྲ་རགས་གང་ཡང་མ་རྟོགས་པའི་གང་

[034A]༄༅། །ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད། ཕྱི་མ་གཉིས་མེད། བདག་མེད་རགས་པ་རྟོགས། ཕྲ་མོ་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་གཉིས་ཡོད་ཀྱང་གསུམ་པ་མེད། བདག་མེད་ཕྲ་མོ་རྟོགས་པའི་ལམ་མ་ཞུགས་ནས་ས་བཅུའི་བར་དུ་སྙིང་རྗེ་
གསུམ་ག་ཡོད། སྙིང་རྗེ་ཕྱི་མ་གཉིས་ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད། རྩོད་སྤོང་ལ་ཁ་ཅིག། མཚན་ཉིད་ལ་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པས་ཞེས་སོགས་དྲུག་སྒྲ་སྦྱར་བ་མི་འཐད་དེ། སྙིང་རྗེ་ཡིན་ན་རང་གི་དམིགས་ཡུལ་དུ་
གྱུར་པའི་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བློ་ཡིན་དགོས་པའི་ཕྱིར་ཏེ། སེམས་ཅན་ལ་དམིགས་ན་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་དགོས་པའི་ཕྱིར་
ཏེ༑ སེམས་ཅན་ལ་དམིགས་ན་བདེན་མེད་དུ་གྱུར་པའི་སེམས་ཅན་ལ་དམིགས་དགོས་པའི་ཕྱིར་སྙམ་ན། འདི་ནི་གནད་ཟབ་མོ་མ་རྟོགས་པའི་སྐྱོན་ཡིན་པས་རྩོད་པ་དེ་གནོད་བྱེད་དུ་མི་འཇུག་སྟེ། དངོས་སྨྲ་བའི་རྒྱུད་ལ་སྙིང་རྗེ་ཡོད་ཀྱང་བདེན་མེད་ཀྱིས་ཁྱད་པར་དུ་བྱས་པའི་སེམས་
ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་སྙིང་རྗེ་མེད་པའི་ཕྱིར་ཏེ། བདེན་པས་སྟོང་བཞིན་དུ་དེར་ཞེན་པའི་སེམས་ཅན་འདི་དག་སྡུག་བསྔལ་དང་བྲལ་བར་བྱའོ་སྙམ་པའི་སྙིང་རྗེ་མངོན་གྱུར་དུ་འབྱུང་བ་ལ། སེམས་ཅན་བདེན་པར་མེད་སྙམ་པའི་བློས་དངོས་
སུ་ཟིན་པ་དགོས་པའི་ཕྱིར། ཡང་ཁ་ཅིག། ས་བརྒྱད་པ་ཡན་ཆད་ན་སེམས་ཅན་ཙམ་ལ་དམིགས་པའི་སྙིང་རྗེ་མེད་པར་ཐལ། དེ་ཡན་ཆད་ཀྱི་སྙིང་རྗེ་ཡིན་ན། དམིགས་མེད་ལ་དམིགས་པའི་སྙིང་རྗེ་ཡིན་དགོས་པའི་ཕྱིར་ཏེ། དེ་ཡན་ཆད་དུ་ཆོས་གང་རྟོགས་ཀྱང་བདེན་སྟོང་སྒྱུ་མ་ལྟ་
བུར་རྟོགས་པས་ཁྱབ་པའི་ཕྱིར། བཅོས་མར་གྱུར་པའི་དངོས་ནི་ཀུན་རྫོབ་ཏུའོ་ཞེས་གསུངས་པའི་ཕྱིར་ཟེར་བ་མི་འཐད་དེ། ས་བརྒྱད་པ་བའི་རྒྱུད་ཀྱི་སྙིང་རྗེ་ཡིན་ན་བདེན་མེད་རྟོགས་པའི་ཤེས་རབ་ཀྱིས་དངོས་སུ་ཟིན་པས་ཁྱབ་པར་ཐལ། དེ་ཡིན་ན་དམིགས་མེད་ལ་དམིགས་པའི་

[034B] འདོད་ན། དེ་ཡིན་ན། བདེན་མེད་རྟོགས་པའི་ཤེས་རབ་མངོན་གྱུར་དུ་རྒྱུད་ལ་ལྡན་པས་ཁྱབ་པ་དང། དེའི་རྒྱུད་ཀྱི་སྙིང་རྗེ་ཡིན་ན་དེའི་རྒྱུད་ལ་མངོན་གྱུར་དུ་ཡོད་པས་ཁྱབ་པར་ཐལ། འདོད་པའི་ཕྱིར། ཞིབ་ཏུ་དག་ལས་ཤེས་པར་བྱའོ།།    ༈    །།རྒྱལ་བའི་སྲས་
པོ་འདི་ཡི་སེམས་གང་འགྲོ་བ་རྣམས། །ཞེས་སོགས་ཀྱི་སྐབས་སུ། ལུགས་འདིའི་ལམ་ཉམས་སུ་ལེན་ཚུལ་སྤྱིར་བསྟན་པ་དང། བྱེ་བྲག་ཏུ་བྱང་སེམས་སོ་སྐྱེའི་སར་ཉམས་སུ་ལེན་ཚུལ་བཤད་པ། བྱང་སེམས་འཕགས་པའི་སའི་རྣམ་གཞག་བཤད་པའོ། །དང་པོ་ནི། བསྟན་
བཅོས་འདིར་བྱང་སེམས་ཀྱི་ཟབ་པ་དང་རྒྱ་ཆེ་བའི་ལམ་ཀླུ་སྒྲུབ་ཀྱི་རྗེས་སུ་འབྲངས་ཏེ་གཏན་ལ་འབེབས་ན། མགོན་པོ་ཀླུ་སྒྲུབ་ཀྱི་ལུགས་ཀྱིས་སངས་རྒྱས་ཀྱི་སར་བགྲོད་པའི་ལམ་གྱི་རིམ་པ་དེ་ཇི་འདྲ་བ་ཞིག་བཞེད་ཅེ་ན། ཀླུའི་ཞབས་ཀྱིས་ལམ་གྱི་ལུས་ཕྱོགས་རེ་བ་བཤད་པ་མང་
ཡང་ཟབ་པ་དང་རྒྱ་ཆེ་བ་གཉིས་ལས་བརྩམས་པའི་ལམ་གྱི་ལུས་སྟོན་པ་ལ། རིན་ཆེན་ཕྲེང་བ། ཆོས་དབྱིངས་བསྟོད་པ། མདོ་ཀུན་བཏུས་ཏེ་གཞུང་གསུམ་མཛད་ལ། དེ་གསུམ་གྱི་རྗེས་སུ་འབྲངས་ནས། སློབ་དཔོན་འཕགས་པ་ལྷས་ཟབ་པ་དང་རྒྱ་ཆེ་བའི་ལམ་གཏན་ལ་འབེབས་པ་
དབུ་མ་བཞི་བརྒྱ་པ་དང། དཔལ་ལྡན་ཟླ་བས་དབུ་མ་འཇུག་པ་མཛད་ཅིང། སློབ་དཔོན་ལེགས་ལྡན་འབྱེད་ཀྱིས་དབུ་མ་སྙིང་པོ་དང། ཞི་བ་འཚོས་དབུ་མ་རྒྱན་དང། ཀ་མ་ལ་ཤཱི་ལས་དབུ་མའི་སྒོམ་རིམ་གསུམ་ལས་སོགས་པ་མཛད་ཅིང། དེ་རྣམས་ལས་གསུངས་པའི་ལམ་གྱི་གནད་
ཐམས་ཅད་མ་ཚང་བ་མེད་པར་སྟོན་པ་ལ་དཔལ་མར་མེ་མཛད་ཀྱིས་བྱང་ཆུབ་ལམ་གྱི་སྒྲོན་མ་མཛད། དེའི་དགོངས་པ་འགྲེལ་བ་ལ་སྙིགས་དུས་ཀྱི་རྒྱལ་བ་གཉིས་པ་ཤར་ཙོང་ཁ་པས་རྒྱལ་བའི་གསུང་རབ་ཐམས་ཅད་ཀྱི་གནད་བསྡུས་པ་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་
ཀྱི་ལམ་སྲོལ་བྱང་ཆུབ་ལམ་གྱི་རིམ་པ་མཛད་པ་ལས་ཤེས་པར་བྱ་བ་ཡིན་ནོ། །མཁས་བདག་རྩ་བ་ཤེས་རབ་ཀྱིས་ཟབ་པ་དང་རྒྱ་ཆེ་བའི་ལམ་གཉིས་ཀ་བསྟན་ཞེས་གསུང་པ་ཊཱིཀ་ཆེན་གྱི་དགོངས་པ་མ་ཡིན་ཏེ། ཊཱིཀ་ཆེན་ལས། ཀླུའི་ཞབས་ཀྱིས་ལམ་གྱི་ཆ་ཕྱོགས་རེ་བ་བཤད་

[035A]༄༅། །པ་མང་ཡང་ཟབ་པ་དང་རྒྱ་ཆེ་བ་གཉིས་ཀ་ལས་བརྩམས་པའི་ལམ་གྱི་ལུས་སྟོན་པའི་གཞུང་གསུམ་ལས། ཞེས་རྩ་བ་ཤེས་རབ་ལམ་གྱི་ཆ་ཕྱོགས་རེ་བ་སྟོན་པའི་གཞུང་དུ་བཤད་པའི་ཕྱིར། གཉིས་པ་ནི། གལ་ཏེ་བསྟན་བཅོས་འདིར་བྱང་སེམས་ཀྱི་ལམ་ཟབ་
པ་དང་རྒྱ་ཆེ་བ་གཉིས་ཀ་དང། དེས་ཐོབ་པར་བྱ་བའི་འབྲས་བུས་གཏན་ལ་འབེབས་ན། བྱང་སེམས་སོ་སྐྱེའི་ལམ་གྱི་རིམ་པ་རྣམས་མཆོད་བརྗོད་ཀྱི་འོག་འདིར་སྟོན་དགོས་པ་ལས། དེ་མི་སྟོན་པར་འཕགས་པའི་ས་ཉིད་ནས་འཆད་པ་ཇི་ལྟར་རིགས་ཤེ་ན། བྱང་སེམས་སོ་སྐྱེའི་
ལམ་གྱི་རིམ་པ་རྣམས་སྐབས་འདིར་མི་འཆད་པའི་རྒྱུ་མཚན་ཡོད་དེ། དེ་མཆོད་བརྗོད་ཀྱི་སྐབས་སུ་བཤད་ཟིན་པའི་ཕྱིར། དེ་ཡང་ཡིན་ཏེ། མཆོད་བརྗོད་ཀྱི་སྐབས་སུ་གང་བསྒོམས་པ་ལ་བརྟེན་ནས་བྱང་སེམས་སུ་འགྱུར་བའི་རྒྱུའི་གཙོ་བོ་སྙིང་རྗེ་ཆེན་པོ་དང། སྟོང་ཉིད་རིགས་
པའི་རྣམ་གྲངས་མཐའ་ཡས་པའི་སྒོ་ནས་རྟོགས་པའི་ཤེས་རབ་དང། རང་གི་གྲོགས་སུ་གྱུར་པའི་གཞན་དོན་དུ་རྫོགས་བྱང་ཐོབ་པར་འདོད་པའི་འདོད་པ་དང་མཚུངས་ལྡན་དུ་བྱུང་བའི་སེམས་ཁྱད་པར་ཅན་གསུམ་བསྟན་པ་གང་ཞིག། དེ་གསུམ་ནི་བྱང་སེམས་སུ་གྱུར་ནས་
ཀྱང་ཉམས་སུ་བླང་དགོས་པའི་ཕྱིར། གསུམ་པ་བྱང་སེམས་འཕགས་པའི་སའི་རྣམ་གཞག་བཤད་པ་ལ། བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས། དང་པོ་ནི། རང་འགྲེལ་ལས། བྱང་ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་ལ་
སོགས་པས་ཡོངས་སུ་ཟིན་པ་ཉིད་ཆར་རྣམ་པར་ཕྱེ་བ་ནས་ཞེས་བྱ་བའི་མིང་ཐོབ་སྟེ། ཡོན་ཏན་གྱི་རྟེན་དུ་འགྱུར་བའི་ཕྱིར་རོ། །དེ་ཡང་གོང་ནས་གོང་དུ་ཡོན་ཏན་གྱི་གྲངས་དང། མཐུ་ཕུལ་དུ་བྱུང་བ་ཐོབ་པ་དང། སྦྱིན་པ་ལས་སོགས་པའི་ཕ་རོལ་ཏུ་ཕྱིན་པ་ལྷག་པ་དང། རྣམ་
པར་སྨིན་པ་འཕེལ་བའི་བྱེ་བྲག་གིས། ས་རབ་ཏུ་དགའ་བ་ལས་སོགས་པའི་རྣམ་པར་དབྱེ་བས་དབྱེ་བ་རྣམ་པ་བཅུར་གཞག་གོ། འདི་ལ་རང་གི་ངོ་བོའི་ཁྱད་པར་གྱིས་བྱས་པའི་དབྱེ་བ་ནི་ཡོད་པ་མ་ཡིན་ནོ། །ཇི་སྐད་དུ། ཇི་ལྟར་བར་སྣང་བྱ་རྗེས་མཁས་རྣམས་ཀྱིས། །བརྗོད་

[035B] །དེ་ལྟར་རྒྱལ་བའི་སྲས་ཀྱི་ས་ཀུན་ཀྱང། །བརྗོད་མི་ནུས་ན་ཉན་པར་ག་ལ་ནུས། །ཞེས་གསུངས་སོ། །ཞེས་བཤད། གཉིས་པ་ལ་འགྲེལ་བཤད་ཀྱི་ལུགས་ལ་དོགས་པ་བཅད་པ་དང། རང་ལུགས་གཉིས། དང་པོ་ནི། བྱང་ཆུབ་སེམས་དཔའ་
རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་ལས་སོགས་པས་ཡོངས་སུ་ཟིན་པ་ཉིད་ཅེས་བཤད་ན། ཟག་པ་ཡོད་མེད་ཀྱི་དོན་གང་ཞེ་ན། འདི་ལ་འགྲེལ་བཤད་མཁན་པོ་ན་རེ། ཟག་པ་དམིགས་པ་དང་མཚུངས་ལྡན་གང་རུང་གི་སྒོ་ནས་རྒྱས་སུ་མི་རུང་བ་ཟག་མེད་དང། རྒྱས་སུ་
རུང་བ་ཟག་བཅས་ཀྱི་དོན་ཡིན་ཞེས་གསུང། དེ་ལྟར་ཡང། འགྲེལ་བཤད་ལས། ཟག་པ་མེད་པ་ཞེས་བྱ་བ་ནི། ཟག་པ་དེ་ལ་རྒྱས་པར་མི་འགྱུར་ཏེ། འདི་ལྟར་སྟོང་པ་ཉིད་དང་སྙིང་རྗེས་ཡོངས་སུ་ཟིན་པའི་ཤེས་པ་དེ་ལམ་གྱིས་བསྡུས་པ་ཡིན་ལ་ལམ་གྱི་རང་བཞིན་ཅན་གྱི་ཤེས་པ་
ལ་ཟག་པ་རྒྱས་པར་མི་འགྱུར་ཏེ། བདག་ཏུ་ལྟ་བ་དང། བདག་ལ་སྲེད་པས་བརླན་པར་མ་བྱས་པ་དེ་ལ་ཟག་པ་རྣམས་རྒྱས་པར་མི་འགྱུར་ཏེ། རྡོ་ཚན་རྡོ་ལ་རྐང་མཐིལ་བཞིན་ནོ། །ཞེས་བཤད། འདི་འགོག་པ་ལ། ཊཱིཀ་ཆེན་ལས། ཁ་ཅིག། མཛོད་ལས་བཤད་པ་ལྟར་གྱི་ཟག་པ་རྒྱས་
སུ་མི་རུང་བ་ལ་ཟད་མེད་དུ་འཆད་པ་ནི། ལུགས་འདིའི་ཟག་མེད་དུ་འཇོག་པའི་དོན་ཐུན་མོང་མ་ཡིན་པ་མ་རྟོགས་པར་སྣང་བས་ཞེས་གསུངས། དོན་ནི། ཁྱོད་ཀྱིས་ཟག་བཅས་ཟག་མེད་ཀྱི་དོན་དེ་མི་འཐད་དེ། ཚིག་གསལ་ལས། མ་རིག་པའི་རབ་རིབ་དང་བྲལ་བ་དག་གི་ཡེ་ཤེས་ཟག་པ་
མེད་པའི་ཡུལ་གྱི་རང་བཞིན་ལ་ལྟོས་ནས་ནི་མ་ཡིན་ནོ། །ཞེས་ཟག་མེད་ཀྱི་ཡེ་ཤེས་ལམ་རིག་པ་དང་དེའི་བག་ཆགས་གང་རུང་གིས་མ་བསླད་པ་དགོས་པར་གསུངས་པ་དང་འགལ་བའི་ཕྱིར། ཡང་སྐབས་འདིར་འགྲེལ་བཤད་མཁན་པོ་ན་རེ། གོང་ནས་གོང་དུ་ཡོན་ཏན་གྱི་གྲངས་
དང། མཐུ་ཕུལ་དུ་བྱུང་བ་ཐོབ་པ་དང། ཞེས་པའི་དོན་མཐུ་ཕུལ་དུ་བྱུང་བ་ནི་ས་དང་པོར་ཞིང་བརྒྱ་གཡོ་བ་དང། ས་གཉིས་པར་ཞིང་སྟོང་གཡོ་བ་སོགས་ལ་བྱེད་ཅེས་གསུངས། དེ་སྐད་དུའང། འགྲེལ་བཤད་ལས། མཐུ་ནི་འཇིག་རྟེན་གྱི་ཁམས་སྟོང་འགུལ་བར་བྱེད་དོ། །ཞེས་བྱ་བ་ལས་སོགས་

[036A]༄༅། །པའོ། །ཞེས་བཤད། འདི་ལ་ཊཱིཀ་ཆེན་ལས། དེ་ནི་ཞིང་བརྒྱ་གཡོ་བ་དང་སྟོང་གཡོ་བ་སོགས་ལ་འཆད་མོད་ཀྱང། དེ་ཡོན་ཏན་གྱི་གྲངས་འཕེལ་བའི་ནང་དུ་སོང་ཟིན་པས། ས་སོ་སོའི་སྐབས་ཀྱིས་དྲི་མ་སྦྱོང་བའི་སྟོབས་དང། ལམ་བགྲོད་པའི་སྟོབས་གོང་ནས་གོང་དུ་
འཕེལ་བ་ལ་བྱ་དགོས་པ་འདྲའོ། །ཞེས་གསུངས། དེ་དག་གི་དོན་ནི་གོ་སླ་བར་འདུག་ནའང་ཐལ་འགྱུར་དུ་བཀོད་ན་མཐུ་ཕུལ་དུ་བྱུང་བ་ཐོབ་པའི་ཁྱད་པར་ཞིང་བརྒྱ་གཡོ་བ་དང་སྟོང་གཡོ་བ་སོགས་ལ་འཆད་མི་རིགས་པར་ཐལ། དེ་ཡོན་ཏན་གྱི་གྲངས་འཕེལ་བའི་ནང་དུ་བགྲངས་ཟིན་
པའི་ཕྱིར། དེ་ལྟར་ཡང་ས་དང་པོའི་ཡོན་ཏན་བརྒྱ་ཕྲག་བཅུ་གཉིས་འཆད་པ་ན། འཇིག་རྟེན་ཁམས་བརྒྱ་འདི་ཡིས་ཀུན་ནས་གཡོ་ཞིང་སྣང་བར་ནུས། །ཞེས་གསུངས་པ་ཡིན་ནོ།།    ༈    །།གཉིས་པ་རང་ལུགས་ནི། བྱང་ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས་ཞེས་
པས་སའི་ངོ་བོ་དེ་བསྟན། སྙིང་རྗེ་ལས་སོགས་པས་ཡོངས་སུ་ཟིན་པ་ཉིད་ཅེས་པས། ས་དེ་ཡང་ཐབས་ཁྱད་པར་ཅན་གྱིས་ཟིན་ཚུལ་དེ་བསྟན། ཆར་རྣམ་པར་ཕྱེ་བ་ན་ཞེས་པས་ས་བཅུར་འབྱེད་པའི་ཚུལ་དེ་བསྟན། ས་ཞེས་བྱ་བའི་མིང་འཐོབ་སྟེ། ཞེས་པས་སའི་མིང་
འཐོབ་ཚུལ་བསྟན། ཡོན་ཏན་གྱི་རྟེན་དུ་གྱུར་པའི་ཕྱིར་ཞེས་པས་སའི་སྒྲ་དོན་དེ་བསྟན། དེ་རྣམས་ཀྱི་དོན་བསྡུ་ན། སའི་མཚན་ཉིད་དབྱེ་བ། ས་སོ་སོར་འཇོག་ཚུལ། སའི་སྒྲ་དོན། ས་ནས་སར་འཕོས་ཚུལ། ཞར་ལ་ཟག་བཅས་ཟག་མེད་ཀྱི་དོན་བཤད་པ་དང་ལྔ། དང་པོ་ནི་
སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་འཕགས་ཀྱི་མངོན་རྟོགས། བྱང་འཕགས་ཀྱི་སའི་མཚན་ཉིད། དངོས་བསྟན་གྱི་དབང་དུ་བྱས་ན། སྙིང་རྗེ་ཆེན་པོ་སོགས་ཐབས་ཁྱད་པར་ཅན་གྱིས་ཟིན་པའི་བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་ཡེ་ཤེས། བྱང་སེམས་ཀྱི་དོན་དམ་པའི་སའི་མཚན་ཉིད། གཉིས་པ་ནི། དེ་ལ་དབྱེ་ན། ས་དང་པོ་རབ་ཏུ་དགའ་བ་ནས་བཅུ་པ་ཆོས་ཀྱི་སྤྲིན་གྱི་བར་བཅུ་ཡོད། དེ་སྐད་དུའང། རིན་ཆེན་འཕྲེང་བ་ལས། ཇི་ལྟར་ཉན་ཐོས་ཐེག་པ་ལ། །ཉན་ཐོས་ས་ནི་བརྒྱད་བཤད་པ།།

[036B] །བྱང་ཆུབ་སེམས་དཔའི་ས་བཅུའོ། །ཞེས་བཤད། འོ་ན། ཉན་ཐོས་ས་ནི་རྒྱད་བཤད་པ། །ཞེས་པའི་ས་བརྒྱད་པོ་དེ་གང་ལ་བྱེད་ཅེ་ན། འདི་ལ་རིན་ཆེན་ཕྲེང་བའི་དར་ཊཱིཀ་ལས། འདིའི་ས་བརྒྱད་རིགས་ཀྱིས་ནས་རང་སངས་རྒྱས་ཀྱི་སའི་བར་གྱི་དམན་པ་
ས་བརྒྱད་ལ་བྱེད་པར་གསུངས་ཀྱང། རང་འགྲེལ་ལྟར་ན། ཞུགས་གནས་བརྒྱད་ཀྱི་མངོན་རྟོགས་བརྒྱད་ལ་བྱེད་དགོས་སམ་སྙམ་ཏེ། རང་འགྲེལ་ལས། ཇི་ལྟར་ཉན་ཐོས་ཀྱི་ཐེག་པར་ཞུགས་པ་དང། འབྲས་བུའི་ལམ་ལ་གནས་པའི་དབྱེ་བས་ཉན་ཐོས་ཀྱི་ས་བརྒྱད་རྣམ་པར་འཇོག་
པ་དེ་བཞིན་དུ། ཐེག་པ་ཆེན་པོར་ཡང་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་བཅུ་ཡིན་ནོ། །ཞེས་གསུངས་པ་གང་ཞིག་དེ་ལྟར་གསུངས་པ་དེ། ཇི་ལྟར་ཉན་ཐོས་ཐེག་པ་ལ། །ཞེས་པའི་ཚིག་དོན་འགྲེལ་པའི་དབང་དུ་བྱས་ནས་གསུངས་པའི་ཕྱིར། གསུམ་པ་ནི་
བྱང་འཕགས་ཀྱིས་དེ་ལ་བཅུར་འབྱེད་པའི་ཚུལ་དེ་གང་ཞེ་ན། འདི་ལ་ཡོན་ཏན་གྱི་གྲངས་འཕེལ་བའི་ཁྱད་པར། མཐུ་ཕུལ་དུ་བྱུང་བའི་ཁྱད་པར། ཕར་ཕྱིན་ལྷག་ཚུལ་གྱི་ཁྱད་པར། རྣམ་སྨིན་གྱི་སྐྱེ་བ་འཛིན་ཚུལ་གྱི་ཁྱད་པར་དང་བཞི། དང་པོ་ནི། ས་དང་པོར་ཡོན་ཏན་བརྒྱ་ཕྲག་
བཅུ་གཉིས། ས་གཉིས་པར་ཡོན་ཏན་སྟོང་ཕྲག་བཅུ་གཉིས་སོགས་ཐོབ་པ་ལ་བྱེད། གཉིས་པ་ནི། ས་སོ་སོའི་སྐབས་ཀྱི་དྲི་མ་སྦྱོང་བའི་སྟོབས་དང། ལམ་བགྲོད་པའི་སྟོབས་གོང་ནས་གོང་དུ་འཕེལ་བ་ལ་བྱེད། གསུམ་པ་ནི། ས་དང་པོར་སྦྱིན་པའི་ཕར་ཕྱིན་གྱི་ཉམས་ལེན་ལྷག་
པ་ནས། བཅུ་པར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པ་ལ་བྱེད། བཞི་པ་ནི། ས་དང་པོ་ལ་གནས་པའི་བྱང་ཆུབ་སེམས་དཔའ་དེས་འཛམ་བུ་གླིང་ལ་དབང་བའི་འཁོར་ལོས་སྒྱུར་རྒྱལ་དུ་སྐྱེ་བ་ལེན་པ་ནས། ས་བཅུ་པ་ལ་གནས་པའི་བྱང་ཆུབ་སེམས་དཔའ་དེས་གནས་
གཙང་མའི་རྒྱལ་པོར་སྐྱེ་བ་ལེན་པ་ལ་བྱེད་དོ། །འོ་ན། དོན་དམ་པའི་ས་བཅུ་པོ་དེ་ལ་དམིགས་རྣམ་མི་འདྲ་བའི་ཁྱད་པར་ཡོད་དམ་ཞེ་ན། དེ་ལ་དམིགས་རྣམ་མི་འདྲ་བའི་ཁྱད་པར་མེད་དེ། དོན་དམ་པའི་ས་བཅུ་པའང་དགག་བྱ་བདེན་གྲུབ་བཀག་ཙམ་གྱི་སྟོང་ཉིད་ལ་གཉིས་སྣང་ནུབ་པར་མཚུངས་

[037A]༄༅། །པའི་ཕྱིར་དང། དེ་རྣམས་ལ་དམིགས་རྣམ་མི་འདྲ་བའི་ཁྱད་པར་ཡོད་ན། རྗེས་ཐོབ་ཏུ་དམིགས་རྣམ་མི་འདྲ་བའི་ཁྱད་པར་དེ་དྲན་དགོས་པ་ལས་དེ་ལྟར་འཕགས་པ་རྣམས་ཀྱིས་མ་དྲན་པའི་ཕྱིར། དཔེར་ན་མཁའ་ལྡིང་བཅུ་ནམ་མཁའ་ལ་འཕུར་བའི་ཚེ། འཕུར་
ཡུལ་གྱི་ནམ་མཁའ་ལ་རིགས་མི་འདྲ་བའི་ཁྱད་པར་མེད་པ་དང། འཕུར་བའི་རྗེས་མི་འདྲ་བ་རྣམས་སྒྲ་བློའི་ཡུལ་དུ་བྱེད་མི་ནུས་པ་བཞིན་ནོ། །ཁོ་ན་རེ། ས་བཅུའི་མཉམ་གཞག་ཡེ་ཤེས་ལ་དམིགས་རྣམ་མི་འདྲ་བའི་ཁྱད་པར་མེད་ན། ཆོས་དབྱིངས་བསྟོད་པར། ཇི་ལྟར་ཚེས་པའི་ཟླ་བ་
ལ༑ ༑ཞེས་སོགས་ཀྱིས་ས་བཅུའི་མཉམ་གཞག་ཡེ་ཤེས་ལ་བློ་བུར་དྲི་བྲལ་གྱི་ཆོས་སྐུ་མཐོང་ཚུལ་མི་འདྲ་བར་གསུངས་པ་དང། རྣམ་བཤད་སྙིང་པོ་རྒྱན་ལས་ཀྱང། སྔ་མ་ཁ་ཅིག་གིས། ས་བཅུའི་མཉམ་གཞག་ལ་ཆོས་ཉིད་མཐོང་བ་ལ་ཁྱད་པར་མེད་ཀྱང། ཆོས་སྐུ་མཐོང་བ་ལ་ཁྱད་པར་
ཡོད་དོ་ཞེས་ཟེར་བ་ནི། འགོག་བདེན་དོན་དམ་བདེན་པར་འདོད་ན།། དེ་ལྟར་རིགས་མོད་ཀྱང། ཞེས་བཤད་པ་ཇི་ལྟ་བུ་ཞེ་ན། དོན་འདི་རྣམས་རྟོགས་དཀའ་བས་བཤད་པར་བྱ་སྟེ། ས་བཅུའི་མཉམ་གཞག་ཡེ་ཤེས་ལ་བློ་བུར་དྲི་བྲལ་གྱི་ཆོས་སྐུ་མཐོང་ཚུལ་མི་འདྲ་
བའི་ཁྱད་པར་གསུངས་པའི་དོན་ཡོད་དེ། ས་དང་པོའི་རྣམ་གྲོལ་ལམ་གྱི་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད། མཐོང་སྤང་དང་བྲལ་བའི་བྲལ་ཆ་དེ་མངོན་སུམ་དུ་རྟོགས། ས་གཉིས་པའི་རྣམ་གྲོལ་ལམ་དེས་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད་སྒོམ་
སྤང་བདེན་འཛིན་ཆེན་པོའི་ཆེན་པོ་དང་བྲལ་བའི་བྲལ་ཆ་དེ་མངོན་སུམ་དུ་རྟོགས་པ་ནས། ས་བརྒྱད་པའི་རྣམ་གྲོལ་ལམ་དེས་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད་བདེན་འཛིན་མཐའ་དག་དང་བྲལ་བའི་བྲལ་ཆ་དེ་མངོན་སུམ་དུ་རྟོགས། ས་བརྒྱད་པའི་རྣམ་
གྲོལ་ལམ་སྐྱེས་ཐེབས་གཉིས་པ་ནས་ས་བཅུ་པའི་རྣམ་གྲོལ་ལམ་གྱི་བར་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད་རང་འཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་དེ་སྐལ་གྱི་ཤེས་སྒྲིབ་ཅི་རིགས་པ་དང་བྲལ་བའི་བྲལ་ཆ་དེ་མངོན་སུམ་དུ་རྟོགས་

[037B] དེ་ལྟར་རྟོགས་ཀྱང་ས་བཅུའི་མཉམ་གཞག་ལ་དམིགས་རྣམ་མི་འདྲ་བའི་ཁྱད་པར་ཡོད་པར་ཐལ་བའི་སྐྱོན་མེད་དེ། ས་བཅུའི་མཉམ་གཞག་གིས་བློ་བུར་དྲི་བྲལ་གྱི་ཆོས་སྐུ་མངོན་སུམ་དུ་མཐོང་བའི་ཚེ་ནའང། འཛིན་སྟངས་ཀྱི་རྣམ་པ་ནི་དགག་བྱ་བདེན་གྲུབ་རྣམ་པར་
བཅད་ཙམ་གྱི་མེད་དགག་གི་རྣམ་པ་ཅན་དུ་མཚུངས་པའི་ཕྱིར། ས་བཅུའི་མཉམ་གཞག་ལ་བློ་བུར་དྲི་བྲལ་གྱི་ཆོས་སྐུ་མཐོང་ཚུལ་མི་འདྲ་བའི་ཁྱད་པར་གསུངས་པའི་དོན་ལ་མཁས་པ་ཁ་ཅིག། དེའི་དོན་ཡོད་དེ། ས་དང་པོའི་རྣམ་གྲོལ་ལམ་གྱི་མཐོང་ཅིག། དེའི་དོན་ཡོད་དེ། ས་དང་པོའི་རྣམ་གྲོལ་ལམ་གྱི་མཐོང་
དུ་རྟོགས་ཀྱང། སྒོམ་སྤང་བདེན་འཛིན་ཆེན་པོའི་ཆེན་པོ་སྤངས་པའི་ཆོས་ཉིད་མངོན་སུམ་དུ་མ་རྟོགས། ས་གཉིས་པའི་རྣམ་གྲོལ་ལམ་གྱིས་དེ་མངོན་སུམ་དུ་རྟོགས་ཀྱང་དེའི་འབྲིང་སྤངས་པའི་ཆོས་ཉིད་མངོན་སུམ་དུ་མ་རྟོགས་པ་ཡིན་པའི་ཕྱིར། དེས་ལྷག་མ་རྣམས་ལ་རིགས་
འགྲེ། ཞེས་གསུངས་པ་མི་འཐད་དེ། ས་དང་པོའི་རྣམ་གྲོལ་ལམ་དེས་དེ་སྤངས་པའི་ཆོས་ཉིད་མངོན་སུམ་དུ་རྟོགས་པར་ཐལ། དེས་སྒྲིབ་གཉིས་མ་ལུས་པར་སྤངས་པའི་ཆོས་ཉིད་མངོན་སུམ་དུ་རྟོགས་པའི་ཕྱིར་ཏེ། དེས་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མངོན་
སུམ་དུ་རྟོགས་པའི་ཕྱིར་ཏེ། དེས་སངས་རྒྱས་ཀྱི་ཆོས་སྐུ་མངོན་སུམ་དུ་རྟོགས་པའི་ཕྱིར་ཏེ། འཕགས་པ་གྱད་བུ་ནོར་གྱིས་བདེན་པ་མཐོང་བའི་ཚེ། བདག་གིས་བཅོམ་ལྡན་འདས་ཀྱི་ཆོས་ཀྱི་སྐུ་ནི་མཐོང་ན་གཟུགས་ཀྱི་སྐུ་ནི་མ་མཐོང་བས་དེ་བལྟ་བའི་ཕྱིར་དུ་འགྲོ་ཞེས་བཤད་པའི་
ཕྱིར། གཞན་ཡང། ས་གཉིས་པའི་རྣམ་གྲོལ་ལམ་དེས་སྒྲིབ་གཉིས་མ་ལུས་པར་སྤངས་པའི་ཆོས་ཉིད་མངོན་སུམ་དུ་རྟོགས་པར་ཐལ། དེས་སངས་རྒྱས་ཀྱི་ཡེ་ཤེས་ཀྱི་ཆོས་ཉིད་མངོན་སུམ་དུ་རྟོགས་པའི་ཕྱིར། དེ་ལྟར་ཡང་རྒྱུད་བླ་མའི་དར་ཊཱིཀ་ལས། སེམས་ཅན་ཐམས་ཅད་
ཀྱི་ཆོས་ཉིད་མངོན་སུམ་དུ་རྟོགས་ན་སེམས་ཅན་ཐམས་ཅད་མངོན་སུམ་དུ་རྟོགས་པའི་ངེས་པ་མེད་དེ། དཔེར་ན། སངས་རྒྱས་མ་ཐོབ་པའི་འཕགས་པ་རྣམས་ཀྱིས་ཟག་པ་མེད་པའི་ཡེ་ཤེས་སྡེ་ཚན་ཉེར་གཅིག་མངོན་སུམ་དུ་མ་རྟོགས་ཀྱང། དེའི་ཆོས་ཉིད་མངོན་སུམ་དུ་རྟོགས་པ་

[038A]༄༅། །བཞིན་ནོ། །ཞེས་དང་འདུལ་བ་ལུང་ལས། ཉན་ཐོས་འཕགས་པ་ཁ་ཅིག་སངས་རྒྱས་ཀྱི་ཆོས་ཀྱི་སྐུ་མངོན་སུམ་དུ་མཐོང་ཟིན་གྱི་གཟུགས་ཀྱི་སྐུ་བལྟ་བའི་ཕྱིར་འགྲོ་བར་བྱའོ་ཞེས་སྨྲ་བར་གསུངས་པ་བཞིན་ནོ། །ཞེས་བཤད། བཞི་པ་ནི། ཅིའི་ཕྱིར། ས་ཞེས་བྱ་ཞེ་
ན༑ དེའི་རྒྱུ་མཚན་ཡོད་དེ། ཡོན་ཏན་དུ་མའི་རྟེན་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ས་སོ་སོའི་སྒྲ་བཤད་རིན་ཆེན་ཕྲེང་བ་ལས་ཤེས་པར་བྱའོ། །ལྔ་པ་ས་ནས་སར་འཕོ་བའི་ཚུལ་ལ། གཞན་ལུགས་དགག་པ་དང། རང་ལུགས་བཞག་པ་གཉིས། དང་པོ་ནི། ཁ་ཅིག་
རྒྱུ་འབྲས་མན་ངག་བདུན་ལ་སོགས་པའི་སྒོ་ནས་བྱང་ཆུབ་ཀྱི་སེམས་སྦྱོང་བའི་མན་ངག་བཞིན་དུ་ལེགས་པར་སྦྱངས་པ་ལ་བརྟེན་ནས་ཡིད་ལེགས་པར་འཁུལ་ཐུབ་པའི་མྱོང་བ་ཁྱད་པར་ཅན་དང་ལྡན་པའི་ཐེག་པ་ཆེན་པོའི་སེམས་བསྐྱེད་ཐོག་མར་ཐོབ་པ་དང། ཐེག་པ་
ཆེན་པོའི་ལམ་དུ་ཞུགས་པ་དུས་མཉམ། ཐེག་པ་ཆེན་པོའི་ཚོགས་ལམ་དུ་སྟོང་ཉིད་རྟོགས་པའི་བློ་ཡོད་ཀྱང། བློ་དེའི་སྣང་ངོར་ཡུལ་སྟོང་ཉིད་དང་ཡུལ་ཅན་ཡེ་ཤེས་རང་ཉིད་འབྲེལ་མེད་ལྟ་བུར་སྣང་བའི་གཉིས་སྣང་རགས་པ་ཡོད་ཅིང། ཚོགས་ལམ་དུ་དོན་དེ་བསྒོམས་
པ་ལ་བརྟེན་ནས་ཡུལ་ཆོས་ཉིད་དང་ཡུལ་ཅན་ཡེ་ཤེས་གཉིས་དོན་ལ་གཉིས་སྣང་ཡོད་ཀྱང་ཡེ་ཤེས་དེས་ཆོས་ཉིད་རིག་པའི་རིག་ངོར་ཡེ་ཤེས་རང་ཉིད་ཆོས་ཉིད་ལ་ཟུག་པ་ལྟར་སྣང་ཞིང་གཉིས་སྣང་ནུབ་པ་ལྟར་སྣང་བའི་སྒོམ་བྱུང་གི་ཡེ་ཤེས་ནམ་ཐོབ་པ་ན། ཚོགས་ལམ་
ནས་སྦྱོར་ལམ་དུ་འཕོས་པ་དང། སྦྱོར་ལམ་དུ་དོན་དེ་བསྒོམས་པས་ཡེ་ཤེས་རང་ཉིད་ཆོས་ཉིད་ལ་གཉིས་སྣང་མེད་པར་ཡུལ་ཆོས་ཉིད་མངོན་སུམ་དུ་རྟོགས་པ་ན། སྦྱོར་ལམ་ནས་མཐོང་ལམ་དུ་འཕོས་པ་དང། ས་དང་པོའི་རྣམ་གྲོལ་ལམ་ཐོབ་པ་ནས་མཐོང་སྤང་མ་ལུས་པར་
སྤངས་དེའི་རྗེས་སུ་སྒོམ་སྤང་སྤོང་ཕྱིར་དུ་ས་དང་པོའི་རྗེས་ཐོབ་ཏུ་ཚོགས་རྒྱ་ཆེན་པོ་གསོག། དེ་ལྟར་བསགས་པ་ལ་བརྟེན་ནས་སྒོམ་སྤང་བདེན་འཛིན་ཆེན་པོའི་ཆེན་པོ་སྤོང་ནུས་པར་མཐོང་ནས། ས་དང་པོའི་བྱང་སེམས་དེས་དེ་སྤོང་ཕྱིར་དུ་ཆོས་ཉིད་ལ་མཉམ་པར་བཞག་པ་ལ་བརྟེན་

[038B] ས་དང་པོ་ནས་གཉིས་པར་འཕོས་པ་དང། དེ་བཞིན་དུ་ས་གཉིས་པའི་རྣམ་གྲོལ་ལམ་ཐ་མ་ཐོབ་པ་ན་སྒོམ་སྤང་ཆེན་པོའི་ཆེན་པོ་མ་ལུས་པར་སྤངས་ལ། དེའི་རྗེས་སྒོམ་སྤང་ཆེན་པོའི་
འབྲིང་སྤོང་ཕྱིར་དུ་ཚོགས་རྒྱ་ཆེན་པོ་གསོག། དེ་ལྟར་བསགས་པ་ལ་བརྟེན་ནས་དེ་སྤོང་ནུས་པར་མཐོང་ནས། ས་གཉིས་པ་བ་དེས་དེ་སྤོང་ཕྱིར་དུ་ཆོས་ཉིད་ལ་མཉམ་པར་བཞག་དེ་ལྟར་བཞག་པ་ལ་བརྟེན་ནས་ཡེ་ཤེས་དེ་སྒོམ་སྤང་ཆེན་པོའི་འབྲིང་གི་དངོས་གཉེན་དུ་ནམ་སོང་བ་
ན༑ ས་གཉིས་པ་ནས་ས་གསུམ་པར་འཕོས་པ་ཡིན་ནོ། །དེ་བཞིན་དུ་འོག་མ་རྣམས་སུ་སྦྱར་བར་བྱའོ། །ཞེས་སྐབས་འདིར་སྨྲས་ནས་འོག་ཏུ་ས་བདུན་པའི་སྤང་བྱ་སྤོང་ཚུལ་འཆད་པའི་ཚེ། སྤྱིར་ཐེག་ཆེན་གྱི་སྒོམ་སྤང་ཉོན་མོངས་ལ་ཆེན་པོ་བསྐོར་གསུམ་དང། འབྲིང་སྐོར་
གསུམ་གྱི་རྣམ་གཞག་འབྱེད་ཀྱང། ཆུང་ངུ་སྐོར་གསུམ་གྱི་རྣམ་གཞག་མི་འཐད་དེ། དེ་ཡང་ས་བདུན་པའི་བར་ཆད་མེད་ལམ་དང་པོ་དེས་ཐེག་ཆེན་གྱི་སྒོམ་སྤང་ཉོན་མོངས་འབྲིང་གི་ཆུང་ངུ་ཕལ་ཆེ་བའི་དངོས་གཉེན་བྱས་ནས། ས་བདུན་པའི་རྣམ་གྲོལ་ལམ་ཐོབ་
པའི་ཚེ་སྒོམ་སྤང་འབྲིང་གི་ཆུང་ངུ་ཕལ་ཆེར་སྤངས་ཀྱང། ཉོན་མོངས་ཕྲ་ཞིང་ཕྲ་བ་མ་ལུས་པར་མ་སྤངས་པས། དེ་སྤོང་ཕྱིར་དུ་རྗེས་ཐོབ་ཏུ་ཚོགས་རྒྱ་ཆེན་པོ་གསོག། དེ་ལྟར་བསགས་པ་ལ་བརྟེན་ནས། ཉོན་སྒྲིབ་ཕྲ་ཞིང་ཕྲ་བ་མ་ལུས་པར་སྤོང་ནུས་སུ་མཐོང་ནས། དེ་སྤོང་ཕྱིར་
དུ་དེ་ལྟར་བཞག་པའི་མཁྱེན་པ་དེ་དེའི་དངོས་གཉེན་བར་ཆད་མེད་ལམ་དང། ས་བདུན་པའི་མཁྱེན་པ་ཐ་མར་འཇོག། དེའི་སྐད་ཅིག་གཉིས་པ་ལ་ཉོན་སྒྲིབ་མ་ལུས་པར་སྤངས་པའི་རྣམ་གྲོལ་ལམ་ཐོབ་པ་དང། ས་བརྒྱད་པའི་ཡེ་ཤེས་ཐོག་མར་ཐོབ་པར་འཇོག་ཅེས་ཟེར་
རོ༑ ༑ཐོག་མར་ཚོགས་ལམ་ནས་སྦྱོར་ལམ་དུ་འཕོས་ཚུལ་དེ་མི་འཐད་དེ། ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོའི་ཚེ་ཡེ་ཤེས་དེ་ལ་ཆོས་ཉིད་ལ་གཉིས་སྣང་ནུབ་པ་ལྟར་སྣང་བའི་སྣང་ཚུལ་མེད་པའི་ཕྱིར་ཏེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་

[039A]༄༅། །དྲོད་ཀྱི་ཡེ་ཤེས་སྐད་ཅིག་དང་པོ་དེ་ལ་གཉིས་སྣང་ཡོད་པར་བྱང་སེམས་དེས་མྱོང་སྟོབས་ཀྱིས་ངེས་ནུས་པའི་ཕྱིར། དེ་ལྟར་ཡང་རྣམ་བཤད་སྙིང་པོ་རྒྱན་ལས། དེ་ལྟ་བུའི་སྟོང་ཉིད་རྟོགས་པའི་ཞི་ལྷག་ཟུང་འབྲེལ་ཐོག་མར་སྐྱེས་པ་ན་སྦྱོར་ལམ་དྲོད་སྐྱེས་པ་ཞེས་བྱ་ལ་
དེའི་ཚེ་མཉམ་པར་བཞག་བཞིན་པའི་དུས་ཉིད་ནའང་གཉིས་སྣང་ཡོད་པ་མྱོང་སྟོབས་ཀྱིས་ངེས་ནུས་ཀྱང། སྦྱོར་ལམ་བཟོད་པ་ཐོབ་པ་སོགས་ཀྱི་ཚེ། དེ་ལྟར་ངས་མི་ནུས་པས། ཉན་ཐོས་ཀྱི་ས་ལས། གཉིས་སྣང་ནུབ་པ་ལྟར་སྣང་གི་གཉིས་སྣང་ནུབ་པ་ནི་མ་ཡིན་ནོ། །ཞེས་བཤད་དོ།།
ཞེས་གསུངས། གཞན་ཡང། ས་དང་པོའི་སྒོམ་ལམ་བར་ཆད་མེད་ལམ་མེད་པར་ཐལ། ས་དང་པོ་ནས་གཉིས་པར་འཕོས་ཚུལ་དེ་འཐད་པའི་ཕྱིར། འདོད་ན། དེ་ཡོད་པར་ཐལ། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་ལམ་ཡོད་པའི་ཕྱིར་ཏེ། ས་བདུན་པའི་
སྐད་ཅིག་ཐ་མར་སྐྱེས་པའི་ས་བདུན་པའི་བར་ཆད་མེད་ལམ་ཡོད་པའི་ཕྱིར་ཏེ། རྒྱུད་བླ་མའི་དར་ཊཱིཀ་ལས། ས་དང་པོའི་སྐད་ཅིག་དང་པོ་ཤེས་བཟོད་སྐད་ཅིག་མ་བཅུ་དྲུག་གིས་བསྡུས་པ་མཐོང་བའི་ལམ་ཡིན་ཡང། ས་དང་པོ་ནི་བསྐལ་པ་དུ་མའི་ཡུན་གྱིས་རྫོགས་དགོས་པས་
སྒོམ་ལམ་གྱིས་བསྡུས་པ་ཡང་ཡོད་པར་ཤེས་པར་བྱའོ། །ཞེས་གསུངས། ཁོ་ན་རེ། ཊཱིཀ་ཆེན་ལས། སྒོམ་སྤང་གི་ཉོན་མོངས་ལྷན་སྐྱེས་ཆེ་འབྲིང་དྲུག། ས་གཉིས་པ་ནས་བདུན་པའི་བར་གྱིས་སྤོང་བས་ས་འདིའི་སྤང་བྱ་ལ་དགོངས་སོ། །ཞེས་གསུངས་པ་མི་འཐད་པར་ཐལ་
རང་གི་ངོ་སྐལ་གྱི་སྒོམ་སྤང་ཆེན་པོའི་ཆེན་པོའི་དངོས་གཉེན་དུ་གྱུར་པའི་ས་དང་པོའི་བར་ཆད་མེད་ལམ་ཡོད་པའི་ཕྱིར་ཟེར་ན། སྐྱོན་མེད་དེ། ས་གཉིས་པར་ཐེག་ཆེན་གྱི་སྒོམ་སྤང་ཉོན་མོངས་ཆེན་པོའི་ཆེན་པོ་མ་ལུས་པར་སྤོང་ནུས་པ་ནས། ས་བདུན་པར་ཐེག་ཆེན་
གྱི་སྒོམ་སྤང་ཉོན་མོངས་འབྲིང་གི་ཆུང་ངུ་མ་ལུས་པར་སྤོང་ནུས་པ་ལུང་དེའི་དོན་ཡིན་གྱི། ས་དང་པོའི་སྒོམ་ལམ་མེད་པར་བསྟན་པ་མ་ཡིན་པའི་ཕྱིར། གཞན་ཡང། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་ལམ་ཡོད་པར་ཐལ། ས་དང་པོ་

[039B] ས་གཉིས་པར་འཕོ་བ་དུས་མཉམ་པའི་ཕྱིར་ཏེ། ས་བདུན་པ་བས་ས་བདུན་པའི་ངོ་སྐལ་གྱི་སྤང་བྱ་སྤངས་པ་དང། ས་བརྒྱད་པར་འཕོ་བ་དུས་མཉམ་པའི་ཕྱིར། དེ་བཞིན་དུ། ས་དང་པོ་བས་ས་དང་པོའི་ངོ་སྐལ་གྱི་སྤང་བྱ་སྤངས་པ་དང་
དེས་ས་གཉིས་པར་འཕོ་བ་དུས་མཉམ་པར་ཐལ། ས་བཅུ་པ་བས་ས་བཅུ་པའི་ངོ་སྐལ་གྱི་སྤང་བྱ་སྤངས་པ་དང་དེས་སངས་རྒྱས་ཀྱི་སར་འཕོ་བ་དུས་མཉམ་པའི་ཕྱིར། གཞན་ཡང། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་ལམ་ཡོད་པར་ཐལ་
ས་གཉིས་པའི་སྐད་ཅིག་དང་པོར་སྐྱེས་པའི་ས་གཉིས་པའི་རྣམ་གྲོལ་ལམ་ཡོད་པའི་ཕྱིར། མ་གྲུབ་ན། ས་གཉིས་པའི་རྣམ་གྲོལ་ལམ་ཡིན་ན་རང་གི་ཉེར་ལེན་དུ་གྱུར་པའི་ས་གཉིས་པའི་བར་ཆད་མེད་ལམ་ལས་བྱུང་བས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ས་བརྒྱད་
པའི་རྣམ་གྲོལ་ལམ་ཡིན་ན་རང་གི་ཉེར་ལེན་དུ་གྱུར་པའི་ས་བརྒྱད་པའི་བར་ཆད་མེད་ལམ་ལས་བྱུང་བས་ཁྱབ་པར་ཐལ། འདོད་པའི་ཕྱིར། འདོད་ན། ས་བརྒྱད་པའི་ཐོག་མར་སྐྱེས་པའི་ཉོན་སྒྲིབ་སྤངས་པའི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། འཁོར་གསུམ་
   ༈    །ཞེས་པའི་སྐབས་སུ། ཁ་ཅིག། བྱང་སེམས་ས་དང་པོ་བ་ཆོས་ཅན། ཁྱོད་ལ་རྒྱུན་ཞུགས་ཞུགས་པ་འཕགས་པ་བརྒྱད་པ་དང་འདྲ་བར་སྟོན་པའི་རྒྱུ་མཚན་ཡོད་དེ། དེ་དང་སྤངས་རྟོགས་ཆ་འདྲ་བའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར་ཟེར་ན། འོ་ན། རྒྱུན་ཞུགས་ཞུགས་པའི་རྒྱུད་ལ་སྤངས་པ་ཡོད་པར་ཐལ། ཁྱོད་ཀྱི་སྦྱོར་བ་དེ་འཐད་པའི་ཕྱིར། འདོད་ན། དེའི་རྒྱུད་ལ་འགོག་བདེན་ཡོད་པར་ཐལ་ལོ། །བྱས་པ་ལ་ཁོ་ན་རེ། དེའི་རྒྱུད་ལ་འགོག་བདེན་ཡོད་པར་ཐལ། སོ་
སྐྱེའི་རྒྱུད་ལ་སྤང་པ་ཡོད་པའི་ཕྱིར་ཏེ། དེའི་རྒྱུད་ལ་འདོད་ཉོན་དགུ་པ་སྤངས་པའི་སྤངས་པ་ཡོད་པའི་ཕྱིར་ཏེ། མཐོང་ལམ་གྱི་སྔ་རོལ་དུ་འདོད་ཉོན་དགུ་པ་སྤངས་པའི་སྤངས་པ་ཡོད་པའི་ཕྱིར་ཏེ། འབྲས་བུ་ཐོད་རྒལ་བའི་ཕྱིར་མི་འོང་ཡོད་པའི་ཕྱིར་ན་མ་ཁྱབ། ཁ་ཅིག་

[040A]༄༅། །སྐབས་འདིའི་འཕགས་པ་བརྒྱད་པ་དེ་རྒྱུན་ཞུགས་འབྲས་གནས་ལ་བྱེད་ཟེར་ན་མི་འཐད་དེ། རྒྱུན་ཞུགས་འབྲས་གནས་དེ་དགྲ་བཅོམ་ནས་མར་བགྲངས་པའི་འཕགས་པ་བརྒྱད་པ་ཡང་མ་ཡིན། རྒྱུན་ཞུགས་ཞུགས་པ་ནས་ཡར་བགྲངས་བའི་འཕགས་པ་
བརྒྱད་པ་ཡང་མ་ཡིན་པའི་ཕྱིར། དང་པོ་གྲུབ་སྟེ། དེ་ལྟར་བགྲངས་པའི་འཕགས་པ་བདུན་པ་ཡིན་པའི་ཕྱིར། གཉིས་པ་གྲུབ་སྟེ། དེ་ལྟར་བགྲངས་པའི་འཕགས་པ་གཉིས་པ་ཡིན་པའི་ཕྱིར། བྱས་པ་ལ་ཁོ་ན་རེ། རྒྱུན་ཞུགས་འབྲས་གནས་དེ་སྐབས་འདིར་བསྟན་
པའི་འཕགས་པ་བརྒྱད་པ་ཡིན་པར་ཐལ། རང་འགྲེལ་ལས། མདོར་ན་ཇི་ལྟར་འཕགས་པ་རྒྱུན་དུ་ཞུགས་པ་ལ་རང་དང་རྗེས་སུ་མཐུན་པའི་འཕགས་པའི་ཆོས་རྟོགས་པ་ལས་སྐྱོན་དང་བྲལ་ཞིང། ཡོན་ཏན་འབྱུང་བ་དེ་བཞིན་དུ་བྱང་ཆུབ་སེམས་དཔའ་འདི་ལ་ཡང་ས་
རྟོགས་པ་ལས་རང་དང་འཚམ་པའི་ཡོན་ཏན་འབྱུང་བ་དང། སྐྱོན་ཟད་པར་རྒྱུན་དུ་ཞུགས་པའི་དཔེའི་སྒོ་ནས་ཡོངས་སུ་གསལ་བར་བྱས་པ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ། དེས་ན་རྒྱུན་ཞུགས་འབྲས་གནས་དེ་སྐབས་འདིའི་འཕགས་པ་བརྒྱད་པ་ཡིན་
ཏེ༑ དགྲ་བཅོམ་ཞུགས་འབྲས། ཕྱིར་མི་འོང་ཞུགས་འབྲས། ཕྱིར་འོང་ཞུགས་འབྲས། རྒྱུན་ཞུགས་ཞུགས་འབྲས་རྣམས་སུ་བགྲངས་པའི་འཕགས་པ་བརྒྱད་པ་ཡིན་པའི་ཕྱིར་ན། འོ་ན། རྒྱུན་ཞུགས་ཞུགས་པའི་རྟོགས་པ་དེ་བརྒྱད་པའི་ས་མ་ཡིན་པར་ཐལ། རྒྱུན་
ཞུགས་ཞུགས་པ་དེ་འཕགས་པ་བརྒྱད་པ་མ་ཡིན་པའི་ཕྱིར། འདོད་ན། དམན་པ་ས་བརྒྱད་ཀྱི་རྣམ་གཞག་མི་འཐད་པར་ཐལ། འདོད་པའི་ཕྱིར། རང་ལུགས་ལ། བྱང་སེམས་ས་དང་པོ་བ་ཆོས་ཅན། ཁྱོད་ལ་རྒྱུན་ཞུགས་ཞུགས་པ་འཕགས་པ་བརྒྱད་པ་དང་འདྲ་བར་སྟོན་
པའི་རྒྱུ་མཚན་ཡོད་དེ། རྒྱུན་ཞུགས་ཞུགས་པ་དེས་རང་གི་འཕགས་ཆོས་ཐོབ་པ་ལས་སྤངས་པ་དང་རྟོགས་པའི་ཡོན་ཏན་འབྱུང་བ་བཞིན་དུ། ཁྱོད་ཀྱིས་ས་དང་པོ་ཐོབ་པ་ལ་བརྟེན་ནས་ས་དང་པོའི་སྐྱོན་ཟད་ཅིང། ཡོན་ཏན་རྣམས་འབྱུང་བར་

[040B]།    ༈    །།རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། ཞེས་སོགས་ཀྱི་སྐབས་སུ། བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས། དང་པོ་ནི། བྱམས་པའི་རྣམ་པར་ཐར་པའི་མདོ་ལས། རིགས་ཀྱི་བུ་
འདི་ལྟ་སྟེ། དཔེར་ན། རྒྱལ་བའི་བུ་སྐྱེས་ནས་རིང་པོར་མ་ལོན་པ། རྒྱལ་པོའི་མཚན་དང་ལྡན་པ་ནི་བློན་པོའི་ཚོགས་རྒན་པོ་གཙོ་བོར་གྱུར་པ་ཐམས་ཅད་ཀྱང་རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱིས་གནོན་ཏོ། །དེ་བཞིན་དུ་བྱང་ཆུབ་སེམས་དཔའ་ལས་དང་པོ་བ་བྱང་ཆུབ་
ཏུ་སེམས་བསྐྱེད་ནས་རིང་པོར་མ་ལོན་པ། དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་བས་ཀྱང། བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་རང་སངས་རྒྱས་ཡུན་རིང་དུ་ཚངས་པར་སྤྱོད་པ་རྣམས་ཟིལ་གྱིས་མནོན་ཏོ། །རིགས་ཀྱི་བུ། འདི་ལྟ་སྟེ་
དཔེར་ན། ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་སྐྱེས་ནས་རིང་པོར་མ་ལོན་པའི་གཤོག་པའི་རླུང་གི་ཤུགས་དང། མིག་ཡོངས་སུ་དག་པའི་ཡོན་ཏན་གང་ཡིན་པ་དེ་ནི། དེ་ལས་གཞན་པའི་བྱའི་ཚོགས་མ་ལུས་པ་རྒས་པར་གྱུར་པ་ཐམས་ཅད་ལ་ཡོད་པ་མ་ཡིན་ནོ། །དེ་
བཞིན་དུ་བྱང་ཆུབ་སེམས་དཔའ་བྱང་ཆུབ་ཏུ་སེམས་དང་པོ་བསྐྱེད་པ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་ཡང་དག་པར་བྱུང་བ། ནམ་མཁའ་ལྡིང་གི་དབང་པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་
སྟོབས་ཀྱིས་ཕ་རོལ་གནོན་པ་དང། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། བསྐལ་པ་བརྒྱ་སྟོང་དུ་ངེས་པར་འབྱུང་བའི་ཉན་ཐོས་དང། རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། །ཞེས་གསུངས།།    ༈    །།གཉིས་པ་ལ་འགྲེལ་
བཤད་ཀྱི་ལུགས་བཤད་པ་དང། རང་ལུགས་བཞག་པ་གཉིས། དང་པོ་ནི། འགྲེལ་བཤད་མཁན་པོ་ན་རེ། མདོ་འདི་ལས་བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ། ཞེས་དང། བྱང་ཆུབ་ཏུ་སེམས་དང་པོ་བསྐྱེད་པ་ཞེས་པའི་སྐབས་ཀྱི་བྱང་ཆུབ་ཀྱི་སེམ་

[041A]༄༅། །དེ་རགས་པ་བརྡ་ལས་བྱུང་བའི་སེམས་བསྐྱེད་དང། དེའི་སྐབས་ཀྱི་བྱང་སེམས་ལས་དང་པོ་པ་ཡང་བྱང་སེམས་ཚོགས་ལམ་པ་ལ་བྱེད་གསུང། དེ་སྐད་དུའང་འགྲེལ་བཤད་ལས། བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་ཞེས་པ་འདིས་ནི་བརྡ་ལས་
བྱུང་བའི་བྱང་ཆུབ་ཏུ་སེམས་བསྐྱེད་པ་བསྟན་པ་ཡིན་ནོ། །དེ་ཉིད་ཀྱི་ཕྱིར་བྱང་ཆུབ་སེམས་དཔའ་ལས་དང་པོ་བ་ཞེས་སྨོས་སོ། །ཞེས་གསུང། འདི་འགོག་པ་ལ་ཊཱིཀ་ཆེན་ལས། འགྲེལ་བཤད་ལས་ལུང་དེ་གཉིས་ཀྱི་དོན་བརྡ་ལས་བྱུང་བའི་སེམས་བསྐྱེད་ལ་འཆད་མོད་ཀྱང་
ལས་དང་པོ་པ་དང། སེམས་བསྐྱེད་ནས་རིང་དུ་མ་ལོན་པ་ཞེས་གསུངས་པ་ནི། དོན་དམ་པའི་སེམས་བསྐྱེད་ལ་ལྟོས་ནས་ཡིན་ལ། སྔར་དེ་བཞིན་གཤེགས་པའི་རིགས་སུ་སྐྱེས་པས་དང་པོ་ནས་ཡིན་པར་གསུངས་པ་དང། ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་
པ་དོན་གཅིག་པའི་ཕྱིར་དང། རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་པའི་ཕྱིར་དང། ལྷག་པའི་བསམ་པ་དག་པའི་སེམས་བསྐྱེད་ནི། ས་དང་པོའི་སེམས་བསྐྱེད་ལ་མདོ་སྡེ་རྒྱན་ལས་སོགས་པ་མང་པོ་ལས་གསུངས་པའི་ཕྱིར་རོ། །ཞེས་
གསུང། དེ་རྣམས་ཀྱི་དོན་ནི། བྱམས་པའི་རྣམ་པར་ཐར་པའི་མདོ་ལས་གསུངས་པའི་བྱང་ཆུབ་ཏུ་སེམས་དང་པོ་བསྐྱེད་བ་ཞེས་པའི་སེམས་དང་པོ་རགས་པ་བརྡ་ལས་བྱུང་བའི་སེམས་བསྐྱེད་ལ་བྱེད་མི་རིགས་པར་ཐལ། དེ་དོན་དམ་པའི་སེམས་བསྐྱེད་དང་པོ་ལ་བྱེད་རིགས་
པའི་ཕྱིར་ཏེ། དེ་དོན་དམ་པའི་སེམས་དང་པོ་བསྐྱེད་པའི་བྱང་ཆུབ་སེམས་དཔའི་ཡོན་ཏན་ལ་དོགས་པ་གཅོད་པའི་སྐབས་ཡིན་པའི་ཕྱིར། གཞན་དུ་ན་དབུ་མ་འཇུག་པ་ལས། སེམས་བསྐྱེད་བཅུ་བཤད་པའི་སེམས་བསྐྱེད་དང་པོ་དོན་དམ་སེམས་བསྐྱེད་ལ་བྱེད་མི་རིགས་
པར་ཐལ་ལོ། །རིགས་པ་གཉིས་པ་ནི། དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང་ཞེས་པའི་སྐབས་ཀྱི་བྱང་སེམས་དེ་བྱང་སེམས་ས་དང་པོ་བ་ལ་བྱེད་རིགས་པར་ཐལ། འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་པ་སྟེ། ཞེས་

[041B] འདོད་ན། དངོས། འོ་ན་ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་དོན་གཅིག་པའི་ཕྱིར། ཞེས་པའི་དོན་གང་ཡིན་ཞེ་ན། འདིའི་དོན་ལ་ཁ་ཅིག། མདོ་སྔ་ཕྱི་གཉིས་ཀྱིས་
བསྟན་པའི་ཟིལ་གྱིས་གནོན་བྱེད་ཀྱི་སེམས་བསྐྱེད་བྱང་སེམས་སོ་སྐྱེའི་སེམས་བསྐྱེད་མ་ཡིན་པར་ཐལ། དེ་ལྷག་བསམ་དག་པའི་སེམས་བསྐྱེད་གང་ཞིག། ལྷག་བསམ་དག་པའི་སེམས་བསྐྱེད་ས་དང་པོ་ཡན་གྱི་སེམས་བསྐྱེད་ལ་མདོ་སྡེ་རྒྱན་སོགས་མང་པོ་ནས་གསུངས་
པའི་ཕྱིར། དང་པོ་གྲུབ་སྟེ། མདོ་སྔ་ཕྱི་གཉིས་པོ་དཔེ་སོ་སོ་བ་ཙམ་མ་གཏོགས་དོན་གཅིག་པ་གང་ཞིག། མདོ་ཕྱི་མས་ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། ཞེས་ཟིལ་གྱིས་གནོན་བྱེད་ཀྱི་སེམས་བསྐྱེད་ལྷག་བསམ་དག་པའི་སེམས་བསྐྱེད་
ལ་དངོས་སུ་བཤད་པའི་ཕྱིར། ཞེས་པའི་དོན་ཡིན་ཟེར་བ་མི་འཐད་དེ། འགྲེལ་བཤད་མཁན་པོ་ལ་བྱམས་པའི་རྣམ་པར་ཐར་པའི་མདོ་ཚན་སྔ་ཕྱི་གཉིས་དོན་གཅིག་མི་གཅིག་གི་དོགས་པ་ཙམ་ཡང་མེད་པའི་ཕྱིར་དང། མདོ་ཕྱི་མས་བསྟེན་པའི་སེམས་བསྐྱེད་ལྷག་བསམ་དག་
པའི་སེམས་བསྐྱེད་ལ་བྱེད་པ་འགྲེལ་བཤད་མཁན་པོ་ལ་བསྒྲུབ་བྱ་ཡིན་གྱི། སྒྲུབ་བྱེད་དུ་འགོད་མི་རིགས་པའི་ཕྱིར། དེ་བཞིན་དུ་ཁུ་ཅིག། བྱམས་པའི་རྣམ་པར་ཐར་པའི་མདོ་ལས་བསྟན་པའི་ཟིལ་གྱིས་གནོན་བྱེད་ཀྱི་སེམས་བསྐྱེད་ས་དང་པོའི་སེམས་བསྐྱེད་ལ་བྱེད་རིགས་
ཏེ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་རྒྱུད་དུ་ཡང་དག་པར་བྱང་བ་ཞེས་པའི་སྐབས་ཀྱི་བྱང་སེམས་དེ་ས་དང་པོ་བ་ལ་བྱེད་རིགས་པའི་ཕྱིར། དེ་རིགས་ཏེ། མདོ་ཚན་དང་པོའི་སྐབས་སུ་དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པ་
ཞེས་པའི་སྐབས་ཀྱི་བྱང་སེམས་དེ་བྱང་སེམས་དང་པོ་བ་ལ་བྱེད་རིགས་པའི་ཕྱིར། ཁྱབ་སྟེ། བྱམས་པའི་རྣམ་པར་ཐར་པའི་མདོ་སྔ་ཕྱི་གཉིས་ཀ་ཡང་དཔེ་སོ་སོ་ཙམ་མ་གཏོགས་དོན་གཅིག་ཡིན་པའི་ཕྱིར། རྩ་བའི་རྟགས་གྲུབ་སྟེ། འདི་ནི་དེ་བཞིན་གཤེགས་པ་རྣམས་ཀྱི་རིགས་

[042A]༄༅། །སུའང་སྐྱེས་པ་སྟེ། །ཞེས་པའི་སྐབས་ཀྱི་བྱང་སེམས་དེ་བྱང་སེམས་ས་དང་པོ་བ་ལ་བྱེད་རིགས་པའི་ཕྱིར། ཞེས་པ་ཊཱིཀ་ཆེན་གྱི་དོན་ཡིན་སྙམ་ན་ཡང་མི་འཐད་དེ། གོང་དུ་བཀགས་ཟིན་པའི་ཕྱིར།།    ༈    །།རང་ལུགས་ནི། འགྲེལ་བཤད་མཁན་པོ་ན་རེ། བྱམས་
པའི་རྣམ་པར་ཐར་པའི་མདོ་ལས་གསུངས་པའི་ཉན་རང་ཟིལ་གྱིས་གནོན་བྱེད་ཀྱི་སེམས་བསྐྱེད་དེ་རགས་པ་བརྡ་ལས་བྱང་བའི་སེམས་བསྐྱེད་ལ་བྱེད། ས་བཅུ་པའི་མདོ་ལས། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱི་ཉན་ཐོས་དང་རང་སངས་རྒྱས་ཟིལ་གྱིས་
གནོན་གྱི། ཞེས་པའི་སྐབས་ཀྱི་སེམས་བསྐྱེད་ས་དང་པོ་པའི་སེམས་བསྐྱེད་དེ་ལ་བྱེད་ཟེར། དེ་ལྟར་ཡང་འགྲེལ་བཤད་ལས་དོན་དམ་པའི་བྱང་ཆུབ་ཀྱི་སེམས་ལ་ཉན་ཐོས་དང་རང་སངས་རྒྱས་དག་ཟིལ་གྱིས་གནོན་པའི་ནུས་པ་ཡོད་པ་ཉིད་དུ་བསྟན་པར་བྱ་བའི་ཕྱིར་དུ་འཕགས་
པ་ས་བཅུ་པ་ལས་ཞེས་བྱ་བ་ལ་སོགས་པ་སྨོས་ཏེ། ཞེས་དང། དེ་ལྟར་བརྡ་ལས་བྱང་བའི་བྱང་ཆུབ་ཏུ་སེམས་བསྐྱེད་པའི་སྟོབས་ཀྱི་དབང་གིས་ཉན་ཐོས་དང་རང་སངས་རྒྱས་དག་ཟིལ་གྱིས་གནོན་པ་ཉིད་དུ་བསྟན་ནས། དོན་དམ་པའི་སེམས་བསྐྱེད་དང་པོ་ལ་ཉན་ཐོས་དང་རང་སངས་
རྒྱས་དག་ཟིལ་གྱིས་གནོན་པའི་ནུས་པ་ཡོད་པ་འགྲེལ་པས་བསྟན་པ་དང། དེ་བཞིན་དུ་གནས་སྐབས་གང་ན་རྟོགས་པའི་དབང་གིས་བྱང་ཆུབ་སེམས་དཔས་ཉན་ཐོས་དང་རང་སངས་རྒྱས་ཟིལ་གྱིས་གནོན་པ་བསྟན་པར་བྱ་བའི་ཕྱིར། དེ་ནི་རིང་དུ་སོང་བར་ཞེས་བྱ་བ་ལ་སོགས་
པ་ཞེས་གསུངས། དེ་མི་འཐད་དེ། བྱམས་པའི་རྣམ་པར་ཐར་པའི་མདོ་ལས་གསུངས་པའི་ཉན་རང་ཟིལ་གྱིས་གནོན་བྱེད་ཀྱིས་སེམས་བསྐྱེད་ས་དང་པོ་བའི་སེམས་བསྐྱེད་ལ་བྱེད་རིགས་པའི་ཕྱིར། བྱམས་པའི་རྣམ་པར་ཐར་པའི་མདོ་ཚན་ཕྱི་མས་བསྟན་པའི་ཟིལ་གྱིས་གནོན་
བྱེད་ཀྱི་སེམས་བསྐྱེད་དེ་ལྷག་བསམ་དག་པའི་སེམས་བསྐྱེད་ལ་བྱེད་རིགས་པའི་ཕྱིར་ཏེ། ས་བཅུ་པའི་མདོ་ལས། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཞེས་པའི་ལྷག་པའི་བསམ་པ་ལྷག་བསམ་དག་པའི་སེམས་བསྐྱེད་ལ་བྱེད་རིགས་པའི་ཕྱིར་

[042B] ནམ་མཁའ་ལྡིང་གི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་ཀྱིས་ཕ་རོལ་གནོན་བ་དང། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་ཞེས་སོགས་བྱམས་པའི་རྣམ་པར་ཐར་པའི་མདོ་འདི་དང། ས་བཅུ་པའི་མདོ་ལས། སེམས་
བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཉན་ཐོས་དང་རངས་སངས་རྒྱས་ཐམས་ཅད་ཟིལ་གྱིས་གནོན་གྱིས། རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །ཞེས་པ་ཡན་ཆད་ཀྱི་ས་བཅུ་པའི་མདོ་འཇུག་འགྲེལ་དུ་གྲངས་པ་འདི་གཉིས་དཔེ་སོ་སོ་བ་ཙམ་མ་གཏོགས་
དོན་གཅིག་པའི་ཕྱིར། སྐབས་འདིར་འཇུག་འགྲེལ་དུ་དྲངས་པའི་བྱམས་པའི་རྣམ་པར་ཐར་པའི་མདོ་དང། རིང་སོང་གི་སྐབས་སུ་དྲངས་པའི་ཀྱེ་ཀྱེ་རྒྱལ་བའི་སྲས་དག་ཅེས་པ་ནས། རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །ཞེས་པའི་བར་གྱི་མདོ་གཉིས་ཀ་
རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། །ཞེས་པའི་གཞུང་འདིའི་བཤད་བྱ་རྩ་བའི་མདོ་ཡིན་པའི་ཕྱིར་ཏེ། བཤད་མ་ཐག་པའི་ས་བཅུ་པའི་མདོ་དེ་གཞུང་འདིའི་བཤད་བྱ་རྩ་བའི་མདོ་ཡིན་པའི་ཕྱིར་ཏེ། གཞུང་འདིའི་བཤད་བྱ་རྩ་བའི་མདོར་
གྱུར་པའི་ས་བཅུ་པའི་མདོ་ཅིག་ཡོད་པའི་ཕྱིར་ཏེ། ཊཱིཀ་ཆེན་ལས། འདིར་ས་དང་པོ་སོགས་བཤད་པ་ནི། མདོ་སྡེ་ས་བཅུ་པ་ལ་བརྟེན་ནས་འཆད་ལ་ཞེས་གསུངས་པའི་ཕྱིར། རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་བའི་ཕྱིར། ཞེས་པའི་དོན་ནི། སྐབས་འདིར་
འཇུག་འགྲེལ་དུ་དྲངས་པའི་བྱམས་པའི་རྣམ་པར་ཐར་པའི་མདོ་ལས་གསུངས་པའི་སེམས་དང་པོ་བསྐྱེད་པའི་བྱང་སེམས་དེ་ས་དང་པོ་བ་ལ་བྱེད་རིགས་པར་ཐལ། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། ཞེས་པའི་སྐབས་ཀྱི་སེམས་དང་པོ་བསྐྱེད་པའི་བྱང་སེམས་
བྱང་སེམས་ས་དང་པོ་བ་ལ་བྱེད་རིགས་པའི་ཕྱིར། རྟགས་ཚད་མས་གྲུབ་ཅིང་འགྲེལ་བཤད་མཁན་པོས་ཞལ་གྱིས་བཞེས་པ་ཡིན་ཏེ། འདི་ནི་འཕགས་པ་བརྒྱད་པ་ཞེས་པའི་ཐད་ཀྱི་རང་འགྲེལ་ལས། བྱང་ཆུབ་སེམས་དཔའ་འདི་རྫོགས་པའི་བྱང་ཆུབ་སེམས་ལྟ་དང་པོ་

[043A]༄༅། །ལ་གནས་ཀྱང་ཞེས་བཤད་ཅིང། འདིའི་འགྲེལ་བཤད་དུ་དེ་ལྟར་ས་ནས་ས་གནོན་པ་དང། ངན་འགྲོའི་ལམ་རྣམས་འགག་པ་དང། སོ་སོ་སྐྱེ་བོའི་ས་རྣམས་ཟད་པར་འགྱུར་བའི་ཡོན་ཏན་རྣམ་པ་གསུམ་བརྗོད་ནས། ཉན་ཐོས་དང་རངས་སངས་རྒྱས་དག་ཟིལ་གྱིས་གནོན་པའི་ཡོན་ཏན་བསྟན་པར་
བྱ་བའི་ཕྱིར། བྱང་ཆུབ་སེམས་དཔའ་འདི་ཞེས་བྱ་བ་ལས་སོགས་པ་སྨོས་ཏེ། འདི་ཞེས་པ་ནི་སེམས་བསྐྱེད་པ་དང་པོའོ། །ཞེས་གསུངས་པའི་ཕྱིར། རྩ་བའི་ཐལ་འགྱུར་ལ་ཁྱབ་པ་ཡོད་དེ། གཞུང་འདི་བྱམས་པའི་རྣམ་པར་ཐར་པའི་མདོ་དེའི་དོན་འཆད་བྱེད་ཀྱི་གཞུང་ཡིན་པའི་ཕྱིར།།    ༈    །།དེ་ནི་རིང་དུ་སོང་བར་བློ་ཡང་ལྷག་
པར་འགྱུར། །ཞེས་པའི་སྐབས་སུ་ས་དང་པོར་ཉན་རང་རིགས་ཀྱི་སྒོ་ནས་ཟིལ་གྱིས་གནོན་ཅིང། ས་བདུན་པར་བློའི་སྟོབས་ཀྱི་སྒོ་ནས་ཟིལ་གྱིས་གནོན་པར་ས་བཅུ་པའི་མདོ་ལས་གསུངས་ཚུལ་དེ་ལྟར་གསུངས་པ་གྲུབ་པའི་དོན་བཤད་པའོ། །དང་པོ་ལ་བཤད་བྱའི་ལུང་འགོད་པ། ལུང་གི་དོན་བཤད་
པ་གཉིས། དང་པོ་ནི་མདོ་སྡེ་ས་བཅུ་པ་ལས། ཀྱཻ་རྒྱལ་བའི་སྲས་དག། འདི་ལྟ་སྟེ། དཔེར་ན་རྒྱལ་པོའི་རིགས་སུ་སྐྱེས་པའི་རྒྱལ་པོའི་མཚན་དང་ལྡན་པ་ནི། སྐྱེས་པ་ཙམ་གྱིས་རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་ཟིལ་གྱིས་གནོན་གྱི་རང་གི་བློའི་སྟོབས་ཀྱིས་རྣམ་པར་དཔྱོད་པས་ནི་མ་ཡིན་ནོ། །ནམ་
དེ་ནར་སོན་པར་གྱུར་པ་དེའི་ཚེ་རང་གི་བློའི་སྟོབས་བསྐྱེད་པས། བློན་པོའི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཀྱེ་རྒྱལ་བའི་སྲས་དག། དེ་བཞིན་དུ་བྱང་ཆུབ་སེམས་དཔའ་ཡང། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱི་ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི། རང་
གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི། རང་གི་ཡུལ་ཤེས་པའི་ཆེ་བ་ལ་གནས་པས། ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། ཞེས་གསུངས། གཉིས་པ་ནི། ལུང་གི་
ཚིག་དོན་བཤད་པ་དང། ལུང་དོན་ལ་དོགས་པ་བཅད་པ་གཉིས། དང་པོ་ནི། དོན་དམ་པའི་སེམས་དང་པོ་བསྐྱེད་མ་ཐག་པའི་བྱང་སེམས་ས་དང་པོ་བ་དེས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས་ཀྱང། དེས་དེ་རིགས་ཀྱི་སྒོ་ནས་ཟིལ་གྱི་གནོན་ནུས་ཏེ། དེས་ལྷག་བསམ་དག་པའི་

[043B] འདིའི་སྐབས་ཀྱི་ལྷག་པའི་བསམ་པ་ལྷག་བསམ་དག་པའི་སེམས་བསྐྱེད་ལ་བྱེད་རིགས་ཏེ། འདི་ས་དང་པོའི་ཡོན་ཏན་འཆད་པའི་སྐབས་གང་ཞིག་ལྷག་བསམ་དག་པའི་སེམས་བསྐྱེད་ས་དང་པོ་ནས་ཐོབ་པའི་ཕྱིར། མཐོང་ལམ་བར་
ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་ཡོད་དེ། དོན་དམ་སེམས་བསྐྱེད་ཐོབ་མ་ཐག་པའི་མཐོང་ལམ་སྡུག་བསྔལ་ཆོས་བཟོད་པ་དེ་ལྷག་བསམ་དག་པའི་སེམས་བསྐྱེད་ཐོབ་མ་ཐག་པའི་སེམས་དཔའ་ཡིན་པའི་ཕྱིར། བྱང་སེམས་ས་དང་པོ་བ་དེས་
ས་བདུན་པ་ཐོབ་པའི་ཚེ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་ཏེ། དེས་དེའི་ཚེ་འགོག་པ་ཡང་དག་པའི་མཐའ་ཤེས་པའི་ཆེ་བ་ལ་གནས་པས་བློའི་སྟོབས་ཀྱིས་ཉན་རང་དགྲ་བཅོམ་ཟིལ་གྱིས་གནོན་ནུས་པའི་ཕྱིར། དཔེར་ན། རྒྱལ་པོའི་བུ་ནར་སོན་པའི་ཚེ་
བློན་པོའི་ཚོགས་བློའི་སྟོབས་ཀྱིས་ཟིལ་གྱིས་གནོན་ནུས་པ་བཞིན་ནོ། །ཉན་རང་གི་བྱ་བ་ཐམས་ཅད་ལས་འདས་པའི་དོན་ནི། །དེ་གཉིས་བློའི་སྟོབས་ཀྱིས་ཟིལ་གྱི་ས་གནོན་ནུས་པ་ལ་བྱེད་རིགས་ཏེ། འགྲེལ་བའི་དོན་བསྡུས་ལྟར་ན་ས་རིང་དུ་སོང་བ་ཁོ་ན་ནས་བཟུང་སྟེ་བྱང་
སེམས་རང་གི་བློའི་སྟོབས་བསྐྱེད་པས་ཉན་ཐོས་དང་རང་སངས་རྒྱས་དག་ཟིལ་གྱིས་གནོན་པར་འགྱུར་གྱི། ས་འོག་མ་རྣམས་སུ་ནི་མ་ཡིན་ནོ། ཞེས་བྱ་བར་ངེས་པར་བྱའོ། གཉིས་པ་ནི། ས་དྲུག་པ་མན་ཆད་དུ་ཉན་རང་དང་གྲ་བཅོམ་བློའི་སྟོབས་ཀྱིས་ཟིལ་གྱིས་
གནོན་མི་ནུས། ས་བདུན་པ་ནས་ནུས་པའི་དོན་གང་ཡིན་ཞེ་ན། དེའི་ལན་ལ་ཁ་ཅིག། དེ་འདྲའི་ཁྱེད་པར་འཐད་དེ། ས་དྲུག་པ་མན་ཆད་ཀྱི་ཡིན་ཤེས་ཀྱིས་རང་གི་ངོ་སྐལ་གྱི་ཤེས་སྒྲིབ་སྤོང་མི་ནུས། ས་བདུན་པར་དེ་
སྤོང་ནུས་པའི་ཕྱིར། ཞེས་ཟེར། ཡང་ཁ་ཅིག། དེ་འདྲའི་ཁྱེད་པར་འཐད་དེ། ས་དྲུག་པ་མན་ཆད་དུ་ཏིང་ངེ་འཛིན་ལ་ཐོད་རྒལ་དུ་སྙོམས་པར་འཇུག་མི་ནུས། ས་བདུན་པ་ནས་དེ་ལྟར་ནུས་པའི་ཕྱིར། ཞེས་ཟེར་

[044A]༄༅། །ཡང་ཁ་ཅིག། དེའི་རྒྱུ་མཚན་ཡོད་དེ། ས་བདུན་པའི་ཡེ་ཤེས་དེ་ཕྱིར་མི་ལྡོག་པའི་ས་བརྒྱད་པ་ལ་མངོན་དུ་ཕྱོགས་པའི་ཡེ་ཤེས་ཡིན། ས་དྲུག་པ་མན་ཆད་དེ་ལྟར་མ་ཡིན་པའི་ཕྱིར། །ཞེས་ཟེར་ན། ལུགས་དང་པོ་
མི་འཐད་དེ། རང་གི་ངོ་སྐལ་གྱི་ཤེས་སྒྲིབ་ཀྱི་དངོས་གཉེན་དུ་གྱུར་པའི་ས་བདུན་པའི་བར་ཆད་མེད་ལམ་ཆོས་ཅན། ཉོན་སྒྲིབ་མ་ལུས་པ་སྤངས་པར་ཐལ། དེ་འདྲའི་བར་ཆད་མེད་ལམ་ཡིན་པའི་ཕྱིར། ཁྱབ་སྟེ། ཉོན་སྒྲིབ་མ་ལུས་པར་མ་སྤངས་པར་ཤེས་སྒྲིབ་སྤོང་བའི་མགོ་མི་རྩོམ་པའི་ཕྱིར་ཏེ། བདེན་འཛིན་མ་ལུས་བར་མ་སྤངས་
པར་བདེན་འཛིན་གྱི་བག་ཆགས་ཅུང་ཟད་ཀྱང་སྤོང་མི་ནུས་པའི་ཕྱིར་ཏེ། དཔེར་ན། བཅོ་བླག་མཁན་གྱིས་གོས་ཀྱི་དྲི་མ་རགས་པ་མ་བསལ་བར་གོས་ཀྱི་དྲི་མ་ཕྲ་མོ་ཅུང་ཟད་ཀྱང་སེལ་མི་ནུས་པ་བཞིན་ནོ། །རྩ་བར་འདོད་མི་ནུས་ཏེ། དམན་ལམ་སྔོན་དུ་མ་སོང་བའི་བྱང་སེམས་ས་བདུན་
པ་བས་ཉོན་སྒྲིབ་མ་ལུས་པར་སྤངས་པ་དང་དེས་ས་བརྒྱད་པ་ཐོབ་པ་དུས་མཉམ་པའི་ཕྱིར། ཁོ་ན་རེ། ས་བདུན་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཆོས་ཅན། རང་གི་ངོ་སྐལ་གྱི་ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་པར་ཐལ། བདེན་འཛིན་གྱི་ས་བོན་གྱི་
དངོས་གཉེན་བར་ཆད་མེད་ལམ་ཡིན་པའི་ཕྱིར་ན་མ་ཁྱབ་སྟེ། བདེན་འཛིན་གྱི་ས་བོན་ཉོན་སྒྲིབ་ཡིན་པའི་ཕྱིར། དེ་ལྟར་ཊཱིཀ་ཆེན་ལས། ལུགས་འདིས་ནི་གང་ཟག་གི་བདེན་འཛིན་ཐམས་ཅད་ཉོན་མོངས་ཅན་གྱི་མ་རིག་པར་བཞེད་ལ་དེ་སླར་མི་སྐྱེ་བའི་ཚུལ་གྱིས་སྤོང་བ་ལ་དེ་དག་གི་
ས་བོན་ཟད་དགོས་ཤིང། སྤངས་པ་དེ་ཡང་དགྲ་བཅོམ་པ་གཉིས་དང་ཐུན་མོང་བ་ཡིན་པས། བདེན་འཛིན་གྱི་ས་བོན་སྤོང་བ་ནི་ཤེས་སྒྲིབ་སྤོང་བ་མ་ཡིན་ནོ། །ཞེས་གསུངས། ལུང་འདིས་དམན་ལམ་སྔོན་དུ་མ་སོང་བའི་ས་བདུན་པའི་སྐད་ཅིག་ཐ་མར་ཉོན་སྒྲིབ་ཀྱི་དངོས་གཉེན་
བར་ཆད་མེད་ལམ་སྐྱེ་བ་དང། དམན་ལམ་སྔོན་དུ་མ་སོང་བའི་བྱང་སེམས་ས་བདུན་པ་བས་ས་བརྒྱད་པ་ཐོབ་པ་དང། དེས་ཉོན་སྒྲིབ་སྤངས་པ་དུས་མཉམ་པར་བསྟན་ཏེ། ས་བདུན་པར་བདེན་འཛིན་གྱི་ས་བོན་གྱི་དངོས་གཉེན་བར་ཆད་མེད་ལམ་སྐྱེ་བར་བསྟན་པ་གང་ཞིག་

[044B] ལུགས་གཉིས་པ་ཡང་མི་འཐད་དེ། ཐོད་རྒལ་ཞེས་པ་བརྡ་རྙིང་པ་ལས་སྨྲེལ་ཞི་ཞེས་འབྱུང་བས་རིམ་པ་འཆོལ་བ་ལ་ཟེར་ཞིང། རིམ་པ་འཆོལ་བའི་སྒོ་ནས་ཏིང་ངེ་འཛིན་ལ་སྙོམས་པར་འཇུག་པ་ས་དྲུག་པ་མན་ཆད་
ན་མེད་ཅིང། བདུན་པ་ནས་ཡོད་པ་ལ་ཤེས་བྱེད་མེད་པའི་ཕྱིར། འདིར་ཡང་ཏིང་ངེ་འཛིན་ལ་ཐོད་རྒལ་དུ་སྙོམས་པར་འཇུག་པ་དང། ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་པ་གཉིས་ཀྱི་ཁྱད་པར་ཆེའོ། །གསུམ་པ་མི་རིགས་ཏེ། ས་དྲུག་པའི་ཡེ་ཤེས་དེ་ཡངས་བརྒྱད་པ་ལ་མངོན་དུ་
ཕྱོགས་པའི་ཡེ་ཤེས་ཡིན་པའི་ཕྱིར། དེ་རྫོགས་པའི་སངས་རྒྱས་ཀྱི་ཆོས་ལ་མངོན་དུ་ཕྱོགས་པའི་ཡེ་ཤེས་ཡིན་པའི་ཕྱིར་ཏེ། རྫོགས་པའི་སངས་རྒྱས་ཆོས་ལ་མངོན་ཕྱོགས་ཤིང། །ཞེས་བཤད་པའི་ཕྱིར། གལ་ཏེ་ས་བརྒྱད་པ་ལ་མདོ་ན་དུ་ཕྱོགས་པའི་དོན་དས་ས་བརྒྱད་པ་ཐོབ་ཁ་མའི་
ཡེ་ཤེས་ཡིན་པ་ལ་བྱེད་དོ། །ཞེ་ན། མི་འཐད་དེ། དེ་ལྟར་སྨྲ་པས་བདུན་པ་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་ཏེ། ས་བདུན་པའི་ཡེ་ཤེས་ས་བདུན་པའི་ཡེ་ཤེས་ཡིན་པའི་ཕྱིར།    ༈    ས་དྲུག་པ་མན་ཆད་དུ་ཉན་རང་དགྲ་
བཅོམ་བློའི་སྟོབས་ཀྱི་ཟིལ་གྱི་གནོན་མི་ནུས། ས་བདུན་པ་ནས་ནུས་པར་གསུངས་པའི་དོན་ཡོད་དེ། ས་བདུན་པར་མདོ་ལ་སོགས་པའི་ཆོས་ཀྱི་མཚན་མ་མངོན་དུ་མི་བྱེད་པས་མཚན་མེད་ཀྱི་ལམ་ཐོབ་ཅིང། ས་དྲུག་པ་མན་ཆད་དང་ཉན་རང་རྣམས་ཀྱིས་མཚན་མེད་ཀྱི་ལམ་དེ་མ་ཐོབ་པའི་ཕྱིར་
ཞེས་གསུངས། དེ་སྐད་དུ་ཡང་འགྲེལ་བཤད་ལས། དེའི་ཚེ་ཞེས་བྱ་བ་ནི་མདོ་ལས་སོགས་པའི་མཚན་མ་མངོན་དུ་མི་བྱེད་པར་འཇུག་པའོ། །ཞེས་གསུང། དེ་འགོག་པ་ལ་ཊཱིཀ་ཆེན་ལས། འདི་ལ་དེ་ཁོ་ན་ཉིད་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ། །ཞེས་གསུངས་
དོན་ནི། འགྲེལ་བཤད་ཀྱི་ལུགས་དེ་མི་འཐད་དེ། ས་བདུན་པ་བས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་པ་དེ་ཆོས་ཉིད་ལ་སྙོམས་པར་འཇུག་ལྟར་བྱེད་ཚུལ་གྱི་སྒོ་ནས་འཇོག་རིགས་པའི་ཕྱིར་ཏེ། ས་བཅུ་པའི་མདོ་ལས། བྱང་ཆུབ་སེམས་དཔའི་ས་བདུན་པ་འདི་ལ་གནས་

[045A]༄༅། །པའི་བྱང་ཆུབ་སེམས་དཔའ་ནི། རང་གི་ཡུལ་ཤེས་པའི་ཆེ་བ་ལ་གནས་པས། ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཞེས་གསུངས་པའི་ཕྱིར་དང། རིང་དུ་སོང་འདིར་འདི་ནི་སྐད་ཅིག་དང། །སྐད་ཅིག་ལ་ནི་འགོག་
པར་འཇུག་འགྱུར་ཞིང། །ཞེས་པ་འདིས་ས་བདུན་པ་བས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱི་གནོན་པའི་དོན་ཅིག་བསྟན་པའི་ཕྱིར། དེ་སྟོན་བྱེད་ཀྱི་དབུ་མ་འཇུག་པའི་གཞུང་ཅིག་ཡོད་པའི་ཕྱིར། མཁས་པ་ཁ་ཅིག། འགྲེལ་བཤད་ཀྱི་དོན་ནི། ས་བདུན་པ་བས་
ཆོས་ཉིད་ཀྱི་སྒྲ་སྤྱི་ཡུལ་དུ་བྱེད་པ་ལ་མི་ལྟོས་པར་ཆོས་ཉིད་ཉིད་ལ་མངོན་སུམ་དུ་སྙོམས་པར་འཇུག་ནུས། ས་དྲུག་པ་མན་ཆད་དུ་དེ་ལྟར་མི་ནུས་པས་ས་བདུན་པ་བས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་པར་བྱེད་པ་ཡིན་ཟེར་ཞིང། མདོ་ལ་སོགས་པའི་ཆོས་ཀྱི་
མཚན་མ་ནི་ཆོས་ཉིད་ཀྱི་སྒྲ་སྤྱི་ལ་འགྲེལ་བཤད་མཁན་པོས་འདོད། ཅེས་ཟེར་ན། འོ་ན་ཊཱིཀ་ཆེན་ལས། འདི་ལ་དེ་ཁོ་ན་ཉིད་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ། །ཞེས་སོགས་དགག་པ་འགྲེལ་བཤད་མཁན་པོ་ལ་མི་འཇུག་པར་ཐལ། འགྲེལ་བཤད་
ཀྱི་ལུགས་ལ་ཡང་ས་བདུན་པར་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ཚུལ་དེ་ཁོ་ན་ཉིད་རྟོགས་ཚུལ་ཁོ་ནའི་སྟེང་ནས་འཇོག་པའི་ཕྱིར་ཏེ། འགྲེལ་བཤད་ཀྱི་དོན་འཆད་ཚུལ་དེ་ཁྱོད་ཀྱི་བཤད་པ་ལྟར་འཐད་པའི་ཕྱིར། འོ་ན་འགྲེལ་བཤད་ཀྱི་དོན་གང་ཞེ་
ན། དེའི་དོན་ཊཱིཀ་ཆེན་གྱིས་འགྲེལ་བཤད་འགོག་པའི་ཚུལ་དང་མཐུན་པར་ཁོ་བོས་བཤད་པར་བྱ་སྟེ། འགྲེལ་བཤད་མཁན་པོ་ན་རེ། ས་བདུན་པར་བྱང་ཕྱོགས་སོ་བདུན། བདེན་བཞི་དང་རྟེན་འབྲེལ་ལ་སོགས་པའི་ལམ་མངོན་དུ་བྱེད་ཀྱང་མདོ་སྡེ་ལ་སོགས་
པའི་ལུང་ལ་ལྟོས་མེད་དུ་རང་གི་ཤེས་རབ་ཀྱི་སྟོབས་ཀྱིས་ལམ་དེ་མངོན་དུ་བྱེད་ནུས་ལ། ས་དྲག་པ་མན་ཆད་དུ་དེ་ལྟར་མི་ནུས་པས། ས་བདུན་པ་བས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པ་ཡིན་ཟེར་ཞིང། མདོ་ལ་སོགས་པའི་ཆོས་ཀྱི་མཚན་

[045B] དེ་ལྟར་ཡང་འགྲེལ་བཤད་ལས། རིང་དུ་སོང་ཞེས་བྱ་བ་ནི་ས་འདིར་བྱང་ཆུག་ཀྱི་ཕྱོགས་དང་བདེན་པ་དང། རྟེན་ཅིང་འབྲེལ་པར་འབྱུང་བ་ལ་སོགས་པ་ལ་དམིགས་པའི་མཚན་མ་མེད་པ་ལ་གནས་ཤིང་རྩོལ་བས་འཇུག་པའི་ཕྱིར་རིང་དུ་སོང་
བ་ཞེས་བྱ་སྟེ། མཚན་མ་མེད་པ་ལ་གནས་པ་སྔར་མེད་པ་ལྟར་ཐོབ་བོ་ཞེས་དང། སྐབས་འདིའི་འགྲེལ་བཤད་ལས། རང་གི་བློས་རྣམ་པར་དཔྱད་པས་ཀྱང། ཞེས་བྱ་བ་ནི་རང་གི་ཤེས་རབ་ཀྱི་རང་བཞིན་མེད་པར་ཡོངས་སུ་ཤེས་པའི་སྒོ་ནས་སོ་ཞེས་པའི་དོན་ཏོ། །དེ་ལྟར་ལུང་གི་སྒོ་ནས་
མ་ཡིན་པའོ། །ཞེས་དང། ས་བདུན་པའི་སྔ་རོལ་ས་དྲུག་པ་ལ་སོགས་པར་བྱང་ཆུབ་སེམས་དཔའ་རྣམས་ཀྱིས་མདོ་སྡེ་ལ་སོགས་པ་གང་མཚན་མ་མངོན་དུ་བྱས་ནས་ལམ་ལ་འཇུག་པའི་མཚན་མ་དེ་མངོན་དུ་མ་བྱས་པར་ས་བདུན་པ་ནས་བརྩམས་ཏེ་ལམ་ལ་འཇུག་པ་ཡིན་ནོ། །དེ་ཉིད་
ཀྱི་ཕྱིར་དེའི་གནས་སྐབས་ན་ཁོ་བོ་ལམ་ལ་འཇུག་པར་བྱའོ་སྙམ་པའི་རྣམ་པར་རྟོག་པ་ཡོད་པ་དང། མདོ་ལ་སོགས་པའི་མཚན་མ་མངོན་དུ་མི་བྱེད་པ་དང་རྩོལ་བ་དང་བཅས་པ་དང། མཚན་མ་མེད་པའི་ལམ་ཞེས་བརྗོད་པར་བྱའོ། །ཞེས་བཤད་དོ། །དོན་འདི་ནི་མཁས་པ་ཁ་ཅིག་
འགྲེལ་བཤད་ལམ་གཟིགས་པར་རྟོག་བཟོའི་བཤད་པས་ཊཱིཀ་ཆེན་གྱི་འགྲེལ་བཤད་འགོག་པའི་དགག་པ་ནུས་མེད་དུ་བཏང་འདུག་པས། ཁོ་བོས་འགྲེལ་བཤད་ལ་ལེགས་པར་བརྟགས་ཏེ་འགྲེལ་བཤད་ཀྱི་ལུགས་དང་དེ་ཊཱིཀ་ཆེན་གྱི་འགོག་ཚུལ་ནུས་པ་དང་ལྡན་པར་བཤད་
པ་འདི། རྗེ་ཙོང་ཁ་པ་དགྱེས་པའི་མཆོད་པར་འབུལ་ལོ།།    ༈    །།རང་ལུགས་ནི། ས་དྲག་པ་མན་ཆད་དུ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས་ཞིང། ས་བདུན་པ་ནས་ནུས་པའི་དོན་ཡོད་དེ། ས་དྲུག་པ་མན་ཆད་དུ་སེམས་ཀྱི་སྐད་ཅིག་རེ་རེ་ལ་འགོག་པ་ཡང་དག་
པའི་མཐའ་ལ་མངོན་སུམ་དུ་འཇུག་ལྡང་བྱེད་པའི་སྒོ་ནས་རང་གི་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བ་ལ་མི་གནས། ས་བདུན་པ་ནས་དེ་ལྟར་གནས་པའི་ཡོན་ཏན་ཐོབ་པའི་ཕྱིར། དེ་སྐད་དུ་ཡངས་བཅུ་པའི་མདོ་ལས། བྱང་ཆུབ་སེམས་དཔའི་ས་བདུན་པ་འདི་ལ་

[046A]༄༅། །གནས་པའི་བྱང་ཆུབ་སེམས་དཔའ་ནི་སེམས་ཀྱི་སྐད་ཅིག་དང་སྐད་ཅིག་ལ་འགོག་པ་ལ་སྙོམས་པར་འཇུག་ཅིང་ལྡང་སྟེ། འགོག་པ་མངོན་དུ་བྱས་པ་ཞེས་ནི་མི་བྱའོ། །ཞེས་དང། རྩ་བར་ཡང། རིང་དུ་སོང་འདིར་འདི་ནི་སྐད་ཅིག་དང། །སྐད་ཅིག་ལ་ནི་
འགོག་པར་འཇུག་འགྱུར་ཞིང། །ཞེས་གསུང། ཁ་ཅིག། འདིའི་སྐད་ཅིག་མ་དུས་མཐའི་སྐད་ཅིག་མ་ལ་བྱེད་ཟེར་བ་མི་འཐད་དེ། དུས་མཐའི་སྐད་ཅིག་མ་གཅིག་ལ་ཆོས་ཉིད་ལ་སྙོམས་པར་འཇུག་ལྡང་བྱེད་ནུས་པའི་སེམས་ཅན་མེད་པའི་ཕྱིར། རང་ལུགས་
འདིའི་སྐད་ཅིག་མ་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་བྱེད། བྱས་པ་ལ་ཁོ་ན་རེ། འོ་ན་ས་བདུན་པ་ནས་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་འགོག་པ་ཡང་དག་པའི་མཐའ་ལ་མངོན་སུམ་དུ་འཇུག་ལྡང་བྱེད་ནུས། དྲུག་པ་མན་ཆད་དུ་མི་ནུས་
པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བས་སྟོང་ཉིད་ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་པ་མི་དཀའ་ཡང། སེམས་དང་དེ་ཁོ་ན་ཉིད་ཆུ་ལ་ཆུ་བཞག་བཞིན་དུ་སོང་བའི་འཕགས་པའི་གནས་
སྐབས་སུ་འཇུག་ལྡང་གི་ཚུལ་ཤིན་ཏུ་དཀའ་བའི་ཕྱིར། ཁ་ཅིག། ལུགས་འདིར་དུས་མཐའི་སྐད་ཅིག་མ་གཞི་མ་གྲུབ་ཟེར་བ་མི་འཐད་དེ། སྐྱེས་བུ་དར་མ་གཅིག་གིས་སེ་གོལ་གཏོག་པའི་ཡུན་ལ་སྐད་ཅིག་མ་དྲུག་ཅུ་རྩ་ལྔ་འདས་པའི་སྐད་ཅིག་མ་གཅིག་ལ་དུས་མཐའི་སྐད་
ཅིག་མར་འཇོག་ཅིང། དུས་མཐའི་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ་གཅིག་དང། དེའི་སྐད་ཅིག་མ་དྲུག་ཅུ་ལ་ཐང་གཅིག་ཐང་ཅིག་སུམ་ཅུ་ལ་ཡུད་ཙམ་གཅིག་ཡུད་ཙམ་སུམ་ཅུ་ལ་ཉིན་ཞག་གཅིག། ཉིན་ཞག་སུམ་ཅུ་ལ་ཟླ་བ་གཅིག་ཏུ་འཇོག་པའི་ཆོས་མངོན་པའི་རྣམ་
གཞག་འདི་དབུ་མ་ཐལ་འགྱུར་བས་ཁས་ལེན་གྱི། དེ་ལས་ལྡོག་པའི་འཇོག་ཚུལ་མ་བཤད་པའི་ཕྱིར་དང། བཞི་བརྒྱ་བའི་འགྲེལ་པར། དུས་དང་རྣམ་པ་ཐ་དད་པ་ལས་ཀྱང་སེམས་སྐད་ཅིག་མ་ཉིད་དུ་འགྲུབ་བོ། །སྐད་ཅིག་ཅེས་པ་ནི་དུས་འགྲིབ་པའི་མཐར་ཐུག་པ་ལ་བྱ་ལ། སྐྱེས་

[046B] རྣམ་པ་དེ་ལྟ་བུའི་སྐད་ཅིག་གིས་རྣམ་པར་ཤེས་པ་སྐད་ཅིག་མ་ཡིན་ནོ། །ཞེས་དང། དེ་ཚེ་འདིས་ནི་སངས་རྒྱས་བརྒྱ་མཐོང་ཞིང། །ཞེས་པའི་སྐབས་ཀྱི་རང་འགྲེལ་ལས། སྐད་ཅིག་ཐང་གཅིག་ཡུད་ཙམ་
ཞིག་ལ་ཏིང་ངེ་འཛིན་བརྒྱ་རབ་ཏུ་ཐོབ་ཅིང། ཞེས་དང། དེའི་ཐད་ཀྱི་འགྲེལ་བཤད་ལས་ཀྱང། གང་ལ་ཆའི་དབྱེ་བ་བརྟགས་པ་མི་སྲིད་པ་དེ་ནི་དུས་ཀྱི་མཐར་ཐུག་པ་སྟེ་སྐད་ཅིག་མ་ཞེས་བྱའོ། །སྐད་ཅིག་མ་བརྒྱ་ཉི་ཤུ་ནི་དེའི་སྐད་ཅིག་གོ། དེའི་སྐད་ཅིག་དྲུག་ཅུ་ནི་ཐང་གཅིག་གོ། ཐང་ཅིག་
གསུམ་ཅུ་ནི་ཡུད་ཙམ་གཅིག་གོ། དུས་དེ་ཙམ་ན་ཏིང་ངེ་འཛིན་ལ་སྙོམས་པར་འཇུག་ཅིང་ལྡང་བའོ། །ཞེས་གསུངས་སོ། །ལུགས་འདི་ལ་ཤེས་པ་ཆ་མེད་མི་སྲིད་ཀྱང། ཤེས་པ་སྐད་ཅིག་ཆ་མེད་ཡོད་མེད་ཀྱི་དགག་གཞག་སོགས་དཔྱད་པ་བྱ་རྒྱུ་མང་པོ་ཞིག་ཡོད་པ་དག་ལས་ཤེས་པར་
བྱའོ། །གལ་ཏེ་ས་དང་པོའི་ཡོན་ཏན་འཆད་པའི་སྐབས་སུ་ས་བདུན་པར་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་པ་འཆད་པ་སྐབས་སུ་མ་བབ་པོ་སྙམ་ན་སྐྱོན་མེད་དེ། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང། ཞེས་པའི་སྐབས་སུ་ས་དང་པོར་ཉན་རང་
དགྲ་བཅོམ་རིགས་ཀྱི་སྒོ་ནས་ཟིལ་གྱིས་གནོན་པར་བཤད་པ་ལ། འོ་ན་ས་གང་ནས་བློའི་སྟོབས་ཀྱིས་ཟིལ་གྱིས་གནོན་སྙམ་པའི་དོགས་པ་གཅོད་པ་ལ་གཞུང་འདི་གསུངས་པའི་ཕྱིར།།    ༈    །།གཉིས་པ་དེ་ལྟར་གསུངས་པས་གྲུབ་པའི་དོན་བཤད་པ་ལ། ས་བཅུ་པའི་མདོ་ལས། ཉན་རང་
ལ་ཆོས་ཐམས་ཅད་རང་བཞིན་མེད་པར་རྟོགས་པ་ཡོད་པར་བསྟན་པ། དེ་སྒྲུབ་པའི་ཁུངས་བསྟན་པ། དེ་ལྟར་བསྟན་པ་ལ་རྩོད་པ་སྤོང་བའོ། །དང་པོ་ལ་གཉིས། འགྲེལ་པ་མཛད་པ་པོའི་དགོངས་པ་གསལ་བར་འཆད་པ། དེ་ཉིད་སྤྱོད་འཇུག་གི་ལུགས་སུའང་བསྟན་པའོ། །དང་པོ་ལ་རང་འགྲེལ་ལས། ལུང་
འདི་ལས་ནི་ཉན་ཐོས་དང་རང་སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་པར་ཤེས་པ་ཡང་ཡོད་དོ། །ཞེས་བྱ་བར་གསལ་བར་ངེས་ཏེ། དེ་ལྟར་མ་ཡིན་ན་དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར། འཇིག་རྟེན་པའི་འདོད་ཆགས་དང་བྲལ་བ་ལྟར་

[047A]༄༅། །དེ་དག་ཀྱང་སེམས་དང་པོ་བསྐྱེད་པའི་བྱང་ཆུབ་སེམས་དཔས་ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ལ། ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། །
གཟུགས་ལ་སོགས་པའི་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་འགྱུར་བའི་ཕྱིར། གང་ཟག་གི་བདག་མེད་པ་རྟོགས་པར་ཡང་མི་འགྱུར་ཏེ། བདག་ཏུ་གདགས་པའི་རྒྱུ་ཕུང་པོ་ལ་དམིགས་པའི་ཕྱིར་རོ། །ཞེས་གསུངས། དེའི་དོན་ནི། ཉན་རང་དགྲ་བཅོམ་པས་ཆོས་
ཀྱི་བདག་མེད་རྟོགས་པ་ཡིན་ཏེ། དེས་དེ་མ་རྟོགས་པ་ལ་རིགས་པས་གནོད་པའི་ཕྱིར། ཇི་ལྟར་གནོད་ན་རིགས་པ་གསུམ་གསུངས་པའི་རིགས་པ་དང་པོའི་དོན་ནི། བྱང་སེམས་ས་དང་པོ་བས་འཇིག་རྟེན་པའི་ཆགས་བྲལ་བ་རྣམས་བློའི་སྟོབས་ཀྱིས་ཟིལ་གྱིས་གནོན་
ནུས་པ་བཞིན་དུ། དེས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། བྱང་སེམས་ས་དང་པོ་བས་ཆོས་ཀྱི་བདག་མེད་མངོན་སུམ་དུ་རྟོགས། ཉན་རང་དགྲ་བཅོམ་པས་ཆོས་ཀྱི་བདག་མེད་མངོན་སུམ་དུ་མ་རྟོགས་པའི་ཕྱིར། རྟགས་ཁས་
འདོད་ན་ས་བཅུ་པའི་མདོ་ལས། དེ་བཞིན་དུ་བྱང་ཆུབ་སེམས་དཔའ་ཡང། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས། ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །ཞེས་གསུངས་
པ་དང་འགལ་བའི་ཕྱིར། རིགས་པ་གཉིས་པ་ནི། ཉན་རང་དགྲ་བཅོམ་ཆོས་ཅན། ཁམས་གསུམ་གྱི་ཕྲ་རྒྱས་མ་སྤངས་པར་ཐལ། ཆོས་ཀྱི་བདག་མེད་མངོན་སུམ་དུ་རྟོགས་པའི་ཤེས་རབ་དང་བྲལ་བའི་ཕྱིར། དཔེར་ན་ཕྱི་རོལ་པའི་དྲང་སྲོང་བཞིན་ནོ། །རིགས་པ་གསུམ་པ་
ནི་ཉན་རང་དགྲ་བཅོམ་ཆོས་ཅན། ཁྱོད་གང་ཟག་གི་བདག་མེད་ཚད་མས་རྟོགས་པའི་གང་ཟག་མ་ཡིན་པར་ཐལ། ཁྱོད་གང་ཟག་གི་གདགས་གཞིའི་ཕུང་པོ་བདེན་གྲུབ་ཏུ་སྒྲོ་འདོགས་པའི་གང་ཟག་ཡིན་པའི་ཕྱིར་ཏེ། དེས་གང་ཟག་གི་གདགས་གཞིའི་ཕུང་པོ་བདེན་མེད་དུ་

[047B] དེར་ཐལ། དེས་ཆོས་ཀྱི་བདག་མེད་མ་རྟོགས་པའི་ཕྱིར། རྟགས་རྣམས་རིམ་བཞིན་ཁས། རྩ་བར་འདོད་ན། དེ་ཆོས་ཅན། ཁྱོད་ཀྱིས་གང་ཟག་གི་བདག་མེད་མཚན་ཉིད་ཚང་བ་མ་རྟོགས་པར་ཐལ། འདོད་པའི་ཕྱིར། རིགས་པ་གསུམ་པའི་དོན་འདི་ལྟར་དུ་
འཆད་དགོས་ཏེ། དྲང་ངེས་རྣམ་འབྱེད་ལས། ཆོས་བདག་གྲུབ་མཐས་ཡོད་པར་ཁས་ལེན་ན་གང་ཟག་གི་བདག་མེད་རྟོགས་པ་འོང་ས་མེད་པས་འཇུག་འགྲེལ་ལས་ཀྱང། ཆོས་ལ་བདག་ཏུ་འཛིན་པ་མི་འདོར་ན་གང་ཟག་གི་བདག་མེད་མི་རྟོགས་པར་གསུངས་སོ། །དེའི་
ཕྱིར་ཉན་རང་གིས་ཀྱང་བདག་མེད་གཉིས་རྟོགས་དགོས་སོ། །ཞེས་པའི་དགོངས་པ་བླ་ན་མེད་པ་ཡིན་ཏེ། སྔོན་ཆད་གཞན་གྱིས་ཡེ་མ་མཐོང་བར་འདུག་གོ། རང་འགྲེལ་ལས། གཟུགས་ལ་སོགས་པའི་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་འགྱུར་བའི་ཕྱིར། ཞེས་པའི་དོན་
ཡང་དེ་ཁོ་ན་ཡིན་ནོ། །རིགས་པ་གསུམ་པའི་དོན་ལ་ཁ་ཅིག། གང་ཟག་གི་བདག་མེད་མངོན་སུམ་དུ་རྟོགས་ན་ཆོས་ཀྱི་བདག་མེད་མངོན་སུམ་དུ་རྟོགས་དགོས་པ་ལ་འཆད་པ་ནི་ཁྱབ་པ་འཆའ་ནུས་པ་ཙམ་རྒྱུ་མཚན་དུ་བྱས་པ་ཡིན་གྱི། འགྲེལ་པ་དང་ཊཱིཀྐའི་དོན་མ་ཡིན་
ནོ༑ ༑ཡང་ཁ་ཅིག། གང་ཟག་གི་བདག་མེད་ཚད་མས་རྟོགས་པའི་གང་ཟག་ཡིན་ན་ཆོས་ཀྱི་བདག་མེད་ཚད་མས་རྟོགས་པའི་གང་ཟག་ཡིན་དགོས་པ་རིགས་པ་གསུམ་པའི་དོན་དུ་འཆད་པ་ཡང་མི་རིགས་ཏེ། གང་ཟག་གི་བདག་མེད་དང་ཆོས་ཀྱི་བདག་མེད་ལ་རྟོགས་དཀའ་སླའི་
ཁྱད་པར་ཡོད་པའི་ཕྱིར་ཏེ། ལྷག་མཐོང་ཆུང་བ་ལས། གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་ལ་ཕྲག་རགས་མེད་ཀྱང། ཁྱད་གཞིའི་གནད་ཀྱིས་གང་ཟག་གི་སྟེང་དུ་ངེས་སླ་ལ། ཆོས་ཀྱི་སྟེང་དུ་ངེས་དཀའ་བའི་ཕྱིར་ཏེ། ཞེས་དང། ཡང་དེ་ཉིད་ལས། བདག་འཛིན་
གཉིས་ཀྱི་སྐྱེ་རིམ་ལ་ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་སྐྱེད་པ་ཡིན་ཡང། བདག་མེད་ཀྱི་དེ་ཉིད་ལ་འཇུག་པ་ན། སྔོན་དུ་གང་ཟག་གི་བདག་མེད་ཀྱི་ལྟ་བ་བསྐྱེད་ནས། དེའི་འོག་ཏུ་ཆོས་ཀྱི་བདག་མེད་རྟོགས་པའི་ལྟ་བ་སྐྱེད་དགོས་སོ། །ཞེས་གསུངས་པའི་

[048A]༄༅། །ཕྱིར། ཆོས་ཀྱི་བདག་མེད་རྟོགས་པའི་ལྟ་བ་རྒྱུད་ལ་སྐྱེད་པ་ལ་གང་ཟག་གི་བདག་མེད་རྟོགས་པའི་ལྟ་བ་རྒྱུད་ལ་སྐྱེད་པ་སྔོན་དུ་འགྲོ་དགོས་པ་མི་འཐད་དེ། གང་ཟག་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན། གཟུགས་བརྙན་བཞིན་ཞེས་བཀོད་
པའི་ཚེ་རྟེན་འབྲེལ་གྱི་རྟགས་ཀྱིས་གང་ཟག་བདེན་མེད་དུ་སྒྲུབ་པའི་ཕྱི་རྒོལ་ཡང་དག་གིས་གཟུགས་བརྙན་བདེན་མེད་དུ་རྟོགས་པའི་ཕྱིར་ཟེར་ན་སྐྱོན་མེད་དེ། ཆོས་དང་གང་ཟག་གཉིས་སུ་ཕྱེ་བའི་ཆོས་གཅིག་བདེན་མེད་དུ་རྟོགས་པ་ཙམ་ལ་ཆོས་ཀྱི་བདག་མེད་རྟོགས་པར་མི་འཇོག་
པའི་ཕྱིར་ཏེ། གང་ཟག་གི་གདགས་གཞིའི་ཕུང་པོ་བདེན་མེད་དུ་ན་མ་རྟོགས་པའི་ཚེ་ཆོས་ཀྱི་བདག་མེད་རྟོགས་པར་འཇོག་པའི་ཕྱིར། གང་ཟག་བདེན་མེད་དུ་ཚད་མས་རྟོགས་པའི་གང་ཟག་ཡིན་ན་གང་ཟག་གི་གདགས་གཞིའི་ཕུང་པོ་བདེན་མེད་དུ་ཚད་མས་རྟོགས་པའི་གང་
ཟག་ཡིན་མི་དགོས་ན། ཏིང་ངེ་འཛིན་རྒྱལ་པོའི་མདོ་ལས། དངོས་པོ་གཅིག་ནི་བསམ་བྱས་ན། །དེ་དག་ཐམས་ཅད་བསྒོམ་འགྱུར་ཏེ། ཞེས་དང། འཇུག་པར། ཤིང་རྟ་ཚིག་ན་ཡན་ལག་མེད་དཔེ་བཞིན། །བློ་མེས་ཡན་ལག་ཅན་བསྲེག་ཡན་ལག་གོ། །ཞེས་དང། སློབ་དཔོན་འཕགས་
པ་ལྷས། གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་མཐོང། །ཞེས་དང། དངོས་པོ་གཅིག་གི་ལྟ་པོ་གང། །དེ་ནི་ཀུན་གྱི་ལྟ་པོ་ཡིན། །ཞེས་ཆོས་གཅིག་གི་གནས་ལུགས་རྟོགས་ན་ཆོས་ཐམས་ཅད་ཀྱི་གནས་ལུགས་རྟོགས་དགོས་པར་
གསུངས་པའི་དོན་གང་ཞེ་ན། ལུང་དེ་རྣམས་ཀྱི་དོན་བཞག་ཏུ་ཡོད་དེ། གཞི་གྲུབ་པ་གཅིག་གི་སྟེང་དུ་བདེན་མེད་ཚད་མས་ངེས་ན། དེ་ནས་གཞི་གཞན་ལ་བདེན་པར་ཡོད་མེད་བློ་ཁ་ཕྱོགས་པ་ཙམ་གྱིས་བདེན་མེད་དུ་རྟོགས་ནུས་པ་ལུང་དེ་རྣམས་ཀྱི་དོན་ཡིན་པའི་ཕྱིར། དེ་ལྟར་
ཡང་ལྷག་མཐོང་ཆུང་བ་ལས། འདི་དག་དཔེར་ལེན་པ་ནི་གཟུགས་སྒྲ་སོགས་ཀྱི་ཆོས་གཞན་རྣམས་ལས་འདི་རྣམས་རང་བཞིན་མེད་པར་རྟོགས་སླ་བའི་རྒྱུ་མཚན་གྱིས་ཡིན་ལ། འདི་རྣམས་ངོ་བོ་ཉིད་ཀྱིས་གྲུབ་པའི་རང་བཞིན་གྱིས་སྟོང་པར་ནི། ཡུལ་བདེན་པར་གྲུབ་ན་

[048B] དེ་གཉིས་ལ་འགལ་བ་བསྟན་ནས་སྒྲུབ་པ་ཡིན་ནོ། །འཇིག་རྟེན་ན་རྫུན་པར་གྲགས་པའི་དཔེ་འདི་རྣམས་ཐོག་མར་རང་བཞིན་མེད་པར་རྟོགས་བཅུ་གནས། དེ་ནས་འཇིག་རྟེན་ན་རྫུན་པར་མ་གྲགས་
པའི་ཆོས་གཞན་རྣམས་རང་བཞིན་མེད་པར་རྟོགས་པ་སྐྱེ་དགོས་ཤིང། དེ་གཉིས་ལ་སྔ་ཕྱིའི་རིམ་པ་དགོས་པས་ཆོས་གཅིག་གི་སྟོང་ཉིད་རྟོགས་པ་ན་གཞན་ཐམས་ཅད་ཀྱི་སྟོང་ཉིད་རྟོགས་དགོས་པ་མ་ཡིན་གྱི། ཆོས་གཞན་བདེན་པར་ཡོད་མེད་བློ་ཁ་ཕྱོགས་པ་ན་རྟོགས་ནུས་པའི་དོན་ནོ། །ཞེས་དང་ཊཱིཀ་ཆེན་ལས་ཀྱང་བཞི་
བརྒྱ་བའི་ལུང་གི་དོན་སྔར་ལྟར་གསུངས་པའི་ཕྱིར་རོ།།    ༈    །།གཉིས་པ་དེ་ལ་དོགས་པ་སྤངས་པ་ལ། དོགས་པ་འགོད་པ་དང། དེའི་ལན་བཤད་པའོ། །དང་པོ་ནི། ཁོ་ན་རེ། ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་
འགྱུར་རོ། །ཞེས་བཤད་པ་མི་འཐད་དེ། དངོས་པོ་རང་བཞིན་གྱིས་གྲུབ་པས་སྟོང་པའི་དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་ཁམས་གསུམ་གྱི་ཕྲ་རྒྱས་ས་བོན་དང་བཅས་
པ་ཟད་པར་སྤོང་ནུས་པའི་ཕྱིར་ཏེ། དེ་ཁོ་ན་ཉིད་ཀྱི་ལྟ་བ་མ་རྙོད་ཀྱང་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་གསར་དུ་རྟོགས་པའི་མཐོང་ལམ་གྱིས་ཉོན་སྒྲིབ་ཀུན་བརྟགས་ཀྱི་ས་བོན་སྤོང་ནུས་ཤིང། དེ་མངོན་སུམ་དུ་རྟོགས་ཟིན་གོམས་པར་བྱེད་པའི་སྒོམ་
ལམ་གྱིས་ཉོན་སྒྲིབ་ལྷན་སྐྱེས་ཀྱི་ས་བོན་སྤོང་ནུས་པའི་ཕྱིར་ཏེ། དེ་ཁོ་ན་ཉིད་ཀྱི་ལྟ་བ་མ་རྙེད་པའི་གང་ཟག་གི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་མཐོང་ལམ་དང། དེ་མཐོང་ཟིན་གོམས་པར་བྱེད་པའི་སྒོམ་ལམ་ཡོད་པའི་
ཕྱིར་ཏེ། དེའི་རྒྱུད་ལ་དེ་མངོན་སུམ་དུ་གསར་དུ་རྟོགས་པའི་ཡེ་ཤེས་དང། དེ་མཐོང་ཟིན་གོམས་པར་བྱེད་པའི་ཡེ་ཤེས་ཡོད་པའི་ཕྱིར་ཏེ། དེའི་རྒྱུད་ལ་དེ་མངོན་སུམ་དུ་རྟོགས་པའི་བློ་ཡོད་པའི་ཕྱིར། མ་གྲུབ་ན། དེར་ཐལ་

[049A]༄༅། །དེའི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་བློ་ཡོད་པ་གང་ཞིག། དེའི་རྒྱུད་ལ་དེ་ཡོད་ན་དེའི་རྒྱུད་ལ་དེ་མངོན་སུམ་དུ་རྟོགས་པའི་བློ་ཡོད་དགོས་པའི་
ཕྱིར། གཉིས་པ་དེར་ཐལ། དེའི་རྒྱུད་ལ་དེ་རྟོགས་པའི་བློ་ཡོད་ན། དེའི་རྒྱུད་ལ་དེ་མངོན་སུམ་དུ་རྟོགས་པའི་བློ་ཡོད་དགོས་པར་རྣལ་འབྱོར་མངོན་སུམ་སྒྲུབ་པའི་རིགས་པས་འགྲུབ་པའི་ཕྱིར། རྣལ་འབྱོར་མངོན་སུམ་
སྒྲུབ་པའི་རིགས་པ་ནི། གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། གོམས་བྱེད་ཀྱི་ཡན་ལག་དང་མ་བྲལ་བར་གོམས་པར་བྱས་ན། གོམས་བྱའི་དོན་ལ་གསལ་སྣང་མཐར་ཐུག་པ་འབྱུང་དུ་རུང་སྟེ། རྟེན་བརྟེན་པ་གོམས་ཟིན་འབད་རྩོལ་བསྐྱར་
མ་ལ་མི་ལྟོས་པའི་སེམས་ཀྱི་ཡོན་ཏན་ཡིན་པའི་ཕྱིར། ཞེས་པའོ། །གཉིས་པ་ནི། ཊཱིཀ་ཆེན་ལས། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་མི་རྟག་སོགས་བཅུ་དྲུག་ཚད་མས་གཏན་ལ་འབེབས་པ་དང། ཞེས་སོགས་ཀྱིས་འཆད་དོན་ནི། སྔར་གྱི་དོགས་པ་དེའི་སྐྱོན་མེད་དེ། དེ་ཁོ་ན་ཉིད་
ཀྱི་ལྟ་བ་མ་རྙེད་ཀྱང་མངོན་པ་གཉིས་ནས་བཤད་པའི་མི་རྟག་སོགས་བཅུ་དྲུག་ཚད་མས་གཏན་ལ་འབེབས་པ་དང། དེའི་གདུལ་བྱ་རྣམས་ཀྱིས་གཏན་ལ་ཕབས་པའི་དོན་དེ་ཉིད་བསྒོམས་པ་ལས་གང་ཟག་གི་བདག་མེད་རགས་པ་མངོན་སུམ་དུ་གསར་དུ་རྟོགས་པ་
དང། མཐོང་ཟིན་གོམས་པར་བྱེད་པ་ཡོད་ཀྱང། དེ་འདྲའི་ལམ་དེ་གཉིས་རིམ་པ་བཞིན་དུ་མཐོང་ལམ་དང་སྒོམ་ལམ་དུ་ཁས་མི་ལེན་པས། ལམ་དེ་གཉིས་ཀྱིས་རིམ་པ་བཞིན་དུ་མཐོང་སྤང་དང་སྒོམ་སྤང་གི་ས་བོན་སྤོང་མི་ནུས་པའི་ཕྱིར། དེས་ན་ལམ་དེ་གཉིས་
མཐོང་ལམ་དང། སྒོམ་ལམ་དུ་བཤད་པ་དང། ལམ་དེ་གཉིས་ཀྱིས་མཐོང་སྤང་དང་སྒོམ་སྤང་གི་ས་བོན་སྤོང་ནུས་པར་སྟོན་པའི་མདོ་རྣམས་དྲང་དོན་དགོངས་པ་ཅན་གྱི་མདོ་ཡིན་ཏེ། དཔེར་ན། རྡུལ་ཕྲན་ཆ་མེད་ཀྱིས་བརྩམས་པའི་རགས་པ་དང། དེ་འཛིན་པའི་ཚད་མ་

[049B] དབུ་མ་པས་དྲང་དོན་དགོངས་པ་ཅན་དུ་འགྲེལ་བ་
བཞིན་ནོ། །ཡང་དེ་འདྲའི་སྟོང་ཉིད་མངོན་སུམ་དུ་གསར་དུ་རྟོགས་པ་དང། མངོན་སུམ་དུ་རྟོགས་ཟིན་གོམས་པར་བྱས་པ་དང། གོམས་པ་མཐར་ཕྱིན་པའི་སྟེང་ནས་མཐོང་ལམ་སོགས་ལམ་ཕྱི་མ་གསུམ་བགྲོད་པར་གསུངས་པའི་མདོ་སེམས་ཙམ་པས་ངེས་དོན་གྱི་མདོར་
ཁས་ལེན་ཀྱང། དབུ་མ་པས་དྲང་དོན་དགོངས་པ་ཅན་གྱི་མདོར་ཁས་ལེན་པ་བཞིན་ནོ། །ཁ་ཅིག། རྡུལ་ཕྲན་ཆ་མེད་ཀྱིས་བརྩམས་པའི་རགས་པ་དང། དེ་འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་སེམས་ཙམ་པས་ཆོས་ཀྱི་བདག་མེད་ཕྲ་མོར་ཁས་ལེན་པ་མི་
འཐད་དེ། སེམས་ཙམ་པས་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་གཞི་མ་གྲུབ་པར་ཁས་ལེན་པའི་ཕྱིར་ཟེར་ན། དེ་ལྟ་བུའི་དོགས་པ་རྟོག་ལྡན་ལ་སྐྱེ་བར་རིགས་ཀྱང། དེའི་ལན་ཊཱིཀ་ཆེན་གྱི་དགོངས་པ་དང་མཐུན་པར་ཁོ་བོས་བཤད་པར་བྱ་སྟེ། རྡུལ་ཕྲན་ཆ་
མེད་ཀྱིས་བརྩམས་པའི་རགས་པ་དང། དེ་འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་འདི་སེམས་ཙམ་པ་རང་གི་ལུགས་གཞིར་གཞག་ནས་སྨྲ་བའི་ཚེ་དོན་དམ་པ་ཡིན་ཞེས་མི་སྨྲ་ཡང། ཐལ་འགྱུར་བས་གཞལ་བའི་ཚེ་སེམས་ཙམ་པས་དེ་དོན་དམ་པར་
ཁས་བླངས་པར་སོང་ཞེས་ཕུལ་བ་ཡིན་ནོ། །སེམས་ཙམ་པས་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་མེད་པ་ལ་བསམས་ནས་གཟུང་འཛིན་རྫས་གཞན་མེད་པར་སྨྲ་བ་ཡིན་པས། སེམས་ཙམ་པས་གཟུང་འཛིན་རྫས་གཞན་མེད་པ་དོན་དམ་པར་ཁས་བླངས་
པ་དེ་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་དང། དེ་འཛིན་པའི་ཚད་མ་རྫས་གཞན་དུ་མེད་པ་དོན་དམ་པར་ཁས་བླངས་པར་སོང་ཞེས་ཕུལ་བ་ཡིན་པའི་ཕྱིར། ཡང་ན་ཊཱིཀ་ཆེན་ལས་དེ་ལྟར་གསུངས་པའི་དོན་ཡོད་དེ། རྡུལ་ཕྲན་ཆ་མེད་ཀྱིས་བརྩམས་པའི་

[050A]༄༅། །རགས་པ་མེད་པ་དོན་དམ་བདེན་པ་དང། དེ་མངོན་སུམ་དུ་རྟོགས་ཟིན་གོམས་པར་བྱས་པའི་སྟེང་ནས་ས་བཅུ་དང་ལམ་ཕྱི་མ་གསུམ་བགྲོད་པར་གསུངས་པ་སེམས་ཙམ་པས་ངེས་དོན་དང། དབུ་མ་པས་དྲང་དོན་དུ་འགྲེལ་པ་ལུང་དེའི་དོན་ཡིན་པའི་
ཕྱིར། ཁོ་ན་རེ། རྡུལ་ཕྲན་ཆ་མེད་མི་སྲིད་པར་ཚད་མས་ངེས་པའི་གང་ཟག་ཡིན་ན། ཆོས་ཀྱི་བདག་མེད་ཚད་མས་ངེས་པའི་གང་ཟག་ཡིན་པས་ཁྱབ་པ་སེམས་ཙམ་པས་ཁས་ལེན་པར་ཐལ། དེས་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་མེད་པ་དོན་དམ་པར་
ཁས་ལེན་པའི་ཕྱིར། རྟགས་ཁས། འདོད་ན། ཆ་མེད་མི་སྲིད་པར་ཚད་མས་ངེས་པའི་གང་ཟག་ཡིན་ན་ཆོས་ཀྱི་བདག་མེད་ཚད་མས་ངེས་པའི་གང་ཟག་ཡིན་པས་ཁྱབ་པ་སེམས་ཙམ་པས་ཁས་ལེན་པར་ཐལ་ལོ། །འདོད་ན། བུམ་པ་ཆ་བཅས་སུ་ཚད་མས་ངེས་པའི་
གང་ཟག་ཡིན་ན་བུམ་པ་ཆོས་ཀྱི་བདག་མེད་དུ་ཚད་མས་ངེས་པའི་གང་ཟག་ཡིན་པས་ཁྱབ་པ་དེས་ཁས་ལེན་པར་ཐལ། འདོད་པའི་ཕྱིར་ན་མ་ཁྱབ། ཡང་ཁོ་ན་རེ། སེམས་ཙམ་པའི་སྐབས་ཀྱི་དྲང་ངེས་རྣམ་འབྱེད་ལས། ཆོས་ཀྱི་བདག་འཛིན་ཡང་རྡུལ་ཕྲ་རབ་ཕྱོགས་
ཀྱི་ཆ་མེད་དང་དེས་བསགས་པའི་གཟུང་བ་དང། དུས་སྔ་ཕྱིའི་ཆ་ཤས་མེད་པའི་ཤེས་པ་སྐད་ཅིག་མ་དང་དེ་མཐུད་པའི་རྒྱུན་གྱི་ཤེས་པ་ཡོད་པར་འཛིན་པ་ལྟ་བུ་གྲུབ་མཐས་བློ་བསྒྱུར་བ་ཁོ་ནས་བཏགས་པ་རྣམས་ནི་གྲུབ་མཐའ་སྨྲ་བ་དེ་དག་ཁོ་ན་ལ་ཡོད་ཀྱི་སེམས་
ཅན་གཞན་ལ་མེད་དོ། །དེས་ན་དེ་ཙམ་ཞིག་མེད་པའི་སྟོང་པར་བསྟན་ཡང་ཐོག་མ་མེད་པ་ནས་ཞུགས་པའི་ལྷན་སྐྱེས་ཀྱི་བདག་འཛིན་ལ་ཅི་ཡང་མི་གནོད་པས། ཞེས་བཤད་པ་མི་འཐད་པར་ཐལ། སེམས་ཙམ་པས་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་མེད་པ་
དོན་དམ་བདེན་པར་ཁས་ལེན་པའི་ཕྱིར་ཟེར་ན་སྐྱོན་མེད་དེ། ཆོས་ཀྱི་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ངོས་མ་ཟིན་པར་ཀུན་བརྟགས་ཀྱི་ཞེན་ཡུལ་ལ་རིགས་པའི་གནོད་པ་བསྟན་པས་ཆོས་ཀྱི་བདག་འཛིན་ལྷན་སྐྱེས་ལ་མི་གནོད་པ་ལུང་དེའི་དོན་ཡིན་པའི་

[050B] དཔེར་ན། སྒྲ་བྱས་པར་རྟོགས་པའི་རྗེས་དཔག་ཚད་མས་སྒྲ་རྟག་འཛིན་ལྷན་སྐྱེས་ལ་མི་གནོད་པ་བཞིན་ནོ། །ཊཱིཀ་ཆེན་ལས། དཔེར་ན། སེམས་ཙམ་པས་རྡུལ་ཆ་མེད་དང། དེ་བསགས་པའི་ཕྱི་དོན་དང། དེ་ལས་རྫས་ཐ་དད་པའི་འཛིན་པ་གཉིས་བཀག་པ་ཡང་ཚད་མས་
འགྲུབ་ཅིང། དེས་འདུལ་བའི་གདུལ་བྱས་རིང་དུ་གོམས་པར་བྱས་ན། དོན་དེ་མངོན་སུམ་དུ་མཐོང་བ་དང། མཐོང་ཟིན་གོམས་པར་བྱེད་པ་འགྲུབ་ཏུ་ཆུག་ཀྱང། དེའི་སྟེང་ནས་ས་བཅུ་དང། ལམ་ཕྱི་མ་གསུམ་བགྲོད་པ་དབུ་མ་པས་དྲང་དོན་དུ་འགྲེལ་བ་བཞིན་ནོ། །ཞེས་པའི་དོན་འཆད་
ཚུལ་རང་ལུགས་ནི་སྔར་བཤད་པ་ལྟར་ཡིན་ལ། མཁས་པ་ཁ་ཅིག། ལུང་འདིས་སྦྱོར་ལམ་པ་དང་སེམས་ཙམ་པའི་གཞི་མཐུན་ཡོད་པར་བསྟན་ཏེ། ལུང་འདིས་སེམས་ཙམ་གྱི་ལྟ་བ་ལ་བརྟེན་ནས་ལམ་དང་པོ་གཉིས་བགྲོད་པར་གསུངས་པ་དྲང་དོན་དགོངས་པ་ཅན་དུ་
མི་འགྲེལ་ཞིང། ལམ་ཕྱི་མ་གསུམ་བགྲོད་པར་གསུངས་པ་དྲང་དོན་དགོངས་པ་ཅན་དུ་འགྲེལ་པར་བསྟན་པའི་ཕྱིར། དེས་ན་སྦྱོར་ལམ་པར་གྱུར་པའི་སེམས་ཙམ་པ་ཡོད་དེ། དེར་གྱུར་པའི་བྱེ་བྲག་སྨྲ་བ་ཡོད་པ་གང་ཞིག། རྒྱུ་མཚན་མཚུངས་པའི་ཕྱིར། དང་པོ་གྲུབ་སྟེ། སྦྱོར་
ལམ་པར་གྱུར་པའི་ཕལ་ཆེན་སྡེ་པ་ཡོད་པ་གང་ཞིག། སྡེ་པ་བཅོ་བརྒྱད་པོ་ཐམས་ཅད་བྱེ་བྲག་སྨྲ་བ་ཡིན་པའི་ཕྱིར། དང་པོ་གྲུབ་སྟེ། དཔལ་ལྡན་ཨ་ཏི་ཤའི་མཁན་པོ་ཤཱི་ལར་ཀྷི་ཏ་ཕལ་ཆེན་སྡེ་པ་དང་སྦྱོར་ལམ་པ་གཉིས་ཀ་ཡིན་པའི་ཕྱིར་ཏེ། ལམ་རིམ་ལས། ཕལ་ཆེན་
སྡེ་པའི་གནས་བརྟན་འདུལ་བ་འཛིན་པ་ཆེན་པོ་ཤའི་ལ་ར་ཀྷི་ཏ་ཞེས་བྱ་བ་སྦྱོར་བའི་ལམ་གྱི་དེ་ཁོ་ན་ཉིད་ཀྱི་ཕྱོགས་གཅིག་ལ་ཞུགས་པའི་ཏིང་ངེ་འཛིན་བརྙེས་པ་ཞིག་ལས་མཁན་པོ་མཛད་ནས་རབ་ཏུ་བྱུང་སྟེ། མཚན་ཡང་དཔལ་མར་མེ་མཛད་ཡེ་ཤེས་ཞེས་བཏགས་
སོ༑ ༑ཞེས་གསུངས། དེ་རྣམས་ཀྱང་མི་འཐད་དེ། ལུང་དེས་ཇོ་བོ་རྗེའི་མཁན་པོ་ཤཱི་ལ་ར་ཀྷི་ཏ་དེ་ཕལ་ཆེན་སྡེ་པའི་དགེ་སློང་དུ་བསྟན་པ་ཡིན་གྱི། ཕལ་ཆེན་སྡེ་པར་བསྟན་པ་མ་ཡིན་པའི་ཕྱིར། དེ་ལྟ་མ་ཡིན་ན་ཕལ་ཆེན་སྡེ་པའི་དགེ་སློང་ཡིན་ན། ཕལ་ཆེན་སྡེ་

[051A]༄༅། །པ་ཡིན་དགོས་ན། དཔལ་ལྡན་ཨ་ཏི་ཤ་ཆོས་ཅན། ཕལ་ཆེན་སྡེ་པ་ཡིན་པར་ཐལ། ཕལ་ཆེན་སྡེ་པའི་དགེ་སློང་ཡིན་པའི་ཕྱིར། རྟགས་གྲུབ་སྟེ། བསྟོད་པ་ལས། དགེ་འདུལ་ཕལ་ཆེན་སྡེ་པའི་དགེ་སློང་མཛད་ཅེས་གསུངས་པའི་ཕྱིར། རྩ་བར་འདོད་ན། ཉན་
ཐོས་རྩ་བའི་སྡེ་བཞི་པོ་གང་རུང་ཡིན་པར་ཐལ་ལོ། །འདོད་ན། ཉན་ཐོས་སྡེ་པ་ཡིན་པར་ཐལ། འདོད་པའི་ཕྱིར། དེ་བཞིན་དུ་སྟོན་པ་སངས་རྒྱས་ཆོས་ཅན། ཐམས་ཅད་ཡོད་སྨྲ་ཡིན་པར་ཐལ། ཐམས་ཅད་ཡོད་པར་སྨྲ་བའི་དགེ་སློང་ཡིན་པའི་ཕྱིར་ཏེ། སློབ་དཔོན་ཡོན་ཏན་འོད་
དེ་ཐམས་ཅད་ཡོད་པར་སྨྲ་བའི་དགེ་སློང་ཡིན་པའི་ཕྱིར་དང། འདུལ་བ་ལུང་སྡེ་བཞི་པོ་དེ་ཐམས་ཅད་ཡོད་པར་སྨྲ་བའི་འདུལ་བའི་སྡེ་སྣོད་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཉན་ཐོས་རྩ་བའི་སྡེ་པ་བཞི་པོ་གང་རུང་ཡིན་པར་ཐལ་ལོ། །འདོད་ན། ཉན་ཐོས་སྡེ་པ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དབུ་མ་ཐལ་འགྱུར་པ་ཡིན་པའི་ཕྱིར། སྔར་གྱི་ལུང་དོན་ལ་ཁ་ཅིག། དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་བདག་མེད་ཙམ་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་
ནས། དགྲ་བཅོམ་པའི་གོ་འཕང་ཐོབ་ནུས་པར་མདོ་སྡེ་དུ་མར་གསུངས་པ་དྲང་དོན་དགོངས་པ་ཅན་ཡིན་ཏེ། དཔེར་ན། རང་རྒྱུད་པ་ཁྱེད་རང་གི་ལུགས་ལ་སྟོང་ཉིད་མ་རྟོགས་པར་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་དང། དེ་འཛིན་པའི་ཚད་མ་རྫས་གཞན་
གྱིས་སྟོང་པར་རྟོགས་པའི་སེམས་ཙམ་པའི་ལྟ་བ་ལ་བརྟེན་ནས་ས་བཅུ་དང། ཐེག་པ་ཆེན་པོའི་ལམ་ཕྱི་མ་གསུམ་བགྲོད་ནུས་པར་གསུངས་པའི་སེམས་ཙམ་པའི་མདོ་དང། མདོ་སྡེ་རྒྱན་ལས་སོགས་པའི་བསྟན་བཅོས་རྣམས་དྲང་དོན་དགོངས་པ་ཅན་དུ་
འགྲེལ་པ་བཞིན་ནོ། །ཞེས་པའི་དོན་ཡིན་ཟེར་བ་མི་འཐད་དེ། དེའི་སྟེང་ནས་ས་བཅུ་དང་ལམ་ཕྱི་མ་གསུམ་བགྲོད་པ་དབུ་མ་པས་དྲང་དོན་དུ་འགྲེལ་བ་བཞིན་ནོ། །ཞེས་པ་དབུ་མ་པ་སྤྱིའི་ལུགས་འཆང་བྱེད་ཡིན་གྱི། རང་རྒྱུད་པ་ཁོ་ནའི་འདོད་པ་བརྗོད་པའི་གཞུང་ཡིན་པ་

[051B] ཁྱེད་ལྟར་ན་རང་རྒྱུད་པ་དེས་སེམས་ཙམ་གྱི་ལྟ་བས་ཐེག་ཆེན་གྱི་སྦྱོར་ལམ་དུ་བགྲོད་ནུས་པར་ཁས་ལེན། ཐལ་འགྱུར་བས་དེ་འདྲའི་ལྟ་བས་ཐེག་ཆེན་གྱི་སྦྱོར་ལམ་དུ་བགྲོད་མི་ནུས་པར་ཁས་ལེན་པའི་བྱད་པར་འཐད་པར་ཐལ། ལུང་དེའི་དོན་རང་
རྒྱུད་པའི་གྲུབ་མཐའ་སྟོན་པ་ལ་འཆད་རིགས། ཐལ་འགྱུར་བའི་གྲུབ་མཐའ་སྟོན་པ་ལ་འཆད་མི་རིགས་པའི་ཕྱིར། རྟགས་ཁས། རང་སྡེ་འོག་མ་རྣམས་ཀྱིས་ཉོན་མོངས་སྤོང་བར་འདོད་པའི་ཉན་ཐོས་སློབ་པ་རྣམས་ཀྱིས་མི་རྟག་སོགས་བཅུ་དྲུག་སྒོམ་པ་ཡིན་ཡང། སྔར་བཤད་པའི་
གང་ཟག་གི་བདག་མེད་རྟོགས་པའི་ལམ་དེ་ཉིད་ཉོན་མོངས་ལས་གྲོལ་བར་བྱེད་པའི་ལམ་དང། མི་རྟག་སྡུག་བསྔལ་སོགས་སྒོམ་པའི་ལམ་དེ་ཡོངས་སུ་སྦྱོང་བའི་ཐབས་སུ་འདོད་པ་ཡིན་ཏེ། དེ་ལྟར་ཀུན་བཏུས་ལས་གསུངས་ཤིང། རྣམ་འགྲེལ་ལས་ཀྱང། སྟོང་ཉིད་ལྟ་བས་གྲོལ་
འགྱུར་གྱི། །སྒོམ་པ་ལྷག་མ་དེ་དོན་ཡིན། །ཞེས་ཀུན་བཏུས་དང་མཐུན་པར་གསུངས་པའི་ཕྱིར། སྟོང་ཉིད་ལྟ་བ་ཞེས་པའི་ཚིག་ཙམ་ལ་འཁྲུལ་ནས་རྒྱན་མཁན་པོ་དང། ཞི་བ་འཚོ་ཡབ་སྲས་སོགས། རྣམ་འགྲེལ་ལས། ཆོས་ཐམས་ཅད་བདེན་པས་སྟོང་པའི་སྟོང་ཉིད་བསྟན་པར་
བཞེད་པ་མི་འཐད་དེ། འདིའི་སྟོང་ཉིད་ལྟ་བ་ཞེས་པའི་ལྟ་བ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལྟ་བ་ལ་བྱེད་རིགས་པའི་ཕྱིར། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་དེས་ཉོན་མོངས་པ་གང་གི་ས་བོན་སྤོང་མི་ནུས་ཀྱང་
མངོན་པ་གཉིས་ནས་བཤད་པའི་ཉོན་མོངས་མངོན་གྱུར་པ་རེ་ཞིག་སྤོང་ནུས་ཏེ། ཕྱི་རོལ་པ་དང་ཐུན་མོང་བའི་ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་གྱིས་མངོན་པ་གཉིས་ནས་བཤད་པའི་ཅི་ཡང་མེད་མན་ཆད་ལ་ཆགས་པ་མངོན་གྱུར་བ་དང་བྲལ་བར་བྱེད་
ནུས་པ་གང་ཞིག། དེ་ནུས་ན་སྔར་བཤད་པའི་གང་ཟག་གི་བདག་མེད་རགས་པ་རྟོགས་པའི་ལམ་དེས་མངོན་པ་གཉིས་ནས་བཤད་པའི་ཉོན་མོངས་མངོན་གྱུར་པ་རེ་ཞིག་སྤོང་ནུས་པ་ལྟ་ཅི་སྨོས་པའི་ཕྱིར། གང་ཟག་གི་བདག་མེད་རགས་པ་རྟོགས་པའི་ལམ་དེས་མངོན་པ་གཉིས་ནས་

[052A]༄༅། །བཤད་པའི་ཉོན་མོངས་མངོན་གྱུར་རེ་ཞིག་སྤོང་ནུས་ཀྱང། ལམ་དེས་བདེན་འཛིན་ཉོན་མོངས་ཅན་གྱི་མ་རིག་པར་བཤད་པའི་ཉོན་མོངས་ཀྱི་དབང་དུ་བྱས་པའི་ཉོན་མོངས་མངོན་གྱུར་ཙམ་ཡང་སྤོང་མི་ནུས་ཏེ། དེའི་དབང་དུ་བྱས་པའི་ཉོན་མོངས་མངོན་གྱུར་སྤོང་
བ་ལ་སྟོང་ཉིད་རྟོགས་པའི་ལྟ་བ་དགོས་པའི་ཕྱིར། ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་གྱིས་མངོན་པ་གཉིས་ནས་བཤད་པའི་ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་པ་སྤོང་ནུས་ཀྱང། དེས་མངོན་པ་གཉིས་ནས་བཤད་པའི་གང་ཟག་རང་རྐྱ་ཐུབ་པའི་
རྫས་ཡོད་དུ་འཛིན་པའི་འཛིན་པ་མངོན་གྱུར་བ་སྤོང་མི་ནུས་ཏེ། དེ་འདྲའི་འཛིན་པ་མངོན་གྱུར་པ་སྤོང་བ་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པ་སྔོན་དུ་སོང་བ་ལ་ལྟོས་པའི་ཕྱིར། ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་དང། སྔར་བཤད་པའི་
གང་ཟག་གི་བདག་མེད་རགས་པ་རྟོགས་པའི་ལམ་གཉིས་ལ་དམན་མཆོག་གི་ཁྱད་པར་ཡོད་དེ། མངོན་པ་གཉིས་ནས་བཤད་པའི་སྲིད་རྩེའི་སས་བསྡུས་པའི་ཉོན་མོངས་མངོན་གྱུར་བ་ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་གྱིས་སྤོང་མི་ནུས་ཤིང། སྔར་
བཤད་པའི་གང་ཟག་གི་བདག་མེད་རགས་པ་རྟོགས་པའི་ལམ་ལ་གོམས་པར་བྱས་པས། མངོན་པ་གཉིས་ནས་བཤད་པའི་སྲིད་རྩེའི་སས་བསྡུས་པའི་ཉོན་མོངས་མངོན་གྱུར་པ་སྤོང་ནུས་པའི་ཕྱིར། འོ་ན། ཆགས་བྲལ་སྔོན་སོང་གི་རྒྱུན་ཞུགས་དང་དགྲ་བཅོམ་སོགས་ཡོད་པར་
འགྱུར་ཏེ། མཐོང་ལམ་གྱི་སྔ་རོལ་དུ་སྲིད་རྩེ་ལ་ཆགས་པ་མངོན་གྱུར་བ་དང་བྲལ་བའི་རྒྱུན་ཞུགས་དང་དགྲ་བཅོམ་ཡོད་པའི་ཕྱིར་ཏེ། སྔར་བཤད་པའི་གང་ཟག་གི་བདག་མེད་རགས་པ་རྟོགས་པའི་ལམ་ལ་གོམས་པར་བྱས་པས་སྲིད་རྩེ་ལ་ཆགས་པ་མངོན་གྱུར་བ་དང་བྲལ་བར་
བྱེད་ནུས་པའི་ཕྱིར་ཏེ། དེས་མངོན་པ་གཉིས་ནས་བཤད་པའི་སྲིད་རྩེའི་སས་བསྡུས་ཀྱི་ཉོན་མོངས་མངོན་གྱུར་བ་དང་བྲལ་བར་བྱེད་ནུས་པའི་ཕྱིར་ཟེར་ན་སྐྱོན་མེད་དེ། མཐོང་ལམ་གྱི་སྔ་རོལ་དུ་ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་གྱིས་སྲིད་རྩེ་ལ་ཆགས་བྲལ་བྱེད་

[052B] གཉིས་པ་དེ་ཉིད་སྤྱོད་འཇུག་མཁན་པོའི་ལུགས་སུ་བསྟན་པ་ནི། ཕྱོགས་སྔ་མ་འགོད་པ་དང། དེ་དགག་པ་གཉིས། དང་པོ་ནི། སྤྱོད་འཇུག་ལས། བདེན་པ་མཐོང་བས་གྲོལ་འགྱུར་གྱི། །སྟོང་ཉིད་མཐོང་བས་
ཅི་ཞིག་བྱ། །ཞེས་པས་འཆད། དེའི་དོན་ནི་ཁོ་ན་རེ། འཁོར་བ་ལས་གྲོལ་བ་ཐོབ་པ་ལ་ཆོས་ཐམས་ཅད་རང་བཞིན་གྱི་གྲུབ་པས་སྟོང་པའི་སྟོང་ཉིད་སྒོམ་མི་དགོས་པར་ཐལ། མངོན་པ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་
འཁོར་བ་ལས་གྲོལ་བ་ཐོབ་པའི་ཕྱིར། ཞེས་ཟེར། དེའི་ལན་ནི། གང་ཕྱིར་ལུང་ལས་ལམ་འདི་ནི། །མེད་པར་བྱང་ཆུབ་མེད་པར་གསུངས། །ཞེས་སོགས་ཀྱིས་འཆད། དོན་ནི་མངོན་པ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་
འཁོར་བ་ལས་གྲོལ་བ་ཐོབ་མི་ནུས་པར་ཐལ། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་རྟོགས་པའི་ལམ་འདི་མེད་པར་བྱང་ཆུབ་གསུམ་པོ་གང་རུང་ཐོབ་མི་ནུས་པར་ཡུམ་གྱི་མདོ་ལས་གསུངས་པའི་ཕྱིར་ཏེ། ཡུམ་གྱི་མདོ་ལས། དངོས་པོའི་འདུ་ཤེས་ཅན་ལ་ཐར་
པ་མེད། ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་སོགས་ཀྱིས་དུས་གསུམ་གའི་རྒྱུན་ཞུགས་ནས་རང་རྒྱལ་གྱི་བར་རྣམས་སྙིང་པོ་དོན་གྱི་ཤེར་ཕྱིན་འདི་ཉིད་བསྒོམས་པ་ལ་བརྟེན་ནས་ཐོབ་པར་བཤད་པའི་ཕྱིར། བསྟན་
རྩ་དགེ་སློང་ཉིད་ཡིན་ན། །དགེ་སློང་ཉིད་ཀྱང་དཀའ་བར་གནས། །སེམས་ནི་དམིགས་དང་བཅས་རྣམས་ཀྱིས། །མྱ་ངན་འདས་པའང་དཀའ་བར་གནས། །ཞེས་པའི་དོན་ནི། བསྟན་པའི་རྩ་བ་ཉན་ཐོས་དགྲ་བཅོམ་ལ་སོགས་པ་དགེ་སློང་དུ་བཞག་པར་དཀའ་བ་ཡིན་པར་ཐལ་
སྟོང་ཉིད་རྟོགས་པའི་ཉན་ཐོས་དགྲ་བཅོམ་མེད་པའི་ཕྱིར། ཁྱབ་སྟེ། སེམས་བདེན་འཛིན་གྱི་དམིགས་པ་དང་བཅས་པའི་ལམ་གྱིས་མྱང་འདས་ཐོབ་པར་དཀའ་བའི་ཕྱིར། ཉན་ཐོས་དགྲ་བཅོམ་པ་ལ་བསྟན་པའི་རྩ་བ་ཞེས་བརྗོད་པའི་རྒྱུ་མཚན་གང་སྙམ་ན། བུ་སྟོན་ལ་སོགས་པའི་མཁས་

[053A]༄༅། །པ་ཁ་ཅིག། དེའི་རྒྱུ་མཚན་ཡོད་དེ། སོ་སོར་ཐར་པ་དེ་བསྟན་པའི་རྩ་བ་ཡིན་ཅིང། ཉན་ཐོས་དགྲ་བཅོམ་པ་དེ་སོ་སོ་ཐར་པའི་སྡོམ་པ་ཉམས་སུ་ལེན་པའི་རྟེན་གྱི་གང་ཟག་གི་གཙོ་བོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་གསུང། སྤྱོད་འཇུག་དར་ཊཱིཀ་ལྟར་
ན་ཉན་ཐོས་དགྲ་བཅོམ་པ་ལ་བསྟན་པའི་རྩ་བ་ཞེས་བརྗོད་པའི་རྒྱུ་མཚན་ཡོད་དེ། འོད་སྲུང་དང། ཉེ་བ་འཁོར་དང། ཀུན་དགའ་བོ་ལས་སོགས་པའི་དགྲ་བཅོམ་པ་རྣམས་ཀྱིས་བཀའ་སྡུ་བ་མཛད་པ་ལ་བརྟེན་ནས་སངས་རྒྱས་ཀྱི་ལུང་རྟོགས་ཀྱི་བསྟན་པ་འཇིག་རྟེན་གྱི་ཁམས་འདིར་ཡུན་
རིང་དུ་གནས་པ་ཡིན་པའི་ཕྱིར་དང། འཕགས་པའི་གནས་བརྟན་བཅུ་དྲུག་སོགས་ཀྱིས་སངས་རྒྱས་ཀྱི་བསྟན་པ་ཡུན་རིང་དུ་གནས་པར་མཛད་པའི་ཕྱིར། ཞེས་གསུང། ཉོན་མོངས་སྤངས་པས་གྲོལ་ན་དེའི། །དེ་མ་ཐག་ཏུ་དེར་འགྱུར་རོ། །ཞེས་པའི་དོན་ནི། མངོན་པ་གཉིས་ནས་བཤད་
པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་མངོན་པ་གཉིས་ནས་བཤད་པའི་ཉོན་མོངས་མངོན་གྱུར་པ་རེ་ཞིག་སྤངས་པའི་དེ་མ་ཐག་ཏུ་གྲོལ་བ་ཐོབ་པར་འཇོག་རིགས་པར་ཐལ། དེ་གཉིས་ནས་བཤད་པའི་གང་ཟག་གི་བདག་མེད་
མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་ནུས་པ་གང་ཞིག། དེ་གཉིས་ནས་བཤད་པའི་གང་ཟག་གི་བདག་མེད་ཅི་ཙམ་བསྒོམས་ཀྱང་ཉོན་མོངས་པའི་ས་བོན་སྤོང་མི་ནུས་པའི་ཕྱིར། དང་པོ་མ་གྲུབ་ན། བདེན་པ་མཐོང་བས་གྲོལ་འགྱུར་གྱི།།
ཞེས་བཤད་པ་དང་འགལ། རྟགས་ཕྱི་མ་གྲུབ་སྟེ། དེ་གཉིས་ནས་བཤད་པའི་གང་ཟག་གི་བདག་མེད་རྟོགས་པའི་ལམ་དེས་གནས་ལུགས་ཀྱི་དོན་ཕྱིན་ཅི་མ་ལོག་པར་མ་རྟོགས་པའི་ཕྱིར། འདོད་ན། ཉོན་མོངས་མེད་ཀྱང་དེ་དག་ལ། །ལས་ཀྱི་ནུས་པ་མཐོང་བ་ཡིན། །ཞེས་པའི་
དོན་ནི། དེ་འདོད་མི་ནུས་ཏེ། མངོན་པ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་མངོན་པ་གཉིས་ནས་བཤད་པའི་ཉོན་མོངས་མངོན་གྱུར་རེ་ཞིག་སྤངས་པའི་གང་ཟག་དེ་ལས་ཀྱི་དབང་གིས་ཡང་སྲིད་ཕྱི་མར་སྐྱེ་བ་ལེན་པ་

[053B] རེ་ཞིག་ཉེར་ལེན་སྲེད་པ་ནི། །མེད་ཅེས་ངེས་པ་ཉིད་ཅེ་ན། །ཞེས་པའི་དོན་ནི་ཁོ་ན་རེ། །ལས་ཀྱི་ནུས་པ་མཐོང་བ་ཡིན། །ཞེས་པ་རྟགས་མ་གྲུབ་སྟེ། མངོན་པ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་པའི་བློ་བསྒོམས་པ་ལ་བརྟེན་ནས་ཡང་
སྲིད་ཕྱི་མའི་ཉེར་ལེན་གྱི་རྒྱུ་སྲེད་པ་ཟད་པར་བྱེད་ནུས་པའི་ཕྱིར་ཟེར། དེ་འགོག་པ་ལ། སྲེད་འདི་ཉོན་མོངས་ཅན་མིན་ཡང། །ཀུན་རྨོངས་བཞིན་དུ་ཅི་སྟེ་མེད། །ཅེས་གསུངས། དོན་ནི་མངོན་པ་གཉིས་ནས་བཤད་པའི་གང་ཟག་གི་བདག་མེད་རྟོགས་པའི་ལམ་བསྒོམས་པས་ཡང་སྲིད་ཕྱི་
མའི་ཉེར་ལེན་གྱི་རྒྱུ་སྲེད་པ་སྤོང་མི་ནུས་ཏེ། སྲེད་པ་ལ་མངོན་པ་གཉིས་ནས་བཤད་པ་ལྟར་གྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ཙམ་གྱིས་དྲངས་པའི་སྲེད་པ་ཉོན་མོངས་ཅན་གཅིག་དང། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟས་དྲངས་
པའི་ཉོན་མོངས་ཅན་མ་ཡིན་པའི་སྲེད་པ་གཉིས་སུ་ཡོད་པ་གང་ཞིག། དེ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་སྲེད་པ་ཕྱི་མ་ཟད་པར་བྱེད་མི་ནུས་པའི་ཕྱིར། དང་པོ་དེར་ཐལ། མ་རིག་པ་ལ་གང་ཟག་རང་རྐྱ་ཐུབ་པའི་རྫས་ཡོད་དུ་
འཛིན་པའི་ཉོན་མོངས་ཅན་གྱི་མ་རིག་པ་དང། དེ་ལས་གཞན་པའི་ཉོན་མོངས་ཅན་མ་ཡིན་པའི་མ་རིག་པ་གཉིས་སུ་འབྱེད་རིགས་པའི་ཕྱིར། རྟག་ཁས། ཚོར་བའི་རྐྱེན་གྱིས་སྲེད་པ་ཡིན། །ཚོར་བ་དེ་དག་ལ་ཡང་ཡོད། །ཅེས་པའི་དོན་ནི་སྟོང་ཉིད་རྟོགས་པའི་ལྟ་བ་དང་བྲལ་བའི་གང་ཟག་གི་
རྒྱུད་ལ་ཚོར་བ་བདེ་བ་སྐྱེས་པ་ན། དེའི་རྐྱེན་གྱིས་ཚོར་བ་བདེ་བ་ལ་མི་འབྲལ་བར་སྲེད་པ་དང། ཚོར་བ་སྡུག་བསྔལ་སྐྱེས་པ་ན། དེའི་རྐྱེན་གྱིས་ཚོར་བ་སྡུག་བསྔལ་དང་བྲལ་འདོད་ཀྱི་སྲེད་པ་ངེས་པར་སྐྱེ་སྟེ། མཐུན་རྐྱེན་ཚང་ཞིང་འགལ་རྐྱེན་མེད་པའི་རྒྱུ་ལས་རང་གི་འབྲས་བུ་སྐྱེ་བར་ངེས་
པའི་ཕྱིར། དམིགས་པ་དང་ནི་བཅས་པའི་སེམས། །འགའ་ཞིག་ལ་ནི་གནས་པར་འགྱུར། །ཞེས་པའི་དོན་ནི། སྟོང་ཉིད་ཕྲ་མོ་རྟོགས་པའི་ལྟ་བ་དང་བྲལ་བའི་ལམ་གྱིས་སྲེད་པ་སྤོང་མི་ནུས་ཏེ། སེམས་བདེན་འཛིན་གྱི་དམིགས་པ་དང་བཅས་བཞིན་པའི་གང་ཟག་གི་རྒྱུད་ལ་བདེན་འཛིན་

[054A]༄༅། །དེས་དྲངས་པའི་སྲེད་པ་མངོན་གྱུར་དུ་འབྱུང་བའི་ཕྱིར། སྟོང་པ་ཉིད་དང་བྲལ་བའི་སེམས། །འགགས་པ་སླར་ཡང་སྐྱེས་འགྱུར་ཏེ། །འདུ་ཤེས་མེད་པའི་སྙོམས་འཇུག་བཞིན། །དེ་བས་སྟོང་ཉིད་སྒོམ་པར་བྱ། །ཞེས་པའི་དོན་ནི། ཐར་པ་དང་ཐམས་ཅད་མཁྱེན་པ་
དོན་དུ་གཉེར་བ་རྣམས་ཀྱིས་གང་ཟག་དང་ཕུང་པོ་རང་གི་མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་སྒོམ་པར་བྱ་དགོས་ཏེ། གང་ཟག་དང་ཕུང་པོ་རང་གི་མཚན་ཉིད་ཀྱིས་གྲུབ་པ་བཀག་པའི་སྟོང་ཉིད་རྟོགས་པ་དང་བྲལ་བའི་གང་ཟག་གིས་ལམ་གཞན་བསྒོམས་པས་ཉོན་མོངས་
མངོན་གྱུར་བ་གཞན་རེ་ཞིག་འགགས་ཀྱང། སླར་ཡང་རྒྱུད་ལ་མངོན་གྱུར་དུ་འབྱུང་བའི་ཕྱིར། དཔེར་ན། འདུ་ཤེས་མེད་པའི་སྙོམས་འཇུག་ལ་གནས་པའི་གང་ཟག་བཞིན་ནོ། །རང་ལུགས་ཀྱི་ཚོར་བ་ལ་སྲེད་པ་ལྡོག་ཚུལ་ནི། གང་ཚེ་ཚོར་བ་འགའ་མེད་ཅིང། །ཚོར་བའང་ཡོད་པ་
མ་ཡིན་པ། །དེ་ཚེ་གནས་སྐབས་འདི་མཐོང་ནས། །སྲེད་པ་ཅིའི་ཕྱིར་ལྡོག་མི་འགྱུར། །ཞེས་པས་འཆད། དེའི་དོན་ནི། ཚོར་བ་ལ་སྲེད་པ་ལྡོག་པའི་ཚུལ་ཡོད་དེ། ཚོར་བ་དང་ཚོར་བ་པོ་རང་བཞིན་གྱིས་མེད་པར་རྟོགས་ཟིན་གོམས་པར་བྱས་པ་ལ་བརྟེན་ནས་ཚོར་བ་ལ་སྲེད་པ་ལྡོག་
པར་འགྱུར་བའི་ཕྱིར། སྤྱོད་འཇུག་གི་ལུང་དོན་བོད་སྔ་རབས་བ་རྣམས་ཀྱིས་ཇི་ལྟ་བ་བཞིན་དུ་མ་མཐོང་ཞིང། དེ་ལ་བརྟེན་ནས་བོད་ཕྱི་མ་ཁ་ཅིག་གི་ཕྱིན་ཅི་ལོག་ཁོ་ནར་བཤད་པ་རྣམས་ནི་ཟུར་དུ་དགག་པར་བྱའོ། །འགྲེལ་བཤད་མཁན་པོ་ན་རེ། དེ་གཉིས་ནས་བཤད་པའི་
གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་ཉོན་མོངས་ཀུན་བརྟགས་སྤོང་ནུས་ཀྱང་ལྷན་སྐྱེས་སྤོང་མི་ནུས་ཏེ། ཞེས་གསུང། དེ་མི་འཐད་དེ། དེ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་
པས་དེ་གཉིས་ནས་བཤད་པའི་ཉོན་སྒྲིབ་ཀུན་བརྟགས་དང་ལྷན་སྐྱེས་གཉིས་ཀ་མངོན་གྱུར་པ་སྤོང་ནུས་པར་ཡང་མཚུངས། དེ་གཉིས་ནས་བཤད་པའི་ཉོན་སྒྲིབ་ཀུན་བརྟགས་དང་ལྷན་སྐྱེས་གཉིས་ཀའི་ས་བོན་སྤོང་མི་ནུས་པར་ཡང་མཚུངས་པའི་ཕྱིར། ཡང་ཊཱིཀ་ཆེན་ལས་

[054B] གང་ཟག་བདེན་མེད་དུ་མི་རྟོགས་ལ། དེ་ལྟ་ན་གང་ཟག་གི་བདག་མེད་མི་རྟོགས་པ་ནི། ཞེས་པའི་དོན་ནི། ཉན་རང་དགྲ་བཅོམ་པས་ཕུང་པོ་བདེན་མེད་དུ་མ་རྟོགས་ན། དེས་གང་ཟག་བདེན་མེད་དུ་མི་རྟོགས་དགོས་ཏེ། གཞི་གྲུབ་གཅིག་གི་སྟེང་དུ་བདེན་
མེད་ཚད་མས་གྲུབ་པའི་གང་ཟག་ཡིན་ན་གཞི་གཞན་ལ་བདེན་པར་ཡོད་མེད་བློ་ཁ་ཕྱོགས་པ་ཙམ་གྱིས་བདེན་མེད་དུ་རྟོགས་ནུས་པས་ཁྱབ་པའི་ཕྱིར། དེས་ཕུང་པོ་བདེན་མེད་དུ་མ་རྟོགས་ན། གང་ཟག་གི་བདེན་མེད་མཚན་ཉིད་ཚང་བ་མ་རྟོགས་དགོས་ཏེ། ཕུང་སོགས་ཀྱི་ཆོས་བདེན་པས་
སྟོང་པ་ཆོས་ཀྱི་བདག་མེད་དུ་འཇོག་དགོས་པ་བཞིན་དུ་གང་ཟག་བདེན་པས་སྟོང་པ་གང་ཟག་གི་བདག་མེད་ཕྲ་མོར་འཇོག་དགོས་པའི་ཕྱིར། དེས་ན་གང་ཟག་བདེན་པར་འཛིན་པ་གང་ཟག་གི་བདག་འཛིན་ཡིན་ཏེ། གང་ཟག་བདེན་པས་སྟོང་པ་གང་ཟག་གི་བདག་མེད་ཕྲ་མོར་འཇོག་རིགས་
པའི་ཕྱིར། དེ་རྣམས་ལ་བརྟེན་ནས་གང་ཟག་བདེན་པར་འཛིན་པའི་བློ་ཉོན་སྒྲིབ་ཏུ་གྲུབ་སྟེ། དེ་གང་ཟག་གི་བདག་འཛིན་ཡིན་པར་སྔར་བཤད་པའི་རིགས་པས་གྲུབ་པའི་ཕྱིར། དེས་ན་ཕུང་སོགས་ཀྱི་ཆོས་བདེན་གྲུབ་ཏུ་འཛིན་པའི་ཆོས་ཀྱི་བདག་འཛིན་ཡང་ཉོན་སྒྲིབ་ཡིན་ཏེ། གང་ཟག་བདེན་
པར་འཛིན་པའི་གང་ཟག་གི་བདག་འཛིན་ཉོན་སྒྲིབ་གང་ཞིག། རྒྱུ་མཚན་མཚུངས་པའི་ཕྱིར། རྩ་འཇུག་གི་ཊཱིཀ་ཆེན་དང། ལམ་རིམ་ཆེན་མོ་སོགས་སུ། ཕུང་པོ་བདེན་མེད་དུ་མ་རྟོགས་ན་གང་ཟག་བདེན་མེད་དུ་མ་རྟོགས་དགོས་པ་དང། གང་ཟག་གི་བདག་མེད་རྟོགས་ན། ཆོས་ཀྱི་བདག་
མེད་རྟོགས་དགོས་པར་གསུངས་པའི་དོན་ནི། གང་ཟག་བདེན་མེད་དུ་ཚད་མས་གྲུབ་པའི་གང་ཟག་ཡིན་ན། གཞན་གྱི་སྒྲུབ་བྱེད་རྒྱས་པར་བཀོད་པ་ལ་ལྟོས་མེད་དུ་རང་ཉིད་ཀྱིས་ཕུང་པོ་བདེན་པར་གྲུབ་མ་གྲུབ་བློ་ཁ་ཕྱོགས་པ་ཙམ་གྱིས་ཕུང་པོ་བདེན་གྲུབ་ཏུ་འཛིན་པའི་སྒྲོ་འདོགས་
གཅོད་ནུས་ཞེས་པའི་དོན་ཡིན་གྱི། གང་ཟག་བདེན་མེད་དུ་རྟོགས་ན་ཕུང་པོ་བདེན་མེད་དུ་རྟོགས་དགོས་ཞེས་པའི་དོན་བསྟན་པ་མ་ཡིན་ཏེ། ལམ་རིམ་ལས། གལ་ཏེ་གང་ཟག་ལ་རང་བཞིན་མེད་པར་རྟོགས་པའི་བློ་དེ་ཉིད་ཀྱིས། ཕུང་པོ་རང་བཞིན་མེད་པར་རྟོགས་པ་ཡིན་ན་བདག་

[055A]༄༅། །མེད་གཉིས་རྟོགས་པའི་བློ་གཉིས་གཅིག་ཏུ་འགྱུར་བའི་སྐྱོན་ཡོད་དོ། །ཆོས་དང་གང་ཟག་གཉིས་སོ་སོ་བ་ཡིན་པས་དེ་གཉིས་རང་བཞིན་མེད་པར་རྟོགས་པའི་བློ་གཉིས་ཀྱང་སོ་སོ་བ་ཡིན་ཏེ། དཔེར་ན་བུམ་པ་དང་ཀ་བ་མི་རྟག་པར་རྟོགས་པའི་བློ་བཞིན་ནོ། །གང་ཟག་
རང་བཞིན་མེད་པར་རྟོགས་པའི་བློ་དེ་ཉིད་ཀྱིས་ཕུང་པོ་རང་བཞིན་མེད་པར་མ་རྟོགས་ན་གང་ཟག་གི་བདག་མེད་རྟོགས་པའི་ཚེ། ཕུང་པོ་རང་བཞིན་མེད་པར་རྟོགས་པར་ཇི་ལྟར་འཇོག་སྙམ་ན། དྲི་བ་དང་པོ་ཁས་མི་ལེན་པས་དྲི་བ་འོག་མ་བཤད་པར་བྱའོ། །གང་ཟག་རང་བཞིན་
མེད་པར་རྟོགས་པའི་བློ་དེ་ཉིད་ཀྱི་ཕུང་པོ་རང་བཞིན་མེད་དོ་སྙམ་དུ་མི་འཛིན་ཀྱང་བློ་ངེས་གཞན་ལ་ལྟོས་མེད་དུ་ཕུང་པོ་རང་བཞིན་མེད་པར་ངེས་པའི་ངེས་ཤེས་འདྲེན་ནུས་པས་ན་ཕུང་པོ་ལ་རང་བཞིན་གྱི་སྒྲོ་འདོགས་པའི་སྒྲོ་འདོགས་གཅོད་པར་ནུས་པ་ཡིན་ནོ། །དེའི་ཕྱིར་གང་
ཟག་རང་བཞིན་མེད་པར་རྟོགས་པའི་ཚེ། ཕུང་པོ་ཡང་རང་བཞིན་མེད་པར་རྟོགས་པར་གསུངས་སོ། །ཞེས་གསུངས་པའི་ཕྱིར། དེས་ན་མཁས་པ་ཁ་ཅིག། ཊཱིཀ་ཆེན་སོགས་སུ་ཕུང་པོ་བདེན་མེད་དུ་མ་རྟོགས་ན་གང་ཟག་བདེན་མེད་དུ་མི་རྟོགས་པར་གསུངས་པའི་དོན། ཕུང་པོ་བདེན་
མེད་དུ་མངོན་སུམ་དུ་མ་རྟོགས་ན་གང་ཟག་བདེན་མེད་དུ་མངོན་སུམ་དུ་མ་རྟོགས་དགོས་པ་ལུང་དེའི་དོན་དུ་འཆད་པ་ཡང། ཁྱབ་པ་ཡོད་པ་རྒྱུ་མཚན་དུ་བྱས་པ་ཡིན་གྱི། ལམ་རིམ་དང་ཊཱིཀ་ཆེན་གྱི་དགོངས་པ་མ་ཡིན་ནོ། །ཡང་སྤྱོད་འཇུག་གི་ལུང་དོན་བཤད་པའི་ཚེ་ན། མི་རྟག་
སོགས་བཅུ་དྲུག་མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་མི་ནུས་ཞེས་ཁ་ཅིག་འཆད་པ་མི་འཐད་དེ། བདེན་པ་བཞི་ལ་སྒྲས་བརྗོད་རིགས་ཀྱི་སྒོ་ནས་ཕྲ་རགས་གཉིས་གཉིས་སུ་འབྱེད་རིགས་པས། ཕྲ་བའི་བདེན་བཞི་མི་རྟག་སོགས་བཅུ་
དྲུག་མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་ནུས་པའི་ཕྱིར། འོ་ན། དེ་ལ་ཕྲ་རགས་གཉིས་གཉིས་སུ་འབྱེད་ཚུལ་གང་ཞེ་ན། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བདེན་འཛིན་གྱིས་བསྐྱེད་པའི་ཟག་བཅས་ཀྱི་ཕུང་པོ་དེ་ཕྲ་

[055B] དེ་བཞིན་དུ་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟས་དྲངས་པའི་སྲེད་པ་དེ་ཕྲ་བའི་ཀུན་འབྱུང་བདེན་པ་
དང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་དྲངས་པའི་སྲེད་པ་རགས་པའི་ཀུན་འབྱུང་བདེན་པ་ཡིན། སེམས་ཀྱི་ཆོས་ཉིད་གང་ཟག་རང་རྐྱ་ཐུབ་པའི་རྫས་ཡོད་ཀྱི་འཛིན་པ་དང་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་འཛིན་པ་ཅི་རིགས་དང་བྲལ་བའི་
བྲལ་བ་དེ་ཕྲ་བའི་འགོག་བདེན་དང། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་གྱུར་པ་རེ་ཞིག་སྤངས་པའི་སྤངས་པ་དེ་རགས་པའི་འགོག་བདེན་ཡིན་
གང་ཟག་རང་གི་མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཕྲ་བའི་ལམ་བདེན་དང། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་རགས་པའི་ལམ་བདེན་ཡིན། འོ་ན། བདེན་བཞིའི་ཁྱད་ཆོས་མི་རྟག་སོགས་
བཅུ་དྲུག་པོ་ཐམས་ཅད་ལ་ཕྲ་རགས་གཉིས་གཉིས་སུ་འབྱེད་དམ་ཞེ་ན་ཁྱད་ཆོས་གཞན་རྣམས་ལ་ཕྲ་རགས་གཉིས་གཉིས་སུ་དབྱེ་རུང་བ་ཙམ་དུ་སྣང་ཡང། སྡུག་བསྔལ་བདེན་པའི་ཁྱད་ཆོས་སུ་གྱུར་པའི་མི་རྟག་པ་ལ་ཐལ་འགྱུར་བས་འདོད་པ་ལྟར་གྱི་ཕྲ་བ་དང། གྲུབ་མཐའ་འོག་
མས་འདོད་པ་ལྟར་གྱི་རགས་པ་གཉིས་སུ་འབྱེད་མི་རིགས་པའི་ཕྱིར་ཏེ། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟས་བསྐྱེད་པའི་ཟག་བཅས་ཀྱི་ཕུང་པོའི་སྟེང་གི་མི་རྟག་པ། སྡུག་བསྔལ་བདེན་པའི་ཁྱད་ཆོས་སུ་གྱུར་པའི་ཕྲ་བའི་མི་རྟག་པ་ཡིན། གང་ཟག་རང་རྐྱ་ཐུབ་
པའི་རྫས་ཡོད་དུ་འཛིན་པའི་འཇིག་ལྟས་བསྐྱེད་པའི་ཟག་བཅས་ཀྱི་ཕུང་པོའི་སྟེང་གི་མི་རྟག་པ་དེ་སྡུག་བསྔལ་བདེན་པའི་ཁྱད་ཆོས་སུ་གྱུར་པའི་མི་རྟག་པ་རགས་པ་མ་ཡིན་པའི་ཕྱིར་ཏེ། དེ་ཕྲ་བའི་མི་རྟག་པ་ཡིན་པའི་ཕྱིར། ཁ་ཅིག། འགོག་བདེན་ལ་ཕྲ་རགས་གཉིས་སུ་གསུངས་པ་

[056A]༄༅། །འགོག་བདེན་ལ་ཀུན་རྫོབ་བདེན་པ་དང་དོན་དམ་བདེན་པའི་ཆ་གཉིས་ཡོད་ཟེར་བ་མི་འཐད་དེ། འཇུག་པའི་རང་འགྲེལ་ལས། དེ་ལ་སྡུག་བསྔལ་དང་ཀུན་འབྱུང་དང་ལམ་གྱི་བདེན་པ་ནི་ཀུན་རྫོབ་ཀྱི་བདེན་པའི་ཁོངས་སུ་གཏོགས་སོ། །འགོག་པའི་བདེན་པ་ནི་དོན་དམ་པའི་
བདེན་པའི་རང་གི་ངོ་བོའོ། །ཞེས་དང། ཊཱིཀ་ཆེན་ལས་ཀྱང། འགོག་བདེན་ཀུན་རྫོབ་བདེན་པར་སྨྲ་བ་ནི། མཐའ་མཆོད་པའོ་ཞེས་རིགས་པ་དྲུག་ཅུ་པའི་ཤེས་བྱེད་དང་བཅས་ཏེ་གསུངས་པའི་ཕྱིར། ཁ་ཅིག། འགོག་བདེན་ལ་ཕྲ་རགས་གཉིས་སུ་ཡོད་པ་དང། འགོག་བདེན་ལ་དོན་དམ་བདེན་
པས་ཁྱབ་པར་སྨྲ་བ་མི་འཐད་དེ། སོ་སོ་སྐྱེ་བོའི་རྒྱུད་ལ་རགས་པའི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཡོད་པར་སྟོང་མཐུན་ལས་བཤད་པས། སོ་སོ་སྐྱེ་བོའི་རྒྱུད་ལ་དོན་དམ་བདེན་པ་མངོན་སུམ་དུ་རྟོགས་པའི་ཡེ་ཤེས་ཡོད་པར་ཐལ་
བའི་སྐྱོན་ཡོད་པའི་ཕྱིར། དེའི་ལན་ལ་ཁ་ཅིག། །སྟོང་འཐུན་ཆེན་མོར། སོ་སོ་སྐྱེ་བོའི་རྒྱུད་ལ་རྣལ་འབྱོར་མངོན་སུམ་ཡོད་པར་བཤད་པ་ཡི་གེ་མ་དག་པ་ཡིན། ཞེས་སྨྲ་བ་མི་འཐད་དེ། ཊཱིཀ་ཆེན་ལས། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་མི་རྟག་སོགས་བཅུ་དྲུག་ཚད་མས་གཏན་ལ་ཕབས་
པ་དང། དེའི་གདུལ་བྱ་རྣམས་ཀྱིས་དོན་དེ་བརྩོན་པ་ཆེན་པོས་སྒོམ་པ་དང། བསྒོམས་པ་ལས་གང་ཟག་གི་བདག་མེད་རགས་པ་མངོན་སུམ་དུ་མཐོང་བ་དང། མཐོང་ཟིན་གོམས་པར་བྱེད་པ་ནི་མི་འོང་ཞེས་ཁོ་བོ་ཅག་མི་སྨྲའོ། །ཞེས་སོ་སོ་སྐྱེ་བོའི་རྒྱུད་ལ་རྣལ་འབྱོར་མངོན་སུམ་ཡོད་
པར་གསལ་བར་བཤད་པའི་ཕྱིར། དེ་ལ་མཁས་པ་ཁ་ཅིག། རྣལ་འབྱོར་མངོན་སུམ་གྱི་ས་འཚམས་སྟོང་ཉིད་ལ་དམིགས་པའི་སྒོམ་བྱུང་གི་ཡེ་ཤེས་ཐོབ་པ་ནས་འཇོག་གསུངས་པ་མི་འཐད་དེ། ཊཱིཀ་ཆེན་ལས། དེ་ཁོ་ན་ཉིད་ཀྱི་ལྟ་བ་མ་རྙེད་པའི་གང་ཟག་གི་རྒྱུད་ལ་རགས་
པའི་གང་ཟག་གི་བདག་མེད་མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཡོད་པར་བཤད་པའི་ཕྱིར། རང་ལུགས་ཀྱི་ལན་ནི། སྐལ་བཟང་མིག་འབྱེད་ལྟར་ན་དོགས་པ་དེའི་སྐྱོན་མེད་དེ། འགོག་བདེན་ལ་སྒྲས་བརྗོད་རིགས་ཀྱི་སྒོ་ནས་ཕྲ་རགས་གཉིས་སུ་ཕྱེ་བ་ཡིན་གྱི་

[056B] དེ་ལ་ཁ་ཅིག། འདི་སྙམ་དུ་དོགས་ཏེ། འོ་ན། གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པའི་རྟོག་པ་སྤངས་པའི་སྤངས་པ་མངོན་སུམ་དུ་རྟོགས་པའི་སོ་སོ་སྐྱེ་བོ་ཡོད་པར་ཐལ། རགས་པའི་འགོག་བདེན་མངོན་སུམ་དུ་རྟོགས་པའི་སོ་སྐྱེ་ཡོད་པའི་ཕྱིར། རྟགས་ཁས། འདོད་ན། སྤངས་པ་ཐོབ་པའི་སོ་སྐྱེ་ཡོད་པར་ཐལ། འདོད་པའི་ཕྱིར། དེས་ན་སྟོང་འཐུན་ཆེན་མོ་
ལས་དེ་ལྟར་གསུངས་པ་ཡི་གེ་མ་དག་པ་ཡིན་ཟེར་ན། རྩ་བར་མ་ཁྱབ་སྟེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པའི་ས་བོན་སྤངས་པའི་སྤངས་པ་རགས་པའི་འགོག་བདེན་དུ་ཁས་མི་ལེན་པའི་ཕྱིར་ཏེ། དེ་མངོན་པ་གཉིས་ནས་བཤད་པའི་འགོག་བདེན་མ་ཡིན་པའི་
ཕྱིར་ཏེ། དེ་མངོན་པ་གཉིས་ནས་བཤད་པའི་ལམ་བདེན་གྱི་སྟོབས་ཀྱིས་ཐོབ་པ་མ་ཡིན་པའི་ཕྱིར་ཏེ། དེ་གཉིས་ནས་བཤད་པའི་ལམ་བདེན་གྱིས་སྤང་བྱ་གང་གི་ཡང་ས་བོན་སྤོང་མི་ནུས་པའི་ཕྱིར། ཞེས་པ་ནི་སྟོང་འཐུན་གྱི་ལུགས་ཡིན་ལ། ལུགས་འདི་འཛིན་པར་འདོད་པ་རྣམས་
ཀྱིས་ཇི་ལྟ་བ་བཞིན་འཛིན་མི་ནུས་པར་འདུག་པས་ད་ལན་ལུགས་འདི་ལ་སྒྲུབ་བྱེད་དགོད་པར་བྱ་སྟེ། ད་ལྟ་དབུ་མ་པ་ཕལ་ཆེ་བས་རགས་པའི་འགོག་བདེན་འགོག་བདེན་ཡིན་པ་དང། འགོག་བདེན་ལ་དོན་དམ་བདེན་པས་ཁྱབ་པ་དང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་
པའི་སྤངས་པ་རགས་པའི་འགོག་བདེན་དུ་ཁས་བླངས་ནས། སྟོང་འཐུན་ཆེན་མོར་སོ་སོ་སྐྱེ་བོའི་རྒྱུད་ལ་རགས་པའི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཡོད་པར་འདོད་པ་སྒྲ་ཇི་བཞིན་པ་མ་ཡིན་ཟེར་བ་རྣམས་ལ་དཔྱད་ན། མངོན་པ་
མཛོད་ཀྱི་བསྟན་བྱའི་གཙོ་བོར་གྱུར་པའི་དོན་དམ་བདེན་པ་ཡོད་པར་ཐལ། དེས་རགས་པའི་བདེན་བཞི་མི་རྟག་སོགས་བཅུ་དྲུག་བསྟན་བྱའི་གཙོ་བོར་བྱས་ནས་བསྟན་པ་གང་ཞིག། རགས་པའི་འགོག་བདེན་དོན་དམ་བདེན་པ་ཡིན་པའི་ཕྱིར། དེ་བཞིན་དུ་མདོ་སྡེ་པས་ཚད་

[057A]༄༅། །མས་རྟོགས་པའི་དོན་དམ་བདེན་པ་ཡོད་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤང་པའི་སྤངས་པ་དོན་དམ་བདེན་པ་གང་ཞིག། མདོ་སྡེ་པས་དེ་འདྲ་བའི་སྤངས་པ་ཚད་མས་རྟོགས་པའི་ཕྱིར། རྟགས་དང་པོ་ཁས་བླངས། གཉིས་པ་
གྲུབ་སྟེ། དེ་རགས་པའི་འགོག་བདེན་གང་ཞིག། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ཚད་མས་རྟོགས་པའི་མདོ་སྡེ་པ་ཡོད་པའི་ཕྱིར། མ་ཁྱབ་ན། གདུལ་བྱ་དབང་རྣོན་གྱིས་སྟོང་ཉིད་ཚད་མས་རྟོགས་པ་ན་རྫོགས་པའི་བྱང་ཆུབ་ལ་ཚད་མས་དྲངས་པའི་ངེས་པ་རྙེད་
པས་སེམས་བསྐྱེད་ལ་བློ་སྦྱོང་བའི་རྗེ་ཡབ་སྲས་ཀྱི་བཤད་སྲོལ་དང་འགལ་ལོ། །དེས་ན་མངོན་པ་གཉིས་ནས་བཤད་པའི་འགོག་བདེན་འགོག་བདེན་མ་ཡིན་ཏེ། དེ་གཉིས་ནས་བཤད་པའི་དགྲ་བཅོམ་དགྲ་བཅོམ་མ་ཡིན་པའི་ཕྱིར། འདི་གཉིས་གནད་གཅིག་ཏུ་ཡོད་དོ། །གལ་ཏེ་གང་
ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་གྱུར་རེ་ཞིག་སྤངས་པའི་སྤངས་པ་དེ་མངོན་པ་གཉིས་ནས་བཤད་པའི་འགོག་བདེན་མ་ཡིན་པར་ཐལ་
དེ་དེ་གཉིས་ནས་འགོག་བདེན་དུ་མ་བཤད་པའི་ཕྱིར་ཟེར་ན་མ་ཁྱབ་བོ།།    ༈    །།གཉིས་པ་དེ་སྒྲུབ་པའི་ཁུངས་བསྟན་པ་ལ། ཐེག་ཆེན་གྱི་མདོའི་ཤེས་བྱེད་འགོད་པ་དང། བསྟན་བཅོས་དང་ཐེག་དམན་གྱི་མདོའི་ཤེས་བྱེད་འགོད་པ་གཉིས། དང་པོ་ནི། ལྷག་པའི་བསམ་
པ་བསྟན་པས་ཞུས་པའི་མདོ་ཚིག་གསལ་དུ་དྲངས་པ་ལས། རིགས་ཀྱི་བུ་འདི་ལྟ་སྟེ། དཔེར་ན། མི་ལ་ལ་ཞིག་གིས་སྒྱུ་མ་མཁན་གྱི་རོལ་མོ་བྱུང་བའི་ཚེ། སྒྱུ་མ་མཁན་གྱིས་སྤྲུལ་པའི་བུད་མེད་མཐོང་ནས། འདོད་ཆགས་ཀྱི་སེམས་བསྐྱེད་དེ། དེ་འདོད་ཆགས་ཀྱིས་སེམས་
བཀྲིས་ནས་འཁོར་གྱིས་འཇིགས་ཤིང། བག་ཚ་སྟེ་བསྟན་ལས་ལངས་ནས་སོང་སྟེ། དེ་སོང་ནས་ཀྱང་བུད་མེད་དེ་ཉིད་ལ་མི་སྡུག་པར་ཡིད་ལ་བྱེད་ཅིང། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པར་ཡིད་ལ་བྱེད་ན། རིགས་ཀྱི་བུ། དེ་ཇི་སྙམ་དུ་སེམས། མི་དེ་

[057B] འོན་ཏེ་ལོག་པར་ཞུགས་པ་ཡིན། །གསོལ་པ། བཅོམ་ལྡན་འདས་གང་བུད་མེད་མ་མཆིས་པ་ལ་མི་སྡུག་པར་ཡིད་ལ་བྱེད་ཅིང། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པར་ཡིད་ལ་བགྱིད་པའི་མི་དེའི་མངོན་པར་བརྩོན་པ་དེ་ནི་
ལོག་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། འདི་ན་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་ཁ་ཅིག། མ་སྐྱེས་ཤིང་མ་བྱུང་བའི་ཆོས་རྣམས་ལ་མི་སྡུག་པར་ཡིད་ལ་བྱེད་ཅིང། མི་རྟག་པ་དང། སྡུག་བསྔལ་བ་དང། སྟོང་པ་དང་
བདག་མེད་པར་ཡིད་ལ་བྱེད་པ་གང་ཡིན་པ་དེ་དག་ཀྱང་དེ་དང་འདྲ་བར་བལྟ་བར་བྱའོ། །ང་ནི་མི་བླུན་པོ་དེ་དག་ལ་ལམ་སྒོམ་པ་ཡིན་ནོ། །ཞེས་མི་སྨྲ་སྟེ། དེ་དག་ནི་ལོག་པར་ཞུགས་པ་ཞེས་བྱའོ། །ཞེས་ཉན་རང་འཕགས་པས་སྟོང་ཉིད་རྟོགས་པ་ཡིན་ཏེ། སྒྱུ་མའི་བུད་མེད་ལ་བུད་མེད་དངོས་སུ་
བཟུང་ནས། སྒྱུ་མའི་བུད་མེད་འདི་མི་རྟག་པ་དང། སྡུག་བསྔལ་བ་དང། སྟོང་པ་དང་བདག་མེད་པའོ་སྙམ་དུ་འཛིན་པའི་བློ་དེ་ལོག་ཤེས་ཡིན་གྱི། དེ་ལ་བརྟེན་ནས་བུད་མེད་ལ་ཆགས་པ་སྤོང་མི་ནུས་པ་བཞིན་དུ། ཕུང་པོ་བདེན་གྲུབ་ཏུ་བཟུང་བའི་སྒོ་ནས་བདེན་པར་གྲུབ་པའི་ཕུང་པོ་འདི་
མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པའི་ཕུང་པོའི་སྙམ་དུ་འཛིན་པའི་བློ་དེ་ལོག་ཤེས་ཡིན་གྱི། ཐར་ལམ་སྒོམ་པ་མ་ཡིན་ཅིང་དེ་ལ་བརྟེན་ནས་ཉོན་མོངས་སྤོང་མི་ནུས་པར་གསུངས་པའི་ཕྱིར། ཁོ་ན་རེ། དངོས་སྨྲ་བ་རྣམས་ཀྱིས་གང་ཟག་རང་རྐྱ་ཐུབ་པའི་རྫས་
ཡོད་ཀྱིས་སྟོང་པར་རྟོགས་ཟིན་གོམས་པ་ལ་བརྟེན་ནས་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་སྐྱེ་བ་མ་ཡིན་པར་ཐལ། ཕུང་པོ་བདེན་གྲུབ་ཏུ་བཟུང་བའི་སྒོ་ནས་བདེན་པར་གྲུབ་པའི་ཕུང་པོ་འདི་མི་རྟག་པ་དང། སྡུག་བསྔལ་བ་སོགས་
སུ་བསྒོམས་པས། ཐར་ལམ་སྒོམ་པར་མི་འགྱུར་བའི་ཕྱིར་ན། མ་ཁྱབ་སྟེ། དངོས་སྨྲ་བའི་རིགས་ཅན་རྣམས་ཀྱིས་བདེན་རྫུན་གང་གིས་ཀྱང་ཁྱད་པར་དུ་མ་བྱས་པའི་ཕུང་པོ་ལ་དམིགས་ནས་བདེན་རྫུན་གང་གིས་ཀྱང་ཁྱད་པར་དུ་མ་བྱས་པར་

[058A]༄༅། །མི་རྟག་སྡུག་བསྔལ་སྟོང་བདག་མེད་སོགས་སུ་བསྒོམས་པས་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་སྐྱེ་བའི་ཕྱིར། ཉན་རང་འཕགས་པས་ཆོས་ཀྱི་བདག་
མེད་རྟོགས་པར་འཕགས་པ་བསམ་གཏན་དཔེ་མཁྱུད་ཀྱི་མདོ་ལས་གསུངས་ཏེ། མདོ་དེ་ཉིད་ལས། བདེན་འཛིན་དང་མ་བྲལ་བའི་ལམ་གྱིས་འཁོར་བ་ལས་གྲོལ་བ་ཐོབ་མི་ནུས་པ་དང། འཁོར་བ་ལས་གྲོལ་བ་ལ་བདེན་བཞི་རང་བཞིན་མེད་པར་མཐོང་བའི་ལམ་དགོས་པར་
གསུངས་པའི་ཕྱིར། དང་པོ་གྲུབ་སྟེ། མདོ་དེ་ལས། འཇམ་དཔལ། འཕགས་པའི་བདེན་པ་རྣམས་ཡང་དག་པར་ཇི་ལྟ་བ་བཞིན་དུ་མ་མཐོང་བས། སེམས་ཅན་ཕྱིན་ཅི་ལོག་བཞིས་སེམས་ཕྱིན་ཅི་ལོག་ཏུ་གྱུར་པ་རྣམས་འཁོར་བ་ཡང་དག་པ་མ་ཡིན་པ་འདི་ལས་འདའ་བར་མི་
འགྱུར་རོ། །དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་ལ་ཉེ་བར་དམིགས་པས་སེམས་ཅན་རྣམས་འཁོར་བ་ལས་འདའ་བར་མི་འགྱུར་བ་བསྟན་དུ་གསོལ། བཅོམ་ལྡན་
འདས་ཀྱིས་བཀའ་སྩལ་པ། འཇམ་དཔལ། བདག་དང་བདག་གི་བར་དམིགས་པས་སེམས་ཅན་རྣམས་འཁོར་བ་ལས་མི་འདའོ། །དེ་ཅིའི་ཕྱིར་ཞེ་ན། འཇམ་དཔལ། བདག་དང་གཞན་དུ་ཡང་དག་པར་མཐོང་བ་གང་ཡིན་པ་དེ་ནི་ལས་མངོན་པར་འདུ་བྱེད་པར་འགྱུར་རོ། །
ཞེས་གསུངས་པའི་ཕྱིར། མངོན་པ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་མི་ནུས་ཏེ། དེ་གཉིས་ནས་བཤད་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་
པ་ལ་བརྟེན་ནས། དེ་གཉིས་ནས་བཤད་པའི་ཉོན་མོངས་མངོན་གྱུར་སྙམ་དུ་འཁྲུལ་ནས་འཆི་བའི་ཚེ་རང་སྐྱེ་བ་ལེན་པར་མཐོང་བ་ན། སངས་རྒྱས་ལ་ཐེ་ཚོམ་ཟོས་པའི་ཉེས་པས་ངན་འགྲོར་ལྷུང་བ་ཡོད་པའི་

[058B] དེ་ལྟར་ཡང་འཕགས་པ་བསམ་གཏན་དཔེ་མ་ཁྱུད་ཀྱི་མདོ་ལས། དེ་འདི་སྙམ་དུ་བདག་སྡུག་བསྔལ་ཐམས་ཅད་ལས་གྲོལ་བར་འགྱུར་ཏེ། ཡང་ཕྱིས་བྱ་བ་ཅི་ཡང་མེད་ཅིང། བདག་ནི་དགྲ་བཅོམ་པར་འགྱུར་རོ། །ཞེས་བྱ་བར་བདག་ཉིད་ཤེས་སོ། །དེ་འཆི་བའི་དུས་བྱེད་པའི་
ཚེ་བདག་ཉིད་སྐྱེ་བར་མཐོང་བས། དེ་སངས་རྒྱས་ཀྱི་བྱང་ཆུབ་ལ་ཐེ་ཚོམ་སོམ་ཉི་ཟ་བར་འགྱུར་རོ། །ཞེས་སོགས་གསུངས་པའི་ཕྱིར། འདིས་མངོན་པ་གཉིས་ནས་བཤད་པའི་དགྲ་བཅོམ་དགྲ་བཅོམ་མ་ཡིན་པར་བསྟན་པ་ཡིན་ནོ། །རྩ་རྟགས་གཉིས་པ་གྲུབ་སྟེ། དེ་ཉིད་ལས། དེ་
ནས་བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། འཕགས་པའི་བདེན་པ་བཞི་པོ་རྣམས་ཇི་ལྟར་བསྒོམས་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། གང་གིས་འདུ་བྱེད་ཐམས་ཅད་
མ་སྐྱེས་པར་མཐོང་བ་དས་ནི་སྡུག་བསྔལ་ཡོངས་སུ་ཤེས་པ་ཡིན་ནོ། །གང་གིས་ཆོས་ཐམས་ཅད་འབྱུང་བ་མེད་པར་མཐོང་བ་དེས་ནི་ཀུན་འབྱུང་བ་སྤངས་པ་ཡིན་ནོ། །གང་གིས་ཆོས་ཐམས་ཅད་གཏན་ནས་མྱ་ངན་ལས་འདས་པར་མཐོང་བ་དེས་ནི་འགོག་པ་མངོན་དུ་བྱས་
པ་ཡིན་ནོ། །གང་གིས་ཆོས་ཐམས་ཅད་ཤིན་ཏུ་མ་སྐྱེས་པར་མཐོང་བ་དེས་ནི་ལམ་བསྒོམས་པ་ཡིན་ནོ། །ཞེས་གསུངས་པའི་ཕྱིར། འདི་ཊཱིཀ་ཆེན་དུ་མདོ་ཚིག་བསྡུས་ནས་གསུངས་པས་བཤད་པ་རྒྱ་ག་འཁྲེག་པ་འདྲ་བ་ཞིག་འདུག་པས། ཊཱིཀ་ཆེན་གྱི་དོན་ལེགས་པར་བསྡུས་
ནས་ཚིག་གསལ་དུ་མདོ་དྲངས་པ་ཇི་ལྟ་བ་བཞིན་དུ་བཀོད་པ་ཡིན་ནོ། །མདོ་འདི་ལས། དེ་འདི་སྙམ་དུ་བདག་སྡུག་བསྔལ་ཐམས་ཅད་ལས་གྲོལ་བར་འགྱུར་ཏེ། ཞེས་སོགས་གོང་དུ་དྲངས་བ་རྣམས་ཀྱིས་མངོན་པ་གཉིས་ནས་བཤད་པའི་དགྲ་བཅོམ་དགྲ་བཅོམ་མ་ཡིན་
པར་བསྟན་ཏེ། དེས་དེ་གཉིས་ནས་བཤད་པའི་དགྲ་བཅོམ་འགའ་ཞིག་ལས་ཀྱིས་འཁོར་བར་སྐྱེ་བ་ཡོད་པར་དོན་གྱིས་བསྟན་པའི་ཕྱིར། འདི་རྣམས་ལེགས་པར་མ་ཕྱེད་པར་ཉན་ཐོས་ལ་ཉོན་མོངས་སྤངས་པའི་ལམ་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་བསྒོམས་

[059A]༄༅། །པ་ཙམ་ལས་མེད་པར་བཟུང་ནས་ཉན་ཐོས་འཕགས་པ་དང། ཉན་ཐོས་དགྲ་བཅོམ་གྱི་འཕགས་པ་དང། དགྲ་བཅོམ་གྱི་གོ་མི་ཆོད་ཅེས་སྨྲ་བ་འཕགས་པ་ལ་སྐུར་འདེབས་ཀྱི་སྡིག་པ་ཆེན་པོ་གསོག་ལ། དེ་ལྟར་སྨྲ་བ་ལ་བྱང་སེམས་ཀྱི་སྡོམ་པ་ཡོད་ན་རྩ་ལྟུང་
ཡང་སྐྱེད་པ་ཡིན་ཏེ། བསླབ་བཏུས་ལས། སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་དང། །ཞེས་རྩ་ལྟུང་དུ་གསུངས་པའི་ཕྱིར། གཞན་ཡང། ཉན་རང་འཕགས་པས་ཆོས་ཀྱི་བདག་མེད་རྟོགས་པར་རྡོ་རྗེ་
གཅོད་པ་ལས་གསུངས་ཏེ། རྡོ་རྗེ་གཅོད་པ་ལས། རབ་འབྱོར་འདི་ཇི་སྙམ་དུ་སེམས། རྒྱུན་ཏུ་ཞུགས་པ་འདི་སྙམ་དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་བོ་སྙམ་དུ་སེམས་སྙམ་མམ། རབ་འབྱོར་གྱིས་གསོལ་པ། བཅོམ་ལྡན་འདས་དེ་ནི་མ་ལགས་སོ། །དེ་ཅིའི་སླད་དུ་ཞེ་
ན༑ བཅོམ་ལྡན་འདས་དེ་ནི་གང་ལ་ཡང་ཞུགས་པ་མ་མཆིས་པའི་སླད་དུ་སྟེ། དེས་ན་རྒྱུན་དུ་ཞུགས་པ་ཞེས་བགྱིའོ། །ཞེས་དང། བཅོམ་ལྡན་འདས། གལ་ཏེ་རྒྱུན་དུ་ཞུགས་པ་དེ་འདི་སྙམ་དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་བོ་སྙམ་དུ་སེམས་པར་
པར་གྱུར་ན། དེ་ཉིད་དེའི་བདག་ཏུ་འཛིན་པར་འགྱུར་ལགས་སོ། །སེམས་ཅན་དུ་འཛིན་པ་དང། སྲོག་ཏུ་འཛིན་པ་དང། གང་ཟག་ཏུ་འཛིན་པར་འགྱུར་ལགས་སོ། །ཞེས་གསུངས་པའི་ཕྱིར། ལུང་དེའི་དོན་ནི། བཅོམ་ལྡན་འདས་ཀྱིས་རབ་འབྱོར་ལ་རྒྱུན་
ཞུགས་ཀྱི་རང་གི་ཐོབ་བྱའི་འབྲས་བུ་དང། ཐོབ་པ་པོའི་གང་ཟག་བདེན་པར་བཟུང་བའི་སྒོ་ནས། བདག་གིས་དོན་དམ་པར་རྒྱུན་ཏུ་ཞུགས་པའི་འབྲས་བུ་ཐོབ་བོ་སྙམ་དུ་སེམས་སམ། ཞེས་དྲིས་པའི་ལན་དུ། རབ་འབྱོར་གྱིས་རྒྱུན་ཞུགས་ཀྱིས་དེ་ལྟར་བདག་ཏུ་མི་
འཛིན་ཏེ། རྒྱུན་ཞུགས་ཀྱིས་ཐོབ་བྱའི་འབྲས་བུ་དང་ཐོབ་པ་པོའི་གང་ཟག་བདེན་པར་གྲུབ་པ་འཐད་སྙམ་དུ་འཛིན་པའི་བདེན་འཛིན་ཀུན་བརྟགས་སོགས་མཐོང་སྤང་ཀུན་སྦྱོར་སྤངས་བའི་ཆ་ནས་རྒྱུན་ཞུགས་དེ་མྱང་འདས་ཐོབ་པའི་ལམ་གྱི་རྒྱུན་ཏུ་ཞུགས་པར་

[059B] ཞེས་པའི་དོན་ཡིན། མདོ་ཕྱི་མའི་དོན་ནི། རྒྱུན་ཞུགས་ཀྱིས་དོན་དམ་པར་བདག་གིས་རྒྱུན་དུ་ཞུགས་པའི་འབྲས་བུ་ཐོབ་བོ་སྙམ་དུ་མི་འཛིན་ཏེ། དེ་ལྟར་འཛིན་ན་དེའི་རྒྱུད་ལ་གང་ཟག་གི་བདག་ཏུ་འཛིན་པ་ཀུན་བརྟགས་དང། སྲོག་ཏུ་འཛིན་པ་ཀུན་བརྟགས་སོགས་
ཡོད་དགོས་པ་ལས་རྒྱུན་ཞུགས་ཀྱིས་བདེན་འཛིན་ཀུན་བརྟགས་ཟད་པར་སྤངས་པའི་ཕྱིར། ཞེས་པའི་དོན་ཡིན་ནོ། །རྒྱུན་ཞུགས་ཀྱིས་དོན་དམ་པར་བདག་གིས་རྒྱུན་ཞུགས་ཀྱི་འབྲས་བུ་ཐོབ་བོ་སྙམ་དུ་མི་འཛིན་པར་གསུངས་པ་ཡང་བདེན་འཛིན་གྱི་ཞེན་ཡུལ་སུན་མ་ཕྱུང་
བར་དོན་དམ་པར་བདག་གིས་རྒྱུན་ཞུགས་ཀྱི་འབྲས་བུ་ཐོབ་བ་འཐད་སྙམ་དུ་མི་འཛིན་པའི་དབང་དུ་བྱས་པ་ཡིན་གྱི། རྒྱུན་ཞུགས་ཀྱི་རྒྱུད་ལ་ཐོབ་བྱའི་འབྲས་བུ་དང་ཐོབ་པ་པོའི་གང་ཟག་བདེན་པར་འཛིན་པའི་བདེན་འཛིན་ལྷན་སྐྱེས་མེད་པར་བསྟན་པ་མ་ཡིན་ཏེ། དེའི་རྒྱུད་
ལ་བདེན་འཛིན་ལྷན་སྐྱེས་ཡོད་པའི་ཕྱིར། དེ་ལྟར་ཡང་ཊཱིཀ་ཆེན་ལས། རྒྱུན་ཞུགས་ཀྱིས་བདེན་པར་བཟུང་ནས་བདག་གི་འབྲས་བུ་ཐོབ་བོ་སྙམ་དུ་མི་འཛིན་པ་ནི། བདེན་འཛིན་གྱི་ཞེན་ཡུལ་སུན་མ་ཕྱུང་བའི་དབང་དུ་མཛད་པ་ཡིན་གྱི། ལྷན་སྐྱེས་ཀྱིས་འཛིན་པ་ཡང་མེད་པར་
སྟོན་པ་ནི་མིན་ནོ། །ཞེས་གསུངས། ཁ་ཅིག། །ལུང་དེའི་དོན་ལ། བདེན་འཛིན་གྱི་ཡུལ་སུན་མ་ཕྱུང་བའི་དབང་དུ་མཛད་པ་ཡིན་གྱི། དེའི་ཡུལ་སུན་ཕྱུང་བའི་དབང་དུ་མཛད་ཅེས་པ་ཡི་གེ་མ་དག་པ་ཡིན་ཟེར་བ་རྣམས་ལུང་དེའི་དོན་ལ་འབྲུ་སྣོན་ཚུལ་བཤད་མ་ཐག་པ་དེ་གཟིགས་
ལ་རྗེས་སུ་ཡི་རང་བར་མཛོད་ཅིག་སྐབས་འདིར་བདེན་འཛིན་གྱི་ཡུལ་སུན་མ་ཕྱུང་བའི་དབང་དུ་མཛད་ཅེས་པ་དང། བདེན་འཛིན་གྱི་ཡུལ་སུན་ཕྱུང་བའི་དབང་དུ་མཛད་ཅེས་པ་དོན་འདྲ་བ་ཞིག་ཡོད་དོ། དཔེར་ན། ཚོགས་ལམ་དེ་སྦྱོར་ལམ་སྐྱེས་པའི་སྔ་རོལ་ནས་ཡོད་ཅེས་པ་
དང། སྦྱོར་ལམ་མ་སྐྱེས་པའི་སྔ་རོལ་ནས་ཡོད་ཅེས་པ་དོན་འདྲ་བ་བཞིན་ནོ། །རྡོ་རྗེ་གཅོད་པའི་ལུང་འདི་དབུ་མ་རང་རྒྱུད་པ་ཁ་ཅིག་གཞན་དུ་འཆད་ཀྱི། ཤེར་འབྱུང་བློ་གྲོས་ཀྱིས་ཉན་རང་གི་བྱང་ཆུབ་ཏུ་བགྲོད་པ་ལ་སྟོང་ཉིད་རྟོགས་དགོས་པའི་ཤེས་བྱེད་དུ་དྲངས་

[060A]༄༅། །པ་ལྟར་ལེགས་ཏེ། ལུང་འདིས་ཉན་རང་གི་བྱང་ཆུབ་ཐོབ་པ་ལ་སྟོང་ཉིད་རྟགས་པ་སྔོན་དུ་སོང་བ་དགོས་པར་གསལ་བར་བཤད་པའི་ཕྱིར། འདིའི་ཤེར་འབྱུང་བློ་གྲོས་དེ་འགྲེལ་པ་དོན་གསལ་གྱི་བསྡུས་དོན་མཛད་པ་པོའི་ཤེར་འབྱུང་བློ་གྲོས་ཡིན་ནམ། སྤྱོད་
འཇུག་གི་འགྲེལ་པ་མཛད་པ་པོའི་ཐལ་འགྱུར་བ་གང་ཡིན་དཔྱད་པར་བྱའོ། །དེ་བཞིན་དུ་ཡུམ་ཆེན་མོ་སོགས་ལས་རྒྱས་པར་གསུངས་ཀྱང་སྐབས་འདིར་དངོས་སུམ་བྲིས་པའི་རྒྱུ་མཚན་ཡོད་དེ། ཚིག་མང་དུ་དོགས་པའི་ཕྱིར། གཉིས་པ་ལ། བསྟན་བཅོས་ཀྱི་ཤེས་བྱེད་འགོད་
པ་དང། ཐེག་དམན་གྱི་མདོའི་ཤེས་བྱེད་འགོད་པ་གཉིས། དང་པོ་ནི། འཁོར་བ་ལས་གྲོལ་བ་ཐོབ་པ་ལ་སྟོང་ཉིད་རྟོགས་པའི་ལྟ་བ་དགོས་པར་རིན་ཆེན་ཕྲེང་བ་ལས་གསུངས་ཏེ། དེ་ཉིད་ལས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལས་ངར་འཛིན་ཉིད། །ངར་འཛིན་ཡོད་ན་
ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །ལམ་གསུམ་ཐོག་མཐའ་དབུས་མེད་པ། །འཁོར་བའི་དཀྱིལ་འཁོར་མགལ་མེ་ཡི། །དཀྱིལ་འཁོར་ལྟ་བུར་ཕན་ཚུན་གྱི། །རྒྱུན་ཅན་འདི་ནི་འཁོར་བར་འགྱུར། །དེ་ནི་རང་གཞན་གཉིས་ཀ་དང། །དུས་གསུམ་ཉིད་དུའང་མ་མཐོང་ཕྱིར་
ངར་འཛིན་པ་ནི་ཟད་པར་འགྱུར། །དེ་ལས་ལས་དང་སྐྱེ་བ་ཡང། །ཞེས་སོགས་གསུངས་པའི་ཕྱིར། ལུང་དེའི་དོན་ནི། ཉན་རང་འཕགས་པས་ཆོས་ཀྱི་བདག་མེད་རྟོགས་པ་ཡིན་ཏེ། ཕུང་སོགས་ཀྱི་ཆོས་བདེན་གྲུབ་ཏུ་འཛིན་པའི་ཆོས་ཀྱི་བདག་འཛིན་གྱིས་རྒྱུད་བཅིངས་ནས་ཡོད་
པ་དེ་སྲིད་དུ་ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་ལ། དེ་ཡོད་ན་དེའི་དབང་གིས་ལས་བསགས་ནས་ཡང་སྲིད་དུ་སྐྱེ་བ་ལེན་པར་འགྱུར་བའི་ཕྱིར། ཆོས་ཀྱི་བདག་འཛིན་གྱིས་རྒྱུད་བཅིངས་པའི་དོན་ནི། རྣམ་བཤད་སྙིང་པོ་རྒྱན་ལས། བདེན་འཛིན་གྱིས་
བཅིངས་པའི་དོན་ཡང་གཞི་དང་ལམ་དང་བདེན་པར་གྲུབ་མ་གྲུབ་བརྟགས་པ་ན་བདེན་པར་ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་ལུགས་ཐོས་བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་པའོ། །ཞེས་གསུངས་པ་ལྟར་ཡིན་ནོ། །དེས་ན་རིན་ཆེན་ཕྲེང་

[060B] གང་ཟག་གི་གདགས་གཞི་ཕུང་སོགས་ཀྱི་ཆོས་བདེན་གྲུབ་ཏུ་ཁས་ལེན་པ་དེ་སྲིད་དུ། ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་དོ། །ཞེས་པའི་དོན་ཡིན་གྱི། ཆོས་ཀྱི་བདག་འཛིན་གྱི་ཞེན་ཡུལ་སུན་མ་ཕྱུང་བར་ཡོད་པ་དེ་སྲིད་དུ། ངར་འཛིན་ལྷན་
སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་ཅེས་པའི་དོན་མ་ཡིན་ཏེ། དེ་ལྟ་ན་གང་ཟག་གི་བདག་མེད་ཚད་མས་རྟོགས་པའི་གང་ཟག་ཡིན་ན། ཆོས་ཀྱི་བདག་མེད་ཚད་མས་རྟོགས་པའི་གང་ཟག་ཡིན་པས་ཁྱབ་པར་ཐལ་བའི་སྐྱོན་ཡོད་པའི་ཕྱིར། དོན་འདི་ནི་འཇུག་འགྲེལ་གྱི་དགོངས་པ་
དྲང་ངེས་རྣམ་འབྱེད་དུ་བཀྲལ་བ་བཞིན། རིན་ཆེན་ཕྲེང་བ་ལ་རྒྱས་བཀབ་ནས་བཤད་པ་སྟེ།    ༈    །རྐང་པ་བར་པ་བཞིའི་དོན་ནི། སྐབས་འདིར་ལམ་གསུམ་ནི་ཉོན་མོངས་པ་དང། ལས་དང། སྐྱེ་བའི་ཀུན་ནས་ཉོན་མོངས་པ་གསུམ་ལ་བྱེད། དེ་གསུམ་
ལ་ཐོག་མཐའ་དང་དབུས་མེད་པ་ཞེས་གསུངས་པའི་དོན་ནི། ཉོན་མོངས་ལས། རང་འབྲས་ལས་དང། ལས་ལས་རང་འབྲས་སྡུག་བསྔལ་སྐྱེ་ཞིང། སྡུག་བསྔལ་ལས་ཀྱང་རང་འབྲས་ལས་དང་ཉོན་མོངས་པ་དང། སྡུག་བསྔལ་གྱི་རིགས་འདྲ་ཕྱི་མ་སྐྱེ་ཞིང། དེ་རྣམས་ཀྱང་འགལ་མེའི་
སྐད་ཅིག་སྔ་ཕྱིའི་རིམ་པ་ངེས་དཀའ་བ་བཞིན་དུ་འབྱུང་བའི་སྒོ་ནས་སེམས་ཅན་རྣམས་འཁོར་བར་འཁོར་བའི་ཕྱིར། ཞེས་པའི་དོ་ནོ། རྐང་པ་ཐ་མ་བཞིའི་དོན་ནི། ཀུན་ནས་ཉོན་མོངས་ཀྱི་རྟེན་འབྲེལ་དེ་སྤོང་བའི་ཐབས་ཡོད་དེ། རྟེན་འབྲེལ་དེ་བདག་དང་གཞན་དང། གཉིས་ཀ་དང་རྒྱུ་མེད་
ལས་མ་སྐྱེས་པའི་རྟགས་ཀྱིས་རང་བཞིན་གྱིས་སྐྱེ་མེད་དུ་རྟོགས་ནས་བསྒོམས་པས་འཁོར་བ་ལས་གྲོལ་བར་འགྱུར་བའི་ཕྱིར། ཞེས་པའི་དོན་ཡིན། གཞན་ཡང། ཉན་རང་འཕགས་པས་ཆོས་ཀྱི་བདག་མེད་རྟོགས་པར་རིན་ཆེན་ཕྲེང་བ་ལས་གསུངས་པ་ཡིན་ཏེ། རིན་ཆེན་ཕྲེང་བར། ཇི་
ལྟར་མིག་ནི་འཕྲུལ་པ་ཡི། །མགལ་མེའི་འཁོར་ལོ་འཛིན་བྱེད་པ། །དེ་བཞིན་དབང་པོ་རྣམས་ཀྱིས་ནི། །ད་ལྟའི་ཡུལ་དག་འཛིན་པར་བྱེད། །ཅེས་སོགས་ཀྱིས་ཕུང་ཁམས་སྐྱ་མཆེད་རང་བཞིན་མེད་པར་གཏན་ལ་ཕབས་ལ། ཡང་དེ་ཉིད་ལས། དེ་ལྟར་ཡང་དག་ཇི་བཞིན་དུ། །འགྲོ་བ་

[061A]༄༅། །དོན་མེད་ཤེས་ནས་ནི། །རྒྱུ་མེད་པ་ཡི་མེ་བཞིན་དུ། །གནས་མེད་ལེན་མེད་མྱ་ངན་འདའ། །ཞེས་ཉན་རང་སློབ་པ་འཕགས་པས་ཕུང་ཁམས་སྐྱེ་མཆེད་རང་བཞིན་མེད་པར་རྟོགས་པའི་ལམ་བསྒོམས་པ་ལ་བརྟེན་ནས་མྱང་འདས་ཐོབ་པར་གསུངས་པའི་ཕྱིར། གལ་ཏེ་
ཁོ་ན་རེ། དེ་ལྟར་གསུངས་པ་བྱང་སེམས་ཀྱི་དབང་དུ་མཛད་ནས་གསུངས་པ་ཡིན་ཟེར་ན། དེ་ལྟར་གསུངས་པ་ཉན་ཐོས་ཀྱི་དབང་དུ་མཛད་ནས་གསུངས་པ་ཡིན་ཏེ། ལུང་དེའི་མཇུག་དེ་མ་ཐག་ཏུ། དེ་ལྟར་བྱང་ཆུབ་སེམས་དཔའ་ཡང། །མཐོང་ནས་བྱང་ཆུབ་ངེས་པར་འདོད། །འོན་ཀྱང་དེ་ནི་སྙིང་
རྗེ་ཡིས། །བྱང་ཆུབ་བར་དུ་སྲིད་མཚམས་སྦྱོར། །ཞེས་གསུངས་པའི་ཕྱིར། གཉིས་པ་ནི། ཉན་ཐོས་འཕགས་པ་རྣམས་ཀྱིས་ཆོས་ཀྱི་བདག་མེད་རྟོགས་པ་ཡིན་ཏེ། ཉན་ཐོས་རྣམས་ཀྱིས་གང་ལ་ཐོས་བསམ་བྱ་བའི་གཞི་ཉན་ཐོས་ཀྱི་སྡེ་སྣོད་ལས་ཆོས་ཀྱི་བདག་མེད་བསྟན་པའི་
ཕྱིར་ཏེ། ཉན་ཐོས་ལ་བསྟན་པའི་མདོ་ལས། གཟུགས་ནི་དབུ་བ་བརྡོས་པ་འདྲ། །ཚོར་བ་ཆུ་ཡི་ཆུ་བུར་འདྲ། །འདུ་ཤེས་སྨིག་རྒྱུ་ལྟ་བུ་སྟེ། །འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟར། །ཉི་མའི་གཉེན་གྱིས་བཀའ་སྩལ་ཏེ། །ཞེས་དཔེ་ལྔས་ཕུང་པོ་ལ་རང་
བཞིན་མེད་པར་གསུངས་པའི་ཕྱིར། ཁོ་ན་རེ། བྱང་ཆུབ་སེམས་འགྲེལ་ལས། སྟོན་པས་ཉན་ཐོས་རྣམས་ལ་ཕུང་པོ་ལྔ་དང། བྱང་སེམས་རྣམས་ལ་གཟུགས་དབུ་བ་སོགས་ལྔ་དང་འདྲ་བར་བཤད། ཅེས་གསུངས་པ་དང་འགལ་ཞེ་ན། སྐྱོན་མེད་དེ། དེ་ལྟར་གསུངས་
པ་རེ་ཞིག་སྟོང་ཉིད་རྟོགས་མི་ནུས་པའི་ཉན་ཐོས་ལ་དགོངས་ཀྱི་སྒྲ་ཇི་བཞིན་པ་མ་ཡིན་ཏེ། བྱང་ཆུབ་སེམས་འགྲེལ་ལས། གང་དག་སྟོང་ཉིད་མི་ཤེས་པ། །དེ་དག་ཐར་པའི་རྟེན་མ་ཡིན། །འགྲོ་དྲུག་སྲིད་པའི་བརྩོན་རར་ནི། །རྨོངས་པ་དེ་དག་འཁོར་བར་འགྱུར། །ཞེས་ཐར་པ་ཐོབ་
པ་ལ་སྟོང་ཉིད་རྟོགས་པའི་ལྟས་བས་སྒོམ་པ་སྔོན་དུ་སོང་བ་ཞིག་དགོས་པར་གསུངས་པའི་ཕྱིར། གཞན་ཡང། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་སྟོང་ཉིད་བསྟན་པ་ཡིན་ཏེ། ཐེག་ཆེན་གྱི་སྡེ་སྣོད་ལས་འདུས་བྱས་རང་བཞིན་གྱིས་སྐྱེ་བ་མེད་པར་བསྟན་པ་དང། ཐེག་

[061B] དེ་ལྟར་ཡང་རིན་ཆེན་ཕྲེང་བ་ལས། ཐེག་པ་ཆེ་ལས་སྐྱེ་མེད་བསྟན། །གཞན་གྱིས་ཟད་པ་སྟོང་པ་ཉིད། །ཟད་དང་མི་སྐྱེའི་དོན་དུ་ནི། །གཅིག་པ་དེའི་ཕྱིར་བཟོད་པར་གྱིས། །ཞེས་གསུངས་
འདི་གཉིས་དོན་གཅིག་ཚུལ་ལ་ཁ་ཅིག། ཐེག་ཆེན་གྱི་སྡེ་སྣོད་འདུས་བྱས་རང་བཞིན་གྱིས་སྐྱེ་བ་མེད་པ་དང། འདུས་བྱས་ཟད་པ་དོན་གཅིག་སྟེ། །འདུས་བྱས་རང་བཞིན་གྱིས་ཡོད་ན་འདུས་བྱས་ཟད་པ་མེད་དགོས་པའི་ཕྱིར། ཞེས་ཟེར་བ་ཤིན་ཏུ་མི་རིགས་ཏེ། དེ་ལྟ་ན་མྱུ་གུ་སོགས་
འབྲས་བུ་དངོས་པོ་ཐམས་ཅད་དང་སྟོང་ཉིད་དོན་གཅིག་པར་ཐལ། རང་བཞིན་གྱིས་ཡོད་ན་འབྲས་བུར་འགལ་བའི་ཕྱིར་ཏེ། རང་བཞིན་གྱིས་ཡོད་ན་རྒྱུ་ལ་ལྟོས་པར་འགལ་བའི་ཕྱིར། དེས་ན་རིན་ཆེན་ཕྲེང་བའི་འགྲེལ་པར། སྐྱེ་བ་མེད་པ་དང། སྐད་ཅིག་མ་ལ་དོན་གྱི་ཁྱད་པར་
འགའ་ཡང་མེད་དོ། །ཞེས་པ་ཡང་གཞུང་དོན་མ་གོ་བའི་བཤད་པ་ཡིན་ཏེ། འདུས་བྱས་སྐད་ཅིག་མར་སྟོན་པའི་མདོ་བསྟན་བཅོས་ཐམས་ཅད་ཀྱིས་སྟོང་ཉིད་བསྟན་པར་ཐལ་བའི་སྐྱོན་ཡོད་པའི་ཕྱིར། རང་ལུགས་དེ་གཉིས་དོན་གཅིག་པའི་ཚུལ་ནི། རིག་པ་དྲུག་ཅུ་པའི་འགྲེལ་པར་
དྲངས་པའི་ཐེག་དམན་གྱི་མདོ་ལས། གང་སྡུག་བསྔལ་འདི་མ་ལུས་པར་སྤངས་པ། ངེས་པར་སྤངས་པ། བྱང་བར་གྱུར་པ། ཟད་པ། འདོད་ཆགས་དང་བྲལ་བས། འགོག་པ། ཉེ་བར་ཞི་བ། ནུབ་པ། སྡུག་བསྔལ་གཞན་གྱི་མཚམས་མི་སྦྱོར་ཞིང། མི་འབྱུང། མི་སྐྱེ་བ་འདི་ནི་ཞིག་འདི་ནི་
བྱ་ནོམ་པ་སྟེ། འདི་ལྟ་སྟེ། ཕུང་པོ་ཐམས་ཅད་ངེས་པར་སྤངས་པ། སྲེད་པ་ཟད་པ། འདོད་ཆགས་དང་བྲལ་བ། འགོག་པ་མྱ་ངན་ལས་འདས་པའོ། །ཞེས་གསུངས་པ་འདི་གཞན་གྱིས་ཟད་པ་སྟོང་པ་ཉིད་ཅེས་གསུངས་པའི་འདུས་བྱས་ཟད་པ་སྟོན་པའི་ཐེག་དམན་གྱི་མདོ་ཡིན་ལ་
འདིའི་དོན་ནི་མ་ལུས་པར་སྤངས་པ་ནས་ནུབ་པ་ཞེས་པའི་བར་གྱིས། ཐེག་དམན་གྱི་ལྷག་མེད་མྱང་འདས་ལ་གནས་པའི་ཚེ། ཚེ་འདིའི་ཕུང་པོའི་སྣང་བ་ཞི་ཞིང་ནུབ་པ་དེ་བསྟན། སྡུག་བསྔལ་གཞན་གྱིས་མཚམས་མི་སྦྱོར་ཞེས་པ་ནས། འགོག་པ་མྱ་ངན་ལས་འདས་པའོ། །ཞེས་

[062A]༄༅། །པའི་བར་གྱིས་ཐེག་དམན་གྱི་ལྷག་མེད་མྱང་འདས་ལ་གནས་པའི་ཚེ། ཚེ་ཕྱི་མའི་སྡུག་བསྔལ་གྱི་ཕུང་པོའི་སྣང་བ་ཞི་ཞིང་ནུབ་པ་དེ་བསྟན། དེས་ན་ལུང་དེས་ཐེག་དམན་དགྲ་བཅོམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་
ཡེ་ཤེས་དེས་ཕུང་སོགས་གཉིས་སྣང་གི་སྤྲོས་པ་མ་ལུས་པ་ཉེ་བར་ཞི་ཞིང་ནུབ་པའི་སྒོ་ནས་ཕུང་སོགས་གདོད་མ་ནས་ཟད་པ་སྟེ། གདོད་མ་ནས་རང་བཞིན་གྱིས་མ་གྲུབ་པའི་སྟོང་པ་ཉིད་མངོན་སུམ་དུ་རྟོགས་པའི་ཡེ་ཤེས་དེ་ལ་གནས་པའི་ཐེག་དམན་དགྲ་བཅོམ་ལྷག་མེད་
མྱང་འདས་པར་བསྟན་ཅིང། དེ་ལས་ལངས་པའི་རྗེས་ཐོབ་ཀྱི་ཚེ། ཐེག་དམན་དགྲ་བཅོམ་ལྷག་བཅས་མྱང་འདས་པར་བསྟན་པ་ཡིན་ཏེ། ལུང་འདིར་ཐེག་དམན་དགྲ་བཅོམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེས་ཕུང་སོགས་
གདོད་མ་ནས་ཟད་བའི་སྟོང་པ་ཉིད་མངོན་དུ་བྱས་པས་དེས་སྟོང་ཉིད་གཟིགས་པའི་གཟིགས་དོར་ཕུང་སོགས་མེད་པ་དེ། གང་སྡུག་བསྔལ་འདི་མ་ལུས་པར་སྤངས་པ་ཞེས་སོགས་ལྷག་མེད་མྱང་འདས་ཀྱི་ཚེ། ཕུང་པོ་མེད་པར་གསུངས་པའི་དོན་དུ་ལུང་འདིས་འཆད་པའི་ཕྱིར། དེས་ན་ཐེག་
དམན་གྱི་མྱང་འདས་གང་ཞིག། བདེན་སྣང་མངོན་གྱུར་པ་ནུབ་པས་ཁྱད་པར་དུ་བྱས་པ། ཐེག་དམན་གྱི་ལྷག་མེད་མྱང་སྤྱི་མཚན་ཉིད། དཔེར་ན་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཐེག་དམན་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། དེ་གང་ཞིག། བདེན་སྣང་མངོན་གྱུར་པ་
དང་བཅས་པ་ཐེག་དམན་གྱི་ལྷག་བཅས་མྱང་འདས་ཀྱི་མཚན་ཉིད། དཔེར་ན། རྗེས་ཐོབ་ལ་གནས་པའི་ཐེག་དམན་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། དོན་འདི་ནི་གཞུང་རྩ་བར་གསལ་བར་བཤད་པ་ཡིན་ཏེ། ཇི་ལྟར་ཕུང་པོ་སྤངས་ནས་ཞིར་བཞུགས་པ། དགྲ་བཅོམ་
རྣམས་ལ་ཡོད་པ་མིན་དེ་ལྟར། །ཞེས་ལྷག་མེད་མྱང་འདས་ལ་གནས་པའི་ཚེ། དགྲ་བཅོམ་དེའི་མཉམ་གཞག་གི་གཟིགས་ངོར་ཀུན་རྫོབ་ཀྱི་སྣང་བ་མེད་པར་གསུངས་པའི་ཕྱིར། འདི་དག་ཁས་ལེན་པའི་ཚེ། ཚིག་སྐྱོན་གཅོད་དགོས་པ་ཡོད་དོ། །རིགས་པ་དྲུག་ཅུའི་འགྲེལ་

[062B] ཐེག་དམན་གྱི་ལྷག་མེད་མྱང་འདས་ཀྱི་ཚེ་ཕུང་པོ་རང་བཞིན་གྱིས་ཟད་པ་མངོན་དུ་བྱས་པར་གསུངས་ཏེ། རྒྱུད་བླར་ཉོངས་གདོད་ནས་ཟད་ཕྱིར་རོ། །ཞེས་གསུངས་པ་ལྟར། ཕུང་པོ་གདོད་མ་ནས་རང་བཞིན་གྱིས་མ་གྲུབ་པར་མངོན་དུ་བྱས་
པ་དེ་གདོད་མ་ནས་ཟད་པར་གསུངས་པའི་ཟད་པ་མངོན་དུ་བྱས་པ་ལ་འཆད་རིགས་པའི་ཕྱིར་ཏེ། དེ་ལྟར་འཆད་རིགས་པའམ། དངོས་སྨྲ་བས་འདོད་པ་ལྟར་ལྷག་མེད་མྱང་འདས་ཀྱི་ཚེ་ཕུང་པོ་ལམ་གྱི་ཟད་པའི་ཟད་པ་མངོན་དུ་བྱས་པ་གང་རུང་ལ་འཆད་རིགས་པ་ལས་ཕྱི་མ་
ལྟར་འཆད་མི་རིགས་པའི་ཕྱིར། ཕྱི་མ་མ་གྲུབ་ན། མངོན་དུ་བྱ་རྒྱུའི་མྱང་འདས་ཡོད་པ་ན། མངོན་དུ་བྱེད་མཁན་མེད་པ་དང། མངོན་དུ་བྱེད་མཁན་ཡོད་པ་ན། མངོན་དུ་བྱ་རྒྱུའི་མྱང་འདས་མེད་པའི་སྐྱོན་ཡོད་པར་ཐལ། ཐེག་དམན་གྱི་ལྷག་མེད་མྱང་འདས་ཀྱི་ཚེ་ཕུང་པོ་རྒྱུན་ཆད་པའི་ཕྱིར་
རྟགས་ཁས་སོ། །ཊཱིཀ་ཆེན་ལས། དངོས་སྨྲ་བ་འགོག་ཚུལ་འདི་ལྟར་གསུངས་པའི་དོན་ལ་ཁ་ཅིག་ཐེག་དམན་གྱི་མདོ་འདི་ལས་ལྷག་མེད་མྱང་འདས་ཀྱི་དུས་སུ་ཟག་བཅས་སྡུག་བསྔལ་གྱི་ཕུང་པོ་ཟད་པར་གསུངས་པའི་ཟག་བཅས་ཀྱི་ཕུང་པོ་ཟད་པ་དེ་ལམ་གྱི་ཟད་པའི་ཟད་
པ་ལ་བྱེད་རིགས་པར་ཐལ། དེ་ཡིན་པའམ་ གདོད་མ་ནས་རང་བཞིན་གྱིས་ཟད་པ་ལ་བྱེད་རིགས་པ་གང་རུང་གང་ཞིག་ཕྱི་མ་ལྟར་མི་རིགས་པའི་ཕྱིར། རྟགས་ཕྱི་མ་ཉན་ཐོས་སྡེ་པས་ཁས་བླངས། འདོད་ན། ལྷག་མེད་མྱང་འདས་ཀྱི་དུས་སུ་
ཟག་བཅས་སྡུག་བསྔལ་གྱི་ཕུང་པོ་མེད་པར་ཐལ་ལོ། །འདོད་ན། མངོན་དུ་བྱ་རྒྱུའི་མྱང་འདས་ཡོད་པ་ན། མངོན་དུ་བྱེད་མཁན་མེད་པ་དང། མངོན་དུ་བྱེད་མཁན་ཡོད་པ་ན། མངོན་དུ་བྱ་རྒྱུའི་མྱང་འདས་མེད་པའི་སྐྱོན་ཡོད་པར་ཐལ་ལོ། །ཁྱབ་སྟེ། ཐེག་དམན་གྱི་ལྷག་མེད་མྱང་འདས་
རྒྱུད་ལྡན་གྱི་གང་ཟག་ཡིན་ན་ཟག་བཅས་སྡུག་བསྔལ་གྱི་ཕུང་པོ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་ཤེས་སྒྲིབ་རྒྱུད་ལྡན་གྱི་གང་ཟག་ཡིན་དགོས། ཤེས་སྒྲིབ་ཡིན་ན་སྡུག་བསྔལ་གྱི་བདེན་པ་ཡིན་དགོས་པའི་ཕྱིར། ཞེས་ཟེར་བ་མི་འཐད་དེ། ཐལ་འགྱུར་

[063A]༄༅། །པའི་སྐབས་འདིར་ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་སྡུག་བསྔལ་བདེན་པ་ཡོད་པ་ཙམ་མཁས་ལེན་ཀྱང། དེ་ཡིན་ན་སྡུག་བསྔལ་བདེན་པ་རྒྱུད་ལྡན་ཡིན་པས་ཁྱབ་པ་ཁས་ལེན་པ་མི་འཐད་དེ། བདེ་བ་ཅན་གྱི་རྟེན་ཅན་གི་ལྷག་མེད་
མྱང་འདས་པའི་རྒྱུད་ལ་སྡུག་བསྔལ་བདེན་པ་མེད་པའི་ཕྱིར། ཤེས་སྒྲིབ་ཡིན་ན་སྡུག་བསྔལ་བདེན་པ་ཡིན་པས་ཁྱབ་པར་ཁས་ལེན་པ་ཡང་མི་རིགས་ཏེ། བྱང་འཕགས་ཀྱི་རྒྱུད་ལ་ཤེས་སྒྲིབ་ཡོད་ཀྱང་སྡུག་བདེན་མེད་པའི་ཕྱིར་དང་ཤེས་སྒྲིབ་ལ་དེ་འདྲ་བས་ཁྱབ་པ་སྐབས་
འདིར་ཁས་ལེན་པའི་ཤེས་བྱེད་མེད་པའི་ཕྱིར། གོང་གི་རྟགས་དང་པོ་གྲུབ་སྟེ། ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི། སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། ཞེས་དག་ཞིང་གི་སྣོད་བཅུད་ཀྱི་འཇིག་རྟེན་སྡུག་བདེན་མ་ཡིན་པར་གསུངས་
པ་འདི། མདོའི་བཤད་པ་བཀོད་པ་ཡིན་གྱི། དངོས་སྨྲ་བ་ཁོ་ནའི་རང་ལུགས་མ་ཡིན་པའི་ཕྱིར། དེས་ན་མདོ་འདི་ལས་ཐེག་དམན་འཕགས་པས་ཆོས་ཀྱི་བདག་མེད་རྟོགས་པ་གསལ་བར་བསྟན་ཏེ། མདོ་འདི་ལས་ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་
པས་རང་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་གི་གཟིགས་ངོར་སྡུག་བསྔལ་གྱི་ཕུང་པོ་མེད་པ་དེ་མངོན་དུ་བྱས་པ་ལ་དེས་ཐེག་དམན་གྱི་ལྷག་མེད་མྱང་འདས་མངོན་དུ་བྱས་པར་བཞག་ཅིང། རང་རྒྱུད་ཀྱི་མཉམ་གཞག་དེའི་གཟིགས་
ངོར་ཕུང་པོ་གདོད་མ་ནས་མ་གྲུབ་པ་ལ་གདོད་མ་ནས་ཟད་པར་གསུངས་པའི་ཟད་པ་མངོན་དུ་བྱས་པར་བསྟན་པའི་ཕྱིར་དང། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་གི་གཟིགས་ངོར་ཕུང་པོ་མེད་པ་དང། དེའི་གཟིགས་ངོར་ཕུང་པོ་གདོད་མ་ནས་མ་གྲུབ་པ་གནས་
ལུགས་མཐར་ཐུག་ཡིན་པའི་ཕྱིར་ཏེ། དེ་ལྟར་འོག་ནས་འཆད་པའི་ཕྱིར། གཞན་ཡང། ཐེག་དམན་གྱི་མདོ་ལས་སྟོང་ཉིད་བསྟན་པ་ཡིན་ཏེ། ལུང་ཕྲན་ཚེགས་ཀྱི་ཀ་ཏ་ཡ་ན་ལ་གདམས་པ་ལས་སྟོང་ཉིད་བསྟན་པའི་ཕྱིར་ཏེ། དེ་ཉིད་ལས། ཀ་ཏ་ཡ་ན་གང་གི་ཕྱིར། །

[063B] མེད་པ་ཉིད་ལ་ཞེན་ཏེ། དེའི་དབང་གིས་སྐྱེ་བ་དང། རྒ་བ་དང་ཞེས་སོགས་གསུངས་པའི་ཕྱིར། དེ་དག་ཀྱང་མཚོན་པ་ཙམ་ཡིན་གྱི། རིན་ཆེན་ཕྲེང་བ་ནས་འདིར་མ་དྲངས་པ་འགའ་ཞིག་དང། རིགས་པ་དྲུག་ཅུ་པ་དང་བསྟོད་པའི་ཚོགས་
ལས་ཀྱང། ཐེག་དམན་གྱི་མདོ་ལས་སྟོང་ཉིད་བསྟན་པ་དུ་མ་ཞིག་གསུངས་སོ། །ཁ་ཅིག་མདོ་འདི་ནི་ལུང་ཕྲན་ཚེགས་ན་སྣང་ངོ། །ཞེས་པའི་དོན་མ་གོ་བར། བཅོམ་ལྡན་དངོས་དང་དངོས་མེད་པ། །མཁྱན་པས་ཀ་ཏ་ཡ་ན་ཡི། །ཞེས་སོགས་ལུང་ཕྲན་ཚེགས་ཀྱི་མདོ་ཡིན་ཟེར་བ་ཆེས་
ཤིན་ཏུ་རགས་པའི་ལོག་རྟོག་ཡིན་ཏེ། དེ་མགོན་པོ་ཀླུ་སྒྲུབ་ཀྱིས་མཛད་པའི་རྩ་ཤེའི་རབ་བྱེད་བཅོ་ལྔ་པའི་གཞུང་ཡིན་པའི་ཕྱིར། དེ་མ་ཡིན་ན། རབ་བྱེད་བཅོ་ལྔ་པ་ལ་ཚིགས་བཅད་བཅུ་གཅིག་མ་ཚང་པར་ཐལ་བའི་སྐྱོན་ཡོད་པའི་ཕྱིར། དེ་ལྟ་མ་ཡིན་ན། བཅོམ་ལྡན་འདས་ཀྱིས་
ཆོས་གང་ཞིག། བསླུ་བ་དེ་ནི་རྫུན་ཞེས་གསུང། །ཞེས་པའི་རབ་བྱེད་བཅུ་གསུམ་པའི་གཞུང་འདི་ཡང་ཐེག་དམན་གྱི་མདོ་ཡིན་པར་ཐལ། བཅོམ་ལྡན་དངོས་དང་དངོས་མེད་པ། ཞེས་སོགས་ལུང་ཕྲན་ཚེགས་ཀྱི་མདོ་ཡིན་པའི་ཕྱིར། ཡང་ཁ་ཅིག་མདོ་འདི་རྩ་ཤེར་ཚིགས་བཅད་
དུ་བསྡེབས་ནས་དྲངས་ཀྱང་ལུང་ཕྲན་ཚེགས་ན་ཚིག་ལྷུག་པར་ཡོད་ཟེར་བ་ཡང་མི་འཐད་དེ། ཐེག་དམན་གྱི་མདོ་ལས་མཐའ་གཉིས་འགོག་པའི་མདོ་ཁུངས་སུ་དྲངས་པས་ཐེག་ཆེན་གྱི་སྡེ་སྣོད་དུ་ཚིགས་བཅད་དུ་སྡེབས་པར་མི་འགྱུར་པའི་ཕྱིར།།    ༈    །།གསུམ་པ་དེ་ལྟར་བསྟན་
པ་ལ་རྩོད་པ་སྤོང་པ་ལ། འགྲེལ་བ་ནས་བཤད་པའི་རྩོད་པ་སྤོང་པ་དང། དེར་མ་བཤད་པའི་རྩོད་པ་སྤོང་བ་གཉིས། དང་པོ་ནི། རང་འགྲེལ་ལས། གང་ཞིག་གལ་ཏེ་ཉན་ཐོས་ཀྱི་ཐེག་པ་ལས་ཀྱང་ཆོས་ལ་བདག་མེད་པ་བསྟན་ན། དེའི་ཚེ་ཐེག་པ་ཆེན་པོ་བསྟན་པ་དོན་མེད་པར་
འགྱུར་རོ། །སྙམ་དུ་སེམས་པ་དེའི་ལུགས་དེ་ཡང་འདི་ལྟར་རིགས་པ་དང་ལུང་དང་འགལ་བར་རྟོགས་སོ། །ཞེས་གསུངས། དེའི་དོན་ནི་སློབ་དཔོན་སངས་རྒྱས་བསྐྱངས་ཀྱི་རབ་བྱེད་བདུན་པའི་འགྲེལ་པར། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་

[064A]༄༅། །བདག་མེད་བསྟན་པར་བཤད་པ་ལ། སློབ་དཔོན་ལེགས་ལྡན་འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་ཟེར། དེའི་ལན་འཆད་པ་ལ། བཤད་མ་ཐག་
པའི་རང་འགྲེལ་དེ་བྱུང། དེའི་དོན་ནི། ཐལ་འགྱུར་དེ་སྒྲ་ཇི་བཞིན་པ་ཡིན་ནམ། ཐེག་ཆེན་གྱི་སྡེ་སྣོད་དུ་ཆོས་ཀྱི་བདག་མེད་བསྟན་པ་དོན་མེད་པར་ཐལ། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་པའི་དོན་ཡིན། དང་པོ་ལྟར་ན་དེ་ལ་ཁྱབ་པ་མེད་དེ། ཐེག་ཆེན་གྱི་སྡེ་སྣོད་གསུངས་པ་ཆོས་ཀྱི་བདག་མེད་
བསྟན་པ་ཁོ་ནའི་ཕྱིར་དུ་གསུངས་པ་མ་ཡིན་པའི་ཕྱིར་ཏེ། ཐེག་ཆེན་གྱི་མོད་ལས། བྱང་སེམས་ཀྱིས་དང། སྦྱིན་སོགས་ཕ་རོལ་ཏུ་ཕྱིན་པ་དང། བྱང་ཆུབ་སེམས་དཔའི་སྙིང་རྗེ་དང་སྨོན་ལམ་སོགས་ཐབས་ཀྱིས་ཆ་རྣམས་དང། བྱང་སེམས་ཀྱི་མཐུ་བསམ་གྱི་མི་ཁྱབ་པ་དག་ཀྱང་སྟོན་པའི་
ཕྱིར། དེ་ལྟར་ཡང་རང་འགྲེལ་ལས། ཐེག་པ་ཆེན་པོ་བསྟན་པས་ནི་ཆོས་ལ་བདག་མེད་པ་ཙམ་འབའ་ཞིག་སྟོན་པར་བྱེད་པ་མ་ཡིན་གྱི། འོ་ན་ཅི་ཞེ་ན། བྱང་ཆུབ་སེམས་དཔའ་རྣམས་ཀྱིས་ས་དང་ཕ་རོལ་ཏུ་ཕྱིན་པ་དང། སྨོན་ལམ་དང་སྙིང་རྗེ་ཆེན་པོ་ལ་སོགས་པ་དང་
ཡོངས་སུ་བསྔོ་བ་དང། ཚོགས་གཉིས་དང་བསམ་གྱིས་མི་ཁྱབ་པའི་ཆོས་ཉིད་ཀྱང་ཡིན་ནོ། །ཇི་སྐད་དུ་རིན་ཆེན་ཕྲེང་བ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང། །སྦྱོང་པ་ཡོངས་བསྔོ་མ་བཤད་དེས། །བྱང་ཆུབ་སེམས་དཔར་ག་ལ་འགྱུར། །
བྱང་ཆུབ་སྤྱོད་ལ་གནས་པའི་དོན། །མདོ་སྡེ་ལས་ནི་བཀའ་མ་སྩལ། །ཐེག་པ་ཆེ་ལས་བཀའ་སྩལ་པ། །དེ་ཕྱིར་མཁས་པ་རྣམས་ཀྱིས་གཟུང། །ཞེས་གསུངས་སོ། །ཞེས་བཤད། གཉིས་པ་ལྟར་ན་ཐལ་འགྱུར་དེ་ལ་ཁྱབ་པ་མེད་དེ། ཐེག་ཆེན་གྱི་སྡེ་སྣོད་དང་ཐེག་དམན་གྱི་སྡེ་
སྣོད་གཉིས་སྐར་ཆོས་ཀྱི་བདག་མེད་བསྟན་པར་མཚུངས་ཀྱང། སྟོན་ཚུལ་ལ་མི་འདྲ་བའི་ཁྱད་པར་ཡོད་དེ། ཐེག་ཆེན་གྱི་སྡེ་སྣོད་དུ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་ཅིང། ཐེག་དམན་གྱི་སྡེ་སྣོད་དུ་ཆོས་ཀྱི་བདག་མེད་རིགས་པ་མདོར་

[064B] དེ་ལྟར་ཡང་རང་འགྲེལ་ལས། ཆོས་ཀྱི་བདག་མེད་པ་གསལ་བར་བྱ་བའི་ཕྱིར་ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ། རྒྱས་པར་བསྟན་པ་བརྗོད་པར་འདོད་པའི་ཕྱིར་རོ། །ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་
མཚན་པ་ཙམ་ཞིག་ཏུ་ཟད་དོ། །ཇི་སྐད་དུ་སློབ་དཔོན་གྱི་ཞལ་སྔ་ནས་ཀྱིས་མཚན་མ་མེད་པ་མ་རྟོགས་པར། །ཁྱོད་ཀྱི་ཐར་པ་མེད་པར་གསུངས། དེ་ཕྱིར་ཁྱོད་ཀྱིས་ཐེག་ཆེན་ལས། དེ་ནི་ཚང་པར་བསྟན་པ་ལགས། །ཞེས་གསུངས་སོ། །ཞེས་བཤད། ཐེག་པ་ཆེ་ཆུང་གི་སྡེ་སྣོད་
དུ་ཆོས་ཀྱི་བདག་མེད་རྫོགས་པར་སྟོན་མི་སྟོན་དང། དེ་གཉིས་ཀྱི་ལམ་དུ་ཆོས་ཀྱི་བདག་མེད་རྫོགས་པར་སྒོམ་མི་སྒོམ་གྱི་ཁྱད་པར་བཤད་པའི་དོན་གང་ཡིན་སྙམ་ན། སྔ་མ་ཁ་ཅིག་ཐེག་ཆེན་ལ་ཤེས་བྱ་ཐམས་ཅད་རང་བཞིན་མེད་པར་རྟོགས་པ་ཡོད་ལ། ཉན་རང་ལ་དེ་
མེད་པར་ཤེས་བྱ་ཕྱོགས་རེ་བ་རང་བཞིན་མེད་པར་རྟོགས་པ་ཡོད་པ་དེའི་དོན་དུ་སྨྲ་བ་ཆེས་མི་འཐད་དེ། གཞི་གྲུབ་པ་ཅིག་གི་སྟེང་དུ་བདེན་མེད་ཚད་མས་ངེས་ན། དེ་ནས་གཞི་གཞན་ལ་བདེན་པར་ཡོད་མེད་ཀྱི་དཔྱད་པ་ཞུགས་པ་ན་རིགས་པ་སྔ་མ་ལ་བརྟེན་ནས་བདེན་མེད་དུ་རྟེན་
ནུས་པའི་ཕྱིར། རང་ལུགས་ལ། དེ་འདྲའི་ཁྱད་པར་ཡོད་དེ། ཐེག་ཆེན་གྱི་སྡེ་སྣོད་དུ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་ཅིང། ཐེག་དམན་གྱི་སྡེ་སྣོད་དུ་དེ་རིགས་པ་མདོར་བསྡུས་ཙམ་གྱི་སྒོ་ནས་བསྟན་པ་དང། ཐེག་ཆེན་གྱི་ལམ་དུ་དེ་རིགས་
པའི་རྣམ་གྲངས་མཐའ་ཡས་པའི་སྒོ་ནས་སྒོམ་ཞིང། ཐེག་དམན་གྱི་ལམ་དུ་དེ་རིགས་པ་མདོར་བསྡུས་ཙམ་གྱི་སྒོ་ནས་སྒོམ་པ་ལ་དགོངས་ནས་དེ་ལྟར་གསུངས་པའི་ཕྱིར་ཏེ། རང་འགྲེལ་ལས། དེ་ལྟ་ན་ཡང་དེ་དག་ལ་ཆོས་ཀྱི་བདག་མེད་པ་ཡོངས་སུ་རྫོགས་པར་སྒོམ་པ་མེད་དེ་
ཁམས་གསུམ་ན་སྤྱོད་པའི་ཉེན་མོངས་པ་སྤོང་བའི་ཐབས་ཙམ་ཞིག་ནི་ཡོད་དོ། །དེ་དག་ལ་གང་ཟག་གི་བདག་མེད་པ་མ་ལུས་པར་བསྒོམ་པ་ནི་ཡོད་པར་རྣམ་པར་གཞག་གོ། ཞེས་ཉན་རང་འཕགས་པ་ཆོས་ཀྱི་བདག་མེད་རྫོགས་པར་སྒོམ་པ་མེད་ཅིང། གང་ཟག་གི་བདག་

[065A]༄༅། །མེད་རྫོགས་པར་སྒོམ་པ་ཡོད་པར་གསུངས་པའི་དོན་གང་ཞེ་ན། དེ་ལ་མཁས་པ་ཁ་ཅིག། ཉན་རང་འཕགས་བས་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་མ་རྟོགས་ཤིང། གང་ཟག་གི་བདག་མེད་རིགས་པའི་
རྣམ་གྲངས་མཐའ་ཡས་པའི་སྒོ་ནས་རྟོགས་པ་འདིའི་དགོངས་པར་སྨྲ་བ་མི་འཐད་དེ། ཊཱིཀ་ཆེན་ལས། གང་ཟག་བདེན་གྲུབ་འགོག་པའི་རིགས་པའི་རྣམ་གྲངས་མཐའ་ཡས་པའི་ཤེས་རབ་མི་སྐྱེད་ཀྱང། ཉོན་མོངས་ཀྱི་ས་བོན་གྱི་གཉེན་པོ་རྫོགས་པར་སྒོམ་པ་ཡོད་
ལ་ཤེས་བྱའི་སྒྲིབ་པའི་གཉེན་པོ་རྫོགས་པར་སྒོམ་པ་ནི་མེད་དོ། །ཞེས་གསུངས་པ་དང་འགལ་བའི་ཕྱིར། རང་ལུགས་དེ་ལྟར་གསུངས་པའི་དོན་ཡོད་དེ། ཉན་རང་འཕགས་པས་ཉོན་སྒྲིབ་ཀྱི་གཉེན་པོ་རྫོགས་པར་སྒོམ་ཞིང། ཤེས་སྒྲིབ་ཀྱི་གཉེན་པོ་
རྫོགས་པར་མི་སྒོམ་པའི་ཕྱིར། ཞེས་པ་ནི་ཊཱིཀ་ཆེན་གྱི་དགོངས་པ་མཐར་ཐུག་པའི་ལེགས་པར་བཤད་པ་ཡིན་ཏེ། དེ་ཡང་སྔོན་ཆད་སུས་ཀྱང་གསལ་པོ་བཤད་མ་ནུས་སོ། །ཉན་རང་འཕགས་པས་ཆོས་ཀྱི་བདག་མེད་རྫོགས་པར་སྒོམ་མམ་མི་སྒོམ་ཞེ་ན་
དེས་ཆོས་ཀྱི་བདག་མེད་རྫོགས་པར་སྒོམ་སྟེ། དེས་ཆོས་ཀྱི་བདག་འཛིན་རྫོགས་པར་སྤང་བའི་ཕྱིར་ཏེ། དེས་དེ་མ་ལུས་པར་སྤངས་པའི་ཕྱིར། འགྲེལ་པ་ནས་བཤད་པའི་རྩོད་པ་དང། དེའི་དོན་ལ་དེང་སང་གི་དབུ་མ་པ་ཐམས་ཅད་ཞལ་འཆམ་པར། སངས་རྒྱས་བསྐྱངས་
ཀྱིས་རབ་བྱེད་བདུན་པའི་འགྲེལ་བར་ཐེག་དམན་གྱི་སྡེ་སྣོད་དུ་ཆོས་ཀྱི་བདག་མེད་བསྟན་པར་བཤད་པ་ལ། སློབ་དཔོན་ལེགས་ལྡན་འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར་ཟེར་
ན། དེའི་ལན་འཆད་པ་ལ། གང་ཞིག་གལ་ཏེ་ཞེས་སོགས་ཀྱི་རང་འགྲེལ་གསུངས་པ་ཡིན་ཞེས་ཟེར་བ་ནི། ཊཱིཀ་ཆེན་གྱི་དགོངས་པ་གཏན་ནས་མ་ཡིན་ཏེ། སློབ་དཔོན་ལེགས་ལྡན་འབྱེད་དེས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པར་བཞེད་པའི་

[065B] རྩ་བ་ཤེས་རབ་ལས། འདུས་བྱས་ཐམས་ཅད་སླུ་བའི་ཆོས། །དེས་ན་དེ་དག་རྫུན་པ་ཡིན། །ཞེས་པའི་ཐད་ཀྱི་འགྲེལ་བ་ཤེས་རབ་སྒྲོན་མ་ལས། ཉན་ཐོས་ཀྱི་ཐེག་པ་ལས་ཀྱང། འདི་ལྟ་སྟེ། འདུས་བྱས་གང་ཡིན་པ་དེ་ནི་རྫུན་པ་སླུ་བའི་ཆོས་སོ།།
དགེ་སློང་འདི་ལྟ་སྟེ། མི་སླུ་བའི་ཆོས་མྱ་ངན་ལས་འདས་པ་དེ་ནི་བདེན་པའི་མཆོག་གོ། ཞེས་ཉན་ཐོས་ཀྱི་སྡེ་སྣོད་ལས་འདུས་བྱས་རྫུན་པ་བསླུ་བའི་ཆོས་ཅན་དུ་གསལ་བར་བཤད་ཅིང། འདུས་བྱས་རྫུན་པ་སླུ་བའི་ཆོས་ཅན་དུ་བཤད་པའི་མདོ་དེས་སྟོང་
ཉིད་བསྟན་པར། བཅོམ་ལྡན་འདས་ཀྱིས་གསུངས་པ། སྟོང་ཉིད་ཡོངས་སུ་བསྟན་པ་ཡིན། །ཞེས་པས་བསྟན་པའི་ཕྱིར། ཡང་སློབ་དཔོན་ལེགས་ལྡན་འབྱེད་དེས། ཐེག་དམན་གྱི་སྡེ་སྣོད་ལས་སྟོང་ཉིད་བསྟན་པར་བཞེད་དེ། དེས་ཐེག་དམན་གྱི་སྡེ་སྣོད་ལས་
དོན་དམ་པར་གཞན་སྐྱེ་མེད་པར་བསྟན་པར་བཞེད་པའི་ཕྱིར། ཁ་ཅིག། སྡུག་བསྔལ་བདག་གིས་བྱས། ཞེས་པའི་འགྲེལ་བ་ཤེས་རབ་སྒྲོན་མ་ལས། ཉན་ཐོས་ཀྱི་ཐེག་པ་ལས་ཀྱང་བཀའ་སྩལ་ཏེ། ཀྱེ་ཀྱེ་གོའུ་ཏ་མ་སྡུག་བསྔལ་བདག་གིས་བྱས་སམ་
ཚེ་དང་ལྡན་པ་མ་ཡིན་ནོ། །གཞན་གྱིས་བྱས་སམ། ཚེ་དང་ལྡན་པ་མ་ཡིན་ནོ། །བདག་གིས་ཀྱང་མ་བྱས། གཞན་གྱིས་ཀྱང་མ་བྱས་སམ། ཚེ་དང་ལྡན་པ་མ་ཡིན་ནོ། །ཞེས་བྱ་བ་ལ་སོགས་པ་རྒྱ་ཆེར་གསུངས་པ་དེ་དག་གིས་གྲུབ་པ་ཡིན་ནོ། །གཞན་ཡང་
སློབ་དཔོན་ལེགས་ལྡན་འབྱེད་དེས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པར་བཞེད་དེ། དེས་ལུང་ཕྲན་ཚེགས་ཀྱི་ཀ་ཏ་ཡན་ལ་གདམས་པའི་མདོ་ལས་སྟོང་ཉིད་བསྟན་པར་བཞེད་པའི་ཕྱིར། ཤེས་རབ་སྒྲོན་མ་ལས། བཅོམ་ལྡན་དངོས་དང་
དངོས་མེད་པ། །མཁྱེན་པས་ཀ་ཏ་ཡ་ན་ཡི། །གདམས་ངག་ལས་ནི་ཡོད་པ་དང། །མེད་པ་གཉིས་ཀ་དགག་པར་མཛད། །ཀ་ཏ་ཡ་ན་འཇིག་རྟེན་འདི་ནི་གཉིས་ལ་གནས་ཏེ། ཕལ་ཆེར་ཡོད་པ་ཉིད་དང་མེད་པ་ཉིད་ལའོ། །ཞེས་བྱ་བ་ལ་སོགས་པ་དང། དེ་བཞིན་དུ་ཀུན་

[066A]༄༅། །དགའ་བོ་ཡོད་ཅེས་བྱ་བ་ནི་རྟག་པར་འགྱུར་ལ། མེད་ཅེས་བྱ་བ་ནི་ཆད་པར་འགྱུར་རོ་ཞེས་ཀྱང་གསུངས་སོ། །ཞེས་བཅོམ་ལྡན་དངོས་དང་དངོས་མེད་པ། །ཞེས་སོགས་ཀྱི་དོན་ཚིག་གསལ་བཞིན་དུ་བཤད་པའི་ཕྱིར། དེ་བཞིན་དུ་ཉན་ཐོས་
ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང། །སྤྱོད་པ་ཡོངས་བསྔོ་མ་བཤད་དེས། །ཞེས་སོགས་ཀྱི་དོན་ཡང་ཐེག་དམན་ཐུན་མོང་མ་ཡིན་པའི་སྡེ་སྣོད་ལས་བྱང་སེམས་ཀྱི་སྤྱོད་པ་ཉམས་ལེན་སོགས་མ་བཤད་ཅེས་པའི་དོན་ཡིན་གྱི། ཉན་ཐོས་
ཀྱི་སྡེ་སྣོད་ལས་བྱང་སེམས་ཀྱི་སྤྱོད་པ་ཉམས་ལེན་མ་བཤད་ཅེས་པའི་དོན་མ་ཡིན་པའི་ཕྱིར་ཏེ། འདུལ་བ་ལུང་ལས། ཐམས་ཅད་སྒྲོལ་གྱི་སྐྱེས་རབས་སོགས་བརྒྱ་ཕྲག་མང་པོ་བཤད་པའི་སྒོ་ནས་བྱང་ཆུབ་སེམས་དཔའི་སྤྱོད་པ་ཉམས་ལེན་མང་དུ་གསུངས་
པའི་ཕྱིར། ཁོ་ན་རེ། འོ་ན། བཅོམ་ལྡན་དངོས་དང་དངོས་མེད་པ། །ཞེས་སོགས་དྲངས་ནས་དབུ་མ་རང་རྒྱུད་པའི་ངོར་ཐེག་དམན་གྱི་མདོ་ལས་སྟོང་ཉིད་བསྟན་པར་སྒྲུབ་པ་མ་ཡིན་པར་ཐལ། སློབ་དཔོན་ལེགས་ལྡན་འབྱེད་ལ་སོགས་པའི་རང་རྒྱུད་པ་རྣམས་ཀྱིས་ཐེག་
དམན་གྱི་མདོ་ལས་སྟོང་ཉིད་བསྟན་པར་བཞེད་པའི་ཕྱིར་ཟེར་ན། དེ་ལྟར་བསྒྲུབས་པ་དེ་ལེགས་ལྡན་འབྱེད་ལ་སོགས་པའི་རང་རྒྱུད་པའི་ངོར་སྒྲུབ་པ་མ་ཡིན་ཏེ། རང་འགྲེལ་དང་ཊཱིཀ་ཆེན་དུ་དེ་ལྟར་སྒྲུབ་པ་ཉན་ཐོས་སྡེ་པའི་ངོར་སྒྲུབ་པའི་ཕྱིར་ཏེ། ཐེག་པ་ཆེ་ལས་སྐྱེ་མེད་
བསྟན། །ཞེས་སོགས་ཀྱིས་ཐེག་དམན་གྱི་མདོ་ལས་སྟོང་ཉིད་བསྟན་པར་སྒྲུབ་པ་དེ་ཉན་ཐོས་སྡེ་པའི་ངོར་སྒྲུབ་པའི་ཕྱིར་ཏེ། དེ་ཐེག་ཆེན་གྱི་མདོ་རྒྱས་འབྲིང་བསྡུས་གསུམ་སངས་རྒྱས་ཀྱི་བཀའ་མིན་པར་འདོད་པའི་རྒོལ་བའི་ངོར་སྒྲུབ་པའི་ཕྱིར་ཏེ། གཅིག་པ་དེ་ཕྱིར་
བཟོད་པར་གྱིས། །ཞེས་གསུངས་པའི་ཕྱིར། འོ་ན། རང་འགྲེལ་ལས། ཇི་སྐད་དུ། རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །ཞེས་སོགས་དྲངས་པ་ཡང་ཉན་ཐོས་སྡེ་པའི་ངོར་དྲངས་པ་ཇི་ལྟར་རིགས་ཤེ་ན། དེ་དག་ནི་ཐེག་ཆེན་གྱི་གྲུབ་མཐའ་སྨྲ་

[066B] རང་རྒྱུད་པ་སོགས་ཀྱི་ངོར་འདྲེན་པ་ཡིན་པས་སྐྱོན་མེད་ཚུལ་གོང་དུ་བཤད་ཟིན་པ་ལྟར་ཡིན་ནོ། །འདི་དག་རྗེ་ཐམས་ཅད་མཁྱེན་པ་ཙོང་ཁ་པའི་དགོངས་པ་ས་འོག་ཀྱི་གཏེར་བཞིན་དུ་གྱུར་པ་ཁོ་བོས་གསལ་བར་བྱས་པ་ཡིན་གྱི་
དབུ་ནག་གི་རྩོམ་པ་ནི་མ་ཡིན་ནོ།།    ༈    །།གཉིས་པ་འགྲེལ་པ་ནས་མ་བཤད་པའི་རྩོད་པ་ནི། ཁོ་ན་རེ། ཉན་རང་འཕགས་པས་ཆོས་ཀྱི་བདག་མེད་རྟོགས་པ་དང་བདེན་འཛིན་ཉོན་སྒྲིབ་ཏུ་བཤད་པ་མི་འཐད་དེ། དེ་ལྟར་ན་
མངོན་རྟོགས་རྒྱན་ལས། གཟུང་དོན་རྟོག་པ་སྤོང་ཕྱིར་དང། །འཛིན་པ་མི་སྤོང་ཕྱིར་དང་ནི། །ཞེས་རང་རྒྱལ་གྱི་ལམ་གྱིས་གཟུང་པ་ལ་བདེན་ཞེན་སྤོང་མི་ནུས་པར་གསུངས་པ་དང། ཉོན་མོངས་ཤེས་བྱ་ལམ་གསུམ་གྱིས། །ཉམས་ཕྱིར་སློབ་མ་བསེ་རུ་དང། །
ཞེས་སོགས་ཀྱིས་གཟུང་བ་ལ་བདེན་ཞེན་ཤེས་སྒྲིབ་ཏུ་གསུངས་པ་ཇི་ལྟར་དྲང་ཞེ་ན། ལུང་དེའི་དོན་ནི། ཕྱི་དོན་ཚད་མས་གྲུབ་པ་གཞིར་བྱས་པ་ལ་རང་རྒྱལ་འཕགས་པས་ཕྱི་དོན་བདེན་མེད་དུ་རྟོགས་ཤིང། དེ་ལྟར་བསྒོམས་པས་གཟུང་བ་ལ་བདེན་ཞེན་
གྱི་རྟོག་པ་སྤོང་ནུས་པ་དང། འཛིན་པ་བདེན་མེད་དུ་མ་རྟོགས་པས་འཛིན་པ་ལ་བདེན་ཞེན་སྤོང་མི་ནུས་ཞེས་པའི་དོན་ཡིན་ནམ། རང་རྒྱལ་འཕགས་པས་ཕྱི་དོན་མེད་པར་རྟོགས་ཤིང། འཛིན་པ་བདེན་མེད་དུ་མ་རྟོགས་པས། གཟུང་བ་ལ་བདེན་ཞེན་སྤོང་ནུས་
ཀྱང། འཛིན་པ་ལ་བདེན་ཞེན་སྤོང་མི་ནུས་པ་གང་ཡིན། དང་པོ་ལྟར་ན་མི་འཐད་དེ། གཞི་གྲུབ་པ་གཅིག་གི་སྟེང་དུ་བདེན་མེད་ཚད་མས་ངེས་ན་དེ་ནས་གཞི་གཞན་ལ་བློ་ཁ་ཕྱོགས་པ་ཙམ་གྱིས་བདེན་མེད་དུ་རྟོགས་ནུས་པའི་ཕྱིར། སློབ་དཔོན་འཕགས་
པ་ལྷས། གང་གིས་དངོས་གཅིག་དེ་བཞིན་ཉིད་མཐོང་བ། །ཅེས་སོགས་གསུངས་པའི་ཕྱིར། གཉིས་པ་ལྟར་ན་མི་འཐད་དེ། ལུང་དེའི་དོན་འདི་ལྟར་དུ་འཆད་པ་ནི། སློབ་དཔོན་སེང་བཟང་ལ་སོགས་པའི་རང་རྒྱུད་པ་རྣམས་ཀྱི་ལུགས་ཡིན་

[067A]༄༅། །པས། གཟུང་དོན་རྟོག་པ་སྤོང་ཕྱིར་དང། །ཞེས་སོགས་སྒྲ་ཇི་བཞིན་པ་མ་ཡིན་ཏེ། གཞུང་དེ་ཟབ་མོའི་ལམ་སྟོན་དུ་མི་རུང་བའི་རང་རྒྱུད་པ་རྣམས་རྗེས་སུ་བཟུང་བའི་ཕྱིར་དུ་གསུངས་པའི་དྲང་དོན་དགོངས་པ་ཅན་ཡིན་པའི་
ཕྱིར། དེ་བཞིན་དུ་ཉོན་མོངས་ཤེས་བྱ་ལམ་གསུམ་གྱིས། །ཞེས་སོགས་ཀྱང་དྲང་དོན་དགོངས་པ་ཅན་ཡིན་ནོ། གཟུང་དོན་རྟོག་པ་སྤོང་ཕྱིར་དང། །ཞེས་སོགས་ཀྱིས་ཐེག་ཆེན་ལ་ལྟ་བ་རབ་དབུ་མའི་ལྟ་བ། ཐེག་འབྲིང་ལ་ལྟ་བ་འབྲིང་སེམས་ཙམ་གྱི་
ལྟ་བ། ཐེག་ཆུང་ལ་ལྟ་བ་ཐ་མ་གང་ཟག་གི་བདག་མེད་ཐུན་མོང་བའི་ལྟ་བ་བཞག་པའི་སྒོ་ནས་ཐེག་པ་ཆེ་འབྲིང་ཆུང་གསུམ་ལ། དབང་པོ་རྣོ་འབྲིང་རྟུལ་གསུམ་གྱི་ཁྱད་པར་བཞག་པ་ཡིན་ཡང། སྐབས་འདིར་སྒྲ་ཇི་བཞིན་པར་ཁས་
མི་ལེན་ཏེ། སྐབས་འདིར་ཐེག་པ་གསུམ་གྱི་བསྒོམ་བྱའི་ལྟ་བ་ལ་མཐོ་དམན་གྱི་ཁྱད་པར་མེད་པའི་ཕྱིར། དེ་ལྟར་ཁས་ལེན་ཀྱང་ཐེག་པ་གསུམ་ལ་དབང་པོའི་རིམ་པ་མི་འདྲ་བ་གསུམ་ཡོད་དེ། དེ་ཁོ་ན་ཉིད་མྱུར་དུ་གཏིང་དཔོག་མི་དཔོག་
གི་སྒོ་ནས་དབང་པོའི་རིམ་པ་མི་འདྲ་བ་གསུམ་གྱི་རྣམ་གཞག་འབྱེད་པའི་ཕྱིར། སྐབས་འདིའི་ཊཱིཀ་ཆེན་གྱི་དོན་འདི་ཁོ་ན་ཡིན་གྱི། འདི་ལས་གཞན་དུ་འཆད་པ་ནི་དགོངས་པ་མ་ཡིན་ནོ།།    ༈    །།མངོན་རྟོགས་རྒྱན་གྱི་སྐབས་ཁ་ཅིག་
ཏུ་ཉན་རང་འཕགས་པས་ཆོས་ཀྱི་བདག་མེད་རྟོགས་པའི་རྣམ་གཞག་ཀྱང་གསུངས་ཏེ། ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་མ་ཡིན། །ཞེས་དང། བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་སུ་བརྗོད།།
ཅེས་སོགས་ཀྱི་རྩོད་ལན་གྱི་གཞུང་རྣམས་ཀྱིས་ཉན་རང་འཕགས་པས་ཆོས་ཀྱི་བདག་མེད་རྟོགས་པ་གསལ་བར་བསྟན་པའི་ཕྱིར། རྩོད་ལན་གྱི་གཞུང་རྣམས་ཀྱི་དོན་གང་ཞེ་ན། འདི་ལ་གསེར་འཕྲེང་ལྟར་ན། རིགས་སོ་སོར་མ་ངེས་པའི་རྩོད་

[067B] རིགས་ཅན་སོ་སོར་མ་ངེས་པའི་རྩོད་ལན་གཉིས། དང་པོ་ནི། རྩ་བས་དངོས་སུ་བསྟན་པའི་རྩོད་ལན་ཡིན་ལ། དེའི་དོན་ནི། བསྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང། །ཞེས་པའི་སྐབས་སུ་ཐེག་ཆེན་བསྒྲུབ་
པའི་རྟེན་རང་བཞིན་གནས་རིགས་ཆོས་དབྱིངས་སུ་བསྟན་ཅིང་འཇུག་པའི་རྟེན་ལ་རིགས་ཞེས་བྱ། ཞེས་པའི་སྐབས་སུ་བསྒྲུབ་པ་བཅུ་གསུམ་གྱི་ཆོས་ཉིད་ཐེག་ཆེན་བསྒྲུབ་པའི་རྟེན་རང་བཞིན་གནས་རིགས་སུ་བསྟན་པ་ལ་རྩོད། ཇི་
ལྟར་རྩོད་ན། ཁོ་ན་རེ། རིགས་ཐ་དད་པ་གསུམ་དུ་དབྱེ་བ་མི་རུང་བར་ཐལ། ཐེག་པ་གསུམ་གྱི་རང་བཞིན་གནས་རིགས་ཆོས་དབྱིངས་གང་ཞིག། ཆོས་དབྱིངས་ལ་ངོ་བོ་མི་འདྲ་བའི་དབྱེ་བ་མེད་པའི་ཕྱིར། ཞེས་རྩོད། དེ་ལྟར་ཡང་
རྩ་བ་ལས། ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་མ་ཡིན། །ཞེས་དང། ཉི་སྣང་ལས། དེ་ལྟར་ནའང་ཆོས་ཀྱི་དབྱིངས་ལ་དབྱེ་བ་མེད་པའི་ཕྱིར། །འདི་ནི་ཉན་ཐོས་ཀྱི་རིགས་སོ། འདི་ནི་རང་སངས་རྒྱས་ཀྱི་རིགས་སོ། །འདི་ནི་སངས་རྒྱས་
ཀྱི་རིགས་སོ། །ཞེས་རིགས་ནི་ཐ་དད་དུ་རུང་བ་མ་ཡིན། ཞེས་གསུངས་པའི་ཕྱིར། རྩོད་པ་དེའི་ལན་ནི། རྩ་བར། བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་སུ་བརྗོད། །ཅེས་དང། དོན་གསལ་ལས། དཔེར་ན། འཇིམ་པ་གཅིག་
ལས་མངོན་པར་གྲུབ་ཅིང་མེ་ལྕེ་གཅིག་གིས་གསོ་བཏང་བའི་རྟེན་བུམ་པ་ལ་སོགས་པ་བརྟེན་པ་སྦྲང་རྩི་དང་ལི་ཁར་ལ་སོགས་པའི་སྣོད་ཀྱིས་ཐ་དད་པ་དེ་བཞིན་དུ། ཞེས་དང། རྒྱན་སྣང་ལས་ཀྱང། དཔེར་ན་འཇིམ་པ་གཅིག་ལས་ཞེས་
སོགས་གསུངས། དོན་ནི། རྩོད་པ་དེའི་སྐྱོན་མེད་དེ། ཆོས་དབྱིངས་ལ་ངོ་བོ་མི་འདྲ་བའི་དབྱེ་བ་མེད་ཀྱང། བརྟེན་པ་ཐེག་པ་གསུམ་གྱིས་དབྱེ་བས་རྟེན་རིགས་གསུམ་གྱི་དབྱེ་བ་འཐད་པའི་ཕྱིར་རོ། །གཉིས་པ་ནི། འགྲེལ་ཆུང་དང་

[068A]༄༅། །འགྲེལ་ཆེན་ལས་བཤད་པའི་རྩོད་ལན་ཡིན་ལ། དེའི་དོན་ནི་ཉི་སྣང་ལས། དེ་ལ་རྟོག་པ་དང་རྣམ་པར་རྟོག་པ་ནི་དངོས་པོ་དང་དེའི་མཚན་མ་ལ་མངོན་པར་ཞེན་པ་སྟེ། དེ་མེད་པའི་ཕྱིར་
ཆགས་པ་མེད་པ་ཉིད་དུ་རིག་པར་བྱའོ། །ཡོད་པར་མ་གྱུར་པ་ཉིད་ནི་ཆོས་ཐམས་ཅད་ཀྱི་དེ་བཞིན་ཉིད་དེ། དེས་ན་འདིས་ནི་ཆོས་ཀྱི་དབྱིངས་ཉིད་འཕགས་པའི་ཆོས་རྣམས་ཀྱི་རྒྱུ་ཡིན་པའི་ཕྱིར། རང་བཞིན་དུ་གནས་
པའི་རིགས་ཉིད་སྒྲུབ་པའི་རྟེན་ཡིན་ནོ་ཞེས་སྟོན་པར་བྱེད་དེ། ཅེས་སྒྲུབ་པའི་རྟེན་དུ་གྱུར་པའི་རང་བཞིན་གནས་རིགས་ཆོས་དབྱིངས་སུ་བསྟན་པ་ལ་རྩོད། ཇི་ལྟར་རྩོད་ན་ཁོ་ན་རེ། སེམས་ཅན་ཐམས་ཅད་ཐེག་པ་ཆེན་
པོའི་ལམ་གྱི་སྐབས་ཀྱི་རིགས་ལ་གནས་པར་ཐལ། བྱང་སེམས་ཀྱི་ཆོས་དབྱིངས་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་གང་ཞིག། ཆོས་དབྱིངས་སེམས་ཅན་ཐམས་ཅད་ལ་སྤྱིར་གནས་པའི་ཕྱིར་
འདོད་ན། བྱང་སེམས་ཁོ་ན་ཐེག་ཆེན་གྱི་ལམ་གྱི་སྐབས་ཀྱི་རིགས་ལ་གནས་པ་མ་ཡིན་པར་ཐལ། འདོད་པའི་ཕྱིར་ཞེས་ཟེར། དེ་ལྟར་ཡང་གལ་ཏེ་ཆོས་ཀྱི་དབྱིངས་ཉིད་རིགས་ཡིན་ན་ཐམས་ཅད་རིགས་ལ་
གནས་པར་འགྱུར་ཏེ། དེ་ནི་སྤྱིར་གནས་པ་ཡིན་པའི་ཕྱིར། ཞེས་དང། རྒྱན་སྣང་ལས། དེའི་ཚེ་ཆོས་ཀྱི་དབྱིངས་ནི་སྤྱིར་གནས་པ་ཡིན་པའི་ཕྱིར། ཞེས་སོགས་དང། འགྲེལ་ཆུང་ལས། འོ་ན་ནི་དེའི་ཚེ་དེ་ནི་སྤྱིར་
གནས་པ་ཡིན་པའི་ཕྱིར། བྱང་ཆུབ་སེམས་དཔའ་ཁོ་ན་མ་ཡིན་ནོ་སྙམ་པའི་སྐྱེ་བོ་བློ་དམན་པའི་ངོར་དོགས་པ་བསུ་ནས། ཞེས་གསུངས། རྩོད་པ་དེའི་ལན་བཤད་པ་ལ། ཉི་སྣང་ལས། ཇི་ལྟར་དམིགས་པ་ན་འཕགས་

[068B] འདིར་ཤིན་ཏུ་ཐལ་ཆེས་པར་ཅིའི་ཕྱིར་རྟོག་པར་བྱེད། དེ་ལྟར་ཡིན་ན་ཡང། ཅེས་དང། རྒྱན་སྣང་དང་འགྲེལ་པ་དོན་གསལ་ལས། ཇི་ལྟར་ཉན་ཐོས་
ཀྱི་ཐེག་པ་ལ་སོགས་པའི་ཞེས་སོགས་གསུངས། དོན་ནི་ཐལ་འགྱུར་དེ་ལ་ཁྱབ་པ་མེད་དེ། བྱང་སེམས་ཀྱི་སེམས་ཀྱི་ཆོས་དབྱིངས་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་ཀྱང། དེ་ལ་གནས་པ་ཙམ་གྱིས་ཐེག་
ཆེན་གྱི་ལམ་གྱི་སྐབས་ཀྱི་རིགས་ལ་གནས་པར་མི་འགྱུར་བའི་ཕྱིར།།    ༈    །།དེ་ཚུལ་ཕུན་ཚོགས་ཡོན་ཏན་དག་ལྡན་ཕྱིར། །ཞེས་སོགས་ཀྱི་སྐབས་སུ། བྱང་སེམས་ས་གཉིས་པ་བ་ཆོས་ཅན། རྨི་ལམ་དུ་ཡང་
ཚུལ་ཁྲིམས་འཆལ་བའི་དྲི་མ་མཐའ་དག་སྤངས་པ་ཡིན་ཏེ། ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པ་ཐོབ་པ་ལ་གནས་པའི་བྱང་འཕགས་ཡིན་པའི་ཕྱིར། གལ་ཏེ་དེ་ནི་ཁྲིམས་དག་རང་བཞིན་ལྟ། །ཞེས་
སོགས་ཀྱི་སྐབས་སུ་ཁ་ཅིག། ཚུལ་ཁྲིམས་ཀྱི་འཁོར་གསུམ་རང་བཞིན་གྱིས་གྲུབ་པར་ལྟ་བའི་གང་ཟག་ཡིན་ན། ཚུལ་ཁྲིམས་རྣམ་དག་དང་མི་ལྡན་པས་ཁྱབ་པ་ལུང་དེའི་དོན་ཡིན་ཟེར་ན། འོ་ན་ཚུལ་ཁྲིམས་རྣམ་དག་དང་
ལྡན་པའི་བྱེ་བྲག་སྨྲ་བ་མེད་པར་ཐལ། གཞུང་དོན་དེ་འཐད་པའི་ཕྱིར། འདོད་ན། སོ་ཐར་གྱི་སྡོམ་པ་རྣམ་དག་དང་ལྡན་པའི་བྱེ་བྲག་སྨྲ་བ་མེད་པར་ཐལ་ལོ། །ཁ་ཅིག། རྩ་བའི་རྟགས་དེ་ཡིན་ན་བྱང་སེམས་ཀྱི་སྡོམ་པ་རྣམ་དག་དང་མི་ལྡན་པས་ཁྱབ་
པ་ལུང་དེའི་དོན་ཡིན་ཟེར་ན། བྱང་སེམས་ཀྱི་སྡོམ་པ་རྣམ་དག་དང་ལྡན་པའི་སེམས་ཙམ་པ་མེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། སེམས་ཙམ་པར་གྱུར་པའི་བྱང་སེམས་ཡོད་པའི་ཕྱིར། ཁ་ཅིག། རྩ་བའི་རྟགས་དེ་ཡིན་ན། ཚུལ་ཁྲིམས་ཆེས་

[069A]༄༅། །ཡོངས་སུ་མ་དག་པ་ཞེས་པའི་སྒྲས་བརྗོད་རུང་ཡིན་པས་ཁྱབ་པ་ལུང་དེའི་དོན་ཡིན་ཞེ་ན། བྱང་སེམས་དུ་གྱུར་བའི་སེམས་ཙམ་པ་ཆོས་ཅན། །དེར་ཐལ། དེ་ཕྱིར། རང་ལུགས་ནི། ཚུལ་ཁྲིམས་ཀྱི་འཁོར་གསུམ་རང་བཞིན་གྱིས་གྲུབ་པར་ལྟ་བའི་
གང་ཟག་ཡིན་ན་འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕར་ཕྱིན་དང་མི་ལྡན་པས་ཁྱབ་པ་ལུང་དེའི་དོན་ཡིན་པའི་ཕྱིར་རོ། །དེས་ན་བྱང་སེམས་ས་གཉིས་པ་བ་ཆོས་ཅན། ཁྱོད་ཚུལ་ཁྲིམས་ཀྱི་འཁོར་གསུམ་རང་བཞིན་གྱིས་གྲུབ་པར་ལྟ་བའི་གང་ཟག་མ་ཡིན་ཏེ་
ཁྱོད་འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕར་ཕྱིན་ཐོབ་པ་ལ་གནས་པའི་སེམས་དཔའ་ཡིན་པའི་ཕྱིར། །   ༈    །ཞེས་སོགས་ཀྱི་སྐབས་སུ། མཐའ་བཅད་པ་དང། གཞུང་དོན་ལ་དོགས་པ་གཅོད་པ་གཉིས། དང་པོ་ནི། ཁ་
ཅིག། ས་གསུམ་པའི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་ཡོད་ཟེར་ན། འོ་ན་དམན་ལམ་སྔོན་དུ་མ་སོང་བའི་ས་གསུམ་པའི་བར་ཆད་མེད་ལམ་ཆོས་ཅན། ཉོན་སྒྲིབ་མ་ལུས་པར་སྤངས་པར་ཐལ། རང་གི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་ཀྱི་དངོས་
གཉེན་བར་ཆད་མེད་ལམ་ཡིན་པའི་ཕྱིར། ཁྱབ་སྟེ། ས་དེར་རྒྱལ་སྲས་བསམ་གཏན་མངོན་ཤེས་དང། །ཞེས་པའི་ཐད་ཀྱི་ཊཱིཀ་ཆེན་ལས། ཉོན་མོངས་ཐམས་ཅད་མ་ཟད་བར་དུ་ཤེས་སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་གསུམ་གྱིས་སྤོང་ངོ། །ཞེས་གསུངས་པའི་ཕྱིར། རྩ་བར་
འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། དེའི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་ཡོད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་ངོ་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པའི་ཕྱིར་ཏེ། དེའི་ངོ་སྐལ་གྱི་སྤང་
བྱར་གྱུར་པའི་སྒྲིབ་པ་ཡོད། དེར་གྱུར་པའི་ཉོན་སྒྲིབ་མེད་པའི་ཕྱིར། དང་པོ་དེར་ཐལ། བར་ཆད་མེད་ལམ་ཡིན་པའི་ཕྱིར། གཉིས་པ་མ་གྲུབ་ན། དེས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། དེས་ཤེས་སྒྲིབ་སྤང་བྱའི་གཙོ་བོར་བྱད་པའི་ཕྱིར་

[069B] དེའི་ལན་ལ་ཁ་ཅིག། འདིར་མ་ཁྱབ་སྟེ། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པའི་ཕྱིར་ཟེར་ན། བྱང་སེམས་འཕགས་པས་རང་རྒྱུད་ཀྱི་ཉོན་མོངས་གཞན་དོན་བྱེད་པའི་ཡན་ལག་ཏུ་བསྒྱུར་བ་ཅིག་མེད་པར་ཐལ་
དེས་རང་རྒྱུད་ཀྱི་ཉོན་མོངས་སྤང་བྱའི་གཙོ་བོར་བྱེད་པའི་ཕྱིར། རྟགས་ཁས། འདོད་མི་ནུས་ཏེ། དེ་ལྟར་བྱེད་པའི་གང་ཟག་ཅིག་ཡོད་པའི་ཕྱིར། ཁ་ཅིག། དམན་ལམ་སྔོན་དུ་མ་སོང་བའི་སྦྱང་འཕགས་ཀྱིས་འཁོར་བ་སྤང་བྱའི་གཙོ་བོར་མི་བྱེད་ཅིང། བདེན་འཛིན་སྤང་བྱའི་གཙོ་
བོར་བྱེད་ཟེར་ན། དེ་འདྲའི་བྱང་འཕགས་ཆོས་ཅན། ཁྱོད་ཀྱིས་འཁོར་བའི་རྩ་བ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། རྟགས་ཁས། འདོད་ན། ཁྱོད་ཀྱིས་འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། ཁྱོད་ཀྱིས་
ཐར་པ་ཐོབ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཀྱིས་ཐམས་ཅད་མཁྱེན་པ་ཐོབ་བྱའི་གཙོ་བོར་བྱེད་པའི་ཕྱིར། བྱས་པ་ལ་ཁོ་ན་རེ། དེ་འདྲའི་བྱང་འཕགས་ཀྱི་བདེན་འཛིན་སྤང་བྱའི་གཙོ་བོར་བྱེད་པར་ཐལ། དེ་འདྲའི་བྱང་སེམས་མཐོང་ལམ་པས་
བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན་དེ་ཆོས་ཅན། ཁྱོད་ཀྱིས་བདེན་འཛིན་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་དེ་མ་སྤངས་པ་གང་ཞིག། ཁྱོད་ཀྱིས་བདེན་མེད་སྒོམ་བྱའི་གཙོ་བོར་བྱེད་པའི་ཕྱིར་ན། མ་ཁྱབ། ཕྱི་མ་དེར་ཐལ། བྱང་འཕགས་ཡིན་པའི་
ཕྱིར། གཞན་ཡང། དེ་འདྲའི་བྱང་སེམས་མཐོང་ལམ་པས་བདེན་འཛིན་སྤང་བྱའི་གཙོ་བོར་བྱེད་པར་ཐལ། དམན་ལམ་སྔོན་དུ་མ་སོང་བའི་ས་བདུན་པའི་བར་ཆད་མེད་ལམ་ལ་གནས་པའི་སེམས་དཔའ་དེས་བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན་
དེ་ཆོས་ཅན། ཁྱོད་ཀྱིས་བདེན་འཛིན་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་བདེན་འཛིན་གྱི་དངོས་གཉེན་བར་ཆད་མེད་ལམ་སྒོམ་བྱའི་གཙོ་བོར་བྱེད་པའི་ཕྱིར་ཏེ། ཁྱོད་ཀྱིས་བདེན་འཛིན་གྱི་དངོས་གཉེན་དུ་གྱུར་པའི་ས་བདུན་པའི་བར་ཆད་མེད་ལམ་བསྒོམ་

[070A]༄༅། །བྱའི་གཙོ་བོར་བྱེད་པའི་ཕྱིར་ན། མ་ཁྱབ་སྟེ། དམན་ལམ་སྔོན་དུ་མ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། ཁྱོད་ཀྱིས་རྟག་གཅིག་རང་དབང་ཅན་དུ་འཛིན་པའི་རྟོག་པ་སྤང་བྱའི་གཙོ་བོར་
བྱེད་པར་ཐལ། ཁྱོད་ཀྱིས་དེའི་དངོས་གཉེན་བར་ཆད་མེད་ལམ་སྒོམ་བྱའི་གཙོ་བོར་བྱེད་པའི་ཕྱིར། མ་གྲུབ་ན་དེར་ཐལ། དེའི་དངོས་གཉེན་དུ་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། འཁོར་གསུམ། རང་ལུགས་ནི། དེའི་
སྐྱོན་མེད་དེ། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་ངོ་སྐལ་གྱི་སྤང་བྱའི་གཙོ་བོར་གྱུར་པའི་བདེན་འཛིན་ཡོད་ཀྱང། དེས་དེ་སྤང་བྱའི་གཙོ་བོར་མི་བྱེད་དེ། དེས་བདེན་འཛིན་སྤང་བྱའི་གཙོ་བོར་མི་བྱེད་པའི་ཕྱིར། དེས་ན་མཐོང་སྤང་ཤེས་སྒྲིབ་
མེད་བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་མེད་པར་ཐལ། དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་མེད་པའི་ཕྱིར་ཏེ། དེའི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་ཀྱང་མེད། ཉོན་སྒྲིབ་ཀྱང་
མེད་པའི་ཕྱིར། འདོད་ན་དེ་འདྲའི་མཐོང་ལམ་རྣམ་གྲོལ་ལམ་མེད་པར་ཐལ་ལོ། འདོད་ན། དེ་འདྲའི་མཐོང་ལམ་མཉམ་གཞག་ཡེ་ཤེས་མེད་པར་ཐལ། འདོད་པའི་ཕྱིར་ཟེར་ན། འདིར་མ་ཁྱབ། དེའི་ལན་ལ་ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་
པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་ཡོད་དེ། དེར་གྱུར་པའི་སྙོམས་འཇུག་གི་སྒྲིབ་པ་ཡོད་པའི་ཕྱིར་ཏེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དེ་དེའི་ངོ་སྐལ་གྱི་སྤང་བྱར་
གྱུར་པའི་སྒྲིབ་པ་ཡིན་པའི་ཕྱིར་ཟེར་ན། ཤེས་བྱ་ཆོས་ཅན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ས་དང་པོའི་སྒོམ་ལམ་བར་ཆད་མེད་ལམ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་

[070B] དེར་གྱུར་པའི་ཤེས་སྒྲིབ་ཀྱང་མེད། ཉོན་སྒྲིབ་ཀྱང་མེད། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་ཡང་དེ་མ་ཡིན། རྗེས་ཐོབ་ཏུ་ཡོན་ཏན་སྟོང་ཕྲག་བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་ཡང་དེ་མ་ཡིན་
པའི་ཕྱིར། གསུམ་པ་གྲུབ་སྟེ། དེས་དེ་སྤང་ཟིན་པའི་ཕྱིར། རྟགས་སོང། བཞི་པ་གྲུབ་སྟེ། དེ་ས་གཉིས་པའི་བར་ཆད་མེད་ལམ་གྱི་ངོ་སྐལ་གྱི་སྤང་བྱ་ཡིན་པའི་ཕྱིར། གཞན་ཡང་སྙོམས་འཇུག་གི་སྒྲིབ་པ་ཡིན་ན་སྒྲིབ་པ་ཡིན་དགོས་པར་ཐལ། དམ་
བཅའ་འཐད་པའི་ཕྱིར། འདོད་ན་དམན་སྒྲིབ་ཡིན་ན་སྒྲིབ་པ་ཡིན་དགོས་པར་ཐལ། འདོད་པའི་ཕྱིར། འདོད་ན། རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེའི་མཚན་གཞི་ཡོད་པའི་ཕྱིར། དེ་ལ་ཁོ་ན་རེ། མཐོང་
སྤང་ཤེས་སྒྲིབ་ཡོད་དེ། གཟུགས་འཛིན་དབང་ཤེས་ལ་གཟུགས་བདེན་པར་སྣང་བ་དེ་སྣང་བ་ལྟར་གྲུབ་པ་འཐད་སྙམ་དུ་འཛིན་པའི་བློ་དང་བཅས་པ་མཐོང་སྤང་ཤེས་སྒྲིབ་ཡིན་ཞེས་གསུང། དེ་འདྲའི་བློ་ཆོས་ཅན། ཁྱོད་ཤེས་སྒྲིབ་མ་ཡིན་པར་ཐལ། ཁྱོད་བདེན་
འཛིན་ཡིན་པའི་ཕྱིར་ཏེ། ཁྱོད་གཟུགས་བདེན་གྲུབ་ཏུ་འཛིན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། མཐོང་སྤང་ཤེས་སྒྲིབ་ཡོད་པར་ཐལ། མཐོང་སྤང་དུ་གྱུར་པའི་ཐོགས་སྒྲིབ་ཡོད་པའི་ཕྱིར་ཏེ། མཐོང་ལམ་རྣམ་གྲོལ་ལམ་དེ་ཆགས་ཐོགས་དམན་
གསུམ་གྱི་སྒྲིབ་པ་ཅི་རིགས་ལས་གྲོལ་བ་ཡིན་པའི་ཕྱིར་ཏེ། རྒྱུད་བླ་མ་ལས། ཇི་ལྟ་ཇི་སྙེད་ནང་གིས་ནི། །ཡེ་ཤེས་གཟིགས་པ་དག་པའི་ཕྱིར། །ཞེས་གསུངས་པའི་ཕྱིར་ན། མ་ཁྱབ་སྟེ། ཐེག་ཆེན་གྱི་མཐོང་ལམ་རྣམ་གྲོལ་ལམ་པ་བ་དེ། གཞུང་དེའི་སྐབས་
ནས་དངོས་སུ་བསྟན་པའི་དགེ་འདུན་དཀོན་མཆོག་མ་ཡིན་པའི་ཕྱིར། དེ་དེ་ཡིན་ན་དེ་འདྲ་བ་དེ་དག་ས་ལ་གནས་པའི་སེམས་དཔའ་ཡིན་དགོས་པའི་ཕྱིར་ཏེ། རྒྱུད་བླ་མ་ལས། འཕགས་པ་ཕྱིར་མི་ལྡོག་པ་ནི། །ལུས་ཅན་ཀུན་གྱི་སྐྱབས་ཡིན་ནོ། །ཞེས་གསུང་

[071A]༄༅། །པའི་ཕྱིར། སྤང་བྱ་སྤོང་ཚུལ་ལ་ཁ་ཅིག་སྤྱིར་སྒོམ་སྤང་ལ་ཆེན་པོ་སྐོར་གསུམ། འབྲིང་སྐོར་གསུམ། ཆུང་ངུ་སྐོར་གསུམ་ཡོད་ལ། ཆེ་འབྲིང་དྲུག་པོ་ཉོན་སྒྲིབ་དང། ཆུང་ངུ་གསུམ་ཤེས་སྒྲིབ་ཡིན་ཅིང། ཉོན་མོངས་ཆུང་ངུ་སྐོར་གསུམ་གྱི་
རྣམ་གཞག་མི་བྱེད་དེ། དེ་ལྟར་ཊཱིཀ་ཆེན་ལས་བཤད་པའི་ཕྱིར། ཟེར་ན། ཤེས་བྱ་ཆོས་ཅན། སྒོམ་སྤང་ཉོན་མོངས་ཆུང་ངུ་སྐོར་གསུམ་ཡོད་པར་ཐལ། དེ་འབྲིང་སྐོར་གསུམ་ཡོད་པའི་ཕྱིར་ཏེ། ཊཱིཀ་ཆེན་ལས། དེ་ཡང་སྒོམ་སྤང་ཀྱི་ཉོན་མོངས་ལྷན་སྐྱེས་ཆེ་འབྲིང་དྲུག་ས་གཉིས་
པ་ནས། བདུན་པའི་བར་གྱིས་སྤོང་བས་ས་འདིའི་སྤང་བྱ་ལ་དགོངས་སོ། །ཞེས་གསུངས་པའི་ཕྱིར། གཞན་ཡང་དམན་ལམ་སྔོན་དུ་མ་སོང་བའི་བྱང་སེམས་ས་བརྒྱད་པ་བ་ཆོས་ཅན། ཁྱོད་ཀྱིས་སྒོམ་སྤང་ཉོན་མོངས་ཆུང་ངུ་སྐོར་གསུམ་སྤངས་པར་ཐལ། སྒོམ་སྤང་ཉོན་མོངས་
དེ་གསུམ་ཡོད་པ་གང་ཞིག་ཁྱོད་ཀྱིས་སྒོམ་སྤང་ཉོན་མོངས་མ་ལུས་པར་སྤངས་པའི་ཕྱིར། དང་པོ་དེར་ཐལ། སྒོམ་སྤང་ཉོན་མོངས་འབྲིང་སྐོར་གསུམ་ཡོད་པའི་ཕྱིར། རྩ་བར་འདོད་ན། ཁྱོད་ཀྱིས་དེའི་དངོས་གཉེན་བར་ཆད་མེད་ལམ་ཐོབ་པར་ཐལ་ལོ། །འདོད་ན། ཁྱོད་ཀྱིས་
དེའི་དངོས་གཉེན་དུ་གྱུར་པའི་ཐེག་ཆེན་གྱི་བར་ཆད་མེད་ལམ་ཐོབ་པར་ཐལ། འདོད་པ་གང་ཞིག་ཁྱོད་དམན་ལམ་སྔོན་དུ་མ་སོང་བའི་བྱང་འཕགས་ཡིན་པའི་ཕྱིར། འདོད་ན། དེའི་དངོས་གཉེན་དུ་གྱུར་པའི་ཐེག་ཆེན་གྱི་བར་ཆད་མེད་ལམ་ཡོད་པར་ཐལ། འདོད་པའི་ཕྱིར་
འདོད་ན། ཐེག་ཆེན་གྱི་སྒོམ་སྤང་ཉོན་མོངས་ཆུང་ངུ་སྒོར་གསུམ་ཡོད་པར་ཐལ། འདོད་པའི་ཕྱིར། རང་ལུགས་ལ། ཐེག་ཆེན་གྱི་སྒོམ་སྤང་ཉོན་མོངས་ཆེ་འབྲིང་ཆུང་ངུ་དགུ་ཡོད་ཅིང། དང་པོ་དྲུག་ས་གཉིས་པ་ནས་བདུན་པའི་བར་གྱིས་རིམ་བཞིན་སྤོང། ས་བདུན་པའི་
བར་ཆད་མེད་ལམ་སྐྱེ་ཐེབས་དང་པོ་དེས་སྒོམ་སྤང་ཉོན་མོངས་འབྲིང་གི་ཆུང་ངུ་སྤོང་བར་བྱེད་ལ། ས་བདུན་པའི་བར་ཆད་མེད་ལམ་སྐད་ཅིག་ཐ་མ་ངེས་སྒོམ་སྤང་ཉོན་མོངས་ཆུང་ངུ་སྐོར་གསུམ་པོ་དེ་ཅིག་ཅར་དུ་སྤོང་བར་བྱེད། བྱས་པ་ལ་ཁོ་ན་རེ། ཐེག་ཆེན་གྱི་སྒོམ་

[071B] ས་བདུན་པའི་བར་ཆད་མེད་ལམ་སྐད་ཅིག་ཐ་མ་དེས་དེ་གསུམ་གའི་དངོས་གཉེན་བྱེད་པའི་སྒོ་ནས་ཅིག་ཅར་དུ་སྤོང་བའི་ཕྱིར། འདོད་ན། དེ་ལ་ཆེ་འབྲིང་ཆུང་ངུ་གསུམ་གསུམ་དུ་དབྱེ་བ་བྱས་
པ་ལ་དགོས་པ་མེད་པར་ཐལ་ལོ། །ཞེས་བཀག་ནས་ཁོ་རང་གི་ལུགས་ལ། སྒོམ་སྤང་ཉོན་མོངས་ཆེ་འབྲིང་སྐོར་གསུམ་གསུམ་འབྱེད་ཅིང། ཆུང་ངུ་ལ་སྐོར་གསུམ་དུ་མི་བྱེད་པར། གཅིག་ཏུ་བསྡུས་ནས་དེ་ས་བརྒྱད་པའི་བར་ཆད་མེད་ལམ་སྐད་ཅིག་དང་པོ་དེས་སྤོང་བ་ཡིན་ཏེ་
དེ་ལ་གསུམ་དུ་འབྱེད་པ་གོང་དུ་བཀག་ཟིན་པའི་ཕྱིར་ཟེར་ན། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཀུན་བརྟགས་དང། གང་ཟག་གི་བདག་འཛིན་ཀུན་བརྟགས་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་
གྱི་མཐོང་ལམ་བར་ཆད་མེད་ལམ་དེ་དེ་གཉིས་ཀའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། འདོད་ན། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པ་དང། གང་ཟག་གི་བདག་མེད་གཉིས་ལ་རྟོགས་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར་
ཁ་ཅིག་ཐེག་ཆེན་གྱི་སྒོམ་སྤང་ཉོན་མོངས་ཆུང་ངུ་སྐོར་གསུམ་འབྱེད་ཅིང། དེ་ཡང་ས་བརྒྱད་པའི་བར་ཆད་མེད་ལམ་སྐྱེ་ཐེབས་དང་པོས་ཆུང་ངུའི་ཆེན་པོ་སྤོང། གཉིས་པས་ཆུང་ངུའི་འབྲིང་སྤོང། གསུམ་པས་ཆུང་ངུའི་ཆུང་ངུ་སྤོང་བ་ཡིན། ཞེས་གསུང། འོ་ན། ས་བརྒྱད་
པའི་རྣམ་གྲོལ་ལམ་སྐད་ཅིག་དང་པོ་ལས་ལངས་མ་ཐག་པའི་རྗེས་ཐོབ་ཡེ་ཤེས་ལ་གནས་པའི་ས་བརྒྱད་པ་བ་ཆོས་ཅན། ཁྱོད་ཀྱི་རྒྱུད་ལ་བདེན་འཛིན་མངོན་གྱུར་དུ་ཡོད་པར་ཐལ། ཁྱོད་བདེན་འཛིན་མ་སྤངས་པའི་གང་ཟག་གང་ཞིག་ཁྱོད་རྗེས་ཐོབ་ཡེ་ཤེས་ལ་གནས་
པའི་གང་ཟག་ཡིན་པའི་ཕྱིར། འདོད་མི་ནུས་ཏེ། དག་ས་ལ་གནས་པའི་སེམས་དཔའ་ཡིན་པའི་ཕྱིར། གཞན་ཡང། བྱང་སེམས་ས་བརྒྱད་པ་བ་ཡིན་ན། ཉོན་སྒྲིབ་སྤང་པས་མ་ཁྱབ་པར་ཐལ། རང་གི་ངོ་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀྱི་དངོས་གཉེན་བར་ཆད་

[072A]༄༅། །མེད་ལམ་དུ་གྱུར་པའི་ས་བརྒྱད་པའི་བར་ཆད་མེད་ལམ་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང། བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང། །ཉོན་མོངས་ཟད་ཅིང་ས་གསུམ་བླ་མར་གྱུར་ཀྱང་
སངས་རྒྱས་རྣམས་ཀྱིས་ནི། །ཞེས་གསུངས་པའི་ཕྱིར། ཁ་ཅིག་བྱང་སེམས་ས་དང་པོ་བ་ཡིན་ན། མཐོང་སྤང་ཀུན་སྦྱོར་གསུམ་སྤངས་པས་ཁྱབ་པར་ཐལ། དེ་ཉིད་ལས། འདི་ནི་ཀུན་ཏུ་སྦྱོར་བ་གསུམ་པོ་ཐམས་ཅད་སྤངས་པ་ཡིན། །ཞེས་གསུངས་པའི་ཕྱིར། ཁྱབ་པ་
ཁས་ཟེར་ན། མི་མཚུངས་སོ། །ཁ་ཅིག་དམན་ལམ་སྔོན་དུ་མ་སོང་བའི་བྱང་སེམས་ས་བརྒྱད་པ་བ་དེ་དགྲ་བཅོམ་ཡིན་ཟེར་ན། དེ་ཆོས་ཅན། དེ་མ་ཡིན་པར་ཐལ། ཐེག་ཆེན་དགྲ་བཅོམ་ཡང་མ་ཡིན། ཐེག་དམན་དགྲ་བཅོམ་ཡང་མ་ཡིན་པའི་ཕྱིར། དང་པོ་དེར་ཐལ། སངས་
རྒྱས་འཕགས་པ་མ་ཡིན་པའི་ཕྱིར། ཁ་ཅིག་གིས། དེ་ཐར་པ་ཐོབ་པའི་གང་ཟག་ཡིན་ཞེ་ན། དེ་ཆོས་ཅན། ཁྱོད་ཀྱིས་ཐར་པ་མ་ཐོབ་པར་ཐལ། ཐེག་ཆེན་གྱི་ཐར་པ་ཡང་མ་ཐོབ། ཐེག་དམན་གྱི་ཐར་པ་ཡང་མ་ཐོབ་པའི་ཕྱིར། དང་པོ་དེར་ཐལ། ཁྱོད་ཀྱིས་ཐེག་ཆེན་གྱི་བྱང་
ཆུབ་མ་ཐོབ་པའི་ཕྱིར་ཏེ། ཁྱོད་སངས་རྒྱས་མ་ཡིན་པའི་ཕྱིར། གཞན་ཡང་དེ་ཆོས་ཅན། མི་སློབ་ལམ་ཐོབ་པར་ཐལ། དགྲ་བཅོམ་ཐོབ་པའི་ཕྱིར། འདོད་ན། ཐེག་ཆེན་གྱི་མི་སློབ་ལམ་ཐོབ་པར་ཐལ། འདོད་པ་གང་ཞིག་ཐེག་དམན་གྱི་མི་སློབ་ལམ་མ་ཐོབ་པའི་ཕྱིར་
འདོད་ན། སངས་རྒྱས་འཕགས་པ་ཡིན་པར་ཐལ་ལོ། །བྱས་པ་ལ་ཁོ་ན་རེ། དེས་ཐར་པ་ཐོབ་པར་ཐལ། དེས་ཐར་པ་ཐོབ་པར་ཐལ། དེས་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་སྤངས་པའི་ཕྱིར་ན། མ་ཁྱབ། དེར་ཐལ། ཉོན་སྒྲིབ་སྤངས་པའི་ཕྱིར། དེ་ཆོས་ཅན། ཉན་ཐོས་ཀྱི་ཐར་པ་ཐོབ་པར་
ཐལ། དེས་ཉན་ཐོས་ཀྱི་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་སྤངས་པའི་ཕྱིར། ཁྱབ་པ་ཁས། དེར་ཐལ། ཉོན་སྒྲིབ་སྤངས་པའི་ཕྱིར། འཁོར་གསུམ། གཞན་ཡང། དེ་ཆོས་ཅན། དགྲ་བཅོམ་ཐོབ་པར་ཐལ། ཉོན་སྒྲིབ་སྤངས་པའི་ཕྱིར་ན། མ་ཁྱབ། གཞན་

[072B] དེ་ཆོས་ཅན། ཁྱོད་དགྲ་བཅོམ་ཡིན་པར་ཐལ། ཁྱོད་ཀྱི་རྒྱུད་ཀྱི་འགོག་བདེན་དེ་མྱང་འདས་ཡིན་པའི་ཕྱིར། མ་གྲུབ་ན། དེའི་རྒྱུད་ཀྱི་འགོག་བདེན་ཆོས་ཅན། མྱང་འདས་ཡིན་པར་ཐལ། ཉོན་སྒྲིབ་མ་ལུས་པར་སྤངས་པའི་སོ་སོར་བརྟགས་འགོག་ཡིན་པའི་ཕྱིར་ན་མ་ཁྱབ། དེ་འདྲའི་
བྱང་སེམས་ཆོས་ཅན། ཁྱོད་ཀྱིས་ཐེག་ཆེན་གྱི་མྱང་འདས་ཐོབ་པར་ཐལ། ཁྱོད་ཀྱིས་མྱང་འདས་ཐོབ་པ་གང་ཞིག་ཁྱོད་ཀྱིས་ཐེག་དམན་གྱི་མྱང་འདས་མ་ཐོབ་པའི་ཕྱིར། འདོད་ན། མི་གནས་པའི་མྱང་འདས་ཐོབ་པར་ཐལ་ལོ། །འདོད་ན། སངས་རྒྱས་འཕགས་པ་ཡིན་པར་ཐལ་ལོ།།
གཞན་ཡང། དེ་ཆོས་ཅན། མི་སློབ་པ་ཡིན་པར་ཐལ། དགྲ་བཅོམ་ཡིན་པའི་ཕྱིར། འདོད་ན་ཐེག་ཆེན་མི་སློབ་པ་ཡིན་པར་ཐལ། འདོད་པ་གང་ཞིག་ཐེག་དམན་མི་སློབ་པ་མ་ཡིན་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པ་མ་ཡིན་པའི་ཕྱིར། རྩ་བར་འདོད་མི་ནུས་ཏེ་
སློབ་པ་ཡིན་པའི་ཕྱིར་ཏེ། དམན་ལམ་སྔོན་དུ་མ་སོང་བའི་བྱང་སེམས་ཡིན་པའི་ཕྱིར། །   ༈    སྒྲིབ་པ་གཉིས་ཀྱི་རྣམ་གཞག་བཤད་པ། སྒྲིབ་པ་གཉིས་ལམ་གང་དུ་ཚུལ་ཇི་ལྟར་དུ་སྤོང་བ་དང་གཉིས། དང་པོ་ལ་ཉོན་སྒྲིབ་བཤད་པ་དང། ཤེས་སྒྲིབ་
བཤད་པ་གཉིས། དང་པོ་ནི་སྒྲིབ་པ་ཡིན་པ་གང་ཞིག་གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་དེ། ཉོན་སྒྲིབ་ཀྱི་མཚན་ཉིད། དེ་ལ་དབྱེ་ན་ཀུན་བརྟགས་དང་ལྷན་སྐྱེས་གཉིས། དང་པོ་ནི། གྲུབ་མཐས་རྒྱུད་བསླད་པའི་དབང་གིས་བྱུང་བའི་ཉོན་མོངས་པ་མཚུངས་ལྡན་དང་
བཅས་པའམ། དེས་སྐྱེད་པའི་ས་བོན་གང་རུང་གིས་བསྡུས་པ་ཉོན་སྒྲིབ་ཀུན་བརྟགས་ཀྱི་མཚན་ཉིད། དབྱེ་ན་ཀུན་བརྟགས་མངོན་གྱུར་པ་དང། ས་བོན་གྱི་ཆ་གཉིས་ཡོད། ཉོན་སྒྲིབ་གང་ཞིག་གྲུབ་མཐས་རྒྱུད་བསླད་པའི་དབང་གིས་བྱུང་བ་མ་ཡིན་པར། རང་རྒྱུད་ཐོག་མ་
མེད་པའི་བག་ཆགས་ཀྱི་དབང་གིས་བྱུང་བའི་ཉོན་མོངས་པ་མཚུངས་ལྡན་དང་བཅས་པའམ། དེས་སྐྱེད་པའི་ས་བོན་གང་རུང་གིས་བསྡུས་པ་ཉོན་སྒྲིབ་ལྷན་སྐྱེས་ཀྱི་མཚན་ཉིད། དེ་ལ་དབྱེ་ན་མངོན་གྱུར་དང། ས་བོན་གྱི་ཆ་གཉིས་ཡོད། གཉིས་པ་ནི་སྒྲིབ་པ་གང་ཞིག་

[073A]༄༅། །གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་དེ། ཤེས་སྒྲིབ་ཀྱི་མཚན་ཉིད། དེ་ལ་དབྱེ་ན། ཤེས་སྒྲིབ་མངོན་གྱུར་པ་དང། ས་བོན་གྱི་ཆ་གཉིས། དང་པོ་ནི། བདེན་འཛིན་མ་ལུས་པར་སྤངས་པའི་འཕགས་པ་སློབ་པའི་རྒྱུད་ལ་འབྱུང་བའི་སྒྲིབ་པའི་རིགས་སུ་གནས་པ་གང་ཞིག་རང་ཡུལ་གཟུགས་སོགས་བདེན་གྲུབ་ཏུ་སྣང་བའི་གཉིས་སྣང་འཁྲུལ་པའི་ཆ། ཤེས་སྒྲིབ་མངོན་གྱུར་གྱི་མཚན་ཉིད། མཚན་གཞི་ནི། འཇུག་ཤེས་དྲུག་ལ་རང་ཡུལ་གཟུགས་སོགས་བདེན་གྲུབ་ཏུ་སྣང་བའི་
གཉིས་སྣང་འཁྲུལ་པའི་ཆ་ལྟ་བུ་ཡིན། རང་གི་རྒྱུར་གྱུར་པའི་བདེན་འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང། རང་གི་འབྲས་བུར་གྱུར་པའི་གཉིས་སྣང་འཁྲུལ་བའི་ཉེར་ལེན་གང་ཞིག་བདེན་འཛིན་མ་ལུས་པར་སྤངས་པའི་འཕགས་པ་སློབ་
པའི་རྒྱུད་ལ་འབྱུང་བའི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་ས་བོན་གྱི་ཆའི་མཚན་ཉིད། ཤེས་སྒྲིབ་ལ་ཀུན་བརྟགས་དང་ལྷན་སྐྱེས་གཉིས་སུ་འབྱེད་མི་རིགས་ཏེ། ཤེས་སྒྲིབ་ཀུན་བརྟགས་མེད་པའི་ཕྱིར་ཏེ། མཐོང་སྤང་ཤེས་སྒྲིབ་མེད་པའི་ཕྱིར། དེས་ན་ཤེས་
པར་གྱུར་པའི་ཤེས་སྒྲིབ་མེད་དེ། བདེན་འཛིན་ཤེས་སྒྲིབ་མ་ཡིན་པའི་ཕྱིར། གཉིས་པ་དེ་གཉིས་ལམ་གང་དུ་ཚུལ་ཇི་ལྟར་དུ་སྤོང་པ་ལ། ཉོན་སྒྲིབ་ལམ་གང་དུ་ཚུལ་ཇི་ལྟར་དུ་སྤོང་བ་དང། ཤེས་སྒྲིབ་ལམ་གང་དུ་ཚུལ་ཇི་ལྟར་དུ་སྤོང་བའི་ཚུལ་ལོ། །དང་པོ་ནི་ཐེག་དམན་གྱི་
དབང་དུ་བྱས་ན། ཐེག་དམན་གྱི་མཐོང་ལམ་སྡུག་བསྔལ་ཆོས་བཟོད་ནས་ཉོན་སྒྲིབ་སྤོང་བའི་མགོ་རྩོམ་ཞིང། ཐེག་དམན་དགྲ་བཅོམ་ཐོབ་པ་དང་ཉོན་སྒྲིབ་སྤངས་པ་དུས་མཉམ། ཐེག་ཆེན་གྱི་དབང་དུ་བྱས་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ནས་ཉོན་སྒྲིབ་
སྤོང་བའི་མགོ་རྩོམ་ཞིང། ས་བརྒྱད་པ་ཐོབ་པ་དང་ཉོན་སྒྲིབ་སྤངས་པ་དུས་མཉམ། གཉིས་པ་ནི་ས་བརྒྱད་པ་ཐོབ་ནས་ཤེས་སྒྲིབ་སྤོང་བའི་མགོ་རྩོམ་ཞིང། རྣམ་མཁྱེན་ཐོབ་པ་དང་ཤེས་སྒྲིབ་སྤངས་པ་དུས་མཉམ། ས་བརྒྱད་པ་མ་ཐོབ་པར་དུ་ཤེས་སྒྲིབ་སྤོང་བའི་

[073B] དམན་ལམ་སྔོན་དུ་མ་སོང་བའི་ས་བརྒྱད་པ་མ་ཐོབ་བར་དུ་བདེན་འཛིན་མ་སྤངས་པ་གང་ཞིག་བདེན་འཛིན་མ་ལུས་པར་མ་སྤངས་པར་ཤེས་སྒྲིབ་སྤོང་བའི་མགོ་མི་རྩོམ་པའི་ཕྱིར། དེས་ན་ཐེག་ཆེན་མཐོང་ལམ་བར་ཆད་མེད་ལམ་པ་དེས་མཐོང་སྤང་
རྟོག་པ་སྤོང་ཚུལ་ཡོད་དེ། དེས་དེའི་ས་བོན་སྤངས་པའི་སྒོ་ནས་དེ་སྤོང་བར་བྱེད་པའི་ཕྱིར་ཏེ། ཐེག་ཆེན་མཐོང་ལམ་བར་ཆད་མེད་ལམ་རང་རྒྱུད་ལ་སྐྱེ་བ་ལ་མངོན་དུ་ཕྱོགས་པ་དང། མཐོང་སྤང་རྟོག་པའི་ས་བོན་རང་རྒྱུད་ལ་འགགས་པ་ལ་མངོན་དུ་ཕྱོགས་པ་དུས་མཉམ་
ཐེག་ཆེན་གྱི་མཐོང་ལམ་བར་ཆད་མེད་ལམ་རང་རྒྱུད་ལ་སྐྱེས་ཟིན་པ་དང། མཐོང་སྤང་རྟོག་པའི་ས་བོན་རང་རྒྱུད་ལ་འགགས་ཟིན་པ་དུས་མཉམ་པའི་སྒོ་ནས་དེའི་ས་བོན་སྤོང་བར་བྱེད་པའི་ཕྱིར། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་མཐོང་སྤང་རྟོག་
པའི་ས་བོན་མེད་མོད། དེའི་རྒྱུད་ལ་སྒོམ་སྤང་རྟོག་པའི་ས་བོན་ཡོད་དམ་མེད་ཅེ་ན། རང་རྒྱུད་པའི་ལུགས་ལ་མེད་དེ། དེའི་ལུགས་ལ་ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་རྣམ་པར་ཤེས་པ་དེ་ཟག་མེད་ཀྱི་ངོ་བོར་གྱུར་ཟིན་ལ། དེའི་རྒྱུད་ཀྱི་ཡིད་ཀྱི་རྣམ་
པར་ཤེས་པ་དེ་ཐེག་ཆེན་མཐོང་ལམ་བར་ཆད་མེད་ལམ་པའི་མཚན་གཞིར་གྱུར་པའི་གང་ཟག་ཏུ་ཁས་ལེན་ཅིང། དེ་ཟག་མེད་ཀྱི་ངོ་བོར་གྱུར་ཟིན་པ་དེའི་སྟེང་དུ་སྒོམ་སྤང་རྟོག་པའི་ས་བོན་ཡོད་ན་དེ་ཟག་བཅས་སུ་ཐལ་བའི་སྐྱོན་དུ་གྱུར་པའི་ཕྱིར། ཐལ་འགྱུར་བའི་ལུགས་
ལ་དེའི་རྒྱུད་ལ་སྒོམ་སྤང་རྟོག་པའི་ས་བོན་ཡོད་དེ། དེའི་རྒྱུད་ཀྱི་ཡིད་ཀྱི་རྣམ་ཤེས་ཟག་མེད་ཀྱི་ངོ་བོར་གྱུར་ཟིན་ཀྱང། དེའི་རྒྱུད་ཀྱི་ང་ཙམ་གྱི་སྟེང་དུ་སྒོམ་སྤང་རྟོག་པའི་ས་བོན་ཁས་ལེན་པ་མི་འགལ་བའི་ཕྱིར་ཏེ། དེས་ང་ཙམ་གང་ཟག་གི་མཚན་གཞིར་ཁས་ལེན་པའི་
ཕྱིར། རྩོད་པ་སྤོང་བ་ལ་ཁོ་ན་རེ། འཇུག་ཤེས་དྲུག་བདེན་འཛིན་གྱི་བག་ཆགས་ཀྱིས་བསླང་བའི་དབང་གིས་རང་ཡུལ་གཟུགས་སོགས་བདེན་གྲུབ་ཏུ་སྣང་བ་ཤེས་སྒྲིབ་ཡིན་པར་ཐལ། ཤེས་སྒྲིབ་མངོན་གྱུར་པའི་མཚན་ཉིད་དེ་འཐད་པའི་ཕྱིར། འདོད་ན་

[074A]༄༅། །རྟོག་པ་བདེན་འཛིན་གྱི་བག་ཆགས་ཀྱིས་བསླད་པའི་དབང་གིས་རང་ཡུལ་གཟུགས་སོགས་བདེན་གྲུབ་ཏུ་སྣང་བ་ཤེས་སྒྲིབ་ཡིན་པའམ། རྟོག་མེད་ཀྱི་ཤེས་པ་བདེན་འཛིན་གྱི་བག་ཆགས་ཀྱིས་བསླད་པའི་དབང་གིས་རང་ཡུལ་
གཟུགས་སོགས་བདེན་གྲུབ་ཏུ་སྣང་བ་ཤེས་སྒྲིབ་ཡིན་པ་གང་རུང་ཡིན་པར་ཐལ་ལོ། །འདོད་མི་ནུས་ཏེ། དང་པོ་ཡང་ཤེས་སྒྲིབ་མ་ཡིན། གཉིས་པ་ཡང་ཤེས་སྒྲིབ་མ་ཡིན་པའི་ཕྱིར། དང་པོ་དེར་ཐལ། དེ་དངོས་མེད་ཡིན་པའི་ཕྱིར་ཏེ། བུམ་འཛིན་རྟོག་པ་ལ་
བུམ་པ་བདེན་གྲུབ་ཏུ་སྣང་བ་དངོས་མེད་ཡིན་པའི་ཕྱིར། གཉིས་པ་མ་གྲུབ་ན། ཚུར་མཐོང་གི་རྒྱུད་ཀྱི་དབང་ཤེས་ཀྱི་སྣང་འཇུག་པ་རྣམ་པ་དེ་ལྟ་བུའི་རྒྱུ་ཡང་ཡིན་ཏེ། མ་རིག་པ་དང་འདོད་ཆགས་ལ་སོགས་པའི་བག་ཆགས་དེ་ཡང་རྣམ་པ་ཐམས་ཅད་ཐལ། ཤེས་པར་
གྱུར་པའི་ཤེས་སྒྲིབ་མེད་པའི་ཕྱིར་ན་མ་ཁྱབ། གཞན་ཡང་བྱང་སེམས་ས་བཅུ་པ་བའི་རྒྱུད་ལ་སྟོབས་བཅུ་ལ་སོགས་པའི་དེ་བཞིན་གཤེགས་པའི་གསང་བའི་གནས་ཕྲ་མོ་དང། ལས་འབྲས་ཕྲ་ཞིང་ཕྲ་བ་ལ་རྨོངས་པའི་སེམས་བྱུང་རྨོངས་པ་མེད་པར་ཐལ། ཤེས་
པར་གྱུར་པའི་ཤེས་སྒྲིབ་མེད་པའི་ཕྱིར། འདོད་ན། དེས་དེ་རྣམས་མངོན་སུམ་དུ་རྟོགས་པར་ཐལ་ལོ། ཞེས་བཀག་ནས་ཁོང་རང་གི་ལུགས་ལ། རང་འགྲེལ་ལས། དེ་ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་གཅོད་པའི་གེགས་སུ་གྱུར་པ་ཡིན་ལ་
འདོད་ཆགས་ལ་སོགས་པའི་བག་ཆགས་ཡོད་པ་ནི་ལུས་དང་ངག་གི་འཇུག་པ་རྣམ་པ་དེ་ལྟ་བུའི་རྒྱུ་ཡང་ཡིན་ཏེ། མ་རིག་པ་དང་འདོད་ཆགས་ལ་སོགས་པའི་བག་ཆགས་དེ་ཡང་རྣམ་པ་ཐམས་ཅད་མཁྱེན་པའི་སངས་རྒྱས་ཁོ་ན་ལ་ལྡོག་པར་འགྱུར་གྱི། གཞན་དག་
ལ་ནི་མ་ཡིན་ནོ། །ཞེས་པ་འདི་པས་ཤེས་སྒྲིབ་དང་ཤེས་པའི་གཞི་མཐུན་བསྟན་ཏེ། འདི་པས་འདོད་ཆགས་ཀྱི་བག་ཆགས་ཀྱི་དབང་གིས་དགྲ་བཅོམ་པས་ལུས་ཀྱིས་སྤྲེའུ་ལྟར་མཆོང་བའི་ལུས་ཀྱི་གནས་ངན་ལེན་དང། ཞེ་སྡང་གི་བག་ཆགས་ཀྱི་དབང་གིས་

[074B] རང་རྒྱུ་བདེན་འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང། རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་རྣམ་ཤེས་འཁྲུལ་པ་དེ་ཤེས་སྒྲིབ་
ཏུ་གསལ་པར་བསྟན་པའི་ཕྱིར། གཞན་ཡང། ཤེས་སྒྲིབ་དང་ཤེས་པའི་གཞི་འཐུན་ཡོད་དེ། ཊཱིཀ་ཆེན་ལས། དེའི་འབྲས་བུ་གཉིས་སྣང་འཁྲུལ་པའི་ཆ་ཐམས་ཅད་ཀྱང་དེར་བསྡུའོ། །ཞེས་གསུངས་པའི་ཕྱིར། ཞེ་ན། རང་འགྲེལ་ལས། དེ་ལ་མ་རིག་པའི་བག་ཆགས་ཞེས་སོགས་
ཀྱི་ལུང་འདིས་འདོད་ཆགས་ཀྱི་བག་ཆགས་ཀྱི་དབང་གིས་དགྲ་བཅོམ་པས་སྤྲེའུ་ལྟར་མཆོད་བའི་ལུས་ཀྱི་གནས་ངན་ལེན་དང། ཞེ་སྡང་གི་བག་ཆགས་ཀྱི་དབང་གིས་གཞན་ལ་དམང་མོ་ཟེར་བའི་ངག་གི་གནས་ངན་ལེན་གཉིས་སྒྲིབ་པར་དངོས་སུ་བསྟན་པར་ཐལ། ལུང་དོན་འཆད་
ཚུལ་འཐད་པའི་ཕྱིར། འདོད་ན། དེ་གཉིས་སྒྲིབ་པ་ཡིན་པར་ཐལ། འདོད་པའི་ཕྱིར། འདོད་ན། ཤེས་སྒྲིབ་ཡིན་པར་ཐལ། འདོད་པ་གང་ཞིག་ཉོན་སྒྲིབ་མ་ཡིན་པའི་ཕྱིར། ཕྱི་མ་དེར་ཐལ། དེ་གཉིས་དགྲ་བཅོམ་པའི་རྒྱུད་ལ་འབྱུང་བའི་ཕྱིར། འདོད་མི་ནུས་ཏེ། དེ་གཉིས་
གཟུགས་ཀྱི་ཕུང་པོ་ཡིན་པའི་ཕྱིར། ཁོ་ན་རེ། ཤེས་པར་གྱུར་པའི་ཤེས་སྒྲིབ་ཡོད་པར་ཐལ། མ་རིག་པར་གྱུར་པའི་ཤེས་སྒྲིབ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཊཱིཀ་ཆེན་ལས། སངས་མ་རྒྱས་པའི་འཕགས་པ་རྣམས་ཀྱིས་ནི་ཤེས་སྒྲིབ་ཀྱི་མ་རིག་
པ་མ་སྤངས་པས་ཞེས་དང། དེས་ན་ཤེས་སྒྲིབ་ཀྱི་མ་རིག་པ་གཅོད་པའི་ཕྱིར། ཞེས་པ་ནི་སྣང་བ་ཡོད་པའི་རྒྱུ་མཚན་མ་ཡིན་གྱི། མཉམ་རྗེས་སུ་སྣང་བ་ཡོད་མེད་རེས་འཇོག་ཏུ་འབྱུང་བའི་སྒྲུབ་བྱེད་དོ། །ཞེས་གསུངས་པའི་ཕྱིར། གཞན་ཡང། ཤེས་པར་གྱུར་
པའི་ཤེས་སྒྲིབ་ཡོད་པར་ཐལ། རང་འགྲེལ་ལས། དེ་ཡང་ཤེས་བྱའི་སྒྲིབ་པའི་མཚན་ཉིད་ཅན་གྱི་མ་རིག་པ་ཙམ་ཀུན་ཏུ་གཅོད་པའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི། ཤེས་བྱའི་སྒྲིབ་པའི་མཚན་ཉིད་ཅན་གྱི་ཉོན་མོངས་ཅན་མ་ཡིན་པའི་

[075A]༄༅། །མ་རིག་པ་ཙམ་ཀུན་ཏུ་གཅོད་པའི་ཕྱིར། ཞེས་པའི་དོན་དུ། ཊཱིཀ་ཆེན་ལས་བཤད་པའི་ཕྱིར། ཁོ་ན་རེ། ཊཱིཀ་ཆེན་ལས། དེའི་འབྲས་བུ་གཉིས་སྣང་ཞེས་སོགས་ཀྱི་དོན་མ་གྲུབ་པར་ཐལ། དེའི་སྐབས་ནས་བསྟན་པའི་གཉིས་སྣང་འཁྲུལ་
པ་དང། ཤེས་པའི་གཞི་འཐུན་ཡང་མེད། དེ་དང་གང་ཟག་གི་གཞི་འཐུན་ཡང་མེད་པའི་ཕྱིར། དང་པོ་གྲུབ་སྟེ། ཤེས་སྒྲིབ་དང་ཤེས་པའི་གཞི་འཐུན་མེད་པའི་ཕྱིར། གཉིས་པ་གྲུབ་སྟེ། གང་ཟག་དང་ཤེས་སྒྲིབ་ཀྱི་གཞི་འཐུན་མེད་པའི་ཕྱིར་ཟེར་ན། རྩ་བར་མ་ཁྱབ་སྟེ་
ཤེས་བྱ་ཆོས་ཅན། ལས་འབྲས་ལ་རྨོངས་པའི་མ་རིག་པ་ཡིན་ན། མ་རིག་པ་ཡིན་དགོས་པར་ཐལ། ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་ཡིན་དགོས་པའི་ཕྱིར། རྟགས་ཁས། འདོད་ན། སྦྱིན་པ་བཏང་པ་ལས་ལོངས་སྤྱོད་མི་འབྱུང་པར་འཛིན་པའི་
སེམས་བྱུང་རྨོངས་པ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། ཉོན་མོངས་ཅན་གྱི་མ་རིག་པ་ཡིན་པར་ཐལ། འདོད་པ་གང་ཞིག་ཉོན་སྒྲིབ་ཡིན་པའི་ཕྱིར། འདོད་ན། བདག་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་རིག་
པ་ཡིན་པར་ཐལ་ལོ། །ཁྱབ་སྟེ། ཊཱིཀ་ཆེན་ལས། དེའི་ཕྱིར་ཉོན་མོངས་ཅན་གྱི་མ་རིག་པ་ནི། བདག་མེད་པའི་དེ་ཁོ་ན་ཉིད་རིག་པའི་མི་འཐུན་ཕྱོགས་དང། དེ་ཡང་རིག་པ་དེ་མེད་པ་ཙམ་དང། དེ་ལས་གཞན་པ་ཙམ་ལ་མི་བྱེད་ཀྱི་ཞེས་གསུངས་པའི་ཕྱིར། འདོད་ན། བདེན་
འཛིན་ཡིན་པར་ཐལ། འདོད་པའི་ཕྱིར། གཞན་ཡང། ས་བརྒྱད་པའི་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ལ་ཡིད་ཀྱི་རྣམ་ཤེས་རིགས་མཐུན་རྫས་ཐ་དད་པ་གཉིས་མངོན་གྱུར་དུ་དུས་ཅིག་ཅར་དུ་ཡོད་པར་ཐལ། དེའི་རྒྱུད་ལ་རང་གི་རྒྱུར་གྱུར་པའི་བདེན་
འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང་རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་རྣམ་པར་ཤེས་པ་གཅིག་དང། རང་རྒྱུ་མཉམ་གཞག་ཡེ་ཤེས་ཀྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང་

[075B]དེ་གཉིས་རྫས་ཐ་དད་ཡིན་པའི་ཕྱིར། ཁྱབ་པ་དངོས། ཕྱི་མ་གྲུབ་སྟེ། བདེན་འཛིན་དང་བདེན་མེད་རྟོགས་པའི་མཉམ་གཞག་ཡེ་ཤེས་གཉིས་རྫས་
ཐ་དད་ཡིན་པའི་ཕྱིར། རྩ་བར་འདོད་ན། ཊཱིཀ་ཆེན་ལས། རྣམ་པར་ཤེས་པའི་རྒྱུན་རེ་རེ་བའོ། །ཞེས་གསུངས་པའི་དོན། གཙོ་བོའི་རྣམ་ཤེས་རིགས་མཐུན་ལ་དགོངས་པ་ཡང་མ་ཤེས་ཤིང། ཞེས། དེ་ཉིད་ཀྱིས་དེ་མྱོང་བས་གྲུབ་མ་ཡིན། ཞེས་པའི་ཐད་དུ་བཤད་པ་མི་འཐད་
པར་ཐལ་ལོ། །གཞན་ཡང། བདེན་སྣང་ཤེས་སྒྲིབ་མ་ཡིན་པར་ཐལ། རང་རྒྱུ་བདེན་འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང། རང་ཡུལ་གཟུགས་སོགས་བདེན་གྲུབ་ཏུ་སྣང་བའི་གཉིས་སྣང་འཁྲུལ་པ་ཤེས་སྒྲིབ་ཡིན་ལ། ས་བརྒྱད་པའི་རྗེས་
ཐོབ་ཡེ་ཤེས་ཀྱི་སྟེང་གི་བདེན་སྣང་ཤེས་སྒྲིབ་མ་ཡིན་པའི་ཁྱད་པར་འཐད་པའི་ཕྱིར། རྟགས་ཁས། རང་ལུགས་ནི། རང་འགྲེལ་ལས། དེ་ལ་མ་རིག་པའི་བག་ཆགས་ཞེས་སོགས་གསུངས་པའི་དོན་གང་ཡིན་ཞེ་ན། ཡོད་དེ། དེ་ལ་མ་རིག་པའི་བག་ཆགས་ཞེས་
པས་ཤེས་སྒྲིབ་ཀྱི་མཚན་གཞི་བསྟན། ཤེས་བྱ་ཡོངས་སུ་གཅོད་པའི་གེགས་སུ་གྱུར་པ་ཡིན་ལ། ཞེས་པས་མཚན་ཉིད་བསྟན། འདོད་ཆགས་ལ་སྒོས་པ་ཞེས་སོགས་ཀྱི་ཡང་སྒྲས་ཉོན་མོངས་པའི་བག་ཆགས་དེ་ཤེས་སྒྲིབ་ཡིན་པར་མ་ཟད། དགྲ་བཅོམ་པའི་རྒྱུད་
ལ་འབྱུང་བའི་ལུས་ངག་གི་གནས་ངན་ལེན་གྱི་རྒྱུར་ཡང་བསྟན་པའི་ཕྱིར། དེས་ན་ལུས་ཀྱི་གནས་ངན་ལེན་ནི། འདོད་ཆགས་ཀྱི་བག་ཆགས་ཀྱི་དབང་གིས་དགྲ་བཅོམ་པས་ལུས་ཀྱིས་སྤྲེའུ་ལྟར་མཆོད་བ་ལྟ་བུ་ཡིན། ངག་གི་གནས་ངན་ལེན་ནི། ཞེ་སྡང་གི་བག་ཆགས་
ཀྱི་དབང་གིས་དགྲ་བཅོམ་པས་གཞན་ལ་དམང་མོ་ཟེར་བ་ལྟ་བུ་ཡིན། ཡིད་ཀྱི་གནས་ངན་ལེན་ནི། ཤེས་བྱའི་ཆ་ཕྲ་མོ་རྟོགས་དཀའ་བ་ལ་བློ་མི་གསལ་བའི་ཆ་ལྟ་བུ་ཡིན་ཏེ། དཔེར་ན། མོའུ་འགལ་གྱི་བུས་རང་གི་མ་འཇིག་རྟེན་གྱི་ཁམས་འོད་ཟེར་ཅན་གྱི་དམྱལ་

[076A]༄༅། །བར་སྐྱེས་པ་མངོན་ཤེས་ཀྱིས་ཡུན་རིང་དུ་བལྟས་ཀྱང་མ་རྟོགས་པ་ལྟ་བུའོ། །དེ་ལ་ཁོ་ན་རེ། ཉོན་སྒྲིབ་མ་ལུས་པར་སྤངས་པའི་དམན་ལམ་སྔོན་དུ་མ་སོང་བའི་ས་བདུན་པའི་རྣམ་གྲོལ་ལམ་ཡོད་པར་ཐལ། ཉོན་སྒྲིབ་ཀྱི་དངོས་
གཉེན་དུ་གྱུར་པའི་དམན་ལམ་སྔོན་དུ་མ་སོང་བའི་ས་བདུན་པའི་བར་ཆད་མེད་ལམ་ཡོད་པའི་ཕྱིར་ཟེར་ན་མ་ཁྱབ། འོ་ན་ཤེས་སྒྲིབ་མ་ལུས་པར་སྤངས་པའི་ས་བཅུ་པའི་རྣམ་གྲོལ་ལམ་ཡོད་པར་ཐལ། ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་དུ་གྱུར་པའི་
ས་བཅུ་པའི་བར་ཆད་མེད་ལམ་ཡོད་པའི་ཕྱིར། ཁྱབ་པ་ཁས། ཁོ་ན་རེ། ས་བརྒྱད་པ་ཐོབ་མ་ཐག་པའི་རྣམ་གྲོལ་ལམ་ཆོས་ཅན། ཁྱོད་དང་མཉམ་གཞག་ཐུན་གཅིག་ལ་སྐྱེས་པའི་ས་བརྒྱད་པའི་བར་ཆད་མེད་ལམ་ཡོད་པར་ཐལ། ཁྱོད་ས་བརྒྱད་པའི་རྣམ་
གྲོལ་ལམ་ཡིན་པའི་ཕྱིར་ན་མ་ཁྱབ། ཁོ་ན་རེ། མ་དག་པའི་ཡེ་ཤེས་ཡིན་ན། ཉོན་སྒྲིབ་མ་སྤངས་པས་ཁྱབ་པར་ཐལ། དག་སའི་ཡེ་ཤེས་ཡིན་ན་དེ་སྤངས་པས་ཁྱབ་པའི་ཕྱིར་ན་མ་ཁྱབ། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་
གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། དེ་ལ་ཁོ་ན་རེ། བདེན་སྣང་ཤེས་སྒྲིབ་ཡིན་པར་ཐལ། འཇུག་ཤེས་དྲུག་ལ་རང་ཡུལ་གཟུགས་སོགས་བདེན་གྲུབ་ཏུ་སྣང་བའི་གཉིས་སྣང་འཁྲུལ་པའི་ཆ་དེ་ཤེས་སྒྲིབ་ཡིན་པའི་ཕྱིར། འདོད་ན། བྱང་
སེམས་རྒྱུན་མཐའ་པའི་རྒྱུད་ལ་ཤེས་སྒྲིབ་ཡོད་པར་ཐལ། འདོད་ན་གང་ཞིག་དེའི་རྒྱུད་ལ་བདེན་སྣང་ཡོད་པའི་ཕྱིར། ཕྱི་མ་དེར་ཐལ། དེའི་རྒྱུད་ལ་བདེན་སྣང་ཅན་གྱི་ཤེས་པ་ཡོད་པའི་ཕྱིར་ཏེ། དེའི་རྒྱུད་ལ་རང་ཡུལ་བདེན་གྲུབ་ཏུ་སྣང་བའི་ཤེས་པ་
ཡོད་པའི་ཕྱིར་ཟེར་ན། གོང་མ་ལ་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་གཉིས་སྣང་ཅན་གྱི་ཤེས་པ་ཡིན་པར་ཐལ། དེ་ལ་ཀ་བའི་ཆོས་ཉིད་དང་བུམ་པའི་ཆོས་ཉིད་གཉིས་གཉིས་སུ་སྣང་བའི་ཕྱིར། ཁྱབ་པ་ཁས། དེར་ཐལ་

[076B] དེས་དེ་གཉིས་མངོན་སུམ་དུ་རྟོགས་པའི་ཕྱིར། ངག་དོན་ནི། བྱང་སེམས་ཀྱི་ས་གསུམ་པ་ཆོས་ཅན། ཁྱོད་ལ་འོད་བྱེད་པ་ཞེས་རྗོད་པའི་རྒྱུ་མཚན་ཡོད་དེ། མཉམ་གཞག་ཏུ་ཡེ་ཤེས་ཀྱི་སྣང་བ་ཁྱད་པར་ཅན་དང། རྗེས་ཐོབ་ཏུ་འོད་ཀྱི་སྣང་བ་
ཁྱད་པར་ཅན་གཉིས་འབྱུང་བའི་རྒྱུ་མཚན་གྱིས་དེ་ལྟར་རྗོད་པའི་ཕྱིར།    ༈    །ཞེས་སོགས་ཀྱི་སྐབས་སུ། སྔ་རབས་པ་ཁ་ཅིག་ན་རེ། ཐེག་ཆེན་སེམས་བསྐྱེད་ཀྱིས་ཟིན་པའི་དགེ་རྩ་ཁོང་ཁྲོས་འཇོམས་མི་ནུས་ཏེ། བློ་གྲོས་
རྒྱ་མཚོས་ཞུས་པའི་མདོ་བསླབ་བཏུས་སུ་དྲངས་པ་ལས། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང། །རྒྱ་མཚོ་མ་བསྐམས་བར་དུ་དེ་མི་འཛད། །དེ་བཞིན་བྱང་ཆུབ་རྒྱུར་བསྔོས་དགེ་བ་ཡང། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་པ་དང། སྡོང་པོ་བཀོད་པའི་མདོ་བསླབ་
བཏུས་སུ་དྲངས་པ་ལས་ཀྱང། དངུལ་ཆུའི་རིགས་གསེར་དུ་སྣང་བ་ཞེས་པ་སྲང་གཅིག་གིས། ལྕགས་སྲང་སྟོང་གསེར་དུ་བསྒྱུར་ཀྱང། ལྕགས་དེས་དེ་ཅུང་ཟད་ཟད་པར་བྱ་མི་ནུས་པ་དཔེར་མཛད་ནས། ཐེག་ཆེན་སེམས་བསྐྱེད་ཀྱིས་ཟིན་པའི་དགེ་རྩས་ལས་དང་ཉོན་མོངས་ཀྱིས་
བོན་ཟད་པར་བྱེད་ནུས་ཀྱང། ཅིག་ཤོས་ཀྱིས་དེའི་ས་བོན་ཚུར་ལ་འཇོམས་མི་ནུས་པར་བཤད་པའི་ཕྱིར། ཟེར་ན། ཐེག་ཆེན་སེམས་བསྐྱེད་ཀྱིས་ཟིན་པའི་དགེ་རྩ་ཁོང་ཁྲོས་འཇོམས་པ་ཡོད་པར་ཐལ། བྱང་སེམས་བདག་ཉིད་ཆེན་པོའི་དགེ་རྩ་ཁོང་ཁྲོས་འཇོམས་ནུས་པའི་
ཕྱིར། དེ་ལྟར་ཡང་འདིའི་ཐད་ཀྱི་འགྲེལ་པར་བཤད་པའི་ཕྱིར། རང་ལུགས་ལ། ལུང་དང་པོའི་དོན་ནི། རྫོགས་བྱང་དུ་བསྔོས་པའི་དགེ་རྩའི་འབྲས་བུ་ལ་ཅི་ཙམ་ལོངས་སྤྱད་ཀྱང་ཟད་པར་མི་ནུས་པ་ལུང་དེའི་དོན་ཡིན་ཅིང། ལུང་གཉིས་པའི་དོན་ནི། ཐེག་ཆེན་སེམས་བསྐྱེད་
ལ་བརྟེན་ནས་ལས་ཉོན་གྱི་ས་བོན་ཟད་པར་བྱེད་ནུས་ཀྱང། ལས་ཉོན་གྱིས་ཐེག་ཆེན་སེམས་བསྐྱེད་ཀྱི་ས་བོན་ཟད་པར་བྱེད་མི་ནུས་པ་ལུང་དེའི་དོན་ཡིན་པའི་ཕྱིར། ཁ་ཅིག། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་དགེ་རྩ་ཁོང་ཁྲོས་འཇོམས་མི་ནུས་སོ། །ཞེ་ན། དེ་

[077A]༄༅། །ནུས་པར་ཐལ། ཚོགས་ལམ་ཆེན་པོ་ལ་གནས་པའི་བྱང་སེམས་ཀྱི་དགེ་རྩ་ཁོང་ཁྲོས་འཇོམས་ནུས་པའི་ཕྱིར་ཏེ། ཊཱིཀ་ཆེན་ལས། དཔེར་ན། བྱང་སེམས་ཀྱི་ཚོགས་ལམ་ཆེན་པོ་ནས། མྱུར་པོར་སྦྱོར་ལམ་དུ་འཕོ་ཐུབ་པ་ཅིག་གིས་
ལུང་བསྟན་ཐོབ་པ་ལ་ཁྲོས་ན། ཁྲོ་སེམས་ཀྱི་གྲངས་དེ་སྙེད་ཀྱི་བསྐལ་པར་སྦྱོར་ལམ་དུ་འཕོ་མི་ནུས་པར་གཞི་ནས་ལམ་ལ་སློབ་དགོས་པ་ལྟ་བུའོ། །ཞེས་གསུངས་པའི་ཕྱིར། ཁོང་ཁྲོས་དགེ་རྩ་བཅོམ་པའི་དོན་ལ་མཁས་པ་ཁ་ཅིག། ཁོང་ཁྲོས་རང་གི་གཞོམ་བྱའི་དགེ་
རྩའི་རྣམ་སྨིན་གྱི་འབྲས་བུ་མྱུར་དུ་འབྱིན་པའི་ནུས་པ་བཅོམ་ནས་འབྲས་བུ་ཐག་སྲིང་བ་འབྱིན་པ་ཡིན་གྱི། འབྲས་བུ་འབྱིན་པའི་ནུས་པ་གཏན་མེད་དུ་བྱེད་པ་ནི་མ་ཡིན་ཏེ། ཁོང་ཁྲོས་དགེ་རྩའི་ས་བོན་འཇོམས་མི་ནུས་པའི་ཕྱིར་ཏེ། འཇིག་རྟེན་པའི་ལམ་གྱིས་སྤང་
བྱའི་ས་བོན་སྤོང་མི་ནུས་པའི་ཕྱིར། ཞེས་གསུང། དེ་འགོག་པ་ལ་ཊཱིཀ་ཆེན་ལས། རྒྱུ་མཚན་དེ་ནི་མ་ངེས་ཏེ། སོ་སོ་སྐྱེ་བོས་གཉེན་པོ་སྟོབས་བཞིས་མི་དགེ་བ་སྦྱངས་པའི་དགེ་བ་ཡང་ས་བོན་སྤངས་པ་མིན་ཀྱང། ད་གཟོད་རྐྱེན་དང་ཕྲད་ཀྱང་རྣམ་སྨིན་འབྱིན་པ་མི་སྲིད་
པའི་ཕྱིར་དང། སྦྱོར་ལམ་རྩེ་མོ་དང་བཟོད་པ་ཐོབ་པའི་ཚེ་ལོག་ལྟ་དང། ངན་འགྲོའི་རྒྱུར་གྱུར་པའི་མི་དགེ་བའི་ས་བོན་མ་སྤངས་ཀྱང། རྐྱེན་དང་ཕྲད་ནའང་ལོག་ལྟ་དང་ངན་འགྲོར་སྐྱེ་བ་མི་སྲིད་པའི་ཕྱིར་རོ། །ཞེས་གསུངས། དེའི་དོན་ནི་སྦྱོར་ལམ་རྩེ་མོ་ལ་གནས་པའི་
སེམས་དཔའི་རྒྱུད་ལ་ལོག་ལྟ་མངོན་གྱུར་དུ་སྐྱེ་བ་སྲིད་པར་ཐལ། དེས་ལོག་ལྟའི་ས་བོན་མ་སྤངས་པའི་ཕྱིར། ཁྱབ་སྟེ། ཁོང་ཁྲོས་དགེ་རྩའི་ས་བོན་མ་བཅོམ་ན་དགེ་རྩའི་རྣམ་སྨིན་ཡིད་འོང་འབྱིན་ངེས་པས་ཁྱབ་པས་ཁྱབ་པ་ཡོད་པའི་ཕྱིར། གཞན་ཡང། སྦྱོར་
ལམ་བཟོད་པ་ལ་གནས་པའི་སེམས་དཔའ་ལས་ཉོན་གྱི་དབང་གིས་ངན་འགྲོར་སྐྱེ་སྲིད་པར་ཐལ། དེས་ངན་སོང་གི་ས་བོན་མ་སྤངས་པའི་ཕྱིར། ཁྱབ་པ་ཁས། གཞན་ཡང། སྲོག་གཅོད་ཀྱི་མི་དགེ་བའི་ལས་གཉེན་པོ་སྟོབས་བཞིས་བཤགས་ཟིན་པའི་གང་ཟག་

[077B] དེས་སྲོག་གཅོད་ཀྱི་ལས་ཀྱི་ས་བོན་མ་སྤངས་པའི་ཕྱིར། ཁྱབ་པ་ཁས། གཞན་ཡང། མི་དགེ་བའི་ལས་སྟོབས་ལྡན་ཡིན་ན། རང་ལས་སྟོབས་ཆུང་བའི་དགེ་རྩ་འཇོམས་བྱེད་
ཡིན་དགོས་པར་ཐལ། དེ་ཡིན་ན་རང་ལས་སྟོབས་ཆུང་བའི་དགེ་རྩའི་ནུས་པ་ཐག་སྲིང་ནུས་ཡིན་པས་ཁྱབ་པ་གང་ཞིག། ཁོང་ཁྲོས་དགེ་རྩ་འཇོམས་པའི་དོན་དགེ་རྩའི་རྣམ་སྨིན་གྱི་འབྲས་བུ་འབྱིན་པའི་ནུས་པ་ཐག་སྲིང་བ་ལ་བྱེད་རིགས་པའི་ཕྱིར། རྟགས་ཕྱི་མ་ཁས་
དང་པོ་དེར་ཐལ། མཛོད་འགྲེལ་དུ་མདོ་དྲངས་པ་ལས། ལས་ཀྱི་འཁོར་བ་ལྕི་གང་དང། །ཉེ་བ་གང་དང་གོམས་པ་གང། །སྔོན་བྱས་གང་ཡིན་དེ་དག་ལས། །སྔ་མ་སྔ་མ་རྣམ་སྨིན་འགྱུར། །ཞེས་གསུངས་པའི་ཕྱིར། མཁས་པ་ཁ་ཅིག། ཁོང་ཁྲོས་དགེ་རྩ་འཇོམས་
པའི་དོན། ཁོང་ཁྲོས་རང་གི་གཞོམ་བྱའི་དགེ་རྩའི་རྣམ་སྨིན་འབྱིན་པའི་ནུས་པ་གཏན་མེད་དུ་བྱེད་པ་ཡིན་ནོ། །ཞེ་ན་མི་འཐད་དེ། ཊཱིཀ་ཆེན་ལས། དགེ་བ་འཇོམས་པ་ཡང་ཁོང་ཁྲོ་སྐྱེས་མ་ཐག་རྒྱུད་ལ་དགེ་བ་མེད་པར་འགྲོ་བ་མིན་གྱི། འབྲས་བུ་འབྱིན་པའི་ནུས་
པ་ལ་གནོད་པ་བྱེད་པའོ། །དེ་ཡང་ཟད་པ་ཆུང་འབྲིང་ཆེ་གསུམ་བཤད་པའི་གང་གནོད་པ་བྱས་ཚོད་དེ་སླར་སྨིན་མི་ནུས་པའོ། །ཞེས་གསུངས་པའི་ཕྱིར། རང་ལུགས་ལ། གཞོམ་བྱའི་དགེ་རྩ་ངོས་བཟུང་བ། དགེ་རྩ་འཇོམས་པའི་རྟེན་གྱི་གང་ཟག་ངོས་བཟུང་བ་
ཁོང་ཁྲོས་དགེ་རྩ་བཅོམ་པའི་དོན་བཤད་པ་དང་གསུམ། དང་པོ་ནི། སྐབས་འདིར་བཤད་པའི་ཁོང་ཁྲོའི་གཞོམ་བྱའི་དགེ་རྩ་ཡིན་ན་བསོད་ནམས་ཀྱི་ཚོགས་ཀྱིས་བསྡུས་པས་ཁྱབ་སྟེ། རང་འགྲེལ་ལས། དེ་ཙམ་གྱིས་ཀྱང་བསྐལ་པ་བརྒྱར་བསགས་པའི་
བསོད་ནམས་ཀྱི་ཚོགས་སྔར་བསྟན་པའི་སྦྱིན་པ་དང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གོམས་པ་ལས་སྐྱེས་པ་འཇོམས་པར་འགྱུར་ན། ཞེས་དང། སྤྱོད་འཇུག་ལས། སྦྱིན་དང་བདེར་གཤེགས་མཆོད་ལ་སོགས། ལེགས་སྤྱད་གང་ཡིན་དེ་ཀུན་ཀྱང། །ཁོང་

[078A]༄༅། །ཁྲོ་གཅིག་གིས་འཇོམས་པར་བྱེད། །ཅེས་བཤད་པའི་ཕྱིར། གཉིས་པ་ལ་བྱང་སེམས་སྟོབས་ཆེ་བས་ཆུང་བ་ལ་ཁྲོས་པ་དང། སྟོབས་ཆུང་བས་ཆེ་བ་ལ་ཁྲོས་པ་དང། སྟོབས་མཉམ་པས་མཉམ་པ་ལ་ཁྲོས་པ་དང། བྱང་
སེམས་མ་ཡིན་པའི་གང་ཟག་གིས་བྱང་སེམས་ལ་ཁྲོས་པ་དང། བྱང་སེམས་མ་ཡིན་པའི་གང་ཟག་གི། བྱང་སེམས་མ་ཡིན་པ་ལ་ཁྲོས་པ་དང་ལྔ། དང་པོ་ནི། བྱང་སེམས་སྟོབས་ཆེ་བས་ཆུང་བ་ལ་ཁྲོས་ན། བསྐལ་པ་བརྒྱར་བསགས་པའི་དགེ་རྩ་འཇོམས་
པ་ཡིན་ཏེ། རང་འགྲེལ་ལས། གལ་ཏེ་བྱང་ཆུབ་སེམས་དཔའ་བདག་ཉིད་ཆེན་པོ་དེས་གང་ཟག་གི་ཁྱད་པར་དུ་ངེས་པ་དང་བྲལ་བའི་ཕྱིར་ལ། ངེས་པ་ཡིན་དུ་ཟིན་ཀྱང། ཉོན་མོངས་པ་གོམས་པ་ལ་རག་ལས་ནས་འཇུག་པ་ཉིད་ཀྱི་ཕྱིར་བྱང་ཆུབ་ཏུ་སེམས་བསྐྱེད་པ་རྣམས་
ལ་བདེན་པར་གྱུར་པ་དང་བདེན་པར་གྱུར་པ་མ་ཡིན་པའི་ཉེས་པ་ལྷག་པར་སྒྲོ་བཏགས་ནས་ཁོང་ཁྲོའི་བསམ་པ་སྐད་ཅིག་ཙམ་ཞིག་བསྐྱེད་ན་ཡང། དེ་ཙམ་གྱིས་ཀྱང་བསྐལ་པ་བརྒྱར་བསགས་པའི་བསོད་ནམས་ཀྱི་ཚོགས་སྔར་བསྟན་པའི་སྦྱིན་པ་དང་ཚུལ་
ཁྲིམས་ཀྱི་ཕ་རོལ་ཏུ་ཕྱིན་པ་གོམས་པ་ལས་སྐྱེས་པ་འཇོམས་པར་འགྱུར་ན། བྱང་ཆུབ་སེམས་དཔའ་མ་ཡིན་པས་བྱང་ཆུབ་སེམས་དཔའ་རྣམས་ལ་བསྐྱེད་པ་ལྟ་ཅི་སྨོས་ཏེ་ཞེས་དང། རྩ་བར་ཡང། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །ཞེས་སོགས་
གསུངས་པའི་ཕྱིར། གཉིས་པ་ནི། བྱང་སེམས་སྟོབས་ཆུང་བས་ཆེ་བ་ལ་ཁྲོས་པ་དང། སྟོབས་མཉམ་བས་མཉམ་པ་ལ་ཁྲོས་པ་རྣམས་ལུང་ལ་བརྟེན་ནས་ཤེས་པར་བྱ་བ་ཡིན་ལ། དེ་ཡང་ལུང་བསྟན་མ་ཐོབ་པའི་བྱང་སེམས་ཀྱིས་ལུང་བསྟན་ཐོབ་པའི་བྱང་
སེམས་ལ་ཁྲོས་ན་ཁྲོ་སེམས་ཀྱི་གྲངས་ཇི་སྙེད་པ་དེ་སྙེད་ཀྱི་བསྐལ་པར་གཞི་ནས་ལམ་ལ་སློབ་དགོས་པར་གསུངས་ཏེ། མདོ་སྡུད་པ་ལས། ལུང་བསྟན་མ་ཐོབ་བྱང་ཆུབ་སེམས་དཔའ་གང་ཞིག་གིས། །ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་

[078B] ༑ཐ་བ་སྐྱོན་ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙིད་བསྐལ་པར་གཞེ་ནས་གོ་ཆ་བགོ་དགོས་སོ། །ཞེས་གསུངས་པའི་ཕྱིར། བྱང་སེམས་མ་ཡིན་པའི་གང་ཟག་གིས་བྱང་སེམས་ལ་ཁྲོས་ན་བསྐལ་པ་སྟོང་དུ་བསགས་པའི་དགེ་རྩ་འཇོམས་པར་གསུངས་ཏེ་
སྤྱོད་འཇུག་ལས། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་པར་བྱེད། །ཅེས་གསུངས་པའི་ཕྱིར། ལྔ་པ་ལ། བྱང་སེམས་མ་ཡིན་པའི་གང་ཟག་གིས་བྱང་སེམས་
མ་ཡིན་པ་གཞན་ལ་ཁྲོས་ན་དགེ་རྩ་འཇོམས་པར་གསུངས་ཏེ། དགེ་སློང་གིས་དེ་བཞིན་གཤེགས་པའི་སྐྲ་དང་སེན་མོའི་མཆོད་རྟེན་ལ་དད་པས་ཀུན་ནས་བསླངས་ཏེ། ཕྱག་བྱས་པའི་དགེ་རྩལ་བརྟེན་ནས་རང་གི་ལུས་ཀྱིས་ནོན་པའི་ས་གཞི་ནས་གསེར་གྱིས་གཞི་ལ་
ཐུག་པའི་བར་གྱི་རྡུལ་ཕྲ་རབ་ཀྱི་གྲངས་དང་མཉམ་པའི་འཁོར་ལོས་སྒྱུར་བའི་རྒྱལ་སྲིད་ལ་ལོངས་སྤྱོད་པའི་ལས་བསགས་ཤིང་དེ་ལྟ་བུའི་དགེ་རྩ་དེ་ཡང་གྲོགས་ཚངས་པ་མཚུངས་པར་སྤྱོད་པ་ལ་ཁྲོས་ན་བསྲབས་པ་དང། བྱང་བ་དང་ཡོངས་སུ་ཀྱང་བར་འགྱུར་བ་ཐམས་
ཅད་ཡོད་སྨྲའི་མདོ་བསླབ་བཏུས་སུ་དྲངས་པ་ལས་གསུངས་པའི་ཕྱིར་ཏེ། དེ་ཉིད་ལས། དགེ་སློང་དག། དགེ་སློང་གིས་འདི་ལྟར་སྐྲ་དང་སེན་མོའི་མཆོད་རྟེན་ལ་ཡན་ལག་ཐམས་ཅད་ཀྱིས་ཕྱག་འཚལ་ཏེ། སེམས་དང་བར་བྱེད་པ་ལ་ལྟོས། བཅུན་པ་དེ་ལྟར་
ལགས་སོ། །དགེ་སློང་དག། དགེ་སློང་འདིས་ཅི་ཙམ་ནོན་པའི་འོག་དཔག་ཚད་བརྒྱད་ཁྲི་བཞི་སྟོང་ན་གསེར་གྱི་འཁོར་ལོ་ལ་ཐུག་པའི་བར་ན། བྱེ་མ་ཇི་སྙེད་ཡོད་པ་དེ་སྙེད་དུ། དགེ་སློང་འདིས་འཁོར་ལོས་སྒྱུར་བའི་རྒྱལ་སྲིད་སྟོང་འགྱུར་དུ་ལོངས་སྤྱོད་པར་འགྱུར་རོ། །
ཞེས་པ་ནས། ཉེ་བར་འཁོར། དེས་དགེ་བའི་རྩ་བ་ཆེན་པོ་འདི་དག་བསྲ་བས་པ་དང། ཡོངས་སུ་བྱང་བ་དང། ཡོངས་སུ་ཟད་པར་འགྱུར་རོ། །ཞེས་གསུང། དེས་ན་འབྲས་བུ་ཕུན་སུམ་ཚོགས་པ་ཡུན་རིང་པོར་འབྱུང་འགྱུར་ཐུང་ངུར་བྱས་པ་དང། ཆེན་པོ་འབྱུང་

[079A]༄༅། །འགྱུར་ཆུང་ངུར་བྱས་པ་ནི། དགེ་རྩ་དེ་བསྲབས་པ་དང། ཟད་པ་ཆུང་ངུ་དང། དགེ་རྩའི་འབྲས་བུ་ཡིད་འོང་འབྱིན་པའི་ནུས་པ་ཕལ་ཆེར་བཅོམ་པ་ནི་ཡོངས་སུ་བྱང་བ་སྟེ། ཟད་པ་ཆེན་པོ་དང། དེ་གཉིས་ཀྱི་བར་གྱི་བྱང་བ་ལྟ་བུ་ཟད་པ་འབྲིང་
ངོ༑ ༑གསུམ་པ་ཁོང་ཁྲོས་དགེ་རྩ་བཅོམ་པའི་དོན་ནི། དེའི་དོན་ཡོད་དེ། ཁོང་ཁྲོས་རང་གི་གཞོམ་བྱའི་དགེ་རྩའི་འབྲས་བུ་ཡིད་འོང་འབྱིན་པའི་ནུས་པ་ལ་གནོད་པ་བྱས་པ་དེ་དེའི་དོན་ཡིན་པའི་ཕྱིར། གནོད་པ་བྱས་ཚུལ་ནི་བསྲབས་པ་སོགས་གོང་གི་གསུམ་པོ་ལས་
ཤེས་པར་བྱའོ། །ཁ་ཅིག་ལུང་བསྟན་མ་ཐོབ་པའི་བྱང་སེམས་ཀྱིས་ལུང་བསྟན་ཐོབ་པའི་བྱང་སེམས་ལ་ཁྲོས་ན་ལམ་ལ་གཞི་ནས་སློབ་དགོས་པར་གསུངས་པའི་དོན་ཡོད་དེ། ཚོགས་ལམ་ཆེན་པོ་ནས་སྦྱོར་ལམ་ལ་མྱུར་པོར་འཕོ་ཐུབ་པ་ཅིག་གིས་ལུང་
བསྟན་ཐོབ་པའི་བྱང་སེམས་ལ་ཁྲོས་ན་ལམ་ལ་གཞི་ནས་བསླབ་དགོས་པ་དེ། དེའི་དོན་ཡིན་ཟེར་ན། འོ་ན་བྱང་སེམས་སྦྱོར་ལམ་པས་བྱང་འཕགས་ལ་ཁྲོས་ན། གཞི་ནས་ཚོགས་ལམ་ཆུང་དུ་ནས་བསླབ་དགོས་པར་ཐལ། དམ་བཅའ་འཐད་པའི་ཕྱིར་
འདོད་ན། ཐེག་ཆེན་གྱི་སྦྱོར་ལམ་ཐོབ་མྱོང་གི་གང་ཟག་ཀྱང་ཡིན་ཐེག་ཆེན་གྱི་ཚོགས་ལམ་ཆུང་ངུ་ཐོབ་མ་ཐག་པའི་གང་ཟག་ཀྱང་ཡིན་པའི་གཞི་མཐུན་པ་ཡོད་པར་ཐལ་ལོ། །དག་དོན་ནི། ཐར་འདོད་ཀྱི་སྐྱེས་བུ་རྣམས་ཀྱིས་ཁོང་ཁྲོ་སྒོ་དུ་མ་ནས་འགོག་རིགས་
ཏེ། བྱང་སེམས་སྟོབས་ཆེ་བས་ཆུང་བ་ལ་ཁྲོས་ན་ཡང་བསྐལ་པ་བརྒྱར་བསགས་པའི་སྦྱིན་པ་དང། ཚུལ་ཁྲིམས་སོགས་ལས་བྱུང་བའི་དགེ་རྩ་འཇོམས་ནུས་པའི་ཕྱིར།    ༈    འབྲེལ་ནི་བྱང་སེམས་ས་ལྔ་
པ་བ་དེས་བསམ་གཏན་གྱི་ཕར་ཕྱིན་ཉམས་སུ་བླངས་པ་ལས་ས་གོང་མ་ཅི་ཞིག་ཐོབ་པར་འགྱུར་ཞེ་ན། ས་དྲུག་པ་མངོན་གྱུར་པ་ཐོབ། བྱས་པ་ལ་ཁོ་ན་རེ། ས་དྲུག་པ་ལ་མངོན་དུ་གྱུར་པ་ཞེས་རྗོད་པའི་རྒྱུ་མཚན་གང། ས་དྲུག་པར་ཡོན་ཏན་གྱི་ཁྱད་པར་གང་

[079B] ཐོག་མར་སའི་ངེས་ཚིག་དང། ས་དྲུག་པར་ཤེར་ཕྱིན་གྱི་ཉམས་ལེན་ལྷག་པའི་ཡོན་ཏན་ཁྱད་པར་ཅན་ཐོབ་ཅེས་འཆད་པ་ལ། མངོན་དུ་ཕྱོགས་པར་མཉམ་གཞག་སེམས་གནས་ཏེ། །ཞེས་སོགས་ཤོ་ལོ་ཀ་གཅིག་གསུངས། ཁོ་ན་རེ། ས་དྲུག་པར་ཤེར་
ཕྱིན་གྱི་ཉམས་ལེན་ལྷག་པར་ཐོབ་ཅིང་བསྟན་བཅོས་འདིར་དེ་ཉིད་རྒྱས་པར་འཆད་ན། ཚུལ་ཇི་ལྟར་དུ་འཆད་ཅེ་ན། ཇི་ལྟར་ལོང་བའི་ཚོགས་ཀུན་བདེ་བླག་ཏུ། །ཞེས་པ་ནས། དེ་དག་དེ་སྐད་རབ་ཏུ་བསྒྲགས། །ཞེས་པའི་བར་གྱིས་ཤེར་ཕྱིན་དེ་རྒྱས་པར་འཆད། དེ་ལྟར་བློ་
གྲོས་ཟེར་གྱིས་སྣང་བ་གསལ་བྱས་པ། །ཞེས་སོགས་ཤོ་ལོ་ཀ་གསུམ་གྱི་དོན་བསྡུས་ཏེ་འཆད་པར་བྱེད། དང་པོ་ནི། རྫོགས་པའི་སངས་རྒྱས་ཆོས་ལ་མངོན་ཕྱོགས་ཤིང། །ཞེས་འཆད་ན། ས་དྲུག་པར་ཤེར་ཕྱིན་གྱི་ཉམས་ལེན་ལྷག་པས་རྫོགས་པའི་སངས་རྒྱས་ཀྱི་ཆོས་
ཐོབ་པ་ལ་མངོན་དུ་ཕྱོགས་པར་ཇི་ལྟར་འགྱུར་ཞེ་ན། དེའི་རྒྱུ་མཚན་ཡོད་དེ། ས་ལྔ་པ་མན་ཆད་དུ་ལྷག་པར་ཐོབ་པའི་སྦྱིན་སོགས་རྣམས་ཀྱིས་སངས་རྒྱས་ཀྱི་སར་བགྲེད་པ་ཤེར་ཕྱིན་གྱི་ཉམས་ལེན་ཁྱད་པར་ཅན་གྱིས་ཟིན་པ་ལ་རག་ལས་པའི་ཕྱིར། ཞེས་དཔེ་དང་བཅས་
ཏེ་སྟོན་པ་ནི། ཇི་ལྟར་ལོང་བའི་ཚོགས་ཀུན་བདེ་བླག་ཏུ། །ཞེས་སོགས་ཤོ་ལོ་ཀ་གཅིག་གིས་འཆད། འདི་བརྟེན་འབྱུང་བའི་དེ་ཉིད་མཐོང་བ་དེ། །ཞེས་འཆད་ན། ས་དྲུག་པ་བས་གཟིགས་པའི་རྟེན་འབྱུང་གི་དེ་ཁོ་ན་ཉིད་ཇི་ལྟ་བུ་ཞེ་ན། དེ་ཁོ་ན་ཉིད་མངོན་སུམ་དུ་རྟོགས་པ་
ལ་འདྲི་ན་སངས་རྒྱས་དང་བྱང་སེམས་གོང་མ་རྣམས་ལ་འདྲི་བར་བྱ་བ་ཡིན་ལ། ལུང་ལ་བརྟེན་ནས་ཤོད་ཅིག་ཅེ་ན། ལུང་གི་དགོངས་པ་ངེས་པ་ཡང་དཀའ་བའི་ཕྱིར། རང་དབང་དུ་ལུང་གིས་དགོངས་པ་འཆད་མི་ནུས་ལ། འོན་ཀྱང་མགོན་པོ་ཀླུ་སྒྲུབ་ཀྱི་རྗེས་སུ་འབྲངས་
ནས་འཆད་ཅེས་སྟོན་པ་ལ། ཇི་ལྟར་དེ་ཡིས་ཆེས་ཟབ་ཆོས་རྟོགས་པ། །ཞེས་སོགས་གསུངས། འོ་ན་དེ་འདྲའི་སྟོང་ཉིད་རྒྱས་པར་སྟོན་པའི་སྣོད་རུང་གི་གདུལ་བྱ་དེ་གང་ཞེ་ན། དེ་ངོས་འཛིན་པ་ལ། སོ་སོ་སྐྱེ་བོའི་དུས་ནའང་སྟོང་པ་ཉིད་ཐོས་ནས། །ཞེས་སོགས་གསུངས་

[080A]༄༅། །སྟོང་ཉིད་སྟོན་པའི་སྣོད་རུང་གི་ཐེག་ཆེན་གྱི་རིགས་ཅན་དེ་ལ་སྟོང་ཉིད་བསྟན་པས་ཕན་ཡོན་ཅི་ཞིག་འབྱུང་ཞེ་ན། དེའི་ལན་སྟོན་པ་ལ། དེ་ལ་དེ་ཡི་རྗེས་སུ་འགྲོ་བའི་ཡོན་ཏན་འབྱུང། །ཞེས་གསུངས་སོ། །དེས་སྟོང་ཉིད་རྒྱས་པར་སྟོན་པའི་
སྣོད་རུང་གི་བསྟན་བཅོས་འདིའི་ཆེད་དུ་བྱ་བའི་གདུལ་བྱ་དེས་སྔར་བཤད་པའི་ཟབ་པ་དང་རྒྱ་ཆེ་བའི་ལམ་ཉམས་སུ་བླངས་པ་ལས་ལམ་གོང་མས་རབ་ཏུ་དགའ་བ་སོགས་རིམས་ཀྱིས་ཐོབ་པར་འགྱུར་བས་དེ་འདྲའི་གདུལ་བྱ་དེ་ལྟོང་ཉིད་ཉན་པའི་ཕྱིར་དུ་བསྐལ་རིགས་
ཞེས་འཆད་པ་ལ། ཟབ་ཅིང་རྒྱ་ཆེའི་ཚུལ་ལ་མཁས་པའི་སྐྱེ་བོས་ནི། །ཞེས་སོགས་གསུངས། འོ་ན་བསྟན་བཅོས་འདིར་ས་དྲུག་པ་བས་གཟིགས་པའི་རྟེན་འབྱུང་གི་དེ་ཁོ་ན་ཉིད་དེ་མགོན་པོ་ཀླུ་སྒྲུབ་ཀྱི་རྗེས་སུ་འབྲངས་ཏེ་འཆད་ཚུལ་དེ་གང་ཞེ་ན། འདི་ལ་ཡང་དག་པའི་
དོན་ལུང་གིས་བསྟན་ཚུལ། ལུང་གི་དོན་རིགས་པས་སྒྲུབ་པ། དེས་སྒྲུབ་པའི་སྟོང་ཉིད་ཀྱི་རབ་དབྱེ་བཤད་པའོ། །དང་པོ་ལ། བཤད་བྱའི་ལུང་འགོད་པ། ལུང་གི་དོན་བཤད་པའོ། །དང་པོ་ནི། ས་བཅུ་པ་ལས། ས་ལྔ་པ་བ་དེ་ས་དྲུག་པ་ལ་འཇུག་པ་ན། ཆོས་མཉམ་
པ་ཉིད་བཅུས་འཇུག་གོ། བཅུ་གང་ཞེ་ན། འདི་ལྟ་སྟེ། ཆོས་ཐམས་ཅད་མཚན་མ་མེད་པར་མཉམ་པ་ཉིད་དང། ཆོས་ཐམས་ཅད་མཚན་ཉིད་མེད་པར་མཉམ་པ་ཉིད་དང། དེ་བཞིན་དུ་སྐྱེ་བ་མེད་པ་དང། མ་སྐྱེས་པ་དང། དབེན་པ་དང། གདོད་མ་ནས་རྣམ་པར་
དག་བ་དང། སྤྲོས་པ་མེད་པ་དང། བླང་བ་མེད་པ་དང་དོར་བ་མེད་པར་མཉམ་པ་ཉིད་དང། ཆོས་ཐམས་ཅད་སྒྱུ་མ་དང། རིམ་ལམ་དང། མིག་ཡོར་དང། བྲག་ཆ་དང། ཆུ་ཟླ་དང། གཟུགས་བརྙན་དང། སྤྲུལ་པ་ལྟ་བུར་མཉམ་པ་ཉིད་དང། ཆོས་ཐམས་ཅད་དངོས་
པོ་དང་དངོས་པོ་མེད་པ་གཉིས་སུ་མེད་པར་མཉམ་པ་ཉིད་དེ། དེ་ཆོས་ཐམས་ཅད་ཀྱི་རང་བཞིན་དེ་ལྟར་རབ་ཏུ་རྫོགས་པ་ན། རྣོ་ཞིང་རྗེས་སུ་མཐུན་པའི་བཟོད་པས་བྱང་ཆུབ་སེམས་དཔའི་ས་དྲུག་པ་མངོན་དུ་གྱུར་པ་རྗེས་སུ་ཐོབ་སྟེ། ཞེས་གསུངས། གཉིས་

[080B] སྐབས་འདིའི་མཉམ་ཉིད་དེ་ལ་བཅུ་ཡོད་དེ། སྤྲོས་པ་མེད་པར་མཉམ་པ་ཉིད་ཡན་ཆད་བདུན་དང། བླང་དོར་མེད་པར་མཉམ་པ་ཉིད་གཅིག་དང། སྒྱུ་མ་ལྟ་བུར་མཉམ་པ་ཉིད་ལོགས་གཅིག་དང། དངོས་པོ་དང་དངོས་པོ་མེད་པ་མཉམ་པ་ཉིད་གཅིག་ཏུ་དྲངས་བས་
བཅུར་ཡོད་པའི་ཕྱིར། མཉམ་ཉིད་བཅུའི་དང་པོ་ནི། སྔོ་སེར་ལས་སོགས་པའི་ཆོས་ཐམས་ཅད་ཀྱི་མཚན་མ་མི་འདྲ་བ་སྟོང་ཉིད་མངོན་སུམ་དུ་རྟོགས་པའི་འཕགས་པའི་མཉམ་གཞག་གི་གཟིགས་ངོར་མེད་པ་མཉམ་པ་ཉིད་དང་པོ་དང། ཆོས་ཐམས་ཅད་རང་གི་མཚན་
ཉིད་ཀྱིས་མེད་པར་མཉམ་པ་ཉིད་དེ་མཉམ་ཉིད་གཉིས་བ་སྟེ། དེ་གཉིས་མདོར་བསྟན་དང། གཞན་བརྒྱད་རྒྱས་བཤད་ཀྱིས་ཁྱད་པར་དུ་ཕྱེ་ནས་སྟོན་པ་ཡིན་ཏེ། མ་འོངས་པ་རྣམས་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་གིས་སྟོང་ཉིད་གཟིགས་
པའི་གཟིགས་ངོར་སྐྱེ་བ་མེད་པར་མཉམ་པ་ཉིད་དེ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་གསུམ་པ་དང། མ་འོངས་པ་རྣམས་རང་བཞིན་གྱིས་སྐྱེ་བ་མེད་པར་མཉམ་པ་དེ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་གསུམ་པའོ། །མདོར་བསྟན་
རྒྱས་བཤད་སྦྱོར་ཚུལ་འོག་མ་རྣམས་ལའང་དེས་རིགས་འགྲེ། འདས་པ་དང་ད་ལྟར་གྱི་ཆོས་རྣམས་རང་བཞིན་གྱིས་མ་སྐྱེས་པ་མཉམ་པ་དེ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་བཞི་བ་དང། དངོས་པོ་སྐྱེ་འགྱུར་དང་སྐྱེས་པ། རང་བཞིན་གྱི་གྲུབ་
པས་སྟོང་བར་མཉམ་པ་དེ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་ལྔ་པ་དང། ཆོས་ཐམས་ཅད་མདོད་མ་ནས་རང་བཞིན་གྱིས་གྲུབ་པས་རྣམ་པར་དག་པ་དེ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་དྲུག་པ་དང། ཆོས་ཐམས་ཅད་
སྟོང་ཉིས་ལ་རྩེ་གཅིག་ཏུ་མཉམ་པར་གཞག་པའི་འཕགས་པའི་མཉམ་གཞག་གིས་སྟོང་ཉིད་གཟུགས་པའི་གཟིགས་ངོར་གཉིས་སྣང་གི་སྤྲོས་པ་མེད་པར་མཉམ་པ་དེ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་བདུན་པ་དང། ཆོས་ཐམས་ཅད་དོན་

[081A]༄༅། །དམ་པར་བླང་བ་མེད་པ་དང། དོར་བ་མེད་པར་མཉམ་པ་དེ། མཉམ་ཉིད་བརྒྱད་པ་དང། ཆོས་ཐམས་ཅད་སྒྱུ་མ་ལྟ་བུ་དང། རྨི་ལམ་དང། མིག་ཡོར་དང། བྲག་ཆ་དང། ཆུ་ཟླ་དང། གཟུགས་བརྙན་དང། སྤྲུལ་པ་ལྟ་བུར་རང་བཞིན་
གྱིས་གྲུབ་པས་སྟོང་པར་མཉམ་པ་ཉིད་དེ་མཉམ་ཉིད་དགུ་པ་དང། འདུས་བྱས་ཀྱི་ཆོས་དངོས་པོ་དང། འདུས་མ་བྱས་ཀྱི་ཆོས་རྣམས་དངོས་མེད་དུ་རང་བཞིན་མེད་པར་མཉམ་པ་དེ་མཉམ་ཉིད་བཅུ་པ་ཡིན་ནོ། །འདིའི་མིག་ཡོར་གང་ལ་བྱེད་ཅེ་ན། སྤྱིར་གཟུགས་
བརྙན་དང། མིག་ཡོར་མི་འགལ་ཏེ། གཞི་ཤེས་ཀྱི་ལམ་བདེན་གྱི་རྣམ་པ་འཆད་པའི་སྐབས་ཀྱི་མདོར། གཟུགས་བརྙན་ཞེས་བཤད་པ་ལ། རྒྱན་སྣང་དུ་མིག་ཡོར་ཞེས་འབྱུང་བའི་ཕྱིར། སྐབས་འདིར་གཟུགས་བརྙན་དང་མིག་ཡོར་དོན་མི་གཅིག་སྟེ། དེ་
གཉིས་སོ་སོར་བགྲངས་པའི་ཕྱིར། དེས་ན་འདིའི་མིག་ཡོར་ནི་འགྲེལ་བཤད་ལྟར་ན་སྐྱེས་བུའི་ལུས་ཀྱི་གྲིབ་མ་ལ་བྱེད་པའམ། གནོད་འཇོམས་ཆུང་བ་ལས། རབ་རིབ་ཅན་ལ་སྐྲ་ཤད་འཛག་པར་སྣང་བ་ལ་མིག་ཡོར་ཞེས་བཤད་པས་དེ་ལ་བྱེད་པའམ་
ཡང་ན་ཐེག་བསྡུས་ཀྱི་བཤད་སྦྱར་ལས། བག་འདྲའི་རྩེ་མོ་ཞེས་བཤད་པ་ལྟར་མགལ་མེའི་འཁོར་ལོ་སྣང་བ་ལ་མིག་ཡོར་དུ་བཤད་པ་རྣམས་ཅི་རིགས་ལ་བྱའོ།    ༈    །གཉིས་པ་སྟོང་ཉིད་རིགས་པས་སྒྲུབ་པ་ནི། སྔར་བཤད་པའི་མཉམ་ཉིད་
བཅུའི་ནང་ནས་འདུས་བྱས་ཐམས་ཅད་རང་བཞིན་གྱིས་སྐྱེ་བ་མེད་པར་མཉམ་པ་ཉིད་བསྟན་བཅོས་འདིར་གཙོ་བོར་གཏན་ལ་འབེབས་པ་ཡིན་ཏེ། རང་འགྲེལ་ལས། དེའི་ཕྱིར་འདིར་ཆོས་སྐྱེ་བ་མེད་པར་མཉམ་པ་ཉིད་ཀྱི་དོན་རིགས་པས་བསྟན་པ་ཉིད་ཀྱིས་ཆོས་མཉམ་པ་
ཉིད་གཞན་བསྟན་པ་སླ་བར་དགོངས་ཏེ། སློབ་དཔོན་གྱིས་དབུ་མའི་བསྟན་བཅོས་ཀྱི་དང་པོར། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་གང་ན་ཡང། །སྐྱེ་བ་ནམ་ཡང་ཡོད་མ་ཡིན། །ཞེས་ཉེ་བར་བཀོད་པ་ཡིན་ནོ། །

[081B] འོ་ན། བསྟན་བཅོས་འདིར་འདུས་བྱས་རང་བཞིན་གྱིས་སྐྱེ་མེད་དུ་བསྟན་ཚུལ་དེ་གང་ཞེ་ན། འདི་ལ་ཆོས་ཀྱི་བདག་མེད་རིགས་པས་སྒྲུབ་པ་དང། གང་ཟག་གི་བདག་མེད་རིགས་པས་སྒྲུབ་པ་གཉིས། དང་པོ་ནི། དེ་ཉིད་དེ་ལས་འབྱུང་མིན་གཞན་དག་ལས་
ལྟ་ག་ལ་ཞིག། ཅེས་པ་ནས། རྣམ་དཔྱོད་པ་ནི་མྱུར་དུ་གྲོལ་བར་འགྱུར། །ཞེས་པའི་བར་གྱིས་འཆད། གཉིས་པ་ནི། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ཞེས་པ་ནས། དེ་སྐད་སྔར་བཤད་ལྷག་མ་ཕྱོགས་འདི་ཉིད་ཀྱིས་རྟོགས་པར་བྱ། །ཞེས་པའི་
བར་གྱིས་འཆད། དེས་སྒྲུབ་པའི་སྟོང་ཉིད་ཀྱི་རབ་དབྱེ་ནི། བདག་མེད་འདིས་ནི་འགྲོ་བ་རྣམ་གྲོལ་ཕྱིར། །ཞེས་པ་ནས། དེ་དག་དེ་སྐད་རབ་ཏུ་བསྒྲགས། །ཞེས་པའི་བར་གྱིས་འཆད། དང་པོ། ཆོས་ཀྱི་བདག་མེད་རིགས་པས་སྒྲུབ་པ་ལ། དེ་ཡང་བདག་མེད་སྒོམ་པའི་རིམ་
པ་ལ་དང་པོར་གང་ཟག་གི་བདག་མེད་སྒོམ་པར་བྱེད་ཀྱང། བསྟན་བཅོས་འདིར་ནི་རྟོགས་དཀའ་སླའི་རིམ་པའི་དབང་དུ་བྱས་ནས་ཐོག་མར་ཆོས་ཀྱི་བདག་མེད་གཏན་ལ་འབེབས་པར་བྱེད་ལ། དེ་ཡང་དངོས་སྨྲ་བ་རྣམས་ཀྱི་འདུས་བྱས་རང་བཞིན་གྱིས་གྲུབ་པར་འཛིན་
པའི་ལོག་རྟོག་འགོག་དཀའ་ཞིང། དེ་ཁེགས་ན་འདུས་མ་བྱས་རང་བཞིན་གྱིས་གྲུབ་པ་ཞར་ལ་ཁེགས་པས། ཐོག་མར་ཕུང་སོགས་འདུས་བྱས་ཀྱི་ཆོས་རྣམས་ཀྱི་སྟེང་དུ་ཆོས་ཀྱི་བདག་མེད་གཏན་ལ་འབེབས་ཤིང། དེ་ཡང་དངོས་སྨྲ་བས་འདུས་བྱས་ལ་སྐྱེ་འཇིག་
གནས་གསུམ་མཐོང་བའི་རྒྱུ་མཚན་གྱིས་འདུས་བྱས་རང་བཞིན་གྱིས་གྲུབ་པར་འདོད་པས། བསྟན་བཅོས་འདིར་འདུས་བྱས་རང་བཞིན་གྱིས་སྐྱེ་མེད་དུ་ཐོག་མར་གཏན་ལ་འབེབས་པར་བྱེད་ལ། འདི་ལ་ཡང་རང་བཞིན་གྱིས་སྐྱེ་བ་མེད་པའི་དམ་བཅའ་བ་ཞག་པ་
ནི། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག། ཅེས་སོགས་གསུངས། དེ་ཡང་གཞུང་འདིས་དངོས་སུ་མཐའ་བཞི་ལས་སྐྱེ་བ་མེད་པའི་དམ་བཅའ་ཙམ་ཞིག་བསྟན་གྱི། མཐའ་བཞི་ལས་མི་སྐྱེ་བའི་རྟགས་ཀྱིས་དངོས་པོ་རང་བཞིན་གྱིས་སྐྱེ་མེད་

[082A]༄༅། །དུ་སྒྲུབ་པའི་རྟགས་དངོས་སུ་བསྟན་པ་མ་ཡིན་ཏེ། རང་འགྲེལ་ལས། འདིར་མ་ཡིན་ཞེས་བྱ་བ་འདི་ཡོད་པ་ཉིད་ཀྱི་སྒྲུབ་བྱེད། རང་ལས་སྐྱེ་བ་དང་འབྲེལ་གྱི། །ཡོད་པ་དང་ནི་མ་ཡིན་ཏེ། དེ་དགག་པ་དོན་གྱིས་འགྲུབ་པའི་ཕྱིར་རོ། །ཞེས་གསུངས་
འདིར་དངོས་སུ་མཐའ་བཞི་ལས་སྐྱེ་བ་མེད་པའི་དམ་བཅའ་བཞག་པ་ཡིན་ཡང། རང་བཞིན་གྱིས་སྐྱེ་བ་མེད་པའི་དམ་བཅའ་བཞག་ཅེས་ངེས་པར་སྨོས་དགོས་ཏེ། རང་བཞིན་གྱིས་སྐྱེ་བ་ལ་མཐའ་བཞིའི་སྐྱེ་བ་གང་རུང་དུ་ཁ་ཚོན་ཆོད་ཅིང། རང་བཞིན་གྱིས་སྐྱེ་བ་ཁས་ལེན་པ་
རྣམས་ཀྱིས་མཐའ་བཞི་གང་རུང་གི་སྐྱེ་བ་ངེས་པར་ཁས་ལེན་པའི་ཕྱིར་དང། བསྟན་བཅོས་འདིར་མཉམ་ཉིད་བཅུའི་ནང་ནས་རང་བཞིན་གྱིས་སྐྱེ་བ་མེད་པར་མཉམ་པ་ཉིད་གཙོ་བོར་གཏན་ལ་འབེབས་པས། རང་བཞིན་གྱིས་སྐྱེ་བ་མེད་པའི་དམ་བཅའ་བཞག་ཅེས་སྨོས་པ་ལ་
དགོས་པ་ཡོད་པའི་ཕྱིར། འདི་ལ་ས་བཅད་ནོར་བ་ཡིན་སྙམ་དུ་མ་འཛིན་ཅིག། དེས་ན། ཆོས་ཀྱི་བདག་མེད་རིགས་པས་སྒྲུབ་པ་ལ། མཐའ་བཞིའི་སྐྱེ་བ་བདེན་པ་གཉིས་ཀར་དགག་པ། དེ་ལྟར་བཀག་པ་ལ་རྩོད་པ་སྤང་བ། རྟེན་འབྱུང་གི་སྐྱེ་བ་ཉིད་ཀྱིས་མཐར་འཛིན་པའི་ལོག་རྟོག་
འགོག་ཚུལ། རིགས་པས་དཔྱད་པ་བྱས་པའི་འབྲས་བུ་ངོས་བཟུང་བའོ། །དང་པོ་ལ་གསུམ། རང་བཞིན་གྱིས་སྐྱེ་བ་མེད་པའི་དམ་བཅའ་བཞག་པ། དེ་རིགས་པས་སྒྲུབ་པའི་སྒྲུབ་བྱེད་བསྟན་པ། མཐའ་བཞིའི་སྐྱེ་བ་བཀག་པས་གྲུབ་པའི་དོན་ནོ། །དང་པོ་ནི། དེ་ཉིད་དེ་ལས་
འབྱུང་མིན་གཞན་དག་ལས་ལྟ་ག་ལ་ཞིག། ཅེས་སོགས་ཀྱིས་འཆད། གཉིས་པ་ལ། བདག་སྐྱེ་དགག་པ། གཞན་སྐྱེ་དགག་པ། གཉིས་ཀ་ལས་སྐྱེ་བ་དགག་པ། རྒྱུ་མེད་ལས་སྐྱེ་བ་དགག་པའོ། །དང་པོ་ནི། དེ་ནི་དེ་ལས་འབྱུང་ན་ཡོན་ཏན་འགའ་ཡང་ཡོད་མ་
ཡིན། །ཞེས་པ་ནས། བྱ་མིན་རྒྱ་ཆེར་བཤད་པའི་ཉེས་པར་ཐལ་བར་འགྱུར་ཕྱིར་རོ། །ཞེས་པའི་བར་གྱིས་འཆད། གཉིས་པ་ནི། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །ཞེས་པ་ནས། སྟོང་ཉིད་དོན་ཅན་ངེས་དོན་ཤེས་པར་གྱིས་

[082B] གསུམ་པ་ནི། གཉིས་ལས་སྐྱེ་བའང་རིགས་པའི་ངོ་བོ་མ་ཡིན་གང་གི་ཕྱིར། །ཞེས་སོགས་ཀྱིས་འཆད། བཞི་པ་ནི། གལ་ཏེ་རྒྱུ་མེད་ཁོ་ནར་སྐྱེ་བར་ལྟ་ཞིག་འགྱུར་ན་ནི། །ཞེས་སོགས་ཀྱིས་འཆད། མཐའ་གཞིའི་སྐྱེ་བ་བཀག་པས་གྲུབ་པའི་
དོན་ནི། གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེས་དང། །རྒྱུ་ལ་མ་ལྟོས་ཡོད་པ་མིན་པས་དངོས་རྣམས་རང་བཞིན་བྲལ། །ཞེས་པས་འཆད། དེ་ལྟར་བཀག་པ་ལ་རྩོད་པ་སྤོང་བ་ནི། གང་གིས་སྤྲིན་ཚོགས་དང་མཚུངས་གཏི་མུག་སྟུག་པོ་འཇིག་རྟེན་ལ། །ཞེས་
སོགས་ཀྱིས་འཆད། རྟེན་འབྱུང་གི་སྐྱེ་བ་ཉིད་ཀྱིས་མཐར་འཛིན་གྱི་ལོག་རྟོག་འགོག་ཚུལ་ནི། གང་ཕྱིར་རྒྱུ་མེད་པ་དང་དབང་ཕྱུག་གི། ཞེས་སོགས་ཀྱིས་འཆད། རིགས་པས་དཔྱད་པ་བྱས་པའི་འབྲས་བུ་ངོས་བཟུང་བ་ནི། སོ་སོ་སྐྱེ་བོ་རྣམས་ནི་རྟོག་པས་བཅིངས། །ཞེས་སོགས་
ཀྱིས་འཆད། མངོན་དུ་ཕྱོགས་པར་མཉམ་བཞག་སེམས་གནས་ཏེ། །ཞེས་སོགས་ཀྱི་སྐབས་སུ། རང་འགྲེལ་ལས། བྱང་ཆུབ་སེམས་དཔའི་ས་ལྔ་པར་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་དག་པ་ཐོབ་པས་ས་དྲུག་པར་མཉམ་པར་བཞག་པའི་སེམས་ལ་
གནས་ཤིང་རྟེན་ཅིང་འབྲེལ་བར་འབྱུང་བ་ཟབ་མོའི་དེ་ཉིད་མཐོང་བའི་བྱང་ཆུབ་སེམས་དཔའ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་འགོག་པ་འཐོབ་པར་འགྱུར་གྱི་སྔ་རོལ་དུ་ནི་མ་ཡིན་ཏེ། ཤེས་རབ་ལྷག་པར་གྱུར་པ་མེད་པའི་ཕྱིར། སྦྱིན་པ་ལ་སོགས་
པ་ཕ་རོལ་ཏུ་ཕྱིན་པ་ཕུལ་དུ་བྱུང་བ་དང་ལྡན་པས་ནི། འགོག་པ་འཐོབ་པར་མི་ནུས་སོ། །ཞེས་གསུངས་པའི་དོན་ལ། ཁ་ཅིག། ས་དྲུག་པ་མན་ཆད་དུ་འགོག་པའི་སྙོམས་འཇུག་འཐོབ་པ་མེད་དེ། དེ་མན་ཆད་དུ་ཤེར་ཕྱིན་ཕུལ་དུ་བྱུང་བ་འཐོབ་པ་མེད་པའི་ཕྱིར་
ཞེས་ཟེར་བ་མི་འཐད་དེ། ས་དྲུག་པ་མན་ཆད་དུ་འགོག་པའི་སྙོམ་འཇུག་འཐོབ་པ་ཡོད་པར་ཐལ། ཕྱིར་མི་འོང་ལུས་མངོན་བྱེད་དང། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་གྱིས་འགོག་སྙོམས་ཐོབ་པའི་ཕྱིར། རྟགས་སླ། གཞན་ཡང། ས་དྲུག་པ་

[083A]༄༅། །མན་ཆད་དུ་འགོག་པའི་སྙོམས་འཇུག་འཐོབ་པ་ཡོད་པར་ཐལ། མཐོང་ལམ་རྩེ་སྦྱོར་གྱིས་བསྡུས་པའི་མཐར་གནས་སྙོམས་འཇུག་དགུ་ཡོད་པའི་ཕྱིར་ཏེ། མདོ་ལས། དེ་རྣམ་པར་ཐར་པ་བརྒྱད་པོ་དེ་དག་དང་མཐར་གྱིས་གནས་
པའི་སྙོམས་པར་འཇུག་པ་དགུ་པོ་དེ་དག་རྣམ་པར་ཕྱེ་ཞིང་སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་གོ་ཞེས་གསུངས་པའི་ཕྱིར། རང་ལུགས་ལ་འགྲེལ་པ་དེའི་དོན་ནི། ས་དྲུག་པའི་སྔ་རོལ་ས་ལྔ་པ་མན་ཆད་དུ་འདིར་བསྟན་ཐུན་མོངས་མ་
ཡིན་པའི་འགོག་སྙོམས་མི་ཐོབ་སྟེ། ས་ལྔ་པ་མན་ཆད་དུ་ཤེར་ཕྱིན་ལྷག་པའི་ཡོན་ཏན་ཁྱད་པར་ཅན་མ་ཐོབ་པའི་ཕྱིར། དེ་ལྟར་ཡང་ཊཱིཀ་ཆེན་ལས། དེའི་ཕྱིར་འགོག་པ་ལ་སྙོམས་པར་འཇུག་པ་ཐུན་མོང་མ་ཡིན་པ་འདི་ནས་ཐོབ་པ་ཡིན་ནོ། །ཞེས་གསུངས། དེས་
ན་རང་འཐོབ་བྱེད་ཀྱི་ཐབས་སུ་གྱུར་པའི་འཇིག་རྟེན་ལས་འདས་པའི་ལམ་དང་སྲིད་རྩེའི་དངོས་གཞིའི་སྙོམས་འཇུག་ལ་བརྟེན་ནས་ཐོབ་ཅིང་སྲིད་རྩེ་ལ་འདོད་ཆགས་དང་བྲལ་བའི་རིགས་སུ་གནས་པས་རབ་ཏུ་ཕྱེ་བའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་
འགོག་སྙོམས་ཀྱི་མཚན་ཉིད། འོ་ན། ཅིའི་ཕྱིར་འགོག་པའི་སྙོམས་འཇུག་ཅེས་བྱ་ཞེ་ན། ས་དྲུག་པའི་མཉམ་གཞག་ཡེ་ཤེས་ཆོས་ཅན། འགོག་པའི་སྙོམས་འཇུག་ཅེས་རྗོད་པའི་རྒྱུ་མཚན་ཡོད་དེ། དེ་བཞིན་ཉིད་ལ་འགོག་པ་ཞེས་བྱ་ལ། དེ་ལ་སྙོམས་
པར་འཇུག་པའི་ཡེ་ཤེས་ཡིན་པའི་རྒྱུ་མཚན་གྱིས་དེ་ལྟར་རྗོད་པའི་ཕྱིར། དེ་བཞིན་ཉིད་ལ་འགོག་པ་ཞེས་བརྗོད་པའི་རྒྱུ་མཚན་ཡོད་དེ། དེ་བཞིན་ཉིད་མངོན་སུམ་དུ་རྟོགས་པའི་ཡེ་ཤེས་དེ། གཉིས་སྣང་གི་སྤྲོས་པ་བཀག་པའི་ཡེ་ཤེས་ཡིན་པའི་ཕྱིར་
དེ་ལྟར་ཡང་རང་འགྲེལ་ལས། དེ་བཞིན་ཉིད་ལ་འགོག་པ་ཞེས་རྗོད་དེ་འདིར་སྤྲོས་པ་ཐམས་ཅད་འགག་པར་འགྱུར་བའི་ཕྱིར་རོ། །ཞེས་གསུངས། དེ་ཡང་སྒྲ་བཤད་པ་ཙམ་ཡིན་གྱི། སྟོང་ཉིད་ལ་གཉིས་སྣང་ནུབ་པའི་ཡེ་ཤེས་ཡིན་ན་འགོག་པའི་སྙོམས་

[083B] འགོག་སྙོམས་འཐོབ་པ་ལ་སྲིད་རྩེའི་དངོས་གཞིའི་སྙོམས་འཇུག་ཐོབ་དགོས་པའི་ཕྱིར་དང། འགོག་སྙོམས་འཐོབ་པ་ལ་འདས་ལམ་ཐོབ་པ་སྔོན་དུ་འགྲོ་དགོས་པའི་ཕྱིར། ཁོ་ན་རེ། ཁྱོད་ཀྱི་འཇུག་འགྲེལ་གྱི་དོན་འཆད་ཚུལ་དེ་མི་འཐད་དེ། ས་
དྲུག་པར་འགོག་པའི་སྙོམས་འཇུག་ཐུན་མོང་མ་ཡིན་པ་མ་ཐོབ་པར་ཐལ། ས་དྲུག་པར་ཤེར་ཕྱིན་ཕུལ་དུ་བྱུང་བ་མ་ཐོབ་པའི་ཕྱིར། ཁྱབ་པ་ཁས། རྟགས་གྲུབ་སྟེ། སློབ་ལམ་ན་ཤེར་ཕྱིན་མེད་པའི་ཕྱིར། ཞེ་ན། སློབ་ལམ་ན་ཤེར་ཕྱིན་ཡོད་དེ། དེ་ན་སྦྱིན་པའི་ཕར་ཕྱིན་ཡོད་
པ་གང་ཞིག། རྒྱུ་མཚན་མཚུངས་པའི་ཕྱིར། དང་པོ་གྲུབ་སྟེ། སྒྲིབ་གཉིས་སྤངས་པའི་སངས་རྒྱས་ཀྱི་སར་ཕྱིན་པར་བྱེད་པའི་བྱང་སེམས་ཀྱི་སྦྱིན་པ་ཡིན་ན་སྦྱིན་པའི་ཕར་ཕྱིན་ཡིན་དགོས་པའི་ཕྱིར་ཏེ། རང་འགྲེལ་ལས། ཡོངས་སུ་བསྔོ་བའི་ཁྱད་པར་གྱིས་ཕ་རོལ་ཏུ་
འགྲོ་བ་ལ་ངེས་པར་བཞག་ན་ནི་སྦྱིན་པའི་ཕ་རོལ་ཏུ་ཕྱིན་པའི་མིང་རྙེད་པར་འགྱུར་རོ། །ཞེས་དང། ཊཱིཀ་ཆེན་ལས། ཕ་རོལ་ཏུ་ཕྱིན་པའི་དོན་ལ་ཕ་རོལ་འདིར་ཕྱིན་པ་ཞེས་ལས་ལ་སྦྱར་ན། སངས་རྒྱས་ཀྱི་སར་ཕྱིན་པ་ཡིན་ལ། འདིས་ཕ་རོལ་ཏུ་ཕྱིན་པར་བྱེད་པ་ཞེས་བྱེད་པ་ལ་སྦྱར་
ན༑ སློབ་ལམ་ན་ཡང་ཕར་ཕྱིན་ཡོད་དོ། །ཞེས་གསུངས། ཁོ་ན་རེ། རང་འགྲེལ་ལས། དེ་ལ་ཕ་རོལ་ཞེས་བྱ་བ་ནི་གང་འཁོར་བའི་རྒྱ་མཚོའི་ཕར་འགྲམ་མམ་དོགས་ཏེ། ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པ་སྤངས་པའི་རང་བཞིན་མངའ་བའི་སངས་རྒྱས་ཉིད་དོ།།
ཕ་རོལ་ཏུ་སོན་པ་ནི་ཕ་རོལ་ཏུ་ཕྱིན་པའོ། །ཞེས་བྱ་སྟེ། ཞེས་གསུངས་པ་དང་འགལ་ལམ་སྙམ་ན་སྐྱོན་མེད་དེ། ཕ་རོལ་ཏུ་ཕྱིན་པར་བྱེད་པའི་བྱང་སེམས་ཀྱི་ཡེ་ཤེས་དང། ཕ་རོལ་ཏུ་ཕྱིན་ཟིན་པའི་ཡེ་ཤེས་གང་རུང་ལ་ཕར་ཕྱིན་དུ་འཇོག་པའི་ཕ་རོལ་དེ་སྒྲིབ་གཉིས་སྤངས་
པའི་སངས་རྒྱས་ལ་བྱེད་པ་ལུང་དེའི་དོན་ཡིན་པའི་ཕྱིར། རྩ་རྟགས་གཉིས་པ་རྒྱུ་མཚན་མཚུངས་པ་ཡང་གྲུབ་སྟེ། རང་འགྲེལ་ལས། ཚུལ་ཁྲིམས་ལ་སོགས་པ་འཆད་པར་འགྱུར་བ་དག་ཀྱང་དེ་བཞིན་དུ་རིགས་པར་བྱའོ། །ཞེས་གསུངས་པའི་ཕྱིར། གཞན་ཡང་

[084A]༄༅། །སློབ་ལམ་ན་སྦྱིན་པའི་ཕར་ཕྱིན་ཡོད་དེ། སེམས་བསྐྱེད་བསྔོ་བ་སྟོང་ཉིད་མངོན་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྦྱིན་པ་དེ་ཡིན་ན་སྦྱིན་པའི་ཕར་ཕྱིན་ཡིན་དགོས་པའི་ཕྱིར་ཏེ། དེ་ཡིན་ན་འཇིག་རྟེན་ལས་འདས་པའི་
སྦྱིན་པའི་ཕར་ཕྱིན་ཡིན་དགོས་པའི་ཕྱིར། རྟགས་གྲུབ་སྟེ། སྦྱིན་པ་སྦྱིན་བྱ་ལེན་པོ་གཏོང་པོས་སྟོང། །ཞེས་སོགས་ཀྱིས་སེམས་བསྐྱེད་བསྔོ་བ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྦྱིན་པ་དེ་འཇིག་རྟེན་ལས་འདས་པའི་སྦྱིན་པའི་ཕར་ཕྱིན་དང། སྟོང་
ཉིད་མངོན་སུམ་དུ་རྟོགས་པའི་ཤེས་རབ་ཀྱིས་མ་ཟིན་པའི་ཐེག་ཆེན་སེམས་བསྐྱེད་ཀྱིས་ཟིན་པའི་སྦྱིན་པ་དེ་འཇིག་རྟེན་པའི་ཕར་ཕྱིན་དུ་གསལ་བར་བསྟན་པའི་ཕྱིར། ཡང་འགོག་སྙོམས་ཀྱི་དོན་སྔར་ལྟར་ཁས་བླངས་པ་ལ། ཁ་ཅིག། འགོག་སྙོམས་ཡིན་ན་
ཐུན་མོང་མ་ཡིན་པའི་འགོག་སྙོམས་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། རང་རྒྱུད་པ་དང་ཐལ་འགྱུར་བ་གཉིས་ཀས་འགོག་སྙོམས་སུ་ཁས་ལེན་པའི་འགོག་སྙོམས་ཤིག་མེད་པར་ཐལ་ལོ། །འདོད་ན། འགོག་སྙོམས་ལ་ཐུན་མོང་བའི་
འགོག་སྙོམས་དང་ཐུན་མོང་མ་ཡིན་པའི་འགོག་སྙོམས་གཉིས་སུ་དབྱེར་མེད་པར་ཐལ། འདོད་པའི་ཕྱིར། འདོད་ན། ཊཱིཀ་ཆེན་ལས། འགོག་པ་ལ་སྙོམས་པར་འཇུག་པ་ཐུན་མོང་མ་ཡིན་པ་འདི་ནས་འཐོབ་པ་ཡིན་ནོ། །ཞེས་འགོག་སྙོམས་ལ་ཐུན་མོང་བ་དང་
ཐུན་མོང་མ་ཡིན་པ་གཉིས་སུ་གསུངས་པ་མི་འཐད་པར་ཐལ། འདོད་པའི་ཕྱིར་ན་སྐྱོན་མེད་དེ། དགག་གཞི་ཡིད་ཀྱི་རྣམ་ཤེས་ཕྲ་མོའི་སྟེང་དུ་དགག་བྱ་ཚོགས་དྲུག་རགས་པ་འཁོར་བཅས་བཀག་པའི་སྙོམས་འཇུག་དེ་ཐེག་པ་ཐུན་མོང་བའི་མདོ་ནས་འགོག་
སྙོམས་སུ་བཤད་པས་དེ་ལ་ཐུན་མོང་བའི་འགོག་སྙོམས་ཞེས་གསུངས་པ་ཡིན་གྱི། དེ་འགོག་སྙོམས་སུ་ཁས་མི་ལེན་པའི་ཕྱིར། དཔེར་ན། ཊཱིཀ་ཆེན་ལས། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ལ་ཐུན་མོང་བའི་འཇིག་ལྟ་ཞེས་གསུངས་

[084B] ཁ་ཅིག། འགོག་སྙོམས་ཡིན་ན་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་མི་དགོས་པར་ཐལ། བྱང་འཕགས་ཀྱི་རྒྱུད་ཀྱི་འགོག་སྙོམས་དེ་ཆོས་ཉིད་ལ་རྩེ་གཅིག་ཏུ་མཉམ་
པར་བཞག་པའི་ཡེ་ཤེས་ཡིན་ཡང། ཕྱིར་མི་འོང་ལུས་མངོན་བྱེད་དང་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་སྙོམས་དེ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་མ་ཡིན་པའི་ཕྱིར་ཟེར་བ་མི་འཐད་དེ། འོ་ན་
ཕྱིར་མི་འོང་ལུས་མངོན་བྱེད་དང་གཉིས་ཀའི་ཆ་ལས་རྣམ་པར་གྲོལ་བའི་ཐེག་དམན་དགྲ་བཅོམ་པས་སྟོང་ཉིད་མངོན་སུམ་དུ་མ་རྟོགས་ཤིང། བྱང་འཕགས་ཀྱིས་སྟོང་ཉིད་མངོན་སུམ་དུ་རྟོགས་པའི་ཁྱད་པར་འཐད་པར་ཐལ། དམ་བཅའ་འཐད་པའི་ཕྱིར། ཡང་
བདག་གི་བླ་མ་མཁས་པའི་དབང་པོ་ཁ་ཅིག་དོགས་པ་འདི་ལྟར་གསུངས་ཏེ། ཡར་འོང་ཐོད་རྒལ་ལ་འགོག་པ་སྤེལ་བ་ཡོད་པར་གསུངས་པ་མི་རིགས་པར་ཐལ། ཡར་འོང་ཐོད་རྒལ་གྱི་སྤེལ་གཞི་བསམ་གཟུགས་བརྒྱད་པོ་དང་སྤེལ་ཆོས་འགོག་པ་གཉིས་ཀ་
འགོག་པའི་སྙོམས་འཇུག་ཏུ་མཚུངས་པའི་ཕྱིར་ཏེ། དེའི་སྤེལ་གཞི་བསམ་གཟུགས་བརྒྱད་པོ་དེ་འགོག་པའི་སྙོམས་འཇུག་ཡིན་པའི་ཕྱིར་ཏེ། བྱང་སེམས་སྒོམ་ལམ་པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་
ཡིན་ན། འགོག་པའི་སྙོམས་འཇུག་ཡིན་དགོས་པའི་ཕྱིར། ཡར་འོང་ཐོད་རྒལ་གྱི་འགོག་པ་དང་མར་འོང་ཐོད་རྒལ་གྱི་འགོག་པ་གཉིས་ལ་ཞི་མ་ཞིའི་ཁྱད་པར་མེད་པར་ཐལ། དེ་གཉིས་ཀ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་
ཡེ་ཤེས་སུ་མཚུངས་པའི་ཕྱིར། རྟགས་ཁས། གསུང་བ་ལ་ལན་ཇི་འདེབས་གཟིགས་ཤིག།    ༈    ཅེས་སོགས་ཀྱི་སྐབས་སུ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ངོས་བཟུང་བ་

[085A]༄༅། །དེ་འགོག་བྱེད་ཀྱི་རིགས་པ་བཤད་པའོ། །དང་པོ་ལ་དགག་བྱའི་རྣམ་གཞག་སྤྱིར་བཤད་པ། རང་རྒྱུད་པའི་ལུགས་ཀྱི་པའི་ཚད་བཤད་པ། ཐལ་འགྱུར་བའི་ལུགས་ཀྱི་དགག་བྱའི་ཚད་ཚད་བཤད་པའོ། །དང་པོ་ནི། སྤྱིར་དགག་བྱ་ལ་
ལམ་གྱི་དགག་བྱ་དང། རིགས་པའི་དགག་བྱ་གཉིས། དང་པོ་ནི། སྒྲིབ་པ་གཉིས་ལྟ་བུ། གཉིས་པ་ནི། བདེན་གྲུབ་དང་བདེན་འཛིན་ལྟ་བུ། དེས་ན་བདེན་འཛིན་དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་ཏེ། རྩོད་ཟློག་ལས། ཡང་ན་ཁ་ཅིག་སྤྲུལ་པ་ཡི། །བུད་མེད་
ལ་ནི་བུད་མེད་སྙམ། །ལོག་འཛིན་འབྱུང་བ་སྤྲུལ་པ་ཡིས། །འགོག་བྱེད་དེ་ནི་དེ་ལྟར་ཡིན། །ཞེས་གང་ཟག་ཁ་ཅིག་སྤྲུལ་པའི་བུད་མེད་ལ་བུད་མེད་དུ་བཟུང་ནས་ཆགས་པ་སྐྱེས་པ་ན་དེ་བཞིན་གཤེགས་པའམ། དེའི་ཉན་ཐོས་ཀྱིས་སྤྲུལ་པ་ཞིག་སྤྲུལ་ནས་སྤྲུལ་པའི་
བུད་མེད་ལ་བུད་མེད་དོ་སྙམ་དུ་འཛིན་པའི་ལོག་རྟོག་འགོག་པ་བཞིན་དུ། བདེན་མེད་སྟོན་པའི་ཚིག་སྟོང་པ་སྤྲུལ་པ་ལྟ་བུས་རང་བཞིན་གྱིས་གྲུབ་པས་སྟོང་པའི་སྤྲུལ་པའི་བུད་མེད་འདྲ་བའི་དངོས་པོ་ཐམས་ཅད་ལ་བདེན་གྲུབ་ཏུ་འཛིན་པའི་ལོག་རྟོག་འགོག་པར་
གསུངས་པའི་ཕྱིར། དེ་ལྟར་ཡང་ལམ་རིམ་ཆེན་མོར། ཕྱིན་ཅི་ལོག་གི་འཛིན་པ་ལ་དགག་བྱར་གསུངས་པ་དང་དེས་བཟུང་བའི་རང་བཞིན་ཡོད་པ་ལ་དགག་བྱར་མཛད་པ་གཉིས་ཡོད་དོ། །འོན་ཀྱང། དགག་བྱའི་གཙོ་བོ་ནི་ཕྱི་མ་ཡིན་ཏེ། ཞེས་གསུངས་ཤིང། སྟོང་
འཐུན་ཆེན་མོར་ཡང། ཆོས་རྣམས་ཀྱི་དེ་ཁོ་ན་ཉིད་ལ་ཕྱིན་ཅི་ལོག་ཏུ་སྒྲོ་འདོགས་པའི་ལོག་རྟོག་དང། ལོག་རྟོག་དེས་ཇི་ལྟར་བཟུང་བ་ལྟར་དུ་གྲུབ་པ་གཉིས་ཀ་དགག་བྱ་ཡིན་ཏེ། ཞེས་གསུངས། སྐབས་འདིར་དོགས་པ་ཅུང་ཟད་བཅད་ན། ལམ་རིམ་གྱི་རྗེས་
འབྲང་གི་མཁས་པ་ཆེན་པོ་ཁ་ཅིག། དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་ན་གཞི་མ་གྲུབ་པས་ཁྱབ་གསུང་བ་མི་འཐད་དེ། བདེན་འཛིན་དོན་དམ་དཔྱོད་བྱེད་ཀྱི་རིགས་པའི་དགག་བྱར་ལམ་རིམ་ཆེན་མོར་གསལ་བར་བཤད་པའི་ཕྱིར་དང། སེམས་

[085B] ལུགས་འདིའི་རིགས་པའི་དགག་བྱ་ལ་གཉིས་ཡོད་པའི་སྐུར་འདེབས་ནི་གྲུབ་མཐས་བཞག་པ་ཁོ་ན་དང། ཞེས་སོགས་ཀྱིས་སེམས་ཙམ་པའི་སྐབས་སུ་ཡང་དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡོད་པར་
བཤད་པའི་ཕྱིར། གཞན་ཡང། དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡོད་པར་ཐལ། དོན་དམ་དཔྱོད་བྱེད་ཀྱི་ཚད་མའི་དགག་བྱ་ཡོད་པའི་ཕྱིར་ཏེ། བདེན་མེད་རྟོགས་པའི་ཤེས་རབ་ཀྱི་དགག་བྱ་ཡོད་པའི་ཕྱིར་ཏེ། དེ་སྲིད་མཐའ་འགོག་བྱེད་ཀྱི་ཤེས་རབ་ཡིན་
པའི་ཕྱིར་ཏེ། སྲིད་མཐའ་འགོག་བྱེད་ཀྱི་ཤེས་རབ་ཡོད་པའི་ཕྱིར། འོ་ན། ལམ་རིམ་ལས། དགག་བྱ་འདི་ནི་ཤེས་བྱ་ལ་མེད་པ་ཞིག་དགོས་ཏེ་ཡོད་ན་དགག་པར་མི་ནུས་པའི་ཕྱིར་རོ། །ཞེས་གསུངས་པ་དང་འགལ་ལོ། །ཞེ་ན། དེ་ནི་ལམ་རིམ་ལ་ཞིབ་ཏུ་མ་བལྟས་
པའི་སྐྱོན་ཡིན་ཏེ། དགག་བྱ་ལ་ཕྱིན་ཅི་ལོག་གི་འཛིན་པ་དང། དེའི་ཡུལ་གྱི་དབང་དུ་བྱས་པ་གཉིས་ལས། ཕྱི་མའི་དབང་དུ་བྱས་པར་ལམ་རིམ་དུ་གསལ་བར་བཤད་པའི་ཕྱིར་རོ། །ལྷག་མཐོང་ཆེན་མོ་དང། སྟོང་འཐུན་སྒྲ་ཇི་བཞིན་དུ་ཁས་བླངས་པ་ལ་ཁོ་ན་རེ། མྱུ་གུ་
བདེན་གྲུབ་ཏུ་འཛིན་པའི་བློ་དེ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་གི་དགག་བྱ་ཡིན་པར་ཐལ། དེ་དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་པའི་ཕྱིར། འདོད་ན། མྱུ་གུ་བདེན་མེད་དུ་འཛིན་པའི་བློ་དེ། རྟགས་དེའི་བསྒྲུབ་བྱ་ཡིན་པར་ཐལ། འདོད་པའི་ཕྱིར་
ན། མ་ཁྱབ། ཡང་ཁོ་ན་རེ། མྱུ་གུ་བདེན་གྲུབ་ཏུ་འཛིན་པའི་བློ་ཆོས་ཅན། མེད་པར་ཐལ། རྟགས་ཡང་དག་གི་དགག་བྱ་ཡིན་པའི་ཕྱིར་ཟེར་ན། མ་ཁྱབ། མྱུ་གུ་མེད་པ་ཆོས་ཅན། མེད་པར་ཐལ། རྟགས་ཡང་དག་གི་དགག་བྱ་ཡིན་པའི་ཕྱིར་ཏེ། མྱུ་གུ་ཡོད་པར་
སྒྲུབ་པའི་རྟགས་ཡང་དག་གི་དགག་བྱ་ཡིན་པའི་ཕྱིར། མ་གྲུབ་ན། མྱུ་གུ་མེད་པ་མྱུ་གུ་ཡོད་པར་སྒྲུབ་པའི་རྟགས་ཡང་དག་གི་དགག་བྱ་ཡིན་པར་ཐལ། མྱུ་གུ་ཡོད་པ་དེ་མྱུ་གུ་ཡོད་པར་སྒྲུབ་པའི་རྟགས་ཡང་དག་གི་བསྒྲུབ་བྱ་ཡིན་པའི་ཕྱིར། མ་ཁྱབ་མཚམས་

[086A]༄༅། །དང་པོ་ལ། འཁོར་གསུམ། རྟགས་ཡང་དག་མིན་པ་ཆོས་ཅན། མེད་པར་ཐལ། རྟགས་ཡང་དག་གི་དགག་བྱ་ཡིན་པའི་ཕྱིར། རྟགས་གྲུབ་སྟེ། རྟགས་ཡང་དག་མ་ཡིན་པ་ལས་ལོག་པ་དེ་རང་རྗོད་པའི་སྒྲས་རང་གི་དགག་བྱ་བཀག་
བཤུལ་དུ་ཆོས་གཞན་སྒྲུབ་པ་འཕེན་པ་ཡིན་པའི་ཕྱིར། མ་ཁྱབ་མཚམས་དང་པོ་ལ། བདེན་མེད་དོན་དམ་དཔྱོད་བྱེད་ཀྱི་རྟགས་ཀྱི་བསྒྲུབ་བྱ་ཡིན་པར་ཐལ། བདེན་གྲུབ་དེའི་དགག་བྱ་ཡིན་པའི་ཕྱིར། ཁྱབ་པ་ཁས། འདོད་ན། བདེན་མེད་དེ་དོན་དམ་དཔྱོད་བྱེད་ཀྱི་རྟགས་
ཇི་ལྟ་བུ་ཞིག་གི་བསྒྲུབ་བྱ་ཡིན། དེ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་གི་བསྒྲུབ་བྱ་ཡིན་ནོ། །ཞེ་ན། མི་འཐད་པར་ཐལ། དེ་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པའི་ཕྱིར། བདེན་མེད་དོན་དམ་དཔྱོད་བྱེད་ཀྱི་རྟགས་ཀྱི་བསྒྲུབ་བྱ་ཡིན་པར་ཐལ། བདེན་མེད་རྟགས་
ཡང་དག་གི་བསྒྲུབ་བྱ་ཡིན་པའི་ཕྱིར་ཏེ། བདེན་མེད་སྒྲུབ་པའི་རྟགས་ཡང་དག་ཡོད་པའི་ཕྱིར་ན་མ་ཁྱབ་བོ།    ༈    །གཉིས་པ་རང་རྒྱུད་པའི་ལུགས་ཀྱི་དགག་བྱའི་ཚད་བཤད་པ་ནི། བདེན་གྲུབ་དང་བདེན་འཛིན་ངོས་བཟུང་བ། འཇིག་རྟེན་པ་ལ་ལྟོས་པའི་
བདེན་བརྫུན་སྒྱུ་མའི་དཔེས་བསྟན་པ། དཔེ་དེ་དོན་ལ་སྦྱར་ནས་བཤད་པའོ། །དང་པོ་ལ་དབུ་མ་སྣང་བ་ལས། དངོས་པོ་ཡང་དག་པར་ངོ་བོ་ཉིད་མེད་པ་དག་ལ་ཡང་དེ་ལས་བཟློག་པའི་རྣམ་པར་སྒྲོ་འདོགས་པའི་འཁྲུལ་པའི་བློ་གང་ཡིན་པ་དེ་ནི་ཀུན་རྫོབ་ཅེས་བྱ་སྟེ། འདི་
འམ། འདིས་དེ་ཁོ་ན་ཉིད་སྒྲིབ་པ་ལྟ་བུར་བྱེད། འགེབས་པ་ལྟ་བུར་བྱེད་པའི་ཕྱིར་རོ། །དེ་སྐད་དུ་མདོ་ལས་ཀྱང། དངོས་རྣམས་སྐྱེ་བ་ཀུན་རྫོབ་ཏུ། །དམ་པའི་དོན་དུ་རང་བཞིན་མེད། རང་བཞིན་མེད་ལ་འཁྲུལ་པ་གང། །དེ་ནི་ཡང་དག་ཀུན་རྫོབ་འདོད། །ཅེས་གསུངས་སོ།།
དེ་ལས་བྱུང་བའི་ཕྱིར། དེས་ཉེ་བར་བསྟན་པ་མཐོང་བའི་དངོས་པོ་རྫུན་པ་ཐམས་ཅད་ནི་ཀུན་རྫོབ་པ་ཁོ་ན་ཡིན་ཞེས་བྱའོ། །དེ་ཡང་ཐོག་མ་མེད་པའི་འཁྲུལ་པའི་བག་ཆགས་ཡོངས་སུ་སྨིན་པའི་དབང་གིས་བྱུང་ལ། དེས་ཀྱང་སྲོག་ཆགས་ཐམས་ཅད་ལ་ཡང་

[086B] དེའི་ཕྱིར་དེ་དག་གི་བསམ་པའི་དབང་གིས་དངོས་པོ་རྫུན་པའི་ངོ་བོ་ཐམས་ཅད་ནི། ཀུན་རྫོབ་ཏུ་ཡོད་པ་ཁོ་ནའོ། །ཞེས་བྱའོ། །ཞེས་གསུངས། འདིའི་དོན་ནི། དངོས་པོ་ཞེས་པ་
ནས༑ འགེབས་པ་ལྟ་བུར་བྱེད་པའི་ཕྱིར། ཞེས་པའི་བར་གྱིས་དངོས་པོ་རྣམས་དོན་དམ་པར་གྲུབ་པར་འཛིན་པའི་བདེན་འཛིན་གྱིས་དེ་ཁོ་ན་ཉིད་མཐོང་བ་ལ་སྒྲིབ་པར་བྱེད་པས། དེ་བློ་ཀུན་རྫོབ་པ་ཡིན་ཞེས་བསྟན། དེའི་ཤེས་བྱེད་དུ་ལང་གཤེགས་ཀྱི་མདོ་དྲངས་པ་ནི། དངོས་
རྣམས་སྐྱེ་བ་ཀུན་རྫོབ་ཏུ། །ཞེས་སོགས་གསུངས་པ་རྣམས་ཡིན། དེ་ལས་དངོས་རྣམས་ཞེས་སོགས་ཚིག་རྐང་དང་པོས། དངོས་པོ་རྣམས་ཀུན་རྫོབ་ཏུ་ཡོད་ཅེས་བསྟན། ཚིག་རྐང་གཉིས་པས་དངོས་པོ་རྣམས་དོན་དམ་པར་མེད་པར་བསྟན། ཚིག་རྐང་ཐ་མ་གཉིས་ཀྱིས་
དངོས་པོ་རྣམས་དོན་དམ་པར་གྲུབ་པར་འཛིན་པའི་བདེན་འཛིན་དེས་ཡང་དག་པའི་གནས་ལུགས་མཐོང་བ་ལ་སྒྲིབ་པས་བློ་ཀུན་རྫོབ་པར་བསྟན། དེ་ལས་བྱུང་བའི་ཕྱིར། ཞེས་སོགས་ཀྱི་དོན་ནི། བདེན་འཛིན་ལས་བྱུང་བ་སྟེ། བདེན་འཛིན་གྱིས་རྒྱུད་བསླད་པའི་དབང་གིས་
བདེན་པར་མེད་བཞིན་དུ་རྟོག་པ་ལ་བདེན་པར་སྣང་བའི་གཟུགས་སྒྲ་སོགས་ཀུན་རྫོབ་པ་སྟེ་རྫུན་པ་ཁོ་ན་ཡིན་ཞེས་བསྟན། དེ་ཡང་ཞེས་པ་ནས། འགྱུར་ཏེ་ཞེས་པའི་བར་གྱིས་དངོས་པོ་རྣམས་དོན་དམ་པར་འཛིན་པའི་བདེན་འཛིན་དེ་ལྷན་སྐྱེས་ཡིན་པར་བསྟན་
དེའི་ཕྱིར་དེ་དག་གི་ཞེས་སོགས་ཀྱི་དོན་ནི། དངོས་རྣམས་སྐྱེ་བ་ཀུན་རྫོབ་ཏུ། །ཞེས་པའི་ཀུན་རྫོབ་ཏུ་ཡོད་པའི་དོན་དེ་གང་ཞེ་ན། བློ་གནོད་མེད་ལ་སྣང་བའི་དབང་གིས་བཞག་པའི་ཡོད་པ་ཙམ་དེ་ཀུན་རྫོབ་ཏུ་ཡོད་པའི་དོན་ཡིན། ཞེས་དངོས་སུ་བསྟན་ནས་བློ་ལ་
སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་ན་བདེན་པར་གྲུབ་པ་དང་དོན་དམ་པར་གྲུབ་པ་དང། ཡང་དག་པར་གྲུབ་པ་དང། དེ་ཁོ་ན་ཉིད་དུ་གྲུབ་པ་དང། གཤིས་ལུགས་སུ་གྲུབ་བར་བསྟན་ཅིང། དེ་རྣམས་སུ་གྲུབ་པར་

[087A]༄༅། །འཛིན་པའི་བློ་བདེན་འཛིན་དུ་བསྟན། དེས་ན་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པར་རྗེ་ཡབ་སྲས་ཀྱིས་བཤད་བ་འདི་རང་རྒྱུད་པའི་
གཞུང་གི་དགོངས་པ་མཐར་ཐུག་ཡིན་ཏེ། ཇི་ལྟར་སྣང་བ་འདི་ཁོ་ན། །ཀུན་རྫོབ་གཞན་ནི་ཅིག་ཤོས་སོ། །ཞེས་དང། ཇི་ལྟར་སྣང་ཞེན་ངོ་བོའི་ཕྱིར། །འདི་ལ་དཔྱད་པ་མི་འཇུག་གོ། ཞེས་སོགས་རང་རྒྱུད་པའི་གཞུང་ལས་ཆེས་གསལ་བའི་ཕྱིར། ཁོ་ན་རེ། དབུ་མ་སྣང་བ་
ལས། དོན་དམ་པར་སྐྱེ་བ་མེད་དོ། །ཞེས་བྱ་བ་ནི། འདི་དག་ཡང་དག་པའི་ཤེས་པས་སྐྱེ་བ་མ་གྲུབ་བོ། །ཞེས་བཤད་པར་འགྱུར་རོ། །ཞེས་སྐྱེ་བ་སོགས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་མ་གྲུབ་པ་དེ་སྐྱེ་བ་དོན་དམ་པར་མ་གྲུབ་
པའི་དོན་དུ་གསུངས་པའི་ཤུགས་ཀྱིས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་ཡོད་པ་དོན་དམ་པར་ཡོད་པའི་དོན་དུ་གསུངས་པ་ཇི་ལྟར་ཡིན་ཞེ་ན་སྐྱོན་མེད་དེ། དབུ་མ་སྣང་བ་ལས། དེ་ལྟར་གསུངས་པའི་དོན་ནི་དེ་ཁོ་ན་ཉིད་ལ་དཔྱོད་པའི་
རིགས་ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་མེད་པ་དེ། དོན་དམ་པར་མེད་པའི་སྒྲུབ་བྱེད་དུ་སྟོན་པ་ཡིན་གྱི། དེ་དོན་དམ་པར་མེད་པའི་དོན་དུ་བསྟན་པ་མ་ཡིན་པའི་ཕྱིར། དེས་ན་དོན་དམ་པར་མེད་པའི་ཚུལ་ལ་གཉིས་ཡོད་དེ། དེ་ཁོ་ན་ཉིད་ལ་དཔྱོད་པའི་ཐོས་བསམ་
སྒོམ་གསུམ་གྱི་རིགས་ཤེས་ལ་དོན་དམ་དུ་བྱས་ནས་དེ་འདྲའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་ངོར་མེད་པ་ལ་དོན་དམ་པར་མེད་པར་བཤད་པ་དང། བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་མ་གྲུབ་པ་ལ་དོན་
དམ་པར་མེད་པར་བཤད་པའི་ཚུལ་གཉིས་ཡོད་པའི་ཕྱིར། ཀུན་རྫོབ་ཀྱི་ཆོས་རྣམས་དོན་དམ་སྔ་མའི་དབང་དུ་བྱས་པའི་བློ་དོན་དམ་པ་དེས་དེ་ཁོ་ན་ཉིད་ངེས་པའི་ངེས་ངོར་གྲུབ་པ་མ་ཡིན་ཡང། དོན་དམ་སྔ་མའི་དབང་དུ་བྱས་པའི་བློ་དོན་དམ་པ་དེས་དེ་ཁོ་ན་ཉིད་

[087B] དོན་དམ་པ་དེ། དེ་ཁོ་ན་ཉིད་ངེས་པའི་ངེས་ངོར་གྲུབ་པའི་ཕྱིར། བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་ན་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་
ངོར་ཡོད་པས་ཁྱབ་སྟེ། དེ་ལྟར་གྲུབ་ན་བདེན་པར་གྲུབ་དགོས་པའི་ཕྱིར། ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་ངོར་མེད་ཀྱང། དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱི་ངོར་མེད་པ་མ་ཡིན་ཏེ། གཞི་གྲུབ་ན་དེ་ཁོ་ན་ཉིད་
ལ་དཔྱོད་པའི་རིགས་ཤེས་ཀྱི་ངོར་ཡོད་དགོས་པའི་ཕྱིར། ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་ངོར་ཡོད་པར་འཛིན་པའི་བློ་དེ་བདེན་འཛིན་ཡིན་ཡང་བདེན་འཛིན་ལྷན་སྐྱེས་མ་ཡིན་ཏེ། དེ་བདེན་འཛིན་ཀུན་བརྟགས་
ཡིན་པའི་ཕྱིར། ཀུན་རྫོབ་ཀྱི་ཆོས་རྣམས་དེ་འདྲའི་བློས་དེ་ཁོ་ན་ཉིད་ངེས་པའི་ངེས་ངོར་ཡོད་བར་འཛིན་པ་ལ་དེ་རྣམས་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྔོད་ལུགས་ཀྱི་ངོས་ནས་གྲུབ་པར་འཛིན་པ་དགོས་ཏེ། དེ་ལྟར་འཛིན་པ་ལ་བདེན་གྲུབ་
ཏུ་འཛིན་པ་དགོས་པའི་ཕྱིར། དབུ་མ་སྣང་བའི་ལུང་འདི་ལ་བརྟེན་ནས་དགག་བྱའི་ཚད་འཛིན་རིགས་པས་དཔྱད་བཟོད་དང། དཔྱད་བཟོད་ཀྱི་དངོས་པོ་ལ་འདོད་པ་མང་དུ་བྱུང་ཞིང། ལོ་ཙྪ་བ་ཆེན་པོ་སོགས་ཁ་ཅིག། དོན་དམ་བདེན་པ་ཡང་དེ་ཁོ་ན་ཉིད་ལ་དཔྱོད་པའི་
རིགས་ཤེས་ཀྱི་རིག་ངོར་མེད་པར་བཟུང་ནས་དོན་དམ་བདེན་པ་ཤེས་བྱ་མ་ཡིན་པར་བཞེད་པ་དང། ཆྭ་བ་སོགས་ཁ་ཅིག། དོན་དམ་བདེན་པ་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱི་ངོར་ཡོད་པར་བཟུང་ནས་དོན་དམ་པ་བདེན་གྲུབ་ཏུ་འདོད་པ་རྣམས་མི་འཐད་དེ། དེ་
ཁོ་ན་ཉིད་ལ་དཔྱོད་པའི་རིགས་ཤེས་ཀྱི་ངོར་མེད་བ་དོན་དམ་པར་མེད་པའི་དོན་དུ་ལུང་དེས་མ་བསྟན་ཅིང། ལུང་དེས་ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་ངོར་མེད་པ་ཀུན་རྫོབ་ཀྱི་ཆོས་རྣམས་དོན་དམ་

[088A]༄༅། །པར་མེད་པའི་སྒྲུབ་བྱེད་དུ་བསྟན་པའི་ཕྱིར། འདི་རྣམས་ལེགས་པར་ཤེས་ན་ཆོས་ཉིད་དེ་གཤིས་ལུགས་དང་དོན་དམ་ཡིན་ཡང། ཆོས་ཉིད་དེ་གཤིས་ལུགས་དང་དོན་དམ་དུ་མེད་པར་སྨྲ་བ་མི་འགལ་བའི་གནད་ཀྱང་ཤེས་པར་འགྱུར་ཏེ་
ཆོས་ཉིད་དོན་དམ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་ངོར་ཡོད་ཀྱང་ཆོས་ཉིད་དོན་དམ་དཔྱོད་བྱེད་ཀྱི་རིགས་པས་དཔྱད་བཟོད་དུ་ཡོད་མི་དགོས་པའི་ཕྱིར། འདིའི་སྐབས་སུ་ཊཱིཀ་ཆེན་ལས། ཆོས་ཉིད་དེ། ཆོས་ཉིད་ཀྱི་གནས་ལུགས་ལ་དཔྱོད་པའི་རིགས་ཤེས་
ཀྱིས་ཆོས་ཉིད་ཀྱི་གནད་ལུགས་ངེས་པའི་ངེས་ངོར་མེད་པར་བསྟན་སྙམ་པའི་དོགས་པ་འབྱུང་ཉེ་བར་འདུག་པས་ཊཱིཀ་ཆེན་ལ་འབྲུ་སྣོན་ཚུལ་ལེགས་དགོས་སོ།    ༈    །གཉིས་པ་འཇིག་རྟེན་པ་ལ་ལྟོས་པའི་བདེན་རྫུན་སྒྱུ་མའི་དཔེས་བསྟན་པ་ནི། ལུགས་འདི་ལ་
ཆོས་རྣམས་བློའི་དབང་གིས་བཞག་པ་ཙམ་དུ་ཤེས་པ་སྒྱུ་མའི་དཔེའི་སྟེང་ནས་ཤེས་པར་བྱེད་པ་བསྔགས་པས་དེ་བཤད་ན། སྒྱུ་མ་མཁན་གྱིས་རྡེའུ་ཤིང་རྟ་གླང་དུ་སྤྲུལ་པའི་ཚེ། སྒྱུ་མ་མཁན་དང་སྒྱུ་མའི་སྔགས་རྫས་ཀྱིས་མགི་བསླད་པའི་ལྟད་མོ་བ་དང། སྒྱུ་མའི་
སྔགས་རྫས་ཀྱིས་མིག་མ་བསླད་པར་གནས་དེར་ཕྱིས་སླེབས་པའི་གང་ཟག་གསུམ་ལ་སྣང་ཚུལ་གསུམ་འབྱུང་སྟེ། དང་པོ་ལ་རྡེའུ་ཤིང་རྟ་གླང་དུ་སྣང་བ་ཙམ་དུ་ཡོད་ཀྱང་དེར་ཞེན་པ་མེད། གཉིས་པ་ལ་རྡེའུ་ཤིང་རྟ་གླང་དུ་སྣང་ཞེན་གཉིས་ཀ་ཡོད། གསུམ་པ་ལ་རྡེའུ་
ཤིང་རྟ་གླང་དུ་སྣང་ཞེན་གཉིས་ཀ་མེད་པའི་ཕྱིར། སྐབས་འདིར་ཊཱིཀ་ཆེན་ལས། སྤྲུལ་གཞི་རྟ་གླང་དུ་སྣང་བ་ན། དཔེར་ན་ཐག་པ་སྤྲུལ་དུ་འཁྲུལ་པའི་ཚེ་ཤེས་པ་དེའི་ངོར་ཐག་པ་སྤྲུལ་ཡིན་གྱི། སྤྱིར་སྤྲུལ་མིན་ཞེས་ཟེར་བ་བཞིན་དུ། ཤེས་པ་འཁྲུལ་པའི་ངོ་བོར་
རྟ་གླང་དུ་སྣང་བ་ཡིན་གྱི། སྤྱིར་སྤྲུལ་གཞི་རྟ་གླང་དུ་མི་སྣང་ཞེས་བྱར་མི་རུང་གི། ཁྱད་པར་དེ་ལྟར་མ་སྦྱར་ཡང་སྤྲུལ་གཞི་རྟ་གླང་དུ་སྣང་བར་ཁས་བླང་དགོས་ཏེ། དེ་ལྟ་མ་ཡིན་ན་སྣང་བ་ལ་འཁྲུལ་པ་མི་སྲིད་པར་འགྱུར་བའི་ཕྱིར་རོ། །ཞེས་གསུངས་པའི་དོན་ལ་ཁ་

[088B] རྡེའུ་ཤིང་རྟ་གླང་དུ་སྣང་བ་ཡིན་ཏེ། དེ་ལྟ་མ་ཡིན་ན་སྣང་ཡུལ་ལ་འཁྲུལ་པ་མེད་པར་འགྱུར་པའི་ཕྱིར། འགྱུར་ཚུལ་ནི། རྡེའུ་ཤིང་ཆོས་ཅན། ཁྱོད་རྟ་གླང་དུ་སྣང་བ་མེད་པར་ཐལ། ཁྱོད་རྟ་གླང་དུ་མི་སྣང་བའི་ཕྱིར། རྟགས་ཁས། འདོད་ན། སྣང་ཡུལ་ལ་འཁྲུལ་
པ་མེད་པར་ཐལ། རྡེའུ་ཤིང་རྟ་གླང་དུ་སྣང་བ་མེད་པའི་ཕྱིར། རྟགས་ཁས། ཞེས་པའི་དོན་ཡིན་ཟེར་བ་ཆེས་མི་འཐད་དེ། འོ་ན། ཤེས་བྱ་ཆོས་ཅན། ཁྱོད་རྟ་གླང་དུ་སྣང་བ་མེད་པར་ཐལ། ཁྱོད་རྟ་གླང་དུ་མི་སྣང་བའི་ཕྱིར། ཁྱབ་པ་ཁས། མ་གྲུབ་ན། བདག་མེད་ཡིན་ན་
རྟ་གླང་དུ་སྣང་བ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། དེ་ལས་བཞད་གད་ཆེ་བ་ཅི་ཞིག་ཡོད། རྩ་བར་འདོད་ན། ཤེས་བྱ་རྟ་གླང་དུ་འཛིན་པའི་རྟོག་པ་མེད་པར་ཐལ། འདོད་པའི་ཕྱིར། གཞན་ཡང། ཆོས་ཉིད་ཆོས་ཅན། ཁྱོད་བདེན་གྲུབ་ཏུ་སྣང་བ་
མེད་པར་ཐལ། ཁྱོད་བདེན་གྲུབ་ཏུ་མི་སྣང་བའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། ཁྱོད་སྣང་བ་ལྟར་མ་གྲུབ་པར་ཐལ། ཁྱོད་བདེན་གྲུབ་ཏུ་སྣང་བའི་ཕྱིར། འདོད་ན། བདེན་པ་མ་ཡིན་པར་ཐལ། འདོད་པའི་ཕྱིར། གཞན་ཡང་བུམ་པ་ཆོས་ཅན། ཁྱོད་
སྣང་བ་ལྟར་མ་གྲུབ་པར་འཇིག་རྟེན་རང་དགའ་བས་རྟོགས་ནུས་པར་ཐལ། ཁྱོད་རྟ་གླང་དུ་སྣང་བ་གང་ཞིག། ཁྱོད་རྟག་གླང་དུ་སྣང་བ་ལྟར་མ་གྲུབ་པར་འཇིག་རྟེན་རང་དགའ་བས་རྟོགས་ནུས་པའི་ཕྱིར། རྟགས་དང་པོ་ཁས། འདོད་ན། དེ་ཆོས་ཅན། ཁྱོད་འཇིག་
རྟེན་གྱི་ཤེས་ངོ་ལ་ལྟོས་ཏེ་ཡང་དག་པ་མ་ཡིན་པར་ཐལ། འདོད་པའི་ཕྱིར། ལན་གྱིས་བཟློག་པར་མི་ནུས་པའི་ཐལ་འགྱུར་རོ། །འོ་ན། ཊཱིཀ་ཆེན་ལས་དེ་ལྟར་གསུངས་པའི་དོན་གང་ཡིན་ཞེ་ན་ཡོད་དེ། སྒྱུ་མའི་སྤྲུལ་གཞིའི་རྡེའུ་ཤིང་དེ་རྟ་གླང་དུ་སྣང་
བ་ཡིན་ཏེ། དེ་མ་ཡིན་ན་སྣང་ཡུལ་ལ་འཁྲུལ་པ་མི་སྲིད་པར་འགྱུར་བའི་སྐྱོན་ཡོད་པའི་ཕྱིར། ཇི་ལྟར་ཡོད་ན། རྡེའུ་ཤིང་རྟ་གླང་དུ་སྣང་བ་མེད་པར་ཐལ། སྒྱུ་མ་མཁན་གྱིས་རྡེའུ་ཤིང་རྟ་གླང་དུ་སྤྲུལ་པའི་ཚེ་སྒྱུ་མའི་སྤྲུལ་གཞིའི་རྡེའུ་ཤིང་དེ་རྟ་

[089A]༄༅། །གླང་དུ་མི་སྣང་བའི་ཕྱིར། རྟགས་ཁས། འདོད་ན། སྣང་བ་ལ་འཁྲུལ་པ་མི་སྲིད་པར་ཐལ། རྡེའུ་ཤིང་རྟ་གླང་དུ་སྣང་བ་མེད་པའི་ཕྱིར། ཞེས་པའི་དོན་ཡིན་ཏེ་ལེགས་པར་བཤད་པའོ། །ཁོ་ན་རེ། རྡེའུ་ཤིང་རྟ་གླང་དུ་སྣང་བ་ཡིན་པར་ཐལ། སྒྱུ་
མའི་སྤྲུལ་གཞིའི་རྡེའུ་ཤིང་རྟ་གླང་དུ་སྣང་བ་ཡིན་པའི་ཕྱིར་ཟེར་ན་མ་ཁྱབ་པར་གསལ་ལོ། །སྐབས་འདིར་ཊཱིཀ་ཆེན་ལས། ཚད་མའི་གཞལ་བྱ་འཇོག་པ་དང་མཚུངས་པའི་རྩོད་སྤོང་འོག་ཏུ་བཤད་པར་བྱའོ། །གསུམ་པ་དཔེ་དང་དོན་སྦྱར་ནས་བཤད་པ་ནི། སྒྱུ་མའི་སྔགས་རྫས་
ཀྱིས་མིག་བསླད་པའི་ལྟད་མོ་བ་ལ་རྡེའུ་ཤིང་རྟ་གླང་དུ་སྣང་ཞེན་གཉིས་ཀ་ཡོད་པ་བཞིན་དུ། སྟོང་ཉིད་མ་རྟོགས་པའི་སོ་སྐྱེ་རང་དགའ་བ་རྣམས་ལ་ཕྱི་ནང་གི་ཆོས་རྣམས་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པར་སྣང་ཞིང་ཞེན་
ལ། དེ་ལྟར་གྲུབ་པར་འཛིན་པའི་རྟོག་པ་དེ་ལ་བདེན་འཛིན་ལྷན་སྐྱེས་ཞེས་བྱ་ཞིང། དེ་ལྟར་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱེ་ཕྲ་མོར་འཇོག། སྒྱུ་མ་མཁན་ལ་རྡེའུ་ཤིང་རྟ་གླང་དུ་སྣང་བ་ཙམ་ཡོད་ཀྱང་དེ་ལ་དེ་ལྟར་ཞེན་པ་མེད་པ་བཞིན་དུ། སྟོང་ཉིད་རྟོགས་
པའི་སོ་སོ་སྐྱེ་བོ་རྣམས་ལ་ཆོས་ཐམས་ཅད་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་ཐུན་མོ་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པར་སྣང་བ་ཡོད་ཀྱང། དེས་དེ་ལྟར་དུ་གྲུབ་པར་མི་འཛིན་ཏེ། ངེས་ཆོས་ཐམས་ཅད་བློ་ལ་སྣང་བའི་དབང་གིས་
བཞག་པའི་ཡོད་པ་ཙམ་དུ་རྟོགས་པའི་ཕྱིར། ཁོ་ན་རེ། མྱུ་གུ་ས་བོན་ལས་སྐྱེ་བ་བློའི་དབང་གིས་བཞག་པ་ཙམ་ཡིན་ན། མྱུ་གུ་རང་ངོས་ནས་ས་བོན་ལས་མི་སྐྱེ་བར་འགྱུར་རོ་སྙམ་ན་སྐྱོན་མེད་དེ། སྤྲུལ་གཞི་རྡེའུ་ཤིང་རྟ་གླང་དུ་སྣང་བ་བློའི་དབང་གིས་བཞག་པ་
ཙམ་ཡིན་ཡང། སྤྲུལ་གཞི་རྡེའུ་ཤིང་རང་ངོས་ནས་རྟ་གླང་དུ་སྣང་བ་ལ་འགལ་བ་མེད་པའི་ཕྱིར། སྤྲུལ་གཞི་རྡེའུ་ཤིང་རང་ངོས་ནས་རྟ་གླང་དུ་སྣང་བའི་རྒྱུ་མཚན་གང་སྙམ་ན། དེ་ཆོས་ཅན། རང་ངོས་ནས་རྟ་གླང་དུ་སྣང་སྟེ། རང་ངོས་ནས་རྟ་གླང་དུ་སྣང་བར་

[089B] ཁྱོད་རྟ་གླང་དུ་སྣང་བར་གྲུབ་པའི་ཕྱིར། ཁྱབ་སྟེ། ཡོད་ན་རང་ངོས་ནས་ཡོད་དགོས་པའི་ཕྱིར། སྒྱུ་མའི་སྔགས་རྫས་ཀྱིས་མིག་མ་བསླད་པའི་ལྟད་མོ་པ་ལ་རྡེའུ་ཤིང་རྟ་གླང་དུ་མི་སྣང་ཞིང། དེས་རྡེའུ་ཤིང་རྟ་གླང་དུ་མི་ཞེན་པ་བཞིན་དུ། སྟོང་ཉིད་མངོན་སུམ་དུ་
རྟོགས་པའི་བྱང་སེམས་འཕགས་པའི་མཉམ་གཞག་ཡེ་ཤེས་ལ་ཆོས་རྣམས་བདེན་གྲུབ་ཏུ་སྣང་བ་ཙམ་ཡང་མེད་དེ། སྟོང་ཉིད་མངོན་སུམ་དུ་རྟོགས་པའི་འཕགས་པའི་མཉམ་གཞག་ཡེ་ཤེས་དེ། མ་རིག་པའི་བག་ཆགས་ཀྱིས་མ་བསླད་པའི་ཕྱིར། ཆོས་ཐམས་ཅད་སྒྱུ་མ་ལྟ་
བུར་གསུངས་པའི་དོན་དེ་ལྟར་བཤ་དྤ་ཡིན་གྱི། ཁ་ཅིག། སྒྱུ་མའི་རྡེའུ་ཤིང་རྟ་གླང་དུ་སྣང་ཡང་རྟ་གླང་དུ་མ་གྲུབ་པ་བཞིན་དུ། བུམ་པ་བུམ་པར་སྣང་ཡང་ཡུམ་པ་ཡུམ་པར་མ་གྲུབ་པ་དེ་བུམ་སོགས་ཀྱི་ཆོས་དང་སྒྱུ་མ་དཔེ་དོན་དུ་སྦྱར་བའི་དོན་དང། ཆོས་ཐམས་ཅད་རང་སྟོང་དུ་
གསུངས་པའི་དོན་དུ་འདོད་པ་ནི་ཆེས་མི་འཐད་དེ། དེ་ལྟར་ན་བུམ་པ་མ་གྲུབ་པར་ཐལ། བུམ་པ་བུམ་པར་ཡང་མ་གྲུབ། བུམ་པ་བུམ་པ་ལས་གཞན་པའི་ཆོས་སུ་ཡང་མ་གྲུབ་པའི་ཕྱིར། རང་སྟོང་ཡང་ཆོས་ཅན། ཁྱོད་རང་ཉིད་མ་ཡིན་པར་ཐལ། ཁྱོད་རང་ཉིད་ཀྱིས་སྟོང་པའི་ཕྱིར་
ཁྱབ་རྟགས་ཁས། དེ་བཞིན་དུ་བདེན་མེད་ཆོས་ཅན། ཁྱོད་བདེན་མེད་མ་ཡིན་པར་ཐལ། ཁྱོད་བདེན་མེད་ཀྱིས་སྟོང་པའི་ཕྱིར། རྟགས་ཁས། དེ་ལྟར་ཡང་ཊཱིཀ་ཆེན་ལས། དེ་ལྟ་ན་ཆོས་དེ་ཡིན་པ་མི་སྲིད་བར་འགྱུར་ཞིང། དཔེ་དོན་སྦྱར་བ་ཡང་དེར་སྣང་བ་ཡིན་གྱི་དེ་དངོས་མིན་པར་
འགྱུར་བའི་ཕྱིར་རོ། །ཞེས་གསུངས། ཁ་ཅིག། སྒྱུ་མའི་རྟ་མའི་རྟར་སྣང་བ་ཡིན་ཡང་སྒྱུ་མའི་རྟར་མ་གྲུབ་ཅེས་ཁས་ལེན་རིགས་པར་ཐལ། དོན་གྱི་སྐབས་སུ་བུམ་པ་བུམ་པར་སྣང་ཡང་བུམ་པ་བུམ་པར་མ་གྲུབ་ཅེས་ཁས་ལེན་རིགས་པའི་ཕྱིར། ཞེས་པ་ལུང་
ཕྱི་མའི་དོན་དུ་འཆད་ཀྱང་དགོངས་པ་མ་ཡིན་ཏེ། དེ་ཕྱོགས་སྔ་སྨྲ་བ་བོ་ལ་མི་འདོད་པ་ཐལ་བར་འཕེན་པ་མ་ཡིན་པའི་ཕྱིར། སྐབས་འདིར་གཅིག་གུ་བྲལ་གྱི་རྣམས་གཞག་རྒྱས་པར་ཊཱིཀ་ཆེན་དུ་གསུངས་པ་རྣམས་རྒྱས་པར་གཞན་དུ་བཤད་པར་བྱ་ཞིང། ཊཱིཀ་

[090A]༄༅། །ཆེན་ལས། དེ་ལྟར་ན་བློ་ལ་སྣང་བའི་དབང་གིས་བཞག་པ་མིན་པའི་སྔོད་ལུགས་མེད་ཀྱང། དེའི་དབང་གིས་བཞག་པའི་སྔོད་ལུགས་མིང་དུ་བཏགས་པ་ཙམ་མིན་པ་ཅིག་ཡོད་པ་ལུགས་འདི་ལ་མི་འགལ་བས། དབུ་མ་ལ་གཉིས་ཀྱི་དགག་
བྱ་ལ་བློའི་ངོར་མི་འདར་བ་ཆེན་པོ་འོང་ངོ། །ཞེས་གསུངས་པའི་དོན་གང་ཞེ་ན། ཁ་ཅིག། འདིའི་དོན་རང་རྒྱུད་པའི་ལུགས་གཞིར་བྱས་པ་ལ་མིང་དང་བརྡས་བཞག་པ་གཞི་མ་གྲུབ་སྟེ། ཆོས་ཐམས་ཅད་མིང་དང་བརྡས་བཞག་པ་མ་ཡིན་པའི་ཕྱིར། མིང་དང་བརྡས་བཞག་
པ་མ་ཡིན་པའི་ཆོས་ཅིག་ཡོད་པའི་ཕྱིར་ཏེ། ཊཱིཀ་ཆེན་ལས། དེའི་དབང་གིས་བཞག་པའི་སྡོད་ལུགས་མིང་དུ་བཏགས་པ་ཙམ་མིན་པ་ཅིག་ཡོད་པ་ལུགས་འདི་ལ་མི་འགལ་བས་ཞེས་གསུངས་པའི་ཕྱིར། ཞེས་ཟེར་བ་མི་འཐད་དེ། ཐལ་འགྱུར་བའི་འདོད་པ་ལྟར་
གྱི་རིང་གིས་བཏགས་པ་ཙམ་མ་ཡིན་པ་ཅིག་ཡོད་པ་ལུགས་འདི་ལ་མི་འགལ་ཞས་པའི་དོན་ཡིན་པའི་ཕྱིར་ཏེ། དེའི་རྗེས་དེ་མ་ཐག་ཏུ། དབུ་མ་པ་གཉིས་ཀྱི་དགག་བྱ་ལ་བློའི་ངོར་མི་འདྲ་བ་ཆེན་པོ་འོང་ངོ། །ཞེས་གསུངས་པའི་ཕྱིར།    ༈   
འགྱུར་བའི་ལུགས་བཤད་པ་ནི་ལུགས་འདི་ལ་ཆོས་རྣམས་རྟོག་པའི་དབང་གིས་བཞག་པ་ཙམ་གྱི་འཇོག་ཚུལ་ཤེས་ན། དེ་ལས་བཟློག་སྟེ་འཛིན་པའི་བདེན་འཛིན་བདེ་བླག་ཏུ་ཤེས་པར་འགྱུར་པས། འདི་ལ་གཉིས། ཆོས་རྣམས་རྟོག་པའི་དབང་གིས་འཇོག་
ཚུལ་དང། དེ་ལས་ཟློགས་སྟེ་འཛིན་པ་བདེན་འཛིན་དུ་བསྟན་པའོ། །དང་པོ་ནི། ཉེ་བར་འཁོར་གྱིས་ཞུས་པའི་མདོ་ལས། སྣ་ཚོགས་ཡིད་དགའ་མེ་ཏོག་ཁ་ཞིང། །གསེར་གྱི། བང་ཆོག་འབར་བ་ཡིན་འོང་བ། །འདི་ན་དེ་ལའང་བྱེ་པོ་འགའ་མེད་དེ། །དེ་དག་རྟོག་པའི་
དབང་གིས་བཞག་པ་ཡིན། །རྟོག་པའི་དབང་གིས་འཇིག་རྟེན་རྣམ་བརྟགས་ཏེ། །ཞེས་སོགས་ཀྱིས་མཐོ་རིས་དང། ངན་སོང་གི་འཇིག་རྟེན་ལ་སོགས་པའི་ཆོས་ཐམས་ཅད་རྟོག་པས་བརྟགས་པ་ཙམ་དུ་གསུངས་ཤིང། རིགས་པ་དྲུག་ཅུ་པ་ལས་ཀྱང། འཇིག་རྟེན་

[090B] །གང་ཕྱིར་རྫོགས་པའི་སངས་རྒྱས་གསུང། །དེ་ཡི་ཕྱིར་ན་འཇིག་རྟེན་འདི། །རྣམས་རྟོག་ཡིན་ཞེས་ཅིས་མི་འཐད། །ཅེས་དང། བཞི་བརྒྱ་པ་ལས། རྟོག་པ་མེད་པར་འདོད་ཆགས་ལས། །སོགས་ལ་ཡོད་ཉིད་ཡོད་མིན་ན། །ཡང་དག་གོན་དང་རྟོག་པ་ཞེས། །བློ་དང་
ལྡན་པ་ལུ་ནིག་འཛིན། །ཞེས་དང། དེའི་འགྲེལ་པར། རྟོག་པ་ཡོད་པ་ཁོ་ནས་ཡོད་པ་ཉིད་དང། རྟོག་པ་མེད་པར་ཡོད་པ་ཉིད་མེད་པ་དེ་དག་ནི། གོར་མ་ཆག་པར་ཐག་པ་བསྡོགས་པ་ལ་བརྟགས་པའི་སྦྲུལ་ལྟར་རང་གི་ངོ་བོས་མ་གྲུབ་པར་ངེས་སོ། །ཞེས་ཆགས་སོགས་ཀྱིས་
མཚོན་པའི་ཚེས་ཐམས་ཅད་ཐག་ཁྲ་ལ་སྦྲུལ་དུ་བརྟགས་པ་ལྟར་རྟོག་པའི་དབང་གིས་བཞག་པར་གསུངས་པ་དེས་དེ་ལས་བཟློག་སྟེ་འཛིན་པའི་བདེན་འཛིན་ཤེས་པར་འགྱུར་བས། དེ་བཤད་ན་ཁྲ་བོའི་མི་དོག་དང་འཁྱིལ་ལུགས་སྦྲུལ་དང་འདྲ་ཞིང། ཡུལ་མི་གསལ་བ་
ནམ་ཟེའུ་ཟེའི་དུས་སུ་ཐག་ཁྲ་འདི་སྦྲུལ་ལོ། །སྙམ་པའི་བློ་སྐྱེས་པའི་ཚེ། ཐག་ཁྲའི་སྟེང་གི་སྦྲུལ་རྟོག་པས་བརྟགས་པ་ཙམ་ཡིན་གྱི་ཐག་ཁྲ་རང་ངོན་ནས་སྦྲུལ་དུ་མེད་དེ། དེའི་ཚེ་ཐག་པའི་ཆ་ཤད་དང་ཚོགས་པ་གང་ཡང་སྦྲུལ་གྱི་མཚན་གཞིར་མེད་ཅིང། དེའི་ཚེ་ཐག་
ཁྲའི་སྟེང་དུ་ཐག་པ་ལས་དོན་གཞན་པའི་སྦྲུལ་གྱི་མཚན་གཞི་ཡང་མེ་དཔའི་ཕྱིར། དཔེ་དེ་བཞིན་དུ་ཕུང་པོ་ལ་བརྟེན་ནས་ངོའི་སྙམ་པ་འབྱུང་བ་ན་ང་དེ་རྟོག་པས་ཕུང་པོ་ལ་བརྟེན་ནས་བཏགས་པ་ཙམ་ཡིན་གྱི་ང་རང་གནོན་ནས་གྲུབ་པ་ཅུང་ཟད་ཀྱང་མེད་དེ། ཕུང་
པོའི་ཆ་ཤས་རེ་རེ་བ་དང་ཚོགས་པ་གང་ཡང་ངའི་མཚན་གཞི་མ་ཡིན། ཕུང་པོ་ལས་དོན་གཞན་པའི་ངའི་མཚན་གཞི་ཡང་མེད་པའི་ཕྱིར། དེ་ལྟར་ཡང་རིན་ཆེན་ཕྲེང་བ་ལས། སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ན་མཁའ་མིན། །རྣམས་ཤེས་མ་ཡིན་
ཀུན་མིན་ན། །དེ་ལས་གཞན་ན་སྐྱེས་བུ་གང། །ཞེས་གསུངས། ལུང་འདི་རྣམས་ཀྱི་ངོ་ན་ཞིབ་པར་ཊཱིཀ་ཆེན་ལས་ཤེས་པར་བྱའོ། །གཉིས་པ་ནི། མིང་གི་ཐ་སྙད་ཀྱི་དབང་གིས་བཞག་པ་ཙམ་མ་ཡིན་པ་གཅིག་ཡོད་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་

[091A]༄༅། །དང། དེ་ཁྱད་གཞི་གང་ཟག་གི་སྟེང་དུ་མེད་པ་གང་ཟག་གི་བདག་མེད་ཕྲ་མོ་དང་དེ་མིག་སྣ་སོགས་ཆོས་ཀྱི་སྟེང་དུ་མེད་པ་ཆོས་ཀྱི་བདག་མེད་ཕྲ་མོ་དང་དགག་བྱ་དེ་གང་ཟག་དང་ཆོས་ཀྱི་སྟེང་དུ་ཡོད་པར་འཛིན་པ་ནི་རིམ་པ་བཞིན་དུ་གང་
ཟག་གི་བདག་འཛིན་དང་ཆོས་ཀྱི་བདག་འཛིན་ཡིན་ཏེ། བཞི་བརྒྱ་པའི་འགྲེལ་པ་ལས། དེ་ལ་བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་ཆོས་དང་གང་ཟག་གིས་དབྱེ་བས་
གཉིས་སུ་རྟོགས་ཏེ། ཆོས་ཀྱི་བདག་མེད་པ་དང་གང་ཟག་གི་བདག་མེད་པ་ཞེས་བྱའོ། །ཞེས་གསུངས་པའི་ཕྱིར། གང་ཟག་རྟོག་པས་བཞག་ལུགས་དེ་ལྟར་ཤེས་ན་ཆོས་གཞན་ཐམས་ཅད་ཀྱང་རྟོག་པས་བཞག་ལུགས་དེ་དང་འདྲ་སྟེ། རིན་ཆེན་ཕྲེང་བ་ལས། སྐྱེས་
བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་ཇི་ལྟ་བར། །དེ་བཞིན་ཁམས་ནི་རེ་རེ་ཡང། །འདུས་ཕྱིར་ཡང་དག་ཉིད་དུ་མིན། །ཞེས་དང། ཏིང་ངེ་འཛིན་རྒྱལ་པོ་ལས་ཀྱང། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །
ཞེས་དང། འཕགས་པ་སྡུད་པ་ལས་ཀྱང། བདག་ཇི་འདྲ་བ་དེ་འདྲར་སེམས་ཅན་ཐམས་ཅད་ཤེས། །སེམས་ཅན་ཐམས་ཅད་ཇི་འདྲ་དེ་འདྲར་ཆོས་ཀུན་ཤེས། །ཞེས་གསུངས། འདིའི་སྐབས་ཀྱི་འཇིག་ལྟའི་དོགས་གཅོད་མང་དུ་གསུངས་པ་རྣམས་གང་ཟག་
གི་བདག་འགོག་པའི་སྐབས་སུ་བཤད་པར་བྱའོ།    ༈    བདེན་མེད་གཏན་ལ་འབེབས་པའི་རིགས་པ་དེ་ལ་དུ་མ་ཡོད་དེ། ཐལ་འགྱུར་གྱི་དབང་དུ་བྱས་པ་དང། གཏན་ཚིགས་ཀྱི་དབང་དུ་བྱས་པ་
གཉིས། དང་པོ་ལ་གཞན་ལ་གྲགས་ཀྱི་རྗེས་དཔག་སྐྱེད་བྱེད་ཀྱི་ཐལ་འགྱུར། རྒྱུ་མཚན་མཚུངས་པའི་མགོ་སྙོམས་ཀྱི་ཐལ་འགྱུར། འགལ་རྗོད་ཀྱི་ཐལ་འགྱུར། སྒྲུབ་བྱེད་བསྒྲུབ་བྱ་དང་མཚུངས་པས་མ་གྲུབ་པའི་ཐལ་འགྱུར་རོ། །དང་པོ་ནི། མྱུ་གུ་ཆོས་ཅན་

[091B] རང་བཞིན་གྱིས་གྲུབ་པའི་ཕྱིར། ཞེས་པའི་ཐལ་འགྱུར་ལྟ་བུ། གཉིས་པ་ནི། སྒྲ་འཛིན་ཉན་ཤེས་ཀྱིས་གཟུགས་མཐོང་བར་ཐལ། གཟུགས་འཛིན་མིག་ཤེས་ཀྱིས་དོན་དམ་པར་གཟུགས་ལ་ལྟ་བའི་ཕྱིར། ཞེས་པ་ལྟ་བུ། གསུམ་
པ་ནི། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་ན་རྫོགས་པར་གྲུབ་ཟིན་པའི་ཕྱིར། ཞེས་པ་ལྟ་བུ། བཞི་པ་ནི། གཟུགས་ཕུང་རང་བཞིན་གྱིས་གྲུབ་པར་ཐལ། ཚོར་ཕུང་རང་བཞིན་གྱིས་གྲུབ་པའི་ཕྱིར། ཞེ་ན། ཚོར་ཕུང་རང་བཞིན་
གྱིས་གྲུབ་པའི་རྟགས་ཀྱིས་གཟུགས་ཕུང་རང་བཞིན་གྱིས་གྲུབ་པ་བསྒྲུབ་མི་ནུས་པར་ཐལ། སྒྲུབ་བྱེད་ཚོར་ཕུང་རང་བཞིན་གྱིས་གྲུབ་པ་དང། བསྒྲུབ་བྱ་གཟུགས་ཕུང་རང་བཞིན་གྱིས་གྲུབ་པ་གཉིས་བསྒྲུབ་དཀའ་སླ་མཚུངས་པའི་ཕྱིར། ཞེས་པ་ལྟ་བུ། གཉིས་པ་
གཏན་ཚིགས་ཀྱི་དབང་དུ་བྱས་པ་ལ་དུ་མ་ཡོད་དེ། ཆོས་རྣམས་ཀྱི་ངོ་བོ་ལ་དཔྱོད་བ་གཅིག་དུ་བྲལ་གྱི་གཏན་ཚིགས། རྒྱུ་ལ་དཔྱོད་པ་རྡོ་རྗེ་གཟེགས་མའི་གཏན་ཚིགས། འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་ཚིགས། རྒྱུ་འབྲས་གཉིས་ཀ་ལ་དཔྱོད་པ་
མུ་བཞིའི་སྐྱེ་འགོག་གི་གཏན་ཚིགས། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིགས་རྣམས་སུ་ཡོད་པའི་ཕྱིར། དེ་རྣམས་ཀྱི་ནང་ནས་འཕགས་པ་ཡབ་སྲས་ཀྱིས་གཙོ་བོར་རྡོ་རྗེ་གཟེགས་མའི་གཏན་ཚིགས་ཀྱི་སྒོ་ནས་བདེན་མེད་གཏན་ལ་འབེབས་པར་མཛད་
པ་ཡིན་ཏེ། རྩ་ཤེའི་རབ་བྱེད་དང་པོར། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་གང་ན་ཡང། །སྐྱེ་བ་ནམ་ཡང་ཡོད་མ་ཡིན། །ཞེས་དང། འདིར་ཡང། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་
ཞིག་ཅེས་གསུངས། བདག་ལས་མ་ཡིན། ཞེས་སོགས་ཀྱིས་ཀྱང་མཐའ་བཞི་ལས་སྐྱེ་བ་མེད་པའི་དམ་བཅའ་ཙམ་ཞིག་བསྟན་པ་ཡིན་གྱི་མཐའ་བཞི་ལས་མི་སྐྱེ་བརྟགས་སུ་བཀོད་ནས་དངོས་པོ་རྣམས་རང་བཞིན་གྱིས་སྐྱེ་བ་མེད་པར་སྒྲུབ་པའི་རྟགས་ཡང་དག་

[092A]༄༅། །བསྟན་པ་མ་ཡིན་ཏེ། རང་འགྲེལ་ལས། འདིར་མ་ཡིན་ཞེས་བྱ་བ་འདི་ཡོད་པ་ཉིད་ཀྱི་སྒྲུབ་བྱེད་རང་ལས་སྐྱེ་བ་དང་འབྲེལ་གྱི། །ཡོད་པ་དང་ནི་མ་ཡིན་ཏེ། དེ་དགག་པ་དོན་གྱིས་འགྲུབ་པའི་ཕྱིར་རོ། །ཞེས་གསུངས་པའི་ཕྱིར། འོ་ན། མཐའ་བཞི་ལས་སྐྱེ་བ་འགོག་
པའི་རིགས་པ་གང་ཞེ་ན། འདི་ལ་བདག་སྐྱེ་དགག་པ། གཞན་སྐྱེ་དགག་པ། གཉིས་ཀ་ལས་སྐྱེ་བ་དགག་པ། རྒྱུ་མེད་ལས་སྐྱེ་བ་དགག་པའོ། །དང་པོ་ལ། སློབ་དཔོན་སངས་རྒྱས་བསྐྱངས་ཀྱིས་འགྲེལ་པར་བདག་སྐྱེ་འགོག་པའི་རིགས་པ་ཇི་ལྟར་བྱུང་ཚུལ། དེ་ལ་ལེགས་ལྡན་འབྱེད་
ཀྱིས་སྐྱོན་རྗོད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པའི་ཚུལ། ལེགས་ལྡན་འབྱེད་རང་ཉིད་ཀྱིས་བདག་སྐྱེ་འགོག་པའི་འཀྲེལ་བ་ལ་སྐྱོན་འཇུག་པར་བསྟན་པའོ། །དང་པོ་ནི། བུ་དྡྷ་བཱ་ལི་ཏ་ལས། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་
དུ་འགྱུར་བའི་ཕྱིར་དང། ཤིན་ཏུ་ཐལ་བར་འགྱུར་པའི་ཕྱིར་རོ། །དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ། །ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་གསུངས། འདིའི་དོན་ལ། གཞན་ལུགས་དགག་པ། རང་ལུགས་
བཞག་པ་གཉིས། དང་པོ་ནི། མཁས་པ་ཁ་ཅིག་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་ན་གྲུབ་ཟིན་པའི་ཕྱིར། རྟགས་གྲངས་ཅན་ལ་ཁས། མ་ཁྱབ་ན། དེ་ཆོས་ཅན། ཐུག་མེད་དུ་སྐྱེ་བར་ཐལ། རང་གི་རྒྱུའི་དུས་ན་གྲུབ་ཟིན་ཀྱང་སླར་ཡང་སྐྱེ་
དགོས་པའི་ཕྱིར། ཞེས་པ་འགྲེལ་ངག་འདིའི་དངོས་བསྟན་གྱི་ཐལ་འགྱུར་ཡིན། དེ་ཡང་བསྡུ་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པ་འགྲེལ་ངག་འདིའི་དངོས་བསྟན་གྱི་བདག་སྐྱེ་འགོག་པའི་ཐལ་
འགྱུར་ཡིན། ཞེས་གསུངས། དེ་མི་འཐད་དེ། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་ན་གྲུབ་ཟིན་པའི་ཕྱིར། ཞེས་པའི་ཐལ་འགྱུར་འདི་ཆོས་ཅན། ཁྱོད་ཀྱི་རྟགས་ཐ་སྙད་དུ་ཡོད་པར་ཐལ། ཁྱོད་དངོས་པོ་བདག་གི་བདག་ཉིད་དུ་ཡོད་པ་

[092B] །ཞེས་པའི་རྒྱས་བཤད་ཀྱི་འགྲེལ་ངག་དང་པོའི་སྐབས་ནས་དངོས་སུ་བསྟན་པའི་བདག་སྐྱེ་འགོག་པའི་ཐལ་འགྱུར་ཡིན་པའི་ཕྱིར། ཁྱབ་སྟེ། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ། །ཞེས་
པའི་འགྲེལ་ངག་འདིས་བདག་སྐྱེ་འགོག་པའི་གཞན་གྲགས་ཀྱི་གཏན་ཚིགས་ཡང་དག་ཅིག་བསྟན་པའི་ཕྱིར་ཏེ། ཚིག་གསལ་ལས། དེ་ལ་རང་གི་བདག་ཉིད་དུ་ཡོད་པ་ཞེས་བྱ་བ་འདིས་ནི་གཏན་ཚིག་འཛིན་པ་ཡིན་ནོ། །ཞེས་གསུངས་པའི་ཕྱིར། གོང་དུ་འདོད་ན། མྱུ་གུ་ཆོས་
ཅན། བདག་ལས་སྐྱེ་བར་ཐལ། རང་གི་རྒྱུའི་དུས་ན་གྲུབ་ཟིན་པའི་ཕྱིར། རྟགས་ཁས། དོན་བསྡུ་ན། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་དགོས་པ་མེད་དོ། །ཞེས་པའི་བདག་གི་བདག་ཉིད་དུ་ཡོད་པའི་དོན་དེ་བདག་སྐྱེ་ལ་བྱེད་རིགས་པར་ཐལ་
མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་འདི་སྐབས་འདིའི་སངས་རྒྱས་བསྐྱངས་ཀྱི་འགྲེལ་ངག་གི་དངོས་བསྟན་གྱི་ཐལ་འགྱུར་ཡིན་པའི་ཕྱིར། རྟགས་ཁས། འདོད་ན། དངོས་པོ་བདག་
གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ། །ཞེས་པའི་འགྲེལ་ངག་འདིས་བདག་སྐྱེ་འགོག་པའི་གཞན་གྲགས་ཀྱི་རྟགས་ཡང་དག་མ་བསྟན་པར་ཐལ། འདོད་པའི་ཕྱིར། འདོད་ན། ཚིག་གསལ་དང་འགལ་ལོ། །ཡང་མཁས་པ་ཁ་ཅིག་མྱུ་
གུ་ཆོས་ཅན། ས་བོན་ལས་སླར་ཡང་སྐྱེ་བ་དོན་མེད་པར་ཐལ། ས་བོན་གྱི་དུས་ན་གྲུབ་ཟིན་པའི་ཕྱིར། མ་ཁྱབ་ན། མྱུ་གུ་ཆོས་ཅན། ས་བོན་ལས་ཐུག་མེད་དུ་སྐྱེ་བར་ཐལ། ས་བོན་གྱི་དུས་ན་གྲུབ་ཟིན་ཀྱང་སླར་ཡང་ས་བོན་ལས་སྐྱེ་དགོས་པའི་ཕྱིར། ཞེས་པ་འགྲེལ་
ངག་འདིའི་དངོས་བསྟན་གྱི་ཐལ་འགྱུར་ཡིན་གསུང་བ་ཡང་མི་འཐད་དེ། རྒྱས་བཤད་ཀྱི་འགྲེལ་ངག་དང་པོ་དེའི་སྐབས་ནས་དངོས་སུ་བསྟན་པའི་བདག་སྐྱེ་འགོག་པའི་ཐལ་འགྱུར་ཡིན་ན་རང་གི་རྟགས་ཚད་མས་གྲུབ་པ་ཅིག་དགོས་པ་གང་ཞིག་མྱུ་གུ་ཆོས་ཅན་

[093A]༄༅། །ས་བོན་ལས་སླར་ཡང་སྐྱེ་བ་དོན་མེད་པར་ཐལ། ས་བོན་གྱི་དུས་ན་གྲུབ་ཟིན་པའི་ཕྱིར། ཞེས་པའི་ཐལ་འགྱུར་གྱི་རྟགས་ཚད་མས་མ་གྲུབ་པའི་ཕྱིར།    ༈    སངས་རྒྱས་བསྐྱངས་ཀྱི་འགྲེལ་ངག་དེའི་དོན། གྲངས་
ཅན་ན་རེ། དངོས་པོ་རང་གི་རྒྱུའི་དུས་ན་མེད་པ་སྐྱེ་བ་མི་འཐད་པས་འབྲས་བུ་ཐམས་ཅད་རང་རང་གི་རྒྱུའི་བདག་ཉིད་དུ་མངོན་པར་མི་གསལ་བའི་ཚུལ་གྱིས་ཡོད་ལ། འབྲས་བུ་དེ་མངོན་པར་གསལ་བའི་ཚུལ་གྱིས་གྲུབ་པ་ལ་སྐྱེས་པ་ཞེས་ཐ་སྙད་དུ་བྱ་ཞིང་
གསལ་ཟིན་པ་དེ་ཉིད་སླར་ཡང་སྐྱེ་དགོས་པ་མ་ཡིན་ནོ། །ཞེས་ཟེར། དེ་སྔར་གྱི་འགྲེལ་ངག་དེས་འགོག་ཚུལ་ནི། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། མ་ཁྱབ་ན། ཁྱོད་ཐུག་མེད་དུ་སླར་ཡང་སྐྱེ་བར་
ཐལ། རང་གི་བདག་ཉིད་དུ་གྲུབ་ཟིན་ཀྱང་སླར་ཡང་སྐྱེ་དགོས་པའི་ཕྱིར། དོན་བསྡུ་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། ཡོད་པའི་ཕྱིར། མ་ཁྱབ་ན། དེ་ཆོས་ཅན། ཐུག་མེད་དུ་སྐྱེ་བར་ཐལ། ཡོད་ཀྱང་སླར་ཡང་སྐྱེ་དགོས་པའི་ཕྱིར། དེ་ལྟར་ཡང་
རྩ་ཤེའི་ཊཱིཀ་ཆེན་ལས། ཡང་སྐྱེ་བ་དོན་ཡོད་པ་དང་ཡོད་པ་གཉིས་འགལ་བ་བརྗོད་པའི་ཐལ་འགྱུར་གྱིས་བདག་སྐྱེ་དགག་ནུས་ལ་མི་ནུས་ན་རང་རྒྱུད་བཀོད་ཀྱང་མི་ནུས་པས་རང་རྒྱུད་ཀྱི་དཔེ་རྟགས་བརྗོད་མི་དགོས་པ་དང། ཞེས་སོགས་གསུངས། སློབ་དཔོན་ལེགས་ལྡན་
འབྱེད་ཀྱིས་སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་ཐལ་འགྱུར་བཤད་མ་ཐག་པ་དེ་བསྟན་པ་མ་དགོངས་པར། མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེས་པའི་ཕྱིར། ཞེས་པའི་ཐལ་འགྱུར་བསྟན་པར་དགོངས་
ནས་འོག་ནས་བཤད་པའི་སྐྱོན་རྗོད་མཛད་པ་ཡིན་ཏེ། རྩ་ཤེའི་ཊཱིཀ་ཆེན་ལས། ལེགས་ལྡན་གྱིས་ཀྱང་སླར་ཡང་སྐྱེ་བ་དོན་མེད་དང་ཐུག་མེད་དུ་ཐལ་བ་འཕངས་པ་མ་དགོངས་པར་སྤྱིར་སྐྱེ་བ་དོན་མེད་དང་ཐུག་མེད་དུ་ཐལ་བ་འཕངས་པར་བཟུང་ནས་བཟློག་དོན་ཁས་

[093B] །ཞེས་གསུངས།    ༈    ཤེས་རབ་སྒྲོན་མེ་ལས། དེ་ལ་གཞན་ནི། དངོས་པོ་བདག་གི་བདག་ཉིད་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་
ཕྱིར་དང། སྐྱེ་བ་ཐུག་པ་མེད་པར་འགྱུར་བའི་ཕྱིར་རོ། །ཞེས་རྣམ་པར་བཤད་པར་བྱེད་དོ། །དེ་ནི་རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་དང། གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར་རོ། །གླགས་ཡོད་པའི་ཚིག་ཡིན་པའི་ཡང་ཕྱིར་ཏེ། སྐབས་ཀྱི་
དོན་ལས་བཟློག་པས་བསྒྲུབ་པར་བྱ་བ་དང། དེའི་ཆོས་བཟློག་པའི་དོན་མངོན་པས། དངོས་པོ་རྣམས་གཞན་ལས་སྐྱེ་བར་འགྱུར་བ་དང། སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང། སྐྱེ་བ་ཐུག་པ་ཡོད་པར་འགྱུར་བའི་ཕྱིར། མཛད་པའི་མཐའ་དང་འགལ་བར་འགྱུར་རོ། །
ཞེས་གསུངས། འདིའི་དོན་ལ་རང་ལུགས་བཞག་པ་དང། གཞན་གྱི་ལུང་དོན་འཆད་ཚུལ་དགག་པ་གཉིས། དང་པོ་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་རིགས་ཏེ། འགྲེལ་ངག་དེས་བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་ཡང་
དག་མ་བརྗོད་པའི་ཕྱིར་དང། གྲངས་ཅན་གྱིས་བདག་ལས་མི་སྐྱེ་ཞེས་པའི་དོན་འབྲས་བུ་གསལ་བའི་བདག་ཉིད་ལས་མི་སྐྱེ་ཞེས་པ་ཡིན་ན། གྲུབ་ཟིན་སྒྲུབ་པར་འགྱུར་ལ། རྒྱུ་མི་གསལ་བ་ནུས་པའི་བདག་ཉིད་ལས་མི་སྐྱེ་ཞེས་པ་ཡིན་ན་ཁྱབ་པ་འགལ་བར་འགྱུར་རོ། །ཞེས་དམ་
བཅའ་ལ་བརྟགས་ནས་སྐྱོན་རྗོད་པ་མ་བསལ་བའི་ཕྱིར། གཞན་ཡང། འགྲེལ་ངག་དེ་མི་རིགས་ཏེ། དེ་ལ་རྒོལ་བ་གཞན་གྱི་ཀླན་ཀའི་གླགས་ཡོད་པའི་ཕྱིར། གླགས་ཇི་ལྟར་ཡོད་ན། སྐབས་ཀྱི་དོན་འགྲེལ་ངག་དེའི་དངོས་ཟིན་ལས་བཟློག་དགོས་པས་གླགས་ཡོད་པར་
འགྱུར་ཏེ། བསྒྲུབ་པར་བྱ་བ་དེ་སྒྲུབ་པའི་ཆོས་འགྲེལ་ངག་དེའི་དངོས་ཟིན་གྱི་རྟགས་བཟློག་པའི་དོན་མངོན་པས་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་དག་ཏུ་འགྱུར་བ་དང། བསྒྲུབ་པར་བྱ་བ་བཟློག་པའི་དོན་མངོན་

[094A]༄༅། །པས་དངོས་པོ་རྣམས་བདག་ལས་སྐྱེ་བ་མེད་ཅེས་པའི་དམ་བཅའི་ཚིག་གིས་དངོས་པོ་རྣམས་གཞན་ལས་སྐྱེ་བ་ཤུགས་ལ་འཕངས་པའི་སྒོ་ནས་མ་ཡིན་དགག་སྐབས་འདིའི་བསྒྲུབ་བྱར་འགྱུར་བས་མགོན་པོ་ཀླུ་སྒྲུབ་ཀྱི་གྲུབ་མཐའ་དང་
འགལ་བའི་ཕྱིར། དངོས་ཟིན་གྱི་རྟགས་ཟློག་དགོས་ཚུལ་ནི། འགྲེལ་ངག་དེའི་དངོས་ཟིན་གྱི་སྐྱེ་བ་དོན་མེད་དང་ཐུག་མེད་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་མ་ཡིན་ཏེ། དངོས་པོ་རྣམས་སྐྱེ་བ་དོན་བཅས་དང་ཐུག་བཅས་ཡིན་པའི་
ཕྱིར། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་དུ་འགྱུར་བ་ལས་སྐྱེ་བ་དོན་བཅས་དང་ཐུག་བཅས་ཡིན་པ་དེ་ཡང་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་དག་མ་ཡིན་ཏེ། རྟགས་དེའི་ཕྱོགས་ཆོས་གྲུབ་པའི་ཚེ་བསྒྲུབ་བྱ་ཡང་ངེས་
པར་འགྲུབ་དགོས་པའི་ཕྱིར། དེས་ན་བཟློག་དོན་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་དག་ཏུ་སངས་རྒྱས་བསྐྱངས་འདོད་པར་མངོན་ཏེ། མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ་
བདག་ལས་སྐྱེ་བའི་ཕྱིར་ཞེས་པའི་ཐལ་འགྱུར་འདི་འགྲེལ་ངག་དེའི་སྐབས་ནས་དངོས་སུ་བསྟན་པའི་བདག་སྐྱེ་འགོག་པའི་ཐལ་འགྱུར་གང་ཞིག་ཐལ་འགྱུར་དེས་སྒྲུབ་བྱེད་འཕེན་པ་ནི། འགྱུར་བའི་ཕྱིར་ཞེས་པའི་ཚིག་སྔ་ཕྱི་གཉིས་ཀྱི་ནུས་པས་ཤུགས་ལ་འཕངས་
པའི་ཕྱིར། འགྲོལ་ངག་འདིའི་དངོས་ཟིན་གྱི་དམ་བཅའ་ཡང་བཟློག་དགོས་པར་ཐལ། འདིའི་དངོས་ཟིན་གྱི་རྟགས་བཟློག་དགོས་པ་གང་ཞིག། འདིའི་དངོས་ཟིན་གྱི་རྟགས་བཟློག་དགོས་ན། འདིའི་དངོས་ཟིན་གྱི་དམ་བཅའ་ཡང་བཟློག་དགོས་པའི་ཕྱིར། དེ་ལྟར་
ཡང་རྣམ་བཤད་རིགས་པའི་རྒྱ་ཚོ་ལས། དངོས་ཟིན་གྱི་རྟགས་བཟློག་དགོས་ན་དངོས་ཟིན་གྱི་དམ་བཅའ་ཡང་བཟློག་དགོས་ཏེ། མཚུངས་པའི་ཕྱིར་རོ། །ཞེས་བཤད། འདོད་ན། དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་པ་དེ། དངོས་པོ་

[094B] འདོད་པ་གང་ཞིག། དངོས་པོ་རྣམས་བདག་ལས་སྐྱེ་བ་ནི་དངོས་ཟིན་གྱི་བསྒྲུབ་བྱ་བཟློག་པའི་དོན་མ་ཡིན་པའི་ཕྱིར། དེ་ལྟར་ཡང་རྩ་ཤེའི་ཊཱིཀ་ཆེན་ལས། དེ་ལ་རྟགས་
བཟློག་པ་ལྟར་བྱར་མེད་པས་བདག་སྐྱེ་རྣམ་པར་བཅད་ཙམ་མིན་པ་བཟློག་པའི་དོན་ནོ། །ཞེས་གསུངས། འདོད་ན། དངོས་པོ་རྣམས་བདག་ལས་སྐྱེ་བ་མེད་ཅེས་པའི་དམ་བཅའི་ཚིག་འདིས། དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ་དེ་དངོས་པོ་རྣམས་བདག་
ལས་མི་སྐྱེ་བར་སྒྲུབ་པའི་བསྒྲུབ་བྱར་འཕངས་པའི་སྒོ་ནས། དངོས་པོ་རྣམས་གཞན་ལས་སྐྱེ་བ་ཤུགས་ལ་འཕངས་པར་ཐལ་ལོ། །འདོད་ན། འཕགས་པ་ཀླུ་སྒྲུབ་ཀྱིས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་བསྒྲུབ་བྱ་མེད་དགག་ཏུ་བཤད་པ་དང་འགལ་
ལོ། །དེ་ལྟར་ཡང་ཤེས་རབ་སྒྲོན་མེ་ལས། བདག་ལས་མ་ཡིན་ཞེས་བྱ་བའི་དགག་པ་འདི་ནི་མེད་པར་དགག་པའི་དོན་དུ་བལྟ་བར་བྱ་སྟེ། དགག་པ་གཙོ་ཆེ་བའི་ཕྱིར། མ་ཡིན་པར་དགག་པ་ཡོངས་སུ་བཟུང་ན་ནི་དེ་སྒྲུབ་པ་གཙོ་ཆེ་བའི་ཕྱིར་
ཆོས་རྣམས་མ་སྐྱེས་སོ། །ཞེས་སྒྲུབ་པས་སྐྱེ་བ་མེད་པ་སྟོན་པའི་ཕྱིར། མཛད་པའི་མཐའ་དང་བྲལ་བར་འགྱུར་ཏེ། ལུང་ལས། གཟུགས་ཀྱི་སྐྱེ་བ་མེད་པ་ལ་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་ཡིན་ནོ། །ཞེས་འབྱུང་བའི་ཕྱིར་རོ། །འདིར་དངོས་པོ་རྣམས་
བར་བྱའོ། །གཞན་དུ་ངེས་པར་བཟུང་ན། བདག་ཁོ་ན་ལས་སྐྱེ་བར་བྱའོ། །གཞན་དུ་ངེས་པར་བཟུང་ན། བདག་ཁོ་ན་ལས་སྐྱེ་བ་མེད་དེ། འོ་ན་ཅི་ཞེ་ན། གཞན་ལས་སྐྱེའོ་ཞེས་བྱ་བར་ངེས་པར་འགྱུར་པ་དང། དེ་བཞིན་དུ་བདག་ཁོ་ན་ལས་སྐྱེ་བ་མེད་དེ། འོ་ན་ཅི་ཞེ་ན་
བདག་དང་གཞན་ལས་སྐྱེའོ། །ཞེས་བྱ་བར་ངེས་པར་འགྱུར་བས་དེ་ཡང་མི་བཞེད་དེ། མཛད་པའི་མཐའ་དང་བྲལ་བའི་ཕྱིར་རོ། །ཞེས་དང། འགྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། དངོས་པོ་རྣམས་བདག་ལས་སྐྱེ་བ་མེད་དོ། །ཞེས་མེད་

[095A]༄༅། །པར་དགག་པའི་དོན་དུ་བལྟ་བར་བྱའི། བདག་ལས་མ་སྐྱེས་པ་ཡོད་དོ་ཞེས་མ་ཡིན་པར་དགག་པའི་དོན་དུ་ནི་བ་ལྟ་བར་མི་བྱའོ། །ཞེས། བདག་ལས་མ་ཡིན། ཞེས་སོགས་བདག་སྐྱེ་མེད་པའི་དམ་བཅའ་དང། དེའི་སྒྲུབ་བྱེད་འགོད་པའི་སྐབས་
ཐམས་ཅད་དུ་བསྒྲུབ་བྱ་མེད་དགག་ཁོ་ན་ཡིན་གྱི་མ་ཡིན་དགག་བསྒྲུབ་བྱར་བྱས་ན་མཛད་པའི་མཐའ་དང་བྲལ་ཚུལ་གསུངས་པ་འདི་དང། ལེགས་ལྡན་འབྱེད་ཀྱི་སངས་རྒྱས་བསྐྱང་འགོག་པའི་སྐབས་སུ་བསྒྲུབ་པར་བྱ་བ་དང་དེའི་ཆོས་བཟློག་པའི་དོན་མངོན་པས་མཛད་པའི་མཐའ་
དང་བྲལ་ཚུལ་གསུངས་པ་གཉིས། སྐྱོན་བརྗོད་མཛད་ཚུལ་ཤིན་དུ་འདྲ་བའི་ཕྱིར་རོ། །དེ་ལྟར་ཡང་རྣམ་བཤད་རིགས་པའི་རྒྱ་མཚོ་ལས། དེའི་ཆེ་སྐྱེ་བ་དོན་དང་ཐུག་བཅས་ཡིན་པའི་ཕྱིར་དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་ནོ། །ཞེས་པས་གཞན་ལས་སྐྱེ་
བར་འགྱུར་རོ། །དེ་ལྟ་ན་བདག་ལས་མ་ཡིན། ཞེས་པའི་དོན་བདག་སྐྱེ་རྣམ་པར་བཅད་ཙམ་ཡིན་པའི་གྲུབ་མཐའ་དང་འགལ་ལོ། །ཞེས་གསུངས། འོ་ན། དངོས་ཟིན་གྱི་རྟགས་བཟློག་དགོས་ན། དངོས་ཟིན་གྱི་དམ་བཅའ་བཟློག་དགོས་ཏེ། མཚུངས་པའི་ཕྱིར་རོ། །ཞེས་གསུངས་
ན༑ དེ་གཉིས་མཚུངས་ཚུལ་གང་ཡིན་ཞེ་ན། འདིའི་དོན་སྟོང་འཐུན་སྐལ་བཟང་མིག་འགྱེད་ལས་བཤད་པ་དེ་ལེགས་པར་བཤད་པ་ཉིད་དུ་ཁོ་བོ་ཁོ་ནས་མཐོང་བས་སྟོང་འཐུན་ཆེན་མོའི་ལུགས་བཞིན་དུ་བཤད་པར་བྱའོ། །དངོས་པོ་རྣམས་བདག་ལས་སྐྱེ་བ་མེད་དེ། དེ་དག་
གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཤིན་ཏུ་ཐལ་བར་འགྱུར་བའི་ཕྱིར་རོ། །ཞེས་པའི་འགྲེལ་ངག་འདིའི་དངོས་ཟིན་གྱི་རྟགས་བཟློག་དགོས་པ་དང་འགྲེལ་ངག་འདིའི་དངོས་ཟིན་གྱི་བསྒྲུབ་བྱ་བཟློག་དགོས་པ་རྒྱུ་མཚན་མཚུངས་པར་སྟོན་པ་མ་ཡིན་ཏེ། སྐྱེ་བ་དོན་
མེད་དང་ཐུག་མེད་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་དག་ཡིན་པ་ལ་སྐྱོན་འབྱུང་བ་དང། དངོས་པོ་རྣམས་བདག་ལས་སྐྱེ་བ་མེད་པ་བསྒྲུབ་བྱར་བྱས་པ་ལ་སྐྱོན་ཡོད་པ་གཉིས་མཚུངས་པར་དོགས་པའི་གནས་ཙམ་ཡང་མེད་པའི་ཕྱིར་

[095B] འགྲེལ་ངག་འདིའི་དངོས་ཟིན་གྱི་བསྒྲུབ་བྱའི་བཟློག་དོན་བསྒྲུབ་བྱ་ཡང་དག་ཡིན་པར་ཐལ། འདིའི་དངོས་ཟིན་གྱི་རྟགས་ཀྱི་བཟློག་དོན་རྟགས་ཡང་དག་ཡིན་པའི་ཕྱིར། ཞེས་ཁྱབ་འབྲེལ་མེད་བཞིན་དུ་ནན་གྱིས་འཕུལ་བ་ཡང་མ་ཡིན་ཏེ། སྐབས་འདིར་དེ་ལྟར་འཕེན་པ་
ལ་འབྲེལ་ཁྱད་པར་ཅན་ཡོད་པའི་ཕྱིར། འབྲེལ་ཡོད་ཚུལ་གང་ཡིན་ཞེ་ན། དེའི་ཚུལ་ནི་དངོས་པོ་རྣམས་གཞན་ལས་སྐྱེ་བ་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་ཡང་དག་ཡིན་པར་ཐལ། དངོས་པོ་རྣམས་ཆོས་ཅན། བདག་ལས་མི་སྐྱེ་སྟེ། སྐྱེ་བ་
དོན་བཅས་དང་ཐུག་བཅས་ཡིན་པའི་ཕྱིར། ཞེས་པའི་སྦྱོར་ངག་འདི་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་སྦྱོར་ངག་རྣམ་དག་གང་ཞིག། སྦྱོར་ངག་དེས་དངོས་པོ་རྣམས་གཞན་ལས་སྐྱེ་བ་བསྒྲུབ་བྱ་ཡང་དག་ཏུ་འཕངས་པའི་ཕྱིར། རྟགས་དང་པོ་སངས་རྒྱས་
བསྐྱངས་ལ་དངོས། གཉིས་པ་དེར་ཐལ། སྦྱོར་ངག་དེས་དངོས་པོ་རྣམས་གཞན་ལས་སྐྱེ་བ་ཤུགས་ལ་འཕངས་པའི་ཕྱིར། དེར་ཐལ། སྦྱོར་ངག་དེས་དངོས་པོ་རྣམས་སྐྱེ་བར་ནི་དངོས་སུ་བསྟན། དངོས་པོ་རྣམས་བདག་ལས་སྐྱེ་བ་དངོས་སུ་བཀག་པ་གང་ཞིག། སྐྱེ་བ་
ལ་བདག་སྐྱེ་དང་གཞན་སྐྱེ་གཉིས་སུ་ཁ་ཚོན་ཆོད་པའི་ཕྱིར། དཔེར་ན། ལྷས་སྦྱིན་ཚོན་པོ་ཉིན་པར་ཟས་མི་ཟ་ཞེས་པའི་ངག་གིས་ལྷས་སྦྱིན་ཚོན་པོ་མཚན་མོ་ཟས་ཟ་བ་ཤུགས་ལ་འཕེན་པ་བཞིན་ནོ། །དེས་ན་སློབ་དཔོན་ལེགས་ལྡན་འགྱེད་ཀྱི་ཐུགས་ལ་འདི་ལྟ་བུའི་
འཁྲུལ་གཞི་ཞིག་བྱུང་བ་ཡིན་གྱི། སངས་རྒྱས་བསྐྱངས་ལ་དོན་ལ་འཇུག་པའི་སྐྱོན་རྗོད་གཅིག་ག་ལ་ཡོད། ལར་གཤིན་རྗེ་ཆོས་ཀྱི་རྒྱལ་པོ་སོགས། །རྗེ་རྒྱལ་བ་གཉིས་པའི་བསྟན་སྲུང་གིས། །མི་ཁྱོད་ལས་མཁས་མཆོག་གཞན་མེད་ཅེས། །ལན་དུ་མར་བསྔགས་
པའི་པཎྜི་ཏ། །ཁྱེད་མཁས་གྲུབ་དགེ་ལེགས་དཔལ་བཟང་གིས། །ཁོང་རང་རྒྱུད་མཁན་པོའི་ལུགས་བསྐྱར་བ། །དེ་ཁོ་ན་ཁོང་གིས་བཞེད་པ་ཡིན། །གཞན་འབྲེལ་མེད་ཀྱི་བཤད་པས་བདག་མི་མགུ། །ཞེས་པ་ནི་པར་སྐབས་ཀྱི་ཚིགས་སུ་བཅད་པའོ།། །།

[096A]༄༅། །    ༈    ཁ་ཅིག། ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་འགྲེལ་དག་དེ་ལ་བདག་སྐྱེ་འགོག་པའི་གཏན་ཚིགས་དང་དཔེ་མ་བརྗོད་ཅེས་
པའི་སྒོ་ནས་སྐྱོན་བརྗོད་པ་མ་ཡིན་པར་ཐལ། སློབ་དཔོན་ལེགས་ལྡན་འབྱེད་དེས་སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་འགོག་པའི་རྟགས་ཡང་དག་བསྟན་པར་འདོད་པའི་ཕྱིར། དེར་ཐལ། སློབ་དཔོན་ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་འགྲེལ་
ངག་དེས་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་དག་ཏུ་བསྟན་པར་འདོད་པའི་ཕྱིར། རྟགས་ཁས་ཞེ་ན། འདི་ལ་རྩ་ཤེའི་ཊཱིཀ་ཆེན་ལས། དེ་ནི་བདག་སྐྱེ་མེད་པ་སྒྲུབ་ནུས་པའི་རྟགས་མ་བརྗོད་པ་ལ་འདོད་པས་
དེའི་ལུགས་ལ་མི་འགལ་ལོ། །ཞེས་གསུངས། དོན་ནི་སངས་རྒྱས་བསྐྱངས་ཀྱི་འགྲེལ་དག་དེའི་སྐབས་ནས་དངོས་སུ་བསྟན་པའི་བདག་སྐྱེ་འགོག་པའི་གཏན་ཚིགས་ཡིན་ན་བདག་སྐྱེ་འགོག་ནུས་ཀྱི་གཏན་ཚིགས་མིན་དགོས་ཞེས་པ། ལེགས་ལྡན་འབྱེད་ཀྱི་བཞེད་པ་
ཡིན་ཞེས་པའི་དོན་ཡིན་ཏེ། ཞིབ་ཏུ་དག་ལས་རྟོགས་པར་བྱའོ། །ཡང་ཁོ་ན་རེ། སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་དག་ཡིན་པར་སློབ་དཔོན་ལེགས་ལྡན་འབྱེད་ཀྱིས་ཁས་ལེན་པར་ཐལ། དེ་དེ་སྒྲུབ་ཀྱི་རྟགས་
ཡང་དག་ཏུ་སངས་རྒྱས་བསྐྱངས་ཀྱིས་ཁས་ལེན་པ་གང་ཞིག་རྒྱུ་མཚན་མཚུངས་པའི་ཕྱིར། དང་པོ་དེར་ཐལ། དེ་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཟེར་ན། མང་པོ་ཞིག་ལ་འདིས་འཁྲུལ་གཞི་བྱས་ནས། རྩ་ཤེའི་ཊཱིཀ་ཆེན་གྱི་ཐལ་བ་བཟློག་ལུགས་མི་བདེ་སྙམ་པའི་
ལོག་རྟོག་ཤར་འདུག་པ་དེ་ཁོ་བོས་རྩ་བ་ནས་དབྱུང་བར་བྱའོ། །སྐྱེ་བ་དོན་བཅས་དང་ཐུག་བཅས་དེ་མྱུ་གུ་རང་གི་རྒྱུའི་དུས་ན་མེད་པར་སྒྲུབ་པའི་རྟགས་ཡང་དག་ཡིན་པར་ཐལ། དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པའི་ཕྱིར། རྟགས་ཁས་

[096B] མྱུ་གུ་སྐྱེ་བ་དོན་བཅས་དང་ཐུག་བཅས་སུ་ཚད་མས་གྲུབ་པའི་གང་ཟག་ཡིན་ན། མྱུ་གུ་རང་གི་རྒྱུའི་དུས་ན་མེད་པར་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར་ཏེ། མྱུ་གུ་སྐྱེ་བར་ཚད་མས་གྲུབ་པའི་གང་ཟག་ཡིན་ན་མྱུ་གུ་རང་གི་རྒྱུའི་དུས་ན་མེད་པར་ཚད་
མས་གྲུབ་པའི་གང་ཟག་ཡིན་དགོས་པའི་ཕྱིར། དེར་ཐལ། དེ་ཡིན་ན་མྱུ་གུ་རང་རྒྱུ་ལས་སྔར་མེད་གསར་སྐྱེས་སུ་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། རྟགས་འབུད། གཞན་ཡང། སྐྱེ་བ་དོན་བཅས་དང་ཐུག་བཅས་དེ་མྱུ་གུ་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་
ཡང་དག་ཡིན་པར་ཐལ། དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། མྱུ་གུ་སྐྱེ་བར་ཚད་མེས་གྲུབ་པའི་གང་ཟག་ཡིན་ན་མྱུ་གུ་རྒྱུ་མེད་ལས་མི་སྐྱེ་བར་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་མྱུ་གུ་རང་རྒྱུ་
ལས་སྐྱེ་བར་ཆད་མས་གྲུབ་པའི་གང་ཟག་ཡིན་དགོས་པའི་ཕྱིར། ལན་མེད་དོ། །ཡང་མཁས་པ་ཁ་ཅིག་སྐབས་འདིར་ལེགས་ལྡན་འབྱེད་ཀྱིས་སངས་རྒྱས་བསྐྱངས་འགོག་ཚུལ་ལ། གང་ལ་རྩོད་པའི་ཡུལ། ཇི་ལྟར་རྩོད་པའི་ཚུལ་གཉིས། དང་པོ་ནི། སློབ་དཔོན་སངས་རྒྱས་
བསྐྱངས་ཀྱི་འགྲེལ་པར་དངོས་པོ་རྣམས་བདག་ལས་སྐྱེ་བ་མེད་དེ། ཞེས་པ་ནས། ནམ་ཡང་མི་སྐྱེ་བར་མི་འགྱུར་རོ། །ཞེས་པའི་བར་ལ་རྩོད། གཉིས་པ་ནི། ཤེས་རབ་སྒྲོན་མ་ལས། དེ་ནི་རིགས་པ་མ་ཡིན་ཏེ་ཞེས་པ་ནས། མཛད་པའི་མཐའ་དང་བྲལ་བར་འགྱུར་རོ། །ཞེས་
པའི་བར་གྱིས་འཆད། དོན་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་དག་དེ་མི་རིགས་ཏེ། རང་རྒྱུད་ཀྱི་དབང་དུ་བྱས་ནས་བདག་སྐྱེ་འགོག་པར་བྱེད་དམ། ཐལ་འགྱུར་གྱི་དབང་དུ་བྱས་ནས་བདག་སྐྱེ་འགོག་པར་བྱེད། དང་པོ་ལྟར་ན་མི་རིགས་ཏེ་
འགྲེལ་ངག་དེས་བདག་སྐྱེ་འགོག་པའི་རང་རྒྱུད་ཀྱི་གཏན་ཚིགས་དང་དཔེ་མ་བརྗོད་པའི་ཕྱིར་དང་དམ་བཅའ་ལ་གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར། གཉིས་པ་ལྟར་ན་དེ་འགོག་པ་ལ་ཤེས་རབ་སྒྲོན་མར། གླགས་ཡོད་པའི་ཚིག་ཡིན་པའི་ཡང་ཕྱིར་

[097A]༄༅། །ཞེས་འབྱུང་ཡང། ཚིག་གསལ་ལས། ཐལ་བར་འགྱུར་བའི་ཚིག་ཡིན་པའི་ཕྱིར་ཞེས་འབྱུང་བས། དེའི་དོན་ནི། སྒྲུབ་བྱེད་མི་འཕེན་པའི་ཐལ་འགྱུར་གྱིས་འགོག་མི་ནུས་པས་ཐལ་འགྱུར་གྱིས་སྒྲུབ་བྱེད་འཕེན་དགོས་ལ། དེ་ལྟར་ན་སྒྲུབ་བྱེད་
འཕེན་པའི་ཐལ་བར་འགྱུར་བའི་ཚིག་ཡིན་པའི་ཕྱིར། སྦྱོར་བའི་སྐབས་ཀྱི་དོན་ལས་བཟློག་པས་བདག་སྐྱེ་མེད་པ་བསྒྲུབ་བྱ་དང། ཐལ་འགྱུར་གྱི་ཆོས་བཟློག་པའི་དོན་མངོན་པས་སླར་ཡང་སྐྱེ་བ་དོན་བཅས་དང་ཐུག་བཅས་རྟགས་སུ་འགྱུར་ལ། དེ་ལྟར་ན་སློབ་དཔོན་གྱིས་སླར་ཡང་སྐྱེ་
བ་དོན་བཅས་དང་ཐུག་བཅས་མི་བཞེད་པ་དང་འགལ། ཞེས་རྩོད། དེའི་ཚུལ་ནི། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་འདི་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། དེ་འདྲའི་
ཐལ་འགྱུར་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་བདག་སྐྱེ་འགོག་པའི་ཐལ་འགྱུར་གང་ཞིག་འགྲེལ་ངག་དེས་བདག་སྐྱེ་འགོག་པའི་སྒྲུབ་བྱེད་འཕེན་པའི་ཐལ་འགྱུར་ཅིག་བསྟན་པའི་ཕྱིར། འདོད་ན། སླར་ཡང་སྐྱེ་བ་དོན་བཅས་དང་
ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། སློབ་དཔོན་ཀླུ་སྒྲུབ་ཀྱིས་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པ་དང་འགལ་ལོ། །གཞན་རྣམས་དེ་ལྟར་ཡིན་མོད། གཞན་སྐྱེ་འཕེན་ཚུལ་ཇི་ལྟ་
བུ་ཞེ་ན། དེའི་ཚུལ་ནི། སླར་ཡང་སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་ན། མྱུ་གུ་ཆོས་ཅན། གཞན་ལས་སྐྱེ་བར་ཐལ། བདག་ལས་ནི་མི་སྐྱེ། སླར་ཡང་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། འདོད་ན་
སློབ་དཔོན་གྱི་གྲུབ་མཐའ་དང་འགལ་ཞེས་པའི་དོན་ཡིན། སློབ་དཔོན་ལེགས་ལྡན་འབྱེད་ཀྱིས་སླར་ཡང་གི་དོན་དགོངས་ཏེ། དེ་མ་དགོངས་ན། ཚིག་གསལ་ལས། ཐལ་བར་འགྱུར་བ་ཟློག་པའི་དོན་དང་ཡང་ཕ་རོལ་པོ་ཉིད་འབྲེལ་བ་ཡིན་གྱི། ཁོ་བོ་ཅག་ནི་མ་ཡིན་ཏེ་

[097B] ཞེས་སངས་རྒྱས་བསྐྱངས་ཀྱི་འགྲེལ་ངག་དེས་བསྟན་པའི་ཐལ་འགྱུར་གྱི་ཐལ་ཆོས་བཟློག་པའི་དོན་སླར་ཡང་སྐྱེ་བ་དོན་བཅས་དང་ཐུག་བཅས་གྲངས་ཅན་གྱིས་ཁས་བླངས་ཀྱི་ཁོ་བོ་ཅག་གིས་ཁས་མ་བླངས་པའི་ཕྱིར། ཞེས་ལན་བཏབ་པ་འབྲེལ་
མེད་དུ་འགྱུར་བའི་ཕྱིར། གཏན་ཚིགས་ཀྱི་དབང་དུ་བྱས་པའི་རྟགས་ཆོས་བཟློག་པ་ལ་འཆད་མི་རིགས་ཏེ། དེ་ལྟ་བུ་དེ་བཟློག་ཁྱབ་ཀྱི་བཟློག་ཚུལ་མ་ཡིན་པའི་ཕྱིར། དངོས་ཟིན་གྱི་རྟགས་བཟློག་ན་དངོས་ཟིན་གྱི་བསྒྲུབ་བྱ་བཟློག་པ་ཡང་མི་འཐད་དེ། རྟགས་ཆོས་སོ་སོར་བཟློག་པའི་
ཕྱིར། སློབ་དཔོན་ལེགས་ལྡན་འབྱེད་རྒོལ་བ་ཤིན་ཏུ་མཁས་པ་ཡིན་པས་ཁྱེད་ཀྱི་བཤད་པ་དེ་ལྟ་བུའི་རྩོད་པ་ཧ་ཅང་ཐལ་བ་ནན་གྱིས་འཕུལ་ནས་རྩོད་པར་མི་བྱེད་དམ་སྙམ་མོ། །ཞེས་གསུང། འདི་ལ་སྟོང་འཐུན་སྐལ་བཟང་མིག་འབྱེད་ལས། བཟློག་ཚུལ་དེ་འདྲ་ཆེས་མི་འཐད་
དེ། །སླར་ཡང་སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་ལེན་ན་རྟགས་དེའི་ཕྱོགས་ཆོས་ཚད་མས་མ་གྲུབ་ལ་ཁྱབ་པ་འགལ་ཁྱབ་རང་དུ་སོང་འདུག་ཅིང། གཏན་ཚིགས་ཀྱི་སྐྱོན་ལ་དེ་འདྲ་ལས་ཆེ་བ་ཅི་ཞིག་ཡོད། དེ་ལྟ་ན་
ཡང་སྐྱོན་དེ་དག་བརྗོད་རྒྱུ་གཅིག་ཀྱང་མ་རྙེད་པར་སློབ་དཔོན་སླར་ཡང་སྐྱེ་བ་དོན་བཅས་དང། ཐུག་བཅས་མི་བཞེད་པའི་གྲུབ་མཐའ་དང་འགལ་ཞེས་པ་ཙམ་ཞིག་ཟེར་དགོས་པ་བྱུང་བས་ལེགས་ལྡན་འབྱེད་ལྟ་བུའི་པཎྜི་ཏ་ཆེན་པོ་དེ་བས་ཀྱང་ཤིན་ཏུ་ཡ་མཚན་ཆེའོ། །ཞེས་གསུངས་
གཞན་ཡང། གཞན་སྐྱེ་འཕེན་ཚུལ་དེ་ཆེས་མི་འཐད་དེ། སློབ་དཔོན་ལེགས་ལྡན་འབྱེད་རང་ཉིད་གཞན་སྐྱེ་ཡོད་པ་ཀླུ་སྒྲུབ་ཀྱི་དགོངས་པར་ཁས་ལེན་པས་གཞན་སྐྱེ་ཁས་ལེན་ན་ཀླུ་སྒྲུབ་ཀྱི་གྲུབ་མཐའ་དང་འགལ་ཞེས་པའི་སྐྱོན་རྗོད་འོང་དོན་མེད་པའི་ཕྱིར་དང། སླར་ཡང་
སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱིས་གཞན་ལས་སྐྱེ་བར་འཕུལ་བ་རིགས་པ་སྨྲ་བ་རྣམས་ཀྱི་ལུགས་མ་ཡིན་པས་ལེགས་ལྡན་འབྱེད་ལྟ་བུའི་མཁས་པས་ཐལ་འགྱུར་ལྟར་སྣང་དེ་འདྲ་འཕེན་པ་ཆེས་ཤིན་ཏུ་མི་རིགས་པའི་ཕྱིར། གཞན་ཡང་

[098A]༄༅། །སློབ་དཔོན་ལེགས་ལྡན་འབྱེད་ཀྱིས་སློབ་དཔོན་སངས་རྒྱས་བསྐྱངས་ལ་སྐབས་འདིར་དངོས་པོ་རྣམས་བདག་ལས་སྐྱེ་བ་མེད་དོ་ཞེས་པའི་དངོས་ཟིན་གྱི་བསྒྲུབ་བྱ་བཟློག་པའི་སྒོ་ནས་སྐྱོན་བརྗོད་པ་མ་ཡིན་པར་ཐལ། ཁྱེད་ཀྱིས་ཤེས་རབ་སྒྲོན་
མེའི་དོན་འཆད་ཚུལ་དེ་འཐད་པའི་ཕྱིར། འདོད་ན། ཤེས་རབ་སྒྲོན་མ་ལས། སྐབས་ཀྱི་དོན་ལས་བཟློག་པས་བསྒྲུབ་པར་བྱ་བ་དང། དེའི་ཆོས་བཟློག་པའི་དོན་མངོན་པས། དངོས་པོ་རྣམས་གཞན་ལས་སྐྱེ་བར་འགྱུར་བ་དང་ཞེས་པ་སློབ་དཔོན་ལེགས་ལྡན་འབྱེད་ཀྱི་རང་
གཞུང་མ་ཡིན་པར་ཐལ། འདོད་པའི་ཕྱིར། དེ་ལྟར་བྱས་པ་ལ་ཁོ་ན་རེ། སྐབས་ཀྱི་དོན་ལས་བཟློག་པས་ཞེས་སོགས་ཀྱི་དོན་ནི། སྐབས་ཀྱི་དོན་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར་ཞེས་པའི་ཐལ་འགྱུར་
གྱི་རྟགས་བཟློག་པས་མྱུ་གུ་བདག་ལས་སྐྱེ་བ་མེད་པ་བསྒྲུབ་བྱ་དང། ཐལ་འགྱུར་དེའི་ཐལ་ཆོས་བཟློག་པའི་དོན་མངོན་པས་སླར་ཡང་སྐྱེ་བ་དོན་བཅས་དང་ཐུག་བཅས་རྟགས་སུ་འགྱུར་བས་སློབ་དཔོན་གྱི་གྲུབ་མཐའ་དང་འགལ་ཞེས་པའི་དོན་ཡིན་ཞེ་ན། མི་འཐད་དེ་
བསྒྲུབ་པར་བྱ་བ་བཟློག་པས་ཞེས་གསུངས་པས་བདག་སྐྱེ་མེད་པ་བཟློག་དགོས་པ་ལ། ཁྱེད་ཀྱི་བཤད་པ་དེ་བདག་སྐྱེ་བཟློག་ཚུལ་ཡིན་པའི་ཕྱིར། དེས་ན། བཤད་ཚུལ་དེ་འདྲ་ལུང་དོན་དུ་འཆད་པ་བྱུང་དོགས་ནས། རྩ་ཤེའི་རྣམ་བཤད་ལས། འདི་ཐལ་
ཆོས་ཀྱི་རྟགས་བཟློག་པ་མིན་ཏེ་བསྒྲུབ་པར་བྱ་བ་བཟློག་པས་ཞེས་བཤད་པའི་ཕྱིར་དང། བདག་སྐྱེ་མེད་པ་རྟགས་སུ་མ་སྨྲས་པའི་ཕྱིར་རོ། །ཞེས་གསུངས་པ་ཡིན་ནོ། །མཁས་པ་ཁ་ཅིག་སྐྱོན་མེད་དེ། ཤེས་རབ་སྒྲོན་མའི་དོན་ནི། སྐབས་ཀྱི་དོན་ལས་བཟློག་པས་
བསྒྲུབ་བྱ་གསལ་བར་ཐོན། དེའི་ཆོས་བཟློག་པས་རྟགས་གསལ་བར་ཐོན། ཞེས་པའི་དོན་ཡིན་པའི་ཕྱིར། ཞེས་གསུང། དེ་ཡང་མི་འཐད་དེ་ཤེས་རབ་སྒྲོན་མར་བཤད་པ་བཞིན་དུ། འགྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། བསྒྲུབ་བྱ་

[098B] འགྲེལ་བཤད་ལས། བསྒྲུབ་པར་བྱ་བ་ཞེས་བྱ་བ་ནི་དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ་ཞེས་བསྒྲུབ་པར་བྱ་བའོ། །དེ་བཟློག་པའི་དོན་མངོན་པས་ཞེས་བྱ་བ་ནི་དངོས་པོ་རྣམས་བདག་གི་བདག་ཉིད་ལས་སྐྱེ་བ་
མེད་དེ་ཞེས་བྱ་བ་ལས་བཟློག་པའི་དོན་དངོས་པོ་རྣམས་གཞན་ལས་སྐྱེ་བ་ཞེས་བྱ་བ་མངོན་པས་སོ། །ཞེས་གསུངས་པའི་ཕྱིར། དེའི་ཆོས་བཟློག་པའི་དོན་མངོན་པས། ཞེས་པ་ཡང་འགྲེལ་དག་དེའི་དངོས་ཟིན་གྱི་རྟགས་བཟློག་པ་ལ་འཆད་རིགས་ཏེ། འགྲེལ་བཤད་
སྤྱན་རས་གཟིགས་ཀྱི་བརྟུལ་ཞུགས་ལས། དེའི་ཆོས་ཞེས་བྱ་བ་ནི་བསྒྲུབ་པར་བྱ་བ་དེའི་ཆོས་ཏེ། དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ། ཞེས་བསྒྲུབ་པར་བྱ་བ་དེའི་ཕྱོགས་ཀྱི་ཆོས། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། སྐྱེ་བ་ཐུག་པ་
མེད་པར་འགྱུར་བའི་ཕྱིར་རོ། །ཞེས་བྱ་བའོ། །དེ་བཟློག་པའི་དོན་མངོན་པས་ཞེས་བྱ་བ་ནི། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར། ཞེས་བྱ་བ་བཟློག་པའི་དོན་སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བའི་ཕྱིར་ཞེས་བྱ་བ་དང། སྐྱེ་བ་ཐུག་པ་མེད་པར་འགྱུར་
བའི་ཕྱིར་རོ། །ཞེས་བྱ་བ་བཟློག་པའི་དོན་སྐྱེ་བ་ཐུག་པ་ཡོད་པར་འགྱུར་བའི་ཕྱིར་རོ་ཞེས་བྱ་བ་མངོན་པས་སོ། །ཞེས་པ་ཤེས་རབ་སྒྲོན་མེའི་དགོངས་པ་ཡིན་པའི་ཕྱིར། དངོས་ཟིན་གྱི་རྟགས་བཟློག་ན་དངོས་ཟིན་གྱི་བསྒྲུབ་བྱ་བཟློག་དགོས་པ་མི་འཐད་དེ། རྟགས་ཆོས་
སོ་སོར་བཟློག་པའི་ཕྱིར། ཞེས་རྗོད་པའི་སྐྱོན་མི་འཇུག་སྟེ། སྤྱིར་དངོས་ཟིན་གྱི་རྟགས་བཟློག་ན་དངོས་ཟིན་གྱི་བསྒྲུབ་བྱ་བཟློག་མི་དགོས་ཀྱང་སྐབས་འདིར་སངས་རྒྱས་བསྐྱབས་ཀྱི་འགྲེལ་ངག་འདིའི་དངོས་ཟིན་གྱི་རྟགས་བཟློག་དགོས་ན་དེའི་དངོས་ཟིན་གྱི་བསྒྲུབ་བྱ་
བཟློག་དགོས་པ་ལ་འགྲེལ་ཡོད་ཚུལ་གོང་དུ་བཤད་ཟིན་པའི་ཕྱིར། ཚིག་གསལ་ལས། ཐལ་བར་འགྱུར་བ་བཟློག་པའི་དོན་དང་ཡང་ཕ་རོལ་པོ་ཉིད་འབྲེལ་བ་ཡིན་གྱི། ཁོ་བོ་ཅག་ནི་མ་ཡིན་ཏེ། ཞེས་སོགས་ཀྱིས་ལེགས་ལྡན་འབྱེད་ཀྱིས་ཡང་སྒྲའི་དོན་

[099A]༄༅། །དགོངས་པར་བསྟན་པ་མ་ཡིན་པར་ཐལ། དེས་ལེགས་ལྡན་འབྱེད་ཀྱིས་ཡང་སྒྲའི་དོན་མ་དགོངས་པར་བསྟན་པའི་ཕྱིར། ཚིག་གསལ་གྱི་དེའི་དོན་ནི། སངས་རྒྱས་བསྐྱངས་ཀྱི་འབྲེལ་ངག་གིས་བསྟན་པའི་ཐལ་འགྱུར་གྱི་བཟློག་དོན་ཁས་བླངས་
པའི་སྒོ་ནས་སངས་རྒྱས་བསྐྱངས་ལ་སྐྱོན་ཡོད་པ་མི་འཐད་དེ། མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པ་འགྲེལ་ངག་དེའི་དངོས་ཟིན་གྱི་ཐལ་འགྱུར་མ་ཡིན་གྱི། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ་
ཡོད་པའི་ཕྱིར། མ་ཁྱབ་ན། དེ་ཆོས་ཅན། ཐུག་མེད་དུ་སླར་ཡང་སྐྱེ་བར་ཐལ། ཡོད་ཀྱང་སླར་ཡང་སྐྱེ་དགོས་པའི་ཕྱིར། ཞེས་པའི་ཐལ་འགྱུར་འདི་གཉིས་ཡིན་ལ། ཐལ་འགྱུར་དེ་གཉིས་ཀྱི་ཐལ་ཆོས་བཟློག་པའི་དོན་ཕ་རོལ་པོ་གྲངས་ཅན་གྱི་ཁས་བླངས་ཀྱི་ཁོ་བོ་ཅག་གི་དམ་
བཅའ་བ་མེད་པའི་ཕྱིར། ཞེས་པའི་དོན་ཡིན་པའི་ཕྱིར། སླར་ཡང་གི་དོན་དགོངས་ན། འགྲེལ་དག་དེས་བསྟན་པའི་ཐལ་འགྱུར་གྱི་ཐལ་ཆོས་བཟློག་པའི་དོན་སངས་རྒྱས་བསྐྱངས་ཀྱིས་ཁས་མ་བླངས་པར་ལེགས་ལྡན་འབྱེད་ཀྱི་ངོར་སྒྲུབ་མི་དགོས་ཏེ། སླར་ཡང་སྐྱེ་བ་
དོན་བཅས་དང་ཐུག་བཅས་སངས་རྒྱས་བསྐྱངས་ཀྱིས་ཁས་མ་བླངས་པར་སློབ་དཔོན་ལེགས་ལྡན་འབྱེད་རང་ཉིད་ཀྱིས་གྲུབ་ཟིན་པའི་ཕྱིར། དེ་ལྟར་ཡང་རྣམ་བཤད་རིགས་པའི་རྒྱ་མཚོ་ལས། ཟླ་བས་ཐལ་བ་བཟློག་པའི་དོན་དང་མ་འབྲེལ་བར་བསྟན་པ་འདིས་ནི་
ལེགས་ལྡན་གྱིས་ཀྱང། སླར་ཡང་སྐྱེ་བ་དོན་མེད་དང་ཐུག་མེད་དུ་ཐལ་བ་འཕངས་པ་མ་དགོངས་པར་སྤྱིར་སྐྱེ་བ་དོན་མེད་དང་ཐུག་མེད་དུ་ཐལ་བ་འཕངས་པར་བཟུང་ནས་བཟློག་དོན་ཁས་ལེན་དགོས་ཞེས་སྨྲས་པར་བསྟན་ཏོ། །ཞེས་གསུངས། རྒྱས་བཤད་ཀྱི་ཡང་
སྒྲའི་དོན་ལེགས་ལྡན་འབྱེད་ཀྱིས་མ་དགོངས་པའི་སྒྲུབ་བྱེད་འོག་ཏུ་ཡང་འཆད་པར་འགྱུར་རོ། །གཞན་ཡང། ཁྱེད་ཀྱི་ཐལ་བར་འགྱུར་བའི་ཚིག་ཡིན་པའི་ཕྱིར། ཞེས་པ་སྒྲུབ་བྱེད་འཕེན་པའི་ཐལ་བར་འགྱུར་བའི་ཚིག་ཡིན་པའི་ཕྱིར། ཞེས་པའི་དོན་དུ་འཆད་

[099B] ཚིག་གསལ་ལས། ཐལ་པར་འགྱུར་བའི་ཚིག་ཡིན་པའི་ཕྱིར་ཞེས་པ་དང། ཤེས་རབ་སྒྲོན་མར་གླགས་ཡོད་པའི་ཚིག་ཡིན་པའི་ཕྱིར། ཞེས་པ་གཉིས་འགྱུར་ཁྱད་མ་གཏོགས་དོན་གཅིག་པའི་ཕྱིར། མཁས་པའི་དབང་པོ་ཁ་ཅིག་ལེགས་ལྡན་འབྱེད་ཀྱིས་སངས་
རྒྱས་བསྐྱངས་ལ་སྐྱོན་བརྗོད་ཚུལ་ནི་ཚིག་གསལ་འགྱུར་རྙིང་ལྟར་བཤད་ན་བདེ་ལ། དེ་ཡང་ཚིག་གསལ་འགྱུར་རྙིང་ལས། འདི་ལ་ཁ་ཅིག་གིས། དེ་ནི་རིགས་པ་མ་ཡིན་ཏེ། གཏན་ཚིག་དང་དཔེ་མ་བརྗོད་པའི་ཕྱིར་དང། གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར་དང། ཐལ་
བར་འགྱུར་བའི་ཚིག་ཡིན་པའི་ཕྱིར། སྐབས་ཀྱི་དོན་ལས་བཟློག་པས་བཟློག་པའི་བསྒྲུབ་བྱ་བ་དང། དེའི་ཆོས་གསལ་བ་ཡིན་པས་དངོས་པོ་རྣམས་གཞན་ལས་སྐྱེ་བར་འགྱུར་ལ་སྐྱེ་བ་འབྲས་བུ་དང་བཅས་པའི་ཕྱིར་དང། སྐྱེ་བ་ལ་ཐུག་པ་ཡོད་པ་དེའི་ཕྱིར་གྲུབ་པའི་མཐའ་དང་
འགལ་བར་འགྱུར་རོ་ཞེས་སུན་འབྱིན་པ་འཛེར་ཏོ། །ཞེས་འབྱུང་ལ། དེའི་དོན་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་དག་དེ་མི་རིགས་ཏེ། འགྲེལ་དག་དེས་བདག་སྐྱེ་འགོག་པའི་གཏན་ཚིག་དང་དཔེ་ཡང་དག་མ་བརྗོད་པའི་ཕྱིར་དང། དམ་བཅའ་ལ་
གྲངས་ཅན་གྱི་སྨྲས་པའི་ཉེས་པ་མ་བསལ་བའི་ཕྱིར། དང་པོ་མ་གྲུབ་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར་ཞེས་པའི་ཐལ་འགྱུར་འདི་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། དེ་འདྲའི་ཐལ་འགྱུར་དེ་
སངས་རྒྱས་བསྐྱངས་ཀྱི་འགྲེལ་དག་དེའི་སྐབས་ནས་བསྟན་པའི་བདག་སྐྱེ་འགོག་པའི་ཐལ་འགྱུར་གང་ཞིག་འགྲེལ་དག་དེས་བདག་སྐྱེ་འགོག་པའི་རྟགས་ཡང་དག་ཅིག་བསྟན་པའི་ཕྱིར། འདོད་ན། སླར་ཡང་སྐྱེ་བ་དོན་བཅས་དང། ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་
པའི་རྟགས་ཡང་དག་ཡིན་པར་ཐལ་ལོ། །འདོད་ན། འཕགས་པ་ཀླུ་སྒྲུབ་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་འགལ་ལོ། །འོ་ན། གཞན་སྐྱེ་འཕེན་ཚུལ་ཇི་ལྟར་ཕྱིར་རོ་སླར་ཡང་སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་

[100A]༄༅། །མི་སྐྱེ་བར་སྒྲུབ་པའི་རྟགས་ཡང་དག་ཡིན་ན་མྱུ་གུ་དེ་རང་གི་རྒྱུའི་དུས་ན་ཡོད་དགོས་ལ། དེ་ལྟ་ན་མྱུ་གུ་རང་གི་རྒྱུའི་དུས་ན་རང་རྒྱུ་དང་ངོ་བོ་གཅིག་ཏུ་ཡོད་དམ། ངོ་བོ་ཐ་དད་དུ་ཡོད། དང་པོ་ལྟར་ན་བདག་སྐྱེ་མེད་པ་དང་འགལ། གཉིས་པ་ལྟར་ན། མྱུ་གུ་ཆོས་
ཅན། དོན་དམ་པར་སྐྱེ་བར་ཐལ། རང་གི་རྒྱུའི་དུས་ན་རང་རྒྱུ་དང་ངོ་བོ་ཐ་དད་པའི་ཚུལ་གྱིས་སྐྱེ་བ་གང་ཞིག། ཐ་སྙད་པའི་སྐྱེ་བ་ལ་དེ་འདྲའི་སྐྱེ་ཚུལ་མི་འཐད་པའི་ཕྱིར། འདོད་ན། དོན་དམ་པར་གཞན་ལས་སྐྱེ་བར་ཐལ། འདོད་པའི་ཕྱིར། འདོད་ན། འཕགས་པ་ཀླུ་སྒྲུབ་ཀྱིས་དོན་དམ་པར་
གཞན་སྐྱེ་མི་བཞེད་པའི་གྲུབ་མཐའ་དང་འགལ་ལོ། ཡང་མྱུ་གུ་ཆོས་ཅན། གཞན་ལས་སྐྱེ་བར་ཐལ། བདག་ལས་མི་སྐྱེ་བ་གང་ཞིག་སླར་ཡང་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། རྟགས་ཁས། འདོད་ན། སངས་རྒྱས་བསྐྱངས་རང་ཉིད་གཞན་སྐྱེ་མི་བཞེད་
པའི་གྲུབ་མཐའ་དང་འགལ་ཞེས་པའི་དོན་ཡིན། དེས་ན་སྐབས་འདིར་སངས་རྒྱས་བསྐྱངས་ཀྱི་འགྲེལ་དག་དེའི་དངོས་ཟིན་གྱི་བསྒྲུབ་བྱ་བཟློག་ཚུལ་འཆད་མི་རིགས་ཏེ། འགྱུར་གསར་ལས། བསྒྲུབ་པར་བྱ་བ་དང། དེའི་ཆོས་བཟློག་པའི་དོན་མངོན་པས་ཞེས་བཤད་ཀྱང་
ཚིག་གསལ་འགྱུར་རྙིང་དུ་སྐབས་ཀྱི་དོན་ལས་བཟློག་པས་བཟློག་པས་བསྒྲུབ་བྱ་དང། དེའི་ཆོས་གསལ་བ་ཡིན་པས་ཞེས་འབྱུང་བ་འགྱུར་ལེགས་པའི་ཕྱིར། འགྱུར་དེའི་དོན་ཡང་སྐབས་ཀྱི་དོན་ཐལ་འགྱུར་གྱི་རྟགས་ཆོས་ལས་བཟློག་པས་བཟློག་དོན་གྱི་རྟགས་ཀྱིས་བསྒྲུབ་བྱ་
དང་རྟགས་གཉིས་གསལ་བར་ཐོན་ཞེས་པའི་དོན་ཡིན་གསུང། འདི་བཤད་པ་སྔ་མ་ལས་ཆེས་ཕུལ་དུ་བྱུང་བ་ཡིན་ཡང། རྩ་ཤེའི་ཊཱིཀ་ཆེན་དང་མི་མཐུན་པས་དཔྱད་པར་བྱ་སྟེ། ཤེས་རབ་སྒྲོན་མ་ལས། འདི་ལ་གཞན་ནི་དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ་
དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། སྐྱེ་བ་ཐུག་པ་མེད་པར་འགྱུར་བའི་ཕྱིར་རོ། །ཞེས་རྣམ་པར་བཤད་པར་བྱེད་དོ། །དེ་ནི་རིགས་པ་མ་ཡིན་ཏེ། ཞེས་སངས་རྒྱས་བསྐྱངས་ཀྱི། འགྲེལ་དག་དེའི་མདོར་བསྟན་ཕྱོགས་སྔར་དྲངས་ནས་རྒྱས་བཤད་མ་དྲངས་

[100B] སློབ་དཔོན་ལེགས་ལྡན་འབྱེད་དེས་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཡང་སྐྱེ་བ་ལ་དགོས་པ་མེད་དོ། །ཞེས་པའི་རྒྱས་བཤད་ཀྱི་ཡང་སྒྲའི་དོན་དགོངས་པའི་ཕྱིར། རྟགས་ཞལ་གྱིས་བཞེས། དེ་ལ་ཁ་ཅིག་སྐྱོན་མེད་དེ། མདོར་
བསྟན་ལ་སྐྱོན་རྗོད་དངོས་སུ་མཛད་པས་རྒྱས་བཤད་ལ་ཡང་སྐྱོན་བརྗོད་པར་སོང་བ་ལ་དགོངས་ནས་རྒྱས་བཤད་མ་དྲངས་པ་ཡིན་གྱི། ཡང་སྒྲའི་དོན་མ་དགོངས་པ་མ་ཡིན་པའི་ཕྱིར། དེས་ན། སློབ་དཔོན་ལེགས་ལྡན་འབྱེད་ཀྱིས་ཡང་སྒྲའི་དོན་དགོངས་པར་ཐལ་
སྤྱན་རས་གཟིགས་བརྟུལ་ཤུགས་ཀྱིས་ཡང་སྒྲའི་དོན་དགོངས་པའི་ཕྱིར་ཏེ། འབྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་ཞེས་བྱ་བས་ནི་འདི་སྐད་བསྟན་ཏེ། གལ་ཏེ་དངོས་པོ་རྣམས་ཡོད་པ་ལས་སྐྱེ་ན་དེ་
དག་གི་སྐྱེ་བ་དོན་མེད་པ་ཉིད་དུ་འགྱུར་ཏེ། འདི་ལྟར་སྐྱེས་ཟིན་པ་ལ་ཁྱད་པར་སྔོན་མ་བྱུང་བ་འགའ་ཡང་མེད་པའི་ཕྱིར་རོ། །ཡང་སྐྱེ་བ་ཐུག་པ་མེད་པར་འགྱུར་བའི་ཕྱིར་ཏེ། གལ་ཏེ་ཡོད་ཀྱང་སྐྱེ་བར་འགྱུར་ན་སྐྱེ་བར་འགྱུར་བས། རྣམ་པ་དེ་མ་ཤིའི་བར་དུ་སྐྱེ་བར་འགྱུར་ཏེ། དེས་ན་སྐྱེ་བ་
ཡོངས་སུ་རྫོགས་པ་མེད་པ་ཁོ་ནར་འགྱུར་རོ་ཞེས་ཡང་སྒྲའི་དོན་གསལ་བར་བཤད་པའི་ཕྱིར། ཞེས་གསུང། དེ་ཡང་མི་འཐད་དེ། སྐབས་འདིར་ཡང་སྒྲའི་དོན་དགོངས་མ་དགོངས་དཔྱོད་པ་ནི། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཡང་སྐྱེ་བ་ལ་དགོས་པ་
མེད་དོ། །ཞེས་པ་འདིའི་ཡང་སྒྲའི་དོན་དགོངས་མ་དགོངས་དཔྱོད་པ་ཡིན་ལ། འགྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། རྒྱས་བཤད་དང་པོའི་དོན་འཆད་པའི་ཚེ། གལ་ཏེ་དངོས་པོ་རྣམས་ཡོད་པ་ལས་སྐྱེ་ན་དེ་དག་གི་སྐྱེ་བ་དོན་མེད་པ་ཉིད་དུ་
འགྱུར་ཏེ། ཞེས་པ་མ་གཏོགས་པ་ཡང་སྒྲ་མ་བྱུང་བའི་ཕྱིར། དེ་ལ་ཁོ་བོའི་དོགས་པ་ནི། སྤྱན་རག་གཟིགས་ཀྱི་བརྟུལ་ཞུགས་ཀྱིས། སྐབས་འདིའི་ཡང་སྒྲའི་དོན་དགོངས་པར་ཐལ། སྤྱན་རས་གཟིགས་ཀྱི་བརྟུལ་ཞུགས་ལ་འགྲེལ་པ་ཚིག་གསལ་གྱི་རྒྱུས་

[101A]༄༅། །ཡོད་པ་གང་ཞིག་འགྲེལ་པ་ཚིག་གསལ་དུ་ཡང་སྒྲའི་དོན་གསལ་བར་བཤད་པའི་ཕྱིར། དེ་ལྟར་ཡང་དྲང་ངེས་རྣམ་འབྱེད་ལས། ལེགས་ལྡན་གྱི་རྗེས་འབྲང་སྤྱན་རས་གཟིགས་བརྟུལ་ཞུགས་ལ། འགྲེལ་པ་ཚིག་གསལ་གྱི་རྒྱུས་འདུག་པས་
ཤེས་རབ་སྒྲོན་མར་སངས་རྒྱས་བསྐྱངས་བཀག་པའི་འགྲེལ་བཤད་ཀྱི་སྐབས་སུ་ཟླ་བས་ལེགས་ལྡན་ལ་སྐྱོན་བརྗོད་པ་རྣམས་འཇུག་མི་འཇུག་གི་བཤད་པ་འོད་རྒྱུར་སྣང་ཞིང། ཞི་བ་འཚོ་དཔོན་སློབ་ལ་སོགས་པས་ཀྱང། ཟླ་བས་རང་རྒྱུད་བཀག་པའི་སྐྱོན་སྤོང་མཛད་རྒྱུར་
སྣང་ཡང་མ་མཛད་དོ། །ཞེས་གསུངས་པའི་ཕྱིར། སྙམ་ན། འགྲེལ་བ་ཚིག་གསལ་གཟིགས་ཀྱང་ཡང་སྒྲའི་དོན་མ་དགོངས་པ་འདྲའོ། །གཞན་ཡང། ཤེས་རབ་སྒྲོན་མར། སངས་རྒྱས་བསྐྱངས་འགོག་པའི་སྐབས་འདིར་གྲུབ་མཐའ་དང་འགལ་བའི་སྐྱོན་བརྗོད་པ་དེ་དངོས་པོ་
རྣམས་བདག་ལས་སྐྱེ་བ་མེད་པར་སྒྲུབ་པའི་བསྒྲུབ་བྱ་ཡང་དག་མེད་དགག་ཏུ་བཤད་པའི་གྲུབ་མཐའ་དང་འགལ་བ་ལ་འཆད་རིགས་པར་ཐལ། ཤེས་རབ་སྒྲོན་མ་ལས། བདག་ལས་མ་ཡིན་ཞེས་བྱ་བའི་དགག་པ་འདི་ནི་མེད་པར་དགག་པའི་དོན་དུ་བལྟ་བར་བྱ་སྟེ། དགག་
པ་གཙོ་ཆེ་བའི་ཕྱིར། ཞེས་དང། མ་ཡིན་པར་དགག་པ་ཡོངས་སུ་བཟུང་ན་ནི། དེ་སྒྲུབ་པ་གཙོ་ཆེ་བའི་ཕྱིར་ཆོས་རྣམས་མ་སྐྱེས་སོ། །ཞེས་སྒྲུབ་པས་སྐྱེ་བ་མེད་པ་སྟོན་པའི་ཕྱིར། མཛད་པའི་མཐའ་དང་བྲལ་བར་འགྱུར་ཏེ་ཞེས་པའི་སྐབས་ཀྱི་གྲུབ་མཐའ་དང་འགལ་ཚུལ་
དེ་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་བསྒྲུབ་བྱ་མེད་དགག་ཏུ་བཤད་པའི་གྲུབ་མཐའ་དང་འགལ་ཚུལ་ལ་འཆད་རིགས་པའི་ཕྱིར། རྟགས་ལུང་དེ་ཉིད་ལས་གསལ་ལོ། །གཞན་ཡང། འགྱུར་གསར་ལས། བསྒྲུབ་པར་བྱ་བ་བཟློག་པས་ཞེས་བཤད་
པ་ལྟར། ལེགས་ལྡན་འབྱེད་ཀྱིས་སངས་རྒྱས་བསྐྱངས་ལ་དངོས་པོ་རྣམས་བདག་ལས་སྐྱེ་བ་མེད་དེ། ཞེས་པའི་དངོས་ཟིན་གྱི་བསྒྲུབ་བྱ་བཟློག་དགོས་པའི་སྒོ་ནས་སྐྱོན་བརྗོད་པ་ཡིན་པར་ཐལ། ཤེས་རབ་སྒྲོན་མེའི་རྒྱ་དཔེ་ལས། བསྒྲུབ་པར་བྱ་བ་དང་དེའི་ཆོས་བཟློག་

[101B] འགྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། བསྒྲུབ་པར་བྱ་བ་ཞེས་བྱ་བ་ནི། དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ། ཞེས་བསྒྲུབ་པར་བྱ་བའོ། །དེ་བཟློག་པའི་དོན་མངོན་
པས་ཞེས་བྱ་བ་ནི། དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ་ཞེས་བྱ་བ་ལས་བཟློག་པའི་དོན་དངོས་པོ་རྣམས་གཞན་ལས་སྐྱེ་བ་ཞེས་བྱ་བ་མངོན་པས་སོ། །ཞེས་བསྒྲུབ་བྱ་བཟློག་ཚུལ་ལ་འབྲུ་སྣོན་མཛད་པའི་ཕྱིར། འགྱུར་ཁྱོད་ཡིན་ན་འགྲེལ་བཤད་དུ་འབྲུ་སྣོན་འོང་དོན་
མེད་དོ། །ཡང་སློབ་དཔོན་ལེགས་ལྡན་འབྱེད་ཀྱིས་སྐབས་འདིའི་ཡང་སྒྲའི་དོན་དགོངས་པར་འདོད་པ་ཁ་ཅིག། ཤེས་རབ་སྒྲོན་མེའི་དོན་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་རིགས་ཏེ། དེས་བདག་སྐྱེ་འགོག་ནུས་ཀྱི་གཏན་ཚིག་དང་དཔེ་ཡང་
དག་མ་བརྗོད་པའི་ཕྱིར་དང། དམ་བཅའ་ལ་གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར། ཐལ་བར་འགྱུར་བའི་ཚིག་ཡིན་པའི་ཕྱིར། ཞེས་པའི་དོན་ནི། སློབ་དཔོན་སངས་རྒྱས་བསྐྱངས་ན་རེ། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་
སྐྱེ་བའི་ཕྱིར་ཞེས་པའི་ཐལ་འགྱུར་འདིས་རང་གང་ལ་འཕངས་ཡུལ་དུ་གྱུར་པའི་རྒོལ་བས་བདག་སྐྱེ་ཡོད་པར་འཛིན་པའི་ལོག་རྟོག་ལས་ལྡོག་ནས་བདག་སྐྱེ་མེད་པར་རྟོགས་པའི་རྗེས་དཔག་སྐྱེད་ནུས་པ་ཡིན་ཟེར་ན། དེ་འདྲའི་ཐལ་འགྱུར་དེ་སྒྲུབ་བྱེད་འཕེན་པའི་ཐལ་བར་འགྱུར་
བའི་ཚིག་ཡིན་པར་ཐལ། དེ་འདྲའི་ཐལ་འགྱུར་དེ་རང་གང་ལ་འཕངས་ཡུལ་གྱི་རྒོལ་བའི་རྒྱུད་ཀྱི་བདག་སྐྱེ་ཡོད་པར་འཛིན་པའི་ལོག་རྟོག་ལས་ལྡོག་ནས་དེའི་རྒྱུད་ལ་བདག་སྐྱེ་མེད་པར་རྟོགས་པའི་རྗེས་དཔག་སྐྱེད་བྱེད་ཡིན་པའི་ཕྱིར། རྟགས་ཁས། འདོད་ན། སླར་ཡང་སྐྱེ་
བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། འཕགས་པ་ཀླུ་སྒྲུབ་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་འགལ། འོ་ན། གཞན་སྐྱེ་འཕེན་

[102A]༄༅། །ཚུལ་ཇི་ལྟར་ཡིན་ཞེ་ན། སློབ་དཔོན་ལེགས་ལྡན་འབྱེད་ཀྱིས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྐབས་འདིར་སྐྱེ་བ་ཁྱད་པར་ཅན་ཅིག་བསྒྲུབ་བྱའི་ཆོས་སུ་འཛིན་རིགས་པར་ཐལ། སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་
ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པའི་ཕྱིར། རྟགས་ཁས། འདོད་ན། བདག་སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ་དེ་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་དངོས་ཀྱི་བསྒྲུབ་བྱའི་ཆོས་ཡིན་པར་ཐལ་ལོ། །འདོད་ན། དངོས་པོ་རྣམས་བདག་སྐྱེ་རྣམ་པར་བཅད་
ཙམ་མ་ཡིན་པའི་སྐྱེ་བ་དེ་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་དངོས་ཀྱི་བསྒྲུབ་བྱ་ཡིན་པར་ཐལ་ལོ། །འདོད་ན། དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ་ཆོས་ཅན། ཁྱོད་དངོས་པོ་རྣམས་བདག་ལས་སྐྱེ་བ་མེད་པར་རྟོགས་པའི་རྗེས་དཔག་གི་དངོས་ཀྱི་
གཞལ་བྱ་ཡིན་པར་ཐལ། དེ་དེ་སྒྲུབ་ཀྱི་དངོས་ཀྱི་བསྒྲུབ་བྱ་ཡང་དག་ཡིན་པའི་ཕྱིར། འདོད་ན། དེ་ཆོས་ཅན། དེའི་དངོས་ཀྱི་གཞལ་བྱར་གྱུར་པའི་སྐྱེ་བ་ཡིན་པར་ཐལ། འདོད་པ་གང་ཞིག། སྐྱེ་བ་ཡིན་པའི་ཕྱིར། འདོད་ན། དེ་ཆོས་ཅན། དངོས་པོ་རྣམས་བློ་ལ་སྣང་བའི་དབང་
གིས་བཞག་པ་མ་ཡིན་པར་དོན་དམ་པར་བདག་དང་གཞན་དང་གཉིས་ཀ་དང་རྒྱུ་མེད་པ་གང་ལས་སྐྱེ་སྙམ་དུ་དཔྱད་པའི་མཐར་རྙེད་པའི་སྐྱེ་བ་ཡིན་པར་ཐལ་ལོ། །འདོད་ན། དེ་ཆོས་ཅན། དོན་དམ་པའི་སྐྱེ་བ་ཡིན་པར་ཐལ་ལོ། །འདོད་ན། དེ་ཆོས་ཅན། དོན་དམ་པའི་གཞན་སྐྱེ་
ཡིན་པར་ཐལ། འདོད་པ་གང་ཞིག། བདག་སྐྱེ་མེད་པའི་ཕྱིར། འདོད་ན། འཕགས་པ་ཀླུ་སྒྲུབ་དོན་དམ་པར་གཞན་སྐྱེ་མི་བཞེད་པའི་གྲུབ་མཐའ་དང་འགལ། ཞེས་པའི་དོན་ཡིན་ཟེར་བ་འདི་དག་རྗེ་ཙོང་ཁ་པའི་ལུགས་ལས་ཕྱི་རོལ་དུ་གྱུར་པའི་བཤད་པ་ཡིན་ཏེ། ཤེས་
བྱ་ཆོས་ཅན། སློབ་དཔོན་སངས་རྒྱས་བསྐྱངས་དེ་འགལ་རྗོད་ཀྱི་ཐལ་འགྱུར་ལ་བརྟེན་ནས་རྗེས་དཔག་སྐྱེ་བར་འདོད་པར་ལེགས་ལྡན་འབྱེད་ཀྱིས་དགོངས་པར་ཐལ། ཐལ་བར་འགྱུར་བའི་ཚིག་ཡིན་པའི་ཕྱིར། ཞེས་པའི་དོན་འཆད་ཚུལ་དེ་འཐད་པའི་ཕྱིར་

[102B] སློབ་དཔོན་ལེགས་ལྡན་འབྱེད་ཀྱིས། སངས་རྒྱས་བསྐྱངས་རང་རྒྱུད་ཀྱི་རྟགས་ཡང་དག་མི་བཞེད་པ་དེ་དགོངས་པར་ཐལ་ལོ། །འདོད་ན། དྲང་ངེས་རྣམ་འབྱེད་ལས། ལེགས་ལྡན་ལ་ཡང་སངས་རྒྱས་བསྐྱངས་དང་རང་ཉིད་རང་རྒྱུད་ཁས་ལེན་མི་ལེན་མི་མཐུན་སྙམ་པ་མི་
འདུག་གི་རང་རྒྱུད་ཁས་ལེན་པ་འོས་མེད་དུ་བྱས་པའི་ལུགས་སུ་སྣང་ངོ། །ཞེས་པའི་གསུང་འདི་ཙམ་ལས་བརྒལ་ནས་འབྲེལ་མེད་ཀྱི་རྟོག་བཟོ་སྨྲས་པ་ལ་དགོས་པ་ཅི་ཞིག་ཡོད། གལ་ཏེ་ལེགས་ལྡན་འབྱེད་ཀྱིས་སྐབས་འདིའི་ཡང་སྒྲའི་དོན་མ་དགོངས་པར་བཞེད་པ་རྩ་ཤེའི་ཊཱིཀ་
ཆེན་ལྟར་ན། ཤེས་རབ་སྒྲོན་མར། སངས་རྒྱས་བསྐྱངས་ཀྱི་འགྲེལ་པ་འགོག་པའི་དགག་གཞག་མཛད་པའི་ཚེ་ཐལ་རང་མ་གྱེས་པས། ལེགས་ལྡན་འབྱེད་ཀྱི་སངས་རྒྱས་བསྐྱངས་རང་རྒྱུད་མི་བཞེད་པ་མ་དགོངས་ལ། སློབ་དཔོན་ལེགས་ལྡན་འབྱེད་ཀྱིས་ཡང་སྒྲའི་དོན་
དགོངས་པར་བཞེད་པ་ལྟར་ན། ཤེས་རབ་སྒྲོན་མར་དགག་གཞག་མཛད་པའི་ཚེ་ཐལ་རང་གྱེས་ཟིན་པས་ལེགས་ལྡན་འབྱེད་ཀྱིས་སངས་རྒྱས་བསྐྱངས་རང་རྒྱུད་མི་བཞེད་པ་དགོངས་པ་ཡིན་པས་ལུགས་ཕྱི་མའི་རྗེས་སུ་སོང་ཞེ་ན། དེ་ལྟར་སྨྲ་བ་ལ་འགྲེལ་པ་ཚིག་གསལ་གྱི་
རྒྱུས་མེད་པ་ཡིན་ཏེ། ཚིག་གསལ་ལས། བརྗོད་པར་བྱ་སྟེ་རང་རྒྱུད་ཀྱི་རྗེས་སུ་དཔག་པ་སྨྲས་པ་དག་ལ་ཉེས་པ་འདི་འགྱུར་གྱི། ཁོ་བོ་ཅག་ནི་རང་རྒྱུད་ཀྱི་རྗེས་སུ་དཔག་པ་མི་སྦྱོར་ཏེ། རྗེས་སུ་དཔག་པ་དག་ནི་གཞན་གྱི་དམ་བཅའ་བ་འགོག་པའི་འབྲས་བུ་ཅན་ཡིན་པའི་
ཕྱིར། ཞེས་དཔལ་ལྡན་ཟླ་བ་གྲགས་པས་ལེགས་ལྡན་འབྱེད་ཀྱི་ངོར་སངས་རྒྱས་བསྐྱངས་རང་རྒྱུད་ཀྱི་གཏན་ཚིགས་མི་བཞེད་པར་བསྒྲུབས་པ་ལ་དགོས་པ་མེད་པར་ཐལ། སློབ་དཔོན་ལེགས་ལྡན་འབྱེད་ཀྱིས་སློབ་དཔོན་སངས་རྒྱས་བསྐྱངས་རང་རྒྱུད་ཀྱི་རྟགས་ཡང་
དག་མི་བཞེད་པ་དེ་དགོངས་པའི་ཕྱིར། ལན་ཅི་འདུག་བསམ་པར་བྱའོ། །གཞན་ཡང། སློབ་དཔོན་ལེགས་ལྡན་འབྱེད་ཀྱིས་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཡང་སྐྱེ་བ་ལ་དགོས་པ་མེད་དོ། །ཞེས་པའི་འགྲེལ་དག་གིས་བདག་སྐྱེ་འགོག་པའི་གཏན་

[103A]༄༅། །ཚིགས་བསྟན་པ་དགོངས་པར་ཐལ། དེས་འགྲེལ་ངག་འདིའི་ཡང་སྒྲའི་དོན་དགོངས་པའི་ཕྱིར། རྟགས་ཁས། འདོད་ན། རྒྱུས་མེད་པ་འགལ་ལོ།    ༈    །གསུམ་པ་སྐྱོན་དེ་སངས་རྒྱས་བསྐྱངས་ལ་མི་འཇུག་པའི་ཚུལ་ལ་
ཚིག་གསལ་ལས། སྐྱོན་འདི་དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་གིས་མཐོང་ངོ། །ཇི་ལྟར་ཞེ་ན། དེ་ལ་རེ་ཤིག་གཏན་ཚིགས་དང་དཔེ་མ་བརྗོད་པའི་ཕྱིར་དང། ཞེས་གང་སྨྲས་པ་དེ་ནི་མི་རིགས་སོ། །ཅིའི་ཕྱིར་ཞེ་ན། གང་གི་ཕྱིར་བདག་ལས་ཞེས་བྱ་བ་ནི་ཡོད་པ་རྒྱུ་
ཉིད་དང། དེ་ཉིད་སྐྱེའོ། །ཞེས་སྨྲས་པ་ཡིན་ལ། ཡོད་པ་ནི་ཡང་སྐྱེ་བ་ལ་དགོས་པ་མ་མཐོང་ཞིང། ཐུག་པ་མེད་པར་ཡང་མཐོང་ལ། ཁྱོད་ཀྱིས་སྐྱེས་པ་སླར་ཡང་སྐྱེ་བ་ཡང་མི་འདོད་ཅིང། ཐུག་པ་མེད་པར་ཡང་མི་འདོད་དོ། །དེའི་ཕྱིར་ཁྱེད་ཅག་གི་རྩོད་པ་ནི་འཐད་པ་དང་བྲལ་བ་དང། རང་
གིས་ཁས་བླངས་པ་དང་འགལ་བ་ཡིན་ནོ། །ཞེས་ཕ་རོལ་པོ་བདག་ལས་སྐྱེ་བར་འདོད་པ་ལ་དྲི་བར་བྱེད་པ་ཡིན་ཏེ། གང་ལས་གཏན་ཚིགས་དང་དཔེ་བཀོད་པ་འབྲས་བུ་དང་བཅས་པར་འགྱུར་བ་འདི་ཙམ་ཞིག་གིས་རྩོད་པ་ན། ཅི་ཕ་རོལ་པོ་ཁས་ལེན་པར་མི་བྱེད་དམ། འོན་ཏེ་ཕ་རོལ་
པོ་རང་གི་ཁས་བླངས་པ་དང་འགལ་བར་རྩོད་པས་ཀྱང་མི་བཟློག་ན་ནི། དེའི་ཚེ་ངོ་ཚ་མེད་པ་ཉིད་ཀྱིས། གཏན་ཚིགས་དང་དཔེ་གཉིས་ཀྱིས་ཀྱང་བཟློག་པར་མི་འགྱུར་བ་ཉིད་དེ། ཁོ་བོ་ཅག་ནི་སྨྱོན་པ་དང་ལྷན་ཅིག་རྩོད་པ་ཡང་མ་ཡིན་ནོ། །དེའི་ཕྱིར་སློབ་དཔོན་ནི་གནས་མ་
ཡིན་པར་ཡང་རྗེས་སུ་དཔག་པར་འཆད་བར་བྱེད་པ་ནི་བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཡིན་ནོ། །ཞེས་གསུངས། དེའི་དོན་ནི་ལེགས་ལྡན་འབྱེད་ཀྱིས། སངས་རྒྱས་བསྐྱངས་ཀྱིས་འགྲེལ་ངག་གིས་གཏན་ཚིགས་དང་དཔེ་མ་བརྗོད་པའི་སྒོ་ནས་སྐྱོན་
བརྗོད་མི་རིགས་ཏེ། དེས་རང་རྒྱུད་ཀྱི་གཏན་ཚིགས་དང་དཔེ་མ་བརྗོད་པའི་ཕྱིར་ཟེར་བ་ཡིན་ནམ། གཞན་གྲགས་ཀྱི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར། ཞེས་ཟེར་བ་གང་ཡིན། དང་པོ་ལྟར་ན་སངས་རྒྱས་བསྐྱངས་ཀྱི་འགྲེལ་ངག་དེས་རང་རྒྱུད་ཀྱི་གཏན་

[103B] དེས་རང་རྒྱུད་ཀྱི་གཏན་ཚིགས་དང་དཔེ་མ་བརྗོད་ཀྱང། འགལ་བརྗོད་ཀྱི་ཐལ་འགྱུར་ལ་བརྟེན་ནས་གྲངས་ཅན་གྱིས་བདག་སྐྱེ་ཡོད་པར་འདོད་པའི་ལོག་རྟོག་བཀག་ནས། དེའི་རྒྱུད་ལ་བདག་སྐྱེ་མེད་པར་རྟོགས་པའི་རྗེས་དཔག་
སྐྱེད་ནུས་པ་གང་ཞིག། འགྲེལ་ངག་དེས་བདག་སྐྱེ་འགོག་པའི་འགལ་རྗོད་ཀྱི་ཐལ་འགྱུར་གཉིས་བསྟན་པའི་ཕྱིར། དེ་ལ་ཁ་ཅིག། འགལ་རྗོད་ཀྱི་ཐལ་འགྱུར་ལ་བརྟེན་ནས་བདག་སྐྱེ་མེད་པར་རྟོགས་པའི་རྗེས་དཔག་སྐྱེད་མི་ནུས་ཀྱི། དེ་འདྲའི་རྗེས་དཔག་སྐྱེ་བ་ལ་རང་རྒྱུད་ཀྱི་གཏན་
ཚིགས་ངེས་པར་འགོད་དགོས་སོ། །ཞེ་ན། འོ་ན་འགལ་རྗོད་ཀྱི་ཐལ་འགྱུར་ལ་བརྟེན་ནས་བདག་སྐྱེ་འདོད་པའི་ལོག་རྟོག་མི་ལྡོག་ན། རང་རྒྱུད་ཀྱི་གཏན་ཚིགས་བཀོད་པས་ཀྱང་དེ་མི་ལྡོག་གོ་རང་ཉིད་ཀྱིས་བདག་སྐྱེ་ཁས་བླངས་པ་ན། ཁས་ལེན་ནང་འགལ་མཐོང་ཡང་བདག་སྐྱེ་འདོད་
པའི་ལོག་རྟོག་མི་ལྡོག་པའི་ཕྱི་རོལ་པ་དེ་དང་དབུ་མ་པ་ལྷན་ཅིག་རྩོད་པར་བྱ་བ་མ་ཡིན་པའི་ཕྱིར་ཏེ། ཚིག་གསལ་ལས་ཁོ་བོ་ཅག་ནི་སྨྱོན་པ་དང་ལྷན་ཅིག་རྩོད་པ་ཡང་མ་ཡིན་ནོ། །ཞེས་གསུངས་པའི་ཕྱིར། གཞན་ཡང། འགྲེལ་ངག་དེས་རང་རྒྱུད་ཀྱི་གཏན་ཚིགས་དང་དཔེ་ཡང་དག་མ་བརྗོད་
པའི་སྒོ་ནས་སྐྱོན་ཡོད་པ་མ་ཡིན་ཏེ། དབུ་མ་པ་ཡིན་ན་རང་རྒྱུད་ཀྱི་གཏན་ཚིགས་ཁས་ལེན་མི་རིགས་པས་ཁྱབ་པའི་ཕྱིར་ཏེ། དེ་ཡིན་ན་རང་གི་མཚན་ཉིད་ཀྱིས་གྲུབ་པའི་ཆོས་ཁས་ལེན་མི་རིགས་པས་ཁྱབ་པའི་ཕྱིར་ཏེ། དེ་ཡིན་ན་རང་གི་མཚན་ཉིད་ཀྱིས་གྲུབ་པའི་ཆོས་ཁས་ལེན་མི་རིགས་པས་ཁྱབ་པའི་ཕྱིར་ཏེ། ཚིག་གསལ་ལས། དབུ་མ་པ་ཡིན་ན་རང་གི་རྒྱུད་ཀྱི་རྗེས་
སུ་དཔག་པ་བྱ་བར་རིགས་པ་ཡང་མ་ཡིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར་རོ། །ཞེས་གསུངས་པའི་ཕྱིར། དེས་ན་དབུ་མ་པ་ཡིན་ན་རང་རྒྱུད་ཀྱི་གཏན་ཚིགས་ཁས་ལེན་མི་རིགས་པས་ཁྱབ་ཀྱང། དེ་ཁས་ལེན་པའི་དབུ་མ་པ་ཡོད་པ་མི་འགལ་ཏེ། དཔེར་ན་
བཅས་ལྡན་དགེ་སློང་ཡིན་ན་སངས་རྒྱས་ཀྱི་བཅས་པ་དང་འགལ་བ་མི་རིགས་པས་ཁྱབ་ཀྱང་དེ་དང་འགལ་བའི་བཅས་ལྡན་གྱི་དགེ་སློང་ཡོད་པ་བཞིན་ནོ། །གཉིས་པ་ལྟར་ཡིན་ནོ་ཞེ་ན། སངས་རྒྱས་བསྐྱངས་ཀྱི་འགྲེལ་ངག་དེས་གཞན་གྲགས་ཀྱི་གཏན་ཚིགས་ཡང་དག་མ་

[104A]༄༅། །བརྗོད་པའི་སྒོ་ནས་སྐྱོན་མེད་དེ། སྤྱིར་བདག་སྐྱེ་མེད་པར་རྟོགས་པའི་རྗེས་དཔག་སྐྱེ་བ་ལ་གཞན་གྲགས་ཀྱི་གཏན་ཚིགས་དངོས་སུ་འགོད་མི་དགོས་ཤིང། གལ་ཏེ་དགོས་ན་ཡང་འགྲེལ་དག་དེས་གཞན་གྲགས་ཀྱི་གཏན་ཚིགས་མ་བསྟན་པའི་སྐྱོན་མེད་དེ་
དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཡང་སྐྱེ་བ་ལ་དགོས་པ་མེད་དོ། །ཞེས་པའི་རྒྱས་བཤད་ཀྱི་འགྲེལ་ངག་འདིས་གཞན་གྲགས་ཀྱི་གཏན་ཚིགས་ཡང་དག་བསྟན་པའི་ཕྱིར། འོ་ན། དེས་གཞན་གྲགས་ཀྱི་གཏན་ཚིགས་བསྟན་ཚུལ་གང་ཡིན་ཞེ་ན། དེའི་ཚུལ་
ཡོད་དེ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཤིན་ཏུ་ཐལ་བར་འགྱུར་བའི་ཕྱིར་རོ། །ཞེས་པ་མདོར་བསྟན་ཡིན་ཞིང། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཡང་སྐྱེ་བ་ལ་དགོས་པ་མེད་དོ། །ཅི་སྟེ་ཡོད་
ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་པ་རྒྱས་བཤད་ཡིན་ལ། དེ་ཡང་མདོར་བསྟན་དུ་དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི། ཞེས་པ་རྒྱས་པར་འཆད་པ་ལ། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཞེས་པ་འདིས་འཆད། སྐྱེ་པ་དོན་མེད་
པ་ཉིད་དུ་འགྱུར་བའི་ཕྱིར། ཞེས་པ་རྒྱས་པར་འཆད་པ་ལ། ཡང་སྐྱེ་བ་ལ་དགོས་པ་མེད་དོ། །ཞེས་པས་འཆད། ཤིན་ཏུ་ཐལ་བར་འགྱུར་བའི་ཕྱིར། ཞེས་པ་རྒྱས་པར་འཆད་པ་ལ། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་པས་འཆད། དེས་ན་མདོར་
བསྟན་གྱི་དངོས་པོ་རྣམས་ཞེས་པ་འདིས་དངོས་པོ་རྣམས་བདག་ལས་སྐྱེ་བ་མེད་པའི་ཆོས་ཅན་དང། དེ་དག་ཅེས་པ་འདིས་གཏན་ཚིགས་དང་མཐུན་དཔེ་བསྟན་པ་ཡིན་ཏེ། རྒྱས་བཤད་ཀྱི་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི། ཞེས་པས། དངོས་པོ་རྣམས་
བདག་ལས་སྐྱེ་བ་མེད་པར་སྒྲུབ་པའི་ཆོས་ཅན་དང། གཏན་ཚིགས་དང་མཐུན་དཔེ་གསུམ་བསྟན་པ་གང་ཞིག་གཞུང་འདི་དེ་དག་གི་སྐྱེ་བ་ཞེས་སོགས་ཀྱི་རྒྱས་བཤད་ཡིན་པའི་ཕྱིར། དེས་ན་རྒྱས་བཤད་ཀྱི་གཞུང་འདིས་དེ་གསུམ་བསྟན་ཚུལ་ཡོད་དེ། དངོས་པོ་བདག་གི་

[104B] ཞེས་པའི་དངོས་པོ་ཞེས་པས་རྩོད་གཞི་ཆོས་ཅན་བསྟན། བདག་གི་བདག་ཉིད་དུ་ཡོད་པ་ཞེས་པས་གཏན་ཚིགས་བསྟན། རྣམས་ལ་ནི་ཞེས་པས་མཐུན་དཔེ་བསྟན་པའི་ཕྱིར། རྣམས་ལ་ནི་ཞེས་པས་མཐུན་དཔེ་བསྟན་ཏེ། བདག་གི་བདག་
ཉིད་དུ་ཡོད་པ་རྣམས་ལ་ནི་ཞེས་པའི་དོན་འཆད་པའི་ཚེ་ཚིག་གསལ་ལས། དེ་ལ་རང་གི་བདག་ཉིད་དུ་ཡོད་པ་ཞེས་བྱ་བ་འདིས་ནི་གཏན་ཚིགས་འཛིན་པ་ཡིན་ནོ། །ཞེས་གཏན་ཚིགས་འཛིན་པའི་ཚེ། དངོས་པོ་ཞེས་པ་དང། རྣམས་ཞེས་པའི་མང་ཚིག་དོར་ནས་བཤད་པ་ལ་
དགོས་པ་ཡོད་པའི་ཕྱིར་ཏེ། དེ་ཉིད་ལས། བཤད་མ་ཐག་པའི་ལུང་དེ་དང། ཡང་དེ་ཉིད་ལས། སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཞེས་བྱ་བ་འདིས་ནི་བསྒྲུབ་པར་བྱ་བའི་ཆོས་འཛིན་པ་ཡིན་ནོ། །དེ་ལ་ཇི་ལྟར་སྒྲ་མི་རྟག་སྟེ། བྱས་པ་མི་རྟག་པའི་ཕྱིར་རོ། །བྱས་
པ་ནི་མི་རྟག་པར་མཐོང་སྟེ། དཔེར་ན་བུམ་པ་བཞིན་ནོ། །དེ་བཞིན་དུ་སྒྲ་ཡང་བྱས་པ་ཡིན་ཏེ། དེའི་ཕྱིར་བྱས་པ་ཉིད་ཀྱི་ཕྱིར་མི་རྟག་པ་ཡིན་ནོ། །ཞེས་འདིར་ཉེ་བར་སྦྱར་བས་གསལ་བར་བྱས་པའི་བྱས་པ་གཏན་ཚིགས་ཡིན་པ་དེ་བཞིན་དུ། འདིར་ཡང་དངོས་པོ་རྣམས་
བདག་ལས་སྐྱེ་བ་མེད་དེ། རང་གི་བདག་ཉིད་དུ་ཡོད་པ་རྣམས་ལ། ཡང་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་རོ། །འདི་ན་ཇི་ལྟར་བུམ་པ་ལ་སོགས་པ་མདུན་ན་གནས་ཤིང་གསལ་བ་རང་གི་བདག་ཉིད་དུ་ཡོད་པ་ནི། ཡང་སྐྱེ་བ་ལ་མི་ལྟོས་པར་མཐོང་བ་དེ་བཞིན་དུ་
ཞེས་གསུངས་པའི་ཕྱིར། ཞང་ཐང་སག་པ་ན་རེ། ཁྱབ་པ་སྟོན་པའི་དག་དེས་མཐུན་དཔེ་སྟོན་པ་ཡིན་ཏེ། མཐུན་དཔེ་སྟོན་པའི་དག་ཁྱབ་པ་སྟོན་པའི་ངག་གི་ནང་དུ་འདུས་པའི་ཕྱིར་ཟེར། མ་ཏི་ཤཱི་ལ་ན་རེ། འགྲེལ་དག་དས་གྲངས་ཅན་གྱི་བློ་ངོ་ལ་ལྟོས་ནས་མཐུན་དཔེ་སྟོན་པ་
ཡིན་ཏེ། གྲངས་ཅན་གྱིས། སྒྲ་ནི་མ་རྟག་སྟེ། བྱས་པ་མི་རྟག་པའི་ཕྱིར། ཞེས་པའི་ཡན་ལག་ལྔའི་མཐའ་ཅན་གྱི་ཁྱབ་པ་སྟོན་པའི་ཚིག་དེས་མཐུན་དཔེ་སྟོན་པ་གྲངས་ཅན་གྱི་གཞུང་ལས་བཤད་པའི་ཕྱིར་ཏེ། གྲངས་ཅན་གྱི་གཞུང་ལས། གང་དུ་གཏན་ཚིགས་བསྒྲུབ་བྱ་

[105A]༄༅། །དང། །རྗེས་འགྲོ་མེད་ལ་མི་རྗོད་པ། །ལྔ་པ་དེ་ནི་དཔེར་རྗོད་དོ། །གཏན་ཚིགས་ཉེ་བར་སྦྱར་བ་ལས། །ཞེས་བཤད་པའི་ཕྱིར། ཞེ་ན་མི་རིགས་ཏེ། རང་ལུགས་ཀྱི་མཐུན་དཔེ་འཆད་པའི་སྐབས་སུ་གྲངས་ཅན་གྱི་གཞུང་ཤེས་བྱེད་དུ་འདྲེན་པ་མི་རིགས་
པའི་ཕྱིར། འོ་ན། དངོས་པོ་རྣམས་བདག་ལས་སྐྱེ་བ་མེད་དེ། ཞེས་སོགས་ཀྱིས་སངས་རྒྱས་བསྐྱངས་ཀྱིས་གཞན་གྲགས་ཀྱི་གཏན་ཚིགས་བསྟན་ན། བསྟན་ཚུལ་གང་ཞེ་ན། དཔེའི་སྦྱོར་བ་དང། དོན་གྱི་སྦྱོར་བ་གཉིས། དང་པོ་ནི། སྒྲ་ནི་མི་རྟག་སྟེ། བྱས་ན་མི་རྟག་པས་
ཁྱབ་པའི་ཕྱིར། བྱས་ན་མི་རྟག་པས་ཁྱབ་སྟེ་དཔེར་ན་བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས། དེ་བས་ན་སྒྲ་བྱས་པའི་ཕྱིར་སྒྲ་མི་རྟག་གོ། ཞེས་པ་དཔེ་དང། གཉིས་པ་ནི། དངོས་པོ་རྣམས་སླར་ཡང་སྐྱེ་བ་དོན་མེད་དེ། རང་གི་བདག་ཉིད་དུ་གྲུབ་ཟིན་ན་སླར་ཡང་
སྐྱེ་བ་དོན་མེད་པས་ཁྱབ་པའི་ཕྱིར། ཁྱབ་སྟེ། དཔེར་ན། མངོན་པར་གསལ་ཟིན་པའི་མྱུ་གུ་བཞིན། མངོན་པར་གསལ་ཟིན་པའི་མྱུ་གུ་རང་གི་བདག་ཉིད་དུ་གྲུབ་ཟིན་པ་དེ་བཞིན་དུ་དངོས་པོ་རྣམས་རང་གི་བདག་ཉིད་དུ་གྲུབ་པ་ཡིན་ནོ། །དེ་བས་ན་དངོས་པོ་རྣམས་རང་གི་བདག་
ཉིད་དུ་གྲུབ་ཟིན་པའི་ཕྱིར། དངོས་པོ་རྣམས་སླར་ཡང་སྐྱེ་བ་དོན་མེད་དོ། །ཞེས་པ་ནི་དོན་སྦྱོར་ཡན་ལག་ལྔ་ལྡན་ནོ། །ཡན་ལག་ལྡན། དངོས་པོ་རྣམས་སླར་ཡང་སྐྱེ་བ་དོན་མེད་དོ། ཞེས་པས་དམ་བཅའ་བརྗོད། རང་གི་བདག་ཉིད་དུ་གྲུབ་ཟིན་ན་སླར་ཡང་སྐྱེ་བ་དོན་མེད་པས་
ཁྱབ་པའི་ཕྱིར། ཞེས་པས་ཁྱབ་པ་བརྗོད། དེ་ཁྱབ་སྟེ། དཔེར་ན། མངོན་པར་གསལ་ཟིན་པའི་མྱུ་གུ་བཞིན། ཞེས་པས། ཁྱབ་པ་དཔེ་དང་ཉེ་བར་སྦྱོར་བའི་སྒོ་ནས་དཔེ་བརྗོད། མངོན་པར་གསལ་ཟིན་པའི་མྱུ་གུ་རང་གི་བདག་ཉིད་དུ་གྲུབ་ཟིན་པ་དེ་བཞིན་དུ་དངོས་པོ་རྣམས་
རང་གི་བདག་ཉིད་དུ་གྲུབ་ཟིན་པ་ཡིན་ནོ། །ཞེས་པས་ཉེར་བསྟོད་བསྟན། དེ་བས་ན་དངོས་པོ་རྣམས་རང་གི་བདག་ཉིད་དུ་གྲུབ་ཟིན་པའི་ཕྱིར། དངོས་པོ་རྣམས་སླར་ཡང་སྐྱེ་བ་དོན་མེད་དོ། །ཞེས་པས་མཇུག་སྡུད་ཀྱི་ཡན་ལག་བསྟན་པ་ཡིན་ནོ། །དོན་བསྡུ་ན། དངོས་པོ་རྣམས་ཆོས་

[105B] སླར་ཡང་སྐྱེ་བ་དོན་མེད་དེ་རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན། མངོན་པར་གསལ་ཟིན་པའི་མྱུ་གུ་བཞིན་ནོ། །དེ་ལྟར་ཡང་ཚིག་གསལ་ལས། ཅི་སྟེ་ཡང་རང་གི་རྗེས་སུ་དཔག་པས་འགལ་བ་གདོན་མི་ཟ་བར་བརྗོད་པར་བྱ་བ་ཡིན་ནོ། །ཞེ་ན། དེ་ཡང་སློབ་དཔོན་སངས་རྒྱས་
བསྐྱངས་ཀྱིས་བརྗོད་པ་ཉིད་ཡིན་ནོ། །ཇི་ལྟར་ཞེ་ན། གང་གི་ཕྱིར་དེས་ནི་འདི་སྐད་དུ་བཤད་པ་ཡིན་ཏེ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཞེས་བཤད་པའི་ཕྱིར་རོ། །དེ་ལ་དེ་དག་ཅེས་བྱ་བ་འདིས་ནི་རང་གི་བདག་ཉིད་དུ་ཡོད་
པ་འཛིན་པ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་རང་གི་བདག་ཉིད་དུ་ཡོད་པ་དག་ལ་ནི། ཡང་སྐྱེ་བ་ལ་དགོས་པ་མེད་དོ། །ཞེས་བྱ་བ་འདི་ནི་མདོར་བཞག་པའི་ངག་དེའི་འགྲེལ་པའི་ངག་ཡིན་ལ། ངག་འདིས་ནི་ཆོས་མཐུན་པའི་གཞན་ལ་རབ་ཏུ་གྲགས་པ་བསྒྲུབ་པར་བྱ་བ་དང། སྒྲུབ་
པར་བྱེད་པའི་ཆོས་དང་ལྡན་པ་ཉེ་བར་བཟུང་བ་ཡིན་ནོ། །དེ་ལ་རང་གི་བདག་ཉིད་དུ་ཡོད་པ་ཞེས་བྱ་བ་འདིས་ནི། གཏན་ཚིགས་འཛིན་པ་ཡིན་ནོ། །ཞེས་གསུངས་པའི་ཕྱིར། འདིའི་སྐབས་སུ་ཁ་ཅིག། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། དཔེར་ན། བུམ་པ་བཞིན་ནོ། །བུམ་པ་
བྱས་པ་དེ་བཞིན་དུ་སྒྲ་ཡང་བྱས། དེ་བས་ན་སྒྲ་བྱས་པའི་ཕྱིར། མི་རྟག་གོ། ཞེས་པས་ཡན་ལག་ལྔ་ལྡན་བསྟན་པ་ཡིན་ཏེ། སྒྲ་ཆོས་ཅན། མི་རྟག་སྟེ། ཞེས་པས་དམ་བཅའ་རྗོད། བྱས་པའི་ཕྱིར། ཞེས་པས་ཕྱོགས་ཆོས་རྗོད། དཔེར་ན་བུམ་པ་བཞིན། ཞེས་པས་
དཔེ་རྗོད། བུམ་པ་བྱས་པ་དེ་བཞིན་དུ་སྒྲ་ཡང་བྱས། ཞེས་པས་ཉེར་བསྟོད་བསྟན། དེ་བས་ན་སྒྲ་བྱས་པའི་ཕྱིར་མི་རྟག་གོ། ཞེས་པས་མཇུག་སྡུད་བསྟན་པ་ཡིན་ནོ། །ཟེར་བ་མི་འཐད་དེ། དེ་ལ་ཁྱབ་པ་བརྗོད་པའི་ཡན་ལག་མ་ཚང་བའི་སྐྱོན་ཡོད་པའི་ཕྱིར་དང། ཚིག་
གསལ་ལས། ཡན་ལག་ལྔ་ལྡན་གྱི་སྒྲུབ་ངག་འཆད་པའི་ཚེ། དེ་ལ་ཇི་ལྟར་སྒྲ་མི་རྟག་སྟེ། བྱས་པ་མི་རྟག་པའི་ཕྱིར་རོ། །ཞེས་གསུངས་པ་དང་འགལ་བའི་ཕྱིར།    ༈   

[106A]༄༅། །སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། བདག་སྐྱེ་འགོག་པའི་རང་རྒྱུད་ཀྱི་གཏན་ཚིགས་ཁས་མི་ལེན་བས་དེ་ལ་ནི་གཞན་གྱིས་སྨྲས་པའི་ཉེས་བ་སལ་མི་དགོས་ལ། སྔར་བཤད་པ་ལྟར་གྱི་གཞན་གྲགས་ཀྱི་རྟགས་ཡང་དག་ལ་གཞན་
གྱིས་སྨྲས་པའི་ཉེས་པ་དེ་རྣམས་མི་འཇུག་པའི་ཕྱིར་ཏེ། གྲངས་ཅན་གྱིས་རྒྱུ་དུས་སུ་མི་གསལ་བའི་ཚུལ་གྱིས་ཡོད་པར་འདོད་པའི་མྱུ་གུ་ཆོས་ཅན་དང། མངོན་པར་གསལ་ཟིན་པའི་མྱུ་གུ་མཐུན་དཔེར་བཟུང་བ་འདི་ཚིག་གསལ་ལས། གཏན་ཚིགས་དང་དཔེ་མ་བརྗོད་པ་མ་ཡིན་པ་
འབའ་ཞིག་ཏུ་མ་ཟད་ཀྱི། གཞན་གྱིས་སྨྲས་པའི་ཉེས་པ་མ་བསལ་བ་ཡང་མ་ཡིན་ནོ། །ཇི་ལྟར་ཞེ་ན། གྲངས་ཅན་པ་དག་མདུན་ན་གནས་པའི་བུམ་པ་མངོན་པར་གསལ་བའི་རང་བཞིན་ཅན་ནི་ཡང་མངོན་པར་གསལ་བར་མི་འདོད་ཅིང། དེ་ཉིད་འདིར་དཔེ་ཉིད་དུ་གྲུབ་པའི་
ངོ་བོ་ཡིན་པའི་ཕྱིར་ཏེ། ནུས་པའི་ངོ་བོར་གྱུར་ཅིང། མངོན་པར་གསལ་བའི་རང་བཞིན་ཅན་མ་ཡིན་པ། སྐྱེ་བ་བཀག་པས་ཁྱད་པར་དུ་བྱས་པ་ནི། བསྒྲུབ་པར་བྱ་བ་ཡིན་པ་ཉིད་ཀྱི་ཕྱིར་གྲུབ་པ་ལ་སྒྲུབ་པའི་ཕྱོགས་ཀྱི་སྐྱོན་ཉིད་དུ་དོགས་པའམ། གཏན་ཚིགས་འགལ་
བའི་དོན་ཉིད་དུ་དོགས་པ་ག་ལ་ཡོད། དེའི་ཕྱིར་རང་གི་རྗེས་སུ་དཔག་པས་འགལ་བ་བརྗོད་པ་ན་ཡང་ཇི་སྐད་སྨྲས་པའི་ཉེས་པ་བརྗོད་པ་མེད་པའི་ཕྱིར། གཞན་གྱིས་སྨྲས་པའི་ཉེས་པ་མ་བསལ་བ་མེད་པ་ཉིད་དེ། དེའི་ཕྱིར་སུན་འབྱིན་པ་འདི་དག་ནི་འབྲེལ་པ་མེད་པ་ཉིད་དོ། །
ཞེས་ཤེས་པར་བྱའོ། །ཞེས་གསུངས།    ༈    སངས་རྒྱས་བསྐྱངས་ཀྱི་འགྲེལ་པ་ལ་སྐྱོན་མ་ཞུགས་པའི་ཚུལ་སྟོན་པ་ལ། ཚིག་གསལ་ལས། ཐལ་བར་འགྱུར་པ་
བཟློག་པའི་དོན་དང་ཡང་ཕ་རོལ་པོ་ཉིད་འབྲེལ་བ་ཡིན་གྱི། ཁོ་བོ་ཅག་ནི་མ་ཡིན་ཏེ། རང་ལ་དམ་བཅའ་བ་མེད་པའི་ཕྱིར་རོ། །དེའི་ཕྱིར་ཁོ་བོ་ཅག་ལ་གྲུབ་པའི་མཐའ་དང་འགལ་བ་ག་ལ་ཡོད། ཅེས་གསུངས།    ༈   

[106B] སངས་རྒྱས་བསྐྱངས་ཀྱིས་བདག་སྐྱེ་འགོག་པའི་འགྲེལ་ངག་ལ་སྐྱོན་མེད་པར་མ་ཟད། ལེགས་ལྡན་འབྱེད་རང་ཉིད་ཀྱི་བདག་སྐྱེ་འགོག་པའི་འགྲེལ་ངག་ལ་སྐྱོན་ཡོད་དེ། དོན་དམ་པར་ནང་གི་སྐྱེ་མཆེད་རྣམས་བདག་ལས་སྐྱེ་བ་མེད་དེ་
ཡོད་པའི་ཕྱིར་ཏེ། ཤེས་པ་ཡོད་པ་ཉིད་བཞིན་ནོ། །ཞེས་དོན་དམ་གྱི་ཁྱད་པར་སྦྱར་བ་མི་འཐད་པའི་ཕྱིར་ཏེ། དོན་དམ་གྱི་ཁྱད་པར་བསྒྲུབ་བྱ་ལ་སྦྱར་བ་ཡང་མི་འཐད། ཆོས་ཅན་ལ་སྦྱར་བ་ཡང་མི་འཐད་པའི་ཕྱིར། ཚིག་གསལ་ལས། གཞན་ཡང། རྟོག་གེ་པ་འདིས་བདག་ཉིད་རྟོག་
གེའི་བསྟན་བཅོས་ལ་ཤིན་ཏུ་མཁས་པ་ཙམ་ཞིག་བསྟན་པར་འདོད་པས། དབུ་མའི་ལྟ་བ་ཁས་ལེན་བཞིན་དུ་ཡང་རང་རྒྱུད་ཀྱི་སྦྱོར་བའི་དག་བརྗོད་པ་གང་ཡིན་པ་དེ་ནི་ཆེས་ཤིན་ཏུ་ཉེས་བ་དུ་མའི་ཚོགས་ཀྱི་གནས་སུ་རྟོགས་ཏེ། ཇི་ལྟར་ཞེ་ན། དེ་ལ་རེ་ཤིག། གང་འདི་སྐད་དུ་
འདིར་སྦྱོར་བའི་ཚིག་ཏུ་འགྱུར་བ་ནི། ཞེས་སོགས་གསུངས་པའི་ཕྱིར། དོན་ནི། ལེགས་ལྡན་འབྱེད་ན་རེ། མིག་སོགས་ནང་གི་སྐྱེ་མཆེད་རྣམས་དོན་དམ་པར་བདག་ལས་སྐྱེ་བ་མེད་དེ། ཡོད་པའི་ཕྱིར། དཔེར་ན་སེམས་པ་ཅན་བཞིན་ནོ། །ཞེས་བདག་སྐྱེ་འགོག་པའི་ཚེ་དོན་
དམ་གྱི་ཁྱད་པར་ངེས་པར་སྦྱོར་བ་ཡིན་ནོ། །ཞེན་མི་རིགས་ཏེ། བསྒྲུབ་བྱ་ལ་དོན་དམ་གྱི་ཁྱད་པར་སྦྱོར་བ་ཡིན་ནམ། ཆོས་ཅན་ལ་དོན་དམ་གྱི་ཁྱད་པར་སྦྱོར་བ་གང་ཡིན། དང་པོ་ལྟར་ན་དེ་ལྟར་སྦྱོར་བ་མི་རིགས་ཏེ། དེ་ལྟར་སྦྱོར་བ་ལ་སྔ་རྒོལ་དབུ་མ་པ་ལ་ལྟོས་པའི་དགོས་པ་ཡང་མེད་
ཕྱི་རྒོལ་གྲངས་ཅན་པ་ལ་ལྟོས་པའི་དགོས་པ་ཡང་མེད་པའི་ཕྱིར། དང་པོ་གྲུབ་སྟེ། དབུ་མ་བས་བདག་སྐྱེ་ཐ་སྙད་དུ་ཡང་འགོག་རིགས་པའི་ཕྱིར། གཉིས་པ་གྲུབ་སྟེ། བདེན་པ་གཉིས་ཆར་ལས་ཉམས་པའི་མུ་སྟེགས་པའི་ལུགས་བདེན་པ་གཉིས་ཆར་དུ་འགོག་རིགས་པའི་ཕྱིར། དེ་
ལྟར་ཡང་ཚིག་གསལ་ལས། འདིར་དོན་དམ་པར་ཞེས་བྱ་བའི་ཁྱད་པར་ཅིའི་ཕྱིར་ཉེ་བར་བཀོད་པ་ཡིན། གལ་ཏེ་འཇིག་རྟེན་གྱི་ཀུན་རྫོབ་ཏུ་སྐྱེ་བ་ཁས་བླངས་པ་དགག་པར་བྱ་བ་མ་ཡིན་པའི་ཕྱིར་དང། འགོག་ན་ཡང་ཁས་བླངས་པས་གནོད་པར་ཐལ་བར་འགྱུར་བའི་ཕྱིར་རོ། །ཞེ་ན་

[107A]༄༅། །འདི་ནི་རིགས་པ་མ་ཡིན་ཏེ། བདག་ལས་སྐྱེ་བ་ནི་ཀུན་རྫོབ་ཏུ་ཡང་ཁས་མ་བླངས་པའི་ཕྱིར་རོ། །ཇི་སྐད་དུ་མདོ་ལས། ས་བོན་གྱི་རྒྱུ་ལས་བྱུང་བའི་མྱུ་གུ་དེ་ཡང་སྐྱེ་བ་ན། བདག་གིས་མ་བྱས། གཞན་གྱིས་མ་བྱས། གཉིས་ཀས་མ་བྱས། དབང་ཕྱུག་
གིས་མ་བྱས། དུས་ཀྱིས་མ་བསྒྱུར། ཕྲ་རགས་ལས་མ་བྱུང། རང་བཞིན་ལས་མ་བྱུང། ངོ་བོ་ཉིད་ལས་མ་བྱུང། རྒྱུ་མེད་པ་ལས་མ་སྐྱེས། ཞེས་གསུངས་པ་དང། དེ་བཞིན་དུ། ས་བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་མིན། །དེ་ལས་གཞན་མིན་དེ་ཡང་མ་
ཡིན་ཏེ། །དེ་ལྟར་རྟག་མིན་ཆད་མིན་ཆོས་ཉིད་དོ། །ཞེས་གསུངས་པ་དང། འདི་ཉིད་ལས་ཀྱང། གང་ལ་བརྟེན་ནས་གང་འབྱུང་བ། །དེ་ནི་རེ་ཤིག་དེ་ཉིད་མིན། །དེ་ལས་གཞན་པ་འང་མ་ཡིན་ཕྱིར། །དེ་ཕྱིར་ཆད་མིན་རྟག་མ་ཡིན། །ཞེས་འཆད་དོ། །གཞན་གྱི་ལུགས་ལ་ལྟོས་ཏེ་ཁྱད་
པར་དུ་བྱས་སོ། །ཞེ་ན། དེ་ཡང་རིགས་པ་མ་ཡིན་ཏེ། དེ་དག་གི་རྣམ་པར་བཞག་པ་ནི་ཀུན་རྫོབ་ཏུ་ཡང་ཁས་བླངས་པ་མེད་པའི་ཕྱིར་རོ། །བདེན་པ་གཉིས་ཕྱིན་ཅི་མ་ལོག་པར་མཐོང་བ་ལས་ཉམས་པའི་མུ་སྟེགས་པ་དག་ནི། ཇི་སྲིད་དུ་གཉིས་ཀའི་སྒོ་ནས་འགོག་པ་དེ་སྲིད་དུ་ཡོན་
ཏན་ཉིད་ཡིན་པར་རྟོགས་སོ། །ཞེས་གསུངས་པའི་ཕྱིར། གོང་གི་གཉིས་པ་ལྟར། དོན་དམ་པར་མིག་སོགས་ནང་གི་སྐྱེ་མཆེད་རྣམས་ཆོས་ཅན། ཞེས་ཆོས་ཅན་ལ་དོན་དམ་གྱི་ཁྱད་པར་སྦྱོར་བ་ཡིན་ནོ། །ཞེ་ན། དེ་ཡང་མི་རིགས་ཏེ། སྔ་རྒོལ་དབུ་མ་པ་ལ་ལྟོས་པའི་ཆོས་ཅན་
མ་གྲུབ་པའི་སྐྱོན་ཡོད་པའི་ཕྱིར་ཏེ། ཚིག་གསལ་ལས། རང་ལ་གཞི་མ་གྲུབ་པའི་ཕྱོགས་ཀྱི་ཉེས་པའམ་གཞི་མ་གྲུབ་པའི་གཏན་ཚིགས་ཀྱི་སྐྱོན་དུ་འགྱུར་ཏེ། རང་གི་དོན་དམ་པར་མིག་ལ་སོགས་པའི་སྐྱེ་མཆེད་རྣམས་ཁས་མ་བླངས་པའི་ཕྱིར་རོ། །ཞེས་གསུངས་པའི་
ཕྱིར། ཀུན་རྫོབ་ཙམ་གྱི་མིག་སོགས་ཀྱང་ཆོས་ཅན་དུ་འཛིན་མི་རིགས་ཏེ། ཕྱི་རྒོལ་གྲངས་ཅན་ལ་ལྟོས་པའི་ཆོས་ཅན་མ་གྲུབ་པའི་སྐྱོན་དུ་འགྱུར་བའི་ཕྱིར། ཚིག་གསལ་ལས། གཞན་ལ་གཞི་མ་གྲུབ་པའི་ཕྱོགས་ཀྱི་སྐྱོན་དུ་འགྱུར་བས་འདི་ནི་མི་རིགས་སོ། །ཞེས་

[107B] དེ་ལ་སློབ་དཔོན་ལེགས་ལྡན་འབྱེད་ན་རེ། མིག་སོགས་ནང་གི་སྐྱེ་མཆེད་རྣམས་ཆོས་ཅན། དོན་དམ་པར་བདག་ལས་སྐྱེ་བ་མེད་དེ། ཡོད་པའི་ཕྱིར། དཔེར་ན་སེམས་པ་ཅན་བཞིན། ཞེས་བཀོད་པའི་ཚེ་ན། བདེན་བརྫུན་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་
ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་མིག་སོགས་ཙམ། ཆོས་ཅན་དུ་འཛིན་རིགས་ཏེ། དཔེར་ན། སངས་རྒྱས་པ་འོག་མས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ། རྟག་མི་རྟག་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་དང་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་
པའི་སྒྲ་ཙམ་ཆོས་ཅན་དུ་འཛིན་པ་ཡིན་པའི་ཕྱིར། དེ་ལྟར་ཡང་ཚིག་གསལ་ལས། ཅི་སྟེ་ཇི་ལྟར་སྒྲ་མི་རྟག་ཅེས་བྱ་བ་ལ། ཆོས་དང་ཆོས་ཅན་གཉིས་ཀྱི་སྤྱི་ཉིད་གཟུང་བ་ཡིན་གྱི། ཁྱད་པར་ནི་མ་ཡིན་ཏེ། ཁྱད་པར་འཛིན་ན་ནི་རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་མེད་པར་
འགྱུར་རོ། །འདི་ལྟར་གལ་ཏེ་འབྱུང་བ་ཆེན་པོ་བཞི་ལས་གྱུར་པའི་སྒྲ་འཛིན་ན་ནི། དེ་ཕ་རོལ་པོ་ལ་མ་གྲུབ་པོ། །འོན་ཏེ་ནམ་ཁའི་ཡོན་ཏན་འཛིན་ན་ནི། དེ་རང་ཉིད་སངས་རྒྱས་པ་ལ་མ་གྲུབ་པ་ཡིན་ནོ། །དེ་བཞིན་དུ་བྱེ་བྲག་པ་སྒྲ་མི་རྟག་པར་དམ་བཅའ་བ་ན་ཡང། བྱས་པའི་སྒྲ་
འཛིན་ན་ནི་དེ་གཞན་ལ་མ་གྲུབ་བོ། །འོན་ཏེ་མངོན་པར་གསལ་བར་བྱ་བ་ཡིན་ན་ནི་དེ་རང་ལ་མ་གྲུབ་པ་ཡིན་ནོ། །དེ་བཞིན་དུ་ཅི་རིགས་པར་བསྒྲུབ་ཆོས་སུ་འཛིན་པ་ཡང་གལ་ཏེ་རྒྱུ་དང་བཅས་པ་ཡིན་ན་ནི། དེ་སངས་རྒྱས་པ་རང་ལ་མ་གྲུབ་པ་ཡིན་ལ། འོན་ཏེ་རྒྱུ་མེད་པ་ཡིན་
ན་ནི། དེ་ཕ་རོལ་པོ་ལ་མ་གྲུབ་པ་ཡིན་ནོ། །དེའི་ཕྱིར་ཇི་ལྟར་འདིར་ཆོས་དང་ཆོས་ཅན་སྤྱི་ཙམ་ཞིག་འཛིན་པ་དེ་བཞིན་དུ། འདིར་ཡང་ཁྱད་པར་དོར་བའི་ཆོས་ཅན་ཙམ་ཞིག་འཛིན་པར་འགྱུར་རོ། །ཞེ་ན། ཞེས་གསུངས་སོ། །དེའི་ལན་ནི་འདི་ལ་དོན་དགག་པ་དང། དཔེ་དགག་
པ་གཉིས། དང་པོ་ནི། ཚིག་གསལ་ལས། དེ་ནི་དེ་ལྟ་མ་ཡིན་ཏེ། འདི་ལྟར་གང་གི་ཚེ་འདིར་སྐྱེ་བ་བཀག་པ་བསྒྲུབ་པར་བྱའི་ཆོས་སུ་འདོད་པ་དེའི་ཚེ། དེ་ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་ནི་ཉམས་པར་གྱུར་པར་འདིས་རང་ཉིད་ཀྱིས་ཁས་

[108A]༄༅། །བླངས་པ་ཉིད་དོ། །ཕྱིན་ཅི་ལོག་པ་དང་ཕྱིན་ཅི་མ་ལོག་པ་དག་ནི་ཐ་དད་པ་ཡིན་ནོ། །ཞེས་གསུངས། དེའི་དོན་ནི། སློབ་དཔོན་ལེགས་ལྡན་འབྱེད་ཀྱིས་གྲངས་ཅན་གྱི་ངོར་མིག་སོགས་དོན་དམ་པར་བདག་ལས་སྐྱེ་བ་མེད་པར་སྒྲུབ་པའི་ཚེ། བདེན་
བརྫུན་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་མིག་སོགས་ཆོས་ཅན་དུ་འཛིན་མི་རིགས་ཏེ། དེ་ལྟར་འཛིན་རིགས་ན་མིག་གསོགས་དེ་ཉིད། མིག་སོགས་ཀྱི་གནས་ལུགས་འཇལ་བའི་ཕྱིན་ཅི་མ་ལོག་པའི་ཚད་མའི་རྙེད་
དོན་དང། གྲངས་ཅན་གྱི་རྒྱུད་ཀྱི་ཕྱིན་ཅི་ལོག་གི་ཚད་མའི་རྙེད་དོན་གྱི་གཞི་འཐུན་ཡིན་དགོས་པ་ལས། དེ་དེ་མ་ཡིན་པའི་ཕྱིར། དང་པོ་དེ་ལྟར་དགོས་ཏེ། དེ་ལྟར་འཛིན་ན་མིག་སོགས་དེ་མིག་སོགས་ཀྱི་གནས་ལུགས་འཇལ་བའི་ཕྱིན་ཅི་མ་ལོག་པའི་ཚད་མའི་རྙེད་དོན་ཡང་
ཡིན་དགོས། དེ་ལྟར་འཛིན་ན་དེ་གྲངས་ཅན་གྱི་རྒྱུད་ཀྱི་ཕྱིན་ཅི་ལོག་གི་ཚད་མའི་རྙེད་དོན་ཡང་ཡིན་དགོས་པའི་ཕྱིར། ཕྱི་མ་གྲུབ་སྟེ། སློབ་དཔོན་ལེགས་ལྡན་འབྱེད་ཀྱིས། གྲངས་ཅན་གྱི་ངོར་མིག་སོགས་དོན་དམ་པར་བདག་ལས་མི་སྐྱེ་བར་སྒྲུབ་པའི་ཚེ། སློབ་དཔོན་དང་གྲངས་
ཅན་གཉིས་ལ་མིག་སོགས་ཚད་མས་གྲུབ་ཚུལ་མཐུན་སྣང་བ་ཡོད་པའི་ཕྱིར། རྟགས་དང་པོ་མིག་སོགས་དེ་མིག་སོགས་ཀྱི་གནས་ལུགས་འཇལ་བའི་ཚད་མའི་རྙེད་དོན་མ་ཡིན་ནོ། །ཞེ་ན། དེ་ཆོས་ཅན། ཁྱོད་མིག་སོགས་ཀྱི་གནས་ལུགས་འཇལ་བའི་ཚད་མའི་རྙེད་དོན་ཡིན་
པར་ཐལ། ཁྱོད་རང་གི་མཚན་ཉིད་ཀྱིས་གྲུབ་པའི་ཕྱིར། རྟགས་ཁས། གཉིས་པ་དཔེ་དགག་པ་ལ། ཚིག་གསལ་ལས། དཔེ་ལ་ཡང་འདྲ་བ་ཡོད་པ་མ་ཡིན་ཏེ། དེར་ནི་སྒྲའི་སྤྱི་དང་མི་རྟག་པ་ཉིད་ཀྱི་སྤྱི་ཁྱད་པར་བརྗོད་པར་མི་འདོད་པ་གཉིས་ཀ་ལ་ཡོད་ན། དེ་བཞིན་དུ་མིག་གི་སྤྱི་
ནི། སྟོང་པ་ཉིད་དང། སྟོང་པ་ཉིད་མ་ཡིན་པར་སྨྲ་བ་དག་གིས་ཀུན་རྫོབ་ཏུ་ཡང་ཁས་མ་བླངས་ལ། དོན་དམ་པར་ཡང་མ་ཡིན་པས། དཔེ་ལ་ཡང་འདྲ་བ་ཡོད་པ་མ་ཡིན་ནོ། །ཞེས་གསུངས། དོན་ནི། སངས་རྒྱས་པ་འོག་མས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ་

[108B] སློབ་དཔོན་ལེགས་ལྡན་འབྱེད་ཀྱིས། གྲངས་ཅན་གྱི་ངོར་མིག་སོགས་དོན་དམ་པར་བདག་ལས་སྐྱེ་བ་མེད་པར་སྒྲུབ་པའི་ཚེ། བདེན་བརྫུན་
གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ལ་མཐུན་སྣང་དུ་གྲུབ་པའི་མིག་སོགས་ཙམ་ཆོས་ཅན་དུ་འཛིན་པ་དཔེ་དོན་མཚུངས་པ་མ་ཡིན་ཏེ། དཔེ་དེ་ལྟར་རིགས་ཤིང། དོན་གྱི་འཛིན་ཚུལ་དེ་ལྟར་མི་རིགས་པའི་ཕྱིར་རོ།།    ༈   
གཞན་སྐྱེ་འགོག་པའི་སངས་རྒྱས་བསྐྱངས་ཀྱི་འགྲེལ་པ་ཇི་ལྟར་བྱུང་ཚུལ། དེ་ལ་ལེགས་ལྡན་འབྱེད་ཀྱིས་སྐྱོན་བརྗོད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པའི་ཚུལ་དང་གསུམ། དང་པོ་ནི། ཚིག་གསལ་ལས། སངས་རྒྱས་བསྐྱངས་ནི་དངོས་པོ་རྣམས་གཞན་
ལས་སྐྱེ་བ་མེད་དེ། ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱིར་རོ། །ཞས་རྣམ་པར་འཆད་དོ། །ཞེས་གསུངས། གཉིས་པ་ནི། ཚིག་གསལ་ལས། སློབ་དཔོན་ལེགས་ལྡན་འབྱེད་ནི། དེས་ན་དེ་ལ་ཐལ་བར་འགྱུར་བའི་ངག་ཡིན་པའི་ཕྱིར། བསྒྲུབ་པར་བྱ་བ་དང་
བསྒྲུབ་པར་བྱེད་པ་བཟློག་པ་བྱས་ན། དངོས་པོ་རྣམས་བདག་གམ་གཉིས་སམ་རྒྱུ་མེད་པ་ལས་སྐྱེ་བར་འགྱུར་བ་དང། འགའ་ཞིག་ལས་འགའ་ཞིག་སྐྱེ་བར་འགྱུར་བའི་ཕྱིར། དེས་ན་གོང་མའི་ཕྱོགས་དང་འགལ་བར་འགྱུར་རོ། །གཞན་དུ་ན་ཡང་ཐམས་ཅད་ལས་ཐམས་
ཅད་སྐྱེ་བར་འགྱུར་བའི་ཕྱིར་རོ། །དེ་བས་ན་དེ་ལ་སྒྲུབ་པ་དང་སུན་འབྱིན་པ་ཉིད་མེད་པའི་ཕྱིར། དེའི་དོན་འགྲེལ་མེད་པ་ཡིན་ཏེ། ཞེས་སུན་འབྱིན་སྨྲའོ་ཞེས་གསུངས། དོན་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་
དེ། དེས་ཀུན་རྫོབ་ཀྱི་དབང་དུ་བྱས་ནས་གཞན་སྐྱེ་འགོག་པར་བྱེད་དམ། དོན་དམ་གྱི་དབང་དུ་བྱས་ནས་གཞན་སྐྱེ་འགོག་པར་བྱེད། དང་པོ་ལྟར་ན་མི་རིགས་ཏེ། སངས་རྒྱས་བསྐྱངས་ཀྱིས་ཀུན་རྫོབ་ཏུ་གཞན་སྐྱེ་ཡོད་པར་ཁས་བླངས་པའི་ཕྱིར། གཉིས་པ་ལྟར་ན་

[109A]༄༅། །མི་རིགས་ཏེ། གཞན་སྐྱེ་འགོག་བྱེད་ཀྱི་འགྲེལ་ངག་དེས་དོན་དམ་གྱི་དབང་དུ་བྱས་པའི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར། བརྗོད་དེ་ཞེ་ན། འོ་ན། འགྲེལ་ངག་དེའི་དངོས་ཟིན་ལྟར་ན་ཐམས་ཅད་ལས་ཐམས་ཅད་སྐྱེ་བ་དེ་དོན་
དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་མི་རིགས་པས། དངོས་ཟིན་ལས་བཟློག་པའི་དོན་འགའ་ཞིག་ལས་འགའ་ཞིག་སྐྱེ་བ་དེ་དོན་དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་མི་སྐྱེ་བར་གྲུབ་པའི་རྟགས་
ཡང་དག་ཏུ་ཁས་ལེན་དགོས་ལ། དེ་ལྟར་ན་དངོས་པོ་རྣམས་བདག་གམ་གཉིས་ཀའམ་རྒྱུ་མེད་པ་གང་རུང་ལས་སྐྱེ་བར་ཐལ། དངོས་པོ་རྣམས་དོན་དམ་པར་སྐྱེ་བ་གང་ཞིག། དེ་རྣམས་དོན་དམ་པར་གཞན་ལས་མི་སྐྱེ་བའི་ཕྱིར། དང་པོ་མ་གྲུབ་ན། འགའ་ཞིག་ལས་འགའ་
ཞིག་སྐྱེ་བ་དེ་དོན་དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་བླངས་པ་དང་འགལ་ལོ། །འདོད་མི་ནུས་ཏེ། ཕྱོགས་གོང་མ་ཀླུ་གྲུབ་ཀྱི་གྲུབ་མཐའ་དང་འགལ་བའི་ཕྱིར། ཡང་ན་དངོས་ཟིན་གྱི་རྟགས་བཟློག་ཚུལ་གོང་
དང་འདྲ་ལ། དངོས་ཟིན་གྱི་རྟགས་བཟློག་ན་དངོས་ཟིན་གྱི་བསྒྲུབ་བྱ་ཡང་བཟློག་དོགས་ཏེ། རྒྱུ་མཚན་མཚུངས་པའི་ཕྱིར། དངོས་ཟིན་གྱི་བསྒྲུབ་བྱ་བཟློག་པའི་དོན་གང་ཡིན་ཞེ་ན། འགྲེལ་ངག་དེས་དངོས་པོ་རྣམས་དོན་དམ་པར་བདག་གམ་གཉིས་སམ་རྒྱུ་མེད་པ་གང་རུང་
ལས་སྐྱེ་བར་ཤུགས་སུ་འཕངས་པའི་སྒོ་ནས་དངོས་པོ་རྣམས་དོན་དམ་པར་གཞན་སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ། དངོས་པོ་རྣམས་དོན་དམ་པར་གཞན་ལས་མི་སྐྱེ་བར་སྒྲུབ་པའི་བསྒྲུབ་བྱ་ཡང་དག་ཡིན་པ་དེ་དངོས་ཟིན་གྱི་བསྒྲུབ་བྱ་བཟློག་པའི་དོན་ཡིན་པར་
ཐལ། དངོས་ཟིན་གྱི་བསྒྲུབ་བྱ་བཟློག་དགོས་པ་གང་ཞིག་དངོས་པོ་རྣམས་དོན་དམ་པར་གཞན་ལས་སྐྱེ་བ་དེ་དངོས་པོ་གཞན་ལས་མི་སྐྱེ་བར་བསྒྲུབ་པའི་དངོས་ཟིན་གྱི་བསྒྲུབ་བྱ་བཟློག་པའི་དོན་དུ་མི་རིགས་པའི་ཕྱིར། འདོད་མི་ནུས་ཏེ། ཕྱོགས་གོང་མ་ཀླུ་སྒྲུབ་ཀྱིས་དེའི་བསྒྲུབ་

[109B] །   ༈    ཚིག་གསལ་ལས། འདི་ཡང་དོན་འབྲེལ་པ་མེད་པ་ཡིན་ཏེ། གོང་ཁོ་ནར་བསྟན་ཟིན་པའི་ཕྱིར་དང། གཞན་གྱི་དམ་བཅས་པའི་དོན་སུན་འབྱིན་པར་
བྱེད་པའི་ཕྱིར་དང། སུན་འབྱིན་པ་ཉིད་ཀྱང་ཡིན་པའི་ཕྱིར། འདི་ནི་གྱི་ནའོ། །དེས་ན་སླར་ཡང་འབད་པར་མི་བྱའོ། །ཞེས་གསུངས། དོན་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་དངོས་པོ་རྣམས་དོན་དམ་པར་གཞན་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་
མ་བརྗོད་པའི་ཆ་ནས་སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། དེས་དོན་དམ་གྱི་དབང་དུ་བྱས་པའི་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་དངོས་སུ་མ་བརྗོད་ཀྱང། འགལ་བརྗོད་ཀྱི་ཐལ་འགྱུར་ལ་བརྟེན་ནས་དོན་དམ་པར་གཞན་ལས་
སྐྱེ་བ་ཟློག་ནུས་པ་གང་ཞིག། འགྲེལ་ངག་དེས་དོན་དམ་པར་གཞན་སྐྱེ་འགོག་ནུས་པའི་ཐལ་འགྱུར་ཅིག་བསྟན་པའི་ཕྱིར།    ༈    །   ༈    རྒྱུ་མེད་ལས་སྐྱེ་བ་འགོག་
པའི་སངས་རྒྱས་བསྐྱངས་ཀྱི་འགྲེལ་པ་བྱུང་ཚུལ། དེ་ལ་སློབ་དཔོན་ལེགས་ལྡན་འབྱེད་ཀྱིས་སྐྱོན་བརྗོད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པའི་ཚུལ་དང་གསུམ། དང་པོ་ནི། ཚིག་གསལ་ལས། སློབ་དཔོན་སངས་རྒྱས་བསྐྱངས་ནི་དངོས་པོ་རྣམས་རྒྱུ་མེད་པ་ལས་ཀྱང་སྐྱེ་
པ་མེད་དེ། རྟག་ཏུ་ཐམས་ཅད་ལས་ཐམས་ཅད་སྐྱེ་བར་ཐལ་བར་འགྱུར་པའི་ཕྱིར་རོ། །ཞེས་འཆད་དོ། །ཞེས་གསུངས། གཉིས་པ་ནི། ཚིག་གསལ་ལས་འདི་ལ་ཡང་སློབ་དཔོན་ལེགས་ལྡན་འབྱེད་ནི། དེ་ལ་ཡང་ཐལ་བར་འགྱུར་བའི་ངག་ཡིན་པའི་ཕྱིར། གལ་ཏེ་བསྒྲུབ་པར་བྱ་
བ་དང་སྒྲུབ་པར་བྱེད་པ་བཟློག་པ་གསལ་པ་ངག་གི་དོན་དུ་མངོན་པར་འདོད་ན། དེའི་ཚེ་འདི་སྐད་དུ་དངོས་པོ་རྣམས་རྒྱུ་ལས་སྐྱེ་བར་འགྱུར་བ་དང། ལན་འགའ་ཁ་ཅིག་ལས་ཁ་ཅིག་སྐྱེ་བར་འགྱུར་བ་དང། རྩོམ་པ་འབྲས་བུ་དང་བཅས་པ་ཉིད་དུ་འགྱུར་པའི་ཕྱིར་རོ། །ཞེས་བསྟན་

[110A]༄༅། །པར་འགྱུར་ན། བཤད་པ་དེ་ནི་མི་རིགས་ཏེ། སྔར་སྨྲས་པའི་སྐྱོན་དུ་འགྱུར་བའི་ཕྱིར་རོ་ཞེས་སུན་འབྱིན་པ་སྨྲའོ། །ཞེས་གསུངས། དོན་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་རིགས་ཏེ། དེས་
དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར། གལ་ཏེ་བརྗོད་དོ་ཞེ་ན། འོ་ན་འགྲེལ་ངག་དེའི་དངོས་ཟིན་ལྟར་རྟག་ཏུ་ཐམས་ཅད་ལས་ཐམས་ཅད་སྐྱེ་བ་དེ། དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་
དག་ཏུ་མི་རིགས་པས། དངོས་ཟིན་ལས་བཟློག་པའི་དོན། འགའ་ཞིག་ལས་འགའ་ཞིག་སྐྱེ་བ་དེ། དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་ལེན་དགོས་ལ། དེ་ལྟར་དངོས་ཟིན་གྱི་རྟགས་བཟློག་ན་དངོས་ཟིན་གྱི་དམ་བཅའ་ཡང་བཟློག་དགོས་ཏེ་
རྒྱུ་མཚན་མཚུངས་པའི་ཕྱིར། འོ་ན། དངོས་ཟིན་གྱི་དམ་བཅའ་བཟློག་པའི་དོན་གང་ཞེ་ན། དངོས་པོ་རྣམས་རྒྱུ་མེད་ལས་སྐྱེ་བ་རྣམ་པར་བཅད་ཙམ་མ་ཡིན་པའི་སྐྱེ་བ་དེ། དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་གི་སྒྲུབ་བྱ་ཡང་དག་ཡིན་པ་དེ་
དངོས་ཟིན་གྱི་དམ་བཅའ་བཟློག་པའི་དོན་ཡིན་པར་ཐལ། དེའི་དངོས་ཟིན་གྱི་དམ་བཅའ་བཟློག་ནི་དགོས། དངོས་པོ་རྣམས་རྒྱུ་མེད་ལས་སྐྱེ་བ་དེ། དེའི་དངོས་ཟིན་གྱི་དམ་བཅའ་བཟློག་པའི་དོན་དུ་མི་རིགས་པའི་ཕྱིར། འདོད་མི་ནུས་ཏེ། འཕགས་པ་ཀླུ་སྒྲུབ་ཀྱིས་དེའི་བསྒྲུབ་བྱ་
མེད་དགག་ཏུ་བཤད་པ་དང་འགལ་བའི་ཕྱིར་རོ། །གསུམ་པ་ནི། ཚིག་གསལ་ལས། གཞན་དག་ན་རེ། འདི་ནི་མི་རིགས་ཏེ། སྔར་ལན་བཏབ་ཟིན་པའི་ཕྱིར་རོ་ཞེའོ། །ཞེས་གསུངས། དོན་ནི། འགྲེལ་ངག་དེས་དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་གཏན་ཚིགས་
དང་དཔེ་ཡང་དག་མ་བརྗོད་པའི་ཆ་ནས་སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། རྒྱུ་མེད་ལས་སྐྱེ་བ་འགོག་པ་ལ་གཏན་ཚིགས་དང་དཔེ་ཡང་དག་ངེས་པར་བརྗོད་མི་དགོས་ཤིང། འགལ་རྫོད་ཀྱི་ཐལ་འགྱུར་ལ་བརྟེན་ནས་ཀྱང་རྒྱུ་མེད་ལས་སྐྱེ་བའི་ལོག་རྟོག་བཟློག་

[110B]    ༈    །གཞན་སྐྱེ་འགོག་པ་ལ་རང་སྡེ་དངོས་སྨྲ་བ་སོགས་ན་རེ། བདག་སྐྱེ་མེད་པས་གཉིས་ཀ་ལས་སྐྱེ་བ་མི་རིགས་ཤིང། རྒྱུ་མེད་དུ་སྐྱེ་བ་གཅིག་ཏུ་ཐ་ཆད་པས་འགོག་རིགས་མོད། གཞན་དག་ལས་ལྟ་ག་ལ་ཞིག། ཅེས་
གཞན་སྐྱེ་འགོག་མི་རིགས་ཏེ། བཅོམ་ལྡན་འདས་ཀྱི་མདོ་ལས། དངོས་པོ་རྣམས་རང་གི་མཚན་ཉིད་ཀྱིས་གྲུབ་པའི་རྐྱེན་བཞི་ལས་སྐྱེ་བར་གསུངས་པའི་ཕྱིར་ཞེ་ན། དེ་འགོག་པ་ལ། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །ཞེས་པ་ནས། སྟོང་
ཉིད་དོན་ཅན་ངེས་དོན་ཤེས་པར་གྱིས། །ཞེས་པའི་བར་བྱུང། དེ་ཡང་དངོས་སྨྲ་བ་དང་རང་རྒྱུད་པ་རྣམས་ཀྱི་གཞན་སྐྱེ་འདོད་པའི་ལུགས་སྤྱིར་འགོག་པ་ལ། གཞན་ལ་བརྟེན་ནས། ཞེས་པ་ནས། མྱུག་ཚེ་ས་བོན་ཡོད་ཅེས་བརྗོད་མི་བྱ། །ཞེས་པའི་བར་གསུངས། གཞན་སྐྱེ་
འདོད་པའི་རང་རྒྱུད་པའི་ལུགས་བྱེ་བྲག་ཏུ་འགོག་པ་ལ། གལ་ཏེ་རང་གི་མཚན་ཉིད་བརྟེན་འགྱུར་ན། ཞེས་པ་ནས། ཡོད་ཅེས་དྲང་དོན་ཉིད་དུ་བསྟན་པ་ཡིན། །ཞེས་པའི་བར་གསུངས། གཞན་སྐྱེ་འདོད་པའི་སེམས་ཙམ་པའི་ལུགས་འགོག་པ་ལ། གཟུང་བ་མེད་པར་འཛིན་པ་མ་
མཐོང་ཞིང། །ཞེས་པ་ནས། སྟོང་ཉིད་དོན་ཅན་ངེས་དོན་ཤེས་པར་གྱིས། །ཞེས་པའི་བར་གསུངས། དེ་རྣམས་ཀྱི་ནང་ནས་གཞན་སྐྱེ་སྤྱིར་འགོག་པ་ལ། ཐལ་འགྱུར་གྱི་དབང་དུ་བྱས་ན་རྒྱུ་མཚན་མཚུངས་པའི་མགོ་སྙོམས་སོགས་བཞི་ལས། འདིར་རྒྱུ་མཚན་མཚུངས་པའི་
མགོ་སྙོམས་ཀྱི་རིགས་པ་ལ་བརྟེན་ནས་རྒྱུ་འབྲས་སོ་སོར་མ་ཕྱེ་བར་གཞན་སྐྱེ་སྤྱིར་འགོག་པ་ལ། གཞན་ལ་བརྟེན་ནས། ཞེས་སོགས་རྐང་པ་བཞི་གསུངས། དེའི་སྐྱོན་སྤོང་གི་ལན་དགག་པ་ལ། རབ་ཏུ་བྱ་བར་ནུས་པ་དེ་ཕྱིར་འབྲས་བུར་ངེས་རྗོད་ཅིང། །ཞེས་པ་
ནས། ས་ལུའི་ས་བོན་ཡང་ནི་དེ་ཡི་མིན་ཏེ་གཞན་ཉིད་ཕྱིར། །ཞེས་པའི་བར་གསུངས། རྒྱུ་འབྲས་སོ་སོར་ཕྱེ་ནས་གཞན་སྐྱེ་འགོག་པ་ལ། རྒྱུ་ལ་དཔྱད་ནས་གཞན་སྐྱེ་འགོག་པ་དང། འབྲས་བུ་ལ་དཔྱད་ནས་གཞན་སྐྱེ་འགོག་པ་གཉིས། དང་པོ་ལ། འབྲས་བུ་ལས་སྔ་

[111A]༄༅། །པའི་རྒྱུ་ལ་དཔྱད་ནས་འགོག་པ་དང། འབྲས་བུ་དང་དུས་མཉམ་པའི་རྒྱུ་ལ་དཔྱད་ནས་འགོག་པའོ། །དང་པོ་ནི། མྱུ་གུ་ས་བོན་དང་ནི་དུས་མཉམ་ཡོད་པ་མ་ཡིན་ཏེ། །ཞེས་པ་ནས། སྐྱེ་བ་འདི་ནི་བྱེད་པོ་མེད་པར་རིགས་པའི་ངོ་བོའང་མིན། །
ཞེས་པའི་བར་གསུངས། གཉིས་པ་ལ། གལ་ཏེ་མིག་གི་བློ་ལ་རང་གི་སྐྱེད་བྱེད་དུས་གཅིག་པར། །ཞེས་སོགས་རྐང་པ་བཞི་གསུངས། གཉིས་པ་འབྲས་བུ་ལ་དཔྱད་ནས་འགོག་པ་ལ། སྐྱེད་པར་བྱེད་པ་བསྐྱེད་བྱ་གཞན་སྐྱེད་པ་དེ་རྒྱུ་ཡིན་ན། །ཞེས་སོགས་རྐང་པ་བཞི་
གསུངས། དེ་ལྟར་བཀག་པ་ལ་རྩོད་པ་སྤོང་བ་ལ། གང་གིས་རང་ལྟ་ལ་གནས་འཇིག་རྟེན་ཚད་མིར་འདོད་པས་ན། །ཞེས་པ་ནས། གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཅེས་པའི་བར་གསུངས། དེ་ལྟར་བཀག་པའི་དོན་བསྡུས་ཏེ་སྟོན་པ་ལ། གང་ཕྱིར་མྱུ་གུ་ས་
བོན་ལས་གཞན་མིན། །ཞེས་སོགས་རྐང་པ་གསུམ་གསུངས། དེའི་ནང་ནས་གཞན་སྐྱེ་བཀག་པ་ལ་རྩོད་པ་སྤོང་བ་ལ། རྩོད་ལན་གཉིས། དང་པོ་ནི། གང་གིས་རང་ལྟ་ལ་གནས་འཇིག་རྟེན་ཚད་མར་འདོད་པས་ན། །ཞེས་གསུངས་སོ། །དེ་ལ་ཁོ་ན་རེ། གཞན་སྐྱེ་དཀག་
པ་མི་འཐད་པར་ཐལ། གཞན་སྐྱེ་འཇིག་རྟེན་གྱི་མངོན་སུམ་གྱིས་གྲུབ་པའི་ཕྱིར་ཏེ། ས་བོན་ལས་མྱུ་གུ་སྐྱེ་བར་འཇིག་རྟེན་གྱིས་མངོན་སུམ་གྱིས་གྲུབ་པའི་ཕྱིར་ཟེར་ན། དེའི་ལན་ནི། རྩོད་པ་དེ་འཇིག་རྟེན་གྱིས་གནོད་པའི་ཡུལ་དང་མི་གནོད་པའི་ཡུལ་སོ་སོར་མ་ཤེས་པའི་རྩོད་
པ་ཡིན་པས། དེ་ཤེས་པ་ལ་བདེན་གཉིས་ཀྱི་རྣམ་དབྱེ་ཤེས་པ་སྔོན་དུ་འགྲོ་དགོས་པས། ཐོག་མར་བདེན་གཉིས་ཀྱི་རྣམ་གཞག་གཏན་ལ་འབེབས་པ་ལ། དངོས་ཀུན་ཡང་དག་བརྫུན་པ་མཐོང་བ་ཡིས། །ཞེས་སོགས་རྐང་པ་བཞི་གསུངས། དེ་ཡང་མཚོན་བྱ་བདེན་གཉིས་སོ་
སོའི་ངོ་བོ་མདོར་བསྟན་གྱི་སྒོ་ནས་སྟོན་པ་ལ། དངོས་ཀུན་ཡང་དག། ཅེས་སོགས་རྐང་པ་གཉིས་གསུངས། བདེན་གཉིས་སོ་སོའི་མཚན་ཉིད་སྟོན་པ་ལ། ཡང་དག་མཐོང་ཡུལ་གང་དེ་དེ་ཉིད་དེ། །ཞེས་སོགས་རྐང་པ་གཉིས་གསུངས། དེ་ལ་ཁོ་ན་རེ། སྔར་གྱི་རྩོད་པ་དེ་འཇིག་རྟེན་གྱི་

[111B] འཇིག་རྟེན་གྱི་མངོན་སུམ་གྱི་གནོད་པ་དང་མི་གནོད་པའི་ཡུལ་གང་ཞེ་ན། དེ་ཡང་བརྫུན་པ་མཐོང་བའི་ཡུལ་ཅན་དེ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་དག་པ་དང་ལོག་པ་གཉིས་ཡོད་ཅེས་སྟོན་པ་ལ། མཐོང་བ་
བརྫུན་པའང་རྣམ་པ་གཉིས་འདོད་ཏེ། །ཞེས་སོགས་རྐང་པ་བཞི་གསུངས། མཐོང་བ་བརྫུན་པའི་ཡུལ་དེ་ལ་ཡང་འཇིག་རྟེན་ཤེས་ངོ་ལ་ལྟོས་ཏ་ཡང་ལོག་གཉིས་ཡོད་ཅེས་སྟོན་པ་ལ། གནོད་པ་མེད་པའི་དབང་པོ་དྲུག་རྣམས་ཀྱིས། །ཞེས་སོགས་རྐང་པ་བཞི་གསུངས། འོ་ན་འཇིག་རྟེན་
ཉིད་ལས་ལོག་པར་རྣམ་པར་བཞག། ཅེས་འཆད་ན། འཇིག་རྟེན་པའི་ལོག་པ་གང་ཞེ་ན། དེའི་མཚན་གཞི་དཔེ་དང་བཅས་ཏེ་སྟོན་པ་ལ། མི་ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །ཞེས་སོགས་རྐང་པ་བཞི་གསུངས། དེ་རྣམས་ཀྱིས་འཇིག་རྟེན་པའི་མངོན་སུམ་གྱིས་གནོད་པའི་
ཡུལ་ངོས་བཟུང་ནས། དེས་མི་གནོད་པའི་ཡུལ་ངོས་བཟུང་བའི་སྒོ་ནས་གཞན་སྐྱེ་དགག་པ་ལ། འཇིག་རྟེན་གྱིས་མི་གནོད་པའི་ཚུལ་དཔེ་དང་བཅས་ཏེ་སྟོན་པ་ལ། མིག་ནི་རབ་རིབ་ཅན་གྱིས་དམིགས་པ་ཡིས། །ཞེས་སོགས་རྐང་པ་བཞི་གསུངས། འོ་ན། དངོས་ཀུན་ཡང་དག་བརྫུན་
པ་མཐོང་བ་ཡིས། །ཞེས་བཤད་ན། ཀུན་རྫོབ་བདེན་པའི་ངོ་བོ་དེ་གང་ཡིན་ཞེ་ན། དེ་སྟོན་པ་ལ། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་སོགས་རྐང་པ་བཞི་གསུངས། དོན་དམ་བདེན་པའི་ངོ་བོ་གང་ཡིན་ཞེ་ན། དེ་སྟོན་པ་ལ། རབ་རིབ་མཐུ་ཡིས་སྐྲ་ཤད་ལ་སོགས་པའི། །ཞེས་སོགས་
རྐང་པ་བཞི་གསུངས། མཐོང་བ་དེ་ཉིད་དེ་བཞིན་འདིར་ཤས་གྱིས། ཞེས་དོན་དམ་ལ་དཔྱོད་པའི་སྐབས་སུ་འཇིག་རྟེན་གྱི་གནོད་སྒྲུབ་འཇུག་ན། ཉེས་པ་ཅི་ཡོད་ཅེ་ན། དོན་དམ་ལ་དཔྱོད་པའི་སྐབས་སུ་འཇིག་རྟེན་གྱི་གནོད་སྒྲུབ་འགོག་པ་ལ། གལ་ཏེ་འཇིག་རྟེན་ཚད་མ་ཡིན་ན་ནི། །ཞེས་
སོགས་རྐང་པ་དྲུག་གསུངས། འོ་ན། དོན་དམ་ལ་དཔྱོད་པའི་སྐབས་སུ་འཇིག་རྟེན་གྱི་གནོད་སྒྲུབ་མི་འཇུག་ན། འཇིག་རྟེན་གྱིས་གནོད་ཚུལ་ཇི་ལྟ་བུ་ཞེ་ན། དེའི་དོན་སྟོན་པ་ལ། འཇིག་རྟེན་དོན་ནི་འཇིག་རྟེན་གྲགས་ཉིད་ཀྱིས། །ཞེས་སོགས་རྐང་པ་གཉིས་གསུངས། དེས་ན་གཞན་

[112A]༄༅། །སྐྱེ་འཇིག་རྟེན་གྱི་མངོན་སུམ་གྱིས་གྲུབ་པ་མི་འཐད་དེ། འཇིག་རྟེན་གྱི་ཐ་སྙད་དུ་ཡང་གཞན་སྐྱེ་མེད་པའི་ཕྱིར། ཞེས་སྟོན་པ་ལ། གང་ཕྱིར་འཇིག་རྟེན་ས་བོན་ཙམ་བཏབ་ནས། །ཞེས་སོགས་རྐང་པ་བཞི་གསུངས། གཞན་སྐྱེ་འདོད་པའི་རང་རྒྱུད་པའི་ལུགས་
འགོག་པ་ལ་ཡང། རང་རྒྱུད་པ་འདོད་པའི་རང་བཞིན་གྱིས་སྐྱེ་བ་འགོག་པའི་རིགས་པ་དངོས་འཆད་པ་ལ། གལ་ཏེ་རང་གི་མཚན་ཉིད་བརྟེན་འགྱུར་ན། །ཞེས་པ་ནས། ཁྱོད་ཀྱི་སྐྱེ་བ་གང་གིས་ཡིན་པར་འགྱུར། །ཞེས་པའི་བར་གསུངས། རང་བཞིན་གྱིས་གྲུབ་པའི་སྐྱེ་བ་འགོག་པའི་
རིགས་པ་ལ་ཡང་འཕགས་པའི་མཉམ་གཞག་དངོས་པོའི་འཇིག་རྒྱུར་ཐལ་བས་དགག་པ་དང། ཐ་སྙད་བདེན་པ་རིགས་པས་དཔྱད་བཟོད་དུ་ཐལ་བས་དགག་པ། དོན་དམ་པའི་སྐྱེ་བ་མི་ཁེགས་པར་ཐལ་བས་དགག་པ་གསུམ་གྱི་དང་པོ་སྟོན་པ་ལ། གལ་ཏེ་རང་གི་མཚན་
ཉིད་བརྟེན་འགྱུར་ན། །ཞེས་སོགས་རྐང་པ་བཞི་གསུངས། གཉིས་པ་སྟོན་པ་ལ། གང་ཕྱིར་དངོས་པོ་འདི་དག་རྣམ་དཔྱད་ན། །ཞེས་སོགས་རྐང་པ་བཞི་གསུངས། གསུམ་པ་སྟོན་པ་ལ། དེ་ཉིད་སྐབས་སུ་རིགས་པ་གང་ཞིག་གིས། །ཞེས་སོགས་རྐང་པ་བཞི་གསུངས། དེ་ཡན་
གྱིས་རང་བཞིན་གྱིས་སྐྱེ་བ་འགོག་པའི་རིགས་པ་མདོར་བསྟན་ནས། དེ་ལྟར་བཀག་པ་ལ་རྩོད་པ་སྤོང་པ་ལ། དངོས་པོ་སྟོང་པ་གཟུགས་བརྙན་ལ་སོགས་པ། །ཞེས་སོགས་རྐང་པ་དྲུག་གསུངས། རང་བཞིན་གྱིས་སྐྱེ་བ་བཀག་པའི་ཡོན་ཏན་སྟོན་པ་ལ། བདེན་པ་གཉིས་སུའང་
རང་བཞིན་མེད་པའི་ཕྱིར། །ཞེས་པ་ནས། ཡོད་ཅེས་དྲང་དོན་ཉིད་དུ་བསྟན་པ་ཡིན། །ཞེས་པའི་བར་གསུངས། དེས་རང་བཞིན་གྱིས་སྐྱེ་བ་བཀག་པའི་ཡོན་ཏན་ལ་རྟག་ཆད་ཀྱི་ལྟ་བ་སྤང་སླ་བའི་ཡོན་ཏན་དང། ལས་འབྲས་ཀྱི་འབྲེལ་བ་ཆེས་འཐད་པའི་ཡོན་ཏན་གཉིས་ཀྱི་
དང་པོ་སྟོན་པ་ལ། བདེན་པ་གཉིས་སུའང་རང་བཞིན་མེད་པའི་ཕྱིར། །ཞེས་སོགས་རྐང་པ་གཉིས་གསུངས། གཉིས་པ་སྟོན་པ་ལ། གང་ཕྱིར་རང་བཞིན་གྱིས་དེ་མི་འགག་པ། །ཞེས་སོགས་རྐང་པ་བཞི་གསུངས། ལ་ལར་ལས་འགགས་ཡུན་རིང་ལོན་ལས་ཀྱང་

[112B] རྨི་ལམ་དམིགས་པའི་ཡུལ་དག་མཐོང་ནས་ནི། །ཞེས་སོགས་རྐང་པ་བཞི་གསུངས། གང་ཕྱིར་རང་བཞིན་གྱིས་དེ་མི་འགག་པ།།
ཞེས་རང་བཞིན་གྱིས་གྲུབ་པའི་སྐྱེ་འགག་མེད་པ་ལ། ལས་འབྲས་ཀྱི་རྣམ་གཞག་མི་འཐད་པའི་རྩོད་པ་སྤོང་པ་ལ། ཇི་ལྟར་ཡུལ་ནི་ཡོད་ཉིད་མི་མཚུངས་ཀྱང། །ཞེས་པ་ནས། ལས་འབྲས་རྣམས་ལ་སེམས་པའང་དགག་པར་མཛད། །ཅེས་པའི་བར་གསུངས། དེ་ཕྱིར་ཀུན་གཞི་
མེད་ཀྱང་འདི་ནུས་ཕྱིར། །ཞེས་ཀུན་གཞི་མེད་ན་ལས་འབྲས་ཀྱི་འབྲེལ་པ་མི་འཐད་པའི་རྩོད་པ་སྤོང་བ་ལ། ཀུན་གཞི་ཡོད་ཅིང་གང་ཟག་ཉིད་ཡོད་ལ། །ཞེས་པ་ནས། ཡོད་ཅེས་དྲང་དོན་ཉིད་དུ་བསྟན་པ་ཡིན། །ཞེས་པའི་བར་གསུངས། དེ་རྣམས་ཀྱི་ནང་ནས། གང་ཕྱིར་རང་བཞིན་
གྱིས་དེ་མི་འགག་པ། །ཞེས་སོགས་ཀྱི་སྐབས་སུ། ཊཱིཀ་ཆེན་ལས། འཕགས་པའི་གཞུང་འགྲེལ་ཚུལ་ལ། རང་གི་མཚན་ཉིད་ཀྱིས་གྲུབ་པ་རྡུལ་ཙམ་མེད་ཀྱང། བྱ་བྱེད་ཐམས་ཅད་བཞག་པས་ཆོག་པའི་འགྲེལ་ཚུལ་གྱི་ལུགས་ཐུན་མོང་མ་ཡིན་པ་འདི་ལ་བརྟེན་ནས། རྣམ་པར་
དག་པའི་གྲུབ་མཐའ་འགྲེལ་བྱེད་གཞན་དང་ཐུན་མོང་མ་ཡིན་པ་མང་དུ་ཡོད་དེ། དེ་གང་ཞེ་ན། རེ་ཤིག་གཙོ་བོ་རྣམས་བརྗོད་ན། ཚོགས་དྲུག་ལས་ངོ་བོ་ཐ་དད་པའི་ཀུན་གཞི་རྣམ་ཤེས་དང། རང་རིག་འགོག་ལུགས་ཐུན་མོང་མ་ཡིན་པ་དང། རང་རྒྱུད་ཀྱི་སྦྱོར་པས་ཕྱིར་རྒོལ་
གྱི་རྒྱད་ལ་དེ་ཁོ་ན་ཉིད་ཀྱི་ལྟ་བ་བསྐྱེད་པ་ཁས་མི་ལེན་པ་གསུམ་དང། ཤེས་པ་ཁས་ལེན་པ་བཞིན་དུ་ཕྱི་རོལ་གྱི་དོན་ཡང་ཁས་ལེན་དགོས་པ་དང། ཉན་རང་ལ་དངོས་པོ་རང་བཞིན་མེད་པར་རྟོགས་པ་ཡོད་པ་དང། ཆོས་ཀྱི་བདག་འཛིན་ཉོན་མོངས་སུ་འཇོག་པ་དང། ཞིག་པ་
དངོས་པོ་ཡིན་པ་དང། དེའི་རྒྱུ་མཚན་གྱིས་དུས་གསུམ་གྱི་འཇོག་ཚུལ་ཐུན་མོངས་མ་ཡིན་པ་སོགས་ཡིན་ནོ། །ཞེས་གསུངས། དེའི་དོན་ལ་ཁ་ཅིག། ཐལ་འགྱུར་པའི་ཐུན་མོང་མ་ཡིན་པའི་གྲུབ་མཐའ་ལ་དུ་མ་ཡོད་དེ། ཀུན་གཞི་མི་བཞེད་པ་དང། རང་རིག་མི་བཞེད་

[113A]༄༅། །པ༑ རང་རྒྱུད་ཀྱི་རྟགས་ཡང་དག་མི་བཞེད་པ། ཕྱི་དོན་ཡོད་པ། ཉན་རང་འཕགས་པས་ཆོས་ཀྱི་བདག་མེད་རྟོགས་པ། ཆོས་ཀྱི་བདག་འཛིན་ཉོན་མོངས་ཡིན་པ། ཞིག་པ་དངོས་པོར་འདོད་པ། དེའི་དབང་གིས་དུས་གསུམ་གྱི་འཇོག་ཚུལ་ཐུན་མོང་མ་ཡིན་
པ་རྣམས་སུ་ཡོད་པའི་ཕྱིར། ཞེས་ཟེར། ཤེས་བྱ་ཆོས་ཅན། ཀུན་གཞི་མེད་པ་དེ་ཐལ་འགྱུར་བའི་ཐུན་མོང་མ་ཡིན་པའི་གྲུབ་མཐའ་མ་ཡིན་པར་ཐལ། ཉན་ཐོས་སྡེ་གཉིས་ཀྱིས་ཀྱང་ཀུན་གཞི་མེད་པར་ཁས་ལེན། སློབ་དཔོན་ལེགས་ལྡན་འབྱེད་རྗེས་འབྲང་དང་བཅས་
པས་ཀྱང་དེ་ལྟར་ཁས་ལེན་པའི་ཕྱིར། རང་རིག་མི་འདོད་པ་ཡང་དེའི་ཐུན་མོང་མ་ཡིན་པའི་གྲུབ་མཐའ་མ་ཡིན་པར་ཐལ། བྱེ་བྲག་སྨྲ་བ་དང་ཕྱི་རོལ་པས་ཀྱང། རང་རིག་མེད་པར་ཁས་ལེན། སློབ་དཔོན་ལེགས་ལྡན་འབྱེད་ཀྱིས་ཀྱང་དེ་ལྟར་ཁས་ལེན་པའི་ཕྱིར། རང་རྒྱུད་ཀྱི་
རྟགས་ཡང་དག་མེད་པ་ཡང་དེ་ལྟར་མ་ཡིན་པར་ཐལ། རྒྱང་འཕེན་པས་ཀྱང་དེ་མེད་པར་ཁས་ལེན་པའི་ཕྱིར། ཕྱི་དོན་ཡོད་པའང་དེ་ལྟར་མ་ཡིན་པར་ཐལ། མདོ་སྡེ་པས་ཀྱང་དེ་ཡོད་པར་ཁས་ལེན་པའི་ཕྱིར། ཞིག་པ་དངོས་པོ་ཡིན་པ་ཡང་དེའི་ཐུན་མོང་མ་ཡིན་པའི་གྲུབ་
མཐའ་མ་ཡིན་པར་ཐལ། བྱེ་བྲག་སྨྲ་བས་ཀྱང་དེ་དངོས་པོར་ཁས་ལེན་པའི་ཕྱིར།    ༈    ཀུན་གཞི་མེད་པ་དང། རང་རིག་མེད་པ་དང། རང་རྒྱུད་ཀྱི་རྟགས་ཡང་དག་མེད་པ་དང། ཕྱི་རོལ་གྱི་དོན་ཡོད་པ་དང། ཉན་རང་འཕགས་པས་ཆོས་ཀྱི་བདག་
མེད་རྟོགས་པ་དང། ཆོས་ཀྱི་བདག་འཛིན་ཉོན་སྒྲིབ་ཡིན་པ་དང། ཞིག་པ་དངོས་པོ་ཡིན་པ་སོགས་ཡིན་ཏེ། རང་གི་མཚན་ཉིད་ཀྱིས་གྲུབ་པ་རྡུལ་ཙམ་ཡང་མེད་པའི་ཕྱིར། ཞེས་རང་གི་མཚན་ཉིད་ཀྱིས་གྲུབ་པ་ཐ་སྙད་དུ་ཡང་མེད་པ་སྒྲུབ་བྱེད་དུ་བཀོད་ནས། ཞིག་པ་དངོས་པོ་
ཡིན་པ་སོགས་སུ་སྒྲུབ་པ་ཐལ་འགྱུར་བའི་ཐུན་མོང་མ་ཡིན་པའི་གྲུབ་མཐའ་ཡིན་པ་ལུང་དེའི་དོན་ནོ། །ཡང་ན་དཔལ་ལྡན་ཟླ་བས་རྩ་ཤེའི་དགོངས་པ་འགྲེལ་ཚུལ་དུ་མ་ཡོད་དེ། རྩ་ཤེའི་དགོངས་པ་སེམས་ཙམ་དུ་འགྲེལ་བར་བྱེད་པའི་འགྲེལ་བྱེད་གཞན་དང་ཐུན་མོང་

[113B] རང་རིག་མེད་པ་དང། ཕྱི་དོན་ཡོད་པ་དང། རྩ་ཤེའི་དགོངས་པ་རང་རྒྱུད་དུ་འབྲེལ་བར་བྱེད་པའི་འགྲེལ་བྱེད་གཞན་དང་ཐུན་མོང་མ་ཡིན་པའི་རང་རྒྱུད་ཀྱི་རྟགས་ཡང་དག་མེད་པ་དང། ཉན་རང་འཕགས་པས་ཆོས་ཀྱི་བདག་མེད་རྟོགས་པ་དང་
ཆོས་ཀྱི་བདག་འཛིན་ཉོན་སྒྲིབ་ཡིན་པ་དང། ཞིག་པ་དངོས་པོ་ཡིན་པར་འགྲེལ་བར་བྱེད་པའི་འགྲེལ་ཚུལ་དུ་མ་ཡོད་པའི་ཕྱིར།    ༈    །ཞེས་སོགས་ཀྱི་སྐབས་སུ། མཐའ་དཔྱད་པ་ལ། ཁ་ཅིག། མཐར་ཐུག་དཔྱོད་པའི་རིགས་ཤེས་
ཀྱི་རྙེད་དོན། དོན་དམ་བདེན་པའི་མཚན་ཉིད། ཐ་སྙད་དཔྱོད་པའི་ཚད་མའི་རྙེད་དོན། ཀུན་རྫོབ་བདེན་པའི་མཚན་ཉིད་ཟེར་ན། དང་པོ་ལ། བུམ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར་
ཁྱབ་སྟེ། ཊཱིཀ་ཆེན་ལས། འབྲས་བུའི་སྐབས་སུ་དེའི་ཕྱིར་སངས་རྒྱས་ཀྱི་མཁྱེན་ཚུལ་ཡང་བསྡུས་པའི་དབང་དུ་བྱེད་ན་ནི་ཡང་དག་པ་མཐོང་བའི་རིགས་ཤེས་ཚད་མས་རྙེད་པ་དང། ཡུལ་དེ་ལ་རིགས་ཤེས་ཚད་མ་ཡིན་པ་ནི། དོན་དམ་བདེན་པའི་མཚན་ཉིད་ཡིན་ལ་
དེས་ཀུན་རྫོབ་བདེན་པའི་མཚན་ཉིད་ཀྱང་ཤེས་པར་བྱའོ། །ཞེས་གསུངས་པའི་ཕྱིར། གཉིས་པ་ལ། བུམ་པའི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཇི་སྙེད་པ་མཁྱེན་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར། ཁྱབ་སྟེ། ཊཱིཀ་ཆེན་
ལས། །དེའི་ཕྱིར་ཞེས་སོགས་དྲངས་མ་ཐག་པའི་དོན་གྲུབ་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར་
མ་གྲུབ་ན། དེ་ཆོས་ཅན། དེར་ཐལ། དེས་ཁྱོད་རྟོགས་པའི་ཕྱིར། དེར་ཐལ། དེས་ཐེག་ཆེན་གྱི་མཐོང་ལམ་བར་ཆད་མེད་ལམ་ལ་སྣང་བ་དེ་རྟོགས་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་རང་ལ་སྣང་བ་དེ་རྟོགས་པར་ཐལ། ཁྱོད་རང་གི་སྣང་བ་ལ་ཚད་མ་ཡིན་པའི་

[114A]༄༅། །ཕྱིར་ཏེ། ཁྱོད་ཤེས་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ཤེས་པ་ཡིན་པའི་ཕྱིར། ཁ་ཅིག། མཚན་ཉིད་དེ་ལྟར་འཐད་དེ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་དང། ཐ་སྙད་པའི་ཚད་མའི་རྙེད་དོན་གཉིས་འགལ་བའི་ཕྱིར་
ཏེ། འཁྲུལ་ཤེས་ཀྱི་རྙེད་དོན་དང། མ་འཁྲུལ་བའི་ཤེས་པའི་རྙེད་དོན་འགལ་བའི་ཕྱིར་ཏེ། ཚིག་གསལ་ལས། ཕྱིན་ཅི་ལོག་དང། ཕྱིན་ཅི་མ་ལོག་པ་དག་ནི་ཐ་དད་པ་ཡིན་ནོ། །ཞེས་གསུངས་པའི་ཕྱིར་ཟེར་ན། ཇི་ལྟ་བ་རྟོགས་པའི་རྣམ་མཁྱེན་གྱི་གཞལ་བྱ་ཡིན་ན་མཐར་
ཐུག་དཔྱོད་པའི་རིགས་ཤེས་ཀྱི་རྙེད་དོན་ཡིན་པས་མ་ཁྱབ་པར་ཐལ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་དང། ཐ་སྙད་པའི་ཚད་མའི་རྙེད་དོན་གཉིས་འགལ་བའི་ཕྱིར། རྟགས་ཁས། ཡང་ཁོ་ན་རེ། བདེན་མེད་ཡོད་པ་ཆོས་ཅན། མཐར་ཐུག་པྱོད་པའི་རིགས་ཤེས་
ཀྱི་རྙེད་དོན་ཡིན་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར། འདོད་ན། མཐར་ཐུག་དཔྱོད་པའི་རིགས་ཤེས་ཀྱིས་བདེན་མེད་ཡོད་པ་དེ་འགྲུབ་པར་ཐལ། འདོད་པའི་ཕྱིར། འདོད་མི་ནུས་ཏེ། མཐར་ཐུག་དཔྱོད་པའི་རིགས་ཤེས་ཀྱིས་དེ་མི་འགྲུབ་པའི་
ཕྱིར་ཏེ། དེ་ལྟར་རྩ་ཤེའི་ཊཱིཀ་ཆེན་ལས་གསུངས་པའི་ཕྱིར། ཟེར་ན། བདེན་མེད་ཀྱི་དོན་སྤྱི་ཆོས་ཅན། དོན་དམ་བདེན་པ་ཡིན་པར་ཐལ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་ཡིན་པའི་ཕྱིར། ཁྱབ་པ་མཚན་ཉིད་ལ་ཁས། མ་གྲུབ་ན། དེར་ཐལ། བདེན་མེད་
རྟོགས་པའི་རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར་ཏེ། དེ་དེའི་གཞལ་བྱ་ཡིན་པའི་ཕྱིར་ཏེ། དེས་དེ་རྟོགས་པའི་ཕྱིར། མ་གྲུབ་ན། དེར་ཐལ། དེས་བདེན་མེད་རྟོགས་པའི་རིགས་ཤེས་རྗེས་དཔག་ལ་སྣང་བ་དེ་རྟོགས་པའི་ཕྱིར་ཏེ། དེ་རང་གི་སྣང་བ་ལ་ཚད་མ་
ཡིན་པའི་ཕྱིར། རྩ་བར་འདོད་ན་སླ། གཞན་ཡང། བདེན་མེད་ཆོས་ཅན། ཀུན་རྫོབ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། བདེན་འཛིན་ལོག་ཤེས་སུ་རྟོགས་པའི་ཐ་སྙད་པའི་ཚད་མའི་རྙེད་དོན་ཡིན་པའི་ཕྱིར། མ་གྲུབ་ན། དེར་ཐལ། དེས་དེ་རྟོགས་

[114B] དེས་བདེན་འཛིན་གྱི་ཞེན་ཡུལ་མེད་པར་རྟོགས་པའི་ཕྱིར་ཏེ། དེས་དེ་ལོག་ཤེས་སུ་རྟོགས་པའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར། ཁ་ཅིག། མཐར་ཐུག་དཔྱོད་པའི་རིགས་ཤེས་ཀྱི་དངོས་ཀྱི་རྙེད་དོན། དོན་དམ་བདེན་པའི་མཚན་ཉིད། ཐ་
སྙད་པའི་ཚད་མའི་དངོས་ཀྱི་རྙེད་དོན། ཀུན་རྫོབ་བདེན་པའི་མཚན་ཉིད་ཟེར་ན། བདེན་མེད་ཀྱི་དོན་སྤྱི་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། བདེན་མེད་རྟོགས་པའི་རིགས་ཤེས་རྗེས་དཔག་གི་དངོས་ཀྱི་རྙེད་དོན་ཡིན་པའི་ཕྱིར་ཏེ། དེའི་དངོས་ཀྱི་ཡུལ་
གང་ཞིག། དེའི་རྙེད་དོན་ཡིན་པའི་ཕྱིར། དང་པོ་མ་གྲུབ་ན། བདེན་མེད་རྟོགས་པའི་རིགས་ཤེས་རྗེས་དཔག་ཆོས་ཅན། བདེན་མེད་ཀྱི་དོན་སྤྱི་དེ། ཁྱོད་ཀྱི་དངོས་ཡུལ་ཡིན་པར་ཐལ། ཁྱོད་བདེན་མེད་རྟོགས་པའི་རྗེས་དཔག་ཡིན་པའི་ཕྱིར། ཁ་ཅིག། འཕགས་པའི་མཉམ་
གཞག་ཟག་མེད་ཡེ་ཤེས་ཀྱིས་གཉིས་སྣང་ནུབ་པའི་སྒོ་ནས་རྟོགས་པར་བྱ་བ། དོན་དམ་བདེན་པའི་མཚན་ཉིད། དེས་གཉིས་སྣང་དང་བཅས་པའི་སྒོ་ནས་རྟོགས་པར་བྱ་བ། ཀུན་རྫོབ་བདེན་པའི་མཚན་ཉིད་ཟེར་ན། མཉམ་གཞག་ཟག་མེད་ཡེ་ཤེས་ཆོས་ཅན། མཚན་ཉིད་
ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། འཕགས་པའི་མཉམ་གཞག་ཟག་མེད་ཡེ་ཤེས་ལ་སྣང་བར་ཐལ་ལོ་འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་ལ་སྣང་བར་ཐལ། འདོད་པའི་ཕྱིར། འདིའི་
ཐད་ཀྱི་ཊཱིཀ་ཆེན་དུ། གལ་ཏེ་ཡང་དག་པའི་ཀུན་རྫོབ་མི་འདོད་པས་ཡང་ལོག་གཉིས་སུ་མི་འབྱེད་ཀྱང། མ་རིག་པས་བསླད་པའི་ཡུལ་དང་ཡུལ་ཅན་རྣམས་ལོག་པའི་ཀུན་རྫོབ་ཏུ་ཅིའི་ཕྱིར་མི་འཇོག་ཅེ་ན། ཀུན་རྫོབ་མི་ཐ་སྙད་པའི་ཚད་མས་འཇིག་དགོས་པའི་ཕྱིར་
ལོགས་པའི་ཀུན་རྫོབ་འཇོག་ན་ཡང་དེ་ལ་ལྟོས་ནས་འཇོག་དགོས་ན། མ་རིགས་བག་ཆགས་ཀྱིས་བསླད་པ་ནི་འཁྲུལ་པར་ཐ་སྣད་པའི་ཚད་མས་མི་འགྲུབ་པའི་ཕྱིར། ཞེས་གསུངས། དེའི་དོན་ལ། ཁ་ཅིག་ ཀུན་རྫོབ་ཡིན་ན་ལོག་པའི་ཀུན་རྫོབ་ཡིན་པས་ཁྱབ་ཟེར་ན་

[115A]༄༅། །བདེན་འྫིནྣ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་སུ་རྟོགས་ནུས་པར་ཐལ། ཁྱོད་ཡུལ་ཅན་ལོག་པའི་ཀུན་རྫོབ་ཡིན་པའི་ཕྱིར། འདོད་ན་
ཊཱིཀ་ཆེན་ལས། མ་རིག་པའི་བག་ཆགས་ཀྱིས་བསླད་པ་ནི་འཁྲུལ་བར་ཐ་སྙད་པའི་ཚད་མས་མི་འགྲུབ་པའི་ཕྱིར། ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཡང་ཁ་ཅིག། ལོག་པའི་ཀུན་རྫོབ་མེད་པ་ལུང་དེའི་དོན་ཡིན་ཟེར་ན། ཤེས་བྱ་ཆོས་ཅན། དེ་ཡོད་པར་
ཐལ། མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་ལྡུ་སྣང་བའི་མིག་ཤེས་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ལོག་པའི་ཀུན་རྫོབ་ཡིན་པར་ཐལ། ཁྱོད་སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་སུ་རྟོགས་
ནུས་པའི་ཕྱིར། མ་གྲུབ་ན། དེས་དེ་དེ་ལྟར་རྟོགས་པར་ཐལ། དེས་མེ་ལོང་ནང་གི་བྱད་བཞིན་གྱི་གཟུགས་བརྙན་སྣང་བ་ལྟར་མ་གྲུབ་པར་རྟོགས་པའི་ཕྱིར་ཏེ། དེས་དེ་བྱང་བཞིན་དུ་མ་གྲུབ་པར་རྟོགས་པའི་ཕྱིར། གཞན་ཡང། ཤེས་བྱ་ཆོས་ཅན། མ་རིག་པའི་བག་ཆགས་
ཀྱིས་བསླད་པའི་ཤེས་པ་རྣམས་འཁྲུལ་ཤེས་སུ་ཐ་སྙད་པའི་ཚད་མས་རྟོགས་མི་ནུས་པ་དེ། མ་རིག་བག་ཆགས་ཀྱིས་བསླད་པ་ནི་འཁྲུལ་པར་ཐ་སྙད་པའི་ཐད་མས་མི་འགྲུབ་པའི་ཕྱིར། ཞེས་པའི་དོན་ཡིན་པར་ཐལ། ལོག་པའི་ཀུན་རྫོབ་མེད་པ་ལུང་གོང་མ་དེའི་དོན་
ཡིན་པའི་ཕྱིར། འདོད་ན། མ་རིག་བག་ཆགས་ཀྱིས་བསླད་པའི་ཤེས་པ་རྣམས་འཁྲུལ་ཤེས་སུ་ཐ་སྙད་པའི་ཚད་མས་མ་རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འཁྲུལ་ཤེས་ཡིན་པར་རྟོགས་པའི་ཕྱིར། མ་གྲུབ་ན། མ་རིག་བག་ཆགས་ཀྱིས་བསླད་པའི་
ཤེས་པ་འཁྲུལ་ཤེས་ཡིན་པ་ཆོས་ཅན། ཁྱོད་ཐ་སྙད་པའི་ཚད་མས་རྟོགས་པར་ཐལ། ཁྱོད་ཀུན་རྫོབ་བདེན་པ་ཡིན་པའི་ཕྱིར། ཁོ་ན་རེ། མེ་ལོང་ནང་གི་བྱད་བཞིན་གྱི་གཟུགས་བརྙན་ཆོས་ཅན། སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་

[115B] ཁྱོད་ལོག་པའི་ཀུན་རྫོབ་ཡིན་བའི་ཕྱིར། འདོད་ན། དེས་ཁྱོད་རྫུན་པར་རྟོགས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། དེས་ཁྱོད་བདེན་མེད་དུ་རྟོགས་པར་ཐལ་ལོ་ཟེར་ན། དེ་སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་
པའི་ཚད་མས་ལོག་པར་རྟོགས་པར་ཐལ། དེ་འདྲའི་ཚད་མ་དེས་མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་དུ་འཛིན་པའི་མིག་ཤེས་དེ་ལོག་ཤེས་སུ་རྟོགས་པའི་ཕྱིར་ཏེ། དེས་དེ་བྱད་བཞིན་དུ་མ་གྲུབ་པར་རྟོགས་པའི་ཕྱིར། ཁ་ཅིག། ཀུན་རྫོབ་ལ་ཡང་དག་ཀུན་རྫོབ་དང་ལོག་
པའི་ཀུན་རྫོབ་གཉིས་སུ་འབྱེད་ཟེར་ན། ཤེས་བྱ་ཆོས་ཅན། ཀུན་རྫོབ་ལ་སྣང་བ་ལྟར་གྲུབ་པ་དང། སྣང་བ་ལྟར་མ་གྲུབ་པ་གཉིས་སུ་འབྱེད་རིགས་པཏ་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། ཀུན་རྫོན་གྱི་བདེན་པ་ཡིན་ན་སྣང་བ་ལྟར་མ་གྲུབ་པས་ཕྱབ་པའི་ཕྱིར། གཞན་ཡང་
ཚུར་མཐོང་གི་རྒྱུད་ཀྱི་ཤེས་པ་ལ་འཁྲུལ་ཤེས་དང་མ་འཁྲུལ་པའི་ཤེས་པ་གཉིས་སུ་འབྱེད་རིགས་པར་ཐལ། དམ་བཅའ་འྠ་དཔའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་ཤེས་པ་ཡིན་ན་འཁྲུལ་ཤེས་ཡིན་པས་ཁྱབ་པའི་ཕྱིར། ཁོ་ན་ར། རྣམས་མཁྱེན་ལ་སྣང་བ་ཆོས་ཅན། སྣང་བ་
ལྟར་མ་གྲུབ་པར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ལ་སྣང་བ་དེ་སྣང་བ་ལ་ལྟར་གྲུབ་པར་ཐལ། ཁྱོད་མ་འཁྲུལ་པའི་ཤེས་པ་ཡིན་པའི་ཕྱིར་ན་མ་ཁྱབ། ཁོ་ན་རེ། མ་འཁྲུལ་བའི་ཤེས་པའི་དོན་གཅིག་མེད་པར་ཐལ། རང་ཉིད་ལ་སྣང་བ་སྣང་བ་ལྟར་དུ་གྲུབ་
པའི་ཤེས་པ་དེ། མ་འཁྲུལ་བའི་ཤེ་སྤའི་དོན་མ་ཡིན་པའི་ཕྱིར་ཟེར་ན་མ་ཁྱབ་སྟེ། རང་ཉིད་ལ་སྣང་བ་དེ་རང་ཉིད་ལ་སྣང་བ་ལྟར་དུ་གྲུབ་པའི་ཤེས་པ་དེ་དེའི་དོན་ཡིན་པའི་ཕྱིར། ཁ་ཅིག་ཤེས་པ་གང་ཞིག། རང་ཉིད་རང་གི་སྣང་ཡུལ་ལ་འཁྲུལ་པར་སེམས་ཙམ་པ་ཡན་ཆད་ཀྱི་གྲུབ་
མཐའ་ལ་མ་ཞུགས་པའི་འཇིག་རྟེན་རང་ག་བས་རྟོགས་ནུས་པ། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པའི་ཀུན་རྫོབ་ཀྱི་མཚན་ཉིད། དེ་གང་ཞིག། རང་ཉིད་རང་གི་སྣང་ཡུལ་ལ་འཁྲུལ་པར་འཇིག་རྟེན་རང་ག་བས་རྟོགས་མི་ནུས་པར་དེ་ལྟར་སྟོང་ཉིད་རྟོགས་པའི་གང་ཟག་

[116A]༄༅། །གིས་རྟོགས་དགོས་པ་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ཡང་དག་པའི་ཀུན་རྫོབ་ཀྱི་མཚན་ཉིད། ཡུལ་གྱི་ཀུན་རྫོབ་གང་ཞིག། རང་ཉིད་རང་གི་གཙོ་བོ་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་ནུས་པ་
ཡུལ་གྱི་ལོག་པའི་ཀུན་རྫོབ་ཀྱི་མཚན་ཉིད། དེ་གང་ཞིག་དེས་དེ་ལྟར་རྟོགས་མི་ནུས་པར་སྟོང་ཉིད་རྟོགས་པའི་གང་ཟག་གིས་རྟོགས་དགོས་པ་དེ་དེ་ལ་ལྟོས་ཏེ། ཡུལ་གྱི་ཡང་དག་པའི་ཀུན་རྫོབ་ཀྱི་མཚན་ཉིད་ཟེར་ན། ཤེས་བྱ་ཆོས་ཅན། གཟུགས་དེ་འཇིག་རྟེན་ཤེས་ངོ་ལ་ལྟོས་
ཏེ་ཡང་དག་ཀུན་རྫོབ་ཡིན་པར་ཐལ། དེ་ལ་ལྟོས་ཏེ་ཡང་དག་ཀུན་རྫོབ་ཅིག་ཡོད་པའི་ཕྱིར། འདོད་ན། དེ་ཆོས་ཅན། དེ་ལ་ལྟོས་ཏེ་ཀུན་རྫོབ་ཡིན་པར་ཐལ་ལོ། །འདོད་ན། མ་ཡིན་པར་ཐལ། དེ་ལ་ལྟོས་ཏེ་བདེན་པ་ཡིན་པའི་ཕྱིར་ཏེ། དེ་ལ་ལྟོས་ཏེ་ཡང་དག་ཀུན་རྫོབ་ཡིན་པའི་
ཕྱིར། ཁོ་ན་རེ། འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཀུན་རྫོབ་ཡོད་པར་ཐལ། དེ་ལ་ལྟོས་ཏེ་ཡང་དག་པ་ཡང་ཡིན་ཀུན་རྫོབ་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། ཀུན་རྫོབ་བདེན་པ་ཡིན་ན་འཇིག་རྟེན་ཤེས་ངོ་ལ་ལྟོས་ཏེ་ཡང་དག་མ་ཡིན་
དགོས་པར་ཐལ། མ་གྲུབ་པ་དེའི་ཕྱིར་ན་མ་ཁྱབ། འདོད་ན། གཟུགས་ཆོས་ཅན། དེར་ཐལ། དེའི་ཕྱིར། གཞན་ཡང། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པ་ཡིན་ན་སེམས་ཙམ་པ་ཡན་ཆད་ཀྱི་གྲུབ་མཐའ་ལ་མ་ཞུགས་པའི་གང་ཟག་གིས་རང་ཉིད་
ལོག་ཤེས་སུ་རྟོགས་ནུས་པས་ཁྱབ་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། རྡུལ་ཕྲན་ཆ་མེད་བསགས་པའི་རགས་པ་དང། དེ་འཛིན་པའི་ཚད་མ་རྫས་གཞན་དུ་གྲུབ་པར་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། སྟོང་
ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་ནུས་པའི་ཕྱིར། རྩ་བར་འདོད་མི་ནུས་ཏེ། མདོ་སྡེ་པས་ཀྱང་དེ་ལྟར་མ་རྟོགས། བྱེ་བྲག་སྨྲ་བས་ཀྱང་དེ་ལྟར་མ་རྟོགས་པའི་ཕྱིར། དང་པོ་གྲུབ་སྟེ། དེས་རྡུལ་ཕྲན་ཆ་མེད་བསགས་

[116B] དེ་འཛིན་པའི་ཚད་མ་རྫས་གཞན་དུ་ཁས་ལེན་པའི་ཕྱིར། གཉིས་པ་གྲུབ་སྟེ། དེས་དེ་གཉིས་རྫས་གཞན་དུ་བདེན་ཞེན་གྱིས་འདོད་པའི་ཕྱིར་ཏེ། དེས་ཕྱི་དོན་ཁས་ལེན་པའི་ཕྱིར། གཞན་ཡང། སྤྱི་གཙོ་བོ་ཡོད་པར་འཛིན་པའི་རྟོག་པ་དེ་འཇིག་རྟེན་རང་དགའ་བ་རྣམས་ཀྱིས་ལོག་
ཤས་སུ་རྟོགས་ནུས་པར་ཐལ། མཚན་ཉིད་རྣམས་འཐད་པའི་ཕྱིར། འདོད་ན། ཊཱིཀ་ཆེན་ལས། གྲུབ་མཐའ་ངན་པས་བཏགས་པ་ནི་གྲུབ་མཐས་བློ་བསྒྱུར་བ་ཁོ་ནས་ལོག་པར་བརྟགས་པའི་གཙོ་བོ་སོགས་ཡིན་ལ། དེ་དག་ཕྱིན་ཅི་ལོག་ཏུ་འཛིན་པའི་བློ་རང་དགའ་བས་མི་རྟོགས་ཀྱང། དེ་ཁོ་ན་
ཉིད་ལ་མངོན་དུ་མ་ཕྱོགས་པའི་ཐ་སྙད་པའི་ཚད་མས་ལོག་པར་རྟོགས་ན། འཇིག་རྟེན་པའི་ཤེས་པས་ལོག་པར་རྟོགས་པ་ཡིན་ནོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང། བུམ་འཛིན་རྟོག་པ་ཆོས་ཅན། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པ་
ཡིན་པར་ཐལ། ཤས་པ་གང་ཞིག་རང་ཉིད་རང་གི་སྣང་བ་ལ་འཁྲུལ་པར་སེམས་ཙམ་པ་ཡན་ཆད་ཀྱི་གྲུབ་མཐའ་ལ་མ་ཞུགས་པ་རྣམས་ཀྱིས་རྟོགས་ནུས་པའི་ཕྱིར། ཕྱི་མ་དེར་ཐལ། མདོ་སྡེ་པས་དེ་ལྟར་རྟོགས་ནུས་པའི་ཕྱིར་ཏེ། དེས་བུམ་འཛིན་རྟོག་པ་ལ་བུམ་པའི་དོན་སྤྱི་བུམ་
པར་སྣང་བ་བུམ་པ་མ་ཡིན་པར་རྟོགས་ནུས་པའི་ཕྱིར། རྩ་བར་འདོད་ན། སྟོང་ཉིད་རྟོགས་མ་མྱོང་བའི་ཐ་སྙད་པའི་ཚད་མས་ལོག་ཤེས་སུ་རྟོགས་ནུས་པར་ཐལ་ལོ། །གཞན་ཡང། བུམ་པའི་དོན་སྤྱི་ཆོས་ཅན། འཇིག་རྟེན་ཤེས་ངོ་ལ་ལྟོས་ཏེ་ཡུལ་གྱི་ལོག་པའི་ཀུན་རྫོབ་ཡིན་པར་ཐལ་
ཡུལ་གྱི་ཀུན་རྫོབ་གང་ཞིག་རང་ཉིད་རང་གི་གཙོ་བོ་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་གི་བས་རྟོགས་ནུས་པའི་ཕྱིར། ཁྱབ་པ་ཁས། རྟགས་ཕྱི་མ་དེར་ཐལ། མདོ་སྡེ་པས་དེ་ལྟར་རྟོགས་ནུས་པའི་ཕྱིར། དེར་ཐལ། དེས་བུམ་པའི་དོན་སྤྱི་བུམ་པ་མ་ཡིན་
པར་རྟོགས་པའི་ཕྱིར། རྩ་བར་འདོད་ན། བུམ་འཛིན་རྟོག་པ་དེ་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པ་ཡིན་པར་ཐལ། འདོད་པའི་ཕྱིར། ཁོ་ན་རེ། མདོ་སྡེ་པས་བུམ་འཛིན་རྟོག་པ་ལ་བུམ་པ་བདེན་པར་སྣང་བ་ལྟར་དུ་མ་གྲུབ་པར་རྟོགས་པར་ཐལ། དེས་དེ་ལ་བུམ་པ་སྣང་བ་

[117A]༄༅། །ལྟར་མ་གྲུབ་པར་རྟོགས་པའི་ཕྱིར། འདོད་ན། དེས་བུམ་པ་བདེན་མེད་དུ་རྟོགས་པར་ཐལ། འདོད་པའི་ཕྱིར་ཟེར་ན། འོ་ན། མདོ་སྡེ་པས་མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་དུ་སྣང་བའི་དབང་ཤེས་ལ་དེ་བདེན་པར་སྣང་བ་ལྟར་དུ་མ་གྲུབ་
པར་རྟོགས་པར་ཐལ། དེ་ལ་དེ་སྣང་བ་གང་ཞིག། དབང་ཤེས་ལ་དེ་སྣང་བ་ལྟར་མ་གྲུབ་པར་རྟོགས་པའི་ཕྱིར། ཁྱབ་པ་ཁས། འདོད་ན། དེས་བྱད་བཞིན་གྱི་གཟུགས་བརྙན་བདེན་མེད་དུ་རྟོགས་པར་ཐལ། འདོད་པའི་ཕྱིར། ཁ་ཅིག་ཤེས་པ་གང་ཞིག་རང་གི་ཐུན་མོང་མ་
ཡིན་པའི་རྒྱུ་འཕྲལ་གྱི་འཁྲུལ་རྒྱུས་བསླད་པའི་དབང་པོ་ལས་བྱུང་ཞིང། རང་ཉིད་རང་ཉིད་ཀྱི་སྣང་ཡུལ་ལ་འཁྲུལ་པར་འཇིག་རྟེན་རང་ག་བ་རྣམས་ཀྱིས་རྟོགས་ནུས་པ་དེ་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པའི་ཀུན་རྫོབ་ཀྱི་མཚན་ཉིད། ཤེས་པ་གང་ཞིག་རང་
གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་རྒྱུ་འཕྲལ་གྱི་འཁྲུལ་རྒྱུས་བསླད་པའི་དབང་པོ་ལས་བྱུང་ཞིང། རང་ཉིད་རང་ཉིད་ཀྱི་སྣང་ཡུལ་ལ་འཁྲུལ་པའི་ཤེས་པར་འཇིག་རྟེན་རང་གི་བས་རྟོགས་མི་ནུས་པར་དེ་ལྟར་རྟོགས་པ་ཐེག་ཆེན་གྱི་ལམ་ལ་ཞུགས་པ་ལ་ལྟོས་དགོས་པ་
དེ། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ཡང་དག་པའི་ཀུན་རྫོབ་ཀྱི་མཚན་ཉིད་ཟེར་ན། སྒྲ་རྟག་འཛིན་རྟོག་པ་ཆོས་ཅན། རང་གི་ཐུན་མོང་མ་ཡིན་པའི་རྒྱུ་འཕྲལ་གྱི་འཁྲུལ་རྒྱུས་བསླད་པའི་དབང་པོ་ལས་བྱུང་བར་ཐལ། མཚོན་བྱ་དང་པོ་དེའི་ཕྱིར་ཏེ། སྟོང་ཉིད་རྟོགས་མ་མྱོང་བའི་
གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་ནུས་པའི་ཕྱིར། རྩ་བར་འདོད་ན། བློ་བུར་གྱི་འཁྲུལ་རྒྱུས་བསླད་པར་ཐལ་ལོ། །འདོད་མི་ནུས་ཏེ། སྒྲ་རྟག་འཛིན་རྟོག་པ་ལྷན་སྐྱེས་ཡོད་པའི་ཕྱིར། གཞན་ཡང། འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡིན་ན་
འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པ་ཡིན་དགོས་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། གྲུབ་མཐའ་ངན་པས་རྒྱུད་བསླད་པའི་དབང་གིས་གཟུགས་བདེན་པར་གྲུབ་པ་འཐད་སྙམ་དུ་འཛིན་པའི་བདེན་འཛིན་ཆོས་ཅན། དེར་ཐལ། དེའི་ཕྱིར། རྟགས་

[117B] ཆོས་ཅན་དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། སྟོང་ཉིད་མ་རྟོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་པར་ཐལ། འདོད་པའི་ཕྱིར། འདོད་ན། དེ་འདྲའི་གང་ཟག་དེས་ཁྱོད་ཀྱི་ཞེན་ཡུལ་མེད་པར་རྟོགས་པར་ཐལ། འདོད་པའི་ཕྱིར། འདོད་
མི་ནུས་ཏེ། བདེན་འཛིན་ཡིན་པའི་ཕྱིར། ཁོ་ན་རེ། མཐོང་བ་བརྫུན་པའང་རྣམ་པ་གཉིས་འདོད་དེ། །དབང་པོ་གསལ་དང་དབང་པོ་སྐྱོན་ལྡན་ནོ། །སྐྱོན་ལྡན་དབང་ཅན་རྣམས་ཀྱི་ཤེས་པ་ནི། །དབང་པོ་ལེགས་གྱུར་ཤེས་ལྟོས་ལོག་པར་འདོད། །ཅེས་སོགས་བཤད་པ་མི་འཐད་པར་ཐལ། འཕྲལ་
གྱི་འཁྲུལ་རྒྱུས་བསླད་པའི་ཤེས་པ་ཡིན་ན་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པ་ཡིན་པས་མ་ཁྱབ་པའི་ཕྱིར། ཞེ་ན། དེ་ལ་སྤྱིར་བཏང་དང་དམིགས་བསལ་གཉིས་ཀྱི་ཁྱད་པར་ཡོད་པའི་ཕྱིར། ཡང་ཁོ་ན་རེ། འཕྲལ་གྱི་འཁྲུལ་རྒྱུས་བསླད་པའི་ཤེས་པ་ལ་སྣང་བའི་སྒོ་ནས་
ཡོད་པར་བཞག་པའི་འཕྲལ་གྱི་འཁྲུལ་རྒྱུས་བསླད་པའི་ཤེས་པའི་སྣང་ཡུལ་དུ་གྱུར་པའི་ཡུལ་གྱི་ཀུན་རྫོབ་གང་ཞིག་རང་ཉིད་རང་གི་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་མདོ་སྡེ་པ་མན་ཆད་ཀྱི་འཇིག་རྟེན་རང་ག་བ་རྣམས་ཀྱིས་རྟོགས་པའི་ཡུལ་དེ། འཇིག་རྟེན་ཤེས་ངོ་
ལ་ལྟོས་ཏེ་ཡུལ་གྱི་ལོག་པའི་ཀུན་རྫོབ་ཀྱི་མཚན་ཉིད། དེ་གང་ཞིག་རང་ཉིད་རང་གི་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་མདོ་སྡེ་པ་མན་ཆད་ཀྱི་འཇིག་རྟེན་རང་ག་བས་རྟོགས་མི་ནུས་པར། དེ་ལྟར་རྟོགས་པ་བདག་མེད་ཕྲ་རགས་གང་རུང་རྟོགས་པ་ལ་ལྟོས་པ་
པའི་ཡོད་པ་དེ་འཇིག་རྟེན་ཤེས་ངོ་ལ་ལྟོས་ཏེ་ཡུལ་གྱི་ཡང་དག་ཀུན་རྫོབ་ཀྱི་མཚན་ཉིད་ཟེར་ན། ཤེས་བྱ་ཆོས་ཅན། འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡིན་ན། འཇིག་རྟེན་ཤེས་ངོ་ལ་ལྟོས་པའི་ཡུལ་ཅན་ལོག་པ་ཡིན་དགོས་པར་ཐལ། མཚན་ཉིད་དང་པོ་འཐད་པའི་ཕྱིར་
འདོད་ན། སྔར་བཀགས་ཟིན། འཇིག་རྟེན་ཤེས་ངོ་ལ་ལྟོས་པའི་ཡང་དག་པ་ཡིན་ན་ཡོད་པས་ཁྱབ་ཟེར་ན། བདེན་གྲུབ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཊཱིཀ་ཆེན་ལས། བདག་འཛིན་ལྷན་སྐྱེས་གཉིས་ཀྱིས་བཟུང་བའི་དོན་ལྟ་བུ་ནི། གནོད་པ་མེད་པའི་དབང་པོས་གཟུང་བ་

[118A]༄༅། །ཞེས་པ་ཡིན་ལ། འཇིག་རྟེན་པའི་བསམ་པ་རང་དགའ་བ་ལ་ལྟོས་ནས་ཡང་དག་པའམ་བདེན་པ་ཡིན་མོད་ཀྱང་ཐ་སྙད་དུ་ཡང་མེད་དོ། །ཞེས་བཤད་པའི་ཕྱིར། མཁས་པ་ཁ་ཅིག། བདེན་འཛིན་དེ་སྐབས་འདིར་བསྟན་གྱི་འཇིག་རྟེན་པའི་ཤེས་པ་ཡིན་
ཟེར་ན་མི་འཐད་དེ། འདིར་བསྟན་འཇིག་རྟེན་པའི་ཤེས་པ་དང། ཐ་སྙད་པའི་ཚད་མའི་གཞི་འཐུན་ཡོད་པའི་ཕྱིར་ཏེ། འདིའི་ཐད་ཀྱི་ཊཱིཀ་ཆེན་ལས། དེ་ཁོ་ན་ཉིད་ལ་མངོན་དུ་མ་ཕྱོགས་པའི་ཐ་སྙད་པའི་ཚད་མས་ལོག་པར་རྟོགས་ན། འཇིག་རྟེན་པའི་ཤེས་པས་ལོག་པར་རྟོགས་པ་ཡིན་
ནོ༑ ༑ཞེས་གསུངས་པའི་ཕྱིར། ཡང་ཊཱིཀ་ཆེན་ལས། གཞི་དེ་ཀུན་རྫོབ་ཀྱི་བདེན་པ་ཡིན་པར་ཚད་མས་རྙེད་པ་ལ་ནི། སྔོན་དུ་དབུ་མའི་ལྟ་བ་རྙེད་པ་ཞིག་ངེས་པར་དགོས་ཏེ། གཞི་དེ་ཀུན་རྫོབ་བདེན་པར་གྲུབ་ན་རྫུན་པར་འགྲུབ་དགོས་ཤིང། རྫུན་པར་དངོས་སུ་འགྲུབ་པ་ལ་གཞི་ད་
ལ་སྔོན་དུ་བདེན་གྲུབ་ཚད་མས་ཁེགས་དགོས་པའི་ཕྱིར་རོ། །ཞེས་གསུངས། འདིའི་དོན་ལ་ཁ་ཅིག། ཀུན་རྫོབ་བདེན་པ་ཚད་མས་ངེས་པའི་གང་ཟག་ཡིན་ན། བདེན་མེད་ཚད་མས་ངེས་པའི་གང་ཟག་ཡིན་པས་ཁྱབ་ཟེར་ན། ཀུན་རྫོབ་བདེན་པ་རྟོགས་པའི་བློ་ལ་ཐབས་དང་
དོན་དམ་བདན་པ་རྟོགས་པའི་བློ་ཐབས་བྱུང་དུ་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར། འདོད་ན། འདི་ཉིད་ལས། ཀུན་རྫོབ་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་བཤད་པ་མི་འཐད་པར་ཐལ་ལོ། །ཁོ་ན་རེ། ཀུན་
རྫོབ་བདེན་པ་ཚད་མས་ངེས་ནས་བདེན་མེད་ཚད་མས་མ་ངེས་པའི་གང་ཟག་ཆོས་ཅན། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་ངེས་པའི་གང་ཟག་ཡིན་པར་ཐལ། དེ་ཚད་མས་ངེས་པའི་གང་ཟག་ཡིན་པའི་ཕྱིར། འདོད་ན། དེ་བདེན་མེད་དུ་ཚད་མས་ངེས་པའི་གང་ཟག་
ཡིན་པར་ཐལ། འདོད་པའི་ཕྱིར། ཁྱབ་སྟེ། ཊཱིཀ་ཆེན་ལས། གཞི་དེ་ཀུན་རྫོབ་ཀྱི་བདེན་པ་ཡིན་པར་ཚད་མས་རྙེད་པ་ལ་ནི་ཞེས་གསུངས་པའི་ཕྱིར་ཟེར་ན། སངས་རྒྱས་འཕགས་པ་ཆོས་ཅན། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་ངེས་པའི་གང་ཟག་ཡིན་པར་ཐལ་

[118B] འདོད་ན། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་རྟོགས་པར་ཐལ། དེ་དེར་སངས་རྒྱས་འཕགས་པས་རྟོགས་པའི་ཕྱིར། འདོད་ན། ཀུན་རྫོབ་བདེན་པ་ཀུན་རྫོབ་བདེན་པར་ཡོད་པར་ཐལ། འདོད་པའི་ཕྱིར། འདོད་
ན༑ གཞི་གྲུབ་ན་ཀུན་རྫོབ་བདེན་པར་ཡོད་པས་ཁྱབ་པར་ཐལ་ལོ། །འདོད་ན། ཁྱོད་བདེན་པས་སྟོང་པ་ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། བུམ་པ་བདེན་པས་སྟོང་པ་བུམ་པའི་གནས་ལུགས་ཡིན་པའི་
ཕྱིར། འདོད་ན། ཀུན་རྫོབ་ཆོས་ཅན། དེར་ཐལ། དེའི་ཕྱིར། འདོད་ན། ཀུན་རྫོབ་བདེན་པས་སྟོང་པ་ཆོས་ཅན། ཁྱོད་ཡོད་པར་ཐལ། ཁྱོད་ཀུན་རྫོབ་ཀྱི་གནས་ལུགས་ཡིན་པའི་ཕྱིར། ཁྱབ་པ་ཁས། འདོད་ན། ཀུན་རྫོབ་བདེན་པས་སྟོང་པ་ཅིག་མེད་པར་ཐལ། གཞི་གྲུབ་ན། ཀུན་རྫོབ་
བདེན་པར་ཡོད་པས་ཁྱབ་པའི་ཕྱིར། རྟགས་སོང། གཞན་ཡང། བུམ་པ་ཚད་མས་ངེས་པ་ལ་དེའི་གནས་ལུགས་ཚད་མས་ངེས་པ་སྔོན་དུ་འགྲོ་དགོས་པར་ཐལ། ཀུན་རྫོབ་བདེན་པ་ཚད་མས་ངེས་པ་ལ་དེའི་གནས་ལུགས་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར། དེ་ཚད་མས་
ངེས་པ་ལ་བདེན་མེད་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར། ཁོ་ན་རེ། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་ངེས་པ་ལ་དེའི་གནས་ལུགས་ཚད་མས་ངེས་པ་སྔོན་དུ་འགྲོ་དགོས་པར་ཐལ། ཀུན་རྫོབ་བདེན་པ་ཀུན་རྫོབ་བདེན་པ་ཡིན་པར་ཚད་མས་ངེས་པ་ལ་དེའི་
གནས་ལུགས་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར། དེ་དེ་ལྟར་ཚད་མས་ངེས་པ་ལ་ཀུན་རྫོབ་བདེན་པ་བདེན་སྟོང་དུ་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར་ཏེ། རང་འགྲེལ་ལས། དེ་ཡང་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་མོངས་ཅན་
གྱི་མ་རིག་པ་སྤངས་པ། འདུ་བྱེད་གཟུགས་བརྙན་དང་འདྲ་བར་གཟིགས་པ་རྣམས་ལ་ནི་བཅོས་མའི་རང་བཞིན་ཡིན་གྱི། བདེན་པ་ནི་མ་ཡིན་ཏེ། བདེན་པར་མངོན་པར་རློམ་པ་མེད་པའི་ཕྱིར་རོ། །ཞེས་གསུངས་པའི་ཕྱིར། ཞེས་ཟེར། འདིའི་དོན་ལ་སྔ་རབས་པ་ཁ་ཅིག་

[119A]༄༅། །གཟུགས་སྒྲ་ལ་སོགས་པ་ཆོས་ཅན། ཉན་ཐོས་དགྲ་བཅོམ་པ་དང་དག་ས་ལ་གནས་པའི་བྱང་སེམས་ཀྱི་ངོར་ཀུན་རྫོབ་ཙམ་ཡིན་གྱི། ཀུན་རྫོབ་ཀྱི་བདེན་པ་ནི་མ་ཡིན་ཏེ། དེ་རྣམས་ཀྱི་རྒྱུད་ལ་བདེན་འཛིན་མེད་པའི་ཕྱིར་ཏེ། དེ་རྣམས་ཀྱིས་དེ་
སྤངས་པའི་ཕྱིར་ཟེར་ན། ཉན་རང་དགྲ་བཅོམ་དང་དག་ས་ལ་གནས་པའི་སེམས་དཔའི་ངོར་གཟུགས་སོགས་ཀུན་རྫོབ་བདེན་པ་མ་ཡིན་པའི་སྒྲུབ་བྱེད་དུ། དེ་རྣམས་ཀྱི་རྒྱུད་ལ་བདེན་འཛིན་མེད་པ་སྒྲུབ་བྱེད་དུ་འགོད་མི་རིགས་ཏེ། གཞི་དེ་ཀུན་རྫོབ་ཀྱི་བདེན་པར་འགྲུབ་པ་ལ་གཞི་དེ་
རྫུན་པར་འགྲུབ་དགོས་ཤིང། གཞི་དེ་རྫུན་པར་འགྲུབ་པ་ལ་གཞི་དེ་ལ་བདེན་གྲུབ་བློ་དོར་ཁེགས་དགོས་པའི་ཕྱིར།    ༈    ཉན་རང་དགྲ་བཅོམ་དང་དག་ས་ལ་གནས་པའི་སེམས་དཔའི་ངོར་ཀུན་རྫོབ་ཙམ་ཡིན་གྱི་
བདེན་གྲུབ་མ་ཡིན་ཏེ། དེ་རྣམས་ཀྱི་རྒྱུད་ལ་བདེན་འཛིན་མེད་པའི་ཕྱིར། ཞེས་པ་ལུང་དེའི་དོན་ཡིན་པའི་ཕྱིར། ཁོ་ན་རེ། གཟུགས་ཆོས་ཅན། དག་ས་ལ་གནས་པའི་སེམས་དཔའི་ངོར་བདེན་གྲུབ་ཡིན་པར་ཐལ། དེའི་སྣང་ངོར་བདེན་གྲུབ་ཡིན་པའི་ཕྱིར་ཏེ། དེའི་རྒྱུད་ལ་དེ་བདེན་
སྣང་ཅན་གྱི་བློ་ཡོད་པའི་ཕྱིར་ཟེར་ན། གཟུགས་དེ་བྱང་སེམས་སྦྱོར་ལམ་པའི་ངོར་བདེན་གྲུབ་ཡིན་པར་ཐལ། དེ་དེའི་སྣང་ངོར་བདེན་གྲུབ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ལ་དེ་བདེན་གྲུབ་ཏུ་སྣང་བའི་བློ་ཡོད་པའི་ཕྱིར། རྩ་བར་འདོད་མི་ནུས་ཏེ། གཟུགས་
དེའི་ངོར་བདེན་མེད་ཡིན་པའི་ཕྱིར་ཏེ། བྱང་སེམས་སྦྱོར་ལམ་པས་གཟུགས་བདེན་མེད་དུ་ཚད་མས་ངེས་པའི་ཕྱིར། ཁོ་ན་རེ། ཀུན་རྫོབ་བདེན་པ་མེད་དེ། བདེན་འཛིན་དེ་ཀུན་རྫོབ་བདེན་པ་འཇོག་བྱེད་ཀྱི་བློ་ཡིན་པའི་ཕྱིར་ཏེ། རང་འགྲེལ་ལས། རེ་ཤིག་སྲིད་པའི་ཡན་ལག་གི་
ཡོངས་སུ་བསྡུས་པ་ཉོན་མོངས་པ་ཅན་གྱི་མ་རིག་པའི་དབང་གི་ཀུན་རྫོབ་ཀྱི་བདེན་པ་རྣམ་པར་བཞག་གོ། ཞེས་གསུངས་པའི་ཕྱིར་ཟེར་ན། ཤེས་བྱ་ཆོས་ཅན། སྒྱུ་མའི་རྡེ་ཤིང་རྟ་གླང་ཡིན་པ་དང་སྨིག་རྒྱུའི་སྟེང་གི་ཆུ་ལ་སོགས་པ་ཀུན་རྫོབ་ཏུ་ཡོད་པར་ཐལ། ཀུན་རྫོབ་ཏུ་ཡོད་ན་ཡོད་མི་

[119B] མ་གྲུབ་ན། ཀུན་རྫོབ་ཀྱི་བདེན་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཀུན་རྫོབ་ཀྱི་བདེན་པ་ཡིན་པའི་ཕྱིར། རྩ་བར་འདོད་ན། དེ་ཉིད་ལས། སྒྱུ་མ་སྨིག་སྒྱུ་སོགས་ལ་བརྟགས་པ་གང། །དེ་དག་འཇིག་རྟེན་ལས་ཀྱང་ཡོད་མིན་ཉིད། །ཅེས་བཤད་
པ་མི་འཐད་པར་ཐལ། འདོད་པའི་ཕྱིར། གཞན་ཡང། མུ་སྟེགས་ཀྱིས་བརྟགས་པའི་བདག་ཀུན་རྫོབ་ཏུ་ཡོད་པར་ཐལ། ཀུན་རྫོབ་ཏུ་ཡོད་ན་ཡོད་བས་མ་ཁྱབ་པའི་ཕྱིར། འདོད་ན། དེ་ཉིད་ལས། འདི་ནི་ངར་འཛིན་རྟེན་དུའང་མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་
འདོད། །ཅེས་བཤད་པ་མི་འཐད་པར་ཐལ་ལོ། །དེས་ན། རེ་ཤིག་སྲིད་པའི་ཡན་ལག་གི། ཞེས་སོགས་ཀྱི་དོན་ནི། ཀུན་རྫོབ་བདེན་པ་ཞེས་པའི་ཚིག་ཟུར་གྱི་བདེན་པ་གང་གི་ངོ་བོར་འཇོག་པའི་བློ་ཀུན་རྫོབ་པ་དེ་བདེན་འཛིན་ཡིན་པའི་ཕྱིར། ཞེས་པ་ལུང་དེའི་དོན་ནོ། །ཁོ་ན་
རེ། བདེན་གྲུབ་ཆོས་ཅན། ཡོད་པར་ཐལ། ཀུན་རྫོབ་ཏུ་ཡོད་པའི་ཕྱིར། མ་གྲུབ་ན་སོང། དེར་ཐལ། བུམ་པ་ཀུན་རྫོབ་ཏུ་བདེན་པར་ཡོད་པའི་ཕྱིར། མ་གྲུབ་ན། བུམ་པ་ཀུན་རྫོབ་ཏུ་མེད་པར་ཐལ། བུམ་པ་ཀུན་རྫོབ་ཏུ་བདེན་པར་མེད་པའི་ཕྱིར། ཁྱབ་སྟེ། རང་འགྲེལ་
ལས། གང་ཞིག་ཀུན་རྫོབ་ཏུ་ཡང་རྫུན་པ་ནི་ཀུན་རྫོབ་ཀྱི་བདེན་པ་མ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། བརྡ་ལ་བྱང་བའི་གང་ཟག་གི་བློ་ཀུན་རྫོབ་པའི་ངོར་བྱད་བཞིན་གྱི་གཟུགས་བརྙན་བྱད་བཞིན་ཡིན་པ་བདེན་པ་མ་ཡིན་ཏེ། དེ་ལ་དེ་ཡོད་པར་སྣང་ཡང་
ཡོད་པ་མ་ཡིན་པར་རྫུན་པའི་ཕྱིར། ཞེས་པའི་དོན་ཡིན་ནོ། །གཞན་ཡང། བདེན་མེད་རྟོགས་པའི་ཤེས་རབ་ཀུན་རྫོབ་ཏུ་མེད་པར་ཐལ། བདེན་གྲུབ་མེད་པར་རྟོགས་པའི་ཚད་མ་ཀུན་རྫོབ་ཏུ་མེད་པའི་ཕྱིར་ཏེ། བདེན་གྲུབ་ཀུན་རྫོབ་ཏུ་ཡོད་པའི་ཕྱིར། རྟགས་ཁས། རྩ་བར་འདོད་
ན། དེ་ཆོས་ཅན། ཀུན་རྫོབ་ཏུ་ཡོད་པར་ཐལ། ཀུན་རྫོབ་བདེན་པ་ཡིན་པའི་ཕྱིར། གཞན་ཡང། བུམ་པའི་ཆོས་ཉིད་དོན་དམ་པར་གྲུབ་པར་ཐལ། དེ་དོན་དམ་བདེན་པ་ཡིན་པའི་ཕྱིར། མ་ཁྱབ་ན། ཁྱབ་པ་ཡོད་པར་ཐལ། ཀུན་རྫོབ་བདེན་པ་ཡིན་ན་ཀུན་རྫོབ་བདེན་པར་

[120A]༄༅། །གྲུབ་དགོས་པའི་ཕྱིར། འདོད་ན། དེ་ཆོས་ཅན། བདེན་པར་གྲུབ་པར་ཐལ། དོན་དམ་པར་གྲུབ་པའི་ཕྱིར། ཁོ་ན་རེ། ཀུན་རྫོབ་བདེན་པ་ཡིན་ན་རྫུན་པ་ཡིན་པས་མ་ཁྱབ་ཅེ་ན། རྩ་ཤེ་ལས། འདུས་བྱས་ཐམས་ཅད་སླུ་བའི་ཆོས། །དེས་ན་དེ་
དག་རྫུན་པ་ཡིན། །ཞེས་བཤད་པ་མི་འཐད་པར་ཐལ། འདུས་བྱས་ཡིན་ན་རྫུན་པ་སླུ་བའི་ཆོས་ཅན་ཡིན་པས་མ་ཁྱབ་པའི་ཕྱིར། དེར་ཐལ། དམ་བཅའ་འཐད་པའི་ཕྱིར། ཁོ་ན་རེ། ལས་འབྲས་ཆོས་ཅན། ཁྱོད་སླུ་བའི་ཆོས་ཅན་ཡིན་པར་ཐལ། ཁྱོད་ཀུན་རྫོབ་
བདེན་པ་ཡིན་པའི་ཕྱིར། འདོད་མི་ནུས་ཏེ། མི་སླུ་བའི་ཕྱིར་ཟེར་ན། རི་བོང་རྭ་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། ཡོད་པར་ཐལ། འོངས་པའི་ཕྱིར། རྟགས་ཁས། གཞན་ཡང། བུམ་པ་ཞིག་པ་
ཆོས་ཅན། མ་ཞིག་པ་ཡིན་པར་ཐལ། མ་ཞིག་པའི་ཕྱིར། ཁྱབ་པ་ཁས། མ་གྲུབ་ན། ཤེས་བྱ་ཆོས་ཅན། བུམ་པ་ཞིག་པ་བུམ་པ་ཞིག་པའི་དུས་སུ་ཞིག་པར་ཐལ། དེ་ཞིག་པའི་ཕྱིར། འདོད་ན། བུམ་པ་ཞིག་པའི་དུས་སུ་བུམ་པ་ཞིག་པའི་འབྲས་བུ་སྐྱེས་པར་
ཐལ། འདོད་པ་གང་ཞིག། བུམ་པ་ཞིག་པ་ཞིག་པ་དང། བུམ་པ་ཞིག་པའི་འབྲས་བུ་སྐྱེས་པ་དུས་མཉམ་པའི་ཕྱིར་ཏེ། དེའི་འབྲས་བུ་ཡོད་པའི་ཕྱིར། འདོད་མི་ནུས་ཏེ། དངོས་པོ་ཡིན་པའི་ཕྱིར། རྩ་བར་འདོད་ན། དེ་མ་ཡིན་པར་ཐལ། ཞིག་པ་ཡིན་པའི་ཕྱིར་ཏེ། འདས་པ་
ཡིན་པའི་ཕྱིར་ཏེ། འདས་པའི་མཚན་གཞི་ཞིག་ཡོད་པའི་ཕྱིར།    ༈    དོན་དམ་བདེན་པ་དང། ཀུན་རྫོབ་བདེན་པ་སོ་སོའི་མཚན་ཉིད། དབྱེ་བ། སྒྲ་བཤད་པ་དང་གསུམ། དང་པོ་ནི། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་གང་ཞིག། མཐར་ཐུག་
དཔྱོད་པའི་རིགས་ཤེས་དེ་ཁྱོད་ལ་མཐར་ཐུག་དཔྱོད་པའི་རིགས་ཤེས་སུ་སོང་བ་ཁྱོད་དོན་དམ་བདེན་པ་ཡིན་པའི་མཚན་ཉིད། སྟོང་གཞིའི་སྒོ་ནས་དབྱེ་ན་བཅུ་དྲུག་སོགས་ཡོད། ཐ་སྙད་པའི་ཚད་མའི་རྙེད་དོན་གང་ཞིག། དེ་ཁྱོད་ལ་ཐ་སྙད་པའི་ཚད་མར་སོང་བ། ཁྱོད་ཀུན་རྫོབ་བདེན་

[120B] དབྱེ་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་པ་དང། ལོག་པ་གཉིས་སུ་ཡོད། དེ་གཉིས་ཀྱི་ཁྱད་པར་གང་ཞེ་ན། འདི་ལ་སྤྱིར་བཏང་དང་དམིགས་བསལ་གཉིས་ལས། དང་པོ་ནི། འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་ཡུལ་དང་བཅས་པ་དེ། དང་པོ་
དང། དེས་བསླད་པའི་ཤེས་པ་ཡུལ་དང་བཅས་པ་དེ། དེ་ལ་ལྟོས་ཏེ་ལོག་པའི་ཀུན་རྫོབ་ཡིན། འཕྲལ་གྱི་འཁྲུལ་རྒྱུ་ལ་ཡང་དབང་པོ་གཟུགས་ཅན་པ་ལ་གནོད་པ་དང། ཡིད་དབང་ལ་གནོད་པ་གཉིས། དང་པོ་ལ། འཁྲུལ་རྒྱུ་ནང་ལ་ཡོད་པ་དང། ཕྱི་ལ་ཡོད་པ་གཉིས། དང་པོ་ནི། རབ་རིབ་དང། མིག་སེར་དང། ད་དཧུར་ཟོས་པ་ལྟ་བུ། གཉིས་
པ་ནི། མེ་ལོང་དང། བྲག་ཕུག་སྟོང་པའི་སྒྲ་དང། སོས་ཀའི་དུས་ཀྱི་ཉི་མའི་འོད་ཟེར་བྱེ་མ་སྐྱ་བོ་དང་ཕྲན་པ་དང། མིག་འཁྲུལ་མཁན་གྱིས་སྦྱར་བའི་སྨན་དང་སྔགས་ལ་སོགས་པ་རྣམས་སོ། །དེ་རྣམས་ཀྱིས་འཁྲུལ་ཤེས་སུ་སྐྱེད་ཚུལ་ནི། རབ་རིབ་ཀྱིས་ནི་སྒྲ་ཤེད་འཇིག་སྣང་གི་དབང་
ཤེས་འཁྲུལ་པའི་རྒྱུ་བྱེད། མིག་སེར་གྱིས་དུང་དཀར་སེར་པོར་སྣང་བའི་དབང་ཤེས་འཁྲུལ་པའི་རྒྱུ་བྱེད། ད་དཧུར་ཟོས་པས་ས་གཞི་གསེར་དུ་སྣང་བའི་དབང་ཤེས་འཁྲུལ་པའི་རྒྱུ་བྱེད། མེ་ལོང་དང་བྱད་བཞིན་ཕྲད་བས་ནི་མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་དུ་
སྣང་བའི་དབང་ཤེས་འཁྲུལ་པའི་རྒྱུ་བྱེད། བྲག་ཕུག་སྟོང་པའི་སྒྲས་བྲག་ཅ་རྗོད་བྱེད་ཀྱི་སྒྲར་སྣང་བའི་དབང་ཤེས་འཁྲུལ་པའི་རྒྱུ་བྱེད། སོས་ཀའི་ཉི་མའི་འོད་ཟེར་བྱེ་མ་སྐྱ་བོའི་ཡུལ་དང་ཉེ་བས་ནི་སྨིག་སྒྱུ་ལ་ཆུར་སྣང་བའི་དབང་ཤེས་འཁྲུལ་པའི་རྒྱུ་བྱེད། མིག་འཁྲུལ་མཁན་
གྱིས་སྦྱར་བའི་སྨན་དང་སྔགས་ཀྱིས་ནི། རྡེའུ་ཤིང་རྟ་གླང་དུ་སྣང་བའི་དབང་ཤེས་འཁྲུལ་པའི་རྒྱུ་བྱེད་དོ། །གཉིས་པ་ཡིད་དབང་ལ་གནོད་པའི་འཁྲུལ་རྒྱུ་ནི། གྲུབ་མཐའ་ངན་པ་དང། གཏན་ཚིགས་ལྟར་སྣང་དང། གཉིད་ལ་སོགས་པ་ཡིན་ལ། འཁྲུལ་པ་སྐྱེད་ཚུལ་ནི་
དང་པོ་གཉིས་ཀྱིས། བདག་རྟག་པ་དང། སྤྱི་གཙོ་བོ་ཡོད་པར་འཛིན་པའི་ཡིད་ཤེས་འཁྲུལ་པའི་རྒྱུ་བྱེད། གསུམ་པས་ནི། རྨི་ལམ་ན་གླང་པོ་ཆེ་སྣང་བ་ལ་གླང་པོ་ཆེར་འཛིན་པའི་ཡིད་ཤེས་འཁྲུལ་པའི་རྒྱུ་བྱེད་པ་ཡིན་ནོ། །གཉིས་པ་དམིགས་བསལ་ན་འཕྲལ་གྱི་

[121A]༄༅། །འཁྲུལ་རྒྱུས་མ་བསླད་པའི་ཡུལ་དང་ཡུལ་ཅན་གང་རུང་ཡིན་ན་འཇིག་རྟེན་ཤེས་ངོ་ལ་ལྟོས་ཏེ་ལོག་པ་མ་ཡིན་པས་མ་ཁྱབ་སྟེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྷན་སྐྱེས་དང། སྒྲ་རྟག་འཛིན་རྟོག་པ་རྣམས་
འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་ཡིན་ཡང། འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པའི་ཕྱིར། འཕྲལ་གྱི་འཁྲུལ་རྒྱུས་བསླད་པའི་ཡུལ་དང་ཡུལ་ཅན་གང་རུང་ཡིན་ན་འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པས་མ་ཁྱབ་སྟེ། གྲུབ་མཐའ་
ངན་པས་རྒྱུས་བསླད་པའི་དབང་གིས་གང་ཟག་བདེན་པར་གྲུབ་པ་འཐད་སྙམ་དུ་འཛིན་པའི་རྟོག་པ་དེ་འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡིན་ཡང། འཇིག་རྟེན་ཤེས་ངོ་ལ་ལྟོས་ཏེ་ལོག་པ་མ་ཡིན་པའི་ཕྱིར། དེས་ན། འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་
གི་ཁྱད་པར་ནི། ཤེས་པ་གང་ཞིག། སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་མི་ནུས་པ་ཁྱོད་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ཡང་དག་པའི་མཚན་ཉིད། དེ་གང་ཞིག། དེས་དེ་ལྟར་རྟོགས་ནུས་པ་དེ་
འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པའི་ཀུན་རྫོབ་ཀྱི་མཚན་ཉིད། ཡུལ་གྱི་ཀུན་རྫོབ་གང་ཞིག། སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་སྣང་བ་ལྟར་མ་གྲུབ་པར་རྟོགས་མི་ནུས་པ་དེ། ཁྱོད་འཇིག་རྟེན་ཤེས་ངོ་ལ་
ལྟོས་ཏེ་ཡུལ་ཡང་དག་པའི་མཚན་ཉིད། དེ་གང་ཞིག། དེས་དེ་ལྟར་རྟོགས་ནུས་པ་དེ། ཁྱོད་འཇིག་རྟེན་ཤེས་ངོ་ལ་ལྟོས་ཏེ་ཡུལ་གྱི་ལོག་པའི་ཀུན་རྫོབ་ཀྱི་མཚན་ཉིད། ཀུན་རྫོབ་བདེན་པ་ལ་ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་མི་འབྱེད་དེ། ཡང་
དག་ཀུན་རྫོབ་མེད་པའི་ཕྱིར། འོ་ན། ལོག་པའི་ཀུན་རྫོབ་ཡོད་དམ་མེད་ཅེ་ན། ཁ་ཅིག། ཡོད་དེ། བདེན་འཛིན་ལ་སོགས་པ་མ་རིག་བག་ཆགས་ཀྱིས་བསླད་པའི་ཡུལ་ཡུལ་ཅན་རྣམས་ལོག་པའི་ཀུན་རྫོབ་ཡིན་ཞེ་ན། བདེན་འཛིན་གཉིས་ལོག་པའི་ཀུན་རྫོབ་མ་ཡིན་

[121B] སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་བདེན་འཛིན་ལོག་ཤེས་སུ་རྟོགས་མི་ནུས་པའི་ཕྱིར། དེའི་ཤུགས་ལ་ལོག་པའི་ཀུན་རྫོབ་ཡོད་དེ། སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་སུ་རྟོགས་
ནུས་པའི་ཡུལ་ཅན་དང། དེའི་ཡུལ་རྣམས་ལོག་པའི་ཀུན་རྫོབ་ཡིན་པའི་ཕྱིར། གསུམ་པ་ལ། དོན་དམ་བདེན་པའི་སྒྲ་བཤད་དང། ཀུན་རྫོབ་བདེན་པའི་སྒྲ་བཤད་གཉིས་ལས། དང་པོ་ནི། བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་བདེན་པ་ཞེས་རྗོད་པའི་རྒྱུ་མཚན་
ཡོད་དེ། དོན་ཡང་ཡིན། དམ་པ་ཡང་ཡིན། བདེན་པ་ཡང་ཡིན་པས་དེ་ལྟར་རྗོད་པའི་ཕྱིར། དོན་ཡིན་ཏེ། འཕགས་པའི་མཉམ་གཞག་ཡེ་ཤེས་ཀྱི་རྙེད་དོན་ཡིན་པའི་ཕྱིར། དམ་པ་ཡིན་ཏེ། གནས་ལུགས་དམ་པ་ཡིན་པའི་ཕྱིར། བདེན་པ་ཡིན་ཏེ། སྣང་ཚུལ་དང་གནས་
ཚུལ་མཐུན་པའི་མི་སླུ་བ་ཡིན་པའི་ཕྱིར། དེ་ལྟར་ཡང་ཚིག་གསལ་ལས། དོན་ཡང་དེ་ཡིན་ལ་དམ་པ་ཡང་ཡིན་པས་ན་དོན་དམ་པའོ། །དེ་ཉིད་བདེན་པ་ཡང་ཡིན་པས་དོན་དམ་པའི་བདེན་པའོ། །ཞེས་གསུངས། གཉིས་པ་ལ་ཡུལ་གྱི་ངོས་ནས་སྒྲ་བཤད་པ་ཡུལ་ཅན་
གྱི་ངོས་ནས་སྒྲ་བཤད་པ་གཉིས། དང་པོ་ནི། བུམ་པ་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་ཀུན་རྫོབ་པ་གཏི་མུག་བདེན་འཛིན་གྱི་ངོར་བདེན་པས་དེ་ལྟར་རྗོད་པའི་ཕྱིར། གཉིས་པ་ནི། བདེན་འཛིན་ཆོས་ཅན། ཁྱོད་ལ་ཀུན་རྫོབ་བདེན་པ་
ཞེས་རྗོད་པའི་རྒྱུ་མཚན་ཡོད་དེ། གནས་ལུགས་ཀྱི་དོན་མངོན་སུམ་དུ་མཐོང་བ་ལ་སྒྲིབ་བྱེད་ཡིན་པའི་རྒྱུ་མཚན་གྱིས་དེ་ལྟར་རྗོད་པའི་ཕྱིར་ཏེ། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་གསུངས། གཉིས་པ་ལ། ཀུན་ཞེས་པ་སྣ་ཚོགས་པ་དང། རྫོབ་ཅེས་པ་རྫུན་
པའི་དོན་དང། བདེན་པ་ཞེས་པ་ནི་བདེན་འཛིན་གྱི་ངོར་བདེན་པའོ། །གཞུང་དོན་ནི། ཕྱི་ནང་གི་དངོས་པོ་རྣམས་ཆོས་ཅན། ཁྱོད་ཀྱི་སྟེང་དུ་ངོ་བོ་གཉིས་ཡོད་དེ། ཁྱོད་ཀྱི་སྟེང་དུ་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་དང། ཐ་སྙད་པའི་ཚད་མའི་རྙེད་དོན་གཉིས་ཡོད་པའི་

[122A]༄༅། །ཕྱིར༑ རྩོད་པ་སྤོང་བ་ལ་ཁོ་ན་རེ། བུམ་པའི་དོན་སྤྱི་ཆོས་ཅན། འཇིག་རྟེན་ཤེས་ངོ་ལ་ལྟོས་ཏེ་ཡུལ་གྱི་ལོག་པའི་ཀུན་རྫོབ་ཡིན་པར་ཐལ། མཚན་ཉིད་དེའི་ཕྱིར། ཟུར་ཕྱི་མ་དེར་ཐལ། ཁྱོད་སྟོང་ཉིད་མ་རྟོགས་པའི་གང་ཟག་གི་རྒྱུད་ཀྱི་ཐ་སྙད་པའི་
ཚད་མས་ཁྱོད་བུམ་འཛིན་རྟོག་པ་ལ་སྣང་བ་ལྟར་མ་གྲུབ་པར་རྟོགས་ནུས་པའི་ཕྱིར་ན་མ་ཁྱབ་བོ། ཁོ་ན་རེ། བྱད་བཞིན་གྱི་གཟུགས་བརྙན་ཆོས་ཅན། སྟོང་ཉིད་མ་རྟོགས་པའི་ཐ་སྙད་པའི་ཚད་མས་སྣང་བ་ལྟར་མ་གྲུབ་པར་རྟོགས་ནུས་པར་ཐལ། འཇིག་རྟེན་ཤེས་ངོ་ལ་ལྟོས་ཏེ་
ཡུལ་གྱི་ལོག་བའི་ཀུན་རྫོབ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་སྣང་བ་ལྟར་མ་གྲུབ་པ་དེའི་གནས་ལུགས་ཡིན་པའི་ཕྱིར་ཏེ། ང་སྣང་བ་ལྟར་མ་གྲུབ་པ་ངའི་གནས་ལུགས་ཡིན་པའི་ཕྱིར་ན་མ་ཁྱབ། གཞན་ཡང། བུམ་པའི་ཆོས་ཉིད་དེ་སྣང་བ་ལྟར་གྲུབ་པར་ཐལ་
དེ་སྣང་ཚུལ་དང་གནས་ཚུལ་མཐུན་པའི་མི་སླུ་བ་ཡིན་པའི་ཕྱིར། འདོད་མི་ནུས་ཏེ། དེ་སྣང་བ་ལྟར་མ་གྲུབ་པ་དེའི་གནས་ལུགས་ཡིན་པའི་ཕྱིར་ཏེ། ང་སྣང་བ་ལྟར་མ་གྲུབ་པ་ངའི་གནས་ལུགས་ཡིན་པའི་ཕྱིར་ན་མ་ཁྱབ་བོ།    ༈    །རབ་རིབ་མཐུ་ཡིས་སྐྲ་ཤད་ལ་
སོགས་པའི། །ཞེས་སོགས་ཀྱི་སྐབས་སུ། སངས་རྒྱས་ཀྱི་ཡེ་ཤེས་ཀྱིས་ཤེས་བྱ་མཁྱེན་ཚུལ་ལ་གཉིས་ཡོད་དེ། དོན་དམ་པའི་ཤེས་བྱ་མཁྱེན་ཚུལ་དང། ཀུན་རྫོབ་པའི་ཤེས་བྱ་མཁྱེན་ཚུལ་གཉིས་ཡོད་པའི་ཕྱིར། དང་པོ་ནི། ཕུང་པོ་ལ་སོགས་པ་ཀུན་རྫོབ་ཀྱི་
སྣང་བ་རྣམས་མ་གཟིགས་པའི་ཚུལ་གྱིས་དེས་དེ་རྣམས་ཀྱི་དེ་ཁོ་ན་ཉིད་གཟིགས་པའོ། །གཉིས་པ་ནི། འདིའི་ཐད་ཀྱི་ཊཱིཀ་ཆེན་ལས། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མི་རུང་བའི་ཕྱིར། སྣང་ནས་མཁྱེན་དགོས་པས་ཇི་སྙེད་པ་མཁྱེན་
པའི་ཡེ་ཤེས་དེའི་ངོར། ཡུལ་དང་ཡུལ་ཅན་གཉིས་སུ་སྣང་བའི་ཚུལ་གྱིས་མཁྱེན་པའོ། །ཞེས་གསུངས། དེའི་དོན་ལ། མཁས་པ་ཁ་ཅིག། སངས་རྒྱས་ཀྱི་ཡེ་ཤེས་ཀྱིས་ཁོ་རང་ཤུགས་ལ་རྟོགས་ཞེས་གསུང། ཊཱིཀ་ཆེན་ལས། མི་སྣང་ཡང་རྟོགས་པའི་ཞེས་

[122B] རྣམ་ཀུན་མཁྱེན་པའི་སྟོབས་ཀྱིས་མྱུར་དུ་རྒྱལ་རྣམས་ཀྱི། །ཞེས་པའི་ཐད་དུ་སངས་རྒྱས་ཀྱི་མངོན་སུམ་ལ་ཤུགས་རྟོགས་མི་རུང་བས་སྣང་ནས་མཁྱེན་དགོས་སོ། །དེ་ཡང་རྣམ་པ་མ་ཤར་བར་མཁྱེན་པ་འདིའི་ལུགས་མིན་པ་ནི་རིགས་པ་དྲུག་ཅུ་པའི་འགྲེལ་པར་
གསལ་བར་བཤད་དོ། །ཞེས་གསུངས་པ་མི་འཐད་པར་ཐལ། དམ་བཅའ་འཐད་པའི་ཕྱིར། ཁོ་ན་རེ། སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་ཡེ་ཤེས་གཉིས་སྣང་ནུབ་པའི་སྒོ་ནས་རྟོགས་པར་ཐལ། དེས་དེ་དངོས་སུ་རྟོགས་པ་གང་ཞིག། དེས་དེ་གཉིས་སྣང་
དང་བཅས་པའི་ཚུལ་གྱིས་མ་རྟོགས་པའི་ཕྱིར། དེའི་དོན་ལ་མཁས་པ་ཁ་ཅིག། དེས་དེ་གཉིས་སྣང་ནུབ་པའི་ཚུལ་གྱིས་རྟོགས་ཀྱང། དེ་ལ་དེའི་རྣམ་པ་མ་ཤར་ཏེ། གལ་ཏེ་ཤར་ན་དེ་དེ་དང་འདྲ་བར་ཐལ། དེ་ལ་དེའི་རྣམ་པ་ཤར་བའི་ཕྱིར། འདོད་ན། དེ་དེ་དང་ཐ་དད་ཡིན་པར་ཐལ་ལོ། །
ཞེ་ན། ཤེས་བྱ་ཆོས་ཅན། ཊཱིཀ་ཆེན་ལས། དེ་ཡང་རྣམ་པ་མ་ཤར་བ་ཞེས་སོགས་བཤད་པ་མི་འཐད་པར་ཐལ། སངས་རྒྱས་ཀྱི་ཡེ་ཤེས་ལ་ཁོ་རང་གི་རྣམ་པ་མ་ཤར་བའི་ཕྱིར། གཞན་ཡང། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཁྱོད་ལ་གཉིས་
སྣང་ནུབ་པའི་བློ་ཡོད་པའི་ཕྱིར། ཁོ་ན་རེ། སངས་རྒྱས་ཀྱི་ཡེ་ཤེས་ཀྱིས་ཁོ་རང་གཉིས་སྣང་ནུབ་པའི་ཚུལ་གྱིས་རྟོགས་པར་ཐལ། དེས་དེ་རང་ལས་ཐ་མི་དད་པའི་ཚུལ་གྱིས་རྟོགས་པའི་ཕྱིར་ཏེ། དེས་ཁོ་རང་དངོས་སུ་རྟོགས་པ་གང་ཞིག། ཁོ་ཁོ་རང་དང་ཐ་དད་མ་ཡིན་པའི་ཕྱིར་ན་
མ་ཁྱབ་འོ། །རང་ལུགས་ནི། སངས་རྒྱས་ཀྱི་ཡེ་ཤེས་དེས་དེ་གཉིས་སྣང་དང་བཅས་པའི་ཚུལ་གྱིས་རྟོགས་པར་ཐལ། དེས་དེ་གཟིགས་པའི་གཟིགས་ངོར་གཉིས་སྣང་ཡོད་པའི་ཕྱིར་ཏེ། དེས་དེ་གཟིགས་པའི་གཟིགས་ངོར་སངས་རྒྱས་ཀྱི་ཡེ་ཤེས་ཀྱི་བྱས་པ་མི་རྟག་སོགས་གཉིས་
ཆོས་དུ་མ་རྟོགས་པའི་ཕྱིར། ཁོ་ན་རེ། སངས་རྒྱས་ཀྱི་ཡེ་ཤེས་དེ་ཁོ་རང་དང་ཐ་དད་ཡིན་པར་ཐལ། དེས་དེ་རང་ལས་ཐ་དད་པའི་ཚུལ་གྱིས་རྟོགས་པའི་ཕྱིར་ཟེར་ན། རྣམ་མཁྱེན་ཆོས་ཅན། ཁྱོད་སྟོང་ཉིད་དང་ཐ་མི་དད་ཡིན་པར་ཐལ། ཁྱོད་ཀྱིས་སྟོང་ཉིད་རང་ལས་ཐ་མི་དད་པའི་ཚུལ་

[123A]༄༅། །གྱིས་རྟོགས་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཁྱོད་ཀྱིས་དེ་གཉིས་སྣང་ནུབ་པའི་ཚུལ་གྱིས་རྟོགས་པའི་ཕྱིར། གཞན་ཡང། སངས་རྒྱས་ཀྱི་ཡེ་ཤེས་ཀྱིས་ཁོ་རང་དངོས་སུ་རྟོགས་པར་ཐལ། སངས་རྒྱས་ཀྱི་ཡིད་ཀྱི་རྣམ་པར་ཤེས་པ་
དེས་ཁོ་རང་དངོས་སུ་རྟོགས་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་དེ་དངོས་སུ་རྟོགས་པར་ཐལ། ཁྱོད་ཀྱིས་དེ་རྟོགས་པ་གང་ཞིག། ཁྱོད་ལ་དེའི་རྣམ་པར་ཤར་བའི་ཕྱིར། ཕྱི་མ་མ་གྲུབ་ན་ནང་འགལ་ཡང་ཡོད་ཅིང། དེར་ཐལ། ཁྱོད་ཀྱི་འཁོར་དུ་བྱུང་བའི་ཚོར་བ་ལ་དེའི་
རྣམ་པ་ཤར་བའི་ཕྱིར། མ་གྲུབ་ན། དེའི་འཁོར་དུ་བྱུང་བའི་ཚོར་བ་ཆོས་ཅན། ཁྱོད་ལ་སངས་རྒྱས་ཀྱི་ཡེ་ཤེས་ཀྱི་རྣམ་པ་ཤར་བར་ཐལ། ཁྱོད་དེ་དང་ཐ་དད་གང་ཞིག། ཁྱོད་སངས་རྒྱས་ཀྱི་ཡེ་ཤེས་ཡིན་པའི་ཕྱིར། གཞན་ཡང། སངས་རྒྱས་ཀྱི་ཡེ་ཤེས་ཀྱིས་ཁོ་རང་དངོས་སུ་
རྟོགས་པར་ཐལ། དེ་ཁོ་རང་ལ་མངོན་སུམ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་སངས་རྒྱས་ཀྱི་ཡེ་ཤེས་ལ་མངོན་སུམ་ཡིན་པར་ཐལ། ཁྱོད་དེ་མི་རྟག་པ་ལ་མངོན་སུམ་གང་ཞིག། དེ་མི་རྟག་པ་དང་དེ་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་སྟེ་དབྱེར་
མེད་ཀྱི་ཆོས་ཡིན་པའི་ཕྱིར། དང་པོ་མ་གྲུབ་ན། སངས་རྒྱས་ཀྱི་ཡེ་ཤེས་མི་རྟག་པ་ཆོས་ཅན། སངས་རྒྱས་ཀྱི་ཡེ་ཤེས་དེ་ཁྱོད་ལ་མངོན་སུམ་ཡིན་པར་ཐལ། ཁྱོད་དེ་དང་ཐ་དད་ཡིན་པའི་ཕྱིར། ཁ་ཅིག། ཇི་ལྟ་བ་རྟོགས་པའི་རྣམ་མཁྱེན་གྱིས་ཕུང་སོགས་ཀྱི་ཆོས་ཉིད་གཟིགས་
པའི་གཟིགས་ངོར་ཕུང་སོགས་ཡོད་ཟེར་ན། ཤེས་བྱ་ཆོས་ཅན། ཇི་ལྟ་བ་རྟོགས་པའི་རྣམ་མཁྱེན་གྱིས་ཕུང་སོགས་མ་གཟིགས་པའི་ཚུལ་གྱིས་དེ་དག་གི་ཆོས་ཉིད་གཟིགས་པ་མ་ཡིན་པར་ཐལ། དེས་ཕུང་སོགས་ཀྱི་ཆོས་ཉིད་གཟིགས་པའི་གཟིགས་ངོར་ཕུང་སོགས་གཟིགས་
བའི་ཕྱིར་ཏེ། དེས་ཕུང་སོགས་ཀྱི་ཆོས་ཉིད་གཟིགས་པའི་གཟིགས་ངོར་ཕུང་སོགས་ཡོད་པའི་ཕྱིར། རྟགས་ཁས། རྩ་བར་འདོད་ན། ཊཱིཀ་ཆེན་ལས། དེས་ན་ཇི་ལྟར་སངས་རྒྱས་དེ་དག་གིས་དོན་དམ་བདེན་པ་གཟིགས་ཤེ་ན། དེ་ཁོ་ན་ཉིད་ཀྱི་གཟིགས་ངོར་གཉིས་སྣང་ནུབ་

[123B] འོན་ཀྱང་མ་གཟིགས་པའི་ཚུལ་གྱིས་དེ་དག་གིས་གཟིགས་སོ། །ཞེས་རྗོད་དོ། །ཞེས་སོགས་བཤད་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། སངས་རྒྱས་ཀྱིས་ཕུང་སོགས་མ་གཟིགས་པར་ཐལ། དེས་ཕུང་
སོགས་མ་གཟིགས་པའི་ཚུལ་གྱིས་ཕུང་སོགས་ཀྱི་དེ་ཁོ་ན་ཉིད་གཟིགས་པའི་ཕྱིར། ཟེར་ན། རྣམ་མཁྱེན་ཆོས་ཅན། ཁྱོད་སྟོང་ཉིད་དང་ཐ་མི་དད་ཡིན་པར་ཐལ། ཁྱོད་ཀྱིས་དེ་རང་ལས་ཐ་མི་དད་པའི་ཚུལ་གྱིས་རྟོགས་པའི་ཕྱིར་ཏེ། ཁྱོད་ཀྱིས་སྟོང་ཉིད་གཉིས་སྣང་ནུབ་པའི་ཚུལ་
གྱིས་རྟོགས་པའི་ཕྱིར། གཞན་ཡང། ཇི་ལྟ་བ་རྟོགས་པའི་རྣམ་མཁྱེན་གྱིས་ཕུང་སོགས་ཀྱི་ཆོས་ཉིད་གཟིགས་པའི་གཟིགས་ངོར་ཕུང་སོགས་མེད་པར་ཐལ། དེས་དེ་གཟིགས་པའི་གཟིགས་ངོར་དེ་མེད་པ་དེ་དེའི་གནས་ལུགས་ཡིན་པའི་ཕྱིར་ཏེ། འདིའི་ཐད་ཀྱི་ཊཱིཀ་ཆེན་ལས་
ཇི་ལྟ་བ་མཁྱེན་པའི་ཡེ་ཤེས་དེས་ཕུང་སོགས་ཀྱི་དེ་ཁོ་ན་ཉིད་མངོན་སུམ་དུ་གཟིགས་པའི་ཕྱིར་དང། ཕུང་སོགས་རྣམས་གཟིགས་ངོ་དེར་མ་གྲུབ་པ་དེ་དག་གི་དེ་ཁོ་ན་ཉིད་ཡིན་པའི་ཕྱིར་དང། ཕུང་སོགས་མ་གཟིགས་པའི་ཚུལ་གྱིས་དེ་དག་གི་དེ་ཁོ་ན་ཉིད་གཟིགས་དགོས་
པའི་ཕྱིར་ཏེ། ཞེས་དང། རང་འགྲེལ་ལས། དངོས་པོ་བྱས་པ་ཅན་ལ་མ་རིག་པར། རང་བཞིན་འབའ་ཞིག་མངོན་སུམ་དུ་མཛད་པས། དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་ཞེས་རྗོད་དོ། །ཞེས་གསུངས་པའི་ཕྱིར། ཁོ་ན་རེ། རྒྱུན་མཐའི་བར་ཆད་མེད་ལམ་དེས་བུམ་པའི་
ཆོས་ཉིད་གཟིགས་པའི་གཟིགས་ངོར་བུམ་པ་མེད་པ་དེ་བུམ་པའི་གནས་ལུགས་ཡིན་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཕུང་སོགས་ཀྱི་ཆོས་ཉིད་གཟིགས་པའི་གཟིགས་ངོར་ཕུང་སོགས་མེད་པ་དེ་ཕུང་སོགས་ཀྱི་གནས་ལུགས་ཡིན་པའི་ཕྱིར། འདོད་ན་
བུམ་པ་མེད་པ་ཆོས་ཅན། བུམ་པའི་གནས་ལུགས་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱིས་བུམ་པའི་ཆོས་ཉིད་གཟིགས་པའི་གཟིགས་ངོར་བུམ་པའི་གནས་ལུགས་ཡིན་པའི་ཕྱིར། ཞེ་ན། ཡོད་པ་ཆོས་ཅན། གནས་ལུགས་ཡིན་པར་ཐལ། རྒྱུན་

[124A]༄༅། །མཐའི་བར་ཆད་མེད་ལམ་གྱིས་ཆོས་ཉིད་གཟིགས་པའི་གཟིགས་ངོར་གནས་ལུགས་ཡིན་པའི་ཕྱིར། ཁྱབ་པ་འགྲིག། མ་གྲུབ་ན། དེ་འདྲའི་གཟིགས་ངོར་ཡོད་པ་ཆོས་ཅན། གནས་ལུགས་ཡིན་པར་ཐལ། དེའི་གཟིགས་ངོར་ཡོད་པ་
ཡིན་པའི་ཕྱིར། མ་གྲུབ་ན། དེའི་གཟིགས་ངོར་ཡོད་པ་དེའི་གཟིགས་ངོར་ཡོད་པ་ཡིན་པར་ཐལ། དེའི་གཟིགས་ངོར་ཡོད་པའི་ཆོས་ཤིག་ཡོད་པའི་ཕྱིར། གཞན་ཡང། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཕུང་སོགས་མེད་པ་དེ་ཕུང་སོགས་
ཀྱི་གནས་ལུགས་ཡིན་པར་ཐལ། ཊཱིཀ་ཆེན་ལས། ཕུང་སོགས་རྣམས་ཞེས་སོགས་གསུངས་པའི་ཕྱིར། འདོད་ན། དེས་ཕུང་སོགས་མ་གཟིགས་པར་ཐལ། འདོད་པའི་ཕྱིར་ཟེར་རོ། །གཞན་ཡང། ཇི་ལྟ་བ་རྟོགས་པའི་རྣམ་མཁྱེན་དེ་ཇི་ལྟ་བ་ལ་གཉིས་སྣང་དང་བཅས་པར་ཐལ། དེས་ཇི་
ལྟ་བ་གཟིགས་པའི་གཟིགས་ངོར་གཉིས་སྣང་ཡོད་པའི་ཕྱིར་ཏེ། དེས་ཇི་ལྟ་བ་གཟིགས་པའི་གཟིགས་ངོར་ཤེས་བྱ་ཇི་སྙེད་པ་ཡོད་པའི་ཕྱིར། རྟགས་ཁས། གཞན་ཡང། ཇི་ལྟ་བ་གཟིགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མེད་པར་ཐལ། དེས་དེ་
གཟིགས་པའི་གཟིགས་ངོར་ཇི་སྙེད་པ་མེད་པ་དེ་ཇི་སྙེད་པའི་གནས་ལུགས་ཡིན་པའི་ཕྱིར་ཏེ། དེས་དེ་གཟིགས་པའི་གཟིགས་ངོར་ཇི་སྙེད་པ་མ་གཟིགས་པ་དེ། དེས་ཇི་སྙེད་པ་གཟིགས་པའི་གཟིགས་ཚུལ་ཡིན་པའི་ཕྱིར་ཏེ། མདོ་ལས། མཐོང་བ་མེད་པ་ནི་མཐོང་བ་དམ་པའོ། །ཞེས་དང་
སྡུད་པ་ལས། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང། འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང། །གང་ལ་རྣམ་ཤེས་དང་སེམས་ཡིད་མཐོང་མེད་པ། །འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །ནམ་མཁའ་མཐོང་ཞེས་སེམས་
ཅན་ཚིག་ཏུ་རབ་རྗོད་པ། །ནམ་མཁའ་ཇི་ལྟར་མཐོང་སྟེ་དེས་འདི་བརྟག་པར་གྱིས། །དེ་ལྟར་ཆོས་མཐོང་བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་གྱིས་ནི་བསྙད་པར་ནུས་མ་ཡིན། །ཞེས་གསུངས་པའི་ཕྱིར། གཞན་ཡང། ཇི་ལྟ་བ་རྟོགས་པའི་རྣམ་མཁྱེན་གྱིས་

[124B] འདི་ན་ཇི་ལྟ་སད་བཞིན་ཇི་སྲིད་དུ། །ཞེས་པའི་ཐད་ཀྱི་ཊཱིཀ་ཆེན་ལས། ཆོས་ཀྱི་དབྱིངས་མངོན་སུམ་དུ་མཛད་པའི་སངས་རྒྱས་རྣམས་ལ་ནི། གསུམ་ཆར་ཡང་ཡོད་པ་མ་ཡིན་པས་ཕྱིར་རོལ་མེད་པའི་རྣམ་པར་
ཤེས་པ་མེད་དོ། །དེ་ཡང་ཇི་ལྟ་བ་གཟིགས་པའི་ངོར་ནི་གསུམ་པོ་མི་སྣང་ལ། ཇི་སྙེད་པ་གཟིགས་པའི་ངོར་ནི་ཡུལ་ཅན་རང་ཉིད་མ་རིག་བག་ཆགས་ཀྱིས་བསླད་པའི་དབང་གིས་སྣང་བ་མེད་ཀྱང། གང་ཟག་གཞན་གྱིས་ཤེས་པ་བསླད་པའི་དབང་གིས་སྣང་བ་རྣམས། དེ་སྣང་བའི་སྒོ་
ནས་སངས་རྒྱས་ལ་སྣང་ནས་མཁྱེན་པ་ཡིན་ནོ། །ཞེས་བཤད་པའི་ཕྱིར། ཁ་ཅིག། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་ལྟ་བ་མེད་ཟེར་ན། ཤེས་བྱ་ཆོས་ཅན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་རྒྱུན་མཐའི་བར་ཆད་མེད་
ལམ་གྱི་ངོར་སྟོང་ཉིད་མེད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་ངོར་དེ་ཡོད་པར་ཐལ། དེ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། མཉམ་གཞག་གིས་དེ་ཁོ་ན་ཉིད་རྟོགས་པར་
འདོད་པ་ཐམས་ཅད་ཀྱང་རང་གི་ཡུལ་ཅན་གྱི་ངོ་ན་ཡུལ་ཡོད་པར་འདོད་པ་ཁོ་ན་ཡིན་པས་དོན་དམ་པར་ཡོད་མེད་རྩོད་པའི་དོན་དམ་པར་ཡོད་པ་དེ་ག་ལ་ཡིན། ཞེས་གསུངས་པའི་ཕྱིར། ཁོ་ན་རེ། ཁྱོད་ཀྱི་ངོར་སྟོང་ཉིད་ཡོད་པར་ཐལ། ཁྱོད་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་
མཉམ་གཞག་ཡེ་ཤེས་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་རྒྱུན་མཐའི་ཡེ་ཤེས་ཀྱི་ངོར་སྟོང་ཉིད་ཡོད་པའི་ཕྱིར། འདོད་ན། སྟོང་ཉིད་ཀྱི་གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་རྒྱུན་
མཐའི་ཡེ་ཤེས་ཆོས་ཅན། དེར་ཐལ། དེའི་ཕྱིར། འདོད་ན། དེའི་ངོར་སྟོང་ཉིད་མེད་པར་ཐལ། དེའི་ངོར་སྟོང་ཉིད་མེད་པ་སྟོང་ཉིད་ཀྱི་གནས་ལུགས་ཡིན་པའི་ཕྱིར་ཏེ། བུམ་པའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་རྒྱུན་མཐའི་བར་ཆད་མེད་ལམ་གྱི་ངོར་བུམ་པ་མེད་

[125A]༄༅། །པ་བུམ་པའི་གནས་ལུགས་ཡིན་པའི་ཕྱིར་ན་མ་ཁྱབ་བོ། །ཁ་ཅིག། ཁྱོད་ཀྱི་ངོར་སྟོང་ཉིད་ཡོད་པར་ཐལ། ཁྱོད་ཀྱི་ངོར་སྟོང་ཉིད་ཀྱི་གནས་ལུགས་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། སྟོང་ཉིད་ཀྱི་གནས་
ལུགས་ལ་རྩེ་གཅིག་ཏུ་མཉམ་པར་བཞག་པའི་རྒྱུན་མཐའི་བར་ཆད་མེད་ལམ་གྱི་ངོར་སྟོང་ཉིད་ཡོད་པའི་ཕྱིར། འདོད་ན། བདེན་མེད་ཀྱི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་བདེན་མེད་ཡོད་པར་ཐལ། དེའི་ཚེ་ན་བདེན་མེད་རྙེད་པའི་ཕྱིར་ཟེར་ན། དེའི་ལན་ལ་ཁ་
ཅིག། བདེན་མེད་ཀྱི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་བདེན་མེད་མ་རྙེད་ཟེར་ན། ཤེས་བྱ་ཆོས་ཅན། དེའི་ཚེ་བདེན་མེད་རྙེད་པར་ཐལ། དེའི་ཚེ་བདེན་མེད་ཚད་མས་རྟོགས་པའི་ཕྱིར་ཏེ། དེའི་ཚེ་བདེན་མེད་ཚད་མའི་རྙེད་དོན་ཡིན་པའི་ཕྱིར་ཏེ། དེའི་ཚེ་བདེན་མེད་
ཡོད་པའི་ཕྱིར་ཏེ། དེའི་ཚེ་བདེན་གྲུབ་མེད་པ་ཡོད་པའི་ཕྱིར། ཁོ་ན་རེ། བདེན་མེད་བདེན་མེད་ཀྱི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་པར་ཐལ། བདེན་མེད་ཀྱི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་བདེན་མེད་རྙེད་པའི་ཕྱིར་ན་མ་ཁྱབ་བོ། །ཁོ་ན་
རེ། གང་ཟག་གི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་གང་ཟག་རྙེད་པར་ཐལ། བདེན་མེད་ལ་དེའི་ཕྱིར། མ་གྲུབ་ན། རིམ་པ་ལྟར་སོང། འདོད་ན། གང་ཟག་རྣམ་བཅད་རྣམ་པ་བདུན་གྱིས་དཔྱད་མཐར་རྙེད་པར་ཐལ་ལོ། །འདོད་ན། འཇུག་པ་ལས། དེ་ནི་དེ་ཉིད་དུ་
འམ་འཇིག་རྟེན་དུ། །རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། །ཞེས་བཤད་པ་མི་འཐད་པར་ཐལ་ལོ། །ཟེར་ན་རྩ་བར་མ་ཁྱབ་བོ། །ཡང་ཁོ་ན་རེ། གང་ཟག་གི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་གང་ཟག་རྙེད་པར་ཐལ། དེའི་ཚེ་གང་ཟག་ཚད་མས་རྙེད་པའི་
ཕྱིར་ཏེ། དེའི་ཚེ་གང་ཟག་ཚད་མའི་རྙེད་དོན་ཡིན་པའི་ཕྱིར་ཏེ། དེའི་ཚེ་གང་ཟག་ཡོད་པའི་ཕྱིར་ཏེ། དེའི་ཚེ་གང་ཟག་འཚོལ་མཁན་གྱི་གང་ཟག་ཡོད་པའི་ཕྱིར་ཏེ། དེའི་ཚེ་གང་ཟག་འཚོལ་མཁན་གྱི་གང་ཟག་དེས་གང་ཟག་མ་རྙེད་པའི་ཕྱིར་ན་མ་ཁྱབ་བོ།། །།

[125B]   ༈    །ཞེས་སོགས་ཀྱི་སྐབས་སུ། མཐའ་བཅད་པ་ལ། བཞི་བརྒྱ་པའི་འགྲེལ་པ་ལས། དེ་ལ་མ་འོངས་པ་ནི་ད་ལྟར་བའི་དུས་སུམ་ཕྱིན་པའོ། །འདས་པ་ནི་དེ་ཉིད་ལས་འདས་པའོ། །དེ་ལྟར་བྱུང་བ་ནི། སྐྱེས་ལ་མ་འགགས་པའོ། །ད་
ལྟར་བྱུང་བ་ནི། ད་ལྟར་དམིགས་པའི་ཕྱིར་གཙོ་བོ་ཡིན་གྱི། མ་འོངས་པ་དང་རྒྱལ་པ་དག་གིས་མ་འོངས་པ་དང་འདས་པའི་དུས་གཉིས་རྣམ་པར་འཇོག་པ་ནི་གཙོ་བོ་མ་ཡིན་ནོ། །ཞེས་གསུངས། དེའི་དོན་ནི། མཁས་པ་ཁ་ཅིག། དུས་གསུམ་གྱི་གཙོ་བོ་མ་ཡིན་པ་གང་ཞིག། །སྐྱེ་བ་
ལ་མངོན་དུ་ཕྱོགས་ཤིང་མ་སྐྱེས་པ་དེ་མ་འོངས་པའི་མཚན་ཉིད། དེ་གང་ཞིག། སྐྱེས་ཟིན་འགགས་པ། འདས་པའི་མཚན་ཉིད། དུས་གསུམ་གྱི་གཙོ་བོ་གང་ཞིག། སྐྱེས་ལ་མ་འགགས་པ། ད་ལྟར་བའི་མཚན་ཉིད་ཟེར་ན། མྱུ་གུ་མ་འོངས་པ་ཆོས་ཅན། མ་འོངས་པའི་མཚན་
ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། སྐྱེ་བ་ལ་མངོན་དུ་ཕྱོགས་པ་མ་ཡིན་པར་ཐལ། སྐྱེས་ཟིན་པའི་ཕྱིར། ཁོ་ན་རེ། མྱུ་གུ་ཞིག་པ་ཆོས་ཅན། འཇིག་པ་ལ་མངོན་དུ་ཕྱོགས་པ་མ་ཡིན་པར་ཐལ། ཞིག་པ་ཡིན་པའི་ཕྱིར། འདོད་ན། དེ་ཡིན་པར་ཐལ། འགག་
བཞིན་པ་ཡིན་པའི་ཕྱིར། ཁྱབ་སྟེ། འགག་བཞིན་པ་ནི་ཡོད་ཀྱང་འཇིག་ལ་ཕྱོགས་པར་འདོད་གྱུར་པ། ཞེས་གསུངས་པའི་ཕྱིར་ན་རྩ་བར་མ་ཁྱབ། ཁོ་ན་རེ། ཞིག་པ་ཡིན་ན་འཇིག་པ་ལ་མངོན་དུ་ཕྱོགས་པ་མ་ཡིན་དགོས་པར་ཐལ། མྱུ་གུ་ཞིག་པ་འཇིག་པ་ལ་མངོན་དུ་ཕྱོགས་
པ་མ་ཡིན་པའི་ཕྱིར་ཏེ། འཇིག་པ་ཡིན་པའི་ཕྱིར་ན་མ་ཁྱབ། གཞན་ཡང། དངོས་པོ་ཡིན་ན་དུས་གསུམ་གང་རུང་ཡིན་དགོས་པར་ཐལ། མཚན་ཉིད་གསུམ་པོ་དེ་འཐད་པའི་ཕྱིར། འདོད་ན། བུམ་པ་དང་བུམ་པའི་མ་འོངས་པ་གཉིས་ཆོས་ཅན། དེར་ཐལ། དེའི་ཕྱིར། འདོད་
ན། ད་ལྟར་བ་ཡིན་པ་ཐལ། དུས་གསུམ་གང་རུང་གང་ཞིག། མ་འོངས་པ་ཡང་མ་ཡིན། འདས་པ་ཡང་མ་ཡིན་པའི་ཕྱིར། དང་པོ་མ་གྲུབ་ན། བུམ་པ་མ་འོངས་པ་ཡིན་པར་ཐལ། དེ་གཉིས་ཀ་མ་འོངས་པ་ཡིན་པའི་ཕྱིར། རྩ་བར་འདོད་ན། དེ་གཉིས་ཀ་དུས་གསུམ་གྱི་གཙོ་

[126A]༄༅། །བོ་ཡིན་པར་ཐལ་ལོ། །འདོད་ན། བུམ་པ་མ་འོངས་པ་དུས་གསུམ་གྱི་གཙོ་བོ་ཡིན་པར་ཐལ། འདོད་པའི་ཕྱིར། འདོད་ན། །དེ་ད་ལྟར་བ་ཡིན་པར་ཐལ། འཁོར་གསུམ། ཁ་ཅིག། དུས་གསུམ་ཕལ་པ་བ་ཡིན་པ་གང་ཞིག་
རང་ཉིད་དངོས་པོ་གང་ལ་ལྟོས་ནས་དུས་གསུམ་གང་རུང་དུ་འཇོག་པའི་དངོས་པོ་དེའི་དུས་སུ་རང་ཉིད་ཐལ་ཟིན་པ་དེ། འདས་པའི་མཚན་ཉིད། དེ་གང་ཞིག། རང་ཉིད་དངོས་པོ་གང་ལ་ལྟོས་ནས་དུས་གསུམ་གང་རུང་དུ་འཇོག་པའི་དངོས་པོ་དེའི་དུས་སུ་རང་ཉིད་མ་སྐྱེས་པའམ་མ་
ཕྱིན་པ་དེ། མ་འོངས་པའི་མཚན་ཉིད། དུས་གསུམ་གྱི་གཙོ་བོ་གང་ཞིག། རང་ཉིད་དངོས་པོ་གང་ལ་ལྟོས་ནས་དུས་གསུམ་གང་རུང་དུ་འཇོག་པའི་དངོས་པོ་དེའི་དུས་སུ་རང་ཉིད་སྐྱེས་ལ་མ་འགགས་པ་དེ། ད་ལྟར་བའི་མཚན་ཉིད་ཟེར་ན། ཤེས་བྱ་ཆོས་ཅན། མྱུ་གུ་ཞིག་པ་དེ་མྱུ་
གུ་ལ་ལྟོས་ཏེ་འདས་པ་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། དེ་མ་ཡིན་པར་ཐལ། དེ་ལ་ལྟོས་ཏེ་མ་འོངས་པ་ཡིན་པའི་ཕྱིར་ཏེ། དེའི་དུས་སུ་མ་འོངས་པ་ཡིན་པའི་ཕྱིར་ཏེ། དེ་མྱུ་གུའི་འབྲས་བུ་ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། ཁྱོད་ཀྱི་ཞིག་པ་ཁྱོད་ཀྱི་འབྲས་བུ་ཡིན་པར་ཐལ། ཁྱོད་
དངོས་པོ་ཡིན་པའི་ཕྱིར། གཞན་ཡང། མྱུ་གུ་མ་འོངས་པ་མྱུ་གུ་ལ་ལྟོས་ཏེ་མ་འོངས་པ་ཡིན་པར་ཐལ། མཚན་ཉིད་གཉིས་པ་འཐད་པའི་ཕྱིར། འདོད་མི་ནུས་ཏེ། དེ་མྱུ་གུ་ལ་ལྟོས་ཏེ་འདས་པ་ཡིན་པའི་ཕྱིར་ཏེ། དེ་མྱུ་གུའི་དུས་སུ་འདས་པ་ཡིན་པའི་ཕྱིར་ཏེ། དེ་མྱུ་གུའི་རྒྱུ་
ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། ཁྱོད་མ་འོངས་པ་ཁྱོད་ཀྱི་རྒྱུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། གཞན་ཡང། མྱུ་གུ་ཞིག་པ་མྱུ་གུ་ལ་ལྟོས་ཏེ་མ་འོངས་པ་ཡིན་པར་ཐལ། དེ་མྱུ་གུའི་རྗེས་སུ་བྱུང་བ་གང་ཞིག། སང་གི་ལམ་དེ་དེ་རིང་གི་ལམ་ལ་
ལྟོས་ཏེ་འགྲོ་བའི་བྱ་བ་མ་འོངས་པ་ཡིན་པའི་ཕྱིར་ཏེ། དེ་དེ་ལ་ལྟོས་ཏེ་འགྲོ་བའི་བྱ་བ་མ་སྐྱེས་པ་ཡིན་པའི་ཕྱིར་ཏེ། ལྷས་བྱིན་གདོང་ཤར་ལ་གཏད་ནས་འགྲོ་བའི་མདུན་ཕྱོགས་ཀྱི་ལམ་རྣམས་གོམ་པ་ད་ལྟར་བའི་ལམ་ལ་ལྟོས་ཏེ་འགྲོ་བའི་བྱ་བ་མ་སྐྱེས་པའི་ལམ་དང་

[126B] ཁ་ཅིག། ལུང་དེའི་དོན་དུ་བསམ་ནས། ད་ལྟར་བ་གཅིག་ཞིག་པའི་ཞིག་པར་དམིགས་པ། འདས་པའི་མཚན་ཉིད། ད་ལྟར་བ་གཅིག་མ་འོངས་པའི་མ་འོངས་
པར་དམིགས་པ། མ་འོངས་པའི་མཚན་ཉིད། ད་ལྟར་དམིགས་པ། ད་ལྟར་བའི་མཚན་ཉིད། དེས་ན་ཁྱོད་དངོས་པོ་གང་ལ་ལྟོས་ནས་འདས་པར་འཇོག་ནུས་ན་དངོས་པོ་དེ་ད་ལྟར་བ་ཡིན་པས་ཁྱབ། ཁྱོད་མ་འོངས་པ་ཡིན་པས་ཁྱབ། ཁྱོད་དངོས་པོ་གང་ལ་ལྟོས་ནས་མ་
འོངས་པར་འཇོག་ནུས་ན་དངོས་པོ་དེ་ད་ལྟར་བ་ཡིན་པས་ཁྱབ། ཁྱོད་མ་འོངས་པ་ཡིན་པས་ཁྱབ་ཟེར་ན། མྱུ་གུ་ཞིག་པ་ཞིག་པ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན། མྱུ་གུ་ཞིག་པ་ཆོས་ཅན། ཁྱོད་ཞིག་པ་འདས་པ་ཡིན་པར་
ཐལ། ཁྱོད་དངོས་པོ་ཡིན་པའི་ཕྱིར། རྩ་བར་འདོད་ན། མྱུ་གུ་ཞིག་པ་ད་ལྟར་བ་ཡིན་པར་ཐལ། འདོད་པའི་ཕྱིར། ཁོ་ན་རེ། མྱུ་གུ་ཞིག་པའི་ཞིག་པ་དེ་ད་ལྟར་བ་གཅིག་ཞིག་པའི་ཞིག་པ་ཡིན་པར་ཐལ། དེ་གང་ལ་ལྟོས་ནས་འདས་པར་འཇོག་པའི་ད་ལྟར་བ་གཅིག་
ཡོད་པའི་ཕྱིར་ཏེ། མྱུ་གུ་ཞིག་པ་སྐྱེས་ལ་མ་འགགས་པ་དེ་ད་ལྟར་བ་གང་ཞིག། མྱུ་གུ་ཞིག་པའི་ཞིག་པ་དེ་ལ་ལྟོས་ནས་འདས་པ་ཡིན་པའི་ཕྱིར། དང་པོ་དེར་ཐལ། མྱུ་གུ་ཞིག་པའི་སྐབས་ཀྱི་ད་ལྟར་བ་གཅིག་ཡོད་པའི་ཕྱིར་ཏེ། མྱུ་གུ་ཞིག་པ་དེ་རང་དུས་སུ་
ད་ལྟར་བ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པའི་ཕྱིར་ཟེར་ན། གལ་ཏེ་དུས་ནི་དངོས་རྟེན་ན། །ཞེས་པའི་ཐད་ཀྱི་ཊཱིཀ་ཆེན་ལས། མྱུ་གུ་ཞིག་པ་དེ་རང་དུས་ན་ཁོ་རང་ཞིག་པ་མིན་ཀྱང་སྤྱིར་ཞིག་པ་ཡིན་པས་འདས་པ་ཁོ་ནའོ། །
ཞེས་བཤད་པ་མི་འཐད་པར་ཐལ། མྱུ་གུ་ཞིག་པ་རང་དུས་སུ་འདས་པ་མ་ཡིན་པའི་ཕྱིར། མ་གྲུབ་ན་སོང། དེར་ཐལ། དེ་རང་དུས་སུ་ད་ལྟར་བ་ཡིན་པའི་ཕྱིར། རྟགས་ཁས། གཞན་ཡང། རྩ་ཤའི་ཊཱིཀ་ཆེན་ལས། དེ་ལྟར་ན་ད་ལྟར་བ་ནི་དངོས་པོ་གཞན་ཅིག་ཞིག་

[127A]༄༅། །པ་དང་མ་སྐྱེས་པའི་སྒོ་ནས་བཞག་མི་དགོས་པའི་སྐྱེས་ལ་མ་འགགས་པ་མྱུ་གུ་ལྟ་བུ་ཡིན་པས་མ་འོངས་པའི་སྐད་ཅིག་མ་སྐྱེས་ལ་མ་འགགས་པ་རྣམས་དང་ཁྱད་པར་ཆེའོ། །ཞེས་བཤད་པ་མི་འཐད་པར་ཐལ། མྱུ་གུ་མ་འོངས་པ་སྐྱེས་ལ་མ་
འགགས་པ་དེ་ད་ལྟར་བ་ཡིན་པའི་ཕྱིར་ཏེ། མྱུ་གུ་ཞིག་པ་སྐྱེས་ལ་མ་འགགས་པ་དེ་ད་ལྟར་བ་ཡིན་པའི་ཕྱིར། རྟགས་ཁས། གཞན་ཡང། མྱུ་གུ་ཞིག་པའི་ཞིག་པ་ཆོས་ཅན། ཁྱོད་མྱུ་གུ་ཞིག་པ་ལ་ལྟོས་ཏེ་འདས་པ་ཡིན་པར་ཐལ། ཁྱོད་མྱུ་གུ་ཞིག་པ་སྐྱེས་ལ་མ་
འགགས་པ་ལ་ལྟོས་ཏེ་འདས་པ་ཡིན་པའི་ཕྱིར། རྟགས་ཁས། འདོད་ན། མྱུ་གུ་ཞིག་པ་དེ་ད་ལྟར་བ་ཡིན་པར་ཐལ། འདོད་པའི་ཕྱིར། ཁྱབ་པ་རྩ་བའི་དམ་བཅའ་ལ་ཁས། གཞན་ཡང། མྱུ་གུ་ཞིག་པ་ཆོས་ཅན། ཁྱོད་རང་དུས་སུ་འདས་པ་ཡིན་པར་ཐལ། ཁྱོད་རང་དུས་
སུ་མྱུ་གུའི་འདས་པ་ཡིན་པའི་ཕྱིར། མ་ཁྱབ་ན། མྱུ་གུའི་ཞིག་པ་དེ་མྱུ་གུའི་འདས་པ་ཡིན་པའི་སྒྲུབ་བྱེད་དུ་སྤྱིར་འདས་པར་འཇོག་པ་མ་ཡིན་པར་ཐལ། མ་ཁྱབ་པ་དེའི་ཕྱིར། འདོད་ན། དེ་འདས་པ་ཡིན་པའི་སྒྲུབ་བྱེད་མེད་པར་ཐལ། འདོད་པའི་ཕྱིར། གལ་ཏེ་དུས་ནི་དངོས་
རྟེན་ན། །ཞེས་པའི་ཐད་དུ་ཊཱིཀ་ཆེན་ལས། འོ་ན་མྱུ་གུ་ཞིག་པའི་ཞིག་པ་རིགས་འདྲ་རྒྱུན་མར་འབྱུང་བ་ནི་འདོད་པས་དེའི་སྐད་ཅིག་མ་སྐྱེས་ལ་མ་འགགས་པ་རྣམས་ད་ལྟར་བར་འགྱུར་ལ་དེ་ལྟར་ན་ད་ལྟར་བ་དང་ཞིག་པ་གཉིས་མི་འགལ་བར་འབྱུར་རོ་ཞེ་ན། སྐྱོན་མེད་དེ། མྱུ་གུ་ཞིག་
པའི་སྐད་ཅིག་མ་དང་པོ་ནི་མྱུ་གུ་ཞིག་པ་ཡིན་ལ། དེའི་རིགས་འདྲའི་ཞིག་པ་རྣམས་ནི་སྔ་མ་སྔ་མ་ཞིག་པ་ཡིན་ཞིང་ཞིག་པ་ཐམས་ཅད་འདས་པ་ཡིན་པའི་ཕྱིར་རོ། །ཞེས་གསུངས། དེའི་དོན་ལ་ཁ་ཅིག། མྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་ཟེར་ན། འོ་ན། དེའི་དུས་སུ་
མྱུ་གུ་ཞིག་པ་སྐྱེས་པར་ཐལ། དམ་བཅའ་འཐད་པ་གང་ཞིག། མྱུ་གུ་ཞིག་པ་དང་མྱུ་གུ་ཞིག་པ་སྐྱེས་པ་དུས་མཉམ་པའི་ཕྱིར། ཕྱི་མ་གྲུབ་སྟེ། མྱུ་གུའི་ཞིག་པ་མྱུ་གུའི་དངོས་འབྲས་ཡིན་པའི་ཕྱིར། རྩ་བར་འདོད་ན། དེའི་དུས་སུ་མྱུ་གུ་ཞིག་པ་ཡོད་པར་ཐལ། འདོད་པའི་ཕྱིར་

[127B] མྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་པར་ཐལ། དུ་བའི་དུས་སུ་བུད་ཤིང་ཞིག་པའི་ཕྱིར། མ་གྲུབ་ན། དུ་བ་ཆོས་ཅན། ཁྱོད་ཀྱི་དུས་སུ་བུད་ཤིང་ཞིག་པར་ཐལ། ཁྱོད་བུད་ཤིང་གི་འབྲས་བུ་ཡིན་པའི་ཕྱིར་ན་མ་ཁྱབ་སྟེ། ཤེས་བྱ་ཆོས་ཅན། མྱུ་གུ་ཞིག་པ་ཞིག་པ་དེ་
མྱུ་གུའི་ཞིག་པ་ཡིན་པར་ཐལ། དེའི་དུས་སུ་མྱུ་གུ་ཞིག་པའི་ཕྱིར། རྟགས་ཁས། འདོད་ན། ཊཱིཀ་ཆེན་རིག་པའི་རྒྱ་མཚོ་ལས། མྱུ་གུ་ཞིག་པའི་སྐད་ཅིག་མ་དང་པོ་མྱུ་གུ་ཞིག་པ་ཡིན་ལ། ཞེས་སོགས་བཤད་པ་མི་འཐད་པར་ཐལ། མྱུ་གུ་ཞིག་པའི་རིགས་འདྲ་ཕྱི་མ་ཞིག་པ་
རྣམས་མྱུ་གུའི་ཞིག་པ་ཡིན་པའི་ཕྱིར་ཏེ། མྱུ་གུ་ཞིག་པ་ཞིག་པ་དེ་མྱུ་གུའི་ཞིག་པ་ཡིན་པའི་ཕྱིར། ཁོ་ན་རེ། མྱུ་གུ་ཞིག་པའི་དུས་སུ་མྱུ་གུ་ཞིག་པའི་འབྲས་བུ་སྐྱེས་པར་ཐལ། དེའི་དུས་སུ་མྱུ་གུ་ཞིག་པ་ཞིག་པ་གང་ཞིག། མྱུ་གུ་ཞིག་པ་ཞིག་པ་དང། མྱུ་གུ་ཞིག་པའི་འབྲས་བུ་
སྐྱེས་པ་དུས་མཉམ་པའི་ཕྱིར། དང་པོ་མ་གྲུབ་ན། མྱུ་གུ་ཞིག་པ་ཆོས་ཅན། ཁྱོད་རང་དུས་སུ་ཞིག་པར་ཐལ། ཁྱོད་རང་དུས་སུ་ཞིག་པ་ཡིན་པའི་ཕྱིར་ན་མ་ཁྱབ། ཕྱི་མ་མ་གྲུབ་ན། མྱུ་གུ་ཞིག་པ་ཆོས་ཅན། ཁྱོད་ཞིག་པ་དང། ཁྱོད་ཀྱི་འབྲས་བུ་སྐྱེས་པ་དུས་མཉམ་པར་ཐལ། ཁྱོད་
དངོས་པོ་ཡིན་པའི་ཕྱིར། ཞེས་ཟེར་རོ། །ཚིག་གསལ་ལས། འཇིག་པ་རྒྱུ་མེད་དུ་ཁས་བླངས་ནས། འདུས་བྱས་སྐད་ཅིག་མར་སྨྲ་པ་ལྟར་ན། རྒྱུ་མེད་པས་འཇིག་པ་མེད་པའི་ཕྱིར། དངོས་པོ་སྐད་ཅིག་གི་འཇིག་པ་དང་བྲལ་བ་རྣམས་འདུས་བྱས་སུ་ཇི་ལྟར་འགྲུབ་དེའི་ཕྱིར་
དེ་ཐམས་ཅད་མི་འགྲིག་པར་འགྱུར་རོ། །ཞེས་པའི་དོན་ལ། ཁ་ཅིག། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མི་སྡོད་པ་ལ་རྒྱུ་མེད་པར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་ལ་རྒྱུ་མེད་པའི་ཕྱིར། རྩ་བར་འདོད་ན། བུམ་པ་རང་གྲུབ་དུས་ཀྱི་སྐད་ཅིག་
གཉིས་པར་མ་སྡད་པ་ལ་རྒྱུ་མེད་པར་ཐལ་ལོ། །འདོད་ན། དེ་རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་མ་ཡིན་པར་ཐལ་ལོ། །འདོད་ན། བུམ་པ་འདུས་བྱས་མ་ཡིན་པར་ཐལ་ལོ། །ཟེར་ན། བུམ་པ་ཆོས་ཅན། ཁྱོད་རང་གྲུབ་དུས་ཀྱི་སྐད་ཅིག་གཉིས་པར་མི་རྟག་པ་ཡིན་

[128A]༄༅། །པར་ཐལ། ཁྱོད་རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་ཡིན་པའི་ཕྱིར། རྟགས་ཁས། འདོད་ན། ཁྱོད་རང་གྲུབ་དུས་ཀྱི་སྐད་ཅིག་གཉིས་པར་ཡོད་པར་ཐལ་ལོ། །གཞན་ཡང། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་སྡད་
པ་དེ་བུམ་པའི་ཞིག་པ་ཡིན་པར་ཐལ། ལུང་དོན་འཆད་ཚུལ་འཐད་པའི་ཕྱིར། རྟགས་ཁས། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་སྡད་པ་ཆོས་ཅན། ཁྱོད་བུམ་པ་དང་འབྲེལ་པར་ཐལ། ཁྱོད་བུམ་པའི་ཞིག་པ་ཡིན་པའི་ཕྱིར། འདོད་ན། བུམ་པ་མེད་ན་
ཁྱོད་མེད་དགོས་པར་ཐལ་ལོ། །དེའི་ཐད་ཀྱི་ཊཱིཀ་ཆེན་ལས། སྐད་ཅིག་དང་པོ་དུས་གཉིས་པར་ཞིག་པ་ནི་དངོས་སུ་དགག་བྱ་བཅད་ནས་རྟོགས་དགོས་པས། དགག་པ་ནི་ཡིན་ལ། མེད་དགག་ནི་མ་ཡིན་པས་མ་ཡིན་དགག་སྟེ། ཞིག་རྒྱུ་དེ་བཅད་པ་ཙམ་མིན་གྱི། དེ་བཅད་པའི་
དངོས་པོ་ཅིག་འཕངས་པའི་ཕྱིར་རོ། །ཞེས་པའི་དོན་ལ་ཁ་ཅིག། བུམ་པ་ཞིག་པ་མ་ཡིན་དགག་ཡིན་ཏེ། དེ་རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་སྒྲུབ་པ་འཕེན་པའི་ཕྱིར་ཏེ། བུམ་པ་ཞིག་པ་ཞེས་པའི་སྒྲས་བུམ་པ་རང་གྲུབ་དུས་ཀྱི་སྐད་
ཅིག་དང་པོར་གནས་པ་འཕེན་པའི་ཕྱིར་ཟེར་ན། བུམ་པ་ཞིག་པ་ཞེས་པའི་སྒྲ་དེས་བུམ་པ་འཕེན་པར་ཐལ། དེས་བུམ་པ་རང་གྲུབ་དུས་ཀྱི་སྐད་ཅིག་དང་པོར་གནས་པ་འཕེན་པའི་ཕྱིར། འདོད་ན་བུམ་པ་ཞིག་པ་དེ་རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་
དགག་བྱ་འཕེན་པར་ཐལ། བུམ་པ་དེའི་དགག་བྱ་གང་ཞིག། འདོད་པའི་ཕྱིར། འདོད་ན། ཧ་ཅང་ཐལ་ལོ། །ཁ་ཅིག། མྱུ་གུའི་མ་འོངས་པ་ཡིན་ན་དགག་པ་ཡིན་པས་ཁྱབ། དེའི་འདས་པ་ཡིན་ན་དགག་པ་ཡིན་པས་ཁྱབ་ཟེར་ན། མྱུ་གུ་སྐྱེ་བཞིན་པ་ཆོས་ཅན། དེར་ཐལ། དེའི་ཕྱིར་
མ་གྲུབ་ན། མྱུ་གུ་སྐྱེ་བཞིན་པ་མྱུ་གུའི་མ་འོངས་པ་ཡིན་པར་ཐལ། མྱུ་གུ་འགག་བཞིན་པ་མྱུ་གུའི་ད་ལྟར་བ་ཡིན་པའི་ཕྱིར། མྱུ་གུའི་ད་ལྟར་བ་ཡོད་པའི་ཕྱིར་ཏེ། རྩ་བར་འདོད་ན། མྱུ་གུ་སྐྱེ་བ་དགག་པ་ཡིན་པར་ཐལ་ལོ། །འདོད་ན། དེ་སྐྱེས་པ་དགག་པ་ཡིན་པར་ཐལ་ལོ་

[128B] དེ་མི་རྟག་པ་དགག་པ་ཡིན་པར་ཐལ་ལོ།    ༈    །རང་ལུགས་ལ། དུས་གསུམ་སོ་སོའི་ངོ་བོ་ངོས་བཟུང་བ་དང། འདས་པ་དང་མ་འོངས་པ་དངོས་པོ་ཡིན་པའི་སྒྲུབ་བྱེད་བཤད་པ་གཉིས། དང་པོ་ནི། དངོས་པོ་ནི། དངོས་པོ་གཞན་ཞིག། སྐྱེས་ཟིན་ཞིག་པའི་ཆ། འདས་པའི་
མཚན་ཉིད། དངོས་པོ་གཞན་ཞིག་རང་ཉིད་སྐྱེ་བྱད་ཀྱི་རྒྱུ་ཡོད་ཀྱང་རྐྱེན་མ་ཚང་བའི་དབང་གིས་རེ་ཤིག་མི་སྐྱེ་བའི་ཆ། མ་འོངས་པའི་མཚན་ཉིད། སྐྱེས་ལ་མ་འགགས་པ་ཡིན་པ་གང་ཞིག། རང་ཉིད་ཀྱི་དོན་སྤྱི་འཆར་བ་འདས་པའི་དོན་སྤྱི་འཆར་པ་དང་མ་འོངས་པའི་དོན་སྤྱི་འཆར་
པ་ལ་མི་ལྟོས་པ། ད་ལྟར་བའི་མཚན་ཉིད། གཉིས་པ་ལ་ལུང་གིས་སྒྲུབ་པ་དང། རིགས་པས་སྒྲུབ་པ་གཉིས། དང་པོ་ནི། འདས་པ་དངོས་པོ་ཡིན་ཏེ། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི་སྟེ། ཞེས་ཤི་བ་དེ་རང་གི་རྒྱུར་གྱུར་པའི་སྐྱེ་བ་ལས་བྱུང་བར་བཤད་པ་གང་ཞིག་
ཤི་བ་དེ་སེམས་ཅན་གང་ཤི་བའི་ཞིག་པར་འཇོག་པའི་ཕྱིར། དེས་ན་མེ་དུ་བའི་དུས་སུ་འདས་པ་ཡིན་ཀྱང། འདས་པ་མ་ཡིན། མྱུ་གུ་ཞིག་པ་ཞིག་པ་ཡིན་ཀྱང་མ་ཞིག། དེ་རང་དུས་སུ་འདས་པ་ཡིན་ཀྱང། རང་དུས་སུ་མ་འདས། ཐ་མལ་པ་སྲོག་དབང་འགག་པ་ཤི་བའི་མཚན་
གཞི་ཡིན། གཉིས་པ་ནི། ཚིག་གསལ་ལས། འཇིག་པ་རྒྱུ་མེད་དུ་ཁས་བླངས་ནས་འདུས་པས་སྐད་ཅིག་མར་སྨྲ་བ་ལྟར་ན། ཞེས་གསུངས་སོ། །དེའི་དོན་ནི། བུམ་པ་འཇིག་པ་ལ་རྒྱུ་མེད་པར་ཐལ། བུམ་པ་ཞིག་པ་ལ་རྒྱུ་མེད་པའི་ཕྱིར་ཏེ། བུམ་པ་ཞིག་པ་དངོས་པོར་
མེད་པའི་ཕྱིར། རྟགས་ཁས། འདོད་ན། བུམ་པ་ཞིག་པ་དེ་རྒྱུ་མེད་དུ་འབྱུང་བར་ཐལ་ལོ། །འདོད་ན། བུམ་པ་འཇིག་པ་མ་ཡིན་པར་ཐལ་ལོ། །འདོད་ན། བུམ་པ་འདུས་བྱས་མ་ཡིན་པར་ཐལ་ལོ། །རྩོད་པ་སྤོང་བ་ལ། ཁོ་ན་རེ། བུད་ཤིང་ཞིག་པ་དུ་བའི་རྒྱུ་ཡིན་པར་ཐལ། དེ་
དངོས་པོ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་དུ་བའི་དུས་སུ་མེད་པར་ཐལ་ལོ། །འདོད་མི་ནུས་ཏེ། དུ་བའི་དུས་སུ་དེ་ཡོད་པའི་ཕྱིར། མ་གྲུབ་ན། དུ་བ་ཆོས་ཅན། ཁྱོད་ཀྱི་དུས་སུ་བུད་ཤིང་ཞིག་པ་ཡོད་པར་ཐལ། ཁྱོད་ཀྱི་དུས་སུ་བུད་ཤིང་གི་ཞིག་པ་ཡོད་པའི་ཕྱིར་ཏེ། ཁྱོད་

[129A]༄༅། །དེའི་འབྲས་བུ་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། འདས་པའི་འབྲས་བུ་ཆོས་ཅན། ཁྱོད་ཀྱི་དུས་སུ་འདས་པ་མེད་པར་ཐལ། ཁྱོད་འདས་པའི་འབྲས་བུ་ཡིན་པའི་ཕྱིར་ཏེ། འདས་པ་དངོས་པོ་ཡིན་པའི་ཕྱིར། རྩ་བར་འདོད་ན། ཁྱོད་ཀྱི་
དུས་སུ་འདས་པ་ཡོད་པར་ཐལ། ཁྱོད་ཀྱི་དུས་སུ་ཁྱོད་ཀྱི་རྒྱུ་དེ་འདས་པ་ཡིན་པའི་ཕྱིར་ན་མ་ཁྱབ། དགེ་བའི་ལས་ཀྱི་ཞིག་པ་དེ་རང་འབྲས་རྣམ་སྨིན་ཡིད་འོང་འབྱིན་བྱེད་དང། མི་དགེ་བའི་ལས་ཀྱི་ཞིག་པ་དེ་རང་འབྲས་རྣམ་སྨིན་ཡིད་མི་འོང་འབྱིན་བྱེད་ཡིན་བྱས་པ་ལ། ཁོ་ན་ར། དགེ་
བའི་ལས་ཀྱི་ཞིག་པ་དགེ་བ་ཡིན་པར་ཐལ། དམ་བཅའ་དང་པོ་འཐད་པའི་ཕྱིར། འདོད་ན། དེ་ཆོས་ཅན། ད་ལྟར་བ་ཡིན་པར་ཐལ། འདོད་པའི་ཕྱིར་ན་མ་ཁྱབ། དེས་དམ་བཅའ་ཕྱི་མ་ལའང་རིགས་འགྲེ། ཁོ་ན་རེ། སངས་འཕགས་ཀྱི་རྒྱུད་ལ་མི་དགེ་བ་ཡོད་པར་ཐལ། དེའི་རྒྱུད་ལ་མི་
དགེ་བའི་ལས་ཀྱི་ཞིག་པ་ཡོད་པ་གང་ཞིག་མི་དགེ་བའི་ལས་ཀྱི་ཞིག་པ་མི་དགེ་བ་ཡིན་པའི་ཕྱིར། དང་པོ་དེར་ཐལ། དེའི་རྒྱུད་ལ་མི་དགེ་བའི་ལས་ཞིག་པ་ཡིན་པའི་ཕྱིར་ཏེ། དེའི་རྒྱུད་ལ་དེ་འགག་པ་ཡིན་པའི་ཕྱིར། ཡང་ཁོ་ན་རེ། ཁོང་ཁྲོས་དགེ་རྩ་བཅོམ་པའི་གང་ཟག་གི་རྒྱུད་ལ་ཁོང་ཁྲོའི་
གཞོམ་བྱར་གྱུར་བའི་དགེ་རྩ་ཡོད་པར་ཐལ། དེའི་རྒྱུད་ལ་ཁོང་ཁྲོའི་གཞོམ་བྱར་གྱུར་བའི་དགེ་བའི་ལས་ཀྱི་ཞིག་པ་ཡོད་པ་གང་ཞིག། དགེ་བའི་ལས་ཀྱི་ཞིག་པ་དགེ་བ་ཡིན་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་ཁོང་ཁྲོས་དགེ་རྩ་བཅོམ་པ་དང། དེའི་རྒྱུད་ལ་ཁོང་ཁྲོའི་གཞོམ་བྱར་
གྱུར་པའི་དགེ་བའི་ལས་ཞིག་པ་དུས་མཉམ་པའི་ཕྱིར་ཟེར་ན། ཐལ་འགྱུར་དང་པོའི་སྐྱོན་མེད་དེ། དུ་བའི་དུས་སུ་བུད་ཤིང་འགགས་པར་ཐལ། སངས་འཕགས་ཀྱི་རྒྱུད་ལ་མི་དགེ་བ་འགགས་པ་ཡིན་པའི་ཕྱིར། འདོད་ན། དུ་བའི་དུས་སུ་མེ་སྐྱེས་པར་ཐལ། འདོད་པ་གང་ཞིག་
བུད་ཤིང་འགགས་པ་དང་མ་སྐྱེས་པ་དུས་མཉམ་པའི་ཕྱིར། འདོད་ན། དུ་བའི་དུས་སུ་མེ་ཡོད་པར་ཐལ། འདོད་པའི་ཕྱིར། སངས་འཕགས་ཀྱི་རྒྱུད་ལ་མི་དགེ་བའི་ལས་ཀྱི་ཞིག་པ་མེད་པར་ཐལ། མི་དགེ་བའི་ལས་ཀྱི་ཞིག་པ་དེ་མི་དགེ་བའི་ལས་ཀྱི་སྐད་ཅིག་གཉིས་པ་ན་

[129B] དེ་ཕྱིན་ཆད་ན་མེད་པའི་ཕྱིར། ཞེས་ལན་འདེབས་པའམ། དགེ་བའི་ལས་ཀྱི་ཞིག་པ་དང། མི་དགེ་བའི་ལས་ཀྱི་ཞིག་པ་རྣམས་རིམ་པ་བཞིན་དུ་དགེ་བ་དང་མི་དགེ་བར་གསུངས་པའི་དོན་ནི། རང་འབྲས་རྣམ་སྨིན་ཕྱུང་མ་ཟིན་པའི་དགེ་བའི་ལས་ཀྱི་ཞིག་པ་དེ་དགེ་བ་
དང། དེ་འདྲའི་མི་དགེ་བའི་ལས་ཀྱི་ཞིག་པ་མི་དགེ་བར་གསུངས་པ་ཡིན་གྱི། དགེ་མི་དགེའི་ལས་ཀྱི་ཞིག་པ་གང་ཡིན་ཐམས་ཅད་དགེ་བ་དང་མི་དགེ་བར་མི་འཇོག་པའི་ཕྱིར། ཐལ་འགྱུར་གཉིས་པའི་ལན་ནི། ཁོང་ཁྲོས་དགེ་རྩ་བཅོམ་པའི་གང་ཟག་གི་རྒྱུད་ལ་ཁོང་ཁྲོའི་གཞོམ་
བྱར་གྱུར་པའི་དགེ་བ་ཡོད་དེ། ཁོང་ཁྲོས་དགེ་རྩ་གཏན་མེད་དུ་བྱས་པ་ཁོང་ཁྲོས་དགེ་རྩ་བཅོམ་པའི་དོན་དུ་མི་རིགས་པའི་ཕྱིར། ཁོང་ཁྲོས་དགེ་རྩའི་རང་འབྲས་རྣམ་སྨིན་འབྱིན་པའི་ནུས་པ་ལ་གནོད་པ་བྱས་པ་དེ་ཁོང་ཁྲོས་དགེ་རྩ་བཅོམ་པའི་དོན་ཡིན་པའི་ཕྱིར།    ༈   
རིབ་དང་ལྡན་དབང་པོ་ཅན་མཚུངས་པ། །ཞེས་སོགས་ཀྱི་སྐབས་སུ། གཞུང་དོན་དང། མཐའ་དཔྱད་པ་གཉིས། དང་པོ་ནི། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཆོས་ཅན། ཕྱི་རོལ་མེད་པའི་ཤེས་པ་རང་བཞིན་གྱིས་གྲུབ་པའི་མཐུན་དཔེ་ཡང་དག་ཏུ་མི་རིགས་ཏེ་
རབ་རིབ་ཅན་གྱི་ཤེས་པ་དང་རང་བཞིན་མེད་མཚུངས་ཡིན་པའི་ཕྱིར། གཉིས་པ་ལ། རང་ལུགས་བཞག་པ། དེ་ལ་རྩོད་པ་སྤོང་བ་གཉིས། དང་པོ་ནི། ལས་སྟོབས་ལྡན་བསགས་པའི་ལྷ་མི་ཡི་དྭགས་གསུམ་གྱིས། བརླན་ཞིང་གཤེར་བ་ཕོར་པ་གང་ལ་ཐུན་མོང་དུ་བལྟས་
པའི་ཚེ། བརླན་ཞིང་གཤེར་པ་ཕོར་པ་གང་པོ་དེའི་སྟེང་དུ། བདུད་རྩི་དང་ཆུ་དྭགས་ཤིང་བསིལ་བ་དང། རྣག་ཁྲག་གསུམ་ཚད་མས་གྲུབ་པ་ཡིད་བྱས་པ་ལ་ཁོ་ན་རེ། རབ་རིབ་ཅན་ལ་སྐྲ་ཤད་སྣང་བའི་ཚེ་སྒྲ་ཤད་ཡོད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་
སྣང་བའི་ཚེ། ཆུ་ཀླུང་གི་སྟེང་དུ་རྣག་ཁྲག་ཚད་མས་གྲུབ་པ་ཡིན་པའི་ཕྱིར། ཁྱབ་སྟེ། དེ་གཉིས་ཡོད་ན་ཡོད་མཚུངས་དང། མེད་ན་མེད་མཚུངས་ཡིན་པའི་ཕྱིར་ཏེ། རབ་རིབ་དང་ལྡན་དབང་པོ་ཅན་མཚུངས་པ། ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི། ཆུ་ཀླུང་

[130A]༄༅། །རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་དང། རབ་རིབ་ཅན་གྱི་ཤེས་པ་གཉིས་རང་བཞིན་མེད་མཚུངས་ཡིན་པ་ལུང་དེའི་དོན་ཡིན་པའི་ཕྱིར། ཁ་ཅིག། གཟུགས་ཅན་གྱི་དངོས་པོ་རྣམས་ཀྱིས་རང་གི་གོ་སར་གཟུགས་ཅན་གྱི་
དངོས་པོ་གཞན་འབྱུང་བའི་གོ་མི་འགེག་པར་ཐལ། བརླན་ཞིང་གཤེར་བ་ཕོར་པ་གང་པོ་དེ་ལ་དེ་གསུམ་གྱིས་ཐུན་མོང་དུ་ལྟས་པའི་ཚེ། ཕོར་པ་གང་པོ་དེའི་སྟེང་དུ་བདུད་རྩི་ཕོར་བ་གང། ཆུ་ཕོར་པ་གང། རྣག་ཁྲག་ཕོར་གང་གསུམ་ཚད་མས་གྲུབ་པ་ཡོད་པའི་ཕྱིར་
ཞེས་ཟེར། ཡང་མུ་སྟེགས་རྫོགས་བྱེད་དང་ཀུན་དགའ་བོ་གཉིས་ཀྱིས་སྟོན་པ་ཤཱཀྱ་ཐུབ་པའི་སྐུ་ལ་ཐུན་མོང་དུ་བལྟས་པའི་ཚེ། སྟོན་པ་ཤཱཀྱ་ཐུབ་པའི་སྐུ་གཟུགས་ལ་མི་མཇེས་ ཁྱོད་ཀྱིས་བརླན་ཞིང་གཤེར་བ་ཕོར་པ་
གང་གི་མཐོང་ཚུལ་དེ་འཐད་པའི་ཕྱིར་ཟེར་ན། ཐལ་འགྱུར་དང་པོའི་ལན་ལ་ཁ་ཅིག། སྐྱོན་མེད་དེ། བརླན་ཞིང་གཤེར་བ་ཕོར་པ་གང་ལ་དེ་གསུམ་གྱིས་ཐུན་མོང་དུ་བལྟས་པའི་ཚེ། དེའི་སྟེང་དུ་བདུད་རྩི་ཕོར་པ་གང། ཆུ་ཕོར་པ་གང། རྣག་ཁྲག་ཕོར་པ་གང་གསུམ་
ཚད་མས་གྲུབ་པ་ཡོད་པར་ཁས་བླངས་ན་སྐྱོན་དུ་འགྱུར་ཡང་དེ་ལྟར་ཁས་མ་བླངས་པའི་ཕྱིར་ཞེས་གསུང་ཀྱང། རང་ལུགས་ལ། གཟུགས་ཅན་གྱི་དངོས་པོ་རྣམས་ཀྱིས་རང་གི་གོ་སར་གཟུགས་ཅན་གྱི་དངོས་པོ་གཞན་འབྱུང་བའི་གོ་མི་འགེགས་པར་ཐལ་
ཆ་ཅན་གྱི་རི་རབ་གཅིག་གི་གོ་སར་དུས་འཁོར་ནས་བཤད་པའི་རི་རབ་ཟླུམ་པོ་གཅིག་དང། མངོན་པ་མཛོད་ནས་བཤད་པའི་རི་རབ་གྲུ་བཞི་གཉིས་ཅིག་ཅར་དུ་གྲུབ་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་འདྲའི་རི་རབ་གཉིས་ཡོད་པའི་ཕྱིར། ཐལ་འགྱུར་
གཉིས་པའི་ལན་ལ། ཁ་ཅིག། དེའི་སྐྱོན་མེད་དེ། མུ་སྟེགས་རྫོགས་བྱེད་ལ་སྟོན་པའི་སྐུ་གཟུགས་མི་མཛེས་པར་སྣང་བ་ནི་འཕྲལ་གྱི་འཁྲུལ་རྒྱུ་གྲུབ་མཐའ་ངན་པས་བསླད་པའི་དབང་གིས་སྣང་བ་ཡིན་ལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་

[130B] དེ་གཉིས་མི་མཚུངས་པའི་ཕྱིར། ཞེས་གསུངས། རང་ལུགས་ནི། མུ་སྟེགས་རྫོགས་བྱེད་དང་ཀུན་དགའ་བོ་གཉིས་ཀྱིས་སྟོན་པའི་སྐུ་གཟུགས་ལ་ཐུན་མོང་དུ་ལྟས་པའི་ཚེ། རྫོགས་
བྱེད་ལ་མི་མཛེས་པ་དང། ཀུན་དགའ་བོ་ལ་མཛེས་པར་སྣང་བའི་ཁྱད་པར་མི་འཐད་པར་ཐལ། སྟོན་པའི་སྐུ་གཟུགས་འཛིན་པའི་མིག་ཤེས་ལ་སྟོན་པའི་སྐུ་གཟུགས་མི་མཛེས་པར་སྣང་བ་མེད་པའི་ཕྱིར། དཀོན་མཆོག་རྗེས་དྲན་གྱི་མདོ་ལས། མཐོང་ན་མི་མཐུན་པ་མེད་
པ་ཞེས་གསུངས་པ་ལྟར་ཁས་ལེན་རིགས་པའི་ཕྱིར། ཁ་ཅིག། ཡི་དྭགས་ཀྱི་མིག་ཤེས་ལ་ཆུ་བོ་གངྒཱ་སྐམ་པར་སྣང་བའི་ཚེ། དེ་འདྲའི་མིག་ཤེས་དེ་སྐམ་པ་ལ་ཚད་མར་སོང་བར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བའི་ཚེ་དེ་འདྲའི་མིག་ཞེས་དེ་ཆུ་
ཀླུང་དི་སྟེང་གི་རྣག་ཁྲག་ལ་ཚད་མར་སོང་བའི་ཕྱིར། གཞན་ཡང། ཡི་དྭགས་ཀྱི་མིག་ཞེས་ལ་ལྗོན་ཤིང་འབྲས་བུ་ཅན་འབྲས་བུ་མེད་པར་སྣང་བའི་ཚེ། དེ་འདྲའི་མིག་ཤེས་དེ་ལྗོན་ཤིང་དེའི་འབྲས་བུ་མེད་པ་ལ་ཚད་མར་སོང་བར་ཐལ། རྟགས་ལྔར་བཞི། གཞན་ཡང། ཡི་དྭགས་
ཀྱི་མིག་ཤེས་ལ་ཆུ་བོ་གངྒཱ་མེ་མ་མུར་དུ་སྣང་བའི་ཚེ། དེའི་སྟེང་ན་མེ་མ་མུར་ཡོད་པར་ཐལ། རྟགས་སྔར་བཞིན། འདོད་ན། ཚ་རེག་དང་གྲང་རེག་མི་འགལ་བར་ཐལ་ལོ། །ཟེར་ན་ཐལ་འགྱུར་དང་པོའི་སྐྱོན་མེད་དེ། ཡི་དྭགས་ཆུ་བོ་གངྒཱའི་རྩར་སླེབས་པའི་ཚེ། ལས་ཀྱི་སྒྲིབས་ནས་དེས་
ཆུ་བོ་གངྒཱ་མ་མཐོང་བ་ཡིན་གྱི། དེས་དེ་མེད་པར་གཞལ་བ་མ་ཡིན་པའི་ཕྱིར། དེ་འདྲའི་ཡི་དྭགས་ཀྱི་མིག་ཤེས་ཚད་མར་སོང་བའི་ཡུལ་ཡོད་དེ། དེའི་ཚེ་ཆུ་ཀླུང་དེའི་འོག་གཞི་གྲམ་པ་དང། གསེག་མ་སོགས་ལ་ཚད་མར་སོང་བའི་ཕྱིར། ཐལ་འགྱུར་གཉིས་པའི་སྐྱོན་མེད་དེ། དེས་
དེ་ལྟར་བལྟས་པའི་ཚེ། ལས་ཀྱིས་བསྒྲིབས་ནས་ལྗོན་ཤིང་གི་འབྲས་བུ་མ་མཐོང་བ་ཡིན་གྱི། དེའི་ཚེ་དེས་ལྗོན་ཤིང་གི་འབྲས་བུ་མེད་པར་གཞལ་བ་མ་ཡིན་པའི་ཕྱིར། དེས་ན་དེ་འདྲའི་ཡི་དྭགས་ཀྱི་མིག་ཤེས་ཚད་མར་སོང་བའི་ཡུལ་ཡོད་དེ། དེའི་ཚེ་དེ་ལྗོན་ཤིང་གི་ཡལ་ག་དང་

[131A]༄༅། །ལོ་མ་དང། འདབ་མ་རྣམས་ལ་ཚད་མར་སོང་བའི་ཕྱིར། ཐལ་འགྱུར་ཕྱི་མའི་ཐལ་འགྱུར་གཉིས་པ་ལ་མ་ཁྱབ་སྟེ། སེམས་ཅན་གྱི་ལས་ཀྱི་ནུས་པ་དང། རྣལ་འབྱོར་བའི་ཏིང་ངེ་འཛིན་བསྒོམས་པའི་མཐུ་དང། སངས་རྒྱས་བྱང་སེམས་ཀྱི་
རྫུ་འཕྲུལ་བསམ་གྱིས་མི་ཁྱབ་པ་རྣམས་འཇིག་རྟེན་པའི་ཐ་སྙད་པའི་ལམ་ལས་འདས་པའི་ཕྱིར། ཁ་ཅིག་དགུན་གྱི་དུས་སུ་ཉི་མའི་འོད་ཟེར་དང་ཡི་དྭགས་ཀྱི་ལུས་ཤེས་ཕྲད་པའི་ཚེ་ཉི་མའི་འོད་ཟེར་གྱི་སྟེང་དུ་གྲང་རེག་ཡོད་པར་ཐལ། དེའི་མིག་ཤེས་ལ་ཆུ་ཀླུང་རྣག་
ཁྲག་ཏུ་སྣང་བའི་ཚེ་ཆུ་ཀླུང་གི་སྟེང་ན་རྣག་ཁྲག་ཡོད་པའི་ཕྱིར། འདོད་ན། མེ་སྟོབས་ཆེན་པོས་ཁྱབ་པར་ནོན་པའི་ཤར་གཞིར་གྲང་རེག་ཡོད་པར་ཐལ་ལོ། །འདོད་ན། མེ་སྟོབས་ཆེན་པོར་གྱུར་པའི་དངོས་པོ་དེ་དེས་ཁྱབ་པར་ནོན་པའི་ཤར་གཞིར་གྲང་རེག་མེད་པར་སྒྲུབ་པའི་
རྟགས་ཡང་དག་མ་ཡིན་པར་ཐལ་ལོ། །ཞེས་ཟེར་ན། ཐལ་འགྱུར་གཉིས་པར་མ་ཁྱབ། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་དེ་དེས་ཁྱབ་པར་གནོན་པའི་ཤར་གཞིར་གྲང་རེག་རྒྱུན་ཆགས་ཡུན་རིང་དུ་མི་གནས་པར་སྒྲུབ་པའི་རྟགས་ཡང་དག་ཡིན་ཀྱང། སྔ་མ་
དེ་མ་ཡིན་པའི་ཕྱིར་ཏེ། མེ་སྟོབས་ཆེན་པོར་གྱུར་པའི་དངོས་པོ་དེ་མེ་སྟོབས་ཆེན་པོ་ཡིན་ཀྱང། མེ་སྟོབས་ཆེན་པོས་ཁྱབ་པར་ནོན་པ་མ་ཡིན་པའི་ཕྱིར། ཁ་ཅིག་ཆུ་མིག་ཤེས་ཀྱི་གཟུང་བྱ་ཡིན་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་
སྣང་བའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། རེག་བྱའི་སྐྱེ་མཆེད་ཡིན་པའི་ཕྱིར་ཟེར་ན། ཊཱིཀ་ཆེན་ལས། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་ནི་དེའི་མིག་ཤེས་ལ་སྣང་བ་ཡིན་པས་གཟུགས་ཀྱི་སྐྱེ་མཆེད་དུ་བཞག་དགོས་སོ། །ཞེས་གསུངས་
པ་མི་འཐད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བ་མི་སྲིད་པའི་ཕྱིར། རྟགས་ཁས། དེ་རྣམས་ཀྱི་ལན་ལ་ཁ་ཅིག་བརླན་ཞིང་གཤེར་བ་ཕོར་པ་གང་ལ་ཆ་ཤས་གསུམ་ལྡན་དུ་གསུངས་པའི་དོན་ཡོད་དེ། ཕོར་པ་གང་པོ་དེ་ཡི་

[131B] དེ་ལྟར་མ་ཡིན་ན་བྱང་ཆུབ་སེམས་དཔའི་སྨོན་ལམ་གྱི་སྟོབས་ཀྱིས་ནམ་མཁའ་ལ་འབྲས་བུའི་ཆར་ཕབ་པའི་ཚེ། སེམས་ཅན་འགའ་
ཞིག་ལ་རིན་པོ་ཆེའི་ཆར་དང། ཁ་ཅིག་ལ་འབྲས་བུའི་ཆར་དང། ལ་ལ་ལ་མཚོན་ཆའི་ཆར་བབས་པའི་ཚེ། སྤྲིན་གྱི་གསེབ་ན་མཚོན་ཆ་དངོས་གནས་པ་ཡོད་པར་ཐལ། བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཐུན་མོང་དུ་བལྟས་པའི་
ཚེ། དེའི་སྟེང་དུ་བདུད་རྩི་དང་ཆུ་དང་རྣག་ཁྲག་གསུམ་དངོས་གནས་ལ་ཡོད་པའི་ཕྱིར། ཞེས་གསུངས། ཤེས་བྱ་ཆོས་ཅན། ཊཱིཀ་ཆེན་ལས། གཞི་གང་དུ་ཆུ་ཀླུང་འབབ་པའི་གཞི་དེར་ཆུ་ཀླུང་དེའི་ཆ་ཤས་གཅིག་ཡི་དྭགས་རྣམས་ལ་སྔོན་ལས་ཀྱི་དབང་གིས་རྣག་ཁྲག་
ཏུ་སྐྱེས་པ་དང། ཆུ་ཀླུང་གི་ཆ་ཤས་གཞན་གཅིག་མི་ལ་སྔོན་ལས་ཀྱི་དབང་གིས་རྣག་ཁྲག་ཏུ་མི་སྣང་བའི་བཏུང་བ་དང། ཁྲུས་ཀྱི་ཆུར་སྐྱེ་བ་ན་དེ་གཉིས་ཀ་ཆུ་ཀླུང་གཅིག་གི་ཆ་ཤས་རེ་ཡིན་པས། ཡི་དྭགས་ཀྱི་མིག་ཤེས་ཚད་མས་གྲུབ་པའི་དོན་དང། མིའི་མིག་
ཤེས་ཚད་མས་གྲུབ་པའི་དོན་གཉིས་ཀྱང་དངོས་པོ་སོ་སོ་བ་ཡིན་པས་དེ་གཉིས་གཅིག་གིས་གྲུབ་པའི་དོན་དེ་ཉིད། ཅིག་ཤོས་ཀྱི་དེའི་བཟློག་ཕྱོགས་སུ་གྲུབ་པ་ག་ལ་ཡིན། ཞེས་བཤད་པ་མི་འཐད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་
སྣང་བའི་ཚེ་ཆུ་ཀླུང་གི་སྟེང་དུ་རྣག་ཁྲག་ཚད་མས་གྲུབ་པ་མི་སྲིད་པའི་ཕྱིར། གཞན་ཡང། བརླན་ཞིང་གཤེར་བ་ཕོར་པ་གང་ལ་ད་གསུམ་གྱིས་ཅིག་ཅར་དུ་བལྟས་པའི་ཚེ། ཕོར་པ་གང་པོ་དེ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་དེ་རྟོག་མེད་ལོག་ཤེས་
ཡིན་པར་ཐལ། དེའི་ཚེ་དེ་ལ་དེ་རྣག་ཁྲག་ཏུ་སྣང་བ་གང་ཞིག་དེའི་ཚེ་དེ་ན་རྣག་ཁྲག་མེད་པའི་ཕྱིར། འདོད་ན། དེའི་ཚེ་དེ་བདུད་རྩིར་སྣང་བའི་ལྷའི་མིག་ཤེས་དེ་ཡང་ལོག་ཤེས་ཡིན་པར་ཐལ་ལོ། །འདོད་ན། དེའི་ཚེ་དེ་ཆུར་སྣང་བའི་མིའི་མིག་ཤེས་དེ་ཡང་ལོག་

[132A]༄༅། །ཤེས་ཡིན་པར་ཐལ་ལོ། །གཞན་ཡང། མི་འཚིག་པའི་རིག་སྔགས་དང་ལྡན་པའི་ལུས་ཤེས་ཀྱིས་ལྕགས་གེང་དམར་འབར་བ་ལ་རེག་པའི་ཚེ། ལྕགས་གོང་དམར་འབར་བའི་སྟེང་དུ་གྲང་རེག་གཅིག་གསར་དུ་བསྐྱེད་པ་མ་ཡིན་པར་
ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བའི་ཚེ་ཆུ་ཀླུང་གི་སྟེང་དུ་རྣག་ཁྲག་གསར་དུ་སྐྱེས་པ་མི་སྲིད་པའི་ཕྱིར། རྟགས་ཁས། འདོད་ན། ཊཱིཀ་ཆེན་ལས། འོ་ན་ཇི་ལྟར་ཞེ་ན་ཐོག་མར་དཔེ་བཤད་པར་བྱ་སྟེ། ལྕགས་གོང་མེས་བསྲེགས་པའི་དམར་འབར་བ་
ལ་རེག་ཀྱང་མི་འཚིག་པའི་རིག་སྔགས་དང་ལྡན་པ་གཅིག་གིས་ལྕགས་གོང་དེ་ལག་ཏུ་བླངས་པ་ན། ལུས་ཤེས་ཀྱིས་ལྕགས་དེའི་རེག་བྱ་འཛིན་ཀྱང། དེ་ལ་རེག་བྱ་དེ་ཤིན་ཏུ་ཚ་ཞིང་སྲེག་པའི་རྣམ་པ་ཅན་དུ་མི་སྐྱེ་བ་ནི། རིག་སྔགས་བཟླས་པའི་ཆུས་ལག་པ་བཀྲུས་
པ་སོགས་ཀྱི་རྐྱེན་གྱིས་ཡིན་ནོ། །དེ་འདྲའི་རིག་སྔགས་ཟློས་པ་དང་བྲལ་བ་ལ་ནི། ལྕགས་གོང་གི་རེག་བྱ་དེ་ཤིན་ཏུ་ཚ་ཞིང་སྲེག་པའི་རྣམ་པ་ཅན་དུ་སྐྱེའོ། །དེ་ལྟར་ན་མི་སྲེག་པ་དང་སྲེག་པའི་རེག་བྱ་གཉིས་ཀ་ལྕགས་གོང་གཅིག་པུ་དེའི་རེག་བྱར་ནི་བྱ་དགོས་ལ། ལུས་ཤེས་
ཚད་མ་གཉིས་གཅིག་གིས་གྲུབ་པའི་རེག་བྱ་ཅིག་ཤོས་ཀྱིས་གྲུབ་པ་ནི་མིན་པས། གཉིས་ཀ་ཚད་མར་ཁས་བླངས་ཀྱང་ཚད་མ་གཅིག་གིས་གྲུབ་པ་ཅིག་ཤོས་ཀྱིས་འགོག་པ་མིན་ནོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། ལྕགས་གོང་དམར་འབར་བའི་
སྟེང་ན་གྲང་རེག་ཡོད་པར་ཐལ། མི་འཚིག་པའི་རིག་སྔགས་དང་ལྡན་པའི་ལུས་ཤེས་ཀྱིས་དེ་ལ་རེག་པའི་ཚེ་དེའི་སྟེང་དུ་གྲང་རེག་ཅིག་གསར་དུ་སྐྱེས་པའི་ཕྱིར། འདོད་ན། ཚ་གྲང་གཉིས་ལྷན་ཅིག་མི་གནས་འགལ་མ་ཡིན་པར་ཐལ། དེ་གཉིས་གཞི་གཅིག་གི་སྟེང་དུ་འདུ་སྲིད་
པའི་ཕྱིར་ན་མ་ཁྱབ། ཡང་ཁོ་ན་རེ། ལྕགས་གོང་དམར་འབར་བའི་རེག་བྱ་དང་གྲང་རེག་གི་གཞི་འཐུན་ཡོད་པར་ཐལ། དེའི་སྟེང་དུ་གྲང་རེག་ཡོད་པའི་ཕྱིར། འདོད་ན། མེའི་རེག་བྱ་དང་གྲང་རེག་གི་གཞི་འཐུན་ཡོད་པར་ཐལ་ལོ། །འདོད་ན། ཚ་ཞིང་སྲེག་པའི་རེག་བྱ་དང་གྲང་རེག་

[132B] །འདོད་ན། ཚ་རེག་དང་གྲང་རེག་གི་གཞི་འཐུན་ཡོད་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག་ཚ་རེག་དང་མི་ལྡན་པའི་ཉི་མའི་དཀྱིལ་འཁོར་ཡོད་དེ། དགུན་གྱི་དུས་སུ་ཡི་དྭགས་ཁོ་ནའི་ལས་དབང་ལས་གྲུབ་པའི་ཉི་མའི་དཀྱིལ་འཁོར་
ཡོད་པའི་ཕྱིར། གྲང་རེག་དང་མི་ལྡན་པའི་ཟླ་བའི་དཀྱིལ་འཁོར་ཡོད་དེ། སོས་ཀའི་དུས་སུ་ཡི་དྭགས་ཁོ་ནའི་ལས་དབང་ལས་གྲུབ་པའི་ཟླ་བའི་དཀྱིལ་འཁོར་ཡོད་པའི་ཕྱིར་ཟེར་ན། ཤེས་བྱ་ཆོས་ཅན། ཚ་རེག་དང་མི་ལྡན་པའི་མེ་སྟོབས་ཆེན་པོ་ཡོད་པར་ཐལ། དགུན་གྱི་དུས་
སུ་ཡི་དྭགས་ཁོ་ནའི་ལས་དབང་ལས་གྲུབ་པའི་མེ་སྟོབས་ཆེན་པོ་ཡོད་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་ཡིན་ན་ཚ་རེག་དང་ལྡན་པས་ཁྱབ་པའི་ཕྱིར། གཞན་ཡང། རྩ་བའི་དམ་བཅའ་མི་འཐད་དེ། ཉི་མའི་དཀྱིལ་འཁོར་དང་ཟླ་བའི་དཀྱིལ་འཁོར་གང་རུང་ཡིན་
ན་སེམས་ཅན་སྤྱི་འཐུན་གྱི་ལས་དབང་གིས་གྲུབ་པ་ཡིན་དགོས་པའི་ཕྱིར།    ༈    ཞེས་སོགས་ཀྱི་སྐབས་སུ། མཐའ་བཅད་པ་དང། གཞུང་དོན་གཉིས། དང་པོ་ནི། ཁ་ཅིག། རང་ཡུལ་གྱི་གཙོ་བོ་ལ་མི་སླུ་བའི་རིག་པ། །
ཚད་མའི་མཚན་ཉིད། དབྱེ་ན། མངོན་སུམ་གྱི་ཚད་མ་དང། རྗེས་སུ་དཔག་པའི་ཚད་མ་གཉིས། རང་ལ་མངོན་དུ་གྱུར་པའི་རང་གི་ཡུལ་གྱི་གཙོ་བོ་མངོན་འགྱུར་ལ་མི་སླུ་བའི་རིག་པ་དང་པོའི་མཚན་ཉིད། དབྱེ་ན། དབང་པོའི་མངོན་སུམ་དང། ཡིད་ཀྱི་མངོན་སུམ། རྣལ་འབྱོར་
མངོན་སུམ་གསུམ། རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་རང་གི་སྣང་ཡུལ་རྟོགས་པའི་གསལ་སྣང་ཅན་གྱི་རིག་པ། དང་པོའི་མཚན་ཉིད། ཐ་སྙད་པའི་ཚད་མའི་ནང་ཚན་གང་ཞིག་ཁྱོད་ཡིན་པའམ་ཁྱོད་ཀྱི་ནང་ཚན་དུ་གྱུར་པའི་དབང་མངོན་དང་
རྣལ་འབྱོར་མངོན་སུམ་མི་སྲིད་པ། གཉིས་པའི་མཚན་ཉིད། བསམ་གཏན་གྱི་དངོས་གཞིའི་སེམས་ལ་བསྟེན་ནས་རང་ཡུལ་ལ་གོམས་པའི་སྟོབས་ཀྱིས་འཇུག་པའི་རྣལ་འབྱོར་པའི་ཤེས་པ། གསུམ་པའི་མཚན་ཉིད། ས་འཚམས། སྟོང་ཉིད་ལ་དམིགས་པའི་

[133A]༄༅། །སྒོམ་བྱུང་གི་ཡེ་ཤེས་ཐོབ་པ་ནས་སངས་རྒྱས་ཀྱི་སའི་བར་ན་ཡོད། རང་ལ་ལྐོག་ཏུ་གྱུར་པའི་ཡུལ་གྱི་གཙོ་བོ་ལྐོག་གྱུར་ལ་མི་སླུ་བའི་རིག་པ། རྗེས་དཔག་གི་མཚན་ཉིད། དབྱེ་ན་ཚུལ་གསུམ་པའི་རྟགས་ལ་བརྟེན་པའི་རྗེས་དཔག་དཔེ་
ཉེར་འཇལ་གྱི་ཚད་མ་དང། ལུང་ལ་བརྟེན་ནས་གཞལ་བྱ་ཤིན་ཏུ་ལྐོག་གྱུར་རྟོགས་པའི་རྗེས་དཔག་གོ་རྟོག་མེད་ཀྱི་ཤེས་པ་ཡིན་ན་མངོན་སུམ་ཚད་མ་ཡིན་པས་ཁྱབ་ཅིང། རྟོག་པ་ཡིན་ན་རྗེས་དཔག་ཚད་མ་ཡིན་པས་མ་ཁྱབ་སྟེ། སྒྲ་རྟག་འཛིན་རྟོག་པ་ཚད་མ་མ་
ཡིན་པའི་ཕྱིར། ཟླ་བ་གཉིས་སྣང་གི་དབང་ཤེས་དང་སྒྲ་རྟག་འཛིན་རྟོག་པ་གཉིས་ཚད་མ་ཡིན་མིན་མི་མཚུངས་ཏེ། རྟོག་མེད་ཀྱི་ཤེས་པའི་ཡུལ་གྱི་གཙོ་བོ་སྣང་ཡུལ་ཡིན་རྟོག་པའི་ཡུལ་གྱི་གཙོ་བོ་ཞེན་ཡུལ་ལ་བྱེད་པ་གང་ཞིག་ཟླ་བ་གཉིས་སྣང་གི་དབང་ཤེས་ཡུལ་
གྱི་གཙོ་བོ་རང་གི་སྣང་ཡུལ་ལ་ཚད་མ་ཡིན། སྒྲ་རྟག་འཛིན་རྟོག་པ་རང་གི་ཞེན་ཡུལ་ལ་ཚད་མ་མ་ཡིན་པའི་ཕྱིར་ཟེར་ན། ཚུར་མཐོང་གི་རྒྱུད་ཀྱི་སྟོང་ཉིད་དྲན་པའི་དྲན་ཤེས་ཆོས་ཅན། རང་ལ་མངོན་དུ་གྱུར་པའི་ཡུལ་གྱི་གཙོ་བོ་མངོན་གྱུར་ལ་མི་སླུ་བའི་རིག་པ་
ཡིན་པར་ཐལ། མངོན་སུམ་ཚད་མ་ཡིན་པའི་ཕྱིར་ཏེ། ཚད་མ་གང་ཞིག་རྗེས་དཔག་མ་ཡིན་པའི་ཕྱིར། དང་པོ་གྲུབ་སྟེ། རང་ཡུལ་གྱི་གཙོ་བོ་ལ་མི་སླུ་བའི་རིག་པ་ཡིན་པའི་ཕྱིར་ཏེ། སྟོང་ཉིད་ལ་མི་སླུ་བའི་རིག་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར་
རྟགས་ཕྱི་མ་མ་གྲུབ་ན། བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་དྲན་པའི་དྲན་ཤེས་དེ་རྗེས་དཔག་ཡིན་པར་ཐལ་ལོ། །འདོད་ན། དམན་ལམ་སྔོན་དུ་མ་སོང་བའི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་དེ་རྗེས་དཔག་ཡིན་པར་ཐལ་ལོ། །འདོད་ན། ཐོས་
བྱུང་གི་བློ་ཡིན་པར་ཐལ་ལོ། །འདོད་མི་ནུས་ཏེ། སྒོམས་བྱུང་གི་བློ་ཡིན་པའི་ཕྱིར། རྩ་བར་འདོད་ན། དེ་ལ་སྟོང་ཉིད་མངོན་སུམ་དུ་སྣང་བར་ཐལ། དེ་རང་ལ་མངོན་དུ་གྱུར་པའི་ཡུལ་གྱི་གཙོ་བོ་མངོན་གྱུར་ལ་མི་སླུ་བའི་རིག་པ་གང་ཞིག། དེ་ལ་སྟོང་ཉིད་སྣང་བ་དེའི་ཡུལ་

[133B] དེའི་ཞེན་ཡུལ་དེའི་ཡུལ་གྱི་གཙོ་བོ་ཡིན་པའི་ཕྱིར། གཞན་ཡང། ཚུར་མཐོང་གི་རྒྱུད་ཀྱི་ལྷའི་མིག་གི་མངོན་ཤེས་ཆོས་ཅན། དབང་མངོན་ཡིན་པར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། ཡིད་མངོན་ཡིན་པའི་ཕྱིར་ཏེ་
མངོན་ཤེས་ཡིན་པའི་ཕྱིར། གཞན་ཡང། གཞན་སེམས་ཤེས་པའི་མངོན་ཤེས་ཆོས་ཅན། ཁྱོད་དུ་གྱུར་པའི་རྣལ་འབྱོར་མངོན་སུམ་མེད་པར་ཐལ། ཁྱོད་ཡིན་པའམ་ཁྱོད་དང་ངོ་བོ་གཅིག་ཏུ་གྱུར་པའི་རྣལ་འབྱོར་མངོན་སུམ་མི་སྲིད་པའི་ཕྱིར། རྟགས་སླ། འདོད་མི་
ནུས་ཏེ། སངས་རྒྱས་འཕགས་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་དེ་རྣལ་འབྱོར་མངོན་སུམ་ཡིན་པའི་ཕྱིར་ཏེ། དེ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། གཞན་ཡང། རྒྱུན་ཞུགས་ཀྱི་རྒྱུད་ཀྱི་མཐོང་ལམ་རྣམ་གྲོལ་ལམ་ཆོས་ཅན་
བསམ་གཏན་གྱི་དངོས་གཞིའི་སེམས་ལ་བརྟེན་པར་ཐལ། རྣལ་འབྱོར་མངོན་སུམ་ཡིན་པའི་ཕྱིར། འདོད་ན། རྒྱུན་ཞུགས་ཀྱིས་བསམ་གཏན་གྱི་དངོས་གཞིའི་སེམས་ཐོབ་པར་ཐལ་ལོ། །གཞན་ཡང། མྱུ་གུ་བདེན་མེད་དུ་རྟོགས་པའི་རྗེས་དཔག་གིས་དྲངས་ནས་སྐྱེས་པའི་མྱུ་
གུ་བདེན་མེད་དུ་ངེས་པའི་ངེས་ཤེས་ཆོས་ཅན། རྗེས་དཔག་ཡིན་པར་ཐལ། མཚན་ཉིད་དེའི་ཕྱིར་ཏེ། མྱུ་གུ་བདེན་མེད་དེའི་ཡུལ་གྱི་གཙོ་བོ་གང་ཞིག་དེ་ལ་མི་སླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ། མྱུ་གུ་བདེན་མེད་དེ་མྱུ་གུ་བདེན་མེད་དུ་རྟོགས་པའི་རྗེས་དཔག་གི་ཡུལ་
གྱི་གཙོ་བོ་ཡིན་པའི་ཕྱིར། གཉིས་པ་གྲུབ་སྟེ། དེ་དྲན་པའི་དྲན་ཤེས་ཡིན་པའི་ཕྱིར། འདོད་ན། དེ་ཆོས་ཅན། རང་གི་རྟེན་རྟགས་ཡང་དག་ལ་བརྟེན་ནས་དངོས་སུ་སྐྱེས་པར་ཐལ། རྗེས་དཔག་ཡིན་པའི་ཕྱིར། འདོད་མི་ནུས་ཏེ། མྱུ་གུ་བདེན་མེད་དུ་རྟོགས་པའི་རྗེས་དཔག་
དེ་རང་གི་རྟེན་དུ་གྱུར་པའི་རྟགས་ལ་བརྟེན་ནས་དངོས་སུ་སྐྱེས་པའི་ཕྱིར། གཞན་ཡང། ཟླ་བ་གཉིས་སྣང་གི་དབང་ཤེས་ཆོས་ཅན། རང་གི་སྣང་ཡུལ་གྱི་གཙོ་བོ་ལ་མི་སླུ་བའི་རིག་པ་ཡིན་པར་ཐལ། ཁྱོད་རང་གི་ཡུལ་གྱི་གཙོ་བོ་ལ་མི་སླུ་བའི་རིག་པ་གང་ཞིག་ཁྱོད་

[134A]༄༅། །ཀྱི་ཡུལ་གྱི་གཙོ་བོ་ཁྱོད་ཀྱི་སྣང་ཡུལ་ལ་བྱེད་པའི་ཕྱིར། རྟགས་གཉིས་ཀ་ཁས། འདོད་ན། དེའི་སྣང་ཡུལ་གྱི་གཙོ་བོ་ཡོད་པར་ཐལ་ལོ། །འདོད་ན། ཟླ་གཅིག་ཟླ་གཉིས་ཡིན་པ་ཡོད་པར་ཐལ་ལོ། །གཞན་ཡང། ཟླ་བ་གཉིས་སྣང་གི་
དབང་ཤེས་ཆོས་ཅན། མི་སླུ་བའི་རིག་པ་ཡིན་པར་ཐལ། ཚད་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ལོག་ཤེས་ཡིན་པའི་ཕྱིར། ཁོ་ན་རེ། དེ་ཚད་མ་ཡིན་པར་ཐལ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར་ཏེ། དེ་
རང་གི་ཡུལ་གྱི་གཙོ་བོ་ལ་ཚད་མ་ཡིན་པའི་ཕྱིར་ཏེ། ཆུ་ཀླུང་གི་སྟེང་གི་རྣག་ཁྲག་དེའི་ཡུལ་གྱི་གཙོ་བོ་གང་ཞིག་དེ་དེ་ལ་ཚད་མ་ཡིན་པའི་ཕྱིར་ཏེ། དེ་ཚད་མ་ཡིན་པའི་ཕྱིར། ཟེར་ན། རྩ་བར་མ་ཁྱབ། ཁོ་ན་རེ། དེ་ཆོས་ཅན་རང་གི་སྣང་ཡུལ་གྱི་གཙོ་བོ་ལ་མི་སླུ་བའི་
རིག་པ་ཡིན་པར་ཐལ། མངོན་སུམ་གྱི་ཚད་མ་ཡིན་པའི་ཕྱིར། འདོད་ན། དེའི་སྣང་ཡུལ་གྱི་གཙོ་བོ་ཡོད་པར་ཐལ་ལོ། །འདོད་ན། ཆུ་ཀླུང་རྣག་ཁྲག་ཡིན་པ་ཡོད་པར་ཐལ། འདོད་པའི་ཕྱིར། ཁྱབ་པ་ཁས། ཟེར་ན་མི་མཚུངས་ཏེ། ཆུ་ཀླུང་རྣག་ཁྲག་ཏུ་སྣང་བའི་ཡི་
དགས་ཀྱི་མིག་ཤེས་དེ་འཕྲལ་གྱི་འཁྲུལ་རྒྱུས་བསླད་པར་ཐལ། ཟླ་བ་གཉིས་སྣང་གི་དབང་ཤེས་དེ་ལྟར་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཆུ་ཀླུང་རྣག་ཁྲག་ཏུ་སྣང་བའི་ལས་སྟོབས་ལྡན་བསགས་པའི་ཡི་དྭགས་ཀྱི་མིག་ཤེས་ཡིན་པའི་
ཕྱིར། ཁ་ཅིག་རང་གི་གཞལ་བྱ་ལ་མི་སླུ་བའི་རིག་པ། ཚད་མའི་མཚན་ཉིད། རྟགས་ཡང་དག་ལ་མ་བརྟེན་པར་རང་ལ་མངོན་དུ་གྱུར་པའི་རང་གི་གཞལ་བྱ་ལ་མི་སླུ་བའི་རིག་པ། མངོན་སུམ་ཚད་མའི་མཚན་ཉིད། རང་གི་བདག་རྐྱེན་དབང་པོ་གཟུགས་ཅན་པ་
ལ་བརྟེན་ནས་རང་ལ་མངོན་དུ་གྱུར་པའི་གཞལ་བྱ་ལ་མི་སླུ་བའི་རིག་པ། དབང་མངོན་གྱི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལས་སྐྱེས་ཤིང། རང་གི་ཐུན་མོང་མ་ཡིན་པའི་བདག་རྐྱེན་ཏིང་ངེ་འཛིན་ལ་མ་བརྟེན་པར་རང་ལ་མངོན་དུ་གྱུར་

[134B] ཡིད་མངོན་གྱི་མཚན་ཉིད། རང་གི་བདག་རྐྱེན་ཞི་ལྷ་བཟུང་འབྲེལ་གྱི་ཏིང་ངེ་འཛིན་ལས་སྐྱེས་ཤིང། རང་ཡུལ་དུ་གྱུར་པའི་བདེན་པའི་རྣམ་པ་ལ་མི་སླུ་བའི་རིག་པ། རྣལ་འབྱོར་མངོན་སུམ་གྱི་མཚན་ཉིད་ཟེར་ན། སྒྲ་རྟག་འཛིན་རྟོག་པ་ཆོས་
ཅན། ཚད་མ་ཡིན་པར་ཐལ། མཚན་ཉིད་དེའི་ཕྱིར་ཏེ། རང་གི་གཞལ་བྱ་ལ་ཚད་མ་ཡིན་པའི་ཕྱིར་ཏེ། རང་གི་སྣང་བ་ལ་ཚད་མ་ཡིན་ཏེ། གཉིས་སྣང་ཅན་གྱི་ཤེས་པ་ཡིན་པའི་ཕྱིར། འདོད་མི་ནུས་ཏེ། ལོག་ཤེས་ཡིན་པའི་ཕྱིར། གཞན་ཡང། སྒྲ་རྟག་འཛིན་རྟོག་པ་ཆོས་ཅན། མངོན་
རྶུམ་ཚད་མ་ཡིན་པར་ཐལ། རྟགས་ཡང་དག་ལ་མ་བརྟེན་པར་རང་ལ་མངོན་སུམ་དུ་གྱུར་པའི་གཞལ་བྱ་ལ་མི་སླུ་བའི་རིག་པ་ཡིན་པའི་ཕྱིར་ཏེ། ཁྱོད་ལ་སྒྲ་རྟག་པར་སྣང་བ་དེ་ཁྱོད་ལ་མངོན་གྱུར་ཡིན་པ་གང་ཞིག་དེ་ལ་མི་སླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ། དེ་མངོན་
གྱུར་ཡིན་པའི་ཕྱིར་ཏེ། ཚུར་མཐོང་ལ་མངོན་གྱུར་ཡིན་པའི་ཕྱིར་ཏེ། དེ་རྟགས་ལ་མ་ལྟོས་པར་ཚུར་མཐོང་གི་མྱོང་སྟོབས་ཀྱིས་རྟོགས་པར་བྱ་བ་ཡིན་པའི་ཕྱིར། གཉིས་པ་གྲུབ་སྟེ། དེ་རང་གི་སྣང་བ་ལ་ཚད་མ་ཡིན་པའི་ཕྱིར་ཏེ། གཉིས་སྣང་ཅན་གྱི་ཤེས་པ་གང་ཞིག་ཁྱོད་དེ་ལ་
མི་སླུ་བའི་རིག་པ་ཡིན་པའི་ཕྱིར་ཏེ། རྟགས་གོང་བཞིན་ནོ། །གཞན་ཡང། གཞན་སེམས་ཤེས་པའི་མངོན་ཤེས་ཆོས་ཅན། རང་གི་ཐུན་མོངས་མ་ཡིན་པའི་བདག་རྐྱེན་ཏིང་ངེ་འཛིན་ལ་མ་བརྟེན་པར་ཐལ། ཡིད་མངོན་ཡིན་པའི་ཕྱིར། འདོད་ན། དེ་ལ་བརྟེན་པར་ཐལ། མངོན་ཤེས་
ཡིན་པའི་ཕྱིར། ཁྱབ་པ་གྲུབ་སྟེ། ཀུན་བཏུས་ལས། ཕྱི་རོལ་པའམ་ཉན་ཐོས་སམ། བྱང་ཆུབ་སེམས་དྤའང་རུང་སྟེ། ཞེས་སོགས་བཤད་པའི་ཕྱིར། ཁ་ཅིག། རྟགས་ཡང་དག་ལ་བརྟེན་ནས་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་ལྐོག་གྱུར་ལ་མི་སླུ་བའི་
རིག་པ། རྗེས་དཔག་གི་མཚན་ཉིད་ཟེར་ན། སྒྲ་མི་རྟག་རྟོགས་ཀྱི་རྗེས་དཔག་གིས་དྲངས་ནས་སྐྱེས་པའི་སྒྲ་མི་རྟག་པར་ངེས་པའི་ངེས་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། རྟགས་ཡང་དག་ལ་བརྟེན་པ་གང་ཞིག་རང་གི་གཞལ་བྱ་ལྐོག་གྱུར་ལ་

[135A]༄༅། །མི་སླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ། རྟག་ཡང་དག་ལ་བརྒྱུད་ནས་བརྟེན་པའི་ཕྱིར། གཉིས་པ་གྲུབ་སྟེ། སྒྲ་མི་རྟག་པ་ལ་མི་སླུ་བའི་རིག་པ་ཡིན་པའི་ཕྱིར། འདོད་ན། ཕུང་པོ་བདེན་མེད་དུ་ངེས་པའི་ངེས་ཤེས་རྗེས་དཔག་ཡིན་པར་
ཐལ་ལོ། །འདོད་ན། བྱང་སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་རྗེས་དཔག་ཡིན་པར་ཐལ་ལོ། །འདོད་ན། དེ་ཆོས་ཅན། ཐོས་བྱུང་གི་ཤེས་པ་ཡིན་པར་ཐལ་ལོ། །འདོད་མི་ནུས་ཏེ། སྒོམ་བྱུང་གི་བློ་ཡིན་པའི་
ཕྱིར། ཁ་ཅིག་ཚོར་བ་བདེ་སྡུག་བཏང་སྙོམས་གསུམ་ཡིད་མངོན་དུ་འཇོག་ཟེར་ན། ཚོར་བ་བདེ་བ་ཡིན་ན་རང་ཡུལ་དུ་གྱུར་པའི་བདེ་བ་མངོན་སུམ་དུ་རྟོགས་པས་ཁྱབ་པ་དང། ཚོར་བ་བཏང་སྙོམས་ཡིན་ན་རང་ཡུལ་དུ་གྱུར་པའི་བཏང་སྙོམས་མངོན་སུམ་དུ་རྟོགས་པས་ཁྱབ་
པ་དང། དེ་སྡུག་བསྔལ་ཡིན་ན་དེར་གྱུར་པའི་སྡུག་བསྔལ་མངོན་སུམ་དུ་རྟོགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དབང་ཤེས་འཁོར་གྱི་ཚོར་བ་བདེ་བ་ཆོས་ཅན། རང་ཡུལ་དུ་གྱུར་པའི་ཚོར་བ་བདེ་བ་མངོན་སུམ་དུ་རྟོགས་པར་ཐལ། ཚོར་བ་
བདེ་བ་ཡིན་པའི་ཕྱིར། འདོད་མི་ནུས་ཏེ། བདེ་བ་དང་གཟུགས་ཀྱི་སྐྱེ་མཆེད་གཉིས་ཀྱི་ནང་ནས་གཟུགས་ཀྱི་སྐྱེ་མཆེད་ཁོ་ནའི་ཡུལ་ཅན་ཡིན་པའི་ཕྱིར་ཏེ། གཅིག་གིས་གཉིས་ཤེས་མ་ཡིན་ཏེ། ཞེས་སོགས་བཤད་པའི་ཕྱིར། གཞན་ཡང། དེ་ཆོས་ཅན། ཡིད་མངོན་མ་ཡིན་
པར་ཐལ། དབང་མངོན་ཡིན་པའི་ཕྱིར་ཏེ། དབང་ཤེས་དང་མངོན་སུམ་གྱི་གཞི་འཐུན་ཡིན་པའི་ཕྱིར། ཁོ་ན་རེ། ཡིད་ཤེས་སུ་གྱུར་པའི་ཚོར་བ་བདེ་བ་ལ་དགོངས་པ་ཡིན་ཟེར་ན། ཡིད་ཤེས་འཁོར་གྱི་ཚོར་བ་བདེ་བ་ཡིན་ན་རང་ཡུལ་དུ་གྱུར་པའི་བདེ་བ་མངོན་སུམ་དུ་རྟོགས་པས་ཁྱབ་
པར་ཐལ་ལོ། །འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དུ་གྱུར་པའི་བདེ་བ་ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར། མ་གྲུབ་ན། དེའི་འཁོར་དུ་གྱུར་པའི་ཚོར་བ་མེད་པར་ཐལ། དེ་འདྲའི་ཚོར་བ་བདེ་བ་ཡང་མེད། སྡུག་བསྔལ་ཡང་མེད། བཏང་སྙོམས་

[135B] ཕྱི་མ་མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དུ་གྱུར་པའི་ཚོར་བ་བཏང་སྙོམས་ཆོས་ཅན། དེར་ཐལ། དེའི་ཕྱིར། འདོད་ན། ཁྱོད་ཀྱི་དངོས་ཡུལ་དུ་གྱུར་པའི་དངོས་པོ་ཡོད་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་དེ་རྟོག་པར་
གྱུར་པའི་ཡིད་ཤེས་འཁོར་གྱི་ཚོར་བ་ལ་དགོངས་པ་ཡིན་ནོ་ཞེ་ན། རྟོག་པར་གྱུར་པའི་ཚོར་བ་བདེ་བ་ཡིན་ན་རང་ཡུལ་དུ་གྱུར་པའི་བདེ་བ་མངོན་སུམ་དུ་རྟོགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་
པར་བཞག་པའི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་སུ་གྱུར་བའི་ཚོར་བ་མེད་པར་ཐལ། དེར་གྱུར་པའི་ཚོར་བ་བདེ་བ་ཡང་མེད། སྡུག་བསྔལ་ཡང་མེད། བཏང་སྙོམས་ཀྱང་མེད་པའི་ཕྱིར། ཕྱི་མ་མ་གྲུབ་ན། དེ་འདྲའི་ཚོར་བ་བཏང་སྙོམས་ཆོས་ཅན། དེར་ཐལ། དེའི་ཕྱིར། འདོད་ན། ཁྱེད་
ཀྱི་དངོས་ཡུལ་དུ་གྱུར་པའི་དངོས་པོ་ཡོད་པར་ཐལ་ལོ། །འདོད་མི་ནུས་ཏེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་སློབ་པའི་ཡེ་ཤེས་ཡིན་པའི་ཕྱིར། རང་ལུགས་ནི། བདག་མེད་ཕྲ་རགས་གང་ཡང་མ་རྟོགས་པའི་རྟོག་པར་གྱུར་པའི་ཡིད་ཤེས་འཁོར་གྱི་ཚོར་བ་པ་ལ་དགོངས་པ་
ཡིན་ནོ། །ཁ་ཅིག་སྔོ་འཛིན་དབང་སྔོན་གྱིས་སྔོན་པོ་མྱོང་བ་ཡུལ་མྱོང་བའི་དོན་ཡིན་ནོ། །ཟེར་ན། དེ་ལ་ཁ་ཅིག་བློ་དེས་དམིགས་ན་བློ་དེས་མྱོང་བས་ཁྱབ་པར་ཐལ། དམ་བཅའ་དེ་འཐད་པའི་ཕྱིར། འདོད་ན། སྔོ་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་ཆོས་ཅན་
སྔོ་འཛིན་དབང་མངོན་མྱོང་བར་ཐལ། དེས་དེ་ལ་དམིགས་པའི་ཕྱིར། འདོད་ན། དེ་མྱོང་བྱེད་དོན་གཞན་ཡོད་པར་ཐལ། དེས་དེ་མྱོང་བ་གང་ཞིག་དེ་གཉིས་དོན་གཞན་ཡིན་པའི་ཕྱིར་ཟེར་ན། མྱོང་བྱེད་དོན་གཞན་ཡོད་པར་ཐལ། ལྕེ་ཤེས་ཀྱིས་རོ་མྱོང་བ་གང་ཞིག་དེ་གཉིས་དོན་གཞན་
ཡིན་པའི་ཕྱིར། དང་པོ་གྲུབ་སྟེ། འཇིག་རྟེན་ན་དེ་ལྟར་གྲགས་པའི་ཕྱིར་ཏེ། མིག་གིས་གཟུགས་མཐོང་བ་འཇིག་རྟེན་ན་གྲགས་པའི་ཕྱིར། ཁོ་ན་རེ། གཞན་སྐྱེ་ཡོད་པར་ཐལ། ས་མྱུག་གཉིས་གཞན་ཡིན་པ་གང་ཞིག། ས་བོན་ལས་མྱུག་གུ་སྐྱེས་པའི་ཕྱིར། ཞེས་ཟེར་ན། མ་ཁྱབ་

[136A]༄༅། །རང་ལུགས་ནི། སྔོན་འཛིན་དབང་མངོན་གྱིས་སྔོན་པོ་མྱོང་བར་ཐལ། དེས་སྔོན་པོ་མྱོང་བར་སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་ཀྱིས་དྲན་པའི་ཕྱིར། གཞན་མྱོང་བ་དང་འབྲེལ་བ་ལས། །དྲན་གྱུར་བྱི་བའི་དུག་བཞིན་
ནོ། །ཞེས་བཤད་པའི་ཕྱིར། ཁོ་ན་རེ། དེ་འདྲའི་སྔོན་པོ་དྲན་པའི་དྲན་ཤེས་དེས་སྔོ་འཛིན་དབང་མངོན་མྱོང་བར་ཐལ། དེས་དེ་མྱོང་བ་ལ་བརྟེན་ནས། དེ་དྲན་པའི་དྲན་ཤེས་དེས་དེ་དྲན་པའི་ཕྱིར། གཞན་མྱོང་བ་དང། ཞེས་སོགས་བཤད་པའི་ཕྱིར། འཁོར་གསུམ་ཟེར་ན། དྲང་
ངེས་རྣམ་འབྱེད་ལས། མྱོང་བ་ལ་རང་མྱོང་བ་དང་གཞན་མྱོང་བ་གཉིས་སུ་ཁ་ཚོན་ཆོད་མཆོད་གསལ་བར་མ་གསུངས་ཀྱང། མ་ཆོད་དགོས་པ་ཡིན་ནོ། །ཞེས་བཤད་པ་མི་འཐད་པར་ཐལ། སྔོ་འཛིན་དབང་མངོན་ལ་མྱོང་བ་ཡོད་པའི་ཕྱིར་ཏེ། དེའི་རྗེས་སུ་སྐྱེས་པའི་དྲན་ཤེས་
དེས་དེ་མྱོང་བའི་ཕྱིར། རྟགས་ཁས། ཁ་ཅིག། སྔོ་འཛིན་དབང་མངོན་གྱིས་ཁོ་རང་རྟོགས་ཟེར་ན། རེ་ཤིག་སྔོ་འཛིན་དབང་མངོན་གྱིས་ཁོ་རང་མྱོང་བར་ཐལ། དེས་ཁོ་རང་རྟོགས་པའི་ཕྱིར། འདོད་ན། ཁོའི་དུས་སུ་ཁོ་རང་མྱོང་བྱེད་ཀྱི་ཤེས་པ་ཡོད་པར་ཐལ་ལོ། །འདོད་ན། དེ་
མྱོང་བྱེད་ཀྱི་རང་རིག་ཡོད་པར་ཐལ་ལོ། །གཞན་ཡང། སྔར་བཤད་པའི་དྲང་ངེས་རྣམ་འབྱེད་ཀྱི་ལུང་དོན་མ་གྲུབ་པར་ཐལ། སྔོ་འཛིན་དབང་མངོན་ལ་རང་མྱོང་ཡོད་པའི་ཕྱིར་ཏེ། དེས་ཁོ་རང་མྱོང་བའི་ཕྱིར། ཁོ་ན་རེ། སྔོ་འཛིན་དབང་མངོན་གྱིས་ཁོ་རང་རྟོགས་པར་ཐལ། ཁོའི་དུས་
སུ་ཁོ་རང་རྟོགས་བྱེད་ཀྱི་ཚད་མ་ཡོད་པའི་ཕྱིར་ཏེ། ཚད་མས་དེའི་དུས་སུ་དེ་རྟོགས་པའི་ཕྱིར་ཟེར་ན་མ་ཁྱབ་བོ། །གཞན་ཡང། སྔོ་འཛིན་དབང་མངོན་གྱི་རྗེས་སུ་སྐྱེས་པའི་སྔོ་འཛིན་དབང་མངོན་དྲན་པའི་དྲན་ཤེས་ཆོས་ཅན། སྔོ་འཛིན་དབང་མངོན་རྟོགས་ཟིན་རྟོགས་པའི་བློ་
ཡིན་པར་ཐལ། དེ་ལ་དཔྱད་ཤེས་ཡིན་པའི་ཕྱིར་ན་མ་ཁྱབ། འདོད་ན། སྔོ་འཛིན་དབང་མངོན་གྱིས་ཁོ་རང་རྟོགས་པར་ཐལ་ལོ། །གཞན་ཡང། སྔོ་འཛིན་དབང་མངོན་གྱི་དུས་སུ་དེ་རྟོགས་པའི་ཚད་མ་ཡོད་པར་ཐལ། དགུན་གྱི་དུས་སུ་བྱི་བས་ལུས་ལ་རྨུགས་པའི་ཚེ་

[136B] ཁྱབ་སྟེ། གཞན་མྱོང་བ་དང་འབྲེལ་བ་ལས། །ཞེས་བཤད་པའི་ཕྱིར་ཟེར་ན། དགུན་གྱི་དུས་སུ་བྱི་བས་ལུས་ལ་རྨུགས་པའི་ཚེ་ན་ལུས་ལ་བྱི་དུག་ཞུགས་པ་རྟོགས་པའི་ཚད་མ་ཡོད་པར་ཐལ། སྔོ་འཛིན་དབང་ཡོད་ན་གྱི་དུས་སུ་དེ་རྟོགས་པའི་ཚད་མ་ཡོད་པའི་ཕྱིར། ཁྱབ་སྟེ། གཞན་མྱོང་བ་དང། ཞེས་
སོགས་བཤད་པའི་ཕྱིར། འཁོར་གསུམ། གཞན་ཡང། ཤེས་པ་ཡིན་ན་རང་ཉིད་ཀྱིས་རང་ཉིད་རྟོགས་པས་ཁྱབ་པར་ཐལ། སྔོ་སྣང་དབང་ཤེས་ཀྱིས་ཁོ་རང་རྟོགས་པའི་ཕྱིར། འདོད་ན། བདེན་འཛིན་ལོག་ཤེས་ཡིན་པ་ཆོས་ཅན། དེར་ཐལ། དེའི་ཕྱིར། འདོད་ན། བདེན་འཛིན་གྱི་ཞེན་ཡུལ་མེད་པར་རྟོགས་པར་ཐལ་ལོ། །འདོད་ན། བདེན་
མེད་རྟོགས་པར་ཐལ། འདོད་པའི་ཕྱིར། གཞན་ཡང་སྔོ་འཛིན་དབང་མངོན་ཚད་མར་སྒྲུབ་པ་སྐབས་སུ་བབ་པའི་ཕྱིར་རྒོལ་ཡང་དག་གི་རྒྱུད་ཀྱི་སྔོ་འཛིན་དབང་མངོན་ཚད་མ་ཡིན་པ་ཆོས་ཅན། ཁྱོད་ཀྱིས་ཁྱོད་རང་རྟོགས་པར་ཐལ། ཤེས་པ་ཡིན་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་
ཅན། དེར་ཐལ། དེའི་ཕྱིར། འདོད་ན། ཁྱོད་ཀྱིས་སྟོང་ཉིད་མངོན་སུམ་དུ་རྟོགས་པའི་ཤུགས་ལ་ཁོ་རང་རྟོགས་པར་ཐལ་ལོ། །འདོད་ན། དེའི་ཡུལ་དུ་གྱུར་པའི་སྟོང་ཉིད་ཆོས་ཅན། མ་ཡིན་དགག་ཡིན་པར་ཐལ། དགག་པ་གང་ཞིག། ཁྱོད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་
ལམ་བར་ཆད་མེད་ལམ་དེས་དེ་ཤུགས་ལ་རྟོགས་པའི་ཕྱིར། རྟགས་ཁས། འདོད་མི་ནུས་ཏེ། སྟོང་ཉིད་ཡིན་པའི་ཕྱིར། གཞན་ཡང། མྱུ་གུ་བདེན་མེད་དུ་རྟོགས་པའི་རིགས་ཤེས་རྗེས་དཔག་ཆོས་ཅན། དེར་ཐལ། དེའི་ཕྱིར། འདོད་ན། དེས་མྱུ་གུ་བདེན་མེད་དུ་ཡོད་པ་དེ་རྟོགས་པར་ཐལ་
ལོ། །འདོད་ན། མྱུ་གུ་བདེན་མེད་ཆོས་ཅན། ཁྱོད་མ་ཡིན་དགག་ཡིན་པར་ཐལ། ཁྱོད་དགག་པ་གང་ཞིག། ཁྱོད་དངོས་སུ་རྟོགས་པའི་རྗེས་དཔག་དེས་མྱུ་གུ་བདེན་མེད་དུ་ཡོད་པ་དེ་རྟོགས་པའི་ཕྱིར། གཞན་ཡང། ཚུར་མཐོང་གི་རྒྱུད་ཀྱི་སྔོ་སྣང་དབང་ཤེས་ཆོས་ཅན། ཁྱོད་རང་ཉིད་དང་ཚུར་
མཐོང་གི་རྒྱུད་ཀྱི་སྔོ་སྣང་དབང་ཤེས་གཉིས་ལ་རིག་བྱ་རིག་བྱེད་ཀྱི་རྣམ་པ་སོ་སོར་མི་འཆར་བ་བཞིན་དུ་རིག་པར་ཐལ། ཁྱོད་དང་གཅིག་གང་ཞིག། ཁྱོད་ཀྱིས་དེ་རིག་པའི་ཕྱིར། འདོད་ན། རང་རིག་ཡིན་པར་ཐལ་ལོ། །གཞན་ཡང། དེས་དེ་རྟོགས་པ་མི་སྲིད་པར་ཐལ། རལ་གྲིའི་

[137A]༄༅། །སོས་རང་ཉིད་མི་གཅོད། སོར་མོའི་རྩེས་རང་ལ་མི་རེག། སྐྱེས་བུ་ཡང་ཟོར་ཅན་གྱིས་རང་གི་ཕྲག་པ་ལ་ཞོན་མི་ཐུབ། མེས་རང་ཉིད་སྲེག་པར་མི་བྱེད་པའི་ཕྱིར། ཁ་ཅིག། ཚད་མས་ཚད་མ་མ་རྟོགས། རྣམ་མཁྱེན་གྱིས་རྣམ་མཁྱེན་མ་རྟོགས་
ཟེར་ན། ཚད་མ་ཞེས་པའི་སྒྲའི་ཞེན་གཞིའི་བརྗོད་བྱ་ཚད་མས་མ་གྲུབ་པར་ཐལ། དེའི་ཞེན་གཞིའི་བརྗོད་བྱ་ཡང་ཡིན། ཚད་མས་གྲུབ་པ་ཡང་ཡིན་པའི་གཞི་འཐུན་པ་མེད་པའི་ཕྱིར། འདོད་མི་ནུས་ཏེ། ངག་དོན་འཐུན་ཡིན་པའི་ཕྱིར། རྣམ་མཁྱེན་ཆོས་ཅན། རྣམ་
མཁྱེན་གྱིས་རྟོགས་པར་ཐལ། དེ་ལ་སྣང་བའི་ཕྱིར་ཏེ། རྣམ་མཁྱེན་གྱི་འཁོར་དུ་བྱུང་བའི་སེམས་བྱུང་ལ་སྣང་བའི་ཕྱིར་ཏེ། དེ་དང་ཐ་དད་ཡིན་པའི་ཕྱིར། ཁོ་ན་རེ། རྣམ་མཁྱེན་ལ་རྣམ་མཁྱེན་མི་སྣང་བར་ཐལ། དེ་ལ་དེ་གཉིས་སྣང་དང་བཅས་པའི་སྒོ་ནས་ཀྱང་མི་སྣང་
གཉིས་སྣང་ནུབ་པའི་སྒོ་ནས་ཀྱང་མི་སྣང་བའི་ཕྱིར། དང་པོ་མ་གྲུབ་ན། དེ་ཆོས་ཅན། རྣམ་མཁྱེན་དང་གཉིས་ཡིན་པར་ཐལ། དེ་ལ་གཉིས་སྣང་དང་བཅས་པའི་སྒོ་ནས་སྣང་བའི་ཕྱིར་ཟེར་ན། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། སྟོང་ཉིད་དང་གཅིག་ཡིན་པར་ཐལ་
སྟོང་ཉིད་ལ་གཉིས་སྣང་ནུབ་པའི་སྒོ་ནས་སྣང་བའི་ཕྱིར། ཁྱབ་པ་ཁས། རྟགས་གཉིས་པ་མ་གྲུབ་ན། དེ་ཆོས་ཅན། རང་རིག་ཡིན་པར་ཐལ། རང་ཡུལ་དུ་གྱུར་པའི་ཀུན་རྫོབ་བདེན་པ་ལ་གཉིས་སྣང་ནུབ་པའི་བློ་ཡིན་པའི་ཕྱིར་ཏེ། རྣམ་མཁྱེན་ལ་གཉིས་སྣང་ནུབ་པའི་བློ་ཡིན་
པའི་ཕྱིར། ཁ་ཅིག། རྣམ་མཁྱེན་གྱིས་རྣམ་མཁྱེན་ཤུགས་ལ་རྟོགས་ཟེར་ན། ཊཱིཀ་ཆེན་ལས། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་གཞག་ཏུ་མི་རུང་བའི་ཕྱིར། ཞེས་བཤད་པ་མི་འཐད་པར་ཐལ་ལོ། །ཁ་ཅིག། རྩ་རྟགས་གཉིས་པ་ལ་མ་ཁྱབ་སྟེ། རྣམ་
མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་རྟོགས་པའི་ཕྱིར་ཏེ། དེས་དེ་རང་ལས་ཐ་མི་དད་དུ་སྣང་བའི་སྒོ་ནས་རྟོགས་པའི་ཕྱིར་ཏེ། དེ་དང་གཅིག་ཡིན་པའི་ཕྱིར་ཟེར་ན། རྣམ་མཁྱེན་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཁྱོད་ལ་གཉིས་སྣང་ནུབ་པའི་བློ་ཡོད་

[137B] ཁ་ཅིག། མངོན་སུམ་ཚད་མ་ཡིན་ན་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་གྱུར་པ་ཡོད་པས་ཁྱབ། རྗེས་དཔག་ཡིན་ན་དེར་གྱུར་པའི་གཞལ་བྱ་ལྐོག་གྱུར་ཡོད་པས་ཁྱབ། མངོན་གྱུར་དང་ལྐོག་གྱུར་འགལ་ཞེ་ན། སྒྲ་མི་རྟག་པ་མངོན་སུམ་དུ་
རྟོགས་པའི་རྣལ་འབྱོར་མངོན་སུམ་ཆོས་ཅན། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་གྱུར་པ་ཡོད་པར་ཐལ། ཁྱོད་མངོན་སུམ་ཆེད་མ་ཡིན་པའི་ཕྱིར། འདོད་ན། སྒྲ་མི་རྟག་པ་མངོན་སུམ་ཡིན་པར་ཐལ་ལོ། །འདོད་ན་དེ་མངོན་གྱུར་ཡིན་པར་ཐལ་ལོ། །འདོད་མི་
ནུས་ཏེ། ལྐོག་གྱུར་ཡིན་པའི་ཕྱིར་ཏེ། སྒྲ་མི་རྟག་རྟོགས་ཀྱི་རྗེས་དཔག་གི་འཛིན་སྟངས་ཀྱི་ཡུལ་དུ་གྱུར་པའི་ལྐོག་གྱུར་ཡོད་པའི་ཕྱིར། མ་གྲུབ་ན། དེ་ཡོད་པར་ཐལ། དེ་རྗེས་དཔག་ཡིན་པའི་ཕྱིར། འཁོར་གསུམ། ཁ་ཅིག། གཞི་གྲུབ་ན། མངོན་སུམ་ཡིན་པས་ཁྱབ་ཟེར་ན། བློ་
དེ་ལ་མངོན་སུམ་མ་ཡིན་ན་མངོན་སུམ་ཡིན་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། ཟླ་བ་གཉིས་ཆོས་ཅན། མངོན་སུམ་ཡིན་པར་ཐལ། ཟླ་བ་གཉིས་སྣང་གི་དབང་ཤེས་ལ་མངོན་སུམ་ཡིན་པའི་ཕྱིར་ཏེ། ཚིག་གསལ་ལས། ཟླ་བ་གཉིས་ལ་སོགས་པ་དག་ནི་རབ་
རིབ་ཅན་མ་ཡིན་པའི་ཤེས་པ་ལ་ལྟོས་ནས་མངོན་སུམ་ཉིད་མ་ཡིན་ལ། རབ་རིབ་ཅན་ལ་སོགས་པ་ལ་ལྟོས་ནས་ནི་མངོན་སུམ་ཉིད་ཁོ་ནའོ། །ཞེས་བཤད་པའི་ཕྱིར། གཞན་ཡང། སྒྲ་མི་རྟག་པ་ཆོས་ཅན། མངོན་སུམ་ཡིན་པར་ཐལ། གཞི་གྲུབ་པའི་ཕྱིར། འདོད་ན། མ་ཡིན་
པར་ཐལ། ལྐོག་གྱུར་ཡིན་པའི་ཕྱིར། ཁྱབ་སྟེ། ཚིག་གསལ་ལས། མངོན་སུམ་གྱི་སྒྲ་ནི་ལྐོག་ཏུ་མ་གྱུར་པའི་དོན་གྱི་བརྗོད་པར་བྱེད་པ་དེ་ཡིན་པའི་ཕྱིར། ཞེས་བཤད་པའི་ཕྱིར། ཁ་ཅིག། སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན། མངོན་སུམ་ཡིན་ཏེ། སྒྲ་མི་རྟག་རྟོགས་ཀྱི་
རྗེས་དཔག་མངོན་སུམ་དུ་རྟོགས་པའི་ཚུར་མཐོང་གི་རྒྱུད་ཀྱི་གཞན་སེམས་ཤེས་པའི་མངོན་ཤེས་དེ་ལ་མངོན་སུམ་ཡིན་པའི་ཕྱིར། ཟེར་ན། ཚུར་མཐོང་གི་རྒྱུད་ཀྱི་མིག་དབང་ཆོས་ཅན། མངོན་སུམ་ཡིན་པར་ཐལ། ཚུར་མཐོང་གི་རྒྱུད་ཀྱི་ལྷའི་མིག་གི་མངོན་ཤེས་དེ་ལ་

[138A]༄༅། །མངོན་སུམ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཤིན་ཏུ་ལྐོག་གྱུར་ཡིན་པའི་ཕྱིར། ཁ་ཅིག། གཞི་གྲུབ་ན་མངོན་སུམ་ཡིན་པས་ཁྱབ་པར་ཐལ། ཤེས་བྱ་མངོན་སུམ་དུ་རྟོགས་པའི་བློ་ཡོད་པའི་ཕྱིར་ཟེར་ན། སྦྱིན་པ་བཏང་བ་ལས་ལོངས་
སྤྱོད་འབྱུང་བ་ཆོས་ཅན། མངོན་སུམ་ཡིན་པར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། ཤིན་ཏུ་ལྐོག་གྱུར་ཡིན་པའི་ཕྱིར། གཞན་ཡང། སྒྲ་མི་རྟག་པ་ཆོས་ཅན། མངོན་སུམ་ཡིན་པར་ཐལ། གཞི་གྲུབ་པའི་ཕྱིར། འདོད་ན། མྱོང་སྟོབས་ཀྱིས་སྒྲོ་འདོགས་བཅད་པར་བྱ་
བ་ཡིན་པར་ཐལ་ལོ། །འདོད་ན། མ་ཡིན་པར་ཐལ། རྟགས་སྟོབས་ཀྱིས་སྒྲོ་འདོགས་བཅད་པར་བྱ་བ་ཡིན་པའི་ཕྱིར་ཏེ། བསྒྲུབ་བྱ་ཡང་དག་ཡིན་པའི་ཕྱིར། གཞན་ཡང། སྒྲ་མི་རྟག་རྟོགས་ཀྱི་རྗེས་དཔག་དེ་རང་གི་འཛིན་སྟབས་ཀྱི་ཡུལ་དུ་གྱུར་པའི་གཞལ་བྱ་མངོན་གྱུར་པ་ལ་
མི་སླུ་བའི་རིག་པ་ཡིན་པར་ཐལ། སྒྲ་མི་རྟག་པ་མངོན་སུམ་ཡིན་པའི་ཕྱིར། རྟགས་ཁས། འདོད་ན། སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན། མངོན་སུམ་ཚད་མ་ཡིན་པར་ཐལ། འདོད་པའི་ཕྱིར། ཁ་ཅིག། བུམ་པ་རྟོགས་པའི་རྗེས་དཔག་ཆོས་ཅན། མངོན་སུམ་ཚད་
མ་ཡིན་པར་ཐལ། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་སུམ་པ་ལ་མི་སླུ་བའི་རིག་པ་ཡིན་པའི་ཕྱིར་ཏེ། བུམ་པ་དེ་དེའི་འཛིན་སྟངས་ཀྱི་ཡུལ་ཡིན་པའི་ཕྱིར་ཟེར་རོ། །རང་ལུགས་ལ། བུམ་པ་དང། སྣམ་བུ་ལ་སོགས་པ་མངོན་སུམ་དང། མངོན་
གྱུར་ཡིན་ཅིང། དེ་གཉིས་དོན་གཅིག་བྱས་པ་ལ་ཁོ་ན་རེ། གསེར་གྱི་ལྟོ་ལྡིར་བ་བུམ་པ་ཡིན་པ་མངོན་སུམ་ཡིན་པར་ཐལ། བུམ་པ་ཡིན་པ་མངོན་སུམ་ཡིན་པའི་ཕྱིར། འདོད་ན། མྱོང་སྟོབས་ཀྱིས་སྒྲོ་འདོགས་བཅད་པར་བྱ་བ་ཡིན་པར་ཐལ་ལོ། །འདོད་ན། མ་ཡིན་པར་
ཐལ། རྟགས་སྟོབས་ཀྱིས་སྒྲོ་འདོགས་བཅད་པར་བྱ་བ་ཡིན་པའི་ཕྱིར་ཏེ། བསྒྲུབ་བྱ་ཡང་དག་ཡིན་པའི་ཕྱིར་ཟེར་ན། གསེར་གྱི་ལྟོ་ལྡིར་བ་བུམ་པར་བསྒྲུབས་པའི་རྟགས་དང། བུམ་པ་ཡོད་པར་སྒྲུབ་པའི་རྟགས་ཡོད་མེད་དཔྱད་གཞིར་སྣང་སྟེ། བུམ་འཛིན་མངོན་སུམ་གྱི་རྗེས་

[138B] །ཁ་ཅིག། རྟོག་པ་ཡིན་ན་རང་ཉིད་ཀྱིས་མངོན་སུམ་དུ་རྟོགས་པ་མེད་པས་ཁྱབ་ཟེར་ན། སྒྲ་རྟག་འཛིན་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་
མངོན་སུམ་དུ་རྟོགས་པའི་ཆོས་ཡོད་པར་ཐལ། ཁྱོད་ཀྱིས་སྒྲ་རྟག་པའི་དོན་སྤྱི་མངོན་སུམ་དུ་རྟོགས་པའི་ཕྱིར་ཏེ། དེ་ཁྱོད་ལ་མངོན་སུམ་དུ་སྣང་བའི་ཕྱིར་ཏེ། ཁྱོད་དེ་ལ་མངོན་སུམ་གྱི་ཚད་མ་ཡིན་པའི་ཕྱིར། རྟགས་གྲུབ་སྟེ། དེ་རང་གི་སྣང་བ་ལ་མངོན་སུམ་གྱི་ཚད་མ་
ཡིན་པའི་ཕྱིར་ཏེ། གཉིས་སྣང་ཅན་གྱི་ཤེས་པ་ཡིན་པའི་ཕྱིར། གཞན་ཡང། སྒྲ་རྟག་པའི་དོན་སྤྱི་ཆོས་ཅན། སྒྲ་རྟག་འཛིན་རྟོག་པའི་མངོན་སུམ་གྱི་ཡུལ་ཡིན་པར་ཐལ། དེའི་ཡུལ་གང་ཞིག། དེས་རྟགས་ལ་ལྟོས་མེད་དུ་རྟོགས་པའི་ཕྱིར། ཡང་ཁོ་ན་རེ། སྔོ་འཛིན་དབང་མངོན་
གྱི་རྗེས་སུ་སྐྱེས་པའི་སྔོན་པོ་དོན་འཐུན་དུ་ངེས་པའི་ངེས་ཤེས་ཆོས་ཅན། སྔོན་པོ་མངོན་སུམ་དུ་རྟོགས་པར་ཐལ། དེ་ལ་མངོན་སུམ་གྱི་ཚད་མ་ཡིན་པའི་ཕྱིར་ཟེར་ན། མ་ཁྱབ། འདོད་ན། ལོང་བའི་རྒྱུད་ལ་སྔོན་པོ་མཐོང་བའི་མངོན་སུམ་ཡོད་པར་ཐལ་ལོ། །གཞན་ཡང། དེས་སྔོན་པོ་
མངོན་སུམ་དུ་རྟོགས་པར་ཐལ། སྒྲ་རྟག་འཛིན་རྟོག་པས་སྒྲ་རྟག་པའི་དོན་སྤྱི་མངོན་སུམ་དུ་རྟོགས་པའི་ཕྱིར་ན་མ་ཁྱབ་བོ། །ཁ་ཅིག། སྔོ་འཛིན་དབང་སྔོན་གྱི་རྗེས་སུ་སྐྱེས་པའི་སྔོན་པོ་ངེས་པའི་ངེས་ཤེས་དེ་མངོན་སུམ་ཚད་མ་ཡིན་ཅིང། སྒྲ་མི་རྟག་རྟོགས་ཀྱི་རྗེས་དཔག་གིས་
དྲངས་ནས་སྐྱེས་པའི་སྒྲ་མི་རྟག་པར་ངེས་པའི་ངེས་ཤེས་མངོན་སུམ་ཚད་མ་མ་ཡིན་ཏེ། རྩ་ཤེའི་ཊཱིཀ་ཆེན་ལས། མངོན་སུམ་ཚད་མ་རྟོག་མེད་ཀྱིས་དྲངས་པའི་དཔྱད་ཤེས་རྣམས་ཀྱང་ཚད་མར་བཞེད་པར་མངོན་ནོ། །ཞེས་གསུངས་པའི་ཕྱིར་ཟེར་ན། སྒྲ་མི་རྟག་རྟོགས་ཀྱི་རྗེས་
དཔག་གིས་དྲངས་པའི་སྒྲ་མི་རྟག་པར་ངེས་པའི་ངེས་ཤེས་ཆོས་ཅན། མངོན་སུམ་གྱི་ཚད་མ་ཡིན་པར་ཐལ། ཚད་མ་གང་ཞིག་རྗེས་དཔག་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། རང་གི་རྟེན་རྟགས་ལ་བརྟེན་ནས་དངོས་སུ་སྐྱེས་པར་ཐལ། རྗེས་དཔག་ཡིན་པའི་ཕྱིར་

[139A]༄༅། །འདོད་ན། མ་ཡིན་པར་ཐལ། དེ་ལ་བརྟེན་ནས་བརྒྱུད་ནས་སྐྱེས་པའི་ཕྱིར། ཁོ་ན་རེ། བ་ལང་གི་དཔེ་ལས་བ་མིན་རྟོགས་པའི་བློ་ཆོས་ཅན། རང་གི་རྟེན་རྟགས་ལ་བརྟེན་ནས་དངོས་སུ་སྐྱེས་པར་ཐལ། རྗེས་དཔག་ཡིན་པའི་ཕྱིར་ཏེ། དཔེ་ཉེར་
འཇལ་གྱི་ཚད་མ་ཡོད་པའི་ཕྱིར། འདོད་ན། བ་ལང་དེ་བཞི་འགའ་ཞིག་ཏུ་བ་མིན་འགོག་བྱེད་ཀྱི་རྟགས་ཡིན་པར་ཐལ་ལོ། །ཟེར་ན། རྗེས་དཔག་ཡིན་ན་རང་གི་རྟེན་རྟགས་ལ་བརྟེན་ནས་སྐྱེས་བས་ཁྱབ་པར་ཐལ། ཚིག་གསལ་ལས། ལྐོག་ཏུ་གྱུར་པའི་ཡུལ་ཅན་རྟགས་
བསྒྲུབ་པར་བྱ་བ་ལ་མ་འཁྲུལ་བ་ལས་སྐྱེས་པའི་ཤེས་པ་ནི་རྗེས་དཔག་གོ། ཞེས་བཤད་པའི་ཕྱིར། གཞན་ཡང། བུམ་པ་ཆོས་ཅན། ལྐོག་གྱུར་ཡིན་པར་ཐལ། ཁྱོད་ཤིན་ཏུ་ལྐོག་གྱུར་དུ་རྟོགས་པའི་ཚད་མ་ཡོད་པའི་ཕྱིར་ཏེ། ཁྱོད་ལྐོག་གྱུར་པའི་ཚུལ་གྱིས་རྟོགས་
པའི་ཚད་མ་ཡོད་པའི་ཕྱིར། ཁྱབ་པ་ཁྱོད་རང་གི་ཁྱོད་མངོན་སུམ་དུ་རྟོགས་པའི་བློ་ཡོད་ན། ཁྱོད་མངོན་སུམ་ཡིན་པས་ཁྱབ་ཅེས་པའི་སྟེང་དུ་འགལ་ལོ། །རྩ་བར་འདོད་ན། དེ་ཆོས་ཅན། ལྐོག་གྱུར་མ་ཡིན་པར་ཐལ། མངོན་གྱུར་ཡིན་པའི་ཕྱིར་ཏེ། མངོན་སུམ་ཡིན་
པའི་ཕྱིར། ཁོ་ན་རེ། སྒྲ་མི་རྟག་པ་ཆོས་ཅན། མངོན་སུམ་ཡིན་པར་ཐལ། ཚུར་མཐོང་ལ་མངོན་སུམ་ཡིན་པའི་ཕྱིར་ཏེ། དེའི་རྒྱུད་ཀྱི་སྒྲ་འཛིན་མངོན་སུམ་ལ་མངོན་གྱུར་ཡིན་པའི་ཕྱིར་ཏེ། དེ་དེ་ལ་མངོན་གྱུར་དུ་སྣང་བའི་ཕྱིར་ཏེ། དེ་ལ་སྒྲ་མངོན་གྱུར་དུ་སྣང་བ་གང་ཞིག་
དེ་དང་སྒྲ་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། ཁ་ཅིག། མངོན་སུམ་ལ་གསུམ་དུ་གྲངས་མ་ངེས་པར་ཐལ། བུམ་པ་མངོན་སུམ་ཡིན་པའི་ཕྱིར། རྟགས་ཁས། འདོད་ན། གཞལ་བྱ་ལ་མངོན་ལྐོག་གཉིས་སུ་གྲངས་མ་
ངེས་པར་ཐལ་ལོ། །ཁ་ཅིག། བུམ་པ་ཡོད་པ་ཆོས་ཅན། མངོན་གྱུར་མ་ཡིན་པར་ཐལ། ལྐོག་གྱུར་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བསྒྲུབ་བྱ་ཡང་དག་ཡིན་པའི་ཕྱིར། འདོད་མི་ནུས་ཏེ། ཚུར་མཐོང་ལ་མངོན་གྱུར་ཡིན་པའི་ཕྱིར་ཏེ། ཚུར་མཐོང་གི་

[139B] ཁ་ཅིག། མངོན་ལྐོག་གཉིས་འགལ་ཞིང། རྗེས་དཔག་ཡིན་ན་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་ལྐོག་གྱུར་ལ་མི་སླུ་བའི་རིག་པ་ཡིན་པས་ཁྱབ་ཟེར་ན་མི་འཐད་དེ། དུ་ལྡན་ལ་ལ་མེ་ཡོད་པར་
རྟོགས་པའི་རྗེས་དཔག་ཆོས་ཅན། དེར་ཐལ། དེའི་ཕྱིར། འདོད་ན། དུ་ལྡན་ལ་ལ་མེ་ལྐོག་གྱུར་ཡིན་པར་ཐལ་ལོ། །འདོད་མི་ནུས་ཏེ། མངོན་གྱུར་ཡིན་པའི་ཕྱིར། ཁྱབ་པ་ཁས། དེར་ཐལ། ཚུར་མཐོང་ལ་མངོན་གྱུར་ཡིན་པའི་ཕྱིར་ཏེ། རྒོལ་བ་གནག་རྫི་མོ་ལ་མངོན་གྱུར་ཡིན་
པའི་ཕྱིར། ཁ་ཅིག་ཤེས་པ་ཡིན་ན་ཚད་མ་ཡིན་པས་ཁྱབ་ཟེར་ན། སྒྲ་རྟག་འཛིན་རྟོག་པ་འཕེན་ནོ། །འདོད་མི་ནུས་ཏེ། མངོན་སུམ་ཚད་མ་དང་རྗེས་དཔག་ཚད་མ་གང་རུང་མ་ཡིན་པའི་ཕྱིར། ཁ་ཅིག། ཤེས་པ་ཡིན་ན་རང་གི་སྣང་བ་ལ་ཚད་མ་ཡིན་པས་ཁྱབ་ཟེར་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རང་ལ་ཆོས་ཉིད་དུ་སྣང་བ་དེ་ལ་ཚད་མ་མ་ཡིན་པའི་ཕྱིར། མ་གྲུབ་ན། དེ་ལ་ཆོས་ཉིད་དུ་སྣང་བ་ཆོས་ཅན། དོན་དམ་བདེན་པ་ཡིན་པར་ཐལ། དེའི་གཞལ་བྱ་ཡིན་པའི་ཕྱིར། དེས་ན་གཉིས་སྣང་ཅན་གྱི་
ཤེས་པ་ཡིན་ན་རང་གི་སྣང་བ་ལ་ཚད་མ་ཡིན་པས་ཁྱབ་བོ། །ཁོ་ན་རེ། ཚུར་མཐོང་གི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་ཤེས་པ་ཆོས་ཅན། དེར་ཐལ། དེའི་ཕྱིར། འདོད་ན། དེས་རང་གི་སྣང་བ་རྟོགས་པར་ཐལ་ལོ། །འདོད་མི་ནུས་ཏེ། དེས་རྟོགས་པའི་ཆོས་མེད་པའི་ཕྱིར་ཏེ། ཚུར་
མཐོང་གི་རྒྱུད་ཀྱི་དུས་མཐའི་སྐད་ཅིག་མ་ཡིན་པའི་ཕྱིར་ཟེར་ན་ཕྱི་མ་ལ་མ་ཁྱབ་སྟེ། དུས་མཐའ་སྐད་ཅིག་མ་མངོན་སུམ་དུ་རྟོགས་པའི་ཚུར་མཐོང་ཡོད་པའི་ཕྱིར། དེར་ཐལ། ཕྲ་བའི་མི་རྟག་པ་མངོན་སུམ་དུ་རྟོགས་པའི་དེ་ཡོད་པའི་ཕྱིར་ཏེ། རྣལ་འབྱོར་མངོན་སུམ་རྒྱུད་ལྡན་གྱི་དེ་ཡོང་བའི་
ཕྱིར་དང་དུས་མཐའི་སྐད་ཅིག་མ་ཡིན་ན་སྐད་ཅིག་མ་ཆ་མེད་མ་ཡིན་དགོས་པའི་ཕྱིར། ཁོ་ན་རེ། ཚུར་མཐོང་གི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་ཤེས་པ་ཆོས་ཅན། བྱ་རྫོགས་ཀྱི་སྐད་ཅིག་མ་ཡིན་པར་ཐལ། སྐད་ཅིག་སྔ་ཕྱིའི་ཆ་དང་བཅས་པའི་དངོས་པོ་ཡིན་པའི་ཕྱིར་

[140A]༄༅། །ཟེར་རོ། །ཡང་ཁོ་ན་རེ། སོ་སྐྱེའི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་བུམ་འཛིན་རྟོག་པ་ཆོས་ཅན། རྩ་བའི་དམ་བཅའ་དེར་ཐལ། དེའི་ཕྱིར་ཏེ། རྟོག་པ་ཡིན་པའི་ཕྱིར། འདོད་ན། དུས་མཐའི་སྐད་ཅིག་མ་མངོན་སུམ་དུ་རྟོགས་པའི་ཚུར་
མཐོང་ཡོད་པར་ཐལ་ལོ། །འདོད་མི་ནུས་ཏེ། ཕྲ་བའི་མི་རྟག་པ་མངོན་སུམ་དུ་རྟོགས་པའི་དེ་མེད་པའི་ཕྱིར་ཏེ། རྣལ་འབྱོར་མངོན་སུམ་རྒྱུད་ལྡན་གྱི་སོ་སྐྱེ་མེད་པའི་ཕྱིར། ཞེས་ཟེར་རོ།    ༈    །རང་ལུགས་ལ། དོགས་པ་འདི་ལྟར་བརྗོད་པར་བྱ་སྟེ་རྣལ་འབྱོར་མངོན་
སུམ་རྒྱུད་ལ་མི་ལྡན་པའི་ཚུར་མཐོང་གི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་བུམ་འཛིན་རྟོག་པ་ཆོས་ཅན། རང་གི་སྣང་ཡུལ་ལ་ཚད་མ་ཡིན་པར་ཐལ། གཉིས་སྣང་ཅན་གྱི་ཤེས་པ་ཡིན་པའི་ཕྱིར། འདོད་མི་ནུས་ཏེ། རང་ཡུལ་གཏན་ལ་འབེབས་ནུས་མ་ཡིན་པའི་
ཕྱིར། འདི་ཡན་ཆད་བསྐལ་བཟང་མིག་འབྱེད་ཀྱི་ལུགས་སོ།    ༈    །ད་ནི་དགོངས་པ་རབ་གསལ་གྱི་ལུགས་ཇི་ལྟ་བ་བཞིན་བརྗོད་པར་བྱའོ། །ཁ་ཅིག། སྔོ་འཛིན་དབང་མངོན་གྱིས་ཁོ་རང་གྲུབ་ཅེས་པའི་དོན། ཁོ་རང་གིས་ཁོ་རང་འགྲུབ་པའི་དོན་ཡིན་གྱི། རང་
གི་རང་རྟོགས་པའི་དོན་མ་ཡིན་ཏེ། རང་གི་རང་མ་རྟོགས་པའི་ཕྱིར་ཟེར་ན། སྔོ་འཛིན་དབང་མངོན་གྱིས་ཁོ་རང་རྟོགས་པར་ཐལ། དེའི་རྗེས་སུ་སྐྱེས་པའི་ཁོ་རང་དྲན་པའི་དྲན་ཤེས་དེ་སྔོ་འཛིན་དབང་མངོན་རྟོགས་ཟིན་རྟོགས་པའི་བློ་ཡིན་པའི་ཕྱིར་ཏེ། དེ་དེ་ལ་དཔྱད་ཤེས་ཡིན་པའི་ཕྱིར། གཞན་ཡང། སྔོ་འཛིན་དབང་
མངོན་གྱིས་ཁོ་རང་རྟོགས་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་ཁོ་རང་རྟོགས་པའི་ཕྱིར། དེར་ཐལ། དགོངས་པ་རབ་གསལ་ལས། མཉམ་གཞག་རྣམ་པར་མི་རྟོག་པའི་ཡེ་ཤེས་ཀྱིས་རང་གི་གཞལ་བྱ་ཆོས་ཉིད་གྲུབ་པ་ན། དེའི་སྟོབས་ཀྱིས་ཡུལ་
ཅན་གྱི་ཡེ་ཤེས་འགྲུབ་པ་ལ། རིག་བྱ་རིག་བྱེད་སོ་སོར་སྣང་བའི་གཉིས་སྣང་ལོག་པ་དང། གཞན་ལུགས་ཀྱིས་ཤེས་པ་ཐམས་ཅད་ཁ་ནང་ལྟ་ལ་གཉིས་སྣང་ལོག་པའི་འཛིན་རྣམ་ཡན་གར་བ་འདོད་པ་དང་མི་མཚུངས་པའི་ཁྱད་པར་ནི་འབྲས་བུའི་སའི་སྐབས་སུ་འཆད་

[140B] །ཞེས་གསུངས་པའི་ཕྱིར། གཞན་ཡང། སྔོ་འཛིན་དབང་མངོན་གྱིས་ཁོ་རང་རྟོགས་པར་ཐལ། དེ་ཉིད་ལས། དེ་ལྟར་ན་སྔོ་འཛིན་ནི་གཞན་ལུགས་ལྟར་རང་རིག་གི་མི་འགྲུབ་ཀྱི། དབང་པོའི་མངོན་སུམ་ཚད་མས་འགྲུབ་པར་བསྟན་ཏེ། དེ་ཡོད་པ་ནི་སྔོན་
འཛིན་གྱི་གཞལ་བྱ་འགྲུབ་པ་དེ་ཉིད་ཀྱིས་རྟོགས་པའི་ཕྱིར་རོ། །ཞེས་བཤད་པའི་ཕྱིར། གཞན་ཡང། སྔོ་འཛིན་དབང་མངོན་གྱིས་རང་ཉིད་རྟོགས་པར་ཐལ། དེས་རང་ཉིད་དཔྱད་པ་གང་ཞིག་དཔྱད་པ་དེ་རྟོགས་པའི་དོན་དུ་རང་འགྲེལ་ལས་གསུངས་པའི་ཕྱིར། རྟགས་གཉིས་ཀ་གྲུབ་
སྟེ། རང་འགྲེལ་ལས། གང་གི་ཕྱིར་དྲན་པ་གཞན་ཉིད་ཡོད་པ་མ་ཡིན་པ་དེའི་ཕྱིར། གང་ཉམས་སུ་མྱོང་བས་མྱོང་བ་དེ་དྲན་པའི་ཤེས་པས་མྱོང་བ་མ་ཡིན་པ་མ་ཡིན་པས་དྲན་པ་ཡུལ་དང་ལྡན་པར་འབྱུང་ལ། ཉམས་སུ་མྱོང་བའི་ཤེས་པས་ཡོངས་སུ་དཔྱད་པ་གང་ཡིན་
པ་དེ་དྲན་པས་ཡོངས་སུ་མ་དཔྱད་པ་མ་ཡིན་པས་བདག་གིས་མཐོང་ངོ་ཞེས་བྱ་བར་ཡང་འགྱུར་རོ། །ཞེས་བཤད་པའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་སྟོང་ཉིད་དངོས་སུ་རྟོགས་པའི་ཤུགས་ལ་རང་ཉིད་རྟོགས་པར་ཐལ། དེས་རང་ཉིད་
རྟོགས་པའི་ཕྱིར། འདོད་ན། དེའི་གཞལ་བྱར་གྱུར་པའི་སྟོང་ཉིད་ཆོས་ཅན། ཁྱོད་མ་ཡིན་དགག་ཡིན་པར་ཐལ། དགག་པ་གང་ཞིག་ཁྱོད་དངོས་སུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེས། ཁྱོད་དངོས་སུ་རྟོགས་པའི་ཤུགས་ལ་ཐེག་ཆེན་གྱི་
མཐོང་ལམ་བར་ཆད་མེད་ལམ་རྟོགས་པའི་ཕྱིར་ཟེར་ན་མ་ཁྱབ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་སྟོང་ཉིད་དངོས་སུ་རྟོགས་པའི་ཤུགས་ལ་རང་ཉིད་རྟོགས་པར་ཐལ། ཁྱོད་སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་
ཕྱིར།    ༈    །རང་ལུགས་བཞག་པ་ལ། མཚན་ཉིད། དབྱེ་བ། རང་རིག་མེད་ཀྱང་དྲན་པ་སྐྱེ་ཚུལ་ལོ། །དང་པོ་ནི། མི་སླུ་བའི་རིག་པ། ཚད་མའི་མཚན་ཉིད། དབྱེ་ན། མངོན་སུམ་ཚད་མ་དང། རྗེས་དཔག་ནྪད་མ་གཉིས། ཚད་མ་གང་ཞིག། རྟགས་ལ་

[141A]༄༅། །དངོས་སུ་མ་བརྟེན་པར་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་ལ་མི་སླུ་བའི་རིག་པ། དང་པོའི་མཚན་ཉིད། དབྱེ་ན། དབང་པོའི་མངོན་སུམ། ཡིད་ཀྱི་མངོན་སུམ། རྣལ་འབྱོར་མངོན་སུམ་དང་གསུམ། མངོན་སུམ་གྱི་
ཚད་མ་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་ཅན་པ་ལ་དངོས་སུ་བརྟེན་པའི་སྒོ་ནས་རང་ཡུལ་དུ་གྱུར་པའི་གཞལ་བྱ་མངོན་སུམ་པ་ལ་མི་སླུ་བའི་རིག་པ། དང་པོའི་མཚན་ཉིད། དེ་གང་ཞིག། རང་གི་ཐུན་མོང་མ་ཡིན་པའི་བདག་རྐྱེན་ཡིད་
དཔང་ལས་དངོས་སུ་སྐྱེས་ཤིང་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་ལ་མི་སླུ་བའི་རིག་པ་གཉིས་པའི་མཚན་ཉིད། དབྱེ་ན། རྟོག་པར་གྱུར་པའི་ཡིད་མངོན་དང། རྟོག་མེད་ཡིད་མངོན་གཉིས། མཚན་གཞི། བདག་མེད་ཕྲ་རགས་གང་རུང་མ་རྟོགས་པའི་གང་
ཟག་གིས་རྒྱུད་ཀྱི་ཡིད་ཤེས་སུ་གྱུར་པའི་རྟོག་པའི་འཁོར་དུ་བྱུང་བའི་ཚོར་བ་བདེ་སྡུག་བཏང་སྙོམས་གསུམ་དང། སྔོ་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དོན་འཐུན་དུ་ངེས་པའི་ངེས་ཤེས་ལྟ་བུ། དང་པོའི་མཚན་གཞི། གཞན་སེམས་ཤེས་པའི་མངོན་ཤེས་
གཉིས་པའི་མཚན་གཞི། མངོན་སུམ་གྱི་ཚད་མ་གང་ཞིག། རང་གི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་སྐྱེས་ཤིང། རང་ཡུལ་དུ་གྱུར་པའི་བདེན་པའི་རྣམ་པའམ། བདག་མེད་ཕྲ་རགས་གང་རུང་མངོན་སུམ་དུ་མཐོང་བའི་སྒོ་ནས་རྟོག་པ་དང་བྲལ་བའི་མི་
སླུ་བའི་རིག་པ། རྣལ་འབྱོར་མངོན་སུམ་གྱི་མཚན་ཉིད། གཞལ་བྱ་མངོན་སུམ་པ་ནི་རྟགས་ལ་མ་ལྟོས་པར་ཚུར་མཐོང་གིས་རྟོགས་ནུས་པ་རྣམས་ཡིན་ཏེ། རྩ་ཤེའི་ཊཱིཀ་ཆེན་ལས། རང་བཞིན་མེད་པ་ཁྱད་གཞིར་གྲུབ་ནས་ཡོད་མེད་ཀྱི་དོན་དང་ཐ་སྙད་གང་ལ་ཡང་
དཔྱོད་པ་མེད་པས་རྟགས་ཀྱིས་འགྲུབ་པ་མིན་ཞིང་རྟགས་ལ་མི་ལྟོས་པར་རང་བཞིན་མེད་པ་མེད་པར་འཛིན་པའི་སྒྲོ་འདོགས་གཅོད་པར་ཡང་ནུས་པས་རང་བཞིན་མེད་པ་ཡོད་པ་ནི་མངོན་གྱུར་རོ། །ཞེས་གསུངས་པའི་ཕྱིར། ཁ་ཅིག་ཚིག་གསལ་ལས། གལ་ཏེ་

[141B] རང་གི་མཚན་ཉིད་དམ། སྤྱིའི་མཚན་ཉིད་ཀྱང་རུང་སྟེ། འཇིག་རྟེན་ན་ཡོད་ན་ནི་ཐམས་ཅད་མངོན་སུམ་དམིགས་པར་བྱ་བ་ཡིན་པའི་ཕྱིར་ན་ལྐོག་ཏུ་མ་གྱུར་པ་ཡིན་ཏེ། དེའི་ཕྱིར། དེའི་ཡུལ་ཅན་གྱི་རྣམ་པར་ཤེས་པ་དང། ལྷན་ཅིག་མངོན་སུམ་ཉིད་དུ་རྣམ་
པར་བཞག་གོ། ཞེས་པ་འདིས་གཞི་གྲུབ་ན་མངོན་སུམ་ཡིན་པས་ཁྱབ་པ་བསྟན་ཟེར་བ་མི་འཐད་དེ། དེའི་འཇུག་ཐོགས་སུ། ལྐོག་ཏུ་གྱུར་པའི་ཡུལ་ཅན་རྟགས་བསྒྲུབ་པར་བྱ་བ་མི་འཁྲུལ་བ་ལས་སྐྱེས་པའི་ཤེས་པ་ནི་རྗེས་སུ་དཔག་པའོ། །ཞེས་བཤད་པའི་ཕྱིར་དང། བློ་
དེ་ལ་མངོན་གྱུར་ཡིན་ན་མངོན་གྱུར་ཡིན་མི་དགོས་པའི་ཕྱིར། དཔེར་ན་སྟོང་ཉིད་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་ལ་མངོན་གྱུར་ཡིན་ཀྱང། དེ་ལྐོག་གྱུར་ཡིན་པ་བཞིན་ནོ། །ཁ་ཅིག། ཤེས་པ་ལ་ཚད་མས་ཁྱབ་ཟེར་བ་དང། གཞན་དག་དེས་མ་ཁྱབ་ཀྱང། རྟོག་མེད་
ལོག་ཤེས་རྣམས་ཚད་མ་ཡིན་ཟེར་བ་མི་འཐད་དེ། ཊཱིཀ་ཆེན་ལས། བདག་གཉིས་དང་བདག་མེད་གཉིས་དང། གཟུགས་སོགས་རྟག་མི་རྟག་སོགས་ལ་ཚད་མར་འགྲོ་མི་འགྲོའི་ཁྱད་པར་ཆེན་པོ་ཡོད་པས། བློ་ལ་ཚད་མ་དང་ཚད་མིན་གྱི་རྣམ་པར་གཞག་པའང་འགྲུབ་བོ། །ཞེས་
གསུངས་པའི་ཕྱིར། །གཉིས་པ་རྗེས་དཔག་གི་མཚན་ཉིད་ནི། རང་གི་རྟེན་རྟགས་ཡང་དག་ལ་བརྟེན་ནས་དངོས་སུ་སྐྱེས་ཤིང། རང་ལ་ལྐོག་ཏུ་གྱུར་པའི་གཞལ་བྱ་ལ་མི་སླུ་བའི་རིག་པའོ། །འདིའི་དབྱེ་བར་གྱུར་པའི་ལུང་གི་ཚད་མ་ནི། དཔྱད་གསུམ་གྱིས་དག་པའི་ལུང་གི་
རྟགས་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་པའི་ལུང་རང་གི་བསྟན་བྱའི་དོན་ལ་མི་སླུ་བར་རྟོགས་པའི་རྗེས་དཔག་ལྟ་བུ་ལ་བྱེད་ལ། ལུང་ཚད་མ་དང་ལུང་གི་ཚད་མ་མི་འདྲ་སྟེ། ལུང་གི་ཚད་མ་ནི་སྔར་བཤད་པ་དེ་ཡིན་ལ། ལུང་ཚད་མ་ནི་ཤེར་ཕྱིན་འབུམ་པ་ལྟ་
བུ་ལ་བྱེད་དགོས་པའི་ཕྱིར། ཕྱི་མ་གྲུབ་སྟེ། ལུང་ཚད་མ་དང་སྐྱེས་བུ་ཚད་མ་སོགས་ཁས་ལེན་དགོས། དེ་དག་ཤེས་པར་ཁས་ལེན་དུ་མི་རུང་བའི་ཕྱིར། ཕྱི་མ་དེར་ཐལ། རྗེ་ཡབ་སྲས་ཀྱིས་ཚད་མའི་དབྱེ་བ་མཛད་པའི་ཚེ་ལུང་གི་ཚད་མ་ཞེས་འབྱུང་གི། ལུང་ཚད་མ་ཞེས་གང་

[142A]༄༅། །དུ་ཡང་མི་འབྱུང་བའི་ཕྱིར། དཔེ་ཉེར་འཇལ་གྱི་ཚད་མ་ཡང་རྟགས་ལ་མ་བརྟེན་པར། དཔེ་བཀོད་པ་ཙམ་ལས་དོན་རྟོགས་པའི་བློ་ལ་མི་བྱེད་དེ། དེ་འདྲའི་ཚད་མ་ཡིན་ན་རང་གི་རྟེན་རྟགས་ལ་རྟེན་དགོས་པའི་ཕྱིར་ཏེ། ཚིག་གསལ་ལས། རྟགས་
བསྒྲུབ་པར་བྱ་བ་ལ་མ་འཁྲུལ་པ་ལས་ཞེས་སོགས་གསུངས་པའི་ཕྱིར། གསུམ་པ་རང་རིག་མེད་ཀྱང་དྲན་པ་སྐྱེ་ཚུལ་ལ། སྤྱོད་འཇུག་ལས་གསུངས་ཚུལ། འཇུག་པ་ལས་གསུངས་ཚུལ་ལོ། །དང་པོ་ནི། སྤྱོད་འཇུག་ལས། གལ་ཏེ་རང་རིག་ཡོད་མིན་ན། །རྣམ་ཤེས་
དྲན་པར་ཇི་ལྟར་འགྱུར། །ཞེས་གསུངས། ཁོ་ན་རེ། སྔོ་སྣང་དབང་ཤེས་དྲན་པའི་དྲན་ཤེས་སྐྱེ་བ་མི་འཐད་པར་ཐལ། དེ་མྱོང་བྱེད་ཀྱི་རང་རིག་མེད་པའི་ཕྱིར། ཞེས་ཟེར། འདིའི་ལན་ལ་སྤྱོད་འཇུག་ལས། གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་བའི་དུག་
བཞིན་ནོ། །ཞེས་གསུངས། དོན་ནི། ཁྱོད་ཀྱི་ཐལ་འགྱུར་དེ་ལ་ཁྱབ་པ་མེད་དེ། སྔོར་སྣང་དབང་ཤེས་ཀྱིས་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་དེས་ཡུལ་སྔོན་པོ་དྲན་པ་ན། སྔོར་སྣང་དབང་ཤེས་ཀྱང་དྲན་པར་འགྱུར་བའི་ཕྱིར། དཔེར་ན། དགུན་གྱི་དུས་སུ་བྱི་
བས་ལུས་ལ་རྨུགས་པ་ན་ལུས་ལ་བྱི་དུག་ཞུགས་ཀྱང། དེའི་དུས་སུ་རྨུགས་པ་དེ་མྱོང་གི་དུག་མ་མྱོང་ལ། ཕྱིས་འབྲུག་གི་སྒྲ་ཐོས་པ་ན་སྔར་རྨུགས་པའི་དུས་སུ་དུག་ཞུགས་འདུག་སྙམ་པའི་དྲན་པ་སྐྱེ་བ་བཞིན་ནོ། །གཉིས་པ་འཇུག་པ་ལས་གསུངས་ཚུལ་ནི། ཁྱབ་པ་
མེད་དེ། སྔོར་སྣང་དབང་ཤེས་ཀྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་དང། སྔོར་སྣང་དབང་ཤེས་གཉིས་རང་བཞིན་གྱི་གཞན་མ་ཡིན་ཞིང། ཡུལ་སྔོན་པོ་གཅིག་ལ་ཐུན་མོང་དུ་འཇུག་པའི་ཕྱིར། དེ་ལྟར་ཡང། གང་ཞིག་གང་གིས་ཡུལ་མྱོང་འགྱུར་དེ་ལས། །
ཞེས་གསུངས། སྔོར་སྣང་དབང་ཤེས་རྟོགས་བྱེད་ཀྱི་བློ་ཡོད་དེ། སྔོར་སྣང་དབང་ཤེས་དེ་སྔོར་སྣང་དབང་ཤེས་རྟོགས་བྱེད་ཀྱི་བློ་ཡིན་པའི་ཕྱིར། དེ་རྟོགས་བྱེད་ཀྱི་བློ་དང། དེ་མྱོང་བྱེད་ཀྱི་བློ་དོན་མི་གཅིག་སྟེ། སྔོར་སྣང་དབང་ཤེས་དེ་རང་ཉིད་རྟོགས་བྱེད་ཀྱི་བློ་ཡིན་ཡང། རང་

[142B] སོ་སྐྱེའི་རྒྱུད་ལ་རགས་པའི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཡོད་བྱས་པ་ལ། ཁོ་ན་རེ། དེ་མི་འཐད་པར་ཐལ། རགས་པའི་འགོག་བདེན་མངོན་སུམ་དུ་རྟོགས་པའི་ཚུར་མཐོང་མེད་པའི་ཕྱིར་ཏེ་
གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་སྤངས་པའི་སྤངས་པ་མངོན་སུམ་དུ་རྟོགས་པའི་ཚུར་མཐོང་མེད་པའི་ཕྱིར་ཏེ། དེ་མངོན་སུམ་དུ་རྟོགས་པའི་གང་ཟག་ཡིན་ན་དེ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར་ཟེར་ན། བར་པ་ལ་མ་ཁྱབ་བོ། །ཁ་ཅིག་
རྣལ་འབྱོར་མངོན་སུམ་རྒྱུད་ལྡན་གྱི་ཚུར་མཐོང་མེད་པར་ཐལ། ཕྲ་བའི་མི་རྟག་པ་མངོན་སུམ་དུ་རྟོགས་པའི་ཚུར་མཐོང་མེད་པའི་ཕྱིར་ཏེ། ཁྱབ་པ་འདུ་བྱེད་ཀྱི་སྡུག་བསྔལ་གྱི་ཉེས་དམིགས་ཕྲ་མོ་མངོན་སུམ་དུ་རྟོགས་པའི་ཚུར་མཐོང་མེད་པའི་ཕྱིར་ཏེ། བྱིས་པ་ལག་མཐིལ་
འདྲ་བ་ཡིས། །འདུ་བྱེད་སྡུག་བསྔལ་སྤུ་མི་རྟོགས། །ཞེས་བཤད་པའི་ཕྱིར་ཟེར་ན་མ་ཁྱབ་བོ། །ཁ་ཅིག། མངོན་སུམ་ཚད་མ་ཡིན་ན་རང་གི་འཛིན་སྟངས་ཀྱི་ཡུལ་མངོན་སུམ་དུ་རྟོགས་པས་ཁྱབ་ཟེར་ན། གཟུགས་འཛིན་མངོན་སུམ་གྱི་རྗེས་སུ་སྐྱེས་པའི་གཟུགས་དོན་འཐུན་དུ་
ངེས་པའི་ངེས་ཤེས་ཆོས་ཅན། དེར་ཐལ། དེའི་ཕྱིར་ཏེ། ཡིད་ཀྱི་མངོན་སུམ་ཡིན་པའི་ཕྱིར་ཏེ། དཔྱད་ཤེས་ཡིན་པའི་ཕྱིར། འདོད་ན། གཟུགས་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། དེ་དང་གཟུགས་འཛིན་དབང་པོའི་མངོན་སུམ་གཉིས་རང་ཡུལ་འཛིན་ཚུལ་
མཚུངས་པར་ཐལ་ལོ། །ཁ་ཅིག། སྒྲ་མི་རྟག་རྟོགས་ཀྱི་རྗེས་དཔག་སྒྲ་མི་རྟག་པ་ལ་མ་འཁྲུལ་ཟེར་ན། དེ་ཆོས་ཅན། དེ་ལ་འཁྲུལ་པར་ཐལ། ཁྱོད་ལ་དེ་རང་གི་མཚན་ཉིད་ཀྱིས་གྲུབ་པར་སྣང་བ་གང་ཞིག། དེ་རང་གི་མཚན་ཉིད་ཀྱིས་མ་གྲུབ་པའི་ཕྱིར། ཁོ་ན་རེ། དེ་རང་གི་
ཞེན་ཡུལ་ལ་འཁྲུལ་པར་ཐལ། དེ་སྒྲ་མི་རྟག་པ་ལ་འཁྲུལ་པའི་ཕྱིར། འདོད་ན། ལོག་ཤེས་ཡིན་པར་ཐལ་ལོ། །ཁྱབ་པ་གྲུབ་སྟེ། རང་གི་ཞེན་ཡུལ་ལ་འཁྲུལ་པའི་བློ་དེ་ལོག་ཤེས་ཀྱི་མཚན་ཉིད་ཡིན་པའི་ཕྱིར་ཟེར་ན་མ་གྲུབ་སྟེ། རང་དང་འཛིན་སྟངས་འགལ་བའི་ཚད་

[143A]༄༅། །མ་ཡོད་པའི་བློ། ལོག་ཤེས་གྱི་མཚན་ཉིད་ཡིན་པའི་ཕྱིར། གཞན་ཡང། གཞལ་བྱ་ལ་མངོན་ལྐོག་གཉིས་སུ་གྲངས་ངེས་པའི་རྟགས་ལས་ཚད་མ་ལ་མངོན་རྗེས་གཉིས་སུ་གྲངས་ངེས་པར་སྒྲུབ་ནུས་པར་ཐལ། སྐབས་འདིར་ཚད་མའི་གྲངས་
ངེས་འཐད་ཅིང། གཞལ་བྱ་ལ་རང་སྤྱི་གཉིས་སུ་གྲངས་མ་ངེས་པའི་ཕྱིར་ཏེ། རང་མཚན་མེད་པའི་ཕྱིར། འདོད་ན། རང་ཡུལ་མངོན་གྱུར་པའི་ཚུལ་གྱིས་འཇལ་བའི་ཚད་མ་ཡིན་ན་མངོན་སུམ་གྱི་ཚད་མ་ཡིན་དགོས་པར་ཐལ་ལོ། །འདོད་ན། སྒྲ་རྟག་འཛིན་རྟོག་པ་ཆོས་
ཅན། དེར་ཐལ། དེའི་ཕྱིར། རང་ཡུལ་ལ་མངོན་སུམ་གྱི་ཚད་མ་ཡིན་པའི་ཕྱིར་ཏེ། རང་གི་སྣང་བ་ལ་མངོན་སུམ་གྱི་ཚད་མ་ཡིན་པའི་ཕྱིར་ཏེ། གཉིས་སྣང་ཅན་གྱི་ཤེས་པ་ཡིན་པའི་ཕྱིར།    ༈    །རྣམ་པ་དེ་ལྟའི་མདོ་སྡེ་གཞན་ཡང་ནི། །ཞེས་སོགས་ཀྱི་
སྐབས་སུ། མཐའ་བཅད་པ་ལ་ཁ་ཅིག། སྐབས་འདིར་དྲང་དོན་དུ་བསྒྲུབ་དགོས་ཀྱི་ལུང་དེ་ལ་ལྔ་ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་རྟག་བརྟན་ཐེར་ཟུག་གི་བདེར་གཤེགས་སྙིང་པོ་ཡོད་པར་སྟོན་པའི་མདོ། །ཕྱི་དོན་མེད་པར་སྟོན་པའི་མདོ། །ཀུན་གཞིའི་རྣམ་
ཤེས་ཡོད་པར་སྟོན་པའི་མདོ། །མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ། །མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་རྣམས་སུ་ཡོད་པའི་ཕྱིར་ཟེར་ན། ཤེས་བྱ་ཆོས་ཅན། སེམས་ཅན་ཐམས་ཅད་ཀྱི་རྒྱུད་ལ་རྟག་
བརྟན་ཐེར་ཟུག་གི་བདེར་གཤེགས་སྙིང་པོ་མེད་པར་ཐལ། དམ་བཅའ་སྔ་མ་དེའི་ཕྱིར། འདོད་ན། དེ་ཡོད་པར་ཐལ། དེའི་རྒྱུད་ལ་དེ་རྟག་བརྟན་ཐེར་ཟུག་ཡིན་པའི་ཕྱིར་ཏེ། དེའི་རྒྱུད་ལ་དེ་མི་འཇིག་པའི་ཆོས་ཡིན་པའི་ཕྱིར། ཡང་སྟོང་འཐུན་ཆེན་མོ་ལས། སྐབས་འདིར་དྲང་དོན་
དུ་སྒྲུབ་དགོས་ཀྱི་ལུང་ལྔ་ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་མཚན་དཔེ་གསལ་རྫོགས་ཀྱི་བདེན་གྲུབ་ཀྱི་བདེར་གཤེགས་སྙིང་པོ་ཡོད་པར་སྟོན་པའི་མདོ། །ཕྱི་དོན་མེད་པར་སྟོན་པའི་མདོ། །ཀུན་གཞིའི་རྣམ་ཤེས་ཡོད་པར་སྟོན་པའི་མདོ། །མཚན་ཉིད་གསུམ་

[143B] །མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་རྣམས་སུ་ཡོད་པའི་ཕྱིར། ཞེས་གསུངས། སེམས་ཅན་ཐམས་ཅད་ཀྱི་རྒྱུད་ལ་དེ་འདྲའི་བདེར་གཤེགས་སྙིང་པོ་ཡོད་པར་སྟོན་པའི་མདོ་ཆོས་ཅན། ཁྱོད་སེམས་
ཙམ་པས་དེས་དོན་གྱི་མདོར་ཁས་ལན་པར་ཐལ། ཁྱོད་སྐབས་འདིར་དྲང་དོན་དུ་འགྲེལ་རྒྱུའི་མདོ་ཡིན་པའི་ཕྱིར། ཁྱབ་པ་གྲུབ་སྟེ། རང་འགྲེལ་ལས། དེའི་ཕྱིར་དེ་ལྟར་ན་རྣམ་པ་དེ་ལྟ་བུ་མདོ་སྡེ་རྣམ་པར་ཤེས་པར་སྨྲ་བ་རྣམས་ཀྱི་ངེས་པའི་དོན་ཉིད་དུ་ཁས་བླངས་པ་ཐམས་ཅད་
དྲང་བའི་དོན་ཉིད་ཡིན་པར་ལུང་འདིས་མངོན་པར་གསལ་བར་བྱས་ནས། ཞེས་གསུངས་པའི་ཕྱིར། འདོད་ན། སེམས་ཙམ་པས་སེམས་ཅན་ཐམས་ཅད་ཀྱི་རྒྱུད་ལ་དེ་འདྲའི་བདེར་གཤེགས་སྙིང་པོ་ཡོད་པར་ཁས་ལེན་པར་ཐལ། འདོད་པའི་ཕྱིར། ཁོ་ན་རེ། ཕྱི་རོལ་དོན་དུ་
གྱུར་པའི་ལེན་པའི་རྣམ་པར་ཤེས་པ་ཟབ་ཅིང་ཕྲ་ཞེས་པའི་ལུང་ཆོས་ཅན། སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ། ཁྱོད་སྐབས་འདིར་དྲང་དོན་དུ་འགྲེལ་དགོས་པའི་མདོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། མདོ་སྡེ་དགོངས་འགྲེལ་གྱི་མདོ་
ཚིག་ཏུ་གྱུར་པའི་ཀུན་གཞིའི་རྣམ་ཤེས་ཡོད་པར་སྟོན་པའི་མདོ་ཡིན་པའི་ཕྱིར། རྩ་བར་འདོད་ན་སླ། མདོ་སྡེ་དགོངས་འགྲེལ་གྱིས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་དངོས་སུ་ཕྱེ་ནས་བསྟན་པར་ཐལ། མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་
པར་ཕྱེ་ནས་སྟོན་པའི་མདོ་དེ་སྐབས་འདིར་དྲང་དོན་དུ་སྒྲུབ་དགོས་པའི་མདོ་ཡིན་པའི་ཕྱིར། རྟགས་ཁས། འདོད་ན། དགོངས་འགྲེལ་དེས་ཀུན་བཏགས་བདེན་མེད་དངོས་ཀྱི་བརྗོད་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་དོན་དམ་བདེན་པ་དངོས་ཀྱི་བརྗོད་
བྱའི་གཙོ་བོར་བྱེད་པར་ཐལ། འདོད་པའི་ཕྱིར། རང་ལུགས་ནི། སྐབས་འདིར་དྲང་དོན་དུ་འགྲེལ་དགོས་པའི་མདོ་བཞི་ཡོད་དེ། ཀུན་གཞིའི་རྣམ་ཤེས་ཡོད་པར་སྟོན་པའི་དགོངས་འགྲེལ་གྱི་མདོ། ཕྱི་དོན་མེད་པར་སྟོན་པའི་དགོངས་འགྲེལ་གྱི་མདོ། །མཚན་ཉིད་གསུམ་

[144A]༄༅། །ལ་སེམས་ཙམ་པས་འདོད་པ་ལྟར་གྱི་བདེན་པར་ཡོད་མེད་གྱི་ཁྱད་པར་ཕྱེ་ནས་སྟོན་པའི་དགོངས་འགྲེལ་གྱི་མདོ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་དགོངས་འགྲེལ་གྱི་མདོ་རྣམས་སུ་ཡོད་པའི་ཕྱིར། དང་པོ་ནི། ལེན་
པའི་རྣམ་པར་ཤེས་པ་ཟབ་ཅིང་ཕྲ། ཞེས་སོགས་ཀྱི་མདོ་ཡིན་ལ། དེ་དྲང་དོན་དུ་འགྲེལ་བྱེད་ནི། མཚན་དཔེ་གསལ་རྫོགས་ཀྱི་བདེར་གཤེགས་སྙིང་པོ་སྟོན་པའི་མདོ་དྲང་དོན་དུ་འགྲེལ་བྱེད་ཀྱི་མདོ་དེ་ཉིད་ཡིན་ནོ། །གཉིས་པ་ནི། བཅོམ་ལྡན་འདས་ཀྱི་ཏིང་ངེ་འཛིན་གྱི་སྤྱོད་
ཡུལ་གཟུགས་ཅན་གང་ལགས་པ་དེ་ཅི་སེམས་ལས་ཐ་དད་པ་ཞེས་བྒྱིའམ། ཐ་དད་པ་མ་ལགས། ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། བྱམས་པ། ཐ་དད་པ་མ་ཡིན་ཞེས་བྱའོ། །ཞེས་སོགས་ཡིན་ལ། དེ་དྲང་དོན་དུ་འགྲེལ་བྱེད་ནི། ཇི་
ལྟར་ནད་པས་ནད་པ་ལ། །སྨན་པས་སྨན་རྣམས་གཏོང་བ་ལྟར། །ཞེས་སོགས་ཡིན་ནོ། །གསུམ་པ་ནི། ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་མིང་དང་བརྡས་རྣམ་པར་
བཞག་པ་ཡིན་གྱི། རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས་དེའི་ཕྱིར། དེ་ནི་མཚན་ཉིད་ངོ་བོ་ཉིད་མེད་པ་ཞེས་བྱའོ། །ཞེས་སོགས་ཡིན་ལ་དེ་དྲང་དོན་དུ་འགྲེལ་བྱེད་ནི། བློ་གྲོས་ཆེན་པོ་སྟོང་པ་ཉིད་དང། མ་སྐྱེས་པ་དང་ཞེས་སོགས་ཡིན་ནོ། །
བཞི་པ་ནི། ཞི་བ་བགྲོད་པ་གཅིག་པུ་བ་ནི། སངས་རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང། བྱང་ཆུབ་ཀྱི་སྙིང་པོ་ལ་བཞག་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱ་སྟེ། ཞེས་སོགས་ཡིན་ལ། དེ་དྲང་དོན་དུ་
འགྲེལ་བྱེད་ནི། སྐབས་འདིར་དངོས་སུ་འདྲེན་མི་དགོས་ཏེ། སློབ་དཔོན་ཀླུ་སྒྲུབ་ཀྱི་མདོ་ཀུན་བཏུས་སུ་བསྒྲུབས་ཟིན་པའི་ཕྱིར། སེམས་ཅན་ཐམས་ཅད་ཀྱི་རྒྱུད་ལ་མཚན་དཔེ་གསལ་རྫོགས་ཀྱི་བདེར་གཤེགས་སྙིང་པོ་ཡོད་པར་སྟོན་པའི་མདོ་ནི། སོར་འཕྲེང་

[144B] གཙོ་བོ་ནི་སྟོང་གསུམ་དར་ཡུག་གི་མདོ་ཡིན་ནོ།    ༈    །ཉོན་མོངས་སྐྱོན་རྣམས་མ་ལུས་འཇིགས་ཚོགས་ལ། །ཞེས་སོགས་ཀྱི་སྐབས་སུ། མཁས་པ་ཁ་ཅིག། འཁོར་བའི་རྩ་བར་གྱུར་པའི་མ་རིག་པ་ལ་དབྱེ་ན། ལས་
འབྲས་ལ་རྨོངས་པའི་མ་རིག་པ་དང། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས། དང་པོ་ནི། ལས་རྒྱུ་འབྲས་སོགས་དང་སྐྱེ་བ་སྔ་ཕྱི་སོགས་མེད་པར་འཛིན་པའི་སེམས་བྱུང་རྨོངས་པ་ལྟ་བུ་ཡིན། གཉིས་པ་ལ། གང་ཟག་གི་བདག་འཛིན་དང་ཆོས་ཀྱི་བདག་འཛིན་
གཉིས་ཡོད། དང་པོ་ལ་ཀུན་བཏགས་དང། ལྷན་སྐྱེས་གཉིས། དང་པོ་ནི། རང་རྒྱུད་པ་མན་ཆད་ཀྱིས་འདོད་པའི་གང་ཟག་གི་བདག་འཛིན་ལྟ་བུ། ཆོས་ཀྱི་བདག་འཛིན་ལ་ཡང་ཀུན་བཏགས་དང་ལྷན་སྐྱེས་གཉིས། དང་པོ་ནི། སེམས་ཙམ་པས་འདོད་པ་ལྟར་གྱི་ཆོས་ཀྱི་
བདག་འཛིན་ལྟ་བུ། གཉིས་པ་ནི། ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། ཞེས་ཟེར། འོ་ན། འཇིག་ལྟ་དང་གང་ཟག་གི་བདག་འཛིན་གྱི་ཁྱད་པར་ཇི་ལྟ་བུ་ཞེ་ན། འདི་ལ་འཇིག་ལྟ་ཡིན་ལ། གང་ཟག་གི་བདག་འཛིན་མ་ཡིན་པའི་མུ་
དེ་ཡིན་ལ་ཅིག་ཤོས་མ་ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་སྟེ་བཞི་ལས། དང་པོ་ནི། ང་ཡི་བར་འཛིན་པའི་བློ་ལྟ་བུ། གཉིས་པ་ནི། གང་ཟག་གཞན་རྒྱུད་ཀྱི་ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ་
གསུམ་པ་ནི། རང་རྒྱུད་ཀྱི་ང་ལ་དམིགས་ནས་ང་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། བཞི་པ་ནི། ཆོས་ཀྱི་བདག་འཛིན་ལྟ་བུ་ཡིན་ཟེར་ན། འཁོར་བའི་རྩ་བར་གྱུར་པའི་མ་རིག་པ་དང། མ་རིག་པ་ཀུན་བཏགས་ཀྱི་གཞི་འཐུན་ཡོད་པར་ཐལ། དེ་དང་ལས་
འབྲས་ལ་རྨོངས་པའི་མ་རིག་པའི་གཞི་འཐུན་ཡོད་པའི་ཕྱིར། རྟགས་ཁས། འདོད་ན། ལྷག་མཐོང་ཆེན་མོ་ལས། སེམས་ཅན་ཐམས་ཅད་འཁོར་བར་འཆིང་བ་ནི་ལྷན་སྐྱེས་ཀྱི་མ་རིག་པ་ཡིན་པའི་ཕྱིར་དང་ཀུན་བཏགས་ཀྱི་མ་རིག་པ་ནི་གྲུབ་མཐའ་སྨྲ་བ་དེ་

[145A]༄༅། །དག་ཁོ་ན་ལ་ཡོད་པས་འཁོར་བའི་རྩ་བར་མི་འཐད་པའི་ཕྱིར་རོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། འཁོར་བའི་རྩ་བར་གྱུར་པའི་མ་རིག་པ་དེ་ལ་འཛིན་སྟངས་མི་མཐུན་པ་གཉིས་
པར་ཐལ། ལས་འབྲས་དང་དེ་ཁོ་ན་ཉིད་ལ་རྨོངས་པའི་མ་རིག་པ་གཉིས་ཡོད་པའི་ཕྱིར། འདོད་མི་ནུས་ཏེ། དེ་མེད་པར་ཊཱིཀ་ཆེན་ལས་བཤད་པའི་ཕྱིར། གཞན་ཡང། ལས་འབྲས་མེད་པར་འཛིན་པའི་བློ་དེ་འཁོར་བའི་རྩ་བར་གྱུར་པའི་མ་རིག་པ་
ཡིན་པར་ཐལ། རྩ་བའི་དམ་བཅའ་དེ་འཐད་པའི་ཕྱིར། འདོད་ན། དེ་ཉོན་མོངས་ཅན་གྱི་མ་རིག་པ་ཡིན་པར་ཐལ་ལོ། །འདོད་ན། བདག་མེད་རྟོགས་པའི་ཤེས་རབ་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་རིག་པ་ཡིན་པར་ཐལ། འདོད་པའི་ཕྱིར། ཁྱབ་སྟེ། ཊཱིཀ་
ཆེན་ལས། ཉོན་མོངས་ཞེས་སོགས་གསུངས་པའི་ཕྱིར། གཞན་ཡང། ཤེས་བྱ་ཆོས་ཅན། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་མེད་པར་ཐལ། རང་རྒྱུད་པ་མན་ཆད་ཀྱི་འདོད་པ་ལྟར་གྱི་གང་ཟག་གི་བདག་འཛིན་དེ་གང་ཟག་གི་བདག་འཛིན་
ཀུན་བཏགས་ཡིན་པའི་ཕྱིར། འདོད་ན། ས་བཞི་པའི་ངོ་སྐལ་གྱི་སྤང་བྱར་གྱུར་པའི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མེད་པར་ཐལ། འདོད་པའི་ཕྱིར། འདོད་ན། དེ་ཡོད་པར་ཐལ། རང་དུ་ལྟ་བ་དང་འབྲེལ་ཡོངས་སུ་ཟད། །ཅེས་གསུངས་
པའི་ཕྱིར། གང་ཟག་གི་བདག་འཛིན་ཀུན་བཏགས་ཡིན་ན་གང་ཟག་གི་བདག་འཛིན་ཡིན་དགོས་ཤེ་ན། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། བདག་མེད་རྟོགས་ཚེ་རྟག་པའི་བདག་སྤོང་ཞིང།།
ཞེས་གསུངས་པའི་ཕྱིར། འདོད་ན། བདེན་འཛིན་ཡིན་པར་ཐལ་ལོ། །འདོད་ན་སླ། བྱས་པ་ལ་ཁོ་ན་རེ། གང་ཟག་གི་བདག་འཛིན་ལ་ཕྲ་རགས་ཀྱི་དབྱེ་བ་མི་འཐད་པར་ཐལ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་གང་ཟག་གི་བདག་འཛིན་རགས་

[145B] དེ་དང་གང་ཟག་གི་བདག་འཛིན་གྱི་གཞི་འཐུན་མེད་པའི་ཕྱིར་ན་མ་ཁྱབ། རྩ་བར་འདོད་ན། བདག་མེད་ལ་ཕྲ་རགས་ཀྱི་ཁྱད་པར་མི་འཐད་པར་ཐལ་ལོ། །གཞན་ཡང། ང་ཡི་བར་འཛིན་པའི་འཇིག་ལྟ་ཆོས་ཅན། གང་ཟག་གི་བདག་འཛིན་ཡིན་པར་
ཐལ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། རང་གི་དམིགས་ཡུལ་དུ་གྱུར་པའི་ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། དེས་ང་ལ་དམིགས་
པའི་ཕྱིར་ཏེ། ང་ཡི་བ་ཞེས་པའི་སྒྲས་ང་དངོས་སུ་བརྗོད་པའི་ཕྱིར། དེ་ལ་ཁ་ཅིག། ང་ཡི་མིག་རྣ་སོགས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཆོས་ཅན། གང་ཟག་གི་བདག་འཛིན་ཡིན་པར་ཐལ། རང་གི་དམིགས་ཡུལ་དུ་གྱུར་པའི་ང་ལ་དམིགས་ནས་
རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། དེས་རང་གི་དམིགས་ཡུལ་དུ་གྱུར་པའི་ང་ལ་དམིགས་པའི་ཕྱིར་ཏེ། དེས་ང་ལ་དམིགས་པའི་ཕྱིར། དེར་ཐལ། ངའི་མིག་ཅེས་པའི་སྒྲས་ང་དངོས་སུ་བརྗོད་པའི་ཕྱིར། །འཁོར་གསུམ་ཟེར་ན་མ་གྲུབ་སྟེ། དེས་ང་ཡི་བའི་མཚན་གཞི་དངོས་
སུ་བརྗོད། ཅིག་ཤོས་ཀྱིས་ང་ཡི་བ་ཙམ་དངོས་སུ་བརྗོད་པའི་ཕྱིར། ཁོ་ན་རེ། ང་ཡི་བ་ཆོས་ཅན། གང་ཟག་ཡིན་པར་ཐལ། གང་ཟག་གི་བདག་འཛིན་གྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་ཀྱི་ནང་ནས་དམིགས་ཡུལ་ཡིན་པའི་ཕྱིར་ཏེ། ང་ཡི་བར་འཛིན་པའི་འཇིག་ལྟའི་དམིགས་
ཡུལ་གང་ཞིག། ང་ཡི་བར་འཛིན་པའི་འཇིག་ལྟ་དེ་གང་ཟག་གི་བདག་འཛིན་ཡིན་པའི་ཕྱིར། རྩ་བར་ཁྱབ་སྟེ། གལ་ཏེ་ཕུང་པོ་བདག་ན་དེའི་ཕྱིར་དེ། ཞེས་སོགས་གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི། ངར་འཛིན་ལྷན་སྐྱེས་ཀྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་
བའི་དམིགས་ཡུལ་ཡིན་ན། གང་ཟག་ཡིན་དགོས་པ་ལུང་དེའི་དོན་ཡིན་པའི་ཕྱིར། ཁོ་ན་རེ། ང་ཡི་བར་འཛིན་པའི་འཇིག་ལྟ་དང། ངར་འཛིན་པའི་འཇིག་ལྟ་མི་འགལ་བར་ཐལ། ང་ཡི་བར་འཛིན་པའི་འཇིག་ལྟ་དང་གང་ཟག་གི་བདག་འཛིན་གཉིས་མི་འགལ་བའི་ཕྱིར་ཟེར་ན་མ་ཁྱབ་སྟེ། ངར་འཛིན་

[146A]༄༅། །པའི་འཇིག་ལྟ་ཡིན་ན་རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་ཙམ་ལ་དམིགས་པས་ཁྱབ་ཀྱང། གང་ཟག་གི་བདག་འཛིན་ལ་དེ་ལྟར་མ་ཁྱབ་པའི་ཕྱིར། ཡང་ཁོ་ན་རེ། བདག་དང་བདག་གི་བ་གཉིས་མི་འགལ་བར་ཐལ། གང་ཟག་གི་བདག་འཛིན་ལྷན་སྐྱེས་དང་
བདག་གི་བར་འཛིན་པའི་འཇིག་ལྟ་ལྷན་སྐྱེས་གཉིས་མི་འགལ་བའི་ཕྱིར་ཟེར་ན་མ་ཁྱབ། ཁོ་ན་རེ། བདག་མེད་འདི་ནི་འགྲོ་བ་རྣམ་གྲོལ་ཕྱིར། །ཞེས་སོགས་གསུངས་པ་མི་འཐད་པར་ཐལ། སྟོང་ཉིད་དེ་ལ་གང་ཟག་གི་བདག་གིས་སྟོང་པའི་སྟོང་ཉིད་དང། ཆོས་ཀྱི་བདག་གིས་སྟོང་པའི་
སྟོང་ཉིད་གཉིས་སུ་གྲངས་མ་ངེས་པའི་ཕྱིར་ཏེ། བདག་འཛིན་ལ་གང་ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་སུ་གྲངས་མ་ངེས་པའི་ཕྱིར་ཏེ། ང་ཡི་བར་འཛིན་པའི་འཇིག་ལྟ་དེ་གང་རུང་མ་ཡིན་པའི་ཕྱིར། ཞེས་ཟེར། དེའི་ལན་ལ་ཁ་ཅིག། ང་ཡི་བར་འཛིན་པའི་འཇིག་ལྟ་དེ་དེ་གཉིས་
གང་ཡང་མ་ཡིན་པའི་བདག་འཛིན་ཕུང་གསུམ་པ་ཡིན་པར་ཐལ། ང་ཡི་བ་དེ་ཆོས་དང་གང་ཟག་གཉིས་སུ་བྱེ་བའི་ཆོས་ཀྱང་མ་ཡིན། གང་ཟག་ཀྱང་མ་ཡིན་པའི་ཕྱིར་ཞེས་ཟེར། དེ་ལ་ཁ་ཅིག། ང་ཡི་བ་དེ་གང་ཟག་ཡིན་ཟེར་ན། དེ་ཆོས་ཅན། གང་ཟག་མ་ཡིན་པར་ཐལ། ལྷས་བྱིན་གྱི་མིག་
དབང་དེ་ཁྱོད་ཡིན་པའི་ཕྱིར། དེས་ན་འཇིག་ལྟ་ཡིན་ན་གང་ཟག་གི་བདག་འཛིན་ཡིན་པས་ཁྱབ་པར་ཁས་བླངས་པ་ལ་ཁོ་ན་རེ། གཟུགས་བདག་མ་ཡིན་པ་ལ་བདག་ཏུ་འཛིན་པའི་འཇིག་ལྟ་ཆོས་ཅན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་ཡིན་པའི་ཕྱིར། ཁྱབ་པ་ཁས། དེར་ཐལ་
གཟུགས་བདག་མ་ཡིན་བདག་ནི་གཟུགས་ལྡན་མིན། །ཞེས་སོགས་གསུངས་པའི་ཕྱིར་ན་མ་ཁྱབ། འདོད་ན། གཟུགས་བདག་ཡིན་པར་ཐལ་ལོ། །གཞན་ཡང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ཆོས་ཅན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་
ཡིན་པའི་ཕྱིར་ཏེ། འཇིག་ལྟ་ལྷན་སྐྱེས་ཡིན་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ལྷན་སྐྱེས་ཡོད་པའི་ཕྱིར་ཟེར་ན་མ་ཁྱབ། རྟགས་གྲུབ་སྟེ། ཊཱིཀ་ཆེན་ལས། མདོ་ལས་ཀྱང་འཇིག་ལྟ་ལྷན་སྐྱེས་ཡོད་པར་བསྟན་ཏེ། ཞེས་གསུངས་པའི་ཕྱིར་ཟེར་ན། མ་

[146B] ལས་འབྲས་ལ་རྨོངས་པའི་མ་རིག་པ་ཡིན་ན། མ་རིག་པ་ཡིན་པས་ཁྱབ་པར་ཐལ། དེ་ཡོད་པའི་ཕྱིར། ཁྱབ་པ་ཁས། འདོད་ན། སྦྱིན་པ་བཏང་བ་ལས་ལོངས་སྤྱོད་མི་འབྱུང་བར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཅིང། འདོད་མི་ནུས་པར་གོང་དུ་
བསྒྲུབས་ཟིན། གཞན་ཡང། འཇིག་ལྟ་ཀུན་བརྟགས་ཡིན་ན་འཇིག་ལྟ་ཡིན་པས་ཁྱབ་པར་ཐལ། གང་ཟག་གི་བདག་འཛིན་ཀུན་བརྟགས་ལ་དེའི་ཕྱིར། འདོད་ན། གང་ཟག་རྟག་གཅིག་རང་དབང་ཅན་དུ་འཛིན་པའི་བློ་ཆོས་ཅན། དེར་ཐལ། དེའི་ཕྱིར་ཏེ། བདག་མེད་རྟོགས་ཚེ། ཞེས་སོགས་གསུངས་
པའི་ཕྱིར། དེ་ལ་ཁོ་ན་རེ། གང་ཟག་རྟག་གཅིག་རང་དབང་ཅན་དུ་འཛིན་པའི་བློ་ཆོས་ཅན། ཁྱོད་རྒྱུ་མཚན་ལྟར་སྣང་ལ་བརྟེན་ནས་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པར་ཐལ། འཇིག་ལྟ་ཀུན་བཏགས་ཡིན་པའི་ཕྱིར། ཁྱབ་སྟེ། འཇིག་ལྟ་ལྷན་སྐྱེས་ཡིན་ན་རྒྱུ་མཚན་
ལྟར་སྣང་ལ་མི་ལྟོས་པར་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་དགོས་པའི་ཕྱིར་ཟེར་ན་མ་ཁྱབ་སྟེ། གང་ཟག་གི་བདག་འཛིན་ཀུན་བཏགས་ཡིན་ན་བདག་འཛིན་ཡིན་པས་ཁྱབ་པར་ཐལ། དེ་ཡིན་ན་གང་ཟག་གི་བདག་འཛིན་ཡིན་པས་ཁྱབ་པའི་ཕྱིར། འདོད་ན། གང་ཟག་གི་
བདག་འཛིན་ཀུན་བཏགས་ཡིན་ན་རང་གི་ཞེན་ཡུལ་མེད་པར་རྟོགས་ཟིན་གོམས་པར་བྱས་པ་ལས་འཁོར་བ་ལས་གྲོལ་ནུས་པས་ཁྱབ་པར་ཐལ། འདོད་པའི་ཕྱིར། ཁོ་ན་རེ། བདེན་འཛིན་ཀུན་བཏགས་ཡིན་ན་བདེན་འཛིན་ཡིན་དགོས་པར་ཐལ། གང་ཟག་གི་བདག་འཛིན་ཀུན་བཏགས་ཡིན་ན་གང་
ཟག་གི་བདག་འཛིན་ཡིན་དགོས་པའི་ཕྱིར། འདོད་ན། དངོས་པོ་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཀུན་བཏགས་ཡིན་ན་དེ་འདྲའི་བློ་ཡིན་དགོས་པར་ཐལ། འདོད་པའི་ཕྱིར་ཟེར་ན། ལྷས་བྱིན་གྱི་ང་ཡི་བ་དེ་དེའི་ང་ཡིན་པར་ཐལ། ང་ཡི་བ་དེ་ང་ཡིན་པའི་ཕྱིར། རྟགས་ཁས། འདོད་ན། ལྷས་
བྱིན་གྱི་ང་ཡི་བ་ཆོས་ཅན། ཁྱོད་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་ལྷས་བྱིན་གྱི་རྒྱུད་ཀྱི་བློ་དེ་ངར་འཛིན་པའི་བློ་ལྷན་སྐྱེས་ཡིན་པར་ཐལ། ཁྱོད་ལྷས་བྱིན་ངར་འཛིན་པའི་བློ་ལྷན་སྐྱེས་ཡིན་པར་ཐལ། ཁྱོད་ལྷས་བྱིན་ཡིན་ན་རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་ཙམ་

[147A]༄༅། །ལ་དམིགས་པས་ཁྱབ་པའི་ཕྱིར། གཞན་ཡང། ལྷས་བྱིན་གྱི་རྒྱུད་ཀྱི་ང་ཡི་བར་འཛིན་པའི་འཇིག་ལྟ་དེ་ངར་འཛིན་ལྷན་སྐྱེས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ཀྱི་ང་ཡི་བར་འཛིན་པའི་འཇིག་ལྟ་དང། དེའི་ངར་འཛིན་ལྷན་སྐྱེས་གཉིས་ཡིན་
ཁྱབ་མཉམ་ཡིན་པར་ཐལ་ལོ། །ཁ་ཅིག། ལྷས་བྱིན་གྱི་མིག་རྣ་སོགས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ང་ཡི་བར་འཛིན་པའི་འཇིག་ལྟ་ཡིན་ཟེར་ན། མི་འཐད་དེ། དེ་འཇིག་ལྟ་མ་ཡིན་པའི་ཕྱིར་ཏེ། དེ་གང་ཟག་གི་བདག་འཛིན་མ་ཡིན་པའི་ཕྱིར་ཏེ། དེ་ཆོས་ཀྱི་
བདག་འཛིན་ཡིན་པའི་ཕྱིར་ཏེ། དེའི་མིག་རྣ་སོགས་དེ་ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་པའི་ཕྱིར། ཁ་ཅིག། ལྷས་བྱིན་གྱི་རྒྱུད་ཀྱི་མིག་རྣ་སོགས་ཆོས་ཅན། ཁྱོད་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ང་ཡི་བར་འཛིན་པའི་འཇིག་ལྟ་ཡིན་པར་ཐལ་
ཁྱོད་ང་ཡི་བ་ཡིན་པའི་ཕྱིར་ན་མ་ཁྱབ་སྟེ། སངས་འཕགས་ཀྱི་རྒྱུད་ཀྱི་ང་ཆོས་ཅན། ཁྱོད་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ངར་འཛིན་ལྷན་སྐྱེས་ཡིན་པར་ཐལ། ཁྱོད་ང་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། སངས་རྒྱས་འཕགས་པའི་རྒྱུད་
ལ་ངར་འཛིན་ལྷན་སྐྱེས་མེད་པའི་ཕྱིར། ཁོ་ན་རེ། མཆོད་སྦྱིན་གྱི་རྒྱུད་ཀྱི་ང་ལ་དམིགས་ནས་དེ་རང་གི་མཚན་ཉིད་ཀྱིས་གྲུབ་པར་འཛིན་པའི་ལྷས་བྱིན་གྱི་རྒྱུད་ཀྱི་བློ་ཆོས་ཅན། ཁྱོད་ངར་འཛིན་ལྷན་སྐྱེས་ཡིན་པར་ཐལ། ཁྱོད་ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་
པའི་བློ་ཡིན་པའི་ཕྱིར་ན་མ་ཁྱབ། ཁ་ཅིག། ངའོ་སྙམ་དུ་འཛིན་པའི་བློ་དེ་ངར་འཛིན་ལྷན་སྐྱེས་ཡིན་ཞེ་ན། འོ་ན་ང་དེ་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་ཐ་སྙད་དུ་ཡང་མེད་པར་ཐལ། འདོད་པའི་ཕྱིར་
ཁྱབ་སྟེ། འདི་ནི་ངར་འཛིན་རྟེན་དུའང་མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད། །ཅེས་གསུངས་པའི་ཕྱིར། གང་ཟག་ལ་མ་སྦྱར་ན་ཡང་དེ་ལྟར་གཏོང་ངོ། །སྟོན་པ་སངས་རྒྱས་བཞུགས་དུས་སུ་དེའི་རྫས་རིན་ཐང་ཚང་བ་བརྐུས་བས་ཕམ་པ་སྐྱེད་ཅིང། མྱ་ངན་ལས་འདས་

[147B] སྟོན་པའི་ཐུགས་རྒྱུད་ལ་ངའི་ཆོས་གོས་ངའི་ལྷུང་བཟེད་སྙམ་པའི་བློ་མེད་པའི་ཕྱིར་ཏེ། དམ་བཅའ་འཐད་པའི་ཕྱིར། འདོད་མི་ནུས་ཏེ། མདོ་རྩར། མྱ་ངན་ལས་འདས་པ་ནི་ལྷ་
ཉིད་དོ། །ཞེས་གསུངས་པའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ལ་ངའོ་སྙམ་པའི་བློ་ཡོད་པར་ཐལ། དེའི་རྒྱུད་ལ་ངས་ཆོས་ཐམས་ཅད་རྣམ་པ་ཐམས་ཅད་དུ་བྱང་ཆུབ་བོ་སྙམ་པའི་བློ་ཡོད་པའི་ཕྱིར་ཏེ། དེ་མི་འཇིགས་པ་བཞི་དམ་བཅའ་བ་པོའི་གང་ཟག་ཡིན་པའི་ཕྱིར་
ཁོ་ན་རེ། ང་ཡི་བར་འཛིན་པའི་འཇིག་ལྟ་ཆོས་ཅན། ང་ཡི་བར་འཛིན་པའི་འཇིག་ལྟ་མ་ཡིན་པར་ཐལ། ང་ཡི་བར་འཛིན་པའི་འཛིན་སྟངས་ཀྱི་རྣམ་པ་ཅན་མ་ཡིན་པའི་ཕྱིར་ཏེ། ང་ཡི་བ་དེ་ཁྱོད་ཀྱི་འཛིན་སྟངས་ཀྱི་ཡུལ་མ་ཡིན་པའི་ཕྱིར། མ་གྲུབ་ན། ང་ཡི་བ་ཆོས་ཅན། ཐ་སྙད་དུ་ཡང་མེད་
པར་ཐལ། མ་གྲུབ་པའི་ཕྱིར། ཁྱབ་སྟེ། འདི་ནི་ཀུན་རྫོབ་ཏུ་ཡང་ཡོད་མི་འདོད། །ཅེས་གསུངས་པའི་ཕྱིར། ངར་འཛིན་པའི་འཇིག་ལྟ་ཡང་ཆོས་ཅན། གོང་ལྟར་དེར་ཐལ། དེའི་ཕྱིར་ན་གཉིས་ཀའི་རྩ་བར་མ་ཁྱབ་བོ། །མཁས་པ་ཁ་ཅིག། དངོས་པོ་རང་གི་མཚན་ཉིད་ཀྱིས་གྲུབ་པར་འཛིན་པའི་
བདེན་འཛིན་ཀུན་བརྟགས་ཀྱི་ཞེན་ཡུལ་མེད་པར་རྟོགས་ཟིན་གོམས་པར་བྱས་པ་ལས་འཁོར་བ་ལས་གྲོལ་མི་ནུས་ཟེར་ན། དེ་ནུས་པར་ཐལ། དེའི་ཞེན་ཡུལ་མེད་པ་དོན་དམ་བདེན་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ་
ཁྱོད་བདེན་འཛིན་ཡིན་པའི་ཕྱིར། ཁ་ཅིག། བདག་འཛིན་གཉིས་དམིགས་པའི་སྒོ་ནས་མི་འབྱེད་ཀྱི་རྣམ་པའི་སྒོ་ནས་འབྱེད་ཅིང། བདེན་འཛིན་ཡིན་ན་བདག་འཛིན་ཡིན་པས་ཁྱབ། གང་ཟག་གི་བདག་འཛིན་ཡིན་ན་ཉོན་སྒྲིབ་ཡིན་པས་ཁྱབ་ཟེར་ན། འོ་ན་ཆོས་དེ་བདེན་འཛིན་ཡིན་ན་ཆོས་དེ་
བདག་འཛིན་ཡིན་པས་ཁྱབ་པར་ཐལ། བདེན་འཛིན་ལ་བདག་འཛིན་གྱིས་ཁྱབ་པའི་ཕྱིར། འདོད་ན། གང་ཟག་བདེན་པར་འཛིན་པའི་བདེན་འཛིན་ཆོས་ཅན། གང་ཟག་ལ་དེར་ཐལ། དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་ཕྱིར། འདོད་ན། གང་ཟག་གི་བདག་འཛིན་ཡིན་པར་ཐལ། འདོད་

[148A]༄༅། །པའི་ཕྱིར། འདོད་ན། ཉོན་སྒྲིབ་ཡིན་པར་ཐལ་ལོ། །འཁོར་གསུམ། ཁ་ཅིག། གང་ཟག་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་ཟེར་ན། བདེན་གཉིས་ཀྱི་སྐབས་སུ་བཀགས་ཟིན་ཏོ། །ཁ་ཅིག། གང་ཟག་གི་ཐ་སྙད་བཏགས་པའི་བཏགས་དོན་
བཙལ་བའི་ཚེ། གང་ཟག་མ་རྙེད་བ་དེ་གང་ཟག་བདེན་མེད་དུ་རྙེད་པའི་དོན་མ་ཡིན་པར་ཐལ། དེ་གང་ཟག་བདེན་མེད་དུ་རྟོགས་པའི་ཐབས་ཡིན་པའི་ཕྱིར་ཏེ། རྣམ་བདུན་གྱིས་མེད་གང་དེ་ཇི་ལྟ་བུ། །ཞེས་སོགས་དང། ཐ་སྙད་བདེན་པ་ཐབས་སུ་གྱུར་པ་དང། །ཞེས་སོགས་དང། དྲང་ངེས་རྣམ་
འབྱེད་ལས། ཤིང་རྟ་རང་གི་ཡན་ལག་དང་གཅིག་དང་ཐ་དད་དང་ལྡན་པ་དང། ཕན་ཚུན་བརྟེན་པའི་ཚུལ་གཉིས་དང་ཚོགས་ཙམ་དང་ཚོགས་པའི་དབྱིབས་ཏེ་བདུན་དུ་བཙལ་བས་མི་རྙེད་ཀྱང། རང་གི་ཡན་ལག་ལ་བརྟེན་ནས་བཏགས་པའི་བཏགས་ཡོད་དུ་འཇོག་པ་བཞིན་དུ་གང་
ཟག་ཀྱང་འཇོག་པར་གསུངས་ལ། དེ་ཉིད་ཟབ་མོའི་ལྟ་བ་བདེ་བླག་ཏུ་རྙེད་པའི་ཐབས་སུ་གསུངས་པས་དེའི་རིགས་པ་རྣམས་གང་ཟག་གི་བདག་འགོག་པའི་རིགས་པའི་གཙོ་བོར་ཤེས་པར་བྱ་སྟེ། ཞེས་གསུངས་པའི་ཕྱིར་ཟེར་ན། གང་ཟག་གི་ཐ་སྙད་བཏགས་པའི་བཏགས་དོན་
བཙལ་བའི་ཚེ་ན་གང་ཟག་མ་རྙེད་པ་གང་ཟག་བདེན་མེད་དུ་རྙེད་པའི་དོན་ཡིན་པར་ཐལ། དྲང་ངེས་རྣམ་འབྱེད་ལས། འདི་ཡང་ཕུང་པོ་ལ་བརྟེན་ནས་བཏགས་པ་ཉིད་ཀྱིས་བདུན་པོ་དེར་གང་ཟག་མ་རྙེད་པ་གང་ཟག་གི་བདག་མེད་ཀྱི་དོན་ཡིན་པས་རྟེན་འབྱུང་གི་རིགས་པ་ལ་ཐུག་གོ། ཞེས་གསུངས་
པའི་ཕྱིར། གང་ཟག་མིང་རྐྱང་བཏགས་ཡོད་དུ་རྟོགས་པ་དེ་བདེན་མེད་རྟོགས་པའི་ཐབས་ཡིན་གསུང་ན། འོ་ན། གང་ཟག་མིང་རྐྱང་བཏགས་ཡོད་དུ་རྟོགས་ནས་དེ་བདེན་མེད་དུ་མ་རྟོགས་པའི་གང་ཟག་ཆོས་ཅན། ཁྱོད་ཀྱིས་གང་ཟག་ཀུན་རྫོབ་ཙམ་དུ་ཡོད་པར་རྟོགས་པར་ཐལ། ཁྱོད་ཀྱིས་དེ་མིང་
རྐྱང་བཏགས་ཡོད་ཙམ་དུ་རྟོགས་པའི་ཕྱིར། འདོད་ན། དེ་དོན་དམ་པར་མེད་པར་རྟོགས་པར་ཐལ། འདོད་པའི་ཕྱིར་འཁོར་གསུམ། གཞན་ཡང་གང་ཟག་ཀུན་རྫོབ་ཙམ་དུ་རྟོགས་ན་དེ་བདེན་མེད་དུ་རྟོགས་དགོས་པར་ཐལ། གང་ཟག་ཀུན་རྫོབ་ཀྱི་བདེན་པར་ཚད་མས་ངེས་པ་ལ་དེ་བདེན་མེད་དུ་

[148B] ཊཱིཀ་ཆེན་ལས། གཞི་དེ་ཀུན་རྫོབ་ཀྱི་བདེན་པ་ཡིན་པར་ཚད་མས་ངེས་པ་ལ་ནི་ཞེས་གསུངས་པའི་ཕྱིར། གཞན་ཡང། དེ་ལྟར་བཙལ་བའི་ཚེ་དེ་མ་རྙེད་པ་དེའི་གནས་ལུགས་རྙེད་པའི་དོན་ཡིན་པར་ཐལ། མཁས་གྲུབ་ཀྱི་གསུང་
འབུམ་གྱི་ལྟ་བའི་དོགས་གཅོད་དུ། དེ་ལ་གང་ཟག་དང་ཆོས་གང་ཡིན་ཀྱང་རུང་སྟེ། ཡུལ་སྟེང་ནས་གྲུབ་ཚུལ་ཇི་ལྟར་འདུག་དོན་དམ་དཔྱོད་པའི་རིག་པ་ཡང་དག་གིས་བཙལ་བ་ན་མཐར་གང་དུ་ཡང་མ་གྲུབ་པའམ། ཡུལ་སྟེང་ནས་རྙེད་རྒྱུ་ཅུང་ཟད་ཀྱང་མེད་པའི་ངེས་པ་ལྷང་གིས་སྐྱེས་པ་
ན་ལྟ་བའི་རྒྱུན་སྐྱོང་བ་ཡིན་གྱི། དེ་ལྟར་བཙལ་བས་ཅུང་ཟད་ཀྱང་རྙེད་རྒྱུ་མེད་པར་ངེས་པ་ཙམ་གྱིས་མི་ཆོག་པར་ད་དུང་དེའི་སྟེང་དུ་བདེན་པར་གྲུབ་པ་མེད་སྙམ་དུ་ལན་རེ་རེ་ཞིང་སླར་དགག་བྱའི་ཁྱད་པར་ངེས་པར་སྦྱར་ནས་སྐྱོང་དགོས་སྙམ་པ་ནི་དོན་དམ་དཔྱོད་བྱེད་ཀྱི་རིག་པས་བཙལ་བས་
མ་རྙེད་པ་དེ་བདེན་པར་མེད་པའི་དོན་དུ་མ་གོ་བར་དོན་དམ་དཔྱོད་བྱེད་ཀྱི་རིག་པས་བཙལ་བ་ན་མ་རྙེད་པའི་ཚེ། དེ་ལྟར་བཙལ་བས་མི་འདུག་གོ་སྙམ་དུ་འཛིན་པའི་ཆད་ལྟར་སོང་གི་དོགས་ན་ནི་དོན་དམ་དཔྱོད་པའི་རིག་པས་བཙལ་བ་ན་མེད་པ་དེ་གཏན་མེད་ཀྱི་དོན་དུ་འཛིན་པ་ཞེ་ཕུགས་སུ་འཚངས་འདུག་
པས་ལྟ་བའི་གོལ་ས་ཤིན་ཏུ་ཆེ་བ་ལ་གནས་པའོ། །ཞེས་གསུངས་པའི་ཕྱིར། ཁ་ཅིག། བདག་ཕུང་བདེན་གྲུབ་ཀྱི་ཐ་དད་དུ་མེད་པ་དེ་གནས་ལུགས་མཐར་ཐུག་ཡིན་པར་ཐལ། གང་ཟག་རྣམ་པ་བདུན་གྱིས་དཔྱད་མཐར་མ་རྙེད་པ་དེ་གནས་ལུགས་མཐར་ཐུག་ཡིན་པའི་ཕྱིར། འདོད་མི་
ནུས་ཏེ། སེམས་ཙམ་པས་དེ་རྟོགས་པའི་ཕྱིར། ཡང་ཁོ་ན་རེ། སྐྱེས་བུའི་ཕུང་པོ་ལྔ་ཚོགས་ཙམ་སྐྱེས་བུ་མ་ཡིན་པ་དེ་གནས་ལུགས་མཐར་ཐུག་ཡིན་པར་ཐལ། རྟགས་སྔར་བཞིན། འདོད་མི་ནུས་ཏེ། མདོ་སྡེ་པས་དེ་རྟོགས་པའི་ཕྱིར། ཁོ་ན་རེ། སྐྱེས་བུའི་ཕུང་པོ་ལྔའི་དབྱིབས་ཀྱི་བཀོད་
པ་སྐྱེས་བུ་མ་ཡིན་པ་དེ་གནས་ལུགས་མཐར་ཐུག་ཡིན་པར་ཐལ། རྟགས་སྔར་བཞིན། འདོད་མི་ནུས་ཏེ། མདོ་སྡེ་པས་དེ་རྟོགས་པའི་ཕྱིར་ཏེ། དེས་སྐྱེས་བུའི་ཚོར་ཕུང་དང་རྣམ་ཤེས་ཀྱི་ཕུང་པོ་གཉིས་དབྱིབས་མ་ཡིན་པར་རྟོགས་པའི་ཕྱིར་ཟེར་ན། བདག་ཕུང་བདེན་གྲུབ་ཀྱི་ཐ་

[149A]༄༅། །དད་མ་ཡིན་པ་གནས་ལུགས་མཐར་ཐུག་ཡིན་པར་ཐལ། ས་མྱུག་གཉིས་བདེན་གྲུབ་ཀྱི་ཐ་དད་དུ་མེད་པ་གནས་ལུགས་མཐར་ཐུག་ཡིན་པའི་ཕྱིར་ཏེ། གཞན་སྐྱེ་མེད་པ་གནས་ལུགས་མཐར་ཐུག་ཡིན་པའི་ཕྱིར་ཏེ། དོན་དམ་པར་སྐྱེ་བ་མེད་པ་གནས་ལུགས་
མཐར་ཐུག་ཡིན་པའི་ཕྱིར། བྱས་པ་ལ་ཁོ་ན་རེ། བདེན་གྲུབ་ཀྱི་ཐ་དད་དུ་མེད་པ་གནས་ལུགས་མཐར་ཐུག་ཡིན་པར་ཐལ། བདག་ཕུང་ལ་དེའི་ཕྱིར། འདོད་མི་ནུས་ཏེ། དེ་ཉི་ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་བུམ་པའི་སྟེང་དུ་སྟོང་ཉིད་མ་ཡིན་པའི་ཕྱིར་ཏེ། མདོ་སྡེ་པས་བུམ་པ་
བདེན་གྲུབ་ཀྱི་ཐ་དད་མ་ཡིན་པར་རྟོགས་པའི་ཕྱིར། ཞེས་ཟེར། ཁ་ཅིག་གིས། བདེན་གྲུབ་ཀྱི་གཅིག་ཏུ་མ་གྲུབ་པ་གནས་ལུགས་ཡིན་པར་ཐལ། ཐ་དད་ལ་དེའི་ཕྱིར། འདོད་མི་ནུས་ཏེ། དེ་ཉི་ཚེའི་སྟོང་ཉིད་ཡིན་པའི་ཕྱིར་ཏེ། དེ་ཀ་བུམ་གཉིས་ཀྱི་སྟེང་དུ་སྟོང་ཉིད་མ་ཡིན་པའི་ཕྱིར་ཏེ། མདོ་
སྡེ་པས་ཀ་བུམ་གཉིས་བདེན་གྲུབ་ཀྱི་གཅིག་ཏུ་མ་གྲུབ་པར་རྟོགས་པའི་ཕྱིར་ཟེར་ན། བདེན་གྲུབ་ཀྱི་གཅིག་ཏུ་མེད་པ་དོན་དམ་བདེན་པ་ཡིན་པར་ཐལ། ལོངས་སྤྱོད་བྱར་བདེན་པར་མ་གྲུབ་པ་དོན་དམ་བདེན་པ་ཡིན་པའི་ཕྱིར་ཏེ། ལོངས་སྤྱོད་བྱེད་དུ་བདེན་པར་མ་གྲུབ་པ་གནས་ལུགས་
མཐར་ཐུག་ཡིན་པའི་ཕྱིར་ཏེ། ལོངས་སྤྱད་བྱར་བདེན་པར་འཛིན་པ་ཡང་ཡོད། ལོངས་སྤྱོད་བྱེད་དུ་བདེན་པར་འཛིན་པ་ཡང་ཡོད་པའི་ཕྱིར། གཞན་ཡང། གང་ཟག་རྣམ་བཅད་རྣམ་པ་བདུན་གྱིས་བཙལ་བས་མཐར་མ་རྙེད་པ་དེ་གང་ཟག་གི་གནས་ལུགས་རྙེད་པའི་དོན་ཡིན་པར་ཐལ། མདོ་
ལས། མ་མཐོང་བ་ནི་མཐོང་བ་དམ་པའོ། །ཞེས་དང། སྡུད་པ་ལས་ཀྱང། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང། །ཞེས་གསུངས་པའི་ཕྱིར། གཞན་ཡང་དོན་དམ་པར་སྐྱེ་བ་མེད་པ་སྟོང་ཉིད་མ་ཡིན་པར་ཐལ། དེ་ཉི་ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་འདུས་མ་བྱས་ཀྱི་
ནམ་མཁའི་སྟེང་དུ་སྟོང་ཉིད་མ་ཡིན་པའི་ཕྱིར་ཏེ། མདོ་སྡེ་པས་དེའི་སྟེང་དུ་དེ་མེད་པར་རྟོགས་པའི་ཕྱིར། ཁྱབ་པ་རྣམས་ཁས། ཁ་ཅིག། ལྷས་བྱིན་གྱི་རྒྱུད་ཀྱི་ང་ཡི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་མཆོད་སྦྱིན་གྱི་རྒྱུད་ཀྱི་བློ་ལྷན་སྐྱེས་དེ་ང་ཡི་བར་འཛིན་པའི་

[149B] རང་གི་དམིགས་ཡུལ་དུ་གྱུར་པའི་ང་ཡི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས་ཡིན་པའི་ཕྱིར་ན་མ་ཁྱབ། ཁོ་ན་རེ། ཁྱབ་པར་ཐལ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་
པར་འཛིན་པའི་བློ་ལྷན་སྐྱེས་ཡིན་ན་གང་ཟག་གི་བདག་འཛིན་ལྷན་སྐྱེས་ཡིན་དགོས་པའི་ཕྱིར་ན་མ་ཁྱབ་བོ།    ༈    །རང་ལུགས་ལ། རང་ཡུལ་བདེན་གྲུབ་ཏུ་འཛིན་པའི་བློ། བདེན་འཛིན་གྱི་མཚན་ཉིད། དབྱེ་ན། གང་ཟག་གི་བདག་འཛིན་དང། ཆོས་ཀྱི་བདག་འཛིན་གཉིས། རང་གི་དམིགས་
ཡུལ་དུ་གྱུར་བའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ། དང་པོའི་མཚན་ཉིད། དེ་ལ་སྒྲས་རྗོད་རིགས་ཀྱི་སྒོ་ནས་དབྱེ་ན། ཀུན་བཏགས་དང། ལྷན་སྐྱེས་གཉིས། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དང། གྲུབ་མཐས་རྒྱུད་བསླད་པའི་དབང་གིས་གང་ཟག་
བདེན་པར་གྲུབ་པ་འཐད་སྙམ་དུ་འཛིན་པའི་བློ་ལྟ་བུ། དང་པོའི་མཚན་གཞི། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས་ལྟ་བུ། གཉིས་པའི་མཚན་གཞི། རང་གི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་
བློ། ཆོས་ཀྱི་བདག་འཛིན་གྱི་མཚན་ཉིད། དེ་ལ་སྒྲས་རྗོད་རིགས་ཀྱི་སྒོ་ནས་དབྱེ་ན། ཀུན་བཏགས་དང་ལྷན་སྐྱེས་གཉིས། གྲུབ་མཐས་རྒྱུད་བསླད་པའི་དབང་གིས་གཟུགས་རང་གི་མཚན་ཉིད་ཀྱིས་གྲུབ་པ་འཐད་སྙམ་དུ་འཛིན་པའི་བློ་དང། རྡུལ་ཕྲན་ཆ་མེད་བསགས་པའི་རགས་པ་དང། དེ་འཛིན་པའི་ཚད་མ་རྫས་
གཞན་དུ་གྲུབ་པར་འཛིན་པའི་རྟོག་པ། དང་པོའི་མཚན་གཞི། གཟུགས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས། གཉིས་པའི་མཚན་གཞི། དེས་ན་འཇིག་ལྟ་ཡིན་ལ། གང་ཟག་གི་བདག་འཛིན་མ་ཡིན་པའི་མུ་ནི་མེད་དེ། དེ་ཡིན་ན་གང་ཟག་གི་བདག་འཛིན་ཡིན་པས་ཁྱབ་པའི་
ཕྱིར། གང་ཟག་གི་བདག་འཛིན་ཡིན་ལ་འཇིག་ལྟ་མ་ཡིན་པའི་མུ་ཡོད་དེ། གཞན་རྒྱུད་ཀྱི་ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ་ཡིན་ཏེ། འཇིག་ལྟ་ཡིན་ན་རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་དང་ང་ཡི་བ་གང་རུང་ལ་དམིགས་ནས་རང་གི་མཚན་ཉིད་ཀྱིས་གྲུབ་

[150A]༄༅། །པར་འཛིན་པ་ཅིག་དགོས་པའི་ཕྱིར་ཏེ། རང་འགྲེལ་ལས། དེ་ལ་འཇིག་ཚོགས་ལ་ལྟ་བ་ནི་ང་དང་ངའི་སྙམ་པ་དེ་ལྟ་བུའི་རྣམ་པར་ཞུགས་པ་ཤེས་རབ་ཉོན་མོངས་པ་ཅན་ནོ། །ཞེས་གསུངས་པའི་ཕྱིར། དེས་ན་ཐར་འདོད་ཀྱི་གདུལ་བྱ་རྣམས་ཀྱིས་ཐོག་མར་བདག་
རང་བཞིན་གྱིས་གྲུབ་པ་འགོག་རིགས་ཏེ། བདག་འཛིན་འཁོར་བའི་རྩ་བ་ཡིན་པའི་ཕྱིར། བྱས་པ་ལ་ཁོ་ན་རེ། བདག་འཛིན་ཆོས་ཅན། རྟེན་འབྲེལ་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་པར་ཐལ། འཁོར་བའི་རྩ་བར་གྱུར་པའི་མ་རིག་པ་ཡིན་པའི་ཕྱིར་ན་མ་ཁྱབ། འདོད་ན་
ཁྱོད་རྒྱུད་ལྡན་གྱི་འཕགས་པ་མེད་པར་ཐལ་ལོ། །ཞེས་ཟེར་རོ། །ཁོ་ན་རེ། གང་ཟག་བདེན་པར་འཛིན་པའི་བདེན་འཛིན་ཆོས་ཅན། ཉོན་སྒྲིབ་ཡིན་པར་ཐལ། གང་ཟག་གི་བདག་འཛིན་ཡིན་པའི་ཕྱིར། འདོད་ན། དེ་མ་ཡིན་པར་ཐལ། ཤེས་སྒྲིབ་ཡིན་པའི་ཕྱིར་ཏེ། བདེན་འཛིན་ཡིན་པའི་
ཕྱིར། ཁྱབ་པ་གྲུབ་སྟེ། བདེན་འཛིན་ཤེས་སྒྲིབ་ཡིན་པའི་ཕྱིར་ཏེ། རྒྱུད་བླ་མ་ལས། འཁོར་གསུམ་རྣམ་པར་རྟོག་པ་གང། །དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་སོགས་རྣམ་རྟོག་གང། །དེ་ནི་ཉོན་མོངས་སྒྲིབ་པར་འདོད། །ཅེས་གསུངས་པའི་ཕྱིར་ན་མ་ཁྱབ་སྟེ། བདེན་འཛིན་གྱི་
བག་ཆགས་ཤེས་སྒྲིབ་དང། སེར་སྣ་སོགས་དུག་གསུམ་རྣམས་ཉོན་སྒྲིབ་ཡིན་པ་ལུང་དེའི་དོན་ཡིན་པའི་ཕྱིར། བདག་དང་གང་ཟག་དོན་གཅིག་བྱས་པ་ལ་ཁོ་ན་རེ། གང་ཟག་གི་བདག་འཛིན་ཆོས་ཅན། ཁྱོད་ལོག་ཤེས་མ་ཡིན་པར་ཐལ། ཁྱོད་ཀྱི་དམིགས་པ་གང་ལ་དམིགས་
ནས་བདག་ཏུ་བཟུང་བའི་དམིགས་ཡུལ་གང་ཟག་དེ་བདག་ཡིན་པའི་ཕྱིར་ན་མ་ཁྱབ་སྟེ། འོ་ན། ཆོས་ཉིད་བདེན་པར་འཛིན་པའི་བདེན་འཛིན་ཆོས་ཅན། ཁྱོད་ལོག་ཤེས་མ་ཡིན་པར་ཐལ། ཁྱོད་ཀྱི་དམིགས་པ་གང་ལ་དམིགས་ནས་བདེན་པར་བཟུང་བའི་དམིགས་ཡུལ་ཆོས་
ཉིད་དེ་བདེན་པ་ཡིན་པའི་ཕྱིར་རོ།    ༈    །གལ་ཏེ་ཕུང་པོ་བདག་ན་དེའི་ཕྱིར་ཏེ། །ཞེས་སོགས་ཀྱི་སྐབས་སུ། ཁ་ཅིག། ཀུན་གཞི་དང་ཉོན་ཡིད་ཡོད་ཟེར་ན། ཉོན་ཡིད་དེ་དམིགས་པ་ཀུན་གཞི་ལ་དམིགས་ནས་རྣམ་པ་ངར་སེམས་པའི་བློ་ཡིན་པར་ཐལ། དེ་གཉིས་ཡོད་པའི་

[150B] འདོད་ན། ཀུན་གཞིའི་རྣམ་ཤེས་ཆོས་ཅན། གང་ཟག་གི་བདག་འཛིན་ལྷན་སྐྱེས་ཀྱི་དམིགས་ཡུལ་དང་འཛིན་སྟངས་གཉིས་ཀྱི་ནང་ནས་དམིགས་ཡུལ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། གང་ཟག་ཡིན་པར་ཐལ། འདོད་པའི་ཕྱིར། འདོད་ན། སྐབས་འདིར་
ཀུན་གཞི་དང་ཡིད་ཀྱི་རྣམ་ཤེས་བདག་ཏུ་ཁས་ལེན་པའི་ལུགས་འགོག་མི་རིགས་པར་ཐལ་ལོ། །ཁ་ཅིག། ཕུང་པོ་ལྔ་པོ་བདག་ཡིན་ཞེ་ན། གང་ཟག་གཅིག་གི་རྒྱུད་ལ་བདག་མང་པོ་ཡོད་པར་ཐལ། དམ་བཅའ་འཐད་པ་གང་ཞིག། ཕུང་པོ་ལྔ་པོ་མང་བ་ཡིན་པའི་ཕྱིར། འདོད་མི་ནུས་ཏེ་
ལུང་དེའི་དོན་གྲུབ་པའི་ཕྱིར། ཁོ་ན་རེ། གང་ཟག་གཅིག་གི་རྒྱུད་ལ་བདག་མང་པོ་ཡོད་པར་ཐལ། དེའི་རྒྱུད་ལ་བདག་སྐད་ཅིག་སྔ་ཕྱི་མང་པོ་ཡོད་པའི་ཕྱིར་ན་མ་ཁྱབ་བོ།    ༈    །མྱ་ངན་འདས་ཚེ་ངེས་པར་བདག་ཆད་འགྱུར། །ཞེས་སོགས་ཀྱི་སྐབས་སུ། ཁ་ཅིག། དངོས་སྨྲ་བས་ལྷག་མེད་
མྱང་འདས་ཀྱི་ཚེ་བདག་རྒྱུན་ཆད་པར་ཁས་ལེན་ཟེར་ན། འོ་ན། དེའི་ཚེ་དེ་རྒྱུན་ཆད་པར་ཐལ། ཕུང་པོ་ལྔ་བདག་གང་ཞིག། དེའི་ཚེ་ཕུང་པོ་ལྔའི་རྒྱུན་ཆད་པའི་ཕྱིར། ཞེས་པའི་ཐལ་འགྱུར་དེ་དངོས་སྨྲ་བ་ལ་གནོད་བྱེད་ཀྱི་ཐལ་འགྱུར་མ་ཡིན་པར་ཐལ། དེས་དེ་འདྲའི་ཐལ་འགྱུར་ལ་འདོད་ལན་དོན་
འཐུན་ཐེབས་པའི་ཕྱིར་ཏེ། དེས་ལྷག་མེད་མྱང་འདས་ཀྱི་ཚེ་བདག་རྒྱུན་ཆད་པར་ཁས་ལེན་པའི་ཕྱིར།    ༈    །གཞན་གྱི་བསགས་ལ་གཞན་གྱིས་ཟ་བར་འགྱུར། །ཞེས་སོགས་ཀྱི་སྐབས་སུ། ཁ་ཅིག། སྐྱེ་བ་སྔ་མ་ལྷ་ལས་ཚེ་འཕོས་ནས་ད་ལྟ་མིར་སྐྱེས་པའི་མི་དེ་སྐྱེ་བ་སྔ་མ་ལྷར་སྐྱེས་
པ་ཡིན་ཟེར་ན། དེ་འདྲའི་མི་ཆོས་ཅན། སྐྱེ་བ་སྔ་མར་སྐྱེས་པར་ཐལ། དམ་བཅའ་འཐད་པའི་ཕྱིར། འདོད་ན། སྐྱེ་བ་སྔ་མར་ཡོད་པར་ཐལ་ལོ། །རང་ལུགས་ལ། སྐྱེ་བ་སྔ་མའི་ལྷ་དེའི་ང་དང། ཚེ་འདིའི་མི་དེའི་ང་ཆ་ཤས་སུ་ལྡན་པའི་ང་ཙམ་དེ་སྐྱེ་བ་སྔ་མ་ལྷར་སྐྱེས་པ་ཡིན་ནོ།།    ༈    །ཁྱོད་ཀྱི་རྣལ་
འབྱོར་བདག་མེད་མཐོང་བ་ལ། །ཞེས་སོགས་ཀྱི་སྐབས་སུ། ཁ་ཅིག། ཕུང་པོ་ལྔ་ཆོས་ཅན། རྣལ་འབྱོར་བས་བདག་མེད་མངོན་སུམ་དུ་མཐོང་བའི་ཚེ་དེས་ཁྱོད་མེད་པར་མངོན་སུམ་དུ་མཐོང་བར་ཐལ། ཁྱོད་བདག་ཡིན་པའི་ཕྱིར་ཟེར་ན། གང་ཟག་ཆོས་ཅན། དེར་ཐལ། དེའི་ཕྱིར། རང་ལུགས་ལ། གང་ཟ་

[151A]༄༅། །གི་ཕུང་པོ་ལྔ་ཆོས་ཅན། གསལ་བ་དེར་ཐལ། རང་བཞིན་གྱིས་གྲུབ་པའི་གང་ཟག་ཡིན་པའི་ཕྱིར།    ༈    །གང་ཕྱིར་སྟོན་པས་ཕུང་པོ་བདག་གོ་ཞེས། །ཞེས་སོགས་ཀྱི་སྐབས་སུ། ཁ་ཅིག། ཕུང་པོ་ལྔ་རེ་རེ་ནས་བདག་ཡིན་ནོ། །ཞེ་ན། དེ་རེ་རེ་ནས་བདག་ཏུ་སྟོན་པའི་མདོ་
ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། ཇི་སྐད་དུ་བཅོམ་ལྡན་འདས་ཀྱིས་དགེ་སློང་དག་དགེ་སློང་དང་བྲམ་ཟེ་གང་སུ་དག་ཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་ཕུང་པོ་འདི་ཁོ་ན་ལ་ཡང་དག་པར་རྗེས་སུ་བལྟའོ། །ཞེས་པའི་མདོ་འདིས་ཕུང་
པོ་རེ་རེ་ནས་བདག་ཏུ་བསྟན་པར་ཐལ་ལོ། །འདོད་མི་ནུས་ཏེ། མདོ་ལས་ཕུང་པོ་བརྟེན་ནས་ཡིན་གསུངས་པ། ཞེས་སོགས་ཀྱི་ལུང་དང་འགལ་བའི་ཕྱིར།    ༈    །ཕུང་པོ་བདག་ཅེས་བརྗོད་ཚེ་ཕུང་རྣམས་ཀྱི། །ཞེས་སོགས་ཀྱི་སྐབས་སུ། ཁ་ཅིག་ཕུང་པོ་ལྔ་ཆོས་ཅན། བདག་མ་ཡིན་ཏེ། བདག་
གི་གདགས་གཞི་ཡིན་པའི་ཕྱིར། གདུང་འདེགས་ཀྱི་དོན་བྱེད་ནུས་པ་ཆོས་ཅན། ཀ་བ་མ་ཡིན་ཏེ། ཀ་བའི་གདགས་གཞི་ཡིན་པའི་ཕྱིར། ཞེས་གསུང་ཞིང། འབྲོག་པ་སངས་རྒྱས་སངས་རྒྱས་ཡིན་ཏེ། དེ་ལ་དེ་ལྟར་འཇིག་རྟེན་ན་གྲགས་པའི་ཕྱིར། ཞེས་གསུང་ན། སངས་རྒྱས་ཀྱི་ཕུང་
པོ་ལྔ་ཆོས་ཅན། སངས་རྒྱས་མ་ཡིན་པར་ཐལ། སངས་རྒྱས་ཀྱི་གདགས་གཞི་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཡོན་ཏན་མཐར་ཐུག་ཡིན་པའི་ཕྱིར། གདུང་འདེགས་ཀྱི་དོན་བྱེད་ནུས་པ་ཆོས་ཅན། ཀ་བ་ཡིན་པར་ཐལ། ཁྱོད་ལ་ཀ་བ་ཞེས་འཇིག་རྟེན་ན་གྲགས་པའི་
ཕྱིར། འཁོར་གསུམ། བྱས་པ་ལ་ཁོ་ན་རེ། སངས་རྒྱས་དེ་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པར་ཐལ། དེའི་ཕུང་པོ་ལྔ་སངས་རྒྱས་ཡིན་པའི་ཕྱིར་ན་མ་ཁྱབ་སྟེ། དེའི་ཕུང་པོ་ལྔ་པོ་རང་ཉིད་གང་ལ་བརྟེན་ནས་བཏགས་པའི་བཏགས་ཆོས་སུ་གྱུར་པའི་སངས་རྒྱས་མ་
ཡིན་པའི་སྐྱོན་མེད་དོ།    ༈    །རྩོད་པ་སྤོང་བ་ལ་ཁོ་ན་རེ། བདེན་འཛིན་གང་ཟག་གི་བདག་འཛིན་ཡིན་པར་ཐལ། དེ་རང་གི་དམིགས་ཡུལ་དུ་གྱུར་བའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། དེའི་དམིགས་ཡུལ་དུ་གྱུར་པའི་གང་ཟག་

[151B] དེ་བདེན་འཛིན་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་བདེན་འཛིན་མ་ཡིན་པར་ཐལ། ཁྱོད་ཀྱི་དམིགས་ཡུལ་དུ་གྱུར་པའི་གང་ཟག་ཀྱང་མེད། དེར་གྱུར་པའི་ཆོས་དང་གང་ཟག་གཉིས་ཕྱེ་བའི་ཆོས་ཀྱང་མེད་པའི་ཕྱིར། དང་པོ་ཁས། གཉིས་པ་མ་གྲུབ་ན། དེ་ཆོས་ཅན་
ཁྱོད་ཆོས་ཀྱི་བདག་འཛིན་ཡིན་པར་ཐལ། ཁྱོད་རང་གི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར། ཁྱབ་པ་སོང། རྟགས་དེར་ཐལ། ཁྱོད་ཀྱི་དམིགས་ཡུལ་དུ་གྱུར་པའི་དེ་
གཉིས་སུ་ཕྱེ་བའི་ཆོས་ཡོད་པ་གང་ཞིག། ཁྱོད་བདེན་འཛིན་ཡིན་པའི་ཕྱིར། གཞན་ཡང། ཁྱོད་ཀྱི་དམིགས་ཡུལ་དང་འཛིན་སྟངས་གཉིས་ཀྱི་ནང་ནས་དམིགས་ཡུལ་ཡོད་པར་ཐལ། ཁྱོད་ཆོས་ཀྱི་བདག་འཛིན་ཡིན་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་བདག་
འཛིན་སོ་སོའི་མཚན་ཉིད་དེ་འཐད་པའི་ཕྱིར། འདོད་ན། བདེན་གྲུབ་ཡོད་པར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཀྱི་བདག་འཛིན་ཡིན་པར་ཐལ། དེའི་ཞེན་ཡུལ་མེད་པ་ཆོས་ཀྱི་བདག་མེད་ཕྲ་མོ་ཡིན་པའི་ཕྱིར་ཏེ། བདེན་གྲུབ་མེད་པ་དོན་དམ་བདེན་པ་ཡིན་
པའི་ཕྱིར། རྩ་བར་འདོད་ན། བདེན་གྲུབ་ཡོད་པར་ཐལ་ཟེར་ན་མ་ཁྱབ་བོ། །    ༈    །ཞེས་སོགས་ཀྱི་སྐབས་སུ། ཁ་ཅིག་ཊཱིཀ་ཆེན་ལས། དེ་ལྟར་སྟོབས་རྣམས་ཀྱིས་ཤེས་བྱ་མཐའ་དག་མཁྱན་པར་གསུངས་པ་ནི་མངོན་གྱུར་དུ་
ཡིན་ལ། སངས་རྒྱས་ཀྱི་མངོན་སུམ་ལ་ཤུགས་རྟོགས་མི་རུང་བས་སྣང་ནས་མཁྱེན་དགོས་སོ། ཞེས་སོགས་ཀྱི་དོན་ལ་ཁ་ཅིག་སངས་རྒྱས་ཀྱི་ཡེ་ཤེས་ངེས་རང་ལས་ཐ་དད་པའི་ཆོས་ཤུགས་ལ་མ་རྟོགས་ཀྱང། དེས་ཤུགས་ལ་རྟོགས་པའི་ཆོས་ཡོད་དེ། དེས་རང་ཉིད་ཤུགས་
ལ་རྟོགས་པའི་ཕྱིར། ཞེས་པའི་དོན་ཡིན་ཟེར་ན། འོ་ན། རྣམ་མཁྱེན་གྱིས་དངོས་སུ་མ་རྟོགས་པའི་ཆོས་ཤིག་ཡོད་པར་ཐལ། ལུང་དོན་འཆད་ཚུལ་དེ་འཐད་པའི་ཕྱིར། འདོད་ན། དེས་ཤེས་བྱ་ཉི་ཚི་བ་ཙམ་དངོས་སུ་རྟོགས་པར་ཐལ་ལོ། །འདོད་མི་ནུས་ཏེ། ཤེས་བྱ་ཐམས་ཅད་

[152A]༄༅། །མངོན་སུམ་དུ་རྟོགས་པའི་ཕྱིར། རྣམ་ཀུན་མཁྱེན་ཉིད་ཡེ་ཤེས་ནི། །མངོན་སུམ་མཚན་ཉིད་ཅན་དུ་འདོད། །ཅེས་གསུངས་པའི་ཕྱིར། ཊཱིཀ་ཆེན་ལས། འབྲས་བུའི་སའི་སྐབས་སུ་སྔར་རང་རིག་འཐད་མི་འཐད་དཔྱད་པ་བྱས་པའི་རང་ལུགས་ཀྱང་དྲན་པར་བྱའོ། །
ཞེས་པའི་དོན་ལ་ཁ་ཅིག་སྔར་རང་རིག་ལ་དཔྱད་པའི་སྐབས་སུ་མཉམ་གཞག་རྣམ་པར་མི་རྟོག་པའི་ཡེ་ཤེས་ཀྱི་རང་གི་གཞལ་བྱ་གྲུབ་པ་ན། ཞེས་སོགས་ཀྱི་དོན་ལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་དངོས་སུ་རྟོགས་པའི་ཤུགས་ལ་ཡུལ་ཅན་རང་ཉིད་རྟོགས་པར་ཁས་
བླངས་པ་ལ་ཁོ་ན་རེ། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། དོན་དམ་བདེན་པ་ཡིན་པར་ཐལ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་ཡིན་པའི་ཕྱིར། ཞེས་པའི་དོན་ཡིན་ནོ། །ཞེས་ཟེར་ན། མི་འཐད་དེ། དེ་འདྲ་དངོས་སུ་མ་བཤད་པའི་ཕྱིར། རང་ལུགས་ལུང་དེའི་དོན་
ནི། རང་རིག་འཐད་མི་འཐད་དཔྱད་པའི་སྐབས་སུ་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་ཡུལ་སྟོང་ཉིད་དངོས་སུ་རྟོགས་པའི་ཤུགས་ལ་ཡུལ་ཅན་ཡེ་ཤེས་ཁོ་རང་རྟོགས་པར་ཁས་བླངས་པ་ལ་ཁ་ཅིག། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དོན་དམ་
བདེན་པ་ཡིན་པར་ཐལ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར་ཏེ། དེས་ཁྱོད་རྟོགས་པའི་ཕྱིར་ཟེར་ན་སྐྱོན་མེད་དེ། དོན་དམ་བདེན་པ་ཡིན་པ་ལ་མཐར་ཐུག་དཔྱོད་པའི་རིགས་ཤེས་རང་
ཉིད་ལ་མཐར་ཐུག་དཔྱོད་པའི་རིགས་ཤེས་སུ་སོང་བ་ཞིག་དགོས་པའི་ཕྱིར། ཡང་ཊཱིཀ་ཆེན་ལས། དེའི་ཕྱིར་ད་ལྟར་བ་མངོན་སུམ་དུ་འཇལ་བའི་ཤུགས་ལ་འདས་མ་འོངས་གཉིས་འཇལ་བ་ཡང་མིན་ནོ། །འདི་ཡང་ཉི་མ་དེ་རིང་ལྟ་བུའི་དུས་ད་ལྟར་བ་འདིའི་དུས་སུ། དེ་ལ་ལྟོས་པའི་འདས་མ་
འོངས་གཉིས་མེད་པས་དུས་དེར་དེ་གཉིས་མ་གཞལ་ཡང། དེ་རིང་གི་དུས་མཁྱེན་པའི་ཡེ་ཤེས་དེ་ཉིད་ཀྱིས་འདས་མ་འོངས་ཐམས་ཅད་མཁྱེན་པ་མི་འགལ་ཏེ། དཔེར་ན་ས་བོན་གྱི་དུས་ཀྱི་མྱུ་གུ་དེ་ས་བོན་གྱིས་མི་སྐྱེས་ཀྱང། ས་བོན་གྱིས་མྱུ་གུ་སྐྱེད་པ་མི་འགལ་བ་བཞིན་ནོ། ཞེས་

[152B]དེ་རིང་གི་དུས་སུ་ཁ་སང་གི་བུམ་པ་སངས་རྒྱས་ཀྱི་ཡེ་ཤེས་ཀྱིས་རྟོགས་ཀྱང། དེའི་དུས་སུ་དེ་ཡོད་མི་དགོས་ཏེ། མཁྱེན་དུས་དང་གྲུབ་དུས་མི་གཅིག་པའི་ཕྱིར་ཟེར་ན། དེ་རིང་གི་དུས་སུ་ཁ་སང་གི་བུམ་པ་ཚད་མས་རྟོགས་པར་ཐལ། དེའི་དུས་སུ་དེ་རྣམ་མཁྱེན་གྱིས་རྟོགས་པའི་
ཕྱིར། འདོད་ན། དེའི་དུས་སུ་དེ་ཡོད་པར་ཐལ། འདོད་པའི་ཕྱིར།    ༈    དེ་རིང་གི་དུས་མཁྱེན་པའི་སངས་རྒྱས་ཀྱི་ཡེ་ཤེས་དེས་དེ་རིང་གི་དུས་སུ་ཁ་སང་གི་བུམ་པ་མངོན་སུམ་དུ་རྟོགས་ཏེ། དེས་དེ་རིང་གི་དུས་སུ་ཤེས་བྱ་ཐམས་ཅད་མངོན་སུམ་དུ་རྟོགས་པའི་ཕྱིར་ཏེ། དེས་དུས་
གསུམ་ཅིག་ཅར་དུ་མངོན་སུམ་དུ་རྟོགས་པའི་ཕྱིར་ཏེ། མཁྱེན་པའི་སྐད་ཅིག་གཅིག་གིས་ནི། །ཞེས་སོགས་གསུངས་པའི་ཕྱིར། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་སྙེད་པ་མ་རྟོགས་ཟེར་ན། རྟོགས་པར་ཐལ། དེས་སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པའི་ཕྱིར་ཏེ། རྣམ་
མཁྱེན་ཡིན་པའི་ཕྱིར། ཁོ་ན་རེ། དེ་ཆོས་ཅན། གཉིས་སྣང་དང་བཅས་པའི་བློ་ཡིན་པར་ཐལ། ཇི་སྙེད་པ་ལ་གཉེས་སྣང་དང་བཅས་པའི་བློ་ཡིན་པའི་ཕྱིར། འདོད་ན། གཉིས་སྣང་ནུབ་པའི་བློ་ཡིན་པར་ཐལ། ཇི་ལྟ་བ་ལ་གཉིས་སྣང་ནུབ་པའི་བློ་ཡིན་པའི་ཕྱིར་ན་མ་ཁྱབ། ཁ་ཅིག་ཇི་ལྟ་བ་
མཁྱེན་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད་ཟེར་ན། བཀག་ཟིན། དེ་མི་འཐད་པར་ཐལ། ཊཱིཀ་ཆེན་ལས། གང་གི་ཚེ་ཆོས་ཉིད་ལ་ལྟོས་ཏེ། ཞེས་སོགས་ཀྱི་ལུང་དོན་གྲུབ་པའི་ཕྱིར།    ༈   
ཕྱིར། །ཞེས་སོགས་ཀྱི་སྐབས་སུ། ཁ་ཅིག་བྱང་སེམས་རྒྱུད་མཐའ་བས་དང་པོར་རང་དོན་ཆོས་སྐུ་མངོན་དུ་མཛད། དེ་རྗེས་ལོངས་སྐུ་མངོན་དུ་མཛད་པ་ཡིན་ནོ། །ཟེར་ན། མི་འཐད་དེ། དེས་དེ་གཉིས་ཅིག་ཅར་ཐོབ་པའི་ཕྱིར་ཏེ། ཊཱིཀ་ཆེན་ལས། དེའི་ཕྱིར་གོ་འཕང་དེ་ནི་དང་པོར་ལོངས་
སྤྱོད་རྫོགས་པའི་སྐུས་མངོན་སུམ་དུ་མཛད་པ་སྟེ་བརྙེས་པར་ཀུན་རྫོབ་ཏུ་ཞེས་དང། འདིར་ཡང། སེམས་འགགས་པས་དེ་སྐུ་ཡིས་མངོན་དུ་མཛད། །ཅེས་གསུངས་པའི་ཕྱིར། འདིའི་དོན་ལ་ཁ་ཅིག་སངས་རྒྱས་ཀྱི་ས་ན་སེམས་སེམས་བྱུང་གི་རྒྱུ་བ་འགགས་པ་དེའི་དོན་

[153A]༄༅། །ཡིན་ཟེར་ན་མི་རིགས་ཏེ། དེ་ན་རྣམ་རྟོག་གི་རྒྱུ་བ་འགགས་པ་དེའི་དོན་ཡིན་པའི་ཕྱིར་ཏེ། ཚིག་གསལ་ལས། མདོ་ལས་དོན་དམ་པའི་བདེན་པ་གང་ཞེ་ན། གང་ལ་སེམས་ཀྱི་རྒྱུ་བ་ཡང་མེད་ན་ཡི་གེ་རྣམས་ལྟ་སྨོས་ཀྱང་ཅི་དགོས། ཞེས་གསུངས་པའི་
ཕྱིར། དེ་ལྟར་ན་རྣམ་པར་རྟོག་པ་མེད་པ་ཡང་ཡིན་ནོ། །ཞེས་དང། རང་འགྲེལ་ལས། སྐུ་གང་གིས་དེ་ཁོ་ན་ཉིད་འདི་མངོན་སུམ་དུ་མཛད་པར་བཤད་པ་དེ་ནི་ཞི་བའི་རང་བཞིན་ཅན་དུ་འདོད་དེ། སེམས་དང་སེམས་ལས་བྱུང་བ་དང་བྲལ་བའི་ཕྱིར་རོ། །ཞི་བའི་རང་བཞིན་ཅན་ཡིན་ཡང་
སེམས་ཅན་གྱི་དོན་མཛད་པར་སྤྱོད་པ་གསལ་བར་བྱེད་པ་ནི། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང། ཡིད་བཞིན་ནོར་བུ་ཇི་བཞིན་རྣམ་མི་རྟོག་ཅེས་བྱ་བ་སྟེ། འདི་རྣམ་པར་མི་རྟོག་པ་ཉིད་ཡིན་དུ་ཟིན་ཀྱང། དཔག་བསམ་གྱི་ཤིང་དང། ཡིད་བཞིན་གྱི་ནོར་བུ་ལྟར་ཇི་ལྟར་
མངོན་པར་འདོད་པའི་དོན་འགྲུབ་པའི་རྒྱུ་ཉིད་དོ། །ཞེས་གསུངས་པའི་ཕྱིར་དང། ཊཱིཀ་ཆེན་ལས། འདིའི་དོན་བཤད་པའི་སྐབས་སུ། རྣམ་རྟོག་གི་སེམས་སེམས་བྱུང་དང་བྲལ་བ་ལ་གསལ་བར་གསུངས་པས། སངས་རྒྱས་ལ་ཡེ་ཤེས་མེད་པའི་ཁུངས་སུ་འདྲེན་པ་ནི་གཞུང་གི་དོན་མ་
རྟོགས་པའི་སྐུར་འདེབས་ཆེན་པོའོ། །ཞེས་གསུངས་པའི་ཕྱིར།    ༈    །ལུགས་འདི་དགེ་སློང་ཟླ་གྲགས་ཀྱི། །ཞེས་སོགས་ཀྱི་སྐབས་སུ། རང་འགྲེལ་ལས། འདི་ལྟར་དབུ་མའི་བསྟན་བཅོས་མ་གཏོགས་པར་བསྟན་བཅོས་གཞན་ལས་སྟོང་པ་ཉིད་ཅེས་བྱ་བའི་ཆོས་འདི་ཕྱིན་ཅི་མ་
ལོག་པར་མི་བརྗོད་པ་དེ་བཞིན་དུ། ཁོ་བོ་ཅག་གིས་འདིར་ལུགས་གང་གིས་བརྒལ་ལན་དང་བཅས་པར་བསྙད་པའི་ལུགས་འདི་ནས་འབྱུང་བ་འདི་ཡང་སྟོང་པ་ཉིད་ཀྱི་ཆོས་ལྟར་བསྟན་བཅོས་གཞན་ན་མེད་དོ། །ཞེས་མཁས་པ་རྣམས་ཀྱིས་ངེས་པར་མཛད་དུ་གསོལ་ལོ། །དེའི་
ཕྱིར་ཁ་ཅིག་གིས། མདོ་སྡེ་པ་རྣམས་ཀྱི་ལུགས་ལ་གང་ཞིག་དོན་དམ་པར་སྨྲས་པ་དེ་ཉིད། དབུ་མ་པ་རྣམས་ཀྱིས་ཀུན་རྫོབ་ཏུ་འདོད་དོ། །ཞེས་སྨྲས་པ་གང་ཡིན་པ་དེ་ནི། དབུ་མའི་བསྟན་བཅོས་ཀྱི་དོན་གྱི་དེ་ཁོ་ན་ཉིད་མངོན་པར་མི་ཤེས་པ་ཁོ་ནས་སྨྲས་པ་ཡིན་ནོ། །ཞེས་

[153B] །ཞེས་གསུངས། འདི་ལ་ཁ་ཅིག་མདོ་སྡེ་པས་དོན་དམ་དུ་ཁས་ལེན་པའི་བུམ་པ་དབུ་མ་པས་ཀུན་རྫོབ་ཏུ་འང་ཁས་མི་ལེན་ཞེས་པའི་དོན་ཡིན་ཞེ་ན་མི་འཐད་དེ། བུམ་པ་མདོ་སྡེ་པས་དོན་དམ་པར་ཁས་ལེན་པ་གང་ཞིག། དེ་དབུ་མ་པས་ཀུན་རྫོབ་ཏུ་ཁས་ལེན་པའི་
ཕྱིར། ཁ་ཅིག་མདོ་སྡེ་པས་རང་གི་མཚན་ཉིད་ཀྱིས་གྲུབ་པའི་དོན་དུ་ཁས་བླངས་པ་དེ། དབུ་མ་པས་ཀུན་རྫོབ་ཏུ་ཡང་ཁས་མི་ལེན་ཞེས་པའི་དོན་ཡིན་ཞེ་ན་དེ་མི་འཐད་དེ། མདོ་སྡེ་པས་གཞི་གྲུབ་ན་རང་གི་མཚན་ཉིད་ཀྱིས་གྲུབ་པས་ཁྱབ་པར་ཁས་ལེན་པའི་ཕྱིར་ཏེ། དེས་འདུས་མ་
བྱས་ཀྱི་ནམ་མཁའ་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ། དེས་འདུས་མ་བྱས་ཀྱི་ནམ་མཁའ་འདུས་མ་བྱས་ཀྱི་ནམ་མཁའ་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར།    ༈    མདོ་སྡེ་པས་
ཁས་ལན་པའི་བདེན་གྲུབ་དེ། དབུ་མ་པས་ཀུན་རྫོབ་ཏུ་ཡང་ཁས་མི་ལེན་ཏེ། མདོ་སྡེ་པས་ཀུན་རྫོབ་དང་དོན་དམ་གང་ཡིན་ཡང། རང་གི་བཏགས་དོན་བཙལ་ན་རྙེད་པར་འཇོག་ལ། དབུ་མ་པས་དེ་ལྟར་རྙེད་པའི་ཆོས་ཀུན་རྫོབ་ཏུ་ཡང་ཁས་མི་ལེན་པའི་ཕྱིར། ཞེས་པ་ལུང་དེའི་དོན་
ཡིན་ནོ། །དབུ་མ་ཐལ་རང་གཉིས་ཀྱི་ལྟ་བ་ལ་མཐོ་དམན་གྱི་ཁྱད་པར་མེད་དོ། ཞེ་ན། ཤེས་རབ་སྒྲོན་མེ་ལས། སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ། རང་རྒྱུད་པས་འདོད་པ་ལྟར་གྱི་སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པ་གང་ཞིག་ཐལ་
རང་གཉིས་ལ་ལྟ་བ་མཐོ་དམན་གྱི་ཁྱད་པར་མེད་པའི་ཕྱིར། འདོད་མི་ནུས་ཏེ། རང་འགྲེལ་ལས། ཇི་ལྟར་དབུ་མའི་བསྟན་བཅོས་མ་གཏོགས་པར། ཞེས་པ་ནས། མཁས་པ་རྣམས་ཀྱིས་ངེས་པར་མཛད་དུ་གསོལ། །ཞེས་པའི་བར་གསུངས་པའི་ཕྱིར། དབུ་མ་ལ་འཇུག་པའི་
རྣམ་བཤད་དགོངས་པ་རབ་གསལ་གྱི་དཀའ་གནད་རྣམས་གསལ་བར་བྱེད་པ་སྐལ་བཟང་མགུལ་རྒྱན་ཞེས་བྱ་བ། རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས་སེ་ར་ཆོས་སྡིང་གི་གཟིམས་ཁང་སེར་པོར་སྦྱར་བའོ།།    ༈    །།འདྲེན་མཆོག་དོན་དམ་སྨྲ་

[154A]༄༅། །བའི་དབང་པོ་ཡི། །ཟབ་དོན་དགོངས་པ་ཇི་བཞིན་འཕགས་མཆོག་ཀླུས། །མཐའ་བྲལ་ལམ་སྲོལ་འབྱེད་པའི་དབུ་མའི་གཞུང། །གང་དེར་ཟབ་དང་རྒྱ་ཆེས་འཇུག་པའི་ཚུལ། །ཟླ་བའི་ཞབས་ཀྱིས་གསལ་མཛད་མན་ངག་དེར། །ཕྱི་རབས་གདུལ་
བྱ་བ་དེ་བླག་འཇུག་བདེའི་ཕྱིར། །འཇམ་མགོན་བླ་མ་ཡབ་སྲས་རིམ་བྱོན་ནས། །དགག་གཞག་དུ་མའི་སྒོ་ནས་གསལ་བར་མཛད། །དེ་ལྟར་མཁས་མང་ས་འཛིན་དབུས་ཉིད་ན། །ཟབ་བརླིང་རྒྱ་ཆེས་མངོན་འཕགས་རི་དབང་བཞིན། །འཇམ་དཔལ་དབྱངས་དང་མི་གཉིས་སྨྲ་
བའི་དབང། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས། །ཟླ་བའི་ཞབས་དང་འཇམ་མགོན་ཙོང་ཁ་པའི། །དགོངས་དོན་སྙིང་པོ་བེ་ཌཱུར་དཀར་པོའི་ཕྲེང། །དག་གསལ་ཚིག་གི་སྲད་བུར་རྒྱུས་པ་འདི། །སྐལ་བཟང་མགུལ་པ་མཛེས་པའི་རྒྱན་དུ་ཆེ། །དེ་ལྟ་བས་ན་སླར་ཡང་
པར་དུ་བཞེངས། །འདིར་འབད་དང་འབྲེལ་གང་གི་བསོད་ནམས་ཀུན། །མཁའ་མཉམ་སྐྱེ་རྒུས་ཅི་དགར་ལོངས་སྤྱད་ཀྱང། །གང་ཕན་མི་འཛད་གཏེར་དུ་རྒྱས་གྱུར་ཅིག། མཐའ་བྲལ་དབུ་མའི་རིགས་པའི་འཕྲུལ་འཁོར་གྱིས། །ཀུན་གྱི་སྲིད་པའི་སྲོག་ལ་རྒོལ་སླད་དུ། །བཤད་སྒྲུབ་
འཁོར་ལོ་གསུམ་གྱི་བྱ་བ་ལ། །ཀུན་ཀྱང་བརྩོན་པའི་གོ་ཆ་སྲ་བརྟན་ཤོག་སྔོན་བྱོན་དམ་པས་གསལ་མཛད་བྱང་བགྲོད་ཀྱི། །ལམ་བཟང་མཆོག་དེར་འཁྲིད་དང་བགྲོད་བྱེད་པའི། །སྐྱེས་བུས་ས་ཆེན་ཡོངས་ཁེངས་དུས་རྟག་ཏུ། །ཟབ་རྒྱས་ཆོས་ཚུལ་ཕྱོགས་བརྒྱར་རྒྱས་
གྱུར་ཅིག། སརྦ་མངྒལཾ།། །།



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]

[001A] །དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ་གྱི་དཀའ་གནད་གསལ་བར་བྱེད་པ་ལེགས་པར་བཤད་པ་བསྐལ་བཟང་མགུལ་རྒྱན་ཞེས་བྱ་བ་ལས་སྨད་ཀྱི་ཆ་བཞུགས་སོ།། །།

[001B] །ས་དྲུག་པ་མངོན་དུ་གྱུར་པ་བཤད་པ་ལ། །འབྲེལ་ནི། བྱང་སེམས་ས་ལྔ་པ་བ་དེས། བསམ་གཏན་གྱི་ཕར་ཕྱིན་ཉམས་སུ་བླངས་པ་ལས། ལམ་གོང་མ་ཅི་ཞིག་ཐོབ་པར་
འགྱུར་ཞེ་ན། ས་དྲུག་པ་མངོན་དུ་གྱུར་བ་ཐོབ་བྱས་པ་ལ། ཁོ་ན་རེ། ས་དྲུག་པ་ལ་མངོན་དུ་གྱུར་པ་ཞེས་བརྗོད་པའི་རྒྱུ་མཚན་དེ་གང། ས་དྲུག་པར་ཡོན་ཏན་གྱི་ཁྱད་པར་གང་ཐོབ་ཅེ་ན། ཐོག་མར་
སའི་ངེས་ཚིག་དང། ས་དྲུག་པར་ཤེར་ཕྱིན་གྱི་ཉམས་ལེན་ལྷག་པའི་ཡོན་ཏན་ཁྱད་པར་ཅན་ཐོབ་ས་འཆད་པ་ལ། མངོན་དུ་ཕྱོགས་པར་མཉམ་བཞག་སེམས་གནས་ཏེ། །ཞེས་སོགས་
ཤཽལོ་ཀ་གཅིག་གསུངས། ཁོ་ན་རེ། ས་དྲུག་པར་ཤེར་ཕྱིན་གྱི་ཉམས་ལེན་ལྷག་པར་ཐོབ་ཅིང། བསྟན་བཅོས་འདིར་དེ་ཉིད་རྒྱས་པར་འཆད་ན་ཚུལ་ཇི་ལྟར་དུ་འཆད་ཅེ་ན། ཇི་ལྟར་ལོང་བའི་
ཚོགས་ཀུན་བདེ་བླག་ཏུ། །ཞེས་པ་ནས། དེ་དག་དེ་སྐད་རབ་ཏུ་བསྒྲགས། ཞེས་པའི་བར་གྱི་ཤེར་ཕྱིན་དེ་རྒྱས་པར་འཆད། དེ་ལྟར་བློ་གྲོས་ཟེར་གྱི་སྣང་བ་གསལ་བྱས་པ། །ཞེས་སོགས་ཤཽལོ་ཀ་
གསུམ་གྱི་དོན་བསྡུས་ཏེ་འཆད་པར་བྱེད། །དང་པོ་ནི། རྫོགས་པའི་སངས་རྒྱས་ཆོས་ལ་མངོན་ཕྱོགས་ཤིང། །ཞེས་བཤད་ན། ས་དྲུག་པར་ཤེར་ཕྱིན་གྱི་ཉམས་ལེན་ལྷག་པར་རྫོགས་པའི་

[002A]༄༅། །སངས་རྒྱས་ཀྱི་ཆོས་ཐོབ་པ་ལ་མངོན་དུ་ཕྱོགས་པར་ཇི་ལྟར་འགྱུར་ཞེ་ན། དེའི་རྒྱུ་མཚན་ཡོད་དེ། ས་ལྔ་པ་མན་ཆད་ལྷག་པར་ཐོབ་པའི་སྦྱིན་སོགས་རྣམས་ཀྱི་སངས་རྒྱས་ཀྱི་སར་སྒྲོད་པ་ཤེར་ཕྱིན་གྱི་ཉམས་ལེན་ཁྱད་
པར་ཅན་གྱི་ཟིན་པ་ལ་རག་ལས་པའི་ཕྱིར། ཞེས་དཔེ་དང་བཅས་ཏེ་སྟོན་པ་ལ། ཇི་ལྟར་ལོང་བའི་ཚོགས་ཀུན་བདེ་བླག་ཏུ། །ཞེས་སོགས་ཤཽལོ་ཀ་གཅིག་གི་འཆད། འདི་རྟེན་འབྱུང་བའི་དེ་ཉིད་མཐོང་བ་དེ། །ཞེས་བཤད་ན་
ས་དྲུག་པ་ནས་གཟིགས་པའི་རྟེན་འབྱུང་གི་དེ་ཁོ་ན་ཉིད་ཇི་ལྟ་བུ་ཡིན་ཞེ་ན། དེ་ཁོ་ན་ཉིད་མངོན་སུམ་དུ་རྟོགས་པ་ལ་འདྲི་ན། སངས་རྒྱས་དང་བྱང་སེམས་གོང་མ་རྣམས་ལ་འདྲི་བར་བྱ་བ་ཡིན་ལ། ལུང་ལ་བརྟེན་ནས་ཤོད་
ཅིག་ཅེ་ན་ལུང་གི་དགོངས་པ་ངེས་པ་ཡང་དཀའ་བའི་ཕྱིར། རང་དབང་དུ་ལུང་གི་དགོངས་པ་འཆད་མི་ནུས་ལ། འོན་ཀྱང། མགོན་པོ་ཀླུ་སྒྲུབ་ཀྱི་རྗེས་སུ་འབྲངས་ནས་འཆད་ཅེས་སྟོན་པ་ལ། ཇི་ལྟར་དེའི་ཆེས་ཟབ་ཆོས་རྟོགས་པ། ཞེས་སོགས་
གསུངས༑ འོ་ན། དེ་འདྲའི་སྟོང་ཉིད་རྒྱས་པར་སྟོན་པའི་སྣོད་རུང་གི་གདུལ་བྱ་དེ་གང་ཞེ་ན། དེ་ངོས་འཛིན་པ་ལ། སོ་སོ་སྐྱེ་བོ་དུས་ནའང་སྟོང་པ་ཉིད་ཐོས་ནས། །ཞེས་སོགས་གསུངས། སྟོང་ཉིད་སྟོན་པའི་སྣོད་རུང་གི་གདུལ་བྱ་ཐེག་ཆེན་
གྱི་རིགས་ཅན་དེ་ལ་སྟོང་ཉིད་བསྟན་པས། ཕན་ཡོན་ཅི་ཞིག་འབྱུང་ཞེ་ན། དེའི་ལན་སྟོན་པ་ལ། དེ་ལ་དེའི་རྗེས་སུ་འགྲོ་བའི་ཡོན་ཏན་འབྱུང། །ཞེས་སོགས་གསུངས། དེས་ན་སྟོང་ཉིད་རྒྱས་པར་སྟོན་པའི་སྣོད་རུང་གི་བསྟན་བཅོས་འདིའི་ཆེད་
དུ་བྱ་བྱའི་གདུལ་བྱ་དེས། སྔར་བཤད་པའི་ཟབ་པ་དང་རྒྱ་ཆེ་བའི་ལམ་ཉམས་སུ་བླངས་པ་ལས། ལམ་གོང་མ་ས་རབ་ཏུ་དགའ་བ་སོགས་རིམས་ཀྱི་ཐོབ་པར་འགྱུར་བས། དེ་འདྲའི་གདུལ་བྱ་དེ། སྟོང་ཉིད་ཉན་པའི་ཕྱིར་དུ་བསྐུལ་རིགས་

[002B] ཟབ་ཅིང་རྒྱ་ཆེའི་ཚུལ་ལ་མཁས་པའི་སྐྱེ་བོས་ནི། །ཞེས་སོགས་གསུངས། འོ་ན། བསྟན་བཅོས་འདིར། ས་དྲུག་པ་ནས་གཟིགས་པའི་རྟེན་འབྱུང་གི་དེ་ཁོ་ན་ཉིད་ཀླུ་སྒྲུབ་ཀྱི་རྗེས་སུ་འབྲངས་ཏེ་འཆད་པའི་ཚུལ་དེ་གང་ཞེ་
ན༑ འདི་ལ་ཡང་དག་པའི་དོན་ལུང་གི་བསྟན་ཚུལ། ལུང་གི་དོན་རིགས་པས་བསྒྲུབ་པ། དེས་གྲུབ་པའི་སྟོང་ཉིད་ཀྱི་རབ་དབྱེ་བཤད་པའོ། །དང་པོ་ལ། བཤད་བྱའི་ལུང་འགོད་པ། ལུང་གི་དོན་བཤད་པའོ། །དང་པོ་ནི། ས་བཅུ་པའི་མདོ་ལས། ཀྱཻ་
རྒྱལ་བའི་སྲས་དག་བྱང་ཆུབ་སེམས་དཔའི་ས་ལྔ་པ་ལ་ལམ་ཤིན་ཏུ་རྫོགས་པའི་བྱང་ཆུབ་སེམས་དཔའ་དེས། བྱང་ཆུབ་སེམས་དཔའི་ས་དྲུག་པ་ལ་འཇུག་སྟེ། དེ་ཆོས་མཉམ་པ་ཉིད་བཅུས་འཇུག་གོ་བཅུ་གང་ཞེ་ན། འདི་ལྟ་སྟེ། ཆོས་ཐམས་
ཅད་མཚན་མ་མེད་པ་མཉམ་པ་ཉིད་དང། ཆོས་ཐམས་ཅད་མཚན་ཉིད་མེད་པ་མཉམ་པ་ཉིད་དང། དེ་བཞིན་དུ་སྐྱེ་བ་མེད་པ་དང། མ་སྐྱེས་པ་དང། དབེན་པ་དང། འདོད་མ་ནས་རྣམ་པར་དག་པ་དང། སྤྲོས་པ་མེད་པ་དང། བླང་བ་མེད་པ་དང་
དོར་བ་མེད་པ་མཉམ་པ་ཉིད་དང། ཆོས་ཐམས་ཅད་སྒྱུ་མ་དང། རྨི་ལམ་དང། མིག་ཡོར་དང། བྲག་ཆ་དང། ཆུ་ཟླ་དང། གཟུགས་བརྙན་དང། སྤྲུལ་པ་ལྟ་བུར་མཉམ་པ་ཉིད་དང། ཆོས་ཐམས་ཅད་དངོས་པོ་དང་དངོས་པོ་མེད་པ་གཉིས་སུ་
མེད་པ་མཉམ་པ་ཉིད་དེ། དེས་ཆོས་ཐམས་ཅད་ཀྱི་རང་བཞིན་དེ་ལྟར་རབ་ཏུ་རྟོགས་པ་ན་རྣོ་ཞིང་རྗེས་སུ་མཐུན་པའི་བཟོད་པས་བྱང་ཆུབ་སེམས་དཔའ་ས་དྲུག་པ་མངོན་དུ་གྱུར་པ་རྗེས་སུ་ཐོབ་སྟེ། ཞེས་གསུངས། གཉིས་པ་ནི། སྐབས་
འདིའི་མཉམ་ཉིད་དེ་ལ་བཅུ་ཡོད་དེ། སྤྲོས་པ་མེད་པར་མཉམ་པ་ཉིད་ཡན་ཆད་བདུན་དང། བླང་དོར་མེད་པར་མཉམ་པ་ཉིད་གཅིག་དང། སྒྱུ་མ་ལྟ་བུར་མཉམ་ཉིད་སོགས་གཅིག་དང། དངོས་པོ་དང་དངོས་པོ་མེད་པ་མཉམ་པ་ཉིད་

[003A]༄༅། །གཅིག་ཏུ་བགྲང་ནས་བཅུ་ཡོད་པའི་ཕྱིར། མཉམ་ཉིད་བཅུའི་དང་པོ་ནི། སྔོ་སེར་ལ་སོགས་པའི་ཆོས་ཐམས་ཅད་ཀྱི་མཚན་མ་མི་འདྲ་བ་རྣམས་སྟོང་ཉིད་མངོན་སུམ་དུ་རྟོགས་པའི་འཕགས་པའི་མཉམ་
བཞག་གི་གཟིགས་ངོར་མེད་པ་མཉམ་པ་ཉིད་དང་པོ་དང། ཆོས་ཐམས་ཅད་རང་གི་མཚན་ཉིད་ཀྱིས་མེད་པར་མཉམ་པ་དེ། མཉམ་ཉིད་གཉིས་པ་སྟེ། དེ་གཉིས་མདོར་བསྟན་དང། གཞན་བརྒྱད་ནི་ཁྱད་པར་དུ་ཕྱེ་ནས་སྟོན་
པ་ཡིན་ཏེ། མ་འོངས་པ་རྣམས་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་གི་སྟོང་ཉིད་གཟིགས་པའི་གཟིགས་ངོར་སྐྱེ་བ་མེད་པར་མཉམ་པ་དེ། མདོར་བསྟན་དང་པོའི་དབང་དུ་བྱས་པའི་མཉམ་ཉིད་གསུམ་པ་
དང། མ་འོངས་པ་རྣམས་རང་བཞིན་གྱིས་སྐྱེ་བ་མེད་པར་མཉམ་པ་དེ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་གསུམ་པའོ། །མདོར་བསྟན་རྒྱས་བཤད་སྦྱོར་ཚུལ་འོག་མ་རྣམས་ལ་ཡང་རིགས་འདྲེ། འདས་པ་དང་
ད་ལྟར་བའི་ཆོས་རྣམས་རང་བཞིན་གྱིས་མ་སྐྱེས་པར་མཉམ་པ་དེ། མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་བཞི་པ་དང། དངོས་པོ་སྐྱེ་འགྱུར་དང། སྐྱེས་པ་རང་བཞིན་གྱིས་གྲུབ་པས་སྟོང་པར་མཉམ་པ་དེ། མདོར་
བསྟན་གཉིས་པའི་དབང་དུ་བྱས་པའི་མཉམ་ཉིད་ལྔ་པ་དང། ཆོས་ཐམས་ཅད་གདོད་མ་ནས་རང་བཞིན་གྱིས་གྲུབ་པའི་དག་པར་མཉམ་པ་དེ། མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་དྲུག་པ་དང། ཆོས་ཐམས་
ཅད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་འཕགས་པའི་མཉམ་བཞག་གིས་ཆོས་ཉིད་གཟིགས་པའི་གཟིགས་ངོར། གཉིས་སྣང་གི་སྤྲོས་པ་མེད་པར་མཉམ་པ་དེ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་བདུན་པ་དང་

[003B] དོར་བ་མེད་པར་མཉམ་པ་དེ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་བརྒྱད་པ་དང། ཆོས་ཐམས་ཅད་སྒྱུ་མ་དང་རྨི་ལམ་དང། མི་གཡོར་དང། བྲག་ཆ་དང། ཆུ་ཟླ་དང། གཟུགས་
བརྙན་དང། སྤྲུལ་པ་ལྟ་བུར་རང་བཞིན་གྱིས་གྲུབ་པས་སྟོང་པར་མཉམ་པ་ཉིད་དེ། མཉམ་ཉིད་དགུ་པ་དང། འདུས་མ་བྱས་ཀྱི་ཆོས་རྣམས་དངོས་མེད་དུ་རང་བཞིན་མེད་པར་མཉམ་པ་དེ་མཉམ་ཉིད་བཅུ་པ་ཡིན། འདིའི་མིག་ཡོར་དེ་གང་
ལ་བྱེད་ཅེ་ན། སྤྱིར་མིག་ཡོར་དང། གཟུགས་བརྙན་མི་འགལ་ཏེ། གཞི་ཤེས་ཀྱི་ལམ་བདེན་གྱི་རྣམ་པ་འཆད་པའི་སྐབས་ཀྱི་མདོ་ལས་གཟུགས་བརྙན་ཞེས་བཤད་པ་ལ། རྒྱན་སྣང་དུ་མིག་ཡོར་ཞེས་འབྱུང་བའི་ཕྱིར། སྐབས་འདིར་དེ་གཉིས་
དོན་མི་གཅིག་སྟེ། དེ་གཉིས་དཔེ་སོ་སོར་གྲངས་བའི་ཕྱིར། འགྲེལ་བཤད་ལྟར་ན་འདིའི་མིག་ཡོར་སྐྱེས་བུའི་ལུས་ཀྱི་གྲིབ་མ་ལ་བྱེད་པ་འམ། གནོད་འཇོམས་ཆུང་བ་ལས་རབ་རིབ་ཅན་ལ་སྐྲ་ཤད་ཛགས་པར་སྣང་བ་ལ་མིག་ཡོར་དུ་བཤད་པ་དེ་ལ་
བྱེད་དམ། ཡང་ཐེག་བསྡུས་བཤད་སྦྱར་ལས། ཐག་འདྲའི་རྩེ་མོ་ཞེས་འགལ་མེའི་འཁོར་ལོ་སྣང་བ་ལ་མིག་ཡོར་དུ་བཤད་པ་རྣམས་ཅི་རིགས་པ་ལ་བྱའོ། །གཉིས་པ་སྟོང་ཉིད་རིགས་པས་གྲུབ་པ་ནི། སྔར་བཤད་པའི་མཉམ་ཉིད་བཅུའི་ནང་ན་
འདུས་བྱས་ཐམས་ཅད་རང་བཞིན་གྱི་སྐྱེ་བ་མེད་པར་མཉམ་པ་ཉིད། བསྟན་བཅོས་འདིར་གཙོ་བོར་བསྟན་ལ་འབེབས་པ་ཡིན་ཏེ། རང་འགྲེལ་ལས། དེའི་ཕྱིར་འདིར་ཆོས་སྐྱེ་བ་མེད་པར་མཉམ་པ་ཉིད་ཁོ་ན་རིགས་པས་བསྟན་པ་ཉིད་ཀྱི་ཆོས་
མཉམ་པ་ཉིད་གཞན་བསྟན་པ་སླ་བར་དགོངས་ཏེ། སློབ་དཔོན་གྱིས་དབུ་མའི་བསྟན་བཅོས་ཀྱི་དང་པོར། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དང་གང་ན་ཡང། །སྐྱེ་བ་ནམ་ཡང་ཡོད་མ་

[004A]༄༅། །ཡིན། ཞེས་སོགས་གསུངས་པའི་ཕྱིར། འོ་ན་བསྟན་བཅོས་འདིར་འདུས་བྱས་རང་བཞིན་གྱི་སྐྱེ་མེད་དུ་གཏན་ལ་འབེབས་ཚུལ་དེ་གང་ཞེ་ན། འདི་ལ་ཆོས་ཀྱི་བདག་མེད་རིགས་པས་བསྒྲུབ་པ་དང། གང་ཟག་གི་བདག་མེད་
རིགས་པས་བསྒྲུབ་པ་གཉིས། དང་པོ་ནི། དེ་ཉིད་དེ་ལས་འབྱུང་མིན། ཞེས་པ་ནས། རྣམ་དཔྱོད་པ་ནི་མྱུར་དུ་གྲོལ་བར་འགྱུར། ཞེས་པའི་བར་གྱིས་བཤད། གཉིས་པ་ནི། ཉོན་མོངས་སྐྱོན་རྣམས་ཞེས་པ་ནས། དེ་སྐད་སྔར་བཤད་ལྷག་མ་
ཕྱོགས་འདི་ཉིད་ཀྱི་རྟོགས་པར་བྱ། ཞེས་པའི་བར་གྱིས་འཆད། དེས་གྲུབ་པའི་སྟོང་ཉིད་ཀྱི་རབ་དབྱེ་ནི། བདག་མེད་འདི་ནི་འགྲོ་བ་རྣམས་གྲོལ་ཕྱིར། ཞེས་པ་ནས། དེ་དག་དེ་སྐད་རབ་ཏུ་བསྒྲགས་ཞེས་པའི་བར་གྱིས་དང། ཆོས་ཀྱི་བདག་མེད་རིགས་
པས་སྒྲུབ་པ་ལ་ཡང། བདག་མེད་གཉིས་སྒོམ་པའི་རིམ་པ་ལ། དང་པོར་གང་ཟག་གི་བདག་མེད་བསྒོམ་པར་བྱེད་ཀྱང་འདིར་རྟོགས་དཀའ་སླའི་རིམ་པའི་དབང་དུ་བྱས་ནས། ཐོག་མར་ཆོས་ཀྱི་བདག་མེད་གཏན་ལ་འབེབས་པ་ཡིན་ལ། དེ་ཡང་
དངོས་སྨྲ་བ་རྣམས་ཀྱི་འདུས་བྱས་རང་བཞིན་གྱིས་གྲུབ་པར་འཛིན་པའི་ལོག་རྟོགས་འགོགས་དཀའ་ཞིང། དེ་ཁེགས་ན་འདུས་མ་བྱས་རང་བཞིན་གྱིས་གྲུབ་པ་ཞར་ལ་ཁེགས་པས། ཐོག་མར་ཕུང་པོ་སོགས་འདུས་བྱས་ཀྱི་ཆོས་རྣམས་ཀྱི་
བདག་མེད་གཏན་ལ་འབེབས་ཞིང། དེ་ཡང་དངོས་སྨྲ་བས་འདུས་བྱས་ལ་སྐྱེ་འཇིག་གནས་གསུམ་མཐོང་བའི་རྒྱུ་མཚན་གྱིས་རང་བཞིན་གྱིས་གྲུབ་པར་འཛིན་པས། བསྟན་བཅོས་འདིས་འདུས་བྱས་རང་བཞིན་གྱིས་སྐྱེ་མེད་དུ་ཐོག་མར་
གཏན་ལ་འབེབས་པར་བྱེད་ལ། འདི་ལ་ཡང་རང་བཞིན་གྱི་སྐྱེ་བ་མེད་པའི་དམ་བཅའ་བཞག་པ་ནི། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག་ཞེས་སོགས་ཀྱི་བཤད། དེ་ཡང་གཞུང་འདིས་མཐའ་བཞི་ལས་སྐྱེ་བ་མེད་པའི་དམ་

[004B] མཐའ་བཞི་གང་རུང་ལས་མི་སྐྱེ་བའི་རྟགས་ཀྱི། དངོས་པོ་རང་བཞིན་གྱིས་སྐྱེ་མེད་དུ་སྒྲུབ་པའི་རྟགས་ཡང་དག་དངོས་སུ་བསྟན་པ་མ་ཡིན་ཏེ། རང་འགྲེལ་ལས། འདིར་མ་ཡིན་ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད་རང་ལ་
སྐྱེ་བ་དང་འབྲེལ་གྱི་ཡོད་པ་དང་ནི་མ་ཡིན་ཏེ། དེ་དགག་པ་དོན་གྱིས་འགྲུབ་པའི་ཕྱིར། ཞེས་གསུངས་པའི་ཕྱིར། འདིར་དངོས་སུ་མཐའ་བཞི་གང་རུང་ལ་སྐྱེ་བ་མེད་པའི་དམ་བཅའ་ཙམ་བཞག་པ་ཡིན་ཀྱང། རང་བཞིན་གྱིས་སྐྱེ་བ་མེད་པའི་དམ་བཅའ་
བཞག་ཞེས་ངེས་པར་སྨོས་དགོས་སྟེ། རང་བཞིན་གྱི་སྐྱེ་བ་ལ་མཐའ་བཞིའི་སྐྱེ་བ་གང་རུང་གི་ཁ་ཚོན་ཆོད་ཅིང། རང་བཞིན་གྱི་སྐྱེ་བ་ཁས་ལེན་པ་རྣམས་ཀྱི་མཐའ་བཞི་གང་རུང་ལས་སྐྱེ་བ་ངེས་པར་ཁས་ལེན་དགོས་པའི་ཕྱིར། བསྟན་བཅོས་འདིར་མཉམ་
ཉིད་བཅུའི་ནང་ནས་རང་བཞིན་གྱིས་སྐྱེ་བ་མེད་པར་མཉམ་ཉིད་དེ་གཙོ་བོར་གཏན་ལ་འབབས་པ་ལ་རང་བཞིན་གྱི་སྐྱེ་བ་མེད་པའི་དམ་བཅའ་བཞག་ཞེས་སྨོས་པ་ལ་དགོས་པ་ཁྱད་པར་ཅན་ཡོད་པའི་ཕྱིར། འདི་ལ་ས་བཅད་ནོར་བ་ཡིན་སྙམ་དུ་
མ་འཛིན་ཅིག་དེས་ན་ཆོས་ཀྱི་བདག་མེད་རིགས་པས་སྒྲུབ་པ་ལ། མཐའ་བཞིའི་སྐྱེ་བ་བདེན་པ་གཉིས་ཆར་དུ་དགག་པ། དེ་ལྟར་བཀག་པ་ལ་རྩོད་པ་སྤངས་པ། བརྟེན་འབྱུང་གི་སྐྱེ་བ་ཉིད་ཀྱི་མཐར་འཛིན་གྱི་ལོག་རྟོག་འགོག་ཚུལ། རིགས་པས་
དཔྱད་པ་བྱས་པའི་འབྲས་བུ་ངོས་བཟུང་བ་དང་བཞི། དང་པོ་ལ་རང་བཞིན་གྱི་སྐྱེ་བ་མེད་པའི་དམ་བཅའ་བཞག་པ། དེ་རིགས་པས་སྒྲུབ་པའི་སྒྲུབ་བྱེད་བསྟན་པ། མཐའ་བཞིའི་སྐྱེ་བ་བཀག་པའི་བསྒྲུབ་པའི་དོན་དང་གསུམ། དང་པོ་རང་བཞིན་གྱི་སྐྱེ་བ་མེད་
པའི་དམ་བཅའ་བཞག་པ་ནི། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག་ཞེས་སོགས་ཀྱི་བཤད། གཉིས་པ་ལ་བདག་སྐྱེ་དགག་པ། གཞན་སྐྱེ་དགག་པ། གཉིས་ཀ་ལས་སྐྱེ་བ་དགག་པ། རྒྱུ་མེད་ལས་སྐྱེ་བ་དགག་

[005A]༄༅། །བ་དང་བཞི། དང་པོ་ནི། དེ་ཉིད་དེ་ལས་འབྱུང་ན་ཡོན་ཏན་འགའ་ཡང་ཡོད་མ་ཡིན། ཞེས་པ་ནས། བྱ་མིན་རྒྱ་ཆེར་བཤད་པའི་ཉེས་བར་ཐལ་བར་འགྱུར་ཕྱིར་རོ། །ཞེས་པའི་བར་གྱིས་བཤད། གཉིས་པ་ནི། གཞན་ལ་བརྟེན་
ནས་གལ་ཏེ་གཞན་ཞིག་འབྱུང་བར་འགྱུར་ན་ནི། ཞེས་པ་ནས། སྟོང་ཉིད་དོན་ཅན་ངེས་དོན་ཤེས་པར་གྱིས་ཞེས་པའི་བར་གྱིས་བཤད། གསུམ་པ་ནི། གཉིས་ལས་སྐྱེ་བའང་རིགས་པའི་ངོ་བོ་མ་ཡིན་གང་གི་ཕྱིར། ཞེས་སོགས་ཀྱིས་བཤད་
བཞི་པ་ནི། གལ་ཏེ་རྒྱུ་མེད་ཁོ་ནར་སྐྱེ་བར་ལྟ་ཞིག་འགྱུར་ན་ནི། ཞེས་སོགས་ཀྱིས་བཤད། མཐའ་བཞིའི་སྐྱེ་བ་བཀག་པ་གྲུབ་པའི་དོན་ནི། གང་གིས་ཕྱིར་ན་བདག་དང་གཞན་དང་གཉིས་ཀ་ལས་སྐྱེས་དང། །རྒྱུ་ལ་མ་ལྟོས་
ཡོད་པ་མིན་པས་དངོས་རྣམས་རང་བཞིན་བྲལ། །ཞེས་པས་འཆད། དེ་ལྟར་བཀག་པ་ལ་རྩོད་པ་སྤང་བ་ནི། གང་གིས་སྤྲིན་ཚོགས་དང་མཚུངས་གཏི་མུག་ལྟུག་པོ་འཇིག་རྟེན་ལ། ཞེས་སོགས་ཀྱིས་འཆད། བརྟེན་འབྱུང་གི་སྐྱེ་བ་ཉིད་ཀྱི་མཐར་
འཛིན་གྱི་ལོག་རྟོག་འགོག་ཚུལ། གང་ཕྱིར་རྒྱུ་མེད་པ་དང་དབང་ཕྱུག་གི་ཞེས་སོགས་ཀྱིས་འཆད། རིག་པས་དཔྱད་པ་བྱས་པའི་འབྲས་བུ་ངོས་བཟུང་བ་ནི། །སོ་སོ་སྐྱེ་བོ་རྣམས་ནི་རྟོག་པས་ཅིང་ཞེས་སོགས་ཀྱི་འཆད། མངོན་དུ་ཕྱོགས་
པར་མཉམ་བཞག་སེམས་གནས་ཏེ། ཞེས་སོགས་ཀྱི་སྐབས་སུ། རང་འགྲེལ་ལས། བྱང་ཆུབ་སེམས་དཔའ་ས་ལྔ་བར། བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་དག་པ་ཐོབ་པས། ས་དྲུག་པར་མཉམ་པར་བཞག་པའི་སེམས་
ལ་གནས་ཤིང། རྟེན་ཅིང་འབྲེལ་བར་འབྱུང་བ་ཟབ་མོ་དེ་ཉིད་མཐོང་བའི་བྱང་ཆུབ་སེམས་དཔའ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་བས་འགོག་པ་ཐོབ་པར་འགྱུར་གྱི་སྔ་རོལ་ཏུ་ནི་མ་ཡིན་ཏེ། ཤེས་རབ་ལྷག་པར་གྱུར་

[005B] ཏེ། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ཕུལ་དུ་བྱུང་བ་དང་ལྡན་པས་ནི་འགོག་པ་ཐོབ་པར་མི་ནུས་སོ། །ཞེས་གསུངས་པའི་དོན་ལ་ཁ་ཅིག་ས་དྲུག་པ་མན་ཆད་དུ་འགོག་པའི་སྙོམས་འཇུག་ཐོབ་པ་མེད་དེ། དེ་མན་ཆད་དུ་
ཤེར་ཕྱིན་ཕུལ་དུ་བྱུང་བ་ཐོབ་པ་མེད་པའི་ཕྱིར། ཞེས་ཟེར་བ་མི་འཐད་དེ། ས་དྲུག་པ་མན་ཆད་དུ་འགོག་པའི་སྙོམས་འཇུག་ཐོབ་པ་ཡོད་པར་ཐལ། ཕྱིར་མི་འོང་ལུས་མངོན་བྱེད་དང། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་
བཅོམ་གྱི་འགོག་སྙོམས་ཐོབ་པའི་ཕྱིར། རྟགས་སླ། གཞན་ཡང། ས་དྲུག་པ་མན་ཆད་དུ་འགོག་པའི་སྙོམས་འཇུག་ཐོབ་པ་ཡོད་པར་ཐལ། མཐོང་ལམ་རྩེ་སྦྱོར་གྱིས་བསྡུས་པའི་མཐར་གནས་སྙོམས་འཇུག་དགུ་ཡོད་པའི་ཕྱིར་ཏེ། མདོ་
ལས་དེ་རྣམ་པར་ཐར་པ་བརྒྱད་པོ་དེ་དག་དང་མཐར་གྱི་གནས་པའི་སྙོམས་པར་འཇུག་པ་དགུ་པོ་དེ་དག་རྣམ་པར་ཕྱེ་ཞིང། སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་གོ་ཞེས་གསུངས་པའི་ཕྱིར། རང་ལུགས་ལ་
འགྲེལ་པ་དེའི་དོན་ནི། ས་དྲུག་པའི་སྔ་རོལ། ས་ལྔ་པ་མན་ཆད་དུ་འདིར་བསྟན་ཐུན་མོང་མ་ཡིན་པའི་འགོག་སྙོམས་མ་ཐོབ་སྟེ། ས་ལྔ་བ་མན་ཆད་དུ་ཤེར་ཕྱིན་ལྷག་པའི་ཡོན་ཏན་ཁྱད་པར་ཅན་མ་ཐོབ་པའི་ཕྱིར་ཏེ། དེ་ལྟར་ཡང།    ༈   
ཆེན་ལས། དེའི་ཕྱིར་འགོག་པ་ལ་སྙོམས་པར་འཇུག་པ་ཐུན་མོང་མ་ཡིན་པ་འདི་ནས་ཐོབ་པ་ཡིན་ནོ། །ཞེས་གསུངས་པའི་ཕྱིར། དེས་ན་རང་ཐོབ་བྱེད་ཀྱི་ཐབས་སུ་གྱུར་པའི་འཇིག་རྟེན་ལས་འདས་པའི་ལམ་དང་སྲིད་རྩེའི་དངོས་གཞིའི་སྙོམས་
འཇུག་ལ་བརྟེན་ནས་ཐོབ་ཅིང། སྲིད་རྩེ་ལ་འདོད་ཆགས་དང་བྲལ་བའི་རིགས་སུ་གནས་པས་རབ་ཏུ་ཕྱེ་བའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་འགོག་སྙོམས་ཀྱི་མཚན་ཉིད། འོ་ན་ཅིའི་ཕྱིར་འགོག་པའི་སྙོམས་འཇུག་ཅེས་བ་

[006A]༄༅། །ཞེ་ན། ས་དྲུག་པའི་མཉམ་བཞག་ཡེ་ཤེས་ཆོས་ཅན། ཁྱོད་ལ་འགོག་པའི་སྙོམས་འཇུག་ཞེས་བརྗོད་པའི་རྒྱུ་མཚན་ཡོད་དེ། དེ་བཞིན་ཉིད་ལ་འགོག་པ་ཞེས་བྱ་ལ། དེ་ལ་སྙོམས་པར་འཇུག་པའི་ཡེ་ཤེས་ཡིན་པའི་རྒྱུ་མཚན་
གྱི་དེ་ལྟར་བརྗོད་པའི་ཕྱིར། དེ་བཞིན་ཉིད་ལ་འགོག་པ་ཞེས་བརྗོད་པའི་རྒྱུ་མཚན་ཡོད་དེ། དེ་བཞིན་ཉིད་མངོན་སུམ་དུ་རྟོགས་པའི་ཡེ་ཤེས་དེ་གཉིས་སྣང་གི་སྤྲོས་པ་བཀག་པའི་ཡེ་ཤེས་ཡིན་པའི་ཕྱིར། དེ་ལྟར་ཡང། རང་འགྲེལ་ལས་
དེ་བཞིན་ཉིད་ལ་འགོག་པ་ཞེས་བརྗོད་དེ། འདིར་སྤྲོས་པ་ཐམས་ཅད་འགོག་པར་འགྱུར་བའི་ཕྱིར། ཞེས་གསུངས། དེ་ཡང་སྒྲ་བཤད་པ་ཙམ་ཡིན་གྱི། སྟོང་ཉིད་ལ་གཉིས་སྣང་ནུབ་པའི་ཡེ་ཤེས་ཡིན་ན། འགོག་པའི་སྙོམས་འཇུག་
ཡིན་མི་དགོས་ཏེ། འགོག་པའི་སྙོམས་འཇུག་ཐོབ་པ་ལ་སྲིད་རྩེའི་དངོས་གཞིའི་སྙོམས་འཇུག་ཐོབ་དགོས་པའི་ཕྱིར་དང། འགོག་པའི་སྙོམས་འཇུག་ཐོབ་པ་ལ། འདས་ལམ་ཐོབ་པ་སྔོན་དུ་འགྲོ་དགོས་པའི་ཕྱིར། ཁོ་ན་རེ། ཁྱོད་
ཀྱི་འཇུག་འགྲེལ་གྱི་དོན་འཆད་ཚུལ་དེ་མི་འཐད་དེ། ས་དྲུག་པར་འགོག་པའི་སྙོམས་འཇུག་ཐུན་མོང་མ་ཡིན་པར་མ་ཐོབ་པར་ཐལ། ས་དྲུག་པར་ཤེར་ཕྱིན་ཕུལ་དུ་བྱུང་བ་མ་ཐོབ་པའི་ཕྱིར། ཁྱབ་པ་ཁས། རྟགས་གྲུབ་སྟེ་
སློབ་ལམ་ན་ཤེར་ཕྱིན་མེད་པའི་ཕྱིར། ཞེ་ན། སློབ་ལམ་ན་ཤེར་ཕྱིན་ཡོད་དེ། སློབ་ལམ་ན་སྦྱིན་པའི་ཕར་ཕྱིན་ཡོད་པ་གང་ཞིག་རྒྱུ་མཚན་མཚུངས་པའི་ཕྱིར། དང་པོ་གྲུབ་སྟེ། སྒྲིབ་གཉིས་སྤངས་པའི་སངས་རྒྱས་ཀྱི་སར་
ཕྱིན་པར་བྱེད་པའི་བྱང་སེམས་ཀྱི་སྦྱིན་པ་ཡིན་ན། སྦྱིན་པའི་ཕར་ཕྱིན་ཡིན་དགོས་པའི་ཕྱིར་ཏེ། རང་འགྲེལ་ལས། ཡོངས་སུ་བསྔོ་བའི་ཁྱད་པར་གྱིས་ཕ་རོལ་ཏུ་འགྲོ་བ་ལ། ངེས་པར་བཞག་ན་ནི། སྦྱིན་པའི་ཕ་རོལ་ཏུ་ཕྱིན་པའི་མིང་

[006B] ཞེས་པའི་བར་དང། ཊིཀ་ཆེན་ལས། ཕ་རོལ་ཏུ་ཕྱིན་པའི་དོན་ལ་ཕ་རོལ་འདིར་ཕྱིན་པ་ཞེས་ལས་ལ་སྦྱར་ན་སངས་རྒྱས་ཀྱི་སར་ཕྱིན་པ་ཡིན་ལ། འདིས་ཕ་རོལ་ཏུ་ཕྱིན་པར་བྱེད་པ་ཞེས་བྱེད་པ་ལ་སྦྱར་ན་སློབ་ལམ་ན་ཡང་ཕར་
ཕྱིན་ཡོད་དོ། །ཞེས་གསུངས། ཁོ་ན་རེ། རང་འགྲེལ་ལས། དེ་ལ་ཕ་རོལ་ཞེས་བྱ་བ་ནི། གང་འཁོར་བའི་རྒྱ་མཚོའི་ཕར་འགྲམ་མམ་དོགས་སྟེ། ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པ་སྤངས་པའི་རང་བཞིན་མངའ་བའི་སངས་རྒྱས་ཉིད་དོ། །
ཕ་རོལ་དུ་སོན་པའི་ཕ་རོལ་ཏུ་ཕྱིན་པའོ། །ཞེས་བྱ་སྟེ། ཞེས་གསུངས་པ་དང་འགལ་ལམ་སྙམ་ན། སྐྱོན་མེད་དེ། ཕ་རོལ་ཏུ་ཕྱིན་པར་བྱེད་པའི་བྱང་སེམས་ཀྱི་ཡེ་ཤེས་དང། ཕ་རོལ་ཏུ་ཕྱིན་ཟིན་པའི་ཡེ་ཤེས་གང་རུང་ལ་ཕར་ཕྱིན་དུ་འཇོག་
པའི། ཕ་རོལ་དེ་སྒྲིབ་གཉིས་སྤངས་པའི་སངས་རྒྱས་ལ་བྱེད་པ་ལུང་དེའི་དོན་ཡིན་པའི་ཕྱིར། རྩ་བའི་རྟགས་གཉིས་པ་རྒྱུ་མཚན་མཚུངས་པ་ཡང་གྲུབ་སྟེ། རང་འགྲེལ་ལས། ཚུལ་ཁྲིམས་ལ་སོགས་པ་འཆད་པར་འགྱུར་བ་དེ་དག་ཀྱང། དེ་བཞིན་དུ་རིགས་པར་བྱའོ། ཞེས་གསུངས་པའི་ཕྱིར། སློབ་ལམ་ན་སྦྱིན་པའི་ཕར་ཕྱིན་ཡོད་དེ། སེམས་བསྐྱེད་བསྔོ་བ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྦྱིན་པ་དེ་ཡིན་ན། སྦྱིན་པའི་ཕར་ཕྱིན་ཡིན་
དགོས་པའི་ཕྱིར་ཏེ། དེ་ཡིན་ན། འཇིག་རྟེན་ལས་འདས་པའི་སྦྱིན་པའི་ཕར་ཕྱིན་ཡིན་དགོས་པའི་ཕྱིར། རྟགས་གྲུབ་སྟེ། སྦྱིན་པ་སྦྱིན་བྱ་ལེན་པོ་གཏོང་པོས་སྟོང། ཞེས་སོགས། སེམས་བསྐྱེད་བསྔོ་བ་སྟོང་ཉིད་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པའི་སྦྱིན་པ་དེ། འཇིག་རྟེན་ལས་འདས་པའི་སྦྱིན་པའི་ཕར་ཕྱིན་དང། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་མ་ཟིན་ཀྱང། ཐེག་ཆེན་སེམས་བསྐྱེད་ཀྱིས་ཟིན་པའི་སྦྱིན་པ་འཇིག་རྟེན་པའི་ཕར་ཕྱིན་གྱི་དོན་དུ་

[007A]༄༅། །གསལ་བར་བསྟན་པའི་ཕྱིར། གཞན་ཡང། འགོག་སྙོམས་གྱི་དོན་སྔར་ལྟར་ཁས་བླངས་པ་ལ། ཁ་ཅིག་འགོག་སྙོམས་ཡིན་ན། ཐུན་མོང་མ་ཡིན་པའི་འགོག་སྙོམས་ཡིན་དགོས་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། རང་རྒྱུད་པ་དང། ཐལ་འགྱུར་བ་གཉིས་ཀས་འགོག་སྙོམས་སུ་ཁས་ལེན་པའི་འགོག་སྙོམས་གཅིག་མེད་པར་ཐལ། འདོད་པའི་ཕྱིར། འདོད་ན། འགོག་སྙོམས་ལ་ཐུན་མོང་བའི་འགོག་སྙོམས་དང། ཐུན་མོང་མ་ཡིན་
པའི་འགོག་སྙོམས་གཉིས་སུ་དབྱེར་མེད་པར་ཐལ། འདོད་པའི་ཕྱིར། འདོད་ན། ཊིཀ་ཆེན་ལས། འགོག་པ་ལ་སྙོམས་པར་འཇུག་པ་ཐུན་མོང་མ་ཡིན་པ་འདི་ནས་ཐོབ་པ་ཡིན་ནོ། །ཞེས་འགོག་སྙོམས་ལ་ཐུན་མོང་བ་དང། མཐུན་མོང་མ་ཡིན་
པ་གཉིས་སུ་གསུངས་པ་མི་འཐད་པར་ཐལ། འདོད་པའི་ཕྱིར། སྙམ་ན་སྐྱོན་མེད་དེ། དགག་གཞི་ཡིད་ཀྱི་རྣམ་ཤེས་ཕྲ་མོའི་སྟེང་དུ། དགག་བྱ་ཚོར་འདུ་རག་པ་འཁོར་བཅས་བཀག་པའི་སྙོམས་འཇུག་དེ་ཐེག་པ་ཐུན་མོང་བའི་མདོ་
ལས་འགོག་སྙོམས་སུ་བཤད་པས་དེ་ལ་ཐུན་མོང་བའི་འགོག་སྙོམས་ཞེས་གསུངས་པ་ཡིན་གྱི། དེ་འགོག་སྙོམས་སུ་ཁས་མི་ལེན་པའི་ཕྱིར། དཔེར་ན། ཊིཀ་ཆེན་ལས། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་ལ་ཐུན་མོང་བའི་འཇིག་ལྟ་
ཞེས་གསུངས་ཀྱང། དེ་འཇིག་ལྟ་མ་ཡིན་པའི་ཕྱིར། རང་ལུགས་ལ་མི་བཞེད་པ་བཞིན་ནོ། །ཁོ་ན་རེ། འགོག་སྙོམས་ཡིན་ན། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་མི་དགོས་པར་ཐལ། བྱང་འཕགས་ཀྱི་རྒྱུད་ཀྱི་འགོག་
སྙོམས་དེ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་ཀྱང། ཕྱིར་མི་འོང་ལུས་མངོན་བྱེད་དང། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་སྙོམས་དེ་ཆོས་ཉིད་ལ་རྩེ་གཅིག་ཏུ་

[007B] ཞེས་ཟེར་པ་མི་འཐད་དེ། འོ་ན། ཕྱིར་མི་འོང་ལུས་མངོན་བྱེད་དང་གཉིས་ཀའི་ཆ་ལས་རྣམ་པར་གྲོལ་བའི་ཐེག་དམན་དགྲ་བཅོམ་གྱི་སྟོང་ཉིད་མངོན་སུམ་དུ་མ་རྟོགས་ཞིང། བྱང་འཕགས་ཀྱི་སྟོང་ཉིད་མངོན་སུམ་དུ་རྟོགས་པའི་ཁྱད་པར་དེ་འཐད་པར་ཐལ། དམ་བཅའ་དེའི་ཕྱིར། ཡང་བདག་གི་བླ་མ་མཁས་པའི་དབང་པོ་ཁ་ཅིག་དོགས་པ་འདི་ལྟར་གསུངས་ཏེ། འགོག་པ་ལ་འགོག་པ་སྤེལ་བ་མི་འཐད་པར་གསུངས་པ་མི་རིགས་པར་
ཐལ། ཡར་འོངས་ཐོད་རྒལ་གྱི་སྤེལ་གཞི་བསམ་གཟུགས་བརྒྱད་པོ་དང། སྤེལ་ཆོས་འགོག་པ་གཉིས་ཀ་འགོག་པའི་སྙོམས་འཇུག་ཏུ་མཚུངས་པའི་ཕྱིར། དེར་ཐལ། དེའི་སྤེལ་གཞི་བསམ་གཟུགས་བརྒྱད་པོ་དེ་འགོག་པའི་སྙོམས་འཇུག་ཡིན་པའི་
ཕྱིར། ཡར་འོངས་ཐོད་རྒལ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཡིན་ན། འགོག་པའི་སྙོམས་འཇུག་ཡིན་དགོས་པའི་ཕྱིར། ཡང་ཡར་འོངས་ཀྱི་འགོག་པ་དང། མར་འོངས་ཀྱི་འགོག་པ་ལ། ཞི་མ་ཞིའི་ཁྱད་
པར་མེད་པར་ཐལ། དེ་གཉིས་ཀ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་སུ་མཚུངས་པའི་ཕྱིར། རྟགས་ཁས། ཞེས་གསུངས་པ་ལ་ལན་ཅི་འདེབས་གཟིགས་ཤིག།    ༈    །།དེ་ཉིད་དེ་ལས་
འབྱུང་མིན་གཞན་དག་ལས་ལྟ་ག་ལ་ཞིག་ཞེས་སོགས་ཀྱི་སྐབས་སུ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ངོས་བཟུང་བ་དང། དེ་འགོག་པའི་ཚུལ་བཤད་པ་དང་གཉིས། དང་པོ་ནི། མཁས་པ་ཁ་ཅིག་དོན་
དམ་དཔྱོད་བྱེད་ཀྱི་དགག་བྱ་ལ་བརྒྱད་ཡོད་དེ། དོན་དམ་པར་གྲུབ་པ། བདེན་པར་གྲུབ་པ། དེ་ཁོ་ན་ཉིད་དུ་གྲུབ་པ། ཡང་དག་པར་གྲུབ་པ། རང་བཞིན་གྱི་གྲུབ་པ། རང་ངོས་ནས་གྲུབ་པ། རང་གི་མཚན་ཉིད་ཀྱི་གྲུབ་པ། རྫས་སུ་གྲུབ་པ་རྣམས་སུ་ཡོད་

[008A]༄༅། །ཕྱིར། ཟེར་ན། འོ་ན། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡོད་པར་ཐལ། དེ་ལ་བརྒྱད་དུ་ཡོད་པའི་ཕྱིར། གཞན་ཡང། དེ་ལ་བརྒྱད་ཀྱི་གྲང་ངེས་བྱེད་པ་མི་འཐད་པར་ཐལ། ཁྱོད་ལྟར་ན། ཆོས་ཉིད་དུ་གྲུབ་པ་
གནས་ལུགས་སུ་གྲུབ་པ། སློབ་པ་འཕགས་པའི་མཉམ་གཞག་ཡེ་ཤེས་ཀྱི་དངོས་ཀྱི་གཞལ་བྱར་གྲུབ་པ། རྣམས་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར་ཏེ། ཆོས་ཐམས་ཅད་ཆོས་ཉིད་དུ་གྲུབ་པ། གནས་
ལུགས་སུ་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པ་གང་ཞིག་བདེན་པར་གྲུབ་པ་དོན་དམ་པར་གྲུབ་པ་རྣམས། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར། ཕྱི་མ་ཁས། དང་པོ་དེར་ཐལ། ཆོས་
ཐམས་ཅད་དེ་ཁོ་ན་ཉིད་དུ་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར། གཞན་ཡང། བདེན་པར་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན་
དེ་མྱུ་གུ་བདེན་མེད་དུ་སྒྲུབ་པར་བྱེད་པའི་རྟགས་ཀྱི་དགག་བྱ་ཡིན་པར་ཐལ། འདོད་པའི་ཕྱིར། བདེན་མེད་དུ་མྱུ་གུ་བདེན་མེད་དུ་སྒྲུབ་པར་བྱེད་པའི་རྟགས་ཀྱིས་སྒྲུབ་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་བསྒྲུབ་བྱའི་ཆོས་
ཡིན་པའི་ཕྱིར། ཁ་ཅིག་རང་རྒྱུད་པས་དོན་དམ་པར་གྲུབ་པ། བདེན་པར་གྲུབ་པ། དེ་ཁོ་ན་ཉིད་དུ་གྲུབ་པ་རྣམས་ཁས་མི་ལེན་ཅིང། ཕྱི་མ་ལྔ་པོ་ཁས་ལེན་པ་ཡིན་ཟེར་ན། རང་རྒྱུད་པས་ཡང་དག་པར་གྲུབ་པར་ཁས་ལེན་པར་
ཐལ། དམ་བཅའ་འཐད་པའི་ཕྱིར། འདོད་ན། རང་རྒྱུད་པའི་ཐད་ཀྱི། དྲང་ངེས་རྣམ་འབྱེད་ལས། འོ་ན། དེ་ཙམ་མ་ཡིན་པའི་དོན་དམ་པར་གྲུབ་པ་དང། ཡང་དག་པར་གྲུབ་པ་ཞེས་བཤད་པའི། དགག་བྱ་དེ་ཅི་འདྲ་གཅིག་ཡིན་སྙམ་

[008B] ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། རང་རྒྱུད་པ་གཞིར་བཞག་ལ། དེས་ཡང་དག་པར་གྲུབ་པ་ཁས་ལེན་པར་ཐལ། དེས་ཡང་དག་པའི་ཀུན་རྫོབ་ཁས་ལེན་པའི་ཕྱིར། ཟེར་ན། འོ་ན། རང་རྒྱུད་པས་དོན་དམ་པར་
གྲུབ་པ་ཁས་ལེན་པར་ཐལ། དེས་དོན་དམ་བདེན་པ་ཁས་ལེན་པའི་ཕྱིར། ཁྱབ་པ་ཁས། མཁས་པ་ཁ་ཅིག་ཆོས་ཐམས་ཅད་མིང་གི་བཏགས་པ་ཙམ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་གཅིག་བྱུང་
ན༑ དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ཏེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་དེ། རྟགས་པ་མཐའ་བཟུང་གི་ཚུལ་གྱི་ངོས་འཛིན་པ་ཡིན། ཞེས་གསུངས། འོ་ན། ཆོས་ཐམས་ཅད་མིང་གིས་བཏགས་པ་ཙམ་མ་
ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་མ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་ཡིན་པར་ཐལ། ཆོས་ཐམས་ཅད་བདེན་པར་
གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར་ཏེ། མྱུ་གུ་བདེན་པར་གྲུབ་པ་དེ། དེ་ཡིན་པའི་ཕྱིར། དེ་མྱུ་གུ་བདེན་མེད་དུ་སྒྲུབ་པར་བྱེད་པའི་རྟགས་ཀྱི་དགག་བྱ་ཡིན་པའི་ཕྱིར་ཏེ། མྱུ་གུ་བདེན་མེད་དེ། དེ་བདེན་མེད་
དུ་སྒྲུབ་པར་བྱེད་པའི་རྟགས་ཀྱི་སྒྲུབ་བྱ་ཡིན་པའི་ཕྱིར། ཁོ་ན་རེ། ཊིཀ་ཆེན་ལས། དེས་བཟུང་པའི་ཞེན་ཡུལ་ནི། བརྟགས་པ་མཐའ་བཟུང་གི་ཚུལ་གྱི་བདེན་ཚད་དོ། །ཞེས་གསུངས་པ་མི་འཐད་པར་ཐལ། དོན་དམ་དཔྱོད་བྱེད་ཀྱི་རྟགས་ཀྱི་དགག་
བྱ་དེ་རྟགས་པ་མཐའ་བཟུང་གི་ཚུལ་གྱི་ངོས་འཛིན་མི་རིགས་པའི་ཕྱིར། ཟེར་ན། མ་ཁྱབ་སྟེ། བདེན་གྲུབ་དེ་བརྟགས་པ་མཐའ་བཟུང་གི་ཚུལ་གྱི་ངོས་འཛིན་པ་ལུང་དེའི་དོན་ཡིན་པའི་ཕྱིར། ལམ་རིམ་ཆུང་བ་དང། སྐལ་བཟང་མིག་འབྱེད་སོགས་

[009A]༄༅། །ལས། དགག་བྱ་ལ་ལམ་གྱི་དགག་བྱ་དང། རིགས་པའི་དགག་བྱ་གཉིས་ལས། དང་པོ། སྒྲིབ་པ་གཉིས་ལྟ་བུ་ལ་བྱེད། གཉིས་པ་ལ་ཐ་སྙད་དཔྱོད་བྱེད་ཀྱི་རིགས་པའི་དགག་བྱ་དང། དོན་དམ་དཔྱོད་བྱེད་
ཀྱི་རིགས་པའི་དགག་བྱ་གཉིས། དང་པོ་ནི། སྒྲ་རྟག་པ་དང། སྒྲ་རྟག་འཛིན་རྟོགས་པ་ལྟ་བུ་ལ་བྱེད། གཉིས་པ་ནི། ཆོས་ཐམས་ཅད་བདེན་པར་གྲུབ་པ་དང། ཆོས་ཐམས་ཅད་བདེན་པར་འཛིན་པའི་བདེན་འཛིན་ལྟ་བུ་ལ་བྱེད། ཞེས་
གསུངས། དེ་ལ་སྐྱོན་འཕེན་པ་ཁ་ཅིག་སྒྲ་རྟག་འཛིན་རྟོག་པ་ཆོས་ཅན། ཐ་སྙད་དཔྱོད་བྱེད་ཀྱི་ཚད་མའི་དགག་བྱ་ཡིན་པར་ཐལ། ཐ་སྙད་དཔྱོད་བྱེད་ཀྱི་རིགས་པའི་དགག་བྱ་ཡིན་པའི་ཕྱིར། འདོད་ན། དེའི་གནོད་བྱ་ཡིན་པར་ཐལ། འདོད་
པའི་ཕྱིར། འདོད་ན། དེས་ཁྱོད་ལ་གནོད་པར་ཐལ། འདོད་པའི་ཕྱིར། འདོད་ན། དེས་ཁྱོད་ལ་མི་གནོད་པར་ཐལ། ཁྱོད་ཐ་སྙད་དཔྱོད་བྱེད་ཀྱི་ཚད་མས་གྲུབ་པའི་ཕྱིར་ཏེ། ཁྱོད་དེའི་རྙེད་དོན་ཡིན་པའི་ཕྱིར་ཏེ། ཁྱོད་ཀུན་རྫོབ་བདེན་པ་ཡིན་
པའི་ཕྱིར། གཞན་ཡང། བདེན་འཛིན་ཆོས་ཅན། ཁྱོད་དོན་དམ་དཔྱོད་བྱེད་ཀྱི་ཚད་མས་གནོད་བྱ་ཡིན་པར་ཐལ། ཁྱོད་དེའི་རིག་པའི་གནོད་བྱ་ཡིན་པའི་ཕྱིར་ཏེ། དེའི་དགག་བྱ་ཡིན་པའི་ཕྱིར། འདོད་ན། ཁྱོད་ལ་དོན་དམ་དཔྱོད་བྱེད་ཀྱི་ཚད་
མས་གནོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཐ་སྙད་དཔྱོད་བྱེད་ཀྱི་ཚད་མས་གྲུབ་པའི་ཕྱིར། མ་ཁྱབ། བྱས་པ་ལ་ཁོ་ན་རེ། ཐ་སྙད་དཔྱོད་བྱེད་ཀྱི་ཚད་མས་གྲུབ་པའི་དོན་ལ། དོན་དམ་དཔྱོད་བྱེད་ཀྱི་ཚད་མས་གནོད་པ་ཅིག་
ཡོད་པར་ཐལ། ཐ་སྙད་དཔྱོད་བྱེད་ཀྱིས་ཚད་མས་གྲུབ་ན། དོན་དམ་དཔྱོད་བྱེད་ཀྱི་ཚད་མས་མི་གནོད་པས་མ་ཁྱབ་པའི་ཕྱིར། ཟེར་ན། མ་ཁྱབ་སྟེ། བདེན་འཛིན་ཆོས་ཅན། ཁྱོད་ལ་སངས་རྒྱས་འཕགས་པའི་ཐུགས་རྒྱུད་ཀྱི་བདག་མེད་

[009B] ཁྱོད་དེས་གྲུབ་པའི་ཕྱིར། ཁྱབ་པ་ཁས། དེར་ཐལ། ཁྱོད་དེའི་གཞལ་བྱ་ཡིན་པའི་ཕྱིར་ཏེ། ཁྱོད་གཞི་གྲུབ་པའི་ཕྱིར། རྩ་བར་འདོད་ན། བདེན་འཛིན་ལ། སངས་རྒྱས་འཕགས་པའི་ཐུགས་རྒྱུད་
ཀྱི་བདག་མེད་རྟོགས་པའི་ཤེས་རབ་ཀྱིས་གནོད་པར་ཐལ། དེ་ལ་བདག་མེད་རྟོགས་པའི་ཤེས་རབ་ཀྱིས་གནོད་པའི་ཕྱིར་ཏེ། ཐར་ལམ་གསལ་བྱེད་ལས། འདིས་མཚོན་ནས་བདག་མེད་རྟོགས་པའི་ཤེས་རབ་ཀྱིས་བདག་འཛིན་ལ་གནོད་པའི་ཚུལ་ངེས་
པར་ཤེས་པར་བྱ་དགོས་སོ། །ཞེས་གསུངས་པའི་ཕྱིར། གཞན་ཡང། བདག་མེད་རྟོགས་པའི་ཤེས་རབ་ཀྱིས་བདག་འཛིན་ལ་གནོད་པར་ཐལ། དེ་དེ་ལ་གནོད་བྱེད་ཡིན་པའི་ཕྱིར་ཏེ། རྣམ་འགྲེལ་ལས། དེའི་གནོད་བྱེད་ནི། བདག་མེད་མཐོང་
བས་འགལ་བ་ཡིན། ཞེས་གསུངས་པའི་ཕྱིར། གཞན་ཡང། བདེན་འཛིན་ཆོས་ཅན། ཁྱོད་ལ་དོན་དམ་དཔྱོད་བྱེད་ཀྱི་རིགས་པས་གནོད་པར་ཐལ། ཁྱོད་ལ་བདག་མེད་རྟོགས་པའི་རིགས་པས་གནོད་པའི་ཕྱིར། ཁྱོད་ལ་དེ་རྟོགས་པའི་
ཤེས་རབ་ཀྱིས་གནོད་པའི་ཕྱིར། མ་གྲུབ་ན། བདེན་འཛིན་ལ་བདག་མེད་རྟོགས་པའི་ཤེས་རབ་ཀྱིས་གནོད་པར་ཐལ། བདག་འཛིན་ལ་བདག་མེད་རྟོགས་པའི་ཤེས་རབ་ཀྱིས་གནོད་པའི་ཕྱིར། ཁ་ཅིག་རང་སྡེའི་གྲུབ་མཐའ་སྨྲ་བ་གོང་འོག་རྣམས་
བདེན་པར་གྲུབ་པའི་གྲུབ་ཚད་ཐུན་པ་ཅིག་མེད་དེ། བྱེ་བྲག་སྨྲ་བས་རྡུལ་ཕྲན་ཕྱོགས་ཀྱི་ཆ་མེད་དང། ཤེས་པ་དུས་མཐའི་སྐད་ཅིག་མ་གཉིས། དོན་དམ་རྫས་ཡོད་དང། ཆུ་དང་བུམ་པ་ལ་སོགས་པ་ཀུན་རྫོབ་བཏགས་ཡོད་དུ་འདོད་
ཅིང། མདོ་སྡེ་པས་སྤྱི་མཚན་བདེན་མེད་དང། རང་མཚན་བདེན་གྲུབ་ཏུ་འདོད། སེམས་ཙམ་པས་ཀུན་བཏགས་བདེན་མེད་དང། གཞན་དབང་དང་ཡོངས་གྲུབ་བདེན་གྲུབ་ཏུ་འདོད། དབུ་མ་པའི་ལུགས་གཉིས་ལ་ཡང། བདེན་པར་གྲུབ་པའི་

[010A]༄༅། །གྲུབ་ཚད་མཐུན་པ་མེད་པའི་ཕྱིར། ཟེར་བ་མི་འཐད་དེ། མདོ་སེམས་གཉིས་ལ་བདེན་པར་གྲུབ་པའི་གྲུབ་ཚད་མཐུན་པ་ཡོད་པར་ཐལ། དེ་གཉིས་ཀས་རྟོག་པས་སྒྲོ་མ་བཏགས་པར། ཡུལ་རང་གི་ཐུན་མོང་མ་ཡིན་
བའི་སྡོད་ལུགས་ཀྱིས་ངོས་ནས་གྲུབ་པ་དེ། བདེན་གྲུབ་ཀྱི་དོན་དུ་ཁས་ལེན་པའི་ཕྱིར། དེ་མདོ་སྡེ་པས་བདེན་གྲུབ་ཀྱི་དོན་དུ་ཁས་ལེན་པ་གང་ཞིག་དེ་སེམས་ཙམ་པས་དེར་ཁས་ལེན་པའི་ཕྱིར། དང་པོ་གྲུབ་སྟེ། དེ་མདོ་སྡེ་པས་རང་མཚན་གྱི་
དོན་དུ་ཁས་ལེན་པའི་ཕྱིར། ཁོ་ན་རེ། དྲང་ངེས་རྣམ་འབྱེད་ལས། དེ་ལྟར་གྲུབ་མཐའི་གོང་འོག་གི་རྫས་བཏགས་དང། ཀུན་རྫོབ་དང། དོན་དམ་དུ་ཡོད་ཚུལ་དང། གྲུབ་མཐའ་གཅིག་གི་ཡང་དེ་དག་གི་སྦྱོར་ཚུལ་མི་འདྲ་བའི་ཁྱད་པར་ཕྱེ་ན། གྲུབ་མཐའ་
གལ་ཆེན་རྣམས་ལེགས་པར་གཏན་ལ་འབེབས་ནུས་ཤིང། ཞེས་གསུངས་པ་མི་འཐད་པར་ཐལ། མདོ་སེམས་གཉིས་བདེན་པར་གྲུབ་པའི་གྲུབ་ཚད་མཐུན་པ་ཡོད་པའི་ཕྱིར། ཟེར་ན། མ་ཁྱབ། ཊིཀ་ཆེན་ལས། ཁྱད་པར་དེ་
ལྟར་མ་སྦྱར་ཡང་སྤྲུལ་གཞིའི་རྟ་གླང་དུ་སྣང་བར་ཁས་ལེན་དགོས་ཏེ། དེ་ལྟ་མ་ཡིན་ན་སྣང་བ་ལ་འཁྲུལ་བ་མི་སྲིད་པར་འགྱུར་བའི་ཕྱིར། ཞེས་གསུངས། འདིའི་དོན་ལ་ཁ་ཅིག་རྡེ་ཤིང་རྟ་གླང་དུ་སྣང་བ་ཡིན་ཏེ། དེ་ལྟར་མ་ཡིན་ན་
རྡེ་ཤིང་རྟ་གླང་དུ་སྣང་བ་མི་སྲིད་པར་ཐལ། རྡེ་ཤིང་རྟ་གླང་དུ་མི་སྣང་བའི་ཕྱིར། འདོད་ན། རྡེ་ཤིང་རྟ་གླང་དུ་སྣང་བའི་ཤེས་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། རྡེ་ཤིང་རྟ་གླང་དུ་འཛིན་པའི་རྟོག་པ་ལ། རྡེ་ཤིང་རྟ་
གླང་དུ་སྣང་བའི་ཕྱིར། ཞེས་པའི་དོན་ཡིན། ཞེས་ཟེར། འོ་ན། ཆོས་ཉིད་རྟ་གླང་དུ་སྣང་བ་མི་སྲིད་པར་ཐལ། ཆོས་ཉིད་རྟ་གླང་དུ་མི་སྣང་བའི་ཕྱིར། ཁྱབ་པ་ཁས། མ་གྲུབ་ན། ཆོས་ཉིད་ཆོས་ཅན། སྣང་བ་ལྟར་མ་གྲུབ་པར་ཐལ་

[010B]རྟ་གླང་དུ་སྣང་དུ་མ་གྲུབ་པའི་ཕྱིར། འདོད་ན། སྣང་ཚུལ་དང། གནས་ཚུལ་མི་མཐུན་པར་ཐལ། འདོད་པའི་ཕྱིར། འདོད་མི་ནུས་ཏེ། མི་སླུ་བ་ཡིན་པའི་ཕྱིར་ཏེ། བདེན་པ་ཡིན་པའི་ཕྱིར་ཏེ། དོན་དམ་བདེན་པ་ཡིན་པའི་ཕྱིར་
རྩ་བར་འདོད་ན། ཆོས་ཉིད་རྟ་གླང་དུ་སྣང་བའི་ཤེས་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཉིད་རྟ་གླང་དུ་འཛིན་པའི་རྟོག་པ་ལ། ཆོས་ཉིད་རྟ་གླང་དུ་སྣང་བའི་ཕྱིར། རང་ལུགས་ནི། སྤྲུལ་གཞི་རྡེའུ་ཤིང་རྟ་གླང་དུ་སྣང་
བ་དེ་དེའི་དོན་ཡིན་བྱས་པ་ལ་ཁོ་ན་རེ། རྡེ་ཤིང་རྟ་གླང་དུ་སྣང་པར་ཐལ། སྤྲུལ་གཞིའི་རྡེ་ཤིང་རྟ་གླང་དུ་སྣང་བའི་ཕྱིར། ཟེར་ན་མ་ཁྱབ། ཁ་ཅིག་ཡོད་པ་དང་མེད་པ་དང། ཡོད་མེད་གཉིས་ཀ་དང་དེ་གཉིས་ཀ་མ་ཡིན་པ་ལ་སོགས་པ་རྣམས། དོན་
དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ཏེ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། ཡོད་མེད་གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་པའི་ཕྱིར། དེ་སྐད་དུ་ཡང་བློ་གྲོས་མི་ཟད་པས་བསྟན་པའི་མདོ་ལས་
རྟོན་པ་བཞི། གསུངས་པ་དང། དཀོན་མཆོག་བརྩེགས་པ་ལས། ཡོད་ཅེས་བྱ་བ་འདི་ནི་མཐའ་གཅིག་གོ་མེད་ཅེས་བྱ་བ་འདི་ནི་མཐའ་གཉིས་སོ། །མཐའ་དེ་གཉིས་དང་བྲལ་བ་ནི་དབུ་མའི་ལམ་མོ། །ཞེས་དང། ཏིང་ངེ་འཛིན་རྒྱལ་པོ་ལས་
ཡོད་དང་མེད་པ་འདི་ཡང་མཐའ་ཡིན་ཏེ། གཙང་དང་མི་གཙང་འདི་ཡང་མཐའ་ཉིད་ཡིན། ཞེས་དང། ཡེ་ཤེས་རྡོ་རྗེ་ཀུན་ལས་བཏུས་ལས། ཡོད་མིན་མེད་མིན་གཉིས་ཀ་མིན། །གཉིས་ཀའི་བདག་ཉིད་མིན་པ་མིན། །མཐའ་བཞི་སྤྲོས་དང་བྲལ་
བ་ཡི། །དེ་ཉིད་དབུ་མ་པ་ཡིན་རིགས། ཞེས་གསུངས་པ་རྣམས་ཀྱི་དོན་ཨྱིན། །ཞེས་ཟེར་ན་མི་འཐད་དེ། མེད་པ་མ་ཡིན་ན་ཡོད་པ་ཡིན་དགོས་པའི་ཕྱིར། རང་བཞིན་གྱིས་མེད་པ་མ་ཡིན་ན། རང་བཞིན་གྱིས་ཡོད་པ་ཡིན་དགོས་པའི་ཕྱིར། རྩོད་ཟློག་ལས་

[011A]༄༅། །རང་བཞིན་མེད་པ་ཉིད་ལོག་ན། རང་བཞིན་ཉིད་དུ་རབ་གྲུབ་ཕྱིར། ཞེས་གསུངས་པའི་ཕྱིར། གཞན་ཡང། ཡོད་པ་ཡང་མ་ཡིན། མེད་པ་ཡང་མ་ཡིན་པར་སྲིད་པར་ཐལ། ཆིས་ཐམས་ཅད་ཡོད་པ་ཡང་མ་ཡིན་མེད་པ་ཡང་
མ་ཡིན་པའི་ཕྱིར། འདོད་ན། འཇུག་པ་ལས། གཉིས་གཉིས་ལ་དེ་ཅི་བྱེད་གཉིས་དང་བྲལ་ལའང་དེ་ཅི་བྱ་ཞེས་དང། དེའི་ཐད་ཀྱི། རང་འགྲེལ་ལས། གང་གི་ཚེ་འདི་གཉིས་ཀ་མ་གྲུབ་པ་དེའི་ཚེ། ཡོད་པ་ཡང་མ་ཡིན། མེད་པ་ཡང་མ་ཡིན་པ་མི་
སྲིད་དདོ།ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། ཡོད་པ་དེ་མྱུ་གུ་སླར་ཡང་མི་སྐྱེས་བར་སྒྲུབ་པར་བྱེད་པའི་རྟགས་ཡང་དག་གི་ཡིན་པར་ཐལ། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དེ། ཅི་སྟེ་
ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། ཞེས་པ་འདིས། མྱུ་གུ་སླར་ཡང་མི་སྐྱེ་བར་སྒྲུབ་པར་བྱེད་པའི་གཞན་གྲགས་ཀྱི་རྟགས་གཅིག་བསྟན་པའི་ཕྱིར་ཏེ། ཚིག་གསལ་ལས། དེས་བདག་གི་བདག་ཉིད་དུ་ཡོད་པ་ཞེས་བྱ་བ་འདིས་ནི་གཏན་
ཚིགས་ངོས་འཛིན་པ་ཡིན་ནོ། ཞེས་གསུངས་པའི་ཕྱིར། འདོད་ན། མྱུ་གུ་ཡོད་པར་ཐལ། འདོད་པའི་ཕྱིར། བྱས་པ་ཁོ་ན་རེ། སྐྱོན་མེད་དེ། ཐ་སྙན་དུ་ཡོད་པ་དེ་མྱུ་གུ་སླར་ཡང་མི་སྐྱེ་བར་བསྒྲུབ་པའི་རྟགས་ཡང་དག་ཡིན་ནོ་ཟེར་ན་མི་འཐད་དེ་མྱུ་གུ་
ཐ་སྙད་དུ་ཡོད་པར་ཚད་མས་ངེས་པའི་གང་ཟག་ཡིན་ན། མྱུ་གུ་སླར་ཡང་མི་སྐྱེ་བར་ཚད་མས་ངོས་པའི་གང་ཟག་ཡིན་དགོས་པའི་ཕྱིར། དེ་ཐ་སྙད་དུ་ཡོད་པར་ཚད་མས་ངོས་པའི་གང་ཟག་ཡིན་ན། མྱུ་གུའི་གནས་ལུགས་ཚད་མས་ངེས་
པའི་གང་ཟག་ཡིན་དགོས། དེ་ཡིན་ན། དེ་སླར་ཡང་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དང་པོ་གྲུབ་སྟེ། དེ་ཡིན་ན། མྱུ་གུ་ཀུན་རྫོབ་ཏུ་ཡོད་པར་ཚད་མས་ངེས་པའི་གང་ཟག་ཡིན་དགོས། དེ་ཡིན་ན། དེ་བདེན་

[011B] དེ་དེའི་གནས་ལུགས་ཚད་མས་ངེས་པའི་གང་ཟག་ཡིན་པའི་ཕྱིར། གཞན་ཡང། སྡོམ་པ་གསུམ་བསྟན་པའི་མདོ་ལས། འཇིག་རྟེན་ང་དང་ལྷན་ཅིག་རྩོད་ཀྱི། ང་ནི་འཇིག་རྟེན་དང་མི་རྩོད་ཏེ་
གང་འཇིག་རྟེན་ན་ཡོད་པར་འདོད་པ་དེ་ནི་ང་ཡང་ཡོད་པར་ཞལ་གྱི་བཞེས་སོ། གང་འཇིག་རྟེན་ན་མེད་པར་འདོད་པ་དེ་ནི། ང་ཡང་མེད་པར་ཞལ་གྱི་བཞེས་སོ། ཞེས་གསུངས་པ་མི་འཐད་པར་ཐལ། བཅོམ་ལྡན་འདས་ཀྱི་ཡོད་པར་ཞལ་གྱི་བཞེས་པའི་
ཆོས་གཅིག་མེད་པའི་ཕྱིར་ཏེ། ཡོད་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར། གཞན་ཡང། མདོ་ལས། འདི་ཡོད་པས་འདི་བྱུང། འདི་སྐྱེས་པའི་ཕྱིར་འདི་སྐྱེ་སྟེ། འདི་ལྟར་མ་རིག་པའི་རྐྱེན་གྱིས་འདུ་བྱེད་ཞེས་བཤད་པ་ནི་མི་འཐད་པར་ཐལ་
མ་རིག་པའི་འཇིག་རྟེན་འབྲེལ་ཡོད་པ་མ་ཡིན་པའི་ཕྱིར། རིན་ཆེན་ཕྲེང་བ་ལས། འདི་ཡོད་པས་ན་འདི་འབྱུང་དཔེར། རིང་པོ་ཡོད་པས་ཐུང་དུ་བཞིན། འདི་སྐྱེས་པས་ན་འདི་འབྱུང་དཔེར། མར་མེ་སྐྱེས་པས་འོད་འབྱུང་བཞིན། ཞེས་བཤད་པ་མི་འཐད་པར་ཐལ། རིང་པོ་
ཡོད་པ་མ་ཡིན་པའི་ཕྱིར། གཞན་ཡང། རང་འགྲེལ་ལས། རྐྱེན་ཉིད་འདི་པ་ཙམ་གྱི་ཀུན་རྫོབ་སྒྲུབ་པར་ཁས་ལེན་གྱི་ཕྱོགས་བཞི་ཁས་བླངས་པའི་སྒོ་ནས་ནི་མ་ཡིན་ཏེ། ཞེས་བཤད་པ་མི་འཐད་པར་ཐལ། རྐྱེན་ཉིད་འདི་པ་ཙམ་གྱི་ཀུན་རྫོབ་གྲུབ་པ་མ་ཡིན་
པའི་ཕྱིར་ཏེ། རྐྱེན་ཉིད་འདི་པ་ཙམ་གྱི་ཀུན་རྫོབ་ཡོད་པ་མ་ཡིན་པའི་ཕྱིར་གཞན་ཡང། དེ་ཉིད་ལས། གཟུགས་བརྙན་རང་བཞིན་མེད་པའི་རྒྱུ་དང་འབྲས་བུ་རྣམ་པར་བཞག་པ་ཡང་ཤེས་བཞིན་དུ་མཁས་པ་སུ་ཞིག་གཟུགས་དང་ཚོར་བ་ལ་སོགས་པ་རྒྱུ་
དང་འབྲས་བུ་ཐ་དད་པ་མེད་པར་གནས་པ་རྣམས་ཡོད་པ་ཙམ་ཞིག་ཏུ་དམིགས་པས། རང་ཞིན་དང་བཅས་པར་ངེས་པར་བྱེད། དེའི་ཕྱིར་ཡོད་པར་དམིགས་ཀྱང་རང་བཞིན་གྱི་སྐྱེ་བ་མེད་དོ། ཞེས་བཤད་པ་མི་འཐད་པར་ཐལ། རྒྱུ་དང་འབྲས་བུ་ཡོད་པ་མ་

[012A]༄༅། །ཡིན་པའི་ཕྱིར། གཞན་ཡང། བཞི་བརྒྱ་པའི་འགྲེལ་པ་ལས། དངོས་པོ་ངོས་པོ་ཡོད་པར་སྨར་བའི་ལྟར་ན་ནི། ཇི་སྲིད་དུ་ངོས་པོ་དེའི་ཡོད་པ་ཉིད་ཡིན་པ་དེ་སྲིད་དུ་དེ་ལྟར་རང་གི་ངོ་བོ་ལ་ཡང་ཡིན་པ་ཉིད་ལ། གང་གི་ཚེ་རང་གི་
ངོ་བོ་རང་བྲལ་བ་དེའི་ཚེ་དེ་ལ་ངོས་པོ་དེ་རྣམ་བ་ཐམས་ཅད་མེད་པའི་ཕྱིར། བོང་བུའི་ར་དང་འདྲ་བས་གཉིས་སུ་སྨྲ་བ་ལས་མ་འདས་པའི་ཕྱིར། འདིའི་མངོན་པར་འདོད་པ་ཐམས་ཅད་འགྲིག་དཀའ་བར་འགྱུར་རོ། ཞེས་བཤད་པ་མི་འཐད་པར་
ཐལ། དངོས་པོ་ཡོད་ན་ངོས་པོ་རང་ངོས་ནས་ཡོད་དགོས། དེ་རང་ངོས་ནས་ཡོད་པ་མ་ཡིན་ན། དེ་ཡོད་པ་མ་ཡིན་དགོས་པའི་ཕྱིར། ཁོ་ན་རེ། སྔར་གྱི་ལུང་དེ་རྣམས་ཀྱི་ཡོད་པར་བཤད་པ་དེ། ཐ་སྙད་དུ་ཡོད་པར་བཤད་པ་ཡིན་ལ། ཐ་སྙད་
དུ་ཡོད་པས་ཡོད་པའི་གོ་མི་འཆོད་པའི་ཕྱིར། ཟེར་བ་མི་འཐད་དེ། མཐའ་བཞིའི་སྐྱེ་བ་ཐ་སྙད་དུ་ཡོད་པར་ཐལ། ཐ་སྙད་དུ་ཡོད་པས་ཡོད་གོ་མ་ཆོད་པའི་ཕྱིར། འདོད་ན། འཇུག་པ་ལས། དེ་ཉིད་སྐབས་སུ་རིག་པ་གང་ཞིག། བདག་དང་གཞན་
ལ་སྐྱེ་བ་རིགས་མིན་པས། རིགས་དེ་ཐ་སྙད་དུ་ཡང་རིགས་མིན་པས། ཁྱོད་ཀྱི་སྐྱེ་བ་གང་གི་ཡིན་པར་འབྱུང།།ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཡང་དེ་ཉིད་ལས། གཞན་ལས་སྐྱེ་བ་འཇིག་རྟེན་ལས་ཀྱང་མེད། ཞེས་གསུངས་
པ་མི་འཐད་པར་ཐལ། གཞན་སྐྱེ་ཐ་སྙད་དུ་ཡོད་པའི་ཕྱིར། དེ་ཉིད་ལས་དེའི་ཕྱིར་དངོས་པོ་བདག་ལས་འབྱུང་ཞེས་རབ་ཏུ་བརྟགས་པ་འདི། དེ་ཉིད་དང་འཇིག་རྟེན་དུ་ཡང་རིགས་པ་མ་ཡིན་ནོ། ཞེས་གསུངས་པ་མི་འཐད་པར་ཐལ། བདག་སྐྱེ་ཐ་སྙད་
དུ་ཡོད་པའི་ཕྱིར། གཞན་ཡང། དེ་ཉིད་ལས་སྒྱུ་མ་སྨིག་རྒྱུ་སོགས་ལ་བརྟགས་པ་གང། དེ་དག་འཇིག་རྟེན་ལས་ཀྱང་ཡོད་མིན་ཉིད། ཞེས་གསུངས་པ་མི་འཐད་པར་ཐལ། སྒྲུ་མའི་སྟེང་གི་རྟ་བླང་དང། སྨིག་རྒྱུའི་སྟེང་གི་ཆུ་སོགས་ཐ་སྙད་དུ་

[012B] ཐ་སྙད་དུ་ཡོད་པས་ཡོད་གོ་མི་ཆོད་པའི་ཕྱིར། དཀོན་མཆོག་བརྩེགས་པ་ལས། ཡོད་ཅེས་བྱ་བ་ནི་མཐའ་གཅིག་གོ། ཞེས་སོགས་ཀྱི་དོན་ནི། ཆོས་ཐམས་ཅད་དོན་དམ་པར་ཡོད་པ་དེ། ཡོད་མཐའ་དང། ཐ་སྙད་དུ་མེད་པ་དེ་
མེད་མཐའ་དང། མཐའ་དེ་གཉིས་དང་བྲལ་བའི་སྟོང་ཉིད་རྟོགས་པའི་ཡེ་ཤེས་དེ་དབུ་མའི་ལམ་དུ་བསྟན་པའི་ཕྱིར། ཡེ་ཤེས་རྡོ་རྗེ་ཀུན་བཏུས་ལས། ཡོད་མིན་མེད་མིན་གཉིས་ཀ་མིན། ཞེས་སོགས་ཀྱི་དོན་ལ་མཁས་པ་ཁ་ཅིག་ཆོས་
ཐམས་ཅད་དོན་དམ་པར་ཡོད་པ་མ་ཡིན། ཐ་སྙད་དུ་མེད་པ་མ་ཡིན། དོན་དམ་པར་ཡོད་པ་དང། ཐ་སྙད་དུ་མེད་པར་གཉིས་ཀ་མ་ཡིན། དེ་གཉིས་ཀ་མ་ཡིན་པར་ཡང་མ་ཡིན་པ་དེ། ལུང་འདིའི་དོན་ཡིན་ཞེས་གསུངས། འོ་ན་ཆོས་ཐམས་ཅད་
དོན་དམ་པར་ཡོད་པ་དང། ཐ་སྙད་དུ་མེད་པ་གཉིས་ཀ་ཡིན་པར་ཐལ། ཆོས་ཐམས་ཅད་དོན་དམ་པར་ཡོད་པ་དང་ཐ་སྙད་དུ་མེད་པ་གཉིས་ཀ་མ་ཡིན་པ་དེ་མ་ཡིན་པའི་ཕྱིར་ཁྱབ་སྟེ། དགག་པ་གཉིས་ཀྱི་རྣམ་མ་ལ་གོ་བ་ཡིན་པའི་ཕྱིར་
མཁས་པ་མིག་འབྱེད་ཁ་ཅིག། ཡོད་པ་ཡང་བདེན་པར་མེད། མེད་པ་ཡང་བདེན་པར་མེད། ཡོད་མེད་གཉིས་ཀ་ཡང་བདེན་པར་མེད། གཉིས་ཀ་མ་ཡིན་པ་ཡང་བདེན་པར་མེད་པ་ལུང་དེའི་དོན་ཡིན་གསུངས། འོ་ན། དོད་མིན་ཞེས་པའི་ཚིག་
ཟུར་གྱི་ཡོད་པ་དེ། འགོག་རྒྱུའི་མཐའ་ལ་མི་བྱེད་པར་མཐའ་གང་ལ་འགོག་པའི་ཕྱད་གཞིའི་ཆོས་གཅིག་ལ་བྱེད་རིག་པར་ཐལ། ཡོད་པ་བདེན་པར་མེད་པ་དེ། ཡོད་མིན་ཞེས་པའི་དོན་དང། མེད་པ་འདེན་པར་མེད་པ་དེ། མེད་མིན་ཞེས་པའི་
དོན་དུ་འཆད་རིགས་པའི་ཕྱིར། དོད་ན། ཡོད་ཅེས་བྱ་བ་ནི་མཐའ་གཅིག་གོ། མེད་ཅེས་བྱ་བ་ནི་མཐའ་གཉིས་སོ། ཞེས་པའི་ཚིགས་ཟུར་གྱི་ཡོད་པ་དེ། འགོག་རྒྱུའི་མཐའ་ལ་མི་འབྱེད་པར། མཐའ་གང་ལ་འགོག་པའི་ཁྱད་གཞི་ཆོས་

[013A]༄༅། །ཅན་ཅིག་ལ་བྱེད་རིགས་པར་ཐལ། འདོད་པའི་ཕྱིར། རང་ལུགས་ནི། ཆོས་ཐམས་ཅད་ཡོད་པར་ཡང་རང་བཞིན་གྱི་མེད། ཆོས་ཐམས་ཅད་མེད་པར་ཡང་རང་བཞིན་གྱི་མེད། ཡོད་མེད་གཉིས་ཀར་ཡང་རང་བཞིན་
གྱི་མེད། གཉིས་ཀ་མ་ཡིན་པ་ཡང་བཞིན་གྱིས་མེད་པ་ལུང་དེའི་དོན་ཡིན། བྱས་པ་ཁོ་ན་རེ། བློ་གྲོས་མི་ཟད་པས་བསྟན་པའི་མདོ་ལས། རྟོན་པ་བཞི་གསུངས་པ་དེ་ཟློག་སྟེ་ཁས་ལེན་རིགས་པར་ཐལ། ངེས་དོན་དོན་དམ་དུ་
མེད་པས་མེད་གོ་མི་ཆོད། དྲང་དོན་ཀུན་རྫོབ་ཏུ་ཡོད་པས་ཡོད་གོ་ཆོད་པའི་ཕྱིར་དང། ཡེ་ཤེས་མ་འཁྲུལ་པ་ལ་མེད་པས་མེད་གོ་མི་ཆོད། རྣམ་ཤེས་འཁྲུལ་པ་ལ་ཡོད་པས་གོ་ཆོད་པའི་ཕྱིར། ཟེར་ན། མ་ཁྱབ་སྟེ། བློ་གྲོས་མི་
ཟད་པས་བསྟན་པའི་མདོ་ལས། རྟོན་པའི་བཞི་གསུངས་པའི་དོན་ཡོད་དེ། བདེན་མེད་སྟོན་པའི་གང་ཟག་དེ་གནས་ལུགས་མ་ཡིན་ལ། དེས་བསྟན་པའཨ་བདེན་མེད་གནས་ལུགས་ཡིན་པ་གང་ཟག་ལ་མི་རྟོན་ཆོས་ལ་རྟོན་ཞེས་པའི་དོན་དང་
བདེན་མེད་སྙོན་པའི་ཚིགས་དེ་གནས་ལུགས་མ་ཡིན་ལ། དེས་བསྟན་པའི་བདེན་མེད་དེ། གནས་ལུགས་ཡིན་པས་ཚིགས་ལ་མི་རྟོན་དོན་ལ་རྟོན་ཞེས་པའི་དོན་དང། དྲང་དོན་ཀུན་རྫོབ་པ་དེ། གནས་ལུགས་མ་ཡིན་ལ། ངེས་དོན་དོན་དམ་
པ་དེ་གནས་ལུགས་ཡིན་པས་དྲང་སོན་ལ་མི་རྟོན་ངེས་དོན་ལ་རྟོན་ཞེས་པའི་དོན་དང། རྣམ་ཤེས་ཡིན་འཁྲུལ་པའི་སྣ་ཚུལ་དེ་གནས་ལུགས་མ་ཡིན་ལ། ཡེ་ཤེས་མ་འཁྲུལ་བ་སློབ་པ་འཕགས་པའི་རྒྱུད་ཀྱི་ཆོས་ཉིད་ལ་རྩེ་
གཅིག་ཏུ་མཉམ་པར་བཞག་པའི། མཉམ་བཞག་ཡེ་ཤེས་ལ་སྣང་བ་དེ་གནས་ལུགས་ཡིན་པས། རྣམ་ཤེས་ལ་མི་རྟེན། ཡེ་ཤེས་ལ་རྟོན་ཞེས་པའི་དོན་ཡིན། དེས་ན། ཡོད་པ་དང་མེད་པ་ལ་སོགས་པ་བཞི་པོ་དེ། འགོག་རྒྱུའི་

[013B] འགོག་རྒུའི་མཐའ་དེ་གང་ཞེ་ན།    ༈    ཡོད་མཐའ་དང། ཡོད་པའི་མཐར་འཛིན་གཉིས། མེད་མཐའ་དང་མེད་པའི་མཐར་འཛིན་གཉིས། དང་པོ་མི་ཆོས་ཐམས་ཅན་དོན་དམ་
པར་གྲུབ་པ་དེ། ཡོད་མཐའ་དང། དེར་འཛིན་པའི་བློ་དེ་ཡོད་པའི་མཐར་འཛིན་ཡིན། དེ་ལ་སྒྲོ་འདོགས་ཀྱི་ཡོད་མཐའ་ཞེས་ཀྱང་བྱ། གཉིས་པ་ལ། སྒྲོ་འདོགས་ཀྱི་མེད་མཐའ་དང། སྐུར་འདེབས་ཀྱི་མེད་མཐའ་གཉིས། དང་པོ་ནི་མྱུ་གུ་
རང་ཞིན་གྱི་མེད་པ་དོན་དམ་པར་གྲུབ་པ་དེ། སྒྲོ་འདོགས་ཀྱི་མེད་མཐའ་དང། དེར་འཛིན་པའི་བློ་དེ་སྒྲོ་འདོགས་ཀྱི་མེད་པའི་མཐར་འཛིན་ཡིན། ལས་འབྲས་མེད་པ་དེ། སྐུར་འདེབས་ཀྱི་མེད་མཐའ་དང། དེར་འཛིན་པའི་བློ་དེ་སྐུར་འདེབས་
ཀྱི་མེད་པའི་མཐར་འཛིན་ཡིན། ཡོད་མཐའ་དང། མེད་མཐའ་གཉིས་འགལ་ལོ། ཞེས་ན། མྱུར་གུ་རང་བཞིན་གྱི་མེད་པ་དོན་དམ་པར་བྲུབ་པ་ཆོས་ཅན། ཡོད་མཐའ་མ་ཡིན་པར་ཐལ། མེད་མཐའ་ཡིན་པའི་ཕྱིར་ཏེ། སྒྲོ་འདོགས་ཀྱི་མེད་
མཐའ་ཡིན་པའི་ཕྱིར། གཞན་ཡང། ཡོད་མཐའ་དང། མེད་མཐའ་གཉིས་ཆོས་ཅན། ཡོད་པར་ཐལ། འགལ་བའི་ཕྱིར། ཡང་ལས་འབྲས་མེད་པ་ཆོས་ཅན། ཁྱོད་མེད་པར་ཐལ། ཁྱོད་མེད་མཐའ་ཡིན་པའི་ཕྱིར། འདོད་ན། ལས་
འབྲས་ཆོས་ཅན། ཁྱོད་མེད་པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། ཁོ་ན་རེ། ཡོད་མཐའ་ཡིན་ན། ཡོད་དགོས་པར་ཐལ། མེད་མཐའ་ཡིན་ན། མེད་དགོས་པའི་ཕྱིར། ཟེར་ན། མ་ཁྱབ། འདོད་ན། ཆོས་ཐམས་ཅད་དོན་དམ་པར་
གྲུབ་པ་ཆོས་ཅན། དེར་ཐལ། དེའི་ཕྱིར། ཁོ་ན་རེ། བདེན་མེད་བདེན་པར་གྲུབ་པ་མེད་མཐའ་དང། དེར་འཛིན་པའི་བློ་དེ། མེད་པའི་མཐར་འཛིན་ཡིན་ནམ། མ་ཡིན་ཞེ་ན། ཡིན་ཏེ། འཇུག་པའི་ཊྐ་ཆེས་ལས། དགག་བྱ་བཀག་པའི་མེད་པ་

[014A]༄༅། །ཡང་དག་པར་ཡོད་དོ། ཞེས་འཛིན། དངོས་པོ་མེད་པའི་ལྟུང་བའི་ཕྱིར། དེ་འགོག་པ་ཡང་མེད་མཐའ་འགོག་པའོ། ཞེས་དང། རྩ་ཤེས་ཊིཀ་ཆེན་ལས། སྔ་མ་ནི་སྒྲོ་འདོགས་ཀྱི་མེད་མཐའོ། ཞེས་
གསུངས་པའི་ཕྱིར། ཁོ་ན་རེ། བདེན་མེད་བདེན་པར་གྲུབ་ཆོས་ཅན། ཡོད་མཐའ་མ་ཡིན་པར་ཐལ། མེད་མཐའ་ཡིན་པའི་ཕྱིར། ཟེར་ན།མ་ཁྱབ་སྟེ། མྱུ་གུ་རང་བཞིན་གྱིས་གྲུབ་པ་ཕྱིས་རྒྱུན་ཆད་པ་ཆོས་ཅན། ཡོད་
མཐའ་མ་ཡིན་པར་ཐལ། མེད་མཐའ་ཡིན་པའི་ཕྱིར། དེར་ཐལ། རྩ་ཤེས་ལས། སྔོན་བྱུང་ད་ལྟ་མེད་ཅེས་པ། དེས་ན་ཆད་པར་ཐལ་པར་འགྱུར། ཞེས་གསུངས་པའི་ཕྱིར། འདོད་ན། དེ་ཡོད་མཐའ་ཡིན་པར་ཐལ།།
རྩ་ཤེས་ལས། གང་ཞིག་རང་བཞིན་གྱིས་ཡོད་པས། དེ་ནི་མེད་པ་མིན་པས་རྟག། ཞེས་གསུངས་པའི་ཕྱིར། ཁོ་ན་རེ། བདེན་མེད་བདེན་པར་གྲུབ་པར་འཛིན་པའི་བློ་དེས། བདེན་མེད་པར་བཟུང་བར་ཐལ། དེ་མེད་
པའི་མཐར་འཛིན་ཡིན་པའི་ཕྱིར། འདོད་མི་ནུས་ཏེ། དེས་བདེན་མེད་ཡོད་པར་བཟུང་བའི་ཕྱིར། དེས་བདེན་མེད་བདེན་གྲུབ་ཏུ་བཟུང་བའི་ཕྱིར། ཟེར་ན། རྩ་བར་མ་ཁྱབ། བདེན་མེད་བདེན་པར་གྲུབ་པར་འཛིན་པའི་བློ་དེའི་བཟུང་
བ་ལྟར་གྲུབ་ན། བདེན་མེད་མེད་པའི་གནོད་པ་འབབ་པའི་རྒྱུ་མཚན་གྱི་དེ་མེད་པའི་མཐར་འཛིན་དུ་བཞག་པ་ཡིན་པའི་ཕྱིར། དེས་ན། རང་ལུགས་ནི། མིང་གི་བཏགས་པ་ཙམ་མ་ཡིན་པར་རང་ངོས་ནས་གྲུབ་པ་དེ། དོན་དམ་
དབྱོད་བྱེད་ཀྱི་རྟགས་ཀྱི་དགག་བྱའི་ཆོས་དང། ཆོས་ཐམས་ཅད་མིང་གི་བརྟགས་པ་ཙམ་མ་ཡིན་པར་རང་ངོས་ནས་གྲུབ་པར་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ཏེ། བཞི་བརྒྱའི་འགྲེལ་པ་ལས། དེ་ལ་བདག་ཆེས་

[014B] གང་ཞིག་དངོས་པོ་རྣམས་ཀྱི་གཞན་ལོ་རག་མ་ལས་པའི་ངོ་བོའི་རང་བཞིན་ཏེ། དེ་མེད་པ་ནི་བདག་མེད་པའོ། དེ་ནི་ཆོས་དང་གང་ཟག་གི་དབྱེ་བས་རྣམ་པ་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང། གང་ཟག་གི་བདག་
མེད་པ་ཞེས་བྱའོ། ཞེས་གསུངས་པའི་ཕྱིར། གཉིས་པ་དེ་འགོག་པ་ལ། ཐལ་འགྱུར་གྱི་དབང་དུ་བྱས་པ་དང། གཏན་ཚོགས་ཀྱི་དང་དུ་བྱས་པ་གཉིས། དང་པོ་ནི། བདེན་མེད་གཏམ་ལ་འབེབས་པའི་རིགས་པ་དེ་ལ་དུ་མ་ཡོད་དེ། གཞན་
ལ་གྲགས་ཀྱི། རྗེས་དཔག་སྐྱེད་བྱེད་ཀྱི་ཐལ་འགྱུར། རྒྱུ་མཚན་མཚུངས་པ་འགོག་སྙོམས་ཀྱི་ཐལ་འགྱུར། སྒྲུབ་བྱེད་སྒྲུབ་བྱ་དང་མཚུངས་པ་མ་གྲུབ་པའི་ཐལ་འགྱུར་ལ་སོགས་པ་དུ་མ་ཡོད་པའི་ཕྱིར། དང་པོ་ནི། མྱུ་གུ་ཆོས་ཅན་
སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན། ཡོད་པའི་ཕྱིར། ཞེས་པའི་ཐལ་འགྱུར་དང། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་ལྟ་བུ་ལ་བྱེད། གཉིས་
པ་ནི། རྒྱུ་ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་ཀྱེ་བར་ཐལ། ས་མྱུག་གཉིས་རང་བཞིན་གྱིས་གྲུབ་པའི་གཞན་ཡིན་ཡང་ས་བོན་ལས་མྱུ་གུ་འབྱུང་བའི་ཕྱིར། ཞེས་པའི་ཐལ་འགྱུར་ལྟ་བུ་ལ་བྱེད། གསུམ་པ་ནི་
གཟུགས་ཕུང་རང་བཞིན་པར་ཐལ། ཚོར་ཕུང་རང་བཞིན་གྱིས་གྲུབ་པའི་ཕྱིར། ཞེས་ཟེར་བ་ལ། ཚོར་ཕུང་རང་བཞིན་གྱིས་གྲུབ་པ་དེ། གཟུགས་ཕུང་རང་བཞིན་གྱིས་གྲུབ་པའི་སྒྲུབ་བྱེད་ཡང་དག་མ་ཡིན་པར་ཐལ། ཚོར་ཕུང་ཡང་བཞིན་གྱིས་
གྲུབ་པ་དང། གཟུགས་ཕུང་རང་བཞིན་གྱིས་གྲུབ་པ་གཉིས་སྒྲུབ་དཀའ་སླ་མཚུངས་པའི་ཕྱིར། ཞེས་པའི་ཐལ་འགྱུར་ལྟ་བུ་ལ་བྱེད། གཉིས་པ་ནི། དབུ་མའི་གཞུང་ལུགས་རྣམས་ལས། བདེན་མེད་གཏན་ལ་འབེབས་པའི་གཏན་ཚིགས་དེ་ལ་

[015A]༄༅། །དུ་མ་གསུངས་བཨ་ཡིན་ཏེ། ཆོས་རྣམས་ཀྱི་ངོ་བོ་ལ་དཔྱོད་པ་གཅིག་དུ་བྲལ་གྱི་གཏན་ཚིགས། རྒྱུ་ལ་དཔྱོད་པ་རྡོ་རྗེ་གཟེགས་མའི་གཏན་ཚིགས། རྒྱུ་འབྲས་གཉིས་ཀ་ལ་དཔྱོད་པ། མུ་བཞི་སྐྱེ་འགོག་གི་གཏན་ཚིགས་
འབྲས་བུ་ལ་དཔོད་པ་ཡོད་མེད་སྐྱེ་འགོག་གི་གཏན་ཚིགས། ངོ་བོ་རྒྱུ་འབྲས་གསུམ་ཀ་ལ་དཔྱོད་པ། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིགས་ལ་སོགས་པ་དུ་མ་ཡོད་པའི་ཕྱིར། དེ་རྣམས་ཀྱི་ནང་ནས་འཕགས་པ་ཡབ་སྲས་ནི། གཙོ་
བར་རྒྱུ་ལ་དཔྱོད་པ་རྡོ་རྗེ་གཟེགས་མའི་གཏན་ཚིགས་ཀྱི་སྒོ་ནས། དངོས་པོ་རྣམས་རང་བཞིན་གྱིས་ཀྱེ་མེད་དུ་གཏན་ལ་འབེབས་པར་བྱེད་པ་ཡིན་ཏེ། རྩ་ཤེས་ལས། བདག་ལས་མ་ཡིན་གཞན་ལས་མིན། ཞེས་སོགས་དང། འདིར་ཡང། དེ་ཉིད་དེ་
ལས་འབྱུང་མིན་གཞན་དག་ལས་ལྷ་ག་ལ་ཞིག། ཞེས་སོགས་གསུངས་པའི་ཕྱིར། དེས་ན་གཟུང་འདི་རྣམས་ཀྱི། དངོས་པོ་རྣམས་མཐའ་བཞི་དང་རུང་ལས་མི་སྐྱེ་བའི་དམ་བཅའ་བསྟན་པ་ཡིན་གྱི། མཐའ་བཞི་གང་
རུང་ལས་མི་སྐྱེས་པ་རྟགས་སུ་བྱས་ནས། དངོས་པོ་རྣམས་རང་བཞིན་གྱིས་ཀྱེ་མེད་དུ་སྒྲུབ་པར་བྱེད་པའི་རྟགས་ཡང་དག་བསྟན་པ་མ་ཡིན་ཏེ། རང་འགྲེལ་ལས། འདིར་མ་ཡན་ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད། རང་ལུས་སྐྱེ་
པ་དང་འབྲེལ་གྱི་ཡོད་པ་དང་ནི་མ་ཡིན་ཏེ། དེ་བཀག་པ་དོན་གྱི་གྲུབ་པའི་ཕྱིར། ཞེས་གསུངས་པའི་ཕྱིར། དེས་ན། གཟུང་འདི་རྣམས་ཀྱི་མཐའ་བཞི་གང་རུང་ལས་མི་སྐྱེ་བའི་རྟགས་ཀྱི་དངོས་པོ་རྣམས་རང་བཞིན་གྱི་མི་སྐྱེ་བར་སྒྲུབ་པར་བྱེད་པའི་
རྟགས་ཡང་དག་མ་བསྟན་ན། མཐའ་བཞི་གང་རུང་ལས་མི་སྐྱེ་བ་དེ་དངོས་པོ་རྣམས་རང་བཞིན་གྱིས་སྐྱེ་མེད་དུ་སྒྲུབ་པར་བྱེད་པའི་རྟགས་ཡང་དག་མཙན་ཉིད་པ་མ་ཡིན་ནམ། ཞེ་ན། འདི་ལ་ཁ་ཅིག། མཐའ་བཞི་གང་རུང་ལས་མི་སྐྱེས་བ་དེ་

[015B] མཐའ་བཞི་གང་རུང་ལས་མི་སྐྱེ་བའི་རྟགས་ཀྱི་དངོས་པོ་རྣམས་རང་བཞིན་གྱིས་སྐྱེ་མེད་དུ་སྒྲུབ་པར་བྱེད་པའི་ཕྱོགས་གྲུབ་ན། དེའི་སྒྲུབ་བྱ་གྲུབ་དགོས་
པའི་ཕྱིར། ཞེས་ཟེར་བ་མི་འཐད་དེ། དབུ་མ་འཇུག་པ་ལས། གང་གི་ཕྱིར་ན་བདག་དང་བཞིན་དང་གཉིས་ཀ་ལས་སྐྱེ་དང། རྒྱུ་མ་ལྟོས་ཡོད་པ་མིན་པས་དངོས་རྣམས་རང་བཞིན་བྲལ། ཞེས་བཤད་པ་མི་འཐད་པར་ཐལ། དམ་བཅའ་དེ་འཐད་
པའི་ཕྱིར། ཁོ་ན་རེ། མཐའ་བཞི་གང་རུང་ལས་མི་སྐྱེ་བ་དེ་དངོས་རྣམས་རང་བཞིན་གྱིས་ཀྱེ་མེད་དུ་སྒྲུབ་པར་བྱེད་པའི་རྟགས་ཡང་དག་མ་ཡིན་པ་ཐལ། མྱུ་གུ་མཐའ་བཞི་གང་རུང་ལས་མི་སྐྱེས་བར་ཚད་མས་དེས་ངོས་པའི་གང་ཟག་ཡིན་ན། མྱུ་གུ་
རང་བཞིན་གྱི་མེད་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། མྱུ་གུ་གཞན་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་རང་བཞིན་གྱི་མེད་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། ས་མྱུག་
གཉིས་རང་བཞིན་གྱིས་གྲུབ་པའི་གཞན་མ་ཡིན་པར། ཚད་མས་གྲུབ་པའི་གང་ཟག་ཡིན་ན། ས་མྱུ་གཉིས་རང་བཞིན་གྱིས་མེད་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། ས་མྱུག་རང་བཞིན་གྱི་གྲུབ་པའི་ཐ་དད་མ་ཡིན་པར་
ཚད་མས་ངེས་པའི་གང་ཟག་ཡིན་ན། དེ་གཉིས་རང་བཞིན་གྱི་མེད་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། ས་མྱུག་གཉིས་རང་བཞིན་གྱི་གྲུབ་པར་བདེན་ཞེན་གྱི་འདོད་པའི་གང་ཟག་ཡིན་ན། དེ་གཉིས་རང་བཞིན་གྱི་གྲུབ་པའི་
ཐ་དད་བདེན་ཞེན་གྱིས་འདོད་པའི་གང་ཟག་ཡིན་དགོས་པའི་ཕྱིར་ཏེ། ས་མྱུག་གཉིས་ཐ་དད་ཡིན་པའི་ཕྱིར། ཟེར་ན་འདིར་མ་ཁྱབ་སྟེ། སྒྲ་བྱས་པ་མི་རྟག་པ་གསུམ་བདེན་གྲུབ་གུ་བདེན་ཞེན་གྱིས་འདོད་པའི་གང་ཟག་ཡིན་ན། དེ་གསུམ་བདེན་པར་གྲུབ་པའི་ཐ་དད་

[016A]༄༅། །དུ་བདེན་ཞེན་གྱི་འདོད་པའི་གང་ཟག་ཡིན་དགོས་པར་ཐལ། དེ་གསུམ་ཐ་དད་ཡིན་པའི་ཕྱིར། ཁྱབ་པ་ཁས། འདོད་ན། མདོ་སྡེ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེས་དངོས་པོ་ལ་བདེན་གྲུབ་ཀྱི་ཁྱབ་
པ་ཁས་ལེན་པའི་ཕྱིར། འདོད་ན། དེས་སྒྲ་བྱས་མི་རྟག་པ་གསུམ་རྫས་ཐ་དད་དུ་ཁས་ལེན་པར་ཐལ། འདོད་པ་གང་ཞིག་དེས་བདེན་པར་གྲུབ་པའི་ཐ་དད་ལ་རྫས་ཐ་དད་ཀྱི་ཁྱབ་པ་ཁས་ལེན་པའི་ཕྱིར། ཁོ་ན་རེ། མཐའ་བཞི་གང་རུང་ལས་
མི་སྐྱེ་བ་དེ། དངོས་པོ་རྣམས་རང་བཞིན་གྱི་སྐྱེ་མེད་དུ་སྒྲུབ་པར་བྱེད་པའི་རྟགས་ཡང་དག་མ་ཡིན་པར་ཐལ། གཞན་སྐྱེ་མེད་པ་དོན་དམ་བདེན་པ་ཡིན་པའི་ཕྱིར་ཏེ། འཕགས་པའི་མཉམ་བཞག་གི་གཟིགས་ངོ་ལ་ལྟོས་ཏེ། གཞན་སྐྱེ་
བཀག་པ་ཡིན་པའི་ཕྱིར། ཟེར་ན། གཞན་སྐྱེ་ཡོད་པར་འཛིན་པའི་བློ་ལྷན་སྐྱེས་ཡོད་པར་ཐལ། གཞན་སྐྱེ་མེད་པ་དོན་དམ་བདེན་པ་ཡིན་པའི་ཕྱིར། འདོད་ན། འཇུག་པ་ལས། ཤིང་ཡང་བཙུགས་སོ་སྙམ་དུ་རྟོགས་དེས་ན། །གཞན་
ལས་སྐྱེ་བ་འཇིག་རྟེན་ལས་ཀྱང་མེད། ཅེས་བཤད་པ་མི་འཐད་པར་ཐལ་ལོ། དེས་ན། འཕགས་པ་ཡབ་སྲས་རྣམས་ཀྱི། རྒྱུ་ལ་དཔྱོད་པ་རྡོ་རྗེ་གཟེགས་མའི་གཏན་ཚིགས་ཀྱི་སྒོ་ནས་དངོས་པོ་རྣམས་རང་བཞིན་གྱི་སྐྱེ་མེད་དུ་གཏན་ལ་འབེབས་
པར་བྱེད་ན། མཐའ་བཞིའི་སྐྱེ་བ་འགོག་ཚུལ་དེ་ཅི་ལྟ་བུ་ཞེ་ན། འདི་ལ་བདག་སྐྱེ་འགོག་པ་དང། སྐྱེ་བ་ལྷག་མ་གསུམ་འགོག་པ་དང་གཉིས། དང་པོ་ལ། སློབ་དཔོན་སངས་རྒྱས་བསྐྱངས་ཀྱི་འགྲེལ་པ་ལས་བདག་སྐྱེ་འགོག་པའི་རིགས་
པ་ཇི་ལྟར་བྱུང་ཚུལ། དེ་ལ་སློབ་དཔོན་ལེགས་ལྡན་འབྱེད་ཀྱི་སྐྱོན་བརྗོད་མཛད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པ། ལེགས་ལྡན་འབྱེད་རང་ཉིད་ཀྱི་འགྲེལ་པ་ལ་སྐྱོན་ཆགས་པར་བསྟན་པའོ། །དང་པོ་ནི་

[016B] དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཤིན་ཏུ་ཐལ་བར་འགྱུར་བའི་ཕྱིར། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་
མེད་དོ། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །དེའི་ཕྱིར་དངོས་པོ་རྣམས་བདག་ལས་སྐྱེ་བ་མེད་དོ། །ཞེས་གསུངས། འདིའི་དོན་ལ་མཁས་པ་མཚུངས་མེད་ཁ་ཅིག། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་སུ་
གྲུབ་ཟིན་པའི་ཕྱིར། མ་ཁྱབ་ན། མྱུ་གུ་ཆོས་ཅན། སླར་ཡང་སྐྱེ་བ་ཐུག་མེད་ཡིན་པར་ཐལ། རང་གི་རྒྱུའི་དུས་སུ་གྲུབ་ཟིན་ཀྱང་སླར་ཡང་རང་རྒྱུ་ལས་སྐྱེ་དགོས་པའི་ཕྱིར། ཞེས་པའི་ཐལ་འགྱུར་འདི་འགྲེལ་ངག་དེའི་སྐབས་ནས་
བསྟན་པའི་ཐལ་འགྱུར་ཡིན་ནོ། །ཟེར་ན། དེ་འདྲའི་ཐལ་འགྱུར་དང་པོ་དེ་ཆོས་ཅན། ཁྱོད་ཀྱི་རྟགས་ཚད་མས་གྲུབ་པར་ཐལ། ཁྱོད་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཞེས་པའི་སྐབས་ནས་དངོས་སུ་བསྟན་པའི་ཐལ་འགྱུར་ཡིན་པའི་
ཕྱིར། འདོད་ན། མྱུ་གུ་རང་གི་རྒྱུའི་དུས་སུ་གྲུབ་ཟིན་པར་ཐལ། དེ་འདྲ་བའི་ཐལ་འགྱུར་གྱི་རྟགས་གྲུབ་པའི་ཕྱིར། ཡང་མཁས་པ་ལེགས་ཆེས་ཁ་ཅིག། མྱུ་གུ་ཆོས་ཅན། ས་བོན་ལས་སྐྱེ་བ་དོན་མེད་པར་ཐལ། ས་བོན་གྱི་དུས་སུ་གྲུབ་ཟིན་པའི་ཕྱིར། མ་ཁྱབ་ན་
མྱུ་གུ་ཆོས་ཅན། ས་བོན་ལས་ཐུག་མེད་དུ་སྐྱེ་བར་ཐལ། ས་བོན་གྱི་དུས་སུ་གྲུབ་ཟིན་ཀྱང་སླར་ཡང་ས་བོན་ལས་སྐྱེ་དགོས་པའི་ཕྱིར། ཞེས་པའི་ཐལ་འགྱུར་འདི་འགྲེལ་ངག་དེའི་སྐབས་ནས་བསྟན་པའི་ཐལ་འགྱུར་ཡིན་ནོ། །ཞེ་ན་
མྱུ་གུ་ཆོས་ཅན། ཞེས་སོགས་ཐལ་འགྱུར་དང་པོ་ཆོས་ཅན། ཁྱོད་ཀྱི་རྟགས་ཚད་མས་གྲུབ་པར་ཐལ། ཁྱོད་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཞེས་སོགས་ཀྱི་སྐབས་ནས་དངོས་སུ་བསྟན་པའི་ཐལ་འགྱུར་ཡིན་པའི་ཕྱིར། འདོད་ན་

[017A]༄༅། །མྱུ་གུ་ཆོས་ཅན། ས་བོན་ལས་སྐྱེ་བ་དོན་མེད་པར་ཐལ། ས་བོན་གྱི་དུས་སུ་གྲུབ་ཟིན་པའི་ཕྱིར། རྟགས་ཁས་ཁ་ཅིག་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་
ཕྱིར། ཞེས་པའི་ཐལ་འགྱུར་འདི་འགྲེལ་ངག་དེའི་སྐབས་ནས་བསྟན་པའི་ཐལ་འགྱུར་ཡིན་ནོ། །ཞེ་ན། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཞེས་པའི། བདག་དེ་བདག་སྐྱེ་ལ་བྱེད་རིགས་པར་ཐལ། ཐལ་འགྱུར་དེ་དེའི་
སྐབས་ནས་དངོས་སུ་བསྟན་པའི་ཐལ་འགྱུར་ཡིན་པའི་ཕྱིར། འདོད་མི་ནུས་ཏེ། དེས་མྱུ་གུ་སླར་ཡང་མི་སྐྱེ་བར་སྒྲུབ་པའི་རྟགས་ཡང་དག་གཅིག་བསྟན་པའི་ཕྱིར་ཏེ། ཚིགས་གསལ་ལས། དེ་ལ་བདག་གི་བདག་ཉིད་དུ་ཡོད་པ་ཞེས་བྱ་བ་འདིས་
ནི་གཏན་ཚིགས་ངོས་འཛིན་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག་མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་འགྲེལ་ངག་དེའི་སྐབས་ནས་བསྟན་པའི་
ཐལ་འགྱུར་ཡིན་ཟེར་ན། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དེ། ཞེས་པའི་ཡང་སྒྲ་སྨོས་པ་ལ་དགོས་པ་མེད་པར་ཐལ། སངས་རྒྱས་བསྐྱངས་རང་ལུགས་ལ་ཡང་ཐལ་འགྱུར་དེ་འགྲེལ་ངག་དེའི་
སྐབས་ནས་དངོས་སུ་བསྟན་པའི་ཐལ་འགྱུར་དུ་ཁས་ལེན་པའི་ཕྱིར། ཁ་ཅིག་སྐྱེ་བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན། ཟེར་ན། འོ་ན། དེ་མྱུ་གུ་སླར་ཡང་མི་སྐྱེ་བར་སྒྲུབ་པར་
བྱེད་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། མྱུ་གུ་སྐྱེ་བ་དོན་བཅས་དང། ཐུག་བཅས་སུ་ཚད་མས་ངེས་པའི་གང་ཟག་ཡིན་ན། མྱུ་གུ་སླར་ཡང་མི་སྐྱེ་བར་ཚད་མས་ངེས་པའི་གང་ཟག་

[017B] མྱུ་གུ་སྐྱེ་བ་དོན་བཅས་སུ་ཚད་མས་ངེས་པའི་གང་ཟག་ཡིན་ན། མྱུ་གུ་སླར་ཡང་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། མྱུ་གུ་སླར་ཡང་མི་སྐྱེ་བར་ཚད་མས་ངེས་པའི་གང་ཟག་ཡིན་ན་
དེ་སྐྱེ་བ་དོན་བཅས་སུ་ཚད་མས་ངེས་པའི་གང་ཟག་ཡིན་དགོས་པའི་ཕྱིར། གཞན་ཡང། སྐྱེས་པ་དེ་མྱུ་གུ་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། དམ་བཅའ་བའི་ཕྱིར། འདོད་ན། སྐྱེ་པ་དེ་མྱུ་གུ་རང་རྒྱུའི་དུས་
སུ་མེད་པར་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། མྱུ་གུ་སྐྱེས་པར་ཚད་མས་ངེས་པའི་གང་ཟག་ཡིན་ན། དེ་རང་རྒྱུའི་དུས་སུ་མེད་པར་ཚད་མས་ངེས་པའི་གང་ཟག་ཡིན་
དགོས་པའི་ཕྱིར་ཏེ། དེ་ཡིན་ན། དེ་རང་རྒྱུ་ལས་སྐྱེས་པར་ཚད་མས་ངེས་པའི་གང་ཟག་ཡིན་དགོས། དེ་ཡིན་ན། དེ་རང་རྒྱུ་ལས་སྔར་མེད་གསར་དུ་སྐྱེ་བར་ཚད་མས་ངེས་པའི་གང་ཟག་ཡིན་དགོས། དེ་ཡིན་ན། དེ་རང་རྒྱུའི་དུས་སུ་མེད་པར་ཚད་
མས་ངེས་པའི་གང་ཟག་ཡིན་དགོས་པའི་ཕྱིར། མ་གྲུབ་ན། མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་མྱུ་གུའི་རྒྱུ་ལས་སྐྱེ་བར་ཚད་མས་ངེས་པའི་གང་ཟག་མ་ཡིན་པར་བུད། གཉིས་པ་མ་གྲུབ་ན། མྱུ་གུ་མྱུ་གུའི་རྒྱུ་ལས་སྐྱེ་
བར་ཚད་མས་ངེས་པའི་གང་ཟག་ཡིན་ན། དེ་དེའི་རྒྱུ་ལས་སྔར་མེད་གསར་དུ་སྐྱེ་པར་ཚད་མས་ངེས་པའི་གང་ཟག་མ་ཡིན་པར་བུད། གསུམ་པ་རིགས་འདྲེ། ཁ་ཅིག་མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་རང་རྒྱུ་ལས་
སྐྱེ་བར་ཚད་མས་ངེས་པའི་གང་ཟག་མ་ཡིན་པར་བུད། ཟེར་ན། བུམ་པ་རྟོགས་པའི་སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། མྱུ་གུ་རང་རྒྱུ་ལས་སྐྱེ་བར་ཐལ། དེ་རང་རྒྱུ་ལས་སྐྱེ་བར་ཚད་མས་ངེས་པའི་

[018A]༄༅། །གང་ཟག་ཡིན་པའི་ཕྱིར། འདོད་ན། བུམ་པ་རྟོགས་པའི་སངས་རྒྱས་འཕགས་པའི་རྒྱུ་ཆོས་ཅན། ཁྱོད་མྱུ་གུའི་རྒྱུ་ཡིན་པར་ཐལ། མྱུ་གུ་ཁྱོད་ལས་སྐྱེ་བའི་ཕྱིར། འདོད་ན་དེ་ཆོས་ཅན། ཁྱོད་མེད་ན་མྱུ་གུ་མེད་དགོས་པར་
ཐལ། ཁྱོད་དེའི་རྒྱུ་ཡིན་པའི་ཕྱིར། འདོད་ན། དགག་གཞི་མས་གཤགས། གཞན་ཡང། སྐྱེ་བ་དེ་མྱུ་གུ་རྒྱུ་མེད་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། དེ་མྱུ་གུ་བདག་ལས་མི་སྐྱེ་བར་སྒྲུབ་པར་
བྱེད་པའི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་ན། དེ་རྒྱུ་མེད་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན། མྱུ་གུ་རང་རྒྱུ་ལས་
སྐྱེ་བར་ཚད་མས་ངེས་པའི་གང་ཟག་ཡིན་དགོས། དེ་ཡིན་ན། མྱུ་གུ་རྒྱུ་མེད་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། གཞན་ཡང། སྐྱེ་བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་
སྒྲུབ་པར་བྱེད་པའི་རྟགས་ཡང་དག་ཏུ་སློབ་དཔོན་ལེགས་ལྡན་འབྱེད་ཀྱིས་ཁས་ལེན་པར་ཐལ། དེ་དེའི་རྟགས་ཡང་དག་ཏུ་སློབ་དཔོན་སངས་རྒྱས་བསྐྱངས་ཀྱིས་ཁས་ལེན་པའི་ཕྱིར། འདོད་ན། སློབ་དཔོན་ལེགས་ལྡན་འབྱེད་དེས། དངོས་
པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་པའི་ཕྱིར་དང། ཞེས་སོགས་ཀྱི་འགྲེལ་ངག་འདིས་མྱུ་གུ་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་གཅིག་བསྟན་པར་ཁས་ལེན་པ་
ཐལ། སློབ་དཔོན་ལེགས་ལྡན་འབྱེད་དེས། འགྲེལ་ངག་དེས་སྐྱེ་བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་ཏུ་བསྟན་པར་ཁས་ལེན་པ་གང་ཞིག་སློབ་དཔོན་ལེགས་ལྡན་འབྱེད་དེས་

[018B] ཕྱི་མ་ཁས། འདོད་ན། སློབ་དཔོན་ལེགས་ལྡན་འབྱེད་དེས། སངས་རྒྱས་བསྐྱངས་ལ་སྐྱོན་བརྗོད་མཛད་པའི་ཚེ་
དེ་ནི་རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར། ཞེས་གསུངས་པ་མི་འཐད་པར་ཐལ་ལོ། །ཁོ་ན་རེ། ལེགས་ལྡན་འབྱེད་གཞིར་བྱས་པ་ལ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་
ཉིད་དུ་འགྱུར་བའི་ཕྱིར་དང། ཞེས་སོགས་འགྲེལ་ངག་འདིས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཅིག་བསྟན་པར་ཐལ། འགྲེལ་ངག་དེའི་སྐབས་ནས་དངོས་སུ་བསྟན་པའི་དངོས་པོ་རྣམས་བདག་ལས་མི་སྐྱེ་
བར་སྒྲུབ་པའི་རྟགས་ཡང་དག་ཅིག་ཡོད་པའི་ཕྱིར་ཏེ། སྐྱེ་བ་དོན་བཅས་དང་ཐུག་བཅས་དེ། འགྲེལ་ངག་དེའི་སྐབས་ནས་དངོས་སུ་བསྟན་པའི་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དང་ཡིན་པའི་ཕྱིར་ཏེ་
འགྲེལ་ངག་དེས་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་བསྟན་པའི་ཕྱིར། ཟེར་ན་མ་ཁྱབ། གཞལ་བྱ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པར་ཐལ། གཞལ་
བྱ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་ཞེས་པའི་ཚིག་འདིས། སྒྲ་མི་རྟག་པར་སྒྲུབ་པའི་རྟགས་ཡང་དག་ཅིག་བསྟན་པའི་ཕྱིར་ཏེ། དེ་འདྲ་བའི་ཚིག་དེའི་བསྟན་བྱར་གྱུར་བའི་སྒྲ་མི་རྟག་པར་སྒྲུབ་པར་བྱེད་པའི་རྟགས་
ཡང་དག་ཅིག་ཡོད་པའི་ཕྱིར་ཏེ། གཞལ་བྱ་དེ་ཚིག་དེའི་བསྟན་བྱར་གྱུར་པའི་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར་ཏེ། ཚིག་དེས་གཞལ་བྱ་སྒྲ་མི་རྟག་པར་སྒྲུབ་པའི་རྟགས་ཡང་དག་དུ་བསྟན་པའི་ཕྱིར། ཁྱབ་སྟེ་

[019A]༄༅། །དངོས་པོ་རྣམས་བདག་ལས་སྐྱེ་བ་མེད་དེ། ཞེས་སོགས་ཀྱི་འགྲེལ་ངག་དེས། སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་བསྟན་ན། སྐྱེ་བ་དོན་
བཅས་དང་ཐུག་བཅས་དེ། འགྲེལ་ངག་དེའི་སྐབས་ནས་དངོས་སུ་བསྟན་པའི་དངོས་པོ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་དགོས་པའི་ཕྱིར། དེས་ན་ལེགས་ལྡན་འབྱེད་ཀྱི་ལུགས་ལ་སངས་རྒྱས་བསྐྱངས་
གི་སྐྱེ་བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་བསྒྲུབ་པའི་རྟགས་ཡང་དག་ཏུ་ཁས་ལེན་ཀྱང། སངས་རྒྱས་བསྐྱངས་རང་ལུགས་ལ་དེ་ལྟར་ཁས་མི་ལེན་ནོ། རང་ལུགས་འགྲེལ་ངག་དེའི་དོན་ནི། གྲངས་ཅན་གྱི་
འབྲས་བུ་ཐམས་ཅད་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་ཅིང། ཁྱད་པར་དུ་མྱུ་གུ་ས་བོན་གྱི་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པ་མྱུ་གུ་ས་བོན་ལས་མངོན་པར་གསལ་ཟིན་གྲུབ་པའི་
ཚུལ་གྱི་སྐྱེ་བ་ལ་མྱུ་གུ་ས་བོན་ལས་སྐྱེས་ཞེས་ཐ་སྙད་བྱས་ནས་བདག་སྐྱེ་ཁས་བླངས་པ་ལ། སློབ་དཔོན་སངས་རྒྱས་བསྐྱངས་ཀྱི་དངོས་པོ་རྣམས་བདག་ལས་སྐྱེ་བ་མེད་དེ། ཞེས་སོགས་གསུངས། དེའི་དོན་ནི། གྲངས་ཅན་གྱི་
ས་བོན་གྱི་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་ཡོད་པའི་ཕྱིར། མ་ཁྱབ་ན། ཐུགས་མེད་དུ་སྐྱེ་བར་ཐལ། རང་གི་
བདག་ཉིད་དུ་གྲུབ་ཟིན་ཡོད་ཀྱང་སླར་ཡང་སྐྱེ་དགོས་པའི་ཕྱིར། ཞེས་པའི་འགལ་བརྗོད་ཀྱི་ཐལ་འགྱུར་གཉིས་ཙམ་ཞིག་བསྟན། གཉིས་པ་དེ་ལ་ལེགས་ལྡན་འབྱེད་ཀྱི་སྐྱོན་བརྗོད་ཚུལ་ནི། ཚིགས་གསལ་ལས། འདི་ལ་ནི་སློབ་

[019B] དེ་ནི་རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་དང། གཞན་གྱི་སྨྲས་པའི་ཉེས་པ་མ་བསལ་བའི་ཕྱིར། ཐལ་བར་འགྱུར་པའི་ཚིག་ཡིན་པའི་ཕྱིར་ཏེ། སྐབས་ཀྱི་དོན་ལས་ལྡོག་པས་
སྒྲུབ་པར་བྱ་བ་དང་དེའི་ཆོས་ལྡོག་པའི་དོན་མངོན་སྟེ། དངོས་པོ་རྣམས་གཞན་ལས་སྐྱེ་བར་འགྱུར་བ་དང། སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང། སྐྱེ་བ་ཐུག་པ་ཡོད་པར་འགྱུར་བའི་ཕྱིར། གྲུབ་པའི་མཐའ་དང་འགལ་བར་འགྱུར་
རོ། ཞེས་སྐྱོན་སྨྲ་འོ། །ཞེས་བཤད། འདིའི་དོན་ལ། གཞན་ཕྱོགས་པ་ཁ་ཅིག་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། །བདག་ལས་སྐྱེ་བའི་ཕྱིར། ཞེས་པའི་
ཐལ་འགྱུར་དེ་སྒྲུབ་བྱེད་འཕེན་པའི་ཐལ་འགྱུར་ཡིན་པར་ཐལ། དེ་འགྲེལ་ངག་དེའི་དཀབས་ནས་བསྟན་པའི་ཐལ་འགྱུར་ཡིན་པ་གང་ཞིག་འགྲེལ་ངག་དེས་སྒྲུབ་བྱེད་འཕེན་པའི་ཐལ་འགྱུར་གྱི་དབང་དུ་བྱས་ནས་བདག་དཀྱེ་འགོག་པ་
ཡིན་པའི་ཕྱིར། འདོད་ན། སྐྱེ་བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། འཕགས་པ་ཡབ་སྲས་ཀྱི་སྐྱེ་བ་མི་བཞེད་པའི་གྲུབ་མཐའ་དང་
འགལ་ལོ་ཞེས་པའི་དོན་ཡིན། དེས་ན་ཐལ་རང་གཉིས་ཀའི་ལུགས་ལ་མྱུ་གུ་མི་སྐྱེ། དེ་གལ་ཏེ་སྐྱེ་ན་མྱུ་གུ་སྐྱེས་ཟིན་སྐྱེ་བར་ཐལ། མྱུ་གུ་སྐྱེས་ཟིན་པ་གང་ཞིག། མྱུ་གུ་སྐྱེ་བའི་ཕྱིར། འདོད་ན། སྐྱེ་ཟིན་སྐྱེ་བ་ཡོད་པར་ཐལ། འདོད་པའི་
ཕྱིར། འདོད་ན། སྐྱེ་ཟིན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། འཇུག་པ་ལས། །སྐྱེས་ཟིན་སླར་ཡང་སྐྱེ་བར་ཡོངས་སུ་རྟོགས་པར་འགྱུར་ན་ནི། །མྱུ་གུ་ལ་སོགས་རྣམས་ཀྱི་སྐྱེ་བ་འདིར་བརྙེད་མི་འགྱུར་ཞིང། །ཞེས་གསུངས་

[020A]༄༅། །པ་མི་འཐད་པར་ཐལ་ལོ། །ཞེས་ཟེར་ཞིང། མྱུ་གུ་ཐ་སྙད་དུ་སྐྱེ། འཁྲུལ་ངོར་སྐྱེ། ཀུན་རྫོབ་ཏུ་སྐྱེ་ཞེས་ཟེར་བ་འགལ་ཏེ། འོ་ན། མྱུ་གུ་ཐ་སྙད་དུ་སྐྱེས་ཟིན་སྐྱེ་བར་ཐལ། དེ་ཐ་སྙད་དུ་སྐྱེ་ཟིན་པ་གང་ཞིག་དེ་ཐ་སྙད་
དུ་སྐྱེ་བའི་ཕྱིར། འདོད་ན། ཐ་སྙད་དུ་སྐྱེས་ཟིན། སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། ཐ་སྙད་དུ་སྐྱེས་ཟིན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། ཐ་སྙད་དུ་བདག་སྐྱེ་ཡོད་པར་ཐལ། འདོད་པའི་ཕྱིར། འདོད་ན་
དེའི་ཕྱིར་དངོས་པོ་བདག་ལས་འབྱུང་ཞེས་རབ་ཏུ་བརྟགས་པ་འདི་དེ་ཉིད་དང་ནི་འཇིག་རྟེན་དུ་ཡང་རིགས་པ་མ་ཡིན་ནོ། ཞེས་གསུངས་པ་མི་འཐད་པར་ཐལ་ལོ། ། མཁས་པ་ཁ་ཅིག། དངོས་པོ་རྣམས་བདག་ལས་སྐྱེ་བ་མེད་དེ། ཞེས་སོགས་
ཀྱི་དོན་ལ། གང་ལ་རྩོད་པའི་གཞི་དང། ཇི་ལྟར་རྩོད་པའི་ཚུལ་གཉིས། དང་པོ་ནི། སངས་རྒྱས་བསྐྱངས་ཀྱི་འགྲེལ་ངག་འདི་ཡིན་ལ། གཉིས་པ་ནི། དེ་ནི་རིགས་པ་མ་ཡིན་ཏེ། ཞེས་པ་ནས། གྲུབ་པའི་མཐའ་དང་འགལ་པར་འགྱུར་རོ། །ཞེས་
པའི་བར་འདི་ཡིན། འདིའི་དོན་ནི། སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། འགྲེལ་ངག་དེས་རང་རྒྱུད་ཀྱི་དབང་དུ་བྱས་ནས་བདག་སྐྱེ་འགོག་པར་བྱེད་དམ། ཐལ་འགྱུར་གྱི་དབང་དུ་བྱས་ནས་བདག་སྐྱེ་འགོག་པ་ཡིན། དང་པོ་
མི་འཐད་དེ། འགྲེལ་ངག་འདིས་བདག་སྐྱེ་འགོག་ནུས་ཀྱི་རང་རྒྱུད་ཀྱི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར་དང། གཞན་གྱི་དམ་བཅའ་ལ་བཏགས་པའི་ཉེས་པ་མ་བསལ་བའི་ཕྱིར། གཉིས་པ་ལྟར་ན་སྒྲུབ་བྱེད་མི་འཕེན་པའི་ཐལ་
འགྱུར་གྱི་བདག་སྐྱེ་འགོག་མི་ནུས་པས་སྒྲུབ་བྱེད་འཕེན་པའི་ཐལ་འགྱུར་དགོས་ལ། དེ་ལྟར་ན་སྒྲུབ་བྱེད་འཕེན་པའི་ཐལ་བར་འགྱུར་བའི་ངག་ཡིན་པའི་ཕྱིར། སྦྱོར་བའི་སྐབས་ཀྱི་དོན་ལས་བཟློག་པས་བདག་སྐྱེ་མེད་པ་བསྒྲུབ་པར་བྱ་བ་དང། དེའི་ཆོས་ཏེ། ཐལ་

[020B] སླར་ཡང་སྐྱེ་བ་དོན་བཅས་དང། ཐུག་བཅས་སུ་འགྱུར་ལ། དེ་ལྟར་ན་སློབ་དཔོན་ཀླུ་སྒྲུབ་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་འགལ་ལོ། །དེ་ཡང་གསལ་དུ་བཏང་
ན། མྱུ་གུ་ཆོས་ཅན། སླར་ཡང་སྐྱེ་པ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་འདི་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། ཐལ་འགྱུར་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་
བསྟན་པའི་ཐལ་འགྱུར་ཡིན་པ་གང་ཞིག། སངས་རྒྱས་བསྐྱངས་ཀྱི་འགྲེལ་ངག་འདིས། སྒྲུབ་བྱེད་འཕེན་པའི་ཐ་འགྱུར་གྱི་དབང་དུ་བྱས་ནས། བདག་སྐྱེ་འགོག་པའི་ཕྱིར། འདོད་ན། སླར་ཡང་སྐྱེ་བ་དོན་བཅས་དང་ཐུག་བཅས་དེ། མྱུ་གུ་བདག་
ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། སློབ་དཔོན་ཀླུ་སྒྲུབ་སླར་ཡང་སྐྱེ་བ་དོན་བཅས་དང། ཐུག་བཅས་མི་བཞེད་པའི་གྲུབ་མཐའ་དང་འགལ་ལོ། །འོ་ན། གཞན་སྐྱེ་འཕེན་ཚུལ་དེ་ཇི་ལྟར་ཡིན་ཞེ་ན། དེ་
ཡང་བདག་སྐྱེ་བཀག་པ་ཙམ་གྱི། གཞན་སྐྱེ་འཕེན་པ་མ་ཡིན་ལ། སྐབས་འདིར་ནི། བདག་སྐྱེ་བཀག་ནས་སླར་ཡང་སྐྱེ་བ་དོན་བཅས་དང་ཐུག་བཅས་སུ་བསྟན་པས་ན། གཞན་སྐྱེ་འཕེན་པ་ཡིན་ལ། དེས་ན་མྱུ་གུ་ཆོས་ཅན། གཞན་ལས་སྐྱེ་བར་ཐལ་
སླར་ཡང་སྐྱེ་བ་དོན་བཅས་དང་ཐུག་བཅས་གང་ཞིག། བདག་ལས་མི་སྐྱེ་བའི་ཕྱིར། འདོད་ན། སློབ་དཔོན་ཀླུ་སྒྲུབ་གཞན་སྐྱེ་མི་བཞེད་པའི་གྲུབ་མཐའ་དང་འགལ་ལོ། །དེས་ན་སློབ་དཔོན་ལེགས་ལྡན་འབྱེད་ཀྱི་སླར་ཡང་སྐྱེ་བ་དོན་མེད་དང་ཐུག་མེད་དུ་
ཐལ་བ་འཕངས་པ་ལ་དགོངས་པ་ཡིན་ཏེ། དེ་མ་ཡིན་ན། ཟླ་བས་ལེགས་ལྡན་འབྱེད་ལ་ལན་མཛད་པའི་ཚེ། ཐལ་འགྱུར་གྱི་ཐལ་ཆོས་བཟློག་པའི་དོན། སླར་ཡང་སྐྱེ་བ་དོན་མེད་དང་ཐུག་མེད་ལས་ལོགས་པ། སླར་ཡང་སྐྱེ་བ་དོན་བཅས་དང་ཐུག་བྕ་

[021A]༄༅། །ཕ་རོལ་གྲངས་ཅན་གྱིས་ཁས་བླངས་ཀྱི། ཁོ་བོ་ཅག་སངས་རྒྱས་པས་ཁས་མ་བླངས་པའི་ཕྱིར། ཞེས་ལན་བཏབ་པ་འབྲེལ་མེད་དུ་འགྱུར་རོ། །ལན་ཇི་ལྟར་བཏབ་ཅེ་ན། ཚིགས་བསལ་ལས་ཐལ་འགྱུར་བ་བཟློག་
པའི་དོན་ཡང་ཕ་རོལ་པོ་ཉིད་དང་འབྲེལ་བ་ཡིན་གྱི། ཁོ་བོ་ཅག་ནི་མ་ཡིན་ཏེ། རང་ལ་དམ་བཅའ་བ་མེད་པའི་ཕྱིར། ཞེས་བཤད། རྟགས་ཆོས་ཀྱི་དབང་དུ་བྱས་པའི་རྟགས་ཆོས་བཟློག་པ་མ་ཡིན་ཏེ། དེ་ལྡོགས་ཁྱབ་ཀྱི་བཟློགས་ཚུལ་
མ་ཡིན་པའི་ཕྱིར། རྟགས་བཟློག་ན། སྒྲུབ་བྱ་བཟློག་པ་ཡང་མི་འགྲུབ་སྟེ། རྟགས་ཆོས་སོ་སོ་བཟློག་པ་ཡིན་པའི་ཕྱིར། དེས་ན། སློབ་དཔོན་ལེགས་ལྡན་འབྱེད་དེ་རྒོལ་བ་ཤིན་ཏུ་མཁས་པ་ཡིན་པས། དེ་ལྟ་བུའི་རྩོད་པ་ཧ་ཅང་ཐལ་བ་
ནན་གྱི་ཕུལ་པར་མི་བྱེད་དམ་སྙམ་མོ། །ཞེས་གསུངས། འོ་ན། སློབ་དཔོན་ལེགས་ལྡན་འབྱེད་དེས་གཞན་སྐྱེ་ཁས་མི་ལེན་པར་ཐལ། དེས་སློབ་དཔོན་ཀླུ་སྒྲུབ་གཞན་སྐྱེ་མི་བཞེད་པར་ཁས་ལེན་པའི་ཕྱིར། གཞན་སྐྱེ་འཕན་ཚུལ་དེ་
འཐད་པའི་ཕྱིར། འདོད་ན། དེས་གཞན་སྐྱེ་ཁས་ལེན་པར་ཐལ། དེས་རང་གི་མཚན་ཉིད་ཀྱིས་གྲུབ་པའི་སྐྱེ་བ་ཁས་ལེན་པའི་ཕྱིར། དེ་དབུ་མ་རང་རྒྱུད་པ་ཡིན་པའི་ཕྱིར། གཞན་ཡང། སློབ་དཔོན་ལེགས་ལྡན་འབྱེད་དེས། སློབ་དཔོན་སངས་
རྒྱས་བསྐྱངས་ཀྱི་སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་ཏུ་ཁས་བླངས་པ་ལ། སློབ་དཔོན་ཀླུ་སྒྲུབ་ཀྱི་ལུང་འགལ་ཙམ་ཞིག་བསྟན་ནས་འགོག་མི་རིགས་པར་ཐལ། སློབ་
དཔོན་སངས་རྒྱས་བསྐྱངས་ཀྱི་སླར་ཡང་སྐྱེ་བ་དོན་བཅས་དང་ཐུག་བཅས། དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་བླངས་ན། རྟགས་དེའི་ཕྱོགས་ཆོས་མ་གྲུབ་པ་དང། ཁྱབ་པ་འགལ་བ་སོགས་རིགས་པའི་

[021B] དངོས་པོ་རྣམས་སླར་ཡང་སྐྱེ་བ་དོན་བཅས་དང་ཐུག་བཅས་ཡང་མ་ཡིན་ཏེ། སླར་ཡང་སྐྱེ་བ་དོན་བཅས་དང་ཐུག་བཅས་ཡིན་ན། བདག་ལས་སྐྱེ་དགོས་པའི་ཕྱིར། གཞན་
ཡང། སློབ་དཔོན་ལེགས་ལྡན་འབྱེད་དེས། སློབ་དཔོན་སངས་རྒྱས་བསྐྱངས་ལ་དངོས་པོ་རྣམས་ཆོས་ཅན། གཞན་ལས་སྐྱེ་བར་ཐལ། བདག་ལས་ནི་མི་སྐྱེ་བའི་ཕྱིར། ཞེས་པའི་ཐལ་འགྱུར་འབྲེལ་མེད་ཅིག་འཕེན་རིགས་པར་ཐལ། དེས་དེ་
ལ། དངོས་པོ་རྣམས་ཆོས་ཅན། གཞན་ལས་སྐྱེ་བར་ཐལ། སླར་ཡང་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། ཞེས་པའི་ཐལ་འགྱུར་ཅིག་འཕེན་རིགས་པ་གང་ཞིག་སླར་ཡང་སྐྱེ་བ་དོན་བཅས་དང་ཐུག་བཅས་ཁས་ལེན་པའི་
ལེན་ཚུལ་ཏེ། བདག་སྐྱེ་ཁས་ལེན་པའི་ལེན་ཚུལ་ཡིན་པའི་ཕྱིར། རྟགས་དང་པོ་དེར་ཐལ། དེས་དེ་ལ། གཞན་ལས་སྐྱེ་བར་ཐལ། ཆོས་སུ་བྱས་པའི་ཐལ་འགྱུར་ཅིག་འཕེན་རིགས་པའི་ཕྱིར་ཏེ། དེས་དེ་ལ་དངོས་པོ་རྣམས་ཆོས་ཅན། གཞན་ལས་
སྐྱེ་བར་ཐལ། སླར་ཡང་སྐྱེ་བ་དོན་བཅས་དང་ཐུག་བཅས་གང་ཞིག་བདག་ལས་མི་སྐྱེ་བའི་ཕྱིར། ཞེས་པའི་ཐལ་འགྱུར་ཅིག་འཕེན་རིགས་པའི་ཕྱིར། རྟགས་ཁས། གཞན་ཡང། ཐལ་བར་འགྱུར་བའི་ཚིགས་ཡིན་པའི་ཕྱིར། ཞེས་པའི་དོན་སྒྲུབ་
བྱེད་འཕེན་པའི་ཐལ་བར་འགྱུར་བའི་ངག་ཡིན་པའི་ཕྱིར། ཞེས་པའི་དོན་དུ་འཆད་མི་རིགས་པར་ཐལ། ཚིགས་བསལ་ལས་ཐལ་བར་འགྱུར་པའི་ཚིག་ཞེས་དང། ཤེས་རབ་སྒྲོན་མ་ལས། གླག་ཡོད་པའི་ཚིག་ཡིན་པའི་ཕྱིར། ཞེས་པ་གཉིས་
འགྱུར་ཁྱད་ཙམ་མ་རྟོགས། དོན་ཅིག་པ་གང་ཞིག་གླགས་ཡོད་པའི་ཕྱིར། ཞེས་པའི་དོན། རྒོལ་བ་གཞན་གྱི་གླན་ཀའི་གླགས་ཡོད་པའི་ཕྱིར། ཞེས་པའི་དོན་དུ་འཆད་རིགས་པའི་ཕྱིར། གཞན་ཡང། སྒྲུབ་པར་བྱ་བ་དང་དེའི་ཆོས་བཟློག་པའི་དོན་

[022A]༄༅། །མངོན་པས། ཞེས་པ་འདི་སློབ་དཔོན་ལེགས་ལྡན་འབྱེད་ཀྱི་རང་གཞུང་རྣམ་དག་མ་ཡིན་པར་ཐལ། སློབ་དཔོན་ལེགས་ལྡན་འབྱེད་ཀྱི་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས། བསྟན་པའི་སྦྱོར་བའི་དངོས་ཟིན་གྱི་
བསྒྲུབ་བྱ་བཟློག་ཚུལ་གཅིག་བསྟན་པའི་སྒོ་ནས་སངས་རྒྱས་བསྐྱངས་ལ་སྐྱོན་བརྗོད་མཛད་པ་མ་ཡིན་པའི་ཕྱིར་ཏེ། སྒྲུབ་པར་བྱ་བ་དང། དེའི་ཆོས་བཟློག་པའི་དོན་མངོན་པས་ཞེས་པའི་དོན། སྦྱོར་བའི་སྐབས་ཀྱི་དོན་ལས་བཟློག་པས། བདག་སྐྱེ་མེད་
པ་སྒྲུབ་པར་བྱ་བ་དང། དེའི་ཆོས་སྟེ་ཐལ་འགྱུར་གྱི་ཐལ་ཆོས་བཟློག་པའི་དོན་མངོན་པས། ཞེས་པའི་དོན་དུ་འཆད་རིགས་པའི་ཕྱིར། གཞན་ཡང། སློབ་དཔོན་ལེགས་ལྡན་འབྱེད་ཀྱི་སློབ་དཔོན་སངས་རྒྱས་བསྐྱངས་ཀྱི་བདག་སྐྱེ་དགོག་པའི་
འགྲེལ་ངག་དེའི་དངོས་ཟིན་གྱི་སྒྲུབ་བྱ་བཟློག་ཚུལ་ཅིག་ཁས་བླངས་པའི་སྒོ་ནས། སངས་རྒྱས་བསྐྱངས་ལ་སྐྱོན་བརྗོད་མཛད་པ་མ་ཡིན་པར་ཐལ། ཁྱོད་ཀྱི་ཐལ་བ་བཟློག་ཚུལ་དེ་འཐད་པའི་ཕྱིར། འདོད་ན། སྒྲུབ་པར་བྱ་བ་དང་ཞེས་པའི་ཐད་ཀྱི། །
   ༈    སྒྲུབ་པར་བྱ་བ་ཞེས་བྱ་བས་ནི། དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ། ཞེས་སྒྲུབ་པར་བྱ་བའོ། །དེ་བཟློག་པའི་དོན་མངོན་པས་ཞེས་བྱ་བ་ནི། དངོས་པོ་རྣམས་བདག་གི་བདག་
ཉིད་ལས་སྐྱེ་བ་མེད་དེ། ཞེས་བྱ་བ་བཟློག་པའི་དོན། དངོས་པོ་རྣམས་གཞན་ལས་སྐྱེ་བ་ཞེས་བྱ་བ་མངོན་པས་སོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། དེའི་ཆོས་བཟློག་པའི་དོན་མངོན་པས་ཞེས་པ་དེ་
ཐལ་འགྱུར་གྱི་ཐལ་ཆོས་བཟློག་པ་ལ་བྱེད་མི་རིགས་པར། གཏན་ཚིགས་བཟློག་པ་ལ་བྱེད་རིགས་པར་ཐལ། དེའི་ཆོས་བཟློག་པའི་དོན་མངོན་པས་ཞེས་པའི་ཐད་ཀྱི།    ༈    །སྤྱན་རས་གཟིགས་ཀྱི་བརྟུལ་ཞུགས་ལས། དེའི་

[022B] བསྒྲུབ་པར་བྱ་བ་དེའི་ཆོས་ཏེ། དངོས་པོ་བདག་གི་བདག་ཉིད་ལས་སྐྱེ་བ་མེད་པ་ཞེས་བྱ་བ་བསྒྲུབ་པར་བྱ་བའི་ཕྱོགས་ཀྱི་ཆོས། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། སྐྱེ་བ་ཐུག་པ་མེད་པ་ཉིད་དུ་འགྱུར་བའི་ཕྱིར་
ཞེས་བྱ་བ་མངོན་པས། དེ་བཟློག་པའི་དོན་མངོན་པས་ཞེས་བྱ་བས་ན། སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར། ཞེས་བྱ་བ་བཟློག་པའི་དོན། སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང། སྐྱེ་བ་ཐུག་པ་མེད་པ་ཉིད་དུ་འགྱུར་བའི་ཕྱིར་
ཞེས་བྱ་བ་བཟློག་པའི་དོན། སྐྱེ་བ་ཐུག་པ་ཡོད་པ་ཉིད་དུ་འགྱུར་བ་དང། ཞེས་བྱ་བ་མངོན་པས་སོ། །ཞེས་གསུངས་པའི་ཕྱིར། གཞན་ཡང། ཤེས་རབ་སྒྲོན་མེ་ལས། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་
པ་ཉིད་དུ་འགྱུར་བའི་ཕྱིར། ཤིན་ཏུ་ཐལ་བར་འགྱུར་བའི་ཕྱིར། ཞེས་མདོར་བསྟན་ཙམ་ཞིག་དྲང་ནས། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དེ། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བ་འགྱུར་རོ། །
ཞེས་པའི་རྒྱས་བཤད་མ་དྲངས་པ་ལ་རྒྱུ་མཚན་མེད་པར་ཐལ། སློབ་དཔོན་ལེགས་ལྡན་འབྱེད་ཀྱིས་སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེའི་ཡང་སྒྲའི་དོན་དགོངས་པའི་ཕྱིར། མཁས་པ་མུ་སྲས་ཁ་ཅིག་སྐབས་འདིར་སྒྲུབ་བྱ་བཟློག་ཚུལ་འཆད་
མི་དགོས་ཏེ། ཚིག་བསལ་འགྱུར་རྙིང་དུ་བསྒྲུབ་བྱ་བཟློག་ཚུལ་མ་བཤད་པའི་ཕྱིར་ཏེ། དེ་ལས་ཐལ་བར་འགྱུར་པའི་ཚིག་ཡིན་པའི་ཕྱིར། སྐབས་ཀྱི་དོན་ལས། བཟློག་པའི་སྒྲུབ་པར་བྱ་བ་དང། དེའི་ཆོས་གསལ་བ་ཡིན་པས་
དངོས་པོ་རྣམས་གཞན་ལས་སྐྱེ་བར་འགྱུར་ལ། སྐྱེ་བ་འབྲས་བུ་དང་བཅས་པའི་ཕྱིར་དང། སྐྱེ་བ་ལ་ཐུག་པ་ཡོད་པ་དེའི་ཕྱིར་གྲུབ་པའི་མཐའ་དང་འགལ་བར་འགྱུར་རོ། །ཞེས་སུན་འབྱིན་པ་མཛད་དོ། །ཞེས་སྒྲུབ་བྱ་བཟློག་ཚུལ་མ་བཤད་ཅིང། །

[023A]༄༅། །འགྱུར་དེ་ལེགས་པ་ཡིན་པའི་ཕྱིར། དེས་ན་སྐབས་ཀྱི་དོན་ལས་བཟློག་པའི་བཟློག་དོན་དང། དེའི་ཆོས་གཏན་ཚིགས་སམ་ཕྱོགས་ཆོས་གང་ཡིན་གསལ་པོར་ཡོད་ཞེས་པའི་དོན་ཡིན། དེ་ཡང་མྱུ་གུ་ཆོས་ཅན་
སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། ཐལ་འགྱུར་དེ་སངས་རྒྱས་བསྐྱངས་ཀྱི་འགྲེལ་ངག་དེའི་དངོས་བསྟན་
གྱི་ཐལ་འགྱུར་ཡིན་པ་གང་ཞིག་སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་འགོག་ནུས་ཀྱི་རང་རྒྱུད་ཀྱི་གཏན་ཚིགས་ཡང་དག་ཅིག་བསྟན་པའི་ཕྱིར། འདོད་ན། སླར་ཡང་སྐྱེ་བ་དོན་བཅས་དང་ཐུག་བཅས་དེ། མྱུ་གུ་བདག་ལས་
མི་སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་ན། འཕགས་པ་ཡབ་སྲས་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་འགལ་ལོ། །གཞན་སྐྱེ་འཕེན་ཚུལ་ནི། དངོས་པོ་རྣམས་
རང་རྒྱུའི་དུས་སུ་ཡོད་པ་སྐྱེ་ན། དངོས་པོ་རྣམས་རང་རྒྱུའི་དུས་སུ་རང་རྒྱུ་དང་ངོ་བོ་ཅིག་ཏུ་ཡོད་པ་སྐྱེ་འམ། དེའི་དུས་སུ་རང་རྒྱུ་དང་ངོ་བོ་ཐ་དད་དུ་ཡོད་པ་སྐྱེ། །དང་པོ་ལྟར་ན་བདག་སྐྱེ་བཀག་པ་དང་འགལ་ལོ། །གཉིས་པ་ལྟར་ན་དངོས་
པོ་རྣམས་ཆོས་ཅན། དོན་དམ་པར་གཞན་ལས་སྐྱེ་བར་ཐལ། རང་རྒྱུའི་དུས་སུ་རང་རྒྱུ་དང་ངོ་བོ་ཐ་དད་དུ་ཡོད་པ་སྐྱེ་བ་གང་ཞིག་ཐ་སྙད་པའི་སྐྱེ་བ་ལ། དེ་འདྲ་བའི་སྐྱེ་ཚུལ་མི་འཐད་པའི་ཕྱིར། འདོད་ན། འཕགས་པ་ཡབ་སྲས་དོན་དམ་པར་
གཞན་སྐྱེ་མི་བཞེད་པའི་གྲུབ་མཐའ་དང་འགལ་ལོ། །ཡང་ན་དངོས་པོ་རྣམས་ཆོས་ཅན། གཞན་ལས་སྐྱེ་བར་ཐལ། སླར་ཡང་སྐྱེ་བ་དོན་བཅས་དང་ཐུག་བཅས་གང་ཞིག་བདག་ལས་མི་སྐྱེ་བའི་ཕྱིར། འདོད་ན། སངས་རྒྱས་བསྐྱངས་

[023B] །ཞེས་པའི་དོན་ཡིན། དེས་ན། སློབ་དཔོན་ལེགས་ལྡན་འབྱེད་ཀྱི་ཡང་སྒྲའི་དོན་དགོངས་ཏེ། ཡང་སྒྲའི་དོན་གསལ་པོར་ཡོད་པའི་ཕྱིར་ཏེ། སྤྱན་རས་གཟིགས་བརྟུལ་ཞུགས་
ལས། ཡང་སྒྲའི་དོན་གསལ་བར་བཤད་པའི་ཕྱིར་ཏེ། དེ་ལས། དེ་དག་གི་སྐྱེ་བ་ཞེས་བྱ་བ་ནི། དངོས་པོ་དེ་དག་གི་སྐྱེ་བའོ། ཅེས་དང། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར། ཞེས་བྱ་བས་ནི་འདི་སྐད་བསྟན་ཏེ། གལ་ཏེ་དངོས་པོ་
རྣམས་ཡོད་པ་ལས་སྐྱེ་ན། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་ཏེ། འདི་ལྟར་སྐྱེས་ཟིན་པ་ལས་ཁྱད་པར་སྔོན་མ་བྱུང་བ་འགའ་ཡང་མེད་པའི་ཕྱིར་རོ། །གཞན་ཡང། སྐྱེ་བ་ཐུག་པ་མེད་པར་འགྱུར་བའི་ཕྱིར་ཏེ། གལ་ཏེ་ཡོད་ཀྱང་སྐྱེ་ན་
ཡང་སྐྱེ་བར་འགྱུར་བས་རྣམ་པ་དེ་མ་ཤིའི་བར་དུ་སྐྱེ་བར་འགྱུར་ཏེ། དེས་ན་སྐྱེ་བ་ཡོངས་སུ་རྫོགས་པ་མེད་པ་ཁོ་ནར་འགྱུར་རོ། །ཞེས་ཡང་སྒྲའི་དོན་གསལ་པོར་བཤད་པའི་ཕྱིར། ཞེས་ཟེར་བ་མི་འཐད་དེ། སྔར་གྱི་སྐྱོན་དེ་རྣམས་འཇུག་ཅིང་
གཞན་ཡང། སྐབས་འདིར་ལེགས་ལྡན་འབྱེད་ཀྱིས་སངས་རྒྱས་བསྐྱངས་ལ། དངོས་པོ་རྣམས་བདག་ལས་མི་སྐྱེ་བར། སྒྲུབ་པའི་སྒྲུབ་བྱ་མེད་དགག་དུ། འཕགས་པ་ཡབ་སྲས་ཀྱི་བཤད་པའི་གྲུབ་མཐའ་དང་འགལ་ཚུལ་ཅིག་བསྟན་པའི་སྒོ་ནས་
སྐྱོན་བརྗོད་མཛད་པ་མ་ཡིན་པར་ཐལ། ཐལ་བ་བཟློག་ཚུལ་དེ་འཐད་པའི་ཕྱིར། འདོད་ན། ཤེས་རབ་སྒྲོན་མ་ལས། བདག་ལས་མ་ཡིན་ཞེས་བྱའི་དགག་པ་འདི་ནི། མེད་པར་དགག་པའི་དོན་དུ་ལྟ་བར་བྱ་སྟེ། དགག་པ་གཙོ་ཆེ་བའི་ཕྱིར། ཞེས་
དང། མ་ཡིན་པར་དགག་པ་ཡོངས་སུ་བཟུང་ན་ནི། དེ་སྒྲུབ་པ་གཙོ་ཆེ་བའི་ཕྱིར། ཆོས་རྣམས་མ་སྐྱེས་སོ། །ཞེས་སྒྲུབ་པས་སྐྱེ་བ་མེད་པར་བསྟན་པས། མཛད་པའི་མཐའ་དང་བྲལ་བར་འགྱུར་རོ། །ཞེས་གསུངས་པ་མི་འཐད་པར་ཐལ། འདོད་པའི་

[024A]༄༅། །ཕྱིར༑ འོ་ན། སྤྱན་རས་གཟིགས་བརྟུལ་ཞུགས་ཀྱིས་ལུང་དེའི་དོན་གང་ཡིན་ཞེ་ན། འདི་ལ་མཁས་པ་ཁ་ཅིག་སྤྱན་རས་གཟིགས་བརྟུལ་ཞུགས་ཀྱིས་ཡང་སྒྲའི་དོན་དགོངས་ན། སློབ་དཔོན་ལེགས་ལྡན་འབྱེད་ཀྱིས་དེའི་
དོན་དགོངས་པས་མ་ཁྱབ་སྟེ། སྤྱན་རས་གཟིགས་བརྟུལ་ཞུགས་ཀྱིས་འགྲེལ་པ་ཚིགས་གསལ་ལ་བསྟན་ནས། ཡང་སྒྲའི་དོན་དགོངས་ཀྱང་སློབ་དཔོན་ལེགས་ལྡན་འབྱེད་ཀྱིས་འགྲེལ་པ་ཚིག་གསལ་མ་གཟིགས་པའི་ཕྱིར། དེའི་དུས་སུ་འགྲེལ་པ་
ཚིག་གསལ་བ་བརྩམས་མ་ཟིན་པའི་ཕྱིར་ཏེ། དྲང་ངེས་རྣམ་འབྱེད་ལས། ལེགས་ལྡན་འབྱེད་ཀྱི་རྗེས་འབྲང་སྤྱན་རས་གཟིགས་བརྟུལ་ཞུགས་ལ་འགྲེལ་པ་ཚིག་གསལ་གྱི་རྒྱུས་འདུག་པས་ཤེས་རབ་སྒྲོལ་མེར་སངས་རྒྱས་བསྐྱངས་བཀག་པའི་
འགྲེལ་བཤད་ཀྱི་སྐབས་སུ་ཟླ་བས་ལེགས་ལྡན་ལ་སྐྱོན་བརྗོད་པ་རྣམས་འཇུག་མི་འཇུག་གི་བཤད་པ་འོང་རྒྱུར་སྣང་ཞིང། ཞི་མཚོ་དཔོན་སློབ་ལ་སོགས་པས་ཀྱང། ཟླ་བས་རང་རྒྱུད་བཀག་པའི་སྐྱོན་སྤོང་མཛད་རྒྱུར་སྣང་ཡང་མ་མཛད་དོ་
ཞེས་གསུངས་པའི་ཕྱིར། རང་ལུགས་ནི། སྤྱན་རས་གཟིགས་བརྟུལ་ཞུགས་ཀྱིས་ཀྱང་ཡང་སྒྲའི་དོན་མ་དགོངས་ཏེ། སྤྱན་རས་གཟིགས་བརྟུལ་ཞུགས་ཀྱི་འགྲེལ་ཚན་དང་པོ་ལ་ཡང་སྒྲ་མེད་ཅིང། འགྲེལ་ཚན་ཕྱི་མ་ལ་ཡང་སྒྲ་ཡོད་པ་
ནི། སྐྱེ་བ་ཐུག་མེད་ཀྱི་ཡང་སྒྲ་ཡིན་ཅིང། དེ་སློབ་དཔོན་ལེགས་ལྡན་འབྱེད་ཀྱིས་ཀྱང་དགོངས་པར་ཁས་ལེན་པའི་ཕྱིར་རོ། །ལེགས་ལྡན་གྱིས་སངས་རྒྱས་བསྐྱངས་འགོག་པའི་སྐབས་སུ། མཁས་པ་རྒྱལ་ཚབ་ཁ་ཅིག། སངས་རྒྱས་བསྐྱངས་ཀྱི་འགྲེལ་
ངག་དེས་བདག་སྐྱེ་འགོག་པ་མི་འཐད་དེ། འགྲེལ་ངག་དེས་རང་ངོས་ནས་བདག་སྐྱེ་འགོག་ནུས་ཀྱི་རང་རྒྱུད་ཀྱི་གཏན་ཚིགས་དང་དཔེ་ཡང་དག་མ་བརྗོད་ལ། གཞན་ངོས་ནས་དམ་བཅའ་ལ་བཏགས་པའི་ཉེས་པ་མ་བསལ་བའི་ཕྱིར། གཞན་ཡང་

[024B] དེ་ལ་རྒོལ་བ་གཞན་གྱི་ཀླན་ཀའི་གླག་ཡོད་པའི་ཕྱིར་ཏེ། དངོས་ཟིན་ལྟར་ཁས་ལེན་པ་འབྲེལ་མེད་པས། དངོས་ཟིན་ལས། བཟློག་པའི་དོན་ཁས་ལེན་དགོས་ལ་དེ་ལྟར་ན། རྒོལ་བ་
གཞན་གྱི་ཀླན་ཀའི་གླག་ཡོད་པའི་ཕྱིར། དངོས་ཟིན་ལས་བཟློག་པའི་དོན་ཡང། དངོས་པོ་རྣམས་བདག་ལས་མི་སྐྱེ་བའི་སྐྱེ་བ་དེ་སྒྲུབ་བྱ་བཟློག་པའི་དོན་དུ་བྱེད་རིགས་པར་ཐལ། དངོས་ཟིན་གྱི་སྒྲུབ་བྱ་དེ་བཟློག་དགོས་པ་གང་ཞིག་བདག་ལས་
སྐྱེ་བ་དེ་སྒྲུབ་བྱ་བཟློག་པའི་དོན་དུ་བྱེད་མི་རིགས་པའི་ཕྱིར། འདོད་ན། དངོས་པོ་རྣམས་བདག་ལས་མི་སྐྱེ་བའི་སྐྱེ་བ་དེ་ཆོས་ཅན། དོན་དམ་པའི་གཞན་སྐྱེ་ཡིན་པར་ཐལ། དོན་དམ་པའི་སྐྱེ་བ་གང་ཞིག་བདག་སྐྱེ་མ་ཡིན་པའི་ཕྱིར། དང་པོ་དེར་
ཐལ། བདེན་པའི་སྐྱེ་བ་ཡིན་པའི་ཕྱིར། དེར་ཐལ། བདེན་པ་གང་ཞིག། སྐྱེ་བ་ཡིན་པའི་ཕྱིར། དང་པོ་དེར་ཐལ། དངོས་པོ་རྣམས་དོན་དམ་པར་བདག་ལས་མི་སྐྱེ་བར་རྟོགས་པའི་རྗེས་དཔག་གི་གཞལ་བྱ་ཡིན་པའི་ཕྱིར། ཁྱབ་སྟེ། དེ་འདྲའི་རྗེས་
དཔག་དེ་མཐར་ཐུག་དཔྱོད་པའི་རིགས་ཤེས་རྗེས་དཔག་ཡིན་པའི་ཕྱིར། རྩ་བའི་རྟགས་དེར་ཐལ། སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱི་དངོས་པོ་རྣམས་དོན་དམ་པར་བདག་ལས་མི་སྐྱེ་བར་སྒྲུབ་པར་བྱེད་པའི་བསྒྲུབ་བྱ་ཡིན་པའི་ཕྱིར། །
རྟགས་ཁས། འདོད་ན། སློབ་དཔོན་ཀླུ་སྒྲུབ་དོན་དམ་པར་གཞན་སྐྱེ་མི་བཞེད་པའི་གྲུབ་མཐའ་དང་འགལ། ཞེས་པའི་དོན་ཡིན་ཟེར་ན། དངོས་པོ་རྣམས་དོན་དམ་པར་བདག་ལས་མི་སྐྱེ་བ་དེ། དོན་དམ་བདེན་པ་ཡིན་པར་ཐལ། དངོས་པོ་རྣམས་
དོན་དམ་པར་བདག་ལས་མི་སྐྱེ་བར་རྟོགས་པའི་རྗེས་དཔག་དེ་མཐར་ཐུག་དཔྱོད་པའི་རིགས་ཤེས་རྗེས་དཔག་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་དོན་དམ་བདེན་པ་མ་ཡིན་པར་ཐལ། མདོ་སྡེ་པ་དེ་ཁྱོད་ཚད་མས་ངེས་པའི་

[025A]༄༅། །གང་ཟག་ཡིན་པའི་ཕྱིར། མ་གྲུབ་ན། མདོ་སྡེ་པ་དེ། དེ་ཚད་མས་ངེས་པའི་གང་ཟག་ཡིན་པར་ཐལ། དེ་དངོས་པོ་རྣམས་བདག་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་པའི་ཕྱིར་ཏེ། དེ་བདག་སྐྱེ་མེད་པར་ཚད་མས་ངེས་པའི་གང་ཟག་ཡིན་པའི་
ཕྱིར་ཏེ། བདག་སྐྱེ་མེད་པར་ཚད་མས་ངེས་པའི་རང་སྡེའི་གྲུབ་མཐའ་སྨྲ་བའི་དངོས་པོ་སྨྲ་བ་ཅིག་ཡོད་པའི་ཕྱིར་རོ། ལེགས་ལྡན་འབྱེད་ཀྱིས་སངས་རྒྱས་བསྐྱངས་འགོག་ཚུལ་ལ། མཁས་པ་ཁ་ཅིག། ལེགས་ལྡན་འབྱེད་ཀྱི་སླར་ཡང་གི་དོན་མ་དགོངས་པའི་དབང་དུ་བྱས་
ནས་བཤད་པ་དང། དེའི་དོན་དགོངས་པའི་དབང་དུ་བྱས་ནས་བཤད་པ་གཉིས། དང་པོ་ནི། སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་འགོག་པ་མི་འཐད་དེ། འགྲེལ་ངག་དེ་ལ་རྒོལ་བ་གཞན་གྱི་གླན་ཀའི་གླག་ཡོད་པའི་ཕྱིར་ཏེ། དངོས་ཟིན་གྱི་དོན་ལས་བཟློག་
པའི་དོན་ཁས་ལེན་དགོས་པས། ཀླན་ཀའི་གླགས་ཡོད་པའི་ཕྱིར་ཏེ། འགྲེལ་ངག་དེའི་སྐབས་ནས་བསྟན་པའི་སྐྱེ་ལྡན་གྱི་དངོས་པོ་རྣམས་ཆོས་ཅན། བདག་ལས་མི་སྐྱེ་སྟེ། སྐྱེ་བ་དོན་མེད་དང་ཐུག་མེད་ཡིན་པའི་ཕྱིར། ཞེས་པའི་སྦྱོར་ངག་དེའི་རྟགས་ཀྱི་བཟློག་དོན་རྟགས་སུ་ཁས་ལེན་དགོས་པས་ན། རྒོལ་
བ་གཞན་གྱི་གླན་ཀའི་གླག་ཡོད་པའི་ཕྱིར། སྦྱོར་ངག་དེའི་རྟགས་ཀྱི་བཟློག་དོན་རྟགས་སུ་ཁས་ལེན་དགོས་ཏེ། དེ་ཁས་ལེན་པ་འམ། དངོས་ཟིན་ལྟར་སྐྱེ་བ་དོན་མེད་དང་ཐུག་མེད། སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་སུ་ཁས་ལེན་དགོས་པ་གང་རུང་གང་
ཞིག། ཕྱི་མ་མི་རིགས་པའི་ཕྱིར་ཏེ། སངས་རྒྱས་བསྐྱངས་ཀྱིས་སྐྱེ་ལྡན་གྱི་དངོས་པོ་རྣམས་སྐྱེ་བ་དོན་མེད་དང་ཐུག་མེད་ཁས་མི་ལེན་ཅིང། རིགས་པས་ཀྱང་མི་འཐད་པའི་ཕྱིར། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་ཡིན་དགོས་པ་ལས། སྐྱེ་བ་དོན་བཅས་དང་ཐུག་བཅས་ཡིན་པ་དེ་ཡང། སྐྱེ་ལྡན་
གྱི་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་སུ་ཁས་ལེན་མི་རིགས་སྟེ། རྟགས་དེའི་ཕྱོགས་ཆོས་གྲུབ་ན་བསྒྲུབ་བྱ་སྒྲུབ་དགོས་པའི་ཕྱིར། དེའི་སྦྱོར་ངག་དེའི་བསྒྲུབ་བྱའི་ཆོས་ཀྱི་བཟློག་དོན། བསྒྲུབ་བྱའི་ཆོས་སུ་ཁས་ལེན་རིགས་པར་ཐལ། སྦྱོར་ངག་དེའི་རྟགས་

[025B]སྦྱོར་བ་སྐོར་ཅིག་གི་རྟགས་ཀྱི་བཟློག་དོན་རྟགས་སུ་ཁས་ལེན་པ་དང། སྒྲུབ་བྱའི་ཆོས་སུ་ཁས་ལེན་པ་གཉིས་མཚུངས་པའི་ཕྱིར། འདོད་ན། བདག་ལས་མི་སྐྱེ་
བའི་སྐྱེ་བ་དེ། སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱི་སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྒྲུབ་བྱའི་ཆོས་ཡིན་པ་དེ། སྦྱོར་ངག་དེའི་སྒྲུབ་བྱའི་ཆོས་ཀྱི་བཟློག་དོན་དུ་ཁས་ལེན་རིགས་པར་ཐལ། འདོད་པའི་ཕྱིར་
འདོད་ན། བདག་སྐྱེ་འགོག་པའི་སྐབས་འདིར། སངས་རྒྱས་བསྐྱངས་ཁྱེད་ལ། སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་བའི་ཉེས་པ་ཅིག་འབྱུང་པར་ཐལ། སློབ་དཔོན་ཀླུ་སྒྲུབ་ཀྱི་སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྒྲུབ་
བྱའི་ཆོས་ཡིན་ན། མེད་དགག་ཡིན་པས་ཁྱབ་པར་བཞེད་ཅིང། སངས་རྒྱས་བསྐྱངས་ཁྱེད་ཀྱི། དེ་དང་མ་ཡིན་དགག་གི་གཞི་མཐུན་ཁས་ལེན་པའི་ཕྱིར། འོ་ན། གཞན་སྐྱེ་འཕེན་ཚུལ་གང། དེ་འཕངས་པས་སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་
ཚུལ་དེ་ཇི་ལྟ་བུ་ཞེ་ན། སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བའི་སྐྱེ་བ་ཡིན་པ་དེ། དེ་སྒྲུབ་ཀྱི་སྒྲུབ་བྱ་ཡིན་པར་ཐལ། བདག་ལས་མི་སྐྱེ་བའི་སྐྱེ་བ་དེ། དེའི་རྟགས་ཀྱི་དེ་སྒྲུབ་ཀྱི་སྒྲུབ་བྱའི་ཆོས་ཡིན་པའི་ཕྱིར། འདོད་ན། དེ་ཆོས་ཅན་
དོན་དམ་པར་གྲུབ་པའི་སྐྱེ་བ་ཡིན་པར་ཐལ། སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱི་སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བར་རྟོགས་པའི་རྗེས་དཔག་གི་གཞལ་བྱར་གྱུར་པའི་སྐྱེ་བ་ཡིན་པའི་ཕྱིར་ཏེ། དེ་འདྲའི་རྗེས་དཔག་གི་གཞལ་བྱ་
གང་ཞིག་སྐྱེ་བ་ཡིན་པའི་ཕྱིར། དང་པོ་དེར་ཐལ། སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱི་དེ་སྒྲུབ་ཀྱི་སྒྲུབ་བྱ་ཡིན་པའི་ཕྱིར། འདོད་ན། དེ་ཆོས་ཅན། དོན་དམ་པར་གྲུབ་པའི་གཞན་སྐྱེ་ཡིན་པར་ཐལ། འདོད་པ་གང་ཞིག་བདག་སྐྱེ་སོག་

[026A]༄༅། །མ་ཡིན་པའི་ཕྱིར། འདོད་ན། སྐབས་འདིར་སངས་རྒྱས་བསྐྱངས་ཁྱོད་ལ་སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་བའི་ཉེས་པ་འབྱུང་བར་ཐལ། སློབ་དཔོན་ཀླུ་སྒྲུབ་ཀྱི་དོན་དམ་པར་གྲུབ་པའི་གཞན་སྐྱེ་མི་བཞེད་
ཅིང། སངས་རྒྱས་བསྐྱངས་ཁྱེད་ཀྱིས་དེ་ཁས་བླངས་པའི་ཕྱིར། ཞེས་པའི་དོན་ཡིན། སླར་ཡང་གི་དོན་དགོངས་པའི་དབང་དུ་བྱས་ནས་བཤད་པ་ལ་སྐྱེ་ལྡན་གྱི་དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་པར་ཐལ། བདག་ལས་
སྐྱེ་པའི་ཕྱིར། མ་ཁྱབ་ན། ཐུག་མེད་དུ་སྐྱེ་བར་ཐལ། བདག་ལས་སྐྱེ་ཡང་སླར་ཡང་སྐྱེ་དགོས་པའི་ཕྱིར། ཞེས་བའི་ཐལ་འགྱུར་གཉིས་པོ་དེ། སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་ཐལ་འགྱུར་ཡིན་ཅིང་
དེ་ལྟར་དུ་སློབ་དཔོན་ལེགས་ལྡན་འབྱེད་ཀྱིས་ཀྱང་བཞེད་ལ། ཐལ་འགྱུར་དེ་གཉིས་ཀྱི་རང་གང་ལ་འཕང་ཡུལ་དུ་གྱུར་པའི་གང་ཟག་གི་རྒྱུད་ལ་བདག་སྐྱེ་མེད་པར་རྟོགས་པའི་རྗེས་དཔག་སྐྱེ་ནུས་ཡིན་ནོ། །དེས་ན། སྐྱེ་ལྡན་གྱི་དངོས་
པོ་རྣམས་ཆོས་ཅན། སླར་ཡང་སྐྱེ་བ་དོན་མེ་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་ཆོས་ཅན། ཁྱོད་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། ཁྱོད་རང་གི་འཕང་ཡུལ་དུ་
གྱུར་པའི་གང་ཟག་གི་རྒྱུད་ལ་བདག་སྐྱེ་མེད་པར་རྟོགས་པའི་རྗེས་དཔག་སྐྱེས་ནུས་ཀྱི་ཐལ་འགྱུར་ཡིན་པའི་ཕྱིར། འདོད་ན། དེ་ཆོས་ཅན། ཐལ་འགྱུར་ཁྱོད་ཀྱི་ཆོས་ལོགས། ཐལ་འགྱུར་ཁྱོད་ཀྱི་རྩོད་གཞི་ཆོས་ཅན་གྱི་སྟེང་དུ་ཐལ་འགྱུར་
ཁྱོད་ཀྱི་རྟགས་ལོག་སུ་སྒྲུབ་པ་ལ་རྟགས་ཡང་དག་ཡིན་པར་ཐལ། ཁྱོད་སྐབས་ཀྱི་དོན་ལས་བཟློག་པ་དེ། སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། འདོད་ན། བདག་སྐྱེ་འགོག་པའི་སྐབས་འདིར། སངས་རྒྱས་

[026B] སློབ་དཔོན་ཀླུ་སྒྲུབ་དང་འགལ་བའི་ཉེས་པ་འབྱུང་བར་ཐལ། སློབ་དཔོན་ཀླུ་སྒྲུབ་ཀྱི་སྐྱེ་བ་དོན་བཅས་དང་ཐུག་བཅས་མི་བཞེད་ཅིང། སངས་རྒྱས་བསྐྱངས་ཁྱེད་ཀྱིས་དེ་ཁས་བླངས་པའི་ཕྱིར། ཞེས་པའི་དོན་ཡིན། འོ་ན་
གཞན་སྐྱེ་འཕེན་ཚུལ་དེ་གང། དེ་འཕང་པས་སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་ཚུལ་དེ་ཇི་ལྟར་བུ་ཡིན་ཞེ་ན། སྐབས་འདིར་བདག་སྐྱེ་རྣམ་པར་བཅད་ཙམ་གྱི་མེད་དགག་སྒྲུབ་བྱའི་ཆོས་སུ་བྱེད་མི་རིགས་པར། བདག་ལས་མི་སྐྱེ་བའི་
སྐྱེ་བ་དེ། བསྒྲུབ་བྱའི་ཆོས་སུ་བྱེད་རིགས་པར་ཐལ། བདག་སྐྱེ་རྣམ་པར་བཅད་ཙམ་གྱི་མེད་དགག་སྒྲུབ་བྱའི་ཆོས་སུ་བྱེད་ན། སླར་ཡང་སྐྱེ་བ་དོན་བཅས་དང་ཐུག་བཅས་རྟགས་སུ་འགོད་མི་རིག་པ་ལ། དེ་སྐྱེ་ལྡན་གྱི་དངོས་པོ་རྣམས་བདག་
ལས་མི་སྐྱེ་པར་སྒྲུབ་པའི་ར།ཨྒྶ་སུ་བཀོད་པའི་ཕྱིར། འདོད་ན། སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བའི་སྐྱེ་བ་ཡིན་པ་དེ། སླར་ཡང་སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱིས་སྐྱེ་ལྡན་གྱི་དངོས་པོ་རྣམས་བདག་ལས་མི་
སྐྱེ་བར་སྒྲུབ་པའི་སྒྲུབ་བྱ་ཡིན་པར་ཐལ། བདག་ལས་མི་སྐྱེ་བའི་སྐྱེ་བ་དེ། དེ་སྒྲུབ་ཀྱི་སྒྲུབ་བྱའི་ཆོས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དོན་དམ་པར་གྲུབ་པའི་སྐྱེ་བ་ཡིན་པར་ཐལ། སླར་ཡང་སྐྱེ་བ་དོན་བཅས་
དང་ཐུག་བཅས་ཀྱི་རྟགས་ཀྱིས་སྐྱེ་ལྡན་གྱི་དངོས་པོ་རྣམས། བདག་ལས་མི་སྐྱེ་པར་རྟོགས་པའི་རྗེས་དཔག་གི་གཞལ་བྱར་གྱུར་པའི་སྐྱེ་བ་ཡིན་པའི་ཕྱིར་ཏེ། དེའི་གཞལ་བྱ་གང་ཞིག་སྐྱེ་བ་ཡིན་པའི་ཕྱིར། དང་པོ་དེར་ཐལ། སླར་ཡང་
སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱིས་སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་ཡིན་པའི་ཕྱིར། རྟགས་ཁས། འདོད་ན། དོན་དམ་པར་གྲུབ་པའི་གཞན་སྐྱེ་ཡིན་པར་ཐལ། འདོད་པ་གང་ཞིག་བདག་སྐྱེ་

[027A]༄༅། །སོགས་མ་ཡིན་པའི་ཕྱིར། འདོད་ན། སྐབས་འདིར་སངས་རྒྱས་བསྐྱངས་ཁྱེད་ལ་སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་བའི་ཉེས་པ་གཅིག་འབྱུང་བར་ཐལ། སློབ་དཔོན་ཀླུ་སྒྲུབ་ཀྱི་དོན་དམ་པར་
གྲུབ་པའི་གཞན་སྐྱེ་མི་བཞེད་ཅིང། སངས་རྒྱས་བསྐྱངས་ཁྱེད་རང་གིས་དེ་ལྟར་ཁས་བླངས་པའི་ཕྱིར། ཞེས་པའི་དོན་ཡིན། ཞེས་ཟེར། ལུགས་དེ་གཉིས་ཀྱི་གཞན་སྐྱེ་འཕེན་ཚུལ་མི་འཐད་དེ། སློབ་དཔོན་ལེགས་ལྡན་
འབྱེད་ཀྱི། གལ་ཏེ་སློབ་དཔོན་སངས་རྒྱས་བསྐྱངས་ཀྱིས་སྐྱེ་ལྡན་གྱི་དངོས་པོ་རྣམས་དོན་དམ་པར་གྲུབ་པའི་སྐྱེ་བར་ཁས་བླངས་ན། དོན་དམ་པར་གྲུབ་པའི་གཞན་སྐྱེ་ཁས་ལེན་དགོས་པར་ཕུལ་བའི་སྒོ་ནས། སློབ་དཔོན་
ཀླུ་སྒྲུབ་ཀྱི་གྲུབ་མཐའ་དང་འགལ་བའི་སྐྱོན་བརྗོད་མི་རིགས་པར་ཐལ། དེ་འདྲ་བའི་སྐྱོན་བརྗོད་མ་དགོས་པའི་ཕྱིར་ཏེ། སློབ་དཔོན་སངས་རྒྱས་བསྐྱངས་ཀྱིས་སྐྱེ་ལྡན་གྱི་དངོས་པོ་རྣམས་དོན་དམ་པར་གྲུབ་པའི་སྐྱེ་བར་ཁས་
བླངས་པ་ལ། སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་བའི་སྐྱོན་བརྗོད་པས་ཆོག་པའི་ཕྱིར། དེ་རྣམས་ལ་སྔར་གྱི་སྐྱོན་རྣམས་འཇུག་ཅིང། གཞན་ཡང། ཐལ་བ་བཟློག་ཚུལ་དེ་མི་འཐད་པར་ཐལ། ལེགས་ལྡན་
འབྱེད་ཀྱིས་གལ་ཏེ་སངས་རྒྱས་བསྐྱངས་ཀྱི། སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་སྐྱེ་པར་སྒྲུབ་པའི་རྟགས་ཡང་དག་ཏུ་ཁས་བླངས་ན། དངོས་པོ་རྣམས་ཀྱི་སྟེང་དུ་བདག་སྐྱེའི་དོན་དུ་སླར་
ཡང་སྐྱེ་བ་དོན་བཅས་དང་ཐུག་བཅས་ཁས་ལེན་ན། དངོས་པོ་རྣམས་ཀྱི་སྟེང་དུ། བདག་སྐྱེ་འགོག་པ་མི་འཐད་དེ། ཞེས་གནོད་བྱེད་བསྟན་པས་ཆོག་པའི་ཕྱིར། གཞན་ཡང། དངོས་པོ་རྣམས་བདག་ལས་མི་སྐྱེ་བར་རྟོགས་

[027B] དོན་དམ་བདེན་པ་ཡིན་དགོས་པར་ཐལ། དངོས་པོ་རྣམས་བདག་ལས་མི་སྐྱེ་བའི་སྐྱེ་བ་ཆོས་ཅན། དོན་དམ་པར་གྲུབ་པའི་སྐྱེ་བ་ཡིན་པར་ཐལ། སྐྱེ་བ་དོན་བཅས་དང་ཐུག་བཅས་ཀྱི་རྟགས་ཀྱི་
དངོས་པོ་རྣམས་བདག་ལས་མི་སྐྱེ་བར་རྟོགས་པའི་རྗེས་དཔག་གི་གཞལ་བྱར་གྱུར་པའི་སྐྱེ་བ་ཡིན་པའི་ཕྱིར། ཞེས་པའི་ཐལ་འགྱུར་དེ་ལ་ཁྱབ་འབྲེལ་གཅིག་འདུག་པའི་ཕྱིར། འདོད་ན། དངོས་པོ་རྣམས་བདག་ལས་མི་སྐྱེ་བ་ཆོས་
ཅན། དེར་ཐལ། དེའི་ཕྱིར། འདོད་ན། དོན་དམ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཡང་མཁས་པ་ཁ་ཅིག་སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། དེ་ལ་རྒོལ་
བ་གཞན་གྱི་གླན་ཀའི་གླགས་ཡོད་པའི་ཕྱིར་ཏེ། དངོས་ཟིན་གྱི་དོན་ལས་བཟློག་པའི་དོན་ཁས་ལེན་དགོས་པས་ན། ཀླན་ཀའི་གླགས་ཡོད་པའི་ཕྱིར། དེ་ཡང་ཡིན་ཏེ། དངོས་ཟིན་ལྟར་སྐྱེ་བ་དོན་མེད་དང་ཐུག་མེད་དེ། རྟགས་སུ་
ཁས་ལེན་མི་རིགས་པས། དངོས་ཟིན་ལས་བཟློག་པའི་དོན་སྐྱེ་བ་དོན་བཅས་དང་ཐུག་བཅས་སུ་རྟགས་སུ་ཁས་ལེན་དགོས་ལ། དེ་ལྟར་ན། དངོས་པོ་རྣམས་བདག་ལས་སྐྱེ་བ་མེད་དེ། ཞེས་པའི་བསྒྲུབ་བྱ་ཡང་བཟློག་དགོས་པར་ཐལ་
དེའི་རྟགས་བཟློག་དགོས་པ་གང་ཞིག་རྒྱུ་མཚན་མཚུངས་པའི་ཕྱིར། འདོད་ན། དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་པ་དེ། བསྒྲུབ་བྱ་བཟློག་པའི་དོན་དུ་བྱེད་རིགས་པར་ཐལ། དེའི་བསྒྲུབ་བྱ་བཟློག་དགོས་པ་
གང་ཞིག་དངོས་པོ་རྣམས་བདག་ལས་མི་སྐྱེ་བ་ལོགས་ནས། བདག་ལས་སྐྱེ་བ་དེ་བསྒྲུབ་བྱར་བྱེད་མི་རིགས་པའི་ཕྱིར། འདོད་ན། དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་མེད་དགག་མ་ཡིན་པར་ཐལ། དངོས་པོ་

[028A]༄༅། །རྣམས་བདག་སྐྱེ་རྣམ་པར་བཅད་ཙམ་མ་ཡིན་པ་དེ། དེའི་སྒྲུབ་བྱ་ཡིན་པའི་ཕྱིར། རྟགས་ཁས། འདོད་ན། སློབ་དཔོན་ཀླུ་སྒྲུབ་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་མེད་དགག་ཏུ་བཞེད་པའི་གྲུབ་
མཐའ་དང་འགལ། གཞན་སྐྱེ་འཕེན་ཚུལ་ནི། དངོས་པོ་རྣམས་ཆོས་ཅན། གཞན་ལས་སྐྱེ་བར་ཐལ། བདག་ལས་མི་སྐྱེ་བའི་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། འདོད་ན། སངས་རྒྱས་བསྐྱངས་ཁྱེད་རང་གཞན་
སྐྱེ་མི་འདོད་པའི་གྲུབ་མཐའ་དང་འགལ། ཞེས་པའི་དོན་ཡིན་ཞེས་གསུངས། འོ་ན། སློབ་དཔོན་ལེགས་ལྡན་འབྱེད་ཀྱིས། སློབ་དཔོན་སངས་རྒྱས་བསྐྱངས་རང་རྒྱུད་ཀྱི་རྟགས་ཡང་དག་མི་འདོད་པར་ཁས་ལེན་པར་ཐལ། དེས་དེ་གཞན་
སྐྱེ་མི་འདོད་པར་ཁས་ལེན་པའི་ཕྱིར། འདོད་མི་ནུས་ཏེ། དྲང་ངེས་རྣམ་འབྱེད་ལས། ལེགས་ལྡན་འབྱེད་ལ་ཡང་སངས་རྒྱས་བསྐྱངས་དང་རང་ཉིད་རང་རྒྱུད་ཁས་ལེན་མི་ལེན་མི་ཐུན་སྙམ་པ་མི་འདུག་གི་རང་རྒྱུད་ཁས་ལེན་པ་
འོས་མེད་དུ་བྱས་པའི་ལུགས་སུ་སྣང་ངོ། །ཞེས་གསུངས་པའི་ཕྱིར། གཞན་ཡང། སློབ་དཔོན་ལེགས་ལྡན་འབྱེད་ཀྱིས། སངས་རྒྱས་བསྐྱངས་རང་གི་མཚན་ཉིད་ཀྱིས་གྲུབ་པའི་སྐྱེ་བ་མི་འདོད་པར་ཁས་ལེན་པར་ཐལ། དེས་དེ་གཞན་སྐྱེ་
མི་འདོད་པར་ཁས་ལེན་པའི་ཕྱིར། འདོད་མི་ནུས་ཏེ། དེས་དེ་གང་ཟག་དང་ཆོས་རང་གི་མཚན་ཉིད་ཀྱིས་གྲུབ་པར་འདོད་པ་ཁས་ལེན་པའི་ཕྱིར་ཏེ། ལེགས་ལྡན་འབྱེད་རང་ཉིད་ཀྱི་གང་ཟག་དང་ཆོས་རང་གི་མཚན་ཉིད་ཀྱིས་གྲུབ་པར་
ཁས་ལེན་པ་གང་ཞིག་དྲང་ངེས་རྣམ་འབྱེད་ལས། དེའི་གནད་ཀྱི་ཀྱང་རང་ཉིད་དང་སངས་རྒྱས་བསྐྱངས་གཉིས་ལ་ཆོས་དང་གང་ཟག་ལ་རང་བཞིན་འགོག་པའི་དགག་བྱ་ལ་ཡང་ཁྱད་པར་ཡོད་པར་མི་བཞེད་དོ། །ཞེས་གསུངས་པའི་ཕྱིར་

[028B] སློབ་དཔོན་ལེགས་ལྡན་འབྱེད་ཀྱི། གལ་ཏེ་སློབ་དཔོན་སངས་རྒྱས་བསྐྱངས་ཀྱི་སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་དུ་ཁས་ལེན་
སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་བའི་སྐྱེ་བ་བསྒྲུབ་བྱར་ཐལ་བ་དང། དོན་དམ་པར་གཞན་སྐྱེ་ཡོད་པར་ཐལ་བ་ཕུལ་བའི་སྒོ་ནས་སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་ཚུལ་བསྟན་པ་དེ་མི་འཐད་པར་ཐལ། སློབ་དཔོན་སངས་རྒྱས་
བསྐྱངས་ཀྱི་སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་བླངས་པ་ལ། སངས་རྒྱས་བསྐྱངས་ཁྱེད་རང་སླར་ཡང་སྐྱེ་བ་དོན་བཅས་དང་ཐུག་བཅས་མི་འདོད་པའི་གྲུབ་མཐའ་དང་
འགལ་ལོ་ཞེས། དངོས་འགལ་འཕུལ་བས་ཆོག་པའི་ཕྱིར། གཞན་དུ་ན། དེ་ལྟ་བུའི་ཐལ་བ་བཟློག་ཚུལ་ནི། ལེགས་ལྡན་འབྱེད་ཀྱི་སངས་རྒྱས་བསྐྱངས་ལ་དངོས་འགལ་འཕུལ་མ་ཤེས་པའི་ཐལ་བ་བཟློག་ཚུལ་ཡིན་ནོ། གཞན་ཡང་
སློབ་དཔོན་ལེགས་ལྡན་འབྱེད་ཀྱི་སློབ་དཔོན་སངས་རྒྱས་བསྐྱངས་ལ་གྲུབ་མཐའ་དང་འགལ་ཚུལ་བསྟན་པ་དེ། རྩ་ཤེས་མཛད་པའི་གྲུབ་མཐའ་དང་འགལ་ཚུལ་བསྟན་པ་མ་ཡིན་པར་ཐལ། ཐལ་བ་བཟློག་ཚུལ་དེ་རྣམས་འཐད་པའི་ཕྱིར་
འདོད་ན། ཤེས་རབ་སྒྲོན་མ་ལས། མཛད་པའི་མཐའ་དང་བྲལ་བར་འགྱུར་རོ། །ཞེས་དང། གཞན་སྐྱེའི་ཐལ་བ་བཟློག་ཚུལ་གྱི་སྐབས་སུ། ཕྱོགས་གོང་མ་དང་འགལ་བར་འགྱུར་རོ། །ཞེས་གསུངས་པ་མི་འཐད་པར་ཐལ། འདོད་པའི་
ཕྱིར། གཞན་ཡང། རྩ་ཤེའི་ཊིཀ་ཆེན་ལས། དེའི་ཚེ་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་ནོ། །ཞེས་པས་གཞན་ལས་སྐྱེ་བར་འགྱུར་རོ། །དེ་ལྟ་ན་བདག་ལས་མ་ཡིན་ཞེས་

[029A]༄༅། །པའི་དོན་བདག་སྐྱེ་རྣམ་པར་བཅད་ཙམ་ཡིན་པའི་གྲུབ་མཐའ་དང་འགལ་ལོ། །ཞེས་གསུངས་པ་མི་འཐད་པར་ཐལ། སློབ་དཔོན་སངས་རྒྱས་བསྐྱངས་ཀྱིས་སླར་ཡང་སྐྱེ་བ་དོན་བཅད་དང་ཐུག་བཅས་དངོས་པོ་རྣམས་
བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་བླངས་པ་ལ། དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་མེད་དགག་ཏུ་ཐལ་བ་དང། སངས་རྒྱས་བསྐྱངས་ཁྱེད་རང་གཞན་སྐྱེ་མི་འདོད་པའི་གྲུབ་མཐའ་དང་
འགལ་ལོ། །ཞེས་གྲུབ་མཐའ་དང་འགལ་ཚུལ་གཉིས་སྟོན་རིགས་པའི་ཕྱིར། རང་ལུགས་ནི། དེ་ལ་ལེགས་ལྡན་འབྱེད་ཀྱི་སྐྱོན་བརྗོད་ཚུལ་ནི། ཚིག་གསལ་ལས། དེ་ནི་རིགས་པ་མ་ཡིན་ཏེ། ཞེས་པ་ནས། གྲུབ་པའི་མཐའ་དང་འགལ་
བར་འགྱུར་རོ། །ཞེས་པའི་བར་བྱུང། ཤེས་རབ་སྒྲོན་མེ་ལས། གཞན་རྣམས་འདྲ་བ་ལ། གླགས་ཡོད་པའི་ཚིག་ཡིན་པའི་ཕྱིར་ཏེ། ཞེས་པའི་བར་བྱུང། དེ་རྣམས་ཀྱི་དོན་ནི། སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་
འགོག་པ་མི་འཐད་དེ། འགྲེལ་ངག་དེས་བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་ཡང་དག་མ་བརྗོད་པས། དམ་བཅའ་བྱས་པ་ཙམ་དུ་ཟད་པའི་ཕྱིར། གཞན་ཡང། སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། དེ་ལས་
བདག་ལས་ཞེས་པའི་དོན་གང་ཡིན། འབྲས་བུ་མངོན་པར་གསལ་བའི་བདག་ཉིད་ལས་མི་སྐྱེ་ཞེས་པའི་དོན་ཡིན་ནམ། རྒྱུ་མངོན་པར་མི་གསལ་བའི་ནུས་པའི་བདག་ཉིད་ལས་མི་སྐྱེ་ཞེས་པའི་དོན་གང་ཡིན། དང་པོ་ལྟར་ན། གྲུབ་
ཟིན་གྲུབ་པར་འགྱུར་ལ། གཉིས་པ་ལྟར་ན། ཁྱབ་པ་འགལ་ཏེ། སྐྱེ་ལྡན་གྱིས་དངོས་པོ་ཐམས་ཅད་རྒྱུ་མངོན་པར་མི་གསལ་བའི་ནུས་པའི་བདག་ཉིད་ལས་སྐྱེ་བ་ཁོ་ན་ཡིན་པའི་ཕྱིར། ཞེས་གཞན་གྲངས་ཅན་གྱི་དམ་བཅའ་ལ་བཏགས་

[029B] གཞན་ཡང། སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། དེ་ལ་རྒོལ་བ་གཞན་གྱི་ཀླན་ཀའི་གླག་ཡོད་པའི་ཕྱིར་ཏེ། སྐབས་ཀྱི་དོན་དངོས་ཟིན་གྱི་དོན་ལས་བཟློག་པའི་དོན་ཁས་ལེན་དགོས་
པས་ན་རྒོལ་བ་གཞན་གྱི་ཀླན་ཀའི་གླགས་ཡོད་པའི་ཕྱིར། དངོས་ཟིན་གྱི་དོན་ལས་བཟློག་པའི་དོན་ཁས་ལེན་ཚུལ། འགྲེལ་པ་འོག་མ་རྣམས་ཀྱི་འཆད་ཅིང། དེ་ཡང་སྐབས་ཀྱི་དོན་ལས་བཟློག་པས་སྒྲུབ་པར་བྱ་བ་དང། ཞེས་པ་དང་
དངོས་པོ་རྣམས་གཞན་ལས་སྐྱེ་བར་འགྱུར་བ་དང། ཞེས་པ་སྒྲིག་རྒྱུ་ཡིན་ཅིང། དེའི་ཚེས་བཟློག་པའི་དོན་མངོན་པས་སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང། སྐྱེ་བ་ཐུག་པ་ཡོད་པར་འགྱུར་པའི་ཕྱིར། ཞེས་སྦྲེལ་རྒྱུ་ཡིན་
ཏེ། སྤྱན་རས་གཟིགས་བརྟུལ་ཞུགས་ལས། སྒྲུབ་པར་བྱ་བ་ཞེས་བྱ་བ་ནི། དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ་ཞེས་པ་ནས། སྐྱེ་བ་ཐུག་པ་ཡོད་པ་ཉིད་དུ་འགྱུར་བ་དང། ཞེས་བྱ་བ་མངོན་པས་སོ། །ཞེས་
པའི་བར་གསུངས། དེས་ན། དངོས་ཟིན་གྱི་དོན་ལས་བཟློག་པའི་དོན་ཁས་ལེན་དགོས་ཏེ། དངོས་ཟིན་ལྟར། སྐྱེ་བ་དོན་མེད་དང་ཐུག་མེད་དེ་དངོས་པོ་རྣམས་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་མ་ཡིན་པའི་ཕྱིར་ཏེ། དངོས་པོ་
རྣམས་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་ཡིན་དགོས་པ་ལས་སྐྱེ་བ་དོན་བཅས་དང་ཐུག་བཅས་དེ་ཡང་དངོས་པོ་རྣམས་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་
ཡང་དག་མ་ཡིན་ཏེ། རྟགས་དེའི་རྩོད་གཞིའི་སྟེང་དུ་གྲུབ་ན། སྒྲུབ་བྱ་གྲུབ་དགོས་པའི་ཕྱིར། དེས་ན་དངོས་ཟིན་གྱི་རྟགས་སྐྱེ་བ་དོན་མེད་དང་ཐུག་མེད་ལས་བཟློག་པའི་སྐྱེ་བ་དོན་བཅས་དང་ཐུག་བཅས་དངོས་པོ་

[030A]༄༅། །རྣམས་བདག་ལས་མི་སྐྱེ་པར་སྒྲུབ་པར་བྱེད་པའི་རྟགས་ཡང་དག་ཏུ་སློབ་དཔོན་སངས་རྒྱས་བསྐྱངས་ཀྱི་ཁས་ལེན་པར་མངོན་ཏེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་པའི་ཕྱིར། ཞེས་སོགས་ཀྱི། དངོས་པོ་
རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཅིག་བསྟན། དངོས་ཟིན་ལྟར་སྐྱེ་བ་དོན་མེད་དང་ཐུག་མེད་དེ་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་མ་ཡིན། བདག་ལས་སྐྱེ་ན། སྐྱེ་བ་དོན་མེད་
དང་ཐུག་མེད་ཡིན་དགོས་པ་ལས། སྐྱེ་བ་དོན་བཅས་དང་ཐུག་བཅས་དེ་ཡང་དངོས་པོ་རྣམས་བདག་ལས་མི་སྐྱེ་པར་སྒྲུབ་པའི་རྟགས་ཡང་དག་མ་ཡིན་པ་ནི་གང་ཞིག་འགྱུར་བའི་ཕྱིར། ཞེས་པའི་ཚིག་སྔ་ཕྱི་གཉིས་པོ་དེ་
བཟློག་པ་འཕེན་པའི་ཚིག་ཡིན་པའི་ཕྱིར། དེས་ན། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་པའི་ཕྱིར། ཞེས་བའི་དངོས་ཟིན་གྱི་རྟགས་བཟློག་དགོས་ན། དངོས་པོ་རྣམས་བདག་ལས་སྐྱེ་བ་མེད་དེ་ཞེས་པའི་དངོས་ཟིན་གྱི་སྒྲུབ་བྱ་
ཡང་བཟློག་དགོས་ཏེ། མཚུངས་པའི་ཕྱིར། དེ་སྐད་དུ་ཡང། རྩ་ཤེའི་ཊིཀ་ཆེན་ལས། དངོས་ཟིན་གྱི་རྟགས་བཟློག་དགོས་ན། དངོས་ཟིན་གྱི་དམ་བཅའ་ཡང་བཟློག་དགོས་ཏེ་མཚུངས་པའི་ཕྱིར། ཞེས་གསུངས། འོ་ན་
དངོས་ཟིན་གྱི་སྒྲུབ་བྱ་བཟློག་ཚུལ་དེ་གང་ཡིན། ཞེ་ན། རྩ་ཤེས་ཊིཀ་ཆེན་ལས། དེ་ལ་རྟགས་བཟློག་པ་ལྟར་བྱར་མེད་པས། བདག་སྐྱེ་རྣམ་པར་བཅད་ཙམ་མ་ཡིན་པ་བཟློག་པའི་དོན་ནོ། ཞེས་གསུངས། འདིའི་དོན་ནི། དངོས་པོ་རྣམས་
བདག་སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ་ཡིན་པ་དེ། སྒྲུབ་བྱ་བཟློག་པའི་དོན་དུ་བྱེད་རིགས་པར་ཐལ། དངོས་པོ་རྣམས་བདག་ལས་སྐྱེ་བ་མེད་དེ། ཞེས་པའི་དངོས་ཟིན་གྱི་སྒྲུབ་བྱ་དེ་བཟློག་དགོས་པ་གང་ཞིག་དངོས་པོ་རྣམས་བདག་

[030B] སྐབས་འདིར་བདག་སྐྱེ་འགོག་པའི་སྐབས་ཡིན་པའི་ཕྱིར། འདོད་ན། དངོས་པོ་རྣམས་བདག་ལས་སྐྱེ་བ་མེད་དེ། ཞེས་པ་འདིས་དངོས་པོ་རྣམས་བདག་
སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ་ཡིན་པ་དེ། དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྒྲུབ་བྱར་བསྟན་པའི་སྒོ་ནས། དངོས་པོ་རྣམས་གཞན་ལས་སྐྱེ་བ་ཅིག་འཕངས་པར་ཐལ། དངོས་པོ་རྣམས་བདག་སྐྱེ་རྣམ་པར་བཅད་
ཙམ་མ་ཡིན་པའི་སྐྱེ་བ་ཡིན་པ་དེ། དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྒྲུབ་བྱ་ཡིན་པའི་ཕྱིར། འདོད་ན། སྐབས་འདིར་འཕགས་པ་ཡབ་སྲས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྒྲུབ་བྱ་མེད་དགག་ཏུ་བཞེད་
པའི་གྲུབ་མཐའ་དང་འགལ་ཞེས་པའི་དོན་ཡིན་ཏེ། ཤེས་རབ་སྒྲོན་མ་ལས། བདག་ལས་མ་ཡིན་ཞེས་བྱའི་དགག་པ་འདི་ནི། ཞེས་སོགས་དང། རྩ་ཤེའི་ཊིཀ་ཆེན་ལས། དེའི་ཚེ་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར་
ཞེས་སོགས་གསུངས་པའི་ཕྱིར། རྩ་ཤེའི་ཊིཀ་ཆེན་ལས། འདི་ཐལ་ཆོས་ཀྱི་རྟགས་བཟློག་པའི་དོན་མ་ཡིན་ཏེ། སྒྲུབ་པར་བྱ་བ་བཟློག་པའི་ཕྱིར། ཞེས་དང། བདག་སྐྱེ་མེད་པ་རྟགས་སུ་མི་སྨྲས་པའི་ཕྱིར། ཞེས་གསུངས་པ་རྣམས་ཀྱི་དོན་
གང་ཞེ་ན། དེའི་དོན་ནི། སྒྲུབ་བྱ་བཟློག་པ་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་རྟགས་བཟློག་པའི་དོན་མ་ཡིན་ཏེ། ཤེས་རབ་སྒྲོན་མ་ལས། སྒྲུབ་པར་བྱ་བ་བཟློག་པའི་ཕྱིར། ཞེས་དང་
བདག་སྐྱེ་མེད་པ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་ཐལ་འགྱུར་གྱི་རྟགས་སུ་མ་བཀོད་པའི་ཕྱིར་ཏེ། བདག་ལས་སྐྱེ་བ་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་ཐལ་

[031A]༄༅། །འགྱུར་གྱི་རྟགས་སུ་བཀོད་པའི་ཕྱིར་ཏེ། དངོས་པོ་རྣམས་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་སངས་རྒྱས་བསྐྱངས་ཀྱི་འགྲེལ་ངག་དེའི་
སྐབས་ནས་དངོས་སུ་བསྟན་པའི་ཐལ་འགྱུར་ཡིན་པའི་ཕྱིར། དེས་ན། འདི་ཐལ་ཆོས་ཀྱི་རྟགས་བཟློག་པའི་དོན་མ་ཡིན་ཏེ། ཞེས་སོགས་སྨོས་པ་ལ་དགོས་པ་ཡོད་དེ། སྐབས་འདིའི་རྟགས་བཟློག་པ་དེ། སངས་རྒྱས་བསྐྱངས་
ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་ཐལ་འགྱུར་གྱི་ཐལ་ཆོས་བཟློག་པ་ཡིན་པས་ན། དེ་ཡིན་ན། སྒྲུབ་བྱ་བཟློག་པ་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་རྟགས་བཟློག་པ་
ཡིན་ནམ། སྙམ་པའི་དོགས་པ་སྐྱེ་བས་དེ་བཅད་པར་བྱ་བའི་ཆེད་ཡིན་པའི་ཕྱིར། སྐབས་འདིའི་རྟགས་བཟློག་པ་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་ཐལ་འགྱུར་གྱི་ཐལ་ཆོས་བཟློག་
པའི་དོན་ཡིན་ཏེ། སྐབས་འདིའི་རྟགས་བཟློག་པ་དེ། སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་སྦྱོར་ངག་གི་དངོས་ཟིན་གྱི་རྟགས་བཟློག་པའི་དོན་ཡིན་པ་གང་ཞིག་སངས་རྒྱས་
བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་སྦྱོར་ངག་གི་དངོས་ཟིན་གྱི་རྟགས་དང། དེའི་སྐབས་ནས་དངོས་སུ་བསྟན་པའི་ཐལ་འགྱུར་གྱི་ཐལ་ཆོས་གཉིས་ཡིན་ཁྱབ་མཉམ་ཡིན་པའི་ཕྱིར། དེར་ཐལ། དངོས་པོ་
རྣམས་ཆོས་ཅན། བདག་ལས་མི་སྐྱེ་དེ་སྐྱེ་བ་དོན་མེད་དང་ཐུག་མེད་ཡིན་པའི་ཕྱིར། ཞེས་པའི་སྦྱོར་ངག་དེ། དེའི་སྐབས་ནས་དངོས་སུ་བསྟན་པའི་སྦྱོར་ངག་དང། དངོས་པོ་རྣམས་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་

[031B] བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ། དེའི་སྐབས་ནས་དངོས་སུ་བསྟན་པའི་ཐལ་འགྱུར་ཡིན་པ་གང་ཞིག་ཐལ་འགྱུར་དེའི་ཐལ་ཆོས་དང། སྦྱོར་ངག་དེའི་རྟགས་གཉིས་ཡིན་ཁྱབ་མཉམ་ཡིན་པའི་ཕྱིར་
མཁས་པ་སྐལ་བཟང་ཁ་ཅིག་དངོས་ཟིན་གྱི་རྟགས་བཟློག་ཚུལ་གོང་དང་འདྲ་ཞིང། སྦྱོར་ངག་ནི། དངོས་པོ་རྣམས་ཆོས་ཅན། བདག་ལས་སྐྱེ་བ་མེད་དེ། སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། ཞེས་པའི་སྦྱོར་ངག་འདིས་དངོས་པོ་
རྣམས་གཞན་ལས་སྐྱེ་བ་གཅིག་དངོས་སུ་འཕངས་པར་ཐལ། སྦྱོར་ངག་འདིས་དངོས་པོ་རྣམས་སྐྱེ་བར་ནི་དངོས་སུ་བསྟན། བདག་ལས་སྐྱེ་བ་དངོས་སུ་བཀག་པ་གང་ཞིག་སྐྱེ་བ་ལ་བདག་སྐྱེ་དང་གཞན་སྐྱེ་གཉིས་སུ་ཁ་ཚོན་ཆོད་
པའི་ཕྱིར། དཔེར་ན། ལྷ་སྦྱིན་ཚོན་པོ་ཉིན་པར་ཟས་མི་ཟ་བ་རིད་པ་མིན་པ་ཞེས་པས་མཚན་མོ་ཟ་བ་ཤུགས་ལ་འཕེན་པ་བཞིན་ནོ། འདོད་ན། འཕགས་པ་ཡབ་སྲས་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་སྒྲུབ་བྱ་མེད་
དགག་དུ་བཞེད་པའི་གྲུབ་མཐའ་དང་འགལ་ཞེས་པའི་དོན་ཡིན་ཞེས་གསུངས། གསུམ་པ་སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པ་ལ། བཤད་བྱའི་ལུང་འགོད་པ་དང། ལུང་གི་དོན་བཤད་པ་གཉིས། དང་པོ་
ནི༑ ཚིག་གསལ་ལས། སྐྱོན་འདི་དག་ཐམས་ཅད་ནི་རིགས་པ་མ་ཡིན་པར། ཁོ་བོ་ཅག་གི་མཐོང་ངོ། །ཇི་ལྟར་ཞེ་ན། དེ་ལ་རེ་ཞིག་གཏན་ཚིགས་དང་དཔེ་མ་བརྗོད་པའི་ཕྱིར་དང། ཞེས་གང་སྨྲས་པ་དེ་ནི་མི་རིགས་སོ། ཅིའི་
ཕྱིར་ཞེ་ན། གང་གིས་ཕྱིར་བདག་ལས་ཞེས་བྱ་བ་ནི་ཡོད་པ་རྒྱུ་ཉིད་དང། དེ་ཉིད་སྐྱེ་བོ་ཞེས་སྨྲས་པ་ཡིན་ལ། ཡོད་པ་ནི་ཡང་སྐྱེ་བ་ལ་དགོས་པ་མ་མཐོང་ཞིང། ཐུག་པ་མེད་པར་ཡང་མ་མཐོང་ལ། ཁྱོད་ཀྱི་སྐྱེས་པ་སླར་ཡང་སྐྱེ་བར་ཡང་

[032A]༄༅། །མི་འདོད་ཅིང། ཐུག་པ་མེད་པར་ཡང་མི་འདོད་དོ། །དེའི་ཕྱིར་ཁྱེད་ཅག་གི་རྩོད་པ་ནི་འཐད་པ་དང་བྲལ་བ་དང། རང་གི་ཁས་བླངས་པ་དང་འགལ་བ་ཡིན་ནོ། །ཞེས་ཕ་རོལ་པོ་བདག་ལས་སྐྱེ་བ་འདོད་པ་ལ་འདྲི་
བར་བྱེད་པ་ཡིན་ཏེ། གང་ལས་གཏན་ཚིགས་དང་དཔེ་བཀོད་པ་འབྲས་བུ་དང་བཅས་པར་འགྱུར་པ་འདི་ཙམ་ཞིག་གི་བརྩོད་པ་ནི་ཅི་ཕ་རོལ་པོས་ཁས་ལེན་པར་མི་བྱེད་དམ། འོན་ཏེ་ཕ་རོལ་པོ་རང་གིས་ཁས་བླངས་པ་དང་འགལ་
པས་བརྩོད་པས་ཀྱང་མི་བཟློག་ན་ནི། དེའི་ཚེ་ངོ་ཚ་མེད་པ་ཉིད་ཀྱི་གཏན་ཚིགས་དང། དཔེ་གཉིས་ཀྱིས་ཀྱང་བཟློག་པར་མི་འགྱུར་བ་ཉིད་དོ། ཁོ་བོ་ཅག་ནི་བསྙོན་པ་དང་ལྷན་ཅིག་བརྩོད་པ་ཡང་མ་ཡིན་ནོ། །དེའི་ཕྱིར་
སློབ་དཔོན་ནི་གནས་མ་ཡིན་པར་ཡང་རྗེས་སུ་དཔག་པ་འཚོང་བར་བྱེད་པ་ན། བདག་གི་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཡིན་ནོ། །དབུ་མ་པ་ཡིན་ན་ནི་རང་རྒྱུད་ཀྱི་རྗེས་སུ་དཔག་པ་བྱ་བར་རིགས་པ་ཡང་མ་
ཡིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར་རོ། །དེ་སྐད་དུ་ཡང། འཕགས་པ་ལྷས་ཡོད་དང་མེད་དང་ཡོད་མེད་ཞེས། །ཕྱོགས་ནི་གང་ལ་ཡོད་མིན་པ། དེ་ལ་ཡུན་ནི་རིང་པོ་ནའང། །ཀླན་ཀ་བརྗོད་པར་ནུས་མ་ཡིན། །
ཞེས་སོགས། རྩོད་བཟློག་པ་ལས་ཀྱང། །གལ་ཏེ་ངས་དམ་བཅའ་འགའ་ཡོད། །དེས་ན་ང་ལ་སྐྱོན་དེ་ཡོད། །ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །གལ་ཏེ་མངོན་སུམ་ལ་སོགས་པའི། །དོན་གྱི་འགའ་
ཞིག་དམིགས་ན་ནི། སྒྲུབ་པའམ་བཟློག་པར་བྱ་ན། དེ་མེད་ཕྱིར་ང་ལ་ཀླན་ཀ་མེད། ཞེས་གསུངས་སོ། །འདིའི་དོན་ལ་ཁ་ཅིག་གྲངས་ཅན་གྱི་མྱུ་གུ་སླར་ཡང་སྐྱེ་བར་ཁས་མི་ལེན་ཞེས་ཟེར་ན། མི་འཐད་དེ། གྲངས་ཅན་གྱི་

[032B] གྲངས་ཅན་གྱིས་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་ལ་འདོད་ལན་མི་ཐེབས་པའི་ཕྱིར། ཚིག་གསལ་
ལས། ཐལ་བ་འགྱུར་བ་བཟློག་པའི་དོན་ཡང་ཞེས་སོགས་གསུངས་པའི་ཕྱིར། ཁོ་ན་རེ། གྲངས་ཅན་གྱི་མྱུ་གུ་སྐྱེས་ཟིན་སླར་ཡང་སྐྱེ་བར་ཁས་ལེན་པར་ཐལ། གྲངས་ཅན་གྱི་མྱུ་གུ་སླར་ཡང་སྐྱེ་བར་ཁས་ལེན་པའི་ཕྱིར། ཟེར་ན་
མ་ཁྱབ། འདོད་ན། ཚིག་གསལ་ལས། ཁྱོད་ཀྱི་སྐྱེས་པ་སླར་ཡང་སྐྱེ་བར་ཡང་མི་འདོད་ཅིང། ཐུག་པ་མེད་པར་ཡང་མི་འདོད་དོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཡང་ཁོ་ན་རེ། གྲངས་ཅན་གྱི་མྱུ་གུ་སྐྱེས་ཟིན་
སླར་ཡང་སྐྱེ་བར་ཁས་ལེན་པར་ཐལ། དེས་མྱུ་གུ་ས་བོན་གྱི་དུས་སུ་སྐྱེས་པར་ཁས་ལེན་པ་གང་ཞིག་དེས་མྱུ་གུ་ས་བོན་ལས་སླར་ཡང་སྐྱེ་བར་ཁས་ལེན་པའི་ཕྱིར། དང་པོ་དེར་ཐལ། དེས་མྱུ་གུ་ས་བོན་གྱི་དུས་སུ་ཡོད་པར་ཁས་
ལེན་པའི་ཕྱིར། ཟེར་ན་མ་ཁྱབ། འོ་ན། གྲངས་ཅན་གྱི་མྱུ་གུ་ས་བོན་གྱི་དུས་སུ་མངོན་པར་གསལ་ཟིན་པའི་ཚུལ་གྱི་གྲུབ་པར་ཁས་ལེན་པར་ཐལ། དེས་མྱུ་གུ་ས་བོན་གྱི་དུས་སུ་སྐྱེས་པར་ཁས་ལེན་པ་གང་ཞིག་དེས་སྐྱེས་པའི་དོན་
མངོན་པར་གསལ་ཟིན་པའི་ཚུལ་གྱི་གྲུབ་པ་ལ་འདོད་པའི་ཕྱིར། འདོད་མི་ནུས་ཏེ། དེས་མྱུ་གུ་ས་བོན་གྱི་དུས་མངོན་པར་མི་གསལ་བའི་ཚུལ་གྱི་གྲུབ་པར་ཁས་ལེན་པའི་ཕྱིར། གཞན་ཡང། གྲངས་ཅན་གྱི་མྱུ་གུ་ས་བོན་གྱི་དུས་སུ་ས་
བོན་ལས་སྐྱེས་པར་ཁས་ལེན་པར་ཐལ། དེས་མྱུ་གུ་ས་བོན་གྱི་དུས་སུ་སྐྱེས་པར་ཁས་ལེན་པའི་ཕྱིར། རྟགས་ཁས། འདོད་ན། དེས་དེ་ས་བོན་གྱི་དུས་སུ་ས་བོན་ལས་མངོན་པར་གསལ་ཟིན་པའི་ཚུལ་གྱི་གྲུབ་པར་ཁས་ལེན་

[033A]༄༅། །པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་ས་བོན་གྱི་དུས་སུ་ས་བོན་ལས་མངོན་པར་མི་གསལ་བའི་ཚུལ་གྱི་གྲུབ་པར་ཁས་ལེན་པའི་ཕྱིར། ཁ་ཅིག་མྱུ་གུ་ཆོས་ཅན། སླར་ཡང་
སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་འཕངས་པ་ལ་བརྟེན་ནས། མྱུ་གུ་སླར་ཡང་མི་སྐྱེ་པར་རྟོགས་པའི་རྗེས་དཔག་སྐྱེ་བ་མེད་དོ། །ཞེ་ན། དེ་ཡོད་པར་ཐལ། མྱུ་གུ་ཆོས་
ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་འཕངས་པ་ལ་བརྟེན་ནས་མྱུ་གུ་བདེན་མེད་དུ་རྟོགས་པའི་རྗེས་དཔག་སྐྱེ་བ་ཡོད་པའི་ཕྱིར། ལམ་རིམ་ཆེན་མོ་ལས། འདི་ཐལ་འགྱུར་དུ་བྱེད་པ་དེའི་
ཚེ༑ དེའི་བྱེད་པ་ལ་བརྟེན་ནས་རྗེས་དཔག་སྐྱེ་བ་ཡིན་གྱིས། དངོས་སུ་སྒྲུབ་བྱ་སྒྲུབ་པའི་སྦྱོར་ངག་ནི་མེད་དོ། །ཞེས་གསུངས་པའི་ཕྱིར། ཁོ་ན་རེ། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར། ཞེས་
པའི་ཐལ་འགྱུར་འཕངས་པ་ལ་བརྟེན་ནས། སྐྱེ་བའི་རྗེས་དཔག་ཆོས་ཅན། ཁྱོད་རང་གི་བརྟེན་དུ་གྱུར་པའི་རྟགས་ཡང་དག་ལ་བརྟེན་ནས་སྐྱེས་པར་ཐལ། ཁྱོད་རྗེས་དཔག་ཡིན་པའི་ཕྱིར། ཟེར་ན། མ་ཁྱབ། ཁྱབ་པ་ཡོད་པར་
ཐལ། ཚིག་གསལ་ལས། ལྐོག་ཏུ་གྱུར་པའི་ཡུལ་ཅན་རྟགས་སྒྲུབ་པར་བྱ་བ་མི་འཁྲུལ་པ་ལས་སྐྱེས་པ་ནི་རྗེས་སུ་དཔག་པའོ། །ཞེས་གསུངས་པའི་ཕྱིར། ཟེར་ན་མ་ཁྱབ། འདོད་ན། དེ་རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་
དུ་སྒྲུབ་པར་བྱེད་པའི་རྟགས་ཡང་དག་ལ་བརྟེན་ནས་སྐྱེས་པར་ཐལ། འདོད་པའི་ཕྱིར། འདོད་ན། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་

[033B] རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབ་པའི་སྐབས་སུ་བབས་པའི་ཕྱི་རྒོལ་ཡང་དག་ཡིན་པའི་གཞི་མཐུན་པ་གཅིག་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
ཁྱོད་རྟེན་འབྲེལ་གྱི་རྟགས་ཀྱི་ཚུལ་གསུམ་ཚད་མས་ངེས་པའི་གང་ཟག་ཡིན་པར་ཐལ། ཁྱོད་རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབས་པའི་སྐབས་སུ་བབས་པའི་ཕྱི་རྒོལ་ཡང་དག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འོ་ན་
ཁྱོད་དེ་འདྲའི་རྗེས་ཁྱབ་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། ཁྱོད་རྟེན་འབྲེལ་ལ་བདེན་མེད་ཀྱི་ཁྱབ་པ་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་མྱུ་གུ་
བདེན་གྲུབ་ཏུ་བདེན་ཞེན་གྱིས་འདོད་པའི་གང་ཟག་ཡིན་པའི་ཕྱིར་ཁྱབ་སྟེ། ཆོས་གཅིག་བདེན་གྲུབ་ཏུ་བདེན་ཞེན་གྱི་འདོད་པའི་གང་ཟག་ཡིན་ན། ཆོས་གཞན་གང་ཡང་བདེན་མེད་དུ་མ་རྟོགས་པའི་གང་ཟག་ཡིན་དགོས་པའི་ཕྱིར་ཏེ། དྲང་ངེས་རྣམ་
འབྱེད་ལས། ཆོས་བདག་གྲུབ་མཐས་ཡོད་པར་ཁས་ལེན་ན་གང་ཟག་གི་བདག་མེད་རྟོགས་པ་འོང་ས་མེད་པས། དེའི་ཕྱིར་འཇུག་འགྲེལ་ལས་ཆོས་ལ་བདག་ཏུ་འཛིན་པ་མི་འདོར་ན་གང་ཟག་གི་བདག་མེད་མི་རྟོགས་པར་གསུངས་ཏེ། ཞེས་
གསུངས་པའི་ཕྱིར། རྩ་བའི་རྟགས་དེར་ཐལ། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་སྒྲུབ་པའི་ཕྱིར། ཞེས་པའི་ཐལ་འགྱུར་གྱི་རྟགས་དངོས་འགལ་དུ་སོང་བའི་གང་ཟག་ཡིན་པའི་ཕྱིར་ཏེ། ཁྱོད་དེ་འདྲའི་ཐལ་འགྱུར་སྒྲུབ་
བྱེད་འཕེན་པའི་ཐལ་འགྱུར་ཡང་དག་དུ་སོང་བའི་གང་ཟག་ཡིན་པའི་ཕྱིར། དེའི་ལན་ལ་ཁ་ཅིག་མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་

[034A]༄༅། །ཡང་དག་ཏུ་སོང་བའི་གང་ཟག་དེ་རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབས་པའི་སྐབས་སུ་བབས་པའི་ཕྱི་རྒོལ་ཡང་དག་ཡིན་པས་ན། རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབས་པ་སྐབས་སུ་
བབས་པའི་ཕྱི་རྒོལ་ཡང་དག་ཡིན་ན། རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབ་པའི་ཚུལ་གསུམ་ཚད་མས་ངེས་པའི་གང་ཟག་ཡིན་པས་མ་ཁྱབ་བོ། །ཟེར་ན། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་
པར་གྲུབ་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་གང་ཟག་ཆོས་ཅན། ཁྱོད་ལ་རྟེན་འབྲེལ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཏུ་འགོད་པ་པོའི་སྔ་རྒོལ་ཡང་དག་ཅིག་ཡོད་པར་
ཐལ། ཁྱོད་དེའི་རྟགས་ཀྱི་མྱུ་གུ་བདེན་མེད་དུ་སྒྲུབས་པ་སྐབས་སུ་བབས་པའི་ཕྱི་རྒོལ་ཡང་དག་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་ལ་རྟེན་འབྲེལ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཏུ་བཀོད་པའི་སྦྱོར་ངག་
རྣམ་དག་ཅིག་ཡོད་པར་ཐལ། འདོད་པའི་ཕྱིར། འདོད་ན། ལམ་རིམ་ཆེན་མོ་ལས། འདི་ཐལ་འགྱུར་དུ་བྱེད་པ་དེའི་ཚེ་ཞེས་སོགས་གསུངས་པ་མི་འཐད་པར་ཐལ་ལོ། གཞན་ཡང། མྱུ་གུ་ཆོས་ཅན། རྟེན་འབྲེལ་མ་
ཡིན་པར་ཐལ། བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་གང་ཟག་ཀྱང་ཡིན། རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབས་པ་སྐབས་སུ་བབས་པའི་ཕྱི་རྒོལ་ཡང་དག་
ཡིན་པའི་གཞི་མཐུན་པ་མེད་པར་ཐལ། དང་པོ་དེ་ཡིན་ན་མྱུ་གུ་བདེན་གྲུབ་ཏུ་བདེན་ཞེན་གྱི་འདོད་པའི་གང་ཟག་ཡིན་དགོས། ཕྱི་མ་དེ་ཡིན་ན། མྱུ་གུ་བདེན་པར་གྲུབ་མ་གྲུབ་ཐེ་ཚོམ་ཟ་བའི་གང་ཟག་ཡིན་དགོས་པའི་ཕྱིར། དེ་དེར་

[034B] བྱས་པའི་རྟགས་ཀྱི་སྒྲ་མི་རྟག་པར་སྒྲུབས་པ་སྐབས་སུ་བབས་པའི་ཕྱི་རྒོལ་ཡང་དག་ཡིན་ན། སྒྲ་རྟག་མི་རྟག་ཐེ་ཚོམ་ཟ་བའི་གང་ཟག་ཡིན་དགོས་པའི་ཕྱིར། རྟགས་འབུད་རང་ལུགས་ཀྱི་སྐྱོན་ནི་མྱུ་གུ་ཆོས་ཅན། སླར་ཡང་སྐྱེ་
བ་དོན་མེད་པར་ཐལ། རང་གི་རྒྱུའི་དུས་སུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་འཕངས་པ་ལ་བརྟེན་ནས་སྐྱེས་པའི་མྱུ་གུ་སླར་ཡང་མི་སྐྱེ་བར་རྟོགས་པའི་རྗེས་དཔག་དེ་ཆོས་ཅན། རང་གི་རྟེན་དུ་གྱུར་པའི་རྟགས་ཡང་དག་ལ་བརྟེན་
ནས་སྐྱེ་བར་ཐལ། རྗེས་དཔག་ཡིན་པའི་ཕྱིར། ཁྱབ་པ་ཁས། དེ་དེར་ཐལ། དེ་ཡོད་པའི་ཕྱིར། འདོད་ན། དེའི་བརྟེན་དུ་གྱུར་པའི་རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན། དེའི་བརྟེན་དུ་གྱུར་པའི་མྱུ་གུ་སླར་ཡང་
མི་སྐྱེ་བར་སྒྲུབ་པའི་རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན། མྱུ་གུ་སླར་ཡང་མི་སྐྱེ་བར་སྒྲུབ་པའི་རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན། རང་གི་རྒྱུའི་དུས་སུ་གྲུབ་ཟིན་པ་དེ། དེ་ཡིན་པར་ཐལ། །
དེ་ཡོད་པའི་ཕྱིར། འདོད་ན། མྱུ་གུ་ཆོས་ཅན། རང་གི་རྒྱུའི་དུས་སུ་གྲུབ་ཟིན་པ་མ་ཡིན་པར་ཐལ། རང་གི་རྒྱུའི་དུས་སུ་མེད་པའི་ཕྱིར། འདོད་ན་དངོས། བྱས་པ་ལ་ཁོ་ན་རེ། རྩ་བའི་རྟགས་མ་གྲུབ་སྟེ། ཐལ་འགྱུར་ལ་བརྟེན་ནས་
རྗེས་དཔག་སྐྱེ་བ་མེད་པའི་ཕྱིར། ཟེར་ན། འོ་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་ལ་བརྟེན་ནས་མྱུ་གུ་བདག་ལས་མི་སྐྱེ་བར་རྟོགས་པའི་རྗེས་དཔག་སྐྱེ་བ་
མེད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དེ། རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན། མངོན་པར་གསལ་ཟིན་གྱི་བུམ་པ་བཞིན། ཞེས་པའི་རྟགས་དཔེ་

[035A]༄༅། །བཀོད་པ་ལ་བརྟེན་ནས། མྱུ་གུ་བདག་ལས་སྐྱེ་བར་འཛིན་པའི་ལོགས་རྟོགས་བསལ་ནས། མྱུ་གུ་བདག་ལས་མི་སྐྱེ་བར་རྟོགས་པའི་རྗེས་དཔག་སྐྱེ་མི་ནུས་པར་ཐལ། འདོད་པའི་ཕྱིར། ཁྱབ་སྟེ། ཚིག་གསལ་
ལས་འོན་ཏེ་ཕ་རོལ་པོ་ཞེས་པ་ནས། མི་འགྱུར་བ་ཉིད་དོ། ཞེས་པའི་བར་གསུངས་པའི་ཕྱིར། གཞན་ཡང། རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབས་པ་སྐབས་སུ་བབས་པའི་ཕྱི་རྒོལ་ཡང་དག་ཡིན་ན། དེའི་རྟགས་ཀྱིས་དེ་སྒྲུབ་ཀྱི་
ཚུལ་གསུམ་ཚད་མས་ངེས་པའི་གང་ཟག་ཡིན་དགོས་པར་ཐལ། དེ་ཡིན་ན། དེའི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན། རྟེན་འབྲེལ་བདེན་མེད་ཀྱིས་ཁྱབ་པ་ཚད་མས་
ངེས་པའི་གང་ཟག་ཡིན་དགོས་པའི་ཕྱིར། དེར་ཐལ། དེ་ཡིན་ན། རྟེན་འབྲེལ་ལ་བདེན་མེད་ཀྱི་ཁྱབ་པ་མཐུན་དཔེའི་སྟེང་དུ་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། རྟེན་འབྲེལ་ལ་བདེན་མེད་ཀྱི་ཁྱབ་པ་
མཐུན་དཔེའི་སྟེང་དུ་ཚད་མས་མ་ངེས་པར་རྟེན་འབྲེལ་གྱི་རྟགས་ལས་མྱུ་གུ་བདེན་མེད་དུ་རྟོགས་པའི་རྗེས་དཔག་སྐྱེ་མི་ནུས་པའི་ཕྱིར་ཏེ། ཊིཀ་ཆེན་ལས། འདི་ནི་བདེན་མེད་སྒྲུབ་པའི་རྟགས་ཀྱིས་རྟེན་འབྲེལ་ལྟ་བུ་ལ་བདེན་མེད་ཀྱིས་ཁྱབ་པ་
མཐུན་དཔེའི་སྟེང་དུ་མ་ངེས་པར། བདེན་མེད་ཆོས་ཅན་གྱི་སྟེང་དུ་ངེས་པར་བྱར་མེད་པར་གསལ་བ་གསུངས་སོ། །ཞེས་གསུངས་པའི་ཕྱིར། གཞན་ཡང། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབས་པ་སྐབས་སུ་
བབས་པའི་ཕྱི་རྒོལ་རྣམ་དག་ཡིན་ན། དེའི་རྟགས་ཀྱིས་དེ་སྒྲུབས་ཀྱི་ཚུལ་གསུམ་ཚད་མས་ངེས་པའི་གང་ཟག་ཡིན་དགོས་པར་ཐལ། བདེན་པར་གྲུབ་པའི་གཅིག་དང། བདེན་པར་གྲུབ་པའི་དུ་མ་གང་རུང་དང་བྲལ་བའི་རྟགས་ཀྱིས་གང་ཟག་བདེན་

[035B] བདེན་པར་གྲུབ་པའི་གཅིག་དང། བདེན་པར་གྲུབ་པའི་དུ་མ་གང་རུང་དང་བྲལ་བ་ལ་བདེན་མེད་ཀྱིས་ཁྱབ་པ་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ་
བདེན་པར་གྲུབ་པའི་གཅིག་དང། དེ་ལྟར་གྲུབ་པའི་དུ་མ་གང་རུང་དང་བྲལ་བའི་རྟགས་ཀྱིས་གང་ཟག་བདེན་མེད་དུ་རྟོགས་པའི་རྗེས་དཔག་སྐྱེ་བ་ལ། རྟགས་ཀྱི་དགག་བྱའི་སྣང་ཚུལ་ངེས་པའི་ཚད་མ་བདེན་པའི་གཅིག་བྲལ་ངེས་པའི་
ཚད་མ༑ བདེན་པའི་དུ་བྲལ་ངེས་པའི་ཚད་མ། བདེན་པར་གྲུབ་པའི་གཅིག་དང། དེའི་དུ་མ་གང་རུང་བྲལ་བ་ལ། བདེན་མེད་ཀྱིས་ཁྱབ་པ་ངེས་པའི་ཚད་མ་སྟེ་གནད་བཞི་ཚད་དགོས་པར་ལྷག་མཐོང་ཆེ་ཆུང་གཉིས་ཀ་ལས་
གསུངས་པའི་ཕྱིར། ཁོ་ན་རེ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབས་པ་སྐབས་སུ་བབས་པའི་ཕྱི་རྒོལ་ཡང་དག་ཆོས་ཅན། ཁྱོད་ལ་རྟེན་འབྲེལ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་དེ་འགོད་མི་དགོས་པར་ཐལ། ཁྱོད་
རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་མས་ངེས་པའི་གང་ཟག་ཡིན་པའི་ཕྱིར། ཁྱབ་སྟེ། ཊིཀ་ཆེན་ལས། གཞི་མིག་སོགས་ནང་གི་ཆོས་རྣམས་ཀྱི་སྟེང་དུ་བདེན་མེད་ཚད་མས་གྲུབ་ན། གཞི་གཞན་ལ་བློ་ཁ་ཕྱོགས་པའི་ཚེ་གཞན་
གྱི་སྒྲུབ་བྱེད་བཀོད་པ་ལ་མི་ལྟོས་པར་རང་གི་རྟགས་ལ་བརྟེན་ནས་ཐེ་ཚོམ་ཆོད་པར་འགྱུར་རོ། ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། ཊིཀ་ཆེན་ལས། ཕྱི་རོལ་རང་བཞིན་མེད་པར་རིག་པ་རྣམས་ཀྱིས་ཤེས་པ་རང་བཞིན་མེད་པར་
རེ་འགའ་ནི་རང་ཁོ་ནས་རྟོགས་པར་འགྱུར་ལ། རེ་འགའ་ནི། གཞན་གྱིས་ཅུང་ཟད་བསྟན་པ་ཙམ་གྱིས་ཀྱང་རྟོགས་པར་འགྱུར་རོ། །ཞེས་གསུངས་པ་མི་འཐད་པར་ཐལ། ཕྱི་དོན་བདེན་མེད་དུ་རྟོགས་ནས་ཤེས་པ་བདེན་མེད་ཀྱི་རྟགས་ལ་བརྟེན་

[036A]༄༅། །ནས་རྟོགས་དགོས་ཀྱི་གང་ཟག་ཅིག་མེད་པའི་ཕྱིར་ཏེ། ཕྱི་དོན་བདེན་མེད་དུ་རྟོགས་ནས་ཤེས་པ་བདེན་མེད་དུ་རྟེན་འབྲེལ་གྱི་རྟགས་ལ་བརྟེན་ནས་རྟོགས་དགོས་ཀྱི་གང་ཟག་ཅིག་མེད་པའི་ཕྱིར། མ་གྲུབ་ན། དེ་ཁོ་ཁོ་རང་
ཡིན་པར་ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ལ་རྟེན་འབྲེལ་ཤེས་པ་བདེན་མེད་དུ་སྒྲུབ་པའི་རྟགས་ཡང་དག་ཏུ་འགོད་དགོས་པར་ཐལ། ཁྱོད་དེ་འདྲའི་གང་ཟག་ཡིན་པའི་ཕྱིར། འདོད་ན་
དེ་ཆོས་ཅན། ཁྱོད་ལ་དེ་འགོད་མི་དགོས་པར་ཐལ། ཁྱོད་ཕྱི་དོན་བདེན་མེད་དུ་ཚད་མས་ངེས་པའི་གང་ཟག་ཡིན་པའི་ཕྱིར། འཁོར་གསུམ། ཁོ་ན་རེ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་བསྒྲུབ་པ་
སྐབས་སུ་བབས་པའི་ཕྱི་རྒོལ་ཡང་དག་ཆོས་ཅན། ཁྱེད་ལ་རྟེན་འབྲེལ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཏུ་འགོད་མི་དགོས་པར་ཐལ། ཁྱོད་ཀྱི་མྱུ་གུའི་སྟེང་དུ་བདེན་པར་གྲུབ་མ་གྲུབ་བློ་ཁ་ཕྱོགས་པ་ན། མྱུ་གུ་
བདེན་མེད་དུ་རྟོགས་ནུས་པའི་ཕྱིར། དེར་ཐལ། ཁྱོད་རྟེན་འབྲེལ་བདེན་སྟོང་དུ་ཚད་མས་གྲུབ་པའི་གང་ཟག་ཡིན་པའི་ཕྱིར། མ་ཁྱབ་ན། ཁྱབ་སྟེ། ལམ་རིམ་ལས། ཆོས་གཅིག་གི་སྟོང་ཉིད་རྟོགས་པ་ན། ཞེས་སོགས་
གསུངས་པའི་ཕྱིར། ཁོ་ན་རེ། ལམ་རིམ་ལས། གཞི་གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་ལ་ཕྲ་རགས་ཀྱི་ཁྱད་པར་མེད་ཀྱང། ཁྱད་གཞིའི་གནད་ཀྱི། གང་ཟག་གི་སྟེང་དུ་ངེས་སླ་ལ་ཆོས་ཀྱི་སྟེང་དུ་ངེས་དཀའ་
བའི་ཕྱིར། ཞེས་གསུངས་པ་མི་འཐད་པར་ཐལ། གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ཀྱི་ནང་ནས། གང་ཟག་གི་བདག་མེད་རྟོགས་སླ་ཞིང་ཆོས་ཀྱི་བདག་མེད་རྟོགས་དཀའ་བའི་ཁྱད་པར་མི་འཐད་པའི་ཕྱིར་ཏེ། གང་ཟག་

[036B] གང་ཟག་བདེན་མེད་དུ་རྟོགས་པ་ལ། དེ་རྟོགས་པ་སྔོན་དུ་འགྲོ་དགོས་པའི་ཕྱིར་ཏེ། རྟེན་འབྲེལ་གྱི་རྟགས་ལས་གང་ཟག་བདེན་མེད་རྟོགས་པ་
ལ༑ དེ་རྟོགས་པ་སྔོན་དུ་འགྲོ་དགོས་པའི་ཕྱིར་ཏེ། རྟེན་འབྲེལ་གྱི་རྟགས་ལས་གང་ཟག་བདེན་མེད་དུ་རྟོགས་པ་ལ་རྟེན་འབྲེལ་བདེན་སྟོང་དུ་རྟོགས་པ་སྔོན་དུ་འགྲོ་དགོས་པ་གང་ཞིག་རྟེན་འབྲེལ་བདེན་སྟོང་ཆོས་ཀྱི་བདག་
མེད་ཕྲ་མོ་ཡིན་པའི་ཕྱིར། ཟེར་ན། མི་འཐད་དེ། ཆོས་ཀྱི་བདག་མེད་རྟོགས་པའི་གང་ཟག་ཡིན་ན། གང་ཟག་གིས་བདག་གཞི་ཕུང་པོ་བདེན་མེད་དུ་རྟོགས་པའི་གང་ཟག་ཡིན་དགོས་པའི་ཕྱིར་ཏེ། གང་ཟག་གི་བདག་མེད་རྟོགས་པའི་
གང་ཟག་ཡིན་ན། བརྟགས་ཆོས་གང་ཟག་བདེན་མེད་དུ་རྟོགས་པའི་གང་ཟག་ཡིན་དགོས་པའི་ཕྱིར། ཡང་ཁོ་ན་རེ། གང་ཟག་བདེན་མེད་དུ་རྟོགས་པ་ལ། ཆོས་ཀྱི་བདག་མེད་རྟོགས་པ་སྔོན་དུ་འགྲོ་དགོས་པར་ཐལ། རྟེན་འབྲེལ་
གྱི་རྟགས་ལས་གང་ཟག་བདེན་མེད་རྟོགས་པ་ལ། ཆོས་ཀྱི་བདག་མེད་རྟོགས་པ་སྔོན་དུ་འགྲོ་དགོས་པའི་ཕྱིར་ཏེ། རྟེན་འབྲེལ་གྱི་རྟགས་ཀྱིས་གང་ཟག་བདེན་མེད་སྒྲུབ་པའི་སྐབས་སུ་བབས་པའི་ཕྱི་རྒོལ་ཡང་དག་དེས་
ཆོས་ཀྱི་བདག་མེད་རྟོགས་པའི་ཕྱིར་ཏེ། དེས་རང་གི་གཞལ་བྱར་གྱུར་པའི་ཆོས་ཀྱི་བདག་མེད་ཕྲ་མོ་རྟོགས་པའི་ཕྱིར། དེར་ཐལ། དེས་རྟེན་འབྲེལ་བདེན་སྟོང་དུ་རྟོགས་པ་གང་ཞིག་དེ་ཆོས་ཀྱི་བདག་མེད་ཕྲ་མོ་ཡིན་པའི་ཕྱིར་
ཟེར་ན་མ་ཁྱབ། ལམ་རིམ་ལས། ཐོག་མར་འཇིག་རྟེན་ན་རྫུན་པར་གྲགས་པའི་དཔེ་འདི་རྣམས་རང་བཞིན་མེད་པར་རྟོགས་བཅུག་ནས། དེ་ནས་འཇིག་རྟེན་རྫུན་པར་མ་གྲགས་པའི་ཆོས་གཞན་རྣམས་རིམས་ཀྱི་རང་

[037A]༄༅། །བཞིན་མེད་པར་རྟོགས་པ་བསྐྱེ་དགོས་ཤིང། འདི་གཉིས་ལ་ཡང་སྔ་ཕྱིའི་རིམས་པ་དགོས་པ་ཆོས་གཅིག་གི་སྟོང་ཉིད་རྟོགས་པ་ན། གཞན་ཐམས་ཅད་ཀྱི་སྟོང་ཉིད་རྟོགས་པ་དགོས་པ་མ་ཡིན་གྱི། གཞན་བདེན་པར་ཡོད་
མེད་བློ་ཁ་ཕྱོགས་པ་ན་རྟོགས་ནུས་པའི་དོན་ནོ། ཞེས་གསུངས་པ་མི་འཐད་པར་ཐལ། རྟེན་འབྲེལ་གྱི་རྟགས་གྱི་མྱུ་གུ་བདེན་མེད་དུ་སྒྲུབ་པའི་ཕྱི་རྒོལ་ཡང་དག་དེས་གཟུགས་བརྙན་བདེན་མེད་དུ་མ་རྟོགས་པའི་ཕྱིར། ཁོ་ན་རེ། ཊིཀ་
ཆེན་ལས། སྐབས་འདིར་གཟུགས་བརྙན་སོགས་དཔེ་བཀོད་པ་ནི། འཇིག་རྟེན་པའི་གྲུབ་ཟིན་དཔེར་བཀོད་པ་ཡིན་གྱི། དབུ་མ་པའི་རྫུན་པར་བཞག་པ་གྲུབ་ཟིན་ཅིག་དཔེར་བཀོད་པ་ནི་མ་ཡིན་ནོ། ཞེས་གསུངས་པ་མི་འཐད་པར་
ཐལ། རྟེན་འབྲེལ་གྱི་རྟགས་ཀྱི་དེ་སྒྲུབ་ཀྱི་ཕྱི་རྒོལ་ཡང་དག་དེས་གཟུགས་བརྙན་བདེན་མེད་དུ་ཚད་མས་ངེས་པའི་ཕྱིར། ཟེར་ན། མ་ཁྱབ། ཁོ་ན་རེ། རྟེན་འབྲེལ་གྱི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་ཡིན་ན། རང་
ཉིད་དང་དེ་འདྲའི་སྔ་རྒོལ་ཡང་དག་གཉིས་ལ། མྱུ་གུ་ཚད་མས་གྲུབ་ཚུལ་མཐུན་སྣང་བ་ཅིག་ཡོད་དགོས་པར་ཐལ། དེ་གང་རུང་ཡིན་ན། ཐལ་འགྱུར་བ་ཡིན་དགོས་པ་གང་ཞིག་ཐལ་འགྱུར་བ་ནང་ཕན་ཚུན་རྟགས་འགོད་པའི་ཚེ་
ཆོས་ཅན། ཚད་མས་གྲུབ་ཚུལ་མཐུན་སྣང་བ་ཅིག་ཡོད་པའི་ཕྱིར། འདོད་ན། དེ་འདྲའི་ཕྱི་རྒོལ་ཡང་དག་དང། དེ་འདྲའི་སྔ་རྒོལ་ཡང་དག་གཉིས་ཆོས་ཅན། ཚད་མས་གྲུབ་ཚུལ་མཐུན་སྣང་བ་ཅིག་མེད་པར་བཤད་པ་མི་འཐད་པར་ཐལ་ལོ།།
འདོད་པའི་ཕྱིར། ཟེར་ན། མ་ཁྱབ། གཞན་ཡང། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་སྒྲུབ་པའི་སྐབས་སུ་བབས་པའི་ཕྱི་རྒོལ་ཡང་དག་ཡིན་ན། དབུ་མ་ཐལ་འགྱུར་བ་ཡིན་དགོས་པར་ཐལ། དེ་ཡིན་ན། རྟེན་

[037B] དེ་ཡིན་ན། རྟེན་འབྲེལ་གྱི་རྟགས་ཀྱི་མྱུ་གུ་རང་བཞིན་མེད་པར་སྒྲུབ་པའི་ཚུལ་གསུམ་ཁས་ལེན་པའི་གྲུབ་མཐའ་སྨྲ་བའི་གང་
ཟག་ཡིན་དགོས་པའི་ཕྱིར་ཏེ། རྟེན་འབྲེལ་དེ་མྱུ་གུ་རང་བཞིན་མེད་པར་སྒྲུབ་པའི་གཞན་གྲགས་ཀྱི་རྟགས་ཡང་དག་ཡིན་པ་ལ་རྒྱུ་མཚན་ཅིག་ཡོད་པའི་ཕྱིར། གཉིས་པ་རང་ལུགས་བཞག་པ་ལ། སྐྱོན་དེ་སངས་རྒྱས་བསྐྱངས་
ལ་མི་འཇུག་པར་བསྟན་པ་ལ། འཚམས་སྦྱར་ཏེ་སྐྱོན་མེད་ཚུལ་སྤྱིར་བསྟན་པ། སྐྱོན་མེད་ཚུལ་སོ་སོར་བཤད་པ་གཉིས། དང་པོ་ནི། ལེགས་ལྡན་འབྱེད་ཀྱིས་བརྗོད་པའི་སྐྱོན་གསུམ་པོ་དེ་དག་རིགས་པ་མ་ཡིན་ཏེ་
དེ་རིགས་པ་མ་ཡིན་པར་དཔལ་ལྡན་ཟླ་བས་ཚད་མས་རྟོགས་པའི་ཕྱིར། དེ་སྐད་དུ་ཡང། སྐྱོན་འདི་དག་ཞེས་པ་ནས་མཐོང་ངོ། ཞེས་པའི་བར་འབྱུང། གཉིས་པ་ལ་སྐྱོན་དང་པོ་གཉིས་མེད་ཚུལ་བསྟན་
པ༑ སྐྱོན་གསུམ་པ་བཟློག་དོན་ཁས་ལེན་དགོས་པའི་སྐྱོན་མེད་ཚུལ་བསྟན་པའོ། །དང་པོ་ལ་རང་རྒྱུད་ཀྱི་རྟགས་དཔེ་མ་བརྗོད་པའི་སྐྱོན་མེད་ཚུལ་བསྟན་པ། གཞན་གྲགས་ཀྱི་རྟགས་དཔེ་མ་བརྗོད་པའི་སྐྱོན་མེད་ཚུལ་བསྟན་
པ༑ དང་པོ་ལ་རང་རྒྱུད་ཀྱི་རྟགས་དཔེ་ལ་དགོས་ནུས་མེད་པར་བསྟན་པ། རང་རྒྱུད་ཀྱི་རྟགས་དཔེ་ཁས་ལེན་མི་རིགས་པར་བསྟན་པ། དེས་ན་རང་རྒྱུད་ཀྱི་རྟགས་དཔེ་ལ་གཞན་གྱི་དམ་བཅའ་ལ་བརྟགས་
པའི་ཉེས་པ་སེལ་མི་དགོས་པ་བསྟན་པའོ། །དང་པོ་སྟོན་པར་བྱེད་པ་ལ། དེ་ལ་རེ་ཤིག་གཏན་ཚིགས་དང་ཞེས་པ་ནས་འདི་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཡིན་ཞེས་པའི་བར་བྱུང། འདི་ལ་ཡང་

[038A]༄༅། །རང་རྒྱུད་ཀྱི་རྟགས་དཔེ་ལ་དགོས་པ་མེད་པར་བསྟན་པ་དང། རང་རྒྱུད་ཀྱི་རྟགས་དཔེ་ལ་ནུས་པ་མེད་པར་བསྟན་པ་གཉིས་ལས། དང་པོ་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་བདག་
སྐྱེ་མེད་པར་སྒྲུབ་པའི་རང་རྒྱུད་ཀྱི་དཔེ་རྟགས་མ་བརྗོད་པའི་ཆ་ནས། སློབ་དཔོན་སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་འགོག་པར་བྱེད་པ་ལ། འགལ་
བརྗོད་ཀྱི་ཐལ་འགྱུར་གཉིས་བསྟན་པ་གང་ཞིག་འགལ་བརྗོད་ཀྱི་ཐལ་འགྱུར་ལ་བརྟེན་ནས་བདག་སྐྱེ་འདོད་པའི་ལོག་རྟོག་བཟློག་ནུས་པས་ན། རང་རྒྱུད་ཀྱི་དཔེ་རྟགས་བརྗོད་པ་ལ་དགོས་པ་མེད་པའི་ཕྱིར། དེ་སྐད་དུ་ཡང་
དེ་ལ་རེ་ཞིག་གཏན་ཚིགས་ཞེས་པ་ནས། འདི་ཙམ་ཞིག་གིས་བརྩོད་པ་ན་ཅི་ཕ་རོལ་པོས་ཁས་ལེན་པར་མི་བྱེད་དམ་ཞེས་པའི་བར་བྱུང། གལ་ཏེ་ཁོ་ན་རེ། རང་རྒྱུད་ཀྱི་རྟགས་དཔེ་མ་བརྗོད་ན། འགལ་བརྗོད་
ཀྱི་ཐལ་འགྱུར་ཙམ་ལ་བརྟེན་ནས། བདག་སྐྱེ་འདོད་པའི་ལོགས་རྟོགས་བཟློག་མི་ནུས་སོ་ཞེ་ན། འགལ་བརྗོད་ཀྱི་ཐལ་འགྱུར་ལ་བརྟེན་ནས་བདག་སྐྱེ་འདོད་པའི་ལོག་རྟོགས་ཟློག་མི་ནུས་ན། རང་རྒྱུད་ཀྱི་དཔེ་རྟགས་བརྗོད་ཀྱང་
བདག་སྐྱེ་འདོད་པའི་ལོག་རྟོག་བཟློག་མི་ནུས་པར་མཚུངས་པར་ཐལ། འགལ་བརྗོད་ཀྱི་ཐལ་འགྱུར་ལ་བརྟེན་ནས་བདག་སྐྱེ་ཁས་བླངས་པ་ལ། ཁས་བླངས་ནང་འགལ་མཐོང་ཡང་བདག་སྐྱེ་འདོད་པའི་ལོག་རྟོགས་
དེ་མི་འདོར་ན། དེ་འདྲ་བའི་གང་ཟག་དེ་རང་གི་ཁས་བླངས་ལ་བསྙོན་འདིང་པ་ལ་ཞུགས་པ་ཡིན་པ་གང་ཞིག་རང་གི་ཁས་བླངས་ལ་བསྙོན་འདིང་པ་ལ་ཞུགས་པའི་གང་ཟག་དེ། དབུ་མ་པའི་རྩོད་ཟླར་མི་རུང་བས་ན་

[038B] དེ་སྐད་དུ་ཡང། འོན་ཏེ་ཕ་རོལ་པོར་རང་གི་ཁས་བླངས་དང་ཞེས་པ་ནས། བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཡིན་ནོ། །ཞེས་པའི་བར་བྱུང་
གཉིས་པ་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་མེད་པར་བསྒྲུབ་པའི་རང་རྒྱུད་ཀྱི་དཔེ་རྟགས་མ་བརྗོད་པའི་ཆ་ནས། སློབ་དཔོན་སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། དབུ་མ་པ་
ཡིན་ན། རང་རྒྱུད་ཀྱི་རྟགས་དཔེ་ཁས་ལེན་མི་རིགས་པས་ཁྱབ་པའི་ཕྱིར། དེ་སྐད་དུ་ཡང། དབུ་མ་པ་ཡིན་ན་ནི། ཞེས་པ་ནས་ཕྱོགས་གཞན་ཁས་བླངས་པ་མེད་པའི་ཕྱིར་རོ། །ཞེས་པའི་བར་བྱུང། དབུ་མ་པ་ཡིན་ན་རང་
རྒྱུད་ཀྱི་རྟགས་དཔེ་ཁས་ལེན་མི་རིགས་པས་ཁྱབ་ཀྱང། རང་རྒྱུད་ཀྱི་རྟགས་དཔེ་ཁས་ལེན་པའི་དབུ་མ་པ་ཡོད་པ་ལ་འགལ་བ་མེད་དེ། བཅས་ལྡན་དགེ་སློང་ཡིན་ན། སངས་རྒྱས་ཀྱི་བཅས་པ་དང་འགལ་མི་རིགས་
པས་ཁྱབ་ཀྱང་སངས་རྒྱས་ཀྱི་བཅས་པ་དང་འགལ་བའི་བཅས་ལྡན་དགེ་སློང་ཡོད་པ་བཞིན་ནོ། །དེ་དག་ལ་ཤེས་བྱེད་འགོད་པ་ལ། འཕགས་པ་ལྷས་ཡོད་དང་མེད་དང་ཡོད་མེད་ཅེས། ཞེས་སོགས་དང། རྩོད་བཟློག་ལས་
གལ་ཏེ་ངས་དམ་བཅའ་འགའ་ཡོད། ཞེས་སོགས་གསུངས། གསུམ་པ་རང་རྒྱུད་ཀྱི་རྟགས་དཔེ་ལ། གཞན་གྱི་དམ་བཅའ་ལ་བཏགས་པའི་ཉེས་པ་སེལ་མི་དགོས་པ་བསྟན་པ་ལ། རང་རྒྱུད་ཀྱི་རྟགས་དཔེ་ལ་གྲངས་ཅན་གྱི་
བདག་ལས་མ་ཡིན་ཞེས་པའི་དོན། འབྲས་བུ་མངོན་པར་གསལ་བའི་བདག་ཉིད་ལས་མི་སྐྱེ་ཞེས་པའི་དོན་ཡིན་ནམ། རྒྱུ་མངོན་པར་མི་གསལ་བ་ནུས་པའི་བདག་ཉིད་ལས་མི་སྐྱེ་ཞེས་པའི་དོན་གང་ཡིན། དང་པོ་ལྟར་

[039A]༄༅། །ན་གྲུབ་ཟིན་སྒྲུབ་པ་ལ། གཉིས་པ་ལྟར་ན་ཁྱབ་པ་འགལ་ཏེ། སྐྱེ་ལྡན་གྱི་དངོས་པོ་ཐམས་ཅད་རྒྱུ་མངོན་པར་མི་གསལ་བའི་ནུས་པའི་བདག་ཉིད་ལས་སྐྱེ་བ་ཁོ་ན་ཡིན་པའི་ཕྱིར། ཞེས་གཞན་གྱི་དམ་
བཅའ་ལ་བཏགས་པའི་ཉེས་པ་སེལ་མི་དགོས་ཏེ། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་རང་རྒྱུད་ཀྱི་རྟགས་དཔེ་མ་བརྗོད་པའི་ཕྱིར་ཏེ། རང་རྒྱུད་ཀྱི་རྟགས་དཔེ་མེད་པའི་ཕྱིར་ཏེ། རང་དབང་དུ་གྲུབ་པའི་
རྟགས་དཔེ་མེད་པའི་ཕྱིར། དེ་སྐད་དུ་ཡང། ཚིག་གསལ་ལས། གང་གི་ཚེ་དེ་ལྟར་དབུ་མ་པས་རང་གི་རྒྱུད་ཀྱི་རྗེས་སུ་དཔག་པ་མི་བརྗོད་པ་ཉིད་ཡིན་པ་དེའི་ཚེ། དམ་བཅའ་བའི་དོན་འདི་གང་ཡིན། ཅི་བདག་ལས་
ཞེས་བྱ་བ་འབྲས་བུའི་བདག་ཉིད་ལས་སམ། འོན་ཏེ་རྒྱུའི་བདག་ཉིད་ལ་ཡིན་དྲངས་དེ་ལས་ཅིར་འགྱུར། གལ་ཏེ་འབྲས་བུའི་བདག་ཉིད་ལ་ཡིན་ན་ནི་གྲུབ་པ་ལ་བསྒྲུབ་པ་ཡིན་ལ་རྒྱུའི་བདག་ཉིད་ལས་ཡིན་ན་ནི། འགལ་བའི་དོན་ཉིད་
དུ་འགྱུར་ཏེ། སྐྱེ་བ་དང་ལྡན་པ་ཐམས་ཅད་ནི་རྒྱུའི་བདག་ཉིད་དུ་ཡོད་པ་ཁོ་ནར་སྐྱེ་བའི་ཕྱིར་རོ། ཞེས་བྱ་བ་གང་ལ་གྲངས་ཅན་པ་དག་གིས་ཕྱིར། ཟློག་པར་བྱེད་པར་འགྱུར་བ་ནང་གི་སྐྱེ་མཆེད་རྣམས་བདག་ལས་སྐྱེ་བ་
མེད་དེ། ཞེས་བྱ་བའི་རང་རྒྱུད་ཀྱི་དམ་བཅའ་བ་ལྟ་ག་ལ་ཡོད། ཁོ་བོ་ཅག་ལ་ནི་གང་གི་གྲུབ་པ་ལ་སྒྲུབ་པ་ཉིད་དམ། འགལ་བའི་དོན་དུ་འགྱུར་ཅིང་གྲུབ་པ་ལ་སྒྲུབ་པ་ཉིད་གང་ཡིན་པ་དང། འགལ་བའི་དོན་ཉིད་གང་
ཡིན་པ་སྤང་བར་བྱ་བའི་ཕྱིར། འབད་པར་བྱེད་པར་འགྱུར་བ་ཡོད་པའི་ཕྱིར། ཞེས་བྱ་བའི་གཏན་ཚིགས་ཀྱང་ག་ལ་ཡོད་དེའི་ཕྱིར། གཞན་གྱི་སྨྲས་པའི་ཉེས་པར་ཐལ་བར་མི་འགྱུར་བ་ཉིད་ཀྱི་ཕྱིར། སློབ་

[039B] །ཞེས་གསུངས། གཉིས་པ་གཞན་གྲགས་ཀྱི་རྟགས་ཀྱི་དཔེ་མ་བརྗོད་པའི་སྐྱོན་མེད་ཚུལ་སྟོན་པ་ལ་ཚིག་གསལ་ལས། ཅི་སྟེ་ཡང་རང་གི་རྒྱུད་ཀྱི་རྗེས་སུ་དཔག་པས་
འགལ་བ་གདོན་མི་ཟ་བར་བརྗོད་པར་བྱ་བ་ཡིན་ནོ། །ཞེ་ན། དེ་ཡང་སློབ་དཔོན་སངས་རྒྱས་བསྐྱངས་ཀྱི་བརྗོད་པ་ཉིད་ཡིན་ནོ། །ཇི་ལྟར་ཞེ་ན་གང་གི་ཕྱིར། དེས་ནི་འདི་སྐད་དུ་བཤད་པ་ཡིན།།
དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་ཞེས་བཤད་པའི་ཕྱིར་རོ། །དེ་ལ་དེ་དག་ཞེས་བྱ་བ་འདིས་ནི་རང་གི་བདག་ཉིད་དུ་ཡོད་པ་འཛིན་པ་ཡིན་ནོ། །ཅིའི་ཕྱིར་ཞེ་ན་འདི་
ལྟར་རང་གི་བདག་ཉིད་དུ་ཡོད་པ་དག་ལ་ནི། ཡང་སྐྱེ་བ་ལ་དགོས་པ་མེད་དེ། ཞེས་བྱ་བ་འདི་མདོར་བཞགས་པའི་ངག་དེའི་འགྲེལ་པའི་ངག་ཡིན་ལ་ངག་འདིས་ནི་ཆོས་མཐུན་པའི་དཔེ་གཞན་ལ་རབ་ཏུ་གྲགས་པ་སྒྲུབ་པར་བྱ་བ་དང་
སྒྲུབ་པར་བྱེད་པའི་ཆོས་དང་ལྡན་པ་ཉེ་བར་བཟུང་བ་ཡིན་ནོ། །དེ་ལ་རང་གི་བདག་ཉིད་ཡོད་པ་ཞེས་བྱ་བ་འདིས་ནི་གཏན་ཚིགས་འཛིན་པ་ཡིན་ནོ། །སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཞེས་བྱ་བ་འདིས་ནི་སྒྲུབ་
པར་བྱ་བའི་ཆོས་འཛིན་པ་ཡིན་ནོ། །དེ་ལ་ཇི་ལྟར་སྒྲ་མི་རྟག་བྱས་པ་མི་རྟག་པའི་ཕྱིར་རོ། །བྱས་པ་ནི་མི་རྟག་པར་མཐོང་སྟེ། དཔེར་ན་བུམ་པ་བཞིན་ནོ། །དེ་བཞིན་དུ་སྒྲ་ཡང་བྱས་པ་ཡིན་ཏེ། དེའི་ཕྱིར་བྱས་
པ་ཉིད་ཀྱི་ཕྱིར། མི་རྟག་པ་ཡིན་ནོ། །ཞེས་འདིར་ཉེ་བར་སྦྱར་བས་གསལ་བར་བྱས་པའི་བྱས་པ་གཏན་ཚིགས་ཡིན་པ་དེ་བཞིན་དུ། འདིར་ཡང་དངོས་པོ་རྣམས་བདག་ལས་སྐྱེ་བ་མེད་དེ། རང་གི་བདག་ཉིད་དུ་ཡོད་པ་ལ་ཡང་སྐྱེ་བ་

[040A]༄༅། །དོན་མེད་པ་ཉིད་དུ་འགྱུར་བའི་ཕྱིར་རོ། འདི་ན་ཇི་ལྟར་བུམ་པ་ལ་སོགས་པ་མདུན་ན་གནས་ཤིང་གསལ་བ་རང་གི་བདག་ཉིད་དུ་ཡོད་པ་ནི་ཡང་སྐྱེ་བ་ལ་མི་ལྟོས་པར་མཐོང་བ་དེ་བཞིན་དུ། འཇིམ་པའི་གོང་བུ་
ལ་སོགས་པའི་གནས་སྐབས་ན་ཡང། གལ་ཏེ་རང་གི་བདག་ཉིད་དུ་ཡོད་པའི་བུམ་པ་ལ་སོགས་པ་ཡོད་དོ་སྙམ་དུ་སེམས་ན་ནི། དེའི་ཚེ་ཡང་རང་གི་བདག་ཉིད་དུ་ཡོད་པ་དེ་ལ་སྐྱེ་བ་ཡོད་པ་མ་ཡིན་ནོ། དེ་ལྟར་
ན་གཏན་ཚིགས་ཉེ་བར་སྦྱར་བས་གསལ་བར་བྱས་པ། ཡང་སྐྱེ་བ་བཀག་པ་ལ་མི་འཁྲུལ་བ་རང་གི་བདག་ཉིད་དུ་ཡོད་པ་ཉིད་ཀྱིས་གྲངས་ཅན་ལ་རང་གི་རྗེས་སུ་དཔག་པས་འགལ་བ་བརྗོད་པར་མཛད་པ་ཡིན་ཏེ། དེས་ན་དེ་ནི་
རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་དང། ཞེས་ཅི་སྟེ་བརྗོད་པར་བྱེད་གཏན་ཚིགས་དང་དཔེ་མ་བརྗོད་པ་མ་ཡིན་པ་འབའ་ཞིག་དུ་མ་ཟད་ཀྱི་གཞན་གྱི་སྨྲས་པའི་ཉེས་པ་མ་བསལ་བ་ཡང་མ་ཡིན་ནོ། །ཇི་
ལྟར་ཞེ་ན་གྲངས་ཅན་པ་དག་མདུན་ན་གནས་པའི་བུམ་པ་མངོན་པར་གསལ་བའི་རང་བཞིན་ཅན་ནི་ཡང་མངོན་པར་གསལ་བར་མི་འདོད་ཅིང། དེ་ཉིད་འདིར་དཔེ་ཉིད་དུ་གྲུབ་པའི་ངོ་བོ་ཡིན་པའི་ཕྱིར་ལ་ནུས་པའི་ངོ་བོ་གྱུར་ཅིང་མངོན་
པར་གསལ་བའི་རང་བཞིན་ཅན་མ་ཡིན་པ་སྐྱེ་བ་བཀག་པས་ཁྱད་པར་བྱས་པ་ནི་སྒྲུབ་པར་བྱ་བ་ཡིན་པ་ཉིད་ཀྱིས་ཕྱིར། གྲུབ་པ་ལ་སྒྲུབ་པས། ཕྱོགས་ཀྱི་སྐྱོན་ཉིད་དུ་དོགས་པའམ། གཏན་ཚིགས་འགལ་བའི་དོན་ཉིད་དུ་
དོགས་པ་ག་ལ་ཡོད། དེའི་ཕྱིར་རང་གི་རྗེས་སུ་དཔག་པས་འགལ་བ་བརྗོད་པ་ན་ཡང་ཇི་སྐད་སྨྲས་པའི་ཉེས་པ་བརྗོད་པ་མེད་པའི་ཕྱིར། གཞན་གྱིས་སྨྲས་པའི་ཉེས་པ་མ་བསལ་བ་མེད་པ་ཉིད་དེ། དེའི་ཕྱིར་སུན་འབྱིན་པ་འདི་དག་ནི་

[040B] ཞེས་ཤེས་པར་བྱའོ། །ཞེས་གསུངས་པའི་ཕྱིར། དེ་ལ་ཡང་གཞན་གྲགས་ཀྱི་རྟགས་དཔེ་མ་བརྗོད་པའི་སྐྱོན་མེད་ཚུལ་དངོས་དང། གཞན་གྲགས་ཀྱི་རྟགས་དཔེ་ལ་གཞན་གྱི་དམ་བཅའ་ལ་བཏགས་པའི་
ཉེས་པ་མེད་པར་བསྟན་པ་གཉིས། དང་པོ་ལ། གཞན་གྲགས་ཀྱི་རྟགས་དཔེ་བསྟན་པར་སྒྲུབ་པ། གཞན་གྲགས་ཀྱི་རྟགས་དཔེ་དང་རིགས་པ་ཇི་ལྟར་བསྟན་ཚུལ། གཞན་གྲགས་ཀྱི་སྦྱོར་བ་འགོད་ཚུལ་དཔེ་དང་བཅས་ཏེ་བཤད་པ་དང་གསུམ་
དང་པོ་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེ་ལ། བདག་སྐྱེ་མེད་པར་སྒྲུབ་པའི་གཞན་གྲགས་ཀྱི་རྟགས་ཀྱི་རྟགས་དཔེ་མ་བསྟན་པའི་ཆ་ནས་སྐྱོན་མེད་དེ། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་བདག་སྐྱེ་
མེད་པར་སྒྲུབ་པའི་གཞན་གྲགས་ཀྱི་རྟགས་དཔེ་བསྟན་པའི་ཕྱིར་ཏེ། དེ་དག་ཞེས་པའི་ཉིད་ཚིགས་ཀྱི་རང་གི་བདག་ཉིད་དུ་ཡོད་པ་དེ་གཏན་ཚིགས་དང། མངོན་པར་གསལ་ཟིན་གྱི་བུམ་པ་མཐུན་དཔེར་ཤུགས་ལ་བསྟན། སྐྱེ་བ་དོན་
མེད་པ་ཉིད་དུ་འགྱུར་བའི་ཕྱིར། ཞེས་པས་སྒྲུབ་པའི་ཆོས་དེ་བསྟན། ཤིན་ཏུ་ཐལ་བར་འགྱུར་ཞེས་པས། ཁྱབ་མེད་ཀྱི་ལན་དགག་པའི་སྒོ་ནས་ཁྱབ་སྒྲུབ་དེ་བསྟན་པའི་ཕྱིར་ཏེ། དངོས་པོ་རྣམས་བདག་ལས་སྐྱེ་བ་མེད་དེ། དེ་
དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཤིན་ཏུ་ཐལ་བར་འགྱུར་བའི་ཕྱིར། ཞེས་པ་འདི་མདོར་བསྟན་དང། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དེ། ཅི་སྟེ་ཡོད་ཀྱང་
སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་པ་འདི་རྒྱས་བཤད་ཡིན་པ་གང་ཞིག་རྒྱས་བཤད་ཀྱི་དངོས་པོ་ཞེས་པས། ཙོད་གཞི་ཆོས་ཅན་དེ་བསྟན། བདག་གི་བདག་ཉིད་ཞེས་པས་གཏན་ཚིགས་དེ་བསྟན། རྣམས་ཞེས་པའི་མང་

[041A]༄༅། །ཚིག་གི་མཐུན་དཔེ་དེ་བསྟན། ཡང་སྐྱེ་བ་ལ་དགོས་པ་མེད་དེ། ཞེས་པས་སྒྲུབ་བྱའི་ཆོས་དེ་བསྟན། ཅི་སྟེ་ཡོད་ཀྱང་སྐྱེ་ན། ཞེས་སོགས་ཀྱི་ཁྱབ་མེད་ཀྱི་ལན་དགག་པའི་སྒོ་ནས་ཁྱབ་སྒྲུབ་དེ་བསྟན་པ་ཡིན་པའི་ཕྱིར། །
དེ་སྐད་དུ། ཅི་སྟེ་ཡང་རང་གི་རྒྱུད་ཀྱི་རྗེས་སུ་དཔག་པས་ཞེས་པ་ནས། ཞེས་བཤད་པའི་ཕྱིར་རོ། ཞེས་པའི་བར་བྱུང། གཉིས་པ་གཞན་གྲགས་ཀྱི་རྟགས་དཔེ་དང། རིགས་པ་ཇི་ལྟར་བསྟན་ཚུལ་ལ། གཏན་
ཚིགས་ཀྱི་དབང་དུ་བྱས་པ་དང། ཐལ་འགྱུར་གྱི་དབང་དུ་བྱས་པ་གཉིས། དང་པོ་གཏན་ཚིགས་ཀྱི་དབང་དུ་བྱས་པ་ལ། མདོར་བསྟན་དུ་དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་
ཞེས་པ་དང། རྒྱས་བཤད་དུ་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དེ། ཞེས་པའི་བསྟན། དོན་ནི་གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་
པ་ཆོས་ཅན། སླར་ཡང་སྐྱེ་བ་དོན་མེད་དེ། རང་གི་བདག་ཉིད་དུ་གྲུབ་ཟིན་ནས་ཡོད་པའི་ཕྱིར། དཔེར་ན་མངོན་པར་གསལ་ཟིན་གྱི་བུམ་པ་བཞིན། ཞེས་པའི་དོན་ཡིན། ཐལ་འགྱུར་གྱི་དབང་དུ་བྱས་ན། མདོར་བསྟན་དུ་འགྱུར་བའི་
ཕྱིར་དང། ཤིན་ཏུ་ཐལ་བར་འགྱུར་པའི་ཕྱིར། ཞེས་པ་དང། རྒྱས་བཤད་དུ། སྐྱེ་བ་ལ་དགོས་པ་མེད་དེ། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། ཞེས་པས་བསྟན། དོན་ནི་གྲངས་ཅན་གྱིས་
རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་དངོས་པོ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་ནས་ཡོད་པའི་ཕྱིར། དཔེར་ན། མངོན་པར་གསལ་ཟིན་གྱི་བུམ་པ་བཞིན། །

[041B] དེ་སྐད་དུ་ཡང། དེ་ལ་དེ་དག་ཞེས་བྱ་བ་འདིས་ནི་ཞེས་པ་ནས། སྒྲུབ་བར་བྱ་བའི་ཆོས་འཛིན་པ་ཡིན་ནོ། །ཞེས་པའི་བར་གསུངས། གསུམ་པ། གཞན་གྲགས་ཀྱི་སྦྱོར་བ་འགོད་ཚུལ་དཔེ་དོན་བཅས་ཏེ་བཤད་པ་ལ་
དཔེ་བཤད་པ་དང། དོན་བཤད་པ་གཉིས། དཔེའི་ཡན་ལག་ལྔ་ལྡན་གྱི་སྒྲུབ་ངག་བཞག་ཏུ་ཡོད་དེ། སྒྲ་ནི་མི་རྟག་སྟེ། བྱས་པ་ཡིན་ན། མི་རྟག་པ་ཡིན་པས་ཁྱབ་པའི་ཕྱིར། བྱས་པ་ཡིན་ན། མི་རྟག་པ་ཡིན་པས་ཁྱབ་སྟེ་
དཔེར་ན། བུམ་པ་བཞིན། བུམ་པ་བྱས་པ་དེ་བཞིན་དུ། སྒྲ་ཡང་བྱས། སྒྲ་བྱས་པ་ཡིན་པའི་ཕྱིར། སྒྲ་མི་རྟག་ཞེས་པ་ལྟ་བུ་ལ་བྱེད། དེ་སྐད་དུ་ཡང། དེ་ལ་ཇི་ལྟར་སྒྲ་མི་རྟག་སྟེ། ཞེས་པ་ནས། བྱས་པ་ཉིད་ཀྱིས་ཕྱིར་མི་རྟག་པ་ཡིན་ནོ་
ཞེས་པའི་པར་བྱུང། དཔེའི་སྒྲུབ་ངག་དེ་ལ་ཡན་ལག་ལྔ་ཡོད་པ་དེ་བཞིན་དུ། དོན་གྱི་ཡན་ལག་ལྔ་ལྡན་གྱི་སྒྲུབ་ངག་ཡང་བཞག་ཏུ་ཡོད་དེ། །གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་ནི། སླར་
ཡང་སྐྱེ་བ་དོན་མེད་དེ། རང་གི་བདག་ཉིད་དུ་གྲུབ་ཟིན་ནས་ཡོད་ན། སླར་ཡང་མི་སྐྱེ་བས་ཁྱབ་པའི་ཕྱིར། རང་གི་བདག་ཉིད་དུ་གྲུབ་ཟིན་ནས་ཡོད་ན། སླར་ཡང་སྐྱེ་བ་མེད་པས་ཁྱབ་སྟེ། དཔེར་ན་མངོན་པར་གསལ་ཟིན་གྱི་བུམ་པ་
བཞིན༑ མངོན་པར་གསལ་ཟིན་གྱི་བུམ་པ་རང་གི་བདག་ཉིད་དུ་གྲུབ་ཟིན་ནས་ཡོད་པ་དེ་བཞིན་དུ། གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་ཡང་རང་གི་བདག་ཉིད་དུ་གྲུབ་ཟིན་ནས་ཡོད་
གྲངས་ཅན་གྱི་རྒྱུ་དུས་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་རང་གི་བདག་ཉིད་དུ་གྲུབ་ཟིན་ནས་ཡོད་པའི་ཕྱིར། གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་སླར་ཡང་སྐྱེ་

[042A]༄༅། །བ་དོན་མེད་དོ། །ཞེས་པའི་སྒྲུབ་ངག་ལྟ་བུ་ཡིན་པའི་ཕྱིར། དེ་སྐད་དུ་ཡང། ཞེས་འདིར་ཉེ་བར་སྦྱར་ནས་གསལ་བར་བྱས་པའི་བྱས་པ་གཏན་ཚིགས་ཡིན་པ་དེ་བཞིན་དུ། ཞེས་པ་ནས། རང་གི་བདག་
ཉིད་དུ་ཡོད་པ་དེ་ལ་སྐྱེ་བ་ཡོད་པ་མ་ཡིན་ནོ། ཞེས་པའི་བར་བྱུང། ཡན་ལག་ལྔ་ནི། དམ་བཅའ་བརྗོད་པའི་ཡན་ལག་ཁྱབ་པ་བརྗོད་པའི་ཡན་ལག་ཁྱབ་པ་མཐུན་དཔེ་དང་སྦྱར་ནས་བརྗོད་པའི་ཡན་ལག་ཉེར་སྟོད་བརྗོད་པའི་
ཡན་ལག་འཇུག་སྡུད་ཀྱི་ཡན་ལག་རྣམས་ལ་བྱེད། དེ་ཡང་སྒྲ་ནི་མི་རྟག་ཞེས་པས། དམ་བཅའ་བརྗོད་པའི་ཡན་ལག་དེ་བསྟན། བྱས་པ་ཡིན་ན་མི་རྟག་པ་ཡིན་པས་ཁྱབ་པའི་ཕྱིར། ཞེས་པས། ཁྱབ་པ་
བརྗོད་པའི་ཡན་ལག་དེ་བསྟན། བྱས་པ་ཡིན་ན་མི་རྟག་པ་ཡིན་པས་ཁྱབ་སྟེ། དཔེ་ན་བུམ་པ་བཞིན། ཞེས་པས་ཁྱབ་པ་མཐུན་དཔེ་དང་སྦྱར་ནས་བརྗོད་པའི་ཡན་ལག་དེ་བསྟན། བུམ་པ་བྱས་པ་དེ་བཞིན་
དུ་སྒྲ་ཡང་བྱས་ཞེས་པས་ཉེར་སྟོད་བརྗོད་པའི་ཡན་ལག་དེ་བསྟན། སྒྲ་བྱས་པའི་ཕྱིར་སྒྲ་མི་རྟག་ཞེས་པའི་འཇུག་སྡུད་ཀྱི་ཡན་ལག་དེ་བསྟན་ཅིང། དེ་གཉིས་པ་ལས་རིགས་འདྲ། སྐབས་འདིར་བསྟན་པའི་ཡན་ལག་ལྔ་ལྡན་གྱི་སྒྲུབ་ངག་
དང༑ རིགས་པ་ཅན་པས་འདོད་པའི་ཡན་ལག་ལྔ་ལྡན་གྱི་སྒྲུབ་ངག་གཉིས་དོན་གཅིག་གམ་ཞེ་ན། མི་ཅིག་སྟེ། རིགས་པ་ཅན་པས་འདོད་པའི་ཡན་ལག་ལྔ་ལྡན་གྱི་སྒྲུབ་ངག་ནི། སྒྲ་མི་
རྟག་ཏུ་བྱས་པའི་ཕྱིར། དཔེ་ན། བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས། དེའི་ཕྱིར་སྒྲ་མི་རྟག་ཞེས་པ་ལྟ་བུ་ལ་འདོད་ཅིང། དེ་ཡན་ལག་མ་ཚང་བའི་སྒྲུབ་ངག་སྐྱོན་ཅན་ཡིན་པའི་ཕྱིར་ཏེ། དེའི་ཁྱབ་

[042B] གཞན་ཡང། དེ་གཉིས་དོན་མི་ཅིག་སྟེ། རིགས་པ་ཅན་པས་ཡན་ལག་ལྔ་འདྲེན་པ་དེའི་ཚེ་ན། ཁྱབ་པ་བརྗོད་པའི་ཡན་ལག་མི་འདྲེན་པར། ཕྱོགས་ཆོས་བརྗོད་པའི་ཡན་ལག་འདྲེན་པ་ཡིན་པའི་
ཕྱིར་རོ། །གཉིས་པ་གཞན་གྲགས་ཀྱི་རྟགས་དཔེ་ལ་གཞན་གྱི་དམ་བཅའ་ལ་བཏགས་པའི་ཉེས་པ་མེད་པར་བསྟན་པ་ལ། ཚིག་གསལ་ལས། གཏན་ཚིགས་དང་དཔེ་མ་བརྗོད་པ་མ་ཡིན་པ་འབའ་ཞིག་ཏུ་མ་ཟད་ཀྱི་ཞེས་པ་ནས་
དེའི་ཕྱིར་སུན་འབྱིན་པ་འདི་དག་ནི་འབྲེལ་བ་མེད་པ་ཉིད་དོ། །ཞེས་ཤེས་པར་བྱའོ། །ཞེས་པའི་བར་གསུངས། དོན་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་གྲངས་ཅན་གྱི་དམ་བཅའ་ལ་བཏགས་པའི་ཉེས་པ་མ་བསལ་
བའི་སྐྱོན་མེད་དེ། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་བསྟན་པའི་སྦྱོར་ངག་དེས། གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་དེ་རྩོད་གཞི་
ཆོས་ཅན་དང། མངོན་པར་གསལ་ཟིན་པའི་བུམ་པ་མཐུན་དཔེར་བཟུང་བ་གང་ཞིག་གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་དེ། སླར་ཡང་སྐྱེ་བར་ཁས་ལེན་པས་ན་
གྲུབ་ཟིན་གྲུབ་པའི་སྐྱོན་ཡང་མེད། གྲངས་ཅན་གྱི་མངོན་པར་གསལ་ཟིན་གྱི་བུམ་པ་སླར་ཡང་སྐྱེ་བར་ཁས་མི་ལེན་པས་ན། ཁྱབ་པ་འགལ་བའི་སྐྱོན་ཡང་མེད་པའི་ཕྱིར། གྲངས་ཅན་གྱི་མངོན་པར་གསལ་ཟིན་གྱི་བུམ་པ་སླར་ཡང་སྐྱེ་
བར་ཁས་མི་ལེན་ཏེ། དེས་སྐྱེས་པའི་དོན་མངོན་པར་གསལ་ཟིན་པའི་ཚུལ་གྱི་གྲུབ་པ་ལ་འདོད་པ་གང་ཞིག་དེས་མངོན་པར་གསལ་ཟིན་གྱི་བུམ་པ་སླར་ཡང་མངོན་བར་གསལ་མི་དགོས་པར་ཁས་ལེན་པའི་ཕྱིར། སྐྱོན་གསུམ་

[043A]༄༅། །པ་བཟློག་དོན་ཁས་ལེན་དགོས་པའི་སྐྱོན་མེད་ཚུལ་བསྟན་པ་ལ། སློབ་དཔོན་སངས་རྒྱས་བསྐྱངས་ཀྱི་འགྲེལ་དག་དེ་ལ་བཟློག་དོན་ཁས་བླངས་པའི་སྒོ་ནས་སྐྱོན་ཡོད་པ་མ་ཡིན་ཏེ། སློབ་དཔོན་སངས་རྒྱས་བསྐྱངས་
ཀྱི་འགྲེལ་ངག་དེས། དངོས་པོ་རྣམས་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་ཙམ་འཕངས་པ་མ་ཡིན་པའི་ཕྱིར། དེས་དངོས་པོ་རྣམས་ཆོས་ཅན། སླར་
ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་ནས་ཡོད་པའི་ཕྱིར། མ་ཁྱབ་ན་ཐུག་མེད་དུ་སྐྱེ་བར་ཐལ། རང་གི་བདག་ཉིད་དུ་གྲུབ་ཟིན་ནས་ཡོད་ཀྱང། སླར་ཡང་སྐྱེ་དགོས་པའི་ཕྱིར། ཞེས་པའི་ཐལ་འགྱུར་གཉིས་བསྟན་
ལ༑ ཐལ་འགྱུར་དེ་གཉིས་ཀྱི་ཐལ་ཆོས་ཀྱི་བཟློག་དོན། སླར་ཡང་སྐྱེ་བ་དོན་བཅས་དང་ཐུག་བཅས་ཕ་རོལ་པོ་གྲངས་ཅན་གྱི་ཁས་བླངས་ཀྱི། ཁོ་བོ་ཅག་སངས་རྒྱས་པས་ཁས་མ་བླངས་པའི་ཕྱིར། དེ་སྐད་དུ་ཡང། ཐལ་
བར་འགྱུར་པ་བཟློག་པའི་དོན་ཡང། ཞེས་སོགས་གསུངས། སངས་རྒྱས་བསྐྱངས་ཀྱི་འགྲེལ་ངག་དེས། མཐུན་དཔེ་བསྟན་ཚུལ་ལ། བྱང་ཐང་ས་པ་ན་རེ། ཁྱབ་པ་སྟོན་པའི་ངག་གིས་མཐུན་དཔེ་བསྟན་པ་ཡིན་ཏེ་
མཐུན་དཔེ་སྟོན་པའི་ངག་ཁྱབ་པ་སྟོན་པའི་ངག་གི་ནང་དུ་འདུས་པའི་ཕྱིར། ཞེས་ཟེར། པཊི་ཏ་མ་ཏི་ཥྲི་ལ་ན་རེ། སངས་རྒྱས་བསྐྱངས་ཀྱི་འགྲེལ་ངག་དེས། གྲངས་ཅན་གྱི་བློ་ངོ་ལ་ལྟོས་ནས་མཐུན་དཔེ་བསྟན་པ་ཡིན་ཏེ། གྲངས་
ཅན་གྱི་སྒྲ་ནི་མི་རྟག་ཏེ་བྱས་ན་མི་རྟག་པས་ཁྱབ་པའི་ཕྱིར། ཞེས་པའི་ལྔ་པོའི་མཐའ་ཅན་གྱི་ཁྱབ་པ་སྟོན་པའི་ཚིག་གི་མཐུན་དཔེ་སྟོན་པར་གྲངས་ཅན་གྱི་གཞུང་ལས་བཤད་པའི་ཕྱིར་ཏེ། གྲངས་ཅན་གྱི་གཞུང་ལས་

[043B] རྗེས་འགྲོ་མེད་པ་མེད་བརྗོད་པ། ལྔ་པ་དེ་ནི་དཔེར་བརྗོད་དེ། གཏན་ཚིགས་ཉེ་བར་སྦྱར་བ་ལས། ཞེས་བཤད་པའི་ཕྱིར། ཞེས་ཟེར། དེ་མི་རིགས་ཏེ། རང་ལུགས་ཀྱི་མཐུན་དཔེ་སྟོན་པའི་སྐབས་སུ་གྲངས་
ཅན་གྱི་གཞུང་དྲང་ནས་འཆད་པ་མི་རིགས་པའི་ཕྱིར། གཞན་ཡང་ལུགས་དེ་གཉིས་ཀ་མི་འཐད་དེ། དངོས་པོ་རྣམས་ཞེས་པའི་མང་ཚིག་གི་མཐུན་དཔེ་བསྟན་པ་ཡིན་པའི་ཕྱིར། བཞི་པ་ལེགས་ལྡན་འབྱེད་རང་ཉིད་ཀྱི་བདག་
སྐྱེ་འགོག་པའི་འགྲེལ་པ་ལ་སྐྱོན་ཡོད་པ་བསྟན་པ་ལ། ཚིག་གསལ་ལས། གཞན་ཡང། རྟོག་གེ་པ་འདིས་རང་ཉིད་རྟོག་གེའི་བསྟན་བཅོས་ལ་ཤིན་ཏུ་མཁས་པ་ཙམ་ཞིག་བསྟན་པར་འདོད་ནས། དབུ་མའི་ལྟ་བ་ཁས་ལེན་
བཞིན་དུ་རང་རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་པ་དེ་ནི་ཆེས་ཤིན་ཏུ་ཉེས་པ་དུ་མའི་ཚོགས་ཀྱི་གནས་སུ་གཏོགས་ཏེ། ཇི་ལྟར་ཞེ་ན་ཞེས་སོགས་གསུངས། དེའི་དོན་ལ་ཁ་ཅིག་རང་ཉིད་དེ་སྒྲུབ་ཀྱི་གཞན་དོན་སྐབས་ཀྱི་
རྟགས་ཡང་དག་ཡིན། རང་ཉིད་ཀྱི་རྟགས་ཀྱི་དེ་སྒྲུབ་ཀྱི་ཤེས་འདོད་ཆོས་ཅན། སྐྱོན་མེད་ཡོད་པས་ཁྱབ་ཟེར་ན། མ་སྐྱེས་པ་ཆོས་ཅན། ཁྱོད་ཀྱི་རྟགས་ཀྱི་མུ་སྟེགས་པས་བཏགས་པ་ལྟར་གྱི་བདག་དེ་ཁོ་ན་ཉིད་དུ་མེད་པར་སྒྲུབ་པའི་ཤེས་
འདོད་ཆོས་ཅན་སྐྱོན་མེད་ཡོད་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། མ་གྲུབ་ན། དེ་དེར་ཐལ། འཇུག་པ་ལས། རང་གྲགས་མ་སྐྱེས་གཏན་ཚིགས་ཀྱིས་གནོད་པ། དེ་ཕྱིར་དེ་ཁྱད་ཀུན་ཀྱང་ཡོད་མ་ཡིན་
ཞེས་པའི་ལུང་དོན་གྲུབ་པའི་ཕྱིར། འདོད་ན། མུ་སྟེག་པས་བཏགས་པ་ལྟར་གྱི་བདག་ཡོད་པར་ཐལ། འདོད་པའི་ཕྱིར། གཞན་ཡང། ཊིཀ་ཆེན་ལས། རྟགས་དེའི་སྨྲས་པའི་ཆོས་ཅན་བཀག་ཀྱང་སྐྱོན་དུ་མི་འགྱུར་ན། རྟགས་

[044A]༄༅། །དང་ཆོས་གཉིས་ཀ་རྣམ་བཅད་ཙམ་ཡིན་པའི་གནད་ཀྱི་ཡིན་ནོ། །ཞེས་གསུངས་པ་མི་འཐད་པར་ཐལ། མ་སྐྱེས་པའི་རྟགས་ཀྱི་མུ་སྟེགས་པས་བཏགས་པ་ལྟར་གྱི་བདག་དེ་ཁོ་ན་ཉིད་དུ་མེད་པར་སྒྲུབ་པའི་ཤེས་འདོད་ཆོས་
ཅན་སྐྱོན་མེད་མ་ཡིན་ན། མ་སྐྱེས་པ་དེ་དེ་སྒྲུབ་ཀྱི་རྟགས་ཡང་དག་མ་ཡིན་པས་ཁྱབ་པའི་ཕྱིར། ཁོ་ན་རེ། ཚིག་གསལ་ལས། གལ་ཏེ་ཀུན་རྫོབ་ཏུ་སྐྱེ་བ་དགག་པར་འདོད་ནས། ཁྱད་པར་དེ་ལྟར་འགོད་པར་བྱེད་ན་ནི། རང་ལ་གཞི་མ་གྲུབ་
པའི་ཕྱོགས་ཀྱི་ཉེས་པའམ། གཞི་མ་གྲུབ་པའི་རྟགས་ཀྱི་སྐྱོན་དུ་འགྱུར་ཏེ། རང་གི་དོན་དམ་པར་མིག་ལ་སོགས་པའི་སྐྱེ་མཆེད་རྣམས་ཁས་མ་བླངས་པའི་ཕྱིར་རོ། །ཞེས་དོན་དམ་པར་མིག་སོགས་རྣམས་ཆོས་ཅན། བདག་ལས་མི་
སྐྱེ་ཏེ། ཡོད་པའི་ཕྱིར། ཞེས་དོན་གྱི་ཁྱད་པར་རྩོད་གཞི་ཆོས་ཅན་ལ་སྦྱར་ན། སྔ་རྒོལ་དབུ་མ་པ་ལ་ལྟོས་ཏེ། ཆོས་ཅན་མ་གྲུབ་པའི་སྐྱོན་དུ་འགྱུར་རོ། །ཞེས་གནོད་བྱེད་བསྟན་པ་མི་འཐད་པར་ཐལ། རང་ཉིད་དེ་སྒྲུབ་ཀྱི་གཞན་དོན་སྐབས་
ཀྱི་རྟགས་ཡང་དག་ཡིན་ན། །རང་ཉིད་ཀྱི་རྟགས་ཀྱི་རྩོད་གཞི་ཆོས་ཅན་སྔ་རྒོལ་གྱི་ཁས་ལེན་པས་མ་ཁྱབ་པའི་ཕྱིར། ཟེར་ན། མ་ཁྱབ་སྟེ། རང་ཉིད་དེ་སྒྲུབ་ཀྱི་གཞན་དོན་སྐབས་ཀྱི་སྒྲུབ་རྟགས་ཡང་དག་དང། རང་ཉིད་དེ་སྒྲུབ་ཀྱི་
གཞན་དོན་སྐབས་ཀྱི་འགལ་དམིགས་ཀྱི་རྟགས་ཡང་དག་གང་རུང་ཡིན་ན། རང་ཉིད་ཀྱི་རྟགས་ཀྱི་དེ་སྒྲུབ་ཀྱི་རྩོད་གཞི་ཆོས་ཅན་སྔ་རྒོལ་གྱི་ཁས་ལེན་པས་ཁྱབ་པ་ལུང་དེའི་དོན་ཡིན་པའི་ཕྱིར། ཕྱིན་ཅི་ལོག་དང། ཕྱིན་ཅི་མ་ལོག་པ་དག་ནི་ཐ་དད་
པ་ཡིན་ནོ། །ཞེས་པའི་དོན་ལ་ཁ་ཅིག་འཁྲུལ་ཤེས་ཀྱི་རྙེད་དོན་དང། མ་འཁྲུལ་པའི་ཤེས་པའི་རྙེད་དོན་འགལ་བ་ལུང་དེའི་དོན་ཡིན་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། འཁྲུལ་ཤེས་ཀྱི་རྙེད་དོན་མ་ཡིན་

[044B] མ་འཁྲུལ་པའི་ཤེས་པའི་རྙེད་དོན་ཡིན་པའི་ཕྱིར། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར། དེའི་གཞལ་བྱ་ཡིན་པའི་ཕྱིར། དེ་དེར་ཐལ། དེ་དེ་ལ་ཚད་མ་ཡིན་པའི་ཕྱིར་ཏེ། དེ་དེའི་
སྣང་བ་ལ་ཚད་མ་ཡིན་པའི་ཕྱིར། མ་གྲུབ་ན་དེ་ཆོས་ཅན། ཁྱོད་རང་གི་སྣང་བ་ལ་ཚད་མ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། རྩ་བར་འདོད་ན། འཁྲུལ་ཤེས་ཀྱི་རྙེད་དོན་ཡིན་པར་ཐལ། ཀུན་རྫོབ་བདེན་པ་ཡིན་པའི་ཕྱིར། གཞན་ཡང། བདེན་
མེད་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར། རྩ་བར་འདོད་མི་ནུས་ཏེ། འཁྲུལ་ཤེས་ཀྱི་རྙེད་དོན་ཡིན་པའི་ཕྱིར་ཏེ། བདེན་མེད་རྟོགས་པའི་རིགས་ཤེས་རྗེས་དཔག་གི་རྙེད་དོན་
ཡིན་པའི་ཕྱིར། ཁོ་ན་རེ། དྲང་ངེས་རྣམ་འབྱེད་ལས། རིགས་ཤེས་རྗེས་དཔག་འཁྲུལ་ཤེས་ཡིན་ཀྱང། དེའི་རྙེད་པ་འཁྲུལ་ཤེས་ཀྱི་རྙེད་པ་མ་ཡིན་པ་མི་འགལ་བ་བཞིན་ནོ། །ཞེས་གསུངས་པ་མི་འཐད་པར་ཐལ། རིགས་ཤེས་རྗེས་དཔག་འཁྲུལ་ཤེས་
ཡིན་པ་གང་ཞིག་དེའི་རྙེད་དོན་འཁྲུལ་ཤེས་ཀྱི་རྙེད་དོན་ཡིན་པའི་ཕྱིར་ན། མ་ཁྱབ། དཔེ་ལ་ཡང་འདྲ་བ་ཡོད་པ་མ་ཡིན་ནོ། །ཞེས་པའི་དོན་ལ་ཁ་ཅིག་སངས་རྒྱས་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པ་དེའི་ཚེ་ན། རྟག་མི་རྟག་གང་གི་ཡང་ཁྱད་པར་
དུ་མ་བྱས་པར། སྔ་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་དུ་འཛིན་པ་དང། སློབ་དཔོན་ལེགས་ལྡན་འབྱེད་ཀྱི་གྲངས་ཅན་གྱི་ངོར་མིག་སོགས་དོན་དམ་པར་བདག་ལས་མི་སྐྱེ་བར་སྒྲུབ་པའི་ཚེ་ན། བདེན་རྫུན་གང་གི་
ཡང་ཁྱད་པར་དུ་མ་བྱས་པར་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་མིག་སོགས་ཆོས་ཅན་དུ་འཛིན་པ་འདྲ་བ་མ་ཡིན་ཏེ། སངས་རྒྱས་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པ་དེའི་ཚེ་ན། རྟག་མི་རྟག་གང་གི་ཡང་ཁྱད་པར་དུ་མ་བྱས་

[045A]༄༅། །པར་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་དུ་འཛིན་རིགས། སློབ་དཔོན་ལེགས་ལྡན་འབྱེད་ཀྱི་དེ་ལྟར་མི་རིགས་པའི་ཕྱིར། ཟེར་ན། ཐལ་འགྱུར་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པ་
དེའི་ཚེ་ན། རྟག་མི་རྟག་གང་གི་ཡང་ཁྱད་པར་དུ་མ་བྱས་པར་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་དུ་འཛིན་རིགས་པར་ཐལ། སངས་རྒྱས་པས་དེ་ལྟར་འཛིན་རིགས་པ་གང་ཞིག་སངས་རྒྱས་པ་དེ་དབུ་མ་
ཐལ་འགྱུར་བ་ཡིན་པའི་ཕྱིར་ཏེ། སངས་རྒྱས་འཕགས་པ་དབུ་མ་ཐལ་འགྱུར་བ་ཡིན་པའི་ཕྱིར། འདོད་ན། ཐལ་འགྱུར་བ་དང། བྱེ་བྲག་པ་གཉིས་ལ་སྒྲ་ཚད་མས་གྲུབ་ཚུལ་མཐུན་སྣང་བ་གཅིག་ཡོད་པར་ཐལ། འདོད་པའི་ཕྱིར། འདོད་
ན༑ ཐལ་འགྱུར་བས་བྱེ་བྲག་པའི་ངོར་རང་རྒྱུད་ཀྱི་རྟགས་ཅིག་འགོད་རིགས་པར་ཐལ་ལོ། ཁ་ཅིག་དབུ་སེམས་གཉིས་ལ་གཟུགས་ཚད་མས་གྲུབ་ཚུལ་མཐུན་སྣང་བ་ཅིག་མེད་དེ། སེམས་ཙམ་པས་གཟུགས་ལ་ཚད་མ་ཡིན་ན། གཟུགས་རང་
གི་མཚན་ཉིད་ཀྱི་གྲུབ་པ་ལ་ཚད་མ་ཡིན་དགོས། ཐལ་འགྱུར་བས་གཟུགས་ལ་ཚད་མ་ཡིན་ན། གཟུགས་རང་གི་མཚན་ཉིད་མ་གྲུབ་པ་ལ་ཚད་མ་ཡིན་དགོས་པའི་ཕྱིར། ཟེར་ན། སེམས་ཙམ་པ་གཞིར་བཞག་ལ། གཟུགས་འཛིན་དབང་
པོའི་མངོན་སུམ་ཆོས་ཅན། གཟུགས་རང་གི་མཚན་ཉིད་ཀྱི་གྲུབ་པ་ལ་ཚད་མ་ཡིན་པར་ཐལ། གཟུགས་ལ་ཚད་མ་ཡིན་པའི་ཕྱིར། འདོད་ན། གཟུགས་རང་མཚན་ཡིན་པ་ལ་ཚད་མ་ཡིན་པར་ཐལ། འདོད་པའི་ཕྱིར། འདོད་ན། གཟུགས་འཛིན་དབང་
པོའི་མངོན་སུམ་གྱི་རྗེས་སུ་གཟུགས་རང་མཚན་དུ་སྒྲུབ་པའི་རྟགས་དང། རྗེས་དཔག་འཇུག་པ་ལ་དགོས་པ་མེད་པར་ཐལ། འདོད་པའི་ཕྱིར། ཁོ་ན་རེ། གཟུགས་འཛིན་དབང་པོའི་མངོན་སུམ་ཆོས་ཅན། གཟུགས་རང་གི་མཚན་ཉིད་ཀྱི་གྲུབ་པ་ལ་ཚད་མ་ཡིན་

[045B] ཁྱོད་ལ་གཟུགས་རང་གི་མཚན་ཉིད་ཀྱི་གྲུབ་པར་སྣང་བ་གང་ཞིག་ཁྱོད་རང་ལ་སྣང་བ་ལྟར་དུ་གྲུབ་པ་ལ་ཚད་མ་ཡིན་པའི་ཕྱིར་ཏེ། ཁྱོད་རྟོགས་མེད་ཀྱི་ཚད་མ་ཡིན་པའི་ཕྱིར། ཁྱབ་སྟེ། རྟོགས་པ་ཚད་མ་ཡིན་ན། རང་ལ་ཞེན་པ་ཞེན་
པ་ལྟར་དུ་གྲུབ་པ་ལ་ཚད་མ་ཡིན་དགོས་པའི་ཕྱིར། ཟེར་ན། དེ་ཆོས་ཅན། ཁྱོད་གཟུགས་མི་རྟག་པ་ལ་ཚད་མ་ཡིན་པར་ཐལ། ཁྱོད་ལ་གཟུགས་མི་རྟག་པར་སྣང་བ་གང་ཞིག་ཁྱོད་རང་ལ་སྣང་བ་ལྟར་དུ་གྲུབ་པ་ལ་ཚད་མ་ཡིན་པའི་ཕྱིར། རྟགས་
ཁྱབ་ཁས། འདོད་ན། དེས་གཟུགས་མི་རྟག་པར་རྟོགས་པར་ཐལ། འདོད་པའི་ཕྱིར། ཁ་ཅིག་དྲང་ངེས་རྣམ་འབྱེད་ལས། ཡོད་པ་གང་ཡིན། རང་གི་ངོ་བོས་ཡོད་པར་འདོད་པའི་ལུགས་ལ་རང་མཚན་སྣང་བ་ལ་ལྟོས་ཏེ། འཁྲུལ་པར་སོང་ན་དེས་རང་གི་གཞལ་
བྱ་རྙེད་པར་འཇོག་མི་ནུས་པས། རྟོག་པ་དང་རྟོག་མེད་ཀྱི་ཚད་མ་གང་ཡིན་ཀྱང། ཚད་མར་སོང་བ་སྣང་ཡུལ་དང། ཞེན་ཡུལ་རང་མཚན་པ་ལ་མ་འཁྲུལ་བ་ཅིག་དགོས་སོ། །ཞེས་གསུངས་པ་མི་འཐད་པར་ཐལ། གཟུགས་འཛིན་དབང་པོའི་
མངོན་སུམ་དེ། གཟུགས་རང་གི་མཚན་ཉིད་ཀྱི་གྲུབ་པ་ལ་ཚད་མ་མ་ཡིན། སྒྲ་མི་རྟག་པར་རྟོགས་པའི་རྗེས་དཔག་སྒྲ་མི་རྟག་པ་རང་གི་མཚན་ཉིད་ཀྱི་གྲུབ་པ་ལ་ཚད་མ་མ་ཡིན་པའི་ཕྱིར། ཟེར་ན། མ་ཁྱབ་སྟེ། ཡུལ་དེ་ལ་ཚད་མ་ཡིན་ན། རང་ངོས་
ནས་གྲུབ་པའི་ཡུལ་དེ་ལ་ཚད་མ་ཡིན་དགོས་པ་ལུང་དེའི་དོན་ཡིན་པས་ན། གཟུགས་འཛིན་དབང་པོའི་མངོན་སུམ་དེ། རང་གི་མཚན་ཉིད་ཀྱི་གྲུབ་པའི་གཟུགས་ལ་མ་འཁྲུལ་པའི་ཚད་མ་ཡིན་པའི་ཕྱིར། སྒྲ་མི་རྟག་རྟོགས་ཀྱི་རྗེས་དཔག་དེ་རང་གི་མཚན་
ཉིད་ཀྱི་གྲུབ་པའི་སྒྲ་མི་རྟག་པ་ལ་ཚད་མ་ཡིན་པ་ལུང་དེའི་དོན་ཡིན་པའི་ཕྱིར། ཁོ་ན་རེ། གཟུགས་འཛིན་དབང་པོའི་མངོན་སུམ་དེ། གཟུགས་ལ་མ་འཁྲུལ་པར་ཐལ། ལུང་དོན་དེ་འཐད་པའི་ཕྱིར། འདོད་མི་ནུས་ཏེ། དེ་གཟུགས་ལ་འཁྲུལ་པའི་ཕྱིར་

[046A]༄༅། །ཏེ། དེ་ལ་གཟུགས་ཕྱི་རོལ་དོན་དུ་སྣང་བ་གང་ཞིག་གཟུགས་ཕྱི་རོལ་གྱི་དོན་དུ་མེད་པའི་ཕྱིར། ཟེར་ན། མ་ཁྱབ་སྟེ། སྒྲ་མི་རྟག་རྟོགས་ཀྱི་རྗེས་དཔག་དེ། སྒྲ་མི་རྟག་པ་ལ་འཁྲུལ་པར་ཐལ། དེ་ལ་སྒྲ་མི་རྟག་པ་དང། སྒྲ་མི་
རྟག་པའི་དོན་སྤྱི་གཅིག་ཏུ་སྣང་བ་གང་ཞིག་སྒྲ་མི་རྟག་པ་དེ་དེའི་དོན་སྤྱི་དང་གཅིག་མ་ཡིན་པའི་ཕྱིར། ཁྱབ་པ་ཁས། འདོད་ན། དེ་རང་གི་ཞེན་ཡུལ་ལ་འཁྲུལ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། འཁྲུལ་ཤེས་ཡིན་པར་
ཐལ༑ རང་གི་ཞེན་ཡུལ་ལ་འཁྲུལ་པའི་རིག་པ་ཡིན་པའི་ཕྱིར། ཐལ་འགྱུར་བའི་ལུགས་ལ་ཡང། གཟུགས་འཛིན་དབང་པོའི་མངོན་སུམ་ཆོས་ཅན། གཟུགས་རང་གི་མཚན་ཉིད་ཀྱི་མ་གྲུབ་པ་ལ་ཚད་མ་ཡིན་པར་ཐལ། གཟུགས་
ལ་ཚད་མ་ཡིན་པའི་ཕྱིར། ཁྱབ་པ་ཁས། འདོད་ན། གཟུགས་ཀྱི་དེ་ཁོ་ན་ཉིད་ལ་ཚད་མ་ཡིན་པར་ཐལ། འདོད་པའི་ཕྱིར། འདོད་ན། ཏིང་འཛིན་རྒྱལ་པོ་ལས། མིག་དང་རྣ་བ་སྣ་ཡང་ཚད་མ་མིན། ཞེས་གསུངས་པ་མི་འཐད་པར་ཐལ་
འདོད་པའི་ཕྱིར། གཉིས་པ་རང་ལུགས་བཞག་པ་ལ། ལེགས་ལྡན་འབྱེད་རང་ཉིད་ཀྱི་བདག་སྐྱེ་འགོག་པའི་འགྲེལ་པ་ལ་སྐྱོན་ཆགས་པར་སྟོན་པ་ལ། ཚིག་གསལ་ལས། གཞན་ཡང་རྟོག་གེ་པ་འདིས། ཞེས་པ་ནས། དེ་ལ་རེ་
ཞིག་གང་འདི་སྐད་དུ་འདིར་སྦྱོར་བའི་ཚིག་ཏུ་འགྱུར་བ་ནི། ཞེས་སོགས་གསུངས། འདིའི་དོན་ནི། སློབ་དཔོན་ལེགས་ལྡན་འབྱེད་ན་རེ། མིག་སོགས་ནང་གི་སྐྱེ་མཆེད་རྣམས་དོན་དམ་པར་བདག་ལས་སྐྱེ་བ་མེད་དེ། ཡོད་པའི་ཕྱིར། དཔེར་
ན༑ སེམས་པ་ཅན་བཞིན། ཞེས་བདག་སྐྱེ་འགོག་པའི་ཚེ། དོན་དམ་གྱི་ཁྱད་པར་ངེས་པར་སྦྱོར་བ་མི་འཐད་དེ། སྒྲུབ་བྱ་ལ་དོན་དམ་གྱི་ཁྱད་པར་སྦྱོར་བ་ཡིན་ནམ། ཆོས་ཅན་ལ་དོན་དམ་གྱི་ཁྱད་པར་སྦྱོར། དང་པོ་མི་འཐད་དེ། དེ་

[046B] ཕྱི་རྒོལ་གྲངས་ཅན་པ་ལ་ལྟོས་པའི་དགོས་པ་ཡང་མེད་པའི་ཕྱིར། དང་པོ་གྲུབ་སྟེ། དབུ་མ་པས་བདག་སྐྱེ་ཐ་སྙད་དུ་ཡང་འགོག་རིགས་པའི་ཕྱིར་ཏེ། ཚིག་གསལ་ལས་
འདིར་དོན་དམ་པར་ཞེས་བྱ་བའི་ཁྱད་པར་ཅིའི་ཕྱིར། ཉེ་བར་བཀོད་པ་ཡིན། གལ་ཏེ་འཇིག་རྟེན་གྱི་ཀུན་རྫོབ་ཏུ་སྐྱེ་བར་ཁས་བླངས་པ་དགག་པར་བྱ་བ་མ་ཡིན་པའི་ཕྱིར་དང། འགོག་ན་ཡང་ཁས་བླངས་པས་གནོད་པར་ཐལ་བར་འགྱུར་བའི་
ཕྱིར་རོ། །ཞེ་ན། འདི་ནི་རིགས་པ་མ་ཡིན་ཏེ། བདག་ལས་སྐྱེ་བ་ནི་ཀུན་རྫོབ་ཏུ་ཡང་ཁས་མ་བླངས་པའི་ཕྱིར་རོ། །ཞེས་གསུངས་པའི་ཕྱིར། ཕྱི་མ་གྲུབ་སྟེ། བདེན་པ་གཉིས་ཆར་ལས་ཉམས་པའི་མུ་སྟེགས་པའི་ལུགས་དེ་བདེན་པ་གཉིས་ཆར་དུ་
འགོག་རིགས་པའི་ཕྱིར་ཏེ། ཚིག་གསལ་ལས། བདེན་པ་གཉིས་ཕྱིན་ཅི་མ་ལོག་པར་མཐོང་བ་ལས་ཉམས་པའི་མུ་སྟེགས་པ་དེ་དག་ནི་ཇི་སྲིད་དུ་གཉིས་ཀའི་སྒོ་ནས་འགོག་པ་དེ་སྲིད་དུ་ཡོན་ཏན་ཉིད་ཡིན་པར་རྟོགས་སོ། །ཞེས་གསུངས་པའི་ཕྱིར་
གཉིས་པ་ལྟར་ན། དོན་དམ་པར་མིག་སོགས་ནང་གི་སྐྱེ་མཆེད་རྣམས་ཆོས་ཅན། བདག་ལས་སྐྱེ་བ་མེད་དེ། ཞེས་ཆོས་ཅན་ལ་དོན་དམ་གྱི་ཁྱད་པར་སྦྱོར་བ་ཡིན་ནོ། །ཞེ་ན། དེ་མི་འཐད་དེ། དེ་སྔ་རྒོལ་དབུ་མ་པ་ལ་ལྟོས་པའི་སྐྱོན་དུ་
འགྱུར་བའི་ཕྱིར། ཚིག་གསལ་ལས། རང་ལ་གཞི་མ་གྲུབ་པའི་ཕྱོགས་ཀྱི་ཉེས་པ་འམ། གཞི་མ་གྲུབ་པའི་གཏན་ཚིགས་ཀྱི་སྐྱོན་དུ་འགྱུར་ཏེ། རང་གི་དོན་དམ་པར་མིག་ལ་སོགས་པའི་སྐྱེ་མཆེད་རྣམས་ཁས་མ་བླངས་པའི་ཕྱིར་རོ། །ཞེས་
གསུངས། ཀུན་རྫོབ་ཙམ་དུ་གྲུབ་པའི་མིག་སོགས་ཆོས་ཅན། ཞེས་ཆོས་ཅན་འཛིན་པ་ཡིན་ནོ། །ཞེས་ཟེར་ན། དེ་མི་འཐད་དེ། དེ་ཕྱི་རྒོལ་གྲངས་ཅན་པ་ལ་ལྟོས་པའི་ཆོས་ཅན་གཞི་མ་གྲུབ་པའི་སྐྱོན་དུ་འགྱུར་པའི་ཕྱིར། ཚིག་གསལ་ལས་

[047A]༄༅། །གཞན་ལ་གཞི་མ་གྲུབ་པའི་ཕྱོགས་ཀྱི་སྐྱོན་དུ་འགྱུར་བས་འདི་ནི་མི་རིགས་སོ། །ཞེས་གསུངས། སློབ་དཔོན་ལེགས་ལྡན་འབྱེད་ན་རེ། མིག་སོགས་ནང་གི་སྐྱེ་ཆེད་རྣམས་ཆོས་ཅན། དོན་དམ་པར་བདག་ལས་སྐྱེ་བ་མེད་དེ། ཡོད་པའི་ཕྱིར་
ཞེས་བཀོད་པའི་ཚེ་བདེན་རྫུན་གང་གི་ཡང་ཁྱད་པར་དུ་མ་བྱས་པར་ཡང། རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་མིག་སོགས་ཙམ་ཆོས་ཅན་དུ་འཛིན་པ་ཡིན་ཏེ། དཔེར་ན། སངས་རྒྱས་པས་འོག་མས་བྱེ་བྲག་པའི་ངོར་སྒྲ་
མི་རྟག་པ་སྒྲུབ་པ་དེའི་ཚེ་ན། རྟག་མི་རྟག་གང་གི་ཡང་ཁྱད་པར་དུ་མ་བྱས་པར་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་དུ་འཛིན་པ་བཞིན་ནོ། དེ་སྐད་དུ་ཡང། ཚིག་གསལ་ལས། ཅི་སྟེ་ཇི་ལྟར་སྒྲ་མི་རྟག་ཅེས་
བྱ་བ་ལ། ཆོས་དང་ཆོས་ཅན་གཉིས་ཀྱི་སྤྱི་ཉིད་བཟུང་བ་ཡིན་གྱི། ཁྱད་པར་ནི་མ་ཡིན་ཏེ། ཁྱད་པར་འཛིན་ན་ནི་རྗེས་སུ་དཔག་པ་དང། རྗེས་སུ་དཔག་པར་བྱ་བའི་ཐ་སྙད་མེད་པར་འགྱུར་རོ། །ཞེས་གསུངས་པའི་ཕྱིར། དེ་དགག་པ་ལ་དོན་དགག་
པ་དང་དཔེ་དགག་པ་གཉིས། དང་པོ་ནི། ཚིག་གསལ་ལས། དེ་ནི་དེ་ལྟར་མ་ཡིན་ཏེ། འདི་ལྟར་གང་གི་ཚེ་འདིར་སྐྱེ་བ་བཀག་པ་སྒྲུབ་བྱའི་ཆོས་སུ་འདོད་པ་དེའི་ཚེ་དེ་ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་
ནི་ཉམས་པར་གྱུར་པས་འདིས་རང་ཉིད་ཀྱི་ཁས་བླངས་པ་ཉིད་དོ། ཕྱིན་ཅི་ལོག་པ་དང། ཕྱིན་ཅི་མ་ལོག་པ་དག་ནི་ཐ་དད་པ་ཡིན་ནོ། །ཞེས་གསུངས། དེའི་དོན་ནི། སློབ་དཔོན་ལེགས་ལྡན་འབྱེད་ཀྱི་གྲངས་ཅན་གྱི་ངོར་མིག་སོགས་
དོན་དམ་པར་བདག་ལས་མི་སྐྱེ་པར་སྒྲུབ་པ་དེའི་ཚེ་ན། བདེན་རྫུན་གང་གིས་ཡང་ཁྱད་པར་དུ་མ་བྱས་པར་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་མིག་སོགས་ཙམ་ཆོས་ཅན་བྱས་ནས་འཛིན་མི་རིགས་ཏེ། དེ་རིགས་ན། མིག་སོགས་དེ། མིག་

[047B] གྲངས་ཅན་གྱི་རྒྱུད་ཀྱི་ཕྱིན་ཅི་ལོག་གི་ཚད་མའི་རྙེད་དོན་གྱིས་གཞི་མཐུན་ཡིན་དགོས་པ་ལ་དེ་མ་ཡིན་པའི་ཕྱིར། དེ་དགོས་ཏེ། དེ་ལྟར་འཛིན་རིགས་ན། མིག་སོགས་དེ་མིག་
སོགས་ཀྱི་གནས་ལུགས་འཇལ་བའི་ཕྱིན་ཅི་མ་ལོགས་པའི་ཚད་མའི་རྙེད་དོན་ཡིན་དགོས་པ་གང་ཞིག། དེ་གྱངས་ཅན་གྱི་རྒྱུད་ཀྱི་ཕྱིན་ཅི་ལོག་གི་ཚད་མའི་རྙེད་དོན་ཡིན་དགོས་པའི་ཕྱིར། དང་པོ་གྲུབ་སྟེ། མིག་སོགས་དེ་མིག་སོགས་ཀྱི་གནས་
ལུགས་འཇལ་བའི་ཚད་མའི་རྙེད་དོན་ཡིན་པའི་ཕྱིར་ཏེ། མིག་སོགས་ཀྱི་གནས་ལུགས་འཇལ་བའི་ཚད་མ་དེ། མིག་སོགས་ལ་ཚད་མ་ཡིན་པའི་ཕྱིར་ཏེ། དེ་དོན་དམ་པར་གྲུབ་པའི་མིག་སོགས་ལ་ཚད་མ་ཡིན་པའི་ཕྱིར་ཏེ། དེ་རང་ངོས་ནས་གྲུབ་
པའི་མིག་སོགས་ལ་ཚད་མ་ཡིན་པའི་ཕྱིར། དེར་ཐལ། དེ་མིག་སོགས་ལ་ཚད་མ་ཡིན་པ་གང་ཞིག་མིག་སོགས་རང་ངོས་ནས་གྲུབ་པའི་ཕྱིར། རྟགས་ཁས། གཉིས་པ་གྲུབ་སྟེ། སློབ་དཔོན་ལེགས་ལྡན་འབྱེད་ཀྱི་གྲངས་ཅན་གྱི་ངོར་མིག་
སོགས་དོན་དམ་པར་བདག་ལས་མི་སྐྱེ་བར་སྒྲུབ་པའི་ཚེ། སློབ་དཔོན་ལེགས་ལྡན་འབྱེད་དང་གྲངས་ཅན་གཉིས་ལ་མིག་སོགས་ཚད་མས་གྲུབ་ཚུལ་མཐུན་པ་ཅིག་ཡོད་པའི་ཕྱིར། གཉིས་པ་དེ་དགག་པ་ལ། ཚིག་གསལ་ལས། དཔེ་ལ་ཡང་
འདྲ་བ་ཡོད་པ་མ་ཡིན་ཏེ། དེར་ནི་སྒྲའི་སྤྱི་དང་མི་རྟག་པ་གཉིས་ཀྱི་སྤྱི་ཁྱད་པར་བརྗོད་པར་མི་འདོད་པ་གཉིས་ཀ་ལ་ཡང་ཡོད་ན་དེ་བཞིན་དུ་མིག་གི་སྤྱི་ནི་སྟོང་པ་ཉིད་དང་སྟོང་པ་ཉིད་མ་ཡིན་པ། སྨྲ་བ་དག་གིས་ཀུན་རྫོབ་ཏུ་ཡང་ཁས་མ་བླངས་ལ་
དོན་དམ་པར་ཡང་མ་ཡིན་པས། དཔེ་ལ་འདྲ་བ་ཡོད་པ་མ་ཡིན་ནོ། ཞེས་གསུངས། དེའི་དོན་ནི། སངས་རྒྱས་པས་འོག་མས་བྱེ་བྲག་པའི་ངོར། སྒྲ་མི་རྟག་པར་སྒྲུབ་པའི་ཚེ་རྟག་མི་རྟག་གང་གིས་ཀྱང་ཁྱད་པར་དུ་མ་བྱས་པར་རྒོལ་ཕྱི་རྒོལ་

[048A]༄༅། །གཉིས་ཀ་ལ་མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་དུ་འཛིན་པ་དང། སློབ་དཔོན་ལེགས་ལྡན་འབྱེད་ཀྱི་གྲངས་གྱི་ངོར་མིག་སོགས་དོན་དམ་པར་བདག་ལས་སྐྱེ་བ་མེད་པར་བསྒྲུབ་པའི་ཚེ། བདེན་རྫུན་གང་
གིས་ཀྱང་ཁྱད་པར་དུ་མ་བྱས་པར་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་མིག་སོགས་ཙམ་ཆོས་ཅན་བྱས་ནས། འཛིན་པ་གཉིས་དཔེ་དོན་འདྲ་བ་མ་ཡིན་ཏེ། སངས་རྒྱས་པས་འོག་མས་བྱེ་བྲག་པའི་ངོར། སྒྲ་མི་རྟག་པར་
སྒྲུབ་པའི་ཚེ། དེ་ལྟར་འཛིན་རིགས། སློབ་དཔོན་ལེགས་ལྡན་འབྱེད་ཀྱིས་གྲངས་ཅན་གྱི་ངོར། མིག་སོགས་དོན་དམ་པར་བདག་ལས་མི་སྐྱེ་བར་སྒྲུབ་པའི་ཚེ། དེ་ལྟར་འཛིན་མི་རིགས་པའི་ཕྱིར་ཏེ། སངས་རྒྱས་པས་འོག་མས་བྱེ་བྲག་པའི་ངོར། རང་
རྒྱུད་ཀྱི་རྟགས་ཡང་དག་འགོད་པ་ལ་སྐྱོན་མེད་ཅིང། སློབ་དཔོན་ལེགས་ལྡན་འབྱེད་ཀྱིས་གྲངས་ཅན་གྱི་ངོར་རང་རྒྱུད་ཀྱི་རྟགས་ཡང་དག་འགོད་མི་རིགས་པའི་ཕྱིར། ཁ་ཅིག་དེ་གཉིས་དཔེ་དོན་དུ་མི་མཚུངས་ཏེ། སངས་རྒྱས་པས་འོག་མས་བྱེ་
བྲག་པའི་ངོར། །སྒྲ་མི་རྟག་པར་སྒྲུབ་པའི་ཚེ། ཐ་སྙད་ལ་དཔྱོད་པའི་སྐབས་ཡིན་པས། རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་ཆོས་ཅན་ཡོད། སློབ་དཔོན་ལེགས་ལྡན་འབྱེད་ཀྱིས་གྲངས་ཅན་གྱི་ངོར་མིག་སོགས་དོན་དམ་པར་བདག་
ལས་མི་སྐྱེ་བར་སྒྲུབ་པའི་ཚེ། དོན་དམ་ལ་དཔྱོད་པའི་སྐབས་ཡིན་པས། རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་ཆོས་ཅན་མེད་པའི་ཕྱིར། ཞེས་ཟེར་ན། འོ་ན། ཐལ་འགྱུར་བས་བྱེ་བྲག་པའི་ངོར་སྒྲ་རྟག་པར་སྒྲུབ་པའི་ཚེ། ཐལ་
འགྱུར་བ་དང། བྱེ་བྲག་པ་གཉིས་ཀ་ལ་སྒྲ་ཚད་མས་གྲུབ་ཚུ་མཐུན་སྣང་ཞིག་ཡོད་པར་ཐལ། དེ་ཐ་སྙད་ལ་དཔྱོད་པའི་སྐབས་ཡིན་པའི་ཕྱིར། འདོད་ན། ཐལ་འགྱུར་པ་དང་དངོས་སྨྲ་བ་གཉིས་ལ་སྒྲ་ཚད་མས་གྲུབ་ཚུལ་མཐུན་སྣང་བ་ཞིག་

[048B] འདོད་པའི་ཕྱིར། འདོད་ན། དངོས། གཞན་ཡང། མིག་སོགས་དོན་དམ་པར་བདག་ལས་མི་སྐྱེ་བ་དེ་དོན་དམ་བདེན་པ་ཡིན་པར་ཐལ། དམ་བཅའ་ཕྱི་མ་དེ་འཐད་པའི་ཕྱིར། འདོད་ན། དེ་ཆོས་ཅན་ཁྱོད་དོན་དམ་བདེན་པ་མ་
ཡིན་པར་ཐལ། མདོ་སྡེ་པ་དེས་ཁྱོད་ཚད་མས་ངེས་པའི་གང་ཟག་ཡིན་པའི་ཕྱིར། མ་གྲུབ་ན་མདོ་སྡེ་པ་དེ་དེ་ཚན་མས་ངེས་པའི་གང་ཟག་ཡིན་པར་ཐལ། མདོ་སྡེ་པ་དེ་མིག་སོགས་བདག་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་པའི་
ཕྱིར། ཁོ་ན་རེ། སློབ་དཔོན་ལེགས་ལྡན་འབྱེད་ཀྱི་གྲངས་ཅན་གྱི་ངོར་མིག་སོགས་དོན་དམ་པར་བདག་ལས་མི་སྐྱེ་བར་སྒྲུབ་པ་དེ། དོན་དམ་ལ་དཔྱོད་པའི་སྐབས་ཡིན་པར་ཐལ། མིག་སོགས་དོན་དམ་པར་བདག་ལས་སྐྱེ་མི་སྐྱེ་དཔྱོད་པ་དེ་དོན་
དམ་ལ་དཔྱོད་པའི་སྐབས་ཡིན་པའི་ཕྱིར་ཏེ། མིག་སོགས་བདག་ལས་སྐྱེ་མི་སྐྱེ་དཔྱོད་པ་དེ་དོན་དམ་ལ་དཔྱོད་པའི་སྐབས་ཡིན་པའི་ཕྱིར་ཏེ། མིག་སོགས་མཐའ་བཞི་གང་རུང་ལས་སྐྱེ་མི་སྐྱེ་དཔྱོད་པ་དེ། དོན་དམ་ལ་དཔྱོད་པའི་སྐབས་ཡིན་
པའི་ཕྱིར་ཏེ། དེ་མིག་སོགས་ཀྱི་གནས་ལུགས་ལ་དཔྱོད་པའི་སྐབས་ཡིན་པའི་ཕྱིར་ཏེ། ཐལ་འགྱུར་ལུགས་ལ་མིག་སོགས་མཐའ་བཞི་གང་རུང་ལས་སྐྱེ་མི་སྐྱེ་དཔྱོད་པ་ནས་བཟུང་སྟེ། མིག་སོགས་ཀྱི་གནས་ལུགས་དཔྱོད་པའི་པར་སོང་ཞིང་
རང་རྒྱུད་པའི་ལུགས་པ་དེ་ལྟར་མ་སོང་བའི་ཁྱད་པར་ཐད་པའི་ཕྱིར། རང་ལུགས་ནི། སློབ་དཔོན་ལེགས་ལྡན་འབྱེད་ཀྱི་རང་ཉིད་དང་གྲངས་ཅན་གཉིས་ལ་ཆོས་ཅན་མཐུན་སྣང་བ་ཡོད་པར་བྱས་ནས། རྟགས་ཡང་དག་འགོད་པ་རིགས་པ་
ཡིན་གྱི་དེ་གཉིས་ལ་ཆོས་ཅན་མཐུན་སྣང་བ་མེད་པ་མ་ཡིན་ཏེ། དེ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་པའི་ཕྱིར། སློབ་དཔོན་ལེགས་ལྡན་འབྱེད་གྱི་ལུགས་ལ་མྱུ་གུ་ལ་ཚད་མ་ཡིན་ན། རང་གི་མཚན་ཉིད་ཀྱིས་གྲུབ་པའི་མྱུ་གུ་ལ་

[049A]༄༅། །ཚད་མ་ཡིན་དགོས། གྲངས་ཅན་གྱི་ལུགས་ལ་ཡང་དེ་ལྟར་ཡིན་དགོས་པའི་ཕྱིར། གཞན་ཡང། དེ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་དེ། སློབ་དཔོན་ལེགས་ལྡན་འབྱེད་ཀྱི་ལུགས་ལ་མྱུ་གུ་
ལ་ཚད་མ་ཡིན་ན། མྱུ་གུ་ལ་མ་འཁྲུལ་པའི་ཚད་མ་ཡིན་དགོས། གྲངས་ཅན་གྱི་ལུགས་ལ་ཡང་དེ་ལྟར་ཡིན་དགོས་པའི་ཕྱིར། གཞན་ཡང། དེ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་དེ། སློབ་དཔོན་ལེགས་
ལྡན་འབྱེད་དང་དངོས་སྨྲ་བ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་པའི་ཕྱིར་ཏེ། སློབ་དཔོན་ལེགས་ལྡན་འབྱེད་དང་ཐལ་འགྱུར་བ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་མེད་པའི་ཕྱིར་ཏེ། དེ་དང་སློབ་དཔོན་སངས་
རྒྱས་བསྐྱངས་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་མེད་པའི་ཕྱིར་ཏེ། སློབ་དཔོན་ལེགས་ལྡན་འབྱེད་ཀྱི་ལུགས་ལ་མྱུ་གུ་ལ་ཚད་མ་ཡིན་ན། རང་གི་མཚན་ཉིད་ཀྱི་གྲུབ་པའི་མྱུ་གུ་ལ་ཚད་མ་ཡིན་དགོས། སློབ་དཔོན་
སངས་རྒྱས་བསྐྱངས་ཀྱི་ལུགས་ལ་མྱུ་གུ་ལ་ཚད་མ་ཡིན་ན། རང་གི་མཚན་ཉིད་ཀྱི་གྲུབ་པའི་མྱུ་གུ་ལ་ཚད་མ་མ་ཡིན་དགོས་པའི་ཕྱིར། ཁ་ཅིག་སྐབས་འདིར་ཆོས་ཅན་མཐུན་སྣང་བ་མེད་པར་བཤད་པ་དེ། རང་རྒྱུད་ཀྱི་
རྟགས་ཡང་དག་ལ་ཆོས་ཅན་མཐུན་སྣང་བ་མེད་པར་བཤད་པ་ཡིན་གྱི། སྤྱིར་ཆོས་ཅན་མཐུན་སྣང་བ་མེད་པ་མ་ཡིན་ཏེ། རྟགས་ཡང་དག་ཡིན་ན། རང་གི་རྟེན་ཤེས་འདོད་ཆོས་ཅན་དེ་རྒོལ་ཕྱི་རྒོལ་གཉིས་ཀ་ལ་མཐུན་སྣང་
དུ་གྲུབ་པས་ཁྱབ་པའི་ཕྱིར་ཏེ། རྣམ་འགྲེལ་ལས། བཙང་པ་ཉིད་ཀྱི་སྐབས་ཀྱི་ནི། །རབ་གྲགས་རྟེན་ནི་གྲུབ་འགྱུར་ཏེ། །རང་འདོད་རྟགས་པའི་ཁྱད་པར་གྱི། །དངོས་པོ་རྣམས་ཚད་མེད་ཕྱིར་རོ། །

[049B] དེ་སྒྲུབ་ཀྱི་རྟགས་ཡང་དག་ཡིན་ན་རང་ཉིད་ཀྱི་རྟགས་ཀྱི་དེ་སྒྲུབ་ཀྱི་ཤེས་འདོད་ཆོས་ཅན་དེ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པས་ཁྱབ་པར་ཐལ། རྟགས་ཡང་དག་ཡིན་ན། རང་ཉིད་ཀྱི་རྟེན་ཤེས་འདོད་ཆོས་
ཅན་དེ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པས་ཁྱབ་པའི་ཕྱིར། འདོད་ན། མུ་སྟེགས་པས་བཏགས་པ་ལྟར་གྱི་བདག་ཆོས་ཅན། མ་སྐྱེས་པའི་རྟགས་ཀྱི་མུ་སྟེགས་པས་བཏགས་པ་ལྟར་གྱི་བདག་དེ་ཁོ་ན་ཉིད་དུ་མེད་པར་སྒྲུབ་
པའི་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པར་ཐལ། དེ་སྒྲུབ་ཀྱི་ཤེས་འདོད་ཆོས་ཅན་ཡིན་པའི་ཕྱིར་ཏེ། མ་སྐྱེས་པ་དེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། མོ་བཤམ་བུ་ལྟར་སྐྱེ་བ་དང་འབྲེལ་ཕྱིར། དེ་ལྟར་གྱུར་པའི་
བདག་ནི་ཡོད་མིན་ཞིང། ཞེས་པའི་ལུང་དོན་གྲུབ་པའི་ཕྱིར། ཁ་ཅིག། དབུ་སེམས་གཉིས་ལ་ཆོས་ཅན་མཐུན་སྣང་བ་ཡོད་དེ། དེ་གཉིས་ལ་ཆོས་ཅན་ཐུན་མོང་བ་ཡོད་པའི་ཕྱིར་ཏེ། དེ་གཉིས་ལ་སྐྱབས་གནས་ཐུན་མོང་བ་ཡོད་པའི་ཕྱིར་
ཟེར་ན། མ་ཁྱབ། གཞན་ཡང། དེ་གཉིས་ལ་ཆོས་ཅན་ཐུན་མོང་བ་ཡོད་དེ། མྱུ་གུ་དེ་དེ་གཉིས་ཀའི་ལུགས་ལ་ཆོས་ཅན་ཡིན་པའི་ཕྱིར། དེས་ན་དེ་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་ཀྱི། དེ་གཉིས་ལ་ཆོས་ཅན་མཐུན་
སྣང་བ་ཡོད། ཞེས་ཟེར། གཉིས་པ་སྐྱེ་བ་ལྷག་མ་མ་གསུམ་འགོག་ཚུལ་ལ། གཞན་ལས་སྐྱེ་བ་དགག་པ། གཉིས་ཀ་ལས་སྐྱེ་བར་དགག་པ། རྒྱུ་མེད་ལས་སྐྱེ་བ་དགག་པའོ། །དང་པོ་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་པར་
གཞན་སྐྱེ་འགོག་པའི་རིགས་པ་ཅི་ལྟར་བྱུང་ཚུལ། དེ་ལ་ལེགས་ལྡན་གྱིས་སྐྱོན་བརྗོད་ཚུལ་དང་སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པའོ། །དང་པོ་ནི། ཚིག་གསལ་ལས། སངས་རྒྱས་བསྐྱངས་ནི་དངོས་པོ་རྣམས་གཞན་

[050A]༄༅། །ལས་སྐྱེ་བ་མེད་དེ། ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱིར། ཞེས་རྣམ་པར་འཆད་དོ་ཞེས་གསུངས། གཉིས་པ་ནི། དེ་ཉིད་ལས། སློབ་དཔོན་ལེགས་ལྡན་འབྱེད་ནི་དེས་ན་དེ་ལ་ཐལ་བར་འགྱུར་བའི་
ངག་ཡིན་པའི་ཕྱིར། བསྒྲུབ་པར་བྱ་བ་དང་སྒྲུབ་པར་བྱེད་པ་བཟློག་པ་བྱས་ན་དངོས་པོ་བདག་གམ། གཉིས་སམ་རྒྱུ་མེད་པ་ལས་སྐྱེ་བར་འགྱུར་བ་དང། འགའ་ཞིག་ལས་འགའ་ཞིག་སྐྱེ་བར་འགྱུར་བའི་ཕྱིར། དེས་ན་གོང་མའི་
ཕྱོགས་དང་འགལ་བའི་ཕྱིར། གཞན་དུ་ན་ཡང། ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱིར། དེ་བས་ན་དེ་ལ་སྒྲུབ་པ་དང་སུན་འབྱིན་པ་ཉིད་མེད་པའི་ཕྱིར། དེ་ནི་དོན་འབྲེལ་པ་མེད་པ་ཡིན་ཏེ། ཞེས་སུན་འབྱིན་པར་
སྨྲའོ། །ཞེས་གསུངས། དེའི་དོན་ནི་སློབ་དཔོན་ལེགས་ལྡན་འབྱེད་ན་རེ། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། དེས་ཀུན་རྫོབ་ཀྱི་དབང་དུ་བྱས་ནས་གཞན་སྐྱེ་འགོག་པར་བྱེད་དམ། དོན་དམ་གྱི་དབང་
དུ་བྱས་ནས་གཞན་སྐྱེ་འགོག་པར་བྱེད། དང་པོ་མི་རིགས་ཏེ། སློབ་དཔོན་སངས་རྒྱས་བསྐྱངས་ཀྱིས་ཀུན་རྫོབ་ཏུ་གཞན་སྐྱེ་ཡོད་པར་ཁས་ལེན་པའི་ཕྱིར། དོན་དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་སྐྱེ་བ་མེད་དེ་
ཐམས་ཅད་ལས་ཐམས་ཅད་སྐྱེ་བར་འགྱུར་པའི་ཕྱིར། ཞེས་ཟེར་བ་མི་རིགས་ཏེ། འགྲེལ་ངག་དེས་དོན་དམ་གྱི་དབང་དུ་བྱས་པའི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར། གལ་ཏེ་བརྗོད་ན། འགྲེལ་ངག་དེའི་དངོས་
ཟིན་ལྟར། ཐམས་ཅད་ལས་ཐམས་ཅད་སྐྱེ་བ་དེ། དོན་དམ་གྱི་དབང་དུ་བྱས་ནས། དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་མི་རིགས་པས་དངོས་ཟིན་ལས་བཟློག་པའི་དོན་འགའ་ཞིག་ལས་འགའ་ཞིག་

[050B] དོན་དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་ལེན་དགོས་ལ། དེ་ལྟར་ན། དངོས་པོ་རྣམས་བདག་གམ། གཉིས་ཀ་འམ། རྒྱུ་མེད་པ་གང་རུང་ལས་སྐྱེ་བར་ཐལ་
དངོས་པོ་རྣམས་དོན་དམ་པར་སྐྱེ་བ་གང་ཞིག་དངོས་པོ་རྣམས་དོན་དམ་པར་གཞན་ལས་མི་སྐྱེ་བའི་ཕྱིར། དང་པོ་གྲུབ་སྟེ། འགའ་ཞིག་ལས་འགའ་ཞིག་སྐྱེ་བ་དེ། དངོས་པོ་རྣམས་དོན་དམ་པར་གཞན་ལས་མི་སྐྱེ་བར་སྒྲུབ་པའི་རྟགས་
ཡང་དག་ཏུ་ཁས་བླངས་དངོས་འགལ་ཡིན་པར་ཐལ་ལོ། འདོད་མི་ནུས་ཏེ། ཕྱོགས་གོང་མ་མགོན་པོ་ཀླུ་སྒྲུབ་ཀྱི་གྲུབ་མཐའ་དང་འགལ། ཡང་ན་དངོས་ཟིན་གྱི་རྟགས་བཟློག་ཚུལ་གོང་དང་འདྲ་ལ། དངོས་ཟིན་གྱི་རྟགས་བཟློག་ན། དངོས་ཟིན་
གྱི་སྒྲུབ་བྱ་ཡང་བཟློག་དགོས་ཏེ། རྒྱུ་མཚན་མཚུངས་པའི་ཕྱིར། དངོས་ཟིན་གྱི་སྒྲུབ་པ་བྱ་བ་བཟློག་པའི་དོན་གང་ཡིན། ཞེ་ན། འགྲེལ་ངག་དེས་དངོས་པོ་རྣམས་བདག་གམ་གཉིས་ཀ་འམ། རྒྱུ་མེད་པ་གང་རུང་ལས་སྐྱེ་བ་ཤུགས་ལ་
འཕངས་པའི་སྒོ་ནས། དངོས་པོ་རྣམས་དོན་དམ་པར་གཞན་ལས་སྐྱེ་བ་རྣམ་པར་བཅད་ཙམ་མ་ཡིན་པའི་སྐྱེ་བ་དངོས་པོ་རྣམས་དོན་དམ་པར་གཞན་ལས་མི་སྐྱེ་བར། སྒྲུབ་པའི་སྒྲུབ་བྱ་ཡང་དག་ཡིན་པ་དེ། དངོས་ཟིན་གྱི་སྒྲུབ་བྱ་བཟློག་པའི་དོན་
ཡིན་པར་ཐལ། དངོས་ཟིན་གྱི་སྒྲུབ་བྱ་བཟློག་དགོས་པ་གང་ཞིག་དངོས་པོ་རྣམས་དོན་དམ་པར་གཞན་ལས་སྐྱེ་བ་དེ་དེའི་དོན་དུ་མི་རིགས་པའི་ཕྱིར། འདོད་མི་ནུས་ཏེ། ཕྱོགས་གོང་མ་སློབ་དཔོན་ཀླུ་སྒྲུབ་དངོས་པོ་རྣམས་དོན་དམ་
པར་གཞན་ལས་མི་སྐྱེ་བ་སྒྲུབ་པའི་བ་སྒྲུབ་བྱ་མེད་དགག་ཏུ་བཞེད་པའི་གྲུབ་མཐའ་དང་འགལ་ལོ། གསུམ་པ་སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པ་ལ། ཚིག་གསལ་ལས། འདི་ཡང་དོན་འབྲེལ་པ་མེད་པ་ཡིན་ཏེ། གོང་ཁོ་

[051A]༄༅། །ནར་བསྟན་ཟིན་པའི་ཕྱིར་དང། གཞན་གྱི་དམ་བཅའ་བའི་དོན་སུན་བྱིན་པར་བྱེད་པ་ཡིན་པ་དང། སུན་འབྱིན་པ་ཉིད་ཀྱང་ཡིན་པའི་ཕྱིར། འདི་ནི་གྱི་ནའོ། དེས་ན་སླར་ཡང་འབད་པར་མི་བྱའོ། ཞེས་གསུངས་
དེའི་དོན་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་དོན་དམ་པར་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར་ན་སློབ་དཔོན་སངས་རྒྱས་བསྐྱང་ལ་སྐྱོན་ཡོད་པ་མ་
ཡིན་ཏེ། འགྲེལ་ངག་དེས་དོན་དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་གཏན་ཚིགས་དང། དཔེ་ཡང་དག་མ་བསྟན་ཀྱང། འགལ་བརྗོད་ཀྱི་ཐལ་འགྱུར་ལ་བརྟེན་ནས་དོན་དམ་པར་
གཞན་སྐྱེ་འདོད་པའི་ལོག་རྟོག་བཟློག་ནུས་པ་གང་ཞིག། འགྲེལ་ངག་དེས་དོན་དམ་པར་གཞན་སྐྱེ་འགོག་ནུས་ཀྱི་འགལ་བརྗོད་ཀྱི་ཐལ་འགྱུར་ཅིག་བསྟན་པའི་ཕྱིར། ཇི་ལྟར་བསྟན་ཞེ་ན། དངོས་པོ་རྣམས་ཆོས་ཅན་
རྒྱུ་ཡིན་མིན་ཐམས་ཅད་ལས་སྐྱེ་བར་ཐལ། དོན་དམ་པར་གཞན་ལས་སྐྱེ་བའི་ཕྱིར། ཞེས་པའི་འགལ་བརྗོད་ཀྱི་ཐལ་འགྱུར་ཅིག་བསྟན། གསུམ་པ་རྒྱུ་མེད་ལས་སྐྱེ་བ་འགོག་པ་ལ། སངས་རྒྱས་བསྐྱངས་ཀྱི་འགྲེལ་
པར་རྒྱུ་མེད་ལས་སྐྱེ་བ་འགོག་པའི་རིགས་པ་ཇི་ལྟར་བྱུང་ཚུལ། དེ་ལ་ལེགས་ལྡན་འབྱེད་ཀྱིས་སྐྱོན་བརྗོད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པའོ། དང་པོ་ནི། ཚིག་གསལ་ལས། སློབ་དཔོན་སངས་རྒྱས་
བསྐྱངས་ནི་དངོས་པོ་རྣམས་རྒྱུ་མེད་ལས་ཀྱང་སྐྱེ་བ་མེད་དེ། རྟག་ཏུ་ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱིར་རོ། ཞེས་འཆད་དོ། ཞེས་གསུངས། གཉིས་པ་ནི། དེ་ཉིད་ལས་འདི་ལ་ཡང། སློབ་དཔོན་ལེགས་

[051B] གལ་ཏེ་སྒྲུབ་པར་བྱ་བ་དང། སྒྲུབ་པར་བྱེད་པ་བཟློག་པ་གསལ་བ་འགྲེལ་ངག་གི་དོན་དུ་མངོན་པར་འདོད་པས་ཚེ་འདི་སྐད་དུ་དངོས་པོ་རྣམས་རྒྱུ་མེད་པ་ལས་སྐྱེ་བར་འགྱུར་
བ་དང། ལན་འགའ། ཁ་ཅིག་ལས་ཁ་ཅིག་སྐྱེ་བར་འགྱུར་བ་དང། རྩོམ་པ་འབྲས་བུ་དང་བཅས་པ་ཉིད་དུ་འགྱུར་བའི་ཕྱིར་རོ། ཞེས་བསྟན་པར་འགྱུར་ན། བཤད་པ་འདི་ནི་མི་རིགས་ཏེ། སྔར་སྨྲས་པའི་སྐྱོན་དུ་འགྱུར་བའི་ཕྱིར་རོ།།
ཞེས་སུན་འབྱིན་པར་སྨྲའོ། ཞེས་གསུངས། དེའི་དོན་ནི། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། དེས་དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་མ་
བསྟན་པའི་ཕྱིར། གལ་ཏེ་བསྟན་ནོ། ཞེས་ན། འགྲེལ་ངག་དེའི་དངོས་ཟིན་ལྟར་རྟག་དུ་ཐམས་ཅད་ལས་ཐམས་ཅད་སྐྱེ་བ་དེ་དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་དུ་མ་རིགས་པས་དངོས་ཟིན་ལས་བཟློག་པའི་
དོན་རེ་འགའ་འགའ་ཞིག་ལས་འགའ་ཞིག་སྐྱེ་བ་དེ་དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་དུ་ཁས་ལེན་དགོས་ལ། དེ་ལྟར་ན་དངོས་ཟིན་གྱི་རྟག་བཟློག་ན། དངོས་ཟིན་རྣམས་གྱི་དམ་བཅའ་བཟློག་དགོས་ཏེ་
རྒྱུ་མཚན་མཚུངས་པའི་ཕྱིར། དངོས་ཟིན་གྱི་དམ་བཅའ་བཟློག་པའི་དོན་གང་ཡིན་ཞེ་ན། དངོས་པོ་རྣམས་རྒྱུ་མེད་ལས་སྐྱེ་བ་རྣམ་པར་བཅད་ཙམ་མ་ཡིན་པའི་སྐྱེ་བ་དེ། དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་
གི་སྒྲུབ་བྱ་ཡང་དག་ཡིན་པ་དེ། དངོས་ཟིན་གྱི་དམ་བཅའ་བཟློག་པའི་དོན་ཡིན་པར་ཐལ། དངོས་ཟིན་གྱི་དམ་བཅའ་བཟློག་དགོས་པ་གང་ཞིག། དངོས་པོ་རྣམས་རྒྱུ་མེད་ལས་སྐྱེ་བ་དེ་དེའི་དོན་དུ་མི་རིགས་པའི་ཕྱིར། འདོད་

[052A]༄༅། །མི་ནུས་ཏེ། འཕགས་པ་ཡབ་སྲས་ཀྱིས་དངོས་པོ་རྣམས་མཐའ་བཞི་གང་རུང་ལས་མི་སྐྱེ་བར་སྒྲུབ་པའི་སྒྲུབ་བྱ་མེད་དགག་ཏུ་བཞེད་པ་དང་འགལ་བའི་ཕྱིར། གསུམ་པ་ནི། ཚིག་གསལ་ལས། གཞན་དག་ན་རེ། འདི་
ནི་མི་རིགས་ཏེ། སྔར་ལན་བཏབ་ཟིན་པའི་ཕྱིར་རོ། ཞེས་བྱའོ། ཞེས་གསུངས། དེའི་དོན་ནི། སངས་རྒྱས་བསྐྱངས་ཀྱི་འགྲེལ་ངག་དེས་དངོས་པོ་རྣམས་རྒྱུ་མེད་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་མ་བརྗོད་པའི་
ཕྱིར་ན༑ སངས་རྒྱས་བསྐྱངས་ལ་སྐྱིན་ཡོད་པ་མ་ཡིན་ཏེ། རྒྱུ་མེད་ལས་སྐྱེ་བ་འགོག་པ་ལ་གཏན་ཚིགས་དང་དཔེ་ཡང་དག་ངེས་པར་བརྗོད་མ་དགོས་ཤིང། འགལ་བརྗོད་ཀྱི་ཐལ་འགྱུར་ལ་བརྟེན་ནས་རྒྱུ་མེད་
ལས་སྐྱེས་པའི་ལོག་རྟོག་བཟློག་ནུས་པར་གོང་དུ་བསྟན་ཟིན་པའི་ཕྱིར། ཇི་ལྟར་བསྟན་ཞེ་ན། དངོས་པོ་རྣམས་ཆོས་ཅན། རྟག་ཏུ་ཐམས་ཅད་ལས་ཐམས་ཅད་སྐྱེ་པར་ཐལ། རྒྱུ་མེད་ལས་སྐྱེ་བའི་ཕྱིར། ཞེས་པའི་
འགལ་བརྗོད་ཀྱི་ཐལ་འགྱུར་ཅིག་བསྟན་པ་ཡིན་ནོ། དངོས་ཀུན་ཡང་དག་རྫུན་པ་མཐོང་བ་ཡི། ཞེས་སོགས་ཀྱི་སྐབས་སུ། ཁ་ཅིག། མཐར་ཐུག་དཔྱོད་པའི་རིགས་ཤེས་ཀྱི་ཚད་མའི་རྙེད་དོན། དོན་དམ་
བདེན་པའི་མཚན་ཉིད། ཐ་སྙད་པའི་ཚད་མའི་རྙེད་དོན། ཀུན་རྫོབ་བདེན་པའི་མཚན་ཉིད། ཟེར་ན། བུམ་པ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་
དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། གཞན་ཡང། བུམ་པའི་ཆོས་ཉིད་ཆོས་ཅན། ཀུན་རྫོབ་བདེན་པ་ཡིན་པར་ཐལ། མཚན་ཉིད་

[052B] དེར་ཐལ། ཇི་སྙེད་པ་རྟོགས་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་ཇི་ལྟ་བ་རྟོགས་པའི་ཚད་མའི་རྙེད་དོན་ཡིན་ན། ཇི་ལྟ་བ་
རྟོགས་པའི་ཚད་མའི་རྙེད་དོན་ཡིན་དགོས་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་ན། ཇི་ལྟ་བ་རྟོགས་པའི་ཚད་མའི་རྙེད་དོན་ཡིན་དགོས་པའི་ཕྱིར། རྟགས་ཁས། འདོད་ན། དེའི་རྒྱུད་ཀྱི་མིག་ཤེས་ཀྱི་བཟུང་བྱ་ཡིན་ན། མིག་
ཤེས་ཀྱི་བཟུང་བྱ་ཡིན་དགོས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། སྒྲ་ཆོས་ཅན། དེར་ཐལ། དེའི་ཕྱིར་གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་
དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར། དེ་དེར་ཐལ། དེ་དེ་ལ་ཚད་མ་ཡིན་པའི་ཕྱིར། དེ་དེའི་སྣང་ཡུལ་ལ་ཚད་མ་ཡིན་པའི་ཕྱིར། མ་གྲུབ་ན། དེ་ཆོས་ཅན་
ཁྱོད་རང་གི་སྣང་ཡུལ་ཚད་མ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། གཞན་ཡང། བདེན་མེད་ཀྱི་དོན་སྤྱི་ཆོས་ཅན། དེན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར་
དེར་ཐལ། བདེན་མེད་རྟོགས་པའི་རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར། དེ་དེར་ཐལ། དེའི་སྣང་ཡུལ་གྱི་གཞལ་བྱ་ཅིག་ཡོད་པའི་ཕྱིར། འདོད་ན། བདེན་མེད་ཆོས་ཅན། ཁྱོད་ཀྱི་དོན་དཔྱི་དོན་དམ་
བདེན་པ་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང། བདེན་མེད་ཆོས་ཅན། ཀུན་རྫོབ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། བདེན་འཛིན་ལོག་ཤེས་སུ་རྟོགས་པའི་རྗེས་དཔག་གི་རྙེད་དོན་ཡིན་པའི་ཕྱིར་ཏེ་

[053A]༄༅། །དེའི་གཞལ་བྱ་ཡིན་པའི་ཕྱིར། དེ་དེར་ཐལ། དེས་བདེན་མེད་རྟོགས་པའི་ཕྱིར་ཏེ། དེས་བདེན་འཛིན་གྱི་ཞེན་ཡུལ་མེད་པར་རྟོགས་པའི་ཕྱིར། དེས་བདེན་འཛིན་ལོགས་ཤེས་སུ་རྟོགས་པའི་ཕྱིར། མ་གྲུབ་ན་དེ་ཆོས་ཅན་
དེར་ཐལ། ཆོས་ཅན་དེ་ཡིན་པའི་ཕྱིར། ཁོ་ན་རེ། མཐར་ཐུག་དཔྱོད་པའི་རིགས་ཤེས་ཀྱི་ཚད་མའི་རྙེད་དོན་དང། ཐ་སྙད་པའི་ཚད་མའི་རྙེད་དོན་འགལ་བར་ཐལ། འཁྲུལ་ཤེས་ཀྱི་རྙེད་དོན་དང་མ་འཁྲུལ་པའི་ཤེས་པའི་རྙེད་དོན་འགལ་
བའི་ཕྱིར་ཏེ། ཚིག་གསལ་ལས། ཕྱིན་ཅི་ལོག་དག་ཕྱིན་ཅི་མ་ལོག་པ་དག་ནི་ཐ་དད་པ་ཡིན་ནོ། ཞེས་གསུངས་པའི་ཕྱིར། ཟེར་ན་མ་ཁྱབ། ཊྐ་ཆེན་ལས། གལ་ཏེ་ཡང་དག་པའི་ཀུན་རྫོབ་མི་འདོད་པས་ཡང་ལོག་
གཉིས་སུ་མི་འབྱེད་ཀྱང། མ་རིག་པས་བསླད་པའི་ཡུལ་དང་ཡོལ་ཅན་རྣམས་ལོག་པའི་ཀུན་རྫོབ་ཏུ་ཅིའི་ཕྱིར་མི་འཇོག་ཅེ་ན། ཀུན་རྫོབ་ནི་ཐ་སྙད་པའི་ཚད་མས་འཇོག་དགོས་པའི་ཕྱིར། ལོག་པའི་ཀུན་རྫོབ་འཇོག་ན་ཡང་དེ་ལ་
ལྟོས་ནས་འཇོག་དགོས་ན། མ་རིག་པའི་བག་ཆགས་ཀྱིས་བསླད་པ་ནི་འཁྲུལ་པར་ཐ་སྙད་པའི་ཚད་ནས་མི་གྲུབ་པའི་ཕྱིར་རོ། ཞེས་གསུངས། དེའི་དོན་ལ་ཁ་ཅིག། ཀུན་རྫོབ་ཡིན་ན། ལོག་པའི་ཀུན་རྫོབ་ཡིན་པས་ཁྱབ་ཟེར་ནེ་
བདེམ་འཛིན་ཆོས་ཅན། དེར་ཐལ། དེར་ཕྱིར། འདོད་ན། དེ་ཆོས་ཅན། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་ནུས་པར་ཐལ། ཁྱོད་ཤེས་པ་གང་ཞིག། ཁྱོད་ལོག་པའི་
ཀུན་རྫོབ་ཡིན་པའི་ཕྱིར། ཁྱབ་སྟེ། ཊྐ་ཆེན་ལས། ཀུན་རྫོབ་མི་ཐ་སྙད་པའི་ཚད་མས། ཞེས་པ་ནས། མི་འགྲུབ་པའི་ཕྱིར་རོ། ཞེས་པའི་བར་གསུངས། འདོད་ན། ཤེས་བྱ་ཆོས་ཅན། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་

[053B] བདེན་འཛིན་ལོག་ཤེས་སུ་རྟོགས་པའི་གང་ཟག་ཡིན་ན། བདེན་མེད་རྟོགས་པའི་གང་ཟག་ཡིན་དགོས་པའི་ཕྱིར། ཁོ་ན་རེ། ལོག་པ་གང་ཟིག། ཀུན་རྫོབ་ཡིན་
ན་ལོག་པའི་ཀུན་རྫོབ་ཡིན་དགོས་པར་ཐལ། ལོག་པའི་ཀུན་རྫོབ་ཡོད་པའི་ཕྱིར། འདོད་ན། ལོག་པ་གང་ཞིག། ཤེས་པ་ཡིན་ན། ལོག་ཤེས་ཡིན་སྒོས་པར་ཐལ། འདོད་པའི་ཕྱིར། འདོད་ན། གཟིགས་འཛིན་མིག་ཤེས་ཆོས་ཅན། དེར་ཐལ་
དེའི་ཕྱིར། འདོད་མི་ནུས་ཏེ། ཚད་མ་ཡིན་པའི་ཕྱིར། ཟེར། ཁ་ཅིག། ལོག་པའི་ཀུན་རྫོབ་མེད་པ་ལུང་དེའི་དོན་ཡིན་ཟེར་ན། དེ་མི་འཐད་པར་ཐལ། ལོག་པའི་ཀུན་རྫོབ་ཡོད་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་
དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ལོག་པའི་ཀུན་རྫོབ་ཡིན་པར་ཐལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་ནུས་པའི་ཕྱིར། ཁྱབ་སྟེ། ཊྐ་ཆེན་ལས། མ་རིག་པའི་
བག་ཅགས་ཀྱི་བསླད་པ་ནི་འཁྲལ་པར་ཐ་སྙད་པའི་ཚད་མས་མི་འགྲུབ་པའི་ཕྱིར། ཤེས་བའི་ཤུགས་ཀྱི་བསྟན་དོན་གྲུབ་པའི་ཕྱིར། རྟགས་དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལོག་ཤེས་སུ་རྟོགས་པ་གང་
ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་མི་དགོས་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་རྟོགས་པའི་གང་ཟག་ཡིན་ན་སྟོང་ཉིད་རྟོགས་པའི་གང་ཟག་ཡིན་མི་དགོས་པའི་ཕྱིར། ཁོ་ན་རེ། ཡང་དག་ཀུན་རྫོབ་ཡོད་
པར་ཐལ། ལོག་པའི་ཀུན་རྫོབ་ཡོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། ཡང་དག་ཡིན་ན། ཀུན་རྫོབ་མ་ཡིན་དགོས་པའི་ཕྱིར། ཡང་ཁོ་ན་རེ། ཀུན་རྫོབ་ཡིན་ན། ལོག་པའི་ཀུན་རྫོབ་ཡིན་དགོས་པར་ཐལ། ལོག་པའི་ཀུན་

[054A]༄༅། །རྫོབ་ཡོད་པ་གང་ཞིག། ཡང་དག་ཀུན་རྫོབ་མེད་པའི་ཕྱིར། ཟེར་ན་མ་ཁྱབ། ཁ་ཅིག། བདེན་འཛིན་ལོག་ཤེས་སུ་ཐ་སྙད་པའི་ཚད་མས་རྟོགས་མི་ནུས་པ་ལུང་དེའི་དོན་ཡིན་ཟེར་བ། མི་འཐད་དེ། བདེན་འཛིན་ལོག་
ཤེས་སུ་ཐ་སྙད་པའི་ཚད་མས་རྟོགས་ནུས་པར་ཐལ། བདེན་འཛིན་ལོག་ཤེས་ཡིན་པ་དེ་ཐ་སྙད་པའི་ཚད་མའི་རྙེད་དོན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཀུན་རྫོབ་བདེན་པ་ཡིན་པའི་ཕྱིར། ཁོ་ན་རེ། མ་རིག་པའི་བག་ཅགས་
ཀྱི་བསྐད་པ་ནི་འཁྲུལ་པར་ཐ་སྙད་པའི་ཚད་མས་མི་འགྲུབ་པའི་ཕྱིར། ཞེས་གསུངས་པ་མི་འཐད་པར་ཐལ། བདེན་འཛིན་ལོག་ཤེས་སུ་ཐ་སྙད་པའི་ཚད་མས་རྟོགས་ནུས་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་ལོག་ཤེས་སུ་
སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་རྟོགས་མི་ནུས་པ་ཀིང་དེའི་དོན་ཡིན་པའི་ཕྱིར། རྣག་ལོགས་ལ། ལུང་དེའི་དོན་ནི། ཡང་དག་པའི་ཀུན་རྫོབ་མེད་པས་ཀུན་རྫོབ་ལ་ཡང་དག་ཀུན་རྫོབ་དང་ལོག་
པའི་ཀུན་རྫོབ་གཉིད་དུ་མི་ཕྱེད་ཀྱང། བདེན་འཛིན་ཡུལ་དང་བཅས་པ་ལོག་པའི། ཀུན་རྫོབ་ཏུ་ཅིའི་ཕྱིར་མི་འཇོག་ཅེ་ན། བདེན་འཛིན་ཡུལ་དང་བཅས་པ་ལོག་པའི་ཀུན་རྫོབ་ཏུ་མི་འཇོག་སྟེ། ཀུན་རྫོབ་ནི་ཐ་སྙད་པའི་ཚད་མས་འཇོག་
དགོས་པས་ལོག་པའི་ཀུན་རྫོབ་འཇོག་ན་ཡང། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་འཇོག་དགོས་ལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས། བདེན་
འཛིན་ཡུལ་དང་བཅས་པ་ལོག་ཤེས་སུ་རྟོགས་མུས་པའི་ཕྱིར། དེས་ན། ལོང་འདོས་དངོས་སུ་སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་བདེན་འཛིན་ཡོལ་དང་བཅས་པ་ལོག་ཤེས་སུ་རྟོགས་མི་ནུས་པས་བདེན་

[054B]
པས། ལུང་འདིས་ལོག་པའི་ཀུན་རྫོབ་ཡོད་པར་བསྟན་པ་ཡིན་ནོ། ཁ་ཅིག། ཀུན་རྫོབ་ལ་ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་འབྱེད་རིགས་ཟེར་ན། ཡང་དག་ཀུན་རྫོབ་ཡོད་པར་ཐལ། དམ་བཅའ་འཐད་པའི་ཕྱིར། །
འདོད་ན་མེད་པར་ཐལ། ཡང་དག་ཡིན་ན། ཀུན་རྫོབ་མ་ཡིན་དགོས་པའི་ཕྱིར། གཞན་ཡང། སོ་སོ་སྐྱེ་བོའི་ཤེས་པ་ལ་འཁྲུལ་ཤེས་དང་མ་འཁྲུལ་པའི་ཤེས་པ་གཉིས་སུ་འབྱེད་རིགས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་
མི་རིག་པར་ཐལ། སོ་སོ་སྐྱེ་བོའི་རྒྱུད་ཀྱི་ཤེས་པ་ཡིན་ན། འཁྲུལ་ཤེས་ཡིན་སྒོས་པའི་ཕྱིར། གཞན་ཡང། ཀུན་རྫོབ་ལ་སྣང་བ་སྟར་གྲུབ་པ་དང། སྣང་བ་ལྟར་མ་གྲུབ་པ་གཉིད་འབྱེད་རིགས་པར་ཐལ། དེ་ལ་ཡང་དག་ཀུན་རྫོབ་
དང་ལོག་པའི་ཀུན་རྫོབ་གཉིད་དུ་འབྱེད་རིགས་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་ན། སྣང་བ་ལྟར་མ་གྲུབ་པའི་ཁྱབ་པའི་ཕྱིར་ཏེ། དེ་ཡིན་ན་སྣང་ཚུལ་དང་གནས་ཚུལ་མི་མཐུན་པས་ཁྱབ་པའི་ཕྱིར། དེ་ཡིན་ན་རྫུན་པ་ཡིན་
པས་ཁྱབ་པའི་ཕྱིར། ཁོ་ན་རེ། རྣམ་མཁྱེན་ལ་སྣང་བ་ཆོས་ཅན། སྣང་བ་ལྟར་དུ་མ་གྲུབ་པར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་ན། རྣམ་མཁྱེན་ཆོས་ཅན། ཁྱོད་ལ་སྣང་བ་སྣང་བ་ལྟར་དུ་གྲུབ་པར་ཐལ། ཁྱོད་མ་འཁྲུལ་
པའི་ཤེས་པ་ཡིན་པའི་ཕྱིར། ཁྱབ་སྟེ། རང་ལ་སྣང་བ་སྣང་བ་ལྟར་དུ་གྲུབ་པའ་རིགས་པ་མ་འཁྲུལ་བའི་ཤེས་པའི་ཤེས་པའི་མཚན་ཉིད་ཡིན་པའི་ཕྱིར་ཏེ། དེའི་མཚན་ཉིད་ཡོད་པའི་ཕྱིར། ཟེར་ན། མ་ཁྱབ་སྟེ། རང་ལ་སྣང་བ་རང་ལ་སྣང་བ་

[055A]༄༅། །ལྟར་དུ་གྲུབ་པའི་རུགས་པ་མ་འཁྲུལ་པའི་ཤེས་པའི་མཚན་ཉིད་ཡིན་པའི་ཕྱིར། ཁ་ཅིག། ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་ཏེ། ཡང་དག་ཀུན་རྫོབ་དང་ལོགས་པའི་ཀུན་རྫོབ་གཉིས་སུ་འབྱེད་རིགས་ཟེར་ན།།
གཟུགས་དེ་འཇིག་རྟེན་ཤེས་ངོ་ལ་ལྟོས་ཏེ། ཡང་དག་ཀུན་རྫོབ་ཡིན་པར་ཐལ། དམ་བཅའ་འཐད་པའི་ཕྱིར་འདོད་ན། དེ་འཇིག་རྟེན་སེཧྶ་ངོ་ལ་ལྟོས་ཏེ་ཡང་དག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འཇིག་རྟེན་ཤེས་
ངོ་ལ་ལྟོས་ཏེ་རྫུན་པ་ཡིན་པའི་ཕྱིར་ཏེ། དེ་འཇིག་རྟེན་ཤེས་ངོ་ལ་ལྟོས་ཏེ། ཀུན་རྫོབ་ཡིན་པའི་ཕྱིར་ཏེ། དེ་དེ་ལ་ལྲོས་ཏེ་ཡང་དག་ཀུན་རྫོབ་ཡིན་པའི་ཕྱིར། རྟགས་ཁས། གཞན་ཡང། འཇིག་རྟེན་ཤེས་ངོ་ལ་ལྟོས་ཏེ། ཡང་དག་ཀུན་
རྫོབ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། མེད་པར་ཐལ། འཇིག་རྟེན་ཤེས་ངོ་ལ་ལྟོས་ཏེ། ཡང་དག་ཡིན་ན། འིག་རྟེན་ཤེས་ངོ་ལ་ལྟོས་ཏེ་ཀུན་རྫོབ་མ་ཡིན་དགོས་པའི་ཕྱིར། ཁོ་ན་རེ། འཇིག་རྟེན་ཤེས་ངོ་
ལ་ལྟོས་ཏེ། ཀུན་རྫོབ་བདེན་པ་མེད་པར་ཐལ། འཇིག་རྟེན་ཤེས་ངོ་ལ་ལྟོས་ཏེ། ཀུན་རྫོབ་ཡིན་ན། འཇིག་རྟེན་ཤེས་ངོ་ལ་ལྟོས་ཏེ། བདེན་པ་མ་ཡིན་དགོས་པའི་ཕྱིར། ཁྱབ་པ་འགྲིག། ཟེར་ན། མི་འགྲིག་གོ། འདོད་ན། འཇིག་
རྟེན་ཤེས་ངོ་ལ་ལྟོས་ཏེ་ཀུན་རྫོབ་བདེན་པ་ཡོད་པར་ཐལ། ཐ་སྙད་པའི་ཚད་མའི་ཤེས་ངོ་ལ་ལྟོས་ཏེ་ཀུན་རྫོབ་བདེན་པ་ཡོད་པའི་ཕྱིར། ཀུན་རྫོབ་བདེན་པ་དེ་ཐ་སྙད་པའི་ཚད་མའི་རྙེད་དོན་ཡིན་པའི་ཕྱིར། ཁ་ཅིག། འཇིག་རྟེན་ཤེས་
ངོ་ལ་ལྟོས་ཏེ་ཀུན་རྫོབ་ལ་ཡང་ལོག་གཉིས་སུ་འབྱེད་རིགས་ཟེར་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་དང་ཀུན་རྫོབ་ཀྱི་གཞི་མཐུན་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། མེད་པར་ཐལ། འཇིག་རྟེན་

[055B] དེ་ལ་ལྟོས་ཏེ་ཀུན་རྫོབ་མ་ཡིན་དོས་པའི་ཕྱིར། ཁ་ཅིག། ཊྐ་ཆེན་པས། འཇིག་རྟེན་ལ་ལྟོས་ཏེ་ཀུན་རྫོབ་ཀྱི་དབྱེ་བ་བཤད་པ། ཞེས་གསུངས་པ་མི་འཐད་པར་ཐལ། འཇིག་རྟེན་ཤེས་ངོ་
ལ་ལྟོས་ཏེ་ཡང་ལོག་གཉིས་སུ་འབྱེད་མི་རིགས་པའི་ཕྱིར། ཟེར་ན་མ་ཁྱབ། ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་པ་ལུང་དེའི་དོན་ཡིན་པའི་ཕྱིར། ཁ་ཅིག། འཕྲལ་གྱིས་འཁྲུལ་རྒྱུའི་མ་བསླད་པའི་
ཡུལ་དང་ཡུལ་ཅན་དང་རུང་ཡིན་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཡིན་པས་ཁྱབ། དེའི་བསླད་པའི་ཡུལ་དང་ཡུལ་ཅན་གང་རུང་ཡིན་ན། འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་ཁྱབ། ཟེར་ན། གང་ཟག་
རང་རྐྱ་ཐུབ་པའི་རྫས་ཡོད་དུ་འཛིན་པའི་རྟགས་པ་ལྷན་སྐྱེས་ཆོས་ཅན། དེར་ཐལ། དེའི་ཕྱིར། དེར་ཐལ། འཕྲལ་གྱི་འཁྲུལ་རྒྱུའི་མ་བསླད་པའི་ཡུལ་ཅན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། རང་དུ་
ལྟ་བ་དང་འབྲེལ་ཡོངས་སུ་ཟད། ཞེས་དང། ཊྐ་ཆེན་ལས། མདོ་ལས་ཀྱང་འཇིག་ལྟ་ལྷན་སྐྱེས་ཡོད་པར་བསྟན་ནོ། ཞེས་གསུངས་པའི་ཕྱིར། འདོད་ན། དེ་འཇིག་རྟེན་ཤེས་ངོ་ལ་ལྟོས་ཏེ་ཡང་དག་མ་ཡིན་པར་ཐལ། དེ་ལ་ལྟོས་ཏེ་
ལོག་པ་ཡིན་པའི་ཕྱིར། དེ་དེར་ཐལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་དེ་ལོག་པར་རྟོགས་ནུས་པའི་ཕྱིར། དེའི་རྒྱུད་ཀྱི་ཚད་མས་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་རྟོགས་པའི་
ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་རྟོགས་པའི་གང་ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་མི་དགོས་པའི་ཕྱིར། གཞན་ཡང། སྒྲ་རྟག་འཛིན་རྟོག་པ་ལྷན་སྐྱེས་ཆོས་ཅན་དེར་ཐལ། དེའི་ཕྱིར། དེར་ཐལ་

[056A]༄༅། །དེའི་མ་བསླད་པའི་ཡུལ་ཅན་ཡིན་པའི་ཕྱིར་ཏེ། བློ་ལྷན་སྐྱེས་ཡིན་པའི་ཕྱིར། འདོད་ན། མ་ཡིན་པར་ཐལ། འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པའི་ཕྱིར། དེ་དེར་ཐལ། སྟོང་ཉིད་ལ་བློ་ཁ་མ་
ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་དེ་ལོག་པར་རྟོགས་ནུས་པའི་ཕྱིར་ཏེ། དེའི་རྒྱུད་ཀྱི་ཐ་སྙད་པའི་ཚད་མས་སྒྲ་སྟག་དུ་རྟོགས་དུ་རྟོགས་ནུས་པའི་ཕྱིར། ཁོ་ན་རེ། སྒྲ་རྟག་འཛིན་རྟོགས་པ་ལྷན་སྐྱེས་མེད་པར་ཐལ་
གང་ཟག་རྟག་པར་འཛིན་པའི་བློ་ལྷན་སྐྱེས་པའི་ཕྱིར་ཏེ། དེ་བློ་ཀུན་བཏགས་ཡིན་པའི་ཕྱིར། དེར་ཐལ། གང་ཟག་རྟག་གཅིག་རང་དབང་ཅན་དུ་འཛིན་པའི་བློ་དེ་ཀུན་བཏགས་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་
དེར་ཐལ། དེ་མཐོང་སྤངས་ཡིན་པའི་ཕྱིར། གཞན་ཡང། ཁོ་ན་རེ། གང་ཟག་རྟག་གཅིག་རང་དབང་ཅན་དུ་འཛིན་པའི་བློ་ལྷན་སྐྱེས་ཡོད་པར་ཐལ། གང་ཟག་རྟག་པར་འཛིན་པའི་བློ་ལྷན་སྐྱེས་ཀྱང་ཡོད་གང་ཟག་རང་དབང་ཅན་དུ་འཛིན་པའི་
བློ་ལྷན་སྐྱེས་ཀྱང་ཡོད། དེ་ཅིག་ཏུ་འཛིན་པའི་དེ་ཡང་ཡོད་པའི་ཕྱིར། ཟེར་ན་མ་ཁྱབ་སྟེ། གང་ཟག་རྟག་གཅིག་རང་དབང་ཅན་དུ་འཛིན་པའི་ཞེས་པའི་དོན་གཅིག་དེ། གང་ཟག་ཆ་མེད་གཅིག་ཏུ་འཛིན་པ་ལ་བྱེད་ཅིང། གང་ཟག་ཆ་མེད་ཀྱི་གཅིག་ཏུ་འཛིན་པའི་བློ་ལྷན་སྐྱེས་མེད་པའི་
ཕྱིར། གཞན་ཡང། གྲུབ་མཐས་རྒྱུད་བསླད་པ་ལ་བརྟེན་ནས་གང་ཟག་རང་གི་མཚན་ཉིད་ཀྱི་གྲུབ་པ་འཐད་སྙམ་དུ་འཛིན་པའི་བློ་ལྷན་སྐྱེས་ཆོས་ཅན། དེར་ཐལ། དེའི་ཕྱིར། དེར་ཐལ། འཕྲལ་གྱི་འཁྲུལ་རྒྱུའི་བསླད་པའི་ཡུལ་
ཅན་ཡིན་པའི་ཕྱིར། ཆོས་ཅན་དེའི་ཕྱིར། འདོད་ན། དེ་སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་པར་རྟོགས་ནུས་པར་ཐལ། འདོད་པའི་ཕྱིར། འདོད་ན། དེ་དེའི་རྒྱུད་ཀྱི་ཐ་སྙད་པའི་

[056B] འདོད་པའི་ཕྱིར། འདོད་མི་ནུས་ཏེ། དེ་ལོག་ཤེས་སུ་རྟོགས་ནུས་པའི་གང་ཟག་ཡིན་ན། གང་ཟག་བདེན་མེད་དུ་རྟོགས་ནུས་པའི་གང་ཟག་ཡིན་དགོས་པའི་ཕྱིར། དེ་ཡིན་ན་
གང་ཟག་གི་བདེན་འཛིན་གྱི་ཞེན་ཡུལ་མེད་པར་རྟོགས་པའི་གང་ཟག་ཡིན་དགོས་པའི་ཕྱིར། ཁ་ཅིག།འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཡིན་ན། ཡོད་པས་ཁྱབ། ཟེར་ན། བདེན་གྲུབ་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། ཊྐ་ཆེན་ལས། བདག་འཛིན་ལྷན་སྐྱེས་གཉིས་ཀྱི་བཟུང་བའི་དོན་ལྟ་བུ་ནི། གནོད་པ་མེད་པའི་དབང་པོས་བཟུང་བ་ཞེས་པ་ཡིན་ལ། འཇིག་རྟེན་པའི་བསམ་པ་རང་ཁ་བ་ལ་ལྟོས་ནས་ཡང་དག་པ་འམ་བདེན་པ་ཡིན་མོད་
ཀྱང༑ ཐ་སྙད་དུ་ཡང་མེད་དེ། ཞེས་གསུངས་པའི་ཕྱིར། ཁ་ཅིག་ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད། ཞེས་པའི་འཇིག་རྟེན་པའི་ཤེས་པ་དེ་བདེན་འཛིན་ལ་བྱེད་ཟེར་ན། དེ་མི་འཐད་པར་
ཐལ༑ དེ་དང་ཐ་སྙད་པའི་ཚད་མའི་གཞི་མཐུན་ཡོད་པའི་ཕྱིར་ཏེ། ཊྐ་ཆེན་ལས། དེ་ཁོ་ན་ཉིད་ལ་མངོན་དུ་མ་ཕྱོགས་པའི་ཐ་སྙད་པའི་ཚད་མས་ལོག་པར་རྟོག་ན། འཇིག་རྟེན་པའི་ཤེས་པས་ལོག་པར་རྟོགས་པ་ཡིན་ནོ་
ཞེས་གསུངས་པའི་ཕྱིར། ཁ་ཅིག་འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་ན། འཇིག་རྟེན་རང་ཁ་བ་རྣམས་ཀྱི་ལོག་པར་རྟོགས་ནུས་པས། ཁྱབ་ཟེར་ན། སྤྱི་གཙོ་བོ་དང་དེ་འཛིན་པའི་རྟོགས་པ་ལ་སོགས་པ་ཆོས་ཅན། དེར་ཐལ་
དེའི་ཕྱིར། དེར་ཐལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས། དེ་རྣམས་ལོག་པར་རྟོགས་ནུས་པའི་ཕྱིར་ཏེ། དེའི་རྒྱུད་ཀྱི་ཐ་སྙད་པའི་ཚད་མས། དེ་རྣམས་མེད་པར་རྟོགས་ནུས་པའི་ཕྱིར། འདོད་མི་

[057A]༄༅། །ནུས་ཏེ། འཇིག་རྟེན་རང་ཁ་བ་རྣམས་ཀྱི་དེ་རྣམས་མེད་པར་རྟོགས་མི་ནུས་པའི་ཕྱིར། ཁ་ཅིག་ཤེས་པ་གང་ཞིག་རང་ཉིད་རང་གི་སྣང་ཡུལ་ལ་འཁྲུལ་པར་སེམས་ཙམ་པ་ཡན་ཆད་ཀྱི་གྲུབ་མཐའ་ལ་མ་
ཞུགས་པའི་འཇིག་རྟེན་རང་ག་བས་རྟོགས་ནུས་པ་དེ། འཇིག་རྟེན་ཤེས་ངོ་ལ་ལྟོས་ཏེ། ཡུལ་ཅན་ལོག་པའི་ཀུན་རྫོབ་ཀྱི་མཚན་ཉིད། དེ་གང་ཞིག་རང་ཉིད་རང་གི་སྣང་ཡུལ་ལ་འཁྲུལ་བར། འཇིག་རྟེན་རང་ག་བས་རྟོགས་
མི་ནུས་པར་སྟོང་ཉིད་རྟོགས་པའི་གང་ཟག་གིས་རྟོགས་དགོས་པ་དེ། དེ་ལ་ལྟོས་ཏེ་ཡུལ་ཅན་ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག། རང་ཉིད་རང་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པའི་འཇིག་རྟེན་རང་
འཇིག་རྟེན་རང་ག་བས་རྟོགས་ནུས་པ་དེ། འཇིག་རྟེན་ཤེས་ངོ་ལ་ལྟོས་ཏེ་ཡུལ་ལོག་པའི་ཀུན་རྫོབ་ཀྱི་མཚན་ཉིད། དེ་གང་ཞིག་རང་ཉིད་རང་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པའི་འཇིག་རྟེན་རང་
ག་བས་རྟོགས་མི་ནུས་པར། སྟོང་ཉིད་རྟོགས་པའི་གང་ཟག་གིས་རྟོགས་དགོས་པ་དེ། འཇིག་རྟེན་ཤེས་ངོ་ལ་ལྟོས་ཏེ། ཡུལ་ཡང་དག་ཀུན་རྫོབ་ཀྱི་མཚན་ཉིད། ཟེར་ན། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པ་
ཡིན་ན། སེམས་ཙམ་པ་ཡན་ཆད་ཀྱི་གྲུབ་མཐའ་ལ་མ་ཞུགས་པའི་གང་ཟག་གི། རང་ཉིད་ལོགས་པར་རྟོགས་མི་ནུས་པས་ཁྱབ་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། རྡུལ་ཕྲན་ཕྱོགས་ཀྱི་ཆ་མེད་བསགས་
པའི་རགས་པ་དང། དེ་འཛིན་པའི་ཚད་མ་རྫས་ཞན་དུ་འཛིན་པའི་རྟོགས་པ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་ཚད་མས་དེ་ལོག་པར་རྟོགས་ནུས་པའི་ཕྱིར་ཏེ་

[057B] དེ་ལོག་པར་རྟོགས་པའི་གང་ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་མི་དགོས་པའི་ཕྱིར། འདོད་
ན༑ དེ་མི་ནུས་པར་ཐལ། དེ་ལོག་པར་རྟོགས་པའི་མདོ་སྡེ་པ་ཡང་མེད། དེ་འདྲའི་བྱེ་བྲག་སྨྲ་བ་ཡང་མེད་པའི་ཕྱིར། དང་པོ་དེར་ཐལ། མདོ་སྡེ་པས་རྡུལ་ཕྲན་ཕྱོགས་ཀྱི་ཆ་མེད་བསགས་པའི་རགས་པ་དང། དེ་འཛིན་པའི་ཚད་མ་རྫས་
གཞན་དུ་ཁས་ལེན་པའི་ཕྱིར། གཉིས་པ་དེར་ཐལ། བྱེ་བྲག་ཏུ་སྨྲ་བས་རྡུལ་ཕྲན་ཕྱོགས་ཀྱི་ཆ་མེད་བསགས་པའི་རགས་པ་དང། དེ་འཛིན་པའི་ཚད་མ་རྫས་གཞན་དུ་ཁས་ལེན་པའི་ཕྱིར་ཏེ། དེས་ཕྱི་རོལ་གྱི་དོན་ཁས་ལེན་པའི་ཕྱིར།།
གཞན་ཡང། སྤྱི་གཙོ་བོ་ཆོས་ཅན། རང་གཙོ་བོར་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་ནུས་པར་ཐལ། འཇིག་རྟེན་ཤེས་ངོ་ལ་ལྟོས་ཏེ་ཡུལ་ལོག་པ་ཡིན་པའི་ཕྱིར། དེ་དེར་ཐལ། སྟོང་
ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་དེ་ལོག་པར་རྟོགས་ནུས་པའི་ཕྱིར་ཏེ། དེའི་རྒྱུད་ཀྱི་ཐ་སྙད་པའི་ཚད་མས་དེ་མེད་པར་རྟོགས་ནུས་པའི་ཕྱིར། འདོད་ན། དེ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་
རྟོགས་ནུས་པར་ཐལ། འདོད་པའི་ཕྱིར། འདོད་ན། དེ་མེད་པར་འཇིག་རྟེན་རང་ག་བས་རྟོགས་ནུས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་མེད་པར་རྟོགས་པའི་གང་ཟག་ཡིན་ན། གྲུབ་མཐའ་རྣམ་དབྱེ་ལ་རྨོངས་པའི་གང་ཟག་
མ་ཡིན་དགོས་པའི་ཕྱིར། ཁ་ཅིག། ཀུན་རྫོབ་བདེན་པ་གཞི་མ་གྲུབ་སྟེ། ཀུན་རྫོབ་བདེན་པ་དེ་ཉོན་མོངས་ཅན་གྱི་མ་རིག་པའི་དབང་གིས་བཞག་པའི་ཕྱིར་ཏེ། རང་འགྲེལ་ལས། རེ་ཞིག་སྲིད་པའི་ཡན་ལག་གིས་བསྡུས་པའི་ཉོམ་མོངས་ཅན་གྱི་

[058A]༄༅། །མ་རིགས་པའི་དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གོ་ཞེས་གསུངས་པའི་ཕྱིར། ཟེར་ན། དོན་དམ་བདེན་པ་ཆོས་ཅན། ཚད་མས་དམིགས་པར་ཐལ། ཡོད་པའི་ཕྱིར། འདོད་ན། དེ་དམིགས་བྱེད་ཀྱི་ཚད་
མ་ཡོད་པར་ཐལ། འདོད་པའི་ཕྱིར། འདོད་ན། དེ་དམིགས་བྱེད་ཀྱི་ཚད་མ་ཆོས་ཅན། དོན་དམ་བདེན་པ་ཡིན་པར་ཐལ། ཡོད་པའི་ཕྱིར། འདོད་ན། མ་ཡིན་
པར་ཐལ། ཀུན་རྫོབ་བདེན་པ་ཡིན་པའི་ཕྱིར་ཏེ། ཤེས་པ་ཡིན་པའི་ཕྱིར་ཏེ། གཞན་ཡང། སངས་རྒྱས་འཕགས་པའི་རྒྱུད་ལ་སྙིང་རྗེ་ཆེན་པོ་མེད་པར་ཐལ། དེའི་རྒྱུད་ལ་ཀུན་རྫོབ་དངོས་སུ་ཡུལ་དུ་བྱེད་པའི་མཁྱེན་པ་མེད་པའི་
ཕྱིར་ཏེ༑ ཀུན་རྫོབ་བདེན་པ་མེད་པའི་ཕྱིར་ཏེ། འདོད་ན། གང་ཕྱིར་བརྩེ་ཉིད་རྒྱལ་བའི་ལོ་ཐོག་ཕུན་ཚོགས་འདི་ནི། ཞེས་སོགས་སྙིང་རྗེ་ཆེན་པོ་འདི་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་གལ་
ཆེ་བའི་རྒྱུ་མཚན་གྱི་སྙིང་རྗེ་ཆེན་པོ་ལ་མཆོད་བརྗོད་མཛད་པ་མ་ཡིན་པར་ཐལ། འདོད་པའི་ཕྱིར། ཁོ་ན་རེ། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་བཅུའི་མཉམ་བཞག་ཡེ་ཤེས་ལ་ཀུན་རྫོབ་ཀྱི་སྣང་བ་ཇི་གསལ་
ཇི་གསལ་དུ་འགྲོ་བར་ཐལ། སངས་རྒྱས་ཀྱི་ས་ནས་ཀུན་རྫོབ་ཀྱི་སྣང་བ་ཡོད་པའི་ཕྱིར། ཟེར་ན། མ་ཁྱབ། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་བཅུའི་མཉམ་བཞག་ཡེ་ཤེས་ལ་ཀུན་རྫོབ་ཀྱི་སྣང་བ་ཡོད་པར་
ཐལ་ལོ། ཟེར་ན། འོ་ན། དེ་འདྲའི་མཉམ་བཞག་ཡེ་ཤེས་ལ་ཀུན་རྫོབ་ཀྱི་སྣང་བ་ཇེ་ཆུང་ཇེ་ཆུང་དུ་འགྲོ་བར་ཐལ། སངས་རྒྱས་ཀྱི་ས་ནས་ཀུན་རྫོབ་ཀྱི་སྣང་བ་མེད་པའི་ཕྱིར། ཁྱབ་པ་འགྲིག་འདོད་ན། དེ་འདྲའི་ས་དང་པོའི་མཉམ་བཞག་

[058B] ཁོ་ན་རེ། ལམ་འབྲས་བུ་དང་བཅས་པ་རྗེས་སུ་མཐུན་པ་བསྟན་པ་མ་ཡིན་པར་ཐལ། སྔགས་ལམ་དུ་དཀྱིལ་འཁོར་རེ་རེའི་སྔོན་དུ་ཡང་ཀུན་རྫོབ་ཀྱི་སྣང་བ་དགག་དགོས་ཤིང། སངས་རྒྱས་ཀྱི་སར་
ཀུན་རྫོབ་མཐའ་དག་སྣང་བའི་ཕྱིར། ཟེར་ན། མ་ཁྱབ་སྟེ། ལམ་འབྲས་བུ་དང་བཅས་པ་རྗེས་སུ་མཐུན་པ་བསྟན་པ་མ་ཡིན་པར་ཐལ། སྔགས་ལམ་དུ་སྐྱེད་རིམ་སྒོམ་པའི་ཚེ་ལྷའི་སྐུ་ལ་ང་རྒྱལ་བཞག་དགོས་ཤིང། སངས་རྒྱས་ཀྱི་སར་ཀུན་རྫོབ་མཐའ་དག་མི་
སྣང་བའི་ཕྱིར། ཁྱབ་པ་འགྲིག། ཡང་ཁོ་ན་རེ། སངས་རྒྱས་འཕགས་པའི་རྒྱུད་ལ་སྟོབས་བཅུ་ལ་སོགས་པ་ཡོད་པར་གསུངས་ན། དེའི་རྒྱུད་ལ་སྟོབས་བཅུ་ལ་སོགས་པ་ཡོད་དགོས་པར་ཐལ། དེའི་རྒྱུད་ལ་སྟོབས་བཅུ་ལ་སོགས་པ་ཡོད་
པའི་ཕྱིར། འདོད་ན། སྟོན་པ་འཀྱ་ཐུབ་པ་དེ་འདོད་པའི་རྟེན་ལ་གསར་དུ་སངས་རྒྱས་པར་ཐལ། དེ་འདོད་པའི་རྟེན་ལ་སངས་རྒྱས་ཚུལ་བསྟན་པའི་ཕྱིར། ཟེར་ན། མི་འགྲིག་ཡང་ཁོ་ན་རེ། ཀུན་རྫོབ་དུ་ཡོད་ན་ཡོད་དགོས་པར་ཐལ། ཀུན་
རྫོབ་བདེན་པ་ཡོད་པའི་ཕྱིར། འདོད་ན། འཁྲུལ་ངོར་ཡོད་ན་ཡོད་དགོས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། སྒྱུ་མའི་རྟ་གླང་ཡིན་པ་ཆོས་ཅན། དེར་ཐལ། དེའི་ཕྱིར། གཞན་ཡང། ཁོ་ན་རེ། ཀུན་རྫོབ་བདེན་པ་གཞི་མ་
གྲུབ་སྟེ། གཞི་གྲུབ་ན་ཚད་མས་གྲུབ་དགོས། ཚད་མའི་དོན་སླུ་མེད་དང། སླུ་མེད་ཀྱི་དོན་བདེན་གྲུབ་ཡིན་པའི་ཕྱིར་ཞེ་ན། དོན་དམ་བདེན་པ་ཆོས་ཅན། བདེན་གྲུབ་ཡིན་པར་ཐལ། སླུ་མེད་ཡིན་པའི་ཕྱིར། ཚད་གྲུབ་ཡིན་པའི་ཕྱིར། འཁོར་གསུམ་
ཡང་ཁོ་ན་རེ། མ་དག་པའི་སྣོད་ཀྱི་འཇིག་རྟེན་དེ་འཁྲུལ་རྒྱུ་ལས་ཉོན་གྱི་དབང་གིས་བྱུང་བ་མ་ཡིན་པར་ཐལ། དེ་སངས་རྒྱས་ཀྱི་ཡེ་ཤེས་ལ་སྣང་བའི་ཕྱིར། འདོད་ན། དེ་འཁྲུལ་རྒྱུ་ལས་ཉོན་གྱི་དབང་གིས་སྐྱེད་པ་མ་ཡིན་པར་ཐལ། འདོད་པའི་ཕྱིར་

[059A]༄༅། །ཟེར་ན། མ་ཁྱབ། འདོད་ན། འཇིག་རྟེན་སྣ་ཚོགས་ལས་ལས་སྐྱེས་ཞེས་གསུངས་པ་མི་འཐད་པར་ཐལ། ཡང་ཁོ་ན་རེ། འབྱུང་ལུས་བེམ་ཆོས་མཐའ་དག་དང་བྲལ་བའི་སངས་རྒྱས་ཀྱི་སྐུ་འགྲུབ་པའི་ཕྱིར་དུ། སྒྱུ་ལུས་
ལ་སོགས་པའི་ལམ་སྒོམ་པ་དོན་མེད་པར་ཐལ། སངས་རྒྱས་ཀྱི་ཡེ་ཤེས་ལ་བེམ་ཆོས་མཐའ་དག་སྣང་བའི་ཕྱིར། ཟེར་ན། མ་ཁྱབ། ཡང་ཁོ་ན་རེ། འདི་ན་ཇི་ལྟར་སད་བཞིན་ཇི་སྲིད་དུ། མ་སད་དེ་སྲིད་དེ་ལ་གསུམ་པོ་ཡོད། སད་
པར་གྱུར་ན་གསུམ་ཆར་ཡོད་མིན་ལྟར། གཏི་མུག་གཉིད་སད་ལས་དེ་དེ་བཞིན་ནོ། །ཞེས་གསུངས་པ་མི་འཐད་པར་ཐལ། སངས་རྒྱས་ཀྱི་ཡེ་ཤེས་ལ་ཡུལ་དབང་རྣམ་ཤེས་གསུམ་སྣང་བའི་ཕྱིར། ཟེར་ན། མ་ཁྱབ་སྟེ། ཇི་ལྟ་བ་རྟོགས་
པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཡུལ་དབང་རྣམ་ཤེས་གསུམ་མེད་པ་ལུང་དེའི་དོན་ཡིན་པའི་ཕྱིར། གཞན་ཡང། ཁོ་ན་རེ། གཟུགས་འཛིན་དབང་པོའི་མངོན་སུམ་ཉིད་དུ་སྒྲོ་བཏགས་ནས། གཞལ་བྱ་
ཚད་མ་ཉིད་དུ་རྟོགས་པར་བྱེད་པ་དེ་ཡང་ཆེས་ཤིན་ཏུ་མ་འྦེརླ་བ་ཉིད་དོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ་སྟེ། གཟུགས་འཛིན་དབང་པོའི་མངོན་སུམ་དེ། གཟུགས་ལ་རང་ངོས་ནས་གྲུབ་པའི་མངོན་
སུམ་གྱི་ཚད་མ་མ་ཡིན་པ་ལུང་དེའི་དོན་ཡིན་པའི་ཕྱིར། ཁོ་ན་རེ། དེ་གཟུགས་ལ་མངོན་སུམ་གྱི་ཚད་མ་མ་ཡིན་པར་ཐལ། དེ་ལ་གཟུགས་བདེན་པར་སྣང་ཡང། གཟུགས་བདེན་མེད་ཡིན་པའི་ཕྱིར། ཁྱབ་སྟེ། བཞི་བརྒྱ་པའི་འགྲེལ་

[059B] རྣམ་པ་གཞན་དུ་གནས་པའི་དངོས་པོ་ལ་རྣམ་པ་གཞན་དུ་སྣང་བའི་ཕྱིར། དེ་ལྟ་བུར་གྱུར་པ་ནི་ཚད་མ་ཉིད་དུ་བཏགས་པར་རིགས་པ་མ་ཡིན་ཏེ། རྣམ་པར་ཤེས་པ་ཐམས་ཅད་ཚད་མ་ཉིད་དུ་ཐལ་བ་འགྱུར་བའི་ཕྱིར། ཞེས་གསུངས་
པའི་ཕྱིར། ཟེར་ན། སྐྱོན་མེད་དེ། གཟུགས་འཛིན་དབང་པོའི་མངོན་སུམ་དེ་གཟུགས་ལ་རང་ངོས་ནས་གྲུབ་པའི་མངོན་སུམ་གྱི་ཚད་མ་མ་ཡིན་ཏེ། དེ་ལ་གཟུགས་བདེན་པར་སྣང་ཡང་གཟུགས་བདེན་པར་མེད་པའི་ཕྱིར། ཞེས་པའི་དོན་ཡིན་པའི་
ཕྱིར༑ ཡང་ཁོ་ན་རེ། ཀུན་རྫོབ་བདེན་པ་གཞི་མ་གྲུབ་སྟེ། རེ་ཞིག་སྲིད་པའི་ཡན་ལག་གི་བསྡུས་པའི་ཉོན་མོངས་པ་ཅན་གྱི་མ་རིག་པའི་དབང་གིས་ཀུན་རྫོབ་ཀྱི་བདེན་པ་རྣམ་པར་བཞོག་གོ་ཞེས་ཀུན་རྫོབ་བདེན་པ་ཉོན་མོངས་ཅན་གྱི་མ་རིགས་པའི་
དབང་གིས་བཞག་པར་གསུངས་པ་དང། འདུ་བྱེད་གཟུགས་རྙན་སོགས་དང་འདྲ་བར་གཟིགས་པ་རྣམས་ལ་ནི། བཅོས་མའི་རང་བཞིན་ཡིན་གྱི། བདེན་པ་ནི་མ་ཡིན་ཏེ། བདེན་པར་མངོན་པར་རློམ་པ་མེད་པའི་ཕྱིར། ཞེས་ཉན་རང་དགྲ་བཅོམ་
པ་དང་དག་ས་ལ་གནས་པའི་སེམས་པའི་རྒྱུད་ལ་ཀུན་རྫོབ་ཙམ་འཇོག་ཤེས་ཀྱི་བློ་ཡོད་ཀྱང། ཀུན་རྫོབ་བདེན་པ་འཇོག་ཤེས་ཀྱི་བློ་མེད་པར་གསུངས་པ་དང། སྣང་བ་མེད་པའི་ཡུལ་གྱི་རང་བཞིན་མངའ་བ་རྣམས་ལ་ནི་མ་ཡིན་ནོ། །ཞེས་སངས་
རྒྱས་ཀྱི་ས་ན། ཀུན་རྫོབ་ཙམ་ཡང་འཇོག་ཤེས་ཀྱི་བློ་མེད་པར་གསུངས་པའི་ཕྱིར། ཟེར་ན། སྐྱོན་མེད་དེ། ཀུན་རྫོབ་བདེན་པ་ཞེས་པའི་ཚིག་ཟུར་གྱི་ཀུན་རྫོབ་དེ་བདེན་འཛིན་ལ་བྱེད་པ་ལུང་དེའི་དོན་དང། གཟུགས་སོགས་ཉན་རང་དགྲ་བཅོམ་
པ་དང་དག་ས་ལ་གནས་པའི་སེམས་པའི་རྒྱུད་ཀྱི་རྗེས་ཐོབ་ཡེ་ཤེས་ཀྱི་ངོར་ཀུན་རྫོབ་ཙམ་ཡིན་གྱི་བདེན་པ་ནི་མ་ཡིན་ཏེ། དེ་རྣམས་ཀྱི་བདེན་འཛིན་མ་ལུས་པར་སྤངས་པའི་ཕྱིར། ཞེས་པ་ལུང་དེའི་དོན་ཡིན་པའི་ཕྱིར། དེས་ན། ཀུན་རྫོབ་

[060A]༄༅། །བདེན་པ་ཞེས་པའི་ཚིགས་ཟུར་གྱི་ཀུན་རྫོབ་དང། ཀུན་རྫོབ་དུ་ཡོད་ཞེས་པའི་ཀུན་རྫོབ་གཉིས་མིང་གཅིག་ཀྱང་དོན་གཅིག་སྟེ། ཀུན་རྫོབ་བདེན་པ་ཞེས་པའི་ཚིག་ཟེར་གྱི་ཀུན་རྫོབ་དེ་ཉོན་མོངས་ཅན་གྱི་མ་རིག་པའི་
བདེན་འཛིན་ལ་བྱེད་ཅིང། ཀུན་རྫོབ་དུ་ཡོད་ཞེས་པའི་ཚིག་ཟེར་གྱི་ཀུན་རྫོབ་དེ། ཐ་སྙད་དཔྱོད་བྱེད་ཀྱི་ཚད་མ་ལ་བྱེད་པའི་ཕྱིར། ཊིཀ་ཆེན་ལས། ཀུན་རྫོབ་ཀྱི་བདེན་པའི་མཚན་གཞི་བུམ་པ་ལ་སོགས་པ་རྙེད་པ། དབུ་མའི་ལྟ་བ་
མ་རྙེད་པ་ལ་ཡང་ཡོད་མོད་ཀྱང། གཞི་དེ་ཀུན་རྫོབ་ཀྱི་བདེན་པ་ཡིན་པར། ཚད་མས་རྙེད་པ་ལ་ནི། སྔོན་དུ་དབུ་མའི་ལྟ་བ་རྙེད་པ་ཅིག་ངེས་པར་དགོས་ཏེ། གཞི་དེ་ཀུན་རྫོབ་ཀྱི་བདེན་པར་གྲུབ་ན་རྫུན་པར་འགྲུབ་དགོས་ཤིང་
རྫུན་པར་དངོས་སུ་འགྲུབ་པ་ལ་གཞི་དེ་ལ་སྔོན་དུ་བདེན་གྲུབ་ཚད་མས་ཁེགས་དོགས་པའི་ཕྱིར། ཞེས་གསུངས། འདིའི་དོན་ལ་ཁ་ཅིག་ཀུན་རྫོབ་བདེན་པ་ཚད་མས་རྟོགས་པ་ལ། དོན་དམ་བདེན་པ་ཚད་མས་རྟོགས་པ་སྔོན་དུ་འགྲོ་དགོས་
ཟེར་ན། ཀུན་རྫོབ་བདེན་པ་རྟོགས་པའི་བློ་དེ་ཐབས་དང། དོན་དམ་བདེན་པ་རྟོགས་པའི་བློ་དེ་ཐབས་བྱུང་ཡིན་པའི་ཁྱད་པར་མི་འཐད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཐ་སྙད་བདེན་པ་ཐབས་གྱུར་པ་དང། །དོན་
དམ་བདེན་པ་ཐབས་བྱུང་གྱུར་པ་དེ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། ཀུན་རྫོབ་བདེན་པ་ཚད་མས་རྟོགས་ནས། དོན་དམ་བདེན་པ་ཚད་མས་རྟོགས་པའི་གང་ཟག་ཡོད་པར་ཐལ། ཀུན་རྫོབ་
བདེན་པ་རྟོགས་པའི་བློ་དེ་ཐབས་དང། དོན་དམ་བདེན་པ་རྟོགས་པའི་བློ་དེ། ཐབས་བྱུང་ཡིན་པའི་ཁྱད་པར་འཐད་པའི་ཕྱིར། འདོད་ན། དེ་འདྲ་བའི་གང་ཟག་དེས་ཁོ་ཁོ་རང་ཡིན་པར་ཐལ། ཁོ་ཡོད་པའི་ཕྱིར། དེ་ཆོས་ཅན། དེ་མ་

[060B] དོན་དམ་བདེན་པ་ཚད་མས་རྟོགས་པའི་གང་ཟག་ཡིན་པའི་ཕྱིར། དེར་ཐལ། གནས་ལུགས་ཚད་མས་རྟོགས་པའི་གང་ཟག་ཡིན་པའི་ཕྱིར་ཏེ། ཀུན་རྫོབ་བདེན་པའི་གནས་ལུགས་ཚད་མས་རྟོགས་པའི་གང་ཟག་ཡིན་པའི་
ཕྱིར་ཏེ། དེ་བདེན་སྟོང་དུ་ཚད་མས་རྟོགས་པའི་གང་ཟག་ཡིན་པའི་ཕྱིར་ཏེ། ཀུན་རྫོབ་བདེན་པ་བརྫུན་པར་ཚད་མས་རྟོགས་པའི་གང་ཟག་ཡིན་པའི་ཕྱིར། ཁྱབ་སྟེ། བརྫུན་པར་དངོས་སུ་འགྲུབ་པ་ལ་གཞི་དེ་ལ་སྔོན་དུ་བདེན་གྲུབ་ཚད་མས་ཁེགས་
དགོས་པའི་ཕྱིར། ཞེས་གསུངས་པའི་ཕྱིར། རྟགས་དེར་ཐལ། ཀུན་རྫོབ་བདེན་པ། ཀུན་རྫོབ་བདེན་པར་ཚད་མས་རྟོགས་པའི་གང་ཟག་ཡིན་པའི་ཕྱིར་ཏེ། ཀུན་རྫོབ་བདེན་པ་ཚད་མས་རྟོགས་པའི་གང་ཟག་ཡིན་པའི་ཕྱིར། ཟེར་ན་
མ་ཁྱབ། ཡང་ཁོ་ན་རེ། དེ་ཆོས་ཅན། དོན་དམ་བདེན་པ་ཚད་མས་རྟོགས་པའི་གང་ཟག་ཡིན་པར་ཐལ། དབུ་མའི་ལྟ་བ་རྙེད་པའི་གང་ཟག་ཡིན་པའི་ཕྱིར། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་རྟོགས་པའི་གང་ཟག་ཡིན་པའི་
ཕྱིར། ཁྱབ་སྟེ། གཞི་དེ་ཀུན་རྫོབ་ཀྱི་བདེན་པ་ཡིན་པར་ཚད་མ་རྙེད་པ་ལ་ནི་སྔོན་དུ་དབུ་མའི་ལྟ་བ་རྙེད་པ་ཅིག་ངེས་པར་དགོས་ཏེ། ཞེས་གསུངས་པའི་ཕྱིར། རྟགས་གྲུབ་སྟེ། ཀུན་རྫོབ་བདེན་པ་ཚད་མས་རྟོགས་པའི་གང་ཟག་
ཡིན་པའི་ཕྱིར། ཟེར་ན། མ་ཁྱབ། འོ་ན། བུམ་པ་ཚད་མས་རྟོགས་པའི་གང་ཟག་ཡིན་ན། བུམ་པའི་གནས་ལུགས་ཚད་མས་རྟོགས་པའི་གང་ཟག་ཡིན་དགོས་པར་ཐལ། ཀུན་རྫོབ་བདེན་པ་ཚད་མས་རྟོགས་པའི་གང་ཟག་ཡིན་ན། ཀུན་
རྫོབ་བདེན་པའི་གནས་ལུགས་ཚད་མ་རྟོགས་པའི་གང་ཟག་ཡིན་དགོས་པའི་ཕྱིར་ཏེ། ཀུན་རྫོབ་བདེན་པ་ཚད་མས་རྟོགས་པའི་གང་ཟག་ཡིན་ན། དེ་བདེན་སྟོང་ཚད་མས་རྟོགས་པའི་གང་ཟག་ཡིན་དགོས་པའི་ཕྱིར་ཏེ། ཀུན་རྫོབ་བདེན་པ་

[061A]༄༅། །ཚད་མས་རྟོགས་པའི་གང་ཟག་ཡིན་ན། ཀུན་རྫོབ་བདེན་པ་ཁོ་ཁོ་རང་དུ་ཚད་མས་རྟོགས་པའི་གང་ཟག་ཡིན་དགོས། དེ་དེར་ཚད་མས་རྟོགས་པ་ལ། དེ་བདེན་སྟོང་ཚད་མས་རྟོགས་པ་སྔོན་དུ་འགྲོ་དགོས་པའི་
ཕྱིར། དེ་བརྫུན་པར་ཚད་མས་རྟོགས་པ་ལ། དེ་བདེན་སྟོང་དུ་ཚད་མས་རྟོགས་པ་སྔོན་དུ་འགྲོ་དགོས་པའི་ཕྱིར། ཁྱབ་སྟེ། བརྫུན་པར་དངོས་སུ་འགྲུབ་པ་ལ་གཞི་དེ་ལ་སྔོན་དུ་བདེན་གྲུབ་ཚད་མས་ཁེགས་དགོས་པའི་ཕྱིར། ཞེས་
གསུངས་པའི་ཕྱིར། ཟེར་ན། སངས་རྒྱས་འཕགས་པ་ཆོས་ཅན། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་རྟོགས་པའི་གང་ཟག་ཡིན་པར་ཐལ། ཀུན་རྫོབ་བདེན་པ་ཚད་མས་ངེས་པའི་གང་ཟག་ཡིན་པའི་ཕྱིར། ཁྱབ་པ་ཁས་
འདོད་ན། ཀུན་རྫོབ་བདེན་པ་ཀུན་རྫོབ་བདེན་པར་ཚད་མས་རྟོགས་པར་ཐལ། དེ་ལྟར་སངས་རྒྱས་འཕགས་པས་རྟོགས་པའི་ཕྱིར། འདོད་ན། ཀུན་རྫོབ་བདེན་པ་ཀུན་རྫོབ་བདེན་པར་ཡོད་པར་ཐལ། འདོད་པའི་ཕྱིར། འདོད་ན་
གཞི་གྲུབ་ན་ཀུན་རྫོབ་བདེན་པར་ཡོད་པས་ཁྱབ་པར་ཐལ། འདོད་པའི་ཕྱིར། འདོད་ན། ཁྱོད་བདེན་པར་མེད་པ་ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་
ཐལ། བུམ་པ་བདེན་སྟོང་དེ་བུམ་པའི་གནས་ལུགས་ཡིན་པའི་ཕྱིར། འདོད་ན། ཀུན་རྫོབ་ཆོས་ཅན། དེར་ཐལ། དེའི་ཕྱིར། འདོད་ན། ཀུན་རྫོབ་བདེན་པར་མེད་པ་ཆོས་ཅན། ཁྱོད་ཡོད་པར་ཐལ། ཁྱོད་ཀུན་རྫོབ་ཀྱི་གནས་
ལུགས་ཡིན་པའི་ཕྱིར། འདོད་ན་སོང། ཀུན་རྫོབ་བདེན་པར་མེད་པ་མེད་པར་ཐལ། གཞི་གྲུབ་ན་ཀུན་རྫོབ་བདེན་པར་ཡོད་པས་ཁྱབ་པའི་ཕྱིར། གཞན་ཡང། བུམ་པ་ཚད་མས་ངེས་པ་ལ། བུམ་བའི་གནས་ལུགས་ཚད་མས་

[061B] ཀུན་རྫོབ་བདེན་པ་ཚད་མས་ངེས་པ་ལ། དེའི་གནས་ལུགས་ཚད་མས་ངེས་ལ་སྔོན་དུ་འགྲོ་དགོས་པའི་ཕྱིར་ཏེ། དེ་ཚད་མས་ངེས་པ་ལ། བདེན་མེད་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར་
བྱས་པ་ལ་ཁོ་ན་རེ། ཀུན་རྫོབ་བདེན་པ་ཚད་མས་ངེས་པ་ལ་དེའི་གནས་ལུགས་ཚད་མས་ངེས་པ་སྔོན་དུ་འགྲོ་དགོས་པར་ཐལ། ཀུན་རྫོབ་བདེན་པ་ཀུན་རྫོབ་བདེན་པ་ཡིན་པར་ཚད་མས་ངེས་པ་ལ། ཀུན་རྫོབ་བདེན་པ་ཀུན་རྫོབ་བདེན་པ་
ཡིན་པའི་གནས་ལུགས་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར་ཏེ། དེ་ཚད་མས་ངེས་པ་ལ། དེ་བདེན་སྟོང་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར་ཏེ། དེ་ཚད་མས་ངེས་པ་ལ། ཀུན་རྫོབ་བདེན་པ་བདེན་མེད་དུ་
ཚད་མས་ངེས་པ་སྔོན་དུ་འགྲོ་དགོས་པའི་ཕྱིར་ཏེ། རང་འགྲེལ་ལས། དེ་ཡང་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་མོངས་ཅན་གྱི་མ་རིག་པ་སྤངས་པ་འདུ་བྱེད་གཟུགས་བརྙན་དང་འདྲ་བར་གཟིགས་པ་རྣམས་
ལ་ནི་བཅོས་མའི་རང་བཞིན་ཡིན་གྱི་བདེན་པ་ནི་མ་ཡིན་ཏེ། བདེན་པ་མངོན་པར་རློམ་པ་མེད་པའི་ཕྱིར་རོ། །ཞེས་གསུངས། དེའི་དོན་ལ་སྔ་རབ་པ་ཁ་ཅིག་གཟུགས་སྒྲ་ལ་སོགས་པ་རྣམས་ཆོས་ཅན། ཉན་རང་དང་དག་ས་ལ་གནས་
པའི་བྱང་སེམས་རྣམས་ཀྱི་དོན་ཀུན་རྫོབ་ཙམ་ཡིན་གྱི། ཀུན་རྫོབ་ཀྱི་བདེན་པ་ནི་མ་ཡིན་ཏེ། དེ་རྣམས་ཀྱི་རྒྱུད་ལ་བདེན་འཛིན་མེད་པའི་ཕྱིར་ཏེ། དེ་རྣམས་ཀྱི་བདེན་འཛིན་སྤངས་ཟིན་པའི་ཕྱིར། ཞེ་ན། ཉན་རང་དགྲ་བཅོམ་པ་དང་དག་ས་
ལ་གནས་པའི་བྱང་སེམས་ཀྱི་ངོར། གཟུགས་སོགས་ཀུན་རྫོབ་ཀྱི་བདེན་པ་མ་ཡིན་པའི་སྒྲུབ་བྱེད་དུ། དེ་རྣམས་ཀྱི་རྒྱུད་ལ་བདེན་འཛིན་མེད་པ་འགོད་པ་མི་རིགས་ཏེ། གཞི་དེ་ཀུན་རྫོབ་ཀྱི་བདེན་པར་འགྲུབ་པ་ལ། གཞི་དེ་བརྫུན་པར་འགྲུབ་

[062A]༄༅། །དགོས་ཤིང། གཞི་དེ་བརྫུན་པར་འགྲུབ་པ་ལ། གཞི་དེ་ལ་བདེན་གྲུབ་བློ་ངོར་ཁེགས་དགོས་པའི་ཕྱིར། རང་ལུགས་ནི། གཟུགས་སྒྲ་ལ་སོགས་པ་ཆོས་ཅན། ཉན་རང་དགྲ་བཅོམ་པ་དང་དག་ས་ལ་གནས་
པའི་བྱང་སེམས་ཀྱི་ངོར། ཀུན་རྫོབ་ཙམ་ཡིན་གྱི་བདེན་གྲུབ་ནི་མ་ཡིན་ཏེ། དེ་རྣམས་ཀྱི་རྒྱུད་ལ་བདེན་འཛིན་མེད་པའི་ཕྱིར། ཞེས་པ་ལུང་དེའི་དོན་ཡིན། བྱས་པ་ལ་ཁོ་ན་རེ། གཟུགས་ཆོས་ཅན། དག་ས་ལ་གནས་པའི་བྱང་
སེམས་ཀྱི་ངོར་བདེན་གྲུབ་ཡིན་པར་ཐལ། དེའི་སྣང་ངོར་བདེན་གྲུབ་ཡིན་པའི་ཕྱིར། དེའི་རྒྱུད་ལ་དེ་བདེན་པར་སྣང་བའི་བློ་ཡོད་པའི་ཕྱིར། ཞེ་ན། གཟུགས་བྱང་སེམས་སྦྱོར་ལམ་པའི་ངོར་བདེན་གྲུབ་ཡིན་པར་ཐལ། དེ་དེའི་སྣང་
ངོར་བདེན་གྲུབ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ལ་གཟུགས་བདེན་གྲུབ་ཏུ་སྣང་བའི་བློ་ཡོད་པའི་ཕྱིར། རྩ་བར་འདོད་མི་ནུས་ཏེ། གཟུགས་དེའི་ངོར་བདེན་མེད་ཡིན་པའི་ཕྱིར་ཏེ། བྱང་སེམས་སྦྱོར་ལམ་
པ་དེ་གཟུགས་བདེན་མེད་དུ་ཚད་མས་ངེས་པའི་གང་ཟག་ཡིན་པའི་ཕྱིར། ཁ་ཅིག། ཀུན་རྫོབ་བདེན་པ་མེད་དེ། བདེན་འཛིན་དེ་ཀུན་རྫོབ་བདེན་པ་འཇོགས་བྱེད་ཀྱི་བློ་ཡིན་པའི་ཕྱིར། རང་འགྲེལ་ལས། དེ་ལྟར་ན་རེ་ཞིག་སྲིད་པའི་
ཡན་ལག་གིས་ཡོངས་སུ་བསྡུས་པ་ཉོན་མོངས་པ་ཅན་གྱི་མི་རིག་པའི་དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གོ་ཞེས་གསུངས་པའི་ཕྱིར། ཟེར་ན། ཤེས་བྱ་ཆོས་ཅན། སྒྱུ་མའི་རྟ་གླང་དང། རྨིག་རྒྱུའི་སྟེང་གི་ཆུ་ལ་སོགས་
པ་ཀུན་རྫོབ་ཏུ་ཡོད་པར་ཐལ། ཀུན་རྫོབ་ཏུ་ཡོད་ན་ཡོད་མི་དགོས་པའི་ཕྱིར། མ་གྲུབ་ན། ཀུན་རྫོབ་བདེན་པ་ཆོས་ཅན། དེར་ཐལ། དེའི་ཕྱིར། ཀུན་རྫོབ་ཀྱི་བདེན་པ་ཡིན་པའི་ཕྱིར། རྩ་བར་འདོད་ན། སྒྱུ་མ་རྨིག་རྒྱུ་སོགས་ལ་

[062B] དེ་དག་འཇིག་རྟེན་ལས་ཀྱང་ཡོད་མིན་ཉིད། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། མུ་སྟེགས་པས་བཏགས་པའི་བདག་ཀུན་རྫོབ་ཏུ་ཡོད་པར་ཐལ། ཀུན་རྫོབ་ཏུ་ཡོད་ན་ཡོད་པས་
མ་ཁྱབ་པའི་ཕྱིར། འདོད་ན། འདི་ནི་ངར་འཛིན་རྟེན་དུའང་མི་རིགས་ལ། འདི་ནི་ཀུན་རྫོབ་ཏུ་ཡང་ཡོད་མི་འདོད། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། དེས་ན། རེ་ཞིག་སྲིད་པའི་ཡན་ལག་གིས་ཡོངས་སུ་བསྡུས་པ་ཞེས་
སོགས་ཀྱི་དོན་ནི། ཀུན་རྫོབ་བདེན་པ་ཞེས་པའི་ཚིག་ཟུར་གྱི་བདེན་པ་རང་གི་ངོར་འཇོགས་པའི་བློ་ཀུན་རྫོབ་པ་དེ་བདེན་འཛིན་ལ་བྱེད་པ་ལུང་དེའི་དོན་ཡིན་པའི་ཕྱིར། ཁོ་ན་རེ། བདེན་གྲུབ་ཆོས་ཅན། ཡོད་པར་ཐལ། ཀུན་རྫོབ་
ཏུ་ཡོད་པའི་ཕྱིར། མ་གྲུབ་ན། དེ་ཀུན་རྫོབ་ཏུ་ཡོད་པར་ཐལ། བུམ་པ་ཀུན་རྫོབ་ཏུ་བདེན་པར་ཡོད་པའི་ཕྱིར། མ་གྲུབ་ན། བུམ་པ་ཀུན་རྫོབ་ཏུ་མེད་པར་ཐལ། བུམ་པ་ཀུན་རྫོབ་ཏུ་བདེན་པར་མེད་པའི་ཕྱིར། ཁྱབ་སྟེ། རང་འགྲེལ་ལས་དེའི་
ཕྱིར༑ དེ་དང་གང་ཞིག་ཀུན་རྫོབ་ཏུ་ཡང་བརྫུན་པ་ནི། ཀུན་རྫོབ་ཀྱི་བདེན་པ་མ་ཡིན་པར་ལྟ་སྟེ། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། བརྡ་ལ་བྱང་བའི་གང་ཟག་ལ། བྱད་བཞིན་གྱི་གཟུགས་བརྙན་བྱད་བཞིན་ཡིན་པ་དེའི་
ཀུན་རྫོབ་མ་ཡིན་ཏེ། དེ་ལ་དེ་ཡོད་པར་སྣང་ཡང་ཡོད་པ་མ་ཡིན་པར་རྫུན་པའི་ཕྱིར། ཞེས་པའི་དོན་ཡིན། གཞན་ཡང། བདེན་མེད་རྟོགས་པའི་ཤེས་རབ་ཀུན་རྫོབ་ཏུ་མེད་པར་ཐལ། བདེན་གྲུབ་མེད་པར་རྟོགས་པའི་ཚད་མ་ཀུན་རྫོབ་
ཏུ་མེད་པའི་ཕྱིར་ཏེ། བདེན་གྲུབ་ཀུན་རྫོབ་ཏུ་ཡོད་པའི་ཕྱིར། རྟགས་ཁས། རྩ་བར་འདོད་ན། དེ་ཆོས་ཅན། ཁྱོད་ཀུན་རྫོབ་ཏུ་ཡོད་པར་ཐལ། ཁྱོད་ཀུན་རྫོབ་ཀྱི་བདེན་པ་ཡིན་པའི་ཕྱིར། གཞན་ཡང། བུམ་པའི་ཆོས་ཉིད་དོན་དམ་པར་གྲུབ་པར་

[063A]༄༅། །ཐལ། བུམ་པའི་ཆོས་ཉིད་དོན་དམ་བདེན་པ་ཡིན་པའི་ཕྱིར། ཁྱབ་སྟེ། ཀུན་རྫོབ་བདེན་པ་ཡིན་ན། ཀུན་རྫོབ་བདེན་པར་གྲུབ་དགོས་པའི་ཕྱིར། འདོད་ན། དེ་ཆོས་ཅན། བདེན་པར་གྲུབ་པར་ཐལ། འདོད་པའི་ཕྱིར་
ཁ་ཅིག་ཀུན་རྫོབ་བདེན་པ་ཡིན་ན། བརྫུན་པ་ཡིན་པས་མ་ཁྱབ་ཞེ་ན། རྩ་བ་ཤེས་རབ་ལས། འདུ་བྱས་ཐམས་ཅད་སླུ་བའི་ཆོས། དེས་ན་དེ་དག་བརྫུན་པ་ཡིན། ཞེས་གསུངས་པ་མི་འཐད་པར་ཐལ། འདུས་བྱས་ཡིན་ན། ཁྱོད་
བརྫུན་པ་སླུ་བའི་ཆོས་ཅན་ཡིན་པས་མ་ཁྱབ་པའི་ཕྱིར་ཏེ། དམ་བཅའ་དེའི་ཕྱིར། ཁོ་ན་རེ། ལས་རྒྱུ་འབྲས་ཆོས་ཅན། སླུ་བའི་ཆོས་ཅན་ཡིན་པར་ཐལ། བརྫུན་པ་སླུ་བའི་ཆོས་ཅན་ཡིན་པའི་ཕྱིར། ཀུན་རྫོབ་ཀྱི་བདེན་པ་ཡིན་
པའི་ཕྱིར། ཁྱབ་པ་ཁས། འདོད་མི་ནུས་ཏེ། མི་སླུ་བ་ཡིན་པའི་ཕྱིར་ཏེ། མི་སླུ་བའི་ཕྱིར། ཟེར་ན། རི་བོང་གི་རྭ་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། ཡོད་པར་ཐལ་
འོངས་པའི་ཕྱིར། གཞན་ཡང། བུམ་པ་ཞིག་པ་ཆོས་ཅན། མ་ཞིགས་པ་ཡིན་པར་ཐལ། མ་ཞིག་པའི་ཕྱིར། ཁྱབ་པ་ཁས། མ་གྲུབ་ན། བུམ་པ་ཞིགས་པ་དེ། བུམ་པ་ཞིག་པའི་དུས་སུ་ཞིག་པར་ཐལ། དེ་ཞིག་
པའི་ཕྱིར། འདོད་ན། བུམ་པ་ཞིག་པའི་དུས་སུ་བུམ་པ་ཞིག་པའི་འབྲས་བུ་སྐྱེས་པར་ཐལ། འདོད་པ་གང་ཞིག་བུམ་པ་ཞིག་པ་དང་བུམ་པ་ཞིག་པའི་འབྲས་བུ་སྐྱེས་པ་དུས་མཉམ་པའི་ཕྱིར། དེ་དེའི་འབྲས་བུ་
ཡིན་པའི་ཕྱིར། འདོད་མི་ནུས་ཏེ། ཞིག་པ་ཡིན་པའི་ཕྱིར་སྟེ། འདས་པ་ཡིན་པའི་ཕྱིར། མ་གྲུབ་ན། དེར་ཐལ། ཤེས་བྱ་དང་ཅིག་གང་ཞིག་འདས་པའི་མཚན་ཉིད་ཡོད་པའི་ཕྱིར། རང་ལུགས་བཞགས་པ་ལ། དོན་

[063B] དབྱེ་བ། སྒྲ་བཤད་པ་དང་གསུམ། དང་པོ་ནི། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་གང་ཞིག་མཐར་ཐུག་དཔྱོད་པའི་རིགས་ཤེས་དེ་ཁྱོད་ལ་མཐར་ཐུག་
དཔྱོད་པའི་རིགས་ཤེས་སུ་སོང་བ། ཁྱོད་དོན་དམ་བདེན་པ་ཡིན་པའི་མཚན་ཉིད། དེ་ལ་སྟོད་གཞིའི་སྒོ་ནས་དབྱེ་ན། སྟོང་ཉིད་ཉི་ཤུ་དང་བཅུ་དྲུག་ལ་སོགས་པ་ཡོད། ཐ་སྙད་པའི་ཚད་མའི་རྙེད་དོན་གང་ཞིག་ཐ་སྙད་པའི་ཚད་
མ་དེ་ཁྱོད་ལ་ཐ་སྙད་པའི་ཚད་མར་སོང་བ། ཁྱོད་ཀུན་རྫོབ་བདེན་པ་ཡིན་པའི་མཚན་ཉིད། དེ་ལ་དབྱེ་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་པ་དང། འཇིག་རྟེན་ཤེས་ངོ་ལ་ལྟོས་ཏེ་ལོག་པ་གཉིས་སུ་ཡོད། དེ་གཉིས་ཀྱི་
ཁྱད་པར་ལ། སྤྱིར་བཏང་དང། དམིགས་གསལ་གཉིས། དང་པོ་ནི། འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་ཡུལ་དང་བཅས་པ་དེ། འཇིག་རྟེན་ཤེས་ངོ་ལ་ལྟོས་ཏེ་ཡང་དག་དང། འཕྲལ་གྱི་འཁྲུལ་རྒྱུས་བསླད་པའི་
ཤེས་པ་ཡུལ་དང་བཅས་པ་དེ། འཇིག་རྟེན་ཤེས་ངོ་ལ་ལྟོས་ཏེ་ལོག་པའི་ཀུན་རྫོབ་ཡིན། འཕྲལ་གྱི་འཁྲུལ་རྒྱུ་ཡང། དབང་པོ་གཟུགས་ཅན་པ་ལ་གནོད་པ་དང། ཡིད་དབང་ལ་གནོད་པ་གཉིས། དང་པོ་ལ་འཁྲུལ་རྒྱུ་ནང་ན་ཡོད་པ་དང་
འཁྲུལ་རྒྱུ་ཕྱི་ན་ཡོད་པ་གཉིས། དང་པོ་ནི། རབ་རིབ་དང། མིག་སེར་དང། ད་དུ་ར་ཟོས་པ་དང། གཉིས་པ་ནི། མེ་ལོང་དང། བྲག་ཕུག་སྟོང་པ་ནས་སྒྲ་འབྱུང་བ་དང། སོ་ཀའི་དུས་ཀྱི་ཉི་མའི་འོད་ཟེར་བྱེ་མ་སྐྱ་བོའི་ཡུལ་དང་ཕྲད་
པར་གྱུར་བ་དང། མིག་འཁྲུལ་མཁན་གྱིས་སྦྱར་བའི་སྨན་དང་སྔགས་ལ་སོགས་པ་རྣམས་ཡིན། དེ་རྣམས་ཀྱི་འཁྲུལ་པ་སྐྱེད་ཚུལ་ནི། རབ་རིབ་ཀྱིས་ནི་སྐྲ་ཤད་འཛག་སྣང་གྱི་དབང་ཤེས་འཁྲུལ་པའི་རྒྱུ་བྱེད། མིག་སེར་གྱི་དུང་དཀར་སེར་

[064A]༄༅། །པོར་སྣང་བའི་དབང་ཤེས་འཁྲུལ་པའི་རྒྱུ་བྱེད། ད་དུ་ར་ཟོས་པས་ནི། ས་གཞི་གསེར་དུ་སྣང་བའི་དབང་ཤེས་ལ་འཁྲུལ་པའི་རྒྱུ་བྱེད། མེ་ལོང་དང་བྱད་བཞིན་ཕྲད་པས་ནི་བྱད་བཞིན་གྱི་གཟུགས་བརྙན་བྱད་བཞིན་
དུ་སྣང་བའི་དབང་ཤེས་འཁྲུལ་པའི་རྒྱུ་བྱེད། བྲག་ཕུག་སྟོང་པའི་སྒྲས་ནི། བྲག་སྒྲ་བརྗོད་བྱེད་ཀྱི་སྒྲར་སྣང་བའི་དབང་ཤེས་འཁྲུལ་པའི་རྒྱུ་བྱེད། སོས་ཀའི་དུས་ཀྱི་ཉི་མའི་འོད་ཟེར་བྱེ་མ་སྐྱ་བོའི་ཡུལ་དང། ཉེ་བར་གྱུར་པས་ནི་
སྨིག་རྒྱུ་ལ་ཚུར་སྣང་བའི་དབང་ཤེས་འཁྲུལ་པའི་རྒྱུ་བྱེད། མིག་འཁྲུལ་མཁན་གྱི་སྦྱོར་པའི་སྨན་དང་སྔགས་ཀྱི་ནི། རྡེ་ཤིང་རྟ་གླང་དུ་སྣང་བའི་དབང་ཤེས་འཁྲུལ་པའི་རྒྱུ་བྱེད་དོ། །གཉིས་པ་ནི། ཡིད་དབང་ལ་གནོད་པ་བྱེད་པའི་འཁྲུལ་
རྒྱུ་ནི། གྲུབ་མཐའ་ངན་པ་དང། གཏན་ཚིགས་ལྟར་སྣང་དང། གཉིད་ལ་སོགས་པ་ཡིན་ལ། གྲུབ་མཐའ་ངན་པ་དང། གཏན་ཚིགས་ལྟར་སྣང་གི་ནི། བདག་རྟག་པ་དང། སྤྱི་གཙོ་བོ་ཡོད་པར་འཛིན་པའི་ཡིད་ཤེས་འཁྲུལ་པའི་རྒྱུ་
བྱེད༑ བྱིད་ཀྱི་ནི་རྨེ་ལམ་ན་གླང་པོ་ཆེ་སྣང་བ་ལ། གླང་པོ་ཆེར་འཛིན་པའི་ཡིད་ཤེས་འཁྲུལ་པའི་རྒྱུ་བྱེད། གཉིས་པ་དམིགས་བསལ་ནི། འཕྲལ་གྱི་འཁྲུལ་རྒྱུ་ས་མ་བསླད་པའི་ཡུལ་ཅན་དང་ཡུལ་གང་རུང་ཡིན་ན། འཇིག་རྟེན་ཤེས་
ངོ་ལ་ལྟོས་ཏེ་ཡང་དག་པ་ཡིན་པས་མ་ཁྱབ་སྟེ། གཟུགས་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྷན་སྐྱེས་དང། སྒྲ་རྟག་འཛིན་རྟོག་པ་ལྷན་སྐྱེས་རྣམས་འཕྲལ་གྱི་འཁྲུལ་རྒྱུའི་མ་བསླད་པའི་ཤེས་པ་ཡིན་ཀྱང། །
འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པའི་ཕྱིར། འཕྲལ་གྱི་འཁྲུལ་རྒྱུའི་བསླད་པའི་ཤེས་པའི་ཡུལ་དང་ཡུལ་ཅན་གང་རུང་ཡིན་ན། འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པས་མ་ཁྱབ་སྟེ། གྲུབ་མཐའ་ངན་པས་

[064B] འཕྲལ་གྱི་འཁྲུལ་རྒྱུའི་བསླད་པའི་ཤེས་པ་ཡིན་ཀྱང། དེ་འཇིག་རྟེན་ཤེས་ངོ་ལ་ལྟོས་ཏེ་ལོག་པ་མ་ཡིན་པའི་ཕྱིར། དེས་ན་འཇིག་རྟེན་ཤེས་ངོ་ལ་
ལྟོས་ཏེ་ཡང་ལག་གི་ཁྱད་པར་ནི། ཤེས་པ་ཡིན་པ་གང་ཞིག་སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་མི་ནུས་པ་དེ། ཁྱོད་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་
ཡང་དག་པ་ཡིན་པའི་མཚན་ཉིད། ཤེས་པ་གང་ཞིག་སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་རྟོགས་ནུས་པ་དེ། འཇིག་རྟེན་ཤེས་ངོ་ལ་ལྟོས་སྟེ་ཡུལ་ཅན་ལོག་པའི་ཀུན་རྫོབ་ཀྱི་མཚན་
ཉིད༑ ཡུལ་གྱི་ཀུན་རྫོབ་གང་ཞིག་སྟོང་ཉིད་རྟོགས་མ་མྱོང་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས། ཁྱོད་སྣང་བ་ལྟར་མ་གྲུབ་པར་རྟོགས་ནུས་པ་དེ། ཁྱོད་འཇིག་རྟེན་ཤེས་ངོ་ལ་ལྟོས་སྟེ་ཡུལ་ལོག་པའི་ཀུན་རྫོབ་ཀྱི་མཚན་
ཉིད༑ ཡུལ་གྱི་ཀུན་རྫོབ་གང་ཞིག་སྟོང་ཉིད་རྟོགས་མ་མྱོང་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས། ཁྱོད་སྣང་བ་ལྟར་དུ་མ་གྲུབ་པར་རྟོགས་ནུས་པ་དེ། ཁྱོད་འཇིག་རྟེན་ཤེས་ངོ་ལ་ལྟོས་སྟེ་ཡུལ་ལོག་པའི་ཀུན་རྫོབ་ཀྱི་མཚན་ཉིད་
ཡུལ་གྱི་ཀུན་རྫོབ་གང་ཞིག་སྟོང་ཉིད་རྟོགས་མ་མྱོང་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་སྣང་བ་ལྟར་མ་གྲུབ་པར་རྟོགས་མི་ནུས་པ་དེ། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཡང་དག་པའི་ཀུན་རྫོབ་ཀྱི་མཚན་ཉིད། ཀུན་
རྫོབ་ཀྱི་བདེན་པ་ལ། ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་མི་འབྱེད་དེ། ཡང་དག་ཀུན་རྫོབ་མེད་པའི་ཕྱིར། འོ་ན་ལོག་པའི་ཀུན་རྫོབ་ཡོད་དམ་མེད་ཞེ་ན། ཁ་ཅིག་བདག་འཛིན་གཉིས་ལ་སོགས་པ་མ་རིག་བག་ཆགས་
ཀྱི་བསླད་པའི་ཡུལ་ཡུལ་ཅན་ལ་སོགས་པ་རྣམས་ལོག་པའི་ཀུན་རྫོབ་ཡིན་ཞེ་ན། བདག་འཛིན་གཉིས་ལོག་པའི་ཀུན་རྫོབ་མ་ཡིན་ཏེ། སྟོང་ཉིད་རྟོགས་མ་མྱོང་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་བདག་འཛིན་ལོག་ཤེས་སུ་

[065A]༄༅། །རྟོགས་མི་ནུས་པའི་ཕྱིར། དེའི་ཤུགས་ལ་ལོག་པའི་ཀུན་རྫོབ་ཡོད་དེ། སྟོང་ཉིད་རྟོགས་མི་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་སུ་རྟོགས་ནུས་པའི་ཡུལ་ཅན་དང། དེའི་ཡུལ་
རྣམས་ལོག་པའི་ཀུན་རྫོབ་ཡིན་པའི་ཕྱིར། གསུམ་པ་ལ། དོན་དམ་བདེན་པའི་སྒྲ་བཤད་པ་དང། ཀུན་རྫོབ་བདེན་པའི་སྒྲ་བཤད་པ་གཉིས། དང་པོ་ནི། བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་
ཡོད་དེ༑ དོན་ཡང་ཡིན། དམ་པ་ཡང་ཡིན་པས་ན་དེ་ལྟར་བརྗོད་པའི་ཕྱིར། དོན་ཡིན་ཏེ། འཕགས་པའི་མཉམ་བཞག་ཡེ་ཤེས་ཀྱི་རྙེད་དོན་ཡིན་པའི་ཕྱིར། དམ་པ་ཡིན་ཏེ། གནས་ལུགས་དམ་པ་ཡིན་པའི་ཕྱིར། བདེན་པ་ཡིན་ཏེ་
སྣང་ཚུལ་གནས་ཚུལ་མཐུན་པའི་མི་སླུ་བ་ཡིན་པའི་ཕྱིར། ཚིག་གསལ་ལས། དོན་ཡང་དེ་ཡིན་ལ་དམ་པ་ཡང་དེ་ཡིན་པས་དམ་པའོ། །དེ་ཉིད་བདེན་པ་ཡིན་པས་ན་དོན་དམ་པའི་བདེན་པའོ། །ཞེས་གསུངས། གཉིས་པ་ལ་
ཡུལ་གྱི་སྒོ་ནས་བཤད་པ་དང། ཡུལ་ཅན་གྱི་སྒོ་ནས་བཤད་པའོ། །དང་པོ་ནི། བུམ་པ་ཆོས་ཅན། ཁྱོད་ལ་ཀུན་རྫོབ་ཀྱི་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་ཀུན་རྫོབ་པ་གཏི་མུག་བདེན་འཛིན་གྱི་དོར་བདེན་པས་དེ་
ལྟར་བརྗོད་པའི་ཕྱིར། བདེན་འཛིན་ཆོས་ཅན། ཁྱོད་ལ་ཀུན་རྫོབ་ཞེས་བརྗོད་པའི་རྒྱུ་མཚན་ཡོད་དེ། གནས་ལུགས་ཀྱི་དོན་མངོན་སུམ་དུ་མཐོང་བ་ལ་སྒྲིབ་བྱེད་ཡིན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར་ཏེ། གཏི་མུག་རང་བཞིན་
སྒྲིབ་ཕྱིར་ཀུན་རྫོབ་སྟེ། །ཞེས་གསུངས་པའི་ཕྱིར། གཉིས་པ་ནི། ཀུན་ཞེས་པ་སྣ་ཚོགས་པ་དང། རྫོབ་ཞེས་པ་བརྫུན་པའི་དོན་ནོ། །བདེན་པ་ཞེས་པ་ནི། བདེན་འཛིན་གྱི་ངོར་བདེན་པའོ། །གཞུང་དོན་ནི། ཕྱི་ནང་གི་དངོས་པོ་ཀུན་

[065B] ཁྱོད་ཀྱི་སྟེང་དུ་ངོ་བོ་གཉིས་གཉིས་ཡོད་དེ། ཁྱོད་ཀྱི་སྟེང་དུ་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་དང། ཐ་སྙད་པའི་ཚད་མའི་རྙེད་དོན་གཉིས་སུ་ཡོད་པའི་ཕྱིར། རྩོད་པ་སྤང་པ་ལ། ཁོ་ན་རེ། བུམ་པའི་དོན་སྤྱི་ཆོས་ཅན་
མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། ཕྱི་མ་དེར་ཐལ། སྟོང་ཉིད་རྟོགས་མ་མྱོང་པའི་ཐ་སྙད་པའི་ཚད་མས་ཁྱོད་བུམ་འཛིན་རྟོགས་པ་ལ་སྣང་བ་ལྟར་མ་གྲུབ་པར་རྟོགས་ནུས་པའི་ཕྱིར། ཟེར་ན། མ་ཁྱབ་བོ། ཁ་ཅིག་བྱད་བཞིན་
གྱི་གཟུགས་བརྙན་ཆོས་ཅན། སྟོང་ཉིད་རྟོགས་མ་མྱོང་བའི་ཐ་སྙད་པའི་ཚད་མས་སྣང་བ་ལྟར་མ་གྲུབ་པར་རྟོགས་ནུས་པར་ཐལ། འཇིག་རྟེན་ཤེས་ངོ་ལ་ལྟོས་ཏེ་ལོག་པའི་ཀུན་རྫོབ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། བྱད་བཞིན་
གྱི་གཟུགས་བརྙན་སྣང་བ་ལྟར་མ་གྲུབ་པ་དེ། དེའི་གནས་ལུགས་ཡིན་པའི་ཕྱིར་ཏེ། ང་སྣང་བ་ལྟར་མ་གྲུབ་པ་དེ་ངའི་གནས་ལུགས་ཡིན་པའི་ཕྱིར། ཟེར་ན། མ་ཁྱབ། བུམ་པའི་ཆོས་ཉིད་ཆོས་ཅན། སྣང་བ་ལྟར་གྲུབ་པར་ཐལ། སྣང་ཚུལ་དང་
གནས་ཚུལ་མཐུན་པའི་མི་སླུ་བ་ཡིན་པའི་ཕྱིར། འདོད་མི་ནུས་ཏེ། དེ་སྣང་བ་ལྟར་མ་གྲུབ་པ་དེའི་གནས་ལུགས་ཡིན་པའི་ཕྱིར་ཏེ། དེ་སྣང་བ་ལྟར་མ་གྲུབ་པ་དེའི་གནས་ལུགས་ཡིན་པའི་ཕྱིར། ཟེར་ན། མ་ཁྱབ་སྟེ།    ༈    །།
རབ་རིབ་མཐུ་ཡི་སྐྲ་བཤད་ལ་སོགས་པའི། །ཞེས་སོགས་ཀྱི་སྐབས་སུ། སངས་རྒྱས་ཀྱི་ཡེ་ཤེས་ཀྱི་ཤེས་བྱ་མཁྱེན་ཚུལ་ལ་གཉིས་ཏེ། དོན་དམ་བདེན་པའི་ཤེས་བྱ་ཐམས་ཅད་མཁྱེན་ཚུལ་དང། ཀུན་རྫོབ་བདེན་པའི་ཤེས་བྱ་ཐམས་
ཅད་མཁྱེན་ཚུལ་ལོ། །དང་པོ་ནི། ཕུང་པོ་ལ་སོགས་པ་ཀུན་རྫོབ་པའི་སྣང་བ་རྣམས་མ་གཟིགས་པའི་ཚུལ་གྱི་དེ་ཁོ་ན་ཉིད་མཁྱེན་པའོ། །གཉིས་པ་ནི། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མི་རུང་པའི་ཕྱིར་

[066A]༄༅། །སྣང་ནས་མཁྱེན་དགོས་པས་ཇི་སྙེད་པ་མཁྱེན་པའི་ཡེ་ཤེས་དེའི་ངོར། ཡུལ་དང་ཡུལ་ཅན་གཉིས་སུ་སྣང་བའི་ཚུལ་གྱི་མཁྱེན་པའོ། །ཞེས་ཊིཀ་
ཆེན་ལས་གསུངས་ལ། དེའི་དོན་ལ་མཁས་པ་ཁ་ཅིག་སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་ཤུགས་ལ་རྟོགས་ཞེས་གསུངས། ཤེས་བྱ་ཆོས་
ཅན༑ ཊིཀ་ཆེན་ལས། མི་སྣང་ཡང་རྟོགས་པའི་ཤུགས་རྟོགས་ཞེས་སོགས་དང། རྣམ་ཀུན་མཁྱེན་པའི་སྟོབས་ཀྱི་མྱུར་དུ་རྒྱལ་རྣམས་ཀྱི། །ཞེས་པའི་
ཐད་ཀྱི། ཊིཀ་ཆེན་ལས། སངས་རྒྱས་ཀྱི་མངོན་སུམ་ལ་ཤུགས་རྟོགས་མི་རུང་བས་སྣང་ནས་མཁྱེན་དགོས་སོ། དེ་ཡང་རྣམ་པ་མ་ཤར་བར་མཁྱེན་པ་འདི་པའི་ལུགས་
མ་ཡིན་པ་ནི་རིགས་པ་དྲུག་ཅུ་པའི་འགྲེལ་པ་ལས་གསལ་བར་བཤད་དོ། ཞེས་གསུངས་པ། མི་འཐད་པར་ཐལ། དམ་བཅའ་དེ་འཐད་པའི་ཕྱིར། ཁོ་ན་རེ་
སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་ཡེ་ཤེས་ཀྱིས་གཉིས་སྣང་ནུབ་པའི་ཚུལ་གྱི་རྟོགས་པར་ཐལ། དེས་དངོས་སུ་རྟོགས་པ་གང་ཞིག་

[066B] དེའི་ལན་ལ་མཁས་པ་ཁ་ཅིག་སངས་རྒྱས་ཀྱི་ཡེ་ཤེས་ཀྱི་སངས་རྒྱས་ཀྱི་ཡེ་ཤེས་གཉིས་སྣང་ནུབ་པའི་ཚུལ་གྱི་
རྟོགས་ཀྱང། དེ་དེའི་རྣམ་པ་མ་ཤར་ཏེ། གལ་ཏེ་ཤར་ན། དེ་དེ་དང་འབྲེལ་བར་ཐལ། དེ་ལ་དེའི་རྣམ་པ་ཤར་བའི་ཕྱིར། འདོད་ན། དེ་དེ་དང་ཐ་དད་དུ་
ཐལ་ལོ༑ ༑ཞེས་གསུངས། ཊིཀ་ཆེན་ལས། དེ་ཡང་རྣམ་པ་མ་ཤར་བར་ཞེས་སོགས་གསུངས་པ། མི་འཐད་པར་ཐལ། སངས་རྒྱས་ཀྱི་ཡེ་
ཤེས་ལ་སངས་རྒྱས་ཀྱི་ཡེ་ཤེས་ཀྱི་རྣམ་པ་མ་ཤར་པའི་ཕྱིར། གཞན་ཡང། དེ་ཆོས་ཅན། དོན་དམ་བདེན་པ་ཡིན་པར་ཐལ། ཁྱོད་ལ་གཉིས་སྣང་
ནུབ་པའི་བློ་ཡོད་པའི་ཕྱིར། ཁ་ཅིག་རྣམ་མཁྱེན་གྱི་དུས་གསུམ་གཅིག་ཅར་དུ་རྟོགས་ཏེ། རྣམ་མཁྱེན་གྱི་ད་ལྟར་དུས་སུ་ད་ལྟ་བ་རྟོགས་པའི་དུས་འདས་
པ་འདས་པའི་དུས་སུ་ཇི་ལྟར་བྱུང་བ་བཞིན་རྟོགས། །མ་འོངས་པ་མ་འོངས་པའི་དུས་སུ་ཇི་ལྟར་བྱུང་བ་བཞིན་རྟོགས་པའི་ཕྱིར། དེ་ན་རྣམ་མཁྱེན་གྱི་དུས་

[067A]༄༅། །གསུམ་གཅིག་ཅར་ཏུ་གྲུབ་མི་དགོས་ཏེ། མཁྱེན་དུས་དང་གྲུབ་དུས་མི་གཅིག་པའི་ཕྱིར་དང། གཞི་གཅིག་ཏུ་ཤེས་བྱ་ཐམས་ཅད་མཁྱེན་ན་གཞི་གཅིག་ཏུ་ཤེས་
ཤེས་བྱ་ཐམས་ཅད་ཡོད་མི་དགོས་པའི་ཕྱིར་དང། མཁྱེན་པ་དེར་མཁྱེན་རྒྱུའི་ཆོས་དེ་ཡོད་མི་དགོས་པའི་ཕྱིར་རོ། །ཞེས་གསུངས། དེ་ལ་ཁ་ཅིག་གི་རྣམ་མཁྱེན་གྱིས་མྱུག་གཉིས་གཅིག་
ཅར་དུ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། ས་མྱུག་གཉིས་གཅིག་ཅར་དུ་གྲུབ་པར་ཐལ་ལོ། ཞེས་ཟེར་ཞིང་ཁོ་རང་གི་ལུགས་འཇོག་པ་ན། རྣམ་མཁྱེན་
གྱི་དུས་གཅིག་ཏུ་ཤེས་བྱ་ཐམས་ཅད་མཁྱེན་ཀྱང་ཤེས་བྱ་ཐམས་ཅད་དུས་གཅིག་ཏུ་རྣམ་མཁྱེན་ཀྱིས་མ་མཁྱེན་ཟེར་ན་དམ་བཅའ་དང་པོ་མི་འཐད་དེ། དུས་གསུམ་གཅིག་ཅར་དུ་རྣམ་མཁྱེན་གྱིས་རྟོགས་པར་ཐལ། དམ་བཅའ་དེ་
འཐད་པའི་ཕྱིར། འདོད་ན། དུས་གསུམ་གཅིག་ཅར་དུ་ཚད་མས་རྟོགས་པར་ཐལ། འདོད་པའི་ཕྱིར། འདོད་ན། དུས་གསུམ་གཅིག་ཅར་དུ་གྲུབ་པར་ཐལ་ལོ། །དམ་བཅའ་གཉིས་པ་ཡང་མི་རིགས་
ཏེ༑ རྣམ་མཁྱེན་གྱིས་དུས་གསུམ་གཅིག་ཅར་དུ་རྟོགས་པར་ཐལ། དེས་ད་ལྟ་བ་རྟོགས་པའི་དུས་སུ་འདས་པ་ཡང་མངོན་སུམ་དུ་རྟོགས། མ་འོངས་པ་ཡང་མངོན་སུམ་དུ་རྟོགས་པའི་ཕྱིར་རོ། །དེས་ད་ལྟ་བ་
རྟོགས་པའི་དུས་སུ་ཤེས་བྱ་ཐམས་ཅད་མངོན་སུམ་དུ་རྟོགས་པའི་ཕྱིར། དེས་ན་རང་ལུགས་ནི། རྣམ་མཁྱེན་གྱིས་ཤེས་བྱ་ཐམས་ཅད་གཅིག་ཅར་དུ་མཁྱེན་ཤེས་བྱ་ཐམས་ཅད་གཅིག་ཅར་དུ་རྣམ་མཁྱེན་གྱིས་མ་རྟོགས་པ་ཡིན་ནོ། །དེ་ན་རྣམ་མཁྱེན་

[067B] ཁ་ཅིག་རྣམ་མཁྱེན་གྱི་ཁ་སང་གི་མྱུ་གུ་དེ་རིང་གི་དུས་སུ་རྟོགས་པར་ཐལ། དེ་རིང་གི་དུས་སུ་ཁ་སང་གི་མྱུ་གུ་རྟོགས་པའི་ཕྱིར་ན་མ་ཁྱབ། འདོད་ན། ཁ་སང་གི་མྱུ་གུ་དེ་དེ་རིང་
གི་དུས་སུ་ཡོད་པར་ཐལ་ལོ། །ཁ་ཅིག་ཇི་ལྟ་བ་རྟོགས་པའི་རྣམ་མཁྱེན་གྱི་ཇི་སྙེད་པ་མ་རྟོགས་ཟེར་ན། མཁྱེན་པའི་སྐད་གཅིག་གཅིག་གིས་ཀྱང། །ཤེས་བྱའི་དཀྱིལ་འཁོར་ཀུན་ཁྱབ་ཅིང། །ཞེས་གསུངས་པ་མི་འཐད་
པར་ཐལ། དམ་བཅའ་དེ་འཐད་པའི་ཕྱིར། ཁོ་ན་རེ། ཇི་ལྟ་བ་མཁྱེན་པའི་རྣམ་མཁྱེན་ཆོས་ཅན། གཉིས་སྣང་དང་བཅས་པར་ཐལ། ཇི་སྙེད་པ་ལ་གཉིས་སྣང་དང་བཅས་པའི་ཕྱིར། འདོད་ན། དེ་ཆོས་ཅན་
གཉིས་སྣང་ནུབ་པར་ཐལ། ཇི་ལྟ་བ་ལ་གཉིས་སྣང་ནུབ་པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་ཅན། གཉིས་སྣང་ནུབ་པ་མ་ཡིན་པ་ཐལ། དེ་དང་བཅས་པ་ཡིན་པའི་ཕྱིར། ཁ་ཅིག་དེ་ཆོས་ཅན། རང་ཡུལ་ལ་གཉིས་སྣང་ནུབ་པར་
ཐལ། རང་ཡུལ་ཇི་ལྟ་བ་ལ་གཉིས་སྣང་ནུབ་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། རང་ཡུལ་ལ་གཉིས་སྣང་དང་བཅས་པར་ཐལ། རང་ཡུལ་ཇི་སྙེད་པ་ལ་གཉིས་སྣང་དང་བཅས་པའི་ཕྱིར། འདོད་ན་དངོས། གཞན་ཡང་སྤྱོད་འཇུག་
དར་ཊིཀ་ལས། རྣམ་མཁྱེན་གྱི་རྣམ་མཁྱེན་ཤུགས་ལ་རྟོགས་ཞེས་གསུངས། དེ་ལ་སྟོང་མཐུན་ཆེན་མོ་ལས། སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་ཇི་སྙེད་པ་མཁྱེན་པའི་ཡེ་ཤེས་ཀྱིས་མངོན་སུམ་དུ་རྟོགས་པར་ཐལ། ཁྱོད་དེ་
དང་ལྡོག་པ་ཐ་དད་གང་ཞིག་ཁྱོད་དང་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། འདོད་ན། སངས་རྒྱས་ཀྱི་ཡེ་ཤེས་ཀྱིས་མངོན་སུམ་དུ་རྟོགས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། ཀུན་རྫོབ་བདེན་པ་སངས་རྒྱས་ཀྱི་ཡེ་ཤེས་

[068A]༄༅། །ཀྱི་མངོན་གསུམ་དུ་རྟོགས་པ་ལ་སྒྲུབ་བྱེད་མེད་པར་ཐལ་ལོ། །དེས་ན་རྣམ་མཁྱེན་གྱི་རྣམ་མཁྱེན་མངོན་སུམ་དུ་རྟོགས་ཤིང། དེས་དེ་གཉིས་སྣང་ནུབ་པའི་ཚུལ་གྱི་རྟོགས་ཀྱང་དེ་ལ་དེའི་རྣམ་པ་མ་ཤར་བ་
ཡིན་ཞེས་གསུངས་འོ་ན། སངས་རྒྱས་ཀྱི་ཡེ་ཤེས་ཆོས་ཅན། ཇི་སྙེད་པ་མཁྱེན་པའི་སངས་རྒྱས་ཀྱི་ཡེ་ཤེས་ཀྱི་གཉིས་སྣང་དང་བཅས་པའི་ཚུལ་གྱི་རྟོགས་པར་ཐལ། དེ་དང་ལྡོག་པ་ཐ་དད་གང་ཞིག་དེ་དང་གྲུབ་དེ་དབྱེར་མེད་ཀྱི་ཆོས་ཡིན་
པའི་ཕྱིར། ཁྱབ་པ་ཁས་འདོད་ན། སངས་རྒྱས་ཀྱི་ཡེ་ཤེས་ཀྱི་གཉིས་སྣང་དང་བཅས་པའི་ཚུལ་གྱི་རྟོགས་པར་ཐལ། འདོད་པའི་ཕྱིར། འཁོར་གསུམ། ལུགས་དང་པོ་ཡང་མི་འཐད་དེ་ཊིཀ་ཆེན་ལས། མི་སྣང་ཡང་རྟོགས་པའི་ཞེས་
སོགས་གསུངས་པ་མི་འཐད་པར་ཐལ། རྣམ་མཁྱེན་གྱི་རྣམ་མཁྱེན་ཤུགས་ལ་རྟོགས་པའི་ཕྱིར། ལུགས་གཉིས་པ་ཡང་མི་འཐད་དེ་དེ་ཡང་རྣམ་པ་མ་ཤར་བར། ཞེས་སོགས་གསུངས་པ་མི་འཐད་པ་ཐལ། རྣམ་མཁྱེན་གྱི་རྣམ་
མཁྱེན་མངོན་སུམ་དུ་རྟོགས་ཀྱང་དེ་ལ་དེའི་རྣམ་པ་མ་ཤར་པའི་ཕྱིར། གཞན་ཡང་རྣམ་མཁྱེན་ཆོས་ཅན། ཁྱོད་ལ་རྣམ་མཁྱེན་གྱི་རྣམ་པ་ཤར་བར་ཐལ། ཁྱོད་ལ་རྣམ་མཁྱེན་མི་རྟག་པའི་རྣམ་པ་ཤར་བ་གང་ཞིག་རྣམ་མཁྱེན་
དང་རྣམ་མཁྱེན་མི་རྟག་པ་གཉིས་ཡུལ་དུས་རང་བཞིན་གང་ལ་ལྟོས་ནས་ཀྱང་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། དང་པོ་མ་གྲུབ་ན་རྣམ་མཁྱེན་མི་རྟག་པ་ཆོས་ཅན་རྣམ་མཁྱེན་ལ་ཁྱོད་ཀྱི་རྣམ་པ་ཤར་པར་ཐལ། ཁྱོད་དེ་དང་
ཐ་དད་ཡིན་པའི་ཕྱིར། གཞན་ཡང་དེ་ལ་དེའི་རྣམ་པ་ཤར་བར་ཐལ། དེའི་འཁོར་དུ་བྱུང་བའི་སེམས་བྱུང་ལ་དེའི་རྣམ་པ་ཤར་བ་གང་ཞིག་དེ་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། དང་པོ་མ་གྲུབ་ན་དེ་ཆོས་ཅན་

[068B] ཁྱོད་རྣམ་མཁྱེན་གང་ཞིག་དེ་དང་ཐ་དད་ཡིན་པའི་ཕྱིར། ཁ་ཅིག་རྣམ་མཁྱེན་ཆོས་ཅན། ཁྱོད་ཀྱི་རྣམ་མཁྱེན་མངོན་སུམ་དུ་མ་རྟོགས་པར་ཐལ། ཁྱོད་ཀྱི་དེ་གཉིས་སྣང་དང་བཅས་པའི་
ཚུལ་ཀྱི་མ་རྟོགས། དེ་གཉིས་སྣང་ནུབ་པའི་ཚུལ་གྱི་ཡང་མ་རྟོགས་པའི་ཕྱིར། དང་པོ་མ་གྲུབ་ན། རྣམ་མཁྱེན་ཆོས་ཅན། ཁྱོད་དང་རྣམ་མཁྱེན་གཉིས་ཡིན་པ་ཐལ། མ་གྲུབ་པ་དེའི་ཕྱིར། འདོད་ན་ཁྱོད་དང་དེ་ཐ་དད་ཡིན་
པར་ཐལ་ལོ། །ཟེར་ན་རྣམ་མཁྱེན་ཆོས་ཅན། ཁྱོད་དང་སྟོང་ཉིད་གཉིས་མ་ཡིན་པར་ཐལ། ཁྱོད་ཀྱི་དེ་གཉིས་སྣང་ནུབ་པའི་ཚུལ་གྱི་རྟོགས་པའི་ཕྱིར། འདོད་མི་ནུས་སྟེ། ཁྱོད་དེ་དང་ཐ་དད་ཡིན་པའི་ཕྱིར། གཞན་ཡང་དེ་ཆོས་ཅན་
ཁྱོད་ཀྱི་རྣམ་མཁྱེན་རང་ལས་ཐ་དད་པའི་ཚུལ་གྱི་རྟོགས་པར་ཐལ། ཁྱོད་ཀྱི་དེ་གཉིས་སྣང་དང་བཅས་པའི་ཚུལ་གྱི་རྟོགས་པའི་ཕྱིར། འདོད་ན་ཁྱོད་ཀྱི་དེ་རང་ལས་ཐ་དད་དུ་རྟོགས་པར་ཐལ་ལོ། །ཟེར་ན་རྣམ་མཁྱེན་ཆོས་ཅན། སྟོང་ཉིད་རང་ལས་
ཐ་མི་དད་པའི་ཚུལ་གྱི་རྟོགས་པར་ཐལ། ཁྱོད་ཀྱི་དེ་གཉིས་སྣང་ནུབ་པའི་ཚུལ་གྱི་རྟོགས་པའི་ཕྱིར། འདོད་ན་སྟོང་ཉིད་རང་ལས་ཐ་མི་དད་དུ་རྟོགས་པར་ཐལ། འདོད་པའི་ཕྱིར། འཁོར་གསུམ། དེས་ན་རྣམ་མཁྱེན་གྱི་རྣམ་མཁྱེན་གཉིས་སྣང་དང་
བཅས་པའི་ཚུལ་གྱི་རྟོགས་ཏེ། རྣམ་མཁྱེན་གྱི་རྣམ་མཁྱེན་གཟིགས་པའི་གཟིགས་ངོར་ཀུན་རྫོབ་ཀྱི་སྣང་བ་ཡོད་པའི་ཕྱིར། སྐབས་འདིའི་གཉིས་སྣང་ཀུན་རྫོབ་ཀྱི་སྣང་བ་ལ་བྱེད། བྱས་པ་ལ་ཁོ་ན་རེ་དེ་མི་འཐད་དེ། དམན་ལམ་སྔོན་དུ་མ་
སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་དེ་ལ་གཉིས་སྣང་ཡོད་ཀྱང། ཀུན་རྫོབ་ཀྱི་སྣང་བ་མེད་པའི་ཕྱིར། ཟེར་ན་དེ་ཆོས་ཅན་ཁྱོད་ལ་ཀུན་རྫོབ་ཀྱི་སྣང་བ་ཡོད་པར་ཐལ། ཁྱོད་

[069A]༄༅། །ལ་རང་ཡུལ་དུ་གྱུར་པའི་ཀུན་རྫོབ་སྣང་བའི་ཕྱིར་ཏེ། ཁྱོད་ལ་སྟོང་ཉིད་ཀྱི་དོན་སྤྱི་སྣང་བའི་ཕྱིར་ཏེ། ཁྱོད་སྟོང་ཉིད་འཛིན་པའི་རྟོགས་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་སྟོང་ཐུན་གྱི་རྗེས་སུ་འབྲངས་ནས་
རྣམ་མཁྱེན་ཆོས་ཅན། ཁྱོད་ཀྱི་རྣམ་མཁྱེན་གཉིས་སྣང་ནུབ་པའི་ཚུལ་གྱི་རྟོགས་པར་ཐལ། ཁྱོད་ཀྱི་རྣམ་མཁྱེན་རང་ལས་ཐ་མི་དད་པའི་ཚུལ་གྱི་རྟོགས་པའི་ཕྱིར་ཏེ། ཁྱོད་ཀྱི་དེ་རང་ལས་ཐ་མི་དད་དུ་རྟོགས་པའི་ཕྱིར། ཟེར་ན་མ་ཁྱབ་ཏེ་
རྣམ་མཁྱེན་ཆོས་ཅན། སྟོང་ཉིད་གཉིས་སྣང་དང་བཅས་པའི་ཚུལ་གྱི་རྟོགས་པར་ཐལ། སྟོང་ཉིད་རང་ལས་ཐ་དད་པའི་ཚུལ་གྱི་རྟོགས་པའི་ཕྱིར་ཏེ། སྟོང་ཉིད་རང་ལས་ཐ་དད་དུ་རྟོགས་པའི་ཕྱིར། འཁོར་གསུམ། གཞན་ཡང་རྣམ་མཁྱེན་
གྱི་དོན་དམ་བདེན་པ་གཟིགས་པའི་གཟིགས་ཚུལ་དང། ཀུན་རྫོབ་བདེན་པ་གཟིགས་པའི་གཟིགས་ཚུལ་ལ་ཁྱད་པར་མེད་པར་ཐལ། རྣམ་མཁྱེན་གྱི་རྣམ་མཁྱེན་གཟིགས་པའི་གཟིགས་ཚུལ་དང། དོན་དམ་བདེན་པ་གཟིགས་
པའི་གཟིགས་ཚུལ་ལ་ཁྱད་པར་མེད་པའི་ཕྱིར་ཏེ། རྣམ་མཁྱེན་གྱི་རྣམ་མཁྱེན་གཉིས་སྣང་ནུབ་པའི་ཚུལ་གྱི་གཟིགས། དོན་དམ་བདེན་པ་ཡང་གཉིས་སྣང་ནུབ་པའི་ཚུལ་གྱི་གཟིགས་པའི་ཕྱིར། རང་འགྲེལ་ལས། །
དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར། སངས་རྒྱས་ཞེས་བརྗོད་དོ་ཞེས་པའི་དོན་ལ་ཁ་ཅིག་ཇི་ལྟ་བ་མཁྱེན་པའི་རྣམ་མཁྱེན་གྱི་བདེན་སྣང་ལ་མ་རེག་པར་
དོན་དམ་བདེན་པ་འབའ་ཞིག་གཟིགས་པ་དེ་དེའི་དོན་ཡིན་ཟེར་ན། ཇི་ལྟ་བ་མཁྱེན་པའི་རྣམ་མཁྱེན་གྱི་དོན་དམ་བདེན་པ་འབའ་ཞིག་གཟིགས་པར་ཐལ། དམ་བཅའ་དེ་འཐད་པའི་ཕྱིར། འདོད་ན་དེས་ཀུན་རྫོབ་བདེན་

[069B] །ཁ་ཅིག་ཇི་ལྟ་བ་མཁྱེན་པའི་རྣམ་མཁྱེན་གྱི་གཟིགས་ངོར་ཇི་སྙེད་པ་མེད་པ་ལུང་དེའི་དོན་ཡིན་ཟེར་ན། དེའི་གཟིགས་ངོར་ཇི་སྙེད་པ་མེད་པར་ཐལ། དམ་བཅའ་དེ་འཐད་པའི་ཕྱིར། འདོད་ན་དེ་ཆོས་ཅན། ཁྱོད་ཀྱི་
གཟིགས་ངོར་ཇི་སྙེད་པ་ཡོད་པར་ཐལ། ཁྱོད་ཇི་སྙེད་པ་མཁྱེན་པའི་རྣམ་མཁྱེན་ཡིན་པའི་ཕྱིར། དེས་ན་རང་ལུགས་ནི། རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ལ་མ་རེག་པར་ཇི་ལྟ་བ་འབའ་ཞིག་གཟིགས་
པ་དེ་ལུང་དེའི་དོན་ཡིན་བྱས་པ་ལ་ཁ་ཅིག་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མ་གཟིགས་པར་ཐལ། ལུང་དོན་འཐད་པའི་ཕྱིར། འདོད་ན་རྣམ་མཁྱེན་གྱི་བུམ་པ་གཟིགས་པའི་གཟིགས་ངོར་ཀ་བ་མ་གཟིགས་
པར་ཐལ། འདོད་པའི་ཕྱིར་འདོད་ན་དེ་འདྲ་བའི་གཟིགས་ངོར་ཡོད་ན་བུམ་པ་ཡིན་དགོས་པར་ཐལ། འདོད་པའི་ཕྱིར་འདོད་ན་བུམ་པའི་མི་རྟག་པ་ཆོས་ཅན། དེར་ཐལ་དེའི་ཕྱིར། བུམ་པའི་ཆུ་ཆོས་ཅན། དེར་ཐལ་དེའི་ཕྱིར། དེར་
ཐལ་དེའི་གཟིགས་ངོར་ལྟོ་འདིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་ཡོད་པའི་ཕྱིར། ཁ་ཅིག་རྣམ་མཁྱེན་གྱི་བུམ་པའི་ཆོས་ཉིད་གཟིགས་པའི་གཟིགས་ངོར་ཡོད་ན་བུམ་པའི་ཆོས་ཉིད་ཡིན་པས་ཁྱབ་ཟེར་ན། ཀ་བ་བདེན་སྟོང་
ཆོས་ཅན། དེར་ཐལ། དེའི་ཕྱིར། དེར་ཐལ། དེའི་གཟིགས་ངོར་ཆོས་ཉིད་ཀྱི་ཆོས་ཉིད་ཡོད་པའི་ཕྱིར་ཏེ། གང་གིས་དངོས་གཅིག་དེ་བཞིན་ཉིད་མཐོང་བ། །དེའི་དངོས་ཀུན་དེ་བཞིན་ཉིད་དུ་མཐོང། །ཞེས་གསུང་པའི་ཕྱིར། ཇི་ལྟ་བ་ཡིན་
ན་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཡོད་པས་ཁྱབ་བྱས་པ་ལ་ཁ་ཅིག་ཇི་སྙེད་པ་ཡིན་ན་རྣམ་མཁྱེན་གྱི་ཇི་སྙེད་པ་གཟིགས་པའི་གཟིགས་ངོར་ཡོད་པས་ཁྱབ་པར་ཐལ། དམ་བཅའ་དེ་འཐད་པའི་ཕྱིར། འདོད་ན་

[070A]༄༅། །བུམ་པ་ཆོས་ཅན། ཤེས་བྱ་འཇལ་བའི་ཚད་མའི་གཞལ་བྱ་ཡིན་པར་ཐལ། ཚད་མས་ཤེས་བྱ་ངེས་པའི་ངེས་ངོར་ཡོད་པའི་ཕྱིར་ཏེ། ཤེས་བྱ་ཡིན་པའི་ཕྱིར། ཁྱབ་ཏེ། ཇི་སྙེད་པ་ཡིན་
ན་རྣམ་མཁྱེན་གྱི་ཇི་སྙེད་གཟིགས་ངོར་ཡོད་དགོས་པའི་ཕྱིར། ཟེར་ཡང་ཁ་ཅིག་ཇི་ལྟ་བ་གཟིགས་པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད་ཟེར་ན། ཇི་ལྟ་བ་མཁྱེན་པའི་རྣམ་མཁྱེན་
གྱི་ཕུང་སོགས་ཀྱི་ཆོས་ཉིད་གཟིགས་པའི་གཟིགས་ངོར་ཕུང་སོགས་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན་ཇི་ལྟ་བ་མཁྱེན་པའི་རྣམ་མཁྱེན་གྱི་ཕུང་སོགས་མ་གཟིགས་པའི་ཚུལ་གྱི་ཕུང་སོགས་ཀྱི་
ཆོས་ཉིད་གཟིགས་པ་མ་ཡིན་པ་ཐལ། འདོད་པའི་ཕྱིར་འདོད་ན་ཊིཀ་ཆེན་ལས་དེས་ན་ཇི་ལྟར་སངས་རྒྱས་དེ་དག་གིས་དོན་དམ་པ་གཟིགས་ཞེ་ན། དེ་ཁོ་ན་ཉིད་ཀྱི་གཟིགས་ངོར་གཉིས་སྣང་ནུབ་པས་གཉིས་ཀྱིས་ཚུལ་གྱི་མ་
གཟིགས་པ་ནི་བདེན་མོད་ཀྱི་འོན་ཀྱང་མ་གཟིགས་པའི་ཚུལ་གྱི་དེ་དག་གིས་གཟིགས་སོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར་གཞན་ཡང་ཇི་ལྟ་བ་མཁྱེན་པའི་རྣམ་མཁྱེན་དེ་ཇི་ལྟ་བ་ལ་གཉིས་སྣང་དང་བཅས་
པར་ཐལ། ཇི་ལྟ་བ་མཁྱེན་པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་གཉིས་སྣང་ཡོད་པའི་ཕྱིར་ཏེ། དེའི་གཟིགས་ངོར་ཇི་སྙེད་པ་ཡོད་པའི་ཕྱིར། གཞན་ཡང་དངོས་པོ་བྱས་པ་ཅན་ལ་མ་རེག་པར་ཞེས་སོགས་
གསུངས་པ་མི་འཐད་པར་ཐལ། ཇི་ལྟ་བ་མཁྱེན་པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་རྒྱུ་རྐྱེན་གྱི་བྱས་པའི་དངོས་པོ་ཡོད་པའི་ཕྱིར་ཏེ། དེའི་གཟིགས་ངོར་ཇི་སྙེད་པ་ཡོད་པའི་ཕྱིར། ཁ་ཅིག་ཇི་ལྟ་བ་མཁྱེན་

[070B] དེ་ཡིན་པར་ཐལ། དེས་བུམ་པའི་ཆོས་ཉིད་གཟིགས་པའི་གཟིགས་ངོར་བུམ་པ་མེད་པ་བུམ་པའི་ཆོས་ཉིད་ཡིན་པའི་ཕྱིར་ཏེ་
རྒྱུན་མཐའི་བར་ཆད་མེད་ལམ་གྱི་གཟིགས་ངོར་བུམ་པ་མེད་པ་བུམ་པའི་ཆོས་ཉིད་ཡིན་པའི་ཕྱིར་ཏེ། བུམ་པ་ཡོད་པ་གང་ཞིག་ཊིཀ་ཆེན་ལས་ཇི་ལྟ་བ་མཁྱེན་པའི་ཡེ་ཤེས་དེས་ཕུང་སོགས་ཀྱི་དེ་ཁོ་ན་ཉིད་མངོན་སུམ་དུ་
གཟིགས་པའི་ཕྱིར་དང། ཕུང་སོགས་རྣམས་གཟིགས་ངོར་དེར་མ་གྲུབ་པ་དེ་དག་གི་དེ་ཁོ་ན་ཉིད་ཡིན་པའི་ཕྱིར་དང། ཕུང་སོགས་མ་གཟིགས་པའི་ཚུལ་གྱི་དེ་དག་གི་ཁོ་ན་ཉིད་གཟིགས་པའི་ཕྱིར་ཏེ། རང་འགྲེལ་ལས་
དངོས་པོ་བྱས་པ་ཅན་ལ་མ་རེག་པར་ཞེས་སོགས་གསུངས་པའི་ཕྱིར། གཞན་ཡང་ཇི་ལྟ་བ་མཁྱེན་པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མེད་པ་དེ་ཇི་སྙེད་པའི་གནས་ལུགས་ཡིན་པར་ཐལ། མདོ་ལས་
མཐོང་བ་མེད་པ་ནི་མཐོང་བ་དམ་པའོ། །ཞེས་དང་མདོ་བསྡུད་པ་ལས། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང། འདུ་ཤེས་མཐོང་བ་མེད་ལ་སེམས་པ་མི་མཐོང་ཞིང། གང་ལ་རྣམ་པར་ཤེས་དང་སེམས་ཡིད་མཐོང་མེད་
པ༑ འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་མཁའ་ཇི་ལྟར་མཐོང་སྟེ་དཔེ་འདི་བརྟག་པར་གྱི། །དེ་ལྟར་ཆོས་མཐོང་བ་ཡང་དེ་བཞིན་གཤེགས་
པས་བསྟན། །མཐོང་བ་དཔེ་གཞན་གྱིས་ནི་བསྙད་པར་ནུས་མ་ཡིན། །ཞེས་དང་འདི་ན་ཇི་ལྟར་སད་བཞིན་ཇི་སྲིད་དུ། །ཞེས་པའི་ཐད་ཀྱི་ཊིཀ་ཆེན་ལས་ཆོས་ཀྱི་དབྱིངས་མངོན་སུམ་དུ་མཛད་པའི་སངས་རྒྱས་

[071A]༄༅། །རྣམས་ལ་ནི། གསུམ་ཆར་ཡང་ཡོད་པ་མ་ཡིན་པ་ཕྱི་རོལ་མེད་པའི་རྣམ་པར་ཤེས་པ་མེད་དོ། །དེ་ཡང་ཇི་ལྟ་བ་གཟིགས་པའི་ངོར་ནི་གསུམ་པོ་མི་སྣང་ལ། ཇི་སྙེད་པ་གཟིགས་པའི་ངོར་ནི་ཡུལ་ཅན་རང་ཉིད་
མ་རིག་པའི་བག་ཆགས་ཀྱི་སླད་པའི་དབང་གི་སྣང་བ་མེད་ཀྱང། གང་ཟག་གཞན་གྱི་ཤེས་པ་བསླད་པའི་དབང་གི་སྣང་བ་རྣམས་དེ་ལ་སྣང་བའི་སྒོ་ནས་སངས་རྒྱས་ལ་སྣང་ནས་མཁྱེན་པ་ཡིན་ནོ། །ཞེས་གསུངས་པའི་
ཕྱིར༑ བྱས་པ་ལ་ཁོ་ན་རེ་བུམ་པ་མེད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་གཟིགས་ངོར་ཁྱོད་དོན་དམ་བདེན་པ་ཡིན་པའི་ཕྱིར། ཞེས་ཟེར་དེའི་ལན་ལ་ཁ་ཅིག་
གཉིས་སྣང་ནུབ་པ་དོན་དམ་བདེན་པ་མ་ཡིན་པར་ཐལ། རྒྱུན་མཐའི་བར་ཆད་མེད་ལམ་གཉིས་སྣང་ནུབ་པ་ཡིན་པའི་ཕྱིར། འདོད་ན་རྒྱུན་མཐའ་བར་ཆད་མེད་ལམ་གྱི་གཟིགས་ངོར་གཉིས་སྣང་ནུབ་པ་མེད་པར་ཐལ་
དེའི་གཟིགས་ངོར་གཉིས་སྣང་ནུབ་པ་དོན་དམ་བདེན་པ་མ་ཡིན་པའི་ཕྱིར། མ་གྲུབ་ན་གཉིས་སྣང་ནུབ་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་གཟིགས་ངོར་ཁྱོད་
དོན་དམ་བདེན་པ་ཡིན་པའི་ཕྱིར། འཁོར་གསུམ། སྐྱོན་འཕེན་པ་སྔ་མ་ལ། བུམ་པ་མེད་པ་ཆོས་ཅན། ཁྱོད་བུམ་པའི་གནས་ལུགས་ཡིན་པར་ཐལ། བུམ་པའི་ཐ་སྙད་བཏགས་པའི་བཏགས་དོན་བཙལ་བའི་
ཚེ་ན་ཁྱོད་བུམ་པའི་གནས་ལུགས་ཡིན་པའི་ཕྱིར། གཞན་ཡང་ཡོད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་གཟིགས་ངོར་ཁྱོད་དོན་དམ་བདེན་པ་ཡིན་པའི་

[071B] ཁྱབ་པ་ཁས་མ་གྲུབ་ན་དེའི་གཟིགས་ངོར་ཡོད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཁྱོད་དེའི་གཟིགས་ངོར་ཡོད་པའི་ཕྱིར། དེར་ཐལ། དེའི་གཟིགས་ངོར་ཡོད་པ་གཅིག་ཡོད་པའི་ཕྱིར་ཏེ་
ཆོས་ཉིད་དེ་ཡིན་པའི་ཕྱིར། གཞན་ཡང་མེད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་གཟིགས་ངོར་ཁྱོད་དོན་དམ་བདེན་པ་ཡིན་པའི་ཕྱིར། ཁྱབ་པ་ཁས་
སྒྲུབ་ཚུལ་རིགས་འདྲེས། ཁ་ཅིག་ཁྱོད་ཆོས་ཅན། ཁྱོད་ཀྱི་གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་གི་གཟིགས་ངོར་ཁྱོད་མེད་པ་ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་པའི་
ཕྱིར༑ ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། བུམ་པའི་གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་གི་གཟིགས་ངོར་བུམ་པ་མེད་པ་བུམ་པའི་གནས་ལུགས་ཡིན་པའི་ཕྱིར་ཏེ་
རྒྱུན་མཐའི་བར་ཆད་མེད་ལམ་གྱི་གཟིགས་ངོར་བུམ་པ་མེད་པ་བུམ་པའི་གནས་ལུགས་ཡིན་པའི་ཕྱིར། རྟགས་ཁས་འདོད་ན་སྟོང་ཉིད་ཆོས་ཅན། དེར་ཐལ་དེའི་ཕྱིར་འདོད་ན་སྟོང་ཉིད་ཀྱི་གནས་ལུགས་ལ་རྩེ་གཅིག་ཏུ་མཉམ་
པར་བཞག་པའི་མཉམ་བཞག་ཡེ་ཤེས་ཀྱི་གཟིགས་ངོར་སྟོང་ཉིད་མེད་པར་ཐལ། འདོད་པའི་ཕྱིར་འདོད་ན་དེ་འདྲ་བའི་མཉམ་བཞག་ཡེ་ཤེས་ཆོས་ཅན། ཁྱོད་ཀྱི་གཟིགས་ངོར་སྟོང་ཉིད་ཡོད་པར་ཐལ། ཁྱོད་སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཞེས་ཟེར་ན་ཁ་ཅིག་ཁྱོད་ཀྱི་ངོར་སྟོང་ཉིད་ཡོད་པར་ཐལ། ཁྱོད་ཀྱི་ངོར་སྟོང་ཉིད་ཀྱི་གནས་ལུགས་ཡོད་པའི་

[072A]༄༅། །ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། སྟོང་ཉིད་ཀྱི་གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཀྱི་ངོར་སྟོང་ཉིད་ཡོད་པའི་ཕྱིར། འདོད་ན་བདེན་མེད་ཀྱི་ཐ་
སྙད་བརྟགས་པའི་རྟགས་དོན་བཙལ་བའི་ཚེ་ན་དེ་རྙེད་པར་ཐལ། དེའི་ཚེ་བདེན་མེད་རྙེད་པའི་ཕྱིར། འདིའི་ལན་ལ་ཁ་གཅིག་བདེན་མེད་ཀྱི་ཐ་སྙད་བརྟགས་པའི་རྟགས་དོན་བཙལ་བའི་ཚེ་ན་བདེན་མེད་མི་རྙེད་ཟེར་ན་
དེའི་ཚེ་བདེན་མེད་རྙེད་པར་ཐལ། དེའི་ཚེ་བདེན་མེད་ཚད་མས་རྙེད་པའི་ཕྱིར་ཏེ། དེའི་ཚེ་བདེན་མེད་ཚད་མའི་རྙེད་དོན་ཡིན་པའི་ཕྱིར་ཏེ། དེའི་ཚེ་བདེན་མེད་ཡོད་པའི་ཕྱིར་ཏེ། དེའི་ཚེ་བདེན་པར་མེད་པ་ཡོད་པའི་ཕྱིར། ཁོ་ན་
རེ། བདེན་མེད་ཀྱི་ཐ་སྙད་བརྟགས་པའི་རྟགས་དོན་བཙལ་བའི་ཚེ་ན་རྙེད་པར་ཐལ། དེའི་ཚེ་ན་བདེན་མེད་རྙེད་པའི་ཕྱིར་ཞེས་ཟེར་ན་མ་ཁྱབ། ཡང་ཁོ་ན་རེ། གང་ཟག་གི་ཐ་སྙད་བརྟགས་པའི་བརྟགས་དོན་བཙལ་བའི་ཚེ་ན་གང་ཟག་
རྙེད་པར་ཐལ། བདེན་མེད་ལ་དེའི་ཕྱིར། གང་ཟག་རྣམ་དཔྱད་རྣམ་པ་བདུན་གྱི་དཔྱད་མཐར་རྙེད་པར་ཐལ། འདོད་པའི་ཕྱིར་འདོད་ན་འཇུག་པ་ལས། དེ་ནི་དེ་ཉིད་དུ་འམ་འཇིག་རྟེན་དུ་རྣམ་པ་བདུན་གྱི་འགྲུབ་འགྱུར་མིན་མོད་
ཀྱི༑ ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ཟེར་ན་རྩ་བར་མ་ཁྱབ་ཁ་ཅིག་གང་ཟག་གི་ཐ་སྙད་བརྟགས་པའི་རྟགས་དོན་བཙལ་བའི་ཚེ་ན་གང་ཟག་རྙེད་པར་ཐལ། དེའི་ཚེ་ན་གང་
ཟག་ཚད་མས་རྙེད་པའི་ཕྱིར་ཏེ། དེའི་ཚེ་ན་གང་ཟག་ཚད་མའི་རྙེད་དོན་ཡིན་པའི་ཕྱིར་ཏེ། དེའི་ཚེ་ན་གང་ཟག་ཡོད་པའི་ཕྱིར་ཏེ། དེའི་ཚེ་ན་གང་ཟག་ཚོལ་མཁན་གྱི་གང་ཟག་ཡོད་པའི་ཕྱིར་ཏེ། །

[072B] ཟེར་ན་མ་ཁྱབ། ཁ་ཅིག་སྟོང་ཉིད་ཀྱི་གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་གི་གཟིགས་ངོར་སྟོང་ཉིད་མེད་པར་ཐལ། སྟོང་
ཉིད་བདེན་མེད་དུ་རྟོགས་པའི་རིགས་ཤེས་རྗེས་དཔག་གི་ངོར་སྟོང་ཉིད་མེད་པའི་ཕྱིར་ཏེ། དེའི་ངོར་སྟོང་ཉིད་མི་སྣང་པའི་ཕྱིར་ཏེ། རིགས་ངོར་ཆོས་ཅན་གྱི་སྣང་བ་ལྡོག་པར་རྣམ་བཤད་སྙིང་པོ་རྒྱན་ལས་གསུངས་པའི་
ཕྱིར༑ ཁ་ཅིག་རྒྱུན་མཐའི་བར་ཆད་མེད་ལམ་གྱི་གཟིགས་ངོར་སྟོང་ཉིད་མེད་ཞེས་གསུངས། དེ་ཆོས་ཅན་ཁྱོད་ཀྱི་གཟིགས་ངོར་སྟོང་ཉིད་ཡོད་པར་ཐལ། ཁྱོད་རང་ཉིད་མངོན་གསུམ་དུ་རྟོགས་པའི་མཉམ་བཞག་ཡེ་
ཤེས་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས་མཉམ་བཞག་གི་དེ་ཁོ་ན་ཉིད་རྟོགས་པར་འདོད་པ་ཐམས་ཅད་ཀྱི་ལུགས་ལ་རང་གི་ཡུལ་ཅན་གྱི་ངོ་ན་ཡུལ་དེ་ཡོད་པར་འདོད་པར་ཁོ་ན་ཡིན་ཏེ། དོན་དམ་
པར་ཡོད་མེད་དཔྱོད་པའི་དོན་དམ་པར་ཡོད་པ་དེ་ག་ལ་ཡིན་ཞེས་གསུངས་པའི་ཕྱིར། རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མེད་བྱས་པ་ལ། ཁ་ཅིག་དེ་ཡོད་པར་ཐལ། དེའི་གཟིགས་ངོར་
ཀུན་རྫོབ་བདེན་པ་ཡང་ཡོད་པའི་ཕྱིར་ཏེ། རྣམ་མཁྱེན་གྱི་དོན་དམ་བདེན་པ་གཟིགས་པའི་གཟིགས་ངོར་ཀུན་རྫོབ་བདེན་པ་ཡོད་པའི་ཕྱིར་ཏེ། དེས་བདེན་གཉིས་གཟིགས་པའི་གཟིགས་ངོར་ཀུན་རྫོབ་བདེན་པ་ཡོད་པའི་
ཕྱིར་ཏེ༑ དེའི་ངོར་བདེན་པ་གཉིས་ཀ་ཡོད་པའི་ཕྱིར། གཞན་ཡང་རྣམ་མཁྱེན་གྱི་དོན་དམ་བདེན་པ་གཟིགས་པའི་གཟིགས་ངོར་ཀུན་རྫོབ་བདེན་པ་ཡོད་པར་ཐལ། དེའི་གཟིགས་ངོར་དོན་དམ་བདེན་པ་

[073A]༄༅། །དངོས་མེད་ཡིན་པ་ཡོད་པའི་ཕྱིར། མ་གྲུབ་ན་དོན་དམ་བདེན་པ་དངོས་མེད་ཡིན་པ་ཆོས་ཅན། རྣམ་མཁྱེན་གྱི་དོན་དམ་བདེན་པ་གཟིགས་པའི་གཟིགས་ངོར་ཁྱོད་ཡོད་པར་ཐལ། ཁྱོད་དོན་དམ་
བདེན་པ་དང་གྲུབ་དེ་དབྱེར་མེད་ཀྱི་ཆོས་ཡིན་པའི་ཕྱིར། ཞེས་ཟེར་གཞན་ཡང་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད་པར་ཐལ། དེའི་གཟིགས་ངོར་ཤེས་བྱ་ཡོད་པའི་ཕྱིར་ཏེ། དེའི་
གཟིགས་ངོར་ཡོད་པ་ཡོད་པའི་ཕྱིར་ཏེ། ཇི་ལྟ་བ་དེའི་གཟིགས་ངོར་ཡོད་པ་ཡིན་པའི་ཕྱིར་ཞེས་ཟེར། གཞན་སྐྱེ་འགོག་པ་ལ་རང་སྡེ་དངོས་སྨྲ་བ་སོགས་ན་རེ། བདག་སྐྱེ་མེད་པས་གཉིས་ཀ་ལས་སྐྱེ་
བ་མི་རིགས་ཤིང། རྒྱུ་མེད་ལས་སྐྱེ་བ་གཅིག་ཏུ་ཐ་ཆད་པས་འགོག་རིགས་མོད། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །ཞེས་གཞན་སྐྱེ་འགོག་པ་མི་རིགས་ཏེ། བཅོམ་ལྡན་
འདས་ཀྱི་མདོ་ལས་དངོས་པོ་རྣམས་རང་གི་མཚན་ཉིད་ཀྱི་གྲུབ་པའི་རྐྱེན་བཞི་ལས་སྐྱེ་བར་གསུངས་པའི་ཕྱིར། ཞེས་ཟེར་དེ་འགོག་པ་ལ། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་
ནི༑ །ཞེས་པ་ནས་སྟོང་ཉིད་དོན་ཅན་ངེས་དོན་ཤེས་པར་གྱིས་ཞེས་པའི་བར་གསུངས། དེ་ཡང་རང་སྡེ་དངོས་སྨྲ་བ་དང། རང་རྒྱུད་པ་རྣམས་ཀྱི་གཞན་སྐྱེ་འདོད་པའི་ལུགས་སྤྱིར་འགོག་པ་ལ། །
གཞན་ལ་བརྟེན་ནས་གལ་ཏེ་གཞན་ཞིག་འབྱུང་བ་འགྱུར་ན་ནི། །ཞེས་པ་ནས་མྱུག་ཚེ་ས་བོན་ཡོད་ཅེས་བརྗོད་མི་བྱ་ཞེས་པའི་བར་གསུངས། གཞན་སྐྱེ་འདོད་པའི་རང་རྒྱུད་པའི་ལུགས་བྱེ་བྲག་

[073B] གལ་ཏེ་རང་གི་མཚན་ཉིད་བརྟེན་གྱུར་ན་ཞེས་པ་ནས་ཡོད་ཅེས་དྲང་དོན་ཉིད་དུ་བསྟན་པ་ཡིན། ཞེས་པའི་བར་གསུངས་གཞན་བསྐྱེ་འདོད་པའི་སེམས་ཙམ་པའི་ལུགས་བྱེ་བྲག་ཏུ་འགོག་པ་ལ་
བཟུང་བ་མེད་པར་འཛིན་པ་མ་མཐོང་ཞིང། །ཞེས་པ་ནས། སྟོང་ཉིད་དོན་ཅན་ངེས་དོན་ཤེས་པར་གྱིས། །ཞེས་པའི་བར་གསུངས། དེ་རྣམས་ཀྱི་ནང་ནས་གཞན་སྐྱེ་སྤྱིར་འགོག་པ་ལ། ཐལ་འགྱུར་གྱི་དབང་དུ་བྱས་ན་རྒྱུ་མཚན་
མཚུངས་པ་འགོག་སྙོམས་ཀྱི་ཐལ་འགྱུར། སྒྲུབ་བྱེད་སྒྲུབ་བྱ་དང་མཚུངས་པར་མ་གྲུབ་པའི་ཐལ་འགྱུར། འགལ་བརྗོད་ཀྱི་ཐལ་འགྱུར། གཞན་ལ་གྲགས་ཀྱི་རྗེས་དཔག་སྐྱེད་པའི་ཐལ་འགྱུར་དང། བཞི་ཡོད་པའི་
ནང་ནས་འདིར་རྒྱུ་མཚན་མཚུངས་པ་འགོག་སྙོམས་ཀྱི་ཐལ་འགྱུར་ལ་བརྟེན་ནས་རྒྱུ་འབྲས་སོ་སོར་མ་ཕྱེ་བར་གཞན་སྐྱེ་སྤྱིར་འགོག་པ་ལ། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བ་འགྱུར་ན་ནི། །ཞེས་
སོགས་རྐང་པ་བཞི་གསུངས། དེའི་སྐྱོན་སྤོང་གི་ལན་འགག་པ་ལ། རབ་ཏུ་བྱ་བར་ནུས་པ་དེ་ཕྱིར་འབྲས་བུར་ངེས་བརྗོད་ཅིང། །ཞེས་པ་ནས། ས་ལུའི་ས་བོན་ཡང་ནི་དེའི་མིན་ཏེ་གཞན་ཉིད་ཕྱིར་
ཞེས་པའི་བར་གསུངས། རྒྱུ་འབྲས་སོ་སོར་ཕྱེ་ནས་གཞན་སྐྱེ་འགོག་པ་ལ། རྒྱུ་ལ་དཔྱད་ནས་གཞན་སྐྱེ་འགོག་པ་དང། འབྲས་བུ་གཅིག་ལ་དཔྱད་ནས་གཞན་སྐྱེ་འགོག་པ་གཉིས། དང་པོ་ལ་འབྲས་བུ་ལས་སྔ་བའི་
རྒྱུ་ལ་དཔྱད་ནས་གཞན་སྐྱེ་འགོག་པ་དང། འབྲས་བུ་དང་དུས་མཉམ་པའི་རྒྱུ་ལ་དཔྱད་ནས་གཞན་སྐྱེ་འགོག་པའོ། །དང་པོ་སྟོན་པ་ལ་མྱུ་གུ་ས་བོན་དང་ནི་དུས་མཉམ་ཡོད་པ་མ་ཡིན་ཏེ། །ཞེས་པ་ནས། སྐྱེ་བ་

[074A]༄༅། །འདི་ནི་བྱེད་པོ་མེད་པར་རིགས་པའི་ངོ་བོའང་མིན། །ཞེས་པའི་བར་གསུངས། གཉིས་པ་སྟོན་པ་ལ། གལ་ཏེ་མིག་གི་བློ་ལ་རང་གི་སྐྱེ་བྱེད་དུས་གཅིག་པ། །ཞེས་སོགས་རྐང་པ་བཞི་
གསུངས། གཉིས་པ་འབྲས་བུ་ལ་དཔྱད་ནས་གཞན་སྐྱེ་འགོག་པ་ལ། སྐྱེད་པར་བྱེད་པ་སྐྱེད་བྱ་གཞན་སྐྱེད་པ་དེ་རྒྱུ་ཡིན་ན། །ཞེས་སོགས་རྐང་པ་བཞི་གསུངས། དེ་ལྟར་དགག་པ་ལ་རྩོད་པ་སྤོང་བ་སྟོན་
པ་ལ། གང་གི་རང་ལྟ་ལ་གནས་འཇིག་རྟེན་ཚད་མར་འདོད་པས་ན། ཞེས་པ་ནས། གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཞེས་པའི་བར་གསུངས། དེ་ལྟར་བཀག་པའི་དོན་བསྡུས་
ནས་སྟོན་པ་ལ། གང་ཕྱིར་མྱུ་གུ་ས་བོན་ལས་གཞན་མིན། ཞེས་སོགས་རྐང་པ་བཞི་གསུངས། དེ་རྣམས་ཀྱི་ནང་ནས་གཞན་སྐྱེ་བཀག་པ་ལ་རྩོད་པ་སྤང་པ་ལ་རྩོད་པ་དང་ལན་གཉིས་ལས། དང་
པོ་ནི། གང་གི་རང་ལྟ་ལ་གནས་འཇིག་རྟེན་ཚད་མར་འདོད་པས་ན། །ཞེས་གསུངས། དེ་ལ་ཁ་ཅིག་གཞན་སྐྱེ་བཀག་པ་མི་འཐད་པར་ཐལ། གཞན་སྐྱེ་འཇིག་རྟེན་གྱི་མངོན་སུམ་གྱི་གྲུབ་པའི་ཕྱིར་
ཏེ། ས་བོན་ལས་མྱུ་གུ་སྐྱེ་བར་འཇིག་རྟེན་གྱིས་མངོན་སུམ་དུ་གྲུབ་པའི་ཕྱིར། ཞེས་ན། དེའི་ལན་ནི། རྩོད་པ་དེ་འཇིག་རྟེན་གྱི་གནོད་པའི་ཡུལ་དང། དེས་མི་གནོད་པའི་ཡུལ་སོ་སོར་མ་ཕྱེད་
པས་རྩོད་པ་ཡིན་ཏེ། དེ་སོ་སོར་ཤེས་པ་ལ་བདེན་གཉིས་ཀྱི་རྣམ་དབྱེ་ཤེས་པ་སྔོན་དུ་འགྲོ་བས། ཐོག་མར་བདེན་གཉིས་ཀྱི་རྣམ་བཞག་གཏན་ལ་འབེབས་པར་བྱེད་པ་ལ། དངོས་

[074B] །ཞེས་སོགས་རྐང་པ་བཞི་གསུངས། དེ་ཡང་མཚོན་བྱ་བདེན་གཉིས་སོ་སོའི་ངོ་བོ་མདོར་བསྟན་གྱིས་ཚུལ་གྱི་སྟོན་པ་ལ། དངོས་ཀུན་ཡང་དག་རྫུན་པར་མཐོང་བ་ཡི། །ཞེས་
སོགས་རྐང་པ་གཉིས་གསུངས། དེ་ཉིད་སོ་སོའི་མཚན་ཉིད་སྟོན་པ་ལ། ཡང་དག་མཐོང་ཡུལ་གང་དེ་དེ་ཉིད་དེ། །ཞེས་སོགས་རྐང་པ་གཉིས་གསུངས། ཁོ་ན་རེ། སྔར་གྱི་རྩོད་པ་དེ་འཇིག་རྟེན་གྱིས་གནོད་པའི་
ཡུལ་དང། དེས་མི་གནོད་པའི་ཡུལ་སོ་སོར་མ་ཕྱེའི་རྩོད་པ་ཡིན་ན་འཇིག་རྟེན་གྱི་མངོན་སུམ་གྱིས་གནོད་པ་དང། དེས་མི་གནོད་པའི་ཡུལ་གང་ཡིན་ཟེར་ན། དེ་ཡང་རྫུན་པ་མཐོང་བའི་ཡུལ་ཅན་དེ་ལ་
འཇིག་རྟེན་ཤེས་ངོ་ལ་ལྟོས་སྟེ་ཡང་དག་པ་དང་ལོགས་པ་གཉིས་ཡོད་ཅེས་སྟོན་པ་ལ་མཐོང་བ་རྫུན་པའི་ང་རྣམ་པ་གཉིས་འདོད་དེ། ཞེས་པའི་རྐང་པ་གཉིས་གསུངས། མཐོང་བ་རྫུན་པའི་ཡུལ་
དེ་ལ་ཡང་འཇིག་རྟེན་ཤེས་ངོ་ལ་ལྟོས་སྟེ་ཡང་ལོག་གཉིས་ཡོད་ཅེས་སྟོན་པ་ལ་གནོད་པ་མེད་པའི་དབང་པོ་དྲུག་རྣམས་ཀྱི། ཞེས་སོགས་རྐང་པ་བཞི་གསུངས། འོ་ན། འཇིག་རྟེན་ཉིད་ལས་ལོག་པར་རྣམ་
པར་བཞག་ཞེས་བཤད་ན། འཇིག་རྟེན་པའི་ཡོད་པ་དེ་གང་ཡིན་ཞེ་ན། དེའི་མཚན་ཉིད་དཔེ་དང་བཅས་ཏེ་སྟོན་པ་ལ། མི་ཤེས་གཉིད་ཀྱིས་རབ་སྐྱོད་མུ་སྟེགས་ཅན་ཞེས་སོགས་རྐང་པ་བཞི་གསུངས། དེ་རྣམས་ཀྱི་
འཇིག་རྟེན་གྱི་མངོན་སུམ་གྱིས་གནོད་པའི་ཡུལ་ངོས་བཟུང་ནས། དེའི་གནོད་པའི་ཡུལ་ངོས་བཟུང་བའི་སྒོ་ནས་གཞན་སྐྱེ་དགག་པ་ལ། འཇིག་རྟེན་གྱི་མི་གནོད་པའི་ཚུལ་དཔེ་དང་བཅས་སྟེ་སྟོན་པ་ལ། །

[075A]༄༅། །མིག་ནི་རབ་རིབ་ཅན་གྱི་དམིགས་པ་ཡི། །ཞེས་སོགས་རྐང་པ་བཞི་གསུངས། དངོས་ཀུན་ཡང་དག་རྫུན་པ་མཐོང་བ་ཡི། །ཞེས་བཤད་ན། ཀུན་རྫོབ་བདེན་པའི་ངོ་བོ་གང་ཡིན་ཞེ་ན། དེ་སྟོན་པ་ལ་གཏི་མུག་
རང་བཞིན་སྒྲིབ་ཕྱིར་ཀུན་རྫོབ་སྟེ། ཞེས་སོགས་རྐང་པ་བཞི་གསུངས་དེ་ལྟར་བཤད་ན། དོན་དམ་བདེན་པའི་ངོ་བོ་གང་ཡིན་ཞེ་ན། དེ་སྟོན་པ་ལ་རབ་རིབ་མཐུའི་སྐྲ་ཤད་ལ་སོགས་པའི། །ཞེས་སོགས་རྐང་པ་བཞི་གསུངས་
མཐོང་དེ་དེ་ཉིད་དེ་བཞིན་འདིར་ཤེས་ཀྱིས་ཞེས་དོན་དམ་ལ་དཔྱོད་པའི་སྐབས་སུ་འཇིག་རྟེན་གྱི་གནོད་སྒྲུབ་འཇུག་ན་ཉེས་པ་ཇི་ཡོད་ཞེ་ན། དོན་དམ་ལ་དཔྱོད་པའི་སྐབས་སུ་འཇིག་རྟེན་གྱི་གནོད་སྒྲུབ་འགོག་པ་ལ། གལ་
ཏེ་འཇིག་རྟེན་ཚད་མ་ཡིན་ན་ནི། །ཞེས་སོགས་རྐང་པ་དྲུག་གསུངས། འོ་ན་དོན་དམ་ལ་དཔྱོད་པའི་སྐབས་སུ་འཇིག་རྟེན་གྱི་གནོད་སྒྲུབ་མི་འཇུག་ན། འཇིག་རྟེན་གྱི་གནོད་ཚུལ་ཇི་ལྟ་བུ་ཡིན་ཞེ་ན། འཇིག་
རྟེན་གྱི་གནོད་ཚུལ་སྟོན་པ་ལ། འཇིག་རྟེན་དོན་ནི་འཇིག་རྟེན་གྲངས་ཉིད་ཀྱི། ཞེས་སོགས་རྐང་པ་གཉིས་གསུངས། དེས་ན་གཞན་སྐྱེ་འཇིག་རྟེན་གྱི་མངོན་སུམ་གྱི་གྲུབ་པ་མི་འཐད་དེ། འཇིག་རྟེན་གྱི་ཐ་
སྙད་དུ་ཡང་གཞན་སྐྱེ་མེད་པའི་ཕྱིར། ཞེས་སྟོན་པ་ལ། གང་ཕྱིར་འཇིག་རྟེན་ས་བོན་ཙམ་བཏབས་ནས། ཞེས་སོགས་རྐང་པ་བཞི་གསུངས། གཞན་སྐྱེ་འདོད་པའི་རང་རྒྱུད་པའི་ལུགས་འགོག་པ་ལ། དེ་
ཡང་རང་རྒྱུད་པས་འདོད་པའི་རང་བཞིན་གྱིས་གྲུབ་པའི་སྐྱེ་བ་འགོག་པའི་རིགས་པ་དངོས་འཆད་པ་ལ། གལ་ཏེ་རང་གི་མཚན་ཉིད་སྟེན་གྱུར་ན། ཞེས་པ་ནས། ཁྱོད་ཀྱི་སྐྱེ་བ་གང་གི་ཡིན་པར་འགྱུར། ཞེས་པའི་བར་

[075B] རང་བཞིན་གྱི་སྐྱེ་བ་འགོག་པའི་རིག་པ་དེ་ལ་ཡང་འཕགས་པའི་མཉམ་བཞག་དངོས་པོའི་འཇིག་རྒྱུར་ཐལ་བས་དགག་པ་དང། ཐ་སྙད་བདེན་པ་རིག་པས་དཔྱད་བཟོད་དུ་ཐལ་བས་དགག་པ་དང། དོན་
དམ་པའི་སྐྱེ་བ་མི་ཁེགས་པར་ཐལ་བས་དགག་པ་དང་གསུམ་ཡོད་པའི་ནང་ནས། དང་པོ་སྟོན་པ་ལ། གལ་ཏེ་རང་གི་མཚན་ཉིད་རྟེན་གྱུར་ན། །ཞེས་སོགས་རྐང་པ་བཞི་གསུངས། གཉིས་པ་སྟོན་པ་ལ་
གང་ཕྱིར་དངོས་པོ་འདི་དག་རྣམ་དཔྱད་ན། །ཞེས་སོགས་རྐང་པ་བཞི་གསུངས། གསུམ་པ་སྟོན་པ་ལ། དེ་ཉིད་སྐབས་སུ་རིག་པ་གང་ཞིག་གི་ཞེས་སོགས་རྐང་པ་བཞི་གསུངས། དེ་ཡན་གྱི་སྐྱེ་བ་
འགོག་པའི་རིག་པ་དངོས་སུ་བསྟན་ནས། དེ་ལྟར་དགག་པ་ལ་རྩོད་པ་སྤོང་བ་སྟོན་པ་ལ། དངོས་པོ་སྟོང་པ་གཟུགས་རྙན་ལ་སོགས་པའི། །ཞེས་སོགས་རྐང་པ་དྲུག་གསུངས། རང་བཞིན་གྱི་སྐྱེ་བ་དགག་པའི་
ཡོན་ཏན་དེ་སྟོན་པ་ལ། བདེན་པ་གཉིས་སུའང་རང་བཞིན་མེད་པའི་ཕྱིར། ཞེས་པ་ནས། ཡོད་ཅེས་དྲང་དོན་ཉིད་དུ་བསྟན་པ་ཡིན། ཞེས་པའི་བར་རྣམ་གསུངས། དེས་ན་རང་བཞིན་གྱི་སྐྱེ་བ་བཀག་པའི་ཡོན་ཏན་
ལ་རྟག་ཆད་ཀྱི་སྐྱེ་བ་སྤང་སླ་བའི་ཡོན་ཏན་དང། ལས་འབྲས་ཀྱི་འབྲེལ་བ་ཆེས་འཐད་པའི་ཡོན་ཏན་གཉིས་ཡོད་པའི་ནང་ནས། དང་པོ་སྟོན་པ་ལ། བདེན་པ་གཉིས་སུའང་རང་བཞིན་མེད་པའི་ཕྱིར། །ཞེས་སོགས་
རྐང་པ་གཉིས་གསུངས། གཉིས་པ་སྟོན་པ་ལ། གང་ཕྱིར་རང་གཞན་གྱིས་དེ་མི་འགག་པ། །ཞེས་སོགས་རྐང་པ་བཞི་གསུངས། ལ་ལར་ལས་འགག་ཡུན་རིང་ལོན་ལས་ཀྱང། །ཞེས་རང་བཞིན་གྱི་སྐྱེ་བ་མེད་

[076A]༄༅། །པའི་ལུགས་ལ་ཀུན་གཞི་སོགས་མེད་ཀྱང་ལས་ཞིག་པས་འབྲས་བུ་སྐྱེད་པ་དཔེ་དང་བཅས་སྟེ་སྟོན་པ་ལ། རྨི་ལམ་དམིགས་པའི་ཡུལ་དག་མཐོང་ནས་ནི། ཞེས་སོགས་རྐང་པ་བཞི་གསུངས་
གང་ཕྱིར་རང་བཞིན་གྱིས་དེ་མི་འགག་པ། ཞེས་རང་བཞིན་གྲུབ་པའི་སྐྱེ་འགག་མེད་པ་ལ་ལས་འབྲས་ཀྱི་རྣམ་བཞག་མི་འཐད་པའི་རྩོད་པ་སྤོང་བ་ལ། ཇི་ལྟར་ཡུལ་ནི་ཡོད་ཉིད་མི་མཚུངས་ཀྱང་ཞེས་པ་ནས། ལས་
འབྲས་རྣམས་ལ་སེམས་དཔའ་འང་དགག་པར་མཛད། ཞེས་པའི་བར་གསུངས། ཀུན་གཞི་མེད་ཀྱང་འདིར་ནུས་ཕྱིར་ཞེས་ཀུན་གཞི་མེད་ན་ལས་འབྲས་ཀྱི་རྣམ་བཞག་མི་འཐད་པའི་རྩོད་པ་སྤོང་བ་ལ། ཀུན་གཞི་
ཡོད་ཅིང་གང་ཟག་ཉིད་ཡོད་ལ། །ཞེས་པ་ནས། ཡོད་ཅེས་དྲང་དོན་ཉིད་དུ་བསྟན་པ་ཡིན། །ཞེས་པའི་བར་གསུངས། དེ་རྣམས་ཀྱི་ནང་ནས་གང་ཕྱིར་རང་བཞིན་གྱི་དེ་མི་འགག་པ་ཞེས་སོགས་ཀྱི་སྐབས་སུ་ཊིཀ་ཆེན་ལས་
འཕགས་པའི་གཞུང་འགྲེལ་ཚུལ་ལ་རང་གི་མཚན་ཉིད་ཀྱི་གྲུབ་པ་རྡུལ་ཙམ་མེད་ཀྱང་བྱ་བྱེད་ཐམས་ཅད་བཞག་པས་ཆོག་པའི་འགྲེལ་ཚུལ་གྱི་ལུགས་ཐུན་མོངས་མིན་པ་འདི་ལ་བརྟེན་ནས་རྣམ་པར་བཞག་པའི་
གྲུབ་མཐའ་འགྲེལ་བྱེད་གཞན་དང་ཐུན་མོངས་མ་ཡིན་པ་མང་དུ་ཡོད་དེ། །དེ་གང་ཞེ་ན་རེག་ཞིག་གཙོ་བོ་རྣམས་བརྗོད་ན་ཚོགས་དྲུག་ལས་ངོ་བོ་ཐ་དད་པའི་ཀུན་གཞི་རྣམ་ཤེས་དང། རང་
རིག་འགོག་ལུགས་ཐུན་མོང་མ་ཡིན་པ་དང་རང་རྒྱུད་ཀྱི་སྦྱོར་བས་ཕྱི་རྒོལ་གྱི་རྒྱུད་ལ་དེ་ཁོ་ན་ཉིད་ཀྱི་ལྟ་བ་སྐྱེད་པ་ཁས་མི་ལེན་པ་གསུམ་དང་ཤེས་པ་ཁས་ལེན་པ་བཞིན་དུ་ཕྱི་རོལ་གྱི་དོན་

[076B] ཉན་རང་ལ་དངོས་པོ་རང་བཞིན་མེད་པར་རྟོགས་པ་ཡོད་པ་དང། ཆོས་ཀྱི་བདེན་འཛིན་ཉོན་མོངས་སུ་འཇོག་པ་དང། ཞིག་པ་དངོས་པོ་ཡིན་པ་དང་དེའི་རྒྱུ་མཚན་གྱི་དུས་སུ་གསུམ་
འཇོག་ཚུལ་ཐུན་མོངས་མ་ཡིན་པ་སོགས་ཡིན་ནོ་ཞེས་གསུངས། དེའི་དོན་ལ་ཁ་ཅིག་ཐལ་གྱུར་པའི་ཐུན་མོང་མ་ཡིན་པའི་གྲུབ་མཐའ་ལ་དུ་མ་ཡོད་དེ། ཀུན་གཞི་མི་བཞེད་པ་དང་རང་རིག་མི་འདོད་པ་དང་
རང་རྒྱུད་ཀྱི་རྟགས་མི་འདོད་པ་དང། ཕྱི་དོན་ཡོད་པ་དང་ཉན་རང་འཕགས་པས་ཆོས་ཀྱི་བདག་མེད་རྟོགས་པ་དང་ཆོས་ཀྱི་བདེན་འཛིན་ཉོན་མོངས་ཡིན་པ་དང་ཞིག་པ་དངོས་པོ་ཡིན་པ་དང། དེའི་དབང་
གི་དུས་གསུམ་གྱི་འཇོག་ཚུལ་ཐུན་མོང་མ་ཡིན་པ་རྣམས་ཡིན་ཟེར་ན། ཤེས་བྱ་ཆོས་ཅན། ཀུན་གཞི་མེད་པ་ཐལ་འགྱུར་པའི་ཐུན་མོང་མ་ཡིན་པའི་གྲུབ་མཐའ་མ་ཡིན་པར་ཐལ། ཉན་ཐོས་སྡེ་གཉིས་ཀྱིས་ཀྱང་ཀུན་
གཞི་མེད་པར་ཁས་ལེན་ཕྱི་རོལ་པས་ཀྱང་ཀུན་གཞི་མེད་པ་ཁས་ལེན་སློབ་དཔོན་ལེགས་ལྡན་འབྱེད་རྗེས་བྲང་དང་བཅས་པས་ཀྱང་ཀུན་གཞི་མེད་པར་ཁས་ལེན་པའི་ཕྱིར། རང་རིག་མཚན་ཉིད་པ་མི་འདོད་
པ་ཐལ་འགྱུར་པའི་ཐུན་མོང་མ་ཡིན་པའི་གྲུབ་མཐའ་མ་ཡིན་པར་ཐལ། བྱེ་བྲག་སྨྲ་བས་རང་རིག་མེད་པར་ཁས་ལེན་ཕྱི་རོལ་པས་ཀྱང་རང་རིག་མེད་པར་ཁས་ལེན་སློབ་དཔོན་ལེགས་ལྡན་འབྱེད་ཀྱིས་ཀྱང་དེ་ལྟར་ཁས་ལེན་པའི་
ཕྱིར༑ རང་རྒྱུད་ཀྱི་རྟགས་མེད་པ་ཐལ་འགྱུར་བའི་ཐུན་མོང་མ་ཡིན་པའི་གྲུབ་མཐའ་མ་ཡིན་པར་ཐལ། རྒྱང་འཕེན་གྱིས་རང་རྒྱུད་ཀྱི་རྟགས་ཡང་དག་མེད་པར་ཁས་ལེན་པའི་ཕྱིར་ཕྱི་རོལ་གྱི་དོན་ཡོད་པ་

[077A]༄༅། །ཐལ་འགྱུར་བའི་ཐུན་མོང་མ་ཡིན་པའི་གྲུབ་མཐའ་མ་ཡིན་པར་ཐལ། མདོ་སྡེ་བས་ཕྱི་རོལ་གྱི་དོན་ཁས་ལེན་པའི་ཕྱིར། ཞིག་པ་དངོས་པོ་ཡིན་པ་ཐལ་འགྱུར་པའི་མཐུན་མོང་མ་ཡིན་པའི་གྲུབ་
མཐའ་མ་ཡིན་པར་ཐལ། བྱེ་བྲག་སྨྲ་བས་ཞིག་པ་དངོས་པོར་ཁས་ལེན་པའི་ཕྱིར། དེས་ན་རང་ལུགས་ནི་ཀུན་གཞི་མེད་པ་དང་རང་རིག་མེད་པ་དང་རང་རྒྱུད་ཀྱི་རྟགས་ཡང་དག་མེད་པ་དང་ཕྱི་དོན་ཡོད་པ་དང། ཉན་
རང་འཕགས་པས་ཆོས་ཀྱི་བདག་མེད་རྟོགས་པ་དང་བདེན་འཛིན་ཉོན་སྒྲིབ་ཡིན་པ་དང་ཞིག་པ་དངོས་པོ་ཡིན་ཏེ། རང་གི་མཚན་ཉིད་ཀྱི་གྲུབ་པ་ཐ་སྙད་དུ་ཡང་མེད་པའི་ཕྱིར། ཞེས་རང་གི་མཚན་ཉིད་
ཀྱི་གྲུབ་པ་ཐ་སྙད་དུ་འང་མེད་པ་བསྒྲུབ་བྱེད་དུ་བཀོད་ནས་ཞིག་པ་དངོས་པོ་ཡིན་པ་སོགས་སྒྲུབ་པ་ཐལ་འགྱུར་བའི་ཐུན་མོང་མ་ཡིན་པའི་གྲུ་མཐའ་ཡིན་པ་ལུང་དེའི་དོན་ཡིན་ནོ། །ཡང་ན་དཔལ་ལྡན་ཟླ་བས་རྩ་ཤེའི་
དགོང་པ་འགྲེལ་ཚུལ་ལ་དུ་མ་ཡོད་དེ། རྩ་ཤེའི་དགོངས་པ་སེམས་ཙམ་དུ་འགྲེལ་པར་བྱེད་པའི་འགྲེལ་བྱེད་གཞན་དང་ཐུན་མོང་མ་ཡིན་པ། ཀུན་གཞི་མེད་པ་དང་རང་རིག་མེད་པ་དང་ཕྱི་དོན་ཡོད་པ་དང་རྩ་ཤེའི་
དགོངས་པ་རང་རྒྱུད་དུ་འགྲེལ་པར་བྱེད་པའི་འགྲེལ་བྱེད་གཞན་དང་ཐུན་མོང་མ་ཡིན་པ་རང་རྒྱུད་ཀྱི་རྟགས་ཡང་དག་མེད་པ་དང། ཉན་རང་འཕགས་པས་ཆོས་ཀྱི་བདག་མེད་རྟོགས་པ་དང། བདེན་འཛིན་ཉོན་སྒྲིབ་ཡིན་
པ་དང་ཞིག་པ་དངོས་པོ་ཡིན་པར་གསུངས་པ་སོགས་ལུང་དེའི་ཡིན་པའི་ཕྱིར། ཁ་ཅིག་དུས་གསུམ་གྱི་ནང་ན་གཙོ་བོ་མ་ཡིན་པ་གང་ཞིག་སྐྱེས་ཟིན་འགག་པ་འདས་པའི་མཚན་ཉིད་དེ་གང་ཞིག་སྐྱེ་བ་ལ་མངོན་

[077B] དུས་གསུམ་གྱི་ནང་ནས་གཙོ་བོ་གང་ཞིག་སྐྱེས་ལ་མ་འགག་པ་ད་ལྟ་བའི་མཚན་ཉིད། ཟེར་ན། མྱུ་གུ་མ་འོངས་པ་ཆོས་ཅན། སྐྱེ་བ་ལ་མངོན་དུ་ཕྱོགས་པར་ཐལ་
མཚོན་བྱ་དེའི་ཕྱིར། དེར་ཐལ། མ་འོང་པ་ཡིན་པའི་ཕྱིར། འདོད་མི་ནུས་ཏེ། སྐྱེས་ཟིན་པ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། ཁོ་ན་རེ། བུམ་པ་ཞིག་པ་ཆོས་ཅན། ཞིག་པ་ལ་མངོན་དུ་ཕྱོགས་པ་
མ་ཡིན་པར་ཐལ། ཞིག་པ་ཡིན་པའི་ཕྱིར། རྟགས་ཁས། འདོད་ན། དེ་ཡིན་པ་ཐལ། འཇིག་པ་ཡིན་པའི་ཕྱིར། ཁྱབ་སྟེ། སྟོང་ཐུན་ཆེ་མོ་ལས། འཇིག་པ་ཞེས་པ་ནི། ཞིག་པ་ལ་མངོན་དུ་ཕྱོགས་པ་ལ་བརྗོད་ལ། ཞེས་དང་
འཇུག་པ་ལས་འགག་བཞིན་པ་ནི་ཡོད་ཀྱང་འཇིག་ལ་ཕྱོག་པར་འདོད་གྱུར་བ། ཞེས་གསུངས་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། བུམ་པ་ཞིག་པ་ཆོས་ཅན། འཇིག་པ་ལ་མངོན་དུ་ཕྱོགས་པ་མ་ཡིན་པར་ཐལ། ཞིག་ཟིན་པའི་
ཕྱིར། འདོད་ན། དེ་ཡིན་པར་ཐལ། འཇིག་པ་ཡིན་པའི་ཕྱིར། ཟེར་ན་མ་ཁྱབ། མཚན་ཉིད་དེ་ལ་ཁ་ཅིག་བུམ་པ་ཆོས་ཅན། དུས་གསུམ་གྱི་གཙོ་བོ་ཡིན་པར་ཐལ། མཚོན་བྱ་དེའི་ཕྱིར། འདོད་ན། དུས་ཡིན་པར་ཐལ། འདོད་
པའི་ཕྱིར། འདོད་ན། ལྡན་མིན་འདུ་བྱེད་ཡིན་པར་ཐལ་ལོ། །ཟེར་ན་མི་འྟཧྡ་དེ། དུས་མཐའི་སྐད་ཅིག་མར་གྱུར་པའི་བུམ་པ་དུས་ཡིན་པའི་ཕྱིར་ཏེ། དེ་དུས་ཀྱི་ཐུང་མཐའ་ཡིན་པའི་ཕྱིར་ཏེ། དུས་ཀྱི་ཐུང་མཐའ་
སྐད་ཅིག་མ་ཡོད་པའི་ཕྱིར། ཁ་ཅིག་རང་གི་དགག་བྱར་གྱུར་པའི་དངོས་པོ་ཞིག་པ་འགག་པའི་ཚེ་འདས་པའི་མཚན་ཉིད་སྐྱེ་འགྱུར་གྱི་དངོས་པོ་གཅིག་མ་སྐྱེས་པའི་ཆ་མ་འོངས་པའི་མཚན་ཉིད། ཟེར་ན་སྐྱེས་འགྱུར་

[078A]༄༅། །གྱི་དངོས་པོ་ཡོད་པར་ཐལ། མཚན་ཉིད་གཉིས་པ་དེ་འཐད་པའི་ཕྱིར། འདོད་ན་མ་སྐྱེས་པའི་དངོས་པོ་ཡོད་པར་ཐལ། འདོད་པའི་ཕྱིར། འདོད་ན་དེ་མེད་པར་ཐལ། དངོས་པོ་ཡིན་ན་
སྐྱེས་ཟིན་པས་ཁྱབ་པའི་ཕྱིར། དེས་ན་སྐྱེས་བཞིན་པའི་དངོས་པོ་མེད་པར་ཁས་ལེན་དགོས་པ་འདྲ་གསུངས། ཁ་ཅིག་མྱུ་གུ་སྐྱེས་ལ་མ་འགག་པའི་ཆ་མྱུ་གུའི་ད་ལྟར་བའི་མཚན་ཉིད་ཟེར་ན། སྐྱེས་ལ་མི་འགག་པ་ཡིན་
ན༑ ད་ལྟར་བ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། མ་འོངས་པ་ཆོས་ཅན། དེར་ཐལ། དེའི་ཕྱིར། དེར་ཐལ། སྐྱེས་པ་གང་ཞིག་མ་འགག་པ་ཡིན་པའི་ཕྱིར། དང་པོ་གྲུབ་སྟེ་དངོས་པོ་
ཡིན་པའི་ཕྱིར། གཉིས་པ་ཆོས་ཅན་གྱི་གྲུབ་ཁ་ཅིག་རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་གང་ལ་ལྟོས་ནས་བཞག་དགོས་པའི་ལྟོས་པར་གྱུར་བའི་དངོས་པོ་དེའི་རང་དུས་དེ་ལས་ཐལ་ཟིན་པ་འདས་པའི་མཚན་ཉིད་
རང་ཉིད་དུས་གང་ལ་འཇོག་པ་ཞེས་སོགས་གཞན་འདྲ་བ་ལ་རང་དུས་དེར་མ་སླེབ་པ་མ་འོངས་པའི་མཚན་ཉིད། སྐྱེས་ལ་མ་འགག་པ་གང་ཞིག་རང་གི་དོན་སྤྱི་འཆར་བ་ཁྱོད་རང་གིས་དུས་ན་འདས་པ་དང། མ་འོངས་
པའི་ཆོས་གཞན་གྱི་དོན་སྤྱི་འཆར་བ་ལ་མི་ལྟོས་པ་ད་ལྟ་བའི་མཚན་ཉིད་ཞེས་གསུངས། བུམ་པ་ཞིག་པ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། དེར་ཐལ། འདས་
པ་ཡིན་པའི་ཕྱིར། རྩ་བར་འདོད་ན། དེ་བུམ་པའི་དུས་སུ་ཐལ་ཟིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། དེ་དེའི་དུས་སུ་མ་སླེབ་པའི་ཕྱིར་ཏེ། དེ་དེའི་དུས་སུ་མ་འོངས་པའི་ཕྱིར་ཏེ་

[078B] མ་གྲུབ་ན། བུམ་པ་ཆོས་ཅན། ཁྱོད་ཞིག་པ་ཁྱོད་ཀྱི་འབྲས་བུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། གཞན་ཡང་བུམ་པ་མ་འོངས་པ་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་
དེར་ཐལ། མ་འོངས་པ་ཡིན་པའི་ཕྱིར། རྩ་བར་འདོད་ན། དེ་བུམ་པའི་དུས་སུ་མ་སླེབ་པ་ཡིན་པར་ཐལ། འདོད་པའི་ཕྱིར། འདོད་ན་མ་ཡིན་པར་ཐལ། དེ་བུམ་པའི་དུས་སུ་ཐལ་ཟིན་པ་ཡིན་པའི་ཕྱིར་ཏེ། དེ་བུམ་པའི་དུས་
འདས་པ་ཡིན་པའི་ཕྱིར་ཏེ། དེ་བུམ་པའི་རྒྱུ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་མ་འོངས་པ་ཁྱོད་ཀྱི་རྒྱུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། གཞན་ཡང་བུམ་པ་ཞིག་པ་བུམ་པ་ལ་ལྟོས་ནས་མ་འོངས་
པ་ཡིན་པར་ཐལ། དེ་བུམ་པའི་རྗེས་སུ་བྱུང་བ་གང་ཞིག་སང་གི་ལམ་དེ་དེ་རིང་གི་ལམ་ལ་ལྟོས་ནས་འགྲོ་བའི་བྱ་བ་མ་འོངས་པ་ཡིན་པའི་ཕྱིར་ཏེ། དེ་དེ་ལ་ལྟོས་ཏེ་འགྲོ་བའི་བྱ་བ་མ་སྐྱེས་པ་ཡིན་ཏེ། རྐང་གཉིས་པའི་ལྷ་ཞིག་
གདོང་ཤར་ལ་བལྟས་ཏེ་འགྲོ་བའི་ཚེ་མདུན་ཕྱོགས་ཀྱི་ལམ་རྣམས་གོམ་པ་ད་ལྟར་བའི་ལམ་ལ་ལྟོས་ཏེ་འགྲོ་བའི་བྱ་བ་མ་སྐྱེས་པའི་ལམ་དང། དེའི་རྒྱབ་ཕྱོགས་པའི་ལམ་རྣམས་གོམ་པ་ད་ལྟར་བའི་ལམ་ལ་ལྟོས་ཏེ་འགྲོ་
བའི་བྱ་བ་འགག་པའི་ལམ་དུ་འཇོག་རིགས་པའི་ཕྱིར། ཁ་ཅིག་འདས་པ་ཡིན་ན་དུས་ཡིན་དགོས་པར་ཐལ། འདས་པའི་མཚན་ཉིད་དེ་འཐད་པའི་ཕྱིར། འདོད་ན་ད་ལྟར་བ་ཡིན་ན་དུས་ཡིན་དགོས་པར་ཐལ། འདོད་
པའི་ཕྱིར། འདོད་ན། སྔར་བཞིན་བུམ་པ་སོ་ན་གནས་སོ། །ཁ་ཅིག་ད་ལྟར་བ་ཞིག་ཞིག་པའི་ཞིག་པར་དམིགས་པ་དེ་འདས་པའི་མཚན་ཉིད། ད་ལྟར་བ་ཞིག་མ་འོངས་པར་དམིགས་པ་མ་འོངས་པའི་མཚན་ཉིད། ད་ལྟར་བ་

[079A]༄༅། །དམིགས་པ་ད་ལྟར་བའི་མཚན་ཉིད་ཟེར་ཞིང། རང་ཉིད་གང་ལ་ལྟོས་ནས་འདས་པར་འཇོག་ནུས་པའི་ལྟོས་པའི་དངོས་པོ་དེ་ཡིན་ན་ད་ལྟ་བ་ཡིན་པས་ཁྱབ། །རང་ཉིད་འདས་པ་ཡིན་པས་ཁྱབ། ཁྱོད་
གང་ལ་ལྟོས་ནས་མ་འོངས་པར་འཇོག་ནུས་པའི་ལྟོས་པའི་དངོས་པོ་ཡིན་ན། ད་ལྟར་བ་ཡིན་པས་ཁྱབ། ཁྱོད་མ་འོངས་པ་ཡིན་པས་ཁྱབ་ཞེས་ཟེར་ཞིང། མྱུ་གུ་ཞིག་པ་སྐྱེས་ལ་མ་འགག་པ་དེ་མྱུ་གུའི་ཞིག་པ་ཞིག་པ་འདས་
པར་འཇོག་པའི་ལྟོས་པར་གྱུར་པའི་ད་ལྟ་བ་ཡིན་ནོ་ཟེར། མྱུ་གུ་ཞིག་པ་རང་དུས་སུ་ད་ལྟ་བ་ཡིན་པར་ཐལ། མྱུ་གུ་ཞིག་པ་སྐྱེས་ལ་མ་འགག་པ་ད་ལྟ་བ་ཡིན་པའི་ཕྱིར། རྟགས་ཁས། འདོད་ན། མ་
ཡིན་པར་ཐལ། དེ་རང་དུས་སུ་འདས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་དུས་སུ་མྱུ་གུ་འདས་པ་ཡིན་པའི་ཕྱིར། ཁྱབ་སྟེ། མྱུ་གུའི་འདས་པ་ཡིན་ན། འདས་པ་ཡིན་
དགོས་པའི་ཕྱིར། གཞན་ཡང། མྱུ་གུའི་ཞིག་པར་རང་དུས་སུ་འདས་པ་ཡིན་ཏེ། རྩ་ཤེས་ཊིཀ་ཆེན་ལས་མྱུ་གུ་ཞིག་པར་རང་དུས་སུ་ཁོ་རང་ཞིག་པ་མིན་ཡང་སྤྱིར་ཞིག་པ་ཡིན་པས་འདས་པ་ཁོ་ནའོ། ཞེས་
གསུངས་པའི་ཕྱིར། གཞན་ཡང་མྱུ་གུ་མ་འོངས་པ་སྐྱེས་ལ་མ་འགག་པ་ད་ལྟ་བ་ཡིན་པར་ཐལ། མྱུ་གུ་ཞིག་པ་སྐྱེས་ལ་མ་འགག་པ་ད་ལྟ་བ་ཡིན་པའི་ཕྱིར། འདོད་མི་ནུས་ཏེ། རྩ་ཤེའི་ཊིཀ་ཆེན་ལས་
ད་ལྟ་བ་ནི་དངོས་པོ་གཞན་གཅིག་ཞིག་པ་དང་མ་སྐྱེས་པའི་སྒོ་ནས་བཞག་མི་སྒོས་པས་སྐྱེས་ལ་མ་འགག་པ་མྱུ་གུ་ལྟ་བུ་ཡིན་པས། མ་འོངས་པའི་སྐད་ཅིག་མ་སྐྱེས་ལ་མ་འགག་པ་རྣམས་དང་ཁྱད་པར་ཆེའོ། །

[079B] འདིའི་ཐད་ཀྱི་ཊིཀ་ཆེན་ལས། སྐད་ཅིག་དང་པོ་དུས་གཉིས་པར་ཞིག་པ་ནི་དངོས་སུ་དགག་བྱ་བཅད་ནས་རྟོགས་དགོས་པས་དགག་པ་ནི་ཡིན་ལ་མེད་དགག་ནི་མ་ཡིན་པས་མ་ཡིན་དགག་སྟེ་ཞིག་
རྒྱུ་དེ་བཅས་པ་ཙམ་མིན་གྱི། དེ་བཅད་པའི་དངོས་པོ་གཅིག་འཕངས་པའི་ཕྱིར་རོ། །ཞེས་གསུངས་པའི་དོན་ལ། ཁ་ཅིག་བུམ་པའི་ཞིག་པ་མ་ཡིན་དགག་ཡིན་ཏེ། བུམ་པ་ཞིག་པ་དེ་རང་ཞེས་བརྗོད་པའི་སྒྲས་རང་གི་དགག་བྱ་
བཀག་ཤུལ་དུ་ཆོས་གཞན་སྒྲུབ་པ་འཕེན་པའི་ཕྱིར། བུམ་པ་ཞིག་པ་ཞེས་བརྗོད་པའི་སྒྲས་བུམ་པ་རང་གྲུབ་དུས་ཀྱི་སྐད་ཅིག་དང་པོར་གནས་པ་དེ་འཕེན་པའི་ཕྱིར་ཟེར་ན། ཤེས་བྱ་ཆོས་ཅན། བུམ་པ་ཞིག་པ་
ཞེས་བརྗོད་པའི་སྒྲས་བུམ་པ་འཕེན་པར་ཐལ། དེས་བུམ་པ་རང་གྲུབ་དུས་ཀྱི་སྐད་ཅིག་དང་པོར་གནས་པ་དེ་འཕེན་པའི་ཕྱིར། འདོད་ན། བུམ་པ་ཞིག་པ་དེས་རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་
དུ་རང་གི་དགག་བྱ་འཕེན་པར་ཐལ། བུམ་པ་དེའི་དགག་བྱ་གང་ཞིག་འདོད་པའི་ཕྱིར། འདོད་ན་ཧ་ཅང་ཐལ་ལོ། །ཁ་ཅིག་མྱུ་གུའི་མ་འོངས་པ་ཡིན་ན་དགག་པ་ཡིན་པས་ཁྱབ་པ་མྱུ་གུའི་འདས་པ་ཡིན་ན་དགག་པ་ཡིན་པས་
ཁྱབ་ཟེར་ན། མྱུ་གུ་སྐྱེ་བཞིན་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་མྱུ་གུ་མ་འོངས་པ་ཡིན་པར་ཐལ། མྱུ་གུའི་འགག་བཞིན་པ་མྱུ་གུའི་ད་ལྟ་བ་ཡིན་པའི་ཕྱིར། དེ་མྱུ་གུའི་ད་ལྟ་བ་གཅིག་ཡོད་པའི་ཕྱིར། རྩ་བར་
འདོད་ན། མྱུ་གུ་སྐྱེ་བ་དགག་པ་ཡིན་པར་ཐལ། འདོད་པའི་ཕྱིར། འདོད་ན། མྱུ་གུ་སྐྱེས་པ་དགག་པ་ཡིན་པར་ཐལ། འདོད་པའི་ཕྱིར། འདོད་ན། མྱུ་གུ་མི་རྟག་པ་དགག་པ་ཡིན་པར་ཐལ་ལོ། །དེས་ན་མྱུ་གུ་ཞིག་

[080A]༄༅། །པ་རང་དུས་སུ་ཞིག་པ་ཡིན། རང་དུས་སུ་མ་ཞིག་བྱས་པ་ལ། ཁ་ཅིག་མྱུ་གུ་ཞིག་པ་དེ་སྤྱིར་ཞིག་པ་ཡིན་ཅིང། མ་ཞིག་པའི་ཁྱད་པར་འཐད་པར་ཐལ། དམ་བཅའ་དེ་འཐད་པའི་ཕྱིར། འདོད་
ན་ཆོས་དེར་ཐལ། ཆོས་དེ་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དེ་འདྲའི་ཐལ་འགྱུར་ལ་ཁྱབ་པ་ཡོད་པའི་ཕྱིར། མ་གྲུབ་ན་ཆོས་དེ་ཡིན་ན་ཆོས་དེ་མ་ཡིན་པ་བུད། འདོད་ན། མྱུ་
གུ་ཞིག་པ་ཆོས་ཅན། ཞིག་པར་ཐལ། ཞིག་པ་ཡིན་པའི་ཕྱིར། འཁོར་གསུམ་ཟེར། ཁ་གཅིག་མྱུ་གུ་ཞིག་པ་ཆོས་ཅན། ཞིག་པར་ཚད་མས་དམིགས་པར་ཐལ། ཞིག་པ་ཡིན་པའི་ཕྱིར། འདོད་ན། ཞིག་པར་ཐལ། འདོད་
པའི་ཕྱིར། ཟེར་ན། མ་ཁྱབ། ཐལ་འགྱུར་དང་པོའི་ལན་བདེན་གཉིས་ཀྱི་སྐབས་སུ་ཤེས་པར་བྱའོ། །གཉིས་པ་ལ་ཆོས་ཉིད་ཆོས་ཅན། ཀུན་རྫོབ་ཡིན་པར་ཐལ། ཀུན་རྫོབ་ཏུ་ཚད་མས་དམིགས་པའི་ཕྱིར། དེ་དེར་ཐལ་
ཀུན་རྫོབ་ཏུ་ཡོད་པའི་ཕྱིར་ཏེ། ཡོད་པའི་ཕྱིར། ཁོ་ན་རེ། མ་ཞིག་ན་མ་ཞིག་པ་ཡིན་དགོས་པར་ཐལ། ཞིག་ན་ཞིག་པ་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན། ཞིག་པ་ཆོས་ཅན། མ་ཞིག་པ་ཡིན་པར་ཐལ་
མ་ཞིག་པའི་ཕྱིར། འཁོར་གསུམ་ཟེར་ན། བདེན་ན་བདེན་པ་ཡིན་དགོས་པར་ཐལ། རྫུན་ན་རྫུན་པ་ཡིན་དགོས་པའི་ཕྱིར། ཁྱབ་པ་ཁས། འདོད་ན། ལས་འབྲས་ཆོས་ཅན། དེར་ཐལ། དེའི་ཕྱིར། འདོད་མི་ནུས་སྟེ་
རྫུན་པ་ཡིན་པའི་ཕྱིར། གཞན་ཡང་མ་འོང་ན་མ་འོངས་པ་ཡིན་དགོས་པར་ཐལ། འོངས་ན་འོངས་བ་ཡིན་དགོས་པའི་ཕྱིར། ཁྱབ་པ་ཁས། འདོད་ན། རི་བོང་ར་ཆོས་ཅན། དེར་ཐལ། དེའི་ཕྱིར། ཁ་ཅིག། མྱུ་

[080B] མྱུ་གུ་ཞིག་པའི་དུས་སུ་མྱུ་གུ་ཞིག་པ་འགག་པ་ཡིན་པ་གང་ཞིག་མྱུ་གུ་ཞིག་པ་འགག་པ་དང། མྱུ་གུ་ཞིག་པའི་འབྲས་བུ་སྐྱེས་པ་དུས་མཉམ་པའི་ཕྱིར། ཟེར་ན་
སྐྱོན་མེད་དེ། མྱུ་གུ་ཞིག་པ་རང་དུས་སུ་ཞིག་པ་ཡིན་ཅིང་རང་དུས་སུ་ཞིག་པར་ཁས་མི་ལེན་པའི་ཕྱིར། གལ་ཏེ་དུས་ནི་དངོས་བརྟན་སྟེ། ཞེས་པའི་ཐད་ཀྱི་རྩ་ཤེའི་ཊྐ་ཆེན་ལས། འོ་ན་མྱུ་གུ་ཞིག་པའི་ཞིག་པར་རིགས་འདྲ་རྒྱུད་
མར་འབྱུང་བར་ནི་འདོད་པས་དེའི་སྐད་ཅིག་མ་སྐྱེས་ལ་མ་འགག་པ་རྣམས་ནི་ད་ལྟ་བར་འགྱུར་ལ་དེ་ལྟར་ན་ད་ལྟ་བ་དང་ཞིག་པ་གཉིས་མི་འགལ་བར་འགྱུར་རོ། །ཞེས་ན་སྐྱོན་མེད་དེ། མྱུ་གུ་ཞིག་པའི་སྐད་ཅིག་མ་དང་པོ་
ནི་མྱུ་གུ་ཞིག་པ་ཡིན་ལ། དེའི་རིགས་འདྲ་བའི་ཞིག་པ་རྣམས་ནི་སྔ་མ་སྔ་མ་ཞིག་པ་ཡིན་ཅིང་ཞིག་པ་ཐམས་ཅད་འདས་པ་ཡིན་པའི་ཕྱིར་རོ། །ཞེས་གསུངས་པའི་དོན་ལ། ཁ་ཅིག་མྱུ་གུ་ཞིག་པ་ཞིག་པའི་དུས་སུ་
མྱུ་གུ་ཞིག་ཟེར་ན། མྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་ཞིག་པའི་དུས་སུ་ཁྱོད་མེད་པར་ཐལ། ཁྱོད་དངོས་པོ་ཡིན་པའི་ཕྱིར། །
གཞན་ཡང་མྱུ་གུ་ཞིག་པ་ཞིག་པ་དེ་མྱུ་གུ་ཞིག་པ་ཡིན་པར་ཐལ། མྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་པ་ཡིན་པའི་ཕྱིར། འདོད་མི་ནུས་ཏེ། རྩ་ཤེའི་ཊིཀ་ཆེན་ལས། མྱུ་གུ་ཞིག་པའི་སྐད་ཅིག་མ་དང་པོ་ནི་མྱུ་གུའི་
ཞིག་པ་ཡིན་ལ། དེའི་རིགས་འདྲ་བའི་ཞིག་པ་རྣམས་ནི་སྔ་མ་སྔ་མ་ཞིག་པ་ཡིན་ཞིང་ཞིག་པ་ཐམས་ཅད་འདས་པ་ཡིན་པའི་ཕྱིར། ཞེས་གསུངས་པའི་ཕྱིར། ཁ་ཅིག་མྱུ་གུ་ཞིག་པ་ཞིག་པ་ཆོས་ཅན་ཁྱོད་

[081A]༄༅། །ཀྱི་དུས་སུ་མྱུ་གུ་ཞིག་པ་ཞིག་པ་ཡིན་པར་ཐལ། ཁྱོད་མྱུ་གུའི་འབྲས་བུ་ཡིན་པའི་ཕྱིར་ཟེར་ན། དུ་བ་ཆོས་ཅན། ཁྱོད་ཀྱི་དུས་སུ་བུད་ཤིང་ཞིག་པ་ཡིན་པར་ཐལ། ཁྱོད་དེའི་འབྲས་བུ་ཡིན་པའི་ཕྱིར་
ཁྱབ་པ་ཁས། འདོད་ན། དུ་བའི་དུས་སུ་མེ་སྐྱེས་པར་ཐལ། འདོད་པ་གང་ཞིག་བུད་ཤིང་འགགས་པ་དང་མེ་སྐྱེས་བ་དུས་མཉམ་པའི་ཕྱིར། འདོད་ན། དུ་བའི་དུས་སུ་མེ་བྱས་པ་ཡིན་པར་ཐལ། འདོད་པའི་ཕྱིར། འདོད་ན། དེའི་དུས་སུ་
མེ་ཡོད་པར་ཐལ་ལོ། ཁ་ཅིག་དུ་བའི་དུས་སུ་བུད་ཤིང་ཞིག་པ་ཡིན་པར་ཐལ། བུད་ཤིང་གི་དུས་སུ་དུ་བ་མ་འོངས་པ་ཡིན་པའི་ཕྱིར། ཞེས་གསུངས། ཁ་ཅིག་འདས་མ་འོངས་ད་ལྟ་གསུམ་དང། དེ་གསུམ་གྱི་
དུས་ཡིན་ཁྱབ་མཉམས་ཡིན། ཞེས་ཟེར། དེ་ལ་ཁ་ཅིག་དེ་རིང་གི་བུམ་པ་དེ་རིང་གི་དུས་ཡིན་པར་ཐལ། དེ་དུས་ཡིན་པའི་ཕྱིར། དེ་ད་ལྟ་བའི་དུས་ཡིན་པའི་ཕྱིར་ཏེ། དེ་ད་ལྟ་བ་ཡིན་པའི་ཕྱིར། ཁྱབ་པ་ཁས། །
འདོད་ན། བསྐལ་པ་དང་པོའི་བུམ་པ་དེ་བསྐལ་པ་དང་པོ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། མ་ཡིན་པར་ཐལ། བུམ་པ་ཡིན་པའི་ཕྱིར། ཟེར་ན། ལུགས་ཕྱི་མ་མི་འཐད་དེ། དེ་རིང་གི་བུམ་པ་དུས་
ཡིན་པའི་ཕྱིར། དེ་བུམ་དང་དུས་ཀྱི་གཞི་མཐུན་ཡོད་པའི་ཕྱིར། དེ་དུས་མཐའི་སྐད་ཅིག་མར་གྱུར་པའི་བུམ་པ་དུས་ཡིན་པའི་ཕྱིར། མ་གྲུབ་ན། དེ་ཆོས་ཅན། དུས་ཡིན་པར་ཐལ། དུས་མཐའི་སྐད་ཅིག་མ་ཡིན་པའི་ཕྱིར། །
དེར་ཐལ། དེ་འདྲ་ཡོད་པའི་ཕྱིར། ལུགས་སྔ་མ་མི་འཐད་དེ། ཁར་སང་གི་དུས་ཆོས་ཅན། འདས་པ་ཡིན་པར་ཐལ། འདས་པའི་དུས་ཡིན་པའི་ཕྱིར། དེར་ཐལ། ཁ་སང་གི་བུམ་པ་དེ་འདས་པའི་བུམ་པ་ཡིན་

[081B] བསྐལ་པ་དང་པོའི་བུམ་པ་དེ་འདས་པའི་བུམ་པ་ཡིན་པའི་ཕྱིར་ཏེ། བསྐལ་པ་དང་པོའི་སངས་རྒྱས་དེ་འདས་པའི་སངས་རྒྱས་ཡིན་པའི་ཕྱིར། འདོད་མི་ནུས་ཏེ། ད་ལྟ་བ་ཡིན་པའི་ཕྱིར། ཁ་ཅིག་ཤི་བའི་གང་ཟག་
ཡོད་པར་ཐལ། འདས་པའི་བུམ་པ་ཡོད་པའི་ཕྱིར། ཟེར་ན། མ་ཁྱབ། འདོད་ན། ཤི་བའི་གང་ཟག་དེ་ཁོ་ཁོ་རང་ཡིན་པར་འཐལ། འདོད་པའི་ཕྱིར། འདོད་ན། དེ་ཆོས་ཅན། སྲོག་དབང་འགག་པའི་གང་ཟག་ཡིན་པར་ཐལ། འདོད་པའི་ཕྱིར་
འདོད་ན། སྲོག་དབང་རྒྱུད་ལ་མི་ལྡན་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རྒྱུད་ལ་ལྡན་པའི་གང་ཟག་ཡིན་པའི་ཕྱིར། ཡིད་དབང་རྒྱུད་ལ་ལྡན་པའི་གང་ཟག་ཡིན་པའི་ཕྱིར། དེར་ཐལ། དེ་ཡོད་
པའི་ཕྱིར། རྟགས་ཁས། གཞན་ཡང་ཤི་བའི་གང་ཟག་གི་ལུས་ཡོད་པར་ཐལ། ཤི་བའི་གང་ཟག་ཡོད་པའི་ཕྱིར། འདོད་ན། དེ་ཁོ་ཁོ་རང་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཤི་ལུས་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། གསོན་ལུས་ཡིན་པའི་ཕྱིར་ཏེ། གང་ཟག་གི་ལུས་ཡིན་པའི་ཕྱིར། གཞན་ཡང་ཤི་བ་ཡིན་པ་ཡོད་པར་ཐལ། འདས་པ་ཡིན་པ་ཡོད་པའི་ཕྱིར། འདོད་ན། ཤི་བ་ཡང་ཡིན་གང་ཟག་
ཡང་ཡིན་བའི་གཞི་མཐུན་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། གང་ཟག་ཡིན་ན་ཤི་བ་མ་ཡིན་དགོས་པའི་ཕྱིར་ཟེར་ན། ཤི་བ་ཡིན་པ་ཡོད་པར་ཐལ། སོ་སོ་སྐྱེ་བོ་ཐ་མལ་བའི་ཕུང་པོའི་རིགས་རྒྱུན་དོར་བ་ཤི་བའི་མཚན་
གཞི་ཡིན་པའི་ཕྱིར་ཏེ། ན་ཚོད་གཞན་དུ་གྱུར་པ་རྒས་པའི་མཚན་གཞི་ཡིན་པའི་ཕྱིར། ཚིག་གསལ་ལས། ཞིག་པ་དངོས་པོར་བསྒྲུབ་པའི་རིགས་པ་གསུངས་པའི་དོན་ལ། ཁ་ཅིག་ཞིག་པ་དངོས་པོ་ཡིན་ཏེ། །

[082A]༄༅། །རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་དངོས་པོ་ཡིན་པའི་ཕྱིར་ཏེ། རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་དངོས་པོ་ཡིན་པའི་ཕྱིར། ཞེས་ཟེར་ན། རང་གྲུབ་དུས་ཀྱི་སྐད་ཅིག་གཉིས་
པར་འཇིག་པ་ཡོད་པར་ཐལ། དེ་དངོས་པོ་ཡིན་པའི་ཕྱིར། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ཆོས་ཅན། རང་གྲུབ་
དུས་ཀྱི་སྐད་ཅིག་གཉིས་པར་ཡོད་པར་ཐལ། རང་གྲུབ་དུས་ཀྱི་སྐད་ཅིག་གཉིས་པར་མི་རྟག་པ་ཡིན་པའི་ཕྱིར་ཏེ། རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་ཡིན་པའི་ཕྱིར། རྟགས་ཁས། རང་ལུགས་ཀྱི་
སྒྲུབ་བྱེད་ནི་ཞིག་པ་དངོས་པོ་ཡིན་ཏེ། དེ་འདུས་བྱས་ཡིན་པའི་ཕྱིར། རྩ་བ་ཤེས་རབ་ལས། དངོས་དང་དངོས་མེད་འདུས་བྱས་ཡིན། ཞེས་གསུངས་པའི་ཕྱིར། གཞན་ཡང་ཞིག་པ་དངོས་པོ་ཡིན་ཏེ། ཞིག་
པ་ལ་མངོན་དུ་ཕྱོགས་པར་དངོས་པོ་ཡིན་པའི་ཕྱིར་ཏེ་འཇིག་པ་དངོས་པོ་ཡིན་པའི་ཕྱིར། བྱས་པ་ལ་ཁ་ཅིག་ཞིག་པ་ཆོས་ཅན། མི་རྟག་པ་ཡིན་པར་ཐལ། དངོས་པོ་ཡིན་པའི་ཕྱིར། འདོད་ན་
དེ་ཆོས་ཅན། འཇིག་པར་ཐལ། འདོད་པའི་ཕྱིར། འདོད་ན། ཞིག་ཟིན་སླར་ཡང་འཇིག་པར་ཐལ། དེ་ཞིག་ཞིན་པ་གང་ཞིག་འཇིག་པའི་ཕྱིར། འདོད་ན་སྐྱེས་ཟིན་སླར་ཡང་སྐྱེས་པར་ཐལ། འདོད་པའི་ཕྱིར་
ཁོ་རང་གི་ལུགས་ལ་རྩ་ཤེའི་ལུང་དེས་ཞིག་པ་འདུས་བྱས་བསྟན་པ་ཡིན་གྱི་དངོས་པོར་མ་བསྟན་ཞིང་དངོས་མེད་དུ་ཚིག་ཟིན་དུ་བསྟན་པ་ཡིན་ཟེར་ན། ལྟ་བ་བཀའ་རྟགས་ཀྱི་ཕྱག་རྒྱ་བཞི་ཁས་ལེན་མི་

[082B] འདུས་བྱས་ཐམས་ཅད་མི་རྟག་པར་རྟོགས་པའི་ལྟ་བ་དེ་ལྟ་བ་རྣམ་དག་མ་ཡིན་པའི་ཕྱིར། མ་གྲུབ་ན། འདུས་བྱས་ཡིན་ན་མི་རྟག་པ་ཡིན་པའི་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ཞིག་
པ་ཆོས་ཅན་དེར་ཐལ། དེའི་ཕྱིར། འཁོར་གསུམ། ཁ་ཅིག་བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་བསྡད་པ་དངོས་པོ་ཡིན་པར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་དངོས་པོ་ཡིན་པའི་
ཕྱིར༑ རྟགས་ཁས། འདོད་ན། དེ་བུམ་པའི་འབྲས་བུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བུམ་པ་མེད་ན་ཁྱོད་མེད་པས་ཁྱབ་པར་ཐལ། ཁྱོད་བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་པ་དག་པའི་
ས་ཕྱོགས་ཀྱིས་སྒྲུབས། གཞན་ཡང་བུད་ཤིང་ཞིག་པ་དུ་བའི་རྒྱུ་རྐྱེན་ཡིན་པར་ཐལ། དེ་དངོས་པོ་ཡིན་པའི་ཕྱིར། འདོད་ན། བུད་ཤིང་ཞིག་པ་དུ་བའི་དུས་སུ་མེད་པར་ཐལ། འདོད་པའི་ཕྱིར། འདོད་ན། དུ་བའི་དུས་སུ་བུད་ཤིང་
ཞིག་པ་ཡོད་པར་ཐལ། དུ་བའི་དུས་སུ་བུད་ཤིང་ཞིག་པ་ཡིན་པའི་ཕྱིར་ཟེར་ན། ལན་སྔར་བརྟག་པ་ལས་ཤེས་པར་བྱ། ཁ་ཅིག་ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། དེ་དངོས་པོ་ཡིན་པའི་ཕྱིར། འདོད་
ན། དགེ་བའི་ལས་ཀྱི་ཞིག་པ་དགེ་བའི་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་ན། དགེ་བའི་ལས་ཀྱི་ཞིག་པ་རང་འབྲས་རྣམ་སྨིན་བདེ་བ་འབྱིན་བྱེད་ཡིན་པར་ཐལ། འདོད་པའི་ཕྱིར། འདོད་
ན། དེ་དགེ་བ་ཡིན་པར་ཐལ་ལོ། །འདོད་ན། ད་ལྟ་བ་ཡིན་པར་ཐལ་ལོ། །གཞན་ཡང་མི་དགེ་བའི་ལས་ཀྱི་ཞིག་པ་མི་དགེ་བའི་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་

[083A]༄༅། །པའི་ཕྱིར། རྟགས་ཁས། འདོད་ན། དེ་རང་འབྲས་རྣམ་སྨིན་སྡུག་བསྔལ་འབྱིན་བྱེད་ཡིན་པར་ཐལ། འདོད་པའི་ཕྱིར། འདོད་ན། དེ་མི་དགེ་བ་ཡིན་པར་ཐལ་ལོ། །འདོད་ན་དེ་ད་ལྟ་བ་ཡིན་པར་ཐལ་
འདོད་པའི་ཕྱིར། ཞེས་ཟེར། ཐལ་འགྱུར་གཉིས་པ་འདིར་མ་ཁྱབ། ཁ་ཅིག་དོགས་པ་འདི་ལྟར་གསུངས་ཏེ། སངས་རྒྱས་འཕགས་པའི་རྒྱུད་ལ་མི་དགེ་བ་ཡོད་པར་ཐལ། མི་དགེ་བའི་ལས་ཀྱི་ཞིག་པ་མི་དགེ་བ་
ཡིན་པ་གང་ཞིག་སངས་རྒྱས་འཕགས་པའི་རྒྱུད་ལ་མི་དགེ་བའི་ལས་ཀྱི་ཞིག་པ་ཡོད་པའི་ཕྱིར་ཏེ། དེའི་ཐུགས་རྒྱུད་ལ་མི་དགེ་བའི་ལས་ཀྱི་ཞིག་པ་ཡོད་པའི་ཕྱིར། དེའི་རྒྱུད་ལ་དེ་འགགས་པའི་ཕྱིར་
གཞན་ཡང་དགེ་རྩ་ཆད་པའི་གང་ཟག་གི་རྒྱུད་ལ་དགེ་རྩ་ཡོད་པར་ཐལ། དེའི་རྒྱུད་ལ་དགེ་བའི་ལས་ཀྱི་ཞིག་པ་ཡོད་པ་གང་ཞིག་དགེ་བའི་ལས་ཀྱི་ཞིག་པ་དགེ་བ་ཡིན་པའི་ཕྱིར། དང་པོ་དེར་ཐལ། དེའི་
རྒྱུད་ལ་དགེ་བའི་ལས་ཀྱི་ཞིག་པ་ཡོད་པའི་ཕྱིར་ཏེ། དེའི་རྒྱུད་ལ་དགེ་བའི་ལས་འགགས་པའི་ཕྱིར། ཞེས་ཟེར། ཐལ་འགྱུར་དང་པོ་ལ་སངས་རྒྱས་འཕགས་པའི་ཐུགས་རྒྱུད་ལ་མི་དགེ་བའི་ལས་ཀྱི་ཞིག་པ་མེད་
དེ༑ མི་དགེ་བའི་ལས་ཀྱི་ཞིག་པ་དེ་མི་དགེ་བའི་ལས་བྱས་པའི་སྐད་ཅིག་གཉིས་པ་ཚུན་ཆད་ན་ཡོང་གི་དེ་ཕན་ཆད་དུ་མི་དགེ་བའི་ལས་ཀྱི་ཞིག་པ་མེད་པའི་ཕྱིར། ཐལ་འགྱུར་
གཉིས་པའི་ལན་ནི། དགེ་རྩ་རྒྱུད་ལ་མི་ལྡན་པའི་གང་ཟག་ཡོད་པར་ཐལ། དགེ་རྩ་ཆད་པའི་གང་ཟག་གི་རྒྱུད་ལ་དགེ་རྩ་མེད་པའི་ཕྱིར། འདོད་ན། ཟག་མེད་ཡེ་ཤེས་ཀྱི་ས་བོན་རྒྱུད་

[083B] །འདོད་ན་སངས་རྒྱས་འགྱུར་གྱི་རིགས་རྒྱུད་ལ་མི་ལྡན་པའི་སེམས་ཅན་ཡོད་པར་ཐལ་ལོ། གཞན་ཡང་རྣམ་པ་གཅིག་དུ་ན་རང་འབྲས་རྣམ་སྨིན་ཕྱུང་མ་ཟིན་ཞིང་ཁོང་ཁྲོ་
སོགས་ཀྱིས་མ་བཅོམ་པའི་དགེ་བའི་ལས་ཀྱི་ཞིག་པ་དགེ་བ་དང་རང་འབྲས་རྣམ་སྨིན་ཕྱུང་མ་ཟིན་ཅིང་གཉེན་པོས་མ་བཅོམ་པའི་མི་དགེ་བའི་ལས་ཀྱི་ཞིག་པ་མི་དགེ་བ་ཡིན་ཀྱང། དགེ་མི་དགེའི་ལས་ཀྱི་ཞིག་པ་
གང་ཡིན་དགེ་བ་དང་མི་དགེ་བར་ཁས་ལེན་པ་མ་ཡིན་པའི་ཕྱིར། ཐལ་འགྱུར་གཉིས་པའི་ལན་དྲི་མ་མེད་པའོ། །ཁ་ཅིག་མྱུ་གུ་མ་འོངས་པའི་དུས་ན་མྱུ་གུ་སྐྱེ་བའི་བྱ་བ་མེད་ཟེར་ན་
དེ་ཡོད་པར་ཐལ། མྱུ་གུ་སྐྱེ་བཞིན་པའི་དུས་དེ་མྱུ་གུ་མ་འོངས་པའི་དུས་ཡིན་པའི་ཕྱིར། མྱུ་གུ་སྐྱེ་བཞིན་པའི་དུས་དེ་ས་བོན་འགག་བཞིན་པའི་དུས་ཡིན་པའི་ཕྱིར་ཏེ། དེ་མྱུ་གུ་སྐྱེ་བཞིན་པའི་དུས་གང་ཞིག་
མྱུ་གུ་སྐྱེ་བཞིན་པ་དང་ས་བོན་འགག་བཞིན་པ་དུས་མཉམ་པའི་ཕྱིར། བྱས་པ་ལ། ཁ་ཅིག་དེ་རིང་གི་དུས་སུ་མྱུ་གུའི་རྒྱུ་མེད་པར་ཐལ། དེ་རིང་གི་དུས་སུ་མྱུ་གུ་ཡོད་པའི་ཕྱིར། མ་ཁྱབ་ན་མྱུ་
གུའི་རྒྱུའི་དུས་སུ་མྱུ་གུ་ཡོད་པར་ཐལ། དེ་རིང་གི་དུས་སུ་མྱུ་གུ་ཡང་ཡོད་མྱུ་གུའི་རྒྱུ་ཡང་ཡོད་པའི་ཕྱིར། ཁྱབ་སྟེ། མྱུ་གུ་སྐྱེ་བཞིན་པའི་དུས་སུ་མྱུ་གུ་མ་འོངས་པ་ཡང་ཡོད་མྱུ་གུ་སྐྱེ་བའི་བྱ་བ་
ཡོད་ན། མྱུ་གུ་མ་འོངས་པའི་དུས་སུ་མྱུ་གུ་སྐྱེ་བའི་བྱ་བ་ཡོད་དགོས་པའི་ཕྱིར། རྟགས་ཁས། ཞེས་ཟེར། གཞན་ཡང་མྱུ་གུ་མ་འོངས་པའི་དུས་སུ་མྱུ་གུ་སྐྱེ་བའི་བྱ་བ་མེད་པར་ཐལ། རྐྱེན་

[084A]༄༅། །མ་ཚང་བའི་དབང་གི་མྱུ་གུའི་རེ་ཞིག་མ་སྐྱེས་པ་དེ་མྱུ་གུ་མ་འོངས་པ་ཡིན་པའི་ཕྱིར། ཞེས་ཟེར། ཁ་ཅིག་རྒྱལ་པོ་ང་ལ་ནུས་དེ་རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་ཐུབ་པ་མ་ཡིན་ཏེ་
ཡིན་ན་རྒྱལ་པོ་ང་ལས་ནུས་ཆོས་ཅན། རྒྱལ་བ་ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་ཡོད་པའི་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། དེའི་དུས་སུ་ཡོད་པའི་རྒྱལ་བ་ཤཱཀྱེ་ཐུབ་པ་དང་དེའི་དུས་སུ་
མེད་པའི་རྒྱལ་བ་ཤཱཀྱ་ཐུབ་པ་གང་རུང་གང་ཞིག་དེའི་དུས་སུ་མེད་པའི་རྒྱལ་བ་ཤཱཀྱ་ཐུབ་པ་མ་ཡིན་པའི་ཕྱིར། དང་པོ་དེར་ཐལ། དེའི་དུས་སུ། རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། གཉིས་པ་དེར་
ཐལ༑ དེའི་དུས་སུ་རྒྱལ་བ་ཤཱཀྱ་ཐུབ་པ་ཡོད་པའི་ཕྱིར། གཞན་ཡང་རྒྱལ་པོ་ང་ལ་ནུས་ཆོས་ཅན། ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་དེའི་རྒྱུད་ལ་ཡོད་པའི་ཕྱིར། དེའི་དུས་སུ་
དེ་ཡིན་པའི་ཕྱིར། གཞན་ཡང། དེ་ཆོས་ཅན། ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་ད་ལྟ་བ་ཡིན་པའི་ཕྱིར། དེའི་དུས་སུ་ད་ལྟ་བའི་ཤཱཀྱ་ཐུབ་པ་ཡིན་པའི་ཕྱིར་ཏེ། དེའི་དུས་སུ་ཤཱཀྱ་
ཐུབ་པ་ཡིན་པའི་ཕྱིར། ཁྱབ་སྟེ། རྒྱལ་བ་ཤཱཀྱ་ཐུབ་པ་ད་ལྟ་བ་ཡིན་པའི་ཕྱིར། གཞན་ཡང། དེ་ཆོས་ཅན་ཤཱཀྱ་ཐུབ་པའི་དུས་སུ་ཤཱཀྱ་ཐུབ་པ་དང་གཅིག་ཏུ་ཡོད་པར་ཐལ། དེའི་དུས་སུ་དེ་དང་གཅིག་ཏུ་ཡོད་
པ་དང་དེ་དང་ཐ་དད་དུ་ཡོད་པ་གང་རུང་གང་ཞིག་དེ་དང་ཐ་དད་དུ་མེད་པའི་ཕྱིར། ཕྱི་མ་མ་གྲུབ་ན། དེའི་དུས་སུ་ཡོད་པར་ཐལ། དེའི་དུས་སུ་དེ་དང་ཐ་དད་དུ་ཡོད་པའི་ཕྱིར། རྩ་བར་འདོད་ན། དེའི་དུས་སུ་ཡོད་པར་ཐལ་ལོ། །

[084B] རྒྱལ་པོ་ང་ལ་ནུས་དེ་རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་ཐུབ་པ་ཡིན་པར་ཐལ། དེ་དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར། དེ་སངས་རྒྱས་འཕགས་པར་གྱུར་པའི་དུས་ཡོད་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཁྱོད་གཟུགས་སྐུར་གྱུར་པའི་དུས་ཡོད་པའི་ཕྱིར་ཏེ། ཁྱོད་གཟུགས་སྐུར་འགྱུར་རུང་གི་རྒྱས་འགྱུར་གྱི་རིགས་ཡིན་པའི་ཕྱིར་ཏེ། སེམས་ཅན་ཡིན་པའི་ཕྱིར། དེ་ལ་ཁོ་ན་རེ། འདོད་ལྷ་
ཤི་འཕོས་ནས་ཚེ་འདིའི་མིར་སྐྱེས་པའི་འདོད་ལྷ་དེ་ཚེ་འདིའི་མི་ཡིན་པར་ཐལ། རྒྱལ་པོ་ང་ལས་ནུས་དེ་མངོན་པར་རྫོགས་པ་སངས་རྒྱས་པའི་ཚེ། རྒྱལ་བ་ཤཱཀྱ་ཐུབ་པ་ཡིན་པའི་ཕྱིར་ཏེ། དེ་རྒྱལ་བ་ཤཱཀྱ་ཐུབ་པའི་
དུས་སུ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། རྩ་བ་འདོད་ན། དེ་མི་ཡིན་པར་ཐལ། འདོད་པའི་ཕྱིར། འདོད་ན། དེ་ལྷ་ཤི་བ་མ་ཡིན་པ་མི་ཤི་བ་ཡིན་པར་ཐལ་ལོ། གཞན་ཡང། འདོད་ལྷ་ནས་ཤི་འཕོས་ནས་ཚེ་འདིའི་
མིར་སྐྱེས་པའི་ཚེ་འདིའི་མི་དེ་ཚེ་སྔ་མར་འདོད་ལྷར་སྐྱེས་པར་ཐལ། སྟོན་པ་ཤཱཀྱ་ཐུབ་པ་དེ་རྒྱལ་པོ་ང་ལས་ནུས་ཀྱི་དུས་སུ་རྒྱལ་པོ་ང་ལས་ནུས་ཡིན་པའི་ཕྱིར། རྟགས་ཁས། འདོད་ན། ཚེ་སྔ་མར་ཡོད་པར་ཐལ། ཟེར་ན་
རྩ་བར་མི་མཚུངས་སོ། །གཞན་ཡང། བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་ཡོད་པའི་སངས་རྒྱས་འཕགས་པ་
ཡིན་པའི་ཕྱིར་ཏེ། དེའི་དུས་སུ་ཡོད་པའི་སངས་རྒྱས་འཕགས་པ་དང། དེའི་དུས་སུ་མེད་པའི་སངས་རྒྱས་འཕགས་པ་གང་རུང་གང་ཞིག་དེའི་དུས་སུ་མེད་པའི་སངས་རྒྱས་འཕགས་པ་མ་ཡིན་པའི་ཕྱིར། །

[085A]༄༅། །དང་པོ་དེར་ཐལ། དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར། གཉིས་པ་དེར་ཐལ། དེའི་དུས་སུ་སངས་རྒྱས་འཕགས་པ་ཡོད་པའི་ཕྱིར། འཁོར་གསུམ་གྱི་རང་བཞིན་ཡིན། གཞན་ཡང་བྱང་སེམས་རྒྱུན་མཐའ་
བ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་དེའི་རྒྱུད་ལ་ཡོད་པའི་ཕྱིར་ཏེ། དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར་
ཁྱབ་པ་ཁས། གཞན་ཡང། དེ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་ད་ལྟ་བ་ཡིན་པའི་ཕྱིར་ཏེ། དེའི་དུས་སུ་ད་ལྟ་བའི་སངས་རྒྱས་
འཕགས་པ་ཡིན་པའི་ཕྱིར་ཏེ། ད་ལྟ་བའི་སངས་རྒྱས་འཕགས་པ་དང་རྒྱུད་གཅིག་ཡིན་པའི་ཕྱིར། ཁྱབ་སྟེ། སངས་རྒྱས་འཕགས་པ་དང་རྒྱུད་གཅིག་ཡིན་ན། དེའི་དུས་སུ་སངས་རྒྱས་འཕགས་པ་ཡིན་དགོས་པའི་
ཕྱིར༑ གཞན་ཡང། དེ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་སངས་རྒྱས་འཕགས་པ་དང་རྒྱུད་གཅིག་ཏུ་ཡོད་པའི་ཕྱིར་ཏེ། དེའི་
དུས་སུ་སངས་རྒྱས་འཕགས་པ་གང་ཞིག་དེའི་དུས་སུ་སངས་རྒྱས་འཕགས་པ་དང་ཐ་དད་དུ་མེད་པའི་ཕྱིར། ཕྱི་མ་མ་གྲུབ་ན། དེའི་དུས་སུ་ཡོད་པར་ཐལ། མ་གྲུབ་པ་དེའི་ཕྱིར། འཁོར་གསུམ། ཁ་ཅིག་
མྱུ་གུ་དེ་རང་དུས་སུ་སྐྱེ་བ་ཡིན་ཟེར་ན། མྱུ་གུ་ཆོས་ཅན། རང་དུས་སུ་རང་རྒྱུ་ལས་སྐྱེ་བར་ཐལ། རང་དུས་སུ་སྐྱེ་བའི་ཕྱིར། འདོད་ན་རང་དུས་སུ་རང་རྒྱུ་ལས་རག་ལས་པར་ཐལ་ལོ། འདོད་མི་ནུས་སྟེ། རང་དུས་སུ་རང་རྒྱུ་ལས་

[085B] དངོས་པོ་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། འབྲས་བུ་རག་ལས་མེད་པར་ཡང་ཞེས་གསུངས་པའི་ཕྱིར། ཁོ་ན་རེ། མྱུ་གུ་དེ་རང་དུས་སུ་སྐྱེ་བ་ཡིན་པར་ཐལ། མྱུ་གུའི་དུས་སུ་མྱུ་གུ་སྐྱེ་བ་
ཡོད་པའི་ཕྱིར་ཏེ། མྱུ་གུའི་སྐྱེ་བ་དང་མྱུ་གུ་གཉིས་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། དེར་ཐལ། ཁྱོད་དངོས་པོ་ཡིན་པའི་ཕྱིར། ཞེས་ཟེར་ན། ཤེས་བྱ་ཆོས་ཅན། མྱུ་གུ་སྐྱེ་བ་དང་མྱུ་གུ་གཉིས་དུས་
མཉམ་ཡིན་པར་ཐལ། མྱུ་གུའི་དུས་སུ་མྱུ་གུ་སྐྱེ་བ་ཡིན་པའི་ཕྱིར། རྟགས་ཁས། འདོད་ན། ས་བོན་གྱི་དུས་སུ་མྱུ་གུ་སྐྱེ་བ་མ་ཡིན་པར་ཐལ། འདོད་པའི་ཕྱིར། འདོད་ན། ཡིན་པར་ཐལ། དེའི་དུས་སུ་མྱུ་གུ་སྐྱེ་བཞིན་པ་ཡིན་
པའི་ཕྱིར་ཏེ། དེའི་དུས་སུ་ས་བོན་འགག་བཞིན་པ་ཡིན་པའི་ཕྱིར། གཞན་ཡང། མྱུ་གུའི་དུས་སུ་མྱུ་གུ་སྐྱེ་བའི་བྱ་བ་ཡོད་པར་ཐལ། མྱུ་གུ་དེ་རང་དུས་སུ་སྐྱེ་བ་ཡིན་པའི་ཕྱིར། འདོད་ན། མྱུ་གུའི་དུས་སུ་ས་བོན་འགག་
པའི་བྱ་བ་ཡོད་པར་ཐལ། འདོད་པ་ཡིན་པ་ནི་གང་ཞིག་མྱུ་གུ་སྐྱེ་བའི་བྱ་བ་དང་ས་བོན་འགག་པའི་བྱ་བ་དུས་མཉམ་པའི་ཕྱིར། རྩ་ཤེའི་ཊིཀ་ཆེན་ལས། འགྲེལ་བར་གཅིག་ཅར་དུ་བརྟེན་ནས་འབྱུང་བ་མི་རྟག་པར་གྲུབ་པ་སྒྱུ་མ་
ལྟ་བུ་གསལ་བར་བྱ་བའི་ཕྱིར་དུ་གསུངས་པར་བཤད་པའི་གཅིག་ཅར་དུ་བརྟེན་ནས་འབྱུང་ཞེས་པ་ནི་བྱ་བ་གཉིས་གཅིག་ཅར་དུ་ཡོད་པ་ལ་བྱ་དགོས་སྟེ། ཞེས་གསུངས་པའི་ཕྱིར། གཞན་ཡང། མྱུ་གུ་ཆོས་ཅན། རང་དུས་སུ་སྐྱེས་ཟིན་པ་ཡིན་པར་ཐལ། རང་དུས་སུ་སྐྱེས་པ་ཡིན་པའི་ཕྱིར། འདོད་ན། མ་ཡིན་པར་ཐལ། རང་དུས་སུ་འགག་བཞིན་པ་ཡིན་པའི་ཕྱིར། ཁྱབ་སྟེ། ཊིཀ་ཆེན་ལས་སྐྱེས་ཟིན་པ་དན་

[086A]༄༅། །འགག་བཞིན་པ་དུས་གཅིག་ལ་ལྟོས་ན་འགལ་པ་ཡིན་ནོ། །ཞེས་གསུངས་པའི་ཕྱིར། གཞན་དག་ན་རེ། དུས་དེར་སྐྱེ་བ་ཡིན་ན་དུས་དེར་མེད་དགོས་པར་ཐལ། མྱུ་གུ་རང་དུས་སུ་སྐྱེ་བ་མ་ཡིན་
པའི་ཕྱིར། རྟགས་ཁས། འདོད་ན། སྐྱེ་བ་ཆོས་ཅན། སྐྱེ་བའི་དུས་སུ་མེད་པར་ཐལ། སྐྱེ་བའི་དུས་སུ་སྐྱེ་བ་ཡིན་པའི་ཕྱིར། ཁྱབ་པ་ཁས། མ་གྲུབ་ན་སྐྱེ་བ་ཆོས་ཅན། རང་དུས་སུ་ཁྱོད་ཁྱོད་རང་ཡིན་པར་ཐལ་
ཁྱོད་དངོས་པོ་གང་ཞིག་ཁྱོད་ཁྱོད་རང་ཡིན་པའི་ཕྱིར། ཟེར་ན་མ་ཁྱབ། ཁ་ཅིག་བུད་ཤིང་གི་དུས་སུ་དུ་བ་སྐྱེ་བ་ཡིན་ཞེས་ཟེར། འོ་ན་བུད་ཤིང་གི་དུས་སུ་དུ་བ་སྐྱེ་བཞིན་པ་ཡིན་པར་ཐལ། དམ་བཅའ་
འཐད་པའི་ཕྱིར། འདོད་ན། དེའི་དུས་སུ་མེ་འགག་བཞིན་པ་ཡིན་པར་ཐལ། འདོད་པ་གང་ཞིག་དུ་བ་སྐྱེ་བཞིན་པ་དང་མེ་འགག་བཞིན་པ་དུས་མཉམ་པའི་ཕྱིར། རང་ལུགས་བཞག་པ་ནི། དུས་གསུམ་
གྱི་རྣམ་བཞག་སྤྱིར་བསྟན་པ་དང། འདས་མ་འོངས་དངོས་པོ་ཡིན་པའི་སྒྲུབ་བྱེད་དུ་བཤད་པ་གཉིས། དང་པོ་ལ། བཞི་བརྒྱ་པའི་འགྲེལ་པ་ལས། དེ་ལ་མ་འོངས་པ་ནི། ད་ལྟར་གྱི་དུས་སུ་མ་ཕྱིན་པའོ། །
འདས་པ་ནི་དེ་ཉིད་ལས་འདས་པའོ། །ད་ལྟར་བྱུང་བ་ནི་སྐྱེ་ལ་མ་འགག་པའོ། །ད་ལྟར་བྱུང་བ་ནི་ད་ལྟར་དམིགས་པའི་གཙོ་བོ་ཡིན་གྱི་ཞེས་གསུངས་པ་དང། རྩ་ཤེའི་ཊིཀ་ཆེན་ལས། གང་དུ་
མ་འོངས་ཞིང་གང་ལས་འདས་པའི་མ་འོངས་པ་དང། འདས་པ་འཇོག་པའི་དུས་ནི་ད་ལྟར་སྟེ། ཞེས་གསུངས་པའི་དོན་ནི། འདས་པའི་མཚན་ཉིད་ཁྱོད་དུས་གང་དུ་འཇོག་པ་དངོས་པོ་གང་གི་རང་དུས་ལ་ལྟོས་

[086B] མ་འོངས་པའི་མཚན་ཉིད། གཞན་འདྲ་བ་ལ། རང་དུས་དེར་མ་སླེབ་པའི་ཆོས། ད་ལྟར་བའི་མཚན་
ཉིད༑ སྐྱེས་ལ་མ་འགག་པ་གང་ཞིག་ཁྱོད་ཀྱི་དོན་སྤྱི་འཆར་བ་ཁྱོད་ཀྱི་དུས་ན་འདས་པ་དང། མ་འོངས་པའི་ཆོས་གཞན་གྱི་དོན་སྤྱི་འཆར་བ་ལ་མི་ལྟོས་པའོ། །དང་པོའི་མཚན་གཞི་ནི། མྱུ་གུ་རང་གི་
དུས་སྐད་ཅིག་གཉིས་པར་ཞིག་པའི་ཆ་ལྟ་བུ། གཉིས་པའི་མཚན་གཞི་ནི། སྐྱེ་བའི་རྒྱུ་ཡོད་ཀྱང་རྐྱེན་མ་ཚང་བའི་སྟོབས་ཀྱི་མྱུ་གུ་རེ་ཤིག་མ་སྐྱེ་པའི་ཆ་ལྟ་བུ། གསུམ་པའི་མཚན་གཞི་མྱུ་གུ་ལྟ་བུའོ། །
གཉིས་པ། འདས་མ་འོངས་དངོས་པོར་སྒྲུབ་པའི་སྒྲུབ་བྱེད་བཤད་པ་ལ། ཚིག་གསལ་ལས། ལུང་དང་རིགས་པ་གཉིས་གསུངས་པའི་དང་པོ་ནི། ཞིག་པ་དངོས་པ་ཡིན་ཏེ། ཤི་བ་དངོས་
པོ་ཡིན་པའི་ཕྱིར་ཏེ། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི་ཞེས་གསུངས་པས། ཤི་བ་ནི་གང་ཤི་བའི་སེམས་ཅན་དེ་ཞིག་པ་ཡིན་ཞིང། དེ་ཉིད་སྐྱེ་བའི་རྐྱེན་གྱིས་སྐྱེད་པར་གསུངས་པའི་ཕྱིར་དང་
རྩ་ཤེའི། དངོས་དང་དངོས་མེད་འདུས་བྱས་ཡིན། ཞེས་བུམ་པའི་དངོས་པོ་དང་བུམ་པའི་དངོས་པོ་ཞིག་ནས་མེད་པའི་བུམ་པའི་ཞིག་པ་གཉིས་ཀ་འདུས་བྱས་སུ་གསུངས་པའི་ཕྱིར། རིག་
པ་དྲུག་བཅུ་པ་ལས་ཀྱང། རྒྱུ་ཟད་གཉིས་ལས་ཤི་བ་ནི། ཟད་ཅེས་བྱ་བར་དམིགས་པ་སྟེ། ཞེས་སྡོང་བུ་སྣུམ་ལྡན་ཟད་པར་མར་མེ་ཤི་བའི་རྒྱུར་གསུངས་པའི་ཕྱིར། གཉིས་པ་རིགས་པ་ནི། ཚིག་གསལ་

[087A]༄༅། །ལས་འཇིག་པ་རྒྱུ་མེད་དུ་ཁས་བླངས་ནས་འདུས་བྱས་སྐད་ཅིག་མར་སྨྲ་བ་ལྟར་ན། རྒྱུ་མེད་པས་འཇིག་པ་མེད་པའི་ཕྱིར། དངོས་པོ་སྐད་ཅིག་གི་འཇིག་པ་དང་བྲལ་བ་རྣམས་འདུས་བྱས་
སུ་ཇི་ལྟར་འགྲུབ་དེའི་ཕྱིར་དེ་ཐམས་ཅད་ནི་མི་འགྲིག་པར་འགྱུར་རོ། །ཞེས་གསུངས་པའི་དོན་ནི། ཞིག་པ་དངོས་པོ་ཡིན་ཏེ། བུམ་པ་ཞིག་པ་དངོས་པོ་ཡིན་པའི་ཕྱིར་ཏེ། དེ་ལ་རྒྱུ་ཡོད་པའི་ཕྱིར་ཏེ་
བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་བསྡད་པ་ལ་རྒྱུ་ཡོད་པའི་ཕྱིར་ཏེ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མི་བསྡོད་པ་ལ་རྒྱུ་ཡོད་པའི་ཕྱིར་ཏེ། བུམ་པ་འཇིག་པ་ལ་རྒྱུ་ཡོད་པའི་ཕྱིར་
རྩོད་པ་སྤོང་བ་ལ། ཁ་ཅིག་རྣམ་པར་ཤེས་པའི་རྐྱེན་གྱི་མིང་གཟུགས་འབྱུང་བར་ཐལ། ས་བཅུ་པའི་མདོ་ལས། རྣམ་པར་ཤེས་པའི་རྐྱེན་གྱི་མིང་དང་གཟུགས་ཞེས་གསུངས་པའི་ཕྱིར། ཁྱབ་
པ་ཁས། འདོད་ན། རྣམ་པར་ཤེས་པའི་རྐྱེན་གྱི་རྣམ་ཤེས་ཀྱི་ཕུང་པོ་འབྱུང་བར་ཐལ། འདོད་པ་གང་ཞིག་མིང་གཟུགས་ཞེས་པའི་མིང་དེ་ཕུང་པོ་ཕྱི་མ་བཞི་ལ་བྱེད་རིག་པའི་ཕྱིར། གཞན་ཡང་སྡོང་བུ་སྣུམ་
ལྡན་ཟད་པ་མར་མེ་ཤི་བའི་དངོས་རྒྱུ་ཡིན་པར་ཐལ། དེ་མར་མེའི་རྒྱུན་ཡིན་པའི་ཕྱིར། འདོད་ན། མར་མེ་དེ་མར་མེ་ཤི་བའི་དངོས་རྒྱུ་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། མར་
མེ་དེ་མར་མེ་སྐད་ཅིག་གཉིས་པའི་དངོས་རྒྱུ་དང། མར་མེ་སྐད་ཅིག་གཉིས་པ་མར་མེ་ཤི་བའི་རྒྱུ་ཡིན་པའི་ཕྱིར། གཞན་ཡང་བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་བསྡད་པ་བུམ་པའི་འབྲས་བུ་ཡིན་

[087B] དེ་དངོས་པོ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བུམ་པ་མེད་ན་ཁྱོད་མེད་དགོས་པར་ཐལ། ཁྱོད་བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་པ་དག་པའི་ས་ཕྱོགས་ཆོས་ཅན་
དེར་ཐལ། དེའི་ཕྱིར། འདོད་ན། དེ་ཡོད་པར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མེད་པ་ཡོད་པའི་ཕྱིར། ཁ་ཅིག་སྡོང་བུ་སྣུམ་ལྡན་དང་མར་མེ་དངོས་སུ་ཕྲད་པ་སྲིད་དམ་མི་སྲིད་ཟེར། ཁ་ཅིག་
ཕྲད་པ་སྲིད་ཟེར་ན། འཇུག་པ་ལས། གལ་ཏེ་ཁྱོད་ཀྱི་རྒྱུའི་ཕྲད་ནས་འབྲས་སྐྱེད་བྱེད་ན་དེའི་ཚེ། །དེ་དག་ནུས་པ་གཅིག་པས་སྐྱེད་བྱེད་འབྲས་བུ་ཐ་དད་མེད་འགྱུར་ཞིང། །ཞེས་པའི་ཐ་དད་དུ་རིགས་པ་དང་པོ་ལ། དགག་བྱའི་
ཁྱད་པར་མ་སྦྱར་རིགས་པ་གཉིས་པ་ལ། དགག་བྱའི་ཁྱད་པར་སྦྱར་ནས་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར། གཞན་ཡང་ས་མྱུག་གཉིས་ལྷན་ཅིག་ཏུ་ཕྲད་པར་ཐལ། དེ་གཉིས་དངོས་སུ་ཕྲད་པའི་
ཕྱིར། རྟགས་ཁས། འདོད་ན། དེ་གཉིས་ལྷན་ཅིག་ཏུ་གྲུབ་པར་ཐལ། འདོད་པའི་ཕྱིར། འདོད་ན། དེ་གཉིས་དུས་མཉམ་ཡིན་པར་ཐལ་ལོ། །ཁོ་ན་རེ། བུམ་པ་ཆོས་ཅན། རང་ནང་གི་ཆུ་དང་མ་ཕྲད་པར་ཐལ། དེའི་
རྒྱུ་ཡིན་པའི་ཕྱིར། ཁྱབ་པ་ཁས། འདོད་ན། རང་ནང་གི་ཆུ་ལ་རྟེན་མི་བྱེད་པར་ཐལ། འདོད་པའི་ཕྱིར། དེ་ལ་ཁ་ཅིག་མེ་དང་བུད་ཤིང་ཕྲད་པར་ཐལ། མེས་བུད་ཤིང་སྲེགས་པའི་ཕྱིར། མ་ཁྱབ་ན། འཇིག་རྟེན་གྱི་ཁམས་འདི་ན་
གནས་པའི་མེས་འཇིག་རྟེན་གྱི་ཁམས་ཀྱི་བུད་ཤིང་ཐམས་ཅད་བསྲེགས་པར་ཐལ། མེ་དང་བུད་ཤིང་ཕྲད་པ་མེད་པར་ཡང་མེས་བུད་ཤིང་སྲེགས་པའི་ཕྱིར་ཏེ། རྩ་བ་ཤེས་རབ་ལས། མར་མེ་ཕྲད་པ་མེད་པར་

[088A]༄༅། །ཡང༑ ༑གལ་ཏེ་མུན་པ་སེལ་བྱེད་ན། །འཇིག་རྟེན་ཀུན་ན་གནས་པའི་མུན་འདི་ན་གནས་པ་དེས་སེལ་འགྱུར་ཞེས་གསུངས་པའི་ཕྱིར། ཟེར་ན། ཚ་གྲང་གཉིས་ལྷན་ཅིག་ཏུ་གྲུབ་པར་ཐལ། ཚ་
གྲང་གཉིས་ལྷན་ཅིག་ཏུ་ཕྲད་པའི་ཕྱིར། ཁྱབ་པ་ཁས། དེར་ཐལ། དེ་གཉིས་ཕྲད་པར་ཆོས་མཆོག་གི་འགྲེལ་པ་ལས་བཤད་པའི་ཕྱིར། འདོད་མི་ནུས་ཏེ། དེ་གཉིས་ལྷན་ཅིག་མི་གནས་འགལ་ཡིན་པའི་ཕྱིར་
ཁ་ཅིག་འདས་པའི་འབྲས་བུ་ཆོས་ཅན། ཁྱོད་ཀྱི་དུས་སུ་འདས་པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། རྟགས་ཁས། འདོད་མི་ནུས་སྟེ། འདས་པའི་འབྲས་བུ་ཡིན་པའི་ཕྱིར། ཞེས་གསུངས། སྐྱེ་བའི་
འབྲས་བུ་ཆོས་ཅན། ཁྱོད་ཀྱི་དུས་སུ་སྐྱེ་བ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། ཁྱབ་པ་ཁས། འདོད་མི་ནུས་སྟེ། སྐྱེ་བའི་འབྲས་བུ་ཡིན་པའི་ཕྱིར། འཁོར་གསུམ། ཁ་ཅིག་མེ་དུ་བའི་དུས་སུ་འདས་
པ་མིན་ཟེར་ན། དེ་ཆོས་ཅན། དེར་ཐལ། དེའི་དུས་སུ་ཐལ་ཟིན་བའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང། མེ་དུ་བའི་དུས་སུ་འདས་པ་ཡིན་པར་ཐལ། མེ་འདས་པར་སོང་བའི་དུས་ཡོད་པའི་ཕྱིར་
མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པའི་ཕྱིར། ཁོ་ན་རེ། དུས་དེར་འདས་ན་དུས་དེར་འདས་པ་ཡིན་དགོས་པར་ཐལ། མེ་དུ་བའི་དུས་སུ་འདས་པ་ཡིན་པའི་ཕྱིར། འདོད་ན། དུས་དེར་འདས་པ་ཡིན་ན་
དུས་དེར་འདས་དགོས་པར་ཐལ། འདོད་པའི་ཕྱིར་ཟེར་ན། མ་ཁྱབ། འདོད་ན་མྱུ་གུ་ཞིག་པ་ཆོས་ཅན། དེར་ཐལ། དེའི་ཕྱིར། ཁོ་ན་རེ། མེ་ཆོས་ཅན། དུ་བའི་དུས་སུ་དུས་གསུམ་གང་རུང་ཡིན་པར་ཐལ། དེའི་

[088B] འདོད་ན། དེའི་དུས་སུ་ཡོད་པར་ཐལ་ལོ། །ཟེར་ན་མ་ཁྱབ། ཁ་ཅིག། འདས་པའི་དངོས་པོ་དེ་དངོས་པོ་མ་ཡིན་ཟེར་ན། དེ་ཡིན་པར་ཐལ། འདས་པའི་དངོས་པོ་ཡོད་པའི་ཕྱིར་ཏེ། འདས་པའི་དུས་ཡོད་
པའི་ཕྱིར། འདས་པའི་དུས་ཀྱི་སངས་རྒྱས་འཕགས་པ་ཡོད་པའི་ཕྱིར། དུས་གསུམ་གྱི་སངས་རྒྱས་འཕགས་པ་ཡོད་པའི་ཕྱིར། ཁ་ཅིག་ཞིག་པའི་དངོས་པོ་ཡོད་པར་ཐལ། འདས་པའི་དངོས་པོ་ཡོད་པའི་ཕྱིར། ཟེར་
ན༑ མ་ཁྱབ། འདོད་ན། རྟག་པའི་དངོས་པོ་ཡོད་པར་ཐལ་ལོ། ཡང་མ་སྐྱེས་པའི་དངོས་པོ་ཡོད་པར་ཐལ། མ་འོངས་པའི་དངོས་པོ་ཡོད་པའི་ཕྱིར། ཟེར་ན། མེད་པའི་རྟག་པ་ཡོད་པར་ཐལ། མི་དམིགས་པའི་རྟག་པ་ཡོད་པའི་ཕྱིར་
འཁོར་གསུམ། ཁ་ཅིག་འདས་པའི་བུམ་པ་ཆོས་ཅན། འདས་པ་ཡིན་པར་ཐལ། འདས་པའི་བུམ་པ་ཡིན་པའི་ཕྱིར་ཟེར་ན་མ་ཁྱབ། འདས་པའི་བུམ་པ་ཞེས་པའི་ཚིག་ཟུར་གྱི་འདས་པ་དེ་འདས་པ་བརྟགས་པ་བ་ཡིན་པའི་ཕྱིར་ཏེ་
ཁར་སང་གི་དུས་དེ་འདས་པའི་བུམ་པ་ཞེས་པའི་ཚིག་ཟུར་གྱི་འདས་པ་ཡིན་པའི་ཕྱིར་རོ། །ཁོ་ན་རེ། འདས་པ་ཡིན་པའི་དངོས་པོ་ཡོད་པར་ཐལ། འདས་པའི་དངོས་པོ་ཡོད་པའི་ཕྱིར། ཟེར་ན་མ་ཁྱབ། འདོད་ན་འདས་པ་ཡིན་པའི་
དངོས་པོ་དེ་མཚོན་བྱ་ཡིན་པར་ཐལ། འདོད་པའི་ཕྱིར། འདོད་ན། འདས་པ་ཡིན་པའི་དོན་བྱེད་ནུས་པ་དེ་དེའི་མཚན་ཉིད་ཡིན་པར་ཐལ། འདོད་པའི་ཕྱིར། འདོད་ན། ཁར་སང་གི་བུམ་པ་ཆོས་ཅན། འདས་པ་ཡིན་པར་ཐལ། འདས་པའི་
དངོས་པོ་ཡིན་པའི་ཕྱིར། ཁྱབ་པ་ཁས། ཟེར་ན། བུམ་པ་ཡིན་པའི་མི་རྟག་པ་དེ་མཚོན་བྱ་ཡིན་པར་ཐལ། དེ་ཡོད་པའི་ཕྱིར། འདོད་ན། བུམ་པ་ཡིན་པའི་སྐད་ཅིག་མ་དེ་དེའི་མཚན་ཉིད་ཡིན་པར་ཐལ། འདོད་པའི་ཕྱིར། །

[089A]༄༅། །འདོད་ན། བུམ་པ་ཡིན་པའི་སྐད་ཅིག་མ་ཆོས་ཅན། བུམ་པ་ཡིན་པར་ཐལ། བུམ་པ་ཡིན་པའི་མི་རྟག་པ་ཡིན་པའི་ཕྱིར། ཁྱབ་པ་ཁས། གཞན་ཡང་དངོས་པོ་ཡིན་ན་ད་ལྟར་བའི་དངོས་པོ་ཡིན་དགོས་པར་
ཐལ། འདས་པའི་དངོས་པོ་ཡང་མེད་མ་འོངས་པའི་དངོས་པོ་ཡང་མེད་པའི་ཕྱིར། འདོད་ན། བུམ་པ་ཆོས་ཅན། དེར་ཐལ། དེའི་ཕྱིར། འདོད་ན་ད་ལྟ་བའི་མི་རྟག་པ་ཡིན་པར་ཐལ། འདོད་པའི་ཕྱིར། ཁྱབ་ཏེ། བུམ་པའི་
དངོས་པོ་ཡིན་ན་བུམ་པའི་མི་རྟག་པ་ཡིན་དགོས་པའི་ཕྱིར། རྩ་བར་འདོད་ན། ད་ལྟ་བ་དང་གྲུབ་བདེ་རྫས་གཅིག་ཡིན་པར་ཐལ་ལོ། །རབ་རིབ་དང་ལྡན་དབང་པོ་ཅན་མཚུངས་པ། ཞེས་སོགས་ཀྱི་སྐབས་སུ། །
གཞུང་དོན་དང། མཐའ་དཔྱད་པ་གཉིས། དང་པོ་ནི། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཆོས་ཅན། ཕྱི་དོན་མེད་ཀྱང་ཤེས་པ་རང་བཞིན་གྱི་གྲུབ་པའི་མཐུན་དཔེ་ཡང་དག་མ་ཡིན་ཏེ། རབ་
རིབ་ཅན་གྱི་ཤེས་པ་དང་རང་བཞིན་མེད་མཚུངས་ཡིན་པའི་ཕྱིར། གཉིས་པ་ལ་ཁ་ཅིག་བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་
བ་ཕོར་པ་གང་གི་སྟེང་དུ་བདུད་རྩི་དང་ཆུ་དང་རྣག་ཁྲག་རྣམས་དངོས་གནས་ལ་མེད་དོ། །ཟེར་ན། འོ་ན། དེ་ལྟར་ལྟས་པའི་ཚེ་བརླན་ཞིང་གཤེར་བ་ཕོར་པ་གང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་
མ་ཡིན་པར་ཐལ། དེ་ལྟར་ལྟས་པའི་ཚེ་བརླན་ཞིང་གཤེར་བ་ཕོར་པ་གང་གི་སྟེང་ན་རྣག་ཁྲག་མེད་པའི་ཕྱིར། ཁོ་ན་རེ། ཟླ་བ་གཉིས་སྣང་གི་དབང་ཤེས་ཚད་མ་མ་ཡིན་པར་ཐལ། །

[089B] ཁྱབ་པ་ཁས། འདོད་ན། དེ་ཡིན་པར་ཐལ། དེ་རང་གི་སྣང་བ་ལ་ཚད་མ་ཡིན་པའི་ཕྱིར་ཏེ། ཤེས་པ་ཡིན་པའི་ཕྱིར། ཟེར་ན། ཤེས་པ་ཡིན་ན་ཚད་མ་ཡིན་དགོས་པར་ཐལ། །
ཟླ་བ་གཉིས་སྣང་གི་དབང་ཤེས་ཚད་མ་ཡིན་པའི་ཕྱིར། འདོད་མི་ནུས་ཏེ། ཊིཀ་ཆེན་ལས། བློ་ལ་ཚད་མ་དང་ཚད་མིན་གྱི་རྣམ་པར་བཞག་པ་ཡང་གྲུབ་བོ། །ཞེས་གསུངས་པའི་ཕྱིར། གཞན་ཡང་སྒྲ་རྟག་འཛིན་རྟོག་
པ་དེ་རྗེས་སུ་དཔག་པའི་ཚད་མ་ཡིན་པར་ཐལ། དེ་རྟོག་པ་ཚད་མ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། རྟགས་ཡང་དག་ལ་རྟེན་ནས་རང་གི་ཞལ་བྱ་ལྐོག་གྱུར་ལ་མི་བསླུ་བའི་རིག་པ་ཡིན་པར་
ཐལ། འདོད་པའི་ཕྱིར། འདོད་ན། སྒྲ་རྟག་པར་བསྒྲུབ་པའི་རྟགས་ཡང་དག་ཡོད་པར་ཐལ་ལོ། །ཁོ་ན་རེ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཆོས་ཅན། རང་གི་སྣང་ཡུལ་གྱི་གཙོ་བོ་ལ་ཚད་མ་ཡིན་པར་ཐལ་
མངོན་གསུམ་གྱི་ཚད་མ་ཡིན་པའི་ཕྱིར། འདོད་ན། དེ་ཆུ་ཀླུང་གི་སྟེང་གི་རྣག་ཁྲག་ལ་ཚད་མ་ཡིན་པར་ཐལ། འདོད་པ་གང་ཞིག་ཆུ་ཀླུང་རྣག་ཁྲག་ཏུ་སྣང་བ་དེ་དེའི་སྣང་ཡུལ་གྱི་གཙོ་བོ་མ་ཡིན་པའི་ཕྱིར་ཏེ། ཟླ་གཅིག་
ཟླ་གཉིས་སུ་སྣང་བ་དེ་ཟླ་བ་གཉིས་སྣང་གི་དབང་ཤེས་ཀྱི་སྣང་ཡུལ་གྱི་གཙོ་བོ་མ་ཡིན་ཏེ། དེའི་སྣང་ཡུལ་གྱི་གཙོ་བོ་མེད་པའི་ཕྱིར། ཁོ་ན་རེ། ཉི་ཤུ་པའི་འགྲེལ་བཤད་ལས། དེ་ལ་རྣག་ཁྲག་གི་ཐིག་པ་འགའ་
ཡང་མེད་ན་རྣག་ཁྲག་གིས་གང་བའི་ཀླུང་ག་ལ་ཡོད། འོན་ཀྱང་ལས་ཀྱི་རྣམ་པར་སྨིན་པའི་དབང་གི་དེ་དག་ལ་དེར་སྣང་ངོ། །ཞེས་གསུངས་པ་མི་འཐད་པར་ཐལ། བརླན་ཞིང་གཤེར་བ་འཕོར་པ་གང་ལ་ལྷ་མི་ཡི་དྭགས་གསུམ་གྱིས་

[090A]༄༅། །ཐུན་མོང་དུ་ལྟས་པའི་ཚེ། དེའི་སྟེང་ན་བདུད་རྩི་དང་ཆུ་དང་རྣག་ཁྲག་དངོས་གནས་ལ་ཡོད་པའི་ཕྱིར། ཟེར་ན། སྐྱོན་མེད་དེ་ལུང་དེའི་དོན་ནི། ཕྱི་རོལ་ཀྱི་རྣག་ཁྲག་མེད་པ་ལ་དགོངས་པའི་ཕྱིར་
ཏེ། འདི་ཕྱི་དོན་འགོག་པའི་གཞུང་ཡིན་པའི་ཕྱིར་ཏེ། འདི་སེམས་ཙམ་པའི་གཞུང་ཡིན་པའི་ཕྱིར། གཞན་ཡང་མི་ཚིག་པའི་རིག་སྔགས་དང་ལྡན་པའི་ལུས་ཤེས་ཀྱི་ལྕགས་གོང་དམར་འབར་བ་ལ་རེག་
པའི་ཚེ། ལྕགས་གོང་དམར་འབར་བའི་སྟེང་དུ་གྲང་རེག་གཅིག་གསར་དུ་སྐྱེ་བ་མ་ཡིན་པར་ཐལ། ཡི་དགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བའི་ཚེ། དེའི་སྟེང་དུ་རྣག་ཁྲག་མེད་པའི་ཕྱིར། །
རྟགས་ཁས། འདོད་ན། ཊིཀ་ཆེན་ལས། འོ་ན་ཇི་ལྟར་ཞེ་ན། ཐོག་མར་དཔེ་བཤད་པར་བྱ་སྟེ། ལྕག་གོང་མེས་སྲེག་པའི་དམར་འབར་བ་ལ་རེག་ཀྱང་མི་ཚིག་པའི་རིག་སྔགས་དང་ལྡན་པ་གཅིག་གིས་ལྕགས་གོང་དེ་ལག་ཏུ་
བླངས་པ་ན། ལུས་ཤེས་ཀྱི་ལྕགས་དེའི་རེག་བྱ་འཛིན་ཀྱང་དེ་ལ་རེག་བྱ་དེ་ཤིན་ཏུ་ཚ་ཞིང་སྲེག་པའི་རྣམ་པ་ཅན་དུ་མི་སྐྱེ་བ་ནི་རིག་སྔགས་བཟླས་པའི་ཆུས་ལག་པ་སྐྲུས་པ་སོགས་ཀྱི་རྐྱེན་གྱི་ཡིན་ནོ། །
དེ་འདྲ་བའི་རིགས་སྔགས་བཟླས་པ་དང། བྲལ་བ་ལ་ནི་ལྕག་གོང་གི་རེག་བྱ་དེ་ཤིན་ཏུ་ཆེ་ཞིང་སྲེག་པའི་རྣམ་པ་ཅན་དུ་སྐྱེའོ། །དེ་ལྟར་ན་མི་སྲེག་པ་དང་སྲེག་པའི་རེག་བྱ་གཉིས་ཀ་ལྕག་གོང་གཅིག་བུ་
དེའི་རེག་བྱར་ནི་བྱ་དགོས་ལ། ལུས་ཤེས་ཚད་མ་གཉིས་གཅིག་གི་གྲུབ་པའི་རེག་བྱ་གཅིག་ཤོས་ཀྱི་གྲུབ་པ་ནི་མ་ཡིན་པས་གཉིས་ཀ་ཚད་མར་ཁས་བླངས་ཀྱང་ཚད་མ་གཅིག་གི་གྲུབ་པ་གཅིག་ཤོས་ཀྱིས་འགོག་པ་མ་ཡིན་

[090B] ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། ཊིཀ་ཆེན་ལས། དེ་བཞིན་དུ་གཞི་གང་དུ་ཆུ་ཀླུང་འབབ་པའི་གཞི་དེར་ཆུ་ཀླུང་དེའི་ཆ་ཤས་གཅིག་ཡི་དྭགས་རྣམས་ལ་སྔོན་
ལས་ཀྱི་དབང་གི་རྣག་ཁྲག་ཏུ་སྐྱེས་པ་དང། ཆུ་ཀླུང་གི་ཆ་ཤས་གཅིག་མི་ལ་སྔོན་ལས་ཀྱི་དབང་གི་རྣག་ཁྲག་ཏུ་མི་སྣང་བའི་བཏུང་བ་དང། ཁྲུས་ཀྱི་ཆུར་སྐྱེ་བ་ན། དེ་གཉིས་ཀ་ཆུ་ཀླུང་གཅིག་གི་ཆ་ཤས་
རེ་ཡིན་པས། ཡི་དྭགས་ཀྱི་མིག་ཤེས་ཚད་མས་གྲུབ་པའི་དོན་དང་མིའི་མིག་ཤེས་ཚད་མས་གྲུབ་པའི་དོན་གཉིས་ཀྱི་དངོས་པོ་སོ་སོ་བ་ཡིན་པས། དེ་གཉིས་གཅིག་གི་གྲུབ་པའི་དོན་དེ་ཉིད་གཅིག་
ཤོས་ཀྱི་དེའི་ལྡོག་ཕྱོགས་སུ་གྲུབ་པ་ག་ལ་ཡིན་ཞེས་གསུངས་པ་མི་འཐད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བའི་ཚེ། དེའི་སྟེང་དུ་རྣག་ཁྲག་མེད་པའི་ཕྱིར། གཞན་ཡང་
མི་ཚིག་པའི་རིག་སྔགས་དང་ལྡན་པའི་ལུས་ཤེས་ཀྱི་ལྕགས་གོང་དམར་འབར་བ་ལ་རེག་པའི་ཚེ། དེའི་སྟེང་དུ་གྲང་རེག་གཅིག་གསར་དུ་སྐྱེ་བར་ཐལ། དེའི་ཚེ་མི་ཚིག་པའི་རིག་སྔགས་དང་ལྡན་པའི་ལུས་ཤེས་
ཀྱི་མངོན་གསུམ་གྱི་གཞལ་བྱར་གྱུར་པའི་རེག་བྱ་ཡོད་པ་གང་ཞིག་དེའི་གཞལ་བྱར་གྱུར་པའི་ཚ་རེག་མེད་པའི་ཕྱིར། དང་པོ་དེར་ཐལ། དེའི་ལུས་ཤེས་མངོན་གསུམ་གྱི་ཚད་མ་ཡོད་པའི་ཕྱིར། ཕྱི་མ་
དེར་ཐལ། དེ་ལ་ལྕག་གོང་མེ་འབར་བའི་རེག་བྱ་ཚ་རེག་མི་སྣང་བའི་ཕྱིར་ཏེ། རྟགས་ཆོས་ཅན་གྱིས་གྲུབ་པའི་ཕྱིར་རོ། །ཁ་ཅིག་ཚ་རེག་དང་མི་ལྡན་པའི་ཉི་མའི་དཀྱིལ་འཁོར་ཡོངས་རྫོགས་གཅིག་ཡོད་དེ་

[091A]༄༅། །དགུན་གྱི་དུས་སུ་ཡི་དྭགས་ཁོ་ནའི་ལས་དབང་གི་གྲུབ་པའི་ཉི་མའི་དཀྱིལ་འཁོར་ཡོད་པ་གང་ཞིག་དགུན་གྱི་དུས་སུ་ཡི་དྭགས་ཀྱི་ལུས་ཤེས་ལ་ཉི་མའི་རེག་བྱ་གྲང་རེག་ཏུ་སྣང་
བའི་ཕྱིར། ཟེར་ན། ཚ་རེག་དང་མི་ལྡན་པའི་མེ་སྟོབས་ཆེན་པོ་ཡོད་པར་ཐལ། ཚ་རེག་དང་མི་ལྡན་པའི་ཉི་མའི་དཀྱིལ་འཁོར་ཡོངས་རྫོགས་གཅིག་ཡོད་པའི་ཕྱིར། འདོད་མི་ནུས་སྟེ། མེ་སྟོབས་ཆེན་
ཡིན་ན་ཚ་རེག་དང་ལྡན་པས་ཁྱབ་པའི་ཕྱིར། དེ་ཡིན་ན་ཚ་རེག་ཡིན་པའི་ཁྱབ་པའི་ཕྱིར། གཞན་ཡང་ཡི་དྭགས་ཁོ་ནའི་ལས་དབང་གི་གྲུབ་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོད་པར་
ཐལ༑ ཡི་དྭགས་ཁོ་ནའི་ལས་དབང་གི་གྲུབ་པའི་ཉི་མའི་དཀྱིལ་འཁོར་ཡོངས་རྫོགས་གཅིག་ཡོད་པའི་ཕྱིར། འདོད་མི་ནུས་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡིན་ན། སེམས་
ཅན་སྤྱིར་མཐུན་གྱི་ལས་ལ་གྲུབ་པས་ཁྱབ་པའི་ཕྱིར། ཁ་ཅིག་གཟུགས་ཅན་གཅིག་གི་གོ་སར་གཟུགས་ཅན་གཞན་འབྱུང་བའི་གོ་མི་འགེག་པར་ཐལ། བརླན་ཞིང་གཤེར་བ་ཕོར་པ་གང་ལ་
ལྷ་མི་ཡི་དྭགས་གསུམ་གྱི་ཐུན་མོང་དུ་ལྟས་པའི་ཚེ་བརླན་ཞིང་གཤེར་བ་ཕོར་པ་གང་གི་སྟེང་ན། བདུད་རྩི་དང་ཆུ་དང་ཞིང་བསིལ་བ་དང་རྣག་ཁྲག་གསུམ་ཀ་ཡོད་པའི་ཕྱིར། རྟགས་ཁས་ཟེར་ན་
སྟོང་མཐུན་ཆེན་མོ་ལས། ཐལ་འགྱུར་དེ་ལ་ཁྱབ་པ་མེད་དེ། བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱི་ཐུན་མོང་དུ་ལྟས་པའི་ཚེ། དེའི་སྟེང་ན་བདུད་རྩི་ཕོར་གང་ཆུ་ཕོར་གང་

[091B] དེ་ལྟར་ཁས་མི་ལེན་པའི་ཕྱིར། ཞེས་གསུངས། རང་ལུགས་ཀྱི་ལན་ནི། གསལ་བ་ཁྱེད་རང་གི་དེར་ཐལ། ཆེན་པོ་རི་རབ་གཅིག་གི་གོ་སར་དུས་འཁོར་གྱི་
ཆེད་དུ་བྱ་བའི་གདུལ་བྱ་དང། མངོན་པའི་ཆེད་དུ་བྱ་བའི་གདུལ་བྱ་གཉིས་ཀྱིས་ཐུན་མོང་དུ་ལྟས་པའི་ཚེ། ཆེན་པོ་རི་རབ་གཅིག་གི་གོ་སར་དུས་འཁོར་གྱི་ཆེད་དུ་བྱ་བའི་གདུལ་བྱ་ལ་སྣང་བ་ལྟར་གྱི་རི་རབ་ཟླུམ་པོ་ཡོངས་
རྫོགས་གཅིག་དང། མངོན་པའི་ཆེད་དུ་བྱ་བའི་གདུལ་བྱ་ལ་སྣང་བ་ལྟར་གྱི་རི་རབ་གྲུ་བཞི་ཡོངས་རྫོགས་གཉིས་གཅིག་ཅར་དུ་ཡོད་པའི་ཕྱིར། དེར་ཐལ། དང་པོ་ཡོད་པ་གང་ཞིག་ཕྱི་མ་ཡོད་པའི་
ཕྱིར༑ གཞན་ཡང། དེ་ལྟར་གོ་མི་འགེག་པར་ཐལ། བྱང་ཆུབ་སེམས་དཔའི་ཏིང་ངེ་འཛིན་གྱི་མཐུ་ལ་བརྟེན་ནས། ཕུག་པ་འདོམ་གང་གྲུ་བཞི་གཅིག་ཏུ་ཡན་ལག་བཞི་པའི་དཔུང་ཤོང་བ་སྲིད་པའི་
ཕྱིར་ཏེ༑ རྣལ་འབྱོར་པའི་ཏིང་འཛིན་གྱི་ནུས་པ་བསམ་གྱི་མི་ཁྱབ་པའི་ཕྱིར། གཞན་ཡང་དེ་འདྲ་བའི་གོ་མི་འགོག་པར་ཐལ། ཆེན་པོ་བུམ་པ་གཅིག་གི་གོ་གསར་ཆ་ཤས་བུམ་པའི་མཆུ་དང་ལྟོ་བ་དང་
མགྲིན་པ་ལ་སོགས་པའི་རྫས་ཐ་དད་པ་དུ་མ་ཡོད་པའི་ཕྱིར། གཞན་ཡང་དེ་འདྲ་བའི་གོ་མི་འགོག་པར་ཐལ། བརླན་ཞིང་གཤེར་བ་ཕོར་པ་གང་གི་སྟེང་དུ་ཆུ་དང་ཞིང་བསིལ་བ་དང། ཁྲག་དང་
འོ་མ་དང། ཅང་རྣམས་གཅིག་ཅར་དུ་ཡོད་པ་སྲིད་པའི་ཕྱིར་ཏེ། དེ་རྣམས་བསྲེས་ནས་ཕོར་བ་གཅིག་གང་བའི་ཚེ་བརླན་ཞིང་གཤེར་བ་ཕོར་བ་གང་གི་སྟེང་དུ་དེ་རྣམས་གཅིག་ཅར་དུ་ཡོད་པའི་ཕྱིར། ཁ་ཅིག་

[092A]༄༅། །གཟུགས་ཅན་གཅིག་གི་རང་གི་གོ་སར་གཟུགས་ཅན་གཞན་འབྱུང་བའི་གོ་མི་འགེག་པར་ཐལ། བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱི་ཐུན་མོང་བལྟས་པའི་
ཚེ༑ བརླན་ཞིང་གཤེར་བ་ཕོར་པ་གང་གི་སྟེང་དུ་བདུད་རྩི་ཕོར་པ་གང་རྣག་ཁྲག་ཕོར་གང་ཆུ་ཕོར་གང་བ་གསུམ་ཡོད་པའི་ཕྱིར་ཏེ། ཡི་དྭགས་ཀྱི་མིག་ཤེས་ཚད་མ་ཡིན་པ་གང་ཞིག་
ཡི་དྭགས་ཀྱི་མིག་ཤེས་ལ་བརླན་ཞིང་གཤེར་བ་ཕོར་པ་གང་བོ་དེ། རྣག་ཁྲག་ཕོར་གང་དུ་སྣང་བའི་ཕྱིར་ཏེ། དེ་ལ་བརླན་ཞིང་གཤེར་བ་ཕོར་པ་གང་པོ་དེ་རྣག་ཁྲག་ཏུ་སྣང་བའི་ཕྱིར། ཟེར་ན། འདིར་མ་ཁྱབ་
སྟེ༑ ཤེས་བྱ་ཆོས་ཅན། ལྷ་མིན་ལ་བརླན་ཞིང་གཤེར་བ་ཕོར་པ་གང་མཚོན་ཆར་སྣང་བའི་ཚེ་ན། དེ་ལ་དེ་མཚོན་ཆ་ཕོར་གང་དུ་སྣང་བར་ཐལ། དེའི་ཚེ་ན་དེ་ལ་དེ་མཚོན་ཆར་སྣང་བའི་ཕྱིར། ཁྱབ་
པ་ཁས། གཞན་ཡང་རྒྱ་མཚོའི་ནང་གི་ཉའུ་ཆུང་ལ་རྒྱ་མཚོའི་སྟེང་དུ་རྒྱ་མཚོའི་ཁྱོན་གྱི་ཚད་ཇི་ཙམ་ཡོད་པ་ཇི་ལྟ་བ་བཞིན་སྣང་བར་ཐལ། དེ་ལ་རྒྱ་མཚོའི་ཆེན་པོ་སྣང་བའི་ཕྱིར། ཁྱབ་པ་ཁས་
ཁ་ཅིག་མེ་སྟོབས་ཆེན་པོ་ཁྱབ་པར་ནོན་པའི་ཤར་གྱི་གཞི་ན་གྲང་རེག་ཡོད་པར་ཐལ། ལྕག་གོང་དམར་འབར་བའི་སྟེང་ན་གྲང་རེག་ཡོད་པའི་ཕྱིར། ཟེར་ན། འདིར་མ་ཁྱབ། འདོད་ན། མེ་སྟོབས་
ཆེན་པོས་ཁྱབ་པར་ནོན་པ་དེ་མེ་སྟོབས་ཆེན་པོའི་ཁྱབ་པར་ནོན་པའི་ཤར་གྱི་གཞིར་གྲང་རེག་མེད་པར་སྒྲུབ་པའི་ལྷན་གཅིག་མི་གནས་འགལ་ལ་རྟེན་པའི་འགལ་དམིགས་ཀྱི་རྟགས་ཡང་དག་མ་ཡིན་པར་ཐལ། འདོད་པའི་ཕྱིར་

[092B] མེའི་རེག་བྱ་ཡང་ཡིན་གྲང་རེག་ཡང་ཡིན་པའི་གཞི་མཐུན་པ་ཡོད་པར་ཐལ། ལྕགས་གོང་དམར་འབར་བའི་རེག་བྱ་ཡང་ཡིན་གྲང་རེག་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། རྟགས་ཁས་
འདོད་ན། ཚ་ཞིང་སྲེགས་པའི་རེག་བྱ་ཡང་ཡིན་གྲང་རེག་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར། འདོད་ན། ཚ་རེག་དང་གྲང་རེག་གི་གཞི་མཐུན་ཡོད་པར་ཐལ། འདོད་པའི་ཕྱིར། ཟེར་ན་འདིར་མ་ཁྱབ། །
གཞན་ཡང་ཚ་གྲང་གཉིས་ལྷན་གཅིག་མི་གནས་འགལ་མ་ཡིན་པར་ཐལ། དེ་གཉིས་ལྷན་ཅིག་ཏུ་གནས་པ་སྲིད་པའི་ཕྱིར་ཏེ། དེ་གཉིས་ལྕགས་གོང་དམར་འབར་བའི་སྟེང་དུ་གནས་པ་སྲིད་པའི་ཕྱིར། ཟེར་ན་
རྩ་བར་མ་ཁྱབ་ཐལ་འགྱུར་དང་པོ་ལ། ལྕགས་གོང་དམར་འབར་བ་ལ་མི་ཚིག་པའི་རིག་སྔགས་དང་ལྡན་པའི་གང་ཟག་གི་ལག་པ་རེག་པའི་ཚེ། ལྕགས་གོང་དམར་འབར་བ་དེ་མེ་སྟོབས་ཆེན་པོ་ཡིན་ཀྱང། དེ་མེ་
སྟོབས་ཆེན་པོས་ཁྱབ་པར་ནོན་པ་མ་ཡིན་པའི་ཕྱིར། ཐལ་འགྱུར་གཉིས་པའི་ལན་ལ་ཚ་རེག་ཡིན་ན་ཚ་ཞིང་སྲེག་པའི་རེག་བྱ་ཡིན་དགོས་པར་ཐལ། ཚ་ཞིང་སྲེག་པའི་རེག་བྱ་ཡིན་ན། ཚ་རེག་ཡིན་དགོས་པའི་ཕྱིར་
རྟགས་ཁས། འདོད་ན། ཚ་ཞིང་སྲགས་པ་ཆོས་ཅན། དེར་ཐལ། དེའི་ཕྱིར། ཐལ་འགྱུར་གསུམ་པའི་ལན་ནི། ཤེས་བྱ་ཆོས་ཅན། བདེན་མེད་རྟོགས་པའི་ཤེས་རབ་དང། བདེན་འཛིན་གཉིས་ལྷན་ཅིག་མི་གནས་
འགལ་མ་ཡིན་པར་ཐལ། དེ་གཉིས་ལྷན་ཅིག་ཏུ་གནས་པ་སྲིད་པའི་ཕྱིར། ཁྱབ་པ་ཁས། རྟགས་གྲུབ་ཏེ། བདེན་མེད་རྟོགས་པའི་ཤེས་རབ་རྒྱུད་ལ་ལྡན་བཞིན་པའི་ཚུར་མཐོང་གི་རྒྱུད་ལ་བདེན་འཛིན་

[093A]༄༅། །ཡོད་པའི་ཕྱིར། ཁ་ཅིག་འགལ་བ་ལ་མ་འཁྲུལ་པའི་ཚད་མ་ཡོད་པར་ཐལ། ལྗོན་ཤིང་འབྲས་བུ་ཅན་གྱི་དྲུང་དུ་མི་དང་ཡི་དྭགས་གཉིས་ཉེ་བར་འོང་བའི་ཚེ། ལྗོན་ཤིང་ལ་འབྲས་བུ་ཡོད་
པར་སྣང་བའི་མིའི་མིག་ཤེས་ཡང་ཚད་མ་ཡིན། ལྗོན་ཤིང་ལ་འབྲས་བུ་མེད་པར་སྣང་བའི་ཡི་དྭགས་ཀྱི་མིག་ཤེས་ཀྱང་ཚད་མ་ཡིན་པའི་ཕྱིར། ཕྱི་མ་གྲུབ་ཏེ་ལྗོན་ཤིང་འབྲས་བུ་ཅན་ལ་འབྲས་བུ་མེད་
པར་སྣང་བའི་ཡི་དྭགས་ཀྱི་མིག་ཤེས་མངོན་སུམ་དུ་ཡོད་པ་ནི་གང་ཞིག་ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར། རྟགས་ཕྱི་མ་ཁས་རྟགས་དང་པོ་གྲུབ་ཏེ། །
བཤེས་སྤྲིང་ལས། ལྗོན་ཤིང་འབྲས་བུ་མེད་འགྱུར་འདི་དག་གི་བལྟས་པ་ཙམ་གྱི་ཀླུང་ཡང་སྐམ་པར་འགྱུར། །ཞེས་གསུངས་པའི་ཕྱིར། ཟེར་ན། ཡི་དྭགས་ཀྱི་མིག་ཤེས་ཀྱི་ལྗོན་ཤིང་གི་འབྲས་བུ་མ་མཐོང་
ན་དེས་ལྗོན་ཤིང་ལ་འབྲས་བུ་མེད་པར་མཐོང་བས་ཁྱབ་པར་ཐལ། ཡི་དྭགས་ཀྱི་མིག་ཤེས་ཀྱི་ལྗོན་ཤིང་ལ་འབྲས་བུ་མེད་པར་མཐོང་བའི་ཕྱིར། འདོད་ན། མདུན་གྱི་སྐྱེས་བུ་ལེན་འདབས་
པ་པོས་རྣམ་པར་རྒྱལ་བའི་ཁང་བཟང་མེད་པར་མཐོང་པར་ཐལ། དེས་དེ་མ་མཐོང་བའི་ཕྱིར། ཁྱབ་པ་ཁས། ཁ་ཅིག་རྒྱལ་བ་ཤཱཀྱ་ཐུབ་པའི་སྐུ་གཟུགས་ལ་ཀུན་དགའོ་དང་མུ་སྟེགས་རྫོགས་
བྱེད་གཉིས་ཀྱི་ཐུན་མོང་དུ་ལྟས་པའི་ཚེ། རྒྱལ་བ་ཤཱཀྱ་ཐུབ་པའི་སྐུ་གཟུགས་ཀྱི་སྟེང་དུ་མི་མཛེས་པའི་ཆ་གཅིག་གསར་དུ་སྐྱེས་པར་ཐལ། བརླན་ཞིང་གཤེར་བ་ཕར་པ་གང་ལ་ལྷ་མི་ཡི་དྭགས་གསུམ་

[093B] བརླན་ཞིང་གཤེར་བའི་སྟེང་དུ་རྣག་ཁྲག་གསར་དུ་སྐྱེས་པའི་ཕྱིར། རྟགས་ཁས། ཞེས་ཟེར་ན། རྒྱལ་བ་ཤཱཀྱ་ཐུབ་པའི་སྐུ་གཟུགས་ཀྱི་ཉེར་ལེན་བྱས་པ་ལས་བྱུང་བའི་མི་མཛེས་པའི་
གཟུགས་ཡོད་པར་ཐལ། ཆུ་ཀླུང་གི་ཉེར་ལེན་བྱས་པ་ལས་བྱུང་བའི་རྣག་ཁྲག་ཡོད་པའི་ཕྱིར། ཁྱབ་པ་ཁས། གཞན་ཡང། རྒྱལ་བ་ཤཱཀྱ་ཐུབ་པའི་སྐུ་གཟུགས་མི་མཛེས་པར་འགྱུར་པ་ཡོད་པར་ཐལ། ཆུ་
ཀླུང་རྣག་ཁྲག་ཏུ་འགྱུར་བ་ཡོད་པའི་ཕྱིར། རྟགས་ཁས། གཞན་ཡང། མུ་སྟེགས་རྫོགས་བྱེད་ཀྱི་མིག་ཤེས་ལ་རྒྱལ་བ་ཤཱཀྱ་ཐུབ་པའི་སྐུ་གཟུགས་མི་མཛེས་པར་སྣང་བ་མ་ཡིན་པར་ཐལ། རྒྱལ་བ་ཤཱཀྱ་
ཐུབ་པའི་སྐུ་གཟུགས་འཛིན་པའི་མིག་ཤེས་ཡིན་ན། དེ་མཛེས་པར་སྣང་བའི་བློ་ཡིན་དགོས་པའི་ཕྱིར་ཏེ། སངས་རྒྱས་ཀྱི་སྐུ་དེ་ལ་མཐོང་ན་མི་མཐུན་པ་མེད་པ་ཞེས་བཤད་པ་ལ་དགོས་པ་ཡོད་པའི་ཕྱིར། ཁ་
ཅིག་བརླན་ཞེང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱི་ཐུན་མོང་དུ་སྟས་པའི་ཚེ། བརླན་ཞིང་གཤེར་བ་ཕོར་བ་གང་གི་སྟེང་དུ་བདུད་རྩིའི་ལས་གཟུགས་རྣག་ཁྲག་གི་ལས་གཟུགས་ཆུ་དང་
ཞིང་བསིལ་བའི་ལས་གཟུགས་གསུམ་གསར་དུ་སྐྱེས་པར་ཐལ། དེ་ལྟར་ལྟས་པའི་ཚེ། བརླན་ཞིང་གཤེར་བ་ཕོར་པ་གང་གི་སྟེང་དུ། བདུད་རྩིའི་ལས་གཟུགས་རྣག་ཀྱག་གི་ལས་གཟུགས་ཆུ་དང་
ཞིང་བསིལ་བའི་ལས་གཟུགས་གསུམ་གསར་དུ་སྐྱེས་པར་ཐལ། དེ་ལྟར་ལྟས་པའི་ཚེ། བརླན་ཞིང་གཤེར་བ་ཕོར་པ་གང་གི་སྟེང་དུ། བདུད་རྩི་རྣག་ཁྲག་རྣམས་གསར་དུ་སྐྱེས་པའི་ཕྱིར། རྟགས་ཁས་
འདོད་ན། ལས་གཟུགས་གསུམ་པོ་དེ་ཕན་ཚུན་གཅིག་གིས་གཅིག་སྒྲིབ་བམ་མི་སྒྲིབ། མ་སྒྲིབ་ན་གང་ཟག་གསུམ་ཀས་ལས་གཟུགས་གསུམ་ཀ་མཐོང་བར་ཐལ། ལས་གཟུགས་གསུམ་པོ་དེ་མཐོང་

[094A]༄༅། །རུང་གི་གཟུགས་སུ་ཡོད་པ་གང་ཞིག་ལས་གཟུགས་གསུམ་པོ་དེ་ཕན་ཚུན་གཅིག་གིས་གཅིག་མ་སྒྲིབ་པའི་ཕྱིར། གཉིས་པ་ལྟར་ན་ལྷའི་མིག་ཤེས་ཀྱི་ཆུ་མཐོང་བར་ཐལ། ཆུའི་ཁ་དོག་
གིས་བདུད་རྩི་ཁ་དོག་སྒྲིབ་ནས་ཡོད་པའི་ཕྱིར། རྟགས་ཁས། ཞེས་ཟེར། ཁ་ཅིག་མི་ཡུལ་གྱི་བརླན་ཞིང་གཤེར་པ་ཕོར་པ་གང་ལ་ལྷ་མི་ཡི་དྭགས་གསུམ་གྱི་ཐུན་མོང་དུ་བལྟས་པའི་ཚེ། ཡི་དྭགས་ཀྱི་མིག་ཤེས་
དེ་མི་ཡུལ་གྱི་བརླན་ཞིང་གཤེར་བ་དེ་ལ་ཆ་ཤས་སུ་ཕྱེ་ནས་འཇུག་པར་ཐལ། དེ་དེ་ལ་སྒྲུབ་འཇུག་གང་ཞིག་ཡི་དྭགས་ཀྱི་མིག་ཤེས་དེས་མི་ཡུལ་གྱི་བརླན་ཞིང་གཤེར་བ་དང། ཡུལ་དུས་རང་བཞིན་གང་ལ་ལྟོས་ནས་
གྲུབ་བདེ་དབྱེར་མེད་ཀྱི་ཆོས་འགའ་ཞིག་མ་མཐོང་བའི་ཕྱིར་ཏེ། དེ་ལྟར་བལྟས་པའི་ཚེ། མི་ཡུལ་གྱི་བརླན་ཞིང་གཤེར་བ་དང་ཆུ་དང་ཞིང་བསིལ་བ་གཉིས་ཡུལ་དུས་རང་བཞིན་གང་ལ་ལྟོས་ནས་ཀྱང་གྲུབ་བདེ་དབྱེར་
མེད་ཀྱི་ཆོས་གང་ཞིག་ཡི་དྭགས་ཀྱི་མིག་ཤེས་ལ་ཆུ་དང་ཞིང་བསིལ་བ་དེ་མི་སྣང་བའི་ཕྱིར། རྟགས་ཁས་ཞེས་ཟེར། མི་ཡུལ་གྱི་བརླན་ཞིང་གཤེར་པ་དང་ཆུ་དང་ཞིང་བསིལ་བ་གཉིས་རང་བཞིན་ལ་ལྟོས་
ཏེ༑ གྲུབ་བདེ་དབྱེར་མེད་ཀྱི་ཆོས་ཡིན་པ་མ་གྲུབ་པོ། ཁ་ཅིག་རབ་རིབ་ཅན་གྱི་མིག་ཤེས་ལ་སྐྲ་ཤད་སྣང་བའི་ཚེ། སྐྲ་ཤད་དངོས་གནས་ལ་ཡོད་པར་ཐལ། ཡི་དྭགས་ཀྱི་མིག་ཤེས་ལ་ཀླུང་རྣག་ཁྲག་
ཏུ་སྣང་བའི་ཚེ། རྣག་ཁྲག་དངོས་གནས་ལ་ཡོད་པའི་ཕྱིར། རྟགས་ཁས། ཁྱབ་སྟེ། རབ་རིབ་དང་ལྡན་དབང་པོ་ཅན་མཚུངས་པ། ཞེས་དེ་གཉིས་མཚུངས་པར་བཤད་པའི་ཕྱིར། ཞེས་ཟེར། འདི་ལ་ཁ་ཅིག་

[094B] རྣག་ཁྲག་ཡོད་པ་ལ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་གཉིས་ཡོད་པ་ལས་འདིར་རྣག་ཁྲག་ཡོད་བཞིན་དུ་རྣག་ཁྲག་སྣང་བའི་ཡི་དྭགས་ཀྱི་མི་ཤེས་དཔེར་
འཛིན་པ་ཡིན་ནོ། །ཞེས་གསུངས་པ་མི་འཐད་དེ། སྟོང་ཐུན་ཆེན་མོ་དང་འགལ་བའི་ཕྱིར། སྐྲ་ཤད་འཛག་སྣང་གི་དབང་ཤེས་དང་དེའི་ཡུལ་དུ་གྱུར་བའི་ཕྱི་རོལ་ཀྱི་དོན་གཉིས་དོན་དམ་པར་མེད་མཚུངས་
དང༑ ཐ་སྙད་དུ་ཡོད་མཚུངས་ཡིན་པ་བཞིན་དུ་ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་དང། དེའི་ཡུལ་དུ་གྱུར་བའི་ཕྱི་རོལ་གྱི་དོན་གཉིས་དོན་དམ་པར་མེད་མཚུངས་དང། ཐ་སྙད་དུ་ཡོད་མཚུངས་
ཡིན་ནོ༑ །ཞེས་པའི་དོན་ཡིན་བྱས་པ་ལ། ཁ་ཅིག་སྐྲ་ཤད་འཛག་སྣང་གི་དབང་ཤེས་ཀྱི་ཡུལ་དུ་གྱུར་པའི་ཕྱི་རོལ་གྱི་དོན་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། སྐྲ་ཤད་ཡོད་པར་ཐལ། འདོད་
པའི་ཕྱིར་ན་མ་ཁྱབ། སྐྲ་ཤད་འཛག་སྣང་གི་དབང་ཤེས་ལ་སྐྲ་ཤད་སྣང་བ་དེ། སྐྲ་ཤད་འཛག་སྣང་གི་དབང་ཤེས་ཀྱི་ཡུལ་དུ་གྱུར་པའི་ཕྱིར་རོལ་གྱི་དོན་ཡིན་པའི་ཕྱིར། ཟླ་བ་གཉིས་སྣང་གི་དབང་ཤེས་ལ་ཟླ་བ་གཉིས་སུ་སྣང་བ་དེ་
ཟླ་བ་གཉིས་སྣང་གི་དབང་ཤེས་ཀྱི་ཡུལ་དུ་གྱུར་པའི་ཕྱི་རོལ་གྱི་དོན་ཡིན་པའི་ཕྱིར། ཡང་ཁ་ཅིག་དགུན་གྱི་དུས་སུ་ཡི་དྭགས་ཀྱི་ལུས་ཤེས་དང་ཉི་མའི་འོད་ཟེར་ཕྲད་པའི་ཚེ། ཉི་མའི་འོད་ཟེར་གྱི་སྟེང་དུ་གྲང་རེག་གསར་
དུ་སྐྱེད་པར་ཐལ། ལྷ་མི་ཡི་དྭགས་གསུམ་གྱི་བརླན་ཞིང་གཤེར་བ་ཕོར་པ་གང་ལ་ཐུན་མོང་དུ་བལྟས་པའི་ཚེ། བརླན་ཞིང་གཤེར་བའི་སྟེང་དུ་རྣག་ཁྲག་གསར་དུ་བསྐྱེད་པའི་ཕྱིར། རྟགས་ཁས། འདོད་ན། དགུན་

[095A]༄༅། །གྱི་དུས་སུ་ཡི་དྭགས་ཀྱི་ལུས་ཤེས་དང་མེ་སྟོབས་ཆེན་པོ་ཕྲད་པའི་ཚེ་མེ་སྟོབས་ཆེན་པོའི་སྟེང་དུ་གྲང་རེག་གསར་དུ་སྐྱེ་བ་སྲིད་པར་ཐལ། འདོད་པའི་ཕྱིར། འདོད་ན། མེ་སྟོབས་ཆེན་པོས་གྲང་
རེག་འབྱུང་བ་སྲིད་པར་ཐལ། འདོད་པའི་ཕྱིར། འདོད་ན། མེ་ལྕེ་ལས་མུན་པ་འབྱུང་བ་སྲིད་པར་ཐལ། འདོད་པའི་ཕྱིར། གལ་ཏེ་གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །འོ་ན་མེ་ལྕེ་ལས་ཀྱང་
མུན་པ་ཐུག་པོ་འབྱུང་འགྱུར་ཞིང། །ཞེས། དཔལ་ལྡན་ཟླ་བས་ཚད་བསལ་འཕངས་པ་མ་ཡིན་པར་ཐལ། འདོད་པའི་ཕྱིར། ཟེར་ན། མེ་ལྕེ་ལས་མུན་པ་འབྱུང་བ་སྲིད་པར་ཐལ། ཉི་མའི་འོད་ཟེར་ལས་
མུན་པ་འབྱུང་བ་སྲིད་པའི་ཕྱིར། ཉི་མའི་འོད་ཟེར་དང། འུག་པའི་མིག་ཤེས་ཕྲད་པའི་ཚེ། ཉི་མའི་འོད་ཟེར་ལས་མུན་པ་འབྱུང་པའི་ཕྱིར་ཡང། སྟོང་ཐུན་ཆུང་བ་ལས། ལས་སྟོབས་ཆེན་བསགས་པའི་ཡི་དྭགས་
ཀྱི་མིག་ཤེས་ཀྱི་ཆུ་བོ་གངྒ་ལ་བལྟས་པའི་ཚེ། དེ་འདྲའི་བའི་མིག་ཤེས་དེ་ཆུ་བོ་གངྒ་དངོས་གནས་ལ་སྐམ་པ་དེ་ལ་ཚད་མ་ཡིན་པར་ཐལ། དེ་དྲའི་མིག་ཤེས་ཀྱི་ཆུ་བོ་གངྒ་ལ་བལྟས་པའི་ཚེ། དེ་
འདྲའི་མིག་ཤེས་དེ་རྣག་ཁྲག་དངོས་གནས་ལ་ཚད་མ་ཡིན་པའི་ཕྱིར། རྟགས་ཁས། འདོད་ན། དེའི་ཚེ་ཆུ་བོ་གངྒ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་
ཚེ་མིའི་མིག་ཤེས་ཀྱི་ཆུ་བོ་གངྒ་དངོས་གནས་ལ་མཐོང་བའི་ཕྱིར། དེའི་ལན་ལ། སྟོང་ཐུན་ཆེན་མོ་ལས། ཐལ་འགྱུར་དེ་གནོད་བྱེད་དུ་མི་འགྱུར་ཏེ་དེ་འདྲའི་མིག་ཤེས་ཀྱི་ཆུ་བོ་གངྒ་ལ་

[095B] །བལྟས་པའི་ཚེ། །ལས་ཀྱི་དབང་གི་ཆུ་བོ་གངྒ་མ་མཐོང་བ་ཡིན་གྱི། དེ་སྐམ་པར་མཐོང་བ་མ་ཡིན་པའི་ཕྱིར། གཞན་ཡང། བརླན་ཞིང་གཤེར་བ་ཕོར་པ་གང་ལ། ལྷ་མི་ཡི་དྭགས་
གསུམ་གྱི་ཐུན་མོང་དུ་བལྟས་པའི་ཚེ། བརླན་ཞིང་གཤེར་བ་ཕོར་པ་གང་གི་སྟེད་ན། རྣག་ཁྲག་དངོས་གནས་ལ་ཡོད་པ་སྲིད་པར་ཐལ། ཟས་ཀྱི་སྒྲིབ་པ་ཅན་གྱི་ཡི་དྭགས་ཀྱི་ཟས་ཟོས་པའི་ཚེ། ཟས་ཀྱི་རིག་འདྲ་
ཕྱི་མ་མེ་དངོས་གནས་ལ་གྱུར་པ་སྲིད་པའི་ཕྱིར་ཏེ། དེ་མེར་གྱུར་ནས་ཡི་དྭགས་ཀྱི་ལྟོ་བ་སྲེགས་པ་སྲིད་པའི་ཕྱིར་ཏེ། ལྕགས་སྲེག་གི་ས་གཞིས་མནར་མེད་ཀྱི་སེམས་ཅན་གྱི་ལུས་སྲེགས་པ་སྲིད་པའི་ཕྱིར་རོ། །ཁ་ཅིག་
རེག་བྱ་འཛིན་པའི་ཚུར་མཐོང་གི་མིག་ཤེས་ཡོད་པར་ཐལ། བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱི་ཐུན་མོང་དུ་བལྟས་པའི་ཚེ། དེ་གསུམ་གྱི་མིག་ཤེས་ཀྱི་བརླན་ཞིང་གཤེར་བ་མཐོང་བའི་
ཕྱིར༑ ཟེར་ན། མ་ཁྱབ་སྟེ། ཆུ་ཡིན་ན། རེག་བྱ་ཡིན་པའི་མ་ཁྱབ་པའི་ཕྱིར་ཏེ། ཆུ་ལ་རེག་བྱ་དང་གཟུགས་གཉིས་ཀ་ཡོད་པའི་ཕྱིར། གཞན་ཡང་ཊིཀ་ཆེན་ལས། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་ནི་
དེའི་མིག་ཤེས་ལ་སྣང་བ་ཡིན་པའི་གཟུགས་ཀྱི་སྐྱེ་མཆེད་དུ་བཞག་དགོས་སོ། །ཞེས་གསུངས་པ་མི་འཐད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བ་མི་སྲིད་པའི་ཕྱིར། ཁ་ཅིག་ལྕགས་
སྲེགས་ཀྱི་ས་གཞིས་མནར་མེད་ཀྱི་སེམས་ཅན་གྱི་ལུས་དངོས་གནས་ལ་སྲེགས་པ་མི་སྲིད་པར་ཐལ། མནར་མེད་ཀྱི་ལྕགས་སྲེགས་ཀྱི་ས་གཞི་དངོས་གནས་ལ་མ་གྲུབ་པའི་ཕྱིར། དེ་འཁྲུལ་སྣང་ཡིན་པའ་

[096A]༄༅། །ཕྱིར་ཏེ༑ དཔྱོད་འཇུག་ལས། ལྕགས་སྲེགས་ས་གཞི་སུ་ཡི་བྱས། །མེ་ཚོགས་དེ་དག་ཅི་ལས་བྱུང། །དེ་འདྲ་དེ་དག་ཐམས་ཅད་ཀྱང། །སྡིག་སེམས་བྱུང་བར་ཐུབ་པས་གསུངས། །ཞེས་གསུངས་པའི་
ཕྱིར༑ ཟེར་ན། མ་ཁྱབ། ལུང་དེའི་ལྕགས་སྲེག་གི་ས་གཞི་སོགས་དབང་ཕྱུག་གི་བློ་སྔོན་དུ་བཏང་ནས་བྱས་པ་མ་ཡིན་པར། རང་གི་རྒྱུར་གྱུར་པའི་སྡིག་སེམས་རང་ཉིད་བྱེད་པ་པོ་ཡིན་པར་བསྟན་པའི་ཕྱིར། གཞན་
ཡང༑ ཚ་རེག་དང་གྲང་རྒྱུན་གནོད་མེད་དུ་ལྷན་ཅིག་ཏུ་གནས་སྲིད་པར་ཐལ། དགུན་གྱི་དུས་སུ་ཉི་མའི་འོད་ཟེར་དང་ཡི་དྭགས་ཀྱི་ལུས་ཤེས་དང། མིའི་ལུས་ཤེས་གཉིས་ཀ་ཕྲད་པའི་ཚེ། ཉི་
མའི་འོད་ཟེར་གྱི་སྟེང་ན་གྲང་རེག་དང། ཚ་རེག་གཉིས་ཀ་ཡོད་པའི་ཕྱིར། ཟེར་ན། མ་ཁྱབ་སྟེ། ཡི་དྭགས་ཀྱི་ལུས་ཤེས་ཀྱི་བཟུང་བྱར་གྱུར་པའི་ཉི་མའི་འོད་ཟེར་དང། མིའི་ལུས་ཤེས་ཀྱི་བཟུང་བྱར་གྱུར་པའི་ཉི་མའི་འོད་
ཟེར་གཉིས། ཉི་མའི་འོད་ཟེར་གཅིག་གི་གོ་ས་ན་ཡོད་པ་མ་ཡིན་པའི་ཕྱིར་རོ། །ཁ་ཅིག། ཡི་དྭགས་ཀྱི་མིག་ཤེས་ལ་ཆུ་ཀླུང་མེར་སྣང་བའི་ཚེ། ཆུ་ཀླུང་གི་སྟེང་དུ་མེ་དངོས་གནས་ལ་ཡོད་པར་ཐལ། དེ་ལ་ཆུ་
ཀླུང་རྣག་ཁྲག་ཏུ་སྣང་བའི་ཚེ། དེའི་སྟེང་ན་རྣག་ཁྲག་དངོས་གནས་ལ་ཡོད་པའི་ཕྱིར། འདོད་ན། ཚ་གྲང་གཉིས་ལྷན་ཅིག་ཏུ་གནས་པ་སྲིད་པར་ཐལ། འདོད་པའི་ཕྱིར། འདོད་ན། དེ་གཉིས་ལྷན་ཅིག་མི་
གནས་འགལ་མ་ཡིན་པར་ཐལ་ལོ། །གཞན་ཡང། ནམ་མཁའ་མཐའ་ཡས་ཀྱི་སྐྱེ་མཆེད་ལ། སྙོམས་པར་ཞུགས་པའི་ལྷས་བརླན་ཞིང་གཤེར་བ་ཕོར་པ་གང་ལ་བལྟས་པའི་ཚེ། དེའི་

[096B] ཡི་དྭགས་ཀྱི་མིག་ཤེས་ཀྱི་བརླན་ཞིང་གཤེར་བ་ཕོར་པ་གང་ལ་བལྟས་པའི་ཚེ། དེའི་སྟེང་ན་རྣག་ཁྲག་དངོས་གནས་ལ་ཡོད་པའི་ཕྱིར། འདོད་ན། དེའི་
ཚེ་གཤེར་བ་ཕོར་པ་གང་པོ་དེ། ཁོ་ཁོ་རང་མ་ཡིན་པར་ཐལ། འདོད་པའི་ཕྱིར། ཟེར་ན། ཐལ་འགྱུར་དང་པོའི་ལན་བཏབ་ཟིན། གཉིས་པའི་ལན་ནི། ནམ་མཁའ་མཐའ་ཡས་ཀྱི་སྐྱེ་མཆེད་ལ་སྙོམས་པར་ཞུགས་པའི་ལྷས་
བརླན་ཞིང་གཤེར་བ་ཕོར་པ་གང་ལ་བལྟས་པའི་ཚེ། དེའི་སྟེང་ན་ནམ་མཁའ་སྟོང་པ་གཅིག་དངོས་གནས་ལ་ཡོད་པ་སྲིད་པར་ཐལ། རྡུལ་གྱི་གོང་བུ་རི་ཡི་ནང་ན་ལྷ་མ་ཡིན་གྱི་གྲོང་ཁྱེར་ཡོད་པ་སྲིད་པའི་
ཕྱིར་ཏེ། དེས་ན་ལྷ་མ་ཡིན་ཐག་བཟང་རིགས་ཀྱི་གཞལ་མེད་ཁང་ཡོད་པའི་ཕྱིར། དེ་ལྟར་དུ་མདོ་སྡེ་ལས་བཤད་པའི་ཕྱིར། སྟོང་ཐུན་ཆེན་པོ་ལྟར་ན་སྐྱོན་མེད་དེ། བརླན་ཞིང་གཤེར་བ་ཕོར་པ་གང་ལ་ནམ་མཁའ་
མཐའ་ཡས་ཀྱི་སྐྱེ་མཆེད་ལ་སྙམས་པར་ཞུགས་པའི་ལྷས་བལྟས་པའི་ཚེ་དེས་གཟུགས་ཀྱི་འདུ་ཤེས་བཤིག་པའི་དབང་གི་བརླན་ཞིང་གཤེར་བ་ཕོར་པ་གང་མཐོང་བ་ལ་ནམ་མཁའ་མཐོང་བའི་ཐ་སྙད་བཏག་པ་ཙམ་ཡིན་
པའི་ཕྱིར། ཁ་ཅིག་ཆུ་ཀླུང་གི་སྟེང་ན་རྣག་ཁྲག་མེད་བཞིན་དུ། རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཆོས་ཅན། ཁྱོད་ཕྱི་དོན་མེད་པར་ཤེས་པ་རང་བཞིན་གྱི་གྲུབ་པའི་མཐུན་དཔེ་ཡང་དག་མ་ཡིན་ཏེ། །
ཁྱོད་རབ་རིབ་ཅན་གྱི་ཤེས་པ་དང་མཚུངས་པའི། །ཆུ་ཀླུང་གི་སྟེང་ན་རྣག་ཁྲག་མེད་བཞིན་དུ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་གཅིག་སྐབས་འདིར་ཆོས་ཅན་དུ་འཛིན་དགོས་ཏེ། དེ་

[097A]༄༅། །རབ་རིབ་ཅན་གྱི་ཤེས་པ་དང་མཚུངས་པའི་ཕྱིར། ཟེར་ན། ཀུན་རྫོབ་བདེན་པ་མེད་པར་ཐལ། ཀུན་རྫོབ་བདེན་པ་འཇལ་བའི་སེམས་ཅན་གྱི་ཤེས་པ་
དེ༑ རབ་རིབ་ཅན་གྱི་ཤེས་པ་དང་མཚུངས་པའི་ཕྱིར། ཁྱབ་པ་ཁས། དེར་ཐལ། མིག་ནི་རབ་རིབ་ཅན་གྱིས་དམིགས་པ་ཡི། ཞེས་པ་དང། རབ་རིབ་མཐུ་ཡི་སྐྲ་ཤད་ལ་སོགས་པ། །ཞེས་གསུངས་པའི་ཕྱིར་
གང་ཕྱིར་གང་གི་ཡུལ་མྱོང་གྱུར་དེ་ལས། །ཞེས་སོགས་ཀྱི་སྐབས་སུ། མཐའ་དཔྱད་པ་དང། གཞུང་དོན་གཉིས་ལས། དང་པོ་ལ་ཁ་ཅིག་རང་གི་ཡུལ་གྱི་གཙོ་བོ་ལ་མི་སླུ་བའི་རིག་པ་ཚད་
མའི་མཚན་ཉིད། དབྱེ་ན་མངོན་སུམ་གྱི་ཚད་མ། རྗེས་སུ་དཔག་པའི་ཚད་མ་དང་གཉིས། རང་ལ་མངོན་སུམ་དུ་གྱུར་པའི་རང་ཡུལ་གྱི། །གཙོ་བོ་མངོན་གྱུར་ལ་མི་སླུ་བའི་རིག་པ་དང་པོའི་མཚན་
ཉིད༑ དབྱེ་ན། དབང་པོའི་མངོན་གསུམ། ཡིད་ཀྱི་མངོན་སུམ། རྣལ་འབྱོར་མངོན་སུམ་གྱི་ཚད་མ་དང་གསུམ། །རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་སྐྱེ་བའི་
རང་གི་སྣང་ཡུལ་རྟོགས་པའི་གསལ་སྣང་ཅན་གྱི་ཤེས་པ། དང་པོའི་མཚན་ཉིད། ཐ་སྙད་པའི་ཚད་མའི་ནང་ཚན་གང་ཞིག། རང་ཡིན་པའམ་རང་གི་ནང་ཚན་དུ་གྱུར་པའི་དབང་པོའི་མངོན་སུམ་
དང་རྣལ་འབྱོར་མངོན་སུམ་གང་རུང་མེད་པ་དེ་གཉིས་པའི་མཚན་ཉིད། རང་གི་རྟེན་དུ་གྱུར་པའི་བསམ་གཏན་གྱི་དངོས་གཞི་ལ་བརྟེན་ནས་རང་ཡུལ་གོམ་སྟོབས་ཀྱི་འཇུག་པའི་རྣལ་འབྱོར་པའི་རྒྱུད་ཀྱི་ཤེས་

[097B] །གསུམ་པའི་མཚན་ཉིད། རང་ལ་ལྐོག་ཏུ་གྱུར་པའི་རང་ཡུལ་གྱི་གཙོ་བོ་ལྐོག་གྱུར་ལ་མི་སླུ་བའི་རྟོགས་པ་རྗེས་སུ་དཔག་པའི་ཚད་མའི་མཚན་ཉིད། དེ་ལ་དབྱེ་ན་རྟག་ཡང་དག་ལ་བརྟེན་པའི་
རྗེས་དཔག་དང། དཔེ་ཉེར་འཇལ་གྱི་རྗེས་དཔག་དང། ལུང་ལ་བརྟེན་ནས་ཤིན་ཏུ་ལྐོག་གྱུར་གྱི་རྗེས་དཔག་དང་གསུམ། དེས་ན་རྟོག་མེད་ཀྱི་ཤེས་པ་ཡིན་ན། ཚད་མ་ཡིན་པའི་ཁྱབ་སྟེ། དེ་ཡིན་ན། དེ་རང་གི་
སྣང་ཡུལ་ལ་ཚད་མ་ཡིན་པའི་ཁྱབ། དེའི་ཡུལ་གྱི་གཙོ་བོ་སྣང་ཡུལ་ལ་བྱེད་རིག་པའི་ཕྱིར། རྟོག་པ་ཡིན་ན་ཚད་མ་ཡིན་པས་མ་ཁྱབ་སྟེ། དེ་ཡིན་ན་རང་གི་ཞེན་ཡུལ་ལ་ཚད་མ་ཡིན་པས་མ་ཁྱབ་པ་གང་ཞིག་རྟོག་པའི་
ཡུལ་གྱི་གཙོ་བོ་ཞེན་ཡུལ་ལ་བྱེད་རིག་པའི་ཕྱིར། ཟེར་ན། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞགས་པའི་མཉམ་བཞག་ཡེ་
ཤེས་ཆོས་ཅན། མངོན་སུམ་གྱི་ཚད་མའི་མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། དེ་ཚད་མ་གང་ཞིག་དེ་རྗེས་དཔག་ཚད་མ་མ་ཡིན་པའི་ཕྱིར། དང་པོ་དེར་ཐལ། བཅད་ཤེས་ཡིན་པའི་ཕྱིར་
ཕྱི་མ་མ་གྲུབ་ན། དེ་བསམ་བྱུང་གི་བློ་དང། ཐོས་བྱུང་གི་བློ་གང་རུང་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། བསྒོམ་བྱུང་གི་བློ་ཡིན་པའི་ཕྱིར། རྩ་བ་འདོད་ན་དེའི་ཡུལ་གྱི་གཙོ་བོ་མངོན་གྱུར་དུ་
ཡོད་པར་ཐལ། འདོད་པའི་ཕྱིར། འདོད་ན། དེ་སྟོང་ཉིད་མངོན་གྱུར་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། མངོན་གྱུར་མ་ཡིན་པར་ཐལ། ལྐོག་གྱུར་ཡིན་པའི་ཕྱིར་ཏེ། རྟགས་ཡང་དག་ལ་

[098A]༄༅། །བརྟེན་ནས་དཔག་པར་བྱ་བ་ཡིན་པའི་ཕྱིར། གཞན་ཡང་ཤེས་བྱ་ཆོས་ཅན། སྟོང་ཉིད་དེ་དེ་འདྲའི་མཉམ་བཞག་ཡེ་ཤེས་ལ་མངོན་གྱུར་ཡིན་པར་ཐལ། རྩ་བར་འདོད་པ་དེའི་ཕྱིར། འདོད་མི་
ནུས་ཏེ། དེ་དེ་ལ་ལྐོག་གྱུར་ཡིན་པའི་ཕྱིར། མ་གྲུབ་ན། དེ་འདྲའི་མཉམ་ཞག་ཡེ་ཤེས་ཆོས་ཅན། སྟོང་ཉིད་ཁྱོད་ལ་ལྐོག་གྱུར་ཡིན་པར་ཐལ། ཁྱོད་སྟོང་ཉིད་དོན་སྤྱིའི་ཚུལ་གྱི་རྟོགས་པའི་བློ་ཡིན་པའི་
ཕྱིར༑ ཚུར་མཐོང་གི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། དབང་པོའི་མངོན་སུམ་ཡིན་པར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། རང་གི་བདག་རྐྱེན་དུ་གྱུར་པའི་ལྷའི་མིག་
དབང་གཟུགས་ཅན་པ་ལས་བྱུང་བའི་རང་གི་སྣང་ཡུལ་རྟོགས་པའི་གསལ་སྣང་ཅན་གྱི་ཤེས་པ་ཡིན་པའི་ཕྱིར། རྩ་བར་འདོད་མི་ནུས་སྟེ། ཡིད་མངོན་ཡིན་པའི་ཕྱིར་ཏེ། མངོན་ཤེས་ཡིན་པའི་ཕྱིར། གཞན་
ཡང༑ རྣལ་འབྱོར་མངོན་སུམ་དང་ཡིད་མངོན་གཉིས་འགལ་བར་ཐལ། ཡིད་མངོན་གྱི་མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། རྣལ་འབྱོར་མངོན་སུམ་ཡིན་ན། ཡིད་མངོན་ཡིན་པས་
ཁྱབ་པའི་ཕྱིར། རྣལ་འབྱོར་མངོན་སུམ་ཡིན་ན། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལས་བྱུང་བའི་མངོན་སུམ་གྱི་ཚད་མ་ཡིན་དགོས་པའི་ཕྱིར། རྒྱུན་ཞུག་གི་རྒྱུད་ཀྱི་རྣལ་
འབྱོར་མངོན་སུམ་ཆོས་ཅན། རྣལ་འབྱོར་མངོན་སུམ་གྱི་མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། རྒྱུན་ཞུགས་ཀྱི་བསམ་གཏན་གྱི་དངོས་གཞི་སྙོམ་འཇུག་ཐོབ་པར་ཐལ་ལོ། །

[098B] རྗེས་དཔག་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཆོས་ཉིད་ལྐོག་གྱུར་ཡང་ཡིན། དེ་དེའི་ཡུལ་གྱི་གཙོ་བོ་ཡང་ཡིན། དེ་འདྲའི་རྟོག་པ་ཆོས་ཉིད་ལ་
མི་སླུ་བའི་རིག་པ་ཡིན་པའི་ཕྱིར། རྩ་བར་འདོད་ན། བུམ་འཛིན་རྟོག་པ་རྗེས་དཔག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རྟགས་ལ་བསྟན་པའི་རྗེས་དཔག་ཡང་མ་ཡིན། དཔེ་ཉེར་འཇལ་གྱི་རྗེས་དཔག་ཡང་
མ་ཡིན། ལུང་ལ་བསྟེན་ནས་གཞལ་བྱ་ཤིན་ཏུ་ལྐོག་གྱུར་རྟོགས་པའི་རྗེས་དཔག་ཡང་མ་ཡིན་པའི་ཕྱིར། ཟླ་གཅིག་ཟླ་གཉིས་སུ་སྣང་བའི་དབང་ཤེས་ཆོས་ཅན། ཚད་མ་ཡིན་པར་ཐལ། རྟོགས་མེད་ཀྱི་ཤེས་པ་ཡིན་
པའི་ཕྱིར། ཁྱབ་པ་ཁས། འདོད་ན། རང་ཡུལ་གྱི་གཙོ་བོ་ལ་ཚད་མ་ཡིན་པར་ཐལ། འདོད་པའི་ཕྱིར། འདོད་ན། རང་གི་སྣང་ཡུལ་གྱི་གཙོ་བོ་ལ་ཚད་མ་ཡིན་པར་ཐལ། འདོད་པ་གང་ཞིག་རྟོག་མེད་ཀྱི་ཤེས་པའི་
ཡུལ་གྱི་གཙོ་བོའི་སྣང་ཡུལ་ལ་བྱེད་རིག་པའི་ཕྱིར། འདོད་ན། དེའི་སྣང་ཡུལ་གྱི་གཙོ་བོ་ཡོད་པར་ཐལ། འདོད་པའི་ཕྱིར། འདོད་ན། ཟླ་གཅིག་ཟླ་གཉིས་ཡིན་པར་ཐལ་ལོ། །ཁོ་ན་རེ། ཚད་མ་ཡིན་པར་ཐལ། ཆུ་ཀླུང་རྣག་ཁྲག་
ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར། ཟེར་ན། མི་མཚུངས། ཁ་ཅིག་རང་ཡུལ་གྱི་གཙོ་བོ་ལ་མི་སླུ་བའི་རིག་པ་ཚད་མའི་མཚན་ཉིད། དེ་ལ་དབྱེ་ན། མངོན་སུམ་གྱི་ཚད་མ་དང་
རྗེས་སུ་དཔག་པའི་ཚད་མ་གཉིས། རང་ཡུལ་གྱི་གཙོ་བོ་རང་ལ་མངོན་གྱུར་ལ་མི་སླུ་བའི་རིག་པ་དང་པོའི་མཚན་ཉིད། དབྱེ་ན་སྔར་བཞིན་ནོ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་

[099A]༄༅། །གཟུགས་ཅན་པ་ལས་སྐྱེས་པའི་རང་གི་ཡུལ་གྱི་གཙོ་བོ་རང་ལ་མངོན་གྱུར་བ་ལ་མི་སླུ་བའི་དབང་ཤེས་དང་པོའི་མཚན་ཉིད། དབྱེ་ན་གཟུགས་འཛིན་དབང་མངོན་ནས། རེག་འཛིན་
དབང་མངོན་གྱི་བར་ལྔ་ཡོད། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་དང། དེ་མ་ཐག་རྐྱེན་དབང་ཤེས་ལ་སྐྱེས་པའི་རང་གི་ཡུལ་གྱི་གཙོ་བོ་རང་ལ་མངོན་གྱུར་ལ་མི་སླུ་བའི་ཡིད་ཤེས། ཡིད་མངོན་གྱི་
མཚན་ཉིད། དབྱེ་ན་གཟུགས་འཛིན་ཡིད་མངོན་ནས། རེག་འཛིན་ཡིད་མངོན་གྱི་བར་ལྔ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་སྐྱེས་ཞིང། རང་
གི་གྲོགས་སུ་གྱུར་པའི་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་བསྒོམ་བྱུང་གི་བློ། རྣལ་འབྱོར་མངོན་སུམ་གྱི་མཚན་ཉིད། རང་གི་ཡུལ་གྱི་གཙོ་བོ་རང་ལ་ལྐོག་ཏུ་གྱུར་པའི་མི་སླུ་པའི་རྟོགས་པ། རྗེས་དཔག་
ཚད་མའི་མཚན་ཉིད། དེ་ལ་དབྱེ་ན་རྟགས་ལ་བརྟེན་པའི་རྗེས་དཔག་དཔེ་ཉེར་འཇལ་གྱི་རྗེས་དཔག་ལུང་ལ་བརྟེན་ནས་གཞལ་བྱ་ལྐོག་གྱུར་རྟོགས་པའི་རྗེས་དཔག་རྟགས་ལ་བརྟེན་ནས་རང་གི་ཡུལ་
གྱི་གཙོ་བོ་རང་ལ་ལྐོག་གྱུར་ལ་མི་སླུ་བའི་རིག་པ། དང་པོའི་མཚན་ཉིད། རྟགས་དང་ལུང་གང་ལ་ཡང་མ་བརྟེན་པར་རང་ཡུལ་དཔེ་ཡང་དག་ལ་བརྟེན་ནས་རང་ཡུལ་གྱི་གཙོ་བོ་རང་ལ་ལྐོག་གྱུར་ལ་མི་སླུ་བའི་རིག་པ་
གཉིས་པའི་མཚན་ཉིད། ཡུལ་པས་འབྲོག་པ་ལ་བ་མིན་ཇི་ལྟ་བུ་ཞེས་དྲིས་པ་ན་བ་བསྟན་ནས། བ་མིན་འདི་ལྟ་བུའོ། །སྙམ་དུ་འཛིན་པའི་བློ་དེ། དེའི་མཚན་གཞི་ཡིན། རྟགས་དང་དཔེ་གང་ལ་ཡང་མ་བརྟེན་

[099B] མི་སླུ་བའི་རིག་པ་གསུམ་པའི་མཚན་ཉིད། སྦྱིན་པ་བཏང་བ་ལས་ལོངས་སྤྱོད་འབྱུང་བར་སྟོན་པའི། སངས་རྒྱས་
ཀྱི་ལུང་མཐོང་བ་ལ་བརྟེན་ནས། སྦྱིན་པ་བཏང་བ་ལས་ལོངས་སྤྱོད་འབྱུང་ངོ་སྙམ་དུ་འཛིན་པའི་བློ་དེ། དེའི་མཚན་གཞི་ཡིན་ནོ། །ཟེར་ན། དང་པོ་ནས་ཐེག་ཆེན་དུ་རིགས་ངེས་པའི། བྱང་སེམས་སྦྱོར་ལམ་པའི་རྒྱུད་
ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་ཞག་ཡེ་ཤེས་ཆོས་ཅན། མངོན་སུམ་གྱི་མཚན་ཉིད་དེར་ཐལ། མཚོན་བྱ་དེའི་ཕྱིར། རྟག་གསལ་སྒྲུབ་ཚུལ་སྔར་ལྟར་རོ། །ཚུར་མཐོང་གི་
རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། རང་གི་དེ་མ་ཐག་རྐྱེན་དབང་ཤེས་ལས་བྱུང་བར་ཐལ། ཡིད་མངོན་ཡིན་པའི་ཕྱིར། མ་གྲུབ་ན། དེར་ཐལ། དེ་མངོན་སུམ་ཡིན། དེ་དབང་མངོན་ཡང་མ་ཡིན་
རྣལ་འབྱོར་མངོན་སུམ་ཡང་མ་ཡིན་པའི་ཕྱིར། འདོད་མི་ནུས་ཏེ། དབང་ཤེས་ཀྱིས་བྲངས་པ་མ་ཡིན་པའི་ཕྱིར། ཤེས་བྱ་ཆོས་ཅན། རྣལ་འབྱོར་མངོན་སུམ་གྱི་མཚན་ཉིད་དེ་མི་འཐད་པར་ཐལ། དེ་ཁོ་ན་ཉིད་ཀྱི་ལྟ་བ་མ་རྙེད་པའི་གང་ཞག་
གི་རྒྱུད་ལ་རྣལ་འབྱོར་མངོན་སུམ་ཡོད་པའི་ཕྱིར། དེ་འདྲའི་གང་ཟག་གི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་མངོན་སུམ་དུ་རྟོགས་པའི་བློ་ཡོད་པའི་ཕྱིར་ཏེ། ཊིཀ་ཆེན་ལས། དེ་ཁོ་ན་ཉིད་
ཀྱི་ལྟ་བ་མ་རྙེད་ཀྱང་མི་རྟག་སོགས་བཅུ་དྲུག་ཚད་མས་གཏན་ལ་ཕབ་པ་དང། ཞེས་གསུངས་པའི་ཕྱིར། བུམ་འཛིན་རྟོག་པ་ཆོས་ཅན། རྗེས་དཔག་ཡིན་པར་ཐལ། དེའི་མཚན་ཉིད་དེའི་ཕྱིར། བུམ་པ་དེ་དེའི་

[100A]༄༅། །ཡུལ་གྱི་གཙོ་བོ་ཡིན་ཏེ། བུམ་པ་དེ་ལ་ལྐོག་གྱུར་ཡིན། དེ་དེ་ལ་མི་སླུ་བ་ཡིན་པའི་ཕྱིར། ཕྱི་མ་དེར་ཐལ། དེ་བུམ་པ་འགྲུབ་བྱེད་ཀྱི་བློ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་
འཛིན་རྟོགས་པ་ཁྱོད་འགྲུབ་བྱེད་ཀྱི་བློ་ཡིན་པར་ཐལ། ཁྱོད་གཞི་གྲུབ་པའི་ཕྱིར། རྩ་བར་འདོད་ན། སྔར་བཞིན། གཞན་ཡང་སྦྱིན་པ་བཏང་བ་ལ་བསྟེན་ནས་ལོངས་སྤྱོད་འབྱུང་བར་སྟོན་པའི་སངས་རྒྱས་ཀྱི་ལུང་
མཐོང་བ་ལ་བརྟེན་ནས། སྦྱིན་པ་བཏང་བ་ལས་ལོངས་སྤྱོད་འབྱུང་ངོ་སྙམ་དུ་འཛིན་པའི་བློ་ཚད་མ་ཡིན་པར་ཐལ། དམ་བཅའ་དེའི་ཕྱིར། འདོད་ན། སྤྱི་མཚན་བདེན་མེད་སྟོན་པའི་ལུང་མཐོང་བ་ལ་བརྟེན་ནས། །
སྤྱི་མཚན་བདེན་མེད་ཡིན་སྙམ་དུ་འཛིན་པའི་མདོ་སྡེ་པའི་རྒྱུད་ཀྱི་བློ་དེ་ཚད་མ་ཡིན་པར་ཐལ། འདོད་པའི་ཕྱིར། འདོད་ན། སྤྱི་ཚན་བདེན་མེད་དུ་རྟོགས་པའི་མདོ་སྡེ་པ་ཡོད་པར་ཐལ་ལོ། །གཞན་ཡང་སྦྱིན་པ་བཏང་
པ་ལས་ལོངས་སྤྱོད་འབྱུང་ངོ་སྙམ་དུ་འཛིན་པའི་བློ་དེ་ལུང་གི་ཚད་མ་ཡིན་པར་ཐལ། དཔྱད་གསུམ་གྱི་དག་པའི་ལུང་གི་རྟགས་ཀྱི་སྦྱིན་པས་ལོངས་སྤྱོད་ཁྲིམས་ཀྱི་བདེ། ཞེས་པའི་ལུང་རང་གི་བསྟན་བྱའི་
དོན་ལ་མི་སླུ་བར་རྟོགས་པའི་རྗེས་དཔག་དེ་ལུང་གི་ཚད་མ་ཡིན་པའི་ཕྱིར། མ་ཁྱབ་ན། འགལ་མ་གྲུབ་ན་དེར་ཐལ། དེ་རྗེས་དཔག་གང་ཞིག་དེའི་ཡུལ་དུ་གྱུར་པའི་ཤེས་ཏུ་ལྐོག་གྱུར་ཡོད་པའི་ཕྱིར། དང་པོ་
དེར་ཐལ། དཔྱད་གསུམ་གྱི་དག་པའི་ལུང་དེ་ལྟར་བསྒྲུབ་པའི་རྟགས་ཡང་དག་ཡིན་པའི་ཕྱིར། མཁས་པ་ཁ་ཅིག་རང་ཡུལ་གྱི་གཙོ་བོ་ལ་མི་སླུ་བའི་རིག་པ་ཚད་མའི་མཚན་ཉིད། དེ་ལ་དབྱེ་ན། མངོན་རྗེས་

[100B] །རྟགས་དང་དཔེ་གང་རུང་ལ་མ་བསྟེན་པར་རང་ཡུལ་མངོན་སུམ་དུ་སྣང་པའི་རང་གི་གཞལ་བྱ་ལ་མི་སླུ་བའི་རིག་པ་དེ་དང་པོའི་མཚན་ཉིད། དབྱེ་ན། དབང་མངོན་དང་ཡིད་
མངོན་གཉིས། མངོན་སུམ་གྱི་ཚད་མ་གང་ཞིག་རང་གི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་ལས་དངོས་སུ་སྐྱེས་པ། དང་པོའི་མཚན་ཉིད། དེ་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་ཡིད་
དབང་ལ་བརྟེན་ནས་དངོས་སུ་སྐྱེས་པའི་ཤེས་པ། གཉིས་པའི་མཚན་ཉིད། དབྱེ་ན། ཡིད་མངོན་ཁྱད་པར་མ་ཡིན་པ་དང། དེ་ཡིན་པ་གཉིས་ལས། དང་པོ་ནི། གཟུགས་འཛིན་དབང་མངོན་གྱི་རྗེས་སུ་སྐྱེས་པའི་
གཟུགས་ངེས་པའི་ངེས་ཤེས་ལྟ་བུ། གཉིས་པ་ནི། རྣལ་འབྱོར་མངོན་སུམ་ལྟ་བུ་ཡིན་ནོ། རྟགས་ལ་བརྟེན་ནས་རང་གི་གཞལ་བྱ་ལྐོག་གྱུར་ལ་མི་སླུ་བའི་རིག་པ་དེ། རྗེས་སུ་དཔག་པའི་ཚད་མའི་མཚན་ཉིད། རང་
གཞི་ཞེན་དོན་ལ་མི་སླུ་བའི་ཚིག་ལུང་ཚད་མའི་མཚན་ཉིད། དཔེ་ཡང་དག་ལ་བརྟེན་ནས་འྡྲའམ། རྣམ་ལྡན་དུ་གཞལ་བ་ལྟར་མི་སླུ་བའི་རིག་པ། དཔེ་ཉེར་འཇལ་གྱི་ཚད་མའི་མཚན་ཉིད། དཔེར་ན་
དེ་མཐོང་བ་ལ་བརྟེན་ནས་བ་མིན་རྭ་ཅན་དུ་མཐོང་པའི་བློ་ལྟ་བུ། ཞེས་གསུངས། འོ་ན། སྒྲ་རྟག་འཛིན་རྟོག་པ་ཆོས་ཅན། མངོན་སུམ་གྱི་ཚད་མ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། །
དེ་ལ་རང་ཡུལ་མངོན་སུམ་དུ་སྣང་བ་གང་ཞིག་རང་གི་གཞལ་བྱ་ལ་མི་སླུ་པའི་རིག་པ་ཡིན་པའི་ཕྱིར། དང་པོ་གྲུབ་ཏེ། གང་ཟག་གི་བདག་འཛིན་དང། ཆོས་ཀྱི་བདག་འཛིན་གཉིས་ལ་རང་ཡུལ་མངོན་སུམ་དུ་སྣང་

[101A]༄༅། །བའི་ཕྱིར། ཊྐ་ཆེན་དགོངས་པ་རབ་གསལ་ལས། དེར་ནི་བདག་འཛིན་གཉིས་ལྟ་བུ་ལ་ཡང་བདག་གཉིས་ཀྱི་རྣམ་པ་མངོན་སུམ་དུ་འཆར་ལ། ཞེས་གསུངས་པའི་ཕྱིར། རྩ་བར་
འདོད་མི་ནུས་སྟེ། ལོགས་ཤེས་ཡིན་པའི་ཕྱིར། གཞན་ཡང་ཚད་མ་ལ་དེ་བཞིར་གྲངས་ངེས་པར་མི་འཐད་པར་ཐལ། ལུང་ཚད་མ་དང་ཚད་མའི་གཞི་མཐུན་པ་མེད་པའི་ཕྱིར། ལུང་ཚད་མ་ཡིན་ན་ལུང་རྣམ་
དག་ཡིན་དགོས་པའི་ཕྱིར། མཁས་པ་ཁ་ཅིག་རང་གི་འཛིན་སྟངས་ཀྱི་ཡུལ་གྱི་གཙོ་བོ་ལ་མི་སླུ་བའི་རིག་པ། ཚད་མའི་མཚན་ཉིད། དབྱེ་ན། སྔར་ལྟར་ཚད་མ་བཞི་ཡོད། རྟགས་དང་དཔེ་གང་རུང་ལ་
མ་བརྟེན་པར། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་སུམ་ལ་མི་སླུ་བའི་རིག་པ། དང་པོའི་མཚན་ཉིད། དབྱེ་ན། དབང་པོའི་མངོན་སུམ་ཚད་མ། ཡིད་ཀྱི་མངོན་སུམ་ཚད་མ་
རྣལ་འབྱོར་མངོན་སུམ་ཚད་མ་དང་གསུམ། རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་ཅན་པ་ལས་སྐྱེས་པའི་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་སུམ་པ་ལ་མི་སླུ་
བའི་རིག་པ་དང་པོའི་མཚན་ཉིད། རང་གི་ཐུན་མོངས་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལས་སྐྱེས་ཞིང། ཏིང་ངེ་འཛིན་ལ་མ་བརྟེན་པར་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་སུམ་
པ་ལ་མི་སླུ་པའི་རིག་པ། གཉིས་པའི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་གཞི་ལྷག་གཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་སྐྱེས་པའི་རང་གི་འཛིན་སྟངས་ཀྱི་ཡུལ་དུ་

[101B] བདག་མེད་ཕྲ་རགས་གང་རུང་མངོན་སུམ་དུ་སྣང་བའི་རྟོག་བྲལ་མི་སླུ་བའི་རིག་པ། གསུམ་པའི་མཚན་ཉིད། རྟགས་ལ་བརྟེན་ནས་རང་གི་གཞལ་བྱ་ལྐོག་གྱུར་ལ་མི་སླུ་བའི་རིག་པ་
རྗེས་སུ་དཔག་པའི་ཚད་མའི་མཚན་ཉིད། ཞེས་གསུངས། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མངོན་སུམ་གྱིས་ཚད་མའི་མཚན་ཉིད་དེར་ཐལ། མཚོན་བྱ་དེའི་ཕྱིར། རྟག་དེར་ཐལ། རྣལ་
འབྱོར་མངོན་སུམ་གྱི་ཚད་མ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་སུམ་པ་ཡོད་པར་ཐལ། འདོད་པའི་ཕྱིར། འདོད་ན། སྟོང་ཉིད་དེ་གཞལ་བྱ་མངོན་སུམ་པ་ཡིན་
པར་ཐལ། འདོད་པའི་ཕྱིར། འདོད་ན་དེ་ཆོས་ཅན། མངོན་གྱུར་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལྐོག་གྱུར་ཡིན་པའི་ཕྱིར། གཞན་ཡང་ཚུར་མཐོང་གི་རྒྱུད་ཀྱི་གཞན་སེམས་
ཤེས་པའི་མངོན་ཤེས་ཆོས་ཅན། ཏིང་ངེ་འཛིན་ལ་མ་བརྟེན་པར་ཐལ། ཡིད་ཀྱི་མངོན་སུམ་གྱི་ཚད་མ་ཡིན་པའི་ཕྱིར། རྟགས་གོང་ལྟར། འདོད་མི་ནུས་ཏེ། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་
གཞི་ལ་བརྟེན་ནས་སྐྱེས་པའི་ཕྱིར་ཏེ། མངོན་ཤེས་ཡིན་པའི་ཕྱིར། མཁས་པ་ཁ་ཅིག་མི་སླུ་བའི་རིག་པ་ཚད་མའི་མཚན་ཉིད། དབྱེ་ན། མངོན་སུམ་གྱི་ཚད་མ་དང། རྗེས་སུ་དཔག་པའི་ཚད་མ་གཉིས་ཡོད་
རྟགས་ལ་བརྟེན་ནས་མ་སྐྱེས་པར་རང་གི་འཇུག་ཡུལ་མངོན་གྱུར་བ་ལ་མི་སླུ་བའི་རིག་པ། དང་པོའི་མཚན་ཉིད། དབྱེ་ན། སྔར་ལྟར་ཡོད། རང་གི་ཐུན་མོངས་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་

[102A]༄༅། །ཅན་པ་ལ་སྐྱེས་ཤིང། རང་གི་འཇུག་ཡུལ་རང་ལ་མངོན་གྱུར་པ་ལ་མི་སླུ་པའི་རིག་པ། དང་པོའི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལས་སྐྱེས་ཤིང་
རང་གི་འཇུག་ཡུལ། མངོན་གྱུར་པ་ལ་མི་སླུ་པའི་རིག་པ། གཉིས་པའི་མཚན་ཉིད། དཔེར་ན་བ་མཐོང་བ་ལ་བརྟེན་ནས་བ་མིན་ར་ཅན་དུ་རྟོགས་པའི་བློ་ལྟ་བུའོ། །རང་གི་ཐུན་མོང་མ་ཡིན་པའི་བདག་རྐྱེན་
ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་སྐྱེས་ཤིང། རང་གི་འཇུག་ཡུལ་དུ་གྱུར་པའི་བདེན་པའི་རྣམ་པའམ། བདག་མེད་ཕྲ་རགས་གང་རུང་ལ་མི་སླུ་བ་རྟོག་བྲལ་གྱི་རིག་པ་གསུམ་པའི་མཚན་ཉིད་
རང་ལ་ལྐོག་ཏུ་གྱུར་པའི་རང་གི་འཇུག་ཡུལ་ལྐོག་གྱུར་ལ་མི་སླུ་བའི་རིག་པ། རྗེས་སུ་དཔག་པའི་ཚད་མའི་མཚན་ཉིད། ཞེས་ཟེར་ན། སྒྲ་འཛིན་རྟོག་པ་ཆོས་ཅན། མངོན་སུམ་གྱི་ཚད་མ་ཡིན་པར་ཐལ། མཚན་
ཉིད་དེའི་ཕྱིར། མ་གྲུབ་ན་དེར་ཐལ། སྒྲ་འཛིན་རྟོག་པ་ལ་སྒྲར་སྣང་བ་དེ་ཁྱོད་ཀྱི་འཇུག་ཡུལ་ཡང་ཡིན། དེ་མངོན་གྱུར་པ་ཡང་ཡིན། ཁྱོད་དེ་ལ་མི་སླུ་བ་ཡིན་པའི་ཕྱིར། དང་པོ་དེར་ཐལ། དེ་འདྲའི་རྟོག་པ་
དེ་ལ་ཚད་མ་ཡིན་པའི་ཕྱིར་ཏེ། དེ་རང་གི་སྣང་ཡུལ་ལ་ཚད་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཤེས་པ་ཡིན་པའི་ཕྱིར། རྟགས་གཉིས་པ་དེར་ཐལ། ཚིག་གསལ་ལས། གལ་ཏེ་
འཇིག་རྟེན་ན་ཡོད་ན་ནི་ཐམས་ཅད་མངོན་སུམ་དུ་དམིགས་པར་བྱ་བ་ཡིན་པའི་ཕྱིར། ལྐོག་ཏུ་གྱུར་པ་མ་ཡིན་ཏེ། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ལོག་ཤེས་ཡིན་པའི་ཕྱིར། གཞན་ཡང་ཟླ་བ་

[102B] དབང་པོའི་མངོན་སུམ་གྱི་ཚད་མ་ཡིན་པར་ཐལ། མཚན་ཉིད་དེའི་ཕྱིར། རྟག་གསལ་གོང་ལྟར་རོ། །དེ་བཞིན་དུ་སྒྲ་འཛིན་རྟོག་པ་ཆོས་ཅན། ཡིད་མངོན་ཡིན་པར་ཐལ། མཚན་
ཉིད་དེའི་ཕྱིར། རྟག་གསལ་སྔར་བཞིན་ནོ། །དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཆོས་ཅན། རྗེས་སུ་དཔག་
པའི་ཚད་མ་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། སྟོང་ཉིད་དེ་ལ་ལྐོག་རྒྱུར་ཡིན། སྟོང་ཉིད་དེའི་འཇུག་ཡུལ་ཡང་ཡིན། དེ་སྟོང་ཉིད་ལ་མི་སླུ་བའི་རིག་པ་ཡིན་པའི་ཕྱིར། རྩ་
བར་འདོད་ན། ཐོས་བྱུང་གི་བློ་དང་བསམ་བྱུང་གི་བློ་གང་རུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྒོམ་བྱུང་གི་བློ་ཡིན་པའི་ཕྱིར། ཆོས་ཅན་དེའི་ཕྱིར། ཚིག་གསལ་ལས་
གལ་ཏེ་མཚན་གཞི་རང་གི་མཚན་ཉིད་དམ་སྤྱིའི་མཚན་ཉིད་ཀྱང་རུང་སྟེ། འཇིག་རྟེན་ལ་ཡོད་ན་ནི། ཐམས་ཅད་མངོན་སུམ་དུ་དམིགས་པར་བྱ་བ་ཡིན་པའི་ཕྱིར། ལྐོག་ཏུ་མ་གྱུར་བ་ཡིན་ཏེ། དེའི་
ཕྱིར་དེ་ཡུལ་ཅན་གྱི་རྣམ་པར་ཤེས་པ་དང་ལྷན་ཅིག་དུ་མངོན་སུམ་ཉིད་དུ་རྣམ་པར་བཞག་གོ་ཞེས་གསུངས་པའི་ཕྱིར། དེའི་དོན་ལ་མཁས་པ་ཁ་ཅིག་ཤེས་པ་ཡིན་ན། རང་གི་སྣང་བ་ལ་ཚད་མ་
ཡིན་པས་མ་ཁྱབ་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་རང་གི་སྣང་བ་ལ་ཚད་མ་མ་ཡིན་པའི་ཕྱིར། དེས་ན་གཉིས་སྣང་ཅན་གྱི་ཤེས་པ་ཡིན་ན། རང་གི་སྣང་བ་ལ་ཚད་མ་ཡིན་པའི་ཁྱབ་པ་

[103A]༄༅། །ལུང་དེའི་དོན་ཡིན་གསུངས། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་རང་གི་སྣང་བ་ལ་ཚད་མ་ཡིན་པར་ཐལ། དེ་རང་ལ་ཆོས་ཉིད་དུ་སྣང་བ་ལ་ཚད་མ་ཡིན་པའི་ཕྱིར། མ་
གྲུབ་ན་དེ་ལ་ཆོས་ཉིད་དུ་སྣང་བ་ཆོས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ཁྱོད་ལ་ཚད་མ་ཡིན་པར་ཐལ། ཁྱོད་དེ་ལ་སྣང་བའི་ཕྱིར་ཏེ། ཁྱོད་དེ་ལ་ཆོས་ཉིད་དུ་སྣང་བའི་ཕྱིར་
མ་གྲུབ་ན་དེར་ཐལ། དེ་ལ་ཆོས་ཉིད་དུ་སྣང་བ་ཡོད་པའི་ཕྱིར། བྱས་པ་ལ་ཁོ་ན་རེ། དེ་རང་གི་ཆོས་ཉིད་སྣང་བ་ལ་ཚད་མ་ཡིན་པར་ཐལ། དེ་རང་གི་སྣང་བ་ལ་ཚད་མ་ཡིན་པའི་ཕྱིར། །འདོད་
ན༑ དེ་ལ་ཆོས་ཉིད་སྣང་བ་ཆོས་ཅན། དོན་དམ་བདེན་པ་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཐེག་ཆེན་མཐོང་ལམ་བར་ཆད་མེད་ལམ་གྱིས་རྟོགས་པའི་ཕྱིར། མ་གྲུབ་ན་དེར་ཐལ། སྔོན་སྣང་དབང་ཤེས་
ཀྱི་སྔོ་སྣང་དབང་ཤེས་རྟོགས་པའི་ཕྱིར་ཏེ། སྔོན་སྣང་དབང་ཤེས་ཀྱི་དུས་སུ་སྔོན་སྣང་དབང་ཤེས་སྐྱེད་བྱེད་ཀྱི་ཚད་མ་ཡོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་
མེད་ལམ་དེ་ཐ་སྙད་དཔྱོད་བྱེད་ཀྱི་ཚད་མ་ཡིན་པར་ཐལ། དེས་ཐེག་ཆེན་གྱི་མཐོང་ལམ་བར་ཆད་མེད་ལམ་རྟོགས་པའི་ཕྱིར། འདོད་ན། དོན་དམ་དཔྱོད་བྱེད་ཀྱི་ཚད་མ་ཡིན་ན། ཐ་སྙད་དཔྱོད་བྱེད་ཀྱིས་ཚད་

[103B] འདོད་པའི་ཕྱིར། ཟེར་ན། མ་ཁྱབ། ཐ་སྙད་དཔྱོད་བྱེད་ཀྱི་ཚད་མ་ཡིན་ན། རང་གི་འཛིན་སྟངས་ཀྱི་ཡུལ་དུ་གྱུར་པའི་ཀུན་རྫོབ་བདེན་པ་ཡོད་པའི་ཁྱབ་པའི་ཕྱིར། ཡང་ཁོ་ན་རེ་
བདག་མེད་རྟོགས་པའི་རྗེས་དཔག་དེས་ཁོ་རང་རྟོག་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཁོ་ཁོ་རང་རྟོགས་པའི་ཕྱིར། རྟགས་ཁས། འདོད་ན། དེས་བདག་མེད་དངོས་སུ་རྟོགས་པའི་ཤུགས་
ལ་ཁོ་ཁོ་རང་རྟོགས་པར་ཐལ་ལོ། །འདོད་ན། བདག་མེད་མ་ཡིན་དགག་ཡིན་པར་ཐལ་ལོ། །ཟེར་ན་མ་ཁྱབ་ཏེ། ཡང་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་ཁོ་ཁོ་རང་རྟོགས་པའི་ཤུགས་ལ་སྟོང་ཉིད་རྟོགས་པར་
ཐལ༑ དེས་ཁོ་ཁོ་རང་རྟོགས་པའི་ཕྱིར། འདོད་ན། དེའི་ཡུལ་དུ་གྱུར་པའི་ཆོས་ཉིད་དེ་མ་ཡིན་དགག་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ། ཐེག་ཆེན་གྱི་མཐོང་ལམ་བར་ཆད་མེད་
ལམ་བསྒྲུབ་པ་མ་ཡིན་པར་ཐལ། དེ་མ་ཡིན་དགག་ཡིན་པའི་ཕྱིར། འཕགས་པ་ཐོག་མེད་དང། ཚེ་དཔག་མེད་མ་ཡིན་དགག་ཡིན་པའི་ཕྱིར། དེ་ལྟར་དུ་དྲང་ངེས་རྣམ་འབྱེད་ལས་
བཤད་པའི་ཕྱིར། ཐལ་འགྱུར་གཉིས་པའི་སྐྱོན་མེད་དེ། བདག་མེད་རྟོགས་པའི་རྗེས་དཔག་བསྒྲུབ་པ་མ་ཡིན་པའི་ཕྱིར་ཏེ། དེ་མ་ཡིན་དགག་ཡིན་པའི་ཕྱིར་ཏེ། སྤྱོད་འཇུག་ལས། གཞན་མྱོང་བ་དང་
འབྲེལ་བ་ལས། །དྲན་འགྱུར་བྱ་བའི་དུག་བཞིན་ནོ། །ཞེས་གསུངས་པའི་དོན་ལ། མཁས་པ་ཁ་ཅིག་སྔོན་སྣང་དབང་ཤེས་ཀྱི་དུས་སུ་སྔོན་སྣང་དབང་ཤེས་རྟོགས་པའི་ཚད་མ་མེད་ཀྱང་དེའི་རྗེས་སུ་སྐྱེས་

[104A]༄༅། །པའི་སྔོན་པོ་དྲན་པའི་དྲན་ཤེས་ཀྱི་སྔོན་སྣང་དབང་ཤེས་རྟོགས་པ་མི་འཐད་དེ། དེས་སྔོན་པོ་མཐོང་སྙམ་དུ་དྲན་པའི་དྲན་ཤེས་དེས། སྔར་སྔོན་པོ་མཐོང་བ་དྲན་པ་ལ་བརྟེན་ནས། སྔོན་
སྣང་དབང་ཤེས་རྟོགས་པའི་ཕྱིར་ཏེ། དཔེར་ན། དགུན་གྱི་དུས་སུ་བྱི་པས་རྨུགས་པའི་ཚེ་དུག་ཞུགས་པ་མ་མྱོང་ཡང། ཕྱིས་འབྲུག་གི་སྒྲ་ཐོས་པའི་ཚེ། སྔར་རྨུགས་པའི་དུས་སུ་དུག་ཞུགས་འདུག་སྙམ་
དུ་དྲན་པ་བཞིན་ནོ། །ཟེར་ན། སྔོན་སྣང་དབང་ཤེས་ཀྱི་དུས་སུ་སྔོན་སྣང་དབང་ཤེས་རྟོགས་པའི་ཚད་མ་ཡོད་པར་ཐལ། དེའི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་དེ་རྟོགས་པའི་རིག་པ་ཡིན་པའི་ཕྱིར་
ཏེ༑ སྔོན་སྣང་དབང་ཤེས་ལ་བཅད་ཤེས་ཡིན་པའི་ཕྱིར། གཞན་ཡང་སྔོན་སྣང་དབང་ཤེས་ཀྱི་ཁོ་ཁོ་རང་རྟོགས་པར་ཐལ། དེས་སྔོན་པོ་དངོས་སུ་རྟོགས་པའི་ཆ་ནས། དེས་སྔོན་པོ་མྱོང་བར་འཇོག་རིགས་
དེས་སྔོན་སྣང་དབང་ཤེས་ཤུགས་ལ་རྟོགས་པའི་ཆ་ནས། སྔོན་སྣང་དབང་ཤེས་དཔྱད་པར་འཇོག་རིག་པའི་ཕྱིར་ཏེ། རང་འགྲེལ་ལས། གང་གི་ཕྱིར་དྲན་པ་གཞན་ཉིད་ཡོད་པ་མིན་པ་དེའི་ཕྱིར། གང་ཉམས་
སུ་མྱོང་བའི་དེས་མྱོང་བ་དེ་དྲན་པའི་ཤེས་པ་མྱོང་བ་ཡིན་པ་མ་ཡིན་པས་དྲན་པ་ཡུལ་དང་བཅས་པར་འགྱུར་ལ། ཉམས་སུ་མྱོང་བའི་ཤེས་པས་ཡོངས་སུ་དཔྱད་པ་གང་ཡིན་པ་དེ་དྲན་ལ་ཡོངས་སུ་མ་བཅད་
པ་མིན་པས་བདག་གི་མཐོང་ཞེས་བྱ་བར་ཡང་འགྱུར་རོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་ཤེས་པ་ཡིན་ན། རང་ཉིད་ཀྱི་རང་ཉིད་རྟོགས་པའི་ཁྱབ་པར་ཐལ། སྔོན་སྣང་དབང་ཤེས་ཀྱིས་

[104B] ཟེར་ན། མ་ཁྱབ་འདོད་ན། བདེན་འཛིན་ལོག་ཤེས་ཡིན་པ་ཆོས་ཅན། དེར་ཐལ། དེའི་ཕྱིར། འདོད་ན། ལོག་ཤེས་སུ་རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། བདེན་འཛིན་ཡིན་པའི་ཕྱིར་
བདེན་འཛིན་དང་གྲུབ་དེ་དབྱེར་མེད་ཀྱི་ཤེས་པ་ཡིན་པའི་ཕྱིར། ཟེར་ན། སྔོན་སྣང་དབང་ཤེས་ཀྱིས་ཁོ་ཁོ་རང་རྟོགས་པར་ཐལ། བུམ་འཛིན་རྟོག་པས་ཁོ་ཁོ་རང་རྟོགས་པའི་ཕྱིར། བུམ་འཛིན་རྟོག་པ་གྱུར་པའི་ཡིད་ཀྱི་རྣམ་པར་ཤེས་
པའི་ཁོ་ཁོ་རང་རྟོགས་པའི་ཕྱིར། དེའི་གཞལ་བྱར་གྱུར་པའི་ཤེས་པ་ཡོད་པའི་ཕྱིར། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་བདེ་བ་དེ། རང་ཡུལ་དུ་གྱུར་པའི་བདེ་བ་ལ་ཡིད་ཀྱི་མངོན་སུམ་ཚད་མ་
དང༑ དེའི་འཁོར་དུ་བྱུང་བའི་ཚོར་བ་སྡུག་བསྔལ་དེ། རང་ཡུལ་དུ་གྱུར་པའི་སྡུག་བསྔལ་ལ་ཡིད་ཀྱི་མངོན་སུམ་ཚད་མ་དང། དེའི་འཁོར་དུ་བྱུང་བའི་ཚོར་བ་བཏང་སྙོམས་དེ། རང་ཡུལ་དུ་གྱུར་པའི་བཏང་སྙོམས་
ལ་ཡིད་ཀྱི་མངོན་སུམ་ཚད་མ་ཡིན་པའི་ཕྱིར་ཏེ། དེ་ལྟར་དུ་ཊྐ་ཆེན་ལས་བཤད་པའི་ཕྱིར། གཞན་ཡང་སྔོན་སྣང་དབང་ཤེས་ཀྱི་ཁོ་རང་རྟོགས་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཁོ་རང་རྟོགས་
པའི་ཕྱིར། ཊྐ་ཆེན་ལས། མཉམ་བཞག་རྣམ་པར་མི་རྟོགས་པའི་ཡི་ཤེས་ཀྱི་རང་གི་གཞལ་བྱ་ཆོས་ཉིད་གྲུབ་པ་ན། དེའི་སྟོབས་ཀྱི་ཡུལ་ཅན་གྱི་ཡེ་ཤེས་འགྲུབ་པ་ལ་རིག་བྱ་རིག་བྱེད་སོ་སོར་སྣང་བའི་གཉིས་སྣང་
ལོག་པ་དང། གཞན་ལུགས་ཀྱི་ཤེས་པ་ཐམས་ཅད་ཁ་ནང་ལྟ་ལ་གཉིས་སྣང་ལོག་པའི་འཛིན་རྣམ་ཡན་གར་པར་འདོད་པ་དང། མཚུངས་པའི་ཁྱད་པར་ནི་འབྲས་བུའི་སྐབས་སུ་འཆད་པར་འགྱུར། །

[105A]༄༅། །ཞེས་གསུངས་པའི་ཕྱིར། བྱས་པ་ལ་མཁས་པ་ཁ་ཅིག་སྐྱོན་མེད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཁོ་རང་གྲུབ་པ་ལུང་དེའི་དོན་ཡིན་པའི་ཕྱིར། ཞེས་གསུངས་
འོ་ན། དེས་ཁོ་རང་གྲུབ་པར་ཐལ་ལོ། །འདོད་ན། དེས་ཁོ་རང་རྟོགས་པར་ཐལ་ལོ། ཁོ་ན་རེ། བྱས་པས་སྒྲ་མི་རྟག་པར་གྲུབ་པར་ཐལ། བྱས་པས་སྒྲ་མི་རྟག་པར་འགྲུབ་པའི་ཕྱིར། ཞེས་གསུངས། རང་ལུགས་བཞག་
པ་ལ༑ མཚན་ཉིད་དབྱེ་བ། རང་རིག་མེད་ཀྱང་དྲན་པ་སྐྱེ་ཚུལ། དེ་དག་ལ་རྩོད་པ་སྤོང་པའོ། །དང་པོ་ནི། རང་གི་འཛིན་སྟངས་ཀྱི་ཡུལ་ལ་མི་སླུ་པའི་རིག་པ་ཚད་མའི་མཚན་ཉིད། དབྱེ་ན། མངོན་སུམ་
གྱི་ཚད་མ། རྗེས་དཔག་གི་ཚད་མ། དཔེ་ཉེར་འཇལ་གྱི་ཚད་མ། ལུང་གི་ཚད་མ་དང་བཞི། མངོན་སུམ་གྱི་ཚད་མ་དང་རྗེས་སུ་དཔག་པའི་ཚད་མ་གང་རུང་གང་ཞིག་རྟགས་ལ་མ་བརྟེན་པར་རང་གི་
མངོན་སུམ་གྱི་ཚད་མ་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་ལ་བརྟེན་ནས་དངོས་སུ་སྐྱེས་པ། དང་པོའི་མཚན་ཉིད། དེ་གང་ཞིག། རང་གི་ཐུན་
མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལས་སྐྱེས་པ། གཉིས་པའི་མཚན་ཉིད། གཟུགས་འཛིན་དབང་མངོན་གྱི་རྗེས་སུ་སྐྱེས་པའི་གཟུགས་ངེས་པའི་ཤེས་པ་ལྟ་བུ་དང། ཡིད་ཀྱི་

[105B] རང་ཡུལ་དུ་གྱུར་པའི་བདེ་བ། སྡུག་བསྔལ། བཏང་སྙོམས་གསུམ་ལ་མངོན་སུམ་གྱི་ཚད་མ་ཡང་ཡིན། ཡིད་མངོན་ཡང་ཡིན་ན། རྟོག་པ་
ཡིན་མི་དགོས་སྟེ། ཚུར་མཐོང་གི་རྒྱུད་ཀྱི་གཞན་སེམས་ཤེས་པའི་མངོན་ཤེས་དེ་ཡིད་མངོན་ཡིན་པའི་ཕྱིར་ཏེ། དེ་མངོན་སུམ་ནི་ཡིན། དེ་དབང་མངོན་དང། རྣལ་འབྱོར་མངོན་སུམ་གང་ཡང་མ་ཡིན་པའི་ཕྱིར་
ཡིད་མངོན་ཡིན་ན། རྟོག་བྲལ་ཡིན་མི་དགོས་ཏེ། སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དོན་འཐུན་དུ་ངེས་པའི་ངེས་ཤེས་དེ་ཡིད་མངོན་ཡིན་པའི་ཕྱིར་ཏེ། ཆོས་མངོན་པ་ལས། གཟུགས་
ཤེས་པ་ནི་རྣམ་པ་གཉིས་ཏེ། མིག་དང་ཡིད་ལ་བརྟེན་པའོ། ཞེས་པའི་དོན་འཆད་པ་ལ། བཞི་བརྒྱ་པའི་འགྲེལ་པར། རྣམ་པར་ཤེས་པ་གཉིས་ཀྱི་དོན་གཅིག་རྣམ་པར་ཤེས་པ་མ་ཡིན་སྟེ། གཅིག་ནི་ཡུལ་
གྱི་རྣམ་པ་དངོས་སུ་གཅོད་པར་བྱེད་པ་སྟེ། གང་དང་པོར་སྐྱེས་པའོ། །གཉིས་པ་ནི། དངོས་སུ་བྱེད་པ་ཉིད་དུ་རྣམ་པར་ཤེས་པ་མ་ཡིན་ཏེ། དབང་པོའི་རྣམ་པར་ཤེས་པའི་སྟོབས་ཀྱི། དེ་ལྟར་རྟོག་ཅིང་སྐྱེ་བ་ན་
དེས་ཀྱང་འོན་ཏེ་རྣམ་པར་ཤེས་སོ། །ཞེས་ཉེ་བར་འདོགས་སོ། །ཞེས་གསུངས་པའི་ཕྱིར། ཡིད་མངོན་ཡིན་ན། རྟོག་བྲལ་ཡིན་མི་དགོས་ཏེ། རྟོག་པར་གྱུར་པའི་ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་
བ་བདེ་སྡུག་བཏང་སྙོམས་གསུམ་པོ་དེ། རང་ཡུལ་དུ་གྱུར་པའི་བདེ་བ་དང། སྡུག་བསྔལ་དང་བཏང་སྙོམས་གསུམ་རིམ་བཞིན་མངོན་སུམ་གྱི་ཚད་མ་ཡིན་པའི་ཕྱིར། བཞི་བརྒྱ་པའི་འགྲེལ་བ་ལས། ཚོར་་

[106A]༄༅། །ལ་སོགས་པ་ལྟར་ཉམས་སུ་མྱོང་བའི་རྣམ་པ་ཡང་མ་ཡིན་ལ། གཟུགས་དང་སྒྲ་ལ་སོགས་པ་བཞིན། དབང་པོའི་སྒོ་ནས་ཡོངས་སུ་བཅད་པར་བྱ་བ་མ་ཡིན་ནོ། །ཞེས་གསུངས་པའི་ཕྱིར་
རྟོག་པར་གྱུར་པའི་ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་བདེ་སྡུག་བཏང་སྙོམས་གསུམ་པོ་གང་རུང་ཡིན་ན། ཡིད་མངོན་ཡིན་མི་དགོས་སྟེ། རྗེས་དཔག་ཏུ་གྱུར་པའི་ཡིད་ཀྱི་རྣམ་པར་ཤེས་
པའི་འཁོར་དུ་བྱུང་བའི་ཚོར་བ་དེ་ཡིད་མངོན་མ་ཡིན་པའི་ཕྱིར་ཏེ། རྗེས་དཔག་ཚད་མ་ཡིན་པའི་ཕྱིར་ཏེ། དེ་རྗེས་དཔག་ཚད་མ་དང་མཚུངས་ལྡན་ལྔ་མཚུངས་ཀྱི་རིག་པ་ཡིན་པའི་ཕྱིར། རང་ཡུལ་
དུ་གྱུར་པའི་བདེ་སྡུག་བཏང་སྙོམས་གསུམ་པོ་གང་རུང་ལ་ཡིད་ཀྱི་མངོན་སུམ་གྱི་ཚད་མ་ཡིན་ན། དེ་གང་རུང་ལ་མངོན་སུམ་ཡིན་མི་དགོས་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་དུ་གྱུར་པའི་ཚོར་
བ་བཏང་སྙོམས་དེ། རང་ཡུལ་དུ་གྱུར་པའི་བཏང་སྙོམས་ལ་ཡིད་ཀྱི་མངོན་སུམ་གྱི་ཚད་མ་ཡིན་ཀྱང། དེས་དེ་མངོན་སུམ་དུ་མ་རྟོགས་པའི་ཕྱིར། འདོད་ན། ཡིད་ཀྱི་རྣམ་པར་ཤེས་པའི་འཁོར་དུ་བྱུང་
བའི་ཚོར་བ་དེ། བདེ་སྡུག་བཏང་སྙོམས་གསུམ་གྱི་ཡིད་མངོན་དུ་གསུངས་པའི་དོན་གང་ཡིན་སྙམ་ན། དེའི་དོན་ཡོད་དེ། ཡིད་ཀྱི་རྣམ་པར་ཤེས་པའི་འཁོར་རང་བྱུང་བའི་ཚོར་བ་བདེ་སྡུག་བཏང་སྙོམས་གསུམ། རང་
ཡུལ་དུ་གྱུར་པའི་བདེ་སྡུག་བཏང་སྙོམས་གསུམ་ལ་ཡིད་ཀྱི་མངོན་སུམ་གྱི་ཚད་མ་ཡིན་པ་ལ་དགོངས་ནས་དེ་ལྟར་གསུངས་པའི་ཕྱིར། འཇིག་རྟེན་གྱི་ཐ་སྙད་ལས་ཀྱང། དེས་བདེ་བ་མྱོང་སྡུག་བསྔལ་

[106B] གསུམ་པ་ནི། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་གཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་རང་གི་འཛིན་སྟངས་ཀྱི་ཡུལ་དུ་གྱུར་པའི་བདེན་པའི་རྣམ་པའམ་
བདག་མེད་ཕྲ་རགས་གང་རུང་དུ་མངོན་སུམ་དུ་མཐོང་བའི་རྟེན་འབྲེལ་ལ་མི་སླུ་བའི་ཤེས་པ། རྣལ་འབྱོར་མངོན་སུམ་གྱི་མཚན་ཉིད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། རྟགས་ལ་བརྟེན་
ནས་རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་ལ་མི་སླུ་པའི་ཤེས་པ། རྗེས་སུ་དཔག་པའི་ཚད་མའི་མཚན་ཉིད། མྱུ་གུ་ཆོས་ཅན། བདེན་པར་མེད་དེ་རྟེན་འབྲེལ་ཡིན་པའི་ཕྱིར། དཔེར་ན་གཟུགས་
བརྙན་བཞིན། ཞེས་པའི་རྟགས་ལ་བརྟེན་པའི་རྗེས་དཔག་ཆོས་ཅན། ཁྱོད་ལ་དཔེ་ཉེར་འཇལ་གྱི་ཚད་མ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་གཟུགས་བརྙན་གྱི་འཐུན་དཔེ་ཡང་དག་ལ་བརྟེན་ནས་
སྐྱེས་པའི་ཚད་མ་ཡིན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། སྦྱིན་པའི་ལོངས་སྤྱོད་ཁྲིམས་ཀྱི་བདེ། །ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་སླུ་བ་ཡིན་ཏེ། །དཔྱད་གསུམ་གྱི་དག་
པའི་ལུང་ཡིན་པའི་ཕྱིར། །ཞེས་པའི་རྟགས་ལ་བརྟེན་པའི་རྗེས་དཔག་ཆོས་ཅན། ཁྱོད་ལ་ལུང་གི་ཚད་མ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ལུང་གི་རྟགས་ལ་བསྟེན་ནས་རང་གི་གཞལ་བྱ་ལྐོག་གྱུར་
རྟོགས་པའི་ཚད་མ་ཡིན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། གསུམ་པ་རང་རིག་མེད་ཀྱང་དྲན་པ་སྐྱེ་ཚུལ་ལ། རྩོད་པ་དང་ལན་གཉིས། དང་པོ་ནི། སྤྱོད་འཇུག་ལས། གལ་ཏེ་རང་རིག་ཡོད་མིན་ན། །

[107A]༄༅། །རྣམ་ཤེས་བརྟེན་པ་ཇི་ལྟར་འགྱུར། །ཞེས་གསུངས། དེའི་དོན་ནི། ཁོ་ན་རེ། སྔོན་སྣང་དབང་ཤེས་ཀྱི་རྗེས་སུ་སྔོན་སྣང་དབང་ཤེས་དྲན་པའི་དྲན་ཤེས་སྐྱེ་བ་མི་འཐད་པར་ཐལ། སྔོན་སྣང་
དབང་ཤེས་ཀྱི་དུས་སུ་སྔོན་སྣང་དབང་ཤེས་མྱོང་བྱེད་ཀྱི་ཤེས་པ་མེད་པའི་ཕྱིར་ཏེ། དེ་ཉམས་སུ་མྱོང་བའི་རང་རིག་མེད་པའི་ཕྱིར། ཟེར་ན། གཉིས་པ་ལ། འཇུག་པ་ལས་གསུངས་ཚུལ་དང། སྤྱོད་འཇུག་ལས་གསུངས་
ཚུལ་ལོ། །དང་པོ་ནི། སྔོན་སྣང་དབང་ཤེས་ཀྱི་དུས་ཁོ་རང་མྱོང་བྱེད་ཀྱི་ཤེས་པ་མེད་ཀྱང། དེའི་རྗེས་སུ་དྲན་པའི་དྲན་ཤེས་སྐྱེ་བ་འཐད་དེ། སྔར་གྱི་མྱོང་བ་དང། ཕྱིས་ཀྱི་དྲན་པ་གཉིས་ཡུལ་གཅིག་པའི་དབང་གི་ངས་སྔོན་པོ་མཐོང་སྙམ་དུ་
འཛིན་པའི་བློ་དེས། སྔོན་པོ་དྲན་པའི་སྟབས་ཀྱི་སྔོན་སྣང་དབང་ཤེས་ཀྱང་དྲན་པ་ཡིན་པའི་ཕྱིར། དང་པོ་གྲུབ་ཏེ། སྔར་གྱི་མྱོང་བས་ཡུལ་མྱོང་བ་དང། དཔྱད་པ་གང་ཡིན་པ་དེ། ཕྱིས་ཀྱི་དྲན་པས་མ་མྱོང་བ་
དང་མ་དཔྱད་པ་མ་ཡིན་པའི་ཕྱིར་ཏེ། གང་ཕྱིར་གང་གི་ཡུལ་མྱོང་གྱུར་དེ་ལས། །དྲན་པ་འདི་གཞན་ང་ལ་ཡོད་མིན་པས་ཞེས་དང། དེའི་ཐད་ཀྱི། རང་འགྲེལ་ལས། གང་གི་ཕྱིར་དྲན་པ་གཞན་ཉིད་ཡོད་པ་ཡིན་
པ་དེའི་ཕྱིར། ཞེས་གསུངས་པའི་ཕྱིར། གཉིས་པ་ནི། སྔོན་སྣང་དབང་ཤེས་ཀྱི་དུས་སུ་སྔོན་སྣང་དབང་ཤེས་མྱོང་བྱེད་ཀྱི་ཤེས་པ་མེད་ཀྱང། དེའི་རྗེས་སུ་དེ་དྲན་པའི་དྲན་ཤེས་སྐྱེ་པར་འཐད་དེ། ངས་སྔོན་པོ་མཐོང་
སྙམ་དུ་དྲན་པའི་བློ་དེས། སྔོན་པོ་དྲན་པའི་སྟོབས་ཀྱི་སྔོན་སྣང་དབང་ཤེས་ཀྱང་དྲན་པ་ཡིན་པའི་ཕྱིར། དཔེར་ན། དགུན་གྱི་དུས་སུ་བྱི་པས་དེ་རྨུགས་པའི་ཚེ། རྨུགས་པ་མྱོང་དུས་སུ་དུག་ཞུགས་པ་མ་དྲན་

[107B] ཕྱིས་འབྲུག་གི་སྒྲ་ཐོས་པའི་ཚེ། སྔར་རྨུགས་པའི་ཚེ་དུག་ཞུགས་འདུག་སྙམ་དུ་རྨུགས་པ་དྲན་པའི་སྟོབས་ཀྱི། དུག་ཞུགས་པ་དྲན་པ་བཞིན་ནོ། །དེ་ལྟར་ཡང་སྤྱོད་འཇུག་ལས། གཞན་
མྱོང་པ་དང་འབྲེལ་བ་ལས། དྲན་འགྱུར་བྱི་བའི་དུག་བཞིན་ནོ། །ཞེས་གསུངས་པའི་ཕྱིར། གསུམ་པ་ལ། མངོན་སུམ་གཞན་དང་རྗེས་དཔག་ལ་རྩོད་པ་སྤོང་བ། །ཡིད་ཤེས་གཞན་གྱི་རྩོད་པ་སྤོང་བ་དང་
གཉིས། དང་པོ་ནི་ཁོ་ན་རེ། སྔོན་འཛིན་དབང་པོའི་མངོན་སུམ་མེད་པར་ཐལ། དེ་དམིགས་བྱེད་ཀྱི་ཚད་མ་མེད་པའི་ཕྱིར། དེ་ཉམས་སུ་མྱོང་བའི་རང་རིག་མངོན་སུམ་མེད་པའི་ཕྱིར། ཟེར་ན། སྐྱོན་མེད་དེ་
སྔོན་འཛིན་དབང་མངོན་གྱི་སྔོན་པོ་དངོས་སུ་རྟོགས་པའི་ཤུགས་ལ་རང་ཉིད་རྟོགས་པའི་ཕྱིར་ཏེ། ཚིག་གསལ་ལས། ཚད་མའི་དྲང་འཇུག་པ་གཞན་བྱའི་གཞན་གྱི་དབང་ཡིན་པའི་ཕྱིར་དང། གཞལ་བྱའི་རྣམ་པའི་རྗེས་སུ་
བྱེད་པ་ཙམ་གྱིས་རང་གི་ངོ་བོ་ཡོད་པར་རྙེད་པའི་ཚད་མ་དག་གི་རང་གི་ངོ་བོ་རྣམ་པར་འཇོག་པའི་ཕྱིར། དབང་པོ་བསྟན་པ་ཅུད་ཟད་ཀྱང་མི་འཁོ་བས་རྣམ་པ་ཐམས་ཅད་དང། ཡུལ་ཁོ་ནས་བསྟན་པ་རིགས་སོ།།
ཞེས་གསུངས་པའི་ཕྱིར། གཉིས་པ་ནི། ཁོ་ན་རེ། གང་ཟག་གི་བདེན་འཛིན་དང། ཆོས་ཀྱི་བདེན་འཛིན་མེད་པར་ཐལ། དེ་དམིགས་བྱེད་ཀྱི་ཚད་མ་མེད་པའི་ཕྱིར། དེ་ཉམས་སུ་མྱོང་བའི་རང་རིག་མེད་པ་གང་
ཞིག་དེས་རང་གི་གཞལ་བྱ་རྟོགས་པའི་ཤུགས་ལ་རང་ཉིད་རྟོགས་པ་མ་ཡིན་པའི་ཕྱིར་ཏེ། དེའི་གཞལ་བྱ་མེད་པའི་ཕྱིར། ཟེར་ན། དེ་གཉིས་ཀྱི་གཞལ་བྱ་ཡོད་དེ། གང་ཟག་གི་བདེན་འཛིན་ལ་གང་ཟག་

[108A]༄༅། །གི་བདག་ཏུ་སྣང་བ་དེ། དེའི་གཞལ་བྱ་མངོན་སུམ་པ་ཡིན་པའི་ཕྱིར་དང། ཆོས་ཀྱི་བདེན་འཛིན་ལ་ཆོས་ཀྱི་བདག་ཏུ་སྣང་བ་དེ། ཆོས་ཀྱི་བདེན་འཛིན་གྱི་གཞལ་བྱ་ཡིན་པའི་ཕྱིར་ཏེ་
དེ་གཉིས་ལ་དེ་ལྟར་སྣང་བ་དེ་རྟགས་ལ་མ་བརྟེན་པར་རྟོགས་པའི་ཕྱིར་ཏེ། ཚིག་གསལ་ལས། དེའི་ཕྱིར་གལ་ཏེ་མཚན་གཞི་འམ། རང་གི་མཚན་ཉིད་དམ་སྤྱིའི་མཚན་ཉིད་ཀྱང་རུང་སྟེ། འཇིག་རྟེན་
ན་ཡོད་ན་ནི། ཞེས་གསུངས་པའི་ཕྱིར། ཟླ་གཅིག་ཟླ་གཉིས་སུ་སྣང་བའི་གཞལ་བྱ་ཡང་ཡོད་དེ། དེ་ལ་དེ་གཉིས་སུ་སྣང་བ་དེ་དེའི་གཞལ་བྱ་ཡིན་པའི་ཕྱིར་ཏེ། ཚིག་གསལ་ལས། ཟླ་བ་གཅིག་
གཉིས་ལ་སོགས་པར་རབ་རིབ་ཅན་མ་ཡིན་པའི་ཤེས་པ་ལ་ལྟོས་ནས་མངོན་སུམ་ཉིད་མིན་ལ། རབ་རིབ་ཅན་ལ་སོགས་པ་ལ་ལྟོས་ནས་ནི་མངོན་སུམ་ཉིད་ཁོ་ནའོ། །ཞེས་གསུངས་པའི་ཕྱིར། དེས་
ན་བུམ་པ་མངོན་སུམ་ཡིན་ཏེ། དེ་བུམ་འཛིན་དབང་མངོན་ལ་མངོན་སུམ་ཡིན་པའི་ཕྱིར། ཟླ་གཅིག་ཟླ་གཉིས་སུ་སྣང་བ་དེ་ཟླ་བ་གཉིས་སྣང་གི་དབང་ཤེས་ལ་མངོན་སུམ་ཡིན་ཏེ། ཚིག་གསལ་
ལས༑ ཟླ་བ་གཉིས་ལ་སོགས་པ་རབ་རིབ་ཅན། ཞེས་སོགས་གསུངས་པའི་ཕྱིར། དེས་ན་མངོན་སུམ་དང་མངོན་གྱུར་དོན་གཅིག་རྟགས་ལ་མ་བརྟེན་པར་མངོན་སུམ་གྱི་ཚད་མས་རྟོགས་
བར་བྱ་བ་མངོན་གྱུར་གྱི་མཚན་ཉིད། རྟགས་ལ་བརྟེན་ནས་རྗེས་སུ་དཔག་པའི་ཚད་མས་རྟོགས་པར་བྱ་བ་ལྐོག་གྱུར་གྱི་མཚན་ཉིད།། །།    ༈    །རྣམ་པ་དེ་ལྟའི་

[108B] །དྲང་དོན་ཉིད་དུ་ལུང་འདིས་གསལ་བར་བྱས། །ཞེས་པའི་སྐབས་སུ། མཐའ་དཔྱད་པ་ལ་ཁ་ཅིག་སྐབས་འདིར་དྲང་དོན་དུ་སྒྲུབ་དགོས་ཀྱི་ལུང་དེ་ལ་རྣམ་པ་ལྔ་ཡོད་དེ། སེམས་ཅན་ཐམས་
ཅད་ཀྱི་རྒྱུད་ལ་རྟག་བརྟན་ཐེར་ཟུག་གི་བདེ་བར་གཤེགས་སྙིང་པོ་ཡོད་པར་སྟོན་པའི་མདོ། ཕྱི་དོན་མེད་པར་སྟོན་པའི་མདོ། ཀུན་གཞིའི་རྣམ་ཤེས་ཡོད་པར་སྟོན་པའི་མདོ། མཚན་ཉིད་གསུམ་ལ་བདེན་པ་
ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་རྣམས་སུ་ཡོད་པའི་ཕྱིར། ཞེས་ཟེར་ན། སེམས་ཅན་གྱི་རྒྱུད་ལ་རྟག་བརྟན་ཐེར་ཟུག་ཀྱི་བདེར་གཤེགས་
སྙིང་པོ་མེད་པར་ཐལ། སེམས་ཅན་ཐམས་ཅད་ཀྱི་རྒྱུད་ལ་དེ་ཡོད་པར་སྟོན་པའི་མདོ་དེ། དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར། མ་གྲུབ་ན། རྟག་དེར་ཐལ། དེ་འདྲའི་མདོ་དེ་སྐབས་
འདིར་དྲང་དོན་དུ་སྒྲུབ་དགོས་ཀྱི་མདོ་ཡིན་པའི་ཕྱིར། རྟག་ཁས། འདོད་མི་ནུས་ཏེ། སེམས་ཅན་ཐམས་ཅད་ཀྱི་རྒྱུད་ལ་བདེར་གཤེགས་སྙིང་པོ་དེ་རྟག་པ་བརྟན་པ་ཐེག་ཟུག་བ་ཡིན་པའི་ཕྱིར་ཏེ། དེའི་
རྒྱུད་ལ་དེ་མི་འཇིག་པའི་ཆོས་ཡིན་པའི་ཕྱིར་ཏེ། ཡང་སྟོང་ཐུན་ཆེན་མོ་ལས། སྐབས་འདིར་དྲང་དོན་དུ་སྒྲུབ་དགོས་ཀྱི་ལུང་དེ་ལ་ལྔ་ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་སྟོབས་སོགས་
སངས་རྒྱས་ཀྱི་ཡོན་ཏན་རང་འཆས་སུ་འགྲུབ་པའི་རྟག་བརྟེན་བདེན་འགྲུབ་ཀྱི་བདེ་གཤེགས་སྙིང་པོ་ཡོད་པར་སྟོན་པའི་མདོ་བཞི། གོང་བཞིན་ཡོད་པའི་ཕྱིར། ཞེས་གསུངས། མདོ་དང་པོ་ཆོས་ཅན། །

[109A]༄༅། །སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ། སྐབས་འདིར་དྲང་དོན་དུ་འགྲེལ་དགོས་ཀྱི་མདོ་ཡིན་པའི་ཕྱིར། རྟག་ཁས། ཁྱབ་ཏེ། རང་འགྲེལ་ལས། དེའི་
ཕྱིར་དེ་ལྟར་རྣམ་པར་ཤེས་པ་སྨྲ་བ་རྣམས་ཀྱི་ངེས་པའི་དོན་ཉིད་དུ་གང་ཁས་བླངས་པ་ཐམས་ཅད། ལུང་འདིས་དྲང་པའི་དོན་ཉིད་དུ་མངོན་པར་གསལ་བར་བྱས་ནས། ཞེས་གསུངས་པའི་ཕྱིར། འདོད་ན་
སེམས་ཙམ་པས་སེམས་ཅན་ཐམས་ཅད་ཀྱི་རྒྱུད་ལ་སྟོབས་སོགས་སངས་རྒྱས་ཀྱི་ཡོན་ཏན་རང་ཆོས་སུ་གྲུབ་པའི་རྟགས་བརྟེན་བདེན་འགྲུབ་ཀྱི་བདེ་གཤེགས་སྙིང་པོ་ཡོད་པར་ཁས་ལེན་པར་ཐལ། འདོད་
པའི་ཕྱིར། བྱས་པ་ལ་ཁོ་ན་རེ། ཕྱི་རོལ་དོན་དུ་གྱུར་པའི་ལེན་པའི་རྣམ་པར་ཤེས་པ་ཟབ་ཅིང་ཕྲ་ཞེས་པའི་ལུང་ཆོས་ཅན། ཁྱོད་སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ།།
ཁྱོད་སྐབས་འདིར་དྲང་དོན་དུ་སྒྲུབ་དགོས་ཀྱི་ལུང་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། མདོ་སྡེ་དགོངས་འགྲེལ་གྱི་མདོ་ཚིག་ཏུ་གྱུར་པའི། ཀུན་གཞིའི་རྣམ་ཤེས་ཡོད་པར་སྟོན་པའི་ལུང་
པའི་ཕྱིར། རྩ་བར་འདོད་ན། སླ་གཞན་ཡང། མདོ་སྡེ་དགོངས་འགྲེལ་གྱི་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་དངོས་སུ་ཕྱེས་ནས་བསྟན་པར་ཐལ། མཚན་ཉིད་གསུམ་ལ་
བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་དེ། སྐབས་འདིར་དྲང་དོན་དུ་སྒྲུབ་དགོས་ཀྱི་མདོ་ཡིན་པའི་ཕྱིར། རྟགས་ཁས། འདོད་ན། མདོ་སྡེ་དགོངས་འགྲེལ་དེས་ཀུན་བཏགས་བདེན་མེད་དངོས་ཀྱི་

[109B] འདོད་པའི་ཕྱིར། འདོད་ན་དེ། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། མདོ་སྡེ་དགོངས་འགྲེལ་ཆོས་ཅན། ངེས་དོན་
གྱི་མདོ་ཡིན་པར་ཐལ། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། རང་ལུགས་ལ། སྐབས་འདིར་དྲང་དོན་དུ་འགྲེལ་རྒྱུའི་མདོ་ངོས་བཟུང་བ་དང། དེ་དྲང་དོན་དུ་
འགྲེལ་བྱེད་ཀྱི་མདོ་ངོས་བཟུང་བ་གཉིས། དང་པོ་ནི། སྐབས་འདིར་དྲང་དོན་དུ་འགྲེལ་རྒྱུའི་མདོ་ལ་བཞི་ཡོད་དེ། བཅོམ་ལྡན་འདས་ཏིང་ངེ་འཛིན་ཀྱི་སྤྱོད་ཡུལ་གཟུགས་བརྙན་དེ། སེམས་ལས་ཐ་དད་པ་ཞེས་བགྱི་
འམ༑ སེམས་ལས་ཐ་དད་པ་མ་ལགས་ཞེས་བགྱི་བྱིས་པ་ཐ་དད་པ་མ་ཡིན་ཞེས་བགྱིའོ། །ཞེས་སོགས་ཕྱི་དོན་མེད་པར་སྟོན་པའི་དགོངས་འགྲེལ་གྱི་མདོ། ལེན་པའི་རྣམ་པར་ཤེས་པ་ཟབ་ཅིང་ཕྲ༑ །ས་བོན་ཐམས་ཅད་ཆུའི་རྒྱུན་བཞིན་འབབ། །བདག་ཏུ་རྟོགས་པར་འགྱུར་ན་མི་རུང་ཞེས། །བྱིས་པ་རྣམས་ལ་ངེས་ནི་དེ་མ་བསྟན། ཞེས་ཀུན་གཞི་རྣམ་ཤེས་ཡོད་པར་བསྟན་པའི་དགོངས་འགྲེལ་གྱི་མདོ་
ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། །ཞེས་སོགས། མཚན་ཉིད་གསུམ་ལ་སེམས་ཙམ་པས་འདོད་པ་ལྟར་གྱི་བདེན་པར་གྲུབ་མ་གྲུབ་ཕྱེ་ནས་སྟོན་པའི་དགོངས་འགྲེལ་གྱི་མདོ། ཞི་བ་བསྒྲོད་པ་གཅིག་པུའི་ཉན་ཐོས་རྣམས་ནི། སངས་རྒྱས་ཐམས་ཅད་བརྩོམ་པ་དང་ལྡན་པར་གྱུར་ཀྱང། ཞེས་སོགས། མཐར་ཐུག་ཐེག་པ་གསུམ་དུ་སྟོན་

[110A]༄༅། །པའི་དགོངས་འགྲེལ་གྱི་མདོ་རྣམས་སུ་ཡོད་པའི་ཕྱིར། གཉིས་པ་ནི། ཇི་ལྟར་ནད་པ་ནད་པ་ལ། །སྨན་པས་སྨན་ནི་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །ཇི་
ཙམ་འཚམས་པའི་ཆོས་བསྟན་ཏོ། ཞེས་ལང་གཤེགས་ཀྱི་ལུང་འདིས་མདོ་ཚན་དང་པོ་དེ་དྲང་དོན་དུ་འགྲེལ། སེམས་ཅན་ཐམས་ཅད་ཀྱི་རྒྱུད་ལ་མཚན་དཔེ་གསལ་རྫོགས་ཀྱི་རྟག་བརྟན་ཐེར་ཟུག་གི་བདེ་
གཤེགས་སྙིང་པོ་ཡོད་པར་སྟོན་བའི་ལུང་དྲང་དོན་དུ་འགྲེལ་བའི་ལང་གཤེགས་ཀྱི་ལུང་དེས་མདོ་ཚན་གཉིས་པ་དྲང་དོན་དུ་འགྲེལ། བཅོམ་ལྡན་འདས་སྟོང་པ་ཉིད་དང། མི་སྐྱེ་བ་དང། མི་གཉིས་པ་དང། རང་
བཞིན་མེད་པའི་མཚན་ཉིད། ཞེས་སོགས་ལང་གཤེགས་ཀྱི་ལུང་འདིས་མདོ་ཚན་གསུམ་པ་དེ་དྲང་དོན་དུ་འགྲེལ་ལོ། །མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་དགོངས་འགྲེལ་གྱི་མདོ་
དྲང་དོན་དུ་འགྲེལ་བའི་མདོ། སྐབས་འདིར་མི་འདྲེན་པའི་རྒྱུ་མཚན་ཡོད་དེ། མགོན་པོ་ཀླུ་གྲུབ་ཀྱིས། མདོ་ཀུན་ལས་བཏུས་པར། དེ་དྲང་དོན་དུ་རྒྱས་པར་སྒྲུབས་པ་ལ་དགོངས་པ་ཡིན་པའི་ཕྱིར་རོ།།    ༈    །།
ཉོན་མོངས་སྐྱོན་རྣམ་མ་ལུས་འཇིག་ཚོགས་ལ། ཞེས་སོགས་ཀྱི་སྐབས་སུ། མཁས་པ་ཁ་ཅིག་འཁོར་བའི་རྩ་བར་གྱུར་པའི་མ་རིག་པ་དེ་ལས་འབྲས་ལ་རྨོངས་པའི་མ་རིག་པ་དང། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས། དང་པོ་ལས་རྒྱུ་འབྲས་སོགས་དང་སྐྱེ་བ་སྔ་ཕྱི་སོགས་མེད་པར་འཛིན་པའི་སེམས་བྱུང་རྨོངས་པ་ལྟ་བུ་དེ་ཡིན། གཉིས་པ་ནི། རིག་པ་ཡེ་ཤེས་ཀྱི་འགལ་ཟླ་མི་མཐུན་

[110B] དེ་ལ་གང་ཟག་གི་བདེན་འཛིན་དང། ཆོས་ཀྱི་བདེན་འཛིན་གཉིས། དང་པོ་ལ་ཀུན་བཏགས་དང་ལྷན་སྐྱེས་གཉིས། དང་པོ་ནི་རང་རྒྱུད་པ་མན་ཆད་ཀྱི་འདོད་པ་ལྟར་
གྱི་གང་ཟག་གི་བདེན་འཛིན་དེ་ཡིན། གཉིས་པ་ནི། གང་ཟག་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ལྟ་བུའོ། །ཆོས་ཀྱི་བདེན་འཛིན་ལ་ཡང་ཀུན་བཏགས་དང་ལྷན་སྐྱེས་གཉིས། དང་པོ་ནི། །
སེམས་ཙམ་པའི་འདོད་པ་ལྟར་གྱི་ཆོས་ཀྱི་བདེན་འཛིན་དེ་ཡིན། གཉིས་པ་ནི། ཆོས་ཐམས་ཅད་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ལྟ་བུའོ། །ཞེས་ཟེར། འོ་ན། འཇིག་ལྟ་དང་གང་ཟག་གི་བདེན་
འཛིན་ཀྱི་ཁྱད་པར་ཇི་ལྟ་བུ་ཞེ་ན། འདི་ལ་འཇིག་ལྟ་ཡིན་ལ་གང་ཟག་གི་བདག་འཛིན་མ་ཡིན་པའི་མུ། གང་ཟག་གི་བདག་འཛིན་ཡིན་ལ་གཅིག་པོ་མ་ཡིན་པའི་མུ། གཉིས་ཀ་ཡིན་པའི་མུ། གཉིས་
ཀ་མ་ཡིན་པའི་མུ་དང་བཞི་ལས། དང་པོ་ནི། ང་ཡི་བར་འཛིན་པའི་བློ་ལྟ་བུའོ། །གཉིས་པ་ནི། གང་ཟག་གཞན་རྒྱུད་ཀྱི་ང་ལ་དམིགས་ནས། རང་གི་མཚན་ཉིད་ཀྱི་གྲུབ་པར་འཛིན་པའི་བློ་ལྟ་
བའོ༑ ༑གསུམ་པ་ནི། ངར་འཛིན་པའི་བློ་ལྟ་བུའོ། །བཞི་པ་ཆོས་ཀྱི་བདེན་འཛིན་ཡིན། ཞེས་ཟེར་ན། འཁོར་བའི་རྩ་བར་གྱུར་པའི་མ་རིག་པ་དང། མ་རིག་པ་ཀུན་བཏགས་གི་གཞི་མཐུན་ཡོད་པར་
ཐལ༑ དེ་དང་ལས་འབྲས་ལ་རྨོངས་པའི་མ་རིག་པའི་གཞི་མཐུན་ཡོད་པའི་ཕྱིར། རྟགས་ཁས། འདོད་ན། ལམ་རིམ་ཆེན་མོ་ལས། སེམས་ཅན་ཐམས་ཅད་འཁོར་བར་འཆིངས་བྱེད་ནི་

[111A]༄༅། །ལྷན་སྐྱེས་ཀྱི་མ་རིག་པ་ཡིན་ལ། ཀུན་བཏགས་ཀྱི་མ་རིག་པ་ནི་གྲུབ་མཐའ་སྨྲ་བ་དེ་དག་ཁོ་ན་ལ་ཡོད་པས་འཁོར་བའི་རྩ་བར་མི་འཐད་པའི་ཕྱིར། །ཞེས་བཤད་པ་མི་འཐད་
པར་ཐལ། འདོད་པའི་ཕྱིར། གཞན་ཡང། འཁོར་བའི་རྩ་བར་གྱུར་པའི་མ་རིག་པ་དེ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། དེ་ལ་ལས་འབྲས་དང་དེ་ཁོ་ན་ཉིད་ལ་རྨོངས་པའི་མ་རིག་
པ་གཉིས་ཡོད་པའི་ཕྱིར། འདོད་མི་ནུས་ཏེ། དེ་མེད་པར་ཊིཀ་ཆེན་ལས་བཤད་པའི་ཕྱིར། ལས་འབྲས་མེད་པར་འཛིན་པའི་བློ་འཁོར་བའི་རྩ་བར་གྱུར་པའི་མ་རིག་པ་ཡིན་པར་ཐལ། རྩ་
བའི་དམ་བཅའ་དེ་འཐད་པའི་ཕྱིར། འདོད་ན། དེ་ཉོན་མོངས་ཅན་གྱི་མ་རིག་པ་ཡིན་པར་ཐལ། འདོད་པའི་ཕྱིར། འདོད་ན། བདེན་མེད་རྟོགས་པའི་ཤེས་རབ་ཀྱི་འགལ་ཟླ་མི་མཐུན་ཕྱོགས་སུ་
གྱུར་པའི་རིག་པ་ཡིན་པར་ཐལ། འདོད་པའི་ཕྱིར། ཁྱབ་ཏེ། ཊིཀ་ཆེན་ལས། ཉོངས་མོངས་ཅན་གྱི་ཞེས་སོགས་གསུངས་པའི་ཕྱིར། ཤེས་བྱ་ཆོས་ཅན། གང་ཟག་རང་རྐྱ་ཐུབ་པའི་རྫས་ཡོད་དུ་
འཛིན་པའི་བློ་ལྷན་སྐྱེས་མེད་པར་ཐལ། རང་རྒྱུད་པ་མན་ཆད་ཀྱི་འདོད་པ་ལྟར་གྱི་གང་ཟག་གི་བདག་འཛིན་དེ་གང་ཟག་གི་བདག་འཛིན་ཀུན་བཏགས་ཡིན་པའི་ཕྱིར། འདོད་ན། ས་བཞི་བའི་བར་ཆད་མེ་
ལམ་གྱི་ངོ་སྐལ་གྱི་སྤངས་བྱར་གྱུར་པའི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མེད་པར་ཐལ། འདོད་པའི་ཕྱིར། གཞན་ཡང། དེ་ཡོད་པར་ཐལ། རང་དུ་ལྟ་བ་དང་འབྲེལ་

[111B] ཞེས་གསུངས་པའི་ཕྱིར། གང་ཟག་གི་བདག་འཛིན་ཀུན་བཏགས་ཡིན་ན། གང་ཟག་གི་བདག་འཛིན་ཡིན་དགོས། ཞེ་ན། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་ཆོས་ཅན་
དེར་ཐལ། དེའི་ཕྱིར། མ་གྲུབ་ན། དེར་ཐལ། བདག་མེད་རྟོག་ཙེ་རྟག་པའི་བདག་སྤོང་ཞིང། ཞེས་གསུངས་པའི་ཕྱིར། འདོད་ན། བདག་འཛིན་ཡིན་པར་ཐལ་ལོ། འདོད་ན་སླ། ཁོ་ན་རེ། གང་ཟག་གི་
བདག་འཛིན་ལ་ཕྲ་རག་གི་དབྱེ་བ་མི་འཐད་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ། གང་ཟག་གི་བདག་འཛིན་རག་པ་མ་ཡིན་པའི་ཕྱིར་ཏེ། དེ་དང་གང་ཟག་གི་བདག་འཛིན་
གྱི་གཞི་མཐུན་མེད་པའི་ཕྱིར། ཟེར་ན་མ་ཁྱབ། རྩ་བར་འདོད་ན། བདག་མེད་ལ་ཕྲ་རག་གཉིས་ཀྱི་དབྱེ་བ་མེད་པར་ཐལ་ལོ། །ཟེར། འོ་ན། ང་ཡི་བར་འཛིན་པའི་འཇིག་ལྟ་ཆོས་ཅན། གང་ཟག་གི་
བདག་འཛིན་ཡིན་པར་ཐལ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར། དེར་ཐལ། རང་གི་དམིགས་ཡུལ་དུ་གྱུར་པའི་
ང་ལ་དམིགས་ནས། རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། དེས་ང་ལ་དམིགས་པའི་ཕྱིར་ཏེ། ང་ཡི་བ་ཞེས་པའི་སྒྲས་དངོས་སུ་བརྗོད་པའི་ཕྱིར། ཁོ་ན་རེ། ང་ཡི་མིག་
རྣ་སོགས་ལ་དམོགས་ནས། རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཆོས་ཅན། གང་ཟག་གི་བདག་འཛིན་ཡིན་པར་ཐལ། རང་གི་དམིགས་ཡུལ་དུ་གྱུར་པའི་ང་ལ་དམིགས་ནས་རང་གི་མཚན་

[112A]༄༅། །ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། དེས་རང་གི་དམིགས་ཡུལ་དུ་གྱུར་པའི་ང་ལ་དམིགས་པའི་ཕྱིར་ཏེ། དེས་ང་ལ་དམིགས་པའི་ཕྱིར་ཏེ། ང་ཡི་མིག་རྣ་ཞེས་སོགས་ཀྱི་སྒྲས་
ང་དངོས་སུ་བརྗོད་པའི་ཕྱིར། འཁོར་གསུམ། ཞེས་ཟེར་ན། མ་གྲུབ་ན། དེར་ཐལ། དེས་ང་ཡི་བའི་མཚན་གཞི་དངོས་སུ་བརྗོད། གཅིག་པོ་དེས་ང་ཡི་བ་ཚམ་དངོས་སུ་བརྗོད་པའི་ཕྱིར། ཁོ་ན་རེ། ང་ཡི་
བ་ཆོས་ཅན། གང་ཟག་ཡིན་པར་ཐལ། གང་ཟག་གི་བདག་འཛིན་གྱི་དམིགས་ཡུལ་དང། འཛིན་སྟངས་ཀྱི་ཡུལ་གཉིས་ཀྱི་ནང་ནས་དམིགས་ཡུལ་ཡིན་པའི་ཕྱིར། དེར་ཐལ། ང་ཡི་བར་འཛིན་པའི་
འཇིག་ལྟའི་དམིགས་ཡུལ་ཡིན་པ་གང་ཞིག། ང་ཡི་བར་འཛིན་པའི་འཇིག་ལྟ་དེ་གང་ཟག་གི་བདག་འཛིན་ཡིན་པའི་ཕྱིར། ཟེར་ན། རྩ་བར་མ་ཁྱབ། གལ་ཏེ་ཕུང་པོ་བདག་ན་དེ་ཕྱིར་དེ། །ཞེས་
གསུངས་པའི་ཕྱིར། ཟེར་ན། མ་ཁྱབ་ཏེ། ལུང་དེའི་དོན་ནི། ངར་འཛིན་ལྷན་སྐྱེས་ཀྱི་དམིགས་ཡུལ་དང། འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་ན། གང་ཟག་ཡིན་དགོས་
ཞེས་པའི་དོན་ཡིན་ནོ། ཁོ་ན་རེ། ང་ཡི་བར་འཛིན་པའི་འཇིག་ལྟ་དང། ངར་འཛིན་པའི་འཇིག་འཇིག་ལྟ་གཉིས་མི་འགལ་བར་ཐལ། ང་ཡི་བར་འཛིན་པའི་འཇིག་ལྟ་དང། གང་ཟག་གི་བདག་འཛིན་གཉིས་
མི་འགལ་བའི་ཕྱིར། ཟེར་ན། མ་ཁྱབ་ཏེ། ངར་འཛིན་པའི་འཇིག་ལྟ་ཡིན་ན། རང་རྒྱུད་ལྡན་རང་གི་གང་ཟག་གི་རྒྱུད་ཀྱི། ང་ཙམ་ལ་དམིགས་པས་ཁྱབ་ཀྱང། གང་ཟག་གི་བདག་

[112B] ཡང་ཁོ་ན་རེ། བདག་དང་བདག་གི་བ་གཉིས་མི་འགལ་བར་ཐལ། གང་ཟག་གི་བདག་འཛིན་ལྷན་སྐྱེས་དང། བདག་གི་བར་འཛིན་པའི་འཇིག་ལྟ་ལྷན་སྐྱེས་གཉིས་མི་འགལ་
བའི་ཕྱིར། ཟེར་ན། མ་ཁྱབ། ཡང་ཁོ་ན་རེ། བདག་མེད་འདི་ནི་འགྲོ་བ་རྣམ་གྲོལ་ཕྱིར། ཞེས་སོགས་གསུངས། མི་འཐད་པར་ཐལ། སྟོང་ཉིད་ལ་གང་ཟག་གི་བདག་གི་སྟོང་པའི་སྟོང་ཉིད་དང། ཆོས་
ཀྱི་བདག་གིས་སྟོང་པའི་སྟོང་ཉིད་གཉིས་སུ་གྲང་མ་ངེས་པའི་ཕྱིར་ཏེ། བདག་འཛིན་ལ་གང་ཟག་གི་བདག་ཆོས་ཀྱི་བདག་འཛིན་གཉིས་སུ་གང་མ་ངེས་པའི་ཕྱིར་ཏེ། ང་ཡི་བར་འཛིན་པའི་འཇིག་ལྟ་དེ་གང་
ཟག་གི་བདག་འཛིན་དང། ཆོས་ཀྱི་བདག་འཛིན་གང་རུང་མ་ཡིན་པའི་ཕྱིར། ཞེས་ཟེར། འདིའི་ལན་ལ་ཁ་ཅིག། ང་ཡི་བར་འཛིན་པའི་འཇིག་ལྟ་དེ། དེ་གཉིས་གང་ཡང་མ་ཡིན་པའི་བདག་འཛིན་
ཕུང་གསུམ་པ་ཡིན་པར་ཐལ། ང་ཡི་བ་དེ་ཆོས་དང་གང་ཟག་གཉིས་སུ་ཕྱེ་བའི་ཆོས་ཀྱང་མ་ཡིན། གང་ཟག་ཀྱང་མ་ཡིན་པའི་ཕྱིར། ཞེས་ཟེར། དེ་ལ་ཁ་ཅིག། ང་ཡི་བ་དེ་གང་ཟག་ཡིན། ཟེར་ན་
དེ་ཆོས་ཅན། གང་ཟག་མ་ཡིན་པར་ཐལ། ལྷས་སྦྱིན་གྱི་མིག་གི་དབང་པོ་དེ་ཁྱོད་ཡིན་པའི་ཕྱིར། དེས་ན། འཇིག་ལྟ་ཡིན་ན། གང་ཟག་གི་བདག་འཛིན་ཡིན་པའི་ཁྱབ་པར་བླངས་པ་ལ། ཁོ་ན་རེ་
གཟུགས་བདག་མ་ཡིན་པ་ལ་བདག་ཏུ་འཛིན་པའི་འཇིག་ལྟ་ཆོས་ཅན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་ཡིན་པའི་ཕྱིར། ཁྱབ་པ་ཁས། དེར་ཐལ། གཟུགས་བདག་མ་ཡིན་

[113A]༄༅། །བདག་ནི་གཟུགས་ལྡན་མིན། ཞེས་གསུངས་པའི་ཕྱིར། འདོད་ན། གཟུགས་བདག་ཡིན་པར་ཐལ་ལོ། གཞན་ཡང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་
ཆོས་ཅན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་ལྷན་སྐྱེས་ཡིན་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ལྷན་སྐྱེས་ཡོད་པའི་ཕྱིར། ཟེར་ན། འདིར་མ་ཁྱབ་
རྟག་མ་གྲུབ་ཏེ། མདོ་ལས་ཀྱང། འཇིག་ལྟ་ལྷན་སྐྱེས་ཡོད་པར་བསྟན་ཏོ། ཞེས་གསུངས་པའི་ཕྱིར། ཟེར་ན། མ་ཁྱབ། འཚམས་ལ། ལས་འབྲས་ལ་མོངས་པའི་མ་རིག་པ་ཡིན་ན། མ་རིག་
པ་ཡིན་པས་ཁྱབ་པར་ཐལ། ལས་འབྲས་ལ་རྨོངས་པའི་མ་རིག་པ་ཡོད་པའི་ཕྱིར། ཁྱབ་པ་ཁས། འདོད་ན། སྦྱིན་པ་བཏང་པ་ལས་ལོངས་སྤྱོད་མི་འབྱུང་བར་འཛིན་པའི་བློ་ཆོས་ཅན། དེར་ཐལ། དེར་ཕྱིར་
རྟགས་གསལ་གཉིས་ཀ་གོང་དུ་སྒྲུབ་ཟིན། གཞན་ཡང་འཇིག་ལྟ་ཀུན་བཏགས་ཡིན་ན། འཇིག་ལྟ་ཡིན་པའི་ཁྱབ་པར་ཐལ། གང་ཟག་གི་བདག་འཛིན་ཀུན་བཏགས་ཡིན་ན། གང་ཟག་གི་བདག་འཛིན་
ཡིན་པ་ཁྱབ་པའི་ཕྱིར། འདོད་ན། གང་ཟག་རྟག་གཅིག་རང་དབང་ཅན་དུ་འཛིན་པའི་བློ་ཆོས་ཅན། དེར་ཐལ། དེའི་ཕྱིར། དེར་ཐལ། བདག་མེད་རྟོགས་ཚེ་ཞེས་སོགས་གསུངས་པའི་ཕྱིར། དེ་ལ་ཁོ་ན་རེ་
གང་ཟག་རྟག་གཅིག་རང་དབང་ཅན་དུ་འཛིན་པའི་བློ་ཆོས་ཅན། ཁྱོད་རྒྱུ་མཚན་ལྟར་སྣང་ལ་བརྟེན་ནས་གང་ཟག་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ཡིན་པར་ཐལ། འཇིག་ལྟ་ཀུན་བཏགས་

[113B] ཁྱབ་ཏེ། འཇིག་ལྟ་ལྷན་སྐྱེས་ཡིན་ན། རྒྱུ་མཚན་ལྟར་སྣང་ལ་མི་ལྟོས་པར་གང་ཟག་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ཡིན་དགོས་པའི་ཕྱིར། ཞེས་ཟེར་ན། མ་ཁྱབ། གང་ཟག་གི་བདག་
འཛིན་ཀུན་བཏགས་ཡིན་ན། བདེན་འཛིན་ཡིན་པའི་ཁྱབ་པར་ཐལ། དེ་ཡིན་ན་གང་ཟག་གི་བདག་འཛིན་ཡིན་པས་ཁྱབ་པའི་ཕྱིར། འདོད་ན། གང་ཟག་གི་བདག་འཛིན་ཀུན་བཏགས་ཡིན་ན། རང་ཉིད་ཀྱི་ཞེན་
ཡུལ་མེད་པར་རྟོགས་ཟིན་གོམ་པར་བྱས་པས་འཁོར་བ་ལས་གྲོལ་ནུས་པས་ཁྱབ་པར་ཐལ། དེ་ཡིན་ན། བདེན་འཛིན་ཡིན་པས་ཁྱབ་པའི་ཕྱིར། བྱས་པ་ལ་ཁོ་ན་རེ། བདེན་འཛིན་ཀུན་བཏགས་ཡིན་ན་
བདག་འཛིན་ཡིན་པའི་ཁྱབ་པར་ཐལ། གང་ཟག་གི་བདག་འཛིན་ཀུན་བཏགས་ཡིན་ན། གང་ཟག་གི་བདག་འཛིན་ཡིན་པའི་ཁྱབ་པའི་ཕྱིར། འདོད་ན། དངོས་པོ་རང་གི་མཚན་ཉིད་ཀྱི་གྲུབ་པར་འཛིན་པའི་
བློ་ཀུན་བཏགས་ཡིན་ན། དེ་འདྲའི་བློ་ཡིན་དགོས་པར་ཐལ། འདོད་པའི་ཕྱིར་ཟེར། གཞན་ཡང་ལྷས་སྦྱིན་གྱི་ང་ཡི་བ་དེ། ལྷས་སྦྱིན་གྱི་ང་ཡིན་པར་ཐལ། ང་ཡི་བ་དེ་ང་ཡིན་པའི་ཕྱིར། རྟགས་
ཁས༑ འདོད་ན། ལྷས་སྦྱིན་གྱི་ང་ཡི་བ་ཆོས་ཅན། ཁྱོད་ལ་དམིགས་ནས་རང་གི་མཚན་ཉིད་ཀྱི་གྲུབ་པར་འཛིན་པའི་བློ་དེ་ངར་འཛིན་ལྷན་སྐྱེས་ཡིན་པར་ཐལ། ཁྱོད་ལྷས་སྐྱེས་སྦྱིན་གྱི་ང་ཡིན་པའི་ཕྱིར་
འདོད་མི་ནུས་སྟེ། ངར་འཛིན་ལྷན་སྐྱེས་ཡིན་ན། རང་རྒྱུད་ལྡན་གྱི་གང་ཟག་གི་རྒྱུད་ཀྱི། ང་ཙམ་ལ་དམིགས་པས་ཁྱབ་པའི་ཕྱིར། གཞན་ཡང། ལྷན་སྦྱིན་གྱི་གྲུད་ཀྱི་ང་ཡི་བར་འཛིན་པའི་

[114A]༄༅། །འཇིག་ལྟ་དེ་ངར་འཛིན་ལྷན་སྐྱེས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ཀྱི་ང་ཡི་བར་འཛིན་པའི་འཇིག་ལྟ་དང། དེའི་ངར་འཛིན་ལྷན་སྐྱེས་གཉིས་
ཡིན་ཁྱབ་མཉམ་ཡིན་པར་ཐལ་ལོ། །ཁ་ཅིག་ལྷས་སྦྱིན་གྱི་མིག་རྣ་སོགས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ། ང་ཡི་བར་འཛིན་པའི་འཇིག་ལྟ་ཡིན། ཞེ་ན། མ་ཡིན་ཏེ་
དེ་འཇིག་ལྟ་མ་ཡིན་པའི་ཕྱིར་ཏེ། དེ་གང་ཟག་གི་བདག་འཛིན་མ་ཡིན་པའི་ཕྱིར་ཏེ། དེ་ཆོས་ཀྱི་བདག་འཛིན་ཡིན་པའི་ཕྱིར་ཏེ། དེའི་མིག་རྣ་སོགས། ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་
པའི་ཕྱིར། ཁོ་ན་རེ། ལྷས་སྦྱིན་གྱི་མིག་རྣ་སོགས་ཆོས་ཅན། ཁྱོད་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ང་ཡི་བར་འཛིན་པའི་འཇིག་ལྟ་ཡིན་པར་ཐལ། །
ཁྱོད་ང་ཡི་བའི་མཚན་གཞི་ཡིན་པའི་ཕྱིར། ཟེར་ན་མ་ཁྱབ། སངས་རྒྱས་འཕགས་པའི་རྒྱུད་ཀྱི་ང་ཆོས་ཅན། ཁྱོད་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ངར་འཛིན་ལྷན་
སྐྱེས་ཡིན་པར་ཐལ། ཁྱོད་ང་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེའི་རྒྱུད་ལ་ངར་འཛིན་ལྷན་སྐྱེས་མེད་པའི་ཕྱིར། བྱས་པ་ལ་ཁོ་ན་རེ། མཆོད་སྦྱིན་གྱི་རྒྱུད་ཀྱི་
ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་ལྷས་སྦྱིན་གྱི་རྒྱུད་ཀྱི་བློ་ཆོས་ཅན། ཁྱོད་ངར་འཛིན་ལྷན་སྐྱེས་ཡིན་པར་ཐལ། ཁྱོད་ལ་དམིགས་ནས་རང་གི་མཚན་ཉིད་ཀྱི་གྲུབ་

[114B] ཟེར་ན་འདིར་མ་ཁྱབ། ཁ་ཅིག། ངའོ་སྙམ་དུ་འཛིན་པའི་བློ་དེ་ངར་འཛིན་ལྷན་སྐྱེས་ཡིན་ཞེ་ན། འོ་ན་ང་དེ་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པར་
ཐལ༑ དམ་བཅའ་འཐད་པའི་ཕྱིར། འདོད་ན། ཁྱོད་ཐ་སྙད་དུ་མེད་པར་ཐལ། འདོད་པའི་ཕྱིར། ཁྱབ་ཏེ། འདི་ནི་ངར་འཛིན་རྟེན་དུའང་མི་རིག་ལ། འདི་ནི་ཀུན་རྫོབ་ཏུ་ཡང་ཡོད་མི་འདོད། ཞེས་གསུངས་པའི་ཕྱིར་
གང་ཟག་ལ་སྦྱར་ནས་ཡང་དེ་ལྟར་བཏང་ངོ། སྟོན་པ་སངས་རྒྱས་ཞལ་བཞུགས་པའི་དུས་སུ། དེའི་རྫས་རིན་ཐང་ཚང་བ་བརྐུས་པས། ཕམ་པ་འབྱུང་ཞིང། སྟོན་པ་མྱ་ངན་ལས་འདས་རྗེས་སུ་དེ་ལྟར་བརྐུས་
པས་ཕམ་པ་མི་འབྱུང་བའི་ཁྱད་པར་འདུལ་བའི་ལུང་ལས་བཤད་པ་མི་འཐད་པར་ཐལ། སྟོན་པའི་ཐུགས་ལ་ངའི་ཆོས་གོས་ངའི་ལྷུང་བཟེད་དོ་སྙམ་པའི་བློ་མེད་པའི་ཕྱིར། དེ་ལ་ངའོ་སྙམ་པའི་བློ་མེད་པའི་
ཕྱིར་ཏེ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། མདོ་རྩ་བར་མྱ་ངན་ལས་འདས་པ་ནི་ལྷ་ཉིད་དོ། །ཞེས་གསུངས་པའི་ཕྱིར། སངས་རྒྱས་འཕགས་པའི་རྒྱུད་ལ་ངའོ་སྙམ་པའི་བློ་ཡོད་པར་ཐལ། །
དེའི་རྒྱུད་ལ་ངས་ཆོས་ཐམས་ཅད་རྣམ་པ་ཐམས་ཅད་དུ་བྱང་ཆུབ་བོ་སྙམ་པའི་བློ་ཡོད་པའི་ཕྱིར་ཏེ། སངས་རྒྱས་འཕགས་པ་དེ་མི་འཇིག་པ་བཞི་དམ་བཅའ་བ་པོའི་གང་ཟག་ཡིན་པའི་ཕྱིར། ཁོ་ན་རེ། ང་ཡི་བར་འཛིན་པའི་འཇིག་ལྟ་ཆོས་ཅན། ང་ཡི་བར་འཛིན་པའི་འཇིག་ལྟ་མ་ཡིན་པར་ཐལ། ང་ཡི་བར་འཛིན་པའི་འཛིན་སྟངས་ཀྱི་རྣམ་པ་ཅན་མ་ཡིན་པའི་ཕྱིར་ཏེ། ང་ཡི་བ་དེ་ཁྱོད་ཀྱི་འཛིན་སྟངས་ཀྱི་

[115A]༄༅། །ཡུལ་མ་ཡིན་པའི་ཕྱིར། མ་གྲུབ་ན། ང་ཡི་བ་ཆོས་ཅན། ཐ་སྙད་དུ་མེད་པར་ཐལ། མ་གྲུབ་པ་དེའི་ཕྱིར། ཁྱབ་ཏེ། འདི་ནི་ཀུན་རྫོབ་ཏུ་ཡང་ཡོད་མི་འདོད། ཅེས་གསུངས་
པའི་ཕྱིར། ངར་འཛིན་པའི་འཇིག་ལྷ་ཆོས་ཅན། གོང་ལྟར་དེར་ཐལ། དེའི་ཕྱིར། གཉིས་པར་མ་ཁྱབ། མཁས་པ་ཁ་ཅིག་དངོས་པོ་རང་གི་མཚན་ཉིད་ཀྱིས་གྲུབ་པར་འཛིན་པའི་བདེན་འཛིན་ཀུན་བཏགས་
ཀྱི༑ ཞེན་ཡུལ་མེད་པར་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་མི་ནུས་ཞེ་ན། དེ་ནུས་པར་ཐལ། དེའི་ཞེ་ན། དེ་ནུས་པར་ཐལ། དེའི་ཞེན་ཡུལ་མེད་པ་མེད་པ་དོན་དམ་བདེན་པ་ཡིན་པའི་ཕྱིར། མ་གྲུབ་ན། དེ་ཆོས་ཅན་
ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ། ཁྱོད་བདག་འཛིན་ཡིན་པའི་ཕྱིར། ཁ་ཅིག་བདག་འཛིན་གཉིས་ལ་དམིགས་པའི་སྒོ་ནས་མི་འབྱེད་ཅིང་རྣམ་པའི་སྒོ་ནས་འབྱེད། ཅེས་
ཟེར། བདེན་འཛིན་ཡིན་ན། བདག་འཛིན་ཡིན་པའི་ཁྱབ། གང་ཟག་གི་བདག་འཛིན་ཡིན་ན། ཉོན་སྒྲིབ་ཡིན་པའི་ཁྱབ་ཟེར་ན། འོ་ན་ཆོས་དེ་ལ་བདེན་འཛིན་ཡིན་ན། ཆོས་དེ་ལ་བདག་འཛིན་ཡིན་པས་
ཁྱབ་པར་ཐལ། བདེན་འཛིན་ལ་བདག་འཛིན་གྱི་ཁྱབ་པའི་ཕྱིར། འདོད་ན། གང་ཟག་བདེན་པར་འཛིན་པའི་བདེན་འཛིན་ཆོས་ཅན། གང་ཟག་ལ་དེར་ཐལ། དེའི་ཕྱིར། དེར་ཐལ། ཆོས་ཅན་དེའི་ཕྱིར་
འདོད་ན། གང་ཟག་གི་བདག་འཛིན་ཡིན་པར་ཐལ། འདོད་པའི་ཕྱིར། འདོད་ན། ཉོན་སྒྲིབ་ཡིན་པར་ཐལ། འདོད་པའི་ཕྱིར། ཁྱབ་པ་ཁས། ཁ་ཅིག། གང་ཟག་གི་ཐ་སྙད་བཏག་པའི་བཏགས་དོན་

[115B] བདེན་གཉིས་ཀྱི་སྐབས་སུ་བཀག་ཟིན། ཁ་ཅིག། གང་ཟག་གི་ཐ་སྙད་བཏག་པའི་བཏགས་དོན་བཙལ་པའི་ཚེ་གང་ཟག་མ་རྙེད་པའི་གང་ཟག་བདག་མེད་རྙེད་པའི་དོན་མ་
ཡིན་པར་ཐལ། དེ་གང་ཟག་བདེན་མེད་དུ་རྟོགས་པའི་ཐབས་ཡིན་པའི་ཕྱིར་ཏེ། རྣམ་བདུན་གྱི་མེད་གང་དེ་ཇི་ལྟ་བུ་ཞེས་པ་དང། ཐ་སྙད་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་
སྟེ༑ ཞེས་གསུངས་པའི་ཕྱིར་དང། དྲང་ངེས་རྣམ་འབྱེད་ལས། ཤིང་རྟ་རང་གི་ཡན་ལག་དང་གཅིག་དང་ཐ་དད་དང་ལྡན་པ་དང། ཕན་ཚུན་བརྟེན་པའི་ཚུལ་གཉིས་དང་ཚོགས་པ་ཙམ་དང་ཚོགས་པའི་དབྱིབས་ཏེ་བདུན་
དུ་བཙལ་བས་མི་སྙེད་ཀྱང། རང་གི་ཡན་ལག་ལ་བརྟེན་ནས་བཏགས་པའི། བཏགས་ཡོད་དུ་འཇོག་པ་བཞིན་དུ། གང་ཟག་ཀྱང་འཇོག་པར་གསུངས་ལ་དེ་ཉིད་ཟབ་མོའི་ལྟ་བ་བདེ་བླག་ཏུ་རྙེད་པའི་ཐབས་སུ་
གསུངས་པས་དེའི་རིགས་པ་རྣམས་ནི་གང་ཟག་གི་བདག་འགོག་པའི་ཕྱིར་རིགས་པའི་གཙོ་བོར་ཤེས་པར་བྱའོ། །ཞེས་གསུངས་པའི་ཕྱིར། ཟེར་ན། གང་ཟག་གི་ཐ་སྙད་བཏགས་པའི་བཏགས་དོན་
བཙལ་བའི་ཚེ། གང་ཟག་མ་སྙེད་པ་གང་ཟག་བདེན་མེད་དུ་སྙེད་པའི་དོན་ཡིན་པར་ཐལ། དྲང་ངེས་རྣམ་འབྱེད་ལས། འདི་ཡང་ཕུང་པོ་ལ་བརྟེན་ནས་བཏགས་པ་ཉིད་ཀྱི། བདུན་པོ་དེར་གང་ཟག་མི་རྙེད་པ། གང་
ཟག་བདེན་མེད་ཀྱི་དོན་ཡིན། དེ་ཡང་རྟེན་བྱུང་གི་རིགས་པ་ལ་ཐུག་ཏྒོ། ཞེས་བཤད་པའི་ཕྱིར། གང་ཟག་མིང་རྐྱང་བཏག་ཡོད་དུ་རྟོགས་པ་དེ་བདེན་མེད་དུ་རྟོགས་པའི་ཐབས་ཡིན། ཞེས་གསུང་

[116A]༄༅། །འོ་ན། གང་ཟག་མིང་རྐྱང་བ་རྟག་ཡོད་དུ་རྟོགས་གང་ཟག་བདེན་མེད་དུ་མ་རྟོགས་པའི་གང་ཟག་ཆོས་ཅན། ཁྱོད་ཀྱིས་གང་ཟག་ཀུན་རྫོབ་ཙམ་དུ་ཡོད་པར་རྟོགས་པར་ཐལ། ཁྱོད་ཀྱིས་གང་ཟག་མིང་རྐྱང་བརྟག་
ཡོད་དུ་རྟོགས་པའི་ཕྱིར། འདོད་ན། དེ་དོན་དམ་པར་མེད་པར་རྟོགས་པར་ཐལ། འདོད་པའི་ཕྱིར། གང་ཟག་ཀུན་རྫོབ་ཏུ་རྟོགས་ན་གང་ཟག་བདེན་མེད་དུ་རྟོགས་པར་ཐལ། གང་ཟག་ཀུན་རྫོབ་ཀྱི་བདེན་པར་
ཚད་མས་ངེས་པ་ལ། གང་ཟག་བདེན་མེད་དུ་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར་ཏེ། ཊིཀ་ཆེན་ལས། གཞི་དེ་ཀུན་རྫོབ་ཀྱི་བདེན་པ་ཡིན་པར་ཚད་མས་ངེས་པ་ལ་ནི། ཞེས་གསུངས་པའི་
ཕྱིར༑ གཞན་ཡང་དེ་ལྟར་བཙལ་བའི་ཚེ་དེ་མ་རྙེད་པ་དེའི་གནས་ལུགས་ཡིན་པར་ཐལ། མཁས་གྲུབ་གསུང་འབུམ་གྱི་ལྟ་བའི་དོགས་གཅོད་དུ། དེ་ཡང་གང་ཟག་དང་ཆོས་གང་ཡིན་ཀྱང་
རུང་སྟེ་ཡུལ་སྟེང་ནས་གྲུབ་ཚུལ་ཇི་ལྟར་འདུག་དོན་དམ་དཔྱོད་པའི་རིགས་པ་ཡང་དག་གིས་བཙལ་བ་ནི། མཐར་གང་དུ་ཡང་མ་གྲུབ་པའམ། ཡུལ་སྟེང་ནས་རྙེད་རྒྱུ་ཅུང་ཟད་ཀྱང་མེད་པའི་
ངེས་པ་ལྷང་གི་སྐྱེས་པ་དེ་ལྟ་བའི་རྒྱུན་སྦྱང་བ་ཡིན་གྱི། དེ་ལྟར་བཙལ་བས་ཅུང་ཟད་ཀྱང་རྙེད་རྒྱུ་མེད་པར་ངེས་པ་ཙམ་གྱི་མི་ཆོག་པར་ད་དུང་དེའི་སྟེང་དུ་བདེན་པར་གྲུབ་པ་མེད་སྙམ་པའི་ལན་རེ་རེ་ཞིང་
སླར་ཡང་དགག་བྱའི་ཁྱད་པར་ངེས་པར་སྦྱར་ནས་སྐྱང་དགོས་སྙམ་པ་ནི་དོན་དམ་དཔྱོད་བྱེད་ཀྱི་རིག་པས་བཙལ་པས་མ་རྙེད་པ་དེ་བདེན་པར་མེད་པའི་དོན་དུ་མ་གོ་བར་

[116B] དེ་ལྟར་བཙལ་བས་མི་འདུག་སྙམ་དུ་འཛིན་པ་ཆད་མཐར་སོང་བའི་དོགས་པ་ནི། དོན་དམ་དཔྱོད་པའི་རིག་པས་བཙལ་བ་ན། མེད་པ་དེ་གཏན་མེད་ཀྱི་
དོན་དུ་འཛིན་པ་ཞེ་ཕུག་ཏུ་འཚང་འདུག་པས། ལྟ་བའི་གོལ་ས་ཤིན་ཏུ་ཆེ་བ་ལ་གནས་པའོ། །ཁ་ཅིག་བདག་ཕུང་བདེན་གྲུབ་ཀྱི་ཐ་དད་དུ་མེད་པ་དེ། གནས་ལུགས་མཐར་ཐུག་ཡིན་པར་ཐལ། །
གང་ཟག་རྣམ་དཔྱད་རྣམ་པ་བདུན་གྱི་མཐར་མ་རྙེད་པ་དེ། གནས་ལུགས་མཐར་ཐུག་ཡིན་པའི་ཕྱིར། འདོད་མི་ནུས་ཏེ། སེམས་ཙམ་པས་དེ་རྟོགས་པའི་ཕྱིར། ཡང་ཁོ་ན་རེ། སྐྱེས་བུའི་ཕུང་པོ་ལྔ་
ཚོགས་ཙམ་སྐྱེས་བུ་མ་ཡིན་པ་དེ་གནས་ལུགས་མཐར་ཐུག་ཡིན་པར་ཐལ། རྟག་སྔར་བཞིན་ནོ། །འདོད་མི་ནུས་ཏེ། མདོ་སྡེ་པས་དེ་རྟོགས་པའི་ཕྱིར། ཁོ་ན་རེ། སྐྱེས་བུའི་ཕུང་པོ་ལྔའི་དབྱིབས་ཀྱི་
བཀོད་པ་སྐྱེས་པུ་མ་ཡིན་པ་དེ་གནས་ལུགས་མཐར་ཐུག་ཡིན་པར་ཐལ། རྟག་སྔར་བཞིན་ནི། །འདོད་མི་ནུས་ཏེ། མདོ་སྡེ་བས་དེ་རྟོགས་པའི་ཕྱིར་ཏེ། དེས་སྐྱེས་བུའི་ཚོར་ཕུང་དང། རྣམ་ཤེས་ཀྱི་
ཕུང་པོ་གཉིས་དབྱིབས་མ་ཡིན་པར་རྟོགས་པའི་ཕྱིར། ཞེས་ཟེར་ན། བདག་ཕུང་བདེན་གྲུབ་ཀྱི་ཐ་དད་མ་ཡིན་པ་གནས་ལུགས་མཐར་ཐུག་ཡིན་པར་ཐལ། ས་མྱུག་བདེན་གྲུབ་ཀྱི་ཐ་དད་མ་ཡིན་པ་དེ་གནས་
ལུགས་མཐར་ཐུག་ཡིན་པའི་ཕྱིར་ཏེ། གཞན་སྐྱེ་མེད་པ་གནས་ལུག་ཡིན་པའི་ཕྱིར་ཏེ། དོན་དམ་པར་སྐྱེ་བ་མེད་པ་གནས་ལུགས་ཡིན་པའི་ཕྱིར། བྱས་པ་ལ་ཁོ་ན་རེ། བདེན་གྲུབ་ཐ་དད་དུ་མེད་

[117A]༄༅། །པ་གནས་ལུགས་ཡིན་པར་ཐལ། བདག་ཕུང་ལ་དེའི་ཕྱིར་ཏེ། འདོད་མི་ནུས་ཏེ། དེ་ཉེ་ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་བུམ་པའི་སྟེང་དུ་སྟོད་ཉིད་མ་ཡིན་པའི་ཕྱིར་ཏེ། མདོ་སྡེ་
པས་བུམ་པ་བདེན་གྲུབ་ཀྱི་ཐ་དད་མ་ཡིན་པར་རྟོགས་པའི་ཕྱིར། ཞེས་ཟེར། བདེན་གྲུབ་ཀྱི་གཅིག་ཏུ་མ་གྲུབ་པ་གནས་ལུགས་ཡིན་པར་ཐལ། ཐ་དད་ལ་དེའི་ཕྱིར། འདོད་མི་ནུས་ཏེ་
དེ་ཉེ་ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་ཀ་བུམ་གཉིས་ཀྱི་སྟེང་དུ་སྟོང་ཉིད་མ་ཡིན་པའི་ཕྱིར་ཏེ། མདོ་སྡེ་པས་ཀ་བུམ་གཉིས་བདེན་གྲུབ་ཀྱི་གཅིག་ཏུ་མ་གྲུབ་པར་རྟོགས་པའི་ཕྱིར། ཟེར་ན། བདེན་གྲུབ་ཀྱི་གཅིག་
ཏུ་མེད་པ་དོན་དམ་བདེན་པ་ཡིན་པར་ཐལ། ལོངས་སྤྱོད་བྱར་བདེན་པར་མ་གྲུབ་པ་དོན་དམ་བདེན་པ་ཡིན་པའི་ཕྱིར་ཏེ། ལོངས་སྤྱོད་བྱེད་དུ་བདེན་པར་མ་གྲུབ་པ་གནས་ལུགས་མཐར་ཐུག་ཡིན་པའི་ཕྱིར་ཏེ། ལོངས་
སྤྱོད་བྱར་བདེན་པར་འཛིན་པ་ཡང་ཡོད། ལོངས་སྤྱོད་བྱེད་དུ་བདེན་པར་འཛིན་པ་ཡང་ཡོད་པའི་ཕྱིར། གཞན་ཡང། གང་ཟག་རྣམ་དཔྱད་རྣམ་པ་བདུན་གྱིས་དཔྱད་པའི་མཐར་མ་རྙེད་པ་དེ་གང་ཟག་
གི་གནས་ལུགས་རྙེད་པའི་དོན་ཡིན་པ་ཐལ། མདོ་ལས། མ་མཐོང་བ་ནི་མཐོང་བ་དམ་པའོ། །ཞེས་པ་དང། མདོ་སྡུད་པ་ལས་ཀྱང། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང། །
ཞེས་གསུངས་པའི་ཕྱིར། དོན་དམ་པར་སྐྱེ་བ་མེད་པ་སྟོང་ཉིད་མ་ཡིན་པར་ཐལ། དེ་ཉི་ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་འདུས་མ་བྱས་ཀྱི་ནམ་མཁའི་སྟེང་དུ་སྟོང་ཉིད་མ་ཡིན་པའི་ཕྱིར་ཏེ། མདོ་སྡེ་པས་

[117B] ཁྱབ་པ་ཁས། ཁ་ཅིག་ལྷས་སྦྱིན་གྱི་རྒྱུད་ཀྱི་ང་ཡི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་མཆོད་སྦྱིན་གྱི་རྒྱུད་ཀྱི་བློ་ལྷན་སྐྱེས་དེ་ང་ཡི་བར་འཛིན་
པའི་བློ་ལྷན་སྐྱེས་ཡིན་ཟེར་ན། འོ་ན། དེ་འདྲའི་བློ་དེ་ངར་འཛིན་ལྷན་སྐྱེས་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་འདྲའི་བློ་ཆོས་ཅན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་ལ་དམིགས་
ནས༑ རང་གི་མཚན་ཉིད་ཀྱི་གྲུབ་པར་འཛིན་པའི་བློ་ཡིན་པར་ཐལ། སྔར་འཛིན་ལྷན་སྐྱེས་ཡིན་པའི་ཕྱིར། རྟགས་ཁས། འདོད་ན། མ་ཡིན་པར་ཐལ། ཆོས་ཅན་དེ་ཡིན་པའི་ཕྱིར། བྱས་པ་ལ་
ཁོ་ན་རེ། དེ་འདྲའི་བློ་ཆོས་ཅན། ང་ཡི་བར་འཛིན་པའི་བློ་ལྷན་སྐྱེས་ཡིན་པར་ཐལ། རང་གི་དམིགས་ཡུལ་དུ་གྱུར་པའི་ང་ཡི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས་
ཡིན་པའི་ཕྱིར། ཞེས་ཟེར་ན། མ་ཁྱབ། ཁོ་ན་རེ། ཁྱབ་པར་ཐལ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས་ཡིན་ན། བདག་
འཛིན་ལྷན་སྐྱེས་ཡིན་དགོས་པའི་ཕྱིར། ཟེར་ན་ཡང་མ་ཁྱབ། རང་ལུགས་ལ། རང་ཡུལ་བདེན་གྲུབ་ཏུ་འཛིན་པའི་བློ། བདག་འཛིན་གྱིས་མཚན་ཉིད། དབྱེ་ན་གང་ཟག་གི་བདག་འཛིན་དང་
ཆོས་ཀྱི་བདག་འཛིན་གཉིས། རང་གི་དམིགས་ཡུལ་དུ་གྱུར་བའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ། དང་པོའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་

[118A]༄༅། །བཏགས་དང་ལྷན་སྐྱེས་གཉིས། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དང་གྲུབ་མཐས་རྒྱུད་བསླད་པའི་དབང་གིས་གང་ཟག་བདེན་པར་གྲུབ་པ་འཐད་སྙམ་དུ་འཛིན་
པའི་བློ་ལྟ་བུ་དང་པོའི་མཚན་གཞི། གང་ཟག་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ལྷན་སྐྱེས་ལྟ་བུ་གཉིས་པའི་མཚན་གཞི། རང་གི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་
ཆོས་ལ་དམིགས་ནས་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ཆོས་ཀྱི་བདག་འཛིན་གྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་བཏགས་དང་ལྷན་སྐྱེས་གཉིས། གྲུབ་མཐས་རྒྱུད་
བསླད་པའི་དབང་གིས་གཟུགས་རང་གི་མཚན་ཉིད་ཀྱི་གྲུབ་པ་འཐད་སྙམ་དུ་འཛིན་པའི་བློ་དང། རྡུལ་ཕྲན་ཆ་མེད་བསགས་པའི་རག་པ་དང། དེ་འཛིན་པའི་ཚད་མ་རྫས་གཞན་དུ་འཇིན་པའི་རྟོག་པ་ལྟ་
བུ་དང་པོའི་མཚན་གཞི། གཟུགས་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ལྷན་སྐྱེས་གཉིས་པའི་མཚན་གཞི། དེས་ན་འཇིག་ལྟ་ཡིན་ལ་གང་ཟག་གི་བདག་འཛིན་མ་ཡིན་པའི་མུ་ནི་མེད་དེ། འཇིག་ལྟ་
ཡིན་ན། གང་ཟག་གི་བདག་འཛིན་ཡིན་པས་ཁྱབ་པའི་ཕྱིར། གང་ཟག་གི་བདག་འཛིན་ཡིན་ལ་འཇིག་ལྟ་མ་ཡིན་པའི་མུ་ནི་ཡོད་དེ། གཞན་གྱི་ང་ལ་དམིགས་ནས། རང་གི་མཚན་ཉིད་ཀྱིས་གྲུབ་པར་
འཛིན་པའི་བློ་ལྟ་བུ་ཡིན། འཇིག་ལྟ་ཡིན་ན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་དང་ང་ཡི་བ་གང་རུང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པ་གཅིག་ཡིན་དགོས་ཏེ་

[118B] དེ་ལ་འཇིགས་ཚོགས་ལ་ལྟ་བ་ནི། ང་དང་ང་ཡི་འོ་སྙམ་པ་དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་ཅན་ནོ། ཞེས་གསུངས་པའི་ཕྱིར། དེས་ན་ཐར་འདོད་ཀྱི་གདུལ་བྱ་རྣམས་ཀྱི་ཐོག་
མར་བདག་རང་བཞིན་གྱིས་གྲུབ་པ་འགོག་རིག་སྟེ། བདག་འཛིན་འཁོར་བའི་རྩ་བ་ཡིན་པའི་ཕྱིར། བྱས་པ་ལ་ཁོ་ན་རེ། བདག་འཛིན་ཆོས་ཅན། རྟེན་འབྲེལ་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་
པར་ཐལ། འཁོར་བའི་རྩ་བར་གྱུར་པའི་མ་རིག་པ་ཡིན་པའི་ཕྱིར། ཟེར་ན་མ་ཁྱབ། འདོད་ན། ཁྱོད་རྒྱུད་ལ་ལྡན་པའི་འཕགས་པ་མེད་པར་ཐལ། འདོད་པའི་ཕྱིར་ཟེར།།    ༈    །།གལ་ཏེ་ཕུང་པོ་
བདག་ན་དེ་ཕྱིར་དེ། མང་བས་བདག་དེ་དག་ཀྱང་མང་པོར་འགྱུར། ཞེས་སོགས་ཀྱི་སྐབས་སུ། ཁ་ཅིག་ཀུན་གཞེ་དང་ཉོན་ཡིད་ཡོད་ཟེར་ན། ཉོན་ཡིད་དེ་དམིགས་པ་ཀུན་གཞི་ལ་དམིགས་ནས་རྣམ་པ་
ངར་སེམས་པའི་བློ་ཡིན་པར་ཐལ། དེ་གཉིས་ཡོད་པའི་ཕྱིར། འདོད་ན། ཀུན་གཞིའི་རྣམ་ཤེས་དེ། གང་ཟག་གི་བདག་འཛིན་ལྷན་སྐྱེས་ཀྱི་དམིགས་ཡུལ་དང་འཛིན་སྟངས་གཉིས་ཀྱི་ནང་ནས་དམིགས་ཡུལ་ཡིན་
པར་ཐལ། འདོད་པའི་ཕྱིར། འདོད་ན། དེ་ཆོས་ཅན། གང་ཟག་ཡིན་པར་ཐལ། འདོད་པའི་ཕྱིར། འདོད་ན། སྐབས་འདིར་ཀུན་གཞིའི་རྣམ་པར་ཤེས་པ་བདག་ཏུ་ཁས་ལེན་པའི་ལུགས་དེ་འགོ་བ་མི་རིག་པར་ཐལ་
ལོ༑ ༑ཁ་ཅིག་ཕུང་པོ་ལྔ་པོ་བདག་ཡིན་ནོ། །ཞེ་ན། གང་ཟག་གཅིག་གི་རྒྱུད་ལ་བདག་མང་པོ་ཡོད་པར་ཐལ། ཕུང་པོ་ལྔ་ཀ་བདག་ཡིན་པ་གང་ཞིག་ཕུང་པོ་ལྔ་པོ་དེ་མང་པོ་ཡིན་པའི་ཕྱིར། འདོད་མི་

[119A]༄༅། །ནུས་ཏེ། མང་བས་བདག་དེ་དག་ཀྱང་ཞེས་སོགས་ཀྱི་དོན་གྲུབ་པའི་ཕྱིར། བྱས་པ་ལ་ཁོ་ན་རེ། གང་ཟག་གཅིག་གི་རྒྱུད་ལ་བདག་མང་པོ་ཡོད་པར་ཐལ། དེའི་རྒྱུད་ལ་བདག་
སྐད་ཅིག་སྔ་ཕྱི་མང་པོ་ཡོད་པའི་ཕྱིར། ཟེར་ན། མ་ཁྱབ།    ༈    །མྱང་ངན་འདས་ཚེ་ངེས་པར་བདག་ཆད་འགྱུར། ཞེས་སོགས་ཀྱི་སྐབས་སུ། ཁ་ཅིག་དངོས་སྨྲ་བས་ལྷག་
མེད་མྱང་འདས་ཀྱི་ཚེ་བདག་རྒྱུན་ཆད་པར་ཁས་ལེན། ཞེ་ན། འོ་ན། དེའི་ཚེ་ཕུང་པོའི་རྒྱུན་ཆད་པར་ཐལ། ཕུང་པོ་ལྔ་བདག་ཡིན་པ་གང་ཞིག་དེའི་ཚེ་ཕུང་པོ་ལྔ་རྒྱུན་ཆད་པའི་
ཕྱིར། ཞེས་པའི་ཐལ་འགྱུར་འདི་དངོས་སྨྲ་བ་ལ་གནོད་བྱེད་ཀྱི་ཐལ་འགྱུར་མ་ཡིན་པར་ཐལ། དེས་དེ་འདྲའི་ཐལ་འགྱུར་ལ་འདོད་ལན་དོན་འཐུན་ཐེབ་པའི་ཕྱིར། དེས་ལྷག་མེད་མྱང་འདས་
ཀྱི་ཚེ་བདག་ཕུང་རྒྱུན་ཆད་པར་ཁས་ལེན་པའི་ཕྱིར།    ༈    །གཞན་གྱི་བསགས་ལྤ་གཞན་གྱིས་ཟ་བར་འགྱུར། །ཞེས་སོགས་ཀ་སྐབས་སུ། ཁ་ཅིག་སྐྱེ་
བ་སྔ་མ་ལྷ་ལས་ཚེ་འཕོས་ནས། ད་ལྟ་མིར་སྐྱེས་པའི་མི་དེ། སྐྱེ་བ་སྔ་མར་ལྷར་སྐྱེས་པ་ཡིན་ཟེར་ན། དེ་འདྲའི་མི་ཆོས་ཅན། སྐྱེ་བ་སྔ་མར་སྐྱེས་པར་ཐལ། དམ་བཅའ་དེའི་ཕྱིར། འདོད་
ན༑ སྐྱེ་བ་སྔ་མར་ཡོད་པར་ཐལ་ལོ། །རང་ལུགས་ལ། སྐྱེ་བ་སྔ་མའི་ལྷ་དེའི་ང་དང་ཚེ་འདིའི་མི་དེའི་ང་ཆ་ཤས་སུ་ལྡན་པའི་ང་ཙམ་དེ་སྐྱེ་བ་སྔ་མར་ལྷར་སྐྱེ་བ་ཡིན་ནོ།།    ༈    །

[119B] ཞེས་སོགས་ཀྱི་སྐབས་སུ། ཁ་ཅིག་ཕུང་པོ་ལྔ་ཆོས་ཅན། རྣལ་འབྱོར་པས་བདག་མེད་མངོན་སུམ་དུ་མཐོང་བའི་ཚེ། དེས་ཁྱོད་མེད་པར་མངོན་སུམ་དུ་མཐོང་
པར་ཐལ། ཁྱོད་བདག་ཡིན་པའི་ཕྱིར། ཟེར་ན། གང་ཟག་ཆོས་ཅན། དེར་ཐལ། དེའི་ཕྱིར། རང་ལུགས་ལ། གང་ཟག་གི་ཕུང་པོ་ལྔ་ཆོས་ཅན། གསལ་པ་དེར་ཐལ། རང་བཞིན་གྱི་གྲུབ་པའི་གང་
ཟག་ཡིན་པའི་ཕྱིར།།    ༈    །།གང་ཕྱིར་སྟོན་པའི་ཕུང་པོ་བདག་གོ་ཞེས། །ཞེས་སོགས་ཀྱི་སྐབས་སུ། ཕུང་པོ་ལྔ་རེ་རེ་ནས་བདག་ཡིན་ནོ། །ཟེར་ན། དེ་རེ་རེ་ནས་བདག་ཏུ་སྟོན་པའི་
མདོ་ཡོད་པར་ཐལ། དམ་བཅའ་དེའི་ཕྱིར། འདོད་ན། ཇི་སྐད་དུ་བཅོམ་ལྡན་འདས་ཀྱི། དགེ་སློང་དག་དགེ་སློང་ངམ་བྲམ་ཟེ་གང་སུ་དག་གཅིག་ བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་
ནི་ཉེ་བར་ལེན་པའི་ཕུང་པོ་ལྔ་པོ་འདི་ཁོ་ན་ལ་ཡང་དག་པར་རྗེས་སུ་ལྟའོ། །ཞེས་པའི་མདོ་འདིས་ཕུང་པོ་ལྔ་པོ་རེ་རེ་ནས་བདག་ཏུ་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། མདོ་ལས་
ཕུང་པོ་བསྟན་ནས་ཡིན་གསུངས་པ། ཞེས་སོགས་ཀྱི་ལུང་དང་འགལ་བའི་ཕྱིར།།    ༈    །ཕུང་པོ་བདག་ཅེས་བརྗོད་ཚེ་ཕུང་རྣམས་ཀྱི། ཞེས་སོགས་ཀྱི་སྐབས་སུ། ཁ་ཅིག་གང་ཟག་གི་
ཕུང་པོ་ལྔ་ཆོས་ཅན། བདག་མ་ཡིན་ཏེ། བདག་གི་གདགས་གཞི་ཡིན་པའི་ཕྱིར། གཞན་ཡང། གདུང་བཏེགས་ཀྱི་དོན་བྱེད་ནུས་པ་ཆོས་ཅན། ཀ་བ་མ་ཡིན་ཏེ། ཀ་བའི་གདགས་གཞི་ཡིན་པའི་ཕྱིར། ཞེས་

[120A]༄༅། །གསུངས། འབྲོག་པ་སངས་རྒྱས། སངས་རྒྱས་ཡིན་ཏེ། དེ་ལ་སངས་རྒྱས་ཞེས་འཇིག་རྟེན་ན་གྲགས་པའི་ཕྱིར། ཟེར། འོ་ན། སངས་རྒྱས་ཀྱི་ཕུང་པོ་ལྔ་ཆོས་ཅན་
སངས་རྒྱས་མ་ཡིན་པར་ཐལ། སངས་རྒྱས་ཀྱི་གདགས་གཞི་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་ཡོན་ཏན་མཐར་ཐུག་ཡིན་པའི་ཕྱིར། གཞན་ཡང་གདུང་བཏེགས་ཀྱི་དོན་བྱེད་
ནུས་པ་ཆོས་ཅན། ཁྱོད་ཀ་བ་ཡིན་ཏེ། ཁྱོད་ལ་ཀ་བ་ཞེས་འཇིག་རྟེན་ན་གྲགས་པའི་ཕྱིར། འཁོར་གསུམ། བྱས་པ་ལ་ཁོ་ན་རེ། སངས་རྒྱས་དེ་རང་གི་བརྟགས་དོན་བཙལ་བའི་ཚེ་རྙེད་པར་ཐལ་
སངས་རྒྱས་ཀྱི་ཕུང་པོ་ལྔ་སངས་རྒྱས་ཡིན་པའི་ཕྱིར་ཟེར་ན། མ་ཁྱབ། སངས་རྒྱས་ཀྱི་ཕུང་པོ་ལྔ་པོ་དེ་རང་ཉིད་གང་ལ་བརྟེན་ན་བཏགས་པའི་བརྟག་ཆོས་སུ་གྱུར་པའི་སངས་རྒྱས་མིན་པས་སྐྱོན་མེད།།
རྩོད་པ་སྤོང་བ་ལ། ཁོ་ན་རེ། བདེན་འཛིན་ཆོས་ཅན། གང་ཟག་གི་བདག་འཛིན་ཡིན་པར་ཐལ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་
བློ་ཡིན་པའི་ཕྱིར། དེར་ཐལ། ཁྱོད་ཀྱི་དམིགས་ཡུལ་དུ་གྱུར་པའི་གང་ཟག་ཡོད་པ་གང་ཞིག་ཁྱོད་བདེན་འཛིན་ཡིན་པའི་ཕྱིར། དང་པོ་མ་གྲུབ་ན་དེ་ཆོས་ཅན། ཁྱོད་ཀྱི་དམིགས་ཡུལ་མེད་པར་ཐལ་
ཁྱོད་ཀྱི་དམིགས་ཡུལ་དུ་གྱུར་པའི་གང་ཟག་ཡང་མེད། དེ་འདྲའི་ཆོས་དང་གང་ཟག་གཉིས་སུ་ཕྱེ་བའི་ཆོས་ཀྱང་མེད་པའི་ཕྱིར། དང་པོ་ཁས་གཉིས་པ་མ་གྲུབ་ན། བདེན་འཛིན་ཆོས་ཅན། ཁྱོད་ཆོས་ཀྱི་

[120B] ཁྱོད་རང་གི་དམིགས་ཡུལ་དུ་གྱུར་བའི་ཆོས་དང་གང་ཟག་གཉིས་སུ་ཕྱེ་བའི་ཆོས་ལ་དམིགས་ནས་རང་གིས་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར། ཁྱབ་པ་སོང་རྟགས་དེར་
ཐལ༑ ཁྱོད་ཀྱི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་ཡོད་པ་ནི་གང་ཞིག་ཁྱོད་བདེན་འཛིན་ཡིན་པའི་ཕྱིར། གཞན་ཡང་ཁྱོད་ཀྱི་དམིགས་ཡུལ་དང་འཛིན་སྟངས་གཉིས་ཀྱི་ནང་
ནས་དམིགས་ཡུལ་ཡོད་པར་ཐལ། ཁྱོད་ཆོས་ཀྱི་བདག་འཛིན་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་བདག་འཛིན་སོ་སོའི་མཚན་ཉིད་དེའི་ཕྱིར། འདོད་ན། བདེན་གྲུབ་ཡོད་
པར་འཛིན་པའི་བློ་ཆོས་ཅན། དེར་ཐལ་དེའི་ཕྱིར། མ་གྲུབ་ན། དེ་ཆོས་ཀྱི་བདག་འཛིན་ཡིན་པར་ཐལ། དེའི་ཞེན་ཡུལ་མེད་པ་དེ་ཆོས་ཀྱི་བདག་མེད་ཕྲ་མོ་ཡིན་པའི་ཕྱིར་ཏེ། བདེན་གྲུབ་མེད་པ་དེ་དོན་དམ་བདེན་
པ་ཡིན་པའི་ཕྱིར། རྩ་བར་འདོད་ན། བདེན་གྲུབ་ཡོད་པར་ཐལ། འདོད་པའི་ཕྱིར། ཟེར་ན་མ་ཁྱབ།    ༈    །རྣམ་ཀུན་མཁྱེན་པའི་སྟོབས་ཀྱི་མྱུར་དུ་རྒྱལ་རྣམས་ཀྱི། ཞེས་སོགས་ཀྱི་སྐབས་
སུ༑ ཁ་ཅིག་ཊྐ་ཆེན་ལས། དེ་ལྟར་སྟོབས་རྣམས་ཀྱི་ཤེས་བྱ་མཐའ་དག་མཁྱེན་པར་གསུངས་པ་ནི། མངོན་སུམ་རང་ཡིན་ལ། སངས་རྒྱས་ཀྱི་མངོན་སུམ་ལ་ཤུགས་རྟོགས་མི་རུང་བས་སྣང་ནས་མཁེན་དགོས་
སོ༑ ༑ཞེས་གསུངས་པའི་དོན་ལ། ཁ་ཅིག་སངས་རྒྱས་ཀྱི་ཡེ་ཤེས་དེས་རང་ལས་ཐ་དད་པའི་ཆོས། ཤུགས་ལ་མ་རྟོགས་ཀྱང་དེས་ཤུགས་ལ་རྟོགས་པའི་ཆོས་ཡོད་པའི་ཕྱིར་ཏེ། དེས་རང་ཉིད་

[121A]༄༅། །ཤུགས་ལ་རྟོག་པའི་ཕྱིར། ཞེས་པ་ལུང་དེའི་དོན་ཡིན་པའི་ཕྱིར་ཞེ་ན། འོ་ན་རྣམ་མཁྱེན་གྱི་དངོས་སུ་མ་རྟོགས་པའི་ཆོས་ཡོད་པར་ཐལ། ལུང་དོན་དེ་འཐད་པའི་ཕྱིར། འདོད་ན་
རྣམ་མཁྱེན་དེ་ཤེས་བྱ་ཉི་ཚེ་བ་ཙམ་དངོས་སུ་རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་ཤེས་བྱ་ཐམས་ཅད་མངོན་སུམ་དུ་རྟོགས་པའི་ཕྱིར་ཏེ། རྣམ་ཀུན་མཁྱེན་ཉིད་ཡེ་ཤེས་ནི། མངོན་
སུམ་མཚན་ཉིད་ཅན་དུ་འདོད། ཞེས་གསུངས་པའི་ཕྱིར། ཊྐ་ཆེན་ལས། འབྲས་བུའི་སྐབས་སུ་སྔར་རང་རིག་འཐད་དཔྱད་པ་བྱས་པའི་རང་ལུགས་ཀྱང་དྲན་པར་བྱའོ། །ཞེས་གསུངས་པའི་དོན་ལ་
ཁ་ཅིག་སྔར་རང་རིག་ལ་དཔྱད་པའི་སྐབས་སུ་མཉམ་བཞག་རྣམ་པར་མི་རྟོག་པའི་ཡེ་ཤེས་ཀྱི་རང་གི་གཞལ་བྱ་འགྲུབ་པ་ན། ཞེས་སོགས་ཀྱི་དོན་ལ། ཇི་ལྟ་བ་རྟོགས་པའི་རྣམ་མཁྱེན་གྱི་ཇི་ལྟ་བ་དངོས་སུ་
རྟོག་པར་ཤུགས་ལ་ཡུལ་ཅན་རང་ཉིད་རྟོགས་པ་ཁས་བླངས་ལ། ཁོ་ན་རེ། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། དོན་དམ་བདེན་པ་ཡིན་པར་ཐལ། མཐར་ཐུག་དཔྱོད་པའི་རིག་
ཤེས་ཀྱི་རྙེད་དོན་ཡིན་པའི་ཕྱིར་ཏེ། ཇི་ལྟ་བ་རྟོགས་པའི་རྣམ་མཁྱེན་གྱི་རྗེད་དོན་ཡིན་པའི་ཕྱིར། ཞེས་པའི་དོན་ཡིན་ནོ། །ཞེ་ན་མི་འཐད་དེ། དེ་འདྲ་དངོས་སུ་མ་བཤད་པའི་ཕྱིར། རང་ལུགས་ལ། ལུང་དེའི་དོན་ནི་
རང་རིག་འཐད་མི་འཐད་དཔྱད་པའི་སྐབས་སུ་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་ཡུལ་སྟོང་ཉིད་དངོས་སུ་རྟོགས་པའི་ཤུགས་ལ་ཡུལ་ཅན་ཡེ་ཤེས་ཁོ་རང་རྟོགས་པར་ཁས་བླངས་པས། །

[121B]ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དོན་དམ་བདེན་པ་ཡིན་པར་ཐལ། མཐར་ཐུག་སྤྱོད་པའི་རིག་ཤེས་ཀྱི་རྙེད་དོན་ཡིན་པའི་ཕྱིར་ཏེ། དེ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར་ཏེ་
དེས་ཁྱོད་རྟོགས་པའི་ཕྱིར། ཟེར་ན། སྐྱོན་མེད་དེ། དོན་དམ་བདེན་བ་ཡིན་པ་ལ་མཐར་ཐུག་སྤྱོད་པའི་རིག་ཤེས་རང་ཉིད་ལ་མཐར་ཐུག་དཔྱོད་པའི་རིག་ཤེས་སུ་སོང་བ་གཅིག་དགོས་པའི་ཕྱིར་ཏེ། ཊྐ་ཆེན་ལས། དེའི་ཕྱིར་ལྟ་
བ་མངོན་སུམ་དུ་འཇལ་བའི་ཤུགས་ལ་འདས་མ་འོངས་གཉིས་འཇལ་བ་ཡང་མ་ཡིན་ནོ། འདི་ཡང་ཉི་མ་དེ་རིང་ལྟ་བུའི་དུས་སུ་མྱུ་གུ་སྐྱེས་པ་མིན་པར་ཐལ་བ་བཞིན་ནོ། །ཞེས་པའི་དོན་ལ་ཁ་ཅིག་དེ་རིང་གི་དུས་སུ་ཁ་སང་
གི་བུམ་པ་སངས་རྒྱས་ཀྱི་ཡེ་ཤེས་ཀྱིས་རྟོགས་ན་དེའི་དུས་སུ་དེ་ཡོད་མི་དགོས་ཏེ། མཁྱེན་དུས་དང་གྲུབ་དུས་མི་གཅིག་པའི་ཕྱིར། ཟེར་ན། དེ་རིང་གི་དུས་སུ་ཁ་སང་གི་བུམ་པ་ཚད་མས་རྟོགས་པར་ཐལ། དེ་རིང་གི་དུས་སུ་དེ་རྣམ་མཁྱེན་
གྱིས་རྟོགས་པའི་ཕྱིར། འདོད་ན། དེ་རིང་གི་དུས་སུ་དེ་ཡོད་པར་ཐལ་ལོ། །རང་ལུགས་ལ། དེ་རིང་གི་དུས་མཁྱེན་པའི་སངས་རྒྱས་ཀྱི་ཡེ་ཤེས་དེས། དེ་རིང་གི་དུས་སུ་ཁ་སང་གི་བུམ་པ་མངོན་སུམ་དུ་རྟོགས་པའི་ཕྱིར། ཁོ་ན་རེ་
དེ་ལྟར་མ་རྟོགས་ཞེ་ན། དེ་ལྟར་རྟོགས་པར་ཐལ། དེས་དེ་རིང་གི་དུས་སུ་ཤེས་བྱ་ཐམས་ཅད་གཅིག་ཅར་དུ་རྟོགས་པའི་ཕྱིར་ཏེ། དེས་དུས་གསུམ་ཅིག་ཅར་དུ་རྟོགས་པའི་ཕྱིར་ཏེ། མཁྱེན་པའི་སྐད་ཅིག་གཅིག་གི་ནི། །ཞེས་གསུངས་པའི་
ཕྱིར། ཇི་ལྟ་བ་རྟོགས་པའི་རྣམ་མཁྱེན་གྱི་ཇི་སྙེད་པ་མ་རྟོགས་སོ་ཞེས་ན། དེས་དེ་རྟོགས་པར་ཐལ། དེས་སེམས་སྐྱེད་སོགས་ཆོས་བཅུ་མངོན་སུམ་དུ་རྟོགས་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། བྱས་པ་ལ། ཁོ་ན་རེ། ཇི་ལྟ་བ་རྟོགས་

[122A]༄༅། །པའི་རྣམ་མཁྱེན་ཆོས་ཅན། གཉིས་སྣང་དང་བཅས་པའི་བློ་ཡིན་པར་ཐལ། ཇི་སྙེད་པ་ལ་གཉིས་སྣང་དང་བཅས་པའི་བློ་ཡིན་པའི་ཕྱིར། འདོད་ན། གཉིས་སྣང་ནུབ་པའི་བློ་ཡིན་པར་ཐལ། །
ཇི་ལྟ་བ་ལ་གཉིས་སྣང་ནུབ་པའི་བློ་ཡིན་པའི་ཕྱིར་ཟེར་ན། ཁ་ཅིག་ཇི་ལྟ་བ་རྟོགས་པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད། ཟེར་ན། གོང་དུ་བཀག་ཟིན་ཅིང། དེ་མི་འཐད་པར་
ཐལ༑ ཊྐ་ཆེན་ལས། གང་གི་ཚེ་ཆོས་ཉིད་ལ་ལྟོས་ཏེ། ཞེས་སོགས་ཀྱི་ལུང་དོན་གྲུབ་པའི་ཕྱིར།།    ༈    །།གང་ཕྱིར་ནམ་མཁའ་དྲི་མ་མེད་ལ། ཞེས་སོགས་ཀྱི་སྐབས་སུ་ཁ་ཅིག་བྱང་སེམས་རྒྱུན་མཐའ་
བས་རང་དོན་ཆོས་སྐུ་མངོན་སུམ་དུ་མཛད། དེ་རྗེས་ཆོས་སྐུ་མངོན་སུམ་དུ་མཛད་པ་ཡིན་ནོ།། །།ཟེར་ན། མི་འཐད་དེ། དེས་དེ་གཉིས་ཅིག་ཅར་དུ་ཐོབ་པའི་ཕྱིར་ཏེ། ཊྐ་ཆེན་ལས། དེའི་ཕྱིར་གོ་འཕང་དེ་ནི་
དང་པོར་ལོངས་སྤྱོད་རྫོགས་པའི་སྐུ་མངོན་དུ་མཛད་པ་སྟེ། ཞེས་པ་དང། འདིར་ཡང་སེམས་འགག་པ་དེས་སྐུའི་མངོན་སུ་མཛད། ཞེས་གསུངས་པའི་ཕྱིར། འདིའི་དོན་ལ། ཁ་ཅིག་སངས་རྒྱས་ཀྱི་ས་ན་
སེམས་བྱུང་གི་རྒྱུ་བ་འགག་པ་དེའི་དོན་ཡིན་ཟེར་བ་མི་འཐད་དེ། སངས་རྒྱས་ཀྱི་ས་ན་རྣམ་རྟོག་གི་རྒྱུ་བ་འགག་པ་ལུང་དེའི་དོན་ཡིན་པའི་ཕྱིར་ཏེ། ཚིག་གསལ་ལས། མདོ་ལས། དོན་དམ་པའི་བདེན་པ་གང་
ཞེ་ན༑ གང་ལ་སེམས་རྒྱུ་བ་ཡང་མེད་ན་ཡི་གེ་རྣམས་ལྟ་སྨོས་ཀྱང་ཅི་དགོས་ཞེས་གསུངས་སོ། །དེ་ལྟར་ན། རྣམ་པར་རྟོགས་པ་མེད་པ་ཡིན་ནོ། །ཞེས་དང། རང་འགྲེལ་ལས། སྐུ་གང་གི་དེ་ཁོ་ན་ཉིད་

[122B] ཞི་བའི་རང་བཞིན་དུ་འདོད་དེ་སེམས་དང། སེམས་ལས་བྱུང་བ་དང་བྲལ་བའི་ཕྱིར། ཞེས་པ་ནས། མངོན་པར་འདོད་པའི་དྲོན་གྲུབ་པའི་རྒྱུད་ཉིད་དོ། །ཞེས་
གསུངས་པའི་ཕྱིར། ཊྐ་ཆེན་ལས། འདིའི་དོན་འཆད་པའི་སྐབས་སུ། རྣམ་རྟོག་གི་སེམས་དང་སེམས་བྱུང་དང་བྲལ་བ་གསལ་བར་གསུངས་པའི། སངས་རྒྱས་ལ་ཡེ་ཤེས་མེད་པའི་ཁུང་སུ་འདྲེན་པས་ནི་
གཞུང་འདིའི་དོན་མ་རྟོགས་པའི་སྐུར་པ་འདེབས་པ་ཆེན་པོའོ། །ཞེས་གསུངས་པའི་ཕྱིར། ལུགས་འདི་དགེ་སློང་ཟླ་གྲགས་ཀྱི། །ཞེས་པ་ནས། ངེས་པར་མཛོད། ཞེས་པའི་སྐབས་སུ་དབུ་མའི་བསྟན་བཅོས་
མ་རྟོགས་པར་བསྟན་བཅོས་གཞན་ལས་སྟོང་ཉིད་ཅེས་བྱའི་ཆོས་འདི་ཕྱིན་ཅི་མ་ལོགས་པར་མི་བརྗོད་པ་དེ། ཁོ་བོ་ཅག་གིས་འདིར་ལུགས་གང་གི་བརྒལ་ལན་དང། བཅས་པར་བསྙད་པའི་ལུགས་འདི་ནས་འབྱུང་
བ་འདི་ཡང་སྟོང་པ་ཉིད་ཀྱི་ཆོས་ལྟར་བསྟན་བཅོས་གཞན་མེད་དོ། །ཞེས་མཁས་པ་རྣམས་ཀྱི་ངེས་པར་མཛད་དུ་གསོལ། དེའི་ཕྱིར། ཁ་ཅིག་མདོ་སྡེ་པས་རྣམ་ཀྱི་ལུགས་གང་ཞིག་དབུ་མ་པ་རྣམས་ཀྱིས་
ཀུན་རྫོབ་ཏུ་འདོད་དོ། །ཞེས་སྨྲས་པ་གང་ཡིན་དེ་ནི་དབུ་མའི་བསྟན་བཅོས་ཀྱི་དོན་གྱི་དེ་ཁོ་ན་ཉིད་མངོན་པར་མི་ཤེས་པ་ཁོ་ནས་སྨྲས་པ་ཡིན་ནོ། །ཞེས་ཤེས་པར་བྱའོ། །ཞེས་གསུངས་པའི་ཕྱིར། འདིའི་དོན་ལ་ཁ་ཅིག་
མདོ་སྡེ་པས་དོན་དམ་དུ་ཁས་ལེན་པའི། བུམ་པ་དབུ་མ་པས་ཀུན་རྫོབ་ཏུ་ཡང་མཁས་མི་ལེན་པ་དེའི་དོན་ཡིན་ནོ། །ཞེས་ན་མི་འཐད་དེ། བུམ་པ་དེ་མདོ་སྡེ་པས་དོན་དམ་པར་ཁས་ལེན་པའི་བུམ་པ་ཡིན་པའི་ཕྱིར། དེ་དེ་བུམ་པ་

[123A]༄༅། །པས་ཀུན་རྫོབ་ཏུ་ཁས་ལེན་པའི་ཕྱིར། ཁ་ཅིག་མདོ་སྡེ་པས་རང་གི་མཚན་ཉིད་ཀྱིས་གྲུབ་པ་དོན་དམ་དུ་ཁས་ལེན་པ་དེ། དབུ་མ་པས་རང་གི་མཚན་ཉིད་ཀྱིས་གྲུབ་པ་ཀུན་རྫོབ་ཏུ་ཡང་ཁས་མི་ལེན། ཞེས་པའི་
དོན་ཡིན། ཞེ་ན། མི་འཐད་དེ། མདོ་སྡེ་པས་གཞི་གྲུབ་ན། རང་གི་མཚན་ཉིད་ཀྱིས་གྲུབ་པའི་ཁྱབ་པ་ཁས་ལེན་པའི་ཕྱིར་ཏེ། དེས་འདུས་མ་བྱས་ཀྱི་ནམ་མཁའ་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ། འདུས་མ་བྱས་
ཀྱི་ནམ་མཁའ་འདུས་མ་བྱས་ཀྱི་ནམ་མཁའ་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར། རང་ལུགས་ལ། མདོ་སྡེ་པས། ཁས་ལེན་པའི་བདེན་གྲུབ་དེ། དབུ་མ་པས། ཀུན་རྫོབ་ཏུ་ཡང་
ཁས་མི་ལེན་པའི་ཕྱིར། མ་གྲུབ་ན། དེར་ཐལ། མདོ་སྡེ་པས། ཀུན་རྫོབ་དང། དོན་དམ་གང་ཡིན་ཀྱང། རང་གི་བཏགས་དོན་བཙལ་ནས་རྙེད་པར་འཇོག་ལ། དབུ་མ་པས་རང་གི་བཏགས་དོན་བཙལ་པའི་ཚེ་རྙེད་པའི་ཆོས། ཀུན་རྫོབ་ཏུ་ཡང་ཁས་མི་ལེན་པའི་
ཕྱིར༑ ཆེས་པའི་ལུང་དེའི་ལོན་ཡིན་ནོ། །དབུ་མ་ཐལ་རང་གཉིས་ལ་ལྟ་བ་ལ། མཐོ་དམན་གྱི་ཁྱད་པར་མེད་དོ། །ཞེ་ན། ཤེས་རབ་སྒྲོན་མེ་ལས། སྲོང་ཉིད་དངོས་ཀྱི་བསྟན་བྱའི་གཙོ་བོར་ཉས་ནས་བསྟན་པར་ཐལ། དེས་རང་རྒྱུད་པའི་འདོད་པ་ལྟར་གྱི་སྟོང་ཉིད་དངོས་
ཀྱི་བྱའི་གཙོ་བོར་བྱས་ནས་བསྟན་པ་གང་ཞིག་ཐལ་རང་གཉིས་ལ་ལྟ་བ་མཐོ་དམན་གྱི་ཁྱད་པར་མེད་པའི་ཕྱིར། འདོད་པ་གང་ཞིག་རང་འགྲེལ་ལས། ཇི་ལྟར་དབུ་མའི་བསྟན་བཅོས་མ་རྟོགས་པར། །ཞེས་པ་ནས། མཁས་
པ་རྣམས་ཀྱི་ངེས་པར་བྱའོ།། །།ཞེས་གསུངས་པའི་ཕྱིར། དགེ་བ་འདིའི་མཐུ་ལ་བརྟེན་ནས། མ་གྱུར་སེམས་ཅན་ཐམས་ཅད་ཀྱི་དོན་དུ། དོན་གྱི་སླད་དུ་མཚན་ནས་སྨོས་ཏེ། ཡོངས་རྫོགས་བསྟན་པའི་མངའ་བདག་བདག་ཅག་རྣམས་

[123B] །བློ་བཟང་ཡེ་ཤེས་དཔལ་བཟང་པོ་འདི་ཉིད་ཞབས་པད་བསྐལ་བརྒྱའི་བར་དུ་བརྟན་པར་འགྱུར་བའི་ཕྱིར། །བསླབ་གསུམ་རྣམ་དག་རྩ་བ་རབ་བརྟན་ཅིང། །
འཆད་རྩོད་རྩོམ་པའི་ཡལ་ག་རབ་ཏུ་རྒྱས། །དོན་གཉིས་འབྲས་བུའི་ཁུར་གྱིས་རབ་བརྗིད་པའི། །བློ་བཟང་ཡེ་ཤེས་ཞབས་ཟུང་འགྱུར་མེད་ཤོག།།    ༈   
རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་བཛོད་ལ་དབང་འབྱོར་ཤོཀ། །།
   ༈   



