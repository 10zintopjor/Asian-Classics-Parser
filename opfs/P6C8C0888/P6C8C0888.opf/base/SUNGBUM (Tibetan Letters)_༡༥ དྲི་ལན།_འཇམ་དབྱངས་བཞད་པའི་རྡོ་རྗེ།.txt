
[001A]༄༅། །ཀུན་མཁྱེན་ཆེན་པོ་འཇམ་དབྱངས་བཞད་པའི་གསུང་འབུམ་ཐོར་བུ་ལས་ཉམས་ལེན་གནད་ཀྱི་དྲིས་ལན་གྲུབ་པའི་མདོས་རྒྱན་ཞེས་བྱ་བ་བཞུགས་སོ།།

[001B] །ན་མོ་གུ་རུ་ཤྲཱི་བཛྲ་བཧཻ་ར་ཝཱ་ཡ། དྲན་པ་ཙམ་གྱིས་བདུད་བགེགས་ཚོགས་འཇོམས་རིམ་གཉིས་ཟབ་མོའི་འབྲས་བུ་གཡུར་དུ་ཟ། །བསྒྲུབས་པའི་མོད་ལ་མཆོག་ཐུན་དངོས་གྲུབ་ཀུན་
སྩོལ་བློ་གྲོས་མཐུ་སྟོབས་ཅིག་ཆར་རྒྱས། །སྲིད་པའི་དྲེགས་ལྡན་རྣམས་མགོར་དྲག་ཁྲོས་སྙེམས་པའི་སྐུ་གསུང་ང་རོ་མཐོང་ཙམ་གྱིས། །ཁྲོ་དབང་ཀུན་ཀྱང་བ་རྒྱལ་འགྱུར་དཔལ་ལྡན་འཇིགས་མཛད་རྡོ་རྗེས་
ཁྱོད་ལ་དགེ་ལེགས་སྩོལ། །མང་མང་ཐུབ་གསུང་བརྒྱད་ཁྲི་བཞི་སྟོང་ལས། །ཟབ་ཟབ་ཁྱད་འཕགས་བླ་མེད་རྒྱུད་ཀྱི་རྩེ། །འཇིགས་འཇིགས་ཁྲོས་ཉམས་རྫོགས་ལྡན་གང་དེའི་སྐོར། །ནན་ནན་གྲོགས་གྱིས་
བསྐུལ་ཕྱིར་མདོར་བསྡུས་འབྲི། །དེ་ཡང་ཁྱོད་ཀྱིས་འདིར་འདྲི་མི་འོས་པའང་མང་དུ་དྲིས་ཤིང། དོན་ལྡན་འགའ་ཞིག་ཀྱང་སྣང་བས་ལན་རྒྱས་པར་མི་སྤྲོ། དོན་དྲིལ་ཏེ་བྲིན། བདུད་རྩི་རིལ་བུ་སྒྲུབ་ལུགས་

[002A]༄༅། །ནི༑ ཤ་ལྔ་བདུད་རྩི་ལྔ་རྫས་སུ་ཚང་ཞིང་སྨན་རིགས་འགའ་དང་བཅས་རིལ་བུ་བྱས་པ་སྣོད་དུ་བཞག་ལ་སྔགས་པ་ནུས་ཅན་གྱིས་སྦྱངས་རྟོགས་སྤར་གསུམ་ནང་མཆོད་ལྟར་བྱས་ལ་ཡི་གེ་
གསུམ་རྟགས་བྱུང་གི་བར་འདྲེན་པ་ཞིག་སྟེ། རྒྱས་པར་རྟོག་གསུམ་སོགས་ནས་བཙལ། རླུང་དཀྱིལ་བ་དན་རླུང་མདོག་བུམ་པ་གསེར། ཤ་ལྔ་བདུད་རྩི་ལྔའི་ས་བོན་རང་མདོག་གམ་ཕྱོགས་མདོག། དེ་སྟེང་
མཚོན་བྱེད་ཀྱི་ཡི་གེ་རྣམས་ཀྱང་རང་མདོག་གམ་ཕྱོགས་མདོག་སྔོན་འགྲོའི་སྐབས་ཤར་དུ་ཚངས་པའི་གཡས་སུ་ཟླ་བ་དཀར་པོ་ནི་ཡིག་ནོར་ཏེ། དབང་པོའི་གཡས་སུ་ཡིན། འདིས་མཚོན་ཡིག་ནོར་ཤིན་ཏུ་
མང་པོ་འདི་ལ་བྱུང་འདུག། གཏོར་སྔགས་སྐབས་ཥེ་ཙ་ར་ཡ་ཞེས་བྲིས་པ་ཡང་ནོར། ནམ་མཁའི་སྐད་དོད་ཁ། དེ་ལ་རྣམ་དབྱེ་བདུན་པའི་དེ་བྱིན་ནས་ཁེ་ཞེས་པ་མཁའ་ལ་ཞེས་དང། ཙཱ་ར་ཡ་སྤྱོད་བ་སྟེ། མཁའ་

[002B] །ལུས་ངན་གཏར་ལ་གནས་པ་མོས་པས་ཀྱང་ཆོག་ཅིང་བུམ་སོགས་མ་བྲིས་པའང་ཡོད། ཕྱོགས་སྐྱོང་འདི་སྐབས་བཀུག་པ་བསྒྲུབ་པ་པོའི་མཐའ་བསྐོར་དུ་ཕྱོགས་མཚམས་བརྒྱད་དམ་སྒྲུབ་ཐབས་ནང་བཞིན་ཕྱོགས་བཅུར་ཡང་རུང་
དཀྱིལ་འཁོར་མགོ་ནས་གསལ་འདེབས་མི་དགོས་པས་ལྷག་མའི་ལན་མི་དགོས། བདག་བསྐྱེད་མཆོད་པ་འདིར་བརླབས་པ་དང། འོག་ཏུ་བརླབས་པ་གཉིས་ཡོད་ཅིང། འདིར་གཙོ་བོ་བདག་བསྐྱེད་ལ་འོག་ཏུ་འབུལ་རྒྱུ་ཡིན། ཚོགས་ཞིང་སོགས་
ལ་མཆོད་པ་འབྱོར་ན་དངོས་བཤམས་འབུལ་རུང་ཡང་ཕྱག་ལེན་ལ་ཏིང་ངེ་འཛིན་གྱིས་ཡིན་པས། ལྷ་མོ་རྣམས་མཆོད་རྫས་ཐོགས་པ་སྤྲོ་དགོས་པ་སྐབས་ཐོབ་ཕྱེ། རྡོ་རྗེའི་རྭ་གུར་གྱི་ཁ་དོག་སྔོན་པོའང་རུང། སྤྱིར་འབྱུང་བཞི་རྡོ་རྭ་དང་ཆོས་འབྱུང་
གི་ནང་དུ་བསྒོམས་པ་དང། འབྱུང་བཞི་ལས་སྣ་ཚོགས་རྡོ་རྗེ་བསྐྱེད་པ་དང། འབྱུང་བཞི་རི་རབ་དང་བཅས་བསྐྱེད་པ་དང་འབྱུང་བཞི་ཙམ་རྭ་གུར་གྱི་འོག་གཞིར་བསྐྱེད་པའི་ལུགས་དག་ལས་འདིར་ནི་ཕྱི་མ་ལྟར་ཆོ་གར་བྱུང་བས་ཉ་ཉུང་མ་
བསྲེ༑ བྱུང་ཚད་ལྷ་རེ་རེ་ལ་འགེབས་པའི་ཕྱག་སྲོལ་མེད་པས་གོང་འོག་ཀུན་ཏུ་ཐུགས་ལ་ཞོག། རྡོ་རྗེ་ལ་གནས་པའི་འཁོར་ལོ་ནི། རྡོ་རྗེའི་ཕྱོགས་གཅིག་གི་རྭའི་ཚབ་ལ་འཁོར་ལོ་གྱེན་འགྲེང་གི་རྩིབས་ཀྱི་ཐད་ལ་ཡུ་བ་སྤྲད་པ་ཡིན། ལྟེ་བར་
ཡུ་བ་སྤྲོད་པའི་ལུགས་མེད། ཁྲོ་བཅུའི་ཕྱག་དང་པོ་དག་ན་ཕྱག་མཚན་མི་འཛིན་པའི་རྒྱུ་མཚན་མི་འཐད་བ་བསྒྲུབས་པར་བསྐྱེད་མ་ཐག་པ་ནས་བགེགས་ཀྱི་རྐང་ལག་ནས་མི་འཛིན་པ་མི་འཐད་སྙམ་ཟེར་བ་ནི་ལོག་རྟོག་གཡག་ཞར་གྱི་དཔེ་སྟེ་

[003A]༄༅། །ཤན་པས་ལུག་གསོད་ཕྱིར་དུ་གྲི་བརྡར་ཡང་གྲི་བརྡར་ཙམ་ནས་རྒྱུན་དུ་གསོད་ག་ལ་དགོས། ཧེ་ཧེ་ཕྱིན་ཆད་འབྲེལ་མེད་འདི་འདྲའི་རིགས་གཏན་ནས་ཁྱེར་མ་འོང། དེ་ཡང་ཕྱག་དང་པོ་ན་ཕྱག་མཚན་མི་འཛིན་པ་ཀུན་གྱི་དགོས་པ་
དེ་ལྟར་མི་སྨྲ་སྟེ། རྣམ་སྣང་སོགས་ཀྱིས་ཀྱང་དེའི་ཕྱིར། དེས་ན་འདིར་ཁྲོ་བཅུ་ལ་རྒྱུ་མཚན་བཤད་པ་ཙམ་ཡིན་ལ། གཞན་དུ་ཁྲོ་བཅུས་ཕྱག་མཚན་དང་བཅས་ནས་བགེགས་བཟུང་ནས་ཚར་གཅོད་པ་ཡང་ཡོད་པས་སོ། །མི་བསྐྱོད་པའི་ཅོད་པན་ནི་
དབུ་རྒྱན་ཏེ་རིགས་བདག་གི་ཚུལ་ཏེ་ལྷའི་མདོག་སོགས་འོག་གི་རིགས་བདག་དང་མཚུངས། རང་གཙོ་བོར་གསལ་བ་དེའི་ཡེ་ཤེས་བཅུས་རྒྱུ་བྱས་ཏེ་ངོ་བོ་ཡེ་ཤེས་དེ་དག་རྣམ་པ་རྩིབས་བཅུར་ཤར་བ་དེ་ཉིད་ཡེ་ཤེས་བཅུ་ལས་བྱུང་བའི་གོ་དོན་དམིགས་
བསལ་ལགས། རིན་ཆེན་བདུན་བརྩེགས་ཀྱི་འོག་མ་དྲུག་ཕྱི་ནང་གཉིས་བསྒྲིག་ཡིན་ཀྱང་གསེར་གཅིག་ལས་མེད། དེའི་ཀ་པ་སོགས་ཀྱི་གློ་གཡས་གཡོན་པར་ལ་ཆ་ཕྲན་ནམ་ཆ་ཕྲན་ཕྱེད་རེ། ཕྱི་ནང་བསྒྲིག་པར་ལ་རན་ཆན་ཆ་ཕྲན་ཕྱེད་གཉིས་
དང། ཆ་ཕྲན་གཅིག་ལ་རིམ་བཞིན་ཆ་ཕྲན་གཅིག་དང་ཆ་ཕྲན་ཕྱེད་རེ། བདུན་བརྩེགས་གསེར་སྐེད་བཞིག་སྡོམས་པའི་དཔངས་ཆ་ཕྲན་གཉིས། ཟུར་ལྕམ་མི་ཐེ་པའི་ལྕམ་ཉེར་བརྒྱད། གདུང་འཁོར་མི་དགོས་པར་འབུབས་ལུགས་བྲིས་པ་དེའོ་
སྤྱིར་འབུབས་ལུགས་གདུང་འཁོར་ཡོད་མེད་གཉིས་དང། ཡོད་པ་ལའང་གསང་འདུས་དང་ཆ་འདྲ་བ། ར་ལུགས། རྟོག་བདུན། ཞེ་དགུ་མ། རོ་ལངས་བརྒྱད་བསྐོར། དཔའ་ཅིག་སོགས་དང། འདིའི་དཀྱིལ་ཆོག་གི་ཐིག་ལྟར་མཁས་པ་མང་དག་

[003B] དེ་དག་ལའང་ཁྱད་པར་མཐའ་ཡས་སོ། །གདུང་འཁོར་མེད་པ་ལའང་ཀ་བ་འཛུག་པའི་ཁྱད་པར་གཉིས་ཡང་ཡོད་ཀྱང་ལུགས་གང་བྱས་ཀྱང་མི་འགལ། གོས་ཕུར་མའི་འདབ་མ་ལྟ་བུའི་བཟང་བསྒྲིག་གམ། ཟླུམ་པོའི་འཕྲེང་བསྒྲིག་
གང་རུང། དྲ་ཕྱེད་སྣེའི་དྲིལ་བུ་གཡེར་ཁ་ལ་མཁར་པའི་དབྱུག་པ་མན་ཆད་ཀྱིས་ཆོག་གི་རྡོ་རྗེ་མེད། ཁྱེད་ཀྱི་དཔེ་འདི་ཤིན་ཏུ་མདག་འདུག་གོ་བྱང་ངོས་མིན། ཕྱི་ངོས་ཞེས་པ་ཕྱི་རོལ་གྱི་ངོས་ཞེས་པའི་དོན་ནོ། །བྱ་འདབ་དང་རྒྱལ་མཚན་སྐོར་གཞུང་ན་གསལ་
མི་མང་གི་བྱེད་པ་ལ་མཐའ་སུས་ཁེགས། འོན་ཀྱང་བྱ་འདབ་དང་ཤར་བུ་འདིའི་ཡི་གེ་མ་དགག་མ་འདི་འདྲ་མཐོས། དངོས་གྲུབ་རྒྱ་མཚོ་སོགས་དང་འགལ། གཞན་ཚེ་དཔེ་འདི་ནང་ལྟར་རོ། །ཐེམ་སྐས་ཡོད་མེད་གཉིས་བྱེད་ན་སྒོམ་ཚེ་རྭ་དང་ཕན་ཚུན་
མི་བསྒྲིབས་པ་དང། རྭ་བར་དུ་ཆུད་པ་བསྒོམ་པས། རིམ་བཞིན་རྭ་རྒྱ་དང་མཉམ་པ་དང། དབུས་རྭ་ཕྱོགས་རྭའི་བར་རྒྱ་དང་མཉམ་པའོ། །བློས་བསླངས་སོགས་ལ་མ་བྱས་ཀྱང་ཤིན་ཏུ་ཆོག་སྟེ། རྟ་བབ་གདུང་ཀ་བདག་གི་བར་ཚད་ལས་ལྷག་པ་སྟེ་གོ་སླ་
སྒོ་ལོགས་གདུང་སྟེང་མདའ་ཡབ་མེད་ཅེས་མཁས་པ་མཐའ་དག་གིས་གསུངས་སོ། །རྒྱལ་སྲིད་ཁ་ནང་ལྟ། ཀླུའི་རྒྱན་སོགས་འདོད་འཇོ་ལྟར། ཤར་རི་རིན་པོ་ཆེའི་རི་དང། འདིའི་གྲུབ་ཆེན་བརྒྱད་ནི་གྲུབ་ཆས་ཐོད་ལྔའི་རྒྱན་རྣལ་འབྱོར་རོལ་པའི་དགའ་
སྟོན་ལྟར་རོ། །པད་མཆོད་སྒོའི་སྟེང་ལོགས་དག་ཏུ་པད་རིས་བྲིས་པ་དེའོ། །སྤྱིར་ས་དང་པོར་བ་དགའ་ཞེས་འཕགས་པའི་ས་ནས་བརྩི་བ་ཞིག་ཡོད་ཀྱང། ས་བཅུ་གཅིག་བྱེད་ཚེ། དང་པོ་མོས་སྤྱོད་གཉིས་པར་བ་དགའ། ནས། བཅུ་གཅིག་པ་ཆོས་
[004A]༄༅། །ཀྱི་སྤྲིན། ཞེས་གསུངས། རང་རིགས་ཀྱི་མི་མོ་ནི་ལྷ་དེ་དང་དེའི་རིགས་ཀྱི་མིའི་མོ་སྟེ། མིའི་བུད་མེད་ཅེས་པའི་དོན་ཏེ་དེའང་རྣམ་སྣང་རིགས་ཀྱི་བཙོ་བླག་མཁན་ནས། མི་བསྐྱོད་པའི་རིགས་ཀྱི་སྨོངས་ན་ཏེ། གདོལ་བའམ་
རིགས་ངན་གྱི་བུ་མོ་གཅིག་སྙིང་ཁ་ནས་ཕྱུང། བསང་སྦྱངས་རོ་ལངས་མར་བསྐྱེད་པའི་དོན་ཡིན་གྱི། དཔེ་འདིར་རང་རིགས་ཀྱི་རིག་མ་ཕྱུང་ཞེས་བྲིས་བ་ནི་མ་དག་པ་བླ་ན་མེད་པའོ། །སྙོམས་པར་ཞུགས་པ་རྡོ་རྗེས་པདྨར་བསྲུབས་པ་ལ་བྱེད། ཁ་སྦྱར་
ཙམ་མིན། གཞན་ཡང་ཐོག་མར་འོ་བྱེད་པ་དང། འཁྱུད་པ་སོགས་ཀྱི་རྗེས་ཆགས་བྱས། དེ་ནས་འདུ་ཤེས་གསུམ་ལྡན་གྱིས་སྙོམས་པར་ཞུགས། བསྐྱེད་རིམ་ལམས་བརྟན་གྱི་དགའ་བཞི་ངོས་གནས་མི་འོང་ཡང། དམིགས་པས་ཡས་ཆས་ཀྱི་
དགའ་བཞི་དྲངས། བདེ་སྟོང་སྦྱར། རྩ་གསལ་འདེབས་མི་དགོས། ཡེ་ཤེས་སེམས་དྤའང་གསལ་འདེབས་མི་དགོས། སྐུའི་དབྱིབས་བརྒྱུད་པས་ཆོག། ལུས་ཀྱི་འཁྱུད་རྒྱ་ཙམ་མམ་མ་བྱས་ཀྱང་ཆོག། འདི་སྐོར་གྱི་སྙན་བ་རྒྱུད་ཡི་གེར་འབྲི་
སྲོལ་མེད་པས་མི་འབྲི་ཞིང། རང་རེ་ལ་སྐབས་སུའང་མ་བབ། པད་སྤུག་ཏུ་རྡོ་རྗེ་འཛུད་པ་མིན། པད་འདབ་སྦུབས་ཅན་བྱས་པའི་ནང་དུ་རྡོ་རྗེ་བཙུག། རྡོར་བད་ཀྱི་སྤུ་གུ་གཉིས་ཁ་སྦྱོར་བ་ཡིན་རྗེས་ཆགས་དགའ་བའི་བཙལ་ལུགས་སོང་ཟིན་
ཐོད་བཞིའི་སྦྱོར་ལུགས་དཔེ་ནང་ལྟར། བདུད་བཞིའི་ངོས་འཛིན་ལ་མདོ་སྔགས་མང་ཡང། དམིགས་ཚུལ་སེམས་ཅན་གྱི་ཉེར་ལེན་གྱི་ཕུང་པོ་ཕྲ་མོ་ཚུན་ཆད་སྦྱངས་པར་མོས་ནས་ཕུང་བདུད་བཅོམ། ཉོན་མོངས་སྦྱངས་ནས་ཉོན་བདུད། ཀུན་ཉོན་

[004B] རྣམ་རྟོག་ཕྲ་མོའི་དབྱིངས་ཚུན་ཆད་བཅོམ་པས་ལྷ་བདུད་བཅོམ་པར་སེམས་པ་ལགས། ཐོ་བའི་ལྟེ་བར་ས་བོན། ཡེ་ཤེས་སེམས་དཔའ་དང་ཐུགས་རྡོར་ཕན་ཚུན་མི་བསྒྲིབས་སོགས་རུང། དབང་ལྷ་བདག་
ལ་བསྡུ་བ་ཆེ་གའི་ཚིག་ལ་ཡོད། འདོད་ཡོན་མཆོད་ཚུལ་དངོས་གྲུབ་རྒྱ་མཚོ་དང་མཐའ་དཔྱོད་དུ་གསལ་ཏེ། དྲི་སྣ་དང་དྲི་རྡོ་རྗེ་མ་མཐོང་བས་ཡིད་ཚིམ། རེག་བྱ་རྡོ་རྗེ་མ་མཐོང་བ་དང་སྤྱིའི་རེག་བྱ་དང་ཁྱད་པར་གྱི་རེག་བྱས་ཡིད་ཚིམ། སྤྱིར་ཆོས་སྐྱོང་གི་བསྙེན་
པ་དང་བསྐང་གསོ་ལྟ་བུའི་ཚེ་རྡོ་རྭའི་ནང་དུ་མ་ཟད་གཞལ་ཡས་ཁང་གི་ནང་གཙོ་བོའི་མདུན་དུ་འགོད་དགོས་ཀྱང་འདིར་ནི་དེ་འདྲ་མི་དགོས། དུར་ཁྲོད་དམ་རྡོ་རྭའི་ནང་གང་རིགས་སུ་གསལ་བ་ལ་ཕུལ་བས་ཀྱང་རུང་ཞེས་རྗེ་རྒྱུད་ཆེན་རིན་པོ་ཆེས་གསུངས་འདི་སྐོར་
ལ་གནད་མང་པོ་ཡོད། སྤྱིར་དུར་ཁྲོད་ཆེན་པོ་བརྒྱད་ཀྱི་ཕྱོགས་སྐྱོང་ཞིང་སྐྱོང་རྣམས་བཀུག་སྟེ་འབུལ་བ་དང། བསྒོམས་པའི་དུར་ཁྲོད་བརྒྱད་ཀྱི་དེ་དག་ལ་འབུལ་བ་གཉིས་ཀ་འདི་ལ་རུང། གསང་འདུས་སོགས་ལ་སྔ་མའོ། །སེམས་ཅན་ཐམས་ཅད་
བཀུག་ལ་དཀྱིལ་འཁོར་འདི་ལྟ་བུ་ལ་དུར་ཁྲོད་དུ་བཀོད་དེ་ལྟར་བསམ་ལ་འབུལ། གཞི་བདག་སོགས་ལའང་འདྲ། ལྷར་དམིགས་དགོས་པ་ནི་ཐ་མལ་སྣང་ཞེན་སྦྱང་བྱ་ཡིན་པས་སོ། །མདོར་ན་དེ་དག་སྔར་ནས་ལྷར་གསལ་བཞིན་པ་ཡིན་ནའང་
འདིར་ཡང་གསལ་བཏབ་ནས་འབུལ་བའོ། །བསྙེན་པའི་སྐབས་སུ་ཏིང་ངེ་འཛིན་སེམས་དཔའ་ལས་འོད་ཟེར་འཕྲོས། རིམ་གྱིས་བརྒྱུད་དེ་རྩ་ཞལ་གྱི་ཤངས་སྤུག་ནས་ཐོན་པས་འཇམ་དབྱངས་ཞི་ཁྲོ་སངས་རྒྱས་བྱང་སེམས་རྣམས་ཀྱི་རྣམ་པས་

[005A]༄༅། །ནམ་མཁའ་ཁྱབ། སེམས་ཅན་ཐམས་ཅད་ལ་དབང་བསྐུར་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཕར་སྤྲོས་ཀྱི་ལྷ་རྣམས་ཀྱང་རིམ་གྱིས་བསྡུས། ཏིང་ངེ་འཛིན་སེམས་དཔར་ཐིམ་པར་སྐབས་སུ་བསམ་
ཞིང་སྣོད་བཅུད་ཐམས་ཅད་རྡོ་རྗེ་འཇིགས་བྱེད་དུ་བསྒོམས་པ་དེ་དག་གིས་འདོན་པར་སེམས་པ་ལགས། དབང་བཞིའི་དྲི་བ་སྐབས་གང་ཡིན་མ་ཤེས་པས་སྨྲ་རྔོ་མ་ཐོགས། བྱིང་རྒོད་ཕྲ་རགས་ངོས་འཛིན་ནི་ཁོ་བོས་ལམ་རིམ་གྱི་ཟིན་བྲིས་ན་ཤིན་
ཏུ་གསལ་བས་དེར་ལྟོས། ང་རྒྱལ་དང་རྣམ་པ་ལ་མུ་བཞི་བྱེད་ཚུལ་སྔགས་རིམ་དང་སྒྲུབ་ཐབས་བདེ་ཆེན་གསལ་བ་ན་ཡོད། འོན་ཀྱང་ཅུང་ཟད་བརྗོད་ན། རང་རྡོ་རྗེ་འཇིགས་བྱེད་ཀྱི་སྐུ་ཡོངས་རྫོགས་ཀྱི་རྣམ་པར་ཤར་རུང་རང་ཉིད་སྤང་བྱ་མཐའ་
དག་སྤངས་ཤིང་ཐོབ་བྱ་མཐའ་དག་རྫོགས་པའི་རྡོ་རྗེ་འཇིགས་བྱེད་དོ་སྙམ་པའི་ང་རྒྱལ་མེད་པ་ལ་རྣམ་པ་ཤར་ཡང་ང་རྒྱལ་མེད་པའི་མུ་སྟེ་མུ་གཅིག། ཡང་དེ་ལས་ཟློག་ནས་རང་ལ་འཇིགས་བྱེད་ཀྱི་ང་རྒྱལ་གྱིས་ང་རྒྱལ་འཆར་ཡང་རྣམ་པ་བཟོ་
དབྱིབས་མ་ཤར་བ་ལ་ནི་ང་རྒྱལ་ཤར་ཡང་རྣམ་པ་མ་ཤར་བའི་མུ་སྟེ་མུ་གཉིས། ཡང་རང་ལ་རྡོ་རྗེ་འཇིགས་བྱེད་ཀྱི་ང་རྒྱལ་དང་དེའི་རྣམ་པ་གཉིས་ཀ་མི་འཆར་བ་ལ་ང་རྒྱལ་དང་རྣམ་པ་གཉིས་ཀ་མེད་པའི་མུ་སྟེ་མུ་གསུམ། ཡང་རང་ལ་རྡོ་རྗེ་
འཇིགས་བྱེད་ཀྱི་ང་རྒྱལ་དང་བཟོ་དབྱིབས་གཉིས་འཆར་བ་ལ། ང་རྒྱལ་དང་རྣམ་པ་གཉིས་ཀ་འཆར་བའི་མུ་སྟེ་མུ་བཞིའོ། །བསྐྱེད་རིམ་གྱི་ལྷ་གསལ་བར་མི་འཆར་ན་ཡེ་ཤེས་ཅུང་ཟད་དབབ་ཅེས་པ་ཡི་གེ་མ་དག་པ་ཡིན་པས་ཡེ་ཤེས་བབས་

[005B] གསང་འདུས་ཡེ་ཤེས་ཞབས་ལུགས་ལ་ལས་དང་པོ་པ། ཡེ་ཤེས་ཅུང་ཟད་བབས་པ། ཡེ་ཤེས་ལ་ཅུང་ཟད་དབང་བ་ཡེ་ཤེས་ལ་དབང་ཡང་དག་པ་ཐོབ་པའི་གནས་སྐབས་བཞི་འབྱུང་ཞིང། འོན་དེ་དག་གི་དོན་གང་ཡིན་སྙམ་ན་
གཞུང་ན་གསལ་ཞིང། ལས་དང་པོ་བ་དང་ཡེ་ཤེས་ཅུང་ཟད་བབས་པ་གཉིས་བསྐྱེད་རིམ་གྱི་སྐབས་དོན་དང། ཡེ་ཤེས་ཅུང་ཟད་དབང་བ་ལ་བསྐྱེད་རྫོགས་གཉིས་ཀ་ཡོད་ཅིང། ཡེ་ཤེས་ཅུང་ཟད་བབས་པ་སོགས་ཟེར་བའི་རྒྱུ་མཚན་ནི་བསྐྱེད་རིམ་ལ་
བརྟན་པ་ཐོབ་པ་ཡན་ཆད་ནས། དཔེར་ན་སློབ་དཔོན་རིམ་གཉིས་ལ་མདའ་འབྱོར་པས་སློབ་མ་རྩ་བཟང་བའི་རིགས་སོགས་ལ་ཡེ་ཤེས་པ་འབབ་པའི་ཆོ་ག་བྱས་པ་དེ་ལ་ཡེ་ཤེས་པ་དེ་བབས་ནས། དེའི་རིང་ལ་གང་ཟག་རང་ཉིད་ཡིན་པར་མི་དྲན་པར་
སྣང་ངོར་ལྷ་ཡེ་ཤེས་པ་དེའི་རྣམ་པར་སྣང་ཞིང་ལྷ་དེའོ་སྙམ་པའི་ང་རྒྱལ་དང་དུས་གསུམ་མཁྱེན་པ་སོགས་འབྱུང་བ་བཞིན་དུ། བསྐྱེད་རིམ་ལ་བརྟན་པ་ཐོབ་པའི་གང་ཟག་ལ་རང་བཞིན་དེའི་རིང་ལ་རང་ཉིད་ལྷ་དེ་ཡིན་སྙམ་པའི་ང་རྒྱལ་དང་གསལ་སྣང་
བྱུང་བས་ན་ཡེ་ཤེས་བབས་པ་སོགས་ཀྱི་ཐ་སྙད་བྱས་བ་ཡིན་རྒྱུ་མཚན་དེས་ན་རྣལ་འབྱོར་པ་དེ་ལ། ས་ཆོག་ལྟ་བུའི་སྐབས་སུ། ད་ནི་དཔལ་ལྡན་རྡོ་རྗེ་འཛིན། །ཞེས་བརྗོད་པ་དང་ཁྱུར་གྱིས་ལྷ་དེར་གྱུར་པ་བཞིན་དུ་ཡང་དེ་བློ་གོམས་དྲག་པས་སོ།།
དཔེར་ན་གང་ཟག་གཅིག་དགེ་སློང་བྱས་པ་དེས་དགེ་སློང་གི་འདུ་ཤེས་གོམས་ཚེ་བརྗོད་མ་ཐག་ཏུ་དགེ་སློང་དུ་ཁྱུར་ཁྱུར་འགྲོ་བ་བཞིན་ནོ། །ཞི་ཁྲོ་སྦྲག་སྒྲུབ་ལ་ཉི་གདན་ཟླ་གདན་དུ་བསྒྱུར་བ་དང། ཞེས་པ་ནས། བཟླ་ཞེས་པ་ཡན་ཆད་ཀྱིས་ཞི་ཁྲོ་སྤྲག་

[006A]༄༅། །སྒྲུབ་མི་འདྲ་བ་གཉིས་བསྟན། འདིར་མན་ངག་ནི་ཞེས་སོགས་ཀྱི་སྲེ་ལུགས་ཀྱི་ཞི་ཁྲོ་སྦྲག་སྒྲུབ་ཐུན་མོང་མ་ཡིན་པ་བསྟན་པས། ཁྱེད་ཀྱིས་འདི་གསུམ་གཅིག་བྱས་ནས་དྲིས་འདུག་པས་སོ་སོར་ཕྱེ་ཞིག། སྲེག་ལུགས་ལ་ཉི་གདན་
སྟེང་དུ་འཁོར་ལོ་བསྐོར་བས་སོ། །ཏིང་ངེ་འཛིན་སེམས་དཔའ་ལས་འོད་འཕྲོས། ཟུག་གཟེར་དང་ལུས་འོད་དུ་བསྒྱུར། ཚུར་འདུས། ཏིང་ངེ་འཛིན་སེམས་དཔའ་ལ་བསྟིམ། རོ་མེད་དུ་དམིགས་པ་ནི་བསྡུས་གཞིག་གོ་།འདི་ལ་རྫོགས་རིམ་ལྟར་
རྩ་གསལ་འདེབས་མི་དགོས། རླུང་རོ་བསལ། སྟེང་རླུང་སྣ་ལས་མར་དྲངས་ལ་མནན། འོག་སྒོ་བཙུམ་ཙམ་བྱས་ལ་འོག་རླུང་དྲངས་ཏེ་ལྟེ་བར་ཁ་སྦྱར་ཅི་ནུས་འཛིན། མི་ཐུབ་ན་ཁ་ནས་མ་ཤོར་བར་སྣ་ནས་དལ་བུས་འབུད་པའོ། །སྙིང་ཀའི་ཧཱུཾ་ལས་
ཧཱུཾ་སྤྲོས། ཡར་དྲངས། སྤྱི་བོར་བསྟིམ་ཀྱང་ཆོག། རྒྱ་ཕིབ་དང་ཁང་ཆུང་ཁ་དོག་མཐུན། འཇིག་རྟེན་པའི་བཟླས་པ་ཞེས་པ་ཆོས་རྒྱལ་སོགས་ཀྱི་བཟླས་པའོ། །གསང་འདུས་སོགས་བླ་མེད་གཅིག་གི་དབང་ཐོབ་ན་འཇིགས་བྱེད་ཉན་རུང་ཙམ་ལགས། དེ་
ལྟར་རྣམ་མང་དྲིས་ཚིག་པདྨོ་རྣམས། །རྣམ་དཔྱོད་བཅུ་གཉིས་བདག་པོས་ལེགས་ཕྱེ་བར། །ཟབ་དོན་སྦྲང་རྩིའི་དོག་པ་རབ་རྒྱས་པས་།རིག་འཛིན་བཧྲ་མ་ར་ཡི་དགའ་སྟོན་ཤོག་སྙན་བརྒྱུད་ཡིད་ཆེས་ཚད་མ་བཞི་ལྡན་ཆོས། །དམར་ཁྲིད་སངས་རྒྱས་
ལག་གཏོད་མཁའ་འགྲོ་མའི། །ཞལ་རླངས་ཅན་གྱི་ཨ་མྲྀ་ཏས་སྙིང་ཁ། །བཀང་ནས་སྐྱེ་རྒ་འཆི་བའི་འབྲང་སྒྲོལ་ཤོག་འཇམ་དབྱངས་ཞི་ཁྲོ་བསྙེན་པའི་དཔུང་པ་སྦོམ། །དཔྱངས་ཅན་ལྷ་མོ་བཞད་པའི་འཆད་རྩོད་རྩོམ། །ཐུབ་བསྟན་སྲོག་ཏུ་སྟེར་བའི་རྡོ་རྗེ་

[006B] ༑བཀའ་སྲུང་མཐུ་ཡིས་འགྲོ་ཕན་བཞད་འགྲུབ་ཤོག། ཅེས་དྲིས་ལན་གྲུབ་པའི་མཛེས་རྒྱན་ཅེས་པ་འྡིའང་ཐོས་ལྡན་གྱི་རྣལ་འབྱོར་པ་འཇམ་དབྱངས་བཞད་པའི་རྡོ་རྗེ་གཞན་ཕན་དྲག་པོས་ཕྱོགས་ལས་རྣམ་པར་རྒྱལ་བའི་སྡེས་བྲིས་པ་ལུས་ཅན་མཐའ་དག་ཟབ་ཆོས་འདི་ཉིད་ཀྱིས་གྲེལ་བར་གྱུར་ཅིག། །﻿
[001A]༄༅། །ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་དངོས་གྲུབ་གཏེར་མཛོད་ཅེས་བྱ་བ་བཞུགས་སོ། །

[001B]༄༅། །ན་མོ་གུ་རུ་ཝཱི་ར་ཌཱ་ཀི་ནླི་བྷྱེ་ལྷུན་གྲུབ་བདེ་ཆེན་རོལ་བ་ལས་བྱུང་བའི། །རྒྱལ་བ་རྒྱ་མཚོའི་སྤྱི་གཟུགས་སྤྱན་རས་གཟིགས། །ཡབ་ཡུམ་དཔའ་བོ་མཁའ་འགྲོ་འཁོར་བཅས་ལ། །འདུད་དོ་མཆོག་ཐུན་དངོས་གྲུབ་
མ་ལུས་སྩོལ། །མཁྱེན་བརྩེ་ནུས་པའི་སྒྱུ་འཕྲུལ་རིགས་གསུམ་ལྷ། །གཅིག་འདུས་བསྟན་པ་ཡོངས་ཀྱི་སྤྱི་དཔལ་དུ། །བདེ་གཤེགས་ཐུབ་དབང་རང་འདྲའི་སྐུར་བསྟན་པ། །བློ་བཟང་གྲགས་པའི་མགོན་ལ་གུས་ཕྱག་འཚལ། །
དཀྱིལ་འཁོར་ཡོངས་ཀྱི་མངའ་བདག་རྡོ་རྗེ་འཆང། །ངག་ལ་དབང་ཕྱུག་མཁས་དང་གྲུབ་པའི་གཙོ། །དཀོན་མཆོག་རིན་ཆེན་གསུམ་ལྡན་སློབ་དཔོན་ཆེར། །མི་ཕྱེད་དང་བའི་ཡིད་ཀྱིས་རྟག་ཏུ་འདུད། །གདོད་ནས་རྣམ་དག་སེམས་
ཀྱི་དེ་བཞིན་ཉིད། །འཁྲུལ་རྟོག་དྲི་མས་དབེན་པའི་ཆོས་ཀྱི་སྐུ། །ཟག་མེད་ཡོན་ཏན་ཀུན་གྱི་རྒྱན་བཀྲ་བའི། །གྲུབ་བརྙེས་མི་ཏྲའི་ཐུགས་ཀྱི་ཉིང་ཁུའི་ཆོས། །ལྷན་ཅིག་སྐྱེས་ཁམས་ནམ་མཁའ་ཡངས་པའི་ཀློང།།

[002A] །སྨན་མཛད་ཐབས་ཀྱི་རོལ་པ་འཇའ་ཚོན་བཞིན། །ཅིར་ཡང་བཀྲ་བའི་འཕགས་མཆོག་ཐུགས་རྗེ་ཅན། །བགྲང་ཡས་དཔའ་བོ་མཁའ་འགྲོའི་དབང་ཕྱུག་གང། །ཚུལ་འཆལ་དང་བྲལ་
སེམས་ཀྱི་ཀ་ཤིའི་ངོས། །གསང་གསུམ་ཡན་ལག་རིམ་རྫོགས་ཚོན་བརྒྱའི་རིས། །ཏིང་འཛིན་པིར་གྱིས་བཀོད་པའི་དེ་མ་ཐག་མཆོག་ཐུན་གྲུབ་པའི་བདེ་དགའ་ཅི་ཡང་སྤེལ། །དེ་ཕྱིར་ཕྱོགས་བཅུའི་རྒྱལ་བ་རྒྱ་མཚོ་རྣམས། །གཅིག་
ཏུ་བསྙེན་ཐབས་མཁས་གྲུབ་བཞེད་པའི་སྲོལ། །བརྒྱུད་ལྡན་དམ་པའི་དྲིན་ལས་རིམ་འོངས་པ། །དངོས་གྲུབ་ཀུན་གྱི་གཏེར་མཛོད་འདི་ན་སྤེལ། ། འདིར་རབ་འབྱམས་རྒྱལ་བ་ཀུན་གྱི་སྙིང་རྗེའི་རང་གཟུགས་འཕགས་མཆོག་སྤྱན་རས་གཟིགས་
དབང་ཕྱུག་རྒྱལ་བ་རྒྱ་མཚོ་ལ་གངས་ཅན་གྱི་ལྗོངས་འདིར་བརྒྱུད་པ་མི་འདྲ་བ་ལས་བྱུང་བ་འགའ་ཞིག་འདུག་པ་ལས་འཁྲུལ་བ་མེད་པའི་ལུགས་སྲོལ་གྲུབ་པའི་འཁོར་ལོས་སྒྱུར་བ་ཆེན་པོ་རྗེ་བཙུན་ཤྲཱི་ཛ་ག་ཏ་མི་ཏྲ་ཨཱ་ནནྲའི་ཐུགས་དམ་དཀྱིལ་འཁོར་བརྒྱ་རྩའི་གཙོ་

[002B] རྟེན་གྱི་གང་ཟག་དད་པ་དང། ངེས་པ་བྱུང་དང། སྙིང་རྗེ་དང་བྱང་ཆུབ་ཀྱི་སེམས་ལ་སོགས་པ་ལམ་ཐུན་མོང་བས་རྒྱུད་སྦྱངས་ཤིང་འདིའོ་དབང་བསྐུར་བ་ལེགས་པར་ཐོབ་པ། དབང་དུས་སུ་ལས་བླངས་པའི་དམ་ཚིག་དང་སྡོམ་པ་ཚུལ་བཞིན་སྲུང་
བ་ལ་བརྩོན་པའི་རྣལ་འབྱོར་པས་ཡིང་མཐུན་གྱི་གནས་སུ་ཡི་དམ་འདིའི་སྐུ་ལ་སོགས་པ་དཀོན་མཆོག་གི་རྟེན་བཀྲམ་པའི་མདུན་དུ་མཆོད་པ་གཙང་ཞིང་ཡིད་དུ་འོང་བ་ལེགས་པར་བཤམས་ཤིང། སྔོན་འགྲོ་དང་འདས་མ་འདས་ལ་འབུལ་རྒྱུའི་གཏོར་མའང་བཤམས། རང་གི་མདུན་དུ་ནང་མཆོད་རྡོར་དྲིལ་ཌ་མ་རུ་
སོགས་ཡོ་བྱད་རྣམས་འདུ་བྱས། སྟན་བདེ་བ་ལ་འདུག་ནས་རང་རྒྱུད་ལ་བརྟགས་ཏེ་ལུང་མ་བསྟན་དང་ཉོན་མོངས་ཅན་གྱི་ཀུན་སློང་ངན་པ་གང་ཡིན་པ་དོར་ཏེ་སྙིང་རྗེ་དང་བྱང་ཆུབ་ཀྱི་སེམས་ལེགས་པར་གསལ་བཏབ་པའི་ངང་ནས་ཡིད་མ་ཡེངས་པར་བསྒོམ་པར་བྱ་བའི་ཚུལ་ནི།  རང་ཉིད་སྐད་ཅིག་གིས་
འཕགས་པ་ཐུགས་རྗེ་ཆེན་པོ་སྐུ་མདོག་དཀར་ལ་དམར་བའི་མདངས་ཆགས་པ་ཞལ་གཅིག་ཕྱག་གཉིས་ཀྱིས་མུ་ཏིག་གི་ཕྲེང་བ་དང་ཨུད་པ་ལ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར་ པར་བསམ། རྡོར་དྲིལ་བྱིན་གྱིས་བརླབ་པ་ནི།  རྡོ་རྗེ་ནི་
ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །ཨོཾ་སརྦ་ཏ་ཐཱ་ག་ཏ་སི་ད་དཧི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱཧཱ། ཞེས་བརྗོད་ཅིང་རྡོ་རྗེ་གཡས་པའི་མཐེ་བོང་
དང་མིང་མེད་ཀྱིས་བཟུང།  ཨོཾ་བཛྲ་གྷཎྜ་ཧཱུཾ།  ཞེས་བརྗོད་ཅིང་དྲིལ་བུ་གཡོན་པའི་མཐེ་བོང་དང་མིང་མེད་ཀྱིས་བཟུང་ནས་དེ་གཡོན་པའི་དཀུར་བཞག་ལ།  རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ།  །སྙམ་དུ་བསམས་ནས།  ཧཱུཾ་ ཡིག་བརྗོད་པ་སྔོན་དུ་འགྲོ་

[003A]༄༅།  །བས།  སེམས་ཅན་རྨོངས་དང་འབྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ།  ཞེས་བརྗོད་ཅིང་རྡོ་རྗེ་གསར་པར་བྱ། དེ་ནས་རྡོ་རྗེ་
གཡས་པའི་དཀུར་བཟུང་བའམ་གསོར་ཞིང།  ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུད་དྷ་ཀྵེ་ཏྲ་པྲ་ཙ་ལི་ནེ་པྲཛྙཱ་པ་ར་མི་ཏཱ་ནཱ་ད་སྭ་བྷཱ་ཝ་བཛྲ་ས་ཏྭ་ཧྲྀ་ད་ཡ་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ།  ཞེས་བརྗོད། ནང་མཆོད་བྱིན་རླབས་ནི།  ཨོཾ་བཛྲ་ཀྲོ་དྷ་ཧ་ཡ་གྲཱི་
བ་ཧུ་ལུ་ཧུ་ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུད་དྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་ཟུར་གསུམ་
པ། དེའི་སྟེང་དུ་ཨོཾ་ཨཱ་ཧཱུཾ་གསུམ་ལས་བྱུང་བའི་མི་མགོ་རློན་པའི་སྒྱེད་པུ་གསུམ་གྱི་སྟེང་དུ་ཨཱ་དཀར་པོ་ལས་བྱུང་བའི་ཐོད་པ་དཀར་པོ་ཡངས་ཤིང་རྒྱ་ཆེ་བའི་ནང་དུ་ཧཱུཾ་བྷཱུཾ་ཨཱཾ་ཧྲཱི་ཁཾ་དང། བཧྲུཾ་ཧཱུཾ་ཧྲཱི་ཏཾ་གྱི་ཡི་གེ་ལས་བྱུང་ཞིང་ཡི་གེ་དེ་དག་གིས་མཚན་
པའི་ཤ་ལྔ་དང་བདུད་རྩི་ལྔ། དེའི་ནང་དུ་ཧ་ཧོ་ཧྲཱིའི་ཡི་གེས་རིམ་པ་བཞིན་རྫས་རྣམས་ཀྱི་ཁ་དོག་དྲི་ནུས་ཀྱི་སྐྱོན་བསལ་ཏེ་ཕུན་སུམ་ཚོགས་པར་གྱུར། རླུང་གིས་བསྐྱོད་པའི་མེ་འབར་བས་རྫས་དང་ཡི་གེ་རྣམས་ཞུ་ནས་ཉི་མ་འཆར་ཀའི་
མདོག་ཅན་ལྦུ་བ་དང་བཅས་པར་ཁོལ་བའི་རླངས་པ་ལས་བྱུང་བའི་ཧཱུཾ་ལས་སྐྱེས་པའི་རྡོ་རྗེས་མཚན་པའི་ཁ་ཊཱཾ་ག་ཞུ་ནས་ལན་གསུམ་དུ་བབས་པས་བདུད་རྩིར་གྱུར། དེའི་སྟེང་དུ་ཨོཾ་ལས་བྱུང་བའི་ཟླ་བ་ལ་གནས་པའི་ཨོཾ་ཨཱ་ཧཱུཾ་གི་འོད་

[003B] རྒྱ་མཚོ་ལ་སོགས་པ་ན་གནས་པའི་བདུད་རྩི་བཀུག་ནས་འབྲུ་གསུམ་གདན་དང་བཅས་པ་ལ་ཐིམ་ཞིང། ཡི་གེ་གསུམ་ཟླ་བ་དང་བཅས་པ་བདུད་རྩི་ལ་ཐིམ་པར་གྱུར། ཨོཾ་ཨཱ་ཧཱུཾ་ ལན་གསུམ་
བརྗོད་ནས་ཟག་མེད་ཀྱི་བདུད་རྩི་དངུལ་ཆུ་ལྟར་ཤིན་ཏུ་དྭངས་ཤིང་ཟད་མི་ཤེས་པ་བདེ་བ་ཆེན་པོ་བསྐྱེད་པའི་ནུས་ལྡན་དུ་བསམ། སྔོན་འགྲོའི་མཆོད་པ་རྣམས།  ཨོཾ་བཛྲ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་
བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་རང་བཞིན་བདེ་སྟོང་རྣམ་པ་མཆོད་རྫས། བྱེད་ལས་དབང་པོ་དྲུག་གི་
སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱདྱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ་ ནས།  ཨོཾ་བཛྲ་ཤཔྟ་ཨཱ་ཧཱུཾ་ གི་བར་གྱིས་བྱིན་གྱིས་བརླབ། སྔོན་འགྲོའི་གཏོར་མ་ཡང་སྔར་གྱི་ནང་མཆོད་ལྟར་བྱིན་གྱིས་བརླབས་ནས།  རང་གི་ཐུགས་ཀའི་
ཧཱུཾ་ཧྲཱིའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་དང་ཞིང་སྐྱོང་ལ་སོགས་པ་འཁོར་དང་བཅས་པ་སྤྱན་དྲངས། ཕྱོགས་མཚམས་བརྒྱད་དུ་གནས་པ་སྐད་ཅིག་གིས་འོད་གསལ་དུ་བཅུག་པ་ལས་ཐུགས་རྗེ་ཆེན་པོ་ཡུམ་དང་བཅས་པའི་སྐུར་བཞེངས་པའི་
མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྤུ་གུས་གཏོར་མའི་བཅུད་དྲངས་ཏེ་གསོལ་བར་གྱུར་ པར་བསམས་ལ།  ཨོཾ་ད་ཤ་དི་ཀྲ་ལོ་ཀ་པཱ་ལ་ས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྷྱ་ནུཏྤནྣ་ཏཱཏ་ཨོཾ་ཨཱ་ཧཱུཾ་ཕཊ་སཱཧཱ།  ཞེས་པ་

[004A]༄༅།  །ལན་གསུམ་ལ་སོགས་པས་གཏོར་མ་ཕུལ།  ཨོཾ་ད་ཤ་དི་ཀྲ་ལོ་ཀ་པཱ་ལས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟ་པྲཏཱིཙྪ་ཧཱུཾ་སཱ་ཧཱའི་བར་གྱིས་མཆོད།  ཨོཾ་ད་ཤ་དི་ཀྲ་ལོ་ཀ་པཱ་ལས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་ཕུལ།  ཕྱོགས་སྐྱོང་འཁོར་
དང་བཅས་རྣམས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་
པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་
ངན༑ ༑བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་པས་འཕྲིན་ལས་བཅོལ། ཡིག་བརྒྱ་བརྗོད་ནས།  མ་རྙེད་
ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་པར་མཛོད། །ཨོཾ་ཨཱ་ཧཱུཾ་བཛྲ་མུཿ་མགྲོན་རྣམས་རང་གནས་སུ་གཤེགས་པར་གྱུར་ པར་བསམ། དེ་ནས་བདག་བསྐྱེད་མི་མཆོད་པ་སྔར་ལྟར་བྱིན་གྱིས་
བརླབ། རྡོར་སེམས་བསྒོམ་བཟླས་བྱ་བར་འདོད་ན།  སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་

[004B] །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །རྒྱལ་བ་རྒྱ་མཚོར་བདག་གྱུར་ནས། །འགྲོ་ཀུན་རྒྱལ་བ་རྒྱ་མཚོ་ཡི། །གོ་འཕང་མཆོག་ལ་འགོད་པར་བགྱི།  །ཞེས་པ་ལན་གསུམ་གྱིས་སྐྱབས་འགྲོ་སེམས་
བསྐྱེད་བྱ།  རང་གི་སྤྱི་བོར་པཾ་ལས་པདྨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་བ་ལས། རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་
ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པ་ལ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་སྤྱི་བོར་
ཨོཾ༑ མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་
ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ། ཞེས་དབང་བསྐུར་སྐུ་ཡེ་ཤེས་ཀྱི་བདུད་རྩིས་
གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟེང་དུ་ཧཱུཾ་ཡིག་གི་ཐ་མར། ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་གཞན་སེམས་ཅན་

[005A]༄༅། །ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་
ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས། སྔགས་ཕྲེང་ཧཱུཾ་དང་བཅས་པ་ལ་ཐིམ་པས། དེ་ལས་བདུད་རྩིའི་རྒྱུན་དཀར་པོ་བབས་པ་ཡབ་
ཡུམ་གྱི་སྦྱོར་མཚམས་ནས་ཐོན། རང་གི་ཚངས་བུག་ནས་ཞུགས་ཏེ་ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཏེ་དག་པར་གྱུར། ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ་
དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། སུ་པོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙམ་ཙིཏྟཾ་ཤྲི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཛྲཱི་བྷ་ཝ། མཧཱ་ས་མ་ཡ་ས་ཏྭ་ཨཱ་ཧཱུཾ་ཕཊ།  ཅེས་
ཉེར་གཅིག་བརྗོད་ནས།  བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་བོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །
རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར་ པར་བསམ་ལ། རྡོར་སེམས་བསྒོམ་བཟླས་འདི་མ་བྱས་ཀྱང་ཆད་པའི་སྐྱོན་མེད་དོ།  རང་ཉིད་ཐུགས་རྗེ་ཆེན་པོར་གསལ་བའི་ཐུགས་

[005B] འོད་ཟེར་རང་གི་སྙིང་གར་ཐིམ་པར་གྱུར།  ཅེས་ཚོགས་ཞིང་སྤྱན་དྲངས།  གང་གི་
དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་པ། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད།  །ཅེས་པས་བླ་མ་དང།  ཕྱོགས་བཅུའི་སངས་རྒྱས་ཐམས་ཅད་དང། །དཀྱིལ་འཁོར་གསང་བའི་ལྷ་ཚོགས་དང། །བྱང་ཆུབ་སེམས་དཔའ་
ཐམས་ཅད་ལ། །སྒོ་གསུམ་གུས་པས་ཕྱག་འཚལ་ལོ།  །ཞེས་པས་ལྷ་ལ་ཕྱག་བྱ།  རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར་ པར་བསམས་ནས།  ཨོཾ་གུ་རུ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས་  ཤཔྟ་པྲ་ཏཱི་ཙྪ་ཧཱུཾ་སཱཧཱ་ འི་བར་གྱིས་མཆོད།  ལུས་
དང་ངག་དང་ཡིད་ཀྱི་སྡིག་བགྱིས་དང་དེ་བཞིན་བགྱིད་སྩལ་གང། །གང་ཡང་རྗེས་སུ་ཡི་རང་བ། །དེ་དག་དུས་གསུམ་མགོན་ལ་བཤགས།  །ཞེས་པས་སྡིག་བཤགས་དང།  རྐང་གཉིས་གཙོ་བོ་སངས་རྒྱས་དང། །འདོད་ཆགས་བྲལ་བའི་ཆོས་རྣམས་དང། །ཚོགས་གྱི་ཞིང་
གྱུར་དགེ་འདུན་ལ། །དང་བའི་ཡིད་ཀྱིས་སྐྱབས་སུ་མཆི།  །ཞེས་པས་སྐྱབས་འགྲོ་དང།  བྱང་ཆུབ་མཆོག་གི་རང་བཞིན་ཅན། །སེམས་ཅན་ཀུན་ལ་ཁྱབ་པར་གནས། །མ་རྟོགས་འཁོར་བར་འཁྱམས་པ་རྣམས། །དེ་དག་དོན་དུ་སེམས་བསྐྱེད་དོ།  །ཞེས་པས་སེམས་བསྐྱེད་དང།།
འཇིག་རྟེན་དགེ་བཅུ་སྤྱོད་པ་དང། །ཉན་ཐོས་རང་རྒྱལ་དགེ་ཚོགས་བཅས། །སངས་རྒྱས་སྲས་བཅས་འགྲོ་དོན་མཛད། །དེ་དག་ཀུན་ལ་ཡི་རང་ངོ།  །ཞེས་པས་དགེ་བ་ལ་རྗེས་སུ་ཡི་རང་བ་དང།  ཕྱོགས་བཅུའི་སངས་རྒྱས་ཞིང་རྣམས་སུ། །མངོན་པར་རྫོགས་པར་སངས་རྒྱས་

[006A]༄༅། །ནས། །རིང་པོར་མ་ལོན་ཐམས་ཅད་ལ། །ཆོས་ཀྱི་འཁོར་ལོ་བསྐོར་བར་བསྐུལ།  །ཞེས་པས་ཆོས་འཁོར་བསྐོར་བར་བསྐུལ་བ་དང།  འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་བཞུགས་སུ་གསོལ།  །ཞེས་པས་མྱ་ངན་ལས་མི་འདའ་བར་གསོལ་བ་འདེབས་
པ་དང།  བདག་གི་ལུས་འདི་ཇི་སྲིད་དུ། །ལེན་པ་རྡོ་རྗེ་སློབ་དཔོན་དང། །སངས་རྒྱས་སྲས་དང་བཅས་པ་ལ། །ངག་ཡིད་དང་བཅས་དབུལ་བར་བགྱི།  །ཞེས་པས་ལུས་འབུལ་བ་དང།  དུས་གསུམ་སངས་རྒྱས་སྲས་བཅས་རྣམས། །སླབ་དང་སློབ་པར་འགྱུར་བ་ཡི། །དགེ་བ་
ཆོས་སྡུད་ཚུལ་ཁྲིམས་དང། །སྡོམ་པའི་ཚུལ་ཁྲིམས་ལྡན་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །ཡང་དག་བླངས་ཏེ་གནས་པར་བགྱི།  །ཞེས་པས་ལམ་ལ་བརྟེན་པར་དམ་བཅའ་བ་དང།  དགེ་བཅུ་ཇི་སྙེད་ཡོད་པ་དང། །བསྡུ་བའི་དངོས་པོ་བཞི་དང་ནི། །ཕ་རོལ་ཕྱིན་པ་བཅུ་
ལ་སོགས། །བྱང་ཆུབ་ཆེན་པོར་བསྔོ་བར་བགྱི།  །ཞེས་པས་དགེ་རྩ་བསྔོ་བ་རྣམས་བྱ་ཞིང། འདི་དག་ལ་བཅུ་གཉིས་རྣམ་དག་ཅེས་པའི་ཐ་སྙད་གསུངས། དེ་ནས།  སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ།  །ཞེས་པ་ནས།  སེམས་ཅན་མྱ་ངན་འདས་
ལ་འགོད།  །ཅེས་པའི་བར་གྱིས་རིགས་ལྔའི་སྡོམ་བཟུང་བྱ།  སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་
དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ །ཅེས་ཚད་མེད་བཞི་བསྒོམས་རྗེས།  ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབ་པར་གྱུར་ པར་བསམ། དེ་དག་ནི་བསོད་ནམས་ཀྱི་

[006B] །དེ་ནས།  ཨོཾ་སྭ་བྷཱ་ཝ་ཤུདྷ་སརྦ་དྷརྨ་སྭ་བྷཱ་ཝ་ཤུདྡྷོཉཧཾ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་དུ་གྱུར་ པར་བསམ་པ་ནི། ཡེ་ཤེས་ཀྱི་ཚོགས་པས་ཀ་པའོ།  །སྟོང་པའི་ངང་ལས་ཡཾ་ལས་རླུང་
གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་འབར་བའི་ཕྲེང་བས་མཚན་པ། དེའི་སྟེང་དུ་པཾ་ལས་ཆུའི་དཀྱིལ་འཁོར་དཀར་པོ་ཟླུམ་ངོ་བུམ་པས་མཚན་པ། དེའི་སྟེང་དུ་ལཾ་ལས་
སའི་དཀྱིལ་འཁོར་སེར་པོ་གྲུ་བཞི་པ་རྡོ་རྗེས་མཚན་པ། དེའི་སྟེང་དུ་སུཾ་ལས་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན། དེའི་དབུས་སུ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ལས་
འོད་ཟེར་འོག་ཏུ་འཕྲོས་པས་འོག་ཐམས་ཅད་རྡོ་རྗེའི་ས་གཞི། ལོགས་སུ་འཕྲོས་པས་ལོགས་ཐམས་ཅད་རྡོ་རྗེའི་རྭ་བ། སྟེང་དུ་འཕྲོས་པས་སྟེང་ཐམས་ཅད་རྡོ་རྗེའི་གུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་བྲེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་
བཞིན་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་དུ་བསྐལ་པ་འཇིགས་པའི་དུས་ཀྱི་མེ་ལྟ་བུ་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བར་གྱུར། རྭ་བའི་དབུས་སུ་པཾ་ལས་སྣ་ཚོགས་པདྨའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་
རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོ། ལྟེ་བའི་སྟེང་དུ་བྷྲཱུཾ་ཡོངས་སུ་གྱུར་པ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུབ་བཞི་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་པའི་རྩིག་པ་རིག་པ་ལྔ་དང་ལྡན་པའི་རིན་པོ་

[007A]༄༅། །ཆེའི་རྩིག་པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་བས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་
དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པད་མ་འདབ་མ་ཕྱེད་པའི་དབྱིངས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དང་བརྒྱད་ཀྱིས་མཛེས་པར་
བྱས་པ། ཕྱིའི་སྟེང་གི་ཟུར་ཞིབ་ལག་གདུགས་བཞིས་བརྒྱན་པ། རྩི་ག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་འཁྱུད་ཀྱི་ཕྱིའི་མཚམས་
དང་རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་བའི་
རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང་སྤྲིན་གྱི་གསེབ་ནས་བྱུང་བའི་
ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། གཞལ་ཡས་ཁང་གི་ནང་དུ་ཀ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་ནང་གི་སྟེང་

[007B] ལྷོ་སེར། ནུབ་དམར། བྱང་ལྗང། དབུས་དཀར་བར་གྱུར་པའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཟླ་ཉའི་དཀྱིལ་འཁོར་ཕྱོགས་བཞིའི་འདབ་མར་ཉི་མའི་གདན། སྒོ་བཞིར་སྣ་ཚོགས་པདྨ་དང་ཉི་མའི་གདན་རེ་རེ། གདན་དབུས་མའི་སྟེང་
དུ་ཧྲཱི་ལས་ཨུད་པ་ལ་ཧྲཱི་ས་མཚན་པ། ཕྱོགས་བཞིའི་གདན་གྱི་སྟེང་དུ་ཧ་རི་ནིས་ལས་གྲི་གུག་རང་རང་གི་ས་བོན་གྱིས་མཚན་པ་རེ། ཤར་སྒོར་ཧཱུཾ་ལས་རྡོ་རྗེ་ཧཱུཾ་གིས་མཚན་པ། ལྷོ་སྒོར་ཏྲཾ་ལས་རིན་པོ་ཆེ་ཏྲཾ་གྱིས་མཚན་པ། ནུབ་སྒོར་ཧྲཱི་ལས་པདྨ་ཧྲཱི་ས་མཚན་པ། བྱང་སྒོར་ཨཱ་
ལས་སྣ་ཚོགས་རྡོ་རྗེ་ཨཱ་ས་མཚན་པ། དེ་རྣམས་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཐིམ་པ་ཡོངས་སུ་གྱུར་པ་ལས། དབུས་སུ་རང་ཉིད་ཐུགས་རྗེ་ཆེན་པོ་རྒྱལ་བ་རྒྱ་མཚོ་སྐུ་མདོག་དཀར་ལ་དམར་བའི་མདངས་ཆགས་
པ༑ ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཞི་ཞིང་འཛུམ་ལ་མཆེ་བ་ཅུང་ཟད་གཙིགས་པས་ཡིད་ཙམ་ཁྲོས་པའི་ཉམས་ཅན། དབུ་སྐྲ་མཐོན་མཐིང་ཐོར་ཚུགས་སུ་བཅིངས་པའི་ལྷག་མ་སྐུ་སྟོད་དུ་གསིལ་བུར་གྲོལ་བ། ཕྱག་གཡས་མུ་ཏིག་གི་ཕྲེང་བ་འདྲེན་
པའི་ཚུལ་དང། གཡོན་ཨུད་པ་ལ་འཛིན་པས་ཡུམ་ལ་འཁྱུད་པ། ཞབས་གཡས་ཅུང་ཟད་བརྐྱང་ཞིང་གཡོན་བསྐུམ་པའི་སྟང་སྟབས་ཀྱིས་བཞུགས་པའི་པང་ན་ཡུམ་གསང་བ་ཡེ་ཤེས་ཀྱི་མཁའ་འགྲོ་མ་སྐུ་མདོག་དམར་མོ་སྤྱན་གསུམ་དང་ལྡན་པ། ཁྲོ་
འཛུམ་ཆགས་པའི་ཉམས་ཅན་མཆེ་བཅུང་ཟད་གཙིགས་པ། གཅེར་མོ་སྐྲ་གྲོལ་པ། ཕྱག་གཡས་གསེར་གྱིགས་མ་རུ་འཁྲོལ་ཞིང། གཡོན་ཐོད་པ་ཁྲག་གིས་གང་པ་བཟུང་ནས་ཡབ་ལ་སྟོབ་པ། ཞབས་གཡོན་བརྐྱང་ཞིང་གཡས་བསྐུམ་པའི་སྟབས་ཀྱིས་ཡབ་

[008A]༄༅། །ལ་འཁྲིལ་བ། གཉིས་ཀའང་རིན་པོ་ཆེ་དང་རུས་པའི་རྒྱན་སྣ་ཚོགས་ཀྱིས་བརྒྱན་ཅིང། འོད་ཟེར་གྱི་ཕྲུང་པོ་རབ་ཏུ་འབར་བའི་དབུས་ན་བཞུགས་པ། ཤར་དུ་རྡོ་རྗེ་མཁའ་འགྲོ་མ་དཀར་མོ། ལྷོར་རིན་ཆེན་མཁའ་འགྲོ་མ་སེར་མོ་
ནུབ་ཏུ་པདྨ་མཁའ་འགྲོ་མ་དམར་མོ། བྱང་དུ་ལས་ཀྱི་མཁའ་འགྲོ་མ་ལྗང་གུ། བཞི་གའང་སྤྱན་གསུམ་པ་ཁྲོ་འཛུམ་ཆགས་པའི་ཉམས་ཅན་མཆེ་བ་ཅུང་ཟད་གཙིགས་པ། ཕྱག་ མངོན་རྟོགས་མུ་ཏིག་ཕྲེང་པར་དཀར་མོར་བཤད་ཅིང། འཇམ་དབྱངས་རལ་གྲི་སོགས་ཀྱིས་ནག་མོར་བཤད་པའང་ཡོད།།
གཡས་གྲི་གུག་དང། གཡོན་ཐོད་ཁྲག་འཛིན་པ། གཅེར་མོ་སྐྲ་གྲོལ་ཞིང་ཕྱག་རྒྱ་ལྔས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱང་བའི་སྐྱིལ་ཀྲུང་ཕྱེད་པའི་གར་སྟབས་ཀྱིས་འོད་ཟེར་གྱི་ཕུང་པོ་འབར་བའི་དབུས་ན་བཞུགས་པ། ཤར་སྒོར་རྡོ་རྗེའི་
རིགས་ཀྱི་ཁྲོ་བོ་དཀར་པོ་གཡས་རྡོ་རྗེ་དང་གཡོན་ཐོད་པ་འཛིན་པ། ལྷོ་སྒོར་རིན་ཆེན་རིགས་ཀྱི་ཁྲོ་བོ་སེར་པོ་གཡས་རིན་པོ་ཆེ། ནུབ་སྒོར་པདྨའི་རིགས་ཀྱི་ཁྲོ་བོ་དམར་པོ་གཡས་པདྨ། བྱང་སྒོར་ལས་ཀྱི་རིགས་ཀྱི་ཁྲོ་བོ་ལྗང་གུ་གཡས་སྣ་ཚོགས་རྡོ་རྗེ། དེ་གསུམ་
ག་གཡོན་ཨུད་པ་ལ་འཛིན་པ། ཁྲོ་བོ་བཞི་གའང་སྤྱན་གསུམ་པ་ཁྲོ་འཛུམ་གྱི་ཉམས་ཅན། །མཆེ་བ་ཅུང་ཟད་གཙིགས་པ། རལ་པའི་ཐོར་ཚུགས་ཅན། རིན་པོ་ཆེ་དང་རུས་པའི་རྒྱན་སྣ་ཚོགས་ཀྱིས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱངས་
པའི་སྟབས་ཀྱིས་འོད་ཟེར་གྱི་ཕུང་པོ་འབར་བའི་དབུས་ན་བཞུགས་པ།  པཎ་ཆེན་ཐམས་ཅད་མཁྱེན་པ་ཆེན་པོས་སྩལ་བའི་སྒྲུབ་ཐབས་སུ་སྔགས་རིམ་ཆེན་མོ་ནས་གསུངས་པའི་མ་རྒྱུད་སྤྱིའི་སྒྲུབ་ཐབས་ཀྱི་ཆིངས་ཡན་ལག་དྲུག་གི་སྒོ་ནས་བསྐྱེད་ཚུལ་གནང་བ། སྐུ་གསུམ་ལམ་ཁྱེར་གྱི་གནད་ལ་སོགས་པ་རྣམ་པ་གསལ་

[008B] འདིར་སྒོམ་དོན་དང་ཆོ་གའི་ཚིག་ཉུང་དུ་ལ་དགའ་བའི་ངོར། སྐྱིད་ཤོད་སྤྲུལ་བའི་སྐུ་བསྟན་འཛིན་བློ་བཟང་རྒྱ་མཚོས་མཛད་པའི་སྒྲུབ་ཐབས་བཞིན་གཙོ་འཁོར་ཐམས་ཅད་ཆོ་ག་གསུམ་བསྐྱེད་བྱས་པ་ཡིན་ཞིང། མངོན་རྟོགས་མུ་ཏིག་ཕྲེང་བ། འཇམ་དབྱངས་རལ་གྲི་
སྔགས་འཆང་འཇམ་དབྱངས་པ་རྣམས་ཀྱིས་ས་བོན་ཙམ་ལས་བསྐྱེད་པར་མཛད་པ་བཞིན་བྱས་ཀྱང་རུང་ངོ།  །གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ་དང། གཙོ་བོའི་ཐུགས་ཀར་ཧྲཱི་དཀར་པོས་མཚན་པར་གྱུར། ཐུགས་
ཀའི་ས་བོན་ལས་འོད་ཟེར་འཕྲོས། སྣོད་བཅུད་ཐམས་ཅད་ལ་ཕོག་པས་ཕྱི་སྣོད་ཀྱི་འཇིག་རྟེན་གཞལ་ཡས་ཁང་དང། ནང་བཅུད་ཀྱི་སེམས་ཅན་ཐམས་ཅད་ལྷར་བྱས་ཤིང་འོད་ཟེར་དེས་རང་བཞིན་གྱི་གནས་ནས་ཐུགས་རྗེ་ཆེན་པོ་རྒྱལ་བ་རྒྱ་མཚོའི་རྟེན་བརྟེན་པའི་དཀྱིལ་འཁོར་ལ་སངས་
རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ཀྱིས་བསྐོར་བ་སྤྱན་དྲངས།  རྒྱས་པར་སྤྲོ་ན།  མ་ལུས་སེམས་ཅན་ཀུན་གྱི་མགོན་གྱུར་ཅིང།  །ཞེས་པ་ནས།  བཅོམ་ལྡན་འཁོར་བཅས་གནས་འདིར་གཤེགས་སུ་གསོལ།  །ཞེས་པས་ཡེ་ཤེས་པ་སྤྱན་དྲངས།  ཨོཾ་ཨཱརྱ་ལོ་ཀེ་ཤྭ་རས་
པ་རི་ཝཱ་ར་ཨརྒྷཾ་པྲཏཱིཙྪ་ཧཱུཾ་སཱཧཱ་ ནས།  ཤཔྟ་ འི་བར་གྱིས་མཆོད།  ཛཿ་ཧཱུཾ་བཾ་ཧོཿ་ཡེ་ཤེས་པའི་རྟེན་དང་བརྟེན་པར་བཅས་པ་རང་རང་གི་དམ་ཚིག་པ་སོ་སོ་ལ་ཐིམ་པས་གཉིས་སུ་མེད་པར་གྱུར་ པར་བསམ།  སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། དབང་གི་ལྷ་
རིགས་ལྔ་ཡབ་ཡུམ། སེམས་དཔའ་སེམས་མ། ཁྲོ་བོ་ཁྲོ་མོ། མཆོད་པའི་ལྷ་མོ་དང་བཅས་པ་སྤྱན་དྲངས། ཨོཾ་པཉྩ་ཀླུ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟ་ འི་བར་གྱིས་མཆོད།  ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་

[009A]༄༅། །བཏབ་པས། གཤེགས་པ་རྣམས་ཀྱིས་དགོངས་པ་མཛད། གཤེགས་མ་རྣམས་ཀྱིས་བུམ་པའི་ཆུས་དབང་བསྐུར། སེམས་དཔའ་སེམས་མས་བཀྲ་ཤིས་བརྗོད། ཁྲོ་བོ་ཁྲོ་མོས་བགེགས་བཅོམས། ལྷ་མོས་མཆོད་པ་དང་བཅས་ཏེ་
ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་བཛྲ་ཨུད་ཀ་ཨ་བྷིཥིཉྩ་ཧཱུཾ། ཞེས་གསུང་ཞིང་སྤྱི་བོ་ནས་དབང་བསྐུར་བས་དབང་གི་ཆུས་ལུས་གང། སྒོ་གསུམ་གྱི་དྲི་མ་
དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་བ་ལས། གཙོ་བོ་ཡབ་ཡུམ་དང་ནུབ་ཕྱོགས་པ་གཉིས་ལ་འོད་དཔག་མེད། ཤར་ཕྱོགས་པ་གཉིས་ལ་མི་བསྐྱོད་པ། ལྷོ་ཕྱོགས་པ་གཉིས་ལ་རིན་འབྱུང། བྱང་ཕྱོགས་པ་གཉིས་ལ་དོན་ཡོད་གྲུབ་པས་དབུ་
བརྒྱན་པར་གྱུར་ པར་བསམ། བདག་བསྐྱེད་ཀྱི་མཆོད་པ་བྱིན་གྱིས་བརླབས་པ་རྣམས་འབུལ་བའི་ཚུལ་ནི།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲཏཱིཙྪ་ཧཱུཾ་སཱཧཱ་ ནས།  ཤཔྟ་པྲ་ཏཱིཙྪ་ཧཱུཾ་སཱ་ཧའི་ བར་དང།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་རཱུ་པ་ཏྲཏཱིཙྪ་ཧཱུཾ་སཱཧཱ་ དང། རླུ་བའི་གནས་སུ།  ཤཔྟ་
གནྡྷ། རས། སྤརཤ་ རྣམས་བཅུགས་པས་མཆོད་ཅིང་རྒྱས་པ་ལ་མོས་ན་མཆོད་འབུལ་གྱི་ཚིགས་བཅད་གང་ཡང་རུང་བ་སྔགས་དང་བཅས་པ་བརྗོད་ཀྱང་རུང། ནང་མཆོད་འབུལ་བ་ནི། མཐེབ་སྲིན་གྱིས་སྤྱི་གཙུག་ལ་སོགས་པའི་ཐད་ནས་རིམ་བཞིན་ནང་མཆོད་འཐོར་བ་དང་བཅས།  ཨོཾ་མཆོད་དོ་ཕྱོགས་བཅུ་དུས་གསུམ་གྱི་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱ་ཧཱུཾ། མགོན་པོ་སྤྱན་རས་གཟིགས་ཀྱི་ཞལ་

[009B] རྒྱལ་སྲས་བློ་གྲོས་རིན་ཆེན་གྱི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་ཏཻ་ལོ་པའི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་རོལ་པའི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་མི་ཏྲ་ཛོ་ཀིའི་ཞལ་དུ་ཨོཾ་ཨཱ་ཧཱུཾ། སྒྲ་བསྒྱུར་བྱམས་པ་དཔལ་གྱི་ཞལ་དུ་ཨོཾ་ཨཱ་ཧཱུཾ། ཁྲོ་ཕུ་བ་
བསོད་ནམས་དབང་ཕྱུག་གི་ཞལ་དུ་ཨོཾ་ཨཱ་ཧཱུཾ། མཁན་ཆེན་བསོད་ནམས་སེངྒེའི་ཞལ་དུ་ཨོཾ་ཨཱ་ཧཱུཾ། ཡང་རྩེ་བ་རིན་ཆེན་སེངྒེའི་ཞལ་དུ་ཨོཾ་ཨཱ་ཧཱུཾ། བུ་སྟོན་རིན་ཆེན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། ཁྱུད་པོ་ལྷས་པ་གཞོན་ནུ་བསོད་ནམས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་ཀྱི་
རྒྱལ་པོ་བཙོང་ཁ་པ་ཆེན་པོའི་ཞལ་དུ་ཨོཾ་ཨཱ་ཧཱུཾ། མཁས་གྲུབ་དགེ་ལེགས་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ། བ་སོ་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་ཆོས་ཀྱི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། རྒྱལ་བ་བློ་བཟང་དོན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། མཁས་
གྲུབ་སངས་རྒྱས་ཡེ་ཤེས་ཀྱི་ཞལ་དུ་ཨོཾ་ཨཱ་ཧཱུཾ༑ པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། སྔགས་འཆང་དགེ་འདུན་དོན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། སྤྲུལ་སྐུ་བསྟན་འཛིན་ཕྲིན་ལས་ཀྱི་ཞལ་དུ་ཨོཾ་ཨཱ་ཧཱུཾ། རྗེ་བློ་བཟང་མཁས་བཙུན་གྱི་
ཞལ་དུ་ཨོཾ་ཨཱ་ཧཱུཾ། སློབ་དཔོན་བློ་བཟང་ཤེས་རབ་ཀྱི་ཞལ་དུ་ཨོཾ་ཨཱ་ཧཱུཾ། གྲུབ་མཆོག་འཇམ་དཔལ་རྒྱ་མཚོའི་ཞལ་དུ་ཨོཾ་ཨཱ་ཧཱུཾ། རྡོ་རྗེ་འཆང་ཁྲི་ཆེན་ངག་དབང་མཆོག་ལྡན་གྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་བློ་བཟང་བསྐལ་བཟང་རྒྱ་མཚོའི་ཞལ་
དུ་ཨོཾ་ཨཱ་ཧཱུཾ། གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་མ་ཎི་པདྨེ་ཧཱུཾ་དཧུ་མ་གྷ་ཡེ་ཧ་རི་ནི་སར་ཙ་ཧྲཱི་ཡ་སཱཧཱ་ཨོཾ་ཨཱ་ཧཱཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་

[010A]༄༅། །དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། དམ་པའི་ཆོས་སྐྱོང་བའི་སྲུང་མ་མཐུ་རྩལ་ཅན་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ། ཡུལ་ཉི་ཤུ་རྩ་བཞི་གནས་སུམ་ཅུ་རྩ་གཉིས་དུར་ཁྲོད་བརྒྱད་ན་གནས་པའི་དཔའ་བོ་
མཁའ་འགྲོ་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་གྱུར་
 པར་བསམས་ནས་བདུད་རྩི་ལྕེ་ཐོག་ཏུ་མྱངས་ལ།  ཨོཾ་ཨ་མྲྀ་ཏ་སྭ་དཱ་ན་སྭ་བྷཱ་ཝ་ཨཱྟྨ་ཀོཉཧཾ། མགྲོན་རྣམས་ཡེ་ཤེས་གྱི་བདུད་རྩིས་མཉེས་ཤིང་ཚིམ་པར་གྱུར་ པར་བསམ། བསྟོད་པ་ནི།  ཧྲཱི་བདེ་གཤེགས་ཀུན་གྱི་སྙིང་རྗེ་ཆེན་པོའི་ཁམས། །མཚན་བཟང་མིག་གི་བདུད་རྩིར་
མངོན་བཞེངས་པ། །རྒྱལ་བ་རྒྱ་མཚོའི་བདག་ཉིད་ལྷག་པའི་ལྷ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །བདེ་སྟོང་འོད་གསལ་མཁའ་ལྟར་མི་གཡོ་ཉིད། །རང་སྣང་ཟུང་འཇུག་ལོངས་སྤྱོད་རྫོགས་པའི་སྐུ། །ལྷུན་གྲུབ་སྤྲུལ་པའི་ངོལ་གར་སྒྱུ་མ་བཞིན།།
སྐུ་གསུམ་དབྱེར་མེད་ལྷ་ལ་ཕྱག་འཚལ་ལོ། །ཆགས་དང་ཀུན་ཏུ་རྟོག་པའི་འཆིང་བྲལ་ཡང། །བདེ་ཆེན་ཉམས་རྫོགས་ཕྱག་རྒྱ་དུ་མས་སྤྲས། །སྒྲུབ་ལ་དངོས་གྲུབ་ཡིད་བཞིན་སྩོལ་མཛད་པའི། །གསང་བ་ཡེ་ཤེས་མཁའ་འགྲོར་ཕྱག་འཚལ་ལོ། །ཞེ་སྡང་
རྣམ་དག་ཆོས་དབྱིངས་ཡེ་ཤེས་དངོས། །རབ་འབྱམས་ཞི་བའི་ལས་ལ་ཐོགས་མེད་ཅན། །མཐོང་བ་ཙམ་གྱིས་བདེ་སྟེར་བཅོམ་ལྡན་ཡུམ། །རྡོ་རྗེ་མཁའ་འགྲོ་མ་ལ་ཕྱག་འཚལ་ལོ། །ང་རྒྱལ་རྣམ་དག་མཉམ་ཉིད་ཡེ་ཤེས་དངོས། །རབ་འབྱམས་རྒྱས་པའི་ལས་

[010B] །ཡིད་ལ་དགའ་པའི་མཆོག་སྟེར་བཅོམ་ལྡན་ཡུམ། །རིན་ཆེན་མཁའ་འགྲོ་མ་ལ་ཕྱག་འཚལ་ལོ། །འདོང་ཆགས་རྣམ་དག་སོར་རྟོག་ཡེ་ཤེས་དངོས། །རབ་འབྱམས་དབང་གི་ལས་ལ་ཐོགས་མེད་ཅན། །ལྷན་སྐྱེས་དགའ་བས་ཚིམ་མཛད་བཅོམ་ལྡན་
ཡུམ། །པདྨ་མཁའ་འགྲོ་མ་ལ་ཕྱག་འཚལ་ལོ། །ཕྲག་དོག་རྣམ་དག་བྱ་སྒྲུབ་ཡེ་ཤེས་དངོས། །རབ་འབྱམས་དྲག་པོའི་ལས་ལ་ཐོགས་མེད་ཅན། །དྲན་པས་བདེ་ཆེན་སྩོལ་མཛད་བཅོམ་ལྡན་ཡུམ། །ལས་ཀྱི་མཁའ་འགྲོ་མ་ལ་ཕྱག་འཚལ་ལོ། །རབ་
དཀར་ཏེ་སེའི་དཔལ་ལ་འགྲན་པའི་སྐུ། །ཕུང་པོའི་བདུད་ཚོགས་ཕྱེ་མར་འཐར་མཛད་ཅིང། །རྒྱལ་རྣམས་འགུགས་པའི་ལས་ལ་དབང་སྒྱུར་བ། །རྡོ་རྗེའི་རིགས་ཀྱི་ཁྲོ་བོ་ལ་ཕྱག་འཚལ། །བརྒྱ་ཕྲག་ཉི་མའི་གཟི་བྱིན་ལྟ་བུར་འབར། །ཉོན་མོངས་བདུད་
ཚོགས་ཕྱེ་མར་འཐག་མཛད་ཅིང། །རྒྱལ་རྣམས་གཞུག་པའི་ལས་ལ་དབང་སྒྱུར་བ། །རིན་ཆེན་རིགས་ཀྱི་ཁྲོ་བོ་ལ་ཕྱག་འཚལ། །བརྗིད་ཆགས་པདྨ་རཱ་གའི་ལྷུན་པོར་མཚུངས། །འཆི་བདག་བདུད་ཚོགས་ཕྱེ་མར་འཐག་མཛད་ཅིང། །རྒྱལ་རྣམས་འཆིང་བའི་
ལས་ལ་དབང་སྒྱུར་བ། །པདྨའི་རིགས་ཀྱི་ཁྲོ་བོ་ལ་ཕྱག་འཚལ། །མར་གད་ལྷུན་པོ་ལྟ་བུར་གསལ་ཞིང་བརྗིད། །ལྷ་ཡི་བདུད་ཚོགས་ཕྱེ་མར་འཐག་མཛད་ཅིང། །རྒྱལ་རྣམས་མཉེས་པའི་ལས་ལ་དབང་སྒྱུར་བ། །ལས་ཀྱི་རིགས་ཀྱི་ཁྲོ་བོ་ལ་ཕྱག་འཚལ། །ཨེ་མ་
སྐྱབས་གཅིག་འཕགས་མཆོག་ཡབ་ཡུམ་ལྷ། །བུ་སྡུག་བདག་གི་དང་ཚུལ་འདི་དགོངས་ལ། །རྟག་པར་བརྩེ་བའི་ཕྱག་གིས་དམ་འཁྱུད་ནས། །རབ་མཐའ་དག་གང་བའི་དངོས་གྲུབ་སྩོལ། །དེ་ལྟར་བསྟོད་པའི་ལེགས་བྱས་གངྒཱའི་ཆུས། །སྡིག་སྒྲིབ་དྲི་མ་མཐའ་དག་

[011A]༄༅། །ཉེར་བཀྲུས་ནས། །རིམ་གཉིས་ལམ་བཟང་བགྲོད་པ་མཐར་ཕྱིན་ཏེ། །དཔལ་ལྡན་སྐུ་བཞིའི་གོ་འཕང་མྱུར་ཐོབ་ཤོག་ །ཅེས་པས་བསྟོད་ཅིང། བསྡུས་པ་ལ་དགའ་ན།  ཧྲཱི་སངས་རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་
བསགས་པ། །སྤྱན་རས་གཟིགས་ཞེས་མཚན་གསོལ་བ། །རྟག་པར་བརྩེ་ལ་ཕྱག་འཚལ་ལོ། །རྒྱལ་བ་ཀུན་གྱི་ཐུགས་རྗེ་ནི། །མཚན་བཟང་འཇའ་འོད་དང་འགྲོགས་པའི། །ཟླ་ཤེལ་ལྷུན་པོ་བརྩེགས་པ་བཞིན། །རབ་མཛེས་དཔའ་ཁྱོད་ལ་ཕྱག་འཚལ། །སྲིད་གསུམ་
ལྷན་སྐྱེས་བདེ་ཆེན་གྱི། །དགའ་བས་འཆིང་མཛད་བཅོམ་ལྡན་མ། །དངོས་གྲུབ་ཀུན་གྱི་གཏེར་གྱུར་པའི། །གསང་བ་ཡེ་ཤེས་ལ་ཕྱག་འཚལ། །སྣ་ཚོགས་ཉམས་བརྒྱའི་ཟློས་གར་གྱིས། །སྒྲུབ་ལ་དངོས་གྲུབ་ཀུན་སྩོལ་ཞིང། །ལྷན་སྐྱེས་དགའ་བ་བསྐྱེད་མཛད་མ། །
རིགས་བཞིའི་མཁའ་འགྲོ་རྣམས་ལ་བསྟོད། །རྒྱལ་བའི་ཡེ་ཤེས་མིག་འཕྲུལ་བཞིན། །ཁྲོ་བོའི་གར་གྱིས་རོལ་པ་ལས། །སྣ་ཚོགས་ཕྲིན་ལས་སྒྲུབ་མཛད་པའི། །སྒོ་བ་རྣམས་ལ་ཕྱག་འཚལ་བསྟོད། །དེང་ནས་ཚེ་རབས་ཐམས་ཅད་དུ། །བླ་མ་ཐུགས་རྗེ་ཆེན་པོ་
ཡིས། །འབྲལ་བ་མེད་པར་རྗེས་བཟུང་ནས། །སྐུ་གསུམ་མྱུར་དུ་ཐོབ་པར་ཤོག་ །ཅེས་པའི་ཤོ་ལོ་ཀ་དང་པོ་བྱ་རྒྱུད་ལེགས་གྲུབ་དང། ལྷག་མ་སྐྱིད་ཤོད་སྤྲུལ་བའི་སྐུ་བསྟན་འཛིན་བློ་བཟང་རྒྱ་མཚོས་མཛད་པ་འདིས་བསྟོད། བཟླས་པ་ནི། འབོ་དེ་ཙི་ལ་སོགས་པའི་ཕྲེང་བ་ལེགས་པར་འདུ་བྱས་པ་ལ།  ཨོཾ་བཛྲ་ཀྲོ་དཧས་
 བསངས།  སྭ་བྷཱ་ཝ་ ས་སྦྱངས།  ཕྲེང་བ་སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་གསུང་རྡོ་རྗེ་པདྨ་གར་གྱི་དབང་ཕྱུག་དམར་པོ་ཞལ་གཅིག་ཕྱག་བཞིའི་གཡས་གཉིས་པདྨ་དང་ཌ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་

[011B] སྤྱན་གསུམ་པ། གཅེར་བུ་སྐྲ་གྲོལ་པ། ཕྱག་རྒྱ་ལྔས་བརྒྱན་པ། གཡས་བརྐྱང་གིས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་
དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཨརྒྷཾ་ ནས།  ཤཔྟ་ འི་བར་གྱིས་མཆོད།  ཨོཾ་པདྨ་ནིར་ཏི་ཤྭ་རི་ཧཱུཾ་ཧཱུཾ་ཕཊ།  ལན་བདུན་ནམ་ཉེར་གཅིག་ཙམ་བཟླས་ནས།  གསུང་རྡོ་རྗེ་ཞུ་བ་ལས་བྱུང་བའི་ཕྲེང་བའི་རྣམ་པར་གྱུར་ པར་བསམ།  རང་གི་སྙིང་གར་ཉི་མའི་དཀྱིལ་
འཁོར་གྱི་སྟེང་དུ་ཧྲཱི་ཡིག་དཀར་ལ་དམར་བའི་མདངས་ཅན་གྱི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་འཕྲོས། ལུས་ཀྱི་ནང་ཐམས་ཅད་གང། ཐོག་མེད་ནས་བསགས་པའི་སྡིག་སྒྲིབ་བག་ཆགས་དང་བཅས་པ་སྦྱངས། འོད་ཟེར་ཕྱིར་འཕྲོས་
སྣོད་བཅུད་ཐམས་ཅད་ལ་ཕོག་པས། མ་དག་པ་སྦྱངས། སྣོད་ཐམས་ཅད་གཞལ་ཡས་ཁང་དང། བཅུད་ཀྱི་སེམས་ཅན་ཐམས་ཅད་ཐུགས་རྗེ་ཆེན་པོའི་གོ་འཕང་ལ་བཀོད། འོད་ཟེར་གྱིས་རྒྱལ་བ་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་བྱིན་རླབས་
ཡོན་ཏན་ཐམས་ཅད་བསྡུས་ནས་བདག་ཉིད་ ལ་ཐིམ་པར་གྱུར་པར་བསམ་པའི་སྤྲོ་བསྡུའི་དམིགས་པ་དང་བཅས།  ཨོཾ་མ་ཎི་པདྨེ་ཧཱུཾ་དཧུ་མ་གྷ་ཡེ་ཧ་རི་ནི་སར་ཙ་ཧྲཱི་ཡ་སཱཧཱ།  ཞེས་པ་ཅི་ནུས་བཟླ། ཡང་རེས་འགའ་རང་གི་སྙིང་གའི་ཧྲཱི་ལས་སྔགས་ཀྱི་ཕྲེང་བ་མུ་ཏིག་གི་ཕྲེང་བ་ལྟ་བུ་བྱུང། རང་གི་སྐུའི་དབྱིབས་
བརྒྱུད་རྡོ་རྗེའི་ལམ་ནས་ཡུམ་གྱི་པདྨར་བྱུང། ཡུམ་གྱི་ཞལ་ནས་རང་གི་ཞལ་དུ་ཞུགས་ཏེ་སྙིང་གའི་ཧྲཱི་ལ་ཐིམ་པ་མགལ་མེ་ལྟ་བུར་བསམ་པ་དང། ཡང་སྙིང་གའི་ས་བོན་ཡིག་འབྲུ་དང་བཅས་པ་འོད་ཟེར་རབ་ཏུ་འབར་བ་ལ་ཡིད་མ་ཡེངས་པར་གཏད་པའི་གོང་བུའི་བཟླས་པའང་བྱ། བསྙེན་པའི་གྲངས་འདི་སྐོར་གྱི་གཞུང་ལས་གསལ་བར་བཤད་པ་

[012A]༄༅། །མ་བྱུང་ཡང། དབང་བསྐུར་སྦྱིན་སྲེག་སོགས་ལས་རུང་གི་བསྙེན་བ་ལ་འབུམ་ཕྲག་དང། སྔགས་དེའི་མཐར་ཧཱུཾ་ཧཿ་ཨཱ་ཛྷཻ་བཏགས་པའི་ཡེ་ཤེས་འབེབས་སྔགས་ཁྲི། ཆད་ལྷག་གི་ཉེས་པ་ཞི་བའི་ཕྱིར་ཞི་བའི་སྦྱིན་སྲེག་ཅི་འགྲུབ་བཅས་བྱ་བ་ཡིན་ཞིང། དེ་ཡང་བླ་མེད་ལ་འཁོར་གྱི་བཟླས་
པའང་དགོས་མོད་ཀྱང། སྔགས་འདིའི་ཡིག་དྲུག་ཡབ་དང། དཧུ་མ་གྷ་ཡེ་ཞེས་པ་ཡུམ། ཧ་རི་ནས་སོགས་ཀྱི་ཡི་གེ་བརྒྱད་རིམ་བཞིན་འཁོར་གྱི་ལྷ་རྣམས་ཀྱི་ས་བོན་གྱི་སྔགས་ཡིན་པས་འདིར་ལོགས་སུ་འཁོར་སྔགས་མ་བཟླས་ཀྱང་ཆོག་ལ། འོན་ཀྱང་བཟླས་པའི་སྐབས་ཡུམ་གྱི་ཐུགས་ཀར་ཉི་གདན་ལ་ཧྲཱི་དམར་པོ་དང་
འཁོར་གྱི་ལྷ་གཞན་རྣམས་ཀྱི་ཐུགས་ཀར་ཉི་གདན་ལ་རང་རང་གི་ས་བོན་རང་མདོག་ཅན་གྱི་མཐར་སྔགས་ཕྲེང་གིས་བསྐོར་བ་ལ་ཡང་དམིགས་ནས་གཙོ་འཁོར་ཐམས་ཅད་ཀྱི་ང་རྒྱལ་དང་བཅས་བཟླས་ན་ལེགས་སོ། །ལས་རབ་འབྱམས་སྒྲུབ་པའི་བསྙེན་པ་ལ་ཡིག་འབྲུའི་གྲངས་དང་མཉམ་པའི་འབུམ་ཕྲག་བཞི་འགྱུར་དུ་
བཟླ་བ་སོགས་བླ་མེད་ཀྱི་དཀྱིལ་འཁོར་སྤྱི་ལྟར་བྱ་དགོས་ཤིང། དེ་གཉིས་གང་བྱེད་ཀྱང་བསྙེན་པའི་གཙོ་བོ་ཡི་དམ་ཡེངས་པར་དག་པའི་སྣང་ཞེན་ལ་བསླབ་པ་ཉིད་ཡིན་པས། གཞལ་ཡས་ཁང་ལ་འབྲས་དུས་ཀྱི་ཡེ་ཤེས་རང་སྣང་གི་གཞལ་མེད་ཁང་དངོས་ཡིན་སྙམ་པ་དང། བརྟེན་པ་ལྷ་ལ་ཡང་གཙོ་འཁོར་རྣམས་རྒྱུད་ཐ་དད་པ་དང་རང་
བས་གཞན་དུ་བལྟ་བ་སོགས་སྤངས་ནས། རང་ཉིད་སྐྱོན་ཀུན་ཟད་ཡོན་ཏན་ཀུན་རྫོགས་ཀྱི་ཐུགས་རྗེ་ཆེན་པོ་ཡབ་ཡུམ་དངོས་ཡིན་ནོ་སྙམ་པ་དང། འཁོར་རྣམས་ལའང་རང་ཉིད་དེ་དང་དེ་ཡིན་པའི་ང་རྒྱལ་ལ་བསླབ་པ་གཙོ་བོར་བྱ་ཞིང། རྟེན་བརྟེན་པ་ཐམས་ཅད་ཡང་ཡང་གསལ་བཏབ་ནས་བློ་འདྲིས་པར་བྱས་ཏེ་གསལ་སྣང་དག་ཡབ་ཡུམ་
ཟུང་གཅིག་པ་ལྟ་བུ་དམིགས་རྟེན་འཆར་བདེ་བ་ཞིག་ལ་བྱིང་རྒོད་ཀྱི་སྐྱོན་དང་བྲལ་བར་རྩེ་གཅིག་འཇོག་པའི་གནས་པ་ལ་ཡང་བསླབ་པར་བྱ་དགོས་ལ། དེ་དག་གི་གནས་སྐབས་ཀུན་ཏུ་དམིགས་པ་རྟེན་བརྟེན་པའི་དཀྱིལ་འཁོར་ལ་དམིགས་ནས། དེ་ཐམས་ཅད་རང་གི་བློས་ཕར་བཏགས་ཙམ་ལས་ཡུལ་གྱི་ངོས་ནས་གྲུབ་པ་རྡུལ་

[012B] སྲིད་པའི་རྩ་བ་བདེན་འཛིན་འཇོམས་པ་དང་མཆོག་དང་ཐུན་མོང་གི་དངོས་གྲུབ་མྱུར་དུ་འགྲུབ་པ་སོགས་ལ་ངེས་པར་ཤེས་པ་བྱ་དགོས་པའི་ལམ་གྱི་གནད་ཡིན་པས། ལྷའི་རྣལ་འབྱོར་ལྟ་བུ་ཅུང་ཟད་ཤེས་པས་ཚིམ་
མི་སླ་བར་རྗེ་བཙོང་ཁ་པ་ཆེན་པོ་ཡབ་སྲས་ཀྱི་གསུང་རབ་ལ་ཐོས་བསམ་གྱིས་འདྲིས་པར་བྱེད་ཅིང། དེ་དག་ལ་ནང་བྱན་ཚུད་པའི་མཚན་ལྡན་བླ་མ་དམ་པ་མཉེས་པར་བྱས་པའི་ཞལ་གྱི་གདམས་པ་ལས་བླངས་ཏེ་ཉམས་སུ་ལེན་པར་བྱའོ། །ཐུན་མཐར་བྱིན་གྱིས་བརླབ་པ་དང། ཆད་ལྷག་གི་ཉེས་པ་ཞི་བའི་ཕྱིར་ཡིག་བརྒྱ་ཅི་འགྲུབ་བཟླས་
ཏེ༑  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་པ་དང། ནང་མཆོད་འབུལ།  ཧྲཱི་དུས་གསུམ་རྒྱལ་བའི་ཐུགས་རྗེ་གཅིག་བསྡུས་ནས། །སྣང་སྟོང་ལྷ་སྐུར་ཤར་བའི་འཇོ་སྒེག་ཅན། །འཕགས་མཆོག་རྒྱལ་བ་རྒྱ་མཚོ་ཡབ་ཡུམ་སོགས། །དཀྱིལ་
འཁོར་ལྷ་ཚོགས་རྣམས་ལ་ཕྱག་འཚལ་བསྟོད།  །ཅེས་པའམ།  སངས་རྒྱས་ཀུན་གྱིས་རབ་ཏུ་བསྔགས།  །ཞེས་སོགས་ཤླཽ་ཀ་གཅིག་གིས་བསྟོད། གཏོར་མ་འབུལ་བའི་ཚུལ་ནི། མགྲོན་རྣམས་ལ་འབུལ་རྒྱུའི་མཆོད་གཏོར་སྔར་སྔོན་འགྲོའི་སྐབས་ལྟར་བྱིན་གྱིས་བརླབས་ནས།  རང་གི་ཐུགས་
ཀའི་ས་བོན་ལས་འོད་ཟེར་འཕྲོས་པས་ཐུགས་རྗེ་ཆེན་པོ་རྒྱལ་བ་རྒྱ་མཚོ་རྟེན་བརྟེན་པའི་དཀྱིལ་འཁོར་ལ་ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པའི་འཁོར་གྱིས་བསྐོར་བ་མདུན་གྱི་ནམ་མཁར་སྤྱན་དྲངས། འཇིག་རྟེན་ལས་འདས་པའི་མགྲོན་
རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་ པར་བསམ་ལ།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་བདུན་ལ་སོགས་པས་གཏོར་

[013A]༄༅། །མ་ཕུལ་རྗེས།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་ཅིང་ནང་མཆོད་ཀྱང་འབུལ།  དུས་གསུམ་རྒྱལ་བའི་ སོགས་བསྟོད་པ་གང་རུང་གིས་བསྟོད་ནས་འདོད་དོན་ལ་གསོལ་བ་བཏབ་པས་ཞལ་གྱིས་བཞེས་པར་བསམ།  ཕྱོགས་སྐྱོང་ལ་
སོགས་པ་འཁོར་དང་བཅས་པ་སྐད་ཅིག་གིས་འོད་གསལ་དུ་བཅུག་པ་ལས་ཐུགས་རྗེ་ཆེན་པོ་ཡུམ་དང་བཅས་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྦུ་གུས་གཏོར་མའི་བཅུད་
ཐམས་ཅད་དྲངས་ཏེ་གསོལ་བར་གྱུར་ པར་བསམས་ནས།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ།  ཞེས་སོགས་ནས། ཕྱི་ནང་གི་མཆོད་པ་དང།  ཕྱོགས་སྐྱོང་འཁོར་དང་བཅས་རྣམས་ཀྱིས།  །ཞེས་པ་ནས།  ཡིད་ལ་འདོད་པ་ཀུན་
འགྲུབ་ཤོག་ །ཅེས་པའི་བར་སྔོན་འགྲོའི་སྐབས་ལྟར་བྱས་ནས། ཡིག་བརྒྱ་བཟླ།  མ་རྙེད་ཡོངས་སུ་མ་ཤེས་དང།  །སོགས་ཤོ་ལོ་ཀ་གཅིག་གིས་བཟོད་པར་གསོལ།  བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང་ཡེ་ཤེས་ཀྱི་འཁོར་ལོ་བདག་ཉིད་ལ་ཐིམ་པས་བྱིན་
གྱིས་བརླབས་པར་གྱུར་ པར་བསམ། དེ་ནས་བདག་བསྐྱེད་ལ་འབུལ་རྒྱུའི་གཏང་རག་གི་མཆོད་པ་བྱིན་གྱིས་བརླབས་ནས།  ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་པ་དང་ནང་མཆོད་འབུལ། བསྟོད་པ་གང་རུང་གིས་བསྟོད། ཡིག་བརྒྱ་ཅི་འགྲུབ་བཟླས་ནས།  གང་ཡང་བདག་
བློ་རྨོངས་པ་ཡིས།  །སོགས་དང།  མ་རྙེད་ཡོངས་སུ་མ་ཤེས་དང།  །སོགས་དང།  ལྷག་པ་དང་ནི་ཆད་པ་དང།  །ཞེས་སོགས་ཀྱིས་བཟོད་གསོལ་བྱས་ནས།  རང་གི་ཐུགས་ཀའི་ས་བོན་ལས་འོད་ཟེར་འཕྲོས། སྣོད་བཅུད་ཐམས་ཅད་ལ་ཕོག་པས་སྣོད་ཐམས་ཅད་

[013B] དེ་གཞལ་ཡས་ཁང་ལ་ཐིམ། དེ་འཁོར་རྣམས་ལ་ཐིམ། དེ་རྣམས་ཡུམ་ལ་ཐིམ། ཡུམ་ཡབ་ལ་ཐིམ། དེ་སྐུའི་སྟོད་སྨད་ནས་རིམ་གྱིས་འོད་དུ་ཞུ་
ཐུགས་ཀའི་ཧྲཱི་ལ་ཐིམ། དེ་ཚེག་དྲག་ལ་ཐིམ། དེ་ཡང་ཇེ་ཕྲ་ལ་ནམ་མཁའ་ལ་འཇའ་ཡལ་བ་ལྟར་འོད་གསལ་དུ་ཐིམ་པར་གྱུར། སྟོང་པའི་ངང་ལས་རང་ཉིད་ཐུགས་རྗེ་ཆེན་པོ་ཡབ་ཡུམ་གྱི་སྐུར་བཞེངས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་
མཚན་པར་གྱུར་ པར་བསམས་ནས་ཐུན་མཚམས་ཀྱི་གནས་སྐབས་ཀུན་ཏུ་ཡང་ལྷའི་ང་རྒྱལ་དང་མ་བྲལ་བར་བྱ། བཟའ་བཏུང་གི་ཚེ་བཟའ་བཏུང་ཨོཾ་ཨཱ་ཧཱུཾ་གིས་བདུད་རྩིར་བྱིན་གྱིས་བརླབས་ནས་སྙིང་གའི་ཧྲཱི་ཡིག་ལྷ་ཐམས་ཅད་འདུས་པའི་ངོ་བོར་མོས་པ་ལ་ཕུལ་བས་བདེ་བ་ཆེན་པོས་མཉེས་པར་བསམ་ལ་ལོངས་སྤྱོད། ཉས་པའི་ཚེ་
སྙིང་གའི་འོད་ཟེར་གྱིས་སྣོད་བཅུད་སྦྱངས་ཏེ་འོད་དུ་ཞུ་ལ་ཐིམ་པ་ནས། སྙིང་གའི་ཧྲཱི་ཡང་མི་དམིགས་པར་བསམ་པའི་བར་ཉེར་བསྡུའི་སྐབས་བཞིན་བྱས་ནས་གཉིད་ཀྱི་འོད་གསལ་ལ་མཉམ་པར་འཇོག། ལྡང་བའི་ཚེ་ནམ་མཁའ་ཁྱབ་པའི་དཔའ་བོ་དང་མཁའ་འགྲོ་མ་རྣམས་ཀྱིས་ཌ་མ་རུ་ལ་སོགས་པའི་སྒྲས་གཉིད་སད་པར་བསམས་
ནས་ལྷའི་རྣལ་འབྱོར་གྱིས་ལྡང། ཁྲུས་ཀྱི་ཚེ་རིགས་ལྔའི་མཁའ་འགྲོ་མ་ཕྱག་ན་བུམ་པ་དང་ཐོད་པ་བདུད་རྩིས་གང་བ་བསྣམས་པ་རྣམས་ཀྱིས་བདུད་རྩིས་བཀྲུས་པས་ནད་གདོན་སྡིག་སྒྲིབ་ཐམས་ཅད་དག་སྟེ་ལུས་ཀྱི་ཕྱི་ནང་ཐམས་ཅད་ཤེལ་དཀར་དྲི་མ་མེད་པ་ལྟར་གྱུར་པར་བསམ། གཞན་ཡང་ཐུན་མཚམས་སུ་གང་སྣང་ལྷའི་འཁོར་ལོར་བལྟ་བ་དང་
ཡུལ་ལ་ལོངས་སྤྱོད་པའི་ཚེ་བདེ་སྟོང་གི་ཡེ་ཤེས་ཀྱིས་ཟིན་པར་བྱས་ནས་ཐ་མལ་པའི་ཞེན་པ་དང་བྲལ་བར་སྤྱད་པ་སོགས་གསང་སྔགས་བླ་ན་མེད་པའི་རྣལ་འབྱོར་ཟབ་མོས་མཆོག་དང་ཐུན་མོང་གི་དངོས་གྲུབ་ཐམས་ཅད་བདེ་བླག་ཏུ་ཐོབ་པར་བྱའོ།  །དུས་གསུམ་རྣམ་འདྲེན་ཡོངས་ཀྱི་ཐུགས་རྗེའི་བདག་གཞན་ལས་བྱིན་

[014A]༄༅། །རླབ་མྱུར་འཇུག་སྤྱན་རས་གཟིགས། །ཐེག་པའི་མཆོག་གྱུར་གསང་སྔགས་བླ་མེད་བཞིན། །སྒྲུབ་ཚུལ་སྐལ་བཟང་རྣམས་ཀྱི་འཇུག་ངོགས་ཡིན། །འདི་ལྟར་བསྐྲུན་པའི་རབ་དཀར་དགེ་བ་ཡིས། །བདག་
དང་མཁའ་མཉམ་ཡིད་ཅན་མ་ལུས་པ། །ལྷ་གཅིག་རྒྱལ་རྒྱ་མཚོ་ཡབ་ཡུམ་གྱིས། །ཚེ་རབས་ཀུན་ཏུ་མཉེས་བཞིན་རྗེས་བཟུང་ཤོག་མདོ་སྔགས་བསྟན་པའི་གནད་དོན་རྫོགས་པ་ལ། །བཤད་དང་སྒྲུབ་པའི་འགལ་རྐྱེན་ཀུན་ཞི་ཞིང། །མཐུན་རྐྱེན་ལེགས་ཚོགས་ཡིད་
བཞིན་ལྷུན་གྲུབ་སྟེ། །ཁ་སྦྱོར་བདུན་ལྡན་མགོན་པོ་མྱུར་ཐོབ་ཤོག་ །དེ་ལྟར་ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་དངོས་གྲུབ་གཏེར་མཛོད་ཅེས་བྱ་བ་འདི་ནི་བཀྲ་ཤིས་སྒོ་མང་པོའི་གྲྭ་རིགས་རབ་འབྱམས་པ་བློ་བཟང་ཕུན་ཚོགས་དང། བར་ཡངས་འཁྱིལ་བའི་གྲྭ་རིགས་དགེ་སློང་སྐལ་བཟང་བསྟན་དར་གཉིས་ནས་
དགོས་ཞེས་བསྐུལ་ངོར་ཉམས་ལེན་བྱེད་འདོད་ཅན་གཞན་ལའང་ཕན་རེ་བཅས་ཤཱཀྱའི་དགེ་སློང་བློ་བཟང་སྐལ་བཟང་རྒྱ་མཚོས་གྲུ་འཛིན་གཉིས་པའི་གཞལ་མེད་ཁང་གི་གཟིམས་ཆུང་ཉི་འོད་འཁྱིལ་བར་སྦྱར་བའོ།། །།།

[014B][BP]

﻿
[001A]༄༅། །དྲིས་ལན་ཙིནྡ་མཎིའི་ཕྲེང་བ་ཞེས་བྱ་བ་བཞུགས་སོ།།

[001B] །ནམྶ་ར་སསྟྱཻ། ཟླ་རྒྱས་ཞལ་ལ་སྤྱན་རས་ཨུཏྤལ་འདག་གཡོ་ལྡན་བུང་བ་མཐོན་མཐིང་ཟུང་གིས་སྤ། །བི་མཔའི་མཆུ་སྒྲོས་མུ་ཏིག་ཚེམ་ཕྲེང་དངར། །ལེགས་བཤད་པི་ཝང་གླུར་ལོངས་ཚོངས་སྲས་མ། །མང་ཐོས་ནགས་ཚལ་ཀློང་ནས་འཇིགས་མེད་ཀྱི། །དྲེག་པའི་ད་རོ་ཆེ་ཆེར་འབྱིན་པ་འདི། །འགྲན་ཟླར་མ་ཡིན་བློ་ལྡན་རིན་དྭགས་རྣམས། །མ་འཇིགས་པག་ཕོ་བ་རྣ་བ་གཏོད་ལ་ཉོན། །མ་བསླ་
ཆོས་བཞིན་བྱེད་ན་ངོ་གནོད་ཞིང། །ཟས་གོས་བླུན་པོ་མཐོང་ཚེད་ཛུམ་རྒྱས་པའི། །བ་ལང་མི་ཡི་གཟུགས་ཅན་དེ་དག་རྣམས། །ནགས་ཀྱི་མི་དང་ཆུ་ཡི་མི་བཞིན་བླུན། །རྒྱལ་བ་ཀུན་གྱི་ཡབ་གཅིག་འཇམ་དཔལ་
དབྱངས། །བསམ་བཞིན་སྲིད་པར་དུར་སྨྲིག་གར་བསྒྱུར་བ། །ཐམས་ཅད་གཟིགས་པ་བློ་བཟང་གྲགས་པའི་ཞབས། །རྣམ་པ་ཀུན་ཏུ་སྤྱི་བོའི་རྒྱན་དུ་བྱོན། །འཇམ་པའི་དབྱངས་

[002A]༄༅། །ཀྱི་མཁྱེན་པ་ལས་བརྒལ་བས། །ཕྱོགས་བཅུའི་རྒྱལ་བ་དགྱེས་ཏེ་བཞད་པའི་སྒྲས། །སྲིད་དང་ཞི་བའི་ཁམས་སུ་སྙན་པ་ཡི། །རྡོ་རྗེ་འཆང་པ་གཉིས་པ་
ཁྱོད་ལས་སུ། །རྒྱུ་ཡི་ཐེག་པ་ཟབ་རྒྱས་མ་དྲོས་མཚོ། །ཤིང་རྟའི་སྲོལ་གྱི་དག་བྱེད་ཆུ་ཀླུང་ཆེ། །ལེགས་བཤད་རིན་ཆེན་འདྲེན་དང་ལྷན་ཅིག་ཏུ། །གདུལ་བྱའི་ས་གཞིར་བབས་པའི་དཀའ་
གནས་འགའ། །སོམ་ཉིའི་དྲ་བར་ཆུང་པའི་རི་སྐྱེས་བཞིན། །མཐའ་གཉིས་འཚོ་འཆིའི་ཁྱོགས་ལ་འཕྱན་པའི་འདུད། །བརྩེ་ཆེན་དྲང་སྲོང་སྨོན་པའི་བདེན་ཚིག་བཞིན། །མྱུར་དུ་ཐར་པའི་
བཀའ་ལུང་ཞུ་རྒྱུ་ལ། །ཐེག་ཆེན་གྱི་རིགས་ཅན་དབང་རྣོན་གྱིས་མཁྱེན་གསུམ་ཐོབ་བྱར་དམ་བཅའ་བྱེད་པ་ལ་དེ་གསུམ་ཚད་མས་ངེས་དགོས་ཤིང། དེ་ལ་ཆོས་ཅན་བདེན་མེད་རྟོགས་

[002B] དེའི་སྟེང་དུ་རྣལ་འབྱོར་མངོན་སུམ་སྒྲུབ་པའི་རིགས་པ་དེ་སྒྲུབ་དགོས་ལ། ་དགོས། ཆོས་ཅན་དེ་ཉིད་དེས་པ་ལ་ཡང་བདེན་མེད་རྟོགས་དགོས་པར་གཞུང་མང་པོར་གསུངས་ན་དབང་རྣོན་གྱིས་དཀོན་མཆོག་
་སེམས་ཀྱི་རང་བཞིན་འོད་གསལ་སྟེ། །དྲིལ་རྣམ་ནི་གློ་བུར་བ་།ཞེས་གསུངས་པ་ལྟར། ཆོས་ཅན་འདིའི་ཁྱབ་པ་སྒྲུབ་ཚུལ་ཅུང་མིན། ་ཆོས་ཙན་ཡང་དུ་མ་དགོས། གསུམ་ཚད་མས་མ་ངེས་པར་དེ་གསུམ་་ཡིད་དཔྱོད་དང་ཚད་མས་དྲངས་པའི་དམ་བཅའ་གཉིས་ཡོད་
སྐྱབས་སུ་དམ་མི་འཆའ། དབང་རྣོན་གྱིས་མཁྱེན་གསུམ་ཐོབ་བྱར་བྱེད་པ་ལ་དེ་གསུམ་རྗེས་དཔག་གིས་ངེས་དགོས་ཀྱང་ཐོག་མའི་རྩོད་གཞིའི་སྟེང་དང། དེ་བདེན་མེད་སྒྲུབ་དུས་སུ་ངེས་མི་དགོས་ཤིང་སྔ་མ་ཆོས་ཅན་དེ་མྱུ་གུ་ལྟ་བུའི་
སྟེང་དང། ཕྱི་མ་སེམས་ལ་ཀུན་མཁྱེན་འབྱུང་རུང་དུ་དཔྱོད་དགོས་པས་ཆོས་ཅན་དང་གནས་སྐབས་ཏ་དད་ཡིན་པར་ཁས་ལེན་དགོས་འདྲ་བ་དང། སྔ་རྒོལ་དབུམ་པས་ཕྱི་རྒོལ་ཕྱི་རོལ་པ་ལ་མྱུ་གུ་བདེན་མེད་དུ་སྒྲུབ་ཚེ་རྩོད་གྲྭ་རེ་
བདག་མེད་རྟོགས་པ་ཞིག་ཀྱང་ཡོད་འདྲ་བས། ཕྱི་རོལ་བ་དེ་བདག་མེད་མ་རྟོགས་གོང་དུ་སྐྱབས་འགྲོལ་འཇུག་པའི་་ཐོག་མར་ཡིད་དཔྱོད་ཀྱིས་བྱེད། མཚམས་ཞིག་ཀྱང་དཀའ་བས་བདག་མེད་རྟོགས་རྗེས་སུ་གསར་དུ་དཀོན་མཆོག་ལ་
་འདྲ་ཙམ་གལ་ཡིན། དེ་སྒྲུབ་ཀྱི་ཕྱི་རྒོལ་ཡང་དག་ལ་སྟོང་ཉིད་རྟོགས་བས་ཁྱབ་ཏེ། ཆོས་ཅན་སྟེང་དུ་བདག་མེད་ཀྱིས་ཁྱབ་པ་ཚང་མས་ངེས་པས་ཁྱབ་པའི་ཕྱིར། སྐྱབས་སུ་འགྲོ་བ་གཅིག་ཁས་ལེན་དགོས་སམ་སྙམ་ན་འདི་ལ་ལན་་འདི་སྐོར་ཚངས་མ་རྒྱན་དང་མཁའ་
[003A]༄༅། །གྲུབ་ཊིཀྲ་ཆེན་གསལ། ཇི་ལྟར་འདེབས་ལགས། སྟོང་ཉིད་མ་རྟོགས་པའི་བྱང་སེམས་ཡོད་པ་ལྟར་གང་ཟག་གི་བདག་མེད་མ་རྟོགས་པའི་ཉན་ཐོས་འདོད་དགོས། དགོས་ཚེ་གང་ཟག་གི་བདག་མེད་
མ་རྟོགས་པར་ཐར་བློ་མཆེན་ཉིད་ཚང་བ་མི་སྐྱེ་བར་གསུངས་པས། དེ་འདྲའི་ཉན་ཐོས་ལ་ཐར་བློ་མཚན་ཉིད་ཚང་བ་མེད་པར་འགྱུར་ཞིང། དེ་ལྟར་ན་ ༸ཤིན་ཏུ་ཡོད།  སྟོང་ཉིད་མ་རྟོགས་པའི་བྱང་སེམས་ལ་ཐམས་
 ༸ཐར་བློ་སྐྱེས་པ་ཀུན་ལ་ཐར་སྒོ་ཡོངས་རྫོགས་སྐྱེས་པས་མ་ཁྱབ། འདིའི་མཚན་ཉིད་ཚང་བ་ཡང་ཡོངས་རྫོགས་ཡིན། དབང་རྟུལ་དད་པས་འཇུག་པས་སོ།། ༸དེ་མེད་བ་ཤིན་ཏུ་མང། ༸ཐེག་ཆེན་སེམས་བསྐྱེད་པ་ལ་སྟོང་ཉིད་རྟོགས་མི་དགོས་པས། སེམས་བསྐྱེད་མཚན་ཉིད་ཚང་
བའི་སེམས་ཙམ་པ་མང་པོ་ཡོད་པའི་ཕྱིར་ཏེ། གསེར་གླིང་བ་དང་ཤནྟི་བ་ལྟ་བུ་མང།  ཅད་མཁྱེན་པ་དོན་གཉེར་གྱི་བློ་མཚན་ཉིད་ཚང་བ་མེད་དགོས་པས་སེམས་བསྐྱེད་མཚན་ཉིད་ཚང་བ་མེད་པར་འགྱུར་རོ་སྙམ་དུ་དོགས་པ། དེའི་ཁྱད་
པར་ཇི་ལྟར་ལགས། རྒྱན་གྱི་མཆོད་བརྗོད་ཀྱི་སྐབས་སུ་རྣམ་མཁྱེན་དངོས་སུ་བསྟན་ནས་ཡེ་ཤེས་ཆོས་སྐུ་དངོས་སུ་མ་བསྟན་པ། རྒྱུ་ལམ་ཤེས་དངོས་སུ་བསྟན་ནས་སྦྱོར་བཞི་དངོས་སུ་མ་བསྟན་པ་སྒྲ་རྟོག་སེལ་
འཇུག་ལ་ཐུག་པར་ཁས་ལེན་དགོས་པར་ ༸ཤིན་ཏུ་ཡིན།  འདྲ་ལ། སེལ་འཇུག་གི་དོན། སྒྲ་དང་རྟོག་པས་གཞི་བུམ་པ་ལྟ་བུ་བརྗོད་པ་དང་བཟུང་བའི་ཚེ། དེ་ལས་ལྡོག་པ་ཐ་དད་གང་ཡང་མ་བརྗོད་ཅིང་མ་བཟུང་བས་

[003B] དགོངས་པ་རབ་གསལ་དུ། སྙིང་རྗེ་གཅིག་ལ་འཛིན་སྟངས་མི་མཐུན་པ་གཉིས་སུ་འགྱུར་རོ། །ཞེས་གསུངས་པ་འདྲེན་པ་དང། རྣམ་འགྲེལ་ལས། དེ་ལྟར་ཕྱི་མ་ཕྱི་མ་ཡིས་།ཤེས་པ་རྣམས་གཅིག་
ལྷག་པ་ཉིད། །ཅེས་པ་རྩ་འགྲེལ་ལས། དྲན་ཤེས་སྔ་མ་སྔ་མ་ལས་ཕྱི་མ་ཕྱི་མ་འཛིན་སྟངས་ཀྱི་རྣམ་པ་རེ་རེ་ལྷག་པར་གསུངས་པ་དང། ཐར་ ༸དེ་དག་ཕྱོགས་མི་གཅིག།  ལམ་གསལ་བྱེད་ལས། བུམ་པ་བུམ་མིན་ལས་
ལོག་པ་བུམ་འཛིན་རྟོག་པའི་ཞེན་ཡུལ་མིན་པར་གསུངས། ཊིཀ་ཆེན་ལས་དེའི་དངོས་ཡུལ་དུའང་གསུངས་པ་དང། མཁས་བླུན་གྱི་ཚིག་ལ་བརྗོད་བྱའི་ཁྱད་པར་ཡོད་པ་དང། སྒྲ་བརྗོད་འདོད་ཀྱི་དབང་གིས་འཇུག་པ་དང་
ཐུབ་པའི་གསུང་གཅིག་གིས་དོན་མང་པོ་སྟོན་པ་ ༸འདི་གཉིས་ལ་དོགས་པ་མེད།  དང། ཆོས་ཀྱི་གྲགས་པས་སྒྲ་རྟོག་ ༸འདི་གཉིས་ཚིག་ཟིན་བརྗོད་བྱ་ཡོད་མེད་ཀྱི་དོན་བརྗོད་མཁན་གྱི་བསམ་པས་འཇུག་ཚུལ་སྟོན་པ་ཡིན།  སེལ་བའི་ཡུལ་ཅན་
དུ་འབད་པས་བསྒྲུབ་པ་དང། རྣམ་བཤད་སྙིང་པོ་རྒྱན་ལས་མངོན་རྟོགས་རྒྱན་གྱི་གཞུང་ཚན་ཅི་རིགས་སེལ་འཇུག་ཏུ་བཤད་པས། བཀའ་རྣམས་ཀྱང་སེལ་འཇུག་ཏུ་ལེགས་པར་གྲུབ་པས། དེ་ལྟར་ན་གཞུང་སྔ་ཕྱིའི་
འགལ་སྤོངས་དང་སེལ་འཇུག་དང་སྒྲུབ་འཇུག་གི་དོན་ ༸སེལ་བ་ནི་གཞན་གཅིག་བཀག་པས་འཇུག། སྒྲུབ་འཇུག་ནི་གཞན་མི་འགོག་པར་རང་ཡུལ་སྒྲུབ་ཙམ་མོ།།  ཇི་ལྟར་ལགས།    ༈   སྐྱེ་བ་མེད་པ་ཞེས་དང་

[004A]༄༅། །ལྟ་བ་བཀར་བཏགས་ཀྱི་ཕྱག་རྒྱ་བཞི་འཆད་སྐབས་ཆོས་ཐམས་ཅད་བདེན་མེད་དུ་གསུངས་པས་ན་ཆོས་ཐམས་ཅད་ཀྱི་སྟེང་གི་གང་ཟག་གི་བདག་མེད་ཕྲ་མོ་རེ་འཇོག་དགོས་པ་འདྲ་ནའང་ནམ་མཁའ་
དང་སོ་སོར་བརྟག་མིན་འགོག་པ་གཉིས་ལ་དམིགས་པའི་ཉོན་མོངས་མེད་པར་ ༸བདག་མེད་བདེན་མེད་མི་མཚུངས།  མཛོད་རྩ་འགྲེལ་དང་རྒྱལ་སྲས་མ་སོགས་ལས་གསུངས་བས་ན།  ༸འགྲེལ་པའི་ལུགས་ལ་འཇོག།  ཕྱིའི་
ཆོས་ཀྱི་སྟེང་གི་གང་ཟག་གི་བདག་མེད་ཕྲ་མོ་མེད་པར་འདོད་དགོས་པ་འདྲ་བས། ཡིག་ཆར་གང་ཟག་གི་བདག་མེད་ལ་བཅུ་དྲུག་བཤད་བ་དང་འགལ་དོགས་པ་དང། ཕུང་པོ་དང་གང་ཟག་གཉིས་གང་ཟག་གི་བདག་གིས་
སྟོང་ཚུལ་ཡང་སྟོང་མཁན་གྱི་དགག་བྱ་ ༸འདི་མིན།  དེ་ཉིད་རང་རྐྱ་ཐུབ་པའི་རྫས་ཡོད་ཀྱི་གང་ཟག་ཁོ་ནར་བྱས་ནས་གང་ཟག་ ༸སེམས་ཙམ་པའི་མིན།  དང་ཕུང་པོ་རིམ་བཞིན་དགག་བྱ་དེས་སྟོང་ཚུལ་ཐག་བསྒྲུལ་གྱིས་
 ༸དབང་བསྒྱུར་མཁན་གྱི་བདག་དང་རྫས་ཡོད་ཀྱི་བདག་ཡིན་པས་དགག་བྱ་ཐ་དད་བྱེ་སྨྲའི་ལུགས་དང། གོང་མར་བདེན་འཛིན་ལྷན་སྐྱེས་མེད་པ་ལ་གྱིས།  སྟོང་ཚུལ་དང། གཙུག་ལག་ཁང་དགེ་སློང་གིས་སྟོང་ཚུལ་དང་འདྲ་བར་གསུངས་སམ་སྙམ་པས་
ཕུང་པོ་དང་གང་ཟག་གི་སྟེང་གི་དགག་བྱའི་བདག་དང་བདག་མེད་ཕན་ཚུན་མི་འགལ་ ༸བཤད་ཟིན་པས་གཅིག་དོགས་མེད།  བར་འགྱུར་ ༸འདི་མིན་པར་ལེགས་བཤད་སྙིང་པོར་བཤད། ༸འདི་ཐ་ཆད་ཁ་ཆེ་མཆེ་བའི་སྡེའི་ལུགས།  སྙམ་དུ་དོགས་

[004B]    ༈   པར་རྟོགས་པའི་རྣལ་འབྱོར་མངོན་སུམ་གྱིས་ཕུང་པོ་མི་རྟག་པ་དང་གང་ཟག་གི་བདག་གིས་དབེན་པའི་ཕུང་པོ་དངོས་སུ་རྟོགས་པར་གསུངས་ན། གོང་གི་དོགས་
འགལ་བཞིན་ཆོས་ཐམས་ཅད་ལ་གང་ཟག་གི་བདག་མེད་ཕྲ་མོ་ཡོད་ན་བར་ཆད་མེད་ལམ་གྱིས་ཤེས་བྱ་ལྟ་བུའི་སྟེང་གི་གང་ཟག་གི་བདག་མེད་ཤུགས་ལ་རྟོགས་ནས་དེའི་སྟེང་གི་ཅི་ཞིག་དངོས་སུ་རྟོགས་སྙམ་དུ་དོགས་པ། གང་ཟག་
གི་བདག་མེད་ཕྲ་མོའི་སྟོང་གཞི་ཆོས་ཅན་ལ་ནང་གི་འདུས་བྱས་ཀྱིས་ཁྱབ་པར་བྱས་ནའང་ནང་གི་འདུས་བྱས་ལ་བར་ཆད་མེད་ལམ་གྱི་དངོས་གཞལ་གྱིས་ཁྱབ་པར་འགྱུར་རོ་སྙམ་དུ་དོགས་ ༸མི་རྟག་པ་དངོས་སུ་རྟོགས།  པས་ཇི་ལྟར་
ལགས།    ༈   པར་མི་བྱེད། ཆོས་རྣམས་ཉིད་སྟོང་པ་དང་ ༸མི་རྟག་པ་རྟོགས་བྱེད།  ཞེས་སོགས་དང། ལངས་གཤེགས་ལས། ངོ་བོ་ཉིད་ཀྱི་དངོས་མེད། ཅེས་སོགས་དང་
བློ་གྲོས་ཆེན་པོ་གཅིག་ལ་གཅིག་མེད་པའི་སྟོང་པ་ཉིད་ནི་སྟོང་པ་ཉིད་ཀྱི་ཐ་ཤལ་ཡིན་ནོ། །ཞེས་པ་ ༸ཆོས་རྣམས་ཀྱི་རང་བཞིན་འོད་གསལ་གྱི་དོན་དང། ༸སྟོང་ཉིད་འོད་གསལ་འདུས་མ་བྱས་ཡིན་པའི་དོན།  རྣམས་ཀྱིས་རང་གི་ངོ་བོར་བདེན་པར་གྲུབ་པས་
 ་འདི་ཕྱི་རོལ་གྲངས་ཅན་པའི་ལུགས་ཕན་ཚུན་གཅིག་ཟླ་གཅི་མེད་པ་ལྟ་བུ།  སྟོང་ཚུལ་དང། གཞན་ཞིག་གིས་གཞན་ཞིག་ ༸འདི་དག་ནོར་འདུག།  སྟོང་ཚུལ་གཉིས་གསུངས་བ་དང། ནང་སྟོང་པ་ཉིད་འཆད་སྐབས་སུ་འཇུག་འགྲེལ་

[005A]༄༅། །དེའི་འགྲེལ་བཤད་དགོངས་པ་རབ་གསལ། གསེར་ཕྲེང་རྣམས་ལས། མིག་མིག་གི་ངོ་བོར་བདེན་པར་གྲུབ་པས་སྟོང་ཚུལ་དབུམ་པས་འདོད་པ་དེ་རང་སྟོང་གི་ཚུལ་དང། མིག་གིས་སྟོང་ཚུལ་
དང༑ དེ་གཟུང་འཛིན་རྫས་ཐ་དད་ཀྱིས་སྟོང་ཚུལ་དོན་སྨྲ་བ་དང་སེམས་ཙམ་པ་གཉིས་ཀྱིས་འདོད་པ་དེ་གཞན་སྟོང་གི་ཚུལ་དུ་གསུངས་པ་དང། ལེགས་བཤད་ ༸དེ་ཡིན་མོད།  སྙིང་པོར་ཆོས་རྣམས་རང་གི་ ༸དེ་པ་ཙི་བྲིས།།
མཚན་ཉིད་ཀྱིས་གྲུབ་པའི་རང་བཞིན་གྱིས་མི་སྟོང། རང་སྟོང་དུ་མིང་བཏགས་ཀྱང་གཞན་སྟོང་ལས་མི་འདའ་ལ་ཞེས་དང། སེམས་ཙམ་ལུགས་འདི་ལ་ནི་གཞན་སྟོང་དུ་འཆད་པ་གཏན་མིན་ནོ། །ཞེས་པའི་ནི་སྒྲའི་རྣམ་
བཅད་ལོངས་གཅོད་ཀྱི་དོན་དང། གཞན་གྱི་ངོ་བོ་སྟོང་ཉིད་འཆད་སྐབས་གསེར་ཕྲེང་ལས། གཞན་དུ་ན་འདི་རང་སྟོང་མ་ཡིན་པར་འགྱུར་རོ། །ཞེས་དང། སྟོང་ཐུན་ལས། བུམ་སོགས་ཐམས་ཅད་བུམ་པ་སོགས་
ཀྱིས་སྟེང་བ་རང་སྟོང་དུ་འདོད་པ་རང་སྟོང་གི་དོན་ཕྱིན་ཅི་ལོག་ཏུ་བཤད་པ་ཡིན་ཞེས་ ༸འདི་དག་མ་གོ་འདུག།  བཀག་ནས། ཡང་དེ་ཉིད་ལས། དགོངས་འགྲེལ་སོགས་ལས་ ༸བོད་ཀྱིས་རང་སྟོང་དེ་ལྟར་འདེང་བ་བཀག།  གཞན་
དབང་བདེན་གྲུབ་དེ་ཉིད་ཀུན་བཏགས་དངོས་ ༸འདིས་སྟོང་ཚལ་འཁྲུལ་འདུག།  མེད་དེས་སྟོང་པ་གཞན་སྟོང་གི་ཡང་དང་ཡང་དུ་བཤད་གསུངས་པས་ན་བདག་མེད་ཕྲ་རགས་གསུམ་གཏན་ལ་འབེབ་ཚུལ་ལ་རང་སྟོང་གཞན་སྟོང་

[005B]བས། ཇོ་ནང་སོགས་ཀྱིས་རང་སྟོང་གཞན་སྟོང་འདོད་ཚུལ་དོན་ཆེས་མི་འདྲ་བའི་ཁྱད་པར་ཡོད་དམ་སྙམ་དུ་དོགས་པས་ཇི་ལྟར་ལགས། །རྒྱན་རྩ་འགྲེལ་ལས་
 ཐ་སྙད་འདི་ལོག་པ་ཡིན། སྟོང་ཐུན་ན་ཤིན་ཏུ་གསལ།  ༸ཐ་སྙད་འདི་ཇོ་ནང་འདིས་བྱས་ཀྱང་ལོག་པ་ཡིན། འདི་མོད་ཀྱི་གཞན་སྟོང་དང་གར་གཅིག། རྒྱ་མཚོའི་ཕར་ཀ་ཚུར་ཀ་ལྟ་བུ།  རིགས་ཀྱི་ཐད་དུ་ཐེག་པ་གསུམ་གྱི་བར་ཆད་མེད་ལམ་གསུམ་དེ་དག་གི་འཕགས་
ཆོས་སུ་བྱས་ནས། དེ་གསུམ་གྱི་དངོས་ཡུལ་དུ་སོང་བའི་ཐེག་པ་གསུམ་གྱི་གང་ཟག་སོ་སོའི་སེམས་ཀྱི་ཆོས་ཉིད་གསུམ་ལ་རང་གི་ངོ་བོའི་སྒོ་ནས་མི་འདྲ་བ་མེད་ཀྱང་རྟེན་ཆོས་དབྱིངས་སྒོས་ཐེག་པ་གསུམ་གྱི་རང་བཞིན་གནས་རིགས་
སུ་འཇོག་པར་གསུངས་ནས། འཕགས་པ་ལ་སྟོང་ཉིད་རྟོགས་པས་ཁྱབ་པར་བཤད་པའི་ཕྱོགས་དང། ཡང་ཐེག་ཆེན་སྦྱོར་ལམ་ཐེག་དམན་ལས་དམིགས་པ་རྣམ་པ་སོགས་ཀྱི་སྒོ་ནས་ཁྱད་པར་འཕགས་པར་གསུངས་པ་དང། ཐེག་པ་
གསུམ་གྱི་ལམ་ཤེས་སོ་སོར་གསུངས་བ་དང།  ༸དེ་ཡིན།  དུས་གསུམ་བདག་མེད་དུ་མ་རྟོགས་ ༸དེ་གཉིས་མི་གཅིག་འདི་ལྟར་ནམ་ཁྱབ།།པའི་ཉན་རང་གི་གཞི་ཤེས་འབྲས་ཡུམ་ལ་རིང་བའི་གཞི་ཤེས་སུ་གསུངས་ནས་ཉན་རང་ལ་སྟོང་
ཉིད་རྟོགས་པ་མེད་བར་གསུངས་པའི་ཕྱོགས་གཉིས་ཡོད་པས་ཐལ་འགྱུར་བས་ཕྱོགས་སྔ་མ་ངེས་དོན་ཕྱི་མ་དྲང་དོན་དུ་མཛད་ལ་རང་རྒྱུད་པའི་ལུགས་ལ་ཇི་ལྟར་ཡིན་ཞེ་ན། འདི་ལྟར་ཐེག་པ་སོ་སོའི་སེམས་བདེན་སྟོང་རང་

[006A]༄༅། །བཞིན་གནས་རིགས་དེ་ཉིད་བསྒྲུབ་པའི་རྟེན་དུ་བརྗོད་པའི་རྒྱུ་མཚན་ཉན་རང་གི་ཆོས་དབྱིངས་འཕགས་པའི་ཆོས་རྟགས་པའི་རྒྱུ་ཡིན་པར་རང་བཞིན་དུ་གནས་པའི་རིགས་བསྒྲུབ་པའི་རྟེན་ཡིན་ནོ་
ཞེས་རྗོད་པར་བྱེད་དོ། །ཞེས་པ་ལྟར་དེ་རྣམས་ཀྱི་བར་ཆད་མེད་ལམ་གསུམ་ ༸འཕགས་སེང་གཉིས་རང་རྒྱུད་ལུགས་ཀྱི་བཤད་ཚུལ་གཉིས་གཉིས་ཡོད།  འཕགས་ཆོས་སུ་བྱས་ནས། དེ་དག་གི་དངོས་ཡུལ་དུ་སོང་བའི་ཐེག་པ་སོ་སོའི་
སེམས་བདེན་སྟོང་དེ་ཉིད་ལ་བསྒྲུབ་པའི་རྟེན་དུ་བརྗོད་པ་ཡིན་ཞེ་ན། དེ་ལྟར་ཉན་རང་གི་བར་ཆད་མེད་ལམ་དང། དེ་དག་གི་སེམས་བདེན་སྟོང་ལ་རྒྱུ་མཚན་དེ་མ་ཚང་པས། དེ་དག་གི་སེམས་བདེན་སྟོང་བསྒྲུབ་པའི་རྟེན་
དང༑ རང་བཞིན་གནས་རིགས་མིན་པར་འགྱུར་རོ་སྙམ་པས་ལུགས་དེ་བློ་ངོར་ཅུང་ཞིག་མ་བདེ་ལ། ཀུན་བཏུས་སུ། ཅིའི་ཕྱིར་ཆོས་ཀྱི་དབྱིངས་ཞེས་བྱ་ཞེ་ན། ཉན་ཐོས་དང་ ༸འཕགས་པ་ལ་སྟོང་ཉིད་རྟོགས་པས་ཁྱབ་ཚེ་ཆོག།  རང་
སངས་རྒྱས་དང་སངས་རྒྱས་ཀྱི་ཆོས་ཐམས་ཅད་ཀྱི་རྒྱུ་ཡིན་པའི་ཕྱིར་རོ། །ཞེས་ཉན་རང་གི་བར་ཆད་མེད་ལམ་གྱི་གཞལ་བྱར་སོང་བའི་དེ་དག་གི་སེམས་ཀྱི་སྟེང་གི་གང་ཟག་གི་བདག་མེད་ཕྲ་མོ་དང། ཆོས་ཀྱི་བདག་མེད་རགས་
པ་གཉིས་སོ་སོར་དེ་གཉིས་ཀྱི་བསྒྲུབ་པའི་རྟེན་རང་བཞིན་གནས་རིགས་ ཐེག་དམན་གྱི་བར་ཆད་མེད་ལམ་ལ་གང་ཟག་གི་བདག་མེད་རྟོགས་པས་ཁྱབ་པས་གཞན་སྒྲོ་མ་འདོགས། ༸འདི་བློ་བཟོ་ཙམ་མོ།།སུ་གསུང་པར་འདྲ་ཞིང། ལེགས་ལྡན་ལུགས་ལ་གསལ་ཁ་

[006B]ལེན་དགོས་འདྲ་བསམ་པས། རང་རྒྱུད་པ་གཉིས་ཀས་མངོན་རྟོགས་རྒྱན་དང། འགྲེལ་བྱེད་སོ་སོས་རིགས་ངེས་ཀྱི་ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་གསུངས་
པ་དང། དེ་དག་གིས་སེམས་བདེན་སྟོང་རང་བཞིན་གནས་རིགས་སུ་འཇོག་པའི་ཕྱོགས་དྲང་དོན་དུ་འགྲེལ་ཞེ་ན་སྙིང་པོ་རྒྱན་དང་འགལ་དོགས་པས། མི་འགལ་ཚུལ་ཇི་ལྟར་ལགས་དང། དེ་ལྟར་མི་འགྲེལ་ན་དེ་གསུམ་ ༸ལན་སོང་ཟིན།  གྱི་
སེམས་བདེན་སྟོང་དེ་དག་སོ་སོའི་བསྒྲུབ་པའི་རྟེན་དུ་འཇོག་པའི་རྒྱུ་མཚན་གང་ལགས།  ༸ཆུ་དང་མེ་གཉིས་མི་འགལ་དུས་དེ་གཉིས་མི་འགལ།  དབུ་མ་ཐལ་འགྱུར་བའི་སྐབས་སུ་ཐུན་མོང་མ་ཡིན་པའི་འགོག་པའི་སྙོམས་འཇུག་བསམ་གཟུགས་
བརྒྱད་ལས་འདས་ནས་མངོན་དུ་བྱེད་པར་གསུངས་ལ། དེ་ལྟར་ན་དེ་ཉིད་སྲིད་རྩེའི་སེམས་ལས་ཀྱང་ཕྲ་བའི་བློར་ཁས་ལེན་དགོས་པས། མངོན་པ་ནས་སྲིད་རྩེ་ལས་ཕྲ་བའི་སེམས་མ་གསུངས་ཀྱང་ལུགས་འདིར་
 དེའི་རྒྱུ་མཚན་མཐར་གནས་སྙོམ་འཇུག་ལ་མཐར་གྱིས་སྙོམ་པར་འཇུག་དུས་ཡིན། ༸དེ་ཤིན་ཏུ་ཡོད་དེ་གྲུབ་མཐའ་འོག་མས་ཀྱང་དེ་ལས་ཕྲ་བའི་འགོག་སྙོམས་ཀྱི་ཏིང་ངེ་འཛིན་འདོད། གོང་དུའང་དེ་སྟེང་དེ་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་ལས་ཀྱང་ཕྲ་བའི་ཕྱིར། ༸མངོན་པར་ཡང་འདོད་སེམས་
བྱེད་ན་དེ་ལས་ཕྲ་བ་ཡོད་དེ། བསམ་གཟུགས་བརྒྱད་ལ་བསམ་གཏན་སྤེལ་སྒོམ་གྱི་ཡར་སོང་ན་ཤིན་ཏུ་གསལ། འདོད་སེམས་ལ་ཡོད་པར་ངེས་ཤེས་ཤིང། འདོད་སེམས་སུ་འདོད་ལུགས་གཉིས་ཡོད། འདོད་སེམས་དང་ཚོར་འདུ་རགས་པ་འགོག་པ་མི་འགལ་ཏེ་འདོད་པའི་འཆི་སེམས་ཕྲ་མོ་
[007A]༄༅། །བཞིན་ནོ།། དེ་ལས་ཕྲ་བའི་སེམས་ཞིག་འདོད་དགོས་སམ་སྙམ་པ་དང། བསམ་གཟུགས་བརྒྱད་རེ་རེ་ལ་ཐུན་མོང་མ་ཡིན་པའི་འགོག་སྙོམས་རེ་ཡོད་ན་འདོད་སེམས་ལ་ཡང་ཡོད་དགོས་པས། དེ་སྐབས་
སུ་ཚོར་འདུ་རགས་པ་འགོག་པ་དང་འགལ་དོགས་པ་དང། འགལ་དགོས་པས་འདི་གཉིས་ཀྱི་འཐད་ཕྱོགས་ཇི་ལྟར་ལགས། མངོན་པ་ནས་གསུངས་པའི་འདོད་ཉོན་དགུ་པོ་གང་ཡང་ཆགས་བྲལ་གྱི་སྒོ་ནས་མ་སྤངས་
པར་ཉན་ཐོས་ཀྱི་མཐོང་ལམ་རྣམ་གྲོལ་ལམ་ཐོབ་ཚེ་རྒྱུན་ཞུགས་དང། དེ་དྲུག་པ་དང་དགུ་པ་ཆགས་བྲལ་གྱི་སྒོ་ནས་སྤངས་ཏེ། དེ་ཐོབ་ཚེ་ཆགས་བྲལ་སྔོན་སོང་གི་ཕྱིར་འོད་དང་ཕྱིར་མི་འོང་དུ་འཇོག་དགོས་པ་འདྲ་ན་
མངོན་པ་ནས་སྲིད་ཉོན་དགུ་པ་དེ་ནས་བཤད་པའི་ལམ་གྱིས་ཆགས་བྲལ་གྱི་སྒོ་ནས་སྤངས་ཏེ།  ༸མཛོད་ལས། རྣམ་གསུམ་རྣམ་བཞི་ལས་གྲོལ་བ། །ཞེས་གསུངས། རིགས་ནས་རིགས་སྐྱེས་ལ་འདོད་ཉོན་སྒོམ་སྤང་གང་ཡང་མ་སྤངས་ཞེས་པ་མི་འཐད། རྒྱུན་ཞུགས་གཞན་
ལ་རུང་ཙམ་མོ།། ༸ཚིག་སྐྱོན་ཅུང་ཟད་ཡོད། ཐལ་འགྱུར་བའི་ལུགས་ལ་དཀའ་ཞིང་ཚིག་སྐྱོན་ཆེ།  འབྲས་བུ་ཐོག་མར་ཐོབ་ཚེ་དགྲ་བཅོམ་འབྲས་གནས་སུ་འགྱུར་ལ། འཆིང་བ་ཀུན་ལྡན་གྱི་རྒྱུན་ཞུགས་དེ་ཉིད་ཀྱིས་སླར་མངོན་པ་ནས་
གསུངས་པའི་འདོད་ཉོན་དྲུག་པ་དང་དགུ་པ་དེ་ནས་བཤད་པའི་ལམ་གྱི་སྒོ་ནས་སྤངས་ཚེ་མཐར་གྱིས་པའི་ཕྱིར་འོད་དང་ཕྱིར་ ༸འཆིང་བ་ཀུན་ལྡན་ཡིན་ན་འཕགས་པར་དཀའ།  མི་འོང་དུ་འཇོག་ན། དེ་ནས་བཤད་པའི་

[007B]བཤད་བའི་སྲིད་ཉོན་དགུ་པ་ཆགས་བྲལ་གྱི་སྒོ་ནས་སྤངས་པའི་ཉན་ཐོས་སློབ་པ་ཞིག་དགྲ་བཅོམ་འབྲས་གནས་སུ་འགྱུར་ལ། བདེན་འཛིན་གྱ་དགུར་ཕྱེ་ནས་
མཐོང་སྤང་སྤངས་པའི་ཚེ་རྒྱུན་ཞུགས་དང།  ༸འདི་ག་ལ་དགོས། རང་རྒྱུད་བ་མན་ཆད་མཛོད་རང་ལུགས་ལྟར་ཤོད་དང་ལེགས། ཐལ་འགྱུར་བའི་ལུགས་ལ་ཞིབ་ཚ་བཤད་ཟིན། ༸བདེན་འཛིན་ཤེས་སྒྲིབ་ཡིན་པས་ཉན་ཐོས་ལ་སྤང་བྱ་ག་ལ་སྲིད། ཐལ་འགྱུར་བས་
ཀྱང་ཉོན་མོང་རགས་པའི་སྒོ་ནས་བཤད་པ་ཡིན། ཕྲ་བས་གར་བྱེད།  འདོད་པའི་དྲུག་པ་དང་དགུ་པ་སྤངས་ཚེ་བར་བ་གཉིས་སུ་འཇོག་ན་ཅི་ཡང་མེད་མན་ཆད་ཀྱི་བདེན་འཛིན་ལ་འཇིག་རྟེན་པའི་ལམ་གྱིས་ཆགས་བྲལ་ཐུབ་པར་འགྱུར་ཞིང་
 ༸སྤྱིར་བདེན་འཛིན་སྒོ་ནས་གྱ་དགུ་དང་འབྲས་བུ་བཞི་སྦྱོར་ནས་བཤད་ན་གཟུ་ལུམ་དུ་འགྱུར་ཡང། སྒོམ་སྤང་ཉོན་མོང་སྒོ་ནས་འབྲས་བུ་བརྒྱད་ཅུ་གྱ་དགུ་བཤད་པ་བློ་བཟོ་མིན་ཏེ། མཛོད་ལས། འབྲས་བུ་འདུས་བྱས་འདུས་མ་བྱས། །དེ་དག་བརྒྱད་ཅུ་གྱ་དགུའོ། །ཞེས་གསུངས། སྤྱིར་
ཆོས་རེ་རེ་ལའང་རིགས་པ་མཐའ་ཡས་པས་བསྒོམ་ན་ཤེས་སྒྲིབ་སྤོང། ཡུལ་བསྡུ་བ་དང་རིགས་པ་ཉུང་ན་ཉོན་སྒྲིབ་ཙམ་ལས་མི་སྤོང་བར་བཤད་པ་ནི་ཐལ་འགྱུར་བའང་འདོད་ཅིང། འདི་སྐོར་གནད་ཆེའང་ཤེས་མཁན་སྔོན་ཡང་དཀོན་པའི་ལོ་རྒྱུས་མང་ཞིང་ཆོས་མངོན་ནས་ཕུང་ཁམས་སྐྱེ་
མཆེད་གསུམ་བཤད་པའི་དགོངས་པ་ཡིན་པས་ཞིབ་པར་དེར་གཟིགས་ཐལ་འགྱུར་བའི་ལུགས་ལའང་མངོན་པ་ནས་བཤད་པའི་ཉོན་མོངས་རགས་པའི་སྤོང་ཚུལ་དེས་སྒོ་ནས་འཇོག་དགོས། སོ་སོའི་སྐྱེ་བོས་མ་འཁྲུལ་བའི་ཚད་མ་ཇི་ལྟར་འཇོག་དེས་ན་སྐྱོན་ཡོད།  བདེན་

[008A]༄༅། །འཛིན་གྱ་དགུར་ཕྱེ་ནས་རིམ་གྱིས་སྤོངས་བར་བཤད་པ་མ་མཐོང། གཟུ་ལུམ་དུ་འགྱུར་དོགས་པས། ལུགས་འདི་ལ་འབྲས་གནས་བཞིའི་སྤང་བྱ་དང་འབྲས་བུ་ཐོབ་ཚུལ་ཇི་ལྟར་ལགས་
   ༈    ནང་གི་སྐྱེ་མཆེད་ཆོས་ཅན། དོན་དམ་པར་བདག་ལས་སྐྱེ་བ་མེད་དེ། ཡོད་པའི་ཕྱིར། ཤེས་པ་ཡོད་པ་ཉིད་བཞིན་ཞེས་བཀོད་པའི་རྟགས་ཆོས་དོན་གསུམ་ལམ་འཁྲུལ་བའི་ཚད་མའི་རྙེད་
དོན་དུ་གྱུར་པའི་ནང་གི་སྐྱེ་མཆེད་དང། དེ་འདྲའི་དོན་དམ་པར་བདག་ལས་སྐྱེ་མེད་དང། དེ་འདྲའི་ཡོད་པ་ ༸སྟོང་ཉིད་མ་རྟོགས་བར་དུ་ཐལ་འགྱུར་བའི་སྣང་སྟོང་མི་འཆར་བས་ཆོས་ཅན་མཐུན་སྣང་མེད་པའི་རྒྱུ་མཚན་ཡིན་ནོ།།  གསུམ་
བཞག་ནས་དེ་ལ་ཟླ་བས་ཆོས་ཅན་དང་ཕྱོགས་རྟགས་མ་གྲུབ་པའི་སྐྱོན་བརྗོད་པ་ཡིན་ན། སྟོང་ཐུན་ལས། རྟགས་སུ་གང་བཀོད་པ་དེ་ཉིད་འཁྲུལ་མ་འཁྲུལ་གྱི་ཚད་མ་གང་གི་རྙེད་དོན་ཡིན་ཞེས་བརྟག་པ་བྱེད་ཀྱི། བདེན་
གཉིས་ཀྱི་ཁྱད་བར་རམ། འཁྲུལ་མ་འཁྲུལ་གྱི་ཚད་མ་གང་གི་རྙེད་དོན་གྱི་ཡོད་པ་རྟགས་སུ་བཀོད་ཅེས་བརྟག་པ་བྱེད་ན་རྟགས་ཆོད་དུ་འགྱུར་བར་གསུངས་པ་དང་འགལ་ལ། ཚིག་གི་ཟིན་ཚོད་གསུམ་པོ་དེ་རྟགས་
 ༸འདི་རྟགས་ལ་འགོད་དུས་ཚིག་ལ་མི་སྦྱོར་ཡང། ཕྱི་རྒོལ་ལ་སྣང་ཚུལ་ལྟར་གྲུབ་ན་བདེན་གྲུབ་ཀྱི་ཡོད་པ་རྟགས་སུ་འགྱུར་བས་སྐྱོན་ཤིན་ཏུ་ཆེ།  ཆོས་དོན་གསུམ་ལ་འཇོག་ན་ཟླ་བས་དེ་ལ་ཆོས་ཅན་མ་གྲུབ་པའི་སྐྱོན་བརྗོད་པ་དང། ལེགས་བཤད་སྙིང་

[008B]བཀོད་པའི་དོན་གང་ཡིན་ཞེས་འདྲི། དེ་གཉིས་དང་ཕུང་པོ་གསུམ་གྱི་བརྟག་པ་བྱེད་ན་རྟགས་སུ་གང་བཀོད་དྲི་གསུངས་པས་ཡོད་པ་སྤྱི་ཙམ་རྟགས་སུ་མི་བཞེད་དམ་སྙམ་པས་
རྟགས་སུ་གང་བཀོད་དྲི་གསུངས། སྟོང་ཐུན་གྱི་གསུང་ཟིན་དང་ཇི་ལྟར་མི་འགལ་ཚུལ་དང་ ༸སྔོན་གྱི་རྒན་པོ་དག་གིས་ཀྱང་སྒྲ་མི་རྟག་པར་བསྒྲུབ་པ་ནའང་ཆོས་ཅན་མཐུན་སྣང་མེད་སྙམ་པའི་རྨོངས་ཡུལ་དེ་རེད་ལགས།  སྦྱོར་བ་དེའི་རྟགས་ཆོས་དོན་གསུམ་ལ་
གང་ངོས་འཛིན་དང། དེའི་རྟགས་ཆོས་དོན་གསུམ་སྤྱིར་མ་གྲུབ་ཅེས་སྐྱོན་བརྗོད་དམ། སྤྱིར་གྲུབ་ཀྱང་བརྟག་པ་བྱས་ནམ་འཁྲུལ་བར་འགྱུར་ཞེས་འཕུལ་མཚམས་བྱེད་པ་གང་ཡིན་རྣམས་སོ་སོར་ཇི་ལྟར་ལགས།    ༈   
པས་དངོས་སྨྲ་ ༸བདེན་མེད་རྩོད་དུས་རྒོལ་བ་ཕྱི་ནང་འོག་མ་དག་གི་ངོར་ཡོད་ཚུལ་ལེགས། འཕུལ་མཚམས་མི་དགོས་དོན་ལ་འགྲོ།།བར་སྒྲ་བདག་མེད་སྒྲུབ་ཚེ་སྒྲ་བདག་མེད་དེ་ཉིད་སྔ་རྒོལ་ཕྱི་རྒོལ་གཉིས་ཀ་ལ་མངོན་སུམ་དུ་མི་སྣང་བས་དོན་དམ་
སྒྲུབ་ཚེ་ཆོས་ཅན་མཐུན་སྣང་བ་མེད་ལ། སྒྲ་མི་རྟག་པར་སྒྲུབ་ཚེ་ ༸འདི་རང་རེས་དང་པོ་དྲིས་ཙམ་ཡིན་ཀྱང་འདིའི་རྟགས་བཀོད་དུས་ཀྱི་སྤྱི་ཙམ་ཡོད་ན་རྒོལ་བ་ལ་བདེན་སྣང་གིས་མ་བསླད་པའི་དོན་ཡོད་པར་འགྱུར་བས་ཆོས་ཅན་མཐུན་སྣང་ཡོད་པར་འགྱུར།  རྒོལ་བ་
གཉིས་ཀ་ལ་མི་རྟག་པ་མངོན་སུམ་དུ་སྣང་བས་ཀུན་རྫོབ་སྒྲུབ་ཚེ་ཆོས་ཅན་མཐུན་སྣང་བ་ཡོད་བྱས་ ༸འདི་ཁོ་ན་ཡིན།  ན་ཆོས་ཅན་མཐུན་སྣང་བའི་དོན་དེ་ཚད་མས་གྲུབ་ཚུལ་མཐུན་སྣང་བ་ལ་གསུངས་པ་དང། ཐལ་འགྱུར་བ་ནང་ཕན་ཚུན་ ༸འདི་

[009A]༄༅། །ལྟ་བརྙེད་ཚར་བའི་རྒོལ་བར་བསྒྲུབ་ན་གྲུབ་ཟིན་བསྒྲུབ་པའི་སྐྱོན་ཡོད་སླ་མོ་ཡིན་རྟགས་ཀྱིས་བསྒྲུབ་པ་མིན།  ལ་ཀུན་རྫོབ་སྒྲུབ་ཚེ་ཆོས་ཅན་མཐུན་སྣང་བ་ཡོད་ཀྱང་མི་འགལ་ཞེས་གསུངས་པ་དང། སྒྲ་རྟག་སྟོང་ཀུན་
རྫོབ་ཡིན་ཀྱང་ཕྱི་རྒོལ་གྱི་བློ་ལ་མངོན་སུམ་དུ་མི་སྣང་བས་དེ་སྒྲུབ་ཚེ་ཆོས་ཅན་མཐུན་སྣང་བ་མེད་པར་འགྱུར་བ་དང་རང་རྒྱུད་པའི་ལུགས་ལ་ཡང་མི་རྟག་ཀུན་རྫོབ་སྒྲུབ་ཚེ་ཡང་ཆོས་ཅན་མཐུན་སྣང་བ་མེད་ཅེ་ན། དཔེ་ལ་དང་
བདག་མེད་ཕྱི་རྒོལ་ལ་མངོན་སུམ་དུ་སྣང་མི་སྣང་སྔར་དང་འདབས་དབུ་མ་པས་དངོས་སྨྲ་བ་ལ་ཀུན་ ༸ཆོས་ཅན་ལ་ཤེས་འདོད་ཆོས་ཅན་དང། དཔེའི་ཆོས་ཅན་སོགས་ཡོད་པར་བཤད་པ། ཤེས་འདོད་ཆོས་ཅན་ལ་ཕྱི་རྒོལ་སྒྲས་བཏགས་པའི་འདི་ལྟར་སྨྲ་གར་རུང།།
རྫོབ་དང་དོན་དམ་སྒྲུབ་ཚེ་མཐུན་སྣང་བ་ཡོད་མེད་ཀྱི་ཁྱད་པར་ཡོད་ ༸གཡ་འདྲ། འདྲ་བའི་དོགས་པ་མེད།  པར་ཐལ་བར་འགྱུར་ལ་འདྲ་བ་ཡོད་བ་མིན་ནོ་ཞེས། དཔེ་མི་འདྲ་བའི་ལན་མཛད་ཀྱི་དཔེ་མ་གྲུབ་པའི་ལན་མ་མཛད་པ་
དང༑ གསུང་རྒྱུན་འགལ་བར་འགྱུར་བས་ཇི་ ༸སྟོང་ཉིད་མ་རྟོགས་པར་ཀུན་རྫོབ་ཏུ་གྲུབ་ཚད་མི་འཆར་བས་ཧ་ཅང་ཐལ་བར་ག་ལ་ཡོད།  ལྟར་ལགས།    ༈    ༸སྔར་བཤད་ཟིན་ལྟར་གོན་འགལ་དོགས་རིད་མི་དགོས། ཕུང་དོགས་སོ།།  པས་
སྟོང་པར་ངེས་ན་བྱེ་བྲག་ལྷས་སྦྱིན་གྱི་རྟག་པ་སོགས་ཆོས་ཐམས་ཅད་ཀྱི་རྟག་པས་སྟོང་པར་ངེས་པས་མ་ཁྱབ་བྱས་ན་ཐར་ལམ་གསལ་བྱེད་སོགས་ ༸འདིས་སྤྱིས་ཁྱབ་པ་སྒྲུབ་ཀྱི་བྱེ་བྲག་སོ་སོའི་ཁྱབ་པ་ཆོས་ཅན་རེ་རེའི་སྟེང་དུ་བསྒྲུབ་པ་མིན་པས་ཆོས་

[009B]  དང་འགལ་ལ། ཁྱབ་བྱས་ན་ལྷས་སྦྱིན་གྱི་རྟག་སྟོང་དུ་རྟོགས་པ་ལ་ལྷས་སྦྱིན་རྟག་པའི་དོན་སྤྱི་བློ་ལ་འཆར་དགོས། དེ་ལ་ལྷས་སྦྱིན་བློ་ལ་འཆར་དགོས་པ་སོགས་ཆོས་ཐམས་ཅད་ལ་འདྲ་བས། སྒྲ་
རྟག་སྟོང་རྟོགས་ན་རང་ཉིད་ལམ་ཤར་བའི་ཆོས་མེད་པར་ཁས་ལེན་དགོས་པར་འགྱུར་ལ།  ༸ཁྱབ་པའི་སྒྲུབ་ཚུལ་མགོ་བའི་སྐྱོན་རེད།  སྒྲ་ལྷས་སྦྱིན་གྱི་རྟག་སྟོང་ ༸འདི་རྡུལ་དང་རི་རབ་གོས་གཅིག་དོགས་སམ།  དུ་རྟོགས་པ་ལ་ལྷས་སྦྱིན་གྱི་རྟག་
པའི་དོན་སྤྱི་བློ་ལ་འཆར་མི་དགོས་ན། སྤྱོད་འཇུག་དང་འགལ་བར་དོགས་པས་ཇི་ལྟར་ལགས།    ༈   དང་ལམ་རིམ་སོགས་ལས་དབུ་མའི་ལྟ་བ་མ་རྙེད་པར་རང་བཞིན་ཡོད་ཚུལ་དང་ཡོད་པའི་
ཁྱད་པར་དང། རང་བཞིན་མེད་པ་དང་མེད་པའི་ཁྱད་པར་མི་ཕྱེད་པར་གསུངས་པ་དང། ཡང་ལྟ་བའི་ཐོག་མར་དགག་བྱ་ལེགས་པར་ངོས་འཛིན་དགོས་པ་ཇི་ལྟར་ཡིན་དྲིས་པའི་ལན་དུ། ཁ་ཅིག་དབུ་མའི་མན་ངག་མ་
 ༸དེ་འབྱེད་གལ་ནུས།  བསྟན་གོང་དུ་དེ་དག་གི་ཁྱད་པར་མི་ཕྱེད། དེ་བསྟན་པས་ལྟ་བ་མ་རྙེད་གོང་དུའང་དེ་དག་གི་ཁྱད་པར་ཕྱེད་པ་མི་འགལ་གསུང་ལན་མཛད་ཀྱང། དེ་རྗེ་དང་གཞུང་གི་དགོངས་བ་བླ་ན་མེད་པ་ཡིན་ནམ། ཇི་
 ༸དབུ་མའི་ལྟ་བ་རྙེད་བ་ལ་རྗེས་དཔག་གིས་ཐོག་མར་རྙེད་དགོས་ཀྱང། དབུ་མའི་ལྟ་བ་མ་རྙེད་བ་བཅུ་དེའི་དོན་མི་གོ་ན་དེ་གོ་བའི་ཡིད་དཔྱོད་མེད་པར་འགྱུར་བ་སོགས་མང། ༸དེ་རྗེ་རིན་པོ་ཆེ་དང་ཤེར་མདོ་སོགས་མདོ་སྔགས་ཐམས་ཅད་དང། ཁྱད་པར་དུ་དབུ་མ་རིགས་ཚོགས་རྩ་འཕྲེལ་གྱི་

[010A]༄༅། །དགོངས་པར་ལུང་རིགས་བྱེ་བས་གྲུབ་པའི་ལེགས་བཤད་ཀུན་གྱི་རྒྱལ་པོ་བླ་མེད་དུ་གྲུབ་པོ།།  ལྟར་ལགས། ཞེས་གུས་པ་ཆེན་པོས་གསོལ་པ་རྩེ་གཅིག་ཏུ་འདེབས་པར་དམིགས་མེད་ཐུགས་བརྩེའི་དབྱིངས་
ནས་འདི་དག་གི་ཁྱད་པར་ལ། ཚིག་སྤྱི་ཙམ་མ་ཡིན་པར་དྲི་མ་མེད་པའི་ལུང་རིགས་ཀྱི་ལམ་ནས་ལེགས་པར་དྲངས་པའི་གོ་བ་གཏིང་ཚུགས་པ་བདེ་བླག་ཏུ་སྟེར་པའི། ༸བཀའ་ཁྱབ་འཁྲུལ་བ་དང་བྲལ་བ་མཆན་བུ་ལྟ་བུ་
 ༸འདི་དག་ཤེས་བྱེད་རྒྱས་པར་ཊིཀ་ཆེན་གཉིས་ལེགས་བཤད་སྙིང་པོ་སོགས་རྗེ་ཡབ་སྲས་ཀྱི་གསུང་ལས་ཤེས་བར་གྱིས། གོ་དོན་ཙམ་བཤད་ཟིན་ཏོ།།  མ་ཡིན་པར་ལོགས་སུ་གནང་ ༸བྲེལ་བ་ཆེ་བས་མཆན་ཙམ་བྱས། སྤྲོས་ན་མི་ཚར།  བའི་ཞིབ་གསལ་
བློ་གྲོས་ཆེ་ཆེར་ཞན་བདག་གིས་ཀྱང་དཔྱིས་ཕྱིན་པར་རྟོགས་ནུས་ཞིག་སྤྱི་བོར་ལྷུག་སྩོལ་ཏུ་ཡོད་པ་མཁྱེན་མཁྱེན་ལགས་ །སྨྲས་པ། ཆོས་ཀྱི་སྒོའམ་ཕུང་པོའི་ཚད་བཞིན་དུ། །རྣམ་པར་དཔྱོད་པའི་རྣམ་རྟོག་རབ་རྒྱས་ཀྱང། །ཡུལ་དང་
དུས་ཀྱིས་དབང་ཕྱོགས་ས་འཛིན་སྤོར། །ལེགས་བཤད་བཅུ་གཉིས་བདག་
པོའི་འོད་འབྱིན་སླད། །དྲི་ཚིག་ཁྱུང་སྔོན་སྐྱེས་ཀྱི་བྱ་མ་རྟས། །བློ་གྲོས་གསར་བའི་པདྨ་འབུམ་བཞད་ཅིང། །ཁེངས་པའི་ཀུ་མུད་ཀ་རའི་སོར་མོ་རྣམས། །ཅིག་ཆར་འཛུམ་ལ་མེས་པོས་གདོང་བཞིས་
ལྟ༑ ༑མང་ཐོས་སྤྱན་སྟོང་གཡོ་བས་རབ་བལྟས་ཀྱང། །མི་ཤེས་བཤོལ་མེད་མལ་དུ་ཉལ་ལམ་སྙམ། །འཇུག་པ་བཅུས་སྙེམ་ཁེངས་ལྡན་ནོར་ལྷ་ཡང། །མདོ་སྔགས་རི་དབང་འདེགས་ལ་དུས་སྤལ་གྲགས། །མདོ་དང་སྔགས་ཀྱི་རིང་ལུགས་ལྷའི་མཆོད་ཡོན། །ཞྭ་སེར་གོང་མ་

[010B] །ས་གསུམ་འགྲོ་བའི་དྲི་མ་འཁྲུད་བྱེད་དང། །ཕན་བདེའི་རྒྱལ་མཚན་སྒྲེངས་པ་ཅིག་ཆར་བྱས། །ཞས་དྲིས་ལན་ཙིནྡ་མ་ཎིའི་ཕྲེང་བ་ཞེས་པ་འདི་ཡང། རྒྱལ་སྲས་ཞི་བ་ལྷ་སོགས་མཁས་གྲུབ་དུ་མའི་སྐྱེས་རབས་ཀྱི་ཕྲེང་ལྡན་སྤྲུལ་པའི་སྐུས་དཀའ་བའི་གནད་འགའ་ཞིག་གི་དྲི་བ་
བཀོད་པའི་ལན་དུ། གཞོན་ནུ་ནས་རྒྱལ་བའི་གསུང་རབ་མདོ་སྔགས་ལ་ཐོས་བསམ་སྒོམ་པ་ལྷུར་ལེན་མང་ཐོས་སྤོང་བ་བ་ཤཱཀྱའི་དགེ་སློང་འཇམ་དབྱངས་བཞད་པའི་རྡོ་རྗེས་རྒྱལ་བའི་ལུང་བསྟན་པའི་འདུས་སྡེ་དགའ་ལྡན་བཤད་སྒྲུབ་དར་རྒྱས་བཀྲ་ཤིས་འཁྱིལ་གླིང་ནས་བྲིས་པ་འདི་
ཀུན་མཁྱེན་རྒྱལ་བ་གཉིས་པའི་བསྟན་བ་ཕྱོགས་དུས་ཀུན་ཏུ་རྒྱས་བར་གྱུར་ཅིག། །།མངྒ་ལཾ།།།﻿
[001A]༄༅། །རྒྱལ་དབང་བློ་བཟང་རིན་ཆེན་ཚངས་དབྱངས་རྒྱ་མཚོས་འཇམ་དབྱངས་བཞད་པའི་རྡོ་རྗེར་དྲི་བ་གནང་བའི་བཀའ་ལན་ཙནྟ་མ་ཎིའི་ཕྲེང་བ་ཞེས་བྱ་བ་བཞུགས་སོ།། །།

[001B] །ན་མ་སྭ་ར་སསྟྱཻ། མཐོང་བས་དོན་ལྡན་སྤྱན་རས་གཟིགས་དབང་གི་ཞབས་ཀྱི་པདྨོར་སྤྱི་བོས་ཉེར་བཏུང་ནས། །བཀའ་སྩལ་ཕེབས་ལན་ཙིནྟ་མ་
ཎིའི་འཕྲེང། །དད་པས་སོར་བཅུའི་ཐལ་མོ་སྦྱར་ནས་འབུལ། །དེ་ལ་སྤྱིར་སྔགས་ནས་བཤད་པའི་མཁའ་སྤྱོད་ཅེས་པ་ལ་ཕྱི་ནང་གི་མཁའ་སྤྱོད་གཉིས་ཡོད་ལ། ནང་གི་མཁའ་
སྦྱོད་ནི་ལྭ་བ་པ་སོགས་ཀྱི་འགྲེལ་པ་ལས་བཤད་ཚུལ། བསྐྱེད་རིམ་འདོད་འཇོ་ལས། འགྲེལ་པ་གསུམ་ནས་མཁའ་སྤྱོད་འོད་གསལ་ལ་བྱས་འོད་གསལ་གྱི་གོ་འཕང་ལ་འགོད་
པར་བཤད་པ་ནི་ངེས་དོན་གྱི་བཤད་པ་ཡིན་ཏེ། ཞེས་གསུངས་ལ་འདིས་གཞི་ལམ་གྱི་ནང་གི་མཁའ་སྤྱོད་གཉིས་བསྟན་ཏོ། ཕྱིའི་མཁའ་སྤྱོད་ནི། གཉིས་ཀའི་སྦྱར་བཤད་ལས་
[002A] །ཁྱད་པར་དུ་འཕགས་པའི་གནས་རྣམས་ཞེས་དང། བསྐྱེད་རིམ་འདོད་འཇོ་ལས། སྒྲས་ཟིན་ཚོད་ཀྱི་སྟེང་ནས་བཤད་པ་ནི་དྲང་དོན་གྱི་མཁའ་སྤྱོད་དོ་
ཞེས་གསུངས་པས་བསྟན་ལ། དེ་ཡང་ཕྱིའི་མཁའ་སྤྱོད་ལ་གནས་ཀྱི་སྒོ་ནས་ཉེར་བཞི་ཡོད་དེ། འཛམ་བུའི་གླིང་གི་བུ་ལླིར་མ་ལ་ཡ་སོགས་གནས་ཉེར་བཞིའི་ནམ་མཁའ་ལ་
དཔའ་བོ་ཉེར་བཞི་ལ་འཁོར་འབུམ་སྡེས་བསྐོར་བའི་གཞལ་ཡས་ཁང་ཉེར་བཞི་སོགས་ཡོད་ཅིང། དེ་རེ་རེའང་ཕྱི་ནང་གཉིས་ཀར་སྦྱོར་བའི་ཕྱིར་ཏེ། བདེ་མཆོག་རྩ་རྒྱུད་ལས། བུ་
ལི་སོགས་པ་གང་བསྟན་པ། ཕྱི་ནང་བདག་ཉིད་ཅན་དུ་གནས་།མཐོ་རིས་ས་སྟེང་ས་འོག་ཏུ། །དཔའ་བོའི་ཡན་ལག་བརྟན་གཡོའི་བདག་ཅེས་དང། ཀུན་མཁྱེན་ལྷ་

[002B]སྔོན་བྱུང་ལ་དྲག་པོས་ཡུལ་ཉེར་བཞིར་རང་གི་ལུས་ཀྱི་ཆ་ཉེར་བཞི་རྡོ་ལ་རང་བྱུང་གི་ཚུལ་དུ་བཀོད་ནས། དེ་ལ་ཁཎྜ་ཀཱ་པ་ལ་སོགས་ཀྱིས་མཆོད་པར་བྱེད་ལ་
དེ་འདུལ་བའི་ཕྱིར་དུ་རྡོ་རྗེ་འཆང་གིས་རང་གི་ལུས་ཀྱི་ཆ་ཉེར་བཞི་དཔའ་བོ་དཔའ་མོར་སྦྲུལ་ནས་དེ་དག་ཏུ་བཀོད་པ། ཞེས་དང། ནག་པོ་སྤྱོད་པས་ཀྱང། གནས་གཞན་རབ་ཏུ་དབྱེ་བ་ཡིས་།ཞེས་གསུངས་པ་ལྟ་བུ་ཡིན་
ཡང་འདི་དག་གི་གནས་ནམ་མཁར་གནས་པས་མཁའ་སྤྱོད་ཟེར་ཀྱང་བརྟེན་པ་ལྷའི་སྒོ་ནས་ཐུགས་འཁོར་བརྒྱད་མཁའ་སྤྱོད། གསུང་འཁོར་བརྒྱད་ས་སྤྱོད་དང། སྐུ་འཁོར་བརྒྱད་ས་འོག་ནས་སྤྱོད་པ་སྟེ་གནས་གསུམ་
གྱི་དཔའ་པོ་དཔའ་མོའང་ཟེར་བ་མི་འགལ་བ་དང། རེ་རེ་ལ་འཁོར་འབུམ་འབུམ་ཡོད་པ་དང། རྒྱ་གར་བོད་སོགས་ཡུལ་རེ་རེ་ལའང་གནས་ཉེར་བཞི་ཡང་བཤད་རྒྱུད་ལས་བཤད་དོ། །དང་པོ་སོ་སོ་སྐྱེ་བོའི་མི་ལྟ་བུ་
ཡང་མཁའ་སྤྱོད་དེར་སོང་ནས་གྲོལ་བ་སོགས་མང། ནང་གི་མཁའ་སྤྱོད་དང་ནང་གི་འོད་གསལ་དོན་གཅིག་པས། སྣང་མཆེད་ཐོབ་གསུམ་འོད་གསལ་དང་བཞིའི་ནང་གི་འོད་གསལ་ནི་ནང་གི་མཁའ་སྤྱོད་ཡིན་ལ། དེ་
གསུམ་གྱི་སྒྲ་དོན་མང་ཡང་ཕྱོགས་གཅིག་བཤད་ན། ནམ་མཁའ་དྲི་མ་མེད་པ་ལ་ཟླ་འོད་ཀྱིས་ཁྱབ་པ་ལྟ་བུའི་སྣང་བ་བཀོད་པས་རང་བཞིན་གྱིས་དངོས་པོ་མ་ལུས་པ་ལ་དམིགས་པས་ན་སྣང་བ་ཞེས་བྱ་སྟེ། སྤྱོད་བསྡུས་

[003A]༄༅། །ལས༑ དེ་ལ་སྣང་བའི་མཚན་ཉིད། ཅེས་པ་ནས། མ་ལུས་པ་ཐམས་ཅད་ལ་དམིགས་པས་ན་སྣང་བ་སྟེ་ཞེས་དང། ཡང་དེ་ཉིད་ལས། ཤེས་རབ་དང་སྟོང་པའི་ཡེ་ཤེས་ནི་ཟླ་བ་ལྟ་བུ་སྣང་བ་
སྟོང་པ་ཉིད་ཙམ་མོ། །ཞེས་གསུངས་སོ། །ནམ་མཁའ་དྲི་མེད་ལ་ཉི་འོད་ཀྱིས་ཁྱབ་པ་ལྟ་བུའི་སྣང་བ་དམར་ལམ་ཤིན་ཏུ་གསལ་བས་ན་མཆེད་པ་དང། དངོས་པོ་མ་ལུས་པར་དམིགས་པས་ན་སྣང་བ་སྟེ་མཆེད་པ་
ཞེས་བྱ་སྟེ། སྤྱོད་བསྡུས་ལས། སྣང་བ་མཆེད་པ་འདིའི་མཚན་ཉིད་གང་ཞེ་ན། ཞེས་པ་ནས། རིམ་པ་གཉིས་པ་ཤིན་ཏུ་སྟོང་པའི་མཚན་ཉིད་ཅན། ཞེས་དང། དེ་ཉིད་ལས། ཐབས་ཀྱི་ཡེ་ཤེས་ནི་ཉི་མ་ལྟ་བུ་ཤིན་
ཏུ་སྟོང་པ་ཙམ་མོ། ཞེས་གསུངས་སོ། །ནམ་མཁའ་དྲི་མེད་ལ་མུན་པས་ཁྱབ་པ་ལྟ་བུའི་སྣང་བ་ནག་ལམ་པས་དངོས་པོ་ཐམས་ཅད་ལ་སེམས་ཕྲ་བས་དམིགས་པས་ན་སྣང་བ་ཉེར་ཐོབ་ཅེས་བྱ་སྟེ་སྤྱོད་བསྡུས་ལས་
སྣང་བ་ཐོབ་པ་གང་ཞེ་ན། དེ་བཞིན་དུ་ནམ་མཁའི་མཚན་ཉིད་ཅེས་པ་ནས། སེམས་མེད་པ་མི་གཡོ་བ་སོགས་དང། ཡང་དེ་ཉིད་ལས། སྣང་བ་ཉེར་ཐོབ་པའི་ཡེ་ཤེས་ནི་མཚམས་ཀྱི་མུན་པ་ལྟ་བུ་སྟོང་པ་ཆེན་པོའི་
མཚན་ཉིད་ཡིན་ལ། ཞེས་གསུངས་སོ། །དེ་དག་རྒྱུད་ཀྱི་འང་དགོངས་བ་ཡིན་ཏེ། ལུང་སྟོན་ལས། རང་རིག་ཙམ་གྱི་ཡེ་ཤེས་ནི་།དེ་བཞིན་སྣང་བ་ཐོབ་པ་ཅན། །ནམ་མཁའ་འདྲ་བར་མཚན་ཉིད་མེད། །ཅེས་གསུངས་

[003B]སྣང་བ་བཤད་ན། ལུང་སྟོན་ལས། འོན་ཀྱང་དེ་ལ་མཚན་ཉིད་དབྱེར་ཡོད་དེ། །བར་མཚམས་ཉིན་དང་མཚན་མོའི་བདག་སྣང་བ་དང་ནི་སྣང་བ་མཆེད། །སེམས་
ནི་རྣམ་པ་གསུམ་དུ་བཤད། །ཅེས་པས་མིང་དང་མཚན་ཉིད་ལྷག་མ་དང་དཔེ་གསུམ་བཤད་པའི་ཕྱིར། ནམ་མཁའ་སློང་བྱེད་ཀྱི་རྐྱེན་གསུམ་དང་བྲལ་བ་ལྟ་བུའི་སྟོང་པ་གསལ་བའི་སྣང་བ་ཅན་ཡིན་པས་ན་འོད་གསལ་
ཞེས་བྱ་སྟེ། སྤྱོད་བསྡུས་ལས། གཉིས་པ་ནི་སྣང་བ་སྟེ་ཟླ་བའི་འོད་ཟེར་ལྟ་བུའོ། །ཞེས་པ་ནས། དེ་ནས་མུན་པ་དང་བྲལ་བའི་སྐད་ཅིག་ལ་འོད་གསལ་བ་སྟེ། ཤིན་ཏུ་གསལ་བ་རྟག་ཏུ་སྣང་བའི་བདག་ཉིད་ཅན་དོན་
དམ་པའི་བདེན་པའི་རང་གི་མཚན་ཉིད་ཡེ་ཤེས་ཀྱི་མིག་གིས་མཐོང་ངོ། །ཞེས་དང། འདུས་པའི་རྒྱུད་ཕྱི་མ་ལས་ཀྱང་སྨིག་རྒྱུ་འདྲ་བ་དང་པོ་སྟེ། ནས། སྤྲིན་མེད་ལྟ་བུ་ནི་རྟག་ཏུ་སྣང་བ་ལྔ་པའོ། ཞེས་དང། རྡོ་རྗེ་གུར་
ལས་ཀྱང། དང་པོ་སྤྲིན་གྱི་རྣམ་པའོ། །ནས། ལྔ་པ་རྟག་ཏུ་གསལ་བ་སྟེ། །སྤྲིན་མེད་ནམ་མཁའ་ལྟ་བུའོ། །ཞེས་དང། དེ་བཞིན་དུ་ལྭ་བ་པ་དང་ན་རོ་པ་ཞལ་ལུང་རྩ་འགྲེལ་གྲོལ་ཐིག་མི་ཐུབ་ཟླ་བ་སོགས་འདྲ་ལ་
ཀུ་ཀུ་རི་པས། མཚན་མ་ལྔའམ་བརྒྱད་འབྱུང་ངོ། །དེ་ནས་འོད་གསལ་གནས་པར་འགྱུར། །ཞེས་དང། རྗེའི་གསལ་སྒྲོན་ལས། མཚན་མ་ལྔ་ནི་སྨིག་རྒྱུ་སོགས་ལྔ་ཡིན་ལ། བརྒྱད་ནི་ཟླ་ཉི་མུན་པ་བཞི་བསྣན་

[004A]༄༅། །པའོ༑ ༑ཞེས་གསུངས་པ་ལྟར་སྟོང་པ་བཞིའི་སྣང་ཚུལ་མཐུན་པས་སྒྲ་དོན་ཡང་མཐུན་ལ། དུས་འཁོར་སྣང་ཚུལ་སོགས་ལ་ཅུང་ཟད་ཁྱད་པར་ཡོད། ལམ་དུས་ཀྱི་མཁའ་སྤྱོད་ནི་དབེན་
གསུམ་གྱི་འོད་གསལ་ཞེས་པ་ལུས་དབེན་ངག་དབེན་སེམས་དབེན་གསུམ་གྱི་གནས་སྐབས་ཀྱི་འོད་གསལ་གསུམ་དང་སྒྱུ་ལུས་ཀྱི་འོད་གསལ་དང་ཟུང་འཇུག་གི་འོད་གསལ་ལྟ་བུ་ཡིན་ལ། རིམ་པ་བཞི་པའི་འོད་
གསལ་དེ་ཐེག་ཆེན་གྱི་མཐོང་ལམ་དང་ཉོན་སྒྲིབ་སྐོར་དགུ་གཅིག་ཆར་སྤོང་བའི་དངོས་གཉེན་བར་ཆད་མེད་ལམ་ཡིན་ཏེ། ཁྲིད་ཡིག་རྣམས་ལས་དེ་ལྟར་གསུངས་པ་དེ་ནི་སྤྱོད་བསྡུས་ལས་གསུངས། དེ་ལ་དང་པོར་འོད་གསལ་
དང་ཐམས་ཅད་སྟོང་པ་དང་སངས་རྒྱས་ཀྱི་ཡེ་ཤེས་དང་རྡོ་རྗེའི་ཡེ་ཤེས་དང་ཞེས་པ་ནས། ཉོན་མོངས་པ་རྣམ་པར་དག་པ་དང་ལས་རྣམ་པར་དག་པ་དང་སོགས་གསུངས་སོ། །ཟུང་འཇུག་ལ་ཉེར་གཅིག་ཡོད་དེ། འཕགས་
པའི་རིམ་ལྔ་ལས། འཁོར་བ་དང་ནི་མྱ་ངན་འདས། །རྟོག་པ་གཉིས་པོ་སྤངས་པའི་ཕྱིར། །གང་དུ་གཅིག་ནི་དངོས་གྱུར་པ་།དེ་ལ་ཟུང་དུ་འཇུག་ཅེས་བཤད། ཅེས་པ་ནས། གཟུགས་ཅན་དང་ནི་གཟུགས་མེད་ཅེས། །
རྟོག་པ་གཉིས་པོ་སྤངས་པའི་ཕྱིར། །གང་ཞིག་གིས་རྟོགས་རྣལ་འབྱོར་དབང། །དེ་ནི་ཟུང་འཇུག་ཐོབ་པའོ། །ཞེས་གསུངས་པས་གསལ་བར་བཤད། ཟུང་འཇུག་གི་སྐད་དོད་ཡོ་གན་དྭི་ཞེས་པའི་ཡོ་གཟུང་དང་ན་དྭི་གཉིས་

[004B] ན་དགག་ཚིག་དྭི་གཉིས་ཡིན་པས། འཁོར་བ་དང་མྱང་འདས་ཟུང་ཡིན་ལ། །འཁོར་འདས་ངོ་བོ་གཉིས་མ་ཡིན་པའི་ཕྱིར། རོ་གཅིག་པའི་རྟོག་པ་གཅིག་ཟུང་འཇུག་དང་པོ་འཁོར་འདས་ཟུང་འཇུག་ཡིན་པ་ནས་
གཟུགས་ཅན་གཟུགས་མེད་ངོ་བོ་ཐ་དད་དུ་འཛིན་པའི་རྟོག་པ་སྤངས་ནས་གཟུགས་ཅན་གཟུགས་མེད་རོ་གཅིག་ཏུ་སོང་བའི་ཡེ་ཤེས་དེ་ཟུང་འཇུག་ཉེར་གཅིག་པ་གཟུགས་ཅན་གཟུགས་མེད་རོ་གཅིག་གི་ཟུང་འཇུག་ཏུ་འཇོག་
པའི་བར་ཡིན་པས་ཟུང་དུ་འཇུག་ཚུལ་དུ་མ་ཡོད་ལགས། དེ་ལྟ་བུའི་ཟུང་འཇུག་ཐོག་མར་གང་ནས་ཐོབ་ན་རིམ་པ་བཞི་པའི་འོད་གསལ་ལས་ལངས་པ་དང། ལུགས་ལྡོག་གི་ཉེར་ཐོབ་གྲུབ་པ་དང། སྤང་བ་ཟུང་
འཇུག་ཐོབ་པ་དང། ཉོན་མོངས་སྤངས་པའི་མྱང་འདས་ཐོབ་པ་རང་རྒྱུད་ལྡན་གྱི་གང་ཟག་གིས་དགྲ་བཅོམ་པ་ཐོབ་པ་རྣམས་དུས་མཉམ་པར་ཁྲིད་ཡིག་རྣམས་ལས་བཤད་ཅིང་དེ་བཞིན་དུ་མཚན་བརྗོད་ལས་ཀྱང། འཁོར་
བའི་རྒྱ་མཚོའི་ཕ་རོལ་སོན། །བྱ་བ་བྱས་པ་སྐམ་སར་གནས་།སོགས་དང། དེ་བཞིན་དུ། སྤྱོད་བསྡུས་ལས་ཀྱང་གསུངས། ཟུང་འཇུག་སྐབས་སུ་ཇི་ལྟར་དོན་དམ་པའི་བདེན་པ་ལ་ཞུགས་ཏེ་དངོས་པོ་མེད་པར་
གྱུར་ནས་ལྡང་བར་བགྱིད་ནས་ཐར་པའི་དོན་ནི་གང་ལགས་སོགས་ཀྱིས། ཟུང་འཇུག་པ་དེ་རིམ་པ་བཞི་པའི་འོད་གསལ་ལས་ལྡང་ཚུལ་དང། ཟུང་འཇུག་པ་ཐར་པར་བགྲོད་ཚུལ་དྲིས་པའི་ལན་དུ་ཟུང་འཇུག་པ་འོད་

[005A]༄༅། །གསལ་ལས་ལྡང་ཚུལ་ནི། སྤྱོད་བསྡུས་ལས། ཆུ་ལས་ཉ་ལྟ་བུ་དང་མྱུར་བར་གཉིད་ལོག་པ་ལས་སད་པ་བཞིན་དུ་སོགས་དང། ཟུང་འཇུག་པས་མྱང་འདས་ཐོབ་ཚུལ། སྤྱོད་བསྡུས་ལས་གཟུགས་
ཀྱི་བདག་ཉིད་ཅན་གྱི་མིང་ནི་རྡོ་རྗེ་འཆང་ཆེན་པོ་ཞེས་བྱའོ། འཁོར་བའི་འཆིང་བ་ལས་གྲོལ་བའི་ཐར་པ་ཆེན་པོ་ཞེས་བྱ་བའོ། །ཞེས་དང། དེའི་ཤེས་བྱེད་དུ་གསང་བ་གྲུབ་པ་དྲངས་གསུངས། ཞི་བའི་གོ་འཕངས་
བླ་ན་མེད། །མཆོག་ཏུ་མྱ་ངན་འདས་པ་དེར། ནས། ཐབས་དང་ཤེས་རབ་བདག་ཉིད་ཅན། །མཚན་རྣམས་ཀུན་གྱིས་རབ་བརྒྱན་པར་།ཞེས་སོགས་གསུངས་སོ། །ཁ་སྦྱོར་ལས་རྡོ་རྗེའི་བསྒྲུབ་པ་མི་འདྲ་བ་ལྔ་གསུངས་
པ་ལམ་ལྔ་ལ་སྦྱར་རྒྱུ་ཡིན་ཏེ། ཁ་སྦྱོར་ལས། རྡོ་རྗེ་སྤྲོ་བའི་སྦྱོར་བ་ཡིས། །རྡོ་རྗེ་སེམས་ཅན་འཁོར་བར་སྒྲོལ། །ཞེས་པས་ཚོགས་ལམ་སྐབས་སུ་བསྐྱེད་རིམ་ཕས་བདེ་སྟོང་གཉིས་སུ་མེད་པའི་དོན་གྱི་རྡོ་རྗེ་དང་
དེའི་གཟུང་རྣམ་ལྷ་ཤར་བའི་སྤྲོ་བསྡུས་སེམས་ཅན་འཁོར་བ་ལས་སྒྲོལ་བའི་རྡོ་རྗེའི་བསྒྲུབ་པ་བསྟན། ཡང་ཁ་སྦྱོར་ལས། རྡོ་རྗེ་བཀུག་པའི་རྣལ་འབྱོར་དང། །རྡོ་རྗེ་རེངས་པའི་རྣལ་འབྱོར་རིགས། །ཞེས་པས་
སྦྱོར་ལམ་སྐབས་སུ་རྫོགས་རིམ་པའི་བདེ་སྟོང་གཉིས་མེད་ཀྱི་དོན་གྱི་རྡོ་རྗེ་དེ་བཀུག་པ་གོམས་པར་བྱས་པས་གསལ་སྣང་ཐོབ་པའི་རྣལ་འབྱོར་དང། བཞི་པའི་འོད་གསལ་རྡོ་རྗེ་དེ་ཐོབ་ཕྱིར་རྣམ་རྟོག་རླུང་བཅས་རེངས་

[005B]དང། ཡང་ཁ་སྦྱོར་ལས། མུན་པ་ལྟ་བུའི་ཉོན་མོངས་རྣམས་།རྣམ་པར་ཤེས་པ་དང་ལྷན་ཅིག་ཡེ་ཤེས་རྡོ་རྗེ་གཞོམ་པར་བྱ། །ཞེས་པས་བཞི་པའི་དོན་གྱི་འོད་
གསལ་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཀྱི་རྡོ་རྗེ་མར་མེ་ལྟ་བུས་ཉོན་མོངས་པའི་མུན་པ་མ་ལུས་པ་ས་བོན་དང་བཅས་པ་འཇོམས་པའི་རྡོ་རྗེའི་བསྒྲུབ་པའམ་རྣལ་འབྱོར་དང་ཡང་ཁ་སྦྱོར་ལས། སྣང་བའི་
ཕྱོགས་ནི་ཐོབ་པ་ཡིས། རྡོ་རྗེའི་བསྒྲུབ་པ་ཐམས་ཅད་ལ། །རྡོ་རྗེའི་བདག་ཅེས་བསྟན་པ་ཡིན། །ཞེས་པས་སྟོང་ཉིད་མངོན་སུམ་དུ་རྟོགས་པའི་སྣང་བ་མཉམ་དུ་ཐོབ་པ་ནས་སྒོམ་ལམ་གྱི་གནས་སྐབས་སུ་འཇུག་
པའི་ས་བཅུའི་སྐབས་སུ་སྟོང་ཉིད་མངོན་སུམ་དུ་རྟོགས་པའི་བདེ་སྟོང་ཡེ་ཤེས་ཀྱི་རྡོ་རྗེ་ཉམས་སུ་ལེན་པའི་སྒྲུབ་པ་ཐམས་ཅད་ལ་རང་རང་གི་ངོས་སྐལ་གྱི་ཤེས་སྒྲིབ་གཉིས་སྣང་བག་ཆགས་དང་བཅས་པ་འཇོམས་
པའི་བར་ཆད་མེད་ལམ་གྱི་རྡོ་རྗེ་བདག་ཉིད་ཡིན་ཞེས་བཤད་ལ་ཡང་ཁ་སྦྱོར་ལས། རྡོ་རྗེ་ཆོས་ཀྱི་སྙིང་པོ་ཅན། །རྡོ་རྗེ་ཐར་པ་ལྷུར་ལེན་པ། །ཞེས་པས་མི་སློབ་པའི་ཟུང་འཇུག་སྐབས་སུ་ཆོས་ཡུལ་སྟོང་ཉིད་དང་ཡུལ་
ཅན་ལྷན་སྐྱེས་བདེ་ཆེན་གཉིས་ཆུ་ལ་ཆུ་བཞག་བཞིན་དུ་དབྱེར་མེད་པའི་རྡོ་རྗེ་དུས་ནམ་ཡང་མཉམ་གཞག་ལས་མི་བཞེངས་པའི་སྙིང་པོ་ཅན་གྱི་གཟུགས་སྐུས་སྒྲིབ་གཉིས་མ་ལུས་པ་སྤངས་པའི་བདེན་གཉིས་དབྱེར་མེད་དམ་
[006A]༄༅། །མི་ཕྱེད་པའི་རྡོ་རྗེ་མི་གནས་པའི་མྱང་འདས་ཐོབ་པར་བཤད་པ་ལེགས་སོ། །ས་བཅུ་ལ་བཤད་ཚུལ་མང་ཡང་མ་སྤྲོས་སོ་།དེས་ན་འདི་ལྟ་བུའི་ངེས་དོན་འབྲས་བུའི་མཁའ་སྤྱོད་ཐོབ་པའི་སངས་
རྒྱས་དང་ཕར་ཕྱིན་གྱི་ལོངས་སྐུ་ལྔ་ལྡན་དོན་མི་གཅིག་སྟེ་དེ་འདྲའི་སངས་རྒྱས་མ་ཐག་ལ་སྐུ་བཞི་ཡོད་པས་སོ། །གོ་དོན་འདྲ་སྟེ། སྤངས་རྟོགས་མཐར་ཕྱིན་པར་མཚུངས་སོ། །ཕར་ཕྱིན་དང་རྒྱུད་སྡེ་འོག་མ་གསུམ་ནས་
བཤད་པའི་རྒྱུན་མཐའི་ཡེ་ཤེས་དང་རྫོགས་པའི་སངས་རྒྱས་བླ་མེད་ཀྱི་ལམ་ལམ་ཞུགས་པར་མི་ཐོབ་སྟེ། དེ་དག་ལས་ཀྱང་སངས་རྒྱས་སྐབས་སུ་རྣམ་རྟོག་མེད་པ་དང་མཉམ་རྗེས་ངོ་བོ་གཅིག་པ་དང། སྐུ་བེམ་པོ་མིན་པར་བཤད་
པ་བཞིན་གྱི་སངས་རྒྱས་ཀྱི་དེ་ཐོབ་པ་ལྷན་སྐྱེས་ཀྱི་རླུང་ཐིག་ལ་དམིགས་དགོས་ལ། ཕར་ཕྱིན་དང་རྒྱུད་སྡེ་འོག་མར་དེ་མ་བཤད་པའི་ཕྱིར། དེས་ན་འཚང་རྒྱ་བ་དང་རྒྱུན་མཐའི་ལམ་ལ་བླ་མེད་དུ་འཇུག་དགོས་ཚུལ་དེ་
ཡིན། མདོ་སྔགས་ཀྱི་ལོངས་སྤྲུལ་གོ་དོན་རགས་པ་མཚུངས་ཀྱང་ཞིབ་ཆ་ཤིན་ཏུ་མང་ཞུ། འཕྲལ་དུ་ཞུས་ལན་ཉུང་གསལ་དགེ་རྒན་གྱི་གསུང་ངག་ནས་དྲིས་པ་ལྟར་ཕུལ་བ་ལགས་ཞུ། ཉིན་མཚན་དུས་
ཀུན་ཏུ་བཀྲ་ཤིས།།    ༈    །།དུས་གསུམ་རྒྱལ་བའི་རང་གཟུགས་འཕགས་པ་ཕྱག་ན་པདྨའི་ཞབས་ཀྱི་པདྨོ་ལ་ཕྱག་འཚལ་ཞིང་སྐྱབས་སུ་མཆིའོ། །དུས་ཐམས་ཅད་དུ་རྗེས་སུ་བཟུང་དུ་གསོལ། འདིར་འཕགས་

[006B]ཞུས་པའི་ཐོ་འགོད་པ་ཙམ་བྱས་ན་སངས་རྒྱས་ཀྱིས་སྤྲུལ་པ་དུ་མ་སྤྲུལ་ཚེ་དེ་དག་གི་རྣམ་ཤེས་གཅིག་ཡིན་མིན་དང་ཡོད་མེད་དང་སྤྲུལ་ཚུལ་གསུམ་ལས་
དང་པོ་ནི། སངས་རྒྱས་བྱང་སེམས་ཀྱི་སྤྲུལ་པ་ཡིན་ཚད་ལ་རྣམ་ཤེས་ཡོད་དགོས་པའི་ངེས་པ་མེད་པ་གོང་མའི་སྐབས་བརྒྱད་པ་ལྟར་ཕྱིའི་ས་ཆུ་འགྲོ་བར་སྤྲུལ་པ་དང་ལྷར་སྤྲུལ་པ་ལྟ་བུ་སྟེ་སྣོད་བཅུད་སྣ་ཚོགས་སུ་སྤྲུལ་པ་ཡོད་
ཅིང༑ རྣམ་ཤེས་དང་མི་ལྡན་ཚུལ་ཡང་ཐུབ་དགོངས་ལས། དེ་ལྟར་ནི་ཐབ་དང་ཆུ་དང་བར་སྣང་ལ་སྤྱོད་པའི་བརྟན་པ་དང་གཡོ་བ་རྣམས་ཇི་སྙེད་པར་སྐུ་དང་གསུང་གིས་བསྡུས་པའི་ཚེ་ན། བཅོམ་ལྡན་འདས་ཀྱི་སྤྲུལ་པ་རྣམས་
ནི་སེམས་ཅན་འདུལ་པའི་ཆེད་དུ་འཇིག་རྟེན་གྱི་ཁམས་མཐའ་ཡས་པ་རྣམས་སུ་སྟེ་སྤྲུལ་པའི་སྐུ་མཐའ་ཡས་པ་དེ་རྣམས་ཀྱང་སྒྱུ་མའི་སྐྱེས་བུ་བཞིན་དུ་སེམས་ལས་བྱུང་བས་སྟོང་པའོ། །ཞེས་གསུངས། དེ་ལ་དཔྱོད་ལྡན་
ཆེན་པོ་ལ་ལ་ན་རེ། ཇི་ལྟར་དེ་རྣམས་ཀྱི་སངས་རྒྱས་ཀྱི་སྐུ་དང་གསུང་སྔར་མེད་གསར་དུ་སྤྲུལ་པ་ལྟར་སེམས་སེམས་བྱུང་སྔར་མེད་གསར་དུ་ཅིའི་ཕྱིར་མི་སྤྲུལ་ཞེས་པའི་དྲི་བའམ་དོགས་པ་འཆད་པར། དེ་ཉིད་ལས། ཇི་ལྟར་
དེ་རྣམས་ཀྱི་སྐུ་དང་གསུང་ངག་སྤྲུལ་པ་དེ་ལྟར་སེམས་དང་སེམས་ལས་བྱུང་བ་རྣམས་ཀྱང་མི་སྤྲུལ་པ་ཅི་ཞེ་ན། ཞེས་གསུངས། ལན་དུ་སློབ་དཔོན་ཨ་བྷྱ་སོགས་ན་རེ། དེའི་རྒྱུ་མཚན་ཡོད་དེ། སེམས་སེམས་བྱུང་ཉེར་ལེན་

[007A]༄༅། །མེད་པར་སྔར་མེད་གསར་དུ་མི་འབྱུང་བའི་ཕྱིར། ཞེས་པའི་དོན་ནི། དེ་ཉིད་ལས། དེའི་ཉེར་བར་ལེན་པ་མེད་པའི་ཕྱིར་སྔ་ནས་མེད་པ་མི་འབྱུང་བའི་ཕྱིར་རོ། །ཞེས་གསུངས། དེ་ལ་ཁོ་ན་རེ། སེམས་
སེམས་བྱུང་སྤྲུལ་པ་ཡང་འདོད་རིགས་པ་མིན་ནམ་སྟེ་ཡིན་པར་ཐལ་ལུང་ལས། སངས་རྒྱས་རྣམས་ཀྱི་སྐུ་དང་གསུང་དང་ཐུགས་ནི་སྤྲུལ་བ་སྟེ། ཞེས་སོགས་སྐུ་གསུང་ཐུགས་གསུམ་ཀ་སྤྲུལ་པར་བཤད་པའི་ཕྱིར་ཏེ། དེ་ཉིད་
ལས། འོ་ན་སེམས་དང་སེམས་ལས་བྱུང་བ་སྤྲུལ་བ་ཡང་འདོད་པ་མིན་ནམ། སངས་རྒྱས་རྣམས་ཀྱི་སྐུ་དང་གསུང་དང་ཐུགས་ནི་སྤྲུལ་པ་སྟེ། རབ་ཏུ་སྦྱོར་བའི་ཐབས་ཀྱི་ལས་ཅན་ནོ། །ཞེས་གསུངས་པའི་ཕྱིར་ཞེ་ན། ཞེས་གསུངས་པའི་ཕྱིར་རོ། །འདིས་
ཤེས་བྱེད་དང་བཅས་ཏེ་བཤད་དོ། །དེ་ལ་སློབ་དཔོན་སོགས་ན་རེ། དེ་ལྟར་སྐུ་གསུང་ཐུགས་སྤྲུལ་པར་བཤད་པ་དང། དེ་ལྟར་འདོད་དགོས་པ་བདེན་མོད་ཀྱང་སྔར་མེད་གསར་དུ་ཐུགས་སྤྲུལ་པ་མི་འདོད་པའི་ཁྱད་པར་འཐད་པ་ཡིན་ཞེས་པའི་
ལན་བཤད་པར། དེ་ཉིད་ལས། བདེན་ཏེ་འདོད་མོད་ཅེས་གསུངས། འོན་ཀྱང་དེ་ལྟར་ན་ཡང་སྐུ་དང་གསུང་སྦྲུལ་ཚུལ་ལྷའི་བྱིན་རླབས་ཀྱིས་རྨི་ལམ་མཐོང་བ་དང། བརྗོད་པའི་ངག་གི་དོན་རྟོགས་པར་བྱེད་པ་སོགས་དུ་མས་
བཤད་ལ་སློབ་དཔོན་ལེགས་ལྡན་ཡང་འདི་དང་འདྲ་ཚུལ་ནི། དབུ་མ་སྙིང་པོའི་འགྲེལ་བ་ལས། དེ་ཉིད་ན་བཞུགས་བཞིན་དུ་འཛམ་བུའི་གླིང་བྱེ་བ་ཕྲག་བརྒྱ་དག་ཏུ། དགའ་ལྡན་གྱི་ཕོ་བྲང་ན་བཞུགས་པ་ཐོག་མར་

[007B] འཕོ་བ་དང། ཞེས་པ་ནས། སྤྲུལ་པ་གང་གིས་སེམས་ཅན་ཚེ་རབས་གཞན་དག་ཏུ་དད་པ་ལ་སོགས་པའི་དགེ་བའི་རྩ་བ་རྒྱ་ཆེན་པོ་ཉེ་བར་བསགས་པས་ཉེ་བར་བསྟན་པ། རྒྱུད་ཡོངས་སུ་སྨིན་པ་སྐལ་པ་དང་ལྡན་
པ་རྣམས་ཀྱི་བློའི་པདྨོ་ཁ་འབྱེད་པར་མཛད་པའི་ཕྱིར་སངས་རྒྱས་ཞེས་བྱ་སྟེ། ཞེས་གསུངས་ལ། དེའི་ཤེས་བྱེད་དུ་སློབ་དཔོན་འཕགས་པའི་ལུང་དྲངས་ཀྱང། སྔོན་གྱི་སྨོན་ལམ་གྱི་ཤུགས་ཀྱི་དབང་གིས་སྤྲུལ་པའི་སྐུས་
ཐམས་ཅད་ལ་ཕན་འདོགས་པར་བཟོད་པ་འཛམ་བུའི་གླིང་བྱེ་བ་ཕྲག་བརྒྱ་དག་ཏུ་དགའ་ལྡན་གྱི་ཕོ་བྲང་ན་བཞུགས་པ་ཐོག་མར་མཛད་དེ། ཞེས་པ་ནས། ལུས་དང་ངག་དང་སེམས་གནས་སུ་གྱུར་པའི་ངོ་བོ་ཉིད་ཡིན་ནོ་ཞེས་
བཤད་དེ་ཞེས་གསུངས་ལ། དེ་བཞིན་དུ་ཇོ་བོ་རྗེ་ཡབ་སྲས་ཀྱི་གསང་བའི་མཛོད་སྤྲུལ་པའི་གླེགས་བམ་རིན་པོ་ཆེའི་གསུང་ངོ་མཚར་བ་གསུངས་མོད་མང་དོགས་ལ། དེ་བཞིན་དུ་དྲི་མ་མེད་པར་གྲགས་པས་ཞུས་པ་ལས་
ཀྱང༑ ཟླ་བའམ་ཉི་མར་དེ་འགྱུར་ཏེ། །བརྒྱ་བྱིན་ཚངས་པ་སྐྱེ་དགུ་དབང། །ཆུ་དང་མེར་ཡང་རབ་འགྱུར་ཏེ། །ས་དང་རླུང་དུའང་དེ་བཞིན་ནོ། །ཞེས་སོགས་བརྟན་གཡོ་སྣ་ཚོགས་སུ་སྤྲུལ་ཚུལ་དང། དེ་བཞིན་དུ་དཀོན་
མཆོག་ཏཱ་ལ་སོགས་དུ་མས་བཤད་ལ། ལས་སྟོབས་ཀྱིས་སྤྲུལ་པ་དུ་མ་སྟོན་པ་ནི་བརྒྱ་བྱིན་དང་ལྷ་ཁྱབ་འཇུག་སོགས་ཀྱི་རྫུ་འཕྲུལ་ལྟ་བུ་དང། སྔགས་ཀྱི་མཐུས་སྟོན་པ་མ་མོ་དང་གཤིན་རྗེ་དང་རིགས་འཛིན་གྱི་ལྷའི་

[008A]༄༅། །རྫུ་འཕྲུལ་ལྟ་བུ་དང། སྨོན་ལམ་གྱི་སྟོབས་ཀྱིས་རྒྱལ་སྲས་རྣམས་ཀྱི་སྐྱེས་ཙམ་ནས་ཐོབ་པའི་རྫུ་འཕྲུལ་དང་སྤྲུལ་པ་ལྟ་བུ་དང། ཏིང་ངེ་འཛིན་གྱི་ནུས་པས་སྤྲུལ་པ་མདོ་ལས་བཤད་པའི་
ཕྱི་ནང་གི་རྣལ་འབྱོར་པས་རྫུ་འཕྲུལ་ཡ་མ་ཟུང་བརྒྱད་སོགས་ལྟ་བུ་མང་ལ། དེའི་རྒྱུ་མཚན་གྱིས་སྤྲུལ་པ་དུ་མ་ཤེས་ལ་རྣམ་ཤེས་ཡོད་མེད་དང་སྤྲུལ་ཚུལ་གསུམ་ཀ་ངེས་ལེགས་པར་རྟོགས་སླ། ཡང་འཁོར་པ་ལ་ཐོག་
མཐའ་མེད་ཀྱང་ཐ་མའི་མཐའ་ཡོད་ཅིང། ཀུན་རྫོབ་ཏུ་ཡང་མཐའ་མེད་པར་བཤད་པ་སེམས་ཅན་ལམ་མ་ཞུགས་རང་དགའ་བའི་བསམ་ངོ་ལ་ལྟོས་ཏེ་མཐའ་འདི་ཙམ་ཞེས་ངོས་བཟུང་མེད་པར་དགོངས་པ་ལགས་
འཕགས་ཡུལ་རང་དུའང་འཁོར་མཐའ་མེད་པ་དང་འཁོར་བ་བྲི་གང་མེད་པར་འདོད་པ་དང། སློབ་དཔོན་སེང་བཟང་སོགས་ཀྱིས་དེ་མི་འདོད་པའི་ལུགས་གཉིས་ལས་ད་ལྟ་ཕྱི་མ་འཐད་པར་མཛད་ཅིང་དོན་ལ་གནས། འདིར་
ས་བོན་ཅན་ཐོག་མ་མེད་པའི་ས་བོན་ཅན་ལ་དུ་མ་དང། གཙོ་བོ་འགྲོ་བའི་སེམས་ཀྱི་ཁམས་ལ་ལྟོས་ཚུལ་གཅིག་དང། ཡང་བྱ་དང་སྒོ་ངའི་དཔེ་ལྟར་ས་མྱུག་གི་དཔེ་གཅིག་ཀྱང་ཤེས་དགོས། བྲི་གང་མེད་ཚུལ་ནམ་
མཁའི་ཤར་ལྟ་བུ་སྐུའི་རྒྱ་དང་ནམ་མཁའ་མཉམ་པར་འདོད་ལ་བྲི་བར་འདོད་པས། དེ་གཉིས་ཐུག་མེད་མཚུངས་ཀྱང་ཕྱོགས་གཞན་ལ་དེ་འདྲ་མཐའ་ཡས་པས་རྒྱ་ཆེ་ཆུང་མངོན་སུམ་ཡིན་པར་བཞེད་དེ། སེམས་

[008B]ཐེག་བསྡུས་ལས། ཆུ་ཁམས་གསེར་དང་ནམ་མཁའ་བཞིན། །དག་པ་བཞིན་དུ་དག་པར་འདོད། །ཅེས་གསུངས་པའི་ཕྱིར། ལེགས་ལྡན་དང་ཟླ་བས་ཆོས་དབྱིངས་
ལ་དེ་འདྲའི་བསླད་པ་མི་རུང་ཚུལ། འཇུག་པར། རབ་རིབ་མཐུ་ཡིས་སོགས་ལྟར་བཤད། རྒྱུད་བླ་མ་ལས་ཀྱང། འགྲོ་བཞི་པའི་ཆོས་ཉིད་དུ། །རྟོག་ཕྱིར་ཇི་ལྟ་ཉིད་དེ་ཡང། །རང་བཞིན་གྱིས་ནི་ཡོངས་དག་ཕྱིར། །ཉོན་མོངས་
གདོད་ནས་ཟད་ཕྱིར་རོ། །ཞེས་དང། དེའི་ཐོགས་འགྲེལ་ལས་ཀྱང་མདོར་ན་རྒྱུ་གཉིས་ལས་སྐྱེས་ཏེ། སེམས་རང་བཞིན་གྱིས་འོད་གསལ་པའི་ཕྱིར་དང། དེའི་ཉེ་བའི་ཉོན་མོངས་པ་གདོང་ནས་ཟད་ལ་འགག་
པར་མཐོང་བའི་ཕྱིར་རོ། །ཞེས་འབྱུང་ལ། དེ་ལྟ་བུའི་རང་བཞིན་གྱི་རིགས་རྟོགས་པ་ལ། རྒྱུད་བླ་མ་ལས། རྒྱལ་སྲས་འགྱུར་མེད་ཆོས་ཉིད་འདི། །རྟོགས་ནས་མ་རིག་ལྡོངས་རྣམས་ཀྱིས། །སྐྱེ་བ་ལ་སོགས་
དག་ཏུ་ནི། །མཐོང་བ་གང་ཡིན་དེ་རྨད་དོ། །ཞེས་གསུངས་པའི་ཕྱིར། དཔལ་ལྡན་ཁྱབ་བདག་ཆེན་པོ་རྒྱལ་པའི་དབང་པོ་མཉེས་པའི་རོལ་མོར་གྱུར། མངྒ་ལཾ།། །།﻿
[001A]༄༅། །མཁས་གྲུབ་མཉམ་མེད་དཔལ་ནཱ་རོ་པའི་རྣམ་པར་ཐར་པ། དྲི་མེད་ལེགས་བཤད། བདེ་ཆེན་འབྲུག་སྒྲ་བཞུགས་སོ། །

[001B] །ན་མོ་གུ་རུ་བུད་དྷ་དཧོ་ཙྪ་ཡེ། ཆོས་དབྱིངས་ཞིང་ན་ཆོས་སྐུ་ཀུན་ཏུ་བཟང། །འོག་མིན་ཞིང་ན་ལོངས་སྐུ་རྡོ་རྗེ་འཆང། །མི་
མཇེད་ཞིང་ན་སྤྲུལ་སྐུ་ཐུབ་དབང་རྗེ། །སྐུ་གསུམ་དབྱེར་མེད་རྗེ་བཙུན་ནཱ་རོ་པ། །བློ་འདས་བཅིངས་གྲོལ་བྲལ་བ་འཁོར་བའི་གཤིས། །དེ་ཉིད་རང་
ཚང་རིག་པ་མྱང་འདས་ལམ། །རང་ཤར་རང་གྲོལ་ཤར་གྲོལ་དུས་མཉམ་པའི། །འོད་གསལ་ཕྱག་ཆེན་ངང་ནས་རྐྱང་ཕྱག་འཚལ། །སྔོན་ཚེ་བདེ་
གཤེགས་པདྨའི་བླ་མར་གྲགས། །བར་དུ་སྤྲུལ་སྐུ་མེ་ཏོག་ཟླ་མཛེས་ཞེས། །ཐུབ་པའི་བསྟན་ལ་མཁས་གྲུབ་ནཱ་རོར་གྲགས། །བསྟན་པའི་

[002A] །སྲོག་ཤིང་འཇིགས་མེད་གྲགས་པ་ལ། །སྤྲིན་མེད་མཁའ་ལ་འཇའ་འོད་ཤར་བ་ལྟར། །སྣང་སྟོང་ཟུང་འབྲེལ་ཡོན་ཏན་
གྱིས་བསྐྲུན་པའི། །རྣམ་དག་བསྐྱེད་རིམས་གསལ་བའི་ངང་ཉིད་ནས། །སྒྱུ་མ་སྤྲུལ་པའི་ཀུན་བཟང་མཆོད་སྤྲིན་འབུལ། །ཕྱོགས་བཅུ་དུས་
གསུམ་རྒྱལ་སྲས་མ་ལུས་པའི། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །འཕྲིན་ལས་རང་གཟུགས་ཀུན་མཁྱེན་གཉིས་པར་གྲགས། །
ཐམས་ཅད་མཁྱེན་པ་ནཱ་རོ་ཏ་པ་ལ། །བདག་གིས་ཐོག་མེད་དུས་ནས་ད་ལྟའི་བར། །འཁོར་འདས་དབྱེར་མེད་དུ་མ་རོ་གཅིག་ལ། །གཉིས་སུ་

[002B] །བདེ་ཆེན་ཁྱབ་གདལ་ངང་ནས་བཤགས་པ་འབུལ། །རིག་པའི་གནས་ལྔ་གྱེས་པ་ཡལ་གའི་ཚོགས། །འཆད་རྩོད་བརྩོམ་
པའི་ཆུ་སྐྱེས་མདངས་བཀྲ་ཞིང། །ཇི་ལྟ་ཇི་སྙེད་མཁྱེན་པའི་འབྲས་བུའི་དུད། །ཡོངས་འདུས་དཔག་བསམ་མཁས་མཆོག་ནཱ་རོ་ཡིས། །སྤྲུལ་བསྒྱུར་བཀོད་པ་རྣམ་
ཐར་གྲངས་མེད་ལས། །རགས་པའི་ཡོན་ཏན་བྱེ་བ་ཕྲག་བརྒྱ་མཐོང། །བློ་འདས་ཆོས་སྐུ་དག་པའི་སྣང་བར་བཞེངས། །ནམ་མཁའི་སྐར་མཚུངས་རྗེས་སུ་ཡི་རང་འཕེལ་
གདོང་བཞི་མིག་སྟོང་གདེངས་ལྡན་རྒྱལ་པོས་མཆོད། །གནས་ལྔ་རིག་པའི་པཎ་ཆེན་འབུམ་ཕྲག་གིས། །ཞབས་རྡུལ་སྤྱི་བོས་ལེན་པའི་སྐྱེས་བུ་མཆོག་རྣལ་འབྱོར་
དབང་ཕྱུག་ཆེན་པོ་ནཱ་རོ་པ། །ཡུན་རིང་དུས་ལ་མི་ལྟོས་ཚེ་གཅིག་ལ། །མཆོག་གི་དངོས་གྲུབ་སྟེར་བ་སྔགས་ཀྱི་ལམ། །མྱུར་མགྱོགས་ལམ་མཆོག་རྩ་རླུང་ཐིག་ལེའི་
གནད༑ ༑བླ་མེད་ཆོས་འཁོར་རྒྱུན་དུ་བསྐོར་དུ་གསོལ། །ལུང་རིགས་གནམ་ལྕགས་འཁོར་ལོའི་རྫུ་འཕྲུལ་གྱིས། །ཕྱི་རོལ་མུ་སྟེགས་གྲུབ་མཐའ་རྡུལ་དུ་བརླགས། །

[003A]༄༅། །ལྷན་སྐྱེས་ཡེ་ཤེས་ཕྱག་ཆེན་རང་འགྲོས་ཀྱིས། །འཁོར་བ་དོང་དཀྲུག་མཛད་པའི་ནཱ་རོ་པ། །རྗེ་བཙུན་ཁྱེད་ལ་གཤེགས་བཞུགས་གཉིས་མི་མངའ། །
གཉིས་མེད་གཉིས་སུ་འཛིན་པའི་གདུལ་བྱའི་ངོར། །ཁམས་གསུམ་འཁོར་བའི་མིང་འདི་མ་སྟོངས་བར། །མྱ་ངན་མི་འདའ་རྟག་པར་བཞུགས་སུ་གསོལ། །ཉི་མའི་གཉེན་
མཆོག་བུ་རམ་ཤིང་པའི་གདུང། །གངས་རིའི་ཁྲོད་ཀྱི་སྐལ་བཟང་གདུལ་བྱ་རྣམས། །བརྩེ་བའི་ཐུགས་རྗེས་བུ་བཞིན་སྐྱོང་མཛད་པ། །ནཱ་རོའི་རྣམ་ཐར་འཁྱོངས་པར་བྱིན་
གྱིས་རློབས། །མཆོད་ཅིང་བསྟོད་པའི་རླབས་ཆེན་དགེ་བའི་མཐུས། །རྣལ་འབྱོར་བདག་དང་འགྲོ་ཀུན་ཕ་མ་ཡིས། །བསོད་ནམས་ཡེ་ཤེས་ཚོགས་གཉིས་མཐར་ཕྱིན་ནས། །
བཅུ་གསུམ་རྡོ་རྗེ་འཛིན་པའི་ས་ཐོབ་ཤོག་བདེ་ཆེན་རྒྱལ་པོ་མཁས་གྲུབ་ནཱ་རོ་ཡི། །རྣམ་པར་ཐར་པ་ཟབ་རྒྱས་ཆུ་གཏེར་ལས། །ཟབ་བསྡུས་ཅུང་ཟད་ཙམ་ཞིག་བཤད་
པར་བྱ། །བླ་མ་ཡི་དམ་མཁའ་འགྲོའི་ལྷ་ཚོགས་ཀྱིས། །ཐུགས་མཆོག་དགྱེས་བཞིན་བཀའ་ཡིས་གནང་དུ་གསོལ།།    ༈    །ཨེ་མ་ཧོ། མཁས་གྲུབ་

[003B] བསྟན་ཆོས་བརྩོམ་པ་ལ་འཇུག་པ་ཀླད་ཀྱི་དོན། རྩམ་པར་བྱ་བ་གཞུང་
གི་དོན། བརྩོམ་པ་མཐར་ཕྱིན་པ་འཇུག་གི་དོན་ནོ། །དང་པོ་ལ་གསུམ། མཆོད་པར་བརྗོད་པ། བཤད་པ་དམ་བཅའ་བ། བཀའ་གནང་ཞུ་བ་དང་གསུམ་སྔོན་དུ་འགྲོ་
བའི་ཚུལ་གྱིས་ཐོག་པར་བརྗོད་ནས། །དངོས་གཞི་གཞུང་གི་དོན་ལ་བཞི། བྱིན་བརླབས་ཀྱི་ཆེ་བ་ཕྱི་ལུང་བསྟན་དང་དུ་བླངས་ཏེ་བླ་མ་ཚོལ་བའི་དཀའ་སྤྱད་ལ་བརྟེན་ནས་སྣོད་ལྡན་
གྱི་བསྟན་འཛིན་ངོས་བཟུང་ཚུལ། རྗེས་འཇུག་གི་གདུལ་བྱ་ཆོས་ལ་བསྐུལ་ཕྱིར་ཚུལ་བསྟན་བ་ནང་སྡུག་བསྔལ་ཉམས་ལེན་གྱི་དཀའ་བ་ལ་བརྟེན་ནས་བརྡའ་དོན་ལེགས་
པར་དཀྲོལ་ཚུལ། གསང་བ་གཅེས་པའི་སྒྱུ་ལུས་ཆོས་ཡོན་དུ་ཕུལ་བའི་དཀའ་སྤྱད་ལ་བརྟེན་ནས་སྨིན་གྲོལ་གྱི་གདམས་པ་མཐའ་དག་ལོངས་པའི་ཚུལ། དེ་ཁོ་ན་ཉིད་བླ་
མས་ཅི་གསུང་དང་དུ་བླངས་པའི་དཀའ་སྤྱད་ལ་བརྟེན་ནས་མཆོག་ཐུན་མོང་གི་དངོས་གྲུབ་བརྙེས་པའི་ཚུལ་ལོ། །དང་པོ་ལ་གཉིས། རིགས་རུས་ཆོ་འབྲང་ངོས་བཟུང་

[004A]༄༅། །བ་དང། བསྟན་པའི་སྒོར་ཞུགས་ནས་མདོ་སྔགས་ལ་ཐོས་བསམ་བསྒོམ་གསུམ་མཛད་པའི་ཚུལ་ལོ། །དང་པོ་ནི། སྤྲུལ་སྐུ་ཏི་ལོ་པའི་
ཐུགས་ཀྱི་སྲས་མཆོག་དམ་པ་མཁས་གྲུབ་མཉམ་མེད་དཔལ་ནཱ་རོ་པ་ཞེས་བགྱི་བའི་སྐྱེས་མཆོག་འདི། བླ་མ་ཡི་དམ་མཁའ་འགྲོ་གསུམ་གྱིས་རྫོགས་པའི་སངས་རྒྱས་
དངོས་སུ་ལུང་བསྟན་པས། བདེ་བ་གཤེགས་པ་མི་ཡི་བླ་མའི་ཚུལ་བཟུང་བ་ལགས་སོ། །དེ་ཉིད་ཀྱི་ཚུལ་ཇི་ལྟར་ཡིན་སྙམ་ན། རྗེ་བཙུན་ཏི་ལོའི་ཞལ་ནས། ང་ནི་
འཁོར་ལོ་སྡོམ་པ་དངོས། །ང་ཡི་སློབ་མར་སངས་རྒྱས་དངོས། །སྐྱེས་མཆོག་པཎ་ཆེན་ནཱ་རོ་པ། །ཅེས་དང། མི་བརྗེད་གཟུངས་ཐོབ་ནཱ་རོ་པ། །བཅུ་གཉིས་བར་དུ་ང་
བསྟེན་བྱས། །ངའི་རྟོགས་པ་ཁོ་ལ་ཡོད། །ཕྱི་རབས་རྟེན་གྱི་གང་ཟག་ཀུན། །རྟོགས་པར་འདོད་ན་ནཱ་རོ་བསྟེན། །ཅེས་གསུངས། ཡི་དམ་འཁོར་ལོ་སྡོམ་པ་ཞལ་
གཟིགས་པའི་དུས། སྐྱེ་མེད་སྐུ་བཞིའི་རང་བཞིན་ལ། །ནཱ་རོ་སྤྲོས་བྲལ་སངས་རྒྱས་ཐུགས། །ནཱ་རོ་རྫོགས་པའི་སངས་རྒྱས་ཡིན། །ལོག་པར་མ་ལྟ་རྗེས་འཇུག་ཀུན། །

[004B] རྒྱལ་བ་རྡོ་རྗེ་འཆང་གི་ཞལ་ནས། །བདེ་ཆེན་བདེ་བའི་འབྱུང་གནས་ཀྱིས། །བྱང་ཆུབ་ལམ་སྟོན་འགྲོ་དྲུག་གི། །མགོན་གྱུར་ཆོས་ཀྱི་སྤྱན་དང་ལྡན། །བཅོམ་
ལྡན་ཙ་ཤད་ཕྱིར་མི་ལྡོག་ཅེས་གསུངས། རྡོ་རྗེ་རྣལ་འབྱོར་མས། དུས་གསུམ་སངས་རྒྱས་ཐམས་ཅད་ཀྱི། །ཡབ་གྱུར་བདེ་མཆོག་འཁོར་ལོའི་སྲས། །དུས་གསུམ་སངས་
རྒྱས་ཐམས་ཅད་ཀྱི། །ཡུམ་གྱུར་རྡོ་རྗེ་ཕག་མོའི་སྲས། །དུས་གསུམ་སངས་རྒྱས་ཐམས་ཅད་ཀྱི། །སྲས་གྱུར་དཔལ་ལྡན་ནཱ་རོ་པ། །ཅེས་གསུངས། དཔལ་ཆེན་པོ་ནཱ་རོ་
པ་ཉིད་ཀྱིས་ཀྱང། ང་སེམས་རྫོགས་པའི་སངས་རྒྱས་ཡིན། །ངའི་གསུང་ནི་དམ་པའི་ཆོས། །ང་ལུས་འཕགས་པའི་དགེ་འདུན་ཡིན། །མཆོག་གསུམ་རང་རྫོགས་ནཱ་རོ་
པ༑ ༑གཞན་ནས་མི་ཚོལ་ང་རང་ཡིན། །ཅེས་གསུངས་པ་དང། རྡོ་རྗེ་གུར་ལས། གང་ཉིད་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་ཚུལ་བཟུང་སྟེ། །སེམས་ཅན་
ཕན་བཏགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །ཅེས་པའི་ལུང་བསྟན་དང་མཐུན་པའི་བླ་མ་དེ་ནི། དཔལ་ཆེན་པོ་ནཱ་རོ་པ་ལྟ་བུའི་བླ་མ་ཅིག་ལ་བཞེད་

[005A]༄༅། །པར་འདུག་ལར་མཚན་ལྡན་གྱི་བླ་མ་ཐམས་ཅད་རྒྱལ་བའི་རྣམ་སྤྲུལ་དུ་ཡིད་ཆེས་དགོས་ལགས་སོ། །མཁས་གྲུབ་མཉམ་མེད་དཔལ་ན་རོ་པ་
ཞེས་བགྱི་བ་འདི་ཉིད། འགྲོ་བ་སེམས་ཅན་པའི་དོན་ལ་བྱོན་པའི་གནས་ནི། སྤྱིར་གནས་མཆོག་ཏུ་གྱུར་པ་མི་མཇེད་འཇིག་རྟེན་གྱི་ཁམས་འདི་ཡིན་ལ། དེའི་ནང་ནས་ཀྱང་
བཅོམ་པ་དང་ལྡན་པའི་གླིང་བཞི་པ་འདི་ཡིན། གླིང་བཞི་ལས་ཀྱང། གླིང་མཆོག་ཏུ་གྱུར་པ་འཛུམ་བུའི་གླིང་འདི་ཡིན་ལ། འཛམ་བུའི་གླིང་ལས་ཀྱང་རྒྱ་གར་ཤར་ཕྱོགས་བྷ་
ག་ལའི་བྱེ་བྲག་ཤྲཱི་ན་ག་རའི་གྲོང་ཁྱེར་འཛམ་བུ་ཞེས་བྱ་བ་འབུམ་ཕྲག་འགའ་ཞིག་གི་དབུས་ན། འདོད་པའི་ཡོན་ཏན་ལྔ་རྒྱས་པ། རྒྱལ་པོའི་ཕོ་བྲང་གི་འཁོར་ན། མི་དང་
གླང་པོ་ཆེ་དང། རྟའི་ཚོགས་ཀྱིས་གང་བ། འབངས་བྱེ་བ་དུ་མ་དང་བཅས་པའི་ས་ཕྱོགས་དེ་ཉིད། དཔལ་ནཱ་རོ་པ་སྐུ་འཁྲུངས་པའི་གནས་ལགས་སོ། །ཡུལ་དེ་ན་མི་རིགས་
མི་ཅིག་པ། རྒྱལ་རིགས་དང། རྗེ་རིགས་དང། བྲམ་ཟེའི་རིགས་དང། རྨངས་རིགས་དང། རྡོལ་པའི་རིགས་ལ་སོགས་ཏེ་མི་འདྲ་བ་དུ་མ་ཡོད་པའི་ནང་ནས། མཁས་

[005B] རིགས་ཐམས་ཅད་ཀྱི་ནང་ནས་མཆོག་ཏུ་གྱུར་པ་ཤིང་ས་ལ་ལྟ་བུ། རིགས་ཆེ་ཞིང་བཙུན་པ། ཤཱཀྱའི་རིགས་ཀྱི་རྒྱལ་རྒྱུད་དུ་
འཁྲུངས་པ་ལགས་སོ། །དེ་ཡང་སྔོན་བསྐལ་པ་འདི་འཆགས་པའི་དུས་ན། རྒྱལ་པོ་མང་པོས་བཀུར་བའི་རྒྱལ་པོ་བྱ་བ་བྱོན། དེའི་སྲས་རྒྱལ་པོ་འོད་མཛེས་བྱ་བ་བྱོན་
དེའི་སྲས་རྒྱལ་པོ་དགེ་བ། དེའི་སྲས་རྒྱལ་པོ་ཆེན་པོ་དགེ་མཆོག་དེའི་སྲས་རྒྱལ་པོ་ཆེན་པོ་གསོ་སྦྱོང་འཕགས། དེའི་སྲས་རྒྱལ་པོ་ཆེན་པོ་སྤྱི་བོ་སྐྱེས། དེའི་སྲས་རྒྱལ་པོ་
ཆེན་པོ་མཛེས་པ་ཅན། དེའི་སྲས་རྒྱལ་པོ་ཆེན་པོ་ཉི་མཛེས་འོད། དེའི་སྲས་རྒྱལ་པོ་ཆེན་པོ་མཛེས་ལྡན་དཔལ། །དེའི་སྲས་རྒྱལ་པོ་ཆེན་པོ་ལེགས་སྐྱེས། དེའི་སྲས་
རྒྱལ་པོ་ཆེན་པོ་གོའུ་ཏ་མ། དེའི་སྲས་རྒྱལ་པོ་ཆེན་པོ་བུ་རམ་ཤིང་པ། དེའི་སྲས་རྒྱལ་པོ་ཆེན་པོ་བསོད་ནམས་སྐྱེས། དེའི་སྲས་རྒྱལ་པོ་ཆེན་པོ་དབང་ཕྱུག་གྲགས་པ་
 དེའི་སྲས་རྒྱལ་པོ་ཆེན་པོ་བསོད་ནམས་རྩེ་མོ།  དེའི་སྲས་རྒྱལ་པོ་ཆེན་པོ་ཡེ་ཤེས་རྒྱལ་མཚན། དེའི་སྲས་རྒྱལ་པོ་ཆེན་པོ་བསོད་ནམས་གྲུབ། དེའི་སྲས་རྒྱལ་པོ་ཆེན་པོ་བསོད་ནམས་བཀྲ་ཤིས། དེའི་སྲས་རྒྱལ་པོ་

[006A]༄༅། །ཆེན་པོ་བསོད་ནམས་གྲགས་པ། དེའི་སྲས་རྒྱལ་པོ་ཆེན་པོ་ཞི་བའི་གོ་ཆ་ལགས་སོ། །མཁས་གྲུབ་མཉམ་མེད་དཔལ་ནཱ་རོ་པ་འདི་ཉིད་རྒྱལ་
རྒྱུད་དྲི་མ་མེད་པའི་རིགས་སུ་སྐུ་འཁྲུངས་པའི་ཚུལ་ནི། ཡབ་རྒྱལ་པོ་ཞི་བའི་གོ་ཆ་དེ་ནི། རང་བཞིན་གྱིས་ཤེས་རྒྱུད་བཟང་བ། ཐུགས་ཤེས་རབ་ཆེ་བ། སྐབས་སུ་སྐུ་
ལ་འོད་ཟེར་དཔག་ཏུ་མེད་པ་འཕྲོ་བ། སྐུ་ལ་མཚན་དཔེ་ལྡན་པའི་མི་དབང་རྒྱལ་པོ་ཆེན་པོ་དེ་ལ། རྒྱལ་པོ་ཆེན་པོ་དཔལ་ལྡན་གྲགས་པའི་སྲས་མོ། །ལྷ་ཅིག་དཔལ་གྱི་
བློ་གྲོས་ཞེས་བགྱི་བ། མངོན་རྟགས་ཀྱི་ཡོན་ཏན་དཔག་ཏུ་མེད་པ་མངའ་བ་གཅིག་བཙུན་མོར་བཞེས་ནས་ཁྱིམ་ཐབས་མཛད་ཏེ། འབངས་ཀྱི་ཁ་ལོ་བསྒྱུར་བ་ལགས་
སོ༑༑ ཡབ་ཡུམ་དེ་གཉིས་དུས་བཟང་ལ་གསོ་སྦྱོང་མཛད་ཅིང་བསྙུང་བར་གནས་པའི་ཆོ་ག་ལ་ཐུགས་དམ་མཛད། རྒྱུན་དུ་དཀོན་མཆོག་ལ་མཆོད་པ་འབུལ་
སྡིག་པ་མཐའ་དག་སྤངས་ནས། དགེ་བའི་ལས་འབའ་ཞིག་ལས་སྤྱོད་པ་ཁོ་ན་ལགས་སོ། །དེ་ལྟ་བུའི་ཕུན་སུམ་ཚོགས་པའི་ཡབ་ཡུམ་དེ་གཉིས་ལ་སྲས་མོ་ལྷ་

[006B] ཐུགས་ཅུང་ཟད་མ་མགུ་བར་བྲམ་ཟེ་དང། རྩིས་མཁན་ལ་སོགས་པ་ལ་ཐབས་དང་རྟེན་འབྲེལ་དུ་མ་བྱས་
ཀྱང༑ རྟེན་འབྲེལ་མ་འགྲིག་པའི་ཚེ། ཕོ་ཉ་གཅིག་གི་མཚམས་སྦྱོར་ལ་དབེན་པའི་བསྟི་གནས་ཞིག་ན། དགེ་བའི་བཤེས་གཉེན་གྲགས་པའི་བློ་གྲོས་ཞེས་བྱ་བ་
མངོན་པར་ཤེས་པ་དང་ལྡན་པ་ཅིག་ཡོད་ཀྱིས་སྤྱན་དྲོངས་ཟེར། དེ་ཉིད་གདན་དྲངས། དེ་ལ་མངོན་ཤེས་ཀྱི་རྟག་པ་ཞུས་པས། དེ་ཉིད་ཀྱི་ཞལ་ནས། སྐྱབས་བློ་གཏད་
བྱས་ན་མི་བསླུ་བ་དཀོན་མཆོག་ཡིན་པས། བསམ་པ་བཟང་པོ་དང་ལྡན་པ་ཇི་བཞིན་པའི་ངང་ནས། བྱང་ཆུབ་ཀྱི་མཆོག་ཏུ་ཐུགས་བསྐྱེད་ལ། བླ་མ་དཀོན་
མཆོག་ཡི་དམ་མཁའ་འགྲོ་ཆོས་སྐྱོང་སྤྱན་དྲོངས་ལ་མཆོད་པ་གྱ་ནོམ་པ་བཤོམས་ཏེ། མོས་གུས་བཅོས་མ་མ་ཡིན་པའི་སྒོ་ནས་གསོལ་བ་རྒྱུན་དུ་ཐོབ་དང། ཁྱེད་
རང་ཇི་ལྟར་འདོད་པའི་དོན་འགྲུབ་པར་གདའ་ཡིས་གསུང་ནས་ལུང་བསྟན་ནས་རང་གནས་སུ་གཤེགས་སོ། །དེར་ཡབ་ཡུམ་གཉིས་པོས་ཇི་ལྟར་གསུངས་པ་བཞིན་

[007A]༄༅། །མཆོད་ཡུལ་གྱི་རྟེན་ཕུན་སུམ་ཚོགས་པ་མང་པོ་བཞེངས་སུ་གསོལ་ནས། མཆོད་པ་གྱ་ནོམ་པ་མང་པོ་ཕུལ་ཏེ་རྒྱུན་དུ་མོས་གུས་གྱིས་
གསོལ་བ་མང་དུ་བཏབ་པས། དཔལ་ཆེན་པོ་ན་རོ་པ་དེ་ཉིད་དབྱིངས་འོད་གསལ་གྱི་ངང་ལས་བཞུགས་པས། དེ་གཉིས་ལ་སྲས་མེད་པ་མཁྱེན་ཏེ། སྤྱིར་གདུལ་བྱའི་
སེམས་ཅན་གྱི་དོན་དང། ཁྱད་པར་བོད་ཁ་བ་ཅན་ན་བྱང་ཕྱོགས་ཀྱི་གདུལ་བྱ་ཀུན་སྨིན་པར་བྱ་བའི་ཕྱིར་དུ། ཡུམ་ལྷ་ཅིག་དཔལ་གྱི་བློ་གྲོས་ཀྱི་ལྷུམས་སུ་ཞུགས་སོ། །
དེའི་ནུབ་ཡུམ་དེ་ཉིད་རྣལ་འོད་གསལ་གྱི་ངང་དུ་མཚན་སྟངས་སོང་ངོ། །དེའི་ངང་ནས་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་ཤར། སྔ་གྲོ་ཡབ་ལ་ཞུས་པས། ཡབ་
ཤིན་ཏུ་མཉེས་པར་གྱུར་ཏོ། །ཁྱོད་ཀྱི་ལུས་ལ་སྲིད་ཅིག་འཆགས་པ་ཡིན། དེ་ཉིད་དཀོན་མཆོག་གི་ཐུགས་རྗེ་ཡིན་ཞིང་ཤིན་ཏུ་ཕུན་སུམ་ཚོགས་པ་ཅིག་འབྱུང་བར་འགྱུར་
རོ༑ ༑གསུང་ནས། སླར་ཡང་དཀོན་མཆོག་ལ་མཆོད་པ་ཕུན་སུམ་ཚོགས་པ་ནམ་འཁྲུངས་འཁྲུངས་ཀྱི་བར་དུ་ཕུལ་བ་ལགས་སོ། །ཟླ་བ་དགུ་ངོ་བཅུ་ལྷུམས་སུ་བཞུགས་

[007B] བར་སྣང་དུ་འབྲུག་གི་སྒྲ་སྒྲོགས་པ། འོག་གི་ས་གཡོ་བ། འོད་འཕྲོ་བ་དང་བཅས་ཏེ། ངོ་མཚར་བའི་
ལྟས༑ དབུ་གདུགས་འདྲ་བ། དཔྲལ་བའི་དབྱིངས་ཆེ་བ། སྨིན་མ་རིང་བ། ཤངས་བཟང་ལ་མཐོ་བ། ཕྱག་ཞབས་འཁོར་ལོས་མཚན་པ་གཅིག་འཁྲུངས་ནས། བྱང་གི་
ཕྱོགས་ལ་ཞལ་བསྟན་ནས་དབུ་གུག་གུག་པ་ལན་གསུམ་མཛད་དེ། དེ་ནི་བྱང་ཕྱོགས་ཁ་བ་ཅན་གྱི་སེམས་ཅན་རྣམས་གདུལ་བྱ་ཡིན་པའི་བརྡའ་རུ་གོ་དེར་ཡབ་ཡུམ་གཉིས་
པོ་ཤིན་ཏུ་སྤྲོ་ཞིང་དད་པར་གྱུར་ཏེ། དེ་འཕྲལ་ལ་བྲམ་ཟེ་གསལ་བའི་བློ་གྲོས་སྤྱན་དྲངས། སྲས་ལ་མཚན་ལྟས་བརྟགས་པས། བྲམ་ཟེའི་ཞལ་ནས། ཨེ་མ་ངོ་མཚར་
སྐྱེས་བུའི་མཆོག་འདི་ནི་ཟས་གཙང་སྲས་བཞིན་དུ། །རབ་ཏུ་མ་བྱུང་ས་བདག་བྱེད། །རབ་ཏུ་བྱུང་ནས་རྒྱལ་བའི་སྲས། །རྒྱལ་བུ་དོན་གྲུབ་ཇི་བཞིན་ནོ། །ཅེས་ལུང་བསྟན་
ནས་ཤིས་པ་མང་པོ་བརྗོད་ཏེ། མཚན་ཡང་རྒྱལ་པོ་ཀུན་ཏུ་བཟང་པོར་གསོལ་ལོ། །སྲས་ནི་ཆུང་ཆུང་ནས་བློ་རྣོ་བ། ཐུགས་རབ་ཆེ་བ། བྱིས་པའི་སྐྱིན་གྱིས་མ་གོས་པ་

[008A]༄༅། །རང་བཞིན་གྱིས་དཀོན་མཆོག་དང་ཡི་དམ་ལ་དད་པ། ཡོན་ཏན་ཚད་མེད་པ་དང་ལྡན་པ། སྐུ་གཞོན་ནུ་ནས་མངོན་པར་ཤེས་པ་དང་ལྡན་པས་
འདས་མ་འོངས་དུས་གསུམ་གྱི་རྣམ་པ་མང་པོ་ཐལ་ཐོལ་དུ་གསུང་ཞིང། ང་ལ་འཕྲིན་ལས་དང་འཁོར་དང་ཡོན་ཏན་ལ་སོགས་པ་འདི་ལྟ་བུ་འབྱུང་གསུང་ལུང་སྟོན་པ་དང་
མདོར་ན་མ་རིག་པའི་དྲི་མ་མཐའ་དག་དང་བྲལ་བའི་སྐྱེས་མཆོག་ཅིག་བྱོན་པ་ལགས་སོ། །དེ་ནས་དགུང་ལོ་བདུན་བརྒྱད་ལོན་པ་དང། ཡབ་ཡུམ་གཉིས་སྤྱིར་དམ་པའི་ཆོས་
ལ་དད་ཅིང་གུས་ནའང། སྲས་གཅིག་པུ་ལས་མེད་པས་རྒྱལ་རྒྱུད་ཆད་ཀྱིས་དགོས། ཀློག་ཡིག་ལ་སོགས་པ་རེ་ཞིག་མི་སློབ་ཅིང་ཆོས་པའི་རྩར་མི་བཏང་བར་ཆོས་གསན་
གྱིས་དོགས་འཇིག་རྟེན་པའི་ཚུལ་ལུགས་དང་མཐུན་པར། མདའ་དང། འཕྱོང་དང། རྦེ་དང། རྡོ་རྩེད་དང། རྩིས་དང། བཟོ་དང། གསོ་རིག་དང། སྙན་ངག་ལ་
སོགས་པ་ལུགས་ཀྱི་བསྟན་ཆོས་དང་མཐུན་པར་སྐྱངས་སོ། །སྲས་དེ་ཉིད་ལ་ཡབ་ཀྱིས་འབྲི་ཀློག་སོགས་མ་བསླབས་ཀྱང། བག་ཆགས་སད་པའི་སྟོབས་ཀྱིས་ཀློག་ཡིག་

[008B] །དེའི་ཚེ་ཆོས་ཀྱི་སྣང་བ་ཤས་དག་དུ་ཡོད་པ་ལ། སྤྱོད་པ་ཡང་དེ་དང་འཐུན་པར་མཛད་ཅིང་ཕྱོགས་ཐམས་ཅད་
དུ་གྲགས་པར་གྱུར་པ་ལགས་སོ། །གཉིས་པ་བསྟན་པའི་སྒོར་ཞུགས་ནས་མདོ་སྔགས་ལ་ཐོས་བསམ་བསྒོམ་ཚུམ་མཛད་པའི་ཚུལ་ལ་གཉིས། སངས་རྒྱས་ཀྱི་
བསྟན་པ་སྤྱི་ལ་ཞུགས་པའི་ཚུལ་དང། བྱེ་བྲག་དུ་རྡོ་རྗེ་ཐེག་པའི་བསྟན་པ་ལ་ཞུགས་ནས་རྒྱུད་པ་ཡིད་བཞིན་ནོར་བུའི་སྒྲོ་འདོག་བཅད་པའི་ཚུལ་ལོ། །དང་པོ་ནི་རིགས་
སད་ནས་ཆོས་མིན་གྱི་སྣང་བ་མི་འཆར་བར་རང་བཞིན་གྱིས་མི་རྟག་བ་རྒྱུད་ལ་འཁྲུངས། །འཆི་བ་རྗེས་སུ་དྲན་འཁོར་བའི་ཆོས་ལ་ཡིད་འབྱུང་ཞིང། དུས་དང་རྣམ་པ་ཐམས་ཅད་དུ་
དམ་པའི་ཆོས་དྲན་ཞིང། སྤྱན་ཆབ་ཚད་མེད་པ་འབྱིན་ནས། ཕྱག་ཕྱི་སྐུ་འཁོར་བ་སུ་དང་མཇལ་ཡང་དེ་རྣམས་ཀྱི་རྩར་འཆི་བ་མི་རྟག་པའི་གསུང་འབའ་ཞིག་འབྱོན་ཅིང། དེ་རྣམས་
ཆོས་ལ་བསྐུལ་བ་དང། ཆོས་བྱེད་ཀྱི་གང་ཟག་གཟིགས་ཙ་ན། གྱི་གོང་དང། བཀུར་སྟི་དང། མོས་པ་དང་གུས་པས་འབུལ་འདེགས་མཛད། ཆོས་མིན་སྤྱོད་པའི་སེམས་ཅན་

[009A]༄༅། །གཟིགས་ན་མི་དང། མི་རངས། མི་གུས་པའི་ཚུལ་སྟོན་པར་མཛད། དུས་དང་རྣམ་པ་ཐམས་ཅད་དུ་ཆོས་ཁོ་ན་ཐུགས་ལ་འཆང། དཀོན་གསུམ་ལ་
དད་པའི་སྟོབས་ཀྱིས་ཡབ་ཡུམ་གཉིས་ལ་ཞུས་པ། ང་ནི་ཅིས་ཀྱང་ཁ་ཆེའི་ཕྱོགས་སུ་དམ་པའི་ཆོས་ལ་འགྲོ་གསུང་ནས། ཡབ་ལ་མགུར་གསུངས་པ། །ལྷ་དཀོན་མཆོག་
གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱིས་ཐུགས་རྗེས་བཟུང། །བཀའ་གསན་དང་ཞི་བའི་གོ་ཆ་ཡབ། །དམ་ཆོས་མིན་པ་ཅི་བྱས་ཀུན། །ཐམས་ཅད་སྡུག་
བསྔལ་རྩ་བ་ཡིན། །བདག་མི་སྡོད་ཁ་ཆེར་ཆོས་ལ་འགྲོ། །ཅེས་གསུངས་པས། ཡུམ་གྱིས་སྲས་བཟུང་སྟེ་བུ་དེ་སྐད་མ་ཟེར་བར། ངེད་ཕ་མའི་ངག་ལ་ཉོན། མི་ཆོས་ཡེ་མི་
བྱེད་ནའང་ངེད་ཀྱི་སར་སྡོད་གསུང་ཚེ། དེ་ནས་སླར་ཡང་སྲས་ཀྱིས། ཡབ་ཡུམ་གཉིས་ལ་རབ་ཏུ་འབྱུང་བར་གནང་བ་ཞུས་པས། མ་གནང་བ་ལས། ཡབ་ཡུམ་ལ་མགུར་
གསུངས་པ། །ལྷ་དཀོན་མཆོག་གསུམ་ལ་ཕྱག་འཚལ་ལོ། །ཡུམ་མ་འཛིན་བུ་ང་ཆོས་ལ་ཐོང། །ཡུམ་ཕ་མ་བཀའ་དྲིན་ཆེ་ལགས་ཀྱང། །དྲིན་ལྷ་ཆོས་མིན་པས་

[009B] །ལུས་མི་ལུས་ཐོབ་པ་དཀའ་ལགས་པས། །བདག་ལྷ་ཆོས་མིན་པ་བྱར་མི་ཁོམ། །བུ་གཅེས་པར་སྐྱོང་བའི་ཐུགས་ཡོད་ན། །ཕན་ལྷ་ཆོས་མིན་པས་ཐོགས་པ་
མེད༑ ༑ཅེས་གསུངས་པས། ཡུམ་བཤུམས་བཞིན་དུ་སྲས་ལ་ཐུགས་བརྩེ་བས། བུ་ཁྱོད་དེ་ལྟར་སྨྲ་ན་ཁྱོད་དགའ་བ་བཞིན་ཆོས་སློབ་དུ་ཡང་བཏང་ངོ། །ངེད་དགའ་བ་བཞིན་མྱུར་དུ་
ལོག་ལ་བྱོན་ཅིག་གསུང་ནས། ཡུམ་སྲས་གཉིས་ཀྱིས་ཚད་ཐོ་མཛད་ནས་ཁ་ཆེར་ཕེབས་ཏེ། མཁན་པོ་ནམ་མཁའ་གྲགས་པའི་དྲུང་དུ་དགེ་བསྙེན་གྱི་སྡོམ་པ་བཞེས་ཏེ། མཚན་
ནམ་མཁའ་སྙིང་པོར་གསོལ་ནས། རིག་པའི་གནས་ལྔ་མཐའ་དག་ལས་སྦྱངས་པས་མཁས་པའི་ཕུལ་དུ་ཕྱིན་པ་མཁྱེན་ནོ། །རྗེ་བཙུན་དེ་ཉིད་མཁས་པ་པཎྜི་ཏར་གྱུར་ནས་ལོ་གསུམ་
ཁ་ཆེར་བཞུགས་ནས་པཎྜི་ཏ་བཅུ་གསུམ་གདན་དྲངས་ནས། སླར་ཡང་ཡུལ་དུ་བྱོན་པའི་ཚེ། ཡུལ་གྱི་སྐྱེ་བོའི་ཚོགས་ལ། ཉན་ཐོས་ཀྱི་ཐེག་པ་ལ་མོས་པ་རྣམས་ལ་ཉན་ཐོས་ཀྱི་ཆོས་
ཀྱི་སྒྲ་རྒྱུན་མི་འཆད་པར་སྒྲགས། བྱང་ཆུབ་སེམས་དཔའི་ཆོས་ལ་མོས་པ་རྣམས་ལ་བྱང་ཆུབ་སེམས་དཔའི་ཆོས་ཀྱི་སྒྲ་རྒྱུན་མི་འཆད་པར་སྒྲགས། གསང་སྔགས་རྡོ་རྗེ་ཐེག་པའི་

[010A]༄༅། །ཆོས་ལ་མོས་པ་རྣམས་ལ་རྡོ་རྗེ་ཐེག་པའི་ཆོས་ཀྱི་སྒྲ་རྒྱུན་མི་འཆད་པར་བསྒྲགས། གཞན་ཡང་སྒྲ་དང་ཚད་མ་ལ་སོགས་པ་རང་རང་གང་མོས་ཀྱི་ཆོས་ཀྱི་
སྒྲ་རྒྱུན་མི་འཆད་པར་བསྒྲགས་སོ། །དེ་ལྟ་བུའི་ཆོས་སྒྲ་རྒྱུན་དུ་བསྒྲགས་པས་ཡུལ་དེར་ཐེག་པ་མཐའ་དག་གི་ཆོས་དར་ཞིང་རྒྱས་པར་གྱུར་ཏོ། །སླར་ཡང་ཡབ་ལ་བསྙེན་རྫོགས་བྱས་
ཆོག་པའི་གསོལ་བ་བཏབ་པས། ཡབ་ན་རེ། ཕ་མའི་བཀའ་བཅག་དམ་ཆོས་ཅི། ཁྱིམ་གྱི་གནས་སུ་བཞུགས་སུ་གསོལ། ཟེར་བས། སྐྱེས་མཆོག་ནམ་མཁའ་སྙིང་པོ་དེ་ཉིད་
ཀྱིས་གདན་དྲངས་པའི་པཎྜི་ཏ་ཐམས་ཅད་བཏེག་འབུལ་བ་གྱ་ནོམ་པ་མང་པོ་བྱས་པས་ཀྱང། ཡབ་ཡུམ་གཉིས་པོ་ཤིན་ཏུ་མ་རངས་ཏེ་སྲས་ལ་མ་གུས་ཤིང་འཐབ་པའི་ཚུལ་
བསྟན་ཚེ། ཡབ་ཡུམ་གཉིས་ལ་དམ་ཆོས་ཟབ་མོ་བསྟན་ཏེ། ཐུགས་སྤྲོ་ཞིང་ཞལ་འཛུམ་པའི་ངང་ནས་མགུར་གསུངས་སོ།། །ལྷ་དཀོན་མཆོག་གསུམ་ལ་ཕྱག་འཚལ་
ལོ༑ །དཀོན་མཆོག་གསུམ་གྱི་ཐུགས་རྗེས་བཟུང། །ཕ་མ་ཡབ་ཡུམ་ཚུར་གསན་དང། །དམ་པའི་ཆོས་ལ་མི་དད་པའི། །དད་པ་ཆེ་བ་ཅི་ཞིག་ལོ། །བུ་ང་དགའ་བཞིན་མི་བགྱིད་

[010B] ༑སྲས་ལ་བརྩེ་བས་ཅི་ཞིག་ལོ། །མི་རྟག་འཆི་བ་མི་དྲན་པའི། །ཆོས་ཀྱི་ཉམས་ལེན་ཇི་ལྟར་བྱེད། །ཕ་མ་ཁྱེད་ཇི་ལྟར་མི་དགའ་ན། །ད་དུང་པཎྜི་ཏ་རྣམས་དང་སྡེབས། །ཁ་
ཆེའི་གནས་སུ་ཕྱིན་པས་ཆོག་གསུངས་པས། ཡབ་ཡུམ་ན་རེ། ཁྱེད་རང་སྐྱེས་བུའི་མཆོག་དམ་པར་འདུག་པ་བཞུགས། ངེད་རྣམས་ལ་ཡང་ཆོས་གསུངས་མཛོད། པཎྜི་ཏ་རྣམས་
གཤེགས་སུ་ཆུག་གསུང་པ་ལ། སྲས་ཀྱིས་རེ་ཞིག་ཕ་མས་གསུང་བ་བཞིན་མཛད་ཏེ། རྗེ་བཙུན་ཆེན་པོ་ནཱ་རོ་པས་པཎྜི་ཏ་རྣམས་གཤེགས་སུ་གསོལ་ནས། ཕོ་བྲང་ནང་དུ་ཐུགས་
དམ་ལ་བཞུགས་པའི་ཚེ། ཡབ་ཡུམ་གཉིས་ཀྱིས་ཞུས་པ། སྲས་ཉིད་དམ་པའི་ཆོས་ནི་གསུངས་པས་ཆོག་དམ་པའི་ཆོས་ནས་བཤད་པ་བཞིན་ཉམས་སུ་བླངས་པས་ནི་ཆོག་བུ་
ཡི་རིགས་རྒྱུད་བཟང་པོ་འདི་འཆད་པ་འདུག་པས་ཉིད་ལ་ཅིས་ཀྱང་བཙུན་མོ་དགའ་བ་གཅིག་བསུ་བས་བཞེས་དགོས། ཁྱེད་ཁྱིམ་ཐབ་ཡེ་མི་མཛད་ན་ངེད་ཕ་མ་གཉིས་སྲོག་དབུགས་
གཏོང་བ་ཡིན་གསུངས་པས། སྦས་ཀྱིས་གསོལ་པ། ཡབ་ཡུམ་གཉིས་པོ་གསན་དང། ཁྱིམ་ཐབ་བྱས་ན་ཆོས་གང་དུ་ཡོང། འཁོར་བ་སྤེལ་ན་སངས་གང་དུ་རྒྱ། སྔོན་

[011A]༄༅། །བཅོམ་ལྡན་འདས་ཐུབ་པའི་དབང་པོ་ཉིད་ཀྱིས་ཁྱིམ་ཐབ་སྤངས་ཏེ། རབ་ཏུ་བྱུང་ནས་ཆོས་མཛད་པས་ཡབ་རྒྱལ་པོ་ཟས་གཙང་དང་ཡུམ་གྱི་དྲིན་ལན་ལོན་
འདུག་པ། ང་ཡང་དེ་བཞིན་དུ་བྱེད་པས་ཡབ་ཡུམ་གཉིས་ཀྱིས་བཀས་གནང་དུ་གསོལ་ཞུས་པས། ཡབ་ཡུམ་ན་རེ། ཁྱེད་དེ་ལྟར་མཛད་ན་ངེད་ཕ་མ་གཉིས་སྲོག་དབུགས་ད་
ལྟ་རང་མི་གཏོང་རེ་གསུང་ནས་ས་ལྟེ་བཙུགས་ནས་དམ་བཅའ་མཛད་དོ། །དཔལ་ནཱ་རོ་བའི་ཐུགས་བསམ་ལ་ཁྱིམ་པའི་ཚུལ་ཅིག་ལན་གཅིག་མ་བཟུང་ན། ཡབ་ཡུམ་གཉིས་
ཀྱི་སྐུ་ཚེའི་བར་ཆད་དུ་འགྲོ་བར་འདུག་དེར་སོང་ན་འཚམས་མེད་པའི་ལས་འཕོག་པར་འདུག་དེ་ཕོག་ན་ཆོས་ལམ་དུ་མི་འགྲོ་བར་འདུག་ཆོས་དང་མི་མཐུན་པའི་ལས་ཀྱིས་
ང་རིག་པའི་གནས་ལྔ་ལ་མཁས་པའི་པཎྜི་ཏ་ཡིན་ཀྱང། ཅི་དོན་དགོངས་ནས། ད་ང་ཡང་དམ་ཆོས་དང་མི་བྲལ་བའི་ཁྱིམ་ཐབ་ཅིག་བྱའོ་གསུངས་པས། ཡབ་ཡུམ་གཉིས་ཐུགས་
དགྱེས་ནས་རྒྱལ་སྲས་ཉིད་ཀྱི་ཕྱག་ནས་འཐེན་ཏེ། ལེགས་སོ་ལེགས་སོ་སྲས་ཀྱི་མཆོག་ཁྱེད་ཀྱིས་ཕང་དགའ་བར་བྱས། །ཕ་མ་ངེད་གཉིས་དགའ་ཞིང་སྤྲོ། །ཞེས་གསུང་ཞིང་

[011B] །སྲས་ཀྱིས་ང་ཆོས་དང་མ་བྲལ་བའི་ཁྱིམ་ཐབ་བྱེད་པ་ལ་བུད་མེད་གང་བྱུང་བྱུང་གིས་མི་ཡོང། ཅིས་ཀྱང་ཁྱིམ་ཐབ་བྱེད་དགོས་ན་འདི་འདྲ་ཅིག་དགོས་སོ་
གསུང་མགུར་གསུངས་པ། །ལྷ་དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱིས་ཐུགས་རྗེས་བཟུང། །འགྲོ་དྲུག་ཕ་མའི་རང་བཞིན་ལ། །གཅིག་
གཉིས་ཕ་མར་མ་ངེས་ཀྱང། །བཀའ་བཞིན་སྒྲུབ་པོ་འདི་འདྲ་འཚལ། །རྟོག་མེད་གཙང་སྤྲ་ལ་གནས་ཤིང། །མུ་སྟེགས་དྲི་མེད་ཐེག་ཆེན་རིགས། །རྙེད་ན་བདག་ལ་བཀའ་སྩོལ་
ཅིག༑ །ཅེས་བུད་མེད་འདི་ལྟ་བུ་ཞིག་བྱུང་ན་ཡབ་ཡུམ་གྱི་བཀའ་མི་བཅོགས་གསུང། བུད་མེད་ཀྱི་མཚན་རྟགས་འགལ་སྡེབས་བ་ཡི་གེར་བྲིས་ཡབ་ལ་ཕུལ་བས། དོན་ལ་
ཁྱིམ་ཐབ་མི་བྱེད་བྱ་བ་ཡིན་མོད། དེ་ལྟ་བུའི་རིགས་ནི་ངས་གང་ནས་རྙེད་གསུང་ནས། དེའི་ནུབ་མན་མྱ་ངན་གྱི་ཁང་པར་ཞུགས་སོ། །དེའི་ནང་པར། བློན་པོ་ཆེན་པོ་གཅིག་
གིས་རྒྱལ་པོའི་སྤྱན་སྔར་ཕྱིན་ཏེ། རྒྱལ་པོ་ཆེན་པོ་ཅི་ནོངས་ལགས་པ་ཞུས་པས། ང་ལ་བུ་གཅིག་པུ་འདི་རང་ལས་མེད་པས་རིགས་བཟང་པོ་འདི་ཆད་ཀྱིས་དོགས་ནས་ཁྱིམ་

[012A]༄༅། །ཐབ་མཛད་བར་ཞུ་ཞུས་བས། སྲས་ཀྱིས་སྤྱིར་རང་ཁྱིམ་ཐབ་ང་ཡེ་མི་བྱེད། ཅིས་ཀྱང་བྱེད་དགོས་ན་རིགས་མུ་སྟེགས་པའི་རིགས་ཡིན་པ་
འཛེམ་རྟོག་གང་ཡང་མི་བྱེད་པ། གཙང་སྤྲ་ཆེ་བ། བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པ། ན་ཚོད་ལོ་བཅུ་དྲུག་ལོན་པ། མིང་དྲི་མེད་མ་བྱ་བ་ཅིག་རྙེད་ན་ཁྱིམ་ཐབ་
བྱེད་ཟེར་ཏེ་འུས་དེ་འདྲ་གང་ནས་རྙེད་གསུང་ཞིང། དེ་སྟོབས་ལ་རྟེན་ནས་ཁོ་བོ་ནི་སྡུག་བསྔལ་བར་གྱུར་ཏོ་གསུང་ཚེ། བློན་པོ་ཆེན་པོ་དེ་ཉིད་ཀྱིས་ཀ་ཡེ་རྒྱལ་པོ་ཆེན་པོ་ལགས་
ཁོང་བསོད་ནམས་བསགས་པ་ཕུན་སུམ་ཚོགས་པ་ལགས་པས་རྙེད་དམ་ཡང་མི་ཤེས་ལགས་ཀྱིས་ཐུགས་ངལ་མི་མཛད་ཞུ་ཟེར་བ་ལ། རྒྱལ་པོས་བློན་པོ་ལ་དེ་ལྟ་བུ་རྙེད་པ་
མི་སྲིད་ཏེ་འོན་ཀྱང་ཁྱོད་ཀྱིས་རྙེད་དམ་ལྟོས་དང་གསུང། དེར་བློན་པོ་ཆེན་པོ་དེས་གྲོགས་བློན་པོ་གཞན་ཅིག་བཙལ་ནས། བརྔན་པ་བྱིན་ནས་ལོ་གཅིག་གི་བར་དུ་ཕྱོགས་ཐམས་
ཅད་དུ་ཚོལ་དུ་བཏང་བས། བློན་པོ་ཡེ་ཤེས་སྤྱན་ལྡན་ཞེས་བྱ་བ་དེས་ཤར་ཕྱོགས་བྷ་ག་ལའི་གནས་འདམ་བུ་ཀ་ར་ཞེས་བྱ་བའི་མུ་སྟེགས་ཀྱི་གྲོང་ཁྱེར་ན་མར་ཚོལ་དུ་ཕྱིན་པས་

[012B] དགོང་མོར་སོང་ཐང་ཆད་ཆད་ཅིང་ཁ་སྐོམ་ནས་ཆུ་ལེན་ས་གཅིག་ཏུ་བསྡད་བས། བྲམ་ཟེའི་བུ་མོ་ཚངས་སྐུད་དང་གཙུག་ཕུད་ཅན་གཅིག་གིས་
བརྒྱང་མིག་ལེགས་པར་ལྟས་ནས། ཆུ་ཕྱུ་མཁན་མི་འདུག་པ་དང་རྟོག་པ་མེད་པར་ཆུ་ཕྱུ་རུ་ཐལ་བྱུང་ངོ། །དེར་བློན་པོ་དེས་བུ་མོ་དེའི་རྩར་ཕྱིན་ནས་ངེད་ཁ་སྐོམ་པ་ཡིན་ཆུ་
བསླང་བྱས་པས་དགའ་ཞིང་སྤྲོ་བཞིན་དུ་ཆུ་བྱིན་པས་སྙིང་རྗེ་ཅན་ཐེག་ཆེན་གྱི་རིགས་སུ་འདུག་ཆུ་སྣོད་ལེགས་པར་ཡང་ཡང་འཁྲུད་ཅིང་སྤྲོ་བཞིན་པར་ཆུ་བྱིན་པས་གཙང་སྤྲ་
ཆེ་བར་འདུག་ཁྱེད་ཀྱི་ཡབ་ཇི་སྐད་བྱ་བ་ཡིན་ཡུམ་ལ་ཇི་སྐད་ཟེར། ཉིད་རང་གི་མིང་ལ་ཇི་སྐད་བྱ་བ་ཡིན། ལོ་དུ་ལོན། རིགས་ཇི་སྐད་ཡིན་ཅེས་དྲིས་པས། བུ་མོ་དེ་ཉིད་
བློན་པོ་དེ་ལ་ཡུན་རིང་དུ་ལྟ་ཡིན་འདུག་དེར་བློན་པོ་དེ་ཉིད་སྔ་གོང་ཡུན་རིང་པོར་བཙུན་མོ་ཚོལ་བའི་ལུས་ངལ་དུབ་ཆེས་པ་དང་སེམས་སྡུག་བསྔལ་དུ་གྱུར་པས། གཟུགས་རིད་
པ༑ སྐྲ་ཡེགས་པ། མདོག་སྔོ་ནག་ཏུ་སོང་བས། བུ་མོ་དེ་ཉིད་བློན་པོ་དེ་ལ་སྙིང་རྗེ་ལྷག་པར་སྐྱེས་ཏེ་མིག་མཆིམས་གང་ནས་བློན་པོ་ལ་སྨྲས་པ། ངའི་ཡབ་ནི་བྲམ་ཟེ་སྐར་

[013A]༄༅། །རྒྱལ་བྱ་བ་ཡིན། ཡུམ་བྲམ་ཟེ་མོ་ནི་གུ་བྱ་བ་ཡིན། མིང་པོ་བྲམ་ཟེ་ན་གུ་བྱ་བ་ཡིན། ང་རང་གི་མིང་དྲི་མེད་སྒྲོན་མ་བྱ་བ་ཡིན། ལོ་བཅུ་དྲུག་ལོན་
རིགས་བྲམ་ཟེ་ཡིན། གྲུབ་མཐའ་ཕྱི་རོལ་པ་ཡིན་ཟེར་ནས་རེ་ཞིག་བུ་མོ་དེ་མིག་ཆེར་རེ་འདུག་བློན་པོའི་བསམ་པ་ལ་དེ་ཉིད་ཀྱི་མིང་དང་རིགས་དང་མཛད་སྤྱོད་ལ་བརྟགས་
པས༑ རྒྱལ་པོས་ཇི་ལྟར་གསུང་པའི་ཡོན་ཏན་རྣམས་བུ་མོ་འདི་ལ་ཚང་འདུག་པས། སྤྲོ་མི་སྤྲོ་ལྟ་དགོས་སྙམ་ནས་ཁྱེད་ཀྱིས་རྒྱལ་པོ་ཞི་བའི་གོ་ཆའི་སྲས་རྒྱལ་པོ་ཀུན་ཏུ་
བཟང་པོ་བྱ་བ་པཎྜི་ཏ་ཆེན་པོའི་མཚན་ཐོས་སམ་བྱས་པས་ཐོས་ཟེར། དེའི་བཙུན་མོ་བྱེད་དམ་འྒྲོའམ་བྱས་པས། མོ་ན་རེ་བྱེད་ཁྱེད་རང་ཡབ་ལ་ཞུས། བཀས་གནང་ན་ཕྱིན་
པས་ཆོག་ངས་ཀྱང་སྨོན་ལམ་འདེབས། མ་གནང་ན་ཕ་མའི་ངག་བཅག་ཏུ་མི་སྟུབ་ཟེར། བློན་པོས་ཡབ་ཀྱི་མཚན་ཉིད་དྲིས་པས། ཡབ་བྲམ་ཟེ་སྐར་རྒྱལ་ཞེས་བྱ་བ་སང་ཉི་མ་
ཤར་བ་དང། སྔོན་ལ་བྲམ་ཟེ་གསང་གཏོར་བྱེད་པ་འོང། དེའི་གཏིང་ན་བྲམ་ཟེ་རྒུར་པོ་མཁར་བ་ཐོགས་པ་རལ་པའི་ཐོར་གཙུག་ཅན་ཅིག་འོང་གིས། དེའི་བརྫི་ཕྱོགས་མིན་པ་

[013B] བུ་མོ་དེ་ཉིད་ཕོ་བྲང་གི་ནང་དུ་སོང། བློན་པོ་དེ་གཉིས་ཀྱིས་བྲམ་ཟེ་སྐར་རྒྱལ་གྱི་དྲུང་དུ་ཕྱིན་ནས་ཁྱོད་ཀྱི་སྲས་མོ་དྲི་མེད་སྒྲོན་མ་འདི། ངེད་ཀྱི་རྒྱལ་པོ་ཞི་
བའི་གོ་ཆའི་སྲས་རྒྱལ་པོ་ཀུན་ཏུ་བཟང་པོའི་བཙུན་མོ་ལ་ཅིས་ཀྱང་གནང་དགོས་ཞུས་པས། བྲམ་ཟེ་སྐར་རྒྱལ་ན་རེ། ཁྱེད་རྒྱལ་པོ་ཅེས་པ་འདི་རིགས་མཆོག་ཏུ་གྱུར་པ་ཡིན་
ཡང༑ ངེད་བྲམ་ཟེ་ཤིན་ཏུ་རིག་བཟང་བ་ཡིན། ངེད་མུ་སྟེགས་པ་ཡང་ཡིན། ཁྱེད་ནང་པ་ཡིན་པས་མི་སྟེར་ཟེར་ནང་དུ་སོང་བས། དེར་བློན་པོ་གཉིས་ཀྱིས་བུ་མོ་འདི་ངེད་ལ་མི་སྟེར་ན་
ཁྱེད་ཀྱི་སྒོ་འདིར་སྲོག་འདོར་ཞིང་ས་སྟེ་བཙུགས་ནས་སྡོད་ཟེར་བསྡད་པས། ཞག་འགའི་བར་དུ་ནི་སྟེར་མ་ཉན། སྲོག་ལ་ཐུག་པའི་ཞེད་ཆེས་པས་བྲམ་ཟེས་མ་ཕོད་པར་བུ་མོ་སྟེར་
བར་ཁས་བླངས་ནས། བློན་པོ་གཉིས་སྤྲོ་ཉམས་ཀྱིས་ཡུལ་དུ་བྱོན་ཏེ། རྒྱལ་པོ་ཞི་བའི་གོ་ཆའི་སྤྱན་སྔར་ཕྱིན་ནས་སྔར་གྱི་ལོ་རྒྱུས་རྣམས་རྒྱལ་པོ་ལ་ཕུལ་བས། རྒྱལ་པོ་མཆོག་
ཏུ་ཐུགས་དགྱེས་ནས། བྲམ་ཟེ་སྐར་རྒྱལ་ལ་ལོངས་སྤྱོད་འབྱོར་པའི་ཚོགས་དཔག་ཏུ་མེད་པར་བསྐུར་ཏེ། བློན་པོ་མང་པོ་ལ་འཁོར་གཡོག་དཔག་ཏུ་མེད་པ་དང་བཅས་བསུ་རུ་

[014A]༄༅། །བཏང་བ་ལས། དཔལ་ནཱ་རོ་པ་ཆེན་པོའི་ཐུགས་དགོངས་ལ་དེ་འདྲའི་བུ་མོ་མི་རྙེད་བསམ་ནས་འགལ་སྡེབས་བཏང་བས་རྙེད་ནས་བྱུང། འཇིག་རྟེན་འདི་
ན་མི་སྲིད་པ་རང་མི་འདུག་དགོངས་ཅུང་མ་མཉེས་ཀྱང། ཡབ་ལ་དགྱེས་པའི་ཞལ་འཛུམ་བསྟན་ནོ། བློན་པོ་འཁོར་བཅས་བྲམ་ཟེ་སྐར་རྒྱལ་གྱི་ཕོ་བྲང་གི་སྒོར་སླེབ་པས་བྲམ་ཟེ་
དེ་ཉིད་ཤིན་ཏུ་སྤྲོ་བའི་ངང་ནས་བུ་མོ་སྟེར་བ་ལ་དགའ་ཞིང། བྲམ་ཟེ་དེ་ཉིད་ཀྱི་སྲས་བམ་ཟེ་ན་གུ་ཡང་མཆོག་ཏུ་དགྱེས་པར་གྱུར། བུ་མོ་རང་ཡང་རྒྱལ་པོ་ཀུན་ཏུ་བཟང་པོ་ལ་དད་པ་དང་
མོས་པ་དང་གུས་པ་ཚད་མེད་པ་སྐྱེས་ཏེ་འབྱོན་པ་ལ་སྤྲོ་བར་གྱུར་ནས། བློན་པོ་འཁོར་དང་བཅས་པས་བཙུན་མོ་དམ་པ་དྲི་མེད་སྒྲོན་མ་དེ་ཉིད་སྤྱན་དྲངས་ནས་ཁབ་དུ་བཞེས་སོ། །
དེ་ནས་སྐྱེས་མཆོག་ནམ་མཁའི་སྙིང་པོ་དེ་ཉིད་ཀྱིས་བཙུན་མོ་ལ་ཡང་ཐེག་པ་ཆེན་པོའི་ཆོས་བཤད་མཛད་ཅིང་དྲི་མེད་མ་ཡང་མི་ཕྱེད་པའི་དད་པ་ཆེན་པོས་ཉན་ཏེ་སློབ་མར་གྱུར་ནས་
ཞབས་ཏོག་ཀྱང་ཆེ་བར་ཡོད་པ་ལས། སྐྱེས་མཆོག་ནམ་མཁའི་སྙིང་པོ་དེ་ཉིད་འཁོར་བའི་ཁྱིམ་ཐབ་ལ་སྐྱོ་བ་སྐྱེས་ནས་རབ་ཏུ་འབྱུང་བར་བཞེད་ཏེ། དྲི་མེད་མ་ ལ་  སྔ་སོར་རང་རེ་གཉིས་

[014B]ང་འཁོར་བའི་ཁྱིམ་ཐབ་འདི་ལ་སྐྱོ་བ་སྐྱེས་པས་ང་དང་བོ་ཆུང་ཆུང་ནས་རབ་ཏུ་འབྱུང་འདོད་པ་ཡིན་པ་ལ་ཕ་མའི་ངག་མ་ཆོགས་པར་བར་ཆད་
དུ་སོང། ང་ནི་རབ་ཏུ་འབྱུང་བས་ཁྱོད་རང་ཡང་ཆོས་བྱེད་དམ་མི་བྱེད་ན་སུ་དགའི་ཁྱིམ་ལ་སོང་གསུངས་པས། བཙུན་མོ་ན་རེ། སྤྱིར་ངེད་མུ་སྟེགས་པ་བྱ་བ་ཁ་དྲག་པས་ཁྱེད་
ཀྱིས་ང་འབོད་དུ་མི་སྟུབ་སྟེ། ནམ་འཆི་ངེས་མེད་བསམས་ན་གང་ལ་ཡང་སྙིང་པོ་མི་འདུག་པས། སློབ་དཔོན་ཆོས་བྱེད་པའི་བར་ཆད་མི་བགྱིད་པས་གྲོགས་སུ་ཅི་འགྲོ་བྱེད་པས་
བདག་ལ་སྐྱོན་འདུག་པ་སྐད་གསུངས་ལ་རབ་ཏུ་བྱུང་མཛོད་ཟེར། སྐྱེས་མཆོག་ནམ་མཁའི་སྙིང་པོས་ཡབ་ཡུམ་གཉིས་ལ་ཞུས་པ། སྤྱིར་བུད་མེད་འདི་གཡོ་སྒྱུ་ཆེ། དགོས་
དྲི་མེད་མ་འདི་ལ་སྐྱོན་མཐའ་ཡས་པ་ཅིག་འདུག་པས་བདག་འདི་དང་སྟབས་སུ་མི་སྡོད་གསུངས་པས། ཡབ་རྒྱལ་པོ་ཞི་བའི་གོ་ཆས་བྲམ་ཟེ་སྐར་རྒྱལ་གདན་དྲངས་ནས་ལོ་རྒྱུས་
རྣམས་སྙད་པས། དེར་སྐྱེས་མཆོག་ནམ་མཁའི་སྙིང་པོ་ཡང་སྤྱན་དྲངས། ཡབ་ཀྱིས་སྲས་ལ་ད་དུང་དྲི་མེད་མ་དང་ཕྱོགས་གཅིག་ཏུ་བཞུགས་དགོས་ཞུས་པས། སྲས་ཀྱིས་

[015A]༄༅། །ཡབ་གཉིས་འཛོམ་སར། བུད་མེད་སྐྱོན་ནི་མཐའ་ཡས་པས། །གཡོ་སྒྱུ་དུག་གི་འདམ་རྫབ་དུ། །རང་སེམས་གླང་པོ་བྱིང་གྱུར་པས། །དེ་བས་བདག་ནི་
རབ་ཏུ་འབྱུང་གསུང། །ཡབ་ཡུཾ་གཉིས་པོས་བུ་མོ་ལ་དྲིས་པས། །བུ་མོ་ན་རེ། དེ་ཁོང་བདེན་ཏེ་ངའི་སྐྱོན་ནི་མཐའ་ཡས་སོ། །ང་ལ་ཡོན་ཏན་གཅིག་ཀྱང་མེད། ངས་ཁོད་ཉིད་བསླུ་
བར་ངེས། རྒྱུ་མཚན་དེས་ན་ངེད་གཉིས་འབྱེད་འབྲལ་བྱེད་པར་རིགས་སོ་ཞུས་པས། ཡབ་ཡུཾ་གཉིས་པོ་ཡང་ཁོ་ཐག་ཆོད་ཏེ་ཡབ་ཡུམ་འབེད་འབྲལ་མཛད་ནས། བཙུན་མོ་དྲི་མེད་
སྒྲོན་མས་ཆོས་ཀྱི་གྲོགས་མཛད་ཏེ། །སྐྱེས་མཆོག་ནམ་མཁའི་སྙིང་པོས་ཁྱིམ་སྤངས་ནས་གནས་གཞི་དགའ་བའི་ཚལ་དུ་ཕེབས། མཁན་པོ་སངས་རྒྱས་སྐྱབས་དང། སློབ་
དཔོན་ཡེ་ཤེས་འོད་ལ་དགེ་ཚུལ་གྱི་སྡོམ་པ་བཞེས་ནས་མཚན་སངས་རྒྱས་ཡེ་ཤེས་སུ་གསོལ། དགེ་ཚུལ་གྱི་སྡོམ་པ་ཐོབ་ཀྱང་དགེ་སློང་གི་སྡོམ་པ་མ་ཐོབ་ན་ཞུགས་ལ་མ་
རྫོགས་པ་ཡིན་དགོངས་ནས་བསྙེན་རྫོགས་ཀྱི་སྡོམ་པ་བཞེས་པ་ལ་སྐོམ་གདུང་ཅན་ཆུ་འདོད་པ་ལྟ་བུའི་དང་བའི་དད་པ་ཡོང་བས། ཁ་ཆེ་པུར་ཎར་བྱོན་ཏེ། མཁན་པོ་ཆོས་

[015B] སློབ་དཔོན་ཆོས་ཀྱི་ཡེ་ཤེས། གསང་སྟེ་སྟོན་པ་ཆོས་ཀྱི་བྱང་ཆུབ་སོགས་དགེ་སློང་གི་ཚོགས་བཅུ་ཕྲག་མང་པོའི་དབུས་སུ་དགེ་སློང་གི་སྡོམ་པ་བཞེས་ནས། མཚན་
དགེ་སློང་ཆོས་ཀྱི་རྒྱལ་མཚན་དུ་གསོལ་ནས། དེ་ནས་གནས་མཆོག་ཕུ་ལ་ཧ་རིར་ཕེབས་ཏེ་བཤད་སྒྲུབ་གཉིས་ཀྱི་སྒོ་ནས་སངས་རྒྱས་ཀྱི་བསྟན་པ་དར་རྒྱས་སུ་མཛད་ཅིང་
འཁོར་ཡང་དགེ་སློང་གི་དགེ་འདུན་དང་བཅས་པ་དཔག་ཏུ་མེད་པ་ཚོགས། དེ་ཐམས་ཅད་ལ་ཡོན་ཏན་གྱི་སྐྱེ་ལུགས་སྣ་རེ་རེ་མ་བྱུང་བ་མེད་དེ། རེ་འགའ་ཞིག་ལ་ཉམས་དང་
རྟོགས་པ་ཤར། ལ་ལས་མངོན་ཤེས་དང་རྫུ་འཕྲུལ་ཐོབ། ལ་ལས་རིག་པའི་གནས་ལྔ་ལ་སྦྱངས་པས་ཕུལ་དུ་ཕྱིན་པ་མཁྱེན། དུས་དེར་ཕྱོགས་ཐམས་ཅད་སྙན་པ་དང་
གྲགས་པས་ཁྱབ་སྟེ་སངས་རྒྱས་ཀྱི་བསྟན་པ་འཛིན་དངོས་ཤེས་པའི་སྐྱེས་བུ་དམ་པ་ཅིག་ཡོད་པར་འདུག་ཟེར་ཅིང། མཚན་ཡང་གནས་བརྟན་བསྟན་པ་འཛིན་པ་ཞེས་ཡོངས་སུ་
གྲགས་སོ། །དེའི་དུས་ན་དཔལ་ན་ལེན་ཏྲའི་གཙུག་ལག་ཁང་ན་སངས་རྒྱས་ཀྱི་བསྟན་པ་དར་རྒྱས་སུ་བཞུགས་པ་ཡིན། དེ་ཡང་མདོ་སྡེ་དང། འདུལ་བ་དང། མངོན་པ་

[016A]༄༅། །དང༑ མ་མོ་ཆ་སྙོམས་པའི་སྡེ་སྣོད་འཛིན་པ་བརྒྱ་བརྒྱའི་ཕྱིར་པཎྜི་ཏ་ལྔ་བརྒྱ་བཞུགས། ཡོངས་སུ་གྲགས་པ་བརྒྱ་བཅུ་རྩ་བཞི། ཁྱད་པར་དུ་
འཕགས་པ་སྒོ་སྲུངས་ཆེན་པོ་བཞི་ཡོད་ཏེ། ཤར་སྒོ་ན་པཎྜི་ཏ་ཤེས་རབ་འབྱུང་གནས་ཀྱིས་ཟབ་གསལ་བདེ་བླག་དུ་རྟོགས་པའི་བློ་གྲོས་ཀྱིས་སྒོ་སྤུངས། ལྷོ་སྒོ་ན་པཎྜི་
ཏ་ཆེན་པོ་ནག་པོ་པས་བརྟུལ་ཤུགས་ཀྱིས་སྒོ་སྲུངས། ནུབ་སྒོ་ན་པཎྜི་ཏ་ཆེན་པོ་རཏྣ་ཨ་ཀར་ཤན་ཏི་པས་སྒྲ་ཚད་ལུང་རིགས་ཀྱིས་སྒོ་སྲུངས། བྱང་སྒོ་ན་ཛེ་ཏ་རི་དགྲ་ལས་རྣམ་
པར་རྒྱལ་བས་སྤངས་རྟོགས་དབྱེར་མེད་པས་སྒོ་སྲུངས། གནས་དེའི་བྱང་སྒོ་བ་སྐུ་གཤེགས་ནས་དེའི་ཚབ་པཎྜི་ཏ་གཞན་མ་རྙེད་ནས་པཎྜི་ཏ་ལྔ་བརྒྱས་བཀའ་བསྒྲོས་མཛད་ནས་
ང་གནས་བརྟེན་བསྟན་པ་འཛིན་པ་མིན་པ་གཞན་འོས་མེད་ཟེར། ཀུན་གྱིས་མགྲིན་གཅིག་ཏུ་གནས་བརྟན་བསྟན་པ་འཛིན་པ་ལ་གསོལ་བ་བཏབ་པས། ཐོག་མར་ཞལ་གྱིས་
མ་བཞེས་པ་ལ་ཀུན་གྱིས་ཕྱག་དང་ཞེ་ས་མང་དུ་བགྱིས་ནས། བདག་ཅག་ན་ལེན་ཏྲ་པའི་བྱང་སྒོ་སྲུངས་མཁན་གྱི་བསྟན་པ་འཛིན་པའི་སྐྱེས་བུ་ཞིང་གཞན་དུ་གཤེགས། དེའི་

[016B] །ཞེས་ཕྱག་དགུ་ཕྲུགས་སུ་
པཎྜི་ཏ་ཐམས་ཅད་ཀྱིས་ཕུལ་ཏེ། གསོལ་བ་བཏབ་པས། གནས་བརྟན་བསྟན་པ་འཛིན་པ་ཐུགས་དགྱེས་བཞིན་དུ་བཀས་གནང་སྟེ། པཎྜི་ཏ་རྣམས་ཀྱིས་གདན་དྲངས་བྱང་
སྒོ་བར་མངའ་གསོལ། རྒྱ་གར་བའི་ལུགས་ཀྱི་པཎྜི་ཏ་སོ་མ་རེ་བྱོན་པའི་དུས་སུ་ཕྱི་ནང་གི་པཎྜི་ཏ་ཐམས་ཅད་རྩོད་པ་བྱེད་དགོས་པས། ཟླ་བ་ཕྱེད་ནས་རྩོད་པ་བྱེད་དོ་ཞེས་
ཀུན་ཏུ་དྲིལ་བསྒྲགས་པས་ཕྱི་ནང་ཐམས་ཅད་ལྟ་རྟོག་ལ་ཞུགས་སོ། །དེ་ནས་ན་ལེན་ཏྲའི་གཙུག་ལག་ཁང་དུ་དབུས་སུ་རྒྱལ་པོའི་ཁྲི་བཤམས། གཡས་གཡོན་དུ་ཕྱི་
ནང་གི་པཎྜི་ཏ་རྣམས་ཀྱི་ཁྲི་བཤམས་ནས། །གནས་བརྟན་བསྟན་པ་འཛིན་པ་དང། ནང་པའི་པཎྜི་ཏ་རྣམས་ཟླ་བ་ཕྱེད་དུ་རྩོད་པ་བྱས་པས་བསྟན་པ་འཛིན་པ་གང་གིས་ཀྱང་
མ་ཐུབ། དེ་ནས་ཕྱི་པའི་པཎྜི་ཏ་རྣམས་དང་ཟླ་བ་ཕྱེད་ཀྱི་བར་དུ་སྒྲ་ཚད་ལུང་རིགས་ལ་རྩོད་པ་བྱས། ནུས་པ་དང་རྫུ་འཕྲུལ་ཐམས་ཅད་འགྲན་པས། གནས་བརྟན་བསྟན་

[017A]༄༅། །པ་འཛིན་པ་མཐའ་དག་དུ་རྒྱལ་ཏེ་དབུས་ཀྱི་ཁྲི་ལ་བཞུགས་པའི་ཕྱི་ནང་གཉིས་ཀའི་སྦྱིན་བདག་བྱེད་པ་རྒྱལ་པོ་ཆེན་པོ་ཕྱོགས་ཀྱི་གོ་ཆས་
ཕྱི་ནང་གཉིས་ཀའི་པཎྜི་ཏ་ཐམས་ཅད་ལ་གསོལ་པ། ང་ཕྱི་ནང་གཉིས་ཀའི་ཡོན་བདག་ཡིན་པས་ཉེ་རིང་དང་ཕྱོགས་ཆ་མེད། བསྟན་པ་པང་དུ་བཙུགས་པའི་ཕྱི་ནང་
གཉིས་ཀར་གྱི་ཐད་དུ། གནས་བརྟན་ཆེན་པོ་བསྟན་པ་འཛིན་པ་སུས་ཀྱང་ཐུབ་པ་མེད་པར་ཕྱོགས་ཐམས་ཅད་དུ་རྒྱལ་བའི་རྣམ་ཐར་ལ་ཐུན་མོང་མ་ཡིན་པའི་དད་པ་སྐྱེས་སོ་
གསུང། གནས་བརྟན་བསྟན་པ་འཛིན་པས་ཕྱི་རོལ་པའི་པཎྜི་ཐམས་ཅད་ཕམ་པར་མཛད་ཏེ། ཚིགས་སུ་བཅད་པས་བཀའ་སྩལ་པ། གནས་བརྟན་བསྟན་པ་འཛིན་
པ་ངས། །སྒྲ་ཚད་ལུང་རིགས་ལྕགས་ཀྱུ་ཡིས། །རྒོལ་ངན་མཆིལ་པ་གཟས་ལ་དྲངས། །སྒྲ་ཚད་རིག་པའི་རལ་གྲི་ཡིས། །རྒོལ་ངན་སྡོང་པོ་རྩད་ནས་བཅད། །ལུང་
རིག་ཡིད་ཆེས་སྒྲོན་མེ་ཡིས། །རྒོལ་ངན་མ་རིག་མུན་པ་གསལ། །སྡོམ་གསུམ་འཕགས་པའི་ནོར་སོགས་ཀྱིས། །མ་དག་འཆལ་བའི་དྲི་མ་བཀྲུས། །མན་ངག་རྐྱེན་

[017B] །སྒྱུ་མ་ལོག་འཚོའི་གྲོང་ཁྱེར་བཅོམ། །རྒྱལ་པོ་པཎ་ཆེན་སྤྱན་སྔ་རུ། །ན་ལེན་ཏྲ་རུ་བརྡར་བརྡར་ནས། །མུ་སྟེགས་ལྗོན་ཤིང་རྩད་ནས་
བྲེགས༑ ༑སངས་རྒྱས་བསྟན་པའི་སྤུ་གྲི་ཡིས། །མུ་སྟེགས་རྒོལ་ངན་སྐྲ་རྣམས་གཅོད། །སངས་རྒྱས་བསྟན་པའི་རྒྱལ་མཚན་བཙུགས། །ཅེས་གསུངས་ནས་
དུས་དེ་ཉིད་ལ་མུ་སྟེགས་ཀྱི་སྟོན་པ་ཤིན་ཏུ་མཁས་པ་བརྒྱ་ཕྲག་གི་སྐྲ་བཅད་ནས་ནང་པ་སངས་རྒྱས་བའི་བསྟན་པ་ལ་ཞུགས་སོ། །དེ་ནས་ཞག་གསུམ་གྱི་ཁོངས་སུ་མུ་
སྟེགས་ཀྱི་སྟོན་པ་དྲུག་བརྒྱའི་སྐྲ་བཅད་དེ་ནང་བའི་བསྟན་པ་ལ་བཙུད་དོ། །དེའི་དུས་ན་ལེན་ཏྲ་པས་དར་ཆེན་འཕྱར། རྔ་བརྡུངས། ཆོས་དུང་བུས་སོ། །ཐམས་ཅད་
དགའ་ཞིང་སྤྲོ་བར་གྱུར། རྒྱལ་པོ་ཆེན་པོ་ཕྱོགས་ཀྱི་གོ་ཆས་ཀྱང། གནས་བརྟན་བསྟན་པ་འཛིན་པ་ལ་དད་པ་དང་མོས་གུས་ཕུན་སུམ་ཚོགས་པས་ཕྱག་མང་དུ་བཙལ་ཏེ་
བདག་ཁྱེད་ཀྱི་སྦྱིན་བདག་བྱེད་པར་སྤྲོ་ཟེར་ཞབས་སྤྱི་ཐོག་ཏུ་བླངས་སོ། །དེའི་དུས་ན་ལེན་ཏྲ་པའི་ཚོགས་པ་ཐམས་ཅད་ཀྱིས་གནས་བརྟན་བསྟན་པ་འཛིན་པ་མཁན་པོར་མངའ་

[018A]༄༅། །གསོལ༑ མཚན་དཔལ་འཇིགས་མེད་གྲགས་པ་ཞེས་པར་བཏགས་ཏེ་མུ་སྟེགས་ཀྱི་བསྟན་པ་བསྣུབས་ནས་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་
རྒྱས་པར་མཛད་པ་ལགས་སོ།། །གཉིས་པ་བྱེ་བྲག་ཏུ་གསང་སྔགས་རྡོ་རྗེ་ཐེག་པའི་བསྟན་པ་ལ་ཞུགས་ནས་རྒྱུད་པ་ཡིད་བཞིན་ནོར་བུའི་སྒྲོ་འདོགས་བཅད་པ་ནི། རྗེ་བཙུན་
རྡོ་རྗེ་རྣལ་འབྱོར་མས། མཆོག་གི་དངོས་གྲུབ་ལ་སྦྱོར་བ་དང། སྙིང་པོ་དོན་གྱིས་བསྟན་པ་སྤེལ་ཕྱིར། རྗེ་བཙུན་ཏི་ལོ་པའི་དྲུང་དུ་བསྐུལ་བའི་བརྡར། དཔལ་འཇིགས་མེད་གྲགས་
པ་དེ་ཉིད་ན་ལེན་ཏྲའི་གཙུག་ལག་ཁང་ན་སྐུ་རྒྱབ་ཉི་མ་ལ་བསྟན་ནས། སྒྲ་ཚང་ལུང་རིགས་ཀྱི་ཕྱག་དཔེ་རྣམས་ལ་གཟིགས་རྟོག་མཛད་པ་ལས། དུས་ནམ་ཞིག་གི་ཚེ། ཕྱག་
དཔེའི་སྟེངས་སུ་གྲིབ་མ་འཇིགས་སུ་རུང་བ་ཅིག་བྱུང་ནས་ཕྱིར་གཟིགས་པ་ལས། རྒན་མོ་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་འདི་ལྟ་སྟེ། མིག་དམར་ལ་སྐེམ་པ་
སྐྲ་ཁམ་ལ་ཟིང་བ། དཔྲལ་བ་ཆེ་ལ་འབུར་བ། གཉེར་མ་མང་ལ་འཁོངས་པ། རྣ་བ་རིང་ལ་ཝ་བ་ཆེ་བ། སྣ་ཞོམ་ཞིང་ཤུ་བ། སྨ་ར་སེར་ལ་གཟེ་མ་དཀར་བ། ཁ་ཡོ་ལ་བགྲད་པ་

[018B] ལྕེ་མུར་ཞིང་མཆུ་འཕྱང་བ། ལྡག་ཅིང་ཕུས་འདེབས་པ། གཡལ་ཞིང་བཤུས་འདེབས་པ། དུ་ཞིང་མཆི་མ་འཛག་པ། འདར་ཞིང་དངངས་པ། མདོག་
སྔོ་ལ་ནག་པ། ལྤགས་བ་གྱོང་ལ་རྐོབ་པ། ལུས་པོ་སྒུར་ལ་འཁྱོག་པ། ལྟག་པ་དགྱེ་བ། རོ་སྟོད་སྒུར་བ། འཐེང་ཞིང་མཁར་བ་ལ་རྟེན་པ་གཅིག་སྟེ། དེ་ན་རེ། ཁྱེད་ལྟ་བ་
འདི་རྣམས་ཅི་ཡིན་ཟེར། སྒྲ་ཚད་ལུང་རིགས་རྣམས་ཀྱི་དཔེ་ཆ་ཡིན་གསུངས་པས། ཁྱོད་ཀྱིས་ཤེས་སམ་ཟེར། ཤེས་གསུངས་པས། ཚིག་ཤེས་སམ་དོན་ཤེས་ཟེར། ཚིག་
ཤེས་གསུངས་པས། མོ་དགའ་ནས་རྒོད་ཅིང་འཕག་འཁར་བ་ནམ་མཁར་བཏེག་ནས་གར་བྱེད་ཅིང་འདུག་དེ་བས་ཀྱང་མོ་དགའ་འོང་བར་འདུག་དགོངས་ནས། ངས་དོན་ཡང་
ཤེས་གསུངས་པས། མོ་མ་དགའ་བར་དུ་ཞིང་ལུས་སྤྲུག་མཁར་བ་ས་ལ་རྡེབས་ཤིང་འདུག་པ་ལས། མཁས་གྲུབ་མཉམ་མེད་ནཱ་རོ་པཎ་ཆེན་གྱིས་ཁྱོད་ངས་ཚིག་ཤེས་བྱས་པ་
ལ་དེ་ཙམ་གྱི་དགའ་བ་འབྱུང་བ་དང། དོན་ཤེས་བྱས་པས་དེ་ཙམ་གྱི་མི་དགའ་བ་ཡོད་པ་ཅི་ཡིན་གསུངས་པས། མོ་ན་རེ། ཁྱོད་པཎྜི་ཏ་མཁས་པ་ཡིན་པས་ཚིག་ཤེས་པས་

[019A]༄༅། །རྫུན་མི་ཟེར་བ་ལ་དགའ་བ་ཡིན། དོན་མི་ཤེས་པ་ལ་ཤེས་ཅེས་རྫུན་ཟེར་བ་ལ་མི་མི་དགའ་བ་ཡིན་ཟེར། འོ་ན་དོན་ཤེས་པ་སུ་ཡོད་གསུངས་པས། དོན་ངའི་
མིང་བོས་ཤེས་ཟེར། ཁྱོད་ཀྱི་མིང་པོ་གང་ན་ཡོད་དེ་དང་ང་སྤྲོད་དང་གསུངས་པས། ཁྱོད་རང་སྒྲུབ་པ་གྱིས་ལ་གསོལ་བ་ཐོབ་དང་མཇལ་ཏེ་འོང་གིས་ཟེར་འཇའ་ལྟར་ཡལ་སོང་ངོ། །
དེ་ནས་རྗེ་བཙུན་ནཱ་རོ་པས་བུད་མེད་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་དེ་མཐོང་བ་ལ་བརྟེན་ནས། ཕྱི་ལྟར་འཁོར་བའི་ཉེས་དམིགས་སུམ་ཅུ་རྩ་བདུན་དྲན་པ་འཁོར་བ་
སྡུག་བསྔལ་གྱི་རང་བཞིན་དུ་གོ། ནང་ལྟར་ལུས་མི་གཙང་བའི་རྫས་སུམ་ཅུ་རྩ་བདུན་གྱི་རང་བཞིན་མི་རྟག་ཅིང་འཇིག་པའི་རང་བཞིན་དུ་གོ། གསང་བ་ལྟར་ན་རྩ་སུམ་ཅུ་རྩ་བདུན་
དང་བྱང་ཆུབ་ཀྱི་སེམས་སུམ་ཅུ་རྩ་བདུན་གྱི་གནད་ལ་རྟེན་ནས་ལྷན་ཅིག་སྐྱེས་པའི་ཡེ་ཤེས་རྟོགས་པར་གོ་ནས། རྗེ་བཙུན་ནཱ་རོ་པས། འཁོར་བ་དབང་པོ་གཞན་སྐྱོན་རྟོག་འཁོར་བ་
མེ་དོང་བཟོད་དང་བྲལ། །འཁོར་བ་ཁྲི་མུན་མུན་པ་ནག་འཁོར་བ་དུག་གསུམ་འདམ་རྫབ་ཐབ། །འཁོར་བ་ངན་སོང་རྦ་རླབས་དྲག་འཁོར་བ་སྲིན་བུ་ཁ་ཆུས་འཐུམས། །འཁོར་བ་

[019B] །འཁོར་བ་བདུད་ཀྱིས་གཉའ་ལག་བཅིངས། །འཁོར་བ་མི་འདོད་དོང་དུ་ཆུད། །འཁོར་བ་རི་དྭགས་མིག་སྒྱུར་སྙོག་འཁོར་བ་ལས་ཀྱི་རྒྱ་མདུད་དམ། །འཁོར་
བ་སྦྲང་མ་རྩི་ལ་འབྱར། །འཁོར་བ་ཚེ་འདིའི་བ་མོ་འཇོ། །འཁོར་བ་སྐྱེ་རྒས་གྲིབ་སོས་བཏུགས། །འཁོར་བ་འཆི་བདག་ཤ་ཁྱིས་གཟུང། །འཁོར་བ་རི་དྭགས་རྒྱ་རུ་ཆུད། །འཁོར་
བ་རྔོན་པ་རྩེ་དང་བྲལ། །འཁོར་བ་ཐར་མེད་རྒྱ་རུ་ཆུད། །འཁོར་བ་སྐྱབས་མེད་ལམ་འཕྲང་ངམ། །འཁོར་བ་གཟུང་འཛིན་ནེ་ཐང་ཡངས། །འཁོར་བ་ཆོས་བརྒྱད་རྟ་ཕོ་རྒྱུག་འཁོར་
བ་མདུང་རྩེ་རྔ་བྲོ་བརྡུང། །འཁོར་བ་རྩེ་དགའ་རལ་གྲིའི་སོ། །འཁོར་བ་ཆུ་ཤིང་སྙིང་བོ་མེད། །འཁོར་བ་ཆུ་ཟླ་ངོས་གཟུང་མེད། །འཁོར་བ་ཆུ་བུར་འཁྲུལ་པར་སྣང། །འཁོར་བ་ཆུ་
གཉེར་ན་བུན་ཡལ། །འཁོར་བ་དུག་སྤྲུལ་རེག་མཐོང་འཇོམས། །འཁོར་བ་སྤུ་གྲིའི་སྦྲང་རྩི་མྱང། །འཁོར་བ་དུག་སྡོང་ལོ་འདབ་རྒྱས། །འཁོར་བ་ཉོན་མོངས་དུག་མདའ་འཕེན། །
འཁོར་བ་སྐྱོན་ཅན་དུག་གི་གཡོས། །འཁོར་བ་མི་རྟག་མར་མེའི་རླུང། །འཁོར་བ་བདེ་ཆེན་རྨི་ལམ་འཁྲུལ། །འཁོར་བ་དགའ་ཤི་རི་གཟར་ཆུ། །འཁོར་བ་བསླུ་ཁྲིད་ཉོན་མོངས་

[020A]༄༅། །བདུད༑ །བསྒོམས་ཏེ་བླ་མ་ཅིས་མི་བརྩལ། །གསུང་ནས་རྟེན་དཔེ་ཆ་ཆས་རྐྱེན་ཐམས་ཅད་སྤོང་དག་མཛད་ཏེ། ང་ནི་དོན་སྟོན་པའི་བླ་མ་གཅིག་ཚོལ་དུ་
འགྲོ་གསུང་ཆས་པས། ན་ལེན་ཏྲ་ན་བཞུགས་པའི་དགེ་འདུན་རྣམས་ཀྱི་དགོངས་བལ་སྔར་བྱོན་པའི་མཁན་བོ་ལ་འདི་ལས་ཟབ་པ་མ་བྱུང། མཁན་པོའི་བྱ་བ་མཐའ་དག་མཛད་ནས་
ཐོག་མར་སྡོམ་པ་འབོགས་པའི་ཚེ་ནའང་གཞན་ལས་ཆེས་ཁྱད་པར་དུ་འཕགས་པའི་ཁྱད་ཆོས་སྟོན། སྒྲ་ཚད་མདོ་རྒྱུད་ལ་སོགས་པ་གང་འདོད་ཀྱི་བཤད་པ་མཛད་པའི་ཚེ་འཕྲུལ་གྱི་
བཤད་ཐབས། སེམས་བསྐྱེད་དབང་བསྐུར་རབ་གནས་མཛད་པའི་ཚེ་བྱིན་བརླབས་ཀྱི་ལྟག་ཚན། བསམ་གཏན་པ་རྣམས་ལ་མན་ངག་འབོགས་པའི་ཚེ། ཉམས་རྟོགས་ཤན་འབྱེད་
པའི་མཁས་ཁྱད། འདི་ལྟ་བུའི་མཁན་པོ་ཕྱོགས་གཞན་དུ་ཕེབས་ན་ཆུ་དང་བྲལ་བའི་ཉ་དང་ཁྱད་མི་འདུག་དགོངས་ཐམས་ཅད་སྡུག་བསྔལ་དུ་གྱུར་པའི་ཚེ། ཤར་སྒོ་བསྲུང་བའི་
པཎྜི་ཏ་ཆེན་པོ་ཤེས་རབ་འབྱུང་གནས་ཀྱིས་གསོལ་བ་བཏབ་པ། མཉམ་མེད་དཔལ་ལྡན་འཇིགས་མེད་གྲགས། །བསྟན་རྩ་དགེ་འདུན་སྡེ་ཡིན་པས། །སྡེ་སྤངས་ཆོས་མེད་

[020B] །བདག་གི་འདོད་དོན་སྒྲུབ་དུ་གསོལ། །ཞེས་ཞུས་པས། དཔལ་འཇིགས་མེད་གྲགས་པ་བཞུགས་པར་བཀའ་མ་གནང། ལྷོ་སྒོ་སྲུང་བའི་པཎྜི་ཏ་
ཆེན་པོ་ནག་པོ་བརྟུལ་ཤུགས་སྤྱོད་པས་ཞུས་པ། །དཔལ་ལྡན་འཇིགས་མེད་གྲགས་པ་གནས། །བསྟན་རྩ་ཆོས་ལྡན་གྲོགས་ཡིན་པས། །གྲོགས་སྤངས་ཆོས་མེད་བཞུགས་
སུ་གསོལ། །བསྟན་པའི་ཁུར་བཞེས་མཛད་དུ་གསོལ། །ཞེས་ཞུས་པས་ཀྱང་བཀས་མ་གནང། ནུབ་སྒོ་སྲུང་བའི་པཎྜི་ཏ་རཏྞ་ཨ་ཀར་ཤན་ཏི་བས་གསོལ་བ་བཏབ་པ་
དཔལ་ལྡན་འཇིགས་མེད་གྲགས་པ་ཀྱེ། །བསྟན་རྩ་ཆོས་ལྡན་ཁྲིམས་ཡིན་པས། །ཁྲིམས་སྤངས་ཆོས་མེད་བཞུགས་སུ་གསོལ། །ན་ལེན་ཏྲ་ལ་ཐུགས་རྗེས་གཟིགས། །
ཞེས་ཞུས་པས་ཀྱང་བཀའ་མ་གནང། ཡང་ནཱ་ལེན་ཏྲའི་པཎྜི་ཏ་ལྔ་བརྒྱ་དང། སྦྱིན་བདག་རྒྱལ་པོ་བློན་འབངས་དང་བཅས་པས་མགྲིན་གཅིག་ཏུ་ཞུ་བ་ཕུལ་བ། མཁས་མཆོག་
དཔལ་ལྡན་འཇིགས་མེད་གྲགས། །བདག་ཅག་མི་ཤེས་གཏི་མུག་པས། །ཆོས་ཀྱི་སྨན་པ་མཁས་དང་བྲལ། །དེ་བས་བཅོམ་ལྡན་འཇིགས་མེད་གྲགས། །བདག་ཅག་

[021A]༄༅། །དོན་དུ་བཞུགས་སུ་གསོལ། །ཞེས་གསོལ་བ་བཏབ་པས། དཔལ་འཇིགས་མེད་གྲགས་པས། སྐྱེས་པ་འཆི་ཞིང་འདུས་པ་བྲལ། །བསགས་
པ་འཛད་པའི་ཆོས་ཉིད་ལ། །མི་འཆིའི་ཐར་ལམ་ག་ལ་རྙེད། །སྒྲ་ཚད་བསྟན་ཆོས་སྣ་ཚོགས་དང། །གནས་ལྔའི་རིག་པ་མཁས་གྱུར་ཅིང། །སྡེ་སྣོད་རྒྱ་མཚོའི་ཚིག་ཤེས་
ཀྱང༑ ༑མཚན་ལྡན་བླ་མ་མེད་གྱུར་ན། །སྐོམ་པའི་ཚད་པ་ཞི་མི་ནུས། །རྒྱུད་སྡེ་རྒྱ་མཚོ་ལྟ་བུ་ཡི། །སྙིང་བོའི་བྱིན་བརླབས་བདུད་རྩིའི་རྒྱུན། །བླ་མའི་བྱིན་བརླབས་དངོས་
གྲུབ་གྱིས། །རང་རྒྱུད་ཚིམ་པར་མ་བྱས་ན། །རྫུ་འཕྲུལ་ཡོན་ཏན་མངོན་ཤེས་སོགས། །དུ་མ་ཡོད་ཀྱང་དོན་མི་མཐོང། །དེ་བས་བདག་ནི་ཅི་ནས་ཀྱང། །དགྱེས་པ་
རྡོ་རྗེ་ལ་བརྟེན་ཏེ། །བླ་མ་དམ་པ་རྟེན་པར་བྱ། །ཅེས་དང། སྤྱིར་རྒྱལ་བོ་སྨྲ་བ་ལན་གཅིག་ཡིན་བྱ་བ་ཡིན་ཏེ། ཁོ་བོ་མང་པོས་ བསྐུར་བའི་  གདུང་རྒྱུད་ཡིན། །དགོས་དགེ་སློང་
སྨྲ་བ་ལན་གཅིག་ཡིན་ཏེ་ངའི་མིང་ལ་དགེ་སློང་ཆོས་ཀྱི་རྒྱལ་མཚན་བྱ་བ་ཡིན། ཡང་དགོས་པཎྜི་ཏ་སྨྲ་བ་ལན་གཅིག་ཡིན་ཏེ། ཁོ་བོ་རིག་པའི་གནས་ལྔ་ལ་མཁས་

[021B] དད་ལྡན་བསྐོར་བའི་ལམ་དུ་ཞུགས་པ་བཟློག་དཀའ་བས་ད་ལན་ཡོན་མཆོད་རྣམས་ཀྱིས་བཀས་གནང་དུ་གསོལ་གསུང་ནས། སྣམས་སྦྱར་ཕྲག་ལ་
བཀལ༑ ལྷུང་བཟེད་ལྡོ་ལ་བཅངས། མཁར་སིལ་ཕྱག་དུ་ཐོགས་ནས། ཤར་ཕྱོགས་སུ་བྱོན་པ་དང། ནམ་མཁའ་ནས་སྒྲ་འདི་བྱུང། དགྱེས་པ་རྡོ་རྗེ་ལ་རྟེན་ནས། །བླ་མ་
སངས་རྒྱས་བཙལ་ཟེར་ཏེ། །བདེ་མཆོག་འཁོར་ལོ་ལ་རྟེན་ནས། །བླ་མ་སངས་རྒྱས་ལུང་བསྟན་འབྱུང། །ཟེར་བ་དང། རྗེ་བཙུན་ནཱ་རོ་པས། དེང་ནས་རྩམས་ཏེ་བདག་ཉིད་
ཀྱིས༑ ༑བདེ་མཆོག་འཁོར་ལོ་ཅིས་མི་སྒྲུབ། །ཅེས་གསུངས་ཏེ། བླ་མ་རྗེ་བཙུན་ཏེ་ལོ་བ་དང་འཇལ་ན་ཅི་མ་རུང་སྙམ་ནས་ཤར་ཕྱོགས་ན་ཕར་ཕྱག་མང་དུ་འཚལ་ཞིང་
སྤྱན་ཆབ་བསིལ་ནས་བཅོས་མིན་གྱི་མོས་གུས་དྲག་པོས། རྗེ་བཙུན་ཏི་ལོ་པ་ལ་གསོལ་བ་ཡང་ཡང་འདེབས་བཞིན་དུ་མེ་ཏོག་སྣམ་བུ་ཅན་གྱི་དུར་ཁྲོད་དུ་ཕེབས་ཏེ་རྩིའི་
སྤྱིལ་པོ་མཛད་ནས། བདེ་མཆོག་གི་ཡི་གེ་བདུན་པ་ལ་བསྙེན་པ་འབུམ་ཕྲག་གཉིས་སོང་བ་དང། ས་གཡོ་བ་དང། འོད་དང། དྲི་ངད་ཞིམ་པོ་ལྡང་བ་ལ་སོགས་པ་

[022A]༄༅། །དངོས་སུ་བྱུང་ཞིང། ནམ་མཁའ་ནས་མཁའ་འགྲོའི་ལུང་བསྟན་འདི་བྱུང་སྟེ། ཤར་ཕྱོགས་ངོས་ཀྱི་ཏི་ལོ་པ། །གཉིས་མེད་ཡེ་ཤེས་བདེ་བའི་
བདག་འགྲོ་མགོན་སེམས་དཔའི་སྤྲུལ་པ་ཅིག་བླ་མ་སངས་རྒྱས་ཡོད་ཀྱིས་ཚོལ། གསུང་བའི་སྒྲ་ཐོས་ནས་ཟླ་བ་གཅིག་ཏུ་ཕྱོགས་མང་པོར་ཚོལ་དུ་ཕྱིན་ནས་མ་རྙེད་
པས༑ དཔལ་འཇིགས་མེད་གྲགས་པས། ཀྱེ་མ་བླ་མ་སངས་རྒྱས་དག་བཙལ་བས་མ་རྙེད་བདུད་ཀྱིས་བསླུས། །གསུངས་པས། ཡང་ནམ་མཁའ་ནས། ལེ་
ལོའི་བདུད་ལས་མ་བསྐུང་བར། །བཙལ་ན་བླ་མ་སངས་རྒྱས་རྙེད། ཅེས་གྲགས་ནས། ཡང་ཤར་ཕྱོགས་ན་མར་ཚོལ་དུ་བྱོན་པས། དཔལ་འཇིགས་མེད་གྲགས་པ་དེ་
ཉིད་ལ། ཡི་དམ་གྱི་ལྷ་འཁོར་ལོ་སྡོམ་པས་ལུང་འདི་བསྟན། དཔལ་ལྡན་འཇིགས་མེད་གྲགས་པ་ཁྱོད། །ང་ཡིས་ཁྱོད་ཉིད་བྱིན་བརླབས་ཏེ། །རྗེ་བཙུན་ཏི་ལོ་རྙེད་པར་
བྱའི། །རྗེ་བཙུན་བླ་མ་མ་རྙེད་པར། །ཁྱོད་ཀྱིས་སངས་རྒྱས་ག་ལ་ཐོབ། །ཤར་ཕྱོགས་ངོས་སུ་ཏི་ལོ་ཚོལ། །ཏི་ལོ་སངས་རྒྱས་དངོས་ཡིན་ནོ། །ཁྱོད་ཀྱི་རྒྱུད་གྲོལ་བླ་མ་

[022B] ༑དཀའ་ལས་ཚེགས་ལ་མ་ལྟ་ཅིག། །ཅེས་ལུང་བསྟན་ཐོབ་ནས་དཔལ་འཇིགས་མེད་གྲགས་པས། དམ་བཅའི་མགུར་མ་འདི་བཞེས་སོ། །རྗེ་བཙུན་བླ་མ་
ཏི་ལོ་པ། །མ་རྙེད་སངས་རྒྱས་མི་ཐོབ་གསུང། །དེང་ནས་བཟུང་ནམ་རྙེད་བར། །ལུས་དང་སྲོག་ལ་མི་ལྟ་ཞིང། །དཀའ་ལས་ཚེགས་ལ་མི་ལྟ་བར། །ཁུང་བསྟན་
བླ་མ་ཅིས་མི་ཚོལ། །གསུང་ནས་ཤར་ཕྱོགས་ངོས་ནས་ཕྱག་མང་དུ་བཙལ་ཏེ། སྤྱན་ཆབ་བསིལ་བའི་ངང་ནས་ཤར་ཕྱོགས་སུ་བྱོན་ཏེ། དཀའ་ཆུང་བཅུ་གཉིས་སྤྱད་པའི་
ཚུལ་ནི། དཔལ་འཇིགས་མེད་གྲགས་པས། ཕ་རྗེ་བཙུན་བླ་མ་ཏི་ལོ་པ་གསུང་ཞིང་གདུང་བས་གསོལ་བ་ལྷང་ལྷང་འདེབས་ཤིང་བྱོན་པས། དང་པོ་བྲག་དང་ཆུ་འཐབ་པའི་
འཕྲང་དོག་པོ་ཅིག་གདོང་དུ་བྱུང། ཡར་འགྲོ་རུ་བྲག་ལ་འདུགས། མར་འགྲོ་རུ་ཆུ་ལ་འདུགས་པའི་མཚམས་གཅིག་ན། མཛེ་མོ་རྐང་ལག་ཆད་པ་འགྲོ་མི་ཤེས་པ་གཅིག་གིས་
ལམ་དེ་བཀག་པ་དང་མཇལ། དེར་མཛེ་མོ་དེ་ལ་ལམ་མ་འགྱེགས་པར་བཟུར་གསུང་པས། རྐང་ལག་ཆད་རྡུམ་ང་འདྲ་ལ་དེ་སྐད་བྱ་བའི་གནས་ག་ལ་ཡོད། ཉིད་རང་རིངས་ན་

[023A]༄༅། །འགོམས་ལ་རྒྱུག་མི་རིངས་ན་བསྐོར་ལ་སོར་ཟེར་བས། དཔལ་འཇིགས་མེད་གྲགས་པ་དེ་ལ་ཐུགས་བྱམས་སྙིང་རྗེ་དང་ལྡན་ཡང་བག་སྐྱུག་བྲོ་
ནས་ཤངས་ལ་ཕྱག་བཀབ་ནས། འགོམས་བྱོན་པས། མཛེ་མོ་དེ་ནི་བར་སྣང་གི་ཁམས་སུ་འཇའ་འོད་དང་འོད་བསྐོར་གྱི་དཀྱིལ་དུ་བྱོན་ནས། བཀའ་གསན་དང་འཇིགས་མེད་
གྲགས་པ་ཁྱེད། །ཐམས་ཅད་དབྱེར་མེད་གཉུག་མའི་དོན། །རྟོག་མེད་མཐའ་དང་བྲལ་བ་ལ། །རྟོག་པ་དང་བཅས་ཁྱོད་ཉིད་ཀྱིས། །བླ་མ་རྙེད་པར་ག་ལ་འགྱུར། །ཟེར་ནས་
མཛེ་མོ་དེ་བར་སྣང་ཁམས་སུ་ཡལ་སོང། མཛེ་མོ་དང་བྲག་འཕྲང་ལ་སོགས་པ་གང་ཡང་མེད་པར་བྱེ་སྟོངས་ཅིག་ན་འགྱེལ་འདུག་གོ། །དེའི་དུས་སུ་དཔལ་འཇིགས་མེད་
གྲགས་པའི་ཐུགས་དགོངས་ལ་ཨ་ཁ་མཛེ་མོ་དེ་ཀ་རྗེ་བཙུན་ཏི་ལོ་པ་ཡིན་པར་འདུག་སྙམ་ཞིང། ཐུགས་འགྱོད་པ་དང་བཅས་མོས་པ་དང་གུས་པས་གསོལ་བ་འདེབས་ཤིང་
ལུས་སོ། །ཡང་དཔལ་འཇིགས་མེད་གྲགས་པའི་ཐུགས་དགོངས་ལ་ད་བསྡད་པས་མི་ཕན། ད་དུང་བླ་མ་ཚོལ་དུ་འགྲོ་དགོས་དགོངས་ནས། གསོལ་བ་འདེབས་ཤིང་

[023B] ཡང་ལམ་འཕྲང་དོག་པོ་ཅིག་ན་ཁྱི་མོ་རོ་སྨད༑ འབུས་གཡེང་བ། རོ་སྟོད་ཨང་རོ་འདོན་པ་གཅིག་དང་འཕྲད་པས། དེར་ཁྱི་དེ་ལ་ཕར་སོང་གསུངས་པས། མ་སོང་བར་
འགོམས་བྱོན་པས། ཁྱི་མོ་དེ་བར་སྣང་ལ་འཇའ་དང་འོད་བསྐོར་གྱི་དཀྱིལ་དུ་སོང་ནས། བཀའ་གསན་དང་འཇིགས་མེད་གྲགས་པ་ཉོན། །འགྲོ་དྲུག་ཕ་མའི་རང་བཞིན་ལ། །
སྙིང་རྗེ་ཆེན་པོ་མི་བསྐྱེད་ཅིང། །ཐེག་ཆེན་ལམ་དུ་མ་ཞུགས་ན། །ལོགས་སུ་བཙལ་བས་ག་ལ་རྙེད། །གང་ཞིག་གཞན་ལ་དམན་ལྟ་བའི། །ཁྱོད་གཟུང་བླ་མ་ག་ལ་རྙེད། །
གསུང་བ་དང། ཅི་ཡང་མེད་དེ་བྱེ་སྟོངས་ཅིག་ན་འདུག་ཡང་དཔལ་འཇིགས་མེད་གྲགས་པའི་ཐུགས་དགོངས་ལ། ཨ་པ་དེ་ཀ་རྗེ་བཙུན་ཏི་ལོ་བ་ཡིན་པར་འདུག་པ་ལ་
དགོངས་ནས། ཐུགས་འགྱོད་པ་དང་བཅས་ཏེ་དད་གུས་ཀྱིས་མིག་མཆི་མ་དང་བཅས་གསོལ་བ་འདེབས་དུ་རྗེ་བཙུན་ཏི་ལོ་བ་བཙལ་བས། ཡང་མི་ཁྲེལ་པོ་ཁུར་བ་གཅིག་དང་
འཕྲད་ཏེ་དེ་ལ་ཁྱོད་ཀྱིས་རྗེ་བཙུན་ཏི་ལོ་པ་མཐོང་ངམ་ཐོས་སམ་དྲིས་པས། དེ་ན་རེ་ངས་མ་མཐོང་རི་ཟུར་འདི་བརྒལ་བ་ན་ཕ་མའི་མགོ་བརྡུང་བ་ཅིག་འདུག་གིས་དེ་ལ་དྲིས་

[024A]༄༅། །ཟེར། དེར་རི་དེའི་ཕར་རྒྱབ་ན་གཤེགས་པས་ཇི་ལྟར་ཟེར་བ་བཞིན་འདུག་མི་གཅིག་གིས་མི་གཉིས་ཀྱི་མགོ་བརྡུང་གིན་འདུག་པ་ལ་དྲིས་པས། ངས་
མཐོང་བསྟན་གྱིས་སྔོན་ལ་ཕ་མའི་མགོ་བརྡུང་གྲོགས་གྱིས་ཟེར་བས། དེར་དཔལ་འཇིགས་མེད་གྲགས་པའི་ཐུགས་དགོངས་ལ། རྗེ་བཙུན་ཏི་ལོ་བ་མ་རྙེད་ཀྱང། ང་གཅིག་པར་
རྒྱལ་པོ་ཡིན། གཉིས་པར་དགེ་སློང་ཡིན། གསུམ་པར་པཎྜི་ཏ་ཡིན་པས་མགོ་བོ་བརྡུང་བའི་གྲོགས་མི་བྱེད། བླ་མ་ཚོལ་བ་ཡང་ཆོས་བྱེད་ནས་ཚོལ་བ་ཡིན་གསུངས་པས་
མི་དེ་ཉིད་འཇའ་དང་འོད་བསྐོར་གྱི་དཀྱིལ་དུ་བྱོན་ནས། བཀའ་གསན་དང་འཇིགས་མེད་གྲགས་པ་ཉོན། །སྙིང་རྗེ་ཆེན་པོའི་བསྟན་པ་ལ། །བདག་མེད་སྟོང་པའི་ཐོ་བ་ཡིས། །
ངར་འཛིན་མགོ་བོ་མ་བརྡུངས་ན། །བླ་མ་རྙེད་པར་ག་ལ་འགྱུར། །ཟེར་ནས་མཁའ་ལ་འཇའ་ཡལ་བ་བཞིན་སོང། དེར་འགྱེལ་ཏེ་དྲན་མེད་དུ་སོང་ནས་སངས་པ་དང། དཔལ་
འཇིགས་མེད་གྲགས་པའི་ཐུགས་དགོངས་ལ་ད་ལྟའི་མི་དེ་ཀ་རྗེ་བཙུན་ཏི་ལོ་པའི་སྤྲུལ་པ་ཡིན་པར་འདུག་པ་ལ་ངས་ངོ་མ་ཤེས། ད་ནི་སུ་དང་འཕྲད་ཀྱང་གདམ་ངག་ཞུ་དགོས་

[024B] རི་ཕར་རྒྱབ་ན་མི་གཉིས་ཀྱིས་མི་གསོན་པོ་གཅིག་གི་རྒྱུ་མ་དྲངས་ནས་ཀུ་ཙེ་རེ་རེར་གཅོད་པ་གཅིག་འདུག་པ་
དེ་ལ་ཁྱེད་ཀྱིས་རྗེ་བཙུན་ཏི་ལོ་པ་མཐོང་ངམ་གསུངས་པས། ཁོ་ན་རེ། མཐོང་ངས་ད་ལྟ་རང་བསྟན་གྱིས་མི་འདིས་བྱས་པ་ཅིག་རང་ཡོད་རྒྱུ་མ་འདི་གཅོད་གྲོགས་གྱིས་དང་ཟེར་
བས༑ རྗེ་བཙུན་ཏི་ལོ་པ་མ་རྙེད་ཀྱང་ང་དགེ་སློང་ཅིག་གིས་དེ་ལྟར་བྱ་མི་རུང་དགོངས་ནས། ཁོའི་གྲོག་མ་མཛད་པས། མི་དེ་གཉིས་མཁའ་ལ་འཇའ་དང་འོད་ཀྱི་དཀྱིལ་
དུ་བྱོན་ནས། བར་སྣང་ནས། ཆོས་ཉིད་སྐྱེ་མེད་རལ་གྲི་ཡིས། །དམིགས་པ་མེད་པའི་ངང་ལས་ནི། །འཁོར་བའི་རྒྱུན་ཐག་མ་བཅད་ན། །བླ་མ་རྙེད་པར་ག་ལ་
འགྱུར༑ ༑ཅེས་གསུངས་ནས་མི་དེ་གཉིས་མཁའ་ལ་འཇའ་ལྟར་ཡལ་སོང། །ཡང་རྒྱལ་སངས་པ་དང། དཔལ་འཇིགས་མེད་གྲགས་པའི་ཐུགས་དགོངས་ལ་ད་ལྟའི་
མི་དེ་ཀ་རྗེ་བཙུན་ཏི་ལོ་པ་ཡིན་པར་འདུག་པས་ངས་ངོ་མ་ཤེས། ད་སུ་དང་འཕྲད་ཀྱང་གདམ་ངག་ཞུ་དགོས་སྙམ་ནས་བླ་མ་ཚོལ་དུ་བྱོན་པས། ཆུ་ཁ་ཅིག་ན་མི་གཅིག་

[025A]༄༅། །གིས་མི་གསོན་པོའི་ཁོག་པ་ཁ་ཕྱེ་ནས་ཆུ་ཚན་གྱིས་འཁྲུད་པ་ཅིག་འདུག་དེ་ལ་རྗེ་བཙུན་ཏི་ལོ་པ་མཐོང་ངམ་དྲིས་པས། མཐོང་ངས་བསྟན་
གྱིས་མི་འདིའི་ཁོག་པ་འཁྲུད་པའི་གྲོགས་གྱིས་དང་ཟེར་བས། དཔལ་འཇིགས་མེད་གྲགས་པས་བླ་མ་མ་རྙེད་ཀྱང་དགེ་སློང་ཅིག་གིས་སེམས་ཅན་ལ་གནོད་པ་བྱས་པས་
མི་ཡོང་དགོངས་ནས་གྲོགས་མ་མཛད་པས། མི་དེ་མཁའ་ལ་འཇའ་འོད་ཀྱི་དཀྱིལ་དུ་བྱོན་ནས། ཀྭ་ཡེ་འཇིགས་མེད་གྲགས་པ་ཉོན། །གདམས་ངག་ཟབ་མོའི་ཆུ་རྒྱུན་
གྱིས༑ ༑རང་སེམས་རྟོག་པའི་དྲི་མ་རྣམས། །འཁོར་བ་རང་གྲོལ་མ་བཀྲུས་ན། །བླ་མ་རྙེད་པར་ག་ལ་འགྱུར། །ཅེས་གསུངས་ནས་མི་དེ་མཁའ་ལ་འཇའ་ལྟར་ཡལ་
སོང༑ ཡང་བརྒྱལ་བ་ལས་སངས་པ་དང། བཞེངས་ཏེ་བླ་མ་ཚོལ་དུ་བྱོན་པས། རྒྱལ་པོ་ཆེན་པོ་བཞུགས་པའི་གྲོང་ཁྱེར་ཅིག་ཏུ་སླེབ་ནས་རྒྱལ་པོ་དེ་དང་མཇལ་ཏེ་
རྗེ་བཙུན་ཏི་ལོ་པ་གཟིགས་སམ་དྲིས་པས། ངས་བསྟན་གྱིས་སྔོན་ལ་ངའི་བུ་མོ་ལྷ་ཅིག་བག་མར་ལོང་ཅིག་ཟེར་བས། བླངས་ནས་ཡུན་རིངས་བསྡད་པའི་སྣང་བ་བྱུང་

[025B] བུ་མོ་དང་ཆས་རྐྱེན་འཕྲོགས་ནས་སྒོར་སྟོན་པས། དེ་ཉིད་སྒྱུ་མར་མ་ཤེས་པར་བདེ་མཆོག་
རྩ་རྒྱུད་ལ་རྟེན་ཏེ་མཐུ་བྱ་བསམ་པ་དང། ནམ་མཁའ་ན་སྒྲ་འདི་ལྟར་བྱུང། སྒྱུ་མའི་སྐྱེས་བུས་མ་སླུས་སམ། །འདོད་ཆགས་ལས་ཞེན་ཞེ་སྡང་གིས། །ངན་སོང་
གསུམ་དུ་སྐྱེ་བ་ལས། །བླ་མ་རྙེད་པར་ག་ལ་འགྱུར། །ཟེར་བ་དང་རྒྱལ་སྲིད་ལ་སོགས་པ་ཅི་ཡང་མི་འདུག་གོ། །དཔལ་འཇིགས་མེད་གྲགས་པའི་ཐུགས་དགོངས་
ལ་ད་ལྟའི་དེ་ཀ་བླ་མའི་སྤྲུལ་བར་འདུག་པས་ངོ་མ་ཤེས། ད་ནི་ཁྱེར་ཀ་བསྐྱེད་ལ་བླ་མ་ཚོལ་དུ་འགྲོ་དགོངས་ནས། ཤར་ཕྱོགས་སུ་ཚོལ་དུ་བྱོན་པས་ལུང་པ་ངམས་
ནག་པ། བྲག་རྔམ་ལ་ཅོང་རོང་དུ་སོང་བ་ལྕེ་སྤྱང་གི་རོལ་ཤལ་བྱེད་བ། རྨུགས་པ་འཐིབས་པ་ཡིད་མི་དགའ་བ་ཅིག་གི་ནང་དུ་བྱོན་ཙ་ན་ཁྱི་སྐད་ལྷང་ལྷང་བྲག་ཙ་ན་
ཤྭ་བ་ཅིག་བྱུང་བའི་ཕྱི་ནར་ཤ་ཁྱི་ཐོད་ཁ་དམར་ཆག་གེ་བ་མང་པོ་བྱུང། དེའི་ཕྱི་ནས་མི་ནག་པོ་སྐྲ་སྤྱི་བོར་བཅིངས་པ་མདའ་གཞུ་ཐོགས་པ་ཅིག་བྱུང་བ་ལ་

[026A]༄༅། །དཔལ་འཇིགས་མེད་གྲགས་པས་རྗེ་བཙུན་ཏི་ལོ་པ་མཐོང་ངམ་གསུངས་པས། ཁོ་ན་རེ། ཤྭ་བ་འདི་གསོད་གྲོགས་གྱིས་དང་དེ་ནས་བསྟན་གྱིས་ཟེར་
ནས་མདའ་གཞུ་གཏད་བྱུང་བས། ངས་ཛིན་པའི་གྲོགས་མི་ཡོང་སྙམ་པ་དང། མི་དེ་ན་རེ། སྒྱུ་ལུས་ཞེན་པ་མེད་ཀྱི་མདའ། །འོད་གསལ་ཉམས་ཀྱི་གཞུ་བཀང་ནས། །ངར་
འཛིན་ལུས་ཀྱི་རི་བོ་ལ། །གཟུང་འཛིན་རི་དྭགས་རྒྱུ་བ་དེ། །གསོད་ལ་མོས་བའི་རྡོན་པ་བདག་སང་ནི་ཉ་པ་རྒྱ་མཚོ་སྙོག་ཟེར་ནས་སྤྲང་པོ་དེ་ཉིད་མི་སྣང་བར་གྱུར་ཏོ། །
ཡང་ཐུགས་འགྱོད་བཞིན་རྗེ་བཙུན་ཏི་ལོ་པ་ལ་གསོལ་བ་འདེབས་བཞིན་ཤར་ཕྱོགས་སུ་ཚོལ་དུ་བྱོན་པས་ཉ་མང་པོ་ཡོད་པའི་མཚོ་འགྲམ་ཅིག་ན་བཙུན་རྒན་བཟའ་འཚོ་གཉིས་
ཞིང་རྨོས་ཞིང་རོལ་ནང་གི་སེམས་ཅན་རྣམས་རྡོག་པས་གསོད་ཅིང་ཟ་བ་ཅིག་འདུག་པ་ལ། ཁྱེད་ཀྱིས་རྗེ་བཙུན་ཏི་ལོ་པ་མཐོང་ངེ་གསུངས་པས། ཁོ་ངལ་གསོས་ནས་ཏི་ལོ་
པ་བསྟན་གྱིས་བཙུན་མ་སོང་ལ་དགེ་སློང་འདི་ལ་ཆོས་སྟོན་དྲོངས་ཟེར་ནས། བཙུན་མ་དེས་ཉ་དང་སྤལ་ལྕོང་ཚགས་མས་བཅུས་གསོན་པོར་བཙོས་ཏེ་ཕྱི་དྲོ་དྲངས་པས། ང་

[026B] དགོས་རྨེ་ཤ་མི་ཟ་གསུངས། དཔལ་འཇིགས་མེད་གྲགས་པའི་ཐུགས་དགོངས་ལ་ཀྱེ་མ་ད་ནི་སངས་རྒྱས་ཀྱི་བསྟན་པ་
ཉམས་རྨས་པས། དགོང་ཁ་བཙུན་པ་ལ་ཉ་དང་སྤལ་ལྕོང་སོགས་མ་ཤི་བར་བཙོས་ནས་འདྲེན་པ་སྙམ་ནས་ཐུགས་ངེས་པར་འབྱུང་བའི་ངང་ལ་བཞུགས་ཚེ། བཙུན་རྒན་དེས་
གླང་དེད་ནས་ཐོད་པ་ཕྲག་ལ་བཀལ་ཏེ་སླེབ་བྱུང་བས༑ འོ་དགེ་སློང་ལ་ཆོས་སྟོན་དྲང་སམ་ཟེར་བ་ལ། བཙུན་མ་ན་རེ། འདི་དམན་པའི་རྟོག་པ་ཅན་ཅིག་འདུག་ཆོས་སྟོན་
དྲངས་ཏེ་ཁོ་མི་ཟ་བར་འདུག་ཟེར་ནས། ཉའི་ཚོད་མ་ཐབ་ལ་ཕོ་པས། ཉ་དང་སྤལ་ལྕོང་ཐམས་ཅད་ནམ་མཁའ་ལ་འཕུར་སོང། བཙུན་རྒན་གྱི་ཞལ་ནས། རྟོག་པས་བཅིངས་
ལ་བླ་མ་དཀའ། །འདོད་ཡོན་རྗེས་སུ་སྙོག་བྱེད་པའི། །རྣམ་རྟོག་ཉ་འདི་མ་ཟོས་ན། །སྐྱེ་མེད་བླ་མ་ག་ལ་རྙེད། །སང་ནི་ཕ་མ་གསོད་དུ་འགྲོ། །ཟེར་བ་དང། བཙུན་རྒན་
བཟའ་མི་གནས་དང་བཅས་པ་གར་སོང་ཆ་མེད་ལ་སོང་ཆེ། དཔལ་འཇིགས་མེད་གྲགས་པ་ཐུགས་ཤིན་ཏུ་འགྱོད་ཏེ་བཙུན་ རྒན་  དེ་ཀ་རྗེ་བཙུན་ཏི་ལོ་པ་ཡིན་པར་འདུག་པ་ལ་ངས་

[027A]༄༅། །ངོ་མ་ཤེས། ད་གསོལ་བ་རྩེ་གཅིག་ཏུ་བཏབ་ལ། ཕ་མ་གསོད་པའི་ཚུལ་སྟོན་པ་ཅིག་དང་མཇལ་ངེས་པས་གདམ་ངག་ཞུ་དགོས་དགོངས་ཚོལ་དུ་
ཕེབས་ཏེ། མི་གཅིག་གིས་ཕ་གསལ་ཤིང་ལ་སྐྱོན། མ་ཁྲི་མུན་གྱི་དོང་དུ་བཅུག་ནས་གསོད་པའི་གྲོབས་བྱེད་ཀྱིན་འདུག་པ་ལ། ཕ་མ་གཉིས་ན་རེ། བུ་ཁྱོད་ཀྱིས་ངེད་གཉིས་
ལ་འདི་འདྲ་ཕོད་ཟེར་ནས་དུ་སྐད་ལྷང་ལྷང་འདུག་པ་དང་འཕྲད་པས། ཐུགས་ཤིན་ཏུ་སྐྱོ་བའི་ངང་ནས་མི་དེ་ལ་ཁྱོད་ཀྱིས་རྗེ་བཙུན་ཆེན་པོ་ཏི་ལོ་པ་མཐོང་ངམ་གསུངས་པས། མི་
དེ་ན་རེ། ང་ལ་གནོད་པ་བྱེད་པའི་ཕ་མ་གཉིས་པོ་འདི་གསོད་གྲོགས་གྱིས་ཅིག་དེ་ནས་ཏི་ལོ་པ་བསྟན་གྱིས་ཟེར་བ་ལ། དེ་གཉིས་ལ་སྙིང་རྗེ་སྐྱེས་ནས་ཁོའི་ཕ་མ་གསོད་པའི་
གྲོགས་མ་བྱས་པས། མི་དེ་ན་རེ། གཟུང་འཛིན་ཕ་མ་ལས་བྱུང་བའི། །དུག་གསུམ་མ་བསད་བླ་མ་དཀའ། །སང་ནི་གནས་སུ་བསོད་སྙོམས་འགྲོ་ཟེར་ནས་མི་དེ་མི་སྣང་
བར་སོང། ཡང་དཔལ་འཇིགས་མེད་གྲགས་པའི་ཐུགས་དགོངས་ལ་མི་དེ་ཀ་རྗེ་བཙུན་ཏི་ལོ་བར་འདུག་པ་ལ་ངས་ངོ་མ་ཤེས་སྙམ་ཐུགས་ལ་འགྱོད་པ་སྐྱེས་ནས། སང་བསོད་

[027B] རྩེ་གཅིག་གསོལ་བའྡེབྶ་ཤིང་ཚོལ་དུ་བྱོན་པས། གནས་གཞི་གཅིག་གི་སྒོར་ཕེབས་
ཏེ༑ དེའི་སྒོ་གདང་ཏེ་འདུག་པས་ནང་དུ་འཚངས་བྱོན་པས། ནག་པོ་ཚང་གི་མདོ་ན་ཚ་བ་གཡོས་པའི་མེ་འདག་ལ་སྤྲང་པོ་མདོག་སྔོན་ པོ་  ཅིག་མེ་འདེ་ཡིན་འདུག་གནས་གཞི་དེའི་
གཉེར་པ་ཅིག་གཏོར་མ་ཕྱིར་སྐྱེལ་དུ་བྱུང་བས། དཔལ་འཇིགས་མེད་གྲགས་པ་མཐོང་འཕྲལ་ངོ་ཤེས་ཏེ། དེ་འཕྲལ་ནང་དུ་སོང་ནས་དགེ་སློང་རྣམས་ལ་འུའི་སྒོ་ན་ཤྲཱི་ན་ལེན་ཏྲ་
པའི་བྱང་སྒོ་སྲུང་བའི་མཁན་པོ་ཆེན་པོ་དཔལ་འཇིགས་མེད་གྲགས་པ་བྱོན་འདུག་བྱས་པས། དགེ་འདུན་རྣམས་ན་རེ། ཁྱོད་རང་ནོར་བ་ཡིན། དཔལ་འཇིགས་མེད་གྲགས་པ་
ན་ལེན་ཏྲའི་མཁན་པོ་མཛད་པ་ཅིག་འདི་རུ་ཅི་ལ་འབྱོན་ཟེར། གཉེར་པ་ཁྱེད་རང་རྣམས་ལྟོས་དང་ངས་ངོ་ཤེས་ཀྱིས་ཟེར་ནས་བལྟས་པས་ཡིད་ཆེས་འགྲོངས། དགེ་འདུན་རྣམས་
ཀྱིས་ཁྱེད་པཎྜི་ཏ་ཆེན་པོ་ཉི་ཟླ་ལྟར་གྲགས་པ་ན་ལེན་ཏྲའི་མཁན་པོ་ཡིན་པས། བདེ་བསུ་བ་བྱེད་པས། དཔག་ཚད་དང་རྒྱང་གྲགས་ཙམ་དུ་ཕར་བྱོན་ཅིག་ཟེར་བས། དཔལ་

[028A]༄༅། །འཇིགས་མེད་གྲགས་པས་དང་སྒོམ་ཆེན་སྐུ་སུ་ལུ་བྱས་ཡོད་པས་བསུ་བ་མི་དགོས། ཁྱེད་ཀྱིས་རྗེ་བཙུན་ཏི་ལོ་པ་མཐོང་དེ་གསུངས་པས། ཁྱེད་འདོད་
པའི་རྗེ་བཙུན་ཏི་ལོ་པ་དེ་སངས་རྒྱས་གཉིས་པ་ཅིག་ཡོད་ཡོད། འདི་ན་སྤྲང་བོ་ཏི་ལོ་པ་ཟེར་བ་དེ་ད་ལྟ་རང་ཡང་སྒོ་ན་ཡོད་པའི་མེ་འདེ་བ་འདི་ཀ་ཡིན་ཟེར་ནས་དེ་ཙ་ན་ཕྱིན་པས་
དགེ་འདུན་གྱི་གདུགས་ཚོད་སྐོལ་བའི་མེ་འདག་ལ། སྤྲང་པོ་དེས་ཉ་གསོན་པོར་བསྲེགས་པས་དགེ་འདུན་རྣམས་ཀྱིས་འབར་ཞིང་བརྡུངས་པའི་ཚེ། དེ་ན་རེ། ཁྱེད་རྣམས་འདི་ལ་
མི་དགའ་འམ་ཟེར་བས། དགེ་འདུན་གྱི་སར་སྡིག་པ་བྱས་པས་ཅི་ལ་དགའ་ཟེར་བ་ལ། སྤྲང་པོ་དེས་ལོ་ཧི་པ་ག་ཛ་ཟེར་སེ་གོལ་གཅིག་ཏོགས་པ་དང་ཉ་རྣམས་རང་གནས་སུ་
སོང་ངོ། །དེར་དཔལ་འཇིགས་མེད་གྲགས་པའི་ཐུགས་དགོངས་ལ་འདི་ཀ་ཡིན་སྙམ་ནས་དེའི་དྲུང་དུ་བྱོན་ཏེ་ཕྱག་དང་བསྐོར་བ་བྱས་ནས། ཁྱེད་རྗེ་བཙུན་ཏི་ལོ་པ་ལགས་
སམ་བདག་ཐུགས་རྗེས་བཟུང་ནས་གདམས་ངག་གནང་འཚལ་ཞུས་པས། སྤྲང་པོ་དེའི་སྣམ་ཕྲག་ནས་ཤིག་སྤར་མོ་གང་གཏད་ནས་འདི་མེ་ལ་ཐོབ་དང་གསུང། ཁམས་

[028B] །ཆོས་ཉིད་ལམ་གྱི་ཀློང་ཆེན་དུ། །རྣམ་རྟོག་བག་ཆགས་སྡུག་བསྔལ་འདི། །བསད་པས་འཛད་ཀྱིས་སོད་ལ་ཐོང་ཟེར་བ་ལ་
དཔལ་འཇིགས་མེད་གྲགས་པའི་ཐུགས་དགོངས་ལ། ང་དགེ་སློང་ཅིག་གིས་ཤིག་མེ་ལ་གསོད་པ་ག་ལ་རུང་དགོངས་མ་བསད་པ་ལ། རང་སྐྱེས་རང་ཟའི་རྣམ་རྟོག་ཤིག་
མ་བསད་བླ་མ་ག་ལ་རྙེད། །སང་ནི་ལྟད་མོ་ལྟ་རུ་འགྲོ་ཟེར་བ་དང་སྤྲང་པོ་དེ་ཉིད་འཇའ་ལྟར་ཡལ་ནས་མི་སྣང་བར་གྱུར་ཏོ། །ཡང་དཔལ་འཇིགས་མེད་གྲགས་པ་དེ་ཉིད་
ཐུགས་སྐྱོ་ཞིང་རང་ལ་ཐུགས་ཁེལ་སྐྱེས་པའི་ངང་ནས། རྗེ་བཙུན་ཆེན་པོ་ཏི་ལོ་པ་ཚོལ་དུ་བྱོན་པས་རྒྱལ་ཁམས་ཆེན་པོ་གཅིག་ལ་མི་མིག་གཅིག་པ་མང་པོ་དང། མིག་
ཡེ་མེད་པས་གཟུགས་མཐོང་བ། །རྣ་བ་མེད་པས་སྒྲ་ཐོས་པ། ལྕེ་མེད་པས་གཏམ་སྨྲ་བ། ཞ་བོས་བང་རྒྱུག་པ། མི་རོས་གཡབ་མོ་བྱེད་པ་ལ་སོགས་པའི་ལྟད་མོ་
ཡ་མཚན་ཅན་མང་པོ་མཐོང་ཚེ། ཐུགས་སྐྱོ་ཧྲེལ་བའི་ཉམས་བུན་ནེ་བ་ཅིག་གི་ངང་ནས། ཐུགས་དགོངས་ལ་ངས་བཙལ་བའི་བླ་མ་ནི་མ་རྙེད། བ་བཙལ་བའི་དོན་མེད་

[029A]༄༅། །པའི་ལྟད་མོ་འདི་རྣམས་ལ་ཡེངས་ནས་བླ་མ་ཚོལ་བའི་བསམ་སྦྱོར་ཉམས་འདུག་དགོངས་ནས། དེ་རྣམས་ལ་ཁྱེད་ཀྱིས་རྗེ་བཙུན་ཏི་ལོ་བ་མཐོང་
ངམ་གསུངས་པས། དེ་རྣམས་ཀྱིས་སྨྲས་པ། ངེད་ཀྱིས་རྗེ་བཙུན་ཏི་ལོ་བ་མ་མཐོང་སྟེ། ཁྱོད་སྙིང་ནས་རྗེ་བཙུན་ཏི་ལོ་པ་ཚོལ་འདོད་ན་འདི་ལྟར་གྱིས་ཟེར། དད་ལྡན་སློབ་མའི་
སྣོད་ཆེན་དུ། །དད་གུས་ངེས་ཤེས་ནང་ནས་བསྐྱེད། །རྒྱུད་ལྡན་བླ་མའི་རྒྱུད་པ་རྟེན། །ལྟ་བ་རྟོགས་པའི་རལ་གྲི་ཕྱོར། །སྒོམ་པ་བདེ་གསལ་རྟ་ཕོ་རྒྱུགས། །སྤྱོད་པ་གཟུང་
འཛིན་རྒྱ་མདུད་ཁྲོལ། །འབྲས་བུ་རང་གསལ་ཉི་མ་འདེ། །མིག་གཅིག་དུ་མ་རོ་གཅིག་སྟེ། །དམུས་ལོང་ལྟ་རུ་མེད་པར་ལྟ། །འོན་པ་ཉན་དུ་མེད་པར་ཉན། །ལྐུགས་བ་སྨྲ་རུ་
མེད་པར་སྨྲ། །ཞ་བོས་འགྲོ་འོང་མེད་པར་རྒྱུག་དབུགས་བྲལ་སྐྱེ་མེད་གཡབ་མོ་གཡོབ། །བྱ་བ་ཡིན། ཁྱོད་ཀྱིས་ཕྱོགས་ཐམས་ཅད་ལ་འཁྱམ་འཁྱམ་ཕྱིན་པས་བླ་མ་མི་རྙེད་
ནང་ནས་དད་པ་དང་མོས་པ་དང། གུས་པ་ཁྱད་པར་ཅན་དང་སིང་བྱས་ནས་ཅོག་གེ་བསྡད་ཀྱང་བླ་མ་བྱོན་ཡོང། བླ་མ་གྲུབ་ཐོབ་བར་མ་ཆད་པའི་རྒྱུད་ལྡན་གྱི་བླ་མ་རྟེན་དགོས་

[029B] ཆོས་ཐམས་ཅད་རང་བཞིན་མེད་པར་ཤེས་པའི་ཤེས་བྱའི་གནས་ལུགས་ཕྱིན་ཅི་མ་ལོག་པ་ཅིག་རྟོགས་དགོས་པ་ཡིན། །བསྒོམ་པའི་ཉམས་དང་རྟོགས་པ་ཞེན་མེད་
དུ་སྐྱོང་ཤེས་དགོས་པ་ཡིན། ད་ཕྱི་གཟུང་བའི་ཡུལ་ལ་ཞེན་པ་དང། ནང་འཛིན་པའི་སེམས་རྟོག་དཔྱོད་དང་བྲལ་བ་ཅིག་དགོས་པ་ཡིན། འབྲས་བུ་ཞི་བ་ལ་ཐོབ་འདོད་དང་
འཁོར་བར་འཁྱམས་དོགས་མེད་པའི་རང་སེམས་སུ་ཐག་ཆོད་པ་ཅིག་དགོས་པ་ཡིན། མིག་གཅིག་ཆོས་ཐམས་ཅད་དུ་མ་རོ་གཅིག་ལ་དགོངས། ཕྱག་རྒྱ་ཆེན་པོའི་དོན་དེ་
དམུས་ལོང་གིས་གཟུགས་མི་མཐོང་བ་ལྟར་སྡོས་བཅས་ཀྱི་དོན་ཅིག་ལྟར་མེད། ཕྱག་རྒྱ་ཆེན་པོའི་དོན་དེ་ལྐུགས་པས་སྨྲ་མི་ཤེས་པ་ལྟར་སྨྲ་བརྗོད་ལས་འདས། ཕྱག་རྒྱ་ཆེན་
བོའི་དོན་དེ་ཞ་བོས་འགྲོ་འོང་མེད་པ་ལྟར། འགྲོ་འོང་གི་མཚན་མས་དབེན། ཕྱག་རྒྱ་ཆེན་པོའི་དོན་དེ་གཟུང་འཛིན་གྱི་རྟོག་པ་དང་བྲལ་བ་དུར་ཁྲོད་གྱི་མི་རོས་མཚོན་ཟེར་བ་ལ་
དཔལ་འཇིགས་མེད་གྲགས་པའི་ཐུགས་དགོངས་ལ། འདི་རྣམས་བླ་མའི་སྤྲུལ་པར་འདུག་པས་རྗེས་སུ་འཛིན་པའི་ཞུ་བ་འབུལ་དགོས་སྙམ་ཙ་ན། དེ་རྣམས་ཐམས་

[030A]༄༅། །ཅད་མི་སྣང་བར་གྱུར་ཏོ། །དེ་ནས་ཐུགས་ཆད་ཏེ། རྗེ་བཙུན་ཏི་ལོ་པའི་སྤྲུལ་པ་དང་མཇལ་ཡང་རྗེས་སུ་འཛིན་པའི་སྐལ་བ་མི་འདུག་ད་བཙལ་བས་
ནི་རྙེད། ལོག་པས་ནི་ངོ་ཚ། བདག་གི་རྣམ་སྨིན་གྱི་ལུས་འདི་གེགས་བྱས་པ་ཡིན་པས། ད་ལུས་འདི་བོར་ཏེ་སྐྱེ་བ་ཕྱི་མ་ལ་ཅིས་ཀྱང་མཇལ་བར་སྨོན་ལམ་བཏབ་དགོས་
སྙམ་ཐུགས་སྐྱོ་ཆད་དེ་བའི་ངང་ནས་སྨྲེ་སྔགས་ཀྱི་ཚིག་བརྗོད་པ། །མཁའ་འགྲོའི་ལུང་བསྟན་རྗེས་འབྲང་ནས། །བསྟན་རྩ་དགེ་འདུན་སྡེ་བོར་ཞིང། །སྡོམ་ལྡན་ཆོས་ཀྱི་
གྲོགས་སྤངས་ཏེ། །བརྩེ་བའི་གྲོས་འདེབས་ངག་བཅག་ནས། །སྡུག་བསྔལ་དཀའ་བ་ཉམས་བླངས་ཀྱང། །བླ་མ་རྙེད་པར་མ་གྱུར་པ། །བདག་གི་ལུས་འདིས་གེགས་བྱས་
པས༑ ༑འདི་དོར་བླ་མ་ཅིས་མི་བཙལ། །ཅེས་གསུངས་ཏེ། སྤུ་གྲི་བཏོན་ནས་རྩེ་ཆུང་བ་གཅོད་བར་བརྩམས་པ་དང། ནམ་མཁའ་ནས། བླ་མ་མ་རྙེད་སངས་རྒྱས་དག་བསད་
པས་བླ་མ་ག་ལ་རྙེད། །ཁྱོད་འདོད་སྡིག་ཅན་ང་མིན་ནམ། །གསུང་ནས། མི་སྔོན་པོ་རས་ཀྱི་ཨང་ཀ་རག་སྐུ་ལ་གསོལ་བ། རལ་པའི་ཐོར་ཅོག་ཅན། སྤྱན་རྩ་དམར་ལྗིག་

[030B] དཔལ་འཇིགས་མེད་གྲགས་པས་ཐུགས་ཡུས་པའི་སྒོ་ནས་སྤྱན་ཆབ་ཕྱུང་ཞིང། པུས་བཙུགས་ཐལ་མོ་སྦྱར་ནས་
གསོལ་པ། ནམ་མཁའི་སྤྲིན་ལྟར་ངེས་མེད་པར། །དམ་པ་བཙལ་བས་ག་ལ་རྙེད། །ཀྱེ་མ་ཐུགས་རྗེས་མི་གཟིགས་བར། །བདག་ནི་འདི་ནས་ཐུགས་རྗེས་བཟུང། ཞེས་
ཞུས་པས། རྗེ་བཙུན་ཏི་ལོ་པའི་ཞལ་ནས། ཁྱོད་དང་ང་དང་པོ་མཛེ་མོ་དང་འཕྲད་པ་ནས། དའི་བར་ལ་ལུས་དང་གྲིབ་མ་བཞིན་འབྲལ་བ་མེད་ཏེ། ཁྱོད་ཀྱིས་ང་རེས་འགའ་ཁྱི་མོར་
མཐོང། རེས་འགའ་ཉ་པར་མཐོང། རེས་འགའ་ཁྱི་ར་བར་མཐོང། རེས་འགའ་ཕ་མར་བསད་པར་མཐོང་བ་སོགས་མ་དག་པའི་མཐོང་སྣང་མང་པོ་དེ་ཚོ་ཁྱོད་རང་གིས་ལས་
ངན་གྱིས་སྒྲིབས་ནས། ང་མ་མཐོང་བ་ཡིན་གསུང་ནས། །སྣོད་ལྡན་དྲི་མེད་གཟི་བརྗིད་ཁྱོད། །མཁའ་འགྲོ་མ་ཡི་གསང་བའི་གནས། །གསང་སྔགས་ཡིད་བཞིན་ནོར་
བུ་ཡི། །གདམ་ངག་སྣོད་དུ་ད་གྱུར་ཏོ། །མཁའ་འགྲོ་མ་ཡི་གསང་བའི་གནས། །རྒྱུད་པ་ཡིན་བཞིན་ནོར་བུ་ཟུང། །གསུང་ནས། བཀའ་བཞི་རྒྱུད་པའི་བླ་མ་དང་

[031A]༄༅། །ཨུ་རྒྱན་དུ་ཡེ་ཤེས་ཀྱི་མཁའ་འགྲོ་མ་ལ་མདོ་རྒྱུད་མན་ངག་ཐམས་ཅད་ཀྱི་སྙིང་པོ་གཅིག་ཏུ་དྲིལ་ནས་རྩི་མར་ལ་ཡང་ཞུས་བྱས་པ་ལྟ་བུའི་
གདམས་ངག་སྐལ་ལྡན་གྱི་གང་ཟག་ཚེ་གཅིག་ལུས་གཅིག་ལ་སངས་རྒྱས་ཀྱི་སར་འགྲོ་བར་བྱེད་པ་ལ་ཡོད་ན་ཡོད་ཆོག་ཅིང། མེད་ཐབས་མེད་པའི་དཔལ་མཁའ་འགྲོ་
སྙན་རྒྱུད་ཀྱི་གདམས་ངག་གསན་ཚུལ་རྣམས་རྒྱས་པར་གནང་ནས་ཐུགས་ཡི་ཆད་པ་བསོས་སོ།། །གཉིས་པ་རྗེས་འཇུག་གི་གདུལ་བྱ་ཆོས་ལ་བསྐུལ་ཕྱིར་ཚུལ་
བསྟན་པ་ནང་སྡུག་བསྔལ་ཉམས་ལེན་གྱི་དཀའ་བ་ལ་རྟེན་ནས་བརྡ་ལེགས་པར་དཀྲོལ་བའི་ཚུལ་ལ་གཉིས། སྨིན་ལམ་ཡིད་བཞིན་ནོར་བུའི་དབང་གི་སྒོ་ནས་དབང་དོན་
བརྡའ་དཀྲོལ་བ་དང། གྲོལ་ལམ་ཡིད་བཞིན་ནོར་བུའི་སྒོ་ནས་གྲོལ་བྱེད་ལམ་གྱི་བརྡའ་དཀྲོལ་བའོ། །དང་པོ་ནི། བྱིན་བརླབས་དབང་གི་ཆུ་བོ་གཞུང་མ་ཉམས་
པ་གཞན་ལས་ཆེས་ཁྱད་པར་དུ་འཕགས་པ་བཀའ་རྒྱུད་རིན་པོ་ཆེའི་ཁྱད་ཆོས་སྨིན་ལམ་ཡིད་བཞིན་ནོར་བུའི་གདམས་ངག་གི་མཐོངས་དབྱེ་བ་ནི། དཔལ་འཇིགས་མེད་

[031B] བླ་མ་ལ་གདམས་ངག་ཞུ་འཚལ་ཞུས་པས། བརྡའ་བཅུ་གསུམ་པོ་རེ་རེ་བཞིན་རིམས་ཀྱིས་སྟོན་
བར་མཛད་པ་ནི། རྗེ་བཙུན་ཏི་ལོ་བའི་ཞལ་ནས། ནཱ་རོ་པ་གདམ་ངག་ཞུ་བ་ལ་དབང་བསྐུར་སྔོན་དུ་འགྲོ་དགོས་པས། དབང་བསྐུར་བྱ་ཡིས་མེ་འདག་གཅིག་དང་རས་
ཡུག་ཏིལ་མར་རྣམས་ཁྱེར་ཤོག་གསུངས་ནས། མེ་འདགས་རས་ཡུག་ཏིལ་མར་གསུམ་ཕུལ་བས། རྗེ་བཙུན་ཏི་ལོ་པས་རས་ཡུག་ལ་མར་གྱིས་བྱུགས་ནས་ས་
གཞི་ཁད་མཉམ་ལ་ཕུར་བ་བཞི་ལ་བརྒྱངས་ཏེ། རས་ཡུག་གི་སྣ་གཅིག་ནཱ་རོ་པ་ལ་སྤྲད། སྣ་གཅིག་རྗེ་བཙུན་ཏི་ལོ་པས་བཟུང་བའི་ཕྱོགས་བཞི་ནས་མེ་སྦར་བས། རས་
ཚིག་པའི་ཐལ་བ་རྒྱུ་སྤུན་སྔར་ལྟར་ཡར་མར་དང་ཕན་ཚུན་དུ་ཤིག་གེ་བ་རས་ཀྱི་རྣམ་པ་མ་ཉམས་པར་ཡོད་པ་ལ། ངོ་བོ་ཐལ་བར་གྱུར་ནས་རས་ཀྱི་དོན་བྱེད་མི་ནུས་པའི་ཚེ་
རྗེ་བཙུན་ཏི་ལོ་པའི་ཞལ་ནས། ནཱ་རོ་པ་གདམ་ངག་གོའམ་གསུང། དཔལ་ནཱ་རོ་པས་ཀྱང་བླ་མའི་ངོ་སྤྲོད་དང་གདམ་ངག་མེ་ལྟ་བུས། སློབ་མའི་ཉོན་མོངས་པ་རས་ཡུག་

[032A]༄༅། །ལྟར་བསྲེགས་པས། ཕྱིའི་ཡུལ་དངོས་པོ་ལ་བདེན་འཛིན་འགགས་ཏེ། དངོས་པོའི་དོན་བྱེད་མི་ནུས་པས་འཁོར་བར་ཕྱིར་ལྡོག་པར་གོ་ཏེ་
གོ་བ་ལྟར་ཞུས། དཔལ་ནཱ་རོ་པས་དབང་དོན་ངོ་འཕྲོད་ནས་རྟོགས་པའི་མགུར་འདི་ཕུལ། །དབང་དོན་མེ་འདག་ལྟ་བུ་དེས། །རྣམ་རྟོག་རས་ཡུག་འདྲ་བ་བསྲེགས།།
རས་ཀྱི་བྱ་བ་མི་བྱེད་པར། །རྒྱ་ཡང་མ་ཉམས་སྔ་མ་ལྟར། །ངོ་བོས་བྱ་བ་མི་བྱེད་ཀྱང། །ལྷའི་སྒྱུ་ལུས་གསལ་བར་སྣང། །ཞུས་པས། རྗེ་བཙུན་ཏི་ལོ་པས་
ལན་ཅི་ཡང་མི་གསུང་བ་ལ། ཡང་སྔར་ལྟར་མཎྜལ་དང་ཕྱག་མཆོད་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས། ཡང་ཤེལ་སྒོང་དངས་པོ་གཅིག་
བསྟན་བྱུང་པ་ལ། དཔལ་ནཱ་རོ་པས་གསོལ་པ། སློབ་མའི་རྒྱུད་དམ་ཚིག་གཙང་མར་གནས་པ་ཤེལ་སྒོང་ལྟ་བུ་ལ། གཡོ་སྒྱུ་ཟོལ་ཟོག་སོགས་ཀྱི་དྲི་མས་མ་གོས་
པ་ཅིག་དགོས་པར་གོ་ལགས་ཞུས་པས། དོན་ལ་གོ་འདུག་དགོངས་པ་ཐུགས་ལ་ཤར་ནའང་གོ་འདུག་ཡང་མི་གསུང་མ་གོ་འདུག་ཡང་མི་གསུང་བར་ཧོག་བཞེངས་ནས་

[032B] །དེའི་ཕྱི་ན་ཕར་དཔལ་ནཱ་རོ་པ་ཕེབས་པས། རྗེ་བཙུན་ཏི་ལོ་པ་ཐང་ཁ་སྟོང་པ་ཅིག་ན་སྤྱོད་ལམ་སྔར་ལྟར་བཞུགས་འདུག་པ་ལ། མཎྜལ་སྔོན་དུ་སོང་བའི་
སྒོ་ནས། ཕྱག་མཆོད་བསྐོར་བ་མཛད་ནས་ཐལ་མོ་སྦྱར་གདམ་ངག་ཞུས་པས། རྗེ་བཙུན་ཏི་ལོ་པས་རྒྱ་མདུད་བོར་བའི་སྲད་བུ་གཅིག་གནང་ནས་དེ་ཁྲོལ་ཅིག་གསུང་
དཔལ་ནཱ་རོ་པས། རྒྱ་མདུད་དཀྲོལ་ནས་ཕྱག་དུ་ཕུལ་བས་སྲས་བུ་རང་གར་བོར་སོང་བའི་སྒོ་ནས། ཕྱག་མཆོད་བསྐོར་བ་མཛད་ནས་དཔལ་ནཱ་རོ་པས་གོ་ལགས་ཞུས་
པས༑ རྗེ་བཙུན་ཏི་ལོ་པས་ཇི་ལྟར་གོ་གསུང། རང་སེམས་འཁོར་བར་འཆིང་བའི་རྒྱ་མདུད་འཇིག་རྟེན་ཆོས་བརྒྱད་ཀྱི་སྒྲོག་དུ་ཆུད་པ་སྤོངས་ལ། སེམས་གཉུག་མ་རང་
སོར་ཞོག་ཅིག་བྱ་བའི་བརྡར་གོ་ལགས་ཞུས་པས། རྗེ་བཙུན་ཏི་ལོ་པས་ཅི་ཡང་མི་གསུང་བར་གྱུར་ཡང། གོང་ལྟར་མཎྜལ་ཕྱག་མཆོད་བསྐོར་བ་སོགས། སྔོན་དུ་
བཏང་ནས་གདམ་ངག་ཞུས་པས། ཡང་རྗེ་བཙུན་ཏི་ལོ་པས། ནོར་བུ་རིན་པོ་ཆེ་ཞིག་སྤྱི་བོར་བཞག་པའི་བརྡའ་བསྟན་པས། དཔལ་ནཱ་རོ་པས་འཁོར་འདས་ཀྱི་དགོས་

[033A]༄༅། །འདོད་འབྱུང་བའི་ནོར་བུ་རིན་པོ་ཆེ་བླ་མ་ཡིན་པས་འབྲལ་མེད་སྤྱི་བོར་བསྒོམ་དགོས་པར་གོ་ལགས་ཞུས་པས། རྗེ་བཙུན་ཏི་ལོ་པས་ཡང་
ནོར་བུ་དེ་ལ་སྤྱན་གཡོ་འགུལ་མེད་པར་གཟིགས་ཀྱི་འདུག་པའི་བརྡའ་ཅིག་བསྟན་བྱུང་བ་ལ། དཔལ་ན་རོ་པས་ཚེ་འདིར་ཆོས་ཉིད་ཀྱི་དོན་མཐོང་བ་ཕྱག་རྒྱ་ཆེན་པོ་
མཆོག་གི་དངོས་གྲུབ་ཐོབ་པ་ལ། མོས་གུས་འགྱུར་མེད་ཀྱི་མིག་གིས་བླ་མའི་མཛད་སྤྱོད་ཐམས་ཅད་ཡོན་ཏན་དུ་ཤེས་དགོས་བའི་བརྡར་གོ་ལགས་ཞུས་པས་
ཅི་ཡང་མི་གསུང་བར་ས་ཕྱོགས་གཞན་ཅིག་ཏུ་ཕེབས་ནས་སྔར་གྱི་སྤྱོད་ལམ་ལྟར་བཞུགས་པ་ལ། མཎྜལ་ཕྱག་མཆོད་བསྐོར་བ་སོགས་སྔོན་དུ་བཏང་ནས་
གདམ་ངག་ཞུས་པས། རྗེ་བཙུན་ཏི་ལོ་པས་ཆུ་གཙང་གྲང་མོ་སྣོད་གང་གནང་ནས་འདི་ཕྱི་ནང་གཉིས་ཀ་འཐུང་གསུང་པའི་བརྡའ་བསྟན་བྱུང། དཔལ་ནཱ་རོ་
པས་ཆུ་གཙང་འཐུངས་ནས་བདག་གཞན་གྱི་ཉོན་མོངས་པའི་ཚ་གདུང་གདམ་ངག་བསིལ་བའི་ཆུས་སེལ་བར་བྱེད་དགོས་པ་གོ་ལགས་ཞུས་པས། སྔར་ལྟར་ཅི་

[033B] རྗེ་བཙུན་ཏི་ལོ་པས་
ཡང་སྣོད་མང་པོ་ཆུས་བཀང་ནས་གཅིག་ཏུ་བྲིལ། ཡང་གཅིག་པོ་དེ་སྣོད་དུ་མར་བླུག་ནས་བཀང་བཞག་པའི་བརྡ་ཅིག་བཏན་བྱུང་བ་ལ། དཔལ་ནཱ་རོ་པས་རོ་གཅིག་
ལས་དུ་མ་འབྱུང་བས་ན་དུ་མ་རོ་གཅིག་ཡིན་པར་གོ་ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་ཕེབས་པའི་ཚེ། སྤྱོད་ལམ་སྔར་ལྟར་བཞུགས་
པ་ལ། མཎྜལ་ཕྱག་མཆོད་བསྐོར་བ་སོགས་སྔོན་དུ་བཏང་ནས་གདམ་ངག་ཞུས་པས། ཡང་རྗེ་བཙུན་ཏི་ལོ་པས་ཆོས་འབྱུང་གྲུ་གསུམ་པ་གཅིག་བསྟན་བྱུང་བས་
དཔལ་ནཱ་རོ་པས་ཆོས་ཐམས་ཅད་རྣམ་ཐར་སྒོ་གསུམ་གྱི་ངོ་བོ་སྐྱེ་བ་མེད་པར་གོ་ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་གཤེགས་ནས་
སྔར་ གྱི་སྤྱོད་ལམ་  གྱིས་བཞུགས་འདུག་པ་ལ། ཡང་དཔལ་ནཱ་རོ་པས་མཎྜལ་ཕྱག་མཆོད་སོགས་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས་ཡང་ཐིག་ལེའི་རི་

[034A]༄༅། །མོའི་བརྡའ་གཅིག་བསྟན་བྱུང་བས། དཔལ་ནཱ་རོ་པས་ཆོས་ཐམས་ཅད་ཆོས་སྐུ་ཐིག་ལེ་ཉག་གཅིག་ཏུ་གོ་ལགས་ཞུས། །ཡང་རྗེ་བཙུན་
ཏི་ལོ་པས་རང་གི་ཐུགས་ཀར་འཛུབ་མོ་བརྩུགས་དབུ་གུག་པ་གཅིག་གི་བརྡའ་མཛད་བྱུང་བས། དཔལ་ནཱ་རོ་པས་ཆོས་སྐུ་ཐིག་ལེ་ཉག་གཅིག་དེ་རང་ཡིན་པར་གོ་
ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་གཤེགས་ནས་སྔར་གྱི་སྤྱོད་ལམ་གིས་བཞུགས་འདུག་པ་ལ། དཔལ་ནཱ་རོ་པས་མཎྜལ་
ཕྱག་མཆོད་སོགས་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས་སྤྲུལ་གཅིག་ལ་མདུད་པ་བོར་ཏེ། སྤྲུལ་རང་གིས་གྲོལ་འགྲོ་བའི་བརྡའ་གཅིག་
བསྟན་བྱུང་བས། དཔལ་ནཱ་རོ་པས་འཁོར་བ་རང་གྲོལ་དུ་གོ་ལགས་ཞུས་པས། ཡང་རྗེ་བཙུན་ཏི་ལོ་པ་ཅི་ཡང་མི་གསུང་བར་ལྐུགས་པ་ལྟར་བཞུགས་པའི་བརྡའ་
གཅིག་བསྟན་བྱུང་བས། དཔལ་ནཱ་རོ་པས་རྟོགས་པའི་ཉམས་མྱོང་སྨྲ་རུ་མེད་པར་གོ་ལགས་ཞུས། ཡང་རྗེ་བཙུན་ཏི་ལོ་པས་ཤིང་གཅིག་ལ་ཡལ་ག་མང་པོ་

[034B] གོའམ་གསུང། དཔལ་ནཱ་རོ་པས་འབྲས་བུ་གདུལ་བྱ་དུས་ལ་བབ་པས་ཆོས་ཀྱི་འབྲས་བུས་གཞན་གྱི་དོན་གཉིས་ལྷུན་
གྱིས་གྲུབ་པའི་བརྡར་གོ་ལགས་ཞུས་པས། བརྡའ་ཐམས་ཅད་གྱི་གོ་ལུགས་ཞུས་ནའང་བརྡ་གོ་འདུག་ཡང་མི་གསུང། མ་གོ་འདུག་ཡང་མི་གསུང་བར། སྨིན་ལམ་
བརྡའ་གྲོལ་ངོ་སྤྲོད་ཀྱི་མགུར་ཆེན་འདི་གསུངས་སོ། །རྗེ་བཙུན་ཏི་ལོ་པ་ཞལ་འཛུམ་མཛད་ནས། སྣོད་ལྡན་དྲི་མེད་གཟི་བརྗིད་ཉོན། །གདམ་ངག་མེ་འདག་
ལྟ་བུ་ཡིས། །ཉོན་མོངས་རས་ཡུག་ལྟར་བསྲེགས་ཤིང། །བདག་རྒྱུད་ཤེལ་སྒོང་ལྟར་དག་པ། །ཆོས་བརྒྱད་ཚེ་འདིའི་རྒྱ་མདུད་ཁྲོལ། །བླ་མ་ནོར་བུ་རིན་ཆེན་ལ། །
དང་གུས་དབང་པོ་འགྱུར་མེད་ལྟ། །གདམ་ངག་དྲི་མེད་ཆུ་རྒྱུན་འཐུང། །ཆུ་སྣོད་དུ་མ་རོ་གཅིག་སྟེ། །ཆོས་འབྱུང་སྐྱེ་བ་མེད་པ་ཡིན། །ཆོས་སྐུ་ཐིག་ལེ་རང་ལ་
གནས༑ ༑འཛུམ་མོ་རང་ཉིད་ཡིན་ཕྱིར་མཚོན། །སྤྲུལ་མདུད་འཁོར་བ་རང་གྲོལ་ཏེ། །ལྐུགས་པ་ཉམས་རྟོགས་སྨྲ་རུ་མེད། །ཤིང་ཐོག་དོན་གཉིས་འབྲས་བུ་སྨིན་

[035A]༄༅། །བཅུ་གསུམ་བརྡའི་དོན་དཀྲོལ་བས། །ཁྱོད་ནི་བརྡའ་ཤེས་སྐྱེས་བུ་སྟེ། །མཁའ་འགྲོ་མའི་གསང་བའི་གནས། །གསང་སྔགས་ཡིད་བཞིན་ནོར་བུ་
ཡི༑ ༑མ་སྨིན་སྨིན་བྱེད་དབང་གི་ནི། །སྨིན་ལམ་སེམས་ཀྱི་མེ་ལོང་ལྟོས། །གསུང་ནས། བུམ་དབང་གི་བརྡའ་བཅུ་གཅིག་གསང་དབང་གི་བརྡའ་བཅུ་གཅིག་
ཤེས་རབ་ཡེ་ཤེས་ཀྱི་དབང་གི་བརྡའ་བཅུ་གཅིག་རྣམས་བསྟན་ནས། རྣམ་པའི་དབང་སྨིན་བྱེད་ཀྱི་བྱིན་བརླབས། གསང་སྔགས་སྤྱི་དང་མཐུན་པ་རྣམས་ཀྱང་མ་ལུས་
པར་གནང་སྟེ། བུམ་དབང་གིས་སྣང་བ་སྒྱུ་མར་ངོ་ཤེས་ནས་སྣང་བ་ཐམས་ཅད་ལྷ་དང་སེམས་སུ་ངོ་སྤྲད། གསང་དབང་གིས་སེམས་རང་རིག་སྟོང་པར་ངོ་སྤྲད་
ཤེས་རབ་ཡེ་ཤེས་ཀྱི་དབང་གིས་སྟོང་པ་བདེ་བར་ངོ་སྤྲད། བཞི་པས་བདེ་བ་སྤྲོས་བྲལ་དུ་ངོ་སྤྲད་ནས་དེ་དག་གི་དོན་ལ་ལྟོས་ཅིག་གསུངས་པ་དང། དཔལ་ནཱ་རོ་
པས༑ མ་རིག་མུན་པས་ལྡོངས་གྱུར་པའི། །དམུས་ལོང་བདག་གིས་ཇི་ལྟར་ལྟ། །ཞུས་པས། རྗེ་བཙུན་ཏི་ལོ་པའི་ཞལ་ནས། ལྟ་རུ་མེད་པའི་ཚུལ་གྱིས་

[035B] ༑མཐོང་དུ་མེད་པའི་ངང་ཉིད་ལས། །ངོས་བཟུང་མེད་པའི་དོན་མཐོང་སྟེ། །མཐོང་མེད་རྣལ་འབྱོར་རང་གྲོལ་འགྱུར། །གསུངས་པས། དེར་དཔལ་ནཱ་རོ་པས་
དབང་གི་ཉམས་ལེན་ལ་ལྟར་མེད་དུ་ལྟས་པས། མཐོང་མེད་དུ་མཐོང་སྟེ། གྲོལ་མེད་དུ་གྲོལ་ནས། དཔལ་ནཱ་རོ་པས་གསོལ་པ། །རང་སེམས་ནོར་བུ་རིན་པོ་ཆེ། །
བླ་མའི་གྲུ་གཟིངས་ལ་བརྟེན་ནས། །ཁམས་གསུམ་འཁོར་བའི་རྒྱ་མཚོ་ལས། །ད་ལྟ་ཉིད་དུ་གྲོལ་བའི་གདེང། །སྨིན་ལམ་དོན་མཐོང་རྣལ་འབྱོར་བདེ། །ཞུས་པས་
རྗེ་བཙུན་ཏི་ལོ་པས། བདེ་བར་ངོ་སྤྲོད་བླ་མ་ལ། །གདམ་ངག་ལ་ཞེན་འདུག་སྙམ་སྟེ། །བདེ་བར་ངོ་སྤྲོད་བླ་མ་དང། །ཟབ་མོའི་དོན་གྱི་གདམ་ངག་ལ། །ཞེན་ནས་
འཆིང་བས་ཉོན་མོངས་འདྲ། །གཉེན་པོ་ལ་ནི་ཞེན་མེད་ལྟོས། །གསུང་བ་དང། དཔལ་ནཱ་རོ་པས་གསོལ་པ། རྣམ་པར་རྟོག་པའི་ཆོས་བདེ་བ་ལ་ཞེན་པ་དང་བཅས་
ནས་ཉོན་མོངས་པ་ལ་ཞེན་པ་སྐྱེས་ན་འཁོར་བ་ལས་མི་ཐར། གཉེན་པོ་ལ་ཞེན་ཡང་འཆིང་སྟེ། སྣང་བ་ཡང་རྫུན་ཏེ་སྙམ་པ་དང། རྨི་ལམ་སྒྱུ་མ་ཙམ་དུ་བཟུང་སྟེ་

[036A]༄༅། །ཞེན་ནའང་ཤེས་བྱའི་སྒྲིབ་པར་འདུག་པས་ཡིད་ལ་མི་བྱེད་པ་རང་ཟབ་པར་གོ་ལགས་ཞུས་པས། རྗེ་བཙུན་ཏི་ལོ་པའི་ཞལ་ནས། ལུས་ལ་
བུམ་དབང་བསྐུར་ནས་ལྷ་དག་པ་སྣང་ལ་རང་བཞིན་མེད་པའི་དགོས་པ་རང་ལུས་གདོད་ནས་ལྷའི་སྐུར་གནས་པ་ཡིན་པ་ཡིན་ཐོག་ཏུ་ངོ་སྤྲད་པས་རང་ངོ་འཕྲོད་ན་བུམ་
དབང་ཐོབ་པ་ཡིན། ངག་ལ་གསང་དབང་བསྐུར་ནས་རྩ་རླུང་ཐིག་ལེ་བདེ་བའི་རང་བཞིན་དུ་ངོ་སྤྲད་པའི་དགོས་པ་བདེ་དྲོད་ཀྱི་ཏིང་ངེ་འཛིན་རྣམ་པར་དག་པ་ཕྱག་ཆེན་གྱི་
རྩིས་ཟིན་ཅིང་ཟག་མེད་ཀྱི་བདེ་བ་ངོས་ཟིན་ན་གསང་དབང་ཐོབ་པ་ཡིན། སེམས་ལ་ཤེས་རབ་ཡེ་ཤེས་ཀྱི་དབང་བསྐུར་ནས་ལྷན་གཅིག་སྐྱེས་པའི་ཡེ་ཤེས་ངོ་སྤྲད་པའི་
དགོས་པ་་་གཉུག་མ་ལྷན་སྐྱེས་ཟག་མེད་ཀྱི་བདེ་བ་ལ་ངེས་པ་རྙེད་པའི་གདེང་ཐོབ་ན་ཤེས་རབ་ཡེ་ཤེས་ཀྱི་དབང་

[036B] བཞི་པ་ཚིག་དབང་རིན་པོ་ཆེས་ཆོས་སྐུ་སྐྱེ་འགག་གནས་གསུམ་དང་བྲལ་བར་ངོ་སྤྲད་པའི་དགོས་པ་རང་སེམས་ཆོས་སྐུར་ངོ་འཕྲོད་ན་དབང་བཞི་པ་ཐོབ་པ་ཡིན་
ནོ་གསུང། བདེ་ནས་བདེ་བར་ངོ་སྤྲད་པས། བླ་མའི་གདམ་ངག་ཞེན་མེད་མཛོད། །ཞེས་གསུངས་སོ།། །གཉིས་པ་གྲོལ་ལམ་ཡིད་བཞིན་ནོར་བུའི་སྒོ་ནས་
གྲོལ་བྱེད་ལམ་གྱི་བརྡའ་དཀྲོལ་བ་ནི། །ལོ་གཅིག་གི་བར་དུ་རྗེ་བཙུན་ཏི་ལོ་པ་སྐུ་ལུས་སྤང་ལ་བེ་ཕུར་བཏབ་པ་བཞིན་མི་གཡོ་བར་བཞུགས། གསུང་ལྐུགས་པ་ལྟར་སྨྲ་
བཅད་མཛད། ཐུགས་དབུགས་བྲལ་ལྟར་རྟོག་མེད་དུ་ལྷོད་དེ་བཞུགས་འདུག་པ་ལས། དཔལ་ནཱ་རོ་པས་མཎྜལ་ཕུལ་ནས། ཕྱག་དང་མཆོད་པ་བསྐོར་བ་མཛད་ནས་རྗེ་
བཙུན་རིན་པོ་ཆེ་བདག་ལ་གྲོལ་བྱེད་ལམ་གྱི་གདམ་ངག་གནང་དུ་གསོལ། ཞེས་གསོལ་བ་བཏབ་པས། སྐབས་ཅིག་ལ་སྤྱན་ཧུར་གྱིས་བྱུང་ནས། བླ་མ་ལ་གདམ་ངག་
ཞུས་པས། ཧོང་ཏེ་བཞེངས་ནས་གདམ་ངག་འདོད་ན་ངའི་ཕྱི་ནར་ཤོག་གསུང་ནས་བྱོན་པས། ཨོ་ཏན་ཏྲའི་གཙུག་ལག་ཁང་གི་སྟེང་གི་རྒྱ་ཕིབས་སུམ་རྩེགས་ཀྱི་སྟེངས་སུ་

[037A]༄༅། །བྱོན་ནས། བྱ་འདབ་ཀྱི་སྟེངས་ན་མར་ཞབས་གཉིས་རྐྱང་སྟེ་བཞུགས་ནས། ང་ལ་སློབ་མ་ཡོད་ན་འདི་ནས་མར་འཕྱོང་བ་ཡིན་ཏེ་གསུང་པ་ལ་
དཔལ་ནཱ་རོ་པས་ང་ལ་གསུང་བར་འདུག་སྙམ་ནས་ཐེ་ཚོམ་པར་འཕྱོངས་པས། ལུས་ཐམས་ཅད་ཆག་སྟེ་ན་ནས་རོ་བཞིན་དུ་སོང། རུས་པ་ཐམས་ཅད་གནད་ནས་ཟུག་
གཟེར་ལ་ཚུགས་ཀླགས་མེད་ཚེ། ད་ནི་ངེས་པར་འཆི་བར་འདུག་པའི་ལས་ངན་ཐམས་ཅད་འདིས་ཟད་པ་ཡིན་སྐྱེ་བ་ཕྱི་མ་བླ་མ་དང་མཇལ་ནས་གདམ་ངག་ཁྱད་
པར་ཅན་ཐོབ་པར་གྱུར་ཅིག་ཞེས་སྨོན་ལམ་འདེབས་ཀྱི་ཡོད་ཚེ། རྗེ་བཙུན་ཏེ་ལོ་པ་བྱོན་ནས་ཁྱོད་ཅི་ཉེས་གསུང། རྗེ་བཙུན་གསུང་པའི་བཀའ་དང་དུ་བླངས་
པ་ལ་རྟེན་ནས་རྒྱ་ཕིབས་ཀྱི་སྟེངས་ནས་འཕྱོངས་པ་ལགས་ཏེ། རྣམ་སྨིན་ལུས་ཀྱི་རྒྱ་མདུད་འདི། །འདམ་བུ་ལྟར་ཆག་རོ་བཞིན་ན། །ཞུས་བས། རྗེ་བཙུན་
ཏི་ལོ་པས། ངར་འཛིན་ལུས་ཀྱི་རྫ་མ་འདི། །ཆག་ཀྱང་རུང་གི་ནཱ་རོ་པ། །དུས་གསུམ་སངས་རྒྱས་ཐམས་ཅད་དང། །མཁའ་འགྲོ་མའི་གསང་བའི་གནས། །

[037B] །གསུང་ཕྱག་གིས་བྱིལ་མཛད་པས་སྔ་མ་ལྟར་སོས་སོ། །རྗེ་བཙུན་ཏི་ལོ་པས་དུས་འདི་ནས་དཔལ་ནཱ་རོ་པ་ཞེས་མཚན་གསོལ་
ལོ༑ ༑སྤྱན་མངའ་རིན་པོ་ཆེ་གྲགས་འབྱུང་གི་ཆོས་འབྱུང་ལས། ནཱ་རོ་པ་ཞེས་པའི་དོན་བོད་སྐད་དུ་བསྒྱུར་ན་མིའི་མཆོག་ཡིན་ལ། དེའི་དོན་རྒྱལ་རིགས་མཆོག་ཤཱཀྱའི་
གདུང་དང། བྲམ་ཟེ་མའི་མཆོག་དང་ཕྱོགས་ཅིག་སྡེབས་པའི་སྲས་ཡིན་པས་ན་མིའི་མཆོག་ཡིན་ནོ། །ཡང་ལུགས་གཅིག་ལ་དཔལ་ནཱ་རོ་པ་ཞེས་པའི་དོན་དཀའ་
སྤྱད་ཀྱི་དུས་རྡོ་རྗེ་རྡོ་ཡིས་བརྡུངས་ཏེ་མཆོག་མ་ཐོབ་བར་རྩ་ཤད་མིན་པ་མེད་པས། ནཱ་རོ་པ་ཞེས་པ་རྩ་ཤད་པའང་འཇུག་གོ། །འདི་ཡང་ཚུལ་བསྟན་པ་ཡིན། རྗེ་
བཙུན་ཏི་ལོས། ཁོ་བོས་ཨུ་རྒྱན་དུ་ཡེ་ཤེས་མཁའ་འགྲོ་མ་ལ་དངོས་སུ་ཐོབ་པའི་གདམ་ངག་ཐུན་མོང་ཡིད་བཞིན་ནོར་བུ་འདི་དག་ཡིན་གསུང། བསྡུས་པ་ཡབ་
ལྷན་ཅིག་སྐྱེས་པ་དང། ཡུམ་ལྷན་ཅིག་སྐྱེས་མའི་སྒྲུབ་ཐབས། ཡབ་བཀའ་རྒྱས་པ་བདེ་མཆོག་ལྷ་དྲུག་ཅུ་རྩ་གཉིས་དང། ཡུམ་བཀའ་རྒྱས་པ་ལྷ་མོ་བཅོ་ལྔ་མའོ།།

[038A]༄༅། །ཡབ་བཀའ་འབྲིང་པོ་བདེ་མཆོག་ལྷ་བཅུ་གསུམ་མ་དང། ཡུམ་བཀའ་འབྲིང་པོ་ལྷ་མོ་བདུན་མ་སོགས་རྒྱལ་པོ་ཆོས་ཉིད་མི་འགྱུར་བ། བློན་པོ་
རིགས་གསུམ་ལས་བྱེད། སྨངས་ཕལ་བ་འཕྲིན་ལས་མཐུན་སྦྱོར་གྱི་གདམ་ངག་རྣམས་ཚང་མར་གནང་ངོ། །དེ་ནས་དཔལ་ནཱ་རོ་པས། ཡོད་མེད་བདེན་བར་འཛིན་
པའི་བློ། །མ་རིག་སེམས་ཀྱིས་ཇི་ལྟར་ལྟ། །ཞུས་པས། སྣང་སྟོང་གཉིས་ལ་རྫུན་པར་ལྟོས། །གང་ལ་བདེན་པར་བཟུང་ཀྱང་བསླུ། །བདེན་རྫུན་གཉིས་ཀ་རྣམ་
དག་ཏུ། །མཐོང་ན་འབད་རྩོལ་མེད་པར་གྲོལ། །གསུངས་བས། དཔལ་ནཱ་རོ་པས་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རྫུན་པར་ཁོ་ཐག་
ཆོད་དོ། །ཡང་ལོ་གཅིག་ནས་རྗེ་བཙུན་ཏི་ལོ་པ་སྐུ་གསུང་ཐུགས་ཀྱི་སྤྱོད་ལམ་སྔར་ལྟར་བཞུགས་པ་སྐབས་ཅིག་ལ་སྤྱན་ཧུར་པ་ཅིག་བྱུང་ནས་གདམ་ངག་
ཞུས་པས། ཧར་གྱིས་བཞེངས་ནས་བཞུད་པའི་ཕྱི་ན་ཕར་དཔལ་ནཱ་རོ་པས་ཀྱང་བྱོན་ཚེ། ཐང་ཀ་སྟོང་པ་ཅིག་ན་ཙན་དན་གྱི་མི་ཆེན་པོ་ཅིག་ས་འུ་རུ་རུ་འདུག་པའི་

[038B]དཔལ་ནཱ་རོ་པས་ཀྱང་དེར་སྙགས་ནས་མཎྜལ་ཕྱག་མཆོད་བསྐོར་བ་མཛད་ནས། སླར་ཡང་རྗེ་བཙུན་ཆེན་པོ་བདག་ལ་
གདམ་ངག་གནང་དགོས་ཞུས་པས། ང་ལ་གདམ་ངག་འདོད་པའི་སློབ་མ་ཡོད་ན་མེ་འདི་ཡི་ནང་དུ་འཕྱོང་བ་ཡིན་ཏེ་གསུང་བ་ལ། དཔལ་ནཱ་རོ་པའི་ཐུགས་ལ་ང་
ལ་གསུང་པ་ཡིན་སྙམ་ནས་ཐེ་ཚོམ་མེད་པར་མེའི་བསེབ་དུ་རྒྱངས་འཕྱོངས་པས། ལུས་པོ་ཚིག་ནས་ན་ཟུག་བཟོད་ཀླགས་མེད་པར་ཡོད་ཚེ། རྗེ་བཙུན་ཏི་ལོ་
པས་ནཱ་རོ་པ་ཁྱོད་ཅི་ཉེས་གསུངས་པ་ལ། དཔལ་ནཱ་རོ་པས། རྣམ་སྨིན་ལུས་ཀྱི་སྡོང་པོ་འདི། །མེ་དང་དབྱེར་མེད་བདག་སྡུག་བསྔལ། །ཞུས་པས་
ངར་འཛིན་ལུས་ཀྱི་སྡོང་པོ་འདི། །ཚིག་ཀྱང་རུང་གི་ནཱ་རོ་པ། མཁའ་འགྲོ་མ་ཡི་གསང་བའི་གནས། །རོ་སྙོམས་སེམས་ཀྱི་མེ་ལོང་ལྟོས། །གསུངས་ནས་
རྗེ་བཙུན་ཏི་ལོ་པའི་ཕྱག་གིས་བྱུགས་པ་ཙམ་གྱིས་སྐུ་ལུས་ཀྱི་སྙུང་བ་སོས་ནས་བསྲེ་བ་རོ་སྙོམས་ཀྱི་གདམས་པ་མཐའ་དག་གནང། དེ་ནས་ཡང་རྗེ་

[039A]༄༅། །བཙུན་ཏི་ལོ་པས་ལོ་གཅིག་ནགས་ཁྲོད་ཅིག་ཏུ་བཞུགས་ནས། བསོད་སྙོམས་གྱིས་ལ་དྲོངས་གསུང། བསོད་སྙོམས་མཛད་ནས་
རྒྱུན་དུ་བསྙེན་བཀུར་ཞུས། ཉིན་གཅིག་གྲོང་ཁྱེར་ཅིག་ཏུ་མཆོད་རྟེན་རྩིགས་པའི་རབ་གནས་ཀྱི་སྟོན་མོ་ཅིག་བྱུང་བ་ལ། དཔལ་ནཱ་རོ་པས་ཀྱང་དེར་ཕེབས་འབྲས་
ཆན་ལྷུང་བཟེད་གང་བྱུང་བ་བླ་མ་ལ་ཞུས་པས། ལྐན་སྒྲ་དང་བཅས་གསོལ་ནས་ནཱ་རོ་པ་ཞིམ་གསུང། དེར་སྔར་ནི་ཐ་མལ་གྱི་གཏམ་ཡེ་མི་གསུང་བ་ལ་རེ་རིང་
མཉེས་འདུག་སྙམ་ནས། ད་རུང་སློང་ངམ་ཞུས་པས་རུང་གསུང་ནས་ཆུ་བུམ་པ་གང་དང། ཤིང་གི་རལ་གྲི་གཅིག་བསྐུར་ནས་མི་སྟེར་ན་ཕྱུས་ལ་ཤོག་དེད་ན་
ཆུའི་རི་མོ་གྱིས། དེས་མ་ལོགས་ན་ཤིང་གི་ རལ་གྲིས་  བསྒོར་གསུང་ནས་བྱོན་པས། དེར་ཡུལ་ལུགས་ ལ་  ཁྱིམ་གཅིག་ནས་ལན་གཉིས་སློང་ན་སྟེར་བའི་ལུགས་མེད་པ་ལ་
ཡང་སློང་པས་ད་ཅི་བྱིན་ཟེར་ཏེ། མ་བྱིན་པ་ལ་བཅུས་ནས་ཁྱེར་འོངས་པས། འདིས་འབྲས་ཆན་རྩོག་པར་བཏང་ཟེར་ནས་མིས་དེད་བྲོས་ཏེ་ཟིན་ལ་ཁད་པ་དང་

[039B] རྒན་མོ་ཅིག་ན་རེ། རྐོ་བ་ཐོང་ཟེར་དེར་རྐོ་བ་བཏང་ནས་དེད་བྱུང་བ་དང། དཔལ་ནཱ་རོ་པས་རལ་གྲི་
བསྐོར་བས་ལྕགས་ཀྱི་ལྗིལ་པོ་གཅིག་ཏུ་སོང་ནས། དེའི་ནང་དུ་ཞུགས་པས། རྒན་མོ་ཞིག་ན་རེ། སོལ་བ་དང་སྦུད་པ་ཁྱེར་ལ་མེ་བུས་ཟེར་ནས་བུས་པས། མེ་ཚ་
གྲགས་ནས་སྡོད་མ་ཚུགས་པར་ཡང་བྲོས་པས། རྗེ་བཙུན་ཏི་ལོ་པའི་དྲུང་དུ་སླེབ་ལ་ཁད་ཙ་ན་ཟིན་ཏེ། རྡོ་དང་དབྱུག་པ་སོགས་ཀྱིས་བརྡུངས་པས་ཤི་ལ་ཁད་ཡོད་པ་དང་
རྗེ་བཙུན་ཏི་ལོ་པ་བྱོན་ནས་ནཱ་རོ་པ་ཁྱོད་ཅི་ཉེས་གསུང། འབྲས་བཞིན་བརྡུངས་ལ་ཏིལ་བཞིན་དུ། །རྩིར་ཞིང་མགོ་བཅོམ་བདག་སྡུག་བསྔལ། །ཞུས་པས། ཁམས་
གསུམ་འཁོར་བའི་ཟངས་གོག་འདི། །བཅོམ་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །དམ་ཚིག་སེམས་ཀྱི་མེ་ལོང་ལྟོས། །གསུང་ཕྱག་གིས་
བྱིལ་མཛད་པ་ཙམ་གྱིས་སྨྱུང་བ་སོས་པའི་རྗེས་ལ། དམ་ཚིག་ཡིད་བཞིན་ནོར་བུའི་གདམ་ངག་མཐའ་དག་གནང་ངོ། །དེ་ནས་ཡང་རྗེ་བཙུན་ཏི་ལོ་པ་སྔར་གྱི་སྤྱོད་ལམ་ལྟར་

[040A]༄༅། །བཞུགས་པ་ལ། མཎྜལ་ཕྱག་མཆོད་བསྐོར་བ་སོགས་མཛད་ནས། བདག་ལ་གདམ་ངག་ཐུགས་རྗེས་འཛིན་པར་ཞུ་ཞུས་པས། ངའི་ཕྱི་ནར་
འདོང་གསུང་བྱོན་པས། ཆུ་ཁ་རུབ་ལ་རྟིང་ཟབ་པ་ཆུའི་ནང་ཐམས་ཅད་པད་པས་གང་བའི་ཆུ་ཁྲིས་གཅིག་ན་བཞུགས་འདུག་པ་ལ། ཆུ་འདི་ལ་ཟམ་པ་བྱེད་ནུས་པ་སུ་ཡོད་
ང་ལ་སློབ་མ་ཡོད་ན་ཆུ་འདི་ལ་ཟམ་པ་བྱེད་པ་ཡིན་ཏེ་གསུང། དཔལ་ནཱ་རོ་པས་ང་ལ་གསུང་པ་ཡིན་སྙམ་ནས་ཟམ་པ་མཛད་པས། རྐེད་པ་ཙམ་དུ་ཕེབས་པ་དང་
ནེམ་མཛད་ཞབས་ཀྱིས་མནན་ཏེ་ ཆུའི་རྟིང་དུ་སྐྱར། ཆུའི་ཚུབས་པས།  ཆུའི་ནང་ན་པད་པ་ལ་སོགས་པའི་སེམས་ཅན་ཚད་མེད་པ་ཡོད་པས། དེ་རྣམས་ཀྱིས་སྐུ་ལུས་ཟང་ཐལ་དུ་ཕུག་ནས་ཁྲག་བྱུང་བས་
ཞུ་སྙམ་བྱེད། ཤུལ་དུ་ཆུ་ཞུགས་པ་རྣམས་ཁྱག་པ་སྙམ་བྱེད་པ་ལ། རྗེ་བཙུན་ཏི་ལོ་པ་བྱོན་ནས་ནཱ་རོ་པ་ཁྱོད་ཅི་ཉེས་གསུང། ཞུ་ཁྱགས་པད་པའི་ཟང་ཐལ་གྱིས།།
རང་དབང་མེད་དེ་བདག་སྡུག་བསྔལ། །ཞུས་པས། རྣམ་སྨིན་ལུས་ཀྱི་ཆུ་རྒྱུན་འདི། །ཁྱགས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །གཏུམ་མོ་

[040B] ཕྱག་གིས་བྱུགས་པ་ཙམ་གྱིས་སོས་པའི་རྗེས་ལ། གཏུམ་མོ་བདེ་དྲོད་རང་འབར་གྱི་གདམ་ངག་མཐའ་དག་གནང་ངོ། །ཡང་ལོ་གཅིག་སྔར་
གྱི་སྤྱོད་ལམ་ལྟར་བཞུགས་པ་ལ། དཔལ་ནཱ་རོ་པ་གདམ་ངག་མ་གནང་བས་ཐུགས་ཟིང་ཐུང་བ་ལ། མཎྜལ་ཕྱག་མཆོད་བསྐོར་བ་སོགས་མཛད་ནས་གསོལ་བ་བཏབ་པས་
གདམ་ངག་འདོད་ན་མེ་དང་སྙུག་མ་དང་མར་ཁུ་ཁྱེར་ལ་ཤོག་གསུང་ནས། དཔལ་ནཱ་རོ་པས་དེ་རྣམས་ཁྱེར་འོངས་པས། རྗེ་བཙུན་ཏི་ལོ་པས་སྙུག་མ་གྲིས་གཞོགས་
དེ་མེ་ལ་སྲོས་མར་ཁུ་ལ་ངར་བླུད་ནས་དེས་སྐུ་ལུས་ཐམས་ཅད་ཕུག་པས་སྨྱུང་ཟུག་བཟོད་ཀླགས་མེད་པ་ལ། ནཱ་རོ་པ་ཁྱོད་ཅི་ཉེས་གསུང། དཔལ་ནཱ་རོ་པས། སངས་
རྒྱས་སྙིང་པོའི་རྒྱ་མདུད་འདི། །ཟུག་རྔུ་དང་བཅས་བདག་སྡུག་བསྔལ་ཞུས་པས། ངར་འཛིན་ལུས་ཀྱི་རྒྱ་མདུད་འདི། །ཞིག་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་
བའི་གནས། །སྒྱུ་ལུས་སེམས་ཀྱི་མེ་ལོང་ལྟོས། །གསུང། ཕྱག་གིས་བྱིན་བརླབས་མཛད་པས་སོས་པའི་རྗེས་ལ། སྒྱུ་ལུས་ཆོས་བརྒྱད་རང་གྲོལ་གྱི་གདམ་ངག་

[041A]༄༅། །མཐའ་དག་གནང་ངོ། །དེ་ནས་རྗེ་བཙུན་ཏི་ལོ་པ་དེ་ཉིད་ལོ་གཅིག་ཏུ་སྤྱོད་ལམ་སྔར་ལྟར་བཞུགས་ནས་གསུང་ཆོས་མ་གནང། སྐབས་ཅིག་ཏུ་ཏིང་
ངེ་འཛིན་དེ་ལས་བཞེངས་བྱུང་བ་ལས། མཎྜལ་ཕྱག་མཆོད་སོགས་སྔོན་དུ་བཏང་ནས། གསོལ་བ་བཏབ་པས། ངའི་ཕྱི་ནར་འདོང་གསུང་བྱོན་པས། ཐང་སྟོང་གཅིག་ན་
མི་ཁྲེས་པོ་ཁུར་བ་གཅིག་འགྲོ་བ་ལ་རྗེ་བཙུན་ཏི་ལོ་པས་མི་ཕ་གིས་ཁྱོད་ལ་སྡུག་ཅིག་རང་བཏང་བས་ཕ་གི་དེད་གསུང་དེད་པ་ལས། མིག་སྒྱུ་ལྟར་ཇེ་རིང་ལ་སོང་ནས་མ་ཟིན་
ཡང་ད་རུང་དེད་གསུང་དེད་པས་ཐང་ཆད་འགྱེལ་བ་ལ་རྩ་རུ་བྱོན་ནས། ནཱ་རོ་པ་ཁྱོད་ཅི་ཉེས་གསུང། རི་དྭགས་མིག་སྒྱུ་སྙོག་པ་ལྟར། །མེད་སྣང་རིང་སོང་བདག་སྡུག་བསྔལ་
ཞུས་པས། །ཁམས་གསུམ་འཁོར་བའི་རྒྱུན་ཐག་འདི། །ཆད་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །རྨི་ལམ་སེམས་ཀྱི་མེ་ལོང་ལྟོས། གསུང་
ཕྱག་གིས་བྱིན་བརླབས་མཛད་པས་སྐུ་སྙེལ་བསོས་པའི་རྗེས་ལ། རྨི་ལམ་འཁྲུལ་པ་རང་སངས་ཀྱི་གདམ་ངག་མཐའ་དག་གནང་ངོ། །དེ་ནས་ཡང་རྗེ་བཙུན་ཏི་ལོ་པ་དེ་

[041B] སྐབས་ཅིག་ཏུ་ཏིང་ངེ་འཛིན་དེ་ལས་བཞེངས་པ་ལས། མཎྜལ་ཕྱག་མཆོད་བསྐོར་བ་མཛད་ནས་
ཆོས་ཞུས་པས། ཆོས་འདོད་ན་ངའི་ཕྱི་ནར་འདོང་གསུང་ཕེབས་པས། བློན་པོ་ཆེན་པོ་གཅིག་གི་བག་མ་གླང་པོ་ཆེ་ལ་སྐྱོན་ནས་འོང་བ་དང་འཕྲད་པས། ང་ལ་སློབ་མ་ཡོད་
ན་འདི་སྐྱུར་ནས་ཕར་དྲུད་ཚུར་དྲུད་བྱེད་པ་ཡིན་ཏེ་གསུང། དཔལ་ནཱ་རོ་པས་དེ་ལྟར་མཛད་པས་བློན་པོ་འཁོར་བཅས་ཀྱིས་བརྡུངས་ཏེ་སྡུག་བསྔལ་ཞིང་འགུལ་མ་ནུས་པ་ལ་
རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང། དཔལ་ནཱ་རོ་པས། བློན་པོ་བརྩེ་མེད་ལྷ་གཟོ་ཡིས། །རྩི་བཞིན་བཏགས་ཏེ་བདག་སྡུག་བསྔལ། ཞུས་པས་
རྗེ་བཙུན་ཏེ་ལོས། ངར་འཛིན་ལུས་ཀྱི་རི་བོ་འདི། །བཏགས་ཀྱང་རུང་གི་ནཱ་རོ་པ། མཁའ་འགྲོ་མ་ཡི་གསང་བའི་གནས། །འོད་གསལ་སེམས་ཀྱི་མེ་ལོང་ལྟོས། གསུང་
ཕྱག་གིས་བྱིན་བརླབས་མཛད་པས་སྨྱུང་བ་སོས་པའི་རྗེས་ལ། འོད་གསལ་མ་རིག་མུན་བྲལ་གྱི་གདམ་ངག་མཐའ་དག་གནང་ངོ། །དེ་ནས་ཡང་ལོ་གཅིག་རྗེ་བཙུན་ཏི་ལོ་

[042A]༄༅། །པ་དེ་ཉིད་སྤྱོད་ལམ་སྔར་ལྟར་བཞུགས་ནས་གསུང་ཆོས་མ་གནང་བ་ལ། མཎྜལ་ཕྱག་མཆོད་བསྐོར་བ་མཛད་ནས། གདམ་ངག་ཞུས་པས་
གདམ་ངག་འདོད་ན་ངའི་ཕྱི་ནར་འདོང་གསུང་ཕེབས་པ་དང། རྒྱལ་པོ་ཡབ་ཡུམ་འཁོར་དང་བཅས་པ་བྱུང་བ་ལ། ང་ལ་སློབ་མ་ཡོད་ན་བཙུན་མོ་སྐྱུར་ནས་ཕར་དྲུང་ཚུར་
དྲུང་བྱེད་པ་ཡིན་ཏེ་གསུང། དཔལ་ནཱ་རོ་པས་དེ་ལྟར་མཛད་པས་རྒྱལ་པོ་འཁོར་བཅས་ཀྱིས། དཔལ་ནཱ་རོ་པ་དབུགས་འགྱུ་བ་མཆད་ཙམ་ཅིག་བརྡུངས་པས། རྗེ་བཙུན་
ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང་པ་ལ། རྒྱལ་པོ་གཞུ་ཡིས་བདག་བདེ་ནི། །མདའ་བཞིན་འཕངས་པས་བདག་སྡུག་བསྔལ་ཞུས་པས། ངར་འཛིན་
ལུས་ཀྱི་བག་ཆགས་འདི། །འཕངས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །འཕོ་བ་སེམས་ཀྱི་མེ་ལོང་ལྟོས། །གསུང་ནས་ཕྱག་གིས་བྱིན་
བརླབས་མཛད་པས་སྐུ་སྨྱུང་བ་སངས་པའི་རྗེས་ལ། འཕོ་བ་གསེར་འགྱུར་གྱི་གདམ་ངག་ མཐའ་དག་  གནང་ངོ། །དེ་ནས་ཡང་རྗེ་བཙུན་ཏི་ལོ་པ་དེ་ཉིད་ལོ་ཅིག་སྤྱོད་ལམ་སྔར་

[042B] མཎྜལ་ཕྱག་མཆོད་བསྐོར་བ་མཛད་ནས་གདམ་ངག་ཞུས་པས། གདམ་ངག་འདོད་ན་ངའི་ཕྱི་ནར་འདེང་གསུང་ཕེབས་པས། ཐང་ཁ་སྟོང་པ་ཅིག་ན་རྒྱལ་
པོ་ཆེན་པོ་གཅིག་གི་རྒྱལ་བུ་རྣམས་ཀྱི་ནང་ནས་གཅེས་ཤོས་མཐུའོ་ཅིག་ལ་ཁྲུས་བྱས་བརྒྱན་རྣམ་པ་སྣ་ཚོགས་ཀྱིས་བརྒྱན་པ་ཅིག་ཤིང་རྟ་ ལ་  སྐྱོན། དཔུང་གི་ཚོགས་ཡན་ལག་
བཞི་དང་བཅས་པ་འུ་རུ་རུ་བྱུང་བས། རྗེ་བཙུན་ཏི་ལོ་པའི་ཞལ་ནས་ནཱ་རོ་པ་ཁྱོད་ལ་རྒྱལ་པོ་དང་བློན་པོ་འདི་ཚོས་རྐྱག་གྱོད་མ་བཏང་བ་མེད་པས། རྒྱལ་བུ་ཕ་གི་ཤིང་རྟའི་
སྟེངས་ནས་སྐྱུར་ལ་གསེར་གཡུ་ལ་སོགས་པའི་རྒྱན་ཐམས་ཅད་ཐོགས་ལ་སྐྲ་ནས་བཟུང་སྟེ་ཕར་དྲུད་ཚུར་དྲུད་གྱིས་ལ་ངའི་ཁྲིས་སུ་བྲོས་ལ་ཤོག་ཅིག་གསུང་ནས། དཔལ་
ནཱ་རོ་པས་རྒྱལ་བུ་ཤིང་རྟའི་སྟེངས་ནས་སྐྱུར། གསེར་གཡུ་ལ་སོགས་པའི་རྒྱན་ཆ་ཐམས་ཅད་བཏོགས་སྐྲ་ནས་བཟུང་སྟེ་ཕར་དྲུད་ཚུར་དྲུད་མཛད་ནས་བྱོན་པས། རྒྱལ་
བུ་དཔུང་གི་ཚོགས་དང་བཅས་པ་ན་རེ། འདི་འདྲ་དཔེ་དང་ལུགས་མེད་ཟེར་ནས་དེད་བྱུང་ཚེ། ཤི་མ་ཤི་མེད་བྲོས་ཡོངས་པས། དཔལ་ནཱ་རོ་པས་རྗེ་བཙུན་ཏི་ལོ་པའི་དྲུང་

[043A]༄༅། །དུ་སླེབ་ལ་ཁད་ཙ་ན། རྗེ་བཙུན་ཆེན་པོ་བདག་སྐྱོབས་ཅིག་རྗེ་བཙུན་ཆེན་པོ་བདག་སྐྱོབས་ཅིག་ཞུས་པས། རྗེ་བཙུན་ཏི་ལོ་པའི་ཞལ་ནས་
འདིས་ཁྱེད་ལ་ཅི་བྱས་གསུང་པས། རྒྱལ་བུ་དཔུང་གི་ཚོགས་དང་བཅས་པ་ན་རེ། འདིས་རྒྱལ་བུ་ཤིང་རྟའི་སྟེངས་ནས་བསྐྱུར་ནས་གསེར་གཡུ་ལ་སོགས་པའི་རྒྱན་
ཐམས་ཅད་བཏོགས་ནས་ཕར་དྲུང་ཚུར་དྲུང་བྱས་ཟེར། རྗེ་བཙུན་ཏི་ལོ་པའི་ཞལ་ནས། འོ་ན་ཁོ་རང་གིས་ལན་འདུག་གིས་འདི་ལ་རྒྱོབ་གསུང་ནས། རྒྱལ་བུ་དཔུང་གི་
ཚོགས་དང་བཅས་པས་མདའ་རུབ་དང། རྡོ་རུབ་དང། གྲི་རུབ་སོགས་བྱས་ནས་བསད་པའི་ལུས་སུ་བྱས་ཁོང་རྣམས་ཐེག་སོང་ཙ་ན། རྗེ་བཙུན་ཏི་ལོ་པའི་ཞལ་ནས་
ནཱ་རོ་པ་ཁྱོད་ཅི་ཉེས་གསུང། སྐྱབས་མེད་རི་དྭགས་ཇི་བཞིན་དུ། །མགོན་མེད་བདེ་བཅོམ་བདག་སྡུག་བསྔལ། །སྐྱབས་མེད་པའི་རི་དྭགས་དེ་ལ་ཁྱི་ར་བ་རྣམས་ཀྱི་མདའ་
རུབ༑ རྡོ་རུབ། གྲི་རུབ་སོགས་བྱེད་གྱི་འདུག་ལགས། དེ་བཞིན་དུ་བདག་ལ་ཡང་རྗེ་བཙུན་བདག་སྐྱོབས་བདག་སྐྱོབས་ཞུས་པས་ནི་བདག་སྐྱོབ་དུ་མ་འདོད། མགོན་

[043B] རྗེ་བཙུན་ཏི་ལོ་པས། ངར་འཛིན་ལུས་ཀྱི་རི་དྭགས་འདི། །བསད་ཀྱང་རུང་གི་
ནཱ་རོ་པ། །མཁའ་འགྲོ་མ་ཡི་གསང་བའི་གནས། །གྲོང་འཇུག་སེམས་ཀྱི་མེ་ལོང་ལྟོས། གསུང། ཕྱག་གིས་བྱིན་བརླབས་མཛད་སྐུ་སྨྱུང་བ་དང་སྡུག་བསྔལ་སངས་པའི་
རྗེས་ལ། ཟབ་ལམ་གྲོང་འཇུག་སྦྲུལ་ལྤགས་འདོར་བྱེད་ཀྱི་གདམ་ངག་མ་ལུས་པ་གནང་ངོ།། །།རྣམ་ཐར་འགའ་ཞིག་ན་དཔལ་ནཱ་རོ་པ་ལ་འདི་ཡན་ཆོད་ལ་སྡུག་
བསྔལ་རང་རྒྱུད་པ་ཡོད་གསུང་བ་འདུག་ཅིང། ཕྱག་རྒྱ་མ་བཞེས་མན་ཆད་སྐུ་ལུས་ཀྱི་སྟེངས་སུ་མི་འདོད་པའི་རྐྱེན་བྱུང་ཀྱང་སྡུག་བསྔལ་གྱི་རྣམ་པ་མེད། འཕགས་པ་
རྟག་དུ་དུ་དང་འདྲ་གསུང་ནའང་འཐད་པར་མ་མཐོང། དཔལ་ནཱ་རོ་པ་འདི་ཉིད་གྲུབ་ཐོབ་གླིང་ཆེན་རས་པའི་ཞལ་ནས། སྔོན་བདེ་བར་གཤེགས་པ་པདྨའི་བླ་མ་ཞེས་བྱ་བ་
བཅུ་གསུམ་རྡོ་རྗེ་འཛིན་པའི་ས་མཉེས་པ་གཅིག་བྱང་ཆུབ་སེམས་དཔའ་སེམས་དཔའ་ཆེན་པོ་མེ་ཏོག་ཟླ་མཛེས་ཞེས་བྱ་བར་སྐུ་སྤྲུལ་ནས་འགྲོ་བ་སེམས་ཅན་ཚད་མེད་པའི་

[044A]༄༅། །དོན་མཛད་རྗེས། དཔལ་ནཱ་རོ་པ་ཆེན་པོར་སྐུ་སྐྱེ་བ་བཞེས་ནས་བསྟན་དང་འགྲོ་དོན་མཛད་པར་གསུངས་པས། སྐྱེས་མཆོག་འདི་ནི་གྲུབ་
ཐོབ་ཆེན་པོ་སངས་རྒྱས་དངོས་ཡིན་པས། ཐོས་བསམ་སྒོམ་གསུམ་དཀའ་སྤྱད་མཛད་པ་རྣམས་རྗེས་འཇུག་ཆོས་ལ་བསྐུལ་ཕྱིར་དྲང་དོན་གཞན་ངོར་དུ་ཚུལ་བསྟན་པ་
ལགས་སོ། །རྗེ་བཙུན་ཏི་ལོ་པ་ཡང་ལོ་གཅིག་སྔར་གྱི་སྤྱོད་ལམ་ལྟར་བཞུགས་པ་ལ། དཔལ་ནཱ་རོ་པས་མཎྜལ་ཕྱག་མཆོད་ཕུལ་ནས་གདམས་ངག་ཞུས་པས་
ཕྱག་རྒྱ་མ་ལོང་གསུང་བླངས་པས། ཕྱག་རྒྱ་མ་འཕྲལ་སྐྱེ་མཆེད་གཙང་བ་དད་པ་ཆེ་ཆེ་འདྲ་བ་ཅིག་བརྟེན་པས། རེ་ཞིག་ཐུགས་མཐུན་པོ་བྱུང་ཡང་རྗེས་སུ་མོ་ཟེར་བ་
ལ་དཔལ་ན་རོ་པས་མ་གསན། དཔལ་ནཱ་རོ་པའི་གསུང་ལ་མོས་མ་ཉན་པར། ཤ་ཟད་ལྤགས་ཟད་དུ་སོང་ནས་མགར་བ་གཅིག་གི་གཡོག་ཀྱང་མཛད། བསམ་པ་མི་
མཐུན་པས་སྡུག་ཐག་ཆད་ཚེ། རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་བྡེའམ་གསུངས་པས། དཔལ་ནཱ་རོ་པས། གཉིས་སྣང་ཡུལ་གྱི་གཟུང་འཛིན་འདི། །

[044B] །རྗེ་བཙུན་ཏི་ལོ་པས། འཁོར་བ་མྱང་འདས་གཉིས་མེད་ལ། །དབང་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་
བའི་གནས། །བདེ་ཆེན་སེམས་ཀྱི་མེ་ལོང་ལྟོས། །གསུང་ནས། རྡོ་རྗེ་ཐེག་པའི་ལམ་གྱི་མཆོག་ཏུ་གྱུར་པ་མཁའ་འགྲོའི་གསང་ལམ་མྱུར་མགྱོགས་ཕོ་ཉ་འོག་སྒོ་
བདེ་བ་ཆེན་པོའི་གདམ་ངག་མཐའ་དག་གནང་ངོ། །ཡང་རྗེ་བཙུན་ཏི་ལོ་པས། དཔལ་ནཱ་རོ་པ་ལ། ཁྱོད་སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་དགེ་སློང་གིས་
བུད་མེད་བརྟེན་པ་གང་ནས་གསུངས། འདི་མ་ལེགས་པས་ཆད་པ་ཁྱོད་རང་གིས་ཆོད་ཅིག་གསུང། དཔལ་ནཱ་རོ་པས་བདག་གིས་མ་ཉེས་འདིས་ཉེས་གསུང་ནས་
རྡོ་རྗེ་བརྟན་པའི་ཁར་རྡོ་བས་བརྡུང་པས། ཤིན་ཏུ་གཉན་པས་གྲོངས་མ་ཐུག་པའི་སྨྱུང་ཟུག་བྱུང་བས། རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང་
ཉེས་པའི་རྩ་བ་ཆགས་པས་ལན། །རྡོ་རྗེ་བརྡུངས་པས་བདག་སྡུག་བསྔལ་ཞུས་པས། །རྗེ་བཙུན་ཏི་ལོ་པས་མགུར་འདི་གསུང། བཀའ་གསན་དང་དྲི་མ་མེད་པ་

[045A]༄༅། །ཉོན༑ །སྡུག་བསྔལ་བདེ་བ་རོ་མཉམ་ལ། །བརྡུངས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །རོ་སྙོམས་སེམས་ཀྱི་
མེ་ལོང་ལྟོས་གསུང། ཕྱག་གིས་བྱིན་བརླབས་མཛད་པས་དྲི་ཆུ་དོར་ཤེས་ཙམ་ཅིག་བྱུང། དེ་ལ་ནཱ་རོ་པ་ཞེས་པའི་མཚན་བཏགས་གསུང་ངོ། །སྐབས་འདིར་རོ་
སྙོམས་བསྐོར་དྲུག་གི་གདམ་ངག་མཐའ་དག་གནང་བ་ལགས་སོ། །ཡང་རྗེ་བཙུན་ཆེན་པོ་ཏི་ལོ་པ་ཆོག་བཞེངས་ནས་ས་ཕྱོགས་གཞན་དུ་ཕེབས་པའི་ཕྱི་ན་ཕར་
དཔལ་ནཱ་རོ་པས་ཀྱང་བྱོན་ནས། མཎྜལ་ཕྱག་མཆོད་ཕུལ་ནས། གདམ་ངག་ཞུས་པས། རྗེ་བཙུན་ཏི་ལོ་པས། ཁྱོད་གདམ་ངག་འདོད་ན་ཤེས་རབ་མ་པལ་
ཕུལ་གསུང་ནས་བཙུན་མོ་ཕུལ་བས། མོས་དཔལ་ནཱ་རོ་པ་ལ་ལྟ་བ་དང། རྒོད་པ་དང། ཟུར་མིག་ལྟ་བ་སོགས་བྱས་པས། རྗེ་བཙུན་ཏི་ལོ་པས་ཁྱོད་པལ་
མི་ཙི་ནཱ་རོ་པ་ལ་རྩི་གསུངས་ནས་ཕྱག་རྒྱ་མོ་དེ་བརྡུངས་པས། དཔལ་ནཱ་རོ་པ་བླ་མའི་མཛད་སྤྱོད་ལ་མ་དད་པ་མ་སྐྱེས། བླ་མ་ལ་ཕྱག་རྒྱ་མ་ཕུལ་བས་བདག་

[045B] རྗེ་བཙུན་ཏི་ལོ་པས་ནཱ་རོ་པ་བྡེའམ་གསུང། ལྟོས་མེད་བླ་མ་སངས་རྒྱས་ལ། །ཤེས་རབ་ཡོན་ཕུལ་རྣལ་འབྱོར་
བདེ༑ ༑ཞུས་པས། རྗེ་བཙུན་ཏི་ལོ་པས། ཆོས་ཉིད་ཀློང་གི་ལམ་ཆེན་དུ། །བདེ་ཡང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །ཕྱག་ཆེན་
སེམས་ཀྱི་མེ་ལོང་ལྟོས། གསུང་ནས། ཕྱག་རྒྱ་ཆེན་པོ་ཡེ་ཤེས་གསལ་བྱེད་ཀྱི་གདམ་ངག་མཐའ་དག་གནང་ངོ། །གསུམ་པ་གསང་བ་གཅེས་པའི་སྐུ་
ལུས་ཆོས་ཡོན་དུ་ཕུལ་བའི་དཀའ་སྤྱད་ལ་བརྟེན་ནས་སྨིན་གྲོལ་གྱི་གདམ་ངག་མཐའ་དག་གནང་བའི་ཚུལ་ནི། ཡང་རྗེ་བཙུན་ཏི་ལོ་པ་ལོ་གཅིག་སྔར་གྱི་སྤྱོད་ལམ་
ལྟར་བཞུགས་པ་ལ། དཔལ་ནཱ་རོ་པས་མཎྜལ་ཕྱག་མཆོད་ཕུལ་ནས་གསོལ་བ་བཏབ་པས། རྗེ་བཙུན་ཏི་ལོ་པས་གདམ་ངག་འདོད་ན་ངའི་ཕྱི་ན་ཕར་འདེང་
གསུང་ནས་ཕེབས་པས། ཐང་ཆེན་པོ་ཆུ་ཡེ་མེད་པའི་ས་ཅིག་ན་རྗེ་བཙུན་ཏི་ལོ་པས་གུ་ལུ་ལུ་ཕེབས་ཚ། དཔལ་ནཱ་རོ་པས་མགྱོགས་པར་ཕེབས་ཀྱང་

[046A]༄༅། །སྐུའི་རྗེས་མ་ནོན་ཏེ། ཐང་ཆད་པ་དང་ས་ཅིག་ན་བཞུགས་འདུག་དེར་དཔལ་ནཱ་རོ་པས་བདག་ལ་སྙིང་པོ་དོན་གྱི་སྐྱེལ་ས་འབྲས་བུ་
ད་ལྟ་རང་མངོན་དུ་བྱེད་པའི་ཆོས་ཅིག་ཐུགས་ལ་རྟགས་འཚལ་ཞུས་པས། ནཱ་རོ་པ་གདམ་ངག་འདོད་ན་མཎྜལ་ཕུལ་གསུང་ནས། དེར་འབྲུ་མ་རྙེད་ནས་བྱེ་མ་ལ་
མཎྜལ་མཛད་པས། ཆག་ཆག་འདེབས་པའི་ཆུ་ཕྱོགས་ཐམས་ཅད་དུ་བཙལ་བས་མ་རྙེད་ལགས་ཞུས་པས། རྗེ་བཙུན་ཏི་ལོ་པས་ཁྱོད་ཀྱི་ལུས་ལ་ཁྲག་མེད་པ་ཡིན་ནམ་
གསུང༑ ལུས་ཀྱི་རྩ་བོ་ཆེ་རྣམས་ཕྲལ་ནས་ཁྲག་བཏོན་ཆག་ཆག་བཏབ་པས། ཚོམ་བུ་མ་རྙེད་པར་སྤྱན་རིག་རིག་བཞུགས་པས། ཁྱོད་ལ་ཡན་ལག་དང་ཉིང་ལག་མེད་
དམ། མགོ་བོ་ཆོད་ལ་དཀྱིལ་དུ་བཞོག་རྐང་ལག་བཞི་ཆོད་ལ་མཐའ་རུ་བསྐོད་ལ་ཕུལ་གསུང་ནས། དེར་མགོ་བོ་རྦད་བཅད་ནས་དཀྱིལ་དུ་བཞག་རྐང་ལག་བཞི་བཅད་
ནས་ཚོམ་བུར་བསྐོད་དེ་ཕུལ་བས། འཚལ་ཁྲག་གིས་བོར་ནས་དཔལ་ནཱ་རོ་པ་དེ་ཉིད་རེ་ཞིག་བརྒྱལ་ལོ། །རྗེ་བཙུན་ཏི་ལོ་པས་སྐུ་ལ་ཕྱག་གིས་བྱུགས་པ་ཙམ་གྱིས་

[046B] ནཱ་རོ་པ་བདེ་འམ་གསུང། ཤ་ཁྲག་ལུས་ཀྱི་མཎྜལ་འདི། །བླ་མ་ལ་ཕུལ་རྣལ་འབྱོར་བདེ། །ཞུས་པས། རྗེ་བཙུན་ཏི་ལོ་པས། ཟག་བཅས་
སྙིང་པོ་མེད་པའི་ལུས། །བདེ་ཡང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །བར་དོ་སེམས་ཀྱི་མེ་ལོང་ལྟོས། །གསུང་ནས། ཕྱག་གིས་བྱིན་བརླབས་
མཛད་པས་སྐུ་ལུས་སྔ་མ་ལྟར་སོས་པ་ལ། བར་དོ་ཡང་དག་ཟབ་དོན་གྱི་གདམ་ངག་མཐའ་དག་གནང་ངོ། །དེ་ནས་གདམ་ངག་རགས་རིམས་རྣམས་རྫོགས་ནས། དཔལ་
ནཱ་རོ་པ་རྗེ་བཙུན་ཏི་ལོ་པའི་ཞབས་རྟོག་ལ་བརྩོན་པར་ཡོད་ཚེ། བླ་མའི་ཞལ་ནས། བསྡད་པས་དམུས་ལོང་གཟུགས་མི་མཐོང། །བསྡད་པས་འོན་པའི་སྒྲ་མི་ཐོས། །
བསྡད་པས་ལྐུགས་པའི་དོན་མི་གོ་བསྡད་པས་ཞ་བོས་རྗེས་མི་སྙོགས། །བསྡད་པས་སྡོང་པོ་རྩ་མི་བརྟན། །བསྡད་པས་ཕྱག་རྒྱ་ཆེ་མི་རྟོགས། །ཞེས་གསུངས་པས་
དཔལ་ནཱ་རོ་པའི་ཐུགས་དགོངས་ལ། བོགས་འདོན་པའི་ཕྱིར་སྤྱོད་པ་གྱིས་གསུང་པ་ཡིན་པར་དགོངས་ནས། འོ་ན་བདག་གིས་སྤྱོད་པ་ལ་འགྲོ་བར་ཞུ་ཞུས་པས། བདག་

[047A]༄༅། །འཛིན་གྱི་མདུད་ལས་མ་གྲོལ་ན། སྤྱོད་པ་རང་ཡང་རྣམ་དག་མི་ཡོང་ཞིང་འཇིག་རྟེན་ཆོས་བརྒྱད་སྒྲུབ་པའི་ཐབས་རྣམས་འཁོར་བ་ངན་སོང་གི་
རྒྱུར་འགྱུར་བས། ཐར་པ་དང་ཐམས་ཅད་མཁྱེན་པ་ལ་བར་དུ་གཅོད་པའི་བདུད་རྩ་བ་དང་ཡན་ལག་གི་གེགས་ཉེས་ལྟུང་ཕྲ་རགས་ཀྱིས་གོས་པ་འདི་དག་ཡིན་པས། ངོས་
གཟུང་ལ་གེགས་སེལ་བ་དང་སྐྱོན་སྤོང་བའི་བསམ་སྦྱོར་ལ་འབད་པ་ཐོན་ཅིག་གསུང། ལམ་གྱི་བར་ཆད་སེལ་བ་གདམས་པ་སྤྱིའི་བགེགས་སེལ་མཐའ་དག་གནང་ངོ། །
དཔལ་ནཱ་རོ་པ་དེ་ཉིད་བདེ་བར་གཤེགས་པའི་རྣམ་སྤྲུལ་ཡིན་པས་ལམ་གྱི་གེགས་ལ་གྲོལ་གཏིང། བོགས་ལ་དབྱུང་དགོས་མེད་རུང། གདུལ་བྱ་གཞན་ངོར་བོགས་དབྱུང་
ཚུལ་འདི་ལྟར་གྱིས་ཅིག་གསུང། བྱ་སྤྱོད་ཚོགས་སྒྱུར་ལམ་གྱི་གདམ་ངག་མཐའ་དག་གནང་བས། དཔལ་ནཱ་རོ་པ་ཐུགས་ཤིན་ཏུ་མཉེས་ཏེ་རྗེ་བཙུན་ཏི་ལོ་པ་དང་ཐུགས་
ཡིད་གཅིག་ཏུ་འདྲེས་པར་གྱུར་ཏོ། །དེ་ནས་དཔལ་ནཱ་རོ་བས་སྨིན་བྱེད་དབང་བཞིའི་དོན་དང། གྲོལ་བྱེད་ལམ་རིམ་པ་གཉིས་མངོན་དུ་གྱུར་པ་ཟུང་འཇུག་འོད་གསལ་

[047B] །བླ་མའི་མོས་གུས་དང། དཀའ་ཕྲན་བཅུ་གཉིས་དང། དཀའ་བ་ཆེན་པོ་བཅུ་གཉིས་སྤྱད་པས། སྨིན་
བྱེད་ཕུན་སུམ་ཚོགས་པའི་དབང་བཞི་དང། གྲོལ་བྱེད་འཁྲུལ་པ་མེད་པའི་ལམ་ཞེས་མངོན་དུ་གྱུར་པ་ལགས་སོ། མདོར་ན་དེ་རྣམས་ཀྱིས་དཔལ་ཆེན་པོ་ནཱ་རོ་པ་ཉིད་ཀྱིས་དད་
ཅིང་གུས་པས་བླ་མའི་གསུང་བཞིན་སྒྲུབས་ཏེ། ལོའི་དབང་དུ་བྱས་ན་ལོ་བཅུ་གཉིས། དཀའ་སྤྱད་ཀྱི་དབང་དུ་བྱས་ན་དཀའ་བ་ཆེན་པོ་བཅུ་གཉིས་སྤྱད། གདམ་ངག་གི་དབང་
དུ་བྱས་ན་གདམ་ངག་མཆོག་ཏུ་གྱུར་པ་བཅུ་གཉིས་གནང་ངོ། །བདེ་ཆེན་མཁའ་འགྲོའི་གསང་ལམ་དང། འོད་གསལ་ཕྱག་རྒྱ་ཆེན་པོ་རང་ཤར་རང་གྲོལ་གྱི་ལམ་དང། བར་
དོ་ཡང་དག་ཟབ་དོན་གསུམ་ཧྲིལ་དྲིལ་བ་ལ་རྟེན་ནས། ཟག་བཅས་ཟག་པ་མེད་པའི་བདེ་བའི་སྒྲོན་མེ་ལྟམས་པ་བྱ་བ་ལགས་སོ།། །བཞི་པ་དེ་ཁོ་ཉིད་བླ་མས་ཅི་
གསུང་དང་དུ་བླངས་པའི་དཀའ་སྤྱད་ལ་རྟེན་ནས་མཆོག་ཐུན་མོང་གི་དངོས་གྲུབ་བརྙེས་པའི་ཚུལ་ལ་གཉིས། མ་དག་པའི་སྣང་བ་དག་པར་བསྒྱུར་བ་བརྟུལ་ཤུགས་ཕྱོགས་

[048A]༄༅། །ལས་རྣམ་རྒྱལ་གྱི་སྤྱོད་པ་དང། གཉིས་འཛིན་གྱི་རྟོག་པ་མཐའ་དག་གཞི་ལ་སངས་ནས་གཉིས་མེད་ཡེ་ཤེས་ཀྱི་སྣང་བ་རྒྱས་ཏེ་གདུལ་བྱ་
རྗེས་སུ་བཟུང་བའི་ཚུལ་ལོ། །དང་པོ་ནི། དཔལ་ནཱ་རོ་པས་འགྲི་ཀ་མ་ལའི་གཙུག་ལག་ཁང་དུ་ཕེབས། དེར་པཎྜི་ཏ་རྣམས་དང་ཆོས་ཀྱི་བསྒྲོ་གླེང་མཛད་པས་
རྗེ་བཙུན་ཏི་ལོ་པ་མ་མཉེས་སོ། །སྡེ་སྣོད་ཀྱི་ཆོས་ཐམས་ཅད་ཚིག་ཐ་སྙེད་ཡིན་པས་ཚོང་འདུས་ཀྱི་འོ་མ་བཞིན་སླད་ནས་འདུག་བྱིན་བརླབས་ཀྱི་སྟོབས་ཀྱིས་ཤར་བའི་
དྲི་མ་མེད་པ་འདི་ཁྱེད་ཆེའམ་སྙམ་ནས། རི་ཤར་ཕྱོགས་ཀ་མ་ལ་རུ་པའི་དུར་ཁྲོད་དུ་སྒོམ་འམ། བཤད་དམ་ཞུས་པས། རྗེ་བཙུན་ཏི་ལོ་པས། དཔལ་ནཱ་རོ་པ་ལ་ཐོད་
པ་ཅིག་གི་ནང་དུ། རྫས་རྩོག་པ། དྲི་མི་ཞིམ་པ། ཡིད་དུ་མི་འོང་བ་ཅིག་གིས་བཀང་ནས་འདི་ཟོ་ཅིག་གསུང། དེ་ཡིད་དུ་མི་འོང་བཞིན་དུ་དབང་མེད་དུ་ཟོས་པས། རོ་
སྔོན་ཆད་མ་མྱོང་བ་ཞིམ་པ་ཅིག་བྱུང་ནས། དཔལ་ནཱ་རོ་པའི་ཐུགས་ལ་ག་རེ་བྱིན་གྱིས་བརླབས་པའི་དུས་སུ། རྫས་དེ་རོ་མཆོག་བརྒྱ་དང་ལྡན་པ། མ་བརླབས་པའི་དུས་

[048B] དེ་བཞིན་དུ་མ་སྒོམས་ན་ཉོན་མོངས་པ་འཁོར་བའི་རྒྱུར་སྣང། སྒོམས་པའི་དུས་ན་དེ་ཉིད་མྱ་ངན་ལས་འདས་པའི་བདེ་བ་བདག་གཞན་
ཀུན་ལ་ཕན་པས། སྒོམས་ཅིག་བྱ་བ་ཡིན་སྙམ་ནས་ཡོད་པ་ལ། རྗེ་བཙུན་ཏི་ལོ་པའི་ཞལ་ནས། ནཱ་རོ་པ་གོ་བ་ལྟར་ཡིན་ནོ་གསུང། རྗེ་བཙུན་ཏི་ལོ་པའི་བཀའ་བཞིན་
བོགས་འདོན་པའི་ཕྱིར་སྤྱོད་པ་མཛད་པའི་ཚུལ་ལ་ཞུགས་ནས། རས་ཀྱི་ཨང་ཀ་རག་ཅིག་སྐུ་ལ་གསོལ། ཕ་རོལ་ཏུ་ཕྱིན་པ་དྲུག་གི་དག་པ་མཚོན་ཕྱིར་རུས་པའི་རྒྱན་དྲུག་
གིས་བརྒྱན། ཧེ་རུ་ཀའི་ཆས་སུ་ཞུགས་ཏེ། མཚན་ལྡན་གྱི་ཐོད་པ་ཅིག་ཕྱག་ཏུ་བཟུང་ནས། སློང་མོ་བའི་སྤྱོད་པའི་བརྟུལ་ཤུགས་ལ་ཞུགས་ཏེ། བའཻ་དུ་ཡ་ཞེས་བརྗོད་
ཅིང་བྱོན། དེ་ཅི་ཟོས་ཀྱང་འཇུ་ཟེར་བའི་བརྡའ་ཡིན་ཞིང། བྱིས་པ་ཤས་ཅིག་དང་འཕྲད་པས་དེའི་ནང་ནས་བརྡའ་ཤེས་པ་ཅིག་གིས། ཆུ་གྲི་རྣོན་པོ་ཅིག་གཏད་དེ། འདི་ཟོའི་
བརྡར་དུ་ཡ་ཟེར་བྱུང་བས། དེར་དཔལ་ནཱ་རོ་པ་ཆེན་པོས་ཆུ་གྲི་ཡུ་བ་ནས་བཟུང་སྟེ་རྩེ་མོ་ཞལ་དུ་བཅུག་པས་མར་ལྟར་ལྟེམས་གྱིས་ཞུ་ནས་གསོལ་བས། ཐམས་ཅད་ངོ་

[049A]༄༅། །མཚར་སྐྱེས་ཏེ། རིམས་ཀྱི་བརྒྱུད་ནས་རྒྱལ་པོའི་སྙན་དུ་སོང་བས། རྒྱལ་པོ་བྱ་བ་མ་བརྟགས་པ་ལ་ངེས་པའི་ཤེས་པ་མི་འཇུག་པས་
དཔུང་གི་ཚོགས་ཡན་ལག་བཞིའི་གླང་པོ་ཆེ་སྨྱོན་པའི་སྣ་ལ་རལ་གྲི་བཟང་པོ་བཏགས་ཏེ། དཔལ་ནཱ་རོ་པའི་གདོང་དུ་བཏང་བས། མཁས་གྲུབ་མཉམ་མེད་དཔལ་ནཱ་རོ་པས་
བདུད་དཔུང་འདུལ་བའི་ལྟ་སྟངས་མཛད་པས་གླང་པོ་ཆེ་ཤི་སྟེ། གྲོང་ཁྱེར་རྣམས་ཀྱི་ལམ་བཀག་ཅིང་རུལ་བའི་དྲི་དང་གྲོང་ཁྱེར་འབུས་གང་བར་དོགས་པའི་སྡུག་བསྔལ་དུ་
གྱུར༑ རྒྱལ་པོ་གླང་པོ་ཆེ་ཤི་བས་ཕངས་སེམས་ཀྱི་སྡུག་བསྔལ་དུ་གྱུར། བློན་པོ་རྣམས་ལ་ཁྱེད་ཀྱིས་འདི་འདྲ་འདུག་བྱས་པས་ལན། ངའི་གླང་པོ་ཆེའི་སྐྱིན་པ་ཁྱེར་ཤོག་
ཟེར༑ དེར་རིམས་གྱིས་གཏམ་གྱི་གླེང་གཞི་བརྡས་པས་བྱིས་པ་བརྡའ་ཤེས་པ་དེའི་ཕ་མ་ལ་ཟུག་སྟེ། གླང་པོ་ཆེའི་སྐྱིན་པ་ཐོག་ཏུ་བབ་པས་ཕ་མ་གཉིས་སྡུག་བསྔལ་
ཞིང་དུ་བའི་དྲུང་དུ། རྒན་མོ་ཅིག་བྱུང་ནས་སྡུག་བསྔལ་བྱེད་མི་དགོས་རྣལ་འབྱོར་པ་དེ་རང་ལ་ཞུས་ཟེར་ནས། དཔལ་ནཱ་རོ་པ་ལ་ཕྱག་དང་མཆོད་པ་ཕུལ་ཏེ་ཞུས་པས་

[049B] ཐག་རིངས་སུ་སྐྱལ་བས་གྲོང་ཁྱེར་གྱི་མི་རྣམས་ཀྱི་མྱ་ངན་བསལ། དེ་ནས་དཔལ་ནཱ་རོ་བས། གཞན་
སྣང་ཟིལ་གྱིས་གནོན་པའི་ཏིང་ངེ་འཛིན་ལ་བཞུགས་ཏེ། གླང་པོ་ཆེའི་རྣམ་ཤེས་དགུག་བཞུགས་མཛད་དེ་ཤི་བ་བསོས་པས། རྒྱལ་པོ་དང་བྱིས་པའི་ཕ་མའི་མྱ་ངན་བསལ་
བས༑ རྒྱལ་པོ་ཆེན་པོ་སེང་གེ་ཟླ་བས་དཔལ་ནཱ་རོ་པ་ལ་དད་པའི་སེམས་ཀྱིས་གསོལ་བ་བཏབ་ནས། རྣལ་འབྱོར་པ་འདི་གྲུབ་པ་ཐོབ་པའི་ཡོན་ཏན་དཔག་ཏུ་མེད་པ་ལ་
མངའ་བརྙེས་པ་ཅིག་འདུག་པས། ཤིན་ཏུ་ངོ་མཚར་བར་མཐོང་སྟེ། ཏིང་ངེ་འཛིན་གྱི་རྩལ་གྱིས་གླང་པོ་ཆེའི་རོ་ལ་གྲོང་འཇུག་ནུས་པ། རྒྱལ་ཟློན་འབངས་གསུམ་གྱི་སྡུག་
བསྔལ་སེལ་ནུས་པ། བྱིན་བརླབས་ཀྱི་ནུས་པས་གླང་པོ་ཆེ་ཤི་བའི་རྣམ་ཤེས་དགུག་བཞུག་ནུས་པ་འདི་ཁྱེད་ཐ་མལ་པ་རྣམས་ཀྱི་མཆོད་གནས་ཀྱི་འོས་མ་ཡིན་པས་
ཞབས་ཏོག་བྱེད་དུ་མི་འཇུག་ངའི་མཆོད་གནས་བྱེད་དོ་ཞེས་དྲིལ་བསྒྲགས་ཏེ། རྒྱལ་པོ་དེའི་སྲས་མོ་ལྷ་ཅིག་ཡེ་ཤེས་སྒྲོན་མ་དཔལ་ནཱ་རོ་པའི་ཕྱག་རྒྱ་མོར་ཕུལ་ནས་

[050A]༄༅། །ཕྱོགས་མཐུན་དུ་བཞུགས་ཏེ་ལས་དཀར་ནག་གིས་འབྲེལ་བའི་མཐོང་ཐོས་དྲན་རེག་གི་སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་པའི་
ཕྱིར༑ ཡབ་ཡུམ་གཉིས་པོས་ཁྱི་མང་པོ་དང་འཁོར་གཡོག་མང་དུ་བརྟེན་ནས། ཁྱི་ར་མཛད་དེ་རི་དྭགས་མང་པོ་བསད་ནས་ལ་ལ་མཁའ་སྤྱོད་དུ་གནས་སྤར། ལ་ལ་
བསད་གསོ་མཛད་དོ། །དེ་ལྟ་བུའི་མཛད་སྤྱོད་དེ་ལ་རྒྱལ་པོ་དེ་ཉིད་རང་ཤིན་ཏུ་དད་པར་གྱུར་ནའང། རྒྱལ་པོའི་བླ་མཆོད་ཐོས་སྒྲོགས་ཚལ་པ་རྣམས་ཀྱིས། རྣལ་
འབྱོར་གྱི་དབང་ཕྱུག་དཔལ་ནཱ་རོ་པའི་སྤྱོད་པ་ལ་ལོག་ལྟ་སྐྱེས་ཏེ། ངེད་ཡབ་མེས་ཀྱི་བླ་མཆོད་ཉན་ཐོས་ཀྱི་སྡེ་རྣམས་ཀྱི་ཆོས་ལུགས་དང་མི་མཐུན་པའི། སྡིག་
ཅན་ཁྱི་ར་བྱེད་པ་འདི་རྒྱལ་པོས་གཞན་དུ་བཅུགས་ན་ལེགས། ཡང་ན་ངེད་འགྲོ་ཟེར་བཅུད་ལ་བོར་བས། རྒྱལ་པོས་ཐོས་སྒྲོགས་ཚལ་པ་བཏང་ན་ནི་ཡབ་མེས་ཀྱི་
བླ་མཆོད་མ་ཐེགས་ཟེར་གཏམ་ངན་ཡོང། སློབ་དཔོན་ནི་ཆོས་དབང་ཞུས་པའི་བླ་མ་ཡིན་པས་བཅུག་མི་ཉན་སྙམ་རེ་ཞིག་བཏང་སྙོམས་དུ་ལུས་པ་ལས་

[050B] དབང་དང་གདམ་ངག་ཞུས་ཉམས་སུ་བླངས་པས་རང་རྒྱུད་ལ་ཉམས་དང་རྟོགས་པ་སྐྱེས། ཡུལ་དེ་
ན་རྒྱལ་པོ་དེས་ཁྲེམས་བཅས་ནས་སེམས་ཅན་བསད་པ་ལ་ཆད་པ་བྱེད་པ་ཡིན་པ་ལ། དཔལ་ནཱ་རོ་པས་ཁྱི་ར་མཛད་ནས་ཡུལ་མི་རྣམས་དང་བློན་འབངས་རྣམས་ཀྱིས་ཚོར་ནས་རྒྱལ་
པོའི་སྙན་དུ་སོང་བས། རྒྱལ་པོ་ན་རེ། མི་བདེན་ཟེར་བ་ལ་སང་ཐོ་རངས་རྒྱལ་པོ་ཉིད་རང་གཟིགས་དང་ཟེར་བས། དེར་རྒྱལ་པོས་ཀྱང་ནང་པར་གཟིགས་པ་ཁྱི་མང་པོ་ཁྲིད་
ནས་གཤེགས་པ་མཐོང་ནས། རྒྱལ་པོས་མཆོད་གནས་རྣམས་དང། བློན་འབངས་ཀུན་ལོག་ལྟ་སྐྱེ་བར་འདུག་པས། དེ་ལྟར་མ་མཛད་ཞུས་པས། ད་མི་བྱེད་གསུང་
སླར་ཡང་ཡབ་ཡུམ་གཉིས་ཀ་ཁྱི་ར་མཛད་ཏེ་ལྷ་ཅིག་གིས་ཤའི་འོར་སྐྱེལ་བྱས་པས། མཆོད་གནས་ཐོས་སྒྲོགས་ཚལ་པ་རྣམས་ཀྱིས་མཐོང་ནས། རྒྱལ་པོས་མུ་སྟེགས་
པ་ལ་མཆོད་གནས་བྱེད་པ་འདིས་སངས་རྒྱས་ཀྱི་བསྟན་པ་སྣུབས་པ་ཡིན་པས། སླར་ཡང་ན་ངེད་འགྲོ། ཡང་ན་ཁོ་ཐོང་ཟེར་བ་ལ། རྒྱལ་པོས་སྔོན་ལ་སློབ་དཔོན་ལ་དྲོས་

[051A]༄༅། །ཅིག་བཏབ་གྱིས་མ་གསན་ན་བྱ་བ་བྱེད་གསུང། རྒྱལ་པོས་སློབ་དཔོན་ལ་རྒྱུ་མཚན་ཕུལ་བས། ང་ཡི་མི་བྱེད་གསུང་ནས་སང་སྔ་དྲོ་ཡབ་ཡུམ་
གཉིས་ཀས་ཁྱི་མང་པོ་ཁྲིད་ནས་བྱོན། དགོང་མོ་ཁྱི་རྣམས་ཀྱི་ཁ་ཁྲག་དུ་སོང། དང་ཁ་རྣམས་དམར་ཆག་ཆག་བྱས་ཤ་མང་པོ་ཁུར་བྱུང་བའི་གདོང་དུ། རྒྱལ་པོ་བྱོན་ནས་
འདི་ལྟར་མི་མཛད་པར་ཞུ་ཞུས་པས། དཔལ་ནཱ་རོ་པས་ཁྱེད་མི་དགའ་བ་བྱེད་དམ་གསུང་ནས། སྟེང་ལྷའི་ལྟ་སྟངས་མཛད་པས། ནམ་མཁའ་ལ་གནས་པའི་སེམས་
ཅན་ཐམས་ཅད་ཤི་ནས་ཁོང་རང་གི་མདུན་དུ་འཚར་བྱུང། བར་མིའི་ལྟ་སྟངས་མཛད་པས་ས་སྟེངས་ན་གནས་པའི་རྒྱལ་པོས་གཙོ་བྱས་པའི་འགྲོ་བ་མང་དག་འགྱེལ་
འོག་ཀླུའི་ལྟ་སྟངས་མཛད་པས་ས་འོག་གི་ཀླུ་ལ་སོགས་པའི་འགྲོ་བ་ཐམས་ཅད་ཀུ་རེང་རེང་འདུག་དེ་ནས་ཡུན་ཨེན་ཙམ་སོང་བ་དང། རྒྱལ་པོ་བརྒྱལ་བ་སངས་
ནས༑ ཉན་ཐོས་ཀྱི་ས་ལ་དབང་བ་དང། བློན་པོ་གྲོས་ལ་དབང་བ་རྣམས་བསོགས་ནས། ད་སློབ་དཔོན་འདི་མ་བཏང་ན་ངའི་ཡབ་མེས་ཀྱིས་བཙུགས་པའི་གནས་གཞི་

[051B] དེར་སློབ་དཔོན་ཡུལ་དུ་བྱོན་བྱས་ལ་ཐབས་ཀྱིས་བསད་ན་
ལེགས་ཟེར་ཀུན་མཐུན་ནོ། །དེ་ནས་དཔལ་ནཱ་རོ་པ་ལ་རང་རེ་ཡོན་མཆོད་ལ་དྲོས་ཅིག་གདོག་པས་སྟོང་ཕྱོགས་འདིར་གཤེགས་མཛོད་ཞུས་པས། དཔལ་ནཱ་རོ་པའི་ཞལ་
ནས་དྲོས་ལ་ཆ་དགོས་ལྷ་ཅིག་མི་འྒྲོའམ་གསུང་བ་ལ་བདག་ཀྱང་འགྲོ་ལགས་ཟེར། རྒྱལ་པོ་འཁོར་དང་བཅས་པ་དང། སློབ་དཔོན་ཡབ་ཡུམ་གཉིས་དང། ཉན་ཐོས་
ཐོས་སྒྲོགས་ཚལ་པ་རྣམས་དང། གཤེད་མར་བསྐོས་པ་རྣམས་དང་འགྲོགས་ནས་ཕེབས་ཚེ། ལམ་བདེ་མོ་མེད་པ་ལ་དཔལ་ནཱ་རོ་པ་རང་གིས་ལམ་མཁན་མཛད་
ནས་གསོད་སར་ཕེབས་པ་དང། རྒྱལ་པོ་དང་ཐོས་སྒྲོགས་ཚལ་པ་རྣམས་ན་རེ། །དཔལ་ནཱ་རོ་པ་ལ་ཁྱོད་སེམས་ཅན་ལ་བསམ་ངན་མིན་པ་མི་རྒྱུ། ངག་ངན་པ་མིན་པ་
མི་བརྗོད། ལུས་ཀྱི་གསོད་གཅོད་མིན་པ་མི་བྱེད། ལུས་ཀྱིས་ངན་བྱེད་སངས་རྒྱས་ཀྱི་བསྟན་པ་བཤིག་པ་ཟེར་ནས། དཔལ་ནཱ་རོ་པ་ཡབ་ཡུམ་ལ་ངན་སྨྲས་ཚིག་རྩུབ་

[052A]༄༅། །ཀྱི་འཁོར་ལོ་མང་པོ་བརྗོད། མི་འཆོར་བར་བྱེད་པ་ཐག་པའི་འཁོར་ལོས་བཅིངས། གཅོད་པར་བྱེད་པ་མཚོན་ཆའི་འཁོར་ལོས་ལུས་དུམ་བུར་
བཏུབས༑ བརྡུང་བར་བྱེད་པ་ཐོ་བའི་འཁོར་ལོས་བརྡུངས། བསྲེག་པར་བྱེད་པ་ཙན་དན་མེ་ཡི་འཁོར་ལོ་སྦར་ཏེ་བསྲེགས་ནས། སང་ཐལ་བ་ཆུ་ལ་ཕོ་བསམ་ནས་ཐོས་
སྒྲོགས་ཚལ་པ་གཅིག་དང། རྒྱལ་པོའི་འཁོར་གཅིག་གཉིས་ཀྱིས་ལྟར་ཕྱིན་པས། མེ་མ་ཤི་བར་འབར་བའི་དབུས་ན་སློབ་དཔོན་ཡབ་ཡུམ་གཉིས་གར་སྟབས་མཛད་ཅིང་
ཟིལ་པ་ཁྲོམ་མེ་འདུག་པས། མི་དེ་གཉིས་བྲེད་ཏེ་ལོག་ཕྱིན་ནས། རྒྱལ་པོ་ལ་ལོ་རྒྱུས་སྙད་པས། ཐམས་ཅད་ན་རེ་མི་སྲིད་ཟེར་ནས། རྒྱལ་པོ་དང་ཐོས་སྒྲོགས་ཚལ་
པ་ཀུན་ཚོགས་ནས་ལྟར་ཕྱིན་པས། ཁོང་གཉིས་ཟེར་བ་བཞིན་འདུག་པ་ལ་རྒྱལ་པོས་སློབ་དཔོན་དཀྲོངས་པས་མ་དྲོངས་པ་ཡིན་ནམ་ཞུས་པས། དཔལ་ནཱ་རོ་པས་
མགུར་འདི་གསུངས་སོ། །ཚིག་རྩུབ་ངན་སྨྲ་མཚོན་ཆ་དེ། །བཟོད་པའི་ཕུབ་ཆུང་འཛུགས་ཀྱི་གྲོགས། །མནར་མེད་ལུས་ཀྱི་རྒྱ་མདུད་དེ། །དུག་གསུམ་མདུད་པ་

[052B] །ཙནྡ་མེའི་འཁོར་ལོ་དེ། །ངར་འཛིན་སྡོང་པོ་བསྲེག་པའི་གྲོགས། །མཚོན་ཆ་རྣོན་པོའི་འཁོར་ལོ་དེ། །འཁོར་བའི་རྒྱུན་ཐག་གཅོད་པའི་གྲོགས། །
ཡོན་མཆོད་ཁྲིམས་ཀྱི་ཐོ་བ་དེ། །ངར་འཛིན་མགོ་བོ་བརྡུང་བའི་གྲོགས། །ལྟོས་མེད་གཞན་སྲོག་གཅོད་བྱེད་པ། །སྡོམ་གསུམ་དག་དང་མི་འགལ་ཞིང། །ངན་སོང་
གསུམ་དུ་མི་སྐྱེ་ན། །ནཱ་རོ་སྤྱོད་པའི་གྲོགས་སུ་བདེ། །མི་ཁོ་བོའི་ཐུགས་དགོངས་མ་ལོངས་པར། །ཁྱེད་ཐོས་སྒྲོགས་ཚལ་པའི་ཕྲག་དོག་གིས། །ངེད་ནཱ་རོ་ཡབ་
ཡུམ་མེ་ལ་བསྲེགས། །བསྲེགས་ཀྱང་འཚིག་པའི་རྣལ་འབྱོར་མིན། །རྒྱུ་འབྲས་ལས་ལ་མི་འཛེམ་པ། །ཁྱེད་ངན་སོང་སྐྱེས་ན་ཇི་ལྟར་བྱེད། །ང་ཡོན་ཏན་གྱི་གྲོགས་
སུ་སོང་བ་བདེ། །ཅེས་གསུངས་པས། དེར་རྒྱལ་པོ་ལ་སོགས་པ་རྣམས་མྱ་ངན་གྱིས་གཟིར་ནས། རྨི་ལམ་དུ་སའི་བར་ཐོངས་བྱེ་ནས། དམྱལ་བར་བསྐལ་པ་མང་པོར་
སྡུག་བསྔལ་མྱོང་བའི་སྣང་བ་ཤར་ཚེ། དེའི་དུས་སུ་རྒྱལ་པོའི་བསམ་པ་ལ་དམྱལ་བར་སྐྱེས་པའི་ལས་འདི། དཔལ་ནཱ་རོ་པ་ལ་མི་འཚམ་པའི་ལས་བསགས་པས་ཉེས་

[053A]༄༅། །འདུག་སྙམ་ནས། འགྱོད་པ་དྲག་པོ་སྐྱེས་ནས། ཁོང་གི་འཁྲུལ་པའི་སྣང་བ་དེ་སངས་ནས། རྒྱལ་པོའི་བློན་འབངས་རྣམས་དང། ཐོས་སྒྲོགས་
ཚལ་པ་ལ་བལྟས་པས། ཁོང་རྣམས་ལ་ཡང་འཁྲུལ་པའི་སྣང་བ་དེ་ཀ་བྱུང་བར་ཤེས་ནས། ཧ་ལས་ཏེ་འགྱོད་པ་སྐྱེས་ཆོས་རྒྱལ་མྱ་ངན་མེད་པས་ཞུས་པའི་མདོ་ལས་
གསུངས་པའི་རྣམ་སྨིན་དྲན་ཏེ། ཡོན་མཆོད་རྣམས་མགྲིན་གཅིག་ཏུ་བཟོད་པར་གསོལ་བ་ནི། ནཱ་རོ་ཁྱེད་ཀྱི་དགོངས་པ་མ་ལོངས་པར། །ཆགས་སྡང་དབང་གིས་ཇི་འདྲའི་
ལས་རྣམས་བསགས། །ལས་ཀྱི་རྣམ་སྨིན་བདག་ཅག་སྣང་བ་འཁྲུལ། །བསྐལ་པའི་བར་དུ་དམྱལ་བར་སྐྱེས་སྣང་ཤར། །བདག་ཅག་འགྱོད་ནས་དྲུང་དུ་མཐོལ་
བཤགས་འབུལ། །ལས་ངན་དེ་འདྲ་བསགས་པ་བཟོད་པར་གསོལ། །ཆོས་བརྒྱད་གཞུ་ཡིས་བླ་མའི་མདའ། །འཕངས་པས་ངན་སོང་གསུམ་པོ་རུ། །རྨི་ལམ་
དག་ཏུ་སྐྱེས་མཐོང་བས། །བདག་གི་ནོངས་པ་བཟོད་པར་མཛོད། །བསྐལ་པ་དུ་མར་མེས་བསྲེགས་ཤིང། །བསྟན་པ་སྡེ་འཁྲུགས་མེ་ཡིས་བསྲེགས། །བདག་

[053B] །ཆོས་རྒྱལ་མྱ་ངན་མེད་པ་ཡི། །ཞུས་པའི་དོན་རྣམས་རྨི་ལམ་ལས། །མ་འཚལ་ཉེས་རྣམས་བཟོད་པར་མཛོད། །ཞེས་ཞུས་
པས༑ དཔལ་ནཱ་རོ་པའི་ཞལ་ནས། རྒྱལ་པོ་ཁྱེད་རྣམས་བཤགས་པ་གཤའ་མར་བྱེད་ན་ཚིག་ཙམ་གྱིས་མི་ཕན་པས་འདི་ལྟར་གྱིས་གསུང། །གསོན་དང་རྒྱལ་པོ་ཡོན་
མཆོད་རྣམས། །ཆོས་བརྒྱད་ཚེ་འདིའི་རྒྱ་མདུད་ཁྲོལ། །དུག་གསུམ་འཁོར་བའི་འདམ་རྫབ་སྐོམས། །མ་རིག་མུན་པའི་དམགས་ཚོགས་བཟློག་འགྱོད་སེམས་ཡེ་
ཤེས་མེ་ཆེན་སྦོར། །བཤགས་པ་སྐྱེ་མེད་ངང་དུ་གྱིས། །ཅེས་གསུངས་པས། རྒྱལ་པོ་ཡོན་མཆོད་འཁོར་བཅས་ཀྱིས་འགྱོད་པ་དྲག་པོས་བཤགས་པ་རྣམ་པར་དག་
པ་བྱས་པས་སྡིག་པ་ཐམས་ཅད་མ་ལུས་པར་དག་པའི་སྣང་བ་ཤར་རོ། །དེ་ནས་འཕྲོས་པའི་ལོ་རྒྱུས་ལ། སྔོན་འཁོར་ལོ་བསྒྱུར་བའི་རྒྱལ་པོ་བསྟན་པ་འཛིན་བྱ་བ་ལ་
བུ་སྟོང་རྩ་གཉིས་ཡོད་པས། དེ་རྣམས་ཀྱིས་ཡབ་ཀྱི་དྲུང་དུ་སྨོན་ལམ་མཐའ་ཡས་པ་བཏབ་པ་དང། གཅིག་གིས་ཁོང་རྣམས་སངས་རྒྱས་པ་དང། ང་རྒྱལ་པོ་མི་

[054A]༄༅། །བྱེད་པར་གྱུར་ནས། ཡོན་བདག་བྱེད་པར་སྨོན་ལམ་བཏབ། སངས་རྒྱས་སྟོང་རྩ་གཉིས་ལ་ཆོས་རྒྱལ་མྱ་ངན་མེད་པ་རེ་རེས་ཡོན་བདག་བྱས་
ཤཱཀྱ་ཐུབ་པའི་དུས་སུ་རྒྱལ་པོ་དེས་ཞུས་པ། བཅོམ་ལྡན་འདས་འཇིགས་རྟེན་གྱི་ཁམས་ན་འདུས་བྱས་ཀྱི་དགེ་བའི་རྩ་བ་སྟོབས་གང་ཆེ་ཞུས་པས། བཅོམ་ལྡན་འདས་
ཀྱི་ཞལ་ནས་འཛམ་བུའི་གླིང་འདིར་ལོ་གསར་རྙིང་གཉིས་ཀྱི་མཚམས་ཀྱི་ནུབ་གཅིག་ལ་མཆོད་རྟེན་བྱེ་བ་བཞེངས་ནས། དེ་ལ་དེ་བཞིན་གཤེགས་པའི་རིང་བསྲེལ་རེ་རེ་བཞུགས་
སུ་བཅུག་དགྲ་བཅོམ་པ་བྱེ་བས་རབ་གནས་བྱས་ན། འདུས་བྱས་ཀྱི་དགེ་བ་བྱེད་པ་ལས་བསོད་ནམས་ཆེ་བ་མེད་གསུངས་པས། ཆོས་རྒྱལ་མྱ་ངན་མེད་ཀྱིས་ནུབ་གཅིག་
ལ་མཆོད་རྟེན་བྱེ་བ་བཞེངས་ནས། རིང་བསྲེལ་བཞུག་དགྲ་བཅོམ་པས་རབ་གནས་མཛད་པས། བོད་ན་སྤྱིར་མཆོད་རྟེན་དུ་གྲགས་པ་འདི་རྣམས་ཡིན་གསུང། སྡིག་
པ་བྱེད་པ་ལ་སྟོབས་གང་ཆེ་ཞུས་པས། བཅོམ་ལྡན་འདས་ཀྱི་ཞལ་ནས། བླ་མ་བརྙས་དང་བཀུར་བཏབ་དང། །དགེ་འདུན་སྐོར་ལ་འབགས་པ་གསུམ། །རང་གི་རྩ་

[054B] །བརྙས་པ་ཆེ་འབྲིང་ཆུང་གསུམ་དང། །སྡོམ་པ་ལྡན་ལ་བཀུར་བཏབ་དང། །དགེ་འདུན་གྱིས་ནི་མ་གནང་བར། །རང་གིས་ཆེད་དུ་སྤྱད་ན་ནི། །གཉེན་
པོ་མེད་ཏེ་བཤགས་པ་དཀའ། །གསུང། འོ་ན་སྡིག་པ་བསྲེག་པ་ལ་སྟོབས་གང་ཆེ་ལགས་ཞུས་པས། བཅོམ་ལྡན་འདས་ཀྱི་ཞལ་ནས། བསྟན་རྩ་སྡེ་འཁྲུགས་
མེས་བསྲེག་ཅིང། །བསྐལ་པ་དུས་མཐའི་མེ་དང་ནི། །བདག་རྒྱུད་གཟུང་འཛིན་མེས་བསྲེག་བྱེད། །གསུང། གཞན་གྱིས་སྡིག་པ་བྱས་པས་གནོད་པར་ཡོང་ངམ་
ཞུས་པས། བཅོམ་ལྡན་འདས་ཀྱི་ཞལ་ནས། །རྩོད་བྱེད་གསུང་དང་སྙིང་པོ་ཉམས། །གཞན་གྱི་གནོད་པར་གྱུར་པ་སྟེ། །གཞན་གྱི་དོན་ཞེས་བྱ་བར་གསུངས། །
ཅེས་སོ། །རྩོད་བྱེད་ནི་སྡེ་འཁྲུགས་བྱེད་པའོ། །གསུང་ནི་གླེགས་བམ་སླུར་བཏང་བའི་ཡོ་བྱད་ལ་སྤྱོད་པའོ། །སྙིང་པོ་ཉམས་པ་ནི་སྡོམ་པ་གསུམ་འཆལ་བ་དང་
འགྲོགས་ན་གནོད་པའོ། །དེས་དམྱལ་བར་ཇི་ཙམ་སྡོད་ཞུས་པས། ཚེ་ལོ་བསྐལ་པ་སྟོང་ཕྲག་བདུན་ཅུ་རྩ་གཉིས་དང། སྟོང་དང་ལྔ་བརྒྱར་སྐྱེ་གསུང། དེ་དག་

[055A]༄༅། །རིམ་པར་སྦྱར་རོ། །དེ་རྣམས་བྱུང་ན་ཇི་ལྟར་བཤགས་ཞུས་པས། ཡུལ་སྤངས་བྱོལ་ཏེ་སྦྱངས་པ་དང། །དངོས་པོ་སྲབ་ཅིང་རྣམ་སྨིན་
སྦྱང༑ ༑སྐྱེ་མེད་དོན་རྟོགས་ཀུན་ལའོ། །གསུང། ཡུལ་སྤངས་པ་ནི་སྡེ་འཁྲུགས་སར་མི་སྡོད་པའོ། །བྱོལ་བ་ནི་འཆལ་བའི་གྲོགས་ལས་བྱོལ་བའོ། །སྦྱངས་པ་
ནི་སྡེ་འཁྲུགས་བྱེད་པ་དང་འཆལ་བའི་ཉེས་པ་སྦྱང་བའོ། །དངོས་པོ་སྲབ་པ་ནི་གང་བསགས་པ་ཐམས་ཅད་བཏོན་ནས་ཡུལ་ཁྱད་པར་ཅན་ལ་ཕུལ་ན་འདག་གསུང་ངོ། །
སྒྲུབ་མ་ནུས་པ་ལ་ཉེས་པ་མེད་ཡོད་ཞུས་པས། དོན་རྟོགས་ཐ་སྙད་བྲལ་བ་དང། །དོན་ཆེན་སྒྲུབ་དང་མི་ནུས་དང། །གཞན་གྱིས་མི་གནོད་པར་ཤེས་བྱ། །ཅེས་གསུངས་
སོ༑ ༑དེ་ཡང་དོན་རྟོགས་པ་ནི་གནས་ལུགས་ངོ་འཕྲོད་པའོ། །ཐ་སྙད་བྲལ་བ་ནི། ལྐུགས་པ་དང་མ་ནིང་གིས་མི་ཤེས་པའོ། །དོན་ཆེན་སྒྲུབ་པ་ནི་རང་གཞན་གྱི་དོན་
བསྒྲུབ་པའོ། །སྒྲུབ་མི་ནུས་པ་ནི་ཕ་མ་དང་བླ་མའི་ཞབས་ཏོག་བྱེད་པས་གཡེངས་ཏེ་སྒྲུབ་མ་ནུས་པ་ལ་ཉེས་པ་མེད་དོ། །དེ་དག་ནི་སྤྱིའི་རྣམ་པར་བཞག་པ་འཕྲོས་

[055B] །དཔལ་ནཱ་རོ་པས་རྒྱལ་པོ་ཡོན་མཆོད་རྣམས་ལ་བླ་མའི་སྐུ་ལ་བསྡོས་ཏེ་བརྙས་པ་སོགས་ཀྱི་གཉེན་བོར་ཆོས་རྒྱལ་མྱ་ངན་མེད་ཀྱིས་ཞུས་པའི་མདོའི་དོན་རྒྱས་
པར་བཤད། དྲང་དོན་དང་ངེས་དོན་ཟུང་དུ་འགྲེལ་བའི་རྗེས་སུ་བཟུང་བས་ཐེག་ཆུང་ཐེག་ཆེན་དུ་འགྱུར་ནས། རྒྱལ་པོ་ཡོན་མཆོད་ཐམས་ཅད་གྲོལ་བར་མཛད་དོ། །དེ་ནས་
དཔལ་ནཱ་རོ་པ་གྲོང་ཁྱེར་གཞན་དུ་བྱོན་ཏེ། བུ་ཆུང་ལྟ་བུའི་སྤྱོད་པས་བྱིས་པ་རྣམས་ཀྱི་གསེབ་དུ་བཞུགས་ནས། རེས་རྩེད་མོ་རྩེ། རེས་རྒོད། རེས་དུ་ཞིང་བཞུགས་པ་
ལ༑ སྤྱོད་པ་ངོ་སྤྲོད་པ་ལ་དགོངས་ནས། རྗེ་བཙུན་ཏི་ལོ་པ་ཉིད་དཔའ་བོ་མཁའ་འགྲོའི་ཚོགས་ཀྱིས་བསྐོར་ཏེ་ནམ་མཁའི་མཐོང་སུ་བྱོན་ནས་མགུར་འདི་གསུངས། །
ཨང་གེ་དཔལ་ལྡན་ནཱ་རོ་པ། །བླ་མ་མཁའ་འགྲོས་མ་གནང་ཞིང། །ཉམས་མྱོང་རྟོགས་པ་མ་རྒྱས་ཤིང། །ཤུགས་འབྱུང་ཞེན་པ་མ་གྲོལ་བར། །སྤྱོད་པ་མ་བྱེད་ནཱ་རོ་
པ༑ ༑གསུང། དཔལ་ནཱ་རོ་པས་འོ་ན་ད་རུང་ཆོས་ཉན་ནམ་ཞུས་པས། ཆོས་ཉན་ལན་ཚྭའི་ཆུ་འཐུང་འདྲ། །སྲེད་ལས་མི་ལྡོག་ནཱ་རོ་པ། །གསུང། འོ་ན་པཎྜི་ཏ་ཆེན་

[056A]༄༅། །པོ་ཡིན་པས་བཤད་དགོས་པ་ཡིན་ནམ་སྙམ་ནས་བཤད་དམ་ཞུས་པས། ཚིག་གི་སྤྲོས་པ་འཕེལ་བ་ལས། །དོན་ཉིད་མི་རྟོགས་ནཱ་རོ་པ། །
གསུང། འོ་ན་སྒོམ་འམ་ཞུས་པས། ཤུགས་འབྱུང་ཞེན་པ་རང་གྲོལ་ལ། །ཉམས་མྱོང་སྒོམ་མེད་ནཱ་རོ་པ། །གསུང། འོ་ན་སྤྱོད་པ་རང་སྐྱར་ལ་བྱའམ་ཞུས་པས་
གཟུང་འཛིན་ཡུལ་ལས་འདས་པ་ལས། །སྤྱོད་པ་བྱར་མེད་ནཱ་རོ་པ། །གསུང། འོ་ན་གནས་ལུགས་ལ་ལྟའམ་ཞུས་པས། བློ་འདས་ཡིད་ལ་བྱར་མེད་པས། །
གནས་ལུགས་ལྟར་མེད་ནཱ་རོ་པ། །གསུང། འོ་ན་འབྲས་བུ་ཅིག་རང་སྒྲུབ་པར་ཞུ་ཞུས་པས། རེ་དོགས་གཉིས་དང་བྲལ་བ་ལས། །འབྲས་བུ་སྒྲུབ་མེད་ནཱ་རོ་པ། །
གསུང༑ དཔལ་ནཱ་རོ་པའི་ཐུགས་དགོངས་ལ། འོ་ན་ཅི་ཡང་བྱར་མེད་པ་འདུག་པ་ལ། ང་དེ་རྣམས་བྱེད་པར་འདོད་པ་དེ་ཀ་འཁྲུལ་འདུག་པས། འཁྲུལ་པ་བླ་མའི་
དྲུང་དུ་སྒྲོ་འདོགས་གཅོད་དགོས་སྙམ་ཞུས་པ། སྣང་བ་གཟུགས་ཀྱི་ཕུང་པོ་འདི། །སྐྱེ་བ་མེད་པའི་རང་བཞིན་ལ། །གལ་ཏེ་ཡོད་ན་སྤྱོད་རིགས་ཏེ། །མེད་ན་

[056B] རང་རིག་བདེ་གསལ་ཤེས་པ་འདི། །ཅི་ཡང་མེད་པའི་སྟོང་པ་ལ། །གྲུབ་ན་ཞེ་འདོད་རིགས་པ་ལ། །གྲུབ་པ་མེད་པར་ཞེ་འདོད་ཅི། །སེམས་ཉིད་འོད་གསལ་
སྟོང་པ་ཉིད། །བགྲོ་བཀུར་གཉིས་དང་བྲལ་བ་སྟེ། །སྐྱེས་ན་ཉམས་མྱོང་རིགས་པ་ལ། །མེད་པར་ཉམས་སུ་མྱོང་བ་ཅི། །ལྷུན་གྱིས་གྲུབ་པའི་བདེ་ཆེན་ལ། །དགེ་སྡིག་
ཡོད་ན་བདེ་སྡུག་གཉིས། །འབྲས་བུ་སྨིན་པར་རིགས་པ་ལ། །ཐམས་ཅད་མཉམ་པའི་ངོ་བོ་ལ། །དགེ་སྤྱོད་སྡིག་པ་སྤོང་བ་ཅི། །ཞེས་ཞུས་པས། རྗེ་བཙུན་ཏི་ལོ་པས་
ཞུས་ལན་མགུར་དུ་གསུངས་པ། །བཀའ་གསན་དང་ནཱ་རོ་པཎ་ཆེན་ཉོན། །སྣང་བ་རྟེན་ཅིང་འབྲེལ་འབྱུང་འདི། །སྐྱེ་བ་མེད་པར་མ་རྟོགས་པར། །ཚོགས་གཉིས་
ཤིང་རྟའི་འཁོར་ལོ་དང། །འབྲལ་བར་མ་བྱེད་ནཱ་རོ་པ། །སྐྱེ་མེད་སྟོན་པའི་སློབ་དཔོན་དུ། །སྣང་བ་དཀར་དམར་ཤར་བ་དང། །ཤེས་པ་གཟིངས་ཀྱི་བྱ་ལྟར་ཐོང། །
འདོད་ཡོན་སྤྱོད་ཅིག་ནཱ་རོ་པ། །སེམས་ཉིད་རང་རིག་རང་གསལ་འདི། །སྣང་བ་ཕྲལ་བྱུང་མ་རྟོགས་པ། །ཞེན་པ་དང་བཅས་ཉམས་མྱོང་གིས། །བདག་ཉིད་འཆིང་

[057A]༄༅། །འགྱུར་ནཱ་རོ་པ། །གདོད་ནས་ཕྱི་ནང་ཆོས་རྣམས་ཀུན། །སྐྱེ་མེད་སྤྲོས་དང་བྲལ་བ་ལ། །ཉམས་མྱོང་དྲན་རིག་གློ་བུར་བ། །རྫུན་པར་ཤེས་
ན་ཅི་དགར་སྤྱོད། །འཁོར་བའི་འདུན་སར་སྐྱེ་བྱེད་པའི། །རྣམ་རྟོག་གཟུང་འཛིན་སྣ་ཚོགས་འདི། །རྟོགས་པའི་རལ་གྲི་རྣོན་པོ་ཡིས། །ཅིར་སྣང་ཆོད་ཅིག་ནཱ་རོ་པ། །
འདོད་ཡོན་གཟུགས་སྒྲ་ལ་སོགས་པ། །ཞེན་པ་སྐྱེ་བར་གྱུར་པ་ན། །སྦྲང་མ་རྩི་ལ་འབྱར་བ་འདྲ། །ཞེན་པ་ཐོང་ཅིག་ནཱ་རོ་པ། །ཞེན་གསུངས་པས། དཔལ་ནཱ་རོ་
པས༑ ༑བདག་སྐྱོན་ཟླ་བར་རི་རྟོག་ཞེས་པས་སྦྲང་མ་རྩི་ལ་འབྱར། །འདོད་པ་སྤྲིན་གྱི་ཁ་ཆུས་བསྟུམས། །དུག་གསུམ་འཁོར་བའི་འདམ་རྫབ་ཟབ། །
མནར་མེད་ལས་ཀྱི་རྒྱ་མདུད་དམ། །མ་རིག་མུན་པའི་དམགས་ཚོགས་འཐུག་ཉམས་མྱོང་རུས་སྤལ་སྤུ་ལྟར་འཐོར། །རྟོགས་པ་ནམ་མཁའི་མེ་ཏོག་ཡལ། །
དམུས་ལོན་ཞེན་པ་ཇི་ལྟར་བཏང། །ཞེས་ཞུས་པས། རྗེ་བཙུན་ཏི་ལོ་པས་ཞེན་པ་འདི་ལྟར་ཐོང་ཅིག་རང་དག་ལ་འགྲོ་བ་ཡིན་ནོ་གསུང། གསང་སྔགས་རྡོ་རྗེ་

[057B] ལམ་མ་ལུས་པ་མཐར་ཕྱིན་ཏེ། འབྲས་བུ་མངོན་དུ་གྱུར་ཚུལ་ངོ་སྤྲོད་ག་དར་གྱི་དོན་བསྡུའི་གདམས་
པ་གནང་ནས་ཞལ་གདམས་ཀྱི་མགུར་འདི་གསུངས་སོ།། །སྣོད་ལྡན་ནཱ་རོ་པཎ་ཆེན་ཁྱོད། །ཕུ་ལ་ཧ་རིའི་དགོན་པ་རུ། །འོད་གསལ་བརྗོད་མེད་མཁའ་དབྱིངས་
སུ། །ཟུང་འཇུག་གཤོག་པར་ལྡན་པ་ཡིས། །འཕོ་བ་སེམས་ཀྱི་བྱེ་ཆུང་དཔུར། །བདག་ཏུ་འཛིན་པའི་ཞེན་པ་ཐོང། །གཉིས་མེད་ཡེ་ཤེས་དགོན་པ་དེར། །སྒྱུ་
མ་ལུས་ཀྱི་ཧོམ་ཁུང་དུ། །གཏུམ་མོ་བདེ་དྲོད་ཡེ་ཤེས་མེས། །ལུས་ངག་ཡིད་གསུམ་ཐ་མལ་གྱི། །བག་ཆགས་ངན་པའི་བུད་ཤིང་བསྲེགས། །རྨི་ལམ་བག་ཆགས་བུད་
ཤིང་སྦྱོངས། །གཟུང་འཛིན་རྟོག་པའི་ཞེན་པ་ཐོང། །བརྗོད་དུ་མེད་པའི་དགོན་པ་རུ། །བདེ་ཆེན་ཕྱག་རྒྱ་ཆེན་པོ་ཡི། །རྟོགས་པའི་རལ་གྲི་རྣོན་པོ་དེས། །བར་དོ་མིག་
སེར་རྒྱུན་ཐག་ཆོད། །ཆགས་ཞེན་མཚན་མའི་ཞེན་པ་ཐོང། །འགྱུར་མེད་ལྗོན་ཤིང་ཀློང་དུ་སྒྱེལ། །ཡིད་བཞིན་ནོར་བུའི་བསེབ་ལམ་བསྒྲོད། །སྨྲ་མེད་ལུགས་པའི་

[058A]༄༅། །སྨྲ་ལྕེ་ཁྲོལ། །བདག་འཛིན་འཁོར་བའི་རྒྱུན་ཐག་ཆོད། །སྔར་འདྲིས་ངོ་ཤེས་མ་བུ་སྤྲོད། །ཀྱེ་ཧོ་འདི་ནི་རང་རིག་ཡེ་ཤེས་ཏེ། །ངག་གི་ལམ་
འདས་ཡིད་ཀྱི་སྤྱོད་ཡུལ་མིན། །ཏི་ལོ་ངས་ནི་ཅི་ཡང་བསྟན་དུ་མེད། །རང་རིག་རང་གིས་མཚོན་ཏེ་ཤེས་པར་བྱོས། །མི་རྣོ་མི་བསམ་མི་སེམས་དང། །མི་སྒོམ་
མི་སྤྱད་རྣལ་དུ་བཞག་དམིགས་པ་ཡིད་ལ་མི་བྱེད་ཅིང། །དྲན་པ་རྡུལ་ཙམ་མེད་པ་ཡི། །སེམས་ཉིད་རང་བྱུང་རང་གསལ་ལ། །ང་ཡིས་ཅི་ཡང་བསྟན་དུ་མེད།།
ཅེས་གསུངས་པས། དཔལ་ནཱ་རོ་པས་བརྟུལ་ཤུགས་ཕྱོགས་ལས་རྣམ་རྒྱལ་གྱི་སྤྱོད་པ་མཐར་ཕྱིན་པར་གྱུར་ཏོ།། །།གཉིས་པ་གཉིས་འཛིན་གྱི་རྟོག་པ་
མཐའ་དག་གཞི་ལ་སངས་གནས་གཉིས་མེད་ཡེ་ཤེས་ཀྱི་སྣང་བ་རྒྱས་ཏེ། གདུལ་བྱ་རྗེས་སུ་བཟུང་བའི་ཚུལ་ནི། རྒྱལ་བའི་རྣམ་སྤྲུལ་མཁས་ཤིང་གྲུབ་པ་མཉེས་
པ་པཎ་ཆེན་ནཱ་རོ་པ་དེ་ཉིད་ཀྱིས། རྗེ་བཙུན་ཏི་ལོ་པའི་ཐུགས་ཀྱི་གསང་མཛོད་ན་བཞུགས་པའི། ཤེ་བྱ་ཇི་ལྟ་བ་དང། ཇི་སྙེད་པ་མཁྱེན་པའི་ཡོན་ཏན་མཐའ་

[058B] ཕྱག་རྒྱ་ཆེན་པོ་མཆོག་གི་དངོས་གྲུབ་བཅུ་གསུམ་རྡོ་རྗེ་འཛིན་པའི་ས་མངོན་དུ་གྱུར་པས། རྟོགས་པ་གདེང་དང་ལྡན་པའི་མགུར་
གསུངས་པ། །ཡིད་ལ་མི་བྱེད་ཕྱག་རྒྱ་ཆེན་པོའི་ལམ། །སྤྲོས་བྲལ་བརྗོད་མེད་སྒྲིབ་བྲལ་སེམས་ཀྱི་ནི། །ངོ་བོ་མཐོང་སྟེ་སུ་ལའང་དྲི་མི་བྱ། །དྲི་མེད་ཤུགས་
འབྱུང་རྣལ་འབྱོར་རང་གྲོལ་ཡིན། །བླ་མའི་དྲིན་ལས་མཆོག་གི་དངོས་གྲུབ་ཐོབ། །རང་གཞན་དོན་གཉིས་གྲུབ་པ་ཨེ་མ་ཧོ། །གསུངས་པས། རྗེ་བཙུན་ཏི་ལོ་
པས༑ དཔལ་ནཱ་རོ་པ་ལ་ཐུགས་ཀྱི་སྲས་མཆོག་ལུང་བསྟན་པ་ནི། །རང་གྲོལ་ཡེ་ཤེས་ཉི་མ་ཡིས། །ཕུ་ལ་ཧ་རིའི་དགོན་པ་རུ། །མ་ཏིའི་མ་རིག་མུན་སོལ་
ལ༑ ༑ཡེ་ཤེས་སྣང་བས་ཁྱབ་པར་གྱིས། །ཅེས་སྒྲ་བསྒྱུར་གྱི་རྒྱལ་པོ་མར་པ་ལོ་ཙ་ལུང་བསྟན་ནས། རྗེ་བཙུན་ཏི་ལོ་པ་གཙུག་གི་ནོར་བུའི་དགོན་པར་བྱོན། དཔལ་
ནཱ་རོ་པའི་ཐུགས་ལ་ད་རྗེ་བཙུན་བླ་མ་ཏི་ལོ་པ་དང། བསྐལ་བཟང་གི་སངས་རྒྱས་སྟོང་བྱོན་ཀྱང་དམ་ཆོས་ཡིན་མིན་གྱི་དྲི་རྒྱུ་དང་ཐེ་ཚོམ་བཅད་རྒྱུ་ཏིལ་འབྲུ་ཙམ་ཡང་མེད་

[059A]༄༅། །གསུང་ནས། མ་འདྲིས་པའི་ཡུལ་ཕྱོགས་མེད་དུ་སྤྱོད་པ་ངེས་མེད་ཀྱི་ལྡུམ་བུ་ལ་གཤེགས་སོ། །རྗེ་བཙུན་རི་རི་པ་དང། དཔལ་ཀ་སོ་རི་
པ་གཉིས་ཀྱིས་དབུ་མཛད་པའི་བུ་སློབ་རྣམས་ཀྱིས་ཕྱག་མཆོད་འབུལ་བའི་སྒྲིགས་ལ། དང་པོ་རྗེ་བཙུན་ཏི་ལོ་པ་ལ་ཕྱག་འཚལ། དེ་ནས་མཁས་གྲུབ་མཉམ་མེད་
དཔལ་ནཱ་རོ་པ་ལ་ཕྱག་འཚལ་བའི་རྩིས་སུ་བཅུག་པས། དཔལ་ནཱ་རོ་པ་བླ་མའི་ཕྱག་ཕྱི་ལ་མི་འདུག་ནས། རྗེ་བཙུན་བླ་མ་ཏི་ལོ་པ་ལ་དཔལ་ནཱ་རོ་པ་གར་
གཤེགས་ཞུས་པས། རྗེ་བཙུན་ཏི་ལོ་པའི་ཞལ་ནས་ཁོས་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙིས་ཏེ། གྲོལ་བ་དང་གྲུབ་པ་ཐོབ་ནས། ང་དང་རྡོ་རྗེ་འཆང་
བྱོན་ཡང་དྲི་རྒྱུ་མེད་ཟེར་ནས། ཡུལ་ངེས་མེད་དུ་འཁྱམ་དུ་སོང། ངས་ཁོ་ལ་བཀའ་རྒྱ་འདི་ལྟར་དུ་བཏབ། །གཞན་གྱི་སྤྱོད་པ་ཅི་ཡང་མ་བྱེད་པར། །རྩ་བའི་
སློབ་མ་མཆོག་ཏུ་གྱུར་པ་བོད་ཡུལ་མུན་པའི་གླིང་དུ་དམ་པ་ཆོས་ཀྱི་སྒྲོན་མེ་སྤར་ནུས་པའི་སྐྱེས་བུ་མར་པ་མ་ཏི་ཞེས་པ་ཡོད་པར་འདུག་གིས། དེའི་མ་རིག་པའི་

[059B] དེས་ཡེ་ཤེས་ཀྱི་སྣང་བས་འགྲོ་བ་སེམས་ཅན་ལ་ཁྱབ་པར་འདུག་གིས། ཁྱོད་རང་སྤྲོས་མེད་ཀྱི་ངང་དུ་སོང་ཅིག་བྱས་པས། ཁོ་གར་སོང་ཆ་
མེད་དུ་སོང་གསུང། རྗེ་བཙུན་རི་རི་པ་དང། དཔལ་ཀ་སོ་རི་པ་གཉིས་ཀྱི་ཞུ་བ་ལ། དེ་ཤིན་ཏུ་ནས་ཀྱང་མ་ལེགས། ངེད་གསུམ་སྤུན་ཡིན་ཡང་ཁོང་སངས་རྒྱས་
གཉིས་པ་ལྟ་བུ་འགྲན་ཟླ་དང་བྲལ་བ་ཡིན་ཏེ། མཁས་གྲུབ་མཉམ་མེད་དཔལ་ནཱ་རོ་པ་འདི། དང་པོ་སེམས་ཅན་གྱི་དོན་དུ་ཐུགས་བསྐྱེད། བར་དུ་སེམས་ཅན་གྱི་དོན་
དུ་ལམ་སྦྱངས། ཐ་མ་འགྲོ་བ་སེམས་ཅན་གྱི་དོན་དུ་སངས་རྒྱས་པ་ཡིན་པས། ཁོང་གིས་སེམས་ཅན་གྱི་དོན་མ་མཛད་ན་སངས་རྒྱས་ཀྱི་འཕྲིན་ལས་ཀྱི་རྒྱུན་ཆད་
ལགས༑ སྤྲོས་མེད་ཀྱི་དབྱིངས་སུ་བཞུགས་པ་དེ་ཤིན་ཏུ་མ་ལེགས་པས། ཅིས་ཀྱང་སེམས་ཅན་ཀྱི་དོན་དུ་ཆོས་ཀྱི་འཁོར་ལོ་བསྐོར་བའི་བསྐུལ་མར་གསོལ་བ་འདེབས་
པ་ཞུ་ཞུས་པས། རྗེ་བཙུན་ཏི་ལོ་པའི་ཞལ་ནས། འོ་ན་ཁྱོད་རང་གཉིས་སོང་ལ་ཁོ་བོས་ལ་ཤོག་གསུང། དེར་ཁོང་གཉིས་ཀྱིས་ད་སྤྱན་དྲངས་ཀྱང་མི་འབྱོན་ལགས་

[060A]༄༅། །སམ་ཞུས་པས། ངའི་ལན་ཡིན་ཤོག་ཟེར་བ་བྱས་ཡོང་གསུང། རྗེ་བཙུན་རི་རི་པ་དང། དཔལ་ཀ་སོ་རི་པ་གཉིས་ཀྱིས་དཔལ་ནཱ་རོ་པ་ཚོལ་དུ་
བྱོན་པས། ཡུན་རིང་པོའི་བར་དུ་ཕྱོགས་ཀུན་ཏུ་བཙལ་ཀྱང་མ་རྙེད་པར། བཅོས་མིན་དད་པའི་གདུང་ཤུགས་ཀྱིས་གསོལ་བ་མགྲིན་གཅིག་ཏུ་འདེབས་ཀྱིན་ཚོལ་དུ་བྱོན་
པས༑ རྗེས་སུ་ལུང་སྟོང་ཅིག་ན་བཞུགས་འདུག་པ་དང་མཇལ། དེར་ཁོང་གཉིས་ཀྱིས་ཕྱག་དང་བསྐོར་བ་བྱས། བསྙུན་ཞུས་ནས། རྗེ་བཙུན་ཆེན་པོ་ནཱ་རོ་པ་ཁྱེད་
སངས་རྒྱས་གཉིས་པ་ལྟ་བུ་འགྲན་ཟླ་དང་བྲལ་བ་ཡིན་པས། སེམས་ཅན་གྱི་དོན་མི་མཛད་པར་སྤྲོས་མེད་ཀྱི་ངང་ལ་བཞུགས་པ་འདི་ཤིན་ཏུ་མ་ལེགས། རྗེ་བཙུན་ཏི་
ལོ་པ་ན་རེ། བྱོན་གསུང་གིན་གདའ་བས། གཤེགས་པར་ཞུ་ཞེས་གསོལ་བ་བཏབ་པས། རྗེ་བཙུན་ཆེན་པོ་ཏི་ལོ་པས་ཤོག་གསུང་ན་ལོས་ཀྱང་འགྲོ་གསུང་ནས་
གསུམ་པོས་སྡོངས་ནས་བྱོན་པས། རྗེ་བཙུན་ཏི་ལོ་པའི་དྲུང་དུ་ཕེབས་པ་དང། རྗེ་བླ་མའི་ཞལ་ནས། ཁྱེད་གསུམ་གྱིས་ཏོལ་ལམ། ཤིན་ཏུ་ལེགས་སོ་གསུང་

[060B]། བཀའ་གསན་དང་པཎ་ཆེན་ནཱ་རོ་པ། །གང་ཡང་སྐྱེ་བ་མེད་པ་ཡི། །རང་རིག་རང་གསལ་ནམ་
མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་བྱའི་ལོ་ཏོག་སྨིན་པར་གྱིས། །ཅེས་རྗེ་བཙུན་ཏི་ལོ་པས་འགྲོ་བའི་དོན་ལ་བསྐུལ་རྗེས། རྗེ་བཙུན་རི་རི་པས་
གསོལ་བ་བཏབ་པ་ནི། གཅིག་པུ་ཞི་བདེ་དོན་གཉེར་བའི། །ཉན་རང་ལྟ་བུའི་བློ་ཐོང་ལ། །ནཱ་རོ་ཆོས་ཀྱི་སྒྲོན་མེ་ཡིས། །འགྲོ་རྣམས་མུན་པ་གསལ་དུ་གསོལ། །
གྲུབ་ཆེན་ཀ་སོ་རི་པས་གསོལ་བ་བཏབ་པ་ནི། །ནཱ་རོ་ཆོས་ཀྱི་སྨན་པ་ཡིས། །དམ་ཆོས་སྨན་གྱི་སྨན་སྦྱོར་གྱིས། །འགྲོ་རྣམས་ནད་ཀྱིས་གདུངས་པ་ཡི། །ཉོན་མོངས་
ཟུག་ངུ་དབྱུང་དུ་གསོལ། །ཞུས། སླར་ཡང་རྗེ་བཙུན་ཏི་ལོ་པས། དཔལ་ནཱ་རོ་པ་ལ་ངའི་གདམ་ངག་ཀུན་ཁྱོད་ལ་རྫོགས་པར་བྱིན་ཡོད་པས་འགྲོ་དོན་གྱིས་ཤིག་གསུང་
མཐར་བཀའ་རྒྱ་དང་བཅས་ཏེ་གདམ་ངག་མ་ལུས་པའི་དོན་གཅིག་ཏུ་དྲིལ་བའི་གནད། རྗེ་བཙུན་ཏི་ལོ་ཉིད་ཀྱིས་མཛད་པའི་གཏད་རྒྱ་གནང་ནས། འགྲོ་དོན་ལ་བསྐུལ་

[061A]༄༅། །བའི་བཀའ་གནང་བ་ནི། །གང་ཡང་སྐྱེ་བ་མེད་པ་ཡི། །རང་རིག་རང་གསལ་ནམ་མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་
བྱའི་ལོ་ཏོག་སྨིན་པར་གྱིས། །གསུངས་པས། དཔལ་ནཱ་རོ་པས་ཕྱག་ཕུལ་ཐལ་མོ་སྦྱར་ནས་ཞལ་གྱིས་བཞེས་པ་ནི། །བླ་མ་སངས་རྒྱས་བཀའ་ལུང་དང། །
རྡོ་རྗེ་སྤུན་གྱི་གསུང་བཞིན་དུ། །མདོ་རྒྱུད་སྙིང་པོ་དོན་གྱི་བཅུད། །ངེས་མེད་ཡུལ་དུ་བསྒྲགས་པར་བྱ། །ཞེས་གསུངས་པ་དང། རྗེ་བཙུན་ཏི་ལོ་པ་མི་སྣང་བར་སོང་
ངོ༑ ༑དེ་ནས་དཔལ་ནཱ་རོ་པས་རྒྱ་གར་ནུབ་ཕྱོགས་ཀྱི་ལ་དབར་དུ་རེ་ཞིག་བཞུགས་ནས། ལྗོངས་མེ་ཏོག་བརྒྱན་པའི་གྲོང་ཁྱེར། རི་བོ་གསེར་གྱི་དགོན་པ་པུ་ལ་ཧ་རིར་
ཕེབས་པའི་ཚེ། དུས་རེ་ཞིག་གི་ཚེ་ནམ་ཕྱེད་ཙམ་ནས་ཡི་དམ་གྱི་ལྷ་འཁོར་ལོ་སྡོམ་པའི་ཞལ་མངོན་སུམ་དུ་བསྟན་ནས། དཔལ་ནཱ་རོ་པའི་ཆེ་བ་བརྗོད་པ་ནི། །བླ་མ་
ལྗོན་ཤིང་ལྟ་བུ་ཡིས། །གདམ་ངག་དྲི་མེད་ཆུ་རྒྱུན་གྱིས། །བརྗོད་མེད་གསུང་གི་བདུད་རྩི་ཡིས། །ཉོན་མོངས་དྲི་མ་འཁྲུད་མཛད་པ། །ནཱ་རོ་བརྗོད་མེད་གསུང་དང་ལྡན།།

[061B] །སྤྲིན་བྲལ་ཡེ་ཤེས་ཉི་མ་ཡིས། །འགྲོ་དྲུག་མུན་པ་སེལ་མཛད་པའི། །ནཱ་རོ་རྟོག་མེད་ཐུགས་དང་ལྡན། །ཞེས་གསུངས་སོ། །དེ་ནས་
ཐོ་རངས་ཀྱི་ཆ་ལ་ཐུགས་དམ་འོད་གསལ་གྱི་ངང་ནས་ཐུགས་ཀྱི་སྲས་མཆོག་དམ་པ་བོད་ཡུལ་མུན་པའི་སྨག་རུམ་དུ། སངས་རྒྱས་ཀྱི་བསྟན་པ་གངས་ལ་ཉི་མ་ཤར་བ་ལྟར་
དར་རྒྱས་སུ་མཛད་པའི་སྐྱེས་མཆོག་སྒྲ་བསྒྱུར་གྱི་རྒྱལ་པོ་མར་པ་ལོ་ཙཱ་དེ་ཉིད། རྒྱ་གར་ཤར་ཕྱོགས་སུ་ཕེབས་ཏེ། དགེ་ཚུལ་ཤེས་རབ་སེང་གེའི་སར་བཞུགས་འདུག་པ་
གཟིགས་ནས། ཨ་ཙ་ར་ཅིག་བང་ཆེན་ལ་བཏང་སྟེ། དགེ་ཚུལ་ཤེས་རབ་སེང་གེ་ལ་ཁྱེད་ཀྱི་ས་ན་བོད་ཀྱི་བན་དེ་ཅིག་ཡོད་འདུག་པ་ཁྲིད་ལ་ཤོག་གསུང་པའི་བཀའ་ཕེབས་
ནས༑ དགེ་ཚུལ་དང་སྒྲ་བསྒྱུར་མར་པ་གཉིས་པོ་སྡེབས་ནས་ཕུ་ལ་ཧ་རིར་ཕེབས་ཏེ། དགེ་ཚུལ་ཤེས་རབ་སེང་གེས་མཇལ་སྣ་མཛད། རྗེ་བཙུན་མར་པས་ནཱ་རོ་པཎ་ཆེན་
དང་ཞལ་མཇལ་ནས་ཀྱང་ཕྱག་མང་དུ་བཙལ། གསེར་གྱི་མེ་ཏོག་སྟོབས་ཆེ་བ་ཕུལ་བས། རྗེ་བཙུན་ནཱ་རོ་པའི་ཞལ་ནས། །བླ་མས་ལུང་བསྟན་བདག་གི་བུ། །སྣོད་

[062A]༄༅། །ལྡན་མར་པ་བློ་གྲོས་ཀྱིས། །ཁ་བ་ཅན་ལྗོངས་བྱང་ཕྱོགས་ནས། །རྒྱལ་ཚབ་འཛིན་ཕྱིར་སླེབ་པ་ལེགས། །ཅེས་གསུངས་ཤིང་མཆོག་ཏུ་
དགྱེས་པར་གྱུར་ཏེ། རྗེ་བཙུན་ནཱ་རོ་པས་སྒྲ་བསྒྱུར་མར་པ་ལ་ཐོག་མར་དཔལ་དགྱེས་པ་རྡོ་རྗེའི་དབང་བསྐུར་ནས། རྒྱུད་རྟག་པ་གཉིས་པ། རྡོ་རྗེ་གུར་དང། སོཾ་བཧུ་ཊི་
རྣམས་རྫོགས་པར་གནང། དེ་རྣམས་ལ་ཐོས་བསམ་སྒོམ་གསུམ་གཅིག་ཆར་དུ་མཛད། གཞན་ཡང་འཁོར་ལོ་སྡོམ་པའི་དབང། ནཱ་རོ་ཆོས་དྲུག་ཕྱག་ཆེན་གྱི་
རིགས་བསམ་གྱིས་མི་ཁྱབ་པ། སེམས་ཁྲིད་ཡིད་བཞིན་ནོར་བུ། རོ་སྙོམས་སྐོར་དྲུག་སོགས་ཟབ་ཁྱད་ཀྱི་བཀའ་མང་དུ་གནང། མཐར་མདོ་རྒྱུད་མན་ངག་ཐམས་
ཅད་ཀྱི་སྙིང་པོའི་གནད་གཅིག་ཏུ་དྲིལ་བ་ཚེ་གཅིག་ལུས་གཅིག་ལ་སངས་རྒྱས་སྒྲུབ་པའི་ལམ་མཆོག་དཔལ་བདེ་མཆོག་མཁའ་འགྲོ་སྙན་རྒྱུད་ཀྱི་སྨིན་གྲོལ་གྱི་གདམས་
པ་མཐའ་དག་རྫོགས་པར་གནང་བའི་ཐུགས་སྲས་མཆོག་ཏུ་གྱུར་པ། སྒྲ་བསྒྱུར་གྱི་རྒྱལ་པོ་མར་སྟོན་ཆོས་ཀྱི་བློ་གྲོས་དེ་ཉིད་རྗེས་སུ་བཟུང་ཚུལ་རྒྱས་པར་རྗེ་བཙུན་

[062B] །མཁས་གྲུབ་མཉམ་མེད་དཔལ་ནཱ་རོ་པ་དེ་ཉིད་ལ། རང་དང་ཚུལ་མཚུངས་ཤིང་སྐུ་ཡོན་ཆེ་བར་གྲགས་པའི་བུ་ཆེན་བདུན་ནི་
མངའ་བདག་མའཻ་ཏྲི་པ། དཔལ་ཞི་བ་བཟང་པོ། གྲུབ་ཆེན་ཌོམ་བཧི་པ། པཎ་ཆེན་ཤན་ཏི་པ། བལ་པོ་སྤྱི་ཐེར་བ། དགེ་ཚུལ་ཤེས་རབ་སེང་གེ། ཁ་ཆེ་ཨ་ཀ་ར་སིདྡྷི་
རྣམས་ཡིན་ལ། ཕྱོགས་བཞིའི་ར་ཁྱི་རྟ་བཞི་དང། མཁས་པ་ཆེན་པོ་སྨྲིརྟི། པཎྜི་ཏ་ཞི་བའི་གོ་ཆ། ཛྙཱ་ན་ཨ་ཀ་ར། སུ་མ་ཏི་ཀིརྟི། སོགས་པཎྜི་ཏའི་སློབ་མ་
བརྒྱ་ཕྲག་དུ་མ་དང། ཡང་ཕམ་སྡིང་པ་སྐུ་མཆེད་སོགས་གྲུབ་ཐོབ་གྱི་སློབ་མ་བརྒྱ་རྩ་བརྒྱད། སྤེན་ཐ་བ་སོགས་བརྟུལ་ཤུགས་གྲུབ་པའི་རྣལ་འབྱོར་བ་ལྔ་བཅུ་རྩ་བཞི་
མཚན་ལྡན་གྱི་རྣལ་འབྱོར་མ་སྟོང་ཆིག་བརྒྱ་སྨིན་པར་མཛད་ཅིང། བོད་དུ་གྲགས་པའི་སྙན་རྒྱུད་ཕལ་ཆེ་བའང་དཔལ་ནཱ་རོ་པ་ནས་རྒྱུད་པ་མང་ངོ། མངའ་བདག་མའཻ་ཏྲི་
པ་ནི་འཕགས་པ་ཀླུ་གྲུབ་གྱི་སློབ་མ་འབར་མིའི་གཙོ་བོའི་སྐྱེ་བ་ཡིན་ཞིང། དཔལ་ཤ་ཝ་རི་དབང་ཕྱུག་ལ་ཕྱག་རྒྱ་ཆེན་པོའི་གདམ་ངག་ཞུས་ནས་དངོས་གྲུབ་བརྙེས་པ་

[063A]༄༅། །ལགས། དེ་ལ་ཡོངས་གྲགས་ཀྱི་བུ་བཞི་ནི། དྷརྨ་པ་ལ། དེ་ཝ་ཙནྜ། ན་ག་ཀིརྟི། བཛྲ་པ་ཎི་དང་བཞི་ཡིན་ནོ། །བཛྲ་པ་ཎིའི་སློབ་
མ་བལ་པོ་སྐྱེ་མེད་དང། བྲོ་ལོ་ཙཱ་བ་སོགས་མང་དུ་བྱུང་ཞིང། དོ་ཧ་སྐོར་གསུམ་གྱི་གདམ་ངག་འདི་རྣམས་རྒྱ་གར་ཕྱག་ན་ནས་རྒྱུད་པ་ཡིན། དཔལ་ནཱ་རོ་པ་དང་
མངའ་བདག་མའཻ་ཏྲི་པ་གཉིས་ཀྱི་སློབ་མའི་ནང་ནས་མཆོག་ཏུ་གྱུར་ཅིང། མདོ་རྒྱུད་ཐབས་ལམ་དང། བྱིན་བརླབས་སྙན་རྒྱུད་ཀྱི་གདམས་པ་མ་ལུས་པ་གནང་བ། རྗེ་
བཙུན་ཏི་ལོ་པས་ལུང་བསྟན་པ་ལྟར། དཔལ་ནཱ་རོ་ཉིད་ཀྱི་རྒྱལ་ཚབ་དུ་བསྐོས་པ་ནི། བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་སྤྲུལ། སྐྱེས་མཆོག་མར་པ་
ལོ་ཙཱ་ཡིན་ནོ་ཞེས་ཡང་དང་ཡང་དུ་བསྔགས་པ་བརྗོད་པ་ལགས་སོ། །མཁས་གྲུབ་མཉམ་མེད་དཔལ་ནཱ་རོ་པའི་མཚན་རགས་པ་ལ། ཁྱིམ་དུ་བཞུགས་པའི་
མཚན་ལ་རྒྱལ་པོ་ཀུན་ཏུ་བཟང་པོ། དགེ་བསྙེན་མཛད་པའི་མཚན་ནམ་མཁའ་སྙིང་པོ། དགེ་ཚུལ་གྱི་མཚན་སངས་རྒྱས་ཡེ་ཤེས། དགེ་སློང་ གི་  མཚན་ཆོས་ཀྱི་རྒྱལ་

[063B] ཡོངས་སུ་གྲགས་པའི་མཚན་ཡེ་ཤེས་དངོས་གྲུབ། པཎྜི་ཏའི་མཚན་འཇིགས་མེད་གྲགས་པ། །སངས་རྒྱས་ཀྱི་བསྟན་པ་གཟུང་བའི་མཚན་གནས་བརྟན་
བསྟན་པ་འཛིན་པ། སྣོད་ལྡན་གྱི་མཚན་དྲི་མེད་གཟི་བརྗིད། རྣལ་འབྱོར་པའི་མཚན་ནཱ་རོ་ཏ་པ། འགྲེལ་ཆེན་དྲི་མེད་འོད་ན་སྙན་གྲགས་བཟང་པོ། ལུང་བསྟན་གྱི་
མཚན་བཅོམ་ལྡན་ཙ་ཤད་ཕྱིར་མི་ལྡོག་ལ་སོགས་ཏེ་མཚན་གྱི་རྣམ་གྲངས་དུ་མ་དང་ལྡན་པའི་སྐྱེས་མཆོག་དཔལ་ནཱ་རོ་པ་དེ་ཉིད་ཀྱིས། བླ་མ་དང་རྡོ་རྗེ་སྤུན་གྱི་དྲུང་
དུ༑ འགྲོ་བའི་དོན་མཛད་པར་ཞལ་གྱིས་བཞེས་པ་བཞིན། བསམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད་ཏེ། སྦྱོར་བ་སྣང་དང་མི་སྣང་བས་བསྡུས་པའི་
གདུལ་བྱ་དཔག་ཏུ་མེད་པ་དང། ནང་པ་སངས་རྒྱས་པ་དང། ཕྱི་རོལ་པའི་གྲུབ་མཐའ་འཛིན་པའི་སྐྱེ་བོ་ཚད་མེད་པའི་དོན་མཛད་པ་ནི། བསམ་གྱིས་མི་
ཁྱབ་པོ། །དེ་ཡང་སྣང་བའི་སེམས་ཅན་མི་དང། དུད་འགྲོའི་རིགས་གྲངས་མེད་པའི་ཙར་བྱོན་ནས། སེ་གོལ་རེ་སྡེབས་པ་ཙམ་གྱིས་ཕུང་པོ་ལྷག་མེད་དུ་སངས་

[064A]༄༅། །རྒྱས་པ་ཡང་མང་དུ་བྱུང། ལོང་བ་དང། ལྐུགས་པ་དང། འོན་པ་རྣམས་ཀྱི་ཁྲིས་སུ་བྱོན་ནས་ཕྱག་དབང། ཞབས་དབང་རེ་ཙམ་
མཛད་པས། ལོང་བས་གཟུགས་མཐོང། ལྐུགས་པས་སྨྲ་ཤེས། འོན་པས་སྒྲ་ཐོས། སྨྱོན་པ་རྣམས་ཀྱི་དྲན་པ་རྙེད་པ་ཡང་མང་དུ་བྱུང་ངོ། །གཞན་ཡང་
སེམས་ཅན་གནས་ལུགས་མ་རྟོགས་པ་རྣམས་ཀྱིས། གནས་ལུགས་ཀྱི་དོན་རྟོགས་པ་ཡང་བསམ་གྱིས་མི་ཁྱབ་པ་བྱུང། སྡུག་བསྔལ་ཅན་རྣམས་བདེ་ལ་
བཀོད༑ ནད་ཀྱི་བཏབ་པ་རྣམས་ནད་དང་ཕྲལ། གདོན་གྱིས་རྩེས་པ་རྣམས་ཉེར་འཚེ་ལས་གྲོལ་བར་མཛད་དེ། གཞན་ཡང་ཆར་ཆེ་དུས་གཅོད་པ་དང། །
ཆུང་དུས་འབེབས་པ་དང། ལོ་ཉེས་དང་དུས་ཀྱི་འཁྲུག་པ་སོགས་མ་ལུས་པར་ཞི་བར་མཛད་ཏེ། མདོར་ན་སྣང་བའི་སེམས་ཅན་ཚད་མེད་པའི་དོན་མཛད་
ཅིང༑ མི་སྣང་བའི་སེམས་ཅན་ལྷ་དང། ཀླུ་དང། གནོད་སྦྱིན་དང། དྲི་ཟ་དང། བར་དོ་ལ་སོགས་པ། མདོར་ན་མི་སྣང་བའི་སེམས་ཅན་ཚད་མེད་

[064B] །ནང་པའི་བསྟན་པ་ཕྱི་པས་འཇོམས་པའི་དུས། པཎྜི་ཏར་སྤྲུལ་ནས་རྩོད་པ་མཛད་ཅིང། ཕྱི་པ་ཕམ་པར་
མཛད་ཏེ་མུ་སྟེགས་རྡུལ་དུ་བརླག་པ་དང། ནང་པའི་བསྟན་པ་ཉམས་རྨས་པ་རྣམས་ཀྱི་གནས་སུ་བྱོན་ནས། དེའི་མཁན་པོ་དང་བླ་མར་སྤྲུལ་ནས། བསྟན་
པ་དར་ཞིང་རྒྱས་པར་མཛད་པ་ལ་སོགས་པ་འགྲོ་བའི་དོན་ཚད་མེད་པ་མཛད་དོ། །ཡང་ཕྱི་རོལ་མུ་སྟེགས་པའི་སྡེ་རྣམས་སུ་བྱོན་ནས། ལ་ལ་རྩོད་པས་ཕམ་
པར་མཛད། ལ་ལ་ནུས་པས་ཕམ་པར་མཛད་ནས། རྗེས་སུ་བཟུང་ཏེ་མུ་སྟེགས་པ་རྣམས་ཀྱི་དོན་ཡང་ཚད་མེད་པ་མཛད་དོ། །མདོར་ན་རྗེ་བཙུན་ནཱ་རོ་པ་
ཉིད་ཀྱི་ཟད་པར་སའི་ཏིང་ངེ་འཛིན་ལ་མཉམ་པར་བཞག་པས། ས་གཞི་ཐམས་ཅད་གསེར་དུ་སོང་ནས་སེམས་ཅན་མང་པོས་ལོངས་སྤྱོད་པ་ཡང་བྱུང་ངོ། །ཟད་
པར་ཆུའི་ཏིང་ངེ་འཛིན་ལ་མཉམ་པར་བཞག་པས། ཆུ་ཐམས་ཅད་ཡེ་ཤེས་ཀྱི་བདུད་རྩིར་སོང་ནས་སེམས་ཅན་ཚད་མེད་པ་བདུད་རྩི་ལ་ལོངས་སྤྱོད་པ་ཡང་བྱུང་ངོ་

[065A]༄༅། །མདོར་ན་ཟད་པ་དང་ཟིལ་གནོན་གྱི་མཛད་པའི་སྒོ་ནས་འགྲོ་བ་སེམས་ཅན་གྱི་དོན་ཚད་མེད་པ་མཛད་དོ། །གཞན་ཡང་སྐུ་གཅིག་དུ་མར་
མཛད་པ། སྐུ་མང་པོ་གཅིག་ཏུ་བསྟུད་པ་ལ་སོགས་པ་དང། སྐུ་དེ་ཉིད་རེས་ཡི་དམ་གྱི་ལྷར་སྒྱུར་བ། རེས་དཔའ་བོ་མཁའ་འགྲོར་སྒྱུར་བ། རེས་བསྟན་
པ་བསྲུང་བའི་ཆོས་སྐྱོང་དུ་སྒྱུར་བ་སོགས་སྤྲུལ་བསྒྱུར་ལ་མངའ་བརྙེས་པའི་མཛད་པའི་སྒོ་ནས་ཀྱང་འགྲོ་དོན་ཚད་མེད་པ་མཛད་དོ། །དེ་ལྟ་བུའི་བླ་མ་དཔལ་
ནཱ་རོ་པའི་སྐུ་དེ་ཉིད་ལ་འཁོར་འདས་ཀྱི་མཛད་པ་རྣམ་ཐར་ཚད་མེད་པ་སྒྲུབས་ནས། མཐར་མཛད་པ་རྣམ་ཐར་རྫོགས་རིམས་སུ་བསྐྱལ་བའི་ཕྱིར། ཕུ་ལ་ཧ་
རིའི་གནས་མཆོག་དེར། གདུལ་བྱ་གནང་བ་དག་པའི་འཁོར་འགའ་ཟུང་ལ། གསང་སྔགས་རྡོ་རྗེ་ཐེག་པའི་ལམ་གྱི་མཐར་ཐུག་རྫོགས་རིམས་ཡིན་པས་
བསྐྱེད་རིམས་རྫོགས་རིམས་སུ་བསྡུད་ན་འདི་ལྟར་བྱེད་པ་ཡིན་གསུང་ནས། ལྷའི་རོལ་མོའི་སྒྲ་དང། འོད་ཟེར་ཁ་དོག་ལྔའི་འཕྲོ་འདུ་དང། འཇའ་ཚོན་གྱི་

[065B] འཇའ་ལུས་བརྙེས་པའི་སྐུ་དེ་ཡང་ཇེ་ཆུང་དང་ཇེ་ཕྲ་ལ་སོང་སྟེ། མཐར་མཁའ་ལ་འཇའ་ལྟར་ཡལ་ནས་
ཨཱ་ཅེས་པའི་གསུང་སྐད་གཅིག་གི་རང་ངོར་རྫོགས་སོང། གསུང་སྐད་ཨཱ་ཅེས་པའི་རིང་པོ་དེ་ཡང་ཇེ་ཆུང་ཇེ་ཕྲ་ལ་སོང་སྟེ། མཐར་ཐུག་འོད་གསལ་སྟོང་
ཉིད་ཆོས་ཀྱི་སྐུར་རྫོགས་ཏེ། ལྕགས་ཕོ་འབྲུག་གི་ལོ། དགུང་ལོ་བརྒྱད་ཅུ་རྩ་ལྔ་བཞེས་པའི་ཚེ་འོད་གསལ་མཁའ་སྤྱོད་དག་པའི་གནས་སུ་གཤེགས་པ་
ལགས་སོ། །ཡང་རྟེན་གྱི་གང་ཟག་འགའ་ཞིག་གི་སྣང་ངོར་སྐུའི་ཕུང་པོ་ལྷག་མ་དང་བཅས་ཏེ་བདེ་བར་གཤེགས་ནས་གདུང་བཞུ་བའི་སྣང་བ་ཡང་ཤར་
འགའ་ཞིག་གི་སྣང་ངོར་གྲོངས་པ་ལ་སོགས་པའི་སྣང་བ་མེད་པར་ཚེའི་རིགས་འཛིན་བརྙེས་ནས་ད་ལྟ་ཡང་ལས་དག་པ་རྣམས་དང་དངོས་སུ་མཇལ་བར་འདོད་པ་
ཡང་ཡོད་དེ། དེ་རྣམས་ནི་གདུལ་བྱ་སྣ་ཚོགས་པའི་སྣང་ངོར་མཛད་པ་སྣ་ཚོགས་པའི་ཚུལ་བསྟན་པ་ཡིན་ནོ།། །།གསུམ་པ་དྲི་མེད་ལེགས་བཤད་

[066A]༄༅། །བསྟན་ཆོས་ཀྱི་བརྩོམ་པ་མཐར་ཕྱིན་མཇུག་གི་དོན་ནི། །ཨེ་མ་ཧོ། སྐྱེ་རྒུའི་གཙུག་རྒྱན་མཁས་གྲུབ་ནཱ་རོ་རྗེ། །མཁྱེན་བརྩེའི་
ནུས་མཐུ་བདུད་རྩིའི་ཆར་རྒྱུན་གྱིས། །བསྐལ་བཟང་གདུལ་བྱའི་ལོ་ཏོག་སྨིན་པར་མཛད། །རྣམ་ཐར་ལེགས་བསམས་བླ་མ་མཆོག་ཏུ་མཐོང། །སྙིང་ལ་
འཇགས་པས་སྙིང་ནས་གསོལ་བ་འདེབས། །ཐམས་ཅད་མཁྱེན་པ་ནཱ་རོ་པཎ་ཆེན་ཞེས། །རྗེ་བཙུན་དེ་ཡིས་ཚེ་རབས་ཀུན་ཏུ་བདག་ཐུགས་མཆོག་དགྱེས་
བཞིན་རྗེས་སུ་བཟུང་དུ་གསོལ། །རྣམ་ཐར་བརྩོམ་པའི་འདུན་པ་ཤར་བའི་ཚེ། །དཀར་ཕྱོགས་ལྷ་ཡིས་མེ་ཏོག་ཆར་པ་ཕབ། །དུས་ཀྱི་རྒྱལ་པོ་རོ་ཧི་ཏ་ཡི་དུས་
མཆོད་བརྗོད་སྡེབ་སྦྱོར་ཡིད་ལ་ཤར་བའི་མཐུས། །སྔར་མ་ཐོས་པའི་སྒྲ་སྙན་མཁའ་ལ་སྒྲགས། །བརྩོམ་ལ་ཞུགས་ནས་ཞག་གསུམ་སོང་བའི་ནུབ། །རྨི་ལམ་
ནང་དུ་རྣམ་ཐར་ཤོག་དྲིལ་མཐོང། །སྙིང་པོ་དྲིལ་ན་འདི་ལས་མེད་དོ་གསུང། །མཆོག་གསུམ་མཚུངས་མེད་དཔལ་ལྡན་ནཱ་རོ་པས། ཐིག་ལེ་ཉག་གཅིག་

[066B] །སད་འཕྲལ་སྤྲོ་ཡང་མཆོག་གསུམ་དོན་མ་གོ། །རྗེས་སུ་ཐོལ་སྐྱེས་ངེས་པའི་འཆར་སྒོ་ལ། །མཁས་པའི་མཆོག་གྱུར་མདོ་རྒྱུད་
མ་ལུས་མཁྱེན། །བཙུན་པའི་མཆོག་གྱུར་སྒྲིབ་གཉིས་དྲི་མས་དབེན། །བཟང་བོའི་མཆོག་གྱུར་མཆོག་གི་དངོས་གྲུབ་བརྙེས། །ཁྱོད་མཚུངས་བླ་མ་འཇིག་རྟེན་
ཁམས་ན་མེད། །བསོད་ནམས་ཡེ་ཤེས་ཚོགས་ཀྱིས་དཔལ་གྱིས་བརྗིད། །མ་འདྲེས་ཡོངས་རྫོགས་རྫུ་འཕྲུལ་སྟོབས་དང་ལྡན། །རྒྱལ་བས་ལུང་བསྟན་རྩ་
ཤད་ནཱ་རོ་པ། །རྩ་བའི་ཚིག་ལ་དག་པའི་འབྲུ་བསྣན་པས། །ཁྱེད་ཀྱི་ཐུགས་དགོངས་བདག་གིས་རྫོགས་པར་ཤོག་སྟོན་པ་གཉིས་པ་རྗེ་བཙུན་བླ་མ་ཉིད། །
ཆུ་སྐྱེས་པད་མོའི་ཟེ་འབྲུ་ལ་བརྟེན་ནས། །ཡང་ཡང་གདུང་བའི་གསོལ་བ་རྩེ་གཅིག་འདེབས། །ཕྱི་ནང་གསང་བའི་རྣམ་ཐར་འཁྱོངས་པར་ཤོག་མདོ་རྒྱུད་བསྟན་
ཆོས་རབ་འབྱམ་གཞུང་ལུགས་ལ། །ལེགས་པར་སྦྱངས་འབྲས་གཞན་ལ་འདོམས་པ་དང། །རྩེ་གཅིག་སྒྲུབ་རྒྱུད་བསྟན་པ་འཛིན་པ་ལ། །ཇི་སྲིད་འཁོར་བ་

[067A]༄༅། །དེ་སྲིད་བརྩོན་པར་ཤོག་ཁམས་གསུམ་འཁོར་བའི་མིང་འདི་མ་སྟོངས་བར། །རང་ཉིད་ཞི་བདེ་དོན་དུ་མི་གཉེར་བར། །འགྲོ་བའི་དོན་
ལ་སྐྱོ་སུན་མི་མངའ་བའི། །མཁས་གྲུབ་ནཱ་རོ་ཁྱེད་དང་མཚུངས་པར་ཤོག་དུག་ལྔ་མ་སྤངས་ཡེ་ཤེས་ཆེན་པོའི་བརྒྱན། །ལྷན་སྐྱེས་དགའ་བཞིའི་འགྲོས་
ཀྱིས་ས་ལམ་བསྒྲོད། །བསྟན་པའི་རུ་ཏྲ་མ་ལུས་འདུལ་བ་ལ། །འཇིགས་མེད་གྲགས་པ་ཉིད་དང་བདག་མཚུངས་ཤོག་སྙིགས་དུས་གསང་སྔགས་དར་
ལ་མ་སྨིན་དུས། །རྡོ་རྗེ་འཆང་དབང་སྤྲུལ་པའི་སྐུ་རུ་བཞེངས། །ལུང་རྟོགས་བསྟན་པའི་བྱི་དོར་ལེགས་མཁས་པ། །མཁས་གྲུབ་གཙང་པ་རྗེ་དང་བདག་
མཚུངས་ཤོག་གྲུབ་མཆོག་གཙང་པ་སྤྱན་སྔ་གྲགས་འབྱུང་དང། །མར་སྟོན་ཚུལ་ཁྲིམས་རྙག་སྟོན་སངས་རྒྱས་དང། །མཁའ་སྤྱོད་དབང་པོ་རས་ཆེན་ཆོས་
རྗེ་སོགས། །བཀའ་རྒྱུད་བསྟན་འཛིན་གོང་མའི་གསུང་བགྲོས་ཀྱི། །ཡིད་ཆེས་ཁུངས་བཙུན་ཕྱི་མོ་བཅུ་ཕྲག་གི། །ཟབ་བཅུད་བསྡུས་པ་དྲི་མེད་ལེགས་བཤད་

[067B]སྔོན་མེད་རྣམ་ཐར་བདེ་ཆེན་འབྲུག་སྒྲ་འདི། །དུས་གསུམ་རྒྱལ་བ་ཐམས་ཅད་བསྐྱེད་པའི་ཡུམ། །སྤངས་རྟོགས་ཡོན་ཏན་བྱེ་བས་རབ་བརྒྱན་
པའི༑ ༑སྤྲུལ་པའི་ཡུམ་ཆེན་ཀུན་ཏུ་བཟང་མོ་ཡིས། །བཀའ་ཡིས་བསྐུལ་ནས་བཀའ་སྩལ་དང་དུ་བླངས། །བཀའ་རྒྱུད་རྣམ་ཐར་ཁུར་ཆེན་བཞེས་པ་ལ།།
སྙེམ་པ་མེད་པའི་བརྟུལ་ཤུགས་ཚུལ་འཆང་བ། །རྣལ་འབྱོར་དབང་ཕྱུག་གུ་རུ་དྷོཙྪ་ཡིས། །བསམ་སྦྱོར་བཟང་པོས་མ་ཕྱི་ཕྱོགས་བྕུར་བཙལ། །
འཐོར་བ་བསྡུས་ཏེ་བཀའ་ཡི་བསྐུལ་བའི་མཐུས། །མཁས་གྲུབ་གཙང་པའི་སྲས་ཀྱི་མ་མཐའ་མ། །བས་མཐའི་རི་ཁྲོད་འཛིན་པའི་སྐུ་སུ་ལུ། །ཤཱཀྱའི་
བཙུན་པ་དབང་ཕྱུག་རྒྱལ་མཚན་གྱིས། །བཀའ་རྒྱུད་བསྟན་ལ་གུས་ཞེན་ཆེ་གྲགས་པས། །བསྟན་ཆོས་བརྩོམ་པའི་སྤོབས་པ་ཆེར་མེད་ནའང། །ཡི་དམ་
ལྷ་ལ་གནང་བ་ཞུས་ནས་སུ། །དབེན་པའི་བསྟི་གནས་རྫ་རི་བསམ་གླིང་དུ། །སྦྱར་བའི་དགེ་བས་བླ་མ་འགྲུབ་པར་ཤོག། །།ན་མོ་གུ་རུ། སྐུའི་བཀོད་

[068A]༄༅། །པ་སྟོན་པའི་རྫུ་འཕྲུལ་དང། །འགགས་མེད་གསུང་དབྱངས་ཕྱོགས་བཅུར་སྒྲོགས་མཛད་ཅིང། །སྟོང་ཉིད་ཁྱབ་གདལ་ནམ་མཁའ་
ལྟ་བུའི་ཐུགས། །རྒྱལ་བའི་སྐུ་གསུང་ཐུགས་ལ་བསྟོད་པར་བགྱི། །གང་ཞིག་རྒྱལ་བའི་རྣམ་ཐར་ཟབ་མོ་ཡིས། །མཐོང་ཐོས་དྲན་པ་ཙམ་གྱིས་འགྲོ་རྣམས་
ལ༑ ༑མ་རིག་མུན་སེལ་སྒྲོན་མེ་ལྟ་བུར་ཁྱབ། །བཀའ་རྒྱུད་རྣམ་ཐར་འཁྱོངས་པར་བྱིན་གྱིས་བརློམས། །བདེ་མཆོག་འཁོར་ལོའི་རྣམ་སྤྲུལ་ཏི་ལོ་དང། །
མཆོག་གི་དངོས་གྲུབ་བརྙེས་པའི་ནཱ་རོ་པ། །དཀའ་དཔྱད་མཐར་ཕྱིན་རྣམ་ཐར་ཟབ་མོ་འདི། །སྤྱིར་གྱི་བཀའ་རྒྱུད་བསྟན་པ་རྒྱས་ཕྱིར་དང། །ཁྱད་པར་མཁས་
བཙུན་བཛྲ་བྷ་ཏྲ་ཡི། །ཐུགས་ཀྱི་བཞེད་པ་ཡོངས་སུ་རྫོགས་ཕྱིར་དང། །དེའི་ཡབ་ཆེན་གཉེར་ཆེན་འཕན་དར་དང། །ཡུམ་གྱི་མཆོག་གྱུར་དབོན་མོ་དཔལ་
མཚོ་དང། །སྲས་སུ་གྱུར་པ་པདྨ་རྡོ་རྗེ་སྟེ། །དཀོན་མཆོག་དཔལ་འདྲེན་སྒྲོལ་མ་ལ་སོགས་དང། །མཁའ་དང་མཉམ་པའི་འགྲོ་བ་མ་ལུས་ཀུན། །མྱུར་

[068B] །ཡིད་འཕྲོག་རབ་ཏུ་མཛེས་པའི་ནོར་བུ་འདི། །ཆབ་སྲིད་དར་རྒྱས་སྡེ་ཆེན་ཚྭ་མདའི་ཁུལ། །སྦས་པའི་བསྟི་གནས་སྙ་ནང་ལུང་
ཆེན་དུ། །རྣམ་དག་སྤར་དུ་བཞེངས་པའི་སྦྱིན་བདག་ནི། །མཆོག་ཏུ་དད་བརྩོན་ལྡན་པའི་རྣལ་འབྱོར་མ། །ཡུམ་ཆེན་ཀུན་ཏུ་བཟང་མོའི་ཐུགས་ཀྱི་སྲས། །དབོན་མོ་གཡང་
འཛོམ་སྐུ་མཆེད་རྣམས་ཀྱིས་བསྒྲུབས། །བསགས་པ་དོན་ཆེན་གཏོང་བ་རྗེས་ཡིད་ཡང། །གཞན་ཡང་ལྷག་བསམ་རྣམ་པར་དག་པ་ཡིས། །རྒྱུ་དངོས་སྦྱར་དང་བཅུ་སྟོན་
སྐབས་ཆང་དང། །སྒོ་གསུམ་བཀོལ་ནས་གང་ཅིའི་མཐུན་འགྱུར་སྒྲུབས། །རྗེས་སུ་ཡིད་རང་བགྱིས་སོགས་འབྲེལ་ཚད་རྣམས། །རྗེ་བཙུན་ཆེན་པོ་ཏི་ལོ་ནཱ་རོ་ཡི།།
རྣམ་ཐར་ལེགས་བཤད་རིན་ཆེན་གཏེར་མཛོད་འདིས། །བདག་སོགས་འགྲོ་དྲུག་དབུལ་ཕོངས་ཀུན་བསལ་ནས། །ཟག་མེད་བདེ་ལ་རྟག་ཏུ་སྤྱོད་པར་ཤོག་སྤར་ཡིག་
རི་མོ་སྨན་ཁབ་སྟོང་པ་ཡི། །མདོ་སྔགས་གཉིས་གནས་སྔ་ཁྱུ་ཞེས་བྱ་ནས། །འོད་གསལ་ལྷ་རིགས་བཀྲ་ཤིས་དཔལ་བཟང་གིས། །མོས་གུས་དད་ནས་བྲིས་པ་ཨེ་མ་མཚར་

[069A]༄༅། །སྤར་རྐོས་མཁས་པའི་ནང་ནས་རྩེར་སོན་པའི། །བའི་ཤོའི་རྣམ་སྤྲུལ་རྣལ་འབྱོར་ཐེག་ཆེན་རིགས། །སྤར་མཁན་མཁས་པ་བྱ་པ་དར་འཛོམས་དང། །གཞོག་
དང་ཆེས་རྐོས་བྱ་བཏང་འོད་ཟེར་ཡིན། །ཞུས་དག་སྡེབ་སྦྱོར་གུ་རུ་དཧོ་ཚས་བགྱིས། །འདི་ལྟར་བསྒྲུབ་པའི་རླབས་ཆེན་དགེ་བ་དང། །འདས་དང་མ་འོངས་དུས་གསུམ་དགེ་བ་དེས་
ཏི་ལོ་ནཱ་རོའི་གོ་འཕང་མཆོག་ཐོབ་ཤོག་གཞན་ཡང་རྗེ་བཙུན་ཏི་ལོ་ནཱ་རོ་ཡི། །རྣམ་ཐར་མཆོག་ལ་དད་ཅིང་གུས་པ་དང། །མཐོང་དང་ཐོས་དང་དྲན་དང་རེག་པ་ཡིས། །འགྲོ་ཀུན་
ཐེག་ཆེན་ལམ་ལ་འགོད་པར་ཤོག་གསང་སྔགས་བསྟན་པ་ཕྱོགས་བཅུར་རྒྱས་གྱུར་ནས། །རིམ་གཉིས་ཟབ་མོའི་ལམ་ལ་གདེང་ཐོབ་སྟེ། །འགྲོ་རྣམས་སྨིན་གྲོལ་མཆོག་
ལ་རབ་བཀོད་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་བདག་གཞན་སེམས་ཅན་ཐམས་ཅད་ཀྱིས། །སྐྱེ་མེད་ཆོས་སྐུའི་ངང་ཉིད་ནས། །འགག་མེད་སྤྲུལ་སྐུའི་
འགྲོ་དོན་མཛད། །ཟུང་འཇུག་ལོངས་སྐུའི་བཀྲ་ཤིས་ཤོག་འཕྲིན་ལས་རྣམ་བཞིའི་བཀྲ་ཤིས་ཤོག། །ཨེ་བོཾ། མངྒ་ལཾ། བྷ་ཝནྟུ།། །།

[069B][BP]




﻿༄༅། །ཀུན་མཁྱེན་ཕྱག་ན་པདྨོ་རྒྱལ་བའི་དབང་པོ་བདུན་པ་ཆེན་པོ་བློ་བཟང་བསྐལ་
བཟང་རྒྱ་མཚོ་དཔལ་བཟང་པོའི་གསུང་འབུམ་རིན་པོ་
ཆེ་ལས་པོད་ཉ་
ཉ་
༄༅། །གསང་ཆེན་རྡོ་རྗེ་ཐེག་པའི་སྨིན་བྱེད་ཀྱི་དབང་རྗེས་གནང་སོགས་ཀྱི་སྔོན་འགྲོའི་ཆོས་ཀྱི་གཏམ་དུ་བྱ་བ་གཞན་ཕན་རབ་སྟེར་ལྡེབ་་
་བདེ་མཆོག་དྲིལ་བུ་ལུགས་ལྷ་ལྔའི་དབང་གི་བརྒྱུད་འདེབས་དང། སྨོན་ལམ་ཤིས་བརྗོད་དང། ལཱུ་ཡི་པ་དང་མི་ཏྲ་ནས་བརྒྱུད་པའི་བདེ་མཆོག་གི་དབང་བརྒྱུད་བཅས་ལྡེབ་་
་དཔའ་འཁོར་ལོ་སྡོམ་པ་གྲུབ་ཆེན་དྲིལ་བུ་ཞབས་ཀྱི་ལུགས་ལྷ་ལྔའི་སྒྲུབ་ཐབ་བདེ་ཆེན་དབང་གི་རྒྱལ་པོ་ཞེས་བྱ་བ་ལྡེབ་་
་བཅོམ་ལྡན་འདས་དཔལ་འཁོར་ལོ་སྡོམ་པའི་ཚོགས་ཀྱི་མཆོད་པ་ཇི་ལྟར་བྱ་བའི་ཚུལ་བདེ་ཆེན་སྙིང་པོ་རབ་རྒྱས་ཞེས་བྱ་བ་ལྡེབ་་
་དུས་འཁོར་བརྒྱུད་འདེབས་ལྡེབ་་
་དཔལ་དང་པོའི་སངས་རྒྱས་དུས་ཀྱི་འཁོར་ལོའི་དབང་གོང་མ་གོང་ཆེན་རྡོ་རྗེ་སློབ་དཔོན་བདག་པོ་ཆེན་པོའི་དབང་དང་བཅས་པ་བསྐུར་བའི་ཆོ་ག་དོན་གཉིས་
་མཆོག་སྦྱིན་ཞེས་བྱ་བ་ལྡེབ་་
་བཅོམ་ལྡན་འདས་དཔལ་དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་དཀྱིལ་འཁོར་གྱི་སྒྲུབ་ཐབས་མཁས་གྲུབ་ཞལ་ལུང་ཞེས་བྱ་བ་ལྡེབ་་
་དཔལ་དུས་ཀྱི་འཁོར་ལོའི་ཐུགས་དཀྱིལ་གྱི་སྒྲུབ་ཐབས་དངོས་གྲུབ་ཀུན་གྱི་བུམ་བཟང་ལྡེབ་་
དཔལ་དང་པོའི་སངས་རྒྱས་དུས་ཀྱི་འཁོར་ལོའི་ཚོགས་ཀྱི་མཆོད་པའི་ཆོ་ག་བདེ་ཆེན་འདོད་འཇོ་ཞེས་བྱ་བ་ལྡེབ་་
﻿
[001A]༄༅། །ལམ་རིམ་ཆེ་ཆུང་གི་དྲིས་ལན་ནོར་བུའི་ཕྲེང་བ་ཞེས་བྱ་བ་བཞུགས་སོ།། །།

[001B] །ཕྱོགས་བཅུའི་བླ་མ་སངས་རྒྱས་བྱང་སེམས་ཐམས་ཅད་ལ་ཕྱག་འཚལ་ཞིང་སྐྱབས་སུ་མཆིའོ། །དེ་ལ་འདིར་བྱང་ཕྱོགས་ཆོས་བཞིན་སྐྱོང་བའི་སྙིགས་
དུས་ཀྱི་སྲོང་བཙན་མི་རྗེའི་རྣམ་ཐར་ལྷུར་ལན་པས་ལམ་རིམ་ཆེན་མོའི་ཚིག་འགའ་དྲིས་པ་ལ། ཐོག་མར་ཕྱིའི་གོ་རྒྱ་ཙམ་གཅོད་ཅེས་པའི་དོན་ཇི་ལྟར་ལགས། ཞེས་པ་ལ་མདོ་བསྟན་
བཅོས་ཆེན་པོ་རྣམས་ཀྱིས་ནང་གི་ཉམས་ལེན་མི་སྟོན་པར་ཕྱིའི་ཆོས་རྣམས་ལ་གོ་རྒྱའམ་ཤེས་རྒྱ་ཙམ་བྱེད་པས་སྒྲོ་འདོགས་སམ་ཐེ་ཚོམ་གཅོད་པ་ཙམ་ཡིན་སྙམ་པ་ཡིན་ཏེ། ཆོས་དེ་
གོ་པ་དང་ཤེས་པ་དང་ངེས་པ་རྣམས་དོན་མཚུངས་རྣམ་གྲངས་ཡིན་པའི་ཕྱིར། འཆི་མེད་མཛོད་ལས། གོ་དང་རྟོགས་དང་ཁོང་དུ་ཆུད། །རིག་དང་ཤེས་དང་ཀུན་ཆུབ་བོ། །ཞེས་གསུངས་

[002A] །པའི་ཕྱིར། འདིའི་ཐད་ཀྱི་གོ་བའི་སྐད་དོད་བུདྷ་ཡོད་པ་ཁོང་དུ་ཆུད་པའམ་ཁུམ་པ་དང་རྟོགས་པ་ལ་འཇུག་ཅིང། ཡང་དེ་ཉིད་ལས། ཤེས་ཅན་གོ་ཅན་
མངོན་པར་མཁྱེན། །ཞེས་པའི་གོ་པའི་སྐད་དོད་ནི་པུཎ་ཡིན་པས་ངེས་པ་ལའང་འཇུག་པས་སོ། །དྲི་བ་གཉིས་པ་བསྟན་པའི་ཐ་མ་ལ་གང་ཕན་དང། ཞེས་སོགས་ཀྱི་དོན་ནི་
བསྟན་པ་ནི་གྲགས་ཆེ་ཞིང་ལུང་རྟོགས་ཀྱི་བསྟན་པ་དང། དེའི་ཐ་མའམ་མཐའ་ལ་གང་ཕན་ཏེ་བསྟན་པ་ལ་མི་གནོད་ཅིང་འཛིན་པ་ལ་ཕན་བ་ཞིག་དང། སོགས་ཁོང་ནས་
ཐད་ཀར་དོན་དུ་གང་འགྱུར་སྟོན་པ་ཞིག་དགོས་པ་ནི་གདུལ་བྱ་རང་རང་གི་བློ་ཚོད་ཀྱི་ཐད་དེར་དོན་དུ་གང་འགྱུར་བསྟོན་དགོས་སྐྱེས་བུ་ཕལ་པ་ཚེ་འདི་དོན་གཉེར་ཁོ་ན་བྱེད་པ་

[002B]སྟོན་མི་རུང་ལ། འཕྲལ་ཚེ་འདིར་བདེ་ཐབས་སུ་སྐྱབས་འགྲོ་བསྟེན་བཅུག་པས། འཕྲལ་ཕུགས་གཉིས་ཀར་ཕན་པ་ལྟ་བུ་དགོས་པའི་དོན་ཡིན་ཏེ། བསྟན་པ་
ཐམས་ཅད་འཛིན་པའི་ཐེག་ཆེན་གྱི་བླ་མའི་གསུང་ཚུལ་སྟོན་པའི་ཕྱིར། མདོ་ལས། དད་པའི་རྩ་བ་བརྟན་བྱས་ཏེ། །བྱང་ཆུབ་ལ་ནི་བློ་བརྟན་བྱ། །ཞེས་པ་དང། ལམ་རིམ་ལས། ལུང་གིས་ཕྱུག་ཅེས་པ་ནི། སྡེ་སྣོད་
གསུམ་ལ་སོགས་པ་ལ་མང་དུ་ཐོས་པ་དང་ལྡན་པའོ། །ཞེས་པའི་དཔེ་ཡིན་པའི་ཕྱིར། །དྲི་བ་གསུམ་པ་དེ་བླ་མ་ལ་ཡང་མཚུངས་སོ་ཞེས་ཇོ་བོ་ཆེན་པོ་གསུངས་པར། པོ་ཏོ་བའི་གསུང་སྒྲོས་དོལ་བས་བསྒྲིགས་པ་
ལས་བཤད། ཅེས་པ་ནས། བརྒྱད་ཆ་དང་ལྡན་པ་ལམ་མཐའ་བྱའོ་།ཞེས་པའི་གཞུང་གི་དོན་གང་ཞེས་པའི་ལན་ནི། དཔུང་བཟང་གིས་ཞུས་པའི་རྒྱུད་ལས། སྔགས་བསྒྲུབ་པའི་གྲོགས་བློ་དང་ལྡན་པ་གཟུགས་
བཟང་བ་དང། གཙང་སྦྲ་ཆེ་བ་དང། རིགས་བཙུན་པ་དང། ཆོས་ལ་དགའ་བ་དང། སྤོབས་པ་ཆེ་བ་དང། དཔའ་བ་དང། དབང་པོ་དུལ་བ་དང། སྙན་པར་སྨྲ་བ་དང། སྦྱིན་ཕོད་པ་དང། སྙིང་རྗེ་ཅན་དང་
བཀྲིས་སྐོམ་དང་ཉོན་མོངས་བཟོད་པ་དང། ཕྱི་པ་དང་དེའི་ལྷ་མི་མཆོད་པ་དང། སྒྲིན་པ་དང། ལག་སོགས་བཟོ་བ་དང། དཀོན་མཆོག་གསུམ་ལ་དད་པ་སྟེ་བཅུ་དྲུག་གསུངས་སོ། །རྩོད་དུས་སུ་དེ་འདྲ་སྲིད་ཙམ་

[003A]༄༅། །ཡིན་པས། དེའི་ཕྱེད་རབ་དང། བཞི་ཆ་འབྲིང་དང་ཆ་གཉིས་དེ་བརྒྱད་ཆ་ལམ་མཐའ་བྱེད་དགོས་པར་གསུངས། དེ་བླ་མ་ལ་ཡང་མཚུངས་པར་དོལ་བ་ཤེར་རྒྱལ་གྱི་བེ་བུམ་སྔོན་པོའི་རྩ་
བར་བཤད་པའི་ཕྱིར། བེ་བུམ་རྩ་བ་ལས། ཨ་ཏི་ཤ་ཉིད་གསུངས་པ་ཁུངས་དྲངས། །དཔུང་བཟང་རྒྱུད་ལས་གྲོགས་པོའི་སྐབས་ཉིད་།ཁུངས་གཞན་ལ་ཡང་དེ་ཉིད་སྦྱར་བ། །སེམས་བསྐྱེད་ལ་སོགས་བླ་མ་ཀུན་ལའང། །ཡོན་
ཏན་བརྒྱད་ཆ་ལ་སོགས་ལྡན་པས། །རྩོད་པའི་དུས་སུ་དེ་དག་སྦྱར་རུང། །ཞེས་དང། འགྲེལ་པར་ཇོ་བོ་ཉིད་གསུངས་པ་ཁུངས་སུ་དྲངས་ནས་གསུངས་ཏེ། ཇོ་བོས་གནང་བ་ཆེ་ཤོས་ཁོ་ན་འདི་ཡིན་གསུངས། ཞེས་དང་
གྲོགས་ཡོན་ཏན་བཅུ་དྲུག་དང་ལྡན་པ་དེ་རྩོད་པའི་དུས་ན་རྙེད་དཀའ་བས། བརྒྱད་ཆ་ཡོན་ཏན་གཉིས་དང་ལྡན་པ་ལ་བཏུབ་པར་གསུངས་ནས་སེམས་བསྐྱེད་དང། དབང་བསྐུར་བ་དང་རབ་ཏུ་གནས་པར་བྱེད་པའི་བླ་མ་དང་སྡོམ་
པ་ལེན་པའི་ལམ་ཞི་སློབ་ལ་སོགས་པ་ཐམས་ཅད་ལ་ཆོས་ནས་བཤད་ཚོད་ཀྱི་བརྒྱད་ཆ་དང་ལྡན་པས་རྩོད་པའི་དུས་ཀྱི་དེ་དག་བྱར་རུང། ཞེས་གསུངས་ཤིང་དཔུང་བཟང་གི་རྒྱུད་ལས། དེ་ལྟ་བུ་ཡི་ཡོན་ཏན་ལྡན་པ་དག་རྩོད་
པའི་དུ་ཡུན་ཤིན་ཏུ་དཀོན་པས་ནས། །ཡོན་ཏན་ཕྱེད་དང་བཞི་ཆའམ་བརྒྱད་ཆ་ཅན། །ཞེས་གསུངས་སོ། །དྲི་བ་བཞི་པ་པོ་ཏོ་བའི་ཞལ་ནས། ང་ལ་རེ་རེ་བྱུང་ན་ཁུར་བསྣན། ཞེས་པ་ནས་ཡུན་རིང་དུ་བསྲིངས་ནས་

[003B] བླ་མ་ཡུད་ཙམ་བསྟེན་ཞིང་ཆོས་ཐོས་ཙམ་གྱིས་ཐམས་ཅད་མི་རྟོགས་པས་ཡུན་བསྲིངས་ནས་དགེ་བའི་བཤེས་གཉེན་ཞིག་བསྟེན་ན་དེའི་ཡོན་ཏན་རྣམས་འགོ་བ་ཞིག་སྟེ། དྲི་བཟང་
དང་ཐུག་ཙམ་དང་དྲི་བཟང་གིས་ཡུན་རིང་བར་བསྲེ་སླ་བའི་དངོས་པོ་བཞིན་ཡིན་ལ། དེ་བཞིན་དུ་དཀར་བའི་ཁང་བཟང་ཡང་ཟླ་འོད་ཕོག་པས་ཆེས་ཤིན་ཏུ་དཀར་བ་བཞིན་སློབ་མའི་ཐོས་བསམ་སྒོམ་གསུམ་གྱི་ཡོན་
ཏན་ཆེ་ཡང་བླ་མ་དམ་པའི་ལེགས་བཤད་དང་ཐུགས་རྗེས་ལུང་རྟོགས་དང་འཕྲིན་ལས་ཆེས་ཆེར་འཕེལ་བར་གསུངས་པ་ནོར་བཟང་གི་རྣམ་ཐར་ལྟ་བུ་ཡིན་པའི་ཕྱིར་ཏེ། ཁྱད་པར་དང་པོ་ནི། རྗེ་རིན་པོ་ཆེས་མ་ཅིག་དཔོན་པོ་ལ་
གདམས་པ་ལས། ཐོག་མར་ཞིང་གི་མཐུ་ལ་བརྟེན་ནས་ནི། །ནང་གི་བསམ་པའི་སྟོབས་ནི་སྐྱེ་འགྱུར་བས། །དགེ་བའི་བཤེས་དང་དཀོན་མཆོག་མཆོད་པ་ལ། །རྒྱུན་ཆད་མེད་པའི་སྦྱོར་པ་བསྟེན་འཚལ་ལོ་།ཞེས་དང་
སྐྱེ་རབས་ལས། དམ་པ་རྣམས་ནི་སུས་ཀྱང་མི་བསྲིང་སྟེ། །དུལ་བའི་ཚུལ་གྱིས་དོག་པ་བསྟེན་པར་བྱ། །དེ་དང་ཉེན་དེ་ཡི་ཡོན་ཏན་རྡུལ། །ཆེད་དུ་མ་བགོས་པར་ཡང་གོས་པར་འགྱུར། །ཞེས་གསུངས་ཤིང། རྡུལ་ལ་དྲི་
དང་ཁ་དོག་གི་རྡུལ་སོགས་ཡོད་ཅིང། དཔེ་ཆོས་ལས་ཀྱང། ཐམས་ཅད་དུ་ཡུད་ཡུད་བྱས་པའི་མི་འོང་གསུངས་པ་དང། བསླབ་བཏུས་ལས་ཀྱང། ལུས་ལ་སོགས་པ་དེ་ཇི་ལྟར་བསྐྱང་ཞེ་ན། དགེ་བའི་བཤེས་གཉེན་མི་
[004A]༄༅། །བཏང་ཞིང། །ཞེས་གསུངས་པའི་ཕྱིར་དང། དེའི་ཤེས་བྱེད་དུ། དགེ་བསྙེན་མ་མི་གཡོ་བའི་རྣམ་ཐར་ལས། རིགས་ཀྱི་བུ་དགེ་བའི་བཤེས་གཉེན་གྱིས་རྗེས་སུ་བསྟན་པ་ལ་ཞུགས་པའི་བྱང་
ཆུབ་སེམས་དཔའ་ལ་སངས་རྒྱས་བཅོམ་ལྡན་འདས་རྣམས་མཉེས་པར་འགྱུར་རོ། །དགེ་བའི་བཤེས་གཉེན་གྱི་ཚིག་དང་མི་འགལ་བར་གནས་པའི་བྱང་ཆུབ་སེམས་དཔའ་ལ་ཐམས་ཅད་མཁྱེན་པ་ཉེ་བར་འགྱུར་རོ།།
ཞེས་སོགས་དུ་མ་སྡོང་པོ་བཀོད་པར་གསུངས་པའི་ཕྱིར། ཁྱད་པར་གཉིས་པ་ནི། བཤེས་སྤྲིང་ལས། ཐུབ་པ་ཆེན་པོའི་བཀའ་ནི་སྙན་དགུ་ཞིག་ཁྱོད་ཀྱི་ཐུགས་སུ་ལྟ་ཡང་ཆུད་མོད་ཀྱི། །རྡོ་ཐལ་ལས་བགྱིས་
དགུང་ཟླའི་འོད་ཀྱིས་ནི། །ཆེས་དཀར་ཉིད་དུ་ཅི་སྟེ་མི་བགྱིད་ལགས། །ཞེས་དང། དེའི་འགྲེལ་པར། ཁྱོད་ཀྱིས་ཐུབ་པ་ཆེན་པོ་སངས་རྒྱས་བཅོམ་ལྡན་འདས་ཀྱི་བཀའ་སྙན་པ་དག་ཐུགས་སུ་ཆུད་མོད་
འོན་ཀྱང་སྙན་དངགས་འདི་སྨད་པར་བྱ་བ་མ་ཡིན་ནོ། །ཞེས་པ་ནས། འདི་ལྟར་གཞལ་མེད་ཁང་རྡོ་ཐལ་ལས་བགྱིས་པ། རང་བཞིན་གྱི་དཀར་བ་དེ་ཡང་ཟླ་བའི་འོད་ཟེར་བཟླས་པ་བཞིན་དུ་ཆེས་དཀར་བ་
ཉིད་དུ་བྱེད་པ་བཀའ་ཡང་སྩལ་ཟིན་པའང་བཟླས་ན་ཆེས་གསལ་བ་ཉིད་དུ་འགྱུར་བས། སྙན་དངགས་འདི་སྨད་པར་བྱ་བ་མ་ཡིན་ནོ་།ཞེས་གསུངས་པའི་ཕྱིར། འདི་ཚིག་སླ་ཡང་དོན་རྟོགས་དཀའ་ཤོས་

[004B] །དྲི་བ་ལྔ་པ་ལྷག་མཐོང་ལ་བརྩོན་པའི་མི་སྨྲ་བ་ཞེས་པ་འདིའི་དྲི་བའི་ངོ་བོ་མ་ཚང་ཡང། དོན་ནི་ཉན་ས་ལས། དེ་ལ་སོང་བ་ནི་གང། སྡོད་པ་ནི་གང། འདུག་པ་ནི་གང་ཉལ་བ་ནི་གང། མི་ཉལ་བ་ནི་
གང༑ སྨྲ་བ་ནི་གང། མི་སྨྲ་བ་ནི་གང། གཉིད་ཀྱི་སྙོམ་པ་སངས་པ་ནི་གང། ཞེས་པའི་དོན་བརྒྱད་གསུངས་པ་ཡིན་ཏེ། སོང་བ་ནི་འཆགས་པ་སོགས་དང། སྡོད་པ་ནི་བླ་མ་སོགས་ཀྱི་མདུན་དུ་སྡོད་པ་དང། འདུག་
པ་ནི་ཁྲི་སོགས་ལ་དཀྱིལ་ཀྲུང་ལུས་བསྲིང་དྲན་པ་མངོན་དུ་བྱས་ནས་འདུག་པ་དང། ཉལ་བ་ནི་སེང་གེའི་ཉལ་སྟབས་ཀྱིས་ཉལ་བ་དང། མི་ཉལ་བ་ནི། ཉིན་མོ་དང་ནམ་སྟོད་དང་ནམ་སྨད་ལ་མི་ཉལ་བ་དང། སྨྲ་བ་ནི་
གསུང་རབ་ཡན་ལག་བཅུ་གཉིས་གང་རུང་གཞན་ལ་སྟོན་པ་དང་རང་གི་མི་ཤེས་པ་མཁན་པོ་སོགས་ལ་འདྲི་བ་སོགས་ཡིན་ལ། མི་སྨྲ་བ་ནི། དབེན་པར་སོང་ནས་གཅིག་པུར་སེམས་གནས་དགུ་དང། ལྷག་མཐོང་
ལ་བརྩོན་པ་རྣམས་ཡིན་ཏེ། དང་པོ་སྟོན་པར། ཉན་ས་ལས། འདི་ལྟར་འདི་ན་ལ་ལ་འཆགས་པ་ན་འཆགས་པའམ། ཆོས་མཐུན་གྱི་གན་དུ་གཞན་དུ་འགྲོ་བའམ། ལམ་དུ་ཞུགས་པ་དེ་ནི་སོང་བ་ཞེས་བྱའོ།།
ཞེས་སོ། །གཉིས་པ་ནི། དེ་ཉིད་ལས། འདི་ན་ལ་ལ་འཆགས་པ་ན་སྡོད་པའམ། ནས། བླ་མ་ལྟ་བུ་རྣམས་ཀྱི་མདུན་ན་སྡོད་པ་གང་ཡིན་པ་དེ་ནི་སྡེད་པ་ཞེས་བྱའོ། །ཞེས་སོ། །གསུམ་པ་ནི། དེ་ཉིད་ལས་

[005A]༄༅། །འདི་ན་ལ་ལ་ཁྲིའམ་ཁྲིའུ། ནས། འདུག་གམ་འདུག་པར་བྱེད་པ་དེ་ནི་འདུག་པ་ཞེས་བྱའོ། །ཞེས་སོ། །བཞི་པ་ནི། དེ་ཉིད་ལས། འདི་ན་ལ་ལ་གཙུག་ལག་ཁང་གི་ནས། གློ་གཡས་པ་
ཕབ་སྟེ། རྐང་བརྐང་བའི་སྟེང་དུ་བཞག་ནས་ཞེས་སོ། །ལྔ་པ་ནི། དེ་ཉིད་ལས། འདི་ན་ལ་ལ་ཉིན་མོ། ནས། མཚན་མོའི་ཐུན་དང་པོ་དང་ཐ་མ་ལ་ཡང་ཞེས་སོ། །དྲུག་པ་ནི། དེ་ཉིད་ལས། འདི་ན་ལ་ལ་དེ་ལྟར་མི་ཉལ་
བར་སྦྱོར་བའི་རྗེས་སུ་བརྩོན་ཞིང་ལུང་མ་མནོས་པའི་ཆོས་འདི་ལྟ་སྟེ། ནས། གཞན་དག་ལ་ཡང་རྒྱ་ཆེར་ཡང་དག་པར་སྟོན་པར་བྱེད་པ། ནས། དུས་དུས་སུ་གཏམ་འདྲེ་བར་བྱེད། ཕེབས་པར་སྨྲ་བར་བྱེད། སོ་སོར་ཀུན་
དགའ་བར་བྱེད་པ་གང་ཡིན་པ་དེ་ནི་སྨྲ་བ་ཞེས་བྱའོ། །ཞེས་སོ་།བདུན་པ་མི་སྨྲ་བ་ནི། དེ་ཉིད་ལས། འདི་ན་ལ་ལ་གཅིག་པུ་དབེན་པར་སོང་སྟེ་ཇི་ལྟར་ཀུན་ཆུབ་པར་བྱས་པ་དང། ཁ་ཏོན་བྱང་བར་བྱ་བའི་ཆོས་རྣམས་
ཀྱི་དོན་སོ་སོར་བྱེད། འཇལ་པར་བྱེད། ཉེ་བར་སྦྱོར་པར་བྱེད་ནང་དུ་ཡང་དག་པར་འཇོག་པར་བྱེད་པ་སྟེ་སེམས་ནང་ཁོ་ནར་འཇོག་པར་བྱེད། ཡང་དག་པར་འཇོག་པར་བྱེད། ངེས་པར་འཇོག་པར་བྱེད། ཉེ་བར་འཇོག་པར་བྱེད་
དུལ་བར་བྱེད། ཞི་བར་བྱེད། ཉེ་བར་ཞི་བར་བྱེད། རྒྱུད་གཅིག་ཏུ་བྱེད། ཏིང་ངེ་འཛིན་དུ་བྱེད་པའམ། ལྷག་མཐོང་ལ་སྦྱོར་དུ་བྱེད་པ་གང་ཡིན་པ་དེ་ནི་མི་སྨྲ་བ་ཞེས་བྱའོ། །ཞེས་བྱ་བ་དེ་ཡིན་པའི་ཕྱིར། དེའི་དོན་ནེ་ཐོས་པ་

[005B] ཀུན་ཆུབ་པ་དེ་ནི་དོན་དེ་ཀུན་ཁོང་དུ་ཆུད་པ་དང་རྟོགས་པ་དང། སེམས་པ་ནི་ཡིད་ལ་བྱེད་ཚུལ་ཏེ་མོས་པ་དང། བགྲང་བ་དང། རིག་པ་བཞིས་འཇལ་བ་སོགས་དབྱེར་ཡོད། འཇལ་
བར་བྱེད་པ་ཚད་མ་གཉིས་ཀྱིས་འཇལ་བ་དང། ཉེ་བར་རྟོགས་པ་ནི་དཔེས་སྒོ་ནས་རྟོགས་པའི་དོན་ཡིན་ཞིང། ལམ་རིམ་ལས། ཇི་ལྟར་ཐོས་པའི་དོན་སེམས་པ་དང། ཞེས་གསུངས་པས་དེ་དག་བསྟན་ལ། ནང་དུ་ཡང་
དག་པར་འཇོག་པར་ནས། ཏིང་ངེ་འཛིན་གྱི་བར་གྱི་སེམས་གནས་དགུ་དང་ལྷག་མཐོང་སྒོ་གསུམ་ཚོལ་པ་དྲུག་གིས་སྒོམ་པ་ལ་བརྩོན་པ་ནི་ཏིང་ངེ་འཛིན་སྒོམ་པ་མི་སྨྲ་བ་ཡིན་ཏེ། ལམ་རིམ་ལས། སེམས་གནས་དགུའི་ཏིང་
ངེ་འཛིན་དུ་བྱེད་པ་དང་ལྷག་མཐོང་ལ་བརྩོན་པའི་མི་སྨྲ་པ་དང། ཞེས་གསུངས་པའི་ཕྱིར། །དྲི་བ་དྲུག་པ་འདིར་བཤད་པའི་སྡུག་བསྔལ་གསུམ་གྱི་ཡུལ་ཡུལ་ཅན་གཉིས་པོ་སྡུག་བསྔལ་ཞེས་པའི་དོན་ཅི་ཞེས་པ། ལམ་
རིམ་ལས། དེ་ཡང་ཚོར་བ་དེ་ཁོ་ན་མ་ཡིན་གྱི། ནས། ཡུལ་ཟག་བཅས་རྣམས་ཀྱང་འགྱུར་བའི་སྡུག་བསྔལ་ལོ་ཞེས་གསུངས་པ་ལྟར་ཟག་བཅས་ཀྱི་དངོས་པོ་ཐམས་ཅད་སྡུག་བསྔལ་ཡིན་ལ། ལས་ཉོན་གྱིས་སླར་སྐྱེ་བའི་
བག་ཆགས་གནས་ངན་ལེན་ཡང་འདུ་བྱེད་ཀྱི་སྡུག་བསྔལ་ཡིན་ཏེ་བསྡུ་བ་ལས། འདུ་བྱེད་ཀྱི་སྡུག་བསྔལ་དེའི་དབང་དུ་མཛད་ནས་བཅོམ་ལྡན་འདས་ཀྱིས་མདོར་ན་ཉེ་བར་ལེན་པའི་ཕུང་པོ་ལྔ་པོ་འདི་དག་སྡུག་བསྔལ་

[006A]༄༅། །པ་ཞེས་གསུངས་ཏེ། དེ་ཡང་བདེ་བའི་ཚོར་བ་དང། སྡུག་བསྔལ་གྱི་ཚོར་བ་དང། སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ཐམས་ཅད་ཀྱི་རྗེས་སུ་ཞུགས་པ་ཞེས་གསུངས་
པའི་ཕྱིར། །དྲི་བ་བདུན་པ་དགའ་བོ་འབྱུང་བ་ནས་ཡང་ན་ཁོ་ན་འབྱུང་ལ། ནས་མ་ཡིན་ནོ། །ཞེས་པའི་དོན་གང་ཞེས་པ། དགའ་བོ་ནི་གཅུང་དགའ་བོ་ཡིན་པས། དེ་ཆགས་པ་ཆེ་བ་བཟློག་ཅིང་འཁོར་བ་
མཐའ་དག་ལ་ངེས་འབྱུང་བསྐྱེད་པའི་ཆེད་དུ་བོས་ནས། ཚོར་བ་གསུམ་གྱི་གང་འབྱུང་བ་ནས་ཡང་ཟག་བཅས་ཀྱི་སྡུག་བསྔལ་འདི་ཁོ་ན་འབྱུང་སྟེ། ཚོར་བ་གསུམ་གང་ཡང་ངོ་བོ་ཉིད་ཀྱི་བདེ་བ་མ་ཡིན་པའི་ཕྱིར་
དེས་ན་འགག་པ་ནའང་ཟག་བཅས་ཀྱི་སྡུག་བསྔལ་གསུམ་ཁོ་ན་འགག་སྟེ་འགྱུར་པའི་སྡུག་བསྔལ་སྐྱེད་པ་དེའི་ཕྱིར། དེ་དག་ཀྱང་ཁྱབ་པ་འདུ་བྱེད་ཀྱི་སྡུག་བསྔལ་ཡིན་པས་སྡུག་བསྔལ་གསུམ་གང་འབྱུང་ནའང་
འདུ་བྱེད་ཀྱི་སྡུག་བསྔལ་དེ་དག་ཉིད་འབྱུང་ལ། འགག་པ་ནའང་འདུ་བྱེད་ཀྱི་སྡུག་བསྔལ་དེ་དག་ཉིད་འགག་གོ་ཞེས་གསུངས་པ་ཡིན་ཏེ། བཞི་བརྒྱ་པའི་འགྲེལ་པར་དོན་ཇི་ལྟ་བ་བཞིན་བཅོམ་ལྡན་འདས་ཀྱིས་
གསུངས་པ་ཉིད་སྦྱར་བ་ཡིན་ཏེ། སྐྱེ་བ་སྡུག་བསྔལ་ལོ། །རྒ་བ་སྡུག་བསྔལ་ལོ། །སྡུག་པ་དང་བྲལ་བ་སྡུག་བསྔལ་ལོ། །གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ལོ། མདོར་ན་ཉེ་བར་ལེན་པའི་ཕུང་པོ་ལྔ་

[006B] །ཞེས་གསུངས་པ་དང། ཞེས་སོ། །བཞི་བརྒྱ་པའི་དོན་ནི་འཕེལ་བ་སྟེ་སྐྱེ་བཞིན་པའི་བདེ་འགྲོ་བ་ལ་བསྡད་གྲགས་པ་ལ་བཟློག་ན་སྡུག་བསྔལ་བསྐྱེད་པ་མཐོང་བར་འགྱུར་བ་དེ་ལྟར་
ཚ་བའི་སྡུག་བསྔལ་བསྐྱེད་བཞིན་པ་ལ་ཚ་བར་བསྡད་ན་སྡུག་བསྔལ་ཆེས་འཕེལ་བ་མ་གཏོགས་ལོག་པ་ཡོད་པ་མ་ཡིན་པའི་ཕྱིར་ཏེ། བདེ་བ་རང་ཉམས་ཆུང་བར་མ་ཟད་བདེ་བའི་རྐྱེན་ཡང་ཉམས་ཆུང་བའི་ཕྱིར། བཞི་
བརྒྱ་པའི་འགྲེལ་པ་ལས། བདེ་བ་རང་གི་ངོ་བོ་ཉམས་ཆུང་བར་མ་ཟད་ཀྱི། འོན་ཀྱང་རྐྱེན་ཉམས་ཆུང་ཉིད་ཀྱང་ཡིན་ཏེ། ཞེས་དང། ཡང་དེ་ཉིད་ལས། བདེ་བའི་རྒྱུ་དྲོ་བ་དང་བསིལ་བའི་རེག་པ་ལ་སོགས་པ་རྣམས་
བརྟེན་པ་ནི་མཐར་སྡུག་བསྔལ་གྱི་རྒྱུ་ཉིད་དུ་རྣམ་པར་འགྱུར་གྱི། སྡུག་བསྔལ་གྱི་རྒྱུ་རྣམས་ནི་དུས་རིང་པོར་བསྟེན་པ་ན་ཞེས་སོགས་གསུངས་པའི་ཕྱིར། ཆོས་མངོན་པ་ལས་ཀྱང། ཉེ་བར་ལེན་པའི་ཕུང་པོ་སྡུག་བསྔལ་ལོ། །
ཞེས་དང། སྡུག་བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་ལོ། །ཞེས་གསུངས་པའི་ཕྱིར། དྲི་བ་བརྒྱད་པ་ལྷའི་རྟེན་ལ་སྨིན་རྒྱུའི་ལས་ཁ་ཅིག་མི་སོགས་ཀྱི་རྟེན་ལ་སྨིན་ཞེས་པའི་དོན་གང་ཞེས་
པའི་དོན་ནི། འདོད་པའི་བསོད་ནམས་ཀྱི་རྣམ་སྨིན་འགྲོ་བ་གཞན་དང་རིགས་གཞན་དུ་སྨིན་པར་འགྱུར་བ་ཡོད་དེ། དེའི་རྣམ་སྨིན་གྱི་བོང་ཚོད་དང་སྟོབས་དང་ཁ་དོག་དང་བདེ་བའམ་ལྷར་སྨིན་རྒྱུའི་དེ་ལྔ་མི་དང་དུད་འགྲོ་ཡི་

[007A]༄༅། །དྭགས་ཀྱི་ནང་དུ་སྨིན་པ་ཡོད་པའི་ཕྱིར། དང་པོ་ཡིན་ཏེ། འདོད་ལྷར་སྐྱེ་བ་འཕེན་བྱེད་ཀྱི་ལས་ཀྱང་སྲེད་ལེན་དང་སྨོན་ལམ་དབང་གིས་མིར་སྐྱེ་བ་ཡོད་པའི་ཕྱིར་ཏེ། སྦྱིན་པ་ཚུལ་ཁྲིམས་སྒོམ་པ་
གསུམ་ཆུང་ངུ་བྱས་པ་དེ་ལྷ་མི་གང་དུ་སྨོན་པ་དེར་སྐྱེ་བའི་ཕྱིར། མཛོད་རང་འགྲེལ་ལས། རྣམ་པར་མི་གནས་པའི་འགྲོ་བ་ཡང་འགྲོ་བ་གཞན་དུ་རྣམ་པར་སྨིན་པར་འགྱུར་རོ། །ཞེས་གསུངས་པའི་ཕྱིར། དེ་ཡང་མདོའི་
དགོངས་པ་ཡིན་ཏེ། མདོ་ལས། འདི་ན་ལ་ལ་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང་དེ་བཞིན་ཚུལ་ཁྲིམས་ལས་བྱུང་པ་དང། སྒོམ་པ་ལས་བྱུང་བ་ཆུང་ངུ་ཀུན་ཏུ་བསྟེན་ཞིང་གོམས་པ་དང་ལན་མང་དུ་
བྱས་པ་ཡིན་ལ། དེ་འདི་སྙམ་དུ་བདག་ལྷ་བཟང་པོ་རྣམས་སམ་མི་བཟང་པོ་རྣམས་དང་སྐལ་བ་མཉམ་པར་སྐྱེ་བར་གྱུར་ན་ཅི་མ་རུང་སྙམ་དུ་སེམས་ན། ཞེས་པ་ནས། དོན་འདིར་སྐྱེའོ་ཞེས་གསུངས་པའི་ཕྱིར། འདི་དག་ལ་
བླུན་པོས་ལོག་བཤད་མང་ཡང་དེས་ཁེགས་སོ། །ཁྱད་པར་གཉིས་པ་ཡང་ཡིན་ཏེ། ལྷའི་བོང་ཚོད་སོགས་ལྔར་སྨིན་རྒྱུ་དུད་འགྲོ་དང་ཡི་དྭགས་ཀྱི་དེ་ལྔར་སྨིན་སོང་བ་ཡོད་པའི་ཕྱིར། དཔེར་ན། བྲམ་ཟེ་ཞིག་གིས་སྦྱིན་བ་
མང་པོ་བཏང་ཡང་སྲོག་གཅོད་ཤིན་ཏུ་མང་བས་གླང་ཆེན་ས་སྲུང་གི་བུར་སྐྱེས་བར་སྟོན་པས་གསུངས་པ་བཞིན་ཡིན་པའི་ཕྱིར་འགྲེལ་བཤད་གཉིས་སུ། མདོ་དྲངས་པ་ལས་འདི་ན་ལ་ལ་ཞིག་སྦྱིན་པ་པོ་ཡིན་སྦྱིན་བདག་ཡིན་ལ་

[007B]དེ། གླང་པོ་ཆེར་གྱུར་ན་དེའི་རྒྱན་རྣམ་པ་སྣ་ཚོགས་འཐོབ་པར་འགྱུར་རོ། །ཞེས་སོགས་གསུངས་པའི་ཕྱིར། དེ་ཡང་སྦྱིན་བདག་ཡིན་ཡན་ཆད་ཀྱིས་བོང་ཚོད་
སོགས་ལྔ་དང་ལོངས་སྤྱོད་ཀྱི་དགེ་ལས་བསྟན་ཞིང། དེ་ཡང་ཤིན་ཏུ་སྲོག་གཅོད་པ་ཡིན་ཞེས་པས་འཕེན་བྱེད་མི་དགེ་བའི་ལས་བསྟན་ཞིང། རང་འགྲེལ་ལས། ལས་ཀྱི་འཁོར་བ་ལྕི་གང་དང། སོགས་ལྟར་འཆི་ཁའི་
སེམས་ཀྱིས་མཚམས་སྦྱོར་ཚུལ་ཡིན་པའི་ཕྱིར། རང་འགྲེལ་ལས། བོང་ཚོད་དང་སྟོབས་དང་ཁ་དོག་དང་བདེ་བ་ལོངས་སྤྱོད་ལ་སོགས་པར་འགྱུར་བའི་ལས་ལྷ་དག་གི་ནང་དུ་རྣམ་པར་སྨིན་པར་འགྱུར་བ་གང་ཡིན་པ་དེ་ཉིད་
རེས་འགའ་རྐྱེན་གཞན་གྱི་དབང་གིས་མི་དང་དུད་འགྲོ་དང་ཡི་དྭགས་ཀྱི་ནང་དུ་རྣམ་པར་སྨིན་པར་འགྱུར་རོ་ཞེས་གསུངས་པའི་ཕྱིར། དེས་ན་སྐྱེ་བ་འཕེན་བྱེད་མ་ཡིན་ཏེ། འགྲོ་བ་འགྱུར་ཚུལ་ལས་ཟུར་དུ། བོང་ཚོད་སོགས་ལ་
དམིགས་ཀྱིས་བཀར་བའི་ཕྱིར། མཁས་རློམ་དང་བླུན་མང་གི་སྐྱེ་བར་སྦྱར་བ་ངན་འཁྲུལ་ཡིན་ནོ། །དྲི་བ་དགུ་པ་ལུས་ངག་གི་རིག་བྱེད་དང་རིག་བྱེད་མིན་པའི་དོན་གང་ཞེས་པའི་དོན་ནི། ནང་གི་ཀུན་སློང་དགེ་མི་དགེ་གོ་བྱེད་
ཀྱི་ལུས་ངག་གི་ལས་རིག་བྱེད་དང། དེ་ལྟར་མི་ཐུབ་པའི་ལས་ནི་རིག་བྱེད་མིན་པའི་ལས་ལ་བྱ་དགོས་སྟེ། རང་འགྲེལ་ལས། སེམས་ཀྱི་དབང་གིས་ལུས་དེ་དང་དེ་ལྟར་གནས་པ་ནི་ལུས་ཀྱི་རྣམ་པར་རིག་བྱེད་ཡིན་ནོ། །ཞེས་
[008A]༄༅། །དང༑ གང་སྤེལ་ལས། རྣམ་པར་སྨིན་པའི་རླུང་གི་དབང་གིས་ཀྱང་ལུས་ཀྱི་དབྱིབས་དེ་དང་དེ་ལྟར་འགྱུར་བས་སེམས་ཀྱི་དབང་གིས་ཞེས་བྱ་བ་རྒྱས་པར་སྨོས་སོ། །ཞེས་གསུངས་པའི་ཕྱིར། དྲི་བ་བཅུ་
བརྟེན་འབྲེལ་ཚར་གཅིག་གི་དོན་ཡོད་དེ། འཕེན་བྱེད་ཀྱི་ལས་དང་འཕངས་འབྲས་དང་འགྲུབ་བྱེད་ཀྱི་སྲིད་ལེན་དང་གྲུབ་འབྲས་རྣམས་ཡན་ལག་གི་གྲངས་ལ་འདྲེན་རྒྱུ་ཡིན་ཞིང་སས་བསྡུས་ཀྱང་འཕེན་འགྲུབ་ཀྱི་རྒྱུ་དང་ས་གཅིག་པ་རྣམས་ཡིན་ཏེ་
འདོད་པའི་འཕེན་འགྲུབ་ཀྱི་རྒྱུ་རྣམས་སྤངས་ན་འདོད་པའི་ཡན་ལག་ཐམས་ཅད་སྤོང་བའི་ཕྱིར། དཔེར་ན་ཕྱིར་མི་འོང་གི་འདོད་པའི་ཡན་ལག་བཅུ་གཉིས་པོ་ཐམས་ཅད་སྤངས་པར་བཤད་པ་བཞིན་ཡིན་པའི་ཕྱིར། རྣལ་
འབྱོར་སྤྱོད་པའི་ས་ལས། ཕྱིར་མི་འོང་བས་ཡན་ལག་དུ་སྤངས་པར་བརྗོད་ཅེ་ན། འདོད་པ་ན་སྤྱོད་པ་ཐམས་ཅད་དོ། །ཞེས་གསུངས་པའི་ཕྱིར། སྐྱེ་བ་འཕེན་བྱེད་ཀྱི་ལས་དང་འགྲུབ་བྱེད་སྲེད་ལེན་དང་ས་མི་གཅིག་ན་ཚར་ཐ་དད་
ཡིན་ཏེ། ལམ་རིམ་ལས་ཀྱང། ཡུན་རིང་ནའང་ཚེ་གསུམ་ལས་མི་འགྱང་སྟེ། ཞེས་པ་ནས། འཕེན་བྱེད་དང་འགྲུབ་བྱེད་ཀྱི་བར་དུ་ཚེ་དུ་མས་ཆོད་ཀྱང་རྟེན་འབྲེལ་གཞན་གྱི་ཚེ་ཡིན་གྱི། རྟེན་འབྲེལ་དེའི་མ་ཡིན་པའི་ཕྱིར། ཞེས་
གསུངས་པའི་ཕྱིར། །དྲི་བ་བཅུ་གཅིག་པ་ཤར་བའི་ཞལ་ནས་སྤྱིར་ལེགས་ཉེས་ཅི་བྱུང་ཡང་ཆོས་ལ་བརྟེན་པ། ནས། མཐའ་བཟང་བ་ཡིན་ཞེས་པའི་དོན་གང་ཞེ་ན། དེའི་དོན་སྤྱིར་ལེགས་པ་ཆོས་འཇིག་རྟེན་གྱི་ཡོ་ལང་དང་

[008B]ཆོས་ལ་བརྟེན་པ་ཆོས་དང་མི་འགལ་བར་སྤྱོད། ཆོས་སྡེ་སྣོད་གསུམ་པོ་དེའི་ནང་ནས་ཀྱང་རང་རེ་རྟོགས་པ་མཐོ་དམན་ཐམས་ཅད་འདུལ་བ་ལ་བརྟེན་ན་བལྡབ་ནས་ངན་སོང་དུ་མི་
འགྲོ། རྩ་བ་བརྟན་ན་ཞེ་གནོད་མེད་པས་ཞེ་གཙང་བ་བསམ་པ་ལྟར་ཁ་འོག་ཏུ་ཆུད་པས་རྟགས་ཐུབ་པ་དེའི་ཕན་ཡོན་གྱིས་འཕྲལ་ཉམས་དགའ་བ། རྗེས་སུ་མཐའ་བཟང་བ་ཡིན་ཞེས་པའི་དོན་ཡིན་ཏེ། རྒྱུད་རྡོར་འཕྲེང་ལས་
ཕྱི་རུ་ཉན་ཐོས་སྤྱོད་སྐྱོང་ཞིང། །ནང་དུ་འདུས་པ་ལ་རབ་དགའ། །ཞེས་གསུངས་པ་ལྟར་གུར་ལས་ཀྱང་བཤད་ཅིང། དཔུང་བཟང་གི་རྒྱུད་ལས་ཀྱང། སྔགས་པ་ཁྱིམ་པས་རྟགས་དང་ཆོ་ག་སྤངས། སོགས་དང། འཇམ་དཔལ་
རྩ་རྒྱུད་ལས། ཚུལ་ཁྲིམས་འཆལ་ལ་ཐུབ་དབང་གིས། །སྔགས་འགྲུབ་པར་ནི་མ་གསུངས་ཏེ། །སོགས་ཤིན་ཏུ་མང་བའི་ཕྱིར། ཇོ་བོས་ཀྱང། དེད་རྒྱ་གར་ན་དོ་གལ་ཆེན་པོའམ་བྱ་བ་བློ་བུར་བ་བྱུང་ན། ནས། འདུན་མའི་ཞབས་
འདུལ་བ་འཛིན་པ་ལ་འཇུག་པ་ཡིན་ཞེས་དང། དགེ་བཤེས་སྟོན་པས་ཀྱང། འདུལ་བ་སྔགས་ཀྱི་གྲོགས་སྔགས་འདུལ་བའི་གྲོགས་སུ་སོང་བ་ངའི་བླ་མའི་བཀའ་བརྒྱུད་མིན་པ་མེད་གསུངས་པས་སོ། །དེས་ན་དང་པོར་བོད་དུ་
བསྟན་པ་ནུབ་པ་དང་ཕྱི་དར་ལ་བསྟན་པ་བཙུག་ཟེར་བ་ཡང་འདུལ་བ་ཡིན་པས་ཡོན་ཏན་ཐམས་ཅད་ཀྱི་གཞི་དང་རྩ་བ་འདི་ལ་འབད་དགོས་སོ། །ཀླུའི་ཞབས་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་

[009A]༄༅། །གཞི་རྟེན་ལེགས་པར་གསུངས། །ཞེས་སོ། །འདི་ཚིག་སླ་ཡང་དོན་གོ་བ་དཀའ་བས་ཟུར་ཙམ་བཤད། །དྲི་བ་བཅུ་གཉིས་པ་གསེར་འོད་ལས། སྟོང་གསུམ་འཇིག་རྟེན་འཇིག་རྟེན་
གསུམ་འདི་ན། །ཞེས་པའི་དོན་སྟོང་གསུམ་ནི་མཛོད་ལྟར་ར་རབ་དང་འདོད་ལྷ་དང་ཚངས་པའི་འཇིག་རྟེན་མན་ཆད་སྟོང་དང་སྟོང་སྔ་མ་དེ་ལ་རྩི་གཞི་བྱས་ནས་དེ་སྟོང་སྟོང་གཉིས་པ་དང། དེ་སྟོང་སྟོང་གསུམ་པ་
ཡིན་པས། དེ་ལ་ཁམས་གསུམ་མམ་འཇིག་རྟེན་གསུམ་མི་ཚང་སྟེ་གཟུགས་ཁམས་ལྷག་མ་བཅོ་ལྔ་དང། གཟུགས་མེད་མི་ཚང་བས་སྟོང་གསུམ་གྱི་འཇིག་རྟེན་དང་དེར་མ་ཟད་ས་འོག་ས་སྟེང་ས་བླའི་འཇིག་རྟེན་
གསུམ་མམ་ཁམས་གསུམ་གྱི་འཇིག་རྟེན་འདི་ངན་སོང་གཤིན་རྗེའི་དབུལ་བ་སོགས་ཀྱི་སྡུག་བསྔལ་གསུམ་གང་ཡོད་ཞི་བར་ཤོག་བྱས་ན་སེམས་ཅན་ཐམས་ཅད་དམིགས་པར་འགྲོ་བ་ལགས། དེ་འདྲ་བའི་སྙིང་
རྗེ་ལ་ཐུགས་རྗེ་ཟེར་ཞིང་ཐེག་དམན་ལ་ཐུགས་རྗེ་མ་བཤད་དོ་།དེ་བྱམས་པར་ཡང་མཚུངས་སོ། །དྲི་བ་བཅུ་གསུམ་པ་འཕགས་པ་དགོངས་འགྲེལ་ལས། ནས། ངས་མ་བསྟན་ཏོ་ཞེས་པའི་དོན་གང་ཡིན་ཞེ་ན་
དེའི་དོན་ཡོད་དེ། སེམས་ཅན་གྱི་དོན་བྱེད་པ་ལ་ཤིན་ཏུ་མི་ཕྱོགས་པ་སྟེ། རྒྱུན་དུ་སེམས་ཅན་གྱི་དོན་བྱེད་སྙམ་དུ་བློ་ཁ་མི་ཕྱོགས་པ་ཤིན་ཏུ་བརྩོན་པར་བྱེད་པའི་སྒོས་དེའི་དོན་བྱེད་པའི་ལུས་ངག་ཡིད་གསུམ་འདུ་

[009B]བ་ལ་ཤིན་ཏུ་མི་ཕྱོགས་པ་སྟེ་སྔ་མ་ལྟར་མི་དགའ་བ་རྒྱ་ནག་ཧྭ་ཤང་ལྟ་བུ་དེ་ཅི་འདྲ་ཡིན་ཀྱང་བླ་མེད་རྫོགས་བྱང་དུ་ཐུབ་པའི་དབང་པོ་ངས་ལུང་མ་བསྟན་ཏོ། །དེ་ལ་སངས་རྒྱས་
ཀྱི་རིགས་དང་ལྡན་བའི་རྟགས་ཙམ་མི་སྣང་བའི་ཕྱིར་དགོངས་པ་ཡིན་ཏེ། སྒོམ་རིམ་ལས། དགེ་བའི་ལས་མངོན་པར་འདུ་བྱ་བ་ལ་མི་ཕྱོགས་པ་ཀུན་ཏུ་བསྟེན་པར་འགྱུར་ཏེ། དེའི་ཕྱིར་བྱང་ཆུབ་ཀྱང་རྒྱང་བསྲིངས་པར་འགྱུར་རོ།།
ཞེས་གསུངས་པའི་ཕྱིར་དང། འཁོར་བར་ཡང་ཡང་མ་སྐྱེས་ན་ཚོགས་མི་རྫོགས་སེམས་ཅན་དོན་ལ་མི་བརྩོན་ན་བྱང་ཆུབ་ཀྱི་སེམས་ཉམས་པར་འགྱུར་བའི་ཕྱིར། ཉེ་བར་འཁོར་གྱིས་ཞུས་པ་ལས་འཁོར་བ་ལ་མི་ཕྱོགས་པ་ནི་
བྱང་ཆུབ་སེམས་དཔའ་རྣམས་ཀྱི་འཆལ་བའི་ཚུལ་ཁྲིམས་མཆོག་ཡིན་ནོ། །འཁོར་བ་ཡོངས་སུ་འཛིན་པ་ནི་ཚུལ་ཁྲིམས་མཆོག་ཡིན་ནོ་།ཞེས་གསུངས་སོ། །དེ་འདྲ་མང་ཡང་ཡི་གེ་མང་དོགས་སོ། །དྲི་བ་བཅུ་བཞི་
པ་དྲི་མ་མེད་པར་གྲགས་པས་བསྟན་པ་ལས། བྱང་ཆུབ་སེམས་དཔའ་རྣམས་ཀྱི་འཆིང་བ་ནི་གང། ཐར་པ་ནི་ག་ནས། ཤེས་རབ་ཀྱིས་ཟིན་པའི་ཐབས་ནི་ཐར་པའོ། །ཞེས་པའི་དོན་ནི། མདོར་བསྡུ་ན་འདི་ཡིན་ཏེ་
བླ་མེད་བྱང་ཆུབ་གཞན་དོན་དུ་ཐོབ་པར་འདོད་པའི་སེམས་ཅན་ནི་བྱང་སེམས་ཡིན་པས། བྱང་ཆུབ་དེ་ཐོབ་མི་ཐུབ་པས་འཆིང་བ་དང་བྱང་ཆུབ་དེའི་འཆིང་བ་ལས་གྲོལ་བའམ་འཆིང་བ་ལས་ཐར་འགྲོ་བའི་ཆ་གང་ཡིན་

[010A]༄༅། །ཞེས་དྲིས་ནས། སྙིང་རྗེ་ཕྱིན་དྲུག་བསྡུ་བཞིའི་ཐབས་མེད་པར་འཁོར་བར་སྐྱ་བ་ལེན་པ་བྱང་སེམས་ཀྱི་འཆིང་བ་སྟེ་སུམ་ཅུ་རྩ་གསུམ་གྱི་བྱ་ལུས་དཔག་ཚད་མང་པོ་ཅན་སྒྲོ་དང་བྲལ་ཡང་འཛམ་
གླིང་དུ་འོང་འདོད་ནས་མཆོད་པས་སྣད་པ་ཆེན་པོ་འོང་བ་ལྟར་བཤད་པའི་ཕྱིར། སྡུད་པ་ལས་ཀྱང། ཆོས་ཀྱི་དེ་བཞིན་ཉིད་འདི་ཐམས་ཅད་བྱེ་བྲག་མེད། །བདེ་གཤེགས་བྱང་ཆུབ་ཐམས་ཅད་ཆོས་དང་བྲལ་གྱུར་པ། །
འདི་ནི་བྱང་ཆུབ་སེམས་དཔའ་གང་ཞིག་ཐོབ་འདོད་དེས། །ཐབས་དང་ལྡན་པའི་ཤེས་རབ་ཕ་རོལ་ཕྱིན་ལ་སྦྱོར། །འདྲེན་པའི་ཤེས་རབ་མེད་ན་ཐོབ་པར་འགྱུར་མ་ཡིན། །བྱ་ཞིག་ལུས་ཆེ་དཔག་ཚད་བརྒྱ་རྩ་ལྔ་བཅུ་
པར༑ ༑གྱུར་ལ་འདབ་གཤོག་ཟད་དེ་ཉམས་རྩལ་ཡོད་མིན་ན། །དེ་ཡི་སུམ་ཅུ་རྩ་གསུམ་གནས་ནས་འཛམ་གླིང་འདིར། །བདག་ཉིད་མཆོད་ན་དེར་ནི་ཉམས་པར་འགྱུར་བ་ཡིན། །ཞེས་སོ། །ཐབས་ཀྱི་ཕྱིན་དྲུག་བསྡུ་
བཞི་དང་བཅས་པས་སྲིད་པར་སྐྱེ་བ་དང་འགྲོ་བ་ནི་བྱང་ཆུབ་སེམས་དཔའི་གྲོགས་དང་རང་གཞན་ཐར་པར་བྱེད་པ་ཡིན་པའི་ཕྱིར། ཕལ་ཆེན་ལས། རིགས་ཀྱི་བུ་འདི་ལྟ་སྟེ། དཔེར་ན་སྐྱེས་བུ་གཞན་གྱི་རྩི་འཆང་བ་
ནི་དགྲའི་དཀྱིལ་འཁོར་ཐམས་ཅད་ཀྱིས་མི་ཚུགས་སོ། །དེ་བཞིན་དུ་བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་ཀྱི་སེམས་ཅན་གཞན་གྱིས་མི་ཐུབ་པའི་རྩི་འཆང་བའང་བདུད་དང་ཕྱི་རྒོལ་བའི་དཀྱིལ་

[010B] །ནས། རིགས་ཀྱི་བུ་འདི་ལྟ་སྟེ། རྐུ་བ་གྲུབ་པའི་སྐྱེས་བུ་ནི་མིའམ་གནས་ཐམས་ཅད་ན་རྣམ་པར་སྦྱོང་ཀྱང་ཀུན་གྱིས་མི་མཐོང་ངོ། །དེ་བཞིན་དུ་བྱང་ཆུབ་ཏུ་སེམས་པ་སྐྱེད་པའི་ཤེས་
རབ་དང་སྨོན་ལམ་གྱིས་ཉེ་བར་བསྟན་པ་བདུད་ཀྱི་ཡུལ་ཐམས་ཅད་ལ་རྣམ་པར་སྤྱོད་ཀྱང་བདུད་ཐམས་ཅད་ཀྱིས་མི་མཐོང་ངོ་།ཞེས་གསུངས་པའི་ཕྱིར། འདི་ཐབས་ཀྱིས་འཁོར་བར་སྐྱེས་ཀྱང་མི་གོས་པའི་ལུང་གསལ་ཤོས་སུ་སྣང་
ལ་དེ་འདྲ་མང་ངོ། །ཡང་སྤྱིར་ཆོས་ཀུན་ཤེས་པའི་ཤེས་རབ་དང་ཁྱད་པར་དུ་བདེན་མེད་རྟོགས་པའི་ཤེས་རབ་མེད་པར་སྲིད་པར་འགྲོ་བའམ་སྐྱེ་བ་ཡོངས་སུ་འཛིན་པ་ནི་བྱང་ཆུབ་སེམས་དཔའི་བླ་མེད་བྱང་ཆུབ་ལ་བར་དུ་བཅོད་
པའི་འཆིང་པ་ཡིན་ཏེ། དེ་བསོད་ནམས་ཀྱི་སྟོབས་བྱུང་ན་ཤེས་རབ་མེད་པར་རང་གཞན་ལ་གནོད་པ་ཆེན་པོ་བྱེད་པའི་ཕྱིར། དེས་ན་སེམས་ཅན་མཁས་པས་དེ་མི་སྐྱེ་བར་སྨོན་ལམ་བཏབ་པར་རྗེ་རིན་པོ་ཆེའི་གསུང་
འབུམ་ལས་བཤད་ཅིང། དེ་ཡང་སྙིང་པོའི་མདོ་ལས། དེ་ནས་དེའི་མོད་ལ་སེམས་ཅན་མཁས་པ་བརྒྱ་སྟོང་མང་པོ་ལངས་ཏེ། ནས་བཅོམ་ལྡན་འདས་ཀྱི་སྤྱན་སྔར་སྨོན་ལམ་འདི་སྐད་འཚལ་ཏེ་བཙུན་པ་བཅོམ་ལྡན་
འདས་བདག་ཅག་ཡུན་རིང་པོར་ཇི་སྲིད་དུ་འཁོར་བ་ན་འཁོར་བ་དེ་སྲིད་དུ་བཟོད་པ་མཐོབ་པར་རྒྱལ་པོའི་གནས་ཐོབ་པར་མ་གྱུར་ཅིག་།བློན་པོའི་གནས་སུ་མ་གྱུར་ཅིག་གྲོང་ཁྱེར་གྱི་གཙོ་བོའི་གནས་སུ་མ་གྱུར་ཅིག། །ཅེས་

[011A]༄༅། །གསུངས་སོ། །ཡང་ཆོས་ཀུན་དང་ཁྱད་པར་བདེན་མེད་ཤེས་པའི་སྒོས་འཁོར་བའི་སྐྱེ་ཚུལ་ལམ་རྨོངས་པའི་སྲིད་པའི་འགྲོ་བ་ནི། བླ་མེད་བྱང་ཆུབ་ཐོབ་པའི་འཆིང་བས་མི་ཐུབ་བས་འཆིང་བ་ལས་ཐར་པའི་ལམ་ལ་གནས་
ཤིང་རང་གཞན་མང་པོ་སྒྲོལ་བར་བྱེད་པའི་ཕྱིར། དཔེར་ན་རྒྱལ་པོ་ཐམས་ཅད་སྒྲོལ་ལྟ་བུ་ཡིན་པའི་ཕྱིར། རིན་ཆེན་ཕྲེང་པ་ལས། དེ་ལྟར་ཡང་དག་ཇི་བཞིན་དུ། །འགྲོ་བ་དོན་མེད་ཤེས་ནས་ནི། །རྒྱུ་མེད་པ་ཡི་མེ་བཞིན་
དུ༑ ༑གནས་མེད་ལེན་མེད་མྱ་ངན་འདས། །བྱང་ཆུབ་སེམས་དཔའ་དེ་ལྟར་ན། །རྫོགས་པའི་བྱང་ཆུབ་ངེས་པར་འདོད། །དེ་ནི་སྙིང་རྗེ་འབའ་ཞིག་གིས། །བྱང་ཆུབ་བར་དུ་སྲིད་མཚམས་སྦྱོར། །ཞེས་གསུངས་སོ། །དེ་འདྲ་
ལ་འཁོར་བའི་སྐྱིད་སྡུག་གི་དབང་དུ་མི་འགྲོ་བ་ཡང། རིན་ཆེན་འཕྲེང་པ་ལས། ལྷ་ཡི་ཕུན་སུམ་ཚོགས་པས་ཀྱང། །ཁེངས་པ་ཉིད་དུ་མི་བགྱི་ཞིང། །ཡི་དྭགས་བཞིན་དུ་དབུལ་བ་ཡི། །རྒུད་པས་ཀྱང་ནི་ཞུམ་མི་བགྱི་
ཞེས་དང། དབུ་མ་སྙིང་པོ་ལས་ཀྱང། མཁས་པ་བསོད་ནམས་བྱས་པ་ཡིས། །འགྲོ་དྲུག་སྐྱེད་ཚུལ་དུས་སྟོན་ལྟར། །མཐོང་བ་སྲིད་པའི་བཙོན་ར་ཡི། །སྐྲག་པར་གྱུར་པ་ཡོད་མ་ཡིན། །ཞེས་དང་མདོ་སྡེ་རྒྱན་ལས་
དེ་ཡི་ཆོས་ཀུན་སྒྱུ་མ་ལྟ་བུ་དང། །སྐྱེ་བ་སྐྱེད་མོས་ཚལ་འགྲོ་ལྟར་རྟོགས་ནས། །འབྱོར་པའི་དུས་དང་རྒུད་པའི་དུས་ན་འདི། །ཉོན་མོངས་སྡུག་བསྔལ་དག་གིས་འཇིགས་པ་མེད། །ཅེས་གསུངས་པའི་ཕྱིར། ཕྱི་མ་བཞིའི་

[011B]མ་ཟིན་པའི་ཐབས་གཉིས་བླ་མེད་བྱང་ཆུབ་བསྒྲུབ་པའི་འཆིང་བ་སྟེ་གྲོལ་བ་མི་ཐོབ་པར་བྱེད་པ་ཡིན་ཏེ། ཕྱིན་དྲུག་གི་ཐབས་མེད་ན་སྟོང་ཉིད་རྟོགས་པའི་ཤེས་རབ་
གཅིག་པུ་བསྒོམས་པས་ཉན་རང་དུ་ལྟུང་བས་བླ་མེད་བྱང་ཆུབ་མི་ཐོབ་ལ། སྟོང་ཉིད་རྟོགས་པའི་ཤེས་རབ་དང་བྲལ་བས་སྦྱིན་སོགས་ཅི་ཙམ་སྤྱད་ཀྱང་ཐེག་པ་གསུམ་གྱི་སྦྱོར་ལམ་ཙམ་ཡང་མི་ཐོབ་པའི་ཕྱིར། དང་པོ་
གྲུབ་སྟེ། སྒོམ་རིམ་པར་པ་ལས། ཐབས་དང་བྲལ་ན་བྱང་ཆུབ་སེམས་པའི་ཤེས་རབ་འབའ་ཞིག་གིས་ནི་ཉན་ཐོས་བཞིན་དུ་སངས་རྒྱས་ཀྱི་མཛད་པ་བྱེད་མི་ནུས་ཀྱི་ཞེས་དང། ཡང་དེ་ཉིད་ལས་བྱང་ཆུབ་སེམས་
དཔས་ཤེས་རབ་ཙམ་བསྟེན་ན་ནི། ཉན་ཐོས་ཀྱི་འདོད་པའི་མྱ་ངན་ལས་འདའ་བར་ལྟུང་བས་འཆིང་བ་བཞིན་དུ་འགྱུར་ཏེ། མི་གནས་པའི་མྱ་ངན་ལས་འདས་པའི་གྲོལ་བར་མི་འགྱུར་རོ། །དེ་བས་ན་ཐབས་དང་
བྲལ་བའི་ཤེས་རབ་ནི་བྱང་ཆུབ་སེམས་དཔའ་རྣམས་ཀྱི་འཆིང་བ་ཞེས་བྱའོ། ཞེས་གསུངས་སོ། །གཉིས་པ་གྲུབ་སྟེ། སྒོམ་རིམ་པར་པ་ལས། ཐབས་འབའ་ཞིག་བསྟེན་ན་ཡང་བྱང་ཆུབ་སེམས་དཔའ་སོ་སོ་སྐྱེ་བོའི་ས་ལས་མི་འདའ་
པས་ཤིན་ཏུ་བཅིང་བ་ཁོ་ནར་འགྱུར་རོ། །ཞེས་སོ། །ཡང་ཐབས་ཀྱིས་ཟིན་པའི་ཤེས་རབ་དང་ཤེས་རབ་ཀྱིས་ཟིན་པའི་ཐབས་གཉིས་བྱང་སེམས་ཀྱིས་བླ་མེད་བྱང་ཆུབ་བསྒྲུབ་པའི་འཆིང་བ་ལས་གྲོལ་བའམ་ཐར་པར་
[012A]༄༅། །བྱེད་པ་ཡིན་ཏེ། བྱང་སེམས་ཐབས་ཀྱིས་ཞི་མཐར་མི་ལྟུང་ཞིང། དེའི་ཤེས་རབ་ཀྱིས་སྲིང་མཐར་མི་ལྟུང་བས་མཐའ་གཉིས་ལས་མི་གནས་པའི་མྱང་འདས་ཐོབ་པར་བྱེད་པའི་
ཕྱིར༑ ནམ་མཁའ་མཛོད་ཀྱི་མདོ་ལས། དེ་ཤེས་རབ་ཀྱི་ཤེས་པས་ཉི་ཉོན་མོངས་པ་ཐམས་ཅད་ཡོངས་སུ་འདོར་རོ། །ཐབས་ཀྱི་ཤེས་པས་ནི་སེམས་ཅན་ཐམས་ཅད་ཡོངས་སུ་མི་གཏོང་ངོ། །ཞེས་དང་སྒོམ་
རིམ་ལས་ཀྱང། དེ་ལྟ་བས་ན་གང་གི་ཕྱིར་བྱང་ཆུབ་སེམས་དཔའ་ཐབས་ཀྱི་སྟོབས་ཀྱིས་འཁོར་བ་མི་འདོར་བ་དེའི་ཕྱིར་མྱ་ངན་ལས་འདས་པར་མི་ལྟུང་ངོ། །གང་གི་ཕྱིར་ཤེས་རབ་ཀྱི་སྟོབས་ཀྱིས་དམིགས་པ་མཐའ་
དག་སྤོང་བ་དེའི་ཕྱིར་འཁོར་བར་མི་ལྟུང་སྟེ། དེ་བས་ན་མི་གནས་པའི་མྱ་ངན་ལས་འདས་པ་སངས་རྒྱས་ཉིད་འཐོབ་པོ་ཞེས་དང། སྤྱོད་འཇུག་ལས་ཀྱང། བསོད་ནམས་ཀྱིས་ནི་ལུས་བདེ་ལ་།མཁས་པ་ཡིས་ནི་སེམས་
བདེན། །གཞན་དོན་འཁོར་བར་གནས་ཀྱང་ནི། །སྙིང་རྗེ་ཅན་དག་ཅི་སྟེ་སྐྱོ། །ཞེས་གསུངས་པའི་ཕྱིར། དབུ་མ་སྙིང་པོ་ཡང་དེ་དང་འདྲའོ། །དྲི་བ་བཅོ་ལྔ་པ། བ་ཡི་ལྕི་བ་ཆུར་བཅས་སྦྱིན་པ་སྟེ། །ཞེས་པའི་དོན་
མཎྜལ་ཕུལ་ན་ཕར་ཕྱིན་དྲུག་ཐོབ་པར་འགྱུར་བའི་དོན་ཡིན་ཏེ་ས་གཅེང་མར་དགོན་པའི་བ་གླང་གི་ལྕི་བ་དང་ཆུ་སོགས་བ་བྱུང་ལྔས་བྱུགས་པའི་མཎྜལ་བྱེད་བས་སྦྱིན་སོགས་ཐོབ་པར་བྱེད་པའི་ཕྱིར། ཛེ་ཏ་རིའི་

[012B] གཙང་སྤྱོད་པ་ཡི་ལྕི་བ་ནི། །ཆུ་དང་འོ་མ་ཞོ་དང་མར། །ཐམས་ཅད་དེ་ལས་འབྱུང་བ་དག་ཅེས་པ་ནས། རྒྱལ་བ་སྲས་གསུམ་བཅས་ལ་འབུལ། །མཇུག་ཏུ་ཐུབ་པའི་གསུངས་
པ་ཡི༑ ༑ཚིག་བཅད་འདི་ནི་བརྗོད་པར་བྱ། །བ་ཡི་ལྕི་བ་ཆུར་བཅས་སྦྱིན་པ་སྟེ། །ལེགས་པར་བྱུགས་པར་བྱེད་པ་ཚུལ་ཁྲིམས་སོ་།ནས། ཐུབ་པའི་མཎྜལ་བྱས་པ་ཡི། །ཕ་རོལ་ཕྱིན་པ་འདི་དྲུག་འཐོབ། །ཅེས་
གསུངས་པའི་ཕྱིར། འབྲས་བུ་རྡོ་རྗེ་ཐེག་པའི་དེ་ཉིད་མཐོང་བའི་ལམ་ལས། མཇུག་ཏུ་ཡོན་ཏན་དྲན་པར་བྱ་བ་ནི། དཀྱིལ་འཁོར་ཆེན་པོའི་མདོ་ལས། བ་ཡི་ལྕི་བ་ཆུར་བཅས་སྦྱིན་པ་སྟེ་།སྙོམས་པར་བྱུགས་
པས་ཚུལ་ཁྲིམས་སོ། །སྲོག་ཆགས་བསལ་བ་བཟོད་པ་ཡིན། །རྩེ་གཅིག་སེམས་ལ་བསམ་གཏན་དང། །ཕྱོགས་མཚམས་བྱེད་པ་ཤེས་རབ་དྲུག། །སངས་རྒྱས་སོགས་ལ་འདི་འབུལ་བས། །ཕ་རོལ་ཕྱིན་དྲུག་ཐོབ་
པར་འགྱུར། །ནད་ཀུན་ལས་གྲོལ་གསེར་མདོག་འགྱུར། ཞེས་སོགས་གསུངས། དྲི་བ་བཅུ་དྲུག་པ་ཐེག་བསྡུས་ལས། ཉོན་མོངས་དང་ཤེས་རབ་འགོག་ཅེས་པའི་དོན་གང་ཞེས་པའི་ཚིག་མ་དག། སྦྱིན་སོགས་
དམ་པ་དྲུག་ལྡན་བྱེད་པའི་རྣམ་པར་དག་པ་དམ་པ་ནི་སྦྱིན་སོགས་བྱེད་པ་ཆགས་སྡང་སེར་སྣ་སོགས་ཉོན་མོངས་དང་ཤེས་རབ་ཆོས་ཀྱི་བདག་འཛིན་གྱིས་མ་བསླད་པ་ནི་རྣམ་དག་དམ་པ་སྟེ་དམ་པ་དྲུག་ནི་ཐེག་བསྡུས་ལས་

[013A]༄༅། །བཤད་ཅེས་པའི་དོན་ཡིན། ལུང་མང་ངོགས་ནས་མ་བྲིས་དྲི་བ་བཅུ་བདུན་པ་དཀོན་མཆོག་སྤྲིན་ལས། བྱང་ཆུབ་སེམས་དཔའ་ནི་འདི་ལྟར་སོགས་ཀྱི་དོན་ཡོད་དེ། བྱང་
ཆུབ་སེམས་དཔའ་ནི་སངས་རྒྱས་ཀྱི་ལམ་ལ་སྒྱིད་ལུག་མི་བྱ་བའི་ཚུལ་ནི་འདི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྔར་བྱོན་ཟིན་པ་དང་ད་ལྟ་བྱོན་པ་དང་མ་འོང་བར་འབྱོན་པ་དེ་
དག་ཀྱང་ཚུལ་ཏེ་ཕར་ཕྱིན་གྱི་ལུགས་འདི་འདྲ་བ། ལམ་བསྐྱེད་པར་སྦྱོར་བཞི་འདི་འདྲ་བ་བརྩོན་འགྲུས་ཀྱང་དང་པོ་ཆུང་ངུ་ནས་རིམ་གྱིས་ཇེ་ཆེར་གཏོང་བ་གོ་སྒྲུབ་འདི་འདྲ་བས་མངོན་པར་རྫོགས་པར་སངས་རྒྱས་ལ་ད་
ལྟ་ཡང་འཚང་རྒྱ་ཞིང་མ་འོང་བར་ཡང་འཚང་རྒྱ་བར་འགྱུར་གྱི། དེ་ལྟར་མ་ཡིན་པར་དེ་དག་གདོད་སངས་རྒྱས་པ་ཞིག་འཚང་རྒྱ་བ་ཡང་མིན་ལ། ཆོས་མ་བྱས་ཀྱང་སའི་རུམ་ནས་སྐྱེས་པའམ་གནམ་ནས་
ཆར་འབེབས་པ་ལྟར་བྱེད་པ་ཡང་མིན་པས། བདག་ཀྱང་ཅི་ནས་ཚུལ་ལུགས་དང་ལམ་སོགས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཚང་རྒྱ་བར་འགྱུར་བ་སྦྲང་བུ་ལ་སོགས་པའི་སེམས་ཅན་
ཐམས་ཅད་མཚུངས་པའི་སེམས་ཅན་དང་ཐུན་མོང་གི་དོན་དུ་བརྩོན་འགྲུས་དང། སེམས་ཅན་རེ་རེ་གཉིས་གཉིས་ཙམ་མམ་ཕྱོགས་རེ་རེ་ཙམ་མ་ཡིན་པར་སེམས་ཅན་ཐམས་ཅད་ལ་དམིགས་ནས་འདི་དག་གིས་སངས་རྒྱས་

[013B]གྱིས་སྔར་སངས་རྒྱས་བྱང་སེམས་ཆེན་པོ་དག་གིས་བརྩོན་འགྲུས་མཛད་པ་ལྟར་བདག་གིས་ཀྱང་བརྩོན་འགྲུས་གསུམ་གང་དང་གང་ལ་དེ་ལྟ་དེ་ལྟར་བྱེད་ཅིང་ཆོས་
བཙལ་ལོ། །དེ་བཞིན་དུ་འབད་དོ་ཞེས་པ་ཡིན་ཏེ། དེ་ལྟ་བུའི་བརྩོན་འགྲུས་གསུམ་སོགས་ཀྱི་རྩ་བ་མོས་པས་བྱེད་པའི་ཕྱིར་མདོ་སྡེ་རྒྱན་ལས། ཆོས་ལ་མོས་པའི་ས་བོན་དང། །ཕ་རོལ་ཕྱིན་མཆོག་མ་ལས་སྐྱེས། །
བསམ་གཏན་ལས་བྱུང་བདེ་བ་མངལ། །སྙིང་རྗེ་སྐྱེད་པའི་མ་མའོ། །སྨོན་ལམ་ཆེན་པོ་བཅུ་སྒྲུབ་ཕྱིར། །རྒྱ་ཆེ་བར་ནི་ཤེས་པར་བྱ། །དཀའ་བ་ཡུན་རིང་མི་སྐྱོའི་ཕྱིར། །སྤྲོ་བ་ཁོང་དུ་ཆུད་པར་བྱ། །ཞེས་སོགས་ཀྱིས་བརྩོན་
འགྲུས་ཀྱི་སྒོས་བྱང་སེམས་ཀྱི་ཆོས་བྱེད་ཚུལ་ལེགས་པར་བཤད་པས་འབད་ཚུལ་བཙལ་ཚུལ་དེས་ཤེས་པར་བྱའོ། །དྲི་བ་བཅོ་བརྒྱད་པ་བྱངས་ལས། བརྗོད་དུ་མེད་པའི་དངོས་པོ་ནི། །ནས་ལྷག་མཐོང་ཞེས་བྱའོ་
ཞེས་པའི་དོན། ཚིག་གི་དོན་ཙམ་བཤད་ན་དེའི་ཞི་ལྷག་གཉིས་ཀྱི་དམིགས་པ་ནི་བརྗོད་དུ་མེད་པས། ནས་དོན་ཙམ་གྱིས་དམིགས་པ་ཞེས་པས་བསྟན། དེ་གཉིས་ཀའི་སྤྱིའི་སེམས་འཇོག་ཚུལ་ནི། དམིགས་པ་ལ་
སེམས་འཇོག་པར་བཤད་ནས། ནས། མོས་པ་ན་ཞེས་པའི་བར་གྱིས་བསྟན། སེམས་གནས་དགུས་ཞི་གནས་སྒྲུབ་ཚུལ་ནི། ནང་གི་ཏིང་འཛིན་མཚན་མ་ལ། ནས། ཞི་གནས་ཞེས་བྱའོ་ཞེས་པའི་བར་གྱིས་བསྟན་

[014A]༄༅། །ལྷག་མཐོང་གི་དམིགས་པ་ནི་ལྷག་མཐོང་གང་ཞེ་ན་ནས། ཆོས་དེ་དག་ཉིད་ཀྱི་མཚན་མ་ཞེས་པའི་བར་དང། སྒོམ་ཚུལ་ནི་ཡིད་ལ་བྱེད་ཅིང་འབྱེད་པ་དང། ནས། རྒྱས་པར་མཁས་པ་
དང་ཞེས་པའི་བར་གྱིས་བསྟན་ཞིང། ཤེས་རབ་སོགས་ཀྱིས་ངོ་བོ་བསྟན་པ་ཡིན་ཏེ། བསམ་གཟུགས་སོགས་སུ་བཤད་ཟིན་ཏོ། །དྲི་བ་བཅུ་དགུ་པ་དགེ་བཤེས་སྟོན་པའི་ཞལ་ནས། ཞེས་པ་ནས། ལན་པ་ཡིན་
ཞེས་པའི་དོན་གང་ཞེན་ཡོད་དེ། བོད་འདིར་ཞི་གནས་ཀྱི་ཚོགས་སོགས་ཉམས་སྣང་མེད་པར་གདམས་ངག་ཁོ་ན་གཅིག་དགོས་སྙམ་པ་མི་འཐད་དེ། ལམ་རིམ་གཅིག་པུས་རྒྱས་པར་བཤད་པ་ལྟར་རྒྱ་གར་པཎ་གྲུབ་
ཆེན་པོ་དུ་མས་སྒོམ་གྱིས་དང། གནས་སོགས་བཤད་ཅིང། རྒྱུད་སྡེ་གོང་འོག་དུ་མས་ཀྱང་གནས་ཀྱི་ཁྱད་པར་གྱི་ཡོན་ཏན་སྐྱེད་ཚུལ་སོ་སོར་བཤད་པའི་ཕྱིར་ཏེ། ལམ་སྒྲོན་ལས། ཞི་གནས་ཡན་ལག་རྣམས་
ཉམས་པས། །རབ་ཏུ་འབད་དེ་བསྒོམ་བྱས་ཀྱང། །ལོ་ནི་སྟོང་ཕྲག་དག་གིས་ཀྱང། །ཏིང་འཛིན་འགྲུབ་པར་མི་འགྱུར་རོ། །དེའི་ཕྱིར་ཏིང་འཛིན་ཚོགས་ལེའུ་ལས། །གསུངས་པའི་ཡན་ལག་ལ་ལེགས་གནས། །
ཞེས་དང། ནོར་བུའི་ཕྲེང་བ་ལས་ཀྱང། བས་མཐའ་དགོན་པར་རབ་གནས་ཤིང། །རི་དྭགས་ཤི་བའི་རོ་བཞིན་དུ། །བདག་གིས་བདག་ཉིད་སྤ་བྱ་ཞིང། །ཆགས་པ་མེད་པར་གནས་པར་བྱ། །ཞེས་དང། བཧོ་དཧི་

[014B] དེ་ལ་ཏིང་ངེ་འཛིན་གྱི་ཚོགས་ཀྱི་ཡན་ལག་ནི་རྣམ་པ་དགུ་སྟེ། སྤང་བར་བྱ་བ་དང། སྔོན་དུ་འགྲོ་བ་དང། ལྡོག་པར་བྱ་བ་དང། གདུང་བ་བཅད་པ་དང། ཡིད་འབྱུང་བར་བྱ་བ་
དང༑ ཡོན་ཏན་རྗེས་སུ་དྲན་པར་བྱ་བ་དང། བརྩོན་པར་བྱ་བ་དང། འབྲེལ་བར་བྱ་བ་དང། གནས་པའི་ཞེས་བྱ་བ་རྣམས་སོ་།ཞེས་དང། བདེ་མཆོག་ལས་ཀྱང། རྣལ་འབྱོར་པ་ཡི་ཕྱི་རོལ་བསྐོར། །དེ་ཡི་ཁམས་
རྣམས་ཟད་པར་འགྱུར། །དེ་བས་ཕྱི་རོལ་ཀུན་སྤངས་སྟེ། །རྣལ་འབྱོར་རོལ་པ་གནས་པར་བྱ། །ཞེས་དང། དོན་དམ་པའི་རིགས་པ་ལས་ཀྱང། ཡུལ་རྣམས་བགྲད་ཅིང་གདུངས་པས་ཉེན་བྱས་ཀྱང་།ལྷན་
ཅིག་སྐྱེས་པའི་ཆ་ཙམ་ཡང་མི་འཕྲད། ཅེས་དང། དཔུང་བཟང་གི་རྒྱུད་ལས། འཇིག་རྟེན་སྟག་དང་སྦྲུལ་དང་མེ་འདྲ་བར་།བསམ་ནས་སྤངས་ཏེ་དབེན་ལ་དགའ་བར་བྱ། །སོགས་དང། འདུས་པའི་རྩ་
རྒྱུད་ལས། རྒྱལ་ཉིད་སྐྱེས་ཞི་ཞི་བའི་གནས་རྣམས་སུ། །སོགས་དང། དཔུང་བཟང་གི་རྒྱུད་ལས་ཀྱང། རང་སངས་རྒྱས་དང་བདེ་གཤེགས་ཉིད་སྐྱེས་དང། ནས། ཡིད་འོང་མཉམ་ཞིང་ཚེར་མ་མེད་པ་གང། །མི་ཡི་དངོས་
གྲུབ་གནས་སུ་གྲགས་པ་ཡིན། ཞེས་དང། མདོ་ལས། མང་པོ་དག་ནི་རྩོད་པར་འགྱུར། །གཉིས་པོ་དག་ནི་གཏམ་བཅས་འགྱུར། །གཞོན་ནུ་མ་ཡི་གདུ་བུ་བཞིན། །གཅིག་པུ་ཉིད་ནི་གནས་པར་བྱ། །ཞེས་དང་བྱང་བཟང་གི་ཏིང་ངེ་འཛིན་ཚོགས་ལེའུ་

[015A]༄༅། །ལས། ཁྱད་པར་དུ་འགྲོ་བའི་སྤྱོད་ལམ་ནི། དེས་མཉམ་པར་མ་གཞག་པ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཀླག་པ་དང། ཚ་ཚ་གདབ། བསྐོར་བ་ལ་སོགས་བསོད་ནམས་ཀྱི་ཚོགས་ལ་གུས་པ་ཉིད་དུ་བྱ། ཞེས་
དང༑ གདོང་དྲུག་གི་རྒྱུད་ལས། ལངས་ནས་བཅོམ་ལྡན་འདས་ཀྱི་ཡུམ་ཤེས་རབ་ཕ་རོལ་ཕྱིན་པ་ཀླག། །ཅེས་དང། འཇིག་རྟེན་གསུམ་རྒྱལ་ཆོག་ལས་ཀྱང། མཁས་པས་མཆོད་རྟེན་ལས་བྱ་ཞིང། །དེ་
བཞིན་དམ་པའི་ཆོས་ཀྱང་ཀླག་དགེ་བ་ཅུང་ཟད་གཞན་དག་ཀྱང། །ཅུང་ཟད་ཟིན་པ་འདི་དག་ཀྱང། །དངོས་གྲུབ་མཆོག་ནི་ཐོབ་འདོད་པས། །རྟག་ཏུ་སེམས་ཅན་རྣམས་ལ་བསྔོ། ཞེས་དང་ནག་པོ་ཞབས་
ཀྱི་ཏིང་འཛིན་ཚོགས་ལེའུ་ལས། གོས་དང་ཟས་དང་སྨན་ལ་སོགས་པས་ཇི་ལྟར་མཐུན་པར་སྤྱད་པ་དང། མི་དང་མི་མིན་གྱི་གནོད་པ་བསྲུང་པ་དང། གནས་མཐུན་ཞིང་བདེ་ལ་གནོད་པ་མེད་པ་ལ་གནས་པ་དང་
ལུས་སེམས་ངལ་ཞིང་དུ་བ་པའི་ལས་དང་བྱ་བ་མི་བྱ་བ་དང་ནམ་ཕྱེད་དང་ཉིན་ཕྱེད་དང། ཟས་འཇུ་བའི་དུས་དང། ལུས་ལ་ནང་ཁམས་སྐྱེད་པའི་དུས་སུ་དམིགས་པ་ལ་འབད་རྩོལ་མི་བྱ་བ་དང། ལུས་དང་
སེམས་ངལ་བའི་དུས་སུ་སྐྱོ་བ་བསངས་ཞིང། དམིགས་པ་གསོ་བ་ནི་མན་ངག་ལས་ཤེས་པར་བྱ་ཞེས་གསུངས་ཤིང། གཞན་ཡང། ཡེ་ཤེས་གྲགས་པས། ཞི་གནས་ཀྱི་ཚོགས་ཚུལ་ཁྲིམས་ལ་སོགས་པ་

[015B]དང། སློབ་དཔོན་ཤེས་རབ་ཕྱིན་སྒོམ་རིམ་ལས་ཀྱང། འདི་ན་བྱང་ཆུབ་སེམས་དཔའ་གཅིག་པུར་དགོན་པར་གནས་བཅས་ལ། ཇི་ལྟར་བསམ་པའི་དོན་ཡིད་
ལ་བྱ་སྟེ། ཞེས་གསུངས་པ་སོགས་ཤིན་ཏུ་མང་བས་སོ། །དེར་མ་ཟད་བོད་འདིར་མན་ངག་ཡང་ཆ་ཀུན་ཚང་མ་བྱུང་སྟེ། གདམས་ངག་བཞི་ཡང་ཇི་བཞིན་མི་སྣང་བའི་ཕྱིར་ཏེ། ཚིག་དོན་ཇི་བཞིན་ཤེས་པ་མེད་གསུངས་
མཁས་པ་དགས་ཀྱང་རྟོགས་པ་དང་ལྡན་པའི་ཐ་སྙད་གསུང་རབ་ན་མེད་ཟེར་བ་དང། ལན་བྱེད་གཉིས་ཀས་ཤེར་སྙིང་བཏོན་གོ་རིམ་གྱི་གདམས་ངག་མེད་པ་གཅིག་ཆར་ཟེར་བ་མང། ལུང་གི་ཚིག་རྒྱུན་མ་ཆད་ཙམ་
ཡོད་པས། རྟོགས་པའི་གདམས་ངག་ཤིན་ཏུ་དཀོན་ཏེ། རྟོགས་པ་མདོ་རྒྱུད་དང་མཐུན་པ་བྱུང་ན་དེ་ལྟར་འདོམས་པ་ཡོངས་ཀྱང་ཅུང་ཟད་དཀོན་པ་འདྲ་སྙམ་སྟེ། དེ་ཡང་ཉན་ས་ལས། གདམས་ངག་ནི་རྣམ་པ་བཞི་སྟེ་
ཕྱིན་ཅི་མ་ལོག་པའི་གདམས་ངག་དང། གོ་རིམ་གྱི་གདམས་ངག་དང། ལུང་གི་གདམས་ངག་དང། རྟོགས་པའི་གདམས་ངག་གོ་ཞེས་སོགས་ཀྱི་དོན་མྱང་ནས་ཤེས་སོ། །དྲི་བ་ཉི་ཤུ་པ་དམིགས་རྟེན་འཆར་
ལུགས་ལ། ནས། ངེས་པ་མེད་དོ་ཞེན་ཞེས་པའི་དོན་གང་ཞེ་ན་ཞེས་པའི་དོན་ཡོད་དེ། སྔ་མ་འགའ་ཞིག་ན་རེ། གང་ཟག་ལ་དམིགས་རྟེན་འཆར་སླ་ལ་གསལ་སླ་བའི་མུ་དང། འཆར་དཀའ་ལ་གསལ་དཀའ་
[016A]༄༅། །བའི་མུ་དང། འཆར་དཀའ་ལ་གསལ་སླ་བའི་མུ་དང་།འཆར་སླ་ལ་གསལ་དཀའ་བའི་མུ་བཞི་དང། རྣམ་པའང་བཞུགས་པ་ལ་བཞེངས་བ་དང། བཞེངས་པ་ལ་བཞུགས་པ་ལྟ་བུ་དབྱིབས་
མ་ངེས་པ་གཉིས། ཁ་དོག་མ་ངེས་པ་གཉིས་སོགས་མཛད་ཀྱང་དེར་མ་ངེས་ཏེ། རྣམ་པ་ལའང་འཆར་དཀའ་སླ་དང། དེ་གསལ་མི་གསལ་གཉིས་དང། དེ་བརྟན་མི་བརྟན་གཉིས་ལ་སོགས་སྣ་ཚོགས་ཞིག་སྣང་བས་མུ་
བཞི་དེ་ཁོ་ནས་ངེས་པ་མེད་དོ། ཞེས་པ་གསུང་འབུམ་ཐོར་བུ་ནའང་དེ་འདྲ་འདུག་གོ་དྲི་བ་ཉེར་གཅིག་པ་བསམ་གཏན་ལ་སོགས་པ། ནས། ཕན་པར་སྣང་ངོ་ཞེས་པའི་དོན་གང་ཞེ་ན། དེ་ཡོད་དེ། ད་ལྟ་བོད་འདིར་བསམ་
གཏན་བཞི་དང་སོགས་པས་གཟུགས་མེད་བཞི་དང། དེ་དག་ཉེར་བསྡོགས་དངོས་གཞི་བརྒྱད་བསྒྲུབ་ཚུལ་འདི་རྣམས་ད་ལྟ་མེད་པས། དེའི་གོལ་སའམ་འཁྲུལ་བར་འཁྲིད་པ་མེད་མོད་ཀྱང། སྔར་བཤད་པ་དེ་འདི་རྣམས་ལ་
ཚིག་སྤྱི་ཤར་ཙམ་དུ་མ་སོང་བའི་དོན་ལེགས་པར་གོ་བ་སྐྱེས་ན་ཞི་གནས་རྗེས་མཐུན་ཙམ་སྐྱེས་མཉམ་རྗེས་འདྲེས་པའམ། བླ་མ་དེ་རྫོགས་རིམ་དུ་འཛིན་པ་ལྟ་བུའི་ཏིང་འཛིན་གྱི་གོལ་ས་གཅོད་པ་ལ་ཤིན་ཏུ་ཕན་པར་
སྣང་ཞེས་པའི་དོན་ཡིན་པའི་ཕྱིར། དྲི་བ་ལྷག་བསམ་རབ་དཀར་གྱི་སྒོམ་དྲིས་པ་ལྟ་བུའོ། །དྲི་བ་ཉེར་གཉིས་པ་གོང་འོག་གི་སས་བསྡུས་ཞེས་པའི་ས་ཇི་ལྟར་ལགས་ཞེས་པའི་དོན་ཡོད་དེ། ཁམས་གསུམ་པོ་རང་

[016B] ཁམས་གསུམ་པོ་རང་རང་གི་སྐབས་ལས་ཞེས་བྱ་སྟེ། འཁོར་བར་འཁོར་བའི་སྐྱེ་བ་དང། འཆི་བ་དང། འཁོར་བ་དང། ཐར་པ་རྣམས་དེ་ལ་འཇོག་པའི་ཕྱིར་
རྟོག་དཔྱོད་དང། སའི་དངོས་གཞིའི་ས་མདོ་རྣམས་རིམ་བཞིན་རྣལ་འབྱོར་སྤྱོད་པའི་ས་ལས། སར་གདགས་པ་རྣམ་པར་བཞག་པ་གང་ཞེ་ན། ཕུང་པོ་དང་བཅས་པའི་ས་ནི། ས་ལྔ་པོ་འདི་འདི་ལྟ་སྟེ་སེམས་མེད་
པའི་ས་དང། བསྒོམ་བ་ལས་བྱུང་བའི་ས་དང། ཉན་ཐོས་ཀྱིས་དང། རང་སངས་རྒྱས་ཀྱིས་དང། བྱང་ཆུབ་སེམས་དཔའི་ས་རྣམས་ལས་ཕྱོགས་གཅིག་མ་གཏོགས་པ་དང། འདི་ལྟ་སྟེ་ཕུང་པོ་མེད་པའི་ས་རིམ་གྱིས་
མ་གཏོགས་པའི། ས་ལྷག་མ་རྣམས་ནི་ཕུང་པོ་དང་བཅས་པའི་ས་ཞེས་བྱ་སྟེ། ཞེས་གསུངས་པའི་ཕྱིར་དང། མཛོད་ལས་ཀྱང། འདོད་ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་བཞིའོ། །
གཟུགས་མེད་གཏོགས་པ་ཡིད་དང་ནི། །ཆོས་དང་ཡིད་ཀྱི་རྣམ་ཤེས་ཁམས། །ཞེས་དང། ས་གོང་མ། ས་ཇི་བཞིན་དུ་རང་རང་དང་།ཞེས་དང། ས་དང་ས་ན་ཉེས་རྣམས་དགུ་དེ་བཞིན་དུ་ནི་ཡོན་ཏན་རྣམས།།
ཆུང་དང་འབྲིང་དང་ཆེ་རྣམས་ཀྱིས། །ཞེས་གསུངས་པ་ལྟ་བུ་ཤིན་ཏུ་མང་བས། ས་ཟེར་བ་ཀུན་ལ་སྲ་འཐས་གཅིག་མི་དགོས། །དྲི་བ་ཉེར་གསུམ་པ་ཚིག་གསལ་ལས། རྣམ་པ་ཀུན་རྫོབ་ཀྱི་བདེན་པ་

[017A]༄༅། །ཞེས་པ་ནས་ཅི་ཞིག་ཡོད་པར་འགྱུར། ཞེས་པའི་དོན་གང་ཞེ་ན། དེའི་དོན་ཡོད་དེ། ཟབ་མོ་དབུ་མ་རྟོགས་པས་རྣལ་འབྱོར་པ་ཞེས་པས་རྟེན་དབུ་མ་པ་བསྟན། ཀུན་རྫོབ་ཀྱི་བདེན་
པ་ཞེས་པས་བདེན་པ་དེ་མི་ཤེས་པའམ་ཆོས་ཀྱི་བདེན་འཛིན་གྱི་དོན་བདེན་པ་ཙམ་ཡིན་ཏེ། མདོ་ལས། རང་བཞིན་མེད་པ་འཁྲུལ་པ་གང་།དེ་ནི་ཡང་དག་ཀུན་རྫོབ་འདོད། །ཅེས་གསུངས། དེས་ན་དངོས་
པོ་ཀུན་རྫོབ་མ་རིག་པའམ་མི་ཤེས་པ་དེ་ཙམ་གྱིས་བསྐྱེད་པའི་ཆོས་རང་བཞིན་མེད་པར་རྟོགས་ནས་བདེན་གཉིས་ལ་མཁས་པའི་དབུ་མ་པ་དེས་སྟོང་ཉིད་དོན་དམ་པའི་མཚན་ཉིད་རྟོགས་པ་ནི། དངོས་པོ་
བདེན་གྲུབ་ཏུ་སྨྲ་བ་ཁྱོད་ཀྱིས་ཆད་མཐར་ལྟུང་ཟེར་བ་ལྟར་མ་ཡིན་ཏེ། དབུ་མ་པ་ནི་རྟག་ཆད་ཀྱི་མཐའ་གཉིས་སུ་ལྟུང་བར་མི་འགྱུར་པའི་ཕྱིར་ཏེ་ཞེས་པའི་དོན་ཡིན་ཏེ། ཚིག་གསལ་ནག་ཚོའི་འགྱུར་ལས། མི་
ཤེས་པ་ཙམ་གྱིས་ཀུན་ནས་བསླངས་པའི་ཀུན་རྫོབ་ཀྱི་བདེན་པ་ངོ་བོ་མེད་པར་རྟོགས་ནས། དེའི་དོན་དམ་པའི་མཚན་ཉིད་སྟོང་ཉིད་རབ་ཏུ་རྟོགས་པར་གྱུར་པའི་རྣལ་འབྱོར་པ་ནི་མཐའ་གཉིས་སུ་ལྟུང་བར་མི་འགྱུར་
ཏེ༑ ཞེས་བསྒྱུར་ཞིང། རྣལ་འབྱོར་པ་མཐའ་གཉིས་སུ་མི་ལྟུང་བ་དང་སྦྱར་རོ། དེས་ན་གང་ཞིག་སོགས་ཀྱི་དོན་ཡོད་དེ། དངོས་པོ་གང་ཞིག་པ་སྔར་ནས་རང་བཞིན་གྱིས་མེད་པ་ལྟར་ད་ལྟ་དཔྱད་པ་རང་བཞིན་

[017B]གྱིས་སྔར་ཡོད་པར་འགྱུར་ཏེ་མི་འགྱུར་ཞེས་པ་ཡིན་ཏེ། ནག་ཚོའི་འགྱུར་ལས། དེའི་ཚེ་ཅི་ཞིག་ཡོད་ཅིང་ད་ལྟ་ཅི་ཞིག་མེད་པར་འགྱུར་ཞེས་གསུངས་པ་
དང་ཡང་མཐུན་པའི་ཕྱིར། །དྲི་བ་ཉེར་བཞི་པ། བསམ་དོན་སྦྱར་དགོས་པ། ནས་ཁས་བླངས་ཟིན་པའི་ཕྱིར། ཞེས་པའི་དོན་གང་ཞེ་ན། དེ་ཡོད་དེ། རང་སྡེ་བྱེ་སྨྲ་བའི་རྡུལ་ཆ་མེད་དང། གཞན་གྲངས་ཅན་གྱི་སྤྱི་
ལྟ་བུ་མེད་པས་དེ་དག་འགོག་ནའང་བསམ་དོན་འདོད་ཚུལ་སྦྱར་དགོས་པས་སྐབས་འགའ་རེ་ཡོད་ལ་དེ་མ་གཏོགས་པ་དོན་དེ་ལ་ནི་རང་གི་ངོ་བོས་གྲུབ་པའི་ཁྱད་པར་རྩ་ཤེས་ལྟ་བུས་མ་སྦྱར་ཞིང་སྦྱར་ཡང་མི་དགོས་
ཏེ༑ དངོས་སྨྲ་དེ་དག་དོན་རང་གི་ངོ་བོས་གྲུབ་པའི་གྲུབ་མཐའ་སྨྲ་བ་དེ་དག་གི་ཁས་བླངས་ཟིན་པའི་ཕྱིར། ཚིག་གསལ་ལས་ཀྱང། གཞན་གྱི་འདོད་པ་ལ་བརྟེན་ནས་ཁྱད་པར་སྨྲས་པ་ཡིན་ནོ་ཞེ་ན། དེ་ཡང་
རིགས་པ་མ་ཡིན་ཏེ། ཞེས་པ་ནས། སློབ་དཔོན་ཡང་དེ་བཞིན་དུ་ཐ་སྙད་བྱེད་པ་ཡིན་པས། ཁྱད་པར་གྱི་ཚིག་བརྗོད་པ་ཐམས་ཅད་དུ་དོན་ཡིན་ནོ། །ཞེས་སོ། །ནག་ཚོའི་འགྱུར་ཡིན་ནོ། །དེས་ན་
དེ་འདྲ་ལ་དགག་བྱའི་ཁྱད་པར་ཁས་བླངས་ཟིན་པས་སྦྱར་མི་དགོས་ཀྱང། ཆོས་གཞན་ལ་དགག་བྱའི་ཁྱད་པར་མ་སྦྱར་ན་འགོག་མཁན་རང་ལ་སྐྱོན་འཇུག་ཅིང། སུན་འབྱིན་ཡང་ལྟར་སྣང་ཁོ་ནར་འགྱུར་རོ། །

[018A]༄༅། །དྲི་བ་ཉེར་ལྔ་པ། རྟོག་གེ་འབར་བ་ལས། འོ་ན་དོན་དམ་པ་ནི། ནས། ཉེས་པ་མེད་དོ་ཞེས་པའི་དོན་གང་ཡིན་ཞེ་ན། དེ་ཡོད་དེ། དོན་དམ་པར་དེར་ཡོད་པ་མ་ཡིན་ཞེས་པ་དང། དོན་དམ་པར་མེད་ཅེས་པའི་དོན་ནི། དོན་དམ་
གཉིས་ཀྱི་ནང་ནས་དོན་དམ་རྗེས་མཐུན་པར་བྱ་དགོས་པའི་ཕྱིར་ཏེ། རྣམ་གྲངས་མ་ཡིན་པའི་དོན་དམ་དང་པོར་འགོག་མི་རུང་ལ་དོན་དམ་རྗེས་མཐུན་པ་འཕགས་པའི་རྗེས་ཐོབ་ཀྱི་རིག་ཤེས་དང་རིག་ཤེས་རྗེས་དཔག་གཉིས་ཀྱི་ངོ་
བོར་དོན་དམ་གཏན་ལ་འབེབ་དགོས་པའི་ཕྱིར། ཁྱད་པར་དང་པོ་ཡིན་ཏེ། རྣམ་གྲངས་མ་ཡིན་པའི་དོན་དམ་ལ་སྤྲོས་པ་ཐམས་ཅད་ལྡོག་པའི་ཕྱིར་ཏེ། རྩ་ཤེ་ལས། གཞན་ལས་ཤེས་མིན་ཞི་བ་དང་།སྤྲོས་པ་རྣམས་ཀྱིས་མ་སྤྲོས་པ་
ཐ་དད་དོན་མིན་མི་རྟོགས་པ། །འདི་ནི་དོན་དམ་མཚན་ཉིད་དོ་།ཞེས་དང། རྗེས་རེད་འདའ་བ་ལ་ཕུལ་བ་ལས། དེས་ན་སྒོམ་དུ་མ་ཟད་ལྟ་བ་གཏན་ལ་འབེབས་པ་ན་ཡང་རྣམ་གྲངས་མ་ཡིན་པའི་དོན་དམ་མངོན་དུ་གྱུར། དོན་
དམ་མངོན་དུ་གྱུར་པའི་ངོ་བོ་ལྟར་བྱེད་ན་གང་གིས་བཤད་ནས་གང་གིས་ཉན། སུས་གོ་ཞེས་དང། རྟོག་གེ་འབར་བ་ལས། འོ་ན་དོན་དམ་པ་གང་བློ་ཐམས་ཅད་ལས་འདས་པ་ཡིན་ལ། ཞེས་དང། དབུ་མ་སྣང་བ་ལས་ཀྱང། དོན་དམ་པར་
སྐྱེ་བ་མེད་ཅེས་བྱ་བ་ལ་སོགས་པ་སྨྲས་པ་དེ་ལའང་ནས། ཕྱིན་ཅི་མ་ལོག་པའི་ཡུལ་ཅན་ཡིན་པའི་ཕྱིར་དོན་དམ་པ་ཞེས་བྱ་སྟེ་ཞེས་གསུངས་པའི་ཕྱིར། ཁྱད་པར་གཉིས་པ་དོན་དམ་རྗེས་མཐུན་པའི་རིག་ཤེས་ངོར་དགག་པ་ཡིན་ཏེ། དོན་དམ་པའི་དགག་

[018B] རྣམ་གྲངས་མིན་པར་བྱས་ན་དགག་པ་མེད་པར་འགྱུར་པའི་ཕྱིར། རྟོག་གེ་འབར་བ་ལས། དངོས་པོའི་དགག་པ་ནི་ཡི་གེའི་ཡུལ་ཡིན་པས་དེའི་ཕྱིར་དགག་པ་མེད་པར་མི་འགྱུར་རམ་ཞེ་ན། ཞེས་གསུངས་
པའི་ཕྱིར། དེ་ལ་དོན་དམ་སྔར་ལྟར་ན་སྐྱོན་ཡོད་ཀྱང་དོན་དམ་གཉིས་ཀྱི་རྗེས་མཐུན་པ་འཇིག་རྟེན་པའི་ཡེ་ཤེས་ཀྱི་སྒོས་དོན་དམ་པར་མེད་པའི་དམ་བཅའ་དང་རྟགས་སོགས་བྱེད་པས་ཉེས་པ་མེད་པའི་ཕྱིར། འདི་
ཉིད་ལས། དོན་དམ་པ་ནི་གཉིས་སྟེ། ནས། ཉེས་པ་མེད་དོ་ཞེས་དང། དབུ་མ་སྣང་བ་ལས་ཀྱང། དེས་ན་འདི་སྐད་དུ་དོན་དམ་པར་སྐྱེ་བ་མེད་དོ་ཞེས་བྱ་བ་འདི་ཡང་དག་པས་ཤེས་པའི་སྐྱེ་བར་མ་གྲུབ་པ་ཡིན་ནོ་
ཞེས་བཤད་པར་འགྱུར་རོ། །ཞེས་དང། རྗེའི་གསུང་འབུམ་ལས། འོན་ཀྱང་རྟོག་པས་ལྟ་བའི་གོ་ཡུལ་བཙལ་དགོས། དེ་ལྟར་མ་བྱས་ན་གོ་བ་གར་སྲིད། ཅེས་པ་ནས། སོ་སྐྱེས་ཐལ་འགྱུར་བས་ཀྱང་རང་བཞིན་
མེད་པའི་རྟེན་འབྲེལ་གཟུགས་བརྙན་ངེས་པར་རང་ལུགས་ལ་ཡང་འདོད་དགོས། ཞེས་གསུངས་པའི་ཕྱིར། གསུང་འབུམ་གྱི་ལུང་འདི་རྗེ་བཙུན་ཡབ་གཅིག་གི་གསུང་ཡིན་ནོ་ཨང། །དྲི་བ་ཉེར་དྲུག་པ། ཛ་ཡ་
ཨ་ནནྟས། ནས། ཟེར་རྒྱུས་འཕོང་བར་གསལ་ཏེ་མི་སྤྲོ་ཞེས་པའི་དོན་གང་ཞེ་ན། དེ་འགྲེལ་བཤད་རང་དང། དེའི་རྗེས་འབྲངས་ཀྱི་ལུགས་གཉིས་ལས། དང་པོ་སྟོན་པར་འདི་ལ་ནས་ཐལ་འགྱུར་དུ་འདོད་པར་སྣང་

[019A]༄༅། །ཞེས་བྱུང། དེ་ཡོད་དེ། དེའི་ཛ་ཡ་ཨ་ནནྟ་ནི་འཇུག་པའི་འགྲེལ་བཤད་རྩོམ་མཁན་དེ་ཡིན་ལ། དེའི་འདོད་ཚུལ་མང་འགྲོ་བས་ས་བཅད་ཙམ་བྱས་ན། རྒོལ་བ་ན་རེ། བདེན་མེད་བསྒྲུབ་
པ་ལ་ཐལ་འགྱུར་གཏན་ཚིགས་སུ་འདོད་ན་ཕྱི་རྒོལ་གྱི་རྟགས་ཚད་མས་གྲུབ་བམ་མ་གྲུབ། དེའི་རྟགས་ཚད་མས་གྲུབ་ན་གཉིས་ཀ་ལ་གྲུབ་པས་གཞན་གྱི་ཁས་བླངས་པ་མེད། མ་གྲུབ་ན་གཞན་གྱིས་ཁས་ལེན་མི་
རིགས་པས་གཞན་གྱིས་ཁས་བླངས་ཞེས་པའི་རྩོད་པ་དེ་འགའ་ཞིག་ན་རེ། ནས། ཇི་ལྟར་བརྗོད་ཅེ་ན་ཞེས་བྱུང། དེ་རྒོལ་བ་གཉིས་ཀས་ཚད་མས་གྲུབ་པའི་རྟགས་མེད་ཀྱང་ཚད་མས་གྲུབ་པར་ཁས་བླངས་པའི་སྒོས་
སུན་འབྱིན་པ་འཐད་པ་ཐལ་འགྱུར་བའི་ལུགས་ཡིན་ཏེ། དེ་ལྟར་མིན་ན་ཕྱི་རྒོལ་ལ་རྟགས་ཚད་མས་གྲུབ་མ་གྲུབ་སྔ་རྒོལ་གྱི་ཚད་མ་གཉིས་ཀྱིས་མི་འགྲུབ། རང་གི་ལུགས་ཀྱང་ཚད་མས་གྲུབ་པར་མི་ཤེས་ཏེ། རང་
གིས་ཐག་བཅད་ཀྱང་བསླུ་བ་སྲིད་པའི་ཕྱིར། ཞེས་པའི་དམ་བཅའ་སྟོན་པར། དེའི་ཕྱི་རྒོལ་བ་དང། ཞེས་པ་ནས། ཁས་བླངས་པའི་སྒོས་གཞན་གྱི་ཕྱོགས་སུན་འབྱིན་པ་ཡིན་ནོ། །ཞེས་བྱུང། རྟགས་གཉིས་པ་
སྟོན་པར་དེ་ལ་ལན་ནི་ཚད་མས་གྲུབ། ཅེས་པ་ནས། བསླུ་བ་སྲིད་པས་སོ། །ཞེས་བྱུང། དེའི་འདོད་ཚུལ་བསྡུས་ཏེ་སྟོན་པར། ལམ་རིམ་ལས། ཟེར་ཏེ་ཕྱི་རྒོལ་ལ། ནས། ཁས་བླངས་པའི་སྒོས་སུན་འབྱིན་

[019B] །ཞེས་བྱུང། ཡང་ཁོ་ན་རེ། རང་རྒྱུད་མེད་དེ། རང་རྒྱུད་ཀྱི་གཏན་ཚིགས་དང་བསྒྲུབ་བྱ་ལ་ཚད་མས་ཁྱབ་པ་གྲུབ་ན་རང་རྒྱུད་སྒྲུབ་བྱེད་དུ་རུང་བ་ཡིན་ལ། འོན་ཀྱང་ཁྱབ་པ་མི་
འགྲུབ་སྟེ། དུ་བའི་རྟགས་ཀྱིས་མེ་ཡོད་པར་གྲུབ་ནའང་ཡུལ་དུས་ཐམས་ཅད་དུ་དུ་བ་ཡོད་ན་མེ་ཡོད་པས་ཁྱབ་དགོས་པས་དེ་མི་འགྲུབ་པ་དང། དེ་བཞིན་དུ་བྱས་རྟགས་ཀྱིས་སྒྲ་མི་རྟག་པར་གྲུབ་ན་ཡུལ་དུས་ཐམས་
ཅད་དུ་བྱས་ན་མི་རྟག་པས་ཁྱབ་དགོས་པ་ལ་དེ་མི་འགྲུབ་པའི་ཕྱིར། དེས་ཁྱབ་པ་ཚང་མང་གི་མེ་ཡོད་ལ་ཚང་མང་གི་དུ་ཡོད་ཀྱིས་ཁྱབ་པ་ལྟ་བུ་ཉི་ཚེ་བ། དེ་བཞིན་དུ་བྱས་མི་རྟག་ལའང་ཡིན་པས་ཁྱབ་པ་མི་འགྲུབ་
པས༑ དེས་ན་ཁྱབ་པ་མངོན་སུམ་དང་རྗེས་དཔག་གཉིས་ཀས་མི་འགྲུབ་པས། དེས་ཁྱབ་པ་ཁས་བླངས་ཙམ་གྱིས་འགྲུབ་དགོས་ཟེར་ཏེ། དེ་མི་འཐད་དེ། དཔལ་ལྡན་ཆོས་གྲགས་ཀྱིས། ཚད་མས་མ་གྲུབ་དམ་
བཅའ་འམ། ཞེས་བཞད་གང་གནང་བའི་སྐྱོན་དེ་ཡོད་པའི་ཕྱིར་འདིའི་ཐལ་རང་གཉིས་ཀྱི་ཁྱད་པར་ཚུལ་གསུམ་ཚད་མས་གྲུབ་པས་རྟགས་ལ་བྱེད་ན་རང་རྒྱུད་པ་ཡིན་ལ། ཚུལ་གསུམ་ཁས་བླངས་ཀྱིས་མ་གྲུབ་པས་བྱེད་ན་
ཐལ་འགྱུར་པ་འདོད་པར་སྣང་སྟེ་སྔར་བཤད་པ་དེ་དག་གིས་གྲུབ་པོ། །གཉིས་པ་དེའི་རྗེས་འབྲང་གི་འདོད་ཚུལ་སྟོན་པར། པཎྚི་ཏ་དེའི་སློབ་མ་ལོ་ཙྪ་བ་དག་ཀྱང། ཞེས་པ་ནས། ཀུན་ནས་མི་མཚུངས་པའི་ཕྱིར་རོ་
[020A]༄༅། །ཞེས་པའི་བར་བྱུང། འདི་དག་ན་རེ། དབུ་མ་པ་ལ་གཞན་འདོད་འགོག་པ་ཙམ་ལས་རང་ལ་དམ་བཅའ་དང་རྟགས་མེད་པ་དེ་ནི་སློབ་དཔོན་གྱིས། ང་ལ་དམ་བཅའ་མེད་པས་ན། སོགས་དང་
བརྒྱ་པས། གང་ལ་ཕྱོགས་ནི་ཡོད་མིན་པ། ཞེས་སོགས་ཀྱི་དོན་དང་ཐལ་འགྱུར་བའི་ལུགས་སུ་འདོད། ཆོས་ཅན་མཐུན་སྣང་ལ་སོགས་པའི་རྟགས་ཁྱབ་གཉིས་ཀ་ལ་གྲགས་པའི་ཐུན་མོང་བ་མ་གྲུབ་པས་
རང་རྒྱུད་མི་འཐད་དོ། །དེས་ན་རིགས་པས་དཔྱད་པར་འདྲ་ཡང་གཞན་གྱི་གྲུབ་མཐའ་འདོར་བའམ་འགོག་ཆེད་ཙམ་ཡིན་པ་དེ་ཚིག་གསལ་གྱི་དགོངས་པར་བྱས་ནས། དེ་ལ་གཞན་འགོག་པའི་རྟགས་ཁྱབ་དང་རང་
འདོད་པའི་དམ་བཅའ་མེད་པས་དེ་བསྒྲུབ་པའི་རང་རྒྱུད་རྣམ་པ་ཐམས་ཅད་དུ་མི་འཐད་པས། དེས་ན་ཐལ་འགྱུར་ཁོ་ན་དང། དེ་ལའང་བསྒྲུབ་པའི་ཐལ་འགྱུར་ནི་རང་རྒྱུད་ཀྱི་མཐར་ཐུག་པས་གནས་ལུགས་སུན་
འབྱིན་གྱི་ཐལ་བ་ཁོ་ནས་དང། ཐལ་འགྱུར་འདི་ཡང་རྟགས་དང་ཁྱབ་པ་གཉིས་ཀྱང་གཞན་གྱིས་ཁས་བླངས་པའམ་ཁས་བླངས་པའི་མཐར་ཐུག་པའི་ཐལ་འགྱུར་བྱ་སྟེ་མི་མཚུངས་པའི་ཕྱིར་ཞེས་ཟེར་
པའི་ཕྱིར་དང། ཡང་དེ་འདྲ་བའི་གང་ཟག་དེས་དེ་ཁོ་ན་ཉིད་མངོན་སུམ་དུ་རྟོགས་ཀྱང་དེས་ཡུལ་དེ་དེ་ཁོ་ན་ཉིད་ཀྱི་དོན་ཡིན་པར་མི་ཤེས་པས། གང་ཟག་གཞན་གྱིས་དེ་ལ་ལུང་རིགས་ཀྱིས་སྒྲུབ་དགོས་པ་

[020B]རུང་བ་ཡིན་པར་ཐལ། སློབ་མས་མངོན་སུམ་དུ་གྲུབ་བ་ལ། སློབ་དཔོན་གྱིས་ལྐོག་གྱུར་བསྒྲུབ་པའི་རྗེས་དཔག་གིས་གྲུབ་པར་འདོད་པའི་ཕྱིར། ལམ་རིམ་
ལས༑ ཡང་དེ་འདྲ་ནས། མ་གསུངས་པའོ། །ཞེས་སོ། །ཁོ་ན་རེ། དེ་ཉིད་ཀྱི་དོན་མངོན་སུམ་དུ་གྲུབ་ཀྱང་ཐ་སྙད་འབའ་ཞིག་སྒྲུབ་ཀྱི་རྟགས་ཀྱིས་བྱེད་ཟེར་ན། འོ་ན། དེ་ཉིད་མངོན་སུམ་དུ་མ་རྟོགས་པ་མི་སྲིད་
པའི་ཕྱིར་རམ། དོན་སྒྲུབ་ན་ཐ་སྙད་འདོགས་མི་ཤེས་པའི་གནག་རྫིའི་བར་ལ་གྲགས་པའི་དོན་ལ་ཡང་རྨོངས་པ་ཞིག་མ་གཏོགས་དེ་འགོད་པར་གསུངས་ཤིང། དེ་འདྲས་ཀྱང་དེ་ཉིད་མངོན་སུམ་དུ་རྟོགས་པའི་
ཕྱིར༑ རྟགས་ཟུར་དང་པོ་གྲུབ་སྟེ། རིགས་པའི་དབང་ཕྱུག་གིས། དེ་ནི་ཤིན་ཏུ་རྨོངས་དོན་ཏེ། །གནག་རྫི་མོ་བར་གྲགས་ཕྱིར་རོ། ཞེས་སྟོན་པར། ལམ་རིམ་ལས། དེ་ཁོ་ན་ཉིད་ཀྱི་དོན་ནས། བརྗོད་པར་གྱིས་ཤིག་ཞེས་སོ། །གཞན་
ཡང་རང་གི་ཁས་བླངས་ཡང་ནང་འགལ་བས་ཐ་སྙད་སྒྲུབ་ཟེར་བ་སྨྲ་རྒྱུ་མ་རྙེད་པར་གསལ་ཏེ། དེ་འདྲ་བས་གང་ཟག་གིས་མངོན་སུམ་དུ་རྟོགས་པ་དེ་ཉིད་མིན་མོད། ཡིན་དུ་ཆུག་ཀྱང་མངོན་སུམ་དུ་མཐོང་བ་དེ་ཙམ་དེ་ཁོ་ན་ཉིད་རྣམ་
པར་རྟོགས་པའི་མཚན་ཉིད་དུ་མི་འཐད་པའི་ཕྱིར། དཔེར་ན་དཀར་པོ་འབའ་ཞིག་གི་བ་ལང་ནི་དཀར་ཟལ་ཏེ། དེ་བ་ལང་ཡིན་ཀྱང་བ་ལང་གི་མཚན་ཉིད་དུ་མི་རུང་བ་བཞིན་ནོ། །ཞེས་པ། ལམ་རིམ་ལས། དེ་ཁོ་ན་ཉིད་ཡིན་དུ་ཆུག་ཀྱང་

[021A]༄༅། །ནས༑ མི་སྤྲོ་ཞེས་དང་འདི་དག་གི་འདོད་ཚུལ་དངོས་སུམ་གསུངས་ཡང་སྦྱར་ནས་བཀག་ཚུལ་ཏེ། ཛ་ཡ་ཨཱནནྟ་ནི། ལེགས་བཤད་སྙིང་པོ་ལས། འདི་ལ་པཎྜི་ཏ་ཁ་ཅིག་ན་རེ། ནས། དེ་ལ་ལོག་པར་མ་
འཛིན་ཅིག་ཅེས་བཀག་དེའི་རྗེས་འབྲངས་མི་འདྲ་བ་ལྔ་ཡོད་དེ་དང་པོ་ནི། ལེགས་བཤད་སྙིང་པོ་ལས། དེའི་ཕྱིར་རིགས་པ་འདིའི་རྗེས་སུ་འབྲངས་ནས། ཞེས་སོགས་ཀྱིས་བཀག་གསུམ་པ་ཡང། ལེགས་བཤད་སྙིང་པོ་ལས། ཁ་
ཅིག་ཆེད་མས་གྲུབ་པས་དོན་དམ་དུ་མེད་པས་སོགས་ཀྱིས་བཀག་བཞི་པ་ཡང། ལེགས་བཤད་སྙིང་པོ་ལས། གཞན་དག་ཀུན་རྫོབ་དང་དོན་དམ་ལ་བརྩམས་པའི་སོགས་ཀྱིས་བཀག་ལྔ་པ་ཡང་ལེགས་བཤད་སྙིང་པོ་
ལས༑ དེ་དག་ཁ་ཅིག་གིས་ནི། ཞེས་སོགས་ཀྱིས་བཀག་པའི་ཕྱིར་དང་དེ་ཐམས་ཅད་ལམ་རིམ་གྱིས་བཀག་ནས། བྱང་ཆུབ་ལམ་གྱི་རིམ་པས་བཤད་ཟིན་པས་མི་སྤྲོ་ཞེས་སོ། །དེའི་འགྲེལ་བཤད་ལ་བརྟེན་ནས་རྣམ་རྟོག་མི་
འདྲ་བ་བྱུང་བ་དེ་དག་བཀག་ཚུལ། ལེགས་བཤད་སྙིང་པོ་ལས། དེ་ལྟར་མཚན་ཉིད་དང། སྐལ་བཟང་མིག་འབྱེད་སོགས་ཀྱིས་ཀྱང་ཤེས་དགོས་སོ། །ཞེས་དང། ལམ་རིམ་ཆུང་ངུ་ལས། ཞིག་པོ་དང་རང་གྲོལ་ཞེས་པ་མི་འདུག་
ཀོ་ས་ལི་ཞེས་པ་ཡང་མ་དག་ཀུ་སུ་ལུ་ནི། གཞོན་ནུ་དཔལ་གྱི་ལེགས་སྦྱར་ལྟ་བའི་མེ་ལོང་ལས། མཁས་པའམ་དགེ་བ་ཅན་ཞེས་པའི། ཀུ་སུ་ལི་ཞེས་བྱ་བ་ལ། ཀུ་སུ་ལུ་རུ་བླུན་པོས་བཏགས། ཞེས་གསུངས། ཀུ་ས་

[021B] བློ་བརྟན་བཞི་པའི་སྒྲ་ཊིཀ་ཆེན་མོ་ལས། ཀུ་སུ་ལུ་མ་བཅོས་པའི་མིང་དུ་བཤད་པས་འདི་ཡང་རུང་ཡང་ལམ་རིམ་ཆུང་བར། དབུ་མ་སྣང་བས་གཅིག་དུ་བྲལ་གྱི་རྟགས། ནས་
དཔེར་བརྗོད་ལས་ཤེས་པས་ཞེས་པའི་དོན་གང་ཞེ་ན། དེ་ནི་རིག་ཤེས་ཀྱིས་རྫུན་པ་སྒྱུ་མ་ལྟ་བུར་བསྒྲུབ་པར་འདོད་པའི་སྒྱུ་མ་རིགས་གྲུབ་པར་བོད་ན་གྲགས་པ་འགོག་པ་ཡིན་ཏེ། གཅིག་དུ་བྲལ་གྱི་རྟགས་ཀྱིས་བདེན་གྲུབ་ཀྱི་གཅིག་
དུ་བྲལ་དང། བསྒྲུབ་བྱའི་ཆོས་བདེན་མེད་གཉིས་དགག་བྱ་བཅད་ཙམ་གྱི་མེད་དགག་དུ་གསུངས་པའི་ཕྱིར། ཇི་སྐད་དུ་དབུ་མ་སྣང་བ་ལས། ཇི་སྐད་བཤད་པའི་ཚུལ་གྱིས་རྒོལ་བ་དང་ཕྱི་རྒོལ་བ་གཉིས་ཀ་ལ་ཡང་ཆོས་ཐམས་ཅད་
གཅིག་དང་དུ་མ་དང་བྲལ་བ་ཙམ་དུ་གྲུབ་པའི་ཕྱིར་རོ། །ཞེས་པའི་རྟགས་ལ་རྣམ་བཅད་ཙམ་དུ་བསྟན་ཞིང། ཡང་དབུ་མ་སྣང་བ་ལས། རྣམ་པར་བཅད་པ་ཙམ་ཞིག་ཡིན་པ་ལ་ནི་བསྒྲུབ་པར་བྱ་བ་དང། བསྒྲུབ་པ་རྣམ་པར་
བཅད་པ་ཙམ་ཞིག་ཡིན་པ་ལ་ནི། ཞེས་པའི་བསྒྲུབ་བྱའི་ཆོས་རྟགས་གཉིས་ཀ་དགག་བྱ་བཅད་ཙམ་དུ་གསུངས་པའི་ཕྱིར། དེས་ན་བདེན་གྲུབ་ཀྱི་གཅིག་དང་དུ་མ་གང་རུང་མིན་པ་དང། བདེན་གྲུབ་ཀྱི་གཅིག་དང་དུ་མ་གཉིས་སུ་མེད་པ་གང་
རྟགས་སུ་བྱས་ཀྱང་རྟག་དང་བསྒྲུབ་ཆོས་དགག་བྱ་བཅད་ཙམ་གྱི་མེད་དགག་དུ་འདྲ་བར་གསུངས་པའི་ཕྱིར། དེའི་དཔེར་བརྗོད་དུ་ནམ་མཁའི་པདྨོ་དང་སྨིག་རྒྱུ་ལ་ཆུ་མ་གྲུབ་པ་ལྟ་བུ་ཡིན་པར་གསུངས་པའི་ཕྱིར་ཏེ། དབུ་མ་སྣང་བ་

[022A]༄༅། །ལས། གང་དག་དོན་དམ་པར་མཐའ་བཞིའི་སྐྱེ་བ་དང་བྲལ་བ་དེ་ནི་དེ་ཁོ་ན་ཉིད་དུ་ངོ་བོ་ཉིད་མེད་པ་ཁོ་ན་ཡིན་ཏེ། དཔེར་ན་ནམ་མཁའ་ལ་སོགས་པ་ལྟ་བུའོ། །རྩོད་པའི་གཞིར་གྱུར་པའི་དངོས་པོ་ཐམས་
ཅད་ཀྱང་ཡང་དག་པར་ན་དེ་དང་འདྲ་བ་ཉིད་དོ། །ཞེས་གསུངས་པའི་ཕྱིར། ལམ་རིམ་ཆུང་ངུས་མ་ཡིན་དགག་ལ་མི་བྱེད་པ་དེ་ཉིད་ཀྱི་དེ་དཔེར་བརྗོད་ལས་ཤེས་པ་དེ་འདྲ་མང་ངོ། །ཡང་ཤེར་ཕྱིར་མན་ངག་ལས། རང་གི་སེམས་
ནི་བརྟགས་པ་ན། ནས། འདྲ་བར་བཞེད་དམ་ཞེས་པའི་དོན་གང་ཡིན་ཞེ་ན། དེའི་དོན་ཡོད་དེ། གསང་འདུས་ལ་བཤད་སྲོལ་མི་གཅིག་པ་བཅུ་བདུན་ཡོད་པའི་ཤནྟི་པའི་ལུགས་གཅིག་ཡིན་ལ། གསང་འདུས་ལས་
ལང་གཤེགས་ལྟར་ཤེར་ཕྱིན་སྒོམ་ཚུལ་གྱིས་གསུམ་བསྟན་ཏེ་གང་ཞེ་ན། སེམས་དམིགས་ཀྱིས་དང། དེ་བཞིན་ཉིད་ཀྱིས་དང། སྣང་མེད་ཀྱི་རྣལ་འབྱོར་གྱིས་གསུམ་བསྟན་ཏེ། རྒྱུད་ལས། རང་གི་སེམས་ནི་བརྟགས་པ་
ནི༑ ༑ཆོས་ཀུན་རང་གི་སེམས་ལ་གནས། །ཞེས་པའི་སྒོམ་ཚུལ་གྱིས་དང་པོ་སེམས་དམིགས་ཀྱིས་བསྟན་པ་དང། ཆོས་འདིར་ནམ་མཁའི་རྡོ་རྗེར་གནས། །ཞེས་པས་དེ་བཞིན་ཉིད་དམིགས་བསམ་གཏན་གྱིས་བསྟན་
བ་དང། ཆོས་དང་ཆོས་ཉིད་མེད་པའོ། །ཞེས་པའི་སྒོམ་ཚུལ་ས་གསུམ་གྱི་སྣང་མེད་ཀྱི་རྣལ་འབྱོར་གྱིས་བསྟན་པའི་ཕྱིར་ཏེ། དང་པོ་ཡིན་ཏེ། ལང་གཤེགས་ལས། སེམས་ཙམ་ལ་ནི་རབ་བརྟགས་ནས་།ཕྱི་རོལ་དོན་ལ་

[022B]ཞེས་དང། སྒོམ་རིམ་ལས་ཀྱང། དེ་ལ་འཕགས་པ་ལང་ཀར་གཤེགས་པས་ཤེར་ཕྱིན་སྒོམ་པའི་རིམ་པ་མདོར་བཀའ་སྩལ་ཏེ། སེམས་ཙམ་ལ་ནི་བརྟེན་ནས་སུ། །ཕྱི་རོལ་དོན་ལ་མི་བརྟག་གོ་ཞེས་དང། དེའི་དོན་
ཡང༑ སྒོམ་རིམ་ལས། གཟུགས་ལ་སོགས་པའི་ཕྱི་རོལ་གྱི་དོན་དུ་གཞན་དག་གིས་བརྟགས་པ་དེ་དག་ལ། ཅི་རྣམ་པར་ཤེས་པ་ལས་གཞན་ཞིག་ཡིན་ནམ། འོན་ཏེ་རྣམ་པར་ཤེས་པ་དེ་ཉིད་དེ་ལྟར་སྣང། ཞེས་པ་ནས། འདི་ལྟར་
སེམས་ཙམ་ལ་ནི་བརྟེན་ནས་སུ། །ཕྱི་རོལ་དོན་ལ་མི་བརྟག་གོ་ཞེས་དེ་སྐད་འབྱུང་བ་ནི་གཟུགས་ཅན་རྣམ་པར་རྟོག་པ་སྤོང་ངོ། ཞེས་བྱ་བའི་ཐ་ཚིག་སྟེ། ཞེས་གསུངས་ཤིང། འདིའི་དྲོད་རྩེ་གཉིས་ཀྱི་སྐབས་སུ་ཆོས་ཅན་གྱི་སྣང་
བ་མེད་པ་བསྟན་པ་ཡིན་ནོ། །དེ་ཡང་སྒོམ་རིམ་ལས། དེ་དག་ནི་གོང་མ་གོང་མའི་ཡོན་ཏན་གནས་པའི་ཕྱིར་ས་རྣམ་པར་བཞག་སྟེ། མོས་པ་སྤྱོད་པའི་ས་ནས་སངས་རྒྱས་ཀྱི་སའི་བར་དུའོ། །ཞེས་གསུངས་ཤིང། མདོ་སྡེ་རྒྱན་
ལས་ཀྱང། བྱང་ཆུབ་སེམས་དཔའ་མཉམ་གཞག་པས། །ཡིད་ཀྱིས་བརྗོད་པ་མ་གཏོགས་པར། །དོན་ཀུན་རབ་ཏུ་མི་མཐོང་ངོ། །ནས། ཆོས་ཀྱི་སྣང་བ་འཕེལ་ནས་ནི། །སེམས་ཙམ་ལ་ནི་གནས་པར་འགྱུར། །སོགས་གསུངས་
ཁྱད་པར་གཉིས་པ་ཡང་ཡིན་ཏེ། ལང་གཤེགས་ལས། དེ་བཞིན་ཉིད་ཀྱི་དམིགས་ནས་ནས། །སེམས་ཙམ་ལས་ཀྱང་འདའ་བར་བྱ། །ཞེས་དང། དེའི་དོན་སྒོམ་རིམ་ལས་ཀྱང། དེ་ལྟ་བས་ན་སེམས་ནི་གཟུང་བ་དང། །འཛིན་

[023A]༄༅། །པ་ལས་དབེན་ཞིང་གཉིས་སུ་མེད་པ་ཁོ་ན་ཡིན་པར་རྣམ་པར་དཔྱད་ནས་གཉིས་སུ་མེད་པའི་མཚན་ཉིད། དེ་བཞིན་ཉིད་ཀྱི་དམིགས་གནས་ནས། །སེམས་ཙམ་ལས་ཀྱང་འདའ་བར་བྱ། །འཛིན་པའི་རྣམ་
པ་ལས་ཤིན་ཏུ་འདའ་བར་བྱས་ཏེ། གཉིས་སུ་མེད་པའི་ཤེས་པ་སྣང་བ་མེད་པར་གནས་པར་བྱ། ཞེས་བྱ་བའི་ཐ་ཚིག་གོ་ཞེས་གསུངས་པ་ལ་དེ་ཡང་བཟོད་མཆོག་གཉིས་ནས་ཐོབ་པར་བྱེད་པའི་ཕྱིར་ཏེ་མདོ་སྡེ་རྒྱན་ལས་
དེ་ནས་དེ་ལ་འཛིན་པ་ཡི། །རྣམ་པར་གཡེང་བ་འབའ་ཞིག་ལུས་ཞེས་པ་ནས། འདི་ལྟར་དེ་ཡི་མཇུག་ཐོགས་སུ། །འཛིན་པའི་རྣམ་པར་གཡེང་བ་སྤོང། །ཞེས་དང། དེ་དག་དྲོད་སོགས་ལ་སྦྱོར་ཚུལ་ནི་རྒྱན་ལས་
འདི་དག་གོ་རིམ་བཞིན་དུ་ནི། །དྲོ་བར་འགྱུར་སོགས་ཡིན་ཤེས་བྱ་ཞེས་སོ། །ཁྱད་པར་གསུམ་པ་ཡང་ཡིན་ཏེ། གཉིས་སྣང་མེད་པའི་ཤེས་པ་ལ་གནས་པར་གྱུར་པ་དེའི་ཚེ་ཐེག་པ་ཆེན་པོའི་ས་བཅུའི་ས་དང་པོ་ཐོབ་པར་འགྱུར་
བའི་ཕྱིར། ལང་གཤེགས་ལས། སྣང་མེད་གནས་པའི་རྣལ་འབྱོར་པ་།དེ་ཡི་ཐེག་པ་ཆེན་པོ་མཐོང། །ཞེས་པའི་དོན་བཤད་པར་སྒོམ་རིམ་ལས། དེ་ལྟར་རྣལ་འབྱོར་པ་གང་གི་ཚེ་གཉིས་སུ་མེད་པའི་སྣང་བ་མེད་པའི་ཤེས་པ་
ལ་གནས་པར་གྱུར་པ་དེའི་ཚེ་མཐོང་བ་མེད་པའི་ལམ་ལ་གནས་པའི་ཐེག་པ་ཆེན་པོ་མཐོང། ཞེས་གསུངས། དེ་ཡང་སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཉམ་བཞག་དེ་ལས་ལྷག་པའི་ལྟ་བ་དང་སྤྲོས་པ་བྲལ་ཚུལ་མེད་

[023B]སྦྱངས་ནས་བྱང་ཆེན་ཐོབ་པར་བྱེད་པའི་ཕྱིར། ལང་གཤེགས་ལས། ཞིབ་ལྷུན་གྱིས་གྲུབ་པའི་གནས། །སྨོན་ལམ་ངག་གིས་རྣམ་པར་སྦྱངས། །སོགས་དང། དེའི་དོན་བཤད་
པར་སྒོམ་རིམ་ལས། རྣལ་འབྱོར་པ་རྣམས་ཀྱི་གནས་ཀྱི་གནས་སྐབས་ཀྱི་མཚན་ཉིད་དེ་འདྲ་བ་དེ་ནི་ལྷུན་གྱིས་གྲུབ་པ་ཡིན་ཏེ། དེའི་ཕ་རོལ་ཏུ་བལྟ་བར་བྱ་བ་གནས་མེད་པའི་ཕྱིར་རོ། །ཞི་བ་ནི་ཡོད་པ་དང་མེད་པ་ལ་སོགས་པར་རྣམ་
པར་རྟོག་པའི་མཚན་ཉིད་ཀྱི་སྤྲོས་པ་ཐམས་ཅད་ཉེ་བར་ཞི་བའི་ཕྱིར་རོ། །ཞེས་དང། ཤེས་བྱེད་ཡང་བདེན་པ་གཉིས་བསྟན་པའི་མདོ་ལས། འཇམ་དཔལ་ཇི་ལྟར་ཉོན་མོངས་འདུལ་བར་འགྱུར། ནས༑ དེ་བཞིན་དུ་ཉོན་མོངས་
པ་རྣམས་ཀྱི་རིགས་རབ་ཏུ་ཤེས་པ་དེའི་ཉོན་མོངས་པ་རྣམས་རབ་ཏུ་ཞི་བར་འགྱུར་རོ། །ཞེས་དང། སྒོམ་རིམ་ལས། གེགས་མེད་ན་མཐུའི་ཁྱད་པར་བསམ་གྱིས་མི་ཁྱབ་པ་ཐོབ་པས། ནས། དེའི་ཕྱིར་འདི་ཉིད་སྒྲིབ་པ་སྤངས་པ་
དང༑ ཐམས་ཅད་མཁྱེན་པ་ཉིད་ཐོབ་པར་འགྱུར་བའི་ལམ་གྱི་མཆོག་ཡིན་ནོ། །ཞེས་གསུངས་པའི་ཕྱིར། འདིའི་སྣང་མེད་ལས་བཅུ་དང་སངས་རྒྱས་ཀྱི་མཉམ་གཞག་ཡེ་ཤེས་ཀྱི་བར་ཡོད་དེ། སྒོམ་རིམ་ལས། རིམ་པ་འདི་
ལྟ་བུ་འདིས་བྱང་ཆུབ་སེམས་དཔའ་ཐབས་དང་ཤེས་རབ་རྟག་ཏུ་གུས་པར་ཡུན་རིང་པོར་གོམས་པར་བསྒོམས་པས་གནས་སྐབས་ཀྱི་བྱེ་བྲག་བཅུ་གཉིས་སུ་འགྱུར་རོ། །གནས་སྐབས་དེ་དག་ནི་གོང་མའི་ཡོན་ཏན་གནས་པའི་ཕྱིར་
[024A]༄༅། །སར་རྣམ་པར་བཞག་སྟེ། མོས་པ་སྦྱོང་བ་ནས་སངས་རྒྱས་ཀྱི་སའི་བར་དུའོ། ཞེས་གསུངས་པའི་ཕྱིར། སོ་སྐྱེའི་ས་སྣང་མེད་ལ་མི་བགྲངས་པས་བཅུ་གཅིག་གོ་དེ་སྐད་དུ་སྒོམ་རིམ་ལས། ས་གཞན་དག་
ནི་ཡན་ལག་བཅུ་གཅིག་ཡོངས་སུ་རྫོགས་པའི་སྒོས་རྣམ་པར་བཞག་གོ་།དེ་ལས་དང་པོ་ནི། ཞེས་པ་ནས། ཐོགས་པ་མེད་པའི་ཡེ་ཤེས་བསྐྱེད་པར་བྱེད་མི་ནུས་པ་དེ་སྲིངས་བཅུ་པའོ། གང་གི་ཚེ་ནུས་པ་དེའི་ཚ་ཡན་ལག་ཡོངས་
སུ་རྫོགས་པས་སངས་རྒྱས་ཀྱི་སར་རྣམ་པར་བཞག་གོ་ཞེས་གསུངས་པའི་ཕྱིར། ལམ་རིམ་བཤད་པ་བྱེད་པ་ལ་ཕན་སྙམ་ནས་ཅུང་ཟད་བྲིས་སོ། །རྒྱས་པར་དགོངས་འགྲེལ་སོགས་ལས་ཤེས་སོ། །འཇིག་རྟེན་བདེ་ཞིང་
ལོ་ལེགས་དང། །འབྲུ་རྣམ་འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཆོས་རྒྱལ་བསམ་དོན་ཀུན་འགྲུབ་ཤོག་ །ཅེས་ལམ་རིམ་ཆེ་ཆུང་གི་དྲིས་ལན་ནོར་བུའི་འཕྲེང་བ་འདི་ཡང་ཤཱཀྱའི་དགེ་སློང་མང་ཐོས་བཞིན་
གིས་བྲིས་བཀུན་ལ་དགེ་བར་གྱུར་ཅིག།། །།

[024B][BLANK PAGE]﻿
[001A]༄༅། །རྗེ་རེད་མདའ་པའི་དྲིས་ལན་གྱི་ཊཱིཀྐ་རྩོམ་འཕྲོ་བཞུགས་སོ།། །།

[001B] །གུ་རུ་ཙ་ཨིཥྚ་དེ་བཱཤྩ་བའི་རཌཱ་ཀི་དྷརྨྨ་བཱ་ལེ་བྷྱ། ཚེ་གཅིག་སངས་རྒྱས་སྒྲུབ་པའི་ཉེ་བའི་ལམ། །གསང་ལས་ཆེས་གསང་སྔོན་མེད་བདུད་རྩིའི་སྒོ།།
འབྱེད་མཛད་རྒྱལ་ཀུན་ཡབ་གཅིག་ཞབས་སེན་གྱི། །ནོར་བུའི་འོད་ཀྱིས་སྙིང་དབུས་མཛེས་གྱུར་ཅིག་བརྒྱད་ཁྲི་བཞི་སྟོང་ཆོས་ཀྱི་སྒོ་རྣམས་དང། །སྟོང་ཕྲག་སུམ་ཅུ་རྩ་གསུམ་རྒྱུད་
ཀྱི་སྡེ། །སྟོང་ཞིང་སྤྲུལ་བཤད་རིགས་བརྒྱའི་ཁྱབ་བདག་མགོན་།རྡོ་རྗེ་འཆང་གི་ཞབས་ལ་གུས་ཕྱག་འཚལ། །སངས་རྒྱས་གཉིས་པར་རྒྱལ་བས་འཛུམ་ཟེར་དང། །ལྷན་ཅིག་ལུང་
བསྟན་ཟླ་མེད་ས་གསུམ་མགོན། །སངས་རྒྱས་ཀུན་དངོས་བློ་བཟང་གྲགས་པའི་ཞབས། །ཚེ་རབས་ཀུན་ཏུ་གཙུག་བསྟེན་གུས་ཕྱག་འཚལ་།སངས་རྒྱས་གཉིས་པ་དེ་ལ་གངས་ཅན་
[002A]༄༅། །གྱི༑ ༑ཤིང་རྟ་ཆེན་པོས་འཇམ་དབྱངས་ལ་ཞུས་ལ། །མདོ་སྔགས་ལམ་གྱི་གནད་རྫོགས་ཉམས་བཞེས་ཚུལ། །སྩོལ་ཞིག་གསུངས་པའི་ཉེ་ལམ་རྡོ་རྗེའི་ཚིག་
འབྱེད་ལ་ཆོས་བདག་གནས་གསུམ་དཔའ་བོ་དང། །མྱུར་མཛད་མགོན་པོ་ཆོས་རྒྱལ་རྣམ་གསུམ་གྱིས། །སྒྱུ་འཕྲུལ་གར་མཛད་དངོས་གྲུབ་ཆར་འབེབས་ཤིང། །གེགས་མེད་དངོས་གྲུབ་བརྒྱད་
ཀྱི་དགའ་སྟོན་སྩོལ། །དེ་ལ་འདིར་མདོ་དང་བསྟན་བཅོས་དུ་མར་སངས་རྒྱས་ཐམས་ཅད་ཀྱི་སྤྲུལ་པ་དང། བསྟན་པ་མཐའ་དག་གསལ་བར་བྱེད་ཅིང། གསང་སྔགས་རྒྱུད་སྡེའི་ཚོགས་ཀྱི་
བདུད་རྩི་ཟབ་མོ་ལྟ་བའི་བཅུད་ཀྱིས་སྐལ་ལྡན་ས་གསུམ་ཁྱབ་པར་སྤེལ་ཞེས་ལུང་བསྟན་པའི་རྒྱལ་བ་གཉིས་པ་ལ་གངས་ཅན་གྱི་ཤིང་རྟ་པ་ཆེན་པོ་རྗེ་བཙུན་བླ་མ་རེད་མདའ་པས་ཉམས་ལེན་

[002B]གསུངས་པ་ལྟར་རྗེ་བཙུན་རང་གིས་དངོས་སུ་གསུངས་པའི་གདམས་པ་འདི་ལ་ཀླད་ཀྱི་དོན། གཞུང་གི་དོན། མཇུག་གི་དོན་གསུམ། དང་པོ་ལ། མཆོད་བརྗོད་དང། ལུས་མདོར་
བསྟན་ཉན་པར་བསྐུལ་བ་དང་བཅས་པ་གཉིས། དང་པོ་ནི། ན་མོ་མཉྫུ་གྷོ་ཥཱ་ཡ། རྗེ་བཙུན་མཁྱེན་པའི་གཏེར་ལ་ཕྱག་འཚལ་ལོ། །ཞེས་པ་གེགས་མེད་ཅིང་དོན་ཐམས་ཅད་འགྲུབ་པའི་ཕྱིར་འདོད་པའི་ལྷ་ལ་ཕྱག་འཚལ་བ་ཐེག་པ་གོང་
འོག་ལ་གྲགས་ཆེ་བ་ལྟར་ལ། ན་མོ་ནི་ཕྱག་འཚལ་ལོ། མཉྫུ་འཇམ་པ། གྷོ་ཥཱ་སྒྲའམ་དབྱངས་ཏེ། རིང་ཆ་དང་ཡ་ནི་གསུམ་པ་དགོས་ཆེད་ཀྱི་ཚིག་འཇམ་ཞིང་མཉེན་པའི་དབྱངས་དང་ལྡན་པའི་རྒྱལ་བའི་ཡབ་གཅིག་ལ་ཕྱག་འཚལ་ལོ།།
ཞེས་སོ། །རྗེ་བཙུན་མཁྱེན་པའི་གཏེར་ལ་ཕྱག་འཚལ་ལོ། །དགོས་པ་སྔར་བཤད་པ་ལྟ་བུ་ཐོས་བསམ་སྒོམ་གསུམ་དུ་དགེ་བས་ཐོག་མར་དགེ་བ་བར་དུ་དགེ་བ་ཐ་མར་དགེ་བ་སྟེ། མཚན་བརྗོད་ལས། ཐོག་མ་བར་དང་མཐར་དགེ་བ། །
ཞེས་དང། འཇམ་དཔལ་བཤེས་གཉེན་འགྲེལ་ལས། མིང་བརྗོད་པ་ནི་དོན་ཆེ་བ། །ཞེས་བྱ་བ་ལ་སོགས་པ་སངས་རྒྱས་ཉིད་ཐོབ་པའི་རྒྱུར་གྱུར་པས་ན་དོན་ཆེ་བའོ། །ཀླགས་པ་ཙམ་གྱིས་རྒྱུད་གཙང་བར་བྱེད་པས་ན་དག་པར་བྱེད་པའོ།།
སྡིག་པ་རྣམས་འཇིག་པར་བྱེད་པས་སྡིག་སེལ་བ་སྟེ་ཞེས་དང། སྨྲྀ་ཏིའི་འགྲེལ་པ་ལས་འཇམ་དཔལ་ཀྲྀ་ཡ་དཔའ་བོ་གྲུབ་པ་ནས། སངས་རྒྱས་གངྒཱའི་ཀླུང་གི་བྱེ་མ་སྙེད་ཀྱི་མཚན་བརྗོད་པའམ་དེ་ལ་བསྐལ་པའམ་བསྐལ་པ་ལས་ལྷག་

[003A]༄༅། །པར་ཕྱག་འཚལ་བ་པས། རྗེ་བཙུན་འཇམ་དཔལ་གྱི་མཚན་བརྗོད་ཅིང་ཕྱག་ལན་གཅིག་བཙལ་ན་དེ་བསོད་ནམས་ཁྱད་པར་འཕགས་སོ། །ཞེས་གསུངས་སོ།།    ༈   
བསྟན་ཉན་པར་བསྐུལ་བ་ནི། མི་སློབ་ཟུང་འཇུག་རྡོ་རྗེ་འཆང་ཆེན་པོའི། །གོ་འཕང་ཤིན་ཏུ་མྱུར་བར་ཐོབ་འདོད་ན། །བླ་མ་ཡི་དམ་ཆོས་སྐྱོང་ལམ་གྱི་སྲོག་གྲངས་ངེས་གོ་རིམ་སོ་སོའི་གནད་རྣམས་ཀྱིས། །སྐལ་བཟང་ཤིན་ཏུ་མྱུར་
དུ་འཁྲིད་པའི་ཚུལ། །རྒྱུད་དང་རྗེ་བཙུན་བླ་མའི་མན་ངག་བཞིན། །ལེགས་པར་འཆད་དོ་སྐུ་གསུམ་གོ་འཕང་མཆོག་མྱུར་དུ་ཐོབ་འདོད་དེ་དག་གུས་པས་ཉོན། །ཞེས་གསུངས་པ་ལམ་ལ་བསླབ་པ་མཐར་ཐུག་པས་ད་སློབ་མི་དགོས་པས་ན་
མི་སློབ་པ། ཟུང་འཇུག་ལ་རིམ་ལྔར་ཉེར་ལྔ་བཤད་པའི་གཙོ་བོ་ཀུན་རྫོབ་སྒྱུ་མའི་སྐུ་དང་ཐུགས་ལྷན་སྐྱེས་གཉིས་པོ་ཡ་བྲལ་སོ་སོ་བ་མ་ཡིན་པར་སྐུ་ཐུགས་དངོས་པོ་ཟུང་དུ་རྫས་གཅིག་ཏུ་འཇུག་པས་ན་ཟུང་འཇུག་སྟེ། ཟུང་འཇུག་གི་
སྐད་དོད་ཡུ་ག་ན་དྭིའི་ཡུ་གཟུང་དང། ན་དྭི་གཉིས་མིན་པའི་སྟེང་ནས་བཤད་པའོ། །བདེ་སྟོང་དབྱེར་མེད་ཀྱི་འོད་གསལ་ནི་རྡོ་རྗེ་ཡིན་ལ་དེ་རང་གིས་བདག་གིར་འཛིན་པས་ན་རྡོ་རྗེ་འཆང་སྟེ་རྡོ་རྗེ་འཆང་ལ་ཚུལ་བཞིའི་བཤད་པའི་
སྟེང་ནས་མཐར་ཐུག་གི་རྡོ་རྗེ་འཆང་ཆེན་པོའི་གོ་འཕང་ཤིན་ཏུ་མྱུར་བར་ལོ་གསུམ་ཕྱོགས་གསུམ་སོགས་ཀྱིས་ཐོབ་པར་འདོད་པས་ལམ་དེ་སྟོན་མཁན་བླ་མ་ཡང་སྡོམ་པ་གསུམ་ལྡན་རྣམ་དག་དང། སྡེ་སྣོད་གསུམ་ལ་མཁས་ཤིང་

[003B] རྒྱུད་སྡེ་བཞི་ཆར་མཁས་ཤིང་དབང་བཞི་རྫོགས་པར་ཐོབ་པ། རིམ་གཉིས་ཉམས་སུ་མྱོང་བས་གཞན་ལ་བརྩེ་བས་འདོམས་པ། ཀླུ་སྒྲུབ་ཡབ་སྲས་དང། རྗེ་ཡབ་སྲས་ལྟ་བུའི་བླ་མ་དང། ཡི་དམ་བདེ་
གསང་འཇིགས་གསུམ། ཆོས་སྐྱོང་མགོན་ཆོས་རྣམ་སྲས་གསུམ་དང། ལམ་གྱི་སྲོག་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་དག་གསུམ་ལམ་གྱི་གོ་རིམ་སོ་སོའི་གནད་རྣམས་ཀྱིས་སྐལ་བཟང་ཤིན་ཏུ་མྱུར་བར་སངས་རྒྱས་ཀྱི་སར་
འཁྲིད་པའི་ཚུལ་བདེ་གསང་འཇིགས་སོགས་ཀྱི་རྩ་བཤད་ཀྱི་རྒྱུད་དང་རྗེ་བླ་མ་རྒྱལ་བའི་ཡབ་གཅིག་གི་མན་ངག་བཞིན་ལེགས་པར་འཆད་པར་བྱེད་དོ། །སྐུ་གསུམ་གོ་འཕང་མཆོག་ཚེ་འདི་འམ་བར་དོ་ཚུན་དུ་མྱུར་དུ་ཐོབ་འདོད་དེ་དག་གུས་པ་སྟེ་
དོན་གཉེར་ཆེན་པོས་ཉོན་ཅིག་ཅེས་པའོ།།    ༈    །།གཉིས་པ་གཞུང་གི་དོན་ལ། ཕར་ཕྱིན་ཐེག་པ་དང་རྡོ་རྗེ་ཐེག་པའི་ལམ་གྱི་ཁྱད་པར་བཤད་པ། དེ་ལྟར་ཤེས་ཀྱང་སྔགས་ལ་མི་འཇུག་པ་ལ་སྨད་པ་དང། ཆེས་མྱུར་བར་སངས་རྒྱ་བའི་
ལམ་བསྟན་པ་དང། དེ་མཐུན་ཆོས་སྐྱོང་དགོས་ཚུལ། དེ་སྟོན་པའི་བླ་མ་དང་གྲོགས་དགོས་ཚུལ། ལམ་དེ་འདྲ་ཐོབ་པར་བྱེད་ཅིང། མི་ཉམས་པར་གོང་འཕེལ་བྱེད་པའི་གདམས་པ་དང། ལམ་ཡོངས་རྫོགས་ཀྱི་གནད་ཀྱིས་སྒོམ་ཆུང་
དུས་ཀྱང་ལམ་མྱུར་ཚུལ་བརྒྱད་ལས། དང་པོ་ལ་མདོ་ལུགས་ཀྱི་ལམ་གྱི་མྱུར་བུལ་དང། སྔགས་ལམ་གྱི་མྱུར་བུལ་གཉིས། དང་པོ་ནི། དེ་ལ་འདིར་ཐམས་ཅད་མཁྱེན་པའི་གོ་འཕང་ཤིན་ཏུ་མྱུར་དུ་ནས་གྲངས་མེད་གསུམ་གྱིས་

[004A]༄༅། །ངེས་པར་བསགས་དགོས། ཞེས་གསུངས། སྐྱེས་བུ་གསུམ་གྱི་ལམ་གྱི་སྟེ། དེའི་ནང་ནས་ཐེག་ཆེན་རིག་འཛིན་གྱི་མྱུར་ལམ་འདིར་ཐམས་ཅད་མཁྱེན་པའི་གོ་འཕང་ཐོབ་པར་འདོད་པའི་གང་ཟག་གིས་
འོག་ནས་འབྱུང་བ་འདི་ལྟར་བསམ་པར་བྱའོ་སྟེ། གསང་སྔགས་ཐེག་པ་ནི་སངས་རྒྱས་ལས་ཀྱང་རྙེད་དཀའ་བ་དང། དོན་ཆེ་བ་རིན་པོ་ཆེ་དབང་གི་རྒྱལ་པོ་ལྟ་བུ་ཡིན་པས་སོ། །དེ་ཡང་སྤྱི་རྒྱུད་ལས། འཇིག་རྟེན་དུ་ནི་ཀུན་མཁྱེན་རྣམས་
ཨུ་དུམ་ཝཱ་རའི་མེ་ཏོག་བཞིན། །བརྒྱ་ལམ་ན་ནི་རེ་འགའ་ཞིག་།འབྱུང་འགྱུར་ཡང་ན་མི་འབྱུང་ངོ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །ཞེས་དང། མཁས་གྲུབ་ཆེན་པོ་སྐལ་བཟང་རྡོ་རྗེའི་
ལམ་རིམ་ལས། ལྔ་བརྒྱ་ཐ་མའི་དུས་ཀྱི་ཚེ། །སྙིགས་མ་ལྔ་ཡི་སེམས་ཅན་རྣམས། །ཐེག་ཆེན་སྐལ་ལྡན་ངོ་མཚར་ཆེ། །དེ་བས་སྤྲོ་བ་ཆེན་པོ་སྐྱེད། །ཅེས་སོ། །སྤྱོད་འཇུག་ལས། སེམས་ཅན་དེ་དག་ཉིད་ལ་སྔོན། །རང་གི་
དོན་དུ་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེ། །ཞེས་གསུངས་པ་ལྟར། རང་ཉིད་སྲིད་པའི་རྒྱ་མཚོ་གཏིང་མཐའ་མེད་པར་ལྷུང་བ་ལ་འཇིགས་པ་སྐྱེ་བ་དེ་བཞིན་དུ་སེམས་ཅན་རིགས་དྲུག་རེ་རེས་
མ་བྱས་པའང་གྲངས་ཀྱིས་མི་ཟིན་པས་མར་གྱུར་སེམས་ཅན་ཀུན་ཀྱང་ལས་ཉོན་གྱིས་ཡང་ཡང་འཁོར་ལོ་བཞིན་དུ་འཁོར་བས་འཁོར་བ་སྟེ་ཉེར་ལེན་གྱི་ཕུང་པོ་ལྔའི་རང་བཞིན་དུ་བཅིངས་པའི་འཁོར་བ་པ་སྡུག་བསྔལ་བརྒྱ་རྩ་བཅུའི་རྒྱ་མཚོ་

[004B] འཁོར་བ་ལས་ཡིད་ངེས་པར་འབྱིན་པའི་གླུ་ལས། འདུ་བྱེད་སྡུག་བསྔལ་འགྱུར་བའི་སྡུག་བསྔལ་དང། །སྡུག་བསྔལ་སྡུག་བསྔལ་ལ་སོགས་བརྒྱ་རྩ་བཅུ། །ཞེས་དང། ཚེ་རབས་ཚེ་རབས་གྲངས་མེད་དེ་དང་དེར། །
སྐྱེ་དང་རྒ་དང་ན་དང་འཆི་བ་ཡི། །སྡུག་བསྔལ་རྣམས་ཀྱིས་ཡང་དང་ཡང་དུ་གདུངས། །འཁྲུལ་ནས་འཁོར་འགྱུར་འཁྲུལ་ཞིང་འཁོར་བར་འགྱུར། །ཞེས་དང། བརྒྱ་པ་ལས། སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་ཏུ་
ཡོད་མིན་ན། །བྱིས་ཁྱོད་འདིར་ནི་བྱིང་བ་ལ། །འཇིགས་པ་ཅིས་ན་སྐྱེ་མི་འགྱུར། །ཞེས་འཁོར་བ་སྤྱིའི་སྡུག་བསྔལ་མ་ངེས་པ་དྲུག་སོགས་དང། ཁྱད་པར་ངན་སོང་གསུམ་གྱི་སྡུག་བསྔལ་དམྱལ་བར་ཚ་གྲང་གི་སྡུག་བསྔལ་དང་ཡི་དྭགས་
ལ་བཀྲེས་སྐོམ་དང་དུད་འགྲོ་གླེན་ལྐུག་གི་སྡུག་བསྔལ་ཤུགས་དྲག་ལ་རྣམ་པ་ཚེར་མའམ་ཟུག་རྔུ་ལྟར་རྩུབ་པ། དེ་ཡང་དུས་ཐུང་ངུ་མིན་པ་འཁོར་བའི་སྔོན་མཐའ་འམ་ཐོག་མའི་མཐའ་འམ་མཚམས་འདི་ཞེས་བསྟན་དུ་མེད་པ་དེ་སྲིད་དུ་སྡུག་
བསྔལ་གསུམ་སོགས་ཀྱིས་ཉོན་མོངས་པས་སྔར་འཁོར་ཚུལ་དྲན་ལ་ཡིད་དུ་འཇིགས་ཤིང་སྐྱོ་བར་བྱ། ད་དུང་འགྲོ་བ་སྣ་ཚོགས་འདི་དག་གིས་འཁོར་བ་དེ་དག་ལས་འདི་ཙམ་ནས་ཐར་པའི་གཏིང་མཐའ་མ་མཐོང་ཞིང། ལམ་གྱི་སྲོག་ངེས་འབྱུང་
བྱང་ཆུབ་ཀྱི་སེམས་སྟོང་ཉིད་ཀྱི་ལྟ་བ་ལྟ་བུ་གཅིག་མ་ཐོབ་ན་མངོན་མཐོ་ལན་རེ་ཐོབ་པས་འཁོར་བ་ལས་མི་གྲོལ་བས་ཐར་པ་དང་ཐམས་ཅད་མཁྱེན་པའི་ལམ་གང་དུའང་མི་ཕྱིན་པའམ་མི་འགྲོ་སྟེ། སྤྱོད་འཇུག་ལས། བདེ་འགྲོར་ཡང་དང་ཡང་

[005A]༄༅། །འོང་སྟེ། །བདེ་བ་མང་པོ་སྤྱད་སྤྱད་ནས། །ཤི་ནས་ངན་སོང་སྡུག་བསྔལ་ནི། །ཡུན་རིང་མི་བཟད་རྣམས་སུ་ལྷུང་།ཞེས་དང། བཞི་བརྒྱ་པ་ལས། སྲིད་པར་ཁྱོད་ལ་རང་འདོད་ཀྱིས་།འགྲོ་
བ་གཞན་ཡོད་མ་ཡིན་ན། །གཞན་གྱིས་དབང་དང་འཇིགས་མེད་པར་།བློ་དང་ལྡན་པར་སུ་ཞིག་འགྱུར། །ཞེས་སོ། །དེའི་རྒྱུ་མཚན་ཡང་འཁོར་བའི་རྩ་བ་མ་རིག་པའི་རྒྱུན་མཆོད་ན་དེའི་དབང་གིས་ལས་བསགས་ཏེ་ད་དུང་སེམས་
ཅན་འདི་དག་འཁོར་བ་མཐའ་མེད་པར་འཁྱམས་ཏེ། འགྲོ་བ་སྣ་ཚོགས་དང་སྐྱེ་འཆིའི་སྡུག་བསྔལ་བསམ་གྱིས་མི་ཁྱབ་པ་མྱོང་དགོས་པས་འདི་དག་ལ་སྙིང་རྗེས་མ་བཟོད་ནས་འཁོར་བ་རགས་པ་སོ་སྐྱེའི་ཉེར་ལེན་ཕུང་པོ། ཕྲ་བ་
ཐེག་དམན་དགྲ་བཅོམ་ལྷག་བཅས་དང་བྱང་སེམས་འཕགས་པ་འོག་མའི་སྙིང་རྗེ་དང་སྨོན་ལམ་གྱིས་བླངས་པའི་ལུས་ལྟ་བུ། འཁོར་བ་ཤིན་ཏུ་ཕྲ་བ་ཉན་རང་ལྷག་མེད་པ་དང་དག་སའི་བྱང་འཕགས་ཀྱི་རྒྱུད་ཀྱི་མ་རིག་བག་ཆགས་ཀྱིས་
དང་ཟག་མེད་ཀྱི་ལས་ལ་བརྟེན་པའི་ཡིད་ཀྱི་རང་བཞིན་གྱི་ལུས་ལྟ་བུ་སྟེ། འཁོར་བ་དེ་གསུམ་ལས་ཐར་པར་བྱེད་པའི་མཐུ་ནུས་སངས་རྒྱས་མ་གཏོགས་ཉན་རང་དང་བྱང་སེམས་ལའང་མེད་ན་འཇིག་རྟེན་པའི་ལྷ་སོགས་ལ་གར་ཡོད་དེ་
རྒྱུད་བླ་མ་ལས། སྤང་ཕྱིར་བསླུ་བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམས་གཉིས་དང་འཕགས་པའི་ཚོགས། །གཏན་གྱི་སྐྱབས་གནས་མ་ཡིན་ཏེ། །ཞེས་དང། དམ་པའི་དོན་དུ་འགྲོ་བ་ཡི། །

[005B] །ཞེས་པའི་དོན་ནི་དཔལ་འཕྲེང་གི་མདོ་ལས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་སྐྱབས་མ་མཆིས་པ་དང་སྐྱོབ་པ་མ་མཆིས་པའི་འཇིག་རྟེན་ན་ཕྱི་
མའི་མཐར་ཐུག་པ་སྐྱབས་མི་ཟད་པ་དང་སྐྱབས་རྟག་པ་དང་སྐྱབས་བརྟན་པ་ལགས་སོ། །ཞེས་དང། བཅོམ་ལྡན་འདས་སྐྱབས་འདི་གཉིས་ནི་དེའི་ཡན་ལག་གི་སྐྱབས་ཞེས་བགྱི་བ་སྟེ་སྐྱབས་ཀྱི་རབ་མ་ལགས་སོ། །ཞེས་དང། མདོ་རྒྱལ་
མཚན་དམ་པའི་བཤད་པ་བཞིན་ནོ། །མཐར་ཐུག་གི་སྐྱབས་འདི་ཐོབ་པའི་ཐབས་ལ། རྒྱུ་ཕ་རོལ་ཏུ་ཕྱིན་པའི་ཐེག་པ་དང། འབྲས་བུ་རྡོ་རྗེ་ཐེག་པ་གཉིས་ཡོད་དེ། ཇོ་བོ་ཆེན་པོས། གསང་སྔགས་ཕ་རོལ་ཕྱིན་པ་ལ། །བརྟེན་
ནས་བྱང་ཆུབ་སྒྲུབ་པོ་ཞེས། །བླ་མ་སངས་རྒྱས་གསུངས་པས་ན་།ཞེས་དང། སྐལ་བཟང་རྡོ་རྗེའི་ལམ་རིམ་ལས། །དེ་ལ་ཐེག་ཆེན་རྣམ་གཉིས་ཏེ། །ཕ་རོལ་ཕྱིན་སོགས་ཐེག་པ་དང། །ཐེག་པ་ཆེན་པོ་གསང་སྔགས་སོ། །
ཞེས་སོ།།    ༈    །།གཉིས་པ་ལ། ཕར་ཕྱིན་ཐེག་པའི་ཁྱད་པར་དང་ཟབ་ལམ་གསང་སྔགས་ཀྱི་ཐེག་པའི་མྱུར་ཁྱད་གཉིས། དང་པོ་ནི་ཕར་ཕྱིན་ཐེག་པར་སངས་རྒྱས་དེ་ཐོབ་པར་བྱེད་པའི་ཐབས་ལ་ཚོགས་སྦྱོར་མཐོང་སྒོམ་མི་སློབ་
ལམ་ལྔ་དང། ཐེག་ཆེན་འཕགས་ལམ་ལས་དང་པོ་རབ་དགའ་ནས་བཅུ་བ་ཆོས་ཀྱི་སྤྲིན་གྱི་བར་ས་བཅུ་དང། དེ་དག་གི་གྲངས་ངེས་གོ་རིམ་སོགས་རྒྱས་པར་མཚན་ཉིད་ཀྱི་ཐེག་པར་ལན་གྲངས་མང་པོར་གསུངས་པ་ཡིན་ཏེ། རིན་ཆེན་
[006A]༄༅། །འཕྲེང་བ་ལས། ཇི་ལྟར་ཉན་ཐོས་ཐེག་པ་ལས། །ཉན་ཐོས་ས་ནི་བརྒྱད་བཤད་པ། །དེ་བཞིན་ཐེག་པ་ཆེན་པོ་ལ། །བྱང་ཆུབ་སེམས་དཔའི་ས་བཅུའོ། །ཞེས་དང། ཟླ་བའི་ཞབས་ཀྱིས། ཇི་ལྟར་
དགྲ་བཅོམ་ཟད་ཡེ་ཤེས། །ས་བདུན་སྔོན་དུ་འགྲོ་བ་ཅན། །དེ་བཞིན་རྫོགས་སངས་རྒྱས་ཡེ་ཤེས། །ས་བཅུ་སྔོན་དུ་འགྲོ་བ་ཡིན། །ཞེས་དང། མཛོད་ལས་ཀྱང། དེ་ཡི་སྔོན་དུ་ཐར་ཆ་མཐུན། །ཞེས་དང། ངེས་འབྱེད་ཆ་
མཐུན་རྣམ་པ་བཞི། །ཞེས་དང། ལྷག་སྐྱེས་མཐོང་དང་སྒོམ་གཉིས་ཀྱིས། །བཟོད་པས་གཞོམ་མིན་སྒོམ་ཁོ་ནས། །ཞེས་གསུངས་པ་ལྟ་བུ་སོགས་སོ། །དེ་ལྟར་གསུངས་མོད་ཀྱང་ལམ་དེ་ཧ་ཅང་མྱུར་ལམ་མིན་ཏེ། ལམ་དེས་སངས་
རྒྱས་ཀྱི་སར་བགྲོད་པ་ལ། བརྒྱད་སྟོང་འགྲེལ་ཆེན་ལས། དེ་ལྟར་བསྐལ་པ་གྲངས་མེད་པ་སུམ་ཅུ་རྩ་གསུམ་གྱིས་སངས་རྒྱས་ཉིད་ཐོབ་པ་ཡིན་ནོ། །ཞེས་པ་ལྟར་གྲངས་མེད་སུམ་ཅུ་རྩ་གསུམ་དང་རྒྱ་ཆེར་རོལ་པ་ལས། བསྐལ་པ་
གྲངས་མེད་འདུན་དུ་དགེ་བའི་རྩ་བ་ཡང་དག་པར་བསྒྲུབ་པ་ཞེས་གསུངས་པ་ལྟར་གྲངས་མེད་བདུན་དང། ཉན་ཐོས་སྡེ་པ་ཁ་ཅིག་སྡེ་པ་ཐ་དད་བཀླག་པའི་འཁོར་ལོ་ལྟར་གྲངས་མེད་བཅུར་འདོད་པ་དང། རྗེ་བཙུན་བྱམས་པས། གྲངས་མེད་
གསུམ་ནི་རྫོགས་པ་ཡིས། །སྒོམ་པའི་ལམ་ནི་ཚར་ཕྱིན་ཏོ། །ཞེས་དང། མཛོད་ལས། དེ་གྲངས་མེད་གསུམ་ལ་སངས་རྒྱས། །འབྱུང་ངོ་།ཞེས་གསུངས་པ་ལྟར་གྱི་ཚོགས་གྲངས་མེད་གསུམ་ནི་ངེས་ཅན་དུ་དགོས་ཤིང། ཧ་ཅང་

[006B] །གཉིས་པ་གསང་སྔགས་ནི། རྒྱུ་མཚན་དེས་ན་ལམ་ཐུན་མོང་བས་རྒྱུད་སྦྱངས་ཏེ་ངེས་འབྱུང་བྱང་ཆུབ་ཀྱི་སེམས་ལྟ་བ་རྣམ་པར་དག་པ་ཅིག་བསྐྱེད་ནས་ངེས་པར་ཁོ་ནར་སྤྱི་རྒྱུད་ལས། འཇིག་རྟེན་དུ་ནི་ཀུན་མཁྱེན་
རྣམས། །ཨུ་དུམ་ཝཱ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་ཞིག་འབྱུང་འགྱུར་ཡང་ན་མི་འབྱུང་ངོ། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །ཞེས་དང་མདོ་ཀུན་བཏུས་ལས། སངས་
རྒྱས་འབྱུང་བ་ཤིན་ཏུ་རྙེད་པར་དཀའ་བར་ཅིས་མངོན་ཞེ་ན། མདོ་སྡེ་དུ་མ་ཚད་མར་གྱུར་བ་ལས་ཤེས་ཏེ། ཞེས་དང། པད་དཀར་ལས་དགེ་སློང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
ནི་འབྱུང་བ་རྙེད་པར་དཀའ་སྟེ། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོར་ཡང་འཇིག་རྟེན་དུ་དེ་བཞིན་གཤེགས་པ་མཐོང་བ་སྲིད། མི་མཐོང་བ་སྲིད། དཔེར་ན་ཨུ་དུམ་ཝཱ་རའི་མེ་ཏོག་བཞིན་ནོ། །ཞེས་དང། རྣམ་པར་གཏན་ལ་
ཕབ་པའི་མདོ་ལས། ཀུན་དགའ་བོ་འདི་ལྟ་སྟེ། ཨུ་དུམ་ཝཱ་རའི་མེ་ཏོག་ནི་སངས་རྒྱས་སྐྱེ་བ་དང་དུས་གཅིག་ཏུ་འབྱུང་སྟེ། ཁ་དོག་དང་ལྡན་ཞིང་གསལ་ཏེ། འོད་བཟང་ལ་དྲིས་ནི་དཔག་ཚད་གཅིག་ཁོར་ཡུག་ཏུ་ཁྱབ་པར་བྱེད་དོ། །མེ་
ཏོག་དེས་ནི་རབ་རིབ་མེད་པར་བྱེད། དྲན་པ་ཡོངས་སུ་སྦྱོང་བར་བྱེད། ནད་ཀྱང་རབ་ཏུ་ཞི་བར་བྱེད། དྲི་ངན་པ་ཡང་སེལ་ཞིང་སྣང་བར་ཡང་བྱེད། དྲི་ཞིམ་པོ་ཡང་འབྱིན་པར་བྱེད། ཁམས་བཞི་དྭངས་པར་འགྱུར་ཏེ། འཁོར་ལོས་

[007A]༄༅། །བསྒྱུར་བའི་རྒྱལ་པོ་ཐམས་ཅད་ལ་ཡང་མེ་ཏོག་དེ་མི་འབྱུང་ན། སེམས་ཅན་ཚུལ་ཁྲིམས་འཆལ་བ་རྣམས་ལ་སངས་རྒྱས་འབྱུང་བ་དང་མཚུངས་བའི་མེ་ཏོག་འབྱུང་བར་ལྟ་ག་ལ་འགྱུར་ཞེས་དང་
བྱང་ཆུབ་སེམས་དཔའི་སྡེ་སྣོད་ལས། ཀྱེ་རྒྱལ་བའི་སྲས་དེ་བཞིན་གཤེགས་པ་ནི་རྙེད་པར་དཀའ་སྟེ། མཆོག་ཏུ་རྙེད་པར་དཀའ་ཞེས་དང། ཡེ་ཤེས་རྒྱས་པའི་མདོ་ལས། གྲོགས་པོ་དག་དེ་བཞིན་གཤེགས་པ་གང་བྱེད་པ་ལྡན་པའི་
ཆོས་སྟོན་པ་དག་ནི་བརྒྱ་ལམ་བརྒྱ་ལམ་ན་འཇིག་རྟེན་དུ་འབྱུང་ངོ། །ཞེས་དང། ཟླ་བའི་སྙིང་པོའི་ལེའུ་ལས། སངས་རྒྱས་འཇིག་རྟེན་དུ་འབྱུང་བ་ནི་རྙེད་པར་དཀའ་སྟེ། ཨུ་དུམ་ཝཱ་རའི་མེ་ཏོག་དང་མཚུངས་སོ། །ཞེས་དང། སྡོང་པོ་
བཀོད་པ་ལས། གང་དག་མཐོང་ཞིང་ཐོས་པ་དང། །བསྙེན་བཀུར་བྱས་པ་དོན་ཡོད་པ། །འཇིག་རྟེན་འདྲེན་པ་འཇིག་རྟེན་ན། །བསྐལ་པ་བྱེ་བར་རྙེད་པར་དཀའ། །ཞེས་གསུངས་པ་ལྟར་རོ། །དེས་ན་ལམ་ཐུན་མོང་བས་རྒྱུད་
ལེགས་པར་སྟེ་གོ་རིམ་ངེ་བ་དང། ཆ་ཚང་བ་གཅིག་ལ་ཞུགས་ཤིང་སྦྱངས་པ་སྔོན་དུ་བཏང་ནས། ངེས་པ་ཁོ་ནར་ཚེ་གཅིག་ལ་འཚང་རྒྱ་བའི་སྐལ་བཟང་སྐྱེ་བོ་རྒྱུད་སྡེ་བཞིའི་གདུལ་བྱའི་འཇུག་ངོགས་སམ་འཇུགས། ཉན་ཐོས་ཀྱི་ཐེག་
པ་དང་རང་རྒྱལ་གྱི་ཐེག་པར་མ་ཟད། ཐེག་ཆེན་བྱང་སེམས་ཀྱི་ཕར་ཕྱིན་ཐེག་པ་དང་བཅས་པ་ཀུན་གྱི་མཆོག་ཏུ་གྱུར་པ། བླ་མེད་ལྟར་ན་སྙིགས་དུས་ཀྱི་ཚེ་གཅིག་དང། རྒྱུད་སྡེ་འོག་མ་གསུམ་ལའང་ཚེའི་དངོས་གྲུབ་ཐོབ་ནས་བསྐལ་ཆེན་

[007B]མངོན་དུ་བྱེད་ནུས་པའི་ལྷའི་ཏིང་ངེ་འཛིན་དང། བཟླས་བརྗོད་དང། དམ་ཚིག་བཟུང་བས་སངས་རྒྱས་བྱང་སེམས་དཔའ་བོ་མཁའ་འགྲོ་མཐའ་ཡས་པས་གྲོགས་བྱེད་པའི་ཐབས་མཁས་ཀྱི་སྔགས་
ལམ་ཁྱད་པར་ཅན་ལ་འཇུག་དགོས་ཏེ། དེ་ནི་བཤད་མ་ཐག་པ་ལྟར་གྱི་མྱུར་ལམ་ཡིན་པའི་ཕྱིར་ཏེ། སྔགས་རིམ་ལས། རྣམ་པར་དག་པའི་ལྷའི་བདག་ཉིད་དུ་རྟོགས་པ་དང། རྒྱལ་བ་རྣམས་ཀྱི་དམ་ཚིག་བཟུང་བས་བྱིན་རླབས་སྐྱེ་བ་དང་
རྒྱལ་བ་སྲས་བཅས་ཀྱིས་འགྲོ་བའི་དོན་བྱེད་ཅིང་ཞིང་དག་པར་མཛད་པ་ལྟར་བྱེད་པས། དམིགས་པ་དང་གྲོགས་དང་རྗེས་སུ་སྤྱོད་པ་གསུམ་རྒྱ་ཆེ་བས། ཕ་རོལ་དུ་ཕྱིན་པའི་དབུ་མ་པ་ལས་ཁྱད་པར་དུ་འཕགས་པར་བཤད་ཅིང་ཞེས་སོ། །ཁྱད་
པར་དེ་གསུམ་དང་ལྡན་པ་བྱ་སྤྱོད་ཡན་ཆད་རྒྱུད་སྡེ་བཞི་ཀ་ལ་ཡོད་དེ། སྔགས་རིམ་ལས། ཁྱད་པར་དེ་གསུམ་དང་ལྡན་པའི་ཐེག་པ་ལ་བྱ་སྤྱོད་སོགས་ཀྱི་རྒྱུད་སྡེའི་དབྱེ་བ་བཤད་པའི་ཕྱིར་སྔགས་སྤྱིའི་ཁྱད་པར་དུ་འདོད་དོ། །ཞེས་སོ། །གསང་
ཞིང་སྦས་ན་འགྲུབ་ཅིང་ཡིད་སྐྱོབ་པའི་དྲན་པ་ཏིང་ངེ་འཛིན་ཤེས་རབ་དང་མཚུངས་པར་ལྡན་པའི་མཚན་བཅས་མཚན་མེད་ཅི་རིགས་ཀྱི་ལྷའི་རྣལ་འབྱོར་ནི་གསང་སྔགས་ཏེ། དེ་ལ་ཐེག་ཆེན་གྱི་ལམ་ཐམས་ཅད་འདུས་ཤིང་ཐབས་སྣང་ངོའི་ལྷ་
སྐུ་དང་འཛིན་སྟངས་བདེན་མེད་ཀྱི་ཤེས་རབ་གཉིས་དབྱེར་མེད་པས་རྡོ་རྗེ་དང། དེ་འདྲ་བའི་ལམ་དེས་འབྲས་བུ་སངས་རྒྱས་པར་དུ་བགྲོད་པས་ན་གསང་སྔགས་ཐེག་པའི་ལམ་ལ་འཇུག་དགོས་ཏེ། ལམ་འདིས་ནི་ཐ་མ་སྐྱེ་བ་བཅུ་དྲུག་གམ་

[008A]༄༅། །བདུན་ནམ་གསུམ་ལ་འཚང་རྒྱ་བ་ནི། དམ་ཚིག་ལྔ་པ་ལས། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། །ཅེས་དང། བི་བཧུ་ཏིས་ཀྱང་འོད་ཕྲེང་ལས། མ་བསྒོམ་གྱུར་ཀྱང་ལྟུང་མེད་ན། །སྐྱེ་བ་བཅུ་
དྲུག་དག་ན་འགྲུབ། །ཅེས་དང། མཐའ་གཉིས་སེལ་བ་ལས། བྱང་ཆུབ་སེམས་དཔའ་ཚེ་བཅུ་དྲུག་གིས་དེ་བཞིན་གཤེགས་པའམ་རྡོ་རྗེ་འཆང་ཆེན་པོའི་དངོས་གྲུབ་འཐོབ་པོ། །ཞེས་དང། གསང་སྔགས་ལ་འཇུག་པ་ལས། རྒྱུད་དང་ལྡན་ཡང་རྐྱེན་འགའ་ཞིག་
སྨན་གྱི་ལྗོན་ཤིང་ཆེན་པོ་ལྟར། །མ་ཚང་བ་ནི་ཚེ་གསུམ་གྱིས་།སྟོང་ཉིད་ལེགས་མཐོང་དུས་མེད་གྲོལ། །ཞེས་དང། གསང་བའི་མཛོད་ལས། ཡང་དག་དབང་བསྐུར་སྦྱིན་ལྡན་ན། །སྐྱེ་ཞིང་སྐྱེ་བར་དབང་བསྐུར་འགྱུར། །དེ་ཡིས་སྐྱེ་བ་བདུན་ལ་ནི། །མ་བསྒོམ་པར་ཡང་
སངས་རྒྱས་འཐོབ། །ཅེས་དང། རྩེ་མོ་ལས། སྐྱེ་བ་སྐྱེ་བ་ཐམས་ཅད་དུ། །རྡོ་རྗེ་ཉིད་ནི་མངོན་བརྩོན་འགྱུར། །སྐྱེ་བ་བཅུ་དྲུག་མཐར་ཕྱིན་པ། །ཞི་བ་སངས་རྒྱས་ཐོབ་པར་འགྱུར། །ཞེས་དང་ཡང་དེ་ཉིད་ལས། རབ་ཏུ་དགའ་
བའི་ས་འཐོབ་ཅིང། །རྡོ་རྗེ་ཉིད་ནི་ཐེ་ཚོམ་མེད། །གཞན་ཡང་མཐོང་བ་ཙམ་གྱིས་ནི། །སྐྱེ་བ་བཅུ་དྲུག་མྱ་ངན་འདའ། །ཞེས་གསུངས། འབྲིང་བར་ངོར་སངས་རྒྱ་བར་བྱེད་པ་ཡིན་ཏེ། ཞལ་ལུང་ལས། བདག་སམས་དབྱིངས་སུ་
ཞུགས་པའི་ཚེ། །གསལ་ཞིང་རབ་དགའ་མཁའ་འདྲ་རྟོགས། །དེ་ནས་རྫུ་འཕྲུལ་ཤུགས་ལྡན་པའི། །ལོ་ལྔ་ལོན་པའི་བྱིས་པའི་གཟུགས་།འགྲུབ་ཚེ་དཔེ་མེད་བདེ་རྫོགས་རྟོགས། །ཞེས་སོ། །དེའི་གོང་མ་དབང་རྣོན་ནི། ཚེ་

[008B] གསང་འདུས་རྩ་རྒྱུད་ལས། གསང་བ་འདུས་པ་ལ་མངོན་པར་དགའ་བའི་བྱང་ཆུབ་སེམས་དཔའ་ཚེ་འདི་ཉིད་ལ་དེ་བཞིན་གཤེགས་པ་རྣམས་ཀྱི་སངས་རྒྱས་ཞེས་བྱ་བའི་གྲངས་སུ་འགྲོའོ། །ཞེས་དང་
མཐའ་གཉིས་སེལ་བ་ལས། གཞན་ལས་སངས་རྒྱས་ཚེ་གཅིག་གིས་འཐོབ་པ་ལ་སོགས་པ་གསུངས་པའོ། །ཞེས་དང། དུས་འཁོར་ལས། གདོལ་བ་སྨིག་མ་མཁན་ལ་སོགས། །མཚམས་མེད་ལྔ་ནི་བྱེད་པ་རྣམས་།སྔགས་ཀྱི་སྤྱོད་པ་
རྗེས་སྤྱད་ན། །སྐྱེ་བ་འདི་ཉིད་སངས་རྒྱས་འགྱུར། །ཞེས་དང་རྩེ་མོ་ལས། སོ་སོ་སྐྱེ་བོས་སངས་རྒྱས་ཉིད། །ཐོབ་པར་འགྱུར་གྱི་གཞན་དུ་མིན། །ཞེས་དང། འཇམ་དཔལ་རྩ་རྒྱུད་ལས། ཚེ་འདིར་དཀའ་བ་ལགས་སྤྱད་ཅིང། །ལས་
ལྡན་ཚེ་ནི་འདི་ལ་ཡང། །འབད་པ་མེད་པར་སྔགས་འབྲས་འགྲུབ་།སྐྱེ་བ་འདི་ལའང་ཐོབ་པར་འགྱུར། །ཞེས་སོ། །དེ་ལྟར་སྐྱེ་བ་བཅུ་དྲུག་གམ། བདུན་ནམ། བར་དོའམ་ཚེ་གཅིག་ལ་རྡོ་རྗེ་འཆང་གི་གོ་འཕང་མངོན་དུ་བྱེད་ནུས་
པར་རྒྱུད་དུས་འཁོར་དང། གསང་འདུས་དང། རྩེ་མོ་དང། འཇམ་དཔལ་རྩ་རྒྱུད་སོགས་དང། རྒྱ་གཞུང་མཐའ་གཉིས་སེལ་བ་དང་གསང་སྔགས་ལ་འཇུག་པ་རྩ་འགྲེལ་དང། ཚུལ་གསུམ་སྒྲོན་མེ་རྩ་འགྲེལ་དང། སྔགས་ཀྱི་སྣང་
བ་སོགས་ལས་གྲུབ་ཆེན་རྣམས་ཀྱིས་ཡང་དང་ཡང་དུ་གསུངས་པ་ལ་གསང་སྔགས་ལམ་རིམ་ལྟར་ངེས་པ་ཁྱད་པར་ཅན་སྐྱེ་དགོས་ཏེ། ད་ལྟར་ཤེས་ཀྱང་སྔགས་ལ་མི་མོས་མི་འཇུག་པ་བླུན་པོ་ངན་ཤོས་ཡིན་པའི་ཕྱིར་ཏེ། རྗེ་རིན་པོ་ཆེའི་རྟོགས་

[009A]༄༅། །བརྗོད་ལས། འདི་ན་རྫོགས་སངས་རྒྱས་སུ་བགྲོད་པ་ལ་།ཟབ་མོ་རྡོ་རྗེ་ཐེག་དང་ཕར་ཕྱིན་ཐེག་རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་
ཞེས༑ ༑ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས་།ཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །
དེ་ལས་གཞན་པའི་དབང་པོ་རྟུལ་པོ་གང། །ཞེས་སོ།།    ༈    །།གསུམ་པ་སྔགས་ལམ་ལ་ལམ་རང་དགའ་བར་མཐོང་བ་ནི་སྐལ་དམན་ཡིན་ཚུལ་ནི། ཁ་ཅིག་ཅེས་པ་ནས་རྡོ་རྗེ་ཐེག་པའི་སྐལ་ཆད་ཅན་ནོའི་བར་
བྱུང༑ དོན་ནི། ཟབ་མོ་སྔགས་ཀྱི་ཐེག་པ་སྔགས་ནས་མཆོག་ཡིན་ཚུལ་ཐོས་ཤིང་རགས་པ་ཤེས་ཀྱང། སྔགས་ཀྱི་སྣོད་དུ་མ་གྱུར་པས་ཟབ་ལམ་འདི་ལྟ་བུ་ཡོད་པར་ཤེས་བཞིན་དུ་དེ་ལ་རང་དགའ་བར་མཐོང་ནས་རིང་པོར་བསྐལ་པ་
དུ་མར་བགྲོད་དགོས་པའི་ལམ་ལ་ཆེད་དུ་གཉེར་ནས་འཇུག་པ་ནི་སྔགས་ཀྱི་ལམ་ཟབ་པ་མྱུར་བ་དངོས་གྲུབ་རྒྱ་ཆེ་བའི་ལམ་བཟང་པོ་འདི་ལྟ་བུ་ལ་འཇུག་པའི་སྐལ་བ་དང་བྲལ་བས་སྔགས་ལམ་འདི་ལྟ་བུ་ཉམས་སུ་ལེན་པ་ལྟ་ཅི་སྨོས། འདི་
འདྲའི་ཚིག་ཙམ་ཡང་མི་ཐོས་པས་བསྐལ་པ་གྲངས་མེད་བསམ་གྱིས་མི་ཁྱབ་པར་རྡོ་རྗེ་ཐེག་པའི་སྐལ་པ་ཆད་པ་ཡིན་ཏེ། དེའི་སྐལ་ལྡན་ནི་ཚེ་སྔོན་མར་དེ་སྤྱོད་པའི་སྨོན་འདུན་ཡིད་བྱེད་གསུམ་སོགས་དགོས་པའི་ཕྱིར། མཁས་གྲུབ་ཐམས་

[009B] དམན་པའི་གཞུང་དང་མཆོག་ཏུ་རྙེད་དཀའི་ལམ། །འཆད་དང་འདོམས་པ་བཟློག་སྟེ་དོན་གཉེར་བ། །སྐལ་བ་མེད་པའམ་ཤིན་ཏུ་བླུན་པའམ། །སྣང་ཤས་གདོན་ཆེན་སྙིང་ལ་ཞུགས་པ་ཡིན།།
ཚེ་འྡིའམ་བར་དོ་སྐྱེ་བ་བདུན་ཙམ་གྱིས། །སངས་རྒྱས་འཐོབ་པའི་ལམ་བཟང་ཐོས་ནས་ཀྱང། །སངས་རྒྱས་མི་འདོད་སྨྲ་བ་ངོ་ཚ་ནས། །དེ་ལའང་འདི་ཉིད་དགོས་པའི་ཟོལ་སྦྱོར་གྱིས། །སྒྲོས་ངན་ཚིག་གསུམ་ཤགས་སྦྱོང་ཅུང་ཟད་
ཅིག་ཤེས་ནས་ལོང་བས་ལོང་བ་འཁྲིད་པའམ། །ཟས་ནོར་སྒྲུབ་ཕྱིར་ཕྱི་མ་བློས་གཏོང་བ། །འདི་དག་མི་ཡི་གཟུགས་བརྙན་དུད་འགྲོའི་ཕུལ། །ཞེས་སོ། །རྗེ་རིན་པོ་ཆེས་ཀྱང། དེ་འདྲ་དེ་ཡང་ཤེས་རབ་ཅན་ཡིན་ན། །དེ་
ལས་གཞན་པའི་དབང་པོ་རྟུལ་པོ་གང། །ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །ཞེས་དང། སམྦུཊ་ལས། མདོར་བསྡུས་པས་ནི་སངས་རྒྱས་ཉིད། །བསྐལ་པ་བྱེ་བ་གྲངས་
མེད་པས། །ཇི་སྲིད་སངས་རྒྱས་གང་ཐོབ་པ། །གང་གིས་དམ་པའི་བདེ་བས་ཁྱོད། །སྐྱེ་བ་འདིར་ནི་ཐོབ་པར་འགྱུར། །ཡང་ན་རྡོ་རྗེ་འཛིན་པ་ཉིད། །ཡང་ན་འཁོར་ལོས་བསྒྱུར་བའམ། །འདིར་ནི་དངོས་གྲུབ་ཆེན་པོ་བརྒྱད། །གཞན་
ཡང་ཡིད་ལ་འདོད་པ་འཐོབ། །ཅེས་གསུངས་པ་ལྷ་བུའི་ལམ་འདོད་བ་ཀྱེ་མ་མཚར། ཞེས་གཏིང་ནས་ངེས་པར་རྡོ་རྗེ་ཐེག་པར་ཞུགས།། །།།བཞི་པ་མདོ་སྔགས་ལ་འཇུག་ཚུལ་མདོར་བསྟན་པ་ནི། ལམ་ཐུན་

[010A]༄༅། །མོང་བ་ཡང་གང་བྱུང་གིས་མི་ཆོག་གི་ནས། གསང་བདེ་འཇིགས་གསུམ་ལམ་བྲལ་བར་ངེས་པར་བརྟེན་དགོས་ཏེ། དེ་དག་རིམ་པས་འཆད་པར་འགྱུར་རོ། །ཞེས་སོ། །འདི་ལ་ལམ་ཐུན་མོང་བ་དང་
རྡོ་རྗེ་ཐེག་པར་འཇུག་ཚུལ་གཉིས་ཡོད་དེ། དེ་ཡང་ལམ་ཐུན་མོང་ཙམ་དང་རྡོ་རྗེ་ཐེག་པར་ཞུགས་ཙམ་མ་ཡིན་པའི་ལམ་ཚང་ལ་རྫོགས་པ་མྱུར་ཁྱད་ཅན་གཉིས་ཡོད་པའི་ཕྱིར། ལམ་ཐུན་མོང་བ་ཡང་གང་བྱུང་གིས་མི་ཆོག་སྟེ། སྤྱོད་
འཇུག་ལས། སེམས་ཅན་དེ་དག་ཉིད་ལ་སྔོན། །རང་གི་དོན་དུ་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེ། །ཞེས་གསུངས་པ་ལྟར་ཡིན་པས་སྐྱེས་བུ་ཆུང་ངུ་དང་ཐུན་མོང་གི་ལམ་དལ་
འབྱོར་རྙེད་དཀའ་བ་དང་མི་རྟག་པ་བསམ་ནས་ཚེ་འདིའི་སྣང་ཤས་བཟློག་སྐྱེས་བུ་འབྲིང་གི་ལམ་ལས་ཉོན་གྱི་འབྲས་བུ་མི་བསླུ་ཚུལ་དང་སྡུག་བདེན་འཁོར་བའི་ཉེས་དམིགས་ཀྱི་ངང་ཚུལ་རྣམས་བསམ་ནས་ཚེ་ཕྱི་མའི་སྣང་ཤས་
བཟློག་སྐྱེས་བུ་ཆེན་པོའི་ལམ་བྱང་ཆུབ་ཀྱི་སེམས་དང་ཕྱིན་དྲུག་ལ་བརྟེན་ནས་སྲིད་ཞིའི་མཐའ་གཉིས་བཟློག་པའི་སྐྱེས་བུ་གསུམ་གྱི་ལམ་གྱིས་རྒྱུད་སྦྱངས་དགོས་ཏེ། འདུལ་འཛིན་གྲགས་རྒྱལ་ལ་གདམས་པ་ལས། རང་ཉིད་
ཀྱི་རྒྱུད་ལ་སྣང་ཤས་ཟིལ་གྱིས་གནོན་པར་བྱེད་པའི་ངེས་འབྱུང་བྱང་ཆུབ་ཀྱི་སེམས་ལྟ་བའི་མྱོང་བ་ཤིན་ཏུ་སྟོབས་དང་ལྡན་པ་ཡོད་ན་ལམ་གྱི་གྲོགས་སུ་འགྲོ་ནའང་དེ་དཀོན་པས་ན་ཆོས་ཀྱི་གོ་ཡུལ་ཙམ་ཡོད་ཀྱང་དེས་སྣང་ཤས་ཀྱི་འཇུག་

[010B]གི་རྒྱུ་དཔག་ཏུ་མེད་པ་མཚོར་བཞིན་དུ་སོག་ཅེས་པ་ནས། དེས་ན་སྣང་ཤས་འདི་ལ་དཀར་ནག་ཁྲ་གསུམ་ཡོད་པའི་ནག་པོ་རིགས་ལ་ཡང། གཞན་གཉིས་པོ་འཁྲུལ་ས་ཆེན་པོ་
ཡོད་འདུག་པས་བག་ཡོད་པར་མཛོད་ཅིག་ཅེས་དང། མཁས་གྲུབ་ཐམས་ཅད་མཁྱེན་པས་དགེ་བཤེས་ཐར་རྒྱན་ལ་གདམས་པ་ལས། འུ་བུ་ཅག་གིས་རྙེད་དཀའ་ལ་དོན་ཆེ་བའི་དལ་བའི་རྟེན་བཟང་འདི་ཡང་མྱུར་དུ་ནི་འཆི་
ནམ་འཆི་ནི་ཆ་མེད། ཤི་བའི་འོག་ཏུ་ཡང་ཐོག་མེད་ནས་ད་ལྟའི་བར་དུ་དཀར་པོའི་ལས་བསགས་ནས། ཞེས་པ་ནས། ཚེ་འདིའི་སྣང་ཤས་ཀྱིས་རང་དབང་ཕྲོགས་ནས་གང་བྱས་ཆོས་སུ་མ་སོང་བ་གཅིག་ལས་མ་འདས་ཞེས་དང་
མཁས་གྲུབ་རྗེས་དགེ་བཤེས་ནམ་མཁའ་བཀྲ་ཤིས་ལ་གདམས་པ་ལས་མདོར་ན་སྐྱེ་བ་གཏན་གྱི་འདུན་མ་ཐམས་ཅད་ལོ་གཅིག་གཉིས་མ་ཤི་ན་དེ་ཙམ་གྱི་བར་ལ་རྐང་ཚུགས་པ་བྱེད་དགོས་པའི་དུས་འདིར་ཞེས་གསུངས་པ་ལྟར་མདོ་
སྔགས་ཀྱི་ལམ་ཡོངས་རྫོགས་ལ་ཉིན་རེ་བཞིན་ཐུན་བཞིར་དཔྱད་སྒོམ་དང། བདེ་གསང་གི་སྨོན་ལམ་གྱི་དོན་ངེས་པར་བྱས་ནས་ཚོགས་བསགས་ཤིང་སྨོན་ལམ་རྣམ་དག་བྱས་ན་སྐྱེ་བ་ཐམས་ཅད་ཀྱི་འདུན་མ་རྐང་ཚུགས་ངེས་ཡོངས་པའི་
ཕྱིར༑ སློབ་དཔོན་ཛྙཱ་ན་ཀ་རའི་སྔགས་ལ་འཇུག་པ་ལས། བསྐལ་བ་ཆེན་པོར་བ་མང་བས། །བགྲོད་པར་བྱ་བའི་ས་རྣམས་དང། །འོག་མིན་ལ་སོགས་ཞིང་དག་པར། །བསྒོམ་དང་བཟླས་དང་མཆོད་སོགས་ཀྱིས། །སྐྱེ་བ་འྡིའམ་

[011A]༄༅། །གཞན་དག་ལ། །སྔགས་པ་མྱུར་དུ་འཇུག་འགྱུར་བའི་།རྒྱུ་དང་རྐྱེན་ནི་གང་དང་གང། །ཞེས་དང། དེའི་རང་འགྲེལ་ལས། དེ་ཡང་རྒྱུ་གང་དག་ཡིན་ཞེ་ན། །ལུས་དང་ངག་དང་ཡིད་ཀྱི་ལས་ཞེས་
བྱ་བ་སྟེ། སྔོན་གྱི་སྐྱེ་བ་རྣམས་སུ་སྲོག་གཅོད་པ་སྤོང་བ་ལ་སོགས་པ་དགེ་བ་བཅུ་ལ་ལེགས་པར་སྤྱད་པ་ཞེས་དང། རྒྱུད་ལས་ཀྱེ་རྒྱལ་བའི་སྲས་འདི་ལ་རྒྱུ་ནི་རིགས་གཙོ་བོ་གསུམ་ཐོག་པ་སྔོན་ཤིན་ཏུ་ལས་ལེགས་པར་སྐྱེད་ཅིང་
བྱས་པས་འཕངས་པ་ཅན་ནོ། །ཞེས་དྲངས་པ་ལྟ་བུ་དང། མཁས་གྲུབ་རྗེས་སྡེ་སྣོད་འཛིན་པ་ཆེན་པོ་ཐར་རྒྱལ་ལ་གདམས་པ་ལས་དེ་འདྲ་བའི་ལམ་གྱི་ལུས་རྫོགས་པ་མངན་རྟོགས་ཡིད་ལ་བྱེད་པའི་རིམ་པས་ཀྱང་རྒྱུན་ལྡན་དུ་བློ་ལ་
བཤར་བསྒོམ་བྱས་ནས་འདུན་པ་སྦྱངས་ཤིང་སྨོན་ལམ་བཏབ། དེ་ལྟ་བུ་རྒྱུད་ལ་སྐྱེ་བའི་སླད་དུ་བསགས་སྦྱངས་ལ་འབད་ན་ཞག་རེ་བཞིན་སེམས་རྒྱུད་ལ་ལམ་ཡོངས་སུ་རྫོགས་པའི་བག་ཆགས་འཇོག་བག་ཆགས་མ་འོངས་པ་
ན་མྱུར་དུ་སད་པའི་རྒྱུ་རྐྱེན་རྣམས་མཐུ་ཅན་དུ་འགྱུར་བས་འདི་ལྟ་བུའི་སྒོ་ནས་རྒྱལ་བ་དགྱེས་པ་བསྐྱེད་པ་དང། དལ་བའི་རྟེན་ལ་སྙིང་པོ་བླངས་ཏེ། ཞེས་སོ། །སྐྱེས་བུ་གསུམ་གྱི་ལམ་དེའི་ནང་ནས་ཀྱང་ཁྱད་པར་འཁོར་བར་འབྲོས་
འདོད་ཀྱི་ངེས་འབྱུང་དང། རྣམ་པར་དག་པའི་ངེས་འབྱུང་ཡོད་ཀྱང་ཐེག་ཆེན་སེམས་བསྐྱེད་ཀྱིས་མ་ཟིན་ན་ངེས་འབྱུང་དང་སྟོང་ཉིད་རྟོགས་པའི་ལྟ་བ་ཡོད་ཀྱང་ཐམས་ཅད་མཁྱན་རྒྱུར་མ་འགྱུར་བས་བདག་པས་གཞན་གཅེས་ཀྱི་བྱང་

[011B] དེ་གཉིས་ཀས་ཐར་པ་དང་ཐམས་ཅད་མཁྱེན་པར་ཡིད་བསྐུལ་ཡང་ཟབ་མོའི་ལྟ་བ་མེད་ན་བདག་འཛིན་གྱི་འཆིང་བ་གཅོད་པ་ལྟ་ཅི་སྦྱོར་ལམ་ཙམ་ཡང་འཐོབ་མི་ནུས་པས་བདག་མེད་ཀྱི་ལྟ་བ་རྣམ་དག་དང་
གསུམ་རྒྱུད་ལ་ཅི་སྐྱེ་བྱ་དགོས། དེ་གསུམ་ནི་གསུང་རབ་ཀུན་གྱི་སྙིང་པོ་དང་རྒྱལ་སྲས་རྣམས་ཀྱིས་བསྔགས་པའི་ལམ་དང་ཐར་འདོད་རྣམས་ཀྱི་ཞི་སྒོ་གཅིག་པ་ཉིད་དང་གསུམ་དུ་ངེས་པའི་ཕྱིར། གྲུབ་དབང་ཚ་ཁོ་བ་ལ་གདམས་པ་ལས་
རྣམ་དག་ངེས་འབྱུང་མེད་པར་སྲིད་མཚོ་ཡི། །བདེ་འབྲས་དོན་གཉེར་ཞི་བའི་ཐབས་མེད་ལ། །སྲིད་ལ་བརྐམ་པ་ཡིས་ཀྱང་ལུས་ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། །ཞེས་དང། ངེས་འབྱུང་དེ་ཡང་
རྣམ་དག་སེམས་བསྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་ཚོགས་བདེ་བའི་རྒྱུ་རུ་མི་འགྱུར་བས། །བློ་ལྡན་རྣམས་ཀྱིས་བྱང་ཆུབ་སེམས་མཆོག་བསྐྱེད། །ཅེས་དང། གནས་ལུགས་རྟོགས་པའི་ཤེས་རབ་མི་ལྡན་ན།།
ངེས་འབྱུང་བྱང་ཆུབ་སེམས་ལ་གོམས་བྱས་ཀྱང། །སྲིད་པའི་རྩ་བ་བཅད་པར་མི་ནུས་པས། །དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། །ཅེས་དང། ལམ་གྱི་གནད་གསུམ་བསྟན་པ་ལས། བསམ་པའི་རྟེན་ནི་ངེས་འབྱུང་དང་བྱང་ཆུབ་
ཀྱི་སེམས་དང་ལྟ་བ་གསུམ་དུ་འདུས་ཏེ། ཐར་པ་དང་ཐམས་ཅད་མཁྱེན་པའི་དགེ་རྩ་རྣམས་དེ་གསུམ་གྱི་ལམ་དེས་ཟིན་པ་ལ་ངེས་པར་ལྟོས་དགོས་པའི་ཕྱིར་རོ། །ཞེས་དང། མཁས་གྲུབ་ཐམས་ཅད་མཁྱེན་པས་མཁས་དབང་ཐར་རྒྱན་ལ་

[012A]༄༅། །གདམས་པ་ལས། ཕུང་པོ་འདི་ལ་ནད་དང་འབྲས་དང་ཟུག་རྔུ་ལྟར་མཐོང་ནས། ལྷའི་ལུས་ལ་ཡང་འདོད་པ་རྨི་ལམ་དུ་ཡང་མི་སྐྱེ་བའི་བློ་གོ་ཡུལ་དུ་མ་ལས་པ་ཞིག་མ་སྐྱེས་ན། ངེས་འབྱུང་མཚན་ཉིད་ཚང་
པའི་དོན་མེད་ཅིང། བློ་དེ་འདྲ་གཅིག་མ་སྐྱེས་པར་དུ་ཐར་པ་དོན་གཉེར་ཚིག་ཙམ་ཡིན། ཞེས་དང། གང་རྒྱུད་ལ་སྐྱེས་པ་ཙམ་ནས་རྒྱལ་བའི་སྲས་པོར་འཇོག་པ། སངས་རྒྱས་ཀྱི་ཆོས་ཐམས་ཅད་ཀྱི་ས་བོན་བྱང་ཆུབ་ཀྱི་སེམས་ཀྱི་མྱོང་བ་
རྣལ་མ་ཅིག་རྒྱུད་ལམ་སྐྱེས་ན་ཐེག་པ་ཆེན་པོ་པའི་དོན་མེད་ཅིང་ཆོས་གང་བྱས་ཐེག་ཆེན་གྱི་ལམ་དུ་འགྱུར་བའི་སྐབས་མེད་པས་ཞེས་དང། དེ་ནས་ཆོས་རྣམས་ཀྱི་དེ་ཁོ་ན་ཉིད་འཕགས་པ་ཡབ་སྲས་ཀྱི་དགོངས་པ་ལྟར་ལེགས་པར་རྙེད་
ཀྱི་བར་དུ་བཙལ་ནས་ལྟ་བ་སྐྱོང་ཚུལ་ལ་མཁས་པར་བྱ་སྟེ་ཞེས་སོ། །ལྟ་བ་ཡང་བཅོམ་ལྡན་འདས་ཀྱིས་མདོ་སྔགས་ཀྱི་གཞུང་དུ་མར་ལུང་བསྟན་པའི་དཔལ་མགོན་འཕགས་པ་ཀླུ་སྒྲུབ་དང། དེའི་སྲས་འཕགས་པ་ལྷ་དང། ཐལ་
འགྱུར་བའི་ཤིང་རྟའི་སྲོལ་འབྱེད་སངས་རྒྱས་བསྐྱངས་དང། ས་བཅུའི་དབང་ཕྱུག་དཔལ་ལྡན་ཟླ་བའི་ཞབས་དང། རྒྱལ་སྲས་ཆེན་པོ་ཞི་བ་ལྷ་སྟེ་འཕགས་པ་ཡབ་སྲས་ཀྱི་ལུགས་ཀྱི་ཆོས་ཐམས་ཅད་མིང་གིས་ཕར་བཏགས་
ཙམ་ལས་གདགས་གྮིའམ་རང་ངོས་ནས་རྡུལ་ཙམ་ཡང་མ་གྲུབ་པའི་ཟབ་མོའི་ལྟ་བ་ལ་ཐོས་བསམ་སྒོམ་གསུམ་གྱི་རྩལ་ཅི་ཡོད་ཀྱིས་འབད་པར་བྱ་རིགས་ཏེ། ཆོས་ཐམས་ཅད་མིང་གིས་ཕར་བཏགས་ཙམ་ལས་རང་ངོས་ནས་མ་

[012B]བྱེད་ཅིང་ཐར་པའི་བག་ཆགས་འཇོག་པའི་ཕྱིར། བཞི་བརྒྱ་པ་ལས། བསོད་ནམས་ཆུང་ངུས་ཆོས་འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་ཚོམ་ཟོས་པ་ཙམ་གྱིས་ཀྱང་
སྲིད་པ་ཧྲུལ་པོར་བྱེད་པར་འགྱུར། །ཞེས་དང། དེའི་འགྲེལ་པ་ལས་གལ་ཏེ་སྟོང་པ་ཉིད་ཀྱི་ཆོས་ཡང་དག་པར་ཉེ་བར་བསྟན་ན་རྒྱུ་ཅི་ཞིག་གཅིག་གིས་ཆོས་འདི་འདི་ལྟར་རམ། འདི་ལྟར་མ་ཡིན་ཞེས་ཐེ་ཚོམ་སྐྱེད་ན་ནི། ཐེ་ཚོམ་ཟ་བ་འདི་
ཙམ་གྱིས་ཀྱང་ངེས་པར་འདིའི་སྲིད་པ་དེངས་པ་ཉིད་དུ་འགྱུར་ཏེ། ཞེས་དང། བརྒྱ་པ་ལས། དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང། །ཚེ་རབས་གཞན་དུ་འབད་མེད་པར་།འཐོབ་འབྱུང་ངེས་པའི་ལས་
བཞིན་ནོ། །ཞེས་དང། དབུ་མ་ལས། རྫོགས་སངས་རྒྱས་རྣམས་མ་བྱུང་ཞིང། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །བརྟེན་པ་མེད་པར་རབ་ཏུ་འབྱུང། །ཞེས་དང། མདོ་ཀུན་བཏུས་ལས། ཆོས་
ཟབ་མོ་ལ་མོས་པས་བསོད་ནམས་ཐམས་ཅད་སྡུད་པ་ཡིན་ཏེ། སངས་རྒྱས་སུ་མ་གྲུབ་ཀྱི་བར་དུ་འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་འགྲུབ་པར་འགྱུར་ཏེ། ཁྱེའུ་རིན་པོ་ཆེས་ཕྱིན་པའི་མདོ་
ལས་བྱུང་བ། འཇམ་དཔལ་བྱང་ཆུབ་སེམས་དཔའ་ཐབས་ལ་མཁས་པ་དང་བྲལ་བས། བསྐལ་པ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་པས་གང་གིས་ཆོས་ཀྱི་རྣམ་གྲངས་འདི་ཐེ་ཚོམ་དང་བཅས་པས་ཉན་པ་འདི་བསོད་ནམས་

[013A]༄༅། །དེ་ལས་ཆེས་མང་དུ་སྐྱེད་ན། བལ་ཏེ་ཐེ་ཚོམ་མེད་པར་ཉན་པ་ལྟ་ཅི་སྨོས། ཞེས་དང། དེ་བཞིན་དུ་རྡོ་རྗེ་གཅོད་པ་སོགས་དྲངས་སོ། །ཡང་མདོ་ཀུན་བཏུས་ལས། ཆོས་ཟབ་མོ་ལ་མོས་པ་ནི་
ལྟུང་བ་དང། འགྱོད་པ་ཐམས་ཅད་རྣམ་པར་སེལ་བ་དང་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བར་འགྱུར་ཏེ། ཞེས་དང། དེའི་ཤེས་བྱེད་དུ། དེ་བཞིན་གཤེགས་པའི་གསང་མཛོད་ལས། འོད་སྲུངས་འདི་ལྟ་སྟེ། ཕ་
ཡང་ཡིན་ལ། རང་སངས་རྒྱས་ཀྱང་ཡིན་པ་དེའི་སྲོག་བཅད་ན། དེ་སྲོག་གཅོད་པའི་ནང་ན་ཆེན་པོའོ། །ཞེས་པ་ནས། ཆོས་ཐམས་ཅད་ཐོག་མ་ནས་མངོན་པར་དག་པར་མངོན་པར་དད་པ་དང། མོས་པའི་སེམས་ཅན་དེ་ངན་སོང་དུ་
འགྲོ་ཞེས་ང་མི་སྨྲའོ། །ཞེས་མི་དགེ་བཅུ་ཆེ་བ་ཀུན་བྱས་ཀྱང་སྟོང་ཉིད་ལ་མོས་ན་ལས་དེ་རྣམ་པར་མི་སྨིན་པར་སྟོང་ཐུན་ལྟར་གསུངས་ཤིང། རྡོ་རྗེ་སྙིང་པོ་རྒྱན་གྱི་རྒྱུད་ལས་ཀྱང། རྣལ་འབྱོར་གཅིག་ཅིག་ཤེས་བྱས་ནས། །
དབེན་པར་སོང་སྟེ་རབ་འབད་ན། །སྡིག་དག་ཚེ་འདིར་སངས་རྒྱས་འགྲུབ། །ཆོས་བདག་མེད་པར་རབ་བསྒོམས་ན། །ཐམས་ཅད་མཁྱེན་པ་ཁོང་དུ་ཆུད། །ཅེས་སོགས་ཁོ་ན་མང། དེ་འདྲའི་སྟོང་ཉིད་ཡང་ཇོ་བོ་ཆེན་པོས་
སྟོང་ཉིད་གང་གིས་རྟོགས་ཤེ་ན། །དེ་བཞིན་གཤེགས་པས་ལུང་བསྟན་ཞིང། །ཆོས་ཉིད་བདེན་པ་གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་མན་ངག་ལ། །སངས་རྒྱས་ཡོད་ཀྱི་གཞན་

[013B] །ཞེས་གསུངས་སོ། །ཀླུ་སྒྲུབ་ཡང་མདོ་རྒྱུད་དུ་མ་ནས་ཟབ་དོན་འགྲེལ་བར་ལུང་བསྟན་ཏེ། ལང་ཀར་གཤེགས་པ་ལས། ལྷོ་ཕྱོགས་བེ་ཏའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ་།དེ་མིང་ཀླུ་ཞེས་
འབོད་པ་སྟེ། ཡོད་དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་ནས། །ཞེས་ཡོད་མཐའ་མེད་མཐའ་གཉིས་བསལ་བའི་དབུ་མ་ཆེན་པོ་སྟོན་པར་ལུང་བསྟན་འཇམ་དཔལ་རྩ་རྒྱུད་
ལས༑ དེ་བཞིན་གཤེགས་པར་འདས་ནས། །ལོ་ནི་བཞི་བརྒྱ་ལོན་པ་ན་།དགེ་སློང་ཀླུ་ཞེས་དེ་འབོད་འབྱུང། །བསྟན་པ་ལ་ནི་དད་ཅིང་ཕན། །རབ་ཏུ་དགའ་བའི་ས་འཐོབ་པ། །ལོ་ནི་དྲུག་བརྒྱ་དག་ཏུ་འཚོ། །རིག་པ་
རྨ་བྱ་ཆེན་མོ་ནི། །བདག་ཉིད་ཆེན་པོ་དེས་ཀྱང་འགྲུབ། །བསྟན་བཅོས་སྣ་ཚོགས་དོན་དང་ནི། །དངོས་པོ་མེད་པའི་དེ་ཉིད་རིག་གང་ཚེ་ལུས་དེ་བོར་བ་ན། །བདེ་བ་ཅན་དུ་སྐྱེ་བར་འགྱུར། །དེ་ནི་མཐར་གྱིས་སངས་
རྒྱས་ཉིད། །ངེས་པ་ཁོ་ནར་ཡང་དག་འཐོབ། །ཅེས་གསུངས་པའི་དངོས་པོ་མེད་པའི་དེ་ཉིད་རིག་པ་ནི། བདེན་པར་མེད་པའི་དེ་ཁོ་ན་ཉིད་རྟོགས་པར་ལུང་བསྟན་པས་དེའི་རྗེས་སུ་འབྲང་དགོས་པའི་ཕྱིར། །སྨྲས་པ། ཟབ་
མོའི་མདོ་སྔགས་གཉིས་དང་སྔགས་ཀྱི་ལམ། །ཚེ་གཅིག་སངས་རྒྱས་སྟེར་བའི་ཡིད་བཞིན་ནོར། །དེ་ཡི་ནང་ནས་སྙིགས་མའི་ཚེ་གཅིག་ལ། །མཆོག་ཐོབ་བླ་མེད་མྱུར་ལམ་ཨེ་མ་རྨད། །དེ་ལས་ཆེས་མྱུར་རྨད་བྱུང་སྔོན་
[014A]༄༅། །མེད་ལམ། །འཇམ་དཔལ་དབྱངས་ཀྱིས་མངོན་སུམ་ཞལ་བསྟན་ཏེ། །གདམས་པ་བདུད་རྩི་གསང་འཇིགས་བདེ་གསུམ་གྱི། །ཉམས་ལེན་རྙེད་འདི་རྨི་ལམ་མིན་ནམ་ཅི། །ཞེས་པའང་པར་སྐབས་
ཀྱི་ཚིགས་སུ་བཅད་པའོ།།    ༈   གྱི་ཁྱད་པར་ནི། རྡོ་རྗེ་ཐེག་པར་རྒྱུད་སྡེ་བཞི་ཀའི་ལམ་གྱིས་ཚེ་གཅིག་ལ་སངས་རྒྱ་བར་བཤད་པས་སྙིགས་དུས་ཀྱི་ཚེ་གཅིག་ལ་འཚང་རྒྱ་བར་ཡང་རྡོ་རྗེ་ཐེག་པའི་
ལམ་དུ་ཞུགས་པ་ཙམ་གྱིས་ཆོག་གམ་སྙམ་ན། དེས་མི་ཆོག་སྟེ་རྒྱུད་སྡེ་འོག་མ་གསུམ་གྱིས་ཚེ་གཅིག་ལ་སངས་རྒྱ་བར་བཤད་པ་ཡོད་ཀྱང་བསྐལ་པ་འདའ་བ་ལ་མི་ལྟོས་པ་དང་སྙིགས་དུས་ཀྱི་ཚེ་གཅིག་ལ་འཚང་རྒྱ་བའི་མྱུར་ཁྱད་
རྒྱུད་སྡེ་འོག་མ་གསུམ་ཀ་ལ་མེད་པའི་ཕྱིར་ཏེ། དེ་དག་གིས་ཚེ་གཅིག་ལ་འཆང་རྒྱ་བདེ་ཡང་བསྐལ་པ་གྲངས་མེད་པར་བཞུགས་པའི་ཚོའི་དངོས་གྲུབ་ཆེན་པོ་སྒྲུབ་ནས་མཐར་འཚད་རྒྱ་བའི་ཕྱིར་ཏེ། གསང་སྔགས་ལམ་རིམ་ལས། བསྐལ་
པ་གྲངས་མེད་འདའ་བ་ལ་མི་ལྟོས་པའི་འཚང་རྒྱ་བའི་མྱུར་ཁྱད་ནི། བླ་མེད་ཁོ་ནའི་ཁྱད་ཆོས་ཡིན་པས་ཞེས་གསུངས་ཤིང་རྩེ་མོ་ལས་ཀྱང། བསྐལ་པ་གྲངས་མེད་པ་རུ་འབྱུང། །ས་ཡིས་ཕ་རོལ་ཕྱིན་པ་མཆོག་གང་ཕྱིར་གསང་བ་
མཐོང་བ་ཐོབ། །རབ་ཏུ་དགའ་བ་ཐོབ་པར་འགྱུར། །གལ་ཏེ་རྣལ་འབྱོར་བ་དེ་བརྩོན། །ཚེ་འདི་ཉིད་ལ་མྱ་ངན་འདའ། །ཞེས་དང་མི་གཡོ་བརྟུལ་ཕོད་བའི་རྟོག་པ་ལས། རིག་པ་འཛིན་པ་ཐམས་ཅད་ཀྱི། །འཁོར་ལོ་བསྒྱུར་

[014B] །བསམ་གྱིས་མི་ཁྱབ་ཡོན་ཏན་བརྟེས་།བསྐལ་པ་གྲངས་མེད་པ་རུ་འཚོ། །ཞེས་པ་ནས། སངས་རྒྱས་ཡོན་ཏན་བསམ་མི་འབྱུང། །ཞེས་དང། རྣམ་སྣང་མངོན་བྱང་ལས། དེས་དེ་རྣམས་ཡིད་རབ་ཏུ་དགའ་
ཞིང་ཚེ་རིང་པོ་ཡང་རབ་ཏུ་ཐོབ་ནས། འདོད་པའི་ཡོན་ཏན་ལྔ་དག་གིས་རྩེ་དགའ་རབ་ཏུ་སྤྱོད་ལ། སངས་རྒྱས་བཅོམ་ལྡན་འདས་རྣམས་ལ་མཆོད་པ་བྱེད་ཅིང། འཇིག་རྟེན་ཐམས་ཅད་དང་མི་མཐུན་པའི་ལམ་འདི་འགྲུབ་པར་འགྱུར་རོ། །དེ་
བཞིན་གཤེགས་པ་དང། བྱང་ཆུབ་སེམས་དཔའ་རྣམས་ཀྱིས་དོན་གྱི་དབང་འདི་གཟིགས་ནས་གསང་སྔགས་སྤྱོད་པའི་ཚུལ་གྱིས་ཆོ་ག་ཐུགས་དགྱེས་བཞིན་དུ་འཆད་དོ། །དེ་ཅིའི་ཕྱིར་ཞེ་ན། བསྐལ་པ་དུ་མར་རྩོལ་ཞིང་འབད་དེ་བྱ་དཀའ་བ་
བརྩམ་ཀྱང་ཐོབ་པར་མི་འཇུག་པ་སྟེ། བྱང་ཆུབ་སེམས་དཔའི་གསངས་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་རྣམས་ཀྱིས་ཚེ་གཅིག་ཁོ་ན་ལ་ཐོབ་པར་འགྱུར་རོ། །ཞེས་དང་སྔགས་རིམ་ལས། དེའི་ཕྱིར་སྔགས་ཀྱི་མྱུར་
ཁྱད་ཐམས་ཅད་རྩོད་དུས་ཀྱི་ཚེ་གཅིག་ལ་འཚང་རྒྱ་བའམ་བསྐལ་བ་གྲངས་མེད་ལམ་ལྟོས་པར་འཚང་རྒྱ་བ་ཁོ་ནར་མ་གཟུང་ངོ། །ཞེས་གསུངས་པའི་ཕྱིར། དེས་ན་རྡོ་རྗེ་འཆང་གི་གོ་འཕང་མྱུར་དུ་ཐོབ་པར་འདོད་ན་ལམ་ཡོངས་རྫོགས་མྱུར་
ལར་སྟོན་ནུས་པའི་བླ་མ་དང་ཡི་དམ་དང་ཆོས་སྐྱོང་གསུམ་ཡང་ལམ་གྱི་སྲོག་ཐམས་ཅད་རང་གི་ཐོབ་བྱའི་ལམ་གྱི་འགྲོས་དང་མཐུན་པ་ངེས་པར་བྱ་དགོས་ཏེ། དེ་ལྟར་བྱས་ན་སངས་རྒྱས་བྱང་སེམས་ཆེན་པོ་མཐའ་ཡས་པས་རྒྱུད་བྱིན་གྱིས་

[015A]༄༅། །རློབ་ཅིང། འབྲས་བུ་ལམ་བྱེད་ཁྱད་པར་འཕགས་པ་འབྱུང་བའི་ཕྱིར་ཏེ། ས་སྐྱོང་དཔལ་འབྱོར་བཟང་པོའི་དྲིས་ལན་མཁས་གྲུབ་ཐམས་ཅད་མཁྱེན་པས་མཛད་པ་ལས། ཐུན་བཞི་པོ་རེ་རེ་ལ་དཀྱིལ་
འཁོར་མི་འདྲ་བ་རེ་བསྒོམ་པའི་རྣམ་བཞག་རྒྱུད་དང་རྒྱ་གཞུང་ལས་དངོས་སུ་གསུངས་པ་མེད་ལགས་ཤིང། བོད་ཀྱི་བླ་མ་སྔ་མ་དུ་མས་ཕྱག་བཞེས་སུ་གདའ་བ་ལ། ལྷག་པའི་ལྷ་དུ་མས་རྒྱུད་བྱིན་གྱིས་རློབ་པའི་ཁྱད་པར་ཆེན་པོ་ཡོད་པ་
འདྲ་ལགས། ཞེས་དང། སྔགས་རིམ་ལས། རྒྱུད་སྡེ་འོག་མ་གསུམ་དང། ཕར་ཕྱིན་ཐེག་པའི་མྱུར་ཁྱད་ནི་ལྷའི་རྣལ་འབྱོར་དང་བཟླས་པའི་མཐུལ་བརྟེན་ནས་ཐུན་མོང་གི་དངོས་གྲུབ་མང་པོ་དང་སངས་རྒྱས་དང་བྱང་ཆུབ་སེམས་དྤ་
ཆེན་པོ་རྣམས་ཀྱིས་བྱིན་གྱིས་རློབ་པ་ལ་སོགས་པའི་ཐབས་མཁས་མང་པོས་བྱང་ཆུབ་ཀྱི་སྤྱོད་པ་རྫོགས་པར་བྱེད་པ་ཡིན་ལ། ཞེས་སོ།། ད་དུང་ཕྱི་མོ་དག་བ་དང་གཏུགས་ནས་བྱངས་བྱེད་བར་ཞུ།།

[015B][BLANK PAGE]