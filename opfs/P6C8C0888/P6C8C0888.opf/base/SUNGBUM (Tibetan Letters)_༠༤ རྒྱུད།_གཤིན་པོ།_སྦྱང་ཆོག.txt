༄༅།།  གཤིན་པོའི་སྦྱང་ཆོག་ཐར་ལམ་གསལ་སྒྲོན་ཞེས་བྱ་བ་བཞུགས་སོ།།  ༄༅།། གང་ཞིག་སྙིང་ལ་དྲན་པ་ཙམ་གྱིས་
ཀྱང༑ ༑སྲིད་པའི་ཉེས་བརྒྱའི་རྩ་བ་རྨོངས་མུན་ཚོགས། །སྐལ་པའི་མེ་དང་འཕྲད་པའི་བུད་ཤིང་བཞིན། །མཐར་མཛད་བླ་མ་གཤིན་རྗེའི་གཤེད་ལ་
འདུད༑ ༑འདིར་བཅོམ་ལྡན་འདས་འཇམ་དཔལ་གཤིན་རྗེ་གཤེད་ཀྱི་སྒོ་ནས་གཤིན་པོ་རྗེས་སུ་འཛིན་པའི་ཐབས་རྨད་དུ་བྱུང་བ་ལྷོ་སྒོར་གྲགས་པའི་ཆོ་ག་ལག་ཏུ་བླང་
བདེ་བར་དགོད་པ་ལ། སྒྲུབ་པ་པོ་འདིའི་དཀྱིལ་འཁོར་དུ་དབང་བསྐུར་བ་ཐོབ་ཅིང་བསྙེན་པ་སྔོན་དུ་སོང་ནས་རས་བྲིས་ཀྱི་དཀྱིལ་འཁོར་ལྟ་བུའི་སྒྲུབ་གཞི་ཡོད་ན་སྔོན་འགྲོ་
གཏོར་མ་ནས་ཚད་མེད་བཞི་བསྒོམ་པའི་བར་སོང་རྗེས་བུམ་པ་བསྒྲུབ་ཏེ། སྔགས་གཉིས་ཀྱི་དོན་བསྒོམ་པ་ནས་བདག་མདུན་འཇུག་པ་གཅིག་ཏུ་སྒྲུབ་ཅིང་མཆོད་བསྟོད་
བཟླས་པ་གཏོར་འབུལ་དང་བཅས་པའི་བར་གཞུང་བཞིན་བྱ། སྒྲུབ་གཞི་མེད་ན་སྔོན་འགྲོ་ནས་གཏོར་འབུལ་གྱི་བར་སོང་རྗེས་བུམ་པ་བསྒྲུབ། སྤྱིར་བུམ་པ་
སྒྲུབ་ལུགས་ལ་དབང་བསྐུར་ན་དཀྱིལ་འཁོར་གང་ལ་བརྟེན་པ་དེའི་དབང་བུམ་སྒྲུབ་དགོས་ཤིང། ལྷོ་སྒོ་རྐྱང་པ་ལ་བུམ་པ་བཧྲུམ་ལས་རིན་པོ་ཆེའི་བུམ་པ་མཚན་ཉིད་
[137A]༄༅། །ཐམས་ཅད་དང་ལྡན་པར་བསྐྱེད་དེ་ནང་དུ་དཀྱིལ་འཁོར་གང་ལ་བརྟེན་པ་དེའི་རིགས་ལྔ་འམ་རིགས་ལྔ་སྤྱི་འགྲོ་གང་ཡང་རུང་བ་བསྐྱེད་ནས་མི་
བསྐྱོད་པའི་སྔགས་ཀཾ་ཀ་ནི་དང། རྣམ་སྣང་གི་སྔགས་དུ་རྒ། རིན་འབྱུང་གི་སྔགས་རཏྣ། འོད་དཔག་མེད་ཀྱི་སྔགས་ཨ་མྲྀ་ཏ། དོན་
གྲུབ་ཀྱི་སྔགས་ཨ་མོ་གྷ་སོགས་བཟླས་ཏེ་སྒྲུབ་ཆོག་པར་ཚད་ལྡན་དམ་པའི་གསུང་ལས་འབྱུང་པས་དེ་བཞིན་བྱས་ཀྱང་རུང་ངོ། །ཡང་ཁྲུས་བུམ་ཙམ་
སྒྲུབ་པ་ལ་གཏོར་འབུལ་ཡན་སོང་རྗེས་མདུན་དུ་བུམ་པ་མ་གུལ་ཆིང་སྔོན་པོ་ཅན་དྲི་བཟང་གི་ཆུ་ལ་བུམ་རྫས་བཏབ་པས་རན་པར་བཀང་པ་བཤམ་ལ། སྭ་བྷ་ཝས་
སྦྱངས༑ སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་
ལྡན་པར་གྱུར་པའི་ནང་དུ་སྟེང་གི་ཆར་ཟླ་བའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་ཡི་གེ་བརྒྱ་པའི་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས་ཕྱོགས་བཅུའི་ཞིང་
རབ་འབྱམས་ན་བཞུགས་པའི་རྒྱལ་བ་སྲས་བཅས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་འོད་ཟེར་གྱི་རྣམ་པར་སྤྱན་དྲངས། ཧཱུཾ་ཡིག་
སྔགས་འཕྲེང་དང་བཅས་པ་ལ་ཐིམ། དེ་ལས་ཡེ་ཤེས་ཀྱི་བདུད་རྩིའི་རྒྱུན་བབ་པ་བུམ་པའི་ཆུ་དང་རོ་གཅིག་ཏུ་གྱུར་བར་བསམ་ལ་གཤིན་རྗེ་བཤེད་ཀྱི་ཡིག་བརྒྱ་ཉེར་གཅིག་
[137B] པར་བསམ་ནས་བསྒྲུབ་ཀྱང་རུང་བས་གང་མོས་
བྱ༑ ལས་བུམ་ལོགས་སུ་མེད་པར་བསང་ཆུའང་དེ་ཉིད་ལ་བསྒྲུབ་ན། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས་པས་རྒྱལ་བ་སྲས་བཅས་རྣམས་ཀྱི་
ནུས་མཐུ་ཐམས་ཅད་ལས་སྔགས་འོད་ཟེར་དང་བཅས་པའི་རྣམ་པར་སྤྱན་དྲངས་ཏེ་བུམ་ཆུ་ལ་ཐིམ་པར་གྱུར་པར་བསམ་ལ། ཨ་མྲྀ་ཏ་བཟླ་བ་སྤྱི་འགྲོར་བཤད་པས་དེ་འམ་
ཁད་དཧི་ཀ་གཾ་ཧྲཱི་ཥྚཱི་ཅི་འགྲུབ་བཟླ། དེ་ནས་གྲུབ་ན་དཀྱིལ་འཁོར་བཤམ་ཡོད་ཚེ་དེའི་ལྷོ་སྒོའི་ཕྱོགས་སུ་སྟེགས་བུ་ཁྲུ་གང་གྲུ་བཞི་པ་བྱས་
ཏེ་བ་བྱུང་དང་ཙནྡན་གྱིས་བྱུགས་པའི་རྟེང་དུ་པད་དཀར་འདབ་བརྒྱད་ཀྱི་ལྟེ་བར་འཁོར་ལོ་རྩིབས་བརྒྱད་པ་བྲིས་ལ་སྟེང་དུ་རོ་ཡོད་ན་ཁྲུས་དང་ཆས་འཇུག་ཡི་གེ་འདོགས་པ་
སོགས་ཚུལ་མཐུན་བྱས་པ་དང་མེད་ན་རུས་པའམ་གོས་སམ་ཚེ་འདས་ཀྱི་གཟུགས་ལུས་ཙོག་པུར་འདུག་ཅིང་ཐལ་མོ་སྦྱར་བས་མེ་ཏོག་གི་འཕྲེང་བ་འཛིན་པ་སྙིང་ཁར་མིང་ཡིག་
དང་པོས་མཚན་པ་བྲིས་པའི་གཟུགས་བྱང་ངམ་མིང་བྱང་ལྟ་བུ་བཞག་གལ་ཏེ་དེ་ཐམས་ཅད་དངོས་སུ་མ་གྲུབ་ན། ཡིད་ཀྱིས་མོས་ཏེ། སྦྱང་རྟེན་
བུམ་ཆུ་དང་ལས་ཐམས་ཅད་པས་བསངས། ཨོཾ་ཤཱུ་ནྱ་ཏཱ་ནས་ཧཾ། རྟེན་སྣང་བ་མི་དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་ཚེ་

[138A]༄༅། །འདས་ཀྱི་མིང་ཡིག་དང་པོ་ཐིག་ལེས་བརྒྱན་པ་ཡོངས་སུ་གྱུར་པ་ལས་ཚེ་ལས་འདས་པ་ཐ་མལ་པའི་ཆ་བྱད་ཅན་ཕུང་པོ་དང་ཁམས་དང་སྐྱེ་མཆེད་ཐམས་ཅད་གསལ་ཞིང་
ཡོངས་སུ་རྫོགས་པར་གྱུར་བར་བསམ་ལ་རྡོ་རྗེ་བསྡམས་པ་ནང་དུ་བཅིངས་པའི་འཛུབ་མོ་གཉིས་བརྐྱང་བཅུང་ཟད་བཀུག་ནས་ལྕགས་ཀྱུ་ལྟར་བྱས་ལ། མཐེའུ་ཆུང་གཉིས་
ཁབ་ལྟར་བརྒྱད་པ་ཤི་བ་འགུག་པའི་ཕྱག་རྒྱ་རོ་ལྟ་བུའི་མགོར་དངོས་སུ་བཞག་པའམ་སྦྱང་རྟེན་གསོན་པོའི་རྣམ་པར་བསྐྱེད་པ་དེའི་མགོར་བཞག་པར་མོས་ཏེ། ཁ་ཅིག་འདིར་
སྔགས་གཞན་བརྗོད་པ་ཡོད་ཀྱང་འདི་ཤི་བ་འགུག་པའི་སྔགས་སུ་གསུངས་པས་འདི་ཉིད་བརྗོད། ཨོཾ་བཛྲ་ས་ཏྭ་ཧཱུཾ་ཛྫ། སངས་རྒྱས་ཀྱི་བདེན་པ་དང། ཆོས་ཀྱི་
བདེན་པ་དང། དགེ་འདུན་གྱི་བདེན་པ་དང། དེ་བཞིན་གཤེགས་པ་དང་རྡོ་རྗེ་དང།  རྡོ་རྗེའི་སེམས་ཁུག་ཅིག་ རིན་པོ་ཆེ་དང། པདྨ་དང། ལས་ཀྱི་
རིགས་སུ་ཞུགས་པ་ཐམས་ཅད་དང། སྙིང་པོ་དང། ཕྱག་རྒྱ་དང། གསང་སྔགས་དང། རིགས་སྔགས་ཀྱི་ལྷའི་ཁྱད་པར་ཐམས་
ཅད་དང། ཁྱད་པར་དུ་ཡང་བཅོམ་ལྡན་འདས་འཇམ་དཔལ་གཤིན་རྗེའི་གཤེད་ཀྱི་ལྷ་ཚོགས་འཁོར་དང་བཅས་པ་ཐམས་ཅད་ཀྱི་བདེན་པ་དང། བདེན་
པའི་བྱིན་གྱིས་རླབས་ཀྱིས་ཚེ་ལས་འདས་པ་ཆེ་གེ་མོ་ཞེས་མིང་ནས་བརྗོད་པའམ། འདི་ཉིད་ཀྱི་རྣམ་པར་ཤེས་པ་སྲིད་པ་བར་དོ་ཁམས་གསུམ་འགྲོ་བ་རིགས་དྲུག་སྐྱེ་གནས་བཞིས་བསྡུས་པའི་འཇིག་རྟེན་གང་ན་

[138B] སྐད་ཅིག་ཐང་ཅིག་ཡུད་ཙམ་ལ་འདིར་མཆིས་པར་གྱུར་ཅིག་རང་གི་ཐུགས་ཁ་ནས་འོད་ཟེར་ལྕགས་ཀྱུ་ལྟ་བུ་འཕྲོས་པས་ཚེ་འདས་ཀྱི་རྣམ་ཤེས་ཁ་དོག་དམར་ཞིར་གསལ་བ་ཨ་ཐུང་
ཅན་བཀུག་པ་སྤྱི་གཙུག་ནས་ཞུགས་ཏེ་སྙིང་ཁར་ཐིམ་པར་གྱུར་པར་བསམ་ལ། ཨོཾ་བཛྲ་ཨཾ་ཀུ་ཤ་ཛཿ་སོགས་སམ། བཛྲ་མུད་གར་ཛ་སོགས་སྒོ་བ་བཞིའི་སྔགས་དང་ཕྱག་རྒྱས་དགུག་གཞུག་བཅིངས་
དབང་བྱ། སྔགས་བསྡུས་པ་ལ་མོས་ན། ཛཿ་ཧཱུཾ་བཾ་ཧོཿ་ས་ཀྱང་རུང། རྗེ་འདུལ་བ་འཛིན་པའི་ཆོ་གའི་གཞུང་དང་ཊིཀ་ཆེན་ནས་མི་གསལ་ཡང་ཚང་ལྡན་གཞན་གྱིས་རྡོ་རྗེ་བསྔམས་པ་ལས་གུད་མོ་
གཉིས་བསྒྲིང་པའི་ཕྱག་རྒྱ་བྱ་བར་བཤད་པས་སྤྲོ་ན་དེ་བཞིན་བྱས་ལ། ཨོཾ་ཤོ་དྷ་ནེ་ཤོ་དྷ་ནེ་སརྦ་བཱ་པཾ་ཨ་ན་ཡ་ཧཱུཾ། སྡིག་པ་ཐམས་ཅད་ཁུག་ལ་སྦྱོང། ཞེས་སྡིག་པ་འགུག་པའི་སྔགས་བརྗོད་པས་ཚེ་
འདས་ཀྱི་སྡིག་སྒྲིབ་ཐམས་ཅད་བཀུག་པར་གྱུར་པར་བསམ། རྒྱས་པ་ལ་སྤྲོ་ན་རྡོ་རྗེ་ཁུ་ཚུར་གཉིས་ཀྱི། ནང་དུ་འཛུབ་མོ་ལྕགས་སྒྲོགས་ལྟར་བཅིངས་ཏེ་ལེགས་པར་གྱེན་དུ་འཕང་པ་ལྟུང་བ་སློང་
བའི་ཕྱག་རྒྱ་བྱས་ལ། ཨོཾ་སརྦ་ཨ་པཱ་ཡ་ཨ་ཀརྵ་ན་བི་ཤོ་དྷ་ན་བཛྲ་ས་མ་ཡ་ཧཱུཾ་ཕཊ། ངན་སོང་བ་ཐམས་ཅད་བཀུག་ནས་སྒྲིབ་པ་རྣམ་པར་སྦྱོང་བ་ལས་མི་འདའ་བའི་རྡོ་རྗེ། ཅེས་ངན་སོང་ཐམས་
ཅད་འགུག་པའི་སྔགས་བརྗོད་པས། ངན་འགྲོ་བ་ཐམས་ཅད་དཀྱིལ་འཁོར་གྱི་ཕྱི་རོལ་དུ་བཀུག་ཅིང་དེ་རྣམས་ཀྱིས་བཅོམ་ལྡན་འདས་བདག་ཅག་སྡུག་བསྔལ་གྱིས་གཟིར་བ་འདི་ལས་བསྐྱབ་དུ་གསོལ། བདག་ཅག་
སངས་རྒྱས་དང་ཆོས་དང་དགེ་འདུན་དང་ཁྱེད་ལ་ཡང་སྐྱབས་སུ་མཆིའོ། །ཞེས་སྐྱབས་འགྲོ་བྱེད་པར་གྱུར་པར་བསམ། རྡོ་རྗེ་བསྡེམས་པ་ལས་གུང་མོ་གཉིས་བསྒྲེངས། མཐེ་འོད་གཉིས་དང་མཐེའུ་

[139A]༄༅། །ཆུང་གཉིས་བསྲེང་སྟེ་མཉེ་ཞིང་དྲལ་བ་སྡིག་པ་འཇོམས་པའི་ཕྱག་རྒྱ་བྱས་ལ། ཨོཾ་བཛྲ་པཱ་ནི་བི་སྦོ་ཊ་ཡ་སརྦ་ཨ་པཱ་ཡ་གནྡྷ་ན་ནི་ཕྲ་མོ་ཀྵ་ཡ། སརྦ་ཨ་པཱ་ཡ་ག་ཏེ་བྷྱ་ཕྱག་ན་རྡོ་རྗེ་
ངན་སོང་ཐམས་ཅད་འཆིང་བ་རྣམས་ལས་རྣམ་པར་དྲོལ་ཅིག་རབ་ཏུ་དྲོལ་བར་གྱིས་ཤིག་སརྦ་སཏན་སརྦ་ཏ་ཐཱ་ག་ཏ་བཛྲ་ས་མ་ཡ་ཏྲཊ། ངན་སོང་གི་འགྲོ་བ་རྣམས་ལས་སེམས་ཅན་ཐམས་ཅད་ཀྱི་
རྡོ་རྗེའི་དམ་ཚིག་གིས་དྲོལ་ཅིག་ཅེས་སྡིག་པ་འཇོམས་པའི་སྔགས་བརྗོད་པས། ངན་འགྲོ་བ་རྣམས་ཀྱི་སྡིག་པ་ཐམས་ཅད་བཅོམ་ཞིང་ཤི་ནས་གཤིན་རྗེ་གཤེད་ཀྱི་ཞབས་དྲུང་དུ་སྐྱེས། རྟེན་རྣམས་
པ་ཚྭ་ཅན་གྱི་རྒྱ་མཚོར་དོར་བར་གྱུར་བར་བསམ་པ་འདི་རྣམས་བྱ་ཞིང། བསྡུས་པ་ལ་མོས་ན་ངན་སོང་དགུག་ཏྲལ་འདི་རྣམས་མ་བྱས་ཀྱང་རུང། ཨོཾ་སརྦ་བི་ད་སརྦ་ཨ་བ་ཡ་བི་ཤོདྷ་ནེ་ཧཱུཾ་ཕཊ་སཱཧཱ་
བཛྲ་བནྡྷ་ཏྲཊ། ཐམས་ཅད་རིག་པ་ངན་སོང་ཐམས་ཅད་རྣམ་པར་སྦྱོང་ཤིག་ཅེས་བརྗོད་ཅིང་སྙིང་གར་རྡོ་རྗེ་བསྡམས་པ་སྒྲ་དང་བཅས་པ་ལན་གསུམ་ཏྲལ་པས་ཚེ་འདས་ཀྱི་སྡིག་སྒྲིབ་བག་ཆགས་དང་
བཅས་པ་སྦྱངས་བར་གྱུར་བར་བསམ། ཆོ་གའི་གཞུང་ལས་འདི་ཡིན་ན་འབྱུང་ལ། ཊིཀ་ཆེན་ནས། ཨོཾ་སརྦྦ་བིད་སརྦ་པཱ་པཾ་བི་ཤོདྷ་ནེ་ཧཱུཾ་ཕཊ་སཱཧཱ། ཐམས་ཅད་རིགས་པ་སྡིག་པ་ཐམས་ཅད་
རྣམ་པར་སྤྱོད་ཤིག་དྲོལ་ཅིག་སརྦ་བིད་ཏྲཊ་ཅེས་པའི་སྔགས་གསུངས་ཤིང་སྔམ་མ་གསུང་བས་ཕྱི་མ་བརྗོད་ཀྱང་རུང་བར་སེམས་སོ། །དེ་ནས་ཚེ་འདས་ཀྱི་སྤྱི་བོར་ཨོཾ་དཀར་པོ། །མགྲིན་པར་ཨཱ་
དམར་པོ། །སྙིང་ཀར་ཧཱུཾ་སྔོན་པོས་མཚན་པར་གྱུར་བར་བསམ་ཏེ་གནས་གསུམ་བྱིན་གྱིས་རླབས། རྡོ་རྗེ་ཁུ་ཚུར་གཉིས་བཅིངས་ནས་མཐེ་བོང་དང་གུང་མོ་དང་མཐེའུ་ཆུང་རྣམས་བསྒྲེངས་ཏེ། འཛུབ་

[139B] སྙིང་ཁ་ལྐོག་མ་སྤྱི་གཙུག་ཁ། དབྲལ་བ་མཛོད་སྤུ་རྣ་བ་གཉིས། མགོ་བོ་གཙུག་ཕུད་དཔུང་པ་གཉིས། སྣ་དང་རྐེད་པ་བུས་
ལ༑ ལོང་བུ་སྣ་ཡི་རྩེ་མོ་དང། མིག་གཉིས་དང་ནི་གསང་བ་ཡི། ཞེས་པའི་གནས་ཉིང་གཉིས་སུ་གཏུག་པའམ་མོས་ལ། ཨོཾ་བཛྲ་ཨ་དཧི་ཏིཥྛ་ཛྙཱ་ན་ས་མ་ཡེ་ཧཱུཾ། ཞེས་བརྗོད་པས་བྱིན་གྱིས་རླབས་
བར་དོ་ངོ་སྤྲོད་བྱེད་ན་སྐབས་འདིར་བྱ། གནས་གསུམ་དང་ཉེར་གཉིས་བྱིན་གྱིས་བརླབས་པ་འདི་འདུལ་འཛིན་པའི་ཡིག་ཆ་གཉིས་ཀར་འབྱུང་ཞིང་སྤྱོད་རྒྱུད་ནས་བཤད་པས་བྱས་ན་ཕུན་སུམ་ཚོགས་
པའི་ཡན་ལག་ཏུ་འགྱུར་ལ། ཚད་ལྡན་གཞན་གྱིས་སྐབས་འདིར་ཚེ་འདས་དཀྱིལ་འཁོར་གང་ལ་བརྟེན་པ་དེའི་རྣམ་སྣང་གི་རིགས་ཀྱི་ལྷའམ་གཙོ་བོར་བསྐྱེད་དེ། དེ་ནས་གནས་གསུམ་དུ་ཡི་གེ་
གསུམ་དགོད་པར་བཤད་ཅིང་གནས་ཉེར་གཉིས་བྱིན་གྱིས་རླབས་པའི་སྔགས་རྒྱ་མ་བཤད་པའང་ཡོད་པས་དེ་ལྟར་བྱས་ཀྱང་རུང་ངོ། །རྟེན་སྐྱེད་པ་ནས་འདིའི་བར་དུ་ལྷར་བསྐྱེད་པ་
འདུལ་འཛིན་པའི་ཆོ་གའི་གཞུང་ལས་མི་འབྱུང་ཡང། རྟེན་སྐྱེད་ནས་རྣམ་ཤེས་བཀུག་པའི་རྗེས་སུ་དབང་ཐོབ་པ་ཡིན་ན་རང་ལྷར་བསྐྱེད་པའམ་ཡང་ན་ཕོ་ཡིན་ན་རྣམས་སྣང་དང། མོ་ཡིན་ན་སྤྱན་མར་
རང་གི་ས་བོན་ལས་སྐྱེད་པ་ཀྱཻ་རྡོ་རྗེའི་རོ་སྲེག་གི་ཆོ་ག་བྲམ་ཟེ་ནག་པོ་ཞབས་ཀྱིས་མཛད་པའི་ཁུངས་དང་བཅས་པ་ཊིཀ་ཆེན་ནས་བཤད་དོ། །དེ་ལྟར་སྐབས་འདིར་ལྷར་སྐྱེད་ན་བསང་སྦྱང། སྟོང་
པའི་ངང་ལས་གཏི་མུག་གཤིན་རྗེ་གཤེད་དམ། གཙོ་བོ་གང་རུང་དུ་ཆོ་ག་གསུམ་གྱིས་སྐྱེད་དེ་གནས་གསུམ་དུ་ཡི་གེ་གསུམ་དགོད་པར་བྱའོ། །དེ་ནས་བགེགས་སྦྱང་བ་ནི་འདིར་སྐབས་ཐོབ་ཀྱིས་

[140A]༄༅། །ཚེ་འདས་དེ་གསོན་པའི་དུས་ན་ཚེ་གནས་པ་ལ་བར་ཆད་བྱེད་ཅིང་ཤི་བའི་འོག་ཏུ་དེའི་སྔོན་གྱི་ཆ་ལུགས་དང་སྤྱོད་པ་སོགས་ཤེས་པར་བྱས་ཏེ། དེའི་ཆ་བྱད་བཟུང་ནས་ཉེ་འབྲེལ་
རྣམས་ཀྱི་རྨི་ལམ་དུ་འབྱུང་བ་དང་གཞན་ལ་བབ་ནས་སྨྲ་བ་ལ་སོགས་པའི་སྒོ་ནས་བསླུ་ཞིང་གནོད་པར་བྱེད་པའི་དྲི་ཟ་ཁྱབ་བྱེད་ཅེས་བྱ་བ་དང། བི་ཙ་ན་ཞེས་བྱ་བ་དང། གནོད་སྦྱིན་སྨྲ་འདོད་ཀྱི་
རིགས་དང། འབྱུང་པོ་བར་ཧི་ནཏ། ཀུན་ཏུ་གཏོགས་འདོད་ཅེས་བྱ་བ་ལ་སོགས་པ་དང། ཚེ་འདས་དེ་བར་དོ་ནས་ངན་སོང་དུ་འཁྲིད་པ་དང། ཡང་ཚེ་འདས་དེ་གང་དུ་སྐྱེ་བ་བླང་བའི་
གནས་སུ་དགེ་བ་དང་བདེ་བ་ལ་བར་དུ་གཅོད་པའི་ཡི་དགས། གཤིན་རྗེའི་ཆ་བྱད་པ་ཞེས་བྱ་བ་ལ་སོགས་པའི་བགེགས་ཀྱི་རིགས་རྣམས་སྦྱོང་བ་ཡིན་པས་དེ་དག་ལ་གཏོར་མ་སོགས་བྱིན་མཐར་བསྐྲོད་པའི་རྒྱབ་
དཔུང་དུ་དཀྱིལ་འཁོར་རང་རང་གི་ལས་ལྷ་གཙོ་བོར་བྱས་པའི་ཁྲོ་བོ་གྲངས་མེད་སྤྱན་འདྲེན་པར་བཤད་པས་བཅུ་གསུམ་མ་ལ་རལ་གྲི་གཤིན་རྗེ་གཤེད་དམ་གཉིས་ཀ་ལ་འཇིགས་བྱེད་ཕྱག་གཉིས་གྲི་ཐོད་
འཛིན་པ་གཙོ་བོར་གྱུར་བའི་ཁྲོ་བོ་དཔག་ཏུ་མེད་པ་ལྷོ་སྒོའི་ཐད་ཀྱི་སྲུངས་འཁོར་གྱི་མདུན་དུ་སྤྱན་འདྲེན་པའི་དམིགས་པ་དང་བཅས་པས་ཁྲོ་བོ་སྤྱན་དྲངས་པ་ནས་མཆོད་བསྟོད་ཀྱི་བར་བྱ་ཞིང། དཀྱིལ་འཁོར་
ཆེན་པོའི་ས་གཞི་ལ་གནས་པའི། ཞེས་པ་སྡིག་སྦྱོང་ཆེན་པོའི་ས་གཞི་ལ་གནས་པའི་ཞེས་དང། ད་ནི་གནས་འདིར་དཀྱིལ་འཁོར་ཆེན་པོ་བསྒོམ། ཞེས་པ། ད་ནི་གནས་འདིར་ཚེ་
འདས་སྒྲིབ་པ་སྦྱོང། ཅེས་པར་འདོན་པ་བསྒྱུར། ཆོ་གའི་གཞུང་དུ། སྐད་གཅིག་གི་རང་ཉིད་འཇིག་རྟེན་གསུམ་རྒྱལ་དུ་བསྒྱུར་བར་བཤད་ཀྱང་འདིར་གཤིན་རྗེ་གཤེད་ཀྱི་ང་རྒྱལ་གྱིས་

[140B]གཏོར་མ་གསུམ་བཤམས་ལ་སྔགས་དང་བུམ་ཆུས་བསང། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། གཏོར་མ་
གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ཕུན་སུམ་ཚོགས་པར་གྱུར། ཨོཾ་ཨཱ་ཧཱུཾ། གསུམ་གྱིས་བྱིན་གྱིས་རླབས། གཏོར་མ་གཡས་སུ་བསྐོར་ཞིང། ཨོཾ་སརྦ་བི་གྷན་
ན་མ་སརྦ་ཏ་ཐཱ་ག་ཏེ་བྷྱོ། །སོགས་གསུམ་གྱིས་བསྔོ་བ་ནི་ཞི་བས་སྦྱང་བ། ཏིང་ལོའི་མར་མེ་དང་ཆང་བུ་སྒྲགས་ནས་རྟེན་ལ་ཕྱིར་སྐོར་ཞིང། སུམ་བྷ་ནི་ལན་གསུམ་བརྗོད་པ་ཞི་དྲག་ཕྱེད་
མས་སྦྱང་བ། སངས་རྒྱས་ཀྱི་བདེན་པ་དང། ཞེས་པ་ནས། བདེན་པའི་བྱིན་གྱིས་བརླབ་གྱིས་ཚེ་ལས་འདས་པ་ཆེ་གེ་མོ་འདི་གསོན་གྱི་དུས་ན་ཚ་གནས་པ་ལ་པར་དུ་གཅོད་ཅིང་
ཚེ་འཕོས་ནས་གང་དུ་གནས་པའི་ལུས་སྲོག་དང་མཐོར་སི་དང་ཐར་པ་ལ་བར་དུ་གཅོད་པའི་བགེགས་ཀྱི་ཚོགས་ཐམས་ཅད་དང། ཚེ་ལས་འདས་པའི་ཆ་བྱད་བཟུང་ནས་དེའི་ཉེ་འབྲེལ་དང་འཇིག་རྟེན་པ་
རྣམས་ལ་བསླུ་ཞིང་གནོད་པར་བྱེད་པའི་གནོད་སྦྱིན་དང་ཤ་ཟ་དང་འབྱུང་པོ་ལ་སོགས་པ་ཐམས་ཅད་གཏོར་མ་འདིས་ཚིམ་པར་གྱིས་ལ་གནོད་པ་དང་འཚེ་བའི་བསམ་པ་ངན་པ་ཐམས་ཅད་སྤོང་ལ་ཕན་
པ་དང་བྱང་ཆུབ་ཀྱི་སེམས་དང་ལྡན་པས་རང་རང་སོ་སོའི་གནས་སུ་སོང་ཞིག་གལ་ཏེ་མི་འགྲོན་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བ་རྣམས་ཀྱིས་སྲེག་ཙང་རྣམ་པར་འཇོམས་པར་གདོན་མི་ཟའོ། །ཞེས་
བརྗོད་ཅིང་སུམ་བཧི་ནའི་སྔགས་དྲག་ཏུ་བཟླ། གུ་གུལ་གྱིས་བདུག་ཡུད་ རོལ་མོའི་སྒྲ་དྲག་ཏུ་བྱ་བ་ནི་དྲག་པོས་སྦྱང་བའོ། །ཞི་དྲག་བྱེད་མ་དང་དྲག་པོས་སྦྱར་བའི་

[141A]༄༅། །སྐབས་སུ་སུམ་བྷ་ནི་བཟླ་བར་གཞུང་དང་ཊི་ཀ་ཆེན་ལས་བཤད་ཅིང། སྤྱིར་ཡང་སུམ་བྷ་ནི་བཟླ་བ་སྤྱི་འགྲོ་ཡིན་ལ། ཚད་ལྡན་འགའ་ཞིག་གིས་སུམ་བྷ་ནི་མི་བརྗོད་བཛྲ་
ཨ་མྲྀ་ཏ་ལྟ་བུའི་ལས་སྔགས་བརྗོད་པར་བཤད་པའང་ཡོད་པས་དེ་ལྟར་ནི་འདིར་ཁངྐ་དྷྲིཀ་གི་ཧྲཱི་ཥྚཱི་འམ་འཁྱིལ་པའི་སྔགས་ལྟ་བུ་གང་རིགས་བརྗོད་ཀྱང་རུང། དེ་ནས་སྡིག་པ་སྤྱད་པ་
ལ་སྦྱིན་སྲེག་གིས་སྦྱང་བ་ནི། འབྱོར་ན་སྤོས་ཕོར་མེ་དང་བཅས་པའི་མདུན་དུ་རྡོ་རྗེ་མཁའ་འགྲོའི་མཆོད་པ་དང། མཎྜལ་ལམ་མེ་ལོང་ལྟ་བུའི་སྟེང་དུ་ཏིལ་ནག་པོ་ལ་སྡིག་པའི་གཟུགས་
བྱས་པ་བཤམས། ད་ལྟ་ཕྱག་ལེན་ལ་འགའ་ཞིག་གིས་ཟན་གྱི་ཏིང་ལོ་ཟླུམ་པོ་བྱེད་པ་དང། འགའ་ཞིག་ཏིང་ལོ་ཟུར་གསུམ་གྱི་རྣམ་པ་བྱེད་པ་སོགས་དུ་མ་སྣང་བ་སྤོས་ཕོར་ལྟ་བུའི་མེ་སྣོད་འོས་འགད་
ཡོད་ན་ཏིང་ལོ་མི་དགོས་ཤིང་མེད་ན་ཏིང་ལོ་ཟླུམ་པོ་ལྟ་བུ་ལ་བརྟེན་རུང་ཙམ་ཡིན་ཀྱང་ཟུར་གསུམ་བྱེད་པ་ལག་ལེན་ཤིན་ཏུ་མ་དག་པ་ཡིན་ཏེ། ཊིཀ་ཆེན་སོགས་ཚད་ལྡན་གྱི་གཞུང་ལས་འདིར་ཞི་བའི་
ཐབས་ཁུང་ཟླུམ་པོའི་ནང་དུ་རྡོ་རྗེ་མཁའ་འགྲོ་བ་སྐྱེད་པར་བཤད་པའི་ཕྱིར་རོ། །འདིར་ཆོ་གའི་གཞུང་ལས་སྡིག་པར་ཅན་གྱི་རྣམ་པར་གྱུར་ནས་རང་གི་ལག་པར་བཟུང་བའི་ཏིལ་ལ་ཐིམ་པར་བསམ་
པར་གསུངས་པའི་ཚིག་རིས་ལྟར་ན་ཏིལ་རང་གི་ལག་མཐིལ་དུ་འཛིན་པ་འདྲ་ཡང། ཊིཀ་ཆེན་ནས་ལག་པའི་མཐིལ་ལམ་སྣོད་དུ་ཏིལ་ནག་པོ་ལ་སྡིག་པའི་གཟུགས་བྱས་པ་ལ་ཐིམ་པར་བསམ་
སྟེ༑ ཞེས་འདི་ རྡོ་རྗེ་

[141B] མེ་བསང་ཞིང་སྦྱང་ལ། རྒྱས་པ་ལ་མོས་ན། སྟོང་པའི་ངང་ལས་ཧཱུཾ་ལས་ཞི་བའི་ཐབས་ཁུང་དཀར་པོ་ཟླུམ་པོ་ཁ་ཁྱེར་ལ་རྡོ་རྗེའི་འཕྲེང་བས་བསྐོར་
བའི་ནང་དུ། ཛྭ་ལ་རཾ། ཞེས་ཡེ་ཤེས་ཀྱི་མེ་སྦར་བའི་དབུས་སུ་པཾ་ལས་པདྨ་རཾ་ལས་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་རྡོ་རྗེ་མཁའ་འགྲོ་སྐུ་མདོག་ནག་པོ་ཞལ་གཅིག་
ཕྱག་གཉིས་ཐུགས་ཁར་ཧཱུཾ་མཛད་ཀྱི་ཕྱག་རྒྱས་རྡོར་དྲིལ་འཛིན་པ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞབས་གཡོན་བརྐྱང་གི་སྟབས་ཀྱིས་བཞུགས་ཞིང་ཞལ་རབ་ཏུ་གདངས་པར་གྱུར་
པའི་སྤྱི་བོར་ཨོཾ། མ་གྲིན་པར་ཨཱ་ཐུགས་ཁར་ཧཱུཾ་ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་
མེད་པར་གྱུར། ཨོཾ་བཛྲ་ཊ་ཀི་ཨརྒཾ་སོགས་ཀྱིས་མཆོད། མི་བསྐྱོད་རྡོ་རྗེ་ཡེ་ཤེས་ཆེ།། ནས་རྡོ་རྗེ་མཁའ་འགྲོ་ཕྱག་འཚལ་བསྟོད། །ཅེས་ཤོ་ལོ་ཀ་གཅིག་གིས་བསྟོད་
བསྡུ་ན། རཾ་ལས་ཡེ་ཤེས་ཀྱི་མེ་འབར་བའི་དབུས་སུ་སྐད་ཅིག་གིས་ཁྲོ་བོ་རྡོ་རྗེ་མཁའ་འགྲོ་སྐུ་མདོག་མཐིང་ནག་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་ཅིང་ཞལ་གདངས་བར་གྱུར། ཅེས་
བསྐྱེད་དེ་སྡམ་ཊི་ག་ཆེན་དང་ཕྱི་མ་ཆོ་གའི་གཞུང་ལས་འབྱུང་ངོ། །ཚེ་འདས་ཀྱི་རྐང་མཐིལ་གཉིས་སུ་རླུང་གི་དཀྱིལ་འཁོར། ལྟེ་བར་ཡེ་ཤེས་ཀྱི་མེ་འབར་བ། སྙིང་ཁར་
སྡིག་པའི་ས་བོན་པཾ་ནག་པོ་ལ་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་འདུས། ལྟེ་བའི་ཡེ་ཤེས་ཀྱི་མེ་འབར་བའི་འོད་ཟེར་གྱིས་སྙིང་ཀའི་པཾ་དེད་ནས་སྣ་སྒོ་ནས་ཐོན་སྡིག་པར་ཅན་གྱི་རྣམ་པར་གྱུར་ནས་
[142A]༄༅། །ཏི་ལ་ནག་པོལ་སྡིག་པའི་གཟུགས་བྱས་པ་ལ་ཐིམ་པར་གྱུར་པར་བསམ་ཏེ་འཛུབ་མོ་དང་མཐེ་བོའི་དབུས་སུ་ཧཱུཾ་བསམ་ལ་དེས་སྡིག་པའི་གཟུགས་ལས་བཅད་ནས་ཁྲོ་
བོའི་ཞལ་དུ་ཕུལ་ནས་གསོལ་བར་མོས་ཏེ། ཨོཾ་བྫྲཊ་ཀི་ཁ་ཁ་ཁཱ་ཧི་ཁཱ་ཧི། རྡོ་རྗེ་མཁའ་འགྲོས་ཟོ་ཟོ་ཟོ་ཅིག་ཟོ་ཅིག་སརྦ་བཱ་བཾ་ད་ཧ་ན་བྟ་སྨིན་ཀུ་རུ་སཱ་ཧཱ། སྡིག་པ་ཐམས་
ཅད་སྲེགས་པར་མཛོད་ཅིག་ཞེས་བཟླས་ཤིང་འཐེབ་འཛུབ་གྱིས་ཏིལ་མེ་ལ་བཏབ་ནས་བསྲེགས་པས་སྡིག་པ་དག་པར་བསམ། སྐྱེད་ཆོག་སྔ་མ་ལྟར་ན་སླར་ཡང་མཆོད་བསྟོད་སྔར་
བཞིན་བྱས་ཏེ། ཨོཾ་བཛྲ་མུ། ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འདག་ཉིད་ལ་ཐིམ་པར་གྱུར་པར་བསམ། ཕྱི་མ་ལྟར་ན་གཤེགས་གསོལ་མི་དགོས་
ཤིང། དམ་ཚིག་པ་མི་དམིགས་པར་མོས་པས་ཆོག་སྟེ། སྡ་མ་ཊཀ་ཆེན་ལས་བཤད་ཅིང་ཕྱི་མཆོ་གའི་གཞུང་གི་དགོངས་པའོ། །དེ་ནས་ཕྱིར་ཟློག་གི་སྦྱང་བ་ནི། བྱེ་མ་འམ་
ཡུངས་དཀར་ལ་ཀཾ་ཀ་ནི་དང་གཙུག་ཏོར་རྣམ་རྒྱལ་དང། གཙུག་ཏོར་དྲི་མེད་གཉིས་ཀྱི་གཟུངས། ཨོཾ་པདྨོ་ཥྞི་ཤ་བཾ་མེལ་ཧཱུཾ་ཕཊ། ཅེས་པ་རྣམས་ཉེར་གཅིག་རེ། ཡི་གེ་བརྒྱ་པ། ཧྲཱི་ཥྚཱི་
སོགས་དཀྱིལ་འཁོར་གྱི་ལྷའི་སྔགས་རྣམས་ཀྱི་མཐར། ཚོ་ལས་འདས་པ་ཆེ་གེ་མོ་ཞེས་བྱ་བ་འདིའི་སྡིག་པ་དང་སྒྲིབ་པ་ཐམས་ཅད་ཤན་ཏིང་ཀུ་རུ་ཡེ་སཱཧཱ། ཞེས་བཏགས་ལ་མང་དུ་བཟླས་ཏེ་
སོ་སོའི་སྔགས་དོན་དང་འཐུན་པའི་དམིགས་པ་དང་བཅས་པས། ཨོཾ་སརྦ་པཱ་པཾ་ད་ཧ་ན་བྫྲ་ཧཱུཾ་ཕཊ། སྡིག་པ་ཐམས་ཅད་སྲེགས་པའི་རྡོ་རྗེ། ཨོཾ་སརྦ་པཱ་པཾ་བི་ཤོ་དཧན་བྫྲ་ཧཱུཾ་ཕཊ་

[142B] ཨོཾ་སརྦ་ཀ་རྨཱ་ཨཱ་ཝར་ཎ་ནི་བྷ་སྨིན་ཀུ་རུ་ཧཱུཾ་ཕཊ། ལས་དང་སྒྲིབ་པར་ཐམས་ཅད་ཐལ་བར་མཛོད་ཅིག་ཨོཾ་བཧྲུཾ་བི་ནཱ་ཤ་ཡ་ཨཱ་ཝར་ཎཱ་ནི་བཛེ་ཧཱུཾ་ཕཊ་
སྒྲིབ་པ་རྣམ་པར་འཇོམས་པའི་རྡོ་རྗེ། ཨོཾ་དྲུཾ་བི་ཤོ་དྷ་ཡ་ཨཱ་ཝར་ཎཱ་ནི་ཧཱུཾ་ཕཊ༑ སྒྲིབ་པ་ཐམས་ཅད་རྣམ་པར་སྦྱོང། ཨོཾ་ཛྭལ་ཛྲལ་དྷ་ཀ་དྷ་ཀ་ཧ་ན་ཧ་ན་ཨ་པ་ར་ཎཱ་ནི་ཧཱུཾ་ཕཊ། འབར་
བ་འབར་བ་ཚེད་ཆོད་བསྣུན་བསྣུན་སྒྲིབ་པ་སྦྱོད། ཨོཾ་སྲུཾ་ས་རས་ར་བྲ་སར་ཨཱ་ཝ་ར་ཎཱ་ནི་ཧཱུཾ་ཕཊ། འཇོམས་པ་འཇོམས་པ་རབ་འབྱམས་རབ་འབྱམས་སྒྲིབ་པ་སྦྱོང། ཨོཾ་ཧཱུཾ་ཧ་
རཧ་ར་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། འཕྲོག་འཕྲོག་སྒྲིབ་པ་སྦྱོར། ཨོཾ་ཧཱུཾ་ཕཊ་སརྦ་ཨཱ་ཝ་ར་ནཱ་ནི་སྤོ་ཊ་ཡ་ཧཱུཾ་ཕཊ། སྡིག་པ་ཐམས་ཅད་ཁོས་ཤིག་ཨོཾ་པྲི་ཏི་པྲི་ཏི་སརྦ་ཨཱ་བོ་ར་ཎཱ་ནི་ཧཱུཾ་ཕཊ་
དྲལ་བར་གྱིས་དྲལ་བར་གྱིས་སྒྲིབ་པ་སྦྱོང། ཨོཾ་ཏྲཊ་ཏྲ་ཊ་སརྦ་ཨཱ་ཝར་ཎཱ་ནི་ཧཱུཾ་ཕ་ཊ། ཆོད་ཆོད་སྒྲིབ་པ་སྦྱོང། ཨོཾ་ཚི་ནྡ་ཚི་ནྡ་སརྦ་ཨཱ་ཝར་ཎཱ་ནི་ཧཱུཾ་ཕཊ། གཏུབ་གཏུབ་བསྒྲིབ་པ་སྦྱོང། ཨོཾ་ད་ཧ་
ད་ཧ་སརྦ་ནར་ཀག་ཏི་ཧེ་ཏུམ་ཧཱུཾ་ཕཊ། དམྱལ་བར་འགྲོ་བའི་རྒྱུ་ཐམས་ཅད་སྲེག་སྲེག་ཨོཾ་པ་ཙ་པ་ཙ་སརྦ་ཕྲེ་ཀ་ཏེ་ཧེ་ཏུམ་ཧཱུཾ་ཕཊ། ཡི་དབགས་སུ་འགྲོ་བའི་རྒྱུ་ཐམས་ཅད་ཆོགས་ཆོམས་
ཨོམ་ཐ་མ་ཐ་སརྦ་ཏི་རྱེ་ཀག་ཏི་ཧེ་ཏུཾ་ཧཱུཾ་ཕཊ། དུད་འགྲོར་འགྲོ་བའི་རྒྱུ་ཐམས་ཅད་ཆོམ་ཆོམ། ཚེ་ལས་འདས་པ་ཆེ་གེ་མོ་ཞེས་བགྱི་བ་འདི་སྡིག་པ་དང་སྒྲིབ་པ་ཐམས་ཅད་དང་ངན་སོང་གསུམ་གྱི་
རྒྱུ་ལས་དང་ཉོན་མོངས་པ་ཐམས་ཅད་ལས་གྲོལ་ཏེ་མྱུར་དུ་མངོན་པར་རྫོགས་པར་འཆང་རྒྱ་བར་གྱུར་ཅིག་ཅེས་པ་ལྟ་བུའི་སྤེལ་ཚིག་དང་བཅས་པ་བཟླ་ཞིང་བྱེ་མ་འམ། ཡུངས་དཀར་སྦྱད་རྟེན་

[143A]༄༅། །ལ་བྲབ་བས་ཡེ་ཤེས་ཀྱི་སྡགས་ཀྱི་འཕྲེང་བ་འོད་ཟེར་དང་བཅས་པ་རྟེན་ལ་ཕོག་པས་དེའི་སྡིག་སྒྲིབ་ཐམས་ཅད་དག་པའི་མོས་པ་བྱ། དེ་ནས་ཁྲུས་ཀྱིས་སྦྱར་བ་ནི་
དཀྱིལ་འཁོར་ཡོད་ན་དེའི་གཟུགས་བརྙན་མེ་ལོང་ལ་ཤར་བ་དང། མེད་ན་སྐུ་གསུང་ཐུགས་ཀྱི་རྟེན་གང་འཛོམ་ཅིག་གི་གཟུགས་བརྙན་མེ་ལོང་ལ་ཤར་བ་ལ་ཁྲུས་བུམ་མམ་རྣམ་རྒྱལ་གྱིས་
གསོལ། དེ་དང་བླ་མ་ཁ་ཅིག་གི་ཕྱག་ལེན་ལ་རོའི་སྟེང་དུ་སྐུ་གཟུགས་བཞག་ནས་དེ་ལ་ཁྲུས་གསོལ་བ་ཡོད་པས་གང་རུང་བྱབ་ཊ་ཀ་ཆེན་ནས་བཤད། གང་ལྟར་ཡང་ཁྲུས་གསོལ་
བའི་ཚིག་ནི། ཇི་ལྟར་བལྟམས་པ་ཙམ་གྱིས་ནི། སོགས་དང། ཨོཾ་སརྦ་ཏ་ཐཱ་ག་ཏ་སོགས་དང། དེ་དག་སྐུལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པའི་སྐུ་
སོགས། །ཨོཾ་ཧཱུཾ་ཏྲཾ་སོགས། རྒྱལ་བའི་སྐུ་ལ་ཉོ་ན་མོངས་མི་མངའ་ཡང། །ཚེ་འདས་ལུས་ཀྱི་སྒྲིབ་པ་སྦྱང་སླད་དུ། །རྒྱལ་བའི་སྐུ་ལ་ཁྲུས་ཚབ་འདི་གསོལ་བས། ཚེ་
འདས་ལུས་ཀྱི་སྒྲིབ་པ་དག་གྱུར་ཅིག་ཨོཾ་སརྦ་ནས་བི་ཤོ་བྷ་ནི་སཱ་ཧཱ། དེ་བཞིན་དུ་སྐུ་ཞེས་པ་གསུད་དང་ཐུགས། །ལུས་ཞེས་པ་ངག་དང་ཡིད་ཅེས་པར་འདོན་པ་བསྒྱུར་ཏེ་
ཁྲུས་གསོལ། །དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་
པ་དུམས་སྐུ་ཁྲུས་གསོལ། །ཨོཾ་སརྦ་ནས་སཱཧཱ། སྟོང་གསུམ་ཀུན་དུ་དྲི་དང་ལྡང་བ་ཡི། །དྲི་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། གསེར་སྦྱང་བཅོམ་

[143B] །འོད་ཆགས་འབར་བདེ་དག་བྱུགས་པར་གྱིས། །ཨོཾ་བྫྲག་དའེ་ཨཱ་ཧཱུཾ། དེ་ནས་དེལ་ཁ་དོག་ལེགས་སྒྱུར་བའི། །ན་བཟའ་ཤིན་ཏུ་ཞིམ་ཡིད་
འོང་བའི། །གོས་བཟང་སྲབ་ལ་འཇམ་པ་སྣ་ཚོགས་དང། །རྒྱན་མཆོག་བརྒྱ་ཕྲག་དེད་དེ་དེ་དགའ་བུལ། ཨོཾ་བྫྲ་ཝས་ས་ཨཱ་ཧཱུཾ། ཞེས་བརྗོད། དེ་ནས་ཁྲུས་
གསོལ་བའི་ཆུ་དེ་ཁྲུས་བུམ་དུ་བླུག་ཏེ་རོ་ཡིན་ན་དངོས་སུ་བཀྲུ། མིང་བྱང་ལྟ་བུ་ནུབ་སྡ་མ་རྣམས་ལ་མེ་ལོང་ལ་གཟུགས་བརྙན་ཤར་རབ་དང། ཐ་མ་ལ་དངོས་སུ་བཀྲུ་བར་
གསུངས་ཀྱང་ཕྱག་ལེན་ལ་ལག་པ་གཡོན་བུམ་པ་ཐོགས། གཡས་པས་ཀུ་ཤ་བཟུང་ནས་སྡགས་བརྗོད་པའི་ཚེ་བུམ་ཆུ་འཐོར་པ་དམ་པ་དག་གིས་མཛད་པ་ལྟར་རམ། བུམ་
པ་མདུན་དུ་བཞག་སྟེ་འཐོར་བ་ལྟ་བུ་གང་ཡང་རུང་བས་ཁྲུས་ཆུ་འཐོར་པ་བདེ་བས་དེ་ལྟར་བྱ། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་ཅིང། །
གཏོང་བ་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ཀྱི་ཁྲུས་བྱའོ། །ཨོཾ་ཡ་མཱནྡ་ཀ་ས་མ་ཡ། མ་ནུ་བཱ་ལ་ནས་མ་ཧཱ་ས་མ་ཡས་ཏྭ་ཨ། འཇིག་རྟེན་འདི་ན་
ཕ་རོལ་ཏུ་སོང་ཞིང་ཚེ་ལས་འདས་བ་ཆེ་གེ་མོ་ཞེས་བྱ་བ་འདི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་བ་དང་སྒྲིབ་པ་ཐམས་ཅད་དང། ཁྱད་པར་དུ་ཉོན་མོངས་པ་སེར་སྣའི་དྲི་མི་
ཐམས་ཅད་བྱང་ཞིང་དག་ནས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་ཏེ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་དེ་བཞིན་དུ་སྦྱིན་བ་ཞེས་པའི་གནས་སུ། ཚུལ་ཁྲིམས་བཟོད་པ་

[144A]༄༅། །བརྩོན་འགྲུས་བསམ་གཏན་ཤེས་རབ་ཅེས་དང། སེར་སྣ་ཞེས་པའི་གནས་སུ། ཚུལ་འཆལ་ཁོང་ཁྲོ་ལེ་ལོ། རྣམ་གཡེང་ཤེས་
འཆལ། ཞེས་པ་རྣམས་འདོན་པ་བསྒྱུར་ལ་ཚིག་བཅད་སྔགས་སྤེལ་ཚིག་དང་བཅས་པས་བཀྲུ། ཆུ་བོ་དྲུག་གིས་ཁྲུས་བྱས་པས། །བག་ཆགས་རྣམ་དྲུག་སྦྱང་ནས་ནི། གང་ལ་
ཉེས་པ་མི་མངའ་ཞིང། །ཁྲུས་ལེགས་མཛད་ལ་ཕྱག་འཚལ་འདུད། །ཡིག་བརྒྱ། དྲི་ཆུ་དྲུག་གིས་ཁྲུས་བྱས་པས། །དྲི་མ་རྣམ་དྲུག་སྦྱོང་མཛད་པ། །རྒྱ་ཆེན་ཡོན་ཏན་
དྲུག་ལྡན་པ། །ཁྲུས་ལེགས་མཛད་ལ་ཉེས་མི་མངའ། །ཡིག་བརྒྱ། དྲི་མ་རྣམ་དྲུག་དག་པ་ཡིས། །ཡོན་ཏན་ཐམས་ཅད་དང་ལྡན་པ། །སངས་རྒྱས་ཐམས་ཅད་མཆོད་དོན་དུ་
དད་པས་བདག་གིས་ཁྲུས་བགྱིའོ། །ཡིག་བརྒྱ། འཇིག་རྟེན་འདི་ནས་ཞེས་པ་ནས། ཁྱད་པར་དུ་ཕ་རོལ་ཏུ་ཕྱིན་པ་དྲུག་གི་མི་མཐུན་ཕྱོགས་བྱང་ཞིང་དག་ནས་ཕ་རོལ་ཏུ་ཕྱིན་པ་
དྲུག་ཡོངས་སུ་རྫོགས་ཏེ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་འདོད་ཆགས་ཞེ་སྡང་གཏི་མུག་གསུམ། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་
སངས་རྒྱས་དུག་མི་མདའ། །སངས་རྒྱས་གཟི་ཡིས་དུག་བཅོམ་མོ། །ཡིག་བརྒྱ། འཇིག་རྟེན་འདི་ནས། ནས་ཁྱད་པར་དུ་ཉོན་མོངས་བ་དང་དེའི་དབང་གིས་བྱུང་བའི་དུག་
ཐམས་ཅད་བྱང་ཞིང་དག་ནས་མྱུར་དུ་སོགས། དེ་བཞིན་དུ་སངས་རྒྱས་ཞེས་པའི་གནས་སུ། བཅོམ་ལྡན་དམ་ཆོས་འཕགས་པའི་དགེ་འདུན་ཞེས་པ་འདོན་པ་འདོན་པ་སྒྱུར་

[144B] ས་ནི་དུག་གི་མ་ཡིན་ཏེ། །ས་ནི་དུག་གི་ཕ་ཡང་ཡིན། །བདེན་པའི་བདོ་ན་ཚིག་འདི་དག་གིས། །ཚེ་འདས་དུག་ནི་དུག་
མེད་ཤོག་དུག་ནིས་ཡི་ནང་དུ་སོང། །གང་བའི་སྣོད་དུ་དུག་སོང་ཤིག་སྦཱཧཱ། །དེ་བཞིན་དུས་ཞེས་པའི་གནས་སུ། ཆུ། མེ། རླུང། ཞེས་པ་བཅུག་ལ་ཡིག་བརྒྱ་
སྦྱེལ་ཚིག་དང་བཅས་པ་བྱའོ། །སྦྱེལ་ཚིག་རྒྱས་པ་སྦྱོར་བར་སྤྲོན། གོང་གི་སའྷཱ། ཞེས་བའི་མཇུག་ཏུ། འབྱུང་བ་དང་འབྱུང་བ་ལས་གྱུར་པའི་དུག་ཐམས་ཅད་
འབྱུང་བ་སའི་བགལ་ཞི་བར་གྱུར་ཅིག་འབྱུང་བ་སའི་ནང་དུ་ཐིམ་པར་གྱུར་ཅིག་བཧུང་བས་རྣམ་པར་དག་པ་སྦྱན་མའི་རང་བཞིན་དུ་སངས་རྒྱས་པར་གྱུར་ཅིག་སའི་རང་བཞིན་
ནི་སྟོང་པ་ཉིད་ཡིན་པས་ཆོས་ཉིད་སྤྲོས་བྲལ་ཏུ་རྟོགས་པར་གྱུར་ཅིག་ཅེས་དང་གཞན་གསུམ་ལས་ཞེས་པ་དང། སྦྱན་མ་ཞེས་པའི་གནས་སུ། ཆུ། མེ། རླུང་
ཞེས་དང། མཱ་མ་ཀི་གོས་དཀར་མོ། །སྒྲོལ་མ། ཞེས་པ་རྣམས་བཅུག་ལ་བརྗོད། འདིར་ཁྲུས་འདི་དག་གི་སྐབས་སུ་རྩ་རིག་གི་ཚབ་ཏུ་ཡིག་བརྒྱ་བརྗོད་པ་ཊི་ཀ་ཆེན་ནས་
བླ་མེད་ཀྱི་དཀྱིལ་འཁོར་གཞན་གྱི་སྒོ་ནས་ལྷོ་སྒོའི་ཆོ་གག་ཤིན་པོའི་དོན་དུ་བྱེད་ན་རྩ་རིག་གི་གནས་སུ་རང་རང་གི་ཡིག་བརྒྱ་བརྗོད་པར་གསུངས་བ་ལྟར་ཡིན་ལ། དམ་པ་འགའ་ཞིག་གིས་བླ་
མེད་ཀྱིད་ཀྱོ་འཁོར་གཞན་དང་འབྲེལ་བའི་སྐབས་སུའང་རྩ་རིག་བརྗོད་པར་གསུངས་པ་ཡོད་བས་དེ་ལྟར་བྱས་ཀྱང་མི་རུང་བ་མེད། དེ་ལྟར་བཀྲུས་བས་སོ་སོའི་སྦེལ་ཚིག་ནས་འབྱུང་བ་

[141A]༄༅། །ལྟར་དྲི་མདག་པ་ལ་སོགས་པའི་དམིགས་པ་ཤུགས་དྲག་བོ་བྱ། སྔགས་དང་སྦེལ་ཚིག་གི་སྐབས་སུ་དྲིལ་བུ་དཀྲོལ་མི་དཀྲོལ་གཞུང་དང་ཊི་ཀ་ཆེན་ནས་མི་གསལ་
ཞིང་དམ་པ་འགའ་ཞིག་གིས་དེར་རོལ་མོ་དཀྲོལ་བ་ཆོས་བརྒྱད་ཀྱི་སྤྲོས་པ་ལས་དམ་པ་གོང་མའི་ཕྱག་ལེན་ལ་མེད་གསུངས་པའང་སྣང་ལ། དེང་སང་ཕྱག་ལེན་ལ་དཀྲོལ་བ་དང་མིད་ཀྲོལ་
བཅི་རིགས་འདུག་ཀྱང་དཀྲོལ་བའི་སྲོལ་ཤས་ཆེར་དར་པའི་ཡུལ་དུ་མ་དཀྲོལ་ན་སྦྱིན་བདག་ཉམས་ཆེ་ཆེ་མོ་འདྲས་བླ་མ་འདིས་དྲིལ་བུད་ཀྲོལ་ཚོད་ཙམ་ཡང་མི་ཤེས་འདུག་གཟེར་ཉེན་ཆེ་བས་
སྔར་སྲོལ་ལྟར་བྱས་ན་སྔིག་རྐྱེན་དུ་མི་འགྱུར་ཞིང་ལག་ལེན་ཤེས་པའི་སྙན་གྲགས་འཐོབ། ས་ནི་དུག་གི་མ་ཡིན་ཏེ། ཞེས་སོགས་གྱི་སྐབས་སུ་ས་ལས་འཐོར། ཆུ་ལ་བུམ་
ཆུ་འཐོར། མེ་ལ་དཔལ་འབར་གཡོ་བ། རླང་ལ་ཁ་བ་རྒྱན་གྱི་ཀུ་ཤ་ཡོབ་པར་ཚད་ལྡན་གྱི་དམ་པ་འགའ་ཞིག་གིས་གསུངས་ཤིང་ཕྱག་ལེན་ཀྱང་དེ་ལྟར་མཛད་པས་དེ་བཞིན་
བྱེད་པ་མི་རུང་བ་མིན་ནའང། རང་ཅག་འདུལ་འཛིན་པའི་རྗེས་སུ་འབྲང་ནས་དེས་གསུངས་པའི་ཆོག་དང་ཕྱག་ལེན་བྱེད་པ་རྣམས་ཀྱིས་ཊི་ཀ་ཆེན་ནས། ས་ནི་དུག་གིམ་ཡིན་ཏེ་
ཞེས་སོགས་ཚིག་བཅད་རེ་རེའི་མཐར་ཁྲུས་རེ་བྱས་ལ་གཞུང་ནས་འབྱུང་བ་ལྟར་སྨོན་ལམ་བརྗོད་ཅིང་དེ་ལྟར་ཡང་བསམ་མོ། །ཞེས་གསུངས་པ་ལྟར་བྱ་བར་རིགས་སོ། །
དེ་ནས་མི་ཤིས་པ་སྦྱད་བ་ནི། དམང་འགའ་ཞིག་གིས་བཀྲ་ཤིས་ཀྱི་ཚིགས་བཅད་ཅི་རིགས་གསུངས་ཤིད་ཚིག་འཚམས་ཚོར་བླམས་གཡས་པར་བུམ་ཆུ་འཐོར། གཡོན་

[141B] ཚོགས་པས་མེ་ཏོག་འཐོར་བར་མཛད་པས་དེ་བཞིན་བྱས་པ་རུང་ནའང། ཊི་ཀ་ཆེན་ནས་མི་ཤིས་པ་སྤྱང་བ་ནི། གཙུག་དགུ་ལས། སླར་ཡད་
བཀྲ་ཤིས་ཚིགས་བཅེད་ཀྱིས། དུས་གསུམ་དུ་ནི་ཁྲུས་བྱའོ། །ཞེས་བཀྲ་ཤིས་ཀྱི་ཚིགས་སུ་བཅད་པ་བརྗོད་ཅིང་ཁྲུས་བྱེད་པར་གསུངས་པ་འདྲ་ཡང། བྱག་ལེན་ལ་ཤོ་
ལ་ཀ་རེ་རེའི་མཐར་དྲིལ་བུ་བསིལ་ཞིང་མེ་ཏོག་འཐོར་བ་མཛད་དོ། །ཞེས་གསུངས་པ་ལྟར་ཤོ་ལོ་ཀ་རེ་རེའི་མཐར་དྲིལ་བུ་བསིལ་ཞིང་མེ་ཏོག་འཐོར་བ་དང་བཅས་པས། གང་ལ་བསེར་སྣ་
རྣམ་ཆགས་པ། །རྣམ་འཇོམས་དྲིམ་མེད་མཛད་ཅིང། །ཐུགས་ཞི་གནོད་པ་མི་མངའ་དེས། །ཁྱེས་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་
རྣམས། །ཐར་པའི་ལམ་དུ་འཛུད་མཛད་ཅིང། །ཆོས་རྣམས་ཐམས་ཅད་སྟོན་པ་དེས། །ཁྱེད་ལ། སྟོན་པ་འགྲོ་བ་རྣམས་ཀྱི་རྟེན། །སེམས་རྩན་ཀུན་ཀྱི་དོན་གྱི་
ཕྱིར༑ ༑གང་ཞིག་བདེ་བར་མངའ་མཛད་དེས། །ཁྱེད་ལ། སྒྱོབ་པ་གང་ཞིག་བྱམས་པ་ཡིས། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་
བསྐྱངས་དེས། །ཁྱེད་ལ། གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང། །གླིང་དང་དཔུང་གཉེན་གྱུར་པ་དེས། །ཁྱེད་ལ། དཔའ་བོ་ཆེན་
བོ་གང་སྐྱེས་པས། །ཕུན་སུམ་འཚོགས་དོན་འབྱོར་གྱུར་ཅིང། །དོན་གྲུབ་ཆོས་ཀྱང་གྲུབ་པ་དེས། །ཁྱེད་ལ། གང་ཞིག་སྐྱེས་པས་ས་རྣམས་ནི། །ནགས་ཚལ་བཅས་

[142A]༄༅། །པ་རབ་གཡོས་ཤིང། །སེམས་ཅན་ཐམས་ཅད་རབ་དགའ་དེས། །ཁྱེད་ལ། བྱང་ཆུབ་སྙིང་པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང། །
བདུད་ཡིད་མི་བདེར་གྱུར་བ་དེས། །ཁྱེད་ལ། ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་ཤིང། །ཐུབ་བའི་སྙན་པ་གང་བྱུང་དེས། །ཁྱེད་ལ་
ཡིད་འཕྲོག་གར་གིས་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་མཛད་དེ། །ཚོགས་ཀུན་དབང་དུ་མཛད་པ་དེས། །ཁྱེད་ལ། སངས་རྒྱས་ཁྱེད་ལ་བདེ་ལེགས་མཛད་
བརྒྱ་བྱིན་ཚངས་པའི་ལྷ་རྣམས་དང། །འབྱུང་པོ་ཀུན་གྱི་བདེ་ལེགས་ནི། །ཕྱེད་ལ་རྟག་ཏུ་སྦྱིན་གྱུར་ཅིག་སངས་རྒྱས་བསོད་ནམས་མཐུ་དག་དང། །ལྷ་རྣམས་ཀུན་གྱི་
བསམ་པ་ཡིས། །ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་འགྲུབ་ཀྱུར་ཅིག་རྐང་གཉིས་ཁྱེད་ཅག་བདེ་ལེགས་གྱུར། །རྐང་བཞི་ཁྱེད་ཅག་བདེ་ལེགས་གྱུར། །
ཁྱེད་ཅག་ལམ་བགྲོད་བདེ་གྱུར་ཅིག་ཕྱིར་འོང་དག་ཀྱང་བདེ་ལེགས་ཤོག་ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ཡང་བདེ་ཀླེགས་ཤིང། །ཁྱེད་ཅག་
ཀུན་ཏུ་བདེ་ལེགས་གྱུར། །ཁྱེད་ཅག་སྡིག་པར་མ་གྱུར་ཅིག་འཇིག་རྟེན་འདི་ནས་ཕ་རོལ་ཏུ་སོང་ནས། འདས་པ་ཆེ་གེ་མོ་ཞེས་བྱ་བ་འདི་ངན་སོང་གསུམ་ལས་གྲོལ་ནས་མཐོ་
རིས་སུ་སྐྱེས་ཏེ་བདུད་དང་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་བར་གྱུར་ཙིག་ཅེས་བརྗོད། དེ་ནས་ཚེ་འདས་དེའི་བུ་ལ་སོགས་པ་ཉེ་འབྲེལ་གང་

[142B] རང་གི་བྱང་བུ་བཟུང་ནས་ཕྱག་འཚལ་བའམ། གལ་ཏེ་དེ་ལྟ་བུ་མ་བྱས་ཀྱང་ཡིད་ཀྱིས་ཏེ་འདས་དེས་བླམ་དང་
དཀྱིལ་འཁོར་བའི་ལྟ་དང་དཀོན་མཆོག་གསུམ་དང་ཉི་བའི་སྲས་བརྒྱད་དོགས་ལ་སྙིང་ཐག་པ་ནས་སྐྱབས་སུ་འགྲོ་ཞིང་ཕྱག་བྱེད་པར་མོས་ཏེ། གང་གི་དྲིན་གྱིས་བདེ་ཆེན་གནས། །
སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་འཛིན་ཞབས་པད་ལ་འདུད། །བླ་མ་སངས་རྒྱས་བླ་མ་ཆོས། །ཞེས་སོགས། བླ་མའི་སྐུ་ནི་རྡོ་རྗེའི་སྐུ། །
ཞེས་སོགས་ཤོ་ལོ་ཀ་གསུམ། །སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ཡང་བདག་ཕྱག་འཚལ། །དང་པོར་མེ་ཏོག་ཕོག་པ་ཡི། །དཀྱིལ་འཁོར་ལྷ་ཚེགས་རྣམས་
ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །ཞེས་སོགས། བཅུ་གསུམ་མའི་སྐབས། གཤིན་རྗེ་གཤེད་བོ་རབ་འཇིགས་པ། །ཞེས་སོགས་ཤོ་ལོ་ཀ་བཞི། །གཙོ་
བོ་རྒྱལ་བ་འགྲོ་བའི་མགོན། །འགྲོ་བ་སྐྱོབས་པའི་དོན་བརྩོན་པ། །སྟོབས་ཆེན་འཇིགས་བ་ཀུན་སེལ་ལ། །དེ་རིང་ཉིད་ནས་སྐྱབས་སུ་མཆི། །དེ་ཡིས་ཐུགས་སུ་ཆུད་པའི་ཆོས། །འཁོར་
བའི་འཇིགས་བསེལ་བ་དང། །བྱང་ཆུབ་སེམས་དཔའི་ཆོགས་ལ་ཡང། །དེ་བཞིན་ཡང་དག་སྐྱབས་སུ་མཆི། །བདག་ནི་འཇིགས་པས་རྣམ་སྐྲ་གནས་ནས། །ཀུན་ཏུ་བཟང་ལ་བདག་
ཉིད་འབུལ། །འཇམ་བའི་དབྱངས་ལ་བདག་ཉིད་ཀྱིས། །བདག་གི་ལུས་ནི་དབུལ་བར་བགྱི། །ཐུགས་རྗེའི་སྤྱོད་བ་མ་འཁྲོལ་བའི། །སྦྱན་རས་གཟིགས་མགོན་དལ་ཡང། །ཉམ་
[147A]༄༅། །ཐག་ང་རོས་འོ་དོད་འབོད། །སྡིག་ཅན་བདག་ལ་སྐྱབས་ཏུ་གསོལ། །འཕགས་པ་ནམས་མཁའི་སྙིང་པོ་དང། །ས་ཡི་སྙིང་པོ་དག་དང་ནི། །ཐུགས་རྗེ་ཆེ་མགོན་
ཐམས་ཅད་ལ། །སྐྱབས་ཚོལ་སྙིང་ནས་འོ་དོད་འབོད། །གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །སྐྲག་ནས་ཕྱོགས་བཞིར་འཁྱེར་བྱེད་པའི། །རྡོ་རྗེ་ཅན་
ལ་སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེ་མཐོང་ནས། །ཁྱེད་ལ་སྐྱབས་སུ་མཆི་ལགས་ཀྱི། །འཇིགས་པ་མྱུར་དུ་བསལ་དུ་གསོལ། །
འདིའི་ཆོ་གའི་གཞུང་ལས་འདིར་དེ་རྣམས་ནི་ཕྱིར་ཟློག་གི་སྦྱང་བའོ། །ཞེས་འབྱུང་ལ་ཊི་ཀ་ཆེན་ནས། སློབ་དཔོན་ཀུན་སྙིང་གིས་ཕྱིར་ཟློག་གི་སྦྱང་བ་ཕྱེ་མ་སོགས་ཀྱིས་བྲབ་པ་ནས་ཁྲུས་ཀྱི་
བར་ལ་བཞེད་པ་དང། ཁ་ཅིག་སྐྱབས་འགྲོ་དང་བཅས་པ་ལ་བཞེད་པའི་ལུགས་གཉིས་གསུངས་སོ། །དེ་ནས་དབང་བསྐུར་ན་སློབ་མའི་བྱ་བ་རྣམས་ཚེ་འདས་ཀྱིས་བྱེད་པར་མོས་ཏེ་
གསོན་པོ་ལ་བསྐུར་བ་ཇི་ལྟ་བ་བཞིན་བསྐུར། དེ་ཡང་འདིའི་གཞུང་དང་ཊི་ཀ་ཆེན་ནས་གཤིན་པོ་ལ་དབང་བསྐུར་ན་འདིར་སྐུར་བར་གསུངས་པ་ལས་འདིར་སློབ་མ་སྟ་གོན་བྱེད་མི་བྱེད་མི་
གསལ་ཡང་འགྲོས་ལ་དཔག་ན་མི་བྱེད་པའི་ཕྱོགས་ཡིན་འདྲ། མེས་སྦྱང་བ་ཚར་བའི་འཇུག་ཏུ། དེ་དག་ནི་གཤིན་པོའི་ཆོ་གའི་ཁྱད་པར་སྟེ། ས་ཆོག་དང་སྟ་གོ་ན་སོགས་གཞན་
རྣམས་ནི་གསོན་དབང་དང་འདྲ། ཞེས་བཤད། རང་ཕྱོགས་ཀྱི་ཀུན་རིག་གི་ཊཀྐི་གཞན་ཞིག་ན་གཤིན་པོ་ལ་ལྷོ་སྒོའི་ཆོ་ག་བྱས་པ་སློབ་མ་སྟ་གོན་གྱི་དོང་པོ་ཡིན་པར་གསུངས། དམ་པ་

[147B] སྤྱིར་གཤིན་པོ་ལ་དབང་བསྐུར་ན་པན་ཡོན་ཆེ་བར། དུས་འཁོར་རྩ་རྒྱུད་ལས། རྡུལ་
ཚོན་དཀྱིལ་འཁོར་བྲིས་ནས་ནི། །གཤིན་ལ་གསོན་བཞིན་དབང་བསྐུར་ན། །ངན་སོང་གསུམ་དུ་སྐྱེས་ན་ཡང། །དེ་ཉིད་གྲོལ་བར་ཐེ་ཚོམ་མེད། །ཅེས་དང། རྡོ་རྗེ་
གུར་གྱི་རྒྱུད་ལས། རྡུལ་ཚོན་དཀྱིལ་འཁོར་བྲིས་ནས་ནི། །གཤིན་ལ་གསོན་བཞིན་དབང་བསྐུར་ན། །ངན་སོང་གསུམ་དུ་སྐྱེས་ན་ཡང། །དེ་ཉིད་ཀྱིས་ནི་ཐར་བར་
འགྱུར། །ཅེས་དང། སྦྱོང་རྒྱུད་ལས། གང་ཡང་རུང་བ་ཤི་བའི་ལུས་དཀྱིལ་འཁོར་དུ་བཅུག་སྟེ་དབང་བསྐུར་ན། སེམས་ཅན་དམྱལ་བར་སྐྱེས་ན་ཡང་སྐྱེས་མ་ཐག་
ཏུ་རྣམ་ཕྲར་ཐར་ནས་ལྷའི་རིགས་སུ་སྐྱེ་བར་འགྱུར་རོ། །ཞེས་སོགས་ཤིན་ཏུ་གསལ་བར་གསུངས། འདིའི་གཞུང་དང་ཊིཀ་
གསུངས་པ་ལས་འདི་ལ་སྐུར་དང། འདི་ལ་མི་བསྐུར་བའི་དམིགས་གསལ་མི་འབྱུང་ཞིང་དབང་རྫོགས་ མཁས་གྲུབ་ཐམས་ཅད་མཁྱེན་པའི་དངོས་
སློབ་རྗེ་ཆོས་ལྡན་རབ་འབྱོར་གྱིས། གཤིན་པོའི་སྡིག་སྦྱོང་གི་ཆེད་དུ་བསྒྲུབ་ཅིང་མཆོད་པའི་དཀྱིལ་འཁོར་དུ་བཅུ་གནས་ལྷ་ངོ་སྟོན་པའི་བར་བྱ་ཡི་དམ་གཞག་རྣམས་དང་དབང་དངོས་གཞི་མི་དགོས། སྦྱོང་རྒྱུད་ལས་དབང་བསྐུར་བར་གསུངས་པ་ནི་ཚོགས་སོག་སྒྲིབ་སྦྱོང་གི་རྟེན་འབྲེལ་སྒྲིག་པའི་རྗེས་གནད་མང་པོ་ལ་དབང་གི་ཐ་སྙད་བཏགས་པ་

[148A]༄༅། །ལ་དགོངས་པ་ཡིན་བར་བཤད། །པཎ་ཆེན་ཐམས་ཅད་མཁྱེན་པས་ཀྱང་གཤིན་པོ་ལ་དབང་བསྐུར་བ་ལ་དེ་སྔར་དབང་ཐོབ་པ་ཅིག་ཡིན་ན་བླ་མེད་དང་འབྲེལ་བའི་ཏིང་ངེ་
འཛིན་གྱི་དབང་ཙམ་བྱས་པས་ཆོག་གི་དེ་མིན་ན་དགག་བྱ་ཡོད་པས་དཀྱིལ་འཁོར་དུ་འཇུག་པ་ཙམ་བྱས་ན་ལེགས་པར་གསུངས་པས་བློ་གློས་དང་ལྡན་པ་རྣམས་ཀྱིས་དབྱད་པར་བྱ། །
དེ་ནས་རྟེན་སྭ་བྷ་ཝས་སྦྱངས། སྟོང་པའི་ངང་ལས་པདྨ་དང་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས། རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། །རིན་པོ་ཆེའི་
རྒྱན་དང་ངར་གྱི་ན་བཟའ་གསོལ་བ་ཞབས་རྡོ་རྗེ་སྐྱིལ་ཀྲུང་གིས་བཞུགས་བའི་སྤྱི་བོར་ཨོཾ་དཀར་པོ། །མགྲིན་པར་ཨཱ་དམར་པོ། །ཐུགས་ཁར་ཧཱུཾ་སྔོན་པོས་མཚན་པར་གྱུར། །
ཐུགས་ཁའི་ཧཱུཾ་ལས་འོད་ཟེར་འཕྲོས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཨོཾ་བྫྲ་སཏ་ཨརྒཾ་སོགས་ཀྱིས་མཆོད། རྡོ་རྗེ་
སེམས་དཔའ་སེམས་དཔའ་ཆེ། །རྡོ་རྗེ་དེ་བཞིན་གཤེགས་པ་ཀུན། །རྡོ་རྗེ་དང་པོ་ཀུན་ཏུ་བཟང། །ཕྱག་འཚལ་ཕྱག་ན་རྡོ་རྗེ་ལ། །ཞེས་བསྟོད། འདིའི་ཆོ་གའི་གཞུང་
ལས་སྔར་བཞིན་བསྒོམ་ལ་གོང་ལྟར་མཆོད་པར་གསུངས་པ་ནི་ས་ཆོག་གི་གོང་དུ་རྡོར་སེམས་སྐྱེད་ནས་མཆོད་བསྟོད་བྱེད་ཚུལ་གསུངས་པ་དེ་བཞིན་བྱ་བར་གསུངས་བ་ཡིན་ལ། ཀུན་
རིག་རང་ལ་བརྟེན་པའི་སྐབས་སུ་དེ་ལྟར་བྱ་བ་ཡིན་ཀྱང་དཀྱིལ་འཁོར་གཞན་ལ་བརྟེན་པའི་སྐབས་སུ་སྤྱི་འགྲོལ་བཤད་མ་ཐག་པ་འདི་བཞིན་གྱིས་ཆོག་སྔར་བགེགས་སྦྱངས་པའི་གོང་དུ་ལྷར་

[148B] འདིར་ཟས་གཏད་དམ་འདོད་ཡོན་བསྔོ་བ་ཞེས་བྱ་བ་དེ་བྱེད་ན། རྫས་རྣམས་བསང་སྦྱང། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་དུ་གཟུགས་སྒྲ་དྲི་རོ་རེག་བྱ་ཕུན་
སུམ་ཚོགས་པར་གྱུར། ཐལ་མོ་གཉིས་པ་གནལ་སྙེམས་པའི་ཚུལ་དུ་བྱས་པ་ནམ་མཁའ་མཛོད་ཀྱི་ཕྱག་རྒྱ་དབྲལ་བར་བཞག་ལ། ན་མཿ་སརྦ་ཏ་ཐཱ་ག་ཏ་བྷྱོ་བེ་ཤྭ་མུ་ཁེ་བྷྱ། སརྦ་ཏད་ཁཾ་ཨུད་ག་ཏེ་སྤ་རཎ་ཧི་མཾ་ག་ག་
ན་ཁཾ་སཱཧཱ། ཞེས་ལན་གསུམ་བརྗོད་ཅིང་བྱིན་གྱིས་བརླབ་ལ། ཁ་དོག་དབྱིབས་ལེགས་མ་འམ། །ཨེ་མའོ་མཆོད་པ་ཞེས་སོགས་སམ། གཟུགས་ཀྱི་ལྷ་མོས་མེ་ལོང་འཛིན། ཞེས་སོགས་ཚིགས་བཅད་གང་ཡང་རུང་བ་
རྐྱང་བའམ་སྔགས་དང་བཅས་པས་དབུལ། དེ་ཡང་འཇིག་རྟེན་པ་དག་ཟས་དང་གོས་སོགས་གཤིན་པོ་ལ་གཏད་པས་དེས་ལོངས་སྤྱོད་པར་འདོད་པ་ཡོད་ནའང་དེ་ལྟ་བུ་མེད་པ་ནི་ཚེ་འཕོ་བ་ཇི་ལྟར་འགྱུར་བ་ལུང་བསྟན་བའི་མདོ་ལས་
ཤིན་ཏུ་གསལ་བར་གསུངས་ཤིང། གཤིན་པོ་དེའི་ཆེད་དུ་བཟའ་བཏུང་གོས་སོགས་དཀོན་མཆོག་ལ་ཕུལ་ཏེ། དེའི་དགེ་བ་གཤིན་པོ་ལ་བསྡོས་ན་གཤིན་པོ་དེ་མཐོ་རིས་སུ་སྐྱེས་པ་དང། དེར་སྐྱེས་ནས་ལོངས་སྤྱོད་ཕུན་སུམ་
ཚོགས་པར་འགྱུར་བ་སོགས་ཀྱི་ཕན་ཡོན་ཡོད་པར་འདི་ཉིད་ལས་གསུངས་པས་དེ་ལྟར་བྱེད་བ་ལེགས་སོ། །འདོད་ཡོན་གྱི་མཆོད་པ་དཀོན་མཆོག་ལ་ཚིགས་བཅད་སྔགས་ཅི་རིག་པས་ཕུལ་བའི་མཐར་འདོད་ཡོན་ལྔའི་མཆོད་པ་བླ་
མདང་དཀྱིལ་འཁོར་གྱི་ལྷ་ཚོགས་སོགས་དཀོན་མཆོག་ལ་ཕུལ་བའི་དགེ་བ་ལ་བརྟེན་ནས། འཇིག་རྟེན་འདི་ནས་ཕ་རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་བདེ་འགྲོ་མཐོ་རིས་སུ་སྐྱེས་ཏེ་ཚེ་དཔལ་སྟོབས་འབྱོར་
ལོངས་སྤྱོད་དགེ་བ་ཕུན་སུམ་འཚོགས་པའི་དཔལ་ལ་ལོངས་སྤྱོད་པར་གྱུར་ཅིག་ཅེས་བའི་སྤེལ་ཚིགས་སྦྱར་ན་ལེགས་བར་སེམས། འོན་ཀྱང་འདིའི་གཞུང་ལས་ཟས་གཏད་ཅིས་ཀྱང་བྱེད་དགོས་བྱུང་ན་ཚེ་འདས་ལྷར་སྐྱེད་པ་ལ་

[149A]༄༅། །མཆོད་པར་གསུངས་པ་ནི་བཟའ་བཏུང་སོགས་གཤིན་པོ་རང་ལ་གཏོད་པ་ལྟ་བུའི་ཟས་གཏད་མ་བྱས་ན་དེའི་ཉེ་འབྲེལ་སོགས་ཀྱི་འདོད་བ་མི་ཁེང་པ་ལྟ་བུའི་དགག་བྱ་བྱུང་ན་ཚོ་འདས་དེ་ལྷར་སྐྱེད་པ་ལ་འབུལ་བའི་དོན་ཡིན་
པས་དེ་འདྲའི་དགག་བྱ་ཡོད་པའི་ཚེ་དེ་ལྟར་བྱ་ལ། གཞན་དུན་སྔ་མ་ལྟར་བྱེད་བ་རྗེ་འདུལ་བ་འཛིན་པའི་དགོངས་པ་ཡིན་ཏེ། འདིའི་གཞུང་ལས་ཟས་གཏད་ཅིས་ཀྱང་བྱེད་དགོས་བྱུང་ན། ཞེས་དང། ཊི་ཀ་ཆེན་ལས། ཟས་གཏད་ཅིས་ཀྱང་བྱེད་དགོས་བྱུང་ན་དབང་བསྐུར་རྫོགས་ནས་ལམ་སྦྱད་བསྟན་མ་བྱས་པའི་གོང་དུ་ཚེ་འདས་ལྷར་བསྐྱེད་པ་ལ་བཟའ་བཏུང་སོགས་བསང་སྦྱང་ལ་ནམ་མཁའ་མཛོད་ཀྱི་སྔགས་དང་ཕྱག་རྒྱས། ཁ་ཟས་རོ་བརྒྱ་བ་ལ་སོགས་པར་བྱིན་གྱིས་བརླབ་
ནས༑ འདོད་ཡོན་ལྔ་འབུལ་པའི་ཚིགས་ལ་སོགས་པས་དབུལ་ཞེས་བླ་མ་ཁ་ཅིག་གསུང་རོ། །ཞེས་གསུངས་པའི་ཕྱིར་རོ། །དེ་ནས་སློབ་དཔོན་ནག་པོ་པས་ལམ་སྦྱང་བ་བྱས་པའི་རྗེས་སུ་ལམ་བསྟན་པར་གསུངས་ཞིངས་ཞལ་ཕལ་ཆེར་གྱིས་དེ་
བཞིན་མཛད་ནའང། གཙུག་དགུ་ལས། རདྣེ་སོགས་ལམ་བསྟན་པའི་སྔགས་དང། པདྨེ་སོགས་ལམ་སྤྱད་པའི་སྔགས་སུ་གསུངས་ལ། སློབ་དཔོན་སྟོན་ཉིད་ཏིང་ངེ་འཛིན་རྡོ་རྗེས་ཀྱང་དེ་ལྟར་བཤད་པས་རང་ལུགས་ཐོག་མར་ལམ་བསྟན་པ་ནི། གྲུབ་ན་ཚེ་འདས་
ལྷར་བསྐྱེད་པ་དེ་ལ། མི་མཇིད་འཇིག་རྟེན་གྱི་ཁམས་འདི་ལ་ལྟོས་པའི་ནུབ་ཕྱོགས་ན་ཞིང་དེར་སྐྱེས་ཙམ་ནས་སྡུག་བསྔལ་གྱི་མིང་ཡང་མེད་ཅིང་བདེ་བ་རང་ཆས་སུ་ཡོད་པས་བདེ་བ་ཅན་ཞེས་གྲགས་པའི་ཞིང་ཁམས་རྒྱལ་བ་འོད་དཔག་མེད་ཀྱི་སྔོན་གྱི་སྨོན་ལམ་གྱི་
མཐུ་ལས་བྱུང་བ། རྒྱུ་རིན་པོ་ཆེ་སྣ་བདུན་ལས་གྲུབ་པ། མེ་ཏོག་དང། རིན་པོ་ཆེའི་ལྗོན་ཤིང་དང། རྫི་དབུ་ལ་སོགས་པས་མཛེས་པར་བརྒྱན་བ། ཐ་གྲུ་ཡངས་ཤིང་རྒྱ་ཆེ་བའི་དབུས་སུ་རིན་པོ་ཆེ་ལས་གྲུབ་པའི་བྱང་ཆུབ་ཤིང་གི་དྲུང་ན་རིན་པོ་ཆེའི་ཁྲི་དང་པདྨའི་གདན་ལ་
རྒྱལ་བ་འོད་དཔག་མེད་སྐུ་མདོག་དམར་པོ་བྱི་རུའི་ལྷུན་བོ་ལ་ཉིན་བྱེད་བྱེ་པའི་འོད་ཀྱིས་འབྱུང་བ་ལྟ་བུའི་གཟི་མདངས་ཅན། ཞལ་གཅིག་ཕྱག་གཉིས་མཉམ་བཞག་གི་ཕྱག་རྒྱའི་སྟེང་ན་འཆི་མེད་ཚེའི་བདུད་རྩིས་གང་བའི་ལྷུང་བཟེད་བསྣམས་པ། སྐུལ་ཆོས་གོས་དམར་པོ་གསོལ་ཞིང་

[149B] ཞབས་རྡོ་རྗེ་སྐྱིལ་མོ་ཀྲུང་གིས་འཁོར་ཚོགས་རྒྱ་མཚོའི་དབུས་ན་བཞུགས་པ་མངོན་སུམ་དུ་མཐོང་བ་དང། དེའི་མདུན་དུ་པདྨའི་སྡོང་བུ་འདབ་མ་འབུམ་དང་ལྡན་པ་ཡོད་པའི་
འདབ་མའི་སྟེང་དུ་རང་ཉིད་འགྲོ་བའི་འདུན་པ་གྱིས། དེ་ཡང་དཀོན་མཆོག་རིན་པོ་ཆེའི་དཔལ་གྱི་ཞིང་ཡིད་དམ་ལྷའི་དཀྱིལ་འཁོར་བསྒྲུབ་པ། དཀོན་མཆོག་རིན་པོ་ཆེ་ལས་བྱུང་བ་དཀྱིལ་འཁོར་གྱི་ལྷ་ཚོགས་
ལ་མཆོད་བསྟོད་བྱས་པ་ལས་བྱུང་བ། དཀོན་མཆོག་རིན་པོ་ཆེའི་འོད་ཟེར་ཡི་དམ་ལྷའི་བྱིན་རླབས་དང་ནུས་མཐུས་རིན་ཆེན་འཕྲེང་བ་རྣམ་པར་དག་པ་ཚེ་འདས་ཁྱོད་ཀྱི་རྒྱུད་ཡོངས་སུ་དག་པ་དེ་རྣམས་ནི་གཞན་
དོན་གྱི་རྒྱུ་ཚོགས་ཀྱི་ལམ། །རྟེན་སྐྱེད་པ་ནས་ཕྱག་འཚལ་ཞིང་སྐྱབས་སུ་འགྲོ་བའི་བར་གཞན་དོན་རྒྱ་ཆེན་པོ་ལ་སྦྱོར་བས་སྦྱོར་བའི་ལམ། དེ་ནས་དཀྱིལ་འཁོར་བསྟན་པས་རྟེན་བརྟེན་པའི་དཀྱིལ་
འཁོར་མཐོང་བའམ། བདེ་བ་ཅན་གྱི་འདྲེན་པ་འོད་དཔག་མེད་འཁོར་ཞིང་ཁམས་དང་བཅས་པ་བསྟན་པས་མཐོང་བ་མཐོང་ལམ། མཐོང་ཟིན་གྱི་དོན་ཡིད་ལ་གོམས་པར་བྱེད་པས་སྒོམ་
ལམ༑ འདུན་པ་དང་སྨོན་ལམ་གྱིས་མཚམས་སྦྱར་ནས་བདེ་བ་ཅན་དུ་གནས་སྤོར་བ་ཁྱད་པར་གྱི་ལམ་སྟེ་དེ་རྣམས་མཐོ་རིས་ཀྱི་ལམ་དང། ཕུང་ཁམས་སྐྱེ་མཆེད་ཀྱི་བག་ཆགས་མ་ལུས་པ་ཡེ་ཤེས་ཀྱི་མེས་བསྲེགས་ནས་རྒྱལ་བའི་སྐུ་གསུམ་ཡེ་ཤེས་ལྔ་ལྡན་དུ་བསྒྱུར་པ་ནི། བྱང་ཆུབ་བར་ཆད་མེད་པའི་ལམ་སྟེ་ངེས་ལེགས་ཀྱི་ལམ་ཡིན་ལ། ངན་སོང་དང་འཁོར་
བ་ལས་རྣམ་པར་གྲོལ་བའི་ལམ་དེ་དག་ལ་བརྟེན་ནས་མངོན་མཐོ་བདེ་བ་ཅན་དང་དེས་ལེགས་འཕགས་པའི་ལམ་ཐམས་ཅད་མཁྱེན་པའི་སར་འགྲོ་བའི་འདུན་པ་རྩེ་གཅིག་ཏུ་གྱིས་ཤིག་ཅེས་བརྡའ་སྤྲོད་པ་འམ་མོས་པ་བྱས་

[150A]༄༅། །ཏེ། དཀོན་མཆོག་རིན་ཆེན་དཔལ་ཞིང་དུ། །དཀོན་མཆོག་རིན་ཆེན་ལས་བྱུང་བ། །དཀོན་མཆོག་རིན་ཆེན་འོད་ཟེར་གྱིས། །རིན་ཆེན་
འཕྲེང་བ་རྣམ་དག་པ། །ཚོགས་ཀྱི་ལམ་དང་སྦྱོར་བའི་ལམ། །མཐོང་བའི་ལམ་དང་སྒོམ་པའི་ལམ། །བླ་ན་མེད་པའི་ཁྱད་པར་ལམ། །བྱང་ཆུབ་བར་ཆད་མེད་
པའི་ལམ། །རྣམ་པར་གྲོལ་བའི་ལམ་དག་ལ། །བརྟེན་ནས་སྡིག་པ་ཀུན་སྦྱངས་ནས། །འཕགས་པའི་ལམ་དེར་བགྲོད་པར་ཤོག་ཨོཾ་རདྣེ་རདྣེ། མཧཱ་
རདྣེ། རདྣེ་སཾ་བྷ་ཝེ། རདྣེ་ཀི་ར་ཎེ་རདྣེ་མཱ་ལཱ་བི་ཤུད་དཧེ། ཤོ་དྷ་ཡ་སརྦ་བཱ་བཱཾ་ཧཱུཾ་ཕཊ། དཀོན་མཆོག་དཀོན་མཆོག་རིན་ཆེན་རིན་ཆེན་ཡང་དག་པར་འབྱུང་བ་
རིན་ཆེན་འོད་འཕྲོ་བ་རིན་ཆེན་འཕྲེང་བ་རྣམ་པར་དག་པ་སྡིག་པ་ཐམས་ཅད་སྦྱོང། ཅེས་པས་ལམ་བསྟན་ལ། པདྨ་འདམ་གྱིས་མ་གོས་ལྟར། །སྲིད་
པའི། །སྲིད་པའི་པདྨ་ལས་བྱུང་བ། །བདེ་བ་ཅན་དུ་སྐྱེ་བར་ཤོག་ཨོཾ་པདྨེ་པདྨེ་པདྨ་སམྦྷ་ཝ། མཧཱ་སུ་ཁ་བ་ཏི་ག་ཙྪན་དུ་སཱཧཱ། པདྨ་ཡང་
དག་པར་འབྱུང་བའི་བདེ་བ་ཆེན་པོའི་གནས་སུ་གྱིས་ཤིག་ཞེས་བརྗོད་ཅིང་མེ་ཏོག་གཏོར་ལམ་སྦྱངས་པས་ཚེ་འདས་ཀྱི་རྣམ་ཤེས་ལྷ་ཡེ་ཤེས་པ་དང་དབྱེར་མེད་དུ་འདྲེས་པ་སྤྱི་གཙུག་ནས་ཐོན་
དེ་བདེ་བ་ཅན་དུ་གཤེགས་པ་དེར་པདྨ་ལ་རྫུས་ཏེ་སྐྱེས། དེ་ན་གནས་པའི་བྱང་སེམས་རྙིང་པ་རྣམས་ཀྱིས། ཨོཾ་སརྦ་ཏ་ཐཱ་ག་ཏ་པྲ་ཝ་ར་སང་ཀ་རཾ་ཨརྒྷཾ་པྲ་ཏི་ཙྪ་ཧཱུཾ་སཱཧཱ། ཞེས་མཆོད་

[150B] ཨོཾ་སརྦ་ཏ་ཐཱ་ག་ཏ་ནས་སཱཧཱ། ཞེས་མཆོད་ནས་གདམས་པ་དང་རྗེས་སུ་བསྟན་པ་ཐོབ་པར་གྱུར་
དེའི་ཚེ་ལྷ་རྣམས་ཀྱིས་ཚེ་འདས་བདེ་བ་ཅན་དུ་སྐྱེས་པ་སོགས་ཆོ་ག་བྱེད་པ་པོ་བདག་གི་མཐུར་ཤེས་ནས་རང་ཉིད་ལ། ཨོཾ་སརྦ་ནས་སཱཧཱ། ཞེས་མཆོད་ཅིང། སངས་རྒྱས་
འདྲ་བའི་སྟོན་པ་མེད། །ཆོས་དང་འདྲ་བའི་དགེ་བ་མེད། །དགེ་འདུན་འདྲ་བའི་སྣོད་མེད་དེ། །སྔགས་དང་འདྲ་བའི་འདྲེན་པ་མེད། །ཅེས་ཆེད་དུ་
བརྗོད་པར་གྱུར། །ཚེ་འདས་བདེ་བ་ཅན་དུ་སྐྱེས་པ་དེས་ཀྱང་རང་ཉིད་དེར་སྐྱེས་པའི་རྒྱུ་བརྟགས་པས་བདག་གིས་ཆོ་ག་བྱས་པའི་ནུས་མཐུར་ཤེས་ནས་སྐད་ཅིག་གིས་འོངས་ཏེ། ཨེ་མ་ཤཱཀྱ་
མགོན་པོ་ཡིས། །སངས་རྒྱས་མཛད་པ་ཡ་མཚན་ཆེ། །གང་ཕྱིར་ངན་སོང་ལྷུང་བ་ཡི། །སེམས་ཅན་གློག་བཞིན་མྱུར་དུ་གྲོལ། །དེ་བཞིན་གཤེགས་པའི་
ཆོས་ཉིད་བསམ་མི་ཁྱབ། །སྔགས་ཀྱི་ཡོན་ཏན་སྣ་ཚོགས་བསམ་མི་ཁྱབ། །བྱང་ཆུབ་བརྟེན་པ་རྣམས་ཀྱང་བསམ་མི་ཁྱབ། །ཚངས་སྤྱོད་ཚུལ་ཁྲིམས་དྲི་མེད་སྐྱེ་བསམ་
ཡས། །ཨེ་མ་སངས་རྒྱས་རྣམས་ཀྱིས་ནི། །སྔགས་ཀྱི་བྱིན་རླབས་ཡཾ་མཚན་ཆེ། །གང་ཕྱིར་འཚམས་མེད་ལྷུང་བ་ཡི། །སེམས་ཅན་ལྷ་གནས་མྱུར་དུ་སྐྱེས། །
ཞེས་ཆེད་དུ་བརྗོད་ནས་བདག་དང་ལྷ་ལ། ཨོཾ་སརྦ་ནས་སཱཧཱ། ཞེས་མཆོད་དེ་སླར་ཡང་བདེ་བ་ཅན་དུ་སོང་བར་གྱུར་པར་བསམ། ཨོཾ་སརྦ་བུདྡྷ་ཀྵེ་ཏྲ་ག་ཙྪན་དུ་སཱཧཱ་

[151A]༄༅། །སངས་རྒྱས་ཐམས་ཅད་ཀྱི་ཞིང་དུ་སོང་ཤིག་ཞེས་བརྗོད་ཅིང་མེ་རྟོག་གཏོར། འདིའི་སྐབས་ཀྱི་མཆོད་པ་ལན་བཞི་པོ་ཚེ་འདས་དང་བདེ་བ་ཅན་གྱི་བྱང་སེམས་དང་
ལྷ་གཞན་རྣམས་ཀྱིས་བྱེད་པར་བསམ་ནས་རང་གིས་བྱེད་དགོས་པ་ཡིན། ཊི་ཀ་ཆེན་ལས། འདིའི་སྐབས་ཀྱི་མཆོད་པ་ལན་བཞི་བྱ་བ་ནི་ཆུ་གཉིས་ཉེར་སྤྱོད་ལྔ་རོལ་མོ་དང་བཅས་པ་
སྔགས་དང་ཕྱག་རྒྱ་ཙམ་གྱིས་འབུལ་བའི་བསྡུས་པའམ་རྒྱས་པ་ལ་སྤྲོན། ཚིགས་བཅད་སྔགས་ཕྱག་རྒྱ་དང་བཅས་མཆོད་དོ། །ཅེས་སྔགས་རྒྱ་ཙམ་གྱིས་བསྡུས་པའམ་ཚིགས་
བཅད་དང་བཅས་པའི་རྒྱས་བ་གང་རུང་གིས་མཆོད་པར་གསུངས་པས་སོ། །མཆོད་པ་དང་ཆེད་བརྗོད་དེ་ལྟར་བྱ་བར་གསུངས་པ་དེ་སྤྱོད་རྒྱུད་ཀྱི་གླེང་གཞིའི་སྐབས་ལས་གསུངས་པ་དང་བསྟུན་
པ་ཡིན་ལ། དམ་པ་འགའ་ཞིག་གིས་མཆོད་པ་དེ་དག་གི་སྐབས་སུ་བྱང་སེམས་རྙིང་པ་སོགས་དེ་དག་གིས་མཆོད་པ་བསམ་པ་མ་གཏོགས་རང་གིས་མཆོད་སྔགས་བརྗོད་པ་སོགས་བྱེད་པར་མ་
བཤད་པའང་ཡོད། པདྨོ་སོགས་ཀྱི་སྐབས་སུ་མེ་ཏོག་འཐོར་བ་ལ་ཊི་ཀ་ཆེན་ལས། ཁ་ཅིག་མེ་ཏོག་ཆུ་ནང་དུ་འདོར་བ་དང་ཁ་ཅིག་རྟེན་ལ་འདོར་བའི་ལུགས་གཉིས་བཤད། པཎ་ཆེན་
ཐམས་ཅད་མཁྱེན་པས་ཆུ་དང་ ལམ་སྟོན་གྱི་ཚེ་གོང་དུ་བཤད་པའི་དམིགས་པ་དེ་བཞིན་བྱ་བར་ཚད་ལྡན་དམ་པའི་གསུངས་ལས་འབྱུང་ལ། ཆོ་ག་དང་མ་འབྲེལ་བར་ལམ་སྟོན་བྱེད་པའི་ཁུང་མ་མཐོང་ཞིང། མཁས་གྲུབ་ཚད་

[151B] སྐྱབས་སེམས་སྔོན་དུ་བཏང། ཕུལ་བྱུང་མཛད་པས་འགྲོ་ལ་མི་ཟད་དཔལ་སྟེར་ཞིང། ཞེས་པ་ནས། རྫུ་འཕྲུལ་སྟོབས་ཀྱིས་བརྩེ་
བས་འདིར་གཤེགས་ཤིག་ཅེས་རྒྱལ་བ་འོད་དཔག་མེད་འཁོར་བཅས་ཚོགས་ཀྱི་ཞིང་དུ་སྤྱན་དྲངས། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཕྱིར་བསྔོའོ། །ཞེས་པའི་
བར་གྱིས་ཡན་ལག་བདུན་པ་ཕུལ་ཏེ། ལམ་བསྟན་སྦྱང་བྱས་ན་འབྲེལ་ཅུང་ཞིག་ཆག་གམ་སྙམ་མོ། །འོན་ཀྱང་ཆོག་དང་མ་འབྲེལ་བར་ལམ་བསྟན་སྦྱང་བྱར་རུང་མི་རུང་བློ་ལྡན་རྣམས་ཀྱིས་དབྱད་པར་བྱ། ཚེ་འདས་ལྷར་མ་
བསྐྱེད་ན། ཚེ་འདས་ཀྱི་རྣམ་ཤེས་ལྷ་ཡེ་ཤེས་པ་དང་དབྱེར་མེད་དུ་འདྲེས་པ་སྤྱི་གཙུག་ནས་ཐོན་ཞེས་བརྗོད་པ་མ་འབྲེལ་པས། ཚེ་འདས་ཀྱི་རྣམ་ཤེས་སྤྱི་གཙུག་ནས་ཐོན་ཞེས་བརྗོད། དེ་ནས་ལྷ་དང་རྣམ་ཤེས་གཤེགས་
པའི་ཕུང་པོ་ལྷག་མ་རོ་ལྟ་བུའམ་བྱང་བུ་སྡིག་སྒྲིབ་དང་ལྷན་ཅིག་རཾ་ལས་སྐྱེས་པའི་ཡེ་ཤེས་ཀྱི་མེས་སྲེག་པར་གྱུར་པར་བསམ་ལ། གསོན་ཅིག་དགོངས་ཤིག་རིགས་ཀྱི་བུ། །གསོན་ཅིག་ཚེ་འདས་རིགས་ཀྱི་བུ། །ཕུང་པོ་ལྔ་
ཡི་བུད་ཤིང་ལ། །རྒྱལ་བ་རིགས་ལྔའི་མེ་སྤར་རོ། །འབྱུང་བ་བཞི་ཡི་བུད་ཤིང་ལ། །ལྷ་མོ་བཞི་ཡི་མེ་སྤར་རོ། །དབང་པོ་དྲུག་གི་བུད་ཤིང་ལ། །བྱང་ཆུབ་སེམས་དཔའི་མེ་སྤར་རོ། །ཡུལ་རྣམས་དྲུག་གི་བུད་ཤིང་ལ་ལྷ་མོ་དྲུག་གི་མེ་སྤར་རོ། །ལུས་ངག་ཡིད་གསུམ་བུད་ཤིང་ལ། །རྒྱལ་བ་སྐུ་གསུམ་མེ་སྤར་རོ། །སྐུ་གསུམ་ཡེ་ཤེས་ལྔ་ལྡན་དུ། །འགྲོ་བའི་དོན་དུ་འགྲུབ་པར་ཤོག་ཅེས་བརྗོད་ཅིང་མེ་སྤར་རོ། །ཞེས་པ་སྔ་མ་རྣམས་ཀྱི་ཚེ་མེ་སྤོར་བའི་
སྟངས་ཀ་ཙམ་བྱ་ཞིང། འགྲུབ་པར་ཤོག་ཅེས་པ་དང་མཉམ་དུ་སྤར་ལ། སྟོང་པ་ཉིད་ལ་གཟུགས་མེད། ཞེས་པ་ནས། མངོན་པར་རྫོགས་པར་སངས་རྒྱས་སོ་ཞེས་པའི་བར་དོན་དྲན་བཞིན་པས་བརྗོད་ཅིང་ཕུང་པོ་ལྔའི་དྲི་མ་ནས་ལུས་ངག་ཡིད་གསུམ་གྱི་དྲི་
[152A]༄༅། །མའི་བར་བག་ཆགས་དང་བཅས་པ་ཟབ་གསལ་གཉིས་མེད་མཐར་ཐུག་མེར་ཤར་བའི་ཡེ་ཤེས་ཀྱི་མེས་བསྲེག་པས། ཕུང་པོ་ལྔ་རྣམ་པར་དག་པ་རིགས་ལྔ་ནས་ལུས་ངག་ཡིད་གསུམ་རྣམ་པར་དག་པ་སངས་རྒྱས་ཀྱི་སྐུ་གསུང་ཐུགས་
ཀྱི་བར་ཡོངས་སུ་རྫོགས་པའི་ཐོབ་བྱ་མཐར་ཐུག་ཐོབ་པར་བསམ། རོ་འམ་བྱང་བུ་སྲེག་རྒྱུ་ཡོད་པའི་ཚེ་དེ་ལྟར་བྱ་ཡི་མེད་ན་མི་དགོས། དེ་ནས་བདག་མདུན་འཇུག་པ་གཅིག་ཏུ་བསྒྲུབ་པ་ཡིན་ན་མཆོད་བསྟོད་བྱས་ཡིག་བརྒྱས་ལྷག་ཆད་བསྐད། བཟོད་པར་
གསོལ༑ སྒྲུབ་གཞི་རས་བྲིས་ཀྱི་དཀྱིལ་འཁོར་ལྟ་བུ་ཡིན་ན། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཕྱི་རོལ་དུ་གནས་པར་གྱུར། ཡེ་ཤེས་པ་རྣམས་འདིར་ནི་རྟེན་དང་ལྷན་ཅིག་དུ་ཞེས་སོགས་ཀྱིས་བརྟན་
བཞུགས་བྱ་ཞིང་རྡུལ་ཙོན་ཡིན་ན་བསྡུ་ཆོག་དཀྱིལ་ཆོག་ནས་འབྱུང་བ་ལྟར་བྱ། སྒྲུབ་གཞི་མེད་པའི་བདག་སྐྱེད་རྐྱང་པ་ཡིན་ན་ཉེར་བསྡུ་བྱས་ལ་སྨོན་ལམ་དང་ཤིས་བརྗོད་ཀྱིས་བརྒྱན་པར་བྱའོ། །འདི་ནི་ཊིཀ་ཆེན་ལས་རྣལ་འབྱོར་བླ་མེད་སོགས་ཀྱི་དཀྱིལ་འཁོར་
གཞན་གྱི་སྒོ་ནས་གཤིན་པོའི་དོན་དུ་ཆོག་བྱེད་པར་འདོད་ན་ཡང། རྣམ་ཤེས་དགུག་པ་སོགས་ཀྱི་བདེན་སྟོབས་བརྗོད་པའི་ཚེ་དཀྱིལ་འཁོར་གྱི་གཙོ་བོ་གང་ཡིན་པའི་མཚན་དང། རྩ་རིག་གི་གནས་སུ་རང་རང་གི་ཡི་གེ་བརྒྱབ་བརྗོད་ཅིང་ལྷོ་སྒོའི་ཆོ་ག་
གཞན་ཐམས་ཅད་འདི་བཞིན་བྱས་ལ། བདག་མདུན་གྱི་དཀྱིལ་འཁོར་སྒྲུབ་པ་དང་དབང་བསྐུར་བ་སོགས་རང་རང་གི་གཞུང་ལས་བྱུང་བ་ལྟར་བྱའོ། །ཞེས་གསུངས་པ་ལྟར་འཇིགས་བྱེད་ཀྱི་སྒོ་ནས་གཤིན་ཆོག་བྱ་ཚུལ་ཡིན་ལ། དཀྱིལ་
འཁོར་གཞན་གྱི་སྒོ་ནས་བྱེད་ན་བདེན་སྟོབས་བརྗོད་པའི་ཚེ་གསང་འདུས་ལ། བཅོམ་ལྡན་འདས་དཔལ་གསང་བ་འདུས་པའི་ལྷ་ཚོགས། བདེ་མཆོག་ལ། བཅོམ་ལྡན་འདས་དཔལ་འཁོར་ལོ་སྡོམ་པའི་ལྷ་ཚོགས། ཚེ་དཔག་ལ་
བཅོམ་ལྡན་འདས་ཚེ་དང་ཡེ་ཤེས་དཔག་ཏུ་མེད་པའི་ལྷ་ཚོགས་ཞེས་འདོན་པ་སྤོ་ཞིང། ཡིག་བརྒྱའི་ཚེ་གསང་འདུས་ལ། ཨོཾ་བཛྲ་སཏ་ས་མ་ཡ། ཞེས་སོགས་རྡོ་རྗེ་སེམས་དཔའི་ཡིག་བརྒྱ། བདེ་མཆོག་ལ། ཨོཾ་བཛྲ་ཧེ་རུ་ཀ་ས་མ་ཡ་

[152B] ཧེ་རུ་ཀའི་ཡིག་བརྒྱ། ཚེ་དཔག་ལ་ཡིག་བརྒྱ་སྤྱི་འགྲོ། ཕྱག་འཚལ་གྱི་ཚེ་གསང་འདུས་ལ། གང་ཞིག་གཟུགས་དང་ཚོར་བ་འདུ་ཤེས་འདུ་བྱེད་དང། ཞེས་སོགས། བདེ་
མཆོག་ལ། ཧེ་རུ་ཀ་དཔལ་དཔའ་བོ་ཆེ་ཞེས་སོགས། ཚེ་དཔག་ལ། ཆོས་ཀྱི་འཁོར་ལོ་རྒྱ་ཆེན་བསྐོར། །ཞེས་སོགས་སམ། འཇིག་རྟེན་འདྲེན་པའི་གཙོ་བོ་ཚེ་དཔག་མེད། །ཞེས་སོགས་སྦྱོར་ཞིང་གཞན་
རྣམས་གོང་དུ་བཤད་པས་རིག་བསྒྲེས་ཏེ་ཤེས་པར་བྱ། གཤིན་པོའི་དགེ་བ་ལ་གསང་བདེ་འཇིགས་གསུམ་སོགས་ཀྱི་ཆོ་ག་ཞེ་དགུའི་བར་དུ་གསུངས་པ་ཕན་ཡོན་ཤིན་ཏུ་ཆེ་ལ། དེ་དང་འབྲེལ་པའི་ལྷོ་སྒོའི་ཆོག་
བྱས་ན་སྡིག་སྒྲིབ་སྦྱོང་པ་སོགས་ཀྱི་ནུས་པ་དང་ཕན་ཡོན་ལྷག་པར་ཆེ་བས་ཚེ་འདས་ལ་སྙིང་བརྩེ་བདག་གིས་ནི་ཚུལ་འདི་ལྟ་བུ་ལ་བརྩོན་པར་རིགས་སོ། ། །ཞེས་གཤིན་པོ་རྗེས་སུ་འཛིན་པའི་ཐབས་ལྷོ་
སྒོའི་ཆོག་ཐར་ལམ་གསལ་སྒྲོན་ཞེས་བྱ་བ་འདི་ནི་ཡུལ་བྱད་ཕྱོགས་ཀྱི་མཐར་སྐྱེས་པའི་གྱིན་བ་ངག་དབང་བློ་བཟང་ཆོས་ལྡན་དཔལ་བཟང་པོ་ཞེས་བྱ་བས་རྗེ་འདུལ་བ་འཛིན་པ་གྲགས་པ་རྒྱལ་མཚན་གྱི་ངན་སོང་སྦྱོང་
བའི་དཀྱིལ་འཁོར་གྱི་ཆོ་ག་རྒྱུད་དོན་གསལ་པ་གཞིར་བྱས། ཀུན་རིག་ཊིཀ་ཆེན་དང་དམ་པ་གཞན་གྱི་མན་ངག་གིས་བརྒྱན་ཏེ་ལག་ཏུ་བླང་བདེ་བར་རང་ཉིད་ཀྱི་རྗེད་བྱང་དང་རང་དང་སྐལ་བ་
མཉམ་པ་གཞན་ལའང་ཕན་པར་འདོད་པས་དབེན་གནས་བྱང་ཆུབ་གླིང་དུ་སྦྱར་བའི་ཡི་གེ་པ་ནི་བཀྲ་ཤིས་རྒྱལ་མཚན་ནོ། །འདིས་ཀྱང་འཁོར་བ་དང་ངན་སོང་གི་རྒྱུན་ཆད་ཅིང་རྒྱལ་བའི་
བསྟན་པ་རིན་པོ་ཆེ་སྤྱི་དང་རྒྱལ་བ་བློ་བཟང་གྲགས་པ་ཡབ་སྲས་ཀྱི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།མངྒ་ལཾ།།



﻿
[153A]༄༅། ། གཤིན་པོའི་ཕུང་པོ་སྲེག་སྦྱང་བྱ་ཚུལ་གྱི་ལག་ལེན་གསལ་བར་སྟོན་པ་ཐར་བའི་སྒོ་འབྱེད་ཅེས་བྱ་བ་བཞུགས་སོ།  ། ༄༅། །ན་མོ་གུ་རུ་བཛྲ་བཧེ་ར་ཝ་ཡ། འདིར་གཤིན་པོའི་ཕུང་པོ་བསྲེག་ཏེ་སྡིག་པ་སྦྱང་ཚུལ་ཇི་ལྟར་བྱ་བ་ནི། འོས་པའི་ཕྱོགས་སུ་
ས་ཆོག་བྱས་ལ་སྟེག་པུ་ཇི་ལྟར་འཚམས་པའི་སྟེང་དུ་བྲི་ཐབ་འཇུག་པ་བདེ་ཞིང་ས་ལ་འབྲི་བ་འམ་དར་རས་ལྟ་བུ་ལ་བྲིས་ནས་བཏིང་པའང་རུང་བར་བཤད་པས་ཞི་བའི་ཐབ་དེ་དག་གང་ཡང་རུང་བ་བྱ། ཐབ་ཀྱི་མཐའ་ནས་
ཤིང་ལང་གྲུ་བཞི་རྒྱར་ཝུ་ཕྱེད་དང་དོ། །དབང་སུ་ཁྲུ་གང་སོགས་ཅི་ཙམ་འཚམས་པ་སྐབས་དང་བསྟུན་ཏེ་ཕྱོགས་བཞིར་སྒོ་ཡོད་པ་བརྩིགས། དེའི་སྟེང་དུ་སྤུར་ཁང་རབ་བྱུང་ལ་མཆོད་རྟེན་ལྟ་བུ་དཀར་པོ། །རྒྱལ་པོ་
ལ་གཙུག་ཏོར་ལྟ་བུ་སྔོན་པོ་བློན་པོ་ལ་ཟ་མ་ཏོག་ལྟ་བུ་དམར་སྐྱ། དགེ་སྙེན་ལ་པདྨ་ཁ་སྦྱར་ལྟ་བུ་དམར་པོ། ཐ་མལ་པ་ཕོ་ལ་གདན་ཁྲི་ལྟ་བུ་སེར་སྐྱ། མོ་ལ་བིལ་བ་ལྟ་བུ་སྡོ་སྐྱ། བྱིས་པ་ལ་ལྟུང་བཟེད་ལྟ་བུ་དམར་སེར་བྱ་བར་བུ་
སྟོན་གྱིས་བཤད་ལ་མྱངས་འདས་མཆོད་རྟེན་གྱི་དབྱིབས་སུ་བྱ་བར་བཅོ་བརྒྱད་ཆོས་རྗེས་བཤད་པས་གྲུབ་ན་རབ་བྱུང་སོགས་སོ་སོ་ལ་སྔ་མ་ལྟར་དང། འཇུག་པ་བདེ་བར་བྱེད་ན་སྤྱི་ལ་ཕྱི་མ་ལྟར་བྱ་ཞིང་དེ་ལ་ཕྱོགས་བཞིར་སྒོ་ཆུང་
བཞི་བཞག་རྫས་འབུལ་བའི་ཁུར་བུ་ཤིང་ཁང་དང་རོ་ཁང་གི་འཚམས་སུ་འཇོག་པར་ཕ་བོང་ཁ་བས་བཤད་ལ་ཁ་ཅིག་རོའི་སྙིང་ཁའི་ཐད་དང་ཁ་ཅིག་ཁའི་ཐད་དུ་འཇོག་པའང་སྣང། ཕྱི་ལ་ཞལ་པ་ལེགས་པར་
བྱས་ལ་དཀར་རྩི་སོགས་ཀྱིས་ཁ་ཏོག་བསྒྱུར། དྲི་བཟང་གི་ཚུལ་ཡིག་བརྒྱ། དུར་ཁ་ཀཾ་ཀ་ནི་སོགས་བཟླས་ཏེ་རོ་ལེགས་པར་བཀྲུས། རས་སོགས་ཀྱིས་ཕྱིས། ག་བུར་སོགས་དྲི་བཟང་གི་འདི་གུས་ཁྱབ་པར་བྱུག་ཅིང་ཁ་སོགས་
དབང་པོའི་སྒོར་བླུག་རྗེ་བཙུན་གྲགས་པ་རྒྱལ་མཚན་གྱིས་ཀྱི་རྡོར་གྱི་སྲེག་ཆོག་ཏུ་རྩ་སྔགས་དང་ཨོཾ་སྤྱི་བོ། །སྙིང་པོ་དང་ཨཱ་མགྲིན་པ། ཉེ་སྙིང་དང་ཧཱུཾ་སྙིང་ཁར་གདག་པར་བཤད། བུ་སྟོན་གྱིས་མི་འཁྲུག་པའི་སྲེག་ཆོག་ཏུ་སྤྱི་བོ་

[153B] འདོམས་སུ་བདུག་པ་མ། དཔྲལ་བར་མེ་ཏོག་མ། མིག་གཉིས་ལ་མར་མེ་མ། སྙིང་ཁར་དྲི་ཆབ་མ། བརླ་གཡས་ལ་ལྕགས་ཀྱུ། གཡོན་ལ་ཞགས་པ། བྱིན་པ་
གཡས་ལ་ལྕགས་སྒྲོགས། གཡོན་ལ་འབེབས་པ་རྣམས་ཀྱི་སྔགས་བྲིས་ལ་གདག་ཡང་རྒྱས་པ་ལ་སྤྲོ་ན་སྦྱོང་རྒྱུད་ནས་བཤད་པ་ལྟར་མཛེད་སྦུར། ཨོཾ་ཤོདྷ་ནེ་ཤོདྷ་ནེ་སརྦ་བཱ་བཾ་བི་ཤོ་དྷ་ནི་ཤུདྡྷེ་བི་ཤུདྡེ་བི་ཤུདྡྷེ་སརྦ་ཀརྨཱ་ཨ་བར་ཎ་བི་
ཤུདྡྷེ་སཱ་ཧཱ། རྣ་བ་གཡས་ལ། ཨོཾ་ཤོདྷ་ནེ་ཤོདྷ་ནེ་སརྦ་པཱ་བཾ་སརྦ་ས་ཏྭེ་བྷྱ་ཧཱཾ། རྣ་བ་གཡོན་ལ། ཨོཾ་སརྦ་ཨ་པཱ་ཡེ་བི་ཤོདྷ་ནི་ཧཱུཾ་ཕཊ། སྤྱི་གཙུག་ལ་ཨོཾ་ཏྲ་ཊ། དཔུང་པ་གཉིས་ལ། ཧཱུཾ་གཉིས། རྣ་གོང་ལ། ཨོཾ་སརྦ་བདི་སརྦ་ཨ་པྲ་
ར་ཎ་བ་ཤོདྷ་ན་ཡ་ཧཱ་ན་ཧཱུཾ་ཕཊ། རྐེད་པར། ཨོཾ་སརྦ་བིད་ཧཱུཾ། པུས་མོ་གཡས་ལ། སརྦ་བིད་ཕཊ། གཡོན་ལ། སརྦ་བིད་ཨཱ། བོལ་གོང་གཡས་ལ། སརྦ་བིད་ཏྲད། གཡོན་ལ། ཨོཾ་སརྦ་བིད་ཤ་གསང་བའི་དབང་
པོ་རྣམས་ཀྱི་གནས་སུ། ཨོཾ་བྷ། ཞེས་པ་རྣམས་བྲིས་ལ་སྐུད་པས་བཏགས་པའམ་སྦྱིན་གྱིས་སྦྱར་བར་གསུང། ཕ་བོང་ཁ་བས་མི་འཁྲུགས་པའི་སྲེག་ཆོག་ཏུ། རྩ་སྔགས་སྤྱི་བོ་སོགས་གནས་ལྔ། མིག་གཉིས་སུ། ཀྵིཾ་ཀྵིཾ་
སོགས་སྐྱེ་མཆེད་བྱིན་རླབས་ཀྱི་སྔགས་བྲིས་ནས་སྦྱར་བར་བཤད། ཆོས་རྗེ་བཅོ་བརྒྱད་པས་ཀྱཻ་རྡོར་གྱི་སྲེག་ཆོག་ལས་ཤོག་གུ་ལ་རྩ་སྔགས་སོགས་རྒྱ་སྣག་སོགས་ཀྱིས་དབུ་ཅན་དུ་བྲིས་པ་སྤྲང་རྩིལ་
སོགས་པས་ཡི་གེ་ཕར་བསྟན་ཏེ་གདགས་པར་བཤད། ངོར་བྱ་དཀོན་ལྷུན་པས་ཀུན་རིག་གི་སྲེག་ཆོག་ལས་ནུས་ན་གཞན་ཕན་འོད་ཟེར་ལྟར་གནས་བཅོ་བརྒྱད་དུ་གདགས་ཡིག་རྣམས་གདག་དེ་ཙམ་མི་ནུས་
ན་གདག་ཡིག་རྣམས་ཚར་གསུམ་བྲིས་ལ་གནས་བཅོ་བརྒྱད་དུ་གླན་པའི་ཚུལ་བྱས་པའི་མཐར་སྤྱི་བོ་དང་དཔུང་པ་གཉིས་སུ་ཡི་གེ་ནང་དུ་བསྟན་ཏེ་སྦྲང་རྩའམ་བུར་མ་སོགས་ཀྱིས་སྦྱར་བར་བཤད། རིན་ཆེན་

[154A]༄༅། །མཁྱེན་རབ་མཆོག་གྲུབ་དཔལ་བཟང་པོས་འཁོར་ཆེན་ལ་བརྟེན་པའི་ལྷོ་སྒོའི་ཆོ་གར་སྦྱོང་རྒྱུད་ནས་བཤད་པའི་གནས་ཡིག་རྣམས་གདག་པར་བཤད་པ་ལྟར་ན་འཇིགས་བྱེད་སོགས་བླ་མེད་ཀྱི་སྒོ་ནས་རོ་སྲེག་བྱེད་
པ་ལའང་སྦྱོང་རྒྱུད་ནས་བཤད་པའི་གནས་ཡིག་རྣམས་གདག་རུང་བ་འདྲ། འོན་ཀྱང་འཇིགས་བྱེད་ལ་བརྟེན་པའི་ཚེ་སྐྱེ་མཆེད་བྱིན་རླབས་ཀྱི་ཡི་གེ་འོད་གང་འགའ་ཞིག་གིས་ཕྱག་ལེན་ལ་མཛད། དེ་ནས་རོ་ལེགས་པར་བསྒོངས་ཏེ་
རབ་བྱུང་ཡིན་ན། ཀཾ་ཀ་ནི་བཟླས་པའི་ཆོས་གོས་དང་སྨད་གཡོག་བསྐོན་པ་དང་ཁྱིམ་པ་ཡིན་ན་གོས་དམར་པོ་བསྐོན་ཅིང་སྤུར་ཁང་དུ་བཞག་པའི་རྗེས་སུ་མས་རིམ་ནས་བཤུས་ཏེ་ལྟག་པའི་ཐད་དུ་འཇོག་པར་བུ་སྟོན་གྱིས་བཤད་པས་དེ་
བཞིན་བྱ་བའམ། ཡང་ན་འགའ་ཞིག་གི་ཕྱག་ལེན་ལ་རས་དམར་པོ་འམ་དཀར་པོའི་རྡུལ་གཟན་ལྟ་བུ་མར་ཁུས་སྦགས་ཏེ་རེ་གཡོག་པ་སྣང་བས་དེ་བཞིན་བྱས་ཀྱང་རུང་ལ་དེ་ལྟར་ན་མི་འཁྲུག་པའི་སྐབས་སུ། ཀཾ་ཀ་ནི། ཀུན་རིག་གི་
སྐབས་སུ་རྩ་རིག་བླ་མེད་གཞན་གྱི་སྐབས་སུ་རང་རང་གི་ཡིག་བརྒྱ་བཟླ་ཞིང་བསྐོན་ལ་ཕྱིས་བཤུ་ཡང་མི་དགོས། སྲེགས་ཐག་རིང་པོར་འཁྱེར་དགོས་ན་རོ་འཁྱེར་མི་རྣམས་ལ་ལས་སྔགས་ཀྱིས་བསྔགས་པའི་སྲུང་སྐུད་གདག་གདུགས་
འཁྱེར་བ་དབང་པོ། རྡ་ཡ་བ་འཁྱེར་བ་ཚངས་པ། རལ་གྲི་འཁྱེར་བ་ཁྱབ་འཇུག་བསྟོད་པ་འདོན་པ་བདེ་བྱེད། རོའི་ལས་བྱེད་པ་གཤིན་རྗེ། བུམ་པ་འཁྱེར་བ་ཆུ་ལྷ། དགང་གཟར་འཁྱེར་བ་མི་ལྷ། བཟའ་བ་འཁྱེར་བ་བདེན་བྲལ་
བདན་འཁྱེར་བ་རླུང་ལྷ་རྣམས་སུ་སྐྱེད་པར་བུ་སྟོན་གྱིས་བཤད་པས་གྲུབ་ན་དེ་བཞིན་བྱ། སློབ་དཔོན་གྱིས་ཡིག་བརྒྱ་བཟླས་ནས་བརྟན་པར་བྱས་ལ་རྡོར་དྲིལ་ཐོག་ཏེ་གཙོ་བོའི་སྔགས་ཐ་ཟླ་ཞིང་སྣ་དྲང། གཞན་རྣམས་ཀྱིས་རོལ་མོ་སོགས་དང་
བཅས་པས་འཁྱེར་ཞིང་ལྷ་རྣམས་ཀྱིས་ཀྱང་མཆོད་པ་བྱེད་པར་བསམ། རྒྱས་བ་ལ་སྤྲོ་ཞིང་ལྕོག་ན་བདག་མདུན་བུམ་གསུམ་བསྒྲུབ། བདག་འཇུག་བྱས་ཏེ་རོལ་རྟེན་བསྐྱེད་ནས་དབང་བསྐུར་བའི་བར་རྫོགས་པར་བྱ། མ་གྲུབ་

[154B] རས་སམ་ཤོག་བུ་ལ་འཁོར་ལོ་རྩིགས་བརྒྱད་ཀྱི་ལྟེ་བར་པདྨ་འདབ་བརྒྱད། དེའི་དབུས་སུ་ཟླ་དཀྱིལ་བྲིས་པ་མར་གྱིས་སྦག་ལ། ཤིང་ཁང་གི་ནང་དུ་ལྕགས་ཐབ་ལྟ་བུ་རོ་
འདེག་བྱེད་བཞག་པའི་ཁར་བཏིང་བའི་སྟེང་དུ་རོ་ལས་སྔགས་ཀྱིས་ཕྱི་འབྲང་གི་བགེགས་བ་སྐྲང་ལ་ཅུང་ཟད་མདུན་དུ་སྒུར་བར་བཞག་འོག་ཏུ་མར་གྱིས་བསྐུས་པའི་བུད་ཤིང་དང་སྣུམ་ནག་སོགས་བཞག་མདུན་གྱི་སྒོའི་ཐད་དུ་མེ་ཚང་
བཅའ། དེ་ནས་སྦྱིན་སྲེག་གི་ཆོ་ག་དངོས་གཞིའི་སྐབས་སུ་ཐོག་མར་མ་སྦར་བའི་ཚེ་བུ་སྟོན་སོགས་ཀྱིས། གསོན་ཅིག་དགོངས་ཤིག་རིགས་ཀྱི་བུ། །གསོན་ཅིག་ཚེ་འདས་རིགས་ཀྱི་བུ། །ཕུང་པོ་ལྔ་ཡི་བུད་ཤིང་ལ། །རྒྱལ་བ་རིགས་
ལྔའི་མེ་སྦར་རོ། །འབྱུང་བ་བཞི་ཡི་བུད་ཤིང་ལ། །ལྷ་མོ་བཞི་ཡི་མེ་སྦར་རོ། །དབང་པོ་དྲུག་གི་བུད་ཤིང་ལ། །བྱང་ཆུབ་སེམས་དཔའི་མེ་སྦར་རོ། །ཡུལ་རྣམས་དྲུག་གི་བུད་ཤིང་ལ། །ལྷ་མོ་དྲུག་གི་མེ་སྦར་རོ། །ལུས་
ངག་ཡིད་གསུམ་བུད་ཤིང་ལ། །རྒྱལ་བ་སྐུ་གསུམ་མེ་སྦར་རོ། །སྐུ་གསུམ་ཡེ་ཤེས་ལྔ་ལྡན་དུ། །འགྲོ་བའི་དོན་དུ་འགྲུབ་པར་ཤོག་ཞེས་པས་མེ་སྦོར་བར་གསུངས་ལ། །རྗེ་བཙུན་གྲགས་པས། རྒྱལ་བ་ལྔ་ཡི་མེ་སྦར་
རོ༑ ༑ཞེས་པའི་མཇུག་ཏུ། ཉོན་མོངས་ལྔ་ཡི་བུད་ཤིང་ལ། །མཁའ་འགྲོ་ལྔ་ཡི་མེ་སྦར་རོ། །རྣམ་ཤེས་བརྒྱད་ཀྱི་བུད་ཤིང་ལ། །ཡེ་ཤེས་ལྔ་ཡི་མེ་སྦར་རོ། །འབྱུང་བ་ལྔ་ཡི་བུད་ཤིང་ལ། །ལྷ་མོ་ལྔ་ཡི་མེ་སྦར་རོ། །ཞེས་པས་
སྦོར་བར་བཤད་ཅིང་ཕ་བོང་ཁ་པས། ཕུང་པོ་ལྔ་ཡི་བུད་ཤིང་ལ། །ཞེས་སོགས་ལྷག་མ་རྣམས་ཀྱི་མ་གོར་ཡང། གསོན་ཅིག་དགོངས་ཤིག་སོགས་ཚིག་རྐང་གཉིས་པོ་སྦྱོར། མེ་ལྷ་ཡེ་ཤེས་པ་དམ་ཚིག་པ་ལ་དགུག་གཞུག་བཅིང་མཉེས་
བྱས་པའི་མཇུག་ཐོག་ཏུ་རང་ཕྱོགས་ཀྱི་སྲེག་ཆོག་འགའ་ཞིག་ལས། དྲང་སྲོང་ཆེན་པོ་མེ་ཡི་ལྷ། །སྔོན་གྱི་དམ་བཅའ་མ་བོར་བར། །ལྷ་རྣམས་ཞལ་ནི་མེ་ཡིན་ཏེ། །སྦྱིན་སྲེག་མེ་ལ་གནས་པར་མཛོད། །ཅེས་པ་སྦྱར་ལ། རྗེ་བཙུན་

[155A]༄༅། །ཀྲགས་པ་དང་བུ་སྟོན་དང་ཕ་བོང་ཁ་པ་ལ་སོགས་པས་མ་བཤད། མེ་ལྷ་ལ་ཐོག་མར་དགང་བླུག་ཕུལ་བའི་མཇུག་ཐོག་ཏུ། མེ་ལྷ་རྡོ་རྗེ་ལས་ཀྱི་གཙོ། །ཚེ་འདས་སྒྲིབ་པ་སྦྱང་བ་དང། །ལྷ་རྣམས་ཚིམ་པར་བྱ་བའི་ཕྱིར། །
འདི་ཉིད་དུ་ནི་འཕྲིན་ལས་མཛོད། །ཅེས་གསོལ་བ་བཏབ་བས་མེ་ལྷའི་ཐུགས་ཀ་ནས་འོད་ཟེར་འཕྲོས་བས་ཚེ་ལས་འདས་པ་མདུན་དུ་བཀུག་ཏེ་དེའི་སྡུག་བསྔལ་དང། སྡིག་སྒྲིབ་དང་ཉེས་པ་ཐམས་ཅད་དྲངས་ནས་རོ་དང་སྲེག་རྫས་
རྣམས་དང་གཉིས་སུ་མེད་པར་གྱུར་པར་བསམ། ཞེས་བུ་སྟོན་དང་ཕ་བོང་ཁ་བ་དང། རང་ཕྱོགས་ཀྱི་སྲེག་ཆོག་གཞན་འགའ་ཞིག་ལས་ཀྱང་བཤད། སྤེལ་ཚིག་ནི། འཇིག་རྟེན་འདི་ནས་ཕ་རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་
ཞེས་བགྱི་བའི་ཚེ་འཁོར་བ་ཐོག་མ་མེད་པ་ནས་བསགས་པས་སྡིག་པ་དང་སྒྲིབ་པ་ཐམས་ཅད་དང་ཁྱད་པར་དུ་ཡང་ད་ལྟ་གང་དུ་གནས་པའི་ལུས་སྲོག་དང་མཐོ་རིས་དང་ཐར་པ་དང། མར་ལ་འབྱོར་པ། ཡམ་ཤིང་ལ་གཟི་བརྗིད་ཕུན་སུམ་
ཚོགས་པ་ལ་བར་དུ་གཅོད་པ་ཐམས་ཅད་ཤིནྟཾ་ཀུ་རུ་ཡེ་སཱ་ཧཱ། ཞེས་པ་ལྟ་བུ་རྫས་སོ་སོའི་སྤེལ་ཚིག་དང་བཅས་པའམ། ཡང་ན་ཐམས་ཅད་ལ། ཚེ་ལས་འདས་པ་འདི་ཉིད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་མཐོ་རིས་
དང་ཐར་པ་ལ་བར་དུ་གཅོད་པའི་ལས་ངན་སྡིག་སྒྲིབ་བག་ཆགས་དང་བཅས་པ་ཐམས་ཅད་ཤིནྟཾ་ཀུ་རུ་ཡེ་སཱཧཱ། ཞེས་བའམ། ཚེ་འདས་འདི་ཉིད་ཀྱི་འཁོར་བ་ཐོག་མེད་ནས་བསགས་པའི་ལས་ངན་སྡིག་སྒྲིབ་བག་ཆགས་དང་བཅས་པ་ཐམས་
ཅད་ཤིནྟཾ་ཀུ་རུ་ཡེ་སཱ་ཧཱ། ཞེས་པ་རྒྱས་བསྡུས་སྐབས་དང་བསྟུན་ཏེ་སྦྱར། བསྡུན་རྫས་སོ་སོའི་སྔགས་མ་སྦྱར་ཀྱང་རུང། མིང་སྦྱོར་ན་དཔོན་པོ་ཆེན་པོ་ལ། ཞི་བར་གཤེགས་པས་སྐྱོད་མི་དབང་ཆེན་པོ་ཆེ་གེ་ཞེས་བགྱི་བཞེས་སམ་མི་
དབང་ཆེན་པོ་འདི་ཉིད་ཀྱི་ཞེས་སྦྱོར། སྲེག་རྫས་རྣམས་ཕུལ་བའི་མཐར་རྗེ་བཙུན་གྲགས་པས། མཆོད་བསྟོད་བདུད་རྩི་མྱང་བ་བྱས་ནས་མེ་ལྷ་མེ་འབར་བའི་རྣམ་པར་བསམ་གསུང། བུ་སྟོན་གྱིས་མཆོད་ཡོན་སྔོན་དུ་འགྲོ་བའི་ཆུ་

[155B] དྲང་སྲོང་ཆེན་པོ་མེ་ལྷ་ཡིས། ཞེས་སོགས་ཡེ་ཤེས་པ་བསྟིམ་པའི་མཇུག་ཐོག་ཏུ་བཀོད་པ་དེས་གསོལ་བ་བཏབས་ནས། མེ་ལྷ་མེ་འབར་བའི་རྣམ་པར་གྱུར་བར་བསམ་ཞེས་
བཤད༑ ཕ་བོང་ཁ་པ་དང་རང་ཕྱོགས་ཀྱི་ཡིག་ཆ་གཞན་ནས་ཞལ་བསིལ་དང་བསང་གཏོར་ཕུལ་ཏེ་དེའི་ཐུགས་ཁར་འདས་ལྷ་བསྐྱེད་པར་བཤད་དེ་གང་བྱས་ཀྱང་རུང་ངོ། །འདས་ལྷ་ལ་ཐོག་མར་དགང་བླུག་ཕུལ་བའི་མཇུག་ཐོག་ཏུ་བུ་སྟོན་
དང་ཕ་བོང་ཁ་བ་སོགས་ཀྱིས་གསོལ་འདེབས་གཞན་དང། གཙོ་བོ་དཀྱིལ་འཁོར་ལྷ་ཚོགས་དང་བཅས་ཀྱིས། །དམིགས་ཡུལ་ཚེ་འདས་ལ་སོགས་འགྲོ་རྣམས་ལ། །དྲི་མེད་ཡེ་ཤེས་སྦྱིན་གྱིས་ལེགས་གཟིགས་ནས་
བརྩེ་ཆེན་ཐུགས་རྗེ་ཆེན་པོས་ལེགས་བཟུང་ལ། །སྔོན་ཆད་བསགས་པའི་སྒྲིབ་པ་གང་མཆིས་པ། །བག་ཆགས་དང་བཅས་རབ་ཏུ་སྦྱང་བ་དང། །སྲིད་དང་རྣམ་གྲོལ་བདེ་བ་གང་ལགས་པ། །དངོས་གྲུབ་བདེ་ཆེན་མྱུར་དུ་བསྩལ་
དུ་གསོལ། །ཞེས་བས་གསོལ་བ་འདེབས་པར་བཤད་ཅིང། བསྡུ་ན། ཅེས་གསོལ་བ་བཏབས་པས་དཀྱིལ་འཁོར་བའི་ལྷའི་ཐུགས་ཁ་ནས་འོད་ཟེར་འཕྲོས་ཏེ་ཚེ་འདས་མདུན་དུ་བཀུགས་ཤིང་དེའི་སྡུག་བསྔལ་དང་སྡིག་སྒྲིབ་དང་
ཉེས་པ་ཐམས་ཅད་དྲངས་ནས་རོ་དང་སྲེགས་རྫས་རྣམས་ལ་ཐིམ་ཞིང་གཉིས་སུ་མེད་པར་གྱུར་བར་བསམ། རྒྱས་པ་ལ་སྤྲོན་བུ་སྟོན་གྱིས་སྔགས་དང་ཕྱག་རྒྱས་ངན་སོང་དགུག་དྲལ་བྱ་བར་བཤད་ལ་དེ་ལྟ་ན། ལྟུང་བ་སློང་བའི་ཕྱག་རྒྱ་
རྡོ་རྗེ་ཁུ་ཚུར་གཉིས་ཀྱི་ནང་དུ་མཛུབ་མོ་ལྕགས་སྒྲོགས་ལྟར་བཅིངས་ཏེ་ལེགས་པར་གྱེན་ཏུ་འཕངས་པ་བྱས་ལ། ཨོཾ་སརྦ་ཨ་བཱ་ཡ་ཨ་ཀརྵ་ཎ་བི་ཤོདྷ་ན་བཛྲ་ས་མ་ཡ་ཧཱུཾ་ཕཊ། ཅེས་བརྗོད་ཅིང་ངན་སོང་གསུམ་དང་ཚེ་འདས་གཙོ་བོའི་
མདུན་དུ་བཀུག་པར་བསམ། འདོད་རྒྱལ་གྱི་ཕྱག་རྒྱ་བཅིང་ལ། ཨོཾ་ཤོ་དྷ་ནི་ཤོ་དྷ་ནི་སརྦ་པཱ་པ་ཨ་ན་ཡ་ཧཱུཾ་ཕཊ། ཅེས་བརྗོད་ཅིང་ཚེ་འདས་ཀྱི་སྡིག་སྒྲིབ་ཐམས་ཅད་བཀུག་པར་བསམ། སྡིག་པ་སྦྱོང་བའི་ཕྱག་རྒྱ་རྡོ་རྗེ་བསྔམས་པ་

[156A]༄༅། །ལས་གུང་མོ་གཉིས་བསྒྲེང་མཐེའུ་ཆུང་གཉིས་བསང་ཏེ་མཉེ་ཞིང་དྲང་ལ། ཀཾ་ཀ་ནི། ཚར་རེ་བཟླས་པའི་མཇུག་ཏུ། སརྦ་པཱ་པཾ་བི་ཤོ་དྷ་ནི་ཧཱུཾ་ཕཊ། བཛྲ་བནྡྷ་ཏྲད། ཅེས་བརྗོད་ཅིང་སྙིང་ཁར་རྡོ་རྗེ་བསྡམ་པ་སྒྲ་དང་
བཅས་པ་ལན་གསུམ་བྱས་ནས། ཚེ་འདས་ཀྱི་སྡིག་པ་ཐམས་ཅད་བཀུག་ཅིང་དྲལ་ཏེ་རོ་དང་སྲེག་རྫས་རྣམས་ལ་ཐིམ་པས་གཉིས་སུ་མེད་པར་གྱུར་བར་བསམ། ཞེས་ཕ་བོང་ཁ་པས་བཤད་པ་ལྟར་བྱ། འཇིགས་བྱེད་དང་
གསང་འདུས་ལྟ་བུ་ལ་བརྟེན་པའི་ཆོ་ཀཾ་ཀ་ནིའི་ཚབ་ཏུ་ཡིག་བརྒྱ་བརྗོད། དེ་ནས་བུ་སྟོན་སོགས་ཀྱིས་བཤད་པ་ལྟར་ཕུང་པོ་ཡོན་འབུལ་བྱ་བ་ནི། བཅོམ་ལྡན་རྒྱལ་བ་རིགས་ལྔ་ལ། །ཚེ་འདས་ཕུང་པོ་མཆོད་པར་འབུལ། །ཕུང་པོའི་
སྒྲིབ་པ་མ་ལུས་པ། །ཡེ་ཤེས་མེ་ཡིས་སྦྱང་དུ་གསོལ། །བཅོམ་ལྡན་ལྷ་མོ་རྣམ་བཞི་ལ། །ཚེ་འདས་འབྱུང་བཞི་མཆོད་པར་འབུལ། །བཅོམ་ལྡན་སེམས་དཔའ་རྣམ་དྲུག་ལ། །ཚེ་འདས་དབང་པོ་མཆོད་པར་འབུལ། །བཅོམ་ལྡན་
སེམས་མ་རྣམ་བཞི་ལ། །ཚེ་འདས་ཡུལ་རྣམས་མཆོད་པར་འབུལ། །བཅོམ་ལྡན་རྒྱལ་བའི་སྐུ་གསུམ་ལ། །ཚེ་འདས་སྒོ་གསུམ་མཆོད་པར་འབུལ། །སྒོ་གསུམ་སྒྲིབ་པ་མ་ལུས་པ། །ཡེ་ཤེས་མེ་ཡིས་སྦྱང་དུ་གསོལ། །
ཞེས་བརྗོད། དེ་ནས་སྲེག་རྫས་རྣམས་བུ་སྟོན་གྱིས་ལྷ་སོ་སོ་ལ་རང་རང་གི་སྔགས་ཀྱིས་སོ་སོར་དཔུལ་བར་གསུང། ཕ་བོང་ཁ་པས་གཙོ་འཁོར་ཐམས་ཅད་ཀྱི་སྔགས་ཕྱོགས་གཅིག་ཏུ་བརྗོད་པའི་མཐར་རྫས་སྔགས་དང་སྤེལ་
ཚིག་བཏགས་ནས་དབུལ་བར་བཤད། རང་ཕྱོགས་ཀྱི་ཡིག་ཆ་འགའ་ཞིག་ནས། གཙོ་བོ་གཅིག་བུ་ལ་དབུལ་ཞིང་འཁོར་རྣམས་ཀྱི་སྔགས་ཕྱོགས་གཅིག་ཏུ་བརྗོད་དེ་མཉམ་དུ་འབུལ་བར་བཤད་པ་གང་བྱས་ཀྱང་རུང། །བུ་
སྟོན་གྱིས་ཏི་ལ་སོགས་སོ་སོར་དབུལ་བའམ་གཅིག་ཏུ་བསྲེས་ནས་དབུལ་བར་ཡང་རུང་བར་གསུང། སྤེལ་ཚིག་སྔར་ལྟར་བུ་སྟོན་གྱིས་ལྷ་རང་རང་གི་སྔགས་ཀྱི་མཐར། ཨོཾ་སརྦ་པཱ་བཾ་ད་ཧ་ན་བཛྲ་ཡ་ཆེ་གེ་མོའི་པཱ་བཾ་ད་ཧ་སཱ་ཧཱ་

[156B] སྲེག་རྫས་རྣམས་སུ་ཕུལ་བའི་རྗེས་ལ་རོ་དེ་ཡང་སྲེག་རྫས་སུ་འབུལ་ཏེ། དེ་ཡང་
རང་གི་ངོ་བོ་སོ་སོར་འབུལ་བ་དང་སྤྱིར་འབུལ་བ་གཉིས་ལས་དང་པོ་ལྟར་ན། མགོ་བོ་དང་གླད་པ་དང་སྙིང་དང་དབང་པོ་རྣམས་ནི་ཧེ་རུ་ཀ་ཡབ་ཡུམ་ལ་དབུལ་བར་བྱའོ། །ཞེས་བརྗོད་ལ་དེ་བཞིན་དུ་འབུལ་བར་བྱའོ། །ཞེས་པ་ཀུན་ལ་
སྦྱར༑ གློ་བ་དང་རྒྱུ་མ་ནི་གཽ་རི་ལའོ། །མཆིན་པ་དང་འཚེར་བ་དང་མཁྲིས་པ་ནི་ཙཽ་རི་ལའོ། །དྲི་ཆུ་དང་རྐང་དང་གཡོན་ཕྱོགས་ཀྱི་མཁལ་མདང་རྩ་རྒྱུས་ནི་པེ་ཏ་ལི་ལའོ། །གཞང་དང་གྲོད་པ་དང་གཉེ་མ་ནི་གྷ་སྨི་རི་ལའོ། །ཤ་ནི་བུ་ཀྐསི་
ལའོ༑ ༑ཁྲག་དང་གཡས་ཕྱོགས་ཀྱི་མཁལ་མ་དང་རྩ་རྒྱུས་ནི་ཤ་པ་རི་ལའོ། །ཁུ་བ་དང་གཞུང་བ་དང་དབུས་ཀྱི་རྩ་དང་ཆུ་རྒྱུས་ནི་ཙནྟྲ་ལི་ལའོ། །རྐང་མར་དང་ཚིལ་བུ་ནི་ཊོམ་བི་ལི་ལའོ། ལྤགས་པ་བྱང་ཆུབ་ཀྱི་ཡན་ལག་བདུན་
ནི་བླ་བྲེས་སུ་འབུལ་ལོ། །རྐང་བརྒྱད་ནི་གླིང་བུ་ལ་སོགས་པར་འབུལ་ལོ། །རུས་པ་གཞན་རྣམས་ནི་བདེན་པ་བཞི་སྟེ་བུད་ཤིང་དང་ཡམ་ཤིང་དུ་འབུལ་ལོ། །ལག་པ་དང་སྐྲ་དང་བ་སྤུ་དང་སེན་མོ་ལ་སོགས་པ་རྣམས་ནི་གཞལ་ཡས་
ཁང་གི་རྒྱན་དང་སྤྱེན་གཟིགས་སུ་འབུལ་ལོ། །ཡང་ན་སྤྱིར་འབུལ་ཏེ། དྲི་ཆུ་ནི་ཞལ་བསིལ་དང་འཐེར་འཐུང་དུའོ། །ཁྲག་ནི་མཆོད་ཡོན་དུའོ། །དྲི་ཆེན་ནི་སྤོས་སུའོ། །ནང་ཁྲོལ་དང་དབང་པོ་རྣམས་ནི་མེ་ཏོག་ཏུའོ། །གླང་བ་དང་གཞུང་བ་
ནི་བྱུག་བར་རོ། །ཚལ་ཆེན་ནི་སྣང་བར་རོ། །ཤ་དང་རྐང་མར་ནི་ཞལ་ཟས་སུའོ། །རྐང་དང་རུས་པ་ནི་གླིང་བུ་དང་རོལ་མོར་རོ། །སྐྲ་དང་བ་སྤུ་ལ་སོགས་པ་ནི་གཞལ་ཡས་ཁང་གི་རྒྱན་དུའོ། །དེ་དག་འདུས་པ་ནི་འབྱུང་བ་བཞིའི་རང་བཞིན་
ཏེ་བདེ་བར་གཤེགས་པ་རྣམས་ཀྱི་ཡོ་བྱད་དུ་འབུལ་བར་བྱའོ། །ཞེས་འབྱུང་ངོ། །བུ་སྟོན་གྱིས། ལྷ་ཐམས་ཅད་ཀྱིས་ཚེ་འདས་དེའི་ལུས་ལ་དབང་བསྐུར་ཞིང་སྡིག་སྒྲིབ་དང་ངན་སོང་གི་སྡུག་བསྔལ་སོགས་ཞི་བར་བྱས་ནས་དེ་ཧཱུཾ་གི་
[157A]༄༅། །ས་བོན་ལས་སྐྱེས་བའི་གཙོ་བོའི་སྐུ་རྡོ་རྗེ་ལྟ་བུར་བསམ། བཛྲ་རཀྵ་ཧཾ། གིས་བསྲུང་བ་བྱ། ལྷ་རྣམས་ཀྱི་འོད་ཟེར་གྱིས་དབང་བསྐུར་བར་བསམ་ལ་མཇུག་ཏུ་ལམ་སྦྱང་ །
ཞེས་བཤད། ཕ་བོང་ཁ་པས། ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་བྱང་སེམས་སྐུ་མདོག་དཀར་པོ་བུམ་པ་དཀར་པོ་འཛིན་པ་རྣམས་ཀྱིས་སྒྲུབ་བྱ་ཚེ་འདས་ཟླ་བའི་དཀྱིལ་འཁོར་ལ་གནས་པ་ལ་དབང་
བསྐུར་བས་སྡིག་སྒྲིབ་དང་ངན་སོང་གི་སྡུག་བསྔལ་ཐམས་ཅད་ཞི་བར་བྱས་ཏེ་ཚེ་འདས་དེ་ཉིད་ཧཱུཾ་ལས་རྡོ་རྗེ་སེམས་དཔའ་དངས་གསལ་འོད་ཀྱི་རང་བཞིན་ཅན་དུ་གྱུར། དཀོན་མཆོག་རིན་ཆེན་དཔལ་ཞིང་དུ། ཞེས་པ་ནས། མ་
ཧ་སུ་ཁ་བ་ཏི་ག་ཙྪན་དུ་སཱ་ཧཱ། ཞེས་པའི་བར་བརྗོད་ཅིང་མེ་ཏོག་གཏོར་ལ། ལམ་སྤྱད་པས་ཚེ་འདས་ལྷ་ཡེ་ཤེས་པ་དང་དབྱེར་མེ་བྱེད་པ་དག་པའི་ཞིང་དུ་གཤེགས་པར་གྱུར། ཞེས་བརྗོད་ཅིང་བསམ། དེ་ནས་
དགང་བླུག་བདུན་འབུལ་བ་སོགས་བཤད། རྗེ་བཙུན་གྲགས་པས་ཕུང་པོ་སྲེག་རྫས་སུ་ཕུལ་བའི་མཇུག་ཏུ་ལམ་སྦྱང་བསྟན་བྱ་བར་གསུང་ལ། བཅོ་བརྒྱད་པས། སླར་ཡང་དགང་བླུག་ཕུལ་ཏེ་མཆོད་བསྟོད་གཏོར་
འབུལ་གྱི་རྗེས་སུ་ཚེ་འདས་ལྷར་བསམ་ཏེ་མཆོད་བསྟོད་དང་འདོད་ཡོན་བསྔོ་བ་བྱས་རྗེས་ལམ་སྦྱང་བསྟན་བྱ་བར་བཤད་ཅིང། ལམ་སྦྱང་བ་ནི། ཚོགས་ལམ་སྨིག་རྒྱུ་ལྟ་བུ་སྟེ། །གཉིས་པ་དུ་བ་ལྟ་བུ་ཡིན། །གསུམ་
པ་གློག་ཏུ་ཁྱོད་ཀྱིས་མཐོངས། །བཞི་པ་མར་མེ་ལྟ་བུ་སྟེ། །ལྔ་པ་ཐམས་ཅད་སྟོང་པ་ནི། །སངས་རྒྱས་པ་ནི་འདི་ཉིད་དུ། །ཁྱོད་ཀྱིས་ལམ་ལྔ་མཐར་ཕྱིན་ཤོག་ལམ་བསྟན་པ་ནི། ཁྱོད་ཀྱིས་ལམ་ལྔ་མཐར་ཕྱིན་
པས༑ ༑ཕུང་པོ་ལྔ་ནི་སངས་རྒྱས་ལྔ། །ཉོན་མོངས་ལྔ་ནི་མཁའ་འགྲོ་ལྔ། །རྣམ་ཤེས་བརྒྱད་ནི་ཡེ་ཤེས་ལྔ། །འབྱུང་བ་བཞི་ནི་ལྷ་མོ་བཞི། །སྲིད་པའི་འཁོར་ལོ་རྒྱུན་བཅད་ནས། །ཆོས་ཀྱི་འཁོར་ལོ་ཡོངས་བསྐོར་ཏེ་

[157B] །ཞེས་པ་སྟེ་འདི་གཉིས་རྒྱུད་རྒྱས་པ་ལས་འབྱུང་བར་བྲམ་ཟེ་ནག་པོ་ཞབས་ཀྱི་ཞལ་ནས་འབྱུང་ངོ་ཞེས་རྗེ་བཙུན་གྲགས་པས་བཤད་ལ་གང་ཟག་མཆོག་ལའང་བྱ་རུང་སྟེ་ཐུགས་དམ་གྱི་
གསལ་འདེབས་སུ་འགྱུར་རོ་ཞེས་ཕྱི་མ་ཀྱི་བླ་མ་དམ་པ་དག་གསོང་ངོ། །ཞེས་ཆོས་རྗེ་བཅོ་བརྒྱད་པས་བཤད་དོ། །འདས་ལྷ་གཤེགས་གསོལ་གྱི་མཇུག་ཏུ་སྔར་མེ་ལྷ་མོ་འབར་བའི་རྣམ་པར་བསམ་པ་ཡིན་ན། མེ་ལས་
སྔགས་ཀྱིས་བསང། མེ་ལྷའི་སྔགས་ཀྱིས་མར་དགང་བླུག་གཅིག་ཕུལ་ཏེ་མེ་འབར་བའི་རྣམ་པ་ལས་མེ་ལྷའི་སྐུར་གསལ་གདབ་པར་བུ་སྟོན་གྱིས་བཤད་པ་ལྔར་བྱ། སྤྱིར་གོང་དུ་བཀོད་པ་དེ་དག་གང་བྱས་ཀྱང་རུང་མོད་
འཇུག་པ་བདེ་བར་བྱད་ན་ཆོ་ག་དངོས་གཞིའི་སྐབས་ཀྱི་དམིགས་གསལ་སྦྱོར་དགོས་ནི། མེ་སྤོར་བའི་ཚེ། གསོན་ཅིག་དགོངས་ཤིག་རིགས་ཀྱི་བུ། ཞེས་སོགས། མེ་ལྷ་ལ་ཐོག་མར་དགང་བླུག་ཕུལ་རྗེས། མེ་ལྷ་རྡོ་རྗེ་
ལས་ཀྱི་གཙོ་བོ། ཞེས་སོགས། དགང་བླུག་དང་ཡམ་ཤིང་སོགས་འབུལ་ཚེ་སྤེལ་ཚིག་ཁྱད་པར་བ། མེ་ལྷ་མེ་འབར་བའི་རྣམ་པར་བྱེད་ན་སྲེག་རྫས་ཀྱི་མཐར་མཆོད་བསྟོད་ཀྱི་མཇུག་ཏུ། དྲང་སྲོང་ཆེན་པོ་མེ་ལྷ་ཡིས་
ཞེས་སོགས་འདས་ལྷ་ལ་ཐོག་མར་དགང་བླུག་ཕུལ་རྗེས། གཙོ་བོ་དཀྱིལ་འཁོར་ལྷ་ཚོགས་དང་བཅས་ཀྱིས། ཞེས་སོགས་དང་ངན་སོང་དགུག་ཏྲལ་ལཾ་ཚེ་འདས་ཀྱི་སྡིག་སྒྲིབ་སྲེག་རྫས་ལ་བསྟིམ་པ། དེ་ནས་ཕུང་པོ་
སྲེག་རྫས་སུ་འབུལ་བའི་ཚེ། བཅོམ་ལྡན་རྒྱལ་བ་རིགས་ལྔ་ལ། ཞེས་སོགས་སྲེག་རྫས་ཕུལ་རྗེས། ལྷ་རྣམས་ཀྱི་ཐུགས་ཀ་ནས། ཞེས་པ་ནས། གཤེགས་པར་གྱུར་གྱི་བར་སྦྱར་བས་ཆོག་ཅིང་ཆོ་ག་གཞན་དང་ཆོ་
གའི་ཡན་ལག་རྣམས་དཀྱིལ་འཁོར་གང་ལ་བརྟེན་པ་དེའི་ཞི་བའི་སྦྱིན་སྲེག་གི་སྐབས་ཇི་ལྟ་བ་བཞིན་བྱ། དེ་དག་ནི་ཐ་མལ་བའི་རོ་མཆོད་རྫས་ཀྱི་ཚུལ་དུ་སྲེགས་པ་སྟེ་རོ་དང་ཚེ་འདས་ཀྱི་སྡིག་སྒྲིབ་དང་སྲེག་རྫས་རྣམས་དབྱེར་

[158A]༄༅། །མེད་དུ་མེས་ནས་མེ་ཉིད་ལྷར་སྐྱེད་པ་ལ་འབུལ་བའི་ཚུལ་ལོ། །བླ་མ་འམ་སྔོན་ནས་ལྷ་ལེགས་པར་བསྒོམ་པའི་གང་ཟག་བཟང་པོ་ལྟ་བུའི་སྤུར་སྤྱོད་ན། སྤུར་
སྔར་ལྟར་བྱས་ལ། ཆོས་གོས་དབུ་རྒྱན་སོགས་ཀྱིས་བརྒྱན་ཏེ་ཁྲིའི་སྟེང་དུ་བཞག་གསང་སྦྱང། སྟོང་པའི་ངང་ལས་བཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ། ཞེས་སོགས་
རྡོར་སེམས་སུ་སྐྱེད་དེ་ཡིག་རྒྱབ་ཟླ་བའམ། ཡང་ན་ཆོག་གསུམ་གྱིས་དཀྱིལ་འཁོར་གང་ཡང་རུང་བའི་གཙོ་བོར་བསྐྱེད་དེ། ཡེ་ཤེས་པ་དགུག་གཞུག་ནས་མཆོད་བསྟོད་ཀྱི་བར་བྱས་ཏེ་སྤུར་ལ་གཟུངས་ཐག་བཏགས་
པ་ནས་བཟུང་སྟེ་གཙོ་བོའི་སྔགས་ཅི་འགྲུབ་བཟླ། དེ་ནས་རོལ་མོ་སོགས་མཆོད་པ་དང་བཅས་པས་སྲེག་ཐབ་ཏུ་སྤྱན་དྲངས། དེའི་ཐུགས་ཁར་གཙོ་རྒྱད་དམ་དཀྱིལ་འཁོར་ཡོངས་རྫོགས་བསྐྱེད། སྤུར་གྱི་ཡེ་ཤེས་པ་
དང་གཅིག་ཏུ་བསྲེས་ལ་མཆོད་བསྟོད་རྒྱས་པར་བྱ། ཨོཾ་ཁྱོད་ཀྱི་སེམས་ཅན་དོན་ཀུན་མཛད། ཅེས་སོགས་ཀྱིས་ཡེ་ཤེས་པ་གཤེགས། དམ་ཚིག་པ་རང་ལ་བསྡུ་ཡང་ན་ཡེ་ཤེས་པ་དང་དམ་ཚིག་པ་གཉིས་ཀ་
གཤེགས་པའང་རུང་སྟེ། རྗེ་བཙུན་གྲགས་པས་ཀྱི་རྡོ་རྗེའི་སྲེག་ཆོག་ཏུ་སྤུར་དང་འདས་ལྷ་གཉིས་དབྱེར་མེད་དུ་བསྐྱེད་ནས་སྲེག་རྫས་ཕུལ་པའི་མཐར་གཤེགས་གསོལ་གྱི་ཚེ། དཀྱིལ་འཁོར་གྱི་འཁོར་ལོ་དམ་ཚིག་པ་དང་བཅས་
པ་རང་བཞིན་གྱི་གནས་སུ་གཤེགས་སུ་གསོལ། ཡང་ན་ཡེ་ཤེས་པ་གཤེགས་དམ་ཚིག་པ་རང་ལ་བསྡུས་ཀྱང་ཉེས་པ་མེད་ཅེས་གསུངས་སོ། །མེ་སྤོར་བའི་ཚེ་དེ་བཞིན་གཤེགས་པ་ཐམས་ཅད་ཀྱིས་སྤར་བར་བསམ་ལ་ཆོས་
འབྲེལ་མེད་པའི་མི་ཞིག་ལ་སྤར་དུ་གཞུག་གང་ཟག་མཆོག་གི་སྤུར་སྦྱོང་བའི་སྔོན་དུ་འདི་ལྟར་བྱ་བར་བུ་སྟོན་དང་ཕ་བོང་ཁ་པ་སོགས་ཀྱིས་བཤད་ཅིང་དེ་ལྟར་བྱེད་པའི་ཁུང་ཡང་གུར་འགེལ་ལས། དེའི་སྙིང་ཁར་རྡོ་རྗེ་སེམས་དཔའ་

[158B] །གལ་
ཏེ་དེ་ལྟར་མ་བྱས་ན་མཆོད་རྟེན་བཤིག་པ་ཉིད་དུ་འགྱུར་རོ་ཅེས་གསུངས་པ་ལ་བརྟེན་པར་སྣང་ངོ། །མེ་སྤོར་བའི་ཚེ། གསོན་ཅིག་དགོངས་ཤིག་རིགས་ཀྱི་བུ། ཞེས་པ། དཔལ་ལྡན་བླ་མ་དགོངས་སུ་གསོལ། ཞེས་པར་འདོན་པ་
བསྒྱུར། འདས་པའི་མེ་ལྷ་བསྐྱེད་པའི་ཚེ། བླ་མ་དཀྱིལ་འཁོར་བར་བསྐྱེད་དེ་དེ་ལ་སྲེག་རྫས་རྣམས་འབུལ། སྤེལ་ཚིག་ལ། དཔལ་ལྡན་བླ་མ་དམ་པ་ཞིང་ཁམས་གང་ན་བཞུགས་པའི་སྐུ་གསུང་ཐུགས་ཀྱི་མཛད་པ་འཕྲིན་
ལས་ལ་བར་དུ་གཅོད་པ་ཐམས་ཅད་ཤིནྟཾ་ཀུ་རུ་ཨོཾ། ཅེས་སྦྱོར། འདི་ལ་གསོལ་འདེབས་དང་ཕུང་པོ་ཡོན་འབུལ་དང་ལམ་སྦྱང་བསྟན་རྣམས་མི་དགོས། གཞན་རྣམས་སྔར་དང་འདྲ། འདི་ནི་མཆོག་གི་རོ་མཆོད་གནས་ཀྱི་ཚུལ་དུ་
སྲེག་པ་སྟེ་སྤུར་དང་མེ་དང་བླ་མ་དབྱེར་མེད་པ་དཀྱིལ་འཁོར་གྱི་ལྷར་བསྐྱེད་ནས་དེ་ལ་སྲེག་རྫས་རྣམས་མཆོད་པར་འབུལ་བའི་ཚུལ་ལོ། །སྲེག་ཐབ་ཀྱི་ཉེ་འཁོར་དུ་དབང་ཐོབ་མ་མྱོང་བ་མང་དུ་ཚོགས་བ་ལྟ་བུའི་དགག་བྱ་ཡོད་ན་དེར་
སྒྲུབ་གྲོགས་འགའ་ཞིག་གིས་གཞན་གྱིས་མཐོང་ཀྱང་ཉེས་དམིགས་སུ་མི་འགྱུར་བའི་མཆོད་པ་སོགས་བྱེད་དུ་བཅུག་ནས་རྡོ་རྗེ་སློབ་དཔོན་སྒྲུབ་གྲོགས་དང་བཅས་པས་གནས་དབེན་པར་སྦྱིན་སྲེག་གི་ཆོ་ག་བྱས་ནས་སྲེག་རྫས་
རྣམས་སྣོད་གཅིག་ཏུ་བསགས་ལ་སྒྲུབ་གྲོགས་གཞན་ཞིག་ཐབ་ཀྱི་སར་སྐྱེལ་དུ་བཏང་ནས་འབུལ་བའང་རུང་བར་རྗེ་བཙུན་གྲགས་པས་ཀྱཻ་རྡོར་གྱི་སྲེག་ཆོག་ཏུ་གསུང་ཏེ། དེ་ཉིད་ལས། གལ་ཏེ་སྲེག་ཁང་གི་ཉེ་འཁོར་ཐམས་ཅད་
དབང་མ་ཐོབ་པས་གང་བ་ཡིན་ན། ཐབ་ཁུང་གི་ནང་གི་དབྱིབས་བྲིས་ལ་ཕྱིའི་དཀྱིལ་འཁོར་མི་འབྲི་ཞིང། དེའི་དྲུང་དུ་ལས་ཀྱི་རྡོ་རྗེས་སློབ་མ་འགའ་ཞིག་གི་ཐུན་མོང་དུ་བྱས་ཀྱང་ཉེས་པ་མི་འབྱུང་བའི་མཆོད་པ་སོགས་བྱེད་

[159A]༄༅། །དུ་བཅུག་ལ། རྡོ་རྗེ་སློབ་དཔོན་འཁོར་ཅི་རིགས་པ་དང་བཅས་པས་གནས་དབེན་པར་ཆོ་ག་ཐམས་ཅད་སྔར་བརྗོད་པ་བཞིན་ཉམས་སུ་བླང་ལ་སྲེག་རྫས་རྣམས་སྣོད་གཅིག་ཏུ་བསགས་ལ་ལས་ཀྱི་རྡོ་རྗེ་སློབ་
མ་གཅིག་སྐྱེལ་དུ་བཏང་ངོ། །འདི་བླ་མའི་ལག་ལེན་ལས་མཐོང་བ་ཡིན་ནོ། །ཞེས་སོ། །དེ་ལྟར་སྦྱིན་སྲེག་ཚར་ནས་ཐ་མ་ལ་བ་ལ་མེ་མ་ཤིའི་བར་དུ་བཞག་ཅིང་ལོང་མེད་ན་འོ་མ་དང་དྲི་བཟང་གི་ཆུས་མེ་བསད་ལ་རྡོ་རྗེ་བསྡུ་བའི་སྔགས་
དང་ཕྱག་རྒྱས་རུས་པ་རྣམས་བསྡུ། རུས་ཕྱེ་མ་ཡིན་པའི་ཐལ་བ་རྣམས་ཆུ་བོ་འམ་ རུས་པ་རྣམས་ལ་རུས་ཆོག་བྱ་བ་ནི། རྗེ་བཙུན་གྲགས་པས་འོ་མ་དང་དྲི་ཞིམ་པོ་སྦྱར་བའི་ཆུས་ལས་ཐམས་ཅད་
པའི་བུམ་པ་བཀང་ལ་བུམ་པའི་ཆོ་ག་ཡོངས་སུ་རྫོགས་པར་བྱས་ཏེ། ཨོཾ་བཛྲ་ཨ་མྲྀ་ཏ་དང་ཡི་གེ་བརྒྱ་པ་བཟླས་ཤིང་རུས་པ་བཀྲུ་ཞེས་གསུང་ལ། དོར་བ་དཀོན་ལྷུན་པས་སྔགས་ཀྱི་བུམ་ཆུའི་རྒྱུན་མེད་ན་རྩ་རིགས་
བཟླས་པས་བུམ་ཆུ་ནུས་ལྡན་དུ་བྱིན་གྱིས་རླབས་ལ་རྩ་རིགས་དང་སྦྱོང་རྒྱལ་གྱི་སྔགས་བཟླས་ཤིང་རུས་པ་རྣམས་བཀྲུས་ཏེ། ཞེས་བཤད། རྒྱལ་སྲས་བཟང་པོ་དཔལ་ལ་སོགས་པའི་དམ་པ་འགའ་ཞིག་གིས་བ་བྱུང་དང་དྲི་
ཞིམ་པོ་སྦྱར་བའི་ཆུ་ཐོགས་ཏེ་རུས་པའི་སྟེང་དུ་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོ་བསམ་ལ་དེ་ལས་བྱུང་བའི་བདུད་རྩིའི་ཆུས་ཚེ་འདས་ཀྱི་སྡིག་པ་སྦྱང་བར་བསམ་ཞིང་ངན་སོང་སྦྱོང་བའི་སྔགས་དང། ཨོཾ་བཛྲ་བྲམ་དཧན་
ཡ་སཱ་ཧཱ། ཞེས་བརྗོད་ཅིང་དྲི་ཞིམ་པོའི་ཆུས་རུས་བུ་རྣམས་བཀྲུས་ཏེ་ཞེས་གསུངས། དེ་དག་གང་བྱས་ཀྱང་རུང་བས་ལས་བུམ་བསྒྲུབ་ནས་སྔ་མ་ལྟར་བྱ་བའམ་ཁྲུས་བུམ་བསྒྲུབ་ཏེ་ཡིག་བརྒྱ་དང་རྩ་རིགས་དང་ཀཾ་ཀ་ནི་སོགས་
བཟླས་ཤིང་ཕྱི་མས་བཤད་པ་ལྟར་གྱི་དམིགས་པ་དང་བཅས་པས་བཀྲུ། དེ་ནས་བསྐམ་ལ་ཞིབ་པར་བརྡུངས་ཏེ་འཇིམ་པ་དང་བསྲེས་ལས་ཙྪ་འདེབས་ཆོ་ག་ལྟར་བྱས་ནས་ཡིག་བརྒྱ་འམ་རྩ་རིགས་སམ་ཀཾ་ཀ་ནིའི་མཇུག་ཏུ་

[159B] ཞེས་པ་བྲིས་ཏེ་ནང་དུ་བཅུག་པའི་ས་ཙྪ་བཏབས་ནས་ཆུ་བོ་ཆེན་པོར་བསྐུར་བའམ་ལམ་བཞི་མདོར་མཆོད་རྟེན་བྱའོ། །དེ་ལྟར་བྱས་ན་ཚེ་འདས་དེ་དམྱལ་བ་སོགས་ངན་སོང་དུ་སྐྱེས་
ཀྱང་ཐར་བར་མི་འཁྲུགས་པའི་རྒྱུད་ལས་གསུངས་ཏེ་དེ་ཉིད་ལས་དེའི་མིང་བྲིས་ལ་གཟུངས་སྔགས་བཟླས་བརྗོད་བྱེད་ཅིང་མཆོད་རྟེན་འབུམ་བྱས་ལ་གདུགས་དང་པ་ངན་ལ་སོགས་པས་ལེགས་པར་མཆོད་ནས་རྒྱ་མཚོ་ཆེན་པོའམ་
ཡང་ན་ཆུ་ཀླུང་དུ་བཏང་ན་སེམས་ཅན་དམྱལ་བ་ལ་སོགས་པ་ནས་ཐར་བར་འགྱུར་རོ། །ཡང་ན་དེ་ལྟར་མཆོད་རྟེན་བྱས་ནས་མཇུག་ཏུ་ལམ་གྱི་བཞི་མདོར་
པར་མཆོད་ལ་འཕགས་པའི་དགེ་འདུན་ལ་ཡང་མཆོད་ཡོན་གསོལ་ནས་ཡོན་ཕུལ་ཏེ་ལེགས་པར་མཆོད་ནས། འདི་ཆེ་གེ་མོ་ཞིག་གི་དགེ་བའི་རྩ་བར་གྱུར་ཅིག་འདི་ཁོ་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག་ཅེས་ཀྱང་ཤེས་
པར་བྱས་ན་དེས་དེ་ཁོ་ན་བཞིན་དུ་སྐྱེས་ནས་ལུས་ཀྱང་སྟོན་ཅིང་ལེགས་སོ་ཞེས་བྱ་བ་ཡང་བྱིན་ནས་མི་སྣང་བར་འགྱུར་རོ་ཅེས་གསུངས། གང་ཟག་མཆོག་ལ་སྦྱིན་སྲེག་ཚར་ནས་ཤིང་དམ་སོ་ཕག་ལྟ་བུ་ལ་རྒྱལ་ཆེན་རིགས་བཞིའི་
སྐུ་འདྲ་བྲིས་པ་སྦྱར་བས་སྒོ་བཅད་དེ་བསྲུང་བར་བུ་སྟོན་གྱི་ལུགས་སྔོ་མ་ཚིགས་སུ་མཛད་པ་ལས་འབྱུང་ལ། ཉི་མ་གསུམ་མམ་བདུན་གྱི་བར་དུ་མཆོད་པས་མཆོད་ཅིང། དེ་ནས་གདུང་རུས་བསྡུས་ཏེ་བརྟེན་བཞེངས་སོགས་
བྱ་བར་བུས་མི་འཁྲུགས་པའི་སྲེག་ཆོག་ལས་འབྱུང་ངོ། །དེ་ལྟར་གཤིན་པོའི་ཕུང་པོ་བསྲུང་ཏེ་སྡིག་པ་སྤྱོད་ཚུལ་གྱི་ལག་ལེན་གསལ་བར་སྟོན་པ་ཐར་བའི་སྒོ་འབྱེད་ཅེས་བྱ་བ་འདི་ནི། རྗེ་བདག་ཉིད་ཆེན་པོ་དང་དེའི་སྲས་
ཀྱི་ཐུ་པོ་རྒྱལ་ཚབ་འདུལ་འཛིན་མཁས་གྲུབ་སོགས་ཀྱིས་མཛད་པའི་སྤུར་སྦྱོང་གི་ཆོ་ག་མ་མཐོང་བས་བུ་སྟོན་ཐམས་ཅད་མཁྱེན་པས་མཛད་པའི་རྣལ་འབྱོར་རྒྱུད་ནས་བཤད་པའི་མི་འཁྲུགས་པ་ལྷ་བཅུ་གསུམ་མལ་བརྟེན་

[160A]༄༅། །པའི་སྤུར་སྤྱོད་པའི་ཆོ་ག་སྡིག་སྒྲིབ་རྣམ་སྦྱོང་དང་རྗེ་ཕ་བོང་ཁ་པ་འཇམ་དབྱངས་གྲགས་པས་སྔ་མ་དང་མཐུན་པར་མཛད་པའི་བྱ་རྒྱུད་ནས་བཤད་པའི་མི་འཁྲུགས་པ་ལྷ་དགུ་ལ་བརྟེན་པའི་སྤུར་སྦྱོང་བའི་ཆོ་ག་
ག་བུར་ཆུ་རྒྱུན་གཉིས་ལ་གཞི་བྱས། རྗེ་བཙུན་གྲགས་པ་རྒྱལ་མཚན་གྱིས་མཛད་པའི་ཀྱཻ་རྡོར་ལྷ་དགུ་ལ་བརྟེན་པའི་སྤུར་སྦྱོང་བའི་ཆོ་ག་གཞན་ཕན་བདུད་རྩི་དང། རང་ཕྱོགས་ཀྱི་འཇིགས་བྱེད་ལ་བརྟེན་པའི་སྤུར་སྦྱོང་གི་ཆོ་ག་
མཛད་བྱང་མེད་པ་འགའ་ཞིག་དང། དོར་བ་དཀོན་མཆོག་ལྷུན་གྲུབ་ཀྱི་ཀུན་རིགས་ལ་བརྟེན་པའི་སྤུར་སྦྱོང་བའི་ཆོ་ག་བཅོ་བརྒྱད་ཆོས་རྗེའི་ཀྱཻ་རྡོར་ལ་བརྟེན་པའི་སྤུར་སྦྱོང་བའི་ཆོ་ག་རྣམས་ནས་ཁ་བསྐང་སྟེ་ཡུལ་བྱང་ཕྱོགས་ཀྱི་
མཐར་སྐྱས་པའི་གྱིན་པ་ངག་དབང་བློ་བཟང་ཆོས་ལྡན་དཔལ་བཟང་པོས་རང་དང་སྐལ་བ་མཉམ་པའི་གསར་བུ་བ་དག་ལ་ཕན་པར་འདོད་པས་དབེན་པའི་རི་སུ་ལ་བྱང་ཆུབ་གླིང་ཞེས་བྱ་བར་སྦྱར་བ་འདིས་ཀྱང་སེམས་ཅན་
ཐམས་ཅད་འཁོར་བ་དང་ངན་སོང་གི་སྡུག་བསྔལ་ལས་ཐར་ཏེ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་



