
[131A]༄༅། །དཔལ་ཕྱག་ན་རྡོ་རྗེ་འཁོར་ལོ་ཆེན་པོའི་དབང་གི་སྔོན་འགྲོའི་བཤད་པ་ལ་ཉེ་བར་མཁོ་བའི་ཡིག་ཆུང་བཞུགས་སོ།།

[132A] །དཔལ་ཕྱག་ན་རྡོ་རྗེ་འཁོར་ལོ་ཆེན་པོའི་དབང་གི་དབུ་སྒྲོམ། བདག་ཅག་གི་སྟོན་པ་བླ་ན་མེད་པ་མཐུ་སྟོབས་ཀྱི་དབང་ཕྱུག་དམ་པ་བཅོམ་ལྡན་འདས་ཤཱཀྱ་སེངྒེ་དེ་ཉིད་ཀྱིས་བདུད་ཀྱི་དཔུང་ཐམས་ཅད་ཕྱེ་མར་བརླག་པའི་
ཕྱིར་དུ་ཐུགས་ལས་སྤྲུལ་བ། ཁྲོ་བོའི་དབང་པོ་ཕྱག་ན་རྡོ་རྗེས་ནམ་མཁའི་དབྱིངས་ན་གནས་པའི་བདུད་གཟའ་ལ་སོགས་པ་དང། ས་ལ་གནས་པའི་གནོད་སྦྱིན་གྱི་ཚོགས་དང། ས་འོག་ན་གནས་པའི་ཀླུ་དང་བདུད་ཀྱི་ཚོགས་
རྣམས་འདུལ་བའི་ཕྱིར་དུ་རི་རབ་ལས་གོང་དུ་འཕགས་པའི་གནས་སུ། རྒྱུད་ཀྱི་སྟོན་པ་རྡོ་རྗེ་འཆང་དང་དབྱེར་མེད་པར་ཉིད་ཀྱི་སྐུ་ཞལ་གསུམ་ཕྱག་དྲུག་པ་ཆར་སྤྲིན་ལྟར་གནག་པ། ཨ་ལ་ལའི་སྐད་འབྲུག་ལྟར་སྒྲོག་ཅིང་
དབུགས་ཀྱི་ཕྲེང་བ་མེ་ལྕེ་ལྟར་འབར་བ་འཁོར་དང་བཅས་པའི་དཀྱིལ་འཁོར་སྤྲུལ་ནས། དཔལ་གསང་བ་འདུས་པའི་རྒྱུད་ཀྱི་སྡེར་འདུ་བའི་དྲག་པོ་གསུམ་འདུལ་གྱི་རྒྱུད་རབ་ཏུ་འཇིགས་པའི་ང་རོ་ཆེན་པོས་གསུངས་ལ། དེར་

[133A] །སྡུད་པོ་ལག་ན་རྡོ་རྗེས། ཡང་དག་པར་བསྡུས་པ་མཁའ་འགྲོ་མ་རྣམས་ཀྱིས་ལེགས་པར་བསྲུངས་པ་ལས། རྣལ་འབྱོར་གྱི་དབང་ཕྱུག་ཛ་ཝ་རི་པས་ལེགས་པར་ཕྱུངས་ཏེ། རིམ་བཞིན་ལེགས་
པར་བརྒྱུད་པ་ལས། རིམ་གྱིས་བོད་གངས་ཅན་གྱི་ལྗོངས་འདིར་གདམས་ངག་གི་རྒྱུན་ཕེབས་ཤིང། ཁྱད་པར་དུ་ཁམས་གསུམ་ཆོས་ཀྱི་རྒྱལ་པོ་བཙོང་ཁ་པ་ཆེན་པོ་ལ་ཐུན་མོང་མ་ཡིན་པ་ལྟར་ན། ལྷོ་བྲག་མཁན་ཆེན་
ལས་ཀྱི་རྡོ་རྗེས། རྗེ་རིན་པོ་ཆེ་དགུང་ལོ་ང་དྲུག་བཞེས་པའི་དུས་སུ་ནང་དུ་རྟོགས་པའི་ཡོན་ཏན་ཁྱད་པར་ཅན་འཁྲུངས་པའི་ལྷོངས་ཚད་ལྟ་བུར། སྐུ་ཚེའི་བར་ཆད་ཀྱི་མཚན་མ་ཆེ་ཙམ་ཞིག་ཡོད་པ་སེལ་བའི་ཕྱིར་དུ་རང་
ཉིད་དཔལ་འཁོར་ལོ་ཆེན་པོའི་དཀྱིལ་འཁོར་གྱི་གཙོ་བོར་དངོས་སུ་བཞེངས་ནས་དབང་བསྐུར་བར་མཛད་པ་ནས་བཟུངས། རྗེ་རིན་པོ་ཆེས་ཀྱང་ཐུགས་དམ་ཆག་མེད་དུ་མཛད་ཅིང། ཁྱད་པར་དགུང་ལོ་ང་དྲུག་བཞེས་

[134B] སྤྱིར་ཆོས་པའི་རིགས་ཐམས་ཅད་དང། ཁྱད་པར་དུ་དབེན་ས་པའི་
བརྒྱུད་པ་རྣམས་ལ་བྱིན་རླབས་ཀྱི་ཚན་ཀ་ཤིན་ཏུ་ཆེ་བར་མ་ཟད། རྗེ་བཙོང་ཁ་པའི་ཞལ་ནས་ཀྱང། རང་གི་རྗེས་འཇུག་རྣམས་ཀྱིས་ཕྱག་རྡོར་འཁོར་ལོ་ཆེན་པོ་དང་རྡོ་རྗེ་འཇིགས་བྱེད་གཉིས་ལ་ཡི་དམ་དང་བསྙེན་སྒྲུབ་བྱེད་རྒྱུ་འབྱུང་ན་བར་ཆད་བཟློག་པ་སོགས་ལ་ཕུལ་དུ་
བྱུང་བ་ཡིན་ནོ། །ཞེས་དང། ཁྱད་པར་འཁོར་ལོ་ཆེན་པོ་ལ་ཡི་དམ་དུ་བྱས་ན་གནས་སྐབས་སུ་ཚེ་རིང་ཞིང། རིམས་ནད་སོགས་ཀྱང་འབྱུང་དཀའ་ཞིང་མཐར་ཐུག་མཆོག་གི་དངོས་གྲུབ་ཐོབ་པའི་ཟབ་གནད་ཁྱད་པར་ཅན་ཡོད་དོ་ཞེས་བསྔགས་པ་ཆེར་མཛད་པ་རྗེ་བླ་མའི་
ཐུགས་དམ་བར་ཆད་སེལ་བའི་ལྷ་གཉིས་ཀྱི་ཡ་གྱལ་གསང་བདག་འཁོར་ལོ་ཆེན་པོའི་དབང་འབུལ་བར་བྱེད་པ་ལ། ཐོག་མར་ཁྱེད་རྣམས་ཡིད་ཆེས་ཤིང་དད་གུས་འཕེལ་བའི་ཆེད་སྔོན་བྱུང་ཐུགས་བསྐྱེད་ཚུལ་སོགས་སྟོན་པ་ཐུགས་རྗེ་ཅན་གྱིས་མདོ་སྡེ་རིན་པོ་ཆེ་རྣམས་
སུ་ཇི་ལྟར་གསུངས་པ་བཞིན་བླ་མ་རྡོ་རྗེ་འཆང་གི་གསུང་ལས་ཐོས་པ་ཚིག་རིས་མ་ཉམས་པར་ཞུ་བ་ལ། སྔོན་བསྐལ་བ་འཛིན་པ་ཆེན་པོ་ལ། འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུང་ཅེས་བྱ་བ་བྱུང་བ་ལ། མིག་མི་འཛུམ་དང། རབ་ཏུ་བརྟན་པའམ་མཐུ་ཆེན་ཐོབ་
སོགས་སྲས་སྟོང། མདུན་ན་འདོན་གྱི་གཙོ་བོ་ཐམ་ཟེ་རྒྱ་མཚོའི་རྡུལ། དེ་ལ་སྲས་བརྒྱད་ཅུ་བྱུང་བ་རྣམས་ཀྱི་ཐ་ཆུང་རྒྱ་མཚོའི་སྙིང་པོ་ཞེས་བྱ་བ་སངས་རྒྱས་པའི་མཚན་རིན་ཆེན་སྙིང་པོ། རྒྱལ་པོ་རྩིབས་ཀྱི་ལུ་ཁྱུད་འཇིག་རྟེན་གྱི་ཁམས་བདེ་བ་ཅན་དུ་སངས་རྒྱས་ཚེ་དཔག་

[135A]༄༅། །མེད་དུ་འཚང་རྒྱ་བར་འགྱུར། ཚེ་དཔག་མེད་ཀྱི་རྗེས་སུ་སྲས་དང་པོ་མིག་མི་འཛུམ་འཚང་རྒྱ་ཞིང། དེའི་རྗེས་སུ་སྲས་གཉིས་པ་རབ་ཏུ་བརྟན་པ་འམ་མཐུ་ཆེན་ཐོབ་འཚང་རྒྱ་པར་ལུང་བསྟན་པ་ནི་དཔལ་ཕྱག་ན་རྡོ་རྗེ་ཡིན་ལ། དེ་ཉིད་བདེ་བ་ཅན་དུ་
སངས་རྒྱས་པའི་ཚེ་ད་ལྟའི་བདེ་བ་ཅན་གྱི་སྣོད་བཅུད་ཀྱི་ཡོན་གསུངས་ཏེ། སྔོན་བསྐལ་པ་མཛེས་པར་སྣང་བ་ལ་འཇིག་རྟེན་གྱི་ཡང་གསང་བ་བསམ་གྱིས་མི་ཁྱབ་པའི་མདོ་ལས་ནི་འདི་ལྟར་གསུངས་ཏེ། སྔོན་བསྐལ་པ་མཛེས་པར་སྣང་བ་ལ་འཇིག་རྟེན་གྱི་
ཁམས་རྣམ་པར་བརྒྱན་པར་སངས་རྒྱས་ཡོན་ཏན་མཐའ་ཡས་རིན་ཆེན་སྣ་ཚོགས་བཀོད་པའི་རྒྱལ་པོ་ཞེས་བྱ་བ་བྱོན་པ་འཁོར་ལོས་བསྒྱུར་བའི་རྒྱལ་པོ་ཡུལ་འཁོར་བསྲུང་ཞེས་པ་བཙུན་མོ་བདུན་འབུམ། མངལ་སྐྱེས་ཀྱི་སྲས་སྟོང་དང་བཅས་པ་བྱུང་བ་རྣམས་ཀྱིས་ལོ་བྱེ་བ་
ཚང་མར་བསྙེན་བཀུར་ཅིང། དེའི་ཚེ་བཙུན་མོ་མ་སྨད་མའི་པང་བར་ཁྱེའུ་ཆོས་སེམས་དང། དཔེ་མེད་མའི་པང་བར་ཆོས་ཀྱི་བློ་གྲོས་རྫུས་སྐྱེས་སུ་བྱུང་བ་ལ་ཡབ་རྒྱལ་པོ་དེའི་བསམ་པ་ལ་གཞོན་ནུ་འདི་དག་ནི་བྱང་ཆུབ་ཏུ་ཞུགས་པ་ཤ་སྟག་སྟེ། ཐོག་མར་གང་འཚང་རྒྱ་བརྟག་
པར་བྱའོ་སྙམ་དུ་ཐམས་ཅད་ཀྱི་མིང་བྱང་བུམ་པར་བཅུག་ནས་གསོལ་བ་བཏབ་སྟེ་མིང་རྣམས་ཕྱུང་བས་ཐོག་མར་ཁྱེའུ་རྣམ་པར་དག་པའི་བློ་གྲོས་བསྐལ་བཟང་གི་སངས་རྒྱས་དང་པོ་འཁོར་བ་འཇིག་གཉིས་པ་རྣམ་པར་རྒྱལ་བའི་སྡེ་གསེར་ཐུབ། གསུམ་པ་དབང་པོ་ཞི་བ་འོད་
སྲུངས། བཞི་པ་དོན་ཐམས་ཅད་གྲུབ་པ་བདག་ཅག་གི་སྟོན་པ་ཤཱཀྱའི་རྒྱལ་པོ་སོགས་སྟོང་ཚང་བར་ལུང་བསྟན། དེའི་ཚེ་མངལ་སྐྱེས་ཀྱི་གཞོན་ནུ་སྟོང་གིས་རྫུས་སྐྱེས་ཀྱི་ཁྱེའུ་གཉིས་ལ་ཁྱེད་གཉིས་ཀྱིས་སྨོན་ལམ་ཇི་ལྟར་བཏབ་འདྲི་བ་ལ་ཁྱེའུ་ཆོས་སེམས་ན་རེ། ང་ནི་ཁྱེད་རྣམས་

[136B] ནང་ན་སྤྱོད་ཅིང་དེ་བཞིན་གཤེགས་པའི་གསང་བ་ཐམས་ཅད་ལས་ཕྱི་རོལ་དུ་མ་གྱུར་པས་ཕྱི་ནང་གི་ཆོས་ཐམས་ཅད་ཉན་མོས་རྟོགས་པར་སྨོན་ལམ་བཏབ་ཟེར་ཏེ། དེ་ནི་དཔལ་ཕྱག་ན་རྡོ་རྗེ་ཡིན་ཞིང། བསྐལ་པ་རྣམ་པར་སྤྱོད་པ་ལ་འཇིག་རྟེན་གྱི་
ཁམས་ཀུན་ནས་ཡོངས་སུ་གང་བར་སངས་རྒྱས་རྡོ་རྗེ་རྣམ་པར་གནོན་པར་ལུང་བསྟན། དེས་ན་ཕྱག་ན་རྡོ་རྗེ་འདི་ནི། འཇིག་རྟེན་ན་ཆེ་བར་རློམ་ཞིང་གཞན་གྱིས་འདུལ་དཀའ་བ་དབང་ཕྱུག་དང། ཁྱབ་འཇུག་སོགས་ལྷ་དང་ཀླུ་དང་གནོད་སྦྱིན་དང་ལྷ་མ་ཡིན་གདུག་པ་ཅན་རྣམས་
ལ་སོགས་པ་སྲིད་ན་དྲེགས་པའི་ང་རོ་སྒྲོག་ཅིང་གདུལ་བྱ་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་པར་བྱེད་པ་རྣམས་ལ་འཚེ་བར་བྱེད་པ་རྣམས་འདུལ་བར་མཛད་ཅིང། གདུག་པ་ཅན་འདུལ་བ་མང་དུ་ཡོད་མོད་ཀྱང་དེ་རྣམས་ཀྱི་ནང་ནས་མཆོག་ཏུ་གྱུར་བ་ཡིན་པ་དང་
ངེས་པའི་དོན་དུ་ན་ཁམས་གསུམ་གྱི་སེམས་ཅན་རྣམས་ཐོག་མ་མེད་པ་ནས་འཁོར་བར་འཆིང་བྱེད་ཉོན་མོངས་གཡོ་བར་བྱེད་པའི་ལས་རླུང་སེམས་ཅན་སུས་ཀྱང་འདུལ་དཀའ་བ་རྣམས་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་སྟོབས་ཀྱིས་འདུལ་བར་མཛད་ཅིང་ཐབས་
མཁས་ཀྱི་ལམ་དེ་ཉིད་འདུལ་བྱ་ལ་སྟོན་པ་ལ་མངའ་བརྙེས་པའི་མཆོག་ནི་གསང་བདག་ཕྱག་ན་རྡོ་རྗེ་འདི་ཡིན། དཔལ་ཕྱག་ན་རྡོ་རྗེ་ནི་བདུད་ཀྱི་དཔུང་ལས་རྒྱལ་ཞིང་བདུད་སྡེ་འཇོམས་པ་ལ་པག་ཚ་བ་མི་མངའ་བ་དང། ས་འོག་ས་སྟེང་ས་བླའི་འཇིག་རྟེན་གསུམ་ལས་རྣམ་པར་
རྒྱལ་བ་ཡིན་ལ། ངེས་པའི་དོན་དུ་ན་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱིས་ཉོན་མོངས་བག་ཆགས་དང་བཅས་པ་འཇོམས་པ་ལ་མངའ་བརྙེས་པ་དང། ལུས་ངག་ཡིད་གསུམ་ཕྱིན་ཅི་ལོག་ཏུ་བསྒྱུར་བར་བྱེད་བའི་ཉོན་མོངས་ལས་རླུང་དང་བཅས་པ་ལས་རྣམ་པ་ཀུན་

[137A]༄༅། །ཏུ་རྒྱལ་བ་ཡིན། ཡང་ཕྱག་ན་རྡོ་རྗེ་ནི་རིགས་ལྔའི་ནང་ནས་རྡོ་རྗེའི་རིགས་ལ་དབང་ཕྱུག་གི་དཔལ་བརྙེས་པ་དང། རྡོ་རྗེ་ཐེག་པའི་ཆོས་སྟོན་པ་ལ་རྒྱལ་བ་རྣམས་ཀྱིས་དབང་བསྐུར་ཞིང་མངའ་བརྙེས་པ་ཡིན། སངས་རྒྱས་ཀྱི་མཛད་པ་ཐམས་ཅད་ཀྱི་ནང་ནས་
མཆོག་ཏུ་གྱུར་པ་བླ་མེད་རྡོ་རྗེ་ཐེག་པ་སྟོན་པ་ལ་མངའ་བརྙེས་ཏེ། དེའང་ཆོས་ལ་བློ་མ་ཕྱོགས་པའི་སྐྱེ་བོ་རྣམས་དང། ཆོས་ལ་བློ་ཕྱོགས་ཀྱང་ཐེག་ཆེན་གྱི་སྣོད་དུ་མི་རུང་བ་རང་གཅིག་པུ་ཐར་པར་འདོད་པ་ཉན་རང་རྣམས་དང། ཐེག་ཆེན་ལ་ཞུགས་ཀྱང་བླ་མེད་ཀྱི་ཐབས་མཁས་
བློར་མི་ཤོང་བའི་གདུལ་བྱ་རྣམས་ལ་གསང་བར་བྱ་བ་བླ་མེད་རྡོ་རྗེ་ཐེག་པའི་ཆོས་སྟོན་པ་ལ་མངའ་བརྙེས་པས་གསང་བའི་རྒྱལ་པོའམ་གསང་བའི་བདག་པོ་ཞེས་བྱའོ། །ཡང་ན། གནོད་སྦྱིན་རྣམས་ལ་གསང་བ་ཞེས་བརྗོད་ཅིང་ཕྱག་ན་རྡོ་རྗེ་ནི་ལྕང་ལོ་ཅན་གྱི་ཕོ་བྲང་དུ་བཞུགས་
ནས་གནོད་སྦྱིན་རྣམས་ཀྱི་རྒྱལ་པོ་མཛད་པས་ན་གསང་བའི་རྒྱལ་པོ་ཡིན། དཔལ་ཕྱག་ན་རྡོ་རྗེ་གསང་སྔགས་ཀྱི་བདག་པོར་དབང་བསྐུར་བ་ནི། དཔལ་ཕྱག་ན་རྡོ་རྗེ་གསང་སྔགས་དང་རིག་སྔགས་ཐམས་ཅད་ཀྱི་བདག་པོར་རྒྱུད་སྡེ་མཐའ་ཡས་པ་ནས་རྒྱ་ཆེར་བསྔགས་ཤིང། ཁྱད་
པར་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་ལེའུ་བཅུ་བདུན་རྫོགས་པའི་ཚེ་བཅོམ་ལྡན་འདས་ཀྱིས་སངས་རྒྱས་དང་བྱང་ཆུབ་སེམས་དཔའི་ཚོགས་ནམ་མཁའི་དབྱིངས་ཡོངས་སུ་གང་བའི་དབུས་སུ་རྡོ་རྗེ་ཆོས་ཞེས་པ་དཔལ་ཕྱག་ན་རྡོ་རྗེ་ལ་འབོད་པར་མཛད་
ནས་རིགས་ཀྱི་བུ་ཁྱོད་ཀྱིས་རྒྱུད་འདི་གཟུང་ཞིང་ཕྱོགས་བཅུའི་སྐལ་བ་དང་ལྡན་པ་རྣམས་ལའང་སྤེལ་ཅིག་ཅེས་གསང་སྔགས་ཐམས་ཅད་ཀྱི་བདག་པོར་དབང་བསྐུར་ཞིང་བྱིན་གྱིས་རློབས་པར་མཛད་པ་ལྟར་རོ། །དཔལ་ཕྱག་ན་རྡོ་རྗེ་ལ་གནོད་སྦྱིན་རྣམས་ཀྱི་རྒྱལ་པོ་ཞེས་བརྗོད་

[138B] སེང་གེས་རི་དྭགས་ཐམས་ཅད་སྐྲག་པར་བྱས་ནས་ཟིལ་གྱིས་གནོན་པས་ན་སེང་གེ་ལ་རི་དྭགས་ཀྱི་རྒྱལ་པོ་ཞེས་བརྗོད་པ་ལྟར། དཔལ་ཕྱག་ན་རྡོ་རྗེས་ཀྱང་སེམས་ཅན་གྱི་ལུས་སྲོག་ལ་འཚེ་བར་བྱེད་པ་དང། དམ་པའི་ཆོས་བསྒྲུབ་པ་ལ་བར་ཆད་བྱེད་པའི་
གནོད་སྦྱིན་གདུག་པ་ཅན་རྣམས་དྲག་པོའི་སྟོབས་ཀྱིས་ཚར་གཅོད་ཅིང་བླ་མེད་རྡོ་རྗེ་ཐེག་པའི་ཆོས་གྱིས་འདུལ་བར་མཛད་པས་ན་གནོད་སྦྱིན་རྣམས་ཀྱི་རྒྱལ་བོའམ། གནོད་སྦྱིན་གྱི་སྡེ་དཔོན་ནམ། གནོད་སྦྱིན་གྱི་བདག་པོ་ཞེས་བརྗོད་དོ། །དཔལ་ཕྱག་ན་རྡོ་རྗེ་ནི་སྔོན་ཡུན་
རིང་བོ་ནས་སྐུ་གསུམ་བརྙེས་ཟིན་ཀྱང་གདུལ་བྱའི་དོན་དུ་བསྐལ་བཟང་གི་སངས་རྒྱས་སྟོང་ལ་སོགས་པ་སངས་རྒྱས་ཐམས་ཅད་ཀྱི་བསྟན་པ་བསྲུང་བའི་སྲུང་མའི་ཚུལ་མཛད་པ་དང། བྱང་ཆུབ་སེམས་དཔའ་གང་དང་གང་ན་ཡོད་པ་དེ་དང་དེར་ཕྱི་བཞིན་འབྲངས་ཏེ་ལག་ན་རྡོ་རྗེ་
འཁོར་མང་པོ་དང་བཅས་པར་ཆད་བསྲུང་བར་མཛད་པ་གསང་བ་བསམ་གྱིས་མི་ཁྱབ་པའི་མཛད་པ་ཅན་ཡིན་པ། ཕྱི་ལྟར་དུ་ཕྱག་ན་རྡོ་རྗེ་རྩེ་ལྔ་པ་བཟུང་སྟེ་ཡང་དང་ཡང་དུ་གནམ་དུ་བཏེག་སྟེ་གསོང་བར་བྱེད་ཅིང། ངེས་པའི་དོན་དུ་ནི་རྡོ་རྗེའི་ལུས་ལ་གནད་དུ་བསྣུན་པའི་
མཐུ་ལས་བདེ་ཆེན་ལྷན་ཅིག་སྐྱེས་པའི་ཡེ་ཤེས་གདུལ་བྱ་རྣམས་ཀྱི་རྒྱུད་ལ་ཡང་དང་ཡང་དུ་བསྐྱེད་དེ་འཁྲིད་པར་མཛད་པས་ན་རྡོ་རྗེ་ཡང་དང་ཡང་དུ་གསོར་བའོ། །དཔལ་ཕྱག་ན་རྡོ་རྗེའི་ཕྱག་གི་རྡོ་རྗེའི་ཆེ་བ་ནི། གསང་བ་བསམ་གྱིས་མི་ཁྱབ་པའི་མདོ་ལས། དེ་ནས་
རྒྱལ་པོ་མ་སྐྱེས་དགྲ་འདི་སྙམ་དུ་སེམས་ཏེ། གསང་བ་པའི་བདག་པོ་ལག་ན་རྡོ་རྗེས་ལག་པ་གཡས་པ་ན་རྡོ་རྗེ་ཐོགས་པ་དེ་ཅི་ལྕི་བ་ཞིག་གམ། འོན་ཏེ་ཡང་བ་ཞིག་གང་གི་ཕྱིར་ན་གསང་བའི་བདག་པོ་ལག་ན་རྡོ་རྗེ་འདི། སྟོབས་ཀྱི་ཤུགས་ཆེན་པོ་བདོག་པ་ཞེས་བྱ་

[139A]༄༅། །སྙམ་མོ། །དེ་ནས་གསང་བ་པའི་བདག་པོ་ལག་ན་རྡོ་རྗེས་རྒྱལ་པོ་མ་སྐྱེས་དགྲའི་སེམས་ཀྱི་རྣམ་པར་རྟོག་པ་སེམས་ཀྱིས་ཤེས་ནས། རྒྱལ་པོ་ཆེན་པོ་མ་སྐྱེས་དགྲ་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ་རྡོ་རྗེ་འདི་ནི་ལྕི་བ་ཡང་ཡིན་ལ་ཡང་བ་ཡང་
ཡིན་ནོ། །སྨྲས་པ། ཅིའི་ཕྱིར་ནི་ལྕི་བ་ཡིན་ལ། ཇི་ལྟར་ན་ཡང་བ་ཡང་ཡིན། སྨྲས་པ། རྒྱལ་པོ་ཆེན་པོ་སེམས་ཅན་ང་རྒྱལ་དང། རྒྱགས་པ་དང། དྲེགས་པས་བསྙེམས་པ་རྣམས་ཡོངས་སུ་འདུལ་བའི་ཕྱིར་ལྕི་བ་ཡིན་ནོ། །སེམས་ཅན་ང་རྒྱལ་མེད་པ་དང་དྲང་བ་རྣམས་ལ་
ནི་ཡང་བ་ཡིན་ནོ། །དེ་ནས་གསང་བ་པའི་བདག་པོ་ལག་ན་རྡོ་རྗེས་ས་ཕྱོགས་དེ་རྡོ་རྗེར་བྱིན་གྱིས་བརླབས་ནས། རྡོ་རྗེ་དེ་སའི་སྟེང་དུ་བཞག་པ་དང། དེ་བཞག་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་རབ་ཏུ་གཡོས་སོ། །དེ་ནས་གསང་བ་པའི་
བདག་པོ་ལག་ན་རྡོ་རྗེས་རྒྱལ་པོ་མ་སྐྱེས་དགྲ་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། ཁྱོད་ཀྱིས་རྡོ་རྗེ་འདི་སའི་སྟེང་འདི་ནས་ཐེག་ཅིག་དེ་ནས་རྒྱལ་པོ་མ་སྐྱེས་དགྲས་ཚན་པོ་ཆེན་པོའི་སྟོབས་ཀྱི་ཤུགས་ཆེན་པོ་དང་ལྡན་པས་རྡོ་རྗེ་དེ་སྟོབས་ཀྱི་ཤུགས་ཐམས་ཅད་ཀྱིས་
འདོག་པར་བྱེད་པ་ན། སྐྲའི་རྩེ་མོ་ཙམ་ཡང་བསྐྱོད་པ་འམ། བསྒུལ་བར་མ་ནུས་ནས་དེ་ངོ་མཚར་དུ་གྱུར་ཏེ། ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ནི་ཚན་པོ་ཆེ་ཆེན་པོའི་སྟོབས་ཀྱི་ཤུགས་དང་ལྡན་ཏེ། གོ་ཆ་དང་ཡ་ལད་བསྐོན་
པའི་གླང་པོ་ཆེ་ཡང་ལག་པ་ཡ་གཅིག་གིས་བཏེག་པའི་རྡོ་ཐོག་ན། བདག་གིས་རྡོ་རྗེ་འདི་ལྟར་ཆུང་བ་འདི་བསྐྱོད་པའམ། བསྒུལ་པའི་རྔོ་ཡང་མ་ཐོག་ན། འདེག་པར་ལྟ་སྨོས་ཀྱང་ཅི་འཚལ་ཏེ། འདི་ལ་རྒྱུ་ཅི་ཞིག་མཆིས། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་

[140B] རྡོ་རྗེ་འདི་ནི་ལྕི་ཡི་འདི་ལ་ཁྱོད་ཡིད་མ་ཆད་ཅིག་དེ་ནས་རྒྱལ་པོ་མ་སྐྱེས་དགྲས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །ཀཽ་ཤི་ཀ་ཁྱོད་རྡོ་རྗེ་འཆང་བ་ཞེས་བྱ་ན། རྡོ་རྗེ་འདི་སའི་སྟེང་འདི་ནས་ཐེག་ཅིག་དེ་ནས་ལྷའི་དབང་པོ་བརྒྱ་བྱིན་གྱིས་རང་གི་སྟོབས་
ཀྱི་ཤུགས་དང། རྫུ་འཕྲུལ་གྱི་སྟོབས་དང། སྙིང་སྟོབས་ཀྱི་ཤུགས་ཐམས་ཅད་བསྟན་ཀྱང། རྡོ་རྗེ་དེ་བསྐྱོད་པའམ། བསྒུལ་བར་མ་ནུས་སོ། །དེ་ནས་ལྷའི་དབང་པོ་བརྒྱ་བྱིན་ངོ་མཚར་དུ་གྱུར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་
གང་གི་ཚེ་ལྷ་མ་ཡིན་དང་གཡུལ་འགྱེད་པ་དེའི་ཚེ་ལག་པ་གཡས་པས་ལྷ་མ་ཡིན་གྱི་དབང་པོ་ཐགས་བཟང་རིས་ཀྱི་ཤིང་རྟ་དཔག་ཚད་བདུན་བརྒྱ་བ་དག་ཏུ་མཆིས་བ་ཡང་འཛིན་པའི་རྡོ་ཐོག་ན། བདག་གིས་རྡོ་རྗེ་ཆུང་དུ་འདི་བསྐྱོད་པའམ། བསྒུལ་བའི་རྡོ་མ་ཐོག་པ་འདི་བཅོམ་
ལྡན་འདས་ཅི་ལགས། སངས་རྒྱས་ཀྱིས་བྱིན་གྱིས་བརླབས་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། ཀཽ་ཤི་ཀ། རྡོ་རྗེ་འདི་ནི་ལྕི་སྟེ། འདི་ངས་བྱིན་གྱིས་བརླབས་པ་མ་ཡིན་པར་རིག་པར་བྱའོ། །ཀཽ་ཤི་ཀ། འདི་ཇི་སྙམ་དུ་སེམས། རིའི་རྒྱལ་པོ་རི་རབ་ལྕི་བ་
ཡིན་ནམ། གསོལ་པ། བཅོམ་ལྡན་འདས། རིའི་རྒྱལ་པོ་རི་རབ་ཇི་ཙམ་དུ་ལྕི་བ་ནི་དཔེར་བགྱི་བར་ཡང་སླ་བ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀཽ་ཤི་ཀ། རྡོ་རྗེ་འདི་ནི་ལྕི་སྟེ། ཀཽ་ཤི་ཀ། གལ་ཏེ་གསང་བ་པའི་བདག་པོ་ལག་ན་རྡོ་རྗེས། རྡོ་རྗེ་འདི་རྡོ་རྗེའི་
རང་བཞིན་གྱི་ཁོར་ཡུག་གི་རི་ལ་བསྣུན་ན། དེའང་དཔེར་ན་ཕུབ་མ་སྤར་གང་གཏོར་བ་བཞིན་དུ་རྣམ་པར་འཐོར་ཏེ། ཀཽ་ཤི་ཀ། རྡོ་རྗེ་འདི་སྟོབས་ཀྱི་ཤུགས་ནི་དེ་ཙམ་མོ། །དེ་ནས་ལྷའི་དབང་པོ་བརྒྱ་བྱིན་གྱིས། ཚེ་དང་ལྡན་པ་མོའུ་གལ་གྱི་བུ་ཆེན་པོ་ལ་འདི་སྐད་ཅེས་སྨྲས་སོ། །བཙུན་པ་མོའུ་

[141A]༄༅། །གལ་གྱི་བུ་ཆེན་བོ། ཁྱོད་བཅོམ་ལྡན་འདས་ཀྱིས་ཉན་ཐོས་རྣམས་ཀྱི་ནང་ན་རྫུ་འཕྲུལ་དང་ལྡན་པའི་མཆོག་ཏུ་བསྟན་པ་ཡིན་ན། རྡོ་རྗེ་འདི་སའི་སྟེང་འདི་ནས་ཐེག་ཅིག་དེ་ནས་ཚེ་དང་ལྡན་པ་མོའུ་གལ་གྱི་བུ་ཆེན་པོས་འདི་སྙམ་དུ་བསམས་ཏེ། གལ་ཏེ་བདག་གིས་
ལྷ་དང་བཅས་པའི་འཇིག་རྟེན་འདིའི་མདུན་དུ་རྡོ་རྗེ་འདི་གདེག་མ་ནུས་ན་ནི། བདག་ལ་དབང་ཟ་བར་འགྱུར་རོ་སྙམ་ནས། དེས་དེ་འདྲ་བའི་སྟོབས་ཀྱི་ཤུགས་ཀྱིས་རྡོ་རྗེ་དེ་ལ་བཟུང་བ་དང། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས། རབ་ཏུ་
གཡོས་ཏེ། ཆུ་ཡང་གནམ་དུ་བརྒལ་ཅིང་རྒྱ་མཚོ་ཐམས་ཅད་འཁྲུགས་ཀྱང། རྡོ་རྗེ་དེ་ལ་བསྐྱོད་པའམ། བསྒུལ་བར་མ་ནུས་སོ། །དེ་ནས་ཚེ་དང་ལྡན་པ་མོའུ་གལ་གྱི་བུ་ཆེན་པོ་ངོ་མཚར་དུ་གྱུར་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། འདི་སྐད་
ཅེས་གསོལ་ཏོ། །བཅོམ་ལྡན་འདས། བདག་བཅོམ་ལྡན་འདས་ཀྱིས་ཉན་ཐོས་ཀྱི་ནང་ན་རྫུ་འཕྲུལ་དང་ལྡན་པའི་མཆོག་ཏུ་བསྟན་པ་ལགས་ཏེ། བཅོམ་ལྡན་འདས། བདག་དེ་ལྟར་རྫུ་འཕྲུལ་ཆེ་ཞིང་དེ་ལྟར་དབང་ཆེ་བར་གྲགས་ལ། དེ་ལྟར་མཐུ་ཆེ་བ་ལགས་ཏེ། བཅོམ་ལྡན་འདས། བདག་
གང་གི་ཚེ་འཚལ་ན། རྒྱ་མཚོ་ཆེན་པོ་བཞིའི་ཆབ་ཀྱི་ཕུང་པོ་ལག་མཐིལ་གཅིག་ཏུ་འཇུག་གོ་བཅོམ་ལྡན་འདས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་དཔེར་བགྱི་ན་མི་ལ་ལ་ཞིག་གིས་ཀར་ཤ་པ་ན་གཅིག་མཛུབ་མོའི་རྩེ་མོས་བསྒྲེ་བ་ཟློག་པ་དེ་བཞིན་
དུ་བདག་གིས་བསྒྲེ་བ་ཟློག་གོ་བཅོམ་ལྡན་འདས། ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ་ཡང་བདག་གིས་ཐོགས་པར་བགྱིད་དོ། །རིའི་རྒྱལ་པོ་རི་རབ་ཀྱང་ལག་པ་ཡ་གཅིག་གིས་བླངས་ཏེ་ཚངས་པའི་འཇིག་རྟེན་གྱི་བར་དུ་འཕེན་ཏོ། །བཅོམ་ལྡན་འདས། བདག་གིས་

[142B] །བཅོམ་ལྡན་འདས། བདག་འཇིག་རྟེན་གྱི་ཁམས་འོད་ཟེར་ཅན་དུ་ཡང་མཆིས། བདག་གིས་རི་རབ་ཙམ་གྱི་ཁམས་དེ་དག་ཀྱང་འཚལ་ན། བཅོམ་ལྡན་འདས། བདག་གིས་རྡོ་རྗེ་འདི་ལྟར་ཆུང་བ་འདི་བསྐྱོད་པ་
འམ་བསྒུལ་བའི་རྡོ་ཡང་མ་ཐོག་པ་འདི། བཅོམ་ལྡན་འདས། བདག་རྫུ་འཕྲུལ་གྱི་སྟོབས་དེ་ལས་ཡོངས་སུ་ཉམས་པའམ་གཅིག་ཏུ་མ་གྱུར་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། མོའུ་གལ་གྱི་བུ་ཆེན་པོ། ཁྱོད་རྫུ་འཕྲུལ་གྱི་སྟོབས་དེ་ལས་ཡོངས་སུ་
ཉམས་པ་ནི་མེད་མོད་ཀྱི། བྱང་ཆུབ་སེམས་དཔའི་སྟོབས་ཀྱིས་བྱིན་གྱིས་བརླབས་པ་འདི། ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་རྣམ་པར་དཀྲུག་པར་མི་ནུས་ན། སེམས་ཅན་གཞན་དག་གིས་ལྟ་སྨོས་ཀྱང་ཅི་དགོས། མོའུ་གལ་གྱི་བུ། སངས་རྒྱས་
ཀྱི་ཞིང་གངྒཱའི་ཀླུང་གི་བྱེ་མ་སྙེད་དག་ན། རིའི་རྒྱལ་པོ་རི་རབ་ཡོད་པ་རྣམས་ནི་བསྐྱོད་པའམ་བསྒུལ་པར་ནུས་ཀྱི། རྡོ་རྗེ་འདི་ནི་ས་ཕྱོགས་འདི་ནས་བསྐྱོད་པ་འམ་བསྒུལ་བར་མི་ནུས་སོ། །ཚེ་དང་ལྡན་པ་མོའུ་གལ་གྱི་བུ་ཆེན་པོས་གསོལ་པ། བཅོམ་ལྡན་འདས། འདི་ལྟར་རྡོ་རྗེ་འདི་
འཆང་བའི་གསང་བའི་བདག་པོ་ལག་ན་རྡོ་རྗེ་ནི་སྟོབས་ཆེ་བ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། མོའུ་གལ་གྱི་བུ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་རི་རབ་ཇི་སྙེད་ཡོད་པ་དེ་དག་ཐམས་ཅད་རི་གཅིག་ཏུ་གྱུར་ཀྱང། དེ་ནི་གདེག་པར་ནུས་ཀྱི་རྡོ་རྗེ་
འདི་ནི་གདེག་པར་མི་ནུས་སོ། །དེ་ནས་གནས་བརྟན་མོའུ་གལ་གྱི་བུ་ཆེན་པོས་ངོ་མཚར་དུ་གྱུར་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟར་རྡོ་རྗེ་འདི་འཆང་བའི་གསང་བ་པའི་བདག་པོ་ལག་ན་རྡོ་རྗེ་འདི་ནི་སྟོབས་ཀྱི་ཐུགས་ཆེན་པོ་དང་ལྡན་པ་

[143A]༄༅། །ལགས་ཏེ། རོ་མཚར་ཏོ། །བཅོམ་ལྡན་འདས། ཅི་ལགས་གསང་བ་པའི་བདག་པོ་ལག་ན་རྡོ་རྗེའི་སྟོབས་དེ་ཕ་མ་ལས་གྱུར་པ་ལགས་སམ་འོན་ཏེ་རྫུ་འཕྲུལ་གྱི་སྟོབས་ལགས། བཅོམ་ལྡན་འདས་ཀྱིས་བཀའ་སྩལ་པ། མོའུ་གལ་གྱི་བུ། ཕ་མ་ལས་
གྱུར་པའི་སྟོབས་དེ་ནི་གང་ཅི་ཡང་རུང་སྟེ། འཇུག་པ་ཙམ་དུ་མིང་བསྟན་པར་ཟད་དོ། །གལ་ཏེ་བྱང་ཆུབ་སེམས་དཔའ་རྣམས་ཀྱི་རྫུ་འཕྲུལ་གྱི་སྟོབས་དེ་མ་ལུས་པར་བསྟན་ན་ལྷ་དང་བཅས་པའི་འཇིག་རྟེན་མྱོས་མྱོས་པོར་འགྱུར་རོ། །དེ་ནས་བཅོམ་ལྡན་འདས་ཀྱིས་གླང་པོ་
ཆེའི་ལྟ་སྟངས་ཀྱིས་ཕྱོགས་ཐམས་ཅད་དུ་ཀུན་ཏུ་གཟིགས་ཏེ་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་པོ། ཁྱོད་ཀྱིས་རྡོ་རྗེ་འདི་སའི་སྟེང་འདི་ནས་ཐེག་ཅིག་དེ་ནས་གསང་བ་པའི་བདག་པོ་ལག་ན་རྡོ་རྗེས་དེའི་ཚེ་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཡོས་པར་བྱས་ནས། སའི་སྟེང་དེ་ནས་རྡོ་རྗེ་དེ་ལག་པ་གཡོན་པས་བླངས་ཏེ་སྟེང་གི་བར་སྣང་དུ་འཕངས་ནས། དེས་དེ་བར་སྣང་ལ་ལན་བདུན་བསྐོར་ཏེ་ལག་པ་གཡས་པར་བཞག་གོ་དེ་མཐོང་བ་ན་ཐམས་ཅད་དང་ལྡན་
པའི་འཁོར་ངོ་མཚར་དུ་གྱུར་ཏེ། ཐལ་མོ་སྦྱར་ནས་གསང་བ་པའི་བདག་པོ་ལག་ན་རྡོ་རྗེ་ལ་ཕྱག་འཚལ་ཏེ། འདི་ལྟར་རྡོ་རྗེ་འདི་འཆང་བས། གསང་བ་པའི་བདག་པོ་ལག་ན་རྡོ་རྗེ་ཇི་ཙམ་དུ་སྟོབས་ཀྱི་ཤུགས་དང་ལྡན་པ་ནི་ངོ་མཚར་ཏོ། །བཅོམ་ལྡན་འདས། སེམས་ཅན་
ཐམས་ཅད་ཀྱང་འདི་ལྟ་བུའི་སྟོབས་དང་ལྡན་པར་གྱུར་ཅིག་ཅེས་སྨྲས་སོ། །ཞེས་གསུངས་པ་ལྟར་རོ། །དཔལ་ཕྱག་ན་རྡོ་རྗེ་བསྐལ་པ་བཟང་པོ་འདི་ལ་འབྱོན་པའི་སངས་རྒྱས་སྟོང་པོ་ཐམས་ཅད་ཀྱི་བསྙན་པ་བསྲུང་པ་པོ་དང། བསྟན་པ་སྡུད་པ་པོར་མངའ་གསོལ་བ་ནི་

[144B] བསྐལ་པ་བཟང་པོ་འདི་ལ་འབྱོན་པའི་སངས་རྒྱས་སྟོང་པོ་འདི་དག་འཁོར་ལོས་བསྒྱུར་བའི་རྒྱལ་པོ་ཡུལ་འཁོར་སྲུང་གི་སྲས་སུ་འཁྲུངས་པའི་ཚེ་རང་རང་གི་སངས་རྒྱས་ཀྱི་ཞིང་བཟུང་བ་ན་དང་པོ་འཁོར་བ་འཇིག་ནས་ཐ་མ་མོས་
པ་སྣང་མཛད་ཀྱི་བར་སྟོང་པོ་དེས་རང་རང་གི་ཞིང་བཟུང་ཞིང་སྨོན་ལམ་བཏབ་ནས་བཙུན་མོ་མ་སྨད་མའི་པང་པ་ནས་རྫུས་ཏེ་སྐྱེས་པའི་ཁྱེའུ་ཆོས་སེམས་ཀྱིས་བདག་ནི་ཁྱེད་ཅག་སྟོང་པོ་ཐམས་ཅད་ཀྱི་བསྟན་པ་བསྲུང་ཕྱིར་ལག་ན་རྡོ་རྗེར་གྱུར་ཏེ་བསྟན་པ་བསྲུང་བ་དང། དེ་བཞིན་
གཤེགས་པའི་གསང་བ་ཐམས་ཅད་འཛིན་པ་དང། སངས་རྒྱས་ཀྱི་ཆོས་ཐམས་ཅད་འཛིན་པར་གྱུར་ཅིག་ཅེས་སྨོན་ལམ་བཏབ་ཅིང་དེ་སྟར་དུ་འགྱུར་བར་གསུངས་པ་ལྟར་རོ། །དཔལ་ཕྱག་ན་རྡོ་རྗེ་སངས་རྒྱས་ཐམས་ཅད་ཀྱི་བསྟན་པ་བསྲུང་བ་པོར་བྱིན་གྱིས་བརླབས་པ་ནི། སྟོན་
པས་ཕྱག་རྡོར་དབང་བསྐུར་བའི་རྒྱུད་གསུངས་པའི་ཚེ་ཕྱོགས་བཅུའི་སངས་རྒྱས་ཐམས་ཅད་གཞལ་ཡས་ཁང་ཆེན་པོར་གདན་འཛོམ་ནས་རྒྱལ་བ་ཀུན་གྱི་འཕྲིན་ལས་ནུས་པ་རྣམས་རྡོ་རྗེ་དབྱིན་གྱིས་བརླབས་ནས་དཔལ་ཕྱག་ན་རྡོ་རྗེའི་ཕྱག་ཏུ་གཏད་ཅིང། དེའི་ཚེ་བཅོམ་ལྡན་འདས་
ཤཱཀྱ་ཐུབ་པས་ཀྱང་བྱང་ཆུབ་སེམས་དཔའ་ལག་ན་རྡོ་རྗེ་ལ་བཀའ་སྩལ་པ། རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱིས་དཀྱིལ་འཁོར་གྱི་འཁོར་ལོས་བསྒྱུར་བ་ཆེན་པོའི་རྡོ་རྗེའི་དཀྱིལ་འཁོར་ཆེན་པོར་ལག་ཏུ་རྡོ་རྗེ་དབང་བསྐུར་བས་ཁྱོད་དབང་བསྐུར་ཏོ། །ཏིང་ངེ་འཛིན་བྱེ་བ་
ཁྲག་ཁྲིག་བརྒྱ་སྟོང་དུ་མ་ལས་བྱས་པའི་རྡོ་རྗེ་ཁྱོད་ལ་བྱིན་ནོ། །འཁོར་ལོས་བསྒྱུར་བའི་རྒྱལ་པོ་ཆེན་པོའི་རྡོ་རྗེས་ཁྱོད་བྱིན་གྱིས་བརླབས་སོ། །རྡོ་རྗེའི་སྙིང་པོ་ཐམས་ཅད་ཁྱོད་ལ་བསྟན་ཏོ། །དེ་བཞིན་གཤེགས་པ་ཐམས་ཅད་ཀྱིས་ཁྱོད་ལ་བསྟན་པ་ཐམས་ཅད་ཀྱི་དོན་བྱ་བ་

[145A]༄༅། །དང། བསྲུང་བར་གནང་ངོ། །ཁྱོད་ཀྱིས་སྔོན་གྱི་སྨོན་ལམ་ཆེན་པོ་ཡོངས་སུ་རྫོགས་སོ། །རིགས་ཀྱི་བུ། རང་གི་རྫུ་འཕྲུལ་གྱི་ཆོ་འཕྲུལ་ངེས་པར་སྟོན་ཅིག་ཅེས་ཕྱག་ན་རྡོ་རྗེ་སངས་རྒྱས་ཐམས་ཅད་ཀྱིས་བསྲུང་བ་པོ་དང། བསྟན་པ་སྡུད་པ་པོར་བྱིན་
གྱིས་བརླབ་པོ། །དེས་ན་དཔལ་གསང་བའི་བདག་པོ་ཕྱག་ན་རྡོ་རྗེ་ནི། བྱམས་པ་ལ་སོགས་པ་བསྐལ་བཟང་གི་སེམས་དཔའ་སྟོང་གིས་སྤྲུལ་བ་བྱེ་བ་ཁྲག་ཁྲིག་བརྒྱ་སྟོང་དུ་མ་སྤྲུལ་ཀྱང་དེ་དག་ཐམས་ཅད་ཀྱེ་རྒྱབ་ཏུ་ཡང་གསང་བའི་བདག་པོ་རེ་རེ་གནས་ཤིང། དེར་མ་
ཟད་བཅོམ་ལྡན་འདས་ཀྱིས་སྤྲུལ་པ་ཇི་སྙེད་མཛད་པའི་གྲངས་དང་མཉམ་པར་སྤྲུལ་པ་འགྱེད་པར་མཛད་པར་ཡང་གསུངས་སོ། །

[000]



﻿
[059A]༄༅། །དཔལ་གསང་བདག་ཕྱག་ན་རྡོ་རྗེ་འཁོར་ལོ་ཆེན་པོའི་དཀྱིལ་འཁོར་དུ་འཇུག་ཅིང་དབང་བསྐུར་བའི་ཆོ་ག་དངོས་གྲུབ་བདུད་རྩིའི་བུམ་བཟང་ཞེས་བྱ་བ་བཞུགས་སོ། །

[060A]༄༅། །རྒྱལ་ཀུན་གསང་གསུམ་ངོ་མཚར་སྒྱུ་མའི་འཕྲུལ། །སྐལ་བཟང་ཡིད་ལ་མངོན་དགའི་དཔལ་སྟེར་སླད། །གསུམ་ལྡན་རྡོ་རྗེ་སློབ་དཔོན་སྐུར་སྟོན་པ། །དྲིན་ཅན་བླ་མ་རྣམས་
ལ་གུས་ཕྱག་འཚལ། །རབ་འབྱམས་གངྒཱའི་རྡུལ་གྲངས་ལས་འགོང་བའི། །རབ་འབྱམས་རྒྱལ་བ་ཞི་ཁྲོ་མ་ལུས་པའི། །རབ་འབྱམས་མཐུ་སྟོངས་ནུས་ཀུན་གཅིག་གྱུར་པ། །རབ་འབྱམས་
འཁོར་ལོའི་བདག་པོར་གུས་བཏུད་ནས། །ལྷ་མཆོག་གསང་བདག་དཀྱིལ་འཁོར་གསང་བ་ཆེ། །སྒྲུབ་མཆོད་དབང་བསྐུར་ཇི་ལྟར་བྱ་བའི་ཚུལ། །སྔོན་རབས་མཁས་མང་བཞེད་གཞུང་ལ་བརྟེན་
ནས། །གསལ་བར་སྤེལ་ལ་མཁའ་འགྲོས་གནང་བ་སྩོལ། །འདིར་རྒྱལ་བ་ཀུན་གྱི་མཐུ་སྟོབས་ནུས་པའི་རང་གཟུགས་དཔལ་ཕྱག་ན་རྡོ་རྗེ་འཁོར་ལོ་ཆེན་པོའི་དཀྱིལ་འཁོར་དུ་བདག་ཉིད་འཇུག་ཅིང་དབང་ལེན་པའམ་

[061A]༄༅། །སྐལ་ལྡན་གྱི་སློབ་མ་གཞན་ལ་དབང་བསྐུར་བའི་ཚུལ་ལ། གང་དུ་བསྐུར་བའི་དཀྱིལ་འཁོར་ནི། རྡུལ་ཚོན་དང་རས་བྲིས་གཉིས་ལས་དེང་དུས་ཀྱི་སློབ་དཔོན་ཕལ་ཆེར་རས་བྲིས་ཀྱི་དཀྱིལ་འཁོར་ལ་བརྟེན་ནས་
བྱེད་པ་མང་བར་འདུག་པས་དེས་ན་འདིར་རས་བྲིས་ཀྱི་དཀྱིལ་འཁོར་གྱི་དབང་དུ་བྱས་པའི་ཆོ་གའི་རིམ་པ་དགོད་པ་ལ་གསུམ། སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་གའོ། །དང་པོ་ལ། སྔགས་རིམ་ཆེན་མོར་ས་བརྟག་བསླང་
སྦྱང་བ་བཟུང་བ་བསྲུང་ཞིང་བྱིན་གྱིས་བརླབ་པའི་ས་བཅད་ལྔར་ཕྱེ་བ་ལས། དང་པོ་གསུམ་རས་བྲིས་ཀྱི་སྐབས་འདིར་མི་དགོས་ཤིང། ཕྱི་མ་གཉིས་ཀྱང་མ་བྱས་པས་ཆོ་ག་དངོས་ཆད་པའི་སྐྱོན་དུ་འགྱུར་བ་མིན་མོད་ཀྱང། དཀྱིལ་ཆོག་
རྡོ་རྗེ་ཕྲེང་བ་དང། དབང་དོན་དེ་ཉིད་རབ་གསལ་སོགས་ལས་རས་བྲིས་དང། བསམ་གཏན་གྱི་དཀྱིལ་འཁོར་ལ་ཡང་ས་བཟུང་སོགས་དང། སྟ་གོན་གྱི་སྐོར་རྣམས་བྱ་བར་གསུངས་པ་བཞིན་བླ་མ་གོང་མ་རྣམས་ཀྱིས་ཕྱག་

[062B] དེས་ན་འདི་ལ་གཉིས། ས་བཟུང་བ། བགེགས་ལ་ཕུར་བུ་བཏབ་སྟེ་བསྲུང་པའོ། །དང་པོ་ལ་གསུམ། དཀྱིལ་འཁོར་གྱི་སའི་དབུས་སུ་སྒྲུབ་ཐབས་བསྒོམ་པ་དང། སྒོའི་སློབ་མས་གསོལ་བ་གདབ་པ། དཀྱིལ་འཁོར་ནམ་མཁར་བཏེག་སྟེ་
བགེགས་ལ་བཀའ་བསྐོས་ནས་བསྐྲད་པའོ། །དང་པོ་ནི། མཆོད་གཏོར་སོགས་འོག་ཏུ་དགོས་པའི་ཡོ་བྱད་རྣམས་ཚོགས་པར་བྱས་ནས་རང་དཀྱིལ་འཁོར་གྱི་སའི་དབུས་སུ་ཁ་ཤར་དུ་ཕྱོགས་པས་འདུག་སྟེ། རྡོར་དྲིལ་བྱིན་རླབས་དང། སྔོན་འགྲོ་གཏོར་མ་འབུལ་བ་ནས་བཟུང་སྟེ་བཟླས་པ་ལ་
ཐུག་གི་བར་དུ་སྒྲུབ་ཐབས་ཁམས་གསུམ་ལས་རྣམ་པར་རྒྱལ་བའི་རྡོ་རྗེའི་ལྷུན་པོ་བརྩེགས་པ་བཞིན་རྫོགས་པར་བཏང་རྗེས་མཆོད་པ་བྱིན་གྱིས་བརླབས་ཏེ། ཨོཾ་བཛྲ་པཱ་ཎི་ས་པཱ་རི་ཝ་ར་ཨརྒྷཾ་པྲ་ཏཱི་ཙྪ་ནས་ཤཔྟའི་བར་གྱིས་མཆོད། ཨོཾ་བཛྲ་པཱ་ཎི་ས་པཱ་རི་ཝ་ར་ཨོཾ་ཨཱ་ཧཱུཾ་གིས་ནང་མཆོད་
འབུལ། གཡས་རྡོ་རྗེ་དང་སྤོས་ཐོགས། གཡོན་དྲིལ་བུ་གསིལ་ཞིང། བདག་ཉིད་ཀྱི་ལྕེ་ཧཱུཾ་ལས་བྱུང་བའི་རྡོ་རྗེར་གྱུར་པར་བསམས་ནས། མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས། །བདག་ནི་ཆེ་གེ་རྡོ་རྗེ་ཡིས། །འཁོར་
ལོ་ཆེན་པོའི་དཀྱིལ་འཁོར་བསྒྲུབ། །སངས་རྒྱས་ཀུན་དེང་གཤེགས་སུ་གསོལ། །དངོས་གྲུབ་འདིར་ནི་སྩལ་དུ་གསོལ། ཞེས་ལན་གསུམ་གསོལ་བ་གདབ། འདིའི་ཚེ་དྲིལ་བུ་གསིལ་བར་བདེ་ཆེན་རོལ་མཚོ་སོགས་ལས་གསུངས་སོ། །གཉིས་པ་ནི་
བླ་མ་ཕྱག་ན་རྡོ་རྗེར་གསལ་བས་རྡོར་དྲིལ་འགྱིང་བས་བསྣམས་པ་ལ་ཕྱོགས་བཞིའི་སློབ་མ་ལྷ་མོ་འོད་ཟེར་ཅན་ལ་སོགས་པ་བཞིའི་ང་རྒྱལ་དང་ལྡན་པ་ལག་ན་རྡོར་དྲིལ་ཐོགས་པ་བཞིས་མཆོད་པ་བྱིན་གྱིས་བརླབས་ནས་བླ་མ་ཕྱག་ན་རྡོ་རྗེར་མོས་པ་ལ། ཨོཾ་བཛྲ་པཱ་ཎི་ཨརྒྷཾ་ནས་

[063A]༄༅། །ཤཔྟའི་བར་དང་མཎྜལ་བཞི་ཀས་ཐུན་མོང་དུ་འབུལ། ཆོས་དབྱིངས་ཡེ་ཤེས་ངོ་བོ་ཉིད། ཅེས་སོགས་ཀྱིས་བསྟོད། སྒོའི་སློབ་མ་བཞི་ཀ་ལངས་ལ་ཤར་གྱི་སློབ་མ་ས་གཞི་མས་མཎྜལ་འབུལ། སྒོའི་སློབ་མ་རྣམས་ལྷ་མོ་འོད་ཟེར་ཅན་མ་སོགས་
སུ་བསྐྱེད་པ་ནི། གྲུབ་ཆེན་ཛ་ཝ་རི་པས། ལྷ་མོ་བཞི་ཡི་ཏིང་འཛིན་ཞུགས། །ཚུལ་བཞིན་དང་ནི་ལྡན་པ་ཡིས། །ཕྱོགས་བཞི་ནས་ནི་གསོལ་བ་གདབ། ཅེས་པའི་དགོངས་པའོ། །རྡོར་དྲིལ་འཛིན་པས། རང་ཉིད་སྐད་ཅིག་གིས་ལྷ་མོ་འོད་ཟེར་ཅན་མ་དཀར་མོ་ཞལ་
གཅིག་ཕྱག་གཉིས་ཀྱིས་སྤུ་གྲི་དང་ཐོད་པ་འཛིན་པ། ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་ཅིག་ཏུ་གསོལ་བ་ནི། གསང་བའི་བདག་པོ་བརྩོན་ཆེན་པོ། །སངས་རྒྱས་སྐུ་དང་འདྲ་བའི་ལུས། །གཏི་མུག་རྡོ་རྗེའི་རང་བཞིན་
ཅན། །རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་གོས་སྔོན་རིགས་ཀྱི་གཙོ། །མཉམ་པའི་ངང་ལས་འབར་བའི་སྐུ། །ཞེ་སྡང་ཆེན་པོ་ཚར་གཅོད་ཕྱིར། །རྡོ་རྗེའི་རིགས་ཀྱི་ས་བཟུང་མཛོད། ཅེས་དང། ལྷོ་ནས་མཎྜལ་འབུལ། རང་ཉིད་སྐད་ཅིག་གིས་
ལྷ་མོ་མདངས་ཅན་མ་སེར་མོ་ཞལ་གཅིག་ཕྱག་གཉིས་ཀྱིས་ཟངས་གྲི་དང་ཐོད་པ་འཛིན་པར་གྱུར་ཏེ། ནམ་མཁར་ཞེས་པ་ནས་གསོལ་བ་ནི། གསང་བའི་བདག་པོ་བརྩོན་ཆེན་པོ། །སངས་རྒྱས་གསུང་དང་འདྲ་བའི་ངག་འདོད་ཆགས་རྡོ་རྗེའི་རང་
བཞིན་བདག་རྡོ་རྗེ་གསུང་ལ་ཕྱག་འཚལ་ལོ། །རིན་ཆེན་གོས་སྔོན་རིགས་ཀྱི་གཙོ། །མཉམ་པའི་ངང་ལས་འབར་བའི་སྐུ། །ང་རྒྱལ་ཅན་རྣམས་གཞོམ་པའི་ཕྱིར། །རིན་ཆེན་རིགས་ཀྱི་ས་བཟུང་མཛོད། ནུབ་ནས་མཎྜལ་འབུལ། རང་ཉིད་སྐད་

[064B] ནམ་མཁར་ཞེས་པ་ནས་གསོལ་བ་ནི། གསང་བའི་བདག་པོ་བརྩོན་ཆེན་པོ། །སངས་རྒྱས་ཐུགས་དང་འདྲ་བའི་ཡིད། །ཞེ་སྡང་རྡོ་རྗེའི་རང་བཞིན་
བདག་རྡོ་རྗེ་ཐུགས་ལ་ཕྱག་འཚལ་ལོ། །པདྨའི་གོས་སྔོན་རིགས་ཀྱི་གཙོ། །མཉམ་པའི་ངང་ལས་འབང་བའི་སྐྲ། །འདོད་ཆགས་ཅན་རྣམས་གདུལ་བའི་ཕྱིར། །པདྨའི་རིགས་ཀྱི་ས་བཟུང་མཛོད། བྱང་ནས་མཎྜལ་ཕུལ་ལ། རང་ཉིད་
སྐད་ཅིག་གིས་ལྷ་མོ་རླུང་འབྱིན་མ་ལྗང་གུ་ཞལ་གཅིག་ཕྱག་གཉིས་ཀྱིས་འཁོར་ལོ་དང་ཐོད་པ་འཛིན་པར་གྱུར་ཏེ། ནམ་མཁར་ཞེས་པ་ནས་གསོལ་བ་ནི། གསང་བའི་བདག་པོ་བརྩོན་ཆེན་པོ། །སངས་རྒྱས་མཛད་དང་འདྲ་བའི་ལས། །
ཕྲག་དོག་རྡོ་རྗེའི་རང་བཞིན་ཅན། །རྡོ་རྗེ་ལས་ལ་ཕྱག་འཚལ་ལོ། །ལས་ཀྱི་གོས་སྔོན་རིགས་ཀྱི་གཙོ། །མཉམ་པའི་ངང་ལས་འབར་བའི་སྐུ། །ཕྲག་དོག་ཅན་རྣམས་གདུལ་བའི་ཕྱིར། །ལས་ཀྱི་རིགས་ཀྱིས་བཟུང་མཛོད། ཅེས་ཕྱོགས་
སོ་སོ་ནས་གསོལ་བ་གདབ། སྒོའི་སློབ་མ་གཅིག་ལས་མེད་ན་གཅིག་པུས་ཤར་ནས་རིམ་བཞིན་གཡས་བསྐོར་དུ་སོང་ནས་ལྷ་མོ་སོ་སོའི་ང་རྒྱལ་དང་གསོལ་འདེབས་སྔར་བཞིན་བྱ་ཞིང། སློབ་མ་མེད་ན། བླ་མ་རང་ཉིད་ཀྱིས་ལྷ་མོ་དེ་རྣམས་ཕྱོགས་སོ་སོ་ནས་གསོལ་བ་བཏབ་པར་མོས་
ལ་ཚིག་རྣམས་རང་ཉིད་ཀྱིས་བརྗོད་དོ། །སློབ་དཔོན་གྱིས་ཀྱང་རང་གཙོ་བོར་གནས་པ་ལ། ཕྱོགས་ཀྱི་ལྷ་མོ་བཞིས་གསོལ་བ་གདབ་པར་བསམ་མོ། །གསུམ་པ་ནི། དེ་ནས་སློབ་དཔོན་གྱིས། སློབ་མ་རྣམས་དབྱངས་གཅིག་གིས་གསོལ་བ་བཏབ་པར་རིག་ནས། སེམས་ཅན་

[065A]༄༅། །ཐམས་ཅད་ཉོན་མོངས་པས་གཟིར་བ་ལ་བལྟས་ཏེ་ཉོན་མོངས་པ་ལ་སླར་ཁྲོ་བ་སྟེ་དེ་རྣམས་ཀྱི་ཉོན་མོངས་གཞོམ་པར་བྱའོ་སྙམ་དུ་བསམས་ནས། རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱངས། རྩེ་མོ་གཤིབས་ལ་འོག་ཏུ་ཕྱོགས་པ་སྤྱི་བོར་བཟུང་ཞིང་
ཧཱུཾ་བཛྲ་ཨུཏྟིཥྛ། ཞེས་བརྗོད་ནས། བསྒོམས་པའི་དཀྱིལ་འཁོར་ནམ་མཁའ་ལ་བཞུགས་པར་གྱུར་པར་བསམ། དེ་ནས་སྐྱིལ་ཀྲུང་བཤིག་ནས། ལངས་ཏེ་ཤར་དུ་ཕྱོགས་པས་མཉམ་པའི་རྐང་སྟབས་བྱས་ལ། མགོ་བོར་ཐལ་མོ་སྦྱར་ཏེ། ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན་
ཞེས་དེ་བཞིན་གཤེགས་པ་རྣམས་ལ་ཕྱག་བྱ། དེ་ནས། སེམས་ཅན་མ་རིག་པའི་མུན་པས་བསྒྲིབས་ཤིང་བདུད་ཀྱི་དབང་དུ་སོང་བ་རྣམས་ཀྱི་བདུད་བསལ་བའི་ཕྱིར་དུ་རང་ཉིད་གཙོ་བོ་ལས་ཕྱེ་བའི་ཕྱག་ན་རྡོ་རྗེ་སྐུ་མདོག་སེར་སྤྲིན་ལྟར་གནག་ཅིང་ཤིན་ཏུ་ཁྲོས་
པའི་ཉམས་ཅན། གཡོན་བརྐྱང་བའི་སྟབས་ཀྱིས་བཞུགས་པའི་མིག་གཡས་པ་མ་ལས་ཉི་མ་གཡོན་པ་ཌ་ལས་ཟླ་བ། མིག་འབྲས་ཧཱུཾ་ལས་དུས་མཐའི་མེ་ལྟར་འབར་བ་ལས་ཁྲོ་བོའི་རྡོ་རྗེ་ཕྱོགས་བཅུར་སྤྲོས་པས་བགེགས་ཐམས་
ཅད་བསྐྲད་པར་གྱུར་པར་བསམ་ཞིང། ཕྱོགས་ཐམས་ཅད་དུ་འགྲོ་བས་བལྟའོ། །དེ་ནས་ཁ་ཤར་རམ་དབང་ལྡན་དུ་ཕྱོགས་ལ་རྡོ་རྗེ་གསོར་དྲིལ་བུ་གསིལ་ཞིང། ང་ནི་རང་ཉིད་རྡོ་རྗེ་ཅན། །རྡོ་རྗེ་སེམས་དཔའ་ང་རང་ཉིད། །ང་ནི་སངས་རྒྱས་རྒྱལ་པོ་ཆེ། །ང་ནི་སྟོབས་
ཆེན་རྡོ་རྗེ་ཅན། །ང་ནི་རྣལ་འབྱོར་དབང་ཕྱུག་རྒྱལ། །ཕྱག་ན་རྡོ་རྗེ་བརྟན་པ་ང། །ང་ནི་བདག་པོ་རྡོ་རྗེ་ཆེ། །བྱིན་གྱིས་བརླབས་པ་མི་འདོར་རོ། །ཞེས་ང་རྒྱལ་བཟུང་ངོ། །དེ་ནས། རྐང་མཐིལ་གཉིས་སུ་ཨ་ཨ་ལས་བྱུང་བའི་རྡོ་རྗེ་འབར་བ་རེ་རེ་

[066B] བསྐོར་བ་གཅིག་བྱས་པའི་མཐར་ཁ་ནང་དུ་ཕྱོགས་ཏེ། ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ཡང་དག་ཉོན། །ང་ནི་དཔལ་ལྡན་རྡོ་རྗེ་འཆང། །བཀའ་ཡི་འཁོར་ལོ་སྦྱོར་བ་པོ། །རྡོ་རྗེ་འབར་བའི་གཟུགས་
ཀྱིས་ནི། །ལུས་གསུམ་ལས་བྱུང་དགས་བྱས་ཏེ། །གལ་ཏེ་ཁ་ཅིག་བདག་ལས་འདས། །འདིར་ནི་འཇིགས་འགྱུར་གཞན་དུ་མིན། ཞེས་ལན་གསུམ་གྱིས་བཀའ་བསྐོས་ཏེ། དྲག་སྔགས་བརྗོད་ཅིང་བགེགས་བསྐྲད་པར་བྱ་ལ། དེའི་ཚེ་ཡུངས་ཀར་གྱིས་བྲབ་ཅིང་གུ་གུལ་
གྱིས་བདུག་རོལ་མོའི་ཚམ་རྔམ་བྱ་བར་ཚད་ལྡན་འགས་གསུངས་པས་སྤྲོ་ན་བྱའོ། །གཉིས་པ་ནི། སེང་ལྡེང་ལ་སོགས་པ་ལས་བྱས་པའི་ཕུར་བུ་སྣོད་ཀྱི་ནང་དུ་བཤམས་ལ། བསངས་སྦྱངས། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་ཁྲོ་བོ་རྡོ་རྗེ་ཕུར་བུ་སྟོད་
བདུད་རྩི་འཁྱིལ་བ་ལྗང་གུ་ཞལ་གཅིག་ཕྱག་བཞིའི་གཡས་གཡོན་གྱི་དང་པོ་རྡོ་རྗེ་དང་བེ་ཅོན་འཛིན་པ། འོག་མ་གཉིས་སྡིགས་མཛུབ་ཐུགས་ཀར་བསྣོལ་བ། སྤྱན་གསུམ་པ་ཁྲོ་བོའི་ཉམས་ཐམས་ཅད་དང་ལྡན་པ། ལྟེ་བ་མན་ཆད་མདུང་རྩེ་གཅིག་པའི་
དབྱིབས་ཅན་གྱི་ཕུར་བུར་གྱུར་པར་བསམས་ལ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བགེགས་ཐམས་ཅད་བཀུག་སྟེ་དཀྱིལ་འཁོར་གྱི་དབུས་སུ་ཧཱུཾ་རིང་པོ་ལས་གྲུབ་པའི་ཁྲོན་པར་བཅུག་པའི་སྤྱི་བོར་ཕུར་བུ་བཙུགས། རྡོ་རྗེ་འབར་བའི་ཐོ་བས་བརྡུངས་
པས་བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་ཕུག་པས་ལུས་ངག་ཡིད་གསུམ་གཡོ་འགུལ་མེད་པར་གྱུར་པར་བསམས་ལ། ལག་པ་གཡོན་པས་ཕུར་བུ་བཟུང་བའི་མགོ་ནས་གཡས་ཀྱི་ཐོ་བས་བརྡུང་བཞིན་པར། ཨོཾ་གྷ་གྷ་གྷཱ་ཏ་ཡ་གྷཱ་ཏ་ཡ། སརྦ་དུཥྜཱ་ན་

[067A]༄༅། །ཕཊ་ཕཊ། ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཕཊ་ཕཊ། ཧཱུཾ་ཧཱུཾ་ཧཱུཾ་བཛྲ་ཀཱི་ལ་ཡ། བཛྲ་དྷཱ་ར་ཨཛྙཱ་པ་ཡ་ཏི་སརྦ་བིགྷྣན་ཀཱ་ཡ་ཝ་ཀ་ཙིཏྟ་བཛྲ་ཀཱི་ལ་ཡ། ཧཱུཾ་ཧཱུཾ་ཧཱུཾ་ཕཊ་ཕཊ། ཅེས་བརྗོད་ནས་དབུས་སུ་འདེབས་སྟངས་བྱས་ལ་དབང་ལྡན་དུ་བཏབ་བོ། །དེ་
ནས། རང་གི་ཐུགས་ཀ་ནས་སྤྲོས་པའི་རྡོ་རྗེ་འབར་བའི་འོད་ཟེར་རྣོན་པོས་སྟེང་འོག་དང་ཕྱོགས་མཚམས་བརྒྱད་པོ་ཀུན་ཏུ་ཁྱབ་པས་ཕྱོགས་མཚམས་བཅིང་བར་བྱས་ནས། ས་གཞི་བགེགས་ཐམས་ཅད་དང་བྲལ་བར་གྱུར་པར་བསམ་མོ། །གཉིས་
པ་ལ་བཞི། སའི་ལྷ་མོ་ལྷག་གནས། དཀྱིལ་འཁོར་གྱི་ལྷ་ལྷག་གནས། བུམ་པ་ལྷག་གནས། སློབ་མ་ལྷག་པར་གནས་པའི་ཆོ་གའོ། །དང་པོ་ནི། དཀྱིལ་འཁོར་གྱི་དབུས་དངོས་སམ་མཎྜལ་ལྟ་བུའི་ཁར་དྲིའི་ཐིག་ལེའི་སྟེང་དུ་མེ་ཏོག་གི་ཚོམ་བུ་དགོད། རང་དཀྱིལ་འཁོར་གྱི་ཤར་ནས་ཁ་ནུབ་
ཏུ་ཕྱོགས་པས་འདུག་ལ། ཚོམ་བུའི་སྟེང་དུ་བཾ་ལས་བྱུང་བའི་སའི་ལྷ་མོ་སེར་མོ་དགའ་བ་དང་ལྡན་པའི་ཐུགས་ཅན། ཞི་བ་ན་བཟའ་དཀར་པོ་མནབས་པ། རྒྱན་སྣ་ཚོགས་པས་བརྒྱན་པ། ཞལ་གཅིག་ཕྱག་གཉིས་ཀྱི་གཡས་པ་སྐྱབས་སྦྱིན་དང་
གཡོན་པས་གསེར་གྱི་བུམ་པ་བསྣམས་པ། པདྨའི་གདན་ལ་བཞུགས་པ། བསྐྱེད་ལ། ལག་པ་གཡས་པར་ཟླ་བའི་སྟེང་དུ་ཧཱུཾ་གསུམ་གནས་པར་གྱུར་པར་བསམས་ལ། རྡོ་རྗེ་དང་བཅས་པའི་གཡས་པའི་སོར་མོའི་རྩེ་མོས། ཧཱུཾ་ཞེས་བརྗོད་དེ་ས་ལ་ལན་གསུམ་
བསྣུན་པ་དང། དེའི་སྒྲ་དང་ཧཱུཾ་གི་འོད་ཟེར་གྱིས་བསྐུལ་བས་ས་གཡོས་པའི་གསེབ་ནས་སའི་ལྷ་མོ་ཡེ་ཤེས་པ་འཐོན་པ་དང་འདྲེས་ནས་བདག་གིས་ཅི་བགྱི་བ་བཀའ་སྩོལ་ཅིག་ཅེས་གསུང་པར་གྱུར་པར་བསམས་ལ། མཆོད་པ་བསངས་སྦྱངས་བྱིན་གྱིས་བརླབས་

[068B] ཨོཾ་པྲི་ཐི་ཝཱི་དེ་ཝཱི་ས་པཱ་རི་ཝ་ར་པྲ་ཝཱ་ར་སངྐ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཞེས་མཆོད་ཡོན་དང་དེ་བཞིན་དུ་ཨརྒྷཾ་གྱི་གནས་སུ། པཱ་དྱཾ་གྱིས་ཞབས་བསིལ་དང། ཨཉྩ་མཱ་ཎཱཾ་གྱིས་ཞལ་བསིལ་དང། པྲོཀྵ་ཎཾ་གྱིས་བསང་གཏོར་དང། ཨོཾ་པྲི་ཐི་ཝཱི་
དེ་ཝཱི་ས་པཱ་རི་ཝ་ར་བཛྲ་པུཥྤེ་ནས་ཤཔྟའི་བར་གྱིས་རོལ་མོ་དང་བཅས་པ་ཕུལ་ལ། རྡོ་རྗེ་གསོར་དྲིལ་བུ་གསིལ་ཞིང། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་གྱི་ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དཔང་དུ་
གྱུར། །སྐྱོབ་པ་ཤཱཀྱ་སེངྒེ་ཡིས། །ཇི་ལྟར་བདུད་ཀྱི་དཔུང་བཅོམ་ལྟར། །དེ་བཞིན་བདག་གིས་བདུད་ཀྱི་དཔུང། །ཕམ་པར་བྱས་ཏེ་དཀྱིལ་འཁོར་བསྒྲུབ། ཅེས་ལན་གསུམ་བརྗོད་ཅིང་གསོལ་བ་བཏབ་པས། དེ་ལྟར་གྱིས་ཤིག་ཅེས་གསུངས་ནས་
དེ་ཉིད་དུ་ཐིམ་ནས་སའི་ངོ་བོར་གནས་པར་གྱུར་པར་བསམས་ལ། ལག་པ་རྡོ་རྗེ་ནང་བསྡམས་བྱས་ནས་ས་དེ་མནན་ལ། ཨོཾ་བཛྲ་བྷ་ཝ་ཧཱུཾ། ཞེས་ལན་གསུམ་བརྗོད་ལ། རྡོ་རྗེ་བསྡམས་པ་ལས་བྱུང་བའི་ཧཱུཾ་ཡིག་ལས་འོད་ཟེར་འབར་བ་འཕྲོས་པས་
དབང་ཆེན་གྱི་བར་རྡོ་རྗེར་བྱས་པར་གྱུར་པར་བསམས་ལ། ཨོཾ་བཛྲ་དྲི་ཌྷ་ཏིཥྛ། ཞེས་ལན་གསུམ་བརྗོད་པས་བྱིན་གྱིས་བརླབ་པོ། །གཉིས་པ་ལ་གཉིས། དཀྱིལ་འཁོར་སྤྱན་དྲངས་ཏེ་ལྷག་པར་གནས་པའི་ཆོ་ག་བྱ་བ། དཀྱིལ་འཁོར་གྱི་ལྷ་ལ་གསོལ་བ་གདབ་པོ། །དང་པོ་ནི་
དཀྱིལ་འཁོར་གྱི་ས་གཞིར་མཉྫིའི་ཁར་མཎྜལ་གྱི་སྟེང་དུ་དྲི་ཞིམ་པོས་བྱུག་མེ་ཏོག་གཅལ་དུ་བཀྲམ་ལ་འདུད་རྩི་ལྔ་དང་བཅས་པའི་དྲི་ཞིམ་པོའི་ལྡེ་གུས་གཙོ་བོའི་གནས་སུ་གྲུ་བཞི། ཕྱོགས་བཞི་དང་སྒོ་བཞིར་ཟླུམ་པོ་རེ་ལྷ་རང་རང་གི་སྙིང་པོ་བརྗོད་ཅིང་བྱས་ལ། མཐའ་སྐོར་དུ་ཉེར་

[069A]༄༅། །སྤྱོད་ཚར་བཅུ་ལས་མི་ཉུང་བ་བཤམ། ཆུ་བཞི་འབུལ་མིའི་མདུན་དུ་དུང་ཆོས་གསུམ་ལ་ཆུ་བཞི་རྫས་དང་བཅས་པ། བཟེད་ཞལ་གྱི་སྣོད་གསུམ་ཡང་བཞག་དཀྱིལ་འཁོར་གྱི་ཤར་ནས་ཁ་ནུབ་ཏུ་ཕྱོགས་པས་འདུག་ལྷའི་རྣལ་འབྱོར་དང་ལྡན་པས། བསངས་
སྦྱངས། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞིར་བ་གུར་བླ་རེ་མེ་རི་དང་བཅས་པའི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་
པའི་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་དང་ཕྱོགས་བཞིར་པད་ཉིའི་གདན། སྒོ་བཞིར་པདྨ་དང་ཟླ་བའི་གདན། དེ་རྣམས་ཀྱི་སྟེང་དུ་ལྷ་རང་རང་གི་སྙིང་པོ་ཡོངས་སུ་གྱུར་པ་ལས་དབུས་སུ་སངས་རྒྱས་འཁོར་ལོ་ཆེན་པོ་ཡབ་ཡུམ་
ཞལ་ཕྱག་རྒྱན་ཆ་ལུགས་ཡོངས་སུ་རྫོགས་པ། དེའི་ཐུགས་ཀར་ཡེ་ཤེས་སེམས་དཔའ་ཕྱག་ན་རྡོ་རྗེ་ཞལ་གཅིག་ཕྱག་གཉིས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ནག་འོད་ཟེར་ལྔ་འཕྲོ་བ། ཤར་གྱི་གདན་ལ་ཁྲོ་བོ་
བདུད་ལས་རྒྱལ་བྱེད་ཡབ་ཡུམ། ཞེས་པ་ནས། བྱང་སྒོར་རྡོ་རྗེ་དྲིལ་བུ་ཡབ་ཡུམ་ཐམས་ཅད་ཀྱང་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་གྱུར། རང་གི་ཐུགས་ཀའི་ཧཱུཾ་གི་འོད་ཟེར་གྱིས་སྔར་ནམ་མཁར་བཏེགས་པའི་རྟེན་དང་བརྟེན་པའི་
དཀྱིལ་འཁོར་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར་པར་བསམས་ལ་སྐུ་གསུང་ཐུགས་བྱིན་རླབས་དབང་བསྐུར་རྒྱས་གདབ་རྣམས་བྱ། དེ་ནས་མཆོད་ཕྲེང་དང་བཅས་པའི་རྒྱས་པའམ་སྔགས་ཙམ་གྱིས་མཆོད་པ་དང་ནང་མཆོད་བསྟོད་པ་རྣམས་བྱའོ། །གཉིས་པ་ནི་

[070B] ལག་པ་གཡས་སྤོས་དང་རྡོ་རྗེ་འཛིན། གཡོན་དྲིལ་བུ་འཁྲོལ་ཞིང། བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར། ཨོཾ་བཛྲ་ཛཱི་ཧྭ། ཞེས་ལྕེ་བྱིན་གྱིས་བརླབས་ཏེ། དཀྱིལ་འཁོར་གྱི་ལྷ་དང་སངས་རྒྱས་རྣམས་ལ་འདི་ལྟར་
གསོལ་བ་གདབ་བོ། །བཅོམ་ལྡན་ཕྱག་ན་རྡོ་རྗེ་ཆེ། །རིག་པའི་རྒྱལ་མཆོག་ཁྱོད་ལ་འདུད། །སློབ་མ་རྣམས་ལ་བརྩེ་བ་དང། །ཁྱེད་རྣམས་ལ་ཡང་མཆོད་པའི་ཕྱིར། །མགོན་པོ་ཐུགས་རྗེའི་བདག་ཉིད་ཅན། །དཀྱིལ་འཁོར་བསྒྲུབ་པར་བདག་འཚལ་
ལོ། །དེ་ཕྱིར་བཅོམ་ལྡན་བདག་གུས་ལ། །བཀའ་དྲིན་གནང་བར་མཛད་པར་རིགས། །སངས་རྒྱས་འགྲོ་འཁོར་བྱ་དོན་སྩོལ། །བྱང་ཆུབ་སེམས་དཔའ་འབྲས་གནས་དང། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་སྐྱོང་བ་དང་
འབྱུང་པོ་བྱང་ཆུབ་བསྟན་གནས་དང། །སེམས་ཅན་བསྟན་ལ་མངོན་དགའ་བ། །གང་སུ་རྡོ་རྗེའི་སྤྱན་ལྡན་རྣམས། །བདག་ལ་ཡང་དག་དགོངས་སུ་གསོལ། །རྡོ་རྗེ་འཆང་ཆེན་ཆེ་གེ་བདག་ཕྱག་ན་རྡོ་རྗེའི་དཀྱིལ་འཁོར་ནི། །ཇི་ལྟར་ནུས་པའི་
ཉེར་སྤྱོད་ཀྱིས། །འགྲོ་བ་སྦྱང་ཕྱིར་སྒྲུབ་པར་བགྱི། །དེང་བདག་སློབ་མ་བཅས་པ་ལ། །རྗེས་སུ་བརྩེ་བས་ཉེར་བཟུང་ནས། །འདུས་པ་ཐམས་ཅད་དཀྱིལ་འཁོར་དུ། །ཉེ་བར་གནས་པར་མཛད་པར་རིགས། ཞེས་ལན་གསུམ་གསོལ་བ་
བཏབ་པས། དགྱེས་བཞིན་དུ་གནང་བ་བྱིན་པར་གྱུར་པར་བསམས་ལ། སྔར་ལྟར་མཆོད་བསྟོད་མདོར་བསྡུས་བྱས་རྗེས་སྔར་གྱི་སྔགས་རྒྱས་དཀྱིལ་འཁོར་བཏེག་ལ་ནམ་མཁར་དགོད་པར་བྱའོ། །གསུམ་པ་ནི། རྣམ་རྒྱལ་བུམ་པ་ཞབས་སྟེགས་དང་ནག་ནོག་མེད་པ། མཆུ་

[071A]༄༅། །འཕྱང་བ་མགྲིན་པ་རིང་བ་གསུས་པ་ཆེ་བ་སྟེ། ནག་ནོག་མེད་པ་ནི་རང་བཞིན་གྱིས་དཀར་ན་དེས་ཆོག་ལ། དེ་ལྟར་མིན་ན་འབྲས་བཏགས་པ་འམ་ཐོད་ལེ་ཀོར་རམ་ཙནྡན་གྱི་ལྡེ་གུས་དཀར་པོར་བྱ་སྟེ། རྡོ་རྒྱུས་དང་ས་དཀར་གྱིས་ཀྱང་བྱུགས་པས་རུང། རྣམ་རྒྱལ་
བུམ་པའི་ཕྱིའི་ཤར་དུ་ཉི་གདན་ལ་གཙོ་བོའི་ཕྱག་མཚན་རྡོ་རྗེ། དེའི་འོག་ཙམ་དང་ལྷོ་དང་ནུབ་དང་བྱང་རྣམས་སུ་ཁྲོ་བོ་བཞིའི་རྡོ་རྗེ་རེ་རེ་དང། ལས་བུམ་གྱི་གདོང་ལའང་རྡོ་རྗེའི་མཚན་མ་རྣམས་འདྲི་བ་འམ་གདགས། གོས་དཀར་པོ་ལ་སོགས་པ་སྣ་ལྔ་གང་རུང་ཟུང་གིས་མགུལ་
བར་པྲོག་གསུམ་པའི་ཚུལ་གྱིས་བཅིང། ཧཱུཾ་ལན་བདུན་བཟླས་པའི་སྲད་བུ་དཀར་པོ་བདུན་གྱིས། ཨོཾ་བཛྲ་ཤེ་ཁ་ར་རུ་ཏ་མ་ཌ་དི་ཤཾ་བཧན་དྷ་ཧཱུཾ། ཞེས་པས་མགུལ་ཆིངས་དཀྲི། དེ་ནས་བུམ་པ་ལ་གུ་གུལ་གྱིས་བདུག་ལས་ཐམས་ཅད་པའི་སྔགས་བཟླས་པའི་ཡུངས་
ཀར་གྱིས་བརྡེགས་ལ། བགེགས་བསྐྲད་ཅིང། ཆུ་གཙང་མ་སྲོག་ཆགས་མེད་པ་དྲི་བཟང་དང་བསྲེས་པས་རན་པར་དགང། དེ་དག་གི་ནང་དུ་རིན་པོ་ཆེ་ལྔ་འབྲུ་ལྔ་སྨན་ལྔ་དྲི་ལྔ་ལ་སོགས་པ་གཞུག་ལོ་མ་དང་མེ་ཏོག་དང་བཅས་པའི་ཡལ་འདབ་ཀྱིས་ཁ་བརྒྱན། རྣམ་རྒྱལ་བུམ་
པའི་སྟེང་དུ་དུང་ཆོས་སམ་རྫ་ཕོར་དྲི་བཟང་དང་བདུད་རྩི་ལྔས་བཀང་ལ་གཞག་དེའི་སྟེང་དུ་རྡོ་རྗེ་ལ་མེ་ཏོག་གི་ཕྲེང་བ་བཏགས་པ་བཞག་ལ། བུམ་པ་གཉིས་མེ་ཏོག་གམ་ཀུ་ཤའི་གདན་གྱི་སྟེང་དུ་གནས་མ་འཆོལ་བར་འཇོག་མཆོད་པ་བཤམས་ཤིང་བྱིན་གྱིས་བརླབས་པ་
སྔོན་དུ་འགྲོ་བས། བུམ་པ་གཉིས། ཨོཾ་བཛྲ་ཨ་མྲྀ་ཏས་བསངས། ཤཱུ་ནྱ་ཏས་སྦྱངས། བུམ་པ་སྟོང་པ་ཉིད་དུ་གྱུར། སྟོང་པའི་ངང་ལས་བཾ་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་

[072B] ཨོཾ་ཏཔྟེ་ཏཔྟེ་མཧཱ་ཏཔྟེ་སཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ་ཡཾ་ལས་རླུང་གི་དཀྱིལ་འཁོར་ལྗང་སྔོན་གཞུ་ལྟ་བུ་བ་དན་གྱིས་མཚན་པ། ཞེས་པ་ནས། བྱང་གི་
རྩིབས་ལ་གནོད་སྦྱིན་ཕོ་མོ་རྣམས་ཀྱི་སྟེང་དུ་ཉི་མའི་གདན་དང་སྒོ་བཞིར་ཟླ་བའི་གདན་རེ་རེ་ཞེས་པའི་བར་དང། དབུས་ཀྱི་གདན་གྱི་སྟེང་དུ་ཧཱུཾ་ཧཱུཾ་ལས་ཁྲོ་བོའི་རྡོ་རྗེ་རྩེ་ལྔ་པ་དང་ཐོད་པ་ཧཱུཾ་ཧཱུཾ་གིས་མཚན་པ། རྩིབས་བཞིའི་གདན་གྱི་སྟེང་དུ་ཧཱུཾ་ཧཱུཾ་ལས་རྡོ་རྗེ་དང་ཐོད་པ་ཧཱུཾ་ཧཱུཾ་
གིས་མཚན་པ་རེ་རེ། ཤར་སྒོར་ཛ་ལས་ལྕགས་ཀྱུ་ཛས་མཚན་པ་གཉིས། ལྷོ་སྒོར་ཧཱུཾ་ལས་ཞགས་པ་ཧཱུཾ་གིས་མཚན་པ་གཉིས། ནུབ་སྒོར་བཾ་ལས་ལྕགས་སྒྲོག་བཾ་གྱིས་མཚན་པ་གཉིས། བྱང་སྒོར་ཧོ་ལས་དྲིལ་བུ་ཧོས་མཚན་པ་གཉིས། དེ་རྣམས་
ལས་འོད་ཟེར་འཕྲོས། ཕྱོགས་བཅུའི་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་རྣམས་སྤྱན་དྲངས། ཕྱག་མཚན་ས་བོན་དང་བཅས་པ་རྣམས་ལ་ཐིམ་པ་ཡོངས་སུ་གྱུར་པ་ལས་དཔལ་འཁོར་ལོ་ཆེན་པོ་ལྷ་བཅོ་བརྒྱད་ཀྱི་སྐུར་ཡོངས་སུ་རྫོགས་
པར་གྱུར་པ་ནི། དབུས་ཀྱི་གདན་ལ་སངས་རྒྱས་འཁོར་ལོ་ཆེན་པོ་གོས་སྔོན་པོ་ཅན་སྐུ་མདོག་མཐིང་ནག་ཞལ་གསུམ་ཕྱག་དྲུག་པ་ཞེས་པ་ནས། དེའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ནག་འོད་
ཟེར་ལྔ་འཕྲོ་བ། ཞེས་པའི་བར་དང། ཤར་གྱི་རྩིབས་ཀྱི་གདན་ལ་ཁྲོ་བོ་བདུད་ལས་རྒྱལ་བྱེད། ཅེས་པ་ནས། གཡས་འཁོར་ལོ་འཛིན་པས་ཡབ་ལ་འཁྱུད་ཅིང། གཡོན་ཐོད་པ་ཁྲག་གིས་གང་བ་ཡབ་ཀྱི་ཞལ་དུ་སྟོབ་པ། ཞེས་པའི་བར་དང་

[073A]༄༅། །ཤར་སྒོའི་གདན་ལ་རྡོ་རྗེ་ལྕགས་ཀྱུ། ཞེས་པ་ནས། ཐམས་ཅད་ཀྱང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར་ཅེས་པའི་བར་རྣམས་སྒྲུབ་ཐབས་ལྟར་དང། རྣམ་རྒྱལ་བུམ་པའི་མཚན་མ་ལྔའི་གནས་སུ་པད་
ཉིའི་གདན་ལ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་རེ་རེ་ཡོངས་སུ་གྱུར་པ་ལས། བུམ་པའི་ཕྱིའི་ཤར་དུ་སངས་རྒྱས་འཁོར་ལོ་ཆེན་པོ། དེའི་འོག་ཏུ་བདུད་ལས་རྒྱལ་བྱེད། ལྷོར་རྡོ་རྗེ་གཟི་བརྗིད། ནུབ་ཏུ་རྔམ་པ་སྒྲ་སྒྲོག་བྱང་དུ་བདུད་རྩི་འཁྱིལ་བ་ཡབ་
རྐྱང་རྣམས་སུ་གྱུར། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་རེ་རེ། གདན་དེ་གཉིས་ཀྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་གཉིས་ཡོངས་སུ་གྱུར་པ་ལས་ཁྲོ་བོ་བདུད་རྩི་འཁྱིལ་བ་ལྗང་གུ་ཞལ་གཅིག་
ཕྱག་བཞིའི་གཡས་ཀྱི་དང་པོས་ཁྲོ་བོའི་རྡོ་རྗེ་རྩེ་ལྔ་པ་འཕྱར་ཞིང། གཡོན་གྱི་དང་པོས་སྣ་ཚོགས་རྡོ་རྗེས་མཚན་པའི་བེ་ཅོན་འཛིན་པ། འོག་མ་གཉིས་ཐུགས་ཀར་སྡིགས་མཛུབ་བསྣོལ་བ། དབུ་སྐྲ་ཁམ་སེར་གྱེན་དུ་བརྫེས་པ། ཞལ་མཆེ་བ་
གཙིགས་ཤིང་སྤྱན་གསུམ་དང་ལྡན་པ། གོས་སྔོན་པོའི་སྟོད་གཡོགས་དང་སྟག་གི་པགས་པའི་ཤམ་ཐབས་འཕྱར་བ། ཀླུ་རིགས་བཞིས་བརྒྱན་ཅིང། གཡོན་བརྐྱང་གི་སྟབས་ཀྱིས་བཞུགས་པ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་
ཡེ་ཤེས་པའི་འཁོར་ལོ་ཆེན་པོ་ལྷ་བཅུ་དགུ་དང་མཚན་མའི་ལྷ་ཡེ་ཤེས་པ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ་གི་བར་གྱིས་མཆོད། ཛཿ་ཧཱུཾ་བཾ་ཧོཿ་ས། རང་རང་གི་དམ་ཚིག་པ་དང་གཉིས་སུ་མེད་

[074B] ཅེས་ཡེ་ཤེས་པ་དགུག་བསྟིམ་བྱ། ལྷ་ཐམས་ཅད་ཀྱི་སྤྱི་བོར་ཟླ་བ་ལ་ཞེས་པ་ནས། དབང་གི་ལྷ་རྣམས་དེ་ཉིད་ལ་ཐིམ་པར་གྱུར། ཅེས་པའི་བར་སྐུ་གསུང་ཐུགས་བྱིན་རླབས་དབང་བསྐུར་རྒྱས་གདབ་རྣམས་སྒྲུབ་ཐབས་བཞིན་བྱ། དེ་ནས། ཨོཾ་སརྦ་
ཏ་ཐཱ་ག་ཏ་ཨརྒྷཾ་ཞེས་སོགས་ཀྱིས་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧྲཱི་ད་ཡ་མཧཱ་ཀྲོ་དྷ་ས་ཏྭ་ཧཱུཾ་ཕཊ། ཨོཾ་ཨཱ་ཧཱུཾ། ཞེས་པ་ནས། ཨོཾ་ནཱ་ཤ་ཡ་ནཱ་ཤ་ཡ་ཧོཿ་ཨོཾ་ཨཱ་ཧཱུཾ་གི་བར་དང། ཨོཾ་རོ་ཥ་ཎ་ཡ་ཧཱུཾ་ཕཊ། ཨོཾ་ཨཱ་
ཧཱུཾ། ཞེས་པས་ནང་མཆོད་འབུལ། ཆོས་དབྱིངས་ཡེ་ཤེས་ངོ་བོ་ཉིད། ཅེས་སོགས་ཀྱི་མཇུག་ཏུ། ཧཱུཾ་འཇིགས་པའི་ཧཱུཾ་སྒྲ་ངེས་སྒྲོག་ཅིང། ཞེས་སོགས་ཤླཽ་ཀ་གཅིག་དང་བཅས་པས་བསྟོད། དེ་ནས། ཨོཾ་བཛྲ་ཨ་མྲྀ་ཏ་ཨུད་ཀ་ཧཱུཾ། ཞེས་ལན་བདུན་བཟླས་
པས། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་པར་བསམ། ཧཱུཾ་ཞེས་གཟུངས་ཐག་བླངས་ལ། ལྷ་རང་རང་གི་ཐུགས་ཀར་ཉི་གདན་ལ་གནས་པའི་ས་བོན་གྱི་མཐའ་བསྐོར་བའི་སྔགས་ཕྲེང་གི་འོད་
ཟེར་གྱིས་རྒྱལ་བ་སྲས་བཅས་ཀྱི་ཡེ་ཤེས་ཀྱི་བདུད་རྩི་བཀུག་ནས་བུམ་པའི་ཆུ་དང་རོ་གཅིག་ཏུ་གྱུར་པར་བསམ་ཞིང། གཙོ་བོའི་སྔགས་བརྒྱ་རྩ་བརྒྱད། ལྷ་གཞན་རྣམས་ཀྱི་སྔགས་བརྒྱ་རྩ་བརྒྱད་དམ་ལྔ་བཅུ་རེ། ལས་བུམ་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་
ཧ་ན་ཧ་ན་ཧཱུཾ་ཕཊ། ཅེས་པ་བརྒྱ་རྩ་བརྒྱད། ཐུན་མོང་དུ། ཨོཾ་ཨཱ་ཧཱུཾ། ཞེས་པ་བརྒྱ་རྩ་བརྒྱད་དང། ཡིག་བརྒྱ་ལན་གསུམ་བཟླ། གཙོ་བོའི་སྔགས་དང། ཨོཾ་ཨཱ་ཧཱུཾ་གིས་བུམ་པ་གཉིས་སུ་དུང་ཆོས་ཀྱི་ཆུས་མཆོད་ཡོན་དང། ལས་ཐམས་ཅད་པས་མེ་ཏོག་དཀར་པོ་

[075A]༄༅། །གསུམ་གསུམ་གཞུག་ལས་སྔགས་བརྗོད་ཅིང་ལས་བུམ་གྱི་ཆུས་བུམ་པ་གཉིས་ལ་བསངས་ཏེ། ཇི་སྲིད་དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམས་བཟློག་པར་མཛོད་ཅིག་ཅེས་གསོལ་བ་གདབ་
གཏོར་མ་བྱིན་གྱིས་བརླབས་ལ། བུམ་པའི་ལྷ་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོ་ནས་འབྲུ་ཙམ་ཨོཾ་གྱིས་མཚན་པའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ནཱི་ལཱཾ་ཝ་ར་དྷ་ར་ཞེས་
སོགས་གཙོ་འཁོར་སོ་སོའི་སྔགས་ཀྱི་མཐར། ཨ་ཀཱ་རོ་བཏགས་པ་ལན་གསུམ་གསུམ་གྱིས་དབུལ་ལ། མེ་ཏོག་ལ་སོགས་པས་མཆོད། བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་
ཏུ་གྱུར། གཞལ་ཡས་ཁང་བུམ་པ་ལ་ཐིམ་ཞིང། མཚན་མའི་ལྷ་རྣམས་ཀྱང་ཞུ་ནས་ལྷ་རང་རང་གི་ཕྱག་མཚན་གྱི་རྣམ་པར་གྱུར། ཅེས་བརྗོད་ཅིང་བསམས་ལ། རྣམ་རྒྱལ་བུམ་པ་ལ་ག་བུར་དང་ཨ་ཀ་རུས་བདུགས་པའི་རས་ཀྱིས་བཀབ་ནས་
གནས་དབེན་པར་སྦ་ཞིང། ལས་བུམ་བསང་གཏོར་གྱི་དོན་དུ་རང་གི་ཉེ་སོགས་སུ་བཞག་བུམ་པ་གཉིས་ལ་ཉིན་རེ་བཞིན་མཆོད་བསྟོད་བཟླས་པ་གཏོར་འབུལ་དམའ་མཐའ་ཐུན་རེ་མ་ཆག་པར་བྱའོ། །བཞི་པ་ལ་ལྔ། ཀུན་སློང་འཆོས་ཤིང་ནང་དབང་བསྐུར་བ། གསོལ་
བ་གདབ་ཅིང་འཛིན་དུ་གཞུག་པ། སྡོམ་པ་བཟུང་ཞིང་བྱིན་གྱིས་བརླབ་པ། སོ་ཤིང་འདོར་ཞིང་ཁྱོར་ཆུ་སོགས་གསུམ་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟག་པར་གདམས་པའོ། །དང་པོ་ནི། སློབ་དཔོན་རང་ཉིད་བདེ་བ་འདོད་པ་ཙམ་མ་ཡིན་པར་སེམས་ཅན་ལ་

[076B] དེའི་ཚེ་དཀྱིལ་འཁོར་གྱི་ཁང་པའི་ཕྱི་རོལ་ལམ་ཕྱག་ལེན་ལ་དཀྱིལ་འཁོར་ཡོལ་བས་བཅད་པའི་ཕྱི་རོལ་ཏུ་སློབ་མ་རིགས་དང། གཟུགས་དང། ལང་ཚོ་དང། དད་པ་དང་
ཐོས་པ་དང། གཏོང་བ་དང། རྣལ་འབྱོར་ལ་སོགས་པ་དང་ལྡན་ཞིང། སྔགས་ཀྱི་ལམ་དོན་དུ་གཉེར་པའི་ཡོན་ཏན་རྣམས་ཚང་བ་འམ་དེ་ལྟར་མེད་ཀྱང་དཀོན་མཆོག་གསུམ་ལ་སྐྱབས་སུ་སོང་ཞིང་དགེ་བཅུའི་ལས་ལམ་ལ་གནས་པའི་སློབ་མ་སྣོད་དུ་རུང་ཞིང་ནང་གཤིན་པ་
གཅིག་ནས་ཉི་ཤུ་རྩ་ལྔའི་བར་ཟུང་དུ་མ་གྱུར་པ་རྣམས་ལས་བུམ་གྱི་ཆུས་ཁྲུས་བྱས་ཤིང་མེ་ཏོག་བཀྱེ་བསྡུ་བྱས་ནས་མཎྜལ་འབུལ་དུ་བཅུག་སྟེ་ལག་ན་མེ་ཏོག་ཐོགས་ཏེ་འཁོད་པ་ལ། རང་གི་བསླབ་ལྡན་འཁོར་བཞི་པོ། །ཐེག་ཆེན་བློ་ཅན་རྣམས་ལ་ནི། །དེ་བཞིན་
གཤེགས་པས་གསུངས་པ་ཡི། །ཡང་དག་ཆོ་ག་རྗེས་སུ་གནང། །ལ་ལ་གསང་སྔགས་སྒྲུབ་དོན་གཉེར། །འདི་ན་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་དོན་
གཉེར། །འཇིག་རྟེན་ཕ་རོལ་དོན་གཉེར་བའི། །དད་པ་མེད་དུ་བྱེད་པ་ཡི། །བློ་ལྡན་དཀྱིལ་འཁོར་འཇུག་བྱ་ཡི། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་
རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། །ཞེས་བརྗོད་ནས། ཚེ་འདིའི་ཕུན་ཚོགས་ཙམ་འདོད་ནས་དཀྱིལ་འཁོར་དུ་འཇུག་པ་དང། ཚེ་ཕྱི་མའི་མངོན་མཐོ་ཙམ་འདོད་ནས་དཀྱིལ་འཁོར་དུ་འཇུག་པ་སོགས་རང་ཉིད་གཅིག་པུ་བདེ་བ་དོན་

[077A]༄༅། །དུ་གཉེར་པ་མ་ཡིན་པར། མར་གྱུར་ནམ་མཁའི་མཐའ་ཁྱབ་ཀྱི་སེམས་ཅན་རྣམས་ཀྱི་དོན་དུ་རྫོགས་བྱང་ཐོབ་འདོད་ཀྱི་བློ་ཁོ་ནས་དཀྱིལ་འཁོར་དུ་འཇུག་དགོས་པའི་ཚུལ་ལེགས་པར་བཤད་དེ་ཀུན་སློང་འཆོས་པ་ཤིན་ཏུ་གལ་ཆེའོ། །དེ་ནས་ནང་དབང་
བསྐུར་བ་ནི། སློབ་མ་རྣམས་ལ་བཛྲ་ཨ་མྲྀ་ཏའི་སྔགས་བརྗོད་པ་དང་མཉམ་དུ་ལས་བུམ་གྱི་ཆུས་བསངས། རང་གི་ཐུགས་ཀའི་ཧཱུཾ་གི་འོད་ཟེར་གྱིས་སློབ་མ་རྣམས་རེ་རེ་ནས་དྲངས་པ་ཞལ་ནས་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཐོན་ཏེ་ཡུམ་གྱི་པདྨར་
གནས་པར་གྱུར། རང་གི་ཐུགས་ཀའི་ཧཱུཾ་གི་འོད་ཟེར་གྱིས་རིགས་ལྔ་ཡབ་ཡུམ་དཔག་ཏུ་མེད་པ་སྤྱན་དྲངས། རང་གི་ཞལ་ནས་ཞུགས། ཐུགས་ཀར་ཆགས་པ་ཆེན་པོའི་མེས་ཞུ། རྡོ་རྗེའི་ལམ་ནས་ཡུམ་གྱི་པདྨར་ཐོན་པའི་བྱང་ཆུབ་ཀྱི་སེམས་ཀྱིས་
དབང་བསྐུར། སློབ་མ་རྣམས་བྱང་ཆུབ་ཀྱི་སེམས་སུ་ཞུ་བ་ལས་ཁྲོ་བོ་བདུད་ལས་རྒྱལ་བྱེད་ཞལ་གཅིག་ཕྱག་གཉིས་པའི་རྣམ་པར་གྱུར་པ་ཡུམ་གྱི་པདྨ་ནས་ཕྱུང་སྟེ་རང་གནས་སུ་འཁོད་པར་གྱུར་པར་བསམ་མོ། །གཉིས་པ་ནི། བླ་མ་དང་དཀྱིལ་འཁོར་གྱི་གཙོ་བོ་
ཐ་མི་དད་པར་མོས་པ་ལ་གསོལ་འདེབས་ཀྱི་དོན་རྣམས་དྲན་བཞིན་པའི་སྒོ་ནས། སྐྱེ་རྟ་འཆི་བ་ན་ཀྲ་ཡི། །ཆུ་སྲིན་ལ་སོགས་འཇིགས་རུང་བ། །སྲིད་པའི་མཚོ་ལས་བདག་སྒྲོལ་མཛོད། །དགའ་ཆེན་སྟོན་པ་ཁྱོད་གཅིག་པུ། །བྱང་ཆུབ་ཆེན་པོའི་ཚུལ་
བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །

[078B] ཞེས་པ་ལན་གསུམ་གྱིས་གསོལ་བ་གདབ་བོ། །དེ་ནས་སློབ་མ་གཅིག་གཙོ་བོར་བྱས་ཏེ། དེའི་སྒོ་ནས་ཐམས་ཅད་ལ་འདི་སྐད་ཅེས། བུ་ཚུར་ཤོག་ཅིག་ཐེག་ཆེན་པོ། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་
ཡང་དག་བསྟན་པར་བྱ། །ཁྱོད་ནི་ཚུལ་ཆེན་སྣོད་ཡིན་གྱིས། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་
མཉམ་མེད་པ། །གང་གིས་ཤཱཀྱ་སེངྒེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་
ཕྱིར། །བུ་ཡིས་བློ་གྲོས་འདི་གྱིས་ཤིག་ཅེས་བྱ་བའི་དོན་བཤད་དེ་སྔགས་ལ་མོས་པ་བརྟན་པོ་འཛིན་དུ་གཞུག་གོ་གསུམ་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་དང། ནམ་མཁའ་ལ་ཡང་དཔལ་ཕྱག་ན་རྡོ་རྗེའི་དཀྱིལ་འཁོར་ལྷ་ཚོགས་དངོས་བརྒྱུད་ཀྱི་བླ་མ་
ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས་དང་བཅས་པ་བཞུགས་པར་མོས་པའི་སྤྱན་སྔར་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བྱང་ཆུབ་སེམས་དཔའི་སྡོམ་པ་བླངས་ཏེ་རྒྱལ་སྲས་ཀྱི་
སྤྱོད་པ་ལ་བྱང་ཆུབ་མ་ཐོབ་ཀྱི་བར་དུ་བསླབ་པར་བྱའོ་སྙམ་པའི་བྱང་ཆུབ་སེམས་དཔའི་སྡོམ་པ་ལེན་འདོད་དང་བསྲུང་འདོད་སོགས་བརྡ་ལེགས་པར་སྤྲད་ནས། དཀོན་མཆོག་གསུམ་ལ་བདག་སྐྱབས་མཆི། ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་

[079A]༄༅། །ཅེས་པའི་བར་ལན་གསུམ་གྱིས་བྱང་ཆུབ་སེམས་དཔའི་སྡོམ་པ་འཛིན་དུ་བཅུག་དེ་ནས་སྔགས་སྡོམ་ལེན་པའི་ཡུལ་སྔར་ལྟར་གསལ་བཏབ་པའི་སྤྱན་སྔར། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་དུས་མྱུར་བ་མྱུར་བ་ཉིད་དུ་ཐོབ་
པར་བྱ། དེའི་ཆེད་དུ་གསང་སྔགས་ཀྱི་སྡོམ་པ་བླངས་ཏེ་རིགས་ལྔ་སྤྱི་དང་བྱེ་བྲག་གི་དམ་ཚིག་རྣམས་ཚུལ་བཞིན་དུ་བསྲུང་བར་བྱའོ་སྙམ་པའི་བསམ་པས། སངས་རྒྱས་བྱང་ཆུབ་སེམས་དཔའ་ཀུན། ཞེས་པ་ནས། སེམས་ཅན་མྱ་ངན་འདས་ལ་འགོད། ཅེས་པའི་བར་
ལན་གསུམ་རྗེས་ཟློས་ཀྱི་སྒོ་ནས་སྔགས་སྡོམ་ལེན་དུ་བཅུག་ལ། བྱང་སྡོམ་དང་སྔགས་སྡོམ་གཉིས་ཀའི་འབོགས་ཆོག་ལན་གསུམ་པའི་མཐར་སྡོམ་པ་སྐྱེས་པའི་དུས་ཀྱང་སློབ་མས་ཤེས་པར་བྱའོ། །དེ་ནས་སློབ་མ་ལ་ལས་སྔགས་དང་བསང་ཆུས་གཏོར་ཏེ་བསྲུང། སྐུ་
གསུང་ཐུགས་བྱིན་གྱིས་བརླབས་པ་ནི། སློབ་མ་རྣམས་ཀྱི་སྙིང་གར་ཧཱུཾ་ལས་རྡོ་རྗེ་སྔོན་པོའི་ལྟེ་བར་ཧཱུཾ་གིས་མཚན་པ། མགྲིན་པར་ཨཱ་ལས་པདྨ་དམར་པོའི་ལྟེ་བར་ཨཱ་ས་མཚན་པ། སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པར་
བསམས་ལ། ཧཱུཾ་ཨཱ་ཨོཾ། ཞེས་བརྗོད་ཅིང་རྡོ་རྗེ་ཁུ་ཚུར་གྱིས་དྲི་སྙིང་ག་དང། མགྲིན་པ། མགོ་བོ་རྣམས་སུ་བྱུག་དེ་ནས་སློབ་མ་རྣམས་ཀྱི་མགོར་མེ་ཏོག་མདུན་དུ་བདུག་སྤོས། སྙིང་གར་དྲི། མདུན་དུ་མར་མེ་རྣམས་ལས་སྔགས་ཀྱིས་བྱིན། བཞི་པ་ལ། སོ་ཤིང་དོར་བ་
ནི། འོ་མ་ཅན་གྱི་ཤིང་ཧ་ཅང་སྦོམ་པ་དང་ཕྲ་བ་མིན་པ། དྲང་ཞིང་ཚིགས་མེད་པ་མ་གས་རྨ་མེད་པ། མགོ་མཇུག་མཉམ་པ། དྲིའི་ཆུས་བཀྲུས་ཤིང་བདུག་པས་བདུགས་པ། འཁོར་བཅུ་གཉིས་པ་རྩེ་མོར་མེ་ཏོག་བཅིངས་པ། སློབ་དཔོན་བྱང་དུ་ཕྱོགས་ཏེ། ཨོཾ་ཨཱ་ཧཱུཾ། བཟླས་ནས་སློབ་མ་ལ་

[080B] དྲི་བཟང་དང་བ་བྱུང་གིས་བའི་ཀོ་བའི་སྲབ་མ་ཐུག་ཙམ་དུ་ཁྲུ་བཞི་པ་གྲུ་བཞི་རུ་བྱུགས་ནས། སློབ་མ་ཁ་ཤར་རམ་བྱང་དུ་ཕྱོགས་པས། ཨོཾ་བཛྲ་ཧཱ་ས་ཧ། ཞེས་བརྗོད་ནས་རྩེ་མོ་ནས་འཆོས་ཏེ་མིག་སྟེང་དུ་བལྟ་ཞིང་ལྟོས་པ་མེད་
པར་མཎྜལ་གྱི་སྟེང་དུ་འདོར་རོ། །རྩེ་མོ་སྟེང་དུ་བལྟས་ན་རིག་འཛིན། བླ་མ་ལ་ཕྱོགས་ན་མཆོག་ཐུར་དུ་བལྟས་ན་ས་འོག་ཤར་བྱང་ནུབ་ལྷོར་ཞི་རྒྱས་དབང་དྲག་འགྲུབ་ལ། ཕྱི་རོལ་ཏུ་ལྷུང་ན་དངོས་གྲུབ་མེད་དོ། །ཁྱོར་ཆུ་སྦྱིན་པ་ནི། བཾ་ལས་བྱུང་བའི་ཆུ། བཾ་བཟླས་པ་ཁ་
བཤལ་བའི་ཕྱིར་བྱིན་ནས་ལས་ཐམས་ཅད་པ་ལན་བདུན་བཟླས་པའི་དྲི་ཞིམ་པོའི་ཆུ་ཁྱོར་བ་གསུམ། ཨོཾ་ཧྲཱི་སུ་བི་ཤུད་དྷ་དྷརྨྨ་སརྦ་པཱ་པ་ནི་ཙཱ་ཨསྱ་བི་ཤོ་དྷ་ཡ་སརྦ་བི་ཀཝཱན་ཨ་པ་ན་ཡ་ཧཱུཾ། ཞེས་བཟླས་ཏེ་འཐུང་དུ་བཅུག་པས་སྒོ་གསུམ་གྱི་སྡིག་པ་ཐམས་ཅད་བཀྲུས་
ནས་སྦྱངས་པར་བསམ་མོ། །ཀུ་ཤ་སྦྱིན་པ་ནི། ཧཱུཾ་ལས་བྱ་ཞིང་དེ་འམ་ལས་ཐམས་ཅད་པ་བཟླས་པའི་ཀུ་ཤ་མང་པོ་རྩེ་མོ་མ་ཉམས་པ་སྟན་དུ་གདིང་བའི་དོན་དང། དེ་བཞིན་དུ་སྔས་ཀྱི་དོན་དུ་ཡི་གེ་དྷཱི་ལས་སྐྱེས་ཤིང་དེ་དང་འཁྱིལ་བ་བཟླས་པའི་ཀུ་ཤ་ཅིག་ཨོཾ་བཛྲ་ཏིཀྵྞ་བཾ་
ཞེས་པའི་སྔགས་ཀྱིས་སྦྱིན་ནོ། །སྲུང་སྐུད་བཅིང་བ་ནི། སྲད་བུ་དམར་པོ་སློབ་མའི་ལུས་ཚད་དང་མཉམ་པ་སུམ་བསྒྲིལ་མདུད་པ་གསུམ་དང་ལྡན་པ་ཧཱུཾ་ལས་སྐྱེས་ཤིང། ལས་ཐམས་ཅད་པ་བཟླས་ལ་དབུང་པ་གཡོན་པ་ལ། ཨོཾ་བུདྡྷ་མཻ་ཏྲི་རཀྵ་རཀྵ་སརྦ་ན་སཱཧཱ། ཞེས་པས་
བཅིང་ངོ། །ལྔ་པ་ནི། འཇིག་རྟེན་དུ་ནི་ཀུན་མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་དུམ་ཝ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་འབྱུང། །གང་གིས་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །

[081A]༄༅། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་བ་བྱེ་བ་དུ་མ་རུ། །སྔོན་བྱས་སྡིག་པ་ཅི་མཆིས་པ། །དཀྱིལ་འཁོར་འདི་འདྲ་མཐོང་བ་ཡིས། །དེ་དག་ཐམས་ཅད་ཟད་གྱུར་ན། །གྲགས་པ་
མཐའ་ཡས་གསང་སྔགས་ཀྱི། །སྤྱོད་ཚུལ་ལ་གནས་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་གྱུར། །སྤྱོད་མཆོག་འདི་ལ་གང་རྣམས་ཀྱི། །བློ་གྲོས་ཤིན་ཏུ་དྲི་མེད་ན། །དེ་རྣམས་ཀྱི་ནི་སྡུག་བསྔལ་ཀུན། །
འབྱུང་བའི་ངན་འགྲོ་ཡང་དག་བཅད། །བདག་ཉིད་ཆེན་པོ་ཁྱོད་རྣམས་ཀྱིས། །དེ་རིང་རྙེད་པ་མཉམ་མེད་རྙེད། །གང་གིས་ཁྱེད་རྣམས་རྒྱལ་བ་ཀུན། །བདག་ཉིད་ཆེན་པོ་སྲས་བཅས་ཀྱིས། །བསྟན་པ་འདི་ལ་ཐམས་ཅད་ནི། །ཡོངས་སུ་བཟུང་ཞིང་
སྐྱེ་འགྱུར་བ། །དེ་ཡིས་ཁྱེད་རྣམས་ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །གང་ལ་ཁྱེད་རྣམས་འགྲོ་འགྱུར་བས། །དེ་བཞིན་གཤེགས་པར་འགྱུར་བ་ཡིན། ཞེས་
པའི་དོན་བཤད་ནས་གསང་སྔགས་ལ་སྤྲོ་བ་བསྐྱེད་དོ། །དེ་ནས་སློབ་མ་ལ་བསང་ཆུ་གཏོར་ནས་ལས་སྔགས་བརྗོད་བས་བསྲུངས་ཤིང་སྔགས་དེ་བཟླས་པའི་དོན་དུའང་བྱིན་ལ། ཀུ་ཤ་ཆུང་བ་སྔས་དང་ཆེ་བ་སྟན་དུ་བཏིང་བའི་སྟེང་དུ་ཉལ་ནས། རྨི་ལམ་གང་ཅུང་ཟད་མཐོང་བ་སང་ནང་པར་
ང་ལ་སྨྲོས་ཤིག་ཅེས་པ་ལྟ་བུས་རྨི་ལམ་བརྟག་པར་གདམས་ནས། སྟ་གོན་ཐོབ་པའི་གཏང་ངག་གི་མཎྜལ་དབུལ་དུ་གཞུག་གོ་ཕྱི་ཉིན་རྨི་ལམ་དྲིས་ནས་མི་དགེ་བའི་མཚན་མ་སྨྲ་ན་ལས་ཐམས་ཅད་པའི་སྔགས་ཀྱིས་གཞོམ་པ་སོགས་བཟློག་ཐབས་ཅི་རིགས་པ་བྱའོ། །གསུམ་པ་ལ་གཉིས་

[082B] བསྒྲུབ་ཅིང་མཆོད་ནས་དབང་བསྐུར་བའོ། །དང་པོ་ནི། རང་གི་མདུན་ངོས་སམ་འོས་པའི་ཕྱོགས་སུ་སྟེགས་ཀྱི་ཁར་རས་བྲིས་ཀྱི་དཀྱིལ་འཁོར་ལེགས་པར་དགྲམ། སྔར་ལྷག་གནས་བྱས་པའི་བུམ་པ་གཉིས་པོ་སྤོས་ཀྱིས་སྣ་དྲངས་ནས་རོལ་མོའི་
ཆ་བྱད་སྣ་ཚོགས་པ་དང་བཅས་པས། དཀྱིལ་འཁོར་ལ་ལན་གསུམ་བསྐོར་ཏེ་རྣམ་བུམ་ཁ་ནང་ལྷའི་ཤར་སྒོ་འམ་གཡས་དང། ལས་བུམ་གཡོན་དུ་དགོད། དཀྱིལ་འཁོར་གྱི་གཡས་ནས་འགོ་བརྩམས་ཏེ། མེ་ཏོག་བདུག་སྤོས། མར་མེ། དྲི་ཆབ། ཞལ་ཟས་དང་བཅས་པའི་ཉེར་སྤྱོད་ལྔ་
ལྷ་གྲངས་དང་མཉམ་པ་འམ། མ་འབྱོར་ན་ཉུང་མཐའ་ཚར་བཅུ་ལས་མི་ཉུང་བས་མཐའ་བསྐོར། འབྱོར་ན་རྒྱལ་སྲིད་སྣ་བདུན་སོགས་དང། གར་བུམ་དང། གོས་ཟུང་དང། བ་དན་སོགས་ཀྱང་བཤམས་ལ། དཀྱིལ་འཁོར་གྱི་གྲྭ་བཞིར་མདའ་དར་མེ་ལོང་གིས་བརྒྱན་བ་བཞི་ཡང་འཛུག་
དེ་རྣམས་ཧཱུཾ་དང་གཙོ་བོའི་སྔགས་བཟླས་ལ། ཨོཾ་བཛྲ་སྥ་ར་ཎ་ཁཾ། ཞེས་བརྗོད་དེ་དགྲམ་པར་བྱའོ། །གཉིས་པ་ལ་གསུམ། དཀྱིལ་འཁོར་བསྒྲུབ་པ། དཀྱིལ་འཁོར་མཆོད་བསྟོད་སོགས་བྱ་བ། དབང་བསྐུར་བའོ། །དང་པོ་ནི། དཀྱིལ་འཁོར་གྱི་མདུན་ཕྱོགས་སུ་དཀྱིལ་འཁོར་བ་དང་
ཕྱོགས་སྐྱོང་གི་གཏོར་མ་བཤམ། རང་གི་མདུན་དུ་རྡོར་དྲིལ་ནང་མཆོད་ཆུ་བཞིའི་སྣོད་གསུམ། དེའི་ཕ་རོལ་ཏུ་བཟེད་ཞལ་གསུམ་རྣམས་མཉྫིའི་སྟེང་དུ་བཤམས་ལ། སྒྲུབ་པ་པོ་རྣམས་ཀྱིས་བདག་བསྐྱེད་ཏིང་འཛིན་རྣམ་གསུམ་མཆོད་བསྟོད་དང་བཅས་པ་རྫོགས་པའི་མཐར་དཀྱིལ་འཁོར་ཉེར་
བསྡུ་བྱས་ཏེ་རང་གཙོ་བོའི་ང་རྒྱལ་གྱིས་བྲིས་པའི་དཀྱིལ་འཁོར་གྱི་དབུས་སུ་བཞུགས་པར་མོས། ལས་བུམ་གྱི་ཆུ་གཏོར་ཏེ་ཨ་མྲྀ་ཏས་བསངས། ཨོཾ་ཤཱུ་ནྱ་ཏས་སྦྱངས། བདག་དང་དཀྱིལ་འཁོར་ལ་སོགས་པ་ཕྱི་ནང་གི་དངོས་པོ་ཐམས་ཅད་བདེན་པའི་གཅིག་དང་

[083A]༄༅། །དུ་མའི་ངོ་བོ་ཉིད་དང་བྲལ་བའི་ཕྱིར་རང་བཞིན་གྱིས་སྟོང་ཞིང་བདག་མེད་པར་གྱུར། སྟོང་པའི་ངང་ལས་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ཞེས་པ་ནས། སྒོ་བཞིར་ཟླ་བའི་གདན་རེ་རེ་ཞེས་པའི་བར་
སྒྲུབ་ཐབས་ལྟར་བརྗོད། དབུས་ཀྱི་གདན་གྱི་སྟེང་དུ་ཧཱུཾ་ཧཱུཾ་ལས་ཁྲོ་བོའི་རྡོ་རྗེ་རྩེ་ལྔ་པ་དང་ཐོད་པ་ཧཱུཾ་ཧཱུཾ་གིས་མཚན་པ། རྩིབས་བཞིའི་གདན་གྱི་སྟེང་དུ་ཧཱུཾ་ཧཱུཾ་ལས་རྡོ་རྗེ་དང་ཐོད་པ་ཧཱུཾ་ཧཱུཾ་གིས་མཚན་པ་རེ་རེ། ཤར་སྒོར་ཛཿ་ལས་ལྕགས་ཀྱུ་ཛཿ་ས་མཚན་པ་
གཉིས། ལྷོ་སྒོར་ཧཱུཾ་ལས་ཞགས་པ་ཧཱུཾ་གིས་མཚན་པ་གཉིས། ནུབ་སྒོར་བཾ་ལས་ལྕགས་སྒྲོག་བཾ་གྱིས་མཚན་པ་གཉིས། བྱང་སྒོར་ཧོཿ་ལས་དྲིལ་བུ་ཧོཿ་ས་མཚན་པ་གཉིས། དེ་རྣམས་ལས་འོད་ཟེར་འཕྲོས། ཕྱོགས་བཅུའི་གངྒཱའི་ཀླུང་གི་བྱེ་མ་
སྙེད་ཀྱི་སངས་རྒྱས་རྣམས་སྤྱན་དྲངས། ཕྱག་མཚན་ས་བོན་དང་བཅས་པ་རྣམས་ལ་ཐིམ་པ་ཡོངས་སུ་གྱུར་པ་ལས་དཔལ་འཁོར་ལོ་ཆེན་པོ་ལྷ་བཅོ་བརྒྱད་ཀྱི་སྐུར་ཡོངས་སུ་རྫོགས་པར་གྱུར་པ་ནི། དབུས་སུ་རང་ཉིད་སངས་རྒྱས་འཁོར་ལོ་
ཆེན་པོ་གོས་སྔོན་པོ་ཅན་སྐུ་མདོག་མཐིང་ནག་ཞལ་གསུམ་ཕྱག་དྲུག་པ་ཞེས་པ་ནས། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ནག་འོད་ཟེར་ལྔ་འཕྲོ་བ་ཞེས་པའི་བར་སྒྲུབ་ཐབས་བཞིན་བརྗོད། དེ་ནས། ཤར་གྱི་རྩིབས་ཀྱི་གདན་ལ་ཁྲོ་བོ་བདུད་ལས་རྒྱལ་བྱེད་སྐུ་མདོག་
དཀར་པོ་ཞེས་པ་ནས། དེའི་པང་ན་ལྷ་མོ་རླུང་འབྱིན་མ་ལྗང་གུ་ནས་ཞལ་དུ་སྟོབ་བ། ཤར་སྒོའི་གདན་ལ་རྡོ་རྗེ་ལྕགས་ཀྱུ་དཀར་པོ་ཞེས་པ་ནས། ཐམས་ཅད་ཀྱང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར། ཅེས་པའི་བར་བརྗོད། ཡབ་ཀྱི་

[084B] ཡུམ་གྱི་གསང་གནས་མི་དམིགས་པའི་ངང་ལས་ཨ་ལས་བྱུང་བའི་པདྨ་འདབ་མ་བརྒྱད་པ་ཟེའུ་འབྲུ་ལ་ཨས་མཚན་པ། ཡབ་ཡུམ་སྙོམས་པར་
ཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་ནམ་མཁའ་ཁྱབ་པའི་སངས་རྒྱས་རྣམས་སྤྱན་དྲངས། རང་གི་ཞལ་ནས་ཞུགས། ཐུགས་ཀར་རྗེས་སུ་ཆགས་པའི་མེས་ཞུ། རྡོ་རྗེའི་ལམ་ནས་ཡུམ་གྱི་པདྨར་ཐོན་པའི་ཐིག་ལེ་ཆ་བཅོ་བརྒྱད་དུ་
གྱུར། དེ་རྣམས་ཡོངས་སུ་གྱུར་པ་ལས་དཔལ་འཁོར་ལོ་ཆེན་པོ་ལྷ་བཅོ་བརྒྱད་ཀྱི་སྐུར་གྱུར་པ་ནི། དབུས་སུ་སངས་རྒྱས་འཁོར་ལོ་ཆེན་པོ་ཡབ་ཡུམ། ཤར་དུ་ཁྲོ་བོ་བདུད་ལས་རྒྱལ་བྱེད་ཡབ་ཡུམ། ལྷོར་རྡོ་རྗེ་གཟི་བརྗིད་ཡབ་ཡུམ། ནུབ་ཏུ་རྔམ་
པ་སྒྲ་སྒྲོག་ཡབ་ཡུམ། བྱང་དུ་བདུད་རྩི་འཁྱིལ་བ་ཡབ་ཡུམ། དེའི་ཕྱི་རོལ་གྱི་ཤར་དུ་རྡོ་རྗེ་ལྕགས་ཀྱུ་ཡབ་ཡུམ། ལྷོར་རྡོ་རྗེ་ཞགས་པ་ཡབ་ཡུམ། ནུབ་ཏུ་རྡོ་རྗེ་ལྕགས་སྒྲོག་ཡབ་ཡུམ། བྱང་དུ་རྡོ་རྗེ་དྲིལ་བུ་ཡབ་ཡུམ་ཐམས་ཅད་ཀྱང་ཡེ་ཤེས་ཀྱི་
མེ་རབ་ཏུ་འབར་བའི་དབུས་ན་བཞུགས་པ། ཨོཾ་བཛྲ་སྥ་རྞ་ཁཾ། ལྷ་རྣམས་ཡུམ་གྱི་པདྨ་ནས་ཕྱུང། བཛྲ་ཨཾ་ཀུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྥོ་ཌ་བཾ། བཛྲ་གཎྜ་ཧོཿ་ཡེ་ཤེས་པ་རྣམས་རང་རང་གི་དམ་ཚིགས་དང་གཉིས་སུ་མེད་པར་གྱུར་
ཐུགས་ཀའི་ཧཱུཾ་ལས་འོད་འཕྲོས་རང་བཞིན་གྱི་གནས་ནས་འཁོར་ལོ་ཆེན་པོ་ལྷ་བཅོ་བརྒྱད་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས། ཨོཾ་ནཱི་ལཾ་བྷ་ར་བྷ་ར་བཛྲ་པཱ་ཎི་ཧྲྭི་དྷ་ཡ་མཧཱ་

[085A]༄༅། །ཀྲོ་དྷ་སཏ་ཧཱུཾ་ཕཊ། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཞེས་པས་མཆོད། བཛྲ་ཨཾ་ཀུ་ཤ་ཛཿ་ཞེས་སོགས་སྔར་བཞིན་བརྗོད། ཡེ་ཤེས་པའི་རྟེན་དང་བརྟེན་པའི་དཀྱིལ་འཁོར་དམ་ཚིག་པའི་རྟེན་
དང་བརྟེན་པའི་དཀྱིལ་འཁོར་ལ་དབྱེར་མེད་དུ་ཐིམ་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ནམ་མཁར་བཏེགས་པའི་སྟ་གོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་སྤྱན་དྲངས། ཆུ་གཉིས་ཉེར་སྤྱོད་ཀྱིས་མཆོད་ནས་དགུག་གཞུག་བཅིང་མཉེས་
བྱ། དེ་ནས། ལྷ་ཐམས་ཅད་ཀྱི་སྤྱི་བོར་ཟླ་བ་ལ་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་ཀྱི་སྐུ་རྡོ་རྗེའི་ངོ་བོ་ཨོཾ་དཀར་པོ་ཞེས་པ་ནས། གཙོ་འཁོར་ཐམས་ཅད་ལ་མི་བསྐྱོད་པས་དབུ་བརྒྱན་པར་གྱུར། ཅེས་པའི་བར་གྱིས་སྒོ་གསུམ་བྱིན་རླབས་དང་དབང་བསྐུར་རྒྱས་
གདབ་རྣམས་སྒྲུབ་ཐབས་ལྟར་བྱའོ། །གཉིས་པ་ནི། མཆོད་པ་རྣམས་ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་ཞེས་པ་ནས། ཨོཾ་ཤཔྟ་ཨཱ་ཧཱུཾ་ཞེས་དང། ཨོཾ་རཱུ་པ་ཨཱ་ཧཱུཾ། ཞེས་པ་ནས་
སྤརཤ་ཨཱ་ཧཱུཾ། ཞེས་པའི་བར་གྱིས་ཆུ་བཞི་ཉེར་སྤྱོད་རོལ་མོ་འདོད་ཡོན་ལྔ་དང་བཅས་པ་བྱིན་གྱིས་བརླབ། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་ཏུ་མཆོད་པའི་ལས་ལ་གནས་པར་གྱུར་པར་
བསམས་ལ། མཆོད་ཕྲེང་རྒྱས་པའམ། བསྡུ་ན། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨརྒྷཾ་་པཱདྱཾ་་ཨཉྩ་མ་ཎཾ་་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ། ཞེས་ཆུ་བཞི་དང། ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཞེས་སོགས་ཀྱིས་ཉེར་སྤྱོད་དང་

[086B] སྤརཤ་ཞེས་ན་བཟའ། ཨོཾ་བཛྲ་ཨ་ལཾ་ག་ར་ཝ་པུ་ཥ་ནི་ཨཱ་ཧཱུཾ་སཱཧཱ། ཞེས་རྒྱན། ཨོཾ་བཛྲ་མཧཱ་པཱུ་ཛ་མེ་གྷ་ཨཱ་ཧཱུཾ། ཞེས་ཉེར་མཁོའི་ཡོ་བྱད། ཨོཾ་བཛྲ་ཀ་ལ་ཤ་ཨཱ་ཧཱུཾ། ཞེས་གང་བུམ་འབུལ། ཨོཾ་སརྦ་ཏ་ཐཱ་ག་ཏ་རཱུ་པ་ཞེས་སོགས་ཀྱིས་འདོད་ཡོན་ལྔ་
དང། ཨོཾ་སརྦ་ཏ་ཐཱ་ག་ཏ་ཙཀྲ་ཞེས་སོགས་ཀྱིས་རྒྱལ་སྲིད་སྣ་བདུན་འབུལ། ལྷ་རང་རང་གི་སྔགས་ལ་འབྲུ་གསུམ་བཏགས་པས་དཀྱིལ་འཁོར་གྱི་ལྷ་ལ་ནང་མཆོད་འབུལ། རང་ཉིད་དཀྱིལ་འཁོར་གྱི་ནང་དུ་ཞུགས། གཙོ་བོ་དང་ཐ་མི་དད་པར་གྱུར། ཡབ་ཀྱི་གསང་གནས་
མི་དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་རྩེ་ལྔ་བ་བུ་ག་ཧཱུཾ་གིས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས་ཨ་ལས་བྱུང་བའི་པདྨ་འདབ་མ་བརྒྱད་པ་ཟེའུ་འབྲུ་ལ་ཨས་མཚན་པ། ཡབ་ཡུམ་སྙོམས་པར་ཞུགས་པས་བྱང་
སེམས་ཞུ་བ་སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་གར་སླེབས་པ་ན་མཆོག་དགའ། སྙིང་ག་ནས་ལྟེ་བར་སླེབས་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་ཅིག་སྐྱེས་པའི་དགའ་བ་
སྐྱེས། ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཅེས་བརྗོད་ཅིང། ཆོས་དབྱིངས་ཡེ་ཤེས་ངོ་བོ་ཉིད། ཅེས་པ་ནས། འཕྲིན་
ལས་གྲུབ་མཛད་ཡབ་ཡུམ་བསྟོད། ཅེས་པའི་བར་གྱིས་བསྟོད། ལྷ་རང་རང་གི་ཐུགས་ཀའི་ས་བོན་གྱི་མཐར་བཟླས་བྱའི་སྔགས་ཀྱིས་བསྐོར་བ་ལས་དཀྱིལ་འཁོར་གྱི་ལྷ་ཚོགས་འཕྲོས། འགྲོ་བའི་དོན་བྱས། སླར་འདུས་ཐུགས་ཀའི་

[087A]༄༅། །ས་བོན་ལ་ཐིམ་པའི་སྤྲོ་བ་དང་བསྡུ་བའི་མཛད་པ་ཅན་དང་ལྷ་ཐམས་ཅད་ཀྱི་ཞལ་ནས་སྔགས་ཀྱི་སྒྲ་བྱུང་བར་གྱུར་པར་བསམས་ལ། གཙོ་བོའི་སྙིང་པོ་བརྒྱ་རྩ་བརྒྱད། ཉེ་སྙིང་ཕྲེར་སྔགས་ཅི་འགྲུབ། འཁོར་རྣམས་ཀྱི་སྔགས་ཉེར་གཅིག་
རེ་བཟླ། རང་གཞན་གྱི་བར་ཆད་བཟློག་པ་སོགས་དགོས་པ་ཁྱད་པར་ཅན་གྱི་དུས་སུ་ཕྲོང་སྔགས་ཉིད་མང་དུ་བཟླས་ན་ཤིན་ཏུ་ལེགས་པར་གསུངས། མཇུག་ཏུ་ཡི་གེ་བརྒྱ་པ་བརྗོད། གཏོར་མ་རྣམས་སྒྲུབ་ཐབས་ལྟར་བསངས་སྦྱངས་བསྐྱེད་དེ་བྱིན་གྱིས་བརླབ། འདིར་འདས་མ་འདས་
ཀྱི་གཏོར་མ་གཉིས་ཀ་དབུལ་བ་ལ་འདས་གཏོར་ནི་དཀྱིལ་འཁོར་པའི་ལྷ་ཉིད་ལ་དབུལ་བ་ཡིན་པས་གཏོར་མགྲོན་ལོགས་སུ་བསྐྱེད་མི་དགོས་ལ། འཇིག་རྟེན་པའི་གཏོར་མ་ནི་མགྲོན་གསར་དུ་སྤྱན་དྲངས་པ་ལ་དབུལ་དགོས་པས་དེའི་མགྲོན་བསྐྱེད་ཚུལ་ནི། རང་ཉིད་འཁོར་ལོ་ཆེན་པོར་
གསལ་བའི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཀླུ་ཆེན་བརྒྱད། གནོད་སྦྱིན་བརྒྱད། བདུད་བརྒྱད་འཁོར་དང་བཅས་པ་སོགས་ས་འོག་ས་སྟེང་ས་བླའི་འབྱུང་པོའི་ཚོགས་ཐམས་ཅད་བཀུག་པ་དཀྱིལ་འཁོར་གྱི་ཕྱིའི་ཕྱོགས་
མཚམས་རྣམས་སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་སངས་རྒྱས་འཁོར་ལོ་ཆེན་པོའི་སྐུ་གསུང་ཐུགས་ཀྱི་ལྷའི་སྐུར་བཞེངས་པར་གྱུར། འཇིག་རྟེན་དང་འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་
རྩེ་གཅིག་པ་དམར་པོ་ནས་འབྲུ་ཙམ་ཨོཾ་གྱིས་མཚན་པའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་པར་བསམས་ལ། ཨོཾ་ནཱི་ལཾ་བྷ་ར་དྷ་ར་བཛྲ་པཱ་ཎི་ཧྲྀ་དྷ་ཡ་མཧཱ་ཀྲོ་དྷ་སཏ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨདྱ་

[088B] ཞེས་པ་ལན་གསུམ་གྱིས་གཙོ་བོ་དང། ཏདྱཐཱ། བཧོ་བཧོ་བཱ་ན་ཞེས་སོགས་ཡུམ་གྱི་སྡིགས་དང། ཨོཾ་བ་ར་ཀྲ་མ་ན་ཞེས་པ་ནས། ནཱ་ཤ་ཡ་ནཱ་ཤ་ཡ་ཧོཿ་ཞེས་པའི་བར་བརྗོད་པའི་མཇུག་ཏུ། ཨ་ཀཱ་རོ་བཏགས་པ་ལན་གསུམ་
གྱིས་འཁོར་རྣམས་ལ་འབུལ། ཡང་ཨ་ཀཱ་རོ་ལ་འབྲུ་གསུམ་བཏགས་པ་ལན་གསུམ་གྱིས་འཇིག་རྟེན་པ་རྣམས་ལ་འབུལ། ཨོཾ་སརྦ་ཏ་ཐཱ་ག་ཏ་ཨརྒྷཾ་ཞེས་སོགས་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། ཨོཾ་ནཱི་ལཾ་བྷ་ར་དྷ་ར་ཞེས་སོགས་གཙོ་འཁོར་གྱི་སྔགས་
ཀྱི་མཇུག་ཏུ། ཨོཾ་ཨཱ་ཧཱུཾ་བཏགས་པས་དཀྱིལ་འཁོར་པ་རྣམས་དང། ཕྱོགས་སྐྱོང་དང། ཞིང་སྐྱོང་དང། ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཞེས་པས་འཇིག་རྟེན་པ་རྣམས་ལ་ནང་མཆོད་འབུལ། ཆོས་དབྱིངས་ཡེ་ཤེས་ངོ་བོ་ཉིད། ཅེས་སོགས་ཀྱིས་
བསྟོད། ཧཱུཾ་དགའ་རབ་དབང་ཕྱུག་ཐོད་ཕྲེང་ཅན། ཞེས་པ་ནས། ཡིད་ལ་འདོད་བ་ཀུན་འགྲུབ་ཤོག་ཅེས་པས་འཇིག་རྟེན་པ་རྣམས་ལ་འཕྲིན་ལས་བཅོལ། ཡིག་བརྒྱ་བརྗོད་དེ་ལྷག་ཆད་ཁ་བསྐང། ཨོཾ་བཛྲ་མུཿ་ཞེས་སེ་གོལ་གཏོག་ཅིང། འཇིག་རྟེན་པ་རྣམས་རང་
གནས་སུ་གཤེགས་པར་གྱུར་པར་བསམས་ལ། སྒྲུབ་གྲོགས་དཀྱིལ་འཁོར་བསྲུང་དུ་བཅུག་ལ། ཕྱི་རོལ་ཏུ་ཕྱིན་ནས་མཆོད་པ་དང་གཏོར་མ་སྒྲུབ་ཐབས་ལྟར་བྱིན་གྱིས་བརླབས་ལ། ལག་པ་གཉིས་འབར་བའི་ཕྱག་རྒྱ་དཔྲལ་བའི་གནས་སུ་གཡོན་དང་གཡས་སུ་བསྐོར་ཞིང། ཕཻཾ། ཞེས་
བརྗོད་ལ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་སྐྱོང་དང་གནོད་སྦྱིན་དང་ཀླུ་ཆེན་པོ་བརྒྱད་འཁོར་དང་བཅས་པ་སྤྱན་དྲངས་ཏེ། ཕྱོགས་མཚམས་སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་འཁོར་ལོ་ཆེན་པོ་ཡབ་ཡུམ་གྱི་སྐུར་བཞེངས་

[089A]༄༅། །པའི་མགྲོན་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་དུ་གྱུར་པར་བསམས་ལ། ཆུ་བཞི་སྔགས་ཙམ་གྱིས་ཕུལ་ནས། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ། རཀྵ་ས། བྷཱུ་ཏ། པྲེ་ཏ། པི་ཤཱ་ཙ། ཨུནྨཱ་
ཏ། ཨ་པསྨཱ་ར། བཛྲ་ཌཱ་ཀི་ནྱཱ་ད་ཡཿ་ཨི་མཾ་བ་ལིཾ་གྲྀ་ཧྣནྟུ། ས་མ་ཡ་རཀྵནྟུ། མ་མ་སརྦ་སིདྡྷི་མམེ་པྲ་ཡ་ཙྪནྟུ། ཡ་ཐཻ་བཾ། ཡ་ཐེཥྜཾ། བཧུ་ཛ་ཐ། བི་བ་ཐ། ཛི་གྷྲ་ཐ། མ་ཏི་ཀྲ་མ་ཐ། མ་མ་སརྦཱ་ཀཱ་ར་ཏ་ཡ། སད་སུ་ཁཾ་བི་ཤུདྡྷ་ཡེ། ས་ཧ་ཡི་ཀ་བྷ་ཝནྟུ་ཧཱུཾ་
ཧཱུཾ་ཕཊ་ཕཊ་སཱཧཱ། ཞེས་པ་ལན་གཉིས་ཀྱིས་ཕུལ་ནས། ཨོཾ་ད་ཤ་དི་ཀ་ལོ་ཀ་པཱ་ལ་ས་པཱ་རི་ཝ་ར་ཨརྒྷཾ་པྲ་ཏཱི་ཙྪ་སཱཧཱ། ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པ་དང། ནང་མཆོད་ཀྱང་ཕུལ་ལ། ལྷ་ཡི་ཚོགས་རྣམས་མ་ལུས་དང། ནས། ཡིད་ལ་འདོད་
པ་ཀུན་འགྲུབ་ཤོག་ཅེས་བརྗོད་ཅིང། ཇི་སྲིད་དུ་དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམས་བཟློག་པར་མཛོད་ཅིག་ཅེས་འཕྲིན་ལས་བཅོལ་ནས་རོལ་མོ་དང་བཅས་པས་གཏོར་མ་བསྐྱལ། བགེགས་བསྐྲད། གཏོར་སྐྱེལ་ལ་སོགས་
པའི་གནས་གསུམ་འབྲུ་གསུམ་གྱིས་བསྲུང། དེ་ནས་ཉེ་རེག་བྱ་བ་ནི། རྐང་ལག་བཀྲུས་ཏེ་ཙོག་ཙོག་པོར་འདུག་ཅིང་ངག་བཅད་ལག་པ་གཉིས་པུས་མོའི་ནང་དུ་འོང་བ་བྱས་ལ་གཡས་པ་གན་རྐྱལ་དུ་གནས་པའི་གུང་མོ་དང་སྲིན་ལག་ཅུང་ཟད་བཀུག་པ། གཡོན་པས་ཆུ་གཙང་མ་བཟུང་
ནས་བླངས་ཏེ། ཁ། སྣ། མིག་རྣ་བ། ཁ། ལག་ལྟེ་བ། མགོ་རྣམས་སུ་ལན་གཉིས་སམ་གསུམ་དུ་བྱུག་ཅིང་ཧུབ་གསུམ་འཐུངས་ནས་གཡོན་པའི་ཁུ་ཚུར་གྱིས་མཆུ་ལན་གསུམ་ཕྱི་བར་བྱའོ། །དེ་ནས་སློབ་དཔོན་གྱིས་བརྟིང་མནན་ནས་རྩ་སྔགས་སམ། ལས་ཐམས་ཅད་པ་གདོན་

[090B] དཀྱིལ་འཁོར་ལ་ཕྱོགས་ཏེ། རང་ཉིད་སྐད་ཅིག་གིས་ཧཱུཾ་མཛད་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་གཡོན་བརྐྱང་གི་སྟབས་ཀྱིས་བཞུགས་པར་བསམས་ལ། ཨོཾ་བཛྲ་བེ་གཱ་ཀྲ་
མ་ཧཱུཾ། རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་ཞུགས་པར་གྱུར་པར་བསམ། རྐང་མཐིལ་གཉིས་སུ་ཧཱུཾ་ཧཱུཾ་ལས་བྱུང་བའི་རྡོ་རྗེ་འབར་བ་རེ་རེ་བསམས་ལ། རྡོ་རྗེ་གསོར་དྲིལ་བུ་གསིལ་ཞིང། ཨོཾ་བཛྲ་དྷ་རོད་ས་མ་ཡ་སཱཧཱ། ཞེས་བརྗོད་ཅིང། རྡོ་རྗེའི་
རྐང་སྟབས་ཀྱིས་ལྷ་སྣམ་གྱི་སྟེང་ནས་བསྐོར་བ་བྱེད་པར་བསམས་ནས་དངོས་སུ་བསྐོར་བ་གསུམ་བྱ། དེ་ནས་ཁ་དཀྱིལ་འཁོར་ལ་ཕྱོགས་པར་བྱས་ནས། ཨོཾ་མཆོག་ཏུ་བདེ་བའི་སེམས་ནི་རོལ་པར་ལྡན། །སྒེག་པའི་ཕྱག་གིས་བཅོམ་ལྡན་འདས་ལ་འདུད། ཛཿ་ཧཱུཾ་
བཾ་ཧོཿ་ཧི་ཧི་ཧི་ཧི་ཧཱི་མགོན་པོ་སྙིམ་པའི་མེ་ཏོག་བཞེས་སུ་གསོལ། ཞེས་བརྗོད་དེ་མེ་ཏོག་གི་ཕྲེང་བ་གཙོ་བོ་ལ་ཕུལ་བར་མོས་ནས། ཆད་ལྷག་གི་ཉེས་པ་ཞི་བར་བྱ། ཁྲོ་བོའི་ལྟ་བས་བལྟ་ཞིང་དཀྱིལ་འཁོར་ལ་གཡས་བསྐོར་བྱས་ཏེ་ནུབ་ཏུ་སོང་ནས་རྐང་པ་གཡོན་
བརྐྱང་དང། ལག་པ་གཉིས་ཧཱུཾ་མཛད་ཀྱི་ཕྱག་རྒྱ་བྱས་ལ། ཨོཾ་བཛྲ་ཨུད་གྷཱ་ཌ་ས་མ་ཡ་པྲ་བེ་ཤ་ཡ་ཧཱུཾ། ཞེས་བརྗོད་ཅིང་ཕྱག་རྒྱ་དེ་བཀྲོལ་ནས་ཤར་སྒོ་ནང་ནས་ཕྱེ་བར་བསམ། དེ་བཞིན་དུ་བྱང་ནས་ལྷོ་སྒོ་དང། ཤར་ནས་ནུབ་སྒོ་དང། ལྷོ་ནས་བྱང་སྒོ་རྣམས་སྔར་གྱི་སྔགས་དང་ཕྱག་རྒྱས་
ཕྱེ་བར་མོས། དེ་ནས་ཤར་སྒོ་ནས། ཨོཾ་ས་མ་ཡ་པྲ་བེ་ཤ་ཡ་མི། ཞེས་བརྗོད་ནས་སྡར་ཕུལ་བའི་མེ་ཏོག་གི་ཕྲེང་བ་གར་བྱེད་ཅིང་བླངས་ལ་རང་གི་མགོར་བཅིང། དཀྱིལ་འཁོར་ལ་ཕྱག་བྱས་ཏེ། སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་བཀའ་དྲིན་སྩོལ་ཅིག་

[091A]༄༅། །ཅེས་གསོལ་བ་གདབ་བོ། །གསུམ་པ་ལ་གསུམ། རང་ཉིད་ཞུགས་ནས་གསོལ་བ་གདབ་པ་དང། སློབ་མ་གཞུག་ཅིང་དབང་བསྐུར་བ། དཀྱིལ་འཁོར་གྱི་མཇུག་གི་ཆོ་གའོ། །དང་པོ་ནི། ལས་དང་པོ་པ་རྣམས་ལ་ཕན་པའི་ཆེད་བདག་འཇུག་གི་ངག་འདོན་ཙམ་གཙོ་བོར་
བྱས་ནས་དགོད་པས། དེས་ན་འདི་ལ་གསུམ། དཀྱིལ་འཁོར་དུ་གཞུག་པ་དང། ཞུགས་ནས་དབང་བླང་བ། བདེན་སྟོབས་བརྗོད་ནས་གསོལ་བ་གདབ་པའོ། །དང་པོ་ལ་གཉིས། གདོང་གཡོགས་དང་བཅས་ཏེ་འཇུག་པ་དང། དཀྱིལ་འཁོར་མཐོང་བའི་བདག་ཉིད་དུ་འཇུག་པའོ། །དང་པོ་ལ་
གཉིས། ཡོལ་བའི་ཕྱི་རོལ་ཏུ་འཇུག་པ་དང། ནང་དུ་འཇུག་པའོ། །དང་པོ་ནི། དངོས་སུ་དཀྱིལ་འཁོར་ལ་ཡོལ་བས་བཅད་ཅིང། བསྒོམ་དོན་ལ་དཀྱིལ་འཁོར་གྱི་ཤར་སྒོའི་ཕྱི་རོལ་ཏུ་རང་ཉིད་དབང་ཞུ་བ་པོ་སློབ་མའི་ཚུལ་དང། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པས་དབང་གི་བྱ་བ་
རྣམས་མཛད་པར་མོས་ལ། ཐོག་མར་དཀྱིལ་འཁོར་དུ་འཇུག་པའི་སྐོར་རྣམས་ཞུ་བའི་ཡོན་ཏུ་མཎྜལ་རྒྱས་པ་འབུལ། སློབ་མ་ལ་དབང་བསྐུར་བའི་སྐབས་ཡིན་ན་ལས་ཐམས་ཅད་པའི་བུམ་པའི་ཆུའི་ཁྲུས་དང། མེ་ཏོག་བཀྱེ་བསྡུ་མཎྜལ་གྱི་སྔོན་དུ་བྱ། དེ་ནས་གསོལ་འདེབས་
ཀྱི་དོན་དྲན་བཞིན་པའི་སྒོ་ནས། སྐྱེ་རྒ་འཆི་བ་ན་ཀྲ་ཡི། ནས། མགོན་པོས་བདག་ནི་གཞུག་ཏུ་གསོལ། ཞེས་པ་ལན་གསུམ་གྱིས་གསོལ་བ་གདབ། རང་ཉིད་ཁྲོ་བོ་བདུད་ལས་རྒྱལ་བྱེད་སྐུ་མདོག་དཀར་པོ་ཞལ་གཅིག་ཕྱག་བཞིའི་གཡས་ཀྱི་དང་པོས་ཁྲོ་བོའི་
རྡོ་རྗེ་རྩེ་ལྔ་པ་འཕྱར་ཞིང། གཡོན་གྱི་དང་པོས་འཁོར་ལོས་མཚན་པའི་རྩེ་གསུམ་འཛིན་པ། འོག་མ་གཉིས་སྡིགས་མཛུབ་བསྣོལ་པ། གཡོན་བརྐྱང་གིས་བཞུགས་པར་གྱུར་པར་བསམ། བླ་མས་ལྷ་ལ་འབུལ་བའི་དོན་དུ། ཨཱ་ཁཾ་བའི་ར་ཧཱུཾ། ཞེས་པས་མེ་ཏོག་

[092B] བླ་མས་གདོང་གཡོགས་དམར་པོ། ཨོཾ་ཙཀྵུ་བྷནྡྷ་ཝ་ར་མ་ན་ཡ་ཧཱུཾ། ཞེས་པས་བཅིང་ཞིང། ལས་བུམ་གྱི་ཆུ་དང། བཛྲ་ཨ་མྲྀ་ཏས་བསངས། སྟ་གོན་གྱི་སྐབས་ལྟར་བྱང་སྡོམ་ལེན་པའི་ཡུལ་དང་ཇི་ལྟར་ལེན་ལུགས་ཀྱི་བསམ་པ་སོགས་ལེགས་པར་
གསལ་བཏབ་ནས། དཀོན་མཆོག་གསུམ་ལ་བདག་སྐྱབས་མཆི། ཞེས་པ་ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་པའི་བར་ལན་གསུམ་གྱིས་བྱང་སྡོམ་བཟུང། དེ་ནས་སྔགས་སྡོམ་འཛིན་པའི་ཡུལ་དང། ཀུན་སློང་གི་ཁྱད་པར་སོགས་སྔར་སྟ་གོན་
གྱི་སྐབས་སུ་བཤད་པ་ལྟར་བྱས་ནས། སངས་རྒྱས་བྱང་ཆུབ་སེམས་དཔའ་ཀུན། ཞེས་པ་ནས། སེམས་ཅན་མྱ་ངན་འདས་ལ་འགོད། ཅེས་པའི་བར་ལན་གསུམ་གྱིས་སྔགས་སྡོམ་བཟུང། ཆོ་ག་འདི་ཚང་མ་གསུམ་མ་བྱས་པ་དང། བྱས་ཀྱང་སློབ་དཔོན་གྱི་སྔར་ཟློས་པ་
དང་མཉམ་དུ་ཟློས་པ་ལ་མི་སྐྱེ་ཞིང། འདིའི་རྗེས་ཟློས་ཚང་བ་གསུམ་བྱས་པའི་མཐར་སྔགས་སྡོམ་སྐྱེ་བས་ཆུ་དབང་ཕྱིན་ཆད་ཀྱི་དབང་བསྐུར་ཐོབ་པ་ལ་མི་ལྟོས་ཏེ། རྒྱུད་རྡོ་རྗེ་རྩེ་མོ་ལས། སྡོམ་པ་གསུམ་ལ་བཀོད་ནས་ནི། །དེ་ནས་དཀྱིལ་འཁོར་བསྟན་པར་བྱ། ཞེས་སྔགས་སྡོམ་ལ་
བཀོད་པའི་འོག་ཏུ་ལྷ་ངོ་སྟོན་པར་གསུངས་པའི་ཕྱིར་རོ། །དེ་ནས་བླ་མས། ཀྱཻ་ཁྱོད་སུ་ཡིན་ཅི་ལ་དགའ། ཞེས་རིགས་དང་མོས་པ་དྲིས་པའི་ལན་དུ། སྐལ་བཟང་བདག་བདེ་བ་ཆེན་པོ་ལའོ། །ཞེས་དང། ཡང། དེ་ཡིས་བུ་ལ་ཅི་ཞིག་བྱ། ཞེས་དྲིས་པའི་ལན་དུ། སངས་
རྒྱས་མཆོག་གི་དམ་ཚིག་བགྱི་འཚལ། ཞེས་ལན་བཏབ་པར་མོས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་འཐོབ་པར་བྱ་སྙམ་པའི་སྨོན་སེམས་དམིགས་རྣམ་ཕྱེད་པར་བསྐྱེད་ཅིང། མཐའ་བྲལ་གྱི་གནས་ལུགས་དེས་ཟིན་པའི་རིགས་ཡིན་ན། དེ་ལ་དམིགས་

[093A]༄༅། །པའི་ལྟ་བ་ཡང་ལེགས་པར་དྲན་པར་བྱ་བ་དང་དེ་ལྟར་མིན་ནའང། ཆོས་ཐམས་ཅད་རང་བཞིན་གྱིས་སྟོང་པ་ཉིད་དོ་སྙམ་དུ་མོས་པ་ཚུན་ཆད་ཀྱིས་ཀྱང་བསམས་ནས། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་
པའི་སེམས་ཀུན་རྫོབ་པ་དེ་ཉིད་སྙིང་གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང། རང་གི་སེམས་རོ་གཅིག་ཏུ་གྱུར་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་
རྡོ་རྗེ་དཀར་པོ་རྩེ་ལྔ་པའི་རྣམ་པར་གྱུར་པར་བསམས་ལ། ཨོཾ་སརྦ་ཡོ་ག་ཙིཏྟཾ་ཨུཏྤ་ཏ་ཡཱ་མི། ཞེས་བརྗོད། དེས་ནི་ལམ་གཞན་དུ་མི་ལྡོག་པར་རིགས་ངེས་པར་བྱེད་དོ། །བླ་མས་རྡོ་རྗེ་མེ་ཏོག་དང་བཅས་པས་སྙིང་གར་རེག་ནས། ཨོཾ་སུ་ར་ཏེ་ས་མ་ཡ་སྟྭཾ་ཧོཿ་སིདྡྷྱ་
བཛྲ་ཡ་ཐཱ་སུ་ཁཾ། ཞེས་བརྗོད་ནས་གསང་བར་གདམས་པ་ནི། དེ་བཞིན་གཤེགས་པ་ཐམས་ཅད་ཀྱི། །མཆོག་ཏུ་གསང་བའི་དཀྱིལ་འཁོར་འདི། །མ་མཐོང་སྣོད་དང་མི་ལྡན་ན། །སུ་ལའང་སྟོན་པར་མ་བྱེད་ཅིག་ཅེས་བརྗོད། འདིའི་ཚེ་བདེ་ཆེན་རོལ་
མཚོར་མགོ་བོར་རྡོ་རྗེ་འཇོག་པར་གསུངས། གཉིས་པ་ལ་གསུམ། ནང་དུ་ཞུགས་ཤིང་བསྐོར་ནས་ཕྱག་བྱ་བ། དམ་ལ་བཞག་པ། ཡེ་ཤེས་ཕབ་ནས་བདེན་སྟོབས་བརྗོད་པའོ། །དང་པོ་ནི། བླ་མས། ཨོཾ་ཚིནྡྷ་ཚིནྡྷ་ཛཿ་ཞེས་བརྗོད་ཅིང་ཁྲིད་དེ། ཨཱ་ཁཾ་བའི་ར་ཧཱུཾ་གིས་བསྒོམ་དོན་ལ་དཀྱིལ་
འཁོར་གྱི་ནང་དུ་བཅུག་པར་མོས་ཤིང། དངོས་སུ་ཡོལ་བ་བསལ་བའི་ནང་དུ་འཇུག་མཧཱ་ར་ཏ། སུ་ཏི་ཌྷ། སུ་ཏྭ་ཥོ། སུ་སུ་ཁོ། བཛྲ་སཏ་ཨཱ་དྡྷྱ་སིདྡྷྱ་མཾ། ཞེས་བརྗོད་ནས་བསྐོར་བ་ལན་གསུམ་བྱ། དེ་ནས་ཤར་སྒོར། རང་ཉིད་མི་བསྐྱོད་པ་སྔོན་པོ་རྡོ་རྗེ་དང་དྲིལ་བུ་འཛིན་པར་གྱུར་

[094B] ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པསྠཱ་ནཱ་ཡ་ཨཏྨ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་སཏ་ཨདྷི་ཏིཥྛ་སྭ་མཾ། ཞེས་གཙོ་བོ་ལ་རྡོ་རྗེ་ཐལ་མོ་བརྐྱང་བས་ལུས་ཐམས་ཅད་ས་ལ་ཕབ་པའི་ཕྱག་བྱ། དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་
དཔའ་བདག་ལ་བྱིན་གྱིས་བརླབས་པར་གྱུར་པར་བསམ། ཡང་ཤར་སྒོ་ནས། རང་ཉིད་ཁྲོ་བོ་བདུད་ལས་རྒྱལ་བྱེད་དུ་གྱུར་པར་བསམས་ལ། ཨོཾ་སརྦ་ཏ་ཐཱ་ག་ཏ་བུདྡྷ་པཱུ་ཛ་ཨུ་པསྠཱ་ནཱ་ཡ་ཨཱཏྨ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་བཻ་རོ་ཙ་ན་ཨ་དཧི་ཏིཥྛ་མཾ། ཞེས་རྣམ་
སྣང་ལ་སྔར་བཞིན་ཕྱག་དང་གསོལ་བ་བཏབ་པས། རྒྱལ་བ་ཐམས་ཅད་ལ་མཆོད་ཅིང་བསྙེན་བཀུར་བའི་ནུས་པ་ཅན་དུ་བྱིན་གྱིས་བརླབས་པར་གྱུར་པར་བསམ། ལྷོ་སྒོ་ནས་ཐལ་མོ་སྙིང་གར་སྦྱར་ཏེ། རང་ཉིད་རྡོ་རྗེ་གཟི་བརྗིད་དུ་གྱུར་པར་བསམས་ལ། ཨོཾ་སརྦ་ཏ་ཐཱ་
ག་ཏ་པཱུ་ཛ་ཨ་བཧི་ཥེ་ཀ་ཡ་ཨཱཏྨ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་རཏྣ་ཨ་བཧི་ཥེཉྩ་མཾ། ཞེས་རིན་འབྱུང་ལ་དཔྲལ་བ་ས་ལ་རེག་པའི་ཕྱག་བྱས་པས། རྒྱལ་བ་ཐམས་ཅད་ལ་མཆོད་ཅིང་དབང་བསྐུར་བའི་ནུས་པ་ཅན་་རང་ཉིད་རྔམ་པ་སྒྲ་སྒྲོག་ཏུ་གྱུར་པར་
བསམས་ལ། ཐལ་མོ་སྤྱི་བོར་སྦྱར་ལ། ནུབ་སྒོ་ནས། ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་བརྟ་ཡ་ཨཱཏྨ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་དྷརྨྨ་པྲ་བརྟ་ཡཱ་མཾ། ཞེས་འོད་དཔག་མེད་ལ་ཁ་ས་ལ་རེག་པའི་ཕྱག་བྱས་པས། རྒྱལ་བ་ཐམས་ཅད་ལ་མཆོད་ཅིང་ཆོས་འཁོར་བསྐོར་
བའི་ནུས་པ་ཅན་་རང་ཉིད་བདུད་རྩི་འཁྱིལ་བར་གྱུར་པར་བསམས་ལ། ཐལ་མོ་སྙིང་གར་སྦྱར་ཏེ། བྱང་སྒོ་ནས། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨ་ཎི་ཨཱཏྨ་ནཾ་ནིརྱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་ཀརྨ་ཀུ་རུ་མཾ། ཞེས་དོན་གྲུབ་ལ་སྤྱི་བོ་ས་ལ་རེག་པའི་ཕྱག་བྱས་པས། རྒྱལ་བ་

[095A]༄༅། །ཐམས་ཅད་ལ་མཆོད་ཅིང་འཕྲིན་ལས་ཕུན་ཚོགས་ཀྱི་ནུས་པ་ཅན་དུ་བྱིན་གྱིས་བརླབས་པའི་མོས་པ་མཛོད། ཅེས་བརྗོད། སླར་ཡང་ཤར་སྒོ་ནས། ཨོཾ་གུ་རུ་ཙ་ར་ཎ་ཡ་པཱུ་ཛ་ཨུ་པ་སྠཱ་ན་ཡ་ཨཱཏྨ་ནཾ་ནིརྱ་ཏ་ཡཱ་མི། ཨོཾ་སརྦ་སྟྭ་པ་རི་པྲ་ཎཱ་རྠཾ་
ཨཏྨ་ནཾ་ནིརྱཱ་ཏ་ཡཱ་མི། ཞེས་བླ་མ་ལ་ཕྱག་བྱའོ། །གཉིས་པ་ནི། བླ་མས་མགོ་བོར་རྡོ་རྗེ་བཞག་ནས། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱི། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་
པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན། དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ། ཞེས་བརྗོད་དེ་ཕན་
ཡོན་གྱི་སྒོ་ནས་དམ་ལ་བཞག་པར་མོས། འདིའི་ཚེ་ཝ་བ་པ་དང་མི་ཐུབ་ཟླ་བས། སློབ་མའི་ལག་པ་ནས་བཟུང་སྟེ་བྱེད་པར་གསུངས། དེ་ནས་སྤྱི་བོར་རྡོ་རྗེ་བཞག་ནས། ཁྱོད་ཀྱི་དམ་ཚིག་རྡོ་རྗེ་འདི། །གལ་ཏེ་ཁྱོད་ཀྱིས་འགའ་ཞིག་ལ། །འདི་སྨྲས་ན་ནི་མགོ་བོ་འགེམས་
ཞེས་བརྗོད་ཅིང་དྲིལ་བུ་དཀྲོལ་ལ་ཉེས་དམིགས་ཀྱི་སྒོ་ནས་ངམ་ལ་བཞག་གོ་རྡོ་རྗེ་སྙིང་གར་བཞག་ལ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། ཞེས་བརྗོད། དེ་གཉིས་
ནི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །དེ་རྣམས་ནི་རྩ་ལྟུང་བདུན་པ་ལ་ཁྱད་པར་དུ་དམ་བཞག་མཛད་པའོ། །དུང་ཆོས་ཀྱི་ཆུ་མཐེ་བོང་དང་མིང་མེད་ཀྱིས་བཟུང་ལ། ཨོཾ་ཨཱ་ཧཱུཾ། ཞེས་ལན་གསུམ་བཟླས་ཏེ། འདི་ནི་རྡོ་རྗེའི་དམ་ཚིག་ཆུ། །སྲུངས་ཤིག་མ་བསྲུངས་སྲེག་པར་བྱེད། །བསྲུང་

[096B] །བདུད་རྩི་འདི་ནི་མྱང་བར་གྱིས། ཨོཾ་པཉྩ་ཨ་མྲྀ་ཏ་ཨུད་ཀ་ཋཿ་ཞེས་བརྗོད་དེ་འཐུང་དུ་བཅུག་སྟེ་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམ་ལ་བཞག་གོ་རྡོ་རྗེ་སྤྱི་བོར་བཟུང་ལ། ང་ནི་ཕྱག་ན་རྡོ་རྗེ་སྟེ། །ང་ཡི་བསྒོ་བའི་ལས་ཉོན་ཅིག་
མ་མོས་བརྙས་པར་མ་བྱེད་ཅིག་གལ་ཏེ་ཁྱོད་ཀྱིས་བརྙས་ན་ནི། །དམ་ཚིག་འདིས་ནི་སྲེག་པར་བྱེད། །ཚ་བ་ཆེན་པོའི་གནས་སུ་བསྲེག་ཅེས་བརྗོད་དེ་བླ་མའི་བཀའ་ཉན་པའི་སྒོ་ནས་དམ་ལ་བཞག་པའོ། །གསུམ་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་
ལ། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབ་ཏུ་གསོལ། རྡོ་རྗེ་སེམས་དཔའ་བདག་ལ་དབབ་པར་གྱུར་ཅིག་ཅེས་ལན་གསུམ་གྱིས་གསོལ་བ་གདབ། བཛྲ་ཨ་མྲྀ་ཏས་བསངས། ཤཱུ་ནྱ་ཏས་སྦྱངས། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་
པ་ཡོངས་སུ་གྱུར་པ་ལས། རང་ཉིད་ཁྲོ་བོ་རྔམ་པ་སྒྲ་སྒྲོག་དམར་པོ་ཞལ་གཅིག་ཕྱག་བཞིའི་གཡས་ཀྱི་དང་པོས་ཁྲོ་བོའི་རྡོ་རྗེ་རྩེ་ལྔ་པ་འཕྱར་ཞིང། གཡོན་གྱི་དང་པོས་པད་མས་མཚན་པའི་སྦྲུལ་ཞགས་འཛིན་པ། འོག་མ་གཉིས་སྡིགས་མཛུབ་
བསྣོལ་བ། གཡོན་བརྐྱང་གི་སྟབས་ཀྱིས་བཞུགས་པའི་སྤྱི་བོར་བཾ་ལས་ཆུའི་དཀྱིལ་འཁོར་དཀར་ཞིང་ཟླུམ་པ་བུམ་པས་མཚན་པར་འཁོར་ལོའི་སྟེང་དུ་ཟླ་བ་ལ་ཨོཾ་དཀར་པོ། མགྲིན་པར་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་
གཉིས་ཀྱིས་མཚན་པར་པདྨའི་སྟེང་དུ་ཟླ་བ་ལ་ཨཱ་དམར་པོ། སྙིང་གར་ལཾ་ལས་བྱུང་བའི་སའི་དཀྱིལ་འཁོར་སེར་པོ་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་པས་མཚན་པར་རྡོ་རྗེའི་ལྟེ་བར་ཉི་མ་ལ་ཧཱུཾ་སྔོན་པོ། རྐང་པའི་འོག་ཏུ་ཡཾ་ལས་རླུང་གི་དཀྱིལ་

[097A]༄༅། །འཁོར་གཞུ་ལྟ་བུ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་རཾ་གྱིས་མཚན་པ། དེའི་སྟེང་དུ་རྐང་མཐིལ་གཉིས་སུ་ཛྷེཾ་དམར་པོ་དེ་ལས་འོག་གི་རླུང་གཡོས་མེ་སྦར་ཛྷེཾ་གྱི་འོད་ཟེར་གྱི་ཚོགས་རྐང་པའི་བུ་ག་
ནས་ཞུགས། ཧཱུཾ་ལ་སོགས་པའི་འོད་ཀྱིས་ལུས་མཐའ་དག་གང། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་སྐུ་གསུང་ཐུགས་རྡོ་རྗེའི་ལྷ་ཚོགས་སྤྱན་དྲངས་པ་ཨོཾ་ཨཱ་ཧཱུཾ་གསུམ་ལ་རིམ་པ་བཞིན་དུ་ཐིམ། བླ་མ་དང་གཙོ་བོ་
ཐ་མི་དད་པའི་ཐུགས་ཀ་ནས་ཨཱ་དམར་པོ་འཕྲོས་ཏེ་རང་གི་སྙིང་གར་ཞུགས་པར་བསམས་ནས། ཡི་གེ་ཉེར་གཅིག་པ་དང། ཨཱ་བེ་ཤ་ཡ་སྟྭཾ་བྷ་ཡ། ར་ར་ར་ར། ཙཱ་ལ་ཡ་ཙཱ་ལ་ཡ། ཧཱུཾ་ཧཿ་ཨཱ་ཛྷཻཾ་ཧཱུཾ་ཕཊ། ལན་མང་དུ་བརྗོད་ཅིང་དབབ། དེའི་ཚེ་རླུང་གིས་
འདེགས་པའི་དམིགས་པ་དང་བླ་མ་ཕྱག་ན་རྡོ་རྗེའི་ང་རྒྱལ་བརྟན་པོས། གཡས་རྡོ་རྗེ་གསོར་ཞིང་གཡོན་དྲིལ་བུ་དཀྲོལ་བ་དང། བདུག་རྫས་ཀྱིས་ལེགས་པར་བདུགས། སློབ་མའི་ལུས་ཀྱི་ནང་གི་མེའི་འོད་ཟེར་ཕྱོགས་བཅུར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་དཔལ་ཕྱག་ན་རྡོ་རྗེའི་རྣམ་པར་སྤྱན་དྲངས་ཏེ་ཆར་བཞིན་དུ་ཕབ་ནས་ཐིམ་པར་བསམ་པ་ཡང་སློབ་མ་ལ་སྤོད་བསྒོམ་བྱའོ། །དེ་ལྟར་ཡེ་ཤེས་པ་ཕབ་པའི་ཚེ། གསུང་བབས་ན་དགེ་བ་དང་མི་དགེ་བ་ལུང་དུ་སྟོན་པ་དང། ཐུགས་བབས་ན་འཇིག་རྟེན་གསུམ་ན་གཏོགས་པ་
ཤེས། སྐུ་བབས་ན་ནམ་མཁའ་ལ་འཕར་བ་སོགས་ཀྱི་ཕེབས་རྟགས་ཆེ་ཆུང་སྣ་ཚོགས་པ་ཞིག་འབྱུང་བར་གསུངས་ལ། ཧ་ཅང་འཕར་ཆེ་ན། དེའི་མགོའི་སྟེང་དུ་ལཾ་ལས་བྱུང་བའི་དབང་ཆེན་གྱི་དཀྱིལ་འཁོར་སྣ་ཚོགས་རྡོ་རྗེས་མནན་པར་བསྒོམ་ན་འགུལ་བར་མི་འགྱུར་རོ། །དེ་ནས། བླ་མ་དང་གཙོ་

[098B] རང་གི་སྤྱི་བོར་གནས་པ་ཞུ་ནས་ཧཱུཾ་དུ་གྱུར། ཧཱུཾ་ཡོངས་སུ་གྱུར་པ་ལས་རྡོ་རྗེ་རྩེ་ལྔ་པ་དེ་ཞུ་ནས་ཚངས་བུག་ནས་ཞུགས་སྙིང་གར་སངས་རྒྱས་འཁོར་ལོ་ཆེན་པོར་གྱུར་ཏེ་གནས་པར་གྱུར་
པར་བསམས་ལ། ཨོཾ་ནཱི་ལི་བྷ་ར་དྷ་ར་བཛྲ་པཱ་ཎི་ཙིཏྟ་མཎྜལ་བཛྲ་ས་མ་ཡ་སྟྭཾ། སྙིང་གར་རྡོ་རྗེ་བཞག་ལ། ཏིཥྛ་བཛྲ། ཞེས་བརྗོད་ནས་བྱིན་རླབས་བརྟན་པར་བྱ། དེ་ནས་སློབ་མའི་མིག་དར་བསལ་ནས་དཀྱིལ་འཁོར་གྱི་སྟེང་གི་བར་སྣང་ལ་ཧར་གྱིས་བལྟར་བཅུག་ནས། ཁྱོད་ཀྱི་མིག་ལ་
ཇི་ལྟར་སྣང་ཞེས་དྲིས་ལ། དཀར་སེར་དམར་སྔོ་སྣང་ཟེར་ན་རིམ་པ་བཞིན་ཞི་རྒྱས་དབང་དྲག་གི་དངོས་གྲུབ་འགྲུབ་པའི་སྐལ་བ་ཅན་དུ་གོ་བར་བྱ། དེ་ནས་རང་གི་མཐེ་བོང་གཉིས་བླ་མའི་རྡོ་རྗེ་དང་བཅས་པའི་ཕྱག་གཡས་ཀྱིས་བཟུང། དཀྱིལ་འཁོར་ལ་བསྐོར་བ་གསུམ་བྱེད་པར་མོས་ཤིང་
ལས་སྔགས་ལན་གསུམ་བརྗོད། དེ་ནས་བླ་མས་དཀྱིལ་འཁོར་གྱི་ཤར་སྒོའི་ཐད་དུ་འགྲེངས་ནས། ཡང་དག་པ་ཡི་དཀྱིལ་འཁོར་འདིར། །བདག་གི་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟ་དེ་ལྟར་ཤོག་འདི་ཡི་དངོས་གྲུབ་ཇི་ལྟར་
འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་གྱུར་ཅིག་ཅེས་ལན་གསུམ་བརྗོད་ནས་བདེན་པའི་བྱིན་རླབས་བྱའོ། །གཉིས་པ་ནི། སྔར་བྱིན་པའི་མེ་ཏོག་གི་ཕྲེང་བ། བླ་མས་ཏྲཾ་ཞེས་བསྔགས་པ་ལས་མེ་ཏོག་གཅིག་བཏོན་
ཏེ་རིན་པོ་ཆེའི་ཕྲེང་བར་མོས་པ་ཐལ་མོ་སྦྱར་བའི་བར་དུ་བྱིན་པར་བསམས་ནས། རང་ཉིད་དཀྱིལ་འཁོར་གྱི་ནང་དུ་ཞུགས། གཙོ་བོའི་མདུན་དུ་གནས་པར་གྱུར་པར་མོས། གུས་པ་ཆེན་པོ་སྔོན་དུ་འགྲོ་བས་གཙོ་བོའི་དབུ་ལ་རིན་པོ་ཆེའི་ཕྲེང་བ་ཕུལ་བར་བསམས་ནས། ཨོཾ་ཏིཥྛ་བཛྲ་

[099A]༄༅། །ཌི་ཌྷོ་མེ་བྷ་ཝ་ཤ་ཤྭ་ཏོ་མེ་བྷ་ཝ་ཧྲི་ད་ཡ་མེ་དཧི་ཏིཥྛ་སརྦ་སིདྡྷི་མམེ་པྲ་ཡ་ཙྪ་ཧཱུཾ་ཨ་ཁཾ་བའི་ར་ཧཱུཾ། པྲ་ཏཱི་ཙྪ་ཀུ་སུ་མི་ཨཉྫ་ལི་ནཱ་ཐཱ་ཧོཿ་ཞེས་བརྗོད་དེ་མེ་ཏོག་དཀྱིལ་འཁོར་དུ་དོར། གཞན་ལ་དབང་བསྐུར་པའི་ཚེ་གཙོ་བོའི་སྐུ་ལ་ཕོག་ན་མྱུར་དུ་འགྲུབ་
ཅིང། ལྷའི་སྐུ་བཀོད་པའི་མཛོད་སྤུ་ལ་སོགས་པ་ལ་ཕོག་ན་ཕྱག་ཆེན་ལ་སོགས་པའི་དངོས་གྲུབ་འགྲུབ། སྐུ་ལས་ཧ་ཅང་རིང་ན་ཡུན་རིང་པོས་འགྲུབ་ལ་ཉི་ན་མྱུར་རོ། །རྩིག་པའི་ཕྱིར་ལྷུང་ན་ལན་གསུམ་བསྐྱར། ཡང་ཕྱིར་ལྷུང་ན་དངོས་གྲུབ་ཕྲ་མོ་འགྲུབ། འདི་ཝ་བ་པས་མི་བཟུང་
བར་བཤད། རྡོ་རྭའི་ནང་དུ་ལྷུང་ན་ཚེགས་ཆེན་པོས་འགྲུབ་ལ། དེའི་ཕྱིར་ལྷུང་ན་དངོས་གྲུབ་མེད་ཅིང། དཀྱིལ་འཁོར་ཡང་རེ་ཞིག་མི་བསྟན་པར་སྔགས་བཟླས་པ་ལ་སོགས་པས་སྐལ་བ་དང་ལྡན་པར་བྱས་ནས་ཕྱིས་གཞུག་པར་གསུངས། གསང་བ་སྤྱི་རྒྱུད་ནས་དེ་དང་རྩིག་པ་ལ་མེ་ཏོག་
ལྷུང་བ་ལ་ཡང་ཞི་བའི་སྦྱིན་སྲེག་བྱས་ནས་གཞུག་པར་བཤད། དེ་ནས་མེ་ཏོག་དེ་སྔར་གྱི་མེ་ཏོག་ཕྲེང་བ་དང་ལྷན་ཅིག་པར། སློབ་མའི་མགོ་བོར་བཅིངས་ནས། ཨོཾ་པྲ་ཏི་གྲིཧྞ་སྟྭཾ། ཨི་མཾ་སཏ་མཧཱ་བཱ་ལ། ཞེས་བརྗོད། དེ་ནི་སེམས་དཔའ་སྟོབས་པོ་ཆེ། ཞེས་ལྷ་ལ་བོས་ནས་
སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་ཅེས་ལྷ་ལ་སློབ་མ་གཏད་པས་ལྷ་དེས་སློབ་མ་བྱང་ཆུབ་མ་ཐོབ་ཀྱི་བར་དུ་རྗེས་སུ་གཟུང་བའི་ཐབས་ཟབ་མོ་དང། རིགས་ཀྱི་དྲི་མ་འཁྲུད་པའི་ནུས་པ་འཇོག་པ་སྟེ་མེ་ཏོག་གི་ཕྲེང་བའི་དབང་བསྐུར་ཞེས་བྱའོ། །དེ་ནས་
རང་གི་སྙིང་གར་ཟླ་བ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་འོད་ཟེར་འབར་བ་རེ་རེ་བསམས་ལ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་མིག་ནི་འབྱེད་པར་བརྩོན། །རྡོ་རྗེའི་མིག་ནི་བླ་ན་མེད། །ཐམས་ཅད་མིག་ནི་འབྱེད་པར་མཛད། །

[100B] ཞེས་བརྗོད་ནས་མ་རིག་པའི་སྒྲིབ་གཡོགས་དང་མིག་དར་ལྷན་ཅིག་ཏུ་ཕྱེ་བར་བསམ། རང་བཞིན་རྣམ་དག་བདག་ཉིད་ལུས། །དཔའ་བོ་དབང་ཕྱུག་མ་ཡི་གནས། །དྲི་མེད་རང་བཞིན་དཀྱིལ་འཁོར་འདི། །བུ་ཁྱོད་ཀྱིས་ནི་བལྟ་བར་གྱིས། །
ཧེ་བཛྲ་པ་ཤྱ། ཞེས་བླ་མས་དཀྱིལ་འཁོར་ལ་བལྟ་བར་བསྐུལ་ནས་བསྟན་པའི་རིམ་པ་སྟར་མཐོང་བར་བསམས་ལ། དེའང་དུར་ཁྲོད་བརྒྱད་ཀྱིས་ཡོངས་སུ་བསྐོར་བའི་རྡོ་རྗེའི་རྭ་བ་མེ་རི་དང་བཅས་པའི་ནང་གི་ཆོས་འབྱུང་གི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་
ལྟེ་བར་གཞལ་ཡས་ཁང་གྲུ་བཞི་སྒོ་བཞི་རྟ་བབ་བཞི་དང་བཅས་པའི་ནང་དུ་འཁོར་ལོ་སྔོན་པོ་རྩིབས་བཞི་པའི་ལྟེ་བར་སངས་རྒྱས་འཁོར་ལོ་ཆེན་པོ་ཡབ་ཡུམ། ཤར་གྱི་རྩིབས་ལ་བདུད་ལས་རྒྱལ་བྱེད་ཡབ་ཡུམ། ལྷོའི་རྩིབས་ལ་རྡོ་རྗེ་གཟི་བརྗིད་ཡབ་
ཡུམ། ནུབ་ཀྱི་རྩིབས་ལ་རྔམ་པ་སྒྲ་སྒྲོག་ཡབ་ཡུམ། བྱང་གི་རྩིབས་ལ་བདུད་རྩི་འཁྱིལ་བ་ཡབ་ཡུམ། ཤར་སྒོར་རྡོ་རྗེ་ལྕགས་སྐྱུ་ཡབ་ཡུམ། ལྷོ་སྒོར་རྡོ་རྗེ་ཞགས་པ་ཡབ་ཡུམ། ནུབ་སྒོར་རྡོ་རྗེ་ལྕགས་སྒྲོག་ཡབ་ཡུམ། བྱང་སྒོར་རྡོ་རྗེ་དྲིལ་བུ་ཡབ་ཡུམ་
སྟེ། དེ་ལྟར་རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་མངོན་སུམ་དུ་མཐོང་བར་གྱུར་པར་མོས་ནས། ཨོཾ་མ་མ་ཡ་ཧོཿ་རྡོ་རྗེའི་དཀྱིལ་འཁོར་དཀྱིལ་འཁོར་ཆེན་པོར་བདག་ཞུགས་སོ། །ཨོཾ་ས་མ་ཡ་ཧོཿ་རྣལ་འབྱོར་དཀྱིལ་འཁོར་དཀྱིལ་
འཁོར་ཆེན་པོ་བདག་གིས་མཐོང། ཨོཾ་ས་མ་ཡ་ཧོཿ་གསང་བའི་དཀྱིལ་འཁོར་དཀྱིལ་འཁོར་ཆེན་པོར་བདག་དབང་བསྐུར། ཧོཿ་ཧོཿ་ཧོཿ་ཞེས་བརྗོད་དེ། དེ་དག་ནི་དཀྱིལ་འཁོར་དུ་འཇུག་པའི་སྐོར་རོ། །གཉིས་པ་ཞུགས་ནས་དབང་བླང་བ་ལ་བཞི། བུམ་པ། གསང་བ་

[101A]༄༅། །ཤེས་རབ་ཡེ་ཤེས། དབང་བཞི་པའོ། །དང་པོ་ལ་གཉིས། ཐུན་མོང་བ་རྡོ་རྗེ་སློབ་མའི་དབང་དང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ངོ། །དང་པོ་ལ་བཞི། རིག་པའི་དབང། སྔགས་ཀྱི་དབང། བརྟུལ་ཞུགས་ཀྱི་དབང། ལུང་བསྟན་དབུགས་དབྱུང་ངོ། །དང་པོ་རིག་པའི་
དབང་ལ། ཆུ། ཅོད་པན། རྡོ་རྗེ། དྲིལ་བུ། མིང་དབང་དང་ལྔའོ། །དང་པོ་ནི། རིག་པའི་དབང་ལྔ་ཞུ་བའི་དོན་དུ་མཎྜལ་འབུལ། ཕྱག་བྱས། པུས་མོ་གཡས་པའི་ལྷ་ང་ས་ལ་བཙུགས་མེ་ཏོག་གི་སྙིཾ་པས་ཐལ་མོ་སྦྱར་ལ། བསམ་གྱིས་མི་ཁྱབ་དམ་ཆོས་སྣོད། །དབང་བསྐུར་དམ་པ་མཛད་དུ་
གསོལ། ཞེས་ལན་གསུམ་གྱིས་རིག་པའི་དབང་ལྔའི་དོན་དུ་གསོལ་བ་གདབ། དབང་ལྷའི་མཆོད་པ་བྱིན་གྱིས་བརླབ། དེ་ནས་གྲུབ་མཆོག་ཨ་བྷྱ་ཀ་ར་སོགས་བླ་མ་ལྷའི་རྣལ་འབྱོར་མི་འཕོ་ཞིང་སློབ་མ་དང་དབང་རྫས་ཀྱི་དམིགས་པ་འཕོ་བར་བཞེད་པས་འདིར་བླ་མ་གཙོ་བོའི་རྣལ་འབྱོར་དང་ལྡན་པ་
གཅིག་པུས་ཆོག་ལ། སློབ་མ་དང་དབང་རྫས་རིགས་སོ་སོར་བསྐྱེད་དགོས་པས་རང་དང་དབང་རྫས་བུམ་ཆུ། བཛྲ་ཨ་མྲྀ་ཏས་ལས་བུམ་གྱི་ཆུས་བསངས་ལ། ཤཱུ་ནྱ་ཏ་ཞེས་སོགས་བརྗོད་ཅིང། རང་དང་དབང་རྫས་བུམ་ཆུ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་རྩེ་ལྔ་
པ་ཧཱུཾ་གིས་མཚན་པ་ཡོངས་སུ་གྱུར་པ་ལས་མི་བསྐྱོད་པ་འཁོར་ལོ་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས། མཱ་མ་ཀཱི་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་
ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། དེ་

[102B] ཞེས་དབང་རྫས་ཀྱི་ལྷ་ལ་དབང་བསྐུར། ལུས་གང་དྲི་མ་དག་ཆུའི་ལྷག་མ་སྤྱི་བོར་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་བསམ། ཨོཾ་སརྦ་ཏ་ཐཱ་ག་ཏ་
ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་གྱིས་མཆོད་ལ། མི་བསྐྱོད་པ་ཡབ་ཡུམ་ཞུ་བ་ལས་བྱུང་བའི་དབང་རྫས་བུམ་ཆུར་གྱུར་པར་བསམ། དེ་ནས་སློབ་མ་ལ་དབང་བསྐུར་བ་ལ་བསྒྲུབས་པའི་དཀྱིལ་འཁོར་པ་རྣམས་ཀྱིས་དབང་བསྐུར་བ་ལ་དགོངས་པ་
གཏད་པ་ཙམ་ལས་དངོས་སུ་དབང་བསྐུར་བའི་བྱ་བ་མི་མཛད་ཅིང། དབང་རེ་རེ་བཞིན་དངོས་སུ་དབང་བསྐུར་བའི་ལྷ་གསར་པ་སྤྱན་འདྲེན་དགོས་པས་ན། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་གངྒཱའི་ཀླུང་གི་བྱེ་མ་
སྙེད་ཀྱི་དེ་བཞིན་གཤེགས་པ་དང་གཤེགས་མ། སེམས་དཔའ་དང་སེམས་མ། ཁྲོ་བོ་དང་ཁྲོ་མོ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་གྱིས་མཆོད། རྡོ་རྗེ་ཅན་གྱིས་སངས་རྒྱས་
ལ། །འགྲོ་བ་སྐྱོབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། ཞེས་གསོལ་བ་བཏབ་པས་བསྒྲུབས་པའི་དཀྱིལ་འཁོར་པ་རྣམས་དང། དེ་བཞིན་གཤེགས་པ་རྣམས་ཀྱིས་དབང་བསྐུར་
བའི་དགོངས་པ་མཛད། སྤྱན་མ་ལ་སོགས་པའི་རིག་མ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རང་གི་སྟེང་ཕྱོགས་སུ་འཛིན་གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས་

[103A]༄༅། །ཕྱག་གིས་ཅུང་ཟད་ཡོ་བར་བཟུང་བའི་རྡོ་རྗེ་རྩེ་ལྔ་པས་མཚན་པའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་བཀང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱི་ཤིས་པ་
བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར་པར་བསམ། བླ་མས་བུམ་པ་བཏེགས་ཏེ། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་རྗེ། །མ་ལུས་སེམས་ཅན་
སྐྱེད་བྱེད་བདེ་བ་ཆེན་པོ་སྟེ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། ཞེས་བརྗོད་ཅིང་མེ་ཏོག་གཏོར། བུམ་པའི་ཆུ་དུང་ཆོས་ལ་སོགས་པར་བླུག་པའམ། ཡང་ན་དབང་གི་བུམ་པ་སློབ་དཔོན་གྱིས་ཐོགས་ཏེ། དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་
ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། ཞེས་དང། སྐུ་གསུམ་དམ་ཚིག་ལས་བྱུང་བའི། །ཡེ་ཤེས་བདུད་རྩི་དྲི་མ་མེད། །ལྷ་ཡི་ཆུ་ནི་དག་པ་ཡིས། །མི་བསྐྱོད་པས་ནི་དབང་བསྐུར་རོ། །ཨོཾ་བཛྲ་ཨ་དྲརཤ་
ཛྙཱན་ཨ་བཧི་ཥེཉྩ་མཾ། ཞེས་བུམ་ཆུ་སྤྱི་བོར་གཏོར་ཞིང་འཐུང། དེ་ལྟར་བདུད་རྩིའི་ཆུས་དབང་བསྐུར་བས་ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ལས་གྲུབ་པའི་མི་བསྐྱོད་པས་དབུ་བརྒྱན་པར་གྱུར་པར་
བསམ། དེ་ནས། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་བཀུག་ནས་རང་གི་བ་སྤུའི་སྒོ་ནས་ཐིམ་པར་གྱུར་པར་བསམ། དེ་ནས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། དེ་ལྟར་མི་བསྐྱོད་པ་ཆུའི་དབང་ཐོབ། ཞེ་སྡང་

[104B] རྣམ་ཤེས་ཀྱི་ཕུང་པོ་གནས་བསྒྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། མི་བསྐྱོད་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དབང་དོན་ངོ་སྤྲོད་པའི་དག་པ་བརྗོད། གཉིས་པ་ནི། རང་དང་དབང་རྫས་ཅོད་པན་
བསངས་སྦྱངས། སྟོང་པའི་ངང་ལས་ཨཾ་ལས་རིན་པོ་ཆེ་ཨཾ་གྱིས་མཚན་པ་ཡོངས་སུ་གྱུར་པ་ལས་རིན་ཆེན་འབྱུང་ལྡན་འཁོར་ལོ་ཆེན་པོ་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་དྲིལ་བུ་འཛིན་པས། མཱ་མ་ཀཱི་སེར་མོ་གྲི་གུག་དང་ཐོད་པ་འཛིན་པ་
ལ་འཁྱུད་པ། བླ་མ་དཔག་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་་ཡོངས་སུ་གྱུར་པ་ལས་རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར་པར་བསམ། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། རིན་འབྱུང་ཡབ་ཡུམ་ཞུ་བ་
ལས་བྱུང་བའི་དབང་རྫས་ཅོད་པར་དུ་གྱུར། བླ་མ་དང་གཙོ་བོ་ཞེས་པ་ནས་བགེགས་བསྐྲད་པར་བསམས་ལ། བཀྲ་ཤིས་གང་ཞིག་མ་ལུས་རིན་ཆེན་རིགས་དང་ལྡན། །ཕོངས་པའི་སྡུག་བསྔལ་གྲོལ་བར་ཡོངས་སུ་རབ་བརྩོན་ཞིང། །ཁེངས་པས་ཟིལ་མནན་
འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །དབང་བསྐུར་རྡོ་རྗེ་ནས་གནས་ལས་བྱུང་བ་སྦྱིན་པར་བྱ། །སངས་རྒྱས་ཀུན་གྱི་རྒྱལ་སྲིད་ཆེ། །དབུ་རྒྱན་རིན་ཆེན་བླ་ན་མེད། །དབུ་རྒྱན་རིན་ཆེན་མཆོག་འགྲོ་བ། །
རྫོགས་སངས་རྒྱས་སུ་དབང་བསྐུར་རོ། །ཨོཾ་བཛྲ་ས་མནྟ་ཛྙཱ་ན་རཏྣ་སཾ་བྷ་ཝ་ཧཱུཾ། ཨ་བཧི་ཥེཉྩ་མཾ། ཞེས་བརྗོད་དེ་དབུ་རྒྱན་མགོ་ལ་བསྐོར། ཨོཾ་ཧཱུཾ་ཏྲཾ་ཧྲཱི་ཨཱ་ཞེས་བསྔགས་པའི་དར་དཔྱངས་དཔྲལ་བར་བཅིང། ཨོཾ་བཛྲ་ཏུཥྱ་ཧོཿ་ཞེས་པས་མཉམ་པའི་ཐལ་མོ་སྙིང་གར་སྦྱར་

[105A]༄༅། །བས་མཉེས་པར་བྱ། དེ་བཞིན་གཤེགས་པ་ཐམས་ཅད་རིགས་ཀྱི་བདག་པོའི་ཅོད་པན་ལ་བཞུགས་པར་བསམ། དེ་ལྟར་ཅོད་པན་གྱི་དབང་བསྐུར་བ་ལ་བརྟེན་ནས་བདེ་སྟོང་གི་ཡེ་ཤེས་རྒྱུད་ལ་སྐྱེས་པ་སོགས་ཀྱི་མོས་པ་བྱ། དབང་བསྐུར་རྡོ་རྗེ་ཞེས་སོགས་ཀྱི་མཇུག་ཏུ། ཨོཾ་
ཨཱ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་སཱཧཱ། ཞེས་པས་མཐའ་རྟེན་གྱི་དབང་བསྐུར། དེ་ལྟར་བདུད་རྩིའི་ཆུས་ནས་གནས་པ་ལས་གྲུབ་པའི་རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར། བླ་མ་དང་ནས་ཐིམ་པར་གྱུར། ཤཔྟ་པྲ་ཏཱི་ཙྪ་ཧཱུཾ་སཱཧཱ་
ཞེས་པའི་བར་དང། དེ་ལྟར་རིན་ཆེན་འབྱུང་ལྡན་ཅོད་པན་གྱི་དབང་ཐོབ། ང་རྒྱལ་དང་སེར་སྣའི་དྲི་མ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་
བྱས་སོ། །ཞེས་དག་པ་བརྗོད། གསུམ་པ་ནི། རང་དང་དབང་རྫས་རྡོ་རྗེ་བསངས་སྦྱངས། སྟོང་པའི་ངང་ལས་ཛྲིཾ་ལས་པདྨ་ཛྲིཾ་གིས་མཚན་པ་ཡོངས་སུ་གྱུར་པ་ལས་འོད་དཔག་མེད་འཁོར་ལོ་ཆེན་པོ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་པདྨ་
དང་དྲིལ་བུ་འཛིན་པ། གོས་དཀར་མོ་དམར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་་ཡོངས་སུ་གྱུར་པ་ལས་འོད་དཔག་མེད་ཀྱིས་དབུ་བརྒྱན་
པར་བསམ། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། འོད་དཔག་མེད་ཡབ་ཡུམ་ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། བླ་མ་དང་ཞེས་པ་ནས་བགེགས་བསྐྲད་པར་གྱུར་ཅེས་པའི་བར་དང། བཀྲ་ཤིས་གང་ཞིག་མ་ལུས་པདྨའི་རིགས་

[106B] །འཇིག་རྟེན་དབང་ཕྱུག་སྲིད་པའི་དྲ་བ་འཇོམས་པ་པོ། །ཆགས་པས་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །དབང་བསྐུར་རྡོ་རྗེ་ནས། གནས་ལས་བྱུང་བ་སྦྱིན་པར་བྱ། །སངས་
རྒྱས་ཀུན་གྱི་རྡོ་རྗེའི་དབང། །མི་ཕྱེད་རྡོ་རྗེ་གསལ་བ་ལས། །ཆོས་རྣམས་ཀུན་གྱི་སྒོར་གྱུར་པ། །རྡོ་རྗེ་ཆོས་ཀྱི་དབང་བསྐུར་རོ། །ཨོཾ་པྲ་ཛྙཱ་ཨཱ་བེ་ཤ་ཛྙཱ་ན་ཨ་བཧི་ཥེཉྩ་མཾ། ཞེས་བརྗོད་དེ་རྡོ་རྗེ་སྙིང་ག། མགྲིན་པ། སྤྱི་བོ་གསུམ་ལ་རེག་ནས། ལག་པ་གཉིས་སུ་གཏད་པར་
མོས་རྗེས། ལྷའི་ང་རྒྱལ་དང་བཅས་སྙེམས་པའི་ཚུལ་གྱིས་རྡོ་རྗེ་བཟུང་ནས་གསོར། དེ་ལྟར་དབང་བསྐུར་བ་ལ་བརྟེན་ནས་བདེ་སྟོང་གི་ཡེ་ཤེས་སྐྱེས་པ་སོགས་ཀྱི་མོས་པ་བྱེད། དབང་བསྐུར་རྡོ་རྗེ་ཞེས་སོགས་ཀྱི་མཇུག་ཏུ། ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་སཱཧཱ། ཞེས་
པས་མཐའ་རྟེན་གྱི་དབང་བསྐུར། དེ་ལྟར་བདུད་རྩིའི་ཆུས་ནས། གནས་པ་ལས་གྲུབ་པའི་འོད་དཔག་ཏུ་མེད་པས་དབུ་བརྒྱན་པར་གྱུར། བླ་མ་དང་ནས་ཐིམ་པར་གྱུར། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་དང། དེ་ལྟར་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་
དྲི་མ་སྦྱངས། འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དག་པ་བརྗོད། བཞི་པ་ནི། རང་དང་དབང་རྫས་དྲིལ་བུ་བསངས་སྦྱངས། སྟོང་པའི་ངང་ལས་
ཁཾ་ལས་རལ་གྲི་ཁཾ་གིས་མཚན་པ་ཡོངས་སུ་གྱུར་པ་ལས་དོན་ཡོད་གྲུབ་པ་འཁོར་ལོ་ཆེན་པོ་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་པ། སྒྲོལ་མ་ལྗང་གུ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་

[107A]༄༅། །ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས། ཡོངས་སུ་གྱུར་པ་ལས་དོན་ཡོད་གྲུབ་པས་དབུ་བརྒྱན་པར་བསམ། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། དོན་གྲུབ་ཡབ་ཡུམ་ཞུ་བ་ལས་བྱུང་བའི་དབང་རྫས་དྲིལ་བུར་གྱུར་
བླ་མ་དང་ཞེས་པ་ནས། བགེགས་བསྐྲད་པར་གྱུར་ཅེས་པའི་བར་དང། བཀྲ་ཤིས་གང་ཞིག་མ་ལུས་ལས་ཀྱི་རིགས་དང་ལྡན། །བརྩེ་བའི་བདག་ཉིད་ལོག་པར་ལྟ་བ་ངེས་པར་སྤོང། །དེ་སྦྱོང་ཐབས་སྟོན་དེ་ནི་ཀུན་ནས་སེལ་མཛད་པ། །བཀྲ་ཤིས་དེས་ནི་དེ་རིང་
ཁྱོད་ལ་དབང་རབ་བསྐུར། །དབང་བསྐུར་རྡོ་རྗེ་ནས། གནས་ལས་བྱུང་བ་སྦྱིན་པར་བྱ། །ཐབས་དང་ཤེས་རབ་ལྡན་པ་ཡིས། །འགྲོ་དོན་མཉམ་མེད་བྱེད་པ་ཡི། །མཆོད་པའི་ལས་རྣམས་རྫོགས་བྱེད་པ། །དྲིལ་བུ་ལས་ཀྱི་དབང་བསྐུར་རོ། །ཨོཾ་ཏིཥྛ་
ཨ་ནུ་ཏ་ར་པ་ཏ་ཡེ་བཛྲ་ཨ་བཧི་ཥེཉྩ་མཾ། ཞེས་བརྗོད་དེ་ལག་པ་གཡོན་དུ་དྲིལ་བུ་སྦྱིན་པར་བསམས་ནས། ལག་པ་གཉིས་རྡོར་དྲིལ་དང་ལྡན་པས་འཁྱུད་པའི་ཚུལ་བྱེད། དེ་ལྟར་དྲིལ་བུའི་དབང་བསྐུར་བ་ལ་བརྟེན་ནས་བདེ་སྟོང་གི་ཡེ་ཤེས་སྐྱེས་པ་སོགས་ཀྱི་མོས་པ་བྱེད། དབང་བསྐུར་རྡོ་རྗེ་
ཞེས་སོགས་ཀྱི་མཇུག་ཏུ། ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་སཱཧཱ། ཞེས་པས་མཐའ་རྟེན་གྱི་དབང་བསྐུར། དེ་ལྟར་བདུད་རྩིའི་ཆུས་ནས། གནས་པ་ལས་གྲུབ་པའི་དོན་ཡོད་གྲུབ་པས་དབུ་བརྒྱན་པར་གྱུར། བླ་མ་དང་ནས་ཐིམ་པར་གྱུར་
ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་དང། དེ་ལྟར་དོན་ཡོད་གྲུབ་པ་དྲིལ་བུའི་དབང་ཐོབ། ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་བསྒྱུར། བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པ་དང་དེའི་རིགས་ཀྱི་དངོས་གྲུབ་

[108B] །ཞེས་དག་པ་བརྗོད། ལྔ་པ་ནི། རང་ཉིད་བསངས་སྦྱངས། སྟོང་པའི་ངང་ལས་ཨོཾ་ལས་འཁོར་ལོ་ཨོཾ་གྱིས་མཚན་པ་ཡོངས་སུ་གྱུར་པ་ལས་རྣམ་པར་སྣང་མཛད་འཁོར་ལོ་ཆེན་པོ་སྐུ་མདོག་དཀར་པོ་ཞལ་གཅིག་
ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པ། སྤྱན་མ་དཀར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་
རང་བཞིན་གྱི་གནས་ནས་གངྒཱའི་ཀླུང་གི་བྱེ་མ་སྙེད་ཀྱི་་བགེགས་བསྐྲད་པར་གྱུར་ཅེས་པའི་བར་དང། བཀྲ་ཤིས་གང་ཞིག་མཐའ་དག་འཁོར་ལོའི་རིགས་དང་ལྡན། །རྣམ་པར་སྣང་མཛད་འཁོར་བའི་སྡུག་བསྔལ་རྟག་འཕྲོག་ཅིང། །རྨོངས་པས་ཟིལ་མནན་
སྐྱེ་བོ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །དབང་བསྐུར་རྡོ་རྗེ་ནས། གནས་ལས་བྱུང་བ་སྦྱིན་པར་བྱ། །རྡོ་རྗེ་མིང་གི་དབང་བསྐུར་བས། །བྱང་ཆུབ་སྙིང་པོའི་བར་དུ་ནི། །ཅིས་ཀྱང་མི་ཆོད་མི་ཤིགས་པའི། །
རྡོ་རྗེའི་མིང་དུ་རབ་ཏུ་གྲགས། རྡོར་དྲིལ་མཉམ་དུ་མགོ་བོར་བཟུང་ཞིང། ཨོཾ་ཏྲཻ་ཙཀྲ་མ་ལ་ཨ་མོ་གྷ་ཛྙཱ་ན་ཨ་བཧི་ཥེཉྩ་མཾ། ཀྱཻ། དཔལ་ཆེ་གེ་རྡོ་རྗེ་ཞེས་བྱ་བའི་དེ་བཞིན་གཤེགས་པ་སིདྡྷི་ས་མ་ཡ་སྟྭཾ་བཧུ་ར་བཧུ་ཝ། ཞེས་དབང་བསྐུར་བས་བདེ་སྟོང་གི་ཡེ་ཤེས་སྐྱེས་པ་
སོགས་ཀྱི་དམིགས་པ་བྱ། དབང་བསྐུར་རྡོ་རྗེ་ཞེས་སོགས་ཀྱི་མཇུག་ཏུ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ་སཱཧཱ། ཞེས་པས་མཐའ་རྟེན་གྱི་དབང་བསྐུར། དེ་ལྟར་བདུད་རྩིའི་ཆུས་ནས། གནས་པ་ལས་གྲུབ་པའི་རྣམ་པར་སྣང་མཛད་ཀྱིས་དབུ་བརྒྱན་

[109A]༄༅། །པར་གྱུར། བླ་མ་དང་ནས་ཐིམ་པར་གྱུར། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་དང། དེ་ལྟར་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྦྱངས། གཟུགས་ཀྱི་ཕུང་པོ་གནས་བསྒྱུར། མེ་ལོང་ལྟ་བུའི་ཡེ་ཤེས་མངོན་དུ་
བྱས། རྣམ་པར་སྣང་མཛད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་དག་པ་བརྗོད། དེའང་ཕྲེང་བའི་དབང་གིས་ནི་སློབ་མ་དེ་རྒྱལ་བ་གང་གི་རིགས་ཡིན་པ་ཤེས་པར་བྱེད། ཆུ་དབང་གིས་རིགས་དེ་ལ་སྒྲིབ་པའི་མ་རིག་པའི་དྲི་མ་འཁྲུད་པའི་
ནུས་པ་ཁྱད་པར་ཅན་འཇོག་ཅོད་པན་གྱི་དབང་གིས་མཐང་རིགས་བདག་གང་གིས་བྱེད་པ་དང། གཙུག་ཏོར་གྱི་ནུས་པ་དང། རྡོ་རྗེའི་དབང་གིས་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་དང། དྲིལ་བུའི་དབང་གིས་ཆོས་ཕུང་བརྒྱད་ཁྲི་བཞི་སྟོང་འདོམས་པའི་སངས་རྒྱས་ཀྱི་གསུང་
གི་ནུས་པ་དང། མིང་དབང་གིས་སངས་རྒྱས་པའི་ཚེ་དེའི་མཚན་གྱི་ནུས་པ་ཁྱད་པར་ཅན་འཇོག་གོ་གཉིས་པ་སྔགས་དབང་ནི། རང་གི་ལག་ཏུ་སྤོས་ཐོགས། དྲིལ་བུ་གསིལ་ཞིང་དཀྱིལ་འཁོར་རྒྱས་པར་མཆོད་པ་སྔོན་དུ་བཏང་ནས། བླ་མ་དང་གཙོ་བོ་ཐ་མི་དད་པ་སེམས་དཔའ་སུམ་
བརྩེགས་སུ་གནས་པའི་ཐུགས་ཀའི་ཏིང་ངེ་འཛིན་སེམས་དཔའ་ཧཱུཾ་ཡིག་གི་མཐའ་སྐོར་དུ། སྙིང་པོ། ཉེ་སྙིང། ཕྲེང་སྔགས་རྣམས་ཀྱིས་བསྐོར་བར་བསམ་ཞིང་ལན་གསུམ་རེ་བཟླས་ནས། བཅོམ་ལྡན་བདག་གིས་སྦྱིན་ལགས་ཀྱི། །འདི་ལ་འགོ་བར་
མཛད་དུ་གསོལ། །སྔགས་ཀྱི་དངོས་གྲུབ་སྩལ་དུ་གསོལ། །བརྟུལ་ཞུགས་བརྟན་པར་མཛད་དུ་གསོལ། ཞེས་བླ་མས་དཀྱིལ་འཁོར་པ་ལ་གསོལ་བ་བཏབ་ནས། རང་གི་ལག་ཏུ་མེ་ཏོག་གཏད་པར་བསམ། དེ་ནས། རང་ཉིད་སྐད་ཅིག་གིས་འཁོར་ལོ་ཆེན་པོ་སྐུ་

[110B] དེའི་ཐུགས་ཀར་ཡེ་ཤེས་སེམས་དཔའ་ཕྱག་ན་རྡོ་རྗེ་ཞལ་གཅིག་ཕྱག་གཉིས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་སྔོན་པོའི་ལྟེ་བར་ཧཱུཾ་སྔོན་པོས་མཚན་པར་གྱུར་པར་བསམ་ཞིང། བཅོམ་ལྡན་བདག་
གིས་གཟུང་ལགས་ཀྱི། །བདག་ལ་འགོ་བར་མཛད་དུ་གསོལ། ཞེས་གསོལ་བ་བཏབ་ནས་མེ་ཏོག་སླར་ཕུལ་ཏེ། སྔགས་དེ་རྣམས་ཀྱི་རྗེས་ཟློས་བྱ་བར་མོས་ལ་ལན་གསུམ་རེ་བཟླ། སྔགས་ཀྱི་ཕྲེང་བ་བླ་མའི་ཐུགས་ཀ་ནས་བརྒྱུད་དེ་ཞལ་ནས་བྱུང། རང་གི་རྣ་བ་གཡས་
པ་ནས་ཞུགས་ཏེ་སྙིང་གར་ཏིང་ངེ་འཛིན་སེམས་དཔའི་མཐའ་སྐོར་དུ་གནས་པར་གྱུར་པར་བསམ། གསུམ་པ་བརྟུལ་ཞུགས་ཀྱི་དབང་ལ་གཉིས་ལས། དང་པོ་ཐུན་མོང་བ་རྡོ་རྗེའི་བརྟུལ་ཞུགས་ནི། རང་ཉིད་སྐད་ཅིག་གིས་མི་བསྐྱོད་པ་དང། རྡོ་རྗེ་ཧཱུཾ་ལས་བྱུང་བའི་རྡོ་རྗེར་གྱུར་
བར་བསམ། འདི་དེ་སངས་རྒྱས་ཐམས་ཅད་ཀྱི། །མཐུ་སྟོབས་མངའ་བདག་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང། །ཕྱག་ན་རྡོ་རྗེའི་བརྟུལ་ཞུགས་བརྟན། ཨོཾ་བཛྲ་ས་མ་ཡ་སྟྭཾ་བྷ་ཡ། ཨ་བཧི་ཥེཉྩ་མཾ། ཞེས་རྡོ་རྗེ་གསོར་ནས་སྙིང་གར་བཟུང་ངོ། །
གཉིས་པ་ཐུན་མོང་མ་ཡིན་པ་སྤྱོད་པའི་བརྟུལ་ཞུགས་ནི། རང་ཉིད་སྐད་ཅིག་གིས་འཁོར་ལོ་ཆེན་པོ་ཞལ་གསུམ་ཕྱག་དྲུག་པའི་རྣམ་པ་ཅན་དུ་གྱུར་པར་བསམས་ལ། སྦྲུལ་རྒྱན། གོས་སྔོན་པོའི་སྟོད་གཡོགས། སྟག་ལྤགས་ཀྱི་ཤམ་ཐབས་རྣམས་བསྐོན་ཅིང། རྒྱན་དང་ཆ་ལུགས་
འབར་བ་ནི། །དཔའ་བོ་བུ་ཡིས་བླང་བར་གྱིས། །ཕྱག་ན་རྡོ་རྗེའི་བརྟུལ་ཞུགས་བརྟན། །ཕྱི་རོལ་ནང་ན་ཡང་དག་གནས། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧེ་ཧེ་ཞེས་བརྗོད། བཞི་པ་ལུང་བསྟན་དབུགས་དབྱུང་ནི། བླ་མ་ཤཱཀྱ་ཐུབ་པའི་ཆ་ལུགས་ཅན་དུ་གྱུར་

[111A]༄༅། །པར་བསམ་ཞིང། དེས་ཕྱག་གཡོན་པས་ཆོས་གོས་ཀྱི་གྲྭ་གཉིས་དྲིལ་བུ་དང་མཉམ་དུ་སེངྒེའི་རྣ་བ་ལྟར་བཟུང། གཡས་མཆོག་སྦྱིན་གྱི་ཕྱག་རྒྱ་བྱས་ཏེ་ལུང་བསྟན་པར་མོས་ལ། བུ་ཁྱོད་འཁོར་ལོའི་དབང་བསྐུར་གྱིས། །སངས་རྒྱས་ཀུན་གྱི་
བདག་ཉིད་ཡིན། །ཕྱག་ན་རྡོ་རྗེ་མཐུ་སྟོབས་ཅན། །དེ་བཞིན་གཤེགས་པར་ལུང་བསྟན་ནོ། །ཁམས་གསུམ་བདག་པོ་རྒྱལ་སྲིད་ཆེ། །དཔལ་ལྡན་ཡོན་ཏན་འབྱུང་བའི་གནས། །བདུད་ཀྱི་སྡེ་རྣམས་བཅོམ་ཟིན་གྱི། །ཁྱོད་ཀྱིས་གྲོང་ཁྱེར་
མཆོག་ཏུ་ཞུགས། །ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་སིདྡྷི་ས་མ་ཡ་སྟྭཾ་བྷ་ཡ་ཨ་བཧི་ཥེཉྩ་མཾ། ཀྱཻ། དཔལ་ཆེ་གེ་མོ་རྡོ་རྗེ་ཞེས་བྱ་བའི་ཏ་ཐཱ་ག་ཏ་སིདྡྷི་ས་མ་ཡ་སྟྭཾ་བཧུར་བཧུ་ཝ་སྭཿ་ཞེས་བརྗོད། དེའི་ཚེ་བླ་མ་དང་ནམ་མཁར་བཞུགས་པའི་རྒྱལ་བ་སྲས་བཅས་ཐམས་ཅད་
ཀྱིས་ཀྱང་ཚུལ་དེ་ལྟ་བུར་ལུང་བསྟན་པར་མོས། དེ་ནས་བླ་མས་ཕྱག་གཡས་པ་མི་འཇིགས་པའི་ཕྱག་རྒྱ་བྱས་ཏེ་བསྲུང་ཞིང་དབུགས་དབྱུང་བང་མོས་ལ། ང་ནི་ཤཱཀྱ་སེངྒེ་སྟེ། །རྒྱན་ཆས་ཕྱག་ན་རྡོ་རྗེ་བྱས། །འདི་ཀུན་ང་ཡི་སྤྲུལ་པ་སྟེ། །མ་འཇིགས་འཇིགས་པར་མ་
བྱེད་ཅིག་ཁྱོད་ནི་འཁོར་བའི་འཇིགས་ལས་མཐར། །མི་བསྐྱོད་སངས་རྒྱས་ཞིང་དག་ཏུ། །རྒྱལ་བའི་སྲས་སུ་སྐྱེ་བར་འགྱུར། ཨོཾ་བཛྲ་རཀྵ་རཀྵ་ཧཱུཾ་ཨ་བཧི་ཥེཉྩ་མཾ། ཞེས་བརྗོད་དོ། །གཉིས་པ་ཐུན་མོངས་མ་ཡིན་པ་རྡོ་རྗེ་སློབ་དཔོན་གྱི་དབང་ལ་གསུམ། དབང་དངོས་དང་
དེ་ཁོ་ན་ཉིད་དང་ལས་ཀྱི་རིམ་པ། རྗེས་སུ་གནང་བ་དང་གསུམ། དང་པོ་ནི། མཎྜལ་ཕུལ་ཏེ། མཚན་མ་མེད་པ་འགྲོ་བའི་དོན། །གང་དག་གིས་ནི་བྱེད་ནུས་པ། །ཕྱིར་མི་ལྡོག་པའི་དབང་བསྐུར་ཆེ། །དཔའ་བོ་ཆེན་པོ་བདག་ལ་སྩོལ། ཞེས་ལན་གསུམ་གྱིས་གསོལ་བ་གདབ་

[112B] ཕྱི་ནས་རིམ་པ་བཞིན་དཀར་དམར་ནག་པའི་རྩིག་པ་རིམ་པ་གསུམ་དང་ལྡན་པ། འཕར་མ་གཉིས་དང་ལྡན་པའི་ནང་དུ་སྣ་ཚོགས་པདྨ་འདབ་མ་བརྒྱད་པའི་དབུས་སུ་
རྡོ་རྗེ། ཤར་དུ་འཁོར་ལོ། ལྷོར་རིན་པོ་ཆེ། ནུབ་ཏུ་པདྨ། བྱང་དུ་རལ་གྲིས་མཚན་པ་ལ་གནས་པའི་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་གནས་ཤིང་གདུགས་དང་རྒྱལ་མཚན་བ་དན་ལ་སོགས་པས་བརྒྱན་པར་གྱུར་པར་
བསམས་ལ། བསངས་སྦྱངས། སྟོང་པའི་ངང་ལས་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ཧཱུཾ་གིས་མཚན་པ་ཡོངས་སུ་གྱུར་པ་ལས་རང་ཉིད་རྡོ་རྗེ་འཆང་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་དབྱིངས་ཀྱི་དབང་ཕྱུག་མ་
དཀར་མོ་རྡོ་རྗེ་དང་དྲིལ་བུ་འཛིན་པ་ལ་འཁྱུད་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་
གཉིས་སུ་མེད་པར་གྱུར་པར་བསམ། དེ་ནས་དབང་དངོས་བསྐུར་བ་ལ་དམ་ཚིག་གསུམ་སྦྱིན་པ་སྔོན་དུ་འགྲོ་དགོས་པས་རྡོ་རྗེ་བསངས་སྦྱངས། སྟོང་པའི་ངང་ལས་ཧཱུཾ་ལས་བྱུང་བའི་རྡོ་རྗེར་གྱུར། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་
དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག་བཅོམ་ལྡན་འདས་མཆོག་གི་དང་པོའི་སྐྱེས་བུའོ། །ཨོཾ་མཧཱ་བཛྲ་ཧཱུཾ། སྟོང་པ་ཉིད་དང་དབྱེར་མེད་པའི་ཡེ་ཤེས་རྒྱལ་བའི་ཐུགས་ཀྱི་ངོ་བོ་ཉིད་ནི་གསང་

[113A]༄༅། །བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་འཛིན་པར་བྱེད་པའི་རྡོ་རྗེ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ཅེས་བརྗོད་ནས་ལག་པ་གཡས་སུ་གཏད་པ་བདེ་སྟོང་གི་ཡེ་ཤེས་དྲན་པའི་སྒོ་ནས་རྡོ་རྗེ་སེམས་དཔའི་ང་རྒྱལ་གྱིས་རྡོ་རྗེ་གསོར་ནས་
ཐུགས་ཀར་བཟུང། དྲིལ་བུ་བསངས་སྦྱངས། སྟོང་པའི་ངང་ལས་དབྱངས་ཐ་མ་ཨཱ་ལས་བྱུང་བའི་དྲིལ་བུར་གྱུར་པར་བསམས་ནས། འདི་དེ་སངས་རྒྱས་ཐམས་ཅད་ཀྱི། །ཤེས་རབ་དབྱངས་ཀྱི་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཟུང། །བྱང་ཆུབ་
མཆོག་ཏུ་རྒྱལ་བ་བཞེད། ཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོག་པར་བསམས་ནས་དྲིལ་བུ་འཛིན་པར་བྱེད་པའི་དྲིལ་བུ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ཅེས་བརྗོད་ནས་བྱིན་ལ། དྲིལ་བུས་རང་བཞིན་མེད་པའི་སྒྲ་སྒྲོགས་པར་སེམས་
པ་དེ་ཁོ་ན་ཉིད་དྲན་བཞིན་པར། སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་ལྡན་པའི། །སྲིད་པ་དམ་པ་བྱེད་པར་འགྱུར། ཞེས་བརྗོད་དེ་དཀྲོལ། དེ་ནས། ཡིད་ཀྱི་ལུས་ནི་བརྟན་པ་ཉིད། །ཕྱག་རྒྱའི་དམ་ཚིག་
རབ་ཏུ་བརྗོད། །གང་གི་ལུས་ནི་ཐམས་ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། རང་རྡོ་རྗེ་སེམས་དཔའི་རྣལ་འབྱོར་དང་ལྡན་པས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་སྤྱོད་པའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་བྱའོ། །
ཞེས་གོ་བར་བྱས་ཏེ། ཕྱག་རྒྱའི་དམ་ཚིག་སྦྱིན། དེ་ནས། རྡོར་དྲིལ་གཉིས་སྔར་ཇི་ལྟར་བརྡ་སྤྲོད་པ་བཞིན་གྱི་དེ་ཉིད་དྲན་བཞིན་པས་བཟུང་ནས་སྙིང་གར་འཁྱུད་པའི་ཚུལ་བྱས་ཏེ། རང་རྡོ་རྗེ་འཆང་དུ་གསལ་བས་པང་དུ་ཡེ་ཤེས་ཀྱི་ཕྱག་རྒྱ་རྡོ་རྗེ་དབྱིངས་ཀྱི་དབང་ཕྱུག་མ་གསལ་

[114B] དམའ་མྠའང་བདེ་བ་ཙམ་སྐྱེས་པའི་མོས་པ་བྱ་ལ། དེ་ཉིད་རྡོ་རྗེ་སློབ་དཔོན་གྱི་དབང་དངོས་གཞིའོ། །བླ་མ་དང་གཙོ་བོ་ཐ་མི་དད་པའི་ཐུགས་ཀར་ཟླ་བའི་སྟེང་དུ་ཧཱུཾ་
ཡིག་ཡོངས་སུ་གྱུར་པ་ལས་རྡོ་རྗེ་སྔོན་པོ་རྩེ་ལྔ་པ། དེའི་ལྟེ་བའི་ནད་དུ་སྐད་ཅིག་གིས་དབུས་སུ་སངས་རྒྱས་འཁོར་ལོ་ཆེན་པོ་ཡབ་ཡུམ། ཤར་དུ་བདུད་ལས་རྒྱལ་བྱེད་ཡབ་ཡུམ། ལྷོར་རྡོ་རྗེ་གཟི་བརྗིད་ཡབ་ཡུམ། ནུབ་ཏུ་རྔམ་པ་སྒྲ་སྒྲོག་ཡབ་
ཡུམ། བྱང་དུ་བདུད་རྩི་འཁྱིལ་བ་ཡབ་ཡུམ། དེའི་ཕྱི་རོལ་གྱི་ཤར་དུ་རྡོ་རྗེ་ལྕགས་ཀྱུ་ཡབ་ཡུམ། ལྷོར་རྡོ་རྗེ་ཞགས་པ་ཡབ་ཡུམ། ནུབ་ཏུ་རྡོ་རྗེ་ལྕགས་སྒྲོག་ཡབ་ཡུམ། བྱང་དུ་རྡོ་རྗེ་དྲིལ་བུ་ཡབ་ཡུམ་རྣམས་སུ་གྱུར་པར་བསམ། རང་གི་སྙིང་གར་
ཟླ་བའི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་ཞིག་གནས་པར་གྱུར། དེ་ནས། བླ་མ་དང་གཙོ་བོ་ཐ་མི་དད་པའི་ཐུགས་ཀའི་འཁོར་ལོ་ཆེན་པོ་ལྷ་བཅོ་བརྒྱད་རེ་རེ་ཞིང་ཕྱིར་ཕྱུང་བ། རང་གི་སྙིང་གའི་ལྟེ་བའི་ནང་དུ་རིམ་པ་བཞིན་དུ་འཁོད་པ་ནི། དབུས་སུ་སངས་
རྒྱས་འཁོར་ལོ་ཆེན་པོ་ཡབ་ཡུམ། ཞེས་པ་ནས། བྱང་དུ་རྡོ་རྗེ་དྲིལ་བུ་ཡབ་ཡུམ་རྣམས་བཞུགས་པར་གྱུར་པར་བསམ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་
ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་རང་རང་གི་དམ་ཚིག་པ་དང་གཉིས་སུ་མེད་པར་གྱུར། ལྷ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། བླ་མ་དང་གཙོ་བོ་ཐ་མི་དད་པའི་

[115A]༄༅། །ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། དེ་རྣམས་ཀྱིས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུངས་ཤིང་དབང་བསྐུར། ཆུའི་ལྷག་མ་ཡར་ལུད་པ་ལས་གཙོ་འཁོར་
ཐམས་ཅད་ལ་མི་བསྐྱོད་པས་དབུ་བརྒྱན་པར་གྱུར། དེ་ནས། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་གངྒཱའི་ཀླུང་གི་བྱེ་མ་སྙེད་ཀྱི་་བགེགས་བསྐྲད་པར་གྱུར། ཤིས་པ་བརྗོད། ཇི་ལྟར་བལྟམས་
པ་ཙམ་གྱིས་ཀྱང། །ལྷ་རྣམས་ཀྱིས་ནི་ཁྲུས་གསོལ་ལྟར། །དེ་བཞིན་ལྷ་ཡི་བདུད་རྩི་ཡིས། །སྐུ་ཁྲུས་དམ་པ་གསོལ་བར་བྱ། ཨོཾ་བཛྲ་ཨ་བཧི་ཥེ་ཀ་ཏ་ཨ་བཧི་ཥེཉྩ་མཾ། ཞེས་བརྗོད་དེ་བུམ་ཆུ་སྤྱི་བོར་གཏོར་ལ་འཐུང། དེ་ལྟར་བདུད་རྩིའི་ཆུས་
ནས། མི་བསྐྱོད་པས་དབུ་བརྒྱན་པར་གྱུར། བླ་མ་དང་ནས་ཐིམ་པར་གྱུར། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་དང། རང་ཉིད་ཁམས་གསུམ་ཆོས་ཀྱི་རྒྱལ་པོར་མངའ་གསོལ་བ་བརྟན་པར་བྱས་པར་མོས་ལ། ཨོཾ་སུ་པྲ་ཏིཥྛ་བཛྲ་ཡེ་སཱཧཱ། ཞེས་
བརྗོད་དེ་རང་ལ་མེ་ཏོག་འཐོར། གཉིས་པ་དེ་ཁོ་ན་ཉིད་དང་ལས་ཀྱི་རིམ་པ་ནི། རྣམ་ཤེས་བརྒྱད་དག་པའི་དུར་ཁྲོད་བརྒྱད། ཡེ་ཤེས་ཀྱི་སྣང་བ་འབར་བའི་མེ་རི་མདོར་ན་གཞལ་ཡས་ཁང་ནི་རྣམ་སྣང་གི་རང་བཞིན། ཕུང་པོ་ལྔ་རྣམ་པར་དག་པ་ནི་གཙོ་བོ་ལ་སོགས་
པའི་རིགས་ལྔ། ཁམས་ལྔ་དག་ནི་མཛེས་ལྡན་མ་ལ་སོགས་པའི་ཡུམ་ལྔ། ཚད་མེད་བཞི་དང་འཕྲིན་ལས་བཞི་ནི་ལྕགས་ཀྱུ་ལ་སོགས་པའི་ཁྲོ་བོ་བཞི་དང་ལྕགས་ཀྱུ་མ་ལ་སོགས་པའི་ཁྲོ་མོ་བཞི་སྟེ། མདོར་ན་དཀྱིལ་འཁོར་གྱི་གཙོ་བོ་གཅིག་གི་

[116B] དེ་ལས་གུད་ན་མེད་པས། ཐམས་ཅད་ཀྱང་ཡེ་ཤེས་ཀྱི་བདག་ཉིད་དོ། །སློབ་དཔོན་གྱི་ལས་ཀྱི་རིམ་པ་ནི། དཀྱིལ་འཁོར་སྒྲུབ་ཅིང་མཆོད་པ་དང་
བདག་ཉིད་འཇུག་ཅིང་དབང་བླང་བ་དང། སློབ་མ་འཇུག་ཅིང་དབང་བསྐུར་བ་རྣམས་ཡིན་ནོ། །ཞེས་བརྗོད། གསུམ་པ་རྗེས་སུ་གནང་བ་ནི། དབྱངས་ཐ་མ་ཨཱ་ལས་བྱུང་བའི་དུང། ཨོཾ་བཛྲ་བྷ་ཥ་རཾ། ཞེས་དུང་ལག་པ་གཡས་སུ་གཏད་ལ་འབུད་དུ་བཅུག་ལག་
པ་གཡས་སུ་རྔ་གཏད་ལ། ཆོས་ཀྱི་རྔ་བོ་ཆེ་རྡུངས་ཤིག་ཅེས་བརྗོད། དབྱངས་དང་པོ་ཨ་ལས་སྐྱེས་པའི་པོ་ཏི། ཞེས་རྒྱུད་ཀྱི་གླེགས་བམ་ལག་པ་གཡས་སུ་གཏད་ལ། དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་པ། །ཀུན་ནས་ཡོངས་
སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས། ཞེས་ཆོས་ཀྱི་འཁོར་ལོ་བསྐོར་བའི་རྗེས་གནང་དང། རྣལ་འབྱོར་འདི་ནི་ཤེས་པ་ཡིས། །མི་བྱ་བ་ནི་གང་ཡང་མེད། །དཔའ་བོ་ཆེན་པོ་ང་ཡི་བཀའ། །འདོད་ཡོན་ལྔ་ལ་སྤྱད་པར་གྱིས། ཞེས་
འདོད་ཡོན་ལ་ལོངས་སྤྱོད་པའི་རྗེས་གནང་དང། དེང་ནས་བཟུང་སྟེ་བུ་ཁྱོད་ཀྱིས། །ལུས་དང་སྲོག་ལ་མི་འཕངས་པར། །ཆོས་ཀྱི་འཁོར་ལོ་བསྐོར་བ་དང། །འགྲོ་བའི་དོན་ནི་དཔག་མེད་བྱོས། །སེམས་ཅན་གཟུགས་བརྙན་ལྟ་བུ་སྟེ། །རྟེན་ཅིང་འབྲེལ་
བའི་ཆོས་དང་ལྡན། །ཁམས་གསུམ་དེ་ལྟར་ཤེས་ནས་ནི། །སེམས་ཅན་དོན་ནི་མཉམ་མེད་བྱོས། ཞེས་སེམས་ཅན་གྱི་དོན་བྱེད་པའི་རྗེས་གནང་རྣམས་སོ། །དེ་ལྟར་ཕྱི་ནང་གི་དཀྱིལ་འཁོར་གཉིས་ལས་ཕྱི་རས་བྲིས་ཀྱི་དཀྱིལ་འཁོར་དུ་ས་བཅུ་

[117A]༄༅། །ལས་ཕྱིར་མི་ལྡོག་པའི་སེམས་དཔའ་ཆེན་པོ་རྣམས་ལ་ཕྱོགས་བཅུའི་རྒྱལ་བ་རྣམས་ཀྱིས་འོད་ཟེར་ཆེན་པོའི་དབང་བསྐུར་བ་བཞིན་དུ། བླ་མ་རྒྱལ་བ་སྲས་དང་བཅས་པས་སེམས་ཅན་དཔག་ཏུ་མེད་པ་ལ་གཞལ་དུ་མེད་པའི་ཆོས་
སྟོན་པ་ལ་སོགས་པ་སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་དབང་བསྐུར་བས་ན་སློབ་དཔོན་གྱི་དབང་དང། ཕྱིར་མི་ལྡོག་པ་རྣམས་ཀྱི་དབང་དང་འདྲ་ཞིང། ཕྱིར་མི་ལྡོག་པའི་ས་བོན་ཁྱད་པར་ཅན་བསྐྲུན་པར་བྱེད་པའི་ཕྱིར་ན་ཕྱིར་མི་ལྡོག་པའི་
དབང་ཞེས་པ་དང། དབང་དྲུག་ཀ་ལ་བུམ་པའི་ཆུའི་བྱ་བ་རྗེས་སུ་འགྲོ་བས་ན་བུམ་པའི་དབང་ཞེས་བྱ་བ་དེ་ཐོབ། གཙོ་བོར་ལུས་ཀྱི་དྲི་མ་གསུམ་སྔར་བསགས་སྦྱོང་ཞིང་ཕྱི་མ་སྡོམ་པ་དང། ལུས་ཐ་མལ་དུ་གནས་པའི་སྣང་ཞེན་གྱི་དྲི་མ་འཁྲུད་
པས་ན་སྐུ་རྡོ་རྗེ་སྦྱོང། ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་ལ་དབང། འབྲས་བུ་སྤྲུལ་པའི་སྐུ་མངོན་དུ་བྱེད་པའི་ནུས་པ་ཁྱད་པར་ཅན་འཇོག་གོ་ཞེས་དག་པ་བརྗོད། གཉིས་པ་གསང་བའི་དབང་ནི། སྐྱེ་བོ་ལོག་ལྟ་ཅན་ལ་སོགས་པས་
དབེན་པའི་གནས་སུ་བླ་མ་ལ་ཡིད་དུ་འོང་བའི་གཟུགས་ལ་སོགས་པའི་ཡོན་ཏན་ལྡན་ཞིང་དམ་ཚིག་དང་སྡོམ་པ་བསྲུང་བ། རྣལ་འབྱོར་བཞི་ལ་མཁས་པའི་རིག་མ་མཎྜལ་དང་ལྷན་ཅིག་ཕུལ་བར་མོས་ནས། མཎྜལ་འབུལ། སློབ་དཔོན་ཁྱོད་ནི་དགོངས་སུ་གསོལ། །གསང་སྤྱོད་ཐབས་
དང་ལྡན་པ་ཡི། །ཤེས་རབ་ཆེན་པོའི་སྣོད་འགྱུར་ཕྱིར། །དབང་བསྐུར་ཆེན་པོ་མཛད་དུ་གསོལ། ཞེས་ལན་གསུམ་གྱིས་གསོལ་བ་གདབ། བླ་མ་ཡབ་ཡུམ་སྙོམས་པར་འཇུག་པ་སོགས་ཀྱི་གསང་བ་འགེབ་པའི་ཕྱིར་མིག་དར་འཆིང། རང་ཉིད་བསངས་སྦྱངས། སྟོང་པའི་ངང་

[118B] བླ་མས། གསང་སྤྱོད་ཐབས་དང་ལྡན་པ་ཡི། །ཡེ་ཤེས་བདུད་རྩི་དྲི་མ་མེད། །
བདུད་རྩི་ཆེན་པོའི་རོ་མྱོང་ཕྱིར། །དབང་བསྐུར་འདི་ལ་ཁྱོད་སྤྲོ་འམ། ཞེས་དྲིས་པར་མོས། སློབ་དཔོན་ཁྱོད་ནི་དགོངས་སུ་གསོལ། །ལྷ་མོ་འདི་ནི་ཁྱད་པར་ཅན། །ཡོན་ཏན་མཐའ་ཡས་ལྡན་པ་སྟེ། །གསང་སྤྱོད་ཐབས་ཀྱི་སྦྱོར་བ་ལས། །གསང་
བའི་དབང་བསྐུར་མཛད་དུ་གསོལ། ཞེས་སླར་ཡང་གསོལ་བ་གདབ། བླ་མ་དང་གཙོ་བོ་ཐ་མི་དད་པ་འཁོར་ལོ་ཆེན་པོ་ཞལ་གསུམ་ཕྱག་དྲུག་པའི་རྣམ་པ་ཅན་དུ་གྱུར། རིག་མ་བསངས་སྦྱངས། སྟོང་པའི་ངང་ལས་ཧཱུཾ་ལས་ཐོད་པ་ཧཱུཾ་གིས་མཚན་པ། ཡོངས་
སུ་གྱུར་པ་ལས་ལྷ་མོ་མཛེས་ལྡན་མ་སྐུ་མདོག་མཐིང་ནག་ཅེས་པ་ནས། སྙོམས་པར་འཇུག་པའི་དགའ་བས་རོལ་པར་བསམ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས། དུས་གསུམ་གྱི་སངས་རྒྱས་ཐམས་ཅད་ཀྱི་ཡུམ་
རྣམས་སྤྱན་དྲངས། རིག་མའི་སྤྱི་གཙུག་ནས་ཞུགས་ཏེ་ཞུ་བ་ཡོངས་སུ་གྱུར་པ་ལས་གསང་བའི་པདྨར་དབུས་སུ་མཛེས་ལྡན་མ། མདུན་དུ་འདོད་ཟེར་ཅན་མ། གཡས་སུ་མདངས་ཅན་མ། རྒྱབ་ཏུ་སྒྲ་གཅན་མ། གཡོན་དུ་རླུང་འབྱིན་མ་རྣམས་
སུ་གྱུར་པར་བསམ། སླར་ཡང་བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་སངས་རྒྱས་ཐམས་ཅད་སྤྱན་དྲངས། བླ་མ་དང་གཙོ་བོ་ཐ་མི་དད་པའི་སྤྱི་གཙུག་ནས་ཞུགས་ཏེ་ཞུ་བ་ཡོངས་སུ་གྱུར་པ་ལས་རྡོ་རྗེའི་ནོར་བུར་དབུས་སུ་

[119A]༄༅། །སངས་རྒྱས་འཁོར་ལོ་ཆེན་པོ། མདུན་དུ་བདུད་ལས་རྒྱལ་བྱེད། གཡས་སུ་རྡོ་རྗེ་གཟི་བརྗིད། རྒྱབ་ཏུ་རྔམ་པ་སྒྲ་སྒྲོག་གཡོན་དུ་བདུད་རྩི་འཁྱིལ་བ་རྣམས་སུ་གྱུར་པར་བསམ། ཡབ་ཀྱི་གསང་གནས་མི་དམིགས་པའི་ངང་
ལས་ཧཱུཾ་ལས་བྱུང་བའི་རྡོ་རྗེ་རྩེ་ལྔ་བ་བུ་ག་ཧཱུཾ་གིས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས་ཨཱ་ལས་བྱུང་བའི་པདྨ་འདབ་མ་བརྒྱད་པའི་ཟེའུ་འབྲུ་ལ་ཨཱ་ས་མཚན་པ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷ་ཝ་
ཨཱཏྨ་ཀོཉཧཾ། བླ་མ་ཡབ་ཡུམ་སྙོམས་པར་ཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་སངས་རྒྱས་ཡབ་ཡུམ་དཔག་ཏུ་མེད་པ་སྤྱན་དྲངས་པ་བླ་མ་དང་གཙོ་བོ་ཐ་མི་དད་པའི་རྣམ་སྣང་གི་སྒོ་ནས་ཞུགས། ཆགས་པ་ཆེན་པོའི་མེས་ཞུ་
བ་བྱང་ཆུབ་ཀྱི་སེམས་དང་ལྷན་ཅིག་སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་གར་སླེབས་པ་ན་མཆོག་དགའ། སྙིང་ག་ནས་ལྟེ་བར་སླེབས་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་དབུས་སུ་སླེབས་པ་ན་ལྷན་
སྐྱེས་ཀྱི་དགའ་བ་ཉམས་སུ་མྱོང། རྒྱལ་བ་ཡབ་ཡུམ་ཞུ་བ་ལས་བྱུང་བའི་བྱང་ཆུབ་ཀྱི་སེམས་སུ་གྱུར་པར་བསམས། བླ་མས་བྱང་སེམས་མཐེབ་སྲིན་གྱིས་བཟུང་སྟེ་ལྕེ་ཐོག་ཏུ་སྩལ་བར་མོས་ཤིང། དཔའ་བོ་རྣལ་འབྱོར་མ་ཀུན་གྱིས། །བྱང་ཆུབ་འདི་ནི་ངོ་མཚར་
ཆེ། །ཁམས་ལྔ་ཡི་ནི་རོ་ཡིས་གང། །བདེ་བ་ཆེན་པོ་མྱང་བར་གྱིས། ཞེས་དང། འདས་པའི་རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་དབང་བསྐུར། །བྱང་ཆུབ་སེམས་ནི་བཟང་པོ་ཡིས། །དེ་ལྟ་བུ་ཁྱོད་དབང་བསྐུར་རོ། །ཨོཾ་ནཱི་ལཱཾ་

[120B] སློབ་མ་རང་གི་ཁར་བྱིན་པར་མོས་ལ་དངོས་སུ་ཆང་དང་བུ་རམ་བསྲེས་པ་ལྟ་བུའི་གསང་རྫས་མྱང། དེ་ལ་བརྟེན་ནས་བདེ་སྟོང་གི་ཡེ་ཤེས་སམ། དམའ་མཐའ་བདེ་བ་སྐྱེས་པར་མོས་ནས། ཨ་ཧོ་མཧཱ་སུ་ཁ། ཞེས་བརྗོད། སླར་ཡང་
ཡུམ་གྱིས་ཀྱང་རང་གི་པདྨར་གནས་པའི་ཐིག་ལེ། འདས་པའི་རྡོ་རྗེ་འཆང་སོགས་ཀྱིས། ཞེས་སོགས་སྔར་གྱི་ཚིགས་བཅད་སྔགས་དང་བཅས་པས་བྱིན་པར་མོས་ལ་བདུད་རྩི་མྱང་བ་ལས་བདེ་བ་སྔར་བཞིན་སྐྱེས་པར་བསམས་ནས། ཨ་ཧོ་མཧཱ་སུ་ཁ། ཞེས་བརྗོད། དེ་ལྟར་བླ་མ་
ཡབ་ཡུམ་གྱི་བྱང་སེམས་དཀར་དམར་མྱངས་པས་བདེ་བ་སྐྱེས་པ་དང། བདེ་བ་དེས་སྟོང་པ་ངེས་པར་བྱས་པའི་བདེ་སྟོང་དབྱེར་མེད་གསང་དབང་གི་ངོ་བོ་རྒྱུད་ལ་སྐྱེས་པར་བསྒོམ། གདོང་གཡོགས་དཀྲོལ་ཏེ། དེ་ལྟར་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་
དུ་རྫས་གསང་བ་ལས་བྱུང་བའི་དབང་ལ་གསང་བའི་དབང་ཞེས་བཤད་པ་དེ་ཐོབ། ངག་གི་དྲི་མ་སྦྱངས། ལམ་ཀུན་རྫོབ་སྒྱུ་མའི་རྫོགས་རིམ་ཡན་ལག་དང་བཅས་པ་བསྒོམ་པ་ལ་དབང། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་
ཅན་བཞག་གོ་ཞེས་དག་པ་བརྗོད། གསུམ་པ་ཤེས་རབ་ཡེ་ཤེས་ཀྱི་དབང་ནི། སློབ་དཔོན་ལ། སྔར་གྱི་གསང་དབང་གི་རིག་མ་དེ་ཉིད་དམ་གཞན་ཡང་གཟུགས་ལ་སོགས་པའི་མཚན་ཉིད་དང་ལྡན་པའི་རིག་མ་གང་ཡང་རུང་བ་ཡང་དག་པར་རིག་པ་ཙམ་གྱིས་ཡེ་ཤེས་མངོན་དུ་བྱ་བའི་ཕྱིར། མཎྜལ་དང་ལྷན་དུ་
ཕུལ་བར་མོས་ནས་མཎྜལ་འབུལ། སློབ་དཔོན་ཁྱོད་ནི་དགོངས་སུ་གསོལ། ཞེས་སོགས་ལན་གསུམ་གྱིས་ཤེར་དབང་གི་དོན་དུ་གསོལ་བ་བཏབ་ཅིང། མིག་དར་བཅིང། བླ་མས་རིག་མའི་ལག་པ་གཡོན་པ་རང་གི་གཡས་པར་གཏད་པར་བསམ་ཞིང། ལྷ་མོ་འདི་ནི་ཁྱད་པར་

[121A]༄༅། །ཅན། །བདེ་བ་མཐའ་ཡས་སྟེར་བྱེད་མ། །བླངས་ནས་རྣམ་པ་ཐམས་ཅད་དུ། །བུ་ཡིས་བླ་མེད་མཆོད་པར་གྱིས། ཞེས་བརྗོད། རིག་མས་ཀྱང། བྱང་ཆུབ་སེམས་ནི་བླ་ན་མེད། །བུ་ཡིས་ཅི་དགར་བཟའ་ནུས་སམ། །ཕྱག་རྒྱ་ལྔ་ལས་
བྱུང་བ་ཡི། །རིག་མ་དད་པས་མཆོད་ནུས་སམ། །བཤང་གཅི་ཁུ་བ་རཀྟ་སོགས། །འདི་ཉིད་དུ་ནི་བཟའ་ནུས་སམ། །ང་ཡི་གསང་བའི་པདྨ་འདི། །བདེ་བའི་མྱུ་གུ་བསྐྱེད་པ་སྟེ། །ཁྱོད་ཀྱིས་རྟག་ཏུ་མཆོད་ནུས་སམ། ཞེས་དྲིས་པའི་ལན་དུ། ཇི་སྐད་
བཤད་པའི་དམ་ཚིག་རྣམས། །ལྷ་མོ་ཅི་ཕྱིར་བདག་མི་ནུས། །ལྷ་མོའི་པདྨ་མཆོད་པར་བགྱི། ཞེས་ལན་བཏབ་པས། རིག་མ་དེ་དགྱེས་ནས་ལུས་དྲི་ཞིམ་པོ་དང། བདུད་རྩི་ལྔས་བྱུགས། གཅེར་བུ་སྐྲ་དཀྲོལ་ཞིང་ཆུ་སྐྱེས་ཕྱེ་ནས་གསལ་བར་སྟོན་ཅིང། ཨེ་མ་བདག་གི་པདྨ་
འདི། །བདེ་བ་ཀུན་དང་ཡང་དག་ལྡན། །གང་ཞིག་ཆོ་གས་བསྟེན་བྱེད་པ། །དེ་ཡི་མདུན་ན་བདག་གནས་སོ། །སངས་རྒྱས་བསྟེན་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །
བྷཉྩ་མོཀྵ་ཧོཿ་ཞེས་གསུང་བར་མོས། དེ་ནས། རང་ཉིད་སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་ཧཱུཾ་ལས་རྡོ་རྗེ་ཧཱུཾ་ཀི་པ་མཚན་པ། དེ་ཡོངས་སུ་གྱུར་པ་ལས་སངས་རྒྱས་འཁོར་ལོ་ཆེན་པོ་གོས་སྔོན་པོ་ཅན་ཞེས་པ་ནས། རིགས་ལྡན་ནག་པོས་
སྐ་རགས་བྱས་པ། ཞེས་པའི་བར་དང། རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཨཾ་ལས་ཐོད་པ་ཨཾ་གིས་མཚན་པ། དེ་ཡོངས་སུ་གྱུར་པ་ལས་ཡུམ་ལྷ་མོ་མཛེས་ལྡན་མ་སྐུ་མདོག་མཐིང་ནག་ཅེས་པ་ནས། སྙོམས་པར་འཇུག་པའི་དགའ་

[122B] ཞེས་པའི་བར་སྒྲུབ་ཐབས་བཞིན་དང། ཡབ་ཡུམ་གཉིས་ཀའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་
འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་རིགས་ལྔ་འཁོར་བཅས་སྤྱན་དྲངས། དེ་རྣམས་ཀྱིས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུང་ཞིང་དབང་བསྐུར་
མི་བསྐྱོད་པས་དབུ་བརྒྱན་པར་གྱུར། རང་གི་གསང་གནས་མི་དམིགས་པའི་ངང་ལས་ཞེས་པ་ནས། ཟེའུ་འབྲུ་ལ་ཨཱ་ས་མཚན་པ། ཨོཾ་ཤཱི་ཤཱི་ཤཱི་ཧ་ཧ་ཧ་སཱཧཱ། ཨོཾ་སརྦ་ཏ་ཐཱ་ག་ཏ་ཨཱ་ནུརཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རང་ཡབ་ཡུམ་སྙོམས་པར་
ཞུགས་པའི་ཐུགས་ཀའི་ཧཱུཾ་དང། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུའི་རྒྱལ་བ་ཡབ་ཡུམ་སྤྱན་དྲངས། རང་གི་ལུས་ལ་ཐིམ་པས་རླུང་གཡོས། གསང་གནས་ཀྱི་གཏུམ་མོ་སྦར། ལྟེ་བའི་གཏུམ་མོ་
དང་གཅིག་ཏུ་ཀྱུར་ཏེ་གྱེན་དུ་སོང་ནས་སྤྱི་བོའི་ཧཾ་ཡིག་ཞུ་བའི་བྱང་སེམས་སྤྱི་བོ་ནས་མགྲིན་པར་སླེབས་པ་ན་དགའ་བ། ཞེས་པ་ནས། ནོར་བུའི་རྩེར་སླེབས་ཏེ་གནས་པ་ན་ལྷན་སྐྱེས་ཀྱི་དགའ་བ་ཉམས་སུ་མྱོང། དེ་ལྟ་བུའི་བདེ་བ་དེས་སྟོང་པ་ངེས་
བའི་བདེ་སྟོང་དབྱེར་མེད་དུ་སྦྱར་བའི་ཤེས་རབ་ཡེ་ཤེས་ཀྱི་དབང་གི་ངོ་བོ་རྒྱུད་ལ་སྐྱེས་པར་བསྒོམ། དེའི་ཚེ་སྙོམས་པར་ཞུགས་པ་ལ་བརྟེན་ནས་བདེ་སྟོང་གི་ཡེ་ཤེས་སྐྱེས་པ་དང། དེ་སྐྱེས་པར་མོས་པ་དང་བདེ་བ་ཆེན་པོ་སྐྱེས་པ་འམ་སྐྱེས་པར་མོས་པ་སོགས་ཀྱི་དབང་པོའི་

[123A]༄༅། །རིམ་ལམ་ཤེར་དབང་ཐོབ་ཞུགས་སྣ་ཚོགས་ཤིག་འོང་བ་ངོ་འཕྲོད་ངེས་བྱ། དེ་ནས་རིག་མས་རྐང་པ་གཡོན་པ་རང་གིས་གོ་བོར་བཞག་ནས། ང་དང་རྡོ་རྗེ་སློབ་དཔོན་དང། །མཆོད་དང་ལྕམ་དྲལ་ཐམས་ཅད་ལ། །ཁམས་གསུམ་སེམས་ཅན་མ་ལུས་པ་
མ་མོས་བརྙས་པར་མ་བྱེད་ཅིག་གཞན་ཡང་དམ་ཚིག་བཤད་པ་རྣམས། །རྟག་ཏུ་ཁྱོད་ཀྱིས་བསྲུང་བར་གྱིས། །དེང་ནས་བཟུང་སྟེ་བུ་ཁྱོད་ཀྱིས། །ཇི་སྲིད་བྱང་ཆུབ་མ་ཐོབ་པར། །སེམས་ཅན་ཀུན་གྱི་དོན་རྣམས་ནི། །རྟག་ཏུ་སྨི་ལམ་བཞིན་དུ་གྱིས། །
ཞེས་བརྗོད་པར་བསམ་ཞིང། གདོང་གཡོགས་དཀྲོལ། དེ་ལྟར་བྷ་གའི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ཤེས་ཀྱི་དབང་ཞེས་བཤད་པ་དེ་ཐོབ། ཡིད་ཀྱི་དྲི་མ་སྦྱངས། ལམ་འོད་གསལ་གྱི་རྫོགས་རིམ་འཁོར་དང་
བཅས་པ་བསྒོམ་པ་ལ་དབང། འབྲས་བུ་ཆོས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་ཞེས་ནས་བརྗོད། བཞི་པ་ཚིག་དབང་ནི། མཎྜལ་ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་
རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། ཞེས་ལན་གསུམ་གྱིས་གསོལ་བ་གདབ། ཤེས་སྒྲིབ་བག་ཆགས་དང་བཅས་པ་དག་པའི་འོད་གསལ་ལྷན་ཅིག་སྐྱེས་པའི་བདེ་བ་ཆེན་པོ་ལས་ནམ་ཡང་མི་གཡོ་བའི་ཡེ་ཤེས་དང། དེ་ཉིད་བཞིན་ལག་གི་རྣམ་པ་
ཅན་དུ་ཤར་བའི་སྐུ་མཚན་དཔེས་སྤྲས་པ་གཉིས་ངོ་བོ་དབྱེར་མེད་པའི་མི་སློབ་པའི་ཟུང་འཇུག་དོན་གྱི་དབང་བཞི་པ་དང། དེ་འདྲེན་བྱེད་ལས་དུས་ཀྱི་འོད་གསལ་དང་སྒྱུ་མའི་སྐུ་ངོ་བོ་དབྱེར་མེད་དུ་འཇུག་པའི་སློབ་བའི་ཟུང་འཇུག་གཉིས་ལ་འདི་ལྟ་བུའོ་ཞེས་ཚིག་གིས་བརྡ་སྤྲད་པ་ཙམ་གྱིས་བསྐུར་

[124B] ཁྱོད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་
བཞིན་དུ་དོན་འདི་གོམས་པར་བྱས་པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང། དེའི་དུས་ཉིད་ན་ཐུགས་ལྷན་ཅིག་སྐྱེས་པའི་དགའ་བ་དང་སྟོང་པ་
ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ། །ཞེས་བརྗོད་ནས། བརྡ་འཕྲོད་ངེས་སུ་ངོ་སྤྲད་
ཅིང། དེ་ལ་བརྟེན་ནས་སློབ་མའི་རྒྱུད་ལ་ཟུང་འཇུག་འདི་ལྟ་བུ་ཡོད་པར་འདུག་གོ་སྙམ་དུ་གོ་བ་ཆགས་པ་དེ་གས་ཚིག་གི་དབང་བཞི་པ་ཐོབ་པ་ཡིན་ནོ། །དེ་ལྟར་དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་
སྒྲིབ་པའི་བག་ཆགས་འཁྲུད་པའི་ནུས་པ་ཁྱད་པར་ཅན་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་བསྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་གྱུར་པའི་སྐལ་པ་ཅན་དུ་བྱས་སོ། །
ཞེས་དག་པ་བརྗོད། དེ་ནས་སློབ་མ་ལ་དབང་བསྐུར་བའི་སྐབས་ཡིན་ན་འབྱོར་བ་ཅི་ཡོད་ཀྱིས་ཡོན་འབུལ་ཞིང། གཞན་ཡང་འཁོར་འདས་ཀྱི་ཕུན་ཚོགས་ཐམས་ཅད་བློས་བསླང་སྟེ་ཕུལ་བར་མོས་ནས། མཎྜལ་རྒྱས་པ་དབུལ་ལོ། །གསུམ་པ་ནི། དེ་ལྟར་བདག་འཇུག་ཟིན་པ་དང། སློབ་མ་

[125A]༄༅། །གཞུག་པའི་དོན་དུ་ཐལ་མོ་སྦྱར་ཏེ། ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །དེ་བཞིན་ཉིད་ལས་ངེས་པར་སྐྱེ། །བདེན་པ་དེས་ནི་
དཀྱིལ་འཁོར་དུ། །གཟུགས་བརྙན་གསལ་བར་སློབ་མ་ནི། །ཀུན་གྱིས་དྲི་མེད་མཐོང་བར་ཤོག་ཅེས་བདེན་སྟོབས་བརྗོད་ལ། དཀྱིལ་འཁོར་ལ་གསོལ་བ་གདབ་པོ། །གཉིས་པ་སློབ་མ་གཞུག་ཅིང་དབང་བསྐུར་བ་ནི། དེ་ལྟར་བདག་འཇུག་ལེགས་པར་གྲུབ་པའི་རྗེས་སུ་དཀྱིལ་
འཁོར་དང་རྣམ་རྒྱལ་བུམ་པ་སོགས་ཡོལ་བས་བསྒྲིབས་ཏེ་མི་མངོན་པའི་གནས་སུ་སློབ་མ་ལས་བུམ་གྱི་ཆུས་ཁྲུས་བྱས་ཏེ་དཀྱིལ་འཁོར་དུ་གཞུག་པའི་སྒོར་ཞུ་བའི་ཡོན་དུ་མཎྜལ་འབུལ་བ་ནས་བཟུང། གཏང་རག་གི་མཎྜལ་འབུལ་བའི་བར་བདག་འཇུག་གི་སྐབས་ཇི་ལྟ་བ་བཞིན་ལ། རང་ཉིད་ཅས་
པ་ལ་སློབ་མ་རྣམས་ཞེས་པ་ལྟ་བུའི་སྐབས་ཐོབ་ཀྱི་ཚིག་གི་བསྒྱུར་ཁ་དང། ཚིགས་བཅད་སྔགས་དང་བཅས་པ་རྣམས་ཀྱི་དོན་དང། དབང་གི་ངོ་བོ་ཇི་ལྟ་བུ་ཞིག་རྒྱུད་ལ་སྐྱེ་བ་སོགས་ཀྱི་དོན་གལ་ཆེ་བ་རྣམས་སློབ་མའི་དབང་པོ་དང་འཚམ་པར་བརྡ་འཕྲོད་ངེས་ཀྱི་བཤད་པས་ཟུར་ལེགས་པར་བརྒྱན་
ཏེ། ཉོན་མོངས་པ་ལྔའི་དྲི་མ་འཁྲུད་ཅིང། ཡེ་ཤེས་ལྔ་དང་སྐུ་བཞིའི་ས་བོན་ཁྱད་པར་ཅན་ཐེབས་ངེས་པ་དང། བསྐྱེད་རྫོགས་ཀྱི་ལམ་གྱི་རིམ་པ་མཐའ་དག་བསྒོམ་པ་ལ་དབང་བར་འགྱུར་བའི་དབང་བཞི་འོལ་ཚོད་དང་སླ་ཆོས་སུ་མ་སོང་བར་འཁྲུལ་བ་དང་བྲལ་བའི་གཞུང་ལུགས་ཆེན་པོ་རྣམས་
གྱི་དོན་མཚན་ལྡན་དགེ་བའི་བཤེས་གཉེན་གྱི་མན་ངག་ལ་བརྟེན་ནས་གདམས་པར་ཤར་བ་བྱས་ཏེ། མཚན་ཉིད་དང་ལྡན་པར་བསྐུར་བ་ལ་འབད་པར་བྱ་སྟེ། འདི་ཉིད་རྡོ་རྗེ་ཐེག་པའི་འཇུག་སྒོ་ཐུན་མོང་མ་ཡིན་པ་ལམ་གྱི་རྨང་འཛུགས་པ་ལྟ་བུ་ཡིན་པའི་ཕྱིར་རོ། །གསུམ་པ་ནི། སློབ་མ་རྣམས་ལ་

[126B] འོས་པའི་སློབ་མ་རྣམས་བཟུང་སྟེ་བཟའ་བཅའ་དང་བསྡག་པ་དང་ཆང་ལ་སོགས་པ་དཀྱིལ་འཁོར་ལ་ཕུལ་བས་ཚིམ་པར་བྱ། བླ་མ་རང་གིས་བཏང་རག་གི་མཆོད་པ་བྱིན་གྱིས་བརླབས་ཏེ། མཆོད་ཕྲེང་དང་བཅས་རྒྱས་པ་འམ་བསྡུ་ན་
སྔགས་ཙམ་གྱིས་མཆོད་ཅིང། ནང་མཆོད་དང་བསྔོན་པ་བྱ། དེ་ནས་བླ་མས་དབང་བསྐུར་ཚུལ་བཞིན་དུ་བགྱིས་པ་སོགས་དང། སློབ་མས་ཀྱང་ཚུལ་བཞིན་ང་ཉན་པ་སོགས་ཀྱིས་མཚོན་དུས་གསུམ་གྱི་དགེ་ཚོགས་མཐའ་དག་བླ་མེད་རྫོགས་བྱང་འཐོབ་པའི་རྒྱུར་བསྔོ་བ་དང་སྨོན་ལམ་ཤུགས་དྲག་
བོས་ཁ་བསྒྱུར་ཞིང། ག་ལེན་དུ་གཏང་རག་གི་མཎྜལ་གྱི་མཇུག་ཏུ་དཔོན་སློབ་ལྷན་ཅིག་པར་གནས་སྐབས་དང་མཐར་ཐུག་ཏུ་དགེ་བའི་སྨོན་ལམ་དང། བསྟན་པ་རྒྱས་པའི་བདེན་ཚིག་བརྗོད་པ་སོགས་མཛད་པའི་ཕྱག་སྲོལ་ཡོད། དེ་ནས་བླ་མས་ཡི་གེ་བརྒྱ་བ་ལན་གསུམ་བརྗོད་དེ་ཆད་ལྷག་གི་ཉེས་
པ་ཞི་བར་བྱ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང།།
གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་བཟོད་མཛད་རིགས། ཞེས་བརྗོད་དེ་ཆང་ལྷག་གི་ཉེས་པ་ཞི་བའི་ཕྱིར་བཟོད་པར་གསོལ། དེ་ནས། བཅོམ་ལྡན་འདས་དཔལ་གསང་བའི་བདག་པོ་འཁོར་ལོ་ཆེན་པོའི་ལྷ་ཚོགས་ཁྱེད་
རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབས་པའི་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་

[127A]༄༅། །དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། དཔལ་ལྡན་བླ་མ་དམ་པ་རྣམས་དང། བསྟན་པ་འཛིན་པའི་སྐྱེས་བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང། རྣམ་པར་དཀར་བའི་
འཕྲིན་ལས་ཐམས་ཅད་དར་རྒྱས་སུ་འབྱུང་བར་བྱིས་གྱིས་བརླབ་ཏུ་གསོལ། བདག་ཅག་དཔོན་སློབ་འཁོར་དང་བཅས་པ་རྣམས་དང། སྦྱིན་པའི་བདག་པོ་སོགས་སེམས་ཅན་ཐམས་ཅད་ཀྱིས་ཐར་པ་དང་ཐམས་ཅད་མཁྱེན་པ་བསྒྲུབ་པའི་
འགལ་རྐྱེན་བར་ཆད་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་ལྷུན་གྱི་འགྲུབ་པ་དང། འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་ཆད་དུ་འབྱུང་བར་བྱིན་གྱིས་བརླབ་ཏུ་གསོལ། ཞེས་བསྟན་པ་རྒྱས་ཤིང་
འགྲོ་བ་བདེ་བ། རང་གཞན་གྱི་ཆོས་སྒྲུབ་པའི་འགལ་རྐྱེན་ཞི་ཞིང། མཐུན་རྐྱེན་འཕེལ་བ་སོགས་གནས་སྐབས་དང་མཐར་ཐུག་གི་འདོད་པའི་དོན་རྣམས་འགྲུབ་པར་གསོལ་བ་གདབ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། འཁོར་གྱི་ལྷ་རྣམས་ཀྱི་དམ་ཚིག་པའི་ཆ་གཅིག་བསྡུས་ཏེ་རང་
ཉིད་ལ་ཐིམ། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཕྱི་རོལ་དུ་གནས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། བསྒྲུབས་པའི་དཀྱིལ་འཁོར་གྱི་དམ་ཚིག་པའི་ཆ་
གཅིག་དང་ཡེ་ཤེས་པ་རྣམས་བསྒྲུབ་གཞི་འདི་ལ་ས་ཆུ་མེ་རླུང་གི་གནོད་པས་མ་ཞིག་བར་དུ་བརྟན་པར་བཞུགས་ནས་བདག་སོགས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ། འདིར་ནི་གཟུགས་

[128B] །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སཱཧཱ། ཞེས་བརྟན་བཞུགས་བྱ། དེ་ནས་རང་ཉིད་ཁྲོ་པོ་ཁམས་གསུམ་རྣམས་རྒྱལ་གྱི་ང་རྒྱལ་གྱིས། རྡོ་དྲིལ་བཟུང་
བའི་ལག་པ་རྡོ་རྗེ་ཁུ་ཚུར་གྱི་མཛུབ་མོ་ལྕགས་ཀྱུ་བཞིན་བྱས་ཏེ་ཕན་ཚུན་འཁྱུད་པ་སྐམ་པའི་ཕྱག་རྒྱས། ཨོཾ་ཀཱི་ལ་ཨུད་ཀཱི་ལ་ཡ་སརྦ་བིགྷྣཱ་ན་བཛྲ་དྷ་ར་ཡ་ཨཱ་ཛྙཱ་པ་ཡ་ཧཱུཾ་ཧཱུཾ་ཕཊ་ཕཊ་ཧོཿ་ཞེས་བརྗོད་དེ། ཕུར་བུ་དབྱུང་ལ། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྠ་སཱ་དྷ་ནི་
སཱཧཱ། ཞེས་པ་འོ་མ་ལ་བརྒྱ་རྩ་བརྒྱད་བཟླས་ཏེ། ཕུར་བུ་བཀྲུས་པས། བགེགས་རྣམས་སོས་ཏེ་སངས་རྒྱས་པར་གྱུར་པར་བསམས་ལ། ཁུང་བུ་འོ་མས་དགང་བའི་ཕྱག་ལེན་ཡོད་དོ། །ཡང་དག་འཇུག་ཙམ་ལེན་པར་འདོད་ན་ས་ཆོག་དང། སྟ་གོན་གྱི་སྐོར་ཐམས་ཅད་བཞག་ནས་བདག་
འཇུག་གི་དཀྱིལ་འཁོར་སྒྲུབ་ལུགས་དང། བུམ་བསྐྱེད་རྣམས་བཤད་ཟིན་པ་ལྟར་བྱས་རྗེས། བདག་འཇུག་གི་ངག་འདོན་ཇི་སྐད་བཤད་པ་ལྟར་བསྒྲུབ་པར་བྱའོ། །དེ་ལྟར་རྒྱལ་བ་ཐམས་ཅད་ཀྱི་མཐུ་ཕྱག་ན་རྡོ་རྗེ་འཁོར་ལོ་ཆེན་པོ་འདི་ནི་སྙིགས་མ་ཕྱག་ན་རྡོ་རྗེ་འཁོར་ལོ་ཆེན་པོ་འདི་ནི་སྙིགས་མ་
ལྔ་ཆེས་ཆེར་བདོ་བའི་དུས་འདིར་ལྷག་པའི་ལྷ་འདི་ཉིད་སྐྱབས་སུ་བཟུང་ནས་དབང་བསྐུར་རྣམ་པར་དག་པས་རྒྱུད་སྨིན་པར་བྱས་ཏེ་བསྒོམས་པས་གནས་སྐབས་སུ་འཇིགས་པ་ཆེན་པོ་བརྒྱད་སོགས་ཀྱི་ཉེར་འཚེ་ཐམས་ཅད་ཞི་བ་དང་ལས་སྒྲིབ་འདག་པ་ལ་ཡང་མཆོག་ཏུ་བསྔགས་ཤིང། ཁྱད་པར་དུ་ལྷག་པའི་ལྷ་
འདིའི་བསྐྱེད་རིམ་ལས་ཤར་སྒོམ་གྱི་མོས་མན་ཙམ་དང་ཡིད་ཆེས་ཀྱི་དད་པའི་སྒོ་ནས་ཕྲེང་སྔགས་བཟློས་པ་ཙམ་ལའང་སྟེང་གདོན་འོག་གདོན་སོགས་ཀྱི་གནོད་པས་ནམ་ཡང་མི་ཚུགས་ཞིང་སྡེ་བརྒྱད་གདུག་རྩུབ་ཅན་དག་གིས་སྐད་ཅིག་ཙམ་ཡང་གླགས་ལྟ་བར་མི་ནུས་པ་སོགས་ཕན་ཡོན་མཐའ་ཡས་

[129A]༄༅། །ཤིང། བསྐྱེད་རིམ་ལ་སེམས་ལས་རུང་གི་བརྟན་པ་ཐོབ་ནས་ལུགས་འདིའི་རྫོགས་རིམ་བྱིན་རླབས་བཞི་ལྡན་ལ་འབད་པས་གཅིག་དྲིལ་དུ་ཉམས་སུ་བླངས་ནས་ཚེ་འདི་ཉིད་ལ་སངས་རྒྱས་འཁོར་ལོ་ཆེན་པོའི་གོ་འཕང་མངོན་དུ་འགྱུར་བའི་ཐབས་ཚུལ་ལ་འབད་པར་བྱའོ། །བགྲང་ཡས་
རྒྱལ་ཀུན་ཡེ་ཤེས་གཅིག་བསྡུས་ནས། །མ་རུངས་བདུད་སྡེའི་གཤེད་དུ་གཏུམ་དྲག་གར། །ཆུ་ཟླ་བཞིན་དུ་འགོག་མེད་འཆར་བ་ལ། །གསང་སྔགས་རྒྱལ་པོ་ལག་ན་རྡོ་རྗེར་གྲགས། །དེ་ཡི་དཀྱིལ་འཁོར་མཆོག་ཏུ་སྨིན་བྱེད་ཚུལ། །འཇམ་མགོན་བླ་མ་ཀུན་མཁྱེན་བཙོང་ཁ་
པའི། །གདམས་པའི་མཛོད་འཛིན་ཚད་ལྡན་མཁས་རྣམས་ཀྱི། །ལེགས་བཤད་ལམ་ལ་བརྟེན་ནས་གསལ་བར་བཀོད། །འདི་ཡི་དགེ་བས་བདག་གཞན་འགྲོ་བ་ཀུན། །བརྒྱུད་མར་བླ་ལྷ་ཡིས་རྗེས་གཟུང་ནས། །ཕྱི་ནང་བདུད་སྡེའི་གཡུལ་ལས་རྣམ་རྒྱལ་ཏེ། གསང་
བདག་རྡོ་རྗེ་འཛིན་པའི་ས་ཐོབ་ཤོག་ཅེས་དཔལ་གསང་བདག་ཕྱག་ན་རྡོ་རྗེ་འཁོར་ལོ་ཆེན་པོའི་དཀྱིལ་འཁོར་དུ་འཇུག་ཅིང་དབང་བསྐུར་བའི་ཆོ་ག་དངོས་གྲུབ་བདུད་རྩིའི་བུམ་བཟང་ཞེས་བྱ་བ་འདི་ནི། ཨོར་ཏོ་སུ་ཏ་ལད་པེས་ཟེའི་ཤོག་བཀྲ་ཤིས་ཐེག་ཆེན་གླིང་གི་ཁྲི་པ། རྒྱལ་བསྟན་རིན་པོ་ཆེ་འཛིན་སྐྱོང་སྤེལ་
བའི་ལྷག་བསམ་ལྷུར་ལེན་ཅིང། ཇོ་ཤཱཀ་རྣམ་གཉིས་གཙུག་ལག་ཁང་སོགས་བཞེངས་ནས་འགྲོ་བ་དུ་མའི་འདྲེན་པ་དམ་པར་གྱུར་པ། ཞབས་དྲུང་རྣམ་རྒྱལ་བསྟན་འཛིན་ཉི་མས་བསྐུལ་མ་མཛད་པ་བཞིན་རྩོམ་འདུན་ཡོད་ཐོག་ཉེ་ཆར་ཧལ་ཧ་གཡོན་རུ་ནས་ངོས་ཡི་སྦྱིན་བདག་བསོད་ནམས་དཔལ་གྱིས་མངོན་
པར་མཐོ་བ་ཇི་རྗེ་གུང་ཨེར་ཁེ་ཨུས་ཙིང་ཏས་ཅིང་ས་མནྟ་བྷ་དྲའི་རིགས་སྲས་ཨེར་ཏེ་ནི་ཨུས་ཙིང་ནོ་ཡོན་པྲ་ཏི་ས་རས་རིན་ཆེན་གཉིས་པའི་རྟེན་དང་བཅས་ཡང་བསྐྱར་དྲན་བསྐུལ་བགྱིས་པ་ལ་བརྟེན་ནས། གྲུབ་ཆེན་ཛ་ཝ་རི་པ། དམར་ཆོས་ཀྱི་རྒྱལ་པོ། འདུལ་འཛིན་རིན་པོ་ཆེ་གྲགས་པ་རྒྱལ་མཚན། པཎ་ཆེན་

[130B] བདག་གི་རྣམ་འདྲེན་དམ་པ་རྡོ་རྗེ་འཆང་ལྕང་སྐྱ་རོལ་བའི་རྡོ་རྗེའི་ཞལ་སྔ་ནས་ཀྱི་གསུང་རབ་རྣམས་དང། དཀྱིལ་འཁོར་ཐམས་ཅད་ཀྱི་ཆོ་ག་རྡོ་རྗེ་ཕྲེང་བའི་དགོངས་པ་གཞིར་བཟུང། མཚན་ལྡན་དམ་པའི་ཕྱག་བཞེས་ཁ་འགེངས་འོས་ཀྱིས་བརྒྱན་ཏེ། རིགས་དང་དཀྱིལ་འཁོར་ཀུན་གྱི་ཁྱབ་བདག་
དེས་པར་མཁས་ཤིང་གྲུབ་པའི་གོ་འཕང་མཐོན་པོར་གཤེགས་པ་ཕ་བོང་ཁ་བ་རྗེ་རྒྱ་མཚོ་མཐའ་ཡས་དཔལ་བཟང་པོའི་ཞབས་དྲུང་ནས་ཡི་དམ་འདིའི་སྨིན་བྱེད་ཀྱི་རིམ་པ་སོགས་ཟབ་ཆོས་མང་དུ་ཐོབ་པའི་བཀའ་དྲིན་དང་བྱིན་རླབས་ཆེན་པོས་ཉེ་བར་འཚོ་བ། ཞྭ་སེར་ཅོད་པན་འཛིན་པ་རྣམས་ཀྱི་རྦ་ཤལ་དགའ་
ལྡན་བསྟན་པའི་གསལ་བྱེད་ཨརྱ་པཎྜི་ཏ་ནག་གི་དབང་ཕྱུག་བློ་བཟང་བསྟན་པའི་རྒྱལ་མཚན་དཔལ་བཟང་པོས། འཇམ་དབྱང་གོང་མ་བདག་པོ་ཆེན་པོའི་གསེར་གྱི་བཀའ་ལུང་གིས་བསོད་ནམས་ཀུན་སྡུད་གླིང་ཞེས་བསྔགས་པའི་གནྡྷོ་ལའི་བླ་བྲང་བཀྲ་ཤིས་བསམ་གཏན་ཕོ་བྲང་གི་གཟིམས་ཆུང་རབ་
ཞི་བདེ་ལྡན་དགའ་ཚལ་དུ་རབ་བྱུང་བཅུ་བཞི་པའི་བགྲང་བྱ་སུམ་ཅུ་རྩ་ལྔ་པ་ལྕགས་གླང་ལོའི་ལྷ་བབས་དུས་ཆེན་ཉིན་གསར་སྤེལ་བགྱིས་པའོ། །འདིས་ཀྱང་ཐུབ་བསྟན་ཡང་སྙིང་དཔལ་མཉམ་མེད་རི་བོ་དགེ་ལྡན་པའི་མདོ་སྔགས་ཀྱི་རིང་ལུགས་དྲི་མ་མེད་པ་འདི་ཉིད་ཕྱོགས་དུས་ཀུན་ཏུ་དར་ཞིང་
རྒྱས་པའི་རྒྱུ་གྱུར་ཅིག།། །།



