༄༅། །དྲིན་ཅན་བླ་མ་ཁྱབ་བདག་འཁོར་ལོའི་མགོན་བོ་རྗེ་ཕ་བོང་ཁ་བའི་གསུང་ལས་མདོ་སྔགས་སྐོར་གྱི་དྲིས་ལན་གསུང་སྒྲོས་སྣ་ཚོགས་ཕྱོགས་གཅིག་ཏུ་བསྒྲིགས་བཞུགས་སོ། །།

[001A] །ན་མོ་གུ་རུ་མཉྫུ་གྷོ་ཥཱ་ཡ། གང་ཐུགས་བདེ་སྟོང་བྱམས་པ་ཆེན་པོའི་འཕྲུལ། །ཐུབ་བསྟན་སྙིང་པོ་འཛིན་པའི་འཕྲིན་ལས་ཀྱིས། །ལུས་ཅན་རྒྱ་མཚོ་སྨིན་གྲོལ་མཆོག་
གི་སར། །འགོད་མཁས་འཁོར་ལོའི་མགོན་པོས་རྟག་ཏུ་སྐྱོངས། །བཟང་པོའི་རྒྱུ་མང་དག་གིས་ཉེར་བསྒྲུབས་པའི། །ལེགས་ཚོགས་འདོད་འཇོའི་དལ་འབྱོར་དོན་ཆེན་རྟེན། །སྙིང་པོར་འགྱིད་པའི་
ཐབས་སུ་འགྱུར་རོ་ཅོག་དམ་པའི་དྲིན་ལས་བྱུང་ཕྱིར་འདིར་ཡང་ནི། །གང་ཐུགས་སྙིང་རྗེས་གཞན་གྱི་སྐལ་བ་ལྟར། །འདོམས་པའི་འཁྲུལ་བྲལ་གསུང་གི་ཟིན་ཐོ་འགའ། །དགོད་འདིར་ཡིག་འཁྲུལ་
མཆིས་ན་བདག་གིས་ནོངས། །ལེགས་ཀུན་བླ་མའི་ཡིན་ཕྱིར་དོན་པོར་ལོངས། །འདིར་དྲིན་ཅན་བླ་མ་བཀའ་དྲིན་འཁོར་མཐའ་བྲལ་བ་ཁྱའ་བདག་འཁོར་ལོའི་མགོན་པོ་རྗེ་ཞལ་སྔ་ནས་ཕ་བོང་ཁ་པ་དཔལ་བཟང་པོའི་གསུང་གི་ཆ་ཤས་

[002A]  །རང་གི་བགོ་སྐལ་དུ་ཐོབ་པ་འགའ་ཞིག་ཤིན་ཏུ་བླུན་རྨོངས་བདག་དང་བདག་འདྲ་གཞན་ལའང་ཕན་དུ་རེ་བའི་བསམ་པས་ཀུན་ནས་བསླངས་ཏེ་ཕྱོགས་གཅིག་ཏུ་འདྲི་བ་ལ། དོན་དཔལ་ཆོས་མཛད་བློ་བཟང་རྒྱལ་
མཚན་ལ་གནང་བར།     ༈   པའི་དལ་འབྱོར་གྱི་ལུས་རྟེན་འདི་རིང་པོར་འཚོ་ཕྱིར་ཚེ་སྒྲུབ་སོགས་རྟེན་འབྲེལ་གྱི་གནད་མ་འཕྱུགས་པ་དགོས། རང་གཅིག་པུ་དབེན་པར་རྒྱུ་བ་ན་
མི་བསྲུན་པའི་རྐུན་པོ་གཅན་གཟན་སོགས་སྲོག་གི་བར་ཆད་དུ་འགྱུར་བ་ཐམས་ཅད་སྤོང། བྱང་ཆུབ་ཀྱི་སེམས་དང་ཞི་ལྷག་ཟུང་འབྲེལ་གྱི་རྣལ་འབྱོར། རླུང་སེམས་དབུ་མར་བསྡུ་བའི་ཟབ་མོ་རྡོ་རྗེའི་རྣལ་འབྱོར་
རྣམས་ལ་རྩེ་གཅིག་ཏུ་བརྩོན་པ་གནད་དམ་པ་ཡིན།    ༈   པ་བསྒོམ་ན་ནམ་ཞིག་ངེས་པར་རྒྱུད་ལ་སྐྱེ། ནམ་འཆི་ངེས་མེད་སྐྱེ་དཀའ་ཡང་མི་གློ་བུར་དུ་འཆི་བ་ཚུན་ཆད་རབ་རྒྱུད་ལ་ཡང་ཡང་བཀར་ནས་

[002B] ལམ་རིམ་ཆེན་མོར་ཡང་འདི་རང་གསུང། འཆི་བ་དྲན་ཐབས་རང་འཆི་བའི་ཉམས་ལྟ་བུ་བཏོན་ནས་འཆི་བའི་རྣམ་པ་བསྒོམ་པ་དེ་མཆོག་ཡིན། འདིའི་ཁུངས་ཀྱང་རྒྱལ་པོ་ལ་གདམས་པའི་
མདོ་ལས་བྱུང། ངན་སོང་གི་སྡུག་བསྔལ་བསམས་སྐབས་དེའི་དཔེའུ་རིས་བལྟས་ནའང་ཕན་ཆེ། དེ་ཡང་མདོ་དྲན་པ་ཉེར་གཞག་དང་སྦྱར་དགོས། སྤྱིར་མདོ་འདི་ཞིབ་ཏུ་མཇལ་ན་འཁོར་བ་ལ་སྙིང་པོ་མེད་ཚུལ་ངོ་མ་དེ་ བཤེས་གཉེན་བསྟེན་ཚུལ་འདི་ལ་མི་ཚེ་ཧྲིལ་པོར་སྐྱེལ་དགོས། དེ་ལྟར་འབད་ན་བླ་མཆོད་ཀྱི་ཚིག་དོན་ཀུན་ལའང་ཉམས་མྱོང་ནང་ནས་སྐྱེས་པ་ཞིག་འོང། དལ་འབྱོར་བསམས་པའི་ཚེ། དལ་བའི་རྟེན་འདི་
སོགས་ཀྱི་དོན་གཅིག་པུའི་སྟེང་ནས་བསམ་སྟེ། དཔེར་ན་ནོར་བུ་རིན་པོ་ཆེ་འབུམ་ཕྲག་ལྟ་བུ་ལོགས་ཤིག་ན་བཞག་རང་གིས་རྙེད་པའི་དལ་འབྱོར་གྱི་རྟེན་འདི་ལོགས་ཤིག་ན་བཞག་སྟེ་དེ་གཉིས་གང་དོན་ཆེ་ཚུལ་ཞིབ་ཏུ་བསམས་ནས་
འདམ་ག་ལྟ་བུར་བྱས་ཏེ་བསྒོམ། རྒྱུ་བསྒྲུབ་དཀའ་བ། ངོ་བོ་འཛོམ་དཀའ་བ། དཔེ་སྲིད་དཀའ་བ་སོགས་ཀྱིས་རྙེད་དཀའ་བ་བསྒོམས་པས་རྙེད་དཀའ་རིག་ན་གྱི་ནར་སྔོད་ཐབས་མེད། །དོན་ཆེན་མཐོང་ན་དོན་མེད་འདའ་
བ་ཕངས། །ཞེས་སོགས་ལྟར་བྱུང་ན་རྟོགས་པ་སྐྱེས་པ་ཡིན། ལམ་རིམ་དུ་གསུངས་ཚད་བསྒོམ་མ་ཐུབ་ཀྱང་སེམས་ལ་ཕན་པའི་གསུང་ཚིག་གང་རྣོ་བ་རྣམས་ལ་རྩ་བ་བཟུང་ནས་དེ་ཉིད་མ་ཤོར་བ་བྱས་ཏེ་རྩེ་གཅིག་ཏུ་བསྒོམ། ལམ་

[003A]༄༅། །རིམ་གྱི་མྱོང་བ་བཤེས་གཉེན་བསྟེན་ཆུལ་ནས་རིམ་གྱིས་འདོན་དགོས་ཀྱང། ལར་ཤར་སྒོམ་རེ་བྱེད་ཤེས་ནའང་མི་ཚེ་སྟོང་ཟད་དུ་མི་འགྲོ་བའི་ཐབས་ཤིག་བྱར་ཡོད། གཞན་ལྷ་སྔགས་
བསྒོམ་བཟླས་ཙམ་ལས་དོན་ཆེན་ཞིག་བྱེད་མི་ཤེས། གཞི་ནས་བློ་རིམ་གྱིས་གོམས་ན་ལམ་ཡོངས་རྫོགས་ཀྱི་རྟོགས་པ་མཐའ་དག་རྒྱུད་ལ་སྐྱོབ་ལ་དཀའ་ཚེགས་མེད་པར། རྣམ་འགྲེལ་ལས། གོམས་པ་ཡོངས་སུ་རྫོགས་པ་ན། །
དེ་གསལ་མི་རྟོག་བློ་འབྲས་ཅན། །ཞེས་གསུངས་པ་ཡིན།།    ༈    །།སོག་དར་འབྲུག་ལྡིང་དགོན། རྒ་ནད་མངས་དར་བཅས་པར་གནང་བ།  བུང་མེད།  ཁྱེད་ཅག་རྙེད་དཀའ་དོན་ཆེའི་རྟེན་བཟང་པོ་ནི་ཐོབ།།མངོན་མཐོ་དང་ངེས་ལེགས་
ཀྱི་ལམ་བཟང་པོ་སངས་རྒྱས་ཀྱི་བསྟན་པ་རིན་པོ་ཆེ་དང་ནི་མཇལ། སྟོབས་དང་འབྱོར་པས་དྲེགས་ཀྱང་བླང་དོར་ཙམ་ལ་རྨོངས་པའི་མཐའ་འཁོབ་པ་དག་ལས་ཁྱད་ཞུགས་པའི་ཆོས་ལྡན་གྱི་ཡུལ་དབུས་སུ་ནི་སྐྱེས། སྲིད་པའི་འབྲོག་
དགོན་ལས་དབུགས་དབྱུང་བའི་ཐེག་བ་ཆེན་པོའི་དགེ་བའི་བཤེས་གཉེན་དང་ཕྲད་བའི་སྐབས་འདི་ལྟ་བུ་ལན་ཅིག་ཙམ་རྙེད་ནས་འདི་སྣང་གི་སྲེད་པ་དྲག་པོས་བསླུས་ཏེ་གཡོ་ཁྲམ་བརྫུན་ཧམ་ལ་སྙིང་པོར་ཞེན་པས་ལས་འབྲས་ཁྱད་
དུ་གསོད་པའི་ལས་ངན་གྱི་གཞི་ཚབས་པོ་ཆེར་ཞུགས་ན་སླར་ཡང་ངན་སོང་མི་བཟད་པའི་གཏིང་རྡོ་ལྟ་བུ་བྱེད་པས་འདི་ལས་བསླུས་བ་དང་གྱོང་ཆེ་བ་མེད་ལ། དེས་ན་འཇིག་རྟེན་གནའ་བོའི་སྲོལ་བཟང་པོ་ལུགས་ཀྱི་བསྟན་བཅོས་ལས་བྱུང་

[003B]དགེ་བཅུའི་བླང་དོར་ལ་བརྩོན་པ་དང། ཐུབ་བསྟན་སྤྱི་དང་བློ་བཟང་རྒྱལ་པ་གཉིས་པའི་མདོ་སྔགས་ཟུང་འབྲེལ་གྱི་བསྟན་པ་འདི་ནི་སངས་རྒྱས་ཀྱི་ཞིང་བརྒྱ་ཕྲག་དུ་མར་རྙེད་པར་དཀའ་བའི་
མཆོག་འདིར་སྲི་ཞུ་དང་བཀུར་སྟི། ཐོས་བསམ་སྒོམ་པ་སོགས་ཀྱི་བག་ཆགས་བརྟན་པོར་འཇོག་པས་གཏན་གྱི་འདུན་མ་ཡངས་པོར་སྒྲུབ་པར་མཛོད་མཛོད།།    ༈    །།ཟམ་གདོང་དྲུང་ཡིག་ངག་དབང་སྦྱིན་པ་ལ་གནང་བ།  ཕྱི་མའི་སྐྱེས་རྟགས་ལྷ་སྐུ་
གང་བཞེངས་དགོས་གསུངས་པ། དེ་དག་འཇིག་རྟེན་པའི་ལུགས་ལས་རང་རེ་ཆོས་པ་རྣམས་ཀྱིས་སྐྱེས་རྟགས་ཀྱི་གཙོ་བོ་ཚོགས་གསོག་སྒྲིབ་སྦྱོང། ཉིན་རེ་བཞིན་དུ་ཏིང་ངེ་འཛིན་གྱི་ལྷ་སྐུ་བཞེངས་པ་ལ་བརྩོན་ཅིང། མདོ་སྔགས་ལམ་གྱི་
རིམ་པར་བློ་སྦྱོང་བ་རྣམས་ཕལ་པ་རྣམས་ཀྱིས་གསེར་སྐུ་དང་དངུལ་སྐུ་འབུམ་ཕྲག་བཞེངས་པ་ལས་ཀྱང་ལྷག་པའི་སྐྱེས་རྟགས་དེ་ཡིན། ལམ་སེལ་དེ་ཡིན་པས་སྔར་མུས་བཞིན་ལམ་གྱི་རྩ་བ་བླ་མའི་སྲི་ཞུ་དང་འབྲེལ་བའི་སྒོ་ནས་རི་ཁྲོད་དུ་མདོ་
སྔགས་ལམ་གྱི་རིམ་པ་ལ་སྒྲུབ་པ་གནད་དུ་བསྨུན་པར་མཛད་འཚལ།།    ༈    །།ཆོས་མཛད་བྱང་ཆུབ་ཆོས་འཕེལ་ལ་གནང་བ།།འཕྲལ་ཡུན་བདེ་ལེགས་ཀུན་གྱི་རྩ་བ་གཅིག་པུ་རྙེད་དཀའ་དོན་ཆེའི་སྐུ་འཚོ་རིང་པོར་འཚོ་བའི་ཐབས་ཟབ་ལྷོད་
མེད་ངོས༑ ཐུན་མོང་བ་ངེས་འབྱུང་བྱང་སེམས་ཡང་དག་པའི་ལྟ་བ་དང། ཐུན་མོང་མ་ཡིན་པ་ལམ་རིམ་པ་གཉིས་ཀྱི་རྣལ་འབྱོར་ཟབ་མོར་དཔྱད་འཇོག་ཟུང་དུ་འབྲེལ་བའི་སྒྲུབ་པ་ཡུན་དུ་བསྲིང་ཞིང་དེ་ལྟའི་ཉམས་ལེན་གནད་དུ་འགྲོ་ཕྱིར་བླ་

[004A]༄༅། །མ་ཡི་དམ་ལ་གསོལ་བ་འདེབས་པ་དང། ཚོགས་གསོག་སྒྲིབ་སྦྱོང། ཚད་ལྡན་གྱི་གཞུང་ལུགས་མན་ངག་ལ་ཐོས་བསམ་བརྩོན་པ་སོགས་སྒོ་ཀུན་ནས་བརྩོན་པ་ཆུ་བོའི་རྒྱུན་དུ་སྐྱོང་བས་ཉམས་མྱོང་བཟང་
པོ་ཟླ་སྐྱེད་ཞག་སྐྱེད་དུ་འདོན་ཅིང། རང་གི་ཉམས་མྱོང་བཟང་པོ་གཞན་ལ་གདམས་པས་གཞན་དག་ཀྱང་ཚུལ་དེར་འགོད་པ་སོགས་མཐའ་འཁོབ་དེ་ན་བསྟན་འགྲོའི་མིག་རྒྱན་དུ་འགྱུར་བ་ཞིག་ཅི་ནས་ཀྱང་མཛད་འཚལ།།    ༈    །།
    ༈   མཁན་པོ་ལ་གནང་བ།  ཞལ་འདོན་དམ་བཅའ་ཅན་རྣམས་ཚིག་ཙམ་མ་ཆགས་ཙམ་ལས། རྣམ་འདྲེན་རྒྱ་མཚོའི་སྙིང་པོ་བསྟན་འགྲོའི་སྤྱི་ནོར་གཅིག་པུ་འདྲེན་མཆོག་བླ་མའི་སྲི་ཞུ་སྐལ་
བཟང་མཆོག་གི་དགའ་སྟོན་འདི་དག་ཇི་ལྟར་རྟག་ཏུ་དུ་དང། ནཱ་རོ། མིད་ལ། འབྲོམ་སྟོན། གཞོན་ནུ་འོད་སོགས་ཀྱི་རྣམ་ཐར་བཟང་པོ་ཇི་བཞིན་ལུས་སྲོག་ལོངས་སྤྱོད་གང་གིས་ཀྱང་གཡོ་བ་མེད་པར་བསམ་དང་སྦྱོར་བས་བསྟེན་ཚུལ་
གཏན་འདུན་གཅིག་ཆོག་ལམ་གྱི་རྩ་བ་འདི་ཉིད་ཁོ་ནར་ཆིག་སྒྲིལ་སྒོ་གསུམ་གྱི་ངལ་བ་ཁྱད་དུ་བསད་པའི་ཐུགས་བསྐྱེད་ཐུགས་བརྩོན་ནམ་ཡང་ལྷོད་མེད་མཛད་ན། དེ་ལྷག་ཞལ་འདོན་གང་ཡང་མི་དགོས་པ་བཅས་ཟབ་ཀློང་དུ་རོལ་
ག༑    ༈    །།ངོམ་འདུ་དགོན་དགེ་ལྷུན་གྲུབ་དབང་ཕྱུག་ལ་གནང་བ།།སྐྱེ་བ་རྗེས་མར་ཤེས་རབ་གསལ་བའི་རིལ་བུ་དགོས་གསུངས་པ། རིལ་བུས་དེ་ཙམ་ཕན་དཀའ་བས། ཡི་དམ་འཇིགས་བྱེད་ཀྱི་སྒོ་ནས་ཞི་ཁྲོ་སྦྲགས་སྒྲུབ་ཀྱི་དམིགས་རྣམ་

[004B] གཞན་ཡང་དགའ་ལྷའི་སྒོ་ནས་ཤེས་རབ་བསྒྲུབ་པའི་དམིགས་སྐོར་ཉམས་སུ་བླངས་ན། རིལ་བུ་འབུམ་ཕྲག་ཟོས་པ་ལས་ཀྱང་ལྷག་པར་འདི་ཕྱི་ཐམས་ཅད་ཀྱི་ཤེས་རབ་ལ་ཕན་ངེས། མི་རྟག་པ་འཆར་སྐབས་བླ་མ་ཡི་དམ་གཅིག་འདུས་
གང་བྱེད་ཀྱི་མན་ངག་དགོས་གསུངས་པ། བླ་མ་དང་འཁོར་ལོ་སྡོམ་པ་དབྱེར་མེད་དུ་མོས་ནས་གསོལ་བ་འདེབས་ཤིང། མཁའ་སྤྱོད་ཀྱི་ཞིང་དུ་སྐྱེ་བའི་སྨོན་ལམ་ཤུགས་དྲག་དང་འབྲེལ། བདེ་མཆོག་གི་རིན་ཆེན་རྣམ་བཞིའི་སྔགས་ཁ་
ཏོན་དུ་བགྱིས་ན་ཤིན་ཏུ་བཟང་ངེས་ལགས།།    ༈    །།གྲོ་མོ་དྲུང་ཡིག་ངག་དབང་ཡེ་ཤེས་ལ་གནང་བ།  ཇི་གསུངས་ལྟར་དེར་བླ་མ་རིན་པོ་ཆེར་དགོངས་འགལ་བྱུང་རིགས་འགྱོད་གནོད་བཤགས་སྡོམ་མཛད་པ་ནི་བཤེས་སྤྲིང་ལས་
གང་ཞིག་སྔོན་ཆད་བག་མེད་གྱུར་པ་ལ། །ཞེས་སོགས་གསུངས་པ་ལྟར་མཁས་པས་བསྔགས་པའི་གནས་ཤིན་ཏུ་ལེགས་ཤིང། ད་དུང་ཡང་བླ་མ་ལྔ་བཅུ་པ་དང་བྱང་ཆུབ་ལམ་གྱི་རིམ་པའི་བཤེས་གཉེན་བསྟེན་ཚུལ་གྱི་ས་བཅད་ལ་ཞིབ་གཟིགས་ཀྱིས་བསམ་
སྦྱོར་ཕྱག་ལེན་ལ་ཐེབས་པར་མཛད་ན། འདི་ཕྱིའི་འཕྲལ་ཡུན་བདེ་ལེགས་ཀུན་གྱི་རྩ་བ་ཚུགས་པར་འགྱུར་བས། ཁེ་ཉེན་གྱི་མཐར་ཐུག་འདམ་ག་མ་ལ་ལོག་པའི་ཉམས་ལེན་སྙིང་པོར་སྐྱོང་བར་ཞུ་ཞིང། བྱ་བ་ལམ་དུ་འགྲོ་མི་འགྲོ་ཡང་འདི་ཉིད་ཁོ་ནའི་
རྗེས་སུ་འགྲོ་ལྡོག་བྱེད་པས། གེགས་སེལ་བོགས་འདོན་གང་ལ་ཡང་སྨན་དཀར་པོ་ཆིག་ཐུབ་ལྟ་བུ་ལགས་པ་ཐུགས་ཀྱི་མཐིལ་དུ་བཅང་འཚལ།།    ༈    །།འཇོལ་ཟམ་གདོང་སྤྲུལ་སྐུ་རིན་པོ་ཆེ་འཕགས་པ་ཚུལ་ཁྲིམས་རྒྱ་མཚོ་ལ་གནང་བ།  ཀུན་སློང་བཅོས་

[005A]༄༅། །ཚུལ་རྒྱས་པ་མཛད་ན་ཁོ་བོས་ལམ་རིམ་འཆད་སྐབས་ཀྱི་ཀུན་སློང་བཅོས་ཚུལ་ཟིན་བྲིས་ལྟར་ལེགས་ཤིང། བསྡུས་པ་སྐེད་ཚང་དགེ་བཤེས་རིན་པོ་ཆེས་མཛད་པའི་ཀུན་བཅོས་ཀྱི་དཔེ་ཟུར་ཕུལ་ལྟར་མཛད་ཆོག་ལ། གཞི་
རྩ་ཆིག་བློ་ནས་སྐྱོར་བ་ནིས་ཆོད་ཤིན་ཏུ་ཆུང་ལ་ཡིད་འགྱུར་ཐོན་པ་དཀའ་བས་ཆིག་དག་ནས་མི་སྐྱོར་བར། རང་གི་ཉམས་དང་བསྟུན་པའི་དམིགས་རྣམ་གང་རྣོ་གང་ལེགས་རྒྱས་བསྤུས་སྐབས་དང་སྦྱར་ལ་མཐའ་གཅིག་ཏུ་ཆམ་བཞག་པར་བསྒྱུར་ཀ་སྣ་
ཚོགས་མཛད་གལ་ཆེ་བས་མཐའ་གཅིག་ཏུ་ངེས་གཟུང་མ་མཛད་པ་ལེགས།།    ༈    །།ཏྲེ་བོ་དགེ་ལེགས་དང་རྒྱལ་ལུ་གཉིས་ལ་གནང་བ།།ཁུལ་དེར་སྤྱི་མཐུན་ལས་ཀྱི་མྱོང་བྱ་ཐེག་ཏུ་བབས་པས་འགྲོ་མང་སྡུག་བསྔལ་གྱི་ཁུང་བུར་ཆུད་ཅིང་
དགོན་དང་རི་ཁྲོད་སོགས་ཉམས་ཆག་ཅི་ཆེར་གྱུར་པ་ཤིན་ཏུ་ཀྱེ་མ་ཧུད། འོན་ཀྱང་སྲིད་པའི་དར་གུད་སྒྱུ་མའི་རྩེད་འཇོ་ལྟ་བུ་ལ་ཨ་འཐས་ཀྱི་བདེན་ཞེན་བློ་ཕམ་གྱི་ཡུལ་དུ་མ་དགོས་ཤིང་གཙོ་ཆེར་ཉིད་ཟུང་དང་དགེ་འདུན་རྣམས་ཀྱི་སྐུ་ཆར་ཉམས་
ཉེས་མ་གྱུར་པ་ནི་ཧ་ཅང་ལེགས་ལ། རྐྱེན་ངན་གྱི་ཡོ་ལང་འདི་ལྟ་བུ་བྱུང་སྐབས་བཀའ་གདམས་བློ་སྦྱོང་ལས། རྐྱེན་ངན་བྱང་ཆུབ་ཀྱི་ལམ་དུ་ཁྱེར་ཞེས་དང། འགྲོ་མགོན་གླིང་རས་པས་ཀྱང་འཁོར་བ་རྣམ་རྟོག་གི་གྲོང་ཁྱེར་ན། །འཇིག་རྟེན་ཆོས་

བརྒྱད་ཀྱི་རོ་ལངས་རྒྱུ། །དུར་ཁྲོད་འཇིགས་སུ་རུང་བ་ཞིག་དེ་ན་གདའ། །བླ་མ་རོ་སྙོམས་ཤིག་མཛད་ན་དེ་རུ་མཛོད། །ཅེས་གསུངས་པ་ལྟར་རྐྱེན་ངན་ལམ་དུ་འཁྱེར། ཆོས་བརྒྱད་རོ་སྙོམས། འགལ་རྐྱེན་མཐུན་རྐྱེན་དུ་བསྒྱུར་བའི་ཉམས་
༄༅བ་ལེན་ཤེས་པ་ཞིག་གལ་ཆེ་བས་དེ་ལུགས་འདི་སྣང་སྐྱིད་སྡུག་གིས་ཡིད་མི་འཕྲིག་པར་དགེ་སྦྱོར་གྱི་གེགས་སེལ་བོགས་འདོན་དུ་འཁྱེར་བཞིན་རྙེད་དཀའ་དོན་ཆེའི་སྐུ་འཚོ་རིང་པོར་འཚོ་ཞིང། ལམ་གཙོ་གསུམ་དང་རིམ་གཉིས་ཀྱི་ཉམས་མྱོང་ཡར་ཟླར་
སྤེལ་བར་འཚལ།།    ༈    །།ཡེར་པ་སློབ་ཟུར་འཇམ་དབྱངས་ཆེས་འཕྱོར་ལ་གནང་བ།  ངོས་ཀྱང་ཁམས་བདེ་ཞིང་སྙིགས་ལྔའི་རང་རྟགས་རྐྱེན་ངན་དགེ་སྦྱོར་གྱི་གྲོགས་སུ་འཆར། འགལ་རྐྱེན་མཐུན་རྐྱེན་དུ་གྱུར། སྡུག་བསྔལ་བདེ་བར་ཤར་བཞིན་བླ་
མའི་ཞལ་ལུང་བློ་བཟང་སྙན་བརྒྱུད་ཀྱི་སྙིང་པོར་དཔྱད་འཇོག་བསམ་སྒོམ་གྱི་དགའ་སྟོན་གནད་དུ་ཁེལ་ཞིང། ཉམས་མྱོང་བདུད་རྩིའི་དགའ་སྟོན་སྙིང་ལ་རྒྱས་བཞིན་ནས་བར་བར་དུ་སློབ་མ་ཉུང་བསྡུས་ཉི་ཤུ་སྐོར་ལས་མི་མང་བར། དབང་ཁྲིད་མདོར་
བསྡུས་ཙམ་རེ་སྤེལ་མུས་སུ་གནས་ལགས།།    ༈    །།འདན་མ་འབུམ་སྒང་གྲྭ་ཐོས་བསམ་ལ་གནང་བ།  བདག་ཕྱི་ནང་དབུགས་ཀྱི་རྒྱུ་བ་ཆད་དུས་བླ་མ་ཁྱོད་ཀྱིས་འདྲེན་པའི་ཞལ་བཞེས་ཨེ་ཡོད་གསུངས་པ། མར་ངན་སོང་དང་ཡར་མཐེ་རིས་ཐར་པ་སོགས་
གང་དུ་འགྲོ་བ་རང་རང་ལས་དང་འབྲས་བུའི་སྣང་ཚུལ་ཕྲ་ཞིང་ཕྲ་བའི་རྗེས་སུ་འགྲོ་ལྡོག་བྱེད་པ་ལས། བླ་མ་དང་སངས་རྒྱས་བྱང་ཆུབ་སེམས་སོགས་ཀྱིས་ལག་པ་ནས་འཐེན་པ་ལྟར་དྲང་དུ་ག་ལ་ཡོད། དེ་ཡོད་ན་སྟོན་པའི་འཁོར་གྱི་ལྷས་བྱིན་དང་
ལེགས་སྐར་སོགས་ངན་སོང་དུ་ཅི་ལ་འགྲོ་ལུང་གིས་ཀྱང་གྲུབ་སྟེ་ཚེམས་ལས། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་

[006A]༄༅། །བསྟན་པས་གྲོལ་བར་མཛད། །ཅེས་གསུངས་པ་ལྟར་རོ་།དེའི་ཕྱིར་བླ་མ་དང་སངས་རྒྱས་ཀྱིས་རང་ཉིད་གང་ནས་གཤེགས་པའི་ལམ་བཟང་པོ་སྟོན་པར་མཛད་པ་ཉམས་སུ་བླངས་པས་མངོན་མཐོ་དང་ངེས་
ལེགས་ཀྱི་གྲོལ་བ་ཐོབ་པ་ཡིན། དེ་ལྟ་བུའི་གདམས་ངག་གི་མཆོག་ཏུ་གྱུར་བ་ནི་་རྗེ་བཙུན་ཙོང་ཁ་པ་ཆེན་པོའི་སྙན་བརྒྱུད་མདོ་སྔགས་ཡོངས་རྫོགས་ཀྱི་ལམ་གྱི་རིམ་པ་ཉིད་ཡིན་པས་འདི་ལ་འབད་པ་ཅི་ཐོན་གྱིས་ཉམས་སུ་བླངས་ན། དེ་ལས་ལྷག་
པའི་གདམས་ངག་ཉམས་སུ་ལེན་བྱ་སངས་རྒྱས་ཀྱི་ཞིང་རབ་འབྱམས་སུ་བཙལ་ཡང་མི་རྙེད་ཅིང། འཆི་ཀའི་གདམས་ངག་ཀྱང་འདི་ལས་ལྷག་པ་མེད། གཞན་དུ་ཆོས་སྐད་འབྲུག་ལྟར་སྒྲོག་པའི་གདམས་ངག་འདུ་ཆེ་བ་མང་ཡང་
དོན་ལག་ཏུ་འགེལ་དུས་ལྷ་ལོག་པ་ཆེས་ཤིན་ཏུ་མང་བས། དེས་ན་བྱང་ཆུབ་ལམ་གྱི་རིམ་པ་ཉིད་ལ་དཔྱད་འཇོག་ཟུང་དུ་འབྲེལ་བའི་ཉམས་ལེན་གང་ནུས་མཛོད། ལམ་རིམ་གྱི་ཡིག་ཆ་མྱུར་ལམ་དམར་ཁྲིད། འཇམ་དཔལ་ཞལ་ལུང། དྲང་སྲོང་
ཞལ་ལུང། ཀྭེའུ་སང་ལམ་རིམ། ཚེ་གླིང་ཡོངས་འཛིན་རིན་པོ་ཆེའི་གསུང་བློ་སྦྱོང་སོགས་གོ་བདེབས་དེར་དབེ་ཆ་ཡོད་ཤག་འདི་ནས་སྐྱེས་བུ་ཆུང་ངུའི་ཟིན་བྲིས་ཞིག་བསྐུར་ཡོད།།    ༈    །བྲག་གཡབ་གྲོང་རེ་སྒྲོལ་དཀར་དང་སྦྲོ་གཡང་ཟུང་
ལ་གནང་བ།  གང་ཡང་རྒྱལ་བའི་བསྟན་པ་ལུང་རྟོགས་གཉིས་ལས། རྟོགས་པའི་བསྟན་པ་ཚུལ་སྒྲུབ་པས་འཛིན་པའང་ལུང་གི་བསྟན་པ་སྡེ་སྣོད་གསུམ་ལ་ཐེས་བསམ་གྱིས་འཇུག་པ་སྔོན་དུ་འགྲོ་བ་ལ་རགས་ལས་ཤིང། དེ་ཡང་ཤིང་རྟ་ཆེན་

[006B]ལམ་ལས་དྲངས་པའི་ངེས་པ་སྒྲུབ་པ་ནི། རྒྱལ་བའི་བསྟན་པ་རིན་པོ་ཆེང་མ་རྟོགས་པ་དང་ལོག་པར་རྟོགས་པའི་ཐེ་ཚོམ་གྱི་དྲི་མ་མཐའ་དག་ལྷག་མེད་དུ་སྦྱངས་ནས་འཕགས་ཡུལ་རྒྱན་དྲུག་མཆོག་
གཉིས་དང། བོད་ཡུལ་རྩོང་ལ་པ་ཆེན་པོ་ཡབ་སྲས་ཀྱི་ཕྱག་བཞེས་འཁྲུལ་མེད་གསེར་སྦྱངས་བཙོམ་ལྟ་བུ་འཇིག་རྟེན་འདིར་ཡུན་རིང་དུ་གནས་པའི་ཆ་རྐྱེན་གྱི་གཙོ་བོ་ཉིད་ཡིན་པས། ཁྱེད་ཅག་སྤུན་ནས་ཁྲུལ་དེར་རིགས་ལམ་གྱི་རྩོད་གྲྭ་གསར་འཛུགས་
ཀྱི་མཐུན་རྐྱེན་སྦྱར་ཏེ་བསྐུལ་ལམ་དང་བཅས་ལེགས་པར་ཚུགས་པ་ནི་ཇི་ལྟར་འཕགས་ཡུལ་དུ་ཐོགས་མེད་དང་དབྱིག་གཉེན་གྱི་ཡུམ་གསལ་བའི་ཚུལ་ཁྲིམས་ཀྱི་ཐུགས་བསྐྱེད་དང་སྒོ་མཐུན་པར་དམན་པའི་རྟེན་གྱིས་རྒྱལ་བའི་བསྟན་ལ་བྱ་བ་རླབས་པོ་ཆེ་སྒྲུབ་ཐུབ་
པ་ནི་ཤིན་ཏུ་ཨེམ་ཧོ། ངོས་ཀྱང་ཡིད་རངས། ད་དུང་ཡང་དེ་རིགས་ལྷག་བསམ་གྱི་ཁུར་བརྩོན་ཡར་ཟླར་སྦེལ་བར་མཛོད།།    ༈    །།བྲག་གཡབ་ལམ་རིམ་བླ་མ་རྟོགས་ལྡན་རིན་པོ་ཆེའི་ཉེ་གནས་བློ་བཟང་བསྟན་འཛིན་ཡ་གནང་བ།  གཙོ་བོར་གཞི་
ལམ་འབྲས་བུའི་བདེ་ལེགས་ཀུན་གྱི་གཞི་མ་རྟེན་བཟང་རིང་འཚོའི་ཐབས་ཟབ་ནམ་ཡང་མི་ལྷོད་ཅིང་དུས་ཀྱི་མཐར་ཡང་ཐེག་པ་ཆེན་པོའི་དགེ་བའི་བཤེས་གཉེན་མཚན་ལྡན་འདི་ལྟ་བུ་ལ་སྒོ་གསུམ་གྱི་ཞབས་ཏོག་སྒྲུབ་ཏུ་ཡོད་པ་ནི་ཁྱོད་ཉིད་བསོད་ནམས་
ཀྱི་སྐལ་བ་གཞན་ལས་མཆོག་ཏུ་ངེས་པ་མ་ཟད། དགེ་བའི་བཤེས་གཉེན་སྐུ་དངོས་ཀྱི་རིམ་གྲོ་བ་བྱ་བ་ནི་བླ་མའི་རྣལ་འབྱོར་གྱི་དམིགས་པ་གཞན་ནས་ཚོལ་མི་དོགས་པར་ཞོགས་པ་ལྡང་བ་ནས་དགོང་མོ་མཉལ་གྱི་བར་བྱ་བ་བྱས་ཚད་མཐའ་དག་ཀུ་

[007A]༄༅། །སློང་ངན་པས་མ་བསླད་ན་བླ་མའི་རྣལ་འབྱོར་ཤ་སྟག་ཏུ་འགྱུར་ངེས། དེ་ལས་ལོགས་སུ་བླ་མའི་རྣལ་འབྱོར་ཡང་མི་དགོས། ཚོགས་བསགས་སྒྲིབ་སྦྱང་ཡང་དེ་ལྷག་མེད། ཐོས་བསམ་སྒོམ་པའི་ཡོན་ཏན་
ཞར་དུ་འཕེལ་ཞིང། གཞན་གྱིས་ཡུན་རིང་བསྒོམས་པ་བས་ཀྱང་ས་ལམ་ཉམས་རྟོགས་ཀྱི་ལག་རྗེས་སྐད་ཅིག་སྐད་ཅིག་ལ་ཐོན་ཆེ་བ་མྱོང་བས་གྲུབ་པ་ཉིད་ན། དེའི་ཕྱིར་མནོ་བསམ་རྩེ་གཉིས་མང་པོ་མི་བྱ་བར་ཇི་ལྟར་འབྲོམ་རྒྱལ་བའི་འབྱུང་
གནས་དང། བྱ་ཡུལ་བ་གཞོན་ནུ་འོད་སོགས་ཀྱི་རྣམ་ཐར་བཟང་པོ་སྙིང་ལ་བཅངས་ཏེ་སྒོ་གསུམ་གྱི་ངལ་བ་ཁྱད་དུ་བསད་ནས་བླ་མའི་ཞབས་ཏོག་མཉེས་པ་རབ་དང་ཕུལ་དུ་སྒྲུབ་པ་ལ་ཅི་ནས་ཀྱང་བརྩོན་པར་འཚལ།།    ༈    །།དགེ་
བློ་བཟང་ཚུལ་ཁྲིམས་ལ་གནང་བ།  གཙོ་བོར་རྙེད་དཀའ་དོན་ཆེའི་རྟེན་བཟང་རིང་པོར་འཚོ་བའི་ཐབས་མི་ལྷོད་ཅིང། ཐེག་པ་ཆེན་པོའི་མཚན་ལྡན་དགེ་བའི་བཤེས་གཉེན་ལན་ཅིག་རྙེད་པའི་སྐབས་འདིར་ཐེག་པ་ཆེན་པོའི་ལམ་འབྲས་བུ་དང་
བཅས་པར་ཐོས་བསམ་སྒོམ་གསུམ་ལ་འགྲུས་པ་ལས་ལྷག་པའི་གཏན་གྱི་འདུན་མ་བསྒྲུབ་ཏུ་མེད་ན་ཇི་ལྟར་ཇོ་བོས་གསེར་གླིང་པ་ལོ་བཅུ་གཉིས། ནག་ཚོས་ཇོ་བོ་ལོ་བཅུ་དགུ་འབྲོམ་གྱིས་ལོ་བཅུ་བདུན་བསྟེན་པ་སོགས་ཀྱི་རྣམ་ཐར་ལྟར་བླ་མའི་
དྲུང་དུ་ཐོས་བསམ་སྒོམ་གསུམ་གྱི་ཕ་མཐར་སོན་པ་ལ་གཅིག་ཏུ་འགྲུས་པར་འཚལ།།    ༈    །།སོག་བཀའ་འགྱུར་བླ་མ་འཇམ་དབྱངས་ཚུལ་ཁྲིམས་ཀྱི་དྲིས་ལན།  བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཞེས་པའི་གོ་དོན་ནི། སྤྱིར་ལམ་རིམ་

[007B]ཏུ་བསྒྲིལ་ནས་ཁྱེར་ཚུལ་དང། ཡང་ཤོ་རྡེའུ་ཇི་ལྟར་འཕངས་ཀྱང་གྲུ་བཞི་ལམ་ལམ་འབྱུང་བ་བཞིན་གནས་ཁང་བྱི་དོར་ནས་བཟུང་དམིགས་སྐོར་རེ་རེའི་ནང་དུའང་ལམ་གྱི་ལུས་ཆ་ཚང་བ་རེ་
 བདག་གི་སྐྱབས་མགོན་བླ་མ་རིན་པོ་ཆེའི་གསུང་རྒྱུན་དུ། གདན་ཁ་གང་མ་གྲུ་བཞི་ལྟ་བུ་ཡོངས་རྫོགས་ལིངས་ཀྱིས་ཁྱེར་བ་བཞིན་སངས་རྒྱས་ཀྱི་བསྟན་པ་ཐམས་ཅད་ལམ་གྱི་རིམ་པ་
ཀྱིས་ཁྱེར་བའི་དོན་ཡིན་པར་གསུངས་གསུངས།།    ༈    །།ཆབ་མདོ་རྒྱར་མཆོག་སྤྲུལ་ལ་གནང་བ།  གཙོ་བོར་སྐུ་ཚེ་ཞབས་པད་ཡུན་རིང་དུ་བརྟན་པའི་ཐུགས་བསྐྱེད་མི་ལྷོད་
ཅིང།ཏེ་བློ་བཟང་རྒྱལ་བ་གཉིས་པའི་བཞེད་སྲོལ་ཇི་བཞིན་མདོ་སྔགས་གཞུང་བརྒྱ་སྤྱི་དང། ལྷག་པར་བྱང་ཆུབ་ལམ་གྱི་རིམ་པ་སོགས་གསན་བསམ་ཚིག་འཁྲི་ལྷུར་ལེན་
ཙམ་དུ་མ་སོང་བར། གཞུང་དོན་གདམས་ངག་ཏུ་ཤར་ཞིང་ནང་བྱན་ཚུད་པའི་གསན་སྤྱོང་དང། གྲུབ་མཐའ་གཞན་གྱི་དམན་པའི་ལྟ་སྤྱོད་ཀྱི་དྲི་མ་ཕྲ་མོ་ཙམ་ཡང་ངན་སྐྱུགས་ཀྱི་ཕུང་པོ་བཞིན་དུ་དོར་ཞིང། ཇི་སྐད་དུ། ཚུལ་ཁྲིམས་གཙང་ཞིང་མང་དུ་
ཐོས་པ་དང། །བྱང་སེམས་འབྱོངས་དང་ལྟ་སྤྱོད་གཙང་བ་སོགས་།བློ་བཟང་རྒྱལ་བ་གཉིས་པའི་བསྟན་པ་ལ། །བསྲེ་ལྷད་མེད་པའི་རྣམ་ཐར་འཁྱོངས་པར་ཤོག་ཅེས་གསུངས་པ་ལྟར་མཁས་བཙུན་བཟང་གསུམ། ཐོས་བསམ་སྒོམ་

[008A]༄༅། །གསུམ༑ འཆད་རྩོད་རྩོམ་གསུམ་སོགས་རང་ལུགས་ཀྱི་རྣམ་ཐར་གཙང་མ་བདག་གིར་བཞེས་ཏེ། ཕྱོགས་དེར་བློ་བཟང་རྒྱལ་བའི་རིང་ལུགས་ཤིན་ཏུ་ཉམས་དམས་པ་དེ་དག་བཤད་སྒྲུབ་ཟུང་འབྲེལ་གྱི་སྒོ་
ནས་ཉིན་མོ་བཞིན་དུ་གསལ་བར་ནུས་པའི་བསྟན་འཛིན་གྱི་སྐྱེས་ཆེན་ནམ་མཁའི་ནོར་བུ་མཆོག་ཏུ་བཞེངས་པའི་ཐུགས་བསྐྱེད་ཐུགས་བརྩོན་སྒོ་ཀུན་ནས་ལྷོད་མེད་མཛོད།།    ༈    །།དྭགས་པོ་དགའ་རབ་རྗེ་དྲུང་བློ་བཟང་མཁྱེན་རབ་ལ་གནང་བ།  ཉིད་
ཀྱི་ཐུགས་དམ་སྤྱི་དང། ལྷག་པར་བཤེས་གཉེན་བསྟེན་ཚུལ་གྱི་དད་གུས་བཅོས་མིན་ཇེ་རྒྱས་ཇེ་བརྟན་དུ་འགྲོ་བའི་སྐྱབས་འཇུག་ཅེས་ཕེབས་བ་དེ་དོན་གསོལ་བ་བཏབ་ཆོག་བ་ནས། ལམ་གྱི་རིམ་པའི་ཉམས་མྱོང་འདི་རིགས་དཔྱད་སྒོམ་དང་
འཇོག་སྒོམ་ཟུང་དུ་འབྲེལ་བས་ད་དུང་ཡང་ནས་ཡང་དུ་བསམས་ན་ཇེ་གསལ་ཇེ་བརྟན་དུ་འགྲོ་བ་རྣམ་འགྲེལ་ལས། གོམས་པ་ཡོངས་སུ་རྫོགས་པ་ན། །དེ་གསལ་མི་རྟོག་བློ་འབྲས་ཅན། །ཞེས་གསུངས་པ་ལྟར་རོ་།འོན་ཀྱང་སྒོམ་བྱུང་མ་ཐོབ་བར་ཡང་ཡང་གསལ་
འདེབས་མ་བགྱིས་ན་ཉམས་སླ་བས། མྱོང་བ་ཤུགས་ཅན་སྐྱེས་ཀྱང་སྐབས་དང་སྐབས་སུ་གསལ་འདེབས་གལ་ཆེ་བ་ནི་བཤེས་གཉེན་བསྟེན་ཚུལ་ཙམ་མིན་པར་ལམ་ཡོངས་རྫོགས་འདྲ་བ་ལགས།།    ༈    །།གོང་ས་རྒྱལ་མྖྒོ་བཅུ་གསུམ་
པ་ཆེན་པོའི་སྐུ་བཅར་ཐུབ་བསྟན་ཀུན་འཕེལ་མཆོག་ནས་སྨྲེ་སྔགས་ཀྱི་སྐྱབས་གསོལ་ཞུ་འཕྲིན་ཕུལ་བའི་བཀའ་ལན་ཀོང་པོ་འབྲུ་ལ་དགོན་ནས་ཆབ་ནག་ཏུ་གནང་བ། པར་དེར་སྙིགས་ལྔའི་རྩུབ་འགྱུར་བརླང་པོར་བརྡོལ་བས་མི་རྗེ་མཆོག་ཉིད་སྐུ་ངལ་འདི་ལྟར་གྱུར་བ་ཁོ་བོ་ཅག་ཀྱང་ཤིན་

[008B] རང་གཞན་མཆོག་དམན་མཐའ་དག་ཐར་པའི་བཙན་ས་མ་ཟིན་བར། སྐྱེ་བའི་ཕྲེང་བ་ཀུན་ཏུ་སྡུག་བསྔལ་གྱི་རང་བཞིན་འཁོར་བའི་གཤིས་ལུགས་དེ་རང་ལས་མ་འདས་པ་ནི། བཤེས་སྤྲིང་ལས་
བརྒྱ་བྱིན་འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡངས་སྟེང་ལྷུང། །འཁོར་ལོས་བསྒྱུར་བ་ཉིད་དུ་གྱུར་ནས་ཀྱང། །འཁོར་བདག་ཏུ་ཡང་བྲན་ཉིད་དུ་འགྱུར། །ཞེས་དང་ཚངས་ཉིད་ཆགས་བྲལ་བདེ་བ་ཐོབ་ནས་
སླར༑ ༑མནར་མེད་མེ་ཡི་བུད་ཤིང་གྱུར་པ་ཡིས། །སྡུག་བསྔལ་རྒྱུན་མི་འཆད་པ་བསྟེན་འཚལ་ལོ། །ཞེས་སོགས་དང། འདུལ་བ་ལུང་ལས་བསགས་པ་ཀུན་གྱི་མཐའ་འཛད་ཅིང། །མཐོན་པོ་རྣམས་ཀྱི་མཐའ་ལྟུང་འགྱུར། །ཕྲད་པའི་
མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་གསུངས་པ་ལྟར་འཁོར་བའི་ཕུན་ཚོགས་ཇི་འདྲ་ཞིག་ཐོབ་ཀྱང་མཐའ་རྒྱུད་པས་མ་བསྡུས་པ་མེད་པས་མི་ཡུལ་གྱི་བདེ་སྐྱིད་ལྟ་ཞོག་ཚངས་པ། བརྒྱ་བྱིན། འཁོར་ལོས་
སྒྱུར་རྒྱལ་གྱི་དཔལ་འབྱོར་ཐོབ་ཀྱང་མི་བརྟན་པའི་རང་བཞིན་ལྟུང་བའི་ཆོས་ཅན། བསླུ་བའི་ཆོས་ཅན། ཐར་པའི་བར་གཅོད་ངན་སོང་གི་སྡུག་བསྔལ་མི་བཟད་པ་འདྲེན་པར་བྱེད་པ་ལས། གཏན་གྱི་འདུན་མར་ཕན་པའི་སྙིང་པོ་ཅུང་
ཟད་ཙམ་ཡང་མེད་ངེས་ཀྱི་ངང་ཚུལ་ཐུགས་ཀྱི་མཐིལ་དུ་བཟུངས་ཏེ་ཐུགས་ཕམ་ཅུང་ཟད་ཀྱང་མི་བཞེས་པ་ནས། སྐུ་ཆེ་དང་སྐུ་ལུས་ལ་བསྔོ་བ་མ་བྱུང་བ་འདིས་སླད་ད་དུང་གཏན་འདུན་སྙིང་པོའི་སྤྲོས་བ་ཇི་འདྲ་ཞིག་བཞེད་ཀྱང་བསྒྲུབ་ཏུ་ཡོད་པ་ནི། ས་

[009A]༄༅། །སྐྱ་ལེགས་བཤད་ལས། ཆེན་པོ་རེ་ཞིག་རྒུད་གྱུར་ཀྱང་།དེ་ལ་གདུང་བ་བསྐྱེད་མི་དགོས། །ཟླ་བ་རེ་ཞིག་གཟས་ཟིན་ཀྱང་།དེ་མ་ཐག་ཏུ་གྲོལ་བར་འགྱུར། །ཞེས་གསུངས་པ་ལྟར་ཐུགས་བདེའི་དཔྱིད་དུ་རོལ་བ། ཉམས་བཞེས་ཞལ་
འདོན་ཤོག་ལྷེ་ཟུར་སྩལ་ལྟར་ཤིན་ཏུ་འཐུས་ངེས་དང། དེ་ཐོག་བླ་མ་མཆོད་པ་རེ་ཉམས་བཞེས་གྲུབ་ན་མདོ་སྔགས་ཡོངས་རྫོགས་ཀྱི་གནད་བསྡུས་ཆ་ཚང་བ་དང། དགའ་ལྡན་སྙན་བརྒྱུད་སྤྲུལ་པའི་གླེགས་བམ་གྱི་མན་ངག་གི་
མཐིལ་ཕྱུང་བ་ལྟ་བུ་ཡིན་ཅིང། གྲུབ་ཆེན་ཆོས་རྡོ་རྗེ་དང་རྒྱལ་བ་དབེན་ས་བ་སོགས་ཀྱང་འདི་ཉིད་ཐུགས་དམ་གྱི་མཐིལ་དུ་མཛད་ནས་ཚེ་གཅིག་ལ་ཟུང་འཇུག་གི་གོ་འཕང་བརྙེས་པ་སོགས་རང་ལུགས་དམ་པ་གོང་མ་ཐམས་ཅད་
ཀྱི་ཐུགས་དམ་གྱི་མཐིལ། ཚིག་ཉུང། འདུས་ཆེ། བྱིན་ཆེ། ཟབ་གནད་ཆེ་བ་བཅས་རེ་ཞིག་དེ་ཙམ་དང། སླར་དེ་ཐོག་འཇིགས་བྱེད་དཔའ་གཅིག་དང། རྡོ་རྗེ་རྣལ་འབྱོར་མ་རེ་ཉམས་བཞེས་བསྐྱང་གྲུབ་ན་ཟབ་མྱུར་ཁྱད་པར་
དུ་མས་ལྷག་པ་བཅས་བརྩེ་རོལ། གང་ལྟར་ཆོས་ལུགས་གྲུབ་མཐའ་ཆལ་ཆོལ་རྟག་ཆད་ཀྱི་གཡང་སར་གཞོལ་བ་རྣམས་ལ་དབུ་འཁོར་ན་སྐུ་ཚེ་གཏན་གྱི་འདུན་མ་རྩ་ནོར་གྱི་སྟེང་དུ། སྐུ་ཚེ་འདིར་ཡང་མཛད་འཕྲིན་ལམ་དུ་མི་ལྷོང་བ་ཡོང་
ངེས་མཐོང་ཆོས་ལྟར་ལགས་ན་རང་ལུགས་འཛམ་གླིང་བསྟན་པའི་སྙིང་པོ། ཚང་ལམ་ནོར་བ། ལྟ་སྒོམ་སྤྱོད་གསུམ་གང་གི་ཆ་ནས་ཀྱང་གྲུབ་མཐའ་གཞན་ཕྱོགས་པ་རྣམས་ཀྱིས་ཆ་ཙམ་ཡང་འགྲན་པའི་ཟླ་ཐམས་ཅད་དང་བྲལ་བ་དགེ་ལྡན་

[009B]བསྐྱང་ན་འཕྲལ་ཡུན་ཀུན་གྱི་བཞེད་དོན་འབད་མེད་དུ་འགྲུབ་པ་ལ་གནད་ཆེ་བ་ཁོ་པོས་ཟོལ་མེད་ཀྱིས་གསོལ་བ་ཐུགས་ཀྱི་མཐིལ་དུ་བཅང་ཞིང། ཐུགས་དམ་ཉམས་བཞེས་ཀྱང་གསུང་རབ་སྒོ་བརྒྱ་
འབྱེད་བའི་ལྡེ་མིག་གཅིག་ཆོག་རྒྱལ་པོ་བྱང་ཆུབ་ལམ་རིམ་རང་ལ་ཆིག་དྲིལ་མཛད་ན་དེ་ལས་གནད་ཆེ་མེད་པ་བཅས་ཞིབ་པར་ཐེག་ཆེན་རིན་པོ་ཆེར་མངགས་ཞུས་ལྟར་དབྱིངས་ཀློང་ཟབ་མོར་རོལ་པ།།   ༈    །།ནགས་ཤོད་ཤུག་
དགོན་ནས་སྟག་པུ་རྡོ་རྗེ་འཆང་ཆེན་པོར་འབུལ་གནང་མཛད་པ།།མདོ་སྨད་བཀའ་ཆོས་རྒྱ་ཆེའི་སྐབས་གྲུབ་མཐའ་སྣ་ཚོགས་འཛོམས་སར་རང་གཞན་གྲུབ་མཐའི་དགག་བཞག་ཕོག་ཐུག་ཆེ་རིགས་མི་བྱེད་པ་གལ་ཆེ་ཚུལ་ཕེབས་པ་ནི་ཐུགས་བརྩེ་ཤ་ཚ་གཏིང་ནས་
མ་ལྷོད་པའི་བཀའ་སློབ་ལྷུག་པ་ཟོལ་མེད་དུ་ཕ་ཡིས་བུར་བཞིན་རྗེས་གདམས་སྙིང་གི་ཐིག་ལེར་རང་དོན་རང་གཅེས་ཀྱིས་རྒྱུན་བཅང་ཉག་གཅིག་ཞུས་ཆོག་པ། འོན་ཀྱང་སྤྱོད་འཇུག་ལས། དེ་ལ་འཇིག་རྟེན་ཕལ་བ་ནི། །རྣལ་འབྱོར་འཇིག་རྟེན་གྱིས་གནོད་ཅིང། །
རྣལ་འབྱོར་པ་ཡང་བློ་ཁྱོད་ཀྱིས། །གོང་མ་གོང་མ་རྣམས་ཀྱིས་གནོད། །ཅེས་གསུངས་པ་ལྟར་རང་གཞུང་བསྲངས་ཏེ་དྲང་པོར་བཀྲལ་སྐབས་ཤུགས་ཀྱིས་གཞན་ལ་དགག་པར་འགྲོ་རིགས་ཇི་སྙེད་ཅིག་མི་འོང་ཐབས་མེད་འཇུག་པ་ལས། བསྟན་བཅོས་
ལས་དཔྱད་རྩོད་ལ་ཆགས་པའི་ཕྱིར། །མ་མཛད་རྣམ་གྲོལ་ཕྱིར་ནི་དེ་ཉིད་བསྟན། །གལ་ཏེ་དེ་ཉིད་རྣམ་པར་བཤད་པ་ན། །གཞན་གཞུང་འཇིག་པར་འགྱུར་ན་ཉེས་པ་མེད། །ཅེས་སོགས་གསུངས་པའི་རིགས་དང། རྗེའི་ལམ་རིམ་ཆེ་ཆུང་རང་དུའང་བོད་

[010A]༄༅། །སྔ་རབས་པ་སོགས་ཀྱི་ལྟ་སྒོམ་ལ་ཕྱོགས་སྔའི་དགག་བཞག་ཇི་སྙེད་ཅིག་མཛད་པ་རྣམས་རང་གཞུང་འབྲེལ་བའི་ཚེན་དེ་དེ་བཞིན་དུམ་བཀྲལ་ཐབས་མེད་རིགས་ལ་བླ་མའི་བཀའ་བཅག་པའི་ཉེས་པར་མི་འགྱུར་བའི་
དགོངས་ཕྲོལ་བརྩེ་གཟིགས། གཞི་རྩ་གུས་རང་ཡང་གཞན་གྱི་སྒྲོ་སྐུར་ཕོག་ཐུག་སོགས་འདི་སྣང་གི་གྲགས་སྐམ་ལ་གནོད་དོགས་ཏིལ་འབྲུ་ཙམ་སྙིང་ཐག་པ་ནས་མ་མཆིས་ཀྱང། ཁ་ཞོར་གཏམ་ཞོར་དུ་ཆོས་སྤོང་གི་ལས་ངན་དུ་
འགྱུར་དོགས་ཀྱིས་སེམས་ཁུར་སྟབས་གཟབ་སྨྲ་མཁས་རྒྱུན་དུ་བྱེད་བཞིན་པའི་ཁར་བརྩེ་ཆེན་བཀའ་སློབ་སྙིང་གི་ནོར་བུར་བཅང་ཆོག་པ་བཅས་བརྩེ་ཆེན་དགྱེས་ཀློང་དུ་རོལ་ཞིང།།    ༈    །།བདེ་ཆེན་ལྷུན་གྲུབ་སྟེང་དགོན་པར་གནང་བ།  དགོན་
འདི་སྔ་དུས་བཀའ་བརྒྱུད་དང་དགེ་ལྡན་ཟུང་དུ་འབྲེལ་བའི་ལྟ་གྲུབ་གཙང་མ་བསྟན་པའི་མིག་རྒྱན་དུ་ཆེ་བ་ཞིག་ཡིན་ངེས་ཀྱང། བར་ལམ་ཞིག་ནས་ཕྲ་ཞིང་མཛངས་པའི་རྣམ་དཔྱོད་ཀྱི་མིག་ལྡོང་ཞིང། བསོད་ནམས་ཀྱི་མཐུ་དམན་པ་སྣ་ཚོགས་ཀྱིས། ཡང་
དག་ལྟར་སྣང། དམན་དང་ལམ་གོལ་གྱི་ཁྱད་པར་ཇི་བཞིན་མ་དཔོགས་པས་གྲུབ་པའི་མཐའ་འདྲ་མིན་གྱི་བསྲེ་ལྷད་སྣ་ཚོགས་ཀྱི་རྐྱེན་ལ་བརྟེན་བླ་མ་གོང་མ་རྣམས་ཀྱིས་གང་ལ་གཉེར་དུ་གཏད་པའི་སྲུང་མའི་དབང་པོ་རྣམས་འཁུ་ཞིང་ལྡོགས་
པས༑ ཚེ་ཐུང། ནད་མང། བྱ་བ་ལམ་དུ་འགྲོ་མིན་སོགས་མི་འདོད་རྒུད་པའི་རྣམ་འགྱུར་ཇི་སྙེད་ཅིག་བྱུང་དང་འབྱུང་འགྱུར་གྱི་རྩ་བ་དེ་རང་ལ་ཐུག་འདྲ་བས། ཕྱིན་ཆད་བློ་བཟང་རྒྱལ་བའི་བཞེད་སྲོལ་གཙང་མ་བསྲེ་ལྷད་མེད་པའི་རྣམ་ཐར་རྗེས་སུ་

[010B] ཁོ་བོས་རང་ཟོན་དོ་དགའི་ཟོལ་སྦྱོར་ཅུང་ཟད་ཙམ་གྱིས་ཀྱང་མ་བསླད་པར་ལྷག་བསམ་ཟླ་བའི་སྤུན་ཟླ་དཀར་པོས་སྙིང་ཐག་པ་ནས་ཆེད་དུ་གསོལ་བ་ལགས་ཀྱང། ཚད་མས་ཐུགས་སུ་འཐད་པ་དང་
ཕྱག་ལེན་དུ་ཁེལ་བ་ཇི་བཞིན་དཀའ་སྙམ་ཡང། རང་ཁོངས་སེར་སྨད་གུང་རུའི་ཐོབ་ཁུངས་ལ་བརྟེན་ཤ་ཞེན་བཟོད་མེད་ཀྱི་གསོང་བོའི་དག་ལ་ཐུགས་ཡིད་རྟོན་ཏེ་ཇི་ལྟར་གསོལ་བཞིན་ཕྱག་ལེན་དུ་ཐེབས་ཚེ་ཆོས་སྲིད་སྒོ་ཀུན་ནས་ཡར་རྒྱས་འབྱུང་ངེས་
སྙམ་ཞིང། གནད་དམིགས་རིམ་གྲོ་དེ་ལྷག་མ་མཆིས་པ་ཚང་མས་རྗེས་སུ་དགོངས་འཚལ། འོན་ཀྱང་རྐྱེན་སེལ་རིམ་གྲོ་ངེས་པར་བཞེད་ན་བླ་མཆོད་དང་འབྲེལ་པའི་ཚོགས་ཁྲི་ཚར། དམ་ཚིག་རྡོ་རྗེའི་བཟླས་པ་བྱེ་བ། སྔོན་གྱི་སྲུང་མའི་དབང་
པོ་རྣམས་ཀྱི་བསྐང་བཤགས་སྤྱི་དང། ལྷག་པར་ཆོས་རྒྱལ་གྱི་བསྐང་བཤགས་དང་འབྲེལ་བའི་དྲུག་ཅུམ་སྟོང་ཚར་སོགས་འགྲོ་ཆེ་ནོར་ལུག་སོགས་ཀྱི་སྲོག་གཅོད་སྤོང་བ་བཅས་སྒྲུབ་གནང་མཛོད། ངོས་ནས་ཀྱང་མཆོག་གསུམ་ཐུགས་རྗེ་བསྐུལ་བའི་
གསོལ་འདེབས་ཞུ།།    ༈    །།རྒྱལ་ཐང་རོང་ཐང་སྟེང་སྡེ་པ་རྟ་མགྲིན་ཚེ་རིང་ལ་གནང་བ།  ཉིད་ལྷས་ནས་རང་ཡུལ་དུ་ཕེབས་རྗེས་དགྲ་འཐབ་ཀྱི་སྡིག་ལས་མ་དགོས་པ་ཞིག་ཨེ་འོང་སྙམ་ཤིན་ཏུ་རེ་ཆེ་ཡང། དེར་དམག་སྤྱི་མ་བཞུགས་པས་དགྲ་འཐབ་ལན་
འགར་མཛད་དགོས་བྱུང་བ་ཨ་ཁ་ཁ་སྙམ་རུང། ཡུལ་གྱི་བདེ་སྐྱིད་ལ་ཕན་རེའི་ལྷག་བསམ་གྱིས་ཡིན་ཚེ་ཅུང་ཨེ་དྲག་སྙམ་གང་ལྟར་སྔོན་མཛད་ལ་འགྱོད་བཤགས་ནན་ཏན་དང། ཕྱིན་ཆད་དེ་ལྟར་མི་དགོས་པར་རྣམ་དཀར་དགེ་བའི་བྱ་བས་

[011A]༄༅། །དུས་འདའ་བ་ཞིག་འོང་ཐབས་ཐུགས་བསམ་གྱི་ཕུགས་སུ་ནན་ཏན་བཟུང་བར་མཛོད་ཅིག་ཅེས་ངོས་ནས་བཟོད་མེད་ཤ་ཚས་སྙིང་གཏམ་ཡིན། མི་འཁྲུགས་པའི་སྐུ་བཞེངས་རྒྱུ་སྡིག་བཤགས་ལ་མཆོག་ཏུ་
བསྔགས་པས་ངེས་པར་བཞེངས་གནང་མཛོད།།     ༈   རེའི་ལྡེའུ་འཆང་ལ་སྩལ་པ།  དེང་སྐབས་རང་འོག་དམག་མིས་དཀར་མིན་བྱ་བ་སྣ་ཚོགས་བྱུང་ཤོར་ཐུགས་ཕམ་ཆེ་བ་ཤིན་ཏུ་མད་རུང། སེམས་ཅན་རང་རང་
ལས་བསྐོས་ཐོག་ཏུ་བབས་པར་ཐུགས་ངལ་མི་གནང་བ་ནས། ཅུང་ཟད་ཞར་དྲུང་བྱུང་རིགས་ལ་བཤགས་སྡོམ་མཛད་པས་འཐུས་ཤིང། བླ་བྲང་ཞབས་ཞུ་སོགས་སྤྱི་བྱེའི་མཛད་སྒོ་གང་ལའང་བསྟན་དང་གཞན་ཕན་ལྷག་བསམ་སྙིང་བཅང་
གིས་ཀུན་ནས་བསླངས་ཏེ་མཛད་ན་རྣམ་དཀར་ལེགས་ཚོགས་སུ་འགྱུར་བ་ཡང་ཆེས་མང་བས། གསེང་བར་གང་རྙེད་ཞར་དང་ཞོར་ལ་ཉམས་བཞེས་སྤྱི་དང། ལྷག་པར་བྱང་ཆུབ་ལམ་གྱི་རིམ་པའི་དམིགས་རྣམ་ཆེ་འགྲུས་ཆུང་འགྲུས་སུ་སྐྱོང་
ཞིང༑ དེ་ཡང་ངོས་ནས་སྤོམ་མདའི་ལས་ཚན་པར་ཕུལ་བའི་སྐྱོང་ཚུལ་གྱི་མན་ངག་ཟུར་ཆུང་ཞིག་ཀྱང་ཕུལ་ཡོད།།    ༈    །།རྒྱལ་ཐང་མཁན་ཟུར་བློ་བཟང་རྒྱལ་མཚན་ལ་གནང་བ།  ཕྱི་མའི་སྐྱེ་གནས་བཟང་ངན་ནི། གཙོ་བོར་རང་རང་
དཀར་ནག་ལས་ཀྱི་འབྲས་བུ་ཇི་ལྟར་བསགས་པའི་རྗེས་སུ་དཔོག་པ་ལས། མོ་རྩིས་དང་བརྟག་པ་སོགས་ལ་ཡིད་བརྟན་བྱ་བ་མི་རུང་གཙོ་བོར་ཚུལ་ཁྲིམས་ཀྱི་བསླབ་པ་མཐར་སོན་ཅིང་རྣམ་དག་དགེ་སྦྱོར་སོགས་གང་ནུས་སུ་མཛད་པ་འདི་

[011B]ཚེའི་ལྷག་མར་གཏན་གྱི་འདུན་མ་སྒྲུབ་པ་ལ་ནན་ཏན་འབད་ན་སྐུའི་སྐྱེ་གནས་བཟང་པོ་ཞིག་ཏུ་ཡོང་ངེས།།    ༈    །།རྩེ་ཤར་བྲེ་ཁ་བ་ནས་རྙིང་ལུགས་ཀྱི་ཁ་འདོན་ཉམས་ལེན་རྣམས་བསྐྱུར་གཅིག་བྱ་རྩིས་
ལ་ཆོས་སྤོང་གི་ཉེས་པ་འབྱུང་མི་འབྱུང་ཞེས་པར།  རྙིང་ལུགས་ཡི་དམ་བཞག་སྟེ་དགེ་ལུགས་ཡི་དམ་དུ་བསྒྱུར་ཀྱང་ཆོས་སྤོང་གི་ལས་སུ་ཅི་ལ་འགྲོ་སྟེ། སྔོན་མཁས་གྲུབ་ཁྱུང་པོ་རྣལ་འབྱོར་ཀྱང་དང་པོ་བོན། དེ་ནས་བོན་བཞག་སྟེ་རྙིང་མ། དེ་ནས་རྙིང་
མ་བཞག་སྟེ་སྔགས་གསར་མ་མཛད་པ་རྣམ་ཐར་ན་གསལ། ས་ཆེན་ཀུན་སྙིང་ཡང་དང་པོ་རྙིང་མ། དེ་ནས་རྙིང་མ་བཞག་སྟེ་སྔགས་གསར་མ་མཛད། གཞན་ཡང་དེ་འདྲ་བ་ས་སྐྱ། བཀའ་གདམས་དགེ་ལུགས་སོགས་ཀྱི་ཕྱོགས་སུ་ཤིན་
ཏུ་མང་བ་ཡོད་པ་འདིར་འདྲིར་མི་ལང་བ་སོ་སོའི་རྣམ་ཐར་དུ་གསལ། ཆོས་ལུགས་སོ་སོ་ལ་ཡིད་ཀྱིས་མ་དད་ལོག་རྟོག་བྱས་ན་ཆོས་སྤོང་དུ་འགྲོ་བ་ལས། ཆོས་ལུགས་བསྒྱུར་བ་དང་ཡི་དམ་བསྒྱུར་བ་སོགས་ཀྱིས་ཆོས་སྤོང་དུ་འགྲོ་བ་བཀའ་
དགོངས་འགྲེལ་གང་ནས་ཀྱང་མ་གསུངས་པས་དེ་འདྲ་ཆོས་སྤོང་དུ་འགྱུར་སྙམ་པ་ནི་ཐོས་རྒྱ་ཆུང་བའི་རྟགས་སུ་གསལ་ལོ།། ། །།ཁྱུང་སྤྲུལ་རིན་པོ་ཆེས་གསར་འཛུགས་གཡང་སྒམ་རང་འཇགས་སམ་གནས་སྤོས་གཤེགས་གསོལ་ཞུས་ན་འཐུས་མིན་གསུངས་
པ་  རེ་ཞིག་ཐུགས་འདོད་ལྟར་མཛད་པས་ཆོག་ཁོ་བོའི་ཤག་ཏུ་ཡང་ཨོ་རྒྱན་ཆེན་པོའི་སྣང་བརྙན་དང། རྙིང་ལུགས་ཀྱི་དཔེ་ཆ་མང་དུ་ཡོད་མུས་ལགས། ཁྱིམ་ལྷ་རྡོ་རྗེ་རབ་བརྟན་མ་དང་རྒྱལ་ཆེན་ཐུགས་མི་མཐུན་པས་ངན་དོགས་ཡོད་

[012A]༄༅། །སྐད་བརྗོད་འདུག་པས་འཁུ་ལྡོག་འབྱུང་མིན་ཞེས་པ། བོན་དང་མུ་སྟེགས་པའི་ལྷ་དང། ངོ་བོ་འཇིག་རྟེན་དྲེགས་པ་ལྟ་བུ་ཡིན་ན་ལས། །འཇིག་རྟེན་ལས་འདས་པའི་ཡེ་ཤེས་ཀྱི་ལྷ་སྲུང་ཞིག་ཡིན་ཕྱིན་
སྟོང་ཉིད་མངོན་སུམ་དུ་རྟོགས་པའི་འཕགས་པ་རྣམས་ལ་ནང་མི་མཐུན་པའི་ཞེ་སྡང་དང། ཕྲག་དོག་ང་རྒྱལ་སོགས་ཅི་ལ་སྲིད་དེ་ལྟར་ཡོད་པར་སྨྲ་ན་མདོ་རྒྱུད་བསྟན་བཅོས་ཚད་མ་དག་དང་འགལ། ཡི་དམ་དང་སྲུང་མ་རྣམས་
ཁྲོ་བའི་ཚུལ་མཛད་པ་ཡང་ནང་ཕན་ཚུན་ལ་མིན་པར། བསྟན་དགྲ་སོགས་འགྲོ་བ་མ་རུངས་པ་རྣམས་ལ་ཁྲོས་ཤིང། དེ་ཡང་སེམས་ཅན་དེ་དང་དེ་དག་རང་རང་ལ་མིན་པར་དེ་དག་ལ་ཤིན་ཏུ་སྙིང་བརྩེ་བས་དེ་དག་གི་རྒྱུད་ཀྱི་བདག་
འཛིན་དང་གཅེས་འཛིན་སོགས་ཉོན་མོངས་རྣམས་གཞོམ་པའི་སླད་དུ་ཁྲོས་པ་ཡིན་ནོ། །དེས་ན་འཇིག་རྟེན་ཕལ་པ་རྣམས་ཀྱི་རང་རྒྱུད་ཀྱི་ཆགས་སྡང་ཕྱོགས་རིས་སོགས་ཀྱི་སྐྱོན་ཡི་དམ་ཆོས་སྲུང་ལ་སོགས་པའི་སྐྱབས་ཡུལ་རྣམས་ལ་སྦྱར་ནས་
རྣམ་རྟོག་དགྲར་ལང་གིས་ཐེ་ཚོམ་དང། དོགས་པ་མང་དུ་བྱས་པས་ཆོས་ཐམས་ཅད་རྟོག་པས་ཕར་བཏགས་ཀྱི་རྟེན་འབྱུང་ཡིན་ཕྱིར་རྟོག་པས་སྒྲོ་བཏགས་པས་དེའི་རྗེས་འབྲེལ་གྱི་རྟེན་འབྱུང་བསླུ་བ་མེད་པས་མི་ཤིས་པ་སོགས་འབྱུང་བ་ཡིན་ལ། སོ་
སོ་སྐྱེ་བོ་རྣམས་འདི་དང་འདི་ལྟ་བུར་འཁྲུལ་པ་ལས་ཀྱང་འཁྲུལ་པ་ཨ་འཐས་ཀྱི་རྗེས་སུ་ཞུགས་པས་མགོ་བོ་འཁོར་ཏེ་སྲིད་པའི་འཁྲུལ་འཁོར་དུ་འཕྱན་པ་ཡིན་ནོ། །དེས་ན་རྒྱལ་བའི་བསྟན་པ་དང་ལན་ཅིག་མཇལ་བའི་སྐབས་འདིར་རང་ཞེན་གྱི་

[012B]བཙལ་ཏེ་གཏན་གྱི་འདུན་མ་རབ་ཏུ་སྒྲུབ་པར་མཛད་འཚལ།། ། །།བུལ་ཏོག་གཉེར་ཕན་བདེ་ཡེ་ཤེས་ལ་གནང་བ།  དེར་བྱ་བས་མགོན་གྱི་སྣང་བརྟན་བཞེངས་རྒྱུར་ཚང་མ་བློ་མོས་གྲོས་མཐུན་བྱུང་
ནི༑ སྤྱི་སྒེར་ཚང་མར་དགེ་ལེགས་ཀྱི་སྒོ་བརྒྱ་ཡངས་པོར་འབྱེད་པའི་སྐལ་བར་སྨིན་ངེས་ཤིན་ཏུ་ལེགས་ཤིང། ཧ་ཆང་ཕར་འགྱངས་སུ་གྱུར་ན་རྣམ་དཀར་རླབས་པོ་ཆེ་ལ་བར་ཆད་འབྱུང་ཉེ་བས་ལོ་ནག་ལམ་བརྩིས་པར་འཕྲལ་དུ་སྒྲུབ་བ་ལེགས་
ལ༑ གནས་གོང་ཡང་གསེར་རིན་ཇི་ཙམ་འཕར་བ་ཙམ་གྱིས་བསོད་ནམས་ཀྱི་ཚོགས་ཇེ་འཕེལ་གྱིས། བསོད་ནམས་རིན་ཐང་ཆེ་ཆུང་གི་ཁྱད་པར་གྱིས་ཐོབ་པ་ལས། མིག་སྔར་མཛེས་ཆོས་ལ་བལྟོས་པ་མ་མཆིས་པས། དེ་ལུགས་རིན་གནས་
ལམ་བརྩེགས་པར་གཏན་བདེའི་ཚོགས་གཉིས་བསྒྲུབ་པ་ལ་ཤིན་ཏུ་རིངས་པར་བྱ་དགོས།།    ༈    །།དགེ་བཤེས་སྨོན་ལམ་རྒྱ་མཚོ་ལ་གནང་བ།  ཇི་སྐད་གསལ་བཞིན་དལ་འབྱོར་གྱི་རྟེན་ལ་སྙིང་པོ་མཆོག་ལོན་པ་ནི་ཆ་ཆང་ཞིང་མ་ནོར་ལམ་
ཕྱིའི་གོ་རིམ་མ་ནོར་བར་ཐེམ་སྐས་བཞིན་རིམ་པ་ལྟར་ཉམས་ལེན་རྡོ་རུས་ཐུག་པར་མཛད་རྒྱུ་དང། བླ་མའི་རྣལ་འབྱོར་གྱི་ཉམས་ལེན་ཆིག་སྒྲིལ་ཐོག་སྨོན་ལམ་རྣམ་
དག་གི་མཚམས་སྦྱོར་ཤུགས་དྲག་བཅས་མཛད་ན་ལེགས།།    ༈    །།གྲོ་མོ་དགེ་བསྟན་འཛིན་བྱ་མཚོ་ལ་གནང་བ།  ཡིད་བཞིན་ནོར་བུ་འབུམ་ལས་ལྷག་པའི་དལ་བརྒྱད་འབྱོར་བཅུའི་རྟེན་བཟང་འདི་ཉིད་རིང་པོར་འཚོ་བའི་ཐབས་ཟབ་

[013A]༄༅། །གཙོར་བཟུང། མནོག་ཆུང་ཚེ་འདིའི་དོན་དུ་གཏན་འདུན་རླུང་ལ་བསྐུར་བའི་སྙིགས་དུས་ཀྱི་སྐྱེ་བོའི་རྗེས་སུ་མི་འབྲང་བར། ཚེ་འདིའི་བདེ་སྐྱིད་ཐེད་ལ་བོར་ནས་འདོད་ཆུང་ཆོག་ཤེས་དོན་ཉུང་བྱ་ཉུང་འཕགས་
པའི་རིགས་བཞི་ལ་གནས་བཞིན་པར། བྱང་ཆུབ་ལམ་གྱི་རིམ་པའི་འགོ་བཤེས་གཉེན་བསྟེན་ཚུལ་ནས་བཟུང། དལ་འབྱོར་དང། མི་རྟག་ནས་བརྩམས་ཏེ་ཞི་ལྷག་གི་བར་གྱི་ལམ་ཡོངས་རྫོགས་ལ་ཐོས་བསམ་གྱི་ངེས་པ་འདྲེན་ཅིང་
ཐོས་དོན་དམིགས་སྐོར་རེ་ལ་ཡང་ཟླ་གྲངས་ཟླ་གྲངས་སུ་དཔྱད་སྒོམ་དང་འཇོག་སྒོམ་གནད་དུ་བསྣུན་ཏེ། རྩོལ་བཅས་རྩོལ་མེད་ཀྱི་མྱོང་བ་ཞིག་ཨེ་ཐོན་འབད་ན། རྟོགས་པའི་ཉམས་མྱོང་གི་རྐང་ཚུགས། ད་གཟོད་ལམ་གྱི་སྣེ་ཟིན་
བར་འགྱུར། གཞན་དུ་མི་ཚེ་ཧྲིལ་པོར་ཇི་ཙམ་འབད་ཀྱང་རྣམ་གྲངས་གསོག་པ་ཙམ་ལས། ཤེས་རྒྱུད་ཐ་མལ་འདི་བཞིན་གཞན་དུ་བསྒྱུར་བར་མི་ནུས་པས་དེ་ལུགས་ནན་ཏན་དུ་བརྩོན་པར་འཚལ།། ། །།དོམ་འདུ་དགོན་གྱི་འདུས་
ཚོགས་ལ་གནང་བ།  མཐའ་འཁོབ་ཀྱི་ཡུལ་གྲུ་དེ་ལྟ་བུར་བློ་བཟང་རྒྱལ་བའི་རིང་ལུགས་ལྷ་ཅི། རྒྱལ་བསྟན་ཡང་དག་པའི་སྣང་བ་ཙམ་ཡང་ཤིན་ཏུ་ཕྲ་བར་ལམ་ལོག་ལམ་གོལ་ལྟར་སྣང་ལོག་བཤད་ཀྱིས་འགེངས་པའི་རྗེས་སུ་སྐྱེ་བོ་ཕལ་ཆེར་
ཞུགས་ཏེ་ཀུན་ཀྱང་ལམ་ལོག་ལམ་གོལ་ཁོ་ནར་ལྕེབ་པའི་ཡུལ་དུས་དེ་ལྟ་བུར་ཁྱེད་ཅག་བསྟན་པའི་སྙིང་པོ་བློ་བཟང་རྒྱལ་བའི་སྙན་བརྒྱུད་དྲི་མ་མེད་པར་ཐོས་བསམ་སྒོམ་གསུམ་གྱིས་འཇུག་ཏུ་ཡོད་པ་ནི་ཤིན་ཏུ་ཨེ་མ་ཧོ། དེས་ན་

[013B]སྔགས་ལམ་གྱི་རིམ་པར་མང་དུ་ཐོས་པ་དང་ཚུལ་བཞིན་སྒྲུབ་པའི་ཉམས་མྱོང་རྒྱུད་ཐོག་ཏུ་འགེལ་ཞིང། ཀུན་ཀྱང་གནས་སྐབས་ཀུན་ཏུ་བསྲེ་ལྷད་མེད་པའི་ལྟ་སྤྱོད་གཙང་མ་དང། འདི་སྣང་
གི་ཕུན་ཚོགས་ལ་ཡིད་མི་འཕྲིག་པར་འདོད་ཆུང་ཆོག་ཤེས་འཕགས་པའི་རིགས་བཞི་ལ་གནས་པ་སོགས་ཇི་སྐད་དུ། ཕྱི་རུ་ཉན་ཐོས་སྤྱོད་པས་ཞི་ཞིང་དུལ། །ནང་དུ་རིམ་གཉིས་རྣལ་འབྱོར་གདེང་དང་ལྡན། །ཞེས་སོགས་ལྟར་རང་གཞན་
དོན་གཉིས་སྤྱི་སྒོས་བསྟན་པའི་མིག་རྒྱན་དུ་འགྱུར་བ་ཞིག་ཀུན་གྱིས་ནན་ཏན་དུ་སློབ་པ་འཚལ།།    ༈    །།བོད་སོག་བཀའ་འགྱུར་བླ་མ་འཇམ་དབྱངས་ཚུལ་ཁྲིམས་ཀྱི་དྲིས་ལན།  བསླབ་བཏུས་ཀྱི་བཏང་བསྲུང་དག་སྤེལ་བཞི་ནི། ལུས་ལྟ་བུ་ལ་
མཚོན་ན། སྙིང་རྗེའི་བསམ་པ་དག་ཅིང་མགོ་སོགས་གཏོང་བ་ལ་ཡང་ཚོད་མ་སྤྱིན་པར་གཏོང་བ་ཙམ་ལས། དཀའ་ངལ་མེད་པའི་དུས་སུ་བབས་པ་ན་ལུགས་གཏོང་བ་དང། དེ་འདྲའི་དུས་ལམ་བབས་པར་ལུས་རིང་དུ་འཚོ་ཕྱིར་བསྲུང་བ་དང་
ལུས་ཀྱི་ཁ་ནམ་ཐོ་བསམ་གོས་པར་བྱེད་པས་ལུས་དག་པ་དང། ཚེ་ཕྱི་མ་ཡང་རྣམ་སྨིན་ཡོན་ཏན་བརྒྱད་ལྡན་དང་ཐེག་མཆོག་འཁོར་ལོ་བཞི་ལྡན་གྱི་ལུས་ཐོབ་པའི་རྒྱུ་སྒྲུབ་པ་ལུས་སྤེལ་བའོ་།ལོངས་སྤྱོད་ལྟ་བུར་མཚོན་ན། མཆོག་དམན་གྱི་
ཞིང་ལ་གཏོང་བ་དང། གཞན་དུ་ཆུད་མི་ཟོས་པའི་བསྲུང་བ་དང། ལོག་འཚོ་མ་འདྲེས་པས་ལོངས་སྤྱོད་དག་པ་དང། སྦྱིན་པས་སླར་ཡང་ལོངས་སྤྱོད་འཕེལ་བར་བྱེད་པས་ལོངས་སྤྱོད་སྤེལ་བའོ་།དེ་བཞིན་དུ་དགེ་རྩ་ལ་ཡང་སྦྱར་ཞིང། དེ་

[014A]༄༅། །རྣམས་ལ་ཕྱིན་དྲུག་ཚང་ཚུལ། བཏང་བ་སྦྱིན་བ་དང། བསྲུང་བ་ཚུལ་ཁྲིམས་དང། དེ་དག་ཉམས་སུ་ལེན་པའི་ཚེ་ཡིད་མི་འཁྲུག་པའི་ཆ་རྣམས་བཟོད་པ་དང། དེ་ལྟར་བསྒྲུབ་པ་ལ་ཡིད་སྲོ་མི་ཤི་བར་སྤྲོ་
ཞིང་འདུན་པའི་ཆ་རྣམས་བརྩོན་འགྲུས་དང། དེ་དག་གི་སྐབས་ཡིད་རྩེ་གཅིག་པའི་ཆ་རྣམས་བསམ་གཏན་དང། ཁྱད་པར་ལ་སོ་སོར་རྟོག་པའི་ཆ་རྣམས་ཤེས་རབ་ཀྱི་ཉམས་ལེན་ལ་སྦྱར་དུ་རུང་སྤྱིར་བསླབ་བཏུས་རང་དུ་གསལ་བར་
ཡོད་མོད། འདི་རྣམས་ཀྱིས་ཀྱང་རགས་ཙམ་ཤེས་པར་ནུས་སོ།། ། །།སྤོམ་འབོར་དགེ་བློ་བཟང་ཉི་མ་ལ་གནང་བ།  ཇི་གསལ་བཞིན་དམ་སྡོམ་མ་བསྲུང་བའི་ཉེས་དམིགས་སོགས་དྲན་པ་ཤིན་ཏུ་ལེགས་ཤིང། དེ་ཡང་
སྔོན་སོར་མོའི་ཕྲེང་བ་ཅན་གྱིས་མི་དགུ་བརྒྱ་དང་དགུ་བཅུ་གོ་དགུ་བསང་ཀྱང་སྔར་བྱས་རྣམས་ཉེས་དམིགས་སུ་རིག་ནས་འགྱོད་སྡོམ་ཚུལ་བཞིན་བྱས་པས་དགྲ་བཅོམ་བའི་གོ་འཕང་ཐོབ་ཚུལ་རྣམས་བསམས་ནས་འགྱོད་སྡོམ་གྱིས་བཤགས་པ་ཡུན་
རིང་ལ་ཤུགས་དྲག་ཏུ་འབད་ན་ལས་ངན་རྣམས་ངེས་པར་བྱང་སྟེ་ཟླ་བ་སྤྲིན་ལས་གྲོལ་བ་ལྟར་འགྱུར་བར་བཤེས་སྤྲིང་ལས་གསུངས་པས། ཚེ་མཇུག་འདིར་བསགས་སྦྱང་གཙོར་གྱུར་གྱིས་དལ་བའི་རྟེན་ལ་སྙིང་པོ་ལོན་པའི་ཐབས་མཆོག་བྱང་
ཆུབ་ལམ་གྱི་རིམ་པར་བློ་སྦྱངས་ནས་བསྲུང་སྡོམ་དང་བསགས་སྦྱང་གི་གནད་ཀྱི་ཉམས་ལེན་རྡོ་རུས་ཐུག་པ་ཅིས་ཀྱང་མཛད་ན་གཏན་གྱི་འདུན་མ་མཆོག་འགྲུབ་པར་གདོན་མི་ཟ་བས་དེ་དོན་ཐུགས་སུ་བསྟི་བར་འཚལ།།    ༈    །།ཤོ་

[014B]  བླ་མའི་བཀའ་ལ་བརྩི་བ་དང་ཆོས་དྭེད་དུ་མི་འཁྱེར་བའི་བསླབ་བྱ་དགོས་གསུངས་པ། བསླབ་བྱ་རྒྱས་པ་བྲི་མ་ཁོམ་ཀྱང་མདོར་བསྡུས་སྐྱབས་འགྲོ་ཡང་སྐབས་བརྒྱད་བྲིས་ཏེ་ཕུལ་ཡོད། ལར་ཆོས་དྲེད་དུ་མི་འགྲོ་
བའི་རྒྱུའི་གཙོ་བོ་ནི་དལ་འབྱོར། མི་རྟག་པ། སྡུག་བསྔལ་རྣམས་བསྒོམ་པ་ཉིད་ཡིན་པས་དེ་དག་ལ་ཡང་ནས་ཡང་དུ་དཔྱད་སྒོམ་མྱོང་བ་མཐོན་བར་བྱེད་པ་ཉིད་གཙོ་བོ་ཡིན་ཅིང། བླ་མའི་བཀའ་བཞིན་བསྒྲུབ་པའང་བཤེས་གཉེན་
བསྟེན་ཚུལ་གྱི་སྐོར་ལ་དཔྱད་སྒོམ་གྱིས་མྱོང་བ་འདོན་པ་ཉིད་གཙོ་བོ་ཡིན་པས་དེ་ལུགས་རྒྱུད་ལ་བཀྲི་ཐབས་ལ་གང་མཁས་མཛད་པར་ཞུ།།    ༈    །།བྲག་གཡབ་འཇོ་ཁེ་བླ་མ་ཡེ་ཤེས་དབང་དྲག་ལ་གནང་བ།  འཇོ་ཁེ་བླ་མ་རིན་པོ་ཆེ་ནས་དྲི་བ་
མཛད་པའི་དང་པོ། རྣམ་པར་འཐག་པ་སྡུད་པའི་མདོ་ལས། སངས་རྒྱས་འབྱུང་བ་མེད་པར་གཟུངས་འཐོབ་ཅེས་ཟེར་ན་ཆོས་སྤོང་བ་ཡིན་ནོ། །གཟུངས་ཐོབ་པའི་ཐོབ་པ་ནི་ཡོངས་སུ་དག་པ་མ་ཡིན་ནོ་ཞེས་ཟེར་ན་ཆོས་སྤོང་བ་ཡིན་ནོ། །ཆོས་
སྨྲ་བ་སྒྲུབ་པ་ཕུན་སུམ་ཚོགས་པ་ཡིན་ནོ། །ཞེས་ཟེར་ན་ཆོས་སྤོང་བ་ཡིན་ནོ། །ཞེས་གསུངས་པའི་དོན་གང་ལགས་ཞེས་ཕེབས་པ་ཤིང་རྟ་ཆེན་པོའི་གཞུང་ལ་མ་བརྟེན་པར་མདོ་དོན་རང་དབང་དུ་འགྲེལ་བ་བག་ཚ་བའི་གནས་ཀྱང། ཚིག་
དོན་གོ་ཚོད་ཞུ་ན། འཇིག་རྟེན་ན་ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་སོགས་ཇི་སྙེད་ཅིག་འབྱུང་བ་དང། དེ་དག་གིས་གཟུངས་ཐོབ་པ་སོགས་སྤངས་རྟོགས་ཀྱི་ཁྱད་པར་ཇི་སྙེད་མཐའ་དག་སངས་རྒྱས་ཁོ་ན་ལ་

[015A]༄༅། །བརྟེན་ནས་ཐོབ་དགོས་པས་ན་སངས་རྒྱས་འབྱུང་བ་མེད་པར་དེ་དག་ཡོད་ཅེས་སྨྲ་ན་ཆོས་སྤོང་བ་སྟེ། ལུང་རྟོགས་ཀྱི་ཆོས་ལ་སྐུར་པ་བཏབས་པར་སོང་བའི་དོན་ནོ། །མདོར་ན་འཇིག་རྟེན་དུ་སངས་རྒྱས་དཀོན་མཆོག་
མ་བྱུང་བར་ལུང་གི་ཆོས་འཁོར་མི་སྲིད་ལ། དེ་མེད་པས་རྟགས་པའི་ཆོས་དཀོན་མཆོག་ཀྱང་འཇིག་རྟེན་དུ་འབྱུང་བ་མི་སྲིད་པས་སངས་རྒྱས་མ་བྱུང་བཞིན་དུ་རྟོགས་པའི་དམ་ཆོས་ཡོད་པར་སྨྲན་ངེས་པར་ཆོས་ལ་སྐུར་པ་བཏབས་པར་འགྱུར་རོ་ཞེས་
པའི་དོན་ནོ། །ཡང་གཟུངས་ཐོབ་པའི་ཐོབ་པ་ཞེས་པ་ནི་གཟུངས་ཐོབ་པའི་ཐོབ་བྱ་ལ་བྱེད་པ་ཡིན་པས། དེ་ལྟ་བུའི་ཐོབ་བྱ་ཡང་ཡོངས་སུ་དག་པ་མ་ཡིན་ཞེས་སྨྲ་ན་ངེས་པར་ཆོས་ལ་སྐུར་པ་བཏབས་པ་ཡིན་ནོ། །ཡང་ཚེས་སྨྲ་བ་སོགས་ཀྱང་དེ་
ལས་ལྡོག་སྟེ་སྦྱར་ན་གོ་སླ། དྲིབ་གཉིས་པ། སྔགས་ལུགས་སེམས་གསལ་རིག་ཙམ་ཞེས་པ། གསལ་བ་གང་ལགས། རིག་པ་གང། ཙམ་སྒྲས་གང་བཅད་སོ་སོར་གསལ་བ་ཞུ་ཞེས་ཕེབས་པ། སེམས་གསལ་རིག་ཙམ་ཞེས་བ་འདི་བཞིན་མདོ་
ལུགས་ལས། སྔགས་ལུགས་ལ་ཟུར་དུ་མི་འདྲ་བའི་ཁྱད་པར་གསུངས་པ་མེད་ལ། མདོ་ལགས། སེམས་ཀྱི་ཀུན་རྫོབ་པའི་ངོ་བོ་གསལ་བ། སྟོང་པ། རིགས་པ་སྟེ་ཁྱད་ཆོས་གསུམ་ལྡན། ཕྱག་ཆེན་རྩ་བ་ལས་མཉམ་གཞག་ངོ་བོ་
གང་གིས་ཀྱང། །ནས། ཅི་ཡང་འཆར་བའི་ཧྲིག་གེ་བ། །ཞེས་པའི་བར་གསུངས་པ་ལྟར་སེམས་ཀྱི་ངོ་བོ་ཀུན་རྫོབ་པ་དེ་ནི་གང་གིས་ཀྱང་མ་སྒྲིབ་པའི་དྭངས་ཤིང་གསལ་བས་གསལ་བ། དེ་གཟུགས་ཅན་གང་དུའང་མ་གྲུབ་པའི་སྟོངས་པ།།

[015B]ཁྱད་ཆོས་གསུམ། ཙམ་སྒྲས་གསལ་རིག་གི་ངོ་བོ་ལ་འཇོག་པའི་ཚེ་ན་གོང་གི་ཁྱད་ཆོས་གསུམ་པོ་དེ་ལས། གཞན་གཟུགས་ཅན་སོགས་འཆར་བ་གཅོད་པའི་དོན་ནོ། །ཞིབ་པར་ཕྱག་ཆེན་ཟིན་བྲིས་སུ་གསལ་བ་
ལྟར་ལགས། སྔགས་ལུགས་སེམས་ཀྱི་ངོ་བོ་མཐོང་པ་ཞེས་པ་སེམས་ཀྱི་ངོ་བོ་གསལ་རིག་གོང་གི་དེ་ཙམ་མིན་བར་རླུང་ཐམས་ཅད་འཆི་རིམ་ཇི་ལྟ་བ་བཞིན་དུ་སྙིང་གའི་མི་ཤིགས་པའི་ཐིག་ལེ་ལ་ཐིམས་པ་ལས། སེམས་དབེན་དཔེའི་འོད་གསལ་
མཐར་ཐུག་མངོན་དུ་འགྱུར་བའི་ཚེ་ན་ཤིན་ཏུ་ཕྲ་བའི་གཉུག་མའི་སེམས་ཀྱི་རང་ཞལ་རྗེན་པར་མངོན་དུ་འགྱུར་བ་སྟེ། འདི་ཐོབ་ན་ཚེ་དེ་ལ་འཚང་རྒྱ་བར་ངེས་ཤིང། གོང་གི་གསལ་རིག་དེ་མངོན་དུ་གྱུར་པ་ནི་ཕྱི་རོལ་བ་ལའང་ཡོད་པས་འདི་གཉིས་
ཀྱི་ཁྱད་པར་ནི་ནམ་མཁའ་དང་ས་གཞི། རི་རབ་དང་རྡུལ་ཕྲན་ཙམ་དུ་ཡོད་ཀྱང། དེང་སང་གི་སེམས་ཁྲིད་སྐྱོང་བ་རྣམས་ཀྱིས་དོན་གྱི་ཁྱད་པར་འབྱེད་རྒྱུ་ལྟ་ཅི། མིང་གི་ཁྱད་པར་ཙམ་ཡང་མ་ཕྱེད་པས་གཉུག་སེམས་མངོན་དུ་འགྱུར་བའི་ཕན་ཡོན་རྣམས་གསལ་
རིག་གི་ངོ་བོ་མཐོང་བ་ཙམ་ལ་སྦྱར་ཏེ་འཁྲུལ་ཞིང། རང་ཡང་དེ་ལྟར་དུ་སེམས་ལ། གཞན་ལའང་སྐད་གསང་མཐོན་བོས་སྒྲོག་བར་བྱེད་བ་འདི་ནི་རང་ཉིད་ལམ་གོལ་ལམ་ལོག་ཏུ་ཤོར་བམ་ཤེས་པར་རང་གི་རྗེས་སུ་འབྲངས་བ་མཐའ་དག་ཀྱང་
དེར་འཁྲིད་པས་གཏན་གྱི་འདུན་མ་རླག་པར་བྱེད་པའི་རྒྱུ་ཆེ་ཤོས་ཤིག་ཏུ་སྣང་མོད། དེང་སང་གི་ཕྱག་རྫོགས་བ་རྣམས་ལ་ཕན་སེམས་ཀྱིས་དྲང་པོར་སྨྲས་ཀྱང་ཡིད་རྟོན་པ་ཤིན་ཏུ་དཀའ་བར་སྣང་ངོ། །དེ་ལྟར་རྗེ་ཉིད་ནས་བཀའ་འདྲི་ཐབས་ཤེས་ཀྱི་གྲངས་

[016A]༄༅། །ལྡན་ཕེབས་པ་འདི་ལ་དགོངས་གཞི་དགོས་པ་ཁྱད་པར་ཅན་ཞིག་ཡོད་ངེས་སྙམ་དྲིས་ལན་རྒྱས་པ་འབུལ་མཁོམ་ཀྱང། མདོ་ཙམ་ཞིག་རྣམ་གཡེང་ཟིན་མེད་ཀྱི་བར་ནས་དོ་གལ་གྱིས་ཕུལ་བ་བསྟན་འགྲོའི་དོན་རླབས་ཆེན་
མཛད་པའི་ཕྱག་ཆར་འཆང་བར་མཛོད།།    ༈    །།མདོ་སྨད་དར་རྒྱས་དགོན་རྒྱ་དམག་གི་སྐྱོན་ཤོར་སྐབས་དེ་གའི་འདུས་པ་ནས། སླར་རང་མལ་དུ་ཆགས་རྒྱས་ཐུབ་མིན་ཞུས་པའི་བཀའ་ལན།  གཙོ་བོ་ཚང་མ་ཐུགས་མཐུན་ཁྲིམས་གཙང་ཞིང། །བཤད་སྒྲུབ་ཆོས་སྤྱོད་
རྣམ་བཅུར་གཞོལ་བྱས་ན། །ཆོས་དང་སྲིད་ཀྱི་དགེ་མཚན་སྒོ་ཀུན་ནས། །རྒྱས་པ་སླུ་མེད་རྟེན་ཅིང་འབྲེལ་འབྱུང་ཉིད།།    ༈    །།མདོ་སྤྱི་ཛ་སག་ཟུར་ཁང་ཟུར་པ་དབང་ཆེན་ཚེ་བརྟན་མཆོག་གིས་བརྟག་བ་ཞུས་པའི་ལུང། གཙུག་ལག་རྩིས་ཀྱི་འཆོས་རིམ་མང་དུ་སྩལ་
བའི་མཇུག་ཏུ།  བཅས་མཛད་ན་ཆོས་ཀུན་རྒྱུ་རྐྱེན་བལྟེས་ནས་གྲུབ་པས། བཟང་ངན་རྐྱེན་གྱི་ཁྱད་པར་གྱིས་རྟེན་འབྱུང་རྟོག་བཏགས་འགོག་པ་མེད་པའི་དགེ་མཚན་མངོན་པར་འབྱུང་བ་གདོན་མི་ཟ།  ཞེས་གསུངས། འདི་གཉིས་ཚིག་ཉུང་ཡང། དོན་གྱི་གནད་ཀ་
ཆེབས་འདིར་བཀོད།།    ༈    །།བྲག་གཡབ་བླ་མ་འཇམ་དབྱངས་ལ་གནང་བ།  སོ་ཐར་བྱང་སེམས་གསང་སྔགས་གསུམ་གྱི་སྡོམ་པ་ཁས་ལེན་རྒྱུ་གང་ཡོད་བླངས་ཀྱང་བསྲུང་མཚམས་སྣེ་གཅིག་ཀྱང་དཀའ་ཚུལ་གསུངས་པ། སྡོམ་པ་གསུམ་གྱི་
བཅས་མཚམས་རྒྱ་ཆེ་གྲངས་མང་བས་ཇི་བཞིན་བསྲུང་ནུས་པ་ཤིན་ཏུ་དཀའ་མོད། སོ་ཐར་ལ་ཕྱིར་བཅོས་དང་འབྲེལ་བའི་བཤགས་པ་གང་ནུས་དང། བྱང་སེམས་ལ་ལྟུང་བཤགས་དང་འབྲེལ་བའི་བཤགས་པ་གང་ནུས་ཉིན་ལྟར་ཆག་མེད་

[016B]ཆུད་ན་སྡོམ་པ་འོག་མ་གཉིས་ཟིལ་གྱིས་གནོན་པར་གསུངས་ཤིང་བདག་གི་སྐྱབས་མགོན་བླ་མ་རིན་པོ་ཆེ་ཞལ་སྔ་ནས་ཀྱིས་ཀྱང་གསོ་སྦྱོང་གི་ཚབ་ཏུ་ཟླ་རེའི་ནང་བདག་འཇུག་རེ་ཆག་མེད་མཛད་
སྲོལ་ཡོད་པ་ལྟར། ལྷ་རབ་ཟླ་སྟོད་ཟླ་སྨད་དང། མ་མཐའ་ཟླ་རེའི་ནང་བདག་འཇུག་གནད་དུ་འགྲོ་ངེས་རེ་མཛད་ན་སྡོམ་པ་གསུམ་གྱི་ཉམས་ཆག་བསྐང་བ་ལ་གནད་ཆེ་བ་དབེན་ས་སྙན་བརྒྱུད་ཀྱི་མན་ངག་ཡིན་འདུག་འོན་ཀྱང་དགོན་པའམ་རི་ཁྲོད་
ལྟ་བུར་དགེ་འདུན་གྲང་ཚང་བས་ནི་ཡར་མར་གྱི་གསོ་སྦྱོང་ཡང་ཆག་མེད་ངེས་པར་དགོས་ཏེ། སོ་སོར་ཐར་པ་བསྟན་པའི་རྩ་བར་གསུངས་པ་དོན་ལ་གནས་ཤིང། དེའི་རྩ་བ་གཞི་གསུམ་ལ་ལྟོས་དགོས་པས་སོ། །ཐེག་པ་ཆེན་པོའི་ལམ་གྱི་སྲོག་ཤིང་
གཅིག་པུ། དུས་གསུམ་གྱི་རྒྱལ་བ་ཀུན་གྱིས་བསྔགས་པའི་ཡུལ་ནི་བྱང་ཆུབ་ཀྱི་སེམས་རིན་པོ་ཆེ་ཁོ་ན་ཡིན་ཞིང། དེ་ལ་ཉམས་མྱོང་བཟང་པོ་སྔར་ནས་ཡོད་མུས་སྟབས་ད་དུང་དེ་ཉིད་རང་ལ་ཐུགས་དམ་གྱི་གཙོ་བོར་བཟུང་སྟེ་རྩོལ་མེད་ཀྱི་མྱོང་བ་བཟང་པོ་
གོང་ནས་གོང་དུ་སྤེལ་བ་ཤིན་ཏུ་གནད་ཆེ། ཟབ་མོའི་ལྟ་བ་འདི་ཡང་ཐིག་པ་ཆེན་པོའི་མདོ་སྔགས་གང་གི་སྐབས་སུའང་ལམ་གྱི་སྲོག་རྩ་ལྟ་བུར་ཤིན་ཏུ་གནད་ཆེ་ཞིང། སེམས་བསྐྱེད་དང་ལྟ་བ་འདི་གཉིས་བྱ་ནམ་མཁའ་ལ་འཕུར་པའི་གཤོག་པ་ཟུང་འབྲེལ་
ལྟ་བུར་གསུངས་པས་ལྟ་བའི་ཉམས་ལེན་འདི་ཡང་ལམ་གྱི་སྲོག་ལྟར་བསྟེན་དགོས། ལྟ་བའི་ངེས་པ་རྙེད་ཀྱང་དྲན་ཤེས་མ་བརྟན་པའི་རྒྱུན་ལྡན་རང་སེམས་ཉོན་མོངས་པའི་དབང་དུ་ཤོར་ནས་ཉོན་མོངས་ཁ་བྲི་བ་ཤིན་ཏུ་དཀའ་བར་འདུག་གསུངས་པ་

[017A]༄༅། །སྒོམ་བྱུང་མ་སྐྱེས་བར་དུ་བསམ་བྱུང་གི་མྱོང་བ་ཙམ་གྱིས་ཉོན་མོངས་ལྡོག་མི་སྲིད་པས་སྒོམ་བྱུང་སྐྱེ་བའི་ཐབས་ལ་འབད་པ་གལ་ཆེ་མོད། དུས་ཚོད་སྙིགས་མ་ལས་ཀྱང་ཆེས་སྙིགས་མའི་དབང་གིས་ཞི་གནས་
ཚད་ལྡན་འགྲུབ་པ་མི་སྲིད་པ་ལྟ་བུར་སྣང་ཡང། དམིགས་རྟེན་གང་འཕྲོད་ཅིག་གི་སྟེང་ནས་ཞི་གནས་ཀྱི་ཏིང་ངེ་འཛིན་ཞིག་ཨེ་འགྲུབ་བབས་ཚོད་ཅིག་གཟིགས། དེ་འགྲུབ་ན་སེམས་བསྐྱེད། ལྟ་བ། རིམ་གཉིས་ཀྱི་ལམ་རྣམས་ས་ཆོད་ཤིན་
ཏུ་ཆེ་བ་འབྱུང་བས་དེ་ཐོག་ནས་ལྟ་བ་དང་སེམས་བསྐྱེད་ལམ་གྱི་སྲོག་ཏུ་གཟུང། རིམ་གཉིས་ཀྱི་རྣལ་འབྱོར་ལ་རིམ་བཞིན་སྦྱོང་བར་མཛད་ན་གྲུབ་པའི་འགོ་འཕང་དུ་བསྙེག་པ་ལ་ཚེགས་མེད། གལ་ཏེ་ཞི་གནས་དེ་ལྟར་མ་འགྲུབ་ན་སེམས་
བསྐྱེད་དང་ལྟ་བ་བསམ་བྱུང་གི་མྱོང་བ་སྔར་ཡོད་དེ་ཉིད་གོང་ནས་གོང་དུ་སྤེལ་ཐབས་དང། དེ་སྲོག་ཏུ་བཟུང་བའི་དང་ནས་བདེ་མཆོག་ཡབ་ཡུམ་གྱི་བསྐྱེད་རྫོགས་ལ་བག་ཆགས་ཁྱད་པར་ཅན་འཇོག་པ་དང། བཀླག་པས་འགྲུབ་པའི་རིག་སྔགས་
རྣམས་བཟླས་པ་ཅི་ཐོན་དང། མཆོད་འབུལ། རྟེན་བཞེངས་སོགས་རང་འཁོས་དགེ་རྩ་གང་འགྲུབ་དང། བསྔོ་སྨོན་གྱིས་རྒྱས་འདེབས་ནན་ཏན་མཛད་ན་དེ་ལྷག་དལ་འབྱོར་དོན་ལྡན་བྱ་ཐབས་མ་དམིགས་པས་དེ་དོན་ཐུགས་ལ་བཏགས་འཚལ།།    ༈    །།
 ཡང་གཅིག་ལ།  གྲངས་མེད་བསྐལ་ཆེན་འབད་ཀྱང་བསྒྲུབ་དཀའ་བའི། །ཟུང་འཇུག་ཚེ་གཅིག་བདེ་བླག་ཉིད་སྟེར་བ། །བླ་མེད་ཐེག་པ་ཉིད་ལས་གཞན་དུ་ཅི། །དེ་ཡི་རྩ་བའང་དམ་ཚིག་སྲོག་ལྟར་གཅེས།  །ཞེས་སོ།།    ༈    །།དུས་

[017B] འབྲེལ་བ་གསོ་སྦྱོང་གི་དུས་ཚེས་བསྟན་པ་བར་ཁམས་ལྕགས་ར་དགོན་དུ་གནང་བ།  ཐམས་ཅད་མཁྱེན་པ་ལ་ཕྱག་འཚལ་ལོ་།མདོ་རྩ་བ་ལས། གསོ་སྦྱོང་བྱའོ། །ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ། །ཞེས་གསུངས་པ་ལྟར་ཟླ་བ་ཕྱེད་ཕྱེད་ན་དུས་འབྲེལ་གྱི་གསོ་སྦྱོང་བྱ་དགོས་
ཤིང༑ དེ་ཡང་ཧོར་ཟླ་ཐམས་ཅད་ཀྱི་ཡར་ངོ་ལ་གསོ་སྦྱོང་བཅོ་ལྔ་པ་དང། ཧོར་ཟླ་བཅུ་གཅིག་པ། དང་པོ། གསུམ་པ། ལྔ་པ་བདུན་པ། དགུ་བ་རྣམས་ཀྱི་མར་ངོ་ལ་གསོ་སྦྱོང་བཅུ་བཞི་པ་ཁོ་ན་དང། དེ་མིན་ཟླ་བ་གཞན་རྣམས་ཀྱི་
མར་ངོ་ལ་གསོ་སྦྱོང་བཅོ་ལྔ་པ་ཁོ་ན་ཡིན། དེ་ཡང་དཀར་རྩིས་ཀྱི་ཚེས་གྲངས་དང་བསྟུན་དུ་མི་རུང་བར་འདུལ་བ་རང་གཞུང་ལྟར་གྱི་ཞག་གྲངས་མི་འཕྱུག་བའི་ཕྱིར་སྨྱུག་ཚིགས་བགྲང་བར་བྱ་བར་གསུངས་པ་ལྟར་འདིར་ཤིང་བྱང་བགྲང་བར་བྱ་བ་
ལ༑ བཀྲ་ཤིས་ཀྱི་གཙུག་ལག་ཁང་འདིའི་སྔགས་ཁང་ནས་མཚམས་པ་རྣམས་ཀྱིས་ཐུགས་ཁུར་གནང་སྟེ་འཐེན་པའི་དུས་ཞོགས་ཇ་བཞེས་གདོང་འཐེན། འཐེན་ལུགས་ཚེས་གཅིག་ནས་བཅོ་ལྔ་བར་ཉིན་རེར་ཤིང་བྱང་རེ་འཐེན། ཤིང་
བྱང་བཅུ་གསུམ་པོ་སོང་བའི་ཉིན་མཚམས་གཡོག་ནས་མདོ་འཆད་མི་དང། ཆབ་རིལ། ལྷ་གཉེར་བཅས་ལ་གནངས་བརྡ་འབུལ་དགོས། ཚེས་བཅུ་དྲུག་ནས་གནམ་གང་བར་ཡང་གོང་ལྟར་ཉིན་རེར་ཤིང་བྱང་རེ་འཐེན་ནས་ཤིང་བྱང་བཅུ་གསུམ་
སོང་མཚམས་གནངས་བརྡ་འབུལ་ལུགས་གོང་ལྟར་བྱེད། གོང་གསལ་ཧོར་ཟླ་བཅུ་གཅིག་པ། དང་པོ། གསུམ་པ། ལྔ་བ། བདུན་པ། དགུ་པ་བཅས་ཀྱི་མར་ངོ་གསོ་སྦྱོང་བཅུ་བཞི་པ་ཁེལ་བ་རྣམས་ལ་ཤིང་བྱང་བཅུ་གཉིས་སོང་མཚམས་གནངས་

[018A]༄༅། །བརྡ་འབུལ། བཅུ་བཞིའི་ཉིན་ཤིང་བྱང་གཉིས་སྡེབས་འཐེན་བྱེད། བཤོལ་ཟླའི་མར་ངོའི་གསོ་སྦྱོང་ཡང་གོང་གསལ་ཟླ་བ་བཅུ་གཅིག་པ། དང་པོ། གསུམ་པ། ལྔ་བ། བདུན་པ། དགུ་པ་རྣམས་ལ་བཤོལ་ཟླ་བྱུང་
ཚེ་མར་ངོ་གསོ་སྦྱོང་བཅུ་བཞི་པ་དང། གཞན་རྣམས་ལ་བཤོལ་ཟླ་བྱུང་ཚེ་མར་ངོ་གསོ་སྦྱོང་བཅོ་ལྔ་པ་བྱེད། གསོ་སྦྱོང་གི་ཚེས་གྲངས་འདི་ཁོ་ན་ལྟར་ངེས་གཟུང་བྱེད་དགོས། འདི་དག་གི་སྐབས་ཡོན་ཏན་རིན་པོ་ཆེ་སྡུད་པ་ལས། བྱང་ཆུབ་
སེམས་དཔའི་སྦྱིན་པས་ཡི་དྭགས་འགྲོ་བ་གཅོད། །དབུལ་བ་དང་ནི་དེ་བཞིན་ཉོན་མོངས་ཐམས་ཅད་གཅོད། །སྤྱོད་ཚེ་ལོངས་སྤྱོད་མཐའ་ཡས་རྒྱས་པར་འཐོབ་པར་འགྱུར། །སྦྱིན་པས་སྡུག་བསྔལ་གྱུར་བའི་སེམས་ཅན་ཡོངས་སྨིན་བྱེད། །ཅེས་སོགས་
སྦྱིན་པའི་ཚིགས་བཅད་གང་ཤེས་འདོན། བརྩོན་ལྡན་རྣམས་ཀྱིས་སོ་སོར་ཐར། །རྟག་ཏུ་གུས་པས་འབད་དེ་བསྲུང། །དགེ་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་ཤོག་ །དགེ་ལེགས་འཕེལ།།   ༈    །།སོག་ཤོད་དགེ་སློང་འཇམ་
དབྱངས་རྒྱ་མཚོ་ལ་གནང་བ།  དུས་འབྲེལ་གྱི་གསོ་སྦྱོང་གནས་གཅིག་ཏུ་ཉིན་གཅིག་ལ་ལན་གཉིས་བྱ་མི་ཆོག་ཅིང། དུས་འབྲེལ་གྱི་གསོ་སྦྱོང་གཅིག་བྱས་ནས་དེའི་སྟེང་བཀྲ་ཤིས་དང་གནོད་ཟློག་གི་གསོ་སྦྱོང་བྱ་ཆོག་གནས་གཅིག་ཡིན་ཀྱང་མཚམས་
ནང་གཅིག་མིན་ན་དུས་འབྲེལ་གསོ་སྦྱོང་གཉིས་བྱས་ཀྱང་ཆོག་།གྲོང་དང་ཕྱོགས་གང་དུའང་གཎྜི་ཡོད་ན་སྒྲ་ཙམ་གྱིས་ཡུལ་ཁམས་ལའང་ཕན་པས་གཎྜི་ངེས་པར་བརྡུང་དགོས། གཎྜི་མ་རྙེད་ན་མེད་ཀྱང་ཆོག་    ༈    །།སོག་འཕེལ་རྒྱས་གླིང་

[018B] དགོན་ལ་གནང་བ།  དབྱར་གྱི་མཐའ་ཞག་དྲུག་ཅེས་པར་དབྱར་ཟླ་བ་གསུམ་ཡོངས་རྫོགས་ཁས་ལེན་ན་ལས། གློ་བུར་དགག་དབྱེའི་རིགས་ལ་མི་དགོས་པས། རང་རེས་དབྱར་ཟླ་བ་ཕྱེད་གཉིས་ཐོག་དགག་དབྱེ་བྱེད་པ་འདི་གློ་བུར་དགག་དབྱེ་ཡིན་པས་འདི་ལ་མཐའ་
ཞག་བསྲུང་བར་མཛད་མི་དགོས་པས་བྱིན་རླབས་བྱེད་ཆོག་པ་བཅས་དགོངས་གཞུགས་འཚལ།།    ༈    །།རྒྱུད་སྨད་རྒྱལ་རོས་མཁན་ཟུར་ངག་དབང་ཉི་མ་ལ་གནང་བ།  ཉིད་ནས་ཇི་གསུངས་བཞིན། རེ་ཞིག་བསྙེན་ཆེན་འཐེན་ནས་ལམ་རིམ་རང་ལ་བསམ་སྒོམ་
སྒྲུབ་པ་སྙིང་པོར་མཛད་བཞིན་པ་ནི་ཤིན་ཏུ་རྗེས་སུ་ཡི་རང་གི་གནས། འཇམ་མགོན་ཙོང་ཁ་པ་ཆེན་པོས། དེང་དུས་རྣལ་འབྱོར་བརྩོན་རྣམས་ཐོས་པ་ཉུང། །མང་ཐོས་ཉམས་ལེན་གནད་ལ་མི་མཁས་ཤིང། །ཕལ་ཆེར་གསུང་རབ་བལྟ་ལ་ཕྱོགས་
རེའི་མིག་ལུང་དོན་རིགས་པས་འབྱེད་པའི་མཐུ་མེད་པས། །བསྟན་པའི་གནད་རྣམས་རྫོགས་པའི་གདམས་པ་མཆོག་མཁས་པ་དགྱེས་པའི་ལམ་དང་བྲལ་མཐོང་ནས། །ཤིང་རྟ་ཆེན་པོའི་ལམ་འདི་བཤད་པ་ལ། །བདག་གི་ཡིད་ནི་ཀུན་
ནས་སྤྲོ་བར་གྱུར། །ཞེས་གསུངས་པ་ལྟར། དེང་སང་གི་དུས་མང་དུ་ཐོས་པ་རྒྱ་མཚོ་ལྟ་བུའི་ཕ་རོལ་ཏུ་སོན་པའི་དགེ་བའི་བཤེས་གཉེན་ཆེན་པོ་དག་གིས་ནི་ཐོས་དོན་རྒྱུད་ཐོག་ཏུ་སྦྱར་བའི་སྒྲུབ་པ་སྙིང་པོའི་ཉམས་ལེན་དང་བྲལ་བས་ཇི་ཙམ་ཐོས་ཀྱང་
ཁ་ཕྱིར་བལྟས་སུ་ཤོར་ཏེ་ཤེས་རྒྱུད་ཐ་མལ་པར་ལུས། སྒྲུབ་པ་སྙིང་པོར་བྱེད་ཁུལ་མང་དུ་སྣང་བདག་གིས་ནི་ཐོས་པ་མེད་པས་ཟབ་ཅིང་ཕྲ་ལ་དཀའ་བའི་གནས་རྣམས་ལྟ་ཅིང། ཐ་ན་སྐྱབས་འགྲོའི་རྣམ་གཞག་ཙམ་ལའང་རྨོངས་པས་རྟོགས་པ་ཚད་

[019A]༄༅། །ལྡན་སྐྱེ་བ་ཉིན་མོའི་སྐར་མ་ལྟར་གྱུར། ཕལ་ཆེར་ཐུབ་བསྟན་ཡོངས་རྫོགས་ལ་གོ་བ་ཆགས་ཏེ་ཉམས་སུ་ལེན་བ་མི་ཤེས་པས་ཐོས་བསམ་སྒོམ་པ་གང་བྱས་ཕྱོགས་རེར་ཤོར་བས་རྒྱལ་བ་དགྱེས་བའི་ལམ་དང་བྲལ་བར་
གྱུར་པའི་སྐབས་འདིར་ཉིད་དང་ཉིད་ལྟ་བུ་ནི་མདོ་སྔགས་ཀྱི་གཞུང་ལུགས་རྒྱ་མཚོ་ལྟ་བུར་མང་དུ་ཐོས་པའི་ཕ་རོལ་དུ་སོན་དེ་དོན་ལམ་གྱི་རིམ་པ་གཅིག་ཏུ་བསྒྲིལ་ནས་ལུང་རིགས་ཡང་དག་གི་ལམ་ལས་དཔྱད་སྒོམ་དང་འཇོག་སྒོམ་ཟུང་དུ་འབྲེལ་བས་རྩེ་
གཅིག་སྒྲུབ་པ་སྙིང་པོ་ལྷུར་ལེན་དུ་ཞུགས་པ་ནི་འཇམ་པའི་དབྱངས་དང་རྗེ་ཙོང་ཁ་པ་ཆེན་པོ་སོགས་རྒྱལ་དང་དེ་སྲས་རྣམས་ཀྱིས་བསྔགས་པའི་གནས་ཁོ་ན་ཉིད་ན། ད་དུང་ཡང་སྔར་མུས་བཞིན་བཟླས་བརྗོད་གྲངས་གསོག་ཙམ་ལ་མི་རེ་བར་ལམ་ཡོངས་
རྫོགས་ལ་ཤར་སྒོམ་དང་འབྲེལ་བའི་གཏིང་ཕྱིན་པའི་གོ་བ་འཚོལ་ཞིང་བག་ཆགས་ཁྱད་པར་ཅན་འཇོག་པ་དང། གཙོ་བོར་བཤེས་གཉེན་བསྟེན་ཚུལ་དང་དལ་འབྱོར་ནས་བརྩམས་ཏེ་ས་བཅད་རེ་རེ་ཙམ་ཞག་དང་ཟླ་བར་བརྩེགས་ཏེ་ལུང་རིགས་
ཡང་དག་གི་ལམ་ལས་དཔྱད་འཇོག་ཟུང་དུ་འབྲེལ་བས་ཉམས་འོག་ཏུ་ཚུད་པ་དང། རྩོལ་བཅས་རྩོལ་མེད་ཀྱི་མྱོང་བ་འདོན་པ་ལ་གནད་དུ་བསྣུན་ཅིང། དམིགས་སྐོར་འོག་མ་འོག་མ་ལ་མྱོང་བ་ཐོན་པ་ན་གོང་མ་གོང་མར་སྤོ་བ་སོགས་སྐྱེས་བུ་གསུམ་
གྱི་ཉམས་མྱོང་གི་ས་མཚམས་གོང་ནས་གོང་དུ་འགྲོ་བའི་རྟོགས་པའི་ལག་རྗེས་ཁྱད་པར་ཅན་བསྐྲུན་པ་ནི། ཇི་སྐད་དུ། དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་

[019B] །ཞེས་གསུངས་པ་ལྟར་ཡབ་རྗེའི་རྣམ་ཐར་དྲི་མ་མེད་པ་ཉིད་ཀྱི་རྗེས་སུ་སྐྱོང་བར་འཚལ་ཞིང། བྱང་རྩེ་བརྒྱུད་དགའ་ལྡན་ཁྲི་པ་སོགས་ཀྱི་གོ་གནས་ལ་གཏིང་ནས་རེ་བ་མེད་པར། དབེན་པར་འདོད་ཆུང་ཆོག་
ཤེས་ཀྱིས་སྐུ་ཚེ་འདའ་བར་བཞེད་པ་ནི། སྐྱེས་བུ་ཆུང་འབྲིང་གི་ཉམས་མྱོང་ཐུགས་ལ་འཁྲུངས་པའི་ལག་རྗེས་ཉིད་དུ་ངེས་ཤིང་དགོངས་པའི་གཏད་སོ་དེ་འདྲ་ཉིད་དུ་མཛད་དགོས་ཀྱང། གཞི་རྩ་མང་ཐོས་ཚུལ་བཞིན་སྒྲུབ་པ་གཉིས་འཛོམས་
ཉིད་ལྟ་བུ་ཁྲི་ཐོག་ཏུ་ངེས་པར་ཕེབས་ན་དགེ་ལྡན་བསྟན་པར་བཤད་སྒྲུབ་ཟུང་འབྲེལ་གྱིས་ཕན་རླབས་ཤིན་ཏུ་ཚེ་ངེས་ལགས་ན་བྱང་རྩེ་སོགས་སྐབས་སུ་བབས་མཚམས་ཐུགས་བསྐྱེད་རླབས་པོ་ཆེའི་སྒོ་ནས་འཇམ་དབྱངས་གཙང་པ་བདུན་
བརྒྱུད་སོགས་ཀྱི་རྣམ་ཐར་བཟང་པོ་བདག་གིར་བཞེས་ན་གཟུགས་བརྙན་ལྟ་བུ་མ་ཡིན་པའི་དོན་གྱི་བསྟན་པའི་སྨན་ཡོན་རླབས་པོ་ཆེར་འགྱུར་ངེས་ལགས་ན་དེ་དོན་ཐུགས་ལ་གཅགས་འཚལ།།    ༈    །།ལྕང་སྒོར་ལས་ཚན་པའི་ཕྱག་མཛོད་ཡེ་ཤེས་
ལ་གནང་བ།  དེང་དུས་སེར་སྐྱ་ཕལ་ཆེར་ཞིག་གིས་རྒྱུན་གྱི་ཁ་ཏོན་འདི་སྣང་སྙིང་པོར་ཞེན་པའི་ཀུན་སློང་ཁོ་ནས་བསངས་གསེར་ཆོས་ཚན་སྣ་ཚོགས་པོད་དུ་ལོངས་པ་ཞིག་ཉིན་ལྟར་དལ་མེད་སྒྲོགས་ཀྱང་འབྲས་བུ་འདི་སྣང་ཆོས་བརྒྱད་ཙམ་ལས་འཇིག་རྟེན་ཕྱི་
མར་ཕན་པ་རི་བོང་རྭའི་སྤུན་ཟླ་ཉིད་ལས་མ་མཆིས་ན། སྐུ་མཆོག་ནས་རྒྱུན་གྱི་ཉམས་ལེན་ཞལ་འདོན་ཕྲན་བུར་བརྩོན་གནང་དེ་དག་གནད་དུ་ཁེལ་བ་ཞིག་ཤིན་ཏུ་གལ་ཆེ་བས། འདིར་གསལ་ཞལ་འདོན་རྣམས་ནས་རྐྱེན་སེལ་སྒྲོལ་བསྟོད་དང་སྨོན་

[020A]༄༅། །ལམ་རྣམ་བརྒྱད་ཙམ་ལས། ཕྱི་མར་མི་ཕན་པའི་ལྟར་སྣང་ཆོས་ཚན་ཉག་ཉོག་མང་པོའི་སྤྲོས་པ་སྐྱུང་སྟེ། ད་ལྟ་ཞལ་འདོན་མཛད་མུས་བླ་མཆོད་བདེ་སྟོང་དབྱེར་མེད་མ་འདི་བཞིན་ཚིག་ཙམ་ཧར་རྒྱུག་ཏུ་མ་སོང་བའི་
གང་རྒྱས། གང་ལྷོད། གནད་དུ་གང་ཁེལ་དང་འབྲེལ། ཁྲིད་ཡིག་དང་སྦྱར་ཏེ་དམིགས་རྣམ་གང་ནུས་ཐོག་སྐྱབས་འགྲོ་མཎྜལ་ལྟུང་བཤགས། དམིགས་བརྩེ་མ་སོགས་གྲངས་གསོག་རྒྱས་བསྡུས། བསགས་སྒྱང་ཅི་རིགས་ལོང་སྐབས་
དང་བསྟུན་བ་དང། ལྷག་པར་བླ་མཆོད་ཀྱི་ཞིང་མཆོག་དམ་པའི་ནང་དུ་ལམ་རིམ། བློ་སྦྱོང། བསྐྱེད་རྫོགས། འཕོ་བ་བཅས་མདོ་སྔགས་ཀྱི་ལམ་ཡོངས་རྫོགས་ཀྱི་གནད་ཟབ་མོ་རྒྱས་པར་འདུས་ཡོད་ལགས་ན་ཚིག་ཙམ་བཤར་རྒྱུག་མིན་
པའི་དོན་ཟབ་ཡིད་ལ་བསྐོར་གང་ནུས་མ་མཐའ་ཚིག་རིས་དང་མཐུན་པའི་སྨོན་ལམ་ཙམ་ལས་མ་འགྲུབ་ཀྱང་ཡོངས་རྫོགས་ལམ་བཟང་ལ་བག་ཆགས་ཁྱད་པར་ཅན་ཐེབས་ངེས་ཀྱིས་གཏན་གྱི་འདུན་མའི་སྙིང་པོ་འགྲུབ་ངེས་ལགས་ན། ཞལ་
འདོན་ཉམས་བཞེས་ཀྱི་གཙོ་བོ་དེ་རང་ལ་གནང་ཁེལ་འབད་འབུངས་ཆིག་དྲིལ་མཛད་ན་ཆུ་བརྒྱ་ཟམ་འདུས་ལྟར་འདུས་ཆེ་ཞིང། དགའ་ལྡན་སྙན་བརྒྱུད་སྤྲུལ་པའི་གླེགས་བམ་གྱི་སྙིང་པོ་ཡིན་པས་བྱིན་རླབས་ཀྱི་ཚན་ཁ་གཞན་དང་མི་མཉམ་
པ་ཤིན་ཏུ་གནད་ཆེ་འབྱུང་ངེས་བཅས། ཟོལ་མེད་བརྩེ་སེམས་ཀྱིས་ལྷག་པར་བསྐུལ་བས་བྱ་སླ་དོན་ཆེའི་མན་ངག་སྙིང་པོའི་གནད་དོན་གསལ་འདེབས་གསོང་པོར་སྦྲེངས་པའི་དོན་ཐུགས་མཚོར་སིམ་པས་གཏན་འདུན་གྱི་ལམ་བཟང་ཡངས་པོར་བསྒྲུབ་པ་

[020B]།    ༈    །།རྒྱལ་ཚབ་རྭ་སྒྲེང་ཧོ་ཐོག་ཐུ་རིན་པོ་ཆེ་ཐུབ་བསྟན་  འཇམ་དཔལ་ཡེ་ཤེས་ རྒྱལ་མཚན་དཔལ་བཟང་པོ་མ་ཆག་ལ་འབུལ་གནང་མཛད་པ།  བཀའ་མངགས་རིན་པོ་ཆེ་སྤྱི་ནོང་བཞིན། རྒྱུན་གྱི་ཉམས་བཞེས་གཟིགས་དཔེ་ཐུགས་
ཞིབ་བསྐྱང་རྒྱུའི་བསྙེལ་བྱང་བཀོད་པར། སྤྱིར་འཇམ་མགོན་ཙོང་ཁ་པ་ཆེན་པོའི་བསྟན་པ་ལ་ཐོས་བསམ་སྒོམ་གསུམ་གྱིས་འཇུག་ལུགས་གསང་འདུས་མན་ངག་ཡིག་ཆུང་ཉེར་གཅིག་གི་དང་པོར་དཀར་ཆག་ཐོའི་ཡིག་ཆུང་ཞེས་པ་ཡོད་པ་ལྟར་འཇུག་དགོས་བར་
གསུངས་ཤིང། ཐོག་མར་རྣམ་ཐར་སྐོར་གཟིགས་རྟོག་མཛད་ན་གོ་བ་སྐྱེ་སླ་བ་དང། ཀློག་པ་ཐོས་བསམ་ལ་བརྟན་པ་དྲག་པོ་རྙེད་སླ་བ་དང། དམ་པ་གོང་མ་རྣམས་ཀྱི་མཛད་པའི་ཁྱད་པར་ཐུགས་སུ་ཆུད་པ་བཅས་གནད་ཆེ་བས། དེས་ན་རྣམ་ཐར་གྱི་སྐོར་
ལ༑ རྗེའི་རྣམ་ཐར་ཆེན་མོ། ཆེ་གླིང་ཡོངས་འཛིན་པཎྜི་ཏའི་གསུང་འབུམ་གྲས་ལམ་རིམ་བླ་མ་བརྒྱུད་པའི་རྣམ་ཐར་བོད་གཉིས་རྗེ་མིད་ལའི་རྣམ་མགུར། ཁྲི་ཆེན་ངག་དབང་མཆོག་ལྡན་གྱི་རྣམ་ཐར། རྒྱལ་མཆོག་བསྐལ་བཟང་རྒྱ་མཚོའི་རྣམ་
ཐར་དང་གསུང་མགུར། ཡོངས་འཛིན་ཡེ་ཤེས་རྒྱལ་མཚན་གྱི་རྣམ་ཐར། ལྕང་སྐྱ་རོལ་བའི་རྡོ་རྗེའི་རྣམ་ཐར། ཀློང་རྡོལ་བླ་མའི་རྣམ་ཐར་ཆེ་ཆུང། ཕུར་ལྕོག་ངག་དབང་བྱམས་པའི་རྣམ་ཐར། ཁྲི་ཆེན་བསྟན་བ་རབ་རྒྱས་ཀྱི་རྣམ་ཐར་སོགས་
དང༑ མདོ་ཕྱོགས་ཀྱི་སྐོར་ལ། རྗེའི་གསུང་ལམ་རིམ་ཆེན་མོ་མཆན་བཞི་སྦྲགས་བོད་གཉིས། རྗེའི་ལམ་རིམ་འབྲིང་པོ། དྲང་ངེས་ལེགས་བཤད་སྙིང་པོ། མཁས་གྲུབ་རིན་པོ་ཆེའི་གསུང་སྟོང་ཐུན་སྐལ་བཟང་མིག་འབྱེད། ལྔ་

[021A]༄༅། །པའི་གསུང་ལམ་རིམ་འཇམ་དཔལ་ཞལ་ལུང། པཎ་ཆེན་གསུང་བདེ་མྱུར་གཉིས། སྐེད་ཚང་གསུང་སྦྱོར་ཆོས་ཁྲིད་དང། ཕྱག་ཆེན་ཁྲིད། ལམ་རིམ་ཆུང་ངུའི་ཟིན་བྲིས། ཞྭ་དམར་གསུང་ལམ་རིམ། དྲི་
པ་ལྷག་བསམ་རབ་དཀར་གྱི་དྲིས་ལན་ཆོས་རྒྱན་གསུང་དང། དྭགས་པོ་སྒོམ་ཆེན་གསུང། བསོད་གྲྭགས་གསུང་སོགས། གཞན་ཡང་དབུ་ཕར་གྱི་གཞུང་ཟུར་པ་གཟིགས་གང་འགྲུབ་དང། བློ་སྦྱོང་གི་སྐོར་ལ་བློ་སྦྱོང་ཉི་མའི་འོད་
ཟེར༑ ཚེ་གླིང་ཡོངས་འཛིན་གསུང་བློ་སྦྱོང་བློ་བཟང་དགོངས་རྒྱན་དང། བདུད་རྩིའི་སྙིང་པོ། སྔ་རབས་པའི་བློ་སྦྱོང་སྙན་བརྒྱུད་ཆེན་མོ་དང། ལེགས་བཤད་ཀུན་འདུས། ཐོགས་མེད་བཟང་པོའི་བློ་སྦྱོང་གསུམ་ལྟ་བ་ལ་སྐྱོན་ཡོད་པ་མ་
གཏོགས་སྤྱོད་ཕྱོགས་ཤིན་ཏུ་ལེགས་པ་ཡོད། ལྟ་བའི་སྐོར་ལ། གཙོ་བོ་ལྷག་མཐོང་ཆེན་མོ་འཇམ་བཞད་དང་བྲ་སྟིའི་མཆན་བཅས་དང། ལྷག་མཐོང་ཆུང་བ། ལེགས་བཤད་སྙིང་པོ་ཐལ་འགྱུར་བའི་སྐོར། སྟོང་ཐུན་ཆེན་མོ་ཐལ་
འགྱུར་བའི་སྐོར་རྣམས་ལན་མང་ཞིབ་གཟིགས་ཐུགས་གལ་ཆེ་ཞིང་ལྟ་ཁྲིད་ཉུང་འདུས་གྲས་བ་སོ་བ་དང་སྨོན་ལམ་དཔལ་བའི་ལྟ་ཁྲིད། ཆོས་རྒྱན་གྱི་གསུང་བདག་འཛིན་ཤག་འདེབས། མཁར་རྡོ་བློ་བཟང་སྒོམ་ཆུང་གསུང་ལྟ་ཁྲིད་སོགས་དང། ལྟ་བའི་
གོལ་སའི་སྐོར་ལ། གུང་ཐང་བསྟན་པའི་སྒྲོན་མེའི་གསུང་རྗེའི་བསྟོད་པ་དོན་ལྡན་རྩ་འགྲེལ་སོགས། སྔགས་ཀྱི་སྐོར་ལ། ཐོག་མར་གསང་འདུས་ཀྱི་བསྐྱེད་རྫོགས་ལ་ཐོས་བསམ་གྱིས་གོ་བ་ཆགས་པ་དགོས་པས། གསང་འདུས་བསྐྱེད་

[021B]རྒྱ་མཚོ། རྫོགས་རིམ་ཡོངས་ཀྱི་གཙུག་ནོར་རིམ་ལྔ་གསལ་བའི་སྒྲོན་མེ། དེ་གཉིས་ཀྱི་སྙིང་པོ་ལྟ་བུ་ཆོས་རྒྱན་གྱི་གསུང་གསང་འདུས་བསྐྱེད་རྫོགས། རྗེ་ཐམས་ཅད་མཁྱེན་པ་དང་མཁས་གྲུབ་རིན་པོ་
ཆེའི་གསུང་གསང་འདུས་མན་ངག་ཡིག་ཆུང་ཉེར་གཅིག་སྤྱིར་རྫོགས་རིམ་སྐོར་གསང་འདུས་རིམ་ལྔ་ལ་གོ་བ་ཆགས་ནས་བདེ་མཆོག་ལཱུ་དྲིལ་དང། འཇིགས་བྱེད་ཀྱི་རྣལ་འབྱོར་རྣམ་བཞི་རྣམས་ལ་སམ་བགྲོད་ཚུལ་དེ་ལ་ཕར་སྦྱར་ཏེ་གོ་བ་
འདྲེན་དགོས། བདེ་མཆོག་བསྐྱེད་རིམ་རྗེའི་གསུང་འདོད་འཇོ་གཙོ་བོ་ཡིན་ཡང་གཞུང་བརླིང་ཙམ། གཞན་ཡང་རྗེ་རིན་པོ་ཆེ་དང་མཁས་གྲུབ་ཀྱི་གསུང་ན་བདེ་མཆོག་ལཱུ་དྲིལ་གྱི་རིམ་གཉིས་སྐོར་མང་དུ་བཞུགས། འཇིགས་བྱེད་བསྐྱེད་རིམ་
དངུལ་ཆུ་དྷརྨ་བྷ་དྲའི་གསུང་དང། ལྷུན་གྲུབ་པཎྜི་ཏའི་གསུང། འཇིགས་བྱེད་རྫོགས་རིམ་ཞོག་དོན་ཡོད་མཁས་གྲུབ་ཀྱི་གསུང་དང། ཏྲེ་བོ་ཁང་གསར་སྐྱབས་མགོན་གྱི་གསུང། གཞན་ཡང་གསང་བདེ་འཇིགས་གསུམ་ཀའི་
རིམ་གཉིས་ཁྲིད་འཇམ་དབྱངས་བདེ་རྡོར་དང། ཨ་ཁུ་རིན་པོ་ཆེ་ཤེས་རབ་རྒྱ་མཚོ་སོགས་ཀྱི་གསུང་འབུམ་དུ་བཞུགས་པ་རྣམས་ཤིན་ཏུ་རྒྱས་ཤིང་གསལ་བར་ཡོད། བདེ་མཆོག་ལུས་དཀྱིལ་གྱི་དམར་ཁྲིད་སྐོར་ལ་ལྕང་སྐྱ་རོལ་རྡོར་
གསུང་བསྐྱེད་རིམ། ཆོས་རྒྱན་གསུང་བཀའ་རྒྱ་མའི་རྫོགས་རིམ་དྭགས་པོ་སྐལ་བཟང་མཁས་གྲུབ་ཀྱི་གསུང་བསྐྱེད་རྫོགས། བླ་མཆོད་ཀྱི་ཁྲིད་རྒྱས་བརྒྱུད་ཀྱི་ཁུངས་དང་སྦྱར་ཏེ་གསུངས་པ་ཚེ་གླིང་ཡོངས་འཛིན་གསུང་ཁྲིད་ཡིག་ཆེན་མོ་དང་

[022A]༄༅། །མན་ངག་སྙིང་པོ་ཚིག་འགྲེལ་མདོར་བསྡུས་དངུལ་ཆུའི་གསུང་ཞལ་གསལ། ནཱ་རོ་ཆོས་དྲུག་སྐོར་ལ་རྗེའི་གསུང་ཡིད་ཆེས་གསུམ་ལྡན་དང། དགའ་ལྡན་ནག་ཚང་བསྟན་པ་དར་རྒྱས་ཀྱི་གསུང་དམར་ཁྲིད་
བཅས་ངང་གི་བློ་ཡུལ་ནས་ལམ་ཙམ་སྙན་དུ་སྒྲོན་པ་ལས། དགེ་ལྡན་གྱི་མཁས་གྲུབ་གོང་མ་ཆེས་མཐའ་ཡས་བས་གསུང་རབ་ཀྱང་གཅིག་ལས་གཅིག་ཤིན་ཏུ་གསལ་ཞིང་ཟབ་ལ་རྒྱ་ཆེ་འཁྱེར་བདེ་བ་སོགས་མཐའ་ཡས་པར་བཞུགས་
པ་ཚིག་ཉུང་དུས་ཞུ་བར་མི་ལང་བས་རེ་ཞིག་གནད་བསྡུས་འཆར་ལམ་ཙམ་དུ་ཕུལ་བ་དགྱེས་མཉེས་ཉམས་བཞེས་ཀྱི་མཆོད་སྤྲིན་དུ་རོལ་བ་མཁྱེན།།    ༈    །།འདན་མ་འབུམ་སྒང་དགོན་གྱི་གྲྭ་དོན་གྲུབ་སྦྱིན་པ་དང། ངག་དབང་རྣམ་རྒྱལ། འཇིགས་
མེད་བློ་གྲོས། སྦྱིན་པ་བསྟན་འཛིན། འཇམ་དཔལ་དགའ་བ་བཅས་ལ་སྩལ་བ།  དགོན་དུ་གསང་འདུས་སྒྲུབ་མཆོད་དང། དབྱར་གནས། ལམ་རིམ་གསུམ་གང་རུང་ཞིག་འཛུག་རྒྱུར་ལས་སྐལ་གང་བཟང་གསུངས་པའི་དོན། ཁྱེད་ལྔ་ནས་མི་ཆུང་བསམ་
ཆེ་བསྟན་པའི་ཁུར་ཆེན་འདེགས་པའི་ལྷག་བསམ་བཟང་པོ་དེ་ལྷག་མ་མཆིས་ཤིང། གསང་འདུས་ཀྱི་སྒྲུབ་མཆོད་ཆ་ཚང་ཚུགས་ཀྱང་ཟབ་མོ་རྡོ་རྗེའི་ཚིག་ཙམ་ཟློས་པའི་ཕན་ཡོན་དཔག་མེད་མཆིས་པ་ཙམ་ལས། དོན་གྱི་ཉམས་ལེན་རྒྱུད་ཐོག་ཁེལ་
དཀའ་བས་དེང་སྐབས་དགེ་ལྡན་དགོན་སྡེ་ཕལ་མོ་ཆེར་གསང་བདེ་འཇིགས་གསུམ་གྱི་ཆོ་གཡོད་པ་ཆེས་མང་ཡང་ཕལ་ཆེར་ཚིག་ཙམ་ལྷུར་ལེན་གཟུགས་བརྙན་ཙམ་ལས་བསྟན་པར་དགོས་ནུས་ཆེ་བ་ཤིན་ཏུ་དཀོན་ཞིང། དབྱར་གནས་འདུས་

[022B]རྩ་བསོ་ཐར་གྱི་གཞི་གསུམ་ཡར་རྒྱས་སུ་སྤེལ་བའི་བསྟན་པའི་མིག་རྒྱན་དུ་ཆེ་ངེས་ཀྱང། ཕྱིའི་ཀུན་སྤྱོད་རྣམ་པར་དག་པ་ཙམ་ལས། རྒྱུད་ཐོག་ཏུ་འགེལ་བའི་ཉམས་ལེན་ལ་ཕན་དཀའ་ཞིང་
ལྷག་པར་བསྟན་པ་སྤྱི་ཁྱབ་ཀྱི་སྲོལ་ཙམ་ལས། རང་ལུགས་ཐུན་མོང་མ་ཡིན་པའི་བསྟན་པའི་སྲོག་རྩར་སྨན་རླབས་ཆེ་བམ་མཆིས་དེས་ན་བྱང་ཆུབ་ལམ་གྱི་རིམ་པའི་བཤད་ཉན་བསམ་སྒོམ་གྱི་རྒྱུན་ཞིག་ཚུགས་ཐུབ་ན་ཚིག་ཙམ་གཟུགས་བརྙན་
ལྷུར་ལེན་མ་ཡིན་པའི་འགོ་བཤེས་གཉེན་བསྟེན་ཚུལ་ནས་མཇུག་མི་སློབ་པའི་ཟུང་འཇུག་གི་བར་མདོ་སྔགས་བསྟན་པ་ཡོངས་རྫོགས་ཀྱི་རྟོགས་པའི་ཉམས་མྱོང་ཁྱད་པར་ཅན་རྒྱུད་ཐོག་ཁེལ་བའི་དོན་བརྒྱུད་རྟོགས་པའི་བསྟན་པའི་སྙིང་པོ་འཕེལ་
ཞིང་རྒྱས་པར་འབྱར་པས། སྤྱི་སྒོས་བསྟན་འགྲོ་གང་ཟག་རང་རང་གི་དོན་གཉིས་དང་བཅས་པར་དགོས་ནུས་ཕན་སླེབས་རླབས་ཆེ་དེ་ལྷག་མ་མཆིས་པ་མ་ཟད། དོན་ཚན་གོང་མ་གཉིས་པོ་ཡང་ཆ་ལག་ཙམ་དུ་ཞོར་ལ་འབྱུང་བར་
འགྱུར་བ་དང། དེ་ལྟའི་རྟོགས་པའི་ཉམས་མྱོང་རྒྱུད་ལ་སྐྱེས་པ་ལྟ་ཅི། ཚིག་གི་གོ་མྱོང་ཁྱད་པར་ཅན་ཙམ་ཡོད་པའི་གང་ཟག་རེ་རེ་ཙམ་གྱིས་ཀྱང་རང་རང་ཡུལ་གྱུར་སྒྲོན་མེ་སྤར་བ་ལྟ་བུར་ཆོས་ཀྱི་སྣང་བ་སྐྱེད་པ་མངོན་སུམ་ཚད་མས་
གྲུབ་ཅིང། གཞན་དུ་ལུང་ཙམ་སྐྱབས་སུ་བཟུང་བ་ལས། དཀོན་མཆོག་གསུམ་གྱི་མཚན་གཞི་ཙམ་ཡང་ཤེས་པར་དཀའ་བའི་གཟུགས་བརྙན་ཁོ་ནར་སྤྱོད་པ་བཅས། དེ་ལྟར་སྐྱོན་ཡོན་དགོས་ནུས་རྣམས་ལེགས་པར་བསམས་ཏེ་

[023A]༄༅། །ཚང་མས་འབད་པ་ཅི་ནུས་ཀྱིས་བྱང་ཆུབ་ལམ་གྱི་རིམ་པའི་བཤད་སྒྲུབ་ཀྱི་རྒྱུན་ཞིག་ཚུགས་ཅི་ཐུབ་ལ་འབད་ན་དེ་ལྷག་བསྟན་པའི་བྱ་བ་མ་མཆིས་པས་དེ་ལུགས་ལྷག་བསམ་ཧུར་འབུངས་མཛོད། འོན་ཀྱང་
ཆོས་ཟབ་ཟབ་བདུད་ཀྱང་ཟབ་པའི་དཔེ་ལྟར་བར་ཆད་ཀྱི་མཚན་མའང་ཅི་རིགས་འབྱུང་ངེས་ལ། དེ་དག་རྨེག་མེད་ཞི་ཕྱིར་བརྒྱད་སྟེང་དག་སྒྲོག་གང་མང། མགོན་ཆོས་ཀྱི་བསྐང་བཤགས་དང་འབྲེལ་བའི་དྲུག་ཅུ་མ་གྲངས་
མང༑ མཐུ་ལྡན་བསྟན་སྲུང་ཆེན་པོའི་བསྐང་ཚོགས་སྟོང་ཚར་མཆོད་སྤྲིན་རྒྱས་སྤྲོ་དང་འབྲེལ་བའི་གནས་བརྟན་ཕྱག་མཆོད་གང་རྒྱས། བླ་མཆོད་དང་འབྲེལ་བའི་ཚོགས་མཆོད། དགའ་ལྷ་དང་འབྲེལ་བའི་དམིགས་བརྩེམ་
གང་མང་བཅས་བསྒྲུབ་ན་ལྷག་པར་བཟང།།    ༈    །།རྒྱལ་ཐང་སུམ་གླིང་བཙན་བཟང་ཁམས་བཤེས་གཉེན་ངག་དབང་བསྟན་འཕེལ་ལ་གནང་བ།  ཉིད་ཀྱི་འཕྲིན་ཡིག་ལས། རི་ཆོས་མཚམས་ཀྱི་ཞལ་གདམས་ཞེས་པ་པོད་གཅིག་རང་གི་ལག་ཏུ་
སོན་བྱུང་བ་ཉམས་སུ་ལེན་རུང་ངམ་མི་རུང། འདིའི་ལུང་རྒྱུན་མེད་ཀྱང།  བླ་མ་ལ་ལུང་དེ་གནང་བའི་གསོལ་འདེབས་དང་དཀོན་མཆོག་གསུམ་གྱི་བདེན་མཐུ་བརྗོད་པའི་སྒོ་ནས་ལུང་དེ་ཞུ་ཚུལ་རིམ་པ་
གསུམ་ཙམ་སྣང་བ་འདི་བྱང་སེམས་ཀྱི་ལག་ལེན་ཡིན་ནམ། སོ་སྐྱེས་ཀྱང་དེ་ལྟར་རུང་མིན། བླ་མའི་བཞེད་པ་བཀོད་པའི་སྐབས། སོ་ཐར་གྱི་སྡོམ་པ་བཏང་ན་བྱང་སེམས་གསང་སྔགས་གཉིས་

[023B]ཁས་ལེན་རུང་ངམ་མི་རུང་ཞེས་གསུངས་པ། རི་ཆོས་མཚམས་ཀྱི་ཞལ་གདམས་ཞེས་པ་པོད་ཆུང་དེ་བཀའ་བརྒྱུད་ཀརྨ་ཆགས་མེད་ཀྱིས་མཛད་པ་ཡིན། རང་ལུགས་རྗེའི་གསུང་དང་མི་མཐུན་ཞིང་
རྗེ་བླ་མའི་ལུགས་དང་དམ་སེལ་ཆེ་བས་དོར་བྱ་ཁོ་ན་ཡིན། གསོལ་འདེབས་དང་བདེན་མཐུའི་ལུང་སོགས་ཀྱང་མི་སྲིད་པའི་མ་དག་པ་ཁོ་ན་རེད། སྡོམ་གསུམ་རྗེ་རིན་པོ་ཆེ་རྟེན་བརྟེན་པར་བཞེད་པ་ལས། སོ་ཐར་ཉམས་ན་གཞན་གཉིས་གཏོང་བར་
འགྱུར་བ་གལ་སྲིང། དེ་གཏོང་ན་རང་ལུགས་ཁྱིམ་པའི་རྒྱུད་ལ་བྱང་སྡོམ་དང་སྔགས་སྡོམ་མེད་པར་ཐལ་བས་ཤིན་ཏུ་མི་རིགས་དཔའ་བོ་དང་མཁའ་འགྲོའི་རྒྱུད་ལ་སྔགས་སྡོམ་མེད་པར་སྨྲ་དགོས་པར་ཤིན་ཏུ་ཐལ། གཞི་ནས་རྗེའི་དགོངས་པ་
ཐུན་མོང་དང་ཐུན་མོང་མ་ཡིན་པ་མཐའ་ཡས་པས་དེ་ལྟར་ག་ལ་ཤེས་ནུས། དེའི་ཕྱིར་ལྟ་སྒོམ་སྤྱོད་པའི་ཁས་ལེན་ཚང་མ་རྗེས་ཡབ་སྲས་སམ། རྗེས་འབྲངས་ཚད་མ་རྣམས་ཀྱི་གསུང་གཙོ་བོར་བྱེད་དགོས་ལགས།།    ༈    །།ཏྲེ་པོ་འབའ་སྤྲུལ་ཞེས་པར་
བཀྲ་ཤིས་ཆོས་གླིང་ནས་རི་རྒྱ་རི་ཁྲོད་དུ་གནང་བ།  མཆོག་སྤྲུལ་རིན་པོ་ཆེའི་སྐུ་དྲུང་དུ། ཆེད་འབུལ། སྐུ་ཉིད་ནས་ཁ་སྔོན་གནང་རྟེན་དང། སྦྱོར་ཆོས་ལས་བརྩམས་པའི་དྲི་བ་བཅས་གནང་བ་ཞུ་ལན་འཕྲལ་མར་འབུལ་འདུན་ཆེ་ཡང། ངོས་སྡང་གོང་དགེ་སྦྱོར་ཕྲན་
བུ་སྐྱོང་རྒྱུ་དང། ཉིན་བར་མཇལ་མི་མཆོག་དམན་ཅི་རིགས་ཕྲད་དགོས་ཀྱིས་རྣམ་གཡེང་ཟིན་པ་མེད་པས་དབར་འབུལ་མ་ཐུབ་པ་དགོངས་འགལ་མེད་པ། དྲི་བ་དང་པོར། ཉིད་རིན་པོ་ཆེའི་སྦྱོར་ཆོས་སྐོར་ལས། རྟེན་བཀྲམ་པའི་སྐོར་གྲུབ་མཐའ་མི་

[024A]༄༅། །གཅིག་པའི་དཔེ་སོགས་མི་གཞུག་གསུང་བ་གང་ལ་ངོས་འཛིན་ཞེས་གསུངས་པ། དེང་སྐབས་གསར་རྙིང་བན་བོན་ཚང་མ་གྲུབ་མཐའ་འཆལ་འདྲེས་ཀྱིས་སྤྱོད་ཅིང། ལྷག་པར་རང་རེ་དགེ་ལྡན་པ་རྣམས་མཚལ་རང་ལ་ཡོད་པ་
ཕར་བཞག་ནས་བཙག་དམར་མི་ལ་རེ་བའི་དཔེ་ལྟར་འཇམ་མགོན་ཙོང་ཁ་པ་ཆེན་པོས་དཀའ་བ་བརྒྱ་ཕྲག་དུ་མའི་སྒོ་ནས་བསྲེག་བཅད་བརྡར་གསུམ་གྱིས། ལྟ་སྒོམ་སྤྱོད་གསུམ་གྱི་ཁྱད་པར་དང། གསུང་རབ་ཡོངས་སུ་རྫོགས་པ་ལ་དྲང་ངེས་ཀྱི་
ཤིང་རྟའི་སྲོལ་ལེགས་པར་ཕྱེ་བར་མཛད་པ་སོགས་ཚང་ལ་མ་ནོར་བའི་བསྟན་པའི་སྙིང་པོ་གསེར་སྦྱངས་བཙོམ་ལྟ་བུའི་གྲུབ་མཐའ་གསར་དུ་འཛུགས་པར་མཛད་པ་ལ་ཐོས་བསམ་སྒོམ་གསུམ་གྱིས་འཇུག་པར་མི་བྱེད་པར། ཕྱག་རྫོགས་
རྙིང་མ་སོགས་ཟབ་ཏུ་རེ་བས་གྲུབ་མཐའ་སྣ་ཚོགས་ཉམས་སུ་ལེན་ཁུལ་གྱིས་དྲི་མ་མེད་པའི་བསྟན་པའི་སྙིང་པོར་བསྲེ་ལྷད་ཅི་རིགས་ཀྱིས་སང་གེའི་ཁོག་པ་འབུས་གཡེངས་པ་ལྟར་རང་བསྟན་ལ་ཤིན་ཏུ་གནོད་ཚབས་ཆེ་བས། དེས་ན་
ཚང་མས། ཚུལ་ཁྲིམས་གཙང་ཞིང་མང་དུ་ཐོས་པ་དང། །བྱང་སེམས་འབྱོངས་དང་ལྟ་སྤྱོད་གཙང་བ་སོགས། །བློ་བཟང་རྒྱལ་བ་གཉིས་པའི་བསྟན་པ་ལ། །བསྲེ་ལྷད་མེད་པའི་རྣམ་ཐར་འཁྱོངས་པར་ཤོག་ཅེས་དམ་པ་གོང་མ་རྣམས་
ཀྱིས་སྨོན་ཡུལ་དུ་མཛད་པ་ལྟར་རང་རེས་ཁ་མིག་ཡར་བལྟ་བྱེད་པ་གལ་ཆེ་བས་རྒྱུན་དུ་ལྟ་གྲུབ་གཙང་མར་འཛིན་པ་དང། དཔེ་ཁྲོད་དུའང་རང་ལུགས་མིན་པའི་གྲུབ་མཐའ་གང་བྱུང་གི་དཔེ་འཇོག་ཏུ་མི་རུང་ འདི་ཡང་རང་གར་གསུངས་པ་གཏན་མ་ཡིན་ཏེ།།

[024B] གུང་ཐང་འཇམ་དཔལ་དབྱངས་ཀྱིས་ཀྱང། སྤྱོར་ཆོས་ལམ་བཟང་སྒྲུབ་པའི་འཇུག་ངོགས་ལས། སྐུ་གསུང་ཐུགས་རྟེན་དགྲམ་ཆུ་ལ་ནི། རྒྱུའི་བཟང་ངན་དང་གསར་རྙིང་སོགས་གཙོ་བོར་མི་བྱེད་པར་བསྟན་པའི་བདག་པོ་དང་རང་གི་དྲིན་ཅན་རྩ་བའི་བླ་མ་རྗེ་བདག་ཉིད་ཆེན་པོ་སོགས་ཀྱི་སྐུ་རྣམས་དབུས་དང་གོང་དུ་འབབ་པར་
བྱས་ཡི་དམ་སངས་རྒྱས་བྱང་སེམས་ཆོས་སྲུང་སོགས་ཀྱང་གོ་རིམ་བཞིན་དུ་བསྒྲིག་སྡུད་པ་ཡན་ཆད་ཤེར་མདོ་རེ་མེད་མི་རུང་ཡིན་ཞིང། རྒྱུད་སྡེ་དང་ཐེག་པའི་གོ་རིམ་བཞིན་བཞུགས་སྟབས་བདེན་དེ་བཞིན་བྱེད་ལ། ལྟ་གྲུབ་མི་མཐུན་པའི་དཔེ་སོགས་དེའི་གངས་སུ་མི་གཞུག་ཐུགས་ཀྱི་རྟེན་ཡང་སཱཙྪ་ཡན་ཆད་ཅི་
འབྱོར་རེ་ངེས་པར་དགོས་སོ། ཞེས་གསུངས་པ་སོགས་མ་དོང། །བ་དམ་སེལ་གྱི་ཆེན་གྱི་ལས་ལམ་ཉམས་རྟོགས་གསར་དུ་སྐྱེ་བ་ལྟ་ཞོག་།།སྔར་ཡོད་པ་རྣམས་ཀྱང་ཉམས་པར་འགྱུར་བ་བཀའ་གདམས་པའི་དགེ་པའི་བཤེས་གཉེན་གཙང་བ་རིན་ཆེན་བླ་མའི་རྣམ་ཐར་ལས་བྱུང་པ་
ལྟར་རོ། །དྲི་བ་གཉིས་པར། སྦྱོར་དངོས་རྗེས་གསུམ་གྱིས་མ་ཟིན་པའི་ཐ་མལ་པའི་དགེ་རྩ་ཞིང་གི་མཐུ་ལ་བརྟེན་པ་ཐར་པ་དང་ཐམས་ཅད་མཁྱེན་པའི་རྒྱུར་འགྱུར་ཚུལ་མདོ་སྡེ་ལུང་པོ་ཏི་ཁ་བྱང་ཀ་ཐོ་གང་བཞུགས་གསུང་གསལ་དང། ཞེས་གསུངས་
པའི་ཉིད་ཀྱི་དྲི་བར། སྦྱོར་དངོས་རྗེས་གསུམ་གྱིས་མ་ཟིན་པའི་དགེ་རྩ་ཞེས་སྣང་བ། སྦྱོར་བ་ཀུན་སླང་བཟང་བོ་སམ་ཟིན་པ་དང། རྗེས་བསྡོ་སྨོན་རྣམ་དག་གིས་མ་ཟིན་པ་ལ་བྱ་རིགས་ཀྱང་དངོས་གཞིས་མ་ཟིན་པ་ཞེས་པ་གང་ལ་བྱ་དགོས་གོམ་བདེབས། སླད་
སྦྱོར་དངོས་རྗེས་གསུམ་གྱིས་མ་ཟིན་པའི་ཞེས་པའི་ཐ་སྙད་དཀྱུས་གཅིག་ཏུ་མ་སྦྱར་བ་ལེགས་ཤིང། སྦྱོར་ཆོས་གཞུང་དུ་ཇི་ལྟར་གསལ་བ་ལྟར། དངོས་གཞི་སངས་རྒྱས་ཀྱི་ཞིང་ལ་བསྐྲུན་པའི་དགེ་རྩ། སྦྱོར་བ་ཀུན་སློང་བཟང་པོས་མ་ཟིན་པ་ཚེ་འདི་

[025A]༄༅། །ཁོ་ནའི་ཆེད་དང། རྗེས་བསྔོ་བ་རྣམ་དག་གིས་མ་ཟིན་པ་ཚེ་འདི་ཁོ་ནའི་ཆེད་དུ་བསྡེས་པ་དེ་འདྲའི་དགེ་རྩ་དེ་ནི་ཀུན་སློང་དང་བསྔོ་སྨོན་ཤིན་ཏུ་དམན་པར་ཤོར་ཡང། དངོས་གཞི་ཞིང་ཁྱད་པར་ཅན་ལ་བསྐྲུན་
པའི་དགེ་རྩ་ཡིན་པས་ན་རྫོགས་བྱང་གི་རྒྱུར་ངེས་པར་འགྱུར་བ་དཔེ་དང་བཅས་ཏེ་མདོ་སྡེ་སྙིང་རྗེ་པད་དཀར་གྱི་ལེའུ་བཅུ་པར་གསུངས་པ། འདིར་སྣར་ཐང་སྤར་མའི་བཀའ་འགྱུར་མེད་ཀྱང། ལི་ཐང་མཚལ་སྤར་མདོ་ཆ་པའི་རངས་
བ་པ་ནས། ཀུན་དགའ་བོ་འདི་ལྟ་སྟེ་དཔེར་ན། ཞེས་སོགས་ཤོག་ལྷེ་ཟུར་བྲིས་ཀྱིས་ཕུལ་བ་དེའི་ཐད་ཀྱི་མདོ་རང་ལ་ཞིབ་གཟིགས་མཛད་ན་ཐུགས་ངེས་ལྷག་པར་འབྱུང་བ་ལགས། དྲི་བ་གསུམ་པར་སྦྱོར་དངོས་རྗེས་ཀྱིས་
མ་ཟིན་པའི་ཞིང་གི་མཐུ་ཁོ་ནས་དགེ་རྩ་དེ་ནམ་ཞིག་ཐར་པ་མ་ཐོབ་པར། བར་དུ་དགེ་རྩ་འཇོམས་བྱེད་གྱིས་ཆུད་མི་ཟབ་ཡོད་མེད། ཁྱིམ་བདག་དཔལ་སྐྱེས་ཀྱི་དགེ་རྩ་ལྟ་བུ་ཡིན་མིན་གསུང་གསལ་སྤྱི་བོར་སྩོལ་བ། ཞེས་གསུངས་
པ༑ གོང་གི་དེ་འདྲའི་དགེ་རྩ་དེ་བྱང་ཆེན་མ་ཐོབ་བར་འཇོམས་བྱེད་ཁོང་ཁྲོ་སོགས་ཀྱིས་བཅོམ་ཡང་ཟད་པར་བྱེད་མི་ནུས་ཏེ། མདོ་ལས། དགེ་བའི་རྩ་བ་དེ་དག་མི་འདོད་ཀྱང་འབྲས་བུ་མྱ་ངན་ལས་འདས་པ་ཡིན་ཏེ། ཐམ་མྱ་ངན་
ལས་འདས་པའི་བར་དུ་འགྱུར་བར་ང་སྨྲའོ། །ཞེས་གསུངས་བ་ལྟར་དགེ་རྩ་དེ་སེམས་བསྐྱེད་དང་བསྔོ་བ་སོགས་ཀྱིས་མ་ཟིན་ཀྱང་ཞིང་གི་མཐུ་ཁོ་ན་ལ་བརྟེན་ནས་དེ་མ་ཐག་ནས་རྫོགས་བྱང་གི་རྒྱུར་གྱུར་ཟིན་པས་ན་དགེ་རྩ་དེ་ཤིན་ཏུ་

[025B] གང་ཟག་དེ་ཁོང་ཁྲོ་རྒྱུད་ལྡན་ཡིན་པས་ཁོང་ཁྲོ་སོགས་ཀྱིས་དགེ་རྩ་དེ་བཅོམ་ཡང་རྩ་བ་ནས་ཟད་པར་བྱེད་མི་ནུས་པ། དཔེར་ན་རི་ཆེན་པོ་ཞིག་ལས་ས་རྡོ་ཁུར་ཁལ་སྟོང་ཕྲག་མང་པོ་བླངས་ཀྱང་ཟད་པར་བྱ་མི་ནུས་པ་
དང་འདྲའོ། །དེའི་ཕྱིར་མདོ་ལས། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང། །རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་ཡོངས་བསྔོའི་དགེ་བ་ཡང། །བྱང་ཆུབ་མ་ཐོབ་པར་དུ་མི་འཛད། །ཅེས་གསུངས་སོ། །དེ་ལྟར་དྲི་བ་
རྣམས་ཀྱི་དྲིས་ལན་གང་རྒྱས་སུ་འབུལ་ལམ་ཞུས་པ་ལེགས་བཤད་ཀྱི་སྐྱེས་སུ་རོལ་བ་མཁྱེན།།    ༈    །།གོང་གི་མདོའི་ལུང་ཐོས་ཆུང་དོན་གཉེར་ཅན་གྱི་རིགས་ལ་ཕན་གདམས་ཕྱིར་འདིར་མ་དཔེ་ལྟར་བྲི་བ་བཀའ་འགྱུར་ལི་ཐང་མ་ཚལ་སྤར་མའི་མདོ་སྡེ་
པའི་གྲངས་བ་ནས། སྙིང་རྗེ་ཆེན་པོའི་པདྨ་དཀར་པོའི་མདོའི་ལེའུ་བཅུ་པ་ཡོན་ཏན་གྱི་བསོད་ནམས་ཀྱི་ལེའུ།  ཀུན་དགའ་བོ་འདི་ལྟ་སྟེ་དཔེར་ན། ཁྱིམ་བདག་ཞིང་པའི་ཞིང་དོ་མེད་པ་སྡོང་དུ་མ་དང་ཚེར་མ་མེད་པ་གྱོ་མོ་དང་གསེག་མ་མེད་པ། ས་
སྣག་ཆེ་བ་ཞིག་ཡོད་པར་གྱུར་ཏེ། ལེགས་པར་རྨོས་ཤིང་ལག་བྱེད་ཀྱིས་ཕྱིན་པར་བྱས་ལ། དེའི་ས་བོན་ཡང་སར་པ་གྲུང་པོ་ཚེས་ལེགས་པར་བྱས་པ། རླུང་དང་ཉི་མས་མ་སྣང་བ། མ་ཆག་མ་གྲུགས་ཤིང་མ་རུལ་ཏེ་ཆུད་མ་ཟོས་པར་གྱུར་
ལ༑ ས་བོན་དེ་དག་དུས་དང་ཚིགས་སུ་ཞིང་ལ་བཏབ་སྟེ་དུས་དུས་སུ་ཆུས་བཅུས། དུས་སུ་བསྐམས། ཐམས་ཅད་ལས་ལེགས་པར་བསྲུངས་ནས་ཀུན་དགའ་པོ་དེ་ནས་ཁྱིམ་པ་ཞིང་པ་དེ་དུས་གཞན་ཞིག་ན་ཞིང་གི་དྲུང་དུ་སོང་སྟེ་ཞིང་གི་མུར་

[026A]༄༅། །འདུག་ནས། ཀྱེ་ས་བོན་ཁྱེད་ས་བོན་དུ་མ་གྱུར་ཅིག་ཀྱེ་ས་བོན་ཁྱེད་མ་སྐྱེ་ཞིག་མ་འཕེལ་ཅིག་ང་ལ་འབྲས་བུ་མི་དགོས། རྙེད་པ་མི་དགོས་སོ་ཞེས་དེ་སྐད་ཟེར་ན། ཀུན་དགའ་བོ་ད་ཇི་སྙམ་དུ་སེམས་
ཁྱིམ་བདག་ཞིང་པ་དེའི་ཚིག་གིས་ས་བོན་དེ་དག་ས་བོན་མ་ཡིན་པར་འགྱུར་རམ། གསོལ་བ། བཅོམ་ལྡན་འདས་མ་ལགས་སོ། །བདེ་བར་གཤེགས་པ་མ་ལགས་སོ། །བཀའ་སྩལ་བ། འབྲས་བུ་དེ་འབྲས་བུ་མ་ཡིན་པར་
འགྱུར་རམ། རྙེད་པ་མངོན་པར་མི་འགྲུབ་བམ། གསོལ་པ། བཅོམ་ལྡན་འདས་མ་ལགས་སོ། །བདེ་བར་གཤེགས་པ་མ་ལགས་སོ། །བཀའ་སྩལ་བ་ཀུན་དགའ་བོ་དེ་བཞིན་དུ་སྲིད་པ་ལ་བསྟོད་ཅིང་སྲིད་པ་ལ་དགའ་བས་སངས་
རྒྱས་ལ་ཡོན་ཕུལ་ནས་དགེ་བའི་རྩ་བ་འདིས་བདག་ཅག་ནམ་ཡང་ཡོངས་སུ་མྱ་ངན་ལས་འདའ་བར་མ་གྱུར་ཅིག་ཅེས་དེ་སྐད་ཟེར་ཡང་དེས་ཡོངས་སུ་མྱ་ངན་ལས་འདའ་བར་མི་འགྱུར་བའི་གནས་མེད་གོ་སྐབས་མེད་ཀྱི། ཀུན་དགའ་བོ་
སངས་རྒྱས་ལ་བསྐྱེད་པའི་དགེ་བའི་རྩ་བ་དེ་དག་མི་འདོད་ཀྱང་འབྲས་བུ་མྱ་ངན་ལས་འདས་པ་ཡིན་ཏེ། ཐམ་མྱ་ངན་ལས་འདས་པའི་བར་དུ་འགྱུར་བར་ང་སྨྲའོ། །དེ་ལྟར་ཇི་ཙམ་དུ་སངས་རྒྱས་བཅོམ་ལྡན་འདས་ལ་སེམས་གཅིག་བསྐྱེད་
པའི་དགེ་བའི་རྩ་བ་བསྐྱེད་པ་དེ་དག་ཐམས་ཅད་ཀྱི་འབྲས་བུའང་མྱ་ངན་ལས་འདས་པ་ཡིན་ཏེ། ཐམ་མྱ་ངན་ལས་འདས་པའི་བར་དུ་འགྱུར་བར་ང་སྨྲའོ། །ན་ བར་རོ། །ཡང་དབུས་པ་གྱུར་ལྷས་ཞོལ་སླར་ཁང་ཆེན་མོའི་བཀའ་འགྱུར་མདོ་ཆ་པའི་གྲངས་བ་པ་ནས་

[026B] ཀྱང་སྔར་བཞིན་དུ་བྱུང་སྣང་ངོ།།    ༈    །།འཇོལ་དོན་གླིང་ཀ་རིག་དགེ་སློང་བློ་བཟང་བསྟན་པ་ལ་གནང་བ།  སྨྱུང་གནས་ཀྱི་ཐོར་ཐུག་གཏོང་མཚམས་དང། སྐྱ་རེངས་ཤར་དུས་སོགས་ལས་བརྩམས་ཏེ་དྲི་བ་མཛད་པར། ལན་ཞིབ་ཏུ་སྤྲོ་ན། སྨྱུང་གནས་ཀྱི་སྦྱོར་
བ་གཉིས་པའི་ཐོར་ཐུག་སྐྱ་རེངས་མ་ཤར་གོང་དུ་བཏང་ན་ཉིན་སྔ་མའི་མཚན་མོའི་ཆ་ཡིན་པས་ཕྱི་དྲོའི་ཁ་ཟས་ཀྱི་ཉེས་པར་འགྱུར་པས། རྒྱལ་མཆོག་བསྐལ་བཟང་རྒྱ་མཚོའི་གསུང་ལས་བྱུང་བ་ལྟར་སྐྱ་རེངས་མ་ཤར་གོང་དུ་ཐོར་ཐུག་གཏོང་བ་ནི་
དགག་བྱ་དང་ཉེས་དམིགས་ཤིན་ཏུ་ཆེ་ཞིང། ཐོར་ཐུག་གཏོང་མཚམས་གསོ་སྦྱོང་གི་སྔོན་རྗེས་གང་དུ་གཏོང་ཡང་བཅས་འགལ་གྱི་ཉེས་པ་མི་འབྱུང་མོད། རང་རང་གི་བླ་མའི་ཕྱག་བཞེས་ཀྱི་རྗེས་སུ་འབྲངས་ན་ཞེ་གཙང་བར་གསུངས་པ་ལྟར་
རང་རང་གི་བླ་མའི་ཕྱག་བཞེས་ཀྱི་རྗེས་སུ་འབྲངས་ན་ལེགས་ཕལ་ཆེར་གྱི་ཕྱག་བཞེས་སུ་ཉིན་མོའི་ཆ་ཐོག་མ་ནི་གྲུབ་ཟིན་གསོ་སྦྱོང་ལེན་མ་རན་པའི་བར་དེར་ཐོར་ཐུག་གཏོང་མཚམས་ཁེལ་བར་མཛད་པ་མིན་ཞིང། དེའི་སྔ་ཕྱིའི་མཚམས་རན་པ་
ཞིག་ཤིན་ཏུ་གལ་ཆེ་བས། དེ་ཉིད་ཞིབ་ཏུ་ངོས་འཛིན་ན། སྐྱ་རེངས་ནི་ཤར་ཟིན་ཅིང་ལག་རིས་མི་མཐོང་བའི་དུས་ཚུན་ཆོད་ཀྱི་བར་དེར་ཡིན་ཏེ། སྐྱ་རེངས་ཤར་བ་ན་ཉིན་མོའི་ཐོག་མ་གྲུབ་པས་ཕྱི་དྲོའི་ཁ་ཟས་ཀྱི་ཉེས་པ་མི་འབྱུང་ཞིང། དེ་འཕྲལ་
ལག་རིས་མི་མཐོང་བས་གསོ་སྦྱོང་ཡང་རེ་ཞིག་ལེན་མི་རན་པའི་ཕྱིར་རོ། །དེས་ན་སྐྱ་རེངས་དང་པོ་འཆར་ཁའི་མདུན་རོལ་ཕན་ནི་སྔ་ཉིན་གྱི་མཚན་མོ་དང། དང་པོ་ཤར་མ་ཐག་ནས་ཕྱི་ཉིན་གྱི་ཉིན་མོའི་དུས་ཀྱི་ཐོག་མ་གྲུབ་པ་ཡིན་ཏེ། མཚོ་ཊཱིཀ་ལས་

[027A]༄༅། །ཉིན་ཞག་གི་འཕོ་མཚམས་གཏན་ལ་དབབ་པ་ལ་གཉིས་ལས་སྤྱིར་བཏང་ནི། སྐྱེ་རེངས་དང་པོ་ཤར་བ་ན་ཉིན་ཞག་འཕོས་ཤིང་ཞག་ཕྱི་མའི་ཉིན་མོར་གཏོགས་པ་ཡིན་ཏེ། དེའི་དང་པོ་ནི་སྐྱ་རེངས་དང་
པོ་དེའོ། །ཞེས་གསུངས། དེ་བཞིན་དུ་འོང་ལྡན་སོགས་གཞུང་དུ་མ་ནས་གསུངས་པས་ཉིན་གྱི་ཐོག་མ་ནི་སྐྱ་རེངས་དང་པོ་འཆར་བའི་དུས་ནས་ཚུགས་པར་ངེས་པ་ཡིན་ནོ། །འོ་ན་སྐྱ་རེངས་དང་པོ་ཤར་བའི་དུས་དེ་ཇི་ལྟར་ཡིན་ཞེ་ན། འདུལ་
གཞུང་རྣམས་ལས། མཚན་མོའི་ཐུན་ཐ་མའི་ཕྱེད་པ་ན་སྐྱ་རེངས་ཤར་བ་དང། ནམ་གྱི་ལྔ་ཆ་ལུས་པན་ཤར་བ་སོགས་ནམ་རིང་ཐུང་གི་ཁྱད་བར་ཡིན་ཚུལ་ལྟ་བུ་མང་དུ་གསུངས་པ་མཚམས་འཛིན་དཀའ་ནའང། ལུང་རྣམ་འབྱེད་དང་འོད་
ལྡན་ལས་མཚན་མའི་སྒོ་ནས་ངོས་འཛིན་ཚུལ་གསུངས་པ་ཤིན་ཏུ་དཔོགས་སླ་བས། དེ་ནི་རྣམ་འབྱེད་ལས། སྐྱ་རེངས་དང་པོ་ནི་སྔོན་པོར་སྣང་བའོ། །སྐྱ་རེངས་བར་པ་ནི་སེར་པོར་སྣང་བའོ། །སྐྱ་རེངས་ཐ་མ་ནི་དམར་པོར་སྣང་བའོ། །
ཞེས་དང། འོད་ལྡན་ལས། སྐྱ་རེངས་དང་པོ་ཤར་ན་ནི། །ཤར་ཕྱོགས་སུ་ནི་སྔོར་སྣང་ཞིང། །སྐར་མའི་གདོང་གི་འོད་ཉམས་ལ། །ནམ་མཁའ་སྔོ་སྐྱར་འགྱུར་བ་ཡིན། །སྐྱ་རེངས་བར་པ་ཤར་ན་ནི། །དེ་ནི་ཤར་ཕྱོགས་སྐྱ་
ཞིང་དམར། །རྒྱུ་སྐར་འོད་ནི་ཆུང་བ་དང། །ནམ་མཁའ་སེར་སྐྱར་འགྱུར་བ་ཡིན། །སྐྱ་རེངས་ཐ་མ་ཤར་ན་ནི། །རྒྱུ་སྐར་འོད་ནི་མེད་པ་དང། །སྐྱ་རེངས་ཐ་མ་འོ་ཟིར་བཤད། །འོ་ཟིའང་ཉི་མ་ཤར་བར་དུའོ། །ཞེས་གསུངས་པ་ལྟར། ཤར་

[027B] དེ་ངོས་ཀྱི་སྐར་མའི་གདོང་གི་འོད་ཅུང་ཟད་ཉམས་ཤིང་སྔོ་སྐྱ་ལྟ་བུར་གྱུར་པན་སྐྱ་རེངས་དང་པོ་ཤར་བ་ཡིན་ནོ། །དེས་ན་ཉིད་ཀྱིས་གསུངས་པ་ལྟར་ཤར་ཕྱོགས་ལ་དཀར་པོའི་འོད་ཀྱི་མདངས་ཅུང་ཟད་རྒྱུགས་
ཙམ་ནས་སྐྱ་རེངས་དང་པོ་འཆར་བར་ངོས་འཛིན་ཆོག་གོ་འགྲེལ་ཆུང་ལས། སྔོ་རེངས་ནི་ཉི་མ་ཤར་ནས་ཤིང་འཛམ་བུའི་ལོ་མའི་འོད་ཀྱིས་སྔོན་པོར་འབྱུང་ངོ། །ཞེས་གསུངས་པ་ཞིག་ཡོད་ཀྱང་དཔྱད་གཞིར་མཛད་ཅིང། བྱ་སྐད་སྒྲོག་པ་དང་
སྐྱ་རེངས་འཆར་བ་གཉིས་རྟག་པར་དུས་མཉམ་པར་མི་འབྱུང་བས་བྱ་སྐད་ལ་ཚོད་བཟུང་བ་ནི་རྟོག་བ་ཤིན་ཏུ་རྩིང་བར་གསལ་ལོ་།དེས་ན་སྐྱ་རེངས་དང་པོ་ཤར་ནས་ལག་རིས་མཐོང་གི་བར་ཡུན་རིང་རབ་ཙམ་ཡོད་པས་སྐྱ་རེངས་
དང་པོ་ཤར་མ་ཐག་ཐོར་ཐུག་འཐུང་ནས། ལག་རིས་མཐོང་མ་མཐོང་ཙམ་ལ་གསོ་སྦྱོང་གི་སྡོམ་པ་ལེན་བར་བྱེད་པ་ཕྱག་ལེན་ཤིན་ཏུ་གཙང་བས་ཕྱིན་ཆད་ཚང་མས་དེ་བཞིན་དུ་མཛད་འཚལ་ཡང་ཉིད་ཀྱི་དྲི་ཚིག་ཏུ། ཐོ་རེངས། བྱ་ཟར་
ཞོགས་པ། སྐྱ་རེངས་ཤར་པ། ནམ་ལངས་ཟེར་བ་སོགས་སོ་སོའི་མིང་གི་སྒྲ་བཤད་དང་དུས་ཚོད་ཇི་ལྟར་ཡིན་གསུངས་པ། སྐྱ་རེངས་ནི་གོང་དུ་རྒྱ་ཆེར་བཤད་པ་ལྟར་དང། ཐོ་རེངས་ཞེས་པ་ནི། སྐྱ་རེངས་དང་པོ་ཤར་ནས་ནམ་མ་ལངས་ཀྱི་
བར་དང། ནམ་ལངས་ཞེས་པ་ནི་ནམ་གུང་གི་དུས་ཀྱི་མུན་ནག་རྣམས་སངས་ཏེ་སྣང་བ་དཀར་པོའི་དུས་ཡར་ལངས་བ་ལ་ཟེར་བས་གསོ་སྦྱོང་ལེན་བའི་དུས་ཙམ་ནས་རང་གི་གནས་སུ་ཉི་མ་མ་ཕྱོགས་ཀྱི་བར་དུ་བྱ། བྱ་ཟར་ཞེས་པ་ཁྱེད་ཅག་

[028A]༄༅། །ཁམས་ཀྱི་ཡུལ་སྐད་ལས། བོད་དུ་ཟེར་སྲོལ་མེད་ཀྱང་ཕལ་ཆེར་བྱ་ཡིས་སྐད་ཟེར་བ་ལ་བྱ་ཟར་ཞེས་ཟུར་ཆག་པ་མིན་ནམ་སྙམ་ཞིང། དེ་ལྟ་ན་བྱ་སྐད་དང་པོ་སྒྲོག་པ་ལ་ངོས་འཛིན་དགོས་སོ། །ཞོགས་
པ་ཞེས་པ་ནི། སྐྱ་རེངས་དང་པོ་ནས་ཉིན་མོ་ལ་ཆ་གསུམ་དུ་ཕྱེ་བའི་ཆ་དང་བོ་རྫོགས་ཀྱི་བར་ཡིན་ནོ། །དེ་ལྟར་དྲིས་པའི་ལན་གཞུང་ལུགས་མན་ངག་དང་མཐུན་པར་གསལ་པོར་སྨྲས་པ་ལགས་པས་ཐམས་ཅད་ཀྱིས་ཕྱག་ལེན་ལ་ཐེབས་
པར་མཛོད།།    ༈    །།ལྷ་ལྡན་དུ་ཡིག་འདྲིའི་སློབ་གྲྭ་བ་ཞིག་ལ་གནང་བ།  ཉིད་ནས། སློབ་གྲྭར་ལྟོ་ཕྱོགས་ཞན་པས་འཕྲལ་དུ་དགོངས་ཞུ་ཞུས་ན་བཟང་མིན་ཇི་ལེགས་ཞེས་གསུངས་པ། རི་ཞིག་དམུས་རང་དཀའ་ཐུབ་ངལ་བ་ལྷུར་ལེན་གྱིས་ཡོན་ཏན་
སློབ་སྦྱོང་མཛད་པ་བཟང་ཞིང། ལེགས་བཤད་ལས་ཀྱང། མཁས་པ་སློབ་པའི་དུས་ན་སྡུག་བདེ་བར་སྡོད་ལ་མཁས་མི་སྲིད། །བདེ་བ་ཆུང་ལ་ཆགས་པ་དེས། །ཆེན་པོའི་བདེ་བ་ཐོབ་མི་སྲིད། །ཅེས་གསུངས་པ་ལྟར་དགོངས་འཆོལ་
 ཞེས་སྩལ་བ། རང་གཞན་གྱི་ཐོས་བསམ་སྒོམ་པ་སོགས་ཡོན་ཏན་ཐམས་ཅད་ལ་འདྲའོ།།    ༈    །།ཀོང་པོ་ཨོ་རོང་དུ་བཤད་སྒྲའི་ཚབ་འཛིན་གཉིས་ལ་གནང་བ།  དེ་གཡུལ་སྤྱིའི་སྣོད་བཅུད་དགེ་མཚན་རྒྱས་ཐབས་ཇི་འདྲ་ལེགས་གསུངས་པ། གཙོ་བོར་བསོད་ནམས་
ཀྱི་ཞིང་ལ་དགེ་བའི་ས་བོན་བསྐྲུན་པ་སོགས་བསོད་ནམས་སྤེལ་བའི་ཐབས་དང། གཏོར་མ་བརྒྱ་རྩ་དང་འབྲེལ་བའི་ལན་ཆགས་གཏོར་མ་འགྲོ་ཆེ། ཀླུ་གཏོར་གྲངས་མང། བསེ་རག་བསྐྲད་ཆོག་དགེ་སློང་རྣམ་དག་ཚོགས་པ་ནས་རབ་ཏུ་

[028B]བསྒྲུབ་ན་བཟང་ཞིང། གཞི་རྩ་སྲིད་རྩེ་ནས་མནར་མེད་ཡན་གྱི་འགྲོ་བ་མཐའ་དག་རང་རང་དཀར་ནག་ལས་ཀྱི་མྱོང་བྱ་ཁོ་ནའི་རྗེས་སུ་འགྲོ་བ་ལས་གང་གིས་ཀྱང་བཅོས་སུ་མེད་པ་
སྔོན་མངའ་བདག་ནལ་པ་ཅན་གྱིས་བོད་འབངས་ཡོངས་ཀྱི་ཕྱུག་དབུལ་ལན་གསུམ་ཆ་སྙོམས་པར་མཛད་ཀྱང། ད་དུང་སྔར་མུས་ཉིད་ལས་མཛད་ཐབས་མ་བྱུང་བ་ལྟར་མ་ཟད། པདྨ་བཀོད་ནས་ཡར་ཀོང་སྨད་ཁུལ་དང་བཅས་པར་ཕལ་ཆེར་ཀླ་
ཀློའི་ལུགས་སུ་ཞེན་ཅིང། ཆོས་ལུགས་བྱེད་ཁུལ་བྱས་པའང་ལྟ་ལོག་རྫུན་ཆོས་ཁོ་ནས་ཁེངས་པའི་ངན་འབྲས་མཐོང་ཆོས་སུ་སྨིན་ཏེ་པདྨ་བཀོད་དུའང་འབྲས་བུ་མི་སྲིད་པའི་སྨྱུག་མར་འབྲས་བུ་སྨིན་ཅིང། དེ་དག་ཚང་མ་སྲོག་ཆགས་
བྱི་བར་གྱུར་ནས་ལོ་ཏོག་བཅོམ་པ་སོགས་དེ་ལྟར་མི་ཤིས་པའི་མཚན་མ་སྣ་ཚོགས་མངོན་སུམ་དུ་བྱུང་འདུག་པ། དེས་ན་གཙོ་བོར་རང་རང་དགེ་བཅུའི་ཁྲིམས་དང། བློ་བཟང་རྒྱལ་བ་གཉིས་པའི་བསྟན་པར་སྲི་ཞུ་བསྒྲུབ་པ་སོགས་ཚུལ་བཞིན་
ནུས་ན་བདེ་སྐྱིད་འཕེལ་བའི་གནད་ཆེ་བ་བཅས་ཟོལ་མེད་གསལ་འདེབས་སུ་ཕུལ་བ་དགོངས་ཟབ་ཏུ་བསྟི་བར་འཚལ།།    ༈    །།ཕྱོགས་མཐའི་སྤྲུལ་སྐུ་ཞིག་ལ་སྩལ་བ།  དེ་ག་བླ་བྲང་སྐུ་སྒེར་དུ་དགོན་གཞུང་སྤྱི་རྫས་ནས་བཞེས་རྒྱུའི་སྐོར་ཀྱ་ནོམ་ཐུགས་
བློ་ཁེངས་ངེས་མ་བྱུང་ཡང། བླ་དགོན་དམ་གཙང་ལ་བསམས་ནས་མཐུན་སྒྲིག་ཞུ་མུས་ཡིན་ཚུལ་ཕེབས་པ་དེ་དོན་ཤིན་ཏུ་ལེགས་ཤིང་ད་སྐབས་དགོན་པའི་ཕུགས་ཀྱི་སྤྱི་དོན་བསྟན་འགྲོའི་བདེ་རྩའི་གནས་གཞི་རླབས་པ་ཆེ་འཛུགས་པའི་

[029A]༄༅། །སྐབས་འདིར་དྲག་ཞན་སུ་འདྲ་ནས་ཀྱང་རང་འདོད་ཐན་འཁྱེར་དགོན་སྤྱིར་གནོད་རྐྱེན་ཅུང་ཟད་ཙམ་ཡང་མི་འགྲོ་བའི་ལྷག་བསམ་བརྟན་གལ་ཆེ་བ་མ་ཟད། ལམ་རིམ་དུ་ཇི་གསུངས་ལྟར་དགེ་འདུན་གྱི་སྤྱི་རྫས་
འདི་རིགས་སྤྱི་མོས་དྭང་བའི་ཀུན་སློང་གིས་ཕུལ་བ་བྱུང་ན་ལས་གཡོ་ཐབས་ཀྱིས་ལེན་པ་ཁབ་སྐུད་ཙམ་ཡང་དམྱལ་བའི་ཉེ་རྒྱུར་བསམས་ཏེ་ཁོ་བོས་ཀྱང་ཤིན་ཏུ་འཛེམ་བྱ་བྱེད་ཀྱིན་ཡོད་ལགས་ན་དེ་གནས་ཀྱང་རན་ཚོད་འདོད་ཆུང་ཆོག་ཤེས་
ནན་ཏར་མཛད་པ་ཅིས་ཀྱང་གལ་ཆེ་བ་ལགས།།    ༈    །།དགེ་རྩེ་དཔོན་བགྲེས་ལ་གནང་བ།  ད་ལམ་ཇི་ལྟར་གསུངས་བཞིན། ཉིད་ནས་འདི་སྣང་སྲིད་པའི་འཆིང་སྒྲོག་དཔོན་གནས་དགོངས་ཞུ་གཞན་འགེལ་ཟིན་པ་དགེ་སྦྱོར་གྱི་གྲོགས་སུ་ཤིན་
ཏུ་ལེགས་ཤིང། ད་ཆ་འདི་སྣང་གི་རྣམ་གཡེང་ཆེ་བཞག་ཆུང་བ་ཤོལ་གྱིས་འགྲོ་འདུག་སྤྱོད་ལམ་གང་སྤྱི་གང་ཞིག་བསྐྱང་བྱའི་དམིགས་རྣམ་གྱི་ཐོག་ཏུ་བསྒྲིལ་གང་ཐུབ་ནས། སྐུ་ན་མཐོ་བ་སོགས་ཀྱིས་ཐུགས་ཕམ་འབྱུང་ཚུལ་གསལ་བ་ཐུགས་
མེད་ཀྱང། ཇི་སྐད་དུ། སྐྲ་དཀར་གཉེར་མ་ལྷགས་དུས་སུའང་།ཐོས་པ་བསག་པར་བྱ་བ་སྟེ། །གང་དུ་ཐོས་མང་འགྲོ་འགྱུར་བ་།དེར་ནི་ཕུང་པོ་འགྲོ་མི་འགྱུར། །ཅེས་སོགས་གསུངས་བ་དང། མ་ཏི་པཎ་ཆེན་
སོགས་སྔོན་གྱི་དམ་པ་མང་པོས་ཀྱང་དགུང་གྲངས་མཐོན་པོར་ཕེབས་ཟིན་པན་གཞི་ནས་ཆོས་ལ་ཞུགས་པས། མཐར་མཁས་གྲུབ་གཉིས་ལྡན་དུ་གྱུར་པ་ཇི་སྙེད་ཅིག་བྱུང་བ་བཅས་ད་ཕྱིན་ཐུགས་བརྩོན་མཛད་ན་གཏན་འདུན་གྱི་སྙིང་པོ་ལོན་པར་

[029B] སྙིང་པོ་ལེན་ལུགས་ཀྱང་ལམ་རིམ་ཁོ་ན་ལ་ཆིག་སྒྲིལ་དགོས། ལམ་ཁྲིད་སྐྱོང་ཚུལ་གྱི་མན་ངག་སྤོམ་མདའི་སྦྱིན་བདག་ལས་ཚན་པར་ཕུལ་བའི་བསླབ་བྱ་ཟུར་བྲིས་ཀྱིས་ཕུལ་བ་ལྟར་ཉམས་བཞེས་སུ་བསྟར་ན་མཆོག་ཏུ་ལེགས།།    ༈    །།
 ཆབ་མདོ་གཉེར་ཆེན་ཚེ་དགའ་ལ་སྩལ་བ།  ཇི་གསུངས་ལྟར་ཉིད་འདི་སྣང་ལ་ཡིད་ལོག་སྟེ་གཏན་འདུན་རྩེ་གཅིག་བསྒྲུབ་སེམས་བསྟེན་མུས་ཡོད་ལུགས་དེ་ལྟར་དུ་ལེགས། ཕྱིན་ཆད་ཀྱང་རྗེ་མིད་ལས། ཟིན་པ་མེད་པའི་བྱ་ལས་དེ། །བཤོལ་ན་ཟིན་པ་
འཁོར་བའི་གཤིས། །ཞེས་གསུངས་པའི་དོན་ལྟར། སྲིད་པའི་ཉེས་ཕུང་ཆོས་བརྒྱད་དཀར་ནག་ཁྲ་གསུམ་གྱི་འདུ་ལོང་བཙན་ཆོད་དུ་མཛད་དེ། རང་གཞན་ལན་མ་ཕུགས་གཏན་དུ་ཕན་པའི་ལྷ་ཆོས་བསྟན་པའི་སྙིང་པོ་ཚང་ལམ་ནོར་
བའི་ལམ་གྱི་རིམ་པ་ཁོ་ནར་སང་བྱ་གནངས་བྱས་མ་བསླུས་པར་མྱུར་དུ་གཞོལ་ན་འཕྲལ་དང་ཡུན་དུ་མི་སླུ་བའི་ལམ་འབྲས་རང་རྒྱུད་ལ་རིང་པོར་མི་ཐོགས་པར་འབྱོར་བར་ངེས་པས་དེ་དོན་ཐུགས་ལ་ཐོགས།།    ༈    །།དམག་སྤྱིའི་དྲུང་
ཟུར་སྐལ་བཟང་ལ་སྩལ་བ།  གང་ལྟར་འཇིག་རྟེན་འདི་པའི་མཁྱེན་གཏེར་འཇམ་པའི་དབྱངས་ལྟ་བུ་ཉིད་ལ་འཇིག་རྟེན་ལུགས་ཀྱི་ཞུ་བྱ་མ་དམིགས་ཤིང། འོན་ཀྱང་ལུགས་ཟུང་བསླབ་བྱ་ལས། དགྲ་ལ་ཧ་ཅང་སྡང་ན་རང་ལ་མཚུངས། །
ཞེས་པ་ལྟར་ཧ་ཅང་གྱོང་ཐལ་དུ་མ་སོང་བ་ཞིག་དང། གཞི་ནས་ཇི་སྐད་དུ། གདོང་ཐུག་དྲག་པོས་དགྲ་བོ་འདུལ་དཀའ་བས། །སྣ་ཚོགས་ཐབས་ཀྱིས་འདུན་མ་རླབས་ཀྱིས་ཆོད། །ཅེས་པ་ལྟར། བདག་གཞན་མཉམ་པ་རྗེ་མ་ནུས་ཀྱང། གནས་

[030A]༄༅། །སྐབས་རན་ཚོད་ཀྱིས་ཐབས་མཁས་བསྟེན་པ་འཇིག་རྟེན་མཛངས་པའི་སྲོལ་ལུགས་སུ་གདམས་པ་འདྲ་སྙམ། དེ་ལྟ་ནའང་ཚེ་འདི་ཡུད་ཙམ་མདང་གི་རྨི་ལམ་བཞིན། །ཚོང་དུས་མགྲོན་པོ་འཛོམས་
དང་གྱེས་པ་བཞིན། །ཆོས་བརྒྱད་འདི་ཡང་བྱིས་པའི་རོལ་རྩེད་བཞིན། །དོན་ཆུང་ལས་ལ་སྙིང་པོར་ཞེན་པ་ཉིད། །ཅེས་པ་ལྟར་ལགས་ན། གནས་དུས་འགྲོ་བསྙད། འབྱོར་རྒུད། རྒྱལ་ཕམ་གང་ལའང་ཐུགས་ཕམ་མི་མཛད་པར་གཙོ་
བོར་སྐུ་ཚེ་གཏན་གྱི་འདུན་མར་ཧ་ཅང་ཕམ་ཉེས་སུ་མ་ཤོར་བ་ཞིག་རྟེན་འདིར་གལ་ཆེ་བས་དེ་དོན་མཁྱེན་རབ་ཀྱི་ཀློང་དུ་རོལ་བ།།    ༈    །།རྒྱ་ནག་ཕྱོགས་སུ་རྒྱའི་དགེ་བསྙེན་ཉུའུ་ཚལ་མོ་ཀྲ་ངལ་གནང་བ།  དེ་ཁུལ་དུ་དགེ་བ་ཤེས་རིན་པོ་ཆེ་
ངག་དབང་རྣམ་རྒྱལ་ནས་འཇམ་མགོན་རིང་ལུགས་དྲི་མ་མེད་པའི་སྲོལ་བཟང་བཙུགས་པ། དགེ་བསྙེན་གསར་བུ་བ་འགའ་ནས་བླ་མའི་གཟུགས་བརྙན་གང་བྱུང་ལ་ཆོས་ཞུས་ཏེ་རང་ཡུལ་གྱི་བསྟན་པ་དྲི་མས་རྙོག་པར་བྱས་ཡོད་ཚོད་
ཀྱང༑ ཉིད་སོགས་དགེ་བསྙེན་རྒན་པ་རྣམས་ནས་ཅོལ་ཆུང་གང་བྱུང་མ་བྱས་པར་རང་ལུགས་ཀྱི་གྲུབ་མཐའ་དྲི་མ་མེད་པ་འཛིན་བཞིན་བཞུགས་པ་ངོ་མཚར་ཆེ། དེང་སྐབས་འཇམ་དབྱངས་ཙོང་ཁ་པའི་བསྟན་པ་ཁོ་ན་མ་གཏོགས་
ས་སྐྱ༑ བཀའ་བརྒྱུད། རྙིང་མ་སོགས་ཐམས་ཅད་ཀྱི་ལྟ་པ་ནོར་དབུ་མ་ཐལ་འགྱུར་བའི་ལྟ་བ་ལྟ་ཅི། རང་རྒྱུད་པ་དང་སེམས་ཙམ་པའི་ལྟ་བ་ཙམ་ཡང་མེད་པར་མུ་སྟེགས་པ་དང། ཧྭ་ཤང་མཧཱ་ཡ་ན་དང་འདྲ་བའི་

[030B] ཆད་ལྟ་བཟུང་ན་འབྲས་བུ་དམྱལ་བ་མནར་མེད་དུ་འགྲོ་བ་ལས་འོས་མེད། བྱིང་བ་ཕྲ་མོ་ངོ་མི་ཤེས་པས་སྒོམ་པ་ཡང་སྐྱོན་ཆགས། གསང་སྔགས་ཟབ་མདོག་གི་ཁ་ཕོ་འབྲུག་ལྟར་སྒྲོགས་པ་ལས། བདེ་སྟོང། འོད་གསལ་
སྒྱུ་ལུས། ཟུང་འཇུག་སོགས་ཀྱི་ཟབ་གནད་ཁ་ཕྱོགས་ཙམ་ཡང་མི་ཤེས། དེ་དག་ལ་ཐར་པ་དང་ཐམས་ཅད་མཁྱེན་པའི་ལམ་མ་ནོར་བ་མེད་པས་དེ་འདྲ་ལ་ལོ་སྟོང་ཕྲག་ཏུ་སྒྲུབ་པ་ཉམས་ལེན་བྱས་ཀྱང་རྟོགས་བ་མི་སྐྱེ་བ་ཆུ་དཀྲོགས་ནས་མར་འདོད་པ་
དང་འདྲ་བས་སྙིང་པོ་མེད། དེ་ལྟར་ན་ལྟ་སྒོམ་སྤྱོད་གསུམ། མདོ་སྔགས་གང་གི་ཐད་ལའང་འཁྲུལ་པ་ཅུང་ཟད་ཙམ་ཡང་མེད་པ་ནི་འཇམ་མགོན་ཙོང་ཁ་པའི་ལུགས་བཟང་ཁོ་ན་ཡིན། དེས་ན་ཁྱེད་རང་རྣམས་དགེ་ལྡན་རང་ལུགས་
གྱི་ལྟ་སྒོམ་དྲི་མ་མེད་པ་གྲུབ་མཐའ་གཞན་གྱི་བསྲེ་ལྷད་མེད་པར་འཛིན་གལ་ཆེ་བས་དེ་ཐུགས་སུ་བཞག་ནས་དགེ་བཤེས་རིན་པོ་ཆེ་ལས་སླར་ཡང་རང་ལུགས་ཀྱི་ལྟ་སྒོམ་སྤྱོད་གསུམ་ནན་ཏན་དུ་ཞུ་ཞིང་ཉམས་སུ་བླངས་ན་རང་རང་གི་གཏན་
གྱི་འདུན་མ་རབ་དང་རྩེ་མོར་སོན། སངས་རྒྱས་ཀྱི་བསྟན་པ་ངོ་མ་དར་ཞིང་རྒྱས་པར་འགྱུར་བས་དེ་ལུགས་ཐུགས་དགོངས་སུ་བསྟི་བ་དང། ཡི་གེ་འདི་དོན་རྣམས་རྒྱ་ཡིག་ཏུ་བསྒྱུར་ནས་དགེ་བསྙེན་གཞན་རྣམས་ལའང་སྒྲོག་པར་འཚལ།། །།
 རྒྱའི་དཔོན་ཆེན་ལུའུ་ཅུན་ཀྲང་གི་བཙུན་མོ་ལུའུ་ཇོ་ཞིན་ལ་གནང་བ།  དེང་དུས་འཛམ་བུའི་གླིང་འདིར་རྒྱ་གར། རྒྱ་ནག་།མཐའ་བཞིའི་རྒྱལ་ཁབ་དང་བཅས་པར་རྒྱལ་པོ། རྒྱལ་མོ། དཔོན་ཆེན་སོགས་རྒྱུ་སྟོབས་ཆེན་པོ། དབང་ཆེན་པོ་

[031A]༄༅། །རིགས་མཐོ་བ། གཟུགས་བཟང་བ་སོགས་ཚེ་འདིའི་བདེ་སྐྱིད་ཕུན་སུམ་ཚོགས་པ་ཤིན་ཏུ་མང་པོ་ཡོད་ཀྱང། སངས་རྒྱས་ཀྱི་བསྟན་པ་ལམ་ཞུགས་པས་ཚེ་འདི་ལ་བདེ་སྐྱིད་ཆེ་བ་ཙམ་ལས་ཕྱི་མར་སྐྱེ་
བ་འབུམ་ཕྲག་མང་བོར་ངན་སོང་གསུམ་ལས་ཐར་དུས་མེད་པར་སྡུག་བསྔལ་དཔག་མེད་མྱོང་དགོས་པ་རེད། རང་རེའི་དཔོན་པོ་ཆེན་པོ་ལིའུ་ཅུན་ཀྲང་འདི་ཉིད་ཆོས་ལུགས་ནང་པ་སངས་རྒྱས་པ་ལ་ཞུགས། དེའི་ནང་ནས་ཀྱང་
བསྟན་པའི་སྙིང་པོ་འཇམ་དཔལ་དབྱངས་ཙོང་ཁ་པའི་བསྟན་པ་ལ་ཞུགས་པར་མཛད་པས། དཔོན་མོ་ཆེན་མོ་ཉིད་ཀྱང་འཇམ་མགོན་ཙོང་ཁ་པའི་བསྟན་པ་དང་མཇལ། དེའི་ཆོས་ལུགས་མཛད་པ་འདི་བསོད་ནམས་ཤིན་ཏུ་
ཆེ༑ ལས་དང་སྐལ་བ་ཤིན་ཏུ་བཟང། སྒྲུབ་པ་རྩེ་གཅིག་ཏུ་མ་ནུས་པས་ཚེ་འདི་ལ་ཐར་པ་ཐོབ་བ་ཞིག་མ་ཐུབ་ཀྱང། སྐྱེ་བ་ཕྱི་མར་ཧ་ཅང་ཐག་རིང་མིན་བར་ཐར་པ་དང་སངས་རྒྱས་ཐོབ་པའི་ས་བོན་ཁྱད་པར་ཅན་རྒྱུད་ལ་བཞག་
ངེས་རེད། དེས་ན་ཕྱིན་ཆད་ཀྱང་ཚེ་ཕྱི་མ་ལ་རང་གཅིག་པུ་འཇིག་རྟེན་ཕ་རོལ་ཏུ་འགྲོ་བའི་སྐབས་སུ་ཕན་པ་ནི་ཆོས་ཁོ་ན་ཡིན། ཆོས་ལུགས་ཐམས་ཅད་ཀྱི་མཆོག་རྒྱལ་པོ་ལྟ་བུ་ནི་ཙོང་ཁ་པའི་ལུགས་གཅིག་པུ་ཡིན་པས་འདི་
རང་གིས་ཉམས་སུ་གང་ལོན་དང། རང་གིས་ཉམས་ལེན་ཆེན་པོ་མ་ཐུབ་ཀྱང་རང་གི་ཡུལ་དུ་དར་གང་ཐུབ་མཛོད་དང་རང་དང་གཞན་གྱི་སྐྱེ་བ་འབུམ་ཕྲག་མང་པོའི་དོན་འགྲུབ། ངན་སོང་གི་སྒོ་བཅད། མཐོ་རིས་དང་ཐར་པའི་སྒོ་ཕྱེ་

[031B]གཞན་གཉིས་ཀ་ལ་ཕན་པའི་དོན་འདི་ལས་ལྷག་པ་མེད་པས་ནན་ཏན་ཐུགས་ཀྱི་དཀྱིལ་དུ་ཆོངས།།    ༈    །།ས་སྟག་ལོར་རྒྱའི་དཔོན་ཆེན་ལུའུ་ཅུན་ཀྲང་ལ་གནང་བ།  དེང་གི་དུས་ས་
ཆེན་པོའི་ཁྱོན་དུ་འཁོད་པའི་རྒྱལ་པོ། རྒྱལ་ཕྲན་ཕལ་ཆེར་ཀླ་ཀློའི་ཆོས་ལུགས་ལ་མཆོག་ཏུ་འཁྲུལ་ཏེ་སངས་རྒྱས་ཀྱི་བསྟན་པའི་བདུད་རྩི་ལས་རྒྱབ་ཀྱིས་ཕྱོགས་ནས་རང་ཉིད་སྡེ་འབངས་དང་བཅས་པར་ངན་སོང་གི་སྒོ་ཡངས་པོར་ཕྱེ་
བའི་དུས་འདིར། དཔོན་པོ་ཆེན་པོ་ཁྱོད་ཉིད་ནི་སྔོན་གྱི་སྨོན་ལམ་དང་བསོད་ནམས་ཀྱི་མཐུ་དཔུང་བཙན་པོས་སངས་རྒྱས་ཀྱི་བསྟན་པའི་སྙིང་པོ་འཇམ་མགོན་ཙོང་ཁ་པ་ཆེན་པོའི་རིང་ལུགས་ཁོ་ན་སྤྱི་བོའི་གཙུག་ཏུ་བཀུར། ཐུགས་ཀྱི་མཐིལ་དུ་བཟུང་སྟེ་
རང་གི་ཡུལ་སོགས་ཞིང་ཆེན་དུ་མར་ཁྱབ་གདལ་དུ་དར་པར་མཛད་པས་རང་གཞན་སྐྱེ་འགྲོ་ཁྲི་ཕྲག་ནས་ཁྲི་ཕྲག་མང་པོའི་རྒྱུད་ལ་བསྟན་པ་དྲི་མ་མེད་པས་ཐར་པའི་ས་བོན་བསྐྲུན་ཏེ་རྣམ་གྲོལ་གྱི་ལམ་ཡངས་པོར་མཛད་པའི་མཛད་པ་བཟང་པོ་འདི་ལ་
ཁོ་བོས་བསམ་བཞིན་བསམ་བཞིན་དང་འབྲོ་དང་ཡི་རང་དཔག་ཏུ་མེད་པ་རྒྱ་མཚོའི་རྦ་རླབས་མཁའ་ལ་འཕྱུར་བ་ལྟར་ཐོབ་པ་བཀའ་དྲིན་ཤིན་ཏུ་ཆེ། ད་དུང་ཡང་ས་སྟེང་འདི་ན་མུ་སྟེགས། ཡེ་ཤུ་མུ་སུལ་མན། ཀོང་ཙེ། བོན་སོགས་
ལུགས་མང་པོ་དར་བ་རང་རང་གི་ལུགས་དེ་མཆོག་ཏུ་བ་རློམས་ཀྱང། སངས་རྒྱས་ཀྱི་བསྟན་པ་ཁོ་ན་མ་གཏོགས་གཞན་ཚང་མར་ཐར་པའི་ལམ་མེད། ཉོན་མོངས་སྣ་གཅིག་ཀྱང་སྤོང་བའི་ནུས་པ་མེད། དུས་ཡུན་རིང་པོར་དཀའ་ཐུབ་དྲག་པོས་

[032A]༄༅། །ཉམས་སུ་བླངས་ཀྱང་ངན་སོང་གི་སྒོ་འབྱེད་པ་ལས་འབྲས་བུ་བཟང་པོ་ཅི་ཡང་ཐོབ་མི་ནུས། ལམ་མ་ཡིན་པ་ལམ་དུ་སྟོན་པའི་བསླུ་བའི་ཚིག་ཁོ་ན་ཡིན། སངས་རྒྱས་ཀྱི་བསྟན་པ་ནི་དེ་ལས་ལྡོག་སྟེ། ཐར་
པ་དང་ཐམས་ཅད་མཁྱེན་པའི་གོ་འཕང་བདེ་བླག་ཏུ་སྟེར། འཁོར་བ་དང་ངན་སོང་གི་སྐྱེ་སྒོ་གཅོད། ཉོན་མོངས་པ་བརྒྱད་ཁྲི་བཞི་སྟོང་བག་ཆགས་དང་བཅས་པ་རྩ་བ་ནས་སྤོང་བར་ནུས་དཀའ་སྤྱད་སྙིང་རུས་ཧ་ཅང་ཆེན་པོ་མི་དགོས་
པར་ལམ་བདེ་བ་ནས་འབྲས་བུ་བདེ་བ་ཐོབ། བདེན་པའི་བཀའ་ནམ་ཡང་བསླུ་བ་མེད་པ་ཁོ་ན་ཡིན་པས། དེས་ན་རང་རེ་རྣམས་སྐྱེ་བ་གཏན་གྱི་དོན་བཟང་པོ་ཞིག་སྒྲུབ་ན་སངས་རྒྱས་ཀྱི་བསྟན་པ་ཁོ་ན་ལ་འཇུག་དགོས། བསྟན་
པ་དེ་ལ་གྲུབ་མཐའ་སྨྲ་བ་བཞི་ཡོད་ཀྱང་རྟག་ཆད་ཀྱི་གཡངས་དང་བྲལ་བའི་སྟོང་པ་ཉིད་མ་ནོར་བ་རྒྱལ་བའི་དགོངས་པ་མཐར་ཐུག་ཇི་བཞིན་དུ་རྟོགས་པ་ནི་དབུ་མ་ཐལ་འགྱུར་བ་ཁོ་ན་ཡིན། བོད་ཀྱི་ལྗོངས་འདིར་རྙིང་མ། བཀའ་བརྒྱུད་
ས་སྐྱ༑ དགེ་ལུགས་སོགས་གྲུབ་མཐའ་མི་འདྲ་བ་མང་ཡང། སྟོང་ཉིད་ཀྱི་ལྟ་བ་མ་ནོར་བ་དབུ་མ་ཐལ་འགྱུར་བའི་ལུགས་དཔལ་མགོན་ཀླུ་སྒྲུབ་ཀྱི་དགོངས་པ་ལྟར་གཏན་ལ་འབེབས་པ་ནི་དཔལ་མཉམ་མེད་རི་བོ་དགེ་ལུགས་པ་
ཁོ་ན་ཡིན། ལྟ་བ་ཙམ་དུ་མ་ཟད། སྒོམ་པ་རྣམ་དག་བྱིང་རྨུགས་དང་བྲལ་བ་དང། སྤྱོད་པ་རྣམ་དག་འདུལ་བ་ལྟར་སྒྲུབ་པ་སྟེ་ལྟ་སྒོམ་སྤྱོད་གསུམ་དང། སངས་རྒྱས་ཀྱི་གསུང་རབ་ཡོངས་སུ་རྫོགས་པ་ལམ་གྱི་རིམ་པ་གཅིག་

[032B]ལས་མེད་པས། དེས་ན་འཇམ་མགོན་ཙོང་ཁ་པའི་ལུགས་དཔལ་མཉམ་མེད་རི་བོ་དགེ་ལྡན་པའི་བསྟན་པ་འདི་ནི་སངས་རྒྱས་ཀྱི་བསྟན་པ་ཐམས་ཅད་ཀྱི་སྙིང་པོ་རྒྱལ་མཚན་གྱི་ཏོག་ལྟར་
གྱུར་པ་ཡིན་པས་འདི་ཉིད་རང་གིས་འཛིན་ཅིང་གཞན་ལ་སྤེལ་བ་ནི་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་མཆོག་ཏུ་གྱུར་པ་ཡིན་པས་ན། དཔོན་པོ་ཆེན་པོ་ཁྱོད་ཀྱིས་སྔོན་ཆད་ཇི་ལྟར་མཛད་པ་ལྟར་རྒྱ་ནག་གི་ཞིང་ཆེན་པོར་དར་ཞིང་རྒྱས་
པའི་ཐབས་གང་ལ་ཅི་དྲག་དང། ཁམས་ཀྱི་ཡུལ་གྲུ་རྣམས་སུ་ཡང་ཉམས་པ་སོར་ཆུང། མི་ཉམས་གོང་འཕེལ་གྱི་ཐབས་ཚུལ་བསྐྱང་འོས་སོགས་གང་ཅི་ནས་རི་བོ་དགེ་ལྡན་པའི་བསྟན་པའི་ཐུགས་ཁུར་འཁྱེར་བའི་རྒྱལ་སྲས་ཀྱི་
སྤྱོད་པ་བཟང་པོ་སྔར་བཞིན་ལྷོད་མེད་བཀའ་དྲིན་སྩོལ་བ།། ། །།ཡངས་ཡོས་ལོར་ལུའུ་ཅུན་ཀྲང་ལ་འབུལ་གནང་མཛད་པ།    ༈   གླིང་ཕྱི་ནང་གི་གྲུབ་མཐའ་སྤྱིའི་གནས་ཚུལ་དྲང་པོར་བརྗོད་པ་བཞུགས།  སྤྱིར་འཛམ་བུའི་གླིང་འདིར་རང་རང་
ཆོས་ལུགས་མི་འདྲ་བ་མང་ཞིང། རང་རང་གི་ལུགས་དེ་མཆོག་ཡིན་སྙམ་པ་ཐམས་ཅད་ལ་ཡོད་ཀྱང། བློ་དྲང་པོས་ལེགས་པར་བརྟག་ན། ཡེ་ཤུ་དང་མུ་སུལ་མན་གྱི་ལུགས་ནི་ཀླ་ཀློ་ཞེས་ལུགས་ཤིན་ཏུ་ཐ་ཆད་རེད། ཆོས་ལུགས་འདི་
ལས་རྔུགས་པ་མེད། ཕྱི་རོལ་པ་མུ་སྟེགས་སེར་སྐྱ་སོགས་ཀྱི་ལུགས་ནི་དེ་ལས་ཅུང་བཟང་ཡང་ཐར་པའི་ལམ་མེད། ལུས་མེ་ལ་བསྲེག་པ་དང། མདུང་རྩེ་གསུམ་གྱི་སྟེང་དུ་མཆོང་བ་སོགས་དཀའ་ལས་ཆེན་པོ་བྱེད་ཀྱང་ཐར་བའི་ལམ་མེད། ངན་སོང་གི་སྒོ་

[033A]༄༅། །འབྱེད་པ་རེད། བོན་པོ་ཞེས་པ་འདི་ཡང་ཕྱི་རོལ་མུ་སྟེགས་པའི་ལུགས་དང་ཁྱད་མེད། ཐར་པ་ག་ལ་ཡོད་དེ་ངན་སོང་གི་སྒོ་འབྱེད་པ་ཡིན། ཀོད་ཙེའི་ལུགས་ཀྱང་སངས་རྒྱས་ཀྱི་བསྟན་པ་མ་ཡིན་པས་
གནས་སྐབས་ཀྱི་བདེ་ཐབས་ཅམ་ལས་ཐར་པ་མེད། ལུགས་འདི་རྣམས་ཚང་མ་སངས་རྒྱས་ཀྱི་བསྟན་པ་ལས་ཕྱི་རོལ་ཏུ་གྱུར་པ་ཡིན་པས་འཚང་རྒྱབ་ཕར་བཞག་ཐར་པ་ཙམ་ཐོབ་པའི་ལམ་གཏན་ནས་མེད། འདི་རྣམས་ཀྱི་ཆོས་བྱས་
ནས་ཐར་པ་ཐོབ་པ་གཅིག་ཀྱང་སྟོན་རྒྱུ་མེད། ཕལ་ཆེར་ངན་སོང་མུ་མཐའ་མེད་པར་འགྲོ་བ་ཤ་སྟག་རེད། ཐར་པའི་ལམ་ནི་སངས་རྒྱས་ཀྱི་ཆོས་ལུགས་ཁོ་ན་ཡིན། སངས་རྒྱས་ཀྱི་ཆོས་ལུགས་ལའང། བཅོམ་ལྡན་འདས་ཤཱཀྱ་ཐུབ་པ་
ཐུགས་རྗེ་ཅན་གྱིས། དང་པོ་ཉིད་ནས་ཟབ་མོ་སྟོང་ཉིད་ཀྱི་མཐར་ཐུག་བསྟན་ན་གདུལ་བྱའི་བློ་ལ་མི་ཆུད་པས། དཔེར་ན་བྱིས་པ་རྣམས་ལ་ཡི་གེ་ཀ་ཁ་ནས་རིམ་གྱིས་སློབ་པ་ལྟར་ཐོག་མར་སླ་བའི་ཆོས་བསྟན་ཏེ་གང་ཟག་གི་བདག་མེད་
རགས་པ་ཙམ་སྟོན་པའི་བྱེ་བྲག་སྨྲ་བའི་གྲུབ་མཐའ་བསྟན། དེ་ནས་དེ་ལས་ཅུང་བཟང་ཙམ་གྱི་མདོ་སྡེ་པའི་གྲུབ་མཐའ་བསྟན། དེ་ནས་དེ་ལས་ཅུང་བཟང་བ་ཆོས་ཀྱི་བདག་མེད་རགས་པ་ཙམ་སྟོན་པའི་སེམས་ཙམ་པ་བསྟན། འདི་ཐང་
སན་བླ་མས་རྒྱ་ནག་གི་ཡུལ་དུ་དར་རྒྱས་མཛད། དེ་ནས་ལྟ་བའི་མཐར་ཐུག་བདག་མེད་ཕྲ་མོ་སྟོན་པའི་དབུ་མའི་གྲུབ་མཐའ་བསྟན་ཅིང། དེ་ལའང་རྒྱ་གར་གྱི་སློབ་དཔོན་ལེགས་ལྡན་འབྱེད་དང་ཞི་འཚོ་སོགས་ཀྱིས་དབུ་མའི་གྲུབ་མཐའ་

[033B] སྟོང་ཉིད་ཤིན་ཏུ་ཕྲ་བས་སངས་རྒྱས་ཀྱི་དགོངས་པ་མཐར་ཐུག་ལོན་མ་ཐུབ་པས་དབུ་མ་འབྲིང་ཙམ་ཡིན་དེ་དག་ལ་དབུ་མ་རང་རྒྱུད་པ་ཟེར། ཡང་རྒྱ་གར་གྱི་སློབ་དཔོན་སངས་རྒྱས་བསྐྱངས་དང་ཟླ་བ་གྲགས་པས་སངས་རྒྱས་
ཀྱི་དགོངས་པ་མཐར་ཐུག་མགོན་པོ་ཀླུ་སྒྲུབ་ཀྱིས་སྲོལ་ཕྱེས་པ་མ་ནོར་བར་གཏིང་ཕྱིན་པར་རྟོགས། དེ་ལ་དབུ་མ་ཐལ་འགྱུར་བ་ཟེར་ཐར་པ་དང་སངས་རྒྱས་ཐོབ་བྱེད་ཀྱི་ལམ་ལ་ཐབས་ཀྱི་ཆ་དང་ཤེས་རབ་ཀྱི་ཆ་གཉིས་ཡོད་པས། རང་རྒྱུད་པ་མན་ཆད་ཀྱི་
ནང་པའི་གྲུབ་མཐའ་སྨྲ་བ་རྣམས་ཀྱིས་ཐབས་ཀྱི་ལམ་རྣམས་མ་ནོར་བ་རྙེད་ཀྱང། ཤེས་རབ་ཀྱི་ཆའི་ལྟ་བ་མཐར་ཐུག་རྟོགས་མ་ཐུབ་པས་སྟོང་པ་ཉིད་ཆ་འདྲ་ཙམ་ལས་ངོ་མ་དེ་རྟོགས་མ་ཐུབ། དེས་ན་སྟོང་ཉིད་ཕྲ་མོ་མ་ནོར་བ་སངས་རྒྱས་ཀྱི་
དགོངས་པ་མཐར་ཐུག་རྟོགས་པ་དབུ་མ་ཐལ་འགྱུར་བ་ཁོ་ན་ཡིན་ཐལ་འགྱུར་བའི་ལུགས་ལ་མ་ཞུགས་ན་སྟོང་ཉིད་ངོ་མ་རྟོགས་པ་གཅིག་ཀྱང་མེད། དེ་མེད་པས་ཐར་པ་ཐོབ་པ་མེད། སངས་རྒྱ་མི་ནུས། དེས་ན་ནང་བ་སངས་རྒྱས་པའི་ཆོས་ལུགས་
གྲུབ་མཐའ་སྨྲ་བ་བཞིའི་ནང་གི་རབ་དང་མཆོག་དང་རྩེ་མོ་དབུ་མ་ཐལ་འགྱུར་བ་ཞེས་པ་འདི་ནི་མགོན་པོ་ཀླུ་སྒྲུབ་དང། ཟླ་བ་གྲགས་པའི་ལུགས་ཡིན། བོད་ཀྱི་ཡུལ་དུ་ནང་བའི་བསྟན་པ་སྔགས་རྙིང་མ། ས་སྐྱ༑ བཀའ་བརྒྱུད། ཇོ་ནང་
བོ་དོང་སོགས་ལུགས་མང་དུ་ཡོད་པ་ཚང་མ་ནང་པ་སངས་རྒྱས་པ་ཡིན་ཞིང། ཚོགས་གསོག་སྒྲིབ་སྦྱོང། ལྷ་བསྒོམ། སྔགས་བཟླ་བ་སོགས་ཐབས་ཀྱི་ཆ་བཟང་པོ་བརྒྱུད་ནས་ཐར་ལམ་དུ་འགྲོ་བ་མང་པོ་ཡོད་པས་ཡེ་ཤུ་དང་མུ་སྟེགས་སོགས་ལས་བྱེ་

[034A]༄༅། །བ་བརྒྱ་འགྱུར་གྱིས་ལྷག་འོན་ཀྱང་ཙོང་ཁ་པའི་ལུགས་ལྟ་བུའི་ལམ་ཆ་ཚང་བ། མ་ནོར་བ། ཟབ་ཅིང་མྱུར་བ་མེད་ལྷག་པར་བོད་ཀྱི་ཆོས་ལུགས་གཞན་ཐམས་ཅད་ཀྱིས་རང་རང་གི་ལུགས་དེ་ལྟ་བ་དབུ་མ་
ཐལ་འགྱུར་ཀླུ་སྒྲུབ་དང་ཟླ་གྲགས་ཀྱི་ལུགས་ཡིན་བར་བསམ་ཞིང་སྨྲ་ཡང། ཧ་ཅང་ཟབ་ཅིང་ཕྲབས་རྗེས་འཇུག་ཚོས་མཁས་གྲུབ་གོང་མ་རྣམས་ཀྱི་དགོངས་པའི་ཕུགས་རྟོགས་མ་ཐུབ་པར་ལྟ་བ་ནོར། ཕལ་ཆེར་ཧྭ་ཤང་མཧཱ་ཡ་ནའི་ལུགས་
ལྟར་གྱུར། དེར་གྱུར་ན་ཆད་ལྟར་ལྷུང་སྟེ་དམྱལ་བའི་རྒྱུར་འགྲོ་བ་ཡིན་པས་བོད་ནའང་ཙོང་ཁ་པའི་ལུགས་མ་གཏོགས་ཚང་མ་ལྟ་བ་ནོར། དེས་ན་དེང་སང་གནམ་འོགས་སྟེང་འདི་ན་ལྟ་བ། སྒོམ་པ་སྤྱོད་པ་གང་གི་ཆ་ནས་ཀྱང་
སྐྱོན་གྱི་དྲི་མ་ཙམ་ཡང་མེད་ཅིང། ཆ་ཚང་ལ་ཟབ་ཅིང་རྒྱ་ཆེ། ཚུལ་བཞིན་ཉམས་སུ་ལེན་ཤེས་ཤིང་ནུས་ན་མི་ལོ་བཅུ་གཉིས་དང། ལོ་གསུམ་ཕྱོགས་གསུམ་ཙམ་ལའང་སངས་རྒྱས་ཐོབ་པར་ནུས་པའི་བསྟན་པ་འགྲན་ཟླ་མེད་
བ་གསེར་སྦྱངས་བཙོ་མ་ལྟ་བུ་ནི་འཇམ་དབྱངས་ཙོང་ཁ་པའི་ལུགས་ཁོ་ན་ཡིན་བར་ཁོ་བོས་དམ་བཅའ་ཞིང། ལུང་དང་རིགས་པ་བརྒྱ་ཕྲག་གིས་བསྒྲུབ་ཏུ་ཡོད་དོ། །བསྟན་པ་དེའི་སྙིང་པོ་ཡང་བྱང་ཆུབ་ལམ་རིམ་ཁོ་ན་ཡིན། འདི་
ལྟ་བུའི་ལུགས་བཟང་ཡོད་བཞིན་དུ་ལུགས་ངན་པ་ལ་ཞེན་ཆེ་བ་ནི་བོད་དུ་ཡང་མང་པོ་ཡོད་པ་རང་རང་བསོད་ནམས་ཀྱི་སྐལ་བ་དམན་པའི་རྟགས་ཡིན་ཞིང། ཁྱེད་ཅག་གི་ཡུལ་དེར་སངས་རྒྱས་ཀྱི་བསྟན་པའི་སྙིང་པོ་འཇམ་མགོན་ཙོང་ཁ་པའི་བསྟན་

[034B]བརྒྱ་བྱིན་གྱི་བསོད་ནམས་བྱེ་བ་དུང་ཕྱུར་གྱིས་ཀྱང་ཆ་ཙམ་ཡང་བསྒྲུན་དུ་མེད་པའི་སྐལ་བ་བཟང་པོ་ལགས་སོ།།    ༈    །། བར་ཁམས་སོག་ཤོ་དག་ག་འདའ་དང་མཁར་དམར་གྲོང་ཚོ་གཉིས་ཀྱི་
ཞི་ཁྲོ་བའི་སྔགས་འཆང་རྣམས་ནས་ནན་གྱིས་ཞུས་ངོར་སྩལ་བ།  དད་ལྡན་དག་ལ་ཆེད་དུ་གདམས་པ། རྒྱལ་བ་སྲས་བཅས་སོགས་ཡེ་ཤེས་སྤྱན་ལྡན་རྣམས་དབང་པོར་བཞག་བཀའ་བསྟན་ཚད་མ་རྒྱལ་བ་རང་ཉིད་དང་རྒྱ་གར་པཎ་གྲུབ་རྣམས་ཀྱི་གསུང་རབ་
རྣམས་གཞིར་གཟུང། ཁོ་བོས་གཡོ་སྒྱུས་ཅུང་ཟད་ཀྱང་མ་བསླད་པར་ལྷག་བསམ་བཟང་པོས་དྲང་གཏམ་དམར་རྗེན་དུ་སྨྲ་ན། ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་ནི་རྒྱ་གར་གྱི་པཎ་གྲུབ་ཚད་ལྡན། ངོ་བོ་ཇོ་བོ་རྗེ་དང་འཇམ་མགོན་
ཙོང་ཁ་པ་རྣམ་གསུམ་དབྱེར་མེད། ཁོ་བོ་ཡང་དད་གུས་དྲག་པོ་ཁ་ཞེ་མེད་པ་སྙིང་གི་མཐིལ་དུ་ཡོད། ཨོ་རྒྱན་སངས་རྒྱས་གཉིས་པ་རང་ཉིད་རྒྱ་གར་དུ་ཕྱིར་གཤེགས་པའི་རྗེས་སུ་མི་མ་ཡིན་གྱིས་རྒྱུད་བརླམས་པའི་བལ་པོ་ཀ་རུ་འཛིན་ཞེས་བྱ་
བས་ཨོ་རྒྱན་ཆེན་པོར་བརྫུས་ནས་ཡོངས་ཏེ་ཟོག་ཆོས་ཅི་རིགས་བསྟན་པ་ལ་བོད་རྣམས་བསོད་ནམས་དམན་པས་འཁྲུལ་ནས་ཡིད་ཆེས། དེས་རྐྱེན་མཁན་སློབ་རྣམ་གཉིས་ཀྱིས་བསྒྱུར་བའི་གསང་སྔགས་རྙིང་མའི་བསྟན་པ་གསེར་སྦྱངས་བཙོམ་ལྟ་བུ་
ལ་བསྲེ་ལྡན་ཅི་རིགས་གྱུར། ལྷག་པར་དེ་རྗེས་སུ་བོད་ཀྱི་སྔགས་རྒན་རྣམས་ཀྱིས་ཕ་ཇོས་རྒྱུད་བརྩོམ་གིས། མ་ཇོས་ཆང་དྲོངས་ཤིག་ཅེས་ཟེར་ཞིང། ནང་བའི་གསང་སྔགས་དང་བོན་དང་མུ་སྟེགས་ཀྱི་གསང་སྔགས་སོགས་ཅི་རིགས་བསྲེ་ལྷད་ཀྱིས་

[035A]༄༅། །རང་རང་གི་འདོད་པ་དང་མཐུན་པའི་རྒྱུད་བརྫུན་མ་མང་དུ་བཟོས་ཏེ་ལྟ་སྒོམ་སྤྱོད་གསུམ་གང་གི་ཐད་ལའང་བསྲེ་ལྷད་མང་དུ་ཤོར། དེ་དག་གཞིར་བཞག་ནས་ཟབ་གཏེར་དང། དགོངས་གཏེར། དག་སྣང་
སོགས་ཀྱང་མང་དུ་བྱས་པས་ད་ནི་གངས་ཅན་གྱི་ལྗོངས་ཕལ་ཆེར་ལྟ་སྒོམ་སྤྱོད་གསུམ་འཆལ་བར་ཤོར། སྐབས་དོན་ཞི་ཁོ་ཞེས་པ་འདི་ཡང་འགོས་ལོའི་སྔགས་ལོག་སུན་འབྱིན་དུ། ནང་པའི་སྤྱན་རས་གཟིགས་ཀྱི་རྒྱུད་དང་མུ་སྟེགས་པའི་
རྒྱུད་གཉིས་བསྲེས་ནས་བྲམ་ཟེའི་ཆོས་སྐད་ཀྱང་ཅི་རིགས་བཅུག་སྟེ་ཞི་ཁྲོ་འདུས་པའི་རྒྱུད་ཅེས་བྱ་བ་བརྩམས། འདི་དག་གི་རྗེས་སུ་འབྲངས་ཏེ་ཞི་ཁྲོའི་སྐོར་མང་དུ་བྱུང་ཞེས་སྣང། བོད་ཀྱི་མཁས་པ་མང་པོའི་ཐུགས་སུ་འདི་ལྟར་ཆུད་
ངེས་ཀྱང། ཕལ་ཆེར་གྱིས་རང་རང་ནང་ཉེ་དག་ལ་བསྟན་ཅིང་ཡོངས་སུ་གྲགས་པར་ཕོག་ཐུག་ལ་འཛེམས་ཏེ་མ་གསུང་བ་ལས་དོན་དུ་མཁས་པ་ཕལ་ཆེར་གྱིས་དགོངས་ཀྱིན་ཡོད། ཁོ་བོས་བསྟན་པ་ཁོན་བསམས་ཤིང་སྙིང་རྗེས་མ་བཟོད་པས་
ཚོགས་སུ་སྨྲས་བ་ལས། གསང་སྔགས་རྙིང་མའི་བསྟན་པ་ངོ་མ་ལ་ནི་མ་དད་པ་དང་མ་གུས་པ་སྙིང་ཐག་པ་ནས་མིན། འདི་དག་གི་རྣམ་དབྱེ་རྒྱས་པར་ཆོས་དང་ཆོས་མིན་རྣམ་འབྱེད། འགོས་ལོའི་སྔགས་ལོག་སུན་འབྱིན། ཆག་
ལོའི་སྔགས་ལོག་སུན་འབྱིན། ཕོ་བྲང་ཞི་བ་འོད་ཀྱི་འབྱམས་ཡིག་ཆེན་མོ། རྔོག་ལོའི་སྤྲིང་ཡིག་སོགས་བོད་སྔ་རབས་པའི་མཁས་པ་མང་པོས་བསླབ་བྱ་ཆེད་གཉེར་མཛད་པའི་ཡི་གེ་མང་དུ་ཡོད་པ་རྣམས་ལ་ལེགས་པར་གཟིགས་

[035B]ལེན་ལུགས་མནོར། མ་འཆོལ་བ་དམ་དོན་མཛོད་ཅིག་ཅེས་ཁོ་བོས་ལྷག་བསམ་བཟང་པོས་སྤྲིངས་སོ།།    ༈    །།ཡང་ལྕགས་འབྲུག་ལོར་ཤིས་ཁང་སྤྱི་ཁྱབ་དཔོན་ཆེན་ལུའུ་ཅུན་ཀྲང་ལ་
འབུལ་གནང་མཛད་པ།  གང་ཉིད་ཀྱི་ཐུགས་བརྩེ་དང་དད་གུས་ཀྱི་བཀའ་དྲིན་དྲན་པས་བསྟན་པ་དགོན་པ་གསར་འཛུགས་ཀྱི་སྐོར་ལ་ལྷག་བསམ་ཟོལ་མེད་ཀྱི་ཞུ་ལན་མདོ་ཙམ་འབུལ་སྙིང། དེར་རིག་པའི་སློབ་གྲ་གསར་འཛུགས་མཛད་རྒྱུ་བསྟན་
པའི་གཞི་མར་ཤིན་ཏུ་བཀའ་དྲིན་ཆེ་མོད། སྤྱིར་རིག་གནས་ཆེ་བ་ལྔ་ཞེས་སྒྲ་རིག་པ། གསོ་བ་རིག་པ། བཟོ་རིག་པ། གཏན་ཚིགས་རིག་པ། ནང་དོན་གྱི་རིག་པ་བཅས་ལྔ་ཡིན། རིག་གནས་ཆུང་བ་ལྔ་སྙན་ངག་སྡེབ་སྦྱོར། ཟློས་
གར༑ མངོན་བརྗོད། དཀར་རྩིས་བཅས་ལྔ་ཡིན། རིག་གནས་བཅུ་པོ་འདི་ལས་ནང་དོན་གྱི་རིག་པ་མ་གཏོགས་གཞན་རྣམས་ཕྱི་ནང་ཐུན་མོང་བའི་རིག་གནས་ཡིན་པས། སྒྲ་དང་སྙན་ངག་སོགས་ཇི་ཙམ་དར་ཡང་ཚིག་གི་སྤྲོས་པ་ཙམ་ལས་འགྲོང་
རྣམས་ངན་སོང་ལས་དྲངས་ཏེ་ཐར་པ་དང་ཐམས་ཅད་མཁྱེན་པའི་སྒོར་བཀྲི་བར་མི་ནུས་ཤིང། སངས་རྒྱས་ཀྱི་བསྟན་པ་ལའང་ཕན་པ་ཅུང་ཟད་ཀྱང་མི་འབྱུང། ནང་དོན་གྱི་རིག་པ་ནི་རྒྱལ་བའི་བཀའ་དང་དེའི་དགོངས་འགྲེལ་འཕགས་ཡུལ་པཎ་གྲུབ་ཀྱི་
གཞུང་ཆེན་ཚད་ལྡན་དག་ལས་བྱུང་བ་རྣམས་ཡིན་ཞིང། དེ་དག་གི་དགོངས་པ་ལེན་ལུགས་འཕགས་བོད་གཉིས་ཀར་གོ་བ་གནད་དུ་སོང་མ་སོང་ཅི་རིགས་ཡོད་པ་ལས། རྒྱ་གར་འཕགས་ཡུལ་དུ་གྲུབ་མཐའ་བྱེ་བྲག་སྨྲ་བ། མདོ་སྡེ་པ། སེམས་

[036A]༄༅། །ཙམ་པ། དབུམ་པ་དང་བཞི་ལ་གྲུབ་མཐའ་སྨྲ་བ་བཞིར་གྲགས། སེམས་ཙམ་པ་ལའང་ལུང་གི་རྗེས་འབྲང་གི་སེམས་ཙམ་པ་དང། རིགས་པའི་རྗེས་འབྲང་གི་སེམས་ཙམ་པ་གཉིས། དབུ་མ་པ་ལའང་རང་རྒྱུད་པ་
དང་ཐལ་འགྱུར་བ་གཉིས་བཅས་ཡོད་པ་ལས། མདོ་སྔགས། ལྟ་སྒོམ་གང་གི་ཐད་ལའང་འཁྲུལ་པ་ཅུང་ཟད་ཀྱང་མེད་བའི་རྒྱལ་བའི་དགོངས་པ་དྲི་མ་མེད་པ་ནི་དཔལ་མགོན་ཀླུ་སྒྲུབ་ཀྱི་ལུགས་བཟང་དཔལ་ལྡན་ཟླ་བ་གྲགས་པས་ལེགས་
པར་སྲོལ་ཕྱེས་པའི་དབུ་མ་ཐལ་འགྱུར་བའི་ལུགས་བཟང་ཁོ་ན་ཡིན་ལ། བོད་གངས་ཅན་གྱི་ལྗོངས་འདིར་ཡང་དེ་འདྲའི་གྲུབ་མཐའ་སྨྲ་བ་བཞིའི་སོ་སོའི་ཐ་སྙད་མ་དར་ཀྱང་གྲུབ་མཐའ་ཐ་དད་པ་གསང་སྔགས་སྙིང་མ། གསར་མས་སྐྱ་
བཀའ་བརྒྱུད། ཤངས་པ་བཀའ་བརྒྱུད། བོ་དོང། ཇོ་ནང། ཞྭ་ལུ་དགེ་ལྡན་པ་སོགས་ལྟ་སྒོམ་སྤྱོད་གསུམ་གྱི་རང་ལུགས་འཛིན་ཚུལ་མི་འདྲ་བ་སྣ་ཚོགས་ཤིག་དར་ཞིང། དེ་དག་ཀུན་ཀྱང་འཕགས་ཡུལ་དབུ་མ་ཐལ་འགྱུར་
བའི་ལུགས་བཟང་ཡིན་ཁུལ་དུ་རློམ་ཞིང་ཁས་འཆེ་ཡང། སྔ་འགྱུར་སློབ་དཔོན་ཆེན་པོ་པདྨ་འབྱུང་གནས་དངོས་སློབ་དང་བཅས་པ་དང། ས་ཆེན་ཀུན་དགའ་སྙིང་པོ། བཀའ་བརྒྱུད་ཀྱི་མར་མི་ཡབ་སྲས། བཀའ་གདམས་ཀྱི་ཇོ་བོ་རྗེ་ཡབ་སྲས་
སོགས་བསྟན་པའི་རྒྱུ་འགོ་རྣམས་ཐལ་འགྱུར་བའི་ལྟ་བ་འཁྲུལ་བ་མེད་བ་རྙེད་པ་ཤ་སྟག་ཡིན་ཀྱང། རྗེས་སུ་སློབ་བརྒྱུད་མཐའ་དག་ལྟ་བ་ནོར་ཏེ་གཏན་ལ་འབེབས་ལུགས་མི་འདྲ་བ་སྣ་ཚོགས་སྨྲ་ཡང། སྙིང་པོ་བསྒོམ་པ་ན་ཅི་ཡང་ཡིད་ལ་མི་

[036B]རྩེ་གཅིག་ཏུ་སེམས་པར་བྱེད་ལ། དེ་ལྟར་ལྟ་བའི་གོ་བ་གནད་དུ་མ་སོང་བས་རང་ལུགས་ལ་ལས་འབྲས་དང། འཁོར་འདས་བཅིངས་གྲོལ་སོགས་གང་ཡང་མེད་པར་སྨྲ་བའི་ཆད་ལྟ་མི་བཟད་པ་ལ་
སྟོང་པ་ཉིད་དུ་འཁྲུལ་ཏེ། ཇི་སྐད་དུ་དབུ་མ་རིན་ཆེན་ཕྲེང་བ་ལས། གཞན་ཡང་འདི་ནི་ལོག་བཟུང་ན། །བླུན་པོ་མཁས་པའི་ང་རྒྱལ་ཅན། །སྤོང་པས་མ་རུངས་བདག་ཉིད་ཅན། །མནར་མེད་པར་ནི་སྤྱིའུ་ཚུགས་འགྲོ་ཞེས་གསུངས་པ་
ལྟར་དམྱལ་བ་མནར་མེད་ཀྱི་སྒོ་འབྱེད་པའི་ལྟ་ངན་ལམ་དུ་འཁྲུལ་ནས་མི་ཚེ་ཧྲིལ་པོར་སྒོམ་པར་བྱེད་ཅིང། འགའ་ཞིག་དོན་དམ་སྟོང་ཉིད་ཀྱི་ཕྱོགས་ཙམ་ཡང་མ་གོ་བར་ཀུན་རྫོབ་ཀྱི་དམིགས་རྣམ་ལ་དོན་དམ་དུ་འཁྲུལ་ནས་མི་ཚེ་ཧྲིལ་པོར་
རྟག་ལྟ་སྒོམ་པར་བྱེད་པ་སོགས་རྟག་ཆད་ཀྱི་གཡང་ས་ཁོ་ན་ཟབ་ལམ་དུ་འཁྲུལ་བ་འདི་ལྟའི་སྐབས་འདིར། ལྟ་སྒོམ་སྤྱོད་གསུམ་གང་གི་ཐད་ལའང་འཁྲུལ་བའི་དྲི་མ་ཅུང་ཟད་ཙམ་ཡང་མེད་པ་ནི་འཇམ་མགོན་ཙོང་ཁ་པའི་རིང་ལུགས་འདི་ཁོ་ན་
ཡིན་ལ། སྡེ་དགེའི་གཞུང་ཆེན་བཅུ་གསུམ་ཞེས་པའི་བཤད་པ་འདི་ཡང་བཤད་རྒྱུ་བྱམས་ཆོས་དང། དབུ་མ་རིགས་ཚོགས། སྤྱོད་འཇུག་སོགས་རྒྱ་གཞུང་རྩོད་མེད་རྣམས་ཡིན་ཀྱང། བཤད་ལུགས་གཞུང་ཆེན་དེ་དག་གི་དགོངས་པ་
ཕྱིན་ཅི་ལོག་ཏུ་བཀྲལ་ནས་བོད་སྔ་རབས་པའི་ལྟ་བ། འཇམ་མགོན་ཙོང་ཁ་པ་ཆེན་པོས་ལམ་རིམ་ཆེན་མོར་དགག་བྱ་ཁྱབ་ཆེས་པ་ཞེས་ལུང་རིགས་དུ་མས་དགག་པར་མཛད་པའི་ཧྭ་ཤང་གི་ལྟ་ངན་ཆད་ལྟ་མི་བཟད་པ་གོང་དུ་སྨུས་མ་ཐག་པ་དེ་

[037A]༄༅། །བཞིན་རང་ལུགས་སུ་འཛིན། ཕྱོགས་མཚུངས་སྔར་གོ་བོ་རབ་འབྱམས་པ་ཞེས་འཇམ་མགོན་ཙོང་ཁ་པ་ཆེན་པོའི་མཛད་པ་རྣམ་ཐར་ལ་ཕྲག་དོན་གི་དུག་ཆུས་མྱོས་ཏེ་འཇམ་མགོན་ཙོང་ཁ་པ་ཆེན་པོར་དགག་
པ་དང་ངན་སྨྲས་མང་དུ་བྱས་པ། དེ་རྗེས་སེ་ར་རྗེ་བཙུན་ཆོས་ཀྱི་རྒྱལ་མཚན་དང། འབྲས་སྤུངས་འཇམ་དབྱངས་དགའ་བའི་བློ་གྲོས་ཞེས་པའི་མཁས་མཆོག་རྣམ་གཉིས་ཀྱིས་དགག་ལན་པོ་ཏིར་ལོངས་པ་མཛད་དེ་དམིགས་མེད་དུ་
ཚར་བཅད། དགག་ལན་རྣམས་སྤར་དུ་བརྐོས་ཏེ་སེ་འབྲས་དགའ་གསུམ་སོགས་སུ་དར་ཞིང་རྒྱས་པར་ཡོད་མུས་དང། གོ་རམས་པའི་ངག་རྩོམ་ཉེས་བཤད་ཀྱི་ཕུང་པོ་པོ་ཏི་བཅུ་གསུམ་ཙམ་ལོངས་པ་རྣམས་རྒྱལ་མཆོག་ལྔ་པ་ཆེན་པོས་གང་ཡོད་
བསྡུས་ཏེ་དམིགས་མེད་དུ་རྒྱས་བཏབས་མཛད་ཅིང། ཕྱིན་ཆད་དར་མི་ཆོག་པ་མཛད་ཀྱང། ཕྱིས་སུ་སྡེ་དགེའི་བླ་མ་འཇམ་དབྱངས་རྒྱལ་མཚན་ཞེས་པས་མ་དཔེ་རྩོལ་བས་བསྡུས་ཏེ་སྤར་དུ་བརྐོས་ལུང་རྒྱུན་མེད་བཞིན་དུ་ལུང་བྱས། ཁྲིད་རྒྱུན་
མེད་བཞིན་དུ་ཁྲིད་བྱས། གོ་རམས་པའི་ཉེས་བཤད་རྒྱབ་ཏུ་ཁྱེར་ཏེ་འཇམ་མགོན་ཙོང་ཁ་པ་ལ་མ་དང། ལོག་རྟོག་སྐུར་འདེབས་སྤེལ་གང་ཐུབ་བྱེད་པ་དེ་འདྲའི་ལུགས་ངན་གཙོ་བོར་འཛིན་པ་བཅས་འདི་དག་བཙུགས་ན་ལྟ་ངན་གྱི་རྒྱུན་འཕེལ་ཏེ་
ངན་སོང་གི་སྒོ་འབྱེད་པ་ཁོ་ནར་འགྱུར་བས་དེ་དག་གི་སྲོལ་ཀ་བཙུགས་པ་ལས་མ་བཙུགས་པ་བརྒྱ་འགྱུར་གྱིས་ལེགས། དེས་ན་རྒྱ་གཞུང་ཆེན་མོ་རྣམས་ཀྱི་དགོངས་པ་ཕྱིན་ཅི་མ་ལོག་པར་བཀྲལ་ཞིང། ལྷག་པར་ཟབ་མོ་དབུ་མའི་ལྟ་བ་སངས་རྒྱས་

[037B]མགོན་པོ་ཀླུ་སྒྲུབ་ཀྱི་ལུགས་བཟང་དཔལ་ལྡན་ཟླ་བས་ལེགས་པར་སྲོལ་ཕྱེ་བར་མཛད་པའི་དབུ་མ་ཐལ་འགྱུར་བའི་ལུགས་དྲི་མ་མེད་པ་རྗེ་བཙུན་ཙོང་ཁ་པ་ཆེན་པོར་མགོན་པོ་འཇམ་དཔལ་དབྱངས་ཀྱིས་དངོས་
སུ་ཞལ་བསྟན། བླ་མ་མཛད་ནས་མདོ་སྔགས་ཀྱི་དཀའ་གནད་མཐའ་དག་ཕ་ཡིས་བུར་བཞིན་འདོམས་པར་མཛད། སྙན་བརྒྱུད་སྤྲུལ་བའི་གླེགས་བམ་དང་བཅས་པ་སྩལ་བའི་ལུགས་བཟང་འདི་ཁོ་ན་མདོ་སྔགས་གང་གི་ཐད་ནས་ཀྱང་
འཁྲུལ་བའི་དྲི་མ་ཅུང་ཟད་ཀྱང་མེད་པར་ཆོས་ཕུང་བརྒྱད་ཁྲི་བཞི་སྟོང་ལམ་གྱི་རིམ་པ་གཅིག་ཏུ་བསྡུས་ཏེ་ཉམས་ལེན་དུ་འཁྱེར་ཤེས་པའི་བསྟན་པ་ཡོངས་རྫོགས་ཀྱི་སྙིང་པོ་གཅིག་པུ་ཡིན་པས་དེས་ན་དེ་ག་རིག་གནས་སློབ་གྲྭར་ཡང་གྲྭས་
ཆེན་པོ་སེ་འབྲས་དགའ་གསུམ་གྱི་སློབ་རྒྱུན་ལྟར་གྱི་ཚད་མ་རྣམ་འགྲེལ། ཕར་ཕྱིན། དབུ་མ་སོགས་མཚན་ཉིད་ཀྱི་རྩོད་གྲྭ་ཞིག་འཛུགས་གནང་མཛད་ཐུབ་ན་བསྟན་པའི་བྱ་བ་རླབས་པོ་ཆེ་ཇི་སྲིད་རྒྱལ་བསྟན་ནམ་གནས་བར་སྐྱེ་འགྲོ་མང་
པོའི་མངོན་མཐོ་དང། ངེས་ལེགས་ཐར་པ་དང་ཐམས་ཅད་མཁྱེན་པའི་རྒྱུར་འགྲོ་ངེས་ཀྱིས་འཛུགས་པ་པོ་ལའང་གཏན་གྱི་འདུན་མ་རླབས་པོ་ཆེ་འགྲུབ་པར་གདོན་མི་ཟ། འདི་དགོངས་ཀྱིས་དགེ་ལྡན་པའི་ཕྱོགས་ལྷུང་ཕྱོགས་ཞེན་བྱས་ཏེ་སྨྲས་པ་མིན་པར་
འགྲོ་བ་མང་པོ་ལམ་ལོག་ལམ་གོལ་དུ་ཤོར་བ་ལ་སྙིང་བརྩེལ་ཟོད་མེད་ཀྱིས་རང་བཞིན་དྲང་པོ་ཁོ་ནར་སྨྲས་པ་ཕྱོགས་བཅུའི་སངས་རྒྱས་རྣམས་དབང་པོར་བཞུགས་ཆོག་པ་མ་ཟད། ལུང་རིགས་ཀྱི་རྒྱབ་རྟེན་གྱི་ཁུངས་བུ་ཏིར་ལོངས་པ་ཞུ་རྒྱུ་ཡོད་ཀྱང་

[038A]༄༅། །འདིར་འབྲིར་མ་ལངས་པས། ཞིབ་པར་དགེ་བཤེས་རིན་པོ་ཆེར་བཀའ་འདྲི་མཛད་གནང་གནད་ཆེ་བ་བཅས་དེ་ལུགས་ལྷ་དགོངས་ཟབ་མོར་བསྟིབ་མཁྱེན།།    ༈    །།སོག་ཤོད་གླང་མདོ་རྒན་དམངས་སྤྱིའི་ཞུ་ལན་དུ་གནང་
བ༑  མཚམས་དོན། སྔ་ལོ་སྔགས་པ་པདྨ་ཞེས་པས་ཐར་པ་དོན་གཉེར་གྱི་ཆོས་ལུགས་ལས་བརྩམས་པའི་དྲི་བ་སྣ་ཚོགས་ཤིག་བྱུང་བར། ངོས་ནས་ཀྱང་ཕྱོགས་འཛིན་དང་སྒྲོ་སྐུར་གྱིས་མ་བསླད་པར་ལན་གྱི་ཤོག་ལྷེ་བསྲིངས་པ་དེ་དག་
སྙིང་ཐག་པ་ནས་ལྷག་བསམ་བཟོད་པ་མེད་པས་ཡང་དག་པའི་ལམ་དང་ལྟར་སྣང་གི་ལམ་འདི་དང་འདིའོ་ཞེས་དྲང་སྲོང་བདེན་པའི་དབྱངས་ཀྱིས་སྨྲས་པ་ལས། ཁོ་བོས་གྲུབ་མཐའི་ཕྱོགས་ཞེན་དང་ཆགས་སྡང་ཕྱོགས་ལྷུང་སོགས་ཀྱིས་
སྨྲས་པ་ཅུང་ཟད་ཀྱང་གཏན་ནས་མེད་ངེས་དང། ཕྱིན་ཆད་ཇི་ལྟར་བགྱིས་པ་ལེགས་ཁྱེད་ཅག་རང་གི་འདོད་མོས་ཉིད་ལས། ཁོ་བོ་ལ་ཁྱད་པར་ཏིལ་འབྲུ་ཙམ་ཡང་མེད་པས་ཁྱེད་ཅག་གིས་གང་དགའ་ཅི་འདོད་དུ་བགྱིས་ན་ལེགས་ཤིང། འདི་སྐོར་
སྔ་ལོར་སྟག་ཕུའི་ཕྱག་དཔེའི་ཁྲོད་ན་ཡིག་རྙིང་མང་དུ་སྣང་བ་དག་སྔགས་འཆང་པདྨ་ལགས་སུ་མིག་སྟོན་བྱ་རྒྱུ་བགྱིས་ཀྱང་སྐབས་མཚམས་དེར་དཔེ་མ་འབྱོར་བས་བསྐུར་བྱ་མ་རྙེད་ལ་རྗེས་སུ་ངོས་འགྲོ་ཁར་རྙེད་ཀྱང་བསྐུར་ལོང་མ་བྱུང་ཞིང། ད་
ལམ་སྔོན་གྱི་དཔེ་རྙིང་གྲས་འགོས་ཁུག་པ་ལྷས་བཙས་དང་ཆག་ལོ་ཙཱ་བའི་གསུང་སྔགས་ལོག་སུན་འབྱིན་གྱི་དཔེ་ཟུང་འདི་གདོང་བསྐུར་ཡོད་པ། དེ་ནས་འབྲི་ཀློག་སོགས་ཟིན་མཚམས་འགྲུལ་མི་ངེས་འདོང་གདོང་ཡར་ངེས་འཕྲོད་བསྐུར་ལུགས་དང་

[038B]དང་ཆོས་མིན་རྣམ་པར་འབྱེད་པ། ལྷ་བླ་མ་བྱང་ཆུབ་འོད་ཀྱི་སྤྲིང་ཡིག་ཕོ་བྲང་ཞི་བ་འོད་ཀྱི་སྤྲིང་ཡིག་ས་པཎྜའི་ཏའི་སྤྲིང་ཡིག་རྒྱལ་པོ་བླ་མའི་སྤྲིང་ཡིག་རྗེ་བཙུན་རེད་མདའ་བའི་འཕྲིན་ཡིག་
སོགས་མཁས་གྲུབ་གོང་མ་མང་པོའི་གསུང་པོ་ཏིར་ལོངས་པ་སྣང་བ་མཐའ་དག་འདིར་བསྐུར་དུ་མི་བཏུབ་པ་བཅས་ཡིད་འཇགས་ནས། དོན་དུ་རྙེད་དཀའ་དོན་ཆེའི་རྟེན་བཟང་ལན་ཅིག་རྙེད་པ་དོན་མེད་སྟོང་ལོག་ཏུ་མ་སོང་བར། ནམ་གཞག་
གཏན་གྱི་འདུན་མའི་སྙིང་པོ་ཕྱིན་ཅི་མ་ལོག་པའི་ཐབས་ལ་བསོད་ནམས་དང་བློ་ནུས་ཅི་ཡོད་ཀྱིས་ནན་ཏན་ཉིད་དུ་འབད་འཚལ་ལོ། ། །འདི་དག་ལ་དམ་པ་འགའ་རེས་དགོངས་གཞི་དགོས་པའི་དབང་དང། ཁ་ཅིག་ཕྲག་དོག་འདོད་སྡང་རྨོངས་ཞེན་
གྱིས་དག་མིན་སྣ་ཚོགས་འཆད་མཁན་མང་ནའང། ཡང་དག་ལྟར་སྣང་བཟང་ངན་བླང་དོར་བསྟན་ཏེ་འགྲོ་ལ་ཕན་པར་མཛད་པའི་དོན་འདི་ལ་སུན་འབྱིན་འདི་དག་མཛད་པ་པོ་རྣམས་དང། སྔ་ཕྱིའི་མཁས་གྲུབ་ཚད་ལྡན་མང་པོའི་དགོངས་པའི་ཕུགས་གཅིག་ཏུ་
འདུག་པ་མཐའ་ཡས་པའི་གསུང་རབ་ཀྱི་གནད་ལས་ལེགས་ཉེས་འབྱིད་པའི་གཟུ་བོའི་བློས་དཔྱད་ན། ཆ་ཐམས་ཅད་ནས་ཤིན་ཏུ་གསལ་པོར་རྟོགས་པར་སླ་ཞིང། དེར་མ་ཟད་གྲུབ་མཐའ་རིས་སུ་མ་མཆིས་པ་ལ་དག་སྣང་གི་མཁྱེན་སྤྱན་མཁའ་ལྟར་
ཡངས་བ་རྗེ་ཐུའུ་བཀན་ཆོས་ཀྱི་ཉི་མའི་གསུང་གྲུབ་མཐའ་ཐམས་ཅད་ཀྱི་ཁུངས་དང་འདོད་ཚུལ་སྟོན་པ་ལེགས་བཤད་ཤེལ་གྱི་མེ་ལོང་སྡེ་དགེ་སྤར་མ་ལས་ཀྱང། གངས་ཅན་གྱི་ལྗོངས་སུ་བསྟན་པ་འཕེལ་འགྲིབ་མང་དུ་སྣང་སྟེ། མཁན་སློབ་ཆོས་

[039A]༄༅། །གསུམ་གྱིས་བསྟན་པའི་སྲོལ་བཙུགས་པ་ཧྭ་ཤང་གིས་བསླད་པར་བྱས། དེ་ཀ་མ་ལ་ཤཱི་ལས་ཚར་བཅད་ནས་ལྟ་སྤྱོད་རྣམ་པར་དག་པ་དར་རྒྱས་སུ་ཡོད་པ་རྒྱལ་ངན་གླང་དར་མས་བསྣུབས་ནས་ལོ་བདུན་ཅུ་ཙམ་གྱི་རིང་
ལ་བོད་མུན་གླིང་དུ་གྱུར། དེ་ནས་བླ་ཆེན་དགོངས་པ་རབ་གསལ་གྱིས་མདོ་ཁམས་སྨད་ནས་བསྟན་པའི་མེ་རོ་བསླངས། ལོ་ཆེན་རིན་བཟང་གིས་མངའ་རིས་སྟོང་ནས་གསོས་པས་དབུས་གཙང་གི་ལྗོངས་སུ་དགེ་འདུན་གྱི་སྡེ་འཕེལ་བར་གྱུར་མོད་ཀྱང། འགའ་
ཞིག་འདུལ་བ་ལ་མོས་བློས་སྔགས་ཁྱད་དུ་གསོད། འགའ་ཞིག་སྔགས་ལ་མོས་བློས་འདུལ་བ་ཁྱད་དུ་གསོད་པས་བསྟན་པ་ཕྱོགས་རེ་བར་སོང། ཕལ་མོ་ཆེ་གྲུབ་མཐའི་ཁ་འཛིན་གྱི་བཤད་པ་ཙམ་ལས་ཐུབ་བསྟན་ཡོངས་སུ་རྫོགས་པ་ཉམས་ལེན་དུ་
ཁྱེར་ཤེས་པ་ལྟ་ཞོག་ཕྱོགས་མཐོང་གི་གོ་བ་ཆགས་པའང་དཀོན་པར་གྱུར། ལྷག་པར་གླང་དར་གྱིས་བསྟན་པ་བསྣུབས་པའི་བར་དེར་སྔགས་པ་འགའ་ཞིག་གིས་རྒྱུད་ཚིག་བློ་ལ་ཡོད་པ་རྣམས་ཡི་གེར་བྲིས་པར། བར་སྐབས་ཀྱི་ཚིག་
བརྗེད་ནས་མ་ཐོན་པ་རྣམས་ལ་བློ་བཟོའི་བསླད་བཅུག་བརྡ་ཆད་གང་བྱུང་སྦྱར། ཡང་ལ་ལས་རྒྱུད་ཀྱི་མིང་བཏགས་པའི་རྟོག་བཟོའི་ཡི་གེ་གྲོང་ཚིག་འབའ་ཞིག་གིས་གང་འདོད་དུ་བྲིས། སྔགས་པ་འགའ་ཞིག་གིས་རང་གི་ཆུང་མ་ལ་དེ་རིང་ཆང་ཞིམ་
པ་བཟོས་དང། ངས་རྒྱུད་པུ་སྟི་ལོངས་པ་ཞིག་རྩོམ་པ་ཡིན་ཟེར་པའང་བྱུང། རྒྱ་གར་ནས་ཨ་ཙ་རྱ་དམར་པོ་ཞེས་བྱ་བ་དང་པཎྜི་ཏ་ཤམ་ཐབས་སྔོན་པོ་ཅན་བྱ་བ་ལ་སོགས་པ་འགའ་ཞིག་བྱུང་ནས་བུད་མེད་སྤྱོད་པ་ལ་སྦྱོར་བ་དང། དགྲ་ལ་སོགས་པའི་

[039B]པའི་ཆོས་ལོག་དང། གཞན་ཡང་སྔགས་ལ་སྙང་བཏགས་པའི་རྩིང་སྤྱོད་མང་པོ་ཞིག་དར་བར་བྱས། དེ་དག་གི་དབང་གིས་ལྟ་སྤྱོད་རྣམ་དག་འཛིན་པ་ཉུང་ཞིང་ཆོས་ལོག་སྤྱོད་པ་མང་དུ་གྱུར་པ་ལ། ལྷ་
བླ་མ་ཡེ་ཤེས་འོད་དང། ཕོ་བྲང་ཞི་བ་འོད་དང། ལོ་ཆེན་རིན་བཟང་སོགས་ཀྱིས་ཆོས་ལོག་སུན་འབྱིན་གྱི་ཡི་གེ་བྲིས་ནས་བཀྲམ་པས་ཀྱང་ཕན་པ་མ་བྱུང། ཞེས་དང། ཡང་དེ་ཉིད་ལས། གཞན་ཡང་རྙིང་མའི་རྒྱུད་རྣམས་དང། ལྟ་སྒོམ་སྤྱོད་གསུམ་
དང༑ གཞི་ལམ་འབྲས་གསུམ་གྱི་རྣམ་གཞག་གང་དང་གང་ལ་ཡང་སླད་ཞུགས་པ་མང་དུ་སྣང་མེད་ཀྱང། རྒྱུ་མཚན་དེས་འདི་ནི་ལོག་པའི་ཆོས་སོ་ཞེས་སྐུར་པ་འདེབས་མི་རུང་སྟེ། གཡའ་ཞུགས་པའི་གསེར་ལ་རག་ན་ཞེས་ཟེར་མི་རུང་བ་དང་མཚུངས་
སོ༑ ༑སླད་ཞུགས་པ་ནི་རྙིང་མ་གཅིག་པུར་མ་ཟད་ཀྱི། རྣམ་དཔྱོད་ཅན་གྱིས་ཞིབ་ཏུ་བརྟགས་ན་བོད་ཀྱི་གྲུབ་མཐའ་ཐམས་ཅད་ལ་ཡོད་བར་སྣང་བས། ཚུལ་འདི་ལེགས་པར་ཤེས་ན་རྒྱལ་བ་ཙོང་ཁ་པའི་རིང་ལུགས་འབའ་ཞིག་ཐར་འདོད་རྣམས་ཀྱི་འཇུག་ངོགས་སྐྱོན་
མེད་དུ་རིགས་པས་དྲངས་པའི་ངེས་ཤེས་སྐྱེ་བར་འགྱུར་ཏེ། ཞེས་དང། རྙིང་མའི་ཆོས་ལུགས་འདི་མཐའ་གཅིག་ཏུ་རྣམ་པར་དག་པ་དང། མ་དག་པ་དང། འདྲེས་མར་གྱུར་པ་གང་ཡིན་སྙམ་ན། ལོ་ཆེན་རིན་ཆེན་བཟང་པོའི་ཆོས་དང་ཆོས་མིན་རྣམ་འབྱེད་
དང། ལྷ་བླ་མ་ཡེ་ཤེས་འོད་དང་ཞི་བ་འོད་དང། ཙ་མི་ལོ་ཙཱ། ཆག་ལོ་རྣམས་ཀྱི་སྤྲིངས་ཡིག་དང། རྡོག་གི་གཟེ་མ་རམ་གོ་།ས་པཎ་གྱི་སྡོམ་གསུམ་རབ་དབྱེ་རྣམས་སུ་རྙིང་མ་ལ་དམིག་ཕུག་པའི་སྐྱོན་བརྗོད་མི་གསལ་ཡང། བོད་དུ་དར་བའི་ཆོས་

[040A]༄༅། །ལུགས་མ་དག་པ་རིས་མེད་ལ་དགག་པ་མཛད་བའི་གསེབ་ཏུ་རྙིང་མ་པ་ལ་དབུ་ཕོག་ཞབས་ཕོག་གི་གསུང་རེ་གཉིས་ཡོད་པར་སྣང། འགོས་ཁུག་པ་ལྷས་བཙས་དང། འབྲི་གུང་དཔལ་འཛིན་གཉིས་ཀྱིས་སྒྲུབ་
བྱེད་མང་དུ་བཀོད་ནས་རྙིང་མ་ཆོས་རྣམ་དག་མ་ཡིན་པར་སྒྲུབ་ཅིང། ཤཱཀྱ་མཆོག་ལྡན་དང། ཀརྨ་པ་མི་བསྐྱོད་རྡོ་རྗེས་ཀྱང་དེའི་རྗེས་ཟློས་བྱས་འདུག་བུ་སྟོན་གྱིས་མཛད་པ་ཡིན་ཁུལ་ཞིག་འདུག་པ་གསུང་འབུམ་གྱི་དཀར་ཆག་
རྣམས་སུ་མི་སྣང་ཞིང། ཚིག་སྦྱོར་ལ་དཔགས་ཀྱང་མཁས་པའི་གསུང་གི་ཉམས་མི་འདུག་པས། བླུན་པོ་ཞིག་གིས་བྲིས་ནས་བུ་སྟོན་རིན་པོ་ཆེ་ལ་ཁ་གཡར་བར་ཟད་དོ། །ལོ་ཙཱ་བ་རོང་ཟོམ་ཆོས་བཟང། ཀུན་སྤངས་ཐུགས་རྗེ་བརྩོན་
འགྲུས། ཀརྨ་པ་རང་བྱུང་རྡོ་རྗེ། གྲུབ་ཐོབ་ཨོ་རྒྱན་པ། བཅོམ་ལྡན་རལ་གྲི་ཐར་ལོ་ཉི་མ་རྒྱལ་མཚན། ཕྱིས་ཀྱི་འབྲུག་པ་པདྨ་དཀར་པོ། དཔའ་བོ་གཙུག་ལག་ཕྲེང་བ་སོགས་གྲུབ་མཐའ་གཞན་གྱི་མཁས་པར་གྲགས་པ་དང་
འཁོན་སྟོན་དཔལ་འབྱོར་ལྷུན་གྲུབ་པ་དང། གོང་ས་ལྔ་པ་ཆེན་པོ་སོགས་རང་ཕྱོགས་པ་འགའ་ཞིག་གིས་ཀྱང་ཆོས་རྣམ་དག་ཏུ་འཆད་བུ་སྟོན་རིན་པོ་ཆེ། རྒྱལ་བ་ཙོང་ཁ་པ་ཡབ་སྲས་སོགས་ཚད་མའི་སྐྱེས་བུ་མང་པོ་ཞིག་གིས་ནི་བཏང་
སྙོམས་སུ་འཇོག་པར་མཛད་དོ། །དགེ་ལེགས་དཔལ་བཟང་པོས་སྦྱར་ཞེས་པ་ཡོད་པའི་རྙིང་མ་རྣམ་དག་ཏུ་སྒྲུབ་པའི་ཚིགས་བཅད་མང་ཙམ་པ་ཞིག་འདུག་པ་ནི། དགེ་ལེགས་དཔལ་བཟང་གཞན་ཞིག་ཡིན་ན་ནི་དེར་ཟད་ལ། མཁས་གྲུབ་

[040B]པར་སྣང་ངོ། །ཞེས་གསུངས། འཁོན་སྟོན་དཔལ་འབྱོར་ལྷུན་གྲུབ་སོགས་ཀྱིས་ཕྱི་ཚུལ་གསར་རྙིང་རིས་མེད་ལ་དག་སྣང་ཆེ་བར་མཛད་ཀྱང། དགོངས་བའི་མཐིལ་ཆོས་ལུགས་ཚེང་མཁྱད་པར་
མེད་པར་བསྲེ་ལྷད་ཀྱིས་འཛིན་པ་ནི་གཏན་ནས་མ་ཡིན་ཏེ། རྒྱལ་མཆོག་ལྔ་པ་ཆེན་པོའི་གསུང་འཁོན་སྟོན་གྱི་རྣམ་ཐར་གསོལ་འདེབས་ལས། གནས་ལྔ་རིག་པའི་རོལ་མཚོ་ལེགས་འཁྱིལ་ཞིང། །རིས་བྲལ་བསྟན་པའི་བར་རིན་རྣམ་བཞིའི་སྟེང། །བློ་
བཟང་རིང་ལུགས་རིན་ཆེན་ཁང་བཟང་དབུས། །འགྱིང་མཁས་འཇམ་མགོན་བླ་མར་གསོལ་བ་འདེབས། །ཞེས་དང། བསླབ་གསུམ་རྗོད་པར་བྱེད་པའི་སྡེ་སྣོད་ཀུན། །སྔོན་མེད་ལེགས་བཤད་གསར་པས་རབ་བརྒྱན་ཚེ། །བློ་བཟང་རྒྱལ་བ་སླར་ཡོང་
རང་ཉིད་ཀྱི། །རིང་ལུགས་འཛིན་པར་བྱོན་སྙམ་འཕྱང་མོ་ཉུག་།ཅེས་སོགས་གསུངས། ཡང་ཀུན་མཁྱེན་རྒྱལ་བའི་དབང་པོ་ལྔ་པ་ཆེན་པོ་ཉིད་ཀྱིས། རང་རིགས་གནའ་བོར་ཞེན་པའི་རྟུལ་པོའི་བློས་།བསྟོད་མིན་གཏན་གྱི་སྐྱབས་གནས་བཙོང་ཁ་པར། །
ངེས་ཀྱང་རིས་མེད་གྲུབ་མཐར་སྨོད་པའི་མཚོན། །མི་འཕེན་ཤེས་རབ་མིག་དཀྱུས་རིང་པོའི་དྲིན། །ཞེས་དང། ཆོས་ཉིད་གཉུག་མ་མཐོང་རློམ་རྦད་རྐམ་གྱིས། །ཀུན་རྫོབ་རྫུན་ཕུགས་བརྡིབ་སྨྲའི་ཟོག་ཚུལ་ལ། །ཡིད་རྟོན་དེ་དག་རྒྱལ་བས་བདེན་པ་
གཉིས། །ཐབས་དང་ཐབས་བྱུང་གསུངས་པ་རྒྱང་དུ་བསྲིངས་།ཞིག་ཚུལ་ཐོ་ཅོར་སྤྱོད་ལ་དཔའ་སྐད་ཅན། །ཕྲ་མོའི་གཏམ་ཙམ་ལ་ཡང་བཞིན་འགྱུར་མཁན། །ཕྱེ་ལེབ་མར་མེའི་རྩེ་ནས་ལྡོག་སྲིད་པར། །གཟུར་གནས་བློ་ལྡན་མཚར་དུ་ཅི་

[041A]༄༅། །ལ་འཛིན། །ཆོས་ཀུན་གདོད་ནས་སྟོང་པ་ཙམ་གྱིས་ཀྱང་།ཐ་སྙད་རྟེན་འབྲེལ་མི་བསླུར་ངེས་རྙེད་པ། །ཀླུ་སྒྲུབ་དགོངས་དོན་འཇམ་དཔལ་སྙིང་པོ་ཡིས། །ལེགས་བཀྲལ་འདི་ལ་ཤེས་ལྡན་སུ་ཡིས་བསྙོན། །ཞེས་དང་
སྙིང་བོ་ཡང་དག་པར་འཇུག་པའི་ཚུལ་དེའང་མདོ་རྒྱུད་བསྟན་བཅོས་དང་མཐུན་པའི་གསུང་རབ་སྒྲ་ཚད་དངོས་སྟོབས་ངང་མཚུངས་པའི་རིགས་པས་མདོ་རྒྱུད་དང་མི་འགལ་བར་རྗེས་སུ་གདམས་པའི་མན་ངག་སངས་རྒྱས་ཀྱིས་གསུངས་པ་མཁས་པ་
ལས་བརྒྱུད་གྲུབ་ཐོབ་ཀྱིས་བསྒོམས། པཎྜི་ཏས་བཤད། ལོ་ཙཱ་བས་བསྒྱུར། རྒྱ་གར་དང་བོ་ཀྱི་སྡེ་སྣོད་འཛིན་པ་ཐམས་ཅད་ལ་གྲགས་པ་ཞིག་དགོས། ཞེས་དང། ཡང་ལྔ་པ་ཆེན་པོས་དཔལ་ལྡན་འབྲས་སྤུངས་ཀྱི་བཅའ་ཡིག་སོགས་
སུའང། ལྟ་གྲུབ་མི་གཅིག་པར་གཉིས་བྱུང་བ་སྔར་ནས་འབུད་བཞིན་པ་ཡིན་པས། ཞེས་དང། གྲུབ་མཐའ་འགྱུར་ལ་རེ་བའི་དགོས་དབང་གིས་གཞན་ཕྱོགས་བའི་རིགས་ཆེད་གཉེར་བཅུ་གན་མིན་བ་ལྟ་གྲུབ་མི་གཅིག་པའི་མི་སོགས་ཡོངས་པ་རྣམས་གྲྭ་
ཚང་དང་ཁམས་ཚན་སོ་སོས་ཐོབ་པ་རྒྱུ་མཚན་དུ་བྱས་ཏེ་ངན་མ་ཚང་ཕྱིར་སྐྱེལ་གྱིས་ཕུགས་ཞབས་འདྲེན་ལས་སྦྲོས་བའི་དགོས་པ་ཆུང་ངེས་སུ་འདུག་པས་མི་བསྟེན། ཞེས་དང། བསྟན་པ་སྤྱི་དང་དགེ་ལུགས་ཀྱི་ཆོས་སྤྱོད་མ་གཏོགས་གྲུབ་མཐའ་གཞན་གྱི་
གསོལ་འདེབས་སོགས་ཆོས་སྤྱོད་ཀྱི་རིགས་གླིང་གསེབ་ཏུ་འདོན་ས་མེད་ཅིང། ཞེས་སོགས་སྐབས་སྣ་ཚོགས་ནས་ཡང་ཡང་ནན་ཏན་དུ་གསུངས་འདུག་བུ་སྟོན་གྱིས་མཛད་པའི་ཆོས་ལོག་སུན་འབྱིན་ཞེས་པ་ལ་གོང་དུ་བུ་སྟོན་གྱིས་མཛད་པ་ཡིན་ཁུལ་ཞེས་

[041B] དེ་བུ་སྟོན་གྱིས་མ་མཛད་པའི་དོན་གྱི་ཤེས་བྱེད་མ་བྱུང་བར། གསུང་འབུམ་དཀར་ཆག་ཙམ་གྱིས་དཔོག་དགོས་པ་གཏན་ཚིགས་ཧ་ཅང་ཅོལ་ཆུང་བར་སེམས། ཚིག་སྦྱོར་ཡང་ཐུའུ་བཀན་རིན་པོ་ཆེ་ཉིད་ཀྱི་གསུང་ཀེ་ཏ་ཀའི་བྱི་དོར་ལས་
མདོ་རྒྱུད་དང་མཐུན་མི་མཐུན་ནི་ཚིག་ཙམ་མ་ཡིན་པར་བརྗོད་བྱ་ལ་བྱེད་དགོས་པའི་ཕྱིར་རོ། །ཞེས་དང། བོད་ཀྱི་ཡུལ་སྐད་ལ་སོགས་པ་འདེས་བས་ཀྱང་རྣམ་པར་མ་དག་པར་ཁ་ཚོན་གཅོད་མི་རུང་ཞེས་སོགས་ནས་ལེགས་སྦྱར་ནས་ཀལ་ཀློའི་སྐད་ཚུན་གྱི་
ཆོས་རྣམ་དག་ཡོད་པར་གསུངས་པ་དོན་ལ་གནས་ཕྱིར། མཁས་པའི་ཚིག་གི་ཉམས་མེད་པ་ཙམ་གྱིས་བུ་སྟོན་གྱི་མིན་པར་སྒྲུབ་དཀའ་ཀར་འདུག་བུ་སྟོན་རིན་པོ་ཆེ་ཡང་ཆོས་ལོག་ལ་ལེགས་སོ་འབུལ་མཁན་ཞིག་ནི་མིན་པ་འདྲ་སྟེ། བུ་སྟོན་གྱིས་མཛད་པའི་
ཆོས་འབྱུང་ལས། གཉིས་མེད་གསུང་བའི་ཉིན་བྱེད་ནུབ་གྱུར་ཅིང་།བསྟན་འཛིན་སྐྱེ་བོའི་ཐུན་མཚམས་འོད་དང་བྲལ། །ནག་པོའི་ཕྱོགས་གྱུར་སྡིག་སྤྱོད་འབྱུང་པོའི་བྱ། །ལྟ་ངན་སྣ་ཚོགས་བཟུང་སྟེ་རང་དགར་སྤྱོད། །ཅེས་དང། ཀྱེ་མ་ཁོ་བོ་
སྔོན་གྱི་བསོད་ནམས་དམན། །ཆོས་ནུབ་ལོག་སྤྱོད་དར་བ་བོད་ཀྱི་ཡུལ། །བླུན་པོ་བཀུར་ཞིང་མཁས་རྣམས་རྩྭ་ལྟར་འདོར། །ཆོས་ལྡན་བརྙས་པའི་གངས་རིའི་ཁྲོད་འདིར་སྐྱེས། །ཞེས་དང། བདག་གིས་ཆོས་མིན་སྨྲ་རུ་ཆོས་དང་འགལ། །
ཆོས་བཞིན་སྨྲས་ན་བོད་རྣམས་དགྲ་རུ་ལྡང། །ཞེས་སོགས་གསུངས་པས་སོ། །ཡང་ཐུའུ་བཀན་གསུང་གྲུབ་མཐའ་ལས། དུས་ཕྱིས་རྗེ་དྲུང་སྤྲུལ་སྐུ་བློ་བཟང་ཕྲིན་ལས་ཀྱིས་གཏེར་བདག་གླིང་བའི་གཏེར་མ་གསང་བ་ཡེ་ཤེས་ཀྱི་ཆོས་སྐོར་རྩལ་

[042A]༄༅། །འདོན་གྱིས་གསར་རྙིང་བསྲེས་པའི་ཡིག་ཆ་མང་པོ་བརྩམས། དེའི་སྒོ་ནས་བདུད་རྩི་མཆོད་པ་དང་རིག་མ་མཆོད་པ་ཕྱོགས་ཐམས་ཅད་དུ་དར་བར་བྱས་པས།  ཕུར་ལོག་  ཆང་ནག་ལ་དགའ་བའི་སེར་སྐྱ་ཐམས་ཅད་རྗེས་སུ་
འབྲངས། དགེ་ལུགས་པའི་སྤྲུལ་སྐུ་དང་དགེ་བཤེས་འགའ་ཞིག་ཀྱང་དེ་ལ་ཞུགས། ཆུ་ལྷོ་བྱང་གི་གཙང་དགོན་མང་པོ་སེར་ཁྱིམ་དུ་གཏོང་ལ་ཁ་དབྱུང་བ། བདག་ཅག་གི་འདྲེན་མཆོག་དམ་པ་མཻ་ཏྲིའི་མཚན་ཅན་གྱིས་ཆོས་དང་མཐུན་པར་ཉམས་
སྨད་ཅིང་ཚར་བཅད་པས་རྩིང་ཆོས་དེ་བག་ལ་ཞ་བར་གྱུར་ཏོ་།རྗེ་དྲུང་སྤྲུལ་སྐུ་ཉིད་རྟོགས་པ་མཐོན་པོར་བྱོན་བ་ཞིག་ནི་ཡིན་ངེས་པས་དགོངས་གཞི་དང་དགོས་པ་ཁྱད་པར་ཅན་ཡོད་སྲིད་ཀྱང་སྣང་ཚེད་ལ་གསར་རྙིང་ཐམས་ཅད་གཅིག་ཏུ་
བསྲེས་པས་གཉིས་ཀའི་གྲལ་དུ་མི་ཆུད་པ་དང། མཛད་པ་དེ་བསྟན་པའི་རྩ་བ་ཚངས་སྤྱོད་ལ་གནོད་པ་ཆེན་པོ་དང། སེམས་ཅན་མང་པོ་དམྱལ་བར་འགྲོ་བའི་རྒྱུར་སོང་བ་ལྟ་བུ་བྱུང་སྣང་ངོ་།དབུས་གཙང་དུ་རྙིང་མའི་སྡེ་དགོན་ཆེ་བ་རྡོར་སྨིན་
གཉིས་དང། ཆུང་བ་མི་ཉུང་ཙམ་ཡོད་འདུག་ཁམས་སུ་རྫོགས་ཆེན་དགོན་དང། ཀཐོག་དང། ཟེ་ཆེན་དགོན་སོགས་ཡོད་འདུག་དེ་དག་ཏུ་མདོ་སྒྱུ་སེམས་གསུམ་སོགས་ཆོས་ཀྱི་སྙིང་པོ་རྣམས་ནི་ཀ་དག་གདོད་མའི་ཀློང་དུ་ཐིམ་
ནས་རིང་ཞིག་ལོན་པས། ད་ལྟའི་རྙིང་མ་བ་རྣམས་ལས་བྱང་གྱེར་བ་དང། ཚོགས་འཁོར་གྱི་ཡོ་ལང་དང། མནན་སྲེག་འཕང་གསུམ་སོགས་ལས་སྦྱོར་གྱི་གཟུགས་བརྙན་ལ་སྙིང་པོར་བྱེད་པ་ཙམ་མོ། །ཞེས་དང། སི་ཏུའི་སྐྱེ་བརྒྱུད་ཆོས་

[042B]བཏབ། དུས་ཕྱིས་ཐ་སྙད་རིག་གནས་ལ་འདི་ལས་མཁས་པ་མ་བྱུང་བ་ལྟ་བུ་སྣང། གསར་འགྱུར་དང་འགྱུར་བཅོས་མཛད་པ་དང། རིག་གནས་ཀྱི་རྩོམ་པའང་ཤིན་ཏུ་མང། འོན་ཀྱང་
དེའི་རྣམ་ཐར་ན་སི་ཏུ་དང་པོ་དབུ་མའི་ལྟ་བ་འཛིན་པ་ལ་རྙིང་མ་བ་ཞིག་གིས་ཇོ་ནང་པའི་ལྟ་བ་ལ་ཞུགས་ན་སྐུ་ཚེ་རིང་བར་ལུང་བསྟན་པས། མཆོད་རྟེན་བྱ་རུང་ཁ་ཤོར་གྱི་དྲུང་དུ་ཕྱིན་ཆད་དབུ་མའི་ལྟ་བ་དོར་ནས་གཞན་སྟོང་གི་ལྟ་བ་འཛིན་
པར་དམ་བཅས་སོ། །ཞེས་འདུག་པ་ནི་དབུ་རུལ་བ་ཤངས་ཀྱིས་མ་ཚོར་བའི་རྣམ་ཐར་དུ་འདུག་གོ་ཞེས་དང། ཡང་དེ་ཉིད་ལས། བོད་ཀྱི་གྲུབ་མཐའ་བ་ཕལ་མོ་ཆེ་ཞིག་གིས། སྡེ་སྣོད་མང་དུ་ཐོས་པ་ལ་རྟོག་གེ་བ་དང། སྟོན་པ་ཞེས་མ་
རངས་པའི་གནས་སུ་བྱེད་ཅིང་ཐོས་པ་དོར་ནས་རྩ་རླུང་ཐིག་ལེ་སྒོམ་པ་ཙམ་དང། སེམས་ཀྱི་ངོ་བོ་གཅེར་མཐོང་དུ་ངོ་སྤྲད་པ་ཙམ་གྱིས་གྲོལ་བར་རེ་བའི་ཉམས་ལེན་ནི་ཉི་ཚེ་བ་དང། ཐོས་པ་བྱེད་པར་རློམ་པ་དག་ཀྱང་གཞུང་ལུགས་ཕྱོགས་རེ་བ་དང་ཉི་ཚེ་བ་
ཙམ་གྱིས་ཆོག་ཤེས་པར་བྱེད་པས། དེ་དག་ནི། མདོ་སྡེ་རྒྱན་ལས་འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང། །ཞེས་སོགས་ལུང་སྡེ་སྣོད་གསུམ་ལ་ཐོས་བསམ་སྒོམ་གསུམ་གྱི་སྒོ་ནས་རྒྱུད་རིམ་གྱིས་སྦྱངས་ཏེ་ལམ་
བསླབ་པ་གསུམ་གྱིས་ཐར་པ་དང་ཐམས་ཅད་མཁྱེན་པ་སྒྲུབ་པའི་རྣམ་གཞག་དང་མི་མཐུན་ལ། དེས་ན་དེ་དག་ལ་གཞུང་ལུགས་ལས་བཤད་པའི་བསྟན་པར་འཇོག་བྱེད་ཀྱི་ཆོས་མ་ཚང་ངོ། །དགེ་ལྡན་པའི་རིང་ལུགས་འདི་ལ། མདོ་སྡེའི་སྡེ་

[043A]༄༅། །སྣོད་ལ་ཐོས་བསམ་བགྱིས་ཏེ་ཐེག་པ་གོང་འོག་གི་བསླབ་པ་གསུམ་ཀ་གཏན་ལ་པབ། འདུལ་བའི་སྡེ་སྣོད་ལ་ཐོས་བསམ་བགྱིས་ཏེ་ཚུལ་ཁྲིམས་དན་ཏིང་ངེ་འཛིན་གཉིས་སྒྲུབ་བར་བྱེད། མངོན་པའི་སྡེ་སྣོད་ལ་ཐོས་
བསམ་བགྱིས་ཏེ་ཆོས་རྣམས་ཀྱི་མཚན་ཉིད་མ་ནོར་བར་རིག་པའི་ཤེས་རབ་བསྐྱེད་ནས་ཤེས་རབ་ཀྱི་བསླབ་པ་སྒྲུབ་པར་བྱེད་ཅིང་མངོན་སུམ་དུ་ཐོབ་པར་བྱེད། ཁྱད་པར་དུ་ཐེག་ཆེན་གྱི་སྡེ་སྣོད་ལས་བྱང་ཆུབ་ཀྱི་སེམས་དང། ས་དང་ཕ་རོལ་ཏུ་
ཕྱིན་པའི་སྤྱོད་པ་རྒྱ་ཆེན་པོ་དང། བདག་མེད་ཕྲ་མོ་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་པ་རྣམས་ཐོས་བསམ་སྒོམ་བའི་གཙོ་བོར་བྱེད་པ་ཡིན་པས། ལུགས་མཆོག་ཏུ་གྱུར་པ་འདི་ཉིད་ལ་བསྟན་པ་སྤྱི་དང་ཁྱད་པར་དུ་
ཐེག་ཆེན་གྱི་བསྟན་པར་འཇོག་བྱེད་ཀྱི་མཚན་ཉིད་ཡོངས་སུ་རྫོགས་པ་དང་ལྡན་པ་ཡིན་ནོ། །འཇོག་བྱེད་ཀྱི་ཆོས་དེ་ལ་གསང་སྔགས་མ་ཚང་ངོ་སྙམ་ན། གསང་སྔགས་སྤྱི་ནི་མདོ་སྡེའི་སྡེ་སྣོད་དུ་འདུ་བ་དབུང་བཟང་གི་རྒྱུད་དང་རྒྱ་གར་པཎ་
ཆེན་གྱིས་གསུངས་ལ། ནང་གསེས་ཀྱིས་དཔེར་ན་དམ་པ་རིགས་བརྒྱའི་སྐབས་སུ་གཟུགས་ལྟ་བུ་ལ་ཁ་དོག་གི་གཟུགས་དང། དབྱིབས་ཀྱི་གཟུགས། སྣང་བའི་གཟུགས་སོགས་དང། འདུ་ཤེས་ལ་རྐང་མེད་རྐང་མང་རྐང་བཞིའི་འདུ་ཤེས་སོགས་
བཤད་པ་ལྟ་བུ་དང། ཐུན་མོང་མ་ཡིན་པའི་བདེ་སྟོང་གི་ཡེ་ཤེས་ཀྱི་སྟོང་པའི་ཆ་གཙོ་བོར་སྟོན་པ་རྣམས་མངོན་བ་དང། བསྐྱེད་རྫོགས་ཀྱི་སྐབས་སུ་ང་རྒྱལ་དང་གསལ་སྣང་གི་སྒོ་ནས་ཐུན་མོང་མ་ཡིན་པའི་ཏིང་ངེ་འཛིན་སྒྲུབ་ཚུལ་སྟོན་པ་རྣམས་མདོ་

[043B] སྔགས་ཀྱི་སྡོམ་པ་དང་དམ་ཚིག་གི་སྤྱི་བྱེ་བྲག་སྟོན་པ་རྣམས་འདུལ་བའི་སྡེ་སྣོད་དུ་འདུ་བས་ལོགས་སུ་དབྱེ་མི་དགོས་སོ། །ལྟ་སྒོམ་སྤྱོད་གསུམ་ལ་ནོར་བའི་སྐྱོན་ཅུང་ཟད་ཀྱང་མེད་པ་དགེ་ལྡན་པ་དང་མཚུངས་པ་གངས་ཅན་གྱི་གྲུབ་མཐའ་གཞན་གང་
ལ་ཡང་མ་མཆིས་པས། དེ་གསུམ་གྱི་སྒོ་ནས་གྲུབ་མཐའ་གཞན་ཐམས་ཅད་ལས་དགེ་ལུགས་པ་ཁྱད་པར་དུ་འཕགས་བ་ཡིན་ཏེ། དེ་ཡང་ལྟ་བའི་སྒོ་ནས་ཁྱད་པར་དུ་འཕགས་ཚུལ་ནི། བོད་སྔ་རབས་པ་ཁ་ཅིག་སྟོང་པ་ཉིད་ཀྱི་དོན་ཅི་ཡང་མེད་པ་ཞིག་ཏུ་
བཟུང་ནས་དགེ་མི་དགེ་ལས་འབྲས་སོགས་གཏན་མེད་དུ་འདོད་པའི་ཆད་ལྟ་ངན་པ་ལ་ལྟ་བ་མཆོག་ཏུ་འཛིན་པར་བྱེད། འདི་ནི་འཐད་པ་མ་ཡིན་ཏེ། མུ་སྟེགས་ཀྱི་ཐ་ཆད་རྒྱང་འཕེན་པ་ལ་རྟོག་གེ་བ་དང་སྙོམས་འཇུག་པ་གཉིས་ཡོད་པའི་ནང་ཚན་སྙོམས་འཇུག་
བ་འགའ་ཞིག་གིས་སྐྱེ་བ་བརྒྱ་ཚུན་ཆད་སོགས་ཀྱི་ལས་རྒྱུ་འབྲས་ཁས་ལེན་ཀྱང་ཐར་པ་ཁས་མི་ལེན་ལ། རྟོག་གེ་བས་ལས་འབྲས་དང་ཐར་པ་མེད་མཉམ་དུ་འདོད་པ་ཡིན་གྱི་ལས་འབྲས་གཏན་མེད་དུ་བཟུང་ནས་ཐར་ལམ་སྒྲུབ་པའི་གྲུབ་མཐའ་ཕྱི་ནང་གི་རིགས་
སྨྲ་སུས་ཀྱང་ཁས་མི་ལེན་པས་སོ། །ཡང་འགའ་ཞིག་སྟོང་པ་ཉིད་བདེན་གྲུབ་ཡིན་ཅིང། དེ་ཀུན་རྫོབ་པའི་ཆོས་གཞན་གྱིས་སྟོང་པའི་གཞན་སྟོང་ནི་གནས་ལུགས་མཐར་ཐུག་ཡིན་ནོ་ཞེས་ཟེར། དེ་ཡང་མི་འཐད་དེ། རྩ་ཤེ་ལས། གང་དག་སྟོང་
བ་ཉིད་ལྟ་བ། །དེ་དག་སྒྲུབ་ཏུ་མེད་པར་གསུངས། །ཞེས་རྟག་ལྟའི་མཐར་ཐུག་གསོར་མི་རུང་དུ་ཀླུ་སྒྲུབ་ཀྱིས་ཀྱང་གསུངས་ལ་ཀླུ་སྒྲུབ་ནི་ངེས་དོན་འཆད་པ་ལ་ཚད་མའི་སྐྱེས་བུར་རྒྱལ་བ་རང་ཉིད་ཀྱིས་ལང་གཤེགས་སོགས་ལས་གསུངས་པས་སོ། །ལ་

[044A]༄༅། །ལན་རེ། ཡོད་ཙམ་དུ་བཟུང་ན་མཚན་འཛིན་དུ་འགྱུར་བས་ཆོས་ཐམས་ཅད་ཡོད་པ་ཡང་མ་ཡིན་མེད་པ་ཡང་མ་ཡིན། དེའི་ཕྱིར་སྒོམ་ནའང་བདག་ཡོད་མེད་དང་སྟོང་མི་སྟོང་སོགས་གང་དུ་ཡང་ཡིད་ལ་མི་བྱེད་པར་འཇོག་
ཅིང༑ ཅི་ཡང་ཡིད་ལ་མི་བྱེད་པ་དེ་ཁོ་ན་ཉིད་བསྒོམ་པ་ཡིན་པ་དང། མཐོང་བ་དེ་ཀ་མཐོང་བ་ཡིན་ཟེར་ནས་ལྟ་སྒོམ་གཉིས་ཀ་ཧྭ་ཤང་གི་ལུགས་སོར་བཞག་ཏུ་སྨྲ་བར་བྱེད། དེ་ཡང་འཐད་པ་མ་ཡིན་ཏེ། ཡོད་མེད་དང། རྟག་མི་རྟག་
དང༑ གཅིག་ཐ་དད་སོགས་ནི་རྣམ་བཅད་ཡོངས་གཅོད་ཀྱི་སྒོ་ནས་ཕན་ཚུན་སྤངས་ཏེ་འགལ་བར་རྒྱ་གར་པཎ་ཆེན་གྱི་ལུང་རིགས་ཀྱིས་གྲུབ་ཅིང། ཡིད་ལ་མི་བྱེད་སྙམ་པ་དེ་ཀ་ཡིད་ལ་བྱེད་པར་སོང་ཞིང། མ་མཐོང་བ་དེ་ཀ་མཐོང་བ་དང་མ་
མཐོང་བ་གཉིས་ཀར་སོང་བས་འགལ་འདུ་འབའ་ཞིག་ཏུ་སྣང་བས་སོ་།ཡང་བསམ་གཏན་པར་ཁས་འཆེ་བ་དག་སྤྲོས་བཅས་ཀྱི་དགེ་སྦྱོར་ནི་གཡེང་བ་ལས་མ་འདས་པས་གནས་ལུགས་ཀྱི་དོན་འབའ་ཞིག་བསྒོམ་དགོས་ལ། དེ་ཡང་རིགས་པའི་
རྗེས་སུ་འབྲང་བའི་དཔྱད་པ་བྱེད་མི་དགོས། རྟོག་དཔྱོད་གང་ཡང་མི་བྱེད་པར་སེམས་འདས་པའི་རྗེས་མི་གཅོད། མ་འོངས་བའི་སྡུན་མེ་བསུ། ད་ལྟར་གྱི་ཤེས་པ་སོ་མ་ལ་བཟོ་བཅོས་མི་བྱེད་པར་གསལ་སྟོང་འཛིན་མེད་ཀྱི་ངང་ལ་རྣམ་རྟོག་
གི་བཟོ་ཐམས་ཅད་དོར་ནས་ཅི་ཡང་ཡིད་ལ་མི་བྱེད་པར་འབོལ་ལེ་ཤིག་གེ་གློད་ནས་བཞག་པས་སེམས་ཆོས་སྐུའི་རང་ངོ་རྗེན་ཆེར་གྱིས་མཐོང་ནས་ཡོང་བ་ཡིན་ཞེས་ཟེར། དེ་ཡང་འཐད་པ་མ་ཡིན་ཏེ་གང་ཡང་ཡིད་ལ་མ་བྱས་པར་བསྡད་པས་གང་ཡང་མི་མཁྱེན་པ་

[044B]པའི་རྒྱུ་ལས་མི་མཐུན་པའི་འབྲས་བུ་འབྱུང་བས་ཐམས་ཅད་ལས་ཐམས་ཅད་སྐྱེ་བར་འགྱུར་རོ། །རྒྱས་པར་ནི་རྗེ་ཐམས་ཅད་མཁྱེན་པའི་ལེགས་བཤད་ལམ་རིམ་དང། རྩ་འཇུག་གི་རྣམ་བཤད། སྲས་ཀྱི་ཐུ་
བོས་མཛད་པའི་སྟོང་ཐུན་སྐལ་བཟང་མིག་འབྱེད་དང། ལྟ་ཁྲིད་ལྟ་ངན་མུན་སེལ་སོགས་ལས་འབྱུང་བ་ལྟར་རོ། །དེས་ན་སྔ་རབས་པ་དེ་དག་གིས་དོན་དམ་དཔྱོད་བྱེད་ཀྱི་རིགས་པས་དཔྱད་པ་ན་དགག་བྱ་མ་ལུས་པ་ཁེགས་པ་དང། བཀག་
པའི་ཤུལ་དུ་ལས་འབྲས་བྱ་བྱེད་སོགས་བསྙོན་མེད་དུ་འཇོག་ཤེས་པའི་གཉིས་ཚོགས་དེ་འཇོག་མ་ཤེས་པས་དམན་ལ། ངེས་དོན་འགྲེལ་པར་རྒྱལ་བ་རང་ཉིད་ཀྱིས་ལུང་བསྟན་པའི་དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱི་གཞུང་གི་རྗེས་སུ་
འབྲངས་ཏེ། འཁོར་འདས་ཀྱི་ཆོས་ཐམས་ཅད་རང་རང་གི་གདགས་གཞིའི་ངོས་ནས་དོན་དམ་པར་གྲུབ་པ་རྡུལ་ཙམ་ཡང་མི་དམིགས་ཀྱང་གདགས་གཞིའི་སྟེང་དུ་མིང་དང་རྟོག་པས་ཕར་བཞག་ཙམ་དེ་ཐ་སྙད་དུ་ཚད་མས་གྲུབ་ལ། ཆོས་རྣམས་རང་རང་གི་
ངོ་བོས་སྟོང་པའི་རྒྱུ་མཚན་གྱིས་ཐ་སྙད་དུ་ཆོས་དེ་དང་དེར་གྲུབ་ཅིང་བྱ་བྱེད་སོགས་འཐད་ལྡན་དུ་འཇོག་ཤེས་པས། རང་བཞིན་གྱིས་གྲུབ་པ་ཐ་སྙད་དུ་ཡང་ཁེགས་ཀྱང་ལས་འབྲས་ལ་སོགས་པའི་བྱ་བྱེད་ཐམས་ཅད་གཞན་ངོ་ཙམ་ལ་སྐྱེལ་མི་དགོས་པར་རང་
ལུགས་ལ་ཡང་ཚད་གྲུབ་ཏུ་ཁས་བླངས་པས་ཆོག་པར་མ་ཟད། རྟེན་འབྲེལ་གྱི་ཆོས་ལ་ངེས་པ་དྲངས་པ་ཉིད་ཀྱིས་རང་བཞིན་མེད་བ་ལ་ངེས་པ་ཆེར་འགྲོ་བས་སྟོང་པ་དང་རྟེན་འབྱུང་གཅིག་གྲོགས་སུ་གཅིག་འཁྱེར་ཤེས་པའི་ཟབ་མོའི་གཏམ་འདི་ནི། རྗེ་

[045A]༄༅། །བདག་ཉིད་ཆེན་པོ་ཁོ་ནས་རྗེ་བཙུན་འཇམ་དཔལ་དབྱངས་ཀྱི་བཀའ་དྲིན་ལ་བརྟེན་ནས་རྙེད་ཅིང་གསལ་བར་འདོམས་པར་མཛད་པ་ལས། གཞན་སྔོན་བྱོན་པའི་བོད་ཀྱི་མཁས་པ་སུས་ཀྱང་ཇི་ལྟ་བ་བཞིན་གཏན་ལ་
ཕབ་ནས་གསུངས་པ་མ་མཆིས་སོ། །དེས་ན་རྒྱལ་ཚབ་ཐམས་ཅད་མཁྱེན་པས། ཇི་སྲིད་རྗེ་བཙུན་དམ་པ་མ་རྙེད་པ། །དེ་སྲིད་སྲིད་པའི་རྩ་བ་གཅོད་བྱེད་ལམ། །རྟེན་འབྱུང་མཐའ་དང་བྲལ་བའི་དབུ་མ་ནི། །ཕྱོགས་ཙམ་ཞིག་ཀྱང་རྟོགས་
པར་མ་གྱུར་ཏོ། །ཞེས་གསུངས་པས་སོ། །འཛམ་གླིང་རྒྱན་དྲུག་ལྟ་བུ་ལ་ཅོ་འདྲི་བའི་རིགས་པའི་དབང་ཕྱུག་ཆེན་པོ་དེ་ཉིད་ཀྱིས་ཀྱང། རྗེ་བདག་ཉིད་ཆེན་པོ་དང་ཞལ་མ་མཇལ་གོང་དུ་མཐའ་བྲལ་དབུ་མའི་ལྟ་བ་འདི་ཉིད་ཀྱི་ཕྱོགས་ཙམ་ཡང་མ་རྟོགས་
པར་གསུངས་ན། རྗེ་བདག་ཉིད་ཆེན་པོའི་ལེགས་བཤད་ཀྱི་བདུད་རྩིའི་རོ་མ་མྱངས་པའི་མཁས་པར་ཁས་འཆེ་བ་གཞན་དག་གི་སྤྱོད་ཡུལ་དུ་མ་གྱུར་པ་ལྟ་སྨོས་ཀྱང་ཅི་དགོས། བོད་སྔ་མ་དག་གིས་དབུ་མའི་ལུགས་བཟང་ལྟ་ཅི་སྨོས། རྣམ་རིགས་
ལུགས་ཀྱི་གཟུགས་སོགས་ངོ་བོ་དང། ཁྱད་པར་ཀུན་བཏགས་པའི་ཀུན་བཏགས་དང། དེ་རང་གི་མཚན་ཉིད་ཀྱིས་གྲུབ་པ་བཀག་པའི་ཆོས་ཀྱི་བདག་མེད་དུ་འཇོག་པའི་ཚུལ་ཡང་སུས་ཀྱང་ཇི་ལྟ་བ་བཞིན་འཆད་མ་ནུས་ཏེ། མཁས་གྲུབ་
རྗེས༑ སུ་ཞིག་གིས་ཀྱང་གང་དུ་ཡང། །ལུང་བསྟན་མ་ནུས་ཟབ་པའི་གནས། །དགོངས་དོན་རིན་ཆེན་གཏེར་ཕྱེ་ནས། །འདི་ལྟས་དགྱེས་བ་བསྐྱེད་པར་བྱས། །ཞེས་སེམས་ཙམ་པའི་གྲུབ་མཐའ་འཆད་པའི་སྐབས་སུ་གསུངས་པའི་ཕྱིར་རོ།།

[045B] ས་ཆེན་ཡབ་སྲས་སོགས་དང། འབྲོམ་སྟོན་ཡབ་སྲས། བུ་རྡོག་རེད་མདའ་བ་སོགས་སྔོན་གྱི་དམ་པ་དེ་དག་གིས་ཀྱང་ཟབ་དོན་མ་རྟོགས་པར་སྨྲའམ་ཞེ་ན། དེ་དག་གི་རྗེས་འབྲང་ལ་ངེས་པ་མི་འདུག་ཀྱང་གོང་མ་དེ་དག་གིས་
དབུ་མའི་ལྟ་བ་མ་རྟོགས་ཞེས་སྨྲ་མི་ནུས་སོ། །དེ་ལྟ་མོད་ཀྱི་རྗེ་ཐམས་ཅད་མཁྱེན་པ་བཞིན་དུ་དབུ་མའི་ལུགས་ཟབ་མོ་འདི་ཉིད་ལུང་རིགས་དྲི་མ་མེད་པས་རྒྱས་པར་གཏན་ལ་ཕབ་སྟེ་ཀླུ་སྒྲུབ་ཡབ་སྲས་ཀྱི་དགོངས་པ་འཁྲུལ་མེད་དུ་བཀྲལ་བའི་གཞུང་
ཆེན་པོ་མཛད་པ་ནི་མི་སྣང་སྟེ། དེ་དག་གི་གསུང་རབ་རྣམས་མཐོང་བས་ཤེས་པར་འདུག་པས་སོ། །རྗེ་རང་གི་གསུང་ལས། ལུང་རིགས་མང་ཐོས་རིགས་པའི་ལམ་དུ་ཡང། །དལ་བ་མང་བསྟེན་མངོན་པར་རྟོགས་པ་ཡི། །ཡོན་ཏན་ཚོགས་
ཀྱིས་མི་དམན་དུ་མས་ཀྱང། །འབད་ཀྱང་རྟོགས་པར་མ་གྱུར་གནས་དེ་ནི། །འཇམ་མགོན་བླ་མའི་དྲིན་གྱིས་ལེགས་མཐོང་ནས། །ཞེས་འབྱུང་བའི་དོན་འཆད་པ་ན་འགའ་ཞིག་གིས། གཞུང་ལུགས་མང་ཐོས་བུ་སྟོན། རིགས་པའི་ལམ་དུ་ངལ་བ་མང་བསྟེན་ས་པཎ་
དང༑ ཕྱ་གཙང། མངོན་པར་རྟོགས་པའི་ཡོན་ཏན་གྱིས་མི་དམན་པ་མར་མི་སྒམ་པོ་སོགས་ཞེས་བཤད་པ་ཡང་སྣང་ངོ། །དེས་ན་དགེ་ལྡན་པ་ནི། གནས་ལུགས་ཟབ་མོའི་དོན་ལ་སྐྲག་གྱུར་ནས། །བློས་བྱས་ཉི་ཚེའི་སྟོང་པ་མཆོག་འཛིན་པའི། །ལོག་
པའི་ལྟ་ངན་མཐའ་དག་རབ་སྤངས་ནས། །ཆོས་ཀུན་གདོད་ནས་སྟོང་པར་རྟོགས་པར་ཤོག་ཅེས་རྗེ་རང་གིས་སྨོན་བ་མཛད་པ་བཞིན་དུ་བློས་བྱས་དང་ཉི་ཚེའི་སྟོང་པ་ཙམ་མ་ཡིན་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་

[046A]༄༅། །སྟེང་དུ་དགག་བྱ་རང་བཞིན་གྱིས་གྲུབ་པ་བཀག་པའི་སྟོང་པ་ཉིད་རྒྱལ་བའི་དགོངས་པ་མཐར་ཐུག་པ་ཟབ་མོ་དབུ་མའི་ལྟ་བ་ཕུན་སུམ་ཚོགས་པ་བཤད་པ་དང་སྒྲུབ་བ་ནི་ཀུན་ལ་ཐུན་མོང་གི་སྤྱི་ནོར་ལྟ་བུར་ལྡན་
ལ༑ གྲུབ་མཐའ་གཞན་ལ་སྲིད་ཙམ་གྱི་མཐའ་སུས་ཁེགས་ཀྱང་ཐུན་མོང་དང་མི་ལྡན་པས་ན་ལྟ་བའི་སྒོ་ནས་གཞན་ལས་ཁྱད་པར་དུ་འཕགས་སོ། །སྒོམ་པའི་སྒོ་ནས་ཀྱང་རི་བོ་དགེ་ལྡན་པའི་རིང་ལུགས་གཞན་ལས་ཁྱད་པར་དུ་འཕགས་
ཏེ༑ བོད་ཀྱི་བསམ་གཏན་པར་གྲགས་པ་རྣམས་འདི་སྐད་ཅེས། རྣམ་རྟོག་ཐམས་ཅད་སྤང་བྱ་ཡིན་པས་དགག་དགོས་ཟེར་བ་དང། ཡང་འགའ་ཞིག་གིས་རྣམ་རྟོག་ཆོས་སྐུའི་ཡོ་ལང་ཡིན་པས་་ཙམ་རྒྱས་པ་ཙམ་གྱིས་ཉམས་རྟོགས་
རྒྱས་པ་ཡིན་ཟེར། ལ་ལས། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བར་བྱེད། །ཅེས་གསུངས་པས་རྣམ་རྟོག་མ་རིག་པ་ཡིན་ཟེར། ལ་ལས་རྣམ་རྟོག་ཆོས་སྐུ་ཡིན་ཟེར། འགའ་ཞིག་གིས་ཡིད་མ་འཕྲོས་པར་ས་ལེ་
ཧྲིག་གེ་གནས་བའི་ཚེ་སངས་རྒྱས་སམ་མྱང་འདས་ཡིན། ཅུང་ཟད་གཅིག་འཕྲོས་པ་ནས་སེམས་ཅན་ནམ་འཁོར་བ་ཡིན་ཅེས་ཟེར། ཁ་ཅིག་མུན་ཁུང་དུ་ལུས་ཀྱི་བྱེད་བཅིང་དང་མིག་གི་ལྟ་སྟངས་གཅུན་ནས་སེམས་ཅི་ཡང་ཡིད་ལ་མི་བྱེད་པར་བཞག་
པའི་ཚེ་དུ་སོགས་ཀྱི་ཉམས་སྣང་ཟ་ཟི་གང་ཤར་ཐམས་ཅད་ཆོས་སྐུ་དང་ངོ་བོ་ཉིད་སྐུ་ཡིན་པས་སོ་སོ་སྐྱེ་བོས་ཀྱང་ཆོས་སྐུ་མངོན་སུམ་དུ་མཐོང་ཞེས་ཟེར། ཁ་ཅིག་དེ་དག་ཆོས་སྐུ་ཡོངས་རྫོགས་མཐོང་བ་མིན་གྱི་ཆོས་སྐུའི་ཆ་ཤས་ཙམ་ཞིག་མཐོང་བ་ཡིན་

[046B] ཁ་ཅིག་དེ་དག་ཆོས་སྐུ་མ་ཡིན་ཀྱང་མྱུར་དུ་ཆོས་སྐུ་མཐོང་བར་འགྱུར་བའི་སྔ་ལྟས་སུ་གྱུར་པའི་ལམ་རྟགས་ཡིན་ཅེས་ཟེར། ཁ་ཅིག་སེམས་འཁྲུལ་བའི་འཁྲུལ་སྣང་བན་བུན་ཡིན་པས་སྙིང་པོ་ཅི་ཡང་མེད་ཅེས་ཟེར། ཁ་ཅིག་དེ་དག་འདུས་བྱས་ཡིན་ཅེས་
ཟེར༑ ཁ་ཅིག་དེ་དག་འདུས་མ་བྱས་ཡིན་ཅེས་ཟེར་བ་སོགས་སྒོམ་གྱི་ངོ་བོ་ལ་འཁྲུལ་བ་མང་དུ་སྨྲ་བར་བྱེད་དོ། །དེ་དག་ཀྱང་འཐད་པ་མ་ཡིན་ཏེ། རྣམ་རྟོག་ཐམས་ཅད་སྤང་བྱ་ཡིན་ན་སྟོང་ཉིད་རྟོགས་པའི་རིགས་ཤེས་རྗེས་དཔག་ཀྱང་སྤོང་དགོས་ལ། དེས་ན་དེ་
མངོན་སུམ་དུ་འགྱུར་མི་སྲི་དཅིང་རྣལ་འབྱོར་མངོན་སུམ་ཐོབ་མི་རུང་བས་དང་པོ་མི་འཐད། རྫོགས་པའི་སངས་རྒྱས་ལས་ཀྱང་རང་རེ་རྟོགས་པ་མཐོ་བར་ཐལ་བས་གཉིས་པ་མི་ཐད། རྣམ་རྟོག་སྤྱི་དང་མ་རིག་པ་བྱེ་བྲག་ཡིན་པས་གསུམ་པ་མི་
འཐད། དག་བྱ་དང་དག་ཆ་གཉིས་གཅིག་ཏུ་མི་རུང་ཞིང། སེམས་ཅན་ཐམས་ཅད་འབད་མེད་དུ་གྲོལ་བར་ཐལ་བ་སོགས་ཀྱིས་བཞི་པ་མི་འཐད། སངས་རྒྱས་ལ་སྤངས་རྟོགས་ཉམས་པ་མི་སྲིད་པས་ལྔ་བ་མི་འཐད། སྐུ་གསུམ་དང་སྐུ་བཞི་
གྲངས་མེད་གསུམ་གྱི་ཚོགས་ཀྱིས་བསྒྲུབ་བྱ་དང་མཐར་ཐུག་གི་ཐོབ་བྱར་མདོ་རྒྱུད་བསྟན་བཅོས་ཐམས་ཅད་ལས་བཤད་པས་དྲུག་པ་མི་འཐད། རྡུལ་ཕྲ་རབ་ཆ་མེད་བྱེ་སྨྲས་འདོད་ཀྱང་ཆ་ཅན་མེད་པའི་ཆ་ཤས་ཡན་གར་བ་རང་སྡེ་སུས་ཀྱང་མི་འདོད་པས་
འདུན་པ་མི་འཐད། ཁམས་འདུས་ཀྱི་ཉམས་ཙམ་ས་ལམ་མཐོན་པོའི་ཡོན་ཏན་དུ་འཁྲུལ་པས་བརྒྱད་པ་མི་འཐད། ལྷག་མ་རྣམས་ཀྱང་ངལ་བ་འབྲས་མེད་ཀྱི་གཏམ་འབའ་ཞིག་ཏུ་འདུག་པས་སོ། །དེར་མ་ཟད་སྒོམ་པའི་སྐབས་སུ་ཡང། སྒོམ་ཐམས་

[047A]༄༅། །ཅད་ལ་འཇོག་སྒོམ་ཁོ་ན་དགོས་པར་བསམས་ནས། ལྟ་བསྒོམ་པ་སོགས་ཀྱི་ཆེ་ཡང་དཔྱད་པ་བགྱིད་པ་སྐྱོན་དུ་བཟུང་ནས་གནས་ལུགས་ལ་ངེས་པ་འདྲེན་པའི་སྒོ་འགག་པར་བྱེད་པ་དང། ཞི་གནས་གསར་དུ་སྒྲུབ་
བའི་ཚེ་གནས་ཆ་གཙོ་བོར་བྱས་ཏེ་ཤེས་པ་འཕང་ལེགས་པར་བསྟོད་དེ་བསྒྲིམས་ནས་མི་རྟོག་པར་འཇོག་པ་དོར་ནས། འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་སོགས་ཀྱི་ཚིག་རིས་ཙམ་ལ་འཁྲུལ་ནས་གློད་
རབ་ལ་སྒོམ་རབ་ཅེས་སྨྲ་ཞིང། རིག་པའི་གཟེངས་ཀྱང་སྨད། ལེགས་བར་བསྒྲིམས་པ་ཡང་གློད་པས་བྱིང་བ་ཕྲ་མོ་བསགས་པ་སྒོམ་བཟང་པོར་འཁྲུལ་ནས་དེའི་ངང་དུ་མི་ཚེ་སྐྱེལ་བར་བྱེད་ལ། ཞི་གནས་མཚན་ཉིད་པ་དང། ལྷག་མཐོང་མཚན་
ཉིད་པའི་ངོ་བོ་དང། སོ་སོའི་གྲུབ་ཚད། ཞི་ལྷག་ཟུང་འབྲེལ་དུ་འཇོག་པའི་མཚམས་སོགས་ཀྱི་མིང་ཙམ་ཡང་མ་གྲགས་པར་མ་ཟད་ཕལ་ཆེ་བས་བྱིང་བ་ཕྲ་མོ་ངོས་མ་ཟིན། བྱིང་རྨུགས་གཉིས་གཅིག་ཏུ་འཁྲུལ། འཕྲོ་རྒད་གཉིས་ཀྱང་གཅིག་
ཏུ་འཁྲུལ། མདོར་ན་བྱིང་བ་དང་སྒོམ་གྱི་ཁྱད་པར་ཙམ་ཡང་མ་ཕྱེད་པས་རྒྱལ་བས་གསུངས་པའི་ཏིང་ངེ་འཛིན་རྣམ་དག་སྒྲུབ་ཚུལ་གྱི་ཕྱོགས་ཅམ་དུའང་མ་སོན་པ་མང་ངོ། །བླ་མ་དབུ་མ་པ་དཔའ་བོ་རྡོ་རྗེས་ཀྱང་དང་པོ་སྒོམ་གྱི་མན་ངག་ཞིག་
གསན་པར་དགོངས་ནས། དེ་དུས་བོད་ན་འབར་འཇག་གཉིས་གྲགས་ཆེ་བས། འབའ་རབ་རྒྱལ་མཚན་དཔལ་བཟང་ལ་གསན། ཕྱིས་སུ་རྗེ་བཙུན་འཇམ་པའི་དབྱངས་ལ། འབའ་རབས་བཞེད་པའི་ལྷག་མཐོང་དེ་ལྷག་མཐོང་མཚན་ཉིད་པ་ཨེ་ཡིན་ཞུས་

[047B] ཅིས་ཀྱང་མིན་ཞེས་གསུངས། ཞེས་རྣམ་ཐར་ལས་འབྱུང་བས། རྟོགས་ལྡན་གངས་ཀྱི་སེང་གེ་དེ་ལྟ་བུ་དེའི་ལྷག་མཐོང་ཡང་མཚན་ཉིད་པར་མ་གྱུར་ན་གཞན་དག་ལ་ལྟ་སྨོས་ཀྱང་ཅི་དགོས་སོ། །རྗེ་བདག་ཉིད་ཆེན་པོས་ནི། སྤྱིར་སྒོམ་ལ་འཇོག་སྒོམ་ཁོ་ན་
དགོས་པ་བཀག་ནས། མཁས་པའི་དབང་པོ་ཀམ་ལ་ཤཱི་ལའི་སྒོམ་རིམ་སོགས་ལས་གསུངས་བ་བཞིན། དཔྱད་སྒོམ་དགོས་པ་ལ་དཔྱད་སྒོམ། འཇོག་སྒོམ་དགོས་བ་ལ་འཇོག་སྒོམ། དཔྱད་འཇོག་སྤེལ་མ་དགོས་བ་ལ་དེ་བཞིན་བྱེད་ཚུལ་དང་
ཏིང་ངེ་འཛིན་སྐྱོན་མེད་སྒྲུབ་ཚུལ་གྱི་མན་ངག་མདོའི་དོན་བྱམས་ཆོས་དང། ས་སྡེ་དང་དབུམ་སྒོམ་རིམ་སོགས་ཀྱིས་རྒྱས་པར་བཀྲལ་བ་ལྟར། ཞི་ལྷག་སོ་སོའི་ཚོགས་བསྟེན་པ་དང། དམིགས་རྟེན་གྱི་ཁྱད་པར་དང། དཔྱད་སྒོམ་དང་འཇོག་
སྒོམ་གྱི་རྣམ་དབྱེ་དང། སེམས་གནས་པའི་ཐབས་དགུ་དང་སྤོང་བའི་འདུ་བྱེད་བརྒྱད་དང་ལྡན་པར་བྱས་ནས་བསྒོམས་པས་ཞི་གནས་དང་ལྷག་མཐོང་རྗེས་མཐུན་པ་གྲུབ་པའི་ཚད། དེ་ནས་ཞི་ལྷག་མཚན་ཉིད་ཚང་བ་ཐོག་མར་སོ་སོར་གྲུབ་པའི་
ཚད༑ དེ་དག་གི་གོ་རིམ། དེ་ནས་ཞི་ལྷག་ཟུང་འབྲེལ་གྱི་ཏིང་ངེ་འཛིན་མཚན་ཉིད་ཚང་བར་གྱུར་བའི་ཚད། དེ་དག་གི་ཐོག་མཐའ་བར་གསུམ་དུ་མྱོང་བ་ཇི་ལྟར་སྐྱེ་བའི་ཚུལ། ལུས་སེམས་ལ་འབྱུང་བའི་རྟགས་ཀྱི་ཁྱད་པར། བྱིང་རྨུགས་
གཉིས་ཀྱི་ངོས་འཛིན་དང་ཁྱད་པར། འཕྲོ་རྒོད་གཉིས་ཀྱི་ངོས་འཛིན་དང་ཁྱད་པར། དེ་དག་གཉེན་པོ་གང་གིས་ཇི་ལྟར་སེལ་ཚུལ་དྲན་ཤེས་བཞིན་གཉིས་ཀྱི་ངོས་འཛིན་དང་ཁྱད་པར། དེ་གཉིས་སྐབས་གང་དུ་བསྟེན་ཚུལ་དང། ལས་དང་

[048A]༄༅། །པོ་པས་ཏིང་ངེ་འཛིན་གསར་དུ་སྒྲུབ་པའི་ཚེ་གནས་ཆ་ཙམ་གྱིས་མི་ཆོག་པར་གསལ་བའི་ངར་དང་ལྡན་པ་དགོས་ཚུལ་སོགས་ཤིང་རྟ་ཆེན་པོའི་གཞུང་གི་དགོངས་པ་ཇི་ལྟ་བ་བཞིན་དུ་ཕྱིན་ཅི་མ་ལོག་པར་གཏན་ལ་ཕབ་
པ་ཡིན་པས་རྣམ་པ་ཐམས་ཅད་དུ་འཁྲུལ་པ་དང་བྲལ་བ་ཡིན་ནོ་།དེ་ཉིད་ཀྱི་ཕྱིར་ལམ་རིམ་གྱི་ཞི་གནས་གསུངས་པའི་མཇུག་ཏུ། མདོ་དང་དགོངས་འགྲེལ་བསྟན་བཅོས་ཆེན་མོ་ལས། །ལེགས་གསུངས་ཏིང་འཛིན་བསྒྲུབ་པའི་རིམ་པ་ནི། །རྗོད་
བྱེད་བརླིང་བས་བློ་གྲོས་ཆུང་རྣམས་ཀྱིས། །ཇི་བཞིན་མ་རྟོགས་རང་གི་བློ་ཡི་སྐྱོན། །གཞན་ལ་བསྒོས་པས་གཞུང་བཟང་དེ་དག་ལ། །མི་རྟོག་སྐྱོང་བའི་གདམས་པ་མེད་སྙམ་ནས། །ཡོད་པའི་གཞུང་དུམ་བཙལ་མེད་པའི་སར། །འབད་པ་
དུ་མས་ཚོལ་ཞིང་རྙེད་པར་སེམས། །དེ་འདྲས་ཕྱི་རོལ་པ་དང་ནད་པ་ཡི། །ཏིང་འཛིན་རྣམས་ཀྱང་ཕྱེད་པར་མི་འགྱུར་ན། །ཐེག་པ་མཆོག་དང་ཐེག་པ་དམན་པ་དང། །རྡོ་རྗེ་ཐེག་དང་ཕ་རོལ་ཕྱིན་པ་ཡི། །ཏིང་ངེ་འཛིན་གྱི་ཁྱད་པར་གང་ཡིན་པ་
ཇི་བཞིན་ཕྱེད་པར་འགྱུར་བ་སྨོས་ཅི་དགོས། །ཚུལ་དེ་མཐོང་ནས་གཞུང་ལུགས་ཆེན་མོ་ཡི། །ཏིང་འཛིན་སྐྱོང་ཚུལ་གོ་སླའི་ངག་གིས་བཤད། །གཞུང་ལུགས་ཆེ་ལ་ལོ་མང་སྦྱངས་པ་ཡི། །གྲོགས་དག་རང་གི་ནོར་བུ་རིན་པོ་ཆེ། །དོར་ནས་གཞན་
གྱི་མཆིང་བུ་མ་ལེན་པར། །རང་ལ་རིན་ཆེན་ཡོད་པ་མཁྱེན་པར་མཛོད། །ཁྱོད་ཀྱིས་སྦྱངས་པའི་གཞུང་ལས་གདམས་པའི་དོན། །ལོགས་སུ་མེད་པར་གཟིགས་ནས་ཐུབ་དབང་གིས། །མང་དུ་ཐོས་པ་ནགས་ན་བདེའོ་ཞེས། །གསུངས་པ་

[048B] །ཞེས་གཞུང་ལུགས་མང་དུ་ཐོས་པ་རྣམས་དང། ཅི་ཡང་མི་རྟོག་འཇོག་པའི་ཞི་གནས་ལམ་།དང་པོར་སྒྲུབ་པའི་ཚུལ་དང་གྲུབ་པའི་ཚད། །ལེགས་པར་དམིགས་ཕྱེད་གོ་བ་མ་རྙེད་ཀྱང། །སྙིང་རུས་ཙམ་ལ་རེ་
བའི་བསམ་གཏན་པ། །དེ་དག་གིས་ཀྱང་ད་དུང་མཁས་པ་ལ། །བརྟེན་ནས་སྐྱོང་ཚུལ་ཇི་བཞིན་ཤེས་པར་མཛོད། །དེ་ལྟ་མིན་ན་རྒྱལ་བའི་བསྟན་པ་ལ། །རེ་ཞིག་ངལ་འཚོ་བྱས་ན་གནོད་པ་ཆུང་།ཞེས་བླུན་སྒོམ་ཙམ་གྱིས་ཆོག་ཤེས་
བགྱིད་པ་རྣམས་ལ་ཐུགས་བརྩེ་བས་བསླབ་བྱའང་འདོམས་པར་མཛད་པ་ཡིན་ནོ། །དེ་ལྟ་ན་རི་བོ་དགེ་ལྡན་པའི་རིང་ལུགས་འདི་ཉིད་ལྷག་པ་ཏིང་ངེ་འཛིན་གྱི་ཡོན་ཏན་གྱི་སྒོ་ནས་ཀྱང་གཞན་ལས་ཁྱད་པར་འཕགས་པ་འགྲུབ་བོ། །སྤྱོད་པའི་སྒོ་ནས་
ཀྱང་ཁྱད་པར་དུ་འཕགས་ཏེ། བོད་སྔ་མ་ཕལ་ཆེར་འདི་སྐད་དུ་མྱོས་འགྱུར་གྱི་བཏུང་བ་དང། ཕྱི་དྲོའི་ཁ་ཟས་སྤོང་བ་སོགས་འདུལ་བ་ལས་གསུངས་པ་ནི་ཐེག་པ་འོག་མ་དམན་པ་ལ་མོས་པ་དག་གི་དབང་དུ་བྱས་པ་ཡིན་གྱི། ཐེག་པ་གོང་མ་
དང་སེམས་ཀྱི་རང་ངོ་ཤེས་པ་ལ་དེ་འདྲ་བ་འཆིང་བྱེད་ཡིན་པས་དགོས་པ་མེད་དོ་ཞེས་ཟེར་ཞིང། རབ་ཏུ་བྱུང་བའི་ཀུན་ཏུ་སྤྱོད་པ་དག་ཡལ་བར་འདོར་བ་ལ་ཇི་མི་སྙམ་པར་མ་ཟད་ཀྱི། ཁ་ཅིག་ནི་བླ་གོས་དང་མཐང་གོས་ལ་སོགས་པའི་རྟགས་ཀྱང་ཆེད་
དུ་འདོར་བ་སོགས་དམ་པའི་ཆོས་འདུལ་བའི་བསླབ་ཁྲིམས་རྣམ་པར་དག་པ་སུན་འབྱིན་པའི་སྒོ་ནས་རྒྱལ་བའི་བསྟན་པ་གཟུགས་བརྙད་ཙམ་ཞིག་ཏུ་སོང་ནས་བླ་གོས་དང་མཐང་གོས་དྲས་དྲུབ་ཀྱི་ཚུལ་ཙམ་ཡང་ཕལ་ཆེར་གྱིས་མ་ཤེས་པ་རྣམ་ཐར་དད་པའི་འཇུག་ངོགས་

[049A]༄༅། །ལྟར་ལ། རྗེ་བདག་ཉིད་ཆེན་པོས་དེ་ལྟ་བུའི་སྣང་ཚུལ་ཐུགས་ཀྱིས་མ་བཟོད་པར་སངས་རྒྱས་ཀྱི་བསྟན་པའི་གཞི་མ་ནི་ལྷག་པ་ཚུལ་ཁྲིམས་ཀྱི་བསླབ་པའོ་ཞེས་དགོངས་ནས་ཆང་དང་ཕྱི་དྲོའི་ཁ་ཟས་སྤང་བ་དང་བྱིན་ལེན་དང་རུང་ཆུ་དང་
ནུབ་ལྷག་ཉལ་བསྲུང་བ་སོགས་འདུལ་བའི་བཅས་ཁྲིམས་ཕྲ་མོ་རྣམས་ཀྱང་ཕྱག་ལེན་དུ་འདེབས་པར་མཛད་ལ། གསང་སྔགས་ལ་འཇུག་པའི་ཚེ་ཡང། རྒྱུད་ལས། ཕྱི་རུ་ཉན་ཐོས་སྤྱོད་བསྐྱངས་ཤིང་།ནང་དུ་འདུས་པ་ལ་རབ་དགའ། །ཞེས་གསུངས་
པ་ལྟར། འདུལ་བའི་ཀུན་སྤྱོད་ལ་གནས་བཞིན་པའི་ངང་ནས་རིམ་པ་གཉིས་ཀྱི་རྣལ་འབྱོར་ཉམས་སུ་ལེན་པ་སོགས་ཀུན་སྤྱོད་དག་པ་དང་དེའི་སྟེང་དུ་བྱང་སེམས་དང་སྔགས་ཀྱི་འདུལ་བ་ནས་གསུངས་པའི་བཅས་མཚམས་རྣམས་ཀྱང་མིག་གི་འབྲས་བུ་
ལྟར་བསྲུང་བའི་རྣམ་ཐར་གཙང་མ་དང་ལྡན་པས་སོ། །མཁས་པ་སྟག་ཚང་པས་ཀྱང། ཁ་ཅིག་འདུལ་བ་གཙོར་བྱས་གསང་སྔགས་སྤོང། །གཞན་དག་སྔགས་ལ་མོས་བློས་འདུལ་བ་འགོག་རྒྱལ་བའི་བསྟན་པ་མཐའ་དག་འགལ་མེད་དུ། །ལེགས་པར་
ཉམས་སུ་ལེན་མཁས་ཁྱོད་ལ་བདུད། །ཅེས་དང། མཚན་ཉིད་གཙོར་བཟུང་གསང་སྔགས་ཟ་ཆོས་དང། །སྔགས་ཀྱིས་ཁེངས་ནས་མཚན་ཉིད་ཁ་བཤད་ཙམ། །མདོ་སྔགས་མཐའ་དག་མ་ཚང་རྫོགས་བྱང་དུ། །བགྲོད་ཐབས་མེད་པར་གཟིགས་པ་ཁྱོད་
ལ་འདུད། །ཅེས་སོགས་དང་པོར་འགལ་བའི་ཁུར་ཆེན་པོ་བཅོ་བརྒྱད་ཀྱི་དགག་པ་བཏང། ཕྱིས་སུ་ཡོན་ཏན་འདི་ལྟ་བུ་མཐོང་ནས་བསྔགས་པ་མཛད་འདུག་པས་སོ། །དེས་ན་ཐམས་ཅད་མཁྱེན་པ་ངག་གི་དབང་ཕྱུག་བློ་བཟང་རྒྱ་མཚོས། རྨད་

[049B] །རླབས་ཆེན་རྒྱལ་སྲས་སྤྱོད་པའི་སྙིང་སྟོབས་ཆེ། །བདེ་སྟོང་མཆོག་གི་རིམ་གཉིས་རྣལ་འབྱོར་སྤྱོད། །བློ་བཟང་རྒྱལ་བའི་བསྟན་དང་མཇལ་བར་ཤོག་ཙེས་སྨོན་པ་མཛད་དོ། །གསང་སྔགས་ཀྱི་དབང་དུ་
བྱས་ཀྱང་དགེ་ལྡན་པ་ཁྱད་དུ་འཕགས་ཏེ། མཚན་ཉིད་ཐེག་པའི་ཐེག་ཆེན་པ་གཞན་དང། རྒྱུད་སྡེ་གཞན་གྱིས་འཕགས་པ་རྣམས་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེས་བསོད་ནམས་ཀྱི་ཚོགས་མཐའ་ཡས་པའི་གྲོགས་བྱས་པ་ལ་བརྟེན་ནས་
ཤེས་སྒྲིབ་རགས་པ་རྣམས་སྤོང་བར་ནུས་ཀྱང་ཕྲ་མོ་སྤོང་མི་ནུས་པས། འཚང་རྒྱ་བ་ལ་དུས་རིང་པོར་འགོར་བ་ལ་བླ་མེད་ཀྱི་ཐེག་པ་སྙིགས་དུས་ཀྱི་ཚེ་ཐུང་གཅིག་ལ་ཤེས་སྒྲིབ་མ་ལུས་པར་སྤོང་ནུས་པའི་མྱུར་ཁྱད་ནི་
ཡུལ་ཅན་ལྷན་སྐྱེས་ཀྱི་བདེ་བས་ཡུལ་སྟོང་པ་ཉིད་རྟོགས་པ་འདི་ཡིན་ལ། སྔགས་བླ་མེད་ཀྱི་ཆེད་དུ་བྱ་བའི་གདུལ་བྱ་ལ་ཕར་ཕྱིན་ཐེག་པའི་གདུལ་བྱ་དབང་པོ་རྣོ་ཤོས་ལས་ཀྱང་ཆེས་རྣོ་བ་ཞིག་དགོས་པས། དེ་འདྲ་བའི་གདུལ་བྱ་དེས་བདེ་སྟོང་སྦྱོར་བའི་སྟོང་པ་ནི་དབུ་མ་ཐལ་
འགྱུར་བས་ཇི་ལྟར་གཏན་ལ་ཕབ་པ་ལྟར་གྱི་སྟོང་ཉིད་ཕྲ་མོ་ཁོ་ནར་ངེས་སོ། །གདུལ་བྱ་དེ་ལྟ་བུ་མ་ཡིན་པའི་སྔགས་ལམ་ལ་མོས་པ་ཙམ་གྱི་ཕལ་བའི་གདུལ་བྱ་ལ་ནི། རང་རྒྱུད་པས་གཏན་ལ་ཕབ་པ་ལྟར་གྱི་སྟོང་ཉིད་དང། གཟུང་འཛིན་རྫས་གཞན་གྱིས་སྟོང་
པའི་སྟོང་ཉིད་དང་སྦྱར་བའི་བདེ་སྟོང་ཕལ་པ་ཙམ་ནི་ཡོད་ཀྱང། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་པ་དང་སྦྱོར་བའི་བདེ་སྟོང་གི་ཡེ་ཤེས་ནི་ཡོད་པ་མ་ཡིན་ནོ། །གནད་དེའི་ཕྱིར་རྗེ་བླ་མས་ལེགས་བཤད་སྙིང་པོ་ལས། དེ་ཁོ་ན་ཉིད་གཏན་

[050A]༄༅། །ལ་འབེབས་པའི་ཤིང་རྟའི་སྲོལ་གཉིས་པོ་འདི་ནི་ཕ་རོལ་ཏུ་ཕྱིན་པའི་ཐེག་པའི་སྐབས་སུ་རྒྱས་མོད་ཀྱང། གསང་སྔགས་ཀྱི་གཞུང་འགྲེལ་པའི་པཎྜི་ཏ་དང། གྲུབ་ཐོབ་རྣམས་ཀྱིས་ཀྱང་དེ་གཉིས་གང་རུང་ཅིག་དང་མཐུན་པར་
དེ་ཁོ་ན་ཉིད་ཀྱི་དོན་གཏན་ལ་འབེབས་པ་ལས་གཞན་པའི་བུང་གསུམ་མེད་པས། ཚུལ་འདི་ནི་གསུང་རབ་མདོ་སྔགས་མཐའ་དག་གི་དེ་ཁོ་ན་ཉིད་གཏན་ལ་འབེབས་པའི་གནད་དུ་ཤེས་པར་བྱའོ། །དེའི་ཕྱིར་ཚུལ་གཉིས་ཀྱི་ཤིང་རྟ་ཆེན་པོའི་སྲོལ་ལ་
མི་བརྟེན་པར་དེ་ཁོ་ན་ཉིད་འཚོལ་བ་ནི་ལོང་ཁྲིད་མེད་པའི་ལོང་བ་ཉམ་ང་བའི་ཕྱོགས་སུ་རྒྱུག་པ་དང་འདྲ་ལ། ཞེས་གསུངས་སོ། །དེ་ལྟ་ན་དབུམ་པ་ལྟ་ཞོག་བྱེ་མདོ་རྣམ་རིག་པའི་ལྟ་བའི་ཕྱོགས་སུའང་མ་སོང་བའི་ཅི་མེད་ཅང་མེད་དང། ཡོད་མིན་མེད་
མིན་དང། སྟོང་ལྟ་ཧར་སང་དང། གཞན་སྟོང་བདེན་དངོས་སོགས་བོད་ཀྱི་བློས་བྱས་ཀྱི་སྟོང་པ་ཉིད་རྣམས་རྒྱུད་སྡེ་འོག་མའི་ཟབ་གསལ་གཉིས་མེད་ཀྱི་ཟབ་མོར་ཡང་མི་རུང་ན་རྣལ་འབྱོར་བླ་མེད་ཀྱི་བདེ་སྟོང་སྦྱོར་བའི་སྟོང་པ་ཉིད་དུ་ཇི་ལྟར་རུང་བར་
འགྱུར། དེ་མི་རུང་བས་བསྐྱེད་རྫོགས་ཀྱི་ལམ་བསྒོམ་པའི་ལུགས་སུ་བྱས་ཀྱང་སྲོག་མེད་པའི་གཟུགས་བརྙན་དུ་སོང་ཞིང། ཆོས་སྐུའི་ལག་རྗེས་འཇོག་བྱེད་ལམ་བསྒོམ་པ་མེད་པ་དང། ཐབས་ཤེས་ཡ་བྲལ་དུ་གྱུར་པས་ཟུང་འཇུག་གི་གོ་
འཕང་སྒྲུབ་མི་ནུས་པར་མ་ཟད། འཁོར་བའི་རྩ་བ་ལའང་གནོད་པ་ཅུང་ཟད་ཀྱང་ནུས་པར་མི་འགྱུར་རོ། །དེས་ན་དགེ་ལྡན་པའི་གསང་སྔགས་ཀྱི་ལམ་ནི་ལྟ་བའི་སྒོ་ནས་ཀྱང་གཞན་ལས་ཁྱད་པར་དུ་འཕགས་སོ། །ཡང་གཞན་དག་གིས་

[050B]སྤྲོད་དགོས་པ་མི་ཤེས་པར་ཕལ་ཆེ་བས་སྟོང་ཉིད་ཀྱི་ངོ་སྤྲོད་ཙམ་དང། སྟོང་ཉིད་ཀྱང་གང་ཡང་ཡིད་ལ་མི་བྱེད་པའི་ཧ་ཤང་གི་སྒོམ་ཙམ་ལ་བྱེད་པ་དང། དེ་ལས་ཅུང་དྲག་པ་ལ་ལས་བདེ་སྟོང་དུ་ངོ་
སྤྲོད་ཟེར་ཡང་སྟོང་ཉིད་ཀྱི་འདོད་ཚུལ་བཤད་མ་ཐག་པ་ལྟར་སོང་བས་བདེ་སྟོང་གི་མིང་ཙམ་དུ་ཟད་ལ། རྫོགས་རིམ་གྱི་རྒྱུད་སྨིན་བྱེད་དུ་བསྐྱེད་རིམ་སྔོན་དུ་འགྲོ་དགོས་པ་ལ། བསྐྱེད་རིམ་ནི་ཐུན་མོང་གི་དངོས་གྲུབ་བསྒྲུབ་པ་ཙམ་ཞིག་གི་ཕྱིར་དུ་རྒྱལ་
བས་གདུལ་བྱ་བློ་དམན་ལ་གསུངས་པ་ཡིན་གྱི། མཆོག་གི་དངོས་གྲུབ་འདོད་པས་ནི་དང་པོ་ཉིད་ནས་རྫོགས་རིམ་བསྒོམ་པར་བྱ་བ་ཡིན་ནོ་།ཞེས་བསྐྱེད་རིམ་སངས་རྒྱས་ཀྱི་རྒྱུ་མ་ཡིན་པར་སྨྲ་ཞིང་རྫོགས་རིམ་ཡང་ལ་ལས་ངེས་དོན་རྐྱང་པ་བསྒོམ་
ཟེར་བ་དང། ལ་ལས་ལྷའི་རྣལ་འབྱོར་དང་ངེས་དོན་ཟུང་འབྲེལ་དུ་བསྒོམ་ཟེར་ཞིང། དེས་དོན་བསྒོམ་པའང་ཅི་ཡང་མི་སེམས་པར་འཇོག་པ་ལ་བྱད་པས། མདོར་ན་ཧྭ་ཤང་གི་སྒོམ་མིན་པ་གཞན་གང་ཡང་སངས་རྒྱས་ཀྱི་རྒྱུར་མི་འདོད་པ་དང་
ཡང་ཁ་ཅིག་རྫོགས་རིམ་ནི་དབང་བཞི་པའི་དོན་བསྒོམ་པ་ཡིན་ལ་དེའི་ཚུལ་ནི་ལྟེ་བའི་རྩ་འཁོར་དུ་གཏུམ་མོ་སྤོར་བྱེད་ཨ་ཐུང་ལ་དམིགས་པ་གཏད་ནས་བསྒོམས་པའི་སྟོབས་ཀྱིས་སྤྱི་བོའི་བྱང་སེམས་ཞུ་བ་ལ་བརྟེན་ནས་བདེ་བ་སྐྱེས་པ་ན་བདེ་བ་དེའི་ངོ་བོར་
ཆེར་བལྟས་པས་སྟོང་སང་བྱུང་བ་ན། དེའི་ངང་དུ་མི་རྟེག་པར་འཇོག་བདེ་བདེ་སྟོང་དབྱེར་མེད་ཀྱི་རྫོགས་རིམ་བསྒོམ་པ་ཡིན་ཅིང་དབང་བཞི་པའི་དུས་སུ་ཡང་བརྟག་གཉིས་ལས། ཡེ་ཤེས་འདི་ནི་ཆེས་ཕྲ་ཞིང། །རྡོ་རྗེ་ནམ་མཁའི་དཀྱིལ་ལྟ་བུ། །རྡུལ་

[051A]༄༅། །བྲལ་མཐར་ཕྱིན་ཞི་བ་ཉིད། །ཁྱོད་རང་ཡང་ནི་དེ་ཡི་ཕ། །ཞེས་པའི་དོན་དུ་བསམས་ནས། ཚིག་དེ་བརྗོད་པའི་རྗེས་སུ་མིག་གིས་བར་སྣང་གི་ནམ་མཁའ་ལ་བལྟ་ཞིང། ནམ་མཁའ་དེ་རྒྱ་ཇེ་ཆེ་ཇེ་ཆེ་ལ་སོང་ནས་
མཐར་ནམ་མཁས་གར་ཁྱབ་སེམས་ཀྱིས་ཁྱབ་པར་བསམ་པ་དབང་བཞི་པའི་ངོ་བོ་ཞེས་ལུང་དེས་ནམ་མཁའ་དེ་ཐོགས་རེག་བཀག་པ་ལྟར་བདེ་སྟོང་ཡང་བདེན་གྲུབ་ཀྱི་སྤྲོས་པ་བཀག་པའི་སྟོང་ཉིད་ཡིན་པའི་དཔེ་དོན་དུ་སྦྱར་བ་མ་གོ་བར་ནམ་མཁའ་
སྟོང་སང་ལ་གནས་ལུགས་ཀྱི་དོན་དུ་འཛིན་པར་བྱེད་དེ། ནམ་མཁའ་སྟོང་སངས་ཀྱི་སྟེང་དུ་མཉམ་བར་འཇོག་པ་ནི་གཟུགས་མེད་ནམ་མཁའ་མཐའ་ཡས་སྐྱེ་མཆེད་ཀྱི་ཏིང་ངེ་འཛིན་དུ་འགྱུར་སྲིད་པ་ལས། རྒྱུད་སྡེ་ནས་གསུངས་པའི་རྫོགས་
རིམ་ཟབ་མོའི་ཕྱོགས་སུའང་མ་སོན་ནོ། །ཡང་ལ་ལས། སེམས་བདེ་གསལ་མི་རྟོག་པ་ལ་གནས་པ་འདི་ཀ་གོམས་པར་བྱས་པ་ཁོ་ནས་ལྷན་ཅིག་སྐྱེས་པའི་ཡེ་ཤེས་མངོན་དུ་གྱུར་ནས་ཚེ་འདིར་འཚང་རྒྱའོ་ཞེས་ཟེར། ཚེ་འདིར་འཚང་རྒྱ་བ་ལ་ནི་
ཁ་སྦྱོར་ཡན་ལག་བདུན་ལྡན་མཚན་དཕེས་བརྒྱན་པའི་ལོངས་སྤྱོད་རྫོགས་པའི་སྐུ་ཚེ་འདིར་མ་འགྲུབ་པའི་འཚང་རྒྱ་ལུགས་མེད་ལ་དེ་ཚེ་འདིར་སྒྲུབ་བ་ལ་རྒྱུ་མེད་པར་མི་རུང་བས་རིགས་འདྲའི་རྒྱུ་ཞིག་དགོས། དེ་ལམ་དག་པའི་ལུས་འདི་
ལོངས་སྐུར་གནས་འགྱུར་བ་མི་སྲིད་པས་འདི་འདོར་དགོས་ལ། དེ་ལ་གཉེན་པོ་གང་གིས་འདོར་བ་དང། དོར་ནས་ཚུལ་ཇི་ལྟ་བུ་ཞིག་གིས་ལོངས་སྐུ་དེ་སྒྲུབ་ཚུལ་ཤེས་ནས་ལམ་དེ་དག་ཉམས་སུ་ལེན་པའི་འབྲེལ་ཞིག་ཡོད་དགོས་ཀྱི། རྒྱལ་

[051B]མེད་པར་སེམས་བདེ་གསལ་མི་རྟོག་པར་བཞག་པ་ཁོ་ནས་འཚང་རྒྱ་ན། མཚན་དཔེ་དང་ལོངས་སྐུ་ལ་སོགས་གང་ཡང་མེད་པའི་ཆོས་སྐུ་རྐྱང་བའི་སངས་རྒྱས་སོ་སྐྱེའི་ལུས་ཅན་ཞིག་ཏུ་འཚང་རྒྱ་དགོས་
པར་འགྱུར་རོ། ། ཡང་ཚེ་འདི་ཉིད་ལ་ངེས་པར་སངས་རྒྱས་ཐོབ་མི་ཐོབ་ནི། སྒྱུ་མའི་སྐུ་སྒྲུབ་ཚུལ་ཤེས་ནས་ཐོབ་མ་ཐོབ་ལ་རག་ལས་པར་གསུངས་ལ། འགོས་ལུགས་ཀྱི་གདམས་པ་རྣམས་སུ་སྒྱུ་ལུས་ཀྱི་ངོས་འཛིན་གསལ་བར་མ་བྱུང། མར་
ལུགས་པ་དག་སྒྱུ་མ་སྣང་ལ་རང་བཞིན་མེད་པ་དང། ལུས་ལྷ་སྐུ་ལ་བྱས་ནས་ལྷ་སྐུ་སྣང་ལ་རང་བཞིན་མེད་པ་སྒྱུ་ལུས་སུ་ངོ་སྤྲོད་པར་བྱེད་པ་ལས། སྒྱུ་ལུས་ཀྱི་བསྒྲུབ་གཞི་གཏན་ལ་ཕབ་ནས་སེམས་དབེན་ལ་གནས་པའི་རྣལ་འབྱོར་བ་དེས་ནང་གི་རྐྱེན་
རྡོར་བཟླས་དང། ཕྱིའི་རྐྱེན་ཕྱག་རྒྱ་དང་སྙོམས་པར་ཞུགས་པས་ས་ཆུ་ལ་ཐིམ་པ་སོགས་ཀྱི་རིམ་པས་རླུང་སེམས་གཉིས་འཆི་རིམ་ཇི་ལྟ་བ་བཞིན་དུ་ཞུགས་པའི་སེམས་དབེན་སྟོང་པ་གསུམ་དུ་བསྒྱུར་ཏེ། སེམས་དབེན་མཐར་ཐུག་གི་འོད་གསལ་ལས་ལུགས་
ལྡོག་ཏུ་ལྡང་བ་ན་དེའི་བཞོན་པ་གཉུག་མའི་རླུང་དེའི་རིགས་འདྲ་ཕྱི་མ་དེ་མ་དག་པའི་སྒྱུ་ལུས་སུ་ལྡང་བའི་ཚུལ་རྗེ་བླ་མས་རྒྱ་ཆེར་གསལ་བར་མཛད་པ་འདི་ལྟ་བུ་འདུས་པ་ལ་མཁས་པའི་ཡང་རྩེར་སོན་པ་མར་འགོས་གཉིས་ཀྱིས་ཀྱང་མ་དགོངས་ན་བོད་
ཀྱི་སྔགས་པར་ཁས་འཆེ་བ་གཞན་དག་གིས་ལྟ་སྨོས་ཀྱང་ཅི་དགོས། བླ་མེད་ཀྱི་རྒྱུད་ཀྱི་བརྗོད་བྱའི་སྙིང་པོ་ནི་ལྷན་སྐྱེས་ཀྱི་ཡེ་ཤེས་དང་སྒྱུ་ལུས་གཉིས་ཡིན་ལ། དེ་གཉིས་རྒྱུད་དང་གྲུབ་ཆེན་གྱི་མན་ངག་བཞིན་ཤིན་ཏུ་གསལ་བར་མཛད་བརྗེ་

[052A]༄༅། །བླ་མ་གཅིག་པུ་ལས་མ་བྱུང་བས་ན། ཚུལ་འདིས་གསང་སྔགས་ཀྱི་སྒོ་ནས་ཀྱང་དགེ་ལྡན་བཀའ་བརྒྱུད་འདི་ཉིད་གཞན་ལས་ཁྱད་པར་དུ་འཕགས་པ་འགྲུབ་བོ། །གཞན་ཡང་རྒྱུད་སྡེའི་གྲངས་དང་དབང་དང་དམ་ཚིག་དང་
བསྙེན་པ་དང་དཀྱིལ་འཁོར་གྱི་ལས་རིམ་སོགས་གང་གི་སྐབས་སུ་ཡང་ཁྱད་པར་དུ་འཕགས་པ་རེ་ཡོད་མེད་ཀྱང་མཐའ་དག་པ་ནི་བརྗོད་ཀྱིས་མ་ལང་བས། རྗེ་ཡབ་སྲས་ཀྱི་གསུང་རབ་ལ་རིང་དུ་འདྲིས་པར་བྱས་པ་ལས་ཤེས་དགོས་སོ། །བོད་དག་
འཁྲུལ་པ་འབའ་ཞིག་སྨྲ་བའི་རྒྱུ་ནི། རྩ་རྒྱུད་རྣམས་སུ་རིམ་གཉིས་ཀྱི་གནད་རྒྱས་བཏབ་པ་དེ་བཤད་རྒྱུད་ཀྱི་སྒོ་ནས་རྩ་རྒྱུད་ཀྱི་དོན་གསལ་བར་གྲུབ་ཆེན་གྱི་དགོངས་པ་བཞིན་འབྱེད་དགོས་པ་ཡིན་པ་ལ་དེ་ལྟར་མ་གོ་བར་རྒྱུད་དང་གྲུབ་ཆེན་གྱི་
གཞུང་རྣམས་ཕྱིའི་གོ་རྒྱ་གཅོད་པ་ཙམ་དུ་བྱས་ནས། དེ་རྣམས་སུ་བྲི་བར་ཕངས་པའི་སྙིང་པོ་འགའ་ཞིག་རྣ་བ་ནས་བརྒྱུད་པའམ། ཤོག་དྲིལ་ལྟར་ཆུང་ཆུང་ཞིག་ཏུ་བཀོད་ནས། ཟུར་དུ་སྤས་པ་ལ་མན་ངག་ཏུ་གོ་ཞིང་མན་ངག་དེ་རྒྱུད་དང་རྒྱ་
གཞུང་རྣམ་དག་དང་བསྟུན་པ་ན་རྒྱབ་འགལ་དུ་སོང་ཡང། འདི་ཉིད་མན་ངག་ཡིན་པས་དེ་རྣམས་ལས་མཆོག་གོ་སྙམ་དུ་བཟུང་བ་འདིས་ལན་པར་སྣང་ངོ། །དེ་ཡང་བསྟན་པ་ཡོངས་རྫོགས་ལ་ཐོས་བསམ་དང། ལམ་གྱི་ལུས་ཡོངས་རྫོགས་ལ་
ཉམས་ལེན་མེད་པར་མན་ངག་སྣ་རེ་ལ་བཤད་པ་དང་སྒྲུབ་པ་བག་ཙམ་རེ་བྱས་ནས་ཡན་ལག་མ་རྫོགས་པའི་དྲོད་རྟགས་ཕྲ་མོ་རེས་ཚིམ་ནས་ངེས་ཤེས་རྙེད་པར་རློམ་པའི་མངོན་པའི་ང་རྒྱལ་ལས་རྙེད་དེ། དཔེར་ན། གསང་འདུས་རྩ་རྒྱུད་ལས་

[052B] །མ་བྱིན་པར་ནི་ཁྱོད་ཀྱིས་བླང། །རྫུན་གྱི་ཚིག་ཀྱང་སྨྲ་བར་བྱ། །གཞན་གྱི་ཆུང་མ་བསྟེན་པར་བྱ། །ཞེས་པ་སྤྲོས་མེད་ཀྱི་སྤྱོད་པ་རྣམས་དེར་མ་སླེབ་པ་དག་གིས། སྲོག་གམ་རླུང་རོ་རྐྱང་དུ་ཆགས་པ་དབུ་མར་ཐིམ་པའི་ཚུལ་གྱིས་
གསོད་པ་དང། སངས་རྒྱས་གཞན་གྱིས་མ་བྱིན་ཡང་རང་གི་གཉུག་མའི་རླུང་སེམས་ལས་སྒྲུབ་པ་དང། རྫུན་པ་སྒྱུ་མ་ལྟ་བུར་སྟོན་པའི་ཚིག་འཆད་ཅིང་སྨྲ་བ་དང། སྟོང་ཉིད་སྒོམ་པའི་དོན་དུ་བཤད་རྒྱུད་ལས་གསུངས་པའི་ཚུལ་མ་མཐོང་པར་ལོག་སྤྱོད་ལ་
ཞུགས་པ་མང་དུ་བྱུང་སྣང་སྟེ། འབྲས་བུ་མི་བཟད་པ་འབྱིན་པར་རྒྱུད་དུ་མ་ལས་གསུངས་སོ། །དེས་ན་སྔགས་རིམ་ཆེན་མོ་ལས། རྒྱུད་སྡེ་དང་དེ་དག་གི་དགོངས་འགྲེལ་གྱི་གཞུང་ཆེ་བ་རྣམས་ཕྱིའི་སྤྲོས་པ་གཅོད་པའི་ཆོས་རྒྱ་བ་ཙམ་དུ་མཐོང་ནས། དེ་དག་
ཏུ་སྦས་ནས་མ་བཤད་པའི་གདམས་ངག་ཟུར་དུ་ཟབ་མོ་ཅིག་ཡོད་དོ་སྙམ་དུ་འཛིན་པས་ནི་ཆོས་ཀྱི་མཐར་ཐུག་པ་རྣམས་ལ་ཞེ་རྩིས་མེད་ཅིང་སྔགས་ཀྱི་གཞུང་ཆེ་བ་རྣམས་ལ་གུས་པ་ཆེན་པོ་མི་སྐྱེ་བ་དང། དེ་དག་གདམས་ངག་ཏུ་འཆར་བའི་གེགས་བྱས་ནས་དེ་རྣམས་མྱུར་
དུ་ནུབ་པའི་རྐྱེན་ཆེན་པོ་ཡིན་པས་དུག་བཞིན་དུ་སྤང་བར་བྱ་ལ་བླ་མ་དམ་པའི་མན་ངག་ལ་བརྟེན་ནས་གཞུང་ཆེ་བ་རྣམས་གདམས་ངག་ཏུ་འཆར་བའི་ཐབས་ལ་འབད་པར་བྱ་སྟེ། རིམ་ལྔ་ལས། དཔལ་ལྡན་འདུས་པའི་རྒྱུད་དུ་ནི། །དེ་ཉིད་འདི་དག་
རྐྱས་བཏབ་གནས། །བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་ཁ་ལས་རྟོགས་པར་བྱ། །ཞེས་གསུངས་པའི་ཕྱིར། ཞེས་བཀའ་སྩལ་བ་ཡིན་ནོ། །དེས་ན་བསྐྱེད་རྫོགས་སོགས་གང་གི་སྐབས་སུ་ཡང་བརྒྱུད་པ་བར་མ་ཆད་དུ་བྱོན་པའི་གདམས་

[053A]༄༅། །ངག་གི་གཞུང་སྲོང་བར་བྱེད་ནའང། གཞུང་ཆེ་བ་རྣམས་རིས་སུ་མི་འདོར་བར། རྩ་རྒྱུད་དང། བཤད་རྒྱུད་དང་ཕྱོགས་མཐུན་གྱི་རྒྱུད་རྣམས་གུང་བསྒྲིགས། དེ་དག་གི་དགོངས་པ་འགྲེལ་བའི་གྲུབ་ཆེན་ཚད་ལྡན་
གྱི་གཞུང་རྣམས་དང་མི་འགལ་བར་སྦྱར་ཏེ། ལམ་གྱི་ངོ་བོ་གྲངས་ངེས། གོ་རིམ། ཉམས་སུ་བླངས་པ་ལ་བརྟེན་ནས་རྟོགས་པ་སྐྱེ་ལུགས། གོལ་ས་གཅོད་པ་དང་གེགས་སེལ་ཚུལ། བོགས་འབྱིན་ཐབས་འབྲས་བུ་འགྲུབ་ལུགས་རྣམས་
སོ་སོར་མ་འཁྲུལ་བར་གཏན་ལ་ཕབ་སྟེ་གཞུང་ལུགས་ཐམས་ཅད་གདམས་ངག་ཏུ་འཁྱེར་བར་བྱེད་པ་ནི་གྲུབ་མཐའ་འདིའི་ཐུན་མོང་མ་ཡིན་པའི་ཁྱད་ཆོས་སུ་ཤེས་པར་བྱའོ། །གཞན་ཡང་གྲུབ་མཐའ་གཞན་དག་གི་ཆོས་ཀྱི་སྙིང་པོར་བྱེད་བ་ཇི་སྙེད་
ཅིག་མཆིས་པ་རྣམས་ཀྱང་ལུགས་འདི་ལ་མ་ཚང་བ་མེད་པར་མཆིས་ཏེ། སྔོན་གྱི་དུས་སུ་སྟོད་འདུལ་དང་སྨད་འདུལ་དུ་གྲགས་པ་དེ་རྣམས་ཀྱི་འདུལ་བའི་སྡོམ་རྒྱུན་དང་བཤད་པ་དང་ལག་ལེན་ཐམས་ཅད་དང། ཇོ་བོ་རྗེ་ནས་བཀའ་གདམས་པར་བརྒྱུད་
པའི་ལམ་རིམ་དང། བློ་སྦྱོང་གི་གདམས་པར་གྲགས་པ་རྣམས་དང་རྔོག་ལོ་ཡབ་སྲས་སོགས་ནས་བརྒྱུད་པའི་མངོན་པ། ཕར་ཕྱིན། དབུ་ཚད་ཀྱི་གཞུང་ཆེན་པོ་རྣམས་ཀྱི་བཤད་སྲོལ་དང། མར་འགོས་སོགས་ལས་བརྒྱུད་པའི་གསང་འདུས་
ར་འབྲོ་ཤོང་སོགས་ལས་བརྒྱུད་པའི་དུས་འཁོར། ས་ཆེན་ཡབ་སྲས་སོགས་ལས་བརྒྱུད་པའི་བདེ་མཆོག་དང་དགྱེས་རྡོར། དམར་གྱི་བླ་མ་རྣམས་ལས་བརྒྱུད་པའི་གསང་བདག་འཁོར་ལོ་ཆེན་པོ། རྭ་སྐྱོ་ཞང་གསུམ་ལས་བརྒྱུད་པའི་དམར་

[053B]པོ་རྣམས་ཀྱི་དབང་དང་རྒྱུད་ཀྱི་བཤད་པ། བསྐྱེད་རྫོགས་ཀྱི་ཁྲིད་སོགས་ཀྱི་གདམས་པ་ཟབ་མོ་མཐའ་ལས་པ་རྣམས་དང། བཀའ་བརྒྱུད་པའི་ཆོས་ཀྱི་སྙིང་པོ་བདེ་སྟོང་ཕྱག་རྒྱ་ཆེན་པོ་
དང། ནཱ་རོ་དང་ནི་གུའི་ཆོས་དྲུག་དང། གཞན་ཡང་གཅོད་དང་ལམ་ཁྱེར་དང། རོ་སྙོམས་སུ་གྲགས་པ་སོགས་མན་ངག་ཟབ་མོར་བྱེད་པ་ཇི་སྙེད་མཆིས་པ་མཐའ་དག་མ་ཚང་བ་མེད་པ་དགེ་ལྡན་པ་ལ་མངའོ། །དེ་དག་ཀྱང་བར་
ནམས་སུ་མ་རྟོགས་པ་དང་ལོག་པར་རྟོག་པའི་སྐྱོན་གྱིས་གོས་པ་རྣམས་རྗེ་ཡབ་སྲས་ཀྱིས་བསྲེགས་བཅད་བརྡར་བའི་གསེར་བཞིན་དུ་དག་པར་མཛད་པས་གཞན་དག་ལ་ཡོད་པ་ལས་ཀྱང་ཁྱད་པར་དུ་འཕགས་པ་འབའ་ཞིག་གོ་ཞི་རྒྱས་དབང་དྲག་གི་
ལས་སྒྲུབ་པའི་གདམས་ངག་རྒྱུད་སྡེ་དྲི་མ་མེད་པ་ལས་འབྱུང་བ་གྲུབ་ཐོབ་ཀྱི་སྐྱེས་བུ་དམ་པ་ལས་བརྒྱུད་པ། བོན་དང་མུ་སྟེགས་སོགས་ཀྱིས་བསླད་པ་མེད་པའི་གཙང་སིང་དེ་བ་གང་ལ་གང་འདོད་དུ་ཡོད་པས། ལས་ཚོགས་ཀྱིས་དབུལ་ནས་
གཞན་ལ་རེ་དགོས་པའི་སྐབས་ཀྱང་མ་མཆིས་སོ། །གཞན་ཡང་སྒྲ་ཚད་བཟོ་གསོ་སྙན་ངག་རྩིས་སོགས་ཐ་སྙད་པའི་རིག་གནས་རྣམས་ཀྱང་དགེ་ལྡན་པ་ལ་དར་རྒྱས་ཆེ་བ་ཡོད་དོ། །དེས་ན་མཉམ་མེད་རི་བོ་དགེ་ལྡན་པའི་བསྟན་པ་རིན་པོ་ཆེ་འདི་
ཉིད་ཐུབ་དབང་གངས་ཀྱི་རི་བོ་ལས་འོངས་པའི་མདོ་སྔགས་ཟབ་རྒྱས་ཀྱི་ཆུ་བོ་མ་ལུས་པ་གཅིག་ཏུ་འཁྱིལ་པའི་ཆོས་ཀྱི་རྒྱ་མཚོ་ཆེན་པོ་ཡིན་པར་ཤེས་པར་བྱའོ། །དེ་ལྟར་བདག་གིས་དགེ་ལུགས་པའི་གྲུབ་མཐའ་གཞན་ལས་ཁྱད་པར་དུ་

[054A]༄༅། །འཕགས་ཚུལ་བརྗོད་པ་ན། ཁ་ཅིག་ལ་ལོག་པར་རྟོག་པ་འདི་ལྟ་བུ་སྐྱེ་བ་སྲིད་དེ། ཁྱོད་ཀྱི་འདི་ལྟར་ན། བོད་ཀྱི་གྲུབ་མཐའ་གཞན་རྣམས་ལ་ཐར་པ་དང་ཐམས་ཅད་མཁྱེན་པའི་ལམ་སྒྲུབ་པའི་ཐབས་མེད་
པར་འགྱུར་རོ་སྙམ་ན། འོ་ན་ཐལ་འགྱུར་བའི་ལྟ་བ་མཆོག་ཏུ་བཤད་པས་རང་རྒྱུད་པ་མན་ཆད་དེ་ལྟར་འགྱུར་བའམ། བླ་མེད་ཐེག་པ་ཐམས་ཅད་ཀྱི་ཡང་རྩེར་བཤད་པས་འོག་མ་ཐམས་ཅད་ལ་བྱང་ཆུབ་སྒྲུབ་པའི་ཐབས་མེད་པར་འགྱུར་
བ་སོགས་ཀྱི་སྐྱོན་མང་པོ་འབབ་པོ། །ཞེས་གསུངས། ཡང་ཐུའུ་བཀྭན་རིན་པོ་ཆེས། བོན་གྱི་གྲུབ་མཐའ་གསུངས་པའི་སྐབས་སུ། དེ་ཉིད་ལས། གཞུང་དེ་དག་ཏུ། མི་རྟག་པ་དང། ལས་འབྲས། བྱམས་སྙིང་རྗེ་བྱང་ཆུབ་ཀྱི་སེམས་
ཕྱིན་དྲུག་སོགས་ཀྱི་གཏམ་ཐར་ཐོར་དང། ལམ་ལྔ་ས་བཅུ། སྐུ་གསུམ་སོགས་ཀྱི་རྣམ་གཞག་ཀྱང་བྱས། དབང་བསྐྱེད་རྫོགས། དམ་སྡོམ་རབ་གནས། སྦྱིན་སྲེག་དཀྱིལ་འཁོར་སྒྲུབ་མཆོད། གཤིན་ཆོག་སོགས་ཀྱི་དོད་དང་
ལས་ཁ་ཚར་བ་ཡང་མང། བཤད་ཚུལ་སངས་རྒྱས་ཆོས་དང་དབྱིབས་མཚུངས་དང་མི་མཐུན་པ་ཅི་རིགས་དང། སངས་རྒྱས་ཡེ་གཤེན་ཏེ་གཤེན་རབ། ཆོས་སྐུ་ལ་བོན་སྐུ། ཡུམ་ཆེན་མོ་ལ་ས་ཏྲི་ཨེ་སང། ལོངས་སྐུ་ལ་ཀུན་ཏུ་
བཟང་པོ། སྤྲུལ་སྐུ་ལ་སྲིད་པ་སང་པོ། དགྲ་བཅོམ་ལ་གཤེན་སྲས་བྱང་སེམས་ལ་གཡུང་དྲུང་སེམས་དཔའ། བླ་མ་ལ་དཔོན་གསས་སྟོང་ཉིད་ལ་འ་མེ་ཉིད། ས་བཅུ་ལ་དྲི་མེད་ཤེལ་གྱིས། འོད་ཟེར་འཕྲོ་བ་རིག་འཛིན་སྤྲིན་ཕུང་གིས་

[054B]བརྡ་ཆད་དང་མིང་འདོགས་སྒྲ་འདོད་རྒྱལ་བ་མང་དུ་སྣང། ལྟ་སྒོམ་སོགས་ཀྱི་འདོད་ཚུལ་ལ། སྤྱིར་བོན་ལ་ཕྱི་བོན་དང་ནང་བོན་གཉིས་ཡོད་པར་གྲགས་ཤིང། བོན་གཞུང་འགའ་ཞིག་ཏུ་
དང་པོ་ཡེ་མེད་སྟོང་པ་ལ། །དེ་ནས་ཡེ་ཡོད་ཅུང་ཟད་སྲིད། །དེ་ནས་བ་མོ་སྐྱ་ཙམ་སྲིད། །དེ་ནས་ཟིལ་པ་ཕྲུལ་ཙམ་སྲིད། །ཅེས་སོགས་ཟེར་ནས། མཐར་སྣོད་བཅུད་ཐམས་ཅད་སྒོ་ང་ལས་སྐྱེས་པའི་ལུགས་དང། ཕྱ་དང་དབང་ཕྱུག་སོགས་
ཀྱིས་བྱས་པའི་ལུགས་སུ་སྣང་བ་རྣམས། མུ་སྟེགས་ཀྱི་ལྟ་བ་འཁྱར་པ་ཡིན་ཅེས་འབྲི་གུང་འཇིག་རྟེན་མགོན་པོས་གསུངས་ཤིང་དེང་སང་ཀུན་ལ་དར་ཆེ་བའི་གཏོ་ཆོག་རྣམས་སུ་ཡང་གོང་གི་ཚིག་དེ་འདྲ་བ་མང་པོ་སྣང་ངོ། །ཡང་བོན་གཞུང་
འདུས་པ་རིན་པོ་ཆེའི་རྒྱུད་བྱ་བ་ན། ཀུན་རྫོབ་ཏུ་ནི་དངོས་རྣམས་ཞེན་པས་ཡོད། །དམ་པའི་དོན་དུ་ཆགས་པ་སྤངས་པས་མེད་།གཉིས་ཀ་སེམས་ཀྱི་ཆས་ཟིན་མ་ཆགས་མ་ཡེངས་པས། །སྟོང་པ་ཉིད་ཀྱི་ཡེ་ཤེས་ཞེས། །མི་རྟོག་ཡོངས་ཁྱབ་
གསལ་དྭངས་ན། །སྒོམ་པའི་དངོས་པོ་དེ་ཉིད་ཡིན། །དེ་ལྟར་ལྟ་སྒོམ་གཉིས་ཀ་འབྲེལ་པར་སྤྱད་ན། སྐྱེ་བ་འདི་ལ་ཐར་པའི་འབྲས་བུ་ཐོབ་པར་ངེས། །ཞེས་སོགས་ཀྱི་བཤད་ཚུལ་ནི། བཀའ་དང་བསྟན་བཅོས་ནས་བཤད་པ་དང་དོན་འདྲ་
བར་སྣང་ཞེས་སྤྱན་སྔ་བློ་གྲོས་རྒྱལ་མཚན་གྱིས་གསུངས། ཡང་ཀུན་མཁྱེན་ཤེར་འོད་དང། སྟག་ཚང་ལོ་ཙཱ་བ་ས་བོན་གྱི་ཐེག་པ་དགུ་རྙིང་མའི་རྫོགས་ཆེན་དང་མཐུན་པར་ཡང་གསུངས་སྣང་ངོ། །ཁོ་བོས་མཐོང་བའི་བོན་གཞུང་ཞིག་

[055A]༄༅། །ན་འདི་ལྟར་སྣང་སྟེ། གཞི་རང་བཞིན་རྣམ་དག་གི་གནས་ལུགས་ནི། སངས་རྒྱས་སེམས་ཅན་གཉིས་ཀའི་སྔོན་རོལ་ན། འོད་གསལ་སྟོང་པ་བོན་གྱི་སྐུ་ངོ་བོ་རང་བཞིན་རྣམ་དག་བག་ཆགས་སྒྲིབ་
པས་མ་གོས་ཤིང། ཅི་ཡང་མ་ཡིན་ལ་ཅི་ཡང་གསལ་བ། གདོད་ནས་སངས་རྒྱས་ཀྱི་ངོ་བོར་གནས་པ། བྱ་བའི་རྒྱུ་ལས་མ་གྲུབ། བྱེད་པའི་རྐྱེན་ལ་མ་ལྟོས་པར་རྩོལ་མེད་ལྷུན་གྲུབ་རང་ཆས་སུ་ཡོད་དེ། དེ་རྟོགས་པས་བཟང་དུ་མ་
སོང༑ མ་རྟོགས་པས་ངན་དུ་མ་སོང་བས། སངས་རྒྱས་དང་སེམས་ཅན་ལ་ཡོད་བ་དེ་གཉིས་ལ་བཟང་ངན་མེད། ཀུན་ལ་ཁྱབ་བརྡལ་ཆེན་པོར་ཡོད་པ་ནི་གཞིའི་གནས་ལུགས་ཏེ། དེ་ལས་འཁོར་འདས་ཐམས་ཅད་ལྷུན་གྱིས་གྲུབ་ཅིང་
ཆོས་ཐམས་ཅད་དེའི་ངང་ལ་གནས་སོ། །དེ་ཉིད་ཀྱི་རྩལ་འགག་མེད་དུ་འཆར་ཏེ། རྟོགས་ན་ཡེ་ཤེས་སུ་འཆར། མ་རྟོགས་ན་ལས་དང་ཉོན་མོངས་སུ་འཆར། དེའི་དོན་ཚར་ཆོད་ནས་མངོན་དུ་གྱུར་ན་གཞི་ཡིག་ནས་ཀྱི་གནས་ལུགས་རྟོགས་པ་
ཡིན་ལ། དེ་རྟོགས་ན་རང་རྒྱུད་ལ་རང་ཆས་སུ་འཆར་བ་སྟེ། དེ་ཤར་ནས་འབྲས་བུ་སྐུ་གསུམ་མངོན་གྱུར་དུ་ཐོབ་བོ། །གནས་ལུགས་དེའི་ངོ་བོ་མ་བསྒྲིབས་རྗེན་པར་སལ་ལེ་གསལ་བ། རིག་བ་རྟོག་དཔྱོད་གཡོ་རྩོལ་གྱིས་མ་གོས་པའི་གཅེར་
བུ་ལ་ཡེ་ཤེས་སུ་ཤར་ཏེ། དེའི་ཚེ་དྲན་མེད་དུ་ཧད་དེ། གཏད་མེད་དུ་ཕྱོད་དེ། རྟོག་མེད་དུ་རྗེན་ནེ། འཛིན་མེད་དུ་ཧྲིག་གེ་བདེ་ལ་རང་བྱུང་རིག་པའི་ཡེ་ཤེས་ཞེས་བྱ། དེ་ལ་ཅེར་གྱིས་ལྟ་བ་ནི་ལྟ་བ་ཞེས་བྱའོ། །སྒོམ་པ་ནི། ཙིཏྟ་

[055B]དཀྱིལ་ན་དྭངས་མ་ལྔ། དེའི་དཀྱིལ་ན་ཡེ་ཤེས་ལྔ་ཚོན་གྱི་དྲུག་གུ་བསྡོགས་པ་འདྲ་བ། དེའི་དཀྱིལ་ན་བོན་སྐུ་འོད་ཀྱི་གོང་བུ་གནས་ཏེ། དེ་ནི་ངོ་བོ་སྟོང་པས་རྟག་པར་མ་སོང། རིག་ཅིང་གསལ་བས་
ཆད་པར་མ་སོང། ཅི་ལྟ་བུར་ཡང་དམིགས་སུ་མེད་པ། དེའི་རྩལ་སྒྲ་འོད་ཟེར་གསུམ་ལ། སྒོ་གསུམ་ཚོགས་དྲུག་ཡུལ་དྲུག་འགག་མེད་དུ་འཆར། དེའི་ངོ་བོ་ལ་ལྟ་བ་ལྟ་མཁན་གཉིས་མེད་དུ་ཅེར་གྱིས་བལྟས་པས་ལྷང་གིས་ཤར་བ་ལ་ཡེངས་མེད་
འབྲལ་མེད་དུ་འཇོག་པ་ནི་སྒོམ་པ་ཡིན་ཟེར། དབྱེ་ན། ཐུན་སྒོམ་ངང་སྒོམ། ཀློང་སྒོམ་གསུམ་གྱི་དང་པོ་ནི་ངོ་འཕྲོད་ནས་གྲངས་དང་ཐུན་དུ་བཅད་ནས་སྒོམ་པ་སྟེ། དང་པོ་གནས་པ་ཉུང། བར་དུ་ཆ་མཉམ། མཐར་ཏིང་ངེ་འཛིན་གྱི་ངང་དུ་ཧྲིལ་
གྱིས་འགྲོ་དེ་ཡང་བཞག་ན་སྡོད། བཏང་ན་འགྲོ་བཟུང་ན་ཟིན་དགོས་དུས་སླེབས་ན་ཐུན་སྒྲོམ་ཚད་དུ་འཁྱོལ་པ་ཡིན། གཉིས་པ་ནི་སྐབས་ཤིག་སྣང་བ་རང་གྲོལ་གྱི་ཉམས་འཆར། ཏིང་ངེ་འཛིན་ལ་འདུ་འབྲལ་མེད་པས། སྒོམ་
མེད་དང་ཡེངས་མེད་དུ་གནས་པ་བྱུང་ན་ངང་སྒོམ་ཚད་དུ་འཁྱོལ་པ་ཡིན། གསུམ་པ་ནི། དེ་ལྟ་བུའི་རིག་པ་དེ་ཉམས་སུ་བླངས་པས་དོན་མངོན་དུ་གྱུར་ཏེ་བསྒོམ་བྱ་སྒོམ་བྱེད་ལས་འདས་པ་ནམ་མཁའི་ངོ་བོ་ལྟ་བུ་འཛིན་རྟོག་བློ་ལས་འདས་པ་ཅིག་
འབྱུང། དེ་ཙན་ཉོན་མོངས་པ་ཐམས་ཅད་ཡེ་ཤེས་སུ་འཆར། སྣང་བ་ཐམས་ཅད་བོན་དབྱིངས་རྣམ་དག་ཏུ་རྟོགས་ཏེ། འཁོར་འདས་བཟང་ངན་སྤང་བླང་དབྱེར་མེད་རོ་གཅིག་པར་གྱུར་ནས་བོན་སྐུ་རང་ས་ཟིན་པས་ཀློང་སྒོམ་ཟད་སར་སྐྱེལ་

[056A]༄༅། །བའོ། །ཞེས་བྱུང་ངོ། །འདི་དག་ནི་ཕྱིས་ཀྱི་རྫོགས་ཆེན་པས་ཟེར་ལུགས་དང་དབྱིབས་མཚུངས་པར་འདུག་པས་བོན་རྫོགས་གཉིས་ཐུགས་ནང་གཤིམ་པེ་ཡོད་འདྲའོ། །ཞེས་སོགས་མཐའ་ཡས་པ་ལྟར་
གསུངས་སྣང་བ་ཞིབ་པར་ནི་དེའི་གསུང་གྲུབ་མཐའི་རྣམ་གཞག་སོགས་ལས་ཤེས་པར་བྱའོ། །ཡང་གཞན་ཕྱོགས་པའི་ལྷ་དང་ཆོས་ཚན་ཉག་ཉོག་མང་པོ་དགེ་ལུགས་ཀྱི་བླ་དགོན་འགའ་རེས་སྟེན་སྒྲུབ་མཛད་མུས་ཡིན་འདུག་ཀྱང་
མཁས་གྲུབ་ཐམས་ཅད་མཁྱེན་པས་མགོན་ཆོག་གཉིས་ཀ་ན། རྙིང་མ་དང་བོན་པོའི་ཆོས་ལུགས་ཀྱི་རྣམ་པར་མ་བསླད་པ་ཞེས་ནན་ཏན་ཆེན་པོས་གསུངས་པ་སོགས་ལ་དཔགས་ན་རང་རང་ལ་ཕུགས་སུ་ཤིས་པ་འབྱུང་མིན་ཐེ་ཚོམ་
གྱི་གཞི་ཤིན་ཏུ་ཆེ་བར་སྣང། གོ་ཤཱཀ་སོགས་ཀྱིས་འཇམ་མགོན་ཙོང་ཁ་པ་ཆེན་པོའི་འཕྲིན་ལས་ལ་ཕྲག་དོག་གིས་མ་བཟོད་པར་དགག་པའི་གཟུགས་བསྙན་གྱི་ཡིག་རིས་ལྟར་སྣང་མང་པོ་བྱས་པ་ལ། སེ་འབྲས་ཆོས་རྗེ་འཇམ་པའི་
དབྱངས་རྣམ་གཉིས་ལ་སོགས་པས་གོ་ལན། ཤཱཀ་ལན། འབྲུག་ལན་ཀར་ལན་སོགས་ཀྱི་དགག་ལན་རྡོ་རྗེའི་ཐོག་ལྟ་བུར་མཛད་པར། དེང་སངས་ཁ་ཅིག་གིས། ཟབ་མོ་ལྟ་བའི་ཕྱོགས་ནས་དགག་ལན་རེ་བྱུང་བ་ལས། སྔགས་ཀྱི་
ཆ་ནས་དགག་ལན་བྱ་མ་ཐུབ་པ་རེད་ཅེས་ལྐོག་ཟློས་བྱེད་པ་རྐུན་པོའི་ཟས་ཀྱི་ངང་ཚུལ་ཅན་འགའ་རེ་མཆིས་ཀྱང། དེ་ནི་དཔེར་ན་གཤིན་པོའི་ལུས་འཇིག་པར་གྲུབ་པ་ན་དེའི་མགོ་གསོན་པོ་ཡིན་མིན་གྱི་སོ་མ་ཉི་ཟ་བའི་གནས་མེད་བ་བཞིན་

[056B] རྒྱུ་ཕར་ཕྱིན་གྱི་ཐེག་པའི་ཆ་ནས་གོ་ཤཱཀ་སོགས་ཀྱི་མགོ་བོ་གདུགས་ལྟར་འཁོར་བ་ལ། ཐེག་པ་ཀུན་གྱི་ཡང་རྩེ་འབྲས་བུ་གསང་སྔགས་ཀྱི་ཟབ་མོའི་ཟབ་མོ། རྡོ་རྗེ་འཆང་དུ་བགྲོད་པའི་གསང་བའི་གནད་མཐར་ཐུག་པ་དག་ལ་ཅོལ་ཆུང་བླུན་པོའི་
སྔགས་རྒན་ར་རོ་པའི་བརྟུལ་ཞུགས་ལྷུར་བྱེད་པ་སྙིང་རྗེའི་གནས་ལས། དགག་ལན་མཛད་ཀྱང་དགོས་པ་མེད་པར་དགོངས་པ་ཡིན་ཏེ་རྒྱལ་མཆོག་ལྔ་པ་ཆེན་པོས། རྒྱལ་ཀུན་ཤེས་རབ་རལ་གྲི་རྣོན་པོའི་མཚོན། །རྣམ་དཔྱོད་དཔུང་པས་བཏེག་ནས་ཐུབ་
བསྟན་གྱི། །ལོག་རྟོག་དྲ་བ་གཅོད་མཛད་བཙོང་ཁ་པ། །འཇམ་དཔལ་རྡོ་རྗེ་དུར་སྨྲིག་ཟློས་གར་མཁན། །ཕྲ་ཞིབ་མཛངས་པའི་ནོར་བུ་ཀེ་ཏ་ཀས། །ལན་བརྒྱར་གྲུངས་པའི་ཁྱོད་གསུང་དྭངས་པའི་ཆུར་།འཁྲུལ་པའི་རྙོག་མ་ཀུན་མཁྱེན་ཡེ་ཤེས་
ཀྱིས༑ །ཕྲ་རབ་རྡུལ་ཙམ་གཟིགས་པའི་གནས་མ་གྱུར། །འོན་ཏེ་བྱ་བྲག་སྨྲ་བས་ཤེར་ཕྱོགས་རྣམས། །ཐུབ་གསུང་མིན་ཞེས་རྒོལ་བ་ཇི་བཞིན་དུ། །གཞུང་ལུགས་མང་ཐོས་མཁས་པའི་གོ་ཤཱཀ་གིས་།རྒྱལ་བ་གཉིས་པའི་གསུང་ལ་རྣམ་པར་
བཤུང། །ཞེས་དང། རྣམ་འདྲན་ཀུན་གྱི་མཁྱེན་པའི་ཕུང་པོ་གང། །གཅིག་གྱུར་འཇམ་མགོན་མི་ཡི་སྲིད་པའི་གར། །བསམ་བཞིན་རྣམ་པར་རོལ་པའི་མཛད་པ་ལ། །བསྐལ་བཟང་རྒྱལ་བ་སྟོང་གིས་བསྒྲུན་དུ་མེད། །   ༈   
སྲོལ་དེ་དང་ཟུང་འབྲེལ་ཟབ་མོའི་ཆོས། །ངེས་གསང་ཐེག་པའི་ཡང་རྩེ་འདུས་པའི་ལམ། །དབེན་གསུམ་སྒྱུ་ལུས་འོད་གསལ་ཟུང་འཇུག་པར། །མོས་བློའི་བག་ཆགས་ཀྱིས་འཚོ་དོན་ལྡན་ཙམ། །   ༈   བསྐལ་ཆེན་གྲངས་མེད་

[057A]༄༅། །གསུམ་གྱི་བར། །དཔལ་ལྡན་སྟོབས་བཅུའི་གོ་འཕང་སྒྲུབ་པའི་རིང། །མར་གྱུར་ལུས་ཅན་མནར་བ་མ་བཟོད་ནས། །ཉེ་ལམ་འཇུག་འདོད་དབང་པོ་ཡང་རབ་དག་ཐུན་མོང་རྒྱུ་ཡི་ཐེག་པས་བློ་སྦྱངས་ནས། །འབྲས་བུ་
རྡོ་རྗེའི་ཐེག་པར་བགྲང་ཡས་ཀྱང། །འཕགས་ཡུལ་ཤིང་རྟ་ཆེན་པོ་ཀླུ་སྒྲུབ་དང། །གངས་ཅན་མཁས་དབང་བློ་བཟང་གྲགས་པ་ཡི་།བཞེད་སྲོལ་རྒྱུད་ཀྱི་རྒྱལ་པོ་འདུས་པའི་ལམ། །འདི་ཉིད་གསང་སྔགས་ཡོངས་ཀྱི་ཕྱི་མོ་སྟེ། །
   ༈    །རྣམ་དཔྱོད་སོར་མོས་འགྲོལ་ལ་བསྐལ་བཟང་འདིའི། །འདྲེན་པ་སྟོང་གི་ལུང་རྟོགས་གཅིག་བསྡུས་པ། །བཙོང་ཁ་པ་ཞེས་སྙན་གྲགས་སྲིད་གསུམ་པར། །   ༈   
བརྒྱར་བསྒྲུབ་བྱ་སྙིགས་དུས་ཚེ་གཅིག་ལ། །ཟུང་འཇུག་སྐུ་བཞིའི་ལམ་དུ་འགྲོ་བ་ཀུན། །འཁྲིད་ལ་ཁྱོད་དང་ཁྱབ་བདག་རྡོ་རྗེ་འཆང། །སྤྲུལ་ལོངས་རྟགས་ཀྱིས་མ་འདྲེས་ངེས་བརྙེད། །།དྷཱིཡིག་བཞུ་བླུགས་མི་ཡི་གཟུགས་
ཅན་དུ། །ཉེར་ཤར་མཁྱེན་པའི་སྲང་ལ་ཤེས་བྱའི་ཁྱོན། །གཞལ་ཀྱང་དོག་མིན་རྗེ་བཙུན་བཙོང་ཁ་པ། །འཇམ་དཔལ་རྡོ་རྗེ་དངོས་ལས་གཞན་ན་ཅི། །གང་གི་གསུང་རབ་ཆ་ལ་ཉེས་པའི་དྲི་།གངྒཱའི་ཀླུང་རྡུལ་ཙམ་ཡང་རྣམ་མཁྱེན་
གྱིས༑ ༑མ་རྙེད་དེ་ཚེ་ཚངས་བརྒན་པོ་སོགས། །འཇིག་རྟེན་བྱེད་པོ་ཕལ་ཆེར་གཉིད་དུ་གཡུར། །འཁྲུལ་པའི་ལྷད་བྲལ་ལེགས་བཤད་ས་ལེ་སྦྲམ། །ཁོ་ནར་ངེས་ཀྱང་ཛམ་བུ་ཆུ་བོའི་གསེར། །ཇི་བཞིན་རིམ་པ་ལྔ་ཡི་གནད་གསང་ཀུན། །

[057B] །ཞེས་སོགས་དང། གཞན་ཡང་ཀུན་མཁྱེན་ལྔ་པ་ཆེན་པོས། རྣམ་འདྲེན་ཟས་གཙང་སྲས་པོའི་བསྟན་པའི་དཔྱིད། །མཉམ་མེད་ཆོས་ཀྱི་རྒྱལ་པོ་བཙོང་ཁ་པའི། །རིང་ལུགས་དྲི་མེད་དེ་འཛིན་འདུས་
པའི་སྡེར། །མི་ལྷོད་གུས་པའི་བསམ་བ་བརྟན་པར་མཛོད། །ཅེས་དང་འཕགས་ཡུལ་གྲུབ་མཐའ་རྣམ་བཞིའི་བཞེད་པའི་སྲོལ་དང་མདོ་རྒྱུད་ཆོས་ཚུལ་ཡིན་ནོ་ཅོག་མཐའ་ཡས་འགལ་མེད་རྟོགས་ཏེ་གདམས་པར་ཤར་བས་དགོངས་
དོན་མ་ལུས་བདེ་བླག་ཏུ། །འཇམ་དཔལ་རྡོ་རྗེས་ཡོངས་འཛིན་མཛད་དེ་ལེགས་རྙེད་ཤིང་རྟ་ཆེན་པོ་བཙོང་ཁ་པ། །རྗེས་འབྲངས་རྙོག་མའི་ལྷད་བྲལ་བསྟན་འཛིན་ཚོགས་ལག་པད་འདབ་སྟོང་སྤྱི་བོར་ཟུམ། །ཞེས་དང། ཛམྦུའི་གསེར་ཞུན་
འཁྱིལ་བའི་འོད་འབར་བ། །ཞྭ་སེར་ཅོད་པན་འཆང་བའི་རིང་ལུགས་ཆེ། །རབ་འཛིན་དགེ་འདུན་དཀོན་མཆོག་ཡིན་ནོ་ཅོག་བྱང་ཆུབ་བར་དུ་རིགས་ཀྱི་བདག་པོར་བཞུགས། །ཞེས་སོགས་གོ་རྒྱུ་ཁྱད་པར་ཅན་གྱི་གསུང་མཐའ་ཡས་པ་ཞིག་
དང༑ གཟུར་གནས་ཀྱི་མཁས་གྲུབ་ཚད་ལྡན་གཞན་དུ་མས་ཀྱང་དགོངས་པའི་མཐིལ་གྱི་གཏད་སོ་འདི་བཞིན་དུ་མཛད་པ་མཐའ་དག་དགོངས་དབྱངས་གཅིག་ཏུ་འབབ་འདུག་བ་རྣམས་དང། ལྷག་པར་འཇམ་མགོན་ཙོང་ཁ་པ་ཆེན་པོའི་
རིང་ལུགས་གསེར་སྦྱངས་བཙོམ་ལྟ་བུ་འདི་ཉིད་མདོ་སྔགས་ལྟ་སྒོམ་སྤྱོད་པའི་ཆ་ཐམས་ཅད་ནས་གཞན་ལས་ཁྱད་ཞུཌ་ཚུལ་ཐུའུ་བཀན་གསུང་དགེ་ལུཌ་ཀྱི་གྲུབ་མཐར་ཞིབ་ཏུ་གསལ་བ་འདྲི་མ་ལང་བས་དེར་ངེས་པར་བལྟ་བར་བྱ་ཞིང། བསྟན་པའི་སྙིང་པོ་རང་གཞན་གྱི་

[058A]༄༅། །རྒྱུད་ལ་རྒྱས་པའི་སྒོར་འབད་པ་ཆེན་པོས་ནན་གྱིས་འཇུག་སྟེ་གཏན་གྱི་འདུན་མ་མ་ནོར་བའི་ཐབས་ལ་བརྩོན་པར་བྱེད་བ་ཤིན་ཏུ་རིགས་སོ།།    ༈      ༈    །།ཕྱོགས་མཐའི་དགེ་དགོན་ཞིག་ལ་སྩལ་བ།  དོར་
སྔོན་ཆད་ཡིད་སྲུབས་པར་གཅོད་ཀྱིས་རྒྱུད་བརླམས་པས་བླ་དགོན་དམ་སལ་སྤྱི་དང། ཁྱད་པར་རྡོ་རྗེ་སློབ་དཔོན་ལ་དམ་ཚིག་རས་སུ་བོར་ཤོར་འདི་དག་སྔགས་ཀྱི་རྩ་ལྟུང་དང་བོ་མནར་མེད་ཀྱི་རྒྱུ་ཉག་གཅིག་དང། ཕན་ཚུན་ཆང་མར་མཚན་
ཤས༑ ཆོས་སྲིད་འཕེལ་རྒྱས་ཀྱི་འགལ་རྐྱེན་ཐ་ཆད་དུ་སྣང་ཡང། ད་ཆ་ཚང་མའི་ཐུགས་རྒྱུད་ཆོས་ཀྱིས་བརླན་པས་སྔར་འཁོན་དེ་དག་ལྷག་མེད་རང་སར་ཞི་སྟེ་ཕན་ཚུན་ཐུགས་ཡིད་གཅིག་འདྲེས་སུ་གྱུར་པ་འདི་ནི་དགོན་སྤྱི་
དགེ་འདུན་སོ་སོ་དང་བཅས་པར་ཉེས་པའི་རྩ་བ་འགོག་ཅིང། འཕྲལ་ཡུན་ལེགས་ཚོགས་ཀྱི་རྟེན་འབྲེལ་ལེགས་པར་འགྲིགས་པ་མ་ཟད། བླ་གྲྭ་སྐུ་ཕྲེང་རིམ་པར་དམ་གཙང་ཐུགས་མཐུན་བྱུང་ན་དགོན་གྱི་ཆོས་སྲིད་གང་ལའང་ཕན་ཁྱད་ཆེ་བ་
བཅས་ཤིན་ཏུ་ལེགས།།    ༈    །།སྨར་ཁམས་འོད་ཟེར་དགོན་ལ་གནང་བ།།ལྷག་པར་སྲོག་གཅོད་འདི་མི་དགེ་བའི་ནང་ནས་ཀྱང་ངོ་བོ་ཉིད་ཀྱིས་ལྕི་བ་དང། རང་གིས་ལག་བསྟར་ཏེ་མ་བསད་པར་གཞན་ལ་གསོད་དུ་བཅུག་ཀྱང་
གསོད་པ་པོ་དང་གསོད་དུ་བཅུག་མཁན་གཉིས་ཆར་ལ་སྲོག་གཅོད་ཀྱི་ལས་ལམ་ཆ་ཚང་ ལུང་མེད།  བ་རེ་འབྱུང་བས། དེས་ན་དགེ་འདུན་གྱི་སྡེ་སྤྱི་ནས་སྲོག་གཅོད་བྱེད་པ་འདི་ནི་སེམས་ཅན་གཅིག་ལས་མ་བསད་ཀྱང་དགེ་འདུན་རེ་རེ་

[058B]བས་སེམས་ཅན་གཅིག་གསོད་པ་ལ་སྲོག་གཅོད་ཀྱི་སྡིག་པ་བརྒྱ་ཕྲག་སྟོང་ཕྲག་སོགས་དགེ་འདུན་གྱི་གྲངས་དང་མཉམ་པ་རེ་འབྱུང་བས། དེ་ལྟར་ན་ཤ་འགྱེད་པའི་བདེ་བ་ཕྲན་བུ་རེའི་དོན་ལ་
དམྱལ་བའི་སྒོ་ཡངས་བོར་ཕྱེ་བ་སོགས་ཁེ་ལས་ཆེན་ཆ་ཞིང་བོན་ལུགས་དང་ཁྱད་པར་མ་མཆིས་པ་དང། དགེ་འདུན་རྣམས་ཀྱི་སྐུ་ཚེ་དང་འདོད་དགུ་རྒྱས་པ་ལ་ཡང་ཤིན་ཏུ་གནོད་ཚབས་ཆེ་ངས་བཅས་ལ་ཁོ་བོས་སེམས་ཀྱིས་མ་བཟོད་པར་ལྕགས་
བ་དགོན་ནས་འདི་ཡན་ཆད་མར་དགེ་བའི་བསྐུལ་འདེབས་ནན་ཏན་ཞུས་པས། ཚང་མས་ཁྱེན་ཉེན་གྱི་ཉེས་དམིགས་རྟོགས་ཏེ་དགོན་སྤྱིའི་སྲོག་གཅོད་རིགས་ཕལ་ཆེར་གྱིས་ལེགས་པར་སྤངས་བས་ལྕགས་ར་ནས་འདི་ཡན་ལ་ལོ་རེ་བཞིན་དུ་བཤད་དགོས་
སྤངས་རིགས་བསྡོམ་ན་སྟོང་ཕྲག་ལ་ཉེ་བ་བྱུང་སོང་བས། དེ་ག་དགོན་དུ་ཡང་དགེ་འདུན་སྤྱི་ལ་སྤྱི་ལ་ཤ་འགྱེད་དགོས་རིགས་གཞན་གྱིས་བསད་ཟིན་པའི་ཤ་ཉོ་བསྒྲུབ་བགྱིས་ན་རིན་འབབ་འཕར་དུ་བསྣོན་དགོས་བྱུང་ཡང་དགེ་འདུན་ཡོངས་ལ་སྲོག་གཅོད་
ཀྱི་སྡིག་པས་མི་གོས་པའི་དགེ་ཕན་ཤིན་ཏུ་ཆེ་བས་ན་དགེ་འདུན་ཡོངས་ལ་སྲོག་གཅོད་ཀྱི་སྡིག་པས་ཀྱང་མ་གོས་ཤིང། ཞལ་གྱི་རྙེད་པ་ཡང་མ་ཉམས་པ་གཉིས་སླེབས་ཀྱི་ཐབས་ཚུལ་བླང་དོར་ཚུལ་བཞིན་སྐྱོང་བ་བཅས།  འདི་ནི་ཕྱག་བྲིས་ངོམ་
ལས་བཤུས་པའོ།།     ༈    །།བྲག་གཡབ་སོར་དགོང་དགོན་ལ་སྩལ་བ་ལྷ་དང་བཅས་པའི་སྐྱེ་རྒུའི་བདེ་སྐྱིད་ཀྱི་རྩ་བ་ནི་སངས་རྒྱས་ཀྱི་བསྟན་པ་ཁོ་ན་དང། དེའི་ཡང་སྙིང་དམ་པ་གངས་ཅན་གྲུབ་མཐའ་ཡོངས་ཀྱི་གཙུག་གི་ནོར་བུ་ལྟ་བུ་ནི་བློ་

[059A]༄༅། །བཟང་རྒྱལ་བའི་རིང་ལུགས་འདི་ཉིད་ཁོ་ན་ཡིན་པས། དེ་ག་དགོན་དུ་ཡང་གཙོ་བོར་གྲུབ་མཐའ་གཞན་གྱི་བསྲེ་ལྷད་མེད་པའི་དགེ་ལྡན་ལྟ་གྲུབ་གཙང་མར་སྐྱོང་ཞིང། ལྷག་པར་ཆང་འདི་
བསྟན་པ་འཇིག་པའི་རྒྱུའི་གཙོ་བོར་འདུལ་བ། ལམ་རིམ། མདོ་སྡེ་གསང་སྔགས་རྒྱུད་སྡེ་དང་བཅས་པ་ནས་ཤིན་ཏུ་སྨད་ཅིང་བཀག་པར། ལྐོག་ཏུ་ཀུ་ཤེའི་རྩེ་མོའི་ཟིལ་ཐིགས་ཙམ་བཏུངས་ཀྱང་དེ་ང་ཡི་ཉན་ཐོས་མ་
ཡིན་ལ། ང་ཡང་ད་ཡི་སྟོན་པ་མ་ཡིན་ནོ་ཞེས་གསུངས་ན། ཚོགས་སུ་འགྲེམ་པ་ནི་བོན་དང་སྔགས་འཆང་འཆོལ་བོའི་དགོན་པ་ལྟར་རྒྱལ་བ་སྲས་བཅས་ཐུགས་ཁྲེལ་ཞིང། ལྷ་དང་སྲུང་མ་ལྟ་ཅི་སྟེ། འཇིག་རྟེན་ཕལ་བས་
ཀྱང་འཕྱ་བའི་གནས་ལགས་ན། འདི་དག་ཕྱིན་ཆད་རྩ་བ་ནས་བཅད་དེ་གཏན་དུ་སྤོང་ཐུབ་ཚེ་དཔལ་ལྡན་གདན་ས་ཆེན་པོ་རྣམ་པ་གསུམ་གྱིས་མཚོན་པའི་དགེ་ལྡན་དགོན་ཁག་བྱིངས་དང་མཐུན་པའི་བསྟན་པའི་མིག་རྒྱན་དུ་
འགྲོ་ཞིང། རང་གཞན་མང་པོའི་དམྱལ་བའི་སྐྱེ་སྒོ་དུ་མ་ཞིག་ཁེགས་པར་འགྱུར་བ་བཅས་དེས་ན་བསྟན་པ་དང་རང་གཞན་ཚང་མའི་འདི་ཕྱིའི་བདེ་འབྲས་རླབས་པོ་ཆེར་དགོངས་ཏེ་དེ་དོན་ངེས་པར་ཕྱག་ལེན་དུ་ཐེབས་པ་
ཞིག་ཅི་ནས་ཀྱང་ཐུགས་རྗེ་ཆེ་བ། དེ་མཚུངས་སྲོག་གཅོད་འདི་ཡང་ཚེ་འདིར་ཟ་མ་ཁམ་གང་གི་དོན་དུ་ཕྱི་མར་ཚ་དམྱལ་དུ་འགྲོ་ངེས་ཉེས་དམིགས་ཤིན་ཏུ་ཆེ་ཞིང། དེ་ཡང་རྒྱལ་བའི་གསུང་རབ་མཐོང་ཐོས་མེད་པ་ཕལ་ཆེར་གྱིས་

[059B]སྡིག་པ་མི་འོང་སྙམ་པ་བྱེད་ཀྱང། དེ་ལྟ་མིན་པར། གསོད་པ་པོ་དང་བསོད་ཅེས་བསྒོ་བ་པོ་གཉིས་ཀར་སྲོག་གཅོད་ཀྱི་སྡིག་པ་ཆ་ཚང་རེ་ཡོད་པ། དཔེར་ན། དགོན་
བ་ལྟ་བུའི་ཚོགས་འདུ་མི་བརྒྱད་ཚོགས་ནས་བཤན་པ་གཅིག་བོས་ཏེ་ལུག་གཅིག་གསོད་དུ་བཅུག་ན་བཤན་པ་དེ་ལའང་ལུག་གཅིག་བསད་བའི་སྡིག་པ་ཆ་ཚང་གཅིག་ཚོགས་འདུ་བ་མི་བརྒྱད་པོ་དེ་རེ་རེ་ལའང་ལུག་རེ་
རེ་བསད་པའི་སྡིག་པ་ཆ་ཚང་རེ་རེ་བཅས་འབྱུང་བ་མདོ་དང་དགོངས་འགྲེལ་ཚད་ཐུབ་མང་པོའི་དགོངས་པ་ལགས་ན། དགོན་སྡེ་རྣམས་ནས་ལོ་ལྟར་ཆེད་དམིགས་ཀྱིས་སྲོག་གཅོད་བྱེད་པ་འདི་དེའི་ཁོངས་སུ་གཏོགས་སོ་ཅོག་གི་དགེ་
འདུན་མཐའ་དག་ལ་ཚ་དམྱལ་གྱི་སྒོ་ཆེད་དུ་ཕྱེ་བ་ལྟ་བུ་ཞིག་སྣང་བ་སེམས་ཀྱིས་མ་བཟོད་ནས་ཇི་ལྟར་བསྐུལ་བ་ལྟར་ལམ་ཁེལ་དགོན་སྡེ་རྣམས་ནས་སྲོག་གཅོད་སྔོན་སྤངས་མ་ཟིན་པ་ལྕགས་ར་ནས་བཞི་བཀྲམ་ཡང་དུ་དགོན་ཁག་བཅོ་
ལྔ་སྐོར་གྱི་དགོན་གཞུང། སེར་སྐྱ་མང་པོས་སྲོག་གཅོད་མི་བྱེད་པའི་དམ་བཅའ་ཕུལ། ལྷག་པར་ཆབ་མདོ་གཞུང་བླ་གྲྭ་བཅས་ནས་སྔར་བཅད་ཟིན་པའི་འཕྲོད་དུང་སྲོག་གཅོད་ཉིས་བརྒྱ་སྐོར་བྱ་གིན་ཡོད་འདུག་པ་ཕྱིན་ཆད་
གཏན་ནས་སྤོང་རྒྱུའི་དམ་བཅའ་ཕུལ་ཞིང། ཁྱིམ་ཚང་འགའ་རེས་ཀྱང་བཅད། དེ་བཞིན་དུ་སྨར་ཁམས་འོད་ཟེར་བླ་དགོན་དང། རོང་ཐང་སྟེང་དཔོན་སྡེ་བཅས་ནས་ཀྱང་རང་ཡུལ་དུ་སྲོག་གཅོད་སྤོང་རྒྱུའི་དམ་བཅས། ཁྱོན་

[060A]༄༅། །ལོ་ལྟར་སེམས་ཅན་སྟོང་ཕྲག་གཉིས་རེ་ལྷག་ཙམ་རེ་སྲོག་གི་འཇིགས་པ་ལས་ཐར་ཞིང། རང་རང་གསོད་པ་བོ་རྣམས་ལའང་ངན་སོང་གི་སྒོ་ཆེན་པོ་ཁེགས་པ་བཅས་གཞན་ཕན་རླབས་པོ་ཆེར་གྱུར་
པ༑ དེ་ག་ནས་ཀྱང་དེ་འདྲའི་ཐུགས་རྗེ་སྩལ་ཐབས་བྱུང་ཚེ་གང་ཟབ་སྐྱབས་འཇུག་ཐུགས་རྗེ་ཆེ་བ་མཁྱེན།།    ༈    །།ཡང་གཞན་ཞིག་ལ་གནང་བ།  ཡོངས་རྫོགས་དགེ་བསྙེན་གྱི་བསྲུང་བྱ་ཡན་ལག་ལྔ་ནི། སྲོག་གཅོད་པ་
མ་བྱིན་པར་ལེན་པ། འདོད་པ་ལོག་པར་གཡེམ་པ། རྫུན་སྨྲ་བ་ཆང་བཏུང་བ་སྟེ་ལྔའོ། །དེ་ལྔ་ལས་མི་གསོད་པ་དང། ཞོ་གང་ཡན་གྱི་རིན་ཐང་ཚང་བའི་དངོས་པོ་བརྐུ་བ། ལོག་གཡེམ་དུ་སྤྱོད་པ། མི་ཆོས་བླ་མའི་རྫུན་
སྨྲ་བ་བཞི་ལས་འདས་ན་སྡོམ་པ་རྩ་བ་ནས་གཏོང་བས་བསྐྱར་ནས་ལེན། དེ་མིན་གཞན་མི་མ་ཡིན་དང་དུད་འགྲོ་གསོད་པ། རིན་ཐང་མཚང་བའི་དངོས་བོ་བརྐུ་བ། གནས་དང་དུས་དང་ཡན་ལག་མིན་པར་ལོག་གཡེམ་དུ་སྤྱོད་པ་
རྫུན་ཕལ་པ་སྨྲ་བ། ཆང་བཏུང་བ་རྣམས་ལས་འདས་ན་སྡོམ་པ་རྩ་བ་ནས་འཇིག་མི་ནུས་ཀྱང། ཉེས་ལྟུང་བྱུང་བ་འདག་བའི་ཐབས་བཤགས་སྡོམ་ནན་ཏན་བྱེད་དགོས། དེ་དག་ལས་སྲོག་གཅོད། མ་བྱིན་ལེན། ཆང་རྣམས་ནི་
གོ་སླ་ལ། ལོག་གཡེམ་ནི་རང་གི་ཆུང་མ་མ་ཡིན་པའི་གཞན་གྱི་ཆུང་མ་ལ་སྤྱོད་པ་དང། རང་གི་ཆུང་མ་ཡིན་ཀྱང་ཁ་དང་བཤད་ལམ་དུ་སྤྱོད་ན་དགེ་བསྙེན་གྱི་སྡོམ་པ་འཇིག་རྒྱུ་དང། དེ་མིན་རྟེན་གྱི་དྲུང་དུ་སྤྱོད་པ་དང། སྦྲུམ་མ་དང་

[060B] ཁ་དང་བཤད་ལམ་ལས་གཞན་པའི་ལམ་གཞན་དུ་སྤྱོད་པ་རྣམས་བཤགས་བྱའི་ལོག་གཡེམ་དུ་འགྱུར། མི་ཆོས་བླ་མའི་རྫུན་ནི་ས་ལམ་གྱི་རྟོགས་བམ་ཐོབ་བཞིན་དུ་ཐོབ་མདོག་སྨྲ་བ་ཡིན་ནོ། །ཕྱོགས་མཐུན་གྱི་མི་
དགེ་བ་ཕྲ་མ། ཚིག་རྩུབ། ངག་འཁྱལ། བརྣབ་སེམས། གནོད་སེམས་ལོག་ལྟ་སྟེ་མི་དགེ་བ་ལྷག་མ་དྲུག་པོ་ཡང་ཡིད་ཀྱིས་བསྡམས་ཏེ་ལེགས་པར་བསྲུང་དགོས། དེ་ལྟར་བསྲུང་བའི་ཕན་ཡོན་ནི། ངན་སོང་དུ་མི་ལྟུང་ཞིང། གནས་
སྐབས་ལྷ་དང་མིའི་ལུས་རྟེན་བརྒྱུད་མར་ཐོབ་པ་དང། མཐར་ཐུག་ཐར་བའི་གོ་འཕང་བདེ་བླག་ཏུ་ཐོབ་པར་འགྱུར་རོ། །ཡང༑ བསྲུང་བྱ་ལྔ་པོ་འདི་བསྲུང་བའི་དགེ་བར་རོ་བ་དང། གཉིད་ལོག་པའི་གནས་སྐབས་ཚུན་ཆད་རྒྱུན་མི་
འཆད་པར་འཕེལ་བར་འགྱུར། གཞན་ཡང་སྟོན་པས་རྗེས་སུ་དགོངས་པ་དང། ལྷ་རྣམས་ཀྱིས་བསྔགས་ཤིང་བསྲུང་བ་དང། མི་མ་ཡིན་གྱིས་གླགས་མི་རྙེད་པ་དང། ཡོན་ཏན་གོང་ནས་གོང་འཕེལ་དུ་འགྲོ་བ་དང་
འཆི་བའི་ཚེ་འགྱོད་པ་མེད་པར་འཆི་བ་རྣམས་འབྱུང་ངོ། །ཡང་སྲོག་གཅོད་སྤངས་པས་འཇིག་རྟེན་ཕྱི་མ་རྣམས་སུ་ཚེ་རིང་བ་དང། མ་བྱིན་ལེན་སྤངས་བས་ལོངས་སྤྱོད་ཆེ་བ་དང། ལོག་གཡེམ་སྤངས་པས་ཆུང་མ་དང་མཛའ་བཤེས་ཕུན་སུམ་ཚོགས་
པ་འཕྲད་པ་དང། རྫུན་སྤངས་པས་གཞན་གྱིས་རང་གི་ངག་ཉན་པའི་ཚིག་བཙུན་པ་དང། ཆང་སྤངས་པས་ཚེ་རབས་ཐམས་ཅད་དུ་དྲན་ཤེས་བག་ཡོད་དང་ལྡན་པར་འགྱུར་བའོ། །འདི་དག་ཀྱང་ཕན་ཡོན་མདོར་བསྡུས་སྨྲས་བའོ།།    ༈    །།

[061A]༄༅།  །ཕྱོགས་མཐའི་གྲྭ་རྒན་ཞིག་ལ་གནང་བ།  ཉིད་ནས་ཆུང་དུས་མི་ཚངས་སྤྱོད་ཀྱི་ཕམ་པས་གོས་པས་བསླབ་སྦྱིན་སོགས་གང་ལ་འབད་དགོས་གསུངས་པ། རྩ་བས་གོས་ཀྱང་སྡོམ་པ་ཕམ་བ་མ་གཏོགས་སྡོམ་པ་
གཏོང་བ་མིན་པ། ཁ་ཆེ་བྱེ་སྨྲའི་ལུགས། སྡོམ་ལྡན་རྩ་ལྟུང་བྱུང་བ་ལ། །བུ་ལོན་ནོར་ལྡན་བཞིན་དུ་འདོད། །ཅེས་གསུངས་པ་ལྟར་རེ་རེ་ཉམས་ཀྱང་གཞན་རྣམས་བསྡད་ཡོད་པས་དེ་དག་ཚུལ་བཞིན་དུ་བསྲུང་དགོས། སྤྱིར་དགེ་ཚུལ་གྱི་དུས་སུ་ཕམ་
འདྲ་བྱུང་ཡང། རྗེས་སུ་དགེ་སློང་གི་སྡོམ་པ་ཚུལ་བཞིན་བསྲུང་ཡོད་ཚེ་སྔ་མའི་ཉེས་པ་བྱུང་བ་ལ་དུག་ཁོང་དུ་སོང་བ་ལྟ་བུའི་འགྱོད་སེམས་ཤུགས་དྲག་བཅས་བཤགས་སྡོམ་ནན་ཏུར་ཡུན་རིང་དུ་འབད་ན་ཅུང་ཨེ་དྲག་སྙམ། མཁས་
གྲུབ་སངས་རྒྱས་ཡེ་ཤེས་སོགས་དམ་པ་མང་པོའི་གསུང་རྒྱུན་ལ་ཐབས་སྣ་ཚོགས་ཤིག་གསུངས་ཀྱང། དེ་དག་མངོན་ཚན་ཆེས་ན་བསྟན་པའི་མིག་ལྟོས་ལ་གནོད་བས་བསྐྱར་དུ་ཞི་མི་དོགས་པ་བྱས་ནས། བཤགས་པ་ནི་ད་ལྟ་བྱེད་བཞིན་པ་
གཞིར་བཅས་པས། བླ་མེད་དབང་ཆེན་དང་བདག་འཇུག་སྐབས་སྔགས་སྡོམ་གྱི། བདག་གིས་སྡོམ་པ་མ་ལུས་བཟུང། །ཞེས་པའི་སྐབས་སྡོམ་པ་གསུམ་སོ་སོ་ནས་ཐོབ་བློ་འཛིན་པ་ནན་ཏན་བྱས་ཏེ་ཕྱིས་ཚུལ་བཞིན་བསྲུང་བ་གལ་ཆེ་
ཡང་ངན་སོང་སྦྱོང་བའི་གཟུངས་སྡེ་ལྔ་དང། ལྷག་པར་ཕམ་པའི་ཉེས་ལྟུང་འདག་པ་ལ་མཆོག་ཏུ་བསྔགས་པ་མི་འཁྲུལ་པའི་གཟུངས་གང་མང་བཅས་བཤགས་སྦྱང་ནན་ཏན་མཛད་ཀྱང་ལེགས་པ་བཅས་དགོངས་འཇགས་

[061B]    ༈   མཐའ་དག་ལ་ཞར་དང་ཞོར་དུ་ཉེས་ལྟུང་བྱ་བའི་མཚན་མ་ཡང་ཡང་མ་བྱུང་གི་བར་འགྱོད་སྡོམ་རྣམ་དཀར་གང་ནུས་བསྙེན་ན་བཤེས་སྤྲིང་ལས། གང་ཞིག་སྔོན་ཆད་པག་མེད་གྱུར་པ་ལ་།ཕྱིས་
ནས་བག་དང་ལྡན་པར་གྱུར་དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན་།ཞེས་གསུངས་པ་ལྟར་ཉེས་ལྟུང་ལྷག་མེད་དུ་འདག་པར་ངེས་པས་དེ་དོན་ལག་ལེན་མཛོད།།    ༈    །།ཆབ་
མདོ་བྲག་མགོ་དཔོན་ལྷ་དོན་གྲུབ་ཚེ་དབང་ལ། འཕགས་པ་ལྷ་་བློ་བཟང་ཐུབ་བསྟན་མི་ཕམ་ཚུལ་ཁྲིམས་རྒྱལ་མཚན་དཔལ་བཟང་པོའི་གདུང་རྟེན་བཞེངས་རྒྱུའི་སྐོར་དུ་སྩལ་བ།  ད་ལམ་སྐུ་གདུང་མཆོད་རྟེན་གྱི་ཐིག་དཔེ་བསྐུར་དགོས་དང་དྲི་མེད་རྣམ་གཉིས་སོགས་ཇི་ལེགས་གསུངས་
པ༑ དེ་གའི་གསེར་གདུང་གསར་བཞེངས་དེ་དག་སྐུ་གདུང་ཆ་བརྒྱད་ལས་གང་ཡིན་ཉིད་ཀྱི་ཕྱག་བྲིས་སུ་གསལ་ཁ་མི་སྣང་ཡང་བྱང་ཆུབ་མཆོད་རྟེན་ཡིན་ཤག་སྙམ་བྱང་ཆུབ་མཆོད་རྟེན་གྱི་ཐིག་དཔེ་གསར་བྲིས་དང། ཐིག་རྩ་བཅས་ཟུར་
ཕུལ་ཡོད་པ་སྤྲོ་བཞེས། དྲི་མེད་རྣམ་གཉིས་སྡིག་སྦྱོང་ལ་མཆོག་ཏུ་བསྔགས་ཚུལ་སོགས་དེང་སྐབས་མཆོད་རྟེན་གསར་བཞེངས་ཕལ་ཆེར་ལ་དར་ཆ་ཆེ་ཡང། དགེ་ལྡན་རང་ལུགས་གཙང་མར་ཧ་ཅང་གྲགས་མི་ཆེ་བས་ནང་གཞུགས་སུ་མེད་
ཀྱང་འཐུས་ངེས་སྙམ་ཞིང། འཕགས་ཆེན་དམ་པ་དེ་ཉིད་བདག་ཉིད་ཆེན་པོ་བསམ་གྱིས་མི་ཁྱབ་པ་ད་ལྟ་ནའང། གྲུབ་མཐའ་ཆལ་ཆོལ་སྣ་ཚོགས་མཛད་རྐྱེན་སྐུ་ཚེ་མཛད་འཕྲིན་མཐར་མ་ཕྱིན་པ་དེ་ལྟར་བྱུང་སོང་བས། སླད་

[062A]༄༅།  །ཡང་སྲིད་ཀྱི་སྐུ་ཚེ་མཛད་འཕྲིན་ལ་ཕན་ཆེད་གདུང་རྟེན་ནང་གཞུག་གྲུབ་མཐའ་གཞན་སེལ་མ་འདྲེས་པ་དངོས་གཙང་ཞིག་བྱ་བ་ངེས་པར་གལ་ཆེ་བ་བཅས་དགོངས་པར་མངའ་བ།། ། །།ཀུན་
གཟིགས་པཎ་ཆེན་རིན་པོ་ཆེ་བློ་བཟང་ཐུབ་བསྟན་ཆོས་ཀྱི་ཉི་མ་དཔལ་བཟང་པོ་ཞི་དབྱིངས་སུ་གཤེགས་སྐབས། རྗེ་ཐུའུ་བཀྭན་པའི་གསུང་སྤུར་ཆོག་ཕྱག་དཔེ་དང་ཆབས་ཅིག་ཞགས་འབྲིང་ནང་སྒང་ལྷན་རྒྱས་ལ་མདོ་སྨད་དུ་འབུལ་གནང་མཛད་པ།  ད་ལྟ་ཇི་ཕེབས་སྐོར། སྐུ་གདུང་རིན་
པོ་ཆེ་རིལ་པོར་བཞུགས་རྒྱུའི་རིགས་ལ་ནང་དུ་རུལ་སུངས་མི་འཇུག་ཆེད་རྩ་བཤལ་ཆུ་བཤལ་ལྟ་བུ་འབུལ་རྒྱུར། རིན་པོ་ཆེའི་སྣོད་ཀྱི་སྦུ་གུས་ཞལ་དུ་དངུལ་ཆུ་ཁྱོན་ཆེ་འབུལ། དེ་ཐོག་ཚྭ་ཆུ་གང་ནུས་ཕུལ་ཏེ་གདུང་ཚྭའི་ནང་བཞུགས་སུ་གསོལ་བས་
དངུལ་ཆུ་རྣམས་སྐུའི་གསང་སྒོ་ནས་དྲི་མ་དང་ཆབས་ཅིག་བབས་པ་སླར་ཡང་དངུལ་ཆུ་གསར་པ་འབུལ་ཞིང་གདུང་ཚྭ་བརྗེ་བ་སོགས་ཡང་ཡང་སྐམ་ཐག་མཆོད་བར་དུ་བྱ། སྐུའི་མཆན་ཁུང་དང་བླའི་ཁུག་སོགས་སུའང་ཚྭ་ཞིབ་ཅུང་
ཟད་འབུལ་བ་ཡང་ཡང་བརྗེ་དགོས། ཞུགས་འབུལ་གྱི་རིགས་ལ་མེ་བཞེས་ཁྱང་སྐུའི་ནང་དུ་སི་ལ་ཁྱོན་ཆེ་འབུལ་ཡང། རིལ་པོར་བཞུགས་རྒྱུའི་རིགས་ལ་སི་ལ་ཕུལ་ན་དེས་འགགས་ནས་དངུལ་ཆུ་དང་ཚྭ་ཆུ་སོགས་འབུལ་ལམ་
མི་རྙེད་པས་སྐུ་གདུང་ཆུད་ཟོས་སུ་འགྲོ་བའང་ཤིན་ཏུ་མང་པས་སི་ལ་སོགས་གཏན་ནས་འབུལ་མི་ཉན། དེ་མིན་གདུང་ཁྲུས་འབུལ་ལུགས་སོགས་རིན་ཆེན་སྒྲོན་མ་ལྟར་མཛད་ན་འཐུས་པ་བཅས་དབྱིངས་རོལ་ཞུ།།    ༈    །།མཐའ་

[062B]ཟིན་བྲིས།  དུར་ཁྲོད་བཟོ་ལུགས་རང་ཕྱོགས་ཀྱི་ཡིག་ཆ་ཁུངས་དག་གང་ཡང་མ་མཐོང་ཞིང། ཁམས་ཕྱོགས་དཔལ་འབར་སྤྲུལ་སྐུ་རིན་པོ་ཆེ་སོགས་ནས་དགོན་སྡེ་སོགས་སུ་དུར་ཁྲོད་གསར་པ་མང་དུ་བཟོ་
གནང་མཛད་འདུག་ཅིང། དེ་ཡང་འགའ་ཞིག་བདེ་མཆོག་དང། འགའ་ཞིག་རྣལ་འབྱོར་མ་སོགས་ཀྱི་དཀྱིལ་འཁོར་ཡིན་ཚུལ་གསུངས་སྣང་བ་ཇི་ལྟར་མཛད་ཞིབ་ཏུ་རྩད་གཅོད་བགྱིས་པར། དུར་འཇོག་སའི་འོག་མི་ཚད་ལས་ལྷག་
ཙམ་ས་བྲུས་པའི་སྡིང་དུ་ལྷ་གང་གི་དཀྱིལ་འཁོར་དུ་བྱེད་པ་དེའི་རས་བྲིས་དང་སྐུ་གསུང་ཐུགས་ཀྱི་དཀྱིལ་འཁོར་མཆོད་གཏོར་དང་བཅས་པ་ལེགས་པར་བསྒྲིགས་ནས། བླ་མ་དང་དགེ་འདུན་སོགས་ཀྱིས་བདག་མདུན་གྱི་བསྐྱེད་ཆོག་ལེགས་པར་བྱས་
ཉེར་བསྡུ་མ་བྱས་པར་བཞག་ནས་མཐའ་སྐོར་དང་སྟེང་འོག་སོགས་ནས་ཉམས་སྐྱོན་ཞིག་རལ་དུ་མི་འགྱུར་བའི་སྒྲོམ་སོགས་ལེགས་པར་བཟོས་པའི་སྟེང་དུ་ཐོག་ཕུབས། དེའི་སྟེང་དུ་ས་རྡོ་རིམ་བཀབས་ཀྱིས། ཁར་ཕུང་པོ་འཇོག་སའི་
རྡོ་གཅལ་སོགས་བཏིངས་ནས་དེ་ལ་དཀྱིལ་འཁོར་དེ་དང་དེའི་ཐ་སྙད་བྱེད་ཅིང། མིང་ཡང་དུར་ཁྲོད་མི་ཟེར་བར་གཏན་ཆགས་ཟེར་བ་སོགས་མཛད་འདུག་པ། ཕུང་པོ་དེ་དཀྱིལ་འཁོར་ཉེར་བསྡུ་མ་བྱས་པ་དེའི་སྟེང་དུ་གཏོར་བ། དཀྱིལ་འཁོར་དེ་
ཡི་ལྷ་ཚོགས་ཀྱི་སྤྱན་སྔར་འགྲེམ་བཞིན་ཚོགས་སུ་ཕུལ་བ་ལྟ་བུ་ཡིན་ཉམས་ཆེ་བ་ཡོད་སྐད་དང། བླ་མ་ཆེན་པོས་མཛད་པ་ལ་ཁུངས་རྣམ་དག་ཅིག་ཡོད་པ་ཤིན་ཏུ་ལོས་དགོས་ཀྱང། རང་ཕྱོགས་ཀྱི་མཁས་པ་རྣམས་ཀྱིས་དེ་ལ་དགག་པ་

[063A]༄༅། །མཛད་པ་ཡང་འགའ་ཤས་སྣང་ཞིང། དཀྱིལ་འཁོར་ལྟ་ཅི་སྨོས་ཏེ་ལྷའི་མཚན་མ་དང་དམན་མ་སོགས་ལའང་འགོ་མ་ཡུག་ཕྲ་མོ་ཙམ་ཡང་མི་ནུས་ན། དཀྱིལ་འཁོར་ཡོངས་རྫོགས་དངོས་སུ་བཤམས་པ་ཉེར་
བསྡུ་ཙམ་ཡང་མ་བྱས་པའི་སྟེང་དུ་རོ་ཐ་མལ་པ་འཇོག་པ་ཕན་ཡོན་ལས་ཉེས་དམིགས་ལྕི་བར་མི་འགྱུར་རམ་ཞེས་གསུངས་མཁན་མང་དུ་སྣང་བ་ཐུགས་ཤིན་ཏུ་བདེན་པར་འདྲ་བ་མ་ཟད། རང་རེ་བོད་ཀྱི་ཕ་བོང་ཁ་དང། སེ་འབྲས་ཀྱི་
དུར་ཁྲོད་རྣམས་ལའང་འོག་ཏུ་དེ་འདྲ་ཡོད་བ་མི་སྣང་བས། དེ་འདྲ་རེ་ཞིག་རུང་མི་རུང་ཁ་ཚོན་གཅོད་དཀའ་བས་བཏང་སྙོམས་སུ་བཞག་ནས། སྤྱིར་དུར་ཁྲོད་ཀྱི་སྐད་དོད་ཤམ་ཤ་ན་ཞེས་པ་རོའི་སྤྱོད་ལམ་རྣམ་བཞི་བྱེད་པ་དང། མགོ་རུས་
དང་བྱིན་པའི་རུས་པ་སོགས་མང་དུ་འཐོར་བ་མིའི་ཕུང་པོ་མང་དུ་བསྐྱལ་བའི་གནས་ཤིག་ལ་དུར་ཁྲོད་ཅེས་མིང་བཏགས་པ་ཙམ་དུ་མངོན་ལ། འོན་ཀྱང་ཕུང་པོ་གང་དུ་གཏོར་བའི་གནས་དེར་གཤིན་གྱི་བླ་དེ་ཆགས་ཤིང། བླ་དེ་དར་གུད་ལ་བརྟེན་
ནས་རྗེས་འཇུག་གསོན་པོ་རྣམས་ལའང་ཕན་གནོད་ཀྱི་ཁྱད་པར་འབྱུང་བས། དེ་འདྲའི་ས་དེས་བཀྲ་བཟང་བ་ཞིག་ངེས་པར་གལ་ཆེ་ཞིང། ས་སྡེ་སྐྱེས་བུ་དམ་པས་བྱིན་གྱིས་བརླབས་ཤིང་དཔའ་བོ་མཁའ་འགྲོ་དངོས་སུ་འདུ་བའི་གནས་དཀྱིལ་
འཁོར་ཡོངས་རྫོགས་ཀྱི་བཀོད་པ་རང་བཞིན་གྱིས་ཆགས་པའམ། རྣལ་འབྱོར་པ་ཆེན་པོས་སྔགས་དང་ཏིང་ངེ་འཛིན་གྱི་ཁྱད་པར་གྱིས་གསར་དུ་བཀོད་པའི་དཀྱིལ་འཁོར་གྱི་གནས་གཞི་ལྟ་བུ་བྱིན་རླབས་ཅན་ཞིག་ཡིན་ན་གཤིན་བོ་ལའང་ངེས་བར་ཕན་

[063B] སྔོན་གྱི་དུར་ཁྲོད་རྙིང་པ་རྣམས་ལའང་ལྷའི་དཀྱིལ་འཁོར་གྱི་སྒྲས་བཏགས་པ་འགའ་རེ་སྣང་བ་ཡང་དེ་འདྲ་ཡིན་ཚོད་བཅས། དེས་ན་དུར་ཁྲོད་བཟོ་ཚུལ་གྱི་ཡིག་ཆ་ཁུངས་བཙུན་སྔར་མིག་ལམ་དུ་མ་སོན་ཞིང། ད་ལམ་དཔེ་མང་བལྟ་
རྟོག་བྱེད་པ་མ་འགྲུབ་པས་ཁུངས་དང་བཅས་འདི་ཞེས་ཞུ་རྒྱུ་མ་མཆིས་ཀྱང། བཀའ་དོ་མ་ལྡོག་ཙམ་རང་གི་བསམ་ཚོད་ལྟར་ཞུ་ན་དང་པོས་དཔྱད་ལེགས་པ་གལ་ཆེ་བས། རྒྱས་པར་ན་ཇོ་བོ་རྗེས་མཛད་པའི་ས་དཔྱད་དང། བཻ་
དཀར་གྱིས་དཔྱད་སོགས་ལས་གསུངས་པའི་དུར་གྱིས་བཀྲ་ལེགས་པ་སྤྱི་དང། མདོར་ནས་གཞི་བག་དྲོ་ཞིང་བྱིན་ཆགས་པ། ས་དེར་སླེབས་པ་ཙམ་གྱིས་བག་ཕེབས་སྡོད་ཉམས་སྤྲོ་བ། དེར་ཉལ་ནས་བལྟས་པས་མཐོང་སར་བཀྲ་ངན་པ་
མེད་པ་དེ་འདྲ་ཞིག་ལེགས་པར་བཙལ། དེ་འདྲའི་ས་དེར་སྔགས་རིམ་ཆེན་མོ་དང་དཀྱིལ་ཆོག་སོགས་ལས་བྱུང་བ་ལྟར་གྱིས་བརྟག་པ་བསླང་བ། སྦྱང་བ། བཟུང་བ། བྱིན་གྱིས་བརླབ་པ་བཅས་བྱ་ཞིང། གཞན་ཡང་གཞི་དེར་
མི་ཤིས་པ་བསལ་བའི་ཕྱིར་ཞི་བའི་སྦྱིན་སྲེག་ཚར་ཁ་ཤས་དང། འདུལ་ལུགས་ཀྱི་རབ་གནས་དང་ས་གཞི་བྱིན་རླབས་གསོ་སྦྱོང་ཡིན་པས། དགེ་སློང་ཚུལ་ཁྲིམས་རྣམ་དག་ཚོགས་པ་ནས་གསོ་སྦྱོང་ཡང་བྱ། དངོས་གཞི་ལྷ་གང་གི་
དཀྱིལ་འཁོར་བྱ་བ་རང་རང་གི་འདོད་མོས་ཆོག་ཀྱང། རྒྱུད་སྡེ་འོག་མ་གསུམ་དང། བླ་མེད་གསང་འདུས་སོགས་ལ་དུར་ཁྲོད་མེད་པས་དེ་དག་མ་ཡིན་པའི་བདེ་ཀྱཻ། འཇིགས་བྱེད་སོགས་གཤེད་སྐོར། རྣལ་འབྱོར་མ་སོགས་ཕག་མོའི་

[064A]༄༅། །རིགས་ལྟ་བུ་དུར་ཁྲོད་ཡོད་པའི་བླ་མེད་ཀྱི་དཀྱིལ་འཁོར་གྱི་རིགས་གང་རུང་ཞིག་བྱས་ན་ལེགས་ཤིང། དེ་ཡང་ས་དེ་ལྷ་དེ་དག་གི་གནས་རི་ཡིན་པ་སོགས་སྔོན་ནས་གསལ་ཁ་ཡོད་རིགས་ལ་དུར་ཁྲོད་ཀྱང་
དེ་དང་དེའི་དཀྱིལ་འཁོར་བྱས་ན་ལེགས་ཤིང། དེ་རིགས་མེད་པ་དང་སྦྱིར་བཏང་དུར་ཁྲོད་སྐྱོང་བའི་དཀྱིལ་འཁོར་གྱི་གཙོ་བོ་བཅོམ་ལྡན་འདས་དཔལ་འཁོར་ལོ་སྡོམ་པ་ཉིད་ཡིན་པས་དུར་ཁྲོད་ཀྱང་བདེ་མཆོག་གི་དཀྱིལ་འཁོར་དུ་བྱས་ན་
བྱིན་ཆེ་འབྲེལ་ཆགས་ལ། ཇི་ལྟར་བྱ་བའི་ཚུལ་ནི། གོང་དུ་བརྗོད་པའི་གཞན་ལུགས་དེ་ལྟར་འོག་ཏུ་དཀྱིལ་འཁོར་བསྒྲིག་བ་སོགས་མི་བྱ་བར། རྣལ་འབྱོར་པ་ཚད་ལྡན་ཏིང་ངེ་འཛིན་བརྟན་པོ་དང་ལྡན་པ་ཇི་ལྟར་འདུས་པ་དག་
གཞི་དེར་འཚོགས་ནས་བདག་བསྐྱེད་བཏང། མདུན་བསྐྱེད་སྒྲུབ་གཞི་རས་བྲིས་དང་རྡུལ་ཚོན་གྱི་དཀྱིལ་འཁོར་སོགས་མེད་པར། བསམ་གཏན་གྱི་དཀྱིལ་འཁོར་ལྟར་གཞི་དེ་ཉིད་དུ་རྟེན་དང་བརྟེན་པའི་དཀྱིལ་འཁོར་གཙོ་བོ་ནས་དུར་ཁྲོད་ཀྱི་བར་
ལེགས་པར་གསལ་གང་བཅིང༑ ཡེ་ཤེས་བ་བསྟིམ་པ་སོགས་ནས་གཏང་རག་གི་མཆོད་བསྟོད་བར་གྱི་དཀྱིལ་འཁོར་སྒྲུབ་མཆོད་རྒྱས་པར་བཏང་མདུན་བསྐྱེད་ཀྱི་རྟེན་དང་བརྟེན་པ་མ་བསྡུས་པར་གནས་གཞི་དེ་ཉིད་དུ་བཀྲ་ལམ་མེར་བཞུགས་
པ་ལ་དེར་གུང་པོ་འདོར་བ་སོགས་འབྲེལ་ཚད་དོན་ལྡན་གྱི་འཕྲིན་ལས་བཅོལ་ཞིང་གསོལ་འདེབས་བྱེད། དེ་ནས་སྨོན་ལམ་ཤིས་བརྗོད་སོགས་ལེགས་པར་བྱ། དེ་ལྟ་བུའི་སྒྲུབ་མཆོད་བདུན་གཅིག་གཉིས། གསུམ་སོགས་གང་ནུས་བྱ་བ་

[064B] །རྗེས་སུ་ཡང་རྣལ་འབྱོར་པ་རྟོགས་པ་དང་ལྡན་པ་དང། བདག་པས་གཞན་གཅེས་ཀྱི་བྱང་སེམས་འབྱོངས་པ་དང། འདུལ་འཛིན་འཚུལ་ཁྲིམས་རྣམ་པར་དག་པ་སོགས་གང་ཟག་ཁྱད་པར་ཅན་ལྟ་སྤྱོད་རྣམ་དག་བྱོན་ཚད་ལ་
གཞི་དེར་རང་རང་གི་ཐུགས་དམ་སྐྱོང་བ་དང་བདེན་ཚིག་སོགས་ཞུ་ཞིང། ལྟ་སྒོམ་དང་ལྡན་པའི་གཅོད་པ་ནུས་ལྡན་དག་ནས་ཀྱང་གཞི་དེར་ལུས་སྤྱིན་ཡང་ཡང་བྱ། གྲུབ་ན་གཡས་གཡོན་དུ་བྱང་ཆུབ་མཚོད་རྟེན་ལྟ་བུར་གཟུངས་འབུལ་གྱི་ཡི་
གེ་ཁུངས་ལྡན་དག་ལས་གསུངས་པའི་གཟུངས་སྤྱི་དང། ལྷག་པར་ངན་སོང་སྦྱོང་པའི་གཟུངས་སྡེ་རྣམས་གང་མང་ཕུལ་བ་ལེགས་པར་བཞེངས། དེ་འདྲའི་དུར་ཁྲོད་དུ་ཐོག་མར་འགྲི་མ་རྒྱུའི་ཕུང་པོ་ཡང་བཻ་དཀར་གཤིན་རྩིས་ཀྱི་ལེའུ་ནས་
གསུངས་པའི་དུར་དུ་འཇོག་མི་ཉན་བའི་རིགས་མ་ཡིན་པ་སྨོས་ཅི་རྒྱུན་དུ་ཡང་མཛེ་དང་གྲིར་ཤི་བ་སོགས་ཀྱི་རོ་མ་ཡིན་པར་རིགས་བཟང་བ་དང། རྒྱུད་འཇམ་པ། ཚུལ་ཁྲིམས་གཙང་བ་སོགས་ཀྱི་ཕུང་པོ་འཇོག་ཅིང། དེ་ཡང་དཔལ་ལྡན་
འཁོར་ལོ་སྡོམ་བའི་ཚོགས་ཀྱི་འཁོར་ཁོ་དང་བཅས་ཏེ་འབུལ་བ་ལྟ་བུ་ཡི་དམ་གྱི་དཀྱིལ་འཁོར་གང་ཡིན་པ་དེའི་ཚོགས་སུ་བསྔོ་ཞིང་འབུལ། ཡང་ན་གཅོད་པ་བཟང་པོས་གཅོད་ཚོགས་སུ་བསྔོ་བ་སོགས་ཤ་ཆེན་བམ་གྱི་ཚོགས་འཁོར་བྱ། ཡུལ་དེར་བྱ་
རྒོད་གཏན་ནས་མེད་ན་ཡུལ་གཞན་ནས་རིམ་གྱིས་འཁྲིད་པའི་ཐངས་ལ་བརྩོན། གཞན་ཡང་གཞི་དེར་མཚན་བརྗོད་དང། གཟུངས་འདུས་སོགས་གཟུངས་མདོ་ཁྱད་པར་ཅན་མང་དུ་སྒྲོག་པ་སོགས་བྱ། འདི་དག་ནི་རང་གི་བསམ་ཚོད་དང་བསྟུན་ནས་ལེགས་

[065A]༄༅། །པར་སྦྱར་བ་ཡིན་ལ། སླར་དཔེ་ཁུངས་དག་འདྲ་རྙེད་ན་གོ་བསྡུར་ཞིང། གལ་ཏེ་མ་རྙེད་ཀྱང་འདི་ལ་ལེགས་པར་ཡིད་རྟོན་ཆོག་པ་ཡོད་དོ།  །འདི་ནི་བཤད་སྒྲའི་རྩིས་དཔོན་སྐུ་ངོ་དཔལ་འབྱོར་བསོད་ནམས་རབ་བརྟན་ལ་གནང་བའོ།།
   ༈   །ཇི་གསལ། ཉིད་སྐུ་ཁམས་བདེ་མིན་དེ་དག་གཞི་རྩ་དགེ་སྦྱོར་གྱི་ལྷོང་ཡིན་ངེས་ཀྱང། དེ་གཅིག་པུ་ཙམ་མིན་པར་འབྱུང་བ་འཁྲུངས་པའི་ནད་ཀྱི་སྐྱོན་ཡང་ཅུང་ཟད་ཡོད་འདྲ་བས་སྨན་བཅོས་སོགས་
ཀྱང་ནན་ཏན་མཛད་ན་ལེགས། དགེ་སྦྱོར་གྱི་ལྷོང་ལ་ལེགས་སེལ་བོགས་འདོན་གྱི་རྒྱལ་པོ་ནི་བླ་མའི་རྣལ་འབྱོར་ཉིད་ཡིན་པས་མཆོད་ཚོགས་བཟང་པོ་དང་བཅས་ཏེ་རྐྱེན་ངན་ཞི་ཞིང་དགེ་སྦྱོར་ལ་བོགས་ཐོན་པའི་གསོལ་འདེབས་
ཤུགས་དྲག་ཡང་ཡང་མཛད་གལ་ཆེ་ཞིང། ལྟེ་བའི་རླུང་སྙིང་གར་ཞུགས་པ་དེ་དག་འོག་རླུང་ཤུགས་ཆེ་འཐེན་དྲགས་པའི་རླུང་གེགས་ཡིན་ཕྱིར་རེ་ཞིག་འོག་རླུང་གཏན་ནས་མི་འཐེན་བར་སྟེང་རླུང་མནན་པའི་དམིགས་པ་ཁོ་ན་གཙོ་
འདོན་དང། ཕར་ཙམ་བར་མ་ནིང་ཧ་འདོན་ཀྱང་མ་མཛད་པ་ལེགས་ད་ལྟའི་ནད་འདི་དང་འདྲེས་ཏེ་སྙིང་རླུང་ཁྲག་རླུང་སོགས་ཀྱི་ནད་གཞི་ཡོད་མེད་རྟོག་དཔྱོད་ཀྱིས་ཡོད་ན་དེའི་གཉེན་པོའི་སྨན་ཟབ་ཏུ་བསྟེན་དགོས། ཡང་ཇི་གསུངས་
སེམས་ཀྱི་འགྱུ་བ་སྣང་བ་སྣ་ཚོགས་ཤར་བ་དེ་རྣམས་ཉམས་ཀྱི་འཆར་སྒོ་རང་ཡིན་པར། རྗེ་མིད་ལས་ཀྱང། སེམས་ཀྱི་འཆར་སྒོ་འདི་ཉི་ཟེར་གྱི་རྡུལ་བས་ཀྱང་མང་བ་ཞིག་གདའ་སྟེ། ཞེས་སོགས་གསུངས་པ་ལྟར་རྣལ་འབྱོར་པ་ལ་ཉམས་མང་བ་དགེ་

[065B] འོན་ཀྱང་དེ་ལ་དགག་སྒྲུབ་སྤང་བླང་རེ་དོགས་གང་ཡང་མི་བྱ་བར་ཆོས་ཉིད་ཟབ་མོ་སྟོང་པ་ཉིད་ཀྱི་དད་དུ་བསྐྱུར་ཏེ་འཇོག་པ་གནད་ཆེ། འདི་དག་ལ་ལྷོང་ཚད་ཚར་ཚད་སོགས་ཀྱིས་སེམས་མི་བདེ་བ་དང། ལུས་ཀྱི་ན་
ཚ༑ གཞན་གྱི་རྐྱེན་ངན་གྱིས་གཙེས་པ། འཇིགས་སྐྲག་གི་སྣང་བ་ཆེ་བ་སོགས་འབྱུང་བ་འདི་དག་ལམ་དུ་མ་ལྷོངས་ན་སྲོག་གི་བར་ཆད་དུ་ཡང་འགྱུར་བ་སྲིད་ཅིང། ལམ་དུ་ལྷོངས་ན་དེ་དག་ཆོད་པའི་རྗེས་སུ་ཉམས་རྟོགས་བཟང་པོ་སྐྱེ་བས་
ན་འདི་དག་གི་སྐབས་ལྷོང་དང་རྐྱེན་གྱི་དབང་དུ་མ་སོང་བའི་ཚར་ལྷོང་ཆོད་གསུམ་སྒྲིག་ཐབས་རང་ལུགས་གཅོད་ཀྱི་གཞུང་ཆེན་མོ་རྣམས་སུ་གསུངས་ཡོད་པ་དེ་དག་ལའང་ཞིབ་ཏུ་རྟོག་ཞིབ་མཛོད་གཞན་ཡང་ཞུ་མི་ཤེས་པའི་ཞུ་རྒྱུ་མང་པོ་འདུག་གསུངས་
པ་དེ་དག་ཀྱང་བླ་མའི་རྣལ་འབྱོར་གྱི་ཁོངས་ནས་དོགས་པ་གཅོད་ཐབས་དང། དེ་ཁུལ་དཀའ་ཆེན་རིན་པོ་ཆེ་སོགས་ཉམས་མྱོང་ཅན་གྱི་རིགས་ལའང་འདྲི་གཏུག་མཛད་ཐོག་དགེ་སྦྱོར་ལ་ཧ་ཅང་བརྩོན་ཆེས་པ་དང་སེམས་ནང་དུ་ཧ་ཅང་བསྡུས་དྲགས་པ་སོགས་
ཀྱི་སྐྱོན་དུ་མི་འགྱུར་པའི་ཕྱེར་སྐབས་སུ་ཁམས་གསེང་བ་དང་ངལ་བསོ་བག་ཡངས་བྱ་བ་སོགས་ཀྱང་བརྩོན་འགྲུས་ཀྱི་ཉམས་ལེན་དོར་བའི་སྟོབས་སུ་ཇི་ལྟར་གསུངས་པ་ལྟར་དང། བགའ་གདམས་གོང་མཚོས་དགེ་སྦྱོར་ཐང་ལྷོད་རན་
པར་ཡུན་བསྲིངས་པའི་རྣམ་ཐར་ཇི་ལྟར་གསུངས་པ་བཞིན་ཕྱག་ལེན་དུ་བསྟར་མཛོད།།    ༈    །།སྤྱན་སེང་བློ་བཟང་མཁས་གྲུབ་ལ་གནང་བ། ཉིད་ཀྱི་འཕྲིན་ཡིག་ཏུ་གསལ་བཞིན།  མི་ཚངས་སྤྱོད་ཀྱི་ཉེས་བས་གོས་པར་ཉེས་བ་ལ་ཉེས་པར་

[066A]༄༅། །མཐོང་བས་གནོང་འགྱོད་དྲག་པོས་བཤགས་ཤིང་འདག་ཐབས་ལྷུར་ལེན་པ་ནི། མཁས་པའི་སྡིག་པ་ལྕི་ཡང་ཡང། །ཞེས་པ་ལྟར་རིང་པོར་མི་ཐོགས་པར་སྡིག་ལྟུང་ལས་ལྡང་བར་ནུས་ངེས་ཤིན་
ཏུ་ལེགས། འོན་ཀྱང་སྡིག་སྒྲིབ་སྦྱོང་ཐབས་སེམས་ཁྲིད་ལས་ལྷག་པ་མེད་ཚུལ་དང། རྣམ་རྟོག་སེམས་སུ་ངོ་སྤྲད་ནས་སྡིག་པ་མེད་ཚུལ། ཚོགས་དྲུག་རང་གྲོལ། གནས་འགྱུ་རིག་གསུམ། ཤར་གྲོལ་དུས་མཉམ། སྐུ་ལྔ་སྐུ་བཞི་སྐུ་
གསུམ་སེམས་སུ་ངོ་སྤྲོད་ཚུལ་སོགས་བརྩེ་བ་ཆེན་པོས་སྩལ་དུ་གསོལ། ཞེས་གསུངས་པ་འདི་དག་རྙིང་མ་དང་རྫོགས་ཆེན་སོགས་ཀྱི་ཆོས་སྐད་ཐུན་མོང་མ་ཡིན་པ་ལས། རང་རེ་དགེ་ལྡན་པའི་ལུགས་ལ་འདི་དག་ལམ་གོལ་ལྟར་སྣང་ཁོ་ན་ལས་
ཡང་དག་པའི་ལམ་དུ་འཇོག་པ་རང་ལུགས་ཀྱི་མཁས་གྲུབ་ཚད་ལྡན་སུ་ཡང་མི་སྣང་བ་མ་ཟད། སེམས་ངོ་འཕྲོད་ན་ལས་འབྲས་ཀྱི་སྤོང་ལེན་སོགས་མི་དགོས་པ་དང། གང་ཤར་རྣམ་རྟོག་ཙམ་ཡིན་ཚུལ་གྱིས་བཟང་ངན་སེམས་ཙམ་དུ་སྨྲ་
བ་དང། སྐུ་གསུམ་སྐུ་ལྔ་སོགས་གཞི་དུས་སུ་རང་ཆས་སུ་ཡོད་ཚུལ་སྨྲ་ འདི་ཙམ་མ་ཟད་དེང་དུས་གྲུབ་མཐའ་གཞན་ཕྱོགས་པའི་མཁས་བླུན་ཕལ་མོ་ཆེ་ཞིག་གིས།  བ་འདི་དག་ནི་ལས་འབྲས་ཁྱད་དུ་བསད། ཚོགས་བསགས་སྒྲིབ་སྦྱོང་སོགས་སྤྱོད་ཕྱོགས་ཀྱི་ལམ་གྱི་རིམ་པ་མཐའ་དག་འདོར་ཞིང། སྐུར་འདེབས་ཀྱི་མཐར་ལྟུང་
བ་དང། མ་དག་པའི་ཕུང་ཁམས་ལ་སྐུ་ལྔ་སྐུ་བཞི་སོགས་ཀྱི་སངས་ གཞི་གྲུབ་ན་དོན་དམ་བདེན་པ་ཡིན་པས་ཁྱབ་འདོད་པས། ཀུན་རྫོབ་མད་པར་འཛིན་པའི་ཆད་ལྟ་མི་བཟད་

[066B] གསུང་རབ་ཚད་ལྡན་རྣམས་ནས་དམྱལ་བ་མནར་མེད་ཀྱི་རྒྱུར་ཡང་དང་ཡང་དུ་གསུངས་པས་ལུཌ་ངན་འདི་དག་ལ་དུག་བཞིན་དུ་འཛེམ་པར་བྱ་དགོས་ཏེ། རྗེ་ཕུར་ལྕོག་ངག་དབང་བྱམས་པའི་གསུང་ལས། བོད་ཀྱི་བློས་བྱས་ཐེག་པ་མཐོན་པོ་རྣམས། །མུ་སྟེགས་དང་མཚུངས་རྟག་དངོས་ཡོན་ཏན་ཀུན། །ཡེ་ནས་
རྫོགས་པ་སེམས་ཅན་ཀུན་ལ་ཡོད། །དེ་ཉིད་བླ་མས་རང་ངོ་སྤྲད་བྱས་པས། །ངོ་འཕྲོད་ཙམ་གྱིས་སངས་རྒྱས་ཞེས་བརྗོད་ཀྱི། །འདི་ལས་མཚམས་རིམ་པ་མེད་ཅེས་སྨྲ། །དེང་སངས་སྟེང་ཐམས་ཅད་ལུགས་འདིས་ཁྱབ། །རྨོངས་དང་ལེ་ལོ་ཅན་ལ་ཤིན་ཏུ་མཁོ། །ལྟ་བརྟོགས་ལ་ལས་འབྲས་སྤང་བླང་མེད། །སྔགས་པ་རྣམས་ལ་སྤྱོད་པ་
བཀག་པ་མེད། །མ་དག་འཁོར་བ་མེད་ཅིང་སྣོད་བཅུད་ཀུན། །ཡེ་ནས་ལྷ་དང་གཞལ་ཡས་ཁང་ཡིན་ཟེར། །མ་དག་ལས་འབྲས་ཚད་མས་མ་གྲུབ་པའི། །གྲུབ་མཐའ་འདི་ནི་ཆད་ལྟའི་མཐར་ཐུག་ཡིན། །ཚོགས་གཉིས་གང་གིས་མ་བསྒྲུབས་རྟག་དངོས་ཀྱིས། །སངས་རྒྱས་འདོད་བརྟག་ལྟའི་མཐར་ཐུག་ཡིན། །རྟག་ཆད་སྨྲ་བ་
འདི་ཀུན་སྐད་གསང་མཐོ། །ཨེ་མ་ཆོས་ལྟར་བཅོས་པས་སངས་རྒྱས་བསྟན། །མིང་གི་ལྷག་མར་བྱས་འདི་སུ་ཡིས་འཆོས། །ཞེས་དང། དཔལ་མགོན་ཀླུ་སྒྲུབ་ཀྱིས་རྩ་བ་ཤེས་རབ་ལས། སྟོང་པ་ཉིད་ལ་ལྟ་ཉེས་ན། །ཤེས་རབ་ཆུང་རྣམས་ཕུང་བར་འགྱུར། །ཞེས་དང། དབུ་མ་རིན་ཆེན་ཕྲེང་བ་ལས། གཞན་ཡང་ཆོས་འདི་ལོག་བཟུང་ན། །
བླུན་པོ་མཁས་པའི་ང་རྒྱལ་ཅན། །སྦོང་བས་མ་རུངས་བདག་ཉིད་ཅན། །མནར་མེད་པར་ནི་སྤྱིའི་ཚུགས་འགྲོ་ཞེས་དང། ཆོས་འདི་ལོག་པར་བཟུང་གྱུར་ན། །མི་མཁས་རྣམས་ནི་ཆུད་ཀྱང་འཛའ། །འདི་ལྟར་མེད་པར་ལྟ་བ་ཡི། །མི་གཙང་དེར་ནི་བྱིང་བར་འགྱུར། །ཞེས་རང་བཞིན་གྱིས་མེད་པའི་དོན་ཅི་ཡང་མེད་པར་
བཟུང་ན་མི་གཅང་ངན་སོང་གི་འདམ་དུ་བྱིངས་ཏེ་ངན་འགྲོར་འགྲོ་བར་འགྱུར་བར་གསུངས་པ་དང། ཡང། ཡོད་པ་པ་ནི་བདེ་འགྲོར་འགྲོ་།མེད་པ་པ་ནི་ངན་འགྲོར་འགྲོ་ཞེས་སོགས་དང། ཤེར་ཕྱིན་མདོ་སྡུད་པ་ལས་ཀྱང། སྔོན་སྤྱོད་ཚེ་ན་སངས་རྒྱས་ཁྲག་ཁྲིག་བཀུར་བྱས་ཀྱང། །རྒྱལ་བའི་ཤེས་རབ་

[067A]༄༅།  །ཕ་རོལ་ཕྱིན་ལ་མ་དད་ན། །ཐོས་ནས་བློ་ཆུང་དེ་ཡིས་འདི་ནི་སྤོང་བྱེད་དེ། །སྤངས་ནས་སྐྱབས་མེད་གྱུར་པ་དེ་ནི་མནར་མེད་འགྲོ་ཞེས་ཆད་ལྟ་སོགས་ལ་ཞེན་ནས་སྟོང་ཉིད་ཀྱི་དོན་ཕྱིན་ཅི་ལོག་ཏུ་བཟུང་བས་ནི་ཤེར་ཕྱིན་ཟབ་མོའི་དོན་སྤངས་ཏེ་དམྱལ་བ་མནར་མེད་
དུ་འགྲོ་བར་གསུངས་ཤིང། འབྲི་གུང་དཔལ་འཛིན་སོགས་ཀྱིས་ཀྱང་འདི་དག་གི་གནད་གོ་བའི་ཐབས་སུ་དགག་སྒྲུབ་ཀྱི་བསླབ་བྱ་ཡིག་འཇོག་མང་དུ་མཇད་པ་དོན་ལ་གནས་ཏེ། ཐུའུ་བཀྭན་ཆོས་ཀྱི་ཉི་མའི་གསུང་ཀེ་ཏ་ཀའི་བྱི་དོར་ལས་སུམ་བ་མཁན་ཆེན་དགག་པའི་སྐབས་སུ། རྒྱལ་བོ་དར་མས་
བསྟན་པ་བསྣུབས། །དེ་རྗེས་ཆོས་ལོག་དུ་མ་འཕེལ། །ཞེས་པ་འབྲི་གུང་དཔལ་འཛིན་གྱི་གསུང་དུ་མཛད་དེ། དཔལ་འཛིན་ལ་ཚད་མར་མཛད་པས་ཀྱང་གསུང་རབ་དེ་དག་ལ་ངེས་བར་བལྟ་ཞིང་ཡིད་རྟོན་དགོས་པར་གདམས་པ་ཡིན་ནོ། །གཞན་ཡང། ཀོང་པོ་པདྨ་ལེགས་གྲུབ་ཀྱིས་
རྒྱལ་བམ་ལུས་པ་ཐམས་ཅད་ཀྱི་ཐུགས་ཡེ་ཤེས་ཁྱབ་གདལ་གདོད་མ་ནས་འཁྲུལ་མ་མྱོང་བའི་གདོད་མའི་གནས་ལུགས་ཞེས་སོགས་དྲིས་པའི་ལན་དུ། བྲག་སྒྲོ་རབ་འབྱམས་པས། སངས་རྒྱས་ཀྱི་ཡེ་ཤེས་ལ་འཁྲུལ་མྱོང་བ་ཞིག་ནི་ནམ་གྱི་དུས་སུའང་མེད། དེ་ལྟ་ནའང་སེམས་ཅན་བྱེད་མ་མྱོང་
བར་སངས་རྒྱས་བའི་སངས་རྒྱས་འཕགས་པ་ནི་ཤེས་བྱ་ལ་མི་སྲིད་དོ། །ཞེས་དང། ཤཱཀྱ་ཐུབ་པ་སོགས་ཀྱི་ཐུགས་རྒྱུད་ཀྱི་ཡེ་ཤེས་ཆོས་སྐུ་ཡང་ཐུན་མོང་བའི་རྒྱུ་དང། ཐུན་མོང་མིན་པའི་རྒྱུ་རྣམ་པར་མི་རྟོག་པ་དང། མཚན་དཔེ་རྣམས་ཀྱང་ཐུན་མོང་བ་དང་ཐུན་མོང་མིན་པའི་རྒྱུ་བླ་མ་
བསུ་སྐྱེལ་སོགས་ཀྱིས་སྒྲུབ་དགོས། རང་གི་ངོ་བོ་འདི་ལ་ཡེ་གདོད་མ་ནས་སངས་རྒྱས་སུ་སྐྱེས་པ་སོགས་ནི་ཕྱི་རོལ་པའི་འདོད་པར་བྱེད་པས་ཁས་མི་ལེན་ལགས། ཞེས་གསུངས་པ་གཞན་ངོར་མཛེས་ཆོས་མ་མཛད་པའི་བདེན་པར་སྨྲ་བའི་གྲུབ་ཐོབ་ཀྱི་གསུང་དུ་འདུག་པ་ཤིན་ཏུ་ཡིད་ཆེས་པའི་གནས་དང་

[067B]བློས་རྟོག་དཔྱོད་འཇུག་བ་ནི་རང་གཞན་ལ་འཕྲལ་ཡུན་ཀུན་ཏུ་དགེ་བའི་གནད་ཆེ་ཤོས་སུ་སྣང་ངོ།  རྒྱས་སུ་ཞེན་ཅིང་བརློམས་པས་རྟག་ཆད་ལམ་ངན་གྱི་གཡངས་ཆེན་པོར་ལམ་མཆོག་ཏུ་ཞེན་ནས་མི་ཚེ་ཧྲིལ་པོ་འདའ་བར་བྱེད་པ་ནི། ཉིད་
ཀྱི་ཉེས་པ་སྔར་ཡོད་བཤགས་སྡོམ་ལ་མི་ཕན་པར་མི་ཚེ་སྟོང་ཟད་ཀྱི་སྣོན་མ་ལྟ་བུར་འགྱུར་ངེས་པས། དེ་རིགས་ལ་ཡིད་རྟོན་གང་ཡང་མ་བྱས་པ་ལེགས་ངེས་ཁོ་བོས་དྲང་པོར་ལྷག་བསམ་བཟང་པོས་སྨྲས་པ་ལགས་ཤིང། དེས་ན་སྡིག་པ་སྦྱང་ཐབས་
རང་ལུགས་མཁས་གྲུབ་ཚད་ལྡན་གྱི་གསུང་དུ་མ་ལས་བྱུང་བ་ལྟར་ལྟུང་བཤགས་དང་འབྲེལ་བའི་བརྐྱང་ཕྱག་རྡོར་སེམས་བསྒོམ་བཟླས་དང་འབྲེལ་བའི་ཡིག་བརྒྱ། མི་འཁྲུགས་པའི་གཟུངས་སྔགས་བཟླ་བ་སོགས་སྙིང་རུས་ཆེན་པོས་ཡུན་བསྲིངས་ཏེ་ཤུགས་
དྲག་འབད་ན་སྡིག་ལྟུང་ཚན་པོ་ཆེ་ཡང་ངེས་པར་འདག་པར་གདོན་མི་ཟ་ཞིང། སྡིག་ལྟུང་འདག་པའི་རྨི་ལམ་གྱི་མཚན་མ་ཡང་འབྱུང་བར་འགྱུར་པས་དེ་ལུགས་དང། ལྷག་པར་སྙན་བརྒྱུད་ཀྱི་གསུང་རྒྱུན་དུ། དེ་སྔ་སྔགས་བླ་མེད་ཀྱི་དབང་ཆེན་ཐོབ་ཅིང་
སྔགས་ཀྱི་སྒོར་ཞུགས་པ་དག་ལ་སོ་ཐར་གྱི་ཕམ་པ་སོགས་བྱུང་བ་འདག་ཐབས་ཐུན་མོང་མ་ཡིན་པ་བླ་མེད་ཀྱི་དཀྱིལ་འཁོར་གང་ཡིན་པ་དེའི་བདག་འཇུག་ལེན་པའམ། དའང་བསྐྱར་ནས་ཞུ་བ་སོགས་སྔགས་སྡོམ་གསོ་ཐབས་ལ་ནན་ཏན་འབད་ནས་སྔགས་སྡོམ་
ཉམས་བ་སོར་ཆུད་ན་སོ་ཐར་གྱི་སྡིག་ལྟུང་འདག་པ་ལ་ཤིན་ཏུ་སྟོབས་ཆེ་བར་གསུངས་པས་དེ་ལུགས་ནན་ཏན་དང། དགེ་སྦྱོར་ཡང་བྱང་ཆུབ་ལམ་གྱི་རིམ་པ་དང། བདེ་མཆོག་ཡབ་བཀའ་ཡུམ་བཀའ་གང་རུང་ཞིག་གི་བཟླས་བསྒོམ་ལ་བརྩོན་ན་གཏན་འདུན་

[068A]༄༅། །སྙིང་པོ་རབ་ཏུ་ལོན་ངེས་བཅས་དེ་དོན་ཐུགས་ལ་བཅང་བར་འཚལ།།    ༈    །།འཇོལ་ཟམ་གདོང་སྤྲུལ་སྐུ་མཆོག་ལ་སྩལ་བ།།རྗེ་ཉིད་ནས་གསུང་བྲིས་ཕེབས་པའི་དྲི་བ་དང་པོར། ལམ་རིམ་བཤེས་
གཉེན་བསྟེན་ཚུལ་ལ་བློ་སྦྱངས་སྐབས་བཤེས་གཉེན་བསྟེན་པའི་ཕན་ཡོན་ནས། སྦྱོར་བས་བསྟེན་ཚུལ་གྱི་བར་ཡོངས་རྫོགས་ལ་དཔྱད་སྒོམ་ཐུན་གཅིག་ལ་ཚང་བར་བྱེད་དགོས་སམ། ཐུན་དང་པོར་བསྟེན་པའི་ཕན་ཡོན་ཙམ་ལ་དཔྱད་
སྒོམ་བྱེད། ཐུན་གཉིས་པར་མ་བསྟེན་པའི་ཉེས་དམིགས་ལ་དཔྱད་སྒོམ་བྱེད། ཐུན་གསུམ་པར་རྩ་བ་དད་པ་སྦྱང་བ་སོགས་ལ་དཔྱད་སྒོམ་བྱེད་པ་ལྟ་བུ་དེ་འདྲ་བྱེད་ཆོག་གམ། ཡང་དཔེར་ན་བསྟེན་པའི་ཕན་ཡོན་ལྟ་བུ་ལ་བློ་སྦྱངས་
སྐབས་བདེ་མྱུར་དང། ཞལ་ལུང། བདུད་རྩི་སྙིང་པོ་སོགས་ཐམས་ཅད་ནས་ཁ་བསྐངས་ཏེ་ཐད་ཀར་སྦྱར་ནས་བསྒོམ་ཨེ་ཆོག་གསུངས་པ། ལམ་རིམ་དམིགས་སྐོར་སྐྱོང་སྐབས་ཐུན་གཅིག་ལ་དམིགས་སྐོར་གྱིས་བཅད་མང་ན་ཤར་སྒོམ་
ལྟ་བུ་ལས་གནད་དུ་མི་འགྲོ་བས། དེས་ན་དམིགས་སྐོར་ས་བཅད་རེ་རེ་ལའང་མྱོང་བ་མ་སྐྱེས་ཀྱི་བར་དུ་ཞག་དང། ཟླ་བ། ལོ་ཇི་ཙམ་གྱི་ཡུན་འགོར་ཡང་སྙུགས་བསྲིང་སྟེ་སྐྱོང་དགོས་པས། བཤེས་གཉེན་བསྟེན་པའི་ཕན་ཡོན་དང་བསྟེན་ཚུལ་
ལོག་པའི་ཉེས་དམིགས་གཉིས་རྐྱང་པ་ལའང་ལམ་རིམ་ཆེ་ཆུང་བདེ་མྱུར། ཞལ་ལུང་སོགས་དང། མ་མཐའ་གཏམ་རྒྱུད་ཚུན་ཆད་ནས་ཁ་བསྐང། རང་གི་རིགས་པས་དཔྱད་ལུགས་རྣོ་ཁྱད་གང་ཐོན་བྱས་ཏེ་མྱོང་བ་མ་ཐོན་གྱི་བར་ཉིན་ཞག་མང་པོར་

[068B] དམིགས་སྐོར་བྱིངས་རྩ་བ་དང་པ་སྦྱང་ཚུལ་ནས་འཇུག་སྡོམ་ལེན་པའི་བར་ཤར་སྒོམ་མདོར་བསྡུས་ཙམ་རེ། ཕྱིན་དྲུག་མན་ལ་སྨོན་ལམ་གྱི་ཡུལ་ཙམ་དུ་བྱས་ནས་སྐྱོང། ཕན་ཡོན་ཉེས་དམིགས་བསམ་པ་ལ་མྱོང་བ་ཐོན་ན། རྩ་བ་
དད་པ་སྤྱང་བའི་ས་བཅད་དང་པོ་བླ་མ་སངས་རྒྱས་ཡིན་པར་རྡོ་རྗེ་འཆང་གིས་བཞེད་པ་གཅིག་པུ་ལ་གནད་དུ་བཀར་ནས་སྐྱོང་དེ་ལ་མྱོང་བ་ཅུང་ཟད་ཐོན་ན། གཉིས་པ་འཕྲིན་ལས་ཀྱི་བྱེད་པ་པོ་ཡིན་པ་ལ་གནད་དུ་བཀར་ནས་སྐྱོང། དེ་སོགས་རིམ་བཞིན་དམིགས་
སྐོར་རེ་རེ་བཞིན་དུ་གནད་དུ་བསྣུན་ནས་སྐྱོང་དགོས། འོན་ཀྱང་བཤེས་གཉེན་བསྟེན་ཚུལ་གྱི་རྩ་བ་དད་པ་སྦྱང་བ་འདི་མྱོང་བ་ཐོན་པ་ཤིན་ཏུ་དཀའ་བས་འདི་ལ་མྱོང་བ་མ་ཐོན་བར་དུ་འདི་ཁོ་ན་ལ་འབད་ན་ཕལ་པ་རྣམས་མི་ཚེ་ཧྲིལ་པོར་འགོར་བ་ཙམ་གྱིས་ས་ཆོད་
དཀའ་བས་བཤེས་གཉེན་བསྟེན་ཚུལ་ནས་དམིགས་སྐོར་གཅིག་དང། དལ་འབྱོར་གྱི་དབུ་ནས་དམིགས་སྐོར་གཅིག་བཅས་ཟུང་འབྲེལ་དུ་བསྐྱང་ནས་ཆོད་ཆེ་བ་ལྟ་བུར་སྣང་བས་སྒོམ་དོན་གྱི་སྐྱོང་ལུགས་དེ་ལྟར་བྱེད་ཀྱིན་ཡོད་ལགས། འདི་སྐོར་ལས་བརྩམས་
བའི་བསླབ་བྱ་ཚིགས་ས་བཅད་པ་སྤོམ་མདའི་ལས་ཚན་སུརྱ་དྷཱ་ཛར་ཕུལ་བ་ཁག་གཉིས་དང། མདོ་སྨད་ཐང་སྟེང་དགེ་བསྙེན་རྡོ་རྗེ་རབ་བརྟན་ལ་ཐུན་དང་ཐུན་མཚམས་ཀྱི་ཉམས་ལེན་བྱ་ཚུལ་གྱི་བསླབ་བྱ་བསྲིངས་པའི་ནང་དུའང་ཅུང་ཟད་
གསལ་བས་དེ་དག་ངོ་བཤུས་ཀྱིས་ཕུལ་ཡོད་པ་རྣམས་གོ་བསྡུར་ཏེ་དགོངས་དཔྱད་མཛོད། །དྲི་བ་གཉིས་པར། གཏོར་མ་བརྒྱ་རྩའི་སྐྱབས་ཡུལ་གྱི་གཙོ་བོ་བླ་མ་སྤྱན་རས་གཟིགས་གསལ་གདབ་ཨེ་དགོས་ལགས། དགོས་ཚེ་ཕྱག་བཞི་པ་དང་

[069A]༄༅། །ཕྱག་སྟོང་སྤྱན་སྟོང་སོགས་གང་གསལ་གདབ་དགོས་ཞེས་གསུངས་པ། སྐྱབས་འགྲོའི་ཚིག་ཟིན་ལ་སྤྱན་རས་གཟིགས་ཟུར་དུ་གསལ་བས། སྐྱབས་ཡུལ་གྱི་གཙོ་བོ་སྤྱན་རས་གཟིགས་བྱས་ན་མཆོག་ཏུ་འགྱུར། མ་
བྱས་ཀྱང་ཆོག་སྤྱན་རས་གཟིགས་བྱེད་ན་ཕྱག་བཞི་པ་དང་ཕྱག་སྟོང་སྤྱན་སྟོང་གང་བྱས་ཁྱད་པར་མེད་སྙམ་ཡང་ཁྲིད་ཡིག་རྣམས་སུ་ཕྱག་བཞི་པ་བྱ་བར་གསུངས། དྲི་བ་གསུམ་པར་དངོས་གཞི་ཚོགས་ཞིང་བྱིངས་བླ་མཆོད་ལྟར་ལ། གཙོ་
བོ་ཡང་བླ་མ་བློ་བཟང་ཐུབ་དབང་རྡོ་རྗེ་འཆང་གསལ་འདེབས་དགོས་སམ་གསུངས་པ། ཚོགས་ཞིང་བླ་མཆོད་ལྟར་ཡིན་པས། གཙོ་བོ་ཡང་བླ་མ་བློ་བཟང་ཐུབ་དབང་རྡོ་རྗེ་འཆང་བྱས་ན་འཐུས་དྲི་བ་བཞི་པར། ཡོན་ཏན་གྱི་མགྲོན་མཁའ་
འགྲོ་ཆོས་སྤུང་རྣམས་སེང་ཁྲིའི་སྟེང་དུ་བཞུགས་པ་དེ་གས་འཐུས་སམ། དེ་མ་ཡིན་པའི་དྲང་སྲོང་དང། ཛི་ལྷ་སོགས་སེང་ཁྲིའི་དྲུང་ནས་མཐའ་སྐོར་དུ་འཁོད་པར་མོས་དགོས་སམ། ཞེས་གསལ་བ། ཡོན་ཏན་གྱི་མགྲོན་དེ་གས་འཐུས་པ་བྱེད་
ཀྱིན་ཡོད། དྲང་སྲོང་ནོར་ལྷ་སོགས་ཀྱང་དེ་རང་ཡིན། དྲི་བ་ལྔ་པར། དེ་བཞིན་གཤེགས་པ་བཞི་གསལ་འདེབས་ཚུལ་སོགས་ཇི་དགོས་གསུངས་པ།  བདེ་གཤེགས་བཞིའི་ངོས་འཛིན་དང། གསལ་འདེབས་ལུགས་ལ་གསུང་ཚུལ་ཡང་ཡང། ངོ་བོ་ཡབ་སྲས་
ཀྱིས་ཤཱཀ་ཐུབ་དང་རིགས་གསུམ་མགོན་པོ་བཅས་བཞིར་བཞེད་ཅིང་དེ་བཞིའི་མངོན་རྟོགས་གསལ་མ་བཏབ་ཀྱང་མཚན་བརྗོད་ན་དེའི་བྱིན་རླབས་ཀྱིས་མགྲོན་རྣམས་ལ་ཇི་ལྟར་བསྔོས་པ་བཞིན་ཐོབ་པར་གསུངས་པས་མཚན་བརྗོད་བ་ཙམ་གྱིས་ཆོག་པ་ཕྱག་ལེན་དུ་མཛད་པར་གསུངས།།    ༈    །།མདོ་སྨད་

[069B]ལན་དང་བཅས་པ།  ཉིད་ཀྱི་དྲི་བ་དང་པོར། བླ་མཆོད་བདེ་སྟོང་དབྱེར་མེད་མའི་ཚོགས་ཞིང་བསྐྱེད་སྐབས། ངོ་བོ་རང་གི་དྲིན་ཅན་རྩ་བའི་བླ་མ་ཡིན་བ་ལ། རྣམ་བརྗེ་བདག་ཉིད་ཆེན་པོར་མོས་པ་དགོས་པ་ཅི་ལགས་
གསུངས་པ། ཚོགས་ཞིང་གི་གཙོ་བོའི་མཚན་དུ་བླ་མ་བློ་བཟང་ཐུབ་དབང་རྡོ་རྗེ་འཆང་ཞེས་རང་གི་རྩ་བའི་བླ་མ། རྗེ་ཙོང་ཁ་པ། རྒྱལ་བ་ཤཱཀྱ་ཐུབ་པ། རྡོ་རྗེ་འཆང་བཞི་ངོ་བོ་དབྱེར་མེད། སྐུའི་རྣམ་པ་ཐ་དད་དུ་བསྟན་པ་ཙམ་མ་གཏོགས་
དོན་བླ་མ་བདེ་ཆེན་ཆོས་སྐུ་གཅིག་ཉིད་ཀྱི་རྣམ་འགྱུར་དུ་བསམ་དགོས་པའི་དོན་ཡིན། དྲི་བ་གཉིས་པར། བློ་བཟང་ཐུབ་དབང་རྡོ་རྗེ་འཆང་གི་ཐུགས་ཀར་ཐུབ་པའི་དབང་པོ། དེའི་ཐུགས་ཀར་རྡོ་རྗེ་འཆང་དང། ཡང་རྗེ་བླ་མའི་ཐུགས་ཀར་རྡོ་རྗེ་
འཆང་བསྐྱེད་ཚུལ་གཉིས་སྣང་བའི་ཁྱད་པར་ཇི་འདྲ་ལགས་ཞེས་གསུངས་པ། གོང་དང་རྒྱས་བསྡུས་ཀྱི་ཁྱད་པར་ཙམ་ཡིན། དྲི་བ་གསུམ་པར། ཡང་ཚོགས་ཞིང་ཉེར་བསྡུ་སྐབས། དཔག་བསམ་ཤིང་རྒྱལ་ཆེན་བཞི་དང་བཅས་པ་སེཇ་ཁྲི་པད་གདན་
དང་བཅས་པ་ལ་ཐིམ། དེ་ནས་ཆོས་སྐྱོང་རིམ་གྱིས་བླ་མེད་ཀྱི་ཡི་དམ་ལ་ཐིམ། བླ་མེད་ཀྱི་ཡི་དམ་རྣམས་རྗེ་བླ་མར་ཐིམ་པ་ཡིན་ནམ། དངོས་བརྒྱུད་ཀྱི་བླ་མ་རྣམས་ལ་ཐིམ་པ་ཡིན་ནམ་ཇི་ལྟར་ལགས་གསུངས་པ། པད་རིམ་བཅུ་གཅིག་གི་ལྷ་ཚོགས་
ཆོས་སྐྱོང་ནས་བླ་མེད་ཡི་དམ་གྱི་བར་ཡར་རིམ་བཞིན་ཐིམ་ནས་བླ་མེད་ཡི་དམ་བླ་མ་བློ་བཟང་ཐུབ་དབང་རྡོ་རྗེ་འཆང་ལ་ཐིམ་པ་ཡིན་ནོ། །དྲི་བ་བཞི་པར། བླ་མ་སྡེ་ལྔ་འོད་ཞུའི་སྐབས། བྱམས་པ། འཇམ་དབྱངས། རྡོ་རྗེ་འཆང། རྩ་བའི་བླ་མ་

[070A]༄༅། །རྣམས་དེ་ག་གཙོ་བོ་ལ་ཐིམ་པར་མོས་དགོས་པ་ཡིན་ནམ་འོད་དུ་ཞུ་དགོས་པ་སོགས་ཇི་ལྟར་ཡིན་ཞེས་གསུངས་པ། བྱམས་འཇམ་དབྱངས་གཉིས་འོད་དུ་ཞུ་ནས་གཙོ་བོ་ལ་ཐིམ། རྡོ་རྗེ་འཆང་འོད་དུ་མི་ཞུ་
བར་ཇེ་ཆུང་དུ་སོང་བ་སྤྱི་བོ་ནས་ཞུགས། ཐུགས་ཀའི་རྡོ་རྗེ་འཆང་ལ་ཐིམ། རྩ་བའི་བླ་མ་འོད་ཞུ་མ་བྱས་པར་མར་ལ་མར་བཅུག་པ་བཞིན་དུ་གཙོ་བོ་ལ་ཐིམ་པ་ཡིན་ནོ། །དྲི་བ་ལྔ་པར་བླ་མ་སྙིང་གར་བསྟིམ་སྐབས་རྗེ་བླ་མར་བསམ་དགོས་སམ་
ཐིམ་ལུགས་ཇི་ལྟར་ལགས། ཐིམ་ཚར་བ་ན་སྙིང་པདྨ་འདབ་བརྒྱད་ཁ་ཟུམ་པའི་ཕྱི་ནས་སྔགས་ཀྱིས་དཀྲིས་པ་དང། སྣ་ཚོགས་རྡོ་རྗེས་སྟེང་མནན་པ་སོགས་ཁྲིད་ཡིག་ལྟར་བྱ་ཆོག་གམ་ཇི་ལྟར་ལགས། ཞེས་གསལ་བ། རྗེ་བླ་མ་གཅིག་པུ་
མིན༑ གོང་ལྟར་བླ་མ་བློ་བཟང་ཐུབ་དབང་རྡོ་རྗེ་འཆང་བཞི་དབྱེར་མེད་པར་བསམ་པ་གནད་ཆེ། ཐིམ་ལུགས་རྩ་དབུ་མའི་ནང་གི་སྙིང་པད་འདབ་མི་ཤིགས་པའི་ཐིག་ལེ་དཀར་དམར་གྱི་དབུས་སུ་རང་སེམས་དང་དབྱེར་མེད་དུ་འདྲེས་པ་ཡོངས་
སུ་གྱུར་པ་ལས་རྗེ་བླ་མའམ་ཡི་དམ་གསང་བདེ་འཇིགས་གསུམ་གང་རུང་ལྟ་བུ་སྐུ་མདོག་དཀར་པོར་བཞེངས་པའི་སྒྱུ་ལུས་ནང་ལྡང་གི་དམིགས་པ་བྱ་བ་དགའ་ལྡན་སྙན་བརྒྱུད་ཀྱི་མན་ངག་ཡིན་སྙིང་འདབ་བརྒྱད་ཁ་ཟུམ་པ་སོགས་ཁྱེད་རང་
གིས་བྲིས་པ་ལྟར་ལགས། དྲི་བ་དྲུག་པ། རྩ་དབུ་མ་སོགས་ལུས་ལ་རྒྱུན་དུ་ཇི་ལྟར་ཡོད་པ་དེ་བཞིན་དུ་བསྒོམ་པ་ཡིན་ནམ་ཇི་ལྟར་ལགས། ཞེས་པ། རོ་རྐྱང་དབུ་གསུམ་གཞི་དངོས་པོའི་གནས་ཚོད་དང་བསྒོམ་ལུགས་གཉིས་མི་འདྲ། བསྒོམ་

[070B]ཡོད་པ་རང་རང་གི་གཞུང་ལྟར་ལས། གཅིག་གི་རྒྱས་འགེབ་ཚང་མར་སྦྱར་དུ་མི་རུང་ངོ། །དྲི་བ་བདུན་པར། ལྟ་བའི་ངེས་ཤེས་བསྐྱེད་ལུགས་གསལ་རྗེན་དགོས་ཚུལ་གསུངས་པ། བདག་མེད་
པའི་ལྟ་བའི་ངེས་ཤེས་བསྐྱེད་ལུགས་འདི་ཐད་དགེ་བའི་བཤེས་གཉེན་ཡུན་རིང་དུ་འདྲིས་པར་བྱས་པའི་ཞལ་གྱི་སྒོ་ལས་རྟོགས་པར་བྱ་བ་ཁོ་ན་ལས། འཕྲིན་ཡིག་ཉུང་དུའི་ལམ་ནས་གསལ་རྗེན་ཞིག་སྟོན་པར་ཅི་ལ་ནུས་ཏེ། འཇམ་མགོན་བླ་མའི་
གསུང་གི་བདུད་རྩི་ལྷག་མཐོང་ཆེ་ཆུང། རྩ་འཇུག་ཊི་ཀྐཱ་སོགས་དང། རྗེས་འབྲངས་དམ་པ་མང་པོའི་ཡིག་ཆ་མང་དུ་སྩལ་བར་ཀློག་པ་ཙམ་གྱིས་གོ་བར་མི་ནུས་པ་བཞིན་ནོ། །ཡང་ལྷ་སྐུ་སྟོང་སང་བསྒོམ་པ་ལྟ་བུ་སྟོང་ཉིད་བསྒོམ་པར་འགྲོ་མིན་སོགས་
ཀྱི་སྐོར། ལྷ་སྐུ་སྟོང་སང་སོང་བ་ཙམ་ལ་དགག་བྱ་བདེན་གྲུབ་བཀག་པའི་སྟོང་སང་མེད་དགག་གི་འཆར་ལུགས་ཕྱོགས་ཙམ་ཡང་མེད། དགག་བྱ་རང་བཞིན་གྱིས་གྲུབ་པ་བཀག་པའི་སྟོང་པའི་འཆར་ལུགས་མེད་པར། རང་གར་སྟོང་རྐྱང་ཙམ་
བསྒོམ་པ་ནི་ཆད་ལྟར་ཉེ་ཞིང། འདུས་པའི་བསྐྱེད་རིམ་དངོས་གྲུབ་རྒྱ་མཚོར་ཞིབ་ཏུ་བཀག་ཡོད་པ་ལྟར་དང། གཙོ་བོ་མཐའ་གཉིས་སེལ་དགོས་ཤིང། དེ་ནི་དགག་བྱ་ཕྲ་མོ་དབུ་མ་རང་རྒྱུད་པ་མན་ཆད་ཀྱི་ལུགས་ལས་འདས་པའི་ཐལ་འགྱུར་
བ་རང་ལུགས་ཀྱི་བདེན་འཛིན་གྱི་བློ་ངོར་ཞེན་པའི་རང་བཞིན་གྱིས་གྲུབ་ཚད་ལེགས་པར་མྱོང་ཐོག་ནས་ངེས་པ་དེ་ཉིད་རིགས་པ་ཡང་དག་གིས་བཀག་པའི་སྟོང་སང་ལ་སྟོང་ཉིད་དང། དེ་འགོག་མ་ཐུབ་པར་ལུས་ན་རྟག་མཐའ་དང། རང་རྒྱུད་པ་མན་ཆད་

[071A]༄༅། །དང་ཐུན་མོང་མིན་པའི་ཐལ་འགྱུར་རང་ལུགས་ཀྱི་ཐ་སྙད་ཕྲ་མོའི་འཇོག་མཚམས་ལེགས་པར་མ་ཤེས་པར་བཀག་ན་ཆད་མཐར་ལྷུང་ཞིང། དེའི་འཇོག་མཚམས་ལེགས་པར་ཤེས་ནས་དེ་ལ་བྱ་བྱེད་ཀྱི་རྣམ་གཞག་ཐམས་
ཅད་འཐད་པའི་སྟོང་དང་རྟེན་འབྱུང་གཅིག་གྲོགས་སུ་གཅིག་འཆར་བ་ཉིད་དཔལ་ལྡན་ཐལ་འགྱུར་བའི་ཁྱད་ཆོས་ཐུན་མོང་མིན་པའོ་།ཡང་བསྐྱེད་རིམ་པའི་གསལ་སྣང་དང་གནས་ཆ་འགྲུབ་ལུགས་ཀྱང་ལྷ་དང་གཞལ་ཡས་ཁང་གི་གསལ་སྣང་འདོན་པ་
སོགས་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་ཆོད་པ་དང་བཅད་དོན་བྱིང་རྒོད་བྲལ་བར་ཡུན་རིང་དུ་བསྐྱངས་བས་གསལ་སྣང་དང་གནས་ཆ་འགྲུབ་པར་འགྱུར་གྱི། སླ་ཆོས་བཙན་ཐབས་སུ་འགྲུབ་ཐབས་མི་སྣང་ངོ། །བཟླས་
དམིགས་ཡི་དམ་ཀུན་ལ་སྦྱར་ཆོག་པ་དམ་ཚིག་གི་བཟླས་པ་དང་གོང་བུའི་བཟླས་པ་ཡིན་ཞིང། དེ་བསྐྱེད་རིམ་དུ་གསལ་བར་ཡོད་པ་གཞན་ལ་ཁ་སྤོས་ཆོག་ཆོས་སྐྱོང་རྣམས་གཞལ་ཡས་ཁང་གི་པད་རྭར་བསྐྱེད་པ་ཡིན་ལགས། །    ༈   
དགེ་སྦྱོར་བྱེད་ལུགས་མདོར་བསྡུས་པཎ་ཆེན་ཆོས་རྒྱན་གྱི་གསུང་ཉིན་ཞག་ཕྲུགས་གཅིག་གཞིར་བཟུང་ན་ལེགས། འཇིགས་བྱེད་དཔའ་གཅིག་དང་ལྷ་བཅུ་གསུམ་མ་བསྙེན་པའི་སྐབས་ཕན་ཚུན་གཅིག་གིས་གཅིག་ལ་གོ་མི་ཆོད་ཀྱང། ཁ་
ཏོན་ལ་ཚོགས་འདོན་དང་གྲོང་ཆོག་སོགས་ཀྱི་སྐབས་གོ་བཅད་ཆོག་།དྲག་ལས་བྱེད་སྐབས་རང་གཞན་གྱི་བདག་འཛིན་སོགས་ཉོན་མོངས་ལིངྒའི་རྣམ་པར་ཤར་ཏེ་དེ་ལ་བསྒྲལ་ཆོག་བྱེད་པ་མན་ངག་གསུང་རྒྱུན་ཡིན། བསྙེན་ཆེན་བཞུགས་རྒྱུ་

[071B]།    ༈    །།རོང་ཐང་སྟེང་ཀ་རིག་དགེ་ཟུར་ལ་གནང་བ།  ཇི་གསུངས། ཐུན་མཚམས་ཀྱི་རྣལ་འབྱོར་ཚང་མ་རྒྱུན་གྱི་ཡི་དམ་ལྷ་གཅིག་པུ་དེའི་ཐོག་ནས་བྱེད་དགོས་ཤིང། དཔེར་ན། རྒྱུན་གྱི་ཡི་དམ་
འཇིགས་བྱེད་དཔའ་གཅིག་ལ་བྱེད་པས་ནི་ཚེ་སྒྲུབ་ལྟ་བུ་ཚེ་ལྷའི་ཐུན་གསུམ་བཞི་སོགས་བྱེད་ན་ཐུན་མཚམས་ཀྱི་ལྷ་སྟོང་པའི་ངང་ལས་ཚེ་ལྷ་དེར་བཞེངས་ཏེ་བསྔོ་སྨོན་ཤིས་བརྗོད་སོགས་ཟིན་ནས་སླར་རྒྱུན་གྱི་ཡི་དམ་འཇིགས་བྱེད་ཞལ་གཅིག་ཕྱག་གཉིས་པ་དེར་
མོས་ཤིང། དེའི་རྒྱུན་ལ་གནས་དགོས། ཉལ་ལྡང་གི་རྣལ་འབྱོར་ཡང་དེ་རང་ལ་བྱེད་པ་ཡིན། དེ་ཡང་རྒྱུན་གྱི་ཡི་དམ་དེ་ཐུན་རེ་མ་ཆགས་པ་བྱེད་པས་ཐུན་མཚམས་ཐམས་ཅད་དེ་རང་ལ་སྦྱར་དགོས། དེར་མ་ཟད་ཚེ་སྒྲུབ་ཀྱི་ཐུན་དངོས་གཞིའི་ཚེ་ལྷ་
གང་ཡིན་དང། གཞན་ཡང་སྒྲོལ་མ། སྤྱན་རས་གཟིགས་སོགས་གང་གི་ཐུན་བྱས་ཀྱང་རྒྱུན་གྱི་ཡི་དམ་དེ་དང་ངོ་བོ་ཐ་མི་དད་པར་བལྟ་དགོས་ཤིང། སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་ཕྱིར་ངོ་བོ་གཅིག་ཡིན་ནོ། །བྱ་རྒྱུད་ཐུན་
བཞིའི་སྐབས་ཐུན་མཚམས་ས་དྲུག་ཅུམ་བསྔོ་ཚུལ་ཡང་གོང་བཞིན་རང་གི་ཡི་དམ་རྡོ་རྗེ་འཇིགས་བྱེད་ཡིན་ན་དེའི་ཐུན་ལ་སྦྱར་ཞིང། ཐུན་མཚམས་གཞན་དང་འཇིགས་བྱེད་ཀྱི་རྣལ་འབྱོར་མི་བྱེད་པས་ཐུན་མཚམས་དྲུག་ཅུ་མ་འབུལ་ཚེ་སྐད་ཅིག་ཀྲོང་བསྐྱེད་
ཀྱིས་ཀྱང་རུང་བ་ཆུ་བཟང་རྗེ་ཡེ་ཤེས་རྒྱ་མཚོའི་གསུང་འབུམ་དུ་གསལ་བ་ལྟར་རོ། །ཡང་གསང་བདེ་འཇིགས་གསུམ་གང་རུང་གཅིག་གི་བསྐྱེད་རྫོགས་ལ་བག་ཆགས་འཇོག་བྱེད་གང་ལེགས་གསུངས་པ། རང་རེ་རྗེ་ཙོང་ཁ་པ་ཆེན་པོའི་བཀའ་སྲོག་

[072A]༄༅། །འདིར་གསང་བདེ་འཇིགས་གསུམ་ཡ་མ་བྲལ་བར་ཉམས་སུ་ལེན་དགོས་པར་གསུངས་ཀྱང། དེ་ལྟར་ནུས་པ་དཀའ་བས། མ་ནུས་ན་འཇིགས་བྱེད་ལྟ་བུ་གཅིག་གི་སྟེང་དུ་གཞན་གཉིས་ཀྱི་ཟབ་གནད་བསྡུས་ནས་
ཆིག་སྒྲིལ་དུ་ཉམས་སུ་ལེན་པར་གསུངས་པས། དེས་ན་འཇིགས་བྱེད་དཔའ་གཅིག་རང་གི་བསྐྱེད་རྫོཌ་ལ་བཤར་སྒོམ་མཛད་ན་ལེགས། དེ་ཐོག་བདེ་གསང་གང་རུང་གཅིག་ངེས་པར་ཉམས་ལེན་མཛད་དགོངས་ཚེ་བྱིན་རླབས་ཀྱི་ཚན་ཀའི་
ཁྱད་དཔལ་འཁོར་ལོ་སྡོམ་པ་དྲིལ་བུ་ལུས་དཀྱིལ་ལྟ་བུ་ཉམས་ལེན་མཛད་ན་ལེགས་སྙམ། དེ་མིན་ཡི་དམ་རྣམ་གྲངས་མང་བོ་བོད་ལྷ་བརྒྱ་བསྒྲུབ་ནས་ལྷ་གཅིག་མི་འགྲུབ་ཅེས་པ་ལྟར་འགྱུར་ངེས། འོན་ཀྱང་རྐྱེན་སེལ་འགའ་
ཞིག་འདོན་དགོས་ལ་འགལ་བ་མེད། གཙོ་བོར་བྱང་ཆུབ་ལམ་གྱི་རིམ་པའི་དམིགས་རྣམ་ལ་དཔྱད་སྒོམ་དང་འཇོག་སྒོམ་ཟུང་དུ་འབྲེལ་བས་མྱོང་བ་གང་ཐོན་མཛད་པ་ཟབ་གནད་ཆེ་བས་དེ་ལུགས་མཛོད།། །།།རྒྱལ་མོ་
 རོང་པ་བློ་བཟང་མཁས་མཆོག་ལ་གནང་བ།  བསྙེན་ཆེན་གཏོང་རྒྱུ་འཇིགས་བྱེད་དཔའ་གཅིག་རང་ལ་གཏོང་ཞིང། རྒྱུན་གྱི་ཉམས་ལེན་གྱི་གཙོ་བོ་མཆོག་སྒྲུབ་པའི་ཡི་དམ་དཔལ་ལྡན་ལུས་དཀྱིལ་ཉིད་གཙོར་བཟུང། ཞར་དུ་ཡུམ་བཀའ་
རྣལ་འབྱོར་མ་བཅས་བགྱིས་ན་ལེགས། བསྙེན་ཆེན་སྔོན་འགྲོའི་སྦར་འདེབས་རྒྱུ་མི་འཁྲུགས་པ་ལྟ་བུ་སངས་རྒྱས་ཀྱི་སྐུ་བརྙན་ཞིག་བཏབ་ན་འགྱུར་ཁྱད་ཆེ་སྙམ། སྤར་རྙེད་མིན་བྱུང་ན་བློས་དཔྱད་བྱས་པས་ཆོག་བར་ཆད་ཞི་

[072B] ལས་སྒྲུབ་པ་སོགས་ཀྱི་ཆེད་སྔོན་དུ་འཇིགས་བྱེད་ཀྱི་བསྙེན་ཆེན་ཙམ་ལས། གཞི་རྩ་དགེ་སྦྱོར་གྲངས་གསོག་ལམ་ཞེན་པར། ལམ་གཙོ་གསུམ་དང་རིམ་གཉིས་ཀྱི་ཉམས་མྱོང་བཟང་པོ་རྒྱུད་ལ་སྐྱེ་ཐབས་ལ་འབད་པ་གལ་ཆེ། དེ་ཡང་
དང་པོ་ཉིད་ནས་ཀློང་རྡོལ་དུ་མི་འབྱུང་བས་བཤེས་གཉེན་བསྟེན་ཚུལ་ནས་བཟུང་སྟ་དཔྱད་འཇོག་ཡུན་དུ་བསྲིངས་ནས་ཉམས་མྱོང་ཟླ་སྐྱེད་ཞག་སྐྱེད་དུ་འདོན་པ་ལ་འབད་དགོས། དེ་ཡང་བག་ཆགས་འཇོག་པ་དང། དམིགས་རྣམ་གོང་མ་
གོམས་འདྲིས་ཀྱི་ཆེད་དུ་ལམ་ཡོངས་རྫོགས་ལ་བཤར་སྒོམ་ཉིན་རེ་བཞིན་དུ་འབད་དགོས་ཀྱང། གང་ལ་གནད་དུ་བསྣུན་ས་དམིགས་སྐོར་གཅིག་ཉིད་ལ་བྱེད་ཅིང། དེ་ཡང་ཤར་སྒོམ་རྣམས་མདོར་བསྡུས་ཙམ་དང། གནད་དུ་བསྣུན་སའི་
དམིགས་རྣམ་ལ་ལུང་དང་རིགས་པ། བླ་མའི་མན་ངག་ཐ་ན་དེ་ལ་ཕན་པའི་གཏམ་རྒྱུད་ཚུན་སྦྱར་ཏེ། རིགས་པའི་འཕྲུལ་འདེགས་གང་རྣོ་རྣོ་བཏང་ནས་བློའི་འགྱུར་བ་ཅི་ཐོན་བྱེད་དགོས། འོ་ན་ཀྱང་བཤེས་གཉེན་བསྟེན་ཚུལ་གྱི་རྩ་
བ་དད་པ་སྦྱང་བའི་ས་བཅད་འདི་ཤིན་ཏུ་སྐྱེ་དཀའ་བས་འདི་རྒྱུད་ལ་སྐྱེས་སྐྱེས་བར་སྒུག་ན་ཤིན་ཏུ་ཡུན་འགོར་བས། དེས་ན་གནད་དུ་བསྣུན་རྒྱུ་བཤེས་གཉེན་བསྟེན་ཚུལ་གྱི་དམིགས་སྐོར་གཅིག་དང། དལ་འབྱོར་ནས་བརྩམས་ཏེ་དམིགས་སྐོར་
གཅིག་རེར་ཟུང་འབྲེལ་དུ་མྱོང་བ་འདོན། མྱོང་བ་འདོན་ཚུལ་སང་བཤེས་གཉེན་བསྟེན་ཚུལ་གྱི་རྩ་བ་དད་པ་སྦྱང་བའི་ས་བཅད་དང་པོ་བླ་མ་སངས་རྒྱས་ཡིན་པ་རྡོ་རྗེ་འཆང་གིས་བཞེད་པ་དེ་ཁོ་ན་ཉམས་མྱོང་མ་ཐོན་བར་བསྒོམ་པ་ལས། དེའི་འོག་གིས་

[073A]༄༅། །བཅད་རྣམས་མི་སྐྱོང། དེ་ལ་མྱོང་བ་ཐོན་ནས་ས་བཅད་གཉིས་བ་ལ་གནད་དུ་བསྣུན། དེ་བཞིན་དུ་དམིགས་སྐོར་གཅིག་དལ་འབྱོར་ནས་འགོ་བཟུང་བ་དང། དལ་འབྱོར་ངོས་བཟུང་བ་གཅིག་པུ་མྱོང་བ་མཐོན་བར་
དུ་སྐྱོང། དེ་ལ་མྱོང་བ་ཐོན་ན་དོན་ཆེ་བའི་དམིགས་སྐོར་ལ་མྱོང་བ་འདོན། དེ་ལ་མྱོང་བ་ཐོན་ན་རྙེད་དཀའ་བ་དང། དེ་ནས་མི་རྟག་པའི་རྒྱུ་མཚན་དགུའི་དང་པོ་ལ་མྱོང་བ་འདོན་པ་སོགས་དམིགས་སྐོར་འོག་མ་འོག་མ་ལ་མྱོང་བ་ཐོན་གྱིན་
དམིགས་རྣམ་གོང་མ་གོང་མར་སྤོ། མྱོང་བ་ཐོན་ཟིན་པ་རྣམས་ལ་དམིགས་རྣམ་མདོར་བསྡུས་ཀྱིས་མྱོང་བ་དྲན་ཙམ་རེ་བྱེད། དེ་ལྟ་བུའི་ཚུལ་གྱིས་སེམས་བསྐྱེད་ཀྱི་བར་སྦྱངས་ཤིང། དེ་ཡང་དང་པོ་ཉིད་ནས་རྩོལ་མེད་ཀྱི་མྱོང་བ་མི་འདོན་
པར་དལ་འབྱོར་ནས་སེམས་བསྐྱེད་ཀྱི་བར་ཉམས་འོག་ཏུ་ཚུད་ཙམ་ཚུད་ཙམ་བྱེད། ཡང་འགོ་ནས་བླང་སྟེ་དལ་འབྱོར་ནས་སེམས་བསྐྱེད་ཀྱི་བར་རྩོལ་བཅས་ཀྱི་མྱོང་བ་འདོན། ཡང་འགོ་ནས་བླང་སྟེ་དལ་འབྱོར་ནས་སེམས་བསྐྱེད་ཀྱི་བར་རྩོལ་མེད་
ཀྱི་མྱོང་བ། དེ་ནས་བསྐྱེད་རིམ་དང་རྫོགས་རིམ་སོགས་ལ་མྱོང་བ་འདོན། དམིགས་སྐོར་སྐྱེ་སླ་བ་འགའ་ཞིག་བདུན་རེ་གཉིས་ལའང་ཉམས་ཡོང་སྐྱེ་འོང་ཞིང། སྐྱེ་དཀའ་བ་འགའ་རེ་ལོ་ཟླ་མང་པོར་ཡུན་བསྲིང་དགོས་པ་ཡང་འོང་བས་དེ་
དག་ལ་ཡུན་རིང་འགོར་སོང་བསམ་པ་མི་བྱེད་པར། ཇི་ལྟར་འགོར་ཡང་ཡུན་བསྲིང་སྟེ་མཐར་སྐྱེལ་བྱེད། དེ་ལྟར་བགྱིས་ན་རྟོགས་པ་མཚན་ལྡན་རིམ་བཞིན་སྐྱེས་ནས་ཟུང་འཇུག་གི་ས་ཡང་ཐག་མི་རིང་ལ་གཞན་དུ་མོས་མནོ་གཡམ་

[073B]ཙམ་ལས་གར་ཡང་མི་ཕྱིན་པས་དེ་ལུགས་ཐུགས་སུ་མངའ་བ་འཚལ་ཁོ་བོས་སྦོམ་མདའ་ལས་ཚན་པར་ཕུལ་བའི་བསླབ་བྱ་གཙོ་བོ་ཁྱིམ་པ་རྣམ་གཡེང་ཅན་གྱི་ཉམས་ལེན་ལ་སྦྱར་བ་ཡིན་ཀྱང། ལེགས་
ཆ་ལེན་རྒྱུ་ཡོད་ན་སྙམ་དཔེ་བཤུས་ཀྱིས་ཟུར་དུ་ཕུལ་ཡོད།། །།།རྦ་ཁ་སྤྲུལ་སྐུ་རིན་པོ་ཆེ་ལ་སྩལ་བ། རྗེ་ཉིད་འཇིགས་མཛད་རྡོ་རྗེའི་བསྙེན་མཚམས་བཞུགས་རྒྱུའི་བསྙེན་མཚམས་ཀྱི་བར་ཆད་སེལ་ཕྱིར་ཤེར་ཕྱིན་གྱི་མདོ་སྡེ་དག་སྒྲོག་
གཏོར་མ་བརྒྱ་རྩ་དང་ཆ་གསུམ་གང་མང། མགོན་པོ་དང་ཆོས་རྒྱལ་སོགས་སྲུང་མའི་བསྐང་འཕྲིན་ཟབ་རྒྱས་བཅས་བསྒྲུབ་གནང་མཛད་ཅིང། དངོས་གཞིའི་སྐབས་སུ་ཡང་བླ་མའི་རྣལ་འབྱོར་དང་ལམ་རིམ་ལ་ཐུགས་སྦྱོང་བར་མཛད་ན་
བགེགས་དང་བར་ཆད་ཞི་བ་ལ་ཁྱད་པར་ཆེ་ངེས་འབྱུང་བ་ལེགས།།    ༈    །། ཡང་ཟམ་གདོང་སྤྲུལ་སྐུ་རིན་པོ་ཆེར་སྩལ་བ།།འཇིགས་བྱེད་བསྙེན་མཚམས་དབུ་ཚུགས་ནས་མ་གྲོལ་བར་དུ་ཁྲོ་བཅུའི་སྲུང་བཟློག་དང། དྲུག་ཅུ་མ། མགོན་ཆོས་
གྱི་བསྐང་བཤགས། མདོ་སྡེ་ཟབ་མོ་སྒྲོག་བ་སོགས་ནན་ཏན་མཛད་ན་བར་ཆད་འབྱུང་རིགས་ཀྱང་རང་ཞིར་འགྱུར་ཞིང། བསྙེན་ཆེན་སྔོན་འགྲོའི་ཕྱག་སྐུ་ལུས་ལྕི་བས་བརྐྱང་ཕྱག་མ་ཐུབ་ཀྱང་བསྐུམ་ཕྱག་ཁོ་ན་གྲངས་གསོག་མཛད་དུ་ཡོད་པ་ནི། རྒྱལ་
བཙོང་ཁ་པ་ཆེན་པོས་ཀྱང་འོལ་ཁ་ཆོས་ལུང་དུ་སྐུ་ཕྱག་གྲངས་གསོག་གནང་བ་བསྐུམ་ཕྱག་ཡིན་ཆུལ་དམ་པའི་གསུང་རྒྱུན་དུ་ཡོད་པས་དེ་གས་འཐུས་ངེས་ལགས་བ་དགོངས་མཚོར་བསྟི་བ་ཞུ།།   ༈    །། ནགས་ཤོད་འབྲི་དགོན་དབུ་ཟུར་ལུང་

[074A]༄༅། །རྟོགས་ལ་གནང་བ།  ཉིད་ནས་ད་ལམ་མཉན་འོས་ཡིད་དུ་འཐད་པའི་འཕྲིན་གྱི་ལམ་ནས་ཇི་ལྟར་གསུངས་པ་བཞིན། སྐྱེས་བུ་གསུམ་གྱི་ལམ་རིམ་སྤྱི་དང། ཁྱད་པར་ལྷག་མཐོང་གི་སྐོར། དཔལ་ལྡན་འཇིགས་
མཛད་ཁྲོ་བོའི་བསྐྱེད་རིམ་ལམ་འཁྱེར་གསུམ་དང། རྫོགས་རིམ་རྣལ་འབྱོར་རྣམ་བཞི་སོགས་མདོ་སྔགས་ཀྱི་ལམ་ཡོངས་རྫོགས་ལ་དཔྱད་སྒོམ་དང་འཇོག་སྒོམ་གྱིས་ཉམས་ལེན་སྒྲུབ་ཚུགས་ཆུ་བོའི་རྒྱུན་དུ་སྐྱོང་བཞིན་བཞུགས་པ་ནི་དགའ་ལྡན་
སྒྲུབ་བརྒྱུད་བསྟན་པའི་མཛེས་རྒྱན་དུ་ཆེ་བ་ཁོ་བོ་ཡང་ཤིན་ཏུ་ཡིད་རངས། ད་དུང་དེ་མུས་ལྟར་སྐུ་ཚེ་འཁྱོང་བར་བྱས་ན་དོན་གཉིས་མྱུར་དུ་འགྲུབ་པའི་ལམ་མཆོག་དེ་ལྷག་བསྒྲུབ་བྱར་མ་དམིགས་ཤིང། ཉམས་ལེན་མཛད་ལུགས་
ཀྱང་ད་མུས་དེ་ལྷག་ཞུམ་དགོས་པ་ལགས། ད་དུང་ཉམས་ལེན་མཛད་ལུགས་བཀའ་སློབ་གནང་དགོས་གསུངས་པ། ངོས་ཀྱིས་སྔར་ནས་དད་ལྡན་སློབ་བུ་དག་ལ་ལམ་རིམ་གྱི་མྱོང་བ་འདོན་ལུགས་བསླབ་བྱ་བགྱིས་པ་ལེ་ཚན་འགའ་ཤེས་ཕྱིས་སྤར་དུ་
བརྐོས་པ་འདི་མདུན་ཕུལ་ཡོད་པ་ལྟར་ཕྱག་ལེན་དུ་བསྟར་ན་དེ་གས་ཆོག་ཞི་གནས་ཀྱི་མྱོང་བ་སྐྱེས་ན་ལུས་སེམས་ཤིན་སྦྱངས་ཀྱི་བདེ་བ་ཟུར་དུ་བསྒོམ་མི་དགོས་པར་སྐྱེ་ཞིང། ཟབ་མོའི་ལྟ་བ་ཕུ་ཐག་ཆོད་པ་རྙེད་ནས་མཉམ་གཞག་ནམ་མཁའ་ལྟ་
བུའི་གནས་ཆ་སྐྱོང་ཐུབ་ན་རྗེས་ཐོབ་སྒྱུ་མ་ལྟ་བུ་རང་ཤུགས་ཀྱིས་འཆར་པ་འོང། གང་ལྟར་ཞི་ལྷག་གི་སྐོར་འདིར་ད་དུང་ལམ་རིམ་ལ་ཡང་ཡང་ཞིབ་གཟིགས་དང། ལྷག་པར་ལྟ་བའི་སྐོར་དམར་ཁྲིད་ཙམ་གྱིས་ས་ཆོད་དེ་ཙམ་མི་འོང་བས་ལམ་རིམ་ལྷག་
བ་མཐོང་ཆེན་མོ་རང་ལ་ངལ་བ་ཞིབ་ཏུ་བྱས་ནས་གཟིགས་པ་གལ་ཆེ། དེ་ཡང་ལམ་རིམ་ཆེན་མོ་རང་གི་སྟེང་ནས་ཤིན་ཏུ་གོ་དཀའ་ཡང་མཆན་བཞི་སྦྲགས་ཀྱི་མཆན་འགྲེལ་དང་སྦྲགས་ནས་གཟིགས་ན་ཅུང་ཟད་གོ་བདེ་ཞིང། ལྟ་བའི་སྐོར་འདིར་ཨུ་
ཚུགས་མོས་སྒོམ་ཙམ་མིན་པར་འཇམ་མགོན་ཙོང་ཁ་པ་ཡབ་སྲས་རྗེས་འབྲངས་དང་བཅས་པའི་ལྟ་བ་སྟོན་པའི་གསུང་རབ་ཁུངས་མ་རྣམས་ལ་ཡང་ཡང་བལྟ་རྟོག་དང་དཔྱད་པ་བཅས་ཐོས་བསམ་སྒོམ་གསུམ་ཟུང་དུ་འབྲེལ་བས་འཇུག་པ་
གལ་ཆེ། རྫོགས་རིམ་རྣམས་བསྐྱེད་རིམ་རགས་པ་ལ་མྱོང་བ་མ་ཐོན་པར་ཆིག་སྒྲིལ་དུ་བྱས་ནས་བསྒོམས་ཀྱང་རྟོགས་པ་རྣལ་མ་མི་སྐྱེ་བས། བཤར་སྒོམ་ཙམ་གྱིས་བག་ཆགས་འཇོག་ཅིང། བསྐྱེད་རིམ་རགས་པ་ལ་མྱོང་བ་ཐོན་
མཚམས་རྫོགས་རིམ་ལ་ཆིག་དྲིལ་དུ་བྱེད་དགོས། དེ་ཡང་ཐོག་མར་ལྟེ་བའི་རྗེས་གཞིག་གི་སྡུད་རིམ་རང་ལ་ཚིག་དྲིལ་བྱས་ནས་སྔགས་ཀྱི་རྣལ་འབྱོར་དངོས་ཡན་ཤར་སྒོམ་བྱ། སྔམ་སྔ་མ་ལ་མྱོང་བ་ཐོན་མཚམས་ཕྱི་མ་ཕྱི་མ་ལ་ཆིག་སྒྲིལ་གྱིས་དམིགས་
པ་སྤོ་ལུགས་རང་གི་ཉམས་མྱོང་དང་སྦྲགས་ཚུལ་ཤེས་དགོས་པ་ཡོད། གང་ལྟར་བ་སླབ་བྱ་ལེ་ཚན་རྣམས་སུ་ཞིབ་གཟིགས་ཀྱིས་མྱོང་ཁྲིད་སྦྱང་ན་རྟོགས་པའི་ཉམས་མྱོང་གོང་ནས་གོང་དུ་ཟླ་སྐྱེད་དང་ལོ་སྐྱེད་ཐོན་པ་གདོན་མི་ཟ་བས་དེ་ལུགས་
ཐུགས་སུ་བསྟི་ཞིང། འགྲོ་འཆག་ཉལ་འདུག་གང་གི་སྐབས་སུ་ཡང་ཉམས་ལེན་གྱི་དམིགས་རྣམ་མ་ཤོར་བ་མཛད་ན་དབྱར་དུས་མ་རྒན་ངོ་ཐུག་དང་སྦྲགས་འབྲོག་པར་ཕེབས་ཀྱང་ངེས་པར་འཐུས་ལགས།།།།   ༈   
་༄༅། །དགོན་གྱི་སྤྲུལ་སྐུ་རིན་པོ་ཆེ་དཔལ་ལྡན་རྒྱ་མཚོ་མཆོག་ནས། འཇིགས་བྱེད་དཔའ་གཅིག་བསྙེན་ཆེན་སྐབས་མེ་ལྷའི་སྦྱིན་སྲེག་མཚན་ཐོག་ཐག་ཏུ་གྲངས་ཁྲི་ཕྲག་འབུལ་དགོས་ཀྱི། བསྙེན་སྔགས་ལ་མནྟྲ་སིདྡྷི་
བཏགས་དགོས་གསལ་བ་གྲངས་ཐམས་ཅད་ལ་བཏགས་དགོས་སམ། ཐོག་མཐའ་གཉིས་ལ་བཏགས་པས་ཆོག་བདག་འཇུག་གྲངས་གསོག་བྱེད་ཆོ་ཇི་དགོས་བཀའ་གསལ་ཐུགས་རྗེ་ཆེ་བ། ཞེས་ཕེབས་པ། མནྟྲ་སིདྡྷི་གྲངས་ཐམས་ཅད་
ལ་བཏགས་དགོས། བསྙེན་སྒྲུབ་སྦྲགས་མ་ཟླ་བ་དྲུག་ཡོད་པས་དེའི་རིང་ཞག་བརྒྱ་ལ་ཉིན་རེར་བདག་འཇུག་ལན་རེ་མཛད་པའི་ཕྱག་སྲོལ་ཡོད་ཅིང། དེའི་བསྡུ་ལུགས་ནི་རྒྱུན་གྱི་བདག་འཇུག་བསྡུ་ལུགས་སྤྱི་འགྲོ་ལྟར་ལས། ཟུར་དུ་
མི་དགོས། གལ་ཏེ་ཉིན་རེར་བདག་འཇུག་ལན་གཉིས་གསུམ་རེ་བྱེད་ན་བདག་འཇུག་སྔ་མའི་གཏང་རག་མཎྜལ་ཟིན་ནས་བསྡུ་ཆོག་མི་བྱེད་པར་སྒོ་བཞི་མཆོད་པའི་ཉེར་མཆོད་བྱིན་གྱིས་བརླབ། དེ་ནས་ཇི་ལྟར་བལྟམས་པས་ཁྲུས་བླངས། བདག་
འཇུག་སྙན་གསན་མཎྜལ་ནས་གཏང་རག་མཎྜལ་བར་སྤྱི་ལྟར་བྱས་པས་འཐུས། རྗེས་སུ་བསྡུ་ཆོག་སྤྱི་ལྟར་བྱ། གང་ལྟར་བསྙེན་སྒྲུབ་སྦྲགས་མའི་སྐབས་འདིར་བསྙེན་སྒྲུབ་སྦྲགས་མའི་མདུན་བསྐྱེད་བསྐྱེད་གཞི་དཀྱིལ་འཁོར་གྱི་དབུས་སུ་རྡོ་
རྗེ་འཇིགས་བྱེད་ཀྱི་འབུར་སྐུ་བཞག་པ། མདུན་དུ་མཆོད་གཏོར་གང་རྒྱས་བཤམས་པ་ཞིག་དང། དེ་ལས་ལོགས་སུ་བདག་འཇུག་གི་དཀྱིལ་འཁོར་སྒོ་བཞིའི་མཆོད་པ་དང་བཅས་པ་ཞིག་བཅས་གཉིས་བཤམས་ནས། བདག་འཇུག་གི་

[075B]ཅིང། བསྡུ་ཆོག་ཀྱང་ཉིན་རེ་བཞིན་བྱེད། བསྙེན་སྒྲུབ་སྦྲགས་མའི་དཀྱིལ་འཁོར་དེ་རང་ལས་ངོ་བོ་ཐ་དད་ཀྱི་ཚུལ་དུ་མདུན་བསྐྱེད་དུ་བསྐྱེད་ནས་ཉེར་བསྡུ་ཡང་བསྙེན་སྒྲུབ་སྦྲགས་མ་
མ་གྲོལ་བར་དུ་མི་བྱེད་པ་ཡིན་ནོ།     ༈   རྣམས་ལུང་མེད་ཡང་ཟམ་གདོང་སྤུལ་སྐུ་རིན་པོ་ཆེས་ཕུལ་བའི་དྲི་བ།  བསྔོས་རྒྱས་པ་དང་འབྲེལ་བའི་བསྙེན་ཡིག་བཀའ་རྒྱ་མ་ཞིག་ཀྱང་སྩལ་འདུག་པ་
བཀའ་དྲིན་ཤིན་ཏུ་ཆེ། དེར་གསལ་ཆོག་དངོས་གཞི་འདོན་སྒྲིགས་དང། རྗེ་འཇིགས་མེད་བསམ་གཏན་གྱི་བསྙེན་ཡིག་གཉིས་ཅུང་འདྲ་མིན་འདུག་པར་དེ་གཉིས་གང་ལ་ཆ་བཞག་བྱ་དགོས་བཀའ་ དོན་གཉེར་མཐུན་རིགས་རྣམས་བྲིས་མ་རང་ལ་རྩ་བ་འཛིན་པར་མཛོད།།བསྙེན་ཡིག་འདི་རྗེ་ཉིད་ཀྱི་བཀའ་རྩོམ་མིན་ཡང། དོན་གཉེར་
ངན་རྣམས་ལ་དཔེ་ལག་ཏུ་འབྱོར་སླ་བའི་ཕྱིར་གསུང་འབུམ་གྲས་སུ་བཞུགས། གསལ། བཀའ་ལན།    ༈   བསྙེན་ཡིག་བྲིས་སྤར་གཉིས་ལས་བྲིས་མ་འདི་རང་གཙོ་བོར་མཛད་པས། །   ༈   དྲི་བ། བསྙེན་
པ་དངོས་གཞིའི་སྐབས་སུ། མགོན་ཆོས་གཉིས་ལས་གཞན་བའི་ཆོས་སྲུང་ལ་གཏོར་མ་འབུལ་དགོས་སམ་མི་དགོས། བརྒྱ་རྩའི་སྐབས་དམིགས་པ་བྱེད་གསུངས་པ་དེ་རང་བྱེད་ཆོག་གམ། ཡང་ན་ཐུན་མཚམས་ལྟ་བུར་ལོགས་སུ་བཏོན་
ན་ཆོག་མིན།  བཀའ་ལན།     ༈   མགོན་ཆོས་གཉིས་ལས་གཞན་པའི་ཆོས་སྲུང་ལ་གཏོར་མ་ངེས་པར་འབུལ་དགོས་པ་ནི་མེད། ཡང་རང་གི་སྲུང་མ་གལ་ཆེའི་རིགས་རྒྱུན་གཏོར་འབུལ་དགོས་རྣམས་མ་ཆག་པ་གལ་ཆེ་བས་གཏོར་སྒོམ་ལོགས་

[076A]༄༅། །སུ་བྱས་ནས་ཟུར་དུ་ཕུལ་ན་ལེགས། དེ་མིན་ལྷ་ཆང་ཆུང་ལ་གཏོར་མ་འབུལ་དགོས་རྣམས་བརྒྱ་རྩའི་དམིགས་ཁོངས་སུ་གསལ་བཏབ་པས་ཆོག་པར་བྱེད་ལགས།    ༈   དྲི་བ། དུ་འཇིག་
རྟེན་ལས་འདས་པའི་ལྷ་སྲུང་མ་གཏོགས། འཇིག་རྟེན་ལས་འདས་ཀྱང་འཇིག་རྟེན་པའི་ཚུལ་བཟུང་བ་གཡུ་སྒྲོན་མ། བསེ་ཁྲབ། སྐུ་ལྔ། རྒྱལ་ཆེན་ཤུགས་ལྡན་སོགས་སྐྱབས་ཡུལ་དུ་གཏན་ནས་འཇུག་མི་རུང་བར་གསུངས་པ་
དང༑ ཡང་དེ་དག་གི་རང་རང་གི་བསྐང་ཆོག་དག་ལས། གཡུ་སྒྲོན་མ་ལྟ་བུ་ལ། ཕྱི་ལྟར་མ་རིག་མུན་སེལ་སྨན་བཙུན་ཆེ་།ནང་དུ་བདེ་ཆེན་སྟེར་བའི་ཌཱ་ཀི་མ། །གསང་བ་དབྱིངས་ཕྱུག་བཛྲ་ཝ་ར་ཧི། །ཡིད་ཆེས་དད་གུས་
བླ་མེད་རྟེན་མཆོག་འདིས། །ཞེས་པ་ལྟ་བུ་དོན་ལ་འགལ་བ་ག་ལ་ཡོད་ཀྱང། བདག་ལྟ་བུ་ཐ་མལ་པའི་བློ་ལ་ཐེ་ཚོམ་ཤར་བས་སོམ་ཉིའི་དྲ་བ་གཅོད་པའི་བཀའ་གསལ་སྤྱི་སྩོལ་མཁྱེན། མཁྱེན། །བཀའ་ལན། འདི་
རྣམས་ངོ་བོ་འཇིག་རྟེན་ལས་འདས་ཀྱང་རྣམ་པ་འཇིག་རྟེན་པའི་ཚུལ་བཟུང་དེ་རང་ལ་སྐྱབས་སུ་འགྲོ་བར་མི་བྱེད་ཀྱང། ངེས་པའི་དོན་དུ་གཡུ་སྒྲོན་མ་རྒྱལ་ཡུམ་རྡོ་རྗེ་རྣལ་འབྱོར་མའམ་དཔའ་མོ་ཉེར་བཞི་དང་རྣལ་འབྱོར་མ་
བཅུ་གཉིས་ཀྱི་གྲས་སུ་བྱེད་ཅིང། བསེ་ཁྲབ་འོད་དཔག་མེད་དང་སྐུ་ལྔ་རྒྱལ་བ་རིགས་ལྔ། ཤུགས་ལྡན་འཇམ་དཔལ་ཞི་ཁྲོ་ཡིན་པ་སོགས་ལ་བཅོས་མ་མ་ཡིན་པའི་ངེས་ཤེས་ཤུགས་དྲག་རྙེད་ན་ངོ་བོ་འཇིག་རྟེན་ལས་འདས་པ་དེ་

[076B]ཉིད་དེ། དཔེར་ན་ལ་མོ་ཆོས་སྐྱོང་འཇིག་རྟེན་དྲེགས་པའི་ཆ་ནས་ཚོགས་ཞིང་གི་སྲུང་མའི་གྲལ་དུའང་གསལ་འདེབས་མི་ཆོག་ཀྱང་ཁྲི་ཆེན་བསྟན་པ་རབ་


རྒྱས་ཀྱིས་ལ་མོ་ཆོས་སྐྱོང་
ལས་བཀའ་ཆོས་གསན་པས་ཚོགས་ཞིང་གི་བླ་མའི་གྲལ་དུ་འཇོག་པར་མཛད་པ་བཞིན་ནོ། །    ༈   ཡང།  གཏན་གྱི་སྐྱབས་མཆོག་བཀའ་དྲིན་གསུམ་ལྡན་རྡོ་རྗེ་འཆང་ཆེན་པོའི་ཞབས་དྲུང་དུ། ཡང་བསྐྱར་འཇིགས་བྱེད་བསྙེན་པའི་
སྐོར་སོགས་ཀྱི་དོགས་པའི་གནས་རྣམས་དྲི་བ་ཞུ་གསོལ། བསྙེན་ཡིག་དངོས་གྲུབ་ཀུན་འབྱུང་ལས། ཡེ་ཤེས་འབེབས་སྔགས་དཀྱིལ་ཆོག་ནས་འབྱུང་བའི་རྒྱས་པའམ། འོན་ཀྱང་བསྡུས་པ་བཏོན་ཀྱང་ལེགས་པས་ཡི་གེ་བཅུ་པ་ལས་ཧཱུཾ་
ཧཨཱཛྷིཧཱུཾ་ཕཊ་ཅེས་རྒྱས་པའི་མཇུག་སྦྱར་བ་དང་ཛྷཻསཱཧཱ་ཞེས་པ་འདི་རྒྱ་གཞུང་ནས་བཤད། རྗེ་རིན་པོ་ཆེ་ནས་སྙིང་པོ་ལ་ཡི་གེ་བཞི་ཁོ་ན་བཏགས་པས་ཆོག་པར་གསུངས་ཀྱང། གང་བཏོན་ཀྱང་ཕྱག་ལེན་ཚད་ལྡན་ཡིན་
མོད༑ རང་གི་བླ་མས་གསུངས་པ་བཞིན་བྱས་ན་ཞེ་གཙང་བར་འོང་གསུངས་པ་དེ། གང་ལ་ཆ་བཞག་ཆོག་ལགས། དྲིས་ལན།    ༈   སྙིང་པོ་ལ་ཡི་གེ་བཞི་བཏགས་པ་རང་མཛད་ན་འཐུས།    ༈    དྲི་བ།  བསྙེན་གྲུབ་ནས་མེ་ལྷའི་གོང་དེར་ཟླ་བ་
གཅིག་གམ་ཕྱེར་ཙམ་ཞིག་མར་གྲོལ་ཆོག་མིན།  དྲིས་ལན།     ༈   བསྙེན་གྲུབ་ནས་ཁ་སྐོང་སྦྱིན་སྲེག་མཛད་དེ་གྲོལ་ནས་མེ་བསྙེན་དང། བཅུ་ཆ་ཆེན་མོ། བསྙེན་སྒྲུབ་སྦྲགས་མ་སོགས་སླར་ཡང་ཚུགས་ནས་མཛད་ཆོག་ཅིང། བར་དེར་མཚམས་

[077A]༄༅། །བར་ཟླ་བ་གཅིག་གཉིས། གསུམ་སོགས་མཛད་ཀྱང་ཆོག་།དྲི་བ། རྒྱལ་གྱི་མཚམས་ཐོ་སྒྲུབ་པ་མ་གྲོལ་བར་དུ་བཞག་དགོས་སམ། བར་
དེར་བསྡུ་ཆོག་པ་ལགས།  དྲིས་ལན།     ༈       ༈    མེ་ལྷའི་གཏོར་མ་ཐུན་ཐམས་ཅད་ལ་འབུལ་ཞིང། ཐུན་ཐ་མའི་མཇུག་ཏུ་མགོན་པོའི་གཏོར་འབུལ། བདག་མདུན་གྱི་གཏང་
ངག་གི་མཆོད་བསྟོད་བཟོད་གསོལ་སོགས་གསུངས་པ་ལྟར་ན། ཡི་དམ་དང་ཆོས་རྒྱལ་གྱི་གཏོར་འབུལ་ཟུར་དུ་མི་དགོས་པ་ལགས་སམ་ཇི་ལྟར་ལགས།  དྲིས་ལན།     ༈   པར་དགོས་ལ། འདིར་གསལ་
ཁམ་གསུངས་པ། དེ་གཉིས་གཞིར་བཞག་གི་སྟེང་དུ་མེ་ལྷ་དང་མགོན་པོའི་གཏོར་མ་འབུལ་དགོས་པར་ཟུར་དུ་བསྟན་པའི་ལུགས་ཡིན། ། དྲི་བ།   འདིའི་ཁྱད་པར་པའི་རྫས་ནི། མེ་ཏོག་ལུག་རུ་དམར་པོ། མར་ཁུ་
དམར་པོ། ཁྱད་པར་བའི་རྫས་འབྲས་ཡོས་ཞོ་དང་མར་དང་སྦྲང་རྩི་སྦྱར་བ་གྲངས་གསོག་བྱ་གསུངས་པ་ལ། དབྱར་དུས་ལྟ་བུ་ལ་ལུག་རུ་མེ་ཏོག་རྙེད་ཀྱང། སྟོན་དུས་སོགས་ལ་གསར་པ་རྙེད་དཀའ་བས། གྲིབ་སྐམ་ལྟ་བུ་བྱས་ནས་ངེས་པར་དུ་དགོས་
ལགས་སམ། ཡང་འབྲས་ཡོས་སོགས་རང་ལ་ཆ་བཞག་ཨེ་ཆོག་ལགས་ དྲིས་ལན།     ༈   ཚགས་བྱས་ནས་ངེས་པར་བསྲེ་དགོས་ཤིང། དེ་ཡང་ལོ་མ་དང་སྡོང་བུ་མ་འདྲེས་པའི་མེ་ཏོག་རང་དགོས་པར་

[077B]    ༈    དྲི་བ།  བསྙེན་ཡིག་ལས། དཀྱིལ་འཁོར་བཀྲམ་པའི་སྟེགས་མཐོ་བར་བ་བྱུང་དང། དྲི་བཟང་གིས་ལེགས་པར་བྱུགས་ཏེ། དྲི་ངད་ལྡང་བར་བྱས་པའི་དབུས་སུ་ཚད་ལྡན་གྱི་བྲིས་འབུར་གྱི་སྐུ་བཞུགས་
སུ་གསོལ། མདུན་དུ་ཟན་གཙང་ལ་མར་ཁུ་མངར་གསུམ་བསྲེས་པའི་གཏོར་མ་དམར་རྩི་ཅན་རྒྱན་ཅི་མཛེས་བྱ་གསུངས་པའི། གཏོར་མའི་དབྱིབས་དང་གྲངས་སོགས་ཇི་འདྲ་ཞིག་དགོས།  དྲིས་ལན།     ༈   འཇིགས་བྱེད་ཀྱི་འབུལ་
གཏོར་དེ་ཁོ་ན་བསྙེན་དུས་ལྟར་ལས། དབྱིབས་དང་གྲངས་སོགས་ཟུར་དུ་མི་འདྲ་བ་མི་དགོས། འོན་ཀྱང་དེ་ཉིད་གང་རྒྱས་གང་ཆེ་ཡང་ཡང་གསར་དུ་བཤམས་ཏེ་ཕུལ་ན་མཆོག་ཏུ་འགྱུར་ལགས།    ༈    དྲི་བ།  
པའི་དཀྱིལ་འཁོར་དེ་བདག་འཇུག་སྐབས་ཀྱི་སྒྲུབ་གཞིའི་དཀྱིལ་འཁོར་དེ་རང་ལ་དམིགས་ཆོག་གམ།  དྲིས་ལན་     ༈   འཁོར་ཟུར་དུ་བཤམ་དགོས་ཤིང། དེ་ལྟར་དགོས་པའི་རྒྱུ་མཚན་ཡང། བདག་འཇུག་གི་དཀྱིལ་འཁོར་
བདག་མདུན་ཐ་མི་དད་དུ་བསྒྲུབས་པས་རང་དང་ངོ་བོ་གཅིག་ཏུ་བྱེད། སྒྲུབ་པའི་དཀྱིལ་འཁོར་རང་ལས་ངོ་བོ་ཐ་དད་མདུན་དུ་ལོགས་སུ་བསྒོམས་པའི་ལྷོ་སྒོར་རང་ཉིད་གནས་ནས་སྤྱན་འདྲེན་བྱེད་པ་སོགས་བསྙེན་ཡིག་ལྟར་ཡིན་པས་དཀྱིལ་འཁོར་སོ་སོ་
དགོས། དེས་ན་བདག་འཇུག་གི་དཀྱིལ་འཁོར་གྱི་མདུན་དུ་སྒོ་བཞིའི་མཆོད་པ་སོགས་བདག་འཇུག་སྤྱི་ལྟར་བཤམ། སྒྲུབ་པའི་དཀྱིལ་འཁོར་དེ་ལས་ལོགས་སུ་བཤམས་ནས། དེའི་དབུས་མཚན་མའི་སྟེང་དུ་འཇིགས་བྱེད་ཀྱི་འབུར་

[078A]༄༅། །སྐུ་བཞུགས་སུ་གསོལ། དེའི་མདུན་དུ་སྔར་བཞིན་སྒྲུབ་པའི་འབུལ་གཏོར་ཟབ་རྒྱས་དང། མདུན་དུ་དྲག་མཆོད་སོགས་ཉེར་སྤྱོད་རྒྱས་པར་བཤམ་དགོས་ལགས།     ༈     རྫས་བཤམ་གསུངས་
པ་ཡང། ཁྲག་ཆེན་གྱི་མཆོད་ཡོན་དང། དབང་པོའི་མེ་ཏོག་སོགས་སྤྱིར་གྱི་དྲག་མཆོད་ལྟར་ལགས་སམ། ཡང་མི་འདྲ་བའི་ཁྱད་པར་གཞན་ཡོད་པ་ལགས།  དྲིས་ལན།     ༈      ༈    དྲི་བ།  
འཇུག་ལེན་དུས་ཉིན་གཅིག་ལ་བདག་འཇུག་གཉིས་གསུམ་སོགས་ལེན་ཚེ། བུམ་བསྐྱེད་རེ་རེ་བཞིན་འགྲོ་དགོས་སམ། སྔ་མ་ལ་ཆ་བཞག་ཆོག་།གཏང་རག་ཀྱང་བདག་འཇུག་ལན་རེ་བཞིན་འབུལ་དགོས་སམ། ཐུན་མཐར་ཕུལ་
བས་འཐུས་མིན། སྦྲས་མའི་སྐབས་གཏོར་མ་ཡང་ཕྱོགས་སྐྱོང་དང། ཆོས་རྒྱལ་ལ་འབུལ་གསུངས་པ་ལས། མགོན་པོ་ལ་འབུལ་བར་མ་གསུངས་པས་ཇི་ལྟར་བྱེད་དགོས་ལགས།  དྲིས་ལན།     ༈   གིས་ཆོག་ཅིང་
གཏང་རག་ཀྱང་ཐུན་མཐར་ཕུལ་བས་འཐུས། མགོན་པོའི་གཏོར་མ་འབུལ་མུས་གཞིར་བཞག་གི་དབང་དུ་བྱས་པ་ཡིན།    ༈    དྲི་ཞུས།  མ་ཟད་བསྙེན་པ་ཚར་འཕྲལ་བསྙེན་པའི་སྐབས་ཀྱི་གཏོར་མ་བསྡུས་ནས། མེ་ལྷའི་བསྙེན་པའི་སྐབས་
གཏོར་མ་གསར་དུ་བཞེངས་ཚེ། ཆོས་རྒྱལ་དང། ཕྱོགས་སྐྱོང་མགོན་པོའི་གཏོར་ལ་རྣམས་ཀྱང་གསར་དུ་བཞེངས་ཨེ་དགོས་ལགས། དྲུག་ཅུ་མའི་སྐབས་སུ་ནང་མགྲོན་གྱི་གཙོ་བོ་གཤིན་རྗེ་ཕྱི་སྒྲུབ་རང་ལ་བྱེད་པ་ཡིན་ནམ་ཇི་ལྟར་ལགས་
བ་བསྙེན་སྒྲུབ་སྦྲགས་མའི་བཅུ་ཆའི་ཁྱད་པར་རྫས་ལུག་རུ་དམར་པོ་དང། འཇིབ་རྩི་དམར་པོ་གཉིས། འདི་གཉིས་ལས་མ་འདང་ཚེ་གྲོ་དམར་པོ་སོགས་གཏོང་ཆོག་གམ་མི་ཆོག་ལགས།  དྲིས་ལན།  །མེ་བསྙེན་སྐབས་ཀྱང། ཆོས་རྒྱལ་ཕྱོགས་སྐྱོང་མགོན་
པོའི་གཏོར་མ་རྣམས་སྔར་གྱི་བསྙེན་པའི་སྐབས་ལྟར་དགོས། ནབ་མགྲོན་གྱི་གཙོ་བོ་ཆོས་རྒྱལ་ནང་སྒྲུབ་ཡིན་ཞིང། དེའི་མདུན་དུ་ཕྱི་སྒྲུབ་སྒེར་དུ་བསྐྱེད་པའམ། གཤིན་རྗེ་རིགས་བཞིའི་ནང་གི་ལས་གཤིན་དྲག་བོ་ལ་དམིགས་ནས་འབུལ་བ་གང་རུང་
གི་སྒོ་ནས་ཕྱི་སྒྲུབ་ཀྱང་གཙོ་བོར་བྱེད། བསྙེན་སྒྲུབ་སྦྲགས་མའི་བཅུ་ཆའི་ཁྱད་རྫས་གོང་གསལ་གཉིས་ལས་མ་འདང་ཚེ་གྲོ་དམར་པོ་གཏོང་ཆོག་  །   ༈   དྲི་བ།  ཆེའི་བསྙེན་ཡིག་ཏུ། བསྙེན་པ་གང་སོང་གི་བཅུ་
ཆ་འབུམ་བཅུ་ངེས་པར་འགྲོ་དགོས་གསུངས་པ་དང། བསྙེན་ཡིག་བྲིས་མ་རིན་པོ་ཆེ་ཉིད་ཀྱིས་གནང་བ་དེར་བཅུ་ཆ་འབུམ་ལྷག་འགྲོ་བར་བྱ། གསུངས་པ་གཉིས་གང་ལ་ཆ་བཞག་དགོས་བཀའ་བཟང་སྤྱི་བོར་སྨིན་སྩོལ་བརྩེ་བས་གཟིགས་པ་
མཁྱེན། མཁྱེན། བཀའ་ལན།    ༈   པ་གང་སོང་གི་བཅུ་ཆར་བྱས་ཏེ་འབུམ་བཅུ་བྱེད་པ་དང། ཡེ་ཤེས་འབེབས་སྔགས་ཀྱིས་བཅུ་ཆར་བྱས་ཏེ་འབུམ་གཅིག་བྱེད་པ་བསྙེན་ཡིག་སྤར་མ་དང་བྲིས་མ་གཉིས་སུ་སོ་སོར་
གསུངས་པ་ཕྱག་ལེན་ཡང་དོག་གི་ཁྱད་པར་ཡིན་ཞིང། ངོ་མ་ཕྱག་ལེན་དོག་མཐའ་བཟུང་སྟེ་འབུམ་བཅུ་རང་བྱེད་པ་ལགས།     ༈   དྲི་བ།  ལ་བདག་བསྐྱེད་བསྡུས་བ་བྱེད་གསུངས་པ་བསྡུ་ཚུལ་ཇི་ལྟར་བྱེད་
་༄༅། །དགོས་ལགས། ཕལ་པའི་སྒྲུབ་བའམ་ཐུན་མོང་བའི་སྒྲུབ་པའི་སྐབས་ཀྱི་སྔགས་ཁྲི་ཚོ་བཞི་ལ་མནྟྲ་སིདྡྷི་བཏགས་པ་བཟླ་གསུངས་པ་ལས། མཐར་འཁྱོལ་བ་བསྙེན་ཡིག་ཕལ་ཆེར་ན་མི་གསལ་བས། ཆ་ཚང་ཞིག་ཇི་ལྟར་ཡིན་
བརྩེ་གཟིགས།     ༈     བདག་བསྐྱེད་བསྡུས་པ་བསྙེན་པའི་སྐབས་ཀྱི་བསྡུ་ལུགས་ལྟར། སྐྱབས་སེམས། ཚོགས་ཞིང་ནས་སྲུང་འཁོར་ཐུན་མོང་བའི་བར་བཏང། སྲུང་འཁོར་ཐུན་མོང་མ་ཡིན་པ་བཞག་སྟེ་མཆོད་བསྟོད་སོགས་ཀྱང་
བསྡུས་པར་བྱེད་པ་སོགས་བསྙེན་པའི་སྐབས་ལྟར་ལས། ཤིན་ཏུ་བསྡུས་པ་བྱེད་ལུགས་མེད། སྒྲུབ་པའི་སྐབས་ཀྱི་བཟླ་བྱའི་སྔགས་ནི། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་མནྟྲ་སིདྡྷི་མ་མེ་དེ་ཧི་ཧཱུཾ་ཕཊ། ཅེས་བཟླ།     ༈     
རིམ་གྱི་དམིགས་པ་སྐྱོང་དུས། དཔེར་ན་བཤེས་གཉེན་བསྟེན་ཚུལ་ལྟ་བུ་ལ་བསྟེན་པའི་ཕན་ཡོན་དང། མ་བསྟེན་པའི་ཉེས་དམིགས་སོགས་ལ་ལུང་རིགས་གཉིས་ཀྱི་སྒོ་ནས་མྱོང་བ་འདི། བསམ་སྒོམ་གཉིས་ལས་བསམ་པ་ཡིན་ནམ། སྒོམ་པ་
ཡིན། བསམ་པ་ཡིན་ན། རྩོལ་བཅས་རྩོལ་མེད་ཀྱི་མྱོང་བ་ཐོན་ནས་སླར་བསྒོམ་དགོས་པ་ལགས་སམ། དེ་ལྟར་ན་བསྒོམ་པའི་དུས་ནམ་ཙམ་ལ་འཇོག་པ་ལགས། ཡང་ན་གོང་གི་མྱོང་བ་འདོན་དུས་སྒོམ་པ་ཡིན་ན། ཐོས་སྒོམ་གཉིས་ཀྱི་བང་དུ་
བསམ་པ་དེ་གདུས་བྱེད་པ་ལགས།  དྲིས་ལན།     ༈   སྒོམ་གསུམ་གྱི་ཁྱད་པར་དང་ཉམས་མྱོང་སྐྱེ་ཚུལ་ཇི་ལྟར་ཡིན་གསུངས་པ་གསལ་བར་ཞུ་ན། ཐོས་པ་ནི་དགེ་བའི་བཤེས་གཉེན་ལས་གདམས་ངག་གི་དོན་ཐོས་ནས་ཡིད་ལ་ལེགས་
བ་པར་ངེས་པ་ལ་བྱེད་ཅིང། དེ་ལས་དཔེར་ན་བཤེས་གཉེན་བསྟེན་ཆུལ་ལྟ་བུ་ཐོས་ནས་བཤེས་གཉེན་ལ་དད་པ་དང། མི་རྟག་པ་ལྟ་བུ་ཐོས་ནས་འཆི་བ་ལ་འཇིགས་པ་འབྱུང་བ་ནི་ཐོས་བྱུང་གི་ཉམས་ཡིན། ཐོས་བྱུང་གི་ཤེས་རབ་ནི་ཡིད་དཔྱོད་ཡིན་པས་
མི་བརྟན་པར་འགའ་ཞིག་གིས་ཁྱོད་ཀྱི་དེ་མ་ཡིན་ཞེས་སོགས་སྒྲུབ་བྱེད་འཕང་ན་བློ་འགྱུར་བ་ཡིན། འདི་ནི་དད་པ་དང་མི་རྟག་པ་ལྟ་བུ་རང་སྟོབས་ཀྱིས་ངེས་པ་མ་ཡིན་པར། གཞན་གྱི་ཚིག་གི་རྗེས་སུ་འཕྲངས་ནས་ངེས་པས་བསྒྱུར་སླ་ཞིང་མི་བརྟན་པ་
ཡིན༑ བསམ་བྱུང་ནི། དགེ་བའི་བཤེས་གཉེན་གྱིས་བསྟན་པའི་གདམས་ངག་གི་དོན་དེ་ཉིད་ལུང་རིགས་ཡང་དག་དུ་མའི་སྒོ་ནས་ཡང་དང་ཡང་དུ་ཡིད་ལ་བསྐོར་ཞིང། མྱོང་བ་ཐོན་ཐབས་ཀྱི་དཔྱད་པ་བྱེད་པ་ཡིན། དཔེར་ན་བླ་མ་སངས་རྒྱས་
སུ་མཐོང་བ་ལྟ་བུ་བསྒྲུབ་བྱར་བྱས་ནས། དེ་སྒྲུབ་པའི་ཐབས་སུ་ལུང་རིགས་གང་རྣོ་མཐའ་བསྐོར་རི་བསྐོར་གྱིས་མྱོང་བ་ཐོན་ཐབས་ལ་འབད་པ་ཡིན། དེ་ལྟར་མཐོང་བས་བླ་མ་སངས་རྒྱས་སུ་མཐོང་བའི་དད་པ་དང། འཆི་བ་ལ་འཇིགས་པ་སོགས་
སྔར་གྱི་ཐོས་བྱུང་གི་དེ་དང་མི་འདྲ་བར་དེ་ལས་ཤུགས་ཆེ་བར་བྱུང་བ་ནི་བསམ་བྱུང་གི་ཉམས་ཡིན། བསམ་བྱུང་གི་སྒོམ་ཚུལ་འདི་ལ་དཔྱད་སྒོམ་ཞེས་སྒོམ་གྱི་མིང་བཏགས་ཀྱང། ཐོས་བསམ་སྒོམ་གསུམ་གྱི་ནང་གི་བསམ་པ་ཉིད་ཡིན། བསམ་བྱུང་
གི་མྱོང་བ་འདི་སྔར་གྱི་ཐོས་བྱུང་དང་མི་འདྲ་བར་རང་སྟོབས་ཀྱིས་ངེས་ཤིང་རྗེས་དཔག་ཚད་མ་ཡིན་པས། གཞན་གྱིས་ཁྱོད་ཀྱི་དེ་མ་ཡིན་ཞེས་བྱས་ཀྱང་བསྒྱུར་དུ་མི་བཏུབ། བསམ་བྱུང་གི་མྱོང་བ་སྐྱེས་པ་ནི་ཆོས་དྲེད་དུའང་འཁྱེར་མི་སྲིད་ཐོས་
་༄༅། །གྲངས་མང་ལ་སྒོམ་གྲངས་ཉུང་བ་ཆོས་དྲེད་ཀྱི་རྒྱུ་ཡིན་གསུངས་པ་ལྟ་བུ་བསམ་པ་ལ་སྒོམ་དུ་གསུངས་པ་མང། ལམ་རིམ་ཞི་གནས་མ་གཏོགས་པའི་དཔྱད་སྒོམ་ཚང་མ་བསམ་པ་ཡིན་ཀྱང་སྒོམ་གྱི་ཐ་སྙད་གསུངས། དེས་
ན་སྒོམ་གྱི་ཐ་སྙད་གསུངས་པ་ཙམ་ལས་དེ་དག་བསམ་པ་ཉིད་ཡིན་ནོ། །ཐོས་བསམ་སྒོམ་གསུམ་དུ་གསུངས་པའི་བསམ་སྒོམ་གཉིས་འགལ་བ་ཡིན་དགོས་ཀྱང། སྤྱིར་གྱི་བསམ་སྒོམ་གཉིས་འགལ་བ་ཡིན་མི་དགོས་འདྲ། བཤེས་གཉེན་བསྟེན་
ཚུལ་ལ་དཔྱད་སྒོམ་བྱེད་པ་ལྟ་བུ་ནི་བསམ་པ་ཡང་ཡིན་ཞིང་སྒོམ་པ་ཡང་ཡིན་ཟེར་དགོས། འོན་ཀྱང་སྒོམ་བྱུང་ནི་མ་ཡིན་ནོ་།སྒོམ་བྱུང་ནི། དམིགས་པ་གང་ཡང་རུང་པ་ལ་བྱིང་རྒོད་དང་བྲལ་བར་རྩེ་གཅིག་ཏུ་བཞག་པས་གནས་ཆ་བརྟན་
པོ་ཤིན་སྦྱངས་ཀྱི་བདེ་བས་ཟིན་པའི་ཞི་གནས་ཐོབ་པ་ཡན་ཆད་ལ་བྱེད། དེས་ན་ཐོས་བསམ་སྒོམ་གསུམ་གྱི་ནང་གི་སྒོམ་བྱུང་ནི་ཞི་གནས་མ་ཐོབ་བར་དུ་མེད་དོ།  །   ༈     རྩོལ་མེད་ཀྱི་མྱོང་བའི་ཁྱད་པར་ཡང་ཇི་ལྟར་འབྱུང་བ་
ལགས།  བཀའ་ལན།     ༈   ཀ་བསམ་བྱུང་གི་ཁོངས་སུ་གཏོགས་ཤིང། དེ་ཡང་དད་པ་དང་མི་རྟག་པ་ལྟ་བུ་དཔྱད་པ་མ་བྱས་ཚོ་མི་སྐྱེ་ལ། མེད་
པ་ལྟ་བུ་དཔྱད་པ་མ་བྱས་ཚེ་མི་སྐྱེ་ལ། དཔྱད་པ་བྱས་ཆོ་སྐྱེ་བ་དཔེར་ན། མི་རྟག་པ་ལྟ་བུ་དྲན་པའི་སྐབས་
ཤིག་ལ་ལུང་དང་རིགས་པས་མནོ་བསམ་ལེགས་པར་བཏང་ཚེ་འཇིགས་ཞུམ་མེར་འཆི་བ་དྲན་པ་ལྟ་བུ་ནམ་བསྒོམ་རེས་ཀྱིས་བྱུང་བ་ནི་རྩོལ་བཅས་ཀྱི་མྱོང་བ་ཟེར། དད་པ་དང་དལ་འབྱོར་སོགས་ལའང་དེས་རིགས་འགྲེ་རྩོལ་མེད་

[080B]བ་དྲན་པ་ལྟ་བུ་དང། ལྟོག་དུས་ཟས་དྲན་པ་ལྟ་བུ་ལུང་རིགས་ཀྱི་དཔྱད་པ་མི་དགོས་པར་དད་པ་དང་མི་རྟག་པ་ལྟ་བུ་ལྷང་ལྷང་དྲན་པ་ཞིག་ལ་བྱེད།     ༈      བཤེས་གཉེན་
བསྟེན་པའི་ཕན་ཡོན་སངས་རྒྱས་ཀྱི་གོ་འཕང་ལ་ཉེ་བ་ཡིན་ཏེ་གསང་སྔགས་རྡོ་རྗེ་ཐེག་པའི་མྱུར་ལམ་ལ་བརྟེན་ནས་ཚེ་གཅིག་ལུས་གཅིག་ལ་འཚང་རྒྱ་བ་ཡང། བཤེས་གཉེན་ཚུལ་བཞིན་དུ་བསྟེན་པའི་ཕན་ཡོན་ཡིན་ལྟ་བུ་གྲངས་མང་ཙམ་
བཏང་ནས་དཔྱད་སྒོམ་བྱེད་དགོས་སམ། ཡང་ན་དམིགས་པ་བརྟན་པོ་ཚེར་གཅིག་དལ་བུས་བྱས་ན་འགྲིགས་པ་ལགས། དེ་བཞིན་ལུང་དོན་རྣམས་ཀྱང་གྲངས་མང་ཙམ་བྱས་པ་དང། ལྷོད་ལྷོད་བྱས་ནས་ཚར་གཅིག་བྱས་པ་གཉིས་ཁྱད་གང་ཆེ་ལགས་
 བཀའ་ལན།     ༈    ལན་ཅིག་དལ་བུས་འདོན་པ་གཉིས་ཀ་མིན། དཔྱད་སྒོམ་ཞེས་པ་ཁ་ནས་གང་ཡང་མི་འདོན་པར། ཡིད་ཀྱིས་མནོ་བསམ་ཁོ་ན་གཏོང་དགོས། དེ་ཡང་བསྒྲུབ་བྱ་གཅིག་བློ་ཕུགས་སུ་བཞག་
ནས༑ དེ་ལ་ཕན་ཐབས་ཀྱི་ལུང་རིགས་རྣོ་རྣོ་གཏམ་རྒྱུད་ཚད་རྒྱུ་མཚན་དུ་དྲངས་ཏེ་ཡིད་འགྱུར་འདོན་དགོས། དཔེར་ན། བཤེས་གཉེན་ཚུལ་བཞིན་བསྟེན་པས་སངས་རྒྱས་ཀྱི་གོ་འཕང་ལ་ཉེ་བ་ཡིན་ཏེ་སྙམ་དུ་བྱ་དེ་བློ་ཕུགས་སུ་བཞག་
ནས༑ དེ་ཡིན་པའི་སྒྲུབ་བྱེད་དུ། གང་དྲིན་མ་དང་གང་གི་ཐུགས་རྗེས་སོགས་ཀྱི་ལུང་དོན། སྔགས་ལ་བརྟེན་ནས་ཚེ་གཅིག་ལ་མཆོག་འགྲུབ་པའང་དེའི་ཕན་ཡོན་ཡིན་ཚུལ། སྔགས་མིན་ཡང་ལམ་ཤིན་ཏུ་མྱུར་བ་རྟག་ཏུ་ངུའི་རྣམ་ཐར། དགེ་བ་

[081A]༄༅། །སྣ་རེ་བསྟན་ཀྱང་དེའི་ཚོད་ཀྱིས་ཉེ་ཚུལ། བླ་སློབ་གཉིས་ཀ་མཚན་ལྡན་སྣོད་ལྡན་ཞིག་འཕྲད་ན་སངས་རྒྱས་ལག་པས་བཟོས་པ་ལྟ་བུ་འབྱུང་ཚུལ། རི་དབང་རྩེ་ནས་སོགས་ཀྱི་ལུང་དོན་སོགས་ལམ་རིམ་རྣམས་
ནས་གསུངས་ཚུལ་གང་རྙེད་འདིར་སྦྱར། དེ་དག་བླ་མས་གདམས་པ་བསྟན་པ་ཉམས་སུ་བླངས་པས་ཉེ་ཚུལ་ལོ། །མཆོད་ཅིང་བསྙེན་བཀུར་བས་ཀྱང་ཉེ་བ། གང་ཕྱིར་ཕྱོགས་བཅུའི་སོགས་དང། དུས་གསུམ་ཕྱོགས་བཅུའི་རྒྱལ་བ་སོགས་ལུང་རིགས་
ཤིན་ཏུ་མང་བ་ལྟར་བསམ། དེ་དག་ཐམས་ཅད་བསམ་མ་ནུས་ཀྱང་དེ་རྣམས་ལས་སེམས་ལ་གང་ཕན་དང་ལུང་རིགས་གང་རྣོ་ཡིད་ལ་བྱས་ཏེ་དོན་སྙིང་ལག་རྗེས་བསྒྲུབ་བྱ་དེ་ལ་ཡིད་འགྱུར་གང་ཐོན་དུ་བྱ་བ་ཉིད་ཡིན་ནོ།  །   ༈     
པ་སོགས་སྐྱེ་མདོག་ཁ་པོ་དང། སྐབས་རེར་ཆེད་གཉེར་བསྒོམ་ཁུལ་བྱས་ཀྱང་བློ་ལ་འཆར་མི་ཐུབ་པ་འོང་གིན་འདུག་པ་དེ་ལ་གེགས་སེལ་བོགས་འདོན་ལྟ་བུ་ཇི་འདྲ་བྱེད་དགོས་ལགས།  དྲིས་ལན།     ༈   བསྒོམས་ཀྱང་སྐབས་རེ་ལ་དད་པ་དང་མི་ ངེས་འབྱུང་དང་སྙིང་རྗེ་སོགས་ཤུགས་དྲག་ལྷང་ལྷང་སྐྱེ་བ་ལྟ་བུ་འབྱུང་བ་ནི་བསྒོམས་སྟོབས་ཀྱི་ཉམས་མྱོང་མིན་པར། གློ་བུར་པའི་ཉམས་ཡིན་ཞིང། དེ་ནི་སྐབས་སྐབས་ལས་ནམ་བསམ་ལ་མི་འབྱུང་བས། དེ་ལྟར་བྱུང་བ་ལ་རྟོགས་
པ་སྐྱེས་སོ་སྙམ་པའི་ཡིད་གཏན་ཕྱོགས་ནའང་མི་རུང། ཉམས་གློ་བུར་བ་ཙམ་ཡིན་པས་རྗེས་སུ་མེད་པར་གྱུར་ནའང་རྟོགས་པ་ཉམས་པའི་དོགས་པ་བྱ་མི་དགོས། འོན་ཀྱང་བླ་མ་དང་ལྷག་པའི་ལྷ་སོགས་ཀྱིས་བྱིན་གྱིས་བརླབས་པའི་མཚན་མ་

[081B] །དེ་གློ་བུར་བ་ལས་ཡལ་བ་ཁོ་རང་གི་ཆོས་ཉིད་ཡིན་པས། དེ་མ་ཡལ་བའི་ཐབས་ཀྱི་གེགས་སེལ་བོགས་འདོན་སོགས་བྱ་རྒྱུ་མེད། ཉམས་མྱོང་ངོ་མ་ནི། ཆོས་རབ་ཏུ་རྣམ་འབྱེད་ཀྱི་ཤེས་རབ་ཀྱིས་ཡང་ནས་ཡང་དུ་བསྐྱེད་ཅིང་
བསྒོམས་སྟོབས་ཀྱིས་དད་པ་དང་མི་རྟག་པ་སོགས་ཡིད་འགྱུར་ཇེ་བཟང་ཇེ་བཟང་དུ་འགྲོ་བ་རིམ་གྱིས་རིམ་གྱིས་སྐྱེ་བ་ཞིག་འབྱུང། དེ་ནི་ནམ་བསམས་ཀྱང་ཡིད་འགྱུར་ཇེ་འཕེལ་དུ་འགྲོ་བ་ལས། སྔར་གྱི་གློ་བུར་བ་དེ་བཞིན་དུ་སྐབས་རེར་ཤུགས་དྲག་སྐྱེ་བའི་ཉམས་
ལྟ་བུ་འབྱུང་ལ། སྐབས་རེར་གཏན་ནས་མེད་པ་དེ་འདྲ་མིན་པར་ཉམས་མྱོང་བརྟན་པར་འོང་ངོ། །དེའང་རྩོལ་བཅས་ཀྱི་མྱོང་བའི་སྣེ་ཟིན་ནས་སྐྱེ་བ་ལས། བསྒོམ་མ་ཐག་ཏུ་མི་འབྱུང་ངོ་ །   ༈     སུ་རང་དང་ཡི་དམ་
དབྱེར་མེད་བསྒོམ་དགོས་གསུངས་ཀྱང། དེ་བློ་ལ་ཤིན་ཏུ་འཆར་དཀའ་ཞིང། ཞལ་ཕྱག་ཞབས་དང། ཐུགས་ཀར་ཡེ་ཤེས་སེམས་དཔའ་སོགས་ཀྱང་མིག་གིས་མཐོང་དགོས་པའི་བཟོ་འདྲ་བ་ཞིག་ཤར། དེ་བྱས་དུས་ཡི་དམ་སོགས་དང། རང་ལོགས་སུ་
འཆར་ནས་གཏན་ནས་སྟབས་མི་བདེ་བ་ཞིག་འདུག་ལགས་པས། བསྙེན་ཡིག་ལས། ཕ་རི་ནས་ཚུ་རིར་བལྟ་བ་ལྟ་བུ་མ་ཡིན་པར། རང་དངོས་སུ་དེ་ལྟར་གྱུར་ཡོད་བསམ་པ་དགོས་གསུངས་པ་ལྟར་གྱུར་ཡོད་བསམ་ཀྱང་ཡང་མིག་གིས་བལྟ་རྒྱུ་ཡོད་པ་
ལྟ་བུ་ཞིག་དགོས་པ་རང་འཆར་བས་གཏན་ནས་བསྒོམ་མི་བདེ་བ་ཁག་པོ་ཞིག་འདུག་པས། རང་དང་དབྱེར་མེད་དུ་སྒོམ་ཚུལ་དཔེ་དང་བཅས་པ་གསལ་བ་ཞིག་ཐུགས་རྗེ་ཆེ་བ། ཡང་ལམ་རིམ་ཤར་སྒོམ་སྐབས་སེམས་བསྐྱེད་ཀྱི་མཇུག་ཏུ་བྱང་སྡོམ་ལེན་

[082A]༄༅། །པའི་དམིགས་རྣམ་ཡང་བསྟེན་གསུངས་བ་དེ་ཐུན་དྲུག་ནང་གི་དེས་འགྲིགས་པར་བྱས་ཨེ་ཆོག་ལགས།  བཀའ་ལན།     ༈   མལ་པ་འདི་ཉིད་སྟོང་སྦྱངས་བྱས་ཏེ་སྨུ་གསུམ་ལམ་འཁྱེར་གྱི་སྒོ་ནས་རང་ཡི་དམ་དེར་དངོས་
སུ་གྱུར་པར་མོས་པས། ཡི་དམ་དེའི་སྐུ་དང་ཕྱག་ཞབས་སོགས་རར་གིས་མཐོང་ཡང་རང་གི་མིན་པར་མི་འགྱུར་བ། དཔེར་ན། རྒྱུན་དུ་རང་གི་ལུས་ཐ་མལ་པ་འདིའི་ལུས་དང་རྐང་ལག་སོགས་མིག་གིས་མཐོང་ཡང་རང་གི་མིན་པར་མི་འགྱུར་བར། རང་
གི་ཡིན་པའི་འདུ་ཤེས་བསྐྱེད་པ་ལྟར། རང་ཡི་དམ་དུ་བསྒོམ་པའི་ཚེ་ཡང་ཡི་དམ་གྱི་སྐུ་དེ་རང་གི་ལུས་དང། ཕྱག་ཞབས་སོགས་རང་གི་རྐང་ལག་ཉིད་ཡིན་པར་བསམ། དེ་ལྟ་བུའི་སྐུ་དེ་ལ་བཏགས་པའི་ཡི་དམ་དེ་དང་ང་གཉིས་ངོ་བོ་གཅིག་ཏུ་བསམ་དགོས་
པ་ཡིན། ཇི་གསུངས་བྱང་སྡོམ་ལེན་པའི་དམིགས་རྣམ་ཐུན་དྲུག་ནང་གི་དེ་ཐོག་ནས་མཛད་པས་ཆོག་ལགས། སྦྱིན་སྲེག་སྐབས་མེ་ལྷ་ལ་སྔོན་དུ་མར་ཁུ་དང་ཡམ་ཤིང་གྲངས་བདུན་རེ། གཏང་རག་སྐབས་ལན་རེ་ཕུལ་བས་ཆོག་ཅིང། འདས་ལྷ་ལ་
གྲངས་བཅོ་ལྔ། ཉི་ཤུ། ཉེར་ལྔ་ཙམ་གང་རིགས་ཕུལ་ན་འཐུས།།    ༈    །།མཐའ་འཁོར་སྤོ་པའི་ཡུལ་དུ་བཤེས་གཉེན་ངག་དབང་བཟོད་པ་མཆོག་ལ་སྩལ་པ།  དྲི་བ་ཕེབས་ལན། སློབ་སྤྲིང་གི་མཁའ་ལྡིང་རིག་འཛིན་སོགས་ཀྱི་རིག་འཛིན་ནི། ལྷའི་སྔགས་འཆང་
ལྟ་བུ་མི་མ་ཡིན་གྱི་བྱེ་བྲག་ཞིག་གོ། །   ༈    དཀའ་བ་ཉིད་དང་ཐུང་བ་ཉིད། །ཅེས་པ་ནི། ཚེ་འདིའི་ཚེ་ཐབས་སྒྲུབ་བ་ནི་སྔ་མའི་ལས་ཀྱི་འཕངས་ཚོད་ལས་ལྷག་བ་ཅིག་ནི་བསྒྲུབས་ཀྱང་འགྲུབ་པར་དྐའ་བ་ཉིད་དང། གལ་ཏེ་འབད་པས་

[082B]ཡུན་ཐུང་བ་ཉིད་ཡིན་ཞེས་པའི་དོན་ནོ། །   ༈   ཡིག་ལས། བག་སྐྱོང་སྤྱོད། །ཅེས་པ་ནི། གསོད་པར་བྱེད་པའི་འཆི་བདག་སྔོན་དུ་འོང་བ་བཤེས་བཞིན་མཁས་པ་སུ་ཞིག་བག་ཡངས་སུ་སྐྱོང་བ་སྤྱོད་མི་
རིགས་ཞེས་པའི་དོན་ནོ། །   ༈    ནུས་པ་མེད་པས་འབྱུང་ཀུན་ལ། །ཞེས་པ་ནི། ལུས་ཀྱི་འབྱུང་བ་བཞི་དགྲ་མི་ཤ་བོ་བཞི་ཁང་པ་གཅིག་ཏུ་ཚོགས་པ་དང་འདྲ་ལ། དེ་རྣམས་ཆ་མཉམ་སྟེ་གཅིག་གཅིག་ལ་གནོད་པའི་ནུས་པ་མེད་པས་ཏེ་མེད་
པར་གནས་པའི་ཚེ། འབྱུང་བ་བཞི་པོ་ཀུན་ལ་ཚོགས་པ་ཞེས་བྱ་བ་སྟེ། ཆ་མཉམ་པས་འཚོ་བ་བདེ་བ་བཟང་པོ་སྐྱེ་བར་འགྱུར་གལ་ཏེ་ཅུང་ཟད་མ་སྙོམས་ན་བདེ་བའི་སྐབས་མེད་པར་གསུངས་པའོ་།   ༈    ཕྱི་མ་ཕྱི་མ་ཕྱེད་ཕྱེད་ཞུགས་
པར་རིགས་པར་བྱའོ། །ཞེས་གསུངས་པ་ནི། ཚ་དམྱལ་བརྒྱད་སོ་སོ་ལས་གྲང་དམྱལ་བརྒྱད་སོ་སོ་ཚེ་ཚད་ཕྱེད་ཕྱེད་འཕར་བའི་དོན་ཡིན་ནམ་སྙམ།    ༈    ས་ཆུ་མེ་རླུང་ཉི་ཟླ་བྲལ་ཐོབ་མཛོད། །ཅེས་བ་ནི། ཕྱི་རོལ་པ་འགའ་ཞིག་
གིས་འབྱུང་བ་བཞི་དང་ཉི་ཟླ་སོགས་ལ་ཐོབ་བྱ་མཐར་ཐུག་ཏུ་འཛིན་པ་དང། ཐར་པ་གཟུགས་ཅན་དུ་འདོད་པ་སོགས་ལས་ཁྱད་ཞུགས་ཤིང་བྲལ་བའི་གོ་འཕང་བསླབ་པ་གསུམ་དང་ཐར་པ་ཐོབ་པར་མཛོད། ཅེས་པའི་དོན་ནོ། །   ༈   
ལས༑ དབང་ཕྱུག་ལུས་གཏོགས་སོགས་ནི། དབང་ཕྱུག་ཅེས་རྒྱལ་པོ་ལ་བོས་ནས། ལུས་ཀྱིས་མཚོན་པའི་རང་གི་སྒོ་གསུམ་དུ་གཏོགས་པའི་དྲན་པ་མི་བརྗེད་པ་ནི་བདེ་གཤེགས་བཅོམ་ལྡན་འདས་ཀྱི་སྟེ་དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་

[083A]༄༅། །པའི་ལམ་དུ་ཉེ་བར་བརྟན་པ་སྟེ་ཡིན་ནོ་ཞེས་སོགས་ཀྱི་དོན་ནོ། །   ༈   ཏུ་རུང་ཞིང། གསོག་མཚམས་ནི། ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་པའི་མཚམས་
སུ་བསགས་ན་ཡན་ལག་བདུན་པ་བསྔོ་བ་དང། བཅས་པ་དང། བྱང་ཆུབ་སེམས་དཔའི་སྨོན་ལམ་འབུམ་ཕྲག་གྲངས་མེད་བཅུ་དང་བཅས་པར་ཆབས་ཅིག་གྲངས་གསོག་པར་འགྲོ་བས་ཤིན་ཏུ་ལེགས་སོ།།    ༈    །།འབྲས་ལྷོ་པ་དགེ་བཤེས་བློ་བཟང་བསམ་
གཏན་ལ། མར་པའི་རྣམ་ཐར་དུ་གསུངས་པའི་པཎ་ཆེན་ནཱ་རོ་པའི་གསུང་མགུར་གྱི་དྲིས་ལན་དུ་གནང་བ།  ནཱ་རོའི་གསུང་ལས། ནམ་མཁའི་མེ་ཏོག་སྐྱེས་བུ་ཡིས། །མོ་གཤམ་བུ་ཡི་རྟ་ཞོན་ནས། །རུས་སྦལ་སྤུ་ཡིས་ཐུན་བྲགས་ཏེ། །རི་བོང་རྭ་ཡིས་ཕུལ་བ་ཡིས། །དགྲ་བོ་
ཆོས་ཉིད་ཀློང་དུ་བསད། །ལྐུགས་པ་སྨྲ་ཞིང་དམུས་ལོང་བལྟ་།འོན་པ་ཉན་ཞིང་ཞ་བོ་རྒྱུག་ཉི་ཟླ་གར་མཁན་དུང་འབུད་ཅིང། །འཁོར་ལོ་བུ་ཆུང་སྐོར་བར་བྱེད། །ཅེས་པའི་དོན་ནི། རང་བཞིན་གྱིས་མེད་བཞིན་སྣང་བའི་མཁའ་འགྲོ་མ་རྣམས་ཀྱིས། རང་
བཞིན་གྱིས་མེད་པའི་སྙན་བརྒྱུད་ཀྱི་མན་ངག་གི་རྟ་བྱིན་པ་ཞོན་ནས། བརྗོད་མེད་རུས་སྦལ་གྱི་སྤུ་དང་འདྲ་བའི་ཡུལ་སྟོང་པ་ཉིད་དེ། རང་བཞིན་མེད་བཞིན་སྐྱེ་བ་རི་བོང་རྭ་དང་འདྲ་བའི་ཡུལ་ཅན་བདེ་བ་ཆེན་པོའི་འོད་གསལ་གྱིས་ཕུལ་བས། དགྲ་བོ་བདག་
འཛིན་ཆོས་ཉིད་ཀྱི་ཀློང་དུ་བསད། སྨྲ་བསམ་བརྗོད་དུ་མེད་པ་ལྐུགས་པ་ལྟ་བུའི་དོན་ཏཻ་ལོས་སྨྲས། ནཱ་རོ་དེ་ཉིད་མ་མཐོང་བ་ལོང་བ་ལྟ་བུས་དེ་ཉིད་མཐོང། སེམས་ཀྱི་ཆོས་ཉིད་ཐོས་སུ་མེད་པ་འོན་པ་ལྟ་བུའི་དོན་ནཱ་རོས་ཐོས་ཤིང་ཉན། གཉུག་སེམས་འོད་

[083B]ཉི་ཟླ་ཁམས་དཀར་དམར་གྱི་དབུས་སུ་སྒྱུ་ལུས་སུ་བཞེངས་པ། གར་མཁན་དུ་མ་རོ་གཅིག་ཏུ་གཟིགས་པའི་འོད་གསལ་ཏེ་ཟུང་འཇུག་ཐོབ་པའི་ཡོན་ཏན་ཕྱོགས་བཅུར་སྒྲོགས་པ་སྙན་པའི་དུང་འབུད་བ། བདེ་མཆོག་སྙན་བརྒྱུད་
ཀྱི་མན་ངག་བུ་ཆུང་བསམ་མེད་ལྟར་བརྗོད་མེད་ཀྱི་ངང་ནས་ཆོས་ཀྱི་འཁོར་ལོ་བསྐོར་བའོ། །ཡང། མཁའ་འགྲོ་ནམ་མཁའི་མེ་ཏོག་དང། །སྙན་རྒྱུད་མོ་གཤམ་རྟ་ཞོན་ནས། །བརྗོད་མེད་རུས་སྦལ་སྤུ་དྲལ་ཏེ། །སྐྱེ་མེད་རི་བོང་ཕུལ་བ་ཡིས། །ཏཻ་ལོ་ཆོས་ཉིད་
ཀློང་དུ་བསད། །ཏཻ་ལོ་ཀླུགས་པའི་སྨྲ་བསམ་བརྗོད་མེད་ཀྱིས། །ནཱ་རོ་དམུས་ལོང་མཐོང་མེད་བདེན་མཐོང་སྒྲོལ། །ནཱ་རོ་འོན་པ་ཆོས་ཉིད་ཆོས་སྐུའི་རི་བོ་ལ། །བློ་གྲོས་ཞོན་པ་འོད་གསལ་འགྲོ་འོང་མེད་པར་རྒྱུག་ཉི་ཟླ་དགྱེས་པ་རྡོ་རྗེ་སྟེ། །གར་མཁན་དུ་མ་རོ་
གཅིག་ཡིན། །འདི་ཡི་སྙན་པ་ཕྱོགས་བཅུར་གྲགས། །འབུས་པ་རྨོངས་ལྡན་དག་ལ་འབུད། །འཁོར་ལོ་བདེ་མཆོག་འཁོར་ལོ་སྟེ། །བསྐོར་བ་སྙན་བརྒྱུད་འཁོར་ལོ་ཉིད། །བུ་ཆུང་ཞེན་པ་མེད་པར་བསྐོར་།ཅེས་པའི་མགུར་རྗེས་མ་འདི་མགུར་སྔ་མའི་འགྲེལ་པ་
ལྟ་བུ་ཡིན་པས་གོང་དང་སྦྱར་ན་ལེགས་པར་གོ་ནུས།།    ༈    །།མདོ་སྨད་རྒྱལ་ཐང་དགོན་ལ།  དེ་ག་དགོན་དུ་རྒྱུད་ཀྱི་རྒྱལ་པོ་དཔལ་གསང་བ་འདུས་པ་འཕགས་ལུགས་དང། དཔལ་ལྡན་དུས་དགྲའི་དབང་པོ་འཇིགས་མཛད་རྡོ་རྗེ་ལྷ་བཅུ་གསུམ་མ་
གཉིས་ཀྱི་ཆོ་ག་ཁུངས་དག་ཕྱག་བཞེས་སུ་བསྟར་མུས་ལགས་ཀྱང་མ་རྒྱུད་ཀྱི་མཐར་ཐུག་དཔལ་ལྡན་འཁོར་ལོ་སྡོམ་པའི་ཆོ་ག་ཅུང་ཟད་ཙམ་ཡང་ཚུགས་མ་ཐུབ་པ། དེས་ན་རང་རེ་རི་བོ་དགའ་ལྡན་པའི་སྔགས་ཀྱི་ཟབ་ཁྱད་ཐུན་མོང་མ་ཡིན་པ་ནི་གསང་

[084A]༄༅། །བདེ་འཇིགས་གསུམ་ཡ་མ་བྲལ་བར་ཉམས་སུ་ལེན་པ་ཉིད་ཡིན་པར་རྗེ་བཙུན་འཇམ་པའི་དབྱངས་ཀྱི་གསུང་རྗེན་པས་འཇམ་མགོན་ཙོང་ཁ་པ་ཆེན་པོར་དངོས་སུ་གདམས་པའི་གསུང་རྒྱུན་རྗེའི་གསུང་འབུམ་དུ་གསལ་བ་ལྟར་
ལ༑ དེ་ཡང་མི་སློབ་པའི་ཟུང་འཇུག་གི་གོ་འཕང་ཤིན་ཏུ་མྱུར་བ་མྱུར་བར་བསྒྲུབ་པའི་དགའ་ལྡན་སྙན་བརྒྱུད་ཀྱི་བཀའ་སྲོལ་འདྲི་ཕ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པ་ལ་བརྟེན་ནས་འཐོབ་བྱ་སངས་རྒྱས་ཀྱི་སྐུ་དག་པ་སྒྱུ་མའི་སྐུ་མཚན་
དཔེས་སྦྲས་པའི་ཁ་སྦྱོར་ཡན་ལག་བདུན་ལྡན་དང། མ་རྒྱུད་ཐམས་ཅད་ཀྱི་རྒྱལ་པོ་དཔལ་འཁོར་ལོ་བདེ་མཆོག་ལ་བརྟེན་ནས་འཐོབ་བྱ་སངས་རྒྱས་ཀྱི་ཐུགས་དག་པ་དོན་གྱི་འོད་གསལ་ཡེ་ཤེས་ཆོས་སྐུ་གཉིས་དུས་ཤིན་ཏུ་མྱུར་བ་མི་ལོ་བཅུ་གཉིས་ཙམ་ལ་འགྲུབ་པར་བྱེད་
ཅིང། དེ་དག་གི་འགལ་རྐྱེན་སེལ་ཕྱིར་ཁྱད་ཆོས་ལྔ་ལྡན་རྡོ་རྗེ་འཇིགས་བྱེད་དང་བཅས་དེ་གསུམ་ཡ་མ་བྲལ་བར་ཉམས་སུ་ལེན་དགོས་པར་གསུངས། རྗེ་བཙུན་ཙོང་ཁ་པ་ཆེན་པོ་རང་ཉིད་ཀྱིས་ཀྱང་ཉིན་རེ་བཞིན་དུ་གསང་བདེ་འཇིགས་གསུམ་ཡ་མ་བྲལ་བར་རིམ་
གཉིས་དང་བཅས་པའི་རྣལ་འབྱོར་ཉམས་བཞེས་ཕྱག་ལེན་དུ་བཏབས་བ་རྗེའི་རྣམ་ཐར་ཆེན་མོར་གསལ་བ་ལྟར་ལགས་ན། རང་རེས་དེ་ལྟར་གསང་བདེ་འཇིགས་གསུམ་གྱི་ལམ་རིམ་གཉིས་ཟབ་མོ་ཡ་མ་བྲལ་བར་ཉམས་སུ་ལེན་མ་ནུས་ཀྱང། ཆོ་ག་ཚིག་
སྐམ་ཙམ་ཡ་མ་བྲལ་བར་བཏོན་ཐུབ་ནའང་བག་ཆགས་ཁྱད་པར་ཅན་འཇོག་ཅིང། གཏན་འདུན་སྐལ་བཟང་གི་དགའ་སྟོན་བླ་ན་མེད་པར་འགྱུར་ངེས་དང། དབུས་ཕྱོགས་འདིར་ཡང་རྒྱུད་གྲྭ་རྣམ་གཉིས་རྣམ་རྒྱལ་གྲྭ་ཚང། སེ་འབྲས་ཀྱི་

[084B] གཞིས་དགོན་ཕན་ཚུན་སོགས་དགེ་ལྡན་པའི་སྔགས་གྲྭ་ཕལ་ཆེར་ན་གསུངས་དང་གསུང་མུས་ལ། དེ་གར་ཡང་གསང་བདེ་འཇིགས་གསུམ་ཡ་མ་བྲལ་བའི་ཆོ་ག་ཞིག་ཚུགས་ཐུབ་ན་བསྟད་འགྲོའི་མིག་རྒྱན་རླབས་པོ་ཆེར་འགྱུར་ངེས་ལ་
འཇིགས་གསང་སྔོན་ཡོད་ཐོག་བདེ་མཆོག་ཞིག་གསར་འཛུགས་ཐུབ་ན་ཅི་མ་རུང་སྙམ་སྔ་ལོ་རོང་སྡེ་རྟ་མགྲིན་ཚེ་རིང་དངོས་འཕྲད་སྐབས་དགོན་དུ་བདེ་མཆོག་ཆོ་ག་གསར་འཛུགས་ཀྱི་མཆོད་ཐེབས་མཐུན་རྐྱེན་ཕངས་མེད་གང་ནུས་ཕུལ་ཏེ་ཞུ་བརྩམས་དགོས་ལུགས་
ནན་མངགས་བགྱིས་ཟིན་པས། དེ་ག་དགེ་འདུན་རྣམས་ནས་ཀྱང་བསྟན་འགྲོ་སྤྱི་བྱེའི་མིག་རྒྱན། རང་རང་འདི་ཕྱིའི་ལེགས་ཚོགས་རླབས་པོ་ཆེར་དགོངས་པ་དང། དེ་ཙམ་མ་ཟད་དཔལ་འཁོར་ལོ་བདེ་མཆོག་གི་ལམ་འདི་ཉམས་སུ་ལེན་པ་པོ་གང་དང་གང་
ན་གནས་པའི་ས་ཕྱོགས་དེ་དང་དེར་དཔལ་ཧེ་རུ་ཀཿ་རོད་རྗེ་རྣལ་འབྱོར་མའི་ཚོགས་དང་བཅས་རྟག་པར་བཞུགས་པ་དང། དུས་ཇི་ཙམ་སྙིགས་པ་ཙམ་གྱིས་བྱིན་རླབས་ཇེ་མྱུར་དུ་འགྲོ་བ་དང། སྒྲུབ་པ་པོ་རྣམས་འདི་ནས་འཕོས་མ་ཐག་ཏུ་མཁའ་སྤྱོད་ཀྱི་
ཞིང་དུ་སྐྱེ་བ་སོགས་ཕན་ཡོན་སྟོང་ཕྲག་བརྒྱའི་ཁས་ཀྱང་བརྗོད་པར་མི་ནུས་པར་རྩ་རྒྱུད་ནས་དངོས་སུ་གསུངས་པ་བཅས་ཐུགས་ལ་བྲང་སྟེ། འཇམ་མགོན་སྙན་བརྒྱུད་གསང་བའི་མཐར་ཐུག་འདི་ལྟ་བུ་ལ་སྤྱོད་དུ་ཡོད་པའི་སྐབས་འདིར་ཕྱི་བཤོལ་
དང་ལེ་ལོར་མ་གྱུར་པའི་ཐུགས་ཁུར་གང་ཆེ་ཞིག་ཅི་ནས་ཀྱང་བརྩོན་པ་ལྷུར་བཞེས་མཛོད།།    ༈    །།དྭགས་པོ་དགའ་རབ་རྗེ་དྲུང་བློ་བཟང་མཁྱེན་རབ་ལ།  ཁྱེད་ཉིད་བྱི་ལོ་ནས་ད་བར་དཔལ་ལྡན་འཁོར་ལོ་སྡོམ་པའི་བསྙེན་སྒྲུབ་ཀྱི་རྣལ་འབྱོར་ལ་ཚིག་འགྲུས་མཛད་པ་གཏན་

[085A]༄༅། །བདེའི་བགོ་སྐལ་རྨད་པོ་ཆེར་སོན་ངེས་མཆོག་ཏུ་ལེགས་ཤིང། བསྙེན་པའི་གྲངས་གཙོ་བོ་ལ་འབུམ་བརྒྱ་དང། ཡུམ་གྱི་སྙིང་པོ་འབྲུ་འབུམ། འཁོར་རྣམས་ལ་ཁྲི་ཕྲག་རེ། ཡེ་ཤེས་འབེབས་སྔགས་འབུམ་གཅིག་
གཞན་རྩ་སྔགས་དང་གོ་ཆར་གྲངས་གསོག་མི་དགོས་ཀྱང། བྱིན་རླབས་དང་ཕན་ཡོན་ཆེ་བས་ཀ་ར་ཀ་ར་ཁྲི་ཕྲག་གཅིག་གསོག་ཐུབ་ན་མཆོག་ཏུ་ལེགས། འོན་ཀྱང་བསྙེན་པའི་གྲངས་སུ་ངེས་པ་མི་དགོས་ལགས།།    ༈    །།བླ་མའི་རྣལ་
འབྱོར་བྱིན་རླབས་འདོད་དགུའི་གཏེང་མཛོད་ཀྱི་ཞལ་ཤེས་སྐོར་འཇོལ་ཟམ་གདོང་མཆོག་སྤྲུལ་རིན་པོ་ཆེར་དྲིས་ལན་དུ་སྩལ་བ།    ༈   རྗེ་རྡོ་རྗེ་འཆང་ཆེན་པོ་ཉིད་ཀྱི་བླ་མའི་རྣལ་འབྱོར་དུ་བདུད་རྩི་འབེབ་སྦྱང་མན་ངག་ལྟར་བྱ་གསུངས་པའི་མན་ངག་ཇི་ལྟར་ལགས་ བདུད་རྩི་འབེབ་སྦྱང་སྐབས་ཚེ་ནོར་ཤེས་རབ་
སོགས་ཞི་རྒྱས་དབང་གི་བདུད་རྩིའི་ཁ་དོག་དང་ཁྱད་པར།།སྔགས་ཀྱི་སྦེལ་ཚིག་སྒྱུར་ཚུལ་སོགས་མང་དུ་མཆིས་པ་ལྕང་སྐྱ་རོལ་པའི་རྡོ་རྗེའི་གསུང་བཀའ་རྒྱ་མའི་ནང་གི་བླ་མའི་རྣལ་འབྱོར་སྙན་བརྒྱུད་ལས་ཚོགས་དང་བཅས་པ་ཞེས་པའི་མན་ངག་རྣམས་
འདིར་སྦྱར་རྒྱུ་ལགས།     ༈   བརྒྱུད་ལས་བྱུང་བ་ལྟར་བྱ་ཚུལ་ཇི་ལྟར་ལགས།  སྒྱུ་ལུས་ནང་ལྡང་གི་དམིགས་པ་སྐྱོང་ཚུལ་བླ་མཆོད་ཁྲིད་ཡིག་དང། བླ་མའི་རྣལ་འབྱོར་ཟབ་གནད་བཀའ་རྒྱ་ཅན་གྱི་ནང་ཕལ་ཆེར་ན་གསལ་ཞིང། མདོར་བསྡུས་ཙམ་ཞུ་ན་
རང་གི་རྩ་དབུ་མའི་ནང་མི་ཤིགས་པའི་ཐིག་ལེ་ཁ་སྦྱོར། དེའི་ནང་དུ་ཤིན་ཏུ་ཕྲ་བའི་རླུང་སེམས་ཡི་གེའི་རྣམ་པའམ། བླ་མ་ཡི་དམ་གྱི་སྐུའི་རྣམ་པར་གསལ་གདབ། སྤྱི་གཙུག་གི་བླ་མ་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། དེ་ཉིད་

[085B] རླུང་སེམས་ལ་ཐིམ། མི་ཤིགས་པའི་ཐིག་ལེ་སྟེང་མ་གོས་དང། འོག་མ་གདན་གྱི་ཚུལ་དུ་བྱས་ནས་རླུང་སེམས་བླ་མ་ཡི་དམ་དཔྱེར་མེད་དུ་འདྲེས་པ་ཧེ་རུ་ཀཿ་ཞལ་ཕྱག་ཡོངས་རྫོགས་སྐུ་མདོག་དཀར་པོ་གཞལ་ལས་ཁང་དང་
བཅས་པར་བཞེངས་ནས་དེ་ཉིད་ལ་འབྲས་དུས་ཀྱི་བླ་མ་ཧེ་རུ་ཀདེ་པའོ་སྙམ་དུ་ང་རྒྱལ་བྱེད་ཅིང་མཉམ་པར་འཇོག་པ་ལགས་སོ།། ། །།ཡང་ཆབ་མདོ་བྲག་མགོ་དཔོན་ལྷ་དོན་འགྲུབ་ཚེ་དབང་ལ་གནང་བ།  ན་མོ་གུ་རུ། གོང་དུ་བདུད་རྩི་འབེབ་སྦྱང་མན་
ངག་ལྟར་བྱ་ཞེས་པ་ནི། སྡིག་སྒྲིབ་སྦྱོང་བར་འདོད་ན་བླ་མའི་སྐུ་ལས་བདུད་རྩི་དཀར་པོ་འོ་མའི་རྒྱུན་ལྟར་བབས་པས་ནང་གདོན་སྡིག་སྒྲིབ་སྦྱོང་བའི་དམིགས་པ་ཡས་འདེད་མས་འདེད་ཕུང་འདེད་སོགས་རྡོར་སེམས་བསྒོམ་བཟླས་ལྟར་བྱ། ཚེ་
འཕེལ་བར་འདོད་ན་འཁོར་འདས་ཀྱི་ཚེ་བཅུད་བསྡུ་བ་དང། ཚེ་བུམ་ལས་བདུད་རྩི་དམར་སེར་གྱི་རྒྱུན་བབས་ཏེ་ཚེ་ཉམས་པ་གསོ་པའི་དམིགས་པ་གྲུབ་རྒྱལ་ཚེ་ཁྲིད་ལྟར་བྱ། ཤེས་རབ་འཕེལ་བར་འདོད་ན་ཐུགས་ཀ་ནས་བདུད་རྩི་དམར་སེར་བབས་
ཏེ༑ ཤེས་རབ་བདུན་སྐོར་གྱི་དམིགས་པ་དགའ་ལྷ་ལྟར་བྱ་བ་སོགས་ལས་ཚོགས་སྒྲུབ་པའི་དམིགས་པའི་བསྒྱུར་ཀ་མཐའ་དག་འདྲིར་མ་ལང། ལྕང་སྐྱ་རིན་པོ་ཆེའི་གསུང་བཀའ་རྒྱའི་བླ་མའི་རྣལ་འབྱོར་སྙན་བརྒྱུད་ལས་ཚོགས་མའི་མན་
ངག་ཐམས་ཅད་ཀྱང་འདིར་སྦྱར་ཆོག་སྒྱུ་ལུས་ནང་ལྗང་གི་དམིགས་པ་ཧ་ཅང་གསལ་བ་འབྲིར་མི་རུང་ཡང་ཕྱོགས་ཙམ་ནི། བླ་མ་ཧེ་རུ་ཀཇེ་ཆུང་དུ་གྱུར་པ་དྷཱུ་ཏཱིར་བརྒྱུད་མི་ཤིགས་པའི་དབུས་ཤིན་ཏུ་ཕྲ་བའི་རླུང་སེམས་ལ་བསྟིམ་པས་དེ་གཉིས་དབྱེར་

[086A]༄༅། །མེད་དུ་གྱུར་ཏེ་ཧེ་རུ་ཀསྐུ་མདོག་དཀར་པོ་ཡུམ་བཅས་ཐིག་ལེ་སྟེང་མ་གོས་དང་འོག་མ་གདན་གྱི་ཚུལ་དུ་བྱས་ཏེ་བཞེངས་པ་ལ་སྒྱུ་ལུས་དང་ཟུང་འཇུག་གི་ང་རྒྱལ་འཛིན་པའོ།།    ༈    །།ཡང་ཚ་བ་སྦོམ་མདའ་དགོན་
གྱི་བླ་མ་བློ་བཟང་རབ་རྒྱས་ལ་གནང་བ།  ཉིད་ནས་ད་ལམ་ཇི་གསུངས་དོན། བླ་མའི་རྣལ་འབྱོར་སྐབས་ཀྱི་བདུད་རྩི་འབེབ་སྦྱང་ལ་ལས་བཞི་གང་ཡིན་གྱི་མདོག་གི་བདུད་རྩི་འབེབས་པ་དང། མཚན་སྔགས་གཤམ་དུ་ཞི་བ་ལ། ཤཱནྟིཾ་ཀུ་རུ་སཱཧཱ་སྦྱར་
བ་དང། རྒྱས་པ་ལ་དཔེར་ན། ཚེ་རྒྱས་པ་ལ་ཨཱ་ཡུ་པུཥྚིཾ་ཀུ་རུ་སཱཧཱ། སོགས་རིགས་འགྲེ་སྦྱར་ཆོག་སྒྱུ་ལུས་ནང་ལྡང་སྐོར་ལ། བླ་མ་སྤྱི་བོ་ནས་དབུ་མའི་ནང་བརྒྱུད་སྙིང་དབུས་མི་ཤིགས་པའི་ཐིག་ལེ་སྟེང་དཀར་འོག་དམར་བའི་ནང་དུ་རང་སེམས་
ཧཱུཾ་ཡིག་དཀར་པོར་གསལ་བ་ལ་ཐིམ་པ། དེ་ལས་ཐིག་ལེ་སྟེང་མ་གོས་དང། འོག་མ་གདན་གྱི་ཚུལ་དུ་བྱས་ནས་རང་གི་བླ་མ་ཡི་དམ་དབྱེར་མེད་གསང་བདེ་འཇིགས་གསུམ་གང་རུང་སྐུ་མདོག་དཀར་པོ་ཡུམ་བཅས་སུ་བཞེངས་པ་ལ་སེམས་འཛིན་པ་
སོགས་རྫོགས་རིམ་གྱི་ཁྲིད་ཡིག་ལས་འབྱུང་བ་ལྟར་འདིར་སྦྱར་ཞིང། མདོར་ན་བླ་མའི་རྣལ་འབྱོར་ལ་ཡི་དམ་གྱི་ལས་བཞི་སོགས་ལས་ཚོགས་ཀྱི་དམིགས་པ་དང། རྫོགས་རིམ་རྣམས་སྦྱར་ཆོག་པ་བཅས་དགོངས་པར་མངའ་བ་འཚལ།།
   ༈    །།ཐོམ་ར་དགེ་བཤེས་ཕུན་ཚོགས་སྦྱིན་པ་ལ་གནང་བ། དེང་འདིར་སྐུ་ཉིད་ཀྱི་ཕྱག་བྲིས་སུ་ཇི་གསལ། ཉིད་ནས་བྱང་ཆུབ་ལམ་རིམ་ལ་སྒྲུབ་པ་སྙིང་པོ་གནད་དུ་བསྣུན་པའི་སྒོ་ནས་ལྟ་བ་དང་སེམས་བསྐྱེད་ཀྱང་ལོ་ཤས་བསྒོམ་ན་རྒྱུད་ལ་སྐྱེ་ནུས་སྙམ་

[086B] དེ་ལྟ་བུའི་སྒྲུབ་པའི་མཆོད་པ་ཕུལ་བ་འདི་ལ་ནི་ངོས་ཀྱང་ཤིན་ཏུ་ཡིད་རངས་ཤིང་སྤྲོ། ཇི་གསུངས། སྔགས་ཀྱི་ཉམས་ལེན་གྱི་སྐོར་དང། ཞི་ལྷག་གི་སྐོར་སོགས་ད་ལམ་འགྲུལ་པ་འགྲོ་རན་དང། འདིར་
བཀའ་ཆོས་ཆེན་པོ་ཚུགས་པ་དུས་འཛིངས་པས་ཞིབ་རྒྱས་འབྲིར་མ་ཁོམས་ཀྱང། སྙིང་པོ་བསྡུས་ཏེ་བརྗོད་ན། གསང་བདེ་འཇིགས་གསུམ་ཡ་མ་བྲལ་པར་ཉམས་སུ་ལེན་ཚུལ་ལ། བླ་མའི་རྣལ་འབྱོར་གྱི་སྒོ་ནས་ཡ་མ་བྲལ་བ་དང། བསྐྱེད་རིམ་གྱི་སྒོ་
ནས་ཡ་མ་བྲལ་བ། རྫོགས་རིམ་གྱི་སྒོ་ན་ཡ་མ་བྲལ་བ་རྣམས་ལས། དང་པོ་བླ་མའི་རྣལ་འབྱོར་གྱི་སྒོ་ནས་ཡ་མ་བྲལ་བ་ནི་བླ་མཆོད་ཁྲིད་ཡིག་སོགས་དང། ཁོ་བོས་བྲིས་པའི་བླ་མཆོད་འདོན་སྒྲིགས་སོགས་སུ་གསལ་བར་ཡོད། གཉིས་པ་བསྐྱེད་རིམ་
གྱི་སྒོ་ནས་ཡ་མ་བྲལ་བ་ནི། གསང་བདེ་འཇིགས་གསུམ་སོ་སོའི་བདག་བསྐྱེད་གསུམ་ཀ་བཏང་སྟེ་དེ་དང་མཐུན་པར་བསྐྱེད་རིམ་སོ་སོར་བསྒོམ་པ་ལས། གཞན་དུ་ཆོ་ག་གཅིག་གི་ནང་དུ་བསྒྲིལ་ནས་བསྒོམ་ཐབས་མ་གསུངས་པས་བདག་བསྐྱེད་སོ་སོའི་
ཚིག་རིས་དང་མཐུན་པར་བསྒོམ་པ་དེ་རང་ཡིན། གསུམ་པ་རྫོགས་རིམ་གྱི་སྒོ་ནས་ཡ་མ་བྲལ་བ་ནི། གོང་གི་བསྐྱེད་རིམ་ལྟར་སོ་སོའི་རྫོགས་རིམ་སོ་སོ་ནས་རྒྱས་པར་བསྒོམ་ནུས་ན་རབ་དང། དེ་ལྟ་མིན་ཡང་ཡི་དམ་དེ་གསུམ་གང་རུང་གཅིག་ལ་རྫོགས་རིམ་
རྣམས་ཚུར་སྦྱར་ཏེ་བསྒོམས་ཀྱང་ཆོག་གང་ལྟར་ཡང་འཇུག་པ་བདེ་བར་བྱེད་ན། ཡི་དམ་བདེ་མཆོག་ལྟ་བུ་གཅིག་ལ་རྫོགས་རིམ་ཚང་མ་སྦྱར་ཏེ་ཉམས་སུ་བླང་ཆོག་ཅིང། དེ་ཡང་ཐོག་མར་རླུང་སེམས་དབུ་མར་འཇུག་པ་ལ་ནཱ་རོ་ཆོས་དྲུག་གི་གཏུམ་མོ་

[087A]༄༅། །ཉིད་མཆོག་ཡིན་ངས། གསང་འདུས་ཀྱི་ལུས་དབེན་འོག་སྒོའི་ཕྲ་ཐིག་དང། བདེ་མཆོག་གི་ལྟེ་བའི་སྤྲིན་སྒྲ། འཇིགས་བྱེད་ཀྱི་ལྟེ་བའི་རྗེས་གཞིག་གི་སྡུད་རིམ་སོགས་བསྒོམ་མི་དགོས་པར་ནཱ་རོ་ཆོས་དྲུག་གི་
གཏུམ་མོ་ཉིད་ཀྱིས་འཐུས་པར་བྱས་ན་བསྒོམ་བདེ། གནད་ཟབ། རྟོགས་པ་སྐྱེ་མྱུར་བ་སོགས་གྲུབ་ཆེན་དུ་མའི་འབྱུང་ཁུངས་ཡིན། འདི་ལ་བརྟེན་ནས་ལྟེ་བར་རླུང་ཞུགས་གནས་ཐིམ་གསུམ་བྱས་ཏེ་བདེ་སྟོང་དངོས་སུ་འཆར་བའི་རྟོགས་པ་སྐྱེས་
པ་ན་སྙིང་གའི་རྩ་མདུད་འགྲོལ་བའི་ཐབས་ལ་འབད་དགོས་ཤིང་དེ་ནི་གསང་འདུས་ལས་གསུངས་པའི་སྲོག་རྩོལ་གསུམ་ལས་ལྷག་པ་མེད་པས་རྟེན་གྱི་ཡི་དམ་གསང་བདེ་འཇིགས་གསུམ་གང་ལ་བྱས་ཀྱང་གསང་འདུས་ཀྱི་མན་ངག་
དེ་གསུམ་སྦྱར་ཏེ་ཉམས་སུ་ལེན། དེ་ལྟར་འབད་པས་སྙིང་གའི་རྩ་མདུད་གྲོལ་ཏེ་ངག་དབེན་དང་སེམས་དབེན་གྱི་རྟོགས་པ་ཐོབ་པ་ན་སྒྱུ་ལུས་དང། འོད་གསལ། ཟུང་འཇུག་རྣམས་སྒྲུབ་ཚུལ་ཡང་གསང་འདུས་ཉིད་ལ་བརྟེན་
དགོས། རྫོགས་རིམ་འདི་དག་བསྒོམ་པའི་རྟེན་གྱི་ཡི་དམ་གསང་བདེ་འཇིགས་གསུམ་གང་བྱས་ཀྱང་ཁྱད་མེད། བསྲེ་བ་སྐོར་དགུ་ལ་གོ་བ་ཙམ་ཆགས་ནའང་ངན་སོང་གི་སྐྱེ་སྒོ་འགོག་པར་གསུངས་པས་བསྲེ་སྐོར་ལ་གོ་བ་ཆགས་པར་བྱས་ཏེ་
ཤར་སྒོམ་གྱིས་བག་ཆགས་འཇོག་པ་ཚུན་ཀྱང་གནད་དུ་ཆེ། དེ་ཡང་སད་དུས་ཀྱི་བསྲེ་བ་སྐོར་གསུམ་ལ་ཤར་སྒོམ་བྱེད་ཅིང། གཉིད་དུས་དང་འཆི་དུས་ཀྱི་བསྲེ་སྐོར་ལ་གོ་བ་ཆགས་ཐབས་བྱེད་པ་ལས་བཤར་སྒོམ་བྱར་མེད། རླུང་དབུ་མར་ཐིམ་

[087B]དུས་ཀྱི་བསྲེ་སྐོར་ཀྱང་ལག་ཏུ་ལེན་ནུས་པས་དེ་ནས་གཉིད་དུས་ཀྱི་བསྲེ་བ་གསུམ་ལ་སྦྱང་དགོས། ལྷག་པར་རྨི་ལམ་སྦྱང་བསྒྱུར་གྱི་སྐོར་རྣམས་ནཱ་རོ་ཆོས་དྲུག་ཏུ་གསལ་བས་དེར་བལྟ་དགོས་
གཏུམ་མོ་སྒོམ་ཚུལ་འཁྱེར་བདེ་བ་ནི་དགའ་ལྡན་ནག་ཚང་བསྟན་དར་བས་མཛད་པ་བདེ་མཆོག་ཆོས་སྐོར་གྱི་དཔེ་ཐུང་གསར་བརྐོས་ནང་དུ་ཡོད་པ་དེ་ལེགས། གསང་འདུས་ཀྱི་བསྐྱེད་རིམ་དངོས་གྲུབ་རྒྱ་མཚོ་དང། རྫོགས་རིམ་རིམ་ལྔ་གསལ་
སྒྲོན་དང་རིམ་ལྔ་གདན་རྫོགས། པཎ་ཆེན་ཆོས་རྒྱན་གྱི་གསུང་རིམ་ལྔ་སྙིང་པོ། བསྐྱེད་རྫོགས་རྡོ་ལག་བརྒྱུད་མ་ཞེས་དྭགས་པོ་ནམ་མཁའ་གྲགས་ཀྱིས་མཛད་པའི་བསྐྱེད་རྫོགས་རྣམས་ལ་སློབ་གཉེར་བྱེད་པ་གལ་ཆེ། སྲོག་རྩོལ་གསུམ་
དང༑ བསྲེ་སྐོར། སྒྱུ་ལུས། འོད་གསལ༑ ཟུང་འཇུག་བཅས་སྒོམ་ཚུལ་གྱི་མན་ངག་མདོར་བསྡུས་པ་ཨི་ཐི་བ་ནི་དཔལ་ལྡན་སྨད་རྒྱུད་པའི་ཁྲིད་ཁང་བརྩི་བཞག་ཁྲིད་རྡོ་ལག་བརྒྱུད་མ་ཞེས་བ་དེ་ཡིན་ཅིང། རང་ལུགས་ཀྱང་དེ་དག་
ཡིན། ཞི་གནས་ཀྱི་སྐོར་སོགས་ནི་ལམ་རིམ་ཆེ་ཆུང་དང། དམར་ཁྲིད་རྣམས་གུང་བསྒྲིག་སྟེ་གཟིགས་ན་དེ་ལས་ལྷག་པ་མི་དགོས། ལྟ་བའི་སྐོར་ལ་ལྷག་མཐོང་ཆེ་ཆུང་གཉིས་དང། དྲང་ངེས་ལེགས་བཤད་སྙིང་པོ། འཇུག་ཊཱི་ཀ་དགོངས་
པ་རབ་གསལ་རྣམས་གུང་བསྒྲིགས་ནས་གཏན་ལ་ཕབ་སྟེ་སྐྱོང་བ་གནད་ཆེ་ཞིང། བསྒོམ་པའི་ཚེ་སྔོན་དུ་དགག་བྱ་ངོས་བཟུངས་ནས་བསྒོམ་པ་གཅིག་དང། སྔོན་དུ་བཏགས་ཡོད་ངོ་སྤྲད་ནས་བསྒོམ་པ་གཉིས་ཡོད། དངོས་གཞིའི་སྐབས་འཇིག་ལྟའི་

[088A]༄༅། །སྣང་ཡུལ་ལ་མི་དཔྱད་པར་ཞེན་ཡུལ་ལ་དཔྱད་པ་གནད་ཟབ་ཅིང། མཇུག་ཏུ་སྟོང་པ་རྟེན་འབྲེལ་དང། རྟེན་འབྱུང་སྟོང་པའི་དོན་དུ་འཆར་བའི་རྒྱལ་བའི་དགོངས་ཟབ་མཐར་ཐུག་ལ་ངེས་པ་དྲངས་ཏེ་བསྒོམ་
པའང་གནད་དམ་པ་ཡིན། འདི་དག་གི་སྐོར་ལས་བརྩམས་ཏེ་ཟབ་གནད་ཇི་སྙེད་ཅིག་བསྟན་དུ་ཡོད་ཀྱང་ཡི་གེར་འདྲིར་མ་ལང་བས་སླར་དོགས་གཅོད་སོགས་བྱུང་ན་སྐབས་མཚམས་སོ་སོར་ཞིབ་གསལ་ཞུས་ཆོག་པ་དང། བསྐྱེད་
རྫོགས་ཀྱི་མན་ངག་གི་གནད་མང་ཙམ་ཞིག་ཁོ་བོས་གསར་བསྒྲིགས་སྒྲོལ་མའི་བསྐྱེད་རྫོགས་ཀྱི་ནང་དུ་བྲིས་ཡོད་པས། དེའི་དཔེ་ཆ་ཆ་ཚང་ཞིག་འདི་ནང་བསྐུར་ཡོད་པ་སྒྲོལ་མ་ཙམ་མིན་པའི་ཡི་དམ་གང་ལའང་སྦྱར་དུ་རུང་བ་རྣམས་
ཞིབ་ཏུ་གཟིགས་ཏེ་དལ་འབྱོར་ལ་སྙིང་པོ་རབ་ཏུ་ལོན་པར་མཛོད།། ། །།ལཱ་བ་ཆུ་མགོ་སྤྲུལ་སྐུའི་ན་པོ་ཆེར་གནང་བ།  བསྟན་པའི་གསལ་བྱེད་སྤྲུལ་སྐུ་རིན་པོ་ཆེ་མཆོག་ནས། ལྕང་སྐྱ་རོལ་རྡོར་གྱིས་མཛད་པའི་ལུས་དཀྱིལ་
བསྐྱེད་རིམ་འདིར་ཞལ་ཤེས་ཁྱད་ཆོས་གསུམ་གསུངས་པ་འདི་ཡིན་བཀའ་གསལ་ཙིཏྟའི་གའུ་སྩོལ་བ་ཞེས་ནན་ཆེར་ཕེབས་པའི་གསུང་ངོ་མ་ལྡོག་ཙམ་བརྗོད་ན། ལུས་དཀྱིལ་འདི་ལུས་དཀྱིལ་གཞན་ལས་ཆེས་མཆོག་ཏུ་གྱུར་པའི་
ཁྱད་ཆོས་གསུམ་ཞེས་པའི་དང་པོ་ནི། སྨོན་ལམ་ལས། སྒོ་མཚམས་མ་རྣམས་དབང་པོའི་སྒོར་བསྒོམས་པས། །ལས་རླུང་དབང་པོའི་སྒོ་ནས་ལྡོག་བར་ཤོག་ཅེས་པ་ནས། ནང་གི་རྗེ་བཙུན་ཡབ་ཡུམ་བསྒོམས་པ་ལས། །ཞེས་སོགས་ཀྱི་

[088B]སོ་སོར་བསྒོམས་པའི་ཕན་ཡོན་ཏེ། སྒོ་མཚམས་མ་རྣམས་དབང་པོའི་སྒོ་བརྒྱད་དུ་བསྒོམས་པས་ལས་རླུང་གི་རྒྱུ་བ་དང་བོར་དབང་པོའི་སྒོ་བརྒྱད་ནས་ནང་དུ་ལྡོག་པ་དང། དེ་ནས་ཡུལ་
ཉི་ཤུ་རྩ་བཞིར་དཔའ་བོ་དང་དཔའ་མོ་རྣམས་བསྒོམས་པའི་སྟོབས་ཀྱིས་རླུང་རྣམས་ཡུལ་ཉེར་བཞིའི་རྩ་རྣམས་སུ་འདུ་བ་དང། དེ་ནས་སྙིང་གར་བདེ་ཆེན་གྱི་འཁོར་ལོའི་ལྷ་རྣམས་བསྒོམས་པས་རླུང་རྣམས་སྙིང་གའི་རྩ་འདབ་བརྒྱད་དུ་འདུ་བ་
དང༑ དེ་ནས་དཔྱིད་ཐིག་རྗེ་བཙུན་ཡབ་ཡུམ་དུ་བསྒོམས་སྟོབས་ཀྱིས་ལས་རླུང་གི་རྒྱུ་བ་མཐའ་དག་སྙིང་གའི་དཔྱིད་ཐིག་ལ་ཐིམས་པ་སོགས་ཀྱིས་རྫོགས་རིམ་ཟབ་མོའི་རྟོགས་པ་མྱུར་དུ་འདྲེན་པའི་སྨིན་བྱེད་ཁྱད་པར་ཅན་དུ་འགྱུར་བ་སྟེ་དེ་
ནི་ཞལ་ཤེས་ཀྱི་ཁྱད་ཆོས་དང་པོ་དང། གཉིས་པ་ནི། རྩ་གནས་སོ་སོར་བཀོད་པའི་ལུས་དཀྱིལ་གྱི་ལྷ་རྣམས་དཔའ་བོ་དང་དཔའ་མོ་དེ་དང་དེ་དངོས་ཡིན་སྙམ་དུ་བསྒོམས་པས་ཕྱིའི་ཡུལ་ཉེར་བཞི་དང་མཁའ་སྤྱོད་སོགས་ན་བཞུགས་
བའི་དཔའ་བོ་དང་དཔའ་མོ་རྣམས་རྩ་གནས་དེ་དང་དེར་བཞུགས་ནས་བྱིན་གྱིས་རློབ་པ་སྟེ་དེ་ནི་ཞལ་ཤེས་ཀྱི་ཁྱད་ཆོས་གཉིས་པ་དང། གསུམ་པ་ནི། འདི་ལྟ་བུའི་ལུས་དཀྱིལ་ཉམས་སུ་བླངས་བས་མཁའ་འགྲོ་མ་རྣམས་ཀྱིས་རང་རིགས་ཀྱི་སྒྲུབ་པ་པོར་གཟིགས་ཏེ་ཡིད་ལྟར་མྱུར་བའི་ཤུགས་ཀྱིས་བྱོན་ནས་ལམ་གྱི་གྲོགས་མཛད་དེ་རྟོགས་པ་སྐྱེ་མྱུར་བ་ནི་ཞལ་ཤེས་ཀྱི་ཁྱད་ཆོས་གསུམ་པ་སྟེ། ཁྱད་ཆོས་གསུམ་པོ་དེ་དག་ལུས་དཀྱིལ་འདི་གཞན་ལས་ཟབ་པའི་ཁྱད་ཆོས་སུ་གསུངས་པ་ཡིན། སྤྱིར་བདེ་མཆོག་ཟབ་

[089A]༄༅། །པའི་ཁྱད་ཆོས་རྣམས་ཁོ་བོས་ཀྱང་དཔལ་འཁོར་ལོ་སྡོམ་པ་ལུས་དཀྱིལ་གྱི་ཆོས་སྐོར་དཀར་ཆག་གི་དབུའི་ཚིགས་བཅད་དུ་བཀོད་ཡོད་ཅིང། སླེ་ལུང་བཞད་པ་རྡོ་རྗེས་མཛད་པའི་བདེ་མཆོག་བསྙེན་ཡིག་མཁའ་འགྲོ་ཡི་
གསང་མཛོད་དུའང་ཞིབ་ཏུ་གསལ་བ་ལགས།།    ༈    །།བྲག་གཡབ་སྒྲོལ་མ་རི་ཁྲོད་པ་དགེ་སྦྱོང་གྲགས་པ་ལ་གནང་བ།  སྐུ་ཉིད་ནས་ད་ལམ་ཇི་གསུངས་ངན་སོང་དུ་མི་ལྟུང་བའི་སྐྱབས་འཇུག་དགོས་ལུགས་སོགས་གསལ་བ། ཉིད་ནས་དགེ་སྦྱོར་
ཉམས་བཞེས་ཧུར་བསྐྱེད་མཛད་མུས་ལ་ངན་སོང་དུ་འགྲོ་བའི་དོགས་པ་ག་ལ་མཆིས། རྒྱུ་ཚོགས་སྨོན་ལམ་གྱི་རྐྱེན་གྱིས་བསྒྱུར་དུ་བཏུབ་གཤིས་རབ་དག་ཞིང་གི་ལུས་དང། མ་མཐའ་ཆོས་ལྡན་གྱི་ལུས་སུ་ཐུགས་སྨོན་ནན་ཏན་མཛོད། བླ་སློབ་
དམ་ཚིག་ལ་སེལ་མ་གོས་པར་ཐུགས་ནང་གཅིག་གྱུར་ཡིན་པས་ན། ལས་ཀྱི་འབྲེལ་པ་བཙན་པོས་ཚེ་རངས་ནས་ཚེ་རབས་སུ་མཉམ་དུ་འཕྲད་པར་འོང་བ་ཆོས་ཉིད་ལགས། བསམ་མི་ཁྱབ་ཐུན་མོང་མ་ཡིན་པའི་སྐབས་དབུ་མ་ཤིན་ཏུ་ཕྲ་བ་སྟོང་སྐུད་ལྟ་བུ། རོ་
རྐྱང་གཉིས་གྲོ་སོག་ཙམ་སྦོམ་པ་བསྒོམས་ནས་རྩ་ལམ་སྦྱང་བ་ལྟེ་བའི་རྣལ་འབྱོར་མ་ལས་རང་འདྲ་ནས་འབྲུ་ཙམ་རླུང་ཕྱིར་བཏང་བ་དང་སྦྲགས་གཡས་རོ་མ་ནས་ཐོན། སྣ་རྩེར་སྤྲོ་བསྡུ་བྱས། རླུང་ནང་དུ་རྡུབ་པ་དང་སྦྲགས་གཡོན་རྐྱང་
མ་ནས་ཞུགས། ལྟེ་བའི་རྣལ་འབྱོར་མ་ལ་བསྟིམ་སྟེ་བུམ་ཅན་བཟུང་བར་གསུངས་པས་དབུ་མ་གསལ་འདེབ་ཚུལ་ཡང་དེ་བཞིན་ཡིན་ནོ། །བུམ་ཅན་བཟུང་ཚུལ་རྣལ་འབྱོར་མའི་སྐུའི་ཕྱི་ནང་གང་དུ་བཟུང་གསུངས་པ། ནང་དང་ཕྱིའི་

[089B]བཟུང་བ་ལགས། མཁའ་སྤྱོད་དུ་སླེབ་པའི་མོས་བ་བྱ་ཚུལ་མཁའ་སྤྱོད་ཀྱི་ཞིང་ཡིན་བར་བསམས་བ་ཙམ་ལས་བཀོད་པ་གསལ་མི་དགོས་རྩ་བརྒྱུད་ཀྱི་བླ་མ་ཐམས་ཅད་དཔའ་བོ་རྡོ་རྗེ་ཆོས་སུ་
བྱེད་པ་ཐུན་མོང་བའམ་ཕྱི། གཙོ་བོ་སངས་རྒྱས་རྡོ་རྗེ་ཆོས་སུ་བྱེད་པ་ཐུན་མོང་མ་ཡིན་པ་དང་ནང། དེ་ལ་ཡུམ་གྱིས་འཁྱུད་པ་གསང་བའི་ལུགས་ཡིན་པར་ཐུའུ་བཀྭན་རིན་པོ་ཆེའི་གསུང་དུ་ཡོད། སྒྲུབ་ཐབས་རྒྱས་པར་དབང་བཞི་ཐུན་མོང་མ་
ཡིན་པ་ཞལ་ལས་ཤེས་ཞེས་པ་ཐུན་མོང་མ་ཡིན་པའི་དབང་བཞི་རྒྱས་པ་ལེན་ཚུལ་དགའ་ལྡན་སྙན་བརྒྱུད་ལྟར་བྱ་བ་ཡིན། དགའ་ལྡན་སྙན་བརྒྱུད་ལུགས་ཀྱི་དབང་བཞི་རྒྱས་པ་བླ་མཆོད་བདེ་སྟོང་དབྱེར་མེད་མ་དང་སྦྱར་ཏེ་ཉམས་སུ་ལེན་ཚུལ་
གྱི་ཆོག་སྒྲིགས་དེ་ག་བྲག་གཡབ་ཏུ་བཞུགས་པ་ལས་ཚན་ཐུབ་བསྟན་ཀུན་འཕེལ་མཆོག་ནས་བསྐུལ་མ་མཛད་དེ་ཁོ་བོས་སྦྱར་བ་སྤར་དུ་འཁོད་པའང་ཡོད་པ་བཅས་ཐུགས་ལ་གཅགས་འཚལ།། ། །།ཡང་དད་ལྡན་འགའ་ལ་དྲིས་
ལན་དུ་སྩལ་བ།  དཔའ་བོ་རྡོ་རྗེ་ཆོས་ཀྱི་སྐུའི་ཆ་བྱད་དང་བཞུགས་སྟངས་ནི། ཞབས་རྡོ་རྗེའི་སྐྱིལ་ཀྲུང། སྐུ་སྟོད་ལ་དར་དབྱངས་དང་སྐུ་སྨད་ལ་དར་གྱི་ཤམ་ཐབས། སྐུ་ལ་རུས་བའི་རྒྱན་དྲུག་གསོལ་བ། ཕྱག་གཡས་ཀྱིས་ཌཱ་
མ་རུ་ཕྲག་གོང་དུ་འཛིན་ཅིང། གཡོན་པས་ཐོད་པ་དཀུར་བརྟེན་ནས་འཛིན་པ། གྲུ་མོ་གཡོན་ན་ཁ་ཊཱཾ་ག་བསྣམས་པ༑ སྐུ་གཡས་ཕྱོགས་སུ་ཅུང་ཟད་འགྱིངས་པའི་ཉམས་ཅན་ཞིག་དགོས་པས་དེ་ལྟར་བཞེངས་བསྐྲུན་མཛད་རྒྱུ་ལགས་པ་

[090A]༄༅། །དགོངས་རོལ།།    ༈    །།རོང་ཐང་སྟེང་པ་རྡོ་རྗེ་རྣམ་རྒྱལ་ནས་དྲི་བ་བྱུང་གསལ། མཁའ་སྤྱོད་མའི་སྔགས་ཀྱི་དམ་བཅའ་ཆག་པའི་སྐྱོན་བྱུང་ཚེ་རང་ཉིད་ལས་རུང་སོང་བ་ཡིན་ན་བླ་མ་ལས་དབང་བསྐྱར་
ནས་ཞུ་མི་དགོས་པར། བདག་འཇུག་བླངས་ཏེ་སོར་ཆུད་པར་བྱེད་དུ་རུང་ཞིང། རང་ཉིད་ལས་རུང་མ་སོང་ཚེ་བླ་མའི་དྲུང་ནས་དབང་བསྐྱར་དུ་ངེས་པར་ཞུ་དགོས། འོན་ཀྱང་དེའི་བར་སྔགས་བཏོན་མི་ཆོག་པ་མིན་པར་སྔགས་ཆག་
ཀྱང་དེའི་ཕྱི་ཉིན་ནས་སྔར་རྒྱུན་ལྟར་ཆག་མེད་འདོན་དགོས་དེས་ན་ཉིད་ནས་སྔགས་ཆག་ཤོར་ཡོད་ཚེ་སྔོན་ཆད་ལས་རུང་གི་བསྙེན་པ་མ་སོང་ན་བླ་མ་ཞིག་གི་དྲུང་ནས་དབང་བསྐྱར་དུ་ཞུས་ན་ལེགས་ཤིང། ཕར་ཙམ་དབང་ཞུ་ཡུལ་མ་རྙེད་
ཀྱང་ཁ་ཏོན་ཉམས་ལེན་རྒྱུན་ལྟར་ཆག་མེད་བྱེད་དགོས་པས་དེ་ལུགས་མཛོད།།    ༈    །།ཡང།  སྙིང་པོའི་རྣལ་འབྱོར་མ་བཞིའི་ངོ་སྤྲོད་དགོས་ཚུལ་གསལ་བ། སྙིང་པོའི་རྣལ་འབྱོར་མ་བཞི་ནི་སྤྱན་མ། མཱ་མ་ཀཱི་གོས་དཀར་མོ། སྒྲོལ་མ་སྟེ་
བཞི་ཡིན་ལ། སྒོ་མཚམས་མ་བརྒྱད་ནི། ཁྭ་གདོང་མ་སོགས་བཞི་རིམ་བཞིན་ཀེའུ་རི། ཙིའུ་རི། པུཀྐསི། བེ་ཏ་ལི་བཞིའོ། །དེ་བཞིའི་ཡབ་བཞི་གདོང་བརྙན་གྱི་ཚུལ་དུ་སྦས་པ་བཞི་ནི་རིམ་པ་བཞིན་དུ་ཁམས་གསུམ་རྣམ་རྒྱལ། བདུད་
རྩི་འཁྱིལ་བ། རྟ་མགྲིན། གཤིན་རྗེ་གཤེད་བཞིའོ། །གཤིན་རྗེ་བརྟན་མ་སོགས་བཞི་ནི་རིམ་པ་བཞིན་དུ་གྷསྨ་རི། ཤ་བ་རི་ཙནྡྲ་ལི། ཌོཾ་བཧི་ནི་བཞིའོ། །དེ་བཞིའི་ཡབ་བཞི་ཕྱེད་གཟུགས་ཀྱི་ཚུལ་དུ་སྦས་པ་བཞི་ནི་དབྱུག་སྔོན་

[090B] འདོད་རྒྱལ། མི་གཡོ་བ། སྟོབས་པོ་ཆེ་རྣམས་སོ། །གོ་ཆ་དྲུག་ནི། རྡོར་སེམས་མི་བསྐྱོད་པ། པདྨ་གར་དབང་འོད་དཔག་མེད། རྣམ་སྣང་ནི་ཁོང་རང། དཔལ་ཧེ་རུ་ཀ་ནི་དྲུག་པ་རྡོ་རྗེ་འཆང། རྡོ་རྗེ་ཉི་མ་རིན་འབྱུང། རྟ་མཆོག་
དོན་གྲུབ་བོ། །གོ་ཆའི་དཔའ་མོ་དྲུག་ནི། སྦྱན་སོགས་ཡུམ་བཞིའི་སྟེང་རྡོ་རྗེ་དབྱིངས་ཀྱི་དབང་ཕྱུག་མ་དང། ཕག་མོ་བསྣན་བས་དྲུག་གོ།    ༈    །།བྱ་བྲལ་བཙུན་མ་བློ་བཟང་ཆོས་འཛོམས་ལ།  ཉིད་ཚེ་འདིའི་འཁྲི་བ་བཙན་ཐབས་སུ་
བཅད་དེ་བྱ་བྲལ་འཁོས་མེད་འདོད་ཆུང་ཆོག་ཤེས་ཀྱིས་འཚོ་ཞིང་ལྷག་པའི་ལྷ་མཆོག་གསང་མཐའི་རྒྱུད་ཀྱི་སྙིང་བཅུད་སྙིགས་དུས་བྱིན་རླབས་ཀྱི་ཚན་ག་ཆེས་ཆེར་མྱུར་བ་རྗེ་བཙུན་རྡོ་རྗེ་རྣལ་འབྱོར་མའི་གཞི་བསྙེན་འབུམ་ཕྲག་བརྒྱ་ལྷག་ཙམ་དང་
འབྲེལ་བཟླས་བསྒོམ་གྱི་རྣལ་འབྱོར་ལ་ཚོ་དང་སྒྲུབ་པ་སྙོམས་པར་བརྩོན་བཞིན་ཡོད་པ་ནི་ཤིན་ཏུ་ཨེ་མ་ཧོ། རྗེས་སུ་ཡི་རངས། བླ་མ་རྡོ་རྗེ་བཙུན་མོས་ཚེ་རབས་ཀུན་ཏུ་རྗེས་སུ་བཟུང་སྟེ་གཏན་འདུན་མཆོག་འགྲུབ་བར་ངེས་པས་ཡིད་དགའ་བར་
བྱོས༑ སྦྱིན་སྲེག་འབྱོར་པས་མ་འགྲུབ་ཀྱང་རྫས་སོགས་དམིགས་པ་ཁོ་ན་བསམ་གཏན་ཙམ་གྱི་སྦྱིན་སྲེག་བྱེད་དུ་རུང་བ་འཇམ་མགོན་ཙོང་ཁ་པ་བཞེད་ཅིང། གཞུང་ཆེན་མོའི་དགོངས་པ་ཡིན་པས་དངོས་འབྱོར་ཕྲན་བུའི་ཐོག་བྱིངས་དེ་ལྟར་
བྱེད་དུ་རུང། ཚོགས་མཆོད་ཀྱང་འབྱོར་འཁོས་དང་བསྟུན་པས་ཆུང་དུ་ཙམ་ལས་འབུལ་རྒྱུ་མ་རྙེད་ཀྱང། ཡིད་ཀྱིས་དམིགས་པ་རྒྱ་ཆེན་པོར་སྤྲུལ་ཏེ་ཕུལ་ན་འཐུས་ངེས་པས་དེ་དག་འབྱོར་པས་མ་འགྲུབ་སྙམ་པའི་བློའི་གུ་དོག་བྱ་མི་

[091A]༄༅། །དགོས།།    ༈   མ་ཟག་པ་ལ་རྣལ་འབྱོར་མའི་བསྙེན་ཡིག་ཏུ་འོག་རླུང་ཤོར་བ་དང་རྗེས་སུ་མཐུན་པས་སྔགས་གྲངས་ཕྱིར་འཐེན། སྒྲེགས་པ་བྱུང་སྐབས་ཟས་ཀྱི་སྒྱུག་པ་སླར་མིད་པ་
བསྙེན་ཡིག་ལས་གླལ་བ་དང་རྗེས་སུ་མཐུན་པས་སྔགས་གྲངས་ཕྱིར་འཐེན། ཞལ་ནང་དུ་བད་ཀན་ཆགས་པ་མཆིལ་མ་དང་མཉམ་དུ་མིད་པ་བཟའ་བཏུང་བྱས་བར་མི་འགྲོ་བས་སྔགས་གྲངས་ཕྱིར་འཐེན་མི་དགོས། གྲངས་འཐེན་དགོས་རྣམས་རྣལ་
འབྱོར་མའི་བསྙེན་ཆེན་གྱི་བསྙེན་སྒྲུབ་ལས་གསུམ་གྱི་ཡིག་ཆར་གཟིགས་རྟོག་མཛོད།  གིའུ་སྤྲུལ་སྐུ་རིན་པོ་ཆེ་ངག་དབང་བསྟན་འཛིན་འཕྲིན་ལས་ཀྱི་དྲིས་ལན་དུ་སྩལ་བའོ།།    ༈    །།ཀོང་པོ་བཀྲས་རབ་སྤྲུལ་སྐུ་ངག་དབང་བློ་བཟང་བསྟན་འཛིན་མཁས་གྲུབ་
མཆོག་ལ་གནང་པ།  ཡར་མར་གྱི་ཚེས་བཅུ་དཀར་འདུལ་གཉིས་ལས་དཀར་རྩིས་ལྟར་དགོས། ཚེས་བཅུ་ཉེར་ལྔ་སོགས་དུས་ཆེན་རྣམས་ལ་ཟླ་ལྷག་ཉི་ལྷག་སོགས་ཆད་ལྷག་ཡོད་ཚེ་དང་ལ་བྱེད་དགོས་གསུངས་པ། དེ་ཡང་ཚེས་བཅུ་ཆད་ཚེ་
ཚེས་བཅུའི་མཆོད་པ་ཚེས་དགུ་ལ་མཛད་དགོས་ཤིང། ཚེས་ཉེར་ལྔ་ཆད་ནའང་ཚེས་བཅུའི་མཆོད་པ་ཚེས་ཉེར་བཞི་ལ་མཛད་པ་ཡིན་ཡང་ཚེས་བཅུ་ལྷག་ཚེ་ཚེས་བཅུའི་མཆོད་པ་བཅུ་སྔོན་མ་ལ་མཛད་དགོས། ཉེར་ལྔ་ལའང་དེས་རིགས་
འགྲེ་དེ་བཞིན་དུ་ལྷ་བབས་དང། དྲུག་པའི་ཚེས་བཞི། ས་ཟླའི་དུས་ཆེན་སོགས་ལའང་ཚེས་ཆད་ལྷག་བྱུང་ཚེ་གོང་གི་དེས་རིགས་འགྲེ་ཟླ་ལྷག་འབྱུང་སྐབས་ཟླ་བ་བཞི་པ་ལྷག་ཚེ་བཞི་པ་སྔོན་མ་ལས་ཟླའི་དུས་ཆེན་དང། ཟླ་བ་དང་པོ་ལྷག་ཚེ་

[091B]བཅས་དགོངས་བསྟིམ་འཚལ།།     ༈     སྤྱིར་ཟླ་བ་གང་ཡང་རུང་བའི་ཚེས་བརྒྱད། བཅོ་ལྔ། གནམ་སྟོང་གསུམ་ནི་དུས་བཟང་དང་དུས་ཆེན་ལ་འདྲེན་ཚུལ་མང་ཡང་
རང་ལུགས་ཧོར་ཟླ་དང་པོའི་ཚེས་གཅིག་ནས་བཅོ་ལྔའི་བར་ཆོ་འཕྲུལ་དུས་ཆེན། བཞི་པའི་ཚེས་བདུན་ལ་སྐུ་བལྟམས་པའི་དུས་ཆེན། བཞི་པའི་ཚེས་བརྒྱད་ལ་རབ་ཏུ་བྱུང་བའི་དུས་ཆེན། བཞི་པའི་ཚེས་བཅོ་ལྔ་ལ་སངས་རྒྱས་པ་དང་མྱ་ངན་ལས་འདའ་
ཚུལ་བསྟན་པའི་དུས་ཆེན། ཡང་བཞི་པ་ས་ག་ཟླ་བའི་ཚེས་བཅོ་ལྔ་ལ་དགེ་སློང་མ་དཔལ་མོས་འཕགས་པ་ཐུགས་རྗེ་ཆེན་པོ་ལ་བརྟེན་ནས་མཆོག་གི་དངོས་གྲུབ་བརྙེས་པའི་དུས་ཆེན། དྲུག་པའི་ཚེས་བཞི་ལ་སྟོན་པས་ཆོས་འཁོར་
བསྐོར་བའི་དུས་ཆེན། དྲུག་པའི་ཚེས་བཅོ་ལྔ་ལ་ལྷུམས་སུ་ཞུགས་པའི་དུས་ཆེན། དགུ་བའི་ཉེར་གཉིས་ལ་ལྷ་ལས་བབས་པའི་དུས་ཆེན། བཅུ་པའི་ཉེར་ལྔ་ལ་འཇམ་མགོན་བླ་མ་ཙོང་ཁ་པ་ཆེན་པོ་དགའ་ལྡན་དུ་གཤེགས་པའི་
དུས་ཆེན། སྤྱིར་ཡར་ངོའི་ཚེས་བཅུ་ཐམས་ཅད་ལ་བདེ་མཆོག་ཡབ་བཀའ་དང། མར་ངོའི་ཚེས་བཅུ་ཐམས་ཅད་ལ་ཡུམ་བཀའི་དུས་ཆེན་ལྷག་པར་མར་ངོ་སྔོན་འགྲོའི་དབང་གིས་ཟླ་བ་བཅུ་གཅིག་པའི་ཚེས་བཅུ་དྲུག་ནས་ཟླ་བ་བཅུ་གཉིས་
པའི་ཚེས་བཅོ་ལྔ་བར་རྒྱལ་ཟླ་བ་ཞེས་བདེ་མཆོག་ཡབ་ཡུམ་སྒོས་ཀྱི་དུས་ཆེན། དེ་ཡང་བཅུ་གཅིག་པའི་ཉེར་ལྔ་ལ་ཡུམ་དང། བཅུ་གཉིས་པའི་ཚེས་བཅུ་ལ་ཡབ་ཀྱི་དུས་ཆེན་ཡིན། དེ་ལ་སོགས་པ་གཞན་ཡང་མང། སངས་རྒྱས་ཀྱིས་བྱི་

[092A]༄༅། །གྱིས་བརླབས་པའི་དུས་ཆེན་དེ་དག་དང། དུས་བཟང་རྣམས་ལ་དགེ་སྡིག་གང་བྱས་འཕེལ་འགྱུར་ཤིན་ཏུ་སྟོབས་ཆེ་བར་གསུངས་ཤིང། ལྷག་པར་ཆོ་འཕྲུལ། སངས་རྒྱས་པ། ཆོས་འཁོར། ལྷ་བབས་བཞིར་དགེ་བ་
གང་བྱས་བྱེ་བ་ཕྲག་བརྒྱར་འགྱུར་བར་མདོ་ལས་གསུངས་པས། དུས་རྒྱུན་དུ་དང་ལྷག་བར་དུས་ཆེན་དེ་དང་དེ་དག་ཏུ་རང་ལ་ནུས་བཅི་ཡོད་ཀྱིས་སྡིག་སྦོང་དགེ་སྒྲུབ་ལ་ཚུལ་བཞིན་དུ་འབད་འཚལ། ། །ཡང།  བསྙེན་པ་གྲུབ་མཚམས་གྲུབ་པའི་གོང་དུ་
བསྐོང་ཞི་བའི་སྦྱིན་སྲེག་ངེས་པར་མཛད་ན་ལེགས། བཅུ་ཆའི་སྐབས་ཉིན་རེར་ཐུན་གཉིས་ཀྱི་ཐུན་དང་པོར་རྡོར་དྲིལ་བྱིན་རླབས་ནས་གཤེགས་གསོལ་བར་ཆ་ཚང་དང། ཐུན་གཉིས་པ་ལ་སྲེག་རྫས་བྱིན་རླབས། མེ་སྦར་བ་ཡན་གཤེགས་གསོལ་བར་
འཚང་དགོས། གྲངས་གསོག་ཡུན་རིང་མཛད་དགོས་ཀྱང། བཤང་གཅི་འདོར་བ་དང་ལངས་འདུག་སོགས་བྱ་མི་ཆོག་ལགས།།    ༈    འདི་སྐབས་ཤིག་ཏུ།  དེང་སང་ཕལ་ཆེར་གྱིས་ལྷ་སྔགས་བསྒོམ་བཟླས་གྲངས་གསོག་ཙམ་དང། གཏོ་བཅོས་
རིམ་གྲོ་སོགས་ཀྱི་ལག་ལེན་སྐོར་དང་ཆོ་གའི་རིམ་པ་ལྟ་བུ་ཤ་སྟག་མ་གཏོགས། གཞུང་བཀའ་པོད་ལྔ་དང་རྡོ་རྗེ་ཐེག་པའི་རིམ་གཉིས་ཀྱི་གནད་གསང་ཟབ་ཅིང་རྒྱ་ཆེ་བའི་དོན་ཉམས་སུ་བཀར་ལུགས་ལ་དྲི་བ་བྱེད་མཁན་ཉིན་མོའི་སྐར་མ་ལྟར་དཀོན་པར་
སྣང་བ། དུས་ཀྱི་དབང་གིས་སངས་རྒྱས་ཀྱི་བསྟན་པ་ལུང་རྟོགས་གཉི་གནས་ཤིན་ཏུ་ཉམས་པའི་རྟགས་ཡིན་པ་འདྲ།  ཞེས་གསུངས་པ་དོན་དུ་རྗེ་གུང་ཐང་པས། ཀྱེ་ཧུད་དགེ་ལྡན་བསྟན་པ་འདི། །དཔལ་དང་འབྱོར་པས་རབ་རྒྱས་ཀྱང། །བཤད་དང་སྒྲུབས་པས་ཆེས་བྲ་བ། །བསམ་གྱིན་སྙིང་ནས་ཤེས་པ་

[092B] །ཞེས་གསུངས་པ་ལྟ་བུའི་ངང་ཚུལ་ལ་ཐུགས་གཏིང་ནས་སྐྱོ་བའི་གསུང་དུ་སྣང་ངོ།།     ༈    །།བོད་སོག་པ་དགེ་འཇམ་དབྱངས་རྒྱ་མཚོ་གང་ནས། ལས་བཞིའི་སྦྱིན་སྲེག་སོ་སོར་སློབ་དཔོན་ལས་ཕྱོགས་གར་བཞུགས་གསུངས་པ། ཞི་བ་ལ་ཤར། རྒྱས་པ་ལ་བྱང་
དབང་ལ་ནུབ། དྲག་བོ་ལ་ལྷོ་བཅས་སུ་ཞལ་སྟོན། ཆོག་གྲྭ་བྱིངས་སློབ་དཔོན་དང་ཞལ་སྤྲོད། འཇམ་པོ་གསུམ་ལ་ཆུ་བཞི་འབུལ་མི་སློབ་དཔོན་གྱི་གཡོན་དང། སྲེག་རྫས་སློབ་དཔོན་གྱི་གཡས། དྲག་པོར་དེ་ལས་ལྡོག་སྦྱིན་སྲེག་ལས་བཞི་ཀར་ཡོངས་གྲགས་
ཤར་ལྷོའི་ཕྱོགས་སུ་བུད་ཤིང་ལ་མེ་སྒོ་བཟོས་ནས་ཐོག་མའི་མེ་སྦོར་བའི་དཔལ་འབར་སློབ་དཔོན་གྱི་ཕྱག་ནས་མཆོད་གཡོག་པས་ཞུས་ཏེ་ཤར་ལྷོའི་མེ་སྒོ་ནས་འཇུག་པ་ལས་བཞི་ཀ་ལ་འདྲའོ། །།མགོན་པོའི་བཅད་ཁམ་གྲངས་བརྒྱད་ཡིན། བརྩེགས་
པའི་ཚེ་ཕྱོགས་གསུམ་ལ་ཉིས་བརྩེགས་རེ། དེའི་དཀྱིལ་སྟེང་དུ་གཅིག་ལེབ་ཉལ་དུ་བཞག་དེའི་སྟེང་དུ་གཅིག་གྱེན་དུ་བསླང་ནས་འཇོག་དགོས།    ༈    །ལོ་སར་སྐབས་ལྷ་མོའི་རྟེན་གཏོར་ལ། ཡི་དམ་དང་ལྷ་མོའི་བསྐང་གཏོང། ཉེར་སྤྱོད་སོགས་
བསྐང་གསོ་སྤྱི་འགྲོ་ལྟར་དང། གཤེགས་གཏོར་ལ་འདིར་གཤེགས་རྒྱན་གཏོར་ཞེས་དམར་གཏོར་གྲུ་གསུམ་དཀར་རྒྱན་གྱིས་བརྒྱན་པ་གཅིག་ཤ་ཁྲག་དམར་གཏོར་ཞེས་དམར་གཏོར་ཟུར་གསུམ་ཤ་རྒྱན་གྱིས་བརྒྱན་པ་གཅིག་རྫི་བུ་ཏི་བ་ཞེས་ཟླུམ་པོ་
ཇེ་ཆུང་ཇེ་ཆུང་སུམ་བརྩེགས་སྟེང་ཛམ་བུའི་འབྲས་བུ་ལྟ་བུའི་དབྱིབས་ཅན་བཞག་པ་གཅིག་བཅས་གཏོར་མ་གསུམ་དང། ཆང་ལ་རྩ་བརྒྱད་སྟོང་སྦྱར་བཏབས་པའི་སྨན་ཕུད། ཇ་ཁུ་ལ་ཤ་དམར་ཕྲན་བུ་བཏབས་པའི་རཀྟའི་མཆོད་པ། ཆང་རྐྱང་པའི་

[093A]༄༅། །གསེར་སྐྱེམས་གཅིག་སྟེ་བཏུང་བ་གསུམ་བཅས་མཐོང་བརྒྱུད་ཕྱག་ལེན་ལྟར་བཤམས་ཏེ་འབུལ་དགོས།།    ༈    །།ཨེ་ཀ་ལྗོངས་བླ་མ་རིན་པོ་ཆེ་བློ་བཟང་དགེ་ལེགས་དབང་ཕྱུག་མཆོག་ལ་གནང་བ།།བཀའ་འདྲི་
ཕེབས་གསལ། བདེ་མཆོག་ལུས་དཀྱིལ་གྱི་བདག་འཇུག་ཆག་མེད་ཉམས་བཞེས་མཛད་རྒྱུ་མཆོག་ཏུ་ལེགས་ཤིང། བདག་འཇུག་རྒྱས་པ་སྐུ་ངལ་ཆེ་རྒྱུར། གསར་རྩོམ་བདག་འཇུག་འབྲིང་པོ་དེ་བཞིན་ཆག་མེད་མཛད་ན་ལེགས། ཕེབས་
ལམ་སོགས་སུ་མཆོད་གཏོར་རྒྱུན་གྱི་བཞུགས་གནས་སུ་ཡོད་པ་ལ་སྒྲུབ་གཞི་བྱས་ཏེ། བསྐྱེད་ཆོག་རང་གང་དུ་ཡོད་པའི་མདུན་དུ་བསྐྱེད་པས་ཆོག་པ། དཔེར་ན་ལྟེ་བའི་ཐིག་ལེ་སྒྲུབ་གཞི་བྱས་ནས་ཡུམ་བསྐྱེད་པ་སྙིང་གར་བཞུགས་པ་བཞིན་
ནོ༑ ༑བུམ་པ། རྡོར་དྲིལ། ནང་མཆོད། ཅོད་པན་རྣམས་མདུན་དུ་བྱུང་ན་ལེགས་ཤིང། བུམ་པ་གཉིས་མ་བདེན་གཅིག་འཐུས་རྣམ་བུམ་གྱི་ལྷའི་མདུན་དུ་ལས་བུམ་གྱི་ལྷ་བསྐྱེད། མཆོད་བསྟོད་བཟླས་པ་སོགས་མཉམ་དུ་
མཛད་པས་འཐུས། ལོ་གཏོར་སྔར་ནས་བཞེངས་ཟིན་པ་དེ་གས་འཐུས་ཤིང། གསར་བརྗེ་མཛད་རྒྱུ་ཟླ་བ་བཅུ་གཉིས་པའི་ཚེས་བཅུ་ལ་མཛད་ན་ལེགས། ཕྱོགས་སུ་བསྣམ་རྒྱུའི་བུམ་པ་ཤིན་ཏུ་ཆུང་ངུ་ཞིག་གསར་བཟོ་མཛད་ཀྱང་
ཆོག་སྟེ། ཨ་ལག་འཇིགས་མེད་བསམ་གཏན་རིན་བོ་ཆེས་བདག་འཇུག་ཆག་མེད་ཉམས་བཞེས་མཛད་པས་སྣམ་བུམ་ལས་བུམ་གཅིག་འཐུས་ཆབ་བླུགས་ཀྱི་བུམ་པས་མཛད་པར་གྲགས། ཅོད་པན་ཙཀླི་ཞིག་གིས་ཆོག་ཡང་ངེས་

[093B]གཏན་ཁོ་ནས་མཛད་ནའང་འཐུས་ལགས།།    ༈    །།ཤོ་མདོ་གྲྭ་སྒོམ།།སྤྲུལ་སྐུ་རིན་པོ་ཆེ་མཆོག་ནས། རྣལ་འབྱོར་མའི་སྐུ་ཚོམ་བུའི་དཀྱིལ་འཁོར་གྱི་དབུས་སུས་ལུགས་ལ་
འབྲས་དམར་ཚོམ་བུ་ལ། དགེ་ལུགས་ལ་དངུལ་ཏིང་ལྟ་བུ་ཆུང་ངུའི་ནང་སིནྡྷུ་ར་བླུགས་པ་ཨེ་ཡིན། གཙོ་བོ་སློབ་མར་དབང་བསྐུར་ཆོག་པ་གནང་བཞུ་བའི་གསོལ་འདེབས་ཇི་འདྲ་དགོས། ཞེས་གསུངས་པ་ས་ལུགས་ལ་འབྲས་དམར་ཚོམ་
བུ་དེ་འདྲ་བྱེད་པའང་ཡོད། སྐུ་དངོས་སུ་བཞག་སྟེ་དེའི་ཐུགས་ཀ་སོགས་གནས་གང་བདེར་སིནྡྷུ་ར་བཞག་པའང་ཡོད། དགེ་ལྡན་ལུགས་ལ་གོང་གསལ་དེ་ལྟར་ཡིན། གསོལ་འདེབས་ནི། བླ་མ་རྡོ་རྗེ་རྣལ་འབྱོར་མའི་ལྷ་ཚོགས་འཁོར་
དང་བཅས་པས་བདག་གིས་སློབ་མ་ལ་དབང་བསྐུར་བའི་གནང་བ་སྩལ་ཏེ། བདག་དང་སློབ་མ་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད་པ་ཡིན།    ༈   དྲི་པ་ཕྲན་ཚེགས་འགའ་ཕེབས་
གསལ། རྣལ་འབྱོར་མའི་ཚོགས་མདུན་བསྐྱེད་དང་མ་འབྲེལ་སྐབས་སྤྱན་འདྲེན་གཏོར་མགྲོན་སྤྱན་འདྲེན་གྱིས་འཐུས་པར་མཛད་པ་ཡིན་དེ་ལ་མཆོད་ཕྲེང་སོགས་རྒྱས་པ་སྦྱར་མ་སྦྱར་རང་གི་འདོད་མོས་ལྟར་བགྱིད་ཆོག་ཚོགས་གཏོར་ལ་
མར་ཐག་གིས་འཁོར་ལོའི་རི་མོ་བྱེད་པ་རྣལ་འབྱོར་མ་སྒེར་གྱི་ལུགས་མིན། ངོས་ཀྱི་རི་ཁྲོད་བཀྲ་ཤིས་ཆོས་གླིང་ནས་བླ་མར་འབུལ་རྒྱུའི་ཚོགས་ཕུད་ཀྱི་དཀར་རྒྱན་མདུན་ངོས་རྩེ་རྒྱན་ལ་དུང་དང། བྲང་རྒྱན་ལ་འཁོར་ལོས་མཚན་པ་ཞིག་སངས་

[094A]༄༅། །རྒྱས་ལ་ཆོས་འཁོར་བསྐོར་བར་བསྐུལ་བའི་རྟེན་དུ་ཚངས་བྱིན་གྱིས་ཕུལ་བའི་ལུགས་ལྟར་རྟེན་འབྲེལ་གྱི་ཕྱག་ལེན་ཙམ་དུ་དགེ་སློང་རྣམས་ནས་མཛད།    ༈   བདེ་མཆོག་དང་
འབྲེལ་བའི་ཚེས་བཅུའི་མཆོད་པ་བྱེད་སྐབས་སྦྱང་ཆོག་བྱ་དགོས་པ་བྱུང་ན། སློབ་དཔོན་ལ་ལུས་དཀྱིལ་གྱི་ལྗགས་བསྙེན་ཡོད་ཚེ་བྱིངས་རྣམས་ལ་ལུས་དཀྱིལ་གྱི་དབང་མ་ཐོབ་ཀྱང། བདེ་མཆོག་གི་དབང་གང་ཡང་རུང་བ་ཐོབ་ཙམ་གྱིས་
ཆོག་ཅིང། མ་མཐའ་འཇིགས་བྱེད་ཀྱི་དབང་ཙམ་ཐོབ་ཀྱང་ཆོག་།སྦྱང་ཆོག་བཏོན་མཚམས། ལམ་སྣ་མ་ཟིན་འཆི་བའི་དུས་བྱེད་ན་།་་་བགྲོད་པར་བྱིན་གྱིས་རློབས། །ཞེས་པའི་མཇུག་ཏུ་འདོན། ཐོག་མེད་དུས་ནས་ཀྱི་
དབུར་རྡོར་སེམས་བསྒོམ་བཟླས་ཡོད་ན་ལེགས། ལམ་རིམ་གསོལ་འདེབས་འདོན་ན་བཏོན་མཚམས་དོན་ཆེན་པོ་གསུམ་གྱི་གསོལ་འདེབས་ཀྱི་མཇུག་རང་ཡིན། སྦྱང་ཆོག་མཇུག་འཕོ་བ་དང་འབྲེལ་ན་ལས། སྦྱང་ཆོག་རྐྱང་པར་འོད་
དཔག་མེད་དུ་བསྒྱུར་བ་མི་དགོས། རྣལ་འབྱོར་མའི་བྱིན་རླབས་ཐོབ་པས་ལུས་དཀྱིལ་གྱི་སྦྱང་ཆོག་འདོན་རུང་ཡང། སྦྱང་ཆོག་གི་སློབ་དཔོན་བྱེད་མི་རུང། ལུས་དཀྱིལ་དང་རྣལ་འབྱོར་མ་ཐོབ་མ་ཐོབ་ཅི་རིགས་ཀྱི་ཚོགས་པ་མང་པོའི་
ཁྲོད་མིན་པར། རྣལ་འབྱོར་མ་ཉམས་སུ་ལེན་པ་ཁེར་རྐྱང་ཡིན་ན་སྦྱང་ཆོག་ཀྱང་རྣལ་འབྱོར་མ་ལ་བསྒྱུར་ཀ་མཛད་པ་ལེགས། ལམ་སྣ་མ་ཟིན་ལན་གསུམ་སྦྱང་ཆོག་རྐྱང་པར་ཡང་འཕོ་བའི་སྐབས་ལྟར་བྱ། མཎྜལ་མི་དགོས་ལགས།། །།

[094B]    ༈     རང་རེ་ཡབ་རྗེ་རྒྱལ་བ་གཉིས་པའི་རྗེས་སློབ་རྣམས་བླ་མ་ཡི་དམ་ཆོས་སྲུང་ཐམས་ཅད་འཇམ་དབྱངས་ལ་བྱེད་དགོས་པ་དམ་པ་གོང་མའི་མན་ངག་གམ། ལུགས་འདིའི་སྲོལ་ཡིན་པས། ཆོས་སྐྱོང་ཡང་
ཆོས་རྒྱལ་སོགས་སྲུང་མ་སྤྱི་དང། ལྷག་པར་དེང་དུས་མཐུ་རྩལ་ཆེས་མྱུར་བ། སྔོན་གྱི་སྨོན་ལམ་གྱི་མཐུས་འཇམ་མགོན་སྙན་བརྒྱུད་མདོ་སྔགས་ལམ་གྱི་རིམ་པའི་བཤད་སྒྲུབ་ཀྱི་བསྟན་པ་གང་ན་ཡོད་ཀྱང་ཙན་དན་དྲི་དང་མི་འབྲལ་
བཞིན་བསྲུང་སྐྱོབ་སྡོངས་གྲོགས་གཡེལ་མེད་མཛད་པའི་སྲུང་མའི་དབང་པོ་རྡོ་རྗེ་ཤུགས་ལྡན་འདི་རང་ཤིས་པས་དེ་ལུགས་དང། འོན་ཀྱང་ལྟ་གྲུབ་གཙང་ཞིང་བྱང་ཆུབ་ལམ་རིམ་ལ་ཉམས་བཞེས་ཆུ་བོའི་རྒྱུན་བཞིན་མཛད་པའི་དམ་
པས་ཡོངས་སུ་གང་བའི་ཐབས་ཚུལ་ལ་ཅིས་ཀྱང་བརྩོན་པར་འཚལ།།    ༈    །།ཡང་མདོ་སྨད་ཁུལ་དུ་དད་ལྡན་འརྒན་ལ་སྩལ་བ།།བསྟན་སྲུང་ཤུགས་ལྡན་གསར་དུ་བསྟེན་མ་ཐག་འཚུ་པ་ཆ་འབྱུང་པ་དེ་དག་སྔོན་ཆད་གྲུབ་
མཐའ་གཞན་སེལ་སོགས་ཀྱིས་ཆོས་སྐྱོང་ཐུགས་འཁྲུགས་ཡོད་པའི་ལྷོང་དུ་ངེས་ཤིང། སྔོན་ཆད་དེ་རིགས་གཏན་ནས་མེད་པས་ནི་གསར་བསྟེན་བགྱིས་ཀྱང་འཚུབ་པ་མི་འབྱུང་བ་བཅས་དགོངས་འཇགས། །དགྲ་རྐུན་
གྱི་ཉེར་འཚེ་སྲུང་ཕྱིར་རྒྱལ་ཆེན་རྡོ་རྗེ་ཤུགས་ལྡན་གྱི་བསྐང་ཚོགས་ནན་ཏན་བསྒྲུབ་ན་དེ་གས་འཐུས་ཤིང། བསྐང་གསོའི་   ༈    །དྭགས་པོ་སྐལ་བཟང་མཁས་གྲུབ་གསུང་རྒྱལ་ཆེན་བསྟོད་པའི་ཀརྨ་གུ་རུའི་སོགས་ནི། རྙིང་མའི་སྔགས་

[095A]༄༅། །འཆང་ཆེན་པོ་ཞིག་གིས་ཀརྨ་གུ་རུ་ཞེས་པའི་ཡི་དམ་གྱི་ལས་མཐས་འདུལ་བར་བརྩམས་པ་ན། མཛེས་མ་ཞིག་དངོས་ཡུལ་དུ་སྣང་བས་ཡིད་གཡོས་ནས་ཏིང་ངེ་འཛིན་འཆོར་བ་ཡིན་འདུག་སྤྱན་འདྲེན་
མཇུག་གི་གཏོར་མ་འཕྲལ་གཏོར་ཡིན། སྒྲུབ་གཏོར་དང་བརྟན་གཏོར་གཅིག་པར་གསུངས།    ༈   པའི་མན་ངག་འཇིགས་བྱེད་ཁྲོ་བཅུའི་ཕྱིར་ཟློག་ལས་ཟབ་པ་མེད་པས་དེ་རང་གནད་སྨིན་བསྒྲུབ་
ན་ལེགས། གཞན་ཡང་དྲུག་ཅུ་པ་ཞི་དྲག་ཀྱང་ནུས་པ་ཆེ། རྒྱལ་ཆེན་ལ་དྲག་བསྐུལ་མི་བཏང་བར་ཚོགས་སྟོང་ཚར་གནད་སྨིན་རེ་ཕུལ་ནས་འཕྲིན་ལས་བཅོལ་ན། ཞི་རྒྱས་དབང་དྲག་གི་ལས་གང་ཡང་ཐོགས་མེད་དུ་འགྲུབ་བ་མྱོང་གྲུབ་ལགས། །
ཆོས་སྐྱོང་ཤུགས་ལྡན་གྱི་ཚོགས་གཏོར་མང་བོའི་སྐབས་ཆོས་སྐྱོང་གཙོ་བོ་ལ་འབུལ་རྒྱུའི་ཚོགས་ཕུད་ཁོ་ནར་མར་ཐག་དང་རྒྱན་བཀོད་ཀྱིས་དབང་པོ་རྣམ་ལྔ་བྱེད་པ་ལས། གཞན་རྣམས་ལ་མི་དགོས། སྐབས་འདིར་ཚོགས་གཏོར་དབང་ལྔ་བྱེད་པ་དྲག་
མཆོད་ཀྱི་ལུགས་སུ་མཛད་པ་ལས། རྒྱུ་མཚན་གཞན་མེད་ལགས། ། ལུང་མེད།  ཆོས་སྐྱོང་ཆེན་པོའི་སྤོས་སྦྱོར་ལ། སྤོས་དཀར། གུ་གུལ། ཙན་དན་དཀར་དམར། ཤ་ཆེན། ཅོང་ཞི། ཨ་ག་རུ་ནག་པོ་དང་བཟང་དྲུག་གཉིས་སྤྱི་ལྟར་རམ། རྙེད་ན་དགའ་
ལྡན་གསེར་ཀོང་རྡོ་རྗེ་འཆང་གི་ཨར་ནག་དང་གྲོ་མོ་དགེ་བཤེས་རིན་པོ་ཆེའི་བཟང་དྲུག་བཅས་ལེགས། ད་དུང་ཁུངས་ལྡན་གཞན་རྙེད་ཚེ་འདིའི་སྟེང་དུ་སྣོན་པ་མཛད་དགོས། བསྟན་སྲུང་གཉན་པོ་འདི་ཉིད་ཀྱི་བསྐང་འཕྲིན་སྐོར་

[095B] ཏྲེ་པོ་ཁང་གསར་སྐྱབས་མགོན་བློ་བཟང་ཚུལ་ཁྲིམས་བསྟན་པའི་རྒྱལ་མཚན་གྱིས་མཛད་པའི་རྒྱལ་མཚན་རྡོ་རྗེ་ཤུགས་ལྡན་རྩལ་གྱི་འཕྲིན་བཅོལ་བསྟན་སྲུང་དགྲེས་བསྐྱེད་དང། འོ་ན་རྒྱལ་སྲས་
བསྐལ་བཟང་ཐུབ་བསྟན་འཇིགས་མེད་བསྟན་པའི་རྒྱལ་མཚན་གྱི་གསུང་རྒྱལ་བའི་བསྟན་སྲུང་ཆེན་པོ་རྒྱལ་ཆེན་རྡོ་རྗེ་ཤུགས་ལྡན་རྩལ་ལ་མཆོད་གཏོར་འབུལ་ཚུལ་དམ་ཅན་དགྱེས་པའི་མཆོད་སྤྲིན་རྒྱས་བསྡུས་ཁག་གཉིས། འབྲས་མཇུག་ཆོས་གསུང་
འཇམ་མགོན་རྒྱལ་བ་གཉིས་པའི་བསྟན་སྲུང་རྡོ་རྗེ་ཤུགས་ལྡན་གྱི་བསྐང་གསོ་བྱ་ཚུལ་བསྟན་སྲུང་དགྱེས་པའི་རོལ་མོ། ལྷ་ལྡན་བཞི་སྡེ་སྨྱུང་གནས་བླ་མ་ཡེ་ཤེས་བཟང་པོའི་གསུང་འཇམ་མགོན་རྒྱལ་བའི་བསྟན་སྲུང། སྤྲུལ་བའི་ཆོས་སྐྱོང་རྒྱལ་ཆེན་རྡོ་རྗེ་ཤུགས་
ལྡན་རབ་འཇིགས་དྲག་པོ་རྩལ་སྐུ་ལྔའི་སྒེར་བསྐང་རྒྱས་པ་སྡང་དགྲ་ཚར་གཅོད། དྭགས་བོ་གྲུབ་དབང་བསྐལ་བཟང་བསྟན་འཛིན་རིན་པོ་ཆེ་ཆོས་ཀྱི་རྡོ་རྗེས་མཛད་པའི་སྤྲུལ་བའི་ཆོས་སྐྱོང་རྒྱལ་ཆེན་རྡོ་རྗེ་ཤུགས་ལྡན་རྩལ་ཆེན་པོའི་བསྐང་འཕྲིན་དགའ་ལྡན་བསྟན་
པའི་དབུ་འཕང་སྟོད་བྱེད་ཁམས་གསུམ་ཟིལ་གྱིས་གནོན་པའི་དབྱར་རྡ་སོགས་དང། གཞན་ཡང་གོང་ས་རྒྱལ་དབང་ལྔ་པ་ཆེན་པོས་མཛད་པའི་བཤགས་བསྟོད་འཕྲིན་བཅོལ་མདོར་བསྡུས་དང། དགའ་ལྡན་གསེར་ཀོང་རྡོ་རྗེ་འཆང་གིས་མཛད་པའི་བསྐང་གསོ། དྲག་རི་རྒྱ་
མཚོ་མཐའ་ཡས་ཀྱི་གསུང་བསྐང་ཆོག་སེར་སྔགས་ནམ་མཁའ་བསྟན་སྐྱོང་གིས་མཛད་པའི་བསྐང་གསོ་སོགས་རང་ལུགས་ཀྱི་མཁས་གྲུབ་དུ་མས་མཛོད་བ་ཆེས་མང་པོ་དང། དཔལ་ལྡན་ས་སྐྱ་པའི་དམ་པ་མང་པོའི་གསུང་ཆོས་སྐྱོང་ཆེན་པོ་འདི་ཉིད་ཀྱི་བསྐང་འཕྲིན་སྐོར་

[096A]༄༅། །ཡང་ཤིན་ཏུ་མང་བ་སོགས་མཐའ་ཡས་པ་ལྟ་བུར་སྣང་བ་མཐའ་དག་འདི་ནང་དུ་འབྲིར་མ་ལང་བ་བཅས་དེ་ལུགས་དགོངས་པར་མངའ་བ་འཚལ།།    ༈    །།བཀྲས་ལྷུན་བླ་བྲང་ལ་གནང་བ།།མགོན་དཀར་ཡིད་བཞིན་ནོར་བུ་དང། རྒྱལ་ཆེན་རྣམ་མང་ཐོས་སྲས་རྣམ་གཉིས་ཀྱི་ནོར་སྒྲུབ་མཛད་རྒྱུའི་
བཅའ་སྒྲིགས་ཀྱི་ཟིན་ཐོ་ལམ་ཙམ་འགོད་པ་ལ། མགོན་དཀར་གྱི་གཏེར་བུམ་རྒྱུ་དངུལ་ཟངས་གང་རིགས་ལས་བསྐྲུན་པར་ལྟོ་བ་ལྡིར་བ་སོགས་བཟོ་བཀོད་ཕུན་སུམ་ཚོགས་པ་གང་ཆེ་མ་མཐའ་ཁྲུ་གང་ལས་མ་ཆུང་བ། མདོག་དཀར་པོའི་ལོགས་སུ་བཀྲ་ཤིས་རྟགས་བརྒྱད་དང་ནོར་བུའི་དྲ་བདྲ་ ཕྱད་སོགས།  མདུན་
རྟགས་སུ་མགོན་དཀར་གྱི་ཕྱག་མཚན་དྲུག་ནང་དུ་འཇུག་རྒྱུའི་མགོན་དཀར་གྱི་ཙ་ཀླི་དཔའ་བོ་གཡུལ་དུ་བསད་པའི་རོ་ལ་བཀབས་པའི་རས་ལ་བྲིས་པ་ཆེ་ཆུང་བུམ་ནང་དུ་ཤོང་ཚོད། དབྱིབས་སྒོར་ཁྱིམ་འདི་ལྟ་བུ་ཤིང་བྱང་གི་ལོགས་སུ་ལེགས་པར་སྦྱར་བརྒྱབ་ཏུ་འབྲུ་གསུམ་དང་རྩ་སྔགས་འདོད་
གསོལ་བཅས་བྲིས་པ་དེའི་ན་བཟའ་དར་གོས་གང་རིགས་སུམ་བརྩེགས་དེའི་ཕྱོགས་བཞིར་སྤེལ་ཚིག་དང། བཀྲ་ཤིས་རྟགས་རྫས། རིན་ཆེན་བདུན་དང་ཉེ་རིན་བདུན། འདོད་ཡོན་སྣ་ལྔ་སོགས་ཤིས་པའི་རི་མོ་སྣ་ཚོགས་སྤེལ་བ་གཟུངས་སྒྲིལ་ལྟར་བསྒྲིལ་བ་བཞི་འདི་ལྷ་ལྡན་གྱི་སྦར་མ་ཡོད་
ན་དེས་ཆོག་བུམ་རྫས་ལྕགས་ར་གན། འཁར་བ། ཞྭ་ཉེ། ཏི་ཚ་སོགས་མ་ཡིན་པའི་རིན་པོ་ཆེའི་རིགས་གང་འཛོམས། ཚ་བ་གསུམ་དང་དུག་རིགས་སོགས་མིན་པའི་སྨན་ཧྲོབ་གང་འཛོམས། ཁྲེ། སྲན་མ། བྲ་བོ། པད་ཀ་སོགས་མ་ཡིན་པའི་འབྲུ་སྣ་གང་
འཛོམས། མཛོ། མཛོ་མོ། ཏོལ། དྲེལ། བོང་བུ་སོགས་མ་ཡིན་པའི་འབྲི་གཡག་རྟ་ལུག་བཅས་ཀྱི་སྦུ་སྣ་གང་འཛོམས། དར་གོས་སྣ་ཚོགས་།ཁ་སུར། ཤིང་ཐོག། ཇ་མར་སོགས་ཟས་སྣའི་རིགས་བཅས་དང། བུམ་པའི་ནང་དུ་ཁ་འགེབ་ལུག་

[096B]ཚོན་སྣ་ལྔ། ཁ་ཆིངས་ཚོན་སྐུད་སྣ་ལྔ། དབང་སྡུད་འཁོར་ལོ་སྒྲུབ་ན་དེའི་འབྲི་གཞི་དར་དམར་པོ་བཅས་མགོན་དཀར་གྱི་སྐོར་དང།    ༈   
ལེགས། ཐོག་བརྩེགས་རིམ་པ་གསུམ། རྒྱ་ཕྱིབས་སུམ་བརྩེགས། ཕྱི་རོལ་ཏུ་བང་རིམ་གསུམ་སུམ་བརྩེ་གསལ་འཁོར་ས་རིམ་པ་གསུམ། འཁོར་སན་ངམ་ལ་རྟ་བདག་བརྒྱད་ཀྱི་ལྕོག་བརྒྱད་བཅས་གཞི་ཤིང་ལ་རྒྱ་ཕིབས་
རྒྱལ་མཚན་སོགས་འཇིམ་པས་མཛེས་རྒྱན་སྣ་ཚོགས་སྤུད་པ། སྟེང་མའི་སྒོ་ཁྱིམ་དུ་གསང་བདག་ཕྱག་ན་རྡོ་རྗེའི་སྐུ། བར་མའི་སྒོ་ཁྱིམ་དུ་རྒྱལ་ཆེན་རྣམ་ཐོས་སྲས་ཀྱི་སྐུ། རྟ་བདག་བརྒྱད་ཀྱི་ལྕོག་བརྒྱད་ལ་རང་རང་གི་སྐུ་
ཙག་གང་རུང། དེ་བྱིངས་ཀྱི་ཁང་བཟང་རྭ་བ་སོགས་ཀྱི་སྦུག་ཏུ་གཡང་རྫས་གོང་བཞིན་སྣེ་འཛོམས་ཀྱིས་བྱུར་བུར་བཀང་བ་ཁང་བཟང་གི་བཟོ་བཀོད་བཟོ་པ་སོ་སོར་སྐབས་མཚམས་མགྲིན་ལམ་ནས་ཞིབ་མངགས་མཛད་རྒྱུ། རྒྱལ་
ཆེན་རྣམ་ཐོས་སྲས་ཀྱི་བུམ་པ་མགོན་དཀར་གྱི་གཏེར་བུམ་ལས་ཅུང་ཆུང་བ། གཞི་སེར་པོར་རི་མོ་གོང་ལྟར་ལ་མདུན་རྟགས་མགོན་དཀར་གྱི་ཕྱག་མཚན་གྱི་ཚབ་ཏུ་རྣམ་སྲས་ཀྱི་ཕྱག་མཚན་རྒྱལ་མཚན་དང་ནེའུ་ལེ་བྲིས་པ། བུམ་པའི་ནང་དུ་སྐུའི་ཙཀླི་
མི་དགོས་ཤིང། འདི་རྣམ་སྲས་ཀྱི་བེའུ་བུམ་དུ་ལྕགས་མཁྱིད་གང་པ་ལ་བརྟེན་ནས་ནོར་སྒྲུབ་པ་ཞེས་པ་དེ་ཡིན་པས་ལྕགས་སྣ་གསུམ་ལས་གྲུབ་པའི་ལྕགས་ལེབ་དབྱིབས་གཤམ་གསལ་ལྟར་བཟོས་པ་ལ་དཔངས་མཁྱིད་གང། ཞེང་དུ་སོ་

[097A]༄༅། །བཞི༑ དེའི་ལོགས་སུ་དབུས་སུ་བ་དན་འཁྱོག་སུམ་བརྩེགས་ཅན། དེའི་འོག་ཏུ་བྱི་བ་ཁ་སྦྲོད་ནོར་བུ་སྐྱུགས་པ། བྱི་བ་སོ་སོའི་སྟེང་ནས་ཕར། ཨོཾ་བཛྲ་ཡ་དུ་ས་དུ་སྟྭཾ། ཞེས་པའི་སྔགས་བྲིས་པ་འདི་ལྟ་
བུ༑ དེ་དག་གསེར་དངུལ་སྤེལ་མས་དག་ཅིང་གསལ་བར་བྲི་དགོས། ལྕགས་སྣ་གསུམ་ནི། ཕོ་ལྕགས། མོ་ལྕགས། མ་ནིང་གི་ལྕགས་གསུམ་སྟེ་དོན་དུ་ངར་ལྕགས། མཉེན་ལྕགས། ངར་མཉེན་བར་མ་གསུམ་
བསྲེས་པའོ། །དེ་མིན་བུམ་རྫས་དང་སྤེལ་ཚིག་འདོད་གསོལ་ཁ་འགེབ་སོགས་མགོན་དཀར་ལྟར་ལ། ཁ་འགེབ་ལུག་བལ་ཚི་མེད་མི་དགོས། བུམ་པ་གཉིས་ཀ་ལ་བུམ་གདན་རས་གཞིར་པདྨ་འདབ་བརྒྱད་བྲིས་པ་རེ་དང་ཁ་འགེབ་
ལ་རྡོ་རྗེ་རྒྱ་གྲམ་བྲིས་པ་རེ། ཕྱྭ་བུམ་ཞེས་དཀར་ཡོལ་ལམ་ཤེལ་གྱི་བུམ་པ་ནང་ཆང་གར་མའམ། ཨ་རག་གིས་བཀང་བ། སྟེང་དུ་སྣ་ཚོགས་རྡོ་རྗེ་ཉི་ཟླས་བཀབ་པ་དར་དམར་གྱི་མགུལ་ཆིངས་ཅན། དེའི་མདུན་དུ་གཡང་
དཀར་མར་གྱི་ལུ་གུ་བཞག་སྣོད་རིན་པོ་ཆེའམ་དཀར་སྡེར་ལྟ་བུ་གཡས་སུ་རིན་ཆེན་ཟུར་བརྒྱད་བཞག་སྣོད་ཀྱང་དེ་བཞིན། གཡོན་དུ་འབྲི་བརྒྱའི་མར་ལས་བྱས་བའི་ལྷ་བཤོས་འཇོག་ཡུལ་རིན་པོ་ཆེའི་སྣོད། རྒྱབ་ཏུ་གཡང་རྟེན་མདའ་
དར་ཞེས་གས་ཆག་མེད་པའི་སྨྱུག་རྒོད་ཚིགས་གསུམ་ཅན་རྒོད་སྒྲོ་མ་སྟོང་ཁ་ལྔ་པ་ལྕགས་མདེལ་ཅན། དེ་ལ་འདོགས་རྒྱུའི་དར་ཚོན་སྣ་ལྔ་དང་དངུལ་དཀར་གྱི་མེ་ལོང། གཡུ། བྱི་རུ། མཆོང་གཟི། མུ་མེན། དུང་སོགས་ཀྱིས་སྤྲས་
བ་པ༑ མགོན་དཀར་ལའང་མདའ་དར་འདི་མཚུངས་གཅིག་པོན་བདག་སོ་སོའི་ཁམས་དང་བསྟུན་པའི་ཚེ་མདའ་རེ་དགོས་པས་ཡོན་བདག་མང་པོ་ཡོད་ན་སོ་སོའི་ཁམས་བསྟུན་ཚེ་མདའ་རེ། སྨྱུག་རྒོད་རྒོད་སྒྲོ་མའི་མདའ་ལྕགས་མདེལ་ཅན་སྟོང་ཁ་གཅིག་པས་ཆོག་པར་མེ་
ལོང་རེ་བཏགས་པ། གཡབ་དར་ཞེས་པ་མདའ་དར་དཀར་པོ་སྟོང་ཁ་གཅིག་པ་གཅིག་འདི་དག་གི་གཡང་གཞི་རས་དཀར་ལ་གླང་ལྤགས་བྲིས་པ་གཡང་སྒམ་གྱི་ནང་རྒྱ་དང་མཉམ་པ་གཅིག་གཡང་ཕད་ཅེས་པ་རས་དཀར་གྱི་ཁུག་མ་མཐིལ་གྲུ་བཞི་སྦྱར་བ་ཁུག་མ་
དེའི་ལྟོ་བའི་ལོགས་སུ་ནོར་བུ་མེ་འབར་ཚོན་ཁྲ་དང་བཅས་པས་འདྲི་ཞིང། ཁུག་མའི་ཤར་དུ་དུང། ལྷོར་དོང་ཙེ། ནུབ་ཏུ་བྱུ་རུ། བྱང་དུ་གཡུས་སྤྲས་པ། གཡང་སྒམ་ནང་དུ་གཏན་ཆགས་འཇོག་རྒྱུའི་མགོན་དཀར་དང་རྣམ་སྲས་སོ་སོའི་ཉེར་སྤྱོད་སྣོད་མར་
མེའི་སྣོད། ཞལ་ཟས་ཀྱི་སྣོད། གཏོར་མ་སོ་སོའི་སྣོད་ཨན་ཏར། མགོན་དཀར་གྱི་གཏོར་མའི་རྩེར་འཛུགས་རྒྱུའི་མདའ་དར་ཆུང་ངུ་ལ་མེ་ལོང། ཙཀླི། དར་དཀར་བཅས་ཀྱིས་བརྒྱན་པ། གཞན་ཡང་འོ་ཕུད་ཆང་ཕུད། རྒྱ་ཇ་
འོ་མ་བཅས་སོ་སོའི་བླུག་སྣོད་ཤེལ་བུམ་ལྟ་བུ། མགོན་དཀར་ལ་ནང་མཆོད་ཀྱི་སྣོད་དེ་བཞིན་དང། གཡང་རྫས་འདི་དག་ཀྱང་རྒྱལ་ཁབ་ཆེན་པོ་དང། ཕྱུག་པོ་སྒང་གཤོང་མ་བྱུང་བ་དང། སྐྱེས་བུ་དམ་པ། མི་བསོད་ནམས་ཅན་སོགས་
ནས་བྱུང་བ་དགོས་པ་བཅས་ཀྱི་བསྙེལ་བྱང་དུ་ཕུལ།    ༈   ནང་གཞུགས་ཤིང་བྱང་གི་སྐུ་རྒྱབ་ཏུ་འདྲི་རྒྱུའི་རྩ་སྔགས་དང་འདོད་གསོལ། ཨོཾ་གུ་རུ་མ་ཧཱ་ཀཱ་ལ་ཧ་རི་ནི་ས་སིདྡྷི་ཛམྒོན་པོ་ཡིད་བཞིན་གྱི་ནོར་བུ་རྟེན་འདིར་བརྟན་པར་བཞུགས་ནས་

[098A]༄༅། །དགོན་གནས་དང་ཡུལ་ཕྱོགས་འདི་ཉིད་ཀྱི་ཆོས་འབྱོར་འདོད་རྒུའི་ལོངས་སྤྱོད། དཔལ་འབྱོར་ལེགས་ཚོགས་ཐམས་ཅད་སྒོ་ཀུན་ནས་དར་ཞིང་རྒྱས་པར་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སཱཧཱ། །ཨོཾ་ཨཱཧཱུཾ། འགྲུ་
གསུམ་འདི་ཤིང་བྱང་གི་རྒྱབ་ཀྱི་སྐུའི་སྤྱི་བོ། མགྲིན་པ། ཐུགས་ཀ་སོ་སོའི་ཐད་དུ་ཁེལ་བར་འདྲི།།    ༈    །།ཡང་དཔལ་མགོན་གདོང་བཞི་བ་སེར་པོ་རྒྱས་བྱེད་ཀྱི་གཏེར་བུམ་བཅའ་སྒྲིགས་ཟིན་ཐོར་སྩལ་བ།  དཔལ་མགོན་སྟོབས་འཕྲོག་དབང་པོ་གདོང་
བཞི་པའི་རྣམ་འགྱུར་ཐུན་མོང་མ་ཡིན་པ་སེར་པོ་རྒྱས་བྱེད་ལྷ་དགུ་ལ་བརྟེན་པའི་དགོས་འདོད་དབང་དུ་བྱ་བའི་གཏེར་བུམ་གྱི་བཅའ་གཤོམ་ཟིན་ཐོ། གཏེར་བུམ་གྱི་རྒྱུ། དབྱིབས། ཆེ་ཆུང་སོགས་མགོན་དཀར་གྱི་གཏེར་བུམ་ལྟར་ལ། ཁ་དོག་
གཞི་སེར་པོར་ནོར་བུའི་དྲ་བ་དྲ་ཕྱེད་དང། བཀྲ་ཤིས་རྟགས་རྫས། མདུན་ཕྱོགས་སུ་དཔལ་མགོན་རྒྱས་བྱེད་ཀྱི་ཕྱག་མཚན་བཞི་འདྲི། ནང་དུ་འགེང་རྒྱུའི་རིན་ཆེན་སྣ་ཚོགས། སྨན་སྣ། དར་སྣ། གོས་སྨ། འབྲུ་སྣ་སོགས་སྔོན་མ་ལྟར་ལ། ཁྱད་པར་ཨ་རུ་རྣམ་
རྒྱལ༑ གསེར་ས་བྱུང། གངས་ཏེ་སེའི་ས། སིནྡྷུ་ར། ཞལ་གྱི་གནས་ཆེན་ཁག་གིས་སྣ་རྡོ་སྣ། ས་སྐྱའི་དམ་རྫས་བརྒྱ་རྡོ་སྟོང་རྡོ་གང་རུང། དཔལ་མགོན་བྲན་དུ་བཀོལ་བའི་དམ་པ་གོང་མའི་ན་བཟའ། རིང་བ་སྲེལ། སྐྱེས་པ་ཕོ་མོ་ལོ་
བྲྒྱའམ་བརྒྱད་ཅུ་ལོན་པའི་སྐྲ་སེན། མི་བསོད་ནམས་ཅན་གྱི་གོས་ཀྱི་གོང་བའི་དུམ་བུ། བུམ་ནང་དུ་འཇུག་རྒྱུའི་ཙཀླི་གཙོ་འཁོར་དགུ་མངོན་རྟོགས་ལྟར་བྲིས་པ། རྒྱལ་སྲིད་སྣ་བདུན། ཉེ་བའི་རིན་ཆེན་བདུན། བཀྲ་ཤིས་རྟགས་

[098B] མཐིང་ཤོག་གམ་རྒྱ་ཤོག་བཟང་པོ་ལ་གསེར་གྱིས་བྲིས་པའི་སྔགས་བྱང། གཞི་དེ་ལྟར་ལ་གསེར་གྱིས་བྲིས་པའི་དངོས་གྲུབ་འཁོར་ལོ། བུམ་པའི་ཁ་འགེབ་དང་ཁ་ཆིངས། བུམ་གདན་སོགས་ཀྱང་མགོན་དཀར་ལྟར་དང་
དབང་སྡུད་གྲི་ལག་དར་ཐོགས་ཀྱི་གདམས་པ་ཉམས་སུ་ལེན་པར་སྤྲོ་ན། རྐུན་ཆེན་གྲིར་ཤི་བའི་ལག་པ་གཡས་པ་ཡུ་བ་སྤྲད་དེ་འདམ་གྱིས་གསོ། ཚོན་གྱིས་ཁ་བསྒྱུར། ལག་མཐིལ་དུ་གསེར་གྱི་པདྨ་འདབ་བརྒྱད་བྲི། དེར་འདོགས་རྒྱུའི་དར་
ནག་ལམ་ཚལ་གྱིས་སྔགས་བྱང་བྲིས་པ། མདའ་དར་ཚོན་སྣ་ལྔ་དང། ཉེར་སྤྱོད་ཀྱི་སྣོད་དང་གཏོར་མའི་སྣོད་བཅས་ཀྱང་མགོན་དཀར་ལྟར།།    ༈    བུམ་པ་ཡུལ་གྱི་བྲེ་གང་ཆུད་པའི་ཚོད་ཙམ་ལས་ཆེན་པོ་མི་དགོས་
མཚོ་ནང་དུ་བསྐྱུར་དགོས་རིགས་ལ་ཁ་གཅོད་ཤིན་ཏུ་དམ་པ། ཁ་འགེབ་རས་དཀར་རྐྱང་པས་ཆོག་མདོག་དཀར་པོ། སྟེང་དུ་ནོར་བུའི་འདྲ་བ་དྲ་ཕྱེད་དང། སྨད་དུ་མཚོ་དང། སྤལ་སྦྲུལ། ངང་པ་སོགས་ཀླུ་ནོར་སྣ་ཚོགས་བྲིས་པ་
མདུན་དུ་དཀྱིལ་དུ་ནོར་བུ་མེ་འབར། འདི་དག་ལ་དམ་རྩི་དབང་ལག་ལས། སྤྱིན་སོགས་གཏན་ནས་མ་འདྲེས་པ། ལྕགས། ར་གན། ཞྭ་ཉེ་འཁར་བ། ཏི་ཚ། རྡོ་རྗེ་ཕ་ལམ་སོགས་མ་འདྲེས་པའི་རིན་པོ་ཆེའི་རིགས། བྲ་བོ། སྲན་མ་
སྐེ་ཚ། ཤང་ཚེ། ཡུངས་ཀར་སོགས་མ་འདྲེས་པའི་འབྲུ་རིགས་སྣ་ཚོགས། ཁྱུང་སྡེར། ཚ་བ་གསུམ། གླ་རྩི། དུག་རིགས། བཤལ་སྨན་སྐྱུག་སྨན། དན་རོག་སིར་པན་རྣམས་མ་འདྲེས་པའི་སྨན་སྣ། ཁྱད་པར་ཀླུ་སྨན་

[099A]༄༅། །སྣ་ཚོགས། ཤ་ཆང། སྒོག་བཙོང། ལ་ཕུག་སོགས་མ་འདྲེས་པའི་ཟས་སྣ། དཀར་གསུམ་མངར་གསུམ། ཁ་དོག་ནག་པོ་མ་ཡིན་པའི་གོས་དར་སྣ་ཚོགས། ནང་དུ་ཀླུའི་གཟུགས་
དོད་བཟོ་བར་གསུངས་ཀྱང་དེ་ལྟར་བཟོ་མི་དགོས་པར་རྒྱ་ཤོག་ལ་གསེར་རམ། མཚལ་ལམ། རྒྱ་སྣག་གང་རུང་གིས་བྲིས་པའི་ཀླུ་ཆེན་བརྒྱད་དང་ཝ་རུ་ཎ་བཅས་ཀྱི་སྔགས་བྱང་སྤེལ་ཚིག་ཅན་དགུ་ཀླུ་རང་མདོག་གི་སྐུད་པས་དཀྲིས་པ་བཅས།    ༈   
མ་ཙིཏྟ་མཎིའི་ཆུ་ཟློག་ལ་སཱཙྪའི་ནང་དུ་འཁོར་ལོ་འཇུག་རྒྱུར། འཁོར་ལོའི་འབྲིག་གཞི་དར་རས་སེར་པོ་དང། སཱཙྪའི་སྤར་བཅས་ད་ལྟ་དགོས་ཤིང། གཞན་རྣམས་སྐབས་མཚམས་ལས་ད་ལྟ་རང་ཞུ་མི་དགོས་ལགས། ཀླུ་སྨན་ནི། དངུལ་ཆུ་
དབྱངས་ཅན་གྱིས་ཀླུ་གཏོར་བདུད་རྩིའི་རྒྱ་མཚོ་ལས། ཛཱ་ཏི་གུར་ཀུམ་ཅུ་གང་དང། །ལི་ཤི་སུག་སྨེལ་ཀ་ཀོ་ལ། །ག་པུར་ཙནྡན་དཀར་དམར་དང། །ཟི་ར་དཀར་ནག་པུ་ཤེལ་ལྕེ། །རྡོ་རྒྱུས་ཨུཏྤལ་སྔོན་པོ་དང། །སྙིང་མཁའ་གླ་གོར་ཞོ་ཤ་
གསུམ། །དབང་ལག་ཆུ་སྲིན་སྡེ་མོ་དང། །སྤང་སྤོས་སླེ་ཏྲེས་བྱི་ཐང་ག་རྒྱ་མཚོ་ལྦུ་བ་འབྲས་བུ་གསུམ། །ནཱ་ག་པུཥྤེ་གེ་སར་གཉིས། །ཀཎྜ་ཀ་རི་ཤུ་དག་དཀར། །ཐང་ལོ་སྨྱུག་ལོ་སྦྲུལ་ལྤགས་དང། །གུ་གུལ་དཀར་པོ་རྨ་བྱའི་མདོངས། །ལི་ཁྲི་རྒྱ་
མཚལ་ལྕོག་ལ་དང། །ཐ་དཀར་རྡོ་རྗེ་པྲི་ཡང་ཀུ། །འགིའུ་ཝང་འོམ་བུ་གཡུ་སྒོང་བཙོད། །བལ་ངོ་སེའུ་ཨ་ཀ་རུ། །རྒྱ་ཤུག་ཟེ་མ་འཕངས་ཆེན་དང། །ལྕང་མ་སྟག་ཤུག་སྨྱག་ཤད་དང། །དཀར་གསུམ་མངར་གསུམ་རིན་ཆེན་ལྔ། །མགྲོན་བུ་དུང་དང་

[099B] །ནས་འབྲས་གྲོ་སྲན་ཏིལ་དཀར་ནག་སོ་མ་ར་ཛ་རྒུན་འབྲུམ་དང། །ཤིང་མངར་ཆག་ཚང་ཀུ་བ་གཟི། །བ་དམར་ར་དཀར་འོ་མ་དང། །ལན་ཚྭ་རྣམས་ནི་ཀླུ་སྨན་ཡིན། །ཞེས་གསུངས་པ་ལྟར་རོ།།    ༈   
པོའི་མདོ་སྨད་བཀའ་ཤག་ནས། ས་བཅུད་བུམ་གཏེར་བསྒྲུབ་སྤས་མཛད་སྐབས་ཀྱི་རྫས་ཐོ་བཀོད་པར། ས་གནས་གང་དུའང་ལྷ་བུམ་ཀླུ་བུམ་ཟུང་འབྲེལ་རེ་བྱུང་ན་ལེགས་པས། དེ་འདྲ་ཇི་ཙམ་དགོས་པའི་གྲངས་དང་མཉམ་པའི་རྫ་བུམ་སོ་མ། ཆེ་ཆུང་ཡུལ་
གྱི་བྲེ་གང་ཤོང་བ་ལས་མ་ཆུང་བ། ཁ་འཁོར་རྒྱ་ཆེ་བ་ལ་རྫ་ཡི་ཁ་གཅོད་རང་འགྲིགས། སྦྱིན་གྱིས་མི་འདྲེས་པའི་ཚོན་གྱིས་ཁ་བསྒྱུར་བ་གཞི་དཀར་པོ་ལ་ནོར་བུའི་དྲ་བ་དྲ་ཕྱེད། བཀྲ་ཤིས་རྟགས་རྫས། ཁྱད་པར་ཀླུ་བུམ་གང་ཡིན་ལ་འོག་ཏུ་ཆུ་རིས་ཉ། ལྕོང་
མོ༑ སྦལ་པ་སོགས་ཀླུ་ནོར་སྣ་ཚོགས་བྲིས་པ། བུམ་པའི་གྲངས་མཉམ་གྱི་བུམ་ཁེབས་དང། བུམ་གདན། ལྷ་བུམ་རྣམས་ཀྱི་ནང་དུ་ཀླུ་དབང་རྒྱལ་པོ་གཙོ་འཁོར་ལྔའི་ཙཀཱཾ་རྒྱ་ཤོག་ལ་སྤར་བཏབ་པ། ཀླུ་བུམ་གྱི་ནང་དུ་ནོར་རྒྱས་ལ་ཀླུ་ཆེན་བརྒྱད་ཀྱིས་བསྐོར་
བའི་ཙཀླི་གོང་བཞིན་རྒྱ་ཤོག་སྤར་མ། ཙཀླི་རྣམས་སྦྱར་གཞི་ཤུག་པའི་ཤིང་ལེབ། ནང་དུ་གཞུག་རྒྱུའི་བུམ་རྫས་ལ། ཀླུ་ལ་གནོད་པའི་རྫས་ཀེ་ཚེ། ཤང་ཚེ། བྲ་བོ། དན་རོག་སོགས་བཤལ་སྨན་དང། སྐྱུག་སྨན། ཤ་ཆང། ཁྱུང་སྡེར། བཙན་
དུག་སོགས་དུག་རིགས། གླ་རྩི་རྣམས་ཀྱི་དྲི་ཙམ་ཡང་མ་འདྲེས་བའི་སྨན་བཟང་དྲུག་སྤྱི་དང། ཁྱད་བར་ཐང་ལོ། སྨྱུག་ལོ་རྨ་བྱའི་མདོངས། ཟིར་དཀར་ནག་སྔོ་སྦྲུལ་ལྤགས། དབང་ལག་ཆུ་སྲིན་སྡེར་མོ། ཛཱ་ཏི། སྤོས་དཀར། ཨུཏྤལ་

[100A]༄༅།  །སྔོན་པོ། རྒྱ་མཚོ་ལྦུ་པ། རྒྱ་མཚལ་ལྕོག་ལ།  དུང་དཀར། སྙིང་ཞོ་ཤ། མཁལ་མ་ཞོ་ཤ། །གླ་གོར་ཞོ་ཤ། པུ་ཤེལ་རྩེ། ཤུ་དག་དཀར་པོ། རྡོ་རྒྱུས། པུཥྦེ་གེ་སར། ནཱ་ག་གེ་སར། སྨྱག་ཤད་ལྕུག་མ། ག་པུར་
གུར་ཀུམ། ཙནྡན་དཀར་དམར། སྨན་བྱེ་རིལ་བུ་གང་མང། ལྕགས་དང་ཞྭ་ཉེ་ཕ་ལམ་མ་གཏོགས་པའི་རིན་ཆེན་སྣ་ཚོགས། གཞན་ཡང་འབུ་མི་འཇུག་པའི་ཤིང་འབྲས་སྣ་ཚོགས། དར་སྣ། གོས་སྣ་ཀ་ར། བུ་རམ། སྦྲང་རྩི་སྟེ་མངར་
གསུམ། རྒྱུན་འབབས་ཀྱི་ཆུ་སྣ་གང་འཛོམས། བ་དམར་མོ་དང། ར་དཀར་མོའི་འོ་མ། མཆོད་རྫས་སུ་དགོས་པ་གླ་རྩི་མེད་པའི་རྒྱ་སྤོས། སྤང་སྤོས། ཛཱ་ཏི། གོང་གི་འོ་མ་ཁག་གཉིས། སྤེལ་ཚིག་སྐབས་མཚམས་གསར་བྲིས་ཆོག་པ། ཡང་ཆབས་
ཅིག་ས་སྙིང་གཏེར་བུམ་བསྒྲུབ་དགོས་ན། བུམ་པ་ཡ་རེའི་ནང་དུ་དཔུས་སུས་སྙིང། མཐའ་སྐོར་དུ་སའི་ལྷ་མོ། ཡུལ་དེའི་གཞི་བདག་།ས་བདག་ཀླུ་མོ་བཅས་ཀྱི་ཙཀླི་མི་འདྲ་བ་ལས། བུམ་རྫས་སོགས་གོང་ལྟར། ཙཀླི་རྣམས་ཆབ་མདོ་
ཁུལ་དུ་སྤར་མེད་ཚེ་བྲིས་བཟོ་ལེགས་པ་ཞིག་སྤར་གསར་བརྐོ་མཛད་དགོས་བཅས་ཀྱི་དགོས་ཐོ་སྙན་ཞུར་ལྷ་རེག་བཅས་གུས་ཕུལ།། ། །།ཡང་གྲྭ་སྒོམ་སྤྲུལ་སྐུ་རིན་པོ་ཆེར་དྲིས་ལན་དུ་གནང་བ།།ཆར་འབེབས་པའི་རིམ་གྲོ་ཤོ་མདོ་དགོན་གཞུང་དུ་
ཆར་རིམ་ཇི་ལྟར་བྱ་ལུགས་སྔ་ལོར་ཤོག་དྲིལ་ཟུར་བསྲིངས་ལྟར་སྔོན་ཚུད་ནས་ནན་ཏན་བསྒྲུབ་ན་འདི་ལོར་ཆར་ཆུ་བཟང་པོ་འབྱུང་རེ་ཆེ་ཞིང། ཙིཏྟ་མ་ཎིའི་ལས་ཚོགས་ཀྱང་རྗེ་བཙུན་མ་ཉིད་གྱི་གསུང་ཡིན་པས། ཆར་འབེབས་སྐོར་སོགས་ཙིཏྟ་མ་ཎིར་ཟབ་ཏུ་མཛད་

[100B] ལར་བསྟན་འཛིན་དམ་པ་རྣམས་ཀྱིས་གཙོས་པའི་འགྲོ་བ་མང་པོས་བྱང་ཆུབ་ལམ་གྱི་རིམ་པ་སོགས་ཤེས་རྒྱུད་ཆོས་དང་འདྲེས་པའི་ཉམས་ལེན་ལ་བརྩོན་མི་མང་ན་དཀར་ཕྱོགས་ལྷ་ཀླུ་དགྱེས་པས་ཆར་ཆུ་དུས་འབེབས་འབྱུང་བ་
ཆོས་ཉིད་ལགས། སྔར་ཆུ་འགོ་ཡོད་ས་ནས་ཆུ་ཉམས་ཏེ། ལ་ཕན་ཚུན་གྱི་ཕར་ནང་ཆུ་ཆེ་ཞིང། ཚུར་ནང་ཆུ་ཆུང་བར་སོང་བ་ལ་ཆུ་ཕན་ཚུན་བསྒྱུར་ཐབས་མཛེ་ཐོད་སྐམ་རློན་གྱི་ལས་སྦྱོར་ཞིག་དམ་ཅན་བེའུ་བུམ་དུ་ཡོད་སྐད་ཐོས་ཀྱང་མན་ངག་མ་ཐོབ་
ཅིང༑ བདག་གི་བླ་མའི་གསུང་རྒྱུན་དུ་ལ་ཕར་རྒྱབ་ཀྱི་ཆུར་ཆུ་གཏད་བརྒྱབ་ནས། རང་ངོས་ཀྱི་ཆུ་མིག་ཏུ་ཆུ་འབོད་བྱེད་དགོས་ཞེས་གསུབས་བྱུང་བ། དེས་ན་ཆུ་གཏད་ནི་སྒྲོལ་མ་ཙིཏྟ་མ་ཎིའི་ནང་གི་ཤྭ་ཟློག་འཁོར་ལོ་སཱཙྪའི་ནང་དུ་སྦ་རྒྱུ་དེ་བཞིན་ལ་
ཕར་རྒྱབ་ཀྱི་ཆུ་མིག་ལྟ་བུར་ཝ་ཁ་ཚུར་ལྡོག་པའི་ཚུལ་གྱིས་སྦ་ཞིང། རང་ཕྱོགས་ནས་ཆུ་འབོད་ནི་འཇིགས་བྱེད་ཀྱི་འཁྲུལ་འཁོར་ལ་སྦྱར་བ་ཞིག་ཡོད་པ་དེ་མ་ཐུབ་ཀྱང། གསེར་སོགས་གང་མང་གིས་ཀླུའི་བུམ་གཏེར་ཚད་ལྡན་ཀླུ་ཝ་རུ་ཎའི་བུམ་པ་
སྒྲུབ་ཚུལ་ཐུའུ་བཀྭན་རྟ་པོད་ཀྱི་བུམ་གཏེར་གྲས་སུ་ཡོད་པ་དེ་ལྟར་བསྒྲུབ་འབུལ་ཐོག་ཀླུ་གཏོར་དང། འབྱུང་བ་ཆེན་པོ་ཆུའི་གཡང་འབོད་ཡང་ཡང་ནན་ཏན་བསྒྲུབ་ན་ཆུ་འགོ་ངེས་པར་རྒྱས་པར་འགྱུར་བ་མྱོང་གྲུབ་ལགས།།  །།
 འདི་དང་གོང་འོག་ནས་འབྱུང་བའི་གསུང་རྣམས་ཀྱང་འགྲོ་ལ་བདེ་སྐྱིད་འབྱུང་བ་ཁོ་ནའི་ཆེད་དུ་སྩལ་བས་དན་ཆུང་བར་མི་སེམས་ཏེ། མཁས་གྲུབ་ཆེན་པོ་ཐུའུ་བཀྭན་ཆོས་ཀྱི་ཉི་མའི་ཞལ་ནས་འཛམ་གླིང་བདེ་སྐྱིད་མ་དྲོས་གནས་པའི་ཀླུའི། །མཐུ་ཞེས་རྒྱལ་བས་གསུངས་ཕྱིར་གནད་ཤེས་ན། །ལྷ་ཀླུ་མཆོད་པའང་དོན་ཆུང་མ་ཡི་

[101A]༄༅། །པས༑ ༑རང་མཐོང་ཡུས་ཀྱིས་ཁེངས་རྣམས་སྨྲ་བ་སྐྱུངས། །ཞེས་དང། །འགྲོ་བའི་བདེ་སྡུག་ལས་ཀྱིས་སྐྱེད་མོད་ཀྱང། །ལས་ཀྱིས་འབྲས་བུ་འབྱིན་པ་རྐྱེན་ལ་ལྟོས། །རྐྱེན་སེལ་རིམ་གྲོ་འཇིག་རྟེན་ཆོས་སོ་ཞེས། །སྨོད་པར་བྱེད་རྣམས་རང་ཉིད་བླུན་པར་ཟད། །ཅེས་གསུངས་བའི་
ཕྱིར་རོ།།    ༈    །།འདིར་ཀླུའི་བུམ་གཏེར་བསྒྲུབ་འབུལ་བྱ་ཚུལ་ཡི་དམ་འཇིགས་བྱེད་ལ་སྦྱར་བ་ལས། གཞན་ཚང་མ་ཐུའུ་བཀྭན་རྟ་པོད་ཀྱི་ཀླུའི་བུམ་གཏེར་ཆོག་ཉིད་བཅོས་མེད་དུ་བྲི་བ་ལ།    ༈   གཏེར་གྱི་ཆོ་ག་ལ་སྦྱོར་དངོས་རྗེས་གསུམ་ལས། དང་པོ་ནི། རབ་གསེར་དངུལ། འབྲིང་
ཟངས། ཐམ་རྫའི་བུམ་པ་ཡུལ་གང་ཡིན་གྱི་བྲེ་གང་ཤོང་བའམ་མ་རྙེད་ན་ཇི་ལྟར་འཆམས་པ་སྐྱོན་བྲལ་ལོངས་མ་སྤྱད་པའི་གཅེད་མ་ཁ་དོག་རང་བཞིན་གྱིས་དཀར་བའམ་ཚོན་རྩི་དཀར་བོས་ལེགས་པར་བྱུགས་བའི་ནང་དུ། ལྕགས། ར་གན། ཞ་ཉེ་མ་གཏོགས་པའི་གསེར་དངུལ་སོགས་རིན་པོ་ཆེ། བྲ་བོ་
སྲན་མ། སྐེ་ཚེ། ཤང་ཚེ༑ ཡུངས་ཀར་སོགས་མ་འདྲེས་པའི་འབྲུ་སྣ་ཚོགས། ཁྱུང་སྡེར། ཚ་བ་གསུམ། གླ་རྩི། དུག་རིགས་མ་འདྲེས་པའི་སྨན་སྣ་དང། ཁྱད་པར་དུ་ཀླུ་སྨན་ཚང་མ། ཤ་ཆང་སྒོག་བཙོང། ལ་ཕུག་མ་འདྲེས་པའི་ཟས་སྣ་དང། ཁྱད་པར་དུ་དཀར་གསུམ་མངར་གསུམ་
དང༑ བ་དམར་མོ་དང་ར་དཀར་མོའི་འོ་མ། ཁ་དོག་ནག་བོ་མ་གཏོགས་པའི་གོས་དར་སྣ་ཚོགས། དུར་ཁྲོད་མ་གཏོགས་གནས་བྱིན་རླབས་ཅན་དང་ས་དཔྱད་ཕུན་སུམ་ཚོགས་པའི་ས་རྡོ་ཆུ་ཤིང་གང་འཛོམས་རྣམས་གྱིས་བུམ་པ་ཁེང་བར་བླུག་སྦྲོ་ན་ཀླུ་རྣམས་ཀྱི་གཟུགས་འབུར་དོད་བཟོས་པའི་སྙིང་གར་
ཤོག་དྲིལ་བཅུག་པའམ། གཟུགས་མ་འགྲུབ་ཀྱང།  ཨོཾ་བ་སུ་ཀ་ཡ་ཕུསཱཧཱ། ཀླུའི་རྒྱལ་པོ་ནོར་རྒྱས་འཁོར་དང་བཅས་བ་ཁྱེད་རྣམས་ཀྱིས་ཡུལ་ཕྱོགས་འདི་དག་དང། བདག་གམ་སྦྱིན་བདག་ ཆེ་གེ་མོ་  ཞེས་བར་ཚེ་དང་དབང་ཐང་དཔལ་འབྱོར་

[101B]མི་བྱུགས་ཀྱི་ནད་ཡམས། འཁྲུགས་རྩོད། བཙའ་ཐན། འབུ་སྲིན། སད་སེར། མུ་གེ་ལ་སོགས་པ་ཉེར་འཚེ་ཐམས་ཅད་དང། ཁྱད་པར་དུ་ཀླུ་དང་ས་བདག་གི་ནད་དང་གནོད་པ་ཐམས་ཅད་ཉེ་བར་ཞི་ཞིང་མི་འབྱུང་
བ་དང། ཆར་ཆུ་དུས་སུ་འབེབས། ལོ་ཕྱུགས་རྟག་ཏུ་ལེགས། ནོར་འབྲུ་ལོངས་སྤྱོད་ཆོས་སྲིད་ཀྱི་ལེགས་ཚོགས་ཐམས་ཅད་འཕེལ་ཞིང་རྒྱས་པའི་འཕྲིན་ལས་མཛོད་ཅིག་ །ཅེས་རྒྱ་ཤོག་ལ་རབ་གསེར་དངུལ་འབྲིང་མཚལ། ཐ་མ་རྒྱ་སྣག་གིས་དག་བར་བྲིས་ལ་དྲི་བཟང་དང་ཀླུ་
སྨན་གྱིས་བྱུགས། མགོ་ནས་ནང་དུ་དྲིལ། ད་ར་སྐུད་དཀར་པོས་དཀྲིས་ལ་བུམ་པའི་དབུས་སུ་གཞུག་དེ་བཞིན་དུ་ཀླུ་གཞན་སོ་སོའི་སྔགས་མཐར།  ཀླུ་རང་རང་གི་མིང་དང་སྤེལ་ཚིག་གོང་ལྟར་སྦྱར་བའི་ཤོག་དྲིལ་ཀླུ་རང་མདོག་གི་སྐུད་བས་དཀྲིས་བ་རྣམས་ཕྱོགས་མཚམས་སུ་མ་ནོར་བར་བཅུག་འདི་ནི་ལོངས་སྤྱོད་
རྒྱས་པའི་ཕྱིར་དུ་ནོར་རྒྱས་གཙོ་བོར་བྱས་པ་ཡིན་ལ། ཆུ་མིག་དང་མཚོ་སོགས་རྒྱས་པ་དང་ཆར་འབེབས་ལྟ་བུ་ལ་ཝ་རུ་ཎ་གཙོ་བོར་བྱ་བ་དང། དེས་མཚོན་དགོས་པ་གང་གི་ཆེད་དུ་ཀླུ་གང་གཙོ་བོར་བྱ་བ་དང། སྦེལ་ཚིག་དམིགས་བསལ་ཁ་བསྒྱུར་བྱེད་ཚུལ་སོགས་ཀྱང་ཤེས་པར་བྱའོ། །བུམ་པའི་ཁ་ཤིང་
སོགས་ཀྱི་ཁ་གཅོད་འགྲིགས་པར་བཅོས་པས་བཅད་ལ་དར་རས་སེར་པོ་གང་རུང་གིས་གཏུམས་པ་ཚོན་སྐུད་ཀྱིས་བཅིངས་ཏེ་མདུད་མཚམས་སུ་རྒྱ་གདབ། མདུན་ཕྱོགས་སུ་རིན་པོ་ཆེན་བར་བ་འབྲི། སྟེགས་ཀྱི་ཁར་པདྨ་འདབ་མ་བརྒྱད་བྲིས་པའི་སྟེང་དུ་བུམ་པ་བཞག་ཆུ་གཉིས་ཉེར་སྤྱོད་དང། ཀླུ་སྨན་བསྲེས་པའི་གཏོར་མ་གཙོ་
འཁོར་དགུ་པའམ། ཟན་རིལ་བླུགས་པའི་ཁམ་ཕོར་འོ་མས་བཀང་བ་དྒུའམ། བསྡུ་ནག་གཅིག་དང་འབྱོར་ན་ཀླུ་སྨན་ཁྲོལ་བུ་གང་ཚོགས་ཀྱང་བཤམས། གཉིས་པ་ནི། ཀླུ་བུམ་སྒྲུབ་པ་དང་སྦ་བ་རྣམས་ཐེབས་དང་མཐུན་ན་ལེགས་པས། ཀླུ་ཐེབས་དང་ལྡན་པའི་ཉིན་ཤ་ཆང་སྒོག་བཙོང་ཐ་མ་ཁ་སོགས་མི་

[102A]༄༅།  །གཙང་བའི་རིགས་སྤངས་ཏེ་ཁྲུས་དང་གཙང་སྦྲལ་གནས་པས། བདག་བསྐྱེད་ཀླུ་དབང་རྒྱལ་པོ་དང་སེང་གེའི་སྒྲ་སོགས་མཛད་པ་ཤས་ཆེ་ཡང། རྒྱ་གར་གྱི་གྲུབ་ཆེན་མང་བོས་རང་གི་ཡི་དམ་གང་ཡིན་གྱི་རྣལ་འབྱོར་གྱི་སྒོ་ནས་ཀླུ་གཏོར་གཏོང་བའི་ཆོ་ག་སོགས་
མཛད་པས། ལྷ་ཁྲོ་བོའི་རྣལ་འབྱོར་གྱིས་ཀླུ་བུམ་སྒྲུབ་མི་རུང་བ་མ་ཡིན་པས། འདིར་འཇིགས་བྱེད་ཀྱི་རྣལ་འབྱོར་པའི་དབང་དུ་བྱས་ཏེ༑ བདག་བསྐྱེད་དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་རྒྱས་བསྡུས་ཅི་རིགས་བསྒོམ་པ་སྔོན་དུ་བཏང། བུམ་བ་བསངས་སྦྱངས།  སྟོང་པའི་ངང་ལས་པཾ་
ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷཱུཾ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བའི་ནང་དུ་རིན་པོ་ཆེ་ལས་གྲུབ་པའི་ཀླུའི་ཕོ་བྲང་གི་ཁོར་ཡུག་ཏུ། བྲག་རི། སྦང་ལྗོངས། མཚོ། རྫིང་བུ། ནགས་ཚལ། མེ་ཏོག་དང་བཅས་པས་
བསྐོར་ཞིང། རིན་པོ་ཆེ་དང། སྨན་དང། འབྲུ་བཅུད། ཟས་ནོར་བཟང་པོས་ཡོངས་སུ་གང་བར་ གྱུར་པར་བསམ། དེ་ནས་མཆོད་པ་གཏོར་མ། འབྲུ་སྨན་སོགས་རྫས་དང་ཡོ་བྱད་རྣམས་ཕྱོགས་གཅིག་ཏུ་སྔགས་དྲུག་དང། ཕྱག་རྒྱ་དྲུག་གིས་བྱིན་གྱིས་བརླབ་པར་བྱ་སྟེ། དང་པོ་
ཆོས་ཉིད་རྣམ་པར་དག་པའི་སྔགས་རྒྱས་སྦྱང་བ་ནི། ཐལ་མོ་ཁོང་སྟོང་དུ་སྦྱར་བ་སྙིང་གར་བཞག་ལ།  ཨོཾ་སྭ་བྷཱ་ཝ་བི་ཤུདྡྷཱསརྦ་དྷརྨཱསབྷཱ་ཝ་བི་ཤུདྡྷོཉཧཾ།  ལན་གསུམ་བརྗོད།  ཡོ་བྱད་མ་དག་པ་རྣམས་སྦྱངས་ཏེ་སྐྱོན་ཐམས་ཅད་དང་བྲལ་བར་གྱུར་ བར་བསམ་
ནམ་མཁའ་མཛོད་ཀྱི་སྔགས་རྒྱས་སྦེལ་བ་ནི། ཐལ་མོ་ཁོང་སྟོང་སྦྱར་བའི་ཚིགས་པར་པ་རྣམས་བཅག་པ་དཔྲལ་བར་བཞག་ལ།།ནམྶརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱསརྦ་ཐཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ།  ལན་གསུམ་བརྗོད།  མགྲོན་སོ་སོའི་མོས་པ་དང་
བ་མཐུན་པའི་ཡོ་བྱད་ཀྱིས་ནམ་མཁའ་ཐམས་ཅད་ཁྱབ་པར་གྱུར་ པར་བསམ། བདུད་རྩི་འཁྱིལ་བའི་སྔགས་རྒྱས་བསྒྱུར་བ་ནི་ཐལ་མོ་སྦྱར་བའི་ཁ་གྱེན་དུ་ཕྱེ་སྟེ་མཐེ་བོང་བསྣོལ་ལ།  ཨོཾ་བཛྲ་ཨ་མྲྀ་ཏ་ཀུཎྜ་ལིཧ་ན་ཧ་ན་ཧཱུཾ་ཕཊ།  ལན་གསུམ་བརྗོད།  རྫས་རྣམས་མགྲོན་སོ་སོའི་སྡུག་
བསྔལ་མཐའ་དག་ཞི་བར་བྱེད་པའི་བདུད་རྩིའི་རྒྱ་མཚོ་ཆེན་པོར་གྱུར་ པར་བསམ། རྒྱ་ཆེན་ཤུགས་ལྡན་འོད་ཀྱི་སྔགས་རྒྱས་ཡོ་བྱད་དབང་བ་ནི། གཡས་ཁུ་ཚུར་བཅིངས་པའི་མཛུབ་མོ་བསྒྲེང་གཡོན་རྡོ་རྗེ་ཁུ་ཚུར་སྙིང་གར་བཞག་ལ།  ན་མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་
ར་སམྦྷ་ར་ཧཱུཾ།  ལན་གསུམ་བརྗོད།  འཕགས་པ་རྣམས་ཀྱི་སྤྱན་སྔར་མཆོད་པའི་སྤྲིན་མཐའ་ཡས་པ་དང། སེམས་ཅན་རྣམས་ཀྱི་དབང་པོ་ལྔའི་སྤྱོད་ཡུལ་དུ་འདོད་པའི་ལོངས་སྤྱོད་ཟད་མི་ཤེས་པ་འབྱུང་བར་གྱུར་ བར་བསམ། ཡེ་ཤེས་སྐར་མདའི་སྔགས་རྒྱས་ཐོབ་
བར་བྱ་བ་ནི། གཡས་ཁུ་ཚུར་བཅིང་བ་སྙིང་གར་བཞག་གཡོན་མཐེ་བོང་ལག་མཐིལ་དུ་བཞག་པའི་མཆོག་སྦྱིན་གྱི་ཕྱག་རྒྱ་བྱས་ལ།  ཨོཾ་ཛྙ་ན་ཨ་ཝ་ལོ་ཀི་ཏེ་ན་མཿ་ས་མནྟ་སྥར་ཎ་རསྨི་བྷ་ཝ་ས་མ་ཡ་མཧཱ་མ་ནི་དུ་རུ་དུ་རུ་ཧྲི་ད་ཡ་ཛ་ལ་ནི་སཱཧཱ།  ལན་གསུམ་བརྗོད།  ལུས་
རྡུལ་གྱི་གྲངས་དང་མཉམ་པས་འཕགས་བ་རྣམས་ལ་ཕུལ་བས་མཉེས་ཤིང། སེམས་ཅན་རྣམས་ལ་ཡོ་བྱད་རྒྱལ་ཕམ་དང་རྩོད་པ་མེད་པར་སོ་སོའི་མོས་པ་བཞིན་ཐོབ་པར་གྱུར་ བར་བསམ། དབང་བསྒྱུར་འཁོར་ལོའི་ལྷ་མགྲོན་སྤྱིའི་སྔགས་རྒྱས་དབང་དུ་བྱ་བ་ནི། སོར་
མོ་ནང་དུ་བསྣོལ་བའི་རྡོ་རྗེ་བསྡམས་པ་ལས་མཐེ་བོང་གཉིས་གཤིབ་སྟེ་བསྒྲེང་ལ།  ན་མས་མནྟ་བུདྡྷ་ནཾ་གྲ་ཧེ་ཤྭ་ར་པྲ་བྷཉྫ་ཏེ་མཧཱ་ས་མ་ཡ་སཱཧཱ།  ལན་གསུམ་བརྗོད།  མགྲོན་ཐམས་ཅད་ཀྱང་དམ་ཚིག་གི་དབང་གིས་བདག་ལ་འགོ་ཞིང། ཕན་བ་དང་བདེ་བའི་
་༄༅། །འཕྲིན་ལས་སྒྲུབ་པར་གྱུར་ པར་བསམ་སྟེ༑ ཕྱག་རྒྱ་རྣམས་ཕྱོགས་བཅུར་བསྟན། དེ་ནས།  བདག་གི་བསམ་པའི་སྟོབས་དང་ནི།  །ཞེས་སོགས་བདེན་སྟོབས་བརྗོད།  བུམ་པའི་དཔུས་སུ་པདྨ་དཀར་པོ་འདབ་མ་བརྒྱད་པའི་ལྟེ་བ་་དང་འདབ་མ་རྣམས་ཀྱི་སྟེང་དུ་རང་རང་གི་མདོག་ཅན་གྱི་ཕུབྲྒྱད་ཡོངས་སུ་གྱུར་པ་ལས། དབུས་སུ་ནོར་རྒྱས་དངུལ་མདོག་སྤྱི་བོར་ཨུཏྦལ་ལ་སྔོན་པོས་མཚན་པ་འདབ་མ་བརྒྱད་ལ་ཤར་དུ་མཐའ་ཡས་གསེར་མདོག་སྤྱི་བོར་པདྨས་མཚན་པ་
ལྷོར་པདྨ་སེར་པོ་སྤྱི་བོར་དཔལ་བེའུ་མཚན་པ། ནུབ་ཏུ་འཇོག་པོ་དམར་པོ་སྤྱི་བོར་ནོར་བུ་དགའ་འཁྱིལ་གྱིས་མཚན་བ། བྱང་དུ་ཆུ་ལྷ་དངུལ་མདོག་སྤྱི་བོར་ཨུཏྤ་ལ་སྔོན་པོས་མཚན་པ། དབང་ལྡན་དུ་པདྨ་ཆེན་པོ་དཀར་པོ་སྤྱི་བོར་རྩེ་
གསུམ་ལ་གདེངས་ཀ་བདུན་ལྡན། ཤར་ལྷོར་དུང་སྐྱོང་སྔོ་སྐྱ་སྦྱི་བོར་བཀྲ་ཤིས་ཀྱི་རི་མོས་མཚན་པ། ལྷོ་ནུབ་ཏུ་སྟོབས་རྒྱུ་དཀར་དམར་མགྲིན་པར་རི་མོ་གསུམ་པས་མཚན་པ། ནུབ་བྱང་དུ་རིགས་ལྡན་སྔོ་སྐྱ་མགྲིན་པར་ཟླ་ཚེས་ཀྱིས་མཚན་པ། ཐམས་
ཅད་ཀྱང་ཞལ་གཅིག་ཕྱག་གཉིས་པ། སྟོད་ལྷའི་ལུས་ལྟར་མཛེས་ཤིང། ལྟེ་བ་མན་ཆད་སྦྲུལ་མཇུག་ཏུ་བཁྱིལ་བ། ཕྱག་གཉིས་ཀྱིས་རིན་པོ་ཆེའི་གཏེར་གྱི་བུམ་པ་ཐུགས་ཀར་བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། གཡོན་ཕྱོགས་ན་རང་
འདྲའི་རིག་མས་བརྟེན་པ། དེའི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་འོད་འཕྲོས། རྒྱ་མཚོ་ཆེན་པོ་སོགས་ནས་ཀླུའི་རྒྱལ་པོ་འཁོར་དང་བཅས་པ་སྤྱན་དྲངས། ཨོཾ། ཀླུ་རྒྱལ་མཐའ་ཡས་ནོར་རྒྱས་བུ། །འཇོག་པོ་

[103B] །པདྨ་པདྨ་ཆེན་པོ་དང། །དུང་སྐྱོང་དང་ནི་རིགས་ལྡན་ནོ། །ལྷ་མོ་ལྷ་མོ་ཆེན་པོ་དང། །ཟླ་བའི་སྤྱི་གཙུག་སྤྱི་གཙུག་ཆེ། །དབྱུག་འཛིན་དབྱུག་འཛིན་ཆེན་པོ་དང། །སོག་མ་མེད་དང་ཧུ་ལུནྟ། །དགའ་བོ་དང་ནི་ཉེ་དགའ་བོ་།རྒྱ་
མཚོ་རྒྱ་མཚོ་ཆེན་པོ་དང། །ཚ་བ་ཚ་བ་ཆེན་པོ་དང། །དཔལ་གྱི་འོད་དང་འོད་པོ་ཆེ། །རིན་ཆེན་འོད་དང་གཟུགས་མཛེས་དང་།གཟུགས་མཛེས་ཆེན་པོ་སྦྲུལ་བཟང་དང། །ལྟོ་འཕྱེ་ཆེན་པོ་ཚི་ལི་དང། །ཚི་ལི་ཆེན་པོ་རྣམས་དག་ནི། །མཆོད་པའི་
གནས་འདིར་གཤེགས་སུ་གསོལ། །ཨོཾ་ཨ་གཙྪ་ཨ་གཙྪ་མཧཱ་ནཱ་ག་ཨ་དཧི་པ་ཏ་ཡེ་སརྦ་བཧུར་བཧུ་བ་ཕྲུཨྥུ་སཱཧཱ། ཛཧཱུཾ་བཾ་ཧོགྙིས་སུ་མེད་པར་གྱུར་ པར་བསམས་ལ།  པདྨ་ཀ་མ་ལ་ཡེ་སྟྭཾ་ གྱིས་གདན་ཕུལ།  ཨོཾ་མཧཱ་ནཱ་ག་ཨ་དཧི་པ་ཏ་ཡེ་གྲིཧྣེ་དཾ་ཨརྒྷཾ་
སཱཧཱ༑  དེ་བཞིན་དུ། ཨརྒྷཾ་གྱི་གནས་སུ།  པུཥྤེ། དྷཱུ་པེ་དའི་པེ། གནྡྷེ། ནཻ་ཝི་ཏྱཻ། ཤཔྟ་ བཅུག་པས་མཆོད།  གདེངས་ཀ་ནོར་བུ་འབར་བའི་འོད་ཟེར་གྱིས། །ས་འོག་མུན་པའི་ཚོགས་རྣམས་འཇོམས་མཛད་ཅིང། །བསྟན་ལ་རབ་དགའ་མཐུ་སྟོབས་བསམ་མི་ཁྱབ་
ཀླུ་རྒྱལ་འཁོར་དང་བཅས་ལ་བསྟོད་པར་བགྱི།  །ཞེས་པས་བསྟོད་གཏོར་མ་འབུལ་བ་ནི།  ཨོཾ་ཨཱབ་སུ་ཀི་ཡེ་ཧཱུཾ་སཱཧཱ། ཨོཾ་ཨཱཨ་ནནྟཱ་ཡ་ཧཱུཾ་སཱཧཱ། ཨོཾ་ཨཱཔདྨ་ཡ་ཧཱུཾ་སཱཧཱ་ཨོཾ་ཨཱཏཀྵ་ཀཱ་ཡ་ཧཱུཾ་སཱཧཱ། ཨོཾ་ཨཱཝ་རུ་ཎཱ་ཡ་ཧཱུཾ་སཱཧཱ། ཨོཾ་ཨཱམཧཱ་པདྨ་ཡ་
སཱཧཱ། ཨོཾ་ཨཱཤངྑ་པཱ་ལ་ཡ་ཧཱུཾ་སཱཧཱ། ཨོཾ་ཨཱཀར་ཀོ་ཊ་ཀཱ་ཡ་ཧཱུཾ་སཱཧཱ། ཨོཾ་ཨཱཀུ་ལི་ཀཱ་ཡ་ཧཱུཾ་སཱཧཱ་ རྣམས་ལ་ཨ་ཀཱ་རོ་བཏགས་པས་ཕུལ། བསྡུ་ན། ཀླུ་དགའ་བའི་ཕྱག་རྒྱ་དག། ཨོཾ་ཧི་ལི་ཧི་ལི་མཧཱ་ཧི་ལི་ཕྲུཾ་ཕུ་སཱཧཱ།  ལན་གསུམ་དང།  ཨོཾ་བྷཀྵ་ཡ་བྷཀྵ་

[104A]༄༅། །ཡ་སམ་ཡ་ཏིཥྵ་ཕྲུཾ་ཕུ་སཱཧཱ།  གསུམ་གྱིས་བསྔོ།  ཡེ་དྷརྨཱ་དང། སྡིག་བ་ཅི་ཡང་མི་བྱ་སོགས་དང། སྐར་མ་རབ་རིབ་མར་མེ་ སོགས་ཀྱིས་ཆོས་སྦྱིན་བྱས་ནས།  ཀླུ་ཆེན་བརྒྱད་པོ་འཁོར་བཅས་ཀྱིས། ༑མཆོད་སྦྱིན་གཏོར་མ་འདི་སྣོམས་
ལ། །ནད་མེད་ཚེ་དང་དབང་ཕྱུག་དང།  །སོགས་ཀྱིས་འཕྲིན་ལས་བཅོལ། དེ་ནས་བཟླས་པ་བྱ་བ་ནི།  རང་གི་ཐུགས་ཀའི་ས་བོན་ལས་འོད་ཟེར་འཕྲོས། བུམ་པའི་ནང་གི་ཀླུ་རྣམས་ཀྱི་ཐུགས་ཀར་ཕོག་པས་བསྐུལ་ཏེ། དེ་རྣམས་ལས་རང་འདྲའི་སྦྲུལ་པ་
དང་འོད་ཟེར་གྱི་ཚོགས་བསམ་གྱིས་མི་ཁྱབ་པ་སྤྲོས། འཇིག་རྟེན་ཁམས་ཀྱི་ཚེ་བསོད་དཔལ་འབྱོར་མཁོ་རྒུའི་ལོངས་སྤྱོད་ཐམས་ཅད་བདུད་རྩི་འོད་ཟེར། བཀྲ་ཤིས་རྟགས་རྫས། ཡིད་བཞིན་གྱི་ནོར་བུ་ལ་སོགས་པའི་རྣམ་པར་ཁ་ཆར་
བུ་ཡུག་འཚུབ་པ་བཞིན་དུ་བསྡུས། བུམ་ནང་གི་ཀླུ་ཆེན་རྣམས་ལ་སིབ་སིབ་ཐིམ། དེ་དག་གི་སྐུའི་ཆ་ཐམས་ཅད་ལས་དགོས་འདོད་ཐམས་ཅད་འབྱུང་བའི་ཡིད་བཞིན་གྱི་ནོར་བུའི་ཆར་ཆེན་པོ་བྱུང་སྟེ་བདག་དང་དམིགས་ཡུལ་སྦྱིན་པའི་བདག་
པོའི་གནས་ཡུལ་ཁང་ཁྱིམ་བང་མཛོད་ཐམས་ཅད་གང་སྟེ་ནམ་མཁའ་མཛོད་ཀྱི་གཏེར་ཆེན་པོའི་དངོས་གྲུབ་སྩོལ་བར་གྱུར།  ཅེས་བསམས་ལ།  ཨོཾ་བ་སུ་ཀི་ཡེ་ཕུསཱཧཱ།  ནོར་རྒྱས་ཀྱིའོ།  །ཨོཾ་ཨ་ནནྟཱ་ཡ་ཕུསཱཧཱ།  མཐའ་ཡས་ཀྱིའོ།  །ཨོཾ་པདྨ་ཡ་ཕུཿ་
སཱཧཱ༑  པདྨ་རི་འོ།  །ཨོཾ་ཏཀྵ་ཀཱ་ཡ་ཕུསཱཧཱ།  འཇོག་པོའི་འོ།  །ཨོཾ་ཝ་རུ་ཎཱ་ཡ་ཕུསཱཧཱ།  ཆུ་ལྷའི་འོ།  །ཨོཾ་མཧཱ་པདྨ་ཡ་ཕུསཱཧཱ།  བདེ་ཆེན་གྱིའོ།  །ཨོཾ་ཤངྑ་པཱ་ལ་ཡ་ཕུསཱཧཱ།  དུང་སྐྱོང་གིའོ།  །ཨོཾ་ཀ་རྐོཊ་ཀཱ་ཡ་ཕུསཱཧཱ།  སྟོབས་རྒྱུའིོ།  །ཨོཾ་ཀུ་ལི་ཀཱ་
བ་ཡ་ཕུསཱཧཱ།  རིགས་ལྡན་གྱིའོ། །སྔགས་རྣམས་བརྒྱ་རྩ་རེ་ལ་སོགས་པ་གང་འཚམས་བཟླས་ཏེ། ཐུན་འཇོག་ཁར།  ཨོཾ་ནཱ་ག་རཱ་ཛ་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད།  གདེངས་ཀ་ནོར་བུ་ སོགས་ཀྱིས་བསྟོད།  ཀླུའི་རྒྱལ་པོ་འཁོར་དང་བཅས་པ་རྣམས་ཀྱིས་བདག་གམ། དམིགས་
ཡུལ་སྦྱིན་བའི་བདག་པོ་འཁོར་དང་བཅས་པའི་ཉེར་འཚེ་ཐམས་ཅད་ཞི་ཞིང་འདོད་རྒུའི་ལོངས་སྤྱོད་ཕུན་སུམ་ཚོགས་པ་འབད་མེད་ལྷུན་འགྲུབ་ཏུ་འབྱུང་བར་མཛད་དུ་གསོལ།  ཞེས་འདོད་དོན་གསོལ། དགེ་བ་བསྔོ། ཐུན་ཕྱི་མ་རྣམས་ལ།  རང་གི་མདུན་དུ་པདྨ་དང་ཟླ་བའི་
དཀྱིལ་འཁོར་གྱི་སྟེང་དུ་རིན་པོ་ཆེའི་བུམ་པ་ ཞེས་སོགས་དང།།བུམ་པའི་དབུས་སུ་པདྨ་དཀར་པོ་འདབ་མ་བརྒྱད་པའི་ལྟེ་བ་དང་འདབ་མ་རྣམས་ཀྱི་སྟེང་དུ་དབུས་སུ་ནོར་རྒྱས་དངུལ་མདོག་ །ཅེས་སོགས་སྔར་ཡོད་གསལ་འདེབས་ཚུལ་གྱིས་བསྐྱེད། དེ་ལྟར་ཞག་བདུན་ལ་སོགས་
བར་བསྒྲུབ་ན་ལེགས་ཤིང། མ་འགྲུབ་ན་ཉིན་ཆོག་ཙམ་གྱིས་ལེགས་པར་བསྒྲུབ། གསུམ་པ་ནི། དེ་ནས་གང་དུ་འཇུག་པའི་གཞི་དེར་ཀླུ་ཐོ་ལྟ་བུ་བརྩིགས་པའི་སྟོད་ཀྱི་ཆ་ལ་ཀླུ་ཁང་བྱས་པའི་ནང་དུ་ཀླུ་སྨན་ར་དཀར་དང་བ་དམར་གྱི་འོ་མ་དང་བསྲེས་པས་ཆག་ཆག་གདབ། སྤོས་དཀར་གྱི་དུད་པས་འདུག་འབྲུ་དཀར་བཀྲམ་པའི་སྟེང་
དུ་བུམ་བའི་མདུན་རང་གནས་སུ་བསྟན་ཏེ་བཞག་ཁུང་བུའི་་བཅད་པ་ཞལ་ཞལ་བྱས། ཀླུ་ཐོ་བརྩིག་པ་མ་འགྲུབ་ན། འདོམ་གང་ཙམ་གྱིས་འོག་ཏུ་སྦས་ཏེ་མི་ཁྱི་སོགས་ཀྱིས་མི་འགོམ་པ་བྱ། དེ་ནས་སྔར་ཡོད་གསལ་འདེབས་ཚུལ་གྱིས་བསྐྱེད་ཅིང་མཆོད་གཏོར་ཕུལ་བཟླས་པ་ཅུང་ཟད་བྱས་ལ།  ཀླུའི་རྒྱལ་པོ་འཁོར་
དང་བཅས་པ་རྟེན་འདི་ལ་བརྟན་པར་བཞུགས་ནས། ཡུལ་ཕྱོགས་འདི་དག་གི་སྐྱེ་འགྲོ་ཐམས་ཅད་དང། ཁྱད་པར་དུ་རྒྱུ་སྦྱོར་སྦྱིན་པའི་བདག་པོ་འཁོར་དང་བཅས་པ་ལ་ཚེ་དང་དབང་ཐང་ ཞེས་སོགས་གོང་གི་སྤེལ་ཚིག་ལྟར་བརྗོད་པའི་མཐར།  ཨོཾ་སུ་པྲ་ཏིཥྛ་བཛྲ་
་༄༅། །ཡེ་སཱཧཱ།  ཞེས་མེ་ཏོག་འཐོར།  ཡེ་དྷརྨཱ་ དང་བཀྲ་ཤིས་ཀྱི་ཚིགས་སུ་བཅད་པ་རྣམས་བརྗོད་པར་བྱའོ། །ཀླུ་བུམ་སྦ་བའི་གནས་ནི། གཙོ་བོར་མཚོ་རྫིང་རུ་མིག་གབའ་སྦང་ནགས་ཚལ་སྐྱེད་ཚལ་སོགས་གཙང་ཞིང་དབེན་ལ་ཡིད་དུ་འོང་བ་རྣམས་སུ་སྦ་བ་ཡིན་ལ་
གཙུག་ལག་ཁང་དང། ཁང་བཟང་ལ་སོགས་བར་སྦན་རྒྱབ་མདུན་གྱི་རྩིག་པའི་སྐེད་ཙམ་དུ་སྦ་ཞིང། ཐ་མལ་པའི་ཁང་ཁྱིམ་གྱི་ཤར་ཕྱོགས་སུ་ཧ་ཅང་མི་རིང་བའི་གནས་གཙང་མར་འཇོག་པ་ལས། མི་ཁྱིས་འགོམ་པའི་གནས་དང། མི་གཙང་བ་དང་དྲི་ངན་པ་དང། ཤ་ཆང་གི་ཁང་བ་དང། ཐབ་ཚང་དང་ཐག་ཉེ་བའི་
གནས་རྣམས་སུ་མི་རུང་བར་གསུང། དེང་སང་མཆོག་དམན་ཐམས་ཅད་ལ་དེ་འདྲའི་རྟོག་དཔྱོད་མེད་པ་ཁྱི་ཕག་གི་རབ་ཡན་ཆོད་དུ་ལྷ་བུམ་ཀླུ་བུམ་སོགས་སྦ་བར་སྣང་སྟེ་ཕན་པ་ལས་གནོད་པ་ཆེབ་གོར་མཆགས་སོ། །འདིའི་ཕན་ཡོན་ནི། མགོན་པོ་ཀླུ་སྒྲུབ་ཀྱིས། གནས་ཁང་གི་ཤར་གྱི་ཕྱོགས་སུ་གཏེར་དུ་སྦས་ན་ཕོངས་པའི་སྡུག་
བསྔལ་དང་བྲལ་བར་འགྱུར་རོ། །གླུའི་གནོད་པ་ཐམས་ཅད་དང་བྲལ་བར་འགྱུར་རོ། །ཁྱིམ་དེའི་སྐྱེས་པ་དང་བུད་མེད་ཐམས་ཅད་འཕེལ་ཞིང་རྒྱས་པར་འགྱུར་རོ། །ཞེས་གསུངས་སོ།།    ༈    །།གྲུབ་པའི་དབང་ཕྱུག་རྗེ་གསེར་ཁང་བ་ཆེན་པོས་མཛད་བའི་འབྱུང་བ་ཆེན་པོ་ཆུའི་གཡང་འབོད་གདེངས་ཅན་དགའ་
བྱེད་ཆུ་བོ་བཞིའི་རྒྱུན་བཟང་ཞེས་བྱ་བ།  ཨོཾ་སསྟི།  འབྱུང་བ་ཆེན་པོ་ཆུའི་གཡང་འབོད་བྱ་བ་ནི།  ཧཱུཾ༑ མི་འཇིགས་སྟོབས་སོགས་ཡོན་ཏན་རྩལ་རྫོགས་པའི། །རྒྱལ་དང་དེ་སྲས་ཉན་ཐོས་རང་རྒྱལ་དང། །བདེན་གསུང་དམ་ཅན་རྒྱ་མཚོའི་བྱིན་མཐུ་ཡིས་།ཇི་ལྟར་སྨོན་འབྲས་
མྱུར་དུ་འགྲུབ་གྱུར་ཅིག་སྟོང་གསུམ་མི་མཇེད་བདག་པོ་ཚངས་པ་དང། །ལྷ་དབང་བརྒྱ་བྱིན་ཉེ་དབང་སོ་གཉིས་དང། །ཕྱོགས་སྐྱོང་བཅོ་ལྔ་མཐུ་ཆེན་འཁོར་བཅས་ཀྱིས། །ནམ་ཡང་མི་འགྲིབ་ཆུ་ཡི་དཔལ་གཡང་སྩོལ། །ཡོན་ཏན་བརྒྱད་ལྡན་མ་དྲོས་

[105B] །ཀླུ་དབང་བྱང་ཆུབ་སེམས་དཔའ་སྲས་དང་བཅས། །གྲངས་མེད་གདེངས་ཅན་འཁོར་ཚོགས་འདིར་བཞུགས་ནས་།ཕྱོགས་བཅུའི་ཆུ་གཡང་རྒྱ་མཚོའི་དཔལ་སྩོལ་ཅིག་ས་འོག་གནས་ཀྱང་བསྟན་ལ་རབ་དགའ་བའི། །དགའ་བོ་ཉེ་
དགའ་འཇོག་པོ་སྟོབས་ཀྱི་རྒྱུ། །པདྨ་དུང་སྐྱོང་ལ་སོགས་ཀླུ་ཆེན་རྣམས། །མཐུ་སྟོབས་དབུང་བསྐྱེད་ཕྱོགས་བཅུའི་ཆུ་གཡང་སྩོལ་།ཁྱད་པར་ཆུ་ཡི་བདག་པོ་ཝ་རུ་ཎ། །ཆུ་ཡི་དངོས་གྲུབ་དེང་འདིར་མི་སྩོལ་ན། །ཆུ་བདག་མིང་དེ་དོན་མེད་ངོ་རེ་གནོང། །
དེས་ན་ཆུ་འདོད་བདག་ཅག་རེ་བ་བཞིན། །ཆུ་རྒྱུན་འཛད་མེད་གང་གང་བསམ་བཞིན་རྡོལ། །ཆུ་ཡིས་བསྐྱེད་པའི་ལོ་ཏོག་རྩི་ཤིང་རྣམས། །ཆུད་མི་ཟ་ཞིང་སྔོ་ལྗང་མྱུ་གུའི་ཚལ། །ཆུ་བོའི་ཀློང་བཞིན་རྒྱས་པའི་ཕྱ་གཡང་སྩོལ། །ས་ཆེན་བདག་པོ་
ལྷ་མོ་བསྟན་མ་དང། །ས་ཕྱོགས་འདི་ཡི་ཡུལ་ལྷ་གཞི་བདག་རྣམས་།ས་འདིའི་མི་རྣམས་བདེ་ཞིང་སྐྱིད་པའི་གཞི། །ས་བཅུད་ལོ་ཏོག་རྩི་བཅུད་རྒྱས་པར་མཛོད། །མདོར་ན་སྣོད་ཀྱི་བཀོད་པ་བཟང་ངན་གང། །བཅུད་ཀྱི་སེམས་ཅན་ལས་ཀྱི་རི་མོའི་འཕྲུལ།།
དེ་ཕྱིར་བདག་ཅག་སྡིག་པའི་ལས་ལ་རྔམས། །རྒྱུ་མཐུན་བདག་པོའི་འབྲས་བུ་ཆེར་བདོ་བའི། །ཆུ་བོའི་རྒྱུན་འབྲི་བཏབས་པའི་ལོ་ཏོག་དང། །རྩྭ་ལྡུམ་སྐྱེད་ཚལ་ཐམས་ཅད་ཐན་གྱིས་གདུངས་།རྡོ་གསེག་ཚྭ་རྒོད་ཞིག་དྲལ་ངམ་གྲོག་གི་སྐྱོན་བརྒྱའི་དྲི་མ་
འཁྲུད་ཕྱིར་སླུ་མེད་སྐྱབས། །མཆོག་གསུམ་དཔུ་གསོལ་དཀར་ཕྱོགས་ལྷ་ཀླུ་ལ། །བདག་ཅག་སྐྱིད་ཕྱིར་ཆུ་ཡི་དངོས་གྲུབ་སློང་།དགྱེས་བྱེད་སྨན་དང་མཐུན་རྫས་མཆོད་གཏོར་བཤམས། །སྔགས་རྒྱས་བྱིན་བརླབས་གུས་པས་འབུལ་ལགས་

[106A]༄༅། །ན། ༑བནེས་ལ་ཆུ་ཡི་དཔལ་གཡང་ཀུན་འཛོམས་པའི་།ལྷུང་ལྷུང་སྒྲ་འབྱིན་ཡན་ལག་བརྒྱད་ལྡན་ཆབ། །དལ་གྱིས་བབས་པས་འདོད་ལྡན་ཞིང་པ་ཡི། །རེ་བའི་འབྲས་བུ་མྱུར་དུ་སྨིན་པར་མཛོད། །དེའི་
མཐུས་མི་རྣམས་དགེ་བཅུའི་ཁྲིམས་ཀྱིས་འཚོ། །དཀར་ཕྱོགས་ལྷ་ཀླུའི་སྟོབས་རྒྱས་གཟེ་བརྗེད་དང། །བདེ་སྐྱིད་རྫོགས་ལྡན་དཔལ་ལ་འགྲན་བཟོད་པས། །ས་ཡི་སྟེང་ཀུན་ཁྱབ་པའི་བཀྲ་ཤིས་སྩོལ་།རྒྱལ་སྲས་དམ་པ་རྣམས་ཀྱི་བྱང་སེམས་
དང༑ ༑ནམ་ཡང་འགྱུར་མེད་ཆོས་ཉིད་བདེན་མཐུ་ལས། །བདག་གིས་གསོལ་ཞིང་སྨོན་ལམ་བཏབས་པའི་འབྲས། །མྱུར་དུ་འགྲུབ་མཛོད་བླ་མ་དཀོན་མཆོག་མཁྱེན།།  །།ཀླུའི་བུམ་ཆོག་དང། འབྱུང་བ་ཆུའི་གཡང་འབོད་འདི་གཉིས་རྗེ་དམ་པ་ཉིད་ཀྱི་
བཀའ་རྩོམ་སྲས་མིན་ཡང། གོང་གནལ་ཆུ་འབོར་དྲེས་ལན་གྱི་དོན་ཕྱག་བཞེས་སུ་བསྟར་དགོས་རིགས་ལ་ཉ་བར་མཁོ་བྱིར་འདིར་མ་དཔེ་ལྟར་བྲིས་པའོ།།     ༈    །།སྒེར་གསར་བྱུང་བ་ནས་དལ་མ་ཇི་གསུངས་སྐོར། གཟིམ་ཁང་ཨར་བརྒྱག་མཛད་རྒྱུ་ཨར་པེའི་བཤིག་དབྲལ་
གྱི་སྔོན་དུ་ཨར་ཆོག་དང་ལྷ་ཀླུ་སྤོ་ཆོག་ཅེས་པ་ཆོ་ག་སོ་སོ་ནས་བསྒྲུབ་རྒྱུ་ཡོད་པ་དེ་དག་སྙན་གསན་ཉིན་གཅིག་སྔོན་དུ་འགྲོ་དགོས་སོགས་ཕྱག་བཞེས་མ་ཉམས་པ་ནན་བསྒྲུབ་དང། དངོས་གཞིའི་སྐབས་ཀླུ་གཏོར་གྱི་ཆོ་ག་སོགས་ལེགས་
པར་ཤེས་ཤིང། དེའི་རིང་ཤ་དང་སྒོག་བཙོང་སོགས་འཛེམ་པའི་དགེ་སློང་རྣམ་དག་ནས་གྲུ་སྨན་མཆོད་གཏོར་སོགས་ལེགས་འཛོམས་ཀྱིས་ཀླུ་ཐེབས་ནམ་ཡོད་ལ་ཀླུ་གཏོར་མ་ཆག་པ་བཅས་ནན་ཏན་མཛད་ན་ལེགས།།     ༈   

[106B]  ཆུ་རྒྱུན་ལ་ཕན་ཐབས་དགོས་ལུགས་ཀྱི་འཕྲིན་འབྱོར་བ། སྤྱིར་དུས་ཀྱི་དབང་གིས་འདོད་རྒུ་རིམ་གྱིས་ཉམས་པ་དང། ཆར་ཆུ་ཞན་པ་དང། ལྷག་པར་མི་དགེ་བའི་བདག་འབྲས་མངོན་དུ་གྱུར་པས་ཡུལ་ཕྱོགས་ཕལ་ཆེར་དུ་སྔར་ཆུ་རྒྱུན་ཡོད་
སར་ཕྱིས་ཆུ་རྒྱུན་འབྱུང་དཀའ་བས། དེར་ཡང་འདོད་ཁེངས་ཆུ་རྒྱུན་འཕེལ་བ་ཞིག་རང་འོང་དཀའ་ཡང་ཐབས་ཟབ་གང་དྲག་བགྱིས་ན་ཅུང་ཟད་ཕན་ཐོགས་འབྱུང་ངེས་དང། སྤྱིར་ཆུ་རྒྱུན་འཕེལ་འགྲིབ་ནི། དེར་ཀླུ་གནས་མི་གནས་དང། གླུ་དེའི་འབྱོར་པ་
འཕེལ་མི་འཕེལ་ལ་རག་ལས་པས་ཀླུ་གནས་ཉམས་པ་གསོ་ཞིང། ཀླུ་གནས་དེ་དང་དེར་ཆུ་བདག་ཝ་རུ་ཎའི་གཏེར་བུམ་གསེར་སོགས་རིན་པོ་ཆེ་དང། ཀླུ་སྨན་གྱིས་ཕྱུག་པ་ནུས་ལྡན་སྐྱེས་བུ་དམ་པ་ཚད་ལྡན་ནམ། དགེ་སློང་ཚུལ་ཁྲིམས་རྣམ་དག་ནུས་
ལྡན་གྱིས་ཆོ་ག་ཕྱག་ལེན་རྣམ་པར་དག་པས་ཀླུ་གཏོར་བཅས་ཡང་ཡང་བསྒྲུབ་ཅིང་སྦ་ན་ཆུ་རྒྱུན་འབྱུང་བ་ལ་ཁྱད་ཆེ། ཁྱིམ་གྱི་མི་ནོར་སྤྱི་ལ་རབ་གནས་དགེ་ལེགས་ཆར་འབེབས་ཡང་ཡང་དང་རང་ཡུལ་གྱི་གཙུག་ལག་ཁང་དང། སྐུ་གསུང་ཐུགས་
རྟེན༑ དགེ་འདུན་གྱི་སྡེ་རྣམས་ལ་སྲི་ཞུ་བཀུར་སྟེ་དང་མཆོད་སྦྲིན་གང་ནུས་བགྱིད་ཅིང། ལས་འབྲས་ཀྱི་བླང་དོར་ལ་ཚུལ་བཞིན་དུ་འབད་ན་བདེ་སྐྱིད་རིམ་བཞིན་འཕེལ་བར་འགྱུར་རོ།།    ༈   པར་འགྲོ་བའི་ཚེ། ཆུ་མིག་སོ་སོར་ཀླུ་
གནས་མིན་བརྟག་པ་ནི། ཆུ་མིག་ཁར་མགོ་གཏུམས་ལ། ཡི་དམ་གྱི་སྔགས་གཤམ་དུ་སྔགས་འདི་སྟོང་ཚོ་གསུམ་བཟླའོ། །སྔགས་ནི་ནཱ་ག་ཡེ་སྭ་ཡ་སཱཧཱ། ཞེས་བཟླས་བས་ལུས་དང་གདོང་ཅུང་འཕྲིག་པ་དང། གྱོན་པ་དང་ལུས་ལ་ཤིག་བཙན་ཐབས་སུ་

[107A]༄༅། །བརྒྱག་བ། ཁ་དང་རྣ་བ་ནས་ཤིག་ཚུར་འོང་བ་སོགས་བྱུང་ན་ཀླུ་གནས་པའི་རྟགས་དང། ཆོ་འཕྲུལ་མ་བྱུང་ན་ཀླུ་མི་གནས་པའི་ས་ཡིན་པས་གཞན་དུ་སྤོ་བར་བྱའོ། །ནུས་ལྡན་གྱི་རྟོགས་པས་རྟགས་བྱུང་བའི་ཚེ་སྔགས་
རྣམས་ཡུན་རིང་དུ་བཟླས་ན་ཀླུ་རྣམས་སྐད་ངན་འོང། དེ་བྱུང་བ་དང་ལྟབ་བརྟན་བར་བྱས་ལ་བཅུ་རེ། སྔགས་འདི་སྦེལ་ནས་འདོན། ཨ་མ་ཙ་དུ་ཨ་ཏྲི་ས་ན་ཤ་མི་གྷི་རྦད་སོད། ཅེས་ཡིད་ཀྱིས་མནའ་བསྒག་བས་རང་གིས་གང་བཅོལ་ཉན་བར་འགྱུར་རོ་
སྔགས་འདི་ཕྱིས་མི་བཟླའོ། །   ༈   ལམ་ཇི་ལྟར་ཕེབས་པའི་དོན། ཆར་འབེབས་མཛད་རྒྱུ་སྒྲོལ་མ་ཙིཏྟ་མ་ཎི་འདི་རང་ཐུགས་རྗེ་འཕྲིན་ལས་ཆེས་མྱུར། ཁོ་བོས་ཆར་འབེབས་སྔ་ཕྱི་འདིའི་སྒོ་ནས་བྱས་ཚད་ལ་མ་མཐའ་ཉིན་ལྔ་
འགྱངས་མེད་ཆར་གྱི་རྒྱུན་ཆེན་པོ་ཞག་མང་བབས་པ་ཤ་སྟག་བྱུང་བ་མྱོང་གྲུབ་ལ། སྐུ་ཉིད་ནས་ཀྱང་འདིའི་སྒོ་ནས་མཛད་པ་ལེགས་ཤིང། དེ་ཡང་གནས་སྐབས་ལྗགས་བསྙེན་རྒྱས་པ་མ་གྲུབ་ཀྱང། ཡི་གེ་བཅུ་པ་འབུམ་ཕྲག་གཅིག་ཁ་སྐོང་ཞི་བའི་སྦྱིན་
སྲེག་བཅས་འཕྲལ་གནང་གི་ཐོག་ནས། སྔ་ལོར་ཟབ་ཁྲིད་ཕུལ་བ་ལྟར་དེ་ཁུལ་ཟིན་བྲིས་ཡོད་ངེས་ལ་ཡིག་ཆ་དང་ཕན་ཚུན་གུང་སྒྲིག་སྟེ་མཛད་ན་འཐུས། སྐབས་སྐབས་སུ་བདག་མདུན་ལས་འོད་ཟེར་སྦྲོས་ཏེ་རྒྱ་མཚོ་ལས་ཀླུ་ཆེན་བརྒྱད་གདན་དྲངས་ཏེ་
ནམ་མཁའི་དབྱིངས་སུ་ཁྱབ་སྟེ་བཞུགས་པའི་སྐུ་ལས་ཆར་སྤྲིན་སྤྲོ་བ་དང། མདུན་བསྐྱེད་ལས་ཆར་སྦྲིན་སྟུག་པོ་སྤྲོས་ཏེ་ནམ་མཁའ་ཁྱབ་པ་དང། གཞན་ཡང་ཀླུ་ཕྲན་སྡོམ་དང། སྡིག་པ་སྦྲུལ་སོགས་ཀྱིས་ཀྱང་སྤྲིན་གྱི་བར་རྣམས་ཁྱབ་པར་མོས་

[107B] ཡང་ཀླུ་རྣམས་ཀྱིས་ལུས་སྤྲུགས་པས་ཆར་ཆེན་བོ་བབས་པར་མོས་ཀྱང་ལེགས། ཆར་འབེབས་ཀྱི་ཆོ་ག་མ་བགྱིས་པའི་སྐབས་ཀྱང་རྒྱུན་གྱི་ཉམས་ལེན་བླ་མ་མཆོད་པའི་ཚོགས་ཞིང་ལས་ཐུགས་རྗེའི་སྤྲིན་ཕུང་སྤྲོ་བ་དང། ཀླུ་འགུག་པ་སོགས་དམིགས་པ་
གོང་ལྟར་བྱས་པས་ཀྱང་ཆར་འབབ་པ་ལ་ཁྱད་ཆེ་བར་འདུག་།ངོས་ནས་ཀྱང་རྒྱུན་དུ་སྐྱབས་འཇུག་སྟབས་བདེ་ཞུ་མི་རྣམས་ལ་འདི་ཉིད་རང་གཙོ་བོར་བྱེད། སྤྱིར་ཆར་འབེབས་སོགས་གཙོ་བོར་སྤྱི་མཐུན་གྱི་བསོད་ནམས་དང། དམ་ཚིག་དང། གྲུབ་མཐའ་
རིས་མི་གཅིག་པ་དམ་སེལ་ཡོད་རིགས་སོགས་ཀྱིས་ཤིན་ཏུ་གནོད་ཆེ་བར་འདུག་ཡང་ཆར་བགེགས་ཞི་ཕྱིར་ཆར་འགོང་བསྲེག་པ་དང། ཁྲོ་བཅུའི་སྲུང་འཁོར་བསྒོམ་པ་དང། ཆོས་སྐྱོང་ཆེན་པོར་བསྐང་འཕྲིན་སོགས་བསྒྲུབ་ནའང་གནད་ཆེ་བར་
སྣང༑ ལར་ལོ་འདིར་འདི་ག་རོང་པོར་ཆར་རྒྱུན་མི་ཆད་དུ་བབས་བྱུང་བ་ཙམ་ལས། ཁྱུང་པོ་ཁུལ། རྒྱ་སྟོན་ཁུལ། སོག་ཁུལ་ཚང་མར་ཆར་ཤིན་ཏུ་དཀོན་པར་བྱུང་འདུག་པ་སྤྱི་མཐུན་གྱི་ལས་རང་ཡིན་འདྲ་ཡང། བླ་མ་ལྷ་དང། ཆོས་སྐྱོང་བཅས་ཀྱི་
ཐུགས་རྗེ་བསྐུལ་ཏེ་ཐུགས་བསྐྱེད་ནན་ཏན་མཛད་ན་མཆོག་གསུམ་སླུ་བ་མེད་ཅིང། རྒྱུ་འབྲས་རྟེན་འབྱུང་འགོག་པ་མེད་པའི་འབྲས་བུ་གདོན་མི་ཟ་བར་འབྱུང་ངེས་ལགས་པ་དབྱིངས་རོལ།  འྡིའང་ཤོ་མདོ་གྲྭ་སྒོམ་སྤྲུལ་སྐུ་རིན་པོ་ཆེའི་ཞུལ་ན་དུ་གནང་བའོ།།    ༈    །།
ཟར་འབེབས་ཀྱི་གནད་རིམ་གལ་པོ་ཆེ་ཞིག་ལ་སྩལ་བ།  ཕན་བདེའི་སྦྲང་ཆར་འབེབས་དཀའ་འདི་དག་གཙོ་བོ་སྤྱི་མཐུན་ལས་དང། ལྷག་པར་ཆར་འགོང་གིས་གནོད་རྐྱེན་ཡིན་ངེས་ལ། གནད་དམིགས་རིམ་གྲོ་།བྱང་སེམས་ནུས་ལྡན་སྐྱེས་བུས་ཆར་འབེབས་ཀྱི་ཆོ་ག་དང་

[108A]༄༅། །ཆར་འགོང་མནན་བསྲེག་ཡང་ཡང། ཀླུ་ཆེན་གནས་ངེས་ཀྱི་མཚོ་གཉན་པོ་དག་ལ་རིན་ཆེན་སྣ་ལྔས་གཏམས་པའི་གཏེར་བུམ་ཟབ་འབུལ་དང་འབྲེལ། ཀླུ་ཆོག་ཀླུ་གཏོར། ཀླུའི་རྒྱལ་པོ་མ་དྲོས་པའི་མདོ་ཆོག་
གང་རྒྱས། བོད་ལྗོངས་ཀླུ་ཆེན་གྲགས་ཆེ་གང་ཡོད་སར་ཀླུ་ཆོག་གནད་སྨིན། ཡུལ་གྲུ་སོ་སོ་ནས་གཏོར་མ་བརྒྱ་རྩ་དང་འབྲེལ་བའི་ལན་ཆགས་གཏོར་མ་འགྲོ་ཆེ། དམ་ཚིག་རྡོ་རྗེའི་བཟླས་པ་བྱེ་བ་བཀྲ་ཤིས་གསོ་སྦྱོང། དཀར་ཕྱོགས་
ལྷ་ཀླུ་ཡོངས་ལ་བསངས་ཁྲུས་རྒྱ་ཆེ། མི་མིན་འབྱུང་པོ་ཡོངས་ལ་བརྔན་དང་གཏོར་མ་གང་རྒྱས། སྡེ་བརྒྱད་ཆ་སྙོམས། རང་རང་ཡུལ་གྲུ་སོ་སོར་རབ་ཏུ་གནས་པ་དགེ་ལེགས་རྒྱ་མཚོའི་ཆར་འབེབས་བཅས་གནད་བསྣུན་འབད་ཚེ་བཟང་ངོ་གསལ་
བ་དེ་དོན་ཆོས་ཀློང་དུ་རོལ་བ་མཁྱེན༑༑    ༈    །།བར་ཁམས་ཤོ་མདོ་དགོན་རྫོང་སྤྱི་ལ་ལོ་འབྲས་ཐན་བས་གདུངས་བ་གསོ་བའི་སྐྱབས་ལན་དུ་གནང་བ།  འདི་ལོར་ཡུལ་ཕྱོགས་ཕལ་ཆེར་དུ་ཆར་རྒྱུན་ཤིན་ཏུ་དཀོན་པ་སྤྱི་མཐུན་ལས་བསྐོས་ཀྱི་མྱོང་བྱ་སྟེ། སྐྱེ་འགྲོ་ཕལ་
ཆེར་གྱིས་སེར་སྣ་འདོད་ཆེན་ངོམས་མེད་དུ་སྤྱོད་པ་ལས། མཆོད་སྦྱིན་བསོད་ནམས་ཀྱི་སྐལ་བ་དབུལ་བོའི་ཕྱེ་ལྟར་ཕྲ་བ་དང་ལྷག་པར་ལྟ་གྲུབ་ཆལ་ཆོལ་སྣ་ཚོགས་འདྲེས་བའི་དམ་སེལ་དང་དཀར་ཕྱོགས་སྐྱོང་བའི་ལྷ་ཀླུར་ཉམས་གྲིབ་
བཅོག་གྲིབ་སོགས་ཀྱིས་གོས་ཤིང་ཉམས་པ། ནག་ཕྱོགས་འབྱུང་པོ་རྣམས་ཀྱི་མཐུ་རྩལ་བདོ་བ་སོགས་རྒྱུ་རྐྱེན་རྟེན་འབྱུང་གི་མཐུ་སྣ་ཚོགས་ཤིག་འཛོམས་པ་ལས་བྱུང་བ་གདོན་མི་ཟ་ན། གཙོ་བོར་སྤྱི་མཐུན་བསོད་ནམས་གསོ་ཕྱིར་དཀོན་

[108B]དགེ་འདུན་འདུས་ཚེགས་གང་རྒྱས་ནས་རབ་ཏུ་གནས་པ་དགེ་ལེགས་རྒྱ་མཚོའི་ཆར་འབེབས། རྒྱལ་བའི་བཀའ་འགྱུར་དག་སྒྲོག་ཡུལ་གྲུ་སོ་སོའི་རྟེན་གསུམ་རི་ཀླུང་དང་བཅས་པར་
རྟེན་ཁྲུས་ཡུལ་ཁྲུས་གང་མང། སྲུང་མའི་དབང་པོ་རྣམས་ཀྱི་བསྐང་འཕྲིན་སྤྱི་དང། ཁྱད་པར་རྒྱལ་ཆེན་རྡོ་རྗེའི་མཚན་ཅན་གྱི་བསྐང་ཚོགས་འགྲོ་ཆེ། གཉུག་མར་གནས་པའི་གཞིའི་བདག་པོ་ཡོངས་ལ་བསངས་དང་གཏོར་མས་བརྔན་པ། ས་བཅུད་བུམ་
གཏེར། རང་ཡུལ་གྱི་མཚོ་ཀླུ་ཆེན་གནས་ངེས་ལ་གསེར་སོགས་རིན་པོ་ཆེ་དང། ཀླུ་སྨན་སོགས་ཀྱིས་བཀང་བའི་གཏེར་བུམ་འདོད་གསོལ་སྨོན་ཚིག་དང་བཅས་པ་འབུལ་ཞིང། ཀླུ་གཏོར་ཡང་ཡང། ཡུལ་གྲུ་སོ་སོར་བརྒྱ་རྩ་དང་འབྲེལ་བའི་ལན་གཏེར་
འབུམ་ཕྲག་བསྔོ་བ། སྐྱེས་བུ་དམ་པ་རྣམས་ནས་ཀླུ་ཆེན་བརྒྱད་ཀྱི་སྦྱིན་སྲེག་དང། ཀླུ་ཆེན་གནས་ངེས་ཀྱི་མཚོ་ཁར་ཆར་འབེབས་ཀྱི་ཆོག་ཆར་འགོང་བསྲེག་མནན། ཁྲོ་བཅུའི་སྲུང་ཟློག་དགེ་འདུན་དག་ནས་བཀྲ་ཤིས་གསོ་སྦྱོང་དང། ཁྱིམ་པ་
རྣམས་ནས་ཀྱང་ཐེག་ཆེན་གསོ་སྦྱོང་ལེན་ཞིང། སྐྱབས་འགྲོ་དང་སྒྲོལ་མ་འུར་འདོན་བཅས་བསྒྲུབ་ན་ཅུང་ཟད་ཕན་དོ་དང། གཞི་རྩ་རྒྱུན་དུ་ལོ་རེ་བཞིན་སྔོན་ཚུད་ནས་འདི་ལྟར་གང་ནུས་བསྒྲུབ་པ་གལ་ཆེ་བ་བཅས་དགོངས་འཇགས་འཚལ།།    ༈    །།མེ་བྱི་
ལོར་ཆབ་མདོ་བླ་བྲང་ལ་གནང་བ།  སྦྱིར་ཆར་ཆུ་དུས་བབས། ལོ་ཆུ་རྟག་ལེགས་སོགས་སྐྱེ་འགྲོ་སྤྱི་མཐུན་གྱི་བསོད་ནམས་ཀྱི་སྐལ་བ་ཉག་གཅིག་དང། སྐབས་སུ་གཟའ་ལྔའི་འགྲོས་བཞི། ཉི་ཟླའི་རང་འགྲོས་སྤྱི་འགྲོས། སྒྲ་གཅན་གདོང་འཇུག་སོགས་རྒྱུ་སྐར་དང་འཛོམས་གྱེས་

[109A]༄༅། །ཀྱི་ཁྱད་པར་དང་ཡུལ་ཚོ་སོ་སོའི་མིང་སྐར་འཕྲད་ལུགས་སོགས་ཁྱད་པར་སྣ་ཚོགས་ཀྱིས། ཡུལ་དང་དུས་སོ་སོར་ཆར་རྒྱུན་དཀོན་མོད་སོགས་འབྱུང་བའི་འཕེལ་འགྲིབ་སྣ་ཚོགས་འབྱུང་བ་ཆོས་ཉིད་བཅས་ལ་བརྟེན། ཟླ་བ་འདི་ནང་ཡུལ་ཕྱོགས་
འདིར་ཆར་བབས་དཀའ་བ་འདི་དག་ཀྱང་དེ་ལྟའི་ཁྱད་པར་སྣ་ཚོགས་ཀྱིས་རྐྱེན་པ་ཡིན་ཤག་ཁར། ལྷག་པར་ཁུལ་འདིར་འདི་ལོར་ཟབ་རྒྱས་ཆོས་ཀྱི་གྲུ་ཆར་སྔར་མི་གྲགས་ལྟ་བུ་བྱུང་རྐྱེན་ཆོས་ཟབ་བདུད་སྡང་གིས་ནག་ཕྱོགས་མི་དང་མི་མིན་འབྱུང་པོ་ཅི་རིགས་
ཀྱིས་སྒོ་ཀུན་ནས་གླགས་ཚོལ་ཅི་ཐུབ་གང་ཐུབ་བརྩམས་པའང་གོར་མ་ཆག་པ་བཅས། གང་ལྟར་གཙོ་བོར་སྦྱི་མཐུན་བསོད་ནམས་གསོ་བ་གལ་ཆེ་བས། ལོ་ཏོག་སྤྱིའི་རིམ་གྲོར་རྒྱལ་བའི་བཀའ་འགྱུར་དག་སྒྲོག་སྒྲོལ་ཆོག་དང་འབྲེལ་བའི་སྒྲོལ་མ་
འབུམ་ཐེར། ཀླུའི་རྒྱལ་པོ་མ་དྲོས་པའི་མདོ་ཆོག་གདུགས་དཀར་བཟློག་ཆེན། ཁྲོ་བཅུའི་ཕྱིར་བཟློག་རྡོ་རྗེ་འཇིགས་བྱེད་ཀླུ་བརྒྱད་དང་བཅས་པའི་སྦྱིན་སྲེག་ཞི་རྒྱས་ཀྱི་སྦྱིན་སྲེག་དམ་ཚིག་རྡོ་རྗེའི་བཟླས་པ་བྱེ་བ། ཡུལ་ཚོ་སོ་སོར་བརྒྱ་རྩ་དང་
འབྲེལ་བའི་ལན་གཏོར་འབུམ་ཐེར། རྟེན་ཁྲུས་ཡུལ་ཁྲུས། གཞི་བདག་ལ་བསངས་དང་རྒྱག་བརྔན། སྡེ་བརྒྱད་ཆ་སྙོམས། ཆ་གསུམ་མཎི་ཡི་གེ་དྲུག་མ་དང་དམིགས་བརྩེམ་འུར་འདོན་བཅས་ནན་ཏན་དང་གཞི་རྩ་ཀླུ་ཆོག་སྦྱོར་དངོས་རྗེས་གཙང་གནང་
བསྣུན་འབད་མཆོག་གསུམ་བདེན་མཐུ་སླུ་བ་མེད་པས་ཆར་རྒྱུན་བཟང་བོ་རིམ་བཞིན་འབེབ་པར་གདོན་མི་ཟ་བས་དེ་ལུགས་ཐུགས་ལ་འདོག་པར་མཛོད།།  གཞན་ཡང་ཞལ་གདམས་ཀྱི་རིམ་པ་སོགས་བཀའ་རྩོམ་ཅི་རིགས་བ་མང་དུ་ཡོད་པ་ལས་ཕལ་ཆེར་ཞིག་བསླབ་བྱའི་གྲས་དང་གསུང་

[109B] སྐུ་ཚེའི་སྟོད་ཀྱི་ལྔགས་རྩོམ་མང་པོ་ཞིག་རིམ་དཔེ་ཡང་མ་རྙེད་དོ། །འདི་དག་ནིསྐུ་དྲིན་ཟླ་མེད་འཁོར་ལོའི་མགོན་པོ་རྗེ་ཕ་བོང་ཁ་པ་དཔལ་བཟང་པོ་མཆོག་གི་གསུང་ཟིན་བྲིས་འཁྲུལ་མེད་སྣ་ཚོགས། ཅུང་ཟད་འདྲ་མིན་རྒྱས་བསྡུས་བསུབ་འཇུག་ཡོད་རིགས་རྣམས་ཀྱང། གསལ་བའི་ཆ་ཉིད་བླུན་རྨོངས་བདག་འདྲའི་འགྲོ་ལ་ཅུང་ཟད་
ཙམ་རེ་ཕན་ཀྱང་སྲིད་སྙམ་དུ་མ་ཕི་ལྟར་བྲིས་པའོ། །འདིར་སྨོན་པ། བདེ་ཆེན་ཆོས་དབྱིངས་རིགས་བརྒྱའི་འཁོར་ལོ་ཡང་།གཅིག་ཏུ་སྡོམ་པ་ཐུབ་བསྟན་སྙིང་པོ་མཆོག་འཛིན་མཛད་བཀའ་དྲིན་གསུམ་ལྡན་ཕ་བོང་ཁ། །མཉམ་མེད་བླ་མའི་ཞབས་སེན་གཙུག་ན་རྒྱལ། །རྒྱལ་ཀུན་གསང་གསུམ་རྡོ་རྗེའི་སྒྱུ་མའི་སྤྲིན། །རབ་འབྱམས་ཞིང་དུ་སྤྲོ་དང་སྡུད་པའི་བདབ། །མགོན་
ཁྱོད་ལས་གཞན་ས་འདིར་གང་ན་ཞེས། །གྲགས་ང་མཁའ་ཁྱབ་རྒྱལ་བའི་ཞིང་དུ་སྙན། །གང་ཐུགས་ཆོས་དབྱིངས་གཟུགས་ཀྱི་བཀོད་པར་ནི། །རབ་འཕྲུལ་ཞིང་འདིར་ཐ་མལ་མི་ཡི་སྲིད། །འཛིན་པས་ཐུབ་བསྟན་བྱེ་བའི་སྙིང་པོའི་བཅུད། །ལེགས་བྱིན་བཀའ་དྲིན་ཕལ་གྱིས་དོ་ཟླ་མིན། །ཁྱད་པར་བདག་ཀྱང་དགུང་གྲངས་ང་བཞི་པ། །ལྕགས་ལུག་ནས་
བཟུང་ལྕགས་མོ་སྒྲུལ་གྱི་བར། །བཅུ་གཅིག་ཡུན་དུ་ཆོས་དང་ཟང་ཟིང་གིས། །དགྱེས་བཞིན་བསྐྱངས་པའི་སྐལ་བཟང་སྐལ་བས་མཐོ་།དེ་ལྟ་ན་ཡང་སྔོན་གོམས་ལས་ཉོན་གྱིས། །ཆད་མེད་མནར་ལ་གཉེན་པོའི་མཐུ་དམན་ཕྱིར། །སྒྲུབ་པའི་མཆོད་པས་འདུན་མའི་རྩེ་མོ་རུ། །མ་སོན་ཚེ་སྔོན་བག་ཆགས་དམན་པས་ནོངས། །ལྷག་བར་དམ་པའི་དགོངས་
སྒྲུབ་ཞལ་ཆབ་རྒྱུན། །བསྟེན་ལ་མི་བཟོད་ཚེར་མ་གཟེངས་རྣོ་ཞིང། །འདོད་སྡང་ཚང་ཚིང་དཀྲིགས་པའི་ནགས་ཀླུང་ཁྲོད་།ཆེས་ཆེར་ངལ་བ་ལས་ཀྱིས་དེ་བས་ནོངས། །འོན་ཏེ་ཆོས་སྤྱོད་དང་པོའི་གཞན་གསོས་ཀྱིས། །དགྱེས་པ་བསྒྲུབས་ལ་སྙིང་པོར་བརློམ་བཞིན་དུ། །གསུང་ཚོགས་ཕྲིན་ལས་བློ་ཡིས་ལྕིགས་དཀའི་ཆའི་།ཟེགས་མ་
འགའ་ཞིག་འགའ་ལ་ཕན་ཕྱིར་བཀོད། །སྐྱེས་སྦྱངས་རྒྱ་ཁབ་བུག་པ་བས་ཕྲ་ཞིང། །བློ་གྲོས་བརྩོན་པའི་སྟེབས་ཀུན་ཆེས་དམན་ཕྱིར། །འདིར་ནི་ཅོལ་ཆུང་ནོངས་པ་མཆིས་སོ་ཅོག་ཚུལ་བཞིན་མཁས་པའི་ཚོགས་ལ་སྙིང་ནས་འཆགས། །འདི་ལྟར་འབད་ལ་ལྷག་བ་དཀར་བོའི་ཆ། །མཆིས་ཚད་མཆོག་དམན་བར་མའི་དད་བརྩོན་

[010A]༄༅། །ཅན༑ ༑ཡོངས་ལ་ཆོས་མཐུན་ཕྱག་ཆ་ཉིད་གྱུར་ཏེ་།བསྟན་པའི་སྙིང་པོ་རྒྱས་པའི་རྒྱུར་གྱུར་ཅིག་ཅེས་པ་འདི་ནི་རང་གི་མོས་པས་ཡང་ཡང་བསྐུལ་བའི་ཉེར་ལེན་ལ་བརྟེན་ནས་ཁྱབ་བདག་འཁོར་ལོའི་མགོན་པོ་མཚན་བརྗོད་པར་དཀའ་བ་རྡོ་རྗེ་འཆང་ཕ་བོང་ཁ་བ་བདེ་ཆེན་སྙིང་པོ་དཔལ་བཟང་པོའི་བཀའ་
འབངས་ཡོངས་ཀྱི་ཐ་ཤལ་བན་གཟུགས་ཆོས་མེད་ནད་བ་རླུང་ཁམས་པ་འདན་གྲྭ་སུདྷཱི་བཛྲ། རང་གིས་ཡིག་འབྲིའི་ཕྱག་ཕྱིར་འབད་རིང་བགོ་སྐལ་དུ་ཐོབ་པའི་རྗེ་དེ་ཉིད་ཀྱི་གསུང་དྲིས་ལན་ཕྲན་ཚེགས་ཐོར་བུ་འགའ་ཤས་ཟུར་དུ་མཆིས་པ་རྣམས། སྣ་ཚོགས་ཞེས་པ་ཆུ་ཕོ་རྟའི་ལོར་ཡུན་རིང་བྲོ་འཚལ་བའི་སྐབས་སུ་ངལ་བ་ཅུང་ཟད་བསྟེན་ཁུལ་
གྱིས༑ སྐྱབས་མགོན་བླ་མ་རྡོ་རྗེ་འཆང་གི་གད་ནས་ཁྱད་པར་ཅན་དབེན་པའི་གནས་མཆོག་བཀྲ་ཤིས་ཆོས་གླིང་དུ་བསྒྲིགས་པ་འགྲོ་དོན་འཕེལ།།  །།   ༈    །ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲལ་མེད་
མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་དགེ་ལེགས་འཕེལ། །