༄༅། །བྱང་ཆུབ་ལམ་རིམ་ཆེན་མོའི་བཤད་ཁྲིད་ཀྱི་ཟིན་བྲིས་ཐོར་བུ་གདུང་སེལ་ནོར་བུའི་མཆོད་སྡོང་ཞེས་བྱ་བ་བཞུགས་སོ།།
   ༈   
བཤད་ཁྲིད་སྩལ་སྐབས། ཆུ་ཚོད་དང་པོར། ཤེར་སྙིང་བཟློག་བསྒྱུར་གྲུབ་རྗེས། སྦྱོར་ཆོས་སྐལ་བཟང་མགྲིན་རྒྱན་དང། དེ་ནས་མཎྜལ། སངས་རྒྱས་ཆོས་ཚོགས་མ་ཚར་སུམ་
དེ་ནས་པཎ་ཞྭ་བསྣམས་ཏེ། ལྷ་དང་ལྷ་མིན་  ྾  ལྷའི་སྐད་དང་ཀླུ་དང་  ྾  དེ་ནས་ལམ་རིམ་ཆེན་མོའི་དབུ་ནས་བརྩིས་གཞག་གྲོ་ལུང་པ་ཆེན་པོས་གསུང་ངོ་བར་ཚར་གསུམ། དེ་
ནས། དལ་བའི་རྟེན་འདི་ཡིད་བཞིན་ནོར་ལས་ལྷག།   ྾    ྾  ཞེས་པའི་ལུང་འདྲེན་སྩལ་ཏེ། ད་རེས་ཆོས་སྒྲུབ་དགོས་པ་དང། བྱམས་པའི་བསྟོད་ཆེན་ལས། སྡུག་བསྔལ་རྒྱ་མཚོ་ཆེ་
ལས་སྒྲོལ་བའི་གྲུ། །དལ་འབྱོར་ཚང་བའི་རྟེན་འདི་ཡིན་ན་ཡང། །བག་མེད་ལེ་ལོ་གཉིད་དང་བྲེ་མོའི་གཏམ། །རྙེད་བཀུར་འདོད་པའི་སྐྱོན་གྱིས་སྦགས་པ་ཡིས། །དོན་མེད་ཕྱོགས་
སུ་བཀོལ་བའི་དོན་ཆེན་པོ། །བདེ་བླག་སྒྲུབ་པའི་ལུས་བཟང་ཆུད་རང་རེར་སྡིག་པ་མེད་སྙམ་ན། ཇོ་བོ་རྗེ་ལ། གསང་སྔགས་ཀྱི་ཁྱོད་ཀྱིས་ཐུགས་རྗེས་གཟིགས་སུ་གསོལ། །ཞེས་

[089A]༄༅། །སོགས་ཀྱི་སྟེང་ནས་འགྲེལ་བཤད་མཛད་དེ་དོན་མེད་དུ་བཏང་མི་རུང། ད་རེས་རང་རེས་དམ་པའི་ཆོས་སྒྲུབ་ནུས་ཏེ། མཐུན་རྐྱེན་ཚང་ལ་འགལ་རྐྱེན་དང་བྲལ། རང་
རེར་དགེ་བ་བསླབ་དགོས་ཤོང། སྡིག་པ་བསླབ་མི་དགོས་པ་དང། དེ་བ་ཆུ་གྱེན་འདྲེན་དང། སྡིག་པ་ཆུ་ཐུར་དུ་རྒྱུགས་པ་ལྟར་ངང་ངང་ཤུགས་ཀྱིས་སྡིག་པ་བྱས་པ་ལས་མེད་
རང་རེར་སྡིག་པ་མེད་སྙམ་ན། ཇོ་བོ་རྗེ་ལ། གསང་སྔགས་ཀྱི་ཉེས་པ་ཆར་འབབ་པ་ལྟ་བུ་དང། ཚོང་པའི་སྣ་བསྐྱིལ་དགོས་པའི་བྱང་སེམས་ཀྱི་ཉེས་པ་སོགས་བྱུང་ན། རང་རེར་ལྟ་
ཅི་སྨྲོས། ཚེ་འདིར་ཆུང་དུས་ནས་བཟུང་སྡིག་པ་བྱས་པ་རྣམས་གྲངས་བགྲང་སྟེ་རང་རེར་ཚེ་འདི་ལ་དེ་ཙམ་ཡོད་ན། ཚེ་རབས་སྔ་མར་ལྟ་ཅི་སྨོས་སྙམ་དུ་བསམ། དེ་ལྟར་རང་སེམས་
རང་གི་བཅུན་ཏེ་ཡང་ཡང་བརྟག་ན་ཐུའུ་བཀྭན་པས། གསེར་འགྱུར་རྩི་ཡི་གདམས་པ་ཤེས་པའི་མི། །ནམ་ཡང་དབུལ་པོར་འགྱུར་བ་མི་སྲིད་ཀྱིས། །སེམས་ལ་བཟོ་བཅོས་ཤེས་པའི་
མཁས་པ་ལ། །ཆོས་ཀྱི་མུ་གེ་འབྱུང་བ་མི་སྲིད་དོ། །ཞེས་གསུངས་པ་ལྟར་བསྟན་པ་ས་དར་རྡོ་དར་ཡོད་པའི་དུས། རང་ཉིད་ལ་སྒེར་གྱི་ཆོས་ཀྱི་མུ་གེ་བྱུང་བ་དེ་ལས་བཟློག་ཐུབ་པ་

[089B] ཕྱི་མར་ངན་སོང་ལས་ཀྱང་ཐར་བ་འབྱུང་འོན་ཀྱང་འཁོར་བ་ལས་ཐར་བ་ཞིག་དགོས་ཏེ། ཀླུ་སྒྲུབ་ཀྱིས། བཤེས་སྤྲིངས་ལས། འཁོར་བ་དེ་འདྲ་ལགས་པས་ལྷ་མིན་དང།།
དམྱལ་བ་དུད་འགྲོ་ཡི་དྭགས་རྣམས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། །ཅེས་པ་ལྟར་སྡུག་བསྔལ་མང་ཚུལ་བསམ་ཞིང་
དེ་ཡང་སྡུག་བསྔལ་གསུམ་ལས་སྡུག་བསྔལ་གྱི་སྡུག་བསྔལ་དང་བྲལ་འདོད་དུད་འགྲོ་ལ་ཡོད། འགྱུར་བའི་སྡུག་བསྔལ་ཚོར་བ་བདེ་བ་ལ་ཆགས་བྲལ་བྱ་འདོད་ཕྱི་རོལ་པའི་དྲང་སྲོང་ལ་
ཡང་ཡོད་པས། སྐབས་འདིར་ཁྱབ་པ་འདུ་བྱེད་ཀྱི་སྡུག་བསྔལ་ལ་ཆགས་བྲལ་བྱ་དགོས་པ་ནང་པའི་ཐུན་མོང་མ་ཡིན་པ་སྟེ། དེ་ལས་ངེས་པར་འབྱུང་འདོད་དགོས་པ་གལ་ཆེ། ཁྱབ་པ་
འདུ་བྱེད་ཀྱི་སྡུག་བསྔལ་འདིས་ནི། སྐྱེ་བ་སྔ་མའི་སྡུག་བསྔལ་གྱི་རྟེན་བྱེད། ཕྱི་མའི་སྡུག་བསྔལ་གྱི་སྣ་འདྲེན་བྱེད་ཚུལ་བསམ་ནས་འཁོར་བ་ལས་ཐར་འདོད་སྐྱེས། དེར་མ་ཟད་
འགྲོ་དྲུག་གི་སེམས་ཅན་དྲིན་ཅན་རྣམས་ཀྱང་སྡུག་བསྔལ་འདི་ལས་མ་འདས་པར་ཡོད་པ་ལ། རང་ཉིད་དལ་འབྱོར་ཐོབ་པ་སོགས་མཐུན་རྐྱེན་ཚང་བས་འགྲོ་ཀུན་སྒྲོལ་བའི་ཁུར་རང་ལ་

[090A]༄༅། །བབས་པས་རང་ཉིད་གཅིག་པུས་ཁུར་དུ་འཁྱེར་བར་འདོད་པ་དེ། ལྷག་པའི་བསམ་པ་ཡིན། ད་ལྟ་རང་ཉིད་ལ་དེ་ལྟ་བུའི་ནུས་པ་མེད་ཀྱང། སངས་རྒྱས་ཀྱི་གོ་འཕང་དེ་
ཐོབ་དགོས། བསྔགས་འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་མཐའ་དག་ཁྱབ་ལགས་ཀྱི། །ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་ལྷག་
པ་ལགས། །ཞེས་གསུངས་པ་དང། གཞན་ཡང་སངས་རྒྱས་ནི། རྣམ་རྟོག་མི་མངའ་ཁྱོད་ཀྱིས་སྲིད་མཐའི་བར། །སྐད་ཅིག་དེ་རེ་རེ་ལ་སྤྱོད་སྣ་ཚོགས། །ཇི་སྙེད་སྟོན་པ་དེ་སྙེད་
འཛམ་བུ་གླིང། །མ་ལུས་རྡུལ་གང་དེ་སྙེད་ལ་གྲངས་མེད། །ཞེས་དང། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང། །ཡིད་བཞིན་ནོར་བུ་ཇི་བཞིན་རྣམ་མི་རྟོག་ཅེས་
སོགས་དང། རྒྱུད་བླ་མར། བརྒྱ་སྦྱིན་རྔ་སྤྲིན་ཚངས་པ་དང། །ཉི་མ་ནོར་བུ་རིན་ཆེན་བཞིང། །ཞེས་སོགས་གསུངས་པ་ལྟར་གསང་གསུམ་ཡོན་ཏན་ཁྱད་པར་ཅན་སྐད་ཅིག་རེར་
ཡང་སེམས་ཅན་དཔག་ཏུ་མེད་པའི་དོན་མཛད་ནུས། འོ་ན་སངས་རྒྱས་ཀྱི་གོ་འཕང་དེ་ཐོབ་ནུས་སམ་སྙམ་ན། དལ་འབྱོར་ཐོབ་ཅིང། བཤེས་གཉེན་དང་མཇལ། རང་རེ་ཆོས་ལ་བློ་

[090B] མིག་རྒྱང་བསྲིངས་དགོས། བློ་སྣ་བསྟུང་ཡུལ་ནི་ཚེ་འདིའི་བྱ་བ་ཡིན་ཏེ། ཅོ་ནི་དགེ་བཤེས་རིན་པོ་ཆེས། བློ་སྣ་སྟུང་ཤིག་འཕྲལ་གྱི་བྱ་བ་ལ། །བཟང་པོའི་
ལས་སྣང་ནུབ་ལ་ཉེ་བས་སོ། །འཇིག་རྟེན་ཕྱི་མ་ཟེར་བའི་མཐའ་རིང་པོའི། །སྐྱེ་བའི་རྒྱ་མཚོའི་ཆུ་ཐིགས་བགྲང་བར་འཚལ། །ཞེས་གསུངས།    ༈   
ཉམས་སུ་བླངས་དགོས། དེ་ཡང་འཇུག་པ་ལས། ཀུན་རྫོབ་དེ་ཉིད་གཤོག་ཡངས་དཀར་པོ་  ྾    ྾  ཞེས་གསུངས་པ་ལྟར་ཐབས་ཤེས་ཡ་མ་བྲལ་བ་དགོས། ལམ་རིམ་ཆེན་མོ་འདིའི་
མཛད་པ་པོའི་ཆེ་བ་ནི། ཁྱོད་ཉིད་བྱིས་པའི་གཟུགས་ཞེས་པའི་ཁྱོད་ནི་འཇམ་དབྱངས།    ༈    དབུ་ཚད་ཟུང་དུ་འཇུག་པའི་ལྟ་བ་དང། །ཆོས་མངོན་
མཛོད་དང་ཕ་རོལ་ཕྱིན་པའི་སྒོམ། །བསྟན་པའི་ནང་མཛོད་འདུལ་བའི་སྤྱོད་པ་སྟེ། །མ་ཚང་བསླབ་གསུམ་ཡ་བྲལ་འགྱུར་བའི་ཕྱིར། བཀའ་པོད་ལྔ་ལ་ཚང་བར་སླབས་ཤིག་ཨང། །ཞེས་
ལྟ་སྒོམ་སྤྱོད་གསུམ་ལྟར། དབུ་ཚད་སེངྒེ་མཇིང་བསྣོལ། ཞེས་གསུངས། ལམ་རིམ་ཆེན་མོ་བཀའ་རྩོམ་གྲུབ་རྗེས། ལམ་འཕྲལ་སྲས་ཀྱི་ཐུ་བོ་ཚོས་བཤུས། ས་སྟེང་ཐམས་ཅད་ཁྱབ་

[092A]༄༅། །རབ་འདི་བཀའ་གདམས་བརྒྱུད་གསུམ་སོགས་ལ་མཆོད་བརྗོད། གང་དག་ཕྱོགས་འཛིན་གཟུ་གནས། ལེགས་ཉེས་འབྱེད་པ་བློ་ལྡན། དལ་བའི་རྟེན་བཟང་
དོན་གཉེར། རྒྱལ་བའི་གསུང་རབ་ཀུན་གྱི་གནད་བསྡུས་པ་ནི། རྟེན་འབྲེལ་བསྟོད་པར། ཁྱོད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་བརྩམས་ཏེ་འཇུག་ཞེས་གསུངས་
པ་ལྟར་རོ། །ཡང། རྒྱལ་བའི་གསུང་རབ་ཀུན་གྱི་སྙིང་པོའི་དོན། །ཞེས་པ་དང་འདྲ་ལ། ལམ་གཙོའི་ཚིག་རྒྱལ་བའི་རྒྱལ་སྲས་དམ་པ་སྐལ་ལྡན་གསུམ་པོ་ཚིག་རེས་
ལམ་གཙོ་གསུམ་ག་བསྟན་པ་དང། ཚིག་རེ་རེར་ལམ་གཙོ་རེ་སྦྱར་ཚུལ་གཉིས་ཡོད། ཆེ་བ་བཞི་པོ་དེ། དག་པ་གསུམ་དང་དོན་འདྲ་བར་བསྡུ་ན། ཆོས་ཁུངས་བཙུན་པའི་ཆེ་བ་དང་
ཆོས་བཤད་པའི་ཚུལ་གཉིས། སློབ་དཔོན་གྱི་ངག་དག་པར་འདུ། ཆོས་ཉན་པའི་ཚུལ། སློབ་མའི་རྒྱུད་པ། ཆོས་ཀྱི་ཆེ་བ་ནི། བཤད་བྱའི་ཆོས་དག་པའི་ནང་འདུ།    ༈   
གསུང་རྒྱུན། ལམ་སྒྲོན་མཛད་པོ་དེ། ལམ་རིམ་ཆེན་མོ་འདིའི་དོན་གྱི་མཛད་པ་པོ་ཡིན། ཡང་ཨ་ཁུ་ཤེས་རྒྱས་ཡིན་ནམ། རྒྱན་མཛད་པོ་དེ། ལམ་སྒྲོན་གྱི་མཛད་པོར་དོན་གྱིས་སོང་

[092B] དོན་ལ་རྒྱལ་བའི་གསུང་རབ་ཐམས་ཅད་ལམ་རིམ་ཡིན།    ༈    ཕྱི་ནང་གཉིས་ཀྱི་བྱེ་བྲག་འབྱེད་པར་འགྱུར། འདིའི་ཐད་ཤིན་ཏི་པ་འདས་
ནཱ་རོ་པ་སྤྱོད་པར་གཤེགས། ཁོ་བོ་བོད་དུ་ཡོང། ད་ཚོད་རྒྱ་གར་ཡང་ངན་དུ་ཐལ། ཕྱི་ནང་གཉིས། ལྷག་པར་སྔགས་འདྲ་བས་འབྱེད་དཀའ་བ་ཡོད། ཅོ་ནེ་བླ་མ་རིན་པོ་ཆེས་
གསུང་སྙམ། རྒྱ་གར་དུ་དུས་འཁོར་ཕྱི་ནང་གང་ཡིན་མ་ཤེས་པར། པཎྜི་ཏས་རྩོད་ནས་གཏན་ལ་ཕབས་ཀྱང་མ་འགྲིག་དེ་ནས་སྒོམ་ནས་རྟོགས་པ་སྐྱེ་བས། ནང་པར་གཏན་འཁེལ་
བ་ཡིན་སྐད། རེ་འདའ་བས། ཇོ་ནང་ལྟ་བ་བཀག་ཞོར་དུས་འཁོར་ཡང་བཀག་རྗེས་དེ་གཉིས་ཕྱེ་ནས་ལྟ་བ་བཀག་དུས་འཁོར་ཞལ་བཞེས། དུས་འཁོར་ཞལ་གཟིགས་ཀྱིས་ལུང་
བསྟན་པ་སོགས་གསུངས།    ༈    །ལེགས་བཤད་འོད་དཀར་འདྲེན་པའི་ཡར་གྱི་ངོ། །ལྟ་ངན་མུན་པ་གཏིབས་པའི་ནག་པོའི་ཕྱོགས། །ཟུང་
དུ་ཚོགས་པ་ཇོ་མོ་ནང་པའི་ལུགས། །དུས་འཁོར་ལེགས་བཤད་སྐྱ་རེངས་དཀར་པོ་ཡིས།།    ༈    དེར་ཕུར་ལྕོག་བྱམས་པས་བཀའ་བསྐྱོན།    ༈   

[093A]༄༅། །བླ་མ་རིན་པོ་ཆེས། རང་རེ་སྡོམ་པ་ལེན་པ་ལ་དཔའ་བ་དང། བསྲུང་བ་ལ་ཞུམ་པ། ལ་ལའི་ཚུལ་ཁྲིམས་སྡུག་བསྔལ་ཏེ་ལམ་རིམ་་ན་་ཤིན་ཏུ་དཔག་པར་ནས་
་ན་་བར་གྲུབ།    ༈    གང་ཚེ་རང་དབང་འཇུག་ཅིང་བསམ་བློ་སྔོན་ལ་བཏང་ན་མཁས་པ་ཡིན། མདོ་ལས། སེམས་འདུལ་
བ་ནི་ལེགས་པ་སྟེ། །སེམས་འདུལ་བ་ནི་མཁས་པ་སྟེ།། ལམ་རིམ་རྒྱུད་སྟེང་ལ་བླངས་ནས། སེམས་འདུལ་དགོས། བསྟོད་པའི་ལུང། ཚུལ་ཁྲིམས་མ་ཡིན་ཡིད་མི་མཛད།།
ཅེས་པ། དེར་དངོས་སུ་ཞུགས་པ་ལྟ་ཅི་སྨྲོས། ཡིད་ལ་དྲན་པ་ཙམ་ཡང་མི་མཛད། རྣལ་འབྱོར་པ་ཆེན་པོ་ནི། ཨ་མེས་ཡིན། བཀའ་གདམས་གསར་མ་ནི། བཀའ་གདམས་
ལྷ་ཆོས་བདུན་ལྡན་གྱི་སྟེང་དུ། གསང་སྔགས་བསྣོན་པ་བྱས་ནས་གསར་མ་བྱུང། སྔོན་གྱི་བསྟན་རིམ་སོགས་སུ། ལམ་སྒྲོན་གྱི་ཆེ་བ་མང་དུ་བཤད་ཀྱང། ཆེ་བ་བཞི་འདི་
བཤད་མེད། འདི་རྗེ་བླ་མའི་ཐུན་མིན་གསུང་སྲོལ་ཡིན། བསྟན་པར་ལུང་རྟོགས་གཉིས་ཡོད་པ་ལྟར། དེ་འགལ་མེད་རྟོགས་ཚུལ་ཡང་གཉིས་ཡོད། མོས་བསམ་དང་འཚམས་པར་

[093B] ཕ་མ་གསོད། ལྡེམས་དགོངས་སོགས་གསུངས་ཀྱང་མི་འགལ། འདིར་ཁ་ཅིག་ལམ་གྱི་གཙོ་བོ་ངེས་འབྱུང་ལམ་གྱི་གཙོ་བོ་བྱེད་ན། ཆུང་འབྲིང་གི་ལམ་དེ་ཡན་ལག་
བྱང་སེམས་གཙོ་བོ་བྱེད་ན། ངེས་འབྱུང་སོགས་ཀྱང་ཡན་ལག་འགལ་མེད་སྒྲུབ་བྱེད་ལ། ཕར་ཕྱིན་ཐེག་པ་ལ་ལྟོས་པའི་སྒྲུབ་བྱེད་དང། རྡོ་རྗེ་ཐེག་པ་ལ་ལྟོས་པའི་སྒྲུབ་བྱེད་གཉིས་
དང་པོར་ཡང། བྱང་སེམས་ཀྱི་བཞེད་དོན་སྒྲུབ་པ་ལ་ལྟོས་པའི་སྒྲུབ་བྱེད་དང། འབྲས་བུ་སངས་རྒྱས་ལ་ལྟོས་པའི་སྒྲུབ་བྱེད།    ༈    གཟུང་འཛིན་རྫས་
གཞན་གྱི་སྟོང་བ། ཆོས་ཀྱི་བདག་མེད། ལམ་རིམ་ཆེན་མོ་འདིར། ལྷག་མཐོང་ལ་མ་སླེབས་ཀྱི་བར་དུ་ས་སྡེ་སོགས་དང་མཐུན་པར་གསུངས། ལྷག་མཐོང་ནས་ཐལ་འགྱུར་བའི་ཐུན་
མོང་མ་ཡིན་པའི་བཤད་པ་མཛད།    ༈    སྤྱིར་དོར་བྱ་མ་ཡིན་ཡང། ཐེག་ཆེན་ལ་ལྟོས་ཏེ་དོར་བྱ་ཡིན། བཅས་རྐྱང་རྣམས་བྱང་སེམས་ཁྱིམ་པས་བསྲུང་
མི་དགོས་པ་ཙམ་ལས། ་བྱང་སེམས་ཀྱི་བཞེད་དོན་སྒྲུབ་པ་ལ་ལྟོས་པའི་སྒྲུབ་བྱེད་ནི། ལམ་རིམ་ཤོག་གྲངས་་ན་་དེ་ལ་བྱང་ཆུབ་སེམས་་འབྲས་བུ་སངས་རྒྱས་ལ་

[094A]༄༅། །ལྟོས་པའི་སྒྲུབ་བྱེད་ནི། ་བ་་གཞན་ཡང་ཡང་དག་པར་རྫོགས་པའི་སངས་རྒྱས་་སྔགས་ཀྱི་ཐེག་པ་ལ་ལྟོས་པའི་སྒྲུབ་བྱེད་ནི། ་བ་་གལ་ཏེ་ཕ་རོལ་ཏུ་ཕྱིན་
པའི་ཐེག་པ་ལམ་རིམ་་ན་་བྱང་ཆུབ་སེམས་དཔའི་སྡོམ་པ་དང་ལྡན་ཚུལ་ནི། ནས་་བ་་ཡོན་ཏན་གྱི་རིགས་ཚང་བ་དགོས་སོ་ཞེས་པའི་བར་གྲུབ།    ༈   
འཕགས་པ་ལྷས། ཉན་པ་པོ་དང་མཉན་བྱ་དང། །སྨྲ་པོ་འབྱུང་བ་ཤིན་ཏུ་དཀོན། །དེ་ཕྱིར་མདོར་ན་འཁོར་བ་འདི། །མཐའ་ཡོད་མ་ཡིན་མཐའ་མེད་མིན། །ཞེས་གསུངས་
པ་དྲངས།    ༈    སྔགས་ཟབ་པ་མདོའི་དྲིན། ཧེ་བཛྲ་སྒོམ་པ་ཡང་དམྱལ་བར་འགྲོ།    ༈   
སོང་སྟེ་རྗེ་ཙོང་ཁ་པས་བསགས་སྦྱངས་མཛད་སྐབས་ཐོག་མར་དཀའ་ཡང། རིམ་གྱིས་སླ་བ་དང། དེ་ཡང་རང་རེར་གདམས་པའི་སླད་ཡིན། སྔོན་སྟོན་པ་སངས་རྒྱས་ཀྱང་
རང་རེ་དང་འདྲ་བ་ལ། མཐར་རིམ་གྱིས་དབུ་དང་མིག་སོགས་ཀྱང་གཏོང་ནུས་པ་སོགས་སུ་གྱུར་པ། ཆེ་བ་གཉིས་པ། གསུང་རབ་གདམས་ངག་ཏུ་འཆར་བ་ནི། རྒྱལ་བའི་གསུང་

[094B] འཇོག་སྒོམ་དགོས་སར་འཇོག་སྒོམ་བྱས་ནས་ཉམས་ལེན་དུ་ཁྱེར་ཤེས་པ་དེ། ཆེ་བ་གཉིས་པ་ཡིན་
གསུང་རབ་མ་ཟད། སྣང་བ་ཐམས་ཅད་གདམས་ངག་ཏུ་ཤར་བ། ༸རྒྱལ་བ་སྐལ་བཟང། འོལ་ཁར་ཆིབས་བསྒྱུར་སྐབས། ལུག་རྫི་སངས་རྒྱས་ལ། སྦྱིན་བདག་གིས། སངས་རྒྱས་
ཁྱོད་སེམས་ཅན་བཞག་ནས་གང་དུ་འྒྲོའམ་ཟེར་བ། གདམས་ངག་ཏུ་ཤར་ནས།    ༈    དེ་ཉིད་རྩོད་པ་
ལྷུར་ལེན་པ་ཙམ་དུ་འགྱུར། རྒྱལ་བའི་དགོངས་པ་ནི། ལམ་གཙོ་གསུམ་སྟེ། རྒྱལ་བའི་གསུང་རབ་ཀུན་གྱི་སྙིང་པོའི་དོན།། སོགས་ལྟར་རོ།། ་ན་་ལས་ཀྱི་སྒྲིབ་པ་ནི་ཕྲའོ། །ཞེས་
ཕྲ་བ་ནི་ངོ་ཤེས་དཀའ་བའི་དོན་ཡིན།    ༈    ཉེ་བའི་མཚམས་མེད། ཉེས་སྤྱོད་ཆེན་པོ་རང་འགགས་
སུ་འགྲོ་བའི་ཐད།    ༈    མ་དད་ལོག་ལྟ་སོགས་རང་འགགས་འགྲོ་བ་ནས་གཞན་ལ་རིགས་འགྲེ། ཆེ་བ་དང་པོ་ནི། བཀའ་བསྟན་ལ་བརྟེན་ནས་

[095A]༄༅། །མཐའ་དག་ཉམས་སུ་བླང་བྱར་ངེས་པར་ཤེས་དགོས་པ་དེ་བསྟན། ཆེ་བ་གཉིས་པས་ནི། བཀའ་བསྟན་རྣམས་མན་ངག་ཏུ་གོ་བ་ཡང། བསྟན་བཅོས་ཚད་ལྡན་ལ་རག་
ལུས་པར་བསྟན། ཆེ་བ་གསུམ་པ། བཀའ་བསྟན་གྱི་དགོངས་པ་རྙེད་པའང་ལམ་རིམ་འདི་ལྟ་བུར་རྟེན་དགོས་པ་བསྟན། ཆེ་བ་བཞི་པས། སྔར་གྱི་ཆེ་བ་གསུམ་པོ་དེ་ལ་བརྟེན་ནས་ཉེས་
སྤྱོད་འགགས་པར་བསྟན།    ༈    ལུང་ཁྲིད་ཡོད་མེད་ལ་ཁྱད་པར་ཆེ་ཚུལ། ཐོས་པའི་ཆོས་རྣམས་ཤེས་པར་འགྱུར། །ཞེས་ཚིག་རྐང་དང་པོས་སྤྱིར་བཏང་
ནས། ཚིག་རྐང་གཉིས་པ་མན་གྱིས་སྒྲུབ་ཕྱོགས་ནས་བསླབ་པ་གསུམ་དང། ཐོས་བསམ་སྒོམ་གསུམ། དགག་ཕྱོགས་ནས་ལས་ཀྱི་ཀུན་འབྱུང། ཉོན་མོངས་པའི་ཀུན་འབྱུང། སྐྱེ་
བའི་ཀུན་འབྱུང་གསུམ་སྤོང་བར་བསྟན། རྐུན་པོ་ལ་སོགས་མི་ཁྱེར་ནོར་གྱི་མཆོག་ཅེས་འཕགས་པའི་ནོར་བདུན་གྱི་ནང་ནས། ཐོས་པའི་ནོར་གཅིག་ཡིན་པ་དང། དེའང། ཐོས་
པས་འདི་ཕྱི་གཉིས་ཀར་ཕན་ཞིང། ནོར་གཞན་ཚེ་འདི་ཁོ་ནར་ཕན་པས་སོ། །ཀུན་ཏུ་རྨོངས་པའི་དགྲ། གསུང་རབ་ཀྱི་དོན་ལ་རྨོངས་པ། དཔུང་གི་མཆོག་བར། མཐར་ཐུག་གི་

[095B] གྲགས་དང། དཔལ་དང། གཏེར་གྱི་མཆོག་གསུམ་ནི། གནས་སྐབས་དང་མཐར་ཐུག་གཉིས་ཀ་དང། ཡ་རབས་དག་དང་མན་ཆད་གནས་སྐབས་ཀྱི་ཕན་
ཡོན་ཡིན། ཡིད་ནི་དད། ལེགས་པར་དགའ། བརྟན་པ་ཉིད་དུ་གྱུར། འདི་གསུམ། ཐོག་མར་དགེ་བ། བར་དུ་དགེ་བ། ཐ་མར་དགེ་བ་གསུམ་ལ་སྦྱར་ཡང་རུང། ཐོས་རྗེས་
སྒྲུབ་པ་དགོས་པར། རྗེ་བླ་མས། དང་པོ་རྒྱ་ཆེན་ཐོས་པ་མང་དུ་རྣམ་དག་རིགས་པའི་སྟོབས་ཀྱི་གསུང་རབ་དོན།། འདི་རྣམས་ཐོས་རྗེས་བསམ་སྒོམ་དགོས་པའི་ལུང་ཡིན་
   ༈    །ཅེས་པའི་ཐད། ཕར་ཕྱིན་ཐེག་པ། འདུལ་བར། བླ་མ་ཕན་གནོད་ཀྱི་ཞིང་དུ་སངས་རྒྱས་དང་འདྲ་བར་བལྟ་ཚུལ་
སོགས་གསུངས།    ༈    ཞེས་པ་བོད་སྐད། ལེགས་པར་སྨྲ་བ། རྐང་ཁྲའི་ལོ་རྒྱུས་ཆ་ཚང་གསུངས།    ༈    བཀའ་ཆོས་ཐེམ་སྤང་མ་བྱ་མི་རུང་
གསུངས། རི་དྭགས་སྒྲ་ལ་ཆགས་པ་ལྟར་ཉན་དགོས། སྣོད་ཁ་སྦུབ་ན། ཐོས་བྱུང་གི་ཤེས་རབ་སྐྱེ་བ་ལ་བར་དུ་གཅོད། ཞབས་རྡོལ་ན་བསམ་པ་དང། བསམ་བྱུང་གི་ཤེས་རབ་

[096A]༄༅། །སྐྱེ་བ་ལ་བར་དུ་གཅོད། དྲི་མ་ཅན་ཡིན་ན། སྒོམ་དང་སྒོམ་བྱུང་གི་ཤེས་རབ་སྐྱེ་བ་ལ་བར་དུ་གཅོད། ང་རྒྱལ་དང་ནི་མ་དད་དང། །དོན་དུ་མི་གཉེར་བ་ཉིད་དང། །ཕྱི་
རོལ་རྣམ་གཡེང་ཡིད་བསྡུས་དང། །སྐྱོ་བས་ཉན་པ་དྲི་མ་ཡིན། །ལམ་རིམ་ཤོག་གྲངས་་བ་་ཕ་རོལ་ཏུ་ཕྱིན་པ་ནི། ནས། ་བ་་ཉན་སར་གསུངས་པ་ལྟར་རོ་བར་གྲུབ་
   ༈    ལྷ་དང་ལྷ་མིན་བཅས་འཆར་ཅན་རྗེས། ཇོ་བོས། ཚེ་ནི་ཡུན་ཐུང་སེམས་ཅན་རྣམས་འཕྲལ་དུ་ཕན་པ་དང་
ཕུགས་སུ་བདེ་བ་ཞིག་ལ་འགོད་འདོད་ཀྱི་བསམ་པ་བསྐྱེད་དགོས། རེ་རེས་རྒྱ་མཚོ་བཞི་ལས་ལྷག་པ་ཡི།། དེ་བས་ཆེས་མང་ཉིད་ཅེས་བཏུང་འཚལ་ལོ། །ཞེས་པ་ལྟར། སོས་
དུས་མེད་པའི་ནད་པ། ཐར་དུས་མེད་པའི་བརྩོན་པ་སོགས། ཆགས་སོགས་ཉོན་མོངས་པའི་ནད་ཀྱི་ཟུག་གཟེར་ལྡང་ལུགས། ཉོན་མོངས་པའི་ནད་ཀྱིས་ཐར་པ་དང་ཐམས་ཅད་
མཁྱེན་པའི་སྲོག་འཕྲོག་ཅིང་ཕུང་ཚབས་ཆེ། ཐ་མལ་པའི་ནད་ཀྱིས་ཚེ་འདི་འདོར་བ་ཙམ་ལས་ཕུང་ཚབས་མི་ཆེ།    ༈    །འདིའི་ཐད་

[096B] ཞེས་པ་དང།    ༈   
ཞེས་པ་ཧ་ཤང་ལ་ཟུར་ཟའི་ཚིག་ཏེ།    ༈    འདུས་བྱས་སོ་ན་མི་སྡོད་པས། ཇི་ཞིག་ལྟར་ལ་སྐྱེ་བ་ཡིན། ང་ལོ་ན་མཐོ་སྙམ་པ་མི་དགོས་ལོ་ན་མཐོ་ཡང། པཎྜི་
ཏ་མ་ཏི་སྒེག་པའི་རྡོ་རྗེ། ལོ་ཙྪ་བ་རིན་ཆེན་བཟང་པོ་ཡང། དགུང་ལོ་མཐོན་པོར་ཕེབས་ནས་ཆོས་མཛད་པའི་ལོ་རྒྱུས་ཡོད། ངས་མི་ཤེས་སྙམ་པ་མི་དགོས་ཏེ། དུད་འགྲོར་ཡང་རྩེད་
མོ་སོགས་བསླབ་ནས་ཤེས་ན་རང་རེ་སྨྲ་ཤེས་དོན་གོས་ལོས་ཤེས།    ༈    །ཞེས་པ་ཐོས་དོན་ཉམས་སུ་ལེན་པའི་ཚུལ་ཁྲིམས་ལ་བྱེད་
པ་ལས། སྤྱིར་ཚུལ་ཁྲིམས་ལ་བྱེད་པ་མིན། ་བ་་སྨྲ་ལ་དགའ་བའི་ཉེས་པ་འདི་དག་གོ་འདིར་རྗེ་མིད་ལ་ལ། ལོ་སྟོན་དང། དར་ལོས་རྩོད་ཚུལ། འདིར་སྨྲ་བ་དགའ་
བ་ནི། ཐོས་པ་ཐོས་རྐྱང་བྱེད་པ་ལ་ཟེར། དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས་ཐད། རྗེས་རྟོགས་བརྗོད་མདུན་ལེགས་མར། ཚད་མ་ཀུན་ལས་བཏུས་པའི་མཆོད་

[097A]༄༅། །བརྗོད་དོན། །ཚད་མ་གྲུབ་པར་ལུགས་འབྱུང་ལུགས་ལྡོག་གིས། །རྣམ་གྲོལ་དོན་དུ་གཉེར་ལ་བཅོམ་ལྡན་འདས། །ཚད་མར་བསྒྲུབས་ཤིང་དེ་ལས་དེ་ཡི་ནི། །བསྟན་པ་ཁོ་
ན་ཐར་འདོད་འཇུག་ངོགས་སུ། །ངེས་པ་གཏིང་ནས་རྙེད་པས་ཐེག་གཉིས་ཀྱི། །ཞེས་དང། རྟེན་འབྲེལ་བསྟོད་པར། སྟན་པའི་ངང་ཚུལ་ཤེས་ནས་སྟོན་པ་ལ། །ཡིད་ཆེས་རྙེད་པས་
ཞེས་གསུངས་པ་གཉིས་ལ། བསྟན་པ་ཐར་འདོད་ཀྱི་འཇུག་ངོགས་སུ་ཤེས་པ་དང། བསྟན་པ་ཚད་མར་རྟོགས་ཚུལ་ལ་ཁྱད་པར་ཡོད་པ་འདྲ་གསུངས། འདུ་ཤེས་དྲུག་པོ་འདི། ཆོས་
ཉན་པའི་སྐབས་ཙམ་དུ་མ་ཟད། བསམ་པ་དང་སྒོམ་པའི་ཉམས་ལེན་ཐམས་ཅད་ཀྱི་ཚེ་ཚང་བར་བྱ་དགོས།    ༈   
འདིའི་ཐད། སྤྱན་སྔ་བས་ཀོ་པགས་ཀྱི་གཞི་གཟིགས་པ་ལྟ་བུ་དགོས། ཆོས་བཤད་པའང་ཁྲི་སྟེང་ངམ། དཔེ་ཆ་འཁྲིད་པ་ལྟ་བུ་ཁོ་ན་མ་ཡིན་པར། དཔེ་ཆ་སྐྱོར་སྦྱང་བྱས་པ་དང། ཁ་
བཏོན་སྒྲ་བཅས་ཀྱང། མདོ་སྡེ་རྒྱན་ལས། སྦྱིན་པ་ནི། མ་ཆགས་མི་ཆགས་ཆགས་པ་མེད།། སྟོན་པ་དང་ཆོས་ལ་རིམ་གྲོ་བསྐྱེད་པའི་ཐད། བཀའ་བསྡུའི་སྐབས། སྣམ་སྦྱར་

[097B] སྟོན་པ་ཉིད་ཀྱིས་སྟན་བཤམས་པ། ཁྲི་ཕྱག་མཛད་སྲོལ་སོགས།    ༈    ཞེས་པ་གོས་གསར་པར་མི་བྱེད་ཅིང། གོས་སམ་
གོས་རྒྱུ། དམ་ཉམས་དང། ལོག་ལྟ་ཅན་མི་གཙང་བའི་ལག་ནས་བྱུང་བ་མ་ཡིན་པ།    ༈    །ཞེས་པ། དཔེར་ན། རྗེ་
ཙོང་ཁ་པས། གཞུང་ཆེན་བཅོ་ལྔའི་བཤད་པ་མཛད་པའི་ཚེ། ཐོ་རངས་ནས་སྲོད་བར་གཞུང་བཤད་མཛད་རྗེས། མཚན་མོར་ཏིང་ངེ་འཛིན་སྒོམ་པ་སོགས་རྣམ་ཐར་ལས་གསལ་བ་
ཇོ་བོར། བྱམས་པའི་རྣལ་འབྱོར་པ་ཡིན་ནམ་གཅིག་གིས། སྐབས་འགར་ཆོས་ཞུས་ཀྱང་མི་གསུངས། སྐབས་འགར་ཟམ་པའི་ཁར་ཡང་ཚུར་ཞལ་སློག་ནས་ཆོས་གསུངས་པ་ལྟ་བུ་
   ༈    ཕལ་ཆེར་གནད་དུ་སོང་བ་མིན་ནམ་སྙམ།    ༈   
ན་་ཐེག་པ་སོ་སོའི་དབང་དུ་བྱས་པ་མང་པོ་ཞིག་གསུངས་ཀྱང། འདུལ་བའི་གནས་ཀྱི་བླ་མ་དང། མཁན་པོ་དང། སློབ་དཔོན་སོགས་སོ་སོའི་མཚན་ཉིད་དང། འོས་ཆོས་དུ་མ་

[098A]༄༅། །ཡོན་ཏན་ལྷག་པ་ནི། ཤེས་ཡོན་ལྷག་པ་ཁོ་ན་མིན་པར། སློབ་མར་མེད་པ་ཞིག་བླ་མར་ཡོད་ན་འགྲིག་པ་སྟེ། བཀའ་འགྱུར་བླ་མ་རིན་པོ་ཆེ་བློ་བཟང་དོན་ལྡན་གྱིས་ཁྱོད་སློབ་
མ་ཚོ་ལ་མེད་པའི་ལུང་རྒྱུན་ང་ལ་ཡོད་པ་དེ། ཡོན་ཏན་ལྷག་པ་ཡིན་གསུངས་ཀྱི་ཡོད་པ་ལྟར་ཡིན། བཤེས་གཉེན་མཚན་ཉིད་བཅུ་ལས། ཉེར་ཞི་ནི། གྲུབ་མཐའ་འོག་མ་ལྟར་གྱི་
བདག་མེད་རྟོགས་པའི་ཤེས་རབ་དང། དེ་ཉིད་རྟོགས་པ་ནི། ཐལ་འགྱུར་བའི་ཐུན་མོང་མིན་པའི་ལྟ་བ་རྟོགས་པའི་ཤེས་རབ་ལ་བྱེད་པས་དེ་གཉིས་ཟློས་སྐྱོན་མེད། ་བ་་ཆོས་
དྲུག་པོ་དེ་རང་གིས་ཐོབ་པའི་ཡོན་ཏན་དང། ལྷག་མ་གཞན་རྗེས་སུ་འཛིན་པའི་ཡོན་ཏན་ཡིན་པར་གསུངས་པ་ནི། གཙོ་བོ་རང་གིས་ཐོབ་པའི་ཡོན་ཏན་ཡིན་པའི་ཆ་ནས་བཞག་པ་དང་
ལྷག་མ་བཞི་པོ་དེ་གཞན་རྗེས་སུ་འཛིན་པ་ལ་ཉེ་བར་མཁོ་བའི་ཆ་ནས་བཞག་པ་ཡིན།    ༈    རིག་བྱེད་ཚད་མ་དང་ནི་འགལ་བྱེད་སྨྲ། །ཞེས་སོགས་ལྟར་
ཉིད་ཀྱི་རྟོགས་པ་འཕོ་བ་ཡང། མུ་སྟེགས་པས་འདོད་པ་ནི། ཁྱད་པར་འཕགས་སྟོད་དུ། སྦྱིན་པ་ལས་ནི་འཕོ་བ་མང། །ཞེས་པ་ལྟར། སྨྲ་མཁས་པ་མ་བྱུང་ན། སློབ་དཔོན་གླང་པོའི་

[098B]    ༈    བློ་སྦྱོང་ལས། བརྟན་པ་ཐོབ་ནས་གསང་བ་བསྟན། །ཞེས་གསུངས། བརྩོན་བཅས་ནི། གཞན་གྱི་དོན་ལ་སྤྲོ་བ་བརྟན་པའོ། །ཞེས་
པ་ལྟར། སྤྲོ་བ་ནི། གུས་སྦྱོར། བརྟན་པ་ནི། རྟག་སྦྱོར། བླ་སློབ་བརྟག་པའང་མ་ཤེས་བར་དུ་བརྟག་པ་ཡིན། ལོ་བཅུ་གཉིས་ཟེར་བ། ས་པཎ་དང། ཧོར་གོ་དན་གྱི་ལོ་
རྒྱུས་གསུངས། འདིར་གྲོགས་ལ་མཚན་ཉིད་བཅུ་དྲུག་གསུངས་ཡོད་པ་བརྒྱད་ཆ་བཞག་བདེ། འོན་ཀྱང་བཤེས་གཉེན་གྱི་མཚན་ཉིད་ལ་བཅུ་ཡོད་པས་བརྒྱད་ཆ་བྱ་མི་བདེ་བ། ཤེས་རྒྱས་
བླ་མའི་མཚན་ཉིད་དཀའ་སླ་ཅི་རིགས་པ། །གཉིས་ལ་བརྒྱད་ཆའི་ཐ་སྙད་བཏགས་པ་ཡིན། །ཞེས་གསུངས། དེ་ཡང་བླ་མ་མ་བསྟེན་གོང་དུ་བརྟགས་པ་ལས། བསྟེན་ཟིན་ནས་བརྟགས་
མི་རུང། ལེགས་ཉེས་འབྱེད་པའི་ཤེས་རབ་དགོས་པ། འདིར་བྲམ་ཟེ་རྒུད་ཚེ་རྐུ་བ་ཆོས་སུ་བཤད་དེ། ཤེས་རབ་བརྟགས་པའི་ལོ་རྒྱུས་གསུངས། སྡུད་པར། རྒྱུ་རྣམ་བཞི་ཡི་བྱང་
ཆུབ་སེམས་དཔའ་མཁས་སྟོབས་ལྡན། །བདུད་བཞིས་ཐུབ་པར་དཀའ་ཞིང་བསྐྱོད་པར་མི་ནུས་ཏེ། །སྟོང་པར་གནས་དང་སེམས་ཅན་ཡོངས་སུ་མི་གཏོང་དང། །ཇི་སྐད་སྨྲས་བཞིན་

[099A]༄༅། །བྱེད་དང་བདེ་གཤེགས་བྱིན་རླབས་ཅན། །ལམ་རིམ་ཤོག་གྲངས་་བ་་འདུ་ཤེས་དྲུག་བསྟེན་པ་ནས་་བ་་བསྟེན་པའི་ཚུལ་གཉིས་བར་གྲུབ།    ༈   
ཀླུ་སྒྲུབ་ཀྱིས། བསྙེངས་དང་བྲལ་ལ་མང་དུ་གསོལ་ཅི་འཚལ། །ཕན་པའི་གདམས་ངག་དོན་པོ་འདི་ལགས་ཏེ། །ཁྱོད་ཀྱི་ཐུགས་ཐུལ་མཛོད་ཅིག་བཅོམ་ལྡན་གྱིས། །སེམས་ནི་ཆོས་ཀྱི་
རྩ་བ་ལགས་པར་གསུངས། །ཞེས་གསུངས་པ་ལྟར། རྒྱུད་འདུལ་བ་གལ་ཆེ། མཛའ་བ་མི་རྟག་པ་དང། ངོ་མི་རྟག་པ་སྤངས། ཞེས་པའི་ཕྱི་མ་ནི། རྣམ་འགྱུར་མི་བརྟན་པ་སྤངས་
པ་སྟེ། སྐབས་འགར་མིག་ལོག་ལྟ་བ་དང། སྐབས་འགར་དགའ་བའི་རྣམ་འགྱུར་བསྟན་པ་ལྟ་བུ་མི་རུང།    ༈    བྱ་ཡུལ་བ་དང། འབྲོམ་གྱིས་ཇོ་བོའི་
ཕྱི་ས་འཕྱགས་པ་སོགས་མཛད། ཇོ་བོའི་མདུན་མཎྜལ་ཞེས་པ། ལྕོག་ཙེ་ལྟ་བུ་ཞིག་ཡིན་གསུངས། ཨ་རེ་ཁྱོད་ལྟ་བུ་ཞིག་རྒྱ་གར་ན་ཡོད། གསུངས་ཀྱང། དོན་ལ་མེད་ཅེས་པའི་དོན་
ཡིན་པ་རྗེ་ཕ་བོང་ཁས་གསུངས།    ༈   །    ༈    ཁེ་འདོད་ལ་གྱོང་མི་འདོད་པའི་ཕྱིར། ཁེ་ནི་བསྟེན་པའི་ཕན་

[099B] གྱོང་ནི་མ་བསྟེན་པའི་ཉེས་དམིགས་རྣམས་སོ། །ཁྱི་སོ་ལ་རིང་བསྲེལ། མ་རི་ལི་ཛ། རྡོ་བཙོས་པ་བཅས་ཀྱི་ལོ་རྒྱུས་དང། རྟོག་གསུམ་ལས། ཡང་ན་བླུན་པོ་
དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །བརྟག་ཅིང་དཔྱོད་པའི་རྟོག་གེ་བ། །དེ་ལ་སྦྱོར་བའི་དངོས་གྲུབ་རིང། །ཞེས་དང། རྟོག་གེ་མགོ་མཁྲེགས་སུ་སྐྱེ་ན། །སངས་རྒྱས་
དངོས་ཀྱིས་ཀྱང་འདུལ་དཀའ། །ཞེས་དང། ནཱ་རོ་བོན་ཆུང་མིད་ལ་མཐོང་ཚུལ་གྱི་ལོ་རྒྱུས་དང། བླ་མའི་བྱིན་རླབས་ཆེ་དང་ཆུང་བ། །དངོས་ལ་མ་ཡིན་རང་ལ་རག་ལས། །ལི་
ཡུལ་དགེ་ཚུལ་གཉིས་ཀྱི་ཆོས་རྒྱལ་སྲོང་བཙན་སྒམ་པོ་མཇལ་ཚུལ།    ༈    སྐྱོན་མ་མཐོང། ༸རྒྱལ་མཆོག་ལྔ་པ་
ཆེན་པོས། ལམ་རིམ་འཇམ་དཔལ་ཞལ་ལུང་ལས། རང་ཉིད་ལོག་པར་འཁྲུལ་བའི་ཤེས་ངོ་ལ། །རང་སྐྱོན་བླ་མའི་མཛད་པ་ཤར་བ་ཀུན། །རང་སྙིང་གཏིང་ནས་རུལ་བར་ངེས་
པ་ཡིན། །རང་མཚང་ཡིན་པར་ཤེས་ནས་དུག་བཞིན་སྤོངས། །བླ་མ་སངས་རྒྱས་སུ་བལྟ་ནུས་པ་བསམས་རྗེས། སངས་རྒྱས་མ་ཡིན་ཡང་དེར་བལྟ་བའམ་སྙམ་ན། ཡིན་པ་ལ་ཡིན་

[100A]༄༅། །པར་ངོ་ཤེས་དགོས། དེ་ཡིན་ཏེ། ༸རྒྱལ་བ་རྡོ་རྗེ་འཆང་གིས། གུར་ལས། གང་ཉིད་རྡོ་རྗེ་སེམས་དཔའ་ལྔ་བརྒྱ་ཐ་མར་གྱུར་པ་ན་ཞེས་སོགས་དང། སྔགས་
མ་ཟད་མདོ་ལས་ཀྱང། བྱང་སེམས་མཐོང་བ་དོན་ལྡན་གྱི་ཞུས་པའི་ངོར། ཀྭ་ཡེ་མཐོང་བ་དོན་ལྡན་ཀྱེ།།    ༈   
འོ་ན། བླ་མ་རེ་རེ་ནས་འདི་ཡིན་ནམ་ཞེས་བརྟག་དེ་ལྟར་དོགས་པ་བྱེད་དགོས་པ་མ་ཟད། བླ་མ་གཅིག་གི་རྣམ་པར་བསྟན་པའི་མི་ཕན་པར། ཀ་ཁ་སོགས་བསྟན་མཁན་ནས་བཟུང་
མང་པོ་ཞིག་གི་རྣམ་པ་བསྟན། རང་རེའི་རྒྱུད་ཀྱི་དགེ་བ་རྣམས་སངས་རྒྱས་ཀྱི་འཕྲིན་ལས་ཡིན། དེའི་བདག་རྐྱེན་འཇོག་ས་བླ་མ་ལས་འོས་མེད། དེ་ཙམ་མ་ཟད། སངས་རྒྱས་ཀྱི་
འཕྲིན་ལས་ཀྱི་འཇུག་སྒོ་དེ་བླ་མ་ཡིན། རྒྱལ་པོ་སོགས་ཀྱིས་ཆ་ལུགས་སྤྲང་ཆས་ལྟ་བུ་བྱེད་ཀྱང། ལས་དོན་ལ་བརྟག་ནས་དཔོན་ཆེན་དུ་ངེས་ནུས་པ་ལྟར། མཛད་པ་ལ་བརྟེན་ནས་
སངས་རྒྱས་སུ་ངེས་ནུས། བར་གྱི་སྒྲིབ་བྱེད་དག་པ་ན། ཁྲི་གདུགས་ཉི་མའི་འོད་ཟེར་དེ། །མེ་ཤེལ་དྭངས་པའི་རྟེན་འབྲེལ་གྱིས།།    ༈    སངས་

[100B] དེ་དགོས་ཏེ། དེ་བླ་མ་ལ་བསྟེན་དགོས་པ་གང་ཞིག་སངས་རྒྱས་ཀྱིས་སོ་སྐྱེས་ཐ་མལ་བར་རེ་དགོས་པ་མི་སྲིད་པའི་ཕྱིར། རྒྱལ་པོས་སྤྲང་པོར་ཟན་མི་
རེ་བ་བཞིན་ནོ། །སངས་རྒྱས་ཀྱིས་སེམས་ཅན་གྱི་དོན་མཛད། དེ་ཡང་སེམས་ཅན་ཐམས་ཅད་ཀྱི་དོན་མཛད། དེས་ན་རང་ཉིད་ཀྱི་དོན་ཡང་མཛད། དེ་ཇི་ལྟར་མཛད་ན་ལྟོ་གོས་
སོགས་སྦྱིན་པའི་སྒོ་ནས་མཛད་པ་མིན་པས་བླ་མ་ལས་འོས་མེད། སྔོན་དུས་ཀྱི་སངས་རྒྱས་བྱང་སེམས་རྣམས། །ད་དུས་ཀྱི་འགྲོ་བའི་དོན་མཛད་པར། །ཁས་ལེན་ཙམ་མིན་པར་
བསམས་ཤེས་ན། །མཚན་ལྡན་གྱི་བླ་མའི་ཐོག་ཏུ་འཛོམས།།    ༈    སངས་རྒྱས་སུ་མི་མཇལ་བ་ཅི་ཡིན་སྙམ་ན། འཕྲལ་གྱི་འཁྲུལ་རྒྱུས་ཀྱང། གངས་རི་
སྔོན་པོ། ལྗོན་ཤིང་འགྲོར་སྣང་སོགས་སྣང་བ་མ་ངེས་པ་དེ་ལྟར་བྱུང་ན། རང་རེར་ཕུགས་ཀྱི་འཁྲུལ་རྒྱུས་བསླད་པས། ག་སྣང་འདི་སྣང་མེད་པ་ཞིག་སྣང་སྟེ། རང་རེ་ལས་ཀྱི་སྒྲིབ་
པ་ཆེ་ཚོད་ལ། །བླ་མ་མི་རུ་མཐོང་བ་དགའ་ཚད་ཡིན། །ལམ་རིམ་བདུད་རྩི་སྙིང་པོར། རང་རེ་ལས་ངན། ལས་ངན་སྒྲིབ་གཡོགས་འདི་དང་མ་བྲལ་རིང། ཐོགས་མེད་ཀྱིས་བྱམས་

[101A]༄༅། །པ་ཁྱི་མོར་མཐོང། དུས་འཁོར་དང། མཛོད་ཀྱི་རི་རབ། མི་སྣང་བ་མ་དམིགས་པའི་རྟགས་འདིར་དྲན་དགོས། སྐྱོན་དུ་མཐོང་ན་སྐྱོན་ཡོད་པས་མ་ཁྱབ་ཏེ། རྒྱ་སྦྱིན་
ཚངས་པའི་ཆ་བྱད་དང། །ལ་ལར་བདུད་ཀྱི་ཆ་བྱད་ཀྱི།།    ༈    སངས་རྒྱས་ཡིན་པས་མ་ཁྱབ་སྟེ། དགྲ་བཅོམ་པ་ཉེར་སྦས་ལ་བདུད་ཀྱིས་
སངས་རྒྱས་ཇི་བཞིན་བསྟན་པ་ལྟ་བུ། བླ་མ་རྒྱང་འབོད་དུ། སངས་རྒྱས་ཀུན་གྱི་ཡེ་ཤེས་བདེ་ཆེན་ཆོས་སྐུའི་ངང་དུ་རོ་གཅིག་གསུངས་པ་ལྟར་བླ་མ་དེ་སངས་རྒྱས་ཐམས་ཅད་ཀྱི་
བདག་ཉིད་ཡིན།    ༈    ཇི་ལྟར་ཉི་མའི་དཀྱིལ་འཁོར་ནི། །ཞེས་དང། ཆེད་དུ་མཛད་དེ་སྐྱོན་ཅན་དེ་འདྲར་དངོས་སུ་མ་བསྟན་པའི་ངེས་པ་མེད། བཤེས་གཉེན་
བསྟེན་ཚུལ་དང།    ༈    སྤྱོད་འཇུག་ལས། སེམས་ཅན་ཐམས་ཅད་ཕན་མཛད་པའི། །སངས་རྒྱས་
གྲངས་མེད་བྱོན་གྱུར་ཀྱང། །བདག་གི་རང་གི་ཉེས་པས་དེའི། །གསོ་བའི་སྤྱོད་ཡུལ་མ་གྱུར་ཏོ། །རྗེ་གུང་ཐང་པས། བློ་ཆོས་སུ་ཕར་ལ་མི་འཇུག་པར། ཆོས་ཚུར་ལ་འོངས་རེ་ཧམ་

[101B] །ཞེས་དང། ཇོ་བོས། དཀའ་སྤྱད་གང་ཡང་མི་དགོས་པར། ཆོས་ཉན་རྒྱུ་བྱུང་བ་བསོད་ནམས་རེ་ཆེ། ཤེས་རྒྱུད་བྱིན་རླབས་ཐད། ཏཻ་ལོས་ན་རོ། ལམ་རིམ་བདུད་རྩི་སྙིང་
པོར། མེ་དོང་འདྲ་བའི་ཁྱིམ་ལས་རབ་བྱུང་ཏེ། །ཞེས་དང། རྗེའི་བསྟན་པ་དང་མཇལ་བ། བསྟན་པའི་ཚུལ་ལ་ངེས་པ་རྙེད་པ་རྣམས་བླ་མའི་དྲིན་ཡིན། འཇམ་དཔལ་ལྷུན་གྲུབ་
མདུན། ཀོང་པོ་བ་དྲི་མེད་སྟེང་བའི་གཡོག་པོ་ཞིག་གིས་བླ་མ་རི་དྭགས་འདྲ་བ་རི་འགོར་བསྡད་ཅེས་འཕྱ་བ། ཕྱིར་ལོག་སྐབས། བླ་མ་ནི་བླ་མ་བྱིན་རླབས་ཆེ། ཚོགས་ནི་ཚོགས་ཞིམ་
ཟེར་ཚུལ།    ༈    རྒྱུ་མཐུན་གྱི་འབྲས་བུ་སྟེ། རྒྱུ་མཐུན་རྒྱུ་དང་འདྲ་བའོ། །ཞེས་དང། དེ་བས་ཆོས་འབྲེལ་མ་བརྟགས་མང་
མིན། །བརྟགས་ནས་བཟུང་ལ་བླ་མར་གུས་བྱ། །མ་འོངས་བླ་མས་མི་ཕོངས་ཆོས་ཉིད་ཡིན། །ལས་རྣམས་ཆུད་མི་ཟ་བ་ཡིན་ཕྱིར།།    ༈    སྡིག་གྲོགས་ཡིན་ཞེས་
རྭ་ཅན་མི་འབྱུང་གི། །གཅེས་ཤིང་ཕན་པའི་ཟོལ་གྱིས་འཛུམ་བསྟན་ནས། །རྩེ་རྒོད་གཡེང་བའི་གྲོགས་བྱེད་བག་མེད་ཀྱི། །ལས་ལ་སྦྱོར་དེ་སྡིག་པའི་གྲོགས་ཡིན་པས། །འགོ་བའི་ནད་

[102A]༄༅། །བཞིན་རིང་དུ་སྤོངས་ཤིག་ཨང། །ལམ་རིམ་་བ་་བསམ་པས་བསྟེན་ཚུལ་དང། ནས་་ན་་བྱས་པས་མི་ཡོང་གསུང་ངོ་བར་གྲུབ།    ༈   
མདོ་ལས། སྲིད་གསུམ་མི་རྟག་སྟོན་ཀའི་སྤྲིན་དང་འདྲ།།   ྾   ྾  ནཱ་རོས་དགྱེས་རྡོར་སྤྲུལ་པ་ལ་མར་པས་ཕྱག་འཚལ་བས་རྟེན་འབྲེལ་ཉེས། མ་བསྟེན་པ་དང། བསྟེན་ཚུལ་ལོག་པའི་
ཉེས་དམིགས་སོ་སོར་ཡོད་ཅིང། སྔ་མ་བརྒྱད་ནི་བསྟེན་པའི་ཕན་ཡོན་ལས་ལྡོག་པ་སྟེ། མཚམས་མེད་ལ་སོགས་མི་ཟད་པ་  ྾  སོགས་ཚེ་ཕྱི་མ་ལ་ཉེས་དམིགས་དེ་ལྟར་མ་ཟད། ཚེ་
འདིར་ཡང། བླ་མ་ལྔ་བཅུ་པ་ལས། སློབ་དཔོན་ལ་ནི་སྨོད་པ་དེ། །ཡམས་དང་མཛེ་དང་  ྾  ་ན་་སོགས། དུས་འཁོར་སྐབས་བླ་མའི་ཐུགས་དཀྲུགས་པ་རྩ་ལྟུང་དུ་བཞག་
མདོར་མ་ཟད། སྔགས་ལའང་གལ་ཆེ་སྟེ། བླ་མར་བརྙས་སྨོད་ལ་དབང་གི་སྐབས་དམ་གཞག་ནན་ཏན་མཛད་པ་དང། མ་ཟད་འདུས་པར་ཡང། སེམས་ཅན་མཚམས་མེད་ལ་
སོགས་པ་  ྾   ྾  གང་གིས་སློབ་དཔོན་ཡང་དག་སྨད། །དེས་ནི་རྒྱུད་ཀུན་སྒྲུབ་པའི་མཆོག་གཉིད་དང་འདུ་འཛི་རྣམ་སྤངས་ཏེ། །བསྐལ་པ་སྟོང་དུ་རབ་བསྒྲུབས་ཀྱང། །དམྱལ་

[102B] །ཡོན་ཏན་སྐྱེས་པ་ཉམས་པའི་ཐད། ནཱ་རོ་པས་མུ་སྟེགས་པར་རྩོད་དེ་ཏཻ་ལོའི་བཀའ་ལས་འདས་པ་དང། རས་ཆུང་པ་དབུས་བསྐྱོད་ཀྱིས་མིད་ལའི་
བཀའ་ལས་འདས་པ། སློབ་མ་རིགས་བཟང་ཞིག་བླ་མ་རིགས་ངན་ཡོད་སར་མཁའ་ལ་འཕུར་བ་ལས་ཉམས་པ། སློབ་དཔོན་སངས་རྒྱས་ཡེ་ཤེས་ཀྱིས་གྲུབ་ཆེན་ཕག་ཚང་པ་མ་མཇལ་ཚུལ་
ཞུས་པས་སྤྱན་ལྷུང་བ།    ༈    སྤྱིར་བཤད་མཁས་ལོད་ཀྱིས་ཕ་རོལ་པོ་ཡིད་ཆེས་མི་ཆེས་འབྱུང།    ༈   
བ་དེ། བླ་མ་དངོས་སུ་བཞུགས་ན་དང། དེ་མིན་ན་བཟའ་ཚུན་ཚད་ཀྱི་མདུན་བཤགས་པ་བྱ་དགོས། མཐར་བླ་མ་དང་སངས་རྒྱས་གཉིས་དབྱེར་མེད་འོ་ཆུ་འདྲེས་པ་ལྟར་རྩོད་མེད་དུ་
ཤར་ན། བཤེས་གཉེན་བསྟེན་ཚུལ་གྱི་རྟོགས་པ་སྐྱེས་ཚད་ཡིན། བླ་མ་སངས་རྒྱས་ཀུན་དང་ངོ་བོ་དབྱེར་མེད་ཡིན་པའང་བླ་མཆོད་ཚོགས་ཞིང་གི་གཙོ་བོར། བླ་མ་བློ་བཟང་ཐུབ་དབང་
རྡོ་རྗེ་འཆང་ཡིན་པ་ལྟར་དང། འགྲོ་བ་འདི་ཀུན་སངས་རྒྱས་  ྾   ྾  ལེགས་ཚོགས་ཐམས་ཅད་བླ་མ་ལ་རག་ལུས་གཤིས། རྗེ་བླ་མས། སྟོན་པ་བླ་ན་མེད་པའི་  ྾   ྾  ཞེས་སྨོན་གནས་

[103A]༄༅། །སུ་མཛད། ཚོགས་གསོག་མེད་ན་བརླན་མེད་ས་བོན་འདྲ། །བློ་སྦྱོང་མེད་ན་རི་མོའི་མར་མེ་འདྲ། །སྡོམ་ཁྲིམས་མེད་ན་བདག་མེད་གཏེར་དང་འདྲ། །ཞེས་དང། རུས་
ཤིང་དང་བཅས་ཏེ་བསྒོམ་ན་ལོ་བརྒྱར་མི་སྐྱེ་སྙམ་པའང་འདུས་བྱས་སོ་ན་མི་སྡོད་པས་སྐྱེ་སྟེ་འོང། ལྷན་ཅིག་བྱེད་རྐྱེན་ཚོགས་གསོག་དང་འབྲེལ་བར། ཉེར་ལེན་སྐབས་དོན་གྱི་དམིགས་
རྣམ་བསྐྱངས་ན། ཉམས་རྟོགས་རྒྱུད་ལ་མི་སྐྱེ་བ་མི་སྲིད། ཚོགས་བསགས་སྒྲིབ་སྦྱངས་ལེགས་པོ་བྱུང་ན། ཤིང་ཐོག་སྨིན་པ་ཟ་རུང་བ་དང། རྣག་སྨིན་པ་རྡོལ་རུང་བ་ལྟར་རོ།། །
མགོན་མེད་ཟས་སྦྱིན་གྱིས་རྒྱུན་པར་ཀུན་དགའ་ར་བ་ཕྱགས་པ་ལས། ཉིན་གཅིག་མི་ལྕོགས་པར། སྟོན་པ་ཉིད་ཀྱིས་ཕྱག་པར་མཛད་པ། མཆོད་པ་ནི། པུ་ཛ། མཉེས་པ་
དབྱིབས་མཛེས་པ་དབྱིབས་ཀྱི་མཆོད་པ། ཁ་དོག་བཟང་བ་ཁ་དོག་གི་མཆོད་པར། རྗེ་ཕ་བོང་ཁས་གསུངས། གཡོ་སྒྱུས་སྒྲུབ་པའི་མཆོད་པ་ཕུལ་མི་རུང་ཏེ། དེ་ལ་རྒྱལ་བ་མི་མཉེས་
པས་སོ། །ཚོགས་བསགས་སྒྲིབ་སྦྱངས་གལ་ཆེ་བར་བརྟེན། རང་རེས་སློབ་གཉེར་སྐབས་ཀྱང། སྐུ་རིམ་སོགས་ཚོགས་དགོས་པའི་རྒྱུ་མཚན་དེ་ལྟར་ཡིན། ཚོགས་གསོག་ལ་

[103B] ཅོ་ནེ་བླ་མ་རིན་པོ་ཆེས། ཕྱག་ཅེས་པ། ཐུགས་རྒྱུད་ཀྱི་
སྤངས་རྟོགས་ཀྱི་ཡོན་ཏན་དང། འཚལ་བ་ནི། རང་ལ་བསྙེན་པ་ལ་གསུངས་སྙམ་པ་དྲན། བཟང་པོ་སྤྱོད་ལ་དད་པའི་སྟོབས་དག་ཅེས་པས་ཀུན་སློང་བསྟན་པ། འོག་མར་ཡང་
རིགས་འགྲེ། རྡུལ་གཅིག་ལ། རང་རེ་མི་བརྒྱ་ཐམས་པས་ཅིག་ཅར་དུ་བལྟ་བའི་ཚེ། མིག་ཤེས་བརྒྱ་འཇུག་པ་ལྟར། སངས་རྒྱས་ཀྱི་ཡེ་ཤེས་གཅིག་ཅར་དུ་འཇུག་དེར་ཤེས་པས་
གར་ཁྱབ་ལ་སྐུས་ཁྱབ་པ། ཞིང་ཁམས་ཐམས་ཅད་སྐུ་ལ་སྣང་ཞིང། སྐུས་ཞིང་ཁམས་ཐམས་ཅད་ཁྱབ་པ། དག་པ་དེ་ནི་བཞེད་པ་འཇུག་པ་ཡི། །བརྐྱངས་ཕྱག་ལ་མདོའི་ཁུངས་ཡོད་
བསྐུམ་ཕྱག་ནི། འདུལ་བའི་ལས་ཕྱག་རྡོ་རྗེ་ཐལ་མོའི་ངེས་དོན་བཤད་པའི་སྒོ་ནས། གསང་འདུས་ཀྱི་ལྷ་ལ་ཞལ་གསུམ་ཕྱག་དྲུག་བྱུང། ཕྱག་དེ་ང་རྒྱལ་གྱི་གཉེན་པོ་ཡིན། རྒྱལ་ཚབ་
རྗེས་ཀྱང་རྗེ་རིན་པོ་ཆེར་ཐོག་མར་ཕྱག་མ་འཚལ་བ། ཕུར་ལྕོག་བྱམས་པས། ང་ལྷོ་པ་ཁམས་པ་གཟུགས་ཆེ་བས་ཕྱག་འཚལ་བའི་ཚེ་ཁེ་སང་ཆེ་གསུངས་ཚུལ། ལམ་རིམ་་བ་་

[104A]༄༅། །བཀོད་པ་ནི་གོང་མ་ཀུན་གྱི་མཐར་སྦྱར་བ་སྟེ། ཕལ་ཆེ་བ་དང། སྤྲས་པ་དང། སྣ་ཚོགས་པ་ལ་བྱའོ། །ཞེས་པ་ནི་མཆོད་ཡོན་ཕེལ་ཆེར་མཆོད་ཡོན་བླ་བྲེས་དང། །ཞེས་
སོགས་ལྟར། ཕལ་ཆེ་བ་ནི། རྒྱ་ཆེ་བ་དང། མ་ལུས་པ་དང། སྤྲས་པ་ནི། ཟེར་སྤྲོས་ཏེ་དེས་བརྒྱན་པ། སྣ་ཚོགས་པ་ནི། འོད་ཟེར་གྱི་རྩེར་མཆོད་ཡོན་གྱི་བླ་རེ་སོགས་དབྱིབས་
སྣ་ཚོགས་པ། བླ་ན་མེད་པའི་མཆོད་པ་ནི། བྱང་ཆུབ་སེམས་དཔའ་རྣམས་ཀྱིས་དངོས་སུ་སྤྲུལ་པ་ལ་བྱེད། རང་རེས་སྤྲུལ་མི་ནུས་པས། ཡིད་ཀྱིས་སྤྲུལ་པ་ཙམ་དང། ཡང་
རང་རེས་བླ་ན་མེད་པའི་མཆོད་པ་འབུལ་ནུས་པ་བཞི་ཡོད་དེ། ཐོས་དོན་སྒྲུབ་ལ་གཞོལ་བ། དམ་པའི་ཆོས་འཛིན་པ། བྱང་ཆུབ་ཀྱི་སེམས་བསྐྱེད་པ། དགེ་རྩ་མཆོད་རྫས་སུ་བསྒྱུར་
བ་དང་བཞིའོ། །ཡང། རང་གི་ཡིད་སྤྲུལ་བྱས་པ་དེ་དག་བྱང་སེམས་ཀྱི་དངོས་སུ་སྤྲུལ་པ་དང་བསྲེས་ནས་ཕུལ་ཡང་བླ་ན་མེད་པའི་མཆོད་པར་འགྲོ། ཕྱག་འཚལ་བ་ལས་མཆོད་པ་
ཕུལ་བ་དཀའ། སེར་སྣ་ཅན་གྱིས་ཕྱག་འཚལ་ནུས་ཀྱང། མཆོད་པ་འབུལ་མི་ནུས་པ་ཡིན། མཆོད་པ་ནི་སེར་སྣའི་གཉེན་པོ་དང། ལག་རྗེས་ནམ་མཁའ་མཛོད་ཀྱི་འབྱོར་པ་ལ་

[104B] བཤགས་པ་ནི། ཞིང་ལ་ཐ་བ་སོགས་སྐྱོན་སེལ་དགོས་པ་ལྟར། རྒྱུད་ལ་སྡིག་སྒྲིབ་བཤགས་དགོས། འཕགས་པ་ཐོགས་མེད་ལ། རྗེ་བཙུན་བྱམས་པ་ཞལ་མ་གཟིགས་
པའང། སྡིག་སྒྲིབ་མ་དག་པས་ཡིན་ཞིང། བྱམས་པས་ཀྱང། ལྷ་ཡི་རྒྱལ་པོས་ཆར་ཕབས་ཀྱང། །ས་བོན་མི་རུང་མི་འཁྲུངས་ལྟར།།   ྾   ྾  རྣམ་སྨིན་གཏན་ནས་མྱོང་མི་དགོས་པ་
ཅུང་ཟད་མྱོང་དགོས་པ་སོགས་སྡིག་པ་དག་ཆེ་ཆུང་བྱུང་བ་ཡང། སྡོམ་སེམས་ཤུགས་ཆེ་ཆུང་ལ་བརྟེན་ནས་བྱུང། དེ་ལྟར་གསོ་སྦྱོང་སྐབས་ཀྱང་མཐོང་སྡོམ་འདྲི་བ་སོགས་བྱུང། རང་
རེས་གཏན་ནས་སྡོམ་མི་ཐུབ་པ་འགའ་ཞིག་ལ་སྡོམ་སེམས་བསྟེན་ཚེ་རྫུན་དུ་མི་འགྱུར་རམ་སྙམ་ན། འདི་ལ། བཀའ་ཆེན་ཡེ་ཤེས་རྒྱལ་མཚན་སོགས་ཀྱིས་གཏན་ནས་མི་བྱེད་སྙམ་དུ་
སྡོམ་སེམས་བསྟེན་ཡང་རྫུན་དུ་འགྱུར་བའི་སྐྱོན་མེད་གསུངས། རྗེ་ཕ་བོང་ཁས། ཉིན་ཞག་འགའ་ཞིག་ཐ་ན་ཆུ་ཚོད་འགའ་ཤས་རིང་མི་བྱེད་སྙམ་དུ་སྡོམ་སེམས་བསྟེན་ན། སྡོམ་
སེམས་ཀྱི་གོ་ཆོད་ཅིང། བཤགས་ཡུལ་ལ་རྫུན་དུ་མི་འགྱུར་བས་ལེགས་པའི་མན་ངག་ཡིན་གསུངས། གཉེན་པོ་ཀུན་ཏུ་སྤྱོད་པའི་སྟོབས་ལ་དྲུག་་མཚན་ལ་བརྟེན་པ། ་བཟླས་

[105A]༄༅། །པའམ་གཟུངས་ལ་བརྟེན་པ། ་མདོ་སྡེ་ཟབ་མོ་ལ་བརྟེན་པ། ་སྟོང་ཉིད་ལ་བརྟེན་པ། ་སྐུ་གཟུགས་ལ་བརྟེན་པ། ་མཆོད་པ་ལ་བརྟེན་པ། ཤེར་མདོ་སོགས་
བཏོན་ནས་ནད་སོགས་ལ་ཕན་པ་ནི། སྟོང་ཉིད་བརྗོད་བྱར་བྱེད་པས་ཡིན་ཞེས་རྗེ་ཕ་བོང་ཁས་གསུངས། བཤགས་པ་ནི་དུག་གསུམ་གའི་གཉེན་པོ་དང། ལག་རྗེས་སྤངས་པ་ཕུན་ཚོགས་
   ༈    སེམས་བསྐྱེད་དང། རྗེས་སུ་ཡི་རང། བསྔོ་བ་གསུམ་གནང་བ་དང་
ཡི་རང་དབུལ་པོ་དེས་པའི་ལོ་རྒྱུས། ཡི་རང་ལ། ཕལ་པ་དང། བྱང་ཆུབ་སེམས་དཔའི་ཡི་རང་གཉིས་ཡོད་པའི་སྔ་མ་སྤྱི་ལྟར་དང། བྱུང་ཆུབ་སེམས་དཔའི་ཡི་རང་ལ། གཞན་
དོན་དོན་གཉེར་ཚང་དགོས། དཔེར་ན། བུ་རང་མགོ་ཐོན་པ་ཞིག་ལ། ཕ་དགའ་བ་སྐྱེས་པ་ལྟར་ཡི་རང་བྱ་དགོས། ཡི་རང་གི་ཕྲག་དོག་གཉེན་པོ། སངས་རྒྱས་ཀྱི་སྐུ་མཐོང་ན་མི་
མཐུན་པ་མེད་པ་འགྲུབ་པའི་ལག་རྗེས་བཞག་ཆོས་འཁོར་བསྐོར་བར་བསྐུལ་བས། ཆོས་སྤོང་གི་ལས་སྒྲིབ་དག་པ་དང། གསུང་ཚངས་དབྱངས་འགྲུབ་པའི་ལག་རྗེས་བཞག་བསྔོ་

[105B] གཙོ་བོ་གསུམ་སྟེ། བསྟན་པ་རྒྱས་པ། དགེ་བའི་བཤེས་གཉེན་གྱི་རྗེས་སུ་འཛིན་པ། རྫོགས་བྱང་ཐོབ་པའི་རྒྱུར་བསྔོ་བ་དང་གསུམ། འདི་ལ། གང་བསྔོ་བ། གང་དུ་བསྔོ་བ་
གང་གི་ཆེད་དུ་བསྔོ་བ་སོགས་བསྔོ་བ་སྒོམ་ལམ་ལྟར་བསམ་པ་དང། སྨོན་ལམ་གྱི་དོན་བསྡུ་ལྟ་བུ། འཇམ་དཔལ་དཔའ་བོ་  ྾   ྾  ཇོ་བོ་མདུན་ཨ་མས་སྨོན་ལམ་བཏབ་པ་ལྟར་སྨོན་
པའི་ལོ་རྒྱུས། བསྔོ་སྨོན་གལ་ཆེ་བ་ནི། བློ་སྦྱོང་ལས། ཐོག་མཐའ་གཉིས་ལ་བྱ་བ་གཉིས། །ཞེས་པ་ལྟར་རོ། །ལམ་རིམ་་ན་་ལྔ་པ་མ་བསྟེན་པའི་ཉེས་དམིགས་ནི། ནས་
་ན་་གསོལ་བ་འདབ་པར་བྱའོ་ཞེས་པའི་བར་གྲུབ།    ༈    འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་དན་  ྾   ྾  ཀླུ་སྒྲུབ་  ྾ །
ལེགས་བརྒྱུད་  ྾   ྾  ཚེ་གཅིག་ལུས་གཅིག་ལ་ཟུང་འཇུག་གི་གོ་འཕང་འཐོབ་བྱེད་ཀྱང། ལམ་རིམ་འདི་ལས་ལྷག་པ་མེད། སྔོན་གྱི་སྐྱེ་བ་རིན་པོ་ཆེ། །ད་ལྟའི་མི་ལུས་རིན་ཆེན་
སྩལ། །ད་ལྟའི་དགེ་སློང་རིན་པོ་ཆེ། །ཕྱི་མ་གཡང་དུ་མ་སྐྱུར་ཨང། །ཆོས་ཆོས་ཟེར་བ་ཉམས་ལེན་ལ་རག་ལུས། ལམ་རིམ་འདིར། ཕྱག་འཚལ་བར་ལུས་གྲངས་མེད་སྤྲུལ་པར་

[106A]༄༅། །གསུངས་པས། ཡན་ལག་ལྷག་མ་ལའང་དེ་ལྟར་སྤྲུལ་ཏེ་བྱ་དགོས་པར་གོ་དགོས། མཎྜལ་འདི་གལ་ཆེ་སྟེ། ཇོ་བོས་ཀྱང་སྒྲའི་གནད་མ་མཁྱེན་པར་རྗེ་བཙུན་སྒྲོལ་མར་
མཎྜལ་ཕུལ་བས་ཐུགས་ལ་མལ་གྱིས་ཤར། དགོན་པ་བས་ཏིང་འཛིན་ལ་འབྱམས་ནས། མཎྜལ་ཕུལ་རྒྱུ་ལུས་པར། འབྲོམ་གྱིས་ཇོ་བོ་ཁྱོད་ལས་ཏིང་འཛིན་ལྷག་ཏེ། མཎྜལ་དུས་
གསུམ་ཕུལ། བླ་མ་ལྔ་བཅུ་པར། མཆོག་ཏུ་དད་པས་དུས་གསུམ་དུ། །དཀྱིལ་འཁོར་མེ་ཏོག་བཅས་ཐལ་མོས།། རྗེའི་ཕྱག་སྲོལ་ཚོམ་བུ་ཉེར་ལྔ་མར། རིན་པོ་ཆེའི་རི་བོ་སོགས་
མེད་པ་ནི། གླིང་ཕུལ་བས་གླིང་གི་ཁྱད་ནོར་རྣམས་ཀྱང་ཞོར་ལ་ཕུལ། མཎྜལ་ནི། ཕར་ཕྱིན་དྲུག་ལྡན་དུ་ཕུལ་བ་སྟེ། བ་ཡི་ལྕི་བ་་བ་་སྔོན་འགྲོ་འབུམ་གྱི་གྲངས་གསོག་
མ་གསུངས་པ་ནི། སངས་རྒྱས་མ་ཐོབ་པར་དུ་ཚོགས་གསགས་སྒྲིབ་བྱང་དགོས་པས་ཡིན། སྤྱིར་གྲངས་གསོག་འབུམ་སོགས་བྱས་པ་ཡི་རང་གི་ཆེད་དུ་ཡིན། ཤེས་བཞིན་སྤྱོད་པ་ལ་
སྤྱོད་ཡུལ་མིན་པའི་གནས། ཆང་ཚོང། ལུས་ཚོང། གདོལ་པ། རྒྱལ་པོ། གཤན་པའི་གནས་བཅས།    ༈    །ཞེས་

[106B] འདིར་བཅོམ་ལྡན་འདས་ཀྱིས་འདི་ལྟ་བུ་མི་ཉལ་ཞེས་གསུངས་པ་རྣམས་དེ་བཞིན་དུ་སྒྲུབ་པའི་དོན་ཡིན་ནམ་སྙམ། སྒོམ་པ་ནི། ཡིད་ལ་འདྲིས་པ་དང་
གོམས་པ་སྟེ། རང་གི་ཡིད་ལ་གོམས་ཕྱིར་ཡང་དང་ཡང་དུ་སེམས་པ་དང། །རང་རེས་དུས་རྒྱུན་དུ་དཔྱད་སྒོམ་བྱེད་ཀྱང། དཔྱད་སྒོམ་བྱ་ས་ནོར་ནས་ཡོད་ཅེས་རྗེ་ཕ་
བོང་ཁས་གསུངས། དཔྱད་སྒོམ་ལ་བརྟེན་ནས་གསལ་སྣང་སྒྲུབ་པ་དང། འཇོག་སྒོམ་ལ་བརྟེན་ནས་གནས་ཆ་སྒྲུབ། དཔྱད་སྒོམ་རྣམས་ཀྱང་བྱིང་རྒོད་དང་བྲལ་བར་སྐྱོང་དགོས་
ལམ་རིམ་་ན་་དངོས་གཞི་ལ་ཇི་ལྟར་བསྐྱང་བ་ལ་གཉིས། ནས་་ན་་དེ་ཙམ་ལས་མ་སྨྲོས་སོ་ཞེས་པའི་བར་གྲུབ།    ༈   
དལ་འབྱོར་འདི་ནི་ཤིན་ཏུ་རྙེད་པར་དཀའ།། རྗེ་ཕ་བོང་ཁས། དལ་འབྱོར་དོན་ཆེན་རྙེད་དཀའ་བསམ་ནས། དགའ་དགའ་ལྷང་པ་དང། འཆི་བ་མི་རྟག་པ་བསམ་ནས་སྡུག་
ལྷང་ལྷང་བ་ཞིག་དགོས། རང་རེ་མི་ཁོམ་པ་བརྒྱད་དུ་མ་སྐྱེས་ཀྱང། དེ་དང་ཆ་འདྲ་ལྟ་བུ་ཞིག་ཆགས་ཡོད། དཔེར་ན། ལོག་ལྟ་ཅན་རང་མ་ཡིན་ཡང། དཀོན་མཆོག་ལ་མོ་མ་རྣོ་

[107A]༄༅། །ཤོས་ཙམ་དུ་མི་རྩི་བ་འདིས་དོན་ལ་ལོག་ལྟ་ཅན་ལྟ་བུར་སོང། གཏི་མུག་ཆེ་བས་དུད་འགྲོ་དང་ཁྱད་མེད་ལྟ་བུ། འདོད་ཆགས་དང་སེར་སྣ་ཆེ་བས་ཡི་དྭགས་ལྟ་བུ། ཁོང་ཁྲོ་
ཆེ་བས་དམྱལ་བ་ལྟ་བུ། རྒྱལ་བའི་བཀའ་ལ་ཐོས་བསམ་མི་བྱེད་པས་རྒྱལ་བཀའ་མེད་པའི་ཞིང་དུ་སྐྱེས་པ་ལྟ་བུ། ལྷ་སའི་ཁ་ཆེ་ལྟར་ཆོས་ལྡན་གྱི་ཞིང་དུ་སྐྱེས་ཀྱང། ཆོས་ལ་ཡིད་ཆེས་
ཀྱི་དད་པ་མེད་པས་ཀླ་ཀློ་དང་ཁྱད་མེད་པ་ལྟ་བུ་སྟེ། མི་ཁོམ་པའི་ཆ་འདྲར་གྱུར་ནས་ཡོད། གླེན་ལྐུག་མིན་ཡང། རྒྱལ་བའི་གསུང་རབ་ཀྱི་དགོངས་དོན་ལ་རྨོངས་པ་དང། ཆོས་
ལ་རྨོངས། འཇིག་རྟེན་ལ་རྣམ་རིག་བཀྲ་བ་འདི་མི་ལེགས། སྲིད་ཕྱོགས་ཀྱི་མི་དྲན་དགུ་དྲན་འདི། མངོན་རྟོགས་རྒྱན་དུ། སྤོབས་པ་མྱུར་བ་སྦྱོར་བའི་སྐྱོན་ལ་བཞག་པའང་དེ་ལྟར་ཡིན་
ཆོས་ཕྱོགས་ལ་སྤོབས་པ་མྱུར་ན་དགེ་ལས་སྐྱོན་མིན། ཤེས་རབ་མི་དགོས་པའི་ཏིང་འཛིན་རྐྱང་པ་ལ་རེ་བ་དེ། ལྷ་ཚེ་རིང་པོར་སྐྱེས་པ་འདྲ་བ་བཅས། དེང་དུས་རང་རེ་མི་ཁོམ་པ་
དགུ་པ་ཞིག་གིས་མནར་ནས་ཡོད།    ༈    མཚམས་མེད་བྱེད་པའི་འདི་ལ་མིན། །ཞེས། མཚམས་མེད་ཀྱི་ལས་བྱེད་བསགས་པའི་ཚེ་དེར་མྱང་འདས་མི་ཐོབ། སྤྱིར་

[107B] རང་རྒྱུད་ལ་རྟོགས་པ་སྐྱེས་ན། རང་ལ་སྒྲུབ་པའི་ལེའུ་ཤར་བ་ཡིན། དལ་པ་དང། འབྱོར་པ་གཞི་མཐུན་མང་ཡང། དལ་བ་ནི་བྲལ་ནས་དང་
འབྱོར་བ་ནི་ལྡན་པའི་ཆ་ནས་བཞག་པ་ཡིན། ཆོས་སྒྲུབ་ནུས་ཏེ། མཐུན་རྐྱེན་ཚང་ཞིང་འགལ་རྐྱེན་དང་བྲལ་བས་སོ། །དལ་འབྱོར་དོན་ཆེ་བའི་ས་བཅད་འདིར་ནང་གསེས་ས་བཅད་
བཞི་སྟེ། ་རྟེན་འདིར་སྙིང་པོ་མ་བླངས་ན་དུད་འགྲོ་དང་འདྲ་བ་ནི། སེམས་ཀྱི་སྟོབས་ཆེན་མི་ཡིས་རྙེད་པ་ལྷ་སོགས་ལ་འབྱོར་པ་སོགས་ཆེ་བས། དེ་ཙམ་སྡུག་བསྔལ་
མེད་པས་ངེས་འབྱུང་ཤུགས་དྲག་མེད། དེ་མེད་པས་བྱང་ཆུབ་ཀྱི་སེམས་ཤུགས་དྲག་པའམ་སྟོབས་ཆེ་བ་མེད། སྔགས་ཀྱི་རྟེན་ཡང། འཛམ་བུ་གླིང་གི་རྟེན་དེ་ལས་ལྷག་པ་མེད་
་སྔགས་ཀྱིས་རྨོངས་པར་བྱས་པ་དང་འདྲ་བ་ནི། འཇུག་པ་ལས། གལ་ཏེ་འདི་དག་འཛིན་པར་མི་བྱེད་ན། །ཞེས་པའི། འཛིན་པ་ནི། ཆོས་ཏེ། འཛིན་ལུགས་སྐྱེས་བུ་ཆེ་
འབྲིང་ཆུང་གསུམ་ལ་སྦྱར། གནས་སྐབས་མངོན་མཐོའི་ལུས་ལོངས་སྤྱོད་འཁོར་གཟི་བརྗིད་སོགས་ཀྱི་ཕུན་ཚོགས་ཅི་ཙམ་ཞིག་ཡོད་ཀྱང་རྟེན་འདིས་སྒྲུབ་ནུས། ་རིན་ཆེན་གླིང་

[108A]༄༅། །ནས་ལག་སྟོང་དུ་འགྲོ་བ་ལྟར་ངན་སོང་དུ་འགྲོ་དགོས་པ་ནི། རིན་ཆེན་གླིང་ཕྱིན་ཚོང་པ་ནི། །ལག་པ་སྟོང་པས་རང་ཁྱིམས་བཞིན།། ་སྙིང་པོ་ལེན་ཚུལ་དཔེ་དང་
བཅས་པ།    ༈    ་སྡིག་སྤྱོད་ཤིན་ཏུ་མང་བ་དང། དགེ་བ་ཉུང་བས་རྙེད་དཀའ་བ། ཕལ་མོ་ཆེ་ཡི་མི་རྣམས་ནི།། ་སྡིག་སྤྱོད་གཅིག་
ཡིན་ཡང། སྟོབས་ཆེ་བ་དང། ངན་སོང་མཐའ་མེད་དུ་འཁྱམས་དགོས་པ། སྐད་ཅིག་གཅིག་བྱས་སྡིག་པས་ཀྱང།།   ྾   ྾  བསགས་པ་སྐད་ཅིག་གིས་འཇོམས་དེ་ཡི་ཕྱིར།། ཁོང་
ཁྲོ་གཅིག་གིས་འཇོམས་པར་བྱེད།། མཛོད་ལས། ཉོན་མོངས་རབ་དང་དྲག་པོ་དང། །ཡོན་ཏན་ཞིང་དང་རྒྱུན་ཆགས་སུ། བྱས་པ་གང་ཞིག་ཡིན་པ་དང། །ཕ་མ་གསོད་གང་
དེ་ངེས་སོ། །ཞེས་ངེས་པའི་ལས་སུ་བཞག་པ་ལྟར། ་གཉེན་པོ་དགེ་བ་མེད་པས་རྙེད་པར་དཀའ་བ་ནི། མཁས་པའི་སྡིག་པ་ལྕི་ཡང་ཡང།།   ྾   ྾  ་སྡིག་པའི་རྒྱུན་མི་ཆད་
པས་རྙེད་པར་དཀའ་བ་ནི། ཕུ་ཆུང་བས། མཚན་མོ་ལྡང་སྟེ། རང་རེ་ལ་བཅོམ་ལྡན་འདས་ཀྱིས་ལུང་བསྟན་ལེགས་པོ་མི་སྣང་གསུངས་ཚུལ། བཀའ་གདམས་གོང་མས་རང་རེ་མཆུ་

[108B] ཅེས་དང། སྡིག་པ་ནི་རྒྱལ་པོའི་བང་མཛོད་དང་འདྲ་བ་ཡོད། རང་རེས་དཀོན་མཆོག་གི་ཐུགས་རྗེས་དྲག་ཟེར་མོད་
དེས་ན་ད་ཚོད་རང་རེ་གཅིག་ཀྱང་མི་ལྷག་སྟེ། དཀོན་མཆོག་ལ་ཉེ་རིང་ནི་མེད། སངས་རྒྱས་ཀྱི་ངོས་ནས་སྒྲུབ་དགོས་པ་ཇི་ཡོད་ཆ་ཚང་བ་ཡོད་ཀྱང་མི་ཕན་པ་ནི། ཁྱོད་ཀྱི་ཡང་དག་
སྒྲུབ་ལགས་ཀྱང། །ནང་གི་སྟོབས་དག་མ་ཚང་བས། །བྱིས་པ་རྣམས་ནི་སྡུག་བསྔལ་བརྟེན།།    ༈    མི་ལུས་གསེར་སྣོད་ལ། དལ་འབྱོར་གྱི་
ཕྲ་རྒྱན་མཛེས་པ། ལམ་རིམ་་ན་་ད་ནི་སྔར་བཤད་པ་ལྟར། ནས་་ན་་ཡིན་པས་འབད་པར་བྱའོ་བར་གྲུབ།    ༈    འདིར་འཇུག་
པ་ནི་སྐལ་པ་བཟང་ངོ་ཞེས། །ལེགས་པར་རབ་གསལ་འཛུམ་པའི་རྣམ་གཡེང་དལ་འབྱོར་ངོས་ཟུང་བ་ནི། དལ་འབྱོར་ལ་དལ་འབྱོར་ཡིན་པར་ཤེས་པའི་ཆེད་ཡིན། དེ་
ལྟར་མ་ཤེས་ན་དབུལ་པོས་ཐབ་རྡོ་གསེར་དུ་སོང་བ་མ་ཤེས་པ་དང་འདྲ། དལ་འབྱོར་དཀོན་མིན་རང་ལ་བལྟ་དགོས་པ་ལས། ས་སྟེང་དུ་མི་མང་ཉུང་ལ་བལྟ་རྒྱུ་མེད། ས་སྟེང་ན་མི་

[109A]༄༅། །མང་བས་རང་ལ་མི་ཕན།    ༈    འདུལ་བ་ཡོད་དུས་སྡོམ་པ་མི་འདུག་ཟེར།    ༈   
   ༈    སྐྱེ་ཡང་ཆོས་སུ་འགྲོ་དཀའ། དེ་ཆོས་སུ་སོང་ཡང། ཐེག་ཆེན་གྱི་ཆོས་སུ་འགྲོ་དཀའ་བ་ཡིན། དུད་འགྲོ་ལས་མི་དཀོན། དེ་ལས་དལ་འབྱོར་དཀོན་
པ་ཡིན། བསྐལ་པའི་ནང་སྒྲོན་བསྐལ་དཀོན་ལུགས་སྟོན་པ་ཤཀྱ་ཐུབ་པའི་བསྟན་པ་ནུབ་ནས། རྒྱལ་བ་བྱམས་པའི་བསྟན་པ་མ་བྱུང་བར། མི་ལོ་དུང་ཕྱུར་ཞེ་དགུ་ཡོད། རང་རེ་
དགེ་བ་ཞིང་བསམ་པ་སོགས་ཀྱིས་སྟོབས་ཆུང་བ་དང། མི་དགེ་བ་ནི། དེ་དག་གིས་སྟོབས་ཆེ།    ༈    དོན་ཆེ་
བ་ཡིན། ཞེས་རྙེད་དཀའ་སྔོན་དང། དོན་ཆེ་རྗེས་སུ་བྱས་ནས་བསམ་ཚུལ་བཀའ་སྩལ། ཡང། དལ་འབྱོར་གྱི་ཆོས་སྐོར་བསམས་རྗེས་དལ་འབྱོར་འདི་དགེ་བའི་བཤེས་གཉེན་
བཀའ་དྲིན་ལས་བྱུང་བ་ཡིན། ཞེས་དལ་འབྱོར་གྱི་མཇུག་བཤེས་གཉེན་བསྟེན་ཚུལ་བསམ་པ་དང། ཡང་ན་དལ་འབྱོར་འདི་རིང་དུ་མི་གནས་ཞེས་མི་རྟག་པའི་ཆོས་སྐོར་བསམས་པ་

[109B]    ༈    འདི་ལམ་ཚང་བ་ཡིན་པའི་ཚུལ་བཤད་པ་དང། ་བ་་སྐྱེས་བུ་གསུམ་གྱི་སྒོ་
ནས་རིམ་བཞིན་འཁྲིད་པའི་རྒྱུ་མཚན། འདི་ལ་གོ་རིམ་ངོས་བཟུང་བ་དང། དེ་མ་ནོར་བ་ཡིན་ཚུལ་གཉིས། འདི་ལམ་མ་ནོར་བ་བསྟན་པ་སྟེ། ལམ་ཚང་ལ་མ་ནོར་བ་ཡིན་ཚུལ་བཤད་
སྔགས་ལུགས་ལ། བཤེས་གཉེན་བསྟན་ཚུལ་དང། སྙིང་རྗེ་སོགས་མདོ་ལུགས་ལས་བརྒྱ་འགྱུར་སྟོང་འགྱུར་གྱིས་ལྷག་པ་དགོས་ཤིང། དེ་དག་ལ་བརྟེན་ནས་མྱུར་བ་ཡིན་པར་འདུག་
རྗེ་གུང་ཐང་པས། ཐུན་མོང་ལམ་སྦྱངས་སྔོན་དུ་མ་སོང་ཞིང། །གཞུང་དོན་བལྟ་བའི་བློ་མིག་མ་ཕྱེ་བར། །ཆོ་གའི་ངག་འདོན་བྱང་བ་ཙམ་ཞིག་གིས། །གསང་སྔགས་འཆང་བའི་
གྲས་སུ་མི་ཚུད་པས། །བསྟན་ལ་རིམ་པ་བཞིན་དུ་སློབས་ཤིག་ཨང།།    ༈    །རིམ་གཉིས་ལམ་ལ་ཐན་དུ་བརྩི་བའི། །སྔགས་པ་དེ་
འདྲ་ཕྱག་ལེན་མཁས་ཀྱང། །རྡོ་རྗེ་འཆང་གི་རྗེས་འཇུག་མ་ཡིན།།    ༈    བཤགས་ནས་དག་པ་གཉིས། རྐང་པ་མ་ཆག་པ་དང། ཆག་ཆིངས་

[110A]༄༅། །བྱས་པ་གཉིས་དང་འདྲ།    ༈    ་ན་་ལམ་རིམ་ནི་སོ་སོའི་ས་མཚམས་འབྱེད་བྱེད་ཡིན་གསུངས། རྗེ་གུང་ཐང་པས། ་ན་་
ལོ་ཟླ་བ་འདི་ལ་འདི་སྣང་གི། །ལས་བྱ་བྱེད་  ྾  སླར་གཙང་མའི་ཆོས་དེ་ཐམས་ཅད་སྨོན་འགྲོ་ཆོས་གྲགས་ཀྱི་ལོ་རྒྱུས། རྗེ་གུང་ཐང་པས། ཆོས་བྱེད་ཀྱི་སང་ཉིན་འཆར་
གྱི་བར། །འཆི་དུས་ཀྱི་ད་རང་མགོ་ཆོས་བྱེད་ན་དེ་རིང་ཉིད་ནས་བྱེད།།    ༈    བ་གླང་ཁྱུ་མཆོག་གི་རྨིག་རྗེས་དེད་ནས་
སོང་ན་ལམ་ལ་འཇིགས་པ་མེད་པ། ཡང་ན། བ་གླང་ཤིན་ཏུ་ཆེ་བས་རྗེས་ཀྱང་ཤིན་ཏུ་ཆེ་བ་བཞག་པ་ལྟར། མི་རྟག་པ་སྒོམ་པའི་ལག་རྗེས་ཀྱང་ཆེ་བ་ཡིན། རྫ་སྣོད་ནི་མི་བརྟན་པའི་
དཔེ་ཡིན། ལམ་རིམ་་ན་་གཉིས་པ་སྙིང་པོ་ཇི་ལྟར་ལེན་པའི་ཚུལ། ནས་་བ་་བསྐྱེད་དེ་བསྒོམ་པར་བྱའོ་ཞེས་པའི་བར་གྲུབ།    ༈   
ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་ཐལ་བ་ཡང་ཤིན་ཏུ་ཉམས་ཆུང་རྗེ་གུང་ཐང་པས། དམ་ཆོས་བྱེད་རྒྱུ་མ་དྲན་ཐོག་མར་འཆི་བ་མི་རྟག་པ་བསམ་

[110B] དེ་རྗེས་སྐྱེས་བུ་འབྲིང། དེ་ཕྱིར་མི་རྟག་ལས་སྡུག་བསྔལ་ཞེས་ཕྲ་བའི་མི་རྟག་པ་སྟེ། ཁྱད་ཆོས་མི་རྟག་པ་ངེས་ནས། ཁྱད་གཞི་ཉེར་ལེན་
གྱི་ཕུང་པོ་སྡུག་བསྔལ་བར་རྟོགས་པ་དང། སྐྱེས་བུ་ཆེན་པོར། འགྲོ་བ་གཡོ་བ་ཆུའི་ནང་གི་ཟླ་བ་ལྟར། །གཡོ་དང་ཞེས་པ་ལྟར་མི་རྟག་པའི་ཁྱད་པར་དུ་བྱས་ནས་སེམས་ཅན་
ལ་དམིགས་པའི་སྙིང་རྗེ་སྐྱེ་བ། མི་རྟག་རྒྱུད་ལ་མ་སྐྱེས་ན། །གསང་བ་འདུས་པ་མི་ཟབ་ཏེ། །མི་རྟག་རྒྱུད་ལ་སྐྱེས་པ་ན། །སྐྱབས་འགྲོ་ཚིག་གསུམ་ཟབ་བ་ཡིན།།    ༈   
ཏེ་དང། རྟོགས་གྱིས་ཏེ། ཞེས་གསུང་སྲོལ་གཉིས་ཡོད་པ་སྔ་མ་ལྟར་ན་རྟོགས་པའི་སྟོབས་ཀྱིས་ཞེས་འགྲེལ། ཕྱི་མ་ལྟར་ན། རྟོགས་པར་གྱིས་ཤིག་ཅེས་བསྐུལ་ཚིག་ལྟ་བུར་
འགྲེལ་བ་ཡིན། རྗེ་ཕ་བོང་ཁས། སངས་རྒྱས་སྨན་བླས་སྨན་གནང། ཕྱག་རྡོར་གྱིས་སྔས་བསྲུང་བར་མཛད་ནས་ཡོད་ཀྱང་འཆི་འགྲོ་གསུངས། ཀློང་རྡོལ་བླ་མས། པཎ་ཆེན་རིན་
པོ་ཆེར། འདོད་དོན་འགྲུབ་མིན་ཐུགས་དམ་ཕུལ་བ་དང། ང་སྔ་དྲོ་དགེ་སྦྱོང་རྒད་པོ། ཕྱི་དྲོ་ལྷའི་ལུས་སུ་བསྒྱུར་རྒྱུ་ཡིན། ཞེས་གསུངས་པ། འཆི་ཁར་དགའ་སྤྲོ་འཆི་བར་འགྱུར་

[111A]༄༅། །བའི་ཕན་ཡོན་དུ་གསུངས། བུ་ཕ་ཁྱིམ་དུ་འགྲོ་བ་ལྟ་བུ། རྗེ་གུང་ཐང་གིས། སྐྲ་དཀར་ཞིང་གཞུ་ལྟར་གུག་པ་ཡི། །རྒས་འཁོགས་ཀྱི་ཕ་མས་འདར་བཞིན་དུ། །བུ་ལང་
ཚོ་ཅན་གྱི་དུར་འདེབས་ན། །རྒན་གཞོན་གྱི་རིམ་པ་སུ་ཡིས་བརྩིས། །ཆེས་ཤིན་ཏུ་བླུན་པ་ལུག་གིས་ཀྱང། །རང་རིགས་རྣམས་བཤན་པས་གསོད་མཐོང་ཚེ། །སྙིང་འདར་ན་གཞན་
དཔེ་རང་སྟེང་དུ། །སྦྱོར་མི་ཤེས་པ་དེ་ཕྱུགས་ལས་བླུན། །ཞེས་དང། གཅེས་པར་བསྐྱངས་པའི་ལུས་ཀྱིས་དགོས་དུས་བསླུ།། འཆི་བའི་རྣམ་པ་སྒོམ་པ། མི་རྟག་དྲན་བསྐུལ་དང་
སྦྲགས་ནས་སྩལ་བ། ངན་སོང་དུ་སྐྱེ་བའི་ཉམས་འདོན་ནས་བསམ་པ་དེ། འཇམ་དཔལ་ཞལ་ལུང་གི་མན་ངག་ཡིན་པ་དང། དྲུང་པ་རྟ་ཕུག་པ་ཡིན་ནམ་གཅིག་གིས་ངས་སྔོན་ཙམ་
ནས་འཇམ་དཔལ་ཞལ་ལུང་མཇལ་ཡོད་ན། དེ་ཙམ་དཀའ་ལས་མི་དགོས་པ་ཡིན་འདུག་ཅེས་གསུངས། ངན་སོང་དུ་སྐྱེ་ཚུལ་ནི། ལས་ལ་རག་ལུས་ཅིང། དེ་ཡང། ལས་
ཀྱིས་འཁོར་བ་ལྕི་གང་དང། །ཉེ་བ་གང་དང་གོམས་པ་གང། །སྔོན་བྱས་གང་ཡིན་དེ་ཀུན་ལས། །སྔ་མ་སྔ་མ་རྣམ་སྨིན་འགྱུར།།    ༈    མཛོད་ལས། སྟོང་

[111B] ས་སྡེ་ལས་སྟོང་ཕྲག་བཞི་བཞི་བཤད་པས་མི་མཐུན་པ་ནི། གང་ལ་བརྟེན་པའི་མདོའི་ཁུངས་མི་འདྲ་བའི་དབང་གིས་ཡིན། ལམ་རིམ་་བ་་གསུམ་
པ་འཆི་བ་དྲན་པའི་བློ། ནས་་ན་་སའི་དངོས་གཞི་ཡང་དེ་དང་འདྲའོ་ཞེས་པའི་བར་གྲུབ།།    ༈    གང་ཚེ་དགེ་སྤྱད་སྐལ་ལྡན་ཡང།།
རྗེ་གུང་ཐང་པས། ཉིན་མཚན་གྱི་བྱི་བ་དཀར་ནག་གཉིས། །ཚེ་འཆིང་ཐག་གི་རྩྭ་ཕུང་རེས་ཀྱིས་ཟ། །དེར་མ་ཟད་སྐད་ཅིག་རེ་རེས་ཀྱང། །དགྲ་འཆི་བདག་གི་དྲུང་དུ་བསྙེགས་
ནས་འགྲོ།། ཀློང་རྡོལ་བླ་མ་རིན་པོ་ཆེས། ལོ་གསར་བ་མིན། ཚེ་ཟད་པ་ཡིན་གསུངས་པ་ལྟར་མི་རྟག་པ་དྲན་ནས་ནམ་དུས་གར་སླེབས་བརྗེད་པ་ལྟ་བུར་གྱུར་པ། རྗེ་གུང་ཐང་པས་
ལམ་བཤུལ་རིང་གི་ལམ་རྒྱགས་ཆོས་ཡིན་ཞིང།། ཡང་འབེལ་གཏམ། ལྷོ་ཕྱོགས་འདི་ན་བྱ་བའི་འཕྲོ། །ཨེ་འགྲུབ་རྟོགས་དཔྱོད་མི་གཏོང་བའི། །རྒད་པོ་བཙན་པོ་མ་ཞིག་ཡོད།།
དེ་ལ་གྲོས་ཤིག་ཨེ་ཆུད་ལྟོས།། རྗེ་བཙུན་མིད་ལས། ཤི་ན་ངུ་མི་མེད་པ་དང། །རོ་ལ་འཁོར་མི་མེད་པ་རུ། །རི་ཁྲོད་འདི་ན་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན་

[112A]༄༅། །།ཞེས་གསུངས། མདོར་ན་ཆོས་ཐོས་བསམ་བྱེད་པ་སོགས་ཆོས་ཆོས་སུ་སོང་བ་ཞིག་བྱ་རྒྱུ་གལ་ཆེ། རང་རེར་ཆོས་བྱ་བློ་ཡོད་ཀྱང། སང་བྱ་གནངས་བྱའི་ངང་ལུས་
པ་འདི་སྡུག་ཤོས་ཡིན།    ༈    ལུས་ཤའུ་ལྟར་མཉེན་པ་དང། དམྱལ་བའི་མེ་དེ་མེ་གཞན་ལས་བརྒྱ་འགྱུར་སྟོང་འགྱུར་གྱིས་ཚ་བའི་དབང་
གིས་སྡུག་བསྔལ་ཆེ་ཚུལ་བསམས། ད་ལྟ་ཡི་དམ་གྱི་བདག་བསྐྱེད་བསྒོམ་པ་ཡང་ལེགས་ཏེ། དམྱལ་བ་པའི་བདག་བསྐྱེད་བསྒོམ་ནས་འཇིགས་པ་བསྐྱེད་ན་ལེགས། ངན་སོང་གསུམ་
ལས། དམྱལ་བའི་རྗེས་དུད་འགྲོ་སྔོན་དུ་བཤད་པ་དང། ཡི་དྭགས་སྔོན་དུ་བཤད་པ་གཉིས་ཡོད་པ་ལས། དུད་འགྲོ་ཤིན་ཏུ་བླུན་པས་ཆོས་སྒྲུབ་པ་དང་གོ་བར་མི་ནུས་ཤིང། ཡི་
དྭགས་ནི་དུད་འགྲོ་ལས་ཅུང་ཤེས་རབ་ཆེ་བ་ཡིན་པ་དང། ཡི་དྭགས་སྔོན་དུ་བཤད་པ་ནི། དུད་འགྲོ་ལས་ཡི་དྭགས་སྡུག་བསྔལ་ཆེ་བས་ཡིན་ནོ། །ཡི་དྭགས་གྲོང་ཁྱེར་སེར་སྐྱ་ཟངས་
གོག་མེས་ཚིག་པ་ལྟ་བུ་གསུངས།    ༈    ཀླུ་བཞིན་རྩྭ་བཞིན་ཞེས་པ་ལྟར། སྡིག་པ་དུ་མ་བསགས་པ་བརྗོད་མི་དགོས་པ་དེ་ཡིན། ཉོན་མོངས་

[112B] ཅོ་ནེ་བླ་མ་རིན་པོ་ཆེས། དེ་སྐད་གཏམ་གྱི་སྙེམས་པ་རབ་མཐོ་འུད་ཀྱི་སྒྲ་ཆེན་རབ་བཏགས་ཚུལ་དུ་སྒྲོག་བྱེད་པ། །མགྲིན་པའི་མཚོ་རུ་དབྱངས་ཅན་
ངང་མོས་རྣམ་པར་རྩེན་པ་ངག་རིག་སྨྲ་རྣམས་སྤྱི་སྲོལ་ཏེ། །སྙིང་ལ་མུན་པའི་བརྟུལ་ཞུགས་རབ་བླངས་སྐྱེ་བོ་གང་དག་འཁྲུགས་པར་མི་བྱ་ཁོང་ཁྲོ་ནི། །ལེགས་བྱས་རྡུལ་མང་སྤོ་མཐོར་
བརྩེགས་པའི་ལྷུན་པོ་ཉིད་ཀྱང་ཐལ་བར་རློག་བྱེད་བསྐལ་པའི་ཞུགས། །ཞེས་གསུངས་པ་ལྟར་རོ། །ལམ་རིམ་་ན་་ཉེ་འཁོར་བ་ནི། ནས་་བ་་བལྟས་པ་རྣམས་ལ་བསམ་
དགོས་སོ་ཞེས་པའི་བར་གྲུབ།    ༈    གང་དག་སྲིད་པའི་བདེ་ལ་མ་ཆགས་ཤིང།། ལམ་ཆ་ཚང་བ་དང། ངོ་བོ་མ་ནོར་བ། གོ་རིམ་
མ་ནོར་བ་ཞིག་ལ་བསླབ་དགོས། ངན་སོང་གི་སྡུག་བསྔལ་ལ་འཇིགས་སྐྲག་བྱུང་ན། དཔེར་ན། མི་ནག་ཆེན་དཔོན་ལ་སྐྱབས་འཚོལ་བ་ལྟར་འོང།    ༈   
འཁོར་བ་ནི།། འདིའི་ཐད། མཛོད་ལས། འཁོར་བའི་འདམ་ལས་འགྲོ་བ་དྲངས་གསུངས་ཏེ། འདམ་བརྒལ་དཀའ་བ། དེར་འབུ་སྲིན་སོགས་གནས་པ། བརྒལ་བའི་ཚེ་གྲོགས་

[113A]༄༅། །གཞན་ལ་བརྟེན་དགོས་པ་བཅས་དཔེ་དོན་དུ་སྦྱར་བ་ཡོད་པ་ཡིན།    ༈    །་གཏན་ནས། ་ཡོང་ཡེ། ་ཞེས་པ་
གསུམ་གྱིས་སྤངས་པ་ཁྱད་པར་གསུམ་ལྡན་དང། གང་ལ་རྣམས་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །ཞེས་པས་རྟོགས་པ་ཁྱད་པར་གསུམ་ལྡན་བསྟན། དེ་
ཉིད་ལ་ནི་སྐྱབས་འགྲོ་ཞིང། །ཞེས་པ་སངས་རྒྱས། དེ་བསྟོད་དེ་ནི་བཀུར་བ་དང། །འདི་དགེ་འདུན། དེ་ཡི་བསྟན་ལ་གནས་པའི་རིགས། །འདི་ཆོས་ལ་སྦྱར། སྐྱབས་སུ་འོས་
པའི་རྒྱུ་མཚན་ཐབས་ལ་མཁས་པ་ནི། ཅོ་ནེས་སྤེལ་བསྟོད་ལས། ཆགས་པའི་འདམ་བྱིངས་དགའ་བོ་གཅུང། །གཏུམ་ཆེན་ཁྲོས་པ་སོར་མོའི་ཕྲེང། །གཏི་མུག་སྨག་འཐུམ་ལམ་ཆུང་
སོགས། །རྗེས་བསྟན་འཕྲུལ་གྱིས་ཞི་བར་དྲངས། །ཞེས་གསུངས་པ་ལྟར། འདོད་ཆགས་ཅན་དགའ་བོའི་ལོ་རྒྱུས། ཞེ་སྡང་ཅན་སོར་ཕྲེང། གཏི་མུག་ཅན་ལམ་ཆུང་བཅས་ཀྱི་ལོ་རྒྱུས་
ཐབས་ལ་མ་མཁས་ན། མ་ལག་རྡུམ་མའི་བུ་ལྟར་བརྩེ་བ་ཡོད་ཀྱང་མི་ཕན། སངས་རྒྱས་ལ་སྐྱབས་སུ་འགྲོ་དགོས་ཏེ། སྐྱོན་ཀུན་ཟད་ཡོན་ཏན་ཀུན་ལྡན་ཡིན་པའི་ཕྱིར། ཆོས་ལ་

[113B] སངས་རྒྱས་དེས་གསུངས་པའི་ཕྱིར། དགེ་འདུན་ལ་སྐྱབས་སུ་འགྲོ་དགོས་ཏེ། སངས་རྒྱས་ཀྱི་རྗེས་སུ་ཞུགས་པའི་ཕྱིར། རང་འཇིགས་པ་ལས་གྲོལ་བ་ནི་
སྟོན་པར་མ་སྐྱེས་དགྲས་གླང་པོ་ཆེ་ནོར་སྐྱོང་སྦེད་པ། དཔལ་སྦས་ཀྱིས་དུག་ཕུལ་བའི་ལོ་རྒྱུས། ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་འཇུག་པ་ནི། ལྷས་སྦྱིན་སྨན་མར་ཟོས་ཏེ་
ན་བ་ལ། སངས་རྒྱས་ཀྱིས་ཉེ་རིང་མེད་པའི་བདེན་ཚིག་གིས་དྲག་པ།    ༈    །ཅེས་པ་བསམ་ཕུན་ཚོགས་དང། དེར་བརྩོན་ལེ་ལོ་མི་
མངའ་བ། །ཞེས་སྦྱོར་བ་ཕུན་ཚོགས།    ༈   ། འདིའི་ཐད། བསྟན་པ་འདི་ལ་རིགས་རུས་མི་གཙོ་བར། སྒྲུབ་པ་གཙོ་གསུངས་
   ༈   ། ལམ་གྱི་བདེན་པ། བདུད་ཀྱི་གཡོ་མ་བསྟན་པ་མཛད།། ཀུན་འབྱུང། འཁོར་བའི་རང་བཞིན་མི་བཟད་བརྗོད།། སྡུག་
བསྔལ། འཇིགས་པ་མེད་པའི་ཕྱོགས་ཀྱང་བསྟན།། འགོག་པའི་བདེན་པ། དཔེར་ན་ནད་ཚབས་ཆེ་ལྟ་བུའི་འཇིགས་པ་མཐའ་དག་ལས་སྒྲོལ་བ་ལ་དཀོན་མཆོག་གསུམ་ག་དགོས་ཀྱང་

[114A]༄༅། །འཇིགས་པ་ཕྲན་ཚེགས་སེལ་བ་ལ་གསུམ་ག་མི་དགོས་པ། འཕགས་པ་གང་པོ་ལ་སྐྱབས་སུ་སོང་བས་སྐྱོབ་པ་ལྟར་རོ།། མོས་པའི་ཁྱད་པར་ནི་བསམ་པ་དང། སྒྲུབ་པའི་
ཁྱད་པར་ནི་སྦྱོར་བ།    ༈    བཤེས་སྤྲིངས་ལས། ས་ཆུ་མེ་རླུང་ཉི་ཟླ་བྲལ་ཐོབ་མཛོད། །ཅེས་པ་ལྟར་དང། ཕྱི་རོལ་པའི་ལམ་ཡང། མེ་
ལྔ་བསྟེན་པ། ཟས་གཅོད་པ། དབང་ཕྱུག་པས་ཆགས་པ་ལམ་དུ་སྨྲ། ཁྱབ་འཇུག་པས་འཚེ་བ་ཆོས་སུ་སྨྲ། ཚངས་པ་བས་གཏི་མུག་ཆོས་སུ་སྨྲ།    ༈   
དང་པོ། དཀོན་མཆོག་གསུམ་སོ་སོར་སྦྱར། བཞི་ཚན་གཉིས་པ་དཀོན་མཆོག་གསུམ་བསྡོམས་པའི་བསླབ་བྱར་སྦྱར། མན་ངག་ལས་བྱུང་བའི་བསླབ་བྱ་ནི། བླ་མ་གོང་མ་རྣམས་ཀྱི་
གསུང་ཐོར་བུར་བྱུང་བ་རྣམས་ཕྱོགས་གཅིག་ཏུ་བསྡུས་པ་ཡིན། གྲོགས་མུ་སྟེགས་དང་མི་འགྲོགས་པའི་ཐད། གྲོགས་གལ་ཆེ་ཚུལ་ལ། ཕན་ཡུལ་མི་གཉིས་ཆང་འཐུང་མི་འཐུང་སྤྱོད་
པ་གོ་ལྡོག་ཏུ་གྱུར་པའི་ལོ་རྒྱུས།    ༈    ཞེས་པ་སྒྲིག་ལམ་ལྟ་བུ་ཞིག་ཡིན་པའི་དོན་ཡིན།    ༈   

[114B] ལམ་རིམ་མཆན་བཞི་གཉིས་མི་འདྲ། ལམ་རིམ་་བ་་གཉིས་པ་འཇིག་རྟེན་ཕྱི་མར་བདེ་བའི་ནས་་ན་་ཤིན་ཏུ་ཕངས་པ་ཡིན་ནོ་ཞེས་
པའི་བར་གྲུབ་བོ།།    ༈    ཆོས་ཀྱི་རྩ་བ་བསམ་པ་བཟང་ངན་ཡིན། །ཆོས་སུ་སོང་ཚད་འདི་སྣང་ཞེན་ལོག་ཡིན། །ཆོས་ཀྱི་སྙིང་པོ་ཐབས་ཤེས་
ཟུང་འཇུག་ཡིན། །ཆོས་ལ་ཆོས་བཞིན་སྤྱོད་པར་གྱིས་ཤིག་ཨང། །ཞེས་གསུངས།    ༈    དམངས་རིགས་ཀྱི་དབུལ་པོ་གཉིས་ཀྱི་ལོ་རྒྱུས་ལྟར་བསམ་པ་གལ་
ཆེ་ཏེ། རྗེ་ཙོང་ཁ་པ་ཆེན་པོས། བསམ་པ་བཟང་ན་ས་དང་ལམ་ཡང་བཟང།།    ༈    སྐྱེ་ངེས་པའི་ཉམས་བཏོན། སྔ་མ་གང་བྱས་ད་ལྟའི་ལུས་
ལ་ལྟོས། །ཕྱི་མ་གང་འགྲོ་ད་ལྟའི་སེམས་ལ་ལྟོས།།    ༈    གཞན་སྒྲོལ་བའི་ཐབས་ལ་མཁས་པ་ནི། བྲམ་ཟེ་མི་སྡུག་པ་དང། བུ་མོ་རྡོ་རྗེ་མ་གཉིས་ལྟ་བུ། སྐྱབས་
འགྲོ་མེད་ན་ནང་པར་མི་ཚུད་ཅིང། སེམས་བསྐྱེད་མེད་ན་ཐེག་ཆེན་པར་མི་ཚུད་པས། ཆོ་ག་གང་བྱས་ལ་སྐྱབས་སེམས་སྔོན་དུ་བཏང་དགོས། ཞིང་གི་མཆོག་དཀོན་མཆོག་འདི་ལ་ནི་

[115A]༄༅། །དུས་བཞི་རྣམ་པ་ཀུན་ཏུ་དགེ་བའི་ས་བོན་འདེབས་འོས་ཤིང། ས་ཞིང་ཕལ་པ་རྣམས་དུས་ཚོད་དང་བསྟུན་དགོས། སངས་རྒྱས་ལ་བརྟེན་པའི་དགེ་རྩ་དེ། ཀུན་སློང་བྱང་
སེམས་ཀྱིས་མ་ཟིན་ཡང། རྫོགས་བྱང་གི་རྒྱུར་འགྲོ། ལས་འབྲས་ཐད། ལས་འཕེལ་ཆེ་བ་ལ། གསེར་བེའུ་དང། གོས་ཆེན། ཨུཏྤལའི་མདོག་གིས་མནའ་སྐྱེལ་བའི་འབྲས་བུ་ཇི་
ལྟར་བྱུང་བའི་ལོ་རྒྱུས།    ༈    འདུལ་བ་ལུང་གིས། དུད་འགྲོར་སྐྱེ་འགྱུར་ཨེ་ལའི་འདབ་འགྱུར་བཞིན། །ཞེས་སོགས་ཀྱི་ལུང་ལྟར། ཨེ་ལའི་འདབ་ཀྱི་ལོ་རྒྱུས་
ལས་མ་བྱས་པ་དང་མི་འཕྲད་པ་ནི། བཙུན་མོ་སྔོ་སང་མ་ཚིག་ཅིང། སྒུར་མཆོག་ཐར་བའི་ལོ་རྒྱུས། ལམ་རིམ་་ན་་དེས་ན་བསྔགས་འོས་བསྔགས་བསྟོད་ལས། ནས་
་བ་་འགྱུར་བ་ཉིད། ཅེས་གསུངས་སོ་ཞེས་པའི་བར་གྲུབ་བོ།།    ༈    འཁོར་བ་དེ་འདྲ་ལགས་པས་ལྷ་མིན་དང། །དམྱལ་བ་དུད་འགྲོ་ཡི་དྭགས་
རྣམས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་པ་དུ་མའི་སྣོད་གྱུར་ལགས་མཁྱེན་མཛོད། །ཞེས་དང། འཁོར་བ་ཁབ་ཀྱི་རྩེ་མོ་ན། །བདེ་བ་ནམ་ཡང་ཡོད་མ་ཡིན།།

[115B] ལས་འབྲས་ལ་ཡིད་ཆེས་ཀྱི་དད་པ་མེད་པས་ལན་པ་སྟེ། དཔེར་ན། དུག་ཟོས་པས་ཤི་བར་ཡིད་ཆེས་ཏེ་ཤེས་ན་དུག་ཟ་བ་ལ་འཇིགས་
སྐྲག་འབྱུང་བ་ལྟར་ཡིན། ལས་འབྲས་ལ་ཡིད་ཆེས་མེད་ན། གྲུབ་པ་ཐོབ་པ་དང། མངོན་ཤེས། རྫུ་འཕྲུལ། བྱང་ཆུབ་ཀྱི་སེམས་ཡོད་ནའང་མི་ཕན་པ། བརྩེ་བའི་བདག་ཉིད་
ཅན་ཡང་དུད་འགྲོར་སྐྱེ། །ཞེས་གསུངས་ལྟར་དང། ཨ་བ་དཧུ་ཏི་པས། ཇོ་བོ་ལ། ཇི་སྲིད་བདག་ཏུ་འཛིན་པ་མ་སྤངས་ཀྱི་བར་དུ།    ༈    དེ་ལྟར་ལས་
ངེས་པའི་ཚུལ་བསམ་ནས། དགེ་བ་ངེས་པར་སྒྲུབ་དགོས་པ་དང། སྡིག་པ་ངེས་པར་སྤོང་དགོས་པར་ཐག་གཅོད། ལས་འཕེལ་ཆེ་བ་ལ། རང་སངས་རྒྱས་ལ་བེའུ་རྐུན་ཁག་
བཙུགས་པ། ཁྱིམ་བདག་དབང་པོ་མེད་པའི་ལོ་རྒྱུས། བུ་མོ་རྡོ་རྗེ་མ། ང་ལས་ནུའི་སྐྱེ་བས་སྲན་མ་ལྔ་སྟོར་བའི་ལོ་རྒྱུས་དང།    ༈    ཎྱགྲོ་རྡའི་
ས་བོན་ལས་ཤིང་སྡོང་རྒྱས་པ། ལས་འཕེལ་ཆེ་བ་བསམ་ནས། སྡིག་པ་ཆུང་ངུ་ནས་སྤོང་གང་ཐུབ་དང། དགེ་བ་ཆུང་ངུ་ནས་སྒྲུབ་དགོས་པར་ཐག་བཅད། ལས་མ་བྱས་པ་དང་

[116A]༄༅། །མི་འཕྲད་ཅིང། བྱས་པ་ཆུད་མི་ཟ་བའི་ཐད། ལྷོ་ཁར་དེ་སྔོན་མཁས་གྲུབ་ནོར་བཟང་རྒྱ་མཚོའི་གདན་ས་དེར། ཚོགས་འཚོགས་ནས་ཡོད་པའི་སྐབས་ས་གཡོས་ཀྱིས་
ཚོགས་ཁང་བརྡིབས་ནས་གྲ་པ་ཡོངས་རྫོགས་བསད་ཀྱང། དབུ་མཛད་དེ་ཀ་བ་ཞིག་གི་རྩེ་མོས། སྦིར་མདའ་བཞིན་ཐག་རིང་དུ་གཡུགས་ནས་ཐར་བའི་ལོ་རྒྱུས་གསན་ཐོས་བྱུང། དེ་
ལྟར་ན་དེ་ཡང་ལས་མ་བྱས་པ་དང་མི་འཕྲད་པ་ཡིན།    ༈    མ་ལ་གའོ། གཅེར་བུ་བ་སྡུག་བསྔལ་འགྱུར། མོ་འགལ་བུས་ཕྱག་རྡོར་གྱི་རྡོ་རྗེ་བླངས་པའི་རྫུ་
འཕྲུལ་ཅན་དེ་འདམ་བུ་ལྟར་བཅོམ་པ། ལས་མ་བྱས་པ་དང་མི་འཕྲད། བྱས་པ་ཆུད་མི་ཟ་བ་གཉིས་བསམ་ནས། སྡིག་པ་ཆུང་ངུའང་བཤགས། དགེ་རྩ་ཆུང་ངུའང་ཁོང་ཁྲོ་སོགས་
ཀྱིས་མི་འཇོམས་པའི་ཐབས་ལ་འབད་པར་ཐག་བཅད། མདོ་མཛངས་བླུན་དང། སྐྱེས་བུ་དམ་པའི་རྣམ་ཐར་སོགས་མཇལ་ཚེ་མཛད་པར་ཡི་རང་བྱ་བཞིན་ཀློག་སྐྱབས་འགྲོའི་
བསླབ་བྱ་གོང་དུ་སྐྱབས་འགྲོའི་སྐབས་བཤད་པ་དེ་མ་ཟད། ལས་འབྲས་འདི་དག་ཀྱང་སྐྱབས་འགྲོའི་བསླབ་བྱ་ཡིན། ང་ཚོ་ཏ་མི་ཤེས་ཟེར་ཡང། མི་ཤེས་པ་མེད། གཞས་ཚིག་སོགས་

[116B] ཆོས་མ་བྱེད་པས་ཕོངས་པ་ཡིན། ཞེས་རྗེ་ཕ་བོང་ཁས་གསུངས། རང་རེས་ཆོས་བཤད་དུས་ཆོས་དང་
མཐུན་པར་བཤད། ལག་ལེན་བྱེད་དུས་ཆོས་དང་མི་མཐུན་པར་བྱས་པ་ཡིན།    ༈    ཞེས་པ་ནི་རྒྱུ་མེད་པ་ལས་འབྱུང་བར་སྨྲ་བ་ཡིན་པས།    ༈   
དགོངས་སམ་སྙམ་ཏེ་བརྟག་ཅེས་པའི་ཐད། རྗེ་བླ་མའི་གསུང་གང་དུ་ཡིན་ཡང། ཡིན་ནམ་སྙམ་ཏེ་དཔྱད་གསུངས་འདུག་ན་དོན་ལ་ཡིན་པར་ཞལ་བཞེས་པས་ཡིན་པར་ཐག་བཅད་
དགོངས། མ་ཡིན་ན་སྙམ་ཏེ་དཔྱད་ཟེར་བ་འདུག་ན། དེ་བཞིན་དུ་མ་ཡིན་པར་ཐག་བཅད་དགོས། ཞེས་ཅོ་ནེ་དགེ་བཤེས་རིན་པོ་ཆེས་གསུངས། སྐབས་འདིར་ཡང། དེ་ལྟར་དགོངས་
པར་ཁས་བླངས་དགོས་གསུངས། ཡང་ཅོ་ནེས། དམ་པ་རྣམས་ཀྱི་གསུང་རྒྱུན། གང་དུ་ཡོད་དམ་མེད་ཅེས་བུ་ལ་དྲིས། ཐག་མ་ཆོད་ན་རྗེ་རིན་པོ་ཆེ་ལ་དྲིས། ཞེས་གསུངས་
   ༈    སོ་ཐར་མདོར། མངོན་པའི་ང་རྒྱལ་མ་གཏོགས་ཏེ། དོན་ལ་རང་གིས་གོང་མའི་ཆོས་ཡོད་སྙམ་དུ་ང་རྒྱལ་ཡོད་ན། རྫུན་དུ་མི་འགྲོ་ཏེ་འདུ་ཤེས་བསྒྱུར་འདོད་

[117A]༄༅། །མེད་པས་སོ། །སྲིད་ཕྱོགས་ལ་རྫུན་མང་པོ་མ་བཤད་ན་མི་འགྲིག་པ་ལྟ་བུར། སྐྱག་རྫུན་སྐད་ཆའི་རྫ་རྩི་ཡིན། ཞེས་ཟེར་བ་ལྟར་གལ་ཆེ་བར་འཛིན་ཡང་མི་རུང་
གསུངས། རྔོན་པས་རི་དྭགས་བདས་ཏེ། རི་དྭགས་གར་སོང་རང་གིས་མཐོང་བ་ལ། རྔོན་པས་དྲིས་ན། བདེན་པ་མ་བཤད་པར། ཁོ་བོ་གྲོང་དུ་འགྲོ་ཟེར་བ་ལྟ་བུའི་གཡོ་སྒྱུའི་ལན་
གཞན་བཏབ་པར་རྗེ་ཕ་བོང་ཁས་གསུངས། ཕྲ་མའི་མཐར་ཐུག་ཚིག་གོ་བ་ཙམ་གྱིས་ཨེ་ཆོག་སྙམ་ཞེས་དོགས་དཔྱད་མཛད། ཚིག་རྩུབ་ལ། ངེས་པར་ངག་མི་སྙན་མི་དགོས་པར་
ངག་སྙན་པོས་མ་དྲངས་པའི་ངག་གིས་ཕ་རོལ་པོར་ཡིད་མི་བདེ་བ་བསྐྱེད་པ་ཡོད། ངག་ཀྱལ་ལ། མང་པོའི་ནང་དུ་ངག་ལ་བརྟག་ལམ་རིམ་་བ་་གཉིས་པ་སོ་སོར་ཕྱེ་སྟེ་
ནས་་བ་་ལས་ནི་མིན་ནོ། །ཞེས་པའི་བར་གྲུབ་བོ།།    ༈    ཤི་ནས་ངན་འགྲོར་མི་སྐྱེའི་གདེངས་མེད་ཅིང།།  ྾   ྾  བཤེས་
སྤྲིངས་ལས། གལ་ཏེ་མཐོ་རིས་ཐར་པ་མངོན་བཞེད་ན། །ཡང་དག་ལྟ་ལ་གོམས་པ་ཉིད་དུ་མཛོད།།    ༈    ཕས་བུ་ལ་དམར་མཆོད་བྱ་བར་མངགས་པའི་

[117B] རྐུན་པོས་སྒམ་དུ་མི་ཡོད་པ་ཁྱེར་བའི་ལོ་རྒྱུས།    ༈    ཞེས་པ་སྲོག་གཅོད་ཀྱི་གཞི་ལས་ལྕི་བའི་ཐད་དང་འདྲ་བར་བདག་
གིས་གོ།    ༈    འབྲས་གནས་བཞི་དང། ཡང་དག་པར་ཞུགས་པ། ཞུགས་པ་བཞི། གཞན་ལ་གཤེ་བ་དང་སྨད་པ་སོགས་ལ། ཕ་རོལ་
པོ་ཨ་སྨྲ་ལྟར་རིགས་བཞི་སྤྱོད་པས། ཕྱིའི་ཀུན་སྤྱོད་སོགས་ལ་བལྟ་རྒྱུ་མེད།    ༈      ྾  ཞེས་པ་ཆོས་སྤོང་ཙམ་ལ་མི་བྱེད་པར། རྟེན་
རབ་ཏུ་བྱུང་བས་བྱས་པའི་ཉེས་པ་ཐམས་ཅད་ལ་བྱེད། དེ་སྐད་བརྗོད་པའི་བསོད་ནམས་གང། །གལ་ཏེ་དེ་ནི་གཟུགས་ཅན་གྱུར། །གངྒའི་བྱེ་མ་སྙེད་ཀྱི་ནི། །འཇིག་རྟེན་ཁམས་
སུ་ཤོང་མི་འགྱུར། །དེ་ནི་བཅོམ་ལྡན་འདས་ཀྱིས་གསུངས། །གཏན་ཚིགས་ཀྱང་ནི་འདི་ལ་སྣང། །སེམས་ཅན་ཁམས་ནི་ཚད་མེད་ལ། །ཕན་འདོད་དེ་ནི་དེ་འདྲའོ། །ཞེས་བསམ་
པ་བྱང་སེམས་ཀྱིས་ཟིན་ན་སྤོས་རྐང་གཅིག་ལ་སེམས་ཅན་གྱི་གྲངས་དང་མཉམ་པའི་སྤོས་རྐང་ཕུལ་བའི་བསོད་ནམས་བྱུང། ལས་ལ་བརྟེན་ནས་རྣམ་སྨིན་དང་བདག་སོགས་འབྲས་བུ་

[118A]༄༅། །སྐྱེ་ཚུལ་བསམས་པ་ལ་བརྟེན་ནས་ངན་འགྲོའི་སྡུག་བསྔལ་སོགས་ལ་འཇིགས་པ་སྐྱེ་དགོས། སྲོག་གཅོད་སྤོང་བ་སོགས་ཀྱི་དགེ་བའི་ལས་ཀྱི་མཐར་ཐུག་ནི་དེ་མི་བྱེད་པར་
ཐག་བཅད་པ་དེ་ཡིན།    ༈    འཇུག་པར་ཡང། རང་བྱང་ཆུབ་ལ་བདག་ཉིད་ངེས་རྣམས་དང། །རྒྱལ་སྲས་རྣམས་ཀྱིས་ངེས་པར་ལེགས་
པ་དང།།   ྾   ྾     ༈    འཕེན་རྫོགས་ཀྱི་ལས་ཀྱི་ཐད། མས་མེད་ཀྱི་ལས་གཉིས་བྱས་པ་ལ་དོགས་དཔྱོད་མཛད། ཕན་རྫོགས་དང། དེར་
གཅིག་གིས་དུ་མ་འཕེན་པ་སོགས་གྲངས་འདྲེན་ཙམ་སླ་ཡང། ཉམས་ལེན་ལ་ལས་ཆུང་ངུ་ཞིག་གིས་སྐྱེ་བ་དུ་མ་འཕེན་ཚུལ།    ༈    རྗེས་ལམ་
མཆོག་སྒྲུབ་ལ་མཚན་ཉིད་ཚང་བའི་རྟེན། །མ་རྙེད་  ྾  ཞེས་སོགས་དང་དོན་འདྲ། དབང་ཆེ་བའི་ཐད། རྒྱལ་པོ་བྱམས་པའི་སྟོབས་ཀྱི་ལོ་རྒྱུས་གསུངས། ལམ་རིམ་་བ་་
གཉིས་པ་ལྕི་ཡང་ནས་་ན་་ཁ་བསྐང་ནས་བཤད་པའོ་ཞེས་པའི་བར་གྲུབ་བོ།།    ༈    ཇི་ལྟར་གླང་བུ་ཁྲོན་ཟབ་ཁ་ནས་འཁྲུངས་པ་ཡི། །རྩ་

[118B]  ྾   ྾  རྙེད་པ་གྲུབ་པ་  ྾   ྾  འཚོ་བའི་འཇིག་རྟེན་  ྾     ༈   
ཞེས་རྗེ་ཕ་བོང་ཁས་གསུངས། རང་གར་སྲོག་གཅོད་མ་བྱས་པ་དང། སྡོམ་པ་བླངས་ནས་སྲོག་གཅོད་མ་བྱས་པ་གཉིས་ལ་ཁྱད་པར་ཆེ་སྟེ། ཕྱི་མ་འདི་ལ་དུས་རྣམ་ཀུན་ཏུ་དགེ་བ་
རྒྱུན་མི་ཆད་དུ་འཕེལ་བར་འགྱུར་བ་ཡིན། རབ་བྱུང་རྣམས་ལྟ་ཅི་སྨོས། གཙོ་བོ་ཁྱིམ་པ་རྣམས་ཀྱིས་མི་དགེ་བ་བཅུ་སྤོངས། དེ་ཡང་ཐུབ་པ་རྣམས་བསྲུངས་མ་ཐུབ་པ་རྣམས་རིམ་
གྱིས་སྦྱངས་ནས་བསྲུང་ཐུབ་པ་བྱ།    ༈    དངོས་སྟོབས་ཀྱི་རིགས་པས་སྒྲུབ་ཏུ་མེད་པས། སྟོན་པའི་ལུང་གིས་བསྒྲུབས་པས་སྟོན་པའི་གསུང་
ལ་ཡིད་ཆེས་ཀྱིས་བསྒྲུབས།    ༈    སྒྱུ་མ་ཆུ་བུར་  ྾  ཞེས་པ་ཆོས་ཀྱི་བདག་མེད་དང། སེམས་ཅན་ཤེད་ལས་སྐྱེས་པ་  ྾  གང་ཟག་གི་བདག་མེད་བསྟན་
   ༈    ཆོས་བྱས་པ་ཡིན་ལོ་རྣམས་ཀྱང། ཆོས་དང་མི་མཐུན་པ་འབའ་ཞིག་ཏུ་འགྱུར་བ་ཡིན།    ༈   

[119A]༄༅། །ཀྱི་ལུང་ཐད། བླ་མ་ལྔ་བཅུ་པར་འཕྲལ་དུ་མི་བྱའོ། །ཞེས་གསུངས་ལྟར་ལས་འབྲས་འདི་ཤིན་ཏུ་གལ་ཆེ་བ་ནི། སློབ་དཔོན་ཟླ་གྲགས་ཀྱིས་ཀྱང། ཀུན་རྫོབ་བདེན་པ་
ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་གསུངས་པ་ལྟར་ཡིན་གསུངས། དེ་ལྟར་སྡིག་པ་ལ་པང་དུ་སྦྲུལ་བྱུང་བ་ལྟར་འཕྲལ་དུ་བཤགས། སོ་ཐར་
བྱང་སེམས། གསང་སྔགས་སོགས་སོ་སོའི་ཉེས་པ་རྣམས། སོ་སོའི་གཞུང་ནས་བཤད་པ་ལྟར། ཡུལ་སོ་སོའི་དྲུང་དུ་བཤགས་པ་དེ། སྡིག་པ་ཐམས་ཅད་སོ་སོར་བཤགས། །ཞེས་
པའི་དོན་ཡིན། ཡང་གཅིག་ལ། སོ་སོའི་སྐད་དོད་ཡང་ཡང་ལ་འཇུག་པས། ཡང་ནས་ཡང་དུ་བཤགས་པའི་དོན་ལ་གོ་རྒྱུ་ཡང་ཡོད། སྟོབས་བཞིའི་བཤགས་སྡོམ་ཙམ་གྱིས་སྲོག་
གཅོད་ཀྱི་སྡིག་པ་དག་ཀྱང། སྲོག་གཅོད་ཀྱི་ལྟུང་བ་མི་དག་ལྟུང་བ་བཤགས་སྡོམ་འདུལ་བའི་གཞུང་བཞིན་དགོས། རང་རེས་སྐྱེ་བ་སྔ་མར་སྡིག་བསགས་པ་ཡང། ད་ལྟ་དགྲ་
བཅོམ་སོགས་མིན་པར་ཉོན་མོངས་མང་བ་དང། དེ་ཡོད་ན་སྡིག་པ་རང་ཤུགས་ཀྱིས་འབྱུང་བ་འདི་ཡིན་ན། ཚེ་རབས་སྔ་མ་རྣམས་སུ་སྡིག་པ་ཆེས་མང་བ་ཞིག་བསགས་པར་ཐག་ཆོད་

[119B]    ༈    རྗེའི་གསུང་ཐོར་བུའི་ནང་ཡོད་གསུངས། ཕམ་པ་དག་པ་
ལ་མི་འཁྲུགས་པའི་གཟུངས་བསྔགས།    ༈    ཐེངས་རེ་རེ་ཙམ་ལ་ངེས་པ་མེད། ལྟུང་བཤགས་སྐབས་སྨན་
བླ་བདེ་གཤེགས་བརྒྱད་བཅུག་ནས་བཏོན་ཅིང། འདོན་ལུགས་ཁག་གསུམ། ་ཆ་ཚང་རེ་འདོན་པ། ་མཚན་རྣམས་བསྐྱར་ནས་འདོན་པ། ་མཚན་རེ་རེ་བཞིན་བསྐྱར་ནས་
འདོན་པ།    ༈    རྒྱུན་གྱི་ཁ་ཏོན་བྱས་པའང་སྟོབས་ཆེ་ཚུལ། འབུམ་འཚོང་
བས་སྤང་ཀོང་ཕྱག་རྒྱ་པར་སྐྱབས་འགྲོ་བྱ་ཚུལ་ལོ་རྒྱུས་སྩལ། འགྱོད་སེམས་ལེགས་ན་སྡིག་པ་ཇི་ཙམ་ཆེ་ཡང་བྱང་ཐུབ་པ་མིད་ལས་མཐུ་སེར་གྱིས་བསད་པ་མཐར་ཟུང་འཇུག་བརྙེས་
པ་སོགས་ལྟར་ཡིན། བླ་མ་གོང་མའི་གསུང། སློབ་མ་བསོད་ནམས་ཆུང་ཤོས་ཤིག་གིས། ཆོས་ཟབ་ཤོས་ཤིག་ཞུ་བའི་དུས་ཡིན་གསུངས། མིད་ལ། རྒོད་ཚང་པ། རྗེ་བླ་མ་

[120A]༄༅། །སོགས་ཀྱི་དཀའ་སྤྱད་དུ་མས་བཤགས་པ་མཛད།    ༈    སྤྱོད་འཇུག་ལས། བསད་བྱའི་མི་ཞིག་ལག་བཅད་དེ། །གལ་
ཏེ་ཐར་ན་ཅིས་མ་ལེགས།།   ྾   ྾  ཞེས་པ་ལྟར་རོ།།    ༈     ྾   ྾  འདིའི་དཔེ་ལ། དཔེར་ན་ཁྲིམས་གཅོད་ཀྱིས་གསོད་རྒྱུར་ཐག་
བཅད་ཟིན་པའི་མི་གཅིག་ཉིན་གཅིག་གཉིས་ཁྲིམས་གཅོད་གུང་སེང་ཞུ་བ་ལྟར་ཡིན་ཞེས་རྗེ་ཕ་བོང་ཁས་གསུངས།    ༈     ྾  ཀླུ་སྒྲུབ་ཀྱིས། ལས་
དང་ཉོན་མོངས་ཟད་པས་ཐར། །ལས་དང་ཉོན་མོངས་རྣམ་རྟོག་ལས། །དེ་གཉིས་ཞེས་གསུངས། རྣམ་འགྲེལ་ལས་ཀྱང། སྡུག་བསྔལ་འཁོར་བ་ཅན་ཕུང་པོ། །ཞེས་པ་ལྟར་
ཉེར་ལེན་གྱི་ཕུང་པོ་དང། ཡང་ན། སྐྱེ་བའི་རྒྱུན་དེ་འཁོར་བར་འཇོག་རྗེ་ཕ་བོང་ཁའི། འཁོར་བ་འདི་བཙོན་ཁང་ལ་སྦྱར་ནས་ཐར་འདོད་སྐྱེད་ཚུལ་གསུངས་པ་ལྟར་བྱ།    ༈   
བ་་སྡུག་བདེན་འཁོར་བའི་ཉེས་དམིགས་དང། ཀུན་འབྱུང་འཁོར་བའི་འཇུག་རིམ་བསམ་པའོ། །འདིར་རྗེ་བླ་མས། སྡུག་བདེན་ཉེས་དམིགས་བསམ་ལ་མ་འབད་ན། ཐར་པ་

[120B]  ྾  ཀུན་འབྱུང་འཁོར་  ྾  སྲིད་པའི་རྩ་བ་  ྾  སྲིད་ལས་ངེས་འབྱུང་  ྾  འཁོར་བར་  ྾  ལམ་རིམ་ཆེན་མོ་་ན་ལས་འབྲས་ལ་ཡིད་ཆེས་པའི་ཞེས་པ་ནས་་བ་ཞེས་
པའི་བར་གྲུབ་བོ།།    ༈    སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་ཏུ་  ྾  བྱིས་ཁྱོད་འདིར་ནི་  ྾     ༈   
སྡོམ་བྱས་པའི་འཇུག་ཏུ། སྡིག་པ་རྣམ་དག་སོང་བསམ་པ་རེ་ངེས་པར་བྱ་དགོས་ཤིང། སྡིག་པའི་འཁོར་གསུམ་བདེན་མེད་དུ་དམིགས་པས་རྒྱས་བཏབ་ན་ཕུལ་དུ་ཕྱིན་པར་འགྱུར་
ལམ་རིམ་བསམ་ཚེ། ས་བཅད་གཅིག་གཞིར་བཞག་ནས་དམིགས་པའི་རྐང་གྲངས་ཚང་བ་དགོས།    ༈   
འབྱུང་བ་སྦྱོར་བ་དཔྱད་སྒོམ་གྱིས་གསལ་ཆ་དང། འཇོག་སྒོམ་གྱིས་གནས་ཆ་བཙལ།    ༈    འཆི་བ་ཐམས་ཅད་སྐྱེ་བར་མ་ངེས་པ་ཡིན་
དེའི་ཚུལ་མཛོད་ལས། འགོ་གཅིག་པའི་ལན་བཏབ་ཚུལ།    ༈    ཁུ་ཁྲག་ཏུ་ཞུགས་ཚེ་དམྱལ་བའི་ཟངས་མོ་ཆེར་བཙོས་པ་ལྟ་བུ་དང། འཕྲང་འགྱུར་སོགས་

[121A]༄༅། །ཀྱི་སྐབས་ཀོ་བ་བརྒྱངས་པ་ལྟ་བུའི་སྡུག་བསྔལ་འབྱུང། རྒ་བའི་ཐད། རྒན་པོའི་འབེལ་གཏམ། མིད་ལའི་མགུར། འཆི་བའི་སྡུག་བསྔལ་ལ། རྒྱལ་པོ་རྒྱལ་གཞིས་བཞག་
ནས་འགྲོ། སྤྱོད་འཇུག་ལས། གཤིན་རྗེའི་ཕོ་ཉས་ཟིན་པ་ལ། །གཉེན་གྱིས་ཅི་ཕན་བཤེས་ཅི་ཕན། །དེ་ཚེ་བསོད་ནམས་ཀྱིས་བསྐྱབས་ན། །དེ་ཡང་བདག་གིས་མ་བསྟེན་ནོ། །ཞེས་
གཅེས་པར་བསྐྱངས་པའི་གཉེན་གྱིས་དགོས་དུས་བསླུ། །སྡུག་བསྔལ་བརྒྱད་པ། མདོར་ན་ཉེར་བར་ལེན་པའི་ཕུང་པོ་ལྔ་སྡུག་བསྔལ་བ། ཁྱབ་པ་འདུ་བྱེད་ཀྱི་སྡུག་བསྔལ་གྱིས་མནར་
ཚུལ་བསམ་པ་འདི་ཤིན་ཏུ་གལ་ཆེ། དྲིས་ལན་བློ་བཟང་བཞད་པའི་སྒྲ་དབྱངས་ལས། འཁོར་བའི་ཉེས་བརྒྱ་སེམས་པའི་ཚུལ། །མང་ཡང་སྡུག་བསྔལ་སྡུག་བསྔལ་གྱིས། །འཇིགས་
ནས་ཐར་འདོད་ཕྱུགས་ལའང་ཡོད། །ཟག་བཅས་ཚོར་བ་བདེ་བ་ལས། །ཡིད་འབྱུང་ཕྱི་རོལ་པ་ལའང་མཆིས། །དེས་ན་འདུ་བྱེད་རང་བཞིན་གྱི། །ཟག་བཅས་ཉེར་ལེན་ཕུང་པོ་འདི།།
སྡུག་བསྔལ་འགྲུབ་དང་གྲུབ་པའི་སྣོད། །ནད་དང་འབྲས་དང་ཟུག་རྔུ་ལྟར། །དམིགས་ནས་བསྒོམ་ན་བྱིན་གཡོ་ལགས།།    ༈    ཕ་ཤ་ཟ་ཞིང་མ་ལ་

[121B]  ྾   ྾  རྗེ་གུང་ཐང་པས། དུས་དེ་རིང་ཡིད་གཅུགས་གྲོགས་པོ་ཡང། །ཚིག་ལེགས་ཉེས་གཅིག་ལ་རྣམ་རྟོག་གིས། །སྒྲོ་བཏགས་ནས་སང་ཉིན་དྭངས་མའི་དགྲ། །ཉེ་རིང་
གི་འཛིན་པ་དེ་ནས་ཆོད། །ཅེས་དང། བཤེས་སྤྲིངས་ལས། བརྒྱ་སྦྱིན་འཇིག་རྟེན་  ྾   ྾  སོགས་འདིར་ཡང་སྦྱར་རུང།    ༈    རི་དྭགས་སྒྲ་
གླང་པོ་རེག་ཕྱེ་མ་ལེབ་གཟུགས་དང་ཉ། རོ་སྦྲང་མ་དྲི་ལྔ་པོ་ལྔ་ཡིས་བཅོམ་འགྱུར་ཏེ། །ཞེས་གསུངས། ངོམས་པ་མེད་པ་ནི། བཤེས་སྤྲིངས་ལས། ནོར་རྣམས་ཀུན་གྱི་
ནང་ནས་ཆོག་ཤེས་པ། །རབ་མཆོག་ལགས་པར་ལྷ་མིའི་སྟོན་པས་གསུངས། །ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་ན། །ནོར་མི་གདོག་ཀྱང་ཡང་དག་འབྱོར་པ་ལགས། །ཞེས་
གསུངས་པ་དང། དབུལ་པོ་དེས་པས། ནོར་བུ་རྒྱལ་པོ་གསལ་རྒྱས་ལ་སྟེར་བའི་ལོ་རྒྱུས། མཛོད་ལས། བསྲིངས་གཉིས་ལྡན་ཆོག་མི་ཤེས་དང། །འདོད་ཆེན་ཅན་ལ་མ་ཡིན་ནོ།།
ཞེས་དང། ཆོག་ཤེས་ཅན་གྱི་སྒོ་ཙ་ན། །ཕྱུག་པོ་སྒོ་ཉལ་བྱེད་ཀྱིན་ཡོད་དེ། །འདོད་པ་ཅན་གྱིས་མ་ཚོར་བར་གདའ། བཤེས་སྤྲིངས་ལས། རྒྱལ་པོ་ལྷ་ཡི་འདོད་པ་  ྾  འདོད་པ་

[122A]༄༅། །ལན་ཚྭའི་ཆུ་དང་འདྲ་བར་བསམས་དགོས་ཤིང། རང་རེ་འཕགས་པའི་རིགས་བཞི་ལ་གནས་པ་དགོས། ངོམས་པ་མེད་པ་འདིར། བདེ་བ་ལ་ངོམས་པ་མེད་པ་དང་
སྡུག་བསྔལ་ད་བར་མྱོང་ཡང་མི་ངོམས་པར་དེའི་རྒྱུ་ལ་ཞུགས་པ། འཕགས་བསྟོད་ལས། མཐོ་བ་ཉིད་ཀྱང་མི་རུང་དུས་སུ་རྐང་པས་བསྣུན་འོས་བྲན་དུ་  ྾   ྾  རྗེ་གུང་ཐང་པས། མིང་
གོ་ས་སྐམ་པོའི་ཤིང་སྡོང་དེར། །ཇེ་མཐོ་ཇེ་མཐོར་འཛེགས་ཆེ་ན། །ཕྲ་ས་ནས་ཆག་པ་ཨ་ཙ་མ། །རན་པ་ཞིག་འཛེགས་པས་ཆོག་པ་ལ། ཞེས་དང། སྡུག་བསྔལ་སྐལ་གཞན་མི་
ལེན་ན། ཞེས་པའི་ཐད། ཉམས་མཚར་ཙམ་དུ་དགེ་བཤེས་ཅཀ་ཕུ་བས་མིད་ལ་ལ། ན་ཚ་སྤོ་བར་ཞུས་པའི་ལོ་རྒྱུས་སྩལ།    ༈    སྤྱིར་འཁོར་བ་ལ་
མཐའ་ཡོད་མེད་གང་ཡིན་རུང། རང་གི་འཁོར་བ་ལ་མཐའ་ཡོད་པ་ཞིག་བྱེད་དགོས། ཞེས་གསུངས་ཤིང། རང་རེས་ཐོག་མ་མེད་ཀྱང་མཐའ་མའི་མཐའ་ལྡན་པ་ཡིན་ཞེས་ཟེར་
   ༈    ཅུང་མི་བདེ་བས། འགྱུར་བའི་སྡུག་བསྔལ་སོགས་ཀྱི་ཁོངས་སུ་བསྡུ་བའི་དོན་

[122B] ཡང། སྡུག་བསྔལ་དང་སྡུག་བསྔལ་བ་གཉིས་ལ་ཁྱད་པར་ཞིག་ཡོད་སྙམ་ཡང་དཔྱད་གསུངས།    ༈    མགོ་འམ་གོས་
ལ་གློ་བུར་མེ་ཤོར་ན།།   ྾   ྾  མིར་སྐྱེ་ནའང་སྤྱོད་ལམ་རྣམ་བཞི་མཐའ་དག་གཞན་ལ་རེ་དགོས་པ། ཁྱིམ་ནང་གི་སྦྱིན་བདག་དང། སྒོ་འགྲམ་གྱི་ཁྱི་གཉིས་ཨ་ལོག་བརྒྱབས་པ་ལ་
ཁྱུག་ཙམ་ཡིན་ཞེས་རྗེ་ཕ་བོང་ཁས་གསུངས། རང་རེའི་སྐྱེ་བ་ལན་གཅིག་ལ་སྡུག་བསྔལ་དེ་འདྲ་བ་ཡོད་ན། སྐྱེ་བ་གྲངས་མེད་པར་སྡུག་བསྔལ་གྲངས་མེད་པར་མྱོང་དགོས་པ་ཡིན་
ལས་གཞན་ཞིག་ཡིན་ན་སུན་རྒྱུ་ཡོད་ཀྱང། འཁོར་བ་འདིར་སྡུག་བསྔལ་དེ་ཙམ་མྱོང་བར་བསུན་སྣང་མེད།    ༈    དགྲ་མ་ཐུལ་གཉེན་མ་འཁྱོངས་
ཀྱིས་དོགས། ཅ་ལག་ཡོད་ན་ཡོད་པའི་སྡུག་བསྔལ། མེད་ན་མེད་པའི་སྡུག་བསྔལ། ནོར་ཤིག་ཙམ་ཡོད་ན། སྡུག་བསྔལ་ཤིག་ཙམ་དང། ནོར་རྟ་ཙམ་ཞིག་ཡོད་ན། སྡུག་བསྔལ་
རྟ་ཙམ་ཞིག་ཡོད་ཅེས་རྗེ་ཕ་བོང་ཁས་གསུངས་པ་ལྟར་ཡིན། ཡང། རྗེ་ཕ་བོང་ཁའི་གསུང། རང་རེར་གྲོགས་སོགས་ཕྲད་ཙ་ན་དང་པོར་འདྲ་ཆགས་པོ་ཡོད་ཀྱང། སྐད་ཆ་མང་

[123A]༄༅། །ཙམ་བཤད་ཚེ་གྲ་མ་འགྲིག་ཤ་སྟག་ཅིག་བཤད་རྒྱུ་འོང་བ་ལྟར།    ༈    མི་ལ་ཡང་ངན་སོང་གསུམ་དང་ཆ་འདྲ་བའི་སྡུག་བསྔལ་ཡོད་
གཅན་གཟན་གདུག་ཅན་ལ་རང་བཞིན་གྱིས་ཁོང་ཁྲོ་ཡོད་པ་ལྟར། ལྷ་མ་ཡིན་ལ་རང་བཞིན་གྱིས་ཕྲག་དོག་ཡོད། ལྷ་ལ་འཆི་ལྟས་བྱུང་བ་འདི། ལྷ་རང་གི་ཞག་བདུན་ཡིན་པས་མི་
ལོར་བརྩིས་ན་ཤིན་ཏུ་རིང་བ་དེའི་ཡུན་དུ་སྡུག་བསྔལ་མྱོང་དགོས།    ༈    སྤྲིན་གྱི་ཕོ་ཉའི་ལོ་རྒྱུས་ཀྱང་གཞི་འདི་འདྲ་ལ་བརྟེན་ནས་བརྩམས་
པ་ཡིན།    ༈    ད་ལྟའི་སྡུག་བསྔལ་གྱི་གནས་བྱེད་ཅིང། མ་འོངས་པའི་སྡུག་བསྔལ་ངན་པ་འདྲེན་པའམ་ལེན་པར་བྱེད་པས་ཉོན་མོངས་ཀྱི་ས་བོན་ནམ་
བག་ཆགས་དེ་ལ་དེ་སྐད་ཟེར། ༸རྒྱལ་དབང་སྐལ་བཟང་རྒྱ་མཚོས། ཁམས་གསུམ་འཁོར་བ་ཞེས་གྲགས་ལྕགས་བསྲེག་གི་ས་གཞི། །ཕྱོགས་བཅུར་གང་དུ་ཕྱིན་ཀྱང་སྡུག་བསྔལ་གྱིས་
བསྲེགས་པ། །སྙིང་ལ་གཟན་ཡང་འཁོར་བའི་ངང་ཚུལ་དུ་འདུག་པས། །གནས་ངན་འདི་འདྲར་འཁྱམས་པའི་སྣང་ཚུལ་འདི་སྐྱོ་བ། །ཞེས་གསུངས།    ༈    མཛོད་ལས་

[123B] །འཇུག་པར་ཡང། དང་པོ་ང་ཞེས་བདག་ལ་  ྾   ྾  ཉེས་པ་ཀུན་གྱི་རྩ་བ་འཇིག་ལྟ་ལ་ཐུག་པ་ཡིན་ཏེ།   ྾   ྾  ཉོན་མོངས་སྐྱོན་རྣམས་མ་ལུས་  ྾ །
འབན་གུང་རྒྱལ་གྱིས་ཀྱང། ངས་ཉོན་མོངས་པའི་མཁར་སྒོ་ན་  ྾   ྾     ༈    དམྱལ་བའི་བར་སྲིད་ལས་བཟློག་ནས་ལྷ་སོགས་
ལ་སྐྱེ་བ་ཡོད་པས་སོ།།    ༈    དཔེར་ན། ཞིང་བཟང་པོར་ས་བོན་བཏབ་ཟིན་པར། བློ་ལོག་ནས་ད་སྐྱེ་བར་མ་གྱུར་ཅིག་ཅེས་སྨོན་ཡང་
ཞིང་གི་མཐུས་ལོ་ཏོག་སྐྱེ་བ་དང་འདྲ། སྤྱན་སྔ་བ་གཤེགས་ཁར་ཁོ་བོ་སེམས་ཅན་གྱི་དོན་དུ་དམྱལ་བར་སྐྱེ་བར་སྨོན་པ་མི་ཡོང་འདྲ། མཆོད་པ་ཤོམས་གསུངས་པ་ལྟར་བདེ་བ་ཅན་གྱི་
སྣང་བ་ཤར་བ་དང། སྣེ་ཟུར་བའི་སློབ་མ་ཞིག་ལ་དམྱལ་བའི་སྣང་བ་བྱུང་བ། ལྷ་སར་ཇོ་ལགས་ཤིག་ཤི་ཁར་ཇ་སྒམ་གྱིས་མནན་པའི་སྣང་བ་བྱུང་བ། གཞན་ཡང། སྨན་པས་
བོར་ཞིང་རིམ་གྲོས་བཟློག་ཏུ་མེད།    ༈    ཞེས་སྔོན་དུས་ཀྱི་སྲིད་པའི་ཐད། ཅོ་ནེ་རིན་པོ་ཆེས། ཤར་གྱི་སྐད་དོད། པུརྦ། ཞེས་པ། མདུན་དང། སྔོན་

[124A]༄༅། །ཤར་སོགས་ལ་འཇུག་པས། སྲིད་པ་འདི་བར་སྲིད་ཀྱི་མདུན་ན་ཡོད་པ་ལ་བྱེད་ཅེས་གསུངས།    ༈    རང་
གི་སྐྱེ་གནས་ཀྱང་མཐོང་ངོ། །ཞེས་པའི་དེ་དག་དང་ཞེས་པ་དཔྱད་གསུངས། བར་སྲིད་ཀྱི་སྐོར་འདི། མཛོད་དང། གཞིའི་སྐུ་གསུམ་གྱི་རྣམ་གཞག་ལས་ཤེས་པར་བྱ་དགོས་གསུངས་
   ༈    སྤྱད་པས་མི་ངོམས་སྡུག་བསྔལ་ཀུན་གྱི་སྒོ།།   ྾   ྾     ༈    སྤུ་གྲིའི་སོར་ཆགས་པའི་སྦྲང་རྩི་དང། སྦྲུལ་དུག་ཅན་གྱི་གྲིབ་མ་ལྟར་
ཡིན།    ༈    ཨུ་ཊ་ཡ་ནའི་ལོ་རྒྱུས། རྣམ་འགྲེལ་ལས། འགྲིབ་དང་ཕུལ་བྱུང་བསྟེན་པ་  ྾  མིང་གཟུགས་ཞེས་པའི་མིང་གི་ཕུང་པོ་བཞི་ནི་ཤེས་པ་ཡིན་པས། མིང་
གི་སྒོ་ནས་ངོ་སྤྲད་པར་བྱ་བ་ལས་མིག་ངོར་བསྟན་ནས་ངོ་སྤྲོད་བྱར་མེད་པས་མིང་ཞེས་ཟེར། མ་རིག་པ་ནི། ས་བོན་འདེབས་པ་པོ་དང། ལས་ནི་ས་བོན་དང་འདྲ། སྲིད་ལེན་གཉིས་
དྲོད་གཤེར་དང་འདྲ། ལུས་ལ་འདུན་པ་དེ་སྲེད་པ་དང། དེ་ཤུགས་ཆེ་རུ་སོང་བ་ནི་ལེན་པ། ལམ་རིམ་འགའ་ཞིག་ཏུ། རྟེན་འབྲེལ་བཅུ་གཉིས་ཀྱི་སྒོ་ནས་བསམ་ཚུལ་མ་གསུངས་པ་ནི་

[124B]    ༈   
དེ་ལྟར་གོམས་པས་འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་  ྾   ྾     ༈    འཇིག་
རྟེན་ནི་ཚེ་འདིའི་དོན་འབའ་ཞིག་སྒྲུབ་དགོས་པས། མི་མཐུན་ཟེར་བ་ལས། ཁ་བཏོན་བྱ་རྒྱུ་དང། ཚོང་བྱ་རྒྱུ་ལྟ་བུ་མཉམ་དུ་སུས་ཀྱང་ལྕོགས་གསུངས།    ༈   
པར་བསྟེན་པ་བསྔགས་པའི་སྐབས། སྟོན་པའི་སྐྱེ་བ་དྲང་སྲོང་ཞིག་པདྨའི་རྩ་བས་འཚོ་བ།    ༈    མི་རྟག་དྲན་བྱེད་མང་བ། མིད་
ལའི་ཟྭ་ཚོད་ཀྱི་ཁོག་མ་ཆག་ནས། རྫ་ད་ལྟ་ཡོད་ལ་ད་ལྟ་མེད། །ཅེས་སོགས་ཀྱི་ལོ་རྒྱུས་སྩལ།    ༈    རང་རྒྱུད་ཀྱི་སྡོམ་པ་བསྲུང་དགོས་པ་དང་
སྤྱིར་གྱི་བསྟན་པ་འོ་ཅག་ལ་མེད། སྡོམ་པ་མེད་ན་བསྟན་པ་སྒོས་ནུབ་སོང་བ། བསྟན་པ་རྒྱས་པ་དགེ་འདུན་གྱི་སྡེ་ལ་རག་ལུས། མདོ་ལུགས་ལ་ཚུལ་ཁྲིམས་ནི་བསྟན་པའི་རྩ་བ། བྱང་

[125A]༄༅། །ཆུབ་ཀྱི་སེམས་ནི་རྒྱ་ཆེ་བའི་བསྟན་པའི་སྙིང་པོ། ཡང་དག་པའི་ལྟ་བ་ནི། ཟབ་མོའི་བསྟན་པའི་སྙིང་པོ། སྔགས་ཀྱི་བསྟན་པ་གནས་མི་གནས་ནི་དཔལ་གསང་བ་འདུས་
པའི་འཆད་ཉན་ཡོད་མེད་ལ་རག་ལུས།    ༈    མ་གུས་པའི་ཐད། གདམས་ངག་བཅུ་གཅིག་ནང། གུས་པར་བྱ་བ་ལ་གདམས་པ། ཞེས་བྱུང་བའང་
དེ་ཡིན། བཅས་པ་སོགས་ལ་ཁྱད་གསོད་བགྱིས་ན། དུས་འཁོར་དབང་ཞུས་ཡོད་ན་རྩ་ལྟུང་ཡིན།    ༈    གསེར་འགྱུར་རྩི་ཡི་རྣམ་པ་མཆོག་ལྟ་བུ།།
  ྾   ྾  ཉམས་མགུར་ལས། རིན་ཆེན་སེམས་མཆོག་ཐུགས་དམ་མཐིལ་དུ་མཛད། བཀའ་གདམས་གོང་མས། འདྲེན་རྒྱུའི་སྔགས་རེ་དང་སྒོམ་རྒྱུའི་ལྷ་རེ་ཀུན་ལ་ཡོད་ཀྱང་བསམ་
རྒྱུའི་ཆོས་ཤིག་མེད་པས་ལན།    ༈    སྟོན་པ་སྲེག་པའི་ཕྲུ་གུར་འཁྲུངས་པའི་ཚེ་བདེན་ཚིག་གིས་མེ་ཞི་བའི་ལོ་རྒྱུས་དང། འདིའི་ས་དེ་བོད་གངས་ཅན་གྱི་
ས་ཞིག་ཡིན་གསུངས། འཇུག་པར། སྐྱེ་བོ་ཚུལ་ཁྲིམས་  ྾   ྾  ཡང་དེད་དཔོན་ལེགས་པར་ཕ་རོལ་ཏུ་ཕྱིན་པས་སྲོག་གཅོད་སྤངས་པའི་བདེན་ཚིག་གིས་གྲུ་རྫིངས་རྒྱ་མཚོའི་ཀློང་ནས་

[125B] མདོ་ཕྱོགས་ལ་ཚུལ་ཁྲིམས་བསྲུང་རྒྱུ་གལ་ཆེ་བ་མ་ཟད། སྔགས་ལའང་དམ་སྡོམ་རྩ་བ་ཡིན་པས། དེ་དག་ན། མ་བསྒོམས་གྱུར་ཀྱང་ལྟུང་མེད་ན། །སྐྱེ་
བ་བཅུ་དྲུག་དག་ན་འགྲུབ། ཚུལ་ཁྲིམས་མ་བསྲུང་ན། ཙ་ན་ཀྱ་དང། ཕོད་མདོའི་འདྲེ།    ༈    །སྒྲུབ་པ་སྙིང་པོ་བྱེད་པར་བྱིན་གྱིས་རློབས་
།ཞེས་དང། ལུང་ཆོས་སྡེ་སྣོད་གསུམ་གྱི་འཆད་ཉན་དང། །རྟོགས་པའི་བསྟན་པ་བསླབ་གསུམ་ཉམས་ལེན་གྱིས།།    ༈    དབུ་ཚད་ཟུང་དུ་འཇུག་  ྾ །
   ༈    རབས་བརྒལ་གཅིག་ལ་བརྫི་བཅངས་གཉིས་མིན། །ཞེས་པ་ཆུ་རབས་བརྒལ་ཐེངས་གཅིག་ལ་བརྫི་བཅངས་གཉིས་མི་བྱེད་
པའི་དོན། དཔེར་ན་དགོན་པ་ཞིག་ཏུ་གསར་ཞུགས་ནས་སློབ་དཔོན་བར་བྱས་པ། དགོན་པ་གཞན་ཞིག་ལ་གསར་ཁྲལ་བྱ་དགོས་ན་མི་ལེགས་པ་ལྟར། ཉན་རང་རྣམས་ཐེག་ཆེན་གྱི་
ལམ་ལ་འཇུག་དཀའ་བ་ནི། ཞི་བའི་བདེ་བས་ཐུགས་འཕྲོགས་ནས་ལམ་ལ་འབད་བརྩོན་བྱེད་དཀའ་བ་དང་གཅིག་ཡང་འཁོར་བ་ལས་ཐར་ཟིན་པས་རང་སྡུག་བསྔལ་ལ་འཇིགས་པ་

[126A]༄༅། །མེད། དེ་མེད་པས་རང་རྒྱུ་མཚན་དུ་བྱས་ནས་གཞན་སྡུག་བསྔལ་གྱི་མནར་ཚུལ་བསམ་པའི་སྙིང་རྗེ་སྐྱེ་དཀའ་བས་ཐེག་ཆེན་གྱི་ལམ་རྒྱུད་ལ་སྐྱེ་དཀའ། དེ་ཡང། མི་
འགའ་ཞིག་ཐེག་ཆེན་ཆོས་ལ་ལོག་ལྟ་སྐྱེ་ནས་དམྱལ་བར་སོང་བ་ཞིག་སླར་བདེ་འགྲོར་སྐྱེ་ནས་སངས་རྒྱས་ཀྱི་གོ་འཕང་ཐོབ་པ་ལས་ཀྱང། ཉན་ཐོས་ཞི་བདེར་ཐུགས་འཕྲོག་ནས་ཡོད་པ་
དེ་རྫོགས་བྱང་ཐོབ་པར་འགྱངས་ཚབས་ཆེ་བ་ཡོད། འོད་སྲུང་གིས་ཆོས་བསྟན་ན་རྒྱུན་ཞུགས་ཐོབ་ངེས་ཀྱི་དགེ་སློང་དྲུག་ཅུ་ལ་འཕགས་པ་འཇམ་དཔལ་གྱིས་ཐེག་ཆེན་གྱི་ཆོས་བསྟན་
པའི་ལོ་རྒྱུས་སྩལ།    ༈    ཚེ་འདི་ཞོར་ལ་འབྱུང། བྱང་ཆུབ་ཀྱི་སེམས་འདི་སྔགས་ལའང་གལ་ཆེ་སྟེ་
རྗེས་བླ་མས། ཐུན་མོང་ལམ་སྦྱངས་སྣོད་དུ་གྱུར་པ་ན། །ཞེས། ན་ཞེས་པ་ལ་གོ་རྒྱུ་ལྷག་པོ་ཡོད། རྗེ་ཕ་བོང་ཁས། བྱང་སེམས་མེད་ན་སྔགས་ཀྱི་ལྷ་སྐུའི་གསལ་སྣང་ང་རྒྱལ་
སོགས་ཡོད་ཀྱང། ལྷ་ཁང་དུ་མཆོད་མཇལ་སོང་བ་ལྟ་བུ་དང། རླུང་སྒོམ་པ་སོགས་ཀྱང་རྦུད་པ་ལྟ་བུ་ལས་མི་འོངས་གསུངས། ཇོ་བོ་རྗེས། ཕ་ལ་ཕ་ལ། ཧེ་བཛྲ་བསྒོམས་པ་

[126B] གསུངས། དེ་ལ་ཐར་པ་དོན་གཉེར་ཡོད་པས་རྒྱུན་ཞུགས་དེ་ལྟར་བྱུང་བ་ལས། དེའང་མེད་ན་དམྱལ་བར་འགྲོ་བ་ཡིན། བྱང་སེམས་མེད་ན་མངོན་ཤེས་
དང་རྫུ་འཕྲུལ་ལའང་ཧ་ལས་རྒྱུ་མེད། མངོན་ཤེས་ནི་ཡི་དྭགས་ལ་ཡང་ཡོད་པ་དང། རྫུ་འཕྲུལ་ཡང། མཛོད་ལས། རྫུ་འཕྲུལ་གསང་སྔགས་སྨན་དག་དང། །ལས་ལས་སྐྱེ་དང་
རྣམ་པ་ལྔ། །ཞེས་པ་ལྟར་ཡོད་པས་སྙིང་པོ་མེད། འདིར་བྱང་སེམས་ནི། ཐེག་ཆེན་གྱི་འཇུག་སྒོར་གྱུར་པ། བྱང་ཆུབ་སེམས་ཀྱི་ཕན་ཡོན་ནི། ་རྒྱལ་བའི་སྲས་ཞེས་བྱ་བའི་
མིང་འཐོབ་པ། ་ལྷ་དང་མི་ཀུན་གྱི་ཕྱག་བྱ་བའི་གནས་སུ་གྱུར་པ། ་ཉན་རང་རིགས་ཀྱི་སྒོ་ནས་ཟིལ་གྱིས་གནོན་པ། ་ཚོགས་བདེ་བླག་ཏུ་རྫོགས་པ། ་སྡིག་སྒྲིབ་མྱུར་དུ་
བྱང་བ། ་གནོད་པ་དང་བར་ཆད་ཀྱིས་མི་ཚུགས་པ། ་ཅི་བསམ་པ་འགྲུབ་པ། ལས་ཚོགས་སོགས་གསུངས་པ་ལྟར་འགྲུབ། ་འགྲོ་བའི་བདེ་སྐྱིད་མ་ལུས་པའི་ཞིང་སར་
གྱུར་བ། ་ས་ལམ་མྱུར་དུ་རྫོགས་པ།    ༈   ཅེས་འདུས་པ་ནུབ་ནའང་རྒྱལ་བའི་བསྟན་པ་མི་ནུབ་པར་བཤད་པ་དེ་ཡང། བྱང་ཆུབ་ཀྱི་སེམས་

[127A]༄༅། །ལ་རག་ལུས། གང་ཡང་མ་བསླབ་ཅི་ཡང་མི་ཤེས་པ། །དེ་བས་མ་ཎི་བགྲང་ན་མདུན་མ་བཟང། །དབེན་པའི་གནས་སུ་བྱིང་རྨུགས་མཉམ་གཞག་དང། །རྗེ་ཐོབ་ཆགས་
སྡང་སྐྱོང་བའི་སྒོམ་ཆེན་ལས། །དགུན་དུས་ཚང་ཉལ་དཔྱིད་དུས་ཕྱིར་ཐོན་པའི། །འཕྱི་བ་རྒན་པོ་འདི་དག་ཟོག་རྫུ་ཆུང།།    ༈    སྐྱབས་སེམས་ཚིག་ཙམ་
བཏོན་པ་དང། སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཙམ་གྱིས་མི་ཕན། མཁས་གྲུབ་རྗེས་བསྐྱེད་རིམ་དངོས་གྲུབ་རྒྱ་མཚོར། དེ་ལྟར་ཐོབ་པར་བྱའོ་སྙམ་པ་ཙམ་
བྱང་སེམས་སུ་འགྱུར་ན། ལམ་གཞན་ལའང་འདྲ་བས། ཉི་མ་གཅིག་ལ་སངས་རྒྱས་ཀྱི་ལམ་ཐམས་ཅད་མངོན་དུ་བྱེད་ནུས་པར་འགྱུར་རོ། །སྔགས་ལའང་ཕར་ཕྱིན་ཐེག་པའི་
ཐབས་བྱང་ཆུབ་སེམས་དང། ཤེས་རབ་སྟོང་ཉིད་ཀྱི་ལྟ་བ་མེད་ན། རྡོ་རྗེ་འཆང་རེ་ཡང་དེ་ཕར་ཞོག་སྔགས་ཀྱི་ཉམས་ལེན་ལེགས་པོ་ཞིག་ཀྱང་མི་འོང་བ་ལྟ་བུ་ཡིན། སྙིང་རྗེའི་
སྐད་དོད་ཀ་རུ་ཎ་ཞེས་པ་བདེ་འགོག་ལ་འཇུག་པ་ཞི་བདེ་འགོག་པའི་དོན་ཡིན། བྱང་ཆུབ་ཀྱི་སེམས་རྒྱུད་ལ་སྐྱེས་པའི་ཚེ། ས་འདི་སེམས་ཅན་གྱི་བདག་འབྲས་ཡིན་པས་མ་བཟོད་

[127B] གཞན་ཡང། སངས་རྒྱས་རྣམས་འཁོར་བསྒྱུར་ལ་སྲས་གསར་པ་འཁྲུངས་པ་ལྟ་བུའི་མཉེས་ཚོར་ཆེ་བ་དང། རྒྱལ་སྲས་བྱང་ཆུབ་སེམས་དཔའ་ཆེན་པོ་
རྣམས་ཀྱིས་སྤུན་ལྟར་དགོངས་པར་འགྱུར་བ་དང། ལམ་གཙོར་ཡང་རྒྱལ་སྲས་དམ་པ་རྣམས་ཀྱིས་བསྔགས་པའི་ལམ། གསུངས་པ་ལྟར་དང། ཡང་བསྟན་པའི་སྙིང་པོ་སྟོང་པ་ཉིད་
ངེས་པའི་  ྾     ༈    སྲན་ཙམ་བསྲེས་པའི་ལོ་རྒྱུས་སྩལ། ཡང་སྟོན་པའི་དྲུང། བྱང་ཆུབ་སེམས་ཀྱིས་ཟིན་པའི་མར་
མེ་ཆུང་ཆུང་ཞིག་ཕུལ་བ་ཀུན་དགའ་བོ་སོགས་སུས་ཀྱང་གསོད་མི་ནུས་པར་འབར་བའི་ལོ་རྒྱུས་སྩལ། བྱང་སེམས་ཀྱིས་སྡིག་པ་དག་པའང་འཕགས་པ་ཐོགས་མེད་ཀྱིས་རྗེ་བཙུན་བྱམས་
མགོན་མཇལ་བའི་ལོ་རྒྱུས། དེས་ན་རང་རེས་སྟོབས་བཞིའི་བཤགས་སྡོམ་བྱས་ཚེ། བྱང་སེམས་ཀྱིས་ཟིན་པར་བྱས་ན་སྟོབས་ཆེ་བ་ཡིན། བྱང་སེམས་འདི་འགྲོ་བའི་བདེ་སྐྱིད་ཀྱི་ཞིང་
སར་འགྱུར་བ་ནི། བདེ་སྐྱིད་མ་ལུས་པ་རྒྱུ་དགེ་བ་ལ་རག་ལས། དེ་སངས་རྒྱས་ཀྱི་འཕྲིན་ལས་ཡིན་པས་རྒྱལ་བ་ལ་རག་ལུས། དེ་བྱང་ཆུབ་སེམས་པ་ལས་འཁྲུངས། འདི་འདིར་

[128A]༄༅། །བསྟན་ཆོས་གསུམ་ལས་འཁྲུངས་ཚུལ། ཇོ་བོ་རྗེས། བྱམས་སྙིང་རྗེ་སྒོམ་མི་ཤེས་པའི་བྱང་ཆུབ་སེམས་དཔའ་ཁྱོད་བོད་པ་ཚོས་ཤེས་པ། ཞེས་བཀའ་བཀྱོན་པར་མཛད་
བསྐྱེད་རིམ་དངོས་གྲུབ་རྒྱ་མཚོ་ལས། སེམས་བསྐྱེད་ནི་སངས་རྒྱས་ཀྱི་གཟུགས་སྐུ་དོན་གཉེར་གཙོ་བོར་བྱེད་པར་གསུངས།    ༈    འདི་
ན་དང་པོར་ཐོས་ལ་བརྟེན་ནས་  ྾    ྾  ཚུལ་བཞིན་ཡིད་བྱེད་ལ་  ྾     ༈    ཚོང་ཐག་བཅད་པ་དང་མ་བཅད་པའི་ཁྱད་པར་ཡོད་པ་ལྟར་ཡིན་ཞེས་རྗེ་
ཕ་བོང་ཁས་གསུངས་པས། ཁུར་དུ་ཁྱེར་མི་ཁྱེར་གྱི་ཁྱད་པར་ཡོད་ཅེས་གསུངས། ལྡེབ་རིས་འབྲི་བ་ལ། གཞི་སྙོམས་དགོས་པ་ལྟར་འདིར་སྔོན་དུ་བཏང་སྙོམས་བསྒོམ་དགོས་
བཏང་སྙོམས་སྐབས། ལམ་རིམ་ཆེན་མོར། བར་མ་སྔོན་ལ་སྒོམ་པར་གསུངས་ཀྱང། དགྲ་གཉེན་བར་མ་གསུམ་ཀ་མདུན་དུ་གསལ་བ་བླ་མའི་མན་ངག་ཡིན། བཏང་སྙོམས་
འདི་ཉེ་རིང་ཆགས་སྡང་བཀག་པའི་བཏང་སྙོམས་ཏེ། ཐེག་དམན་དང་ཐུན་མོང་བ་ཡིན། མར་ཤེས་ཀྱི་བློ་འདི་ཤིན་ཏུ་སྐྱེ་དཀའ་བ་ཞིག་ཡིན། འོན་ཀྱང་འགོར་སོང་སྙམ་པ་མི་བྱ་བར་

[128B] མར་ཤེས་འདི་གསོད་ལུག་དང། དེ་ནས་རིར་གནས་པའི་ལུག་སོགས་ལ་རིམ་གྱིས་བློ་སྦྱངས། མཐར་སྲོག་ཆགས་གྲོག་སྦུར་ཚུན་ལ་
འདི་ངའི་མར་གྱུར་ནས་ངའི་སྐྱིད་སྡུག་ལེགས་ཉེས་ཐམས་ཅད་འདི་ལ་རེ་དགོས་པ་ཞིག་བྱུང་ཚུལ་མ་བཅོས་པར་བློ་ངོར་ངང་ངང་ཤུགས་ཀྱིས་བྱུང་བ་ན། བློ་དེ་སྐྱེས་པའི་ཚད་ཡིན། ཨ་
མས་ཉིན་རེར་རང་རེའི་སྲོག་འགོ་བརྒྱ་ཕྲག་བཏོན་པའི་དྲིན་ཡོད་ཅེས་རྗེ་ཕ་བོང་ཁས་གསུངས། ཨ་མས་ཐོག་མར་མངལ་དུ་བཟུང་སྐབས་དྲིན་ཆེ་བ་དང། བར་དུ་བཙས་མ་ཐག་སོགས་
སུ་གཅེས་པར་བསྐྱངས་པའི་དྲིན་ཆེ་བ། མཐར་མ་རང་གི་སྡིག་པའི་ནོར་སོགས་ཕངས་མེད་དུ་སྟེར་བ་དང་ཆོས་སྒོར་བཅུག་པ་སོགས་དྲིན་ཆེ། ཇག་དཔོན་ཞིག་གི་རྟ་ལ་གྲི་ཟུག་ནས་
རྟིའུ་ལྷུང་པར་མས་ལྕེ་ལྡག་བྱས་པའི་བརྩེ་གདུང་མཐོང་ནས་ཇག་དཔོན་ཆོས་ལ་ཕྱོགས་པའི་ལོ་རྒྱུས་སྩལ།    ༈    བདག་
ཉིད་དང་ནི་འཇིག་རྟེན་འདིས། །བླ་མེད་  ྾  དེའི་རྩ་བ།   ྾  རི་དབང་རྒྱལ་  ྾  ཕྱོགས་མཐས་  ྾  གཉིས་ལ་  ྾     ༈   

[129A]༄༅། །སོགས་ནས་སྐྱེ་བ་གྲངས་མེད་ལ་མ་གྲངས་མེད་པ་དགོས་ཚུལ་བར་སྤར་ཏེ་བསམས། འདས་པས་མ་མ་ཡིན་པ་མི་འཐད། ངོ་མི་ཤེས་པས་མ་མ་ཡིན་པ་མི་འཐད་སྙམ་ན་
དེ་མི་འཐད།    ༈    དཔེར་ན། མ་གྷ་དྷ་བཟང་མོས་སྟོན་པ་གདན་འདྲེན་ཞུ་སྐབས་ལམ་ཞོར་ཁོ་ནར་སྐྱེ་བོ་བྱེ་བ་འབུམ་ཕྲག་དུ་མ་སྨིན་པར་
མཛད་ནུས་པ། དེ་འདྲའི་གོ་འཕང། གཞན་དོན་ནི། གཞན་རྒྱུད་ཀྱི་མྱང་འདས་ཡིན་ལ་ཞེས་གསུངས།    ༈    བདག་གཞན་མཉམ་པ་འདི། བཏང་
སྙོམས་ཡིན་ལ། འདི་སེམས་ཅན་ཀུན་ལ་ཕན་བདེ་ཉེ་རིང་མེད་པར་སྒྲུབ་འདོད་ཀྱི་བཏང་སྙོམས། ཐེག་ཆེན་ཐུན་མོང་མ་ཡིན་པ་ཡིན། དེ་ལ་སེམས་ཅན་གྱི་ངོས་ནས་རང་ཉིད་ལ་
ཕན་བཏགས་པར་མཉམ་པར་བསམས། འདིས་གནོད་པའང་བྱས་སོ་སྙམ་ན། གནོད་པ་ལས་ཕན་བཏགས་པའི་གནས་སྐབས་རིང་བ་ཡིན་ཏེ། དེ་ནི་མ་མ་བྱས་པའི་ཚེ་ཡང་དྲིན་མང་
པོ་ཡོད། སྦྱིན་པ། ཚུལ་ཁྲིམས། བཟོད་པ་དང་བཅས་པར་སེམས་ཅན་ལ་བརྟེན་པ། མངོན་མཐོ་ལྷ་མི། སངས་རྒྱས་ཀྱི་གོ་འཕང་སོགས། སྤྱོད་འཇུག་ལས། སེམས་ཅན་རྣམས་

[129B] །སངས་རྒྱས་ཆོས་སྒྲུབ་འདྲ་བ་ལ།   ྾    ྾  བློ་སྦྱོང་ཚིག་བརྒྱད་མར། ཡིད་བཞིན་ནོར་བུ་ལས་ལྷག་པའི།   ྾    ྾  དེ་ཙམ་མ་ཟད།    ༈   
ཐུང་བའི་དུས་འདིར། ཆགས་སྡང་བྱ་རན་མེད་པ། དཔེར་ན་སང་ཉིན་བསད་པར་ངེས་པས། ཆགས་སྡང་བྱ་རན་མེད་པ་ལྟར་རོ། །ཡང་སེམས་ཅན་གྱི་ངོས་ནས་བདེ་བ་འདོད་སྡུག་
བསྔལ་མི་འདོད་པར་མཉམ་པ། སྤྲང་པོ་བཅུ་ཉམ་ཐག་སློང་བ་པོར་མཉམ་པས་ཉེ་རིང་བྱ་མི་འོས་པ་ལྟར་བསམས་ལ། རང་གཅེས་འཛིན་འདི་ནི། གཙོན་སྲུང་ལྟ་བུ། བཤེད་མ་ལྟ་བུ་
ནང་གི་ཁོང་སྐྲན་ལྟར་བལྟས་ལ་གཞོམ་པར་བྱ་དགོས། ཡང་བདག་གཞན་ལྟོས་གྲུབ་ཡིན་པ་དང། དགྲ་གཉེན་སངས་རྒྱས་ཀྱིས་མ་གཟིགས་པ། ལུས་འདི་ཡང་མའི་ལུས་ཀྱི་ཆ་ཤས་
ཡིན་པ་ལ། གཅེས་འཛིན་སྐྱེ་རིགས་པ། མདོར་ན་སྤྱོད་འཇུག་ལས། འཇིག་རྟེན་དག་ན་འཚེ་བ་གང་ཡོད་དང། །འཇིགས་དང་སྡུག་བསྔལ་  ྾    ྾     ༈   
བདག་འཛིན་གྱི་མིང་བཏགས། གཅེས་འཛིན་གྱི་སྐྱོན། ནད་སོགས། ཉན་རང་ཞི་མཐར་ལྟུང་བ་དང། བྱང་སེམས་འགའ་ཞིག་ལམ་བུལ་བ་ཚུན་ཆད་གཅེས་འཛིན་གྱི་སྐྱོན་ཡིན་

[130A]༄༅། །འདི་འུག་པའི་མགོ་ཅན། སོ་ནམ་མཁན། ཆོམ་རྐུན་པ། ཐུབ་པས་གཞན་གཅེས་པར་བཟུང་བ། སྤྲེའུ་རྒྱལ་པོར་འཁྲུངས་ནས་སྤྲེལ་ཟམ་མཛད་པའི་ལོ་རྒྱུས་སྐྱེས་
རབས་ལྟར།    ༈    མི་ཐབས་གཅིག་ཅེས་པ། རྟ་ཐབས་ནི་དགྲ་འདུལ་ཐབས། མི་ཐབས་ནི་གཉེན་སྐྱོང་ཐབས། འདིར་བཅོ་བརྒྱད་ཅེས་པ་གྲངས་བཅོ་
བརྒྱད་བརྩི་རྒྱུ་མིན་པར། དཔེར་ན། མི་བྱེད་དགུ་བྱེད་བཅོ་བརྒྱད་བྱས་ཟེར་བ་ལྟར་ཡིན། རྗེ་ཕ་བོང་ཁས། ངེས་འབྱུང་བྱང་སེམས་དང་བྲལ་བའི། །སེམས་གནས་ཏིང་པོ་ཡི་
མཉམ་གཞག་ཉིན་ཞག་བདུན་ཕྲག་ཏུ་ཁྱོངས་ཀྱང། །འབྲས་བུ་ཁམས་གོང་གི་ལྷ་ཙམ། །གསུངས་པ་ལྟར་རོ།།    ༈    ཉེས་དམིགས་སུ་བལྟ་བ། མཐིལ་བསྟན་
པ་ནི། སེམས་ཅན་ལ་ཕན་པར་བྱེད་པའི་དོན་ཡིན། ལམ་རིམ་ཤོག་གྲངས་་བ་་ནས་་བ་་བར་ལུང་ཙམ་སྩལ། ཐབས་ཤེས་གཉིས་ཀ་ཚང་དགོས་པས། དུས་འཁོར་
སོགས་སུ་རྣམ་ཀུན་མཆོག་ལྡན་གྱི་སྟོང་ཉིད་ཅེས་པའང་དོན་དེ་འདྲར་གོ་དགོས།    ༈    ཞེས་པ་སྟོང་ཉིད་ལ་ཟེར་ཞེས་གསུངས།    ༈   

[130B] རྒྱལ་བ་འདས་དང་མ་བྱོན་ད་ལྟར་བྱུང་བ་གང། །ཀུན་ལམ་ཕ་རོལ་ཕྱིན་  ྾    ྾     ༈    བདག་གཞན་མཉམ་བརྗེའི་མན་
ངག་གཅིག་ཏུ་བསྒྲིལ་ནས་སྐྱོང་ཚུལ། ཐོག་མར་བཏང་སྙོམས་ཐུན་མོང་བ་བསམས། དེ་རྗེས་མར་ཤེས་དང། དེ་ནས་མར་ཤེས་དང་དྲིན་དྲན་སྦྲགས་ནས་བསམས། འདི་ལའང་
ཐོག་མར་སེམས་ཅན་རེ་རེ་བཞིན་བསམས་ནས། དེ་རྗེས་སེམས་ཅན་སྤྱིར་བསམས། དེ་ནས་དྲིན་དྲན་ཁྱད་པར་བ། དྲིན་བཟོ་བ། བདག་གཞན་མཉམ་པ། རང་གཅེས་འཛིན་
གྱི་སྐྱོན་བསམས་པ་དང། གཞན་གཅེས་འཛིན་གྱི་ཡོན་ཏན་བསམས་པ་གཉིས། སྤྱོད་འཇུག་ལས། འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང། །འཇིག་
རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །ཞེས་གསུངས་པ་ལྟར་བསམས། དེ་ནས་བདག་གཞན་བརྗེ་ནུས་པར་བསམས་པ་ནི། བརྗེ་ནུས་ཏེ། ད་ལྟའི་ལུས་
ཕ་མའི་ཁུ་ཁྲག་ལ་གཅེས་པར་འཛིན་པ་དང།    ༈   །   ྾    ྾  ཅེས་པ་ལྟར། བྱིས་པ་དང་ཐུབ་པའི་ཁྱད་པར་བསམས། ཐུབ་པ་བཅོམ་ལྡན་འདས་

[131A]༄༅། །ཀྱིས་མཛའ་བོའི་བུ་མོར་འཁྲུངས་པ། དམྱལ་བ་ཤིང་རྟ་འདྲེན་པའི་གྱད་དུ་འཁྲུངས་པ། དྲང་སྲོང་བཟོད་པ་སྨྲ་བ། རྒྱལ་པོ་བྱམས་པའི་སྟོབས། རྒྱལ་པོ་ཟླ་འོད། བསོད་
ནམས་སྟོབས། དཔལ་གྱི་སྡེ། གཙུག་ན་ནོར་བུ། རྒྱ་མཚོའི་རུས་སྦལ་དུ་འཁྲུངས་པ་སོགས་བསམས། སྙིང་རྗེའི་དམིགས་པ་རྩལ་དུ་བཏོན་ནས་ལེན་པ་དང། བྱམས་པའི་
དམིགས་པ་རྩལ་དུ་བཏོན་ནས་གཏོང་བ། འདི་ལ་ཐོག་མར་ཚ་དམྱལ། དེ་ནས་གྲང་དམྱལ་སོགས་ལ་རིམ་གྱིས། སྡིག་སྒྲིབ་ཉེས་ལྟུང་རྣམས། སྙིང་ཁའི་དབུས་སུ་ཐིམ་པར་
མོས་དགོས། ་འོད་ནག་པོའི་རྣམ་པ་དང། ་མཚོན་དུག་སོགས་དང། ་སྲོག་ཆགས་གཅན་གཟན་སོགས་ཀྱི་རྣམ་པར་བསྟིམ། བླ་མ་དང་སངས་རྒྱས་ལ་ཚུར་ལེན་རྒྱུ་
མེད་པར། ཕར་བཏང་སྐབས་མཆོད་པའི་རྫས་ཀྱི་རྣམ་པར་ཕུལ། འདིར་རང་གི་ལུས་དང། ལོངས་སྤྱོད་འདས་པ་བཏང་རྒྱུ་མེད་ལ། དེ་གཉིས་ད་ལྟ་བ་དང། མ་འོངས་པ་བཏང་
དགེ་རྩ་ནི་འདས་མ་འོངས་ད་ལྟ་གསུམ་ཀའི་དགེ་རྩ་བཏང་གསུངས།    ༈    གཞན་གྱི་དོན་ནི་རང་གི་དོན་ཡིན་ནོ། །ཞེས་པ་གཞན་དོན་ལ་རང་

[131B] སྐྱེས་རབས་སོགས་ལས་བྱུང་བ་ལྟར། ལུས་བཏང་བ་སྟག་མོ་ལུས་སྦྱིན། ལུས་ཀྱི་ཆ་ཤས་དབུ་དང་མིག་སོགས་བཏང་བ་ཟླ་འོད། ལོངས་སྤྱོད་ཚང་མ་
སེམས་ཅན་ལ་བསྔོས་ནས་བཞག་ན་ལྟུང་བ་མང་པོ་ཁེགས་པ་དང། དེ་ཡང་སྔ་དྲོ། དེ་རིང་སེམས་ཅན་གྱི་དོན་དུ་ལོངས་སྤྱད་སྙམ་པ་དུས་དྲན་ལྟ་བུར་བསྟེན་ན་ལེགས་ཚུལ། ་བ་་
སྦྱིན་པ་དམ་པ་དྲུག་ལྡན་དང། ཕར་ཕྱིན་དྲུག་ལྡན་དུ་བྱ་བའི་ཐད། བཏང་བསྲུང་དག་སྤེལ་བཞི་ཡང་ཚང་ཚུལ་སྩལ། ཆོས་ཀྱི་སྦྱིན་པ་ལ། སྐྱོར་སྦྱངས་ཚུན་ཆད་བཞག་ཆོག་ཅིང་
འདིར་ལྷ་སོགས་ཉན་པའི་འཁོར་བསམས་པ་ལ་ཕན་པར་མ་ཟད། ཉེ་འཁོར་འབུ་སྲིན་ཚུན་གྱི་སྲོག་ཆགས་ལ་ཕན་ནས་བག་ཆགས་བཞག་པ་སློབ་དཔོན་བློ་བརྟན་གྱི་ལོ་རྒྱུས། མི་འཇིགས་
པའི་སྦྱིན་པ་ནི། ལུས་ཀྱི་ཤིག་ཚུན་ཆད་ལ་བྱར་ཡོད། མ་ཟད་བཏང་སྙོམས་ཚད་མེད་བསྒོམས་པའང་མི་འཇིགས་པའི་སྦྱིན་པར་འགྲོ་ཚུལ་ཡོད། སྦྱིན་པ་གཏོང་བའི་ཞིང། མཛོད་ལས་
འཕགས་པ་མིན་ཡང་ཕ་མ་དང། །ནད་པ་དང་ནི་ཆོས་སྨྲ་དང། །སྐྱེ་མཐའི་བྱང་ཆུབ་སེམས་དཔའ་ལ། །ཡོན་ནི་གཞལ་དུ་མེད་པ་ཡིན།།    ༈   

[132A]༄༅། །མེད་པའི་ཐད། རྗེ་བླ་མས་བྱ་བྲལ་དུ་ཕེབས་སྐབས། མདོ་སྡེ་ཕལ་མོ་ཆེ་ནས་གསུངས་པའི་སྤྱད་པ་རྣམས་བསླབ་པ་ལ། ཅུང་ཟད་ཐུགས་ཞུམ་པ་བྱུང་ཡང། རྗེས་སུ་
བསགས་སྦྱང་སོགས་མཛད་པས། དེར་གསུངས་པའི་སྤྱོད་པ་རྣམས་ལ་བསླབ་པ་ལ་དཀའ་ཚེགས་མ་བྱུང་བའི་ལོ་རྒྱུས་མཆིས།    ༈    སེམས་ཙམ་
བསྐྱེད་ཀྱང་ཚུལ་ཁྲིམས་རྣམ་གསུམ་ལ།།   ྾   ྾     ༈       ༈   
ལེགས་པར་ཁོ་ནར་བསྒྲགས་པར་བྱའོ། །འདི་མཐུན་མིན་སྣ་ཚོགས་ལ་མི་ལེགས་པ་ཡིན་ནམ་སྙམ་སྩལ།    ༈   
ལྐུག་པར། འདི་མཐུན་མིན་སྣ་ཚོགས་ལ། བྱིན་པས་ཞེས་པ་ཡིན་ནམ་སྙམ། སྟོན་པ་སྤྲེའུ་འཁྲུངས་ནས་མི་ཞིག་གཡང་ས་ནས་འདོན་པའི་ལོ་རྒྱུས་སྩལ།    ༈   
རྗེ་གུང་ཐང་པས། དལ་འབྱོར་རྟེན་ཐོབ་  ྾   ྾     ༈    ་བ་་སྟོན་པ་གླང་པོ་ཆེར་འཁྲུངས་པའི་ལོ་རྒྱུས། གསང་སྔགས་ཀྱི་ལམ་ཉམས་སུ་

[132B] སེམས་ཅན་ལ་བུ་མེ་དོང་དུ་ལྷུང་བ་ལྟར་བསམས་པ།    ༈   
བཟང་རྒྱ་མཚོའི་གསུངས་ལས། བློ་སྣ་བསྟུངས་ཤིག་འཕྲལ་གྱི་བྱ་བ་ལ།    ༈    སེངྒེས་ཁྱུ་མཆོག་གསོད་པའི་ཚེ། །རྭ་ལ་བཟུར་བ་ཅི་ལ་སྡར།།    ༈   
འབན་གུན་རྒྱལ་གྱི་ལོ་རྒྱུས།    ༈    སྡུག་རུས་ཡིན་པ་ལས་བརྩོན་འགྲུས་མ་ཡིན། ཞེས་རྗེ་ཕ་བོང་ཁས་གསུངས།    ༈   
སོ་ཐར་གྱི་ཕམ་པ་བཞི་ག་བྱུང་བ་ལས་ལྕི་བར་གསུངས།    ༈    རྒྱུ་མཚན་དེ་ཡིས་རྗེ་བླ་མ་བྱ་བྲལ་དུ་ཕེབས་ནས་དཀའ་སྤྱད་མཛད། རྗེ་ཕ་བོང་ཁས་
རང་རེ་ཆོས་བྱེད་པ་ལ་བོང་བུ་ཆད་པ་ལ་ལ་དེད་པ་ལྟ་བུ་གསུངས། ཚོགས་གཏམ་ལས་བྱུང་བ་བཞིན། ཁ་བཏོན་སོགས་ཀྱང་ཚིག་བཟང་པོ་ཞལ་ནས་གསུངས། དོན་བཟང་པོ་ཐུགས་
ལ་བསམས་དགོས།    ༈    ཀུན་རྫོབ་དེ་ཉིད་གཤོག་ཡངས་དཀར་པོ་  ྾   ྾  ངང་པའི་རྒྱལ་པོ་  ྾   ྾     ༈   

[133A]༄༅། །ལྡན་པ། །ཞེས་པར་གདམས་ངག་ལ་སྒྲོ་འདོགས་ཆོད་པ་དེ་ཡང་བཞག་དགོས་ཞེས་རྗེ་ཕ་བོང་ཁས་གསུངས།    ༈    བ་ལང་བདག་
ལྟ་བུ་དམིགས་གསལ་དང། བ་ལང་བདག་ལ་ཕྱི་དྲོའི་ཁ་ཟས་ཀྱང་དམིགས་གསལ་ཡོད།    ༈    རྟེན་འབྲེལ་ཚེ་
གསུམ་ལ་རྫོགས་པ་ཞེས་པར་སྦྱར།    ༈      ༈    གསལ་ཆའི་ངར། ཡུལ་
ཅན་ལ་བཞག་དགོས་པ་འདིར་གསལ། བྱིང་བ་ཕྲ་མོ་དགེ་བ་ཡིན། རྒོད་པ་མ་བྱུང་ན། ཇི་ཙམ་འཛིན་སྟངས་དམ་པ་དེ་ལེགས་པ་ཡིན། བྱིང་བ་གཙན་ཐབས་ནི། རང་
སེམས་འོད་དཀར་པོའི་རྣམ་པར་ཕཊ་སྒྲ་དང་བཅས་ནམ་མཁར་སོང་བ་མཁའ་དང་བསྲེ་བ་དང། རྒོད་པ་གཙན་ཐབས་སུ་གཅོད་པ་ནི། དབུགས་བགྲང་བ་དེ་ཡིན། ་བ་་
བྱིང་བ་ལ་ཞུམ་པའི་མིང་གིས་བཏགས།    ༈       ༈    དྲན་པ་སྟོབས་

[133B] དྲན་པའི་སྟོབས་རྫོགས། སེམས་གནས་ལྔ་པར། བྱིང་བ་ཕྲ་མོ་ཡང་ཡང་འབྱུང་བ་ཤེས།    ༈   
པའི་མདོ་ལས། སྟོང་པ་ཞི་བ་སྐྱེ་བ་མེད་པའི་ཚུལ།   ྾   ྾     ༈    བརྟན་པ་ཐོབ་ནས་གསང་བ་བསྟན། གསུངས་པ་ལྟར།    ༈   
པ་ཆེན་པོས། གསུང་རབ་ཀུན་གྱི་སྙིང་པོ་བསྡུ་བསྡུ་བ།   ྾   ྾     ༈    དེ་ཡང་མིང་དོན་ཡུལ་ཡུལ་ཅན། །བརྗོད་བྱ་བརྗོད་བྱེད་ཉིད་དང་ནི། །དངོས་
ཤུགས་རྣམ་བཅད་ཡོངས་གཅོད་ཀྱི། །དོན་དུའང་བཞེད་པ་མ་ལགས་ཤིང། །ཡོད་པ་གཉིས་དང་མེད་པ་གཉིས། །ཕྱེད་པར་མ་གྱུར་ངོར་ཡང་མིན། ཡོད་མིན་མེད་མིན་འདི། རྩ་
ཤེས་ཀྱི་ཚིག་ཟིན་ལྟར་བཟུང་བས་འཁྲུལ།    ༈     ྾  ཚོགས་ལ་ལྟོས་  ྾  ཇི་ལྟར་དེར་ནི་  ྾  ཤེས་པ་དེ་  ྾  དེ་བཞིན་དངོས་པོ་  ྾  སྟོང་ཉིད་  ྾  ཞེས་པ་འདིས་
སྟོང་ཉིད་རྒྱུ་འབྲས་སུ་འཆར་ཚུལ་བསྟན་པར་གསུངས་པ། སྔགས་སོགས་ཀྱི་སྐབས། སྟོང་པའི་ངང་ནས་ཞེས་བསྐྱེད་ཆོག་བྱས་པའི་གནད་དང་མཚུངས་སམ་སྙམ་པ་ལས། སྟོང་པ་

[134A]༄༅། །ཉིད་རྒྱུ་འབྲས་ཡིན་མི་ཟེར།    ༈    རྒྱ་མཚོ་ཆེར་གཡེངས་གཉའ་ཤིང་གི། །བུ་གར་རུས་སྦལ་མགྲིན་ཆུད་ལྟར་  ྾   ྾     ༈   
ཐང་པས། འཕགས་ཡུལ་མཁས་རྣམས་བཟུར་གནས་པས། །རང་བློའི་སྟོབས་བཞིན་གྲུབ་མཐའ་འཛིན།།    ༈     ྾  དེ་ལ་སྐྱེ་བའི་  ྾  རྐྱེན་ལ་རག་ལུས་
བདག་ཅེས་བྱ་བ་ནི་དངོས་པོ་གཞན་ལ་རག་མ་ལུས་པའི་ངོ་བོ་  ྾  སློབ་དཔོན་ལེགས་ལྡན་འབྱེད་ཀྱིས་རྡུལ་ཕྲན་ཆ་མེད་དམིགས་རྐྱེན་དུ་བཞེད་མིན་སོགས། ཞྭ་དམར་ལྷག་འགྲེལ་ལྟར་
སྩལ་སོང།    ༈       ༈    བདེན་འཛིན་འཁོར་བའི་རྩ་བར་མི་བཞེད་ཀྱི་
འཁོར་བའི་གཞི་རྩ་མཐར་ཐུག་ཡིན་ཟེར་བ་ཡིག་ཆར་ཡང་གསལ་གསུངས།    ༈    བསྟན་ལ་མཇལ་བ་ལན་རེ་ཙམ།   ྾     ༈   
སྦྱར་བའི་ཚུལ། གཞན་སྐྱེ་ལ་དོན་དམ་དུ་མེད་པ་སྦྱར་དགོས་ཚུལ།    ༈    ཟབ་ཅིང་རྒྱ་ཆེ་ཚུལ་ལ་མཁས་པའི་སྐྱེ་བོ་ནི།།   ྾     ༈   

[134B]    ༈    ཀུན་རྫོབ་ལ་དཔྱོད་ཚེ་ཆོས་ཅན་མཐུན་སྣང་དུ་ཡོད་ཀྱང། དེ་ཆོས་ཅན་མཐུན་སྣང་དུ་ཡོད་པའི་གོ་མི་ཆོད་
   ༈    འཁོར་ལོ་བཞི་ལྡན་རྟེན་བཟང་ཐོབ་སྐབས་འདིར། །འཁོར་བའི་འཆིང་བ་གཅོད་པའི་དུས་ཡིན་པས། །འཁོར་གསུམ་བསྐོར་བའི་ཐབས་
ཙམ་མ་ཡིན་པར། །འཁོར་ལོ་གསུམ་གྱི་དགོངས་དོན་ངེས་རྙེད་ནས། །འཁོར་གསུམ་དག་པའི་དགེ་སྦྱོར་གྱིས་ཤིག་ཨང།།    ༈   
ཡིན་ནོ། །ཞེས་པའི་ཐད་སྔོ་ཙམ་ལ་མ་འཁྲུལ། སྔོན་པོ་ཕྱི་རོལ་དོན་དུ་གྲུབ་པ་ལ་འཁྲུལ། ་བ་་དངོས་པོར་སྨྲ་བ་རང་ལ་ཚད་མ་དེ་འདྲ་བས་གྲུབ་པར་ཁས་བླངས་པས་ཆོག་གི་
ཞེས་འགྲེལ་པར་མཛད།    ༈    འཇིག་རྟེན་དག་ན་འཚེ་བ་གང་ཡོད་དང། །ནད་དང་གནོད་  ྾  དེ་ཀུན་བདག་ཏུ་  ྾  འདྲེ་ཆེན་
འདི་ཀོ་  ྾     ༈    ཅོ་ནེའི་སྤེལ་བསྟོད་ལས། རང་བཞིན་གྱིས་སྟོང་སྟོང་བཞིན་རྟེན་ནས་འབྱུང། །ཀུན་རྫོབ་འཕྲུལ་སྣང་སྣང་

[135A]༄༅། །བཞིན་གཞི་རྩས་དབེན། །སྣང་སྟོང་མི་འགལ་འགལ་མེད་གྲོགས་ཉིད་དུ། །འཆར་བའི་ངང་ཚུལ་ཚུལ་འདིའི་གླེང་གཞི་ཡིན། །ཞེས་པ་ལྟར།    ༈   
ཙོང་ཁ་པ་ཆེན་པོས། དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་  ྾  ཇི་བཞིན་  ྾  མགོན་ལ་  ྾  ཞུགས་ནས་  ྾  དལ་འབྱོར་  ྾     ༈   
སེམས་བསྐྱེད་མཆོད་པའི་སྟ་གོན་དུ། སྦྱོར་ཆོས་སྤྱི་ལྟར་ལ། སྐྱབས་འགྲོ་ཉེར་གཅིག་རེ། མཆོད་ཕྲེང་རྒྱས་པ་ནི། རྒྱལ་བ་རྒྱ་མཚོ་  ྾  རིན་ཆེན་དབང་གི་  ྾  ཞིང་འདིར་འཁོར་ལོ་
དེ་ལས་གཞན་ཡང་  ྾  འབྱུང་གྱུར་ཅིག་མཎྜལ་བསྡུས་པ་ས་གཞི་སྤོས་བྱུགས་མ་ཉེར་གཅིག་སྦྱོར་ཆོས་རྗེས། སྟ་གོན་ཞུ་བའི་མཎྜལ། སངས་རྒྱས་ཆོས་ཚོགས་མ་སོགས་མེད་
དེ་ནས་ངན་འགྲོའི་ལམ་ནི་བཟློག་བགྱིས་ཤིང།།   ྾  སོགས་ལུང་འདྲེན་གྱིས། ལུགས་འབྱུང་ལུགས་ལྡོག་གི་བཤད་པ་མདོར་བསྡུས་མཛད། སེམས་བསྐྱེད་ནི། ཐེག་མཆོག་ལ་
མོས་  ྾  འདིར་ལམ་རིམ་དང་འབྲེལ་བས། སྔོན་འགྲོ་ཆོས་བཤད་རྒྱས་པ་མི་དགོས། དེ་མིན་པའི་སྐབས་ཡིན་ན་ཆོས་བཤད་རྒྱས་པ་གནང་སྲོལ་ཡོད། ལམ་རིམ་ཆེན་མོར་

[135B] བྱང་ས་ནས་གསུངས་པ་སྨོན་འཇུག་རིམ་ཅན་དུ་འཛིན་པའི་ཚུལ་ཡིན། སེམས་བསྐྱེད་མཆོད་པ་རྒྱས་འབྲིང་བསྡུས་གསུམ་ཡང། རྒྱལ་སྲས་
ཞི་བ་ལྷས་གསུངས་པ་སྨོན་འཇུག་ཅིག་ཅར་དུ་འཛིན་པའི་ཆོ་ག་དང། གཉིས་ཡོད་པས་ད་ལམ་ཕྱི་མ་འདི་ཡིན། སྨོན་འཇུག་གི་ཁྱད་པར་ནི། འགྲོ་བར་འདོད་དང་  ྾  །
   ༈    བླ་མ་རྒྱལ་བ་སྲས་བཅས་གདན་འདྲེན་པའི་སླད། དོ་ནུབ་ཕྱག་བདར་དང། བླ་མའི་ཁྲི་མེ་ཏོག་གིས་བརྒྱན་པ་དང། མཆོད་པ་རྒྱ་ཆེ་བ། ཡོ་བྱད་ཀྱི་དྲུག་ཆ་གཏོང་གྲོགས་
པའི་བློར་མི་ཤོང་བར་གསུངས་ཤིང། ཇོ་བོ་རྗེས། བོད་མཆོད་པ་ངན་པས་ཐེག་ཆེན་གྱི་སེམས་མི་སྐྱེ་གསུངས། དོ་ནུབ་སྔར་གྱི་དམིགས་པ་བསྐྱངས་ཅི་ཐུབ། སང་ཁྲུས་གཙང་
གཟབ་འཆོར་དགེ་སློང་ཡིན་ན་ཆོས་གོས་རྣམ་གསུམ་སོགས་གྱོན། སང་གནས་ཁང་གཞལ་ཡས་ཁང་དུ་མོས། སྒོ་བཞིར་རྒྱལ་ཆེན་བཞི། དེའི་ལྡེབ་རིས་ལའང་རྟོགས་བརྗོད་ཀྱི་རི་མོ་
བྱ་བ་མཛད་བཞིན་པར་ཡོད་པར་མོས་པ་དང། ཚོགས་བསགས་སྒྲིབ་སྦྱོང་སླད། སང་ཉིན་ཚོགས་ཐེངས་དང་པོར། མདོ་སྡེ་ཕལ་པོ་ཆེ་དང། མདོ་སྡེ་བསྐལ་བཟང། ཤེས་ཕྱིན་

[136A]༄༅། །བརྒྱད་སྟོང་པ། འབྱུང་པོའི་གཏོར་མ་སྟེ་ཆ་གསུམ། གཏོར་མ་བརྒྱ་རྩ་སོགས་བྱ་དགོས་གསུངས། སྟ་གོན་འདི་ཉིན། བཏང་རག་མཎྜལ་རྒྱས་པའི་མཇུག་དེར་
ནི་རིང་འབད་མ། དེ་རྗེས་བླ་མས་དབུ་བསྐུལ་གྱིས་བྱང་ཆུབ་སེམས་མཆོག་རིན་པོ་ཆེ་  ྾  ཚར་གསུམ། ཕ་མ་སེམས་ཅན་ཐམས་ཅད་བདེ་དང་  ྾  དཔལ་ལྡན་བླ་མའི་སྐུ་ཚེ་བརྟན་
པ་དང་  ྾  མཁའ་མཉམ་ཡོངས་ལ་  ྾  བདག་གཞན་མ་ལུས་  ྾  མྱུར་དུ་སངས་རྒྱས་  ྾  ཞེས་གསུངས། དེ་རྗེས་རྒྱལ་བ་མ་ལུས་མ་གསུངས་ནས་གྲོལ་སོང།    ༈   
འདི་ཉིན་སེམས་བསྐྱེད་དངོས་གཞིར་བརྟེན། སྔ་དྲོ་ཚོགས་ཐེངས་དང་པོར། མདོ་སྡེ་ཀློག་པ། ཆ་གསུམ། གཏོར་མ་བརྒྱ་རྩ་སོགས། དེ་རྗེས་ཚོགས་ཐེངས་གཉིས་པར། སྦྱོར་
ཆོས་མཆོད་ཕྲེང་རྒྱས་པ་དང་པ་བཅས། སྐྱབས་འགྲོ། མཎྜལ་སོགས་གྲངས་བདུན་རེའི་གྲངས་བསོག་གིས་འཐུས་པར་མཛད། སེམས་བསྐྱེད་ཞུ་བའི་མཎྜལ་སྐབས། སེམས་བསྐྱེད་
ཀྱི་རྫས་སོ་སོའི་ལག་ཏུ་བཟུང། དེ་ནས་བསྡུ། སངས་རྒྱས་ཆོས་ཚོགས་མ་  ྾  ལྷ་དང་ལྷ་མིན་  ྾  སོགས་དང་དེ་ནས་རྗེ་ཙོང་ཁ་པ་ཆེན་པོས། སེམས་བསྐྱེད་ཐེག་མཆོག་ལམ་གྱི་  ྾  །

[136B] སྡོམ་པ་འབོགས་ཆོག་ལ། སངས་རྒྱས་ཆོས་དང་  ྾  འགྲུབ་པར་ཤོག་བར་ཚར་གསུམ་གྱི་སྐྱབས་འགྲོ་དང་སེམས་བསྐྱེད་
དེ་ནས་སྨོན་སེམས་དམ་བཅའ་ཅན་བཟུང་བ། འགྲོ་ཀུན་སྲིད་ཞིའི་འཇིགས་པ་ལས་སྒྲོལ་ཕྱིར་  ྾    ྾  ཚར་གསུམ། དངོས་གཞི་སྡོམ་པ་བླངས་པར། བླ་མ་རྒྱལ་བ་སྲས་བཅས་རྣམས་  ྾  །
བསླབ་པར་བགྱི།    ༈    སྤྲོ་བ་བསྐྱེད་པ། དེང་དུས་བདག་ཚེ་འབྲས་བུ་ཡོད་  ྾    ྾  ད་གྱུར་ཏོ།    ༈    ད་ནི་བདག་གི་ཅི་ནས་ཀྱང་  ྾  །
དེ་ལྟར་བྱ།    ༈    འདི་རྣམས་ཀྱི་རིང་ལ་ཙོག་བུར། དེ་རྗེས་དགེ་རྩ་མཆོད་རྫས་ཀྱི་རྣམ་པར་རྗེ་བཙུན་བྱམས་པ་མགོན་པོ་ལ་
བཅོལ་བ། ནམ་ཞིག་རྡོ་རྗེ་གདན་གྱི་  ྾    ྾  དེ་ཚེ་རྒྱལ་བ་བྱམས་པ་རབ་ཏུ་  ྾    ྾  འདི་གཉིས་སྦྲེལ་མ་ཚར་གསུམ་གསུངས། དེ་ནས་སེམས་བསྐྱེད་ཀྱི་བསླབ་བྱ་རྣམས་ལས། ཚེ་
འདིར་མི་ཉམས་པའི་རྒྱུ་བཞི་དང། ཕྱི་མར་མི་ཉམས་པ་ལ་ནག་པོའི་ཆོས་བཞི་སྤང་དཀར་པོའི་ཆོས་བཞི་བླངས་པ་སོགས་དང། འཇུག་སྡོམས་ཀྱི་བསླབ་བྱར། རྩ་ལྟུང་བཅོ་བརྒྱད་

[137A]༄༅། །ཉེས་བྱས་ཞེ་དྲུག་སོགས་ཡོད་པ་ལྟུང་བ་འབྱུང་བའི་སྒོ་བཞི་བཀག་སྟེ་བསྲུང་དགོས་ཚུལ་སོགས་རྒྱ་ཆེར་སྩལ། དེ་ནས་ལམ་རིམ་གྱི་འཕྲོས་མཇུག་རྫོགས་པ་དང། ཡང་དབུ་
ནས་གསུང་བཤད་དང་བཅས་ས་བཅད་བར་སྩལ། ལུགས་འབྱུང་ལུགས་ལྡོག་གི་གསུང་བཤད་ཀྱང་མཛད། གསུང་ཆོས་ལམ་རིམ་གྱི་རྗེས། གྲུབ་རྒྱལ་ལུགས་ཀྱི་ཚེ་དབང་སྩལ། དེ་
རྗེས་བཀའ་སློབ་ཀྱི་རིམ་པ་དང། དེ་ནས་མཇུག་སྤྱོད་འཇུག་དབུ་བསྐུལ་གྱི་སྨོན་ལམ་མཛད་པ་བཅས་ཚོགས་ཐེངས་བར་པ་དང། ཕྱི་དྲོའི་ཚོགས་ཐེངས་གསུམ་པར། མཁའ་འགྲོའི་
བརྟན་བཞུགས་རྒྱས་འབུལ་མཛད་སོང་བ་བཅས་ཀྱིས་གྲུབ་པ་སྟེ་བཀྲ་ཤིས་ཤིང་དགེ་བའོ། །ཅེས་དགའ་ལྡན་ཤར་རྩེ་ཛེ་སྨད་སྤྲུལ་མིང་བློ་བཟང་དཔལ་ལྡན་བསྟན་འཛིན་ཡར་རྒྱས་སམ་མིང་
གཞན་བློ་གཏེར་དགྱེས་པའི་ལང་ཚོས་ཟིན་བྲིས་བགྱིས་པས་དགེ་བས་འགྲོ་ཀུན་སངས་རྒྱས་ཀྱི་གོ་འཕང་འཐོབ་པའི་རྒྱུ་གྱུར་ཅིག། །།

[137B][BLANK PAGE]



﻿   ༈    ལམ་རིམ་མཚན་བཞི་ཚེ་གླིང་པར་མའི་གྲངས་ཉིས་བརྒྱ་སུམ་ཅུ་སོ་དགུ་པའི་རྒྱབ་འཕྲེང་དང་པོར། སྐྱེས་
བུ་འབྲིང་གི་རྣམ་གྲོལ་སྒྲུབ་པའི་རྟེན་ལ་རབ་བྱུང་མཆོག་ཏུ་གསུངས་པའི་སྐབས་ཀྱི་མཆན་དུ། གཅིག་གི་ཕྱེད་དང་ཡན་ལག་དང། །ལག་མཐིལ་ཁབ་རྩེ་རི་རབ་བཞིན། །བར་ཆོད་མཚོར་ལྷུང་མཉམ་
པའོ༑ ༑ཞེས་གསུངས་པ། ཞེས་པ་འདིའི་དོན་གང་ལགས་གསུང་བ། འདི་གཞན་དུ་གསལ་ཁ་མ་མཐོང་ཞིང། བསྟན་རིམ་ལས། དེ་དག་གིས་ཉེ་པ་ཕྲ་བའང་སློང་བར་བསྒྲིམ་པ་ནི། ཆུ་ཐིགས་བསགས་
པས་སྣོད་ཆེན་འགེངས་པ་ལྟར། །ཉེས་པ་ཕྲ་བའང་ཁྱད་དུ་བསད་ནས་ནི། །མང་དུ་བསགས་པས་ཆེན་པོ་ལྡང་གྱུར་ཅིང། །སྲིན་པོ་རྐྱལ་པ་སློང་ལ་བཟློག་ལྟར་སྒྲིམས། །ཞེས་པའི་འགྲེལ་པར། འདས་
ཆེན་ལས། སྡིག་པ་ཆུང་བྱས་བདག་ཉིད་ཀྱི། །ཕྱིར་བཞིན་མི་འོངས་མ་སེམས་ཤིག་ཆུ་ཡི་ཐིགས་པ་ལྷུང་བ་ཡིས། །བུམ་ཆེན་གང་བ་ཇི་བཞིན་དུ། །ཅུང་ཟད་ཅུང་ཟད་བསགས་པ་ཡི། །སྡིག་
པས་བྱིས་པ་གང་བར་འགྱུར། །ཞེས་བྱ་བ་དང། ཡང་ཉེས་བྱས་ཕྲ་མོ་གཅིག་ལས་ཉམས་ན་ཡང་སྡུག་བསྔལ་དཔག་ཏུ་མེད་པ་མྱོང་སྟེ། རུས་སྦལ་ཡན་ལག་དྲུག་སྦོད་པ་ལྟར་ལུས་

[131B] །ཚུལ་ཁྲིམས་ཉམས་ཀྱང་ཉེས་པ་མེད་པར་སྨྲ་བ་ནི་བདུད་ཀྱི་ཚིག་སྟེ་དེ་དང་བརྟེན་པ་སྤང་ངོ། །རྒྱ་མཚོར་ཞུགས་པ་ལ་སྲིན་པོ་རྐྱལ་པ་སློང་པ་ན། འདི་བྱིན་ན་ངེས་པར་འཆི་སྙམ་
སྟེ་ཁྱོད་ཀྱིས་བསད་ཀྱང་སླ་སྟེ་མི་རུང་ངོ་ཞེས་པའོ། །ཡང་ཁྱེད་ནས་རིམ་གྱིས་ཐ་ན་ལག་མཐིལ་ཙམ་དང། དེ་མི་སྟེར་ཡང་ང་ཤིན་ཏུ་ལྟོགས་པས་རྡུལ་གྱི་ཆ་ཙམ་བྱིན་ཅེའོ། །ཁྱོད་སློང་བའང་
ཤིན་ཏུ་ཆུང་མོད་ཀྱི་བདག་རྒྱ་མཚོ་བརྒལ་བར་འདོད་པས་ན་དེ་ཙམ་བྱིན་ཡང་དབུགས་ཕྱིར་བྱུང་སྟེ་བདག་འཆི་བས་མི་སྦྱིན་ནོ། །ཞེས་བཟློག་པ་ལྟར། བྱང་ཆུབ་སེམས་དཔའ་ལ་ཡང་ཉོན་མོངས་
པའི་སྲིན་པོ་ཕམ་པ་ནས་ཉེས་བྱས་རེ་རེའི་བར་ལ་དེ་མ་བསྲུངས་ཀྱང་རྒྱུ་དེས་རབ་ཏུ་ཞི་བའི་བདེ་བ་འཐོབ་ཅེས་སྨྲས་ཀྱང། །ང་ལ་ཉེས་བྱས་ཙམ་བྱུང་སྟེ་ཕྱིར་མ་བཅོས་ཀྱང་སྲིད་པའི་རྒྱ་མཚོ་བརྒལ་བར་མི་
ནུས་ཤིང་མྱ་ངན་ལས་འདས་པ་མི་འཐོབ་སྙམ་པས་ཆུང་ངུ་ན་ཉེས་བྱས་ཀྱང་རྡོ་རྗེ་ལྟ་བུའི་སེམས་ཀྱིས་ཕཾ་པ་ལྟར་བསྲུང་བ་ལ་བརྟེན་པར་གསུངས་སོ། །ཞེས་གཅིག་ནས་ཁབ་རྩེའམ་རྡུལ་གྱི་ཆ་ཤས་
ཙམ་གྱིས་བར་བྱིན་ཀྱང་རིམ་པ་བཞིན་རྒྱ་མཚོར་ལྷུང་སྟེ་འཆི་བའི་བར་ཆོད་བྱེད་པ་མཉམ་པ་ལྟར། ཕམ་པ་ནས་ཉེས་བྱས་ཀྱི་བར་གྱི་ལྟུང་བ་ཕྲ་མོ་ཙམ་བྱུང་ཡང་མྱང་འདས་འཐོབ་པ་ལ་བར་དུ་

[132A]༄༅། །གཅོད་པ་མཉམ་པས་བསྒྲིམས་ཏེ་བསྲུང་བ་ལ་འབད་པའི་དོན་ཏོ།།



﻿
གླེགས་བམ་གཉིས་པ་
༄༅། །མཉམ་མེད་རྗེ་བཙུན་ཙོང་ཁ་པ་ཆེན་པོས་མཛ་པའི་བྱང་ཆུབ་ལམ་རིམ་ཆེན་མོའི་དཀའ་བའི་གནད་རྣམས་མཆན་བུ་བཞིའི་སྒོ་ནས་ལེགས་པར་བཤད་པ་ཐེག་ཆེན་ལམ་གྱི་གསལ་སྒྲོན་ཞེས་བྱ་བ་ལས་ཞི་ལྷག་གཉིས་བཞུགས་སོ། །

[01A] །རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་གུས་པས་ཕྱག་འཚལ་ལོ། ། ང། ཞེས་པ་སྟེ་ཆོས་འདི་གང་ལས་བརྒྱུད་པའི་རྗེ་བླ་མ་རང་ཉིད་ཀྱི་དངོས་བརྒྱུད་
བ། གཉིས་པ་ཕར་ཕྱིན་ཐ་མ་གཉིས་ལ་སློབ་ཚུལ་འཆད་པའི་སྒོ་ནས་མཆོད་པར་བརྗོད་པའི་ཚུལ་ནི། ཀྱི་བླ་མ་རྣམས་ཏེ། དེ་ཡང་སྔར་བཤད་པ་ལྟར་ཐུབ་པའི་དབང་པོ་ཉིད་ནས་བྱམས་པ་ཐོགས་མེད་སོགས་རྒྱ་ཆེན་སྤྱོད་བརྒྱུད་དང། འཇམ་
འབྱངས་ཀླུ་སྒྲུབ་ཞི་བ་ལྷ་སོགས་ཟབ་མོ་ལྟ་བརྒྱུད་ཀྱི་བླ་མ་རྣམས། ཁྱད་པར་རྗེ་ཉིད་ཀྱི་ཞལ་ནས། བླ་མའི་དྲིན་གྱིས་མཐོང་པའི་ཚེ། བདག་གི་ཡིད་ཀྱི་ངལ་བསོ་ཐོབ། །ཅེས་གསུངས་པ་ལྟར་དོན་ལ་རྗེ་བླ་མ་ཉིང་མགོན་པོ་འཇམ་དབྱངས་དང་
གཉིས་སུ་མ་མཆིས་ཀྱང་གདུལ་བྱ་ཐུན་མོང་པའི་ངོར་ཟབ་མོ་དབུ་མའི་ལྟ་བ་འཇམ་དཔལ་དབྱངས་ལས་དངོས་སུ་གསན་པའི་ཚུལ་མཛད་པས་དེ་ལ་སོགས་པ་ལའོ་ ། །ཁྱད་པར་དུ་ཕར་ཕྱིན་ཐ་མ་གཉིས་ལ་བསླབ་པ་ནི། ཞི་གནས་དང་ད་

[01B]

[02A] །ལྷག་མཐོང་བསྒོམ་པའི་ཚུལ་ཏེ། དེ་གཉིས་རིམ་པ་ལྟར་བསམ་གཏན་དང་ཤེས་རབ་ཀྱི་ཕར་ཕྱིན་གྱིས་བསྡུས་པའི་ཕྱིར་རོ། །འདི་ལ་དྲུག་ཞི་གནས་དང་
ལྷག་མཐོང་བསྒོམས་པའི་ཕན་ཡོན། དེ་གཉིས་ཏིང་ངེ་འཛིན་ཀུན་གྱི་སྡུད་བྱེད་དུ་བསྟན་པ། ཞི་གནས་དང་ལྷག་མཐོང་གི་ངོ་བོ་གཉིས་ཀ་བསྒོམ་དགོས་པའི་རྒྱུ་མཚན་གོ་རིམ་ངེས་
པའི་ཚུལ་སོ་སོའི་བསླབ་ཚུལ་ལོ། ། ང། དང་པོ་ལ་ཐེག་པ་ཆེ་ཆུང་གི་ཡོན་ཏན་ཐམས་ཅད་ཞིག་ལྷག་གི་འབྲས་བུར་བསྟན་པ། དེ་ལ་དོགས་པ་བསལ་ནས་ཕྱོགས་འདྲའི་སྒོ་ནས་དེའི་ཕན་ཡོན་དུ་བསྟན་པ། ཐེག་པ་གཉིས་ཀྱི་ཡོན་ཏན་ཐམས་
ཅད་བསྒྲུབ་པའི་ཕན་ཡོན། སྤང་བྱ་སྤོང་པའི་ཕན་ཡོན། དེས་མཚོན་ནས་ཕན་ཡོན་གཞན་ཡང་ཤེས་པར་བྱ་བ་དང་ལྔ་ལས།།དང་པོ་ནི། ཐེག་པ་ཆེ་ཆུང་གི་ཡོན་ཏན་འཇིག་རྟེན་པ་དང། འཇིག་རྟེན་ལས་འདས་པ་ཐམས་ད་

[02B] འཕགས་པ་དགོངས་པ་ངེས་འགྲེལ་ལས། བྱམས་པ། ཡང་ཉན་ཐོས་རྣམས་ཀྱིའམ་བྱང་ཆུབ་སེམས་དཔའ་རྣམས་ཀྱིའམ། དེ་བཞིན་གཤེགས་
པ་རྣམས་ཀྱི་དགེ་བའི་ཆོས་འཇིག་རྟེན་པ་དང་འཇིག་རྟེན་ལས་འདས་པ་ཐམས་ཅད་ཀྱང། ཞི་གནས་དང། ལྷག་མཐོང་གི་འབྲས་བུ་ཡིན་པར་རིག་པར་བྱའོ་ཞེས་གསུངས་པའི་ཕྱིར་རོ། ། ང། གཉིས་པ་དེ་ལ་དོགས་པ་དང་
ལན་གཉིས་ལས། དང་པོ་ནི་ ། ཞིག་གནས་དང་ལྷག་མཐོང་ནི་བསྒོམས་བྱུང་ཐོབ་པའི་རྒྱུད་ཀྱི་ཡོན་ཏན་མ་ཡིན་ནམ། ཡོན་ཏན་དེ་དག་ཐམས་ཅད་དེ་གཉིས་ཀྱི་འབྲས་བུར་ཇི་ལྟར་མཐད་སྙམ་ན།  ང་གཉིས་པ་ལ་ལན་དངོས་
བཤད་པ་དང། དེ་ཉིད་མདོ་སྡེའི་ལུང་དང་སྦྱར་བའོ། །དང་པོ་ནི་ ། ཞི་གནས་དང་ལྷག་མཐོང་དངོས་ནི་འཆད་པར་འབྱུར་བ་ལྟར་བསྒོམས་བྱུང་ཐོབ་པའི་རྒྱུད་ཀྱི་ཡོན་ཏན་ཡིན་པས་ཐེག་པ་ཆེ་ཆུང་གི་ཡོན་ཏན་ཐམས་ཅད་དེ་
གཉིས་ཀྱི་འབྲས་བུ་མ་ཡིན་ཀྱང། དགེ་བའི་དམིགས་པ་ལ་སེམས་རྩེ་གཅིག་པ་ཡན་ཆད་ཀྱི་ཏིང་ངེ་འཛིན་རྣམས་ཞི་གནས་ཀྱི་ཕྱོགས་འདུ་ལ། ཇི་ལྟ་བའམ་ཇི་སྙེད་པའི་དོན་སོ་སོར་འབྱེད་པའི་ཤེས་རབ་དགེ་བ་
རྣམས་ལྷག་མཐོང་གི་ཕྱོགས་སུ་འདུ་བས། དེ་ལ་དགོངས་ནས་ཐེག་པ་གསུམ་གྱི་ཡོན་ཏན་ཐམས་ཅད་ཞི་ལྷག་གི་འབྲས་བུར་གསུངས་པས་འགལ་བ་མེད་དོ། ། ང། གཉིས་པ་ལུང་དང་སྦྱར་བ་ནི་ ། དེ་ལ་དགོངས་ནས་ཐེག་པ་

[03A]༄༅། །ཆེན་པོ་ལ་དད་པ་བསྒོམ་པའི་མདོ་ལས་ཀྱང། རིགས་ཀྱི་བུ་རྣམ་གྲངས་འདིས་ཀྱང་འདི་ལྟར་བྱང་ཆུབ་སེམས་དཔའ་རྣམས་ཀྱི་ཐེག་པ་ཆེན་པོ་ལ་དད་པ་ བ། སྟེ་བསམ་པ་ཕུན་
ཚོགས་དེ་དང།  ཐེག་པ་ཆེན་པོ་ལས་འབྱུང་བ་ བ། སྟེ་སྦྱོར་བ་ཕུན་ཚོགས་ ། གང་ཅི་ཡང་རུང། དེ་ཐམས་ཅད་ནི་རྣམ་པར་མ་གཡེངས་པའི་སེམས་ཀྱིས་དོན་དང་ཆོས་ཡང་དག་པར་བསམས་པ་ལས་བྱུང་བར་རིག་པར་
བྱའོ་ཞེས་གསུངས་ཏེ། མ་གཡེངས་པའི་སེམས་ནི་ཞི་གནས་ཀྱི་ཕྱོགས་སེམས་རྩེ་གཅིག་པ་ཡིན་ལ། དོན་དང་ཆོས་ཡང་དག་པར་སེམས་པ་ནི་ལྷག་མཐོང་གི་ཕྱོགས་སོ་སོར་རྟོག་པའི་ཤེས་རབ་བོ། ། ང་གསུམ་པ་
ཐེག་པ་ཆེ་ཆུང་གཉིས་ཀྱི་ཡོན་ཏན་ཐམས་ཅད་བསྒྲུབ་པའི་ཕན་ཡོན་རིགས་པས་ཀྱང་བསྒྲུབ་པ་ནི་ ། དེས་ན་ཐེག་པ་གཉིས་ཀྱི་ཡོན་ཏན་ཐམས་ཅད་སོ་སོར་རྟོག་པའི་ཤེས་རབ་ཀྱིས་དཔྱད་ནས་སྐྱོང་བ་དང། དམིགས་པ་ལ་སེམས་རྩེ་
གཅིག་པ་གཉིས་ཀྱིས་བསྒྲུབ་དགོས་པ་ཡིན་གྱི་འཇོག་སྒོམ་དང་དཔྱད་སྒོམ་ཕྱོགས་རེ་བས་བསྒྲུབ་པ་མིན་ནོ། ། ང། བཞི་པ་ལ་སྤང་བྱ་སྤོང་བའི་ཕན་ཡོན་དགོངས་འགྲེལ་གྱི་ལུང་དང་སྦྱར་བ་དང་དེའི་ལུང་དོན་བཤད་པའོ། །དང་པོ་ནི་ ། ཡང་
དགོངས་འགྲེལ་ལས། སྐྱེ་བ་པོ་ཡིས་ བ། ཏེ་སྐྱེ་བོ་གང་གིས་  ལྷག་མཐོང་ བ། གོམས་པར་བྱས་པ་་  དང། ་ཞི་གནས་གོམས་པར་བྱས་ན་ནི། ་གནས་ངན་ལེན་གྱི་འཆིང་བ་ བ། ཉོན་མོངས་བསྐྱེད་པའི་ནུས་པ་སེམས་རྒྱུད་ལ་གནས་པའི་བག་ཆགས་

[03B]  དང། མཚན་མའི་འཆིང་ བ། བསྟེ་ཉོན་མོངས་ཀྱིས་བོན་ལ་གསོས་འདེབས་བྱེད་དམ་སྣོན་པ་རྒྱག་མཁན་ཉོན་མོངས་མངོན་གྱུར་བ་  ལས་རྣམ་ བ། པར་  གྲོལ་ བ། བར་  འགྱུར་ བ། རོ། །མདོར་ན་ལྷག་མཐོང་གིས་ཉོན་མོངས་ཀྱི་ས་བོན་སྤོང། ཞི་གནས་ཀྱི་ས་མངོན་གྱུར་པ་
སྤོང་ཞེས་པའོ་ ། །ཞེས་གསུངས་སོ། ། ང། གཉིས་པ་ལུང་དོན་བཤད་པ་ནི་ ། དེ་ལ་གནས་ངན་ལེན་ནི། ཡུལ་ཅན་ཕྱིན་ཅི་ལོག་གོང་ནས་གོང་དུ་བསྐྱེད་པའི་ནུས་པ་སེམས་རྒྱུད་ལ་གནས་པའི་བག་ཆགས་དང་མཚན་མ་ནི་ཡུལ་ཕྱིན་ཅི་ལོག་ལ་མངོན་པར་ཞེན་
པ་སྔ་ཕྱིར་འབྱུང་བ་བག་ཆགས་དེ་གསོ་བ་དང། སྔ་མ་ལྷག་མཐོང་གིས་སྤོང་ལ། ཕྱི་མ་ཞི་གནས་ཀྱིས་སྤོང་བར་ཤེར་ཕྱིན་མང་ངག་ཏུ་བཤད་དོ། །དེ་དག་ནི་ཞི་ལྷག་གི་ཐ་སྙད་བཏགས་པའི་ཕན་ཡོན་ཡིན་གྱི།  ང། ལྔ་པ་དེས་མཚོན་ནས་ཕན་ཡོན་གཞན་
ཡང་ཤེས་པར་བྱ་བ་ནི་ ། ཞི་ལྷག་གི་ཐ་སྙད་མ་བཏགས་ཀྱང་དོན་འདྲ་བ་བསམ་གཏན་དང་ཤེས་རབ་ཀྱི་ཕན་ཡོན་གསུངས་པ་རྣམས་ཀྱང་འདི་གཉིས་ཀྱི་ཕན་ཡོན་དུ་ཤེས་པར་བྱའོ། །གཉིས་པ་ ང་དེ་གཉིས་ཏིང་ངེ་འཛིན་ཀུན་གྱི་སྡུད་བྱེད་དུ་བསྟན་པ་ལ་གཉིས་
དཔེའི་སྒོ་ནས་ཐེག་པ་ཆེ་ཆུང་གི་ཡོན་ཏན་ཐམས་ཅད་ཀྱི་རྩ་བ་ཡིན་པས་དེ་གཉིས་སུ་འདུ་བར་བསྟན་པ་དང། དེས་ན་བསམ་གཏན་པ་རྣམས་ཀྱིས་ཏིང་ངེ་འཛིན་གྱི་སྤྱི་ཆིངས་གཉིས་རྩད་གཅོད་དགོས་པར་བསྟན་པའོ། །དང་པོ་ལ་གཉིས། དཔེ་འགོད་ཅིང་དོན་བཤད་པ་དང། དེ་ཉིད་ལུང་དང་སྦྱར་བའོ། །དང་པོ་ལ་དཔེ་དོན་གཉིས་ལས་
དང་པོ་  ནི། དཔེར་ན་ཤིང་སྡོང་པོ་ལ་ཡལ་ག་དང་འདབ་མ་དང་མེ་ཏོག་དང་འབྲས་བུ་མཐའ་ཡས་པ་ཞིག་ཡོད་ཀྱང། དེ་དག་གང་ལ་འདུས་པའི་གནད་ནི་རྩ་བ་ཡིན་པ་ལྟཨྲ།  ང། གཉིས་པ་དོན་བཤད་པ་ནི་ ། ཐེག་པ་ཆེ་ཆུང་གི་ཏིང་ངེ་

[04A]༄༅། །འཛིན་མཐའ་ཡས་པ་ཞིག་བཀའ་སྩལ་པ་ཐམས་ཅད་གང་དུ་འདུས་པའི་གནང་དམ་པ་ནི་ཞི་གནས་དང། ལྷག་མཐོང་ཡིན་ཏེ་ ང། གཉིས་པ་དེ་ཉིད་ལུང་དང་སྦྱར་བ་ནི་ ། དགོངས་འགྲེལ་ལས་
ངས་ཉན་ཐོས་རྣམས་དང་བྱང་ཆུབ་སེམས་དཔའ་རྣམས་དང་དེ་བཞིན་གཤེགས་པ་རྣམས་ཀྱི་ཏིང་ངེ་འཛིན་རྣམ་པ་དུ་མ་བསྟན་པ་གང་ཡིན་པ་དེ་དག་ཐམས་ཅད་ཞིག་གནས་དང། ལྷག་མཐོང་གིས་བསྡུས་པར་རིག་པར་བྱའོ། །ཞེས་གསུངས་སོ། །
 ང། གཉིས་པ་དེས་ན་བསམ་གཏན་པ་རྣམས་ཀྱིས་ཏིང་ངེ་འཛིན་གྱི་སྤྱི་ཆིངས་གཉིས་རྩད་གཅོད་དགོས་པར་བསྟན་པ་དང། དེ་གཉིས་སྒོམ་རིམ་གཉིས་ཀྱི་ལུང་དང་སྦྱར་བའོ། །དང་པོ་ནི་ ། དེས་ན་ཏིང་ངེ་འཛིན་དོན་དུ་གཉེར་བ་རྣམས་ཀྱིས་གསལ་བའི་དབྱེ་བ་མཐའ་ཡས་པ་རྩད་བཅད་པར་
མི་ནུས་པས་ཏིང་ངེ་འཛིན་ཀུན་གྱི་སྤྱི་ཆིངས་ཞི་ལྷག་གཉིས་ཀྱི་སྐྱོང་ཚུལ་ལེགས་པར་རྩ་བཅད་ལ་དུས་ཀུན་ཏུ་བསྟན་པར་བྱ་སྟེ་ ང། གཉིས་པ་སྒོམ་རིམ་གཉིས་ཀྱི་ལུང་དང་སྦྱར་བ་ནི་ ། སྒོམ་རིམ་ཐ་མ་ལས། དེ་ལ་བཅོམ་ལྡན་འདས་ཀྱིས་བྱང་ཆུབ་
སེམས་དཔའ་རྣམས་ཀྱི་ཏིང་ངེ་འཛིན་ཐ་དད་པ་ཚད་མེད་པ་དཔག་ཏུ་མེད་པ་ལ་སོགས་པ་བསྟན་དུ་ཟིན་ཀྱང། ཞི་གནས་དང་ལྷག་མཐོང་གཉིས་ཀྱིས་ཏིང་ངེ་འཛིན་ཐམས་ཅད་ལ་ཁྱབ་པས་ན། ཞི་གནས་དང་ལྷག་མཐོང་ཟུང་དུ་འབྲེལ་
པར་འཇུག་པའི་ལམ་དེ་ཉིད་བརྗོད་པར་བྱའོ། ། ང། མདོ་ལས་རིང་ངེ་འཛིན་གྱི་མིང་གི་རྣམ་གྲངས་མི་འདྲ་བ་སྣ་ཚོགས་པ་གསུངས་པ་ཐམས་ཅད་ཀྱང་ཞི་ལྷག་གཉིས་པོ་འདི་ཉིད་ཁྱད་གཞིར་བྱས་ནས་དེའི་ཁྱད་པར་གྱི་དབྱེ་བ་ཡིན་པས་འདིར་ཞི་ལྷག་གཉིས་པོ་ཉིད་འཆད་ཅེས་པའོ་ ། །ཞེས་པ་དང་

[04B] དེ་གཉ་ཀྱིས་ཏིང་ངེ་འཛིན་ཐམས་ཅད་བསྡུས་པའི་ཕྱིར་རྣལ་འབྱོར་པ་ཐམས་ཅད་ཀྱིས་དུས་ཐམས་ཅད་དུ་ངེས་པར་ཞི་གནས་དང་ལྷག་མཐོང་བསྟེན་པར་བྱ་སྟེ་ཞེས་གསུངས་པ་ལྟར་རོ། །གསུམ་པ་ལ་ཞི་
གནས་ཀྱི་ངོ་བོ་ནི། དགོངས་འགྲེལ་ལས།  བ། ཞི་གནས་བསྒོམ་པ་པོ་་དེ་གཅིག་པུ་་ ང། ར་གནས་  དབེན་པར་ བ། རང་  ་འདུག་སྟེ་ བ། སེམས་  ནང་དུ་ཡང་དག་ བ། པར་ཏེ་མཉམ་པར་  གཞག་ནས་ བ། དམིགས་པ་སྔར་  ཇི་ལྟར་ བ། ཐོས་པའི་དོན་  ལེགས་པར་བསམས་
པའི་ཆོས་ ང། གང་ཡང་རུང་  དེ་དག་ཉིད་ལ་ བ། དམིགས་ནས་དེ་ཉིད་  ཡིད་ལ་བྱེད་ཅིང། སེམས་གང་གིས་ཡིད་ལ་བྱེད་པའི་སེམས་དེ་ནང་དུ་ བ། བྱིང་རྒོད་ཀྱི་དབང་དུ་མ་སོང་བར་  རྒྱུན་ཆགས་སུ་ཡིད་ལ་བྱེད་པས་ཡིད་ལ་བྱེད་དོ། །དེ་ལྟར་ཞུགས་ཤིང་དེ་ལ་ལན་
མང་དུ་གནས་པ་ བ། ས་  དེ་ལ་ བ། མཐར་  ལུས་ཤིན་ཏུ་སྦྱངས་པ་དང་སེམས་ཤིན་ཏུ་སྦྱནས་པ་འབྱུང་ བ། ཞིང་དེ་ལྟར་འབྱུང་བ་གང་ཡིན་པ་ བ། འི་ཏིང་ངེ་འཛིན་ ། དེ་ནི་ཞི་གནས་ བ། ཡིན་ནོ་  ཞེས་བྱ་སྟེ། དེ་ལྟར་ན་བྱང་ཆུབ་སེམས་དཔའ་ཞི་གནས་ཡོངས་སུ་
ཚོལ་བར་བྱེད་པ་ཡིན་ནོ་ ང། ཞི་གནས་ཀྱི་ངོ་བོ་སྟོན་པའི་དགོངས་འགྲེལ་གྱི་མདོ་འདིས་ཞི་གནས་གྲུབ་པའི་ཚད་དང་བཅས་པ་ཡོངས་རྫོགས་པར་བསྟན་ཀྱང་ལྷག་མཐོང་གི་ངོ་བོ་སྟོན་པའི་མདོ་ལས་ལྷག་མཐོང་སྒྲུབ་ཚུལ་བསྟན་ཀྱང་གྲུབ་ཚུལ་བསྟན་ཀྱང་གྲུབ་པའི་ཚད་ཡོངས་སུ་རྫོགས་པར་དངོས་སུ་མ་བསྟན་ནོ་ ། །ཞེས་གསུངས་
པ་ལྟར་རོ། །དེའི་དོན་གསུང་རབ་ཡན་ལག་བཅུ་གཉིས་ཀྱི་དོན་གང་ངེས་པར་བྱས་པ་ཕུང་པོ་ལ་སོགས་པའི་དོན་གང་ཡང་རུང་བ་ཞིག་དམིགས་ཡུལ་དུ་བྱས་ནས། དེ་ལ་དམིགས་པའི་སེམས་དེ་གཞན་དུ་མི་གཡེང་བར་དྲན་ཤེས་ཀྱིས་

[05A]༄༅། །རྒྱུན་ཆགས་སུ་དམིགས་པ་དེ་ལ་བཏགས་པས་སེམས་དམིགས་པ་ལ་རང་གི་ངང་གིས་གནས་ཏེ། ལུས་སེམས་ཤིན་ཏུ་སྦྱངས་པའི་དགའ་བདེ་སྐྱེས་པ་ན་ཏིང་ངེ་འཛིན་དེ་ཞི་གནས་སུ་འགྱུར་ཏེ། འདི་ནི་
སེམས་དམིགས་པ་ལས་མི་གཡེང་བར་ནང་དུ་བཟུང་བ་ཙམ་ལས་སྐྱེ་བར་འགྱུར་གྱི་དངོས་པོའི་དེ་ཁོ་ན་ཉིད་ཁོང་དུ་ཆུད་པ་ལ་མི་བལྟོས་སོ། །ལྷག་མཐོང་གི་ངོ་བོ་ནི། མདོ་དེ་ཉིད་ལས།  བ། ཏིང་ངེ་འཛིན་བསྒོམ་པ་པོ་  དེ་ལུས་ཤིན་ཏུ་སྦྱངས་པ་དང་
སེམས་ཤིན་ཏུ་སྦྱངས་པ་དེ་ཐོབ་ནས་དེ་ཉིད་ལ་གནས་ཏེ་ བ། ཡུལ་གཞན་ལ་དམིགས་པའི་སེམས་ཀྱི་རྣམ་པ་ བ། གཞན་  སྤངས་ནས་ བ། ཞི་ལྷག་གཉིས་དམིགས་པ་གཅིག་པས་སྔར་ཐོས་བསམ་གྱིས་  ཇི་ལྟར་ བ། གཏན་ལ་ཕབ་ནས་  བསམས་པའི་ བ། དོན་སྔར་ཞི་གནས་ཀྱི་དམིགས་པར་
བྱས་པའི་  ཆོས་དེ་དག་ཉིད་ནང་དུ་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དུ་ བ། སྟེ་དེའི་དོན་སྤྱི་བློ་ལ་ཤར་བ་ལ་དམིགས་ནས། སོ་སོར་རྟོག་པར་བྱེད་མོས་པར་བྱེད་དོ། །དེ་ལྟར་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དེ་དག་ལ་ཤེས་བྱའི་དོན་དེ་རྣམ་
པར་འབྱེད་པ་དང་རབ་ཏུ་རྣམ་པར་འབྱེད་པ་དང། ཡོངས་སུ་རྟོག་པ་དང་ཡོངས་དཔྱོད་པ་དང། བཟོད་པ་དཔའ་དང་འདོད་པ་དང་བྱེ་བྲག་འབྱེད་པ་དང་ལྟ་བ་དང་རྣམ་པར་རྟོག་པ་གང་ཡིན་པ་དེ་ནི་ལྷག་མཐོང་ཞེས་བྱ་སྟེ། དེ་ལྟར་ན་བྱང་ཆུབ་སེམས་དཔའ་
ལྷག་མཐོང་ལ་མཁས་པ་ཡིན་ནོ་ཞེས་གསུང་པ་ལྟར་རོ། །མདོ་འདིས་ལྷག་མཐོང་སོ་སོར་རྟོག་པའི་ཤེས་རབ་ལ་བསྙོན་ས་མེད་པར་ཤིན་ཏུ་གསལ་བར་བཤད་པ་འདི་མཐོང་ནས། རྒྱ་ནག་གི་མཁན་པོ་ཧྭ་ཤང་གིས་འདི་མདོ་སྡེ་ཨེ་ཡིན་མི་ཤེས་ཞེས་

[05B] དེས་ནི་རྟོག་པ་གང་ཡིན་ཐམས་ཅད་མཚན་འཛིན་དུ་བཟུང་ནས་སོ་སོར་རྟོག་པའི་ཤེས་རབ་ངོར་ཏེ་ཅི་ཡང་ཡིད་ལ་མི་བྱེད་པ་ཟབ་མོའི་དོན་བསྒོམ་པར་འདོད་པ་དང་མ་མཐུན་པས་དེ་ལྟར་བྱས་པའོ། །
ལུགས་འདིའི་རྗེས་སུ་འབྲང་བ་ནི་ཤིན་ཏུ་མང་བར་སྣང་ངོ། །དེ་ལ་རྣམ་པར་འབྱེད་པ་ནི་ཇི་སྙེད་པ་འབྱེད་པའོ། །རབ་ཏུ་རྣམ་པར་འབྱེད་པ་ནི་ཇི་ལྟ་བ་འབྱེད་པའོ། །ཤེས་རབ་དང་ལྡན་པའི་ཡིད་བྱེད་རྟོག་པ་དང་བཅས་པས་མཚན་མར་འཛིན་པའི་
ཚེ་ནི་ཡོངས་རྟོག་པ་དང། ཡང་དག་པར་རྟོག་པའི་ཚེ་ནི་ཡོངས་སུ་དཔྱོད་པ་ཡིན་པར་འཕགས་པ་ཐོགས་མེད་ཀྱིས་བཤད་དེ། རྟོག་པ་ནི་རྩིང་བར་རྟོག་པ་ཡིན་ལ། དཔྱོད་པ་ནི་ཞིབ་པར་དཔྱོད་པའོ་།མཚན་མར་འཛིན་པ་ནི་བདེན་འཛིན་
མ་ཡིན་གྱི་ཡུལ་གྱི་སྤུ་རིས་འབྱེད་པའོ། །དེ་ལྟར་ན་ཇི་ལྟ་ཇི་སྙེད་འབྱེད་པ་རེ་རེ་ལ་ཡོངས་སུ་རྟོག་པ་དང་དཔྱོད་པ་གཉིས་གཉིས་ཡོད་དོ། །དགོངས་འགྲེལ་དང་མཐུན་པར། འཕགས་པ་དཀོན་མཆོག་སྤྱིན་ལས་ཀྱང། ཞི་གནས་ནི་སེམས་རྩེ་
གཅིག་པའོ། །ལྷག་མཐོང་ནི་ཡང་དག་པར་སོ་སོར་རྟོག་པའོ་ཞེས་གསལ་བར་གསུངས་སོ། །རྗེ་བཙུན་བྱམས་པས་ཀྱང་མདོ་སྡེའི་རྒྱན་ལས། ཆོས་ བ། རྣམས་   ཀྱི་མིང་ནི་བསྡོམས་པ་ བ། འི་འསྡུས་པ་འང་འདི། །ཞི་གནས་ བ། ཀྱི་  ལམ་དུ་ བ། སྟེ་དམིགས་པར་
ཤེས་པར་བྱ། ། བ། བ་དང། དེ་ཡང་ཆོས་རྣམས་མིང་གི་སྒོ་ནས་བསྡུ་ཞེས་པའི་དོན་ནི་ཞི་གནས་ཀྱི་དམིགས་པར་གང་འཇོག་ནའང་བསྡུས་ནས་འཇོག་དགོས་པར་གསུངས་པས་དཔེར་ན་འདུས་བྱས་ཐམས་ཅད་མི་རྟག་ཅེས་པའི་མིང་གི་སྒོ་ནས་བསྡུས་པའི་མཐར་མི་རྟག་པ་ཙམ་ལ་སེམས་འཇོག་པ་ལྟ་བུའོ་ ། །ལྷག་མཐོང་

[06A]༄༅། ། བ། གི་  ལམ་ སྟེ་དམིགས་པ་  ནི་དེ་ བ། འི་  དོན་རྣམས་། བ། ལ་རྒྱས་པར་སྤྲོས་ནས་ ། རྣམ་པར་དཔྱོད་པར་ཤེས་པར་བྱ་།ཞེས་དང། །ཞེས་དང། ཡང་དག་གནས་པ་ལ་བརྟེན་ནས། །སེམས་ལ་སེམས་ནི་འཇོག་ཕྱིར་དང། །ཆོས་
རབ་རྣམ་པར་འབྱེད་པའི་ཕྱིར། །ཞི་གནས་དང་ནི་ལྷག་མཐོང་ཡིན། །ཞེས་ཡང་དག་པའི་ཏིང་ངེ་འཛིན་ལ་བརྟེན་ནས་སེམས་འཇོག་པ་ཞི་གནས་དང། ཆོས་རབ་ཏུ་རྣམ་པར་འབྱེད་པའི་ཤེས་རབ་ལ་ལྷག་མཐོང་དུ་གསུངས་ཏེ། མདོ་ནས་
དེ་ལྟར་གསུངས་པའི་དགོངས་པ་དེ་བཞིན་དུ་བཀྲལ་བས་མདོ་སྡེའི་དོན་གཞན་དུ་དྲང་དུ་མི་རུང་བར་མཛད་དོ། །བྱང་ཆུབ་སེམས་དཔའི་ས་ལས་ཀྱང། བརྗོད་དུ་མེད་པའི་དངོས་པོ་ བ། སྟེ་དམིགས་པ་དེའི་ཁྱད་གཞི་  ཙམ་དངྡོན་ བ། ཀྱི་ངོ་བོ་  མདོ་ཙམ་གྱི་
དམིགས་པ་ལ་སེམས་ངེས་པར་གཏད་ནས།  བ། བཟུང་སྟེ་དེའི་ཁྱད་པར་སོགས་ ། སྤྲོས་ བ། ལ་གཏོགས་པའི་གཡེང་བ་  ཐམས་ཅད་དང་བྲལ་བ་དང།  བ། ཞེས་པའམ་ཡང་ན་སོ་སོར་རྟོག་པའི་སྤྲོས་པ་དང་བྱིང་རྒོད་ཀྱིས་  སེམས་ཡོངས་སུ་གཡེང་བ་ཐམས་ཅད་དང་བྲལ་བའི་འདུ་
ཤེས་ཡིད་ལ་བྱེད་པས་ བ། ཏེ་ཡིད་བྱེད་ཀྱིས་  དམིགས་པ་ཐམས་ཅད་ལ་མོས་པ་ བ། སྟེ་དམིགས་པ་བསྒོམ་པ་  ནི། ནང་གི་ཏིང་ངེ་འཛིན་གྱི་མཚན་མ་ བ། སྟེ་རྒྱུ་དེའི་དམིགས་པ་དེ་  རྣམས་ལ་སེམས་འཇོག་པ་དང་བསྡུས་ཏེ་ བ། འམ་བརླན་ཏེ་  འཇོག་པ་ བ། འི་ཡིད་བྱེད་ནས་ བ། བཟུང་
སྟེ༑  རྒྱས་པར་རྒྱུད་གཅིག་ཏུ་བྱེད་པ་ བ། འི་ཡིད་བྱེད་  དང་ཏིང་ངེ་འཛིན་དུ་བྱེད་པའི་ བ། སྟེ་མཉམ་པར་བཞག་པའི་ཡིད་བྱེད་ཀྱི་  བར་འདི་ནི་ཞི་གནས་ཞེས་བྱའོ། ། བ། ཞེས་ཞིག་གནས་བསྒྲུབ་ཚུལ་དང་ ། ལྷག་མཐོང་གང་ཞེ་ན། ཞི་གནས་ཡོངས་སུ་བསྒོམས་པའི་ཡིད་ལ་བྱེད་པ་དེ་ཉིད་

[06B] བ། སྟེ་དམིགས་པ་  འི་ཆོས་དེ་དག་ཉིད་ཀྱི་མཚན་མ་ཡིད་ལ་བྱེད་ཅིང་འབྱེད་པ་དང་རབ་ཏུ་རྣམ་པར་འབྱེད་པ་དང་ཆོས་རབ་ཏུ་རྣམ་པར་འབྱེད་པ་ནས་ བ། བཟུང་སྟེ་མདོ་ལས་  རྒྱས་པར་མཁས་པ་དང་ཤེས་རབ་ཀྱིས་འཇུག་པའི་བར་
 བ། གསུངས་པ་  གང་ཡིན་པ་འདི་ནི་ལྷག་མཐོང་ཞེས་བྱའོ། །ཞེས་སྔ་མ་རྣམས་དང་མཐུན་པར་གསུངས་ཏེ། འདིས་ནི་མདོ་དང་རྗེ་བཙུན་གཉིས་ཀའི་དགོངས་པ་སྔར་བཞིན་བཀྲལ་ནས་སྔར་གྱི་ཞི་ལྷག་གི་ངོས་འཛིན་ལ་ངེས་པ་བརྟན་པར་མཛད་དོ། །
སྒོམ་རིམ་པར་པ་ལས་ཀྱང།  བ། དམིགས་པ་བསྒོམས་པས་སེམས་  ཕྱི་རོལ་གྱི་ཡུལ་ལ་རྣམ་པར་གཡ་བ་ཞི་ནས་ནང་དུ་དམིགས་པ་ལ་ བ། མི་སྤྱོད་པར་  རྒྱུན་དུ་རང་གི་ངང་གིས་འཇུག་ བ། ནུས་  པ་ལ་ བ། བརྟེན་ནས་སེམས་ལ་  དགའ་བ་དང་ བ། ལུས་  ཤིན་ཏུ་སྦྱངས་པ་
དང་ལྡན་པའི་སེམས་ཉིང་ལ་གནས་པ་ནི་ཞི་གནས་ཞེས་བྱའོ་།ཞི་གནས་དེ་ཉིད་ལ་གནས་པའི་ཚེ་ བ། ཡུལ་  དེ་ཁོ་ན་ལ་ བ་དམིགས་ནས་ཤེས་རབ་ཀྱིས་  རྣམ་པར་དཔྱོད་པ་གང་ཡིན་པ་དེ་ནི་ལྷག་མཐོང་ཡིན་ཏེ་ཞེས་པ་དང།  བ། སློབ་དཔོན་ཤཱནྟི་པས་མཛད་པའི་  ཤེར་
ཕྱིན་མན་ངག་ལས་ཀྱང། དེ་ལ་ཇི་སྙེད་ཡོད་པར་གྱུར་པ་ བ་སྟེ་ཇི་སྙེད་པ་  དང། ཇི་ལྟ་བ་བཞིན་དུ་གྱུར་པ་ བ། སྟེ་ཇི་ལྟ་བ་གཉིས་ཀ་  ལ་ བ། དམིགས་པར་བྱེད་ཀྱི་བློ་སོ་སོར་རྟོག་པའི་ཤེས་རབ་ཀྱིས་  རྣམ་པར་མི་རྟོག་པའི་ བ། བློ་ལ་  གཟུགས་བརྙན་དུ་གྱུར་པ་ བ། སྟེ་དོན་དཔྱི་ཤར་བ་  ནི་ཞི་
གནས་ཀྱི་དམིགས་པའོ། ། ང། ཡང་དམིགས་ཡུལ་  ཇི་སྙེད་ཡོད་པར་གྱུར་པ་ བ། ཇི་སྙེད་པ་  དང་ཇི་ལྟ་བ་བཞིན་དུ་གྱུར་པ་ བ་སྟེ་ཇི་ལྟ་བ་  ལ་རྟོག་པ་དང་བཅས་པའི་གཟུགས་བརྙན་དུ་གྱུར་པ་ བ། སྟེ་སོ་སོར་དཔྱོད་པའི་བློ་ལ་དོན་སྤྱི་ཤར་བ་  ནི་ལྷག་མཐོང་གི་དམིགས་པའོ། །ཞེས་

[07A]༄༅། ། བ། དོན་སྤྱི་ཡིད་ལ་ཤར་བའི་  ཇི་ལྟ་བ་དང་ཇི་སྙེད་པའི་དོན་ལ་མི་རྟོག་པར་འཇོག་པ་ནི་ཞི་གྣ་སྡང་ཡུལ་དེ་གཉིས་ལ་རྣམ་པར་དཔྱོད་པ་ནི་ལྷག་མཐོང་དུ་གསུངས་ཏེ། དགོངས་འགྲེལ་ལས་ཀྱང། བཅོམ་ལན་འདས་ བ། ལ་གསོལ་
པ་  དུ་ཞིག་ཞི་གནས་ཀྱི་དམིགས་པ་ལགས།  བ། བཅོམ་ལྡན་འདས་ཀྱིས་  བཀའ་སྩལ་པ་གཅིག་སྟེ་འདི་ལྟ་སྟེ་ བ། དམིགས་བྱེད་སོར་རྟོག་པའི་ཤེས་རབ་ཀྱིས་  རྣམ་པར་མི་རྟོག་པའི་ བ། དོན་སྤྱི་ཡིད་ལ་ཤར་བའི་  གཟུགས་བརྙན་ནོ། ། བ། གསོལ་པ་  དུ་ཞིག་ལྷག་མཐོང་གི་དམིགས་
པ་ལགས།  བ། བཅོམ་ལྡན་འདས་ཀྱིས་  བཀའ་སྩལ་པ་གཅིག་ཁོན་སྟེ་ བ། གང་ཞེ་ན་དམིགས་བྱེད་ཀྱི་བློ་སོ་སོར་རྟོག་པའི་ཤེས་རབ་ཀྱིས་  རྣམ་པར་རྟོག་པ་དང་བཅས་པའི་ བ། བློ་ལ་དོན་དཔྱི་ཤར་བའི་  གཟུགས་བརྙན་ནོ། ། བ། གསོལ་པ་  དུ་ཞིག་དེ་གཉིས་ཀའི་དམིགས་པ་ལགས་
 བ། བཅོམ་ལྡན་འདས་ཀྱིས་  བཀའ་སྩལ་པ་གཉིས་ཏེ། འདི་ལྟ་སྟེ་དངོས་པོའི་མཐའ་དང་དགོས་པ་ཡོངས་སུ་གྲུབ་པའོ་ཞེས་ བ། འདི་གཉིས་སྤྱིའི་དབང་དུ་བྱས་པའི་དམིགས་པར་  གསུངས་པའི་དགོངས་པ་ཡིན་ནོ། །ཀུན་ལས་བཏུས་ལས་དངོས་པཱི་མཐའ་ལ་
ཇི་ལྟ་བ་དང་ཇི་སྙེད་པ་གཉིས་སུ་གསུངས་པས། ཤཱནྟི་པས་སྔར་བཤད་པ་ལྟར་ཞི་གནས་དང་ལྷག་མཐོང་རེ་རེ་ལའང་ཇི་སྙེད་གཉིས་ཀ་ལ་དམིགས་པ་ཡོད་པའི་ཕྱིར། ཞི་ལྷག་གཉིས་དམིགས་ཡུལ་གྱི་སྒོ་ནས་སོ་སོར་མི་བྱེད་ཅིང་སྟོང་
ཉིད་རྟོགས་པའི་ཞི་གནས་ཀྱང་ཡོད་ལ། སྟོང་ཉིད་མ་རྟོགས་པའི་ལྷག་མཐོང་ཡང་ཡོད་དོ། །དེ་ཡང་སེམས་ཕྱི་རོལ་གྱི་ཡུལ་ལ་རྒྱུག་པ་ཞི་ནས་ནང་དུ་དམིགས་པ་ལ་གནས་པས་ན་ཞི་གནས་ཞེས་བྱ་ལ་ལྷག་པ་སྟེ་ཁྱད་པར་དུ་མཐོང་

[07B] །གང་དག་སེམས་མི་རྟོག་པར་གནས་པ་རིག་པའི་གསལ་ཆའི་ངར་མེད་པ་ཞི་གནས་དང། གསལ་ཆའི་ངར་ཡོད་པ་ལྷག་མཐོང་དུ་འདོད་པ་ནི་རིགས་པ་མ་ཡིན་ཏེ་རྒྱལ་བའི་བཀའ་དང་རྒྱལ་ཚབ་ཀྱི་
བསྟན་བཅོས་དང། ཐོགས་མེད་ཀྱི་གཞུང་དང། བསྒོམ་པའི་རིམ་པ་ལ་སོགས་པའི་གཞུང་ཞི་གནས་དང་ལྷག་མཐོང་གི་མཚན་ཉིད་རྒྱ་ཆེར་གཏན་ལ་འབེབས་པ་རྣམས་ལས་སེམས་དམིགས་པ་ལ་རྩེ་གཅིག་པའི་ཏིང་ངེ་འཛིན་ལ་
ཞི་གནས་དང། ཤེས་བྱའི་དོན་ཡང་དག་པར་རབ་ཏུ་འབྱེད་པའི་ཤེས་རབ་ལ་ལྷག་མཐོང་དུ་གསུངས་པ་དང་འགའ་བའི་ཕྱིར་དང་ཁྱད་པར་དུ་སེམས་མི་རྟོག་པ་རིག་པའི་གསལ་ཆའི་ངར་ཡོད་མེད་ནི་ཏིང་ངེ་འཛིན་བྱིང་བ་ཡོད་མེད་
ཀྱི་ཁྱད་པར་ཡིན་གྱི་ཞེ་ལྷག་གི་ཁྱད་པར་དུ་གཏན་ནས་མི་རིགས་ཏེ། ཞི་གནས་ཀྱི་ཏིང་ངེ་འཛིན་ཐམས་ཅད་ལའང་བྱིང་བ་སངས་པ་ངེས་པར་དགོས་ལ་བྱིང་བ་དང་བྲལ་བའི་ཏིང་ངེ་འཛིན་ཐམས་ཅད་ལ་སེམས་ཀྱི་དྭགས་ཆ་དེས་པར་འོང་
བའི་ཕྱིར་རོ། །དེས་ན་ཇི་ལྟ་བ་ལ་དམིགས་པའི་ཏིང་ངེ་འཛིན་དང་ཤེས་རབ་ནི་ཡུལ་བདག་མེད་པ་གཉིས་གང་ཡང་རུང་བ་བློ་དེས་རྟོགས་མ་རྟོགས་ཀྱི་སྒོ་ནས་ངོས་བཟུང་བ་བྱ་ཡི། སེམས་བདེ་གསལ་དང་བཅས་པའི་མི་རྟོག་པར་གནས་
མི་གནས་ཀྱི་སྒོ་ནས་ངོས་ཟིན་པར་མི་འགྱུར་ཏེ། ཡུལ་བདག་མེད་པའི་དེ་ཁོ་ན་ཉིད་ལ་བློ་ཁ་མ་ཕྱོགས་པའི་བདེ་གསལ་མི་རྟོག་པའི་ཏིང་ངེ་འཛིན་དཔག་ཏུ་མེད་པ་ཡོད་པའི་ཕྱིར་རོ། །འདི་ལྟར་ཡིན་ལུགས་རྟོགས་པའི་ལྟ་བ་མ་རྙེད་ཀྱང་

[08A]༄༅། །སེམས་ཅིར་ཡང་མི་རྟོག་པར་བཟུང་བས་ཆོག་པ་གནོན་སུམ་གྱིས་འགྲུབ་པས་སྟོང་ཉིད་མ་གོ་ཡང་མི་རྟོག་པའི་ཏིང་ངེ་འཛིན་སྐྱེ་བ་ལ་འགལ་བ་ཅུང་ཟད་ཀྱང་མེད་ལ། དེའི་སྒོ་ནས་སེམས་རིང་དུ་ཟིན་ན་སེམས་
ཟིན་པའི་མཐུས་རླུང་ལས་སུ་རུང་བ་སྐྱེ་ལ་དེ་སྐྱེས་པ་ན་ལུས་དང་སེམས་ལ་དགའ་བདེ་སྐྱེ་བ་ཆོས་ཉིད་ཡིན་པས་བདེ་བ་སྐྱེ་བ་མི་འགལ་ཞིང། དེ་སྐྱེས་པ་ན་དགའ་བདེའི་ཚོར་བ་རྣམ་པ་གསལ་བའི་མཐུས་སེམས་ལ་གསལ་ཆ་འོང་བས་ན། བདེ་
གསལ་མི་རྟོག་པའི་ཏིང་ནྟེ་འཛིན་ཐམས་ཅད་ཀྱིས་དེ་ཁོ་ན་ཉིད་རྟོགས་པར་བསྒྲུབ་པ་ལ་ཤེས་བྱེད་ཡང་དག་པ་ཅི་ཡང་མེད་དོ་།དེས་ན་སྟོང་ཉིད་རྟོགས་པའི་ཏིང་ངེ་འཛིན་ལའང་བདེ་གསལ་མི་རྟོག་པ་འོང་ལ་སྟོང་ཉིད་ལ་བློ་ཁ་མ་ཕྱོགས་པའི་ཏིང་
ངེ་འཛིན་ལའང་བདེ་གསལ་མི་རྟོག་པ་འབྱུང་བ་ཆེས་མང་བས་དེ་གཉིས་ཀྱི་ཁྱད་ཕྱེད་དགོས་སོ། །བཞི་པ་ཞི་ལྷག་གཉིས་ཀ་བསྒོམ་དགོས་པའི་རྒྱུ་མཚན་ནི། ཅིའི་ཕྱིར་ཞི་གནས་དང་ལྷག་མཐོང་རེ་རེ་བསྒོམ་པས་མི་ཆོག་པར་གཉིས་ཀ་
བསྒོམ་དགོས་པ་ཡིན་སྙམ་ན། བཤད་པར་བྱ་སྟེ། དཔེར་ན་མཚན་མོ་ལོག་རིས་ལྟ་བའི་དོན་དུ་མར་མེ་སྦར་བ་ན། མར་མེ་ཤིན་ཏུ་གསལ་་དང་རླུང་གིས་མི་གཡོ་བ་གཉིས་དང་ལྡན་ན་བྲིས་སྐུ་རྣམས་ཤིན་ཏུ་གསལ་བར་མཐོང་ལ། མར་
མེ་མི་གསལ་བའམ་གསལ་ཡང་རླུང་གིས་བསྐྱོད་ན་གཟུགས་རྣམས་གསལ་པོར་མི་མཐོང་བ་དེ་བཞིན་དུ། ཟབ་མོའི་དོན་བལྟ་བ་ལཱང་དེ་ཁོ་ན་ཉེད་ཀྱི་དོན་ཕྱིན་ཅི་མ་ལོག་པར་ངེས་པའི་ཤེས་རབ་དང་སེམས་དམིགས་པ་ལ་ཇི་ལྟར་འདོད་པ་

[08B]ཉིད་གསལ་བར་མཐོང་གི་སེམས་གཞན་དུ་མི་འཕྲོ་བར་གནས་པའི་མི་རྟོག་པའི་ཏིང་ངེ་འཛིན་ཡོང་ཀྱང་ཡིན་ལུགས་རྟོགས་པའི་ཤེས་རབ་མེད་ན་དེ་ཁོ་ན་ཉིད་བལྟ་བའི་མིག་དང་བྲལ་
བས་ཏིང་ངེ་འཛིན་ལ་ཇི་ཙམ་གོམས་ཀྱང་ཡིན་ལུགས་རྟོགས་པ་མི་སྲིད་ལ། བདག་མེད་པའི་དེ་ཁོ་ན་ཉིད་ཁོང་དུ་ཆུད་པའི་ལྟ་བ་ཡོད་ཀྱང་སེམས་རྩེ་གཅིག་ཏུ་གནས་པ་བརྟན་པའི་ཏིང་ངེ་འཛིན་མེད་ན། རང་དབང་མེད་པར་གཡོ་བའི་རྣམ་རྟོག་གི་
རླུང་གིས་དཀྲུགས་པས་ཡིན་ལུགས་ཀྱི་དོན་གསལ་བར་མཐོང་བ་མི་སྲིད་པའི་ཕྱིར། ཞི་ལྷག་གཉིས་ཀ་དགོངས་པ་ཡིན་ཏེ། སྒོམ་རིམ་བར་པ་ལ། ཞི་གནས་དང་བྲལ་བའི་ལྷག་མཐོང་འབའ་ཞིག་གིས་ནི་རྣལ་འབྱོར་པའི་སེམས་ཡུལ་ལ་རྣམ་པར་
གཡེང་བར་འགྱུར་གྱི་རླུང་གི་ནང་ན་འདུག་པའི་མར་མེ་བཞིན་དུ་བརྟན་པར་མི་འགྱུར་རོ། །དེ་བས་ན་ཡེ་ཤེས་ཀྱི་སྣང་བ་ཤིན་ཏུ་གསལ་བར་མི་འབྱུང་སྟེ་དེ་ལྟ་བས་ན་གཉིས་ཀ་འདྲ་བར་བསྟེན་པར་བྱའོ། །དེའི་ཕྱིར་འཕགས་པ་ཡོངས་སུ་མྱང་ངན་ལས་
འདས་པ་ཆེན་པོའི་མདོ་ལས་ཀྱང། ཉན་ཐོས་རྣམས་ཀྱིས་ནི་དེ་བཞིན་གཤེགས་པའི་རིགས་ བ། དེ་བཞིན་ཉིད་རྒྱས་པར་  མ་མཐོང་སྟེ།  ང། དེ་་ལ་རིགས་པའི་རྣམ་གྲངས་མཐའ་ལས་པའི་སྒོ་ནས་དཔྱོད་པའི་  ཤེས་རབ་ཆུང་བ་ བ། སྟེ་མེད་པ་
འི་ཕྱིར་རོ། ། བ། དེ་ལ་བལྟོས་ཏེ་  བྱང་་ཆུབ་སེམས་དཔའ་རྣམས་ཀྱིས་ནི་ བ། དེ་བཞིན་ཉིད་རྒྱས་པར་  མཐོང་མདོ་ཀྱི་ བ་དུས་རྟག་ཏུ་མཉམ་རྗེས་རེས་འཇོག་མེད་པར་མ་མཐོང་བས་  མི་གསལ་ཏེ་ བ། རིགས་པའི་རྣམ་གྲངས་མཐའ་ཡས་པའི་སྒོ་ནས་  ཤེས་རབ་ཀྱིས་ བ། དཔྱོད་པ་  ཤེས་ཆེ་བའི་ཕྱིར་དང།  བ། དེ་ལ་

[09A]༄༅། ། བལྟོས་ཏེ་  ཏིང་ངེ་འཛིན་ བ། ཤས་  ཆུང་བའི་ཕྱིར་རོ། ། བ། བྱང་སེམས་ཀྱིས་རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོང་ཉིད་ལ་དཔྱོད་པ་སྐྱོན་མ་ཡིན་ཀྱང་མཉམ་གཞན་ཐམས་ཅད་ཀྱི་མཐར་ལྡང་དགོས་པ་དེའི་ལག་རྗེས་ལས་བྱུང་བས་མཉམ་རྗེས་ངོ་བོ་གཅིག་
ཏུ་མ་སོང་བའི་ཕྱིར་ཏེ། སྤྲིན་མཐོང་མཁའ་ལ་ཉི་བཞིན་དུ་།འདིར་དཔྱོད་བློ་གྲོས་ཕྱོགས་གཅིག་ཏུ། །ཞེས་པ་ལྟར་རོ་ ། །དེ་བཞིན་གཤེགས་པས་ནི་ཐམས་ཅད་གཟིགས་ཏེ་ བ། མཉམ་རྗེས་ངོ་བོ་གཅིག་ཏུ་གྱུར་ནས་  ཞི་གནས་དང་ལྷག་མཐོང་མཚུངས་པར་ལྡན་པའི་ཕྱིར་རོ་ ང། ཞེས་
པ་སྤྱོད་འཇུག་དར་ཊཱིཀ་ལས་འབྱུང་བ་ལྟར་བཀོད་ཀྱང་རྗེ་བླ་བ་རང་ཉིད་ཀྱིས་མཛད་པའི་འབྲུ་སྣོན་མི་འདུག་པས་དཔྱོད་གསུང་ ཞེས་བཀའ་སྩལ་ཏེ། ཞི་གནས་ཀྱི་སྟོབས་ཀྱིས་ནི་མར་མེ་རླུང་མེད་པར་བཞག་པ་བཞིན་དུ་རྣམ་པར་རྟོག་པའི་རླུང་རྣམས་ཀྱིས་སེམས་གཡོ་
བར་མི་འགྱུར་རོ། །ལྷག་མཐོང་གིས་ནི་ལྟ་བ་ངན་པའི་དྲ་བ་མཐའ་དག་སྤངས་པས་གཞན་དག་གིས་མི་ཕྱེད་དེ། ཟླ་བ་སྒྲོན་མའི་མདོ་ལས་ཇི་སྐད་དུ། །ཞི་གནས་ བ། ཀྱི་  སྟོབས་ཀྱིས་ བ་སེམས་དམིགས་པ་ལས་  གཡོ་བ་མེད་པར་འགྱུར། །ལྷག་
མཐོང་གིས་ནི་ བ། སོ་སོར་དཔྱད་པས་རྗེས་ཐོབ་ཀྱི་གནས་སྐབས་སུ་འང་ངེས་ཤེས་འདྲོངས་ནས་ཕྱིན་ཅི་ལོག་གི་བློས་གཞན་དུ་དྲངས་མི་ནུས་པས་ ། རི་དང་འདྲ་བར་འགྱུར། །ཞེས་གསུངས་པ་ལྟ་བུའོ་།ཞེས་སོ། །དེས་ནས་སེམས་དམིགས་པ་ལས་མི་གཡེང་བར་གར་བཞག་
ཏུ་ལྷན་ལྷན་སྡོད་པ་ནི་ཞི་གནས་ཀྱི་ལག་རྗེས་ཡིན་ལ། བདག་མིད་པའི་དེ་ཁོ་ན་ཉིད་རྟོགས་ནས་བདག་ཏུ་ལྟ་བ་ལ་སོགས་པའི་ལྟ་བ་ངན་དང་འདྲ་བ་ནི་ལྷག་མཐོང་གི་ལག་རྗེ་ཡིན་

[09B] །ཞི་གནས་མ་གྲུབ་པའི་སྔོན་དུ་ནི་སོ་སོར་རྟོག་པའི་ཤེས་རབ་ཀྱིས་བདག་མེད་པའི་དོན་ལ་དཔྱད་ཀྱང་རླུང་ནང་གི་མར་མེ་བཞིན་དུ་སེམས་ཁ་ཅང་གཡོ་བས་བདག་མེད་པའི་དོན་གྱི་སྤྱི་ཡང་གསལ་བར་མི་འགྱུར་
ལ༑ གང་གི་ཚེ་ཞི་གནས་གྲུབ་པའི་ཚེ་དཔྱད་ན་ནི་ཧ་ཅང་གཡོ་བའི་སྐྱོན་བཟློག་པས་བདག་མེད་པའི་དོན་སྤྱི་གསལ་བར་འགྱུར་བས་ལྷག་མཐོང་གི་སེམས་མི་གཡོ་བའི་ཆ་མི་རྟོག་པའི་ཞི་གནས་ལས་སྐྱེ་བ་ཡིན་གྱི་ཡིན་ལུགས་རྟོགས་པའི་ཆ་
ཞི་གནས་ལས་སྐྱེ་བ་མིན་ཏེ། དཔེར་ན་མར་མེས་གྯུགྒྶ་གསལ་བར་བྱེད་པའི་ཆ་སྡོང་བུ་དང་མེ་སྔ་མ་ལས་སྐྱེ་ཡི་རླུང་སྐྱོབ་པའི་ཡོལ་བ་སོགས་ལས་མི་སྐྱེ་ཡང་མར་མེ་མི་གཡོ་བའི་བརྟན་པའི་ཆ་དེ་ཡོལ་བ་སོགས་ལས་སྐྱེ་བ་བཞིན་ནོ། །དེ་
ལྟར་སེམས་བྱིང་རྒོད་ཀྱིས་མི་མཉམ་པ་མེད་པའི་ཞི་གནས་ཀྱི་མཉམ་གཞག་དང་ལྡན་པའི་ཤེས་རབ་ཀྱིས་བརྟགས་ན་ཡང་དག་པའི་དོན་ཤེས་པར་འགྱུར་བ་ལ་དགོངས་ནས། ཆོས་ཡང་དག་པར་སྡུད་པ་ལས། སེམས་མཉམ་པར་བཞག་
ན་ཡང་དག་པ་ཇི་ལྟ་བ་བཞིན་ཤེས་པར་འགྱུར་རོ་ཞེས་གསུངས་ཏེ་སྒོམ་རིམ་དང་པོ་ལས། སེམས་ཆུ་བཞིན་དུ་གཡོ་བའི་ཕྱིར་ཞི་གནས་ཀྱི་གཞི་མེད་པར་གནས་པ་མེད་དེ་མཉམ་པར་མ་གཞག་པའི་སེམས་ཀྱིས་ནི་ཡང་དག་པ་ཇི་ལྟ་བ་
བཞིན་དུ་ཤེས་པར་མི་ནུས་ཏེ། བཅོམ་ལྡན་འདས་ཀྱིས་ཀྱང་མཉམ་པར་བཞག་པས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་བཀའ་སྩལ་ཏོ་ཞེས་སོ། ། ང། དེ་ཡང་ཆུ་ལ་བརྟེན་ནས་དྲི་མ་འཁྲུད་པ་སོགས་ཀྱི་བྱ་བ་བྱེད་པ་ལ་ཆུ་དེ་སྡོད་པའི་སྣོད་གཅིག་དགོས་


[10A]༄༅། །པ་བཞིན་དུ་སེམས་མི་གཡོ་བའི་ཞི་གནས་ལ་བརྟེན་ནས་ཤེས་རབ་ཀྱིས་བརྟགས་ན་གནས་ལུགས་ཀྱི་དོན་ཤེས་པར་འགྱུར་བའི་དོན་ཡིན་གྱི་ལྷག་མཐོང་གིས་གནས་ལུགས་རྟོགས་པའི་ཆ་སེམས་མཉམ་པར་བཞག་པའི་ལག་རྗེས་ཀྱང་མིན་ལ་སེམས་བཞག་པ་ཙམ་གྱིས་དེ་
རྟོགས་པའང་མིན་ནོ་ ། །ཞི་གནས་གྲུབ་ན་བདག་མེད་པ་ལ་ཚུལ་བཞིན་དུ་དཔྱོད་པའི་ཤེས་རབ་ཀྱིས་གཡོ་བའི་སྐྱོན་བཟློག་པར་མ་ཟད་མི་རྟག་པ་དང་ལས་འབྲས་དང་འཁོར་བའི་ཉེས་དམིགས་དང་བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་
སྦྱོང་བ་ལ་སོགས་པའི་སོ་སོར་རྟོག་པའི་ཤེས་རབ་ཀྱིས་དཔྱད་སྒོམ་བྱེད་པ་ཐམས་ཅད་ཀྱང་དམིགས་པ་ལ་གཡེང་བའི་སྐྱོན་ལོག་ནས་རང་རང་གི་དམིགས་པ་གང་ཡིན་ལ་གཞན་དུ་མི་གཡེང་བར་འཇུག་པས་དགེ་བ་གང་བྱེད་ཐམས་ཅད་ཤིན་ཏུ་སྟོབས་ཆེ་
ལ༑ ཞི་གནས་མ་རྙེད་པའི་སྔོན་དུ་ནི་ཤས་ཆེར་དམིགས་པ་གཞན་ལ་གཡེང་བས་དགེ་སྦྱོནྲ་བྱས་པ་ཐམས་ཅད་སྟོབས་ཅུང་སྟེ་སྤྱོད་འཇུག་ལས།  བ། བྱིང་དང་རྒོད་པ་སོགས་ཀྱིས་  སེམས་ནི་རྣམ་པར་གཡེང་པའི་མི། །ཉོན་མོངས་ ང། པ་གཅན་གཟན་
འདུག་པ་དང་འདྲ་བའི་  མཆེ་བཨ་ཕྲག་ན་གནས། ། བ། ཏེ་དེས་མྱུར་དུ་ ། །ཞེས་དང།  བ། གཟུངས་སྔགས་ཀྱི་བཟལས་བརྗོད་དང་ནི་ ང། སྨྱུང་བར་གནས་པ་སོགས་ཀྱིས་  དཀའ་ཐུབ་སོགས། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་ བ་དུ་  གཡེངས་
པས་བྱས་པ་ནི། །དེ་ཉིད་རིག་པ་ བ། སངས་རྒྱས་ཀྱི་  ས་ བ་མདོ་ལས་དང་ཁ་ཏོན་ལ་སོགས་པ་ནི་འབྲས་བུ་མེད་པར་འགྱུར་རོ། །ཞེས་སོགས་འདོད་པའི་འབྲས་བུ་མི་འབྱིན་པས་ ། དོན་མེད་ བ། པར་  གསུངས། ཞེས་གསུངས་པ་ལྟར་རོ། །དེ་ལྟར་

[10B]པར་འཇོག་པའི་ཏིང་ངེ་འཛིན་བསྒྲུབས་པའི་དགོས་པ་ནི་སེམས་དགེ་བའི་དམིགས་པ་ལ་ཇི་ལྟར་འདོད་འདོད་དུ་བཀོལ་དུ་རུང་བའི་ལས་རུང་བསྒྲུབ་པའི་ཕྱིར་ཡིན་ལ། དེ་ཡང་
སེམས་དམིགས་པ་གཅིག་ལ་བཏགས་ནའང་སྡོད་ཐུབ་ལ། བཏང་ནའང་ཡུར་བ་བདེ་མོ་ལ་ཆུ་དྲངས་པ་ལྟར་དགེ་བའི་དམིགས་པ་མཐའ་ཡས་པ་ལ་ཇི་ལྟར་འདོད་པ་ལྟར་འགྲོ་བ་ཞིག་ཡིན་པས། ཞི་གནས་གྲུབ་ནས་ཇི་ལྟ་བ་དང་ཇི་སྙེད་པའི་
ཡུལ་ལ་དམིགས་པའི་ཤེས་རབ་དང་གཏོང་བའི་སེམས་དང་སྡོམ་སེམས་དང་བཟོད་པ་དང་བརྩོན་འགྲུས་དང་དད་པ་དང་སྐྱོན་ཤས་ལ་སོགས་པ་མཐའ་ཡས་པའི་དགེ་བསྡུད་པ་དང་མཐའ་ཡས་པའི་སྐྱོན་བཟློག་པའི་དམིགས་རྣམས་སྐྱོང་དགོས་པ་ཡིན་
གྱི༑ དུས་རྒྱུན་དུ་དམིགས་པ་གཅིག་ལ་བཏགས་ནས་འཇོག་པས་ནི་ཞི་གནས་བསྒྲུབས་པའི་དགོས་པ་མ་ཤེས་པས་དགེ་སྦྱོར་ལ་བོགས་ཆེན་པོ་མི་འབྱུང་བར་ཤེས་པར་བྱའོ། ། ང། དེས་ན་ཞི་གནས་འཇོག་སྒོམ་དང་ལྷག་མཐོང་དཔྱོད་སྒོམ་ཡིན་ནོ་ ། །དེ་ལྟར་སྤྱོད་
ཕྱོགས་དང། ལྟ་བའི་ཕྱོགས་ཀྱི་སོ་སོར་རྟོགས་པའི་ཤེས་རབ་ཀྱིས་དཔྱད་སྒོམ་དོར་ན་སེམས་རྩེ་གཅིག་པའི་ཏིང་ངེ་འཛིན་བསྒོམ་པ་ཤིན་ཏུ་བོགས་ཆུང་ལ། ཁྱད་པར་དུ་བདག་མེད་པའི་དོན་ལ་ངེས་པ་ཤུགས་དྲག་ལ་རྒྱུན་རིང་བ་བསྐྱེད་པའི་ཐབས་སོ་
སོར་རྟོག་པའི་ཤེས་རབ་ཀྱིས་དཔྱད་ནས་སྐྱོང་བའི་ཇི་ལྟ་བ་ལ་དམིགས་པའི་ལྷག་མཐོང་མེད་ན་ཞི་གནས་ལ་ཡུན་ཇི་ཙམ་གོམས་པར་བྱས་ཀྱང་ཉོན་མོངས་མངོན་གྱུར་མགོ་གནོན་པ་ཙམ་སྲིད་ཀྱི་དེའི་ས་བོན་རྩད་ནས་སྤོང་བ་མི་སྲིད་པས་ཞི་གནས་ཙམ་

[11A]༄༅། །བསྒོམ་པར་མི་བྱ་ཡི་ལྷག་མཐོང་ཡང་བསྒོམ་དགོས་ཏེ་སྒོམ་རིམ་བར་པ་ལ། ཞི་གནས་ཙམ་འབའ་ཞིག་གོསྨ་པར་བྱས་པས་ནི་རྣལ་འབྱོར་པ་རྣམས་ཀྱི་སྒྲིབ་པ་ནི་མི་སྤོངས་ཀྱི་ཏེ་ཞིག་ཉོན་
མོངས་རྣམ་པར་གནོན་པ་ཙམ་དུ་ཟད་དེ། ཤེས་རབ་ཀྱི་སྣང་བ་བྱུང་བ་མེད་པར་བག་ལ་ཉལ་ལེགས་པར་ཆོམས་པར་མི་འགྱུར་རོ། །དེ་བས་ན་འཕགས་པ་དགོངས་པ་ངེས་པར་འགྲེལ་པ་དེ་ཉིད་ལས། བསམ་གཏན་གྱིས་ནི་ཉོན་མོངས་པ་
རྣམ་པར་གནོན་ནོ། །སེཧྶ་རབ་ཀྱིས་ནི་བག་ལ་ཉལ་ལེགས་པར་འཇོམས་པར་བྱེད་དོ། །ཞེས་བཀའ་སྩལ་ཏོ། ། ང། ཞི་གནས་གྲུབ་པ་ན་དེ་ཙམ་གྱིས་ཆོག་པར་མ་འཛིན་པར་ལྷག་མཐོང་སྒྲུབ་དགོས་ཏེ། དེ་མ་སྒྲུབས་ན་ཞི་གནས་ཀྱིས་ཉོན་མོངས་མངོན་གྱུར་རེ་ཞིག་མགོ་གནོན་པ་ཙམ་
ཡིན་གྱི་བག་ལ་ཉལ་ལམ་ས་བོན་སྤ་མི་ནུས་པའི་ཕྱིར་ ། འཕགས་པ་ཏིང་ངེ་འཛིན་གྱི་རྒྱལ་པོ་ལས་ཀྱང།  བ། ཕྱི་རོལ་པ་སོགས་ཞི་གནས་གྱི་  ཏིང་ངེ་འཛིན་དེ་བསྒོམ་པར་བྱེད་མོད་ཀྱི། །དེས་ནི་ བ། ཏེ་དེ་ཙམ་ཁོ་ནས་  བདག་ཏུ་འདུ་ཤེས་འཇིག་མི་བྱེད། ། བ། དེ་བདག་འཛིན་སྤོང་
མི་ནུས་པས་རེ་ཞིག་ཉོན་མོགས་མངོན་གྱུར་མ་སྐྱེས་ཀྱང་  དེ་ཡི་ཉོན་མོངས་ བ། སླར་ཡང་  ཕྱིར་ཞིང་རབ་འཁྲུག་སྟེ། ། བ་སྐྱེ་བ་ནི་དཔེར་ན་མུ་སྟེགས་  ལྷག་སྤྱོད་འདི་ན་ཏིང་འཛིན་བསྒོམ་པ་བཞིན། ། བ། དེས་ན་ཞི་གནས་ཐོབ་ནས་  གལ་ཏེ་ཆོས་ལ་བདག་མེད་སོ་སོར་རྟོག་སོ་སོར་དེ་
བརྟགས་གལ་ཏེ་བསྒོམ་པ་ནི། །དེ་ནི་མྱ་ངན་འདས་ཐོབ་འབྲས་བུའི་རྒྱུ། ། བ། སྟེ་བདག་མེད་པའི་དོན་ལ་དམིགས་པའི་ལྷག་མཐོང་བསྒྲུབ་ན་ཐར་པ་འཐོབ་ ། རྒྱུ་གཞན་གང་ཡིན་ངེས་ནི་ཞི་ བ་བ་མྱ་ངན་འདས་ཐོབ་པ་  ར་མི་འགྱུར། །ཞེས་གསུངས་སོ། །བྱང་ཆུབ་སེམས་

[11B] གང་དག་བྱང་ཆུབ་སེམས་དཔའི་སྡེ་སྣོད་ཀྱི་ བ། ཐེག་པ་ཆེན་པོའི་  ཆོས་ཀྱི་རྣམ་གྲངས་འདི་མ་ཐོས་འཕགས་པའི་ཆོས་འདུལ་བ་ བ། སྟེ་སྡེ་སྣོད་གསུམ། མ་ཐོས་པར་ཏིང་ངེ་འཛིན་ཙམ་གྱིས་ཆོག་པར་འཛིན་པ་ཐོབ་པ་ནི་ང་རྒྱལ་གྱི་དབང་
གིས་མངོན་པའི་ང་རྒྱལ་དུ་ལྷུང་ཞིང་སྐྱེ་བ་དང་རྒ་བ་དང་ན་བ་དང་འཆི་བ་དང་སྨྲེ་སྔགས་འདོན་པ་དང། སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་ལས་ཡོངས་མི་གྲོལ། འགྲོ་དྲུག་གི་འཁོར་བ་ལས་ཡོངས་སུ་མི་གྲོལ་སྡུག་
བསྔལ་གྱི་ཕུང་པོ་ལས་ཀྱང་ཡོངས་སུ་མི་གྲོལ་ཏེ། དེ་ལ་དགོངས་ནས་དེ་བཞིན་གཤེགས་པས་འདི་སྐད་ཅེས་གཞན་ བ། དགེ་བའི་བཤེས་གཉེན་  ལས་ བ། ཐར་པ་དང་  རྗེས་སུ་མཐུན་པ་ བ། འི་གདམས་ངག་  ཐོས་པ་ནི་རྒ་ཤི་ལས་གྲོལ་བར་འགྱུར་རོ། །ཞེས་བཀའ་སྩལ་
ཏོ་ཞེས་གསུངས་སོ། །དེ་ལྟ་བས་ན་སྒྲིབ་པ་མཐའ་དག་སྤངས་ནས་ཡོངས་སུ་དག་པའི་ཡེ་ཤེས་འབྱུང་བར་འདོད་པས་ཞི་གནས་ལ་གནས་ནས་ཤེས་རབ་བསྒོམ་པར་བྱའོ། །དེ་སྐད་དུ་འཕགས་པ་དཀོན་མཆོག་བརྩེགས་པ་ལས་ཀྱང་བཀའ་
སྩལ་ཏེ། ཚུལ་ཁྲིམས་ལ་ནི་གནས་ནས་ཏིང་ངེ་འཛིན་འཐོབ་སྟེ་།ཏིང་ངེ་འཛིན་ཐོབ་ནས་ཀྱང་ཤེས་རབ་སྒོམ་པར་བྱེད། །ཤེས་རབ་ཀྱིས་ནི་ཡེ་ཤེས་རྣམ་པར་དག་པ་འཐོབ། །ཡེ་ཤེས་རྣམ་པར་དག་པས་ཚུལ་ཁྲིམས་ཕུན་སུམ་ཚོགས་
ཞེས་བཀའ་སྩལ་ཏོ། །འཕགས་པ་ཐེག་པ་ཆེན་པོ་ལ་དད་པ་བསྒོམ་པའི་མདོ་ལས་ཀྱང། རིགས་ཀྱི་བུ་ཤེས་རབ་ཉེ་བར་མི་གནས་ན་བྱང་ཆུབ་སེམས་དཔའ་རྣམས་ཀྱི་ཐེག་པ་ཆེན་པོ་ལ་དད་པ་ བ་སྟེ་བསམ་པ་ཕུན་ཚོགས་དང་  ཐེག་པ་ཆེན་པོ་ལ་

[12A]༄༅། །ཇི་ལྟར་ཡང་འབྱུང་ བ། བ་སྟེ་སྦྱོར་བ་ཕུན་སུམ་ཚོགས་པ་འབྱུང་  བར་་མི་སྨྲའོ་ཞེས་བཀའ་སྩལ་ཏོ་ཞེས་གསུངས་པའི་ཕྱིར་རོ། ། ང། དེས་ན་ཞི་གནས་གྲུབ་ནས་དགེ་རྩ་གང་བྱེད་ཀྱང་ཁ་བསྒྱུར་བ་ཙམ་གྱིས་ཆོག་པས་ས་ཆོད་ཆེ་བས། དང་པོར་འགྲུབ་དགོས་པ་
ཙམ་ཡིན་གྱི་དེ་གྲུབ་པ་རྐྱང་བས་མི་ཆོག་སྟེ། དེས་ནི་སྤང་བྱའི་ས་བོན་འཇོམས་མི་ནུས་པར་མ་ཟད་ཐར་ལམ་ཙམ་ཡང་མ་ཡིན་ཏེ་ཕྱི་ནང་ཐུན་མོང་བ་ཡིན་པའི་ཕྱིར། དེས་ན་དེ་ཐོབ་ནས་ཞི་རགས་ཀྱི་རྣམ་པ་ཅན་དང་བདེན་པའི་རྣམ་པ་ཅན་གཉིས་ལས་གྲོལ་བ་དོན་གཉེར་གྱིས་ནི་ཕྱི་མ་ལ་བརྟེན་ནས་ལྷག་མཐོང་བསྒྲུབ་དགོས་ཏེ་
ལྷག་མཐོང་ལ་བརྟེན་ནས་འཁོར་བ་ལས་གྲོལ་བར་བྱེད་པ་ཡིན་ནོ་།དེས་ན་སོ་ཐར་གྱི་བསླབ་བྱ་བསྲུང་པ་སོགས་རང་གི་ངོ་བོའི་དབང་དུ་བྱས་ནའང་ཐར་པའི་རྒྱུར་འགྲོ་བས་ཞི་གནས་ལས་ངོ་བོའི་སྒོ་ནས་ཆེས་ལྷག་པས་ཉམས་ལེན་མ་ནོར་བ་དགོས་སོ། །སྔ་མའི་དཔེ་ཡང་མི་ཞིག་གིས་རྟ་བཟང་པོ་ཞིག་ཉོས་ཏེ་དེ་ཨླ་བརྟེན་ནས་ལྷོ་
ལེན་བྱང་འགུགས་ཀྱི་ཁེ་སྤོགས་བྱས་ན་གཞན་ལས་ཤོགས་ཆེ་བ་ཡིན་ཀྱང། དེ་ལྟར་མ་བྱས་པར་བཞག་ན་དགོས་མེད་པ་ལྟ་བུའོ། །བ་ཞེས་གསུངས་སོ་ ། །གོ་རིམ་ངེས་པའི་ཚུལ་ནི། སྤྱོད་འཇུག་ལས་ ང། དགེ་བའི་དམིགས་པ་ལ་རྩེ་གཅིག་ཏུ་བསྒོམ་པར་བྱས་པས་བྱིང་རྒོད་དང་བྲལ་ཏེ་
ལུས་སེམས་ཤིན་སྦྱངས་ཀྱི་བདེ་བ་འདྲེན་པའི་  ཞི་གནས་ བ། ཀྱི་རྟ་དང་  རབ་ཏུ་ལྡན་པའི་ སྟོང་ཉིད་རྟོགས་པའི་  ལྷག་མཐོང་གིས། ། བ། ཁམས་གསུམ་གྱི་  ཉོན་མོངས་ བ། ས་བོན་དང་བཅས་པ་རྣམ་པར་འཇོམས་པར་ཤེས་བྱས་ནས། ། བ། གནས་ལུགས་རྟོགས་པའི་ལྷག་མཐོང་བསྒྲུབ་པར་བྱ་ལ་
དེའི་རྟེན་  ཐོག་མར་ཞི་གནས་བཙལ་བྱ།  བ། སྟེ་ཞི་གནས་མེད་པར་ལྷག་མཐོང་མི་སྐྱེ་བའི་ཕྙིར་རོ་ ། །ཞེས་གསུངས་པ་ལྟར་སྔོན་ལ་ཞིག་གནས་བསྒྲུབས་ནས་དེ་ནས་དེ་ལ་བརྟེན་ཏེ་ལྷག་མཐོང་བསྒོམ་པ་ཡིན་ནོ། ། ང། ལྷག་མཐོང་ལ་ཞི་གནས་སྔོན་དུ་འགྲོ་དགོས་པར་བསྟན་པ་ལ་ཞི་ལྷག་གི་

[12B]ཅིག་ན་རེ། དེ་མི་འཐད་དེ་ཞི་ལྷག་གཉིས་ཀའི་དམིགས་པ་ལ་བདེན་པ་གཉིས་ཆར་འོང་བས་དེའི་ཚེ་དང་པོ་ནས་བདག་མེད་པའི་དོན་གཏན་ལ་ཕབ་ནས་དེ་ལ་དམིགས་པའི་ཞི་གནས་སྒྲུབ་པ་ན་ཡུལ་སྟོང་ཉིད་རྟོགས་པའི་ལྷག་མཐོང་ཡང་དུས་གཅིག་ཏུ་སྐྱེ་བའི་ཕྱིར་
ཞེས་ཟེར་ན་ཡུལ་སྟོང་ཉིད་རྟོགས་པ་ཙམ་གྱིས་ལྷག་མཐོང་དུ་འཇོག་མི་ནུས་པའི་རྒྱུ་མཚན་ཡང་ཡང་གསུངས་སོ་ ། །དེ་ལ་འདི་སྙམ་དུ་སྒོམ་རིམ་དང་པོ་ལས། དེའི་དམིགས་པ་ལ་ངེས་པ་མེད་དོ་ཞེས་ཞི་གནས་ཀྱི་དམིགས་པ་ལ་ངེས་པ་མེད་པར་གསུངས་ཤིང་སྔར་བཤད་
པ་ལྟར་ཞི་གནས་ཀྱི་དམིགས་པ་ལ་ཆོས་ཅན་དང་ཆོས་ཉིད་གཉིས་ཡོད་པས་དང་པོ་བདག་མེད་པའི་དོན་གོ་བར་བྱས་ནས་དེ་ལ་དམིགས་ཏེ་བསྒོམས་པས། སེམས་གཞན་དུ་མི་གཡང་བའི་ཞི་གནས་དང་སྟོང་ཉིད་ལ་དམིགས་པའི་ལྷག་མཐོང་གཉིས་
ཀ་ཀུས་གཅིག་ཏུ་བསྐྱེད་པས་ཆོག་མོད་ཅིའི་ཕྱིར་སྔོན་ལ་ཞི་གནས་བཙལ་ནས་དེ་ནས་ལྷག་མཐོང་སྒོམ་པར་བྱེད་ཅེ་ན། དེ་ལ་ཞིག་གནས་ལྷག་མཐོང་གི་སྔོན་དུ་འགྲོ་ལུགས་ནི། བདག་མེད་རྟོགས་པའི་ལྟ་བའི་གོ་བ་སྐྱེ་བ་ལ་ཞི་གནས་སྔོན་དུ་འགྲོ་མི་
དགོས་ཏེ་ཞི་གནས་མེད་པ་ལའང་ལྟ་བ་སྐྱེ་བར་མཐོང་བའི་ཕྱིར་རོ། །ལྟ་བ་དེ་ལ་ཡིད་འགྱུར་བའི་མྱོང་བ་སྐྱེ་བ་ལཱང་ཞི་གནས་སྔོན་དུ་འགྲོ་མི་དགོས་ཏེ་ཞི་གནས་མེད་ཀྱང་སོ་སོར་རྟོག་པའི་ཤེས་རབ་ཀྱིས་ཡང་ཡང་དཔྱད་དེ་གོམས་པར་བྱས་པས་ཡིད་
འགྱུར་བ་སྐྱེ་བར་མི་འགལ་བའི་ཕྱིར་ཏེ། འགལ་ན་མི་རྟག་པ་དང་འཁོར་བའི་ཉེས་དིགས་དང་བྱང་ཆུབ་ཀྱི་སེམས་སྦྱོང་བ་ལའང་ཡིད་འགྱུར་བའི་མྱོང་བ་སྐྱེ་བ་ཞི་གྣ་སླ་རག་ལས་པར་ཧ་ཅང་ཐལ་བར་འགྱུར་ཏེ་རྒྱུ་མཚན་ཀུན་ནས་མཚུངས་པའི་

[13A]༄༅། །ཕྱིར་རོ། །འོ་ན་ཞི་གནས་ལྷག་མཐོང་ལ་དགོས་ལུགས་དེ་གང་ཡིན་སྙམ་ན། འདི་ལ་དགོངས་འགྲེལ་ནས། སོ་སོར་རྟོག་པའི་ཤེས་རབ་ཀྱིས་རྣམ་པར་འབྱེད་པ་དང་རབ་ཏུ་རྣམ་པར་འབྱེད་པའི་
བསྒོམ་པ་དེ་ཇི་སྲིད་དུ་ལུས་སེམས་ཤིན་ཏུ་སྦྱངས་པ་བསྐྱེད་པར་མི་ནུས་པ་དེ་སྲིད་དུ་ལྷག་མཐོང་དང་རྗེས་སུ་མཐུན་པའི་ཡེད་བྱེད་ཡིན་ལ། དེ་ལས་ཤིན་སྦྱངས་སྐྱེས་པ་ན་ལྷག་མཐོང་དུ་གསུངས་པས་ཞིག་གནས་མ་ཐོབ་ན་སོ་སོར་རྟོག་པའི་ཤེས་
རབ་ཀྱིས་དཔྱད་སྒོམ་ཇི་ཙམ་བྱས་ཀྱང་དེས་མཐར་ལུས་སེམས་ཤིན་ཏུ་སྦྱངས་པའི་དགའ་བདེ་བསྐྱེད་པར་མི་ནུས་ལ། ཞི་གནས་ཐོབ་ནས་ནི་སོ་སོར་རྟོག་པའི་ཤེས་རབ་ཀྱི་དཔྱད་སྒོམ་གྱིས་ཀྱང་རང་གི་མཐར་ཤིན་སྦྱངས་སྐྱེད་པར་བྱེད་པས་
དེ་ལ་ཞི་གནས་རྒྱུར་དགོས་ཏེ་འོག་ཏུ་བཤད་པར་བྱའོ། །དེས་ན་སོ་སོར་རྟོག་པའི་ཤེས་རབ་ཀྱིས་དམིགས་པ་གཅིག་ལ་མ་བཞག་པར་དཔྱད་པའི་སྟོབས་ཀྱིས་ཤིན་སྦྱངས་བསྐྱེད་ནུས་པ་ན་ལྷག་མཐོང་དུ་འགྱུར་བས་ཡུལ་སྟོང་པ་ཉིད་ལ་
དམིགས་ཀྱང་སེམས་དམིགས་པ་གཅིག་ལ་བཞག་པའི་དབང་གིས་ཤིན་སྦྱངས་བསྐྱེད་པ་ནི་ཞི་གནས་བསྒྲུབ་ལུགས་ལས་མི་འདའ་བས་དེ་ཙམ་གྱིས་ལྷག་མཐོང་ཐོབ་པར་མི་འཇོག་སྟེ། འདི་ལྟར་དང་པོར་བདག་མེད་པའི་གོ་བ་བཙལ་ནས་
དེའི་དོན་ལ་ཡང་དང་ཡང་དུ་དཔྱོད་པར་བྱེད་ན་ནི་སྔོན་དུ་ཞི་གནས་མ་གྲུབ་པས་དེ་ལ་བརྟེན་ནས་ཞི་གནས་འགྲུབ་མི་སྲིད་ལ། མི་དཔྱོད་པར་འཇོག་སྒོམ་བྱེད་ན་ནི་དེ་ལ་བརྟེན་ནས་ཞིག་གནས་འགྲུབ་ཀྱང་ཞི་གནས་ཀྱི་སྐྱོང་ཚུལ་ལས་མ་གཏོགས་པའི་

[13B]བཙལ་དགོས་པས། ཞི་གནས་སྔོན་དུ་བཙལ་ནས་དེ་ལ་བརྟེན་ནས་ལྷག་མཐོང་བསྒོམ་པའི་རིམ་པ་ལས་མ་འདས་པའི་ཕྱིར་རོ། །དེ་ལྟར་ན་ལྷག་མཐོང་བསྐྱེད་པའི་ཚུལ་ནི་སོ་སོར་རྟོག་པའི་
དཔྱད་སྒོམ་གྱིས་ཤིན་སྦྱངས་བསྐྱེད་པ་ལ་མི་བྱེད་ན་ཞི་གནས་སྔོན་དུ་བཙལ་ནས་དེ་ལ་བརྟེན་ནས་ལྷག་མཐོང་བསྒོམ་པ་ལ་རྒྱུ་མཚན་ཡང་དག་ཅུང་ཟད་ཀྱང་མེད་ལ། རིམ་པ་དེ་ལྟར་སྒོམ་པར་མི་བྱེད་ནའང་ཆེས་མི་རིགས་ཏེ་དགོངས་འགྲེལ་ནས་
ཞི་གནས་ཐོབ་པ་ལ་བརྟེན་ནས་ལྷག་མཐོང་བསྒོམ་པར་སྔར་དྲངས་པ་ལྟར་གསུངས་ཤིང། སྔ་མ་ལ་བརྟེན་ཕྱི་མ་སྐྱེ། །ཞེས་ཕྱིན་དྲུག་གི་བསམ་གཏན་དང་ཤེས་རབ་ཀྱི་རིམ་པ་དང་ལྷག་པ་རིང་ངེ་འཛིན་གྱི་བསླབ་པ་ལ་བརྟེན་ནས་ལྷག་པ་ཤེས་
རབ་ཀྱི་བསླབ་པ་སྐྱེ་བའི་རིམ་པ་རྣམས་ཞི་གནས་སྔོན་ལ་བསྒོམས་ནས་ལྷག་མཐོང་ཕྱིས་བསྒོམ་པའི་རིམ་པ་ཡིན་ལ། སྔར་བྱངས་དྲངས་པ་ལྟར་དང། ཉན་ས་ལས་ཀྱང་ཞི་གནས་ལ་བརྟེན་ནས་ལྷག་མཐོང་བསྒོམ་པར་གསུངས་ཤིང་
དབུ་མ་སྙིང་པོ་དང་སྤྱོད་འཇུག་དང་སྒོམ་རིམ་གསུམ་དང་ཡེ་ཤེས་གྲགས་པ་དང་ཤཱནྟི་པ་རྣམས་ཀྱིས་སྔོན་དུ་ཞི་གནས་བཙལ་ནས་ལྷག་མཐོང་བསྒོམ་པར་གསུངས་པའི་རོ། ། ང། ཞི་གནས་ལྷག་མཐོང་གི་སྔོན་དུ་འགྲོ་དགོས་ལུགས་ནི་དམིགས་པ་ལ་མཉམ་པར་
བཞག་སྟོབས་ཀྱིས་དྲངས་པའི་ཤིན་སྦྱངས་ཞི་གནས་ལའང་ཡོད་ཀྱང། སོ་སོར་རྟོག་པའི་ཤེས་རབ་ཀྱིས་དཔྱད་སྟོབས་ཀྱིས་དྲངས་པའི་ཤིན་སྦྱངས་སྐྱེས་པ་ལྷག་མཐོང་སྐྱེས་པའི་ཚྶད་དུ་གསུངས་ཤིང། སྔོན་དུ་ཞི་གནས་མ་གྲུབ་ན་དེ་སྐྱེ་བ་གཏན་མི་སྲིད་ཅིང། ཞི་གནས་གྲུབ་ན་དཔྱད་སྟོབས་ཀྱིས་ཤིན་

[14A]༄༅། །སྱྦངྶ་འདྲེན་ནུས་པའོ་ ། །དེས་ན་རྒྱ་གར་བའི་སློབ་དཔོན་ཁ་ཅིག་ཞི་གནས་ཟུར་དུ་མི་འཚོལ་བར་དང་པོ་ནས་སོ་སོར་རྟོག་པའི་ཤེས་རབ་ཀྱིས་དཔྱད་པ་ལས་ལྷག་མཐོང་བསྐྱེད་པར་བཞེད་པ་ནི་ཤིང་རྟ་ཆེན་
པོ་རྣམས་ཀྱི་གཞུང་དང་འགལ་བས་བློ་དང་ལྡན་པ་རྣམས་ཀྱིས་ཡིད་བརྟན་པའི་གནས་སུ་མི་རུང་གནོ། །ཞི་གནས་དང་ལྷག་མཐོང་གི་གོ་རིམ་དེ་ཡང་དང་པོར་གསར་དུ་བསྐྱེད་པའི་ཆ་དེ་ལྟར་བྱེད་ཀྱི་ཕྱིས་ནི་ལྷག་མཐོང་སྔོན་དུ་བསྒོམས་ནས་
ཞི་གནས་བསྒོམ་པའང་བྱེད་པས་གོ་རིམ་ངེས་པ་མེད་དོ། །འོ་ན་ཀུན་ལས་བཏུས་ལས། ལ་ལ་ནི་ལྷག་མཐོང་ཐོབ་པ་ཡིན་གྱི་ཞི་གནས་ནི་མཐོབ་སྟེ་དེ་ལྷག་མཐོང་ལ་བརྟེན་ནས་ཞིག་གནས་ལ་བརྩོན་པར་བྱེད་དེ་ཞེས་གསུངས་པ་ཇི་ལྟར་
ཡིན་ཞེ་ན། དེ་ནི་བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ཞི་གནས་མ་ཐོབ་པ་མིན་གྱི་བསམ་གཏན་དང་པོའི་དངོས་གཞི་ཡན་ཆད་ཀྱི་ཞི་གནས་མ་ཐོབ་པ་སྟེ། དེ་ཡང་ བ། དཔེར་ན་ཕྱིར་འོང་ལྟ་བུས་བསམ་གཏན་དང་པོའི་ཉེར་བསྡོགས་
ལ་བརྟེན་ནས་  བདེན་པ་བཞི་མངོན་སུམ་དུ་རྟོགས་ནས་ བ། སམ་བདག་མེད་མངོན་སུམ་དུ་རྟོགས་པའི་ལྷག་མཐོང་གྲུབ་པའི་རྗེས་སུ་ ། དེ་ལ་བརྟེན་ནས་བསམ་གཏན་དང་པོ་ཡན་ཆད་ཀྱི་ བ། དངོས་གཞིས་བསྡུས་པའི་ཞི་རགས་ཀྱི་རྣམ་པ་ཅན་གྱི་  ཞི་གནས་ བ། བར་སྐབས་གཅིག་ནས་གསར་
དུ་  བསྒྲུབ་པ་ བ། ལྟ་བུ་སྟེ་ ། སའི་དངོས་གཞི་ལས། གཞན་ཡང་ བ། བསམ་གཏན་དང་པོའི་ཉེར་བསྡོགས་ལ་བརྟེན་ནས་  སྡུག་བསྔལ་ནས་ལམ་གྱི་བར་དུའང་ཡང་དག་པ་ཇི་ལྟ་བ་ཞིན་དུ་རབ་ཏུ་ཤེས་ བ། པའི་ལྷག་མཐོང་གྲུབ་  ལ་བསམ་གཏན་དང་པོ་ བ། འི་དངོས་གཞི་

[14B] བ། ས་བསྡུས་པའི་ཞི་གནས་  ནི་མ་ཐོབ་སྟེ་དེ་ བ། ནང་དུ་སེམས་བསྡུས་ཏེ་  འདུག་མ་ཐག་ཏུ་ བ། དམིགས་པ་ལ་སེམས་འཇོག་སྟེ་ཆོས་ བ། རབ་ཏུ་  རྣམ་པར་འབྱེད་པ་ བ། འི་ཤེས་རབ་ཀྱིས་དཔྱོད་པ་  ར་མི་བྱེད་དོ། ། བ། བསམ་གཏན་གྱི་དངོས་གཞིས་བསྡུས་པའི་ཞི་གནས་གྲུབ་པ་ན་  དེ་
 བ། སྔར་གྱི་  ལྷག་པའི་ཤེས་རབ་ བ། ལྷག་མཐོང་གྲུབ་པ་  དེ་ཉིད་ བ། ཀྱིས་གྲོགས་བྱས་པ་  ལ་བརྟེན་ནས་ ང། དངོས་གཞིས་བསྡུས་པའི་  ལྷག་པའི་སེམས་ བ། ཞི་གནས་  ལ་སྦྱོར་བ་ བ། སྟེ་འགྲུབ་པ་  ར་བྱེད་དོ་ཞེས་གསུངས་པའི་ཕྱིར་རོ། །སྤྱིར་ཐ་སྙད་ཟོར་ཡང་བར་བྱ་བའི་ཕྱིར་དུ་
སེམས་དགུ་ལ་ཞི་གནས་དང་རྣམ་པར་འབྱེད་པ་སོགས་བཞི་ལ་ལྷག་མཐོང་དུ་གསུངས་པ་ཡོད་ཀྱང་ཞི་ལྷག་དངོས་ནི་འཆད་པར་འགྱུར་པ་ལྟར། ཤིན་སྦྱངས་སྐྱེས་པ་ནས་བཞག་དགོས་སོ། །སོ་སོའི་བསླབ་ཚུལ་ལ་གསུམ། ཞི་གནས་ལ་བསླབ་
ཚུལ༑ ལྷག་མཐོང་ལ་བསླབ་ཚུལ། དེ་གཉིས་ཟུང་དུ་འབྲེལ་བའི་ཚུལ་ལོ། །དང་པོ་ལ་གསུམ། ཞི་གནས་ཀྱི་ཚོགས་བསྟེན་པ། དེ་ལ་བརྟེན་ནས་ཞི་གནས་བསྒོམ་པའི་ཚུལ་བསྒོམས་པས་ཞི་གནས་གྲུབ་པའི་ཚད་དོ། །དང་པོ་ནི། རྣལ་
འབྱོར་པས་ཐོག་མར་བདེ་ཞིང་མྱུར་དུ་ཞི་གནས་འགྲུབ་པར་འགྱུར་བའི་རྒྱུ་ཞི་གནས་ཀྱི་ཚེགས་ལ་བསྟེན་པར་བྱའོ། །འདི་ལ་དྲུག་ལས། མཐུན་པའི་ཡུལ་ན་གནས་པ་ནི། ཡོན་ཏན་ལྔ་དང་ལྡན་པའི་ཡུལ་ཏེ། ཟས་གོས་ལ་སོགས་པ་ཚེགས་
མེད་པར་རྙེད་པས་རྙེད་སླ་བ་དང། གཅན་གཟན་ལ་སོགས་པའི་སྐྱེ་བོ་མི་བསྲུན་པ་དང་དག་ལ་སོགས་པ་མི་གནས་པས་གནས་བཟང་བ་དང་ནད་མི་བསྐྱེད་པའི་ས་ཡིན་པས་ས་བཟང་པོ་དང། ཚུལ་ཁྲིམས་དང་ལྟ་བ་མཚུངས་པའི་གྲོགས་དང་

[15A]༄༅། །ལྡན་པས་གྲོགས་བཟང་བ་དང་ཉིན་མོ་སྐྱེ་བོ་མང་པོ་མེད་ཅིང་མཚན་མོ་སྒྲ་ཆུང་བས་ལེགས་པར་ལྡན་པའོ། །མདོ་སྡེའི་རྒྱན་ལས་ཀྱང། བློ་ལྡན་གྱང་དུ་བསྒྲུབ་པའི་ཡུལ། །ལེགས་པར་རྙེད་དང་གནས་
བཟང་དང། ས་བཟང་བ་དང་གྲོགས་བཟང་དང། །རྣལ་འགྱོར་བདེ་བའི་ཡོ་བྱད་ལྡན། །ཞེས་གསུངས་སོ། །འདོད་པ་ཆུང་བ་ནི། ཆོས་གོས་ལ་སོགས་པ་བཟང་པོའམ་མང་པོ་ལ་ལྷག་པར་ཆགས་པ་མེད་པའོ། །ཆོག་ཤེས་པ་ནི། ཆོས་གོས་ལ་སོགས་
པ་ངན་ངོན་ཙམ་རྙེད་པས་རྟག་ཏུ་ཆོག་ཤེས་པའོ། །བྱ་བ་མང་པོ་ཡོངས་སུ་སྤངས་པ་ནི། ཉོ་ཚོང་ལ་སོགས་པའི་བྱ་བ་ངན་པ་དང་ཁྱིམ་པ་དང་རབ་བྱུང་རྣམས་དང་ཧ་ཅང་འདྲིས་བཤེས་བྱེད་པ་དང་སྨན་བྱེད་པ་དང་སྐར་མ་བརྩི་བ་སོགས་ཡོངས་སུ་སྤངས་
པའོ༑ ༑ཚུལ་ཁྲིམས་རྣམ་པར་དག་པ་ནི། སོ་ཐར་དང་བྱང་སེམས་ཀྱི་སྡོམ་པ་གཉིས་ཀ་ལ་རང་བཞིན་དང་བཅས་པའི་ཁ་ན་མ་ཐོ་བའི་བསླབ་པའི་གཞི་མི་འདྲལ་བ་དང་བག་མེད་པས་རལ་ནའང་སྐྱེན་པར་འགྱོད་པས་ཆོས་བཞིན་དུ་ཕྱིར་འཆོས་
པར་བྱེད་པའོ། །འདོད་པ་ལ་སོགས་པའི་རྣམ་རྟོག་ཡོངས་སུ་སྤངས་པ་ནི། འདོད་པ་རྣམས་ལ་གསོད་པ་དང་འཆིང་བ་ལ་སོགས་པ་ཚེ་འདིའི་ཉེས་དམིགས་དང་ངན་འགྲོར་འགྲོ་བ་སོགས་ཕྱི་མའི་ཉེས་དམིགས་བསྒོམས་ནས་སམ། ཡང་ན་འཁོར་བའི་
དངོས་པོ་ཡིད་དུ་འོང་མིའོ་ཐམས་ཅད་ནི་འཇིག་པའི་ཆོས་ཅན་མི་རྟག་པ་སྟེ་ངེས་པར་དེ་དག་ཐམས་ཅད་དང་བདག་རིང་པོར་མི་ཐོགས་པར་འབྲལ་བར་འགྱུར་ན་བདག་དེ་ལ་ཅི་ཞིག་ལྷག་པར་ཆགས་པ་ལ་སོགས་པར་འགྱུར་སྙམ་དུ་བསྒོམས་ལ་འདོད་པའི་

[15B] །འདི་དག་ནི་སྒོམ་རིམ་བར་པའི་དགོངས་པ་ལྟར་བཤད་པ་སྟེ། རྒྱས་པར་ནི་ཉན་ཐོས་ཀྱིས་ལས་ཤེས་པར་བྱའོ། །དེ་ལྟ་བུའི་ཆོས་དྲུག་ནི་ཏིང་ངེ་འཛིན་བཟང་པོ་གསར་དུ་སྐྱེ་བ་དང་སྐྱེས་ཟིན་པ་མི་ཉམས་པར་
གནས་པ་དང་གོང་ནས་གོང་དུ་འཕེལ་བའི་རྒྱུ་རྐྱེན་གྱི་གནད་བསྡུས་པ་སྟེ་ཁྱད་པར་དུ་ཚུལ་ཁྲིམས་དག་པ་དང་འདོད་པ་ལ་ཉེས་དམིགས་སུ་བལྟ་བ་དང་མཐུན་པའི་ཡུལ་ན་གནས་པ་གཙོ་བོ་ཡིན་ནོ། །དགེ་བཤེས་སྟོན་པའི་ཞལ་ནས། རང་ཅག་མན་
ངག་ཁོ་ནས་ལྷན་སྙམ་ཡིན་མན་ངག་ཁོ་ན་བཙལ་བས་ཏིང་ངེ་འཛིན་སྐྱེར་མི་འདོད་པ་དེ་ཚོགས་ལ་གནས་པ་མེད་པས་ལན་པ་ཡིན་གསུངས་ཏེ། ཚོགས་ནི་སྔར་བཤད་པ་དྲུག་ལ་སོགས་པ་ཡིན་ནོ་།གཞན་ཡང་ཕྱར་ཕྱིན་དང་པོ་བཞི་ནི་ལྔ་པ་བསམ་གཏན་
གྱི་ཚོགས་སུ་འགྲོ་བ་ཡིན་ཏེ། སྒོམ་རིམ་དང་པོ་ལས། ཞི་གནས་ནི་རྙེད་པ་ལ་སྒོས་པ་འདོད་པ་ལ་མི་བལྟ་ཞིང་ཚུལ་ཁྲིམས་ལ་ལེགས་པར་གནས་ལ་སྡུ་བསྔལ་ལ་སོགས་པ་དང་དུ་ལེན་པའི་ངང་ཚུལ་ཅན་དུ་གྱུར་ལ་བརྩོན་འགྲུས་བརྩོམས་ན་མྱུར་
དུ་འགྲུབ་བོ། །དེ་བས་ན་འཕགས་པ་དགོངས་པ་ངེས་པར་འགྲེལ་པ་ལ་སོགས་པ་ལས་ཀྱང་སྦྱིན་པ་ལ་སོགས་པ་གོང་མ་གོང་མའི་རྒྱུ་ཉིད་ཡིན་པར་བསྟན་ཏོ་ཞེས་གསུངས་སོ། །ལམ་སྒྲོན་ལས་ཀྱང། ཞི་གནས་ཡན་ལག་རྣམ་ཉམས་པས།།
རབ་ཏུ་འབད་དེ་བསྒོམས་བྱས་ཀྱང། །ལོ་ནི་སྟོང་ཕྲག་དག་གིས་ཀྱང། ཏིང་འཛིན་འགྲུབ་པར་མི་འགྱུར་རོ། །ཞེས་གསུངས་པས་ཞི་ལྷག་གི་ཏིང་ངེ་འཛིན་སྙིང་ཐག་པ་ནས་བསྒྲུབ་པར་འདོད་པ་རྣམས་ཀྱིས་ཞི་གནས་ཀྱི་ཡན་ལག་གམ་

[16A]༄༅། །ཚོགས་ཉན་ས་ནས་གསུངས་པའི་བཅུ་གསུམ་ལ་སོགས་པ་ལ་འབད་པ་ཤིན་ཏུ་གལ་ཆེའོ། །དེ་ལ་བརྟེན་ནས་ཞི་གནས་བསྒོམ་པའི་ཚུལ་ལ་གཉིས། སྦྱོར་བ་དང་དངོས་གཞིའོ། །དང་པོ་ནི། སྔར་
བཤད་པའི་སྦྱོར་བའི་ཆོས་དྲུག་དང་ཁྱད་པར་དུ་བྱང་ཆུབ་ཀྱི་སེམས་རིང་དུ་བསྒོམ་ཞིང་དེའི་ཡན་ལག་ཏུ་སྐྱེས་བུ་ཆུང་འབྲིང་དང་ཐུན་མོང་པའི་དམིགས་པའི་ངོ་བོ་རྣམས་ཀྱང་སྦྱར་བར་བྱའོ། །གཉིས་པ་ལ་གཉིས། །ལུས་ཀྱི་སྤྱོད་ལམ་
ཇི་འདྲ་བས་བསྒོམ་པ་དང། བསྒོམ་པའི་རིམ་པ་ཉིད་བཤད་པའོ་།དང་པོ་ནི། སྒོམ་རིམ་བར་པ་དང་ཐ་མ་ལས་གསུངས་པ་ལྟར་སྟན་ཤིན་ཏུ་འཇམ་པོ་བདེ་བ་ལ་ལུས་ཀྱི་ཀུན་སྤྱོད་ཆོས་བརྒྱད་དང་ལྡན་པར་བྱའོ། །དེ་ལ་རྐང་པ་ནི། རྗེ་
བཙུན་རྣམ་པར་སྣང་མཛད་ཀྱི་སྐྱིལ་མོ་ཀྲུང་ལྟ་བུ་སྐྱིལ་མོ་ཀྲུང་ཡོངས་སུ་རྫོགས་པའམ་ཡང་ན་སྐྱིལ་ཀྲུང་ཕྱེད་པའང་རུང་སྟེ་དེ་ལྟར་བྱའོ། །མིག་ནི་ཧ་ཅང་ཡང་མི་དབྱེ་ཧ་ཅང་ཡང་མི་ཟུམ་པར་སྣའི་རྩེ་མོར་གཏད་དོ། །ལུས་ནི་ཧ་ཅང་ཡང་རྒྱབ་
ཏུ་མི་དགྱེ་ཧ་ཅང་ཡང་མདུན་དུ་མི་དགུ་བར་དྲང་པོར་བསྲངས་ལ་དྲན་པ་ནང་དུ་བཞག་སྟེ་འདུག་པར་བྱའོ། །ཕྲག་པ་ནི་ཐད་ཀར་མཉམ་པར་བཞག་གོ་མགོ་ནི། མི་མཐོ་མི་དམའ་ཞིང་ཕྱོགས་གཅིག་ཏུ་མ་ཡོ་བར་བཞག་སྟེ་སྣ་ནས་ལྟེ་བར་བྲང་
པོར་བཞག་གོ་སོ་དང་མཆུ་ནི་རང་ལུགས་སུ་ཐ་མལ་པར་བཞ་གོ་།ལྕེ་ནི་ཡ་སོའི་དྲུང་དུ་གཞར་རོ། །དབུགས་ནི། ཕྱི་ནང་དུ་རྒྱུ་བ་སྒྲ་ཅན་དང་རྔམས་པ་དང་རྒོས་བག་ཆན་དུ་མི་གཏང་གི་ཅི་ནས་ཀྱང་ཕར་རྒྱུ་ཚུལ་རྒྱུ་མི་ཚོར་བར་དལ་བུ་དལ་

[16B] །ཉན་སར་སངས་རྒྱས་ཀྱིས་གནང་པའི་ཁྲིའམ་ཁྲིའུ་འམ་ བ། མ་གནང་བ་ནི་འབྲིང་པའི་དྲ་ཁྲི་དང་སོ་མའི་དྲ་བ་ཅན་སོགས་ཡིན་གསུངས་ རྩ་བཏིང་བའི་སྟིང་དུ་སྐྱིལ་མོ་ཀྲུང་བཅས་ཏེ་འདུག་པ་ལ་རྒྱུ་མཚན་ལྔ་གསུངས་ཏེ་
ལུས་ལེགས་པར་བསྒྲིམས་ན་སྤྱོད་ལམ་དེ་ཤིན་ཏུ་སྦྱངས་པ་སྐྱེ་བ་དང་རྗེས་སུ་མཐུན་པས་མྱུར་བ་མྱུར་བ་ཤིན་ཏུ་སྦྱངས་པ་སྐྱེ་བ་དང། བདུག་པས་དུས་ཡུན་རིང་པོ་འདའ་བར་བྱེད་ནུས་ཤིང་སྤྱོད་ལམ་དེས་དེའི་ལུས་ཤིན་ཏུ་ངལ་བར་མི་འགྱུར་བ་དང་
སྤྱོད་ལམ་དེ་མུ་སྟེགས་དང་ཕས་ཀྱི་རྒོལ་བ་དག་དང་ཐུན་མོང་མ་ཡིན་པ་དང་གཞན་གྱིས་སྤྱོད་ལམ་དེས་འདུག་པ་མཐོང་ན་ཤིན་ཏུ་དང་བསྐྱེ་བ་དང། སྤྱོད་ལམ་དེ་སངས་རྒྱས་དང་སངས་རྒྱས་ཀྱི་ཉན་ཐོས་རྣམས་ཀྱིས་གནང་ཞིང་བསྟེན་པ་སྟེ་རྒྱུ་མཚན་དེ་ལང་
མཐོང་ནས་སྐྱིལ་མོ་ཀྲུང་བཅས་ཏེ་གནས་པར་གསུངས་སོ། །ལུས་དྲང་པོར་བསྲང་བ་ནི་རྨུགས་པ་དང་གཉིད་མི་འབྱུང་བའི་དོན་དུ་གསུངས་སོ། །དེ་ལྟར་ན་ཐོག་མར་ལུས་ཀྱི་ཀུན་སྤྱོད་བརྒྱད་དང་ཁྱད་པར་དུ་རླུང་ཆམ་ལ་དབབ་པ་ཇི་ལྟར་བཤད་པ་
བཞིན་བསྒྲུབ་པར་བྱའོ་བསྒོམ་པའི་རིམ་པ་ཉིད་བཤད་པ་ནི་ ང། བསྒོམ་པའི་རིམ་པ་ལ་རྗེ་ཉིད་ཀྱི་ཞལ་ནས་ཀླུ་སྒྲུབ་ཐོགས་མེད་གཉིས་ནས་རིམ་བཞིན་ཏུ། །ལེགས་བརྒྱུད་བྱང་ཆུབ་ལམ་གྱི་ཞེས་སོགས་གསུངས་པ་ལྟར་བྱང་ཆུབ་ལམ་གྱི་རིམ་པ་འདིར་ལྷག་མཐོང་ཆེན་མོའི་སྐབས་སུ་མགོན་
པོ་ཀླུ་སྒྲུབ་ཀྱི་ལུགས་དང། དེ་མ་གཏོགས་པ་རྒྱ་ཆེ་བའི་ལམ་རྣམས་འཕགས་པ་ཐོགས་མེད་ཀྱི་ལུགས་བྱང་ས་སོགས་ཀྱི་གཞུང་བསྲང་བར་མཛད་ཅིང། སྐབས་འདིར་ནི་དབུས་མཐའ་ལས་འགྱུར་པའི་ཉེས་པ་ལྔ་སྤོང་པའི་འདུ་བྱེད་བརྒྱད་ཀྱི་སྒོ་ནས་ཞི་གནས་བསྒྲུབ་ཚུལ་འདི་ཉིད་ལ་གཞུང་བསྲངས་

[17A]༄༅། །ནས༑ དེ་ལ་སེམས་གནས་པའི་ཐབས་དགུ་ཚང་ལུགས་དང་དགུ་པོ་དེ་ཡིད་བྱེད་བཞིར་འདུ་ལུགས་དང་སྟོབས་དྲུག་གིས་འགྲུབ་ལུགས་སོགས་འཆད་པར་མཛད་པ་ཡིན་ནོ་ ། །ལམ་རིམ་ཕལ་མོ་ཆེར་དབུས་མཐའ་ནས་གསུངས་
པའི་ཉེས་པ་ལྔ་སྤོང་བའི་འདུ་བྱེད་བརྒྱད་ཀྱི་སྒོ་ནས་ཞི་གནས་བསྒྲུབ་པར་གསུངས་ལ། དགེ་བཤེས་ལག་སོར་བ་ནས་བརྒྱུད་པའི་གདམས་ངག་རྣམས་ལས། དེའི་སྟེང་དུ་ཉན་ས་ནས་བཤད་པའི་སྟོབས་དྲུག་དང་ཡིད་བྱེད་བཞི་དང་སེམས་
དགུས་བསྒྲུབ་དགོས་པར་བཤད་ཅིང། མཁས་པ་ ང། ཆེན་པོ་ཤ་ར་བ་  ཡོན་ཏན་གྲགས་ཀྱིས་ནི་སེམས་གནས་པའི་ཐམས་དགུ་ཡིད་ལ་བྱེད་པ་བཞིར་བསྡུས་པ་དང། ཉེས་པ་དྲུག་དང་དེའི་གཉེར་པོ་འདུ་བྱེད་བརྒྱད་པོ་འདི་ནི་ཏིང་ངེ་འཛིན་
ཐམས་ཅད་ཀྱི་ཐབས་ཡིན་པར། མདོ་སྡེ་དུ་མ་དང་མདོ་སྡེ་རྒྱན་དང་དབུས་མཐའ་དང་འཕགས་པ་ཐོགས་མེད་ཀྱིས་སྡེ་དང་དབུ་མ་སྒོམ་རིམ་གསུམ་ལ་སོགས་པ་བསམ་གཏན་གྱི་ཐབས་སྟོན་པ་ཐམས་ཅད་ལས་མཐུན་པར་གསུངས་ཏེ་
དང་པོ་ཏིང་ངེ་འཛིན་གྱི་ཚོགས་ལ་གནས་པས་ཐྦས་འདི་དག་གིས་འབད་ན་ཏིང་ངེ་འཛིན་ངེས་པར་འཐོབ་པར་འགྱུར་རོ། །དེང་སང་བསམ་གཏན་གྱི་མན་ངག་ཟབ་པར་གྲགས་པ་དག་ལ་ཐབས་འདི་དག་གི་མིང་ཙམ་ཡང་མི་སྣང་སྟེ་ཏིང་
ངེ་འཛིན་གྱི་ཚོགས་དང་མི་ལྡན་པ་དང་ཐབས་འདི་དག་མེད་པར་ནི་ཡུན་རིང་པོར་འབད་ཀྱང་ཏིང་ངེ་འཛིན་འགྲུབ་པར་མ་གསུངས་སོ་ཞེས་རང་གི་ལམ་རིམ་ལས་འཆད་དེ། འདི་ནི་གཞུང་ཆེན་མོ་རྣམས་ཀྱི་ཏིང་ངེ་འཛིན་བསྒྲུབས་ཚུལ་ལ་ངེས་

[17B] །དེ་ལ་སྤྱིར་ཐེག་པ་གསུམ་གྱི་ལམ་གྱི་རིམ་པའི་འཁྲིད་ཚུལ་རྣམས་ནི་འཕགས་པ་ཐོགས་མེད་ཀྱིས་ས་སྡེ་ལྔར་རྒྱས་པར་གཏན་ལ་ཕབ་པས་ཉམས་ལེན་སྟོན་པའི་གཞུང་ནི་དེ་ཤིན་ཏུ་རྒྱས་སོ། །དེར་
ཡང་གཞུང་གཅིག་ཏུ་རྒྱས་པར་བཤད་པ་གཞུང་གཞན་དུ་རྒྱས་པར་མི་འཆད་པས་ཞི་གནས་དང་ལྷག་མཐོང་གཉིས་ནི་གཏན་ལ་དབབ་པ་བསྡུ་བ་ལས་ཉན་ཐོས་ཀྱིས་ལས་ཤེས་དགོས་པར་གསུགས་པས་ཉན་ས་ཤིན་ཏུ་རྒྱས་པ་ཡིན་ནོ། །རྗེ་བཙུན་
བྱམས་པས་ཀྱང་མདོ་སྡེའི་རྒྱན་དང་དབུས་མཐར་སེམས་གནས་པའི་ཐབས་དགུ་དང་སྤོང་བའི་འདུ་བྱེད་བརྒྱད་གསུངས་ལ། དེ་རྣམས་ཀྱི་རྗེས་སུ་འབྲངས་ནས་སླ་དཔོན་སེང་གེ་བཟང་པོ་དང་ཀ་མ་ལ་ཤཱི་ལ་ ང། པདྨའི་ངང་ཚུལ་  དང་ཤཱྣྟི་པ་ལ་སོགས་
པའིརྒྱ་གར་གྱི་མཁས་པ་རྣམས་ཀྱིས་ཀྱང་ཏིང་ངེ་འཛིན་བསྒྲུབ་པའི་རིམ་པ་མང་དུ་མཛད་དེ། ལྷ་སྐུ་དང་ཐིག་ལེ་དང་ཡེ་གེ་སོགས་ལ་དམིགས་པའི་དམིགས་པ་མི་འདྲ་བ་མ་གཏོགས་པ་ཏིང་ངེ་འཛིན་གྱི་སྤྱིའི་ཁོག་རྣམས་ནི་སྔར་གྱི་གཞུང་ཆེན་མོ་དེ་
དག་ནས་བཤད་པ་དང་སྔགས་ནས་བཤད་པ་རྣམས་ཤིན་ཏུ་མཐུན་ལ། ཁྱད་པར་དུ་ཏིང་ངེ་འཛིན་གྱི་ཉེས་པ་ལྔ་ལ་སོགས་པའི་སྐྱོན་རྣམས་དང་དེ་རྣམས་ཇི་ལྟར་སེལ་བའི་ཚུལ་རྣམས་ནི་མདོ་སྡེའི་ཕྱོགས་རྣམས་ཤིན་ཏུ་རྒྱས་པར་སྣང་ངོ། །འོན་ཀྱང་
གཞུང་ཆེ་བ་རྣམས་ཀྱི་སྟེང་ནས་ཉམས་སུ་ལེན་ཤེས་པ་ཉིན་མོའི་སྐར་མ་ལྟར་སྣང་བས་རང་གི་བློ་སྐྱོན་གྱི་དྲི་མ་གཞུང་དེ་དག་ལ་བཀལ་ནས་དེ་རྣམས་ཕྱིའི་གོ་རྒྱ་གཅོད་པ་ཙམ་ཡིན་གྱི་སྙིང་པོའི་དོན་སྟོན་པའི་གདམས་ངག་ཟུར་དུ་ཡོད་པར་བཟུང་ནས་

[18A]༄༅། །དེ་དག་ནས་བཤད་པའི་ཏིང་ངེ་འཛིན་བསྒྲུབ་པའི་རིམ་པ་ལ་ཉམས་སུ་ལེན་པའི་ཚེ་ན་ཇི་ལྟར་ཡིན་གྱི་ཐེ་ཚོམ་ཡང་མི་སྐྱེ་བར་སྣང་ངོ། །གདམས་ངག་འདི་ནི་དབུ་ཞབས་ཀྱི་ཉམས་ལེན་ཐམས་ཅད་གཞུང་ཆེན་
མོ་རྣམས་ནས་འབྱུང་བ་ཁོ་ན་ལ་རྩིགས་སུ་བྱེད་པས་འདིར་ཡང་ཏིང་ངེ་འཛིན་གྱི་བསྒྲུབ་ཚུལ་རྣམས་གཞུང་ཆེ་བ་རྣམས་གཞུང་ཆེ་བ་རྣམས་ནས་བླངས་ཏེ་བཤད་པར་བྱའོ། །འདི་ལ་གཉིས། ཏིང་ངེ་འཛིན་སྐྱོན་མེད་བསྐྱེད་པའི་ཚུལ་དང། དེ་ལ་བརྟེན་ནས་སེམས་
གནས་སྐྱེ་བའི་རིམ་པའོ། །དང་པོ་ལ་གསུམ། སེམས་དམིགས་པ་ལ་གཏོད་པའི་སྔོན་དུ་ཇི་ལྟར་བྱ་བ་དང། དམིགས་པ་ལ་གཏོད་པའི་དུས་སུ་ཇི་ལྟར་བྱ་བ་དང། དམིགས་པ་ལ་གཏད་པའི་འོག་ཏུ་ཇི་ལྟར་བྱ་བོ། ། བསྒོམ་པ་ལ་འཇུག་པའི་ཚེ་
ཐོག་མར་རླུང་ཆམ་ལ་དབབ་པ་འགྲོ་འོང་ཡེར་གཅིག་སོགས་བགྲང་བ་ནི་རྟོག་པ་ཕྱིར་རོལ་དུ་གཡེང་བ་ལྡོག་པའི་གྲབས་དམ་པའོ་ །དང་པོ་ནི། ཏིང་ངེ་འཛིན་བསྒོམ་པ་ལ་མི་སྤྲོ་ཞིང་དེའི་མི་མཐུན་ཕྱོགས་ལ་དགའ་བའི་ལེ་ལོ་འགོག་མ་ནུས་ན་དང་པོ་ནས་ཏིང་ངེ་འཛིན་ལ་
འཇུག་ཏུ་མི་སྟེར་ཞིང་ལན་ཅིག་ཐོབ་ཀྱང་རྒྱུན་འཐུད་མི་ནུས་པས་མྱུར་དུ་ཉམས་པར་འགྱུར་རོ། །དེའི་ཕྱིར་ཐོག་མར་ལེ་ལོ་འགོག་པ་གནང་དུ་ཆེའོ། །དེ་ལ་ལུས་དང་སེམས་དགའ་བདེས་རྒྱས་པའི་ཤིན་ཏུ་སྦྱངས་པ་ཐོབ་ན་ཉིན་མཚན་ཀུན་ཏུ་
དགེ་བ་ལ་སྦྱོར་བ་ལ་སྐྱོ་དུབ་མི་འབྱུང་བས་ལེ་ལོ་བཟློག་གོ་དེ་བསྐྱེད་པ་ལ་ཤིན་སྦྱངས་བསྐྱེད་པའི་རྒྱུ་ཏིང་ངེ་འཛིན་ལ་བརྩོན་འགྲུས་རྒྱུན་ལྡན་དུ་རྩོམ་ནུས་པ་དགོས་སོ། །དེ་བསྐྱེད་པ་ལ་ཏིང་ངེ་འཛིན་ལ་དོན་དུ་གཉེར་བའི་འདུན་པ་དྲག་པོ་

[18B] །དེའི་རྒྱུར་ནི་ཏིང་ངེ་འཛིན་གྱི་ཡོན་ཏན་མཐོང་བས་ཡིད་འཕྲོག་པའི་དད་པ་བརྟན་པོ་དགོས་པས་ཐོག་མར་ཏིང་ངེ་འཛིན་གྱི་ཡོན་ཏན་སེམས་པའི་དད་པ་ཡང་དང་ཡང་དུ་བསྒོམ་པར་བྱའོ། །དའི་དག་གི་གོ་རིམ་ནི་ཉམས་སུ་བླངས་
ནས་བལྟས་ན་ཆོས་ཤིན་ཏུ་གསལ་བར་ངེས་པས་གནད་དམ་པར་བཟུང་དབུས་མཐའ་ལས།  བ། རྩོལ་བའི་  གནས་ བ། ཏིང་ངེ་འཛིན་དོན་དུ་གཉེར་བའི་འདུན་པ་  དང་དེ་ལ་གནས་པ་ བ། བརྩོན་འགྲུས་  དང་། བ། འདུན་པའི་  རྒྱུ་ བ། ཡོན་ཏན་མཐོང་བའི་དད་པ་  དང་ བ་རྩོལ་བའི་
འབྲས་བུ་ བ། ཤིན་སྦྱངས་  ཉིད་དུའོ། །ཞེས་གསུངས་སོ། །དེ་ལ་གནས་ནི་འདུན་པ་སྟེ་རྩོལ་བའི་གནས་སོ། །གནས་པ་ནི་རྩོལ་བའམ་བརྩོན་འགྲུས་སོ། ། ང། སེམས་དམིགས་པ་ལ་གཏོད་པའི་སྔོན་དུ་ཇི་ལྟར་བྱ་བ་འདི་ལ་ཐོག་མར་ལེ་ལོ་འགོག་དགོས་ཤིང། དེ་ཡང་ལེ་ལོ་རྩ་བ་ནས་
ལྡོག་ཆིང་བརྩོན་འགྲུས་ཡོངས་སུ་རྫོགས་པ་ལ་ཤིན་སྦྱངས་ཐོབ་དགོས། དེ་ལ་དེའི་རྒྱུར་རྩོལ་བའམ་བརྩོན་འགྲུས་དགོས། དེ་ལ་ཏིང་ངེ་འཛིན་ལ་དོན་གཉེར་གྱི་འདུན་པ་དགོས། དེ་ལ་དེའི་ཡོན་ཏན་མཐོང་བའི་དད་པ་དགོས་པས་དང་པོར་འདུན་པའི་རྒྱུ་ཏིང་ངེ་འཛིན་གྱི་ཡོན་ཏན་བསམ་པའི་དད་པ་བསྒོམ། དེ་ནས་
རྩོལ་བའི་གནས་ཏིང་ངེ་འཛིན་ལ་དོན་གཉེར་གྱི་འདུན་པ་སྦྱངས་དེ་ནས་འདུན་པ་དེ་ལ་གནས་པའི་བརྩོན་འགྲུས་རྩོམ། དེ་ལ་བརྟེན་ནས་རྩོལ་བའི་འབྲས་བུ་ཤིན་སྦྱངས་སྐྱེ་བ་ཡིན་ནོ་ ། །འདུན་པའི་རྒྱུ་ནི་ཡོན་ཏན་ལ་ཡིད་ཆེས་པའི་དད་པའོ། །རྩོལ་བའི་འབྲས་བུ་ནི་ཤིན་ཏུ་
སྦྱངས་པའོ། །འདིར་བསྒོམ་པར་བྱ་བའི་ཏིང་ངེ་འཛིན་གྱི་ཡོན་ཏན་ནི། ཞི་གནས་གྲུབ་ན་སེམས་ལ་དགའ་བ་དང་ལུས་ལ་བདེ་བ་རྒྱས་པས་མཐོང་ཆོས་ལ་བདེ་བར་གནས་པ་དང་ལུས་སེམས་ཤིན་ཏུ་སྦྱངས་པ་རྙེད་པས་སེམས་དགེ་བའི་

[19A]༄༅། །དམིགས་པ་ལ་གང་འདོད་དུ་བཀོལ་དུ་རུང་བ་དང། རང་དབང་མེད་པར་ཕྱིན་ཅི་ལོག་གི་ཡུལ་ལ་གཡེང་བ་ཞི་བས་ནེས་སྤྱོད་མང་པོ་མི་འབྱུང་ཞིང་དགེ་བ་གང་བྱེད་སྟོབས་ཆེ་བ་དང་ཞི་གནས་ལ་
བརྟེན་ནས་མངོན་ཤེས་དང་རྫུ་འཕྲུལ་སོགས་ཀྱི་ཡོན་ཏན་རྣམས་བསྒྲུབ་ནུས་པ་དང། ཁྱད་པར་དུ་དེ་ལ་བརྟེན་ནས་ཇི་ལྟར་རྟོགས་པའི་ལྷག་མཐོང་གི་རྟོགས་པ་སྐྱེ་བས་འཁོར་བའི་རྩ་བ་མྱུར་དུ་གཅོད་ནུས་པ་སོགས་ཀྱི་ཡོན་ཏན་གང་
བསམས་ན་ཏིང་ངེ་འཛིན་བསྒོམ་པ་ལ་སྤྲོ་ཤུགས་འཕེལ་བར་འགྱུར་བ་རྣམས་ཤེས་པར་བྱས་ལ་བསྒོམ་སྟེ། འདི་སྐྱེས་ན་ནང་ནས་ཏིང་ངེ་འཛིན་བསྒོམ་པ་ལ་རྒྱུན་དུ་བསྐུལ་བས། ཏིང་ངེ་འཛིན་ཐོབ་པར་སླ་ཞིང་ཐོབ་ཞིན་ནས་ཀྱང་ཡང་ཡང་
བསྒོམ་པ་ལ་འཇུག་པས་ཉམས་པར་དཀའ་བ་ཡིན་ནོ། །གཉིས་པ་ལ་གཉིས། སེམས་གང་ལ་འཇུག་པའི་གཞི་དམིགས་པ་ངོས་བཟུང་བ་དང་དེ་ལ་སེམས་ཇི་ལྟར་གཏོད་པའི་ཚུལ་ལོ། །དང་པོ་ལ་གཉིས། དམིགས་པ་སྤྱིའི་རྣམ་པར་
བཞག་པ་དང། སྐབས་སུ་བབ་པའི་དམིགས་པ་ངོས་བཟུང་བའོ། །དང་པོ་ལ་གསུམ། དམིགས་པ་དངོས་བསྟན་པ་དང། གང་ཟག་གང་གིས་གང་ལ་དམིགས་པར་བྱ་བ་བསྟན་པ་དང། དམིགས་པའི་རྣམ་གྲངས་
པོ་ནི༑  ང། གཉིས་པ་སེམས་དམིགས་པ་ལ་གཏད་པའི་དུས་སུ་ཇི་ལྟར་བྱ་བ་ལ། ཞི་ལྷག་གི་དམིགས་པ་ལ་བཞི་ཡོད་པའི་དང་པོ་ཁྱབ་པའི་དམིགས་པ་ལའང་བཞི་ཡོད་པའི་རྣམ་པར་རྟོག་པ་ཡོད་མེད་ནི་ཞི་གནས་ཀྱི་ཚེ་སོ་སོར་རྟོག་པའི་ཤེས་རབ་ཀྱིས་དཔྱོད་པ་མི་བྱེད་པས་དེའི་དམིགས་པ་ལ་རྣམ་པར་

[19B] ལྷག་མཐོང་གི་ཚེ་སོ་སོར་རྟོག་པའི་ཤེས་རབ་ཀྱིས་དཔྱོད་པ་ཡོད་པས་རྣམ་པར་རྟོག་པ་དང་བཅས་པ་ཞེས་གསུངས་ཀྱི་སྤྱིར་གཞི་གྲུབ་ན་ཞི་ལྷག་གི་དམིགས་པ་ཡིན་པས་ཁྱ་པས་དེ་གཉིས་ཀའང་ཡིན་པས་ཁྱབ་བོ་ ། །བཅོམ་ལྡན་འདས་ཀྱིས་རྣལ་འབྱོར་པའི་དམིགས་པ་
བཞི་གསུངས་ཏེ། འདི་ལྟར་ཁྱབ་པའི་དམིགས་པ་དང་དཔྱོད་པ་རྣམ་པར་སྦྱོང་བའི་དམིགས་པ་དང། མཁས་པའི་དམིགས་པ་དང། ཉོན་མོངས་པ་རྣམ་པར་སྦྱོང་བའི་དམིགས་པའོ། །དེ་ལ་ཁྱབ་པའི་དམིགས་པ་ལ་ནི་བཞི་ཡོད་དེ། རྣམ་
པར་རྟོག་པ་དང་བཅས་པའི་གཟུགས་བརྙན་དང་རྣམ་པར་རྟོག་པ་མེད་པའི་གཟུགས་བརྙན་དང་དངོས་པོའི་མཐའ་དང་དགོས་པ་ཡོངས་སུ་གྲུབ་པའོ། །དེ་ལ་དམིགས་བྱེད་ཀྱི་སྒོ་ནས་བཞག་པ་ནི་གཟུགས་བརྙན་གཉིས་ཏེ། དང་པོ་ནི་ལྷག་
མཐོང་གི་དམིགས་པ་ཡིན་ལ་གཉིས་པ་ནི་ཞི་གནས་ཀྱི་དམིགས་པའོ་།གཟུགས་བརྙན་ནི་གང་ལ་དམིགས་པའི་དམིགས་པ་རང་མཚན་པ་ངེ་དངོས་མིན་པར་དེའི་རྣམ་པ་བློ་ལ་སྣང་བའོ། །དེ་ལ་དམིགས་ནས་དཔྱོད་པར་བྱེད་པའི་ཚེ་དཔྱོད་
བྱེད་ཀྱི་རྣམ་རྟོག་ཡོད་པས་རྣམ་རྟོག་དང་བཅས་པའི་གཟུགས་བརྙན་ནོ། །ཡང་དེ་ལ་དམིགས་ནས་མི་དཔྱོད་པར་སེམས་འཇོག་པའི་ཚེ་དཔྱོད་བྱེད་ཀྱི་རྟོག་པ་མེད་པས་རྣམ་པར་མི་རྟོག་པའི་གཟུགས་བརྙན་ཞེས་བྱའོ། །གཟུགས་བརྙན་དེ་དམིགས་
པ་གང་གི་གཟུགས་བརྙན་ཡིན་སྙམ་ན། སྤྱོད་པ་རྣམ་སྦྱོང་གི་དམིགས་པ་ལྔ་དང་མཁས་པའི་དམིགས་པ་ལྔ་དང་ཉོན་མོངས་པ་རྣམ་པར་སྦྱོང་བའི་དམིགས་པ་གཉིས་ཀྱི་གཟུགས་བརྙན་ནམ་རྣམ་པ་ཡིན་ནོ། །དམིགས་བྱ་ཡུལ་གྱི་སྒོ་ནས་

[20A]༄༅། །བཞག་པ་ནི་དངོས་པོའི་མཐའ་ཡིན་ཏེ་ ང། དངོས་པོའི་མཐའ་ནི་ཕུང་པོ་ལྔར་འདུས་བྱས་ཐམས་ཅད་དང་བདེན་པ་བཞིར་གྲོལ་བ་དོན་གཉེར་གྱི་བླང་དོར་གྱི་གཞིར་གྱུར་པའི་ཤེས་བྱ་ཐམས་ཅད་འདུས་ལུགས་བསམས་ནས། དེའི་རྗེས་སུ་དེར་གྲངས་
ངེས་པར་ཐག་བཅད་ནས་དེ་ལ་སེམས་འཇོག་པ་ལྟ་བུའོ། །དེ་ཡང་ཇི་ལྟ་ཇི་སྙེད་གང་ཡིན་ཀྱང་ཞི་ལྷག་གང་བསྒྲུབ་པའི་སྐབས་སྟོབས་ཀྱི་ཚུར་དེའི་ནང་དུ་འདུས་ལུགས་བསམས་ནས་དེ་ཉིད་ལ་འཇོག་པ་དང། རྒྱས་པར་སྤྲོས་ཤིང་དཔྱད་ནས་འཇོག་པའི་ཁྱད་པར་ཤེས་དགོས་སོ་ ། །འདི་ཙམ་དུ་
ཟད་ཀྱི་འདི་ལས་གཞན་པ་མེད་དོ་ཞེས་པའི་ཇི་སྙེད་པའི་དངོས་པཱི་མཐའ་དང་འདི་ཁོ་ན་ལྟར་གནས་ཀྱི་གཞན་དུ་མི་གནས་སོ་།ཞེས་པའི་ཇི་ལྟ་བའི་དངོས་པོའི་མཐའ་གཉིས་སོ། །དེ་ལ་ཇི་སྙེད་པ་ནི་ཕུང་པོ་ལྔར་འདུས་བྱས་ཐམས་ཅད་
དང་ཁམས་བཅོ་བརྒྱད་དང་སྐྱེ་མཆེད་བཅུ་གཉིས་སུ་ཆོས་ཐམས་ཅད་དང་བདེན་བཞིར་ཤེས་བྱའི་དངོས་པོ་ཐམས་ཅད་འདུས་ཀྱི་དེ་ཕན་ཆད་དུ་གཞན་མེད་པའོ། །ཇི་ལྟ་བ་ནི་དམིགས་པ་དེ་དག་གི་ཡང་དག་པ་ཉིད་དང་དེ་བཞིན་ཉིད་རིགས་
པས་གྲུབ་པའི་དོན་ནོ། །འབྲས་བུའི་སྒོ་ནས་བཞག་པ་ནི་དགོས་པ་ཡོངས་སུ་གྲུབ་པ་སྟེ་དམིགས་པ་དེ་དག་གི་གཟུགས་བརྙན་ལ་ཞི་ལྷག་གིས་དམིགས་པའི་ཡིད་ལ་བྱེད་པ་དེ་ཀུན་ཏུ་བསྟེན། གོམས་པར་བྱས་ལན་མང་དུ་བྱས་པའི་
མཐུས་རང་རང་གི་གནས་ངན་ལེན་དང་བྲལ་ནས་གནས་གྱུར་པའོ་། ང། དགོས་པ་ཡོངས་སུ་འགྲུབ་པ་ནི་དམིགས་པ་དེ་གོམས་པས་ཤིན་སྦྱངས་སྐྱེ་བ་སོགས་དགོས་པ་འགྲུབ་ལུགས་ཀྱི་འབྲས་བུའི་སྒོ་ནས་བཞག་པའོ། །འདི་བཞི་ག་ཡང་དམིགས་པ་འོག་མ་རྣམས་ལས་ལོགས་ན་མེད་ཅིང་

[20B] ། །སྤྱད་པ་རྣམ་པར་སྦྱོང་བ་ནི། འདོད་ཆགས་སོགས་ལ་ཤས་ཆེར་སྤྱད་པ་རྣམ་པར་སྦྱོང་བའི་དམིགས་པ་སྟེ་མི་སྡུག་པ་དང་བྱམས་པ་དང་རྟེན་འབྲེལ་དང་ཁམས་ཀྱི་རབ་དབྱེ་དང་དབུགས་འབྱུང་རྡུབ་སྟེ་ལྔའོ། ། ང། སྤྱིར་སྤྱད་པ་རྣམ་
སྦྱོང་ལ་ལྔ་ལས་དང་པོ་ནི་མི་སྡུག་པའི་རྣམ་པ་ཡིད་ལ་ཤར་ནས་དེ་ལ་སེམས་འཛིན་པ་སོགས་ཏེ་འདི་ལ་ཡུལ་ཡུལ་ཅན་སོ་སོ་བ་གཉིས་ཡོད་ལ། བྱམས་པ་ལྟ་བུ་ལ་ནི་རང་གི་བློ་བྱམས་པའི་ངོ་བོར་བསྐྱེད་ནས་དེ་ཉིད་ལ་སེམས་འཛིན་པ་ཡིན་པས་སོ་སོར་མེད་དོ་རྟེན་འབྲེལ་ལ་དམིགས་པ་འདི་ལ་ནི། རྟེན་འབྲེལ་ཚེ་
གསུམ་ལ་རྫོགས་པ་ལྟ་བུའི་དབང་དུ་བྱས་ན་དེ་ལ་དུས་གསུམ་གའི་ཆ་ཡོད་པས་དེ་དག་ལས་མ་གཏོགས་པའི་རང་དབང་བའི་གང་ཟག་གི་བདག་ཡོད་པ་འགོག་པའི་དམིགས་པ་ཡིན་ཅིང། མཁས་པའི་དམིགས་པ་ལྔ་ཡང་འདིའི་ཁོག་ཏུ་འདུའོ་ ། །དེ་ལ་མི་སྡུག་པ་ལ་དམིགས་པ་ནི་སྐྲ་དང་སྤུ་ལ་
སོགས་པ་སོ་དྲུག་ནི་ནང་གི་མི་སྡུག་པ་དང་རྣམ་པར་སྡོས་པ་ལ་སོགས་པ་ནི་ཕྱི་རོལ་གྱི་མི་སྡུག་པ་སྟེ་མི་གཙང་བའི་མི་སྡུག་པའི་རྣམ་པ་བློ་ལ་ཤར་བ་ལ་སེམས་འཛིན་པའོ། །མཛའ་བོ་དང་དགྲ་བོ་དང་བར་མ་གསུམ་ལ་དམིགས་ནས་མཉམ་པར་
བཞག་པའི་ས་པའི་ཕན་བདེ་བསྒྲུབ་པའི་བསམ་པ་ནི་བྱམས་པ་སྟེ་བྱམས་པའི་འཛིན་སྟངས་དེའི་སྒོ་ནས་སེམས་དམིགས་པ་དེ་དག་ལ་འཛིན་པ་ལ་བྱམས་པ་ལ་དམིགས་པ་ཞེས་ཡུལ་དང་ཡུལ་ཅན་གཉིས་ཀ་ལ་བྱམས་པར་གསུངས་པའོ། །རྟེན་
འབྲེལ་ལ་དམིགས་པ་ནི། དུས་གསུམ་དུ་འབྱུང་བའི་རྟེན་འབྲེལ་གྱི་ཆོས་ཙམ་ལ་བརྟེན་ནས་ཆོས་ཙམ་གྱི་འབྲས་བུ་འབྱུང་བ་ཙམ་དུ་ཟད་ཀྱི་དེ་དག་ལས་མ་གཏོགས་པའི་ལས་བྱེད་པ་པོ་དང་འབྲས་བུ་ཉམས་སུ་མྱོང་བ་པོ་མེད་པའི་དོན་ལ་དེ་ལྟར་

[21A]༄༅། །དམིགས་ཏེ་སེམས་འཛིན་པའོ། །ཁམས་ཀྱི་རབ་དབྱེ་ལ་དམིགས་པ་ནི། ས་དང་ཆུ་དང་མེ་དང་རླུང་དང་ནམ་མཁའ་དང་རྣམ་ཤེས་ཀྱི་ཁམས་དྲུག་གི་ཆ་རྣམས་སོ་སོར་ཕྱེ་སྟེ་དེ་རྣམས་ལ་དམིགས་ནས་
སེམས་འཛིན་པའི། །དབུགས་འབྱུང་རྡུབ་པ་ལ་དམིགས་པ་ནི། རླུང་ཕྱི་ནང་དུ་འགྲོ་བ་ལ་བགྲང་བ་དང་ལྟ་བའི་སྒོ་ནས་སེམས་གཞན་དུ་མི་གཡེང་བར་དམིགས་པའོ། །མཁས་པའི་དམིགས་པའང་ལྔ་སྟེ།  ང། དེ་ལྔ་ལ་ཕུང་པོ་ལྔའི་སྟེང་དུ་དེ་ལྔ་པོ་དེར་མ་གཏོགས་
པའི་བདག་ཡོད་པ་འགོག་པ་དང། དེ་ལ་མེད་ཀྱང་ཁམས་བཅོ་བརྒྱད་ཀྱི་རྒྱུའི་ཁྲོད་ན་རང་དབང་བའི་བདག་ཡོད་དམ་སྙམ་པ་ལ་མིག་ལ་སོགས་པའི་ཁམས་རྣམས་རང་རང་གིས་བོན་ལས་བྱུང་བ་ཡིན་གྱི། དེ་ལས་དོན་གཞན་པའི་བདག་མེད་པར་ཤེས་པ་དང། དེ་ལྟར་མེད་ཀྱང་རྐྱེན་གྱི་ཁྲོད་ན་
བདག་ཡོད་དམ་སྙམ་པ་ལ་མིག་སོགས་ཀྱེ་མཆེད་བཅུ་གཉིས་པོ་རྣམས་ཀྱིས་རྐྱེན་གསུམ་གྱི་རྣམ་གཞག་ཤེས་ནས་དེ་ལས་དོན་གཞན་པའི་བདག་མེད་པར་ཤེས་པ་དང། དེ་བཞིན་དུ་རྟེན་འབྲེལ་བཅུ་གཉིས་ལ་མི་རྟག་སྡུག་བསྔལ་སོགས་སུ་ཤེས་ཀྱི། གང་ཟག་གི་བདག་ཏུ་མེད་པ་དང་རྒྱུ་དགེ་སྡིག་ལས་
འབྲས་བུ་བདེ་སྡུག་འབྱུང་གི་དེ་ལས་དོན་གཞན་པའི་གང་ཟག་གི་བདག་མེད་པར་ཤེས་ནས་དེ་ད་གླ་སེམས་འཛིན་པའོ་ ། །ཕུང་པོ་དང་ཁམས་དང་སྐྱེ་མཆེད་དང་རྟེན་འབྲེལ་དང་གནས་དང་གནས་མ་ཡིན་པ་ལ་མཁས་པའོ། །དེ་ལ་ཕུང་པོ་ནི་གཟུགས་ཀྱི་ཕུང་པོ་སོགས་ལྔ་
ཡིན་ལ་དེ་ལ་མཁས་པ་ནི་ཕུང་པོ་ལས་མ་གཏོགས་པའི་བདག་དང་བདག་གི་བ་མེད་པར་ཤེས་པའོ། །ཁམས་ནི་མིག་ལ་སོགས་པའི་ཁམས་བཅོ་བརྒྱད་ཡིན་ལ་དེ་ལ་མཁས་པ་ནི་ཁམས་དེ་རྣམས་རང་རང་གིས་བོན་ལས་འབྱུང་བའི་རྒྱུའི་རྐྱེན་

[21B] །སྐྱེ་བཆེད་ནི་མིག་ལ་སོགས་པའི་སྐྱེ་མཆེད་བཅུ་གཉིས་ཡིན་ལ་དེ་ལ་མཁས་པ་ནི་ནང་གི་སྐྱེ་མཆེད་དྲུག་ནི་རྣམ་ཤེས་དྲུག་གི་བདག་པཱི་རྐྱེན་དང་ཕྱིའི་སྐྱེ་མཆེད་དྲུག་ནི་དམིགས་པའི་རྐྱེན་དང་འགགས་མ་ཐག་པའི་ཡིད་ནི་དེ་མ་ཐག་པའི་
རྐྱེན་དུ་ཤེས་པའོ། །རྟེན་འབྲེལ་ནི་ཡན་ལག་བཅུ་གཉིས་ཡིན་ལ་དེ་ལ་མཁས་པ་ནི་དེ་དག་ལ་མཁས་པ་ནི་དེ་དག་ལ་མི་རྟག་པ་དང་སྡུག་བསྔལ་བ་དང་བདག་མེད་པར་ཤེས་པའོ། །གནས་དང་གནས་མ་ཡིན་པ་ནིདྒེ་བ་ལས་རྣམ་སྨིན་ཡིད་དུ་འོང་བ་འབྱུང་བ་
གནས་ཡིན་ལ་མི་དགེ་བ་ལས་རྣམ་སྨིན་ཡིད་འོང་འབྱུང་བ་གནས་མིན་པ་སོགས་ཡིན་ལ་དེ་ལ་མཁས་པ་ནི་དེ་ལྟར་ཤེས་པའོ། །འདི་ནི་རྟེན་འབྲེལ་ལ་མཁས་པའི་བྱེ་བྲག་ཡིན་ཏེ་ཁྱད་པར་ནི་འདིས་མི་འདྲ་བའི་རྒྱུ་རྣམས་ཤེས་པར་བྱེད་དོ། ། ང། རྟེན་འབྲེལ་
གྱི་སྐབས་སུ་ལས་ལས་འབྲས་བུ་འབྱུང་བ་སྤྱིར་བསྟན་ནས། འདིར་ལས་ཀྱི་ཁྱད་པར་འདི་ལས་འབྲས་བུའི་ཁྱད་པར་འདི་འབྱུང་བར་བསྟན་པས། གནས་དང་གནས་མ་ཡིན་པ་ལ་མཁས་པ་འདི་རྟེན་འབྲེལ་ལ་མཁས་པའི་བྱེ་བྲག་གམ་ཆ་གཅིག་ཡིན་ནོ། །གང་ཟག་གང་གིས་གང་ལ་དམིགས་པ་ནི་
ཆགས་སོགས་ལྔ་ཤས་ཆེར་གོམས་པ་ཞིག་ཡིན་ན། སྤྱད་པ་རྣམ་སྦྱོང་གི་དམིགས་པ་བྱེ་བྲག་པ་རྣམས་ལ་ངེས་པར་མ་དམིགས་ན་ཞིག་གནས་མི་སྐྱེ་ལ་ཆགས་སོགས་ཤས་ཆུང་བ་དང་ཆ་མཉམ་པ་སོགས་ལ་ནི་དམིགས་པ་དེ་དག་གང་ལ་མོས་པའམ། །ཁྱད་པར་དུ་བདག་ཆག་གི་སྟོན་པའི་སྐུ་
གཟུགས་ལ་དམིགས་ན་དགོས་པ་ཤིན་ཏུ་ཆེ་བར་གསུངས་སོ། །དམིགས་པ་འདི་དག་ལ་ཞི་གནས་བསྒྲུབ་པའི་ཚེ་བསྡུས་ནས་སེམས་འཇོག་ཅིང་ལྷག་མཐོང་གི་ཚེ་རྒྱས་པར་ཕྱེ་ནས་དཔྱོད་པའི་ཡུལ་ཡིན་པ་ཙམ་མ་གཏོགས་ཞི་ལྷག་གཉིས་ཀའི་དམིགས་པར་འདྲ་ལ། སྤྱད་པ་རྣམས་སྦྱོང་གི་

[22A]༄༅། །དམིགས་པ་རྣམས་དང་མཁས་པའི་དམིགས་པ་རྣམས་ནི་ཞི་གནས་གསར་དུ་བསྒྲུབ་པའི་དམིགས་པ་ཤས་ཆེ་ལ། ཉོན་མོངས་རྣམ་སྦྱོང་གི་དམིགས་པ་ནི་གྲུབ་ཟིན་ཁྱད་པར་དུ་བྱེད་པ་ཤས་ཆེའོ་ །འདི་དག་ཞི་གནས་ཀྱི་དམིགས་པར་བྱེད་
པའི་ཚེ་ནི་ཕུང་པོ་ལ་སོགས་པ་དེ་དག་གང་དུ་ངེས་པའི་འཛིན་སྟངས་གཅིག་གི་སྒོ་ནས་སེམས་འཛིན་པའོ། །ཉོན་མོངས་པ་རྣམ་པར་སྦྱོང་བ་ནི་ཉོན་མོངས་ཀྱི་ས་བོན་ཉམས་སྨད་པར་བྱེད་པ་ཙམ་དང་ས་བོན་རྩད་ནས་སྤོང་བ་སྟེ། དང་པོའི་དམིགས་པ་ནི་
འདོད་པའི་ས་ནས་ཅི་ཡང་མེད་པའི་སྐྱེ་མཆེད་ཀྱི་བར་གྱི་ས་འོག་མའི་རགས་པ་དང་གོང་མའི་ཞི་བ་ཡིན་ལ་གཉིས་པའི་དམིགས་པ་ནི་བདེན་པ་བཞིའི་མི་རྟག་པ་ལ་སོགས་པ་བཅུ་དྲུག་གོ་འདི་དག་ཀྱང་ཞི་གནས་ཀྱི་དམིགས་པར་བྱེད་པའི་ཚེ་ནི་
མི་དཔྱོད་པར་ཡུལ་དེ་དག་གི་རྣམ་པ་ཤར་བ་ལ་སེམས་ཀྱི་ངེས་པ་གང་ཡང་རུང་བ་ཞིག་གི་སྒོ་ནས་སེམས་འཛིན་པའོ། །སྒོམ་རིམ་བར་པ་ལས་དམིགས་པ་གསུམ་གསུངས་ཏེ། གསུང་རབ་ཡན་ལག་བཅུ་གཉིས་པོ་ཐམས་ཅད་དེ་བཞིན་ཉིད་
ལ་གཞོལ་བ་དང་འབབ་པ་དང་བབ་པའོ་ཞེས་ཐམས་བསྡུས་ཏེ་དེ་ལ་སེམས་འཇོག་པ་དང། དྲི་ཙམ་གྱིས་ཆོས་རྣམས་བསྡུས་པར་འགྱུར་བའི་ཕུང་པོ་སོགས་ལ་དམིགས་པ་དང་མཐོང་བ་དང་ཐོས་པའི་སངས་རྒྱས་ཀྱི་སྐུ་གཟུགས་ལ་སེམས་
འཇོག་པའོ། །ཕུང་པོ་སོགས་ལ་འཇོག་ཚུལ་ནི་འདུས་བྱས་ཐམས་ཅད་ཕུང་པོ་ལྔར་འདུ་ལུགས་ཤེས་པར་བྱས་ལ་དེ་ནས་དེ་དག་གི་ནང་དུ་རིམ་གྱིས་བསྡུས་ཟིན་པ་དང། དེ་ལ་དམིགས་ནས་སེམས་འཛིན་པ་སྟེ། ཇི་ལྟར་སོ་སོར་འབྱེད་པ་ལ་

[22B]གོམས་པར་བྱས་ནའང་ཡུལ་གཞན་ལ་མི་འཕྲོ་བར་དམིགས་པ་ལ་སེམས་སྡུད་པའི་ཏིང་ངེ་འཛིན་སྐྱེའོ། །འདི་ནི་ཆོས་མངོན་པའི་མང་ངག་གོ་དེ་བཞིན་དུ་ཆོས་ཐམས་ཅད་ཁམས་
དང་སྐྱེ་མཆེད་དུ་འདུ་ཚུལ་ཤེས་པར་བྱས་ལ་དེར་བསྡུས་ཟིན་པ་དང་སེམས་འཛིན་པའོ། །དེ་ལ་སྤྱད་པ་རྣམ་སྦྱོང་གི་དམིགས་པ་རྣམས་ནི་འཆད་པ་ལྟར་ཆགས་སོགས་ལྷག་པར་སྤྱད་པ་རྣམས་ཀྱི་ཆགས་སོགས་བཟློག་སླ་ཞིང་དེ་ལ་བརྟེན་ནས་
ཏིང་ངེ་འཛིན་འཐོབ་པར་སླ་བས་དམིགས་པ་ཁྱད་པར་ཅན་ཡིན་ལ་ བ། འདི་དག་ལ་མཁས་པའི་དམིགས་པ་ཞེས་བཤད་ཀྱང་དམིགས་པ་འདི་དག་བསྒོམས་པས་མཁས་པར་འགྱུར་བ་ལ་དགོངས་ནས་དེ་ལྟར་གསུངས་པ་ཡིན་གྱི། ད་ལྟ་འདི་དག་བསྒོམ་པ་པོའི་གང་ཟག་དེ་ནི་གཏི་མུག་ཤས་
ཆེ་བ་ཞིག་ཡིན་གྱི་མཁས་པ་ནི་མ་ཡིན་ནོ་ ། །མཁས་པའི་དམིགས་པ་རྣམས་ནི་ཆོས་དེ་དག་ལས་མ་གཏོགས་པའི་གང་ཟག་གི་བདག་འགོག་པས་བདག་མེད་རྟོགས་པའི་ལྷག་མཐོང་སྐྱེ་བ་དང་རྗེས་སུ་མཐུན་པས་ཞི་གནས་ཀྱི་དམིགས་པ་ཤིན་ཏུ་
བཟང་ཞིང་ཉོན་མོངས་སྦྱོང་བའི་དམིགས་པ་རྣམས་ནི་ཉོན་མོངས་སྤྱིའི་གཉེན་པོར་འགྲོ་བས་དོན་ཆེ་བ་ཡིན་ནོ། །ཁྱབ་པའི་དམིགས་པ་ནི་དམིགས་པ་སྔ་མ་དེ་དག་ལས་ཟུར་ན་མེད་དོ། །དེའི་ཕྱིར་དགོས་པ་ཁྱད་པར་ཅན་དང་ལྡན་པའི་ཞི་
གནས་ཀྱི་དམིགས་པ་ལ་བརྟེན་ནས་ཏིང་ངེ་འཛིན་བསྒྲུབ་དགོས་པ་ཡིན་པས་གང་དག་རྡེའུ་ ང། དམིགས་པ་འདི་དག་ནི་ཤིང་བུ་རྡེའུ་སོགས་དང་སེམས་གསལ་རིག་ཙམ་ལ་དམིགས་པ་སོགས་དང། ཞི་གནས་འགྲུབ་པ་ཙམ་ལ་ནི་ཁྱད་པར་མེད་ཅིང། དེའི་ཞར་ལ་ཉོན་མོངས་གང་

[23A]༄༅། །ཤས་ཆེ་བའི་གཉེན་པོར་འགྱུར་བ་དང། སངས་རྒྱས་རྗེས་སུ་དྲན་པ་སོགས་དགོས་པ་ལྷག་པོ་ཡོད་པས་ཁྱད་པར་འཕགས་སོ་།དཔེར་ན་མི་ཞིག་གིས་དོན་གཅིག་གཅོད་པའི་ཞར་ལ་བྲེལ་བ་གཞན་མང་པོ་ཆོད་པ་ལྟ་བུའོ། །དེས་ན་སྔར་བཤད་པའི་གང་ཟག་དེ་དག་གིས་
དམིགས་པ་སོ་སོ་ལ་དམིགས་པ་ངེས་བཟུང་དགོས་མི་དགོས་ནི། དཔེར་ན་རླུང་ནད་མེད་པའི་མི་ལ་ཚད་པའི་སྨན་གཏོང་ན་དེ་ཁོ་ནས་ཆོག་ལ་རླུང་ནད་ཡོད་པའི་མི་ལ་གཏོང་ན་དེའི་ཁ་གནོན་དགོས་པ་ལྟ་བུའོ་ ། །དང་ཤིང་བུ་སོགས་ལ་དམིགས་རྟེན་བྱས་ནས་ཏིང་ངེ་འཛིན་བསྒྲུབ་པ་ནི་
ཏིང་ངེ་འཛིན་གྱི་དམིགས་པའི་རྣམ་པར་བཞག་པ་མི་ཤེས་པ་ཡིན་པར་གསལ་ལོ། །ཁ་ཅིག་དམིགས་པའི་གཏད་སོ་བྱས་ནས་དེ་ལ་སེམས་བཟུང་ན་མཚན་འཛིན་དུ་འགྲོ་སྙམ་ནས་དེ་ལྟ་བུའི་དམིགས་པའི་ཡུལ་ལ་མི་གཏོང་པར་རྟེན་མེད་དུ་
འཇོག་པ་ཉིད་སྟོང་ཉིད་བསྒོམ་པར་འདོད་པ་ནི་སྟོང་ཉིད་བསྒོམ་ཚུལ་གཏན་མ་གོ་བའི་རྣམ་འགྱུར་ཡིན་ཏེ། འདི་ལྟར་དེའི་ཚེ་ཤེས་པ་མེད་ན་ནི་སྟོང་ཉིད་བསྒོམ་པའི་ཏིང་ངེ་འཛིན་ཡང་མེད་པར་འགྱུར་ལ། ཡོད་ན་ནི་ཅི་ཞིག་ཤེས་པས་ཤེས་
པར་འཇོག་པའི་ཤེས་བྱ་འདོད་དགོས་སོ། །ཤེས་བྱ་ཡོད་ན་ནི་དེ་ཉིད་བློ་དེའི་དམིགས་པ་ཡིན་ཏེ་ཡུལ་དང་དམིགས་པ་དང་ཤེས་བྱ་རྣམས་དོན་གཅིག་པའི་ཕྱིར་རོ། །དེ་ལྟར་ན་ཏིང་ངེ་འཛིན་དེ་ཡང་མཚན་འཛིན་དུ་འདོད་དགོས་པས་ལུགས་
དེ་ནི་རིགས་པ་མ་ཡིན་ནོ། །གཞན་ཡང་སྟོང་པ་ཉིད་ཀྱི་བསྒོམ་དུ་འགྲོ་མི་འགྲོ་ནི་ཡིན་ལུགས་རྟོགས་པའི་ལྟ་བའི་ཐོག་ཏུ་བཞག་ནས་བསྒོམ་མི་བསྒོམ་གྱིས་འཇོག་པ་ཡིན་གྱི་ཡུལ་ལ་ཅིར་ཡང་མི་རྟོག་པ་དང་རྟོག་པའི་སྒོ་ནས་འཇོག་

[23B] །དམིགས་ཡུལ་མེད་པར་འཇོག་པར་འདོད་པ་དེས་ཀྱང་རང་གི་སེམས་འདི་ཅི་ནས་ཀྱང་ཡུལ་གང་ལའང་མི་འཕྲོ་བ་དེ་ལྟར་བཟུང་ངོ་སྙམ་པ་སྔོན་དུ་བཏང་ནས་སེམས་འཛིན་དགོས་པས་དམིགས་པ་
སེམས་ཙམ་ཞིག་ལ་དམིགས་ནས་རྣམ་པ་གང་དུའང་མི་འཕྲོ་པར་འཛིན་པ་ངེས་པར་བྱ་དགོས་པས་དམིགས་པ་མེད་པར་འདོད་པ་རང་གི་མྱོང་བ་དང་འགལ་བ་ཡིན་ནོ། །དེས་ན་ཏིང་ངེ་འཛིན་བསྒྲུབས་པའི་གཞུང་ཆེ་བ་རྣམས་ནས་དམིགས་
པ་མང་དུ་བཤད་ལ་དེ་དག་གི་དགོས་པའང་སྔར་བཤད་པ་ལྟར་ཡིན་པས་སེམས་འཇོག་པའི་དམིགས་རྟེན་ལ་མཁས་པར་བྱའོ། །སྒོམ་རིམ་ལས། ཞི་གནས་ཀྱི་དམིགས་པ་ལ་ངེས་པ་མེད་པར་བཤད་པ་དང། ལམ་སྒྲོན་ལས་
དམིགས་པ་གང་རུང་གཅིག་དག་ལ། །ཞེས་གསུངས་པ་ནི་དམིགས་པ་བྱེ་བྲག་པ་ཞིག་ངེས་གཟུང་དུ་མི་དགོས་ཅེས་པའི་དོན་ཡིན་གྱི་དམིགས་པ་གང་འདུག་ཚད་ལ་བྱ་བར་སྟོན་པ་མིན་ནོ། །གང་ཟག་གང་གིས་གང་ལ་དམིགས་པར་བྱ་
བ་བསྟན་པ་ནི། འདོད་ཆགས་ཤས་ཆེ་བ་ནས་རྣམ་རྟོག་ཤས་ཆེ་བའི་བར་གྱི་གང་ཟག་ཡིན་ན་ནི། ནམ་གྲུས་ཞུས་པ་ཉན་སར་དྲངས་པ་ལས། ནམ་གྲུ་གལ་ཏེ་དགེ་སློང་རྣལ་འབྱོར་པ་རྣལ་འབྱོར་སྤྱོད་པ་དེ་འདོད་ཆགས་སྤྱད་པ་
ཁོ་ན་ཞིག་ཡིན་ན་ནི་དམིགས་པ་མི་སྡུག་པ་ལ་སེམས་ཉེ་བར་གཏོད་པར་བྱེད་དོ། །ཞེ་སྡང་སྤྱད་པ་ཞིག་ཡིན་ན་ནི་བྱམས་པ་ལའོ་།གཏི་མུག་སྤྱད་པ་ཞིག་ཡིན་ན་ནི་རྐྱེན་འདི་ཉིད་ཀྱི་རྟེན་ཅིང་འབྲེལ་བར་འབྱུང་བ་ལའོ། །ང་རྒྱལ་སྤྱད་པ་

[24A]༄༅། །ཞིག་ཡིན་ན་ནི་ཁམས་ཀྱི་རབ་ཏུ་དབྱེ་བ་ལ་སེམས་ཉེ་བར་གཏོད་པར་བྱེད་དོ་ཞེས་དང། རྣམ་པར་རྟོག་པ་སྤྱད་པ་ཁོ་ན་ཞིག་ཡིན་ན་ནི་དབུགས་རྡུབ་པ་དང་དབུགས་འབྱུང་བ་དྲན་པ་ལ་སེམས་ཉེ་བར་གཏོད་པར་བྱེད་
དེ་དེ་ལྟར་ན་དེ་རྗེས་སུ་མཐུན་པའི་དམིགས་པ་ལ་སེམས་ཉེ་བར་གཏོད་པར་བྱེད་པ་ཡིན་ནོ་ཞེས་གསུངས་ཤིང། ཉན་ས་ལས་ཀྱང། དེ་ལ་གང་ཟག་གང་འདོད་ཆགས་དང་ཞེ་སྡང་དང་གཏི་མུག་དང་ང་རྒྱལ་དང་རྣམ་པར་རྟོག་པ་སྤྱད་པ་དེ་དག་
གིས་ནི་རེ་ཞིག་དང་པོ་ཁོ་ནར་སྤྱད་པ་རྣམ་པར་སྦྱོང་བའི་དམིགས་པ་ལ་སྤྱད་པ་རྣམ་པར་སྦྱང་བར་བྱ་སྟེ། དེའི་འོག་ཏུ་སེམས་གནས་པ་རྟོགས་པར་འགྱུར་ཞིང་དེ་དག་གི་དམིགས་པ་དེ་ཡང་སོ་སོར་ངེས་པ་ཁོ་ནར་འགྱུར་བས་ན་དེ་དག་གིས་
ནི་གདོན་མི་ཟ་བར་དམིགས་པ་དེས་བརྩོན་པར་བྱའོ་ཞེས་གསུངས་པས་ངེས་པར་དམིགས་པ་དེ་དག་ལ་བརྩོན་པར་བྱའོ། །ཆ་མཉམ་པར་སྤྱད་པ་དང་ཉོན་མོངས་པ་ཆུང་བའི་གང་ཟག་ཡིན་ན་ནི་སྔར་བཤད་པའི་དམིགས་པ་དེ་དག་ལས་
གང་ལ་དགའ་བར་འགྱུར་བ་ཞིག་ལ་སེམས་བཟུང་བས་ཆོག་གི་ངེས་པ་ཅན་མི་དགོས་ཏེ། ཉན་ས་ལས། ཆ་མཉམ་པར་སྤྱད་པ་དེས་ནི་སེམས་གནས་པ་ཉི་ཚེ་ཙམ་གྱི་ཕྱིར་གང་ལ་དགའ་བར་འགྱུར་བ་དེ་ལ་བརྩོན་པར་བྱ་ཡི་སྤྱད་པ་
རྣམ་པར་སྦྱང་བའི་ཕྱིར་ནི་མ་ཡིན་ནོ། །ཆ་མཉམ་པར་སྤྱད་པ་ཇི་ལྟ་བ་བཞིན་དུ་ཉོན་མོངས་པ་ཆུང་བའང་དེ་བཞིན་དུ་རིག་པར་བྱའོ་ཞེས་གསུངས་སོ། །དེ་ལ་ཆགས་སོགས་ལྔ་ཤས་ཆེ་བ་ནི་སྐྱེ་བ་སྔ་མར་ཆགས་སོགས་ལྔ་ཀུན་ཏུ་

[24B] གོམས་པར་བྱས། ལན་མང་དུ་བྱས་པས་ཆགས་སོགས་ལྔའི་ཡུལ་ཆུང་དུ་ལའང་ཆགས་སོགས་ལྔ་དྲག་པོ་དང་རྒྱུན་རིང་སྐྱེ་བའོ། །ཆ་མཉམ་པར་སྤྱོད་པ་ནི་སྐྱེ་བ་ས་ཨྨ་རྣམས་སུ་ཆགས་སོགས་ཀུན་ཏུ་མ་བསྟེན། གོམས་
པར་མ་བྱས། ལན་མང་དུ་མ་བྱས་ཀྱང་དེ་དག་ལ་ཉེས་དམིགས་སུ་མ་བལྟས། སུན་མ་ཕྱུང་བས་དེ་དག་གི་ཡུལ་ལ་ཆགས་སོགས་ཤས་ཆེན་པོ་དང་རྒྱུན་རིང་མི་སྐྱེ་ཡང་ཆགས་སོགས་ལྔ་མི་འབྱུང་བ་མ་ཡིན་པའོ། །ཉོན་མོངས་པ་ཆུང་
བ་ནི་སྐྱེ་བ་གཞན་ཏུ་ཆགས་སོགས་ཀུན་ཏུ་བསྟེན་པ་སོགས་མ་བྱས་ཤིང་ཉེས་དམིགས་སུ་བལྟ་བ་སོགས་བྱས་པས་ཆགས་སོགས་ཀྱི་ཡུལ་ཆེན་པོ་དང་མང་པོ་དང་ལྷག་པ་ལ་ཆགས་སོགས་བུལ་བར་སྐྱེ་ལ་ཡུལ་འབྲིང་དང་ཆུང་དུ་ལ་
གཏན་མི་སྐྱེ་བའོ། །དེ་ཡང་ཆགས་སོགས་ལྔ་ཤས་ཆེ་བས་ནི་ཡུན་རིང་པོ་དང་ཆ་མཉམ་པར་སྤྱད་པས་ནི་ཧ་ཅང་ཡུན་རིང་པོ་མ་ཡིན་པ་དང་ཉོན་མོངས་པ་ཆུང་བས་ནི་མྱུར་བ་མྱུར་བར་སེམས་གནས་པ་རྟོགས་པར་འགྱུར་རོ། །མཁས་པའི་
དམིགས་པ་ལ་གང་ཟག་གང་གིས་བརྩོན་པའང། ནམ་གྲུས་ཞུས་པ་ལས། ནམ་གྲུ་གལ་ཏེ་དགེ་སློང་རྣལ་འབྱོར་པ་རྣལ་འབྱོར་སྤྱོད་པ་དེ་འདུ་བྱེད་ཐམས་ཅད་ཀྱི་རང་གི་མཚན་ཉིད་ལ་ཀུན་ཏུ་རྨོངས་པའམ་བདག་དང་སེམས་ཅན་
དང་སྲོག་དང་སྐྱེ་བ་པོ་དང་གསོ་བ་དང་གང་ཟག་གི་དངོས་པོ་ལ་ཀུན་ཏུ་རྨོངས་པ་ཞིག་ཡིན་ན་ནི་ཕུང་པོ་ལ་མཁས་པ་ལ་སེམས་ཉེ་བར་གཏོད་པར་བྱེད་དོ། །རྒྱུ་ལ་ཀུན་ཏུ་རྨོངས་པ་ཞིག་ཡིན་ན་ནི་ཁམས་ལ་མཁས་པ་ལའོ། །རྐྱེན་ལ་ཀུན་

[25A]༄༅། །ཏུ་རྨོངས་པ་ཞིག་ཡིན་ན་ནི་སྐྱེ་མཆེད་ལ་མཁས་པ་ལའོ། །མི་རྟག་པ་དང་སྡུག་བསྔལ་བ་དང་བདག་མེད་པ་ལ་ཀུན་རྨོངས་པ་ཞིག་ཡིན་ན་ནི་རྟེན་ཅིང་འབྲེལ་བར་འབྱུང་བ་ལ་མཁས་པ་དང། གནས་དང་
གནས་མ་ཡིན་པ་ལ་སེམས་ཉེ་བར་གཏོད་པར་བྱེད་དོ་ཞེས་གསུངས་པ་ལྟར་ཏེ་དམིགས་པ་འདི་ལྔ་གས་གཙོ་བོར་རྨོངས་པ་ཟློག་པར་བྱེད་དོ། །ཉོན་མོངས་པ་རྣམ་པར་སྦྱོང་བའི་དམིགས་པ་ལ་གང་ཟག་གང་གིས་སེམས་གཏོད་པའང་
མདོ་དེ་ཉེད་ལས། འདོད་པའི་ཁམས་ཀྱི་འདོད་ཆགས་དང་འབྲལ་བར་འདོད་པ་ཞིག་ཡིན་ན་ནི་འདོད་པ་རྣམས་ཀྱི་རིགས་པ་ཉིད་དང་གཟུགས་རྣམས་ཀྱི་ཞི་བ་ཉིད་ལའོ། །གཟུགས་རྣམས་ལས་འདོད་ཆགས་དང་འབྲལ་བར་འདོད་པ་
ཞིག་ཡིན་ན་ནི་གཟུགས་རྣམས་ཀྱི་རགས་པ་ཉིད་དང་གཟུགས་མེད་པ་རྣམས་ཀྱི་ཞི་བ་ཉིད་ལ་སེམས་ཉེ་བར་གཏོད་པར་བྱེད་དོ། །འཇིག་ཚོགས་ཐམས་ཅད་ལས་སེམས་སྐྱོ་བར་འདོད་ཅིང་རྣམ་པར་གྲོལ་བར་འདོད་པ་ཞིག་ཡིན་ན་ནི་
བདེན་པ་སྡུག་བསྔལ་དང་བདེན་པ་ཀུན་འབྱུང་དང་བདེན་པ་འགོག་པ་དང་བདེན་པ་ལམ་ལ་སེམས་ཉེ་བར་གཏོད་པར་བྱེད་དོ་ཞེས་གསུངས་སོ། །དམིགས་པ་འདི་རྣམས་ནི་ལྷག་མཐོང་གིས་དཔྱད་སྒོམ་བྱེད་པ་དང་ཞི་གནས་ཀྱིས་འཇོག་
སྒོམ་བྱེད་པ་གཉིས་ཀའི་དམིགས་པར་འགྲོ་བས་ཞི་གནས་ཁོ་ནའི་དམིགས་པ་མ་ཡིན་ཀྱང་ཁ་ཅིག་ནི་ཞི་གནས་གསར་དུ་བསྒྲུབ་པའི་དམིགས་པར་རུང་ལ། ཁ་ཅིག་ནི་ཞི་གནས་གྲུབ་ཟིན་ཁྱད་པར་ཅན་དུ་བྱེད་པའི་དམིགས་པར་འགྱུར་

[25B]།དམིགས་པའི་རྣམ་གྲངས་བསྟན་པ་ནི། གང་ལ་སེམས་བཟུང་བའི་གཞི་ཏིང་ངེ་འཛིན་གྱི་དམིགས་རྟེན་སྔར་བཤད་པའི་དམིགས་པ་རྣམས་ཀྱི་གཟུགས་བརྙན་ནམ་
རྣམ་པ་བློ་ལ་སྣང་བ་དེའི་མིང་གི་རྣམ་གྲངས་ནི། ཉན་ས་ལས། གཟུགས་བརྙན་དེ་ཡང་གཟུགས་བརྙན་ཞེས་ཀྱང་བྱ་ཏིང་ངེ་འཛིན་གྱི་མཚན་མ་དང་ཏིང་ངེ་འཛིན་གྱི་སྤྱོད་ཡུལ་གྱི་ ང་ཞེས་པ་གཞི་མཐུན་བསྡུས་པའི་ཚིག་ཡིན་གྱི་སྤྱོད་ཡུལ་ཡུལ་
ཅན་དུ་སྟོན་པ་ནི་མིན་ནོ་ ། །ཡུལ་དང་ཏིང་ངེ་འཛིན་གྱི་ཐབས་དང་ཏིང་ངེ་འཛིན་གྱི་སྒོ་དང་ཡིད་ལ་བྱེད་པའི་རྟེན་དང་ནང་དུ་རྣམ་པར་རྟོག་པའི་ལུས་དང་སྣང་བརྙན་ཞེས་ཀྱང་བྱ་སྟེ་དེ་དག་ནི་ཤེས་བྱའི་དངོས་པོ་དང་མཐུན་པའི་གཟུགས་བརྙན་དེའི་
མིང་གི་རྣམ་གྲངས་ཡིན་པར་རིག་པར་བྱའོ་ཞེས་གསུང་སྤ་ལྟར་རོ། །སྐབས་སུ་བབ་པའི་དམིགས་པ་ངོས་བཟུང་བ་ནི། འོ་ན་དམིགས་པ་དུ་མ་བཤད་པ་དེ་དག་ལས་འདིར་དམིགས་པ་གང་ལ་བརྟེན་ནས་ཞི་གནས་བསྒྲུབ་སྙམ་ན། དེ་
ནི་སྔར་དྲངས་པའི་མདོ་སྡེ་ལྟར་གཅིག་ཏུ་མ་ངེས་ཏེ་གང་ཟག་གི་བྱེ་བྲག་གིས་དམིགས་པ་སོ་སོ་ལ་བྱ་དགོས་ལ་ཁྱད་པར་དུ་ཞི་གནས་མ་མཐའ་ཞིག་ངེས་པར་བསྒྲུབ་ན་འདོད་ཆགས་ཤས་ཆེ་བ་ལ་སོགས་པ་ཡིན་ན་ནི་དམིགས་པ་ངེས་པ་
ཅན་ལ་བྱ་དགོས་ཏེ། དེ་མ་བྱས་ན་ཞི་གནས་རྗེས་མཐུན་པའི་ཏིང་ངེ་འཛིན་ཐོབ་པ་སྲིད་ཀྱང་ཞི་གནས་དངོས་མི་འཐོབ་པའི་ཕྱིར་ཏེ། སྤྱད་པ་རྣམ་སྦྱོང་གི་དམིགས་པ་ལ་སྦྱངས་ཀྱང་ཡུན་ཤིན་ཏུ་རིང་པོ་མ་གཏོགས་པར་ཞི་གནས་མི་འགྲུབ་

[26A]༄༅། ། །པར་གསུངས་ན་སྤྱད་པ་རྣམ་སྦྱོང་གི་དམིགས་པ་དོར་བས་མི་འགྲུབ་པ་ལྟ་ཅི་སྨོས་པའི་ཕྱིར་རོ། །ཁྱད་པར་དུ་རྣམ་རྟོག་ཤས་ཆེ་བས་ནི་ངེས་པར་རླུང་བསྒོམ་པར་བྱ་དགོས་སོ། །གང་ཟག་ཆ་མཉམ་པར་
སྤྱད་པའམ་ཉོན་མོངས་ཆུང་བའི་གང་ཟག་ཡིན་ན་ནི་སྔར་བཤད་པ་ལྟར་དམིགས་པ་རྣམས་ཀྱི་ནང་ནས་ཡིད་གང་སྤྲོ་བ་ལ་དམིགས་རྟེན་བྱའོ། །གཞན་ཡང་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་
འཛིན་དང་ཏིང་ངེ་འཛིན་གྱི་རྒྱལ་པོའི་རྗེས་སུ་འབྲངས་ནས་སྒོམ་རིམ་བར་པ་དང་ཐ་མ་ལས། དེ་བཞིན་གཤེགས་པའི་སྐུ་ལ་དམིགས་ནས་ཏིང་ངེ་འཛིན་བསྒྲུབ་པ་གསུངས་ལ། སློབ་དཔོན་བྱང་ཆུབ་བཟང་པོས་ཀྱང། འདིར་ཞི་
གནས་ནི་གཉིས་ཏེ་ཁ་ནང་དུ་བལྟས་པས་འཐོབ་པ་དང་ཁ་ཕྱིར་བལྟས་པ་ལ་དམིགས་པའོ། །དེ་ལ་ཁ་ནང་དུ་བལྟས་པ་ལའང་གཉིས་ཏེ་ལུས་ལ་དམིགས་པ་དང་ལུས་ལ་བརྟེན་པ་ལ་དམིགས་པའོ། །དེ་ལ་ལུས་ལ་དམིགས་པ་ལའང་
གསུམ་སྟེ། ལུས་ཉིད་ལ་ལྷའི་རྣམ་པར་དམིགས་པ་དང། ཀེང་རུས་ལ་སོགས་པ་མི་སྡུག་པར་དམིགས་པ་དང། ཁ་ཊཱཾ་ག་ལ་སོགས་པ་མཚན་མ་ཁྱད་པར་ཅན་ལ་དམིགས་པའོ། །ལུས་ལ་བརྟེན་པ་ལའང་ལྔ་སྟེ། དབུགས་ལ་
དམིགས་པ་དང་མཚན་མ་ཕྲ་མོ་ལ་དམིགས་དང་ཐིག་ལེ་ལ་དམིགས་པ་དང་འོད་ཟེར་གྱི་ཡན་ལག་ལ་དམིགས་པ་དང་དགའ་བ་དང་བདེ་བ་ལ་དམིགས་པའོ། །ཁ་ཕྱིར་བལྟས་པ་ལ་དམིགས་པ་ལ་གཉིས་ཏེ་ཁྱད་པར་ཅན་དང་ཕལ་པའོ།།

[26B]ལ་དམིགས་པའོ་ཞེས་མང་པོ་ཞིག་བཤད་དེ། ལམ་སྒྲོན་འགྲེལ་པར་ཡང་དེ་དྲངས་སོ། །དེ་ལ་སངས་རྒྱས་ཀྱི་སྐུ་ལ་སེམས་འཛིན་པ་ནི་སངས་རྒྱས་རྗེས་སུ་དྲན་པ་ཡིན་པས་བསོད་
ནམས་མཐའ་ཡས་པ་སྐྱེ་བ་དང། སྐུ་དེ་རྣམ་པ་གསལ་ཞིང་བརྟན་ན་ཕྱག་དང་མཆོད་པ་དང་སྨོན་ལམ་ལ་སོགས་པ་ཚོགས་གསོག་པའི་ཞིང་དང་བཤགས་བསྡམ་ལ་སོགས་པ་སྒྲིབ་པ་སྦྱོང་བའི་ཞིང་དམིགས་པ་བྱེད་པ་ལ་ཁྱད་ཤིན་ཏུ་ཆེ་
བ་དང། སྔར་ཏིང་ངེ་འཛིན་གྱི་རྒྱལ་པོའི་མདོ་དྲངས་པ་ལྟར་འཆི་བའི་ཚེ་སངས་རྒྱས་རྗེས་སུ་དྲན་པ་ལས་མི་ཉམས་པ་ལ་སོགས་པའི་ཡོན་ཏན་དང་གསང་སྔགས་ཀྱི་ལམ་བསྒོམ་ན་ལྷའི་རྣལ་འབྱོར་ལ་ཤིན་ཏུ་ཁྱད་ཆེ་བ་ལ་སོགས་པའི་དགོས་
པ་མང་པོ་སྣང་སྟེ། འདིའི་ཕན་ཡོན་དང་སངས་རྒྱས་ཡིད་ལ་བྱ་ཚུལ་རྒྱས་པར་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་གྱི་མདོ་ན་ཆེས་གསལ་བར་བཞུགས་པས། སྒོམ་རིམ་ཐ་མ་ལས་གསུངས་པ་ལྟར་ངེས་པར་
དེར་ཤེས་པར་བྱ་ཡི་འདིར་ནི་ཚིག་མངས་སུ་དོགས་ནས་མ་གྲིས་སོ་།དེས་ན་ཏིང་ངེ་འཛིན་ཡང་འགྲུབ་ལ་དགོས་པ་ཁྱད་པར་ཅན་གཞན་ཡང་ཞར་ལ་འཐོབ་པའི་དམིགས་རྟེན་འཚོལ་བ་ནི་ཐབས་ལ་མཁས་པ་ཡིན་ནོ། །དེ་བཞིན་གཤེགས་པའི་
སྐུ་ཇི་འདྲ་བ་ཞིག་ལ་དམིགས་པའི་རྟེན་བྱེད་ཅེ་ན། སྒོམ་རིམ་ཐ་མ་ལས། དེ་ལ་རྣལ་འབྱོར་པས་ཐོག་མར་དེ་བཞིན་གཤེགས་པའི་སྐུ་གཟུགས་ཇི་ལྟར་མཐོང་བ་དང་ཇི་ལྟར་ཐོས་པ་ལ་སེམས་བཞག་ནས་ཞི་གནས་བསྒྲུབ་པར་བྱ་སྟེ། དེ་བཞིན་

[27A]༄༅། །གཤེགས་པའི་སྐུ་གཟུགས་དེ་ཡང་གསེར་བཙོ་མའི་མདོག་བཞིན་དུ་སེར་ལ་མཚན་དང་དཔེ་བྱད་བཟང་པོས་བརྒྱན་པ་འཁོར་གྱི་ནང་ན་བཞུགས་ཤིང་ཐབས་སྣ་ཚོགས་ཀྱིས་སེམས་ཅན་གྱི་དོན་མཛད་པར་
རྒྱུན་དུ་ཡིད་ལ་བྱེད་པས། དེའི་ཡོན་ཏན་ལ་འདོད་པ་བསྐྱེད་ཅིང་བྱིང་བ་དང་རྒོད་པ་ལ་སོགས་པ་ཞི་བར་བྱས་ལ་ཇི་སྲིད་དུ་དེ་མདུན་ན་འཞུགས་པ་བཞིན་དུ་གསལ་བར་མཐོང་བར་གྱུར་པ་དེ་སྲིད་དུ་བསམ་གཏན་བྱའོ་ཞེས་གསུངས་ཤིང། ཏིང་
ངེ་འཛིན་རྒྱལ་པོ་ལས་ཀྱང། གསེར་གྱི་ཁ་དོག་ལྟ་བུའི་སྐུ་ལུས་ཀྱིས། །འཇིག་རྟེན་མགོན་པོ་ཀུན་ཏུ་མཛེས་པ་སྟེ། །དམིགས་པ་དེ་ལ་གང་གི་སེམས་འཇུག་པ། །བྱང་ཆུབ་སེམས་དཔའ་དེ་མཉམ་གཞག་ཅེས་བྱ། །ཞེས་གསུངས་པ་ལྟ་བུ་ལ་
དམིགས་པའི་རྟེན་བྱའོ། །དེ་ཡང་གསར་དུ་བློས་བསྐྱེད་པ་དང་རང་བཞིན་གྱིས་བཞུགས་པ་གསལ་འདེབས་པ་གཉིས་ལས། ཕྱི་མ་ནི་དད་པ་སྐྱེ་བ་ལ་ཁྱད་ཆེ་ཞིང་ཐེག་པ་ཐུན་མོང་བའི་སྐབས་དང་ཡང་མཐུ་པས་རང་བཞིན་གྱིས་གྲུབ་ཟིན་གསལ་
འདེབས་པའི་རྣམ་པར་བྱའོ། །སྔོན་དུ་སེམས་གང་ལ་འཛིན་པའི་གཞི་དམིགས་རྟེན་ཚོལ་བ་ན་བྲིས་སྐུ་དང་ལུགས་མ་ལ་སོགས་པའི་སྟོན་པའི་སྐུ་ཤིན་ཏུ་ལེགས་པ་ཞིག་བཙལ་ལ་ཡང་ཡང་བལྟ་ཞིང་དེའི་མཚན་མ་བཟུང་ནས་ཡིད་ཀྱི་ཡུལ་དུ་
འཆར་བ་ལ་གོམས་སུ་གཞུག་ཡང་ན་བླ་མས་ལེགས་པར་བརྡ་སྤྲད་པ་ཐོས་པའི་དོན་བསམ་ཞིང་ཡིད་ངོར་འཆར་དུ་གཞུག་ལ་དམིགས་རྟེན་བཙལ་བར་བྱའོ། །དམིགས་རྟེན་ཡང་བྲིས་སྐུ་དང་ལུགས་མ་སོགས་ཀྱི་རྣམ་པ་མི་བྱ་བར་སངས་རྒྱས་

[27B] །ཁ་ཅིག་སྐུ་གཟུགས་མདུན་དུ་གཞག་པ་ལ་མིག་གིས་བལྟས་ནས་ཧར་སྒོམ་བྱེད་པ་སློབ་དཔོན་ཡེ་ཤེས་སྡེས་བཀག་པ་ནི་ཤིན་ཏུ་ལེགས་ཏེ། ཏིང་ངེ་འཛིན་དབང་པོའི་ཤེས་པ་ལ་མི་བསྒྲུབ་ཀྱི་
ཡིད་ཀྱི་ཤེས་པ་ལ་བསྒྲུབ་པ་ཡིན་པས་ཏིང་ངེ་འཛིན་གྱི་དངོས་ཀྱི་དམིགས་པ་ནི་ཡིད་ཀྱི་ཤེས་པའི་དངོས་ཀྱི་ཡུལ་ཡིན་པས་དེ་ལ་སེམས་བཟུང་དགོས་པ་ཡིན་པའི་ཕྱིར་དང། སྔར་བཤད་པ་ལྟར་དམིགས་ཡུལ་དངོས་ཀྱི་དོན་སྤྱིའམ་གཟུགས་
བརྙན་ཤར་བ་ལ་དམིགས་དགོས་པར་གསུངས་པའི་ཕྱིར་རོ། །སྐུའི་ཆ་ཕྲ་རགས་གཉིས་ཀྱང་དང་པོར་རགས་པ་ལ་དམིགས་ནས་དེ་ལ་བརྟན་པ་ན་ཕྱིས་ཕྲ་བ་ལ་དམིགས་དགོས་པར་ཕྱོགས་གཞན་ནས་གསུངས་ཤིང་མྱོང་བ་ལའང་རགས་པ་ཤིན་
ཏུ་འཆར་སླ་བས་སྐུའི་རགས་རིམ་ནས་དམིགས་རྟེན་བྱ་དགོས་ལ་ཁྱད་པར་དུ་གལ་ཆེ་བ་ནི་འཆད་པ་ལྟར་གྱི་ཏིང་ངེ་འཛིན་འདོད་འདྲ་ཞིག་མ་གྲུབ་པར་དུ་དམིགས་པ་རིགས་མི་མཐུན་མང་པོ་ལ་སྤོས་ནས་ཏིང་ངེ་འཛིན་བྱེད་པ་རྣྨ་པ་ཐམས་ཅད་
དུ་མི་རུང་སྟེ། དམིགས་པ་མི་འདྲ་བ་མང་པོ་ལ་འཕོས་ཀྱིན་ཏིང་ངེ་འཛིན་བསྒོམས་ན་ཞི་གནས་འགྲུབ་པའི་གེགས་ཆེན་པོར་འགྱུར་བའི་ཕྱིར་རོ། །དེ་བས་ན་ཏིང་ངེ་འཛིན་བསྒྲུབ་པའི་གཞུང་ཚད་ལྡན་ས་སྡེ་དང་སྒོམ་རིམ་གསུམ་ལ་སོགས་པར་
ཐོག་མར་ཏིང་ངེ་འཛིན་བསྒྲུབ་པའི་ཚེ་དམིགས་པ་གཅིག་ཁོ་ནའི་དབང་དུ་བྱས་ནས་བསྒྲུབ་པར་བཤད་ཀྱི་དམིགས་པ་མང་པོ་ལ་སྤོ་བར་མ་གསུངས་སོ། །འཕགས་པ་དཔའ་བོས་ཀྱང་གསལ་བར་གསུངས་ཏེ་དམིགས་པ་གཅིག་ལ་བརྟེན་

[28A]༄༅། །ཚུལ་དུ། །ཡིད་ཀྱི་བསམ་པ་བརྟན་པར་བྱ། དམིགས་པ་མང་པོ་བརྒྱུད་པ་ལས། །ཡིད་ནི་ཉོན་མོངས་འཁྲུག་པར་འགྱུར། །ཞེས་བསམ་གཏན་བསྒྲུབ་པའི་སྐབས་སུ་གསུངས་ལ། ལམ་སྒྲོན་ལས་
ཀྱང༑ དམིགས་པ་གང་རུང་གཅིག་དག་ལ། །ཡིད་ནི་དགེ་ལ་བཞག་པར་བྱ། །ཞེས་གཅིག་དག་ལ་ཞེས་གསུངས་པའི་ངེས་བཟུང་གི་ཚིག་གིས་གསུངས་སོ། །དེས་ན་དང་པོ་དམིགས་པ་གཅིག་ལ་དམིགས་ནས་ཞི་གནས་རྙེད་ནས་ཕྱིས་ནི་མང་
པོ་ལ་ཡང་དམིགས་པ་ཡིན་ཏེ། སྒོམ་རིམ་དང་པོ་ལས། གང་གི་ཚེ་ཡིད་ལ་བྱེད་པ་ཁུགས་པར་བྱེད་པ་དེའི་ཚེ་ཕུང་པོ་དང་ཁམས་ལ་སོགས་པའི་བྱེད་བྲག་གིས་རྒྱས་པར་དམིགས་པར་བྱེད་པ་ཁོ་ན་སྟེ་དེ་སྐད་དུ་དགོངས་པ་ངེས་པར་
འགྲེལ་པ་ལ་སོགས་པ་ལས་ཀྱང། རྣལ་འབྱོར་པ་རྣམས་ཀྱིས་སྟོང་པ་ཉིད་བཅོ་བརྒྱད་ལ་དམིགས་པ་ལ་སྒོས་པའི་བྱེ་བྲག་གིས་དམིགས་པའི་རྣམ་པ་མང་དུ་བཀའ་སྩལ་ཏོ། །ཞེས་གསུངས་སོ། །དེ་ལྟར་ཐོག་མར་སེམས་གང་ལ་
འཛིན་པའི་དམིགས་རྟེན་རྙེད་པའི་ཚད་ནི། དབུ་དང་ཕྱག་གཉིས་དང་སྐུའི་ཁོག་གཞན་དང་ཞབས་གཉིས་རིམ་པ་བཞིན་དུ་ལན་འགའ་ཟུང་གསལ་གདབ་ལ། དེའི་མཐར་སྐུའི་སྤྱི་ཡིད་ལ་བྱས་པ་ན་ཡིད་ངོར་ཡན་ལག་རགས་པ་རྣམས་
ཆ་ཕྱེད་ཙམ་ཞིག་འཆར་ཐུབ་པ་བྱུང་ན་འོད་དང་བཅས་པའི་གསལ་པོ་མ་བྱུང་ཡང་དེ་ཙམ་ཞིག་གིས་ཆོག་ཤེས་བྱས་ནས་དེ་ལ་སེམས་བཟུང་དགོས་སོ། །དེའི་རྒྱུ་མཚན་ནི་འདི་ལྟར་དེ་ཙམ་གྱིས་ཆོག་ཤེས་བྱས་ནས་སེམས་མི་འཛིན་

[28B]ན་དམིགས་པ་ཅུང་ཟད་གསལ་དུ་འགྲོ་ཡང་སེམས་གནས་ཆེའི་ཏིང་ངེ་འཛིན་མི་རྙེད་པར་མ་ཟད་རྙེད་པའི་གེགས་སུ་འགྱུར་ལ། དམིགས་པ་ཆེར་མི་གསལ་ཡང་ཆ་ཕྱེད་
ཙམ་གྱི་དམིགས་པ་དེ་ཉིད་ལ་སེམས་བཟུང་ན་ཏིང་ངེ་འཛིན་མྱུར་དུ་རྙེད་ཅིང། དེ་ནས་གསལ་བ་ལ་བོགས་བཏོན་པས་གསལ་ཆ་བདེ་བླག་ཏུ་འགྲུབ་པའི་ཕྱིར་རོ། །འདི་ནི་སློབ་དཔོན་ཡེ་ཤེས་སྡེའི་གདམས་པ་ལ་འབྱུང་སྟེ་ག་ལ་ཆེ་
བར་སྣང་ངོ། །དམིགས་རྟེན་འཆར་ལུགས་ལ་མུ་བཞི་ཚན་གཉིས་ཀྱི་རྣམ་གཞག་མཛད་པ་སྣང་མོང་ཀྱང་གང་ཟག་གི་རིགས་ཀྱིས་རྣམ་པ་འཆར་དཀའ་སླ་དང་ཤར་པ་ལ་ཡང་གསལ་མི་གསལ་དང་དེ་གཉིས་ཀྱང་བརྟན་མི་བརྟན་སྣ་ཚོགས་
པ་ཞིག་སྣང་བས་ངེས་པ་མེད་དོ། །གསང་སྔགས་ཀྱི་ལྷའི་རྣལ་འབྱོར་བསྒྲུབ་པའི་སྐབས་ཡིན་ན་ལྷའི་རྣམ་པ་གསལ་པོ་ངེས་པར་བསྒྲུབ་དགོས་པས་དེ་མ་ཤར་གྱི་བར་དུ་ཐྦྶ་དུ་མ་ནས་དེ་བསྐྱེད་པའི་ཐབས་བྱ་དགོས་ཀྱི། འདིར་ནི་ལྷའི་
རྣམ་པ་ཆེས་འཆར་བར་དཀའ་ན་སྔར་བསྟན་པའི་དམིགས་པ་གང་རུང་གཅིག་ལ་བྱས་ནས་སེམས་བཟུང་བས་ཆོས་སྟེ། ཞི་གནས་ཀྱི་ཏིང་ངེ་འཛིན་ཙམ་ཞིག་གྲུབ་པ་དགོས་པའི་གཙོ་བོ་ཡིན་པའི་ཕྱིར་རོ་།འདིར་ཡང་ལྷ་སྐུ་ལ་དམིགས་
ནས་བསྒྲུབ་ན་ནི་དེའི་རྣམ་པ་མ་ཤར་ཡངས་སེམས་བཟུང་ན་འདོད་དོན་མི་འགྲུབ་པས་རྣམ་པ་ཤར་བའི་སྟེང་དུ་སེམས་བཟུང་དགོས་ལ་དེ་ཡང་བྱུང་ཚད་ཀྱིས་སྐུའི་སྤྱི་ལ་བཟུང་ཞིང་སྐུ་དེའི་ཆ་ཤས་འགའ་ཞིག་ཆེས་གསལ་བར་སྣང་ན་དེ་ལ་

[29A]༄༅། །བཟུང༑ དེ་མི་གསལ་བར་སོང་ན་ཡང་སྤྱི་ལ་བཟུང་ངོ་།དེའི་ཚེ་སེར་པོ་བསྒོམ་འདོད་པ་ལ་དམར་པོ་ཤར་བ་ལྟ་བུའི་ཁ་དོག་མ་ནེས་པ་དང་བཞུགས་པའི་དབྱིབས་ཅན་བསྒོམ་འདོད་པ་ལ་བཞེངས་པའི་
དབྱིབས་ཅན་ཤར་བ་ལྟ་བུའི་དབྱིབས་མ་ངེས་པ་དང། གཅིག་བསྒོམ་པར་འདོད་པ་ལ་གཉིས་ཤར་བ་ལྟ་བུའི་གྲངས་མ་ངེས་པ་དང་ཆེ་བ་བསྒོམ་པར་འདོད་པ་ལ་ཤིན་ཏུ་ཆུང་བ་ཤར་བ་ལྟ་བུའི་ཆེ་ཆུང་མ་ངེས་པ་བྱུང་ན། དེ་དག་གི་རྗེས་སུ་
འབྲང་དུ་ཡེ་མི་རུང་བས་རྩ་བའི་དམིགས་པ་གང་ཡིན་པ་དེ་ཁོ་ན་ལ་དམིགས་རྟེན་བྱ་དགོས་སོ། །གཉིས་པ་དེ་ལ་སེམས་ཇི་ལྟར་གཏོད་པའི་ཚུལ་ལ་གསུམ། སྐྱོན་མེད་པའི་ལུགས་བཞག་པ་དང། སྐྱོན་དང་བཅས་པའི་ལུགས་བསལ་བ་
དང། ཐུན་གྱི་ཚད་བསྟན་པའོ། །དང་པོ་ནི།  ང། སེམས་དམིགས་པ་ལ་གཏོད་པའི་ཚུལ་འདི་ལ་རང་ལུགས་ནི་འདིར་བསྒྲུབ་པར་བྱ་བའི་ཏིང་ངེ་འཛིན་སྐྱོན་མེད་ན་ཡུལ་ཅན་གསལ་ཆའི་ངར་དང་ལྡན་པ་དང། དམིགས་པ་ལ་རྩེ་གཅིག་ཏུ་གནས་པའི་ཁྱད་པར་གཉིས་ལྡན་ཡིན་གྱི། དེའི་སྟེང་དུ་བདེ་བ་མི་
སྣོན་པ་ནི་བསམ་གཏན་དང་པོའི་ཉེར་བསྡོགས་ཀྱི་ཏིང་ངེ་འཛིན་དང་མཚུངས་ལྡན་དུ་མི་འབྱུང་བ་དང། ཁྱད་པར་ལམ་གྱི་སེམས་རྟེན་མཆོག་ཏུ་གྱུར་པ་བསམ་གཏན་བཞི་པའི་ཏིང་ངེ་འཛིན་ལ་དེ་མེད་པའི་ཕྱིར་བྱས་པ་ལ་ཁོ་ན་རེ།། འོ་ན་གསལ་ཆའི་ངར་ཆེ་བ་ཡང་འདྲེན་མི་རིགས་ཏེ། དེ་གཟུགས་མེད་ཀྱི་ཏིང་
ངེ་འཛིན་འགའ་ཞིག་ལ་མེད་པའི་ཕྱིར་ཞེས་ཟེར་ན་མི་མཚུངས་ཏེ་འདིར་ནི་བྱང་སེམས་ཀྱིས་ལམ་བསྒྲུབ་པའི་སེམས་རྟེན་གྱི་ཏིང་ངེ་འཛིན་ཞིག་འཆད་པ་ཡིན་ལ། གཟུགས་མེད་ན་ཤས་ཆེར་ལམ་བསྒོམ་པའི་སེམས་རྟེན་དུ་མི་རུང་ཞིང་ཁྱད་པར་གཟུགས་མེད་སྤངས་པའི་བསམ་གཏན་དང། ཞེས་

[29B]བྱེད་པ་སྤངས་ཤིང་བསལ་ནས་བསམ་གཏན་ལ་བྱེད་པའི་ཕྱིར་ འདིར་བསྒྲུབ་པར་བྱ་བའི་ཏིང་ངེ་འཛིན་ནི་ཁྱད་པར་གཉིས་དང་ལྡན་པ་ཞིག་ཡིན་ཏེ། འདི་ལྟར་སེམས་ཤིན་ཏུ་གསླ་བའི་གསལ་ཆའི་ངར་
དང་ལྡན་པ་དང་དམིགས་པ་ལ་རྩེ་གཅིག་ཏུ་གནས་པའི་མི་རྟོག་པའི་གནས་ཆ་དང་ལྡན་པའོ། །འདི་ལ་ཁ་ཅིག་བདེ་བ་བསྣན་ནས་གསུམ་དུ་བྱེད་ལ། གཞན་དག་དྭངས་པ་ཡང་བསྣན་ནས་བཞིར་བྱེད་ཀྱང་དྭངས་པ་ནི་ཁྱད་པར་དང་པོར་འདུས་
པས་ཟུར་དུ་སྨོས་མི་དགོས་ལ། ཚོར་བ་སིམ་པའི་རྣམ་པ་ཅན་གྱི་དགའ་བདེ་ནི་སྐབས་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་འབྲས་བུ་ལ་འབྱུང་ཡང། བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ཏིང་ངེ་འཛིན་དང་མཚུངས་ལྡན་
དུ་མི་འབྱུང་ཞིང། ཐེག་པ་གསུམ་གའི་ཡོན་ཏན་བསྒྲུབ་པའི་རྟེན་ལ་མཆོག་ཏུ་གསུངས་པའི་བསམ་གཏན་བཞི་པའི་ཏིང་ངེ་འཛིན་ཀྱང་ལུས་བདེ་དང་སེམས་བདེ་གང་དང་ཡང་མཚུངས་ལྡན་དུ་མི་འབྱུང་བས་འདིར་མ་བགྲངས་སོ། །གསལ་ཆའི་
ངར་ཆེ་བ་ཡང་གཟུགས་མེད་ཀྱི་སས་བསྡུས་པའི་ཏིང་ངེ་འཛིན་འགའ་ཞིག་ལ་མེད་ཀྱང། མདོ་སྡེའི་རྒྱན་ལས། གཟུགས་མེད་སྤངས་པའི་བསམ་གཏན་དང། །ཞེས་གསུངས་པ་ལྟར་བྱང་སེམས་དབང་ཐོབ་པ་འགའ་ཞིག་མ་གཏོགས་པའི་བྱང་
སེམས་རྣམས་བསམ་གཏན་གྱི་སས་བསྡུས་པའི་ཏིང་ངེ་འཛིན་ལ་བརྟེན་ནས་ཡོན་ཏན་བསྒྲུབ་པར་གསུངས་པས་གསལ་བའི་ཁྱད་པར་བཤད་པ་ལ་སྐྱོན་མེད་དོ། །དེ་ལྟ་བུའི་གསླ་ཆའི་ངར་ཐོན་པ་ལ་ནི་བྱིང་བས་བར་དུ་གཅོད་ལ། རྩེ་གཅིག་

[30A]༄༅། །པའི་མི་རྟོག་པ་ལ་ནི་རྒོད་པས་བར་དུ་གཅོད་པས་བྱིང་རྒོད་གཉིས་ཏིང་ངེ་འཛིན་རྣམ་དག་འགྲུབ་པའི་གེགས་ཀྱི་གཙོ་བོར་འོང་བའི་རྒྱུ་མཚན་ནི་དེ་ཡིན་ནོ། །དེས་ན་བྱིང་རྒོད་ཕྲ་རགས་རྣམས་ལེགས་པར་
ངོས་ཞིན་པ་ཞིག་དང་ངོས་ཟིན་ནས་དེ་གཉིས་འགོག་པར་བྱེད་པའི་ཏིང་ངེ་དཛིན་གྱི་སྐྱོང་ལུགས་རྣམ་དག་ཅིག་མི་ཤེས་ན། ལྷག་མཐོང་ལྟ་ཅི་སྨོས་ཏེ་ཞི་གནས་ཀྱང་སྐྱེ་བ་མི་སྲིད་པས་ཏིང་ངེ་འཛིན་དོན་དུ་གཉེར་བའི་བློ་ལྡན་རྣམ་སྐྱིས་ཚུལ་དེ་ལ་
མཁས་པར་བྱའོ། །དེ་ལ་བྱིང་རྒོད་ནི་ཞི་གནས་འགྲུབ་པའི་འགལ་རྐྱེན་ཡིན་ཅིང། འགལ་རྐྱེན་ངོས་འཛིན་པ་དང་འགོག་ཚུལ་དངོས་ནི་འོག་ཏུ་སྟོན་པས་འདིར་ནི་ཞི་གནས་འགྲུབ་པའི་མཐུན་རྐྱེན་ཏིང་ངེ་འཛིན་བསྐྱེད་ཚུལ་བརྗོད་པར་བྱའོ། །འདི་ལ་ཏིང་ངེ་
འཛིན་ནི་སེམས་དམིགས་པ་ལ་རྩེ་གཅིག་ཏུ་གནས་པའི་ཆ་ཡིན་ལ་དེ་ཡང་དམིགས་པ་ལ་རྒྱུན་ལྡན་དུ་སྡོད་པ་ཞིག་དགོས་སོ། །དེ་ལ་ནི་སེམས་རྩ་བའི་དམིགས་པ་གང་ཡིན་པ་དེ་ལས་གཡེང་བར་མི་བྱེད་པའི་ཐབས་གཅིག་དང། གཡེངས་མ་གཡེངས་དང་གཡེང་
བར་འགྱུར་མི་འགྱུར་ཇི་ལྟ་བ་བཞིན་ཤེས་པ་གཉིས་དགོས་པའི། དང་པོ་ནི་དྲན་པ་དང་གཉིས་པ་ནི་ཤེས་བཞིན་ཡིན་ཏེ། མདོ་སྡེའི་རྒྱན་གྱི་འགྲེལ་པ་ལས། དྲན་པ་དང་ཤེས་བཞིན་ནི་ཉེ་བར་གཏོད་བར་བྱེད་པ་སྟེ་གཅིག་གིས་སེམས་དམིགས་པ་
ལས་མི་འཕྲོ་བར་བྱེད་པའི་ཕྱིར་དང། གཉིས་པས་སེམས་འཕྲོ་བ་རབ་ཏུ་ཤེས་པའི་ཕྱིར་རོ། །ཞེས་གསུངས་སོ། །དྲན་པ་ཉམས་ནས་དམིགས་པ་བརྗེད་ན་ཡེངས་ནས་དེ་མ་ཐག་ཏུ་དམིགས་པ་སྟོང་པར་འགྱུར་བས་དམིགས་པ་མ་བརྗེད་པའི་དྲན་པ་རྩ་

[30B] །དྲན་པ་དེས་སེམས་དམིགས་པ་ལ་ཉེ་བར་གཏོད་ཚུལ་ནི་སྔར་བཤད་པ་ལྟར་དམིགས་རྟེན་གསལ་བཏབ་ནས་མ་མཐའ་ཞིག་ཤར་བྱུང་བ་ན་དེ་ཤེས་པས་ཚིར་གྱིས་བཟུང་བའི་འཛིན་སྟངས་ཤུགས་ཅན་ཞིག་བསྐྱེད་ལ། སེམས་ཀྱི་འཕངས་
མཐོ་བར་བྱས་ཏེ་གསར་དུ་གང་ལ་ཡང་མི་དཔྱོད་པར་འཇོག་པའོ་།དྲན་པ་ནི་ཀུན་ལས་བཏུས་ལས། དྲན་པ་གང་ཞེ་ན་འདྲིས་པའི་དངོས་པོ་ལ་སེམས་ཀྱི་བརྗེད་པ་མེད་པ་སྟེ་རྣམ་པར་མི་གཡེང་བའི་ལས་ཅན་ནོ། །ཞེས་ཁྱད་པར་གསུམ་དང་ལྡན་པར་
གསུངས་སོ། །དེ་ལ་དམིགས་པ་ཡུལ་གྱི་ཁྱད་པར་ནི། སྔར་མ་འདྲེས་པའི་ཡུལ་ལ་དྲན་པ་མི་སྐྱེ་བས་འདྲིས་པའི་དངོས་པོ་ལ་ཞེས་གསུངས་ཏེ། སྐབས་འདིར་ནི་སྔར་ངེས་པར་བྱས་པའི་དམིགས་རྟེན་གྱི་རྣམ་པ་ཤར་བའོ། །རྣམ་པའམ་འཛིན་སྟངས་ཀྱི་
ཁྱད་པར་ནི། སེམས་ཀྱི་བརྗེད་པ་མེད་པ་ཞེས་པ་ཡུལ་དེ་སེམས་ཀྱིས་མ་བརྗེ་དཔའི་ཆ་སྟེ། སྐབས་འདིར་ནི་དམིགས་རྟེན་མ་བརྗེད་པའོ་།མ་བརྗེད་པའི་ཚུལ་ནི་གཞན་གྱིས་དྲིས་པ་དང་རང་གིས་དེ་ལ་རྟོག་པ་བཅུག་པ་ན་དམིགས་རྟེན་དེ་ནི་འདི་འདྲ་བ་
ཡིན་ནོ། །ཞེས་བླ་མས་བསྟན་པ་དྲན་ཐུབ་པ་ཙམ་ལ་མི་ཟེར་གྱི་སེམས་དམིགས་པ་ལ་གཏགས་པ་དེ་ཐུ་ཏེ་དྲན་ནས་ཅུང་ཟད་ཀྱང་མེ་ཡེངས་པ་སྟེ། ཡེངས་ན་ནམ་དེ་བྱུང་ཙམ་གྱིས་དྲན་པ་སྟོར་པ་ཡིན་ནོ། །དེས་ནས་སེམས་དམིགས་རྟེན་ལ་སྔར་ལྟར་བཞག་
ཟིན་པ་དང་འདི་ལྟར་དུ་དམིགས་པ་ལ་བཏགས་སོ་སྙམ་པ་ཞིག་བསྐྱེད་ལ། དེ་ནས་གསར་དུ་མི་རྟོག་པར་བློ་དེ་ཉིད་ཀྱི་ཤུགས་མཆད་པར་རྒྱུན་སྐྱོང་བ་ནི་དྲན་པ་བསྟེན་ཚུལ་གྱི་གནད་དམ་པ་ཡིན་ནོ། བྱེད་ལས་ཀྱི་ཁྱད་པར་ནི། དམིགས་པ་ལས་སེམས་

[31A]༄༅། །གཞན་དུ་མི་གཡེང་བར་བྱ་བའོ། །དེ་ལྟར་སེམས་དམིགས་པ་ལ་གཏགས་ཏེ་འདུལ་བ་ནི་གླང་པོ་ཆེ་འདུལ་བའི་དཔེས་གསུངས་ཏེ་དཔ་ན་སྡོང་པོའམ་ཀ་བ་ཤིན་ཏུ་བརྟན་པ་ལ་ཞགས་ཐག་ཤིན་ཏུ་སྲ་བ་དུ་
མས་མི་བསྲུན་པའི་གླང་པོ་བཏགས་ཏེ་གླང་རྫིས་ཇི་ལྟར་བསླབས་པ་ལྟར་བྱེད་ན་ལེགས། མི་བྱེད་ན་ལྕགས་ཀྱུ་རྣོན་པོས་ཡང་ཡང་བཏབ་ནས་ཚར་བཅད་དེ་འདུལ་བ་ལྟར། སེམས་གླང་པོ་ཆེ་མ་དུལ་བ་དང་འདྲ་བ་འདི་ཡང་སྔར་བཤད་པའི་
དམིགས་པའི་ཀ་བ་བརྟན་པོ་ལ་དྲན་པའི་ཐག་པས་བཅིང་ཞིང་དེ་ལ་སྡོད་དུ་མ་བཏུབ་ན་ཤེས་བཞིན་གྱི་ལྕགས་ཀྱུས་གཙགས་ནས་ཁད་ཀྱིས་དབང་དུ་བྱ་སྟེ། དབུ་མ་སྙིང་པོ་ལས།  བ། ཐོག་མར་འདོད་པའི་སེམས་མ་ཞི་ཞིང་མ་དུལ་བའི་ཡིད་
ཀྱི་གླང་པོ་ བ། དགེ་བའི་བྱ་བ་ལ་ཇི་ལྟར་འདོད་འདོད་དུ་འཇུག་དུ་མི་སྟེར་བ་ལམ་  ལོག་ བ། པར་  འགྲོ་བ། ། བ། འདི་འདུལ་བ་ལ་དམིགས་པའི་ བ། རྟེན་  ཀ་བ་ བ། འདྲ་བ་  བརྟན་པོ་ལ། ། བ་འདོགས་བྱེད་  དྲན་པའི་ཐག་པ་ བ། རྒྱུན་ལྡན་གྱི་  ས་ངེས་བཅིངས་ནས། ། བ། ཤེས་བཞིན་གྱི་བྱ་རས་བྱིང་རྒོད་
འབྱུང་མི་འབྱུང་ལེགས་པར་བརྟགས་ནས་མྱུར་དུ་རིག་པའི་  ཤེས་རབ་ལྕགས་ཀྱུས་རིམ་ བ། གྱིས་  དབང་ བ། དུ་  བྱ། །ཞེས་གསུངས་ཤིང། སྒོམ་རིམ་བར་པ་ལས་ཀྱང། དྲན་པ་དང་ཤེས་བཞིན་གྱི་ཐག་པས་ཡིད་ཀྱི་གླང་པོ་ཆེ་དམིགས་པའི་སྡོང་པོ་དེ་ཉེད་ལ་
གདགས་པར་བྱའོ། །ཞེས་གསུངས་སོ། །ལུང་སྔ་མ་ལས་ཤེས་བཞིན་ལྕགས་ཀྱུ་དང་འདྲ་བར་གསུངས་ལ། ལུང་ཕྱི་མས་ཐག་པ་དང་འདྲ་བར་གསུངས་པ་ནི་མི་འགལ་ཏེ། སེམས་དམིགས་པ་ལ་རྒྱུན་ལྡན་དུ་འདོགས་པ་དངོས་ནི་དྲན་པ་ཡིན་ལ། ཤེས་བཞིན་ཡང་བརྒྱུད་ནས་སེམས་

[31B] བྱིང་བ་དང་རྒོད་པ་དངོས་སམ་བྱིང་རྒོད་དུ་འགྱུར་བ་ཤེས་བཞིན་གྱིས་རིག་པ་ལ་བརྟེན་ནས་དེ་དག་གི་དབང་དུ་མི་གཏོང་བར་རྩ་བའི་དམིགས་པ་ལ་འཇོག་པའི་ཕྱིར་དང། སྔར་དྲངས་པ་ལྟར་སློབ་དཔོན་དབྱེག་གཉེན་གྱིས་ཀྱང། དྲན་
ཤེས་གཉིས་ཀ་དམིགས་པ་ལ་ཉེ་བར་གཏོད་བྱེད་དུ་གསུངས་པའི་ཕྱིར་རོ། །དྲན་པ་ལ་བརྟེན་ནས་ཏིང་ངེ་འཛིན་འགྲུབ་པར་གསུངས་པ་དང་དྲན་པ་ཐག་པ་དང་འདྲ་བར་སེམས་དངོས་སུ་དམིགས་པ་ལ་རྒྱུན་ལྡན་དུ་འདོགས་བྱེད་དུ་གསུངས་པས་ཏིང་ངེ་
འཛིན་གྱི་སྒྲུབ་བྱེད་ཀྱི་གཙོ་བོའི་སྐྱོང་ཚུལ་ནི་དྲན་པའི་སྐྱོང་ཚུལ་ཡིན་ལ།  ང། སྒོམ་གྱི་གཙོ་བོ་དྲན་པ་ཡིན་ཅིང། དེ་ཡང་ངེས་པའི་རྣམ་པ་ཅན་གྱི་འཛིན་སྟངས་ཅན་ཡིན་པས། ཏིང་ངེ་འཛིན་སྐྱོང་བ་ན་ངེས་ཤེས་ཀྱི་འཛིན་སྟངས་དམ་པོ་མེད་ན་སེམས་དྭངས་པའི་གསལ་ཆ་འོང་ཡང། ངེས་ཤེས་ཀྱི་ངར་
ཐོན་པའི་བློ་ཤུགས་ཅན་མི་འོང་བས་དྲན་པ་སྟོབས་ཅན་མི་སྐྱེ་ཞིང། བྱིང་བ་ཕྲ་མོའང་མི་ཁེགས་པས་སེམས་ཅིར་ཡང་མི་རྟོག་པར་བཞག་པས་ཞི་གནས་གྲུབ་པའི་ལུགས་ལའང་བྱིང་རྒོད་སེལ་ཤེས་ན་ཞི་གནས་ཙམ་འགྲུབ་ཀྱང། དེ་ལའང་དྲན་ཤེས་ཀྱི་བསྟེན་ཚུལ་ངེས་པར་གལ་ཆེའོ་ ། །དྲན་པ་ཡང་ངེས་པའི་རྣམ་པ་
ཅན་གྱི་འདིན་སྟངས་ཅན་ཡིན་པས་ཏིང་ངེ་འཛིན་སྐྱོང་བ་ན་ངེས་ཤེས་ཀྱི་འཛིན་སྟངས་དམ་པོ་མེད་པར་ཧད་དེ་འཇོག་པ་ལ་སེམས་དྭངས་པའི་གསལ་ཆ་འོང་ཡང། ངེས་ཤེས་ཀྱི་ངར་ཐོན་པའི་གསལ་ཆ་མི་ཐོན་པས་དྲན་པ་སྟོབས་ཅན་སྐྱེ་བར་མི་འགྱུར་
ལ༑ དེའི་ཕྱིར་བྱིང་བ་ཕྲ་མོ་ཡང་མི་ཁེགས་པས་ཏིང་ངེ་འཛིན་སྐྱོན་ཅན་ཁོ་ནར་འགྱུར་རོ། །ལྷ་སྐུ་ལ་སོགས་པའི་དམིགས་རྟེན་གཞན་མི་འཇོག་པར་སེམས་མི་རྟོག་པ་ཙམ་སྐྱོང་བས་ཀྱང་སེམས་ཡུལ་གང་ལ་ཡང་ཅིར་ཡང་མི་རྟོག་པར་བཞག་པར་བྱའོ།།

[32A]༄༅། །ཞེས་པའི་དམས་ངག་དྲན་ནས་དེ་ནས་སེམས་མི་འཕྲོ་བ་ལ་མ་ཡེངས་པར་བྱ་དགོས་ལ། མ་ཡེངས་པ་དེ་ཡང་དམིགས་པ་མ་བརྗེད་པའི་དྲན་པ་དང་དོན་གཅིག་ཡིན་པས་དྲན་པའི་སྐྱོང་ཚུལ་ལས་མ་འདས་པས་དེ་ལྟར་བསྒོམ་
པ་དེས་ཀྱང་ངེས་ཤེས་ཀྱི་ཤུགས་ཐོན་པའི་དྲན་པ་བསྟན་དགོས་པ་ཡིན་ནོ། །སྐྱོན་དང་བཅས་པའི་ལུགས་བསལ་བ་ལ། བསལ་བྱའི་ལོག་རྟོག་འདི་ལྟ་བུ་ཡོད་དེ། སྔར་བཤད་པ་ལྟར་ཤེས་པ་འཕངས་ལེགས་པར་བསྟོད་དེ་བསྒྲིམས་ནས་མི་རྟོག་
པར་བཞག་པ་ན་བྱིང་བའི་སྐྱོན་ཅུང་ཟད་ཀྱང་མེད་མོད་ཀྱི་རྒོད་ཤས་ཆེ་བས་གནས་ཆ་རྒྱུན་འཐུད་ཐུབ་པ་མི་འོང་བ་མཐོང་ནས་རིག་པའི་གཟེངས་ཀྱང་སྨད། ལེགས་པར་བསྒྲིམ་པ་ཡང་གློད་པས་གནས་ཆ་མྱུར་པོར་སྐྱེ་བ་མཐོང་ནས་ཐབས་དེ་ནི་གདམས་
ངག་ཆེན་པོ་ཡིན་ནོ་སྙམ་དུ་ངེས་པ་རྙེད་ནས་གློད་པ་རབ་ལ་སྒོམ་རབ་ཅེས་སྐད་གསངས་མཐོན་པོས་སྒྲོག་པར་སྣང་ངོ། །འདི་ནི་བྱིང་བསྐྱེས་པ་དང་སྒོམ་སྐྱེས་པ་གཉིས་མ་ཕྱེད་པའི་གཏམ་ཡིན་ཏེ། འདི་ལྟར་ཏིང་ངེ་འཛིན་སྐྱོན་མེད་དེ་ནི་སྔར་བཤད་
པ་ལྟར་ཁྱད་པར་གཉིས་དང་ལྡན་པ་དགོས་ཀྱི། སེམས་མི་རྟོག་པའི་གནས་ཆ་བརྟན་པ་གཅིག་པུས་མི་ཆོག་གོ་གལ་ཏེ་དེ་འདྲ་བ་དེ་ལ་སེམས་ཉོག་ཉོག་པོར་སོང་བའི་འཐིབས་པ་ཡོད་ན་བྱིང་པ་ཡིན་ཀྱང། དེ་མེད་པར་སེམས་དྭངས་པའི་
གསལ་ཆ་ཡོད་པས་ཏིང་ངེ་འཛིན་སྐྱོན་མེད་ཡིན་ནོ་སྙམ་ན། དེ་ནི་རྨུགས་པ་དང་བྱིང་བ་གཉིས་མ་ཕྱེད་པའི་གཏམ་སྣང་བས་འདི་རྣམས་རྒྱས་པར་འོག་ཏུ་བསྟན་པར་བྱའོ། །དེས་ན་བསྒྲིམས་དྲགས་པའི་རིག་པ་ངར་ལྡན་དུ་བྱས་པ་ན་

[32B]དེ་ཧ་ཅང་གློད་ནས་བསྐྱངས་པ་ན་གནས་ཆ་ཡོད་ཀྱང་བྱིང་ཤས་ཆེ་བས་ངར་ཐོན་པའི་གསླ་བ་མེད་དོ། །གྲིམས་དྲགས་པ་དང་ལྷོད་དྲགས་པ་གང་དུ་ཡང་མ་སོང་བའི་དམ་ལྷོད་རན་པའི་
མཚམས་ཀྱང་ཤིན་ཏུ་ཟིན་དཀའ་བའི་ཕྱིར་བྱིང་རྒོད་དང་བྲལ་བའི་ཏིང་ངེ་འཛིན་སྐྱེ་དཀའ་བ་ལ་དགོངས་ནས། སློབ་དཔོན་ཙནྡྲ་གཽ་མིས།  བ། བཤགས་བསྟོད་ལས་  བརྩོན་པ་བསྟེན་ན་ སྟེ་སེམས་བསྒྲིམས་དྲགས་ནི་  རྒོད་པ་འབྱུང་འགྱུར་ཞིང། དེ་སྤངས་
ན་ནི་ཞུམ་པ་སྐྱེ་བར་འགྱུར། ། བ། བསྒྲིམས་ལྷོད་རན་པའི་མཚམས་ཟིན་དཀའ་བས་  འདི་ཡི་ བ། བྱིང་རྒོད་ཀྱིས་མི་མཉམ་པ་མེད་པའི་རིགས་པར་ བ། རབ་འཚམས་པར་  མཉམ་ བ། པར་  འཇུག་ བ། པའི་ཏིང་ངེ་འཛིན་ནི་  རྙེད་ བ། པར་  དཀའ་ན། །བདག་གི་སེམས་དཀྲུགས་པས་ནི་ཅི་ཞིག་
བགྱི༑ ༑ཞེས་གསུགས་ཏེ་བརྩོན་པ་བསྟེན་པ་ནི་བསྒྲིམས་དྲགས་པ་སྟེ་དེ་བྱས་ན་ནི་རྒོད་པ་འབྱུང་ལ། བསྒྲིམ་པ་དེ་སྤངས་ཤིང་གློད་དྲགས་ན་སེམས་ནང་དུ་སྡོད་པའི་ཞུམ་པ་སྐྱེ་བར་སྣང་བས་བྱིང་རྒོད་དང་བྲལ་ནས་ཆ་མཉམ་པར་གནས་པའི་
སེམས་རིགས་པར་མཉམ་དུ་འཇུག་པ་རྙེད་དཀའ་ཞེས་པའི་དོན་ནོ། །དེ་ལྟར་ཡང་དེའི་འགྲེལ་པ་སངས་རྒྱས་ཞི་བས་མཛད་པ་ལས། བརྩོན་པ་ནི་འདིར་དགེ་བའི་ཕྱོགས་ལ་མངོན་པར་སྤྲོ་བས་བསྒྲིམས་ཏེ་འཇུག་པ་ལ་བྱ་ཡི། ཞེས་དང། རྒོད་
པར་འགྱུར་བའི་ཉེས་པ་མཐོང་ནས་བརྩོན་པ་དེ་སྤངས་ཏེ་རྩོལ་བ་བཏང་བར་གྱུར་ན་སེམས་ནང་དུ་ཞུམ་ཞིང། ཞེས་གསུངས་པས་སོ། །ཡང་བཤགས་བསྟོད་ལས། འབད་པས་འཇུག་ན་རྒོད་པ་འབྱུང་འགྱུར་ཞིང། །དེ་གློད་ན་ནི་ཞུམ་པ་སྐྱེ་བར་

[33A]༄༅། །འགྱུར༑ ༑འདི་ཡི་དབུ་མར་བསྒྲུབ་པའང་རྙེད་དཀའ་ན་།བདག་གི་སེམས་དཀྲུགས་བས་ནི་ཅི་ཞིག་བགྱི། །ཞེས་གསུངས་ཤིང་དེའི་འགྲེལ་པར་ཡང། ཤིན་ཏུ་འབད་པས་བསྒྲིམས་ཏེ་འཇུག་ཅིང་རྩོལ་བ་
ན་ནི་སེམས་དེ་རྒོད་ཅིང་གཡེང་བ་འབྱུང་བར་འགྱུར་བས་བཅོམ་པས་རྩོལ་བ་ལས་ཀྱང་སེམས་གནས་པ་མི་རྙེད་ལ། དེ་ལྟར་དེ་ཉེས་པ་ཉེད་ཡིན་པས་དེ་བཟློག་པའི་ཕྱིར་འབད་པས་འཇུག་པའི་སེམས་དེ་གློད་ཅིང་རྩོལ་བ་བཏང་བར་གྱུར་ན་
ནི་དམིགས་པའི་ཡུལ་བརྗེད་པ་ལ་སོགས་པའི་སྐྱོན་གྱིས་སེམས་ནང་དུ་ཞུམ་ཞིང་བྱིང་བ་སྐྱེ་ཞིང་འབྱུང་བར་འགྱུར་བས་ཞེས་གསལ་བར་གསུངས་སོ། །དེས་ན་བྱིང་རྒོད་ཀྱི་མཐའ་གཉིས་དང་བྲལ་བའི་དབུ་མར་བསྒྲུབ་པའམ་རིགས་པར་མཉམ་
འཇུག་གི་ཏིང་ངེ་འཛིན་རྙེད་དཀའོ། །ཞེས་གསུངས་པས་གློད་པར་རབ་བྱས་པས་ཆོག་ན་དཀའ་རྒྱུ་ཅི་ཡང་མེད་པའི་ཕྱིར་དང་དེ་ལས་བྱིང་བ་སྐྱེ་བར་གསུངས་པས་ཚུལ་དེས་ཏིང་ངེ་འཛིན་བསྒྲུབ་པ་མི་རིགས་པར་གསལ་ལོ། ཤིན་ཏུ་གློད་པའི་སེམས་
དྭངས་པ་ཙམ་གྱི་གསལ་ཆས་མི་ཆོག་པར་འཛིན་སྟངས་ཀྱི་གྲིམས་ཆ་དགོས་པར་ནི། འཕགས་པ་ཐོགས་མེད་ཀྱིས། དེ་ལ་འཇོག་པར་བྱེད་པ་དང་ཡང་དག་པར་འཇོག་པར་བྱེད་པ་ལ་ནི་བསྒྲིམས་ཏེ་འཇུག་པའི་ཡིད་ལ་བྱེད་པ་ཡོད་དོ། །ཞེས་
སེམས་གནས་པའི་ཐབས་དགུའི་སེམས་དང་པོ་གཉིས་ཀྱི་སྐྦས་སུ་དེ་ལྟར་གསུངས་ཤིང།  ང། དེ་ཡང་ཏིང་ངེ་འཛིན་དེ་ལ་སེམས་དྭངས་པའི་གསླ་ཆ་དང་ཡུལ་གསལ་བ་ཙམ་ཡོད་པ་དང། ཡུལ་ཅན་ནམ་བློའི་འཛིན་སྟངས་གསལ་བ་དོན་མི་གཅིག་ཏེ། སྔ་མ་ཡོད་ཀྱང་བྱིང་བ་གཅོད་མི་

[34B] ། སྒོམ་རིམ་དང་པོ་ལས་ཀྱང་བྱིག་བ་བསལ་ལ་དམིགས་པ་དེ་ཉེད་དམ་དུ་བཟུང་ངོ། །ཞེས་དང། སྒོམ་རིམ་བར་པ་ལས་ཀྱང། དེ་ནས་བྱིང་བ་ཞི་བར་བྱས་ནས་ཅི་ནས་ཀྱང་དམིགས་པ་དེ་ཉིད་སེམས་ཀྱིས་ཤིན་ཏུ་གསལ་བར་
མཐོང་བར་འགྱུར་བ་དེ་ལྟར་བྱའོ། ། ཞེ་ན་དམིགས་པ་དེ་ཉིད་དམ་དུ་བཟུང་ཞེས་དང། སེམས་ཀྱིས་གསལ་བར་མཐོང་བར་འགྱུར་བ་ཞེས་པའི་ནུས་པས་བློ་ཡི་འཛིན་སྟངས་ཤིན་ཏུ་དམ་པའི་གསལ་ཆའི་ངར་རམ་བློ་ཤུགས་ཅན་དེ་ཡོད་ན་དྲན་པའི་བསྟེན་ལུགས་རྣམ་དག་ཡིན་ཅིང་བྱིང་བ་ཡང་འགོག་པ་
ཡིན་ནོ། །དེ་ལྟར་སེམས་ཀྱིས་དམིགས་པ་ཐུ་རེ་དྲན་པའི་དྲན་པ་དེ་ཉིད་ལ་གནས་པའི་ངང་ནས་བློ་དེ་ཉིད་ཤུགས་ཆུང་དུ་མ་སོང་ཙམ་ནས་བར་བར་དུ་བྱིང་རྒོད་བྱུང་མ་བྱུང་དང་འབྱུང་བའི་གྲབ་བྱེད་མི་བྱེད་ཤེས་ནུས་པའི་ཤེས་བཞིན་གྱིས་བྱ་ར་བྱེད་པ་དང་སྐབས་སྐབས་སུ་རྩ་བའི་དམིགས་པ་དེ་ཉིད་ཀྱང་དྲན་ཙམ་དྲན་
ཙམ་བྱེད་པ་གཉིས་ཀའང་དྲན་པའི་སྐྱོང་ཚུལ་ཡིན་ཏེ། བྱིང་རྒོད་བྱུང་བ་ན་བརྗེད་ངས་སྐྱེས་ཏེ། དམིགས་པ་བརྗེད་ནས་བྱིང་རྒོད་སྐྱེ་བ་ཞིག་དང། ཡང་དམིགས་པའི་དྲན་པ་མ་བརྗེད་པའི་ངང་ནས་བྱིང་རྒོད་སྐྱེ་བ་གཉིས་འབྱུང་བའི་སྔ་མ་ནི་དྲན་པ་སྟོར་ནས་ཡུན་རིང་བར་བྱིང་རྒོད་བྱུང་བའང་ངོས་མ་ཟིན་པས་ཤིན་ཏུ་
ལྷོད་པ་ཡིན་པས་སྔར་བཤད་པའི་སྐྱོང་ཚུལ་ཕྱི་མས་འདིའི་གཉེན་པོ་བྱེད་ཅིང་སྐྱོང་ཚུལ་སྔ་མས་ནི་དམིགས་པ་མ་བརྗེད་པའི་ངོས་ནས་བྱིང་རྒོད་སྐྱེས་པ་འགོག་ཅིང་ཤེས་བཞིན་སྟོབས་ཆེན་གྱི་རྒྱུད་དགོས་སོ་ ། །ཞེས་གསུངས་སོ། །སེམས་ཀྱིས་གསལ་བར་མཐོང་བ་ཞེས་གསུངས་པས་ཡུལ་གསལ་
བ་ཙམ་ལ་མི་ཟེར་ག་བློའི་འཛིན་སྟངས་ཤིན་ཏུ་གསལ་ཞིང་དམ་པ་ལ་ཟེར་བ་ཡིན་ནོ། །དྲན་པའི་བསྟེན་ལུགས་འདི་ཤིན་ཏུ་གལ་ཆེ་སྟེ། འདི་མ་ཤེས་པར་བསྐྱངས་པའི་རྟགས་སུ་སྒོམ་ཇི་ཙམ་མང་དུ་བྱས་པ་ཙམ་དུ་བརྗེད་ངས་ཆེ་རུ་འགྲོ་བ་དང་

[34A]༄༅། །ཆོས་རྣམས་སོ་སོར་འབྱེད་པའི་ཤེས་རབ་རྟུལ་དུ་འགྲོ་བ་སོགས་ཀྱི་སྐྱོན་ཤིན་ཏུ་མང་པོ་འཇུག་པ་ལ། ཏིང་ངེ་འཛིན་བརྟན་པོ་ཡོད་པར་རློབ་པ་བྱེད་པར་སྣང་ངོ། །དེ་ལྟར་སྔར་བཤད་པ་ལྟར་དྲན་པས་སེམས་
དམིགས་པ་ལ་བཏགས་པ་དེའི་ཚེ་དམིགས་པ་ལེགས་པར་འཛིན་ནམ་མི་འཛིན་གྱི་བྱ་ར་བྱེད་པའི་རྟོག་པ་བསྐྱེད་དུ་རུང་ངམ་སྙམ་ན་འདི་ནི་བྱ་དགོས་པ་ཡིན་ཏེ། སྒོམ་རིམ་བར་པ་ལས། དེ་ལྟར་གང་ལ་འདོད་པའི་དམིགས་པ་དེ་ལ་སེམས་བཞག་
ནས་དེ་ཉིད་ལ་ཕྱིར་བཞིན་རྒྱུན་དུ་སེམས་གཞག་པར་བྱའོ། །དེ་ལ་ཉེ་བར་བཞག་ནས་སེམས་ལ་འདི་ལྟར་དཔྱད་པར་བྱ་སྟེ་ཅི་དམིགས་པ་ལ་སེམས་ལེགས་པར་འཛིན་ཏམ་འོན་ཏེ་བྱིང་ངམ་འོན་ཏེ་ཕྱིར་རོལ་གྱི་ཡུལ་ལ་རྣམ་པར་འཆར་བས་རྣམ་པར་
གཡེངས་སམ་སྙམ་དུ་བརྟག་པར་བྱའོ། །ཞེས་གསུངས་པའི་ཕྱིར་རོ། །འདི་ཡང་ཏིང་ངེ་འཛིན་བཏང་ནས་དེ་ལྟར་བལྟ་བ་མིན་གྱི་ཏིང་ངེ་འཛིན་ལ་གནས་བཞིན་པའི་ངང་ནས་རྩ་བའི་དམིགས་པ་ལ་སྔར་བཞག་པ་ལྟར་གྣ་སྨི་གནས་དང་མི་གནས་
ན་བྱིང་རྒོད་གང་དུ་སོང་བལྟ་བ་ཙམ་བྱེད་པ་སྟེ། ཏིང་ངེ་འཛིན་ལ་བཞག་ནས་ཧ་ཅང་ཐུང་བའི་དུས་ཀྱང་མ་ཡིན་ཧ་ཅང་རིང་བ་ཡང་མ་ཡིན་པར་བར་བར་དུ་བྱར་བྱེད་པ་ཡིན་ནོ། །བློ་སྔ་མའི་ཤུགས་དང་ངར་མ་ཟད་ཙམ་ནས་འདི་བྱས་པ་ན་བློ་དེའི་ངར་
སྐྱེས་ནས་ངར་ལྡན་ལ་གནས་པའི་ཡུན་རིང་དུ་འགྲོ་བ་དང་བྱིང་བ་དང་རྒོད་པ་མྱུར་དུ་རྟོགས་པའི་དགོས་པ་ཡོད་དོ། །དེ་བཞིན་དུ་བར་བར་དུ་དམིགས་པ་སྔ་མ་དྲན་ཙམ་དྲན་ཙམ་བྱས་ནས་སྐྱོང་བ་ལ་ཡང་དྲན་པ་སྟོབས་ཆེ་བ་དང་རྒྱུན་ལྡན་དུ་འཇུག་པའི་རྒྱུར་

[34B] ཉནྶ་ལས། དེ་ལ་སེམས་རྩེ་གཅིག་པ་ཉིད་གང་ཞེ་ན། སྨྲས་པ།  ང། སྔར་ཐོས་མསམ་གྱིས་  ཡང་དང་ཡང་དུ་རྗེས་སུ་དྲན་པ་དང་ཆ་མཐུན་པ་ལ་དམིགས་པ་དང་རྒྱུན་དང་ལྡན་པ་དང་ཁ་ན་མ་ཐོ་བ་མེད་པ་དང་དགའ་
བ་དང་ལྡན་པའི་སེམས་ཀྱི་རྒྱུན་གང་ཡིན་པ་སྟེ། དེ་ནི་ཏིང་ངེ་འཛིན་ཅེས་ཀྱང་བྱ་དགེ་བའི་སེམས་རྩེ་གཅིག་པ་ཉིད་ཅེས་ཀྱང་བྱའོ། །དེ་ལ་ཅི་ཞིག་ཡང་དང་ཡང་དུ་རྗེས་སུ་དྲན་པར་བྱེད་ཅེ་ན། སྨྲས་པ་ཆོས་གང་དག་བཟུང་ཞིང་མཉན་པ་དང། བླ་མ་དག་
ལས་གདམས་ཤིང་རྗེས་སུ་བསྟན་པ་ཐོབ་པ་གང་ཡིན་པ་དེའི་དབང་དུ་བྱས་ནས་མཉམ་པར་བཞག་པའི་ས་པའི་མཚན་མ་སྔོན་དུ་བྱ་སྟེ། དམིགས་པ་དེ་ལ་རྒྱུན་དང་ལྡན་པའི་དྲན་པས་རྗེས་སུ་འཇུག་པར་བྱེད་ཅིང་ཉེ་བར་གཏོད་པར་བྱའོ་ཞེས་དང། དབུས་
མཐའི་འགྲེལ་བཤད་ལས་ཀྱང། དྲན་པ་ནི་དམིགས་པ་མ་བརྗེད་པའོ་།ཞེས་བྱ་བ་ནི་སེམས་གནས་པར་བྱའ་བའི་གདམས་ངག་ཡིན་གྱིས་བརྗོད་ཅེས་བྱ་བའི་ཐ་ཚིག་གོ་ཞེས་གསུངས་པས་དྲན་པ་བསྟེན་པ་ནི་དམིགས་པ་ལས་གཡེང་བའི་བརྗེད་ངས་
འགོག་པའི་ཆེད་དུ་ཡིན་པས་དེ་འགོག་པའི་དམིགས་པ་མ་བརྗེད་པ་ནི་ཡིད་ཀྱིས་དམིགས་པ་བརྗོད་པ་སྟེ་ཡང་ཡང་དམིགས་པ་ཡིད་ལ་བྱེད་པའོ། །དཔེར་ན་ཤེས་པའི་དོན་འགའ་ཞིག་བརྗེད་ཀྱིས་དོགས་པ་ན་ཡང་ཡང་ཡིད་ལ་དྲན་པར་བྱས་ན་བརྗེད་དཀའ་
བ་དང་འདྲའོ། །དེས་ན་དམིགས་པ་བར་བར་དུ་དྲན་པར་བྱེད་པ་ནི་དྲན་པ་སྟོབས་ལྡན་སྐྱེ་བ་ལ་དགོས་ལ། སེམས་དམིགས་པ་ལས་གཞན་དུ་མི་གཡེང་བར་ཚིར་རི་བཟུང་ནས་བྱ་ར་བྱེད་པ་ནི་བྱིང་རྒོད་རྟོགས་པའི་ཤེས་བཞིན་མཐུན་ལྡན་དུ་འགྲོ་བའི་ཐབས་

[35A]༄༅། །ཡིན་པས་དེ་འདྲ་བ་དེ་ལ་ཡང་རྟོག་པ་ཡིན་སྙམ་ནས་བཀག་ན་དྲན་པ་དང་ཤེས་བཞིན་སྟོབས་ལྡན་སྐྱེ་བར་ཤིན་ཏུ་དཀའ་བར་ཤེས་པར་བྱའོ། །གསུམ་པ་ཐུན་གྱི་ཚད་བསྟན་པ་ནི། འོ་ན་དྲན་པས་སེམས་དམིགས་
པ་ལ་བཏགས་པ་དེ་ལ་འདི་ཙམ་བར་དུ་འཇོག་ཅེས་པའི་ཐུན་ཚད་ངེས་པ་ཡོད་དམ་མེད་ཅེ་ན། འདི་ལ་བོད་ཀྱི་བརྒྱུད་པ་སོ་སོའི་བླ་མ་གོང་མ་ཐམས་ཅད་ཐུན་ཆུང་ལ་གྲངས་མང་བར་བྱ་དགོས་གསུང་ངོ། །དེའི་རྒྱུ་མཚན་ཡང་ཁ་ཅིག་ན་རེ་ཐུན་ཆུང་ངེ་
བའི་སྒོམ་དང་བཟང་གྱེས་བྱས་ན་རྟིང་མ་རེས་ཀྱང་བསྒོམ་པ་ལ་བྲོད་ལ་ཐུན་རིང་ན་སུན་པར་འགྱུར་བ་རེ་འདོད་ཅིང། གཞན་དག་ནི་ཐུན་རིང་ན་བྱིང་རྒོད་ཀྱི་དབང་དུ་འགྲོ་སླ་བས་ཏིང་ངེ་འཛིན་སྐྱོན་མེད་སྐྱེ་དཀའ་བར་བཞེད་དོ། །ཉན་ས་ལ་སོགས་པའི་
གཞུང་ཆེ་བ་རྣམས་ནས་ཐུན་གྱི་ཚད་གསལ་བར་བཟུང་བ་མི་སྣང་ཡང། སྒོམ་རིམ་ཐ་མ་ལས།  བ། བྱིང་རྒོད་དང་བྲལ་བའི་སྐྱོང་ཚུལ་  དེ་ལྟ་བུའི་རིམ་པ་འདིས་ བ། ཉིན་ཞག་གཅིག་ལ་ཆ་དྲུག་ཅུར་ཕྱེ་བའི་  ཆུ་ཚོད་གཅིག་གམ་ ང། མེལ་ཚེ་ཞེས་བ་བྱ་ར་བྱེད་པའམ་སོ་བཙུགས་པའི་དོན་ཡིན་ཅིང་
དེ་ནུས་མི་ནུས་ཀྱང་ཤེས་བཞིན་གྱིས་བྱིང་རྒོད་སྔར་བྱུང་མ་བྱུང་དང་ད་དུང་འབྱུང་མི་འབྱུང་སོ་བཙུགས་ནས་བལྟས་པ་ན་ད་དུང་ཡུན་འདི་ཙམ་ཞིག་ལ་བྱིང་རྒོད་མི་འབྱུང་བར་ངེས་སྙམ་པའི་གདེངས་ཐོབ་པ་ན་མེལ་ཚེ་ནུས་པའི་དོན་ཡིན་པས་དེ་ཚུན་ལ་ཐུན་འཇོག་མི་དགོས་པ་དང་བྱིང་རྒོད་སྔར་བྱུང་བའམ་ད་དུང་ཡང་འབྱུང་བར་དགོས་
པ་ན་དེའི་ཉམས་དང་བསྟུན་ནས་ཐུན་འཇོག་དགོས་ཞེས་པ་སྟེ་ཁང་སྟེང་ནས་ཇག་པ་སོགས་ཡོད་མེད་རྒྱང་སོ་བཙུགས་པ་ན་མེད་པར་ངེས་ན་ཟོན་ལྷོད་ཆོག་གི་ཡོད་མེད་མ་ངེས་པའམ་ཡོད་པར་དོགས་ན་ཟོན་ལྷོད་མི་ཆོག་པ་ལྟ་བུའོ་ཞེས་གསུངས་ ། མེལ་ཚེ་ བ། ཇི་སྲིད་བར་ནུས་པ་དེ་སྲིད་དུ་  ཐུན་ཕྱེད་དམ་ཐུན་གཅིག་

[35B] བ། མཉམ་པར་བཞག་ལ་  འཇུག་པར་བྱའོ། །ཞེས་གསུངས་ལ། འདི་ཞི་གྣྦས་གྲུབ་ཟིན་ནས་ལྷག་མཐོང་བསྒོམ་པའི་དུས་ཀྱི་ཐུན་ཚད་ཀྱི་སྐབས་སུ་གསུང་སྣང་ཡང། ཐོག་མར་མངོན་
པས་དེ་ལྟར་བྱའོ། །དེ་ཡང་སྔར་བཤད་པ་ལྟར་གྱི་དྲན་པ་དང་ཤེས་བཞིན་གྱི་སྐྱོང་ལུགས་དམིགས་པ་དྲན་པ་དང་བྱ་ར་བྱེད་པའི་ལྟ་རྟོག་བར་བར་དུ་བྱེད་ན་ཐུན་ཅུང་རིང་ཡང་སྐྱོན་དུ་མི་འགྱུར་མོད། འོན་ཀྱང་ལས་དང་པོ་པ་ཕལ་ཆེ་བ་ལ་ཐུན་རིང་ན་ཡང་
ན་བརྗེད་པས་སྐྱེས་ནས་ཡེངས་ནས་འགྲོ་ཞིང་དེའི་ཚེ་སེམས་བྱིང་བའམ་རྒོད་པ་གང་བྱུང་ཡང་ཡུན་རིང་པོ་ཞིག་ནས་ངོ་ཤེས་པ་ཙམ་མ་གཏོགས་པ་མྱུར་པོར་ངོས་མི་ཟིན་ལ། ཡང་ན་དྲན་པ་མ་བརྗེད་ཀྱང་བྱིང་རྒོད་ཀྱི་དབང་དུ་འགྲོ་སླ་ཞིང་བྱིང་རྒོད་བྱུང་བ་རྣམས་
མྱུར་པོར་ངོས་མི་ཟིན་པར་སྣང་ངོ། །དེ་གཉིས་ཀྱི་སྔ་མས་ནི་དྲན་པ་སྟོབས་ལྡན་སྐྱེ་བ་ལ་བར་དུ་གཅོད་པར་འགྱུར་ལ། ཕྱི་མས་ནི་ཤེས་བཞིན་སྟོབས་ལྡན་སྐྱེ་བ་ལ་བར་དུ་གཅོད་པས་བྱིང་རྒོད་གཅོད་པ་ཤིན་ཏུ་དཀའ་བར་འགྱུར་རོ། །ཁྱད་པར་དུ་དམིགས་
པ་བརྗེད་ནས་ཡེངས་ཏེ་བྱིང་རྒོད་བྱུང་བ་ངོས་མི་ཟིན་པ་ནི་དམིགས་པ་མ་བརྗེད་པའི་ངང་ནས་བྱིང་རྒོད་མྱུར་པོར་ངོས་མི་ཟིན་པ་ལས་ཆེས་ཤིན་ཏུ་ངན་པ་ཡིན་པས་ཡེངས་ནས་འགྲོ་བའི་དྲན་པ་ཉམས་པ་འགོག་པའི་གཉེན་པོ་སྔར་བཤད་པ་ལྟར་གྱི་དྲན་
པ་སྐྱོང་ཚུལ་གལ་ཆེ་བ་ཡིན་ནོ། །ཡེངས་ནས་འགྲོ་བའི་བརྗེད་ངས་ཆེ་བ་དང་བྱིང་རྒོད་མྱུར་པོར་ངོས་མི་ཟིན་པའི་ཤེས་བཞིན་མཐུན་ཆུང་ན་ཐུན་ཆུང་དུ་དགོས་ལ། བརྗེད་ངས་སྐྱེ་དཀའ་ཞིང་བྱིང་རྒོད་མྱུར་དུ་རྟོགས་ནུས་པར་སྣང་ན། ཐུན་ཆུང་རིང་ཡང་སྐྱོན་

[36A]༄༅། །མེད་པ་ལ་དགོངས་ནས་ཆུ་ཚོད་གཅིག་ལ་སོགས་པའི་ཡུན་ཚད་མ་ངེས་པར་གསུངས་ཤིང། མདོར་ན་རང་གི་བློའི་ནུས་པ་དང་བསྟན་དགོས་པས་ཇི་སྲིད་ནུས་པ་དེ་སྲིད་དུ་ཞེས་གསུངས་པ་ཡིན་ནོ་།གཞན་
ཡང་ལུས་དང་སེམས་ལ་གློ་བུར་བའི་གནོད་པ་མ་བྱུང་ན་མཉམ་པར་འཇོག་ལ། བྱུང་ཨུ་ཚུགས་བྱས་ཏེ་མི་བསྒོམ་པར་དེ་མ་ཐག་བཞག་ནས་ཁམས་ཀྱི་བར་ཆད་བསལ་ཏེ་བསྒོམ་པ་ནི་མཁས་པ་རྣམས་ཀྱི་དགོངས་པ་ཡིན་པས་དེ་ལྟར་
བྱེད་པའང་ཐུན་ཇི་ཙམ་གྱི་བར་དུ་བསྒོམ་པའི་ཡན་ལག་ཏུ་ཤེས་པར་བྱའོ། །གསུམ་པ་དམིགས་པ་ལ་གཏད་པའི་འོག་ཏུ་ཇི་ལྟར་བྱ་བ་ལ་གཉིས། བྱིང་རྒོད་བྱུང་བའི་དུས་སུ་ཇི་ལྟར་བྱ་བ་དང་བྱིང་རྒོད་དང་བྲལ་བའི་དུས་སུ་ཇི་ལྟར་བྱ་
བའོ། །དང་པོ་ལ་གཉིས། བྱིང་རྒོད་ངོས་མི་ཟིན་པའི་གཉེན་པོ་བསྟེན་པ་དང། ངོས་ཟིན་ཀྱང་དེ་སྤོང་བའི་ཕྱིར་དུ་མི་རྩོལ་བའི་གཉེན་པོ་བསྟེན་པའོ། །དང་པོ་ལ་གཉིས། བྱིང་རྒོད་ཀྱི་མཚན་ཉིད་གཏན་ལ་དབབ་པ་དང། བསྒོམ་པའི་དུས་
སུ་དེ་རྟོགས་པའི་ཤེས་བཞིན་བསྐྱེད་པའི་ཐབས་སོ། །དང་པོ་ལ་རྒོད་པ་ནི། ཀུན་ལས་བཏུས་ལས། རྒོད་པ་གང་ཞེ་ན་སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་བ་སྟེ་ཞི་གནས་ཀྱི་
བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར་ཏེ། འདི་ལ་གསུམ་ལས། ་དམིགས་པ་ནི། ཡུལ་ཡིད་དུ་འོང་ཞིང་སྡུག་པའོ། ་།རྣམ་པ་ནི། སེམས་རྣམ་པར་མ་ཞི་ཞིང་ཕྱིར་ལ་འཕྲོ་བ་སྟེ་འདོད་ཆགས་ཀྱི་ཆ་ཤས་ཅིག་ཡིན་པས་

[36B] ་བྱེད་ལས་ནི། སེམས་དམིགས་པ་ལ་གནས་པའི་བར་གཅོད་བྱེད་པའོ། །སེམས་ནང་དུ་དམིགས་པ་ལ་བཏགས་པ་ན་གཟུགས་སྒྲ་སོགས་ལ་ཆགས་པའི་རྒོད་པས་དབང་མེད་དུ་ཡུལ་དེ་དག་ལ་སེམས་
འདྲེན་ཞིང་གཡེང་བར་བྱེད་དེ།  སློབ་དཔོན་ཙནྡྲ་གཽ་མི་ནི་བཤགས་བསྟོད་ལས། ཇི་ལྟ་ཇི་ལྟར་ཞི་གནས་ལ་དམིགས་ཤིང། །དེ་དང་དེར་ཡིད་ཡང་ཡང་གཏད་པ་ན། ། བ། སེམས་དམིགས་པ་  དེ་དང་དེ་ བ། ལ་གཏད་པ་  ལས་ཉོན་མོངས་ཞགས་པ་ནི། ། བ། སྤྱིར་མང་པོ་ཡོད་
པའི་ནང་ནས་  ཡུལ་ལ་ཆགས་པ་ ང། རྒོད་པ་  འི་ཐག་པས་དབང་མེད་དྲངས། །ཞེས་གསུངས་པ་ལྟར་རོ། །འོ་ན་ཉོན་མོངས་གཞན་གྱི་སྒོ་ནས་སེམས་དམིགས་པ་ལས་གཞན་དུ་གཡེང་བར་བྱེད་པའི་འཕྲོ་བ་དང་དེ་བཞིན་དུ་དགེ་པའི་དམིགས་པ་གཞན་ལ་
འཕྲོ་བ་དེ་རྒོད་པ་ཡིན་ནམ་ཞེ་ན། རྒོད་པ་ནི་འདོད་ཆགས་ཀྱི་ཆ་ཤས་ཞིག་ཡིན་པས།  བ། དེ་ལ་འདོད་ཆགས་ཀྱིས་ཁྱབ་པས་ཉོན་མོངས་གཞན་གྱི་སྒོ་ནས་གཡེང་བ་ནི་རྒོད་པ་མིན་གྱི། ཉེ་ཉོན་ཉི་ཤུའི་ནང་ཚན་གྱི་སེམས་བྱུང་རྣམ་གཡེང་ཡིན་ནོ་།དགེ་བའི་
དམིགས་པ་ལ་འཕྲོ་བ་ནི་དགེ་བའི་སེམས་དང་སེམས་བྱུང་ཅི་རིགས་སུ་འགྲོ་བས་འཕྲོ་བ་ཐམས་ཅད་རྒོད་པ་མིན་ནོ། །བྱིང་བ་ནི། འགྱུར་མང་པོ་ལས་ཞུམ་པ་ཞེས་པར་ཡང་བསྒྱུར་ཏེ། ཡི་ཤི་བའི་ཞུམ་པ་དང་ནི་མི་གཅིག་གོ་ ང། བྱིང་བ་དང་སྐབས་འདིའི་ཞུམ་པ་
ཞེས་པ་དོན་གཅིག་ཅིང། གཉིད་རྨུགས་སོགས་ཀྱིས་ནོན་པ་ལས་སྐྱེ་བར་གསུངས་སོ། །དེ་ཡང་སེམས་ཀྱིས་དམིགས་པའི་འཛིན་སྟངས་ལྟོད་ནས་དམིགས་པ་ཤིན་ཏུ་གསལ་བར་མི་འཛིན་པའམ་དམ་པར་མི་འཛིན་པ་གསལ་ཆའི་ངར་རམ་བློ་ཤུགས་ཅན་མེད་པ་ཞིག་ཡིན་པས་དྭངས་ཆ་དང་ཡུལ་གསལ་བཙམ་ཡོད་ཀྱང་

[37A]༄༅། །སེམས་ཀྱིས་དམིགས་པ་གསལ་བར་མཐོང་བའམ་དམིགས་པའི་འཛིན་སྟངས་གསལ་བར་མེད་ན་བྱིང་བར་འགྲོ་སྟེ། སྒོམ་རིམ་ལས་གང་གི་ཚེ་ཞེས་པ་ནས་སེམས་ཀྱིས་དམིགས་པ་གསལ་བར་མི་མཐོང་བ་དེའི་ཚེ་བྱིང་བར་གྱུར་པར་རིག་པར་བྱའོ། །ཞེས་གསུངས་སོ། །དེ་ཡང་
དམུས་ལོང་ལྟ་བུའམ་ཞེས་སོགས་ཀྱིས་བྱིང་བ་དེ་སེམས་ཉོག་ཉོག་པོར་སོང་བའི་ཐིབས་པོ་ལ་ངོས་བཟུང་བ་མ་ཡིན་ཏེ། དེ་ནི་རྨུགས་པ་ཡིན་གྱི་བྱིང་བ་མ་ཡིན་པའི་ཕྱིར་ཏེ། སེམས་ཀྱིས་དམིགས་པ་གསལ་བར་མི་མཐོང་ཞེས་གསུངས་པའི་ཕྱིར་ ། དེའི་མཚན་ཉིད་ལ་གངས་རིའི་ཁྲོད་ཀྱི་བསམ་
གཏན་པ་ཕལ་མོ་ཆེ་རྣམས་ནི། ཡུལ་གཞན་ལ་འཕྲོ་བ་མེད་པར་གནས་ཤིང་གསལ་དྭངས་ནི་མེད་པའི་སེམས་རྨུགས་པ་ཞིག་པ་བྱིང་བར་འདོད་པར་སྣང་ངོ། །འདི་ནི་མི་རིགས་ཏེ་རྨུགས་པ་ནི་བྱིང་བའི་རྒྱུར་གསུངས་པས་དེ་གཉིས་སོ་སོ་ཡིན་
པའི་ཕྱིར་ཏེ། སྒོམ་རིམ་བར་པ་ལས། དེ་ལ་གལ་ཏེ་རྨུགས་པ་དང་གཉིད་ཀྱིས་ནོན་ནས་སེམས་བྱིང་ངམ་བྱིང་དུ་དོགས་པར་མཐོང་ན་ཞེས་གསུངས་པའི་ཕྱིར་དང། དགོངས་འགྲེལ་ལས་ཀྱང། གལ་ཏེ་རྨུགས་པ་དང་གཉིད་ཀྱིས་བྱིང་བའམ་སྙོམས་
པར་འཇུག་པའི་ཉེ་བའི་ཉོན་མོངས་པ་གང་ཡང་རུང་བས་ཉོན་མོངས་པར་གྱུར་ན་དེ་ནི་ནང་དུ་སེམས་རྣམ་པར་གཡེང་བ་ཡིན་ནོ་།ཞེས་རྨུགས་པ་དང་གཉིད་ཀྱི་མཐུས་སེམས་བྱིང་ན་ནང་གི་རྣམ་གཡེང་དུ་གསུངས་པའི་ཕྱིར་རོ། ། ང། དེས་ན་འདོད་ཆགས་ལས་
གཞན་པའི་ཉོན་མོངས་ཀྱིས་སེམས་གཞན་དུ་གཡེང་བ་རྣམ་བྱིང་བ་ཤས་ཆེ་བ་ཡིན་པར་མ་ཟད། མི་སྡུག་པ་བསྒོམ་པའི་ཚེ་དེའི་འཛིན་སྟངས་ཤོར་ནས་བྱམས་པའི་བློ་སྐྱེས་པ་སོགས་ཀྱང་བྱིང་བར་བཞེད་པས་བྱིང་བ་ལ་དགེ་བའང་ཡོད་དོ་ ། །ཀུན་ལས་བཏུས་ལས་ཀྱང། བྱིང་བ་ཉེ་ཉོན་གྱི་རྣམ་གཡེང་གི་

[37B] དེར་བཤད་པའི་རྣམ་གཡེང་ལ་དགེ་བ་ཡང་བྱུང་བས་ཉོན་མོངས་ཅན་དུ་མ་ངེས་སོ། །དེས་ན་རྨུགས་པ་ནི། ཀུན་ལས་བཏུས་ལས། རྨུགས་པ་གང་ཞེ་ན། གཏི་མུག་གི་ཆར་གཏོགས་པའི་སེམས་ལས་སུམ་རུང་བ་
ཉིད་དེ། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཀྱི་གྲོགས་བྱེད་པའི་ལས་ཅན་ནོ། །ཞེས་གསུངས་པས། གཏི་མུག་གི་ཆ་ཤས་ལུས་དང་སེམས་ལྕི་ཞིང་ལས་སུ་མི་རུང་བ་ཡིན་ཏེ། མཛོད་འགྲེལ་ལས། རྨུགས་པ་གང་ཞེ་ན། ལུས་ལྕི་བ་
ཉིད་དང་སེམས་ལྕི་བ་ཉེད་དེ་ལུས་ལས་སུ་མི་རུང་བ་ཉིད་དང་སེམས་ལས་སུ་མི་རུང་བ་ཉིད་གང་ཡིན་པའོ། །ཞེས་གསུངས་སོ་།བྱིང་བ་ནི། སེམས་ཀྱིས་དམིགས་པ་འཛིན་པའི་འཛིན་སྟངས་ལྷོད་ནས་དམིགས་པ་ཤིན་ཏུ་གསལ་བའམ། དམ་པར་མི་
འཛིན་པ་ཡིན་པས་དྭངས་ཆ་ཡོད་ཀྱང་དམིགས་པའི་འཛིན་སྟངས་ཤིན་ཏུ་གསལ་བ་མེད་ན་བྱིང་བར་འགྲོ་སྟེ། སྒོམ་རིམ་བར་པ་ལས་གང་གི་ཚེ་དམུས་ལོང་ལྟ་བུའམ་མི་མུན་པར་ཞུགས་པ་ལྟ་བུའམ་མིག་བཙུམས་པ་ལྟ་བུར་སེམས་ཀྱིས་དམིགས་
པ་གསལ་བར་མི་མཐོང་བ་དེའི་ཚེ་བྱིང་བར་གྱུར་པར་རིག་པར་བྱའོ། །ཞེས་གསུངས་པའི་ཕྱིར། ། ང། དེས་ན་བྱིང་བའི་རྒྱུ་ལ་སེམས་ཀྱི་འཛིན་སྟངས་ལྷོད་ནས་སེམས་འཕངས་དམའ་རུ་སོང་བ་དང། གཉིད་རྨུགས་སོགས་ཀྱི་རྒྱུས་སེམས་ལ་མུན་པ་བབ་པ་ལྟ་བུའི་ཡུལ་མི་གསལ་བ་དང་
སེམས་ནང་དུ་དམིགས་པ་ལ་བསྡུས་དྲགས་པ་རྣམས་སུ་ཡོད་པ་ལས་སངས་རྒྱས་ཀྱི་སྐུ་གཟུགས་ལ་དད་པ་དང་དལ་འབྱོར་གྱི་ཡོན་ཏན་སོགས་བསམས་ནས་སེམས་གཟེངས་བསྟོད་པ་ནི་དང་པོའི་གཉེན་པོ་དང་སྣང་བའི་འདུ་ཤེས་བསྒོམ་པ་ནི་བྱིང་བའི་རྒྱུ་གཉིད་རྨུགས་སོགས་གཉིས་ཀའི་གཉེན་པོ་དང། དམིགས་

[38A]༄༅། །པ་རྒྱབ་བསྐྱེད་ནས་སོ་སོར་རྟོག་པའི་ཤེས་རབ་ཀྱིས་དཔྱོད་པ་སོགས་ནི་གསུམ་པའི་གཉེན་པོ་ཡིན་ནོ། །སྣང་བའི་འོད་ཀྱི་མཚན་མ་ཡང་ཡང་བསྒོམ་པ་ནི་མིའི་རིགས་འགའ་ཞིག་ལ་དམིགས་པ་བསྒོམ་པ་ན། མུན་པ་བབ་པ་ལྟ་བུའི་མི་གསལ་བ་འོང་བ་ལ་སྣང་བའམ་འོད་ཀྱི་
མཚན་མ་བསྒོམ་པ་ཤིན་ཏུ་གལ་ཆེ་ཞིང། དེ་ལྟར་མིན་ཀྱང་དེ་ཡང་ཡང་བསྒོམ་ན་དམིགས་པ་ཐམས་ཅད་ལ་གསལ་ཆའི་ཁྱད་ཆེའོ་ཞེས་གསུངས་ ། གཞུང་ཆེ་བ་གཞན་ནས་བྱིང་བའི་མཚན་ཉིད་གསལ་བར་བཟུང་བ་མ་མཐོང་ངོ། །བྱིང་བ་ལ་ནི། དགེ་བ་དང་ལུང་མ་བསྟན་
གཉིས་ཡོད་ལ། རྨུགས་པ་ནི་མི་དགེ་བ་དང་བསྒྲིབས་ལ་ལུང་མ་བསྟན་གང་རུང་དང་གཏི་མུག་གི་ཆ་ཤས་ཁོ་ན་ཡིན་ནོ། །གཞུང་ཆེ་བ་རྣམས་ནས་ཀྱང། བྱིང་བ་སེལ་བ་ལ་སངས་རྒྱས་ཀྱི་སྐུ་གཟུགས་ལ་སོགས་པ་དགའ་བའི་ཡུལ་ཡིད་ལ་བྱ་བ་
དང༑ སྣང་བ་བསྒོམས་ནས་སེམས་གཟེངས་བསྟོད་དགོས་པར་གསུངས་པས་སེམས་ལ་མུན་པ་བབ་པ་ལྟ་བུའི་ཡུལ་མི་གསལ་བ་དང། བློའི་འཛིན་སྟངས་འཕངས་དམའ་རུ་སོང་བ་རྣམས་དཀག་ནས་དམིགས་པ་གསལ་བ་དང་འཛིན་སྟངས་
ཀྱི་གྲིམས་ཆ་གཉིས་ཆར་དགོས་ཀྱི། ཡུལ་གསལ་བ་ཙམ་དང་ཡུལ་ཅན་གྱི་དྭངས་ཆ་ཙམ་གྱིས་མི་ཆོག་གོ་རྒོད་པ་རིག་པར་སླ་ལ་བྱིང་བ་ཁུངས་ཐུབ་པའི་གཞུང་ཆེ་བ་རྣམ་ནས་གསལ་བར་ངོས་མ་བཟུང་བས་ཤེས་དཀའ་བར་སྣང་ཞིང་ཤིན་ཏུ་
གལ་ཡང་ཆེ་བར་སྣང་སྟེ་འདི་ལ་ཏིང་ངེ་འཛིན་སྐྱོན་མེད་དུ་འཁྲུལ་ས་ཆེ་བར་སྣང་བའི་ཕྱིར་རོ། །དེའི་ཕྱིར་བློ་ཞིབ་མོས་ཉམས་མྱོང་གི་སྟེང་ནས། སྒོམ་རིམ་དུ་གསུངས་པ་ལྟར་ལེགས་པར་བརྟགས་ལ་ངོས་ཟིན་པར་བྱའོ། །བྱིང་རྒོད་རྟོགས་པའི་ཤེས་

[38B] བྱིང་རྒོད་ཀྱི་གོ་བ་ཡོད་པ་ཙམ་གྱིས་མི་ཆོག་གི་བསྒོམས་པའི་ཚེ་ན་བྱིང་རྒོད་བྱུང་མ་བྱུང་ཇི་ལྟ་བ་བཞིན་ཤེས་པའི་ཤེས་བཞིན་བསྐྱེད་ཐུབ་པ་ཞིག་དགོས་སོ། །དེ་ཡང་ཤེས་བཞིན་སྟོབས་ལྡན་རིམ་གྱིས་བསྐྱེད་
པས་བྱིང་རྒོད་བྱུང་བའི་དེ་མ་ཐག་ཏུ་དེ་ངོས་ཟིན་པའི་ཤེས་བཞིན་སྐྱེ་ཐུབ་པ་ལྟ་ཅི་སྨོས་ཏེ། དངོས་སུ་མ་སྐྱེས་པར་སྐྱེ་བའི་གྲབས་བྱེད་པ་ནས་རིག་པའི་ཤེས་བཞིན་སྐྱེ་དགོས་ཏེ། སྒོམ་རིམ་ཕྱི་མ་གཉིས་ལས། སེམས་བྱིང་ངམ་བྱིང་དུ་དོགས་
པར་མཐོང་ན། ཞེས་པ་དང། སེམས་རྒོད་པའམ་རྒོད་དུ་དོགས་པར་མཐོང་བ། ཞེས་གསུངས་པའི་ཕྱིར་རོ། །དེ་ལྟ་བུའི་ཤེས་བཞིན་ཞིག་མ་སྐྱེས་ཀྱི་བར་དུ། འདི་ནས་འདིའི་བར་ལ་བྱིང་རྒོད་མེད་པའི་སྒོམ་སྐྱོན་མེད་བྱུང་ངོ་ཞེས་ཐག་
བཅད་ཀྱང་སྟེང་དུ་མི་འགྲོ་སྟེ། བྱིང་རྒོད་བྱུང་ཡང་ངེས་པར་མི་ནུས་པའི་ཕྱིར་ཏེ་ཤེས་བཞིན་སྟོབས་ལྡན་མ་སྐྱེས་པའི་ཕྱིར་རོ། །དེ་ལྟར་ཡང། དབུས་མཐའ་ལས། བྱིང་དང་རྒོད་པ་རྟོགས་པ་དང། །ཞེས་བྱིང་རྒོད་རྟོགས་པ་ལ་ཤེས་བཞིན་
དགོས་པར་གསུངས་པའི་ཕྱིར་རོ། །དེ་ལྟར་ན་བྱིང་རྒོད་བྱུང་ན་མི་རིག་པ་མི་སྲིད་པའི་ཤེས་བཞིན་མ་སྐྱེས་ན་དུས་རིང་པོར་བསྒོམ་ལོ་བྱས་ཀྱང་བྱིང་རྒོད་བྱུང་བཞིན་དུ་མི་ཚོར་བར་བྱིང་རྒོད་ཕྲ་མོས་དུས་འདའ་བ་ཡིན་ནོ། །འོ་ན་ཤེས་བཞིན་དེ་ཇི་ལྟར་
བསྐྱེད་སྙམ་ན་འདི་ལ་སྔར་བསྟན་པའི་དྲན་པའི་སྐྱོང་ལུགས་དེ། རྒྱུ་གལ་ཆེ་ཤོས་ཅིག་ཡིན་ཏེ། འདི་ལྟར་དྲན་པ་རྒྱུན་ལྡན་པ་དེ་བསྐྱེད་ནུས་ན་དམིགས་པ་བརྗེད་ནས་ཡེངས་ཏེ་འགྲོ་བ་དགག་པར་ནུས་པས་བྱིང་རྒོད་སྐྱེས་པ་ཡུན་རིང་པོར་མི་

[39A]༄༅། །ཚོར་བལྡོག་པས་བྱིང་རྒོད་རྟོགས་སླ་བའི་ཕྱིར་ཏེ། དྲན་པ་ཉམས་པའི་དུས་ཀྱི་བྱིང་རྒོད་རིག་པ་དང་མ་ཉམས་པའི་དུས་ཀྱི་བྱིང་རྒོད་རིག་པའི་དུས་རིང་ཐུང་གཉིས་མྱོང་བ་ལ་བསྒོར་ནས་བལྟས་ན་ཆེས་
གསལ་ལོ། །དེ་ལ་དགོངས་ནས་སྤྱོད་འཇུག་ལས་ཀྱང། གང་ཚེ་དྲན་པ་ཡིད་སྒོ་ནས། །བསྲུང་བའི་དོན་དུ་གནས་གྱུ་ར་པ། །དེ་ཚེ་ཤེས་བཞིན་འོང་འགྱུར་ཞིང། །ཞེས་པ་དང། དབུས་མཐའི་འགྲེལ་བཤད་ལས་ཀྱང། ཤེས་བཞིན་ནི་
དྲན་པ་མ་བརྗེད་པར་གྱུར་ན། བྱིང་བ་དང་རྒོད་པ་རྟོགས་པའོ་།ཞེས་བྱ་བ་ནི་དྲན་པ་ཉེ་བར་གནས་པ་ཤེས་བཞིན་དང་ལྡན་པར་འགྱུར་རོ། །དེའི་ཕྱིར་དྲན་པ་མ་བརྗེད་པར་གྱུར་ན་ཞེས་བྱ་བ་སྨོས་ཏེ། ཞེས་གསུངས་སོ། །རྒྱུ་གཅིག་ནི་ཤེས་
བཞིན་གྱི་སྐྱོང་ལུགས་ཐུན་མོང་མ་ཡིན་པ་ཡིན་ཏེ། དེ་ནི་སེམས་ལྷ་སྐུ་སོགས་བཟུང་བའི་རྣམ་པ་ལ་དམིགས་པའམ་མྱོང་བ་རིག་ཙམ་གསལ་ཙམ་སོགས་འཛིན་པའི་རྣམ་པ་ལ་དམིགས་ནས་སྔར་བཤད་པ་བཞིན་དྲན་པ་བསྟེན་པའི་ངང་
ནས། དེ་ལས་གཞན་དུ་འཕྲོ་མི་འཕྲོ་ལ་བྱ་ར་ཐུ་རེ་བྱས་ནས་སེམས་འཛིན་པ་ཡིན་ཏེ། འདི་ནི་ཤེས་བཞིན་སྐྱོང་བའི་གནད་དུ་བཟུང་ངོ། ། བ། དྲན་པའི་སྐྱོང་ལུགས་ཉིད་ཤེས་བཞིན་གྱི་རྒྱུ་ཡང་ཡིན་ལ་སེམས་འཕྲོ་མི་འཕྲོ་བྱ་ར་ཐུ་རེ་བྱེད་པ་ནི་ཤེས་བཞིན་གྱི་ཐུན་མོང་མིན་
པའི་རྒྱུའོ་ ། །དེ་ལྟར་ཡང། སྤྱོད་འཇུག་ལས། ལླུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །དེ་དེ་ཁོ་ན་མདོར་ན་ནི། །ཤེས་བཞིན་བསྲུང་བའི་མཚན་ཉིད་དོ། །ཞེས་གསུངས་པ་ལྟར་རོ། །དེས་ན་འདི་ན་འདིས་ནི་བྱིང་རྒོད་སྐྱེ་བའི་

[39B] དྲན་པ་བསྟེན་ཚུལ་གྱིས་ནི་ཡེངས་ནས་འགྲོ་བའི་བརྗེད་ངས་འགོག་པ་ཡིན་པས་ལེགས་པར་དམིགས་ཕྱེད་པ་ཞིག་དགོས་སོ། །དེ་ལྟ་མ་ཡིན་པར་བློ་དེ་རྣམས་ཐམས་ཅད་གཅིག་ཏུ་འདྲེས་
ནས་དམིགས་ཕྱེད་པའི་གོ་བ་མེད་པར་དེང་སང་སྐྱོང་བ་བཞིན་དུ་བསྐྱངས་ན་རྒྱུ་ཐམ་ཐོམ་གྱིས་བསྒྲུབས་པའི་འབྲས་བུ་ཏིང་ངེ་འཛིན་ཀྱང་དེ་འདྲ་ཞིག་བྱུང་དུ་དོགས་སོ། །དེས་ན་གཞུང་ཁུངས་ཐུབ་ཆེན་མོ་རེ་དང་བསྟུན་ཏེ་ཤིན་ཏུ་ཞིབ་པའི་རྣམ་
དཔྱོད་ཀྱིས་དཔྱད་ནས་ཉམས་ལེན་གྱིས་གཏན་ལ་ཕབ་པ་ཞིག་ཤིན་ཏུ་གལ་ཆེ་ཡི། སྙིང་རུས་ཙམ་ལ་རེ་བར་མི་བྱ་སྟེ།  བ། འཕགས་པ་དཔའ་བོས་  ཕར་ཕྱིན་བསྡུས་པ་ལས།  བ། ཤེས་རབ་མེད་ན་  བརྩོན་འགྲུས་གཅིག་པུ་བྱས་པ་ བ། ས་ཆོད་ཆེན་པོ་མི་འོང་བས་  ངལ་
བའི་མཐའ་ བ། ཙམ་དུ་ཟད་ལ་བརྩོན་འགྲུས་དེ་ལ་ ། །ཤེས་རབ་ བ། ཀྱི་  གྲོགས་ཀྱིས་བསྐྱངས་ན་ བ། སྟེ་སྟོངས་བཏབ་པའམ་ཕན་བཏགས་ན་  དོན་ཆེན་འགྲུབ། །ཅེས་གསུངས་པའི་ཕྱིར་རོ། །གཉིས་པ་ངོས་ཟིན་ཀྱང་དེ་སྤོང་བའི་ཕྱིར་དུ་མི་རྩོལ་བའི་གཉེན་པོ་བསྟེན་པ་
ནི༑ སྔར་བཤད་པ་ལྟར་དྲན་པ་དང་ཤེས་བཞིན་གྱི་སྐྱོང་ལུགས་ལེགས་པར་བྱས་པས་དྲན་ཤེས་ཤིན་ཏུ་སྟོབས་དང་ལྡན་པ་སྐྱེས་ཏེ་བྱིང་རྒོད་ཤིན་ཏུ་ཕྲ་བའང་ཤེས་བཞིན་གྱིས་རིག་པར་ནུས་པས་བྱིང་རྒོད་བྱུང་བ་ངོས་མི་ཟིན་པའི་སྐྱོན་མེད་ཀྱང་
དེ་གཉིས་བྱུང་མ་ཐག་ནས་འགོག་པའི་རྩོལ་བ་མི་བསྟེན་པར་དང་དུ་ལེན་པའི་མི་རྩོལ་བའམ་འདུ་མི་བྱེད་པ་ནི་ཏིང་ངེ་འཛིན་གྱི་སྐྱོན་ཤིན་ཏུ་ཆེ་བ་ཡིན་ཏེ། དེ་ལྟར་བྱས་ན་བློ་ལང་དུ་སོང་ནས་བྱིང་རྒོད་དང་བྲལ་བའི་ཏིང་ངེ་འཛིན་བསྐྱེད་པར་ཤིན་ཏུ་དཀའ་

[40A]༄༅། །པའི་ཕྱིར་རོ། །དེས་ན་བྱིང་རྒོད་བྱུང་བ་སྤོང་བ་ལ་འདུ་མི་བྱེད་པའི་གཉེན་པོར་འདུ་བྱེད་པའམ་རྩོལ་བ་ཞེས་བཏགས་པའི་སེམས་པ་བསྒོམ་པར་བྱའོ། །འདི་ལ་གཉིས། སེམས་པ་ངོས་བཟུང་ཞིང་བྱིང་རྒོད་འགོག་
པའི་ཚུལ་དང། གང་ལ་བརྟེན་ནས་བྱིང་རྒོད་སྐྱེ་བའི་རྒྱུ་ངོས་བཟུང་བའོ། །དང་པོ་ནི། ཀུན་ལས་བཏུས་ལས།  བ། སྐབས་འདིར་སེམས་པ་དང་འདུ་བྱེད་དོན་གཅིག་གོ་ ། སེམས་པ་གང་ཞེ་ན་སེམས་མངོན་པར་འདུ་བྱེད་པ་ཡིད་ཀྱི་ལས་ཏེ། དགེ་བ་དང་མི་དགེ་བ་
དང་ལུང་དུ་མ་བསྟན་པ་རྣམས་ལ་སེམས་འཇུག་པར་བྱེད་པའི་ལས་ཅན་ནོ། །ཞེས་གསུངས་པ་ལྟར་ཤེས་པར་བྱའོ། །དེ་ཡང་དཔེར་ན་རྡོ་ཁམ་ལེན་གྱི་དབང་གིས་ལྕགས་རང་དབང་མེད་པར་གཡོ་བ་ལྟར་སེམས་དགེ་མི་དགེ་ལུང་མ་བསྟན་གསུམ་པོ་གང་
རུང་ལ་གཡོ་ཞིང་བསྐུལ་བར་བྱེད་པའི་སེམས་བྱུང་ནི་སེམས་པ་ཡིན་པས་འདིར་ནི་བྱིང་རྒོད་གང་རུང་བྱུང་བ་ན་དེ་སྤོང་བ་ལ་སེམས་མངོན་པར་འདུ་བྱེད་པའིསེམྶ་པ་བཟུང་ངོ། །འོ་ན་དེ་ལྟར་བྱིང་རྒོད་སྤོང་བ་ལ་སེམས་མངོན་པར་བསྐུལ་ནས་
བྱིང་རྒོད་འགོག་ཚུལ་ཅི་འདྲ་བ་ཞིག་བྱེད་ཅེ་ན། འདི་ལ་སེམས་བྱིང་བ་ནི་ཧ་ཅང་ནང་དུ་བསྡུས་དྲགས་ནས་དམིགས་པའི་འཛིན་སྟངས་ཤོར་བ་ཡིན་པས་དེ་ལ་ནི་སེམས་ཕྱིར་ལ་འཕྲོ་བའི་རྒྱུར་གྱུར་པ་དགའ་བའི་དངོས་པོ་ཡིད་ལ་བྱ་སྟེ། དེ་ཡང་སངས་
རྒྱས་ཀྱི་སྐུ་ཤིན་ཏུ་མཛེས་པ་ལྟ་བུ་ཡིན་གྱི། ཉོན་མོངས་སྐྱེ་བའི་དགའ་བ་མིན་ནོ། །ཡང་ན་ཉི་འོད་ལ་སོགས་པའི་སྣང་བའི་མཚན་མ་ཡིད་ལ་བྱས་ལ་བྱིང་བ་སངས་པ་ན་དེ་མ་ཐག་ནས་དམིགས་པའི་འཛིན་སྟངས་དམ་པར་བྱས་ལ་བསྐྱང་སྟེ། སྒོམ་རིམ་

[40B] ཇི་སྟེ་གང་གི་ཚེ་རྨུགས་པ་དང་གཉིད་ཀྱིས་ནོན་ཏེ་དམིགས་པ་འཛིན་པ་ལ་མི་གསལ་ཤིང་སེམས་བྱིང་བར་གྱུར་པ་དེའི་ཚེ། སྣང་བའི་འདུ་ཤེས་བསྒོམ་པའམ་མཆོག་ཏུ་དགའ་བའི་དངོས་པོ་སངས་རྒྱས་ལ་སོགས་པའི་ཡོན་ཏན་ཡིད་
ལ་བྱེད་པས་བྱིང་བ་བསལ་ལ་དམིགས་པ་དེ་ཉིད་དམ་དུ་བཟུང་ངོ་།ཞེས་གསུངས་པ་ལྟར་རོ། །འདི་ལ་སྐྱོ་བའི་དམིགས་པ་བསྒོམ་པར་མི་བྱ་སྟེ་སྐྱོ་ཤས་ནི་སེམས་ནང་དུ་སྡུད་པའི་རྒྱུ་ཡིན་ཡིན་པའི་ཕྱིར་རོ། །སོ་སོར་རྟོག་པའི་ཤེས་རབ་ཀྱིས་གང་ལ་དཔྱོད་
པར་འདོད་པའི་ཡུལ་ལ་དཔྱད་ནས་སྤྲོས་ནའང་བྱིང་བ་ལྡོག་སྟེ་ཕར་ཕྱིན་བསྡུས་པ་ལས། ཁ། ལྷག་མཐོང་བརྩོན་པ་ བ། སྟེ་ཤེས་རབ་ཀྱིས་དཔྱད་པ་  འི་སྟོབས་ཀྱི་མཐུས། །ཀ། ཞུམ་པ་ བ་སྟེ་བྱིང་བ་  ག། གཟེངས་ཀྱང་བསྟོད། །ཅེས་གསུངས་སོ། །དེ་
ལྟར་བྱིང་བའམ་ཞུམ་པ་ནི་དམིགས་པའི་འཛིན་ལྟངས་འཕངས་དམའ་རུ་སོང་བས་བྱིང་བ་དང། ཧ་ཅང་ནང་དུ་བསྡུས་པས་ན་ཞུམ་པ་ཞེས་བྱ་བ་ཡིན་པས་འཛིན་སྟངས་བསྟོད་པ་དང་དམིགས་པ་རྒྱ་བསྐྱེད་ནས་སྤྲོས་པས་ལྡོག་པ་ཡིན་ཏེ། དབུ་མ་
སྙིང་པོ་ལས། ཞུམ་པ་དམིགས་པ་རྒྱ་ཆེན་དག་བསྒོམས་པས་ཡངས་པ་ཉིད་དུ་བྱ། །ཞེསྡང། ཞུམ་པ་ཡང་ནི་བརྩོན་འགྲུས་ཀྱི་།ཕན་ཡོན་མཐོང་བས་གཟེངས་བསྟོད་བྱ། །ཞེས་དང། བསླབ་བཏུས་ལས་ཀྱང། དེ་ལ་ཡིད་ཞུམ་ན་དགའ་བ་
བསྒོམས་ནས་གཟེངས་བསྟོད་པར་བྱའོ། །ཞེས་མཁས་གྲུབ་ཆེན་པོ་རྣམས་ཀྱིས་མཐུན་པར་གསུངས་པས་བྱིང་བ་འགོག་པའི་གཉེན་པོ་གལ་ཆེ་ཤོས་ནི་དཀོན་མཆོག་གསུམ་དང་བྱང་ཆུབ་ཀྱི་སེམས་ཀྱི་ཕན་ཡོན་དང་དལ་བ་ཐོབ་པ་དོན་ཆེ་བ་

[41A]༄༅། །སོགས་ཀྱི་ཡོན་བསམས་པ་ན། གཉིད་ཡུར་པའི་གདོང་དུ་ཆུ་གྲང་མོ་བཏབ་ན་རིག་པ་སིང་ཡེར་གྱིས་འགྲོ་བ་ལྟར་འགྲོ་ཐུབ་པ་ཞིག་དགོས་ཏེ། འདི་ཕན་ཡོན་གྱི་ཕྱོགས་རྣམས་ལ་སོ་སོར་རྟོག་
པའི་དཔྱད་སྒོམ་གྱིས་མྱོང་བ་ཐོན་པ་ལ་རག་ལས་སོ། །གང་ལ་བརྟེན་ནས་བྱིང་བ་སྐྱེ་བར་འགྱུར་བའི་རྒྱུ་རྨུགས་པ་དང་གཉིད་དང་དེ་གཉིས་འདྲེན་པའི་ཆོས་སེམས་མུན་པའི་རྣམ་པ་ཅན་དུ་སྣང་བ་གོམས་པའི་གཉེན་པོ་བསྟེན་ནའང་དེ་དག་ལ་
བརྟེན་པའི་བྱིང་བ་མི་སྐྱེ་ཞིང་སྐྱེས་པ་ལྡོག་པར་འགྱུར་རོ་།འདི་ལ་སྤྱོད་ལམ་ནི་འཆག་པ་དང་སྣང་བའི་མཚན་མ་ལེགས་པར་ཡིད་ལ་བཟུང་ནས་ཡང་དང་ཡང་དུ་གོམས་པར་བྱེད་པ་དང་སངས་རྒྱས་དང་ཆོས་དང་དགེ་འདུན་དང་ཚུལ་ཁྲིམས་དང་
གཏོང་བ་དང་ལྷ་རྗེས་སུ་དྲན་པ་དྲུག་གང་རུང་ངམ། དེ་ལས་གཞན་པའི་དང་བར་འགྱུར་པའི་དམིགས་པ་རྣམས་ཀྱིས་སེམས་ཡང་དག་པར་འཟེངས་བསྟོད་པ་དང། རྨུགས་གཉིད་ཀྱི་ཉེས་དམིགས་སྟོན་པའི་ཆོས་རྣམ་ཁ་ཏོན་དུ་འདོན་པ་དང་
ཕྱོགས་རྣམས་དང་ཟླ་སྐར་ལ་བྟླ་བ་དང་གདོང་ཆུས་འཁྲུ་བ་སོགས་བྱ་བར་ཉན་ས་ལས་བཤད་དོ། །དེ་ཡང་བྱིང་བ་ཤིན་ཏུ་སྲབ་པ་དང་དང་ལན་རེ་ཙམ་ལས་མི་འོང་ན་སེམས་ཀྱི་འཛིན་སྟངས་གྲིམས་པར་བྱས་ཏེ་བསྒོམ་པར་བྱ་ལ། བྱིང་བ་འཐུག་པ་
དང་ཡང་ཡང་འོང་བར་སྣང་ན་ཏིང་ངེ་འཛིན་བསྒོམ་པའི་འཕྲོ་བཤོལ་ལ་གཉེན་པོ་དེ་རྣམས་ཅི་རིགས་པར་བསྟེན་ནས་བྱིང་བསངས་པ་དང་བསྒོམ་པར་བྱའོ། །སེམས་གང་ལ་བཟུང་བའི་ཁ་ནང་བལྟ་དང་ཕྱིར་བལྟའི་དམིགས་པ་མི་གསལ་བར་སེམས་

[41B]སྣང་ན་དེ་མ་བསལ་བར་བསྒོམས་ན་བྱིང་བ་བཅད་དཀའ་བས་དེའི་གཉེན་པོར་འོད་ཀྱི་སྣང་བ་ཡང་ཡང་བསྒོམ་པར་བྱ་སྟེ་ཉན་ས་ལས། སྣང་བ་དང་ལྡན་པ་དང་འདོད་དང་ལྡན་པ་དང། འོད་གསལ་
བ་དང་མུན་པ་མེད་པའི་སེམས་ཀྱིས་ཞི་གནས་དང་ལྷག་མཐོང་ཡང་དག་པར་སྒོམས་ཤིག་ཁྱོད་དེ་ལྟར་ཞི་གནས་དང་ལྷག་མཐོང་གི་ལམ་ལ་སྣང་བའི་འདུ་ཤེས་བསྒོམ་པ་ན། གལ་ཏེ་དང་པོ་ཉེད་ནས་དམིགས་པ་ལ་མོས་པ་རྣམ་པར་མི་གསལ་ཞིང་
སྣང་བ་ཆུང་བར་གྱུར་ན་ཡང་བསྒོམ་པ་གོམས་པར་བྱས་པའི་རྒྱུ་དེ་དང་རྐྱེན་དེས་དམིགས་པ་དེ་ལ་མོས་པ་རྣམ་པར་གསལ་བ་དང་སྣང་བ་ཆེན་པོ་ཉེད་དུ་འགྱུར་རོ། །གལ་ཏེ་དང་པོ་ཉིད་ནས་རྣམ་པར་གསལ་བ་དང་སྣང་བ་ཆེན་པོར་གྱུར་པ་ཡིན་
ན་ནི། དེ་ཕྱིར་ཞིང་རྒྱ་ཆེར་ཞིང་རྒྱ་ཆེར་ཤིན་ཏུ་རྣམ་པར་གསལ་བ་དང་ཤིན་ཏུ་སྣང་བ་ཆེན་པོ་ཉིད་དུ་ཡང་འགྱུར་རོ་།ཞེས་ཐོག་མ་ནས་དམིགས་པ་གསལ་ནའང་བསྒོམ་པར་བྱ་བར་གསུངས་ན་མི་གསལ་ན་ལྟ་ཅི་སྨོས་པའི་ཕྱིར་རོ། །སྣང་བའི་མཚན་
མ་ཇི་འདྲ་བ་ཞིག་བཟུང་བ་ཡང་དེ་ཉིད་ལས། མར་མེའི་འོད་ལས་སམ་མེའི་པུང་པོའི་འོད་ལས་སམ་ཉི་མའི་དཀྱིལ་འཁོར་ལས་སྣང་བའི་མཚན་མ་ཟུང་ཤིག་ཅེས་གསུངས་པ་ལྟར་རོ། །སྣང་བའི་མཚན་མ་བསྒོམ་པ་འདི་ནི་ཏིང་ངེ་འཛིན་
གྱི་དུས་ཁོ་ནར་མ་ཟད་པས་གཞན་དུ་ཡང་བྱའོ། །རྒོད་པ་ནི་ཆགས་པའི་སྒོ་ནས་གཟུགས་སྒྲ་སོགས་ཀྱི་ཡུལ་ལ་སེམས་རྒྱུག་པ་ཡིན་པས་དེ་ལ་ནི་ཡིད་ནང་དུ་སྡུད་པའི་རྒྱུ་ཡིད་འབྱུང་བའི་དངོས་པོ་ཡིད་ལ་བྱ་ལ། དེས་རྒོད་པ་ཞི་མ་ཐག་སྔར་གྱི་

[42A]༄༅། །དམིགས་པ་ལ་སེམས་མཉམ་པར་བཞག་སྟེ། སྒོམ་རིམ་དང་པོ་ལས། གང་གི་ཚེ་སྔོན་རྒོད་པ་དང་རྩེས་པ་ལ་སོགས་པ་དྲན་ཞིང་བར་བར་དུ་སེམས་རྒོད་པར་མཐོང་བ་དེའི་ཚེ་མི་རྟག་པ་ལ་སོགས་པ་ཡིད་འབྱུང་
བར་འགྱུར་བའི་དངོས་པོ་ཡིད་ལ་བྱེད་པས་རྒོད་པ་ཞི་བར་བྱའོ་།དེ་ནས་ཡང་དམིགས་པ་དེ་ཉིད་ལ་སེམས་མངོན་པར་འདུ་བྱེད་པ་མེད་པར་འཇུག་པ་ལ་འབད་པར་བྱའོ། །ཞེས་དང། དབུ་མ་སྙིང་པོ་ལས་ཀྱང། རྒོད་པ་མི་རྟག་ལ་སོགས་པ། །ཡིད་ལ་བྱེད་
པས་ཞི་བར་བྱ། །ཞེས་དང། གཡེངས་པ་གཡེངས་པའི་མཚན་མ་ལ། །ཉེས་དམིགས་བལྟ་བས་བསྡུ་བར་བྱ། །ཞེས་དང། བསླབ་བཏུས་ལས་ཀྱང། རྒོད་པར་གྱུར་ན་མི་རྟག་པ་ཡིད་ལ་བྱ་བས་རབ་ཏུ་ཞི་བར་བྱའོ། །ཞེས་གསུངས་པས་རྒོད་པ་
ཤུགས་དྲག་པའམ་རྒྱུན་རིང་བ་བྱུང་ན་རེ་ཞིག་ལ་བསྒོམ་པ་གློང་ལ་སྐྱོ་ཤས་བསྒོམ་པ་གནད་དུ་འགྲོ་བ་ཡིན་གྱི་སེམས་འཕྲོས་རེས་ཀྱིས་བཀུག་ཅིང་འཇོག་པ་མིན་ནོ། །རྒོད་པ་དེ་ཙམ་དུ་ཤས་མི་ཆེ་བ་ལ་ནི་འཕྲོས་པ་དེ་བཀུག་ནས་དམིགས་པ་ལ་
གདགས་པར་བྱ་སྟེ། ཕར་ཕྱིན་བསྡུས་པ་ལས། རྒོད་པར་གང་ཚེ་གྱུར་བའི་ཡིད། །ཞི་གནས་ཚུལ་གྱིས་བཟློག་པར་བྱ། །ཞེས་དང་མདོ་ལས་སེམས་རབ་ཏུ་འཇོག་གོ་ཞེས་གསུངས་པ་རྒོད་པའི་གཉེན་པོར་ས་སྡེ་ལས་གསུངས་པས་སོ། །སྤྱི་ཙམ་ནས་
སེམས་རྒོད་ན་དམིགས་པ་ལ་རབ་ཏུ་འཇོག་པ་དང་སེམས་བྱིང་ན་དགའ་བའི་ཡུལ་ལ་རབ་ཏུ་འཛིན་པ་གཉིས་གསུངས་ཏེ། ཉན་ས་ལས། དེ་ལྟར་སེམས་ནང་དུ་མགོན་པར་བསྡུས་པ་ན་དེ་ཞུམ་པར་གྱུར་པའམ་ཞུམ་པར་དོགས་པར་མཐོང་བ་དེའི་ཚེ་

[32B]རུང་བས་རབ་ཏུ་འཛིན་པར་བྱེད་ཅིང། རབ་ཏུ་དགའ་བར་བྱེད་པ་སྟེ་དེ་ནི་སེམས་རབ་ཏུ་འཛིན་པར་བྱེད་པ་ཡིན་ནོ། །ཇི་ལྟར་ན་རབ་ཏུ་འཇོག་པར་བྱེད་པ་ཡིན་ཞེ་ན་རབ་ཏུ་འཛིན་པའི་
དུས་ན་སེམས་རྒོད་པའམ་རྒོད་པར་དོགས་པར་མཐོང་བ་དེའི་ཚེ་ནའང་སེམས་ནང་དུ་མངོན་པར་སྡུད་པར་བྱེད་ཅིང་ཞི་གནས་ལ་རབ་ཏུ་འཇོག་པར་བྱེད་པ་ཡིན་ནོ། །ཞེས་གསུངས་སོ། །སེམས་རྒོད་པ་ལ་ནི་དང་ཞིང་དགའ་བའི་ཡུལ་ཡིད་ལ་མི་
བྱ་སྟེ་དེ་ནི་ཕྱི་རོལ་ཏུ་གཡེང་བའི་རྒྱུ་ཡིན་པའི་ཕྱིར་རོ་།བྱིང་རྒོད་སྐྱེ་བའི་རྒྱུ་ངོས་བཟུང་བ་ནི། སའི་དངོས་གཞི་ལས། བྱིང་བ་ བ། དང་རྒོད་པ་  འི་མཚན་མ་ བ། འམ་རྒྱུ་  གང་ཞེ་ན་དབང་པོའི་སྒོམ་བསྲུངས་པ་དང། ཁ་ཟས་ཀྱི་ཚོད་མ་ཟིན་པ་དང་ནམ་གྱི་
ཆ་སྟོད་དང་ནམ་གྱི་ཆ་སྨད་ལ་མི་ཉལ་བའི་སྦྱོར་བ་ལ་མི་བརྩོན་པ་དང་ཤེས་བཞིན་མ་ཡིན་པར་གནས་པ་ བ། འི་བར་བཞི་ནི་གཉིས་ཀའི་ཐུན་མོང་གི་རྒྱུ་  དང།  བ། དེ་ནས་བྱིང་བའི་རྒྱུ་ལ་  གཏི་མུག་སྤྱོད་པ་དང་གཉིད་ཆེ་བ་དང་ཐབས་མི་ཤེས་པ་ བ། གསུམ་  དང་ བ། དེ་ནས་ཡང་བྱིང་
བའི་རྒྱུར་  ལེ་ལོ་དང་ལྡན་པའི་འདུན་པ་དང་ བ། དེ་དང་ལྡན་པའི་  བརྩོན་འགྲུས་དང་ བ། དེ་དང་ལྡན་པའི་  སེམས་དང་ བ་དེ་དང་ལྡན་པའི་  དཔྱོད་པ་དང་ བ། ཡང་བྱིང་བའི་རྒྱུར་  ཞི་གནས་ལ་གོམས་པ་དང། ཞི་གནས་ཡོངས་སུ་བྱང་བར་མ་བྱས་པའི་ཞི་གནས་ཀྱི་ཕྱོགས་
གཅིག་ཡིད་ལ་བྱེད་པ་དང་སེམས་མུན་པ་ལྟ་བུར་འདུག་པ་དང་དམིགས་པ་ལ་གཏོད་པར་མི་དགའ་བའོ། །ཞེས་གསུངས་ཏེ་བྱིང་བའི་མཚན་མ་ནི་འདིར་བྱིང་བའི་རྒྱུ་ལ་གོ་བར་བྱའོ། །དེ་ལ་ལེ་ལོ་དང་ལྡན་པ་ཞེས་པ་ནི་ ང། ལེ་ལོ་དང་ལྡན་པའི་འདུན་པ་སོགས་ཀྱི་

[33A]༄༅། །དོན་ནི་ལེ་ལོ་མཚན་ཉིད་པ་མིན་པས་སེམས་དམིགས་པ་ལ་འཛི་སྟངས་ལྷོད་པ་ལ་ལེ་ལོ་ཞེས་བཤད་པའོ་ ། །བརྩོན་འགྲུས་དང་སེམས་དང་དཔྱོད་པ་གསུམ་ལ་ཡང་སྦྱར་རོ། །ཡང་དེ་ཉིད་ལས། རྒོད་པའི་མཚན་མ་ བ། འམ་རྒྱུ་  གང་ཞེ་
ན་སྔ་མ་བཞིན་དུ་དབང་པོའི་སྒོ་མ་བསྲུངས་པ་ལ་སོགས་པ་བཞི་དང། འདོད་ཆགས་ལ་སྤྱོད་པ་དང་ཉེ་བར་མ་ཞི་པའི་ཚུལ་ཅན་དང་སེམས་སྐྱོ་བ་མེད་པ་དང་ཐབས་མི་ཤེས་པ་དང། སང་མ་བཞིན་དུ་ཧ་ཅང་རབ་ཏུ་འཛིན་པ་དང་ལྡན་པའི་
འདུན་པ་ བ། དང་  ལ་སོགས་པ་ བ། རབ་ཏུ་འཛིན་པ་དང་ལྡན་པའི་བརྩོན་འགྲུས་དེ་དང་ལྡན་པའི་སེམས་དེ་དང་ལྡན་པའི་དཔྱད་པ་  དང། བརྩོན་པ་ལ་མ་གོམས་པ་དང་རབ་ཏུ་འཛིན་པ་ལ་བྱང་བར་མ་བྱས་པའི་དེའི་ཕྱོགས་གཅིག་བསྒོམས་པ་དང། ཉེ་དུ་ལ་རྟོག་
པ་ལ་སོགས་པ་རྒོད་པ་དང་མཐུན་པའི་ཆོས་གང་ཡང་རུང་བས་སེམས་རྣམ་པར་གཡེངས་པའོ། །ཞེས་གསུངས་ཏེ་རྒོད་པའི་མཚན་མ་ནི་རྒོད་པའི་རྒྱུའོ། ། བ། རབ་ཏུ་འཛིན་པ་ནི་དམིགས་པའི་འཛིན་སྟངས་དམ་དྲགས་པའོ་ ། །ཧ་ཅང་རབ་ཏུ་འཛིན་པ་ནི་དགའ་
བའི་ཡུལ་ལ་སེམས་བཟུང་དྲགས་པ་སྟེ། དེ་དང་ལྡན་པའི་འདུན་པ་སོགས་སྔར་བཤད་པ་བཞིའོ། །དེ་ལྟར་ན་སྔར་ཐུན་མཚམས་ཀྱི་ཉམས་ལེན་གྱི་སྐབས་སུ་བསྟན་པའི་དབང་པོའི་སྒོ་སྡོམ་པ་སོགས་བཞི་ནི་བྱིང་རྒོད་གཉིས་ཀ་འགོག་
པ་ལ་གལ་ཆེ་ཞིང་གཞན་ཡང་རྒྱུ་དེ་རྣམས་ཤེས་པར་བྱས་ནས་དེ་དག་འགོག་པ་ལ་བརྩོན་པར་བྱས་ན་བྱིང་རྒོད་གཅོད་པ་ལ་ཤིན་ཏུ་ཕན་ཆེ་བར་གསལ་ལོ། །དེས་ན་བྱིང་རྒོད་ཆ་ཕ་མོ་ཡང་ཤེས་བཞིན་གྱིས་རིག་པར་བྱ་ལ་དེ་གཉིས་ཇི་འདྲ་ཞིག་

[33B]དགོས་ཏེ། དེ་མ་ན་མངོན་པར་འདུ་མི་བྱེད་པ་ཞེས་པའི་ཏིང་ངེ་འཛིན་གྱི་སྐྱོན་ཡིན་པར་དབུས་མཐའ་ལས་གསུངས་པའི་ཕྱིར་རོ་།དེས་ན་རྒོད་པ་དང་རྣམ་པར་གཡེང་བ་སོགས་ཕྲ་མོ་
རྣམས་ཐོག་མའི་དུས་སུ་བཅད་ཀྱང་མི་ཆོད་པས་གཅད་པར་མི་བྱའོ་སྙམ་ནས་ཡལ་བར་འདོར་བ་དང། དེ་རྣམས་ཤུགས་དྲག་པ་དང་ཧ་ཅང་རྒྱུན་རིང་བའི་ལུ་གུ་རྒྱུད་མེད་ན། ཤུགས་ཞན་པ་དང་རྒྱུན་ཐུང་ངེ་བས་ནི་ལས་མི་གསོག་པས་བཅད་མི་
དགོས་སོ་སྙམ་ནས་དེ་དག་སྤོང་བའི་ཕྱིར་དུ་མངོན་པར་འདུ་མི་བྱེད་པ་དེ་དག་གིས་ནི་ཏིང་ངེ་འཛིན་རྣམ་དག་བསྒྲུབ་པའི་ཚུལ་མི་ཤེ་བཞིན་དུ་ཤེས་པར་བཅོས་ནས་ཏིང་ངེ་འཛིན་དོན་དུ་གཉེར་བ་རྣམས་བསླུ་བ་ཡིན་ཏེ། རྗེ་བཙུན་བྱམས་པ་ལ་སོགས་
པས་ཏིང་ངེ་འཛིན་བསྒྲུབ་པའི་ཚུལ་གཏན་ལ་ཕབ་པའི་ལུགས་ལས་ཕྱི་རོལ་ཏུ་གྱུར་པའི་ཕྱིར་རོ། །དེ་ལྟར་བྱིང་རྒོད་འགོག་པ་ལ་ཡང་ཕལ་ཆེ་བ་ལ་ཐོག་མར་རྒོད་པ་དང་རྣམ་པར་གཡེང་བས་བར་དུ་གཅོད་པས། དེ་གཅོད་པ་ལ་འབད་དགོས་ལ་
དེ་ལྟར་འབད་པས་རྒོད་པ་དང་གཡེང་བ་རགས་པ་ཞིག་ལོག་པ་ན་གནས་ཆ་ཅུང་ཟད་རྙེད་པར་འགྱུར་ཞིང་དེའི་ཚེ་ནི་བྱིང་བའི་ཟོན་བྱ་བ་ལ་འབད་དོ། །རིག་པ་ལ་ཤུགས་བཏོན་ནས་བྱིང་ཟོན་བྱས་པ་ན་སླར་ཡང་རྒོད་པ་སྔར་ལས་ཕྲ་བ་ཞིག་གིས་
གནས་པ་ལ་བར་དུ་གཅོད་པར་འགྱུར་བས། དེ་གཅོད་པ་ལ་འབད་ཅིང་དེ་ལོག་པ་ན་གནས་ཆ་ཆེ་རུ་འགྲོ་ལ། དེའི་ཚེ་ཡང་བྱིང་བསྐྱེ་བར་འགྱུར་བས་བྱིང་བ་གཅོད་པ་ལ་འབད་དོ། །མདོར་ན་འཕྲོ་རྒོད་ལས་སེམས་བླན་ཏེ། ནང་དུ་དམིགས་

[44A]༄༅། །པ་ལ་གདགས་ལ་གནས་ཆ་བཙལ། གནས་ཆ་ན་མ་བྱུང་རེས་ཀྱིས་བྱིང་ཟོན་ཆེན་པོ་བྱས་ཏེ་གསལ་བའི་ངར་འདོན། དེ་གཉིས་རེ་མོས་སུ་བྱས་ནས་ཏིང་ངེ་འཛིན་སྐྱོན་མེད་བསྒྲུབ་པར་བྱ་ཡི་འཛིན་
སྟངས་ཀྱི་ངར་དང་ལྡན་པའི་གསལ་ཆ་མེད་པའི་དྭངས་པ་ཙམ་གྱི་གནས་ཆ་ལ་རེ་བར་མི་བྱའོ། །གཉིས་པ་བྱིང་རྒོད་དང་བྲལ་བའི་དུས་སུ་ཇི་ལྟར་བྱ་བ་ནི། སྔར་བཤད་པ་ལྟར་བྱིང་རྒོད་ཕྲ་མོ་ཡང་བཅད་དེ་བསྒོམས་བས་ཡང་ན་བྱིང་བ་
དང་ཡང་ན་རྒོད་པར་འགྱུར་བའི་མི་མཉམ་པ་མེད་པར་སེམས་མཉམ་པ་ཉིད་དུ་འཇུག་པར་འགྱུར་བའི་ཚེ་འདུ་བྱེད་པའམ་རྩོལ་ན་ཏིང་ངེ་འཛིན་གྱི་སྐྱོན་ཡིན་པས་དེའི་གཉེན་པོར་བཏང་སྙོམས་བསྒོམ་པར་བྱའོ། ། ང། འདིའི་བཏང་སྙོསྨ་ནི་འདུ་བྱེད་
བཏང་སྙོམས་ཏེ་དེ་ཡང་བྱིང་རྒོད་དང་བྲལ་བ་ཙམ་དུ་མ་ཟད་དེའི་དཔལ་ཆོགས་པ་ནས་ཡོད་ཅིང་ ། དེ་ལྟར་ཡང་སྒོམ་རིམ་བར་པ་ལས། གང་གི་ཚེ་བྱིང་བ་དང་རྒོད་པ་མེད་པར་གྱུར་ཏེ་དམིགས་པ་དེ་ལ་སེམས་རྣལ་དུ་འདུག་པར་མཐོང་བ་དེའི་ཚེ་རྩོལ་བ་གློད་ལ་
བཏང་སྙོམས་སུ་བྱ་ཞིང་དེའི་ཚེ་ཇི་སྲིད་འདོད་ཀྱི་བར་དུ་འདུག་པར་བྱའོ། །ཞེས་སོ། །འོ་ན་འདུ་བྱེད་པའམ་རྩོལ་བ་བྱས་པས་སྐྱོན་དུ་འགྱུར་ལུགས་དེ་ཇི་འདྲ་ཡིན་ཞེ་ན། འདི་ནི་སེམས་རྒོད་ན་ནང་དུ་འགུགས་པ་དང་བྱིང་ན་གཟེངས་བསྟོད་དེ་
བསྒོམ་པས་ཐུན་འཚམས་པ་རེ་ལ་བྱིང་རྒོད་མི་འབྱུང་བའི་གདེང་ཐོབ་པའི་དུས་སུ་ཐོག་མའི་དུས་བཞིན་དུ་བྱིང་ཟོན་དང་རྒོད་པའི་ཟོན་ཆེན་པོ་བྱས་ཤིང་སྐྱོང་བ་ཡིན་ཏེ། དེ་ལྟར་བྱས་ན་སྒོམ་རིམ་ཕྱི་མ་གཉིས་ལས། གལ་ཏེ་སེམས་མཉམ་པར་

[44B]བར་འགྱུར་རོ། །ཞེས་གསུངས་པ་ལྟར་གཡེང་བར་འགྱུར་བས་དེའི་ཚེ་གློད་ཤེས་དགོས་སོ། །དེ་ཡང་རྩོལ་བ་གློད་པ་ཡིན་གྱི་འཛིན་སྟངས་ཀྱི་ངར་གཏོང་བ་མིན་ནོ། །དེས་ན་བཏང་སྙོམས་
བསྒོམ་པ་འདི་བྱིང་རྒོད་མ་བྱུང་བའི་སྐབས་ཐམས་ཅད་དུ་བྱེད་པ་མིན་གྱི་བྱིང་རྒོད་ཀྱི་དཔལ་ཆོགས་པ་ནས་ཡིན་གྱི། བྱིང་རྒོད་ཀྱི་དཔལ་མ་ཆོགས་པའི་དུས་སུ་བཏང་སྙོམས་ཉིད་མེད་པའི་ཕྱིར་རོ་།འོ་ན་བཏང་སྙོམས་དེ་ཇི་འདྲ་ཞིག་ཡིན་སྙམ་
ན་སྤྱིར་བཏང་སྙོམས་ལ་ཚོར་བ་བཏང་སྙོམས་དང་ཚད་མེད་བཞིའི་ཡ་གྱལ་གྱི་བཏང་སྙོམས་དང་འདུ་བྱེད་ཀྱི་བཏང་སྙོམས་གསུམ་གསུངས་པ་ལས་འདི་ནི་འདུ་བྱེད་བཏང་སྙོམས་ཡིན་ལ། དེའི་ངོ་བོ་ནི་ཉན་ས་ལས། དེ་ལ་བཏང་སྙོམས་གང་ཞེ་ན། ཞི་
གནས་དང་ལྷག་མཐོང་གི་ཕྱོགས་ཀྱི་དམིགས་པ་ལ་སེམས་ཀུན་ནས་ཉོན་མོངས་པ་མེད་པའི་ བ། བྱིང་རྒོད་དང་བྲལ་བས་  སེམས་མཉམ་པ་ཉིད་དང་རྣལ་དུ་འབབ་པ་དང་རང་གི་ངང་གིས་འཇུག་པ་དང་སེམས་ཉམས་བདེ་བ་དང་སེམས་ལས་སུ་རུང་
བའི་རྗེས་སུ་རྩོལ་བ་མེད་པའི་བྱ་བས་གཏོང་བ་གང་ཡིན་པའོ་། ང། དམིགས་པ་དེ་ཉིད་ལ་བཞག་ནས་ཤེས་བཞིན་གྱིས་གསར་དུ་དཔྱོད་པ་དང་དྲན་པ་གསར་དུ་བསྟེན་པའི་བརྩོན་འགྲུས་མི་བྱེད་པའོ་ ། །ཞེས་གསུངས་པ་ལྟར་ཤེས་པར་བྱའོ། །དེ་འདྲ་བའི་བཏང་སྙོམས་
ཐོབ་པའི་ཚེ་ཏིང་ངེ་འཛིན་བསྒོམ་པ་ན་བྱིང་རྒོད་མ་བྱུང་བའི་སྐབས་སུ་བཏང་སྙོམས་དེ་མྟྣོན་དུ་བྱས་ལ་རྩོལ་བ་མི་དྲག་པར་བཞག་པར་བྱའོ། ། བ། འོན་ཀྱང་རྩོལ་བ་གློད་པ་ཡིན་གྱི་འཛིན་སྟངས་ཀྱི་ངར་གཏོང་བ་ནི་མིན་ནོ་ ། །འདིའི་དམིགས་པའི་མཚན་མ་

[45A]༄༅། །ནི༑ དེ་ཉིད་ལས། དེ་ལ་བཏང་སྙོམས་ཀྱི་མཚན་མ་གང་ཞེ་ན། དམིགས་པ་གང་གིས་སེམས་བཏང་སྙོམས་སུ་བྱེད་པ་དང་དམིགས་པ་དེ་ཉིད་ལ་བརྩོན་འགྲུས་ཧ་ཅང་ལྷག་པར་རྯོམ་པར་མི་བྱེད་པ་གང་ཡིན་པའོ་
ཞེས་གསུང་པ་ལྟར་རོ། །བཏང་སྙོམས་བསྒོམ་པའི་དུས་ཀྱང། དེ་ཉིད་ལས། དེ་ལ་བཏང་སྙོམས་ཀྱི་དུས་གང་ཞེ་ན། ཞི་གནས་དང་ལྷག་མཐོང་གི་ཕྱོགས་ལ་སེམས་བྱིང་བ་དང་རྒོད་པ་མེད་པའི་ཚེ་སྟེ། ཞེས་གསུངས་པ་ལྟར་རོ། །དེ་ལྟར་
ཏིང་ངེ་འཛིན་སྐྱོན་མེད་བསྐྱེད་པའི་ཚུལ་བཤད་པ་དེ་རྣམས་ནི་དབུས་དང་མཐའ་རྣམ་པར་འབྱེད་པ་ལས་རྗེ་བཙུན་བྱམས་པས་གསུངས་པ་ལྟར་ཡིན་ཏེ། ཇི་སྐད་དུ།  བ། ཡང་དག་སྤོང་བའི་བརྩོན་འགྲུས་བརྩམས་པ་  དེར་གནས་ བ། པ་དེ་ལས་སེམས་
སུ་རུང་བ་ བ། ཞི་ལྷག་ཟུང་འབྲེལ་གྱི་ཏིང་ངེ་འཛིན་དུ་གྱུར་པའི་རྫུ་འཕྲུལ་གྱི་རྐང་པ་དེ་འབྱུང་ལ་དེ་  ཉིད། ། བ། སྤྱན་དང་མངོན་ཤེས་སོགས་ཡོན་ཏན་གྱི་  དོན་རྣམས་ཐམས་ཅད་འབྱོར་པར་འགྱུར། ། བ། རྫུ་འཕྲུལ་གྱི་རྐང་པ་དེ་ཐབས་གང་ལས་བྱུང་ན་  ཉེས་པ་ལྔ་སྤོང་འདུ་བྱེད་བརྒྱད། །བསྟེན་
པའི་རྒྱུ་ལས་བྱུནྦྒ་བའོ། ། བ། ཉེས་པ་ལྔ་ནི་ཏིང་ངེ་འཛིན་བསྒོམ་པའི་སྔོན་དུ་  ལེ་ལོ་དང་ བ། བསྒོམ་པའི་དུས་སུ་  ནི་གདམས་ངག་ བ། གི་དོན་  རྣམས། ། བ། པ་  དང་ བ། བསྒོམ་པའི་སྐབས་སུ་  བྱིང་ བ། བ་  དང་རྒོད་པ་ བ། གཉིས་གཅིག་ཏུ་བརྩི་བ་དང། ། བ། བྱིང་རྒོད་བྱུང་བའི་ཚེ་གཉེན་པོ་
འདུ་མི་བྱེད་ བ། པ་  དང་ བ། བྱིང་རྒོད་མེད་པའི་ཏིང་ངེ་འཛིན་སྐྱོན་མེད་ཡོད་པའི་ཚེ་  འདུ་བྱེད་ བ། པ་  དེ། །འདི་དག་ཉེས་པ་ལྔར་འདོད་དོ། ། བ། བརྩོལ་བའི་  གནས་ བ། ཏིང་ངེ་འཛིན་དོན་དུ་གཉེར་བའི་འདུན་པ་  དང་དེ་ལ་གནས་པ་ བ། བརྩོན་འགྲུས་  དང། ། བ། འདུན་པའི་  རྒྱུ་

[45B] བ། དད་པ་  དང་འབྲས་བུ་ བ། ཤིན་སྦྱངས་  ཉིད་དུའོ་། བ། གདམས་ངག་བརྗེད་པའི་གཉེན་པོ་  དམིགས་པ་བརྗེད་པར་མ་གྱུར་དང། །བྱིང་དང་རྒོད་པ་རྟོགས་པ་ བ། འི་དྲན་ཤེས་  དང་། བ། བྱིང་རྒོད་བྱུང་བའི་ཚེ་  དེ་སྤོང་ བ། པའི་གཉེན་པོ་མངོན་པར་འདུ་བྱེད་ བ། པའི་སེམས་ དང་ བ། བྱིང་
རྒོད་  ཞི་ཚེ་རྣལ་དུ་འཛུག་པའོ། ། ང། འདུ་བྱེད་བཏང་སྙོམས་སོ་ །། ཞེས་གསུངས་སོ། །དེ་ལ་དེར་གནས་ནི་མི་མཐུན་ཕྱོགས་བསལ་བའི་དོན་དུ་བརྩོན་འགྲུས་རྩོམ་པ་དེར་གནས་པ་སྟེ་དེ་ལ་སེམས་ལས་སུ་རུང་བའི་ཏིང་ངེ་འཛིན་སྐྱེའོ། །དེ་ཡང་མངོན་
ཤེས་ལ་སོགས་པའི་དོན་ཐམས་ཅད་འགྲུབ་པར་བྱེད་པའི་རྫུ་འཕྲུལ་གྱི་རྐང་པའམ་གནས་ཡིན་པས་དོན་རྣམས་ཐམས་ཅད་འབྱོར་པར་བྱེད་པའོ། །དེ་འདྲ་བའི་ཏིང་ངེ་འཛིན་དེ་ཇི་ལྟར་བྱས་པས་བསྐྱེད་ན། ཉེས་པ་ལྔ་སྤོང་བའི་
ཕྱིར་དུ་འདུ་བྱེད་པའི་འདུ་བྱེད་བརྒྱད་བསྟེན་པའི་རྒྱུ་ལས་སྐྱེའོ། །ཉེས་པ་ལྔ་ནི། སྦྱོར་བའི་ཚེ་ན་ལེ་ལོ་ཉེས་པ་ཡིན་ཏེ་ཏིང་ངེ་འཛིན་ལ་མི་སྦྱོར་བའི་ཕྱིར་རོ། །ཏིང་ངེ་འཛིན་ལ་བརྩོན་པའི་ཚེ་ན་གདམས་པ་བརྗེད་པ་ཉེས་པ་སྟེ། དམིགས་པ་
བརྗེད་ནས་སེམས་དམིགས་པ་ལ་མཉམ་པར་བཞག་པ་མེད་པའི་ཕྱིར་རོ་།ཉམ་པར་བཞག་པ་ལ་བྱིང་རྒོད་ཉེས་པ་སྟེ་དེ་གཉིས་ཀྱིས་སེམས་ལས་སུ་རུང་བ་མེད་པར་བྱེད་པའི་ཕྱིར་རོ། །བྱིང་རྒོད་བྱུང་བའི་ཚེ་མི་རྩོལ་བ་ཉེས་པ་སྟེ་དེས་དེ་
གཉིས་ཞི་བར་མི་བྱེད་པས་སོ། །བྱིང་རྒོད་དང་བྲལ་བའི་ཚེ་འདུ་བྱེད་པའི་སེམས་པ་ཉེས་པ་ཡིན་ཏེ་བྱིང་རྒོད་གཉིས་གཅིག་ཏུ་བྱས་ན་ལྔ་ཡིན་ལ་སོ་སོར་ཕྱེ་ནས་ཉེས་པ་དྲུག་ཏུ་ཡང་སྒོམ་རིམ་རྣམས་ནས་གསུངས་སོ། །དེ་དག་གི་གཉེན་པོ་སྤོང་

[46A]༄༅། །པའི་འདུ་བྱེད་བརྒྱད་ལས་ལེ་ལོའི་གཉེན་པོར་བཞི་སྟེ་དད་པ་དང་འདུན་པ་དང་རྩོལ་བ་དང་ཤིན་སྦྱངས་སོ། །དེ་ནས་བརྗེད་ངས་དང་བྱིང་རྒོད་དང་འདུ་མི་བྱེད་པ་དང་འདུ་བྱེད་པའི་གཉེན་པོར་ནི་རིམ་པ་
ལྟར་དྲན་པ་དང་བྱིང་རྒོད་རྟོགས་པའི་ཤེས་བཞིན་དང་འདུ་བྱེད་པའི་སེམས་པ་དང་རྣལ་དུ་འཇོག་པའི་བཏང་སྙོམས་ཡིན་ཏེ་དེ་དག་ནི་སྔར་རྒྱས་པར་བཤད་ཟིན་ཏོ། །འདི་དག་ནི་ཏིང་ངེ་འཛིན་བསྒྲུབ་པའི་གདམས་པ་མཆོག་ཡིན་པས། སློབ་
དཔོན་ཆེན་པོ་ཀ་མ་ལ་ཤཱི་ལའི་སྒོམ་རིམ་གསུམ་དང་གཞན་ཡང་རྒྱ་གར་གྱི་མཁས་པ་ཆེན་པོ་རྣམས་ཀྱིས་ཏིང་ངེ་འཛིན་བསྒྲུབ་པའི་སྐབས་དུ་མར་བཤད་ཅིང། ལམ་སྒྲོན་གྱི་འགྲེལ་པར་ཡང་ཞི་གནས་བསྒྲུབ་པའི་སྐབས་སུ་
བཤད་པས། ལམ་རིམ་པའི་བླ་མ་གོང་མ་རྣམས་ཀྱིས་ཀྱང་རགས་རིམ་རེ་བཤད་སྣང་ནའང་བསམ་གཏན་བསྒོམ་པར་འདོད་པ་རྣམས་ཀྱིས་ཇི་ལྟར་བྱེད་མི་ཤེས་པར་སྣང་བས་རྒྱས་པར་གཏན་ལ་ཕབ་པ་ཡིན་ནོ། །འདི་ནི་སེམས་
རྩེ་གཅིག་པའི་ཏིང་ངེ་འཛིན་དྲན་པ་དང་ཤེས་བཞིན་གྱིས་བྱིང་རྒོད་དང་བྲལ་བར་བྱས་ཏེ་སྐྱོང་བའི་གདམས་ངག་ཐམས་ཅད་ཀྱི་ཐུན་མོང་བ་ཡིན་པས་མཚན་ཉིད་ཀྱི་ཐེག་པའི་སྒོས་ཆོས་ཡིན་གྱི་སྔགས་ལ་མི་དགོས་སོ་སྙམ་དུ་བཟུང་
བར་མི་བྱ་སྟེ། རྣལ་འབྱོར་བླ་ན་མེད་པའི་རྒྱུད་སྡེར་ཡང་གསུངས་པས་ཐུན་མོང་བ་ཡིན་པའི་ཕྱིར་རོ། །དེ་སྐད་དུ་ཡང་དཔལ་སམྦུ་ཊི་ བ། ཀུན་ཏུ་ཁ་སྦྱོར་བ་  འི་བརྟག་པ་དང་པོའི་རབ་བྱེད་གཉིས་པ་ལས། འདུན་པའི་ཏིང་ངེ་འཛིན་སྤོང་བའི་འདུ་

[46B] བ། སྟེ་མདོར་ན་རྫུ་འཕྲུལ་གྱི་རྐང་པ་བཞིའི་དང་པོ་འདུན་པའི་རྫུ་འཔྲུལ་གྱི་རང་པ་  དབེན་པ་ལ་གནས་པ། འདོད་ཆགས་དང་བྲལ་བ་ལ་གནས་པ་འགོག་པ་ལ་གནས་པ་ཡང་དག་པར་སྤོང་བས་ཡོངས་སུ་བསྒྱུར་བ་སྟེ་
འདུན་པ་དེས་ཤིན་ཏུ་ཞུམ་པ་ བ། སྟེ་ལྷོད་དྲགས་པ་  དང་གཟེངས་མཐོ་བ་ བ། སྟེ་བསྒྲིམས་དྲགས་པ་  མ་ཡིན་པར་བསྒོམ་པ་དང་ཞེས་བརྩོན་འགྲུས་དང་དཔྱོད་པ་དང་སེམས་ཀྱི་ཏིང་ངེ་འདིན་གསུམ་ལ་ཡང་དེ་ལྟར་གསུངས་སོ། །སྔར་བཤད་པའི་ཏིང་ངེ་འྡིཟྣ་
ལས་སུ་རུང་བ་དེ་ཉིད་རྫུ་འཕྲུལ་ལ་སོགས་པའི་ཡོན་ཏན་བསྒྲུབ་པའི་གཞིར་གྱུར་པས་རྐང་པ་དང་འདྲ་བས་རྫུ་འཕྲུལ་གྱི་རྐང་པ་ཡིན་ལ། དེ་འགྲུབ་པ་ལ་སྒོ་བཞི་སྟེ་འདུན་པ་དྲག་པོས་ཐོབ་པ་དང་བརྩོན་འགྲུས་རྒྱུན་རིང་པོས་ཐོབ་པ་དང་
དམིགས་པ་རྣམ་པར་འབྱེད་པས་ཏིང་ངེ་འཛིན་ཐོབ་པ་ལ་འདུན་པའི་ཏིང་ངེ་འཛིན་བརྩོན་འགྲུས་དང་དཔྱོད་པའི་ཏིང་ངེ་འཛིན་ཞེས་ཟེར་ལ། སྔོན་གྱི་ཏིང་ངེ་འཛིན་གྱི་ས་བོན་སེམས་ལ་ཡོད་པ་ལ་བརྟེན་ནས་སེམས་རྩེ་གཅིག་པ་ཐོབ་པ་ལས་སེམས་
ཀྱི་ཏིང་ངེ་འཛིན་ཞེས་བྱ་བར་དབུས་མཐའི་འགྲེལ་བཤད་སོགས་ལས་བཤད་དོ། །ཤིན་ཏུ་ཞུབ་པ་ནི་གློད་དྲགས་པ་ཡིན་ལ། ཤིན་ཏུ་གཟེངས་མཐོ་བ་ཞེས་སྦྱར་བ་ནི་བསྒྲིམས་དྲགས་པ་སྟེ་དེ་གཉིས་དང་བྲལ་བར་བསྐྱང་དགོས་པའི་དོན་ནོ། ། ང། འོ་ན་
རྫུ་འཕྲུལ་གྱི་རྐང་པ་དེ་གང་ཡིན། དེ་བཞིའི་ཁྱད་པར་དེ་ཇི་ལྟ་བུ་སྙམ་ན་སྔར་བཤད་པའི་སེམས་ལས་རུང་ཐོབ་པའི་ཏིང་ངེ་འཛིན་དེ་ཉིད་ལ་རྫུ་འཕྲུལ་སོགས་ཡོན་གྱི་རྟེན་བྱེད་པ་ལ་སྐྱེས་བུ་འགྲོ་བའི་རྐང་པ་དང་འདྲ་བས་རྫུལ་གྱི་རྐང་པ་ཟེས་བྱ་ལ། དེ་བཞིའི་ཁྱད་པར་ཡང་སྔོན་བསྒྲུབ་པའི་སྐབས་སུ་རྒྱུ་བཞིའི་

[47A]༄༅། །ནང་ནས་འདུན་པ་དྲག་པོ་ཤས་ཆེ་བས་ཐོབ་པ་ལ་འདུན་པའི་རྫུ་འཕྲུལ་གྱི་རྐང་་ཨྮེས་བརྗོད་པ་ནས། ཆོས་རབ་ཏུ་རྣམ་འབྱེད་ཀྱི་དཔྱོད་པ་ཤས་ཆེ་བས་ཐོབ་པའི་དེ་ལ་དཔྱོད་པའི་རྫུ་འཕྲུལ་གྱི་རྐང་པ་ཞེས་བྱ་བའི་བར་ཡིན་ལ། ཚེ་སྔོན་གོམས་པའི་ཏིང་ངེ་འཛིན་གྱིས་
བོན་སེམས་ལ་ཡོད་པའི་མཐུས་ཚེ་འདིར་བསྒོམ་པའི་སྦྱོར་བ་མ་བྱས་ཀྱང་ཐོབ་པའི་ཏིང་ངེ་འཛིན་དེ་ལ་སེམས་ཀྱི་ཏིང་ངེ་འཛིན་ཅེས་བྱ་སྟེ། དཔེར་ན་དགྲ་བཅོམ་པ་ལེགས་འོངས་ཀྱིས་ཨུཏྤལ་སྔོན་པོ་གྲལ་ལ་བྲིམས་པ་མཐོང་བ་ཙམ་གྱིས་ཟད་པར་གྱི་ཏིང་དེ་འཛིན་སྐྱེས་པ་ལྟ་བུའོ་ ། །གཉིས་པ་དེ་ལ་བརྟེན་ནས་
སེམས་གནས་སྐྱེ་བའི་རིམ་པ་ལ་གསུམ། སེམས་གནས་སྐྱེ་བའི་རིམ་པ་དངོས། དེ་སྟོབས་དྲུག་གིས་འགྲུབ་ལུགས། དེ་ལ་ཡིད་ལ་བྱེད་པ་བཞི་ཡོད་པའི་ཚུལ་ལོ། །དང་པོ་ལ་སེམས་དགུ་ལས། ་དེ་དང་དེ་ལ་སེམས་འཇོག་པ་ནི། ཕྱི་རོལ་
གྱི་དམིགས་པ་ཐམས་ཅད་ལས་སེམས་ཡང་དག་པར་བསྡུས་ཏེ་ནང་དུ་དམིགས་པ་ལ་གཏོད་པར་བྱེད་པ་སྟེ། མདོ་སྡེའི་རྒྱན་ལས། དམིགས་པ་ལ་ནི་སེམས་གཏད་ནས། །ཞེས་གསུངས་སོ། ་རྒྱུན་དུ་འཇོག་པ་ནི་དང་པོར་གཏད་པའི་སེམས་
དེ་ཉིད་གཞན་དུ་མི་གཡེང་བར་དམིགས་པ་དེ་ལ་རྒྱུན་དུ་འཇོག་པ་སྟེ། དེའི་རྒྱུན་རྣམ་པར་གཡེང་མི་བྱ། །ཞེས་སོ། ་གླན་ཏེ་འཇོག་པ་ནི། བརྗེད་ངས་ཀྱིས་ཡེངས་ཏེ་ཕྱི་རོལ་དུ་གཡེངས་ན་དེ་ཤེས་པར་བྱས་ནས་སླར་ཡང་དམིགས་པ་དེ་ཉིད་ལ་
འདོགས་པ་སྟེ། རྣམ་གཡེང་མྱུར་དུ་རྟོགས་བྱས་ནས། །དེ་ལ་སླར་ནི་གླན་པར་བྱ། །ཞེས་སོ། ་ཉེ་བར་འཇོག་པ་ནི། སྒོམ་རིམ་དང་པོ་ལས། སེམས་སྔ་མ་གཡེང་བ་ཤེས་ནས་སྤོང་བ་དང་སེམས་འདི་རྣམ་གཡེངས་སྤངས་ནས་དམིགས་པ་དེ་ཉིད་

[47B] ཤེར་ཕྱིན་མན་ངག་ལས་ བ། སེམས་གནས་བཞི་པ་འདི་ལ་  སེམས་རང་ཞིན་གྱིས་རྒྱ་ཆེ་བ་ལས་ཡང་དང་ཡང་དུ་བསྡུས་ཏེ་ཕྲ་བར་ བ། རམ་ཆུང་དུར་  བྱས་ནས་གོང་ནས་གོང་དུ་འཇོག་པ་ལ་བཤད་དེ། བློ་ལྡན་གོང་ནས་
གོང་དུ་ཡང། །སེམས་ནི་ནང་དུ་བསྡུ་བར་བྱ། ཞེས་གསུངས་པ་དང་མཐུན་ནོ། །ཉན་ས་ལས། དང་དང་པོར་དྲན་པ་ཉེ་བར་བཞག་སྟེ་སེམས་ཕྱི་རོལ་ཏུ་མི་གཡོ་བ་ལ་བྶཧྡ་དེ། །རན་པའི་སྟོབས་བསྐྱེད་ནས་བརྗེད་ངས་ཀྱིས་ཕྱི་རོལ་ཏུ་གཡེང་བར་མི་
བྱེད་པའོ། ་དུལ་བར་བྱེད་པ་ནི།  བ། ལྔ་པ་འདི་ལ་ཏིང་ངེ་འཛིན་གྱི་ཡོན་ཏན་མཐོང་བ་དངོས་སུ་སྨོས་པས་དེའི་ལྡོག་ཕྱོགས་རྣམ་རྟོག་དང་ཉེ་ཉོན་གྱིས་སེམས་འཕྲོ་བ་འགོག་པ་ཤུགས་ལས་གྲུབ་པའོ་ ། །ཏིང་ངེ་འཛིན་གྱི་ཡོན་ཏན་བསམས་ནས་ཏིང་ངེ་འཛིན་ལ་དགའ་བར་བྱེད་པ་སྟེ། དེ་ནས་
ཡོན་ཏན་མཐོང་བའི་ཕྱིར། །ཏིང་ངེ་འཛིན་ལ་སེམས་འདུལ་ལོ་།ཞེས་གསུངས་སོ། །ཉན་ས་ལས་ནི། གཟུགས་སོགས་ཡུལ་ལྔ་དང་དུག་གསུམ་དང་སྐྱེས་པ་དང་བུད་མེད་ཀྱི་མཚན་མ་གང་རུང་གིས་སེམས་གཡེངས་ན་དང་པོ་ནས་དེ་དག་ལ་ཉེས་
དམིགས་སུ་བཟུང་ནས་མཚན་མ་བཅུ་པོ་དེ་དག་གིས་སེམས་འཕྲོར་མི་སྟེར་བ་ལ་བྶཧྡ་དོ། ་ཞེཨ་བར་བྱེད་པ་ནི། རྣམ་གཡེང་ལ་སྐྱོན་དུ་བལྟས་ནས་ཏིང་ངེ་འཛིན་ལ་མི་དགའ་བ་ཞི་བར་བྱེད་པ་སྟེ། རྣམ་གཡེང་ཉེས་པ་མཐོང་བའི་ཕྱིར། །དེ་ལ་
མི་དགའ་ཞི་བར་བྱ། །ཞེས་སོ། །ཉན་ས་ལས་ནི། འདོད་པའི་རྣམ་རྟོག་པླ་སོགས་པའི་རྣམ་རྟོག་དང་འདོད་པ་ལ་འདུན་པའི་སྒྲིབ་པ་ལ་སོགས་པའི་ཉེ་བའི་ཉོན་མོངས་ཀྱིས་སེམས་འཁྲུགས་ན་དང་པོ་ནས་དེ་ལ་ཉེས་དམིགས་སུ་བཟུང་ནས་

[48A]༄༅། །རྣམ་རྟོག་དང་ཉེ་ཉོ་དེ་དག་ལ་སེམས་འཕྲོར་མི་སྟེར་བ་ལ་བཤད་དོ། ་རྣམ་པར་ཞི་བར་བྱེད་པ་ནི། ཆགས་སེམས་དང་ཡིད་མི་བདེ་དང་རྨུགས་པ་དང་གཉིད་ལ་སོགས་པ་བྱུང་བ་རྣམས་ཉེ་བར་ཞི་བར་བྱེད་པ་སྟེ་
ཆགས་སེམས་ཡིད་མི་བདེ་ལ་སོགས། ། བ། ཇི་ལྟར་  ལངས་པ་དེ་བཞིན་ བ། དུ་དེ་མ་ཐག་  ཞི་བར་བྱ། །ཞེས་སོ། །ཉན་ས་ལས་ནིབྲྗེད་ངས་སྐྱེས་ནས་སྔར་བཤད་པའི་རྣམ་རྟོག་དང་ཉེ་ཉོན་བྱུང་བྱུང་ངོ་ཅོག་དང་དུ་མི་ལེན་པར་སྤོག་བ་ལ་བཤད་དོ། ་རྩེ་
གཅིག་ཏུ་བྱེད་པ་ནི།  བ། བརྒྱད་པ་འདི་ལ་  འབད་མེད་དུ་འཇུག་པའི་ཕྱིར་དུ་འབད་པར་བྱེད་པ་སྟེ། དེ་ནས་སྡོམ་བརྩོན་ཅན་གྱིས་ནི་། བ། ད་ལྟར་  སེམས་ལ་མངོན་པར་འདུ་བྱེད་ བ། པའི་རྩོལ་བ་དང་  བཅས་ བ། ཀྱང། །རང་གི་དུས་སྐད་ཅིག་གཉིས་པར་  རང་གི་ངང་གིས་
འབྱུང་བ་ བ། འི་སེམས་གནས་དགུ་པ་  འཐོ་བ། །ཅེས་སོ། །དེ་ཡང་ བ། འདི་ལ་  ཉན་ས་ལས་ ང། རྒྱུད་གིཅྒ་ཏུ་བྱེད་པ་ཞེས་གསུངས་པ་ནི་བྱིག་རྒོད་ཀྱིས་བར་མཆོད་པར་ཏིང་ངེ་འཛིན་རྒྱུད་གཅིག་ཏུ་བྱེད་ཅེས་པ་སྟེ་རྩེ་གཅིག་ཏུ་བྱེད་པ་ལས་མིང་འདོགས་འདི་གོ་བདེའོ་ ། །མངོན་པར་འདུ་བྱེད་པ་དང་
བཅས་པས་བར་དུ་ཆད་པ་མེད་པ་དང། རྒྱུན་ཆགས་པར་ཏིང་ངེ་འཛིན་གྱི་རྒྱུན་ལ་འཇོག་པར་བྱེད་དེ། དེ་ལྟར་ན་རྒྱུད་གཅིག་ཏུ་བྱེད་པ་ཡིན་ནོ། །ཞེས་གསུངས་པ་ལྟར་ཤེས་པར་བྱ་ཞིང་སེམས་བརྒྱད་པའི་མིང་འདོགས་ཀྱང་རྒྱུད་གཅིག་དུ་
བྱེད་པ་ཞེས་གསུངས་ཏེ་མིང་གིས་དོན་གོ་སླ་བར་སྣང་ངོ། ་།མཉམ་པར་འཇོག་པ་ནི། སེམས་མཉམ་པར་གྱུར་པ་ན་བཏང་སྙོམས་སུ་བྱེད་པ་ལ། སྒོམ་རིམ་ནས་གསུངས་ལ། རྒྱུད་གཅིག་ཏུ་བྱེད་པ་གོམས་པས་ལྷུན་གྲུབ་ཏུ་རང་གི་ངང་

[48B]གསུངས་སོ། །དེ་ལྟར་ཡང། དེ་གོམས་པ་ལས་འདུ་མི་བྱེད། །ཅེས་སོ་།ཉན་སར་ཏིང་ངེ་འཛིན་དུ་བྱེད་པ་ཞེས་གསུངས་ཤིང་དེའི་དོན་ཡང། དེ་ཉིད་ལས། ཀུན་ཏུ་བསྟེན་
ཅིང་གོམས་པར་བྱས་ལན་མང་དུ་བྱས་པའི་རྒྱུས་ལྷུན་གྱིས་གྲུབ་པར་འཇུག་པ་དང་རང་གི་ངང་གིས་འཇུག་པའི་ལམ་ཐོབ་ཅིང་མངོན་པར་འདུ་བྱེད་པ་མེད་པ་དང་ལྷུན་གྱིས་གྲུབ་པ་དེ་ཉིད་ཀྱིས་དེའི་སེམས་རྣམ་པར་གཡེང་བ་མེད་པའི་
ཏིང་ངེ་འཛིན་གྱི་རྒྱུན་ལ་འཇུག་པར་འགྱུར་ཏེ། དེ་ལྟར་ན་ཏིང་ངེ་འཛིན་དུ་བྱེད་པ་ཡིན་ནོ། །ཞེས་གསལ་བར་གསུངས་སོ། །སེམས་དགུའི་མིང་འདོགས་དེ་དག་ནི། སྒོམ་རིམ་དང་པོ་ལས། ཞི་གནས་གྱི་ལམ་འདི་ནི་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་སོགས་པ་ལས་བཤད་དེ། ཞེས་སོགས་དྲངས་པ་ལྟར་བྱས་པའོ། །དེ་སྟོབས་དྲུག་གིས་འབྲུབ་ལུགས་ནི། སྟོབས་ནི་དྲུག་སྟེ། ཐོས་པའི་སྟོབས་དང་བསམ་པའི་སྟོབས་དང་དྲན་པའི་སྟོབས་དང་ཤེས་བཞིན་གྱི་སྟོབས་དང་བརྩོན་
འགྲུས་ཀྱི་སྟོབས་དང་ཡོངས་སུ་འདྲིས་པའི་སྟོབས་སོ། །དེ་དག་གིས་སེམས་གང་འགྲུབ་པའི་ཚུལ་ནི། ཐོས་པའི་སྟོབས་ཀྱིས་ནི་འཇོག་པའི་སེམས་འགྲུབ་སྟེ། སེམས་དམིགས་པ་ལ་འཇོག་པའི་གདམས་ངག་གཞན་ལ་ཐོས་པ་ཙམ་གྱི་རྗེས་
སུ་འབྲངས་ནས་དང་པོར་དམིགས་པ་ལ་བཏགས་་ཨྩམ་ཡིན་གྱི། རང་གིས་ཡང་ཡང་བསམས་ནས་གོམས་པ་མིན་པའི་ཕྱིར་རོ། །བསམ་པའི་སྟོབས་ཀྱིས་ནི། རྒྱུན་དུ་འཇོག་པའི་སེམས་འགྲུབ་སྟེ། དང་པོར་དམིགས་པ་ལ་བཏགས་པ་

[49A]༄༅། །དེའི་རྒྱུན་ཡང་ཡང་བསྨས་ནས་བསྐྱངས་པ་ལས། རྒྱུ་ཅུང་ཟད་འཐུད་པར་ནུས་པ་ཐོག་མར་ཐོབ་པའི་ཕྱིར་རོ། །དྲན་པའི་སྟོབས་ཀྱིས་ནི། བླན་ཏེ་འཇོག་པའི་སེམས་དང་ཉེ་བར་འཇོག་པའི་སེམས་
གཉིས་འགྲུབ་སྟེ། དམིགས་པ་ལས་ཡེངས་ནས་གཡེངས་པ་ན་སྔར་གྱི་དམིགས་པ་དྲན་ནས་ནང་དུ་སྡུད་པ་དང། དང་པོ་ནས་དྲན་པའི་ཤུགས་བསྐྱེད་དེ་དམིགས་པ་ལས་གཡེང་བར་མི་བྱེད་པའི་ཕྱིར་རོ་།ཤེས་བཞིན་གྱི་སྟོབས་ཀྱིས་ནི། དུལ་
བར་བྱེད་པའི་སེམས་དང་ཞི་བར་བྱེད་པའི་སེམས་གཉིས་འགྲུབ་སྟེ་རྣམ་རྟོག་དང་ཉེ་ཉོན་གྱི་མཚན་མ་ལ་འཕྲོ་བའི་ཉེས་དམིགས་ཤེས་བཞིན་གྱིས་རིག་ནས་ཉེས་དམིགས་སུ་བལྟས་པས་དེ་གཉིས་ལ་འཕྲོར་མི་སྟེར་བའི་ཕྱིར་རོ། །བརྩོན་འགྲུས་
ཀྱི་སྟོབས་ཀྱིས་ནི། རྣམ་པར་ཞི་བར་བྱེད་པ་དང་རྩེ་གཅིག་ཏུ་བྱེད་པའི་སེམས་གཉིས་འགྲུབ་སྟེ། རྣམ་རྟོག་དག་ཉེ་ཉོན་བྱུང་བ་ཕྲ་མོ་ཡང་རྩོལ་བས་སྤོང་བས་དང་དུ་མི་ལེན་ཅིང། དེ་ལྟར་བྱས་པས་བྱིང་རྒོད་ལ་སོགས་པས་ཏིང་ངེ་འཛིན་ལ་བར་
བཅད་པར་མི་ནུས་པར་རྒྱུན་ཆགས་སུ་སྐྱེ་བའི་ཏིང་ངེ་འཛིན་འགྲུབ་པའི་ཕྱིར་རོ། །འདྲིས་པའི་སྟོབས་ཀྱིས་ནི། མཉམ་པར་འཇོག་པའི་སེམས་འགྲུབ་སྟེ། སྔ་མ་རྣམ་ལ་གོམས་པ་ཆེས་བའི་སྟོབས་ཀྱིས་འབད་མེད་དུ་ངང་གིས་འཇུག་པའི་
ཏིང་ངེ་འཛིན་སྐྱེ་བའི་ཕྱིར་རོ། །དེ་དག་ནི་ཉན་སའི་དགོངས་པ་ཇི་ལྟ་བ་བཞིན་ཡིན་པས་དེ་ལས་གཞན་དུ་འཆད་པ་སྣང་ཡང་ཡིད་བརྟན་པར་མི་བྱའོ། །དེ་ལ་སེམས་དགུ་པ་ཐོབ་ན་ནི་དཔེར་ན་གཞུང་ལ་སོགས་པ་འདོན་པ་ལ་ཆེས་ཤིན་ཏུ་གོམས་

[49B]སུ་སེམས་གཞན་དུ་གཡེངས་ཀྱང། ཁ་ཏོན་དེ་ཉིད་མི་ཆད་པར་རྩོལ་མེད་དུ་འོང་བ་ལྟར། དང་པོར་སེམས་དམིགས་པ་ལ་གཏོད་པའི་དྲན་པས་ལན་ཅིག་མཉམ་པར་བཞག་ན་དེ་ནས་
དྲན་ཤེས་ན་རེ་རྒྱུན་ལྡན་དུ་བསྟེན་པ་མ་བྱུང་ཡང། ཏིང་ངེ་འཛིན་དེ་འཕྲོ་མི་ཆད་པར་རྒྱུན་ཆགས་སུ་རྒྱུན་རིང་པོར་འཇུག་ཐུབ་པ་ཞིག་འབྱུང་ངོ། །དྲན་ཤེས་རྒྱུན་ལྡན་ན་རེ་བསྟེན་པའི་རྩོལ་བ་མི་དགོས་པས་མངོན་པར་འདུ་བྱེད་པའམ་འབད་རྩོལ་
མེད་པ་ཞེས་ཟེར་བ་ཡི་ནོ། །དེ་སྐྱེ་བ་ལ་སྔོན་དུ་དྲན་པ་དང་ཤེས་བཞིན་རྩོལ་བས་ན་ཏ་བསྟེན་ན། བྱིང་རྒོད་སོགས་ཀྱི་མི་མཐུན་ཕྱོགས་ཀྱིས་བར་གཅོད་མི་ནུས་པར་ཐུན་རིང་པོ་འཁྱོངས་པའི་ཏིང་ངེ་འཛིན་ཞིག་སྐྱེ་དགོས་ལ། དེ་ཡང་སེམས་
རྒྱད་པ་ཡིན་ཏེ། འདི་དང་དགུ་པ་གཉིས་བྱིང་རྒོད་ལ་སོགས་པའི་ཏིང་ངེ་འཛིན་གྱི་མི་མཐུན་ཕྱོགས་ཀྱིས་བར་གཅོད་མི་ནུས་པར་འདྲ་ཡང། འདི་ལ་དྲན་པ་དང་ཤེས་བཞིན་བར་མ་ཆད་དུ་བསྟེན་དགོས་པས་མངོན་པར་འདུ་བྱེད་པའམ་འབད་རྩོལ་
དང་བཅས་པ་ཞེས་ཟེར་བ་ཡིན་ནོ། །དེ་སྐྱེ་བ་ལ་བྱིང་རྒོད་སོགས་ཕྲ་མོ་ཡང་སྐྱེས་ཙམ་ནས་དང་དུ་མི་ལེན་པར་འགོག་པ་ཞིག་དགོས་པས་སེམས་འདུན་པ་དགོས་སོ། །དེ་སྐྱེ་བ་ལ་རྣམ་རྟོག་དང་ཉེ་ཉོན་གྱིས་གཡེང་བ་ལ་ཉེས་དམིགས་སུ་ཤེས་ནས་དེ་
དག་ལ་མི་འཕྲོ་བར་བྱ་ར་བྱེད་པའི་ཤེས་བཞིན་སྟོབས་ལྡན་དགོས་པས་སེམས་ལྔ་པ་དང་དྲུག་པ་དགོས་ཏེ། དེ་གཉ་ནི་ཤེས་བཞིན་སྟོབས་སུ་གྱུར་པས་བསྒྲུབས་པའི་ཕྱིར་རོ། །དེ་འདྲ་བ་དེ་སྐྱེ་བ་ལ་ཡང་དམིགས་པ་ལ་ཡེངས་ནའང་མྱུར་དུ་

[50A]༄༅། །དམིགས་པ་དྲན་པ་དང། དང་པོ་ནས་དམིགས་པ་ལས་གཡེང་བར་མི་བྱེད་པའི་དྲན་པ་དགོས་པ་སེམས་གསུམ་པ་དང་བཞི་པ་དགོས་ཏེ། དེ་གཉིས་ནི་དྲན་པ་དེ་གཉིས་ཀྱིས་བསྒྲུབས་པ་ཡིན་པའི་
ཕྱིར་རོ། །དེ་སྐྱེ་བ་ལ་ཡང་ཐོག་མར་སེམས་དམིགས་པ་ལ་འདོགས་པ་དང། བཏགས་པ་དེའི་རྒྱུན་མི་གཡེང་བ་དགོས་པས་སེམས་དང་པོ་གཉིས་སྔོན་དུ་སྐྱེ་བ་ཡིན་ནོ། །དེ་ལྟར་ན་མདོར་བསྡུན་དང་པོར་གདམས་ངག་ཐོས་པའི་རྗེས་སུ་འབྲངས་ལ་
སེམས་མཉམ་པར་འཇོག་ཏུསླ་ལེགས་པར་བྱ། དེ་ནས་དེ་ལྟར་བཞག་པ་དེ་ཡང་ཡང་བསམས་ལ་རྒྱུན་ཅུང་ཟད་འཐུད་ཐུབ་པའི་སྒོ་ནས་རྒྱུན་བསྐྱང། དེ་ནས་དྲན་པ་ཉམས་ནས་གཡེངས་ན་མྱུར་དུ་བསྡུལ་དམིགས་པ་བརྗེད་པ་མྱུར་དུ་དྲན་པ་དང་
དེ་ནས་ཀྱང་དྲན་པ་ཤུགས་ཅན་བསྐྱེད་ལ་དང་པོ་ནས་དམིགས་པ་ལ་མི་ཡེངས་པའི་དྲན་པའི་སྟོབས་བསྐྱེད། དྲན་པ་སྟོབས་ཅན་གྲུབ་པ་དང་དམིགས་པ་ལས་གཞན་དུ་གཡེང་བའི་བྱིང་རྒོད་སོགས་ཀྱི་སྐྱོན་མཐོང་བའི་སྒོ་ནས་བྱ་ར་བྱེད་པའི་ཤེས་
བཞིན་དྲག་པོ་བསྐྱེད། དེ་ནས་བརྗེད་ངས་ཕྲ་མོས་གཡེངས་ནའང། དེ་མ་ཐག་རིག་ནས་རྒྱུན་གཅོད་པ་དང་བཅད་ནས་མི་མཐུན་ཕྱོགས་ཀྱིས་བར་མ་བཅད་པའི་རྒྱུན་ཇེ་རིང་དུ་གཏོང་བའི་རྩོལ་བའི་སྟོབས་བསྐྱེད། དེ་སྐྱེས་པ་ན་འབད་ནས་བསྒོམས་
པས་གོམས་པ་ཀློང་དུ་གྱུར་ནས་འབད་རྩོལ་མེད་པར་ཏིང་ངེ་འཛིན་དུ་འགྲོ་བའི་སེམས་དགུ་པ་འགྲུབ་པ་ཡིན་ནོ། །དེས་ན་སེམས་དགུ་པ་མ་ཐོབ་པའི་གོང་ཡན་ཅད་དུ་རྣལ་འབྱོར་པས་སེམས་ཏིང་ངེ་འཛིན་ལ་འཇོག་པའི་རྩོལ་བ་ཕར་བྱ་དགོས་ལ་

[50B]མ་བྱས་ཀྱང་སེམས་ཏིང་ངེ་འཛིན་དུ་ཧྲིལ་ཧྲིལ་འགྲོ་བར་འགྱུར་རོ། །དེ་ལྟ་བུའི་སེམས་དགུ་པ་འདི་ཐོབ་ཀྱང་ཤིན་སྦྱངས་མ་ཐོབ་ན་འོག་ནས་འཆད་པ་ལྟར་ད་དུང་ཞིང་གནས་ཐོབ་པར་ཡང་
མི་འཇོག་ན་ལྷག་མཐོང་ཐོབ་པ་ལྟ་ཅི་སྨོས། འོན་ཀྱང་འདི་འྡྲཱི་ཏིང་ངེ་འཛིན་བདེ་གསལ་མི་རྟོག་པས་བརྒྱན་པ་ཞིག་རྙེད་ན་མཉམ་གཞག་དང་རྗེས་ཐོབ་འདྲེས་པའི་རྣམ་པར་མི་རྟོག་པའི་ཡེ་ཤེས་སྐྱེས་པར་འདོད་ཅིང། ཁྱད་པར་དུ་ཉན་ཐོས་
ཀྱིས་ནས་བཤད་པའི་སེམས་དགུ་པ་འདི་ལ་རྣལ་འབྱོར་བླ་མེད་ཀྱི་རྫོགས་རིམ་ཡོངས་རྫོགས་པ་བྱུང་བར་འདོད་པ་ཤིན་ཏུ་མང་བར་སྣང་སྟེ་འོག་ཏུ་བྶཧྡ་པར་བྱའོ། །དེ་ལ་ཡིད་བྱེད་བཞི་ཡོད་པའི་ཚུལ་ནི། ཉན་ས་ལས། དེ་ལ་སེམས་
གནས་པ་དགུ་པོ་དེ་དག་ལ་ཡིད་ལ་བྱེད་པ་བཞི་ཡོད་པར་རིག་པར་བྱ་སྟེ། བསྒྲིམས་ཏེ་འཇུག་པ་དང་བར་དུ་ཆད་ཅིང་འཇུག་པ་དང་སྐབས་སུ་ཆད་པ་མེད་པར་འཇུག་པ་དང་ལྷུན་གྱིས་གྲུབ་པར་འཇུག་པའོ་།དེ་ལ་འཇོག་པར་བྱེད་པ་དང་ཡང་
དག་པར་འཇོག་པར་བྱེད་པ་ལ་ནི་བསྒྲིམས་ཏེ་འཇུག་པའི་ཡིད་ལ་བྱེད་པ་ཡོད་དོ། །སྡུད་ཏེ་འཇོག་པར་བྱེད་པ་དང་ཉེ་བར་འཇོག་པར་བྱེད་པ་དང་དུལ་བར་བྱེད་པ་དང་ཞི་བར་བྱེད་པ་དང་ཉེ་བར་ཞི་བར་བྱེད་པ་ལ་ནི་སྐབས་སུ་ཆད་ཅིང་འཇུག་པའི་
ཡིད་ལ་བྱེད་པ་ཡོད་དོ། །རྒྱུད་གཅིག་ཏུ་བྱེད་པ་ལ་ནི་སྐབས་སུ་ཆད་པ་མེད་པར་འཇུག་པའི་ཡིད་ལ་བྱེད་པ་ཡོད་དོ། །ཏིང་ངེ་འཛིན་དུ་བྱེད་པ་ལ་ནི་རྩོལ་བ་མེད་པར་འཇུག་པའི་ཡིད་ལ་བྱེད་པ་ཡོད་དོ། ། ང། དེ་ལ་ཡིད་བྱེད་བཞི་ཡོད་པའི་ཚུལ་འདི་ལ་སེམས་དང་
[51A]༄༅། །པོ་གཉིས་ལ་བསྒྲིམས་ཏེ་འཇུག་པའི་ཡིད་ལ་བྱེད་པ་ཡོད། དེ་ནས་ལྔ་ལ་བར་དུ་ཆད་ཅིང་འཇུག་པ་ཡོད། སེམས་བརྒྱད་པ་ལ་སྐྦས་སུ་ཆད་པ་མེད་པར་འཇུག་པ་ཡོད། སེམས་དགུ་པ་ལ་རྩོལ་བ་མེད་པར་འཇུག་པའི་ཡིད་བྱེད་ཡོད་ཅེས་སོ་སོར་བཞག་པ་ལས། དེ་མི་
འཐད་དེ་སེམས་དང་པོ་གཉིས་ལའང། ཏིང་ངེ་འཛིན་གྱི་བར་སྐབས་སུ་བྱིང་རྒོད་ཀྱིས་ཅོད་ཅིང་འཇུག་ལ། དེ་ནས་བར་པ་ལྔ་ལའང་འབད་རྩོལ་གྱིས་བསྒྲིམས་ཏེ་འཇུག་དགོས་པར་འདྲ་བའི་ཕྱིར་ཞེ་ན་དེ་ལྟར་ཡིན་ཀྱང་སེམས་དང་པོ་གཉིས་ཀྱི་སྐབས་སུ་བྱིང་རྒོད་དང་ཏིང་ངེ་འཛིན་གཉིས་ཀྱི་ནང་ནས་བྱིང་རྒོད་ཤས་ཆེལ་ཏིང་
དེ་འཛིན་ཤས་ཆུང་བས་བྱིང་རྒོད་ལ་ཏིང་ངེ་འཛིན་གྱིས་ཅུང་བཟད་བར་ཆོད་པ་ཡིན་གྱི། ཏིང་ངེ་འཛིན་ལ་བྱིང་རྒོད་ཀྱིས་བར་ཆོད་པའི་ཐ་སྙད་མི་འབྱུང་བ་དང། སེམས་དང་པོ་གཉིས་དང་བར་པ་ལང་ལ་བསྒྲིམས་དགོས་པ་འདྲ་ཡང། བར་པ་ལྔ་ལ་བསྒྲིམ་དགོས་པ་དང་བར་ཆད་ཅིང་འཇུག་པ་གཉིས་ཀ་ཡོད་ལ། དང་པོ་གཉིས་ལ་
བསྒྲིམས་པ་གཅིག་པུ་ལས་མེད་པས་ན་དེའི་སྐལ་བར་བཞག་པ་ཡིན་ཏེ་དཔེར་ན་མི་གསུམ་གྱི་གཅིག་ལ་རྒྱ་རི་ཤ་རྒྱང་པ་བྱིན། གཅིག་ལ་ཤ་ཐུད་གཉིས་སྦྲེལ་བྱིན་པ་ན། གསུམ་གལ་སཧ་ཡོད་པ་འདྲ་ཡང་དང་པོ་ལ་ཤ་བྱིན་པའི་ཐ་སྙད་བྱེད། ཕྱི་མ་གཉིས་ལ་གཉིས་སྦྲེལ་ཡོད་པ་འདྲ་
ཡང་བར་པ་ལ་གཉིས་སྦྲེལ་ཁོ་ན་ལས་མེད་པས་དེ་ལ་གཉིས་སྦྲེལ་བྱིན་པའི་ཐ་སྙད་བྱེད་པ་ལྟ་བུའོ་ ། །ཞེས་སེམས་དང་པོ་གཉིས་ཀྱི་དུས་སུ་ནི་འབད་པས་བསྒྲིམ་དགོས་པས་བསྒྲིམས་ཏེ་འཇུག་པ་དང་དེ་ནས་སེམས་ལྔའི་སྐབས་སུ་ནི་བྱིང་རྒོད་ཀྱིས་བར་དུ་བཅད་ནས་ཐུན་
རིང་པོ་སྐྱོང་མི་ནུས་པས་སྐབས་སུ་ཆད་ཅིང་འཇུག་པ་དང། དེ་ནས་སེམས་བརྒྱད་པ་ལ་ནི་བྱིང་རྒོད་ཀྱིས་བར་གཅོད་མི་ནུས་པར་ཐུན་རིང་པོ་སྐྱོང་ཐུབ་པས་སྐབས་སུ་ཆད་པ་མེད་པར་འཇུག་པ་དང། དེ་ནས་སེམས་དགུ་པ་ལ་ནི་བར་ཡང་མི་ཆད་

[51B] རྩོལ་བ་མེད་པར་འཇུག་པའི་ཡིད་བྱེད་འཇོག་གོ་འོ་ན་སེམས་དང་པོ་གཉིས་ཀྱི་སྐབས་སུ་ཆད་ཅིང་འཇུག་པ་ཡོད་ལ། སེམས་བར་པ་ལྔའི་སྐབས་སུ་ཡང་བསྒྲིམ་དགོས་པ་ཡོད་པ་ལ་དང་པོ་གཉིས་ལ་ཆད་
ཅིང་འཇུག་པའི་ཡིད་བྱེད་ཡོད་པར་མི་འཆད་པ་དང། བར་པ་ལྔ་ལ་བསྒྲིམས་ཏེ་འཇུག་པའི་ཡིད་བྱེད་ཡོད་པར་མི་འཆད་པ་ཅི་ཞེ་ན་སེམས་དང་པོ་གཉིས་ལ་ནི་སེམས་ཏིང་ངེ་འཛིན་དུ་འགྲོ་བ་དང་དེར་མི་འགྲོ་བ་གཉིས་ཕྱི་མ་ཆེས་རིང་ལ་བར་པ་ལྔ་
ལ་ནི་ཏིང་ངེ་འཛིན་ལ་གནས་པ་ཆེས་རིང་བས་ཕྱི་མ་ལ་ཏིང་ངེ་འཛིན་གྱི་བར་བཅད་པའི་ཐ་སྙད་མཛད་ལ་སྔ་མ་ལ་མ་མཛད་དོ། །དེའི་ཕྱིར་དེ་གཉིས་ཀ་ལ་བསྒྲིམས་ཏེ་འཇུག་པ་ཡོད་པར་ནི་འདྲ་མོད་ཀྱང། སྐབས་སུ་ཆད་ཅིང་འཇུག་པ་ཡོད་མེད་མི་
འདྲ་བས་བསྒྲིམས་ཏེ་འཇུག་པ་ཡོད་པའི་ཡིད་བྱེད་དུ་སེམས་ལྔ་པོ་དེ་མ་བཞག་གོ་དེ་ལྟར་ན་སྔར་བཤད་པའི་ཚོགས་ལ་གནས་པར་བྱས་ནས་ཏིང་ངེ་འཛིན་བསྒྲུབ་པའི་བརྩོན་འགྲུས་རྒྱུན་ལྡན་དུ་བསྟེན་ན་ཞི་གནས་འགྲུབ་ཀྱི། ལན་རེ་རེ་གཉིས་
གཉིས་ཙམ་བསྒྲུབས་ནས་སླར་ཡང་སྦྱོར་བ་དོར་ན་མི་འགྲུབ་པར་གསུངས་ཏེ། ཕར་ཕྱིན་བསྡུས་པ་ལས། རྒྱུན་མི་ཆད་པའི་རྣལ་འབྱོར་གྱིས། །བསམ་གཏན་བསྒྲུབ་ལ་བརྩོན་པར་བྱ། །ཡང་དང་ཡང་ཞིང་ངལ་འཚོ་ན། །གཙུབས་པས་མེ་ཕྱིན་མི་
འགྱུར་ཏེ། །རྣལ་འབྱོར་ཚུལ་ལའང་དེ་བཞིན་དུ། །ཁྱད་པར་མ་ཐོབ་བཏང་མི་བྱ། །ཞེས་གསུངས་སོ། །བསྒོམས་པས་ཞི་གནས་འགྲུབ་པའི་ཚད་ལ་གསུམ། ཞི་གནས་གྲུབ་པ་དང་མ་གྲུབ་པའི་ས་མཚམས་བསྟན་པ་དང། ཞི་གནས་ལ་བརྟེན་

[52A]༄༅། །ནས་ལམ་བགྲོད་ཚུལ་སྤྱིར་བསྟན་པ་དང། ཁྱད་པར་དུ་འཇིག་རྟེན་པའི་ལམ་བགྲོད་ཚུལ་བསྟན་པའོ། །དང་པོ་ལ་གཉིས་དངོས་ཀྱི་དོན་བསྟན་པ་དང། ཡིད་བྱེད་དང་ལྡན་པའི་རྟགས་དོགས་གཅོད་
དང་བཅས་པའོ། །དང་པོ་ནི། སྔར་བཤད་པ་དེ་ལྟར་ཏིང་ངེ་འཛིན་སྐྱོང་ཚུལ་ལེགས་པར་ཤེས་ནས་བསྐྱངས་པས་སེམས་དགུ་རིམ་པ་བཞིན་སྐྱེས་ཏེ་སེམས་དགུ་པ་བྱིང་རྒོད་ཕྲ་མོ་དང་བྲལ་བར་ཐུན་རིང་པོ་སྐྱོང་ནུས་ཤིང། དེ་ཡང་དྲན་པ་དང་
ཤེས་བཞིན་རྒྱུན་ལྡན་དུ་བསྟན་པའི་འབད་རྩོལ་ལ་མི་བལྟོས་པའི་ལྷུན་གྲུབ་ཏུ་འཇུག་པའི་ཏིང་ངེ་འཛིན་ཐོབ་ན་ཞི་གནས་ཐོབ་པ་ཡིན་ནམ་མིན་སྙམ་ན། བཤད་པར་བྱ་སྟེ། ཏིང་ངེ་འཛིན་འདི་ཐོབ་པ་ལ་ཤིན་ཏུ་སྦྱངས་པ་ཐོབ་པ་དང་མ་ཐོབ་པ་
གཉིས་སུ་ཡོད་པས་གལ་ཏེ་ཤིན་སྦྱངས་མ་ཐོབ་ན་ཞི་གནས་རྗེས་མཐུན་པ་ཡིན་གྱི། ཞི་གནས་དངོས་མིན་པས་ཞི་གནས་དང་རྗེས་སུ་མཐུན་པའི་ཡིད་ལ་བྱེད་པ་ཞེས་བྱ་སྟེ། དགོངས་འགྲེལ་ལས། བཅོམ་ལྡན་འདས་བྱང་ཆུབ་སེམས་དཔའ་དེ་
ཇི་སྲིད་དུ་སེམས་ལ་དམིགས་པའི་སེམས་ནང་དུ་ཡིད་ལ་བགྱིད་པ་ན་ལུས་ཤིན་ཏུ་སྦྱངས་པ་དང། སེམས་ཤིན་ཏུ་སྦྱངས་པ་མ་ཐོབ་པ་དེའི་བར་དུ་ཡིད་ལ་བགྱིད་པ་དེ་ལ་ཅི་ཞེས་བགྱི། བྱམས་པ་ཞི་གནས་ནི་མ་ཡིན་ཏེ་ཞི་གནས་ཀྱི་རྗེས་སུ་
མཐུན་པའི་མོས་པ་དང་མཚུངས་པར་ལྡན་པ་ཡིན་པར་བརྗོད་པར་བྱའོ། །ཞེས་གསལ་བར་གསུངས་ཤེང། མདོ་སྡེའི་རྒྱན་ལས་ཀྱང་དེ་གོམས་པ་ལས་འདུ་མི་བྱེད། །དེ་ནས་དེ་ཡི་ལུས་དང་སེམས། །ཤིན་ཏུ་སྦྱངས་པ་ཆེ་ཐོབ་ནས། །ཡིད་

[52B] །ཞེས་གསུངས་ཏེ། ཡིད་ལ་བྱེད་པ་ནི། སྐབས་འདིར་ཞི་གནས་ལ་ཟེར་བ་ཡིན་ཏེ། ཉན་ས་ནས་གུསྔྶ་པ་འོག་ཏུ་འཆད་པ་ལྟར་རོ། །སྒོམ་རིམ་བར་པ་ལས་ཀྱང། དེ་ལྟར་ཞི་གནས་གོམས་པར་བྱས་པ་དེའི་ལུས་དང་
སེམས་གང་གི་ཚེ་ཤིན་ཏུ་སྦྱངས་པར་གྱུར་པ་དང་ཇི་ལྟར་འདོད་པ་བཞིན་དུ་དམིགས་པ་ལ་སེམས་དབང་དུ་གྱུར་པ་དེའི་ཚེ་དེའི་ཞི་གནས་གྲུབ་པ་ཡིན་པར་རིག་པར་བྱའོ། །ཞེས་དམིགས་པ་ལ་གནས་པ་ལ་རང་དབང་ཐོབ་པ་དང་ཤིན་ཏུ་སྦྱངས་པ་གཉིས་
དགོས་པར་གསུངས་སོ། །དེའི་ཕྱིར་སྒོམ་རིམ་དང་པོ་ལས། གནག་གི་ཚེ་དམིགས་པ་དེ་ཉིད་ལ་མངོན་པར་འདུ་བྱེད་པ་མེད་པར་ཇི་སྲིད་འདོད་པའི་བར་དུ་སེམས་འཇུག་པར་འགྱུར་བ་དེའི་ཚེ་ཞི་གནས་རྫོགས་པ་ཡིན་པར་རིག་པར་བྱ་སྟེ། ཞེས་གསུངས་
པ་ཡང་ཤིན་སྦྱངས་ཡོད་པ་ལ་དགོངས་པ་ཡིན་ཏེ། སྒོམ་རིམ་བར་པ་ལས་གསལ་བར་གསུགས་པའི་ཕྱིར་རོ། །གཞན་ཡང་དབུས་མཐའ་ནས་སྤོང་བའི་འདུ་བྱེད་བརྒྱད་བཤད་པའི་བཏང་སྙོམས་ནི་འདིའི་སེམས་དགུ་པ་དང་གནད་གཅིག་ཡིན་
ལ༑ དེ་ཙམ་གྱིས་མི་ཆོག་པར་དེ་ལས་ཤིན་སྦྱངས་ཀྱང་གསུངས་པའི་ཕྱིར་རོ། །ཤེར་ཕྱིན་མན་ངག་ལས་ཀྱང། འདི་ནི་བྱང་ཆུབ་སེམས་དཔའ་གཅིག་པུ་དབེན་པར་གནས་བཅས་ལ་ཇི་ལྟར་བསམས་པའི་དོན་ཡིད་ལ་བྱ་སྟེ། ཡིད་གྱི་བརྗོད་པ་
སྤངས་ནས་སེམས་ཉིད་དེ་ལྟར་སྣང་བ་ལ་ལན་མང་དུ་ཡིད་ལ་བྱས་ཏེ། ཇི་སྲིད་དུ་ལུས་དང་སེམས་ཤིན་ཏུ་སྦྱངས་པ་མ་སྐྱེས་ཀྱི་བར་དུ་ཞི་གནས་དང་རྗེས་སུ་མཐུན་པའི་ཡིད་ལ་བྱེད་པ་ཡིན་ལ། གང་གི་ཚེ་སྐྱེས་པ་དེའི་ཚེ་ཞི་གནས་ཡིན་ནོ། ། ང། འདི་དགག་གི་

[53A]༄༅། །སྐབས་སུ་ཡིད་ལ་བྱེད་པ་ཞེས་པ་ཞི་གནས་ཀྱི་མིང་ཡིན་ལ། ཡིད་ཀྱིས་བརྗེད་པ་ཞེས་པ་ནི་དམིགས་པ་ལ་སེམས་ཡང་ཡང་སེམས་པར་བྱེད་པའོ། །སེམས་ལས་བྱུང་བའི་ཆོས་གཞན་དུ་གྱུར་པ་ཞེས་པ་ནི། སེམས་ཤིན་སྦྱངས་ནི་སེམས་བྱུང་ཡིན་ཞིང་དེ་ཡང་གང་ཟག་ཐ་མལ་པ་
ཐམས་ཅད་ལ་ཐུན་མོང་དུ་ཡོད་པའི་སེམས་བྱུང་རྣམས་ལས་གཞན་དུ་གྱུར་པ་སྟེ་སྒོམས་སྟོབས་ཀྱིས་གསར་དུ་ཐོབ་པའི་དོན་ནོ་ ། །ཞེས་ཤིན་ཏུ་གསལ་བར་གསུངས་ཏེ་དེ་དག་ཐམས་ཅད་ཀྱང་མདོ་སྡེ་དགོངས་འགྲེལ་གྱི་དོན་གཏན་ལ་ཕབ་པའོ། །འོ་ན་ཤིན་ཏུ་སྦྱངས་པ་མ་སྐྱེས་
པའི་གོང་གི་ཏིང་ངེ་འཛིན་དེ་ས་གནག་གིས་བསྡུས་པ་ཡིན་ཞེ་ན་ཏིང་ངེ་འཛིན་དེ་ནི་འདོད་པ་ཁམས་ཀྱིས་ས་བསྡུས་པ་ཡིན་ཏེ་ཁམས་གསུམ་གྱི་ས་དགུ་གང་རུང་གིས་བསྡུས་ལ་བསམ་གཏན་དང་པོའི་ཉེར་བསྡོགས་ཡན་ཆད་མ་ཡིན་པའི་
ཕྱིར་ཏེ། ཉེར་བསྡོགས་ཐོབ་ན་ཞི་གནས་ངེས་པར་ཐོབ་དགོས་པའི་ཕྱིར་རོ། །འདོད་པའི་ས་ལ་དེ་འདྲ་བའི་ཏིང་ངེ་འཛིན་ཡོད་ཀྱང་མཉམ་པར་མ་བཞག་པའི་ས་ཡིན་གྱི། མཉམ་པར་བཞག་པའི་ས་ཞེས་མི་འཇོག་པའི་རྒྱུ་མཚན་ནི། འགྱོད་
པ་མེད་པ་དང་དགའ་བདེ་མཆོག་དང་ཤིན་ཏུ་སྦྱངས་བསམ་བསྒྲུབས་པའི་ཕྱིར་རོ། །དེ་ལྟར་ཡང་སའི་དངོས་གཞི་ལས། ཅིའི་ཕྱིར་དེ་ཁོ་ན་ལ་མཉམ་པར་བཞག་པའི་ས་ཞེས་བྱ་ལ་གང་འདོད་པའི་ཁམས་ཀྱི་རྩེ་གཅིག་པ་ཉ་ནི་མ་ཡིན་ཞེས་ན། འདི་
ལྟར་ཏིང་ངེ་འཛིན་དེ་ནི་འགྱོད་པ་མེད་པ་དང་མཆོག་ཏུ་དགའ་བ་དང་ཤིན་ཏུ་སྦྱངས་པ་དང་བདེ་བས་མངོན་པར་བསྒྲུབས་པ་ཡིན་ལ། འདོད་པ་ན་སྤྱོད་པ་ནི་དེ་ལྟ་མ་ཡིན་ཏེ་འདོད་པའི་ཁམས་ན་ཡང་དག་པའི་ཆོས་ཉེ་བར་སེམས་པ་མེད་པ་ནི་མ་

[53B] །ཞེས་གསུངས་སོ། །དེ་ལྟར་ན་ཤིན་སྦྱངས་པ་མ་ཐོབ་ན་དྲན་པ་ནར་མར་མ་བསྟེན་ཡང་སེམས་མི་རྟོག་པར་རང་ཤུགས་ཀྱིས་འགྲོ་ཞིང། དེ་ཡང་འགྲོ་འཆག་ཉལ་འདུག་གི་སྤྱོད་ལམ་ཐམས་ཅད་དང་འགྲེ་ཐུབ་པ་ལྟར་སྣང་བའི་ཏིང་ངེ་
འཛིན་ནི་འདོད་སེམས་རྩེ་གཅིག་པ་ཞེས་བྱ་བ་ཡིན་གྱི། ཞི་གནས་དངོས་སུ་འཇོག་ཏུ་མི་རུང་བར་ཤེས་པར་བྱའོ། །འོ་ན་ཤིན་ཏུ་སྦྱངས་པ་ཐོབ་ལུགས་དེ་ཅི་འདྲ་ཞིག་ཡིན་དེ་ཐོབ་ནས་ཞི་གནས་སུ་འགྲོ་ལུགས་ཀྱང་ཇི་འདྲ་ཡིན་སྙམ་ན། དེ་ལ་ཤིན་ཏུ་
སྦྱངས་པ་ནི། ཀུན་ལས་བཏུས་ལས། ཤིན་ཏུ་སྦྱངས་པ་གང་ཞི་ན་ལུས་དང་སེམས་ཀྱི་གནས་ངན་ལེན་རྣམས་ཀྱི་རྒྱུན་གཅོད་པའི་ཕྱིར་ལུས་དང་སེམས་ལས་སུ་རུང་བ་ཉིད་དེ་སྒྲིབ་པ་ཐམས་ཅད་སེལ་བའི་ལས་ཅན་ནོ། །ཞེས་གསུངས་པ་
ལྟར་ཤེས་པར་བྱའོ། །ལུས་དང་སེམས་ཀྱི་གནས་ངན་ལེན་ནི་ལུས་དང་སེམས་དགེ་བའི་བྱ་བ་བསྒྲུབ་པ་ལ་ཇི་ལྟར་འདོད་པ་ལྟར་དུ་བཀོལ་མི་རུང་བ་ཡིན་ལ། དེའི་གཉེན་པོ་ལུས་དང་སེམས་ཤིན་ཏུ་སྦྱངས་པ་ནི་ལུས་སེམས་ཀྱི་གནས་ངན་ལེན་
གཉིས་དང་བྲལ་བས་ལུས་དང་སེམས་དགེ་བའི་བྱ་བ་ལ་བཀོལ་བ་ལ་ཤིན་ཏུ་ལས་སུ་རུང་བའོ། །དེ་ཡང་ཉོན་མོངས་སྤོང་བ་ལ་དགའ་བ་ལ་བར་དུ་གཅོད་ཅིང་ཉོན་མོངས་པའི་ཕྱོགས་སུ་གྱུར་པའི་ལུས་ཀྱི་གནས་ངན་ལེན་ཉོན་མོངས་སྤོང་བ་ལ་རྩོལ་བ་
ན༑ ལུས་ལྕི་བ་ལ་སོགས་པའི་ལས་སུ་མི་རུང་བ་དང་བྲལ་ནས་ལུས་ལྡང་བ་ཡང་བ་ནི་ལུས་ལས་སུ་རུང་བའོ། །དེ་བཞིན་དུ་ཉོན་མོངས་སྤོང་བ་ལ་དགའ་བ་ལ་བར་དུ་གཅོད་བྱེད་ཉོན་མོངས་ཀྱི་ཕྱོགས་སུ་གྱུར་པའི་སེམས་ཀྱི་གནས་ངན་ལེན་ཉོན་

[54A]༄༅། །མོངས་སྤོང་བའི་ཕྱིར་དུ་རྩོལ་བ་ན་དགེ་བའི་དམིགས་པ་ལ་གཏོད་པ་ལ་དགའ་མགུར་འཇུག་ཏུ་མི་རུང་བ་དང་བྲལ་ནས་སེམས་དམིགས་པ་ལ་ཐོགས་པ་མེད་པར་འཇུག་པ་ནི་སེམས་ལས་སུ་རུང་བའོ་།དེ་
ལྟར་ཡང། སློབ་དཔོན་བློ་བརྟན་གྱིས། དེ་ལ་ལུས་ལས་སུ་རུང་བ་ནི། ལུས་ཀྱི་རང་གི་བྱ་བ་རྣམས་ལ་ལྡང་བ་ཡང་བ་གང་ལས་འབྱུང་བའོ། །སེམས་ལས་སུ་རུང་བ་ནི་ཡང་དག་པར་ཡིད་ལ་བྱེད་པ་ལ་ཞུགས་པའི་སེམས་ཀྱི་སིམ་པ་དང་ཡང་བར་
འགྱུར་བའི་རྒྱུ་སེམས་ལས་བྱུང་བའི་ཆོས་གཞན་དུ་གྱུར་པ་གང་ཡིན་པ་སྟེ། དེ་དང་ལྡན་ན་དམིགས་པ་ལ་ཐོགས་པ་མེད་པར་འཇུག་པས་དེའི་ཕྱིར་སེམས་ལས་སུ་རུང་བ་ཞེས་བྱའོ། །ཞེས་གསུངས་ཏེ་མདོར་ན་ཤིན་སྦྱངས་ཐོབ་ན་ཉོན་མོངས་སྤོང་
བ་ལ་རྩོལ་བར་འདོད་ཀྱང། ལས་ལ་ངན་རང་གི་བྱ་བ་ལ་འཇུག་པ་ལྟར་མཚེར་སྣང་གིས་འཇུག་པར་དཀའ་བའི་ལུས་སེམས་ལས་སུ་མི་རུང་བ་ལོག་ནས། ལུས་སེམས་ཤིན་ཏུ་བཀོལ་བདེ་བ་དང་ལྡན་པར་འགྱུར་རོ། །དེ་ལྟ་བུའི་ལུས་དང་
སེམས་ལས་སུ་རུང་བ་ཡོངས་སུ་རྫོགས་པ་དེ་ཡང་ཏིང་ངེ་འཛིན་ཐོག་མ་རྙེད་པ་ནས་ཆ་ཕྲ་མོ་རེ་འབྱུང་བས་དེ་ཇེ་ཆེར་སོང་བ་ལས་མཐར་ཤིན་ཏུ་སྦྱངས་པ་དང་རྩེ་གཅིག་པའི་ཞི་གནས་སུ་འགྱུར་ལ། དེ་ཡང་དང་པོ་ཕྲ་བས་རིག་དཀའ་ཞིང་ཕྱིས་
ནས་ནི་རིག་པར་སླ་བ་འབྱུང་སྟེ། ཉན་ས་ལས། དེའི་དང་པོ་ཁོ་ནར་ཡང་དག་པའི་སྦྱོར་བ་ལ་རྩོམ་པའི་ཚེ་སེམས་ཤིན་ཏུ་སྦྱངས་པ་དང་ལུས་ཤིན་ཏུ་སྦྱངས་པ་དང་སེམས་དང་ལུས་ལས་སུ་རུང་བ་འབྱུང་བ་ནི་ཕྲ་བ་སྟེ་བརྟག་པར་དཀའ་བ་ཡིན་

[54B] ༑ཞེས་དང། དེའི་སེམས་རྩེ་གཅིག་པ་ཉིད་དང་སེསྨ་དང་ལུས་ཤིན་ཏུ་སྦྱངས་པ་དེ་ཉིད་མངོན་པར་འཕེལ་བ་ན་འདི་ལྟ་སྟཻ་རྒྱུ་གཅིག་ནས་གཅིག་ཏུ་བརྒྱུད་དེ་ལེན་པའི་ཚུལ་གྱིས་རགས་ཤིང་བརྟག་པར་སྨ་བའི་སེམས་རྩེ་གཅིག་པ་ཉིད་དང་
སེམས་དང་ལུས་ཤིན་ཏུ་སྦྱངས་པ་འདྲེན་པར་བྱེད་དེ། ཞེས་གསུངས་སོ། །མཚན་ཉེད་ཡོངས་སུ་རྫོགས་ཤིང་བརྟག་པར་སླ་བའི་ཤིན་སྦྱངས་དེ་སྐྱེ་བའི་སྔ་ལྟས་ནི། ཏིང་ངེ་འཛིན་བསྒོམ་པ་ལ་བརྩོན་པའི་གང་ཟག་དེའི་གླད་པ་ལྕི་བེམ་པ་སྙམ་
བྱེད་པ་སྐྱེ་སྟེ། མི་བདེ་བའི་ལྕི་བ་ནི་མ་ཡིན་ནོ། །དེ་སྐྱེས་མ་ཐག་ཏུ་ཉོན་མོངས་སྤོང་བ་ལ་དགའ་བའི་བར་གཅོད་བྱེད་པའི་སེམས་ཀྱི་གནས་ངྣ་ལེན་དང་བྲལ་བར་འགྱུར་ཞིང། དེའི་གཉེན་པོ་སེམས་ཤིན་ཏུ་སྦྱངས་པ་སྔོན་ལ་སྐྱེ་སྟེ། ཉན་ས་ལས། ཇི་
ཙམ་ན་དེའི་རགས་ཤིང་བརྟག་པར་སླ་བའི་སེམས་རྩེ་གཅིག་པ་ཉིད་དང་སེམས་དང་ལུས་ཤིན་ཏུ་སྦྱངས་པ་རིང་པོ་མི་ཐོགས་པར་སྐྱེ་བར་འགྱུར་བའི་ལྔ་ལྟས་སུ་དེའི་ཀླད་པ་ལྕི་བར་སྣང་བ་སྐྱེ་བར་འགྱུར་ཏེ། དེ་ཡང་གནོད་པའི་མཚན་ཉིད་ནི་མ་ཡིན་ནོ་།དེ་སྐྱེས་
མ་ཐག་ཏུ་སྤོང་བ་ལ་དགའ་བའི་བར་གཅོད་བྱེད་པ་ཉོན་མོངས་པ་རྣམས་ཀྱི་ཕྱོགས་སུ་གྱུར་པ་སེམས་ཀྱི་གནས་ངན་ལེན་གང་ཡིན་པ་དེ་སྤོང་བར་འགྱུར་ཞིང། དེའི་གཉེན་པོ་སེམས་ལས་སུ་རུང་བ་དང་སེམས་ཤིན་ཏུ་སྦྱངས་པ་ཡང་སྐྱེ་བར་འགྱུར་རོ། །ཞེས་
གསུངས་སོ། །དེ་ནས་སེམས་ལས་སུ་རུང་བའི་ཤིན་ཏུ་སྦྱངས་པ་དེ་སྐྱེས་པའི་མཐུ་ལ་བརྟེན་ནས་ལུས་ཤིན་ཏུ་སྦྱངས་པ་སྐྱེ་བའི་རྒྱུར་གྱུར་པའི་རླུང་ལུས་ལ་རྒྱུ་བར་འགྱུར་རོ། །རླུང་དེ་ལུས་ཀྱི་ཆ་རྣམས་ལ་ཁྱབ་པར་བརྒྱུས་པ་ན། ལུས་ཀྱི་གནས་ངན་ལེན་དང་

[55A]༄༅། །བྲལ་བར་འགྱུར་ཞིང་ལུས་ཀྱི་གནས་ངན་ལེན་གྱི་གཉེན་པོ་ལུས་ཤིན་ཏུ་སྦྱངས་པ་སྐྱེ་སྟེ། དེ་ཡང་ལུས་ཐམས་ཅད་རྒྱས་ནས་ལས་སུ་རུང་བའི་རླུང་གི་མཐུས་གང་བ་བཞིན་དུ་སྣང་བར་འགྱུར་ཏེ། ཉན་ས་ལས། དེ་
སྐྱེས་པས་ལུས་ཤིན་ཏུ་སྦྱངས་པ་སྐྱེ་བ་དང་མཐུན་པ་འབྱུང་བ་ཆེན་པོའི་རླུང་དག་ལུས་ལ་རྒྱུ་བར་འགྱུར་ཏེ། དེ་དག་རྒྱུ་བའི་དུས་ན་སྤོང་བ་ལ་དགའ་བའི་བར་གཅོད་བྱེད་པ་ཉོན་མོངས་པའི་ཕྱོགས་སུ་གྱུར་པ་ལུས་ཀྱི་གནས་ངན་ལེན་གང་ཡིན་པ་དེ་དང་
འབྲལ་བར་འགྱུར་ཞིང། དེའི་གཉེན་པོ་ལུས་ཤིན་ཏུ་སྦྱངས་པ་ལུས་ཐམས་ཅད་རྒྱས་ཏེ་གང་བ་བཞིན་དུ་སྣང་བར་འགྱུར་རོ། །ཞེས་གསུངས་སོ། །དེ་ལ་ལུས་ཤིན་ཏུ་སྦྱངས་པ་ནི་ལུས་ཀྱི་ནང་གི་རེག་བྱ་ཆེས་ཡིད་དུ་འོང་བ་ཞིག་ཡིན་གྱི་སེམས་བྱུང་ནི་མིན་ཏེ་
སློབ་དཔོན་བློ་བརྟན་གྱིས། ལུས་ཀྱི་རེག་བྱའི་ཁྱད་པར་དགའ་བས་ཟིན་ན་ལུས་ཤིན་ཏུ་སྦྱངས་པར་རིག་པར་བྱ་སྟེ། ཡིད་དགའ་ན་ལུས་ཤིན་ཏུ་སྦྱངས་པར་འགྱུར་རོ། །ཞེས་མདོ་ལས་འབྱུང་བའི་ཕྱིར་རོ། །ཞེས་གསུངས་སོ། །དེ་ལྟར་ལུས་ཤིན་སྦྱངས་
ཐོག་མར་སྐྱེས་པའི་ཚེ་ན་རླུང་གི་མཐུས་ལུས་ལ་བདེ་བའི་ཉམས་ཆེན་པོ་སྐྱེས་པ་ལ་བརྟེན་ནས་སེམས་ལ་ཡང་དགའ་བདེའི་ཉམས་ཆེས་ཕུལ་དུ་བྱུང་བ་འབྱུང་བར་འགྱུར་རོ། །དེའི་རྗེས་སུ་ཤིན་སྦྱངས་ཐོག་མར་སྐྱེས་པའི་ཤུགས་དེ་རིམ་གྱིས་ཆུང་དུ་འགྲོ་
སྟེ༑ དེ་ཡང་ཤིན་སྦྱངས་ཟད་ནས་འགྲོ་བ་མིན་གྱི། རགས་པ་དེས་སེམས་ཧ་ཅང་གཡོ་བས་དེ་ལོག་ནས་གྲིབ་མ་ལྟར་སྲབ་པའི་ཤིན་ཏུ་སྦྱངས་པ་མི་གཡོ་བ་ཏིང་ངེ་འཛིན་དང་མཐུན་པ་འབྱུང་བ་ཡིན་ནོ། །སེམས་དགའ་ཡལ་ཡལ་བ་དེ་ཡང་ལོག་ནས། དེ་

[55B]བསྐྱོད་པའི། མ་ཞི་བ་དང་བྲལ་བའི་ཞི་གནས་འཐོབ་པ་ཡིན་ཏེ་ཉན་ས་ལས། དང་པོར་དེ་སྐྱེས་པར་གྱུར་པ་དེའི་ཚེ་ན་སེསྨ་དགའ་བ་དང་སེམས་ཤིན་ཏུ་ཉམས་བདེ་བ་དང་སེམས་
མཆོག་ཏུ་དགའ་བ་དང་ལྡན་པ་ལ་དམིགས་པ་དང་མངོན་པར་དགའ་བ་དང་བཅས་པར་ཡང་སྣང་བར་འགྱུར་རོ། །དེའི་འོག་ཏུ་ཤིན་ཏུ་སྦྱངས་པའི་ཤུགས་དང་པོ་སྐྱེས་པ་གང་ཡིན་པ་དེ་ཁད་ཀྱིས་ཁད་ཀྱིས་ཤིན་ཏུ་ཕྲ་བར་འགྱུར་ཞིང། ལུས་ལ་ཤིན་ཏུ་
སྦྱངས་པ་གྲིབ་མ་ལྟ་བུ་དང་ལྡན་པར་འགྱུར་རོ། །སེམས་དགའ་བ་གང་ཡིན་པ་དེ་ཡང་སྤོང་བར་འགྱུར་ཞིང་སེམས་ཞི་གནས་ཀྱིས་ཉེ་བར་བརྟན་ཅིང་རབ་ཏུ་ཞི་བའི་རྣམ་པས་དམིགས་པ་ལ་འཇུག་པར་འགྱུར་རོ། །ཞེས་གསུངས་སོ། །དེ་ལྟ་བུ་བྱུང་ནས་
ཞི་གནས་ཐོབ་པའམ། ཡིད་ལ་བྱེད་དང་བཅས་ཞེས་བྱ། །ཞེས་གསུངས་པ་ལྟར་ཡིད་ལ་བྱེད་པ་ཐོབ་པ་ཞེས་པའི་གྲངས་སུ་ཆུད་པར་འགྱུར་ཏེ། བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ཞི་གནས་ཐོབ་པས་མཉམ་པར་བཞག་པའི་ས་
པའི་ཡིད་བྱེད་ཆུང་ཤོས་ཐོབ་པའི་ཕྱིར་རོ། ། ང། ཞི་གནས་ཐོབ་པའི་ཚད་ལ་སྤྱིར་ཏིང་ངེ་འཛིན་ཐོག་མར་རྙེད་པ་ནས་ཤིན་སྦྱངས་ཀྱང་ཆ་ཕྲ་མོ་ནས་ཀྱེ་ཡང་ཆུ་བས་རིག་པར་དཀའ་ཞིང་མཐར་ཆེར་འཕེལ་ཏེ་མངོན་མཚན་དུ་གྱུར་པ་ན་ཞི་གནས་འགྲུབ་ཅིང་དེ་ཡང་ཐོག་མར་སེམས་ཤིན་སྦྱངས་སྐྱེ་དེས་རྐྱེན་བྱས་ཏེ་
ལུས་ཤིན་སྦྱངས་སྐྱེ་ཞ། ལུས་ཤིན་སྦྱངས་སྐྱེས་མ་ཐག་པའི་ཚེ་ལུས་ལ་བདེ་ཉམས་ཆེན་པོ་སྐྱེ་ཞིང་དེ་ནི་ལུས་ཤིན་སྦྱངས་ཀྱི་བདེ་བ་དང་དེ་ལ་བརྟེན་ནས་ཡིད་ལ་བདེ་ཉམས་འབྱུང་བ་སེམས་ཤིན་སྦྱངས་ཀྱི་བདེ་བ་ཡིན་པས་ཤིན་སྦྱངས་གཉིས་ལས་སེམས་ཤིན་སྦྱངས་ཐོག་མར་སྐྱེ། བདེ་བ་གཉིས་ལས་ལུས་ཤིན་

[56A]༄༅། །སྦྱངས་ཀྱི་བདེ་བ་ཐོག་མར་སྐྱེའོ། །དེ་ལྟར་ལུས་ཤིན་སྦྱངས་སྐྱེས་མ་ཐག་པ་ནས་དགའ་བདེ་དེས་སེམས་གཡེངས་ནས་དགའ་ཡལ་ཡལ་བ་ཆེན་པོ་འབྱུང་ཞིང་དེའི་ཚེ་ད་དུང་ཞི་གནས་མ་ཐོབ་ལ། དེ་ནས་དགའ་ཚགས་ལངས་པ་ལྟ་བུ་དེ་ཅུང་ཟད་ཆུང་དུ་སོང་ནས་
སེམས་དམིགས་པ་ལ་ལྷན་ནེ་སྡོད་པའི་ཏིང་ངེ་འཛིན་དནག་རྗེས་སུ་མཐུན་པའི་ཤིན་སྦྱངས་མི་གཡོ་བ་ཐོབ་པ་དང་དུས་མཉམ་དུ་ཞི་གནས་འགྲུབ་པ་ཡིན་ནོ།།དགའ་བ་ཆུང་དུ་སོང་བ་དེ་ཡང་ཤིན་སྦྱངས་ཟད་ནས་སོང་བ་མ་ཡིན་ཏེ། དཔེར་ན་གཏམ་སྙན་པོ་ཐོས་མ་ཐག་ཏུ་དགའ་བས་སེམས་གཡེང་ཞིང་གཏམ་དེ་མི་
བདེན་པ་ལྟ་བུ་མིན་ཀྱང་དེ་ནས་ཡུན་ཅུང་ཟད་ཙམ་སོང་བ་ན་སྔར་གྱི་སེམས་གཡེང་བ་ཆུང་དུ་སོང་བ་ལྟ་བུའོ་ ། །དེ་ལྟར་ཡང་ཉན་ས་ལས། དེའི་འོག་ཏུ་རྣལ་འབྱོར་པ་ལས་དང་པོ་པ་དེ་ཡིད་ལ་བྱེད་པ་དང་བཅས་པ་ཡིན་ཏེ། ཡིད་ལ་བྱེད་པ་དང་བཅས་པ་ཞེས་བྱ་བའི་གྲངས་
སུ་འགྲོའོ། །དེ་ཅིའི་ཕྱིར་ཞེ་ན། དེས་དང་པོར་གཟུགས་ན་སྤྱོད་པ་མཉམ་པར་བཞག་པའི་ས་པའི་ཡིད་ལ་བྱེད་པ་ཆུང་དུ་ཐོབ་པའི་ཕྱིར་ཏེ། དེས་ན་ཡིད་ལ་བྱེད་པ་དང་བཅས་པ་ཞེས་བྱའོ། །ཞེས་གསུངས་སོ། །མཉམ་པར་བཞག་པའི་ས་ནི་ཁམས་
གོང་མ་གཉིས་ཀྱི་སའི་མིང་གི་རྣམ་གྲངས་སོ། ། ང། དེ་ཡང་ཞི་གནས་ཤིན་སྦྱངས་མ་ཐོབ་བར་དུ་མི་འབྱུང་ཞིང་དེ་ཐོབ་ནས་འཇོག་ཅེས་པ་དང། ལྷང་མཐོང་གི་ཚད་ཀྱང་ཞི་གནས་ཀྱི་ངང་ནས་དཔྱད་སྟོབས་ཀྱིས་དྲངས་པའི་ཤིན་སྦྱངས་འདྲེན་ནུས་པའི་མཚམས་ནས་འཇོག་ཆེས་པའི་གོ་བ་ཡང། ཤིན་སྦྱངས་ཐོབ་
ནས་ལུས་སེམས་ཀྱི་གནས་ངན་ལེན་ཇི་ལྟར་འདོད་འདོད་དུ་བཀོལ་མི་རུང་བའི་ཆ་དེ་དང་བྲལ་བས་སྔར་དམིགས་པ་ལ་གནས་ལུགས་དང་གཏན་མི་འདྲ་བའི་གནས་ཆ་ཞིག་འོང་བ་དང། མཉམ་པར་བཞག་སྟོབས་ཀྱིས་ཤིན་སྦྱངས་སྐྱེས་པ་དེ་ལས་ཀྱང་ཆེས་ལྷག་པའི་ལུས་སེམས་ལས་སུ་རུང་བ་དང། བཞག་ན་དམིགས་པ་

[56B]སྟོབས་ཀྱིས་དྲངས་པའི་ཤིན་སྦྱངས་ཐོབ་ནས་འབྱུང་བའི་ཆ་ནས་ཡིན་ནོ་ཞེས་གསུངས་སོ་ ། །གཉིས་པ་ལ་ཡིད་བྱེད་དང་ལྡན་པའི་རྟགས་ནི། གང་དང་ལྡན་ན་ཡིད་བྱེད་ཐོབ་པའོ། །ཞེས་རང་དང་གཞན་གྱིས་རིག་པར་བྱ་བའི་
རྟགས་དང་མཚན་མ་ནི་དེ་ལྟ་བུ་ཐོབ་པ་དེས་གཟུགས་ཀྱིས་ས་བསྡུས་པའི་སེམས་དང་ལུས་དང་སེམས་ཤིན་ཏུ་སྦྱང་པ་དང་སེམས་རྩེ་གཅིག་པ་བཞི་པོ་ཆུང་དུ་ཐོབ་པ་དང། ཞི་རགས་ཀྱི་རྣམ་པ་ཅན་ནམ་བདེན་པའི་རྣམ་པ་ཅན་གྱི་ལམ་གྱིས་ཉོན་
མོངས་པ་རྣམ་པར་སྦྱོང་བ་ལ་ནུས་པ་དང་ལྡན་པར་འགྱུར་བ་དང། ནང་དུ་མཉམ་པར་བཞག་པ་ན་མྱུར་བ་མྱུར་བར་ལུས་སེམས་ཤིན་སྦྱངས་སྐྱེ་བར་འགྱུར་བ་དནག་འདོད་པ་ལ་འདུན་པ་ལ་སོགས་པའི་སྒྲིབ་པ་ལྔ་ཕལ་ཆེར་མི་འབྱུང་བ་དང་
མཉམ་གཞག་ལས་ལངས་པའི་ཚེ་ཡང་ལུས་སེམས་ཤིན་སྦྱངས་འགའ་རེ་དང་ལྡན་པ་རྣམས་ཡིན་ནོ། །དེ་ལྟར་ཡང་ཉན་ས་ལས། ལས་དང་པོ་པ་ཡིད་ལ་བྱེད་པ་དང་བཅས་པ་དེའི་རྟགས་ནི་འདི་དག་ཡིན་ཏེ། དེས་གཟུགས་ན་སྤྱོད་པའི་
སེམས་ཆུང་དུ་ཐོབ་པ་དང་ལུས་ཤིན་ཏུ་སྦྱངས་པ་དང་སེམས་ཤིན་ཏུ་སྦྱངས་པ་དང། སེམས་རྩེ་གཅིག་པ་ཆུང་དུ་ཐོབ་པ་དང་ཉོན་མོངས་པ་རྣམ་པར་སྦྱོང་བའི་དམིགས་པ་ལ་སྦྱོར་བའི་སྐལ་པ་ཡོད་ཅིང། ནུས་པ་དང་དེའི་སེམས་ཀྱི་རྒྱུད་འཇམ་
པར་འགྱུར་བ་དང་ཞི་གནས་ཀྱིས་ཉེ་བར་དཀྲིས་པ་དང། ཞེས་དང། དེ་ནང་དུ་ཡང་དག་འཇོག་ལ་འདུག་སྟེ། སེམས་གཏོད་པར་བྱེད་པ་ན་མྱུར་བ་མྱུར་བར་སེམས་དང་ལུས་ཤིན་ཏུ་སྦྱངས་པར་འགྱུར་བ་དང། ལུས་ཀྱི་གནས་ངན་ལེན་དག་གིས་ཤིན་

[57A]༄༅། །ཏུ་གནོད་པར་མི་འགྱུར་བ་དང་སྒྲིབ་པ་རྣམས་ཤས་ཆེར་ཀུན་ཏུ་མི་རྒྱུ་བ་དང། ཞེས་པ་དང། ལངས་ཏེ་རྒྱུ་བ་ན་ཡང་ལུས་དང་སེམས་ཤིན་ཏུ་སྦྱངས་པ་ཁ་ཅིག་དང་ལྡན་པར་འགྱུར་བ་དང་དེ་ལྟ་བུ་དང་མཐུན་པ་
དག་ནི་ཡིད་ལ་བྱེད་པ་དང་བཅས་པའི་རྟགས་དང་མཚན་མ་ཡོངས་སུ་བྱང་བ་དག་ཡིན་པར་རིག་པར་བྱའོ། །ཞེས་གསུངས་སོ། །དེ་ལྟར་རྟགས་དེ་དག་དང་ལྡན་པའི་ཡིད་བྱེད་དེ་ཐོབ་ནས་ནི་ཞི་གནས་ཀྱི་ལམ་ཡོངས་སུ་དག་པར་འགྱུར་བ་ཆེས་
སླ་སྟེ། འདི་ལྟར་སེམས་རྩེ་གཅིག་པའི་ཞི་གནས་ལ་མཉམ་པར་བཞག་པའི་མཇུག་ཏུ་མྱུར་པོར་ལུས་དང་སེམས་ཤིན་ཏུ་སྦྱངས་པ་འདྲེན་པར་ནུས་པས་ཤིན་ཏུ་སྦྱངས་པ་འཕེལ་བར་འགྱུར་ལ། ཤིན་སྦྱངས་ཇི་ཙམ་འཕེལ་བ་ཙམ་གྱིས་
ཀྱང་རྩེ་གཅིག་པའི་ཞི་གནས་འཕེལ་བས་ཕན་ཚུན་གཅིག་གིས་གཅིག་སྤེལ་བར་བྱེད་པའི་ཕྱིར་རོ། །དེ་ལྟར་ཡང་ཉན་ས་ལས། ཇི་ལྟ་ཇི་ལྟར་དེའི་ལུས་དང་སེམས་ཤིན་ཏུ་སྦྱངས་པ་རྣམ་པར་འཕེལ་བ་དེ་ལྟ་དེ་ལྟར་དམིགས་པ་ལ་སེམས་རྩེ་
གཅིག་པ་ཉིད་རྣམ་པར་འཕེལ་བར་འགྱུར་ལ། ཇི་ལྟ་ཇི་ལྟར་སེམས་རྩེ་གཅིག་པ་ཉིད་རྣམ་པར་འཕེལ་བ་དེ་ལྟ་དེ་ལྟར་ལུས་དང་སེམས་ཤིན་ཏུ་སྦྱངས་པ་ཡང་རྣམ་པར་འཕེལ་བར་འགྱུར་ཏེ། ཆོས་གཉིས་པོ་འདི་ལྟ་སྟེ་སེམས་རྩེ་གཅིག་པ་
ཉིད་དང་ཤིན་ཏུ་སྦྱངས་པ་དེ་དག་ནི་གཅིག་ལ་གཅིག་བརྟེན་པ་དང་བཅིག་ལ་གཅིག་རག་ལས་པ་ཡིན་ནོ། །ཞེས་གསུངས་སོ། །མདོར་ན་སེམས་ལས་སུ་རུང་བ་ན་རླུང་སེམས་འཇུག་པ་གཅིག་ཏུ་སོང་བས་རླུང་ལས་སུ་རུང་བར་འགྱུར་ལ་

[57B]འབྱུང་ཞིང། དེ་བྱུང་བ་ན་སེམས་ཀྱི་སྟེང་དུ་ཏིང་ངེ་འཛིན་ཁྱད་པར་ཅན་སྐྱེ་བ་དང། དེས་ཀྱང་རླུང་ལས་སུ་རང་བ་ཁྱད་པར་ཅན་སྒྲུབས་པས་ལུས་དང་སེམས་ཤིན་སྦྱངས་འདྲེན་པ་སྟེ་
སྔར་བཤད་པ་ལྟར་རོ། །དོགས་པ་བཅད་པ་ནི། དེ་ལྟར་དྲན་པ་དང་ཤེས་བཞིན་ལ་རྒྱུན་པའི་འབད་རྩོལ་མ་བྱས་ཀྱང། སེམས་ཏིང་ངེ་འཛིན་དུ་འགྲོ་བའི་མི་རྟོག་པའི་སེམས་དགུ་པའི་སྐབས་སུ་བཤད་པ་དང། དེ་ཡང་བྱིང་བ་ཕྲ་མོ་
ནས་ཀྱང་བཀག་པའི་གསལ་ཆའི་ངར་དང་ལྡན་པ་དང་སྔར་ལུས་ཤིན་སྦྱངས་ཀྱི་སྐབས་སུ་བཤད་པ་ལྟར་རླུང་ལས་སུ་རུང་བའི་མཐུས་ལུས་དང་སེམས་ལ་ཕུལ་དུ་བྱུང་བའི་བདེ་བ་སྟེར་བའི་ཏིང་ངེ་འཛིན། སྔར་རྟགས་ཀྱི་སྐབས་སུ་
བཤད་པ་ལྟར་འདོད་པ་ལ་འདུན་པ་སོགས་ཀྱི་ཉེ་བའི་ཉོན་མོངས་རྣམས་ཀྱང་ཕལ་ཆེར་མི་རྒྱུ་བ་དང་མཉམ་གཞག་ལས་ལངས་པའི་ཚེ་ཡང་ཤིན་ཏུ་སྦྱངས་པ་དང་མི་འབྲལ་བའི་ཡོན་ཏན་དང་ལྡན་པ་དེ་སྐྱེས་པ་ན་ལམ་ལྔའི་སྐབས་གང་དུ་འཇོག་ཅེ་
ན༑ འདི་འདྲ་བའི་ཏིང་ངེ་འཛིན་སྐྱེས་ན་ནི་སྤྱིར་ཐེག་པ་ཆེན་པོའི་ལམ་དུ་འཇོག་ཅིང། ཁྱད་པར་དུ་ཤིན་སྦྱངས་སྐྱེ་བ་དང་རྗེས་སུ་མཐུན་པའི་རླུང་གིས་ལུས་ཐམས་ཅད་བདེ་བས་གང་བ་ལྟར་སྣང་བ་ལ་བརྟེན་པའི་ལུས་དང་སེམས་ལ་བདེན་ཉམས་
ཆེན་པོ་སྐྱེ་བ་དང་དེ་ཡང་མི་རྟོག་པ་དནག་ཆེས་གསལ་བའི་ཁྱད་པར་དང་ལྡན་པར་མཐོང་ནས་རྣལ་འབྱོར་བླ་མེད་ཀྱི་རྫོགས་རིམ་མཚན་ཉིད་ཡོངས་སུ་རྫོགས་པའི་རྣལ་འབྱོར་དུ་འདོད་པ་སྔོན་དང་ད་ལྟར་གྱི་དུས་ན་ཤིན་ཏུ་མང་བར་བྱུང་ཞིང་སྣང་ངོ།།

[58A]༄༅། །འོན་ཀྱང་རྗེ་བཙུན་མ་ཕམ་པ་དང་འཕགས་པ་ཐོགས་མེད་ལ་སོགས་པའི་གཞུང་ཆེ་བ་དང། དབུ་མའི་སྒོམ་རིམ་ལ་སོགས་པའི་ཏིང་ངེ་འཛིན་གྱི་རིམ་པ་གསལ་བར་སྟོན་པའི་ཚད་ལྡན་གྱི་གཞུང་ལ་
བརྟེན་ནས་དཔྱད་ན་ནི་འདི་འདྲ་བའི་ཏིང་ངེ་འཛིན་དེ་ཐེག་པ་ཆེན་པོ་ལྟ་ཅི་སྨོས། ཐེག་པ་དཔན་པའི་ལམ་དུ་ཡང་བཞུག་པར་མི་ནུས་ཏེ། ཉན་ཐོས་ཀྱི་ས་ལས། བསམ་གཏན་དང་པོའི་དངོས་གཞི་བསྒྲུབ་པའི་ཞི་རགས་ཀྱི་རྣམ་པ་ཅན་
དུ་བལྟ་བའི་འཇིག་རྟེན་པའི་ལམ་རྣམས་ཀྱང་ཏིང་ངེ་འཛིན་འདི་ལ་བརྟེན་ནས་བསྒྲུབ་པར་གསུངས་པའི་ཕྱིར་རོ། །དེའི་ཕྱིར་ཕྱི་རོལ་པའི་དྲང་སྲོང་འཇིག་རྟེན་པའི་ལམ་གྱིས་ཅི་ཡང་མེད་པ་མན་ཆད་ཀྱི་ས་འོག་མ་ལ་ཆགས་པ་དང་འབྲལ་བར་བྱེད་
པ་རྣམས་ཀྱིས་ཀྱང་འདི་ལ་བརྟེན་ནས་ལམ་གོང་མར་བགྲོད་དགོས་པས་ཕྱི་པ་དང་ནང་པ་གཉིས་ཀའི་ཏིང་ངེ་འཛིན་ཐུན་མོང་བ་ཡིན་ནོ། །འདི་ཡང་བདག་མེད་པ་ཕྱིན་ཅི་མ་ལོག་པར་རྟོགས་པའི་ལྟ་བ་དང་སྲིད་པ་མཐའ་དག་གི་སྐྱོན་ལེགས་པར་རྟོགས་
ནས་འཁོར་བ་ལ་ཡིད་འབྱུང་ཞིང། ཐར་པ་དོན་གཉེར་གྱི་ངེས་འབྱུང་གི་བསམ་པས་ཟིན་ན་ཐར་པའི་ལམ་དུ་འགྱུར་ཞིང། བྱང་ཆུབ་ཀྱི་སེམས་རིན་པོ་ཆེས་ཟིན་ན་ནི་ཐེག་པ་ཆེན་པོའི་ལམ་དུ་ཡང་འགྱུར་ཏེ། དཔེར་ན་དུད་འགྲོལ་ཟན་ཆངས་གཅིག་
སྟེར་བའི་སྦྱིན་པ་དང་ཚུལ་ཁྲིམས་སྣ་གཅིག་བསྲུངས་པ་ཡང་བསམ་པ་དེ་དག་གིས་ཟིན་ན་རིམ་པ་ལྟར་ཐར་པ་དང་ཐམས་ཅད་མཁྱེན་པའི་ལམ་གྱི་ཚོགས་སུ་འགྱུར་བ་དང་འདྲའོ། །འོན་ཀྱང་འདིར་ནི་ལམ་གཞན་ཞིག་གིས་ཟིན་པའི་སྒོ་ནས་ཐར་པ་དང་

[58B]ཏིང་ངེ་འཛིན་དེ་རང་གི་ངོ་བོའི་སྒོ་ནས་ལམ་གང་དུ་འགྲོ་དཔྱོད་པ་ཡིན་ནོ། །དབུ་མ་པ་དང་སེམས་ཙམ་པ་ཡང་ལྷག་མཐོང་གི་ལྟ་བའི་ཡུལ་ཇི་ལྟར་གཏན་ལ་འབེབས་པ་ལ་མི་མཐུན་པ་
ཡོད་ཀྱང་སྤྱིར་ཞི་ལྷག་གི་ངོས་འཛིན་དང་དེ་དག་གི་རྟོགས་པ་རྒྱུད་ལ་བསྐྱེད་ལུགས་ཀྱི་སྤྱི་ལ་མི་མཐུན་པ་མེད་དོ། །དེས་ན་འཕགས་པ་ཐོགས་མེད་ཀྱིས་བྱང་ས་དང་གཏན་ལ་དབ་པ་བསྡུ་བ་དང། ཀུན་ལས་བཏུས་དང་ཉན་ཐོས་ཀྱི་ས་རྣམས་སུ་ཞི་
གནས་དང་ལྷག་མཐོང་གཉིས་སོ་སོར་བྱས་པའི་ནང་ནས་ཞིག་གནས་བསྒྲུབ་པ་ན་སེམས་དགུའི་རིམ་པས་བསྒྲུབ་པར་གསུངས་ཤིང། དེ་ཡང་ཉན་ཐོས་ཀྱི་སར་རྒྱས་པར་གཏན་ལ་ཕབ་པ་ཡིན་པས་ཏིང་ངེ་འཛིན་དེ་དག་ལྷག་མཐོང་གི་སྒྲུབ་ལུགས་སུ་
མི་བཞེད་དེ། གཞུང་དེ་དག་ཏུ་ལྷག་མཐོང་སེམས་དགུ་ལས་ལོགས་སུ་བཤད་ཅིང་དེའི་སྒྲུབ་ལུགས་ཀྱང་ཉན་སར་ཟུར་དུ་བཤད་པའི་ཕྱིར་རོ། །དེ་བཞིན་དུ་དབུ་མའི་སྒོམ་རིམ་རྣམས་དང་ཤེར་ཕྱིན་མན་ངག་ལས་ཀྱང། སེམས་དགུ་ཞི་གནས་ཀྱི་ལམ་
དང་ལྷག་མཐོང་གི་ལམ་ཟུར་དུ་གསུངས་ལ། བྱམས་ཆོས་ནས་གསུངས་པ་རྣམས་ཀྱང་ཐོགས་མེད་ཀྱིས་བཀྲལ་བ་ལས་ལོགས་ན་མེད་པས་ཤིང་རྟ་ཆེན་པོ་ཐམས་ཅད་འདི་ལ་དགོངས་པ་གཅིག་ཏུ་སྣང་ངོ། །གལ་ཏེ་ཉན་ས་ནས་བཤད་པ་དེ་ལ་བདེ་བ་
དང་གསལ་བ་འོང་དུ་ཆུག་ཀྱང། མི་རྟོག་པ་ཟབ་མོ་མེད་པས་ཞི་གནས་ཙམ་ཡིན་ལ། མི་རྟོག་པ་ཡོད་ན་ནི་སྟོང་པ་ཉིད་ཀྱི་ཏིང་ངེ་འཛིན་དུ་འགྱུར་རོ་སྙམ་ན། མི་རྟོག་པ་ཟབ་མོ་ཞེས་པའི་ཟབ་མོའི་དོན་གང་ཡིན་སོ་སོར་རྟོག་པའི་ཤེས་རབ་ཀྱིས་ལྟ་བའི་

[59A]༄༅། །ཕུ་ཐག་བཅད་ནས། དེ་ནས་དེའི་སྟེང་དུ་མི་རྟོག་པར་བཞག་པ་ལ་བྱེད་དམ་གང་དུ་ཡང་མེ་རྟོག་མི་དཔྱོད་པར་ཞག་པ་ཙམ་ལ་བྱེད། དང་པོ་ལྟར་ན་དེ་འདྲ་བ་དེ་སྟོང་པ་ཉིད་ཀྱི་ཏིང་ངེ་འཛིན་དུ་ཁོ་བོ་ཅག་ཀྱང་འདོད་དོ།།
ཁྱེད་དེ་ལྟར་འདོད་ན་ནི་ཡིན་ལུགས་ཀྱི་ལྟ་བའི་གོ་བ་ཡོད་པ་དང་མེད་པ་གཉིས་སོ་སོར་ཕྱེ་ལ། ལྟ་བ་ཡོད་པའི་གང་ཟག་ལྟ་ཐོག་ཏུ་བཞག་ནས་མི་རྟོག་པ་སྐྱོང་བ་རྣམས་ནི་ཟབ་མོ་སྟོང་པ་ཉིད་ཀྱི་ཏིང་ངེ་འཛིན་བསྒོམ་པ་ཡིན་ནོ། །ལྟ་བའི་གོ་བ་མེད་པའི་
གང་ཟག་ཅིར་ཡང་མི་རྟོག་པར་བསྒོམ་པ་རྣམས་ཀྱི་སྒོམ་ནི་ཟབ་མོ་སྟོང་པ་ཉིད་བསྒོམ་པ་མ་ཡིན་ནོ། །ཞེས་སོ་སོར་ཕྱེ་ནས་སྒྲོག་པར་རིགས་ཀྱི། ཅིར་ཡང་མི་སེམས་པར་བསྒོམ་ཚད་ཐམས་ཅད་དམིགས་མེད་དམ་མཚན་མེད་དམ་སྟོང་པ་ཉིད་ལ་
བསམ་གཏན་པའོ། །ཞེས་སྨྲ་བར་མི་བྱའོ། །གལ་ཏེ་སྟོང་པ་ཉིད་ཁོང་དུ་ཆུང་པའི་ལྟ་བ་ཡོད་དམ་མེད་ཀྱང་སླ་ཡི་སེམས་ཅིར་ཡང་མི་རྟོག་ཅིར་ཡང་མི་དཔྱོད་པར་འཇོག་པའི་སྒོམ་ཐམས་ཅད་སྟོང་པ་ཉིད་ཀྱི་ཏིང་ངེ་འཛིན་དུ་འདོད་ན་ནི། སྔར་བཤད་
པའི་ཉན་ཐོས་ཀྱི་སར་གསུངས་པའི་ཞི་གནས་ཀྱི་ཕྱོགས་ཀྱི་ཏིང་ངེ་འཛིན་འདི་རྣམས་ཀྱང་མི་འདོད་བཞིན་དུ་སྟོང་པ་ཉིད་ཀྱི་ཏིང་ངེ་འཛིན་དུ་ཁས་བླང་དགོས་ཏེ། དེ་དག་ཀྱང་ཏིང་ངེ་འཛིན་ལ་བཞག་པའི་ཚེ་ན་དྲན་པ་དང་ཤེས་བཞིན་མཐུ་ཆུང་དུ་སོང་
ན་བྱ་ར་བྱེད་པ་སོགས་ཀྱི་སྐབས་འགའ་ཞིག་མ་གཏོགས་པ་འདི་ནི་འདི་ཡིན་ནོ་འདི་ནི་འདི་མིན་ནོ། །ཞེས་ཅུང་ཟད་ཙམ་ཡང་མི་རྟོག་པར་སྐྱོང་བ་ཡིན་པའི་ཕྱིར་རོ། །དེས་ན་ཞི་གནས་བསྒྲུབ་པའི་ཏིང་ངེ་འཛིན་རྣམས་རྣམ་པར་རྟོག་པ་མེད་པའི་

[59B] །ཉན་ས་ལས་ཀྱང། དེ་དེའི་ཚེ་ན་ བ། སོར་སོར་རྟོག་པའི་ཤེས་རབ་ཀྱིས་  རྣམ་པར་རྟོག་པ་མེད་པའི་གཟུགས་བརྙན་དེ་ བ། དམིགས་པ་དེ་  ལ་དམིགས་པར་བྱེད་ཅིང། དེ་དམིགས་པ་དེ་ལ་
 བ། སྤྱིར་ཏིང་ངེ་འཛིན་འགྲུབ་པ་ལ་སྔར་བཤད་པ་ལྟར་རྩེ་གཅིག་པ་དང་སོ་སོར་དཔྱོད་པའི་ཞི་ལྷག་རྗེས་མཐུན་པ་གཉིས་དགོས་པའི་  ཕྱོགས་གཅིག་ བ། རྩེ་གཅིག་ཏུ་འཇོག་པ་  ཁོ་ནས་དྲན་པ་རྩེ་གཅིག་ཏུ་འཇོག་པར་བྱེད་ཀྱི།  བ། སྟེ་ཞི་གནས་སྒྲུབ་ཀྱི་ཤེས་རབ་ཀྱིས་  རྣམ་པར་བལྟ་བར་མི་བྱེད་ཅིང་
རྣམ་པར་འབྱེད་པར་མི་བྱེད་རབ་ཏུ་རྣམ་པར་འབྱེད་པར་མི་བྱེད་ཡོངས་རྟོག་པར་མི་བྱེད་ཡོངས་སུ་དཔྱོད་པར་མི་བྱེད་པ་ཡིན་ནོ་།ཞེས་ཞི་ལྷག་གཉིས་ཀྱི་ནང་ནས་ཞི་གནས་ལ་དེ་ལྟར་བཤད་པའི་ཕྱིར་དང། ཡང་དེ་ཉིད་ལས། དེ་ལྟར་ཞི་
གནས་ཀྱི་སེམས་ཐོབ་པ་དང་ བ། སྟེ་གྲུབ་པ་ན་  གལ་ཏེ་ བ་དམིགས་པ་ལས་གཞན་དུ་  བརྗེད་ངས་པ་དང་མ་གོམས་པའི་ཉེས་པས་ བ། སེམས་འཕྲོ་བའི་  མཚན་མ་དནག་རྣམ་པར་རྟོག་པ་དང་ཉེ་བའི་ཉོན་མོངས་པ་དག་གིས་སྣང་བར་འགྱུར་སྒོ་སྟོན་པ་ བ། སྟེ་དེ་དག་སྐྱེད་
པ་  འགྱུར་དམིགས་པར་བྱེད་པར་འགྱུར་ན་ བ། རྟོག་པ་  དེ་ བ། དག་བྱུང་ངོ་ཅོག་ལ་འདི་ལྟ་སྟེ། ཉེས་དམིགས་སྔར་མཐོང་བ་དེ་ཉིད་ཀྱི་དབང་དུ་བྱས་ཏེ་ བ། ཏོག་པ་དེ་དག་  དྲན་པ་མེད་པ་དང་ཡིད་ལ་བྱེད་པ་མེད་པར་བྱས་ཏེ། དེ་ལྟར་དྲན་པ་མེད་པ་དང་ཡིད་ལ་བྱེད་པ་
མེད་པས་ བ། དེ་ལྟར་  དམིགས་པ་དེ་རྣམ་པར་བཤིག་ཅིང།  བ། སྟེ་བཀག་ནས་སམ་  རྣམ་པར་བསལ་ན་ བ། བྱིང་རྒོད་ཀྱི་  སྣང་བ་ བ། འི་དམིགས་པ་  མེད་པ་ བ། དེ་  ཉིད་ལ་ཉེ་བར་བཞག་པར་འགྱུར་རོ། །ཞེས་གསུངས་ཏེ། འདི་ནི་ཞི་གནས་ཙམ་ཞིག་བསྒྲུབ་པའི་སྐབས་

[60A]༄༅། །སུ་གསུངས་ལ། ཞི་གནས་བསྒྲུབ་པའི་སྐབས་སུ་ནི་དཔྱོད་ནས་སྐྱོང་བ་མེད་པར་འཇོག་པའི་སྒོམ་ཉིད་དུ་གཞུང་ཚད་ལྡན་རྣམས་ནས་གསུངས་པས་ཅིར་ཡང་མི་རྟོག་པའི་སྒོམ་ཐམས་ཅད་སྟོང་པ་ཉིད་བསྒོམ་པའི་
ཉམས་ལེན་དུ་འདོད་པ་ནི་མཁས་པའི་བཞད་གང་ཁྱད་པར་དུ་དྲན་པ་མེད་ཅིང་ཡིད་ལ་བྱ་བ་མེད་པའི་སྒོམ་དུ་གསུངས་པ་གང་ཡིན་ཐམས་ཅད་སྟོང་ཉིད་བསྒོམ་པར་འདོད་པའང་ཉན་སའི་ལུང་དེས་ལེགས་པར་བཀག་པ་
ཡིན་ནོ། །གཞན་ཡྷང་སྒོམ་རིམ་དང་པོ་ལས། ཞི་གནས་ཀྱི་ངོ་བོ་ཉིད་ནི་སེམས་རྩེ་གཅིག་པ་ཙམ་དུ་ཟད་པའི་ཕྱིར། །འདི་ནི་ཞི་གནས་ཐམས་ཅད་ཀྱི་སྤྱིའི་མཚན་ཉིད་ཡིན་ནོ། །ཞེས་པ་དང། ཤེར་ཕྱིན་མན་ངག་ལས་ཀྱང།  བ། ཡུལ་ཡུལ་ཅན་  སྣ་
ཚོགས་ བ། སུ་  སྣང་བའི་སེམས་དེ་ཉིད་ལདྨིགྶ་ནས་ཡིད་ཀྱི་བརྗོད་པ་སྤངས་ལ་ཞི་གནས་བསྒོམ་པར་བྱ་སྟེ། ཞ་གསུང་ཏེ།  བ། སེམས་ཙམ་པའི་ལྟ་བ་སྟོན་ནོ་ ། །ཡིད་ཀྱི་བརྗོད་པ་ནི་འདི་ནི་འདིའོ་ཞེས་རྣམ་པར་རྟོག་པའོ། །གཞན་ཡང་སྔར་དཀོན་
མཆོག་སྤྲིན་ལས། ཞི་གནས་སེམས་རྩེ་གཅིག་པ་ཉིད་ལ་བཤད་པ་ལ་སོགས་པ་མདོ་དང་ཤིང་རྟ་ཆེན་པོའི་གཞུང་མང་དུ་དྲངས་ནས་ཞི་གནས་ནི་ཅིར་ཡང་མི་རྟོག་པ་ལ་ལན་མང་དུ་བཤད་ཟིན་རོ་།དེས་ན་སྟོང་པ་ཉིད་བསྒོམ་པའི་མི་རྟོག་པ་ཞིག་
དང་སྟོང་པ་ཉིད་ཅུང་ཟད་ཀྱང་མ་རྟོགས་པའི་མི་རྟོག་པ་གཉིས་ཡོད་པས། བདེ་གསལ་མི་རྟོག་པ་བྱུང་ཚད་ཐམས་ཅད་སྟོང་པ་ཉིད་ཀྱི་སྒོམ་དུ་བཟུང་བར་མི་བྱའོ། །དེ་ལྟར་ན་འདི་རྣམས་ཀྱང་ཕྱོགས་ཙམ་བསྟན་པ་སྟེ། ལེགས་པར་འབད་

[60B]དང་ལྷག་མཐོང་གི་སྒྲུབ་ལུགས་ཤེས་པར་བྱ་སྟེ། དེ་ལྟར་མ་བྱས་ན་ཞི་གནས་སུ་ཡང་མ་སླེབ་པའི་མི་རྟོག་པར་འཇོག་པའི་ཏིང་ངེ་འཛིན་འགའ་ཞིག་ལ་སྲིད་པའི་རྩ་བ་གཅོད་
པའི་ལྷག་མཐོང་དུ་འཁྲུལ་ནས། དེ་ལ་དམིགས་མེད་དུ་རློམ་ནས་དུས་རྣམས་འདས་པས་རང་གཞན་བསླུ་བར་གདོན་མི་ཟའོ། །མཁས་གྲུབ་ཚད་ལྡན་རྣམས་ཀྱི་གཞུང་ནས་ཞི་གནས་གསར་དུ་བྶྒྲུབྤ་ན་འཇོག་སྒོམ་མི་རྟོག་པར་འཇོག་པ་ཁོ་
ན་དང་ལྷག་མཐོང་དང་པོར་བསྒྲུབ་པ་ན་སོ་སོར་རྟོག་པའི་ཤེས་རབ་ཀྱིས་སོ་སོར་ཕྱེ་ནས་དཔྱད་དེ་བསྒོམ་པར་གསུངས་སྣང་བ་ལ་རྟོག་པ་ཐམས་ཅད་བདེན་འཛིན་དུ་བཟུང་ནས་དེ་ཐམས་ཅད་དོར་ཏེ་གཞུང་ཚད་ལྡན་རྣམས་ལས་ལེགས་པར་
གོ་བཟློག་ནས་བདག་མེད་པའི་ལྟ་བ་མ་ནོར་བ་མ་རྙེད་ཀྱང། ཅིར་ཡང་མི་རྟོག་པ་ལྷག་མཐོང་ཟབ་མོའི་དོན་སྒོམ་པར་བྱེད་པ་ནི་རྒྱ་ནག་གི་མཁན་པོ་ཧྭ་ཤང་གི་ལུགས་གཞན་དང་མ་འདྲེས་པ་ཁོ་ནར་སྣང་སྟེ། སྒོམ་རིམ་གསུམ་ཞིབ་ཏུ་ལྟོས་ཤིག་
དང་ཤེས་པར་འགྱུར་རོ། །གཉིས་པ་ཞི་གནས་ལ་བརྟེན་ནས་ལམ་བགྲོད་པའི་ཚུལ་སྤྱིར་བསྟན་པ་ནི། དེ་ལྟར་སྔར་བྶཧྡ་པའི་མི་རྟོག་ཏིང་ངེ་འཛིན་ཡིད་ལ་བྱེད་པ་ཐོབ་པ་དེས་གསལ་བ་དང། མི་རྟོག་པ་ལ་སོགས་པའི་ཁྱད་པར་ཅན་གྱི་མི་
རྟོག་པ་དེ་ཙམ་ཞིག་བསྐྱང་བར་བྱའམ་ཞེ་ན། འདི་འདྲ་བའི་ཏིང་ངེ་འཛིན་རྒྱུད་ལ་བསྐྱེད་པ་ནི་ཉོན་མོངས་པ་འཇོམས་པའི་ལྷག་མཐོང་བསྐྱེད་པའི་ཕྱིརྱིན་པས་དེ་ལ་བརྟེན་ནས་ལྷག་མཐོང་མ་བསྐྱེད་ན་ཏིང་ངེ་འཛིན་དེ་ལ་ཅི་ཙམ་གོམས་པར་

[61A]༄༅། །བྱས་ཀྱང། འདོད་པའི་ལྷམས་ཀྱི་ཉོན་མོངས་རྣམས་ཀྱང་སྤོང་བར་མི་ནུས་ན་ཉོན་མོངས་པ་ཐམས་ཅད་སྤོང་བ་ལྟ་སྨོས་ཀྱང་ཅི་དགོས། དེའི་ཕྱིར་ལྷག་མཐོང་བསྒོམ་པར་བྱ་དགོས་སོ། །དེ་ཡང་ཉོན་མོངས་མངོན་
གྱུར་སྤོང་བའི་འཇིག་རྟེན་པའི་ལམ་གྱིས་བགྲོད་པའི་ལྷག་མཐོང་དང་ཉོན་མོངས་ཀྱི་ས་བོན་རྩ་བ་ནས་སྤོང་བའི་འཇིག་རྟེན་ལས་འདས་པའི་ལཨྨ་གྱིས་བྒྲོདྤའི་ལྷག་མཐོང་གཉིས་ལས་གཞན་པའི་ལམ་གོང་དུ་བགྲོད་ཐམས་མེད་དེ། ཉན་ས་ལས་
དེ་ལྟར་ཡིད་ལ་བྱེད་པ་ཐོབ་པའི་རྣལ་འབྱོར་པ་སྤོང་བའི་དགའ་བ་ཆུང་དུ་ལ་ཞུགས་པ་དེའི་གོང་དུ་བགྲོད་པར་བྱ་བ་ནི་གཞན་མེད་དེ། གཉིས་ཁོ་ནར་ཟད་དོ། །གཉིས་གང་ཞེ་ན་འདི་ལྟ་སྟེ་འཇིག་རྟེན་པའི་དང། འཇིག་རྟེན་ལས་འདས་པའི་འོ། །ཞེས་
གསུངས་ཨོས། །དེ་ལྟར་ཞི་གནས་སམ་ཡིད་བྱེད་ཐོབ་པ་དེས་འཇིག་རྟེན་པའི་ལམ་གྱི་ལྷག་མཐོང་ངམ། འཇིག་རྟེན་ལས་འདས་པའི་ལམ་གྱིས་འགྲོ་བའི་ལྷག་མཐོང་གང་བསྒོམ་ཡང་དེ་བསྒོམ་འདོད་པ་དེས་སྔར་ཐོབ་པའི་ཞི་གནས་དེ་ལ་ལན་མང་
དུ་སྒོམ་པར་བྱེད་ལ། དེ་ལྟར་བསྒོམས་པ་ན་ཤིན་ཏུ་སྦྱགས་པ་དང་སེམས་རྩེ་གཅིག་པ་དེ་ཤིན་ཏུ་འཕེལ་ཞིང་ཞི་གནས་དེ་ཡང་ཤིན་ཏུ་བརྟན་པར་འགྱུར་རོ། །གཞན་ཡང་ཞི་ལྷག་གི་མཚན་མ་རྣམས་ལ་ཡང་མཁས་པར་བྱེད་ལ། དེའི་འོག་ཏུ་ལམ་
གཉིས་གང་ཡང་རུང་བས་འགྲོ་འདོད་པ་དེ་ལ་བརྩོན་པར་བྱེད་དེ་ཉན་ས་ལས། དེ་ལ་ལས་དང་པོ་པའི་རྣལ་འབྱོར་པ་ཡིདླ་བྱེད་པ་དང་བཅས་པ་དེ་ནི་བདག་འཇིག་རྟེན་པའམ་འཇིག་རྟེན་ལས་འདས་པའི་བགྲོད་པས་འགྲོ་བར་བྱའོ་སྙམས་ནས་

[61B] །ཇི་ལྟ་ཇི་ལྟར་ལན་མང་དུ་བྱེད་པ་དེ་ལྟ་དེ་ལྟར་ཉིན་མཚན་དེ་དང་དེ་དདག་འདས་པས་དེའི་ཤིན་ཏུ་སྦྱངས་པ་དང་སེམས་རྩེ་གཅིག་པ་ཉིད་དེ་འཕེལ་ཞིང་རྒྱས་པ་དང་ཡངས་པར་འགྱུར་རོ། །གང་གི་ཚེ་དེ་ཡི་ཡིད་ལ་
བྱེད་པ་དམ་ཞིང་བརྟན་ལ་སྲ་བ་དང་དམིགས་པ་ཡོངས་སུ་དག་པ་ལ་མོས་པ་འཇུག་པར་འགྱུར་བ་དང་ཞི་གནས་དང་ལྷག་མཐོང་གི་ཕྱོགས་ཀྱི་མཚན་མ་རྣམས་ཀྱང་ཡོངས་སུ་ཟིན་པར་གྱུར་པ་དེའི་ཚེ་ན། དེ་འཇིག་རྟེན་པའི་ལམ་མམ་འཇིག་
རྟེན་ལས་འདས་པའི་ལམ་གང་གིས་འགྲོ་བར་འདོད་པ་དེ་ལ་སྦྱོར་བ་རྩོམ་པར་བྱེད་དོ། །ཞེས་གསུངས་སོ། །དེ་ལ་འཇིག་རྟེན་པའི་ལྷག་མཐོང་ནི་ས་འོག་མ་ལ་རགས་པ་དང། ས་གོང་མ་ལ་ཞི་བར་བལྟ་བའི་ཞི་རགས་ཀྱི་རྣམ་པ་ཅན་གྱི་སྒོམ་མོ།།
འཇིག་རྟེན་ལས་འདས་པའི་ལྷག་མཐོང་ཉན་སར་གསུངས་པ་ནི་བདེན་བཞི་ལ་མི་རྟག་པ་ལ་སོགས་པ་བཅུ་དྲུག་གི་རྣམ་པ་ཅན་དུ་བལྟ་བའི་སྒོམ་སྟེ། གཙོ་བོ་ནི་གང་ཟག་གི་བདག་མེད་རྟོགས་པའི་ལྟ་བའོ། །དེ་ལྟར་སྔར་བཤད་པའི་ཞི་གནས་ཀྱི་
ཡིད་བྱེད་དེ་ཐོབ་པ་ཚེ་དེ་ལ་འཇིག་རྟེན་ལས་འདས་པའི་ལམ་གྱིས་མི་འྒྲོལ་འཇིག་རྟེན་པའི་ལམ་གྱིས་འགྲོ་བའི་གང་ཟག་ཇི་འདྲ་ཡོད་པ་ནི། ཉན་ས་ལས། དེ་ལ་གང་དག་ཚེ་འདི་ལ་འཇིག་རྟེན་པའི་ལམ་ཁོ་ནས་འགྲོ་བར་འགྱུར་ཞིང། འཇིག་རྟེན་
ལས་འདས་པའི་ལམ་གྱིས་མ་ཡིན་པའི་གང་ཟག་དུ་ཡོད་ཅེ་ན། སྨྲས་པ། བཞི་སྟེ། འདི་ལྟ་སྟེ། འདི་ལས་ཕྱི་རོལ་པ་ཐམས་ཅད་དང་ཆོས་འདི་པ་ཡིན་ཀྱང། སྔོན་ཞི་གནས་སྤྱོད་སྤྱོད་པ་དབང་པོ་རྟུལ་པོ་དང་དེ་བཞིན་དུ་དབང་པོ་རྣོ་ཡང་དགེ་བའི་རྩ་བ་ཡོངས་

[62A]༄༅། །སུམ་སྨིན་པ་དང། བྱང་ཆུབ་སེམས་དཔའ་ཕྱི་མ་ལ་བྱང་ཆུབ་ཐོབ་པར་འདོད་ཅིང་ཚེ་འདི་ལ་མ་ཡིན་པ་སྟེ།  ང། ཞི་གནས་ལ་བརྟེན་ནས་ལམ་བགྲོད་ཚུལ། ཚེ་འདི་ལ་འཇིག་རྟེན་པའི་ལམ་གྱིས་འགྲོ་བའི་གང་ཟག་བཞི་གསུངས་པའི་ཕྱི་རོལ་པ་དང་
ནང་པ་དབང་རྟུལ་གཉིས་ཀྱིས་ཚེ་དེ་པའི་ལམ་གྱིས་མི་འགྲོ་ཞེས་པའི་ལམ་ནི། ཞི་རགས་ཀྱི་རྣམ་པ་ཅན་ལ་འཇིག་རྟེན་པ་དང་བདེན་པའི་རྣམ་པ་ཅན་ལ་འཇིག་རྟེན་ལས་འདས་པར་བྱས་པ་ཡིན་ལ། དགེ་བའི་རྩ་བ་མ་སྨིན་པའི་བྱང་སེམས་དབང་རྣོན་དང་སྐྱེ་བ་གཅིག་གིས་ཐོགས་པའི་བྱང་སེམས་གཉིས་ཀྱི་འཇིག་རྟེན་ལས་
འདས་མ་འདས་ནི་སོ་སྐྱེའི་ལམ་ལ་འཇིག་རྟེན་པ་དང་འཕགས་པའི་ལམ་ལ་འཇིག་རྟེན་ལས་འདས་པའི་ལམ་དུ་བྱས་པ་ཡིན་པས་དོན་མི་གཅིག་གོ་ ། །ཞེས་གསུངས་པ་ལྟར་རོ། །དེ་ལ་ཕྱི་རོལ་པའི་རྣལ་འབྱོར་པ་སྔར་བཤད་པའི་ཞི་གནས་ཐོབ་པ་ཐམས་ཅད་ནི་གང་ཟག་གི་བདག་མེད་པ་ལ་
སོ་སོར་རྟོག་པའི་ཤེས་རབ་ཀྱིས་དཔྱད་ནས་སྐྱོང་བ་མེད་དེ། དེ་དག་བདག་མེད་པ་ལ་མི་མོས་པའི་ཕྱིར་རོ།།དེའི་ཕྱིར་ཡང་ན་ཞི་གནས་མི་རྟོག་པ་དེ་ཉིད་ཙམ་ཞིག་སྐྱོང། ཡང་ན་ཞི་རགས་ཀྱི་རྣམ་པ་ཅན་གྱི་ལྷག་མཐོང་བསྒོམ་པ་ཙམ་བྱེད་པས་
འཇིག་རྟེན་པའི་ལམ་ཁོ་ནས་འགྲོ་བའོ། །ཆོས་འདི་པ་སངས་རྒྱས་པ་ཡིན་ཀྱང་སྔོན་ཞི་གནས་ཀྱི་འཇོག་སྒོམ་ཙམ་ཞིག་ལ་གོམས་པ་ཤས་ཆེར་བསྟེན་བསྟེན་པའི་དབང་པོ་རྟུལ་པོ་ཡིན་ན་ནི། སོ་སོར་རྟོག་པའི་ཤེས་རབ་ཀྱིས་བདག་མེད་
པའི་དོན་ལ་དཔྱད་ནས་བསྒོམ་པ་ལ་མི་དགའ་བའམ། དགའ་ཡང་བདག་མེད་པའི་དོན་གོ་མི་ནུས་པས་ཚེ་དེ་ལ་འཇིག་རྟེན་པའི་ལམ་ཁོ་ནས་འགྲོ་བ་ཡིན་ཏེ། ཡང་ན་གནས་ཆ་དེ་ཁོ་ན་སྐྱོང་བར་བྱེད་ལ་ཡང་ན་ནི་ཞི་རགས་ཀྱི་རྣམ་

[62B] །ནང་པ་སངས་པ་དབང་རྣོན་བདག་མེད་པའི་དོན་ཁོང་དུ་ཆུད་ཀྱང་བདེན་པ་མངོན་སུམ་དུ་རྟོགས་པའི་དགེ་རྩ་མ་སྨིན་པ་ཡིན་ནའང་ཚེ་དེ་ལ་འཇིག་རྟེན་ལས་འདས་པའི་ཟག་མེད་ཀྱི་འཕགས་ལམ་བསྐྱེད་མི་
ནུས་པས་འཇིག་རྟེན་པའི་ལམ་ཁོ་ནས་འགྲོ་བ་ཞེས་བྱ་ཡི། བདག་མེད་པ་ལདྨིགྶ་པའི་ལྷག་མཐོང་བསྒོམ་པར་མི་ནུས་པ་མིན་ནོ།།བྱང་སེམས་འཚང་རྒྱ་བ་ལ་སྐྱེ་བ་གཅིག་གིས་ཐོགས་པ་ཡང་སྲིད་པ་ཐ་མ་པ་སྐྱེ་བ་ཕྱི་མའི་དུས་དེར་སྦྱོར་ལམ་ནས་
བཟུང་སྟེ་ལམ་བཞི་རྒྱུད་ལ་བསྐྱེད་ཀྱི། སྐྱེ་བ་གཅིག་གིས་ཐོགས་པའི་དུས་སུ་འཕགས་ལམ་མི་བསྐྱེད་པས་ཚེ་དེ་ལ་འཇིག་རྟེན་པའི་ལམ་གྱིས་འགྲོ་བ་ཞེས་བྱ་ཡི། བདག་མེད་པའི་དོན་མ་རྟོགས་པ་མིན་ནོ། །འདི་ནི་འཛོད་ལས། སྟོན་ བ། པ་སང་རྱྒས་
དང་བསེ་རུ་ བ། ལྟ་བུའི་རང་སངས་རྒྱས་གཉིས་རང་རང་གི་བྱང་ཆུབ་པ་ བ། འི་བར། བ། །སེམས་རྟེན་  བསམ་གཏན་ བ། བཞི་པའི་རབ་  མཐའ་རྟེན་ བ། སྦྱོར་ལམ་བསྟན་ཅིག་ཡན་ཆད་སྟན་ཐོག་  གཅིག་ལ་ བ། ལམ་བཞི་པོ་  ཀུན་ བ། འགྲོད་པར་མཛད་ལ་ །།དེ་ཡི་སྔོན་དུ་ཐར་ བ། པ་  ཆ་མཐུན་ བ། ཚོགས་ལམ་འགྲོ་ །།ཞེས་གསུངས་
པ་དང་མཐུན་པའི་ཐེག་དམན་གྱི་གཞུང་གི་འཚང་རྒྱ་ཚུལ་ཡིན་གྱི་སློབ་དཔོན་འཕགས་པ་ཐོགས་མེད་རང་གི་བཞེད་པ་མིན་ནོ། །དེ་ལྟར་ན་ཕྱི་རོལ་པ་ཞི་རགས་ཀྱི་རྣམ་པ་ཅན་གྱི་ལམ་བསྒོམས་ནས་ཉོན་མོངས་མངོན་གྱུར་སྤོང་བ་དང། ནང་པ་སངས་
རྒྱས་པ་བདག་མེད་པའི་དོན་བསྒོམས་ནས་ཉོན་མོངས་རྩ་བ་ནས་སྤོང་བ་གང་ཡིན་ཀྱང་ཐོག་མར་སྔར་བཤད་པའི་ཞི་གནས་ཀྱི་ཏིང་ངེ་འཛིན་དེ་ཐོབ་དགོས་པས་སྔར་བཤད་པའི་ཞི་གནས་དེ་ཕྱི་ནང་གཉིས་ཀའི་རྣལ་འབྱོར་པ་རྣམས་ཀྱི་ཉོན་མོངས་སྤོང་

[63A]༄༅། །པའི་གཞིར་དགོས་ལ། དེར་མ་ཟད་ཐེག་ཆེན་པ་དང་ཐེག་དམན་པ་གཉིས་གྱི་རྣལ་འབྱོར་པ་གང་གིས་ཀྱང་ཏིང་ངེ་འཛིན་དེ་བསྒྲུབ་དགོས་ཤིང། ཐེག་ཆེན་པ་ལའང་སྔགས་དང་ཕར་ཕྱིན་ཐེག་པའི་རྣལ་འབྱོར་པ་
ཐམས་ཅད་ཀྱིས་ཀྱང་ཞི་གནས་བསྒྲུབ་དགོས་པས་ཞི་གནས་འདི་ནི་རྣལ་འབྱོར་པ་ཐམས་ཅད་ཀྱི་ལམ་བགྲོད་པའི་གཞིར་ཤིན་ཏུ་གལ་ཆེའོ། །སྔགས་ཀྱི་གཞུང་རྣམས་ནས་བཤད་པའི་ཞི་གནས་ཀྱང་ལྷའི་སྐུ་ལ་དམིགས་པའམ་ཕྱག་མཚན་
ནམ་ཡི་གེ་ལ་སོགས་པ་ལ་དམིགས་ནས་སྐྱོང་བ་ལ་སོགས་པ་དམིགས་པའི་ཁྱད་པར་དང་བསྐྱེད་པའི་ཐབས་འགའ་ཞིག་གི་ཁྱད་པར་མ་གཏོགས་པ་ཏིང་ངེ་འཛིན་གྱི་སྐྱོན་ལེ་ལོ་ལ་སོགས་པ་ལྔ་སྤོང་དགོས་པ་དང། དེ་དག་གི་གཉེན་པོ་དྲན་པ་དང་
ཤེས་བཞིན་ལ་སོགས་པ་བསྟེན་ཚུལ་དང། དེ་ནས་སེམས་དགུ་པ་འཐོབ་པ་དང་དེ་ལས་ཤིན་སྦྱངས་སྐྱེ་བ་ལ་སོགས་པ་ཐམས་ཅད་ཐུན་མོང་བ་ཡིན་པས་ཏིང་ངེ་འཛིན་འདི་ཤིན་ཏུ་རྒྱ་ཆེ་བ་ཡིན་ནོ་།དེ་ལ་དགོངས་ནས་མདོ་སྡེ་དགོངས་འགྲེལ་ལས་
ཐེག་པ་ཆེ་ཆུང་གི་ཏིང་ངེ་འཛིན་ཐམས་ཅད་ཞི་ལྷག་གི་ཏིང་ངེ་འཛིན་དུ་འདུ་བར་གསུངས་པས་ཏིང་ངེ་འཟིན་ལ་མཁས་པར་འདོད་པས་ཞི་ལྷག་གཉིས་ལ་མཁས་པར་བྱའོ།།དེ་འདྲ་བའི་ཏིང་ངེ་འཛིན་ཞི་གནས་ཀྱི་གནས་ཀྱི་ཡིད་བྱེད་དེ་བསྐྱེད་པའི་དགོས་པ་ཤིན་ཏུ་
མང་ཡང་གཙོ་བོའི་དགོས་པ་ནི་ལྷག་མཐོང་གི་རྟོགས་པ་བསྐྱེད་པའི་ཆེད་ཡིན་ལ། ལྷག་མཐོང་ལ་ཡང་ཉོན་མོངས་མངོན་གྱུར་ཙམ་ཞིག་སྤོང་བའི་ཞི་རགས་ཀྱི་རྣམ་པ་ཅན་ཕྱི་རོལ་པ་དང་ནང་པ་ཐུན་མོང་བ་དང་ནང་པའི་ཡང་ཐེག་པ་ཆེ་ཆུང་ཐུན་མོང་

[63B]སྤོང་བའི་བདག་མེད་པའི་དེ་ཁོ་ཉེད་ཀྱི་རྣམ་པ་ཅན་གྱི་ལྷག་མཐོང་ནང་པ་སངས་རྒྱས་པ་ཁོ་ནའི་ཁྱད་ཆོས་སུ་གྱུར་པ་གཉིས་ཡོད་པ་ལས། སྔ་མ་ནི་ཕུན་སུམ་ཚོགས་པའི་ཡན་ལག་ཡིན་གྱི་
མེད་མི་རུང་མིན་ལ། ཕྱི་མ་ནི་མེད་དུ་མི་རུང་བའི་ཡན་ལག་ཡིན་པས་རྣམ་གྲོལ་དོན་དུ་གཉེར་བས་ནི་བདག་མེད་པའི་དེ་ཁོ་ན་ཉིད་ཁོང་དུ་ཆུད་པའི་ལྷག་མཐོང་བསྐྱེད་པར་བྱའོ། །དེ་ཡང་འདི་ལྟར་སྔར་བཤད་པ་ལྟར་གྱི་ཞི་གནས་བསམ་གཏན་དང་
པོའི་ཉེར་བསྡོགས་ཀྱི་སས་བསྡུས་པ་ཞིག་ཐོབ་ན་དེ་ཡན་ཆད་ཀྱི་བསམ་གཏན་ནམ་གཟུགས་མེད་ཀྱི་ཞི་གནས་མ་ཐོབྐ་ཀྱག་དེ་ལ་བརྟེན་ཨས་ལྷག་མཐོང་བསྒོམས་པས་འཁོར་བའི་འཆིང་བ་མཐའ་དག་ལས་གྲོལ་བའི་ཐར་པ་འཐོབ་པར་ནུས་ལ། བདག་མེད་
པའི་དེ་ཁོ་ན་ཉིད་མ་རྟོགས་ཤིང་མ་བསྒོམ་པ་ན་སྔར་བཤད་པའི་ཞི་གནས་དང་དེ་ལ་བརྟེན་ནས་འཇིག་རྟེན་པའི་ལྷག་མཐོང་གིས་ཅི་ཡང་མེད་པ་མན་ཆད་ཀྱི་ཉོན་མོངས་མངོན་གྱུར་ཐམས་ཅད་སྤངས་པའི་སྲིད་རྩེའི་སེམས་ཐོབ་ཀྱང་འཁོར་བ་ལས་མི་ཐར་བའི་
ཕྱིར་རོ། །དེ་ལྟར་ཡང། བསྔགས་འོས་བསྔགས་བསྟོད་ཀྱི་ལན་མི་ལྡོན་པར་བསྟོད་པ་ལས།  བ། བཅོམ་ལྡན་འདས་  ཁྱོད་ཀྱི་ཆོས་ བ་ལས་ཕྱིར་ཕྱོགས་པའི་ཞེས་པ་དག་གོ་  ལ་མི་ཕྱོགས་པའི། །སྐྱེ་བོ་གཏི་མུག་གིས་ལྡོངས་པ། །སྲིད་རྩེའི་བར་དུ་སོང་ནས་ཀྱང་།སྡུག་
བསྔལ་ བ། རེ་ཞིག་མི་གནོན་ཀྱང་སླར་ཡང་  ཡང་འབྱུང་ བ་ཞིང་སྲིད་པ་ བ་འཁོར་བ་  བསྒྲུབ་ བ། འགྲུབ། །བ། བཅོམ་ལྡན་འདས་  ཁྱོད་ཀྱི་བསྟན་པའི་རྗེས་ བ། སྟེ་འཇུག་པ་དེ་ནི་ ། །བསམ་གཏན་ བ། གྱི་  དངོས་གཟི་མ་ཐོབ་ཀྱང།  བ། ཉེར་བསྡོགས་ལ་བརྟེན་ནས་བདག་མེད་པའི་དོན་བསྒོམས་པས་ ། །བདུད་ཀྱི་

[64A]༄༅། །མིག་རས་བཙའ་ བ། བསྟེ་མི་གཅེར་རེ་བལྟས་  བཞིན་དུ་། བ། བར་ཆད་བྱེད་མི་ནུས་པར་  སྲིད་པ་ བ། འཁོར་བ་  དག་ནི་བཟློག་པར་བགྱིད། །ཅེས་གསུངས་སོ། །དེས་ན་རྒྱུན་ཞུགས་དང་ཕྱིར་འོང་ཐམས་ཅད་ཀྱི་འཕགས་པའི་ལམ་འཐོབ་པའི་ལྷག་
མཐོང་གི་རྟེན་དུ་གྱུར་པའི་ཞི་གནས་ནི་སྔར་བཤད་པའི་ཞི་གནས་བསམ་གཏན་དང་པོའི་ཉེར་བསྡོགས་ཀྱིས་བསྡུས་པ་དེ་ཡིན་ལ། དེ་བཞིན་དུ་ཅིག་ཅར་བའི་དགྲ་བཅོམ་པ་ཐམས་ཅད་ཀྱང་སྔར་བཤད་པའི་ཞི་གནས་དེ་ལ་བརྟེན་ནས་ལྷག་མཐོང་བསྒོམས་
པས་དགྲ་བཅོམ་པ་ཐོབ་པ་ཁོ་ན་ཡིན་པར་ཤེས་པར་བྱའོ། །སྔར་བཤད་པའི་ཞིག་གནས་ཀྱི་ཏིང་ངེ་འཛིན་རྒྱུད་ལ་སྔོན་དུ་མ་ཐོབ་ན་ཇི་ལྟ་བའམ་ཇི་སྙེད་པ་ལ་དམིགས་པའི་ལྷག་མཐོང་གི་རྟོགས་པ་དངོས་ནི་སྐྱེ་མི་སྲིད་པར་འོག་ཏུ་སྟོན་པར་འགྱུར་རོ་།དེའི་
ཕྱིར་རྣལ་འབྱོར་བླ་ན་མེད་པའི་རྣལ་འབྱོར་པས་ཀྱང་ཞི་རས་ཀྱི་རྣམ་པ་ཅན་གྱི་ཇི་སྙེད་པ་ལ་དམིགས་པའི་ལྷག་མཐོང་དང་དེས་བསྒྲུབས་པའི་ཞི་གནས་མི་བསྐྱེད་ཀྱང་ཞི་གནས་ཅིག་བསྐྱེད་དགོས་ཏེ་དེ་ཡང་ཐོག་མར་སྐྱེ་བའི་མཚམས་ནི་བསྐྱེད་པའི་རིམ་
པ་དང་རྫོགས་པའི་རིམ་པ་གཉིས་ཀྱི་རིམ་པ་དང་པོའི་སྐབས་སུ་སྐྱེ་བ་ཡིན་ནོ། །མདོར་བསྡུན་སྔོན་དུ་ཞི་གནས་ཅིག་བསྐྱེད་ནས་དེ་ནས་དེ་ལ་བརྟེན་ནས་ཞི་རགས་ཀྱི་རྣམ་པ་ཅན་གྱི་ལྷག་མཐོང་གིས་སྲིད་རྩེའི་བར་དུ་ལམ་རིམ་ཅན་དུ་བགྲོད་པ་དང། བདག་
མེད་པའི་དེ་ཁོ་ན་ཉིད་ཀྱི་རྣམ་པ་ཅན་གྱི་ལྷག་མཐོང་གིས་ཐར་པའམ་ཐམས་ཅད་མཁྱེན་པའི་ལམ་ལྔ་བགྲོད་དགོས་པ་ནི་རྒྱལ་བའི་བསྟན་པ་སྤྱིའི་ཕྱག་རྒྱས་བཏབ་པ་ཡིན་པས་རྣལ་འབྱོར་པ་གང་གིས་ཀྱང་འདའ་བར་བྱ་བ་མ་ཡིན་ནོ། །ཞེས་བྱ་བ་ནི་ཞིག་གནས་

[64B]བསྟན་པའོ། །གསུམ་པ་ཁྱད་པར་དུ་འཇིག་རྟེན་པའི་ལམ་བགྲོད་ཚུལ་བསྟན་པ་ལ་གཉིས། ཞི་རགས་ཀྱི་རྣམ་པ་ཅན་གྱི་ལམ་བགྲོད་པའི་སྔོན་དུ་ཞི་གནས་འཐོབ་དགོས་པར་བསྟན་པ་དང། ཞི་གནས་
ལ་བརྟེན་ནས་འདོད་པ་ལ་ཆགས་པ་དང་བྲལ་བར་བྱེད་པའི་ཚུལ་ལོ། །དང་པོ་ནི། མཚན་ཉིད་སོ་སོར་རིག་པའི་སྒོ་ནས་ཞི་རགས་ཀྱི་རྣམ་པ་ཅན་གྱི་ལམ་བསྒོམ་པས་ནི་སྔོན་དུ་ཞི་གནས་སྔར་བཤད་པ་དེ་ཐོབ་པ་ཞིག་དགོས་ཏེ། མདོ་སྡེའི་རྒྱན་ལས། དེ་ཡིས་དེ་ནི་
སྤེལ་བྱས་ནས། འཕེལ་བ་རིང་དུ་འགྲོ་བ་ཡིས། །དངོས་གཞིའི་གནས་པ་དེས་འཐོབ་བོ། །ཞེས་སྔར་བཤད་པའི་སེམས་དགུ་པ་ཤིན་སྦྱངས་དང་བཅས་པ་ཐོབ་པ་དེས་ཏིང་ངེ་འཛིན་དེ་སྤེལ་བ་ལ་བརྟེན་ནས་དངོས་གཞི་བསྒྲུབ་པར་གསུངས་པའི་ཕྱིར་རོ། ། ང། ཞི་གནས་
ཙམ་གྱིས་ཉོན་མོངས་མངོན་གྱུར་ཡང་མགོ་གནོན་མི་ནུས་པས་ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་མགོ་མནན་ཏེ་ཁམས་གོང་དུ་སྐྱེ་བ་ལའང་ངེ་སྤར་ཞིག་རགས་ཀྱི་རྣམ་པ་ཅན་གྱི་ལྷག་མཐོང་བསྒྲུབ་དགོས་སོ། །འོ་ན་སྔར་ཞི་གནས་ཙམ་གྱི་ཕན་ཡོན་ལ་ཉོན་མོངས་མངོན་གྱུར་མགོ་གནོན་པར་བཤད་པ་དང་འགལ་ལོ་ཞེ་ན་སྐྱོན་མེད་དེ། དེ་ནི་
ཞི་རགས་ཀ་རྣམ་པ་ཅན་གྱི་ལྷག་མཐོང་ཡང་ཞི་གནས་ཀྱི་ཁོངས་སུ་བསྡུས་པའི་དབང་དུ་བྱས་པའི་ཕྱིར། དེར་མ་ཟད་ཚིག་ཟོར་ཡང་བའི་ཆེད་དུ་དངོས་བཏགས་མ་ཕྱེ་བར་སྟོང་ཉིད་རྟོགས་པ་ལ་ལྷག་མཐོང་དང་མ་རྟོགས་པ་ལ་ཞིག་གནས་སུ་འཇོག་པ་འདྲ་བ་དང་ཞི་གནས་བསྒྲུབ་པའི་ཐབས་ལ་ཞི་གནས་སུ་བཤད་པ་འདྲ་བ་སོགས་མང་པོ་འོང་བས་སྐབས་
ཐོབ་ཤེས་པར་བྱས་ནས་རིགས་པས་དཔྱད་དགོས་སོ་ ། །དེ་ཡང་སེམས་དགུ་པ་ནས་བཟུང་སྟེ་ཡིད་བྱེད་མ་ཐོབ་པའི་བར་དུ་ནི་ཡིད་ལ་བྱེད་པའི་ལས་དང་པོ་པ་ཡིན་ལ། ཡིད་བྱེད་ཐོབ་ནས་ཉོན་མོངས་སྦྱོང་བར་འདོད་པས་མཚན་ཡ་སོ་སོར་རིག་པའི་ཡིད་བྱེད་བསྒོམ་པ་ནི་

[65A]༄༅། །ཉོན་མོངས་རྣམ་པར་སྦྱོང་བའི་ལས་དང་པོ་བར་གསུངས་པས་མཚན་ཉིད་སོ་སོར་རིག་པ་བསྒོམ་པས་སྔོན་དུ་ཡིད་བྱེད་ཐོབ་པ་ཡིན་ཏེ། ཉན་ས་ལས། དེ་ལ་ཡིད་ལ་བྱེད་པའི་ལས་དང་པོ་པ་ནི་རྩེ་གཅིག་ཏུ་བྱ་བ་ཉིད་ལ་
ཇི་སྲིད་དུ་ཡིད་ལ་བྱེད་པ་མ་ཐོབ་ཅིང། སེམས་རྩེ་གཅིག་པ་ཉིད་ལ་མ་རེག་གི་བར་དུ་ལས་དང་པོ་པ་ཡ་ནོ། །དེ་ལ་ཉོན་མོངས་རྣམ་པར་སྦྱོང་བའི་ལས་དང་པོ་པ་ནི། ཡིད་ལ་བྱེད་པ་ཐོབ་པ་ཉོན་མོངས་པ་རྣམས་ལས་སེམས་སྦྱོང་བར་འདོད་པའི་མཚན་
ཉིད་སོ་སོར་རིག་པའི་ཡིད་ལ་བྱེད་པ་གང་ཡིན་པ་ལས་བརྩམས་ཤིང། ལེན་པ་ལ་གོསྨ་པ་གང་ཡིན་པ་སྟེ། ཞེས་གསུངས་ཤིང་རྣལ་འབྱོར་གྱི་གནས་བཞི་པའི་འགོར་ཡང་ཡིད་བྱེད་ཐོབ་ནས་འཇིག་རྟེན་པ་དང་འཇེག་རྟེན་ལས་འདས་པའི་
ཆགས་བྲྲལ་གྱི་ལམ་བསྒོམ་པར་གསུངས་པས་སོ། ། བ། ཉན་སའི་དཔེ་འགའ་ཞིག་ལས་མཉམ་པར་མ་བཞག་པའི་ས་པའི་ཡིད་ལ་བྱེད་པ་དག་གིས་འདོད་པ་རྣམས་ལ་རགས་པ་དང་བསམ་གཏན་དང་པོ་ལ་ཞི་བར་བལྟ་བའི་མཚན་ཉིད་ཅེས་འབྱུང་བ་ལ་བརྟེན་ནས་བོད་སྔ་རབས་པ་ཁ་ཅིག་དང་གསེར་ཕྲེང་ལས་ཀྱང་ཞི་རགས་
ཀྱི་རྣམ་པ་ཅན་གྱི་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པའི་ཡིད་བྱེད་དེ་འདོད་པའི་སས་བསྡུས་སུ་བཤད་ཀྱང་མཛོད་ཀྱི་རང་འགྲེལ་དང། ཀུན་ལས་བཏུས་ཀྱི་འགྲེལ་པ་རྒྱལ་སྲས་མ་དང། ཉན་སའི་དཔེ་འགྱུར་དག་པ་ཁ་ཅིག་ལས་མཉམ་པར་བཞག་པའི་ས་པའི་ཡིད་ལ་བྱེད་པ་དག་གིས་འདོད་པ་རྣམས་ལ་རགས་པ་དང་
བསམ་གཏན་དང་པོ་ལ་ཞི་བར་བལྟ་བའི་མཚན་ཉིད་ཅེས་དེ་ལྟ་བུའི་མཚན་ཉིད་སོ་སོ་རིག་པ་ཡིད་ལ་བྱེད་པ་དེ་འདོད་པའི་སས་བསྡུས་ལས་འདས་པའི་ཁམས་གོང་མའི་སས་བསྡུས་སུ་བཤད་པ་བྱང་ཆུབ་ལམ་གྱི་རིམ་པ་འདིའི་ཡང་དགོངས་དོན་ཡིན་ནོ་ ། །སྔར་བཤད་པའི་ཞི་གནས་དེ་སྔོན་དུ་བསྒྲུབས་ནས། དེ་ནས་འཇིག་རྟེན་པ་

[65B]མོངས་སྤོང་བའི་ཚུལ་ཤིན་ཏུ་རྒྱས་པར་བཤད་པ་འདི་མངོན་པའི་བསྟན་བཅོས་གཞན་རྣམས་སུ་ཡང་གསལ་བར་མ་བྱུང་བས། སྔོན་གྱི་ཆོས་མངོན་པ་གོང་འོག་ལ་མཁས་པར་སྦྱངས་པའི་གོང་
མ་རྣམས་གྱིས་ཀྱང་རྩེ་གཅིག་པའི་ཞི་གནས་སྔོན་དུ་བསྒྲུབ་པ་དང། དེ་ལ་བརྟེན་ནས་ཉོན་མོངས་སྤོང་པའི་ཚུལ་འདི་གསལ་བར་མ་ཐོན་སྣང་ངོ། །དེས་ན་ཉན་ས་ནས་བཤད་པ་འདི་ལེགས་པར་མ་ངེས་ན། བསམ་གཏན་དང་གཟུགས་མེད་ཀྱི་ལམ་གྱི་
དམའ་ཤོས་ནི་བསམ་གཏན་དང་པོའི་ཉེར་བསྡོགས་ཡིན་ལ། དེ་ལ་ཡིད་བྱེད་དྲུག་བཤད་པའི་ཐོག་མ་མཚན་ཉིད་སོ་སོར་རིག་པ་ཡིན་པས་ཉེར་བསྡོགས་ཀྱིས་བསྡུས་པའི་སེམས་ཐོག་མར་སྐྱེ་བ་ནི་མཚན་ཉིད་སོ་སོར་རི་པ་ཡིན་ནོ་སྙམ་དུ་འཁྲུལ་པ་
སྐྱེ་བར་འགྱུར་རོ། །དེ་ལྟར་བཟུང་ན་ཤིན་ཏུ་མི་འཐད་དེ། འདི་ལྟར་ཞི་གནས་མ་ཐོབ་པར་བསམ་གཏན་དང་པོའི་ཉེར་བསྡོགས་སྐྱེས་མེད་ལ། ཉེར་བསྡོགས་དེ་མ་ཐོབ་ན་ཞི་གནས་མི་འཐོབ་པའི་ཕྱིར་དང་མཚན་ཉིད་སོ་སོར་རིག་པ་དྤྱོཨྡ་སྒོམ་ཡིན་པས་
དེ་བསྒོམས་པས་ཞི་གནས་སྔར་མཐོབ་པ་གསར་དུ་བསྒྲུབ་པར་མི་ནུས་པའི་ཕྱིར་རོ། །སྔར་སའི་དངོས་གཞིའི་ལུང་དྲངས་པ་ལྟར་འདོད་པའི་རྩེ་གཅིག་པ་ལ་ཤིན་སྦྱངས་མེད་ལ་ཤིན་སྦྱངས་མ་ཐོབ་ན་ཞི་གནས་མ་གྲུབ་པར་དགོངས་འགྲེལ་ལ་སོགས་པ་
ལས་གསུངས་པའི་ཕྱིར་ཉེར་བསྡོགས་དང་པོ་མ་ཐོབ་ན་ཞི་གནས་མི་འཐོབ་བོ། །དེས་ན་ཉེར་བསྡོགས་དང་པྤོའི་ཡིད་བྱེད་དྲུག་གི་ཐོག་མ་ནི་ཉེར་སྡོགས་ཀྱིས་བསྡུས་པའི་ལྷག་མཐོང་བསྒོམ་པའི་མགོ་ཡིན་གྱི། ཉེར་བསྡོགས་དང་པོ་ཙམ་གྱི་ཐོག་མ་མིན་

[66A]༄༅། །ཏེ༑ དེའི་གོང་དུ་ཉེར་བསྡོགས་ཀྱིས་བསྡུས་པའི་ཞི་གནས་འགྲོ་དགོས་པས་སོ། །ཉེར་བསྡོགས་དནག་པོས་བསྡུས་པའི་ཏིང་ངེ་འཛིན་མ་ཐོབ་གོང་གི་ཏེང་ངེ་འཛིན་ཐམས་ཅད་འདོད་སེམས་རྩེ་གཅིག་པ་ཁོ་
ན་ཡིན་པས་གཞུང་ཆེ་བ་རྣམས་ནས་བཤད་པ་དང་བསྟུན་ན་ལྷག་མཐོང་ལྟ་ཞོག་ཞི་གནས་འཐོབ་པ་ཡང་ཤིན་ཏུ་ཉུང་བར་སྣང་ངོ། །ཞི་གནས་ལ་བརྟེན་ནས་འདོད་པ་ལ་ཆགས་པ་དང་བྲལ་བར་བྱེད་པའི་ཚུལ་ནི། སྔར་བཤད་པའི་ཞི་གནས་
གསལ་བ་དང་མི་རྟོག་པ་ལ་སོགས་པའི་ཁྱད་པར་དུ་མ་དང་ལྡན་པ་དེ་ཙམ་ཞིག་ལ་གོམས་པར་བྱས་ནས་ལྷག་མཐོང་གཉིས་གང་ཡང་མ་བསྒོམས་ན། འདོད་པ་ཁམས་ཀྱི་ཉོན་མོངས་མངོན་གྱུར་པ་ཡང་རེ་ཞིག་ལ་འགོག་པར་མི་ནུས་ན་ཉོན་མོངས་
པའི་ས་བོན་དང་ཤེས་བྱའི་སྒྲིབ་པ་སྤོང་བ་ལྟ་ཅི་སྨོས། དེའི་ཕྱིར་འདོད་པ་ལ་ཆགས་པ་དང་བྲལ་བའི་བསམ་གཏན་དང་པོ་འཐོབ་པར་འདོད་ན་ཞི་གནས་དེ་ལ་བརྟེན་ནས་ལྷག་མཐོང་བསྒོམ་པར་བྱའོ། །འོ་ན་སྔར་ཞི་གནས་ཙམ་ལ་གོམས་པར་བྱས་ན་
ཉོན་མོངས་པ་མངོན་གྱུར་མགོ་གནོན་པར་བཤད་པ་དང་ཇི་ལྟར་མི་འགལ་ཞེ་ན། སྐྱོན་མེད་དེ་སྔར་གྱི་དེ་ནི་འཇིག་རྟེན་པའི་ལྷག་མཐོང་ཞི་གནས་ཀྱི་ཁོང་སུ་བསྡུས་པའི་དབང་དུ་བྱས་ན། འདིར་ནི་ལྷག་མཐོང་གཉིས་ཀའི་སྔོན་དུ་འགྲོ་བའི་ཉེར་
བསྡོགས་དང་པོས་བསྡུས་པའི་ཞི་གནས་ཀྱི་དབང་དུ་བྱས་པའི་ཕྱིར་རོ། །ཆགས་བྲལ་བསྒྲུབ་པའི་ལྷག་མཐོང་དེ་ལ་ཡང་བདེན་པའི་རྣམ་པ་ཅན་དང་ཞི་རགས་ཀྱི་རྣམ་པ་ཅན་གཉིས་ཀྱིས་ཆགས་པ་དང་བྲལ་བར་བྱེད་པའི་ཚུལ་གཉིས་ལས་འདིར་ནི་

[66B]ནོ། །འདི་ལ་རྟེན་ནི། བདག་མེད་ཀྱི་ལྟ་བ་ཅུང་ཟད་ཀྱང་མེད་པའི་ཕྱི་རོལ་པ་དང། ཆོས་འདི་པ་བདག་མེད་པའི་ལྟ་བ་དང་ལྡན་པ་གཉིས་ཀས་བསྒོམ་པ་ཡོད་དོ། །དེས་ལམ་ཇི་འདྲ་ཞིག་བསྒོམས་
པས་ཉོན་མོངས་སྤོང་པ་ནི། ཉན་ས་ལས། དེ་ལ་འདོད་པའི་འདོད་ཆགས་དང་བྲལ་བར་བྱ་བའི་ཕྱིར་རབ་ཏུ་བརྩོན་པའི་རྣལ་འབྱོར་པ་ནི་ཡིད་ལ་བྱེད་པ་རྣམ་པ་བདུན་གྱིས་འདོད་པའི་འདོད་ཆགས་དང་བྲལ་བ་རྗེས་སུ་འཐོབ་བོ། །བདུན་པོ་དེ་
དག་ཀྱང་གང་ཞེ་ན། སྨྲས་པ། མཚན་ཉིད་སོ་སོར་རིག་པ་དང་མོས་པ་ལས་བྱུང་བ་དང་རབ་ཏུ་དབེན་པ་དང་དགའ་བསྡུད་པ་དང་དཔྱོད་པའི་ཡིད་ལ་བྱེད་པ་དང་སྦྱོར་བ་མཐར་ཐུག་པ་དང་སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པའོ། །ཞེས་
གསུངས་པ་ལྟར་རོ། །དེ་ལ་ཐ་མ་ནི་འདོད་པ་ལ་ཆགས་པ་དང་བྲལ་ནས་དངོས་གཞི་ལ་ཞུགས་པའི་དུས་ཀྱི་ཡིད་བྱེད་ཡིན་པས་བསྒྲུབ་བྱ་ཡིན་ལ། སྔ་མ་དྲུག་ནི་སྒྲུབ་བྱེད་ཡིན་ནོ། །གལ་ཏེ་འདིར་བདག་མེད་པའི་དོན་བསྒོམས་ནས་ཉོན་མོངས་སྤོང་བར་མི་
བྱེད་ན་ཇི་འདྲ་བ་ཞིག་གཏན་ལ་ཕབ་ནས་དེའི་དོན་བསྒོམས་ཏེ་ཉོན་མོངས་སྤོང་བ་ཡིན་ཞེ་ན། དེ་ལ་ལམ་འདིས་འདོད་པ་ཁམས་ཀྱི་ཉོན་མོངས་མངོན་གྱུར་པ་གཞན་ཡང་སྤོང་མོད་ཀྱང། འདོད་པ་ལ་ཆགས་པ་དང་བྲལ་བར་བྱེད་པ་ཞིཨྶ་གསུངས་པས་
གཙོ་བོར་འདོད་ཆགས་ཀྱི་གཉེན་པོའི་སྒོ་ནས་སྤོང་བ་ཡིན་ནོ། །དེ་ཡང་འདོད་ཆགས་ནི་འདིར་འདོད་པའི་ཡོན་ཏན་ལྔ་ལ་འདུན་ཟིང་ཆགས་པ་ཡིན་པས། དེའི་གཉེན་པོར་འདོད་ཡོན་ལ་སྒོ་དུ་མ་ནས་ཉེས་དམིགས་སུ་བལྟས་ཏེ། འདོད་ཆགས་དེ་ཡི་འཛིན་

[67A]༄༅། །སྟངས་ཀྱི་ལྡོག་ཕྱོགས་བཟུང་བའི་སྒོ་ནས་གོམས་པར་བྱས་པས་འདོད་པ་ལས་ཆགས་པ་དང་འབྲལ་བར་བྱེད་པའོ། །འདི་ཡང་འདོད་པའི་སྐྱོན་དང་བསམ་གཏན་དང་པོའི་ཡོན་ཏན་ཕྱིན་ཅི་མ་ལོག་པར་སོ་སོར་རིག་
པ་མཚན་ཉིད་སོ་སོར་རིག་པའི་ངེས་པ་བརྟན་པོ་ཡོད་ཀྱང། སྔོན་དུ་ཞི་གནས་གྲུབ་པ་མེད་ན་སྐྱོན་ཡོན་དེ་གཉིས་དཔྱོད་པ་ལ་ཇི་ཙམ་གོམས་པར་བྱས་ཀྱང་ཉོན་མོངས་སྤོང་མི་ནུས་ལ། ཡང་ཞི་གནས་གྲུབ་ཀྱང་སོ་སོར་རིག་པས་དཔྱོད་པ་མ་བྱས་ན་
དེ་ལ་ཇི་ཙམ་བསྒོམས་ཀྱང་ཉོན་མོངས་སྤོང་མི་ནུས་པས་ཞི་ལྷག་གཉིས་ཀ་བསྒོམས་པའི་སྒོམ་ནས་སྤོང་དགོས་པ་ཡིན་ཏེ། འདི་ནི་ཉོན་མོངས་སྤོང་བ་ཐམས་ཅད་ཀྱི་རྣམ་པར་བཞག་པའོ། །དེ་ལྟར་ནས་གོང་འོག་གི་སྐྱོན་ཡོན་སོ་སོར་འབྱེད་པའི་
མཚན་ཉིད་རབ་ཏུ་རིག་པ་ནི་རེས་འགའ་ཐོས་པ་དང་རེས་འགའ་བསམ་བྱུང་དུ་འགྱུར་བས་ཐོས་བསམ་འདྲེས་མའོ། །དེ་ལྟར་གོམས་པས་ཐོས་བསམ་ལས་འདས་ནས་བསྒོམ་པའི་རྣམ་པས་མཐའ་གཅིག་ཏུ་ཞི་རགས་ཀྱི་དོན་དེ་ལ་མོས་པར་བྱེད་
པ་ནི་མོས་པ་ལས་བྱུང་བའི་ཡིད་བྱེད་དོ། །འདིར་ཉན་ས་ལས་མཚན་མ་དེ་ཉིད་ལ་དམིགས་ནས་ཞི་གནས་དང་ལྷག་མཐོང་སྒོམ་པར་བྱེད་དོ། །ཞེས་གསུངས་ཤིང། ཡིད་བྱེད་དྲུག་པའི་སྐབས་སུ་ཡང་ཞི་ལྷག་བསྒོམ་པར་གསུངས་ལ། ཡིད་
བྱེད་དང་པོའི་སྐབས་སུ་དོན་ལ་སོགས་པའི་གཞི་དྲུག་ལ་དམིགས་པར་གསུངས་པ་དེ། སྐབས་གཞན་དུ་ལྷག་མཐོང་དུ་ལན་མང་པོར་གསུངས་པས་འདི་དག་བདག་མེད་པའི་ལྟ་བ་བསྒོམ་པ་མིན་ཀྱང་ལྷག་མཐོང་དུ་མི་འགལ་ལོ། །དེས་ན་ཡིད་

[67B]ནས། ཉོན་མོངས་སྤོང་བ་ཡིན་པས་དེའི་བསྒོམ་ཚུལ་ནི། ཞི་རགས་སོ་སོར་ཕྱེ་བའི་དོན་དེ་ཉི་ལ། ཡང་དང་ཡང་དུ་དཔྱོད་པ་ནི་ལྷག་མཐོང་བསྒོམ་པ་ཡིན་ལ། ཡང་དཔྱད་པའི་
མཐར་ཞི་རགས་ཀྱི་དོན་དེ་ལ་རྩེ་གཅིག་ཏུ་འཇོག་པ་ནི་ཞི་གནས་བསྒོམ་པའོ། །དེ་ལྟར་བསྒོམ་པའི་ཡིད་བྱེད་གཉིས་པ་དང་དང་པོ་ནི་སུན་འབྱིན་པའི་གཉེན་པོའོ། །དེ་ལྟར་ཞི་ལྷག་གཉིས་རེ་མོས་སུ་བསྒོམ་པ་གོམས་པ་ལ་བརྟེན་ནས་འདོད་པའི་ཉོན་
མོངས་ཆེན་པོའི་གཉེན་པོ་སྐྱེས་པ་ན་རབ་ཏུ་དབེན་པའི་ཡིད་བྱེད་ཅིས་བྱའོ། །ཡང་ཞི་ལྷག་སྤེལ་མར་བསྒོམས་པས་ཉོན་མོངས་འབྱིང་སྤོང་བར་ནུས་པ་ན་དགའ་བ་སྡུད་པའི་ཡིད་བྱེད་དོ། །དེ་ནས་དགེ་བ་ལ་སྦྱོར་བ་ལ་གེགས་བྱེད་པའི་འདོད་པའི་ཉོན་
མོངས་ཏིང་ངེ་འཛིན་ལ་གནས་པ་དང། དེ་ལས་ལངས་པའི་སྐབས་སུ་མི་རྒྱུ་བར་མཐོང་བ་ན་ད་ནི་ཁོ་བོས་ཉོན་མོངས་སྤངས་སོ་སྙམ་དུ་རྟོག་པ་རྩིང་པོ་མི་བྱེད་པར་དཔྱོད་པར་བྱེད་དེ། ཅི་བདག་འདོད་པ་ལ་འདུན་པའི་ཆགས་པ་དང་མ་བྲལ་བཞིན་དུ་མི་
རྒྱུ་བ་ཡིན་ནམ་འོན་ཏེ་ཆགས་པ་དང་བྲལ་ནས་མི་རྒྱུ་བ་ཡིན་སྙམ་ནས་དེ་སད་པའི་ཕྱིར་དུ་ཆགས་ཡུལ་ཤིན་ཏུ་སྡུག་པ་ཞིག་ལ་དམིགས་པ་ན་ཆགས་པ་སྐྱེ་བར་མཐོང་ནས། དེ་སྤང་བའི་ཕྱིར་དུ་བསྒོམ་པ་ལ་དགའ་བར་བྱེད་པ་ནི་དཔྱོད་པའི་ཡིད་བྱེད་དོ།།
འདིས་ནི་མ་སྤངས་སོ་སྙམ་པའི་ང་རྒྱལ་སྤོང་ངོ། །དེ་ནས་ཡང་སྔར་ལྟར་ཞི་རགས་ཀྱི་དོན་ལ་སོ་སོར་དཔྱོད་པ་དང་དཔྱད་པའི་མཐར་རྩེ་གཅིག་ཏུ་འཇོག་པ་གཉིས་ཀ་བྱས་ཤིང་བསྒོམས་པས་འདོད་པའི་ཉོན་མོངས་ཆུང་དུའི་གཉེན་པོར་

[68A]༄༅། །སྐྱེས་པ་ན་སྦྱོང་བ་མཐར་ཐུག་པའི་ཡིད་ལ་བྱེད་པ་ཞེས་བྱའོ། །ཡིད་བྱེད་གསུམ་པ་དང་བཞི་པ་དང་དྲུག་པ་ནི་ཉོ་མོངས་སྤོང་བའི་གཉེན་པཱོ།།དེ་ལྟར་ཉོན་མོངས་པ་ཆུང་ངུ་སྤངས་པ་ན་འདོད་པའི་ཉོན་མོངས་མངོན་
གྱུར་ཐམས་ཅད་བཅོམ་ནས་རེ་ཞིག་ལ་ཅུང་ཟད་ཀྱང་མི་རྒྱུ་བར་བྱེད་དེ། ས་བོན་གཏན་བཅོམ་པ་ནི་མིན་ནོ། །ཚུལ་འདིས་ཅི་ཡང་མེད་པ་མན་ཆད་ལ་ཆགས་པ་དང་བྲལ་བར་བྱེད་ལ། སྲིད་རྩེའི་ཉོན་མོངས་ནི་གནོན་གྱུར་ཀྱང་འགོག་མི་ནུས་པས་
འཁོར་བ་ལས་བརྒལ་བར་མི་ནུས་སོ། །འོན་ཀྱང་བསམ་གཏན་ལ་བརྟེན་ནས་མངོན་པར་ཤེས་པ་ལྔ་ཡང་འཐོབ་པར་བྱེད་དེ། འདི་དག་ནི་ཚིག་མང་བས་འཇིགས་པས་མ་བྲིས་ཏེ། རྒྱས་པར་ཉན་ས་ན་བཞུགས་པས་དེར་བལྟ་བར་བྱའོ། །བསམ་
གཏན་ལ་སོགས་པའི་དངོས་གཞི་བསྒྲུབ་ཚུལ་འདི་རྣམས་ད་ལྟ་མེད་པས་དེ་དག་གིས་གོལ་སར་འཁྲིད་ས་མེད་མོད་ཀྱང། འདི་རྣམས་ལ་ཚིག་སྤྱི་ཙམ་དུ་མ་སོང་བའི་གོ་བ་སྐྱེས་ན་ཏིང་ནེ་འཛིན་གཞན་གྱི་གོལ་ས་གཅོད་པ་ལ་ཤིན་ཏུ་ཕན་
པར་སྣང་ངོ། །དེ་ལྟ་བུའི་བསམ་གཏན་བཞི་དང་བཟུགས་མེད་བཞིའི་ཏིང་ངེ་འཛིན་དང། མངོན་པར་ཤེས་པ་ལྔ་ནི་ཕྱི་རོལ་པ་དང་ཐུན་མོང་པ་ཡིན་པས། དེ་འདྲ་བའི་ཏིང་ནེ་འཛིན་ཁྱད་པར་ཅན་ཐོབ་ཀྱང། དེ་ཙམ་གྱིས་འཁོར་བ་ལས་མི་
གྲོལ་བར་མ་ཟད་དེ་དག་གིས་ཀྱང་འཁོར་བར་འཆིང་བས་ཞི་གནས་ཙམ་གྱིས་ཆོག་ཤེས་མི་བྱ་བར་སོ་སོར་རྟོག་པའི་ལྷག་མཐོང་བདག་མེད་པའི་ལྟ་བ་བཙལ་བར་བྱའོ། །བསམ་གཏན་དན་གཔོ་ལ་སོགས་པའི་དངོས་གཞི་བསྒྲུབ་ལུགས་

[68B] སྔར་བཤད་པའི་ཞི་གནས་སམ་ཡིད་ལ་བྱེད་པ་ཞེས་བྱ་བ་དེའི་བསྒྲུབ་ལུགས་ཤིན་ཏུ་ཟབ་པའི་མདོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པ་ནས་སེམས་འཇོག་ཚུལ་དགུ་གསུངས་པ་དབུ་མའི་སྒོམ་རིམ་དུ་
བཀོད་པ་སྔར་དྲངས་པ་དང། དེའི་དགོངས་པ་མདོ་སྡེའི་རྒྱན་དུ་འཀྲལ་བ་དང། འཕགས་པ་ཐོགས་མེད་ཀྱིས་བྱངས་དང་མངོན་པ་གོང་མ་དང། གཏན་ལ་དབབ་པ་བསྡུ་བར་མདོར་བསྡུས་ཏེ་གསུངས་ཤིང། བསྡུ་བ་ལས་ཞི་ལྷག་གཉིས་ཉན་ས་ལ་
ཞལ་འཕངས་མཛད་པ་ལྟར་ཉན་ས་ན་རྒྱས་པར་བཀྲལ་བ་དང་དེ་རྣམས་ཀྱི་དོན་དབུ་མའི་སྒོམ་རིམ་དང། ཤེར་ཕྱིན་མན་ངག་ཏུ་གསུངས་པ་དང། གཞན་ཡང་དབུས་མཐའ་ནས་སྤོང་བའི་འདུ་བྱེད་བརྒྱད། ཉེས་པ་ལྔ་སྤོང་ཚུལ་དང་བཅས་པས་ཞི་
གནས་བསྒྲུབ་ལུགས་གསུངས་པ་རྣམས་ཀྱི་སྙིང་པོ་རྣམས་ལེགས་པར་བརྟགས་ཏེ་རང་བཟོ་དང་བྲལ་བར་བསྟན་པ་ཙམ་རེ་ངེས་པར་ཤེས་པར་བྱ་དགོས་ཏེ། འདི་རྣམས་བསམ་གཏན་པ་ཁ་ཅིག་ལ་ནི་མིང་ཙམ་ཡང་མི་འདུག་ལ། ཁ་ཅིག་ལ་སྔོན་
གཞུང་ཆེ་བ་ལ་སྦྱངས་པའི་དུས་སུ་ཚིག་ཙམ་ཡོད་ཀྱང། དོན་ལེགས་པར་མ་གོ་བས་ཕྱིས་ཉམས་ལེན་གྱི་ཚེ། དགོས་པ་མེད་པར་མཐོང་ནས་རྩིགས་མེད་དུ་དོར་ཏེ་བསྐྱངས་པས། གོ་བ་ལེགས་པར་དམིགས་མ་ཕྱེད་པའི་རྟགས་སུ་ཞི་གནས་ཀྱི་ཕྱོགས་
སུ་བསྡུར་རུང་བའི་ཏིང་ངེ་འཛིན་རེ་ཐོབ་པ་ན། སྟོང་པ་ཉིད་ཀྱི་ཏིང་ངེ་འཛིན་དུ་འཛིན་པར་སྣང་ལ།  ཕྱི་ནང་གཉིས་ཀའི་ཏིང་ངེ་འཛིན་ཐུན་མོང་བསེམས་དགུ་པ་ཙམ་ཞིག་ཐོབ་ན། རྣལ་འབྱོར་བླ་མེད་ཀྱི་རྫོགས་རིམ་མཚན་ཉིད་ཚང་བ་བྱུང་བར་འདོད་པ་དང་

[69A]༄༅། །མཉམ་རྗེས་འདྲེས་ནས་མི་རྟོག་པའི་ཡེ་ཤེས་རྒྱུན་མི་ཆད་དུ་འདོད་པ་མང་ངོ། །སྔར་བཤད་པ་རྣམས་ལ་ངེ་སྤ་ལེགས་པར་རྙེད་ན་ནི་དམིགས་མེད་དག། མཚན་མེད་དང་ངེས་དོན་བསྒོམ་པ་ལ་སོགས་པའི་མིང་
སྙན་སྙན་བཏགས་པ་ཙམ་གྱིས་མི་འཁྲུལ་བར། ཏིང་ངེ་འཛིན་དེའི་དོན་གང་དུ་སོང་ཤེས་ནས་ལམ་གྱི་གོ་ལས་དང་མ་གོ་ལས་ཤེས་པར་འགྱུར་བས། གཞུང་ཚད་ལྡན་དེ་དག་ནས་གསུངས་པའི་ཏིག་ངེ་འཛིན་གྱི་བསྒྲུབ་པའི་རིམ་པ་ལ་མཁས་
པར་བྱའོ།། །།འདིར་སྨྲས་པ། མདོ་དང་དགོངས་འགྲེལ་བསྟན་བཅོས་ཆེན་མོ་ལས། །ལེགས་གསུངས་ཏིང་ངེ་འཛིན་བསྒྲུབ་པའི་རིམ་པ་འདི་།རྗོད་བྱེད་བརླིང་བས་བློ་གྲོས་ཆུང་རྣམས་ཀྱིས། །ཇི་བཞིན་མ་རྟགས་རང་གི་བློ་ཡི་སྐྱོན།།
གཞན་ལ་བསྒོས་པས་གཞུང་བཟང་དེ་དག་ལ། །མི་རྟོག་སྐྱོང་བའི་གདམས་པ་མེད་སྙམ་ནས། །ཡོད་པའི་གཞུང་དུ་མ་བཙལ་མེད་པའི་སར། །འབད་པ་དུ་མས་ཚོལ་ཞིང་རྙེད་པར་སེམས། །དེ་འདྲས་ཕྱི་རོལ་པ་དང་ནང་པ་ཡི། །ཏིང་འཛིན་རྣམས་ཀྱང་
ཕྱེད་པར་མི་འགྱུར་ན། །ཐེག་པ་མཆོག་དང་ཐེག་པ་དམན་པ་དང་།རྡོ་རྗེའི་ཐེག་དང་ཕ་རོལ་ཕྱིན་པ་ཡི། །ཏིང་ངེ་འཛིན་གྱི་ཁྱད་པར་གང་ཡིན་པ། །ཇི་བཞིན་ཕྱེད་པར་འགྱུར་བ་སྨོས་ཅི་དགོས། །ཚུལ་དེ་མཐོང་ནས་གཞུང་ལུགས་ཆེན་མོ་ཡི། །ཏིང་
འཛིན་སྐྱོང་ཚུལ་གོ་སླའི་ངག་གིས་བཤད། །གཞུང་ལུགས་ཆེ་ལ་ལོ་མང་སྦྱངས་པ་ཡི། །གྲོགས་དག་རང་གི་ནོར་བུ་རིན་པོ་ཆེ་།དོར་ནས་གཞན་གྱི་མཆིང་བུ་མ་ལེན་པར། །རང་ལ་རིན་ཆེན་ཡོད་པ་མཁྱེན་པར་འཛོད། །ཁྱེད་ཀྱིས་སྦྱངས་པའི་གཞུང་

[69B] །ལོགས་སུ་མེད་པ་གཟིགས་ནས་ཐུབ་དབང་གིས། །མང་དུ་ཐོས་པ་ནགས་ན་བདེའོ་ཞེས། །གསུངས་པ་དེ་ཡི་དོན་ལའང་དཔྱོད་པར་རིགས། ཅིར་ཡང་མི་རྟོག་འཇོག་པའི་ཞི་གནས་ལམ་།དང་པོར་བསྒྲུབ་པའི་ཚུལ་དང་གྲུབ་
པའི་ཚད། །ལེགས་པར་དམིགས་བྱེད་གོ་བ་མ་རྙེད་ཀྱང། །སྙིང་རུས་ཙམ་ལ་རེ་བའི་བསམ་གཏན་པ། །དེ་དག་གིས་ཀྱང་ད་དུང་མཁས་པ་ལ། །བརྟེན་ནས་སྐྱོང་ཚུལ་ཇི་བཞིན་ཤེས་པར་མཛོད། །དེ་ལྟ་མིན་ན་རྒྱལ་བའི་བསྟན་པ་ལ། །རེ་ཞིག་ངལ་བསོ་
བྱས་ན་གནོད་པ་ཆུང། །དེ་ལྟར་བྱམས་པ་ཐོགས་མེད་ཀྱི། །གཞུང་གིས་ཞི་གནས་བསྒྲུབ་པའི་ཚུལ། །བཤད་པའི་འདི་ཡང་རྒྱལ་བ་ཡི་།བསྟན་པ་རིང་དུ་གནས་ཕྱིར་རོ། །སྐྱེས་བུ་ཆེན་པོའི་ལམ་གྱི་རིམ་པ་ལས། བྱང་ཆུབ་སེམས་དཔའི་སྤྱོད་པ་ལ་སློབ་
པས༑ བསམ་གཏན་གྱི་ངོ་བོ་ཞི་གྣ་ས་ཨྗི་ལྟར་བསླབ་པའི་ཚུལ་བཤད་ཞིན་ཏོ།། ་། བར། འདི་མན་གྱི་མཅན་བུ་ལ་བསོ་དང་བྲ་ཏི་བཟློས་ན་ལྟ་བུ་དང། ཇར། འཇམ་དབྱངས་བཞད་པ་དང་བཟློས་ན་ལྟ་བུའི་རྟགས་ཡོད།། ་། ཇ། གཉིས་པ་ལྷག་མཐོང་འཆད་པའ་ལ་ཏིང་དེ་འཛིན་བཞི་ལྡན་ཡོད་
ཀྱང་ལྷག་མཐོང་བསྒྲུབ་དགོས་པ་དང། ལྷག་མཐོང་ཇི་ལྟར་བསྒྲུབ་པ་གཉིས། དང་པོ་ལ། ཏིང་ངེ་འཛིན་ཙྨ་གྱིས་མི་གྲོལ་བ་དཔེ་དང་བཅས་པ་དང། གྲོལ་བའི་ལམ་སྒོམ་ཚུལ་དང་ཅས་པ་གཉིས། དང་པོ་ལ་ལྔ་ལས། དང་པོ་གསལ་ལ་དགའ་བདེ་མི་རྟོག་པ་བཞི་ལྡན་གྱི་ཏིང་ངེ་འཛིན་ཡོད་ཀྱང་གྲོལ་བ་འདོད་ན་དེ་ཉིད་རྟོགས་པའི་ལྷག་
མཐོང་སྒོམ་དགོས་པ་ནི་ ། དེ་ལྟར་ གོང་དུ་ཞི་གནས་ཀྱི་སྐབས་སུ་བཤད་ཟིན་པ་ལྟར་ རྒོད་པ་དང་བྲལ་བའི་ལག་རྗེས་འཇོག་བྱེད་སེམས་ ཀྱིས་བཞགས་  དམིགས་པ་གཅིག་ལ་ འཇོག་ཚུལ་དུས་རིང་ཐུང་སོགས་ཀྱི་འཕེན་པ་  ཇི་ལྟར་འདོད་པ་ལྟར་བཞག་པ་ ཇ། རྒོད་པ་དང་བྲལ་བ་  ས་ བཞགས་  གར་བཞག་

[70A]༄༅། ། ས་དེ་ཁ་རང་  ཏུ་ ཚད་གང་བཞག་ལྟར་  སྡོད་པའི་ འཇོག་ཡུལ་དེ་ལས་གཞན་དུ་  མི་རྟོག་པ་ འི་ཁྱད་པར་  དང་ མི་རྟོག་པ་  དེ་ཡང་བྱིང་བ་དང་བྲལ་བའི་ ཇ། འཛིན་སྟངས་ཀྱི་ངར་ཆེ་བས། ལག་རྗེས་  གསལ་བ་ འི་ཁྱད་པར་  དང་ ཁྱད་པར་དེ་གཉིས་ལ་གོམས་པ་ན་དེའི་འབྲས་
བུའམ་  ཕན་ཡོན་གྱི་ཁྱད་པར་ ཇ། ལུས་སེམས་ཤིན་སྦྱངས་ཀྱི་སེམས་  དགའ་ ཇ། བ་དང་ལུས་ཤིན་སྦྱངས་ཀྱི་  བདེ་ བ། བ་  དང་བཅས་ པའི་ཁྱད་པར་གསུམ་དང་ལྡན་  པའི་ཞི་གནས་ གྲུབ་པ་  དེ་ཙམ་གྱིས་ཆོག་ཤེས་མི་བྱ་བར།  ཞི་གནས་གྲུབ་པ་དེས་གཞི་བྱས་ནས་  དེ་ཁོ་ན་ཉིད་ སྟོང་པ་ཉིད་  ཀྱི་དོན་
 གཞན་དང་མ་ནོར་བས་  ཕྱིན་ཅི་མ་ལོག་པར་ངེས་ ཤིང་རྟོགས་པའི་ཤེས་རབ་ ཁྱད་པར་ཅན་ཐོག་མར་བཙལ་ཞིང་  བསྐྱེད་ པར་བྱས་  ནས།  དེའི་རྗེས་སུ་ཤེ་རབ་ངེས་ཇི་ལྟར་བཙལ་བལྟར་སྐྱོང་བའི་  ལྷག་མཐོང་བསྒོམ་པར་བྱ་དགོས་ཏེ།  ཞི་གནས་ཀྱི་ཏིང་ངེ་འཛིན་གྲུབ་པ་ལ་བརྟེན་ནས་ལྷག་
མཐོག་བསྒོམ་དགོས་ལ་  དེ་ལྟ་མ་ཡིན་ པར་ཞི་གནས་ཐོབ་པ་ཙམ་གྱིས་ཆོག་པར་འཛིན་  ན་ ཞི་གནས་ཀྱི་  ཏིང་ངེ་འཛིན་དེ་ཙམ་ ཞིག་  ནི་ མུ་སྟེགས་པས་ཀྱང་ཐོབ་པས་  མུ་སྟེགས་དང་ཡང་ཐུན་མོང་བ་ཡིན་པས་ ན་ཏིང་ངེ་འཛིན་ ། དེ་ཙམ་ལ་ ཇི་ཙམ་  གོམས་པར་བྱས་ཀྱང་ མུ་སྟེགས་བྱེད་  དེ་
རྣམས་ཀྱི་ལམ་ གྱིས་སྲིད་རྩེའི་འོགས་མན་ཆད་ཀྱི་ཉོན་མོངས་མངོན་གྱུར་ཕལ་ཆེར་རེ་ཞིག་སྤོང་བ་ཙམ་ལས་ས་བོན་གཏན་ནས་སྤོང་བ་མི་སྲིད་པ་  བཞིན་དུ་ཉོན་མོངས་པའི་ས་བོན་ གཏན་ནས་མི་སྤོང་པས་སྲིད་པ་ འཁོར་བ་  ལས་གྲོལ་བར་མི་འགྱུར་བའི་ཕྱིར་རོ། ། ཇ། གཉིས་པ་དེ་ཉིད་མ་རྟོགས་ན་ཕྱི་
པའི་ཏིང་ངེ་འཛིན་ལྟར་མི་གྲོལ་བསྒོམ་རིམ་གྱིས་བྶཧྡ་པ་ནི་ ། དེ་ལྟར་ མི་གྲོ་བ་  ཡང།  ཀ་མ་ལ་ཤཱི་ལའི་ ། སྒོམ་རིམ་དང་པོ་ལས་ གསུངས་ཏེ། ཇི་སྐད་དུ་ཞི་གནས་ལ་སློབ་ཚུལ་འདིའི་གོང་དུ་བཤད་པ་  དེ་ལྟར་དམིགས་པ་ལ་སྨེས་བརྟན་ པའི་ཞི་གནས་ཐོབ་པར་བྱས་ནས་ བ། ཏེ་ཞི་གནས་གྲུབ་

[70B]  ཤེས་རབ་ཀྱིས་ དེ་ཁོ་ན་ཉིད་ལ་  རྣམ་པར་དཔྱད་ ནས་བསྒོམ་  པར་བྱ་སྟེ་ དེ་ལྟར་བྱས་པས་འབྱས་བུ་ཇི་ལྟ་བུ་འབྱུང་བའི་ཚུལ་ནི་  འདི་ལྟར་ ཤེས་པར་བྱའོ། །དེ་ཡང་ཤེས་རབ་ངེས་ཡང་ཡང་དཔྱད་ནས་བསྒོམས་པས་དེ་ཁོ་ན་ཉིད་གསལ་བར་
ཤེས་པའི་སྣང་བ་ ཅན་གྱི་ལྷག་མཐོང་འབྱུང་ལ་དེ་  བྱུང་བ་ ལ་བརྟེན་ན་  ས་ བ། ཏེ་བདག་མེད་པའི་ལྷག་མཐོང་བསྒོམས་པས་ཀུན་ཏུ་རྨོངས་པ་ བདག་ཏུ་འཛིན་པ་  འི་ས་བོན་ཤིན་ཏུ་ སྟེ་རྩ་བ་ནས་སླར་མི་ལྡོག་པའི་ཚུལ་གྱིས་  སྤོང་བར་འགྱུར་རོ། །དེ་ལྟ་ བུའི་ལྷག་མཐོང་བསྒོམས་
པ་  མ་ཡིན་ པར་ཞི་གནས་ཙམ་གྱིས་ཆོག་  ན་ ཞི་གནས་དེ་ལྟ་བུ་ནི་མུ་སྟེགས་ཅན་ལ་ཡང་ཡོད་པས་  མུ་སྟེགས་ཅན་རྣམས་ ཀྱི་ཞི་གནས་ཇི་ཙམ་བསྒོམས་ཀྱང་ཉོན་མོངས་རྩ་བ་ནས་སྤོང་མི་ནུས་པ་  བཞིན་དུ་ བར། ཞི་གནས་ཀྱི་  ཏིང་ངེ་འཛིན་ཙྨ་གྱིས་ཉོན་མོངས་པ་ རྩ་བ་ནས་
སྤོང་བར་ ནུས་པར་  མི་འགྱུར་རོ། ། ཇ། གསུམ་པ་དེའི་ཁུངས་ངེས་དོན་གྱི་མདོ་དགོད་པ་ནི། དེ་ལྟར་མི་ནུས་པ་ཡང་བཅོམ་ལྡན་འདས་ཀྱིས་  མདོ་སྡེ་ལས་ བཀའ་སྩལ་ཏེ་  ཇི་སྐད་དུ་འཇིག་རྟེན་ ཇ། པ་སོ་སོས་སྐྱེ་བོ་  དག་ནི་ ཇ། བར། དེ་ཉིད་མ་རྟོགས་པའི་ཞི་ལྷག་གི་འགའ་ཞིག་ཞི་གནས་ཀྱི་  ཏིང་ ངེ་  འཛིན་ ཇ། སྲིད་རྩེའི་དངོས་
གཞི་མན་ཆད་  སྒོམ་ པར་  བྱེད་ཀྱང་ ཇ། དེ་ཉིད་མ་རྟོགས་པར་བསམ་གཟུགས་ཀྱི་ཏིང་ངེ་འཛིན། སྒོམ་པ་པོ་  དེ་ནི་ བ། འཁོར་བའི་རྩ་བ། སངས་རྒྱས་ཀྱི་བསྟན་པའི་མན་ངག་དང་མི་ལྡན་པའི་དབང་གིས་ཇི་ཙམ་བསྒོམས་ཀྱང་ལམ་དེས་འཁོར་བའི་རྩ་བ་  བདག་ཏུ་ བ། འཛིན་པའི་  འདུ་ཤེས་ བ། ཇ། པ་སྟེ་ས་བོན་
འཛིན་པའི་བདག་འཛིན་འཁོར་བའི་རྩ་བ་མངོན་འགྱུར་བ་མང་པའི་བདག་འཛིན་  འཇིག་ ཅིང་སྤོང་བར་གཏན་  མི་བྱེད་ བ། རེ་ཞིག་ཉོན་མོངས་མངོན་གྱུར་མགོ་ནོན་ཀྱང། ཇ། བསམ་གཟུགས་ཀྱི་ཏིང་ངེ་འཛིན། ལ་བདག་འཛིན་མ་སྤངས་པའི་དབང་གིས་སྒོམ་པ་པོ་  དེ་ནི་ བདག་འཛིན་དེས་གཞི་བྱས་ཏེ་

[71A]༄༅། །ཉོན་མོངས་ཕྱིར་ཞིང་ ནས་  རབ་ བ། ཏུ་  འཁྲུག་ཅིང་རང་དབང་མེད་པར་བྱས་པས་ལས་བསགས་ནས་འཁོར་བར་འཁྲོར་བར་འགྱུར་  སྟེ། ། མུ་སྟེགས་  ལྷག་སྤྱོད་ཀྱིས་ནི་ བ། ཞི་རགས་ཀྱི་རྣམ་པ་ཅན་གྱི་ང། སྲིད་རྩེའི་དངོས་
གཞིའི་ཞི་ལྷག་གི་  ཏིང་ ངེ་  འཛིན་ འཇིག་རྟེན་  འདིར་བསྒོམས་ནས་ཉམས་པ་  བཞིན་ ནོ་ ། །ཞེས་གསུང་པ་ལྟ་བུའོ་ཞེས་ སྒོམ་རིམས་སུ་དྲངས་ནས་  གསུངས་སོ། ། ཇ། བཞི་པ་འཇིག་རྟེན་པའི་བསམ་གཟུགས་ཀྱི་ཏིང་ངེ་འཛིན་གྱིས་བདག་འཛིན་མངོན་གྱུར་ཡང་ཞིག་མི་
ནུས་པ་ནི། དེ་ལྟར་གསུངས་པའི་ལུང་  དེ་ལ་ཏིང་ ངེ་  འཛིན་སྒོམ་བྱེད་ཀྱང་ཞེས་པ་ འི་ཚིག་ཡོད་པ་དེའི་དོན་  ནི་སྔར་ གོང་དུ་བཤད་པའི་མི་རྟོག་པ་དང་གསལ་བ་ལ་སོགས་པ་ བདེ་བ་དང་བཅས་པ་  འི་ཁྱད་པར་ གསུམ་  དང་ལྡན་པའི་ཏིང་
འཛིན་ དེ་བསྒོམ་པར་བྱེད་ཀྱང་ཞེས་པ་ཡིན་  ནོ། ། ཏིང་ངེ་འཛིན་  དེ་ ཙམ་ཞིག་  བསྒོམས་ པར་བྱས་  ཀྱང་བདག་འཛིན་སྤོང་མི་ནུས་པ་ནི་ ལུང་དེའི་ཚིག་  དེ་ནི་བདག་ཏུ་འདུ་ཤེས་འཇིག་མི་བྱེད་ཅེས་པ་ དེས་བསྟན་པའོ། །ཇ། ལང་པ་ཏིང་ངེ་འཛིན་དེས་
བདག་འཛིན་མ་སྤངས་པས་བདག་འཛིན་ལས་ཉོན་མོངས་སྐྱེ་བས་མི་གྲོལ་བ་ནི་ ། བདག་འཛིན་མ་སྤྣགྶ་པས་ད་གདོད་ དེ་དེ་ལྟ་ནས་ཕར་དུས་རེ་ཞིག་གཅིག་ན་སླར་  ཡང་ཉོན་མོངས་སྐྱེ་ ཞིང་འཕེལ་  བར་འགྱུར་བ་ནི།  ལུང་དེའི་ཚིག་  ཉོན་མོངས་ཕྱིར་ཡང་
རབ་ཏུ་འཁྲུག་ཅེས་པ་ འདིས་བསྟན་པ་  འོ།  གཉིས་པ་ལ་གྲོལ་ལམ་ངོས་བཟུང་བ་དང། སྒོམ་ཚུལ་དང། དེ་ཉིད་རྟོགས་པ་ལས་གཞན་གྱིས་མི་གྲོལ་བ་ལུང་རིགས་ཀྱིས་སྒྲུབ་པ་གསུམ་ དང་པོ་ནི་ཏིང་ངེ་འཛིན་དེ་ཙམ་གྱི་མི་འཐོབ་ན་  འོ་ན་ ལམ་  ཇི་འདྲ་ཞིག་བསྒོམས་

[71B] པར་བྱས་  པས་ཐར་པ་འཐོབ་སྙམ་ ནས་འདྲི་  ན།  དེའི་ལན་ལ་  ལུང་དེའི་མཇུག་དེ་མ་ཐག་ཉིད་དུ་སྔར་ ཞི་གནས་ཀྱི་སྐབས་སུ་  དྲངས་པ་ལྟར་ གྱི་ཚིག་  གལ་ཏེ་ཆོས་ལ་བདག་མེད་སོ་སོར་རྟོག་ཅེས་སོགས་ ཚིགས་བཅད་གཅིག་གསུངས་  ཏེ་ དེ་ཡང་གལ་ཏེ་
ཞེས་སོགས་རྐང་པ་དང་པོའི་དོན་ནི་ཞི་གནས་ཙམ་བསྒོམས་པ་དེ་ལས་  གལ་ཏེ་ ཞི་གནས་དེ་ཙམ་དུ་མ་བཞག་པར་དེའི་སྟེང་དུ་བདག་མེད་པའི་ཆོས་ལ་སོ་སོར་བརྟགས་ནས་བདག་མེད་ཀྱི་དོན་གོ་བའི་ཤེས་རབ་བསྐྱེད་ པར་བྱས་  པ་དང།  ཇ། གཉིས་པ་དེ་ཁོ་ཉིད་ལ་དཔྱོད་པས་བསྒོམ་
ཇ། ན་གྲོལ་བར་འགྱུར་བ་ནི། དེར་མ་ཟད་རྐང་པ་གཉིས་པར་  སོ་སོར་ བདག་མེད་པའི་དོན་  དེ་ ལ་  བརྟགས་ ནས་ངེས་པ་རྙེད་པ་ལྟར་  གལ་ཏེ་ ཡང་ནས་ཡང་དུ་ལྟ་བ་དེ་ཉིད་  བསྒོམ་ ཞིང་སྐྱོང་བར་བྱེད་  པ་ནི། །ཞེས་ གསུངས་པའི་དོན་  བདག་མེད་པའི་ལྟ་བ་རྙེད་ནས་ལྟ་བ་
དེ་སྐྱོང་ཞིང་ ལྷག་མཐོང་  བསྒོམ་པ་ ར་བྱེད་པ་  ནི་ཞེས་པའོ། །དེ་འདྲའི་ལོཧག་མཐོང་བསྒོམ་པ་དེ་གང་གི་རྒྱུར་འགྱུར་ཞེ་ན་རྐང་པ་གསུམ་པར་ལྷག་མཐོང་  དེ་ནི་མྱང་ངན་ ལས་འདས་ པ་  ཐོབ་ པ་དེ་ཉིད་  འབྲས་བུ་ ར་བཞག་པ་དེ་  འི་རྒྱུ་ ཡིན་ ། ཞེས་ གསུངས་པའི་དོན་ནི་
མྱང་ངན་ལས་འདས་པའམ། ཐར་པའི་འབྲས་བུ་ཐོབ་པ་དེའི་རྒྱུ་ ནི་དེ་ཁོ་ན་ཉིད་ཀྱི་ལྷག་མཐོང་  དེ་ ཉིད་  ཡིན་ནོ་ཞེས་པའོ་། ཇ། འཇུག་པ་ལས་ཀྱང། རྣལ་འབྱོར་པ་ནི་རྣམ་པར་གྲོལ་བར་འགྱུར། །ཞེས་དང། རིན་ཆེན་འཕྲེང་བ་ལས། དེ་ལྟར་ཡང་དག་ཇི་བཞིན་དུ། །འགྲོ་
བའི་དོན་བྱེད་ཤེས་ནས་ནི། །རྒྱུ་མེད་པ་ཡི་དེ་བཞིན་དུ། །གནས་མེད་ལན་མེད་མྱ་ངན་འདའ། །ཞེས་དང། རྣམ་འགྲེལ་ལས། དེ་ཕྱིར་གྲོལ་འདོད་ཐམས་ཅད་པའི། །རྒྱུ་ཅན་རིགས་མཐུན་ས་བོན་ལས་།བྱུང་བའི་འཇིག་ཚོགས་ལྟ་བ་དག་རྩ་བ་ཉིད་ནས་དབྱུང་བར་གྱིས། །ཞེས་

[72A]༄༅། །དང། བཞི་བརྒྱ་པ་ལས། ཡང་དག་མཐོང་ན་གནས་མཆོག་ན། །ཅུང་ཟད་མཐོང་ན་བཟང་འགྲོ་སྟེ། །དེ་ཕྱིར་ནང་བདག་བསམས་པ་ལ། །མཁས་པས་རྟག་ཏུ་བློ་གྲོས་བསྐྱེད། །ཅེས་དང། དེའི་འགྲེལ་བར་དོན་དམ་པའི་ཤེས་པས་དེ་ཁོ་ན་ཉིད་མཐོང་བ་
ཡོད་ན་གནས་ཀྱི་མཆོག་མྱང་ངན་ལས་འདས་པ་འཐོབ་ལ། ཅུང་ཟད་སྟེ་ཆུང་ངུ་གཅིག་མཐོང་ན་ལྷ་དང་མིའི་འགྲོ་བ་བཟང་པོའོ་།ཞེས་སོ། །གསུམ་པ་དེ་ཉིད་རྟོགས་པ་ལས་ཐབས་གཞན་གྱིས་མི་གྲོལ་བ་ལ་དྲུག་ལས། ཇ། དང་པོ་ལྟ་བ་ཟབ་མོ་མེད་པར་མི་གྲོལ་པ་ལ་ནི་ ། འོ་ན་ དེ་འདྲའི་ལྷག་མཐོང་  དེ་བསྒོམས་
པས་ཐར་པ་འཐོབ་པ་ལྟར་ ལྷག་མཐོང་  དེ་མེད་པར་ ལམ་  གཞན་ཞིག་བསྒོམས་པས་ཀྱང་ཐར་པ་འཐོབ་བམ་སྙམ་ དུ་བསམས་ནས་འདྲི་  ན།  དེའི་ལན་ལ་རྐང་པ་བཞི་པ་  རྒྱུ་ ལྷག་མཐོང་དེ་ལས་ ། གཞན་གང་ཡིན་ པ་  དེ་ བསྒོམས་པ་  ས་ནི་ཞི་ བ་འཐོབ་པ་ར་མི་འགྱུར་
ཞེས་ གསུངས་པའི་དོན་ནི་རྒྱུ་  དེ་ལས་གཞན་པའི་ལམ་ ཇི་ཙམ་བསྒོམས་ཀྱང་ དེ་འདྲའི་ལྷག་མཐོང་བསྒོམས་པ་  དེ་མེད་ན་སྡུག་བྶངླ་དང་ཉོན་མོངས་ཞི་བ་ འི་ཐར་པ་འཐོབ་པ་  ར་མི་འགྱུར་རོ། ཞེས། བདག་མེད་པའི་ཤེས་རབ་ཁོ་ན་སྲིད་པ་ འཁོར་བ་  འི་རྩ་བ་གཅོད་
བྱེད་དུ་ཤིན་ཏུ་གསལ་བར་བསྟན་པ་ འི་ལུང་  འདི་དབུ་མའི་སྒོམ་རིམ་དུའང་རྒྱ་ནག་གི་མཁན་པོ་  ཧྭ་ཤང་ གིས་སོ་སོར་རྟོག་པ་སོགས་རྣམ་རྟོག་ཐམས་ཅད་སྤང་བྱར་བྱས་ནས་ཡིད་བྱེད་ཐམས་ཅད་བཞག་པའི་སྒོམ་མཆོག་ཏུ་འདོད་པ་  ལ་གནོད་བྱེད་དུ་དྲངས་ པ་ཡིན་  པས་
 འཁོར་བའི་རྩ་བ་གཅོད་པ་ལ་བདག་མེད་པའི་ལྟ་བ་མེད་དུ་མི་རུང་བའི་ཚུལ་  འདི་ལ་ ཇ། དཔྱད་སྒོམ་མེད་པར་མི་གྲོལ་ཚུལ་ཤེས་དགོས་པས་དེའི་རྒྱུ་མཚན་ཡང་ཡང་དཔྱད་ན་ངེས་པ་སྟོབས་ཇེ་ཆེར་སོང་བས་བདག་འཛིན་ལ་ཆེར་གནོད་ཚུལ་ལ་  ངེས་པ་རྙེད་ པ་ནི་ཐར་པ་འདོད་པ་རྣམས་ཀྱིས་

[72B]  དགོས་ཏེ། མུ་སྟེགས་ཀྱི་དྲང་སྲོང་རྣམས་ལའང་ བསམ་གཏན་གཟུགས་མེད་ཀྱི་  ཏིང་ངེ་འཛིན་དང་མངོན་པར་ཤེས་པ་ དང་ཚད་མེད་པ་  ལ་སོགས་པའི་ཡོན་ཏན་དུ་མ་ཡོད་ཀྱང་བདག་མེད་པའི་ལྟ་བ་ འདི་ལྟ་བུ་  མེད་པས་ ངལ་
བ་བརྒྱ་ཕྲག་གིས་འབད་ཀྱང་  འཁོར་བ་ འི་རྩ་བ་ལ་གནོད་པ་གཏན་ནས་མེད་པས་དེ་  ལས་ཅུང་ཟད་ཀྱང་བརྐལ་མི་ནུས་པའི་ཕྱིར་རོ། ། ཇ། བཞི་བརྒྱ་པ་ལས། ཞི་སྒོ་གཉིས་པ་མེ་དྤ་དང། །ལྟ་བ་ངན་རྣམས་འཇིག་བྱེད་ཅིང། །ཞེས་དང། དེའི་འགྲེལ་པར་ཟླ་བས། གང་ཞིག་ཞི་བའི་སྒོ་
གཉིས་པ་མེད་པ་དེ་ནི་བདག་མེད་པའོ། །གང་ཞིག་ལྟ་བ་ངན་པ་རྣམས་འཇིག་པར་བྱེད་པ་དེ་ནི་བདག་མེད་པའོ། །ཞེས་གསུངས་པས་འཁོར་བའི་རྩ་བ་ཡང་གཅིག་ལས་མེད་པས་ན་ཞི་སྒོ་གཅིག་ལས་མི་འབྱུང་བའི་ཕྱིར་ཏེ། འཁོར་རྩ་ཤེས་པ་འཛིན་སྟངས་མི་མཐུན་པ་དུ་མ་མེད་པས་འཁོར་རྩ་
གཅིག་ཏུ་བཞག་པ་ཡིན་གྱི། ཆོས་ཀྱི་བདག་འཛིན་ཕུང་པོ་བདེན་འཛིན་དང། གང་ཟག་གི་བདག་འཛིན་འཇིག་ལྟ་གཉིས་ཀ་འཁོར་རྩ་ཡིན་ཏེ། སྔ་མ་ནི་རིན་ཆེན་ཕྲེང་བར། །ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །སོགས་
དང༑ སྟོང་ཉིད་བདུན་ཅུ་པ་ལས་ཀྱང། རྒྱུ་དང་རྐྱེན་ལས་སྐྱེས་དངོས་རྣམས། །ཡང་དག་པར་ནི་རྟོག་པ་གང། །དེ་ནི་སྟོན་པས་མ་རིག་གསུངས། །དེ་ལས་ཡན་ལག་བཅུ་གཉིས་འབྱུང། །ཞེས་དང། འཇུག་པར་འཇིག་ལྟ་ལྷན་སྐྱེས་འཁོར་བའི་རྩ་བར་གསུངས་པའི་ཕྱིར་རང་རྒྱུད་པ་
སོགས་ལ་ཞིབ་ཆ་དགོས་པར་མངོན། ཇ། གཉིས་པ་བདག་མེད་མང་དུ་མ་ཐོས་པར་ཏིང་ངེ་འཛིན་དང་ཚུལ་ཁྲིམས་ཀྱིས་མི་གྲོལ་བ་ནི་གོང་དུ་མདོ་སོགས་ཀྱིས་བསྟན་པ་  དེ་བཞིན་དུ་སྔར་ ཞི་གནས་ཀྱི་སྐབས་སུ་  དྲངས་པའི་བྱང་ཆུབ་སེམས་དཔའི་སྡེ་སྣོད་ ཞེས་པ་ཕལ་པོ་ཆེའི་མདོ་

[73A]༄༅། །ཡིན་གསུངས་ ། ལས་ཀྱང་ འདི་སྐད་དུ་རྒྱལ་བའི་  གསུང་རབ་ནས་ ཇི་ལྟར་  བཤད་པའི་དེ་ཁོ་ན་ཉིད་ ཀྱི་དོན་  མི་ཤེས་པར་ཏིང་ངེ་འཛིན་ ཐོབ་པ་  ཙམ་གྱིས་ཆོག་ཤེས་བྱས་ནས་ ཏིང་ངེ་འཛིན་  དེ་ ཙམ་སྒོམ་པ་
ལ་ འཁོར་བ་ལས་གྲོལ་བྱེད་ཀྱི་  ཟ་མོའི་དོན་ དེ་ཁོ་ན་ཉིད་བསྒོམ་པའི་ལམ་ མཐར་ཐུག་པ་ཡིན་ནོ་སྙམ་  དུ་ འཁྲུལ་ནས་ང་ནི་ལམ་ཟབ་མོ་བསྒོམ་པའོ་ཞེས་གཞན་ལ་  གནོན་ ཅིང་གསལ་བར་བྱེད་  པའི་ རང་ལ་མཆོག་འཛིན་གྱི་  ང་རྒྱལ་བྱས་པས་ ནི་འཁོར་བ་ལས་མི་
འགྲོལ་བ་ སྟེ་གྲོབ་བར་མི་འགྱུར་བར་མ་ཟད་ང་རྱྒལ་ལ་སོགས་པའི་ཉོན་མོངས་སླར་ཡང་འཕེལ་བས་འཁོར་བར་འཅིང་བར་བྱེད་པ་དོན་གྱིས་གསུངས་པ་དང། ཡང་དེ་ཉིད་ལས། དེ་བཞིན་གཤེགས་པ་ངས་ དེ་ཁོ་ན་ཉིད་ཀྱི་དོན་མི་ཤེས་ན་ཏིང་ངེ་འྡིཟྣ་ཙྨ་གྱིས་འཁོར་བ་ལས་མི་
འགྲོ་བ་  དེ་ ཉིད་  ལ་དགོངས་ པ་གཏད་  ནས་ བཤེས་གཉེན་དམ་པ་གཞན་ལས་ རྗེས་སུ་བསྟན་པའི་མན་ངག་  ཐོས་པ་ འི་གང་ཟག་  ནི་ འཁོར་བའི་ཉེས་དམིགས་སམ་སྐྱོན་  རྒ་ཤི་ འི་འཇིགས་པ་  ལས་གྲོལ་བར་འགྱུར་རོ་ཞེས་ རང་གི་འཁོར་ལ་  བཀའ་སྩལ་ཏོ། །ཞེས་ གསུངས་
པ་སྣི་ ། སྟོན་པ་ སངས་རྱྒས་  རང་གིས་རང་གི་དགོངས་པ་བླངས་ནས་གསལ་བར་བཤད་དེ་ དེའི་དོན་ཡང། རང་གིས་ཡོན་ཏན་ཅུང་ཟད་ཐོབ་པའི་ང་རྒྱལ་མི་བྱ་བར་བཤེས་གཉེན་དམ་པ་  གཞན་ལས་ རྗེས་སུ་མཐུན་པའི་གདམས་ངག་  ཐོས་པ་ནི་ འཁོར་བ་ལས་འགྲོ་ལོ། །
དེ་ཡང་  གཞན་ དམ་པ་དེ་  ལས་བདག་མེད་ པའི་དེ་ཁོ་ན་ཉིད་ཀྱི་དོན་གྱི་མང་ངག་མ་ནོར་བར་  འཆད་པ་ དེ་རང་ཉིད་ཀྱིས་  ཐོས་པའོ། ། ཇ། དེས་ན་མདོ་ལས་ཏུསླ་ཁྲིམས་ཉམས་པ་ནི་བླའི་ལྟ་བ་ཉམས་པ་ནི་མ་ཡིན་ནོ་ཞེས་སོ། །ཇ། གསུམ་པ་བཤེས་གཉེན་མཁས་པ་གཞན་བསྟེན་ནས་བདག་མེད་པའི་

[73B] རྒྱུ་མཚན་རྒྱུ་ མཚན་  དེ་ འི་དབང་གི་  ས་ གོང་གི་དོན་དེ་དག་མདོར་བསྒྲིལ་  ན་ རང་གི་རྒྱུད་དུ་གཏོགས་པ་མ་ཡིན་པའི་  ཕྱི་ནས་བཤེས་གཉེན་ མཁས་ཤིང་ཕན་འདོགས་པའི་བརྩེ་བ་ཅན་ཕྱི་བཤོལ་མེད་པའི་  དམ་པ་ལ་ ས་  བདག་མེད་པའི་
དོན་ མ་ནོར་བར་  ཉན་པའི་ སྒོ་ནས་  ཐོས་བསམ་ གང་ཡང་  མ་བྱས་པར་ ཏིང་ནེ་འཛིན་གྱི་མན་ངག་ཅུང་ཟད་ལ་སེམས་གཏད་ནས་མིག་ཟིམ་མེར་བསྡང་པས། རང་གི་  ནང་ནས་ ཟབ་མོའི་རྟོགས་པ་ངང་གིས་  སྐྱེའོ་སྙམ་དུ་འཛིན་པ་ འི་ལོག་རྟོག་དེ་  དགག་པའི་ཕྱིར་དུ་
 སངས་རྒྱས་ཀྱིས་  གཞན་ལས་ཐོས་པ་ནི་ཞེས་སོགས་ ཀྱི་ཚིག་འདི་ལྟ་བུ་  གསུངས་པར་ ཐག་ཆོད་ཅིང་ངེས་པས་  གདོན་མི་ཟའོ། ། ཇ་བཞི་པ་གསུང་རབ་ཐམས་ཅད་ཀྱིས་སྟོང་ཉིད་དངོས་སུའམ་བརྒྱུད་ནས་སྟོན་པས་གསུང་རབ་ལ་ཐོས་བསམ་དགོས་ཚུལ་ནི་ ། སྤྱིར་རྒྱལ་བའི་གསུངས་
རབ་ཐམས་ཅད་ནི་ འཁོར་བ་ལས་གྲོལ་བའི་ཐབས་ཁོ་ན་གཙོ་བོར་སྟོན་ལ་འཁོར་བ་ལས་གྲོལ་བ་ལ་ཡང་དེ་ཁོ་ཉིད་ངེས་པར་རྟོགས་དགོས་པར་གཟིགས་ནས། བཀའ་  ལ་ལས་དངོས་སུ་དེ་ཁོ་ན་ཉིད་སྟོན་ པར་བྱེད་ ། དངོས་སུ་མི་སྟོན་པ་ འི་བཀའ་  རྣམས་ཀྱང་རྒྱུད་ནས་
དེ་ ཁོ་ན་ཉིད་སྟོན་པ་  ལ་གཞོལ་ བ་སྟེ་ཕྱོགས་  ཞིང་ དེ་སྟོན་པའི་སྟེང་དུ་  འབབ་པ་ཁོ་ན་ཡིན་ ཇ། ཏེ་དེ་སྐད་དུ་མདོ་བསྟན་བཅོས་དུ་མ་ལས་བཤད་པའི་ཕྱིར་ཏེ། འཕགས་པ་ལྷས། སྟོང་ཉིད་མྱང་ངན་འདས་པ་སྟེ། །འདིར་ནི་དེ་གཉིས་འབའ་ཞིག་གོ་ཞེས་དང། དེའི་འགྲེལ་
པར་ ༑ ཟླ་ བས། མི་འཚེ་བ་དང་སྟོང་པ་ཉིད། །ཅེས་གསུངས་པའི་ཆོས་དེ་གཉིས་ནི་མཐོ་རིས་དང་བྱང་གྲོལ་ཐོབ་པར་བྱེད་པ་སྟེ་དེའི་ཕྱིར་དེ་གཉིས་འབའ་ཞིག་གོ་ཞེས་དང། ཏིང་ངེ་འཛིན་རྒྱལ་པོའི་མདོ་ལས། སངས་རྒྱས་ཀུན་གྱིས་ཆོས་མང་པོ། །ཇི་སྙེད་རབ་ཏུ་བསྟན་

[74A]༄༅། །པ་རྣམས། །ཆོས་རྣམས་ཀུན་གྱི་བདག་མེད་ཡིན། །ཞེས་དང་རྗེ་རིན་པོ་ཆེས་ཀྱང། ཁྱོད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་བརྟམས་ཏེ་འཇུག་དེ་ཡང་མྱ་ངན་འདའ་ཕྱིར་ཏེ་།ཞི་འགྱུར་མིན་མཛད་ཁྱོད་
ལ་མེད། །ཇ། ཅེས་སོགས་ལྟར་ཡིན་ ། ལ་ དེའི་རྒྱུ་མཚན་ནི་འཁོར་བར་འཁྱམས་པའི་རྩ་བ་བདག་ཏུ་འཁྲུལ་ནས་རྨོངས་པ་མུན་པ་ལྟ་བུ་དེ་ལ་ཐུག་པས། རྨོངས་པའི་མུན་པ་དེ་སེལ་དགོས་ཤིང། དེ་སེལ་བ་ཡང་  དེ་ཁོ་ན་ ཉིད་  ཤེས་པའི་ ཤེས་རབ་ཀྱི་  སྣང་བ་མ་བྱུང་ གི་
བར་དུ་ བདག་ཏུ་  རྨོངས་པའི་མུན་པ་ དེ་  མི་ལྡོག་ཅིང།  སྣང་བ་དེ་  བྱུང་ན་ ངེས་པར་  ལྡོག་ པ་ཡིན་  པས་ དེ་ཁོ་ན་ཉིད་ཤེས་པའི་ཤེས་རབ་ལ་བལྟོས་སོ། །དེས་ན་  སེམས་རྩེ་གཅིག་པའི་ཞི་གནས་ཙམ་གྱིས་ནི།  བདག་ཏུ་རྨོངས་པའི་རབ་རིབ་ལ་གནོད་པ་བྱེད་པའི་
ནུས་པ་ཅི་ཡང་མེད་པས། རབ་རིབ་དེ་དང་བྲལ་བའི་  ཡེ་ཤེས་དག་པ་ འཐོབ་པ་  ར་མི་འགྱུར་ལ།  བདག་ཏུ་  རྨོངས་པའི་མུན་པ་ དེ་ཡང་ གཏན་ནས་  མི་ལྡོག་གོ་ དེ་མ་ལྡོག་ན་ནི་འཁོར་བར་འཁྱམས་དགོས་པ་ ། དེའི་ཕྱིར་ ངེས་པར་  དེ་ཁོ་ན་ཉིད་བདག་མེད་ པའི་
དོན་ངེས་ ཤེས་རྟོགས་  པའི་ཤེས་རབ་ བདག་གིས་  བཙལ་བར་བྱའོ་སྙམ་དུ་ བསམས་ནས་  ཤེས་རབ་ དེ་ལྟ་བུ་  གདོན་མི་ཟ་བ་ སྟེ་ངེས་པ་ཁོ་ན་  ར་ གལ་པོ་ཆེར་བཟུང་ནས་  བཙལ་བར་བྱ་དགོས་ཏེ།  དེ་ལྟར་དགོས་པ་  སྒོམ་རིམ་བར་པ་ལས་ གསུངས་པ་ནི་
ཞི་གནས་ལ་བསླབ་པ་  དེ་ནས་ཞི་གནས་གྲུབ་ པ་ན་  ཞི་གནས་དེ་ཉིད་ལ་བརྟེན་  ནས་ དེ་ཁོ་ན་ཉིད་རྟོགས་པའི་  ལྷག་མཐོང་ ངེས་པར་  བསྒོམ་པར་བྱ་སྟེ།  བ། ཞི་གནས་གྲུབ་པའི་གང་ཟག་དེ་བསྒོམ་པའི་ཐོག་མར་སྒོམ་པ་པོ་དེས་  འདི་སྙམ་དུ་བསམ་པར་བྱའོ་།བཅོམ་

[74B] འཁོར་་ཨླས་གྲོལ་བའི་ལམ་དེ་ཁོ་ན་ཉིད་རྟོགས་པའི་ཐམས་ཁོ་ནར་གསུངས་པས་ ། ལེགས་པ་ སྟེ་ཕྱིན་ཅི་མ་ལོག་ཅིང་ཕན་པ་ཁོ་ན་  ར་གསུངས་པ་སྟེ་ འདི་ལྟར་བཀའ་དེ་ཐམས་ཅད་ཀྱིས་  མངོན་སུམ་དུ་ སྟེ་དངོས་སུ་  འམ་
 ཡང་ན་  བརྒྱུད་པས་བདག་ མེད་པའི་  དེ་ཁོ་ན་ ཉིད་  མངོན་དུ་ སྟེ་གཙོ་བོར་དེ་ཆེད་དུ་བྱས་ནས་ ། གསལ་བར་བྱེད་པ་དང་དེ་ཁོ་ན་ ཉིད་དེ་སྟོན་པ་  ལ་གཞོལ་བ་ཉིད་དོ། ། དེ་ཉིད་གསལ་བར་བྱེད་ཅིང་དེ་ནིད་ལ་གཞོལ་བའི་རྒྱུ་མཚན་ཡང་  དེ་ཁོ་ན་ ཉིད་དེ་  ཤེས་ན་ དེའི་མཐུས། དཔེར་
ན་  སྣང་བ་བྱུང་བས་མུན་པ་བས་བ་བཞིན་དུ་ བདག་ཏུ་ལྟ་བ་ལ་སོགས་པའི་  ལྟ་བ་ ངན་པ་གཅིག་ནས་གཅིག་ཏུ་འབྲེལ་བ་  འི་དྲ་བ་ དང་འདྲ་བར་འཆིང་བར་བྱེད་པ་དེ་  ཐམས་ཅད་དང་བྲལ་ ནས་ཡེ་ཤེས་དག་པ་འཐོབ་ནས་འཁོར་བ་ལས་ཐར་  བར་འགྱུར་རོ། །ཞི་གནས་ཙམ་གྱིས་
ནི་ བདག་ཏུ་རྨོངས་པའི་རབ་རིབ་དང་བྲལ་བའི་  ཡེ་ཤེས་དག་ པ་འཐོབ་  པར་མི་འགྱུར་ཞིང་ ཐར་པའི་ལམ་ལ་  སྒྲིབ་པའི་ རྨོངས་པ་  མུན་པ་ དང་འདྲ་བ་དེ་  འང་སེལ་བར་མི་འགྱུར་གྱི་ དེ་ཁོ་ན་ཉིད་ངེས་པའི་ ། ཤེས་རབ་ཀྱིས་དེ་ཁོ་ན་ ཉིད་ལ་ཡང་ནས་ཡང་དུ་དཔྱད་པས་  ལེགས་པ་
 སྟེ་ཕྱིན་ཅི་མ་ལོག་པ་  ར་བསྒོམས་ན་ ནི་རྨོངས་པའི་རབ་རིབ་དང་བྲལ་བའི་  ཡེ་ཤེས་རནྨ་པར་དག་ པ་འཐོབ་  པར་འགྱུར། དེ་ཁོ་ན་ ཉིད་མངོན་སུམ་དུ་  རྟོགས་པར་འགྱུར་ ལ་དེ་ཁོ་ན་ཉིད་རྟོགས་པའི་  ཤེས་རབ་ཁོ་ནས་ རྨོངས་པའི་  སྒྲིབ་པ་ དེ་  ཡང་དག་པར་ ཏེ་
ངེས་པར་  སྤོང་བར་འགྱུར་ཏེ།  རྒྱུ་མཚན་  དེ་ལྟ་ བུ་ཡིན་  པས་ན་ སྒོམ་པ་པོ་  བདག་གིས་ཞི་གནས་ལ་ ཡང་ངེས་པར་  གནས་ཏེ་ཤེས་རབ་ཀྱིས་དེ་ཁོ་ན་ ཉིད་ཐབས་ཀྱི་ཆ་ཀུན་ནས་དོན་གྱི་ཆ་ཀུན་ཏུ་  ཡོངས་སུ་བཙལ་བར་བྱའོ་ སྟེ་བདག་མེད་རྟོགས་པའི་ལྷག་

[75A]༄༅། །མཐོང་བསྒོམ་པར་བྱའོ། །བ། ཤེས་རབ་དེ་མེད་པར་  ཞི་གནས་ཙམ་གྱིས་ནི་ཆོག་པར་འཛིན་པར་མི་བྱའོ། ། འོ་ན་བཙལ་བྱའི་  དེ་ཁོ་ན་ ཉིད་དེ་ཡང་  ཇི་ལྟ་བུ་ ཡིན་  ཞེ་ན་དོན་དམ་པར་དངོས་པོ་ཐམས་ཅད་ རང་རང་གི་སྡོད་
ལུགས་མཐར་གཏུགས་པ་ན། དགག་བྱ་  གང་ཟག་དང་ཆོས་ཀྱི་བདག་ གང་དུ་ཡང་གྲུབ་པ་མེད་པས་ན་དགག་བྱ་དེ་  གཉིས་ཀྱིས་སྟོངས་པ་ ར་གྲུབ་པ་  ཉིད་དེ་ཞེས་ གསུངས་  སོ།  ཇ། ལྔ་པ་ཕར་ཕྱིན་དང་པོ་ལྔ་ལོང་བ་ལྟ་བུ་ཡིན་པས་དེ་རྣམས་ཀྱི་ནང་ནས་ཤེས་རབ་ཀྱི་ཕར་ཕྱིན་ནམ་
ཇ། ཤེས་རབ་ཁོ་ནས་དེ་ཉིད་རྟོགས་པ་ནི། དེ་ལྟར་འཚོལ་དགོས་པའི་བཙལ་བྱའི་  དྲུག་པོ་རྣམས་ཀྱི་ནང་ནས་ ཕར་ཕྱིན་གང་གིས་རྟོགས་ཤེ་ན་ ། ཤེར་ཕྱིན་གྱིས་རྟོགས་པ་ཡིན་གྱི། བསམ་གཏན་ལ་སོགས་པ་ ཕར་ཕྱིན་གཞན་ལྔ་  ས་རྟོགས་
པར་མི་ནུས་པས་ ན་ཞི་གནས་ལྟ་བུའི་  བསམ་གཏན་ཙམ་ རྙེད་པ་ལ་ཤེར་ཕྱིན་ རྙེད་དོ་སྙམ་  དུ་མ་འཁྲུལ་བར་བྱས་ནས་ དེ་ཁོ་ན་ཉིད་ངེས་པའི་  ཤེས་རབ་ གཙོ་བོར་  བསྐྱེད་ པར་བྱ་  དགོས་ཏེ་ དེའི་རྒྱུ་མཚན་ཡང་མདོ་སྡེ་  དགོངས་འགྲེལ་ལས་
 གསུངས་ཏེ།  གསོལ་པ་  བཅོམ་ལྡན་འདས་ ཞེས་བོས་ནས་དྲིས་པ་ནི་ ། བྱང་ཆུབ་སེམས་དཔས་ཆོས་རྣམས་ཀྱི་ གནས་ལུགས་  ངོ་བོ་ཉིད་མ་མཆིས་པ་ དེ་ཉིད་ རྟོགས་པའི་སྒོ་ནས་འཛིན་པ་ཡིན་མོད་ཀྱི་འོན་ཀྱང་དེ་འཛིན་པར་
བྱེད་པའི་ཐབས་  ཕ་རོལ་ཏུ་ཕྱིན་པ་ དྲུག་གི་ནང་ནས་ཕ་རོལ་ཏུ་ཕྱིན་པ་  གང་གིས་འཛིན་ ཅིང་རྟོགས་  པ་ལགས།  ཞེས་ཞུས་སོ་།དེའི་ལན་གསུངས་པ་ནི། བ། བཀའ་སྩལ་པ་ ། སྤྱན་རས་གཟིགས་དབང་ཕྱུག་ ཅེས་བོས་ནས། དེ་འཛིན་ཅིང་རྟོགས་པ་ནི། གཙོ་བོར་

[75B] ཁོ་ཨན་  ས་འཛིན་ ཅིང་རྟོགས་པ་ཡིན་  ནོ་ཞེས་ གསུངས་  སོ། ། ཇ། དྲུག་པ་དེས་ན་མིག་ལྟ་བུའི་ཤེས་རབ་ཐོས་བསམ་གྱི་མ་བསྐྱེད་ན་མི་གྲོལ་་ཨྣི། དོན་  དེ་ ཉིད་  ལ་དགོངས་ནས་སྔར་དྲངས་པ་ལྟར་ཐེག་པ་ཆེན་པོ་ལ་དད་པ་བསྒོམ་པའི་
མདོ་ལས་ཀྱང།  དེ་ཁོ་ན་ཉིད་རྟོགས་པའི་  ཤེས་རབ་མི་གནས་ པ་སྟེ་དེ་དང་བྲལ་  ན་ ཇ། ཉན་རང་སོགས་དབང་པོ་དམན་འབྲིང་དུ་མ་ཟད་རང་བཞིན་གྱིས་དབང་རྣོན་  བྱང་སེམས་རྣམས་ཀྱི་ཐེག་ཆེན་ལ་དད་པ་ཐེག་ཆེན་ལ་ ཇ། སྦྱིན་སོགས་  ཇི་ལྟར་བྱས་ཀྱང་ ཇ། གྲོལ་བའམ་
ངེས་པར་འབྱུང་བར་ བ། སྟོན་པ་སྟེ་གནས་པར་  ང་མི་སྨྲའོ་ཞེས་གསུངས་པ་ཡིན་ནོ། ། ཇ། གཉིས་པ་ལྷག་མཐོང་ཇི་ལྟར་སྒྲུབ་པའི་ཚུལ་ནི། ཞི་གནས་ཙམ་གྱིས་མི་ཆོག་པར་ལྷག་མཐོང་དགོས་པ་  དེ་ལྟར་ཡིན་ པས་  ན་ གོང་གིས་བཅད་  གཉིས་པ་ལྷག་མཐོང་ལ་བསླབ་པའི་ཚུལ་
ལ་ ཡང་དོན་ཚན་  བཞིན་ ཡོད་དེ་ ། ལཧྒ་མཐོང་གི་ རྒྱུའི་  ཚོགས་བསྟེན་པ་དང། ལྷག་མཐོང་གི་རབ་ཏུ་དབྱེ་བ་དང། ལྷག་མཐོང་བསྒོམ་པའི་ཚུལ་དང། བསྒོམས་པས་ལྷག་མཐོང་གྲུབ་པའི་ཚད་དོ་།དང་པོ་ ལ་དྲི་མ་མེད་པའི་གསུང་རབ་ལ་ཐོས་
བསམ་དགོས་ཚུལ་དང། དྲངས་དོན་ངེས་དོན་མ་འཁྲུལ་བ་དགོས་ཚུལ་གཉིས་ལས། དང་པོ་ལཨ་གསུམ་ལས། ཇ། དང་པོ་གསུང་རབ་ལ་ཐོས་བསམ་དགོས་ཚུལ་ནི། ལྷག་མཐོང་གི་རྒྱུའི་ཚོགས་བསྟེན་པ་  ནི་ དེ་ཡང་དེ་ཁོ་ན་ཉིད་སྟོན་པའི་རྒྱལ་བའི་  གསུང་རབ་ཀྱི་གནང་ཕྱིན་ཅི་
མ་ལོག་པར་མཁྱེན་པའི་མཁས་པ་ དམ་པ་མཉེས་པར་བྱས་པའི་སྒོ་ནས་  བསྟེན་ ཚུལ་ཕྱིན་ཅི་མ་ལོག་པར་བྱའོ་དེ་  ནས་དྲི་མ་མེད་པ་ སྟེ་དེ་ཁོ་ན་ཉིད་མ་ནོར་ཞིང་རྒྱལ་བའི་གསུང་རབ་དང་མཐུན་པར་སྟོན་པ་  འི་གཞུང་ལུགས་ རྣམ་པར་དག་པ་  མཉན་ པར་བྱས་ཏེ།  དེ་ཡང་

[76A]༄༅། །བཤེས་གཉེན་དེ་ལས་མན་ངག་མཐའ་ཆོད་པར་  ཐོས་པ་དང་ ཇི་ལྟར་ཐོས་པའི་མན་ངག་གི་དོན་ལ་རང་གིས་ངེས་པ་རྙེད་ངེས་སུ་  བསམས་པའི་ཤེས་རབ་ཀྱིས་དེ་ཁོ་ན་ཉིད་ ཀྱི་དོན་ལ་ཕུ་ཐག་ཆོད་པའི་སྒོ་ནས་  རྟོགས་པའི་ལྟ་བ་བསྐྱེད་
པ་ནི་ལྷག་མཐོང་གི་རྒྱུའི་ཚོགས་མེད་དུ་མི་རུང་བ་ཡིན་ཏེ། ཡིན་ལུགས་ དེ་ཁོ་ན་ཉིད་  ཀྱི་དོན་ལ་ ཕུ་ཐག་ཆོད་པའི་དོན་ནི་དཔེར་ན་ལུང་པ་དེར་རྟ་ལྟ་བུ་བརླག་པ་ན། ལུང་པ་དེའི་ཕུ་ཇི་ཙམ་ཡོད་པ་མ་རྫོགས་ཀྱི་བར་དུ་བཙལ་ནས་མེད་པར་ཐག་ཆོད་པའི་ཕུ་ཐག་ཆོད་པར་བཙལ་བཞེས་བྱའོ།།
དེ་བཞིན་དུ་དེ་ཁོ་ན་ཀྱི་དོན་འཚོལ་བའི་ཚེ་ཡང་དགག་བྱའི་བདག་དེ་མཐའ་ཐམས་ཅད་ནས་འཚོལ་ལུགས་མ་ཚང་བ་མེད་པའི་རིགས་པས་བཙལ་བ་ན་མེད་པར་ཐག་ཆོད་པའི་ཚེ་དེ་ཁོ་ཉིད་ལ་ཕུ་ཐག་ཆོད་པའོ་ ། །ཕུ་ཐག་ཆོད་པ་ ར་རྟོགས་པ་ འི་ལྟ་བ་ དེ་ལྟ་བུ་  མེད་ན་ཇི་ལྟ་བ་ སྟེ་དེ་ཁོ་ན་
ཉིད་  རྟོགས་པའི་ལྷག་མཐོང་གི་རྟོགས་པ་ ནམ་ཡང་  སྐྱེ་བ་མི་སྲིད་པའི་ཕྱིར་རོ། ། ཇ། གཉིས་པ་ཤིང་རྟ་ཆེན་པོ་གང་རུང་ཞིག་གི་རྗེས་ཨུས་འབྲང་དགོས་པ་ནི་ ། དེ་འདྲ་བའི་ལྟ་བ་ ཕུ་ཐག་ཆོད་པ་དེ་  འང་ རྟོགྣ་པ་བཞིའི་ནང་ནས་  དྲང་དོན་ གྱི་མདོ་ཙམ་  ལ་ ཡིད་ཆེས་པར་
བྱས་ནས་  མི་རྟོན་ པར་  ངེས་དོན་ གྱི་མདོ་  ལ་ ཡིད་ཆེས་པར་བྱས་ནས་  རྟོན་ ཅིང་དེའི་རྗེས་སུ་འབྲངས་  པ་ཞིག་གིས་བཙལ་ བར་བྱ་  དགོས་ པ་ཡིན་  པས་ ངེས་དོན་གྱི་མདོའི་རྗེས་སུ་འབྲང་པ་ལ་ཡང་མདོའི་  དྲང་ དོན་དང་  ངེས་ དོན་  ཀྱི་ཁྱད་པར་ཤེས་ པར་བྱས་
ནས་ངེས་དོན་གྱི་གསུང་རབ་ཀྱི་དོན་ཁོང་དུ་ཆུད་དགོས།  པ་ཡིན་ལ།  ཁོང་དུ་ཆུད་པ་  འདི་ཡང་ ནམ་ཡང་མི་བསླུ་བར་ངེས་པའི་སྒོ་ནས་  ཚད་མར་གྱུར་པའི་ཤིང་རྟའི་སྲོལ་འབྱེད་ཆེན་པོ་ ཀླུ་སྒྲུབ་དང་ཐོགས་མེད་ལྟ་བུ་  ཞིག་གིས་ མདོའི་  དགོངས་པ་ ཇི་ལྟ་

[76B]  བཀྲལ་བའི་བསྟན་བཅོས་ལ་ ངེས་པར་བརྟེན་དགོས་ཏེ། དེ་ལྟ་བུ་ལ་  མ་བརྟེན་ན་དམུས་ལོང་ སྟེ་མིག་དང་མི་ལྡན་པའི་ལོང་བ་  ལོང་ཁྲིད་མེད་པར་ གཡངས་དང་བཅས་པའི་ལམ་སོགས་འཇིགས་པས་  ཉམ་ང་བའི་ ས་  ཕྱོགས་སུ་འགྲོ་བ་དང་འདྲ་བས་
 ཕུང་བར་འགྱུར་བ་དེས་ན་  དགོངས་འགྲེལ་ གྱི་བསྟན་བཅོས་  ཕྱིན་ཅི་མ་ལོག་པ་ དེ་ལྟ་བུ་  ལ་ ངེས་པ་ཁོ་ནར་  བརྟེན་པར་བྱའོ་། འདིས་ནི་བླུན་པོ་དང་མི་མཁས་པའི་རྗེས་སུ་འབྲངས་ན་མི་རུང་བར་བཤད་པས་གཅེས་པར་གྱིས། ཇ། གསུམ་པ་དེའི་ནང་ནས་ཀླུ་སྒྲུབ་ལུགས་མ་རྟོགས་བར་དུ་མི་གྲོལ་
བར་འཇུག་པར་བཤད་པས་དེ་ལ་བརྟེན་དགོས་པ་ནི། འོ་ན་  ཇི་འདྲ་བ་ཞིག་ལ་བརྟེན་པར་བྱ་བའི་དགོངས་པ་འགྲེལ་བ་ པོ་ཚད་མར་གྱུར་པ་སུ་ཞིག་ལ་བརྟེན་པར་བྱ་ཞེ་ན་ ། དེ་ནི་ ལུང་སྟོན་པ་པོ་སངས་རྒྱས་བཅོམ་ལྡན་འདས་ཉིད་ཀྱིས་ ལུང་སྟོན་ཏུསླ་རྒྱལ་བའི་བསྟན་པའི་
སྙིང་པོ་ བདེན་པར་  ཡོད་ པ་དང་གཏན་ནས་  མེད་ པའི་རྟག་ཆད་ཀྱི་མཐའ་ཐམས་ཅད་དང་བྲལ་བའི་ དེ་ཁོ་ན་ཉིད་  ཟབ་མོའི་དོན་ ཇི་ལྟ་བ་བཞིན་  འགྲེལ་པར་ ལུང་བསྟན་པ་ལ་ལང་ཀར་གཤེགས་པ་སོགས་  མདོ་ དང་འཇམ་དཔལ་རྩ་རྒྱུད་སོགས་  རྒྱུད་ སྡེ་
དུ་མ་ནས་ ག་བ་སྦས་མེད་པར་  ཤིན་ཏུ་གསལ་བར་ལུང་བསྟན་པའི་ གང་ཟག་ཁྱད་པར་ཅན་  འཕགས་པ་ཀླུ་སྒྲུབ་ཅེས་ ས་འོག་ས་སྟེངས་བླ་སྟེ་ ། ས་གསུམ་ན་ མཚན་གྱི་སྙན་པ་ཐམས་ཅད་ལ་ཁྱབ་པའི་ཚུལ་གྱིས་  ཡོངས་སུ་གྲགས་པའ་དེ་ ཉིད་དེ་ལྟ་བུ་
ལ་ཚད་མར་གྱུར་པ་  ཡིན་པས་དེའི་གཞུང་ རིགྒྶ་ཚོགས་སོགས་  ལ་བརྟེན་ནས་སྟོང་ པ་  ཉིད་རྟོགས་པའི་ལྟ་བ་བཙལ་ ཇ། དགོས་ཏེ་འཇུག་པ་ལས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །ཞེས་གསུངས་ཤིང། དེར་མ་ཟད་ཀླུ་

[77A]༄༅། །སྒྲུབ་ཀྱིས་ཟབ་མོ་མངོན་སུམ་དུ་རྟོགས་པར་འཇམ་དཔལ་རྩ་རྒྱུད་དང་ལང་གཤེགས་རྔ་བོ་ཆེ་སོགས་ལུང་དང་རིགས་པས་གྲུབ་པའི་ཕྱིར་ཏེ། འཇུག་པ་ལས། ཇི་ལྟར་དེ་ཡིད་ཆེས་བཟབ་ཆོས་རྟོགས་པ། །ལུང་དུཨྔ་གཞན་ཡང་རིགས་པས་ཡིན་
པས་ན། །ཞེས་དང། འཇམ་དཔལ་རྩ་རྒྱུད་ལས། དེ་བཞིན་གཤེགས་པ་དེ་འདས་ནས། །ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་ཞེས་དེ་འབོད་འབྱུང། །བསྟན་པ་ལ་ནི་དད་ཅིང་ཕན། །རབ་ཏུ་དགའ་བའི་ས་ཐོབ་ནས། །ལོ་ནི་དྲུག་བརྒྱ་དག་ཏུ་འཚོ། །ནས་
དངོས་པོ་མེད་པའི་དོན་དེ་རིག་ཞེས་སོགས་དང། ལང་གཤེགས་ལས་ལྷོ་ཕྱོགས་བཧཻ་ཏའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། །དེའི་མིང་ཀླུ་ཞེས་འབོད་པ་དེ། །ཡོད་དང་མེད་པའི་ཕྱོགས་འཇིག་པ། །ནས། རབ་ཏུ་དགའ་བའི་ས་ཐོབ་སྟེ། །ཞེས་གསུངས་པའི་རབ་ཏུ་
དགའ་བའི་ས་ཐོབ་པས་སོཏྔ་ཉིད་མངོན་སུམ་དུ་རྟོགས་པ་དང་འགྲེལ་བས་དང་པོ་སོ་སོས་སྐྱེ་བཨྶ་ས་དང་པོ་ཐོབ་པར་བཤད་ཀྱང་དང་པོ་ནས་ཐེག་ཆེན་པ་ཚེ་དེར་ས་བརྒྱད་པ་གནོན་པ་མདོ་དང་མྟྷུན་ལ་ཆོས་སྒྲ་ཆེན་པོ་གསུམ་བསྒྲགས་པའི་ཤེར་མདོ་འཆད་པ་དང། ལོ་བཞི་བརྒྱ་ན་ལྷོ་
ཕྱོགས་སུ་འབྱུག་བ་གཉིས་པ་དང། ལོ་བརྒྱད་ཅུ་པ་ལ་ཆོས་སྒྲ་གསུམ་པ་རྔ་བོ་ཆེའི་མདོར་ལོ་བརྒྱར་བཤད་པ་དེ་ཡིན་པའི་ཕྱིར་སྤྲིན་ཆེན་ལས། དགེ་སློང་དེས་ཆོས་ཀྱི་སྒྲ་ལན་གསུམ་གྲགས་ནས་འཆི་བར་འགྱུར་བའི། ནས། དེ་ནི་ཐ་མར་འབྱུང་བར་འགྱུར་ལ་ཞེས་
དང། རྔ་བོ་ཆེ་ལས། དེ་འདྲའི་དགེ་སློང་རྙེད་དཀའ་སྟེ། །རིམ་གྱིས་སྣང་བ་ཉམས་པར་འགྱུར། །འདི་ལྟར་དེ་ནི་ལྷོ་ཕྱོགས་སུ་།འབྱུང་བའི་ཐ་མ་གཅིག་ཡིན་ནོ། །ཞེས་དང། རྩ་ཤེའི་ཊཱིཀ་ཆེན་ནས། རྔ་བོ་ཆེ་ནས་དེ་ལྟར་ལུང་བསྟན་པ་དེ་ལྷོ་ཕྱོགས་

[77B] ཞེས་གསུངས་པའི་ཕྱིར་ན། སྤྲིན་ཆེན་དང་རྔ་བོ་ཆེ་གཉིས་ཀ་ནས་གསུངས་ཞེས་པ་ལྟར་རོ། །དེས་ན་དེའི་གཞུང་ལ་བརྟེན་  པར་ ངེས་པར་བྱའོ། ། ཇ། གཉིས་པ་དེ་ལྟར་དེ་ལ་བརྟེན་ནས་འཚོལ་ཏུསླ་  འདིལ་ ཡང་དོན་
ཚན་  གསུམ་ ཡོད་དེ། གང་གི་སྒོ་ནས་དྲང་ངེས་སུ་འགྲོ་རྒྱུའི་དྲང་དོན་དང་ངེས་དོན་གྱི་གསུང་རབ་ངོས་བཟུང་བ་དང། ཀླུ་སྒྲུབ་ཀྱི་དགོངས་པ་འྒྲེཀླ་བའི་ཚུལ་ཇི་ལྟར་བྱུང་བ་དང་སྟོང་པ་ཉིད་ཀྱི་ལྟ་བ་གཏན་ལ་འབེབས་པའི་ཚུལ་ལོ། །དང་པོ་
 ཇ། དྲང་ངེས་ཀྱི་གསུངས་རབ་ངྶོ་བཟུང་བ་ལ་ཟབ་དོན་ངེས་དོན་གྱི་མདོ་ལ་བརྟེན་དགོས་པ་དང། དྲང་ངེས་ཀྱི་དོན་གཉིས་ལས་དང་པོ་  ནི། དེ་ཁོ་ན་ཉིད་རྟོགས་པར་འདོད་པ་ འི་ཐར་འདོད་  རྣམས་ཀྱིས་ནི་རྒྱལ་བའི་གསུང་རབ་ ཉིད་གཙོ་བོར་བཟུང་སྟེ། དེ་  ལ་བརྟེན་དགོས་ལ།  བརྟེན་བྱ་
གསུང་རབ་ཀྱང་གདུལ་བྱ་སྣ་ཚོགས་ཀྱི་བསམ་པ་ མི་འདྲ་བ་  འི་དབང་གིས་ དྲང་ངེས་ཀྱི་ཚུལ་ཡང་  སྣ་ཚོགས་པ་་ ཞིག་འབྱུང་བ་  ཡིན་པས་ན་ གསུངས་རབ་  ཇི་འདྲ་བ་ཞིག་ལ་བརྟེན་ནས་ཟབ་མོའི་དོན་བཙལ་བར་བྱ་ དགོས་  སྙམ་ ནས་འྡྲིཨ་  ན།  དེའི་ལན་
ནི་  ངེས་པའི་དོན་གྱི་གསུང་རབ་ ཅིག་  ལ་ མ་བརྟེན་པར་གསུང་རབ་གཞན་ལ་བརྟེན་པས་ནི་ཟབ་མོའི་དོན་རྟོགས་མི་ནུས་པས་ངེས་དོན་གྱི་གསུང་རབ་ལ་ངེས་པར་  བརྟེན་ན་དེ་ཁོ་ན་ཉིད་རྟོགས་པར་བྱ་དགོས་སོ་ ཞེས་བྱའོ། །ཇ། གཉིས་པ་ལ་དྲང་ངེས་བརྗོད་བྱའི་སྒོ་ནས་འཇོག་
པ་དང། བློ་གྲོས་མི་ཟད་པའི་མདོའི་བཤད་ཚུལ་དང། མདོ་གཞན་དང་བསྟན་བཅོས་གཞན་གྱིས་བཤད་ཚུལ་དང། གཞན་གྱིས་དྲང་གྱིས་དྲང་ངེས་ལ་འཁྲུལ་པ་བཀག་པ་བཞི་ལས། དང་པོ་ནི་ ། འོ་ན་ གསུང་རབ་  ཇི་འདྲ་བ་ཞིག་ངེས་དོན་དང།  གསུང་རབ་  ཇི་འདྲ་བ་ཞིག་དྲང་དོན་

[78A]༄༅། །ཡིན་སྙམ་ནས་འདྲི་  ན།  དེའི་ལན་ལ། གསུང་རབ་ཀྱི་དྲང་ངེས་  འདི་ནི་ རྗོད་བྱེད་ཀྱི་སྒོ་ནས་མི་འཇོག་པར་  བརྗོད་བྱའི་སྒོ་ནས་བཞག་ དགོས་  སྟེ་ མདོའི་དྲང་དོན་ངེས་དོན་དཔྱད་སྐབས་སྤྱིའི་དོན་ལ་ཞེས་པའི་རྗོད་དོན་བྱེད་པའི་ཕྱིར་ཏེ། དེའི་སྒོ་ནས་འཇོག་ལུགས་
ནི་བརྗོད་བྱའི་དོན་  དོན་དམ་པ་ བདག་མེད་པའི་དེ་ཁོ་ན་ཉིད་གཙོ་བོར་དངོས་སུ་  སྟོན་པ་ འི་གསུང་རང་ཅིག་  ནི་ངེས་པའི་དོན་དང།  བརྗོད་བྱའི་དོན་  ཀུན་རྫོབ་ སྣ་ཚོགས་སུ་སྣང་རྫུན་པའི་རང་བཞིན་གཙོ་བོར་དངོས་སུ་  སྟོན་པ་ ཞིག་  ནི་དྲང་བའི་དོན་གྱི་གསུང་
རབ་ཏུ་ ནོས་  བཟུང་ངོ། ། ཇ། གཉིས་པ་ལ་བཞི་ལས། དང་པོ་མདོར་བསྟན་པ་ནི་ ། དེ་ལྟར་ བཟུང་དགོས་པ་  ཡང་བློ་གྲོས་མི་ཟད་པས་བསྟན་པ་ལས།  གསུངས་ཏེ། ཇི་དཀད་དུ་  ངེས་པའི་དོན་གྱི་མདོ་སྡེ་ནི་གང་ ཡིན་  དྲང་བའི་དོན་གྱི་མདོ་སྡེ་ནི་
གང་ ཡིན་  ཞེས་ འདྲི་  ན་ དེ་ལ་ལན་ནི་ ། མདོ་སྡེ་གང་དག་ཀུན་རྫོབ་ རྫུན་པའི་རང་བཞིན་གྱི་ངོ་བོ་ཙམ་འཇོག་ཅིང་ ། བསྒྲུབ་པ་ བ། སྟེ་ཀུན་རྫོབ་བདེན་པ། གཙོ་བོར་དངོས་སུ་  བསྟན་པ་ འི་མདོ་སྡེ་  དེ་དག་ནི་དྲང་བའི་དོན་ གྱི་མདོ་དེ་  ཞེས་བྱའོ་།མདོ་སྡེ་
གང་དག་ བདེན་གྲུབ་ཀྱི་སྤྲོས་པ་བཅད་པ་ཙམ་གྱི་  དོན་དམ་པ་ འི་ངོ་བོ་འཇོག་ཅིང་  བསྒྲུབ་པ་ བ། སྟེ་དོན་དམ་བདེན་པ། ཇ་སྟེ་སྒྲུབ་བྱེད་གཙོ་བོར་དངོས་སུ་  བསྟན་པ་ འི་མདོ་སྡེ་  དེ་དག་ནི་ངེས་པའི་དོན་ གྱི་མདོ་སྡེ་  ཞེས་བྱའོ། ། ཇ། གཉིས་པ་ལུས་རྒྱས་པར་བཤད་པ་ནི་
འོ་ན་ཀུན་རྫོབ་ ལན་ནི་ ། མདོ་སྡེ་གང་དག་ ཇ། གང་ཟག་གམ་སྔས་རྒྱ་སྶོགྶ་དོན་ལའང་མི་འདྲ་བ་ནི། ཀུན་རྫོབ་ནི་རྫུན་པའི་རང་བཞིན་དོན་སྣ་ཚོགས་སུ་སྣང་བ་ཡིན་པས་རྗོད་བྱེད་ ། ཚིག་དང་ ཇ། དེའི་གཞི་ཀ་ཁ་སོགས་  ཡི་གེ་ ཡང་

[78B] ཇ། ཀྱིས་  པའི་ སྒོ་ནས་བསྟན་དགོས་ལ་དེ་དག་གཙོ་བོར་དངོས་སུ་  བསྟན་པ་ ཇ། འི་མདོ་སྡེ་ནི་ཆོས་དེའི་གནས་ལུགས་སུ་ཨི་རུང་བས་  དེ་དག་ནི་དྲང་་ཨཱི་དོན་ གྱི་མདོ་སྡེ་  ཞེས་བྱའོ། ། ཇ། སྟེ་དཔེར་ན་གང་ཟག་ལ་བདག་དང་སེམས་ཅན་སོགས་བཞིན་ནོ། །འོ་ན་དོན་དམ་གྱི་ངོ་
བོ་སྒྲུབ་ཅིང་འཇོག་ཚུལ་སྟོན་ལུགས་གང་ཡིན་ཞེ་ན། ལན་ནི་ ། ﻿༄༅། །་སྐྱབས་རྗེ་རྡོ་རྗེ་འཆང་ཆེན་པོའི་དྲུང་ནས་ལམ་རིམ་མཆན་བཞི་དང། དེའི་སྟེང་རྗེ་ཕ་བོང་ཁ་པའི་མཆན་བཅས་
ལྔ་སྦྲགས་ཀྱི་ཚུལ་དུ་ཐོབ་སྐབས་ཀྱི་ཟིན་བྲིས་བཞུགས་སོ།།
   ༈    དེའི་སྟེང་རྗེ་ཕ་བོང་ཁའི་མཆན་བཅས་ལྔ་སྦྲགས་ཀྱི་ཚུལ་དུ་
ཐོབ་སྐབས། ཐོག་མར། ཤེར་སྙིང། དགའ་ལྡན་ལྷ་བརྒྱ་མ་ཚར་གཅིག་གསོལ་འདེབས་ལམ་མཆོག་སྒོ་འབྱེད། མཎྜལ། སངས་རྒྱས་ཆོས་ཚོགས་མ་ཚར་གསུམ་བཅས་ཀྱི་རྗེས་
དེ་ལ་དཀར་ཆག་གི་ལུང་སྩལ་དགོས་པ་མཆན་བཞི་དཔར་གསར་དུ་གསལ། མཆན་བཞི་དཔར་རྙིང་གི་དཀར་ཆག་་བ་་པར་བྱང་སེམས་ལ་མཛད་པ་བཅུ་གཉིས་ཀྱི་ནང་ནས་
སངས་རྒྱས་པའི་མཛད་པ་སྟོན་པ་ཡོད་མེད་དཔྱད། ཕུན་ཚོགས་དགེ་ལེགས་སོགས་ལ་ཚིག་རྐང་རེ་རེ་བཞིན་སྐུ་གསུང་ཐུགས་གསུམ་གར་སྦྱར། འདིར་རྒྱལ་བའི་མཛད་པ་ཀུན་གྱི་ཁུར་
བསྣམས་ཚུལ་ནི། གདུལ་བྱ་རྣམས་དལ་རྟེན་ལ་འགོད་པ་ནས་འབྲས་བུ་ཆོས་སྐུ་ལ་འགོད་པའི་བར་ནི། སངས་རྒྱས་ཀྱི་མཛད་པའམ་འཕྲིན་ལས་ཡིན་ལ། དེ་འདྲའི་བྱང་སེམས་ཆེན་
པོའི་གོ་འཕང་ཐོབ་པར་བྱེད་པ་ལ། ལམ་ཟབ་རྒྱས་གཉིས་དགོས་པས་དེ་གཉིས་གསལ་བར་མཛད་པས་སྒོ་ནས་ཡིན།    ༈    འཇམ་དབྱངས་

[176A]༄༅། །བདེ་རྡོར། ལམ་རིམ་མཆན་བཞི་རང་གི་ཤོག་གྲངས་་ན་་ཕུན་ཚོགས་ནི་དཔལ་ཏེ་ལུས་སོགས་དང་ཞེས་པ། སྐུ་གསུང་ཐུགས་གསུམ་ལ་ཕུན་ཚོགས་ཞེས་བརྗོད་དེ་
དེ་ཉིད་བསོད་ནམས་ཀྱིས་བསྐྲུན་པ་ལ་བྱེད་དགོས་ཀྱི།    ༈    བར་དུ་ལུས་ཏེ་འཆོངས་པ། དུག་
ཅན་ནི། བསྲེས་ལྷད་ཅན།    ༈    དེ་གསུམ་ཐུལ་ནས་དུལ་བར་བྱེད་པ་ལ་ཟེར། ་ན་་འདི་ནི་ཉན་ཐོས་ཀྱི་ཆེད་དུ་
གསུངས་པའོ། །ཞེས་སོགས་ཆོས་སྤོང་དུ་གསུངས་པ་ཀུན་སློང་གི་ཁྱད་པར་ཡོད།    ༈    །ཞེས་སོགས་ནི། དད་པས། ཚུལ་ཁྲིམས་
དགའ་ལ་བརྟན་པས་ཏིང་ངེ་འཛིན། ཤེས་རབ་སྐྱེ་བའི་ཤེས་རབ་སྟེ། བསླབ་པ་གསུམ།    ༈   
ནས་བརྗོད་ཀྱང་མི་ཁྲོ་བ།    ༈    ཇི་ལྟར་ཡིན་དཔྱད། ཡང། ས་གསུམ་མའི་ལུང་འདིར་རྟོག་གེའི་གཞུང་ལ་སྦྱངས་པའི་རྒོལ་བས་གླག་མི་

[176B] ཡང་ན། རྗེ་ཉིད་ཀྱིས་རྟོག་གེའི་གཞུང་ལ་སྦྱངས་པ་ལ་བརྟེན་ནས་རྒོལ་བ་གཞན་གྱིས་གླག་མི་རྙེད། ཅེས་འགྲེལ་ཚུལ་གཉིས་ཡོད་ཚུལ་འདུག་འདིར་ཆོས་ཐོས་པ་
ཙམ་ལ་བརྟེན་ནས་སྡིག་ལས་བཟློག་པ་མི་འབྱུང་བས་ཆོས་ཉན་ཚུལ་གལ་ཆེ་བའི་ཚིག་འདི་དག་གསུངས་ཞེས་དང། འདི་ལྟར་ཚུལ་གལ་ཆེ་བའི་ཚིག་འདི་དག་གསུངས་ཞེས་དང། འདི་ལྟར་
པ་དང་ལྡན་པའི་སྡེ་དྲུག་མཁན་ཆེན་ཁ་རོག་ངག་དབང་རབ་བརྟན་གྱིས་རྟོག་གེ་ལ་སྦྱངས་  ྾  སོགས་ས་གསུམ་མའི་ལུང་དྲང་ནས་བཤད་པ་ཤིན་ཏུ་ལེགས་ཞེས་ཁོ་བོ་ཇེའི་བསམ་པར་གོས་
ཡང་དཔྱད།    ༈    ཅེས་པའི་གར་ནི། དམག་ལ་བྱེད་ཅིང། དམག་ལ་བལྟས་ནས་དཔའ་བོའི་ཡོན་ཏན་བརྗོད་པ་བཞིན།    ༈   
བཤེས་གཉེན་ཆོས་བཅུ་ལྡན་སྐབས། དང་པོ་ཤེས་རབ་ཀྱིས་ཉེ་བར་ཞི་བ་ནི། ཡིད་དཔྱོད་ཙམ་གྱིས་བདག་མེད་གོ་བ་དང། དེ་ཉིད་རབ་ཏུ་རྟོགས་པ། མངོན་རྗེས་རྟོགས་པ་ལ་བྱེད་
   ༈    བདའ་བ་སྟེ་བག་མེད་དུ་ཡན་པའི་སེམས་རྟ་ཁ་བླན་དཀའ་བ་ཞེས་སོ།།    ༈    དེ་ལ་མཁས་པ་

[177A]༄༅། །་བ་དད་པ་སྔོན་འགྲོ་མ་ལྟར། ཞེས་སོགས་ལམ་ལྔ་ལ་སྦྱར་བ་ལྟ་བུ་ཞིག་དྲན་གསུངས། དེ་ཡིན་ན་དད་པ་སྔོན་  ྾  ཚོགས་ལམ། ཡོན་ཏན་ཐམས་ཅད་  ྾  སྦྱོར་ལམ་
དོགས་པ་སེལ་ཞིང། མཐོང་ལམ། ཆུ་བོ་རྣམས་ལས་སྒྲོལ་བ་  ྾  སྒོམ་ལམ། དད་པ་བདེ་ལེགས་གྲོང་  ྾  མི་སློབ་ལམ་ལ་སྦྱར་དགོས་པ་འདུག་གསུངས། ཤེད་བུ་སེར་སྐྱ་ལྟ་བུ་
ལས་དུ་མས་སྐྱེ་བ་གཅིག་འཕེན། རྡུལ་སྤང། དྲི་མ་སྤང། ཞེས་པའི་རྡུལ་ཉོན་མོངས་མངོན་གྱུར་བ་དང། དྲི་མ་ནི་དེའི་ས་བོན། ཚོགས་ཞིང་རྣམས་དོན་ལ་ཉན་རང་སོགས་
དེ་དང་དེ་ཡིན་ཡང། འདིར་བླ་མའི་རྣམ་རོལ་ལམ་སངས་རྒྱས་ཀྱི་ངོ་བོར་བལྟ་དགོས།    ༈       ༈   
ཅན་གྱིས་ནི་  ྾  སོགས། ཉོན་མོངས་ཅན་གྱི་ཟས་མི་རན་པ་ནི། བསླང་བའི་ཚེ་ཆོས་མིན་པས་བསོད་སྙོམས་ཡོངས་སུ་བསླངས། ཞེས་པའི་དོན་ཡིན།    ༈   
ཞེན་འཆུམས་གསུམ་ནི། སྔར་ཆགས་ཞེན། ཕྱིས་འཆུམས་པ་སྟེ། དམ་པོར་འཛིན་པའམ་སྲེད་པ། ཉལ་ཚེ་མགོ་ཤར་ཕྱོགས་སུ་བལྟ་བ་ནི། མི་འཁྲུགས་པའི་ཞིང་མངོན་དགའ་

[177B] སྐྱ་རེངས་ཀྱི་མིང་བཏགས་པའི་བྱང་ཆུབ་སེམས་དཔའ་ནམ་སྙིང་ལ་སྡིག་བཤགས་བྱ་བས།    ༈       ༈   
ན་་ཞི་གནས་དགུ། འདི་འོག་ཏུ་ཞི་གནས་སྐབས་སེམས་གནས་དགུ་ལ། ཞི་གནས་ཀྱི་མིང་བཏགས་པར་གསུངས་པས་དེ་མིན་ནམ་སྙམ་དུ་ཛེས་དོགས། གླེན་ལྐུག་སོགས་ལ་ཆོས་
སྟོན་མཁན་ཡོད་ཀྱང་ཇི་ལྟར་ཤེས། མཆན་དུ་ཐོས་མཁན་མེད་པར། ཞེས་པ་དཔྱད། གཞན་ཕྱིར་སྙིང་བརྩེ་བ་ནི། ནད་མེད་པ། ས་བཟང་བ། གྲོགས་བཟང་བ། མཐུན་རྐྱེན་
རྙེད་སླ་བ། ཟས་གོས་ཀྱི་མི་ཕོངས་པ། ཆོས་མཐུན་གྱི་རྒྱལ་པོས་སྐྱོང་བ་སོགས་སོ།།    ༈    ཆུ་
ལ་འཁྱགས་རོམ་ཆགས་མི་ཆགས་ལ་བྱེད་པ། མདོ་རྩར་ཆུ་ལ་འཁྱགས་རོམ་ཆགས་པའི་ཡུལ་དུ་ནི་ལྷམ་སྒྲོག་གུ་ཅན་ཡང་ངོ། །ཞེས་སོ།། ཅ་་བ་མཐའ་ནི་ཟད་དང་མཇུག་
ཆ་དང། །ཉེ་དང་ཕྱོགས་དང་སྨད་པ་ལའོ། །འཁོར་བ་ཟད་པའི་མཇུག་གི་ཆ་ཐར་པ། མྱང་འདས་ནི། ལས་ཀྱི་མཐའ་དང། མཚམས་མེད་ཀྱིས་ཐར་པ་ལས་ལོག་པས་ཏེ་

[178A]༄༅། །མཛོད་ལས། འཕགས་དང་མཚམས་མེད་བྱས་པ་དག་ཡང་དག་ལོག་པ་ཉིད་དུ་ངེས། །ཞེས་སོ།། ཅ་་ན་འདྲེན་པར་ཆས་པ་ནི། བྱ་བ་དེ་ལ་ཞུགས་པ་སྟེ། འཇུག་
པ་སེམས་བསྐྱེད། དཔེ་སྔོན་ལ་བསམས་ནས་བར་དུ་ངོ་བོའམ་གྲངས། རྗེས་སུ་རྒྱུའི་སྒོ་ནས་རྙེད་དཀའ་བ་བསམས་དགོས་གསུངས། སྡིག་སྤྱོད་ཤིན་ཏུ་མང་བས་དལ་འབྱོར་རྙེད་པར་
དཀའ་བ། སྡིག་སྤྱོད་གཅིག་ཀྱང་སྟོབས་ཆེ་བས་རྙེད་དཀའ་བ། དེ་གཅིག་གིས་ཀྱང་འཛམ་གླིང་ན། །གནས་པའི་  ྾  ཕྱོགས་གཞན་  ྾  ཞེས་དང། སྐད་ཅིག་གཅིག་བྱས་སྡིག་
པས་ཀྱང། །བསྐལ་པར་  ྾  ཐོག་མེད་  ྾  བདེ་འགྲོ་  ྾  གཉེན་པོ་དགེ་བ་མེད་པས་རྙེད་དཀའ་བ། སླར་སྡིག་པའི་རྒྱུན་མི་ཆད་པས་རྙེད་དཀའ་བ། དེ་ཙམ་ཁོ་ན་མྱོང་གྱུར་ནས།།
འདི་ནི་རྣམ་ཐར་  ྾  འདི་ལྟར་དེ་ནི་མྱོང་བཞིན་དུ། །སྡིག་པ་གཞན་དང་  ྾  ལམ་རིམ་མཆན་བཞིའི་བཤད་ལུང་ཐོབ་ན་ལམ་རིམ་ཆེན་མོ་ཟུར་དུ་མ་ཐོབ་ཀྱང་འགྲིག་པ་་སྐྱབས་རྗེ་རྡོ་
རྗེ་འཆང་ནས་རྗེ་ཕ་བོང་ཁ་ལ་དགོངས་སྐོར་ཞུས་པ་ཡིན་ཞེས་གསུངས།    ༈       ༈    འཕགས་

[178B]    ༈    ཁོ་བོ་རིག་འཛིན་གྱི་ཞིང་དུ་འགྲོ་ཆོག་ཆོག་ཡིན་ཟེར་བ། མི་རྟག་པ་བསྒོམ་པ་ནི། སྐྱེས་
བུ་ཆུང་ངུའི་དངོས་གཞི། འབྲིང་གི་སྔོན་འགྲོ། མི་རྟག་སོགས་བཅུ་དྲུག་  ྾  སྐྱེས་བུ་ཆེན་པོའི་འགྲོ་བ་གཡོ་བ་ཆུ་ཡི་ནང་གི་ཟླ་བ་  ྾  ཞེས་སོགས་ལྟར་ལམ་གྱི་བསྐུལ་བྱེད་དུ་འགྱུར་
འཆི་བདག་ངེས་པར་འོང་ལ་རྐྱེན་གང་གིས་ཀྱང་བཟློག་ཏུ་མེད་པ་ལ། ལུས་ཇི་འདྲ་ཞིག་བླངས་ཀྱང་འཆི་བས་མི་ཚུགས་པ་མེད་པས་ངེས་པར་འཆི་བ། གནས་ཇི་འདྲ་ཞིག་ཏུ་བསྡད་
ཀྱང་ངེས་པར་འཆི་བ། ཐབས་ཇི་འདྲ་ཞིག་བྱས་ཀྱང་ངེས་པར་འཆི་བ། མདོར་ན་མི་འཆི་བའི་མཚན་གཞི་ངོས་བཟུང་རྒྱུ་མེད་པས་ངེས་པར་འཆི་བ། ངེས་པར་འཆི་བའི་རྒྱུ་མཚན་
གསུམ་པ་བསམས་སྐབས་དེ་ལྟར་ངེས་པར་འཆི་བ་མ་ཟད། ཆོས་བྱེད་ལོངས་མེད་པར་ཡང་ངེས་པར་འཆི་ཞེས་འགྲེལ།    ༈    མཆོག་ཡིན་ཞེས་
པ་འདི་དྭགས་པོ་བླ་མ་རིན་པོ་ཆེའི་གསུང་སྲོལ།    ༈   

[179A]༄༅། །་ན་་ཆར་གསེ་བ་ནི་ཆ་ཤས་སུ་གསེ་བ་སྟེ་བལ་གསེ།    ༈     ྾  ཐང་ཀ་བསྒྲིལ་བ་བཞིན།    ༈   
ཐིང་པ་ནི། བརྒྱུས་ཐིང་པོ་འདུག་ཅེས་པ་ལྟར་གཏིང་ཟབ་པའི་དོན།    ༈    ཞེས་ཡིན་འདྲ། ་དམྱལ་བར་སྐྱེ་བའི་ཉམས་འདོན། ་ད་ལྟ་མ་སྐྱེས་
པས་སྐྲག་མི་དགོས་སྙམ་ན། སྐྱེ་ངེས་ཀྱི་ཉམས་འདོན། ་དེ་རྗེས་དེ་ལས་སྐྱོབ་བྱེད་དཀོན་མཆོག་ཡིད་ཆེས་བསྒྲུབ། ་སྤྱོད་འཇུག་ལས། གློག་འགྱུ་སྐད་ཅིག་རབ་སྣང་
སྟོན་པ་ལྟར། །ཞེས་པ་ལ། དལ་འབྱོར་གྱི་རྟེན་ལ་སྦྱར་བ། སངས་རྒྱས་ཀྱི་བསྟན་པ་ལ་སྦྱར་བ། དགེ་བའི་བསམ་པ་ལ་སྦྱར་བ་དང་གསུམ།    ༈   
བ་ནི། རས་མ་སྟེ་ལྷག་མའམ་འཕྲོས་ཚར། གསོལ་རས་ཞེས་པ་ལྟ་བུ།    ༈       ༈   
ཞེས་པ་སྐུ་གཟུགས་སོགས་མཐོང་བའི་ཚེ་སྨོན་ལམ་འདེབས་ཤིང་བཞག་དགོས། སྐུ་འདྲའི་རྒྱུ་ལེགས་ཉེས་ལ་བལྟས་ཏེ་འདོར་ལེན་སོགས་མི་རུང།    ༈   

[179B] བཅག་བཅག་ནན་ནན་བྱེད་ཞེས་པ་ལྟར། ནན་ཏན་བྱེད་པའི་དོན།    ༈    གཉིས་པ་བདེ་ལེགས་
ཐམས་ཅད་ཀྱི་  ྾  ཞེས་པ་གོང་གི་ས་བཅད་ཕྱེ་སྐབས་སོ་སོར་ཡོད་ཀྱང།    ༈   
ཚུལ་ནི། འཁོར་བསྒྱུར་བརྒྱད་ཁྲིར་སྐྱེ་འགྱུར་གྱི་ཚོགས་རྗེས་འཇུག་རབ་བྱུང་ལ་བསྔོས་བས། རྗེས་འཇུག་འཚོ་བའི་མི་ཕོངས་པ་ཡིན་པ་ལྟ་བུའི་བསོད་ནམས་ལ་རང་རེས་ལོངས་
སྤྱོད་ཚུལ།    ༈    མནར་མེད་ཀྱི་མཐའི་བར་མཚམས་ལ་གོ་དགོས།    ༈   
རང་ཙམ་ཞིག་ཤོར་ན་ངོ་ལོན་མེད། ཅེས་པ་ནི། རང་ག་པ་འགྲོ་ལྟ་བུ་རང་ཟེར་བ་ལྟ་བུའི་ཞེ་ས་མེད་པའི་ཚིག་ཅིག་ཤོར་སོང་ན་དེ་ལ་ངོ་ལོན་ཏེ་དོ་ཟླ་མེད་ཅེས་དང།    ༈   
སེམས་ཅན་ཐམས་ཅད་ལ་དག་སྣང་དང། སྙིང་རྗེ་མི་འགལ་ལུགས། འདིར་དག་སྣང་ནི། སེམས་ཅན་རྣམས་ལ་སྟོན་པའི་འདུ་ཤེས་བསྐྱེད་པ་དང། དེ་ཡང་སེམས་ཅན་རྣམས་

[180A]༄༅། །སངས་རྒྱས་སུ་བལྟ་བ་མིན་གྱི། སངས་རྒྱས་བཞིན་དུ་མཆོད་པའི་འོས་སུ་བལྟ་བའི་དོན་ཡིན། སྤྱིར་སེམས་ཅན་ལ་དག་སྣང་བསྒོམ་པའང། ལོག་ཤེས་སུ་འགྱུར་བ་
ཡིན་རུང། དེ་བསྒོམ་ན་ཁེ་འབྱུང་གི་གྱོང་མི་འབྱུང་བས་ངེས་པར་སྒོམ་དགོས།    ༈     
སུ་སྡིག་པར་འགྱོད་སེམས་མེད་པ།    ༈    སྡུག་བསྔལ་ཞེས་སོགས་
ཁོང་ཁྲོའི་ཐད་བཀོད་པ།    ༈    ཞེས་པ་སོག་པོའི་མིང་སྟེ། འདི་ལས་འཕྲོས། ཧོ་ཐོན་ལུགས་ཀྱི་ཆར་འབེབས་ཆར་རྡོ་འཇོག་པ་སོགས།    ༈   
བསམས་བཞིན་དུ་བྱས་ལ། མ་བསགས་པ་ཞེས་པར། དཔར་གསར་དུ་བསམ་བཞིན་དུ་མ་བྱས་ལ་ཞེས་བྱུང་བ་དཔྱད་པས། མ་བྱས་ལ་ཞེས་པ་བདེ་འམ་སྙམ་གསུངས།    ༈   
བ་་ཉེ་བ་ཞིག་ན་ཕྱི་མ་རེད་དུས། ཞེས་པ་འདི་སྐབས་འདིར་ཕྱི་དྲོའི་དུས་ལྟ་བུ་ཞིག་ལ་གསུངས་ཤིང། གཞན་དུ་ཕྱི་མ་རེད། ཅེས་པ་མ་འོངས་པའི་དུས་ལ་གོ་དགོས་གསུངས། །

[180B] ཞེས་པ་ནི། སྡེ་པའི་བང་མིའམ། དོན་གཅོད་པ་ལྟ་བུ་ཞིག་སྟེ། དེ་ལ་ཧོར་འདྲ་ཟེར་བའང། སྔར་ཧོར་དོར་རྟ་སོགས་ཀྱིས་བོད་ལ་བཙན་མནོན་
ཆེས་པས། དེའི་ཆ་ནས་མིང་བཏགས་པ་ཡིན་གསུངས།    ༈       ༈    །
་ན་་ཤ་ར་བའི་གསུང་གི། གཏིང་རིང་པོར་འགྲོ་བའི་མཆན་ཡིན།    ༈    བྱང་བའི་གསུང་རིགས། མེད་པ། ཞེས་པ་ནི། ཚིགས་བཅད་
དམ་སྙན་ངག་ལ་བྱང་བའི་གསུང་རིགས། འདི་ཡོང་རིགས་སུ་མི་འདུག་ལྟ་བུའི་རིགས།    ༈    དེའི་ལོངས་  ྾  དཔེར་ན་སྦྱིན་བདག་
བརྩེ་ལྡན་ཡོད་ན། རང་ལ་དགོས་པའི་འབྱོར་བ་ལྟ་བུ།    ༈    ཞེས་པ་མི་བདེ་བས། འབྱུང་བ་གཞན་ཞེས་པའམ། འབྱུང་བ་འོས་མེད་
པའི་ཞེས་པ་ལེགས།    ༈    བྱིན་པོ། ཞེས་པ་ཡོངས་རྫོགས་སམ་ཧྲིལ་པོའི་དོན་ཡིན།    ༈    ་བ་་ཡུལ་ཟག་བཅས་རྣམས་སྡུག་བསྔལ་

[181A]༄༅། །དུ་བསྡུ་བ་ནི། སྡུག་བསྔལ་ཡིན་དགོས་པ། འདི་ཡང་ཚོར་བ་གཅིག་པུ་ལ་མི་བྱ་བ་སྔར་ལྟར་རོ། །ཞེས་པའི་ཚིག་ནུས་ཀྱིས་འགྲུབ་པ་དང། གཞན་ཡང་ཟག་བཅས་
ཐམས་ཅད་སྡུག་བསྔལ་བ། ཞེས་པ་དང་སྦྱར་ནས་དཔྱད་པ་མཛད།    ༈      ༈    དགོས་མེད་ཡིན་འདྲ།    ༈   
དགའ་བོ་མངལ་འཇུག་ལས། འབྱུང་བ།    ༈   
   ༈     ྾  ཞེས་པ་འདོད་པའི་འདོད་ཆགས་ཀྱི་དབང་གིས། གཡེངས་བ་མེད་པའི་སེམས་ལ་སྐད་ཅིག་ཀྱང་དབང་བར་བྱེད་མི་ནུས་པས་
པོ་ཏོ་བ། གནས་མལ་བླ་གབ་མེད་པའི་སྦྱངས་ཡོན་ལ་གནས་ཡོད་གསུངས། ཞི་གནས་དང་པོ་ཅུང་ཞིག་དཔྱད་ནས། དེ་ནས་དམིགས་རྟེན་རྙེད་ན་མི་དཔྱོད་པར་འཇོག་པ་འདི་
གཟུགས་བརྙན་ལ་རྣམ་རྟོག་དང་བཅས་མ་བཅས་ཀྱིས་འཇོག་སྟོང་ཁུན་ཞེས་པ་གསེར་སྲང་སྟོང་གིས་སྦྱར་བའི་ཟས་སྟོང་འཁོར་ལོའི་རྩིབས་སྟེང་དུ་བཀོད་ནས། དེའི་ནང་ཟ་རུང་བ་

[181B] སྟོང་ཁུན་ཟེར་ཚུལ་ཞིག་ཁང་གསར་་སྐྱབས་མགོན་གསུང་ཟིན་དུ་སྣང། ཁྲི་ཆེན་ངག་དབང་སྙན་གྲགས་ལོ་བརྒྱ་ལྷག་བཞུགས། གཤེགས་
ཉིན་ཡང། འདོན་སྐལ་དང། བཟུང་སྐལ། སྐྱོར་སྐལ་སོགས་མཛད་ནས་ཞིང་བརྗེས། རྔོག་ལོས། ཆོས་རྣམས་ཐམས་ཅད་སྟོང་པའི་ཚུལ་དུ་འཇུག་པའི་སྒོ། །ཡང་དག་རིགས་
ཚོགས་ཀླུ་སྒྲུབ་ཞལ་ལས་གསུངས་པ་དེ། །རིག་པའི་མཐར་ཐུག་རྣམ་འགྲེལ་མཛད་པའི་གཞུང་མཛེས་ལས། །གསལ་བར་རྟོགས་ནས་ལུགས་ངན་གཞན་ཀུན་རྩྭ་བཞིན་དོར། །ཞེས་གསུངས་
མདོ་ལས། ཆོས་རྣམ་བདེན་བཞི་མི་རྟག་སོགས་བཅུ་དྲུག། །དྲི་མ་དང། རྣམ་གྲོལ་ལམ་
བསྟན་པ་ཡིན། །ཞེས། གླིང་འདིར་དངོས་པོ་ཡར་རྒྱས་ཙམ་གྱིས་དགྲ་དང་འཁོན་རྩོད་མང། དེ་གཞན་ལ་ཡོང་དོགས་ཀྱི་ཕྲག་དོག་རང་ལ་ཡོད་པའི་
ང་རྒྱལ། དེར་ཞེན་པའི་འདོད་ཆགས་སོགས་འབྱུང། དེའི་གནས་སྐབས་ཀྱི་བདེ་བ་མཐའ་དག་འགྱུར་བའི་སྡུག་བསྔལ་ཡིན། དངོས་པོ་ཡར་རྒྱས་པ་ལ་བརྟེན་ནས་བདེ་བ་མཐར་ཐུག་

[182A]༄༅། །སྒྲུབ་པའི་ནུས་པ་ནི། ཕྱི་དངོས་པོ་མི་རྟག་པ་ཡིན་པ། དེ་འགྱུར་བའི་ཚེ་ལྡོག་རྒྱུ། ཡུལ་གྱི་ངོས་ནས་བདེ་སྡུག་གང་བསྒྲུབ་ཀྱང་དེར་མི་འགྱུར་བས། ཡུལ་ཅན་གྱི་ངོས་
ནས་དེ་བསྒྲུབ་ན་ལེགས་པ་ནི། དཔེར་ན། གཟུགས་བརྙན་ཤར་རྒྱུའི་དངོས་པོ་ལ་བྱི་དོར་བྱེད་པ་ལས། མེ་ལོང་ལ་བྱི་དོར་བྱེད་ན། གཟུགས་བརྙན་གསལ་ཞིང་ལེགས་པ་ལྟ་བུ་ཡིན་
ཚེ་འདིའི་སྣང་བ་ནུབ་པའི་ཚེ། ཚེ་འདིར་བསྒྲུབ་པའི་ཡུལ་གྱི་བདེ་བ་མཐའ་དག་འགག་འགྲོ་དེ་ཚེ་འདིའི་ཡུལ་སྣང་འགག་པའི་དབང་གིས་ཡིན། རང་རེའི་སེམས་འདི་ཚེ་རབས་ནས་
ཚེ་རབས་བརྒྱུད་སངས་རྒྱས་ཀྱི་སར་འགྲོ་མཁན། ད་ལྟ་བདེ་སྡུག་གི་སྣང་བ་ཚང་མ་ཤར་ས། དགེ་སྡིག་ལས་ཐམས་ཅད་ཀྱི་བྱེད་པ་པོ། རྗེས་སུ་ལས་དེའི་འབྲས་བུ་དེ་མྱོང་མཁན་
ཞིག་ཡིན། འདིའི་ངོ་བོ་ནི། དང་པོ་ཉིད་ནས་གསལ་ཞིང་ཡུལ་རིག་པ་ཞིག་ཡིན། དེས་ན། གསལ་རིག་ཡིན་པ་དེ་མིན་པར་བསྒྱུར་བ་དང། དེ་མིན་པ་ཞིག་དེའི་ངོ་བོར་བསྒྱུར་རྒྱུ་མེད་
འོན་ཀྱང། གསལ་རིག་དེའི་ངོ་བོ་གདོད་མ་ཉིད་ནས་འདོད་ཆགས་དང་ཞེ་སྡང་གི་ངོ་བོར་མེད། དེས་ན་ཆགས་སོགས་གློ་བུར་བ་དེ་ལས་བཟློག་ནུས། ཆགས་སོགས་བཟློག་བྱེད་ཆོས་

[182B] བྱམས་པ་དང་མཐུན་པ་འཕེལ། ཆོས་ཤེས་ན་སྡུག་བསྔལ་སེལ་ཚུལ་ཡང་སྡུག་བསྔལ་དེ་སྔོན་ལས་སུ་དྲན། ད་དུང་རྒྱུ་ལས་ངན་དག་སོང་སྙམ་དུ་
དགའ་བ་བསྒོམ། ཆོས་ཤེས་པས་བདེ་བ་བསྒྲུབ་ཚུལ་ཡང་སྐྱིད་པའི་འབྱུང་གནས་ཞེས། ཚེ་འདི་ཞོར་དང། ཕྱི་མ་ཕན་ཆད་ཀྱི་བདེ་བ་སྒྲུབ་པ། འདས་པའི་བདེ་བ་ཀུན་ཆོས་ཀྱི་
འབྲས་བུ་ཡིན་པ། དཔེར་ན། རྡུལ་ཕྲན་མཚོན་ཆ་བཟོས་མེད་ན། ད་ཚོད་དེའི་འཇིགས་སྐྲག་དང། དེ་ལ་བརྟེན་པའི་དམག་འཁྲུགས་ཡོང་དོན་མེད། སེམས་ལ་བསྒྱུར་བཅོས་
དགོས་པ་ནི། ལུས་ངག་གཉིས་ལས་སེམས་བརྟན་པའི་དབང་གིས་ཡིན།    ༈    སྡོམ་པ་མཆོག་དམན་བྱུང་བ་ནི་
རིམ་བཞིན་བློའི་གོམས་པ་སྤེལ་ནས་མཐར་བསྲུང་བྱ་མཐའ་དག་ལ་སློབ་ནུས་པའི་ཆེད་དུ་ཡིན། ལམ་རིམ་ཆུང་ངུར་་ན་་ཞི་བདེ་དོན་གཉེར་སོགས་བསམ་པ་ཐུན་མོང་མ་ཡིན་
པ་དང། བཅས་པ་ཐུན་མོང་མ་ཡིན་པ་སོགས་མ་གཏོགས་པའོ། །ཞེས་པའི་བཅས་པ་ཐུན་མིན་གང་ཡིན་དཔྱད་དགོས་ཤིང། ལམ་རིམ་ཆེན་མོར་་བ་་མི་གསལ་

[183A]༄༅། །ཐོས་པས་ཆོས་རྣམས་  ྾    ྾  ཞེས་པས་ཤེས་རབ། ཚུལ་ཁྲིམས། ཏིང་ངེ་འཛིན་གསུམ་བསྟན་ཚུལ།    ༈    ལམ་རིམ་
ཆེན་མོར་་བ་མི་སྣང། ལམ་རིམ་ཆུང་བར་་ན་་རང་གིས་ཤེས་ཀྱང། ལམ་རིམ་ཆེན་མོར་་ན་་རང་གི་ཤས་ཀྱང། ཞེས་གསུངས།    ༈   
ནས་མ་སྒྲུབ་ན། འཆི་བའི་ཚེ་འགྱོད་པ་སྐྱེ་བ། ཟློས་གར་ལ་ལད་མོ་བྱེད་པ་འདྲ། བུ་རམ་གཉེར་བས་བུར་ཤིང་ཟ་བ་འདྲ། ཞེས་ལྷག་བསྐུལ་ལུང་རེ་རེ་ཡོད།    ༈   
པའི་ཕན་ཡོན་ཐད། མཛོད་ལུང། ཆོས་སྦྱིན་ཉོན་མོངས་  ྾    ྾  མང་ར་སྒོམ་པའི་གསུང་  ྾    ྾  སོགས་ལམ་རིམ་ཆུང་བར་་ཡོད། ལམ་རིམ་ཆེན་མོར། ་བ་མེད།    ༈   
གཉེན་ཐ་མའི་མཚན་ཉིད། ལམ་རིམ་ཆུང་བ་་བ་སྐྱོན་ཡོན་གཉིས་ལས། ཡོན་ཏན་ལྷག་པ་ཞིག་དགོས། ་བ་ལམ་རིམ་ཆེན་མོར། མཚན་ཉིད་ཀྱི་བརྒྱད་ཆ་ལྡན་པ་
དགོས་གསུང།    ༈    འདིས་བྱེད་ལས་བསྟན་ཞིང། དབྱེ་གཞི་ཡིན། བསྔོ་བྱའི་རྫས་ལ་བདེན་

[183B] བསྔོ་བྱེད་སེམས་ལ་བདེན་ཞེན་བཀག། བསྔོ་བ་པོ་ལ་བདེན་ཞེན་བཀག།
སངས་རྒྱས་སྲས་བཅས་ཀྱི་དགེ་བའི་ཚོགས་ཀྱི་རང་བཞིན་དྲན་པའི་སྤྱོད་ཡུལ་ཅན། སངས་རྒྱས་ཉན་ཐོས་དགེ་འདུན་བཅས་པའི་དགེ་བ་དང། བྱང་སེམས་རང་གི་དགེ་བ་སྟེ། རང་
གཞན་གྱི་དགེ་རྩ་ལ་བཟང་ངན་གྱི་བདེན་ཞེན་བཀག་པ། སྦྱིན་སོགས་ཕྱིན་དྲུག་གི་དགེ་རྩལ་བཟང་ངན་དུ་བདེན་ཞེན་བཀག་པའི་བསྔོ་བ།
་མཚན་ཉིད་མེད་པའི་ཡོངས་སུ་བསྔོ་བ་ནི། འཁོར་གསུམ་ཐབས་ཅད་ལ་བདེན་ཞེན་བཀག་པའི་བསྔོ་བ། ཐ་སྙད་དུ་རྟེན་
འབྲེལ་སྒྱུ་མ་ལྟ་བུར་རྟོགས་ནས་སངས་རྒྱས་ཀྱི་སར་བསྔོ་བ། འཁོར་བའི་རྒྱུར་མི་བསྔོ་ཞིང། སངས་རྒྱས་ཀྱི་སར་བསྔོ་བ།
བསོད་ནམས་རྒྱ་ཆེན་པོ་འབྱུང་བའི་བསྔོ་བ་ཆུང་ངུ་ནི། གདུལ་བྱ་དགེ་བཅུ། ཚད་མེད་བཞི། བསམ་གཟུགས། མངོན་ཤེས་ལྔ་ཐོབ་པའི་ལས་ལམ་ལ་བཀོད་པའི་དགེ་བ་རྣམས་

[184A]༄༅། །དོན་དམ་པར་མི་དམིགས་ཤིང་ཐ་སྙད་དུ་བྱང་ཆེན་དུ་བསྔོ་བ། གདུལ་བྱ་བླ་མེད་རྫོགས་བྱང་ལ་བཀོད་པའི་
དགེ་བ་དོན་དམ་པར་མི་དམིགས་ཤིང། ཐ་སྙད་དུ་བྱང་ཆེན་དུ་བསྔོ་བ། ལམ་རིམ་ཆེན་མོར་ལུང་དོན་བཞག་ཆོག་པ་གཉིས་ནི། ལེགས་ལྡན་
གྱིས་རྡུལ་ཕྲན་རང་མཚན་གྱིས་གྲུབ་པར་བཞེད་པས། དོན་གྱི་ཆ་མེད་དུ་ཁས་ལེན་པ་ལ་དགོངས། གོང་མའི་རྟེན་ལ་མཐོང་
ལམ་སྐྱེ་བ་མེད་པ་གཉིས་ཡིན། དེ་མིན་ལུང་དོན་སྒྲ་ཇི་བཞིན་དུ་ཁས་ལེན་དགོས། དེ་མ་ལེན་ཚེ་དམ་བཅའ་བའི་ཞྭ་མོ་ཆོས་རའི་ཕྱིར་འཕེན་ཆོག་པ་དང། དེ་བྱས་སྒྲིག་དབྱུང་ཡིན་
སྐད་འདུག་ཕྱི་མ་འདི་ཐེག་དམན་པ་ལ་དགོངས་ཀྱི། ཐེག་ཆེན་བྱང་ཆུབ་སེམས་པ་རྣམས་ཐབས་ཆེ་བས་གོང་མའི་རྟེན་ལ་མཐོང་ལམ་སྐྱེ་བར་འདོད། སྒོ་མང་དུ་ལོ་རེར་ཟླ་བ་་
ཚེས་་སྐོར་ལ་ཁས་ལེན་འཛིན་མཚམས་ཞེས་རྩོད་ཡིག་ཁག་ལ་རྟོག་ཞིབ་ཀྱིས་རང་ལུགས་འཛིན་ཐུབ་པ་དགོས་ངེས་དང། དེའི་དགེ་རྒན་དྲག་དྲས་ནས་བྱེད་ཅིང། དགེ་བཤེས་

[184B] རྒྱ་ནག་ཏུ་མེར་ཤོར་སྐད། འཇམ་བཞད་ཀྱིས་ཉག་རེ་ཆོས་གྲགས་དྲུང་ལམ་རིམ་ཆེན་མོ་ཞུས་པས་
རྒྱུན་མ་ཆད་པ་བྱུང་ཞིང། དེས་ལམ་རིམ་ཆེན་མོར་ཤིན་ཏུ་བརྩིས་ཆེ་བ་དང། མཁན་པོ་སོ་སོས་ལམ་རིམ་ཆེན་མོའི་འཆད་ཉན་ཚུགས་པས། མཁན་སྤྲུལ་རྣམས་གྲྭ་ཚང་ནང་ཁུལ་
དུ་ཚོགས་ཆེན་སྤྲུལ་སྐུ་དང་གོ་ས་མཉམ་ཞིང། ཁས་ལེན་སློག་མི་ཆོག་པ་སོགས་ཀྱི་སྲོལ་ཡོད།    ༈    ཉན་རང་གི་ཚེ་གཉིས་གསུམ་ལ་སྟོང་ཉིད་མྱུར་དུ་རྟོགས་
ཐེག་ཆེན་པས་བསྐལ་ཆེན་གྲངས་མེད་བར་དུ་ཚོགས་བསགས་པས་རྒྱུན་རིང་འགོར་བས། ཐབས་ཤེས་ཟུང་འབྲེལ་དུ་ཉམས་སུ་བླངས་པའི་སྐྱོན་ཡིན་ནམ། དེས་རིགས་པའི་རྣམ་གྲངས་
མཐའ་ཡས་པའི་སྒོ་ནས་རྟོགས་པས་མི་འདྲ་ཚུལ་གྱི་ལན་འདེབས། དགེ་ལེགས་འཕེལ།།



﻿
[001A]༄༅། །མེ་བྱ་ལོ་རྒྱལ་དབང་མཆོག་ལ་པཎ་ཆེན་ཆོས་ཀྱི་རྒྱལ་པོས་ལམ་རིམ་ཆེན་མོའི་བཤད་ལུང་རྒྱས་པར་གནང་སྐབས་གཞུང་གི་རྩ་ཚིག་ལ་མི་གསལ་བའི་གསུང་བཤད་རྣམས་ཀྱི་ཟིན་བྲིས་ལེགས་བཤད་རྒྱ་མཚོ་ཞེས་བྱ་བ་བཞུགས་སོ།།

[001B] །རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱི་ཞབས་ལ་གུས་པས་ཕྱག་འཚལ་བས་ཚེ་རབས་ཐམས་ཅད་དུ་རྗེས་སུ་བཟུང་དུ་གསོལ་
འདིར་རྒྱལ་བའི་གདུང་འཚོབ་པཎ་ཆེན་ཆོས་ཀྱི་རྒྱལ་པོས། ལམ་རིམ་ཆེན་མོའི་བཤད་ལུང་སྩལ་སྐབས། རང་བློར་འཇགས་པ་རགས་པ་ཞིག་བརྗེད་ཐོའི་ཚུལ་དུ་ཟིན་བྲིས་སུ་འགོད་པ་
ལ༑    ༈    ཐོག་མ་སྤྱི་བཤད་ཀྱི་སྐབས། སོ་སོར་ཐར་པའི་མདོ་ལས། སྙན་པའི་བ་དན་འཇིག་རྟེན་གསུམ་ན་གྲགས། །ཞབས་ལ་ཚངས་དབང་གཙུག་གི་ནོར་བུས་
གཏུགས། ཞེས་པ་དང། ཚད་མ་རྣམ་འགྲེལ་ལས། རྟོག་པའི་དྲ་བ་རྣམ་བསལ་ཅིང། །ཀུན་ནས་འཕྲོ་ལ་ཕྱག་འཚལ་ལོ། ཞེས་པ་གཉིས་དྲངས་ནས། ཤེས་བྱ་ཇི་ལྟ་བ་དང་ཇི་

[002A]༄༅། །སྙེད་པའི་གནས་ཚུལ་ཐམས་ཅད་ཆགས་ཐོགས་མེད་པར་མངོན་སུམ་དུ་མཁྱེན་པས་ན། ཐམས་ཅད་མཁྱེན་པ། འཇིག་རྟེན་ན་ནོར་བུ་སོགས་ནོར་རྣམས་གང་དུ་འཇོག་ཅིང། འབྱུང་
བའི་གནས་ལ་མཛོད་ཅེས་ཟེར་བ་ལྟར། བཅོམ་ལྡན་འདས་ཤཱཀྱ་ཐུབ་པ་ལྟ་བུའི་ཐུགས་རྒྱུད་ལ་ལུང་དང་རྟོགས་པའི་ཡོན་ཏན་དཔག་ཏུ་མེད་པ་མངའ་ཞིང། ལེགས་པར་བཤད་པ་ཐམས་ཅད་ཀྱི་འབྱུང་
ཁུངས་སུ་གྱུར་པའི་གཏེར་ཡིན་པས་དཀོན་མཆོག་མཛོད་ཟེར།    ༈   ཅེས་པའི་སྐབས། སངས་རྒྱས་ཀྱི་གསུང་གིས་ཆོས་སྟོན་པར་མ་ཟད། འོད་ཟེར་གྱིས་ཀྱང་ཆོས་སྟོན་
པ་ཡིན། དེའི་ཤེས་བྱེད་ལྷོ་ཕྱོགས་གསེར་པའི་ཡུལ་གྱི་རྒྱལ་པོ་ཀ་པི་ན་འདུལ་བའི་ཆེད་དུ་བཅོམ་ལྡན་འདས་ཀྱིས་འཁོར་ལོས་སྒྱུར་རྒྱལ་གྱི་ཆ་ལུགས་སུ་བསྟན་ནས། མངའ་འཕངས་བའི་འོད་ཟེར་ལ་
བརྟེན་ནས། རྒྱལ་བོ་ཀ་པི་ནའི་རྒྱུད་ལ་རྒྱུན་ཞུགས་སོགས་འབྲས་གནས་བཞིའི་གོང་མ་གོང་མ་ཡོན་ཏན་ལ་བློ་གྲོས་རྒྱས་ལུགས་མི་འདྲ་བའི་གོ་བ་ཁྱད་པར་ཅན་སྐྱེས་ནས་མཐར་ཚུར་ཤོག་གིས་བསྙེན་

[002B]    ༈    ཕྱག་འཚལ་བླ་མ་འཇམ་པའི་དབྱངས་ལ། ཞེས་པར་འགྱུར། ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ་ཞེས་པའི་སྐབས་ཀྱི། བྱེ་བ་ནི་གྲངས་ཀྱི་
གནས་བྱེ་བས་བསྐྲུན་ཟེར་བཙམ་མིན་གྱི། ཤིན་ཏུ་མངའ་བའི་མཚོན་བྱེད་ཡིན། ཟླ་མེད་སྟོན་བ་དེ་ཡི་སྲས་ཀྱི་མཆོག་ཅེས་པའི་སྐབས་བྱམས་འཇམ་དབྱངས་གཉིས་ནི། ཕྱོགས་བཅུའི་རྒྱལ་པ་ཐམས་ཅད་ཀྱི་སྲས་ཀྱི་
ཚུལ་བསྟན་པ་ཡིན།    ༈    རྒྱལ་བའི་གཞུང་ཟེར་བའི་དབེ་མི་འདྲ་བ་གཉིས་སྣང། དང་པོ་ལྟར་ན་ཡུམ་རྒྱས་འབྲིང་བསྡུས་གསུམ་གྱི་དགོངས་པ་ཤིན་ཏུ་རྟོགས་
དཀའ་བ་དེ། ཤིང་རྟ་ཆེན་པོ་གཉིས་ཀྱིས་ཇི་ལྟ་བ་བཞིན་བཀྲལ་བ་ལ་བྱེད། ཕྱི་མ་ལྟར་ན་རྒྱལ་བས་གསུངས་པའི་ཐེག་པ་ཆེ་ཆུང་གི་གཞུང་ཐམས་ཅད་ཀྱི་དགོངས་པ་བཀྲལ་བ་ལ་བྱེད་དགོས། རབ་ཏུ་དགའ་བའི་ས་སྒྲུབ་
ནས༑ ༑བདེ་བ་ཅན་དུ་དེ་འགྲོའོ། ཞེས་པའི་ལུང་འདིས་མགོན་པོ་ཀླུ་སྒྲུབ་སྐུ་ཚེ་དེ་ལ་ས་དང་པོ་འགྲུབ་པར་བཤད་པ་ནི་ཐུན་མོང་གི་དབང་དུ་བྱས་ནས་ཡིན། བདེ་བ་ཅན་དུ་དེ་འགྲོའོ་ཞེས་པ་ཐུན་མོང་མིན་པའི་དབང་དུ་བྱས་
ན༑ ཡེ་ཤེས་ཀྱི་སྐུས་བདེ་བ་ཅན་དུ་གཤེགས་པ་ཡིན་གྱི། དེར་པདྨ་སོགས་ལས་བརྫུས་ཏེ་སྐྱེས་པ་མིན། གདམས་པའི་མཛོད་འཛིན་མར་མེ་མཛད་ལ་འདུད། ཅེས་པའི་སྐབས་ཇོ་བོ་ཆེན་པོ་ནི་ཟབ་མོ་ལྟ་བ་དང་རྒྱ་ཆེན་སྤྱོད་

[003A]༄༅། །པའི་གདམས་པའི་ཆུ་བོ་གཉིས་གཅིག་ཏུ་འདྲེས་པའི་རྒྱ་མཚོ་ཆེན་པོ་ལྟ་བུ་ཡིན།    ༈    ཞེས་པ་ནས། མཁས་པ་དགྱེས་པའི་ལམ་དང་བྲལ་མཐོང་ནས། ཞེས་པའི་བར་གྱི་ལམ་
རིམ་ཆེན་མོ་རྩོམ་དགོས་པའི་རྒྱུ་མཚན་བསྟན།    ༈    ཞེས་སོགས་རྐང་བ་གཉིས་ཀྱིས་རྩོམ་པ་དམ་བཅའ་བསྟན། གང་དག་ཕྱོགས་འཛིན་མུན་པས་མ་བསྒྲིབ་ལ། ཞེས་སོགས་ཀྱིས་སྣོད་ལྡན་གྱི་
གདུལ་བྱ་ལ་ཉན་པར་བསྐུལ་བ་ཡིན། ཆོས་སྟོན་ཡུལ་ལ་ཕྱོགས་འཛིན་ཅན་མིན་པ་ཞིག་དགོས། དཔེར་ན་ངོར་བ་ཀུན་བཟང་པ་དང། གོ་ཤཱཀྱ་གཉིས་སོགས་ཀྱིས་རྗེའི་ལེགས་བཤད་ལེགས་བཤད་དུ་ཤེས་ཀྱང། དེ་ལ་སྡང་བར་བྱེད་
པས་སོ། །དེ་ལ་དཔལ་ནཱ་ལེནྡྲའི་མཁས་པ་རྣམས་ནི། ཞེས་པ་ལ། ནཱ་ལེནྡྲ་ནི། འདམ་བུའི་ཚལ་ཟེར་རྒྱུ་ཡིན། ཡུལ་འདི་འཕགས་བ་ཤཱ་རིའི་བུ་འཁྲུངས་པའི་ཡུལ་ཡིན། འཕགས་པ་མཽ་གལ་གྱི་བུ་འཁྲུངས་པའི་ཡུལ་ནི། ཡུལ་ཤིང་
ཐག་ཅན་ཡིན། ཡུལ་ཤིང་ཐག་ཅན་དུ་གཙུག་ལག་ཁང་བཞེངས་ན་དབང་ཆེ་ཡང། བསྟན་པ་ཡུན་རིང་མི་གནས། ནཱ་ལེནྡྲར་བསྟན་པ་ཡུན་རིང་གནས་པ་དང་དབང་ཆེ་བ་གཉིས་ཀ་ཚང་བའི་སྟབས་ཀྱིས་དེར་གཙུག་ལག་ཁང་བཞེངས་
པ་ཡིན། ནཱ་ལེནྡྲར་ཆོས་རྒྱལ་མྱ་ངན་མེད་ཀྱིས་མཆོད་རྟེན་དང་གནས་ཆ་ཆུང་དུ་ཞིག་བརྩིགས་ཀྱང། རྒྱས་པར་བྱེད་མཁན་ནི་མགོན་པོ་ཀླུ་སྒྲུབ་ཡིན། རྡོ་རྗེ་གདན་དང་ནཱ་ལེནྡྲ་དང། བི་ཀ་མ་ལ་ཤཱི་ལ་གསུམ་ལ་མཁན་པོ་རེ། གནས་

[003B] ཟུར་ཆོས་པ་རེ་སྟེ་གསུམ་རེ་ཡོད། ཡུལ་དེ་པའི་སྲོལ་ལ་མཁན་པོས་ཆོས་འཆད་ཀྱང་དེའི་སྔོན་དུ་གནས་བརྟན་གྱིས་ཆོས་ཉན་པའི་ཀུན་སློང་ཀུན་སྤྱོད་སོགས་བཤད་ནས། དེ་ནས་མཁན་པོས་ཆེས་འཆད་པ་ཡིན། ཟུར་ཆོས་པ་
པཎྚི་ཏ་མུ་སྟེགས་ཀྱི་རྒོལ་བལ་རྩོད་པའི་ནུས་པ་ཡོད་པ་རྣམས་ཀྱིས་གཙུག་ལག་ཁང་གི་ཕྱི་རོལ་དུ་ཆོས་འཆད། མུ་སྟེགས་ཀྱི་རྒོལ་བ་ནི། དབྱར་དུས་ཆར་ཆེས་པས་རལ་པ་ཆུད་ཟོས་ཀྱིས་དྭོགས་ནས་ཆེར་མི་ཡོང། ཕལ་ཆེར་དགུན་དུས་འོང་
རྡོ་རྗེ་གདན་ལས་གཞན་གཉིས་ཐེག་པ་ཆེན་པོའི་གྲུབ་མཐའ་སྨྲ་བ་མང། དབྱར་གནས་ཀྱི་ཚེ་རྡོ་རྗེ་གདན་སོགས་ལ་རབ་བྱུང་སུ་མ་ཁྲི་བཞི་ཁྲི་སོགས་ཡོད་གསུངས། ཁྱད་པར་དུ་འདིའི་གཞུང་ནི་བྱང་ཆུབ་ལམ་གྱི་སྒྲོན་མ་ཡིན་པས་དེ་མཛད་པ་པོ་ཉིད་
འདིའི་མཛད་པ་པོའོ། ཞེས་པ་ལ་སྤྱིར་ལམ་སྒྲོན་མཛད་པ་བོ། ལམ་རིམ་ཆེན་མོ་མཛད་པོ་པ་ཡིན་ཞེས་པའི་དོན་མིན་གྱི། ལམ་སྒྲོན་གྱི་སྐབས་སུ་སྐྱེས་བུ་གསུམ་གྱི་ལམ་གྱི་རིམ་པ་བཤད་པ་དེ་མ་བྱུང་ན། ལམ་རིམ་ཆེན་མོ་ཞེས་པ་འདི་མི་
ཡོང་བས། འདི་ཡོང་བ་ལམ་སྒྲོན་མཛད་པ་ལ་བརྟེན་ནས་བྱུང་བའི་དོན་ཡིན། མདོར་ན་ལམ་སྒྲོན་ནས་བཤད་པའི་སྐྱེས་བུ་གསུམ་གྱི་ལམ་རིམ་དེ། འདི་ནས་བཤད་པའི་ལམ་རིམ་དང་གཅིག་པའི་རྒྱུ་མཚན་གྱིས་ཡིན། དཔེར་ན་ཕར་ཕྱིན་
གྱི་གཞུང་དངོས་མངོན་རྟོགས་རྒྱན་ཡིན་ཀྱང། དེ་དང་བརྗོད་བྱ་འདྲ་བ་ལ་བསམས་ནས། འཇམ་དབྱངས་བཤད་པའི་ཕར་ཕྱིན་གྱི་གཞུང། པཎ་ཆེན་གྱི། སེར་རྗེ་བཙུན་པའི་ཕར་ཕྱིན་གྱི་གཞུང། ཞེས་པའི་ཐ་སྙད་བཏགས་པ་ལྟ་བུ་ཡིན།།

[004A]༄༅། །ཤར་ཕྱོགས་ཟ་ཧོར་ཡུལ་མཆོག་ན། ཞེས་སོགས་ལ་ནག་ཚོས་ཤར་ཕྱོགས་ཟེར་ཀྱང་ཤར་ཕྱོགས་མིན། དེས་ན་འབྲོམ་རིན་པོ་ཆེས། ཕུན་སུམ་ཚོགས་པ་བཧང་གལ་ཡི་ཡུལ། ཞེས་སོགས་གསུངས་པ་ལེགས་
ཟ་ཧོར་གྱི་རྒྱལ་པོ་དེ་རྣམས་ཟླ་བའི་རིགས་ཡིན་ཟེར། དཔེར་ན། ཙནྡྲ་བདུན་ལྟ་བུ། འོན་ཀྱང་སྐྱ་སེང་བུ་ལྔའི་ནང་གི་ཟླ་བའི་རིགས་དང་མི་འདྲ། ཉི་མའི་རིགས་རྣམས་གཽ་པཱ་ལ་སོགས་པཱ་ལའི་མིང་འབྱུང། ཉི་མའི་རིགས་ཞེས་པ་ཡང། ཉི་
མའི་གཉེན་ཞེས་པའི་རིགས་དང་མི་འདྲ་གསུངས།    ༈    གྲོ་ལུང་པ་ཆེན་པོས་གསུང་ངོ། ཞེས་པ་ལ་ཇོ་བོ་བླ་མ་ཞིག་གི་དྲུང་དུ་བཞུགས་སྐབས་ཤིག་བླ་མ་དེ་དང་མུ་སྟེགས་ཀྱི་རྟོག་གེ་བ་ཞིག་དང་གཉིས་
རྩོད་ནས་བླ་མ་རྒྱལ་དུ་འཆའ་བ་ན། བླ་མའི་ཀླད་པའི་ནང་དུ་འབུ་ཞིག་གི་རྐྱེན་གྱིས་སྨྱོ་འབོག་ལང་རྒྱུ་ཡོད་པ་དེ་ལངས་ནས་བླ་མ་འགྱེལ། དེར་ཇོ་བོས་བླ་མ་དེའི་ཚབ་མཛད་ནས་རྩོད་པས་ཇོ་བོ་རྒྱལ་བར་གྲགས་པ་དེ་ཡིན།    ༈   
ངེ་འཛིན་གྱི་བསླབ་པ་ནི་ཞེས་སོགས་ལ། ཇོ་བོ་ཆེན་པོ་ཆོས་ཅན། ཁྱོད་ཐུན་མོང་མིན་པའི་ཏིང་ངེ་འཛིན་དང་ལྡན་ཏེ། ལྷའི་རྣ་བའི་མངོན་ཤེས་ཀྱིས་མཁའ་འགྲོ་མ་རྣམས་ཀྱིས་རྡོ་རྗེའི་གླུ་བླངས་པ་གསན་པའི་ཕྱིར། ཞེས་སྦྱོར་བ་འགོད་རྒྱུ་
ཡིན༑ ཡང་ཇོ་བོ་ཆོས་ཅན། ཐུན་མོང་མིན་པའི་ཤེས་རབ་ཀྱི་བསླབ་པ་དང་ལྡན་ཏེ། གསང་སྔགས་ཀྱི་ལམ་ལ་བརྟེན་ནས་ཐེག་པ་ཆེན་པོའི་སྦྱོར་ལམ་ཐོབ་པའི་ཕྱིར། ཞེས་སྦྱོར་བ་འགོད་གསུངས།    ༈   

[004B] བསྟོད་པ་ལས། རྟག་ཏུ་བསྟེན་པའི་བླ་མ་ནི། ཞེས་སོགས་ལ་བཀའ་གདམས་གླེགས་པམ་རིན་པོ་ཆེ་ལས་གསུངས་བ་ལྟར། མདོར་ན་བླ་མ་བརྒྱ་དང་ལྔ་བཅུ་ཙམ་ཡོད་པ་དེ་ཐམས་ཅད་ཀྱི་
ཡོན་ཏན་མ་ལུས་པ་ཇོ་བོ་ཆེན་པོ་ལ་མངའ་གསུངས།    ༈    ཞེས་སོགས་ལ། རྒྱལ་བས་མདོ་སྡེ་རིན་པོ་ཆེ་རྣམས་སུ། གང་ཟག་གི་བདག་ཡོད་པར་གསུངས་པ་དང། ཕྱི་དོན་མེད་པར་གསུངས་
པ་དང། བདེན་གྲུབ་མེད་ཀྱང་རང་མཚན་ཡོད་པར་གསུངས་བ་སོགས་ནི། གནས་སྐབས་ཀྱི་གདུལ་བྱ་དེ་རྣམས་མཐར་སངས་རྒྱས་ལ་འགོད་པའི་ཆེད་དུ་གསུངས་ཀྱི་སྟོན་པ་ལ་ནང་འགལ་མེད་པར་གོ་བ་ནི་འགལ་མེད་དུ་རྟོགས་པའི་དོན་ཡིན།    ༈   
ན་རང་གཅིག་པུ་ཞི་བདེ་དོན་གཉེར་ལ་སོགས་པའི་དམིགས་བསལ་ཅན་འགའ་རེ་མ་གཏོགས་པ། ཞེས་སོགས་ལ་སྟོན་པས་ཐེག་དམན་པ་རྣམས་ལ་རང་གཅིག་པུ་ཞི་བདེ་དོན་གཉེར་གྱི་ཆོས་གསུངས་ཤིང། གསུངས་པ་ལྟར་ཐེག་དམན་པ་
དེ་རྣམས་ཀྱིས་ཉམས་སུ་ལེན་ཀྱང། རང་ཅག་གིས་དེ་ཉམས་སུ་ལེན་རྒྱུ་མིན། འོན་ཀྱང་དེ་ལྟར་སྟོན་པའི་གསུང་རབ་དེ་འདོར་མི་རིགས་ཏེ་གསུང་དེས་སྤྱིར་ཞི་བདེ་དོན་གཉེར་དང། ཉོན་མོངས་སྤང་བྱར་བསྟན་པ་གང་ཞིག་དེ་བསྟན་བ་ལྟར་རང་
ཅག་གིས་ཉམས་སུ་ལེན་དགོས་པའི་ཕྱིར། དེས་ན་རྒྱལ་བའི་གསུང་ལས་ཡི་གེ་ན་གཅིག་ཀྱང་འབོར་རྒྱུ་མེད་གསུངས།    ༈    སྤྱོད་འཇུག་ལས། ཡན་ལག་འདི་དག་ཐམས་ཅད་ནི་ཞེས་སོགས་དྲངས་ནས་སྤྱི་བཤད་

[005A]༄༅། །སྐབས། བྱང་ཆུབ་ཀྱི་སེམས་ཐེག་པ་ཆེན་པོའི་ལམ་གྱི་གཞུང་ཤིང་ཡིན་ཏེ། སྟོང་ཉིད་བསྒོམ་པའི་ཚེ་ཡང་བྱང་ཆུབ་ཀྱི་སེམས་སྔོན་དུ་བཏང་ནས་བསྒོམས་ཏེ། དེའི་རྩིས་ཟིན་པར་བྱེད་དགོས་པ་སོགས་ཡིན། སྐབས་
འདིར་ཆེ་བ་བཞི་གསུངས་པ་ནི། ལམ་རིམ་ཆེན་མོ་འདི་ཙམ་དུ་མ་ཟད། ཐེག་ཆེན་གྱི་ལམ་འབྲས་ཆ་ཚང་སྟོན་པའི་གསུང་རབ་ཐམས་ཅད་ལ་ཡིན། བསྟན་བཅོས་རྣམ་དག་ཙམ་ལ་དེ་བཞིན་ཚང་བའི་ངེས་པ་མེད་དེ། དཔེར་ན་མགོན་
པོ་ཀླུ་སྒྲུབ་ཀྱིས་མཛད་པའི་སྦྱོར་བ་བརྒྱ་པ་ལྟ་བུ་ཡིན་གསུངས། སའི་སྙིང་པོའི་མདོ་ལས་གཅིག་ཏུ་དད་ཅིང་གུས་པས་ཆོས་མཉན་གྱི། ཞེས་སོགས་ལ། སྤྱིར་རབ་བྱུང་སོགས་ལ་ཁྲི་སྟན་ཆེ་མཐོ་སོགས་བཀག་ཀྱང། ཆོས་སྟོན་པའི་ཚེ་ཆོས་
ཀྱི་ཆེ་བ་སྟོན་པའི་ཆེད་དུ་རིན་པོ་ཆེའི་ཁྲི་སོགས་ལ་སྡོད་དགོས། དཔེར་ན་བདག་ཅག་གི་སྟོན་པས་ཤེར་ཕྱིན་གྱི་མདོ་གསུངས་སྐབས་ཆོས་ལ་གུས་པ་སྐྱེ་བའི་ཕྱིར། ཉིད་ཀྱི་ཁྲི་ཉིད་ཀྱིས་བཤམས་པ་ལྟ་བུ་ཡིན། ལྷག་པའི་བསམ་པ་བསྐུལ་
བ་ལས། བྱམས་པ་ཉི་ཤུ་པོ་འདི་ནི་ཟང་ཟིང་མེད་པའི་ཆོས་ཀྱི་སྦྱིན་པ་ཞེས་སོགས་ལ། དྲན་པ་དང་ལྡན་པར་འགྱུར་བ་དང། ཞེས་པ་ནི། བསྙེན་བཀུར་ལ་མི་ལྟ་བར་ཆོས་བཤད་ན་ཚེ་རབས་དྲན་པར་འགྱུར་བ་ལ་བྱེད། བསྙེན་བཀུར་དང་
གྲགས་པའི་ཕྱིར་ཆོས་བཤད་ན། ཚེ་རབས་ཕྱི་མ་རྣམས་སུ་ཡོན་ཏན་ཡོད་ཀྱང་ཆོས་ཉན་མཁན་མི་འབྱུང་བ་སོགས་ཀྱི་ཉེས་དམིགས་ཡོད། བློ་གྲོས་དང་ལྡན་པ་ནི། འདི་ནི་སྤང་བྱའོ། །འདི་ནི་བླང་བྱའོ། །འདི་ལྟར་བྱས་ན་སྐྱོན་དུ་འགྱུར། འདི་

[005B] བློ་དང་ལྡན་པ་ནི། མི་མཐུན་ཕྱོགས་ཀྱིས་མི་བརྫི་བ་ལ་བྱེད། བརྟན་བ་དང་ལྡན་པར་གྱུར་པ་ནི། མི་མཐུན་ཕྱོགས་ཇི་ཙམ་ཆེ་བ་དེ་ཙམ་དུ། གཉེན་པོ་ཡང་སྟོབས་ཇེ་ཆེར་འགྲོ་བ་ལ་བྱེད་
གསུངས། གང་ལ་བཤད་པ་དང། མི་བཤད་པའི་ཁྱད་པར་ནི། ཞེས་སོགས་ལ་སྣོད་དུ་གྱུར་ན་གསོལ་བ་མ་བཏབ་ཀྱང་ཆོས་བཤད་དོགས་པའི་དཔེར། སངས་རྒྱས་ཤཱཀྱ་ཐུབ་པ་གསར་དུ་སངས་རྒྱས་ཚུལ་བསྟན་ནས་མ་ག་དྷ་ནས་
ཝཱ་ར་ཎ་སེར་ཕེབས་པའི་ལམ་དུ་འཚོ་བ་པ་ཉེར་འགྲོ་ལ་ཀུན་ཏུ་དགའི་གཏམ་གྱིས་ཆོས་བསྟན་པ་དང། ལྔ་སྡེས་གསོལ་བ་མ་བཏབ་ཀྱང་བདེན་བཞིའི་ཆོས་འཁོར་བསྐོར་བ་ལྟ་བུ་ཡིན་གསུང། ཉལ་བ་ལ་འདུག་སྟེ་ཆོས་མི་བཤད་པར་
རོ། ཞེས་སོགས་ཀྱི་སྐབས་ཉེས་བྱས་བརྒྱ་དང་བཅུ་གཉིས་ཀྱི་ནང་ཚན་གྱི་མགོ་གཡོགས་ལ་སོགས་རྣམ་པ་ལྔ་ཞེས་སོགས་ཀྱི་གླེང་གཞི་ཕལ་ཆེར་འདྲེན་པར་མཛད། དེ་བས་ན་ཚེས་གཅིག་ནས་མ་འཕྱུགས་ན་བཅོ་ལྔའི་བར་ཞེས་ཟེར་བ་
ལྟར་ཡིན་པས། ཞེས་པའི་གསུང་འདི་གནད་ཤིན་ཏུ་ཆེ་སྟེ། མགོ་བཤེས་གཉེན་བསྟེན་ཚུལ་ནས་མ་ནོར་ཞིང། རྟེན་འབྲེལ་ལེགས་པར་འགྲིག་པ་ཞིག་བྱུང་ན། མཐར་བཅོ་ལྔའི་ཟླ་བ་ཉ་གང་བ་དང་འདྲ་བའི་སངས་རྒྱས་ཀྱི་གོ་འཕང་ཀྱང་མྱུར་
དུ་འཐོབ་ཅེས་པའི་དོན་ཡིན་གསུངས། བྱང་ཆུབ་སེམས་དཔའི་སྡེ་སྣོད་ལས། མདོར་ན་བྱང་ཆུབ་སེམས་དཔའི་སྤྱོད་པ་ཐམས་ཅད་ཐོབ་ཅིང་ཡོངས་སུ་རྫོགས་པ་དང། ཞེས་སོགས་ལ། བླ་མ་སྐྱེ་གནས་དང་སྐྱེ་མཆེད་དུ་གྱུར་ཞེས་པའི་

[006A]༄༅། །སྐྱེ་གནས་དང་ཞེས་པ་ནི། བྱང་སེམས་ཀྱི་ཡོན་ཏན་ཐམས་ཅད་སྐྱེ་བའི་རྐྱེན་བླ་མས་བྱེད་པའི་དོན་ཡིན། སྐྱེ་མཆེད་དུ་གྱུར་ཞེས་པ་ནི། ཡོན་ཏན་སྐྱེས་པ་རྣམས་གོང་ནས་གོང་དུ་འཕེལ་བ་ཡང་བླ་མ་ལ་རག་ལས་ཞེས་པའི་དོན་
ཡིན་གསུངས། དེ་ལྟར་བསླབ་པ་གསུམ་གྱིས་རྒྱུད་དུལ་བར་བྱས་པའི་རྟོགས་པའི་ཡོན་ཏན་ཙམ་དང་ལྡན་པས་མི་ཆོག་གིས་ཞེས་སོགས་ལ། བསླབ་པ་གསུམ་དང་ལྡན་ཡང་ལུང་གི་ཡོན་ཏན་དང་ལྡན་པའི་ངེས་པ་མེད་པར་བཤད་པ་ནི། ཐུན་
མོང་གི་བསླབ་པ་གསུམ་གྱི་དབང་དུ་བྱས་པ་ཡིན། ཐུན་མོང་མ་ཡིན་པའི་དབང་དུ་བྱས་ན་ནི། བསླབ་པ་གསུམ་དང་ལྡན་ན་ལུང་གི་ཡོན་ཏན་དང་ཡང་ངེས་པར་ལྡན་དགོས་ཏེ། འདི་སྐོར་ཤིན་ཏུ་གསང་བའི་གནས་ཡིན་པས་དེ་ཙམ་ལས་མི་ཟེར་
གསུངས། གཞན་ཡང་ཏིང་ངེ་འཛིན་ལ་མཉམ་པར་བཞག་ནས་ལུང་གི་ཆོས་སྟོན་པ་ཞིག་ཡོད་མོད་ཀྱང། དེ་ལ་ཡ་བུད་ཆེན་པོ་ཡོང་གསུང་བ་ཞིག་ཀྱང་བྱུང། དགེ་བཤེས་སྟོན་པའི་ཞལ་ནས་ཐེག་ཆེན་གྱི་བླ་མ་བྱ་བ་ཞེས་སོགས་ལ། བསྟན་
པའི་ཐ་མ་ཞེས་པ་ནི་སྤྱིར་སངས་རྒྱས་ཀྱི་བསྟན་པའི་ཐ་མ་ཟེར་རྒྱུ་མིན་གྱི། གནས་སྐབས་ཀྱི་ཆོས་གང་འདྲ་ཞིག་བསྟན་ཀྱང། དེའི་མཇུག་ཏུ་ཞེས་པའི་དོན་ཡིན་གསུངས། གཙང་དུ་ལོ་པཎ་ཀུན་ལ་གནས་རྫ་གསེབ་ཅིག་བྱུང་བས་སྟོན་པས་ན་
བཟའ་ཐམས་ཅད་བསལ་ནས་རྫབ་རྣམས་ཕྱགས་ཏེ་ག་ནས་བྱུང་ཆ་མེད་པར་ས་དཀར་སྐམ་པོས་གཡོགས། ཞེས་པའི་གནས་བྱུང་ཆ་མེད་པར་གསུངས་པ་ནི་དགེ་བཤེས་སྟོན་པས་སྤྲུལ་པའི་ས་ཡིན་གསུང་འདོད་པ་རེད་གསུངས། དེ་ལྟར་

[006B] རིགས་ཀྱི་བུ་དགེ་བའི་བཤེས་གཉེན་གྱིས་ཡང་དག་པར་ཟིན་པའི་བྱང་ཆུབ་སེམས་དཔའ་རྣམས་ནི་ངན་འགྲོར་མི་ལྟུང་ངོ། ཞེས་སོགས་ལ། སྤྱིར་ན་དགེ་བའི་བཤེས་གཉེན་ཚུལ་བཞིན་བསྟེན་པའི་གང་ཟག་ཐམས་
ཅད་ལ་ཕན་ཡོན་དེ་རྣམས་འབྱུང་ཞིང། ཁྱད་པར་བླ་མས་མ་བརྗེད་པར་རྟག་ཏུ་ཐུགས་ཀྱིས་དགོངས་པའི་སློབ་མ་དེ་ལ་ནི་ངེས་པར་འོག་ནས་འབྱུང་བའི་ཕན་ཡོན་འདི་རྣམས་ཡོང་གསུངས། སངས་རྒྱས་དཔག་ཏུ་མེད་པ་ལ་ཡོན་ཕུལ་བ་སོགས་ཀྱི་དགེ་རྩ་
རྣམས་ཟིལ་གྱིས་གནོན་པ་སོགས་ཀྱི་ཕན་ཡོན་ཤིན་ཏུ་ཆེ་སྟེ། ཞེས་སོགས་ལ་དཔེར་ན་ཁང་པ་གཅིག་གི་ཕྱོགས་སོ་སོར་བུ་ཁ་རེ་བྱས། དེའི་ཕྱི་རོལ་དུ་རིམ་པར་གར་ཁྲབ་མཁན་དང། ཡིད་དུ་འོང་བའི་མཚོ་ཞིག་དང་སྐྱེད་ཚལ་ཕུན་སུམ་ཚོགས་པ་ཞིག་
སོགས་ཡོད་ན། དེ་རྣམས་ལ་བལྟ་བའི་ཚེ་ཁང་པའི་བུག་པ་གཅིག་ནས་བལྟས་པའི་ཚེ་གར་མཐོང་ཡང། མཚོ་སོགས་མི་མཐོང། ཡང་བུག་པ་ཅིག་ཤོས་ནས་བལྟས་ན་མཚོ་མཐོང་ཡང་གཞན་མི་མཐོང་ལ། ཁང་པའི་ཕྱི་རོལ་ཡང་ཐོག་ལྟ་བུ་ཞིག་
ཏུ་ཕྱིན་ན་དེ་ཐམས་ཅད་དུས་གཅིག་ལ་མཐོང། དེ་བཞིན་དུ་སངས་རྒྱས་ཤཱཀྱ་ཐུབ་པ་ལ་མཆོད་པས། རྒྱལ་བ་བྱམས་པ་མཆོད་པའི་གོ་མི་ཆོད། བྱམས་པ་ལ་མཆོད་པས་འཇམ་དབྱངས་ལ་མཆོད་པའི་གོ་མི་ཆོད་ལ། བླ་མ་སངས་རྒྱས་དངོས་
སུ་བསམས་ནས་མཆོད་ན་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ལ་མཆོད་པར་འགྱུར་བར་མ་ཟད་ཕན་ཡོན་ལྷག་དང་བཅས་པ་འབྱུང་སྟེ། དེ་བྱིན་སངས་རྒྱས་ཐམས་ཅད་ལས། །རྟག་ཏུ་བྱིན་པ་ཉིད་དུ་འགྱུར། ཞེས་དང། ད་ཉིད་དེ་

[007A]༄༅། །ཡི་ལུས་ཞུགས་ཏེ། །སྒྲུབ་པོ་གཞན་ལས་མཆོད་པ་ལེན། ཞེས་སོགས་དྲངས།    ༈    ཤེས་རབ་ཀྱི་ཕ་རོལ་ཏུ་ཕྱིན་པ་རྡོ་རྗེ་གཅོད་པར། རེ་ཞིག་གངྒའི་ཀླུང་གི་བྱེ་མ་སྙེད་ཀྱང་མང་ན། དེ་དག་གི་བྱེ་མར་གྱུར་པ་
ལྟ་ཅི་སྨོས། ཞེས་སོགས་ཀྱི་དོན་བླངས་ནས། ཤེར་ཕྱིན་གྱི་མདོ་སྡེ་རིན་པོ་ཆེའི་ཚིགས་བཅད་གཅིག་གི་དོན་ལ་དོན་འགྱུར་གྱི་ཐེ་ཚོམ་དང་བཅས་པས་ཉན་ན་བསོད་ནམས་དཔག་ཏུ་མེད་པ་འབྱུང་བ་སོགས་ཀྱི་སྤྱི་བཤད་མཛད། དེ་ཡང་སངས་
རྒྱས་གཅིག་ལ་ཕྱག་འཚལ་ནའང། ཞེས་པ་ནས། ཡེ་ཤེས་སྡེའི་འགྲེལ་པར་བཤད་དོ། ཞེས་པའི་སྐབས། བཤད་དོ་གསུང་བ་ལས་བཤད་པ་ལྟར་རོ་མི་གསུང་བ་ལ་དགོས་པ་ཆེན་པོ་ཡོད། ཚུལ་ཇི་ལྟར་ན། བླ་མ་སངས་རྒྱས་སུ་མཐོང་
ནས་ཕྱག་བྱས་ན་ནི་སངས་རྒྱས་གཅིག་ལ་ཕྱག་འཚལ་བས་སངས་རྒྱས་ཐམས་ཅད་ལ་ཕྱག་འཚལ་བར་འགྱུར་ཞེས་པ་ཁོང་ནས་འདྲེན་རྒྱུ་ཡིན་གསུངས། དེ་ཡང་ཡུལ་རྣམས་ཀྱི་བཟང་པོའི་སྤྱོད་པ་ལ་རབ་ཏུ་དད་པའི་སྟོབས་བསྐྱེད་དེ། ཞེས་
སོགས་ལ། རྗེས་འདི་ལྟར་འགྲེལ་བར་མཛད་ཀྱང། མདོ་རང་གི་ཚིག་རིས་དང་བསྟུན་ན། འཕགས་པ་ཀུན་ཏུ་བཟང་པོའི་སྨོན་ལམ་གྱི་སྟོབས་ཀྱིས་ཞེས་པར་འགྱུར་གསུངས། མཆོད་པ་གཡོ་མེད་པ་བཙལ་ཞེས་པ་ལ་ཚོང་ཁེ་དཔོགས་
སོགས་གཡོ་སྒྱུའི་སྒོ་ནས་བཙལ་བའི་མཆོད་པས་མཆོད་ཀྱང། མཆོད་པ་རྣམ་པར་དག་པ་ལ་མི་འགྲོ་བའི་རྒྱུ་མཚན་གྱིས་ཡིན་གསུངས། དེ་ནས་བླ་མའི་སྐྱོན་རྟོག་པའི་བློ་ཡེ་མ་ཤོར་བར་བྱ་སྙམ་པའི་སྡོམ་སེམས་མང་དུ་བཏང་ལ། ཞེས་

[007B] བླ་མའི་སྐྱོན་མཐོང་བའི་བློ་ནམ་སྐྱེས་པའི་ཚེ། འདི་ནི་བླ་མའི་སྐྱོན་མིན་གྱི་རང་གི་བློའི་སྐྱོན་ཡིན། རང་གི་བློ་ཕྱིན་ཅི་ལོག་ལ་སྣང་བཙམ་གྱིས། ཇི་ལྟར་སྣང་བ་བཞིན་ཡོད་དགོས་ན། ཟླ་བའི་དཀྱིལ་འཁོར་ལྟ་བུའི་དཀར་པོ་ཞིག་ཀྱང་
ནག་པོ་དང། སེར་བོ་སོགས་སུ་མིག་ཤེས་འཁྲུལ་བ་ལ་སྣང་བ་ཡོད་པས། དེ་ཡང་ཇི་ལྟར་སྣང་བ་བཞིན་ནག་བོ་དང་སེར་པོ་སོགས་སུ་འགྱུར་དགོས་ན་དེ་འདྲ་ག་ལ་ཡིན། ཞེས་སོགས་བསམས་ནས་རང་གི་བློ་ཉིད་ཚར་གཅོད་དགོས་པ་ཡིན། དེར་
ཡང་མ་ཟད་ལྷ་སྦྱིན་གྱིས་སངས་རྒྱས་སྐྱོན་ཅན་དུ་མཐོང་ཞིང། འགྲན་པར་འདོད་ནས་རྒྱལ་པོ་མ་སྐྱེས་དགྲ་གྲོགས་སུ་སྦྲན་ནས། སངས་རྒྱས་གསར་པ་བྱེད་ཅེས་རང་གི་ལུས་ལ་གསེར་འགྱུར་གྱི་རྩི་ཚ་མོས་བྱུགས་པ་དང། རྐང་པའི་མཐིལ་དུ་
ལྕགས་ཚན་གྱིས་འཁོར་ལོའི་པར་འདེབས་པ་སོགས་དང། དྲིན་གཟོ་མེད་པས་རྫུ་འཕྲུལ་ཉམས་ཤིང་སྔ་ཕྱིར་སྡུག་བསྔལ་མྱོང་ལུགས་སོགས་བསམ་གསུངས། གཞན་ཡང་བླ་མའི་སྐྱོན་མཐོང་བ་ནི་རང་བློའི་སྐྱོན་ཡིན་ཏེ། བློ་ལེགས་པར་
སྦྱངས་པ་རྣམས་ཀྱིས་བླ་མ་སངས་རྒྱས་སུ་མཐོང་ཞིང། དེར་མ་ཟད་བྱང་སེམས་ཚོགས་ལམ་པ་རྣམས་ཀྱིས་སངས་རྒྱས་མཐོང་ཚུལ་དང། བྱང་སེམས་སྦྱོར་ལམ་པས་སངས་རྒྱས་མཐོང་ཚུལ་ཀྱང་མི་འདྲ། དེ་བཞིན་དུ་བྱང་སེམས་ས་དང་པོ་
པ་ནས། ས་བཅུ་པའི་བར་གྱིས་གོང་མ་གོང་མས་སངས་རྒྱས་མཐོང་ཚུལ་ནི། འོག་མ་འོག་མའི་སངས་རྒྱས་མཐོང་ཚུལ་ལས་ཆེས་ཁྱད་པར་འཕགས་པ་ཞིག་ཡོད། འདི་ཡང་བློའི་མཐུ་ཆེ་ཆུང་ངམ། སྦྱངས་པ་ཡུན་རིང་ཐུང་གིས་ཡིན། དེའི་

[008A]༄༅། །དབང་གིས་བྱང་སེམས་རྣམས་ཀྱིས་སངས་རྒྱས་སོགས་ཀྱི་སྐུ་འདྲ་ལས་ཀྱང་ཆོས་ཉན་ནུས་བའི་ཁྱད་པར་བྱུང་བ་ཡིན། དཔེར་ན་རྒྱལ་བའི་དབང་པོ་དགེ་འདུན་གྲུབ་ཀྱིས་མན་ལུང་རི་ཁྲོད་དུ་བཞུགས་སྐབས་ཤིག་བླ་མའི་སྐུ་འདྲ་
ཞིག་ལ་གསོལ་བ་འདེབས་ཀྱིན་བཞུགས་པ་ན། སྐུ་འདྲ་དེས་ཡོན་ཡོན་མཛད་ནས། དོན་རྩ་ཞེས་པ་ཞིག་གསུངས། དེའི་རྒྱུ་མཚན་རྗེ་ཤེས་རབ་སེངྒེ་ལ་ཞུས་པས་གསུངས་འབྱོན་པ་ནི་ས་ཐོབ་པ་འདྲ་ཞིག་གིས་ཡིན་ནམ། དོན་རྩ་ཟེར་བ་དེ་ཡང་
བྱང་ཆུབ་ཀྱི་སེམས་སམ། སྟོང་ཉིད་རྟོགས་པའི་ཤེས་རབ་འདྲ་བ་ཞིག་ལ་གསུང་རྒྱུ་ཨེ་ཡིན་ཞེས་གསུང་གསུངས། དྲན་པ་ཀུན་ཏུ་བསྲུང་བ་དང། དྲན་པ་ལ་རྟག་འགྲུས་བྱེད་པའོ། ཞེས་སོགས་ལ། དང་པོ་ནི། རང་གི་གནས་ཁང་ནས་ཕྱི་རོལ་དུ་
མ་ཕྱིན་གོང་ལ། དབང་པོའི་སྒོ་སྡོམ་པའི་དྲན་པ་བསྟེན་ཚུལ་ལ་ལེགས་པར་བསམས་ཤིང། ཕྱི་རོལ་དུ་འགྲོ་བའི་ཚེ་སྔར་ལེགས་པར་བསམས་པའི་དྲན་པ་ཡང་ཡང་གསལ་བཏབ་ནས་སྐྱོང་བ་ཡིན་གསུངས། དབང་པོ་བསྲུང་བདེ་ཡང་ཡུལ་
དྲུག་ལ་མཚན་མར་དང། མངོན་རྟགས་སུ་མི་འཛིན་ཅིང། ཞེས་པ་ལ་མདོར་ན་མཚན་མར་འཇིན་པ་ནི་དབང་པོ་སོ་སོའི་ཡུལ་མངོན་སུམ་དུ་མཐོང་ནས་དྲན་ཤེས་མི་བརྟན་པ་ཡིན། མངོན་རྟགས་སུ་འཛིན་པ་ནི་ཡུལ་དྲུག་མངོན་སུམ་དུ་མ་
མཐོང་ཡང་སྔར་མཐོང་མྱོང་བ་ལ་རྟོག་པའམ། གཞན་གྱིས་སྨྲས་པའི་རྗེས་སུ་འབྲངས་ནས་ཡང་ཡང་རྟོག་ཅིང་དྲན་ཤེས་མི་བརྟན་པ་ལ་བྱེད་གསུངས། དེས་ན་གང་ཉམས་སུ་བླང་རྒྱུ་དེ་དང་པོར་གཞན་ལས་མཉན་ནས་གཞན་སྟོབས་ཀྱིས་ངེས་

[008B] ཅེས་སོགས་ལ། དཔེར་ན་བྱང་ཆུབ་ལམ་རིམ་འདི་ལྟ་བུ་ལ་མཚོན་ན། མགོ་བ་ཤེས་གཉེན་པ་བསྟེན་ཚུལ་ནས་མཇུག་ཞི་ལྷག་གི་བར་རྣམས་དང་པོར་བླ་མ་ལས་ཉན་ནས་འདི་ནི་འདི་ལྟར་ཡིན་པར་འདུག་སྙམ་པ་ཙམ་ལས་སྒྲོ་འདོགས་
མཆོད་པ་ནི་ཐོས་བྱུང་དང། དེའི་རྗེས་སུ་ལེགས་པར་བསམས་ནས་སྒྲོ་འདོགས་ཆོད་པ་ནི་བསམ་བྱུང་དང། བསམ་པའི་དོན་ལ་མྱོང་བ་ཐོན་པ་ནི་སྒོམ་བྱུང་ཡིན་ཞེས་བསམ་མེ་བ་ཞིག་གསུངས། ཡང་དཔྱད་སྒོམས་དང། འཇོག་སྒོམས་ཀྱི་དཔེ་ནི་
དཔེར་ན་བྱང་ཆུབ་སེམས་དཔའ་རྣམས་ཀྱིས་ཏིང་ངེ་འཛིན་ལ་མཉམ་པར་བཞག་བཞིན་དུ་སངས་རྒྱས་ལ་ཆོས་ཉན་པ་ལྟ་བུ་ནི་འཇོག་སྒོམས་དང། རྗེས་ཐོབ་ཀྱི་ཚེ་ཆོས་ཉན་པ་ལྟ་བུ་ནི་དཔྱད་སྒོམས་ཀྱི་དཔེ་ཡིན་ཞེས་སྤམ་མེ་བ་ཞིག་ཀྱང་གསུངས་
ཡང་ཏིང་ངེ་འཛིན་ལ་གནས་བཞིན་དུ་སངས་རྒྱས་མང་པོ་ལས་ཆོས་ཉན་པ་ལ་ཡང་ཉམས་སྣང་དང་རང་མཚན་པ་གཉིས་ཡོད། སྔ་མ་ལ་ཡིད་བརྟན་ཆེར་མེད། དེའི་རྒྱུ་མཚན་ནི་ཉམས་སྣང་ནི་རང་གི་བློའི་ད་ལྟའི་འཆར་སྒོ་དང་མཐུན་པ་ཞིག་
ལས་མི་ཡོང་བའི་གནད་ཀྱིས་ཡིན་གསུངས།    ༈    དེ་ཡང་འཁོར་རྣམ་བཞི་མི་རྒྱུ་བའི་ཡུལ་མཐའ་འཁོབ་དང། ཞེས་པ་ལ་བོད་ཀྱི་ཡུལ་འདིར་
འཁོར་རྣམ་བཞི་དངོས་སུ་མི་རྒྱུ་ཡང། འཁོར་རྣམ་བཞི་རྒྱུ་བ་དང་འདྲ་སྟེ། རབ་བྱུང་དག་ཚུལ་དགེ་སློང་སོགས་ཀྱི་སྡོམ་པ་ལེན་མཁན་དང་གང་ལས་ལེན་པའི་མཁན་སློབ་དགེ་འདུན་དང་བཅས་པ་ཚང་ཞིང། ལས་ཀྱི་ཆོག་རྣམ་པར་དག་པ་

[009A]༄༅། །དང་གཞི་གསུམ་གྱི་ཕྱག་ལེན་རྣམས་མཉམས་པར་ཡོད་པས་སོ། །དེས་ན་ཆོས་ཚིག་གི་དབང་དུ་བྱས་པའི་ཡུལ་དབུས་ཡིན་གསུངས། སངས་རྒྱས་བྱོན་དང་དམ་ཆོས་སྟོན་ཞེས་སོགས་ལ་དལ་བརྒྱད་འབྱོར་བཅུ་ཚང་བའི་རྟེན་
རྙེད་དཀའ་བར་བསམས་ནས། སྐྱེ་བརྗེས་མ་རྣམས་སུ་ཡང་དེ་འདྲ་ཚང་བའི་རྟེན་རྣམ་པར་དག་པ་འཐོབ་པའི་ཐབས་དང། སྨོན་ལམ་ལ་འབད་དགོས། དེ་ལྟར་འབད་ནས་ལས་དབང་གིས་མཐའ་འཁོབ་ཀྱི་ཡུལ་ཞིག་ཏུ་སྐྱེ་བ་བླང་སོང་
ན༑ དེར་མི་སྤྱི་ལ་དལ་འབྱོར་མཚང་ཡང། རང་ཉིད་ལ་ལྟོས་ཏེ་དལ་འབྱོར་ཚང་བ་ཞིག་ཡོད། དཔེར་ན་མུན་བསྐལ་གྱི་ནང་དུ་བྱང་སེམས་རྣམས་སེམས་ཅན་གྱི་དོན་དུ་སྐྱེ་བ་ལེན་པ་ཡོད། དེའི་ཚེ་སེམས་ཅན་གཞན་རྣམས་ལ་དལ་འབྱོར་
མ་ཚང་ཡང་རང་ཉིད་ཆོས་སྤྱོད་པའི་སྐལ་བ་དང་ལྡན་ཞིང་སངས་རྒྱས་རྣམས་ལས་དངོས་སུ་ཆོས་ཉན་པ་ཡོད་དེ་དང་འདྲ་གསུངས། འདིའི་སྐབས་རྗེ་སྨོན་ལམ་དཔལ་བའི་མནལ་ལམ་དུ། རྗེ་རིན་པོ་ཆེས་དབུ་མཛད་པའི་མི་མང་པོ་ཞིག་
གིས་ཐག་པ་བཏགས་པའི་སྣོང་མང་བོ་ཞིག་གིས་སེམས་ཅན་མང་པོ་ཞིག་དྲངས་ཤིང། མཐར་བདེ་བ་ཅན་དུ་དེ་བཞིན་གཤེགས་པའི་སྐུ་མང་པོ་ཞིག་བཞུགས་འདུག་པ་ལ། འདི་རྣམས་ཁ་སང་ནས་དྲངས་བའི་སེམས་ཅན་དེ་ཚོ་
སངས་རྒྱས་པའི་སངས་རྒྱས་ཡིན་ཟེར་བ་ཞིག་རྨིས་པའི་རྣམ་ཐར་གསུངས། སྐྱེས་བུ་གསུམ་གྱི་ཐ་སྙད་ནི་གཏན་ལ་དབབ་པ་བསྡུ་བར་གཞན་ཡང་གང་ཟག་གསུམ་སྟེ། ཞེས་སོགས་ལ་རང་ཉིད་ཚེ་ཕྱི་མའི་ལྷ་མིའི་མངོན་མཐོ་ཙམ་

[009B] དེ་འདྲའི་ཚུལ་ཁྲིམས་དེས་རང་གི་མི་མཐུན་ཕྱོགས་སྡོམས་པས་ན་སྡོམ་པ་མ་ཡིན་པ་ཡང་མ་ཡིན་ཞེས་བྱ་ལ། སྡོམ་པ་དངོས་གནས་པ་མིན་པས་སྡོམ་པ་ཡང་
མིན་ཞེས་གསུངས་པ་ཡིན་ཞེས་གསུངས། དབུ་མ་འཇུག་པ་ལས་ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་བ་ཞེས་སོགས་ལ་ཀུན་རྫོབ་རྒྱ་ཆེ་པའི་ལམ་མམ། ཐབས་ཀྱི་ཆེ་དེ་གཤོག་པ་གཡས་པ་དང། ཟབ་པ་དེ་
བཞིན་ཉིད་དམ་དོན་དམ་པའི་ལམ་གྱི་རིམ་པའམ་ལྟ་བའི་ཆ་དེ་གཤོག་པ་གཡོན་པ་ལྟ་བུ་ཡིན། དོན་དམ་པའི་གཤོག་པ་དེ་ཡང་དང་པོ་དོན་དམ་བྱང་ཆུབ་ཀྱི་སེམས་གསར་དུ་སྐྱེས་པ་ནས་བཟུང། ས་བཅུའི་རྒྱུན་མཐའི་ཡེ་ཤེས་ཀྱི་
བར་གྱི་སྟོང་ཉིད་རྟོགས་པའི་ཤེས་རབ་རྣམས་ཡིན། དེས་ཅིག་ཤོས་ཀྱང་མཚོན་གསུངས། འཕགས་པ་ཐོགས་མེད་ཀྱིས་ཀྱང་ཡང་བྱང་ཆུབ་སེམས་དཔའ་ནི་རིམ་གྱིས་དགེ་བའི་ཕྱོགས་ཡང་དག་པར་འགྲུབ་པར་བྱ་བའི་ཕྱིར། བྱིས་
པ་ཤེས་རབ་ཅན་རྣམས་ལ་ཞེས་སོགས་ལ། འདིར་བྱིས་པ་ཞེས་པ་ནི་འཇིག་རྟེན་ན་གྲགས་པའི་བྱིས་པ་དང། སོ་སོ་སྐྱེ་བོ་ལ་བྱིས་པར་གྲགས་པ་ཙམ་མིན། གང་ཞེ་ན་ཚེ་ཕྱི་མ་ཕན་ཆད་ལ་སྣང་བ་གཏན་ནས་མི་གཏོང་བར་ཚེ་འདི་
ཙམ་གྱི་བདེ་བ་དོན་དུ་གཉེར་བ་ཞིག་ལ་བྱེད། དེ་ལ་ཐོག་མར་སླ་བའི་ཆོས་སྟོན་ཞེས་པའི་སླ་བའི་ཆོས་ནི་ཚེ་ཕྱི་མ་ཕན་ཆད་ཀྱི་བདེ་བ་དོན་དུ་གཉེར་བྱེད་ཀྱི་སྐྱེས་བུ་ཆུང་དུའི་ཆོས་སྟོན་པ་ལ་བྱེད། དེ་དག་ཤེས་རབ་འབྲིང་དུ་ལྡན་པར་

[010A]༄༅། །རྟོགས་ནས་ཞེས་པ་ནི། སྔར་གྱི་གང་ཟག་དེས་སྐྱེས་བུ་ཆུང་དུའི་ལམ་གྱི་བློ་འབྱོངས་ནས། འབྲིང་གི་ལམ་སྙོན་པའི་སྣོད་དུ་རུང་བར་གྱུར་པ་ལ་བྱེད། ཆོས་བསྟན་པ་འབྲིང་ཞེས་པ་ཡང་སྐྱེས་བུ་འབྲིང་གི་ཆོས་སྐོར་བསྟན་པ་
ལ་བྱེད། དེ་དག་ཤེས་རབ་ཆེན་བོ་དང་ལྡན་བར་གྱུར་པར་རྟོགས་ནས་ཞེས་སོགས་ཀྱང་སྔར་གྱི་དེས་འགྲེ་གསུངས། རིམ་གྱིས་ཁྲིད་པའི་དབེར། སངས་རྒྱས་འཁོར་བཅས་བྲམ་ཟེ་ཞིག་གིས་གདུགས་ཚོད་ལ་སྦྱན་དྲངས་པ་ན། སྲས་སྒྲ་
གཅན་འཛིན་ལ་སྟོན་པའི་གསོལ་ལྷག་གི་བུ་རམ་ཤིང་སྟོན་པ་རང་ཉིད་ཀྱིས་དུམ་བུ་ཆུང་དུར་བཅད་ཅིང་རིམ་གྱིས་གནང་བས་ཚིམ་བར་མཛད་ནས། དེའི་མཚན་མོ་སྟོན་པ་གཙུག་ལག་ཁང་གི་ནང་དུ་བཞུགས་ཤིང་དགེ་སློང་གཞན་རྣམས་བླ་
གབ་མེད་པར་གནས་པའི་ཚེ་ཆར་ཆེར་བབས་བས། སྒྲག་ཅན་འཛིན་གྱིས་སྟོན་པའི་གཙུག་ལག་ཁང་གི་ནང་དུ་ཕེབས་ནས་མནལ་གཟིམས་པ་ན། དེར་སྦྲུལ་དུག་ཅན་ཞིག་བྱུང་བས་དེས་སྒྲ་གཅན་འཛིན་ལ་གནོད་ཀྱིས་དོགས་ནས་བཅོམ་
ལྡན་འདས་རང་གི་ཕྱག་གིས་བཞེས་ནས། སྒྲ་གཅན་འཛིན་སྟོན་བ་རང་གི་བཞུགས་ཁྲིའི་སྟེངས་སུ་འཇོག་བར་མཛད། རེ་ཞིག་ཅིག་ན་འཕགས་པ་ཤཱ་རིའི་བུས་ཕེབས་པས་སྒྲ་གཅན་འཛིན་སྟོན་པའི་བཞུགས་ཁྲིའི་སྟེངས་སུ་ཉལ་བར་
མཐོང་ནས་སེ་གོལ་གྱི་སྒྲས་སད་པར་མཛད་བས། སྒྲ་གཅན་འཛིན་རང་ཉིད་སྟོན་པའི་ཁྲིའི་སྟེང་དུ་མ་ཚོར་བར་སླེབ་འདུག་པ་མཐོང་ནས། རྒྱུ་མཚན་ཤེས་ཏེ་བཅོམ་ལྡན་འདས་ནི་བདག་ལ་འདི་ལྟར་ཐུགས་བརྩེ་བ་ལགས་ན། བདག་ལ་

[010B] ཡང་བར་སྐབས་ཤིག་བྱང་ཆུབ་སེམས་
དཔའ་རྣམས་ཀྱིས་བརྩོན་འགྲུས་རྩོམ་ལུགས་ལ། ངལ་བ་དང་བཅས་པའི་བརྩོན་འགྲུས་རྩོམ་པ་དང། ངལ་བ་མེད་པའི་བརྩོན་འགྲུས་རྩོམ་ལུགས་གཉིས་ཡོད་གསུངས་ཤིང་དོན་མི་གསུངས།    ༈    གང་ལ་འདིར་སྐྱོ་ཡོད་མིན་པ།།
དེ་ལ་ཞི་གུས་ག་ལ་ཡང། ཅེས་དྲངས་ནས་སྤྱི་བཤད་མཛད། སྐྱེས་རབས་ལས་རབ་ཏུ་བསྒྲིམས་ཀྱང་གནས་མི་ནུས། ཞེས་པ་ལ། འཆི་བདག་གིས་ཟིན་བའི་དུས་ལ་བབས་བ་ན། བདག་ཤི་རྒྱུ་མིན་ཞེས་རིག་པ་ཤིན་ཏུ་བསྒྲིམས་ནས་བསྡད་
ཀྱང༑ མི་འཆི་བར་བྱེད་མི་ནུས་གསུངས། གང་ལ་བདག་གི་ཡིད་ནི་འགྱོང་གྱུར་པ། ཞེས་སོགས་ལ་འཆི་བའི་ཚེ་ན་བདག་གི་སྡིག་པའི་ལས་འདི་འདྲ་བ་ཞིག་བྱས། ད་ཤི་བའི་ཚེ་ཇི་ལྟར་བྱེད་སྙམ་ནས་འགྱོད་དགོས་པའི་ལས་དེ་འདྲ་བདག་གིས་བྱས་
པ་མེད་བས་ན། འཆིབ་ལ་ཅིའི་ཕྱིར་འཇིགས་པའི་དོན་ཡིན་གསུངས། མི་རྟག་བའི་ཚོམས་ལས། གང་ཡང་སངས་རྒྱས་རང་སངས་རྒྱས། ཞེས་སོགས་ལ། སངས་རྒྱས་ཀྱང་མྱ་ངན་ལས་འདའ་བའི་ཚུལ་བསྟན་ན་སྐྱེ་བོ་ཕལ་བ་རྣམས་འཆི་
དགོས་བ་ལྟ་ཅི་སྨོས། སངས་རྒྱས་ཀྱང་མྱ་ངན་ལས་འདས་པས་ན་མི་རྟག་པའི་འདུ་ཤེས་སྒོམ་དགོས་སོ་ཞེས་སྟོན་པའི་ཕྱིར། རྒྱལ་པོའི་ཁབ་ཀྱི་ལྷོ་ཕྱོགས་དབང་བོའི་བྲག་ཕུག་གམ། ཕིག་བ་ལའི་ཕུག་ན་དགྲ་བཅོམ་ལྔ་བརྒྱའི་སྣམ་སྦྱར་

[011A]༄༅། །བརྩེགས་པའི་ཁྲི་ལ་འཕགས་པ་ཀུན་དགའ་བོས་འཛེགས་ཏེ་མདོ་སྡེ་རྣམས་བསྡུ་བའི་ཚེ། ཐོག་མར་འདི་སྐད་བདག་གིས་ཐོས་བ་དུས་གཅིག་ན་གསུངས་པ་ཡིན། འདིས་མི་རྟག་པ་སྟོན་ཚུལ་ཇི་ལྟར་ཡིན་ན། སྔར་སངས་
རྒྱས་ཞལ་བཞུགས་པའི་ཚེ་སངས་རྒྱས་ལ་དངོས་སུ་ཞུས་ཆོག་པས་མདོ་སྡེ་འདོན་པའི་ཚེ་འདི་སྐད་བདག་གིས་ཐོས་པ་མི་ཟེར། སངས་རྒྱས་མྱ་ངན་ལས་འདས་པ་ན་དངོས་སུ་ཞུས་མེད་པའི་དབང་གིས་སྔར་ཐོས་པ་རྣམས་སྐྱོར་བའི་ཚེ་
འདི་སྐད་བདག་གིས་ཐོས་གསུང་དགོས་བྱུང་བས་ད་ལྟ་སངས་རྒྱས་མ་བཞུགས་ཞེས་པ་ཞིག་དོན་གྱིས་སྟོན་པར་འདོད་པ་ཡིན་གསུངས། གང་དུ་གནས་ཀྱང་འཆི་བས་མི་ཚུགས་པའི། ཞེས་སོགས་འཆི་བདག་བྱུང་བའི་ཚེ་རྒྱ་མཚོའི་ནང་དུ་
ཞུགས་པའམ། རི་བོའི་གསེབ་ཏུ་ཞུགས་པས་ག་ལ་ཐར་ཏེ། འཆི་བ་ཞེས་པ་དེ་ཕྱི་རོལ་ནས་འབྱུང་བཞིག་མིན་གྱི། རང་རང་གི་སེམས་སྟེང་ནས་འབྱུང་བའི་ཕྱིར་གསུངས། རྒྱལ་པོ་ལ་གདམས་པ་ཞེས་པ་ནི་རྒྱལ་པོ་གསལ་རྒྱལ་ལ་
གདམས་པའི་མདོ་ཡིན། ཇོ་བོ་ཆེན་པོས་ཀྱང་ཆུ་འགྲམ་དུ་བྱོན་ནས་མི་རྟག་པ་སྒོམས་པ་ལ་ཆུ་ཕྲིལ་ལི་ལི་འགྲོ་བ་འདིག་བདེ་གསུངས་ནས་བསྒོམ་སྐད། ཅེས་པའི་སྐབས། དགེ་སློང་ཤིང་དྲུང་པ་རྣམས་ཀྱིས་ཤིང་རྣམས་ཀྱི་ཡལ་
གདང་ལོ་མ་དང། འབྲས་བུ་སོགས་དུས་བཞིའི་འགྱུར་བ་ལ་བརྟགས་ནས་མི་རྟག་པ་སྒོམས། ཆུ་ཀླུང་པ་རྣམས་ཀྱིས་ཀྱང་ཆུའི་འགྱུར་བ་ལ་བརྟགས་ནས་མི་རྟག་པ་སྒོམ། བླ་གབ་མེད་པ་རྣམས་ཀྱིས་མཚན་མོ་རྒྱུ་སྐར་རྣམས་ཀྱི་དུས་

[011B] སྐྱེས་རབས་ལས། ཀྱེ་མ་ཧོ་འཇིག་རྟེན་ཉོན་མོངས་དག་ཅེས་སོགས་ལ། རྒྱལ་པོ་ལྕགས་ཁྱིམ་སྐྱེས་ཀུ་མུ་ཏའི་དུས་སྟོན་ལ་སྤྱན་དྲངས་ཏེ། མེ་ཏོག་ཀུ་མུ་ཏ་མང་
པོ་རྒྱལ་པོ་ལ་ཕུལ་བ་ན། རྒྱལ་པོ་དེས་འདི་སྙམ་དུ་མེ་ཏོག་འདི་རྣམས་འདི་ལྟར་ཁ་དོག་ལེགས་ཀྱང་མྱུར་དུ་རྙིངས་ཤིང་བསྐམ་པར་འགྱུར་བ་ལྟར། འགྲོ་བ་འདི་རྣམས་ཀྱང་མྱུར་དུ་རྒས་ཤིང་འཆི་བའི་ཆོས་ཅན་ལས་མ་འདས་སོ་སྙམས་
ནས་ཐུགས་ངལ་བྱུང་ཚུལ་གསུངས། ཀཱ་ནི་ཀའི་སྤྲིངས་ཡིག་ལས། ཞེས་པ་ལ་འཇམ་དཔལ་རྩ་རྒྱུད་ནས་ལུང་བསྟན་པའི་ཁ་ཆེའི་རྒྱལ་པོ་ཀཱ་ན་ཀེ། ཞེས་བྱ་བས། སློབ་དཔོན་དཔའ་བོ་མཆོད་གནས་སུ་སྤྱན་དྲངས་པའི་ཚེ་སྐུ་ན་བགྲེས་པས་
འབྱོན་མ་ཐུབ་པར་ཀཱ་ནི་ཀའི་སྦྲིང་ཡིག་ཅེས་པ་འདི་བརྩམས་ནས་རྒྱལ་པོར་བསྐུར་བ་ཡིན་གསུངས། བླ་མ་དང་གྲོགས་ལ་སོགས་པ་ཚེ་མཐར་མ་ཕྱིན་པར་གློ་བུར་དུ་ཕྱི་དང་ནང་གི་འཆི་རྐྱེན་གྱིས་བསམ་བ་མ་རྫོགས་པར་ཤི་བ་མཐོང་ངམ་
ཐོས་པ་རྣམས་ཡིད་ལ་བྱ་ལ་ཞེས་པའི་སྐབས། དཔེར་བརྗོད་ལ་པཎ་ཆེན་རིན་པོ་ཆེ་བློ་བཟང་ཆོས་རྒྱན་ཁོང་རང་དང། དགུང་ལོ་མཉམ་པའི་གཙང་གནས་རྙིང་པའི་ཞབས་དྲུང་ཞིག་དྲོངས་པའི་གཤིན་ཆོག་ལ་གདན་དྲངས་པའི་ཚེ་ཐུགས་ཤིན་
ཏུ་སྐྱོ་བའི་ཉམས་ཀྱིས་མགུར་མ་གསུངས་པའི་རྣམ་ཐར་གསུངས། རྣལ་འབྱོར་གྱི་དབང་ཕྱུག་ཤྲཱི་ཛ་ག་ཏ་མི་ཏྲ་ཨཱ་ནནྟས་ཀྱང། ས་བདག་ཇི་ལྟར་གཡར་པོའི་ལུས། ཞེས་སོགས་ལ་ལུང་ནི་འདྲེན་པའི་ཁུངས་ནི་གྲུབ་ཆེན་མི་ཏྲ་ཛྭ་ཀི་བོད་ན་

[012A]༄༅། །བཞུགས་པའི་སྐབས་རྒྱ་གར་གྱི་རྒྱལ་པོ་ཟླ་བ་ཟེར་བ་ཞིག་ལ་བསྐུར་བའི་སྤྲིངས་ཡིག་ཅིག་ཡིན་གསུངས། འདི་ལས་འཕྲོས་ནས་ཇོ་བོ་བོད་ན་བཞུགས་སྐབས་མ་ག་དཧའི་རྒྱལ་པོ་ནིར་ཡ་ཕ་ལ་ལ་བསྐུར་བའི་སྤྲིངས་ཡིག་ཅིག་
ཀྱང་འདུག་འདི་ནི་ཞུས་ལན་ནོར་བུའི་འཕྲེང་བ་དང་ཕ་ལམ་འདྲ་ཞིང། ཕན་ཚུན་ཞུས་དག་ཕེར་རམ་སྙམ་པ་འདུག་གཞི་ནས་རྒྱ་གར་གྱི་པཎ་ཆེན་རྣམས་ཀྱིས་སྤྲིངས་ཡིག་མཛད་པ་ཕལ་མོ་ཆེ་ཞིག་གཙོ་ཆེར་མི་རྟག་པ་སྟོན་པ་རང་དུ་
འདུག་གསུངས། དེས་ན་སྐྱེ་དཀའ་སེ་བ་བྱུང་ཡང་ལམ་གྱི་གཞི་ཡིན་པས་འབད་དགོས་ཏེ། ཞེས་པ་ལ་མི་རྟག་པ་སྒོམས་པ་འདི་ལམ་གྱི་གཞི་ཡིན་ཏེ། དང་པོ་སྐྱེས་བུ་ཆུང་དུའི་ལམ་ལ་སྦྱོང་བ་ནས་བཟུང་སྟེ་མཐར་ས་བཅུའི་བར་དུ་སྒོམ་
དགོས་པས་སོ། །དེ་ལྟར་བསྒོམ་པ་ལ་རྒྱུ་མཚན་དང་དགོས་པ་ཁྱད་པར་ཅན་ཡང་ཡོད་དེ། དེས་དགེ་སྦྱོར་ཐམས་ཅད་ལ་ནང་ནས་བསྐུལ་བའི་ཕྱིར་རོ། གསུངས། ངན་འགྲོའི་སྡུག་བསྔལ་གསུངས་པའི་རྗེས་སུ། འདི་དག་ནི་རགས་པ་
ཙམ་སྟེ་རྒྱས་པར་དྲན་པ་ཉེར་གཞག་ན་བཞུགས་པས་ངེས་པར་བལྟ་དགོས་ཤིང་ཞེས་པའི་སྐབས། མདོ་དྲན་བ་ཉེར་གཞག་གི་བཤད་ཚུལ་ལ་བལྟས་ན། དམྱལ་བ་ཡང་སོས་ནས། མནར་མེད་ཀྱི་བར་ཚད་མྱལ་བརྒྱད་ཀ་ལ་གཙོ་
བོ་རེ་རེ་དང་འཁོར་བརྒྱད་རེ་བཤད། དེར་མ་ཟད། དང་པོ་ཡང་སོས་པ་ལ་ཡང་ནང་གསེས་ཀྱིས་ཡང་སོས་པའི་ཡང་སོས་ནས་ཡང་སོས་ཀྱི་མནར་མེད་སོགས་ཡང་སོས་རང་ལ་ཕྱེ་བའི་ཚ་དམྱལ་བརྒྱད་ཡོད་པ་ནས། མནར་མེད་ཀྱི་ཡང་

[012B] དམྱལ་བ་མནར་མེད་ཀྱི་མེ་གྱེན་དུ་འབར་བའི་དཔངས་ལ་དཔག་ཚད་སྟོང་ཕྲག་བཅུ་གཉིས་ཡོད་ཅིང། སེམས་ཅན་དེར་སྐྱེ་བ་རྣམས་དང་པོར་
མེའི་རྩེ་མོའི་ཆ་དེར་བརྫུས་ཏེ་སྐྱེས་ནས། དེ་ནས་མར་རིམ་གྱིས་མནར་མེད་ཀྱི་གཞི་ལ་ཐུག་གི་བར་མེ་ནང་དུ་འགྲོ་བའི་རིང་ལ་ལོ་སྟོང་ཕྲག་གཅིག་འགོར། མནར་མེད་ཀྱི་སེམས་ཅན་དེ་རྣམས་ལ་ལས་ངན་གྱི་འབྲས་བུའི་དྲི་ཤིན་ཏུ་ངན་པ་
ཞིག་ཡོད་ཅིང། དེ་འདྲའི་དྲི་དེ་སའི་སྟེངས་ན་གནས་པའི་ལྷ་མི་སོགས་ཀྱིས་མནམས་ན་རིམས་དང་ནད་སོགས་ཀྱིས་འདེབ་པར་འགྱུར་ཡང། ཕྱིའི་ལྕགས་རིས་བསྒྲིབས་པས་དྲི་དེ་མི་ཚོར་བ་ཡིན་གསུངས། འདི་སྐབས་སྤྲོས་བཤད་ལ་ཁྱད་
གསོད་མེད་ཅིང་མ་བསམས་པར་དགེ་འདུན་གྱི་སྟན་གྱི་སྟེང་དུ་མཆིལ་ལྷམ་གྱོན་ནས་ཕྱིན་པས་ལས་དབང་གིས་ཡི་དྭགས་རྐང་པ་ཕྱིན་ཅི་ལོག་ཏུ་འགྲོ་བར་སྐྱེས་ཤིང་ཁྱད་གསོད་ཞུགས་ན་དམྱལ་བར་སྐྱེ་བའི་གནས་ཡོད་པའི་སྔོན་བྱུང་གསུངས་
ནས༑ ལས་འབྲས་ཤིན་ཏུ་ཕྲ་ཞིང་ཟབ་རང་ཅག་གི་འཁོར་བ་ཐོག་མ་མེད་བ་ཞིག་ནས། དུས་ད་ལྟ་ལ་ཐུག་གི་བར་ཉིན་རེ་བཞིན་ཡང་དགེ་མི་དགེའི་ལས་ཆེས་མང་བ་ཞིག་འདུ་བྱེད། དེའི་ནང་ནས་མི་དགེ་བའི་ལས་རང་མང། དཔེར་ན་ཇ་ཕོར་པ་
གང་འཐུང་བ་ལ་མཚོན་ན་ཧུ་བ་རེ་ལ་སྲེད་པ་རེ་སྐྱེས་ན། དེའི་ཚེ་ཡང་ལས་རེ་འདུ་བྱེད་པ་ཡིན། རྒྱུ་མཚན་དེ་དག་ལས་ན། ཚེ་འདིར་གསར་དུ་མི་དགེ་བ་མ་བྱས་ཤིང་མཁས་པ་ཆེན་པོར་གྱུར་པ་ཞིག་ཡིན་ཀྱང། དེའི་སྐྱེ་བ་རྗེས་མ་རྣམས་སུ་དབང་

[013A]༄༅། །པོ་རྟུལ་ཞིང་ནད་མང་བ་སོགས་མངོན་སུམ་དུ་མཐོང། དེ་ཡང་ཚེ་རབས་སྔ་མ་ཞིག་གི་ལས་ངན་གྱི་འབྲས་བུ་སྨིན་པ་ཡིན། དེས་ན་ཚེ་འདིར་མི་དགེ་བ་གསར་དུ་མ་བསགས་ཀྱང་ཐོག་མ་མེད་པ་ནས་རྗེས་སུ་འབྲེལ་པའི་
མི་དགེ་བའི་ལས་རྣམས་ལ་བཤགས་སྡོམས་ཚུལ་བཞིན་བྱེད་པ་དང། སྐྱེ་བ་རྗེས་མར་ཡང་མི་དགེ་བ་དེ་རྣམས་ཀྱི་འབྲས་བུ་མི་མྱོང་བ་དང། དགེ་བའི་ལས་ཀྱི་འབྲས་བུ་ཁྱད་པར་ཅན་ལ་རྒྱུན་པར་ལོངས་སྤྱོད་རྒྱུ་ཡོད་བའི་སྨོན་ལམ་
རྣམ་པར་དག་པའི་མཚམས་སྦྱོར་བྱེད་པ་ཤིན་ཏུ་ཡང་གལ་ཆེ་གསུངས། ཡང་བཀྲ་ཤི་ལྷུན་པོའི་གཟིམས་ཆུང་ངོ་མཚར་བཀོད་བའི་ལྡེབས་བྲིས་ལ་རྗེ་བློ་བཟང་ཆོས་རྒྱན་གྱིས་ལྗགས་བཀོད་གནང་ནས་དབུ་མཛད་ཆོས་དབྱིངས་
རྒྱ་མཚོས་ཕྱག་བྲིས་མཛད་པའི་དམྱལ་བའི་བཀོད་པ་ལ། སེམས་ཅན་ཕྲུ་བ་འདྲ་བ་དང། ཕྱགས་མ་འདྲ་བ་དང། ཐག་པ་འདྲ་བ། ཞེས་སོགས་རྣམས་ལ་དེ་དང་དེའི་དབྱིབས་ཅན་ལ་མིག་ཡོད་པ་རེ་བྲིས་འདུག་གསུངས།    ༈   
པར༑ བསྟོད་པ་བརྒྱ་ལྔ་བཅུ་པ་ལས། གང་ཞིག་ལ་ནི་ཉེས་པ་ཀུན། ཞེས་སོགས་ལ། གལ་ཏེ་སེམས་ཤིག་ཡོད་ན་ནི། ཞེས་པ་ནི། སྤྱིར་སེམས་ཡོད་བ་ཙམ་མིན་གྱི། སྐྱབས་སུ་སོང་བ་དང། མ་སོང་བའི་ཁྱེད་པ། ཉེས་དམིགས་
ཤེས་པ་སོགས་བླང་དོར་གྱི་གནས་ཤེས་པའི་སེམས་ཡོད་པ་ལ་བྱེད་གསུངས། བསྔགས་འོས་བསྔགས་བསྟོད་ལས། ང་ནི་མགོན་མེད་ཁྱེད་རྣམས་ཀྱི། །གྲོགས་སུ་གྱུར་པ་ཞེས་སྒྲོགས་ཤིང། ཞེས་པ་ལ། སངས་རྒྱས་ལ་

[013B] བཅོམ་ལྡན་འདས་ཆུ་བོ་གངྒའི་འགྲམ་དུ་ཕེབས་པའི་སྐབས་ཤིག་ཉ་ལྔ་བརྒྱ་དང་རུས་སྦལ་ལྔ་བརྒྱ་སོགས་དུད་འགྲོའི་རིགས་ཆེས་མང་པོ་
ཞིག་ལ། ཁྱེད་རྣམས་ང་ལ་དད་ཅིང་སྐྱབས་སུ་འགྲོ་བར་གྱིས་དང། དེས་ནི་ཁྱེད་རྣམས་ངན་སོང་ལས་གྲོལ་བར་འགྱུར་རོ། ཞེས་གསུངས་ཤིང་དབུགས་ཕྱུང་བའི་གཏམ་རྒྱུད་གསུངས། གང་ཞིག་ཡང་དག་བླངས་ནས་ནི། །ཐ་ཤལ་བས་
ཀྱང་འགྲོགས་ནུས་པ། ཞེས་པ་ལ་འཇིག་རྟེན་གྱི་རྒྱལ་པོ་སོགས་ལ། སྤྲང་པོ་སོགས་མི་ཐ་མལ་པ་དག་གིས་བསྙེན་ཅིང་འགྲོགས་པར་མི་ནུས་ཀྱང། སངས་རྒྱས་ནི་གང་ཟག་མཆོག་དམན་སུ་ལ་ཡང་ཕན་བཏགས་མ་བཏགས་སོགས་ལ་མི་
ལྟོས་པར་ཐུགས་རྗེ་ཆེན་པོ་ཉེ་རིང་མེད་པར་འཇུག་བས་ན། སྐྱེས་བུ་སློང་མོ་བ་ལྟ་བུ་ཐ་ཤལ་ཞིག་གིས་ཀྱང་དངོས་སུ་མཆོད་ཅིང། འགྲོགས་པར་བྱེད་ནུས་གསུངས། ཕྱི་ཡི་ཡན་ལག་སྟོབས་ཀུན་ནི། །ཁྱོད་ཀྱིས་ཡང་དག་བསྒྲུབས་ལགས་ཏེ་
ཞེས་པ་ལ། སངས་རྒྱས་ཀྱི་ངོས་ནས་སྐུ་གསུང་ཐུགས་ཀྱི་ཡོན་ཏན་ཐམས་ཅད་ཡོངས་སུ་རྫོགས་ཏེ་གདུལ་བྱ་སྐྱོབ་པའི་ཆ་རྐྱེན་ཐམས་ཅད་མ་ཚང་བ་མེད་པར་བསྒྲུབས་ཟིན་ཀྱང། གདུལ་བྱ་རང་རང་གི་ངོས་ནས་སངས་རྒྱས་ལ་བློ་བཀལ་ནས་
སྐྱབས་སུམ་སོང་བའི་དབང་གིས་འཁོར་བར་སྡུག་བསྔལ་སྣ་ཚོགས་མྱོང་བ་ཡིན་གསུངས། དེ་ཡང་སྤེལ་མར་བསྟོད་པ་ལས། ཁྱོད་སྐུ་མཚན་གྱིས་སྤྲས་གྱུར་པ། ཞེས་སོགས་ལ། འདིར་སངས་རྒྱས་ཀྱི་སྐུ་མཚན་དང་དཔེ་བྱད་ཀྱིས་སྤྲས་

[014A]༄༅། །པའི་དཔེར། སྟོན་གནམ་གཡའ་དག་བ་རྒྱུ་སྐར་གྱི་ཚོགས་ཀྱིས་བཀྲ་བ་དཔེར་མཛད་མོད་ཀྱང། སངས་རྒྱས་ཀྱི་སྐུ་མཚན་དཔེས་སྤྲས་པ་མཛེས་པ་ཙམ། སྟོན་གྱི་ནམ་མཁའ་རྒྱུ་སྐར་གྱི་ཚོགས་ཀྱིས་མཛེས་པ་ག་ལ་ཡོད་
འདིའི་དགོངས་པ་ནི། སྟོན་གནམ་ལ་རྒྱུ་སྐར་ཤར་བའི་ཚེ། འདི་ནི་དཀར་པོའོ། །འདི་ནི་དམར་པོའོ། །ཞེས་སོགས་དང། འདི་སྨིན་དྲུག་གོ་འདི་ནི་མགོའོ། ཞེས་སོགས་མ་འདྲེས་པར་ཤེས་ནུས་ཤིང་གསལ་བར་འཆར་བ་བཞིན། སངས་རྒྱས་
ཀྱི་ཐུགས་དྲི་མའི་གཡའ་དང་བྲལ་བ་ལ་ཡང། ཤེས་བྱ་ཐམས་ཅད་གསལ་བར་འཆར་ཞེས་པའི་དོན་ཡིན། འོ་ན་དེ་སྐུའི་དཔེར་བཀོད་བ་ཅི་ཡིན་ཞེ་ན། སངས་རྒྱས་ཀྱི་སྐུ་དང་ཐུགས་གཉིས་ངོ་བོ་གཅིག་པའི་གནད་ཀྱིས་ཡིན། དེར་མ་ཟད་
སངས་རྒྱས་ཚེ་དཔག་མེད་ཀྱི་ཕྱག་གི་བུམ་བ་དེ་ཡང་ཡེ་ཤེས་རང་སྣང་ལས་གྲུབ་པ་དང། ཡེ་ཤེས་དང་ངོ་བོ་གཅིག་པ་ཡིན་གསུངས། ཐུབ་ཁྱོད་གཤེགས་པར་གྱུར་པའི་ཚེ། ཞེས་སོགས་ལ། སངས་རྒྱས་གཤེགས་པའི་ཚེས་ལ་ཞབས་
བཞག་པའི་ཚེ་ཞབས་རྗེས་ཀྱིས་མཛེས་པ་ནི། པདྨ་ཅན་དེ་མཚོ་ལ་པདྨས་བརྒྱན་པའི་མཛེས་པ་ལས་ཀྱང་ཆེས་མཛེས། ཞེས་པའི་དོན་ཡིན་གསུངས་སྙམ། ཆོས་ཡང་དག་པར་སྡུད་པ་ལས། དགེ་འདུན་ནི་ཆོས་སྨྲ་བ་ཞེས་སོགས་ལ་
ཆོས་སྨྲ་བ་ནི་ཆོས་སྟོན་པ། ཆོས་སྤྱོད་པ་ནི་ཆོས་ཉམས་སུ་ལེན་པ། ཆོས་སེམས་པ་ནི་ཆོས་ལ་དཔྱད་པ་བྱེད་པ། ཆོས་ཀྱི་ཞིང་ནི་ཆོས་འབྱུང་བའི་གཞི། ཆོས་འཛིན་པ་ནི་བསྟན་པ་འཛིན་པ། ཆོས་ལ་རྟོན་པ་ནི་ཆོས་ལ་ཡིད་ཆེས་པ་

[014B] ཆོས་ཀྱི་སྤྱོད་ཡུལ་བ་ནི་ཆོས་གནས་པའི་གཞི། ཆོས་སྤྱོད་པ་ཕུན་སུམ་ཚོགས་པ་ནི་ཆོས་ཀྱི་སྤྱོད་པས་རང་གཞན་ལ་ཕན་པའོ་ཞེས་གསུངས། ཁྱད་པར་འཕགས་བ་སྟོང་ལས་
བདག་ནི་སྟོན་པ་གཞན་སྤངས་ནས། ཞེས་སོགས་ལ། ཕྱི་རོལ་པའི་སྟོན་པ་ནི། སྟོན་པ་ལྟར་སྣང་ཡིན་ཏེ། དཔེར་ན་ཆོས་རྒྱལ་མྱ་ངན་མེད་ཀྱི་དུས་སྔོན་སངས་རྒྱས་ཀྱི་ཞལ་མཐོང་མྱོང་བའི་བྲམ་ཟེ་མོ་ཞིག་ལ་བུ་སྤུན་གསུམ་ཡོད་པའི། ཆེ་བ་དེ་ནི་ཚངས་
པས་དམོད་བོར་བ་ལ་བརྟེན་ནས་དན་ཏ་ཀའི་ནགས་ཚལ་སྲེག་བར་བྱས་པ་སོགས་ཀྱི་ཡོན་ཏན་ལྟར་སྣང་དུ་མ་བརྗོད་ནས་ཚངས་པ་ལ་དད་པར་བྱེད། འབྲིང་པོས་ནི་དབང་ཕྱུག་གི་མིག་གསུམ་ལས་མེ་སྦར་ཏེ། བདུད་ཀྱི་རྒྱལ་པོའི་ལུས་སྲེག་པར་བྱས་པ་
སོགས་ཀྱི་ཡོན་ཏན་ལྟར་སྣང་དུ་མ་བརྗོད་ནས་དབང་ཕྱུག་ལ་དད་པར་བྱེད། ཐ་ཆུང་དེས་སངས་རྒྱས་ལ་དད་པར་བྱེད་པས་ཁོང་གསུམ་རྒྱུན་པར་རང་རང་གིས་དད་པའི་སྟོན་པ་བཟང་ཟེར་ནས་རྩོད་ཅིང་ཡོད་པ་ལ། དུས་གཅིག་གི་ཚེ་མས་སྨྲས་པ་ཁྱེད་
རྣམས་ཟས་གོས་སོགས་ཀྱིས་འཕོངས་པ་ནི་མེད། ཅིའི་ཕྱིར་རྩོད་དྲིས་པ་ན། སྟོན་པ་བཟང་ངན་ལ་རྩོད་སྨྲས་པས། མ་ན་རེ། བཟང་ངན་ཁྱེད་རྣམས་ཀྱིས་མི་ཤེས་ཀྱིས། དགྲ་བཅོམ་པ་གྲགས་པའི་བླ་མ་ལ་དྲིས་ཤིག་ཅེས་སྨྲས་པས། ཁོང་
རྣམས་ཀྱིས་ཀྱང་མས་སྨྲས་པ་ལྟར་དགྲ་བཅོམ་པ་ལ་དྲིས་པས། དགྲ་བཅོམ་གྲགས་པས། ཚངས་པ་དང་དབང་ཕྱུག་སོགས་སྟོན་པ་ལྟར་སྣང་ཡིན་པ་དང། སངས་རྒྱས་བཅོམ་ལྡན་འདས་ཁོ་ན་སྟོན་པ་སྐྱོན་མེད་ཡིན་ཚུལ་སྨྲས་པ་ལྟ་བུ་ཡིན་

[015A]༄༅། །གསུངས། འཇིག་རྟེན་བའི་ལྷ་དྲག་བོ་དང་ཁྱབ་འཇུག་སོགས་ལའང་ཕུགས་ཀྱི་སྐྱབས་སུ་མི་འཛིན་ན། ཞེས་པའི་སྐབས། དེ་རྣམས་ལ་སྐྱབས་སུ་སོང་ཡང་འགྱེལ་བ་འགྱེལ་བ་ལ་བརྟེན་པ་ལྟར་གཞན་སྐྱོབ་མི་ནུས་ཏེ། དཔེར་
ན་བྲམ་ཟེ་ནྱ་གྲོདྷ་ཞེས་བྱ་བ་རིགས་ཤིང་སཱ་ལ་ཆེན་པོ་ལྟར་མཐོ་ཞིང་རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་ཡོད་པ་དེ་ལ་བུ་མེད་ནས། ནྱ་གྲོདྷའི་ལྗོན་པ་ཆེན་པོ་ཞིག་ཡོད་པ་དེ་ལྷ་ལ་བུ་ཡོང་བའི་ཕྱིར་ལོ་མང་པོའི་བར་དུ་མཆོད་ཀྱང་བུ་མ་
བྱུང༑ དེ་ནས་བྲམ་ཟེ་དེས་ཉིན་གཅིག་ཤིང་དེའི་རྩར་མཆོད་པ་རྒྱ་ཆེན་པོ་བཤམས་ནས་ད་ཕྱིན་ཆད་བདག་ལ་ལོ་དུས་ན་བུ་མ་བྱུང་ན། ཤིང་འདི་རྩ་བ་ནས་བཅད་ཅིང་མཐར་སྤོ་ཤེལ་ཙའི་རྩེ་མོ་ཙམ་དུ་བ་ཤིག་གོ་ཞེས་སྨྲས་ནས་སོང་བ་ན་
ཤིང་གི་ལྷ་དེ་ཅི་བྱ་གཏོལ་མེད་དུ་གྱུར་ནས་རྒྱལ་པོ་ཆེན་པོ་བཞི་དང། རིམ་པར་བརྒྱ་བྱིན་དང། ཚངས་བ་རྣམས་ལ་གསོལ་བ་བཏབ་བའི་དཔེ་བཞིན་ཡིན་གསུངས། སྟོན་པ་སངས་རྒྱས་ནི་གདུལ་བྱ་རྣམས་ཀྱིས་གསོལ་བ་བཏབ་ཕྱིན་ཇི་
ལྟར་འདོད་པའི་རེ་བ་སྐོང་ཞིང། དེ་ཡང་དུས་ལས་སྐད་ཅིག་ཀྱང་མི་ཡོལ་བ་ནི། མདོ་ལས། ཆུ་སྲིན་གནས་ཀྱི་དུག་ཅན་བ། །སངས་རྒྱས་དུས་ལས་ཡོལ་བ་མེད། ཅེས་གསུངས་པ་ལྟར་ཡིན། ཞེས་གསུངས།    ༈   
རྒྱ་མཚོས་ཞུས་པ་ལས། བཅོམ་ལྡན་འདས་གང་གི་ཚེ་བདག་བསྐལ་པའི་དང་པོར། རྒྱ་མཚོ་ཆེན་པོའི་ནང་ན་གནས་པ་དང། ཞེས་སོགས་ཀྱི་སྐབས། འཚོ་བ་མ་དག་པའི་དཔེར། རི་བྲག་ཅིག་ན་གཅེར་བུ་པ་ལ་དད་པའི་བྲམ་ཟེ་ཞིག་

[015B] ཉིན་གཅིག་གི་ཚེ་བྲམ་ཟེ་དེའི་གྲོགས་ཡུལ་དབུས་ནས་ཡོངས་པ་ཞིག་གིས། གཅེར་བུ་པ་རྣམས་ལ་མཆོད་པ་མཐོང་བ་ན། དེས་སྨྲས་པ། འདི་རྣམས་ལ་མཆོད་པས་ཅི་ཡོང་
ཞེས་སྨྲས་པ་ན། ཅིག་ཤོས་དེ་ན་རེ། འདི་རྣམས་ལས་ཁྱད་པར་དུ་འཕགས་པའི་མཆོད་གནས་གཞན་ཡོད་དམ། དེས་སྨྲས་པ་ཡུལ་དབུས་ན་སངས་རྒྱས་ཉན་ཐོས་ཀྱི་དགེ་འདུན་དང་བཅས་པ་ཡོད་དོ། །ཞེས་སྨྲས་པ་ན། འོ་ན་གདུགས་ཚོད་
ལ་སྤྱན་འདྲེན་ནོ། ཞེས་སྨྲས་ནས། རྒྱལ་བྱེད་ཚལ་ག་ལ་བ་དེར་སོང་བ་ན། དེའི་སྒོ་དྲུང་དུ། འཕགས་པ་ཉེ་དགའ་དང་འཕྲད་དེ་རྒྱུ་མཚན་གསོལ་བ་ན། ཉེ་དགས་བསམ་པ་འདིས་ཟེར་པ་དགེ་སློང་གཞན་གྱིས་ཚོར་ན་མི་རུང་ངོ་སྙམ་ནས་བྲམ་ཟེ་དེས་
གདུགས་ཚོད་ལ་སྤྱན་འདྲེན་པ་སུས་ཀྱང་མཚོར་བར་བྱས་ནས་ཕྱིར་སློག་སང་ནང་པར་དྲུག་སྡེ་རྣམས་ཀྱིས་སྔ་བར་གོམ་པ་བསྐྱེད་གེ་བྲམ་ཟེའི་གནས་རི་བྲག་དེར་སོང་བ་ན། དེར་གཅེར་བུ་པ་རྣམས་དང། འཐབ་མོ་ཤོར་བའི་གཏམ་རྒྱུད་
གསུངས། འདུལ་བ་ལུང་ལས་ཀྱང། ལས་རྣམས་བསྐལ་པ་བརྒྱར་ཡང་ནི། ཞེས་སོགས་ལ། དེ་ཡང་མདོ་སྡེ་སོགས་ལས། ལས་ཀྱི་རྣམ་སྨིན་ལ་དྲི་བཞུ་བའི་ཚེ། འཁོར་རྣམས་ཀྱིས་བཅོམ་ལྡན་འདས་འདིས་ལས་ཅི་ཞིག་བགྱིས་ནས་འདི་
འདྲ་བར་གྱུར་ཞེས་སོགས་ཞུ་ཞིང། ལན་དུ་ཡང་སངས་རྒྱས་ཀྱིས་འདི་ཉིད་ཀྱིས་བྱས་པའི་ལས་ནི། སའི་ཁམས་ལ་མི་སྨིན། ཆུའི་ཁམས་དང་ཞེས་པ་ནས། ནམ་མཁའི་ཁམས་ལ་ཡང་མི་སྨིན་གྱི། ཟིན་པ་དང་བཅས་པའི་ཕུང་པོ་འབའ་

[016A]༄༅། །ཞིག་ལ་སྨིན་པར་འགྱུར་རོ། ཞེས་སོགས་གསུངས་ནས་ལུང་སྟོན། དཔེར་ན། སངས་རྒྱས་འཁོར་བཅས་ཀྱིས་རྒྱལ་བོའི་ཁབ་ཀྱི་ལྷོ་ཕྱོགས་ཀྱི་བཤད་གཅིའི་ནང་དུ། འབུ་སྲིན་རྐང་ལག་མང་པོ་ཡོད་པ་སྡུག་བསྔལ་ཚད་མེད་
བ་མྱོང་བ་ཞིག་གཟིགས་ནས། དེ་སྔོན་སངས་རྒྱས་རྣམ་གཟིགས་ཀྱི་བསྟན་པ་ལ་དགེ་སློང་དུ་གྱུར་ཞིང། དེའི་ཚེ་དགེ་སློང་རྣམས་ཀྱི་གདུགས་ཚོད་ཀྱི་ཆེད་དུ་ཚོང་པ་མང་པོ་ཞིག་གིས་རིན་པོ་ཆེ་ཞིག་ཕུལ་བ་ན། རིན་པོ་ཆེ་དེ་དགེ་སློང་དེ་རྣམ་
ཀྱིས་འབུ་སྲིན་དེ་དང་རྒྱུད་གཅིག་པའི་དགེ་སློང་དེ་ལ་བཅོལ་ནས། དེས་དགེ་འདུན་ལ་འཚོ་བ་སྦྱོར་བར་བགྱིས་ཤིག་ཅེས་བརྗོད། དེའི་ཚེ་དགེ་སློང་ངེས་རིན་པོ་ཆེ་དེ་བསྒྱུར་ནས་དགེ་འདུན་ལ་མ་ཕུལ་བར། རང་གི་ཡོ་བྱད་མང་པོ་ཞིག་སྒྲུབ་པར་བྱས་
ནམ་ཞིག་མུ་གེ་ཆེན་པོ་བྱུང་ནས། དགེ་སློང་རྣམས་ལ་བསོད་སྙོམས་འབུལ་བ་དཀོན་པར་གྱུར་པའི་ཚེ། སྔར་གྱི་རིན་པོ་ཆེ་བཅོལ་བའི་དགེ་སློང་དེ་ལ་རིན་པོ་ཆེ་དེ་བསྒྱུར་ལ་དགེ་འདུན་རྣམས་ལ་འཚོ་བ་སྦྱོར་ཞིག། ཅེས་སྨྲས་པ་ན། དགེ་སློང་
དེས༑ བཤང་གཅི་དང་འདྲ་བ་ཁྱེད་རྣམས་ལ་རིན་པོ་ཆེ་ག་ལ་ཡོད་དེ་ནི་ང་རང་ལ་ཚོང་པ་དེ་རྣམས་ཀྱིས་བྱིན་པ་ཡིན་སྨྲས་པའི་ལས་ཀྱི་རྣམ་སྨིན་ལ་འབུ་སྲིན་དེར་སྐྱེས་པའི་ལས་ཀྱི་རྣམ་སྨིན་ལུང་བསྟན་པ་ལྟ་བུ་ཡིན་གསུངས། ཡང་ལས་གང་
ཡང་རུང་བའི་རྒྱུ་མཐུན་དང། བདག་པོའི་འབྲས་བུ་ལུང་སྟོན་པའི་ཚེ་དང་པོ་དྲི་བ་ཞུ་བའི་ཚེ་ན་ཡང། བཅོམ་ལྡན་འདས་འདི་ལྟར་གྱུར་པ་ལ་གཟིགས་ཞེས་སོགས་ཀྱིས་དྲི་བ་ཞུ་ཞིང། སྟོན་པས་ཀྱང་སའི་ཁམས་ལ་མི་སྨིན་སོགས་མི་གསུང་

[016B] དཔེར་ན་སྟོན་པས་སོར་མོའི་ཕྲེང་བ་ཅན་བཏུལ་ནས་དགེ་སློང་དུ་གྱུར་ཞིང། དགྲ་བཅོམ་ཐོབ་སྟེ་གཙུག་ལག་ཁང་དུ་གནས་པ་ན་རྒྱལ་པོ་གསལ་རྒྱལ་དཔུང་གི་ཚོགས་དང་བཅས་པ་སོར་ཕྲེང་ཅན་གྱི་གཙུག་ལག་
ཁང་གི་ཉེ་འཁོར་དུ་སོང་བ་ན། སོར་འཕྲེང་ཅན་གྱིས་མགུལ་བསལ་བའི་སྒྲ་ཕྱུང་བས། རྒྱལ་པོ་འཁོར་བཅས་ས་ལ་འགྱེལ་བའི་ཚེ། འདིར་མ་ཟད་སྔོན་ཡང་སོར་ཕྲེང་ཅན། སའི་སྟེང་གི་འབུ་ཐམས་ཅད་ཟ་བར་བྱེད་པའི་བྱ་ཞིག་ཏུ་སྐྱེས་ཤིང་
དེས་ཤིང་གི་ཐོག་ནས་སྒྲ་སྒྲོགས་པས། གླང་པོའི་གཙོ་པོ་འཁོར་ལྔ་བརྒྱ་དང་བཅས་པ་ས་ལ་འགྱེལ་བར་གྱུར་ཏེ། དེའི་དུས་ཀྱི་གླང་པོ་གཙོ་བོ་ནི་རྒྱལ་ཕོ་གསལ་རྒྱལ་དང། བྱ་དེ་སོར་ཕྲེང་ཅན་དུ་ལུང་སྟོན་ཚུལ་ལྟ་བུ་ཡིན་གསུངས། གཞན་ཡང་
ལས་ཟབ་ཅིང། ཕྲ་བའི་དབར། དབེར་ན་རྒྱལ་བོ་མ་སྐྱེས་དགྲས་བདག་གི་ཡུལ་ན་ཡོད་པའི་དགེ་སློང་སོགས་ཀྱིས། རྩྭ་དང་ཤིང་དང། ཆུ་ལ་སོགས་པ་ལ་བཀག་པ་མེད་པར་ལོངས་སྦྱད་ཆོག་ཅེས་དྲིལ་བསྒྲགས་ཤིང། དེ་དོན་བཞིན་དགེ་
སློང་ནོར་ཅན་གྱིས་ཁང་བའི་ཆེད་དུ། རྒྱལ་པོའི་ཤིང་བླངས་བ་ལ་བཅོམ་ལྡན་འདས་ཀྱིས་རྣམ་གྲངས་དུ་མས་སྨད་ཅིང་མ་བྱིན་ལེན་གྱི་ཕམ་པ་བཅས་པ་ལྟ་བུ་དང། པཎ་ཆེན་ཤཱཀྱ་ཤྲཱི་ཡར་ཀླུང་ཐང་པོ་ཆེར་བཞུགས་སྐབས། སྔར་ཇོ་བོ་
རྗེས་བཏབ་པའི་ཚ་ཁང་གི་སྟེང་དུ་ལྷུང་བཟེད་བཞག་པ་འགྱུར་ནས། ཚྭ་ཚྭ་རྣམས་ཅུང་ཟད་མ་རུང་བར་གྱུར་པས། པཎ་ཆེན་ཞག་ཤས་བར་ཐུགས་དམ་མི་གསལ་བར་བྱུང་བ་དང། ཁྲོ་ཕུ་ལོ་ཙཱ་བས་བྱམས་ཆེན་བཞེངས་སྐབས་བྱམས་

[017A]༄༅། །ཆེན་གྱི་ཞབས་ཀྱི་སྦྱར་མཚམས་ཀྱི་ཟངས་ཅུང་ཟད་ཅིག་དུང་ཆེན་གྱི་ལྷན་པ་ཞིག་ལ་བཏབ་པས། སྐུ་རྒྱུའི་ཟངས་དེ་ལོ་པཎ་གཉིས་ཀྱི་ཐུན་མོང་དུ་འབུལ་སྡུད་མཛད་པའི་སྟབས་པཎ་ཆེན་གྱི་ཞབས་ཀྱང་སྙུན་ཞིང། ལོ་ཙཱ་
བ་ལ་ཁྱོད་ཀྱི་སྐྱེ་བ་རྗེས་མ་གཟུགས་ཆུང་ཆུང་ཞིག་ཡོང་རྒྱུ་ཨེ་ཡིན་གསུངས་པ་ལྟ་བུ་དང། སངས་རྒྱས་ལ་སྦྲང་རྩི་འབུལ་བའི་སྤྲེའུ་སྔོན་འབྱུང་ལྟ་བུ་ཡིན་གསུངས།    ༈    དགེ་མི་དགེའི་ལས་འཕེལ་ཆེ་ཞིང། ཆུང་ངུ་ཞིག་
བྱས་ཀྱང་འབྲས་བུ་ཆེན་པོ་མྱོང་བའི་དཔེར། སངས་རྒྱས་ཞལ་བཞུགས་པའི་དུས། བྱིས་པ་གཉིས་བྱེ་མ་ལ་རྩེད་མོ་རྩེ་ཞིང་ཡོད་པའི་སར་སངས་རྒྱས་ཕེབས་པ་ན། བྱིས་པ་དེ་གཉིས་ཀྱིས་དད་པའི་སེམས་ཀྱིས་སངས་རྒྱས་ཀྱི་ལྷུང་བཟེད་དུ་བྱེ་
མ་སྦར་གང་འབུལ་བར་བརྩམས་པ་ན། སངས་རྒྱས་ཀྱི་སྐུ་གཟུགས་ཆེ་བས་མ་རྙོགས་པའི་ཚེ། བྱིས་པ་བློན་པོའི་ཚུལ་བྱེད་པ་དེ་འོག་ན་བསྡད་པའི་སྟེང་དུ་རྒྱལ་པོའི་ཚུལ་བྱེད་པ་དེས་འཛེགས་ནས་ཕུལ། དེའི་ཚེ་བཅོམ་ལྡན་འདས་ཀྱིས་ཀུན་
དགའ་བོ་ལ་བཀའ་སྩལ་པ། ད་ལྟ་བྱེ་མ་སྦར་གང་འབུལ་བའི་བྱིས་པ་སྟེང་མ་འདི་མ་འོངས་པ་ན། ང་མྱ་ངན་ལས་འདས་ནས་ལོ་བརྒྱ་ལོན་པའི་འོག་ཏུ་མྱ་ངན་མེད་ཅེས་བྱ་བའི་རྒྱལ་པོར་འགྱུར་ཞིང། བྱེ་མ་ཕུལ་བའི་གྲངས་དང་མཉམ་པའི་
དེ་བཞིན་གཤེགས་པའི་མཆོད་རྟེན་བྱེད་པར་འགྱུར། བྱིས་པ་ཅིག་ཤོས་འདི། དེའི་བློན་པོར་འགྱུར་ཞེས་ལུང་བསྟན་པ་ལྟར། བྱེ་མ་སྦར་གང་ཕུལ་བའི་བསོད་ནམས་ཀྱིས་འཛམ་བུའི་གླིང་ཕལ་ཆེར་ལ་དབང་བའི་རྒྱལ་པོར་སྐྱེས་པ་ལྟ་བུ་

[017B] རྒྱལ་པོ་སྤྱི་བོ་སྐྱེས་ཀྱི་སྐྱེ་བ་འཕེན་པའི་ལས་ལྟ་བུ་ཡིན་གསུངས། ཀུན་ལས་བཏུས་ལས་ནི། ལས་གཅིག་གིས་ལུས་གཅིག་འཕེན་པའི་ལས་ཀྱང་ཡོད། ཅེས་སོགས་ལ། ལས་གཅིག་གིས་ལུས་དུ་མ་འཕེན་པའི་ལས་ནི་བུ་མོ་
ཞིག་གིས་འཕགས་པ་ནག་པོ་ཆེན་པོར། བྱ་རོག་ཞར་མ་ལྟར་བལྟའོ་ཞེས་ཚིག་རྩུབ་སྨྲས་པའི་དབང་གིས་ཚེ་རབས་ལྔ་བརྒྱར་བྱ་རོག་ཏུ་སྐྱེ་བའི་སྐྱེ་བ་འཕེན་བྱེད་ཀྱི་ལས་ལྟ་བུ་དང། ལས་དུ་མས་ལུས་གཅིག་འཕེན་པ་ནི། དཔེར་ན་ཇོ་བོ་རིན་པོ་
ཆེའི་སྐུ་མདུན་དུ་སོང་ནས་བདག་སྐྱེ་བ་རྗེས་མ་བདེ་བ་ཅན་དུ་པདྨ་ལས་བརྩུས་ཏེ་སྐྱེ་བར་ཤོག་ཅིག་ཅེས་སྨོན་ལམ་བཏབ། ཡང་དུས་གཅིག་གི་ཚེ་འཕགས་པ་རང་བྱོན་ལྔ་ལྡན་གྱི་དྲུང་དུ་ཡང་སྨོན་ལམ་དེ་ལྟར་བཏབ། ཡང་སངས་རྒྱས་ཤཱཀྱ་ཐུབ་
པ་སྒོམས་ནས་ཀྱང་སྨོན་ལམ་དེ་ལྟར་བཏབ་ནས། མཐར་བདེ་བ་ཅན་བརྫུས་ཏེ་སྐྱེ་བའི་སྐྱེ་བ་འཕེན་པའི་ལས་ལྟ་བུ་ཡིན་གསུངས། མཛོད་འགྲེལ་དུ། ལས་ཀྱི་འཁོར་བར་ལྕི་གང་དང། ཞེས་སོགས་ལ། འཆི་ཁར་གང་མངོན་དུ་གྱུར་པ་དང་
པོར་སྨིན་པའི་དཔེར། རྒྱལ་པོ་མྱ་ངན་མེད་ཀྱིས་ཚེ་དེར་དགེ་བའི་ལས་བསམ་གྱིས་མི་ཁྱབ་པ་ཞིག་བསགས་ཀྱང། འཆི་ནད་ཀྱིས་ཐེབ་ནས་མལ་དུ་ཉལ་བའི་ཚེ། བྲན་མོ་ཞིག་གིས་རྒྱལ་པོའི་དབུ་ཐོག་ཏུ་རླུང་གཡབ་གཡོབ་ཅིང་ཡོད་པ་ན། དེ་
གཉིད་དུ་གྱུར་ནས་རླུང་གཡབ་རྒྱལ་པོའི་དབུ་ལ་ཕོག་པས། རྒྱལ་པོས་བསམ་པ་བདག་མ་ན་བའི་ཚེ་འཛམ་བུའི་གླིང་གི་རྒྱལ་ཕྲན་ཐམས་ཅད་ཀྱིས་ཀྱང་ཕྱག་འཚལ་ན། ད་འདི་ལྟར་གྱུར་པའི་ཚོ་བྲན་མོས་ཀྱང་བསྙས་སོ་སྙམ་ནས་ཁོང་ཁྲོ་

[018A]༄༅། །སྐྱེས་པའི་དབང་གིས་ཀླུ་ཤིན་ཏུ་མི་སྲུན་པ་ཞིག་ཏུ་སྐྱེས་པ་ལྟ་བུ་ཡིན་གསུངས། གཉིས་པ་ནི་མར་མེ་ལ་སོགས་པའི་སྣང་བ་དང་གོས་གསར་པ་སྦྱིན་པའོ། ཞེས་པ་ལ། འདིར་དཔེར་བརྗོད་མང་དུ་གསུངས་ནས། ལན་
ཅིག་འཕགས་པ་ཀུན་དགའ་བོས་བཅོམ་ལྡན་འདས་ཀྱི་སྐུ་འོད་ཕུན་སུམ་ཚོགས་པ་འདི་ལྟ་བུ་ཡོང་བའི་རྒྱུ་གང་ལགས་ཞུས་པའི་ཚེ། སྟོན་པ་རང་ཉིད་སྔོན་འཛམ་གླིང་ལ་དབང་བའི་རྒྱལ་པོ་བུ་དྲུག་ཡོད་པ་ཞིག་ཏུ་འཁྲུངས་པའི་ཚེ། རྒྱལ་སྲིད་
ཀྱིས་ཐུགས་ཕྱུང་ནས་རྒྱལ་སྲིད་ཆ་དྲུག་ཏུ་བགོས་ནས་བུ་རྣམས་ལ་བྱིན་ནས་ཆོས་བཞིན་སྐྱོང་བར་གདམས། རང་ཉིད་ལྷོ་ཕྱོགས་ཀྱི་རྒྱ་མཚོ་དང་ཉེ་བར་སྒྲུབ་པ་མཛད་ཅིང་བཞུགས་པ་ན། སྐབས་ཤིག་ཆར་རླུང་འཚུབ་ཅིང་མུན་པ་ཆེར་
འཐིབས་ཅ་ཅོའི་སྒྲ་ཆེན་པོ་བསྒྲགས་པ་ཞིག་བྱུང་པ་ཅི་ཡིན་བརྟགས་པས། རྒྱ་མཚོའི་གླིང་ནས་རིན་པོ་ཆེ་དང་ཙནྡན་སོགས་མང་དུ་བླངས་ནས་ཕྱིར་ཐོན་པའི་དོན་མཐུན་འགའ་ཞིག་ལ་རྒྱ་མཚོའི་གླིང་གི་ཙནྡན་སོགས་བསྲུང་བའི་མི་མ་ཡིན་
རྣམས་ཀྱིས་མཐོ་བརྩམས་ནས་ལམ་སྟོར་ཞིང་ཤིན་ཏུ་སྡུག་བསྔལ་བར་གྱུར་པ་གཟིགས་ཏེ་དེ་རྣམས་ལ་སྙིང་རྗེའི་དབང་གིས་རང་གི་ཕྱག་ལ་རས་དཀྲིས་ཏེ་མེ་སྤར་ནས། དེ་རྣམས་ལ་ལམ་བསྟན་ཅིང་འཇིགས་བ་ལས་སྐྱོབ་པའི་རྒྱུ་ལས་
བྱུང་ཚུལ་གསུངས་པ་ལྟ་བུའོ་གསུངས། ཚོམས་ལས། བྱིས་པ་གང་ཞིག་བྱིས་བའོ་ཞེས་ཤེས་པ་དེ་འདིར་མཁས་པ་ཡིན་ཞེས་པ་ལ། བྱིས་པ་སྟེ་སོ་སོ་སྐྱེ་བོ་ཞིག་གིས་རང་རྒྱུད་ཆོས་དང་མཐུན་མི་མཐུན་བསམས་བ་ན་མི་མཐུན་

[018B] ཤིན་ཏུ་འགྱོད་ནས་བདག་ནི་བྱིས་པ་བས་ཀྱང་ཆེས་བྱིས་པའོ་སྙམས་ནས་ལེགས་ཉེས་འབྱེད་ཤེས་ན་མཁས་པ་ཡིན། ཞེས་པའི་དོན་ཡིན་གསུངས། གང་ཟག་གི་ཁྱད་པར་འགའ་ཞིག་ལ་མ་ངེས་པ་ནི། རྒྱལ་པོ་དཔའ་
བས་བྱིན་གྱིས་མེ་ཏོག་ཟླ་མཛེས་བཀྲོངས་པ་ལ་འགྱོད་དེ། ཞེས་པ་ལ་མ་སྐྱེས་དགྲ་དང། སོར་ཕྲེང་ཅན་སོགས་ཀྱིས་སྡིག་པ་དེ་ཙམ་བྱས་ཀྱང་བཤགས་སྡོམས་ཀྱིས་དག་ལ། རྒྱལ་པོ་དཔའ་བས་བྱིན་གྱིས་བྱང་ཆུབ་སེམས་དཔའ་མེ་ཏོག་ཟླ་
མཛེས་བཀྲོངས་ནས་སླར་འགྱོད་དེ། ལོ་དེ་ཙམ་གྱི་བར་དུ་སྡིག་པ་བཤགས་ཀྱང་མི་འདག་པ་ནི་གྮིའམ་རྟེན་མི་འདྲ་བའི་སྟོབས་ཀྱི་ཁྱད་པར་ཡིན་གསུངས། འཇིག་རྟེན་ན་ཡང་སྣང་སྟེ། རྐང་ལ་སོགས་གནད་པ་ཕྱིར་བཅོས་སུ་ཡོད་ཀྱང། ཞེས་
སོགས་ལ་མཁས་གྲུབ་རིན་པོ་ཆེའི་གསུང་སྦྱན་སྔ་བློ་གྲོས་རྒྱལ་མཚན་གྱིས་ཟིན་བྲིས་མཛད་པ་ལས། དཔེར་ན་མགོ་ཆག་ནས་རྨ་གསོས་ཀྱང། དེའི་ཤུལ་དུ་སྐྲ་མི་སྐྱེ་བ་དང། རྐང་ལག་སོགས་ཆག་པ་ཕྱིར་བཅོས་ཀྱང་ཀྱོང་ཀྱོང་ཡོང་བ་ལྟར་
དང་པོ་ནས་སྐྱོན་མ་བྱུང་བ་དང། བྱུང་ནས་ཕྱིར་བཅོས་པ་གཉིས་གཏན་ནས་མི་འདྲ། དེ་བཞིན་དུ་དང་པོ་ནས་སྡིག་ལྟུང་སོགས་ཀྱིས་མ་གོས་པ་གལ་ཆེ། སྡིག་ལྟུང་སོགས་བྱུང་ནས་ཕྱིར་བཅོས་སུ་ཡོད་ཀྱང། ལམ་ལ་སོགས་པའི་ཡོན་ཏན་
གོང་མ་སྐྱེ་བ་ལ་ཆེས་འགྱངས་པ་ཡིན་གསུངས།    ༈    རྟོགས་བརྗོད་འདུན་ལེགས་མར། དང་པོར་རྒྱ་ཆེན་ཐོས་བ་མང་དུ་བཙལ། ཞེས་སོགས་དྲངས་ནས་སྤྱི་བཤད་མཛད་སྐབས། རྗེ་བདག་ཉིད་ཆེན་པོ་བསྐལ་པ་དཔག་ཏུ་

[019A]༄༅། །མེད་པའི་སྔ་རོལ་ནས་སངས་རྒྱས་ཟིན་པས་གསར་དུ་ཐོས་བསམ་སྒོམ་གསུམ་ལ་སློབ་དགོས་པ་གལ་ཡིན་རུང། སྐུ་ཚེ་དེ་ལ་གཞན་གྱིས་དཔག་པར་དཀའ་བའི་ཐོས་པ་རྒྱ་ཆེན་པོ་མཛད་པ་ནི་རང་ཅག་རྣམས་ལ་འདི་ལྟར་
བྱེད་དགོས་སོ་ཞེས་གདམས་པའི་ཆེད་ཡིན་ཞེས་སོགས་ལས་འཕྲོས་ནས། སངས་རྒྱས་ཀྱིས་དངོས་སུ་ཟབ་མོ་སྟོང་པ་ཉིད་བཤད་མི་རུང་བའི་གདུལ་བྱ་རྣམས་ལ། དང་པོར་རང་གི་བློ་ཚོད་དང་བསྟུན་པའི་དྲང་དོན་གྱི་ཆོས་བསྟན་ནས་བློ་རིམ་
གྱིས་སྦྱངས་ཏེ། མཐར་སྟོང་བ་ཉིད་ཀྱི་དོན་དེ་སྟོན་པར་མཛད་པ་ཡིན། དང་པོ་རང་ནས་བསྟན་ན་འགའ་ཞིག་གིས་མི་རྟོགས། འགའ་ཞིག་ཤིན་ཏུ་སྐྲག་ནས་ཆད་མཐར་ལྟུང་བ་སོགས་ཀྱི་ཉེས་པ་ཡོད། དེའི་ཕྱིར་རིམ་གྱིས་ཁྲིད་དགོས་པ་ནི་
དཔེར་ན་སྔོན་རྒྱལ་པོ་གཅིག་བཙུན་མོ་ལ་ཆགས་བཞིན་དུ་དམག་ལ་སོང་བ་ན་དེའི་ཤུལ་དུ་བཙུན་མོ་ཤི། དེ་ནས་བློན་པོ་རྣམས་ཀྱིས་གློ་བུར་དུ་བཙུན་མོ་ཤིའོ་ཞེས་སྨྲས་ན། རྒྱལ་པོ་དངངས་ཀྱིས་དོགས་ནས་དང་པོར་བཙུན་མོའི་གདོང་སོགས་
ལུས་ཀྱི་ཆ་ཤས་རྣམས་ལ་ཤུ་བ་ཐོར་རེ་ཡོད་པ་ཞིག་བྲིས་ནས་རྒྱལ་པོ་ལ་བསྐུར། དེ་ནས་མཛེ་ནད་ཀྱིས་སྣ་དང་རྐང་ལག་སོགས་ཆད་ཅིང་ལུས་རུལ་བའི་རྣམ་པ་ཅན་ཞིག་རི་མོར་བྲིས་ནས་བསྐུར། དེའི་ཚེ་རྒྱལ་པོའི་བསམ་པ་ལ། བཙུན་
མོའི་ལུས་ཀྱི་གནས་སྐབས་འདི་འདྲ་བར་གྱུར་པ་ལས་ན། ད་ནི་བཙུན་མོ་ཤི་ཡང་སླ་བོ་སྙམ་པའི་སེམས་སྐྱེས་པའི་ཚེ། སླར་བཙུན་མོ་ཤིའོ། ཞེས་སྨྲས་པས། རྒྱལ་པོ་མ་དངངས་པར་བློ་ཐག་ཆོད་པ་ལྟ་བུ་དང། གཞན་ཡང་རྒྱལ་པོ་ཤར་

[019B] བྲན་མོ་རྒུར་འཇོག་མས་འཕགས་པ་ཀ་ཏྱ་ན་ལས་གདམས་པ་ཉན་ནས་བཤད་པའི་ཚེ་བདེན་པ་མཐོང། དེའི་ཚེ་རྒྱལ་པོས་ཀྱང་རང་གི་མ་དང་འདྲ་བར་བ་ཀུར་ཞིང་ཡོད་པ་ན། ནམ་ཞིག་རྒྱལ་པོ་རི་བྲག་པ་
འགའ་ཞིག་འབེབ་ཏུ་སོང་བའི་བཤུལ་དུ་བཙུན་མོ་སྔོ་སངས་མ་རང་གིས་སྔོན་མེས་ཚིག་ནས་ཚེའི་དུས་བྱེད་པའི་ལས་བསགས་པ་དང། གནས་སྐབས་གཞན་གྱི་ཕྲག་དོག་གི་རྐྱེན་གྱིས་མེས་བསྲེགས་ནས་ཤི། དེའི་ཚེ་མི་སྙན་པ་སྨྲ་བ་
ཞེས་བྱ་བའི་མངག་གཞུག་པ་ཞིག་གིས་བཙུན་མོ་མེས་ཚིག་ནས་ཤི་ལུགས་ཀྱི་བཀོད་པ་རི་མོར་བྲིས་ནས་རྒྱལ་པོའི་གན་དུ་སོང་ནས་ཐོག་མར་རི་མོ་དེ་བསྟན། དེ་ནས་དངོས་སུ་བཤད་པས་རྒྱལ་པོ་མྱ་ངན་ཆེར་མ་གཡོས་པ་ལྟ་བུ་ཡིན་
གསུངས། ཡང་སྐབས་ཤིག་མི་མཛེས་འཇིག་རྟེན་གྱི་ཁམས་འདིར་སྐྱེས་པའི་བྱང་ཆུབ་སེམས་དཔའ་སོགས་ཀྱི་ཐུགས་རྒྱུད་ལ་རྟོགས་པ་ཁྱད་པར་ཅན་སྐྱེས་པའི་ཚེས་གཞི་གཡོ་བའི་རྒྱུ་མཚན་ནི། འཇིག་རྟེན་གྱི་ཁམས་འདི་ཉིད་ནི་འདིར་
སྐྱེས་པའི་སེམས་ཅན་རྣམས་ཀྱི་སྤྱི་མཐུན་གྱི་ལས་ཀྱིས་གྲུབ་པ་ཡིན་པས། སེམས་ཅན་དེ་རྣམས་ཀྱི་སེམས་ཀྱི་སྟེང་ན་འཇིག་རྟེན་གྱི་ཁམས་འདིའི་ཆ་ཀུན་ལ་ལོངས་སྤྱོད་པའི་དགེ་སྡིག་གི་ལས་ཀྱི་བག་ཆགས་སྣ་ཚོགས་བ་ཞིག་ཡོད་ལ་
རྟོགས་པ་ཁྱད་པར་ཅན་དེ་རྒྱུད་ལ་སྐྱེས་པའི་སྟོབས་ཀྱིས་དགེ་སྡིག་གི་ལས་དེ་རྣམས་ཀྱི་བག་ཆགས་གཡོས་ཤིང་ཉམས་པར་བྱས་པའི་ནང་གི་རྟེན་འབྲེལ་གྱི་དབང་གིས་ཕྱིའི་ས་གཞི་རི་དང་བཅས་པ་གཡོ་ཞིང། རྒྱ་མཚོ་ཡང་དུས་ལས་

[020A]༄༅། །འདས་ཏེ་རླབས་གཡོ་བར་བྱེད་བ་སོགས་འབྱུང་གསུངས།    ༈    བཞི་བརྒྱ་བ་ལས། གང་ལ་འདིར་སྐྱོ་ཡོད་མིན་ག་དེ་ལ་ཞི་གུས་ག་ལ་ཡོད། ཅེས་པ་འདི། གང་ལ་བདིར་སྐྱོ་ཡོད་གྱུར་པེ། །དེ་ལ་ཞི་གུས་ངེས་པར་
ཡོད། ཅེས་བསྒྱུར་ནས། སྤྱི་བཤད་མཛད་སྐབས། མྱང་འདས་ལ་ཞི་བ་བསིལ་བ། ཞེས་སྨོས་པའི་རྒྱུ་མཚན་ནི། ཉོན་མོངས་ལས་གྲོལ་བས་ཞི་བ་དང། སྡུག་བསྔལ་ལས་གྲོལ་བས་བསིལ་བ་ཟེར་པ་ཡིན་གསུངས། ཡང་ཟག་བཅས་
ཉེར་ལེན་གྱི་ཕུང་པོ་ཞེས་པའི་དོན། རང་ལ་བརྟེན་ནས་སྡུག་བསྔལ་དུ་མ་སྐྱེ་བར་བྱེད་པས་ཉེར་ལེན་ཞེས་བྱ་ཞེས་པའི་ན་ཡམ་གཅིག་ཀྱང་གསུངས། ཡང་སྡུག་བསྔལ་གྱི་གནས་ངན་ལེན་ཞེས་པའི་དོན་ནི། ད་ལྟ་སྡུག་བསྔལ་བར་བྱེད་པའི་
གཞི་ཡིན་པས་གནས་དང། སླར་སྡུག་བསྔལ་ཕྱི་མ་འདྲེན་པར་བྱེད་པས་ལེན་ཞེས་བརྗོད་པ་ཡིན་གསུངས། སྐྱེ་བ་སྡུག་བསྔལ་དང་ལྡན་པས་སྡུག་བསྔལ་བ་ནི། ཞེས་སོགས་ལ། སྒོང་སྐྱེས་ལ་གཉིས་སྐྱེས་ཟེར་བ་ནི། དང་པོར་མའི་
མངལ་དུ་ཉིང་མཚམས་སྦྱོར་བ་ན། ས་ཆུ་མེ་རླུང་ནམ་མཁའི་ཁམས་ཀྱི་རིམ་པས་གྲུབ་པ་དང། ཕྱིར་སྒོ་ངའི་ནང་དུ་སྔ་མ་ལས་གོ་རིམ་ལྡོག་སྟེ་ནམ་མཁའ་རླུང། མེ་ཆུ་སའི་རིམ་པས་ལུགས་ལྡོག་ཏུ་གྲུབ་པ་སྟེ། ཁམས་དྲུག་འགྲུབ་པའི་
རིམ་པ་གཉིས་ཡོད་པས་གཉིས་སྐྱེས་ཞེས་ཟེར་གསུངས། ནུར་ནུར་པོ་དང། མེར་མེར་པོ་དང་ཞོས་པའི་སྐབས་དང་པོ་ནུར་ནུར་པོའི་སྐབས་ཀྱང་སེམས་ཀྱི་གཏིང་ན་མའི་མངལ་གྱི་སྡུག་བསྔལ་ལ་མི་འདོད་བའི་ཉམས་ཅུང་ཟད་ཅིག་འཆར་

[020B] འབད་པ་ལ་སོགས་པའི་འཕྲུལ་འཁོར་གསུམ་ནི་ཞེས་པ་ལ་འཐག་པ་དང། གཅོད་པ་དང། འབད་པའི་འཕྲུལ་འཁོར་ཞེས་པ་གསུམ་ཡིན་གསུངས།    ༈    དབུ་མ་འཇུག་པ་
ལས། དང་པོར་ང་ཞེས་བདག་ལ་ཞེན་གྱུར་ཅིང།   ྾   ྾ འགྲོ་ལ་ཞེས་དྲངས་ནས་སྤྱི་བཤད་མཛད། ཁ་ཅིག་དབུལ་བ་ལས་གྱུར་དང། ཞེས་པ་ལ་དབུལ་བའི་སྡུག་བསྔལ་ནི། བདེ་འགྲོ་གསུམ་གྱི་ནང་ནས་མིར་མ་ཟད། ལྷ་ཁ་ཅིག་ལ་ཡང་
ཡོད། དཔེར་ན་མ་ཎི་བཀའ་འབུམ་དུ་སྔོན་ཆོས་རྒྱལ་སྲོང་བཙན་སྒམ་པོ་ལྷ་དབུལ་བ་ཞིག་ཏུ་སྐྱེས་པར་བཤད་པ་ལྟ་བུ་ཡིན་གསུངས། བཞི་བརྒྱ་པ་ལས། མཆོག་ལ་ཡིད་ཀྱི་སྡུག་བསྔལ་ཏེ། ཞེས་སོགས་ལ་སྐྱེས་བུ་མཆོག་འཕགས་
པ་རྣམས་ལ་ཡིད་ཀྱི་སྡུག་བསྔལ་གཙོ་ཆེ་ཞིང། གང་ཟག་ཐ་མལ་པ་རྣམས་ལ་ལུས་ཀྱི་སྡུག་བསྔལ་གཙོ་ཆེ་ཞེས་པའི་བཤད་ཡམ་གཅིག་བྱུང། དེ་དག་བློ་དང་ལྡན་ན་འང་འགྲོ་བ་ཡི། །སྒྲིབ་པས་བདེན་པ་ཐོང་བ་མ་མཆིས་སོ། ཞེས་པ་
ལ༑ ལྷ་མིན་རྣམས་ལེགས་ཉེས་འབྱེད་ཤེས་པའི་ཤེས་རབ་དང་ལྡན་ཀྱང། བདེན་བཞི་དང་བདག་མེད་སོགས་བཤད་པའི་དོན་ཡུན་རིང་བསམ་མི་ནུས་ཏེ། དེ་ལ་སེམས་པར་རྩོམ་པ་ན་རྣམ་སྨིན་གྱི་སྒྲིབ་པའི་དབང་གིས་དེ་མ་ཐག་སེམས་
གཞན་དུ་ཡེངས་པར་འགྱུར་བའི་ཕྱིར། འདི་ནི་འདོད་པའི་ལྷ་ཕལ་ཆེ་རལ་ཡང་མཚུངས་ཤིང། གཟུགས་ཁམས་ཀྱི་ལྷ་རྣམས་ཀྱང་བདེན་བཞི་སོགས་ཀྱི་དོན་སེམས་པར་བརྩམས་པ་ན་སྔར་གྱི་གོམས་པའི་དབང་གིས་སེམས་ཏིང་ངེ་འཛིན་

[021A]༄༅། །ལ་ཧྲིལ་གྱིས་སོང་ནས་དོན་དེ་རྟོགས་པ་དང། བདེན་པ་མཐོང་བ་མེད་གསུང་བ་འདྲ་ཞིག་ཀྱང་གསུངས། མཐོ་རིས་ན་ཡང་བདེ་ཆེན་དེ་དག་གི་ཞེས་སོགས་ལ། ལྷ་འཆི་བའི་སྡུག་བསྔལ་དེ་གཞན་ལས་ཆེ་བའི་རྒྱུ་
མཚན་ནི། ཚེ་དེ་ལ་འདོད་པའི་ལོངས་སྤྱོད་ཧ་ཅང་ཆེ་བའི་དབང་དང། གཞན་འགའ་ཞིག་ངན་སོང་སོགས་སུ་སྐྱེ་བར་ཤེས་ནས་སྡུག་བསྔལ་ཆེས་ཆེ་བ་འབྱུང་བ་ཡིན་གསུངས། སྤྱུགས་པ་ནི་ལྷ་ཆེས་སྟོབས་དང་ལྡན་པ་རྣམས་འཁྲུག་ན།།
ཞེས་སོགས་ལ། ལྷར་མ་ཟད་མིས་ཀྱང་ལྷ་སྟོབས་ཆུང་བ་འགའ་ཞིག་སྤྱུག་པ་ཡོད་དེ། དཔེར་ན་འདུལ་བ་ལུང་ལས་དགེ་སློང་འགའ་ཞིག་གིས་གཙུག་ལག་ཁང་གི་ཆེད་དུ་དགུན་དུས་ཤིག་ཤིང་ལྗོན་པ་ཆེན་པོ་གཅིག་བཅད་ནས་ངུ་མ་བུ་དུམ་བུར་
བྱས་པ་ན། ཤིང་དེ་ལ་ཕྲུག་གུ་ལྔ་ཡོད་པའི་ལྷ་ཞིག་གནས་པ་དེ་གནས་མ་རྙེད་ཅིང་ཕྲུག་གུ་རྣམས་ལྷག་པས་སྤྲེབ་པར་གྱུར་པ་ན་ལྷ་དེས་སངས་རྒྱས་ལ་རྒྱུ་མཚན་གསོལ་བས། སངས་རྒྱས་ཀྱིས་ལྷ་གཞན་སྟོབས་དང་ལྡན་པ་ཞིག་ལ་སྔར་
གྱི་ལྷ་དེའི་གནས་སྟོན་པར་བསྒོས་ཤིང། གཞི་དེ་ལས་དགེ་སློང་རྣམས་ལ་མ་བརྟགས་པར་ཤིང་ལྗོན་པ་མི་གཅོད་པའི་བཅས་པ་མཛད་པ་ལྟ་བུ་ཡིན་གསུངས། རྣམ་འགྲེལ་ལས། སྲིད་པའི་སྲེད་ལས་རྣམ་བརྒལ་བས། ཞེས་སོགས་ལ་
སྐབས་འདིའི་སྲིད་པའི་སྲེད་པ་ལས་བརྒལ་བ་ནི་དགྲ་བཅོམ་ཐོབ་པ་ལ་མི་ཟེར་གྱི། རྣམ་འགྲེལ་ཊཱིཀ་ཆེན་ལས་གསུངས་པ་ལྟར་སྲིད་པའི་རྩ་བ་བདག་འཛིན་དང་འཛིན་སྟངས་འགལ་བའི་བདག་མེད་མངོན་སུམ་དུ་རྟོགས་པའི་འཕགས་པ་

[021B] ཐེ་ཚོམ་ནི་བདེན་པ་སོགས་གསུམ་ལ་དམིགས་ནས། ཞེས་སོགས་ལ། གང་ཟག་གི་རིགས་འགའ་ཞིག་གི་རྟོག་པ་ལ་སངས་རྒྱས་ཞེས་པ་ཞིག་སྔར་བྱུང་བ་བདེན་ན་ནམ་མི་བདེན་སྙམ་པའི་ཐེ་ཚོམ་སྐྱེ་བ་ཡོད། དེ་
འདྲའི་ཐེ་ཚོམ་སེལ་བའི་ཆེད་དུ། རྡོ་རྗེ་གདན་གྱི་སྒོ་ཁང་གི་ནང་དུ་སངས་རྒྱས་ཀྱི་ཞབས་རྗེས་ཡོད་པ་དེ་ལ་ཐོག་འབུག་པར་གསོལ་བ་ན། འདི་ལ་ཐོག་མ་འབུབ་ཅིག་མ་འོངས་པ་ན་གང་ཟག་འགའ་ཞིག་གི་ཐེ་ཚོམ་སེལ་བའི་དགོས་པ་མོད་
ཅེས་གསུངས་པ་ལྟ་བུ་ཡིན་གསུངས། ཚུལ་ཁྲིམས་དང་བརྟུལ་ཞུགས་མཆོག་འཛིན་ནི། ཞེས་སོགས་ལ། ཕྱི་རོལ་པ་འགའ་ཞིག་བསམ་གཏན་གྱི་དངོས་གཞིའི་སྙོམས་འཇུག་ཐོབ་ནས་ལྷར་སྐྱེས་པའི་ཚེ་ཐར་པ་ཐོབ་པར་རློམ་ནས་སླར་
ཏིང་ངེ་འཛིན་གྱི་འཕེན་པ་ཟད་ནས་འཁོར་བར་སྐྱེ་བར་མཐོང་བའི་ཚེ་ཐར་པ་མེད་པའི་ལོག་ལྟ་སྐྱེ་བ་ཡོད་གསུངས། འདི་སྐབས་དེ་འདྲའི་ཕྱི་རོལ་པ་ལྷར་སྐྱེས་པའི་ཚེ་ཡང་ཕྱི་རོལ་པ་ཡིན་གསུངས་པ་འདྲ་ཞིག་གོ་བྱུང། བཞི་པ་ཤི་ནས་བར་དོ་
འགྲུབ་ལུགས་ནི། ཞེས་སོགས་ལ། འཆི་བའི་ཚེ་འབྱུང་བ་ཐིམ་ཚུལ་དང། སྐྱེ་འཆི་བར་དོ་གསུམ་སྦྱོང་ཚུལ་ནི་ཕྲ་རགས་ཀྱི་ཁྱད་པར་ཙམ་མ་གཏོགས་མདོ་ལུགས་ལ་ཡང་ཡོད། འཆི་སྲིད་ཕྲ་མོའི་ཚེ་སེམས་ཤིན་ཏུ་མི་གསལ་ཞིང། དེའི་
མཇུག་ཏུ་སེམས་གསལ་སངས་ཏེ་སོང་བ་དང་དུས་མཉམ་དུ་བར་སྲིད་འགྲུབ་པ་ཡིན་གསུངས།    ༈    སྤྱི་བཤེད་མཛད་པའི་རྗེས་སུ་རེག་པ་ནི་ཡུལ་དབང་རྣམ་ཤེས་གསུམ་འདུས་ནས་ཡུལ་ཡིད་དུ་འོང་མི་འོང་

[022A]༄༅། །བར་མ་གསུམ་ཡོངས་སུ་དཔྱོད་པ་སྟེ། ཞེས་སོགས་ལ། འདོད་པར་མ་ཟད་གཟུགས་ཁམས་ལ་ཡང་གཟུགས་སྒྲ་དྲི་རོ་རེག་བྱ་ལྔ་ཀ་ལ་ལོངས་སྤྱོད་པ་ཡོད་དེ། གཟུགས་ཁམས་སུ་མེ་ཏོག་དྲི་ཞིམ་པོ་དང། རྒུན་ཆང་དང་
སྦྲང་ཆང་སོགས་ལ་ལོངས་སྤྱོད་པ་ཡོད་པར་མདོ་སྡེ་དག་ལས་གསུངས་པས་སོ། ཞེས་པའི་བཤད་ཡམ་ཅིག་བྱུང། གསུམ་པ་དེ་ལ་ལོག་རྟོག་བསལ་བ་ནི། ཞེས་སོགས་ལ། བྱང་སེམས་རྣམས་ཀྱིས་གཞན་དོན་དུ་འཁོར་བ་ཐམས་ཅད་
ལས་ངེས་པར་འབྱུང་འདོད་ཀྱི་སྐྱོ་ཤས་ཉན་རང་ལས་འབུམ་འགྱུར་གྱིས་ཆེ་བ་སྒོམ་མོད་ཀྱང། སེམས་ཅན་གྱི་དོན་དུ་འཁོར་བའི་སྡུག་བསྔལ་དཔག་ཏུ་མེད་པ་བཟོད་ཅིང་དང་དུ་ལེན་པའི་དཔེར་འཕགས་པ་སྤྱན་རས་གཟིགས་ཀྱིས་དམྱལ་བའི་
གནས་སོགས་ངན་སོང་གསུམ་དང། གཞན་ཡང་འཁོར་བའི་གནས་དཔག་ཏུ་མེད་པར་སྐུའི་རྣམ་རོལ་མཐའ་ཡས་པས་སེམས་ཅན་གྱི་དོན་བྱེད་པ་ལྟ་བུ་ཡིན་གསུངས། སྲིད་པའི་ཕུན་ཚོགས་ལ་གཞལ་མེད་ཁང་ལྟར་མཐོང་བའི་སྲེད་པ་
ཅུང་ཟད་ཀྱང་ཁ་མ་བྲི་བར་གཞན་དོན་ལ་སྙད་བཏགས་ནས་ཞེས་སོགས་ལ། མཁས་གྲུབ་རིན་པོ་ཆེའི་གསུང་སྤྱན་སྔ་བློ་གྲོས་རྒྱལ་མཚན་གྱིས་ཟིན་བྲིས་མཛད་པ་ལས་གསུངས་པ་ལྟར། བོད་སྔ་མ་འགའ་ཞིག་གིས་འཁོར་བ་ལ་གཏན་
སྡོད་བྱེད་པ་ལ། སངས་རྒྱས་ཀྱིས་བར་ཆད་མི་མཛད་འཚལ། ཟེར་ཡང་འཁོར་བར་བསམ་བཞིན་གནས་ནས་གཞན་དོན་བྱེད་པའི་ནུས་པ་མ་ཐོབ་པར་འཁོར་བར་སྡོད་པའི་དམ་བཅའ་བྱས་ཀྱང་རང་གཞན་གང་ལ་ཡང་མི་ཕན་པས་

[022B] འདི་མན་ཆད་ནས་སྐྱེས་བུ་འབྲིང་གི་ཆོས་སྐོར་མ་རྫོགས་པའི་བར་གྱི་དོན་བསྡུ་ནི། མདོར་ན་སེམས་ཅན་གྱི་དོན་དུ་འཁོར་བ་ལས་གྲོལ་བའི་གོ་འཕང་ཐོབ་པ་ལ། ལམ་བསླབ་པ་རིན་པོ་ཆེ་
རྣམ་པ་གསུམ་ཉམས་སུ་ལེན་དགོས་ཏེ། དེ་འདྲའི་གོ་འཕང་ཐོབ་པ་ལ། འཁོར་བའི་རྩ་བ་བདག་འཛིན་སྤོང་དགོས། དེ་ལ་བདག་མེད་རྟོགས་པའི་ལྷག་པ་ཤེས་རབ་ཀྱི་བསླབ་པར་གྱུར་པའི་ལྷག་མཐོང་ཐོབ་པ་སྔོན་དུ་འགྲོ་དགོས་
དེ་ལ་ལྷག་པ་ཏིང་ངེ་འཛིན་གྱི་བསླབ་པ་ཐོབ་པ་སྔོན་དུ་འགྲོ་དགོས། དེ་ལ་ལྷག་པ་ཚུལ་ཁྲིམས་ཀྱི་བསླབ་པ་ཐོབ་བ་སྔོན་དུ་འགྲོ་དགོས། དེ་ལ་ཡང་སོ་ཐར་རིགས་བདུན་ཡོད་པའི་གཙོ་བོ་ནི་དགེ་སློང་གི་སྡོམ་པ་ཡིན། དེ་ལྟར་ཡང་ལུང་ལས་དགེ་སློང་
དག་ཚུལ་ཁྲིམས་ཀྱི་ཕུང་པོ་ལ་བརྟེན་ནས་ནི་ཏིང་ངེ་འཛིན་གྱི་ཕུང་པོ་སྐྱེའོ། །ཏིང་ངེ་འཛིན་གྱི་ཕུང་པོ་ལ་བརྟེན་ནས་ནི། ཤེས་རབ་ཀྱི་ཕུང་པོ་སྐྱེའོ། །ཤེས་རབ་ཀྱི་ཕུང་པོ་ལ་བརྟེན་ནས་ནི། རྣམ་པར་གྲོལ་བའི་ཕུང་པོ་སྐྱེའོ། ཞེས་སོགས་གསུངས་པ་ཡིན། དེར་མ་ཟད་
དཔུང་བཟང་གི་རྒྱུད་དང། འདུལ་བ་ལུང་དང། སྤྱོད་འཇུག་དང། བཤེས་སྤྲིངས་སོགས་ལས་གསུངས་པ་ལྟར་ཚུལ་ཁྲིམས་ཀྱི་བསླབ་པ་ནི་ཡོན་ཏན་ཐམས་ཅད་ཀྱི་རྩ་བ་ཡིན་པས། ཤིན་ཏུ་གཅེས་པར་བསྲུང་དགོས། བསྲུང་ལུགས་ཀྱང་མི་མཐུན་
ཕྱོགས་ངོ་མ་ཤེས་ན་མི་ཡོང་བས། དེའི་གཉེན་པོར་བསླབ་བྱ་རྣམས་ཤེས་པར་བྱེད། མ་གུས་པ་ལྟུང་བ་འབྱུང་བའི་སྒོ་ཡིན་པས། དཀོན་མཆོག་གསུམ་དང་ལས་འབྲས་ལ་གུས་པར་བྱེད་པ་སོགས་ཡིན་གསུངས།    ༈    ལམ་སྒྲོན་

[023A]༄༅། །ལས། རང་རྒྱུད་རྟོགས་པའི་སྡུག་བསྔལ་གྱིས། །སྐྱེས་བུ་དེ་ནི་མཆོག་ཡིན་ནོ། ཞེས་དྲངས་ནས་སྤྱི་བཤད་མཛད། དེ་ཡང་ཕར་ཕྱིན་བསྡུས་པ་ལས། ཤེས་རབ་རྣམ་དག་མངོན་སྒྲུབ་ཐེག་པའི་མཆོག་ཅེས་སོགས་ལ། ཐེག་
པ་ཆེན་པོ་ལ་ཉི་མ་ཤར་བའི་འོད་དང་འདྲ་བར་གསུངས་པ་ནི། ཐེག་པ་གསུམ་ཀའི་གང་ཟག་གིས་སྟོང་པ་ཉིད་ཀྱི་དོན་ཇི་ལྟ་བ་བཞིན་རྟོགས་པར་མཚུངས་ཀྱང། ཐེག་ཆེན་པ་རྣམས་ཀྱིས་རྟོགས་ཚུལ་ཁྱད་པར་དུ་འཕགས་པའི་དོན་ལ་སྦྱོར་བ་
ཡིན༑ དེས་ན་ཐེག་པ་ཆེ་ཆུང་གཉིས་ཀྱིས་སྟོང་ཉིད་རྟོགས་ཚུལ་རིམ་པ་བཞིན་ཟླ་འོད་དང། ཉི་འོད་གཉིས་དང་འདྲ་བར་གསུངས། དེས་ན་ཆོས་ཐེག་པ་ཆེན་པོའི་ཆོས་ཡིན་པས་མི་ཆོག་གིས་ཞེས་སོགས་ལ། སྤྱིར་སངས་རྒྱས་ཐོབ་འདོད་ཀྱི་
སེམས་ཙམ་ཞིག་ཐེག་པ་ཆེ་ཆུང་སོགས་ཀྱི་གང་ཟག་མང་པོ་ཞིག་གི་རྒྱུད་ལ་ཡོད་ཀྱང། སེམས་ཅན་ཐམས་ཅད་ཀྱི་ཆེད་དུ་སངས་རྒྱས་ཐོབ་འདོད་ཀྱི་བློ་མ་བཅོས་པ་ཞིག་ནམ་སྐྱེས་བ་ན་ཐེག་ཆེན་པའི་གྲར་ཚུད་པ་ཡིན། དེ་འདྲའི་བློ་བཅོས་མ་མ་
ཡིན་པས་ཟིན་པའི་དབུགས་ཕྱི་ནང་དུ་རྒྱུ་བ་སོགས་སྒོ་གསུམ་གྱི་སྤྱོད་པ་ཐམས་ཅད་སྐྱེས་བུ་ཆེན་པོ་དང། ཐེག་ཆེན་གྱི་ཆོས་སུ་འགྲོ་གསུངས།    ༈    གཉིས་པ་སེམས་ཇི་ལྟར་བསྐྱེད་པའི་ཚུལ་ལ་བཞི་ཞེས་པ་ནས། འོན་ཀྱང་
ལན་དྲུག་སེམས་བསྐྱེད་པ་ནི་སྨོན་པའི་བསླབ་བྱ་ཐུན་མོང་མ་ཡིན་པའོ། ཞེས་པའི་བར་ལྗགས་བཤད་གནང་ནས། གསེར་འགྱུར་རྩི་ཡི་རྣམ་པ་མཆོག་ལྟ་བུ། ཞེས་པའི་སྐབས་ཀྱི་གསེར་འགྱུར་གྱི་རྩིས་གསེར་དུ་བསྒྱུར་བྱའི་རྫས་ལ། དངུལ་

[023B] ཞ་ཉེ། རྡོ་སོགས་ཡོད་གསུངས། མི་གཙང་ལུས་འདི་བླངས་ནས་རྒྱལ་བའི་སྐུ་ཞེས་པའི་སྐབས་ཀྱི་རྒྱལ་བའི་སྐུར་བསྒྱུར་རྒྱུའི་ཆོས་ལ་གཞུང་གི་ཚིག་ཟིན་པ་ལུས་ཞེས་པ་ཙམ་ལས་མ་བྱུང་ཡང། ཟག་བཅས་ཀྱི་ཕུང་པོ་ལྔ་ཀ་
ཡོད་གསུངས། བཏང་སྙོམས་བསྒོམས་པའི་སྐབས་རང་གཞན་གཉིས་ཀ་ལ་བལྟོས་ནས་བཏང་སྙོམས་སྒོམ་ཚུལ་གཉིས་ཡོད་པས། གཞན་ལ་བལྟོས་ནས་བཏང་སྙོམས་སྒོམ་ཚུལ་ལ། དགྲ་གཉེན་གང་ཡང་མིན་པའི་བར་མའི་སེམས་
ཅན་ཞིག་ལ་དམིགས་ནས། འདི་ལ་བདག་གིས་ཆགས་སྡང་གང་ཡང་བྱ་མི་རིགས་ཏེ། འདིས་ད་ལྟ་ནི་ཕན་གནོད་གང་ཡང་མ་བྱས་ཤིང། སྔར་ནི་བདག་གི་མ་ཡང་བྱས། དགྲ་ཡང་བྱས་སྙམ་དུ་བསམས་པ་སོགས་ཡིན་གསུངས། བདག་
གཞན་མཉམ་བརྗེའི་སྐབས་བདག་གཅེས་འཛིན་གྱི་བློ་ནམ་སྐྱེས་བྱུང་བ་ན། འདི་སྙམ་དུ་བདག་གིས་སེམས་ཅན་གཞན་གྱི་སེམས་ལ་ཅི་བསམ་ཀྱང་མི་ཤེས། དེར་མ་ཟད། ཕ་རོལ་པོའི་ལག་པའམ། ཕག་གི་ནང་དུ་རྫས་ཇི་འདྲ་ཞིག་
ཡོད་ཀྱང་འདི་ལྟ་བུ་ཞིག་འདུག་སྙམ་དུ་མི་ཤེས་ལ། རྫོགས་པའི་སངས་རྒྱས་ཀྱིས་ཤེས་བྱ་ཐམས་ཅད་མངོན་སུམ་དུ་གཟིགས་པ་འདི་གཉིས་ཀྱི་ཁྱད་འབྱུང་བ་ནི། སངས་རྒྱས་ཀྱིས་སྔོན་ནས་སེམས་ཅན་ཐམས་ཅད་བློས་མ་བཏང་བར། རང་
གཅེས་འཛིན་གྱི་བློ་ཡལ་བར་དོར། གཞན་གཅེས་འཛིན་གྱི་བློ་གོམས་པའི་མཐུ་ལས་བྱུང་བ་ཡིན་འདུག་པས། དེ་ལྟར་སངས་རྒྱས་ནས་ཤེས་བྱ་ཐམས་ཅད་མངོན་སུམ་དུ་མཁྱེན་པ་འདི་བྱུང་བ་ཡིན་འདུག་བདག་གིས་ནི་རང་གཅེས་འཛིན་

[024A]༄༅། །གྱི་བློ་འདིའི་དབང་གིས་སྔར་ཡང་ཐོག་མ་མེད་པ་ནས་འཁོར་བར་འཁོར་ཞིང། ད་དུང་བློ་འདིའི་དབང་གིས་འཁོར་བར་གཏན་འཁྱམས་བྱེད་པར་འདུག་པས། ད་ལེན་རང་གཅེས་འཛིན་དོར་ནས། གཞན་གཅེས་འཛིན་གྱི་བློ་
འབད་པས་བསྒོམས་ནས། ཐུབ་བ་སངས་རྒྱས་བཅོམ་ལྡན་འདས་བཞིན་དུ་རང་གཞིན་གྱི་དོན་ཕུན་སུམ་ཚོགས་པ་ཞིག་བྱེད་དགོས་སྙམ་དུ་བསམས་གསུངས། ཡང་སྨོན་སེམས་ཆོ་གས་བཟུང་ཀྱང། སེམས་ཅན་གྱི་དོན་དུ་སངས་རྒྱས་
ཐོབ་པར་བྱའོ་སྙམ་པ་ཙམ་ཞིག་བཟུང་ན། སྨོན་སེམས་ཀྱི་བསླབ་བྱ་ལ་སློབ་མ་ཐུབ་ཀྱང་ཉེས་བར་མི་འགྱུར་ལ། སེམས་ཅན་གྱི་དོན་དུ་སངས་རྒྱས་མ་ཐོབ་ཀྱི་བར་དུ་བྱང་ཆུབ་ཀྱི་སེམས་མི་བཏང་ངོ་སྙམ་དུ་བཟུང་ན་ནི། སྨོན་སེམས་ཀྱི་བསླབ་བྱ་
རྣམས་ལམ་བསླབ་ན་ཉེས་པར་འགྱུར་ཞིང། དེ་འདྲའི་ཁྱད་པར་འབྱུང་བ་ཡང་སྨོན་སེམས་ཆོགས་བཟུང་བ་ཙམ་དུ་འདྲ་ཡང། སེམས་བསྐྱེད་པའི་དུས་ཀྱི་ཀུན་སློང་གི་ཁྱད་པར་ཡིན་གསུངས།    ༈    དེ་ཡང་རང་ཉིད་ཐབས་དེ་
ལ་མ་ཞུགས་པར་གཞན་སྒྲོལ་བར་མི་ནུས་པས། ཞེས་སོགས་ལ། གཞན་འདུལ་བ་རྣམས་ཀྱི་མཆོག་ནི་སངས་རྒྱས་བཅོམ་ལྡན་འདས་ཡིན་ཏེ། ཐོག་མར་རང་གི་སྐྱོན་སྒྲིབ་གཉིས་བག་ཆགས་དང་བཅས་པ་སྤངས། ཡོན་ཏན་གྱི་རྣམ་
པ་ཐམས་ཅད་ཡོངས་སུ་རྫོགས་པར་མཛད་པའི་ཕྱིར། དེ་ལྟར་ཡང་མདོ་ལས། ལི་ཙ་བྱི་འཇིག་རྟེན་ཐམས་ཅད་ཀྱིས་མཐོང་ན་དགའ་བས་བཅོམ་ལྡན་འདས་ནི་གཞན་འདུལ་བ་རྣམས་ཀྱི་མཆོག་ཏུ་གྱུར་པ་ལགས་ཏེ། དེ་ཅིའི་སླད་དུ་ཞེ་ན་

[024B] བྱང་ཆུབ་ཀྱི་སེམས་ནི་ཀུན་རྫོབ་དང། དོན་དམ་པའི་བྱང་ཆུབ་ཀྱི་སེམས་གཉིས་དང་ཞེས་པ་ལ། ཉན་ཐོས་དང་རང་སངས་རྒྱས་རྣམས་ཀྱིས་སྟོང་
ཉིད་ཀྱི་དོན་ཕྱིན་ཅི་མ་ལོག་པར་རྟོགས་ཤིང་བསྒོམ་པར་བྱེད་ཀྱང། དེ་རྣམས་ལ་དོན་དམ་བྱང་ཆུབ་ཀྱི་སེམས་མི་ཡོང་བ་ནི་བརྩེ་བ་སྙིང་རྗེ་ཆེན་པོས་ཟིན་པའི་སྒོ་ནས་ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་སྟོང་ཉིད་སྒོམས་པ་མེད་
པའི་གནད་ཀྱིས་ཡིན་གསུངས། སྤྱིར་ཤིང་རྟ་ཆེན་པོ་ལ་ཀླུ་སྒྲུབ་དང། ཐོགས་མེད་གཉིས་སུ་གྲངས་ངེས་ཆོས་ཀྱང་སློབ་དཔོན་ཆེན་པོ་ཀ་མ་ལ་ཤཱི་ལ་ལ་ཤིང་རྟ་ཆེན་པོ་ཞེས་གསུངས་པ་ནི། སློབ་དཔོན་དེས་གངས་ཅན་གྱི་ལྗོངས་འདིར་ཧ་
ཤང་ལ་སོགས་པའི་ལྟ་བ་ལོག་པ་རྣམས་ལུང་རིགས་དྲི་མ་མེད་པའི་སྒོ་ནས་བསུན་ཕྱུང་སྟེ། རྒྱལ་བའི་རིང་ལུགས་ཡོངས་སུ་རྫོགས་པ་གསལ་བར་མཛད་པའི་གནད་ཀྱིས་ཡིན་གསུངས། འོད་སྲུང་གིས་ཞུས་པ་ལས་ཀྱང། འོད་སྲུང་
འདི་ལྟ་སྟེ་དཔེར་ན་བློན་པོས་ཟིན་པའི་རྒྱལ་པོ་རྣམས་ཞེས་སོགས་ལ། བྱང་སེམས་ཀྱི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་ནི་རྒྱལ་པོ་ལྟ་བུ་དང། དེའི་གྲོགས་སུ་གྱུར་པའི་ཐབས་ཀྱི་ཆ་རྣམས། རྒྱལ་པོའི་བྱ་བ་བསྒྲུབ་མཁན་གྱི་བློན་པོ་
སོགས་འཁོར་རྣམས་དང་འདྲ་གསུངས། གཙུག་ན་རིན་པོ་ཆེའི་མདོ་ལས། དེ་བྱམས་པའི་གོ་ཆ་བགོས་ཤིང་སྙིང་རྗེ་ཆེན་པོའི་གནས་ལ་གནས་ཤིང་ཞེས་སོགས་ལ། རྣམ་ཀུན་མཆོག་ལྡན་གྱི་སྟོང་པ་ཉིད་ནི། དུས་ཀྱི་འཁོར་ལོ་ནས་

[025A]༄༅། །བཤད་པ་དང་མི་འདྲ་སྟེ། སྐབས་འདིར་ཕྱིན་དྲུག་གི་ཉམས་ལེན་གྱིས་ཟིན་པའི་སྟོང་ཉིད་རྟོགས་པའི་ཤེས་རབ་དེ་རྣམ་ཀུན་མཆོག་ལྡན་གྱི་སྟོང་ཉིད་ལ་འཇོག་གསུངས།    ༈    བདག་མེད་
འཇིགས་ལ་སྙིང་པོ་མེད་པའི་ལུས། །སྡུག་བསྔལ་དྲི་མེད་རྟག་ཏུ་མི་གཙང་བའི། ཞེས་སོགས་ལ། བཅོམ་ལྡན་འདས་སྔོན་ཀུ་རུའི་ཡུལ་གྱི་གྲོང་ཁྱེར་དུ་སེམས་ཅན་རྣམས་ལ་ནད་ཡམས་ཆེན་པོ་ཞིག་བྱུང་བ་ན། གཞན་གང་གིས་ཀྱང་
མི་ཕན་པར། སྲོག་ཆགས་ངེས་པ་ཞེས་པའི་ཤས་ཕན་པར་གཟིགས་ནས། སྲོག་ཆགས་དེ་འདྲ་བ་ཞིག་ཏུ་སྐྱེ་བ་བཞེས་ནས་རང་གི་ཤ་ཡུལ་དེའི་མི་རྣམས་ཟར་བཅུག་པས་ཐམས་ཅད་ནང་ལས་ཐར་བར་མཛད་པའི་རྣམ་ཐར་གསུངས་
དེ་ཡང་ཐོས་པ་ལ་སོགས་པའི་བར་ཆད་དུ་འགྱུར་བ་ལ་དགོངས་པར་བསླབ་བཏུས་སུ་གསུངས་ཏེ། ཞེས་སོགས་ལ་རབ་བྱུང་གིས་རང་གི་ཐོས་སོགས་ལ་མི་གནོད་ན་ཟང་ཟིང་གི་སྦྱིན་པ་བྱེད་པའི་དཔེར། སློབ་དཔོན་དབྱིག་གཉེན་ཟས་གོས་
གནས་མ་ལ་སོགས་ངན་ངོན་ཙམ་གྱིས་ཆོག་ཤེས་པའི་སྦྱངས་པའི་ཡོན་ཏན་ལ་རྟག་ཏུ་གནས་པ་ཡིན་ཀྱང། སངས་རྒྱས་གཉིས་པ་ལྟར་གྲགས་པའི་དབང་གིས་ཉིན་རེ་བཞིན་ཡང། རྒྱལ་བློན་དང་ཚོང་དཔོན་དང། ཁྱིམ་བདག་ཆེན་
པོ་རྣམས་ཀྱིས་རིན་པོ་ཆེ་སོགས་ཀྱི་འབུལ་བ་དཔག་ཏུ་མེད་པ་བྱས་པ་རྣམས་ཅུང་ཟད་ཀྱང་བདག་གིར་མི་མཛད་པར། ས་མ་རུབ་ཚུན་ལ་དེ་ཐམས་ཅད་སྐྱེ་བོ་སློང་བ་ཕོངས་པ་རྣམས་ལ་སྟེར་བར་མཛད་ཚུལ་དང། ཇོ་བོ་ཆེན་པོ་ལྷ་

[025B] བསམ་ཡས་སོགས་སུ་བཞུགས་སྐབས་ནས་ཀྱི་འབུལ་བ་ཚན་ཆེར་བྱུང་བ་རྣམས། སང་ནང་པར་ནས་རྡོག་ཅིག་ཀྱང་མེད་པར་གྱུར་པའི་སྐབས། འབྲོམ་རིན་པོ་ཆེས་འདི་ལྟར་གྱུར་པ་གང་ལགས་ཞུས་བས། ཇོ་བོའི་ཞལ་ནས་ཁོ་བོ་
སྦྱིན་པ་གཏོང་བ་ལ་མཁས་པ་ཡིན་གསུང་བ་སོགས་ཀྱི་རྟོགས་བརྗོད་གསུངས། ཆོས་ཀྱི་སྦྱིན་པ་ནི། དམ་པའི་ཆོས་ཕྱིན་ཅི་མ་ལོག་པར་སྟོན་པ་དང། ཞེས་སོགས་ལ། བྱང་ཆུབ་སེམས་དཔའ་རྣམས་ཀྱིས་དམ་པའི་ཆོས་སྟེན་པར་མ་ཟད་
འཇིག་རྟེན་གྱི་ལས་ཀྱི་མཐའ་བཟོ་སོགས་ཁ་ན་མ་ཐོ་བ་མེད་པ་སློབ་ཅིང་སྟོན་པ་ཡང་ཆོས་ཀྱི་སྦྱིན་པའི་གྲྭར་སྡུད་པ་ཡིན་གསུངས་ཤིང། འདི་སྐབས་བྱང་སེམས་རྣམས་ཀྱིས་སེམས་ཅན་གྱི་བསམ་པ་དང་འཚམས་པའི་སྤྱོད་པ་བསྟན་ནས་
དོན་མཛད་པའི་དཔེར། སྔོན་བཅོམ་ལྡན་འདས་ཀུན་ཏུ་རྒྱུ་བྱང་ཆུབ་ཅེས་བྱ་བར་སྐུ་སྐྱེ་བ་བཞེས་ནས། ཀུན་ཏུ་རྒྱུ་དག་ཡང་དག་པའི་ལམ་ལ་བཀོད་པའི་སྐྱེས་རབས་མདོར་བསྡུས་གསུངས། གཞན་ཡང་སྦྱིན་པའི་ཚེ། སློང་བ་པོའི་ལོག་སྒྲུབ་
བཟོད་དགོས་པ་ལས་འཕྲོས་ནས། སློབ་དཔོན་ཕྱོགས་གླང་དང། མུ་སྟེགས་ཀྱི་སྟོན་པ་ཐུབ་རྒྱལ་ནག་པོ་གཉིས་རྩོད་པ་ན། སློབ་དཔོན་གྱིས་མུ་སྟེགས་ལན་བདུན་གྱི་པར་དུ་ཕམ་པར་བྱས་པ་ན། སླར་མུ་སྟེགས་དེས་ཁ་ནས་མེ་སྦར་ཏེ། སློབ་དཔོན་
གྱི་ཡོ་བྱད་ཐམས་ཅད་བསྲེགས་ཤིང། སློབ་དཔོན་རང་ཡང་ཚིག་པར་འཆའ་བ་ན། བདག་གིས་ནི་མུ་སྟེགས་འདི་གཅིག་པུའི་དོན་ཀྱང་བྱ་བར་མི་ནུས་ན་སེམས་ཅན་ཐམས་ཅད་ཀྱི་དོན་བྱེད་ནུས་པ་ལྟ་སྨོས་ཀྱང་ཅི་དགོས། དེ་བས་རང་ཉིད་ཞི་

[026A]༄༅། །བའི་བདེ་བ་ཐོབ་པར་བྱའོ་སྙམ་དུ་དགོངས་ཏེ། ཐོད་ལེ་ཀོར་ནམ་མཁར་འཕངས་པ་རེ་ཞིག་མར་མ་ལྷུང་བ་ན། ནམ་མཁར་གཟིགས་པས་རྗེ་བཙུན་འཇམ་དབྱངས་དངོས་སུ་བྱོན་ནས། བུ་མ་བྱེད་མ་བྱེད་ཐེག་པ་དམན་པ་
དང་འཕྲད་བ་ལས་ནི་བློ་གྲོས་ངན་པ་སྐྱེ་སྟེ། ཞེས་སོགས་གསུངས་ནས་རྗེས་སུ་བཟུང་བའི་ལོ་རྒྱུས་གསུངས།    ༈    འོས་པ་མ་ཡིན་ན་ནི་རྣམ་དག་གི་ཆོ་ག་བཞིན་དུ་དེ་དག་ལ་བསྔོས་པ་ལ་བརྟེན་ནས་བཞིན་བཟང་འདི་ནི་གཞན་
གྱི་ཡིན་ཏེ། ཞེས་སོགས་ལ་བྱང་སེམས་ཀྱིས་སྦྱིན་མི་འོས་བ་ཀུན་ལ་དེ་ལྟར་ཟེར་དགོས་པའི་ངེས་པ་མེད་པ་འདྲ་སྟེ། ཇོ་བོ་བོད་དུ་ཕེབས་དུས་ཙནྡན་གྱི་ཁྲིའུ་ཞིག་བསྣམས་ནས་ཡོད་པ་མོན་གྱི་རྒྱལ་པོ་ཞིག་གིས་ཤེས་ནས་ཇོ་བོ་ལ་སློང་བ་ན་
ཁྱོད་ལ་མི་སྟེར་བོད་དུ་སྐྱེས་ལ་ཁྱེར་འགྲོ་རྒྱུ་ཡིན་གསུངས་པས། ཁོ་མ་དགའ་ནས་ཆོམ་པོ་འགའ་ཞིག་བཏང་ནས་ཕྲོག་ཏུ་བཅུག་པའི་ཚེ་ཇོ་བོས་ཇེག་ཆིང་གི་གདམས་པ་མཛད་པས་དེ་རྣམས་རེངས་པར་མཛད་ནས་ཚུར་ཕེབས། དེ་ནས་རྒྱང་
གྲགས་ཙམ་སོང་བ་ནས་སླར་བྱེ་མ་ལ་སྔགས་བཏབ་ནས་ལམ་དེ་ལ་འགྲོ་མི་འགའ་ལ་བསྐུར་ཏེ། ཇག་བ་རེངས་པ་རྣམས་ལ་གཏོར་དུ་བཅུག་པས་བཅིངས་བ་ལས་གྲོལ་བར་མཛད་པའི་གཏམ་རྒྱུད་ལྟ་བུ་ཡིན་གསུངས། ཡང་ལུས་གཏོང་
མི་གཏོང་གི་བཤད་པའི་སྐབས། ཁ་ཅིག་གིས་སྟོང་ཉིད་མ་རྟོགས་པར་དུ་ལུས་གཏོང་མི་ནུས་ལ། རྟོགས་ནས་གཏོང་ནུས་ཟེར་ཀྱང་དེ་མིན། འོ་ན་ཇི་ལྟར་ཞེ་ན་སྟོང་ཉིད་རྟོགས་མ་རྟོགས་གང་ཡིན་ཀྱང། ཕྱི་ནང་གི་རྐྱེན་གང་གིས་ཀྱང་སྙིང་རྗེ་

[026B] བྱང་ཆུབ་ཀྱི་སེམས་ལས་ཉམས་པར་མི་ནུས་པའི་ནུས་བ་ཐོབ་བ་ན་ལུས་བཏང་ཆོག་གསུངས། འདིའི་དཔེར་བརྗོད་ལ་སྐྱེས་རབས་སོ་བཞི་བའི་དང་པོ་སྟག་མོ་ལུས་བྱིན་དང། གཉིས་པ་ཤི་བིའི་རྒྱལ་པོའི་སྐྱེས་རབས་གཉིས་སྦྱར་
བའི་བཤད་ཡམ་གཅིག་བྱུང། གཞན་ཡང་གཅམ་གསག་གི་ཚིག་མ་བརྗོད་ཅིང་འབད་རྩོལ་གྱི་ཚོགས་ཀྱིས་མ་བསྒྲུབས་ཀྱང། ཉེར་མཁོའི་ལོངས་སྤྱོད་དང་གིས་འདུ་བ་དང། ཞེས་སོགས་ལ། ཚུལ་ཁྲིམས་ཡང་དག་པར་ལྡན་པའི་མདོ་ལས་
ཚུལ་ཁྲིམས་ལྡན་པའི་དགེ་སློང་འོད་དང་ལྡན། །ཚུལ་ཁྲིམས་ལྡན་པ་གྲགས་འགྱུར་བདེ་བ་ཐོབ། ཅེས་དྲངས་ནས་སྐབས་འདིའི་འོད་ནི་ཚུལ་ཁྲིམས་ལགས་པར་བསྲུངས་ན་ལུས་ཀྱི་མདངས་གསལ་བ་སོགས་ཀྱང་ཡིན་མོད་ཀྱི། དེར་མ་ཟད། ཟས་
ནོར་ལོངས་སྤྱོད་སོགས་དང་གིས་འདུ་བ་དང། སྐྱེ་བོ་རྣམས་དང་བར་འགྱུར་བ་དང། ལྷག་པར་དཀར་ཕྱོགས་ལ་དགའ་བའི་ལྷ་ཀླུ་རྣམས་ཀྱིས་ཡུལ་ག་གེ་མོ་ཞིག་ན་གནས་ཀྱི་ཁྱད་པར་འདི་འདྲ་ཞིག་ཏུ་གང་ཟག་ཆེ་གེ་མོ་ཞིག་ཚུལ་ཁྲིམས་ལེགས་
པར་བསྲུངས་པས་མཐོ་རིས་དང་ཐར་བའི་གོ་འཕང་ལ་ཉེ་བར་འགྱུར་རོ་ཞེས་རྗེས་སུ་ཡི་རངས་ཤིང་ཆེད་དུ་བརྗོད་པ་སོགས་འབྱུང་བ་ལ་བྱེད། ཚུལ་ཁྲིམས་ངོ་ལྐོག་མེད་པར་བསྲུངས་ན་ལོངས་སྤྱོད་དང། སྐྱེ་བོ་རྣམས་དབང་དུ་འདུ་བ་ངེས་པར་
འབྱུང་སྟེ། ཀུན་གཟིགས་ལྔ་པ་ཆེན་པོ་དེས་དོན་དུ་སངས་རྒྱས་ཟིན་པས་སྟོང་གསུམ་གྱི་འཇིག་རྟེན་ཐམས་ཅད་དབང་དུ་བྱེད་ཀྱང་བཞེད་པ་ཙམ་ལ་རག་ལས་མོད་ཀྱང། ཐུན་མོང་གི་སྣང་ཚོད་ལ་ཡང། ཇུན་སྒར་རྒྱལ་པོ་སྤོ་ཤོག་ཐུས་ཡེར་

[027A]༄༅། །ཁིང་གི་ཡུལ་ཁམས་རྣམས་མངའ་འབངས་སུ་ཕུལ་བའི་རྒྱུ་ཞུས་པ་ན། ཁོ་བོས་ཚུལ་ཁྲིམས་ངོ་ལྐོག་མེད་པར་བསྲུངས་པའི་སྟབས་ཀྱིས་ཨེ་ཡིན་གསུང་བ་ལྟ་བུ་དང། གཞན་ཡང་བི་ཀ་མ་ལ་ཤཱི་ལའི་གཙུག་ལག་ཁང་
གི་གནས་བརྟན་རཏྣ་ཨ་ཀར་ཤནྟི་པ་ཡང་དབང་ཆེ་ཞིང་ཡུལ་དེའི་རྒྱལ་པོ་རྣམས་ཀྱིས་ཀྱང་ཁོང་གི་བཀའ་ལས་འདའ་མི་ནུས་པ་ཡང་ཚུལ་ཁྲིམས་རྣམ་པར་དག་པའི་འབྲས་བུ་ཡིན་གསུངས། སྡོམ་པའི་ཚུལ་ཁྲིམས་ཕྱི་མ་གཉིས་ཀྱི་
གཞི་དང་གནས་སུ་ལན་དུ་མར་གསུངས་པའི་ཕྱིར་རོ། ཞེས་པ་ལ་སྡོམ་པའི་ཚུལ་ཁྲིམས་ནི་ཤིན་ཏུ་གལ་ཆེ་སྟེ། སྔོན་གྱི་དགེ་བའི་བཤེས་གཉེན་མང་བོ་ཞིག་གིས་ཀྱང། རྡེའུ་དཀར་ནག་སྤུངས་ནས་ཉིན་བཞིན་ལེགས་ཉེས་ལ་ངོ་
བགྲང་བྱེད་ཅིང་མཐར་རྡེལ་ནག་ཐོན་པ་བྱུང་བྱུང་ལ་འབད་བ་ལྟ་བུ་ཡིན། དཔེར་ན་ཨོ་རྒྱན་པ་རིན་ཆེན་དཔལ་གྱིས་ཀྱང་དེ་ལྟར་མཛད་པས། རྡེལ་ནག་གཉིས་ཙམ་ཤིན་ཏུ་ཐོན་དཀའ་བྱུང་བ་ལ། ནུབ་གཅིག་དཀོན་མཆོག་ལ་གསོལ་བ་
བཏབ་ནས་གཟིམས་པས་མནལ་ལམ་དུ་རྗེ་བཙུན་འཇམ་དབྱངས་བྱོན་ནས། ཁྱོད་ཀྱི་རྡེལ་ནག་དེ་བྱའི་ལོ་ལ་ཐོན་འགྲོ་གསུང་བ་བྱུང། དེ་རྗེས་བྱའི་ལོ་ཞིག་ལ། རྒྱ་གར་རྡོ་རྗེ་གདན་མཇལ་བར་ཕེབས་པ་ན། བྱང་ཆུབ་ཆེན་པོའི་ཞལ་
མཇལ་ལ་འགྲོ་བའི་ཚེ་ལྷོ་སྐོ་ནས་འགྲོ་དགོས་པ་ལ། ཁོང་ལམ་ནོར་ནས་སྒོ་གཞན་ཞིག་ཏུ་ཞུགས་ཏེ་ཕྱིན་པས། བྱང་ཆུབ་ཀྱི་ཤིང་ཡོད་པ་དང་ཐུག་སྟེ། ཤིང་དེའི་དྲི་ཕུན་སུམ་ཚོགས་པ་ཚོར་པ་ཙམ་གྱིས། སངས་རྒྱས་རྗེས་སུ་

[027B] དེ་མ་ཐག་དབུས་ལ་བརྡབ་སྟེ་ཕྱག་མཛད་ཅིང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་བློ་བཅོས་མ་མ་ཡིན་པ་ཐུགས་ལ་འཁྲུངས་པ་ཡིན། དེ་ནས་སྔར་ཁོང་གར་ཕེབ་ཏུ་སྐྱེ་བོ་མང་བོ་རང་ཤུགས་ཀྱིས་
འདུ་བ་ཞིག་ཡོད་པ་དེ་མེད་པར་སོང་ཞིང། སེམས་བསྐྱེད་བའི་སྟོབས་ཀྱིས་རྡེལ་ནག་ཐོན་པ་ལྟ་བུ་ཡིན་གསུངས། འདིའི་ཞར་ལ་ཁོང་རྡོ་རྗེ་གདན་དུ་ཕེབས་པའི་ལམ་དུ་གྲོང་ཁྱེར་ཏི་ར་ཧུ་ཏིའི་རྒྱལ་པོར་མ་སིང་ང་ཟེར་བ་ཁྱོགས་ལ་ཞོན་ནས་རལ་
གྲི་དང། དབྱུག་པ་སོགས་མཚོན་ཆ་ཐོགས་པའི་སྐྱེས་བུ་མང་པོས་སྣ་དྲངས་ནས་འགྲོ་བ་དང་ཐུག་ཅིང། དེར་རྒྱལ་པོའི་འཁོར་དེ་རྣམས་ཀྱིས་ཕར་སོང་ཟེར་བ་ལ། ཁོང་གིས་མ་ཉན་པར། སྐྱེས་བུ་ཞིག་གི་དབྱུག་པ་ཕྲོགས་ནས། སླར་རྒྱལ་
པོའི་ཐད་དུ་མཆོངས་ནས་སོང་བའི་ཚེ་རྒྱལ་པོ་ཁྱོགས་ཀྱི་སྟེང་ནས་བྲོས། དེར་ཁོང་བཞད་ཅིང་བཞུགས་པས། རྒྱལ་པོས་ཀྱང་རྣལ་འབྱོར་པས་ཀུ་རེ་བྱས་བར་ཤེས་ནས་སླར་བསྙེན་བཀུར་བྱས། རྒྱལ་པོ་དེ་ནི་མགོན་པོ་མངོན་བྱུང་གི་རྒྱུད་
ལས་འཕགས་ཡུལ་གྱི་རྒྱལ་པོ་ཉེར་ལྔ་ལུང་བསྟན་པའི་བཅུ་གཅིག་པ་དེ་ཡིན་པར་འདུག་གསུངས།    ༈    དང་པོ་ནི་བྱང་སེམས་རྣམས་བརྩོན་འགྲུས་རྩོམ་པ་ན་སྦྱོར་བའི་སྔ་རོལ་ནས་སེམས་བསྐྱེད་ཀྱི་སྤྲོ་བ་སྔོན་དུ་འགྲོ་བའི་
བསམ་པའི་གོ་ཆ་འདི་ལྟ་བུ་གྱོན་པར་བྱེད་དེ་ཞེས་སོགས་ལ་བྱང་སེམས་ཀྱི་གོ་ཆའི་བརྩོན་འགྲུས་ནི། སེམས་ཅན་གཅིག་གི་ཡང་སྡུག་བསྔལ་ཐམས་ཅད་ལྟ་ཅི་སྨོས་ཐ་ནའང་མཁྲིས་པ་ལས་གྱུར་པའི་ནད་ལྟ་བུའི་ནད་སྣ་གཅིག་ཉིད་སེལ་བའི་

[028A]༄༅། །ཆེད་དུ་བསྐལ་ཆེན་སྟོང་དང་ཡུན་མཉམ་པའི་ཉིན་ཞག་བསགས་པའི་བསྐལ་ཆེན་གྲངས་མེད་འབུམ་འགྱུར་གྱི་བར་དུ་དམྱལ་བར་གནས་དགོས་ཀྱང་ཅུང་ཟད་ཀྱང་ཡ་མི་ངའོ་སྙམ་དུ་བྱ་བ་དེ་ལ་འཇུག་པའི་སྔ་
རོལ་དུ་སེམས་སྤྲོ་བར་བྱེད་པ་ལྟ་བུ་ཡིན་གསུངས། གཞན་ཡང་བྱང་སེམས་ཀྱི་བརྩོན་འགྲུས་ཕུན་སུམ་ཚོགས་པའི་དཔེར། བྱང་ཆུབ་སེམས་དཔའ་རྟག་ཏུ་དུས་བྱང་ཆུབ་སེམས་དཔའ་ཆོས་འཕགས་བསྟེན་པའི་ཚེ་ནམ་ཞིག་
ཆོས་འཕགས་ལོ་བདུན་གྱི་བར་དུ་ཏིང་ངེ་འཛིན་ལ་མཉམ་པར་བཞག་པ་ན། དེའི་བར་དུ་རྨུགས་བ་དང་གཉིད་སོགས་ཀྱི་དབང་དུ་ཡེ་མ་བཏང་བར། འཆག་པ་དང་འགྲེང་བའི་སྤྱོད་ལམ་རྣམ་པ་གཉིས་ཀྱིས་དུས་འདས་པར་བྱས་
ཤིང༑ མཐར་ཆོས་འཕགས་ཆོས་སྟོན་དུ་ཉེ་བ་ན། ཆོས་འཕགས་ཀྱི་ཁྲི་གང་དུ་བཤམས་པའི་ས་ཕྱོགས་དེར་རྡུལ་མི་ལང་པའི་ཕྱིར་ཆག་ཆག་བཏབ་པར་འདོད་པའི་ཚེ། བདུད་སྡིག་ཅན་གྱིས་ཆུ་གཏན་ནས་མི་སྣང་བར་བྱས་པ་ན་
རྟག་ཏུ་དུ་རང་གི་ལུས་མཚོན་གྱིས་ཕུག་སྟེ། ཁྲག་གིས་ས་ཕྱོགས་དེར་ཆག་ཆག་བཏབ་སྟེ་བདུད་སྡིག་ཅན་གྱིས་དེའི་དགེ་བའི་བསམ་པ་ལ་བར་གཅོད་མ་ནུས་པའི་བརྩོན་འགྲུས་བརྩམས་པ་འདྲ་བ་ཞིག་དགོས་གསུངས། ལྔ་པ་དེ་
དག་གི་དོན་བསྡུ་བ་ནི། སྤྱོད་པའི་རྟེན་བྱང་ཆུབ་ཀྱི་སེམས་རྗེས་སུ་དྲན་ཅིང། ཞེས་སོགས་ལ། མི་ལྡོག་བརྟན་པའི་བརྩོན་འགྲུས་གོ་བགོས་ན། །རླབས་ཆེན་བརྩོན་འགྲུས་རྒྱལ་སྲས་རྣམས་ཀྱིས་བརྩམས། ཞེས་དྲངས་

[028B] བརྩོན་འགྲུས་བརྟན་པོ་བརྩམས་ན་ལུང་དང་རྟོགས་པའི་ཡོན་ཏན་གོང་དུ་འཕེལ་ཏེ། ལུང་གི་ཚིག་མང་དུ་ཐོས་པ་དང། དེའི་དོན་བསམས་པའི་རྟོགས་པའི་ཡོན་ཏན་འཕེལ་བའི་ཕྱིར། སྒོ་གསུམ་གྱི་སྤྱོད་ལམ་རྣམས་དོན་ལྡན་དུ་འགྱུར་ཏེ་
བརྩོན་འགྲུས་དེ་དྲན་པའི་གྲོགས་དང་བཅས་པའི་ཕྱིར། ལས་ཀྱི་མཐའ་གང་བརྩམས་པ་རྣམས་མཐར་ཕྱིན་པར་འགྱུར་ཏེ། དཔེར་ན་བདག་ཅག་གི་སྟོན་པས་དང་པོ་ཐུགས་བསྐྱེད་པའི་དུས་བླ་ན་མེད་པའི་བྱང་ཆུབ་ཐོབ་པའི་ལས་བརྩམས་པ་
ཡིན་ལ། དེ་ཉིད་སྐད་ཅིག་ཀྱང་མི་གཡེལ་བའི་བརྩོན་འགྲུས་ཀྱི་སྒོ་ནས་མཐར་ཕྱིན་པར་མཛད་པ་ལྟ་བུ་ཡིན་པའི་ཕྱིར་གསུངས།    ༈    རབ་དབྱེ་ནི་སྔར་དྲངས་པ་ལྟར་ངོ་བོའི་སྒོ་ནས་ཕྱེ་ན་འཇིག་རྟེན་དང། དེ་ལས་འདས་
པ་གཉིས་དང། ཞེས་པ་ལ། འཇིག་རྟེན་པའི་བསམ་གཏན་ནི་འདོད་པའི་སྙོམས་འཇུག་དང། གཟུགས་དང་གཟུགས་མེད་པའི་སྙོམས་འཇུག་འགའ་རེ་ཡང་ཡོད་ཅེས་འདོད་པའི་སྙོམས་འཇུག་གི་ཐ་སྙད་གསུངས་པའི་ཚུལ་གཅིག་ཀྱང་
བྱུང་ཡང། ཆུ་བོ་དྲན་ལྡན་གྱི་འགྲམ་ན་འདུག་པའི་དགེ་སློང་རྣམས་ལ་བཅོམ་ལྡན་འདས་ཀྱིས་བདག་ནི་ནང་དུ་ཡང་དག་འཇོག་ལ་གནས་པར་འདོད་དོ་ཞེས་གསུངས་ནས། བཅོམ་ལྡན་འདས་ཀྱིས་བསམ་གཏན་དང་པོ་ལ་མཉམ་པར་
བཞག་པ་ན། དགེ་སློང་རྣམས་ཀྱིས་ཀྱང་བསམ་གཏན་དང་པོ་ལ་མཉམ་པར་བཞག་པ་ནས། རྒྱས་པར་འགོག་ག་སྙོམས་ཀྱི་བར་དུ་མཉམ་པར་བཞག། དེ་ནས་བཅོམ་ལྡན་འདས་ཀྱིས་མ་ལ་བདག་གིས་ནི་ཉན་ཐོས་རྣམས་དང་ཐུན་མོང་

[029A]༄༅། །མ་ཡིན་པའི་ཏིང་ངེ་འཛིན་ལ་མཉམ་པར་བཞག་པར་བྱའོ་སྙམ་དུ་དགོངས་ཏེ། དེ་དག་དང་ཐུན་མོང་མ་ཡིན་པའི་བསམ་གཏན་དང་པོ་སོགས་ལ་མཉམ་པར་བཞག་པ་ན་དགེ་སློང་དེ་རྣམས་ཀྱིས་མ་ཤེས་པར་གསུངས་པ་དང་
ཡང་བཅོམ་ལྡན་འདས་མྱ་ངན་ལས་འདའ་ཁར་ཀུན་དགའ་བོས་མ་འགགས་པ་ལ་བཅོམ་ལྡན་འདས་མྱ་ངན་ལས་འདས་སམ་ཞེས་ཞུས་པ་ན། མ་འགགས་པས་བཅོམ་ལྡན་འདས་ནི་བསམ་གཏན་བཞི་བའི་རབ་མཐའི་སེམས་ལ་
བརྟེན་ནས་མྱ་ངན་ལས་འདའ་བར་མཛད་ན་ད་ལྟ་ནི་བསམ་གཏན་དང་པོ་ལ་མཉམ་པར་བཞག་གོ་ཞེས་སོགས་གསུངས་པས་ན། བསམ་གཏན་དང་པོ་སོགས་སྙོམས་འཇུག་དགུ་ལ་ཉན་རང་སོགས་དང། ཐུན་མོང་བ་དང། ཐུན་མོང་
མ་ཡིན་པ་གཉིས་རེའི་ཆ་ཡོད། འོན་ཀྱང་མདོ་སྡེ་རྣམས་སུ་སངས་རྒྱས་ཀྱིས་བསམ་གཏན་དང་པོ་སོགས་ལ་མཉམ་པར་བཞག་པར་གསུངས་པའི་བསམ་གཏན་དང་པོ་སོགས་ནི་བསམ་གཏན་སོགས་ཀྱིས་ས་བསྡུས་པ་མིན་ཏེ། སངས་རྒྱས་
ཀྱི་ཐུགས་རྒྱུད་ཀྱི་ཏིང་ངེ་འཛིན་རྣམས་ཁམས་གསུམ་ལས་འདས་པའི་ཕྱིར། དེ་ཡང་ཡིན་ཏེ། སྒྱུ་འཕྲུལ་དྲ་བ་ལས། རྐང་མཐེབ་སེན་མོའི་ཁྱོན་གྱིས་ཀྱང། །ཚངས་པའི་ཡུལ་ས་རྩེ་ནས་གནོན། ཞེས་གསུངས་པའི་ཕྱིར། འདི་ནི་རེ་ཞིག་
དོག་སློངས་ཡིན་གསུངས། དང་པོ་ནི་སྤྱིར་ཤེས་རབ་ནི་བཏགས་པའི་དངོས་པོ་ལ་ཆོས་རབ་ཏུ་རྣམ་པར་འབྱེད་པ་ཡིན་ལ། ཞེས་སོགས་ལ་བཏགས་པའི་དངོས་པོ་ཞེས་པ་མིང་གིས་ཕར་བཏགས་ཙམ་གྱིས་ཆོས་ཞེས་པའི་དོན་ཡིན་གསུངས་

[029B] ཤེས་རབ་དེ་ལ་དབྱེ་ན། སོ་སོར་རྟོག་པའི་ཤེས་རབ། ཆོས་རབ་ཏུ་རྣམ་འབྱེད་ཀྱི་ཤེས་རབ། བདག་མེད་རྟོགས་པའི་ཤེས་རབ་གསུམ་ཡོད། དེ་རེ་རེ་ལ་ཡང་ཆེ་བ། གསལ་བ། མྱུར་བ། ཟབ་པ་བཞི་རེ་ཡོད་
དེ་རེ་རེ་ལ་འཆད་རྩོད་རྩོམ་གསུམ་གྱི་ཤེས་རབ་གསུམ་རེ་ཡོད། ཅེས་ཆོས་རབ་ཏུ་རྣམ་འབྱེད་ཀྱི་ཤེས་རབ་དང། སོ་སོར་རྟོག་པའི་ཤེས་རབ་མི་འདྲ་བའི་ན་ཡམ་གཅིག་ཀྱང་གསུངས། ཐེག་པ་གོང་འོག་དང་མདོ་སྔགས་གཉིས་ལ་གནང་
བཀག་མི་འདྲ་བ་མང་དུ་ཡོད་པ་དང། ཞེས་སོགས་ལ། དེ་དག་གི་ཚུལ་དང་དོན་མི་འགལ་བའི་གནད་མཐར་ཐུག་པ་ནི། རྒྱལ་བས་གདུལ་བྱའི་དབང་གིས་ཆོས་ཚུལ་ཇི་སྙེད་ཅིག་གསུངས་པ་ཐམས་ཅད་ཀྱང། མཐར་སངས་རྒྱས་ལ་འགོད་
པའི་ཐབས་སུ་གྱུར་པ་ཤ་སྟག་ཡིན་པ་ལ་བྱེད་ཅིང། དེ་ལྟར་རྟོགས་པ་ཡང་དེ་རྣམས་ཀྱི་ཚུལ་དང་དོན་མི་འགལ་བར་རྟོགས་པའི་དོན་ཡིན་གསུངས། སྲེད་མེད་ཀྱི་བུས་ཞུས་པ་ལས་ཀྱང། འདི་ལྟར་རིགས་ཀྱི་བུ། ཐོས་པ་དང་ལྡན་ན་ཤེས་རབ་
འབྱུང་བར་འགྱུར་རོ། ཞེས་པ་ལ། ཤེས་རབ་ལ་ཐོས་བསམ་བསྒོམ་པའི་ཤེས་རབ་གསུམ་ཡོད་ཅིང། དེ་ཐམས་ཅད་ཀྱི་རྒྱུར་ཐོས་པ་གལ་ཆེ་བ་ཡིན་ཏེ། དཔེར་ན་པཎ་ཆེན་བློ་བཟང་ཆོས་རྒྱན་གྱིས། པོད་ཆེན་ལྔ་དང། བསྐྱེད་རྫོགས་ཀྱི་མན་
ངག་སོགས་མདོ་སྔགས་ཀྱི་གསན་པ་རྒྱ་ཆེར་མཛད་ནས། ད་ནི་སྒྲུབ་པ་རྩེ་གཅིག་ཏུ་བྱས་ནས་ཚེ་འདིར་དྲོད་ཐེབས་ངེས་ཤིག་བྱེད་དགོངས་ནས་སྒྲུབ་པ་ལ་ཞུགས་ཏེ་ཟླ་བ་གསུམ་ཙམ་སོང་བའི་མཚམས་སུ་རྗེ་རིན་པོ་ཆེས་ཞལ་གཟིགས་

[030A]༄༅། །ནས་ཐོས་པ་ལ་བསྐུལ་བའི་རྐྱེན་གྱིས་སླར་ཡང་མདོ་སྔགས་ཀྱི་གཞུང་ཆེན་མོའི་རྩ་བ་མང་དུ་ཐུགས་འཛིན་གནང་ནས་ཐོས་པ་མཛད་པ་ལྟ་བུ་ཡིན་པས་གལ་ཆེ་གསུངས། ཉོན་མོངས་པ་མེད་པ་ལ་བདུད་ཀྱིས་གླགས་མི་
རྙེད་དོ། ཞེས་པའི་དཔེར་བཀའ་གདམས་གླེགས་བམ་རིན་པོ་ཆེའི་ཁུ་ཆོས་ཐེམ་སྐས་བཅུ་གསུམ་གྱི་དང་པོ་ཕལ་ཆེར་ཞིག་གསུངས། བསྡུ་བ་བཞི་ཡང་ཟང་ཟིང་གི་བསྡུ་བ་དང། ཆོས་ཀྱི་བསྡུ་བ་གཉིས་སུ་འདུ་སྟེ། ཞེས་བ་ལ་དེར་མ་ཟད་
བསྡུ་ཚུལ་གཞན་ཡང་ཡོད་དེ། དང་པོ་གཉིས་སྦྱིན་པའི་ཉམས་ལེན་དང། ཐ་མ་གཉིས་ཚུལ་ཁྲིམས་ཀྱི་ཉམས་ལེན་དུ་འདུ་བའི་ཕྱིར་གསུངས། དེས་ན་ཏིང་ངེ་འཛིན་དོན་དུ་གཉེར་པ་རྣམས་ཀྱིས་གསལ་བའི་དབྱེ་བ་མཐའ་ཡས་བ་རྩད་
བཅད་པར་མི་ནུས་པས། ཞེས་སོགས་ལ། དེའི་དོན་ནི་ལས་དང་པོ་པ་རྣམས་ཀྱིས་ཏིང་ངེ་འཛིན་ཐམས་ཅད་ཀྱི་སྤྱི་ཆིངས་ཞི་ལྷག་གི་དམིགས་པ་རྣམས་སྐྱོང་ཚུལ་ལ་མཁས་པར་བྱེད་དགོས་ཀྱི་ཤེར་ཕྱིན་གྱི་མདོ་སྡེ་སོགས་ལས་གསུངས་
པའི་ཏིང་ངེ་འཛིན་གྱི་དབྱེ་བ་མཐའ་ཡས་པ་ད་ལྟ་ནས་རྩད་གཅོད་མི་ནུས་ཤིང། རེ་ཞིག་ཉམས་སུ་ཡང་ལེན་མི་ནུས་ཞེས་པའི་དོན་ཡིན་གསུངས།    ༈    རྣམ་པར་རྟོག་པ་དཔྱད་པ་ཁོ་ན་ཞིག་ཡིན་ན་ནི་དབུགས་རྡུབ་པ་དང་
འབྱུང་བ་དྲན་པ་ལ་སེམས་ཉེ་བར་གཏོད་པར་བྱེད་དོ། ཞེས་བ་ལ་སྐབས་འདིའི་དབུགས་འབྱུང་རྡུབས་སམ་རླུང་སྒོམས་པ་ལ་གེགས་གཞན་མི་འབྱུང་བ་ནི་སྤྱིར་དབུགས་འབྱུང་རྡུབ་བགྲངས་པ་ཙམ་མ་གཏོགས་ལུས་ལ་གནད་དུ་བསྣུན་པ་མེད་

[030B] འདོད་པའི་ཁམས་ཀྱི་འདོད་ཆགས་དང་
བྲལ་བར་འདོད་པ་ཞིག་ཡིན་ན་ནི་འདོད་པ་རྣམས་ཀྱི་རགས་པ་ཉིད་དང། གཟུགས་རྣམས་ཀྱི་ཞི་བ་ཉིད་ལའོ། ཞེས་པ་ལ། འདོད་པ་རྣམས་ཀྱི་རགས་པ་ཞེས་པ་ནི། འདོད་པའི་གཟུགས་རགས་པ་ལྟ་བུ་ཞིག་བློས་རྡུལ་ཕྲ་རབ་ཀྱི་བར་
དུ་བ་ཤིག་ནས་རྟོགས་པར་བྱེད་པ་ཡིན་གསུངས་པའི་བཤད་པའི་རྣམ་གྲངས་ཞིག་ཀྱང་བྱུང། གང་ལ་སེམས་གཟུང་བའི་གཞི་ཏིང་ངེ་འཛིན་གྱི་དམིགས་རྟེན་སྔར་བཤད་པའི་དམིགས་པ་རྣམས་ཀྱི་གཟུགས་བརྙན་ནམ། རྣམ་པ་བློ་ལ་
སྣང་བ་དེའི་མིང་གི་རྣམ་གྲངས་ནི། ཞེས་པ་ལ། སྐབས་འདིའི་གཟུགས་བརྙན་ཞེས་པ་ནི་དམིགས་པ་དེ་བློ་ལ་གསལ་བར་སྣང་བའི་ཆ་ལ་བྱེད་གསུང་བའི་ཉམ་ཅིག་ཀྱང་གསུངས། འདི་དག་ནི་ཏིང་ངེ་འཛིན་སྒྲུབ་པའི་གདམས་པ་མཆོག་
ཡིན་པས་སློབ་དཔོན་ཆེན་པོ་ཀ་མ་ལ་ཤཱི་ལའི་སྒོམ་རིམ་གསུམ་དང། གཞན་ཡང་རྒྱ་གར་གྱི་མཁས་པ་ཆེན་པོ་རྣམས་ཀྱིས། ཞེས་སོགས་ལ། སྐབས་འདིའི་ལམ་རིམ་པའི་བླ་མ་གོང་མ་རྣམས་ཀྱིས། ཞེས་པའི་ལམ་རིམ་པའི་བླ་མ་གོང་མ་
ནི་བོད་སྔ་རབས་པར་གྱུར་པའི་ལམ་རིམ་པའི་བླ་མ་ཡིན་གསུང་བའི་བཤད་ཚུལ་ཞིག་ཀྱང་བྱུང། འདོད་པའི་ས་ལ་དེ་འདྲ་བའི་ཏིང་ངེ་འཛིན་ཡོད་ཀྱང་མཉམ་པར་མ་བཞག་པའི་ས་ཞེས་བྱ་ཡི་མཉམ་པར་བཞག་པའི་ས་ཞེས་མི་འཇོག་པའི་

[031A]༄༅། །རྒྱུ་མཚན། འགྱོད་པ་མེད་པ་དང། དགའ་བདེ་མཆོག་དང། ཤིན་ཏུ་སྦྱངས་པ་མ་བསྒྲུབ་པའི་ཕྱིར་རོ། ཞེས་པ་ལ། སྟོབས་འདིའི་འགྱོད་པ་མེད་པ་སོགས་གསུམ་རེ་རེ་ལ་ཡང། ལུས་སེམས་གཉིས་ཀྱི་འགྱོད་པ་
མེད་པ་སོགས་གཉིས་རེ་ཡོད། དང་པོ་འགྱོད་པ་མེད་པ་ལ་མཚོན་ན་ལུས་ཀྱི་འགྱོད་པ་མེད་པ་དང། སེམས་ཀྱི་འགྱོད་པ་མེད་པ་གཉིས་ཡོད་དེ། འདོད་པའི་སེམས་གནས་དགུ་བའི་ཚེ་མཉམ་པར་འཇོག་པའི་རྩོལ་བ་ཆེར་མ་བྱས་
ཀྱང་སེམས་ཏིང་ངེ་འཛིན་གྱི་ངོ་བོར་ཧྲིལ་ཧྲིལ་འགྲོ་བ་ཡོད་ཀྱང། ཧ་ཅང་རྒྱུན་རིང་གྲགས་ན། ལུས་སེམས་ལས་རུང་གི་ཤིན་སྦྱངས་ཁྱད་པར་ཅན་མ་ཐོབ་པའི་དབང་གིས་ལུས་ངལ་བ་དང། སེམས་སྐྱོ་བ་གཉིས་ཡོད་ལ། ཞི་གནས་
ནམ་ཐོབ་པའི་ཚེ་ལུས་སེམས་ལས་རུང་གི་ཤིན་སྦྱངས་ཐོབ་པའི་དབང་གིས་ལུས་ངལ་བ་དང། སེམས་སྐྱོ་བ་སོགས་མེད་པའི་ཕྱིར་རོ། ཞེས་གསུངས།    ༈   ཉིན་ཉི་ཤུ་པར། ཞི་ལྷག་གི་མཚན་མ་རྣམས་ལ་ཡང་མཁས་པར་བྱེད་
ལ༑ ཞེས་པ་ལ། ཞི་ལྷག་གི་མཚན་མ་ལ་མཁས་པ་ནི་རང་རྒྱུད་ལ་ཏིང་ངེ་འཛིན་སྐྱེ་བའི་ཚུལ་དང་ཚོད་ལ་མཁས་པར་བྱེད་པའི་དོན་ཡིན་གསུངས། གང་གི་ཚེ་དེ་ཡིད་ལ་བྱེད་པ་དམ་ཞིང་བརྟེན་བ་དང་སྲ་བ་དང། དམིགས་པ་ཡོངས་
སུ་དག་པ་དང་མོས་པ་མཐུག་པར་འགྱུར་བ་དང། ཞེས་པ་ལ་ཡིད་ལ་བྱེད་པ་དམ་པ་ནི་སེམས་དམིགས་བ་ལ་རྩེ་གཅིག་ཏུ་གནས་པའོ། །བརྟན་པ་ནི་ཕྱི་ནང་གི་རྐྱེན་གཞན་གྱིས་མི་གཡེང་བའོ་གསུངས། དེ་ཡང་འདི་ལྟར་སྔར་བཤད་པ་

[031B] ཞེས་པའི་སྐབས་ཉེར་བསྔོགས་ཞེས་བ་ནི། ཐག་པ་བརྐྱང་པ་བསྡུས་པ་ལ་ཐག་པ་བསྡོགས་ཞེས་པ་ལྟར། སེམས་ཕྱི་རོལ་དུ་མི་ཕྲོ་བར་དམིགས་པ་ལ་
ནང་དུ་བསྡུས་པའམ་བསྡོགས་ཟེར་རྒྱུ་ཡིན་གསུང་བའི་ན་ཡམ་ཅིག་གསུངས། ཁྱོད་ཀྱི་བསྟན་ལ་མི་ཕྱོགས་པའི་ཞེས་སོགས་ལ་སྟོན་པ་སངས་རྒྱས་ཀྱི་བསྟན་པ་ལས་ཕྱིར་ཕྱོགས་པའི་གང་ཟག་རྣམས་ཀྱིས་སྲིང་རྩེའི་སེམས་འགྲུབ་ཅིངས་
འོག་མ་རྣམས་ཀྱི་ཉོན་མོངས་རེ་ཞིག་མགོ་གནོན་ཀྱང། ས་བོན་མ་སྤངས་པའི་དབང་གིས་སླར་ཡང་ཏིང་ངེ་འཛིན་ལས་ཉམས་ཏེ་ངན་སོང་དུ་སྐྱེ་བར་འགྱུར་ཏེ། དཔེར་ན་མུ་སྟེགས་ལྷག་སྤྱོད་ཀྱིས་ལོ་བཅུ་གཉིས་ཀྱི་བར་དུ་ཏིང་ངེ་འཛིན་ལ་
མཉམ་པར་བཞག་ཅིང། དེའི་རིང་རལ་པ་རིང་པོར་སྐྱེས་པའི་གསེབ་ཏུ་བྱི་བའི་ཚང་བཅས་ཏེ་རལ་པ་རྣམས་དུམ་བུ་དུམ་བུར་བཅད། སླར་ཏིང་ངེ་འཛིན་དེ་ལས་ལངས་ཏེ་སོང་བ་ན་རང་གི་རལ་པ་རྣམས་ས་ལ་ལྷུང་བའི་ཚེ་བྱི་བས་གནོད་པ་བྱས་
པར་ཤེས་ནས་ཁོང་ཁྲོ་དྲག་པོ་སྐྱེས་པ་ལྟ་བུ་ཡིན་གསུངས། བདུད་ཀྱི་མིག་རས་བཙའ་བཞིན་དུ། ཞེས་པ་ལ་བདུད་ནི་དགའ་རབ་དབང་ཕྱུག་ཡིན་ལ། དེས་འདོད་པའི་ཁམས་ཐམས་ཅད་ལ་དབང་བྱེད་པ་ནི་བདུད་ཀྱི་མིག་རས་བཙའ་ཞེས་པའི་
དོན་ཡིན། ཡང་ཏིག་ཆོས་འདི་པ་རྣམས་ཀྱིས་བསམ་གཏན་གྱི་དངོས་གཞི་མ་ཐོབ་པར་ཉེར་བསྡོགས་ཙམ་ལ་བརྟེན་ནས་ཉོན་མོངས་ཐམས་ཅད་སྤངས་པར་འགྱུར་བ་ནི། བདུད་ཀྱི་དབང་བྱེད་པའི་ཡུལ་ལས་མ་འདས་པ་བཞིན་དུ་བྱེད་

[032A]༄༅། །པས་ན། བདུད་ཀྱི་མིག་རས་བཙའ་བཞིན་དུ། །སྲིད་པ་དག་ནི་བཟློག་པར་བགྱིད། ཅེས་པའི་དོན་ཡིན་གསུངས་པའི་བཤད་ཚུལ་ཞིག་ཀྱང་མཛད་བྱུང། ཡང་སྔར་ཉན་སར་མངོན་པ་འོག་མ་དང་བསྟུན་པའི་ཚུལ་བཤད་པ་
ལས་འཕྲོས་ནས་འཕགས་པ་ཐོགས་མེད་ཀྱིས་ཆོས་འཆད་པའི་ཚེ། །མཁས་པ་པཎྜི་ཏ་ཆེན་པོ་རྣམས་ཀྱིས་བརྟགས་པ་ན་ས་གསུམ་པ་ཐོབ་པའི་ཚོད་དུ་སླེབ་པའི་འཆད་ཚུལ་ཡོད་པས་ན། ས་གསུམ་པ་བར་གྲགས་ཤིང་དོན་ལ་
ཡང་གནས་མོད་ཀྱང། སྐྱེ་བོ་མདངས་ཀྱི་གྲགས་ཚོད་ལ་ཐོགས་མེད་ཀྱིས་བྱ་རྒྱུད་ནས་བཤད་པའི་རྟོག་བྱེད་ཀྱི་རིག་པ་འགྲུབ་པའི་དབང་གིས་ཆོས་ཉན་པའི་གང་ཟག་རྣམས་ཀྱི་སེམས་ཀྱི་འཆར་ཚུལ་ཤེས་ནས་ཆོས་སྟོན་པས་ན། ཐོགས་
མེད་བཤད་པ་ལ་མཁས་པར་གྲགས་པ་ཡིན་གསུངས།    ༈    སྒྱུ་མ་ལྟ་བུ་དང། རབ་ཏུ་མི་གནས་པའི་ཐ་སྙད་ནི་རྒྱ་གར་བའི་སློབ་དཔོན་ཁ་ཅིག་ཀྱང་འདོད་དོ། ཞེས་པ་ལ། དེ་འདྲའི་ཐ་སྙད་འདོད་མཁན་གྱི་རྒྱ་གར་བ་
ནི༑ སློབ་དཔོན་ཨ་བྷྱཱ་ཀ་ར་དང། བཙུན་པ་ཆེ་བའི་སྡེ་སོགས་ཡིན་གསུང་བ་འདྲ་ཞིག་གོ་བྱུང། དེ་ཡང་ཚིག་གསལ་ལས། གལ་ཏེ་ཉོན་མོངས་པ་རྣམས་དང། ལས་དང་ལུས་རྣམས་དང། བྱེད་པ་པོ་དང། འབྲས་བུ་རྣམས་ཏེ་ཞེས་སོགས་
ལ༑ དྲི་ཟའི་གྲོང་ཁྱེར་ནི་དབྱར་དུས་རིའི་རྩེ་མོ་སོགས་ལ་གྲོང་ཁྱེར་གྱི་རྣམ་པ་མི་ངང་བཅས་པའི་གཟུགས་བརྙན་མིག་ཤེས་ལ་བསྙོན་མེད་དུ་འཆར་རྒྱུ་ཡོད་པ་གཅིག་ཡིན་ཅིང། དེའི་མིའི་གཟུགས་བརྙན་རྣམས་ལ་དཔུང་པའི་སྟེང་ན་གཤོག་

[032B] རྩོད་བཟློག་ལས། གལ་ཏེ་དངོས་པོ་ཐམས་ཅད་ཀྱི། །རང་བཞིན་ཀུན་ལ་ཡོད་མིན་ན། །ཁྱོད་ཀྱི་ཚིག་ཀྱང་རང་བཞིན་མེད། །རང་བཞིན་བཟློག་པར་མི་ནུས་སོ། ཞེས་དང། རྩ་ཤེས་ལས། གལ་ཏེ་འདི་དག་
ཀུན་སྟོང་ན། །འབྱུང་བ་མེད་ཅིང་འཇིག་པ་མེད། ཅེས་སོགས་སྡོམས་པའི་བཤད་པ་ལ་དབུ་མ་ཐལ་འགྱུར་བ་རྣམས་ཀྱིས། ཆོས་ཐམས་ཅད་རང་བཞིན་གྱིས་མ་གྲུབ་པར། དམ་བཅས་པའི་ཚེ་དངོས་སྨྲ་བ་རྣམས་ཀྱིས། གལ་ཏེ་ཁྱོད་དབུ་མ་བས་
ཆོས་ཐམས་ཅད་རང་བཞིན་གྱིས་མ་གྲུབ་པར་འདོད་པ་མི་འཐད་དེ། དེ་ལྟ་ན་ཁྱོད་རང་གི་ཆོས་ཐམས་ཅད་རང་བཞིན་གྱིས་མ་གྲུབ་ཅེས་སྨྲས་པའི་ཚིག་དེ་རང་བཞིན་གྱིས་མེད་དགོས། དེ་མེད་ན་དེ་འདྲའི་ཚིག་དེ་མེད་དགོས། ཚིག་དེ་མེད་ན་
ཚིག་དེའི་སྒོ་ནས་གཞན་ལ་རང་བཞིན་མེད་པ་སྟོན་པར་མི་ནུས་ཏེ། དེ་ལྟར་སྟོན་པའི་ཚིག་མེད་པའི་ཕྱིར་རོ། །དེར་ཡང་མ་ཟད་ཆོས་རྣམས་རང་བཞིན་གྱིས་མེད་ན་ནི། །ལས་རྒྱུ་འབྲས་དང། དཀོན་མཆོག་གསུམ་སོགས་ཀྱང་རང་བཞིན་གྱིས་
མེད་དགོས་པས། དེ་རྣམས་ཀྱང་མེད་པར་ཐལ་ལོ་ཞེས་རྩོད་པའི་ལན་དུ། དབུ་མ་པ་རྣམས་ཀྱིས་དེ་འདྲའི་སྐྱོན་དེད་ལ་མེད་དེ། དེད་ཀྱིས་ནི་ཆོས་ཐམས་ཅད་རང་བཞིན་གྱིས་མེད་ཅེས་སྨྲས་ཀྱི། སྤྱིར་མེད་ཅེས་མ་སྨྲས་པས་སོ། །གཞན་ཡང་
ཚིག་གི་བརྗོད་བྱ་མེད་པའི་སྐྱོན་ཁྱོད་རང་ལ་ཡོད་དེ། དཔེར་ན་བུམ་པ་ཞེས་བརྗོད་པའི་ཚིག་རང་བཞིན་གྱིས་གྲུབ་ན། དེ་འདྲའི་ཚིག་དེ་ཚུགས་ཐུབ་ཏུ་གྲུབ་དགོས། དེ་གྲུབ་ན་ཚིག་དེ་རང་གི་བརྗོད་བྱ་བུམ་པ་ལ་བལྟོས་ནས་མ་གྲུབ་དགོས་དེ་མ་གྲུབ་

[033A]༄༅། །ན་བུམ་པ་ཞེས་པའི་ཚིག་དང། བུམ་པ་གཉིས་ལ་བརྗོད་བྱ་དང་རྗོད་བྱེད་ཀྱི་འགྲེལ་པ་མ་གྲུབ་དགོས། དེ་མ་གྲུབ་ན་བུམ་པ་ཞེས་བརྗོད་པ་ཚིག་གིས་བུམ་པ་མ་བརྗོད་པའི་སྐྱོན་ཁྱོད་རང་དངོས་སྨྲ་པ་རང་ལ་
ཡོད་པ་ཡིན་ནོ་ཞེས་པའི་རྩོད་ལན་སྟོན་པ་ཡིན་ཞེས་པའི་གསུང་བཤད་ཤིན་ཏུ་ལེགས་པར་མཛད། ཡང་སྐབས་ཞིག་སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། ཞེས་པའི་སྨྲ་བསམ་བརྗོད་མེད་ཀྱི་དོན། སྟོང་ཉིད་དེ་རང་བཞིན་གྱིས་
གྲུབ་ན་སྨྲ་བསམ་བརྗོད་མེད་ཡིན་ཞེས་པ་དང། ཡང་སྟོང་ཉིད་དེ་དོན་དམ་པར་སྨྲ་བསམ་བརྗོད་མེད་ཡིན། ཞེས་པའི་བཤད་པའི་རྣམ་གྲངས་གཉིས་ཀྱང་གསུངས།    ༈    དེ་བཞིན་དུ་འཕགས་པའི་མཉམ་གཞག་
གིས་ཀྱང་གཟུགས་སོགས་ཀྱི་སྐྱེ་འགག་མ་གཟིགས་པ་ཡིན་གྱི་ཞེས་པ་ནས། སྔོན་གྱི་མཁས་པ་འགའ་རེ་ལ་ཡང་འཁྲུལ་བ་བསྐྱེད་སྣང་བས་བློ་གྲོས་དང་ལྡན་པ་རྣམས་ཀྱིས་ཞིབ་ཏུ་དཔྱོད་ལ་དེ་དག་ཕྱེད་བར་གྱིས་ཤིག་ཅེས་པའི་བར་
ལ། སྐབས་འདིའི་སྔོན་གྱི་མཁས་པ་ཞེས་པ་ནི་བོད་སྔ་མ་མང་པོར་མ་ཟད་རྒྱ་གར་ན་རྩ་ཤེའི་འགྲེལ་པ་བརྒྱད་དུ་གྲགས་པའི་ཡ་གྱལ་འགྲེལ་པ་དཀར་པོ་རྣམ་པར་འཆར་བ་མཛད་པ་པོ་ཡང་ཡིན་གསུངས། དཔང་པོ་ལ་གནོད་པའི་
རྒྱུན་ང་ན་ཡོད་པ་ནི་འཇུག་འགྲེལ་ལས། དེ་ལ་རབ་རིབ་དང། མིག་སེར་ལ་སོགས་པ་དང། ད་དུ་ར་ཟོས་པ་ལ་སོགས་པ་རྣམས་ནི། ཞེས་པ་ལ་སྐབས་འདིའི་འཁྲུལ་རྒྱུ་ད་དུ་ར་ཟོས་པ་ཞེས་པའི་ད་དུ་ར་ནི་ཐང་

[033B] ཡང་གཞི་བུམ་པ་ལྟ་བུ་དོན་དམ་དཔྱོད་བྱེད་ཀྱི་རིག་པས་བདེན་པར་གྲུབ་མ་གྲུབ་དབྱད་པའི་མཐར་མ་རྙེད་པ་ནི་བུམ་པ་ཡོད་པའི་དོན་ཡིན། དེ་ལྟ་ནའང། རི་བོང་རྭ་བདེན་པར་གྲུབ་མ་གྲུབ་དཔྱད་བའི་ཚེ་མ་རྙེད་བ་རི་བོང་
རྭ་ཡོད་པའི་དོན་དུ་མི་འགྲོ་སྟེ། རི་བོང་རྭ་བདེན་པར་གྲུབ་མ་གྲུབ་དཔྱོད་པའི་བློ་དེ། དོན་དམ་དཔྱོད་བྱེད་ཀྱི་རིག་པ་མ་ཡིན་པའི་ཕྱིར། དེ་མ་ཡིན་ཏེ། བདེན་པར་གྲུབ་མ་གྲུབ་དཔྱོད་པའི་གཞི་རི་བོང་རྭ་མེད་པའི་ཕྱིར། ཞེས་པའི་ལེགས་བཤད་
གསུངས།    ༈    རྟེན་ཅིང་འབྲེལ་པར་འབྱུང་འདི་རྒྱལ་བ་ཡི། །གསུང་གི་མཛོད་ཀྱི་གཅེས་པ་ཟབ་མོ་སྟེ། ཞེས་དང། སྐྱོབ་པ་ཉིད་གཟིགས་ལམ་གསུང་བ། །འབྲས་མེད་ཕྱིར་ན་རྫུན་མི་གསུངས། ཞེས་དྲངས་ནས། སྟོན་
པ་སངས་རྒྱས་ཀྱི་སྐུ་གསུང་ཐུགས་ཀྱི་མཛད་འཕྲིན་གྱི་རྟེན་འབྲེལ་བསམ་གྱིས་མི་ཁྱབ་པའི་གོ་འཕང་རྙེད་པ་ནི། གཞི་ལམ་འབྲས་གསུམ་གྱི་རྟེན་འབྲེལ་ཟབ་མོ་ཁོང་དུ་ཆུད་བ་སྔོན་དུ་སོང་བའི་མཐུ་ཡིན། དེ་ཡང་གཞིའི་རྟེན་འབྲེལ་ཟབ་མོ་
ནི། བདེ་གཤེགས་སྙིང་པོ་ལྟ་བུ། ལམ་གྱི་རྟེན་འབྲེལ་ཟབ་མོ་ནི། བདེ་གཤེགས་སྙིང་པོ་རྟོགས་པའི་བྱང་སེམས་ཀྱི་ལམ་ལྟ་བུ། འབྲས་བུའི་རྟེན་འབྲེལ་ཟབ་མོ་ནི། ཆོས་སྐུ་དེ་བཞིན་ཉིད་ལྟ་བུ་ཡིན། དེས་ན་འཕགས་ཡུལ་དང་བོང་ཀྱི་
མཁས་གྲུབ་རྣམས་ཀྱིས་སྟོན་པ་སངས་རྒྱས་ཀྱི་སྐུ་གསུང་ཐུགས་ཡོན་ཏན་འཕྲིན་ལས་རྣམས་ལ་བསྟོད་པའི་བསྟོང་པ་མང་དུ་མཛད་པ་ཡོད་ཀྱང། བསྟོད་པ་ཐམས་ཅད་ཀྱི་མཆོག་ནི་རྟེན་འབྲེལ་ཟབ་མོ་གསུང་བའི་སྒོ་ནས་བསྟོད་པ་ཉིད་

[034A]༄༅། །ཡིན་ཏེ། གང་གིས་རྟེན་ཅིང་འབྲེལ་བ་འབྱུང། ཞེས་སོགས་དང། དེ་ཕྱིར་ཁྱོད་ཀྱི་བསྟན་པ་ལ། །རྟེན་འབྱུང་མཐོང་བ་ལེགས་པར་བསྔགས། ཞེས་གསུངས་པས་སོ་གསུངས། འདི་ནི་དཔེར་ན་ཤར་ཕྱོགས་ན་སྤྲུལ་
མེད་བཞིན་དུ་ཡོད་པར་བཟུང་ནས་སྐྲག་སྟེ། ཞེས་པ་ནས། ནུབ་ཕྱོགས་ན་ཤིང་སྡོང་ཡོད་དོ་སྙམ་དུ་བཟུངས་ཤིག་དང། དེས་སྤྲུལ་འཛིན་གྱིས་སྡུག་བསྔལ་དེ་ལྡོག་བར་འགྱུར་རོ་ཞེས་ཟེར་བ་དང་ཁྱད་པར་ཅི་ཡང་མི་སྣང་ངོ། ཞེས་པ་ལ་
འདིའི་ཕྱོགས་སྔ་སྨྲ་བ་པོ་ནི་ཇོ་ནང་པ་ཡིན་ཏེ། ཁོང་གིས་སྲིད་པའི་རྩ་བ་བདག་ཏུ་འཛིན་པ་ལྡོག་དགོས་པར་ནི་འདོད་ལ་དེའི་ལྡོག་ཐབས་བདག་བདེན་མེད་མི་འོ་ཚལ་བར་སེམས་ཅན་ཐམས་ཅད་ཀྱི་རྒྱུད་ལ་ཁམས་བདེ་བར་གཤེགས་པའི་
སྙིང་པོ་རྟག་བརྟན་ཐེར་ཟུག་བདེན་གྲུབ་མཚན་དཔེ་སོགས་རང་ཆས་སུ་ཡོད་པ་ཞིག་ཡོད་པར་འདོད་པས་སོ། །གཞན་ཡང་དེ་འདྲའི་བདེ་གཤེགས་སྙིང་པོ་དེ་སེམས་ཅན་དང་སངས་རྒྱས་ཐམས་ཅད་ཀྱི་རྒྱུད་ལ་ཁྱབ་པར་འདོད་པས་
གྲངས་ཅན་གྱི་སྤྱི་གཙོ་བོ་དང་ཡང་ཁྱར་མེད་དུ་འགྱུར་ཞིང་དེར་ཡང་མ་ཟད་གྲངས་ཅན་གྱིས་སྤྱི་གཙོ་བོ་འདོད་ཚུལ་ལ་རིགས་ལམ་ནས་དྲངས་པའི་འགལ་བ་སྤོང་ཚུལ་ཡོད་ལ། འདི་ནི་ལུང་རིགས་གཉིས་ཀའི་ལམ་ལས་འདས་པས་
གྲངས་ཅན་གྱི་ཚུལ་ལས་ཀྱང་ཐ་ཆད་དུ་འགྱུར་གསུངས།    ༈    སྤྱི་བཤད་སྐབས་བྱང་ཆུབ་ལམ་གྱི་རིམ་པ་འདི་ནི་རྗེ་བཙུན་བྱམས་པའི་མངོན་རྟོགས་རྒྱན་གྱི་མན་ངག་ཡིན་པས་ཡུམ་རྒྱས་འབྲིང་བསྡུས་གསུམ་

[034B] དེ་ཡང་བསམ་གཏན་གྱི་ཕར་ཕྱིན་ལ་བསླབ་པ་ཡན་ཆད་ཀྱིས་ཡུམ་གྱི་མདོའི་སྤས་དོན་མངོན་རྟོགས་ཀྱི་རིམ་པ་དེ་བཤད་ནས། ལྷག་མཐོང་གི་སྐབས་འདིར་དངོས་བསྟན་སྟོང་ཉིད་ཀྱི་རིམ་པ་
གཏན་ལ་འབེབ་པ་ཡིན་ལ། དེ་ལ་གང་ཟག་གི་བདག་མེད་གཏན་ལ་འབེབ་ཚུལ་དང། ཆོས་ཀྱི་བདག་མེད་གཏན་ལ་འབེབ་ཚུལ་གཉིས་ཡོད་ཅེས་སོགས་གསུངས། དེ་དག་རྣམ་པར་བཞག་པ་ལ་རྒོལ་བ་རྣམས་ཀྱིས་ཆོས་དང་མཐུན་
པའི་ཀླན་ཀ་ཅུང་ཟད་ཀྱང་མེད་པས་ལུགས་འདི་ནི་ཆེས་ཡོངས་སུ་དག་པ་ཡིན་ནོ། ཞེས་པ་ལ། རྒྱ་གར་འཕགས་པའི་ཡུལ་དུ་ཕྱི་ནང་གི་གྲུབ་མཐའ་སྨྲ་བ་རྣམས་རྩོད་པའི་གཞི་ནི་མཐར་ཐུག་ན་བདག་ཏུ་གྲུབ་པ་ཁས་ལེན་མི་ལེན་ལ་ཐུག་ལ་
སངས་རྒྱས་པ་རྣམས་ཀྱིས་བདག་མེད་ཁས་བླངས་པ་ལ་ཕྱི་རོལ་པ་རྣམས་ཀྱིས་རྩོད་ཀྱང། ཐལ་འགྱུར་བ་ལ་དམིགས་ཀྱིས་བཀར་ནས་རྩོད་པ་ཅུང་ཉུང། རང་གཞན་གྱི་སྡེ་པ་འོག་མ་ཀུན་གྱིས། ཐལ་འགྱུར་བས་ཆོས་ཐམས་ཅད་རང་
ངོས་ནས་མ་གྲུབ་བར་ཁས་བླངས་པ་ལ་རྩོད་ཀྱང། ཐལ་འགྱུར་བ་ལ་གནོད་བྱེད་དུ་འགྲོ་བ་ཅུང་ཟད་ཀྱང་མེད་པས་ན། ཐལ་འགྱུར་བའི་ལུགས་འདི་ནི་ཆེས་ཕུལ་དུ་བྱུང་བ་ཡིན་གསུངས།    ༈    གསུམ་པ་ནི་ཁྱབ་བྱ་རང་
བཞིན་གྱིས་གྲུབ་ན། ཁྱབ་བྱེད་གཅིག་ཐ་དད་ལ་སོགས་པའི་རྣམ་པ་བདུན་ལས་མི་འདའ་བའི་དེས་པ་དྲངས་ནས། ཞེས་པ་སྐབས་འདིའི་ཁྱབ་བྱ་ཁྱབ་བྱེད་ནི་གཞི་ལ་སྦྱར་ན། ཤིང་རྟ་ནི་ཁྱབ་བྱ་དང། ཤིང་རྟའི་ཡན་ལག་ནི་ཁྱབ་

[035A]༄༅། །བྱེད་ཡིན། །དེས་ཆོས་གཞན་ལ་ཡང་འགྲེ། ཞེས་པའི་བཤད་ཡམ་ཅིག་གསུངས། གསུམ་པ་ལྟ་བུ་དེ་དག་གོམས་པས་སྒྲིབ་པ་སྤོང་བའི་ཚུལ་ནི། ཞེས་པ་ནས། དེ་ལྟར་འཕགས་པ་ཡབ་སྲས་ཀྱི། །གཞུང་གི་ལྟ་བ་
འཚོལ་བའི་ཚུལ། །ལེགས་པར་བཤད་དིའང་རྒྱལ་བ་ཡི། །བསྟན་པ་རིང་དུ་གནས་ཕྱིར་རོ། ཞེས་པའི་བར་ལ་མདོར་ན་རང་རྒྱུད་ཀྱི་ངའོ་སྙམ་པའི་བློ་དའི་དམིགས་པར་གྱུར་པའི་ད་དེ་ངེས་པར་བྱས། དེ་ནས་ད་དེ་ཉེད་རང་གི་གདགས་
གཞིའི་ཕུང་པོ་དང་རང་བཞིན་གྱིས་གྲུབ་པའི་གཅིག་ཐ་དད་སོགས་གང་དུ་གྲུབ་དཔྱད། དེ་ལྟར་དཔྱད་པའི་ཚེན་དེ་ཕུང་པོ་དང་རང་བཞིན་གྱིས་གྲུབ་པའི་གཅིག་ཐ་དད་སོགས་གང་དུ་ཡང་མི་རྙེད་ཅིང། མ་རྙེད་པ་ན་མ་རྙེད་པ་དེ་ཀའི་
འཛིན་སྟངས་ཀྱི་རྒྱུན་ལེགས་པར་བསྐྱངས་པས་གང་ཟག་གི་བདག་དང་ཆོས་ཀྱི་བདག་མེད་པའི་སྟོང་ཉིད་ཀྱི་གནས་ཚུལ་ཇི་ལྟ་བ་བཞིན་རྟོགས་པ་འབྱུང། དེ་ཉིད་གོང་ནས་གོང་དུ་གོམས་པ་ལ་བརྟེན་ནས། གང་ཟག་དང་ཆོས་ཀྱི་
བདག་ཏུ་འཛིན་པའི་མ་རིག་པ་དང། མ་རིག་པ་དེས་བསྐྱེད་པའི་གཉིས་སྣང་འཁྲུལ་པའི་བག་ཆགས་ཐམས་ཅད་རྩ་བ་ནས་དྲུངས་ཕྱུང་ནས། སངས་གྱས་ཀྱི་ཆོས་ཀྱི་སྐུ་དང་གཟུགས་ཀྱི་སྐུ་འགྲུབ་སྟེ་ནམ་མཁའ་ཇི་སྲིད་ཀྱི་བར་
དུ་སེམས་ཅན་གྱི་དོན་བྱེད་པར་འགྱུར་བ་ཡིན་ནོ་གསུངས།    ༈    གཉིས་པ་ལྷག་མཐོང་གི་རབ་ཏུ་དབྱེ་བ་ནི། སྐྱེས་བུ་དམ་པ་ལ་བརྟེན་པ་དང། ཞེས་པ་ནས། བྲག་སེངྒེའི་ཞོལ་གྱི་རི་ཁྲོད་དུ་ལེགས་པར་སྦྱར་

[035B] མདོར་ན་ལྷག་མ་ཐོང་དེ་ལ་ཇི་ལྟ་བ་ལ་དམིགས་པའི་ལྷག་མཐོང་དང། ཇི་སྙེད་པ་ལ་དམིགས་པའི་ལྷག་མཐོང་གཉིས་ཡོད་པའི་དང་པོ་ཇི་ལྟ་
བ་ལ་དམིགས་པ་ལྷག་མཐོང་དེ་ལ་ཡང། དེ་ལ་ལྟོས་པའི་ཇི་སྙེད་པ་ལ་དམིགས་པ་ཞིག་ཀྱང་ཡོད་དེ། དཔེར་ན་ལྷག་མཐོང་གི་དམིགས་རྣམ་སྐྱོང་བའི་ཚེ། འདི་ནི་བུམ་པའི་སྟེང་གི་སྟོང་ཉིད་དོ། །འདི་ནི་ཀ་བའི་སྟེང་གི་སྟོང་ཉིད་དོ་སྙམ་པ་སོགས་
ཀུན་རྫོབ་ཀྱི་ཆོས་མང་པོ་ཞིག་གི་སྟེང་གི་གནས་ལུགས་ལ་དཔྱོད་པ་ལྟ་བུ་ཡིན། གཉིས་པ་ཇི་སྙེད་པ་ལ་དམིགས་པའི་དེ་ལ་ཡང་སྔར་དེ་ལ་ལྟོས་པའི་ཇི་ལྟ་བ་ལ་དམིགས་པའི་ལྷག་མཐོང་ཡིན་པ་ཞིག་ཀྱང་ཡོད་དེ། དཔེར་ན་ལྷག་མཐོང་གི་དམིགས་
རྣམ་སྐྱོང་བའི་ཚེ་འདི་ནི་ཕྱི་སྟོང་པ་ཉིད་དོ། །འདི་ནི་ནང་སྟོང་པ་ཉིད་དོ་སྙམ་པ་སོགས་སྟོང་ཉིད་རང་གི་གནས་ཚུལ་ལ་དཔྱོད་པ་ལྟ་བུ་ཡིན་གསུང་བའི་བཤད་པའི་རྣམ་གྲངས་ཞིག་གསུངས། སེམས་ལ་དམིགས་ནས་ལྷག་མཐོང་བསྒྲུབ་པའི་
ཚེ་གང་ལ་དམིགས་པའི་རྟེན་བྱེད་པ་ངོས་འཛིན་པ་ན། ཕྱག་ཆེན་གྱི་འཁྲིད་མཛད་པའི་བླ་མ་ཁ་ཅིག་གིས་རང་གི་སྙིང་གི་དཀྱིལ་དུ་སེམས་ཀྱི་ངོ་བོ་སྲན་རྡོ་གཙམ་ཞིག་བློས་བཅོས་ནས་དེ་ལ་དམིགས་རྟེན་བྱེད་པ་ཡིན་ཟེར། ཡང་ཁ་ཅིག་གིས་དེ་དང་མི་
འདྲ་བ་ཞིག་ཡིད་དཔྱོད་ཀྱིས་བཟོས་ནས་དམིགས་རྟེན་དུ་ངོས་འཛིན་པ་སོགས་སྣ་ཚོགས་ཤིག་འཆད་པ་ཡོད་ཀྱང། རང་ལུགས་སེམས་གསལ་རིག་གི་ཆ་དང། དེ་ཡང་དྲན་པ་རང་ལ་དམིགས་རྟེན་དུ་བྱེད་པ་ཡིན་གསུངས། ང་ནི་

[036A]༄༅། །ལམ་སྤྱིའི་དོན་བསྡུ་བ་ཅུང་ཟད་བརྗོད་པར་བྱ་སྟེ། ཞེས་སོགས་ལ། སྐྱེས་རབས་ལས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚིགས་ཆུང་ཐར་བར་འགྱུར། ཞེས་གསུངས་པ་ལྟར། ཆོས་ཐོས་
པ་ཙམ་གྱིས་མི་ཆོག་བར་ཉམས་སུ་ལེན་དགོས། དེ་ལ་ཡང་ཐོག་མར་བདེ་ལེགས་ཐམས་ཅད་ཀྱི་རྩ་བ་བཤེས་གཉེན་དམ་པའི་ཞིག་བརྟགས་དཔྱད་ལེགས་པར་བྱས་པའི་སྒོ་ནས་བསམ་སྦྱོར་གཉིས་ཀའི་སྒོ་ནས་ཚུལ་བཞིན་དུ་
བསྟེན་དགོས། མ་མྠའང་བཤེས་གཉེན་བསྟེན་ནས་ཡོན་ཏན་གཞན་མ་བྱུང་ཡང། དམྱལ་བ་གཏིང་རིང་དུ་མ་སོང་བ་ཞིག་བྱེད་དགོས། དེ་ལྟར་བཤེས་གཉེན་བསྟེན་ནས་འདི་ནས་བཤད་པ་ལྟར་གྱི་སྐྱེས་བུ་གསུམ་གྱི་ལམ་
གྱི་རིམ་པ་ཆ་ཚང་བ་ཞིག་ལ་བློ་སྦྱོང་དགོས། མ་མཐའ་སྐྱེ་བ་རྗེས་མངན་སོང་གསུམ་དུ་མ་ལྷུང་བའི་ཐབས་ཞིག་ལ་འབད་དགོས། སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བློ་སྦྱངས་ནས་སྐྱེས་བུ་འབྲིང་དང་ཐུན་མོང་གི་ལམ་ལ་བློ་
སྦྱོངས་དགོས་ལ། དེ་ཡང་ལྷག་པའི་བསླབ་པ་རིན་པོ་ཆེ་རྣམ་པ་གསུམ་ལ་སློབ་པ་ཉིད་ཡིན་ཏེ། རྒུད་པ་ཐམས་ཅད་ཀྱི་རྩ་བ་མ་རིག་པ་སྤོང་བ་ལ་ལྷག་མཐོང་གིས་བསྡུས་པའི་སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་དགོས་
དེ་ལ་ཞི་གནས་ཀྱིས་བསྡུས་པའི་ཏིང་ངེ་འཛིན་གྱི་བསླབ་པར་རང་རྒྱུད་ལ་སྐྱེས་པ་སྔོན་དུ་འགྲོ་དགོས། དེ་ལ་ལྷག་པའི་ཚུལ་ཁྲིམས་ཀྱི་བསླབ་པ་རིན་པོ་ཆེ་ལ་ཉམས་ལེན་བྱེད་པ་སྔོན་དུ་འགྲོ་དགོས་པས་རང་གིས་ཇི་ལྟར་ཁས་བླངས་

[036B] དེ་ལྟར་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱངས་ནས། ངེས་པར་སྐྱེས་བུ་ཆེན་པོའི་ལམ་ལ་སྦྱོང་དགོས་པ་ཡིན་ཏེ། དེའི་ཚུལ་ནི་རང་ཉིད་སྡུག་
བསྔལ་གསུམ་གྱིས་ཇི་ལྟར་སྡུག་བསྔལ་བར་གྱུར་པ་དེ་བཞིན་དུ། སེམས་ཅན་འདི་ཐམས་ཅད་ཀྱང་སྡུག་བསྔལ་བར་གྱུར་པ་ཡིན་ལ། དེ་ཡིན་བཞིན་དུ་རང་གཅིག་པུ་སྡུག་བསྔལ་ལས་ཐར་བཙམ་བྱས་ནས་སེམས་ཅན་རྣམས་བློས་
སྤངས་ན། དེ་ལས་ངོ་ཚ་བ་མེད་པ་དང་ཁྲེལ་བོར་བ་ཅི་ཞིག་ཡོད་སྙམ་དུ་བསམ་ནས་སེམས་ཅན་རྣམས་སྡུག་བསྔལ་ལས་སྒྲོལ་འདོད་ཀྱི་བློ་བསྐྱེད། དེ་ཡང་སངས་རྒྱས་མ་ཐོབ་ན་མི་ནུས་པར་མཐོང་ནས། སྨོན་པ་དང་འཇུག་པའི་བྱང་
ཆུབ་ཀྱི་སེམས་རིན་པོ་ཆེ་བསྐྱེད། རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་དང། བསྡུ་བའི་དངོས་པོ་བཞི་ལ་བསླབ་སྟེ་མྱུར་དུ་མངོན་པར་རྫོགས་པར་སངས་རྒྱས་ནས་རྟོག་པ་དང་འབད་བ་མེད་བཞིན་དུ་ནམ་མཁའ་ཇི་སྲིད་ཀྱི་བར་དུ་
འགྲོ་བ་ཐམས་ཅད་ཀྱི་རེ་བ་མ་ལུས་པ་སྐོང་བའི་ཡིད་བཞིན་གྱི་ནོར་བུ་དང། དཔག་བསམ་ཤིང་བཞིན་དུ་གྱུར་པ་ཞིག་བྱེད་དགོས། དེ་ཡང་རང་གི་ངོས་ནས་སེམས་ཅན་གྱི་དོན་དུ་བསྐལ་ཆེན་གྲངས་མེད་གསུམ་ལྟ་ཞོག་བསྐལ་ཆེན་
གྲངས་མེད་པ་བྱེ་བ་འབུམ་འགྱུར་གྱི་བར་དུ་འཁོར་བར་གནས་དགོས་ཀྱང་སྐྱོ་ངལ་ཅུང་ཟད་ཀྱང་མེད་པའི་སྙིང་སྟོབས་ཡོད་ཀྱང། དུས་རིང་པོ་དེ་ཙམ་གྱི་བ་ར་དུ་དྲིན་ཆེ་བའི་སེམས་ཅན་འདི་རྣམས་སྡུག་བསྔལ་གྱིས་མནར་དུ་འཇུག་ན་མི་

[037A]༄༅། །རུང་པས། ཚེ་འདི་ཀ་རང་ལ་སངས་རྒྱས་ཀྱི་གོ་འཕང་ཐོབ་པར་བྱས་ནས། འོད་ཟེར་སྤྲོ་ཐེབ་རེ་རེས་ཀྱང་སེམས་ཅན་ཚད་མེད་བ་ཞིག་སྡུག་བསྔལ་ལས་སྐྱོ་བ་ནུས་པ་ཞིག་བྱེད་སྙམ་དུ་བསམ་དགོས། དེ་ལ་ནི་ངེས་པར་སྔགས་ཀྱི་
ལམ་ལ་ཞུགས་བ་ཞིག་དགོས་པས་སྔགས་ལ་འཇུག་པར་བྱ་ལ། དེའི་འཇུག་སྒོ་ཐུན་མོང་མ་ཡིན་པ་ནི་བདག་དབང་ཡིན་བས། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་གི་དྲུང་དུ་དབང་བཞི་རྣམ་པར་དག་པ་ཞིག་མ་ནོས། ཁས་བླངས་པའི་དམ་
ཚིག་དང་སྡོམ་པ་རྣམས་ཚུལ་བཞིན་བསྲུང། བསྐྱེད་རྫོགས་ཀྱི་ལམ་རྣམས་སྟན་ཐོག་གཅིག་ཏུ་ཉམས་སུ་བླངས་ཏེ། རྒྱལ་བ་ཁྱབ་བདག་རྡོ་རྗེ་འཆང་ཆེན་བོའི་གོ་འཕང་རིན་པོ་ཆེ་ཚེ་འདི་ཀ་རང་ལ་ཐོབ་པ་ཞིག་བྱེད་དགོས་སྙམ་པ་མཛོད་
གསུངས། མཇུག་ཏུ་ཡང་འདི་སྐད་དུ། སང་ཉིན་སེམས་བསྐྱེད་ཆོགས་ལེན་པར་བྱེད་པ་ལ། དེ་རིང་ནས་སྤྱོར་བ་བྱེད་པ་བླ་མ་གོང་མ་རྣམས་ཀྱི་ཕྱག་ལེན་ལ་ཡོད་པས། འདི་བཞིན་བྱེད་དགོས་གསུངས་ནས། སྔོན་དུ་བདེ་ལམ་ནས་ཇི་ལྟར་
འབྱུང་བ་ལྟར་གྱི་ཚོགས་ཞིང་གསལ་འདེབས་གནང། དེ་མ་ཐག་སངས་རྒྱས་ཆོས་ཚོགས་མ་སྐྱབས་མགོན་ཆེན་པོ་ཉིད་ཀྱིས་བསྐུལ་ནས་ཚར་གསུམ་འདོན་པར་མཛད། དེའི་མཇུག་ཏུ་མདོ་སྡེ་བསྐལ་བཟང་དང་ཕལ་ཆེན་སོགས་བྱང་ཆུབ་
ཀྱི་སེམས་ཀྱི་ཕན་ཡོན་སྟོན་པའི་གསུང་རབ་རྣམས་ལ་བལྟས་ནས། སང་ནང་པར་བདེ་བར་གཤེགས་པ་སྲས་དང་བཅས་པ་རྣམས་ཀྱི་ཐུགས་དམ་གྱི་མཐིལ། བྱང་ཆུབ་ཀྱི་སེམས་རིན་པོ་ཆེ་ཆོགས་བཟུང་རྒྱུ་ཡིན་སྙམ་པའི་སྒོ་ནས་

[037B] མཐུན་རྐྱེན་ཚོགས་བསགས་པའི་ཡན་ལག་ཏུ་ཤེས་རབ་སྙིང་པོ་སོགས་མདོ་སྡེ་ཟབ་མོ་འདོན་པ་དང། གཏོར་མ་བརྒྱ་རྩ་སོགས་རང་རང་གིས་གང་ཤེས་ཀྱི་རྣམ་ཐར་ལ་འབད་པར་མཛད་པ་ཞུ་ཞེས་
གསུངས།    ༈    དེ་ཡང་ཐོག་མར་ས་གཞི་བྱིན་རླབས་དང། མེ་ཏོག་བཀྲམ་པ་སོགས་མཛད་ནས། སྐྱབས་མགོན་ཆེན་པོ་ཉིད་ཀྱིས་ཐུབ་དབང་རྟ་ཟུར་མ་དང་འཕགས་པ་ལོ་
ཀེ་ཤྭ་ར་དང། རྗེའི་སྐུ་བཀྲ་ཤིས་དོ་ཁམ་སོགས་རྟེན་མཆོག་རྣམས་གཟིམས་ཆུང་དུ་སྤྱན་དྲངས་ནས་སེམས་བསྐྱེད་བཞེས་པར་མཛད། དེ་ནས་སློབ་མ་རྣམས་ཁྲུས་བྱས་ཤིང་གོས་གསར་པ་གྱོན། དགེ་སློང་རྣམས་ཆོས་གོས་གསུམ་ལྡན་དུ་ཚོགས་
ནས། དང་པོར་སྔོན་འགྲོའི་ཆོས་བཤད་ཀྱིས་སྣ་དྲངས། ཚོགས་ཞིང་རྣམས་གསལ་འདེབས་པའི་ཚེ་གཞི་བདེ་ལམ་ནང་ལྟར་ལ་ཕྱོགས་བཅུའི་སངས་རྒྱས་རྣམས་རྗེ་རིན་པོ་ཆེས་ལྷ་ས་སྨོན་ལམ་ཆེན་མོའི་དུས་མཆོད་མཛད་སྐབས་གཟིགས་སྣང་བྱུང་
ཚུལ་ལྟར། དབུས་མ་རྣམས་མི་བསྐྱོད་པ། ཤར་ཕྱོགས་པ་རྣམས་རྣམ་སྣང། ལྷོ་ཕྱོགས་པ་རྣམས་རིན་འབྱུང། ནུབ་ཕྱོགས་པ་རྣམས་འོད་དཔག་མེད། བྱང་ཕྱོགས་པ་རྣམས་དོན་གྲུབ་ཀྱི་རྣམ་པར་སྒོམ་དགོས་གསུངས་ཤིང། དེ་རྣམས་ཀྱི་
ཡོན་ཏན་བརྗོད་པའི་གསུང་བཤད་གནང། དེ་ནས་སྐྱབས་འགྲོ་ཁྱད་པར་ཅན་གནང་བའི་སྔོན་དུ་ཡན་ལག་བདུན་པ་མདོར་བསྡུས་བྱེད་དགོས་ལ་ཇི་སྙེད་སུ་དག་མ་འདོན་པར་མཛད་ནས། དེ་མ་ཐག་སླར་ཡང་ཀུན་སློང་བཅོས་ནས་སྐྱབས་འགྲོ་

[038A]༄༅། །ཁྱད་པར་ཅན་སྩལ། སླར་ཡང་བྱང་ཆུབ་སེམས་ཀྱི་ཕན་ཡོན་གསུང་བཤད་གནང་ནས། སེམས་བསྐྱེད་ལེན་བའི་སྔོན་འགྲོར་ཡན་ལག་བདུན་བ་རྒྱས་པར་བྱེད་དགོས་ལ། ལམ་རིམ་གསོལ་འདེབས་ཐེག་མཆོག་སྒོ་འབྱེད་མ་
ཁ་སྒོང་དང་བཅས་པའི་གསོལ་འདེབས་ཀྱི་ཚིག་རྣམས་ཕྱག་འཚལ་ལོ་ཞེས་པར་བསྒྱུར་ནས། དེའི་མཇུག་ཏུ་ཇི་སྙེད་སུ་དག་མའི་རྒྱལ་བ་ཀུན་ལ་ཕྱག་འཚལ་མཆོད་པར་བགྱི་ཞེས་པའི་བར་བཏང། མཚམས་འདིར་སྤྱན་འདྲེན་མེད་པར། ཁྲུས་
ཀྱི་ཁང་པ་ཤིན་ཏུ་དྲི་ཞིམ་པ། ཞེས་སོགས་ཀྱིས་ཁྲུས་ཁང་བསྐྱེད་ནས། ཁྲུས་གསོལ་མདོར་བསྡུས་དང། དེ་མ་ཐག་སྟོང་གསུམ་ཀུན་ཏུ་དྲི་ངད་ལྡང་བ་ཡི། ཞེས་པ་ནས། རིན་ཆེན་མཛེས་པའི་ཞེས་སོགས་བུམ་བ་འབུལ་བའི་བར་རྣམས་བཏང་
དེའི་མཇུག་ཏུ་བྱང་ཆུབ་ལྟུང་བཤགས་ཚར་གཅིག་དང། དེ་ནས་འདོད་ཆགས་ཞེ་སྡང་གཏི་མུག་དབང་གིས་ནི། ཞེས་སོགས་ཡན་ལག་ལྷག་མ་རྣམས་བཏང། དེའི་མཇུག་ཏུ་མཎྜལ་རྒྱས་བ་ཚར་གཅིག་དང། ས་གཞི་སྤོས་བྱུག་མཚར་གསུམ་
བཏང་བསྟུན་རང་རང་གི་གང་ལྕོགས་ཀྱི་སེམས་བསྐྱེད་ཀྱི་རྫས་རྣམས་ཕུལ། དེ་ནས་སེམས་བསྐྱེད་དངོས་གཞི་བསླབ་བྱ་དང་བཅས་པ་སྩལ་གྲུབ་བསྟུན་གཏང་རག་མཎྜལ་དང། དེའི་རྗེས་སུ་དེང་ནས་བརྩམས་ཏེ་མ། ལམ་རིམ་སྨོན་ལམ་
བཟང་སྤྱོད་སྨོན་ལམ། བྱམས་སྨོན། སྤྱོད་འཇུག་སྨོན་ལམ་རྣམས་བཏང། དེ་ནས་ལྗགས་བསྔོ་རྒྱས་པར་མཛད་ནས། རྒྱལ་དབང་མཆོག་དང། ཞབས་ཕྱི་ནང་འཁོར་བ་སོགས་ཕལ་ཆེར་གྱིས་དབུ་ཞྭ་རྩེ་ཞྭ་བཞེས་ནས་བསྟན་འབར་མ་

[038B] བཀྲ་ཤིས་ཀྱིས་བརྒྱན་ཏེ་འདི་ཕྱི་ཀུན་ཏུ་དགེ་བའི་མཚམས་སྦྱོར་གྱི་ཕྱག་ལེན་ཤིན་ཏུ་རྒྱས་པར་མཛད་པ་ལགས་སོ། །འདི་ལ་ཆེད་དུ་རང་བཟོ་བྱས་པ་མེད་ཀྱང། མ་རྟོགས་པ་དང། ལོག་པར་རྟོག་པ་དང། ཐེ་ཚོམ་གྱི་དྲི་མས་སྦགས་
པ་རྣམས་རྗེ་བཙུན་བླ་མ་དམ་པ་ཉིད་ལ་བཟོད་པར་གསོལ་གྱིས་སྒྲིབ་པར་མི་འགྱུར་བ་མཇད་དུ་གསོལ། ཅེས་པ་འདི་ནི་འཇམ་མགོན་རྒྱལ་བ་གཉིས་པ་ཙོང་ཁ་པ་ཆེན་པོ་གངས་ཅན་གྱི་ལྗོངས་སུ་སྐུ་བལྟམས་པའི་ལོ་དུས་ཁྱད་པར་
ཅན་གསེར་འཕྱང་ཞེས་བ་མེ་མོ་བྱའི་ལོར། གྲུ་འཛིན་གཉིས་པའི་ཕོ་བྲང་ཆེན་པོའི་གཟིམས་ཆུང་སྲིད་གསུམ་རྣམ་རྒྱལ་དུ། ཁྱབ་བདག་རྡོ་རྗེ་སེམས་དཔའི་ངོ་བོ་པཎ་ཆེན་ཆོས་ཀྱི་རྒྱལ་པོ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་
བཟང་པོའི་ཞལ་སྔ་ནས་ཀྱིས། གངས་ཅན་ལྷ་གཅིག་འཕགས་མཆོག་ཕྱག་ན་པདྨོ་ངུར་སྨྲིག་གར་གྱིས་རྣམ་པར་རོལ་པ་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོས་དབུ་མཛད་སྤྲུལ་པའི་སྐུ་ཆེ་ཆུང་ངུ་མ་དང། གདན་ས་ཆེན་
པོ་གསུམ་གྱི་སློབ་དཔོན་ཁྲི་གདན་ཟུར་རྣམས་དང། གཞན་ཡང་སྡེ་སྣོད་འཛིན་པ་དུ་མ་ཚོགས་པ་དང་བཅས་པ་ལ་རྒྱལ་བ་ཙོང་ཁ་པ་ཆེན་པོའི་གསུང་གི་གཅེས་མཛོད་བྱང་ཆུབ་ལམ་རིམ་ཆེན་མོའི་བཤད་ལུང་སྩལ་སྐབས། ལུང་
གི་བར་བར་དུ་རྩ་བའི་ཚིག་ལ་དངོས་སུ་བཤད་པ་མཛད་པ་གང་ཡོད་དང། སྤྲོས་བཤད་སྐབས་རྩ་བའི་ཚིག་གིས་ཟིན་ཚོད་ལ་མེད་པ་རྣམས་དང། ཡང་སྐབས་འགར་དོགས་སློང་གི་ཚུལ་དུ་བཤད་པའི་ན་ཡམ་དང། དངོས་སུ་དཔྱད་

[039A]༄༅། །གཞིར་འཇོག་པར་མཛད་པ་རྣམས་ལས། རང་གི་བློ་ལ་རགས་རིམ་ངེས་པ་ཕེལ་མོ་ཆེ་ཕྲལ་ཕྲལ་དུ་རང་གི་བརྗེད་ཐོ་དང། གསུང་རྒྱུན་ཡུན་རིང་དུ་གནས་པའི་ཆེད་དུ་འདི་ལྟར་ཟིན་བྲིས་བྱེད་བ་བོ་ནི་རྒྱལ་དབང་མཆོག་གི་
བཀའ་འབངས་ཀྱི་ཐ་ཤལ་འདུ་ཤེས་གསུམ་པ་སྙོམས་ལས་མི་ཐུང་སྐུ་སྐྱེའི་མིང་ཅན་ནོ། །འདིས་ཀྱང་བདག་དང་འདྲ་བ་འགའ་ལ་ཕན་ཐོགས་པར་གྱུར་ཅིག་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་
ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་མངྒ་ལཾ།།

[039B][BLANK PAGE]



