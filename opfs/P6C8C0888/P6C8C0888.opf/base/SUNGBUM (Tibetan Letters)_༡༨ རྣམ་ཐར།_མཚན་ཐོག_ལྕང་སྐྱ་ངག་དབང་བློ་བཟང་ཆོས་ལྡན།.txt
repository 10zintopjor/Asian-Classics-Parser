༄༅།  །རྣམ་ཐར་བཀའ་རྩོམ་བཞུགས་སོ།  །འདྲེན་མཆོག་གོ་འཕང་གཞན་ཆེད་ཁོ་ནར་བརྩོན་

[188A]༄༅། །པས་སྒྲུབ་པའི་དམ་བཅའ་བརྟན་པོས་ཐུགས་མཆོག་བསྐྱེད། །སློང་ལ་དབུ་ཡང་སྦྱིན་སོགས་བྱ་དཀའ་རླབས་ཆེན་སྤྱོད་པས་གྲངས་མེད་གསུམ་དུ་ཚོགས་གཉིས་
བསགས། སྒྲིབ་གཉིས་བདུད་བཞི་གཏན་བཅོམ་མ་འདྲེས་སྟོབས་སོགས་སྤང་རྟོག་ཡོན་ཏན་མཐར་ཕྱིན་མངོན་སངས་རྒྱས། །མི་མཇེད་ཞིང་དུ་བཅུ་གཉིས་མཛད་པའི་ལུས་ཅན་
ཕན་བདེར་འགོང་མཛད་དེ་ལ་གུས་ཕྱག་འཚལ། །བགྲངས་ཡས་བློ་གསལ་སྐལ་ལྡན་མོས་པ་ཇི་བཞིན་དམ་ཆོས་འཆད་པས་རྗེས་སུ་འཛིན། །རྣམ་མང་ལོག་སྨྲའི་རྒོལ་བ་ཡང་
དག་རིགས་ལམ་སྨྲ་བའི་རྩོད་པས་ཚར་གཅོད་ཅིང། །བསྟན་པའི་ཉི་མ་དགོངས་དོན་ཇི་བཞིན་འགྲེལ་བའི་ལེགས་བཤད་རྩོམ་པས་གསལ་མཛད་པ། །རྒྱན་དྲུག་མཆོག་གཉིས་ས་པཎ་བུ་སོགས་
རྒྱ་བོད་མཁས་པའི་དབང་པོ་རྣམས་ལ་འདུད། །ཐབ་ཅིང་རྒྱ་ཆེའི་གསུང་རབ་རྣམས་ལ་ཐོས་པས་སྒྲོ་འདོགས་ལེགས་པར་བཅད། །ཉམས་ལེན་སྙིང་པོ་དྲིལ་བའི་མན་ངག་བསམ་པས་ངེས་
ཤེས་རྣམ་དག་རྙེད། །རྒྱ་ཆེན་གཞུང་དང་མན་ངག་སྦྱར་ཏེ་བསྒོམ་པས་དངོས་གྲུབ་མཆོག་བརྙེས་པ། །གྲུབ་ཆེན་བརྒྱད་ཅུ་སྐུ་མཆེད་གསུམ་སོགས་རྒྱ་བོད་གྲུབ་དབང་རྣམས་ལ་འདུད། །
མདོ་སྔགས་རྒྱུད་སྡེ་བསྟན་ཆོས་ཀུན་ལ་ངོམས་མེད་ཐོས་པ་བཙལ། །བཀའ་བསྟན་མན་ངག་གནད་ལ་དཔྱད་པས་གཞུང་ཀུན་གདམས་པར་ཤར། །གཞུང་གི་དོན་ཀུན་སྙིང་པོར་དྲིལ་ཏེ་
རྩེ་གཅིག་ཉམས་སུ་བླངས། །མཁས་གྲུབ་ཀུན་གྱི་གཙུག་རྒྱན་ཙོང་ཁ་པ་ལ་སྙིང་ནས་འདུད། །ལུང་མཆོག་སྡེ་སྣོད་གསུམ་ལ་སྦྱངས་པ་མཐར་ཕྱིན་ཅིང། །རྣམ་དག་བསླབ་པ་

[188B] །འཆད་རྩོད་རྩོམ་པ་གསུམ་གྱིས་ཐུབ་བསྟན་གསལ་བར་མཛད། །དཔལ་སྡུག་གསང་བ་གསུམ་ལྡན་དངོས་ཀྱི་བླ་མར་འདུད། །
ཁས་བླངས་ཚུལ་ཁྲིམས་མིག་འབྲས་ལྟར་སྲུང་ཞིང། །ཉམས་ལེན་གནད་ལ་མཁས་པར་ལེགས་སྦྱངས་ཏེ། །དབེན་པར་སྒྲུབ་པ་སྙིང་པོར་བྱེད་པ་ཡིས། །གཏན་གྱི་མདུན་མ་
སྒྲུབ་པའི་གྲུབ་མཆོག་དང། །མདོ་སྔགས་རིགས་གནས་ཀུན་ལ་ལེགས་སྦྱངས་ཏེ། །བསྟན་འགྲོར་ཕན་འདོད་ལྷག་བསམ་རྣམ་དག་གིས། །ཆོས་མཐུན་སྤྱོད་པས་འཆད་རྩོད་རྩོམ་པ་
ཡིས། །གཞན་ཕན་སྒྲུབ་ལ་བརྩོན་པའི་མཁས་མཆོག་གི་ལྷག་བསམ་སྤྱོད་ཚུལ་བཟང་པོའི་རྣམ་ཐར་གང། །དེས་ནི་མཁས་རྣམས་མགུ་ཞིང་ངོ་མཚར་སྐྱེད། །སྐལ་ལྡན་བློ་གསལ་
དད་འདུན་སྤྲོ་བ་འཕེལ། །རྗེས་སུ་འཇུག་རྣམས་འདི་ཕྱི་ཀུན་དུ་འཚེངས། །སྒོམ་པར་མིང་བཏགས་ཉམས་ལེན་གནད་མི་ཤེས། །དབེན་པར་སྡོང་ཁུལ་རྒྱུན་དུ་གྲོང་ཡུལ་ཉུལ། །ཆོས་བའི་ཁུར་
འཛིན་རྫུ་བག་ལོག་འཚེ་ཡིས། །ལྟོ་རྒྱབ་གཙོ་བོར་སྒྲུབ་པའི་སྒོམ་ཆེན་དང། །ཁ་བཤད་ཙམ་གྱི་ཐོས་བསམ་ཐོར་རེ་བྱས། །རྒྱུན་དང་ཆོག་ཕྱག་ལེན་མ་དག་པས། །སྡོམ་ཁྲིམས་དབང་
ལུང་ཁྲིད་སོགས་སྤེལ་པ་ཡིས། །རྙེད་བཀུར་གྲགས་བསྒྲུབ་པའི་སྟོན་པ་ཡི། །ལོ་རྒྱུས་གང་དེས་མཁས་རྣམས་ཡི་རེ་མུག་བློ་གྲོས་ལྡན་རྣམས་དཔྱད་ན་ཞེ་རེ་ཁྲེལ། །རྗེས་སུ་འཇུག་
རྣམས་འདི་ཕྱི་ཀུན་དུ་འཕུང། །དེ་བས་བདག་དང་བདག་འདྲའི་སྐྱེ་བོ་ཡི། །སྤྱོད་ཚུལ་ལོ་རྒྱུའི་ཡི་གེར་འགོད་པ་ནི། །ངན་སྐྱུག་བུམ་པ་སྐྱེ་བོའི་མདུན་ས་རུ། །འབྱོ་བ་གཞན་དག་

[189A]༄༅། །ཁྲེལ་པའི་རྒྱུ་ལས་ཅི། །དེ་ལྟ་ན་ཡང་བསྟན་འགྲོའི་དཔལ་མགོན་ཆེ། །མཁས་མཆོག་དམ་པ་ཛ་ཡ་པཎྚི་ཏས། །ལོ་རྒྱུས་ཡི་གེར་འཁོད་ཅེས་ཡང་ཡང་དུ། །
བཀའ་ནན་ཕེབ་པ་ཀྱེན་ཟློག་མ་ནུས་ཤིང། །ནང་དོན་གསོ་རིགས་གཉིས་ལ་ལེགས་སྦྱངས་པའི། །རབ་འབྱམས་སྨྲ་བདག་དབང་བསྟན་འཛིན་དང། །གམ་དུ་ཉེར་གནས་
ཀ་བཅུ་ཤེས་དར་སོགས། །དོན་གཉེར་ཅན་འགས་ཡང་ཡང་བསྐུལ་བའི་ངོར། །བརྗོད་ཕྱ་གཞེན་དག་མགུ་བ་ག་ལ་ཞིག་བརྗོད་བྱེད་ཚིག་ཀྱང་བརྗོད་དོན་བཟང་པོ་རྣམས། །
རྒྱན་གྱིས་མཛེས་པར་གསལ་ཞིང་དམན་པ་རྣམས། །སྒྲིབ་བའི་སྙན་ངག་མངོན་བརྗོད་སྡེབ་ལྟེགས་ །དབེན་པའི་གྲོང་གཏམ་ཕལ་ཚིག་ཁོ་ན་ཡིས། །རང་གི་སྤྱོད་ཚུལ་སྒྲོ་སྐུར་
རྫུན་མེད་པར། །གསལ་བར་བརྗོད་པའི་ཡི་གེ་འདིར་འགོད་ཀྱི། །མཁས་དང་གཟུར་གནས་ཁྲེལ་བར་མི་མཛད་ཞུ། །བདག་ནི་གང་གི་སྐྱེ་བར་སྒྲོ་བཏགས་པའི། །བླ་མ་གྲགས་པ་འོད་
ཟེར་ཞེས་བྱ་བ། །ཧུ་ལན་ན་རའི་ལྕང་སྐྱའི་གྲོང་སུ་འཁྲུང། །གཞོན་ནུར་རབ་བྱུང་དགོན་གླུང་བྱམས་གླིང་དུ། །ཡོངས་འཛིན་སུམ་བྷ་སློབ་དཔོན་པར་གྲགས་པ། །དམ་ཆོས་རྒྱ་མཚོ་ཞེས་
པ་ལེགས་བརྟེན་ནས། །མཚན་ཉིད་ཕྱོགས་ལ་ཐོས་བསམ་ཐོག་ཅིག་མཛད། །དེ་ནས་བོད་དུ་བྱོན་ནས་འབྲས་སྤུངས་དུ། །བཀྲ་ཤིས་སྒོ་མང་ཆོས་གྲྭ་ལེགས་པར་འགྲིམ། །དམ་རིང་ཆོས་
སྡེར་རབ་འབྱམས་གྲྭ་བསྐོར་མཛད། །མཁས་པའི་གྲགས་པ་ཧ་ཅང་མི་ཚེ་ཡང། །ཆོས་གྲྭ་འགྲིམ་དུ་ལྟག་སྒོའི་དགེ་སློང་ཞེས། །བསླབ་ཚུགས་བཙུན་པའི་དབེ་རུ་བྱེད་ཅེས་ཟེར། །ཁམས་

[189B] མཚན་ཉིད་རྩིས་བཞག་གཏོང་པའི་སློབ་དཔོན་དུ། །བསྐོས་པ་འདོད་ལྷའི་སྤྲུལ་བ་འགའ་ཞིག་གིས། །ཁ་སྨྲས་བྱས་པ་རྐྱེན་ངན་གྲོགས་སུ་
ཤར༑ ༑རི་བོ་ཏན་ཏིག་ཞེས་པའི་གནས་མཆོག་ཏུ། །ལོ་ཤས་ཐུགས་དམ་བསྒྲུབ་པ་སྙིང་པོར་མཛད། །དེ་དུས་ཐད་རིང་ཐར་བ་གླིང་ཞེས་པར། །མཚན་ཉིད་འཆད་ཉན་གསར་
འཇུག་སློབ་དཔོན་དུ། །ནན་གྱིས་གདན་དྲངས་འཆད་ཉན་ལེགས་པར་འཕེལ། །སླར་ཡང་དགོན་ཀླུང་ཆོས་སྡེར་གདན་དྲངས་ནས། །བླ་མར་བསྐོས་ཏེ་འཆད་ཉན་མཛད་མུས་སུ། །ཞི་
བར་གཤེགས་ཞེས་རྒན་རབ་གཏམ་ལས་ཐོས། །མིང་དང་སྙན་གྲགས་སྟོང་སྐད་ཆུང་ན་ཡང། །བསླབ་སྡོམ་མི་ལྷོད་གང་ཤེས་རྒྱུད་ལ་སྦྱོར། །མངོན་མཚན་ཆུང་ལ་ས་ཆོད་ཆེ་བ་ཡི་
བཀའ་གདམས་གོང་མའི་རྣམ་ཐར་ལེགས་སྐྱོང་བའི། །བདག་གིས་བསྐྲུན་དུ་མེད་པའི་དམ་བར་འཁུམ། །ད་ནི་ཁོ་བོའི་གཏམ་རྒྱུང་འཆད་པ་ལ། །སྐྱེས་པའི་ཡུལ་ནི་ཨ་མདོའི་
ས་ཡི་ཆར། །ཙོང་ཁའི་ལ་རྒྱུད་རིང་མོའི་ཉེ་འདབ་ཀྱི། །གཡི་དགེ་ཞེས་བྱའི་ལུང་བར་གཏོགས་པ་སྟེ། །གྲོང་པའི་མི་ངལ་རྟ་ཕྱུག་ཞེས་སུ་གྲགས། །ཕ་ནི་ཞེམ་སི་བཀྲ་ཤེས་ཁྲི་སྒོ་
ནས༑ ༑ཚོང་ལ་འོང་ནས་དེ་རུ་གཞི་ཆགས་པ། །མིང་ལ་ཁེ་བ་ཅང་ཡེ་བཧར་ཞེས་ཟེང། །རང་བཞིན་དྲང་ཤིང་ཁྲེལ་ཡོང་སྤྱོད་པས་འཚོ། །མ་ནི་ལོ་ཟ་ཐར་མོ་མཚོ་ཞེས་པ། །རང་
རྒྱུད་འཇམ་ཞིང་དད་པ་དག་སྣང་ཅན། །ཨ་མ་སྡན་མ་ལས་ནི་མིང་སྲིང་གསུམ། །བདག་གི་མ་ལས་མིང་སྲིང་གཉིས་བྱུང་བའི། །ལྡ་པོའི་ནང་ནས་ཁོ་བོ་བཞི་ཚིག་པ། །སྐྱེས་པའི་དུས་

[190A]༄༅། །ནི་རབ་བྱུང་བཅུ་གཅིག་པའི། །སྣ་ཚོགས་ལོ་ཡི་མགོ་ཟླའི་ཚེས་བཅུ་ཡི། །མཚན་མོ་བྱི་བའི་དུས་སུ་མངལ་ལས་བྱུང། །དེ་ཚེ་ཁྱིམ་བྱ་ཅིག་གི་སྐད་བསྒྲགས་པར། །
འགའ་ཡིས་ངན་པའི་དོགས་པ་བྱས་ཞེས་ཟེར། །དེ་ནས་སྨྲ་བརྗོད་ཅུང་ཟད་བཏུབ་པ་ན། །སྔོན་གྱི་སྐྱེ་བ་དྲན་པ་མ་ཡིན་ཀྱང། །ཆོས་དང་མཇལ་བའི་ལས་སྨོན་གྱིས་བསྐུལ་ཏེ། །ཁོ་
བོ་བླ་མ་ཡིན་ཅིང་ཁང་པ་དང། །གྲྭ་པ་རྟེན་སུམ་ལ་སོགས་འདི་བཞིན་ཡོད། །ཅེས་སོགས་བརླ་རྡོལ་ཅལ་ཙོལ་འགའ་ཞིག་སྨྲས། །ཕ་མས་འདྲེ་ཡིས་བསྐྱོད་བའི་ལབ་ཅོལ་དུ། །གོ་ནས་
ཕྱིན་ཆང་སྨྲ་བ་འགོག་ཐབས་བྱས། །དེ་ཡིས་རེ་ཞིག་སྨྲ་མི་ཤེས་པར་གྱུར། །བོས་པས་མིང་ལའང་ལྐུག་པ་ཞེས་སུ་འབོད། །འོན་ཀྱང་ལྐུག་པར་འགྱུར་བར་མ་བཟོད་པར། །མོ་མ་རྩིས་
པ་ལྷ་པ་འགའ་ཞིག་ལ། །ལྐུག་ཁ་འབྱེད་པའི་ཐབས་སུ་ཇི་ལྟར་བགྱི། །དྲིས་པར་ཤེར་ཕྱོགས་མདོ་ཀློག་བསྐང་གསོ་ཐོང། །མཆོད་མེ་བསང་མཆོད་ཕུལ་ཏེ་དགེ་བསྙན་དུ། །བསྒྲུབ་ནས་
གཙང་སྦྲ་བྱས་ན་ལེགས་ཞེས་སྨྲས། །གྲོང་དེར་བཙུན་པ་གཙང་མར་བྱེད་པ་ཡི། །བོད་པ་བླ་རྒན་ཞེས་པའི་དགེ་སློང་ཞིག་གཙོས་པའི་དཔོན་སློབ་འགའ་ཡིས་མདོ་ཀློག་དང། །བསྐང་གསོ་
བཏང་པའི་མཇུག་ཏུ་ཁོ་བོ་ཡི། །ལུས་བསྒྱུར་མིང་ལ་དགེ་འདུན་སྐྱབས་ཞེས་བཏགས། །དེ་ནས་རིམ་གྱིས་ཅུང་ཟད་སྨྲ་བར་གྱུར། །དེ་འདྲའི་ཅལ་གཏམ་དགོན་ཀླུང་བར་དུ་གྲགས། །ཐར་རིང་
ཁྲི་བ་ཚུལ་ཁྲིམས་རྒྱ་མཚོ་ཡིས། །བདག་གི་ཕ་ལ་བུ་ཆུང་ཁྲིད་ཤོག་ཅེས། །དགོན་པར་བོས་ནས་དྲི་བ་ཁ་ཡར་མཛད། །འཁྲིས་སུ་བཞག་ནས་ལེགས་པའི་རྟེན་འབྲེལ་བསྒྲིགས། །ཞ་སྣམ་

[190B] །ལྕང་སྐྱ་བླ་མའི་གཉེར་བའི་སྣམ་སྦྱར་དང། །རྡོར་དྲིལ་ལ་སོགས་ཡོ་བྱད་འགའ་ཁྱེར་ཏེ། །འོང་ནས་བསྟན་ཏེ་ལྟ་རྟོག་དྲི་བ་བྱས། །
ཡོ་བྱད་འགའ་ཞིག་ངོས་འཛིན་བྱས་ཞེས་ཟེར། །ཁོ་བོ་ཡུལ་དུ་སླེབ་ནས་འབྲས་སྤུད་དུ། །བླ་མའི་དབོན་པོ་བློ་གྲོས་འོད་ཟེར་ལ། །བྱིས་པ་འདི་འདྲ་འདུག་པ་བླ་མ་དེའི། །སྐུ་སྐྱེས་ཡིན་
མིན་རྒྱལ་བ་ཡབ་སྲས་དང། །ཆོས་སྐྱོང་སོགས་ལ་ཞུས་ནས་ལན་བསྐུར་ཞེས། །བྱིས་པའི་གནས་ཚུལ་དང་བཅས་ཡི་གེ་བསྐུར། །འཕྲིན་དེ་བྱུང་བསྟུན་བློ་གྲོས་འོད་ཟེར་གྱིས། །
པཎ་ཆེན་ཐམས་ཅད་མཁྱེན་པར་ཞུས་པ་ལ། །སྐུ་སྐྱེས་མིན་ཀྱང་བླ་ཚུག་འཛིན་པ་ཞིག། །འོང་བར་དགོངས་ཏེ་གྲགས་པ་འོད་ཟེར་གྱི། །སྐུ་སྐྱེས་འཁྲུལ་མེད་ཡིན་ཅིང་བསྟན་པ་ལ། །
ཕན་ཐོག་འོང་བས་བདག་རྐྱེན་བྱས་པ་འགབ། །རེ་ཞིག་ཐང་རིང་དགོན་པར་ཞོག་ཅེས་དང། །འབྲས་སྤུར་ཆོས་སྐྱོང་ཆེན་མོར་ཞུས་བ་ལའང། །སྐུ་སྐྱེས་ཡིན་པས་བདག་རྐྱེན་འགབ་
ཚུལ་གསུང། །བགའ་ཤོག་ཡིག་ལན་བསྐུར་བ་འབྱོར་བ་ཡིས། །མི་ཟད་ལོ་ལ་གཉེར་བ་དཔོན་གཡོག་འགའ། །འོད་ནས་ཁོ་བོ་ཐང་རིང་དགོན་བར་བླང། །དགོན་དེའི་བླ་ཟུར་ཚུལ་
ཁྲིམས་རྒྱ་མཚོ་དང། །ཁྲི་པ་ཕུན་ཚོགས་བཟང་པོ་ཞེས་བྱ་བ། །མཁས་བཙུན་བཟང་གསུམ་འཛོམས་པའི་ཆོས་ཀྱི་རྗེ། །རྣམ་པ་གཉིས་ཀྱི་ཁོ་བོའི་གཙུག་ཕུང་བླང། །མིང་ལ་བསྟན་
འཛིན་ལེགས་བཤད་རྒྱ་མཚོར་བཏགས། །དེ་ནས་ལོ་ཤས་རྩེད་མོ་རྣམ་གཡེང་གི་ཞར་ལ་ཡིག་ཀློག་ཆོས་སྤྱོད་སྨོན་ལམ་དང། །ཡི་དམ་བསྐང་གསོའི་འདོན་པ་ཐོར་རེ་བ། །གཞན་

[191A]༄༅། །གྱི་འདོན་པར་ཞལ་འདེབས་ཐུབ་ཙམ་བསླབ། །རྣམ་འགྱུར་ལོ་ལ་གངས་ཅན་འགྲོ་མགོན་མཆོག་རྒྱལ་དབང་བཞི་བ་ཡོན་ཏན་རྒྱ་མཚོ་དང། །པཎ་ཆེན་ཆོས་
ཀྱི་རྒྱལ་པོ་ཡབ་སྲས་ཀྱི། །རྒྱལ་སྲས་དོན་ཡོད་ཆོས་ཀྱི་རྒྱ་མཚོ་བ། །རྫོངས་བརྡའ་མཛད་ནས་བཏབ་པའི་དགོན་ལུང་ཞེས། །གྲགས་པ་མདོ་སྨད་ཕྱོགས་སུ་མཚན་ཉིད་ཀྱི། །
འཆད་ཉན་ལེགས་པར་དར་བའི་ཆོས་སྡེ་ཡི། །ཐོག་མ་དགའ་ལྡན་བྱམས་པ་གླིང་དུ་ཕྱིན། །དགོན་པའི་ཁྲི་བ་ནང་རིགས་མཚན་ཉིད་ལ། །གྲགས་པ་དོན་ལྡན་མཁས་པ་དོན་རྒྱམ་
པ༑ ༑ཟུང་པ་རི་དགོན་གཉིས་ཆར་ལུགས་ཟུང་གིས། །ལེགས་སྐྱོང་གྲུབ་དབང་སུམ་བྷ་སློབ་དཔོན་སོགས། །དགོན་དེའི་མཆོད་ཡོན་ཆེ་ཕྲ་ཐམས་ཅད་ཀྱིས། །མཐོང་བཟོས་བདག་
རྐྱེན་བླ་ན་མེད་པ་མཛད། །དགའ་བའི་ལོ་ལ་འཇམ་དབྱངས་གོང་མ་ཆེ། །ཤུན་ཙི་རྒྱལ་པོ་འགྲོ་མགོན་འཇིག་རྟེན་དབང། །ངུར་སྨྲིག་གར་རོལ་རྒྱལ་དབང་ལྔ་བ་གང། །བསྟན་འགྲོའི་དོན་
སླད་རྒྱལ་ཁབ་པེའི་ཅིང་དུ། །སྤྱན་དྲངས་བཙོང་ཁའི་སྟོད་ཀྱི་གཞུང་ཆེན་པོ། །སྐར་ལའི་ཐང་དུ་ཕེབ་སྐབས་མཇལ་དུ་ཕྱིན། །མཚོ་ཁ་མདོ་སྨད་ཕྱོགས་ནས་འདུས་པ་ཡི། །བླ་དཔོན་བཙུན་
སྐྱ་ཁྲི་ཕྲག་བསྒལ་བ་ལ། །ཐུགས་རྗེ་ཆེན་པོའི་རྗེས་གནང་ལེགས་བརྩལ་བའི། །གསུང་གི་བདུད་རྩིའི་བགོ་སྐལ་ལེགས་པར་མྱང། །བསླབ་གཞི་ལྔ་དང་རབ་བྱུང་ཚུལ་ཁྲིམས་
མནོས༑ ༑ཐུབ་བསྟན་སྒོ་རུ་ཚུད་པས་སྐལ་པ་བཟང། །མདོ་སྔགས་གཞུང་ལུགས་ཀུན་ལ་ལེགས་པར་སྦྱངས། །ཟབ་མོའི་ཉམས་བཞེས་ཕྱག་ལེན་ཕྲ་ཞིབ་སོགས། །རྡོ་རྗེ་སློབ་

[191B] །ལྡན་ཆུང་འོད་ཟེར་བཀྲ་ཤིས་མཚན་ཅན་ལས། །དཔལ་ལྡན་འཇིགས་མཛད་རྡོ་རྗེའི་དབང་བཞི་སོགས། །དབང་དང་རྗེས་གནང་དུ་མའི་བཀའ་དྲིན་
མནོས། །རྒྱལ་བའི་གསུང་མཛོད་རྡོ་རྗེ་ཐེག་པའི་སྒོར། །བཙུད་པའི་མགོན་འདིའི་བཀའ་དྲིན་རྒྱལ་ལས་ལྷག་རིགས་ལམ་ཆུང་དུའི་རྩིས་བཞག་འགའ་ཞིག་ཀྱང། །མཉན་
ནས་ཐོས་བསམ་བྱེད་པའི་རྟེན་འབྲེལ་བསྒྲིགས། །སྡེ་སྣོད་གསུམ་ལ་མཁྱེན་པའི་སྤྱན་ཡངས་པ། །ཐར་པོ་བཀྲ་ཤིས་རྒྱལ་མཚན་ཞེས་བྱ་བའི། །ཡོངས་འཛིན་རྗེ་ལ་
རིགས་ལམ་འགའ་ཞིག་དང། །ཕར་ཕྱིན་ཐལ་འཕྲེང་གཞུང་ཆེན་འགའ་ཞིག་མཉན། །བསྡུས་གྲྭ་རིགས་པ་གཞུང་ལ་གོ་བ་ནི། །འཕྲན་བུ་ཙམ་ཡང་ཤར་བར་མ་གྱུར་ཀྱང། །ཐལ་འགྱུར་
རེ་གཉིས་འགོད་པའི་སྤོ་བ་པ་ཐོབ། །ཆོས་འཁོར་སོགས་ལ་ཚོགས་ལངས་འགའ་རེ་བྱས། །བཤད་པ་འགའ་ཞིག་རང་གི་བློ་ཡིས་སྦྱར། །ཚིག་སྦྱོར་འཕྲན་བུ་འགྲིགས་ཙམ་
བྱུང་བ་ཡིས། །ཤེས་རིགས་བཟང་ཞེས་འགའ་ཞིག་རྩམ་གཏོར་བྱེད། །གཞན་གྱིས་ངོ་བསྟོད་བྱེད་ནའང་རང་ཉིད་ལ། །སློབ་གཉེར་བྱུང་སྙམ་ལྟ་ཅི་ཡོངས་ངེས་ཀྱི། །གདེང་ཁེལ་མེད་པས་
གཅམ་བུའི་ཚིག་ཏུ་གོ་བོད་དུ་ཕྱིན་ནས་སློབ་གཉེར་བཤའ་མ་ཅིག། །བྱད་ཏེ་ངམ་མི་ཡོང་ཐག་བཅད་ནས། །དབེན་པ་བསྟན་ཏེ་བྱང་ཆུབ་ལམ་རིམ་ལ། །བག་ཆག་འཇོག་
དགོས་སྙམ་པའི་འཕེན་པ་ཡོད། །ལམ་རིམ་ཆེ་ཆུང་ཁྲིད་ཡིག་བློ་སྦྱོང་ལ། །གོ་རྒྱུ་མེད་ནའང་ལྟ་རྟོག་བྱེད་འདོད་ཆེ། །དགོན་ལུང་བླ་མ་ཚུལ་ཁྲིམས་རྒྱ་མཚོ་དང། །དོན་གྲུབ་རྒྱ་མཚོ་

[192A]༄༅། །གཉིས་ལ་ཆོས་འབྲེལ་ཞུས། །འཕར་བའི་ལོ་ལ་གང་རིའི་རྫོངས་སུ་ཕྱིན། །ཐོག་མར་ཇོ་ཤ་ཀ་གཉིས་དང་ལྔ་ལྡན་སོགས། །ཁྱད་འཕགས་རྟེན་སུམ་
རྣམས་དང་འགྲོ་མགོན་མཆོག་རྒྱལ་དབང་ལྔ་པ་རྣམས་ལ་ལེགས་པར་མཇལ། །རྒྱལ་དབང་མཆོག་ལས་དགེ་ཚུལ་སྡོམ་པ་མནོས། །བློ་བཟང་ཆོས་ལྡན་ཞེས་བྱའི་མིང་ཡང་
བསྩལ༑ ༑འཕགས་ཡུལ་པཎ་གྲུབ་མཆོག་གྱུར་ཞི་བ་ལྷའི། །ཡང་སྲིད་དྲིན་ཅན་རྒྱལ་སྲས་རིན་པོ་ཆེ། །མཇལ་བར་འོན་མདའ་མངའ་རི་གྲྭ་ཚང་དུ། །ཕྱིན་པའི་ཞོར་ལ་བསམ་
ཡེའི་གནས་མཇལ་བྱས། །བླ་མའི་དྲུང་དུ་སླེབ་ཉེན་གསོལ་ཇ་དང། །བཅས་ཏེ་བསུ་མི་གྲྭ་བ་ཆེད་དུ་མ་ངག་མཇལ་ཚེ་ཤིན་དུ་དགྱེས་པའི་རྣམ་འགྱུར་གྱིས། །མཐོང་བཟོས་བདག་
རྐྱེན་གཞི་ལེན་བཟང་པོ་མཛད། །རིགས་གསུམ་མགོན་པོ་སྒྲོལ་མ་དཀར་ལྗང་སོགས། །ཡི་དམ་ཆོས་སྐྱོང་འགའ་ཡི་རྗེས་གནད་དང། །བླ་མཆོད་ལུང་སོགས་བཀའ་ཆོས་ཅི་རིགས་
མནོས༑ ༑སློབ་གཉེར་བྱེད་ཚེ་འགྲོ་འདུག་སྤྱོད་ལམ་དང། །བརྩོན་པ་བསྟེན་ཚུལ་ལ་སོགས་བསམ་སྦྱོར་གཉིས། །ཇི་ལྟར་བྱེད་པའི་བསླབ་བྱ་མཐར་ཕྱིན་བསྩལ། །རྒྱལ་བའི་དབང་པོ་
སྣང་བ་མཐའ་ཡས་ཀྱིས། །རྣམ་འཕྲུལ་པཎ་ཆེན་ཆོས་ཀྱི་རྒྱལ་པོ་མཆོག་མཇལ་བར་བརྩད་སྟོད་བཀྲ་ཤིས་ལྷུན་པོར་ཕྱིན། །ཞར་ལ་དབེན་ས་དགོན་གྱི་གནས་མཇལ་བྱས། །པཎ་ཆེན་
མཆོག་ལས་ཕྱག་དབང་ལན་གསུམ་ཞུས། །གསུང་མཇལ་འཕྲན་བུའང་ཐོབ་ཅིང་ནང་རྟེན་དང། །སྲིད་གསུམ་བདག་མོ་ལ་སོགས་ཕྱི་ནང་གི་རྟེན་སུམ་རྣམས་ལ་མཇལ་ཁ་ཞི་བ་

[192B] །དེ་ཁར་སྡོད་རིང་རྒྱལ་མཚན་མཐོན་པོ་ནས། །ཕོག་དང་ཟུར་གསོས་བླ་བྲང་སྟོན་མོ་དང། །འོང་ཚེ་བྱིན་རྟེན་འགད་ཆེ་རུང་གོས་སོགས། །གནང་སྦྱིན་གྲོ་ཁའི་བདག་རྐྱེན་
གཟབ་རྒྱས་བསྩལ། །ཆོས་སྡེ་ཆེན་པོ་དཔལ་ལྡན་འབྲས་སྤུངས་ཞེས། །ཕྱོགས་ལས་རྣམ་པར་རྒྱལ་བའི་དགུན་ཆོས་ཐོག་མཁས་མང་མདུན་ས་བཀྲ་ཤིས་སྒོ་མང་གི་བློ་གསལ་བསྟི་གནས་
ཆོས་གྲྭ་ཆེན་པོར་ཞུགས། །ཐུགས་རྗེ་ཆེན་པོས་གང་ལ་གང་འཚམས་ཀྱི། །རྣམ་འཕྲུལ་དུ་མ་སྟོན་ལས་སྤས་པའི་ངོས། །འཇམ་དཔལ་སྙིང་པོའི་བསྟན་པ་གསལ་བ་དང། །སྐལ་ལྡན་ཐེག་
པ་ཆེན་པོར་འགོད་པའི་སླད། །ངུར་སྨྲིག་འཛིན་པའི་དབང་པོར་གར་བསྒྱུར་བ། །མཁས་མཆོག་ངག་དབང་འཕྲིན་ལས་ལྷུན་གྲུབ་པས། །རྒྱལ་ཡུམ་སྤས་དོན་མངོན་པར་རྟོག་པ་ཀུན། །
གསལ་བར་སྟོན་པའི་མངོན་རྟོགས་རྒྱན་གྱི་གཞུང། །ལེགས་པར་འགྲེལ་བའི་ཕར་ཕྱིན་ཐལ་འཕྲེང་གི་མགོ་འཇུག་འདྲིལ་བ་ལོ་གསུམ་བར་དུ་མཉན། །ཆོས་གྲྭབ་ཡི་སྤྱོད་ལམ་བཤར་
སྦྱངས་སོགས། །ཚུལ་མཐུན་བྱས་པས་དགྱེས་ཚོར་ཆེན་པོ་མཛད། །ཁས་བླང་འཛིན་ལུགས་བགྲོ་གླིང་བྱེད་ཚུལ་སོགས། །ཞལ་ཏ་བསླབ་སྟོན་ཡང་དང་ཡང་དུ་བསྩལ། །སྐབས་ཞིག་
བར་ཆད་རྣམ་པས་བྲོ་འཚལ་བར། །ཚེ་དབང་བརྒྱ་རྩ་རྟ་མཆོག་རོལ་བ་ཡི། །རྗེས་གནད་ལོ་གྲངས་བྱ་བ་ཁྲུས་གྲིབ་སེལ་སོགས། །གྲངས་མང་བསྩལ་ཏེ་བགེགས་ཀྱི་བར་ཆད་བསལ། །སྣ་
ཚོགས་དབྱིག་ལ་འཇམ་དཔལ་གཞོན་ནུ་གང། །བློ་བཟང་རྒྱལ་བའི་བསྟན་པ་སྤེལ་བ་དང། །རྣམ་མང་གདུལ་བྱ་ཕན་བདེར་དགོད་པའི་ཆེད། །ངུར་སྨྲིག་འཛིན་པའི་མཆོག་ཏུ་གར་

[193A]༄༅། །བསྒྱུར་བ༑ ༑འདྲེན་མཆོག་དག་དབང་བློ་གྲོས་རྒྱ་མཚོ་རྗེ། །ཚད་མའི་གྲྭ་ཚང་ཟབ་ཡངས་འཁྱིལ་བ་ནས། །སྒོ་མང་སློབ་དཔོན་པ་རུ་སྤོས་པ་ལས། །བཀྲ་
ཤིས་རྟགས་ཀྱིས་མཚོན་པའི་ལོ་གྲངས་ལ། །རྒྱལ་ཡུམ་དངོས་བསྟན་ཟབ་མོ་ལེགས་སྟོན་པའི། །དཔལ་ལྡན་ཟླ་བའི་ལེགས་བཤད་འཇུག་པ་དང། །འདུལ་བ་འབུམ་སྡེའི་བརྗོད་
བ་ལེགས་བཤད་པ། །མཁས་མཆོག་ཡོན་ཏན་འོད་ཀྱི་མདོ་རྩ་བ། །ཆོས་མངོན་རྒྱ་མཚོའི་སྙིང་པོ་གསལ་མཛད་པ། །ཀུན་མཁྱེན་དབྱིག་གི་གཉེན་པོའི་ཆོས་མངོན་མཛོད། །
རྣམས་ཀྱི་དགོངས་དོན་ལེགས་པར་འགྲིལ་བ་ཡི། །ཐལ་འཕྲེར་རྣམས་དང་ཕར་ཕྱིན་སྐབས་དང་པོའི། །སྤྱི་དོན་མཛོད་དང་འཇུག་པའི་ཊིཀྐ་རྣམས། །ཆ་ཚང་རྣམ་འགྲེལ་ཐལ་འཕྲེང་
ཐོར་བུ་མཉན། །མཇལ་ཙམ་ཉིད་ནས་བརྩེ་བས་ལུགས་ཟུང་གིས། །བཀའ་དྲིན་གཞལ་དུ་མེད་པས་ལེགས་པར་བསྐྱངས། །ཁྲོ་མོའི་ལོ་ལ་རྒྱལ་དབང་མཆོག་ཉིད་ལས། །བསྟན་པའི་རྩ་
བ་བསྙེན་རྫོགས་སྡོམ་པ་མནོས། །སྤྲེའུ་ལོ་ལ་འབྲས་སྤུངས་གླིང་བསྲེས་དང། །ཐུན་མོང་ལོ་ལ་ལྷ་སའི་གྲྭ་སྐོར་བྱས། །མཁས་རྣམས་དགྱེས་པའི་ཡོན་ཏན་མ་མཆིས་ཀྱང། །ཁྲལ་བའི་
གནས་སུམ་གྱུར་ཡོངས་འཛིན་དྲིན། །བག་མེད་ལོ་ལ་སྒོ་མང་ཞལ་སྔ་ནས། །མཉམ་མེད་དགའ་ལྡན་པ་ཡི་བཤད་གྲྭ་ཡི། །གུར་དཀར་ཏོག་དང་མཚུངས་པའི་གྲྭ་ཚང་མཆོག་དཔལ་ལྡན་
སྨད་རྒྱུད་པ་ཡི་མཁས་འདུས་ལ། །རྡོ་རྗེ་ཐེག་པའི་ལེགས་བཤད་དགའ་སྟོན་ཆེ། །ལེགས་པར་སྤེལ་ལ་འཁོད་པའི་ཞབས་ཕྱིར་འབྲང། །ཀུན་དགའི་ལོ་ལ་གཡས་རུ་གཙང་དུ་ཕྱིན། །པཎ་ཆེན་

[193B] །མཁས་པའི་དབང་པོ་ཤར་རྩེ་ཞལ་སྔ་ནས། །བློ་བཟང་པདྨ་ཞེས་བྱའི་མཚན་ཅན་ལས། །རྒྱལ་དབང་ཙོང་ཁ་བ་ཡི་བཀའ་འབུམ་དང། །
པཎ་ཆེན་གོང་མའི་གསུང་འབུམ་ཕལ་ཆེར་གྱི། །ལུང་དང་འཇིགས་བྱེད་ཀུན་རིག་ཚེ་དཔག་མེད། །དབང་དང་སྒྲོལ་མཉེར་གཅིག་རྗེས་གནང་སོགས། །དབང་ལུང་རྗེས་གནང་མན་ངག་དུ་མ་ཞུས་
མཚན་ལྡན་རྡོ་རྗེ་སློབ་དཔོན་སྔགས་ཆེན་པ། །དགེ་འདུན་དོན་གྲུབ་ཞེས་བྱའི་མཚན་ཅན་ལས། །གསང་འདུས་འཁོར་ཆེན་བདེ་མཆོག་ལྷ་ལྔ་དང། །མི་འཁྲུག་གདུགས་དཀར་རྣམ་རྒྱལ་སོགས་ཀྱི་
དབང༑ ༑འཇམ་དབྱངས་ཆོས་སྐོར་སྣར་ཐང་བརྒྱ་རྩ་དང། །མགོན་པོའི་བཀའ་ཆེན་བཅུ་གསུམ་ལ་སོགས་པའི། །རྗེས་གནང་དུ་མ་འཁྲུལ་འཁོར་དྲུག་ཅུ་པ། །མགོན་པོའི་བེ་བུམ་སོགས་ཀྱི་
ཁྲིད་ལུང་དང། །དཀྱིལ་འཁོར་མཆོད་རྟེན་བྲི་ཐིག་ལ་སོགས་པ། །ཟབ་དགུའི་གདམས་པ་ཕྱག་ལེན་དུ་མ་ཞུས། །རྩེ་གཅིག་སྒྲུབ་པ་སྙིང་པོར་མཛད་པ་ཡིས། །སྐུ་གསུམ་མངོན་གྱུར་དྲུང་
བ་རིན་པོ་ཆེ། །བློ་བཟང་རྒྱལ་མཚན་པ་ལས་དབེན་ས་པའི། །ཐུན་མོང་མིན་བའི་བྱང་ཆུབ་ལམ་རིམ་གྱི། །ཁྲིད་དང་ལྟ་ཁྲིད་གཉིས་ཀྱི་གསུང་ཐོར་བུ། །སྤྱན་སྔ་བློ་རྒྱམ་པ་ཡི་ལམ་རིམ་དང། །
བློ་སྦྱོང་ལྟ་ཁྲིད་སྐོར་དང་དབལ་ཡེ་དང། །བློ་གྲོས་སྤས་པ་འཇམ་དབྱངས་མགོན་པོ་སོགས། །དགེ་བཤེས་དུ་མའི་བློ་སྦྱོང་གཅོད་ཁྲིད་དང། །ཞལ་གདམས་ལ་སོགས་ཆོས་བཀའ་མང་དུ་
ཞུས། །སྲིན་བུའི་ལོ་ལ་སླར་ཡང་གཙང་དུ་ཕྱིན། །སྔ་མ་རྣམས་ལའང་འདོད་ཆོས་མང་ཞུས་ཤིང། །པཎ་ཆེན་ཐམས་ཅད་མཁྱེན་བའི་ཐུགས་སྲས་མཆོག་མཁས་དང་གྲུབ་པའི་དབང་

[194A]༄༅། །ཕྱུག་སྔགས་ཆེན་རྗེ། །རྡོ་རྗེ་འཛིན་པ་དཀོན་མཆོག་རྒྱལ་མཚན་ལས། །བདེ་མཆོག་ལུ་ཨི་པ་དང་ལུས་དཀྱིལ་གྱི། །དབང་ཆེན་བདེ་གསང་འཇིགས་གསུམ་
དམར་ཁྲིད་དང། །ཕྱག་ཆེན་ཁྲིད་དང་ནམ་མཁའ་སྒོ་འབྱེད་ཀྱི། །དམིགས་པ་ལ་སོགས་ཟབ་ཆོས་དུ་མ་ཞུས། །གྲུབ་མཆོག་ཀ་ཆེན་ཆོས་འཕེལ་མཚན་ཅན་ལས། །འཇིགས་བྱེད་
སྐྱེད་རྫོགས་བློ་སྦྱོང་རྣམས་ཀྱི་ཁྲིད། །བཀའ་གདམས་གླེགས་བམ་ཆོས་ཆུད་བརྒྱ་རྩ་དང། །འདུལ་བའི་གླིང་འབུམ་སོགས་ཀྱི་ལུང་མང་ཞུས། །དོན་གྲུབ་ལོ་ལ་མཁྱེན་བརྩེའི་མངའ་
བདག་མཆོག་ངག་གི་དབང་ཕྱུག་འཕྲིན་ལས་ལྷུན་གྲུབ་རྗེ། །ཟབ་ཆོས་སྒོར་སྐྱེལ་ཚུལ་དུ་ཕེབ་པ་ཡིས། །སེམས་དཔའ་ཆེན་པོ་ཕ་བོང་ཁ་བ་དང། །འབྲས་སྤུངས་སློབ་དཔོན་རྣམས་
དང་མཆོད་དཔོན་སོགས། །གྲྭ་ཚང་གྲྭ་བ་རྒན་པ་མང་པོ་ལ། །རྡུལ་ཚོན་ལ་རྟེན་གསང་འདུས་དབང་ལ་སོགས། །དབང་བཀའ་མང་པོ་གནད་པའི་ཞབས་ཕྱི་ཞུས། །འབྲུག་ལ་དཔོན་སློབ་
སོགས་དང་འབྲས་སྤུངས་ཀྱི། །ངེད་ཅག་གྲྭ་བ་མང་པོའི་ལམ་རིམ་གྱི། །དམིགས་རིམ་རྒྱལ་དབང་ལྔ་བའི་གསང་རྒྱུན་གྱི། །ལེགས་བརྒྱན་དམར་ཁྱིད་ཡོངས་སུ་རྫོགས་པ་མནོས། །རྒྱལ་
དབང་མཆོག་གིས་པཎ་ཆེན་མཆོག་སྤྲུལ་གྱིས། །དབུ་མཛད་རྗེ་དྲུང་རྒྱལ་སྲས་སེམས་དཔའ་ཆེ། །བྱང་རྩེ་ཆོས་རྗེ་ལ་སོགས་མཁན་པོ་དང། །སློབ་དཔོན་ཕྱོགས་ནས་འདུས་པ་མད་པོ་ལ། །
ཐུགས་རྗེ་ཆེན་པོ་སྙིང་པོ་དོན་གསུམ་གྱི། །ཁྲིད་དང་སྒྲོལ་མ་ཉེར་གཅིག་ཇོ་བོ་རྗེའི། །ལུགས་ཀྱི་རྗེས་གནང་གཞན་ཡང་ཡི་དམ་ལྷ། །མང་པོའི་ཟུར་བཀའི་རྗེས་གནང་ལེགས་བསྩལ་པའི། །

[194B] །བུ་གར་སོན་པས་སེམས་ཀྱི་ལེགས་བྲིས་ཚིམ། །མཁས་མཆོག་རྡོ་རྗེ་སློབ་དཔོན་ལེགས་འབྱོར་དུ། །གྲགས་པས་སེམས་དཔའ་ཆེན་པོ་
བྱང་རྩེ་རྗེ། །གནས་རྙིང་ཞབས་དྲུང་འབྲས་སྤུངས་སློབ་དཔོན་སོགས། །འབྲས་སྤུངས་འདུས་ཁང་གང་བའི་དགེ་འདུན་ལ། །པཎ་ཆེན་འཇིགས་མེད་འབྱུད་ །རྡོར་
འཕྲེང་དཧར་པཎ་ཞབས་ཀྱི་ཀྲི་ཡ་གཉིས། །སྒྲགས་པའི་རྩ་བའི་དཀྱིལ་འཁོར་ཞེ་ལྔ་ཡི། །དབང་རྣམས་ལེགས་པར་བསྩལ་བའི་བཀའ་དྲིན་ཞུས། །དྲག་པོའི་ལོ་ལ་མཉམ་མེད་བྱང་རྩེ་བས་
འཕྲེང་བའི་དཀྱིལ་འཁོར་བཞེངས་པའི་ཐིག་ཚོན་དང། །ལྷ་ཡི་བཀོད་པ་འཕྲེང་བ་རྣམས་གཉིས་དང། །ཀྲི་ཡ་སོ་སོའི་རྒྱ་གཞུང་མང་པོ་དང། །གསང་ཆེན་ལམ་རིམས་བཟང་ཐར་རྩེ་བ་
བཟང་བཀྲས་སྔགས་རམ་པ་ལ་སོགས་པ་ཡི། །སྒྲུབ་དཀྱིལ་ལ་སོགས་རྒྱ་བོད་མཁས་གྲུབ་ཀྱི། །ཡིག་ཆ་མང་པོའི་ཁུང་དང་སྦྱར་ཏེ་བྱས། །བློ་རན་ལོ་ལ་འཇམ་དབྱངས་མི་གཟུགས་ཅན་
བྱང་རྩེ་ཆོས་རྗེ་ངག་དབང་བློ་རྒྱམ་པས། །གཞི་བྱེས་བླ་མ་སློབ་དཔོན་རི་དགོན་གྱི། །གྲྭ་བ་ཡངས་པ་ཅན་གྱི་འདུས་ཁར་ནང། །གང་བའི་ཚོགས་པར་རྡོ་རྗེ་འཕྲེང་བ་ལས། །བཤད་པའི་
རྩ་བའི་དཀྱིལ་འཁོར་ཞེ་གཉིས་དང། །ཀྲི་ཡ་ས་མུད་ཙ་ལས་བཤད་པ་ཡི། །རྣམ་རྒྱལ་མ་སོགས་དགེ་ལེགས་སུ་བྱེད་པའི། །དཀྱིལ་འཁོར་གསུམ་བཅས་བསྡོམ་པ་ཞེ་ལྔའི་དབང། །པཎ་
ཆེན་ནམ་མཁའ་དཔལ་པའི་ཡིག་ཆ་ལ། །སྔགས་རིམ་ཆེན་མོ་ལ་སོགས་རྒྱ་བོད་ཀྱི། །མཁས་གྲུབ་མང་པོའི་ལེགས་པར་བཤད་པའི་ཆས། །བརྒྱན་ཏེ་ཕྱག་ལེན་སླ་ཆོས་མ་ཡིན་པའི་

[195A]༄༅། །ཚུལ་མཐུན་འཁྲུལ་མེད་བསྩལ་བའི་ཞབས་ཕྱི་ཞུས། །རྔ་ཆེན་ལོ་ལ་གཙང་གི་ཕྱོགས་སུ་ཕྱིན། །བླ་མ་སྔ་མ་ཞལ་བཞུགས་ཐམས་ཅད་ལ། །མཇལ་ཏེ་ཆོས་འབྲེལ་
ཞུས་ཤིང་སྲས་རྒྱུད་པའི། །དཔོན་སློབ་ཁྱབ་བདག་མི་བསྐྱོད་རྡོ་རྗེ་ཉིད། །རྡོ་རྗེ་སློབ་དཔོན་གཟུགས་སུ་ལགས་བསྟན་པ། །རྗེ་བཙུན་དམ་པ་དཀོན་མཆོག་ཡར་འཕེལ་ལས། །གསང་
འདུས་འཇིགས་བྱེད་གཉིས་ཀྱི་དབང་ཚོག་དང། །རིམ་པ་གཉིས་ཀྱི་དམར་ཁྲིད་ཡོངས་རྫོགས་དང། །བདེ་མཆོག་དམར་ཁྲིད་ན་རོའི་ཆོས་དྲུག་དང། །འཕོ་ཁྲིད་ཆེན་མོ་སྦྱིན་བསྲེག་
དྲུག་ཅུ་བ། །ལྟོ་འཕྱེའི་ཐིག་དང་ཕྱག་ལེན་བྱེད་ཚུལ་དང། །རྗེ་བཙུན་ཙོང་ཁ་པ་ནས་ལེགས་བརྒྱུད་པའི། །ཚེ་ཁྲིད་ཐུན་མོར་མིན་པ་ལ་སོགས་པ། །གདམས་ངག་ཟབ་མོའི་མནོག་ཆོས་
མང་དུ་ཞུས། །ཡིག་རིས་རྣམས་དང་གསང་སྔགས་གསར་རྙིང་གི་ཆོས་ལ་ནང་བྱན་ཚུད་པའི་མཁས་པ་མཆོག། །ཞ་ལུ་མཁན་ཆེན་འཇམ་དབྱངས་བསྟན་འཛིན་ལས། །ཐུགས་རྗེ་ཆེན་
པོའི་ཚོམ་བུ་དམར་ཁྲིད་དང། །རྒྱལ་དབང་མཆོག་གི་གསུང་འབུམ་ཕལ་ཆེ་པ། །བུ་སྟོན་ཞབས་ཀྱི་ལེགས་བཤད་འགའ་ཞིག་གི། །ལུང་རྣམས་ཞུས་ཤིང་བ་དེ་མཆོག་ལུས་དཀྱིལ་ཀྱི་
དབང་དང་འབྲེལ་བ་བཞི་སྦྲག་ལ་སོགས་པའི། །ཀླག་ལུང་འགའ་ཞིག་ཉིད་ཀྱི་དགོངས་བཞེད་ལྟར། །མཁན་པོ་རིན་པོ་ཆེ་ལ་བདག་གིས་ཕུལ། །སྣར་ཐང་བྱང་ཆེན་གྲུབ་སྡེ་སློབ་དཔོན་
པ༑ ༑གྲུབ་པའི་དབང་ཕྱུག་རྣམ་རྒྱལ་མཚན་ཅན་ལས། །བུ་སྟོན་ཆོས་འབྱུང་སོགས་ཀྱི་ལུང་འགའ་ཞུས། །སྐལ་བཟང་མིག་འབྱེད་ལུང་སོགས་ཕར་ལ་ཕུལ། །ཁྲག་སྐྱུག་ལོ་ལ་

[195B] །ངུར་སྨྲིག་ཟློས་གར་བསྒྱུར་ཏེ་རྩོང་ཁ་པའི། །གདན་སར་འཁོད་པ་ལྷ་ས་སྨོན་ལམ་གྱི། །ཚོགས་པར་ལེགས་པར་བཤད་པའི་དགའ་སྟོན་ཆེ། །ངོམས་
པར་སྤེལ་ཕྱིར་ཕེབ་པའི་ཞབས་ཕྱིར་ཕྱིན། །ཇོ་ཤ་ཀ་གཉིས་སོགས་ཁྱད་འཕགས་རྟེན་མཇལ་ཞིང། །དཔོན་སློབ་སྤྱི་སྒེར་རྣམས་དང་ལྷན་ཅིག་ཏུ། །འདི་ཕྱིའི་འདོད་དོན་འགྲུབ་
པའི་སྨོན་ལམ་བཏབ། །ཆོས་སྡེ་ཆེན་པོ་དཔལ་ལྡན་འབྲས་སྤུངས་དུ། །མཁས་གྲུབ་ཆེན་པོ་ངག་དབང་བློ་གྲོས་ལས། །རྒྱལ་ཆེན་རྣམ་སྲས་ཞི་བ་བདེ་བྱེད་ཀྱི། །རྗེས་གནང་ཞུས་
ཤིང་རྟེན་མཇལ་ཞིབ་པར་བྱས། །མདོ་སྔགས་རབ་འབྱམས་སྨྲ་བའི་དབང་ཕྱུག་མཆོག་ངག་དབང་བརྩོན་འགྲུས་དགེ་གཞོན་མང་པོ་དང། །བཅས་པས་མདོ་སྡེ་རྒྱན་གྱི་
གླགས་ལུང་གསན། །དམ་ཆོས་འཆད་པའི་རྟེན་འབྲེལ་ལེགས་པར་བསྒྲིགས། །སུམ་བྷ་ཞབས་དྲུང་ལ་སོགས་དགོན་ལུང་དང། །ཐང་རིང་དགོན་གྱི་གྲྭ་བ་ཐམས་ཅད་ཀྱི། །
དགོངས་བཞེད་ཇི་བཞིན་རྒྱན་འཇུག་ལ་སོགས་པའི། །གླགས་ལུང་འགའ་རེ་ཕུལ་ཞིང་ཁོང་རྣམས་ཀྱི་ས། །སྟོན་མོ་རྫོང་བ་གཟབ་ལ་རྒྱས་པ་དང། །ཇ་ངར་དང་བཅས་སྐྱེལ་མ་ལེགས་
པར་མཛད། །རྒྱལ་སྲས་བློ་བཟང་བསྟན་འཛིན་མཇལ་བར་ཕྱིན། །གང་ཅིའི་བྱ་བྱེད་སླབ་སྟོན་ཞིབ་རྒྱས་བསྩལ། །གཞན་ཡང་དགེ་བྱེད་ལོ་ནས་འདི་ལོའི་བར། །བོད་དུ་སྡོང་
རིང་སྔ་ཕྱི་ཅི་རིགས་པར། །བསྟན་པའི་གསལ་བྱེད་མཁན་ཆེན་བསམ་སྒད་པའི། །ཞལ་སྔ་ནས་ལས་བདེ་འཇིགས་གཉིས་ཀྱི་དབང། །ཐུགས་རྗེ་བདག་ཉིད་འཕྲིན་ལས་ལྷུན་གྲུབ་

[196A]༄༅། །པའི༑ ༑ཞལ་སྔ་ནས་ལས་བདེ་གསང་འཇིགས་གསུམ་དང། །བཀའ་གང་མས་ །བེ་བུམ་སྔོན་པོ་བཀའ་གདམས་ཐོར་
བུ་བ། །པཎ་ཆེན་གསུང་འབུམ་ཐོར་བུ་སོགས་ཀྱི་ལུང། །མཁྱེན་བརྩེའི་མངའ་བདག་ངག་དབང་བློ་རྒྱམ་པའི། །ཞལ་སྔ་ནས་ལས་བདེ་གསང་འཇིགས་གསུམ་དང། །རྡོ་རྗེ་འཕྲེང་
བ་ཀུན་རིག་རྣམས་ཀྱི་དབང། །འཇམ་དབྱངས་ཆོས་སྐོར་ཕྱག་རྡོར་སྙན་བརྒྱུད་གྱི། །དབང་ལུང་རྗེས་གནང་དམར་པོ་སྐོར་གསུམ་དང། །རྣམ་སྲས་སོགས་ཀྱི་རྗེས་གནང་དུ་མ་དང། །གྲུབ་
རྒྱལ་ཚེ་ཁྲིད་སྒྲོལ་དཀར་ཚེ་ཁྲིད་དང། །བསམ་གཏམ་ཉལ་སྒོམ་ལ་སོགས་ཁྲིད་དུ་མ། །བརྒྱད་སྟོང་པ་དར་གཟུངས་འདུས་ཐོར་བུ་དང། །བྱམས་ཆོས་རིགས་ཚོགས་བཀའ་གདམས་
གཞུང་རྣམས་དང། །འགྲེལ་བ་དོན་གསལ་མདོ་རྩ་མཛོད་རྩ་དང། །རྣམས་འབྲེལ་རྩ་བ་སོགས་ཀྱི་ལུང་དུ་མ། །འཇམ་མགོན་ཁྲི་ཆེན་བློ་བཟང་དོན་ཡོད་ལས། །འགྲེལ་བ་བཞི་
སྒྲགས་རིམ་ལྔའི་ཁྲིད་དང་ལུང། །དཀྱིལ་འཁོར་མགོན་པོ་བཅོ་བརྒྱད་ཆོས་རྗེ་ལས། །ཀྱེས་རྡོར་དབང་དང་སྒྲུབ་ཐབས་བརྒྱ་རྒྱམ་གྱི། །རྗེས་གནང་ལུང་བཅས་ཟུར་བཀའ་སྣ་ཚོགས་
པ༑ ༑གྲུབ་པའི་དབང་ཕྱུག་ངག་དབང་བློ་གྲོས་ལས། །རྗེ་ཡིས་མཛད་པའི་བདེ་གསང་འཇིགས་གསུམ་གྱི། །སྒྲུབ་དཀྱིལ་བསྐྱེད་རྫོགས་རྗེ་དང་མཁས་གྲུབ་ཀྱིས། །མཛད་པ་
རྣམས་དང་འདུལ་བ་འཛིན་པ་ཡིས། །མཛད་པའི་ཀུན་རིག་སྒྲུབ་དཀྱིལ་ཊིཀ་ཆེན་དང། །འདུལ་ཊིག་ཀ་ཐེར་ལམ་གསལ་བྱེད་སོགས་ཀྱི་ལུང། །སྒྲུབ་བརྒྱུད་བསྟན་འཛིན་

[196B] །གཟིམ་ཁང་གོང་མའི་གསུང་འབུམ་ཕལ་ཆེའི་ལུང། །མཁར་སྐྱ་གྲུབ་སྡེའི་སློབ་དཔོན་ལྷ་ལུང་བ། །བསོད་ནམས་དོན་གྲུབ་མཚན་ཅན་ཡོངས་འཛིན་
ལས༑ ༑བློ་བཟང་བཀའ་འབུམ་མཁས་གྲུབ་སང་ཡེ་བའི། །བཀའ་བུམ་ལ་སོགས་ཡོངས་འཛིན་དུ་མ་ལས། །དབང་དང་རྗེས་གནང་ཁྲིད་ལུང་སྣ་ཚོགས་མཉན། །འཕགས་
པ་ལྷ་དང་ཆབ་མདོ་རྗེ་དྲུང་དང། །སེམས་དཔའ་ཆེན་པོ་རྣམས་ལ་ཆོས་འབྲེལ་ཞུས། །དཀྱིལ་འཁོར་མགོན་པོ་ཁྲི་ཆེན་བློ་རྒྱམ་པ། །ཉི་ཐང་དཔོན་སློབ་མཁས་མཆོག་ཤེས་རབ་མཚན། །
མཁར་སྐྱ་གྲུབ་སྡེའི་དཔོན་སློབ་བསོད་ནམས་མཚན། །བྱ་ཁྱུང་མཁན་པོ་སེར་འབྲས་དགེ་གསུམ་དང། །རྒྱུད་པ་སོགས་ཀྱི་གྲྭ་པ་ཅི་རིགས་ལ། །དབང་དང་ཁྲིད་ལུང་དགོངས་བཞེད་
ལྟར་དུ་ཕུལ། །ཆོས་གྲྭ་འགྲིམ་ཚེ་འགྲིགས་ལམ་ཀུན་སྤྱོད་དང། །རྩིས་བཞག་འཛིན་བཤར་དཔེ་ཀློགས་བགྲོ་གླེང་སོགས། །བླ་མ་དགེ་བསྐོས་ཚངས་སྤྱོད་གྲོགས་རྣམས་
ཀྱིས༑ ༑ཁྲེལ་བམ་བྱས་ཚུལ་མཐུན་གང་ཐུབ་བྱས། །དེ་རྗེས་རེས་འགའ་འཇམ་མགོན་དྲུང་དུ་བསྡད། །སྐབས་འགར་གཞན་དུ་བཀའ་ཆོས་ཞུ་བར་ཕྱིན། །ཕལ་ཆེར་བྱང་རྩེ་ཆུ་ཕུ་བྲག་སོག་
ཏུ༑ ༑རྒྱ་བོད་མཁས་པའི་གཞུང་ལ་བལྟ་རྟོག་བྱས། །ལམ་རིམ་བློ་སྦྱོར་ལ་སོགས་འཕྲན་བུ་བསམ། །གཟུངས་སྔགས་ཟབ་མོའི་བཟླས་བརྗོད་ཅུང་ཟད་བྱས། །ཆོས་ལ་ཕྱོགས་པའི་
བློ་སྣ་ཉུག་ཙམ་བྱུང། །རྟེན་འདིའི་སྙིང་པོའི་ཆ་ཤས་འདི་ཁོ་ན། །དེ་མུས་མཐུང་ནས་བོད་དུ་བསྡོད་ཐུབ་ན། །འཆི་ཁང་མི་འགྱོད་ཙམ་ཅིག་འབྱུང་ན་ཡང། །སྔོན་ལས་འཕྲལ་རྐྱེན་ངན་

[197A]༄༅། །པས་བསྐྱོད་པ་ཡིས། །རང་དབང་མེད་པར་ཨ་མདོར་འོང་དགོས་བྱུང། །རྒྱལ་དབང་མཆོག་གིས་པཎ་ཆེན་སྡོམ་པའི་རྒྱུན། །གསར་དུ་བཞེས་ནས་གཞན་ལ་ལེགས་
སྤེལ་བའི། །རྗེས་སུ་འབྲང་སྟེ་ཁྲི་ཆེན་འཇམ་མགོན་ལས། །ཁ་ཆེ་པཎ་ཆེན་སྡོམ་རྒྱུན་ལེགས་པར་མནོས། །བདག་དང་དཔོན་ཆུང་དོན་གྲུབ་རྒྱ་མཚོ་ལ། །གྲོ་ཁ་ཁལ་རྟ་རོག་བཅས་
བླ་བྲང་ནས། །བསྒྲིགས་ཅིང་གང་ཅིའི་སླབ་སྟོན་ཞིབ་རྒྱས་སྩལ། །འོད་གསལ་ཕུག་ཏུ་རྟེན་འབྲེལ་གང་ལེགས་བསྒྲིགས། །དཔོན་སློབ་གཉིས་ཆར་ཤིན་དུ་སྐྱོ་བའི་ངོས། །སླར་
ཡང་མྱུར་དུ་མཇལ་བའི་སྨོན་འདུན་གྱིས། །ཕྱི་ཕྱག་བཙལ་ནས་འོང་ཞིང་སྐྱེལ་ཐུང་མཛད། །ཕྱག་མཛད་གཞོན་པས་བུམ་རྫའ་བར་དུ་བསྐྱལ། །གྲྭ་ས་བྱམས་པ་གླིང་གི་ཁྲི་ཐོག་པ།།
སྔོན་གྱི་ཐུགས་བསྐྱེད་སྨོན་ལམ་བཟང་པོའི་མཐུས། །བསྟན་འགྲོའི་དོན་ཆེན་སྒྲུབ་ལ་ཟླ་བྲལ་པ། །མཁས་བཙུན་བཟང་གསུམ་འཛོམ་པའི་བསྟན་འཛིན་མཆོག་ཆུ་བཟང་སྤྲུལ་པའི་སྐུ་
དང་གཞུང་ལུགས་ལ། །ལེགས་པར་སྦྱངས་ཤིང་སྒྲུབ་པ་ཉམ་ལེན་ལ། །རྩེ་གཅིག་བརྩོན་པའི་ལི་ཀྱ་ཟུར་བ་གཉིས། །དམ་ཆོས་གླིང་གི་ཁྲི་བ་འཁོར་ལོའི་མགོན། །ངག་དབང་འཕྲིན་
ལས་ལྷུན་གྲུབ་ཞལ་སྔ་ནས། །ཚོགས་པ་སྐུ་གསུང་ཐུགས་རྟེན་རྣམས་ལ་མཇལ། །དགོན་གླུང་རི་ཁྲོད་བྱང་ཆུབ་གླིང་དུ་བསྡད། །མིག་དམར་ལོ་ལ་ཐད་རིང་དགོན་པར་མཇལ། །
ཞར་ལ་གྲོ་ཚར་ལྷ་ཁང་རྟེན་མཇལ་བྱས། །སྐུ་འབུམ་དགོན་པར་སྟག་ཕྱུག་ཆོས་རྗེས་ཡིས། །མཆོད་རྟེན་བཞེངས་པའི་བཀོད་པ་གཟུངས་འབུལ་ལ། །ཕྱིན་ནས་མཆོད་རྟེན་ལ་སོགས་

[197B] །མཆོད་རྟེན་གཟུངས་གཞུགས་རབ་གནས་ལེགས་པར་བསྒྲུབ། །ཁྲོ་བོས་ལོ་ལ་ཁྱབ་བདག་དག་གི་དབང། །འཕྲིན་ལས་ལྷུན་གྱིས་གྲུབ་པས་བྱམས་མགོན་སོགས། །
སྐུ་བརྙན་མཆོད་རྟེན་དུ་མ་བཞེངས་པ་ཡིས། །གཟུངས་གཞུག་འབུལ་བར་དམ་ཆོས་གླིང་དུ་ཕྱིན། །གཟུངས་གཞུག་དྲིལ་བ་སོགས་ཀྱི་བཀོད་པ་དང། །དོན་གཉེར་ཅན་ལ་འདོད་
ཆས་སྐབས་སྦྱར་བྱས། །ལེགས་པར་གྲུབ་ནས་ཀན་ཆེན་དགོན་པ་རུ། །སོང་ནས་མཆོད་རྟེན་སོགས་ལ་གཟུངས་གཞུག་དང། །དགོན་དེའི་བླ་མ་ཆོས་མཐུན་བསམ་སྦྱོར་གྱིས། །
རྟག་ཏུ་འཚོ་བ་མཁས་བཙུན་མཚན་ཅན་དང། །རོང་བོའི་གྲུབ་དབང་བྱང་ཆུབ་མི་ལ་དང། །ཁ་ཀྱ་དབུ་མཛད་ལ་སོགས་གཞི་བྱེས་ཀྱི། །སློབ་དཔོན་རྣམས་ལ་འདོད་ཆོས་གང་
འགྲོ་ཕུལ། །སྣང་བ་བདེ་ཞིང་དགོན་པར་གང་ཅི་ནས། །ཕན་འདོགས་དགོས་ཚུལ་ཟུར་པ་ཁས་ཀྱང་བླངས། །སྨན་ཆོག་ཆེན་མོ་ཚོགས་པའི་འདོན་པར་བཙུག་ཁྲི་ཆེན་འཇམ་
མགོན་ངག་དབང་བློ་རྒྱམ་པ། །གཞུང་བསྟན་དོན་དུ་བོད་ནས་ཆིབ་ཁ་བསྒྱུར། །ཁྲི་གཤོག་རྒྱལ་མོའི་འགྲོམ་དུ་ཕེབ་པ་མཇལ། །བཀའ་ནན་ལྕི་བས་ཞབས་ཕྱིར་འབྲངས་དགོས་
བྱུང༑ ༑ཟད་པའི་ལོ་ལ་ཁུ་རིང་པེལ་ཆིར་དུ། །གྲགས་པའི་ས་ཆར་རྗེ་བཙུན་དམ་པས་གཙོས། །མཚོ་བདུན་བླ་དཔོན་ཨོ་རོད་དཔོན་ཁག་གསུམ། །གོང་མའི་མི་སྣ་བླ་མ་མི་བཟང་
བཅས༑ ༑འཚོགས་འདུ་བྱས་པར་བླ་དཔོན་ཅི་རིགས་ཀྱིས། །ཞུས་པའི་འདོད་ཆོས་བརྩལ་བའི་ཕྱག་གཡོག་ཞུས། །རབ་བྱུང་ལོ་ལ་རྒྱལ་ཁབ་པེའི་ཅིང་དུ། །ལོ་གསར་སྨོན་ལམ་ཆེན་

[198A]༄༅། །མོའི་ཚོགས་དབུས་དང། །འཇམ་དབྱངས་གོང་མ་ཆེན་པོའི་མཇལ་ཁ་ལ། །ལན་གཉིས་བྱོན་པ་རྣམས་ཀྱི་ཞབས་ཕྱིར་འབྲངས། །མཇལ་ཁ་སྔོན་
གོང་མ་ཡིས། །བརྩེ་བ་ཆེན་པོའི་སྤྱན་རྒྱང་ལེགས་གཟིགས་ཏེ། །འཕྲན་བུ་ལ་ཡང་དྲི་བ་འགའ་རེ་མཛད། །ཁ་བཏགས་གོས་ཆེན་འགའ་ཡི་གནང་སྦྱིན་བསྩལ། །རྗེས་མའི་སྐབས་
སུ་ཙན་དན་རྔོ་བོའི་དྲུང། །གོང་མའི་བཀའ་ཡིས་གནས་རྙིང་ཞབས་དྲུང་ལ། །དམ་པའི་ཆོས་ཀྱི་འབེལ་གཏམ་བགྲོ་གླེང་ཕུལ། །གོང་མ་མཉེས་ཚོར་ཆེན་པོས་མགུལ་དར་གནང། །བདག་
དང་དབུ་མཛད་གཉིས་ལ་བསྡོད་དགོས་པའི། །བཀའ་ལུང་ཕེབ་ཀྱང་ད་རེས་དགོངས་པ་ཁྲོལ། །རྣམ་བྱུང་ལོ་ལ་ཁྲི་ཆེན་དེ་ཉིད་ཀྱི། །གཟུགས་སྐུའི་བཀོད་པ་ཆོས་དབྱིངས་ཆེན་པོར་བསྡུས་
སེམས་ཁྲལ་ཆེ་བས་རིགས་པ་སྟོང་ །སྲན་བཙུག་སྐུ་གདུང་ཞབས་ཏོག་ལ་སོགས་པ། །རང་ལ་གང་བབ་གཡོ་ཟོལ་མེད་པར་བསྒྲུབ། །ལམ་དུ་སོང་བའི་མཚན་མའང་འཕྲན་བུ་
བྱུང༑ ༑དགོངས་པ་རྫོགས་ཐབས་ཨ་མདོར་བསྒྲུབ་དགོས་རྣམས། །རྫོགས་པར་ཟིན་པའི་རྗེས་སུ་དགོན་ཀླུང་གི་རྒྱལ་སྲས་ཞི་བ་ལྷ་ཡི་གདན་སར་བཀོད། །ཁྲི་ཆེན་བདེ་བར་གཤེགས་
པ་དེ་ཉིད་ཀྱི། །ཕྱག་མཛོད་གྲྭ་རྒན་མང་པོ་སྐྱེལ་མར་བྱོན། །ཕྱག་མཛོད་ཆེན་མོས་བླ་ཆས་གང་དགོས་བསྒྲིགས། །ཁྲི་རྡ་ །ཁྲི་འདོན་འབུལ་
བར་གཞན་ནས་བྱུང་བའི་རྟ། །ཐམས་ཅད་སྒར་ཆེན་འདེགས་པའི་ཁལ་རྟར་ཕུལ། །ལོ་ངོ་གསུམ་ལ་གསུང་ཆོས་རྩིས་བཞག་དང། །འགྲིགས་ལམ་སོགས་ལ་བརྩོན་པ་ཆེན་པོ་བསྐྱེད། །

[198B] །དེ་རྒྱུན་ལོ་འགའ་བསྲིང་འདོད་ཆེ་ན་ཡང། །ལྷ་སྡེ་སྦྱིན་བདག་སོགས་ཀྱི་ཁ་མཆུ་རྣམས། །བླ་མས་གཅོད་རྒྱ་བྱེད་པའི་སྲོལ་
འདུག་ཅིང། །དེ་རིགས་ཧ་ཅང་མང་བས་བསྲིང་མ་ནུས། །དཀར་པོའི་ལོ་ལ་དད་སྟོབས་བསོད་ནམས་དཔུང། །མངོན་པར་མཐོ་བ་ཏ་ལའི་ཧོར་ཐའི་ཇི། །འཕྲད་པར་རྨ་ཆུའི་
འགྲམ་གྱི་སྒར་ཐོག་ཕྱིན། །དཔོན་གྱིས་མཉེས་ཚོར་བདག་རྐྱེན་ཆེན་པོ་མཛད། །ཚེ་ཆོག་སྒོ་ནས་འཆི་བླུ་ཆེན་པོ་བྱས། །ཚེ་དབང་བརྒྱ་རྩ་མགོན་པོའི་རྗེས་གནང་ཕུལ། །ཞལ་ངོ་
དྲུང་ཡིག་གཉིས་ལའང་ཚེ་རྟ་སོགས། །གེགས་སེལ་རྫེས་གནང་འགའ་ཞིག་དགོངས་སྦྱར་བྱས། །དཔོན་གྱི་བཀའ་ཡིས་ཐུ་མེད་ཨེར་དེ་ནི། །ཆོས་རྗེ་ཞིང་གཞན་གཤེགས་
པའི་སྐུ་གདུང་ལ། །ཞུགས་ཕུལ་བདུན་ཕྲག་གཅིག་ལ་འདོན་པ་བྱས། །ཆོས་རྗེ་གཤེགས་དུས་ཐུགས་དམ་རྣལ་མར་བཞུགས། །རབ་མྱོས་ལོ་ལ་རང་གིས་མ་ལྕོགས་པར། །དགོན་
པའི་ཁུར་འཁུར་བཞག་ནས་དབེན་པར་བསྡད། །མདོ་སྔགས་གཞུང་ལུགས་རབ་འབྱམས་སྨྲ་བ་ལ། །ཟླ་བྲལ་དཔལ་ལྡན་རྒྱ་མཚོ་ཁྲི་བར་བསྐོས། །དཔོན་རྒན་བསྙུན་བབ་ལྕི་བས་བོས་
པར་ཕྱིན། །རྣམ་རྒྱལ་ལ་སོགས་རྗེས་གནང་འགའ་ཞིག་ཕུལ། །གཤེགས་ནས་དུང་ཐོད་ཅན་གྱིས་ཚངས་པ་ལ། །བཀའ་བསྒོས་དམ་བཞག་མཛད་པའི་ལ་མོ་བ། །བསོད་ནམས་
རྒྱལ་མཚན་ཞེས་བྱའི་རྟུལ་ཤུགས་ཅན། །གང་དེའི་སྤྲུལ་སྐུ་རིམ་བརྒྱུད་བསྟན་འགྲོ་ཡི། །དཔལ་མགོན་ལ་མོ་ཞབས་དྲུང་རེད་ །ལྷན་དུ་བདུན་ཕྲག་གཅིག་ལ་གསང་

[199A]༄༅། །འདུས་ཀྱི། །ཆོ་ག་སྨོན་ལམ་ལ་སོགས་གང་འགྲུབ་བཏོན། །ཁྲི་ཆེན་འཇམ་མགོན་མཆོག་གི་སྤྲུལ་སྐུ་ཡི། །གསུང་སྒྲོས་མཛད་ཅིང་ནང་སྦྱར་སྙན་དུ་ཕུལ། །སྐུ་
བདུང་སྦྱིན་སྲེག་བྱས་ཏེ་ཞལ་ངོ་ལ། །བསྐང་གསོ་ལ་སོགས་སྐུ་རིམ་འགའ་ཞིག་དང། །རྐྱེན་སེལ་རྗེས་གནང་ཁྲུས་སོགས་དགོངས་སྦྱར་བྱས། །དཔོན་མོ་མ་ག་ཏ་དང་ཚེ་
བརྟན་རྒྱལ། །ཡུམ་སྲས་རྣམས་ལ་གེགས་སེལ་རྗེས་གནང་བྱས། །སྐྱེས་བདག་ལ་ལ་བཀའ་འགྱུར་མཚལ་དཔར་མ། །རབ་གནས་བྱས་ཏེ་དགོན་པ་སྤྱི་སོར་ཕུལ། །
གཡོན་རུས་དཔོན་པོ་ཕུན་ཚོགས་དབང་ཕྱུག་གི་སྲས་མོ་འདས་སར་ཕྱིན་ནས་སྨོན་ལམ་བཏབ། །དཔོན་ལ་སྐུ་ཚེ་སྲིང་དང་གེགས་སེལ་གྱི། །རྗེས་གནང་འགའ་ཞིག་བཞེད་པ་
ཇི་བཞིན་ཕུལ། །ཨང་གི་ར་ལ་ཕྱོགས་ནས་ཕེབ་པ་དང། །གཞིར་གནས་བླ་མ་ཁྲི་ཆེན་དཔལ་ལྡན་པ། །སུམ་བྷ་ཞབས་དྲུང་མཆོད་རྟེན་ཐང་ཞེས་པའི། །དགོན་པའི་བླ་ཟུར་
བྷ་ །བླ་ཟུར་གཉིས་དང་ཀན་ཆེན་བླ་མ་དང། །བླ་མ་སྒོམ་ཞི་བ་ཡན་ཐང་གསུམ་གྱི། །ཨར་རྒྱ་དགོན་དང་ཤ་རྫོད་བླ་མ་གཉིས། །སྒོམ་ཆེན་ནུ་གུ་པ་དང་
སྦྲལ་ནག་པ། །སྔད་རིའི་བླ་མ་སྐུ་སྐྱེས་ཀ་རབ་འབྱམས། །གྲུབ་སྡེ་དགོན་པ་མང་པོའི་གྲྭ་བ་བཅས། །དགེ་འདུན་ཚོགས་པ་ཉིས་སྟོང་ལྷག་པ་ལ། །འཕྲེང་བ་ཀྲི་ཡ་སྤྲག་
པའི་དཀྱིལ་འཁོར་ཆེ། །ཞེ་ལྔའི་དབང་རྣམས་དམིགས་པ་དཀའ་ན་ཡང། །འདོན་པ་ཕྱག་ལེན་སླ་བཅོས་མ་ཡིན་པའི། །ཡིག་ཆ་མཐོང་བརྒྱུད་ཇི་ལྟ་བ་བཞིན་དུ། །

[199B] །ཞབས་དྲུང་དཀར་པོའི་ཕྱོགས་སུ་ཁྲི་ཆེན་གྱི། །སྤྲུལ་སྐུའི་འཕྲོས་པ་འདུག་པས་ལྟ་རྟོག་ལ། །ཞབས་དྲུང་དཔོན་གཡོག་རྣམས་
ལ་ཞུ་ཡིག་དང། །བཅས་ཏེ་ཆོས་རྗེ་དོན་འགྲུབ་རྒྱ་མཚོ་བཏང། །ཨ་མདོར་སློབ་ནས་སྔ་ཕྱི་ཅི་རིགས་པར། །ནང་རིག་མདོ་སྔགས་གཉིས་ལ་ལེགས་སྦྱངས་ཏེ། །མཁས་པའི་
མཆོག་གྱུར་བདེ་ཆེན་དཔོན་སློབ་དང། །དབུ་ཕར་འདུལ་མངོན་རྣམས་ཀྱི་རིག་པའི་ལམ། །སྨྲ་བའི་དབང་ཕྱུག་ཆོས་སྐྱོང་རྒྱ་མཚོ་དང། །སྒྲ་དང་སྙན་ངག་ནང་དོན་རིག་པ་ལ། །ལེགས་
པར་སྦྱངས་པའི་བློ་བཟང་འོད་ཟེར་དང། །ནང་དོན་རིག་པར་ནང་བྱན་ལེགས་ཚུད་ཅིང། །སྒྲུབ་ལ་བརྩོན་པའི་བློ་བཟང་དར་རྒྱས་སོགས། །ཕྱོགས་ནས་བྱོན་པའི་མཁས་གྲུབ་
མང་པོ་དང། །དགོན་དེའི་བླ་མ་རྡོ་བ་ཆོས་རྗེ་དང། །སུམ་བྷ་ཞབས་དྲུང་ལ་སོགས་སྐུ་སྐྱེས་དང། །རི་དགོན་གཉིས་ཀྱི་ཀ་བཅུ་རབ་འབྱམས་སོགས། །དོན་གཉེར་ཅན་ལ་
གསང་བདེ་འཇིགས་གསུམ་སོགས། །དབང་ཁྲིད་ལམ་ཁྲིད་ལྟ་ཁྲིད་ཕྱག་ཆེན་ཁྲིད། །འཇམ་དབྱངས་ཆོས་སྐོར་སོགས་ཀྱི་རྗེས་གནང་རིགས། །མདོ་སྔགས་ལམ་རིམ་
སོགས་ཀྱི་ཀླག་ལུང་སོགས། །སོ་སོའི་འདོད་ཆོས་དགོངས་བཞེད་བཞིན་དུ་ཕུལ། །རབ་བྱུང་དགེ་ཚུལ་བསྙེན་རྫོགས་མང་དུ་བསྒྲུབ། །དཀྱིལ་འཁོར་མཆོད་རྟེན་བྲི་ཐིག་
མང་པོར་བསླབ། །དཔལ་གདོང་ལོ་ལ་རྒྱལ་སྲས་རིན་པོ་ཆེ། །ཕེབ་སྐབས་བླ་སྤྱི་སོ་སོར་མཛད་འདུག་ཀྱང། །ཡུན་རིན་མ་ལོན་གཅིག་ཏུ་བསྒྲིལ་འདུག་པ། །ཁ་མཆུ་གཅོད་རྒྱ་

[200A]༄༅། །ལ་སོགས་འཇིག་རྟེན་གྱི། །བྱ་བྱེད་ཐམས་ཅད་བླ་མས་ཁུར་བཞེས་ན། །འཆད་ཉན་སོགས་ལ་གནོད་ཅིང་ནུས་དགའ་བའི། །བླ་མ་གྲྭ་བ་ཐམས་ཅད་
བསྡུར་ནས། །ཞལ་འཆམ་མཐུན་གྲུབ་ངོས་ནས་འཇིག་རྟེན་གྱི། །བྱ་བྱེད་ཐམས་ཅད་སྤྱི་སོའི་གཉེར་བ་ཡིས། །འཁུར་པར་བྱས་ཏེ་གཉེར་བ་ལོགས་སུ་བསྐོས། །དགོན་པའི་ལུགས་
ཟུང་བྱ་བྱེད་ཇི་སྙེད་པ། །ཐམས་ཅད་གསལ་བར་འཁོད་པའི་བཅའ་ཡིག་བཟོས། །འཇམ་དབྱངས་གོང་མས་ཆེད་དུ་མངག་པ་ཡི། །རྡོ་རྗེ་བླ་མ་སུན་ཤི་ཇར་གུ་ཆི། །ཡིག་མཁན་ཧོ་
ཤང་ཟེར་བ་རྣམས་སླེབ་ཏེ། །གོང་མ་ཆེན་པོའི་དྲུང་དུ་འོང་དགོས་པའི། །གོང་མའི་བཀའ་ལུང་རབ་ཏུ་ལྕི་བ་ཕབ། །ངེད་དང་དགོན་པའི་བླ་མ་གྲྭ་བའི་སེམས། །བློང་པོར་གྱུར་ཀྱང་
གྱེན་དུ་བཟློགས་མ་ནུས། །དམ་ཆོས་གླིང་དུ་དཔོན་སློབ་མཇལ་བར་ཕྱིན། །རྗེས་གནང་ཟབ་ཆོས་འགའ་དང་གང་ཅི་ཡི། །སླབ་སྟོན་ནང་སྦྱར་ཞིབ་རྒྱས་ལེགས་པར་བསྩལ། །
དེ་བཞིན་ཆུ་བཟང་སྤྲུལ་སྐུ་རིན་པོ་ཆེས། །འགྲོ་འདུག་སོགས་ཀྱི་གསུང་གླེང་གང་རྒྱས་གནང། །ལུགས་ཟུང་མཁྱེན་པའི་མངའ་བདག་ལྷག་བསམ་ཅན། །ལྔ་མཆོད་ནང་སོས་ཀྱང་
ནི་རྒྱས་པར་མཛད། །གསན་རྒྱ་ཆེ་ཞིང་སྒྲུབ་པ་ཉམས་ལེན་ལ། །གཅིག་ཏུ་བརྩོན་པའི་ཀུན་དགའ་རྒྱ་མཚོ་བ། །ཁྲི་བར་བསྐོས་ཤིང་བཤད་ཉན་མཛད་ཚུལ་སོགས། །གང་ཅིའི་
མཛད་སྒོ་རང་གི་གང་ཤེས་ཀྱིས། །བླ་མ་གྲྭ་བཅས་ཚོགས་པར་ཞིབ་རྒྱས་ཞུས། །བླ་མ་འདི་ཡིས་འགྲིགས་དང་ཆོས་གྲྭ་ལ། །ཞུས་པ་ཇི་བཞིན་ཁུར་བཞེས་མཛད་པར་སྣང་

[200B] །བཞག་ནས་བྱ་བྱེད་གང་ཅིའི་བགོད་པ་བྱས། །འདིས་ཀྱང་གང་ལབ་ཐམས་ཅད་ཚུལ་མཐུན་བསྒྲུབ། །ཚོགས་པས་རིང་འཚོའི་རྟེན་
འབྲེལ་ལེགས་པར་བསྒྲིགས། །ཟླ་བོ་སུམ་བྷ་ཞབས་དྲུང་རིན་པོ་ཆེས། །གཙོ་མཛད་ཀ་བཅུ་རབ་འབྱམས་མང་པོ་དང། །གྲྭ་བཅས་བྱམས་པ་གླིང་ནས་ཐོན་པའི་ཉིན། །ཁྲི་ཟུར་གཉིས་
དང་དགེ་འདུན་ཚོགས་པ་དང། །ཆོས་སྐྱོང་ཁོག་ཞུགས་རྣམས་ཀྱིས་བསྐྱེལ་མ་མཛད། །ཐམས་ཅད་འཕྲེང་བཞིན་གང་མྱུར་འཁོར་བ་ཡི། །རྟེན་འབྲེལ་གང་ལེགས་བསྒྲིགས་ཤིང་
སྤྱི་གཉེར་དང། །སྟག་ཕྱུག་ཆོས་རྗེ་སོགས་ཀྱིས་ཞག་འགའ་བསྐྱལ། །ཆོས་རྗེར་ཁྲི་ཆེན་སྤྲུལ་སྐུ་ངོས་འཛིན་གྱི། །ཡོ་བྱད་ཞུ་ཡིག་དང་བཅས་ཞབས་དྲུང་གི་དྲུང་དུ་འགྲོ་བའི་
བཀོད་པ་ཞིབ་རྒྱས་བྱས། །རིམ་གྱིས་བགྲོད་པ་ཕོ་བྲང་ཉེ་འཁོར་དུ། །སླེབ་ཉིན་ཕོ་བྲང་ནང་གི་ཏཱ་བླ་མ། །ཐམས་ཅད་བཏང་ནས་བསུ་བ་བྱེད་དུ་བཅུག་ཕྱི་ཉིན་ལྷའི་སྐྱེད་ཚལ་སར་
འཕོས་པ། །ལྟ་བུའི་ཆང་ཤུ་ཡོན་ཞེས་བྱ་བ་ཡི། །སྐྱེད་ཚལ་མཆོག་དེར་བརྟན་པའི་འཁོར་ལོ་གང། །མི་ཡི་ཟློས་གར་ལེགས་བསྒྱུར་སའི་ཚངས་པ། །བརྒྱ་བྱིན་གྱིས་ཀྱང་བཟོད་
དཀའི་གཟི་བརྗིད་ཅན། །གནམ་སའི་དབང་ཕྱུག་གོང་མ་ཆེན་པོར་མཇལ། །ཁྱོད་ནི་ཡོན་ཏན་ཆེ་ཞེས་ཐོས་པ་ཡིས། །འབོད་དུ་བཏང་བར་འོང་བ་ལེགས་ཞེས་བསྩལ། །མཚན་ཉིད་
ཕྱོགས་ལ་སློབ་གཉེར་འཕྲན་བུ་ཙམ། །བྱས་ཀྱང་ཡོན་ཏན་ཆེ་བ་མ་ལོབ་ཅིང། །གཞན་མ་སྨན་རྩིས་ལ་སོགས་རིགས་གནས་དང། །ཆར་བ་འབེབ་གཅོད་རྫས་སྔགས་ལ་

[201A]༄༅། །སོགས་ཀྱིས། །ཕན་འདོག་ནུས་པའི་ཐབས་དང་གདམས་ངག་སོགས། །གང་ཡང་མ་སླབ་ཅི་ཡང་ཤེས་མིན་ཀྱང། །བདག་པོའི་འོང་དགོས་ཞེས་པའི་
བཀའ་ལྕི་བ། །ཕབ་བས་བཟློགས་པར་མ་ནུས་འོང་ཞེས་ཞུས། །གོང་མའི་ལུང་གིས་རྒྱལ་ཁབ་པེའི་ཅིང་གི་བཙུན་པ་རྣམས་ལ་བསླབ་བྱ་ལེགས་སློབ་པའི། །ཇ་སག་གཙོ་
བོ་ལུང་ལས་ཀྱིས་མཐོ་བ། །མེར་གེན་ཆོས་རྗེ་ཆོས་འབྱོར་རབ་འབྱམས་པ། །ཆ་ཧན་ཞབས་དྲུང་ཤར་ཁ་ཞབས་དྲུང་སོགས། །བླ་མ་རྣམས་ཀྱིས་གཞི་ལེན་སླབ་སྟོན་སོགས། །བདག་
རྐྱེན་གྲོགས་ངན་བླ་ན་མེད་པ་མཛད། །ཚ་བའི་རྐྱེན་གྱིས་འཁྲུ་ནད་དྲག་པོ་ཞིག་བྱུང་བར་གྲྭ་བ་མང་མས་སྐུ་རིམ་དང། །སུམ་བྷ་ཞབས་དྲུང་ཀ་བཅུ་ཤེས་ངར་བ། །ཚུལ་ཁྲིམས་
དཔལ་བཟང་བཀྲ་ཤིས་རྒྱལ་མཚན་རྣམས། །འཁྲིས་སུ་བསྡད་ནས་མཚན་ལ་ཐུན་བྱས་ཏེ། །ནད་གཡོག་འཕྲོད་རྟེན་བྱས་ནས་ནད་ལས་གྲོལ། །ཀ་རམ་ཐམས་ཅད་བླ་མའི་གྲྭར་
བཞག་ཅིང། །དེད་དང་ཞབས་དྲུང་བླ་མ་ཆེ་གྲུ་རུ། །བཞག་ནས་བདག་རྐྱེན་བླ་ན་མེད་པ་མཛད། །དེད་ཀྱི་ཁང་པར་ཕེབ་ནས་ལྷ་ཕྱག་མཛད། །ཅུང་ཟད་བཞུགས་ནས་བདག་གི་
གྲྭ་བ་ཚོར། །འདོན་པ་འདོན་རུ་བཅུག་ནས་གཟིགས་རྟོག་གནང། །ཕར་ཚུར་ཕེབ་ཚེ་བདག་གི་གྲུ་མོ་ནས། །བསྐྱོར་ཏེ་མཉམ་པོར་གཤིབ་ནས་ཕེབ་པ་སོགས། །ཤིན་དུ་བརྩེ་བའི་
སྟང་ཀ་ལེགས་པར་མཛད། །དངོས་པོའི་ལོ་ལ་ཕྱི་ལོག་བསི་ལས་རུ། །སོང་བ་འགབ་ཅོས་སུ་རུག་སྟེང་ལ་ཕྱིན། །དབྱར་ཀ་ཚ་བའི་རིང་ལ་དེར་བསྡད་ཅིང། །དད་ལྡན་

[201B] །སྟོན་ཀ་གོང་མ་རི་དྭགས་སར་ཕེབ་པའི། །ཞབས་ཕྱིར་ཕྱིན་དུས་ལྷར་བཅས་འགྲོ་བའི་མགོན། །རྣལ་འབྱོར་དབང་ཕྱུག་རྗེ་བཙུན་དམ་པ་བྱོན། །
ཕེབ་བསུར་ཕྱིན་སྐབས་ཆོས་ཀྱི་བཀའ་འདྲི་གནང། །གང་ཤེས་ལན་ཕུལ་ཤིན་དུ་མཉེས་མཉེས་མཛད། །སྨན་བླ་གཉིས་པ་ཉི་ཐང་སྤྲུལ་སྐུ་ཕེབ། །རྒྱལ་དབང་མཆོག་གི་ཡི་དམ་
སྒྲུབ་སྐོར་སོགས། །ཆོས་ཚན་འགའ་དང་སྨན་གྱི་རྒྱུད་བཞིའི་ལུང། །མཉན་ནས་ཆོས་ཀྱི་འབྲེལ་བ་ལེགས་པར་ཞུས། །ན་ཚོད་ལྡན་དང་འཛིན་བྱེད་ལོ་གཉིས་ཀྱི། །དབྱར་ག་གོང་མ་ཆེན་
པོས་ཤར་ཀ་རུ། །བསིལ་ཁང་ཕུག་ནས་དེ་རུ་བཅུག་ །ཚ་བས་གདུང་བའི་སྡུག་བསྔལ་ཆེ་ལས་བསྐྱབ། །དངོས་པོའི་ལོ་སོགས་བགྲང་བྱ་བཅུ་ཡི་རིང། །པེའི་ཅིང་ནང་གི་
བཙུན་པའི་ཁྲིམས་ཀྱི་བདག་ལུགས་ཟུང་གཉིས་ལ་མཁྱེན་པའི་སྤྱན་ལྡན་པ། །ཇ་སག་བླ་མ་ཆོས་འབྱོར་རབ་འབྱམས་པ། །ལ་སོགས་བླ་མ་དགེ་འདུན་དཔོན་དཔོན་མོ། །དགེ་བསྙེན་
དགེ་བསྙེན་མ་དང་བག་ཤི་སོགས། །དོན་གཉེར་ཅན་གྱི་བཙུན་སྐྱ་མང་པོ་དང། །ཕྱི་ནས་བྱོན་ལའི་བསྟན་འགྲོའི་དཔལ་མགོན་ཆེ། །སྔགས་དང་སྨན་ལ་སྦྱངས་པ་མཐར་ཕྱིན་པའི། །གསང་
སྔགས་སྡོང་པོ་མཁན་པོ་པཎྚི་ཏ། །ཕྱི་ནང་རིགས་གནས་མདོ་སྔགས་ཐམས་ཅད་ལ། །ཐོས་བསམ་མཐར་ཕྱིན་ཛ་ཡ་པཎྚི་ཏ། །བཀའ་འགྱུར་ཧོར་གྱི་སྐད་དུ་བསྒྱུར་བ་སོགས། །སྐྱེ་བ་དུ་
མར་བསྟན་དང་འགྲོ་བའི་དོན། །རླབས་ཆེན་མཛད་པ་མཁར་སྔོན་ཤི་རེ་ཐུ། །བློ་བཟང་རྒྱལ་བ་གཉིས་པའི་བསྟན་པ་མཆོག་བྱང་གི་ཕྱོགས་སུ་སྤེལ་ལ་ཟླ་བྲལ་ཞིང། །མཁྱེན་

[202A]༄༅། །བའི་མངའ་བདག་ཐོ་ཡོན་ཧུ་ཐོག་ཐུ། །བདེ་ཐང་སྤྲུལ་སྐུ་གྲུབ་ཆེན་ཤི་རེ་ཐུའི། །སྐུ་ཚ་ཆོས་རྗེས་བློ་བཟང་རྒྱལ་མཚན་པ། །མྙྫུ་
ཐུ༑ ༑རབ་འབྱམས་སྨྲ་བ་ངག་དབང་འཕྲིན་ལས་དང། །རམ་འབྱམས་ཆོས་རྗེ་ངག་དབང་བསོད་ནམས་དང། །སྡོམ་བརྩོན་རིག་སྨྲ་ཀ་ཆེན་བཀའ་འགྱུར་པ། །རབ་འབྱམས་སྨྲ་
བ་ངག་དབང་བསྟན་འཛིན་དང། །སྨྲ་བའི་དབང་པོ་བློ་བཟང་ཚུལ་ཁྲིམས་དང། །སྨོན་ལམ་རབ་འབྱམས་བསྟན་འཛིན་གྲགས་པ་སོགས། །ཐོས་བསམ་མཚན་བཏགས་ཚད་
ལྡན་ལེགས་མཛད་པའི། །ཀ་རམ་དགེ་བཤེས་ཚུལ་ལྡན་དགེ་ཚུལ་སློང། །བསླབ་གསུམ་སྡེ་སྣོད་འཛིན་པ་མང་པོ་དང། །ཧོར་ཆིན་དར་ཧན་ཆིང་དབང་ཧར་ཆིན་གྱི། །བཀྲ་ཤིས་
དབང་དང་ཨུ་ཇི་མེ་ཆི་ཡི། །སེ་ཆིན་ཆིང་དབང་ཨོ་ཧན་རྒྱ་མཚོ་དབང། །ནེའི་མན་བན་དེ་དབང་དང་ཧལ་ཧ་ཡི། །ཧོ་ཤོའི་ཆིང་དབང་དོན་གྲུབ་ཨེ་ཕུ་དབང། །སོ་ཉིད་མགོན་སུང་
དབང་དང་ཧོའི་ཆེད་ཀྱི། །དྷ་རྨ་གི་རྟི་དབང་དང་ཧོར་ཆིན་གྱི། །ཏའི་ཕུ་དབང་དང་བེ་སུད་ཕུན་ཚོགས་དབང། །མན་ཇུ་ཐོབ་ཆེན་དབང་དང་ཨུར་དུ་སུའི། །དོན་གྲུབ་དབང་དང་ཨོ་
དོད་ །ལ་སོགས་དཔོན་པོ་ཆེ་ཆུང་མང་པོ་དང། །པའ་རིན་གོང་ཇོ་རྒན་གཞོན་རྣམ་པ་གཉིས། །ཧོར་ཆིན་ངར་ཧན་དབང་གི་གོང་ཇོ་དང། །ཧལ་ཧ་གོང་ཇོ་
ཐོབ་ཆེན་ཆིང་དབང་གི་ཡུམ་དང་ཨུ་ཇེ་མེ་ཆིའི་དབང་གི་ཡུམ། །ལ་སོགས་དཔོན་མོ་ཆེ་ཆུང་མི་བཟང་དང། །རབ་བྱུང་མི་སྐྱ་ཤིན་དུ་མང་པོ་ལ། །གསང་བདེ་འཇིགས་

[202B] །སྒྲུབས་ཐབས་བརྒྱ་རྒྱམ་སོགས་ཀྱི་རྗེས་གནང་རིགས། །ཁྲིད་ལུང་མང་པོ་སོ་སོའི་འདོད་པ་སྦྱར། །དགེ་བསྙེན་རབ་བྱུང་བསྙེན་རྫོགས་མང་
དུ་བསྒྲུབ། །དབང་ཕྱུག་ལོ་ལ་བོད་དུ་མི་སྣར་མངགས། །མཁར་སྔོན་ཇ་སགས་ཨེ་མཆི་བླ་མའི་རྩར། །ཞག་འགའ་བསྡད་ཅིང་ཁོང་བར་རྐྱེན་སེལ་གྱི། །རྗེས་གནང་འགའ་བྱས་
བསྙེན་རྫོགས་འགའ་ཞིག་བསྒྲུབ། །ཛ་ཡ་པཎྚི་ཊ་ཡིས་ལྷ་ཁང་དང། །དགོན་པ་གསར་དུ་བཞེད་གྲབ་བྱད་པའི་སར། །སོང་ནས་ལྷ་བསར་བཏང་ཞིང་མེ་ཏོག་གཏོར། །བསུ་
སྐྱེལ་སྟོན་མོ་རྫོང་བ་ལ་སོགས་གཟབ། །གནམ་བསྐོས་གོང་མ་ཆེན་པོ་ཉིང་ཤ་ནས། །ཚུར་ལ་ཡི་ཁེ་ཨུ་ལུམ་ཞས་པའི་སར། །ཕེབ་བར་མཇལ་ཞིང་རྒྱལ་དབང་མཆོག་གི་སྐོར། །བཀའ་
འདྲི་རྒྱས་པར་གནང་བའི་ཕེབ་ལན་ཞུས། །ཁྲི་ཤོག་རྒྱལ་མོའི་དཔོན་པོ་ཐའི་ཇི་རྣམས། །འོང་འདུག་སྐོར་སོགས་སླབ་སྟོན་ནང་སྦྱར་བརྩལ། །ཏའི་ཐུང་ཟམ་ཁར་བྱམས་གླིང་སྤྱི་
སྒེར་གྱི། །གཉེར་བ་ལ་སོགས་བསུ་མི་མང་དུ་འབྱོར། །སེ་ར་ལུང་གི་སྨོན་ལམ་འཚོགས་པའི་སར། །བོས་ནས་གཞི་ལེན་སྟོན་མོ་རྟེན་འབྲེལ་བསྒྲིགས། །ཨ་ཀྱ་དགོན་གྱི་ཀ་བཅུ་རྣམ་
གཉིས་ཀྱིས། །སྟོན་མོ་གཟབ་ཅིང་རྟན་ལ་མེ་ཏོག་གཏོར། །བཀྲ་ཤིས་ཆོས་གླིང་བླ་མ་བཟང་དར་བ། །གྲྭ་བཅས་ལམ་ཁར་ཕེབ་ནས་སེར་སྤྲེང་དང། །གདུགས་དང་རོལ་མོ་སོགས་
ཀྱི་བསུ་བ་དང། །གཞི་ལེན་གཟབ་ཅིང་ཆོས་ཀྱི་འབྲེལ་བ་བྱས། །དགོན་ཀླུང་བླ་མ་ཁྲི་བ་སྐུ་སྐྱེས་དང། །ཀ་རམ་ཤིན་དུ་མང་པོ་འཕྲང་ཐོན་པའི། །ཟམ་ཁར་བསུ་བ་སྟོན་མོ་རྒྱས་

[203A]༄༅། །པ་བཏང། །གཞི་བྱེས་ཐམས་ཅད་སྤྲོ་བ་ཤིན་དུ་འཕེལ། །ཟི་ལིང་མཁར་དུ་རྡོ་རྗེ་བླ་མ་སོགས། །མི་བཟང་རྣམས་དང་གསུང་གླིང་རྒྱས་པ་བྱུང། །རྡོ་རྗེ་
བླ་མ་ཇ་སག་བླ་མ་དང། །གདུགས་དཀར་ཧོ་ཤོའུ་ཨེ་ཇིན་ཇར་གུ་ཆི། །ཨེར་གམ་དང་ཟི་ལིང་ཏོ་འུ་གོན་བཅས། །ངེད་ཅག་དགོན་ཀླུང་བྱམས་པ་གླིང་དུ་ཕྱིན། །རྟ་བསུ་ལེ་ཚན་
སེར་སྤྲེང་ལ་སོགས་པའི། །བསུ་བ་སྟོན་མོ་གཞི་ལེན་གཟབ་རྒྱས་མཛད། །གོང་མས་གནང་བའི་དགོན་ཀླུང་ལྷ་ཁང་མཚན། །རྒྱལ་སྲིད་སྣ་བདུན་བཀྲ་ཤིས་རྟགས་བརྒྱད་སོགས། །
གོས་ཆེན་གཞི་ལ་ཚིམ་གྲུབ་གོང་ཤམ་གཉིས། །བཟང་པོའི་གོས་དང་ལིང་གིས་བྱས་པ་ཆུ་ །བསྐད་རྫས་ཆ་ཚང་གོས་བཟང་གཞི་མ་ལ། །ཚིམ་གྲུབ་བྱས་པ་ལེང་ཚེ་བཅོ་ལྔ་ཡི། །
གོང་བ་གཤམ་བུ་ལ་སོགས་གོས་བཟང་གིས། །བྱས་པ་བཟོ་ལེགས་དངུལ་དམ་དངུལ་ཕོར་དང། །ཆོས་སྐྱོང་ཆེན་པོར་གོས་བཟང་ན་བཟའ་ཆ། །གསེར་སྐྱེ་མ་བཞེས་སྣོད་དངུལ་
པོར་ལ་སོགས་པ། །མཆོད་རྫས་བཟང་པོའི་སྐྱེས་མ་སྣ་ཚོགས་ཕུལ། །རི་དགོན་ཚོགས་པ་ཀུན་ལ་མང་འགྱེད་བཏང། །དམ་ཆོས་གླིང་དང་ཆུ་བཟང་སྤྲུལ་སྐུའི་དགོན། །ཀན་ཆེན་
དགོན་དང་མཆོད་རྟེན་ཐང་གི་དགོན། །སེམས་ཉི་དགོན་དང་ཏའི་ཐུང་དགོན་པ་གཉིས། །བཀྲ་ཤིས་ཆོས་གླིང་དང་ནི་བསམ་གཏན་རྩེ། །འབྲུག་ལུང་དགོན་དང་པའ་ཇུ་ཐང་རིང་
གཉིས། །གྲོ་ཚང་སྐུ་འབུམ་མདོ་མཁར་བྱ་ཁྱུད་དང། །བདེ་ཆེན་ཆོས་གླིང་ལ་སོགས་དགོན་པ་དང། །གྲུ་བསྡེ་མང་པོར་མང་ཇ་འགྱེད་བཅས་བསྐུར། །སྔ་སོར་རྡོ་རྗེ་བླ་མ་མི་བཟང་

[203B] ༑མཚོ་སྔོན་ཕྱོགས་སུ་སོང་པའི་མི་སྣ་ཚོར། །པཱ་ཐུར་ཐའི་ཇི་ལ་སོགས་དཔོན་པོ་འགའི། །གོང་མའི་དྲུང་དུ་འོང་བར་ཐག་བཅད་པ། །རྗེས་སོར་འཚོགས་འདུས་ས་རུ་བློ་ལོག་
ནས༑ ༑ད་ནི་འགྲོ་རྒྱུ་མིན་ཞེས་ཟི་ལིང་དུ། །བང་ཆེན་བཏང་ནས་མི་བཟང་ཚོ་ལ་ལབ། །དེད་ཚོ་ཟི་ལིང་མཁར་ནས་ཕར་ཐོན་ཏེ། །ལྕགས་རིའི་ཕྱི་རུ་སླེབ་པའི་ནམ་གོང་ལ། །རྡོ་རྗེ་བླ་མ་
ལ་སོགས་མི་བཟང་གིས། །བཏང་བའི་ཚེ་རིང་ཟེང་བའི་ཡིག་མཁན་སློབ། །མཚོ་ཁའི་དཔོན་པོ་རྣམས་ཀྱིས་འདི་བཞིན་ཟེར། །ཁོང་ཚོ་མ་འཐོར་གོང་ལ་ཁྱོད་ཕྱིན་ནས། །དཔོན་པོ་
རྣམས་ལ་ད་དུད་འགྲོ་དགོས་ཚུལ། །ལབ་ནས་འགྲོ་བའི་ཐབས་ཤིག་ཨེ་ཐུབ་ལྟོས། །ཟེར་བས་དེ་ཕྲལ་ནམ་ལ་བྲེལ་བོར་ཕྱིན། །འཚོགས་འདུས་ས་ན་བྱམས་གླིང་མཁན་པོ་དང། །
གསོལ་དཔོན་སྔགས་རམ་དཔོན་པོ་ཆེ་ཁ་རྣམས། །འཚོགས་སར་ཇ་སག་བླ་མ་དེད་གཉིས་ཕྱིན། །ཁྱེད་ཅག་འགྲོ་པར་སྔ་སོར་ཐག་བཅད་དེ། །ད་ནི་མི་འགྲོ་ཟེར་བའི་རྒྱུ་མཚན་ཅི། །
སོང་ན་བདག་རྐྱེན་འོང་ཞིང་མ་སོང་ན། །བཀའ་བཀྱོན་འོང་བས་ཕྱི་མ་འདོད་མིན་ནམ། །སྨྲ་བའི་ལན་དུ་རྒྱལ་དབང་རིན་པོ་ཆེའི། །སྐུ་འཚམས་འགྲོལ་ནས་མཇལ་ཁ་མྱུར་བ་རུ། །
འོང་སྐང་འདུག་པས་ངེད་ཚོ་དེ་ལ་འགྲོ། །ངེད་ཚོར་ལ་ནི་མཇལ་ཀ་གལ་ཆེ་ཟེར། །མཇལ་ཁ་འོང་ཞེས་སྔ་སོར་འགྲོ་ཟེར་དུས། །ཐོས་པ་མིན་ནམ་དེ་དུས་མཇལ་ཀ་ལས། །གོང་མའི་
དྲུང་དུ་འགྲོ་བ་གལ་ཆེ་ལ། །ད་ནི་དེ་ལས་ལྡོག་པའི་རྒྱུ་མཚན་ཅི། །ཞེས་སོགས་ཕར་ཚུར་མང་དུ་ལབ་པའི་མཐར། །སོང་ན་བདག་རྒྱེན་འོང་ཞེས་ཟེར་ན་ཡང། །སྐལ་ལྡན་རྡོ་རྗེ་པཉྩ་

[204A]༄༅། །རཀཤ་ །ཕྱོགས་ནས་སྐད་ཅ་ཡིད་མི་ཆེ་བ་བྱུང། །དེ་བས་དེད་ཚེ་དོགས་པ་ཟ་ཞེས་ཟེར། །འཇམ་དབྱངས་གོང་མའི་དགོངས་པ་ཕྲ་ཞིབ་གཞན། །བླུན་རྨོངས་
དེད་ཚོ་ལྟ་བུས་ཅི་ལ་གོ་ད་རེའི་ཁྱོད་ཚོ་སོད་ན་སྐྱོན་མེད་པར། །བདག་རྐྱེན་འོང་པའི་ཁག་ཁྱག་བདག་གིས་ཐུབ། །དགོན་མཆོག་དཔང་དུ་བཞག་ནས་ལབ་པ་ཡིན། །ཞེས་སོགས་
སྨྲས་པས་ད་ནི་ཁྱོད་ཀྱི་ཚིག་བདེན་པར་བཟུང་ནས་དེད་ཚོ་འགྲོ་ཞེས་ཟེར། །ཟི་ལིང་ལ་ཡང་དེ་བཞིན་ཟེར་མི་བཏད། །དེ་ནས་དེད་ཚོ་རིམ་གྱིས་ཡར་ལ་བཏེགས། །རྒྱལ་དབང་དྲུག་པ་
གནས་མཆོག་པོ་ཏ་ལར། །གསར་དུ་ཕེབ་ཉིན་གོང་མའི་གསེར་ཡིག་དང། །རྟེན་ཆས་ཕུལ་རྗེས་ཞལ་དཀར་རྡོ་དྲིལ་སོགས། །ཀ་ཅ་འགའ་ཞིག་མ་གཏོགས་ཕལ་ཆེ་བ། །གསེར་
དངུལ་གོས་དར་ཁ་བཏགས་བཟང་པོ་ལ། །གཞི་བྱས་ཐོག་མར་ལེགས་འབུལ་ངོས་གཙང་ཕུལ། །བར་དུ་ཞབས་བརྟན་ཆན་མར་གྲགས་པ་ཡི། །ཚགས་འཁོར་ཐེབ་དང་ན་
བཟའ་སྐོར་བཅས་དང། །འབུལ་བ་རྣམ་བཞག་འགྱེད་སོགས་ངོས་གཙང་དང། །ན་བཟའ་སྐུ་པེར་བཞུགས་གདན་སྙེ་འབོལ་རྣམས། །གོས་ཆེན་བཟང་པོར་གསར་བཟོས་བརྟན་
བཞུགས་སྐབས། །སྐུ་ལ་ན་བཅིང་ཞབས་འོག་བཏིང་བ་དང། །རྒྱབ་ལ་བསྙོལ་མར་བཞགས་པས་ཡིད་རབ་ཚིམ། །རྗེས་སོར་ལྷ་སའི་འཁྱམ་གྲྭ་ཆེན་མོ་རུ། །ཕེབ་ནས་བཞུགས་
གྲལ་ཆེན་མོ་བསྒྲིགས་པོའི་སྐབས། །གསེར་གྱི་མཎྜལ་རི་རབ་རིན་ཆེན་བདུན། །སོགས་ཀྱིས་སྤྲས་པས་གཙོ་བྱས་ངོས་གཙང་ཕུལ། །ཐོག་མར་མཇལ་རྟེན་ར་དུ་ཞབས་བརྟན་

[204B] ༑རྗེས་སོར་འོང་ཁར་འབུལ་བའི་འཚམས་སྦྱོར་རྣམས། །རྟེན་འབྲེལ་གང་ལེགས་གང་འབྱོར་ངོས་ནས་བསྒྲིགས། །སྟོན་མོ་ཞབས་བརྟན་སོགས་ཀྱི་བཞུགས་གྲལ་ལ་
གསུམ་ལྷག་བཅུ་ཕྲག་ཟུང་ལ་ཕྱིན་ཏེ་མཇལ། །པཎ་ཆེན་མཆོག་ལ་གོང་མའི་གསེར་ཡིག་དང། །རྟེན་ཆས་མཆོད་རྫས་གསེར་དངུལ་གོས་དར་སོགས། །འབུལ་བ་ངོས་གཙང་ཕུལ་
ཞིང་ལན་ལྔ་མཇལ་ཚེ་དབང་འཇམ་ལུགས་གྲུབ་རྒྱལ་ལུགས་གཉིས་དང། །མགོན་ཆོས་ལྷ་མོའི་རྗེས་གནང་རྒྱལ་དབང་གི་འཁྲུངས་རབ་གསོལ་འདེབས་ཉིད་ཀྱི་ལྗགས་བརྩོམ་
མ༑ ༑སོགས་ཀྱི་ལུང་བཅས་གསུང་གི་བདུད་རྩི་མྱོང། །རྒྱལ་དབང་ལྔ་པ་ཆེན་པོའི་ཐུགས་སྲས་མཆོག་རིག་འཛིན་ཆེན་པོ་འཇམ་དབྱངས་གྲགས་པ་ལས། །རྒྱལ་དབང་
མཆོག་གི་གསུང་འབུམ་རྒྱ་ཅན་གྱི། །ནང་ནས་རྟ་ཞལ་ཡིད་བཞིན་རྒྱ་ཅན་ཞུས། །རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི། །སྦྲུལ་པའི་སྐུ་མཆོག་མཇལ་ཞིང་ཕྱག་རྟེན་ཕུལ།།
སྲས་རྒྱུད་པ་དང་སྔགས་ཆེན་རྣམས་གཉིས་ཀྱི། །སྤྲུལ་བའི་སྐུ་ལ་མཇལ་རྟེན་ཞུ་ཡིག་བསྐུར། །དྲུང་བ་གཞོན་པའི་ནང་རྟེན་བཞེངས་པ་ལ། །ཞལ་འདེབས་དཔོན་ཚང་ཆོས་
རྒྱམ་པ་ལ་སྤྲང། །ཆོས་སྡེ་ཆེན་པོ་དཔལ་ལྡན་འབྲས་སྤུངས་ལ། །ཉིན་བདེ་ཁ་བཏགས་འདོམ་འཁོར་ལེགས་པ་དང། །མན་ཁ་རིའི་འཀྱེད་དང་འཆད་ཉན་གྱི། །གྲ་ཚང་བཞི་
ལ་བྱང་དར་དམར་པོ་ཡི། །ཁ་འགྱེད་བཏང་ཞིང་སྒོ་མང་གྲྭ་ཚང་ལ། །དངུལ་ཞོ་ངོ་རེའི་འགྱེད་དང་གྲྭ་ཚང་ལ། །རྡོ་རྗེ་གསང་ལམ་མ་ཡི་བླ་རེ་ཕུལ། །སེ་ར་དགའ་ལྡན་

[205A]༄༅། །གཉིས་དང་རྒྱུད་པ་གཉིས། །བཀྲ་ཤིས་ལྷུན་པོ་ར་སྒྲེང་བཀྲས་ལྗོང་སོགས། །གྲྭ་ས་གྲྭ་ཚང་དུ་མར་མང་འགྱེད་བཏང། །ཇོ་ཤ་ཀ་གཉིས་སོགས་ལྷ་ས་པོ་ཏ་
ལའི༑ ༑སྐུ་བརྙན་རྣམས་ལ་གསེར་ཆབ་སྙན་ཤལ་དང། །མཆོད་པ་སྣ་ལྔ་ཕུལ་ཞིང་པོ་ཏ་ལའི། །གསེར་གདུང་ཆེན་མོར་སྙན་ཞལ་སྤོས་ཕོར་དང། །དམ་པེ་མེ་ཏོག་བཅས་པ་ཁྱད་
འཕགས་ཕུལ། །བཀྲས་ལྷུན་མ་གཏོགས་གོང་གི་གྲྭ་ས་དང། །གྲྭ་ཚང་རྟེན་སུམ་རྣམས་ལ་ལེགས་པར་མཇལ། །རྒྱལ་སྲས་དེ་ཉིད་ཀྱི་ན་སྐུ་གདུང་ལ། །བླ་རེ་ཕན་དང་སྤོས་ཕོར་མེ་
དམ་སོགས། །མཆོད་རྫས་སྤུས་གཙང་བླ་མར་འབུལ་བ་དང། །ཚོགས་པར་མང་རྡ་འགྱེང་བཅས་རྒྱུན་ཇའི་ཐེབས། །ཨ་ཁུས་སྤྲུལ་སྐུ་དཔོན་པོ་རབ་འབྱམས་པར། །ཕུལ་ཞིང་ཚུར་
ལའང་བདག་རྐྱེན་གཟབ་རྒྱས་མཛད། །སྤྲུལ་པའི་བསྟན་སྐྱོང་གནས་ཆུང་ཚོས་རྒྱལ་དང། །ཚངས་པ་དུང་ཐོད་ཅན་གཉིས་སྐུ་ཕེབ་ཞུས། །སྙན་ཤལ་འཇལ་རྟེན་ཕུལ་ཞིང་དགྱེས་པ་
ཡི༑ ༑རྣམ་འགྱུར་མཛད་ནས་ནང་སྦྱར་སྲུང་བརྟེན་བསྩལ། །མཁས་གྲུབ་དབང་ཕྱུག་བླ་མ་ངག་དབང་པ། །སྲས་རྒྱུད་སྤེན་སེར་ཆོས་སྡིང་ཁྱུང་ཚང་གི་བླ་མ་རྣམས་དང་དཔལ་
ལྡན་སྨད་རྒྱུད་པའི། །བླ་མ་དབུ་མཛད་སེར་འབྲས་རྒྱུད་པ་ཡི། །དོན་གཉེར་ཅན་གྱི་དགེ་བཤེས་དུ་མ་ལ། །རང་གི་བརྩམ་ཆོས་ཐོར་བུ་ལ་སོགས་པའི། །ཆོས་ཚན་འགའ་རེའི་
ཀླག་ལུང་ཅི་རིགས་ཕུལ། །འབྲུ་མང་པོ་ཡི་ལོ་གསར་ཚེས་གཅིག་ལ། །རྒྱལ་དབང་མཆོག་གིས་འདོད་ཁམས་དབང་ཕྱུག་མར། །ཀུན་བཟང་མཆོད་གཏོར་འབུལ་བའི་གྲལ་དུ་ཕྱིན་

[205B] །ཕེབ་པའི་ཞབས་ཕྱིར་ཕྱིན་ཏེ་འཇལ་ཁ་དང། །སྨོན་ལམ་ལྷན་དུ་འདེབས་པའི་སྐལ་བཟང་མྱོང། །འཇམ་དབྱངས་གོང་མཆེན་
པོར་བཀུར་བཟོས་ཀྱིས། །འཕྲན་བུར་མཁན་ཆེན་གྲལ་དང་སྟོན་མོ་དང། །ཐུགས་དམ་བཀའ་བསྒོ་གསུང་མཇལ་ལ་སོགས་པ། །གཟོས་སྒོ་བདག་རྐྱེན་བླ་ན་མེད་པ་བསྩལ། །
ཕྱིར་ལམ་བཀའ་གདམས་བསྟན་པའི་འབྱུང་གནས་ཆེ། །དཔལ་གྱི་ར་སྒྲེང་རྟེན་མཇལ་ཞིབ་པར་བྱས། །ཕར་ཚུར་གཉིས་ཀར་བླ་མ་དཀོན་མཆོག་དང། །གོང་མའི་ཐུགས་རྗེས་བྱང་
ལམ་བདེ་བར་བགྲོད། །བྱམས་པ་གླིང་གི་སྤྱི་སྒེར་གཉེར་པ་ཡིས། །སྨན་ཆུ་ནས་བསུས་བྲི་ལིང་མཁར་དུ་སླེབ། །འཇམ་དབྱངས་གཙང་བ་བདུན་རྒྱུད་ནང་མཚན་གྱི། །ངེས་པ་དོན་
གྱི་མཁས་གྲུབ་བ་སོ་རྗེའི། །སྤྲུལ་པའི་སྐུ་མཆོག་རྗེ་དྲུང་རིན་པོ་ཆེ། །དབང་ཕྱོགས་ཕེབས་པ་མཇལ་ཞིང་ཕེབ་སྐྱེལ་ཞུས། །དེ་ནས་འཇམ་མགོན་ཁྲི་ཆེན་དེ་ཉིད་ཀྱི། །སྤྲུལ་སྐུ་
མཇལ་པར་མང་རའི་གཞུང་དུ་ཕྱིན། །ཞབས་དྲུང་ནོ་མིན་ཧན་དང་སྤྲུལ་སྐུ་མཇལ། །བདེ་ཆེན་དཔོན་སློབ་ཆེད་གཉེར་ད་རུ་ཕེབ། །ཁོང་གི་ཆིབ་པ་བཟང་པོ་ངེད་ལ་བྱིན། །ནོ་
མིན་ཧན་དང་དཔོན་སློབ་ནང་སོ་བཅས། །སྤྲུལ་སྐུའི་སྐོར་གྱི་གསུང་གླིང་ཞིབ་པར་བྱུང། །མཐོང་བཟོས་གཞི་ལེན་རྫོང་བ་བཟང་པོ་མཛད། །བདེ་ཆེན་དཔོན་སློབ་སྔགས་རམ་
འཇམ་དབྱངས་གཉིས། །ཞག་པོ་གཅིག་གི་ས་ཆར་སྐྱེལ་མ་མཛད། །པའ་ཐུང་ཐའི་ཇི་གོང་མ་ལེགས་མཇལ་ཏེ། །དབང་གི་ལུང་ལས་དང་བཅས་ཡར་འོང་པ། །བྲི་ལིང་མཁར་

[206A]༄༅། །དུ་དེད་ཅག་འཕྲད་པའི་ཚེ། །ཁྱེད་ཀྱི་ཚིག་ལ་མཉན་ནས་སོང་བ་ཡིས། །གོང་མའི་བདག་རྐྱེན་ཅི་དང་མི་འདྲ་མཛད། །ངེད་ཚོར་དགའ་ཚོར་དཔག་མེད་བྱུང་
ཞེས་ཟེར། །སྔ་སོར་གོང་མའི་སླབ་སྟོན་ནང་སྦྱར་དང། །རྗེས་སོར་ཁོང་ཆོར་ལབ་དགོས་བྱུང་བ་དང། །བའ་ཐུར་ཐའི་ཇིའི་ཚིག་ལ་དཔག་པ་ན། །གོང་མ་འཇམ་དབྱངས་ཉིད་དུ་
ངེས་ཤེས་འདྲོངས། །དམ་ཆོས་གླིར་དུ་ཡོངས་འཛིན་མཇལ་པར་ཕྱིན། །དཔོན་ཆུང་སྤྱི་གཉེར་སོགས་ཀྱིས་བསུ་བ་བྱས། །མཇལ་ཁ་ཞུས་ཤིང་སླབ་སྟོན་ནང་སྦྱར་དང། །ལྷ་མོའི་
རྗེས་གནང་ལ་སོགས་ཟབ་ཆོས་འགའ། །བསྩལ་ཤིང་དཔོན་སློབ་འབྲལ་མི་ཕོད་པ་བྱུང། །བླ་བྲང་སྤྱི་སོ་ས་གཞི་ལེན་གཟབ་རྒྱས་མཛད། །དགོན་དེའི་མཚན་ཉིད་སྔགས་པའི་
འཆད་ཉེན་གྱི། །བླ་མ་གཉིས་སོགས་གྲྭ་རྒན་ཐམས་ཅད་དང། །ལུགས་ཟུང་གླེང་མོ་ཤིན་དུ་རྒྱས་པའི་ངོས། །སྡོད་ཡུན་ཐུང་པས་མཚི་མ་དགའ་སྤྲོ་ཆེ། །དགོན་ཀླུང་དགའ་
ལྡན་བྱམས་པ་གླིང་དུ་ཕྱིན། །དཔོན་སློབ་ཁྲི་ཟུར་གཉིས་དང་ཚོགས་པ་མཇལ། །བླ་མ་གཉིས་དང་དགོན་པ་རི་ཁྲོད་ཀྱི། །གྲྭ་བ་དོན་གཉེར་ཅན་ལ་རྗེས་གནང་དང། །ཀླག་ལུང་
ཅི་རིགས་ཐུགས་བཞེད་ལྟར་དུ་ཕུལ། །རབ་བྱུང་དགེ་ཚུལ་བསྙེན་རྫོགས་ཁ་ཤས་སྒྲུབ། །ཆོས་གྲྭར་རིགས་ལུང་མཛད་དུས་ཐེང་གསུམ་ཕྱིན། །གྲྭ་པས་རིགས་ལུང་མཛད་པར་ལྟ་
རྟོག་བྱས། །སྔ་སོར་ཆོས་གྲྭ་འགྲིམ་པའི་བག་ཆགས་ཀྱིས། །རིག་པ་དངས་ཤིང་དགའ་དང་སྤྲོ་བ་འཕེལ། །འདི་འདྲར་སྡོད་རྒྱུ་བྱུང་ན་སྙན་པ་ཡི། །ཡིད་སྨོན་ཤོར་ཞིང་སྐྱོ་བའང་

[206B] །དཔོན་སློབ་ཚོགས་པ་ཀུན་ཀྱིས་འདུ་ཁང་གི་ཆོས་ཁྲིའི་སྟེང་དུ་རིང་འཚོའི་རྟེན་འབྲེལ་བསྒྲིགས། །སྐུ་འབུམ་བྱམས་པ་གླིང་གི་སྨོན་ལམ་ལ། །ཇ་སག་བླ་མ་
མི་བཟང་ཨ་ནན་ཏ། །ཅར་གུ་ཆི་དང་ཡིག་མཁན་འགའ་ཞིག་བཅས། །མཇལ་བར་ཕྱིན་དུས་བླ་བྲང་ཕྱག་མཛོད་དང། །སྤྱི་སོའི་རྒེ་རྒན་ཞིང་སྐྱོང་ནང་སོ་དང། །རྒྱུད་པའི་
ཕྱག་མཛོད་སོགས་ཀྱི་རྟ་བསུ་དང། །སེར་སྦྲེང་གདུགས་དང་རྒྱལ་མཚན་རོལ་མོའི་སོགས། །རྒྱས་པས་བསུས་ཤིང་རྒྱལ་བ་བྱམས་མགོན་གྱི། །གོས་སྐུ་བཀྲམ་པར་
མཇལ་ཏེ་ཁྲི་ཐོག་པ། །སྤྲུལ་པའི་སྐུ་ཡང་བཞེངས་ནས་བསུ་བ་མཛད། །དེ་ནས་ཁྲི་ལ་མཉམ་པོར་ལྷན་དུ་བསྡད། །ཆོས་སྡེའི་ཆོས་སྐྱོང་ཆེན་པོ་སྐུ་ཕེབ་པས། །ཁ་བཏགས་
གནང་ཞིང་གུས་པའི་རྣམ་འགྱུར་མཛད། །སྤྱན་འདྲེན་ཁྲུས་གསོལ་མཆོད་འབུལ་རྒྱས་པ་རྣམས། །གྲུབ་ནས་དགེ་འདུན་མང་དང་སྐྱ་ཚོགས་ཀྱིས། །བྱིན་བརླབ་ཞུས་པར་འཚང་
ཁ་ཤིན་དུ་ཆེ། །ཆོས་སྐྱོང་ཆེན་པོ་ཨ་ནན་ཏ་སོགས་ཀྱིས། །རིམ་པར་བཤར་པའི་འཚམས་འཛིན་བྱེད་དགོས་བྱུང། །བླ་བྲང་གཉིས་དང་སྤྱི་སོ་ཞིང་སྐྱོང་གིས། །བདག་རྐྱེན་
སྟོན་མོ་གཞི་ལེན་གཟབ་རྒྱས་མཛད། །སྟག་ཕྱུག་ཆོས་རྗེའི་གཞི་མར་ཁྲི་ཆེན་གྱི། །སྐུ་གསུང་ཐུགས་རྟེན་རྣམས་ལ་མཇལ་བར་ཕྱིན། །ཆོས་རྗེས་ཇ་སག་བླ་མ་མི་བཟང་རྣམས། །
ཐམས་ཅད་པོས་ཏེ་སྟོན་མོ་རྒྱས་པ་བཏང། །ཆུ་བཟང་སྤྲུལ་པའི་སྐུ་དང་གང་ཅི་ཡི། །གསུང་གླིང་ནང་སྦྱར་ཞིབ་ལ་རྒྱས་པ་བྱུང། །གྲུབ་དབང་ཀ་ཆེན་བློ་བཟང་དར་རྒྱས་ཀྱིས་

[207A]༄༅། །གཙོ་མཛད་རི་དགོན་གྲྭ་པ་ཁ་ཤས་ལ། །ཀླགས་ལུང་ཅི་རིགས་ཐུགས་བཞེད་ལྟར་དུ་ཕུལ། །འོང་ཚེ་སྤྲུལ་བའི་སྐུས་ཀྱང་སྐྱེལ་ཐུང་མཛད། །རབ་གསལ་ཁ་
རུ་ཕེབ་ནས་རྒྱུན་རིང་གཟིགས། །གྲུབ་དབང་ཀ་ཆེན་པ་དང་ཕྱག་མཛོད་དང། །རྒེ་རྒན་ནང་སོ་ལ་སོགས་སྐྱེལ་མར་བྱོན། །ཀ་ཆེན་པ་ཡི་གང་ཅིའི་འཕྲོས་འོས་མཛད། །ཟི་ལིང་མཁར་
དུ་སྡོད་སྐབས་རོང་བོ་ཡི། །ནུ་གུ་གྲུབ་ཆེན་བྲག་དཀར་སྔགས་རམ་པ། །དགེ་སློང་ཆོས་གྲགས་ཀ་ཆེན་ཚུལ་རྒྱམ་སོགས། །གྲུབ་པའི་རྒྱལ་མཚན་འཛིན་པ་མང་པོ་དང། །གྲྭ་
སའི་གྲྭ་པ་རྒན་གཞོན་སྣ་ཚོགས་ལ། །སོ་སོའི་དགོངས་སྦྱར་ཆོས་ཚན་ཅི་རིགས་ཕུལ། །སྐུ་ཚེ་མང་པོར་མཁས་གྲུབ་རིམ་བརྒྱུད་པའི། །དེ་མོ་སྤྲུལ་སྐུ་བོད་ནས་ཕེབ་འཕྲལ་ལ། །མཇལ་
ཞིང་ཕྱག་ཕྱི་ཞུས་ནས་རིམ་པར་བགྲོད། །སེ་ར་ལུང་གི་བླ་མ་ངག་བཀྲས་བས། །བསུ་པ་གཞི་ལེན་གཟབ་ཅིང་ཏའི་ཐུང་དགོན། །ཆེ་པའི་བླ་མ་སེམས་ཉི་སྤྲུལ་སྐུ་ཡིས། །གྲོང་ལང་
བར་བསྐྱེལ་དེ་རུ་ཁོང་བ་དང། །ཐུར་ཆེན་བླ་མ་ལྡན་མ་སྤྲུལ་པའི་སྐུ། །སེམས་ཉི་བླ་མ་ཏོབ་ཚང་ཆོས་རྗེ་དང། །སེམས་ཉི་ནང་སོ་ལ་སོགས་ཁ་ཤས་ལ། །ཚེ་དབང་ལ་སོགས་
རྗེས་གནང་འགའ་ཞིག་ཕུལ། །བྲི་ཁུང་ནང་སོ་བཟང་པོ་རྒྱལ་མཚན་གྱིས། །དགོན་པ་གསར་དུ་བཏབ་པར་མེ་ཏོག་འཐོར། །བཙུན་སྐྱ་མང་པོར་ཆོས་ཀྱི་འབྲེལ་བ་བྱས། །གཞི་
ལེན་ལ་སོགས་གྱ་ནོམ་རྒྱས་པ་མཛད། །ཉིང་ཤར་དེ་མོ་སྤྲུལ་སྐུར་ཆོས་འགྲེལ་ཞུས། །འུར་དུ་སུར་ཡང་ཆོས་སྦྱིན་སྐབས་སྦྱར་བྱས། །སྲོལ་ལ་མི་སྣ་ཕྱོགས་ནས་འཁོར་བའི་ཚེ། །

[207B] །འདི་ལོ་གོང་མ་ཨུ་འུ་ལ་ཞེས་བྱ་བའི། །ཟླ་གཅིག་ལྷག་པར་བགྲོང་དགོས་ས་ཆར་ཕེབ། །ཁོང་གི་རྗེས་ལས་ཐག་རིང་པོ་རུ། །འོང་
མི་དགོས་ཞེས་བརྩེ་བས་མི་བཟང་མངག་མཁར་སྔོན་སླེབ་ནས་བསྙེན་རྫོགས་ཁ་ཤས་བསྒྲུབ། །འདོད་ཆོས་ཐོར་བུའི་ཁྲགས་ལུང་འགའ་རེ་བྱས། །བསྟན་འགྲོའི་དཔལ་
མགོན་ཛ་ཡ་པཎྜི་ཏས། །གོང་མའི་ཞབས་བརྟན་ཆེད་དུ་ལྷ་ཁང་དང། །རྟེན་གསུམ་མང་དུ་བཞེངས་པར་བགེགས་སྐྲད་དང། །སྤྱན་དབྱེའི་ཆོ་གས་མེ་ཏོག་ཆར་དུ་ཕབ། །བསྟན་
འགྲོའི་དོན་དུ་སྨོན་ལམ་རླབས་པོ་ཆེ། །ཐེག་པའི་སྐྱེས་བུར་གོ་སྟེ་ཕྱོགས་གང་དུ། །ཕེབ་ཀྱང་རྟེན་བཞེངས་ཆོས་སྦྱིན་ཟབ་བཤེས་སོགས། །བསྟན་འགྲོའི་བྱ་བ་གོང་དུ་འཕེལ་ཕྱིར་རོ་
བསྟེན་པའི་དམ་ཚིག་རྫས་མཆོག་རྟོར་དྲིལ་སྦྱིན། །རྗེས་གནང་འགའ་ཞིག་དགོངས་པར་སྦྱར་ཏེ་ཕུལ། །འགྲོ་བའི་མགོན་པོ་སྤྲུལ་སྐུ་ཤི་རི་ཐུས། །བསུ་བ་གཞི་ལེན་གཟབ་ལ་རྒྱས་
པ་མཛད། །གོང་མ་ཆེན་པོར་མཇལ་ཞིང་སྡེ་སྲིད་ལ། །མཇལ་བའི་རང་གི་ཉིས་པས་ཁྲིམ་འགལ་གྱི། །ཆད་པར་བླ་མའི་གྲལ་ནས་ཕུད་དེ་བཞག་ཟླ་བོ་ཇ་སག་མུག་དུན་ཞེས་པར་
བརྫངས། །མྱོས་ལྡན་ལོ་གསར་ཚེས་ལ་གོང་མ་ཡིས། །ཞབས་དྲུང་སུམ་བཧར་ཁ་བཏགས་ཆེ་ལེགས་བསྐུར། །འཚམས་འདྲི་གྱིས་ཞེས་ཁོང་པ་ཆེད་དུ་དངག་ཉི་མ་ཤར་རྗེས་
ཙན་དན་ཇོ་བོར་ཕྱིན། །ཁ་བཏགས་སྐུ་བརྙན་འཕྲེང་བ་སྤོས་རྣམས་ཕུལ། །བཞེས་ནས་དགྱེས་ངོས་སླར་ཡང་ཁ་རག་གནང། །གོང་མས་སྔར་ནས་བདག་རྐྱེན་ཆེ་ན་ཡང། །ངེས་

[208A]༄༅། །པར་ཐུགས་རྗེས་གཟིགས་པ་དེ་ཡིས་འཁུམ། །ཇ་སག་རེད་གཉིས་ཁྲིམ་འགལ་འདྲ་བ་ལ། །ད་ནི་མུག་དུན་ས་ཆར་མ་བཏང་ཞིང། །ཆད་པ་ཕོག་ནས་ཟླ་
གཅིག་ལྷག་ཙམ་ཞིག་སོང་འཕྲལ་གོང་མ་ཉིད་ཀྱིས་ཁ་ཏགས་དང། །འཚམས་འདྲི་གནང་བ་ངེས་པར་བརྩེ་ལས་ཅི། །འདི་འདྲ་བསམ་ཚེ་ལྷག་པར་དད་ཞེན་སྐྱེ། །རིགས་
གསུམ་མགོན་པོའི་སྐུ་བརྙན་ཁྱད་འཕགས་པ། །གོང་མ་རང་གིས་ལྗགས་བཀོད་མཛད་དེ་བཞེངས། །དེ་ཡི་གཟུངས་གཞུག་བསྒྲིལ་བའི་དོ་དམ་པར། །གོང་མ་ཆེན་པོས་བདག་
རྐྱིན་ངོས་ནས་བཞག་ཟླ་བ་ཁ་ཤས་སོང་ནས་ད་ནི་ཁྱོད། །བླ་མ་ཆེ་ཁའི་གྲལ་ལ་སྔར་བཞིན་དུ། །འགྲོ་འདུག་སྤྱོད་ལམ་བླ་སེམས་བདེ་མོར་གྱིས། །ང་ཡི་སེམས་ལ་ཅི་ཡང་འཛིན་
མི་བྱེད། །ཁྱོད་ལ་བདག་རྐྱེན་བྱས་ནའང་ཁྱོད་ཀྱི་རོག་མུག་དུན་ས་ཆར་བཞག་ན་ད་དུང་ཡང། །ཁྱོད་རང་བློ་སེམས་བདེ་མོ་མི་འོང་བས། །དེ་ནས་བླངས་ཏེ་མཁར་སྔོན་ཤི་
རེ་ཐུའི། །རྩ་རུ་འཇོག་ཅེས་བཀའ་ལུང་བཟང་པོ་ཡིས། །ངེད་རང་རོག་བཅས་དགའ་བདེའི་དཔལ་ལ་བཀོད། །དཔའ་བོའི་ལོ་ལ་དགོན་ཀླུང་ཆོས་སྡེ་ཆེར། །ཆོ་འཕྲུལ་སྨོན་
ལམ་ཆེན་མོ་གཏོང་ཐེབ་བསྐུར། །གོང་མས་བཞེངས་པའི་རིགས་གསུམ་མགོན་པོའི་སྐུ། །འཇམ་དབྱངས་གནས་མཆོག་རི་བོ་རྩེ་ལྔ་རུ། །སྤྱན་དྲངས་གཟུངས་གཞུག་འབུལ་
དང་རབ་གནས་ལ། །གོང་མས་མངག་པ་ཇི་བཞིན་རྩེ་ལྔ་རུ། །སོང་ནས་དེ་རྣམས་བསྒྲུབ་ཅིང་གནས་མཇལ་ལ། །ཕྱིན་དུས་ཡ་མཚན་འཇའ་འོད་སྣ་ཚོགས་མཐོང། །གནས་

[208B] །བོད་བཙུན་ཧོ་ཤང་ཀུན་དང་ཕྱོགས་དེ་ཡི། །ཕོ་མོ་རྒན་བྱིས་ཁྲི་ཕྲག་ཉེ་བ་ལ། །མཆོད་སྦྱིན་ཕྱས་ཤིང་སྨོན་ལམ་གྲལ་མགོར་བསྡད། །ཕྱག་
མཆོད་གསོལ་འདེབས་སྨོན་ལམ་གང་ནུས་བསྒྲུབ། །ཤི་ཧུ་ཆོན་ཞེས་བྱ་བའི་བླ་མ་དང། །གནས་དེའི་གྲྭ་པ་དོན་གཉེར་ཅན་མང་པོར། །དབང་དང་རྗེས་གནང་ཀླགས་ལུང་འགའ་
ཞིག་ཕུལ། །རབ་བྱུང་དགེ་ཚུལ་བསྙེན་རྫོགས་ཁ་ཤས་བསྒྲུབ། །ཟླ་བ་གསུམ་གྱི་བར་དུ་གནས་འབྲེལ་བྱས། །ཆང་ཤུ་ཡོན་དུ་ལྷ་ཁང་རྟེན་སུམ་རྣམས། །གསར་དུ་བཞེངས་
པར་བདག་གིས་གཙོ་བྱས་ཏེ། །བླ་མ་མང་པོས་རབ་གནས་རྒྱས་པར་བྱས། །དགྱེས་ཚོར་ཆེན་པོས་ཞལ་ལྟ་གནང་སྦྱིན་བསྩལ། །ཁྱུ་མཆོག་ལོ་ལ་ཧར་ཆིན་གྱི་གུང། །བྱམས་པ་བཀྲ་
ཤིས་ཞེས་པས་གོང་མ་ཡི། །ཞབས་བརྟན་ཆེད་དུ་རྟེན་བཞེངས་མང་པོ་ཞིག་མཛད་པའི་གཟུངས་གཞུག་རབ་གནས་བྱེད་པ་པོར། །གོང་མར་ཞུས་ཏེ་བོས་པའི་སར་ཕྱིན་ཏེ། །
དེ་རྣམས་བསྒྲུབ་ཅིང་ཀུང་གིས་གཙོ་བྱས་པའི། །ཡུལ་དེའི་དཔོན་པོ་དཔོན་མ་མི་བཟང་དང། །བླ་མ་བཙུན་སྐྱ་སྡེ་མང་ཐམས་ཅད་ལ། །དབང་ཁྲིད་ལུང་དང་དགེ་བསྙེན་རབ་བྱུང་
སོགས། །གང་ལ་གང་དགོས་སོ་སོའི་འདོང་སྦྱར་བྱས། །བཀྲ་ཤིས་དབང་གིས་རྟེན་སུམ་རབ་གནས་ལ། །འབོད་མི་བཏང་བ་བཞིན་དུ་དེར་ཕྱིན་ནས། །ཚེ་དཔག་མེད་ཀྱི་གསེར་
སྐུ་བརྒྱ་རྩ་སོགས། །རྟེན་སུམ་མང་པོར་རབ་གནས་རྒྱས་པ་དང། །དབང་དང་ཆོས་རྗེ་ལ་སོགས་གྲངས་བཅད་ལ། །བཅུ་གཅིག་ཞལ་གྱི་དབང་ཞིག་དགོངས་སྦྱར་བྱས། །གོང་

[209A]༄༅། །མ་ཆེན་པོས་མཚོ་བདུན་ཞེས་པའི་སར། །བསྟན་འགྲོའི་དོན་དུ་གསར་དུ་བཞེངས་པ་ཡི། །ལྷ་ཁང་རྟེན་སུམ་རྣམས་ཀྱི་རབ་གནས་ནི། །གོ་ཤི་ཆེན་པོ་མེར་
གེན་ཆོས་རྗེ་དང། །རྗེ་དྲུང་སྤྲུལ་སྐུ་དེད་ཅག་བྱེད་དུ་ཆུག་ཅེས་པའི་བཀའ་བསྩལ་ཇི་བཞིན་དེར་ཕྱིན་ཏེ། །རབ་གནས་བྱེད་དུས་གོང་མ་དེར་ཕེབ་ནས། །ལྷ་ཁང་འདི་ནི་བསྟན་
འགྲོ་ཐམས་ཅད་དང། །ཁྱད་པར་ནང་གི་དར་ཚོ་ཆེན་པོ་བརྒྱད། །ཕྱི་ཡི་ཚོ་ཆེན་བཞི་བཅུ་ཞེ་དགུ་དང། །ཧལ་ཧ་ཨོའི་རོད་ཀུན་གྱི་དོན་ཆེད་དུ། །བཞེངས་པ་ཡིན་ཅིང་འདི་རུ་གྱི་
ལོག་གོ་ཇ་སག་ཀུན་གྱི་གྲྭ་བ་བསྡུས་ནས་ནི། །འཇོག་པའི་བླ་མ་ཁྱོད་རང་འདུག་དགོས་ཤིང། །ལོ་སྟར་སྟོན་ཀ་ནང་ལ་འགྲོ་བ་དང། །དཔྱིད་ཀ་ཕྱི་ལ་བུད་ནས་བསིལ་སར་
སྡོད༑ ༑ད་བཟོད་ཟླ་བ་གསུམ་པའི་སྐྱེས་སྐར་ལ། །འདོན་པ་ཆེན་པོ་འདོན་དགོས་ཞེས་པ་ཡི། །བཀའ་ལུང་བསྩལ་ཞིང་ལྷ་ཁང་དེད་ལ་གཏད། །སྣ་ཚོགས་ལོ་ལ་མཚོ་བདུན་
དགོན་སར་ཕྱིན། །འགྲིགས་ལམ་ཀུན་སྤྱོད་ཚོགས་འདོན་བྱེད་ཚུལ་སོགས། །གྲྭ་པ་གསར་པ་རྣམས་ལ་ལེགས་པར་བསླབ། །ཕྱོགས་ནས་བྱོན་པའི་བླ་དཔོན་བཙུན་སྐྱ་ཕལ། །
ཤིན་དུ་མང་པོར་རྗེས་གནང་ལུང་ཁྲིད་སོགས། །ལོང་དང་བསྟུན་ནས་སོ་སོའི་འདོད་སྦྱར་བྱས། །སྐབས་ཤིག་ནད་བབ་ལྕི་བས་ཐོ་འཚལ་བར། །གཞི་དང་བྱེས་ནས་འདུས་བའི་
དགེ་འདུན་དང། །དཔལ་བཟང་ཀ་བཅུ་ལ་སོགས་རྒྱུན་པ་ཡི། །ཟླ་བོ་མང་མས་ །ཐུགས་དམ་བརྟག་པར་བབ་པའི་སྐུ་རིམ་ལ། །བརྩོན་པ་མཛད་ཅིང་ཤེས་དར་

[209B] །འཁྲིས་སུ་བསྡད་ནས་བྲོ་གཡོག་འཕྲོད་རྟེན་དང། །ཤེས་དར་བ་ཡིས་རིམ་འགྲོ་ལ་སོགས་བའི། །བཀོད་པའི་ཁུར་འཁྱེར་ཤིན་དུ་བརྟོན་པར་བྱས། །
རྣམ་རྒྱལ་ཀ་བཅུ་གོང་མའི་སྐུ་ཞབས་སུ། །སོང་ནས་ཞུས་པར་སྨན་དང་སྨན་པ་རྣམས། །བཀའ་དྲིན་བསྐྱངས་པས་ནད་ལས་ལེགས་པར་གྲོལ། །སྟོན་ཀ་གོང་མ་ཆེན་པོའི་
བཀའ་སྩལ་བཞིན། །རྒྱལ་ཁབ་ཆེན་པོ་པེའི་ཅིང་ནང་དུ་འོང། །སུམ་བྷ་ཞབས་དྲུང་བསྙུན་བབ་ལྕི་བ་ཡིས། །བཉུང་བར་པེའི་ཅིང་ནང་གི་ཕོག་བཞེས་པའི། །དགེ་འདུན་
སྟོང་ཕྲག་ལྷག་ལ་ཡོན་ཕུལ་སྟེ། །སྐུ་རིམ་བསྒྲུབ་ཅིང་སྨན་གྱི་འཕྲོད་རྟེན་ཡང། །གང་མང་བྱས་ཀྱང་དུས་བབ་ལྟ་བུ་ཡིས། །ཞི་བར་གཤེགས་པས་སེམས་ཁྲལ་ཆེན་པོ་
བྱུང༑ ༑ཞབས་དྲུང་འདི་ནི་ལུགས་ཟུང་གང་ལ་ཡང། །མཁྱེན་སྦྱན་ཡངས་ནའང་མཁྱེན་ཁུལ་མི་མཛད་ཅིང། །གཞན་དང་འབེལ་འདྲིས་ཆེ་བའང་མི་མཛད་པའི། །བཀའ་
གདམས་གོང་མའི་རྣམ་ཐར་སྐྱོང་བ་ཞིག་ཡིན་པས་གཤེགས་ཉིན་རང་གི་གྲྭ་པ་ཚོར། །གོང་ཚིག་གཟབ་རྒྱས་ཁ་ཏག་རེ་རེ་གནང། །ཁྱེན་ཚོར་དཀའ་ལས་ཆེན་པོ་བྱུང་ན་ཡང། །
དལ་ལེགས་ཞེས་ཐ་མའི་ལེགས་སོ་མཛད། །གཞན་མའི་འཕྲོས་པ་གང་ཡང་མི་མཛད་པར། །རྒྱུན་པའི་ཞལ་འདོན་རིམ་པར་མཛད་པའི་མུས། །འདས་ཤིང་སྐུ་གཟུགས་དྲང་
པོར་ཐུགས་དམ་ལ། །ཞག་གཅིག་བཞུགས་ནས་ཕྱི་ཉིན་གྲོལ་པར་མཛད། །སྔར་ནས་ཡོན་ཏན་གཞན་ལ་མི་མངོན་པར། །སྤེད་ལ་གོམས་བས་དེ་ལྟར་མཛད་པར་སྣང། །དགོངས་

[210A]༄༅། །པ་རྫོགས་ཐབས་འབྱོར་བ་ཡུལ་དུས་དང། །བསྟུན་པ་གང་འགྲུབ་བྱས་ཏེ་སེམས་ཁྲལ་བསང། །ཉི་མའི་ལོ་ལ་རྨི་ལམ་འཁྲུགས་པ་སོགས། །
འཚུབས་ཉམས་ཆེ་བར་རྗེ་དྲུང་རིན་པོ་ཆེའི། །གསུང་བརྟགས་ཇི་གཞིན་བདུན་ཕྲག་ལྔ་ཡི་རིང། །བསྙེན་འཚམས་བྱས་པས་བར་ཆད་འཆུ་བ་ཆ་ཞི། །བླ་མ་ལྷ་ཡི་ཐུགས་རྗེ་
བྱིན་བརླབས་ཀྱིས། །ཕུན་སུམ་ཚོགས་པའི་དགའ་བ་དེའི་དཔལ་ལ་རོལ། །དགོན་ཀླུང་སྦྱི་སོར་འབུལ་རྒྱུ་བྱམས་དགོན་དང། །སྨན་བླ་རྣམ་སྣང་རྣམས་ཀྱི་གསེར་སྐུ་
གསུམ༑ ༑བདག་གི་སྦྱིལ་སོའི་མཆོད་ཁང་གསར་པ་རུ། །བསྟན་པའི་དག་པོ་སྨན་བླ་བདེར་གཤེགས་བདུན། །བདེ་སྡན་མགོན་པོ་རིགས་ལྔ་རྡོ་རྗེ་འཆང། །
རྡོར་སེམས་མི་འཁྲུགས་ཚེ་དཔག་མེད་སྲས་བརྒྱད། །རྣམས་ཀྱི་སྐུ་བརྙན་ལུག་མ་ཉི་ཤུ་བདུན། །དྲི་མེད་འགྲེལ་བ་ནས་བཤད་མགྲིན་རིང་བརྒྱད། །དུས་འཁོར་ནས་
བཤད་མགྲིན་ཐུང་གཅིག་དང་བཅད། །ཟངས་ལས་བརྡུང་བའི་བདེར་གཤེགས་མཆོད་རྟེན་དགུ། །ཆ་ཚད་བཟོ་དབྱིབས་གསེར་ལེགས་གསར་དུ་བཞེངས། །བཟོ་བོ་
རྣམས་ནི་ཡོན་གྱིས་མགུ་བར་བྱས། །རེ་རེར་འཕེལ་གདུང་རེ་རེས་ཐོག་དྲངས་པའི། །རྣམ་མང་རྟེན་དང་གཟུངས་གཞུག་ལེགས་པར་ཕུལ། །བགེགས་བསྐྲང་རབ་གནས་
ཚུལ་མཐུན་བྱས་པ་རྣམས། །ཁྲི་ཆེན་འཇམ་མགོན་ངག་དབང་བློ་རྒྱམ་པའི། །མཆོག་སྤྲུལ་དམ་པར་སྐུ་གསུང་ཐུགས་ཀྱི་རྟེན། །དབང་ཆས་ན་བཟའ་ཀར་ཆ་ཕྱག་འཕྲེང་

[210B] ༑རྣམ་མང་ཉེར་མཁོའི་ཡོ་བྱང་བླ་ཡོལ་དང། །བཞུགས་གདན་དང་བཅས་འབུལ་བར་སྐྱེལ་མི་ལ། །བྱེས་སུ་དོ་ཁུར་ཆེན་པོའི་བསམ་པ་ཅན། །དོལ་ཆོད་བློ་ཁེལ་
དོན་ཡོད་རྒྱལ་མཚན་མངག་དབྱར་ཐོག་མཚོ་བདུན་ལྷ་ཁང་ཆེན་པོ་རུ། །སྔོན་ནས་ལམ་ཁྲིད་དགོས་ཞེས་ཡང་དང་ཡང། །བསྐུལ་བར་བྱེད་པོ་རབ་འབྱམས་དག་བསྟེན་དང་
རབ་འབྱམས་བསྟན་ལྷུན་ཆས་བ་ཀ་བཅུ་སོགས། །ཕྱོགས་ནས་བྱོན་པའི་ཀ་རམ་དགེ་ཚུལ་སློང། །དཔོན་པོ་མི་བཟང་བཙུན་སྐྱ་བརྒྱ་ཕྲག་ལྷག་གཞིར་གནས་ཀ་རམ་བརྒྱད་
དང་དགེ་ཚུལ་སློང། །བརྒྱ་ཕྲག་ལྷག་བཅས་སུམ་བརྒྱར་ཉེ་བ་ལ། །བྱང་ཆུབ་ལམ་གྱི་རིམ་པའི་དམར་ཁྲིད་དང། །སྒྲུབ་ཐབས་རྒྱ་མཚོའི་རྗེས་གནང་ཐར་རྩེ་བའི། །ཡིག་ཆ་
ལུང་དང་བཅས་པ་རྒྱས་པ་དང། །གཞན་ཡང་སོ་སོའི་འདོད་ཆོས་ཅི་རིགས་ཕུལ། །རབ་འབྱམས་སྨྲ་བ་ངག་དབང་བསྟན་འཛིན་གྱིས། །ཆོས་ཀྱི་ཡོན་དང་བརྟན་བསྟོད་བདེན་
པའི་ཚིག་བརྗོད་དེ་བརྟན་པར་སྟོད་པའི་ཡོན་ཡིན་ཞེས། །ཁོད་པར་གང་ཡོད་ངོས་ནས་སྟེར་ཆ་གཟབ། །ལམ་རིམ་ཁྲིད་ལ་འཚོགས་པ་ཐམས་ཅད་ཀྱང། །ཆོས་ཐུན་སྐབས་
སུ་རྣ་བ་གཏོད་པ་དང། །ཐུན་པར་རྣམས་སུ་དམིགས་ཁྲིད་འཛིན་སྐྱོར་དང། །ཁྲིད་ཡིག་ཟིན་བྲིས་འགྲི་ཀློགས་བྱེད་པ་སོགས། །མགོ་འཇུག་ཚད་མར་དོན་གཉེར་ཆེ་བར་
མཛད། །རབ་འབྱམས་སྨྲ་བ་བློ་བཟང་ཉི་མ་ཡིས། །ཟིན་བྲིས་བྱས་པ་དོན་འདུས་ཁ་གསལ་ཞིང། །མང་ཉུང་འཚམ་པ་བྱུང་འདུག་ཁོ་པ་ནི། །ཤེས་རབ་དོན་གཉེར་

[211A]༄༅། །ལ་སོགས་སློབ་མ་ཡི། །མཚན་ཉིད་ལྡན་པས་དེ་ལྟར་བྱུང་བར་སྣང། །འདི་ཡང་རྗེ་བཙུན་བླ་མའི་ཐུགས་རྗེར་འཁུམས། །བུམ་སྟོང་གཅིག་ནས་གཅིག་ཏུ་
བྱོ་བ་ཡི། །ཚུལ་ལྟར་ཉམས་མྱོང་སྐྱེ་བར་དཀའ་ན་ཡང། །མཐའ་ཁོབ་འཆད་ཉན་སྣང་བས་དབེན་པ་ཡི། །མུན་པའི་གླིང་དུ་བྱང་ཆུབ་ལམ་རིམ་གྱི། །དམིགས་རིམ་འཆད་
པའི་སྒྲོན་མེ་བཏེགས་པ་དང། །ཉན་པའི་སྣང་པར་སྤྱོད་པ་ངོ་མཚར་གནས། །བདག་ཀྱང་མཐའ་འཁོབ་ཡུལ་དུ་འཁྱམས་འཁྱམས་ནས། །ཆོས་སྦྱིན་ཅི་རིགས་བྱེད་ཁུལ་བྱས་ན་
ཡང༑ ༑ཆོས་ཚུལ་འདི་འདྲ་འཆད་རྒྱུ་བྱུང་བ་ནི། །སྐལ་བ་བཟང་སྙམ་སྤྲོ་བ་ལྷག་པར་འཕེལ། །འདི་ལོ་ནས་བཟུང་དགོན་པའི་བླ་མ་དང། །གྲྭ་པ་རྣམས་ལ་ལོ་རེར་རྟ་རེ་རེ། །ཆག་
མེད་ཕུལ་ཞིང་ཕལ་ཆེར་གཉིས་རེ་དང། །སྐབས་རེར་སྐུ་རིམ་ཡོན་དུ་གསུམ་རེའང་ཕུལ། །ཉི་སྒྲོལ་བྱེད་ལ་མཚོ་བདུན་དགོན་པ་རུ། །གཞི་བྱེས་མང་པོར་རྡོ་རྗེ་འཇིགས་བྱེད་ཀྱི། །
དབང་དང་སྔགས་བཏུའི་རྗེས་གནང་སྐྱེད་རིམ་གྱི། །དམིགས་ཁྲིད་ལ་སོགས་འདོད་ཆོས་དུ་མ་ཕུལ། །བསྟན་པའི་རྩ་བ་གཞི་གསུམ་ཕྱག་ལེན་བཙུགས། །དགེ་འདུན་རྣམས་ལ་
རྒྱུན་པར་ཉིན་རེ་བཞིན། །ཇ་ཚུལ་ཐུག་ཚུལ་གཉིས་པོ་བླ་བྲང་ནས། །གཏོང་ཡང་སྨོན་ལམ་དབྱར་གནས་ལྔ་མཆོད་དང། །ཇ་ཐུག་སྐོལ་པའི་སྦྱིན་བདག་གཞན་བྱུང་ཚེ། །དེ་ཡི་དོ་དམ་
བྱེད་དམ་ནམ་ཕུགས་སུ། །ཕན་པར་བསམ་ནས་སྦྱི་སོའི་གཉེར་བ་གཉིས། །བསྐོས་ཏེ་སྦྱི་རྫས་ཐེགས་སུ་རྟ་ཕོ་རྒོད། །བརྒྱ་དང་ཉི་ཤུ་ར་ལུག་སུམ་བརྒྱ་དང། །གོས་དར་ཁ་

[211B] །འཕྲན་བུ་འཁོ་བའི་ཡོ་བྱད་དུ་མ་དང། །རྟ་ཕྱུག་འཚོ་བའི་མི་ཚངས་གཅིག་དང་བཅས། །ལྷ་ཁང་ཚོགས་པར་བཅས་པའི་མཆོད་ཐེབས་
སྦྱར༑ ༑ས་སྐྱོང་ལོ་ལ་འཇམ་དབྱངས་གོང་མཆེ། །ལྷ་ཁང་ཆེན་མོ་མཇལ་པར་ཕེབས་པ་ལ། །སེར་སྒྲེང་ལ་སོགས་ཚོགས་པའི་བསུ་བ་དང། །དཀར་གསུམ་སོགས་ཀྱི་སྟོན་མོ་
འབུལ་བ་རྣམས། །རང་གི་འཁོས་དང་བསྟུན་པའི་གཟབ་པ་ལ། །གོང་མ་ཆེན་པོ་དགྱེས་པའི་སྟང་ཀ་མཛད། །དེད་ཅག་བླ་མ་རྣམས་དང་དེད་རང་གི་ཟླ་བོ་ཀ་རམ་རྣམས་དང་
དེ་མ་ཆི་ལ། །གོས་སེར་མང་ནུག་འབྲུག་མའི་ལཱ་བ་རེ། །ཇ་སག་བརྒྱ་དར་བཞི་ཡི་གྲྭ་པ་ལ། །གོས་ལྭ་རེ་དང་གོས་རེ་ཐམས་ཅད་ལ། །ཁ་བཏགས་རེ་དང་སྦྱི་སྒེར་སོ་སོ་ལ། །
ཤ་སྐམ་སོགས་ཀྱི་གནང་སྦྱིན་ཆེན་པོ་མཛད། །བདག་ལ་ལྷ་ཁང་བྱི་བདར་མཆོད་བ་དང། །གྲྭ་པ་རྣམས་ཀྱི་སྤྱོད་ལམ་འདོན་བ་སོགས། །གང་དང་ཅིལ་བཀོད་པས་ཐོན་པ་
འདུག་ཁྱོད་ལ་ཆན་ཤིའི་ལུང་ལས་སྦྱིན་ཞེས་གསུངས། །ནང་དུ་བྱོན་རྗེས་ཁྲིམ་རའི་བློན་རྣམས་ཀྱིས། །ཆེན་ཤིའི་ལུང་ལས་ཇི་འདྲ་སྦྱིན་ཞུས་པར། །གྭོ་ཤྲི་ལུད་ལས་བྱིན་ཤེས་
བཀའ་ལུང་བསྩལ། །མི་ཟད་ལོ་ཡི་ཟླ་ཚེས་དགེ་བ་ལ། །ཀྭོན་ཏིང་ཕུའུ་ཤན་ཀྭོང་ཚི་ཏཱ་ཀོ་ཤྲིའི། །མིང་དང་གསེར་ཡིག་གསེར་དམ་ལུང་ལས་རྣམས། །ཅར་གུ་ཆི་གཉིས་བེ་ཆེ་ཆི་
གཉིས་ཀྱིས། །བདག་གི་ནང་དུ་བསྐྱལ་ཚེ་པེའི་ཅིང་གི་བླ་མ་གྲྭ་པ་སྦྱི་ཡི་ཁྲིམས་བདག་གི་གཙོ་བོ་མེར་གེན་ཆོས་རྗེས་དབུ་མཛད་པའི། །བླ་མ་དེམ་ཆི་རྣམས་དང་ཧལ་ཧ་ཡི། །

[212A]༄༅། །ཛ་ཡ་པཎྚི་ཏ་དང་མཁར་སྔོན་གྱི། །སྤྱི་བླ་ནོ་ཡོན་ཤྲི་ཡེ་ཐུལ་སོགས། །བླ་མ་དེམ་ཆི་དབོན་པོ་མི་བཟང་རྣམས། །འདུས་ནས་སྟོན་སོགས་སྟེར་སྦྱིན་
རྒྱ་ཆེན་པོའི། །དགའ་སྟོན་ཕུན་སུམ་ཚོགས་པའི་རྟེན་འབྲེལ་བསྒྲིགས། །ཐམས་ཅད་འདུལ་ལ་ལྷ་ཁང་ཆེན་མོ་ཡི། །མདུན་དུ་འདུ་ཁང་ལྕམ་གླིང་བཅུ་པ་དང། །སྒོ་ཁང་ཇོང་
ཁང་རྔ་ཁང་རྣམས་བསྒྲུབ་ཅིང། །མདུན་གྱི་ར་བ་བསྐྱེད་དང་ཡིན་པེའི་ཡང། །མདུན་དུ་སྤོས་པ་ཐམས་ཅད་ལེགས་པར་གྲུབ། །ཀུན་འཛིན་ལོ་ལ་གོང་མ་ཆེན་པོའི་བཀས། །
ངེད་ཅག་བླ་མ་གསུམ་དང་ཇ་སག་གི་གྲྭ་པ་ཉེར་བཞི་གོང་མའི་ཕྱག་ཕྱི་རུ། །བྱོན་པའི་ངག་དབང་དཔལ་འབྱོར་ཧུ་ཐོག་ཏུ། །བསྟན་པ་ཇ་སག་ལ་སོགས་དཔོན་སློབ་བཅུ། །ཐམས་
ཅད་ཚོགས་པས་ཧ་ཡི་གུ་ཞེས་པར། །གསར་དུ་བཞེངས་པའི་ལྷ་ཁང་རབ་གནས་བགྱིས། །གོང་མའི་སྲས་པོ་ཨ་གེ་བཅོ་བརྒྱད་པ། །སྐུ་ཁམས་བསྙེལ་པའི་སྐུ་རིམ་བྱ་བའི་ཕྱིར། །
བཀའ་ཡིས་ཤོག་ཅེས་འཕོད་མི་བཏང་བྱུང་པས། །མྱུར་བར་ཕྱིན་ཏེ་ཞབས་ཕྱིའི་བླ་མ་དང། །ལྷན་ཅིག་སྐུ་རིམ་བསྒྲུབ་པས་རེ་ཞིག་ཅིག་སྐུ་ཁམས་བདེ་ཉམས་ཅུང་ཞིག་བྱུང་ན་
ཡང༑ ༑རིང་པོར་མི་འཚོ་འདུ་བྱས་དང་ཚུལ་བསྟན། །སྐུ་གདུང་གདན་འདྲེན་ཞུ་བའི་ཞབས་ཕྱིར་ཕྱིན། །ཉིན་རེ་བཞིན་དུ་སྨོན་ལམ་ཚར་རེ་བཏོན། །སྐུ་གདུང་ཞུགས་འབུལ་གྲུབ་
རྗེས་བཀའ་ལུང་གིས། །ཨ་གེའི་ནོར་རྫས་གང་ཡོད་བདག་ལ་བསྩལ། །སྐབས་ཤིག་གོང་མ་བསྙུང་བའི་ཚུལ་བསྟན་ཚེ། །ཨ་གེ་ཐམས་ཅད་འཚོགས་ནས་སྐུ་རིམ་ལ། །

[212B] །ནོ་ཡོན་ཤྲི་ཡེ་ཐུ་ལ་སོགས་པ་ཡི། །ངེད་ཅག་བརྒྱ་རྩ་བརྒྱད་ཀྱིས་སྨན་ཆོག་དང། །གསེར་འོད་དམིགས་བརྩེ་མ་
དང་གདུགས་ཤེར་སོགས། །བདུན་ཕྲག་གསུམ་གྱི་རིང་ལ་འབད་པས་བཏོན། །གོང་མ་ཆེན་པོའི་སྐུ་ཁམས་ལེགས་པར་དངས། །ཨ་གེ་རྣམས་ཀྱིས་འཚོ་བ་གནང་
སྦྱིན་དང། །བདག་རྐྱེན་མཐོང་གཟོས་བཀུར་སྟི་རྒྱ་ཆེན་མཛད། །དེ་ནས་འགལ་བའི་ལོ་ལ་གོང་མ་ཡིས། །བོད་ཀྱི་གཞུང་བསྟན་ལར་རྒྱའི་དོན་ཆེད་དུ། །མི་བཟང་
དབོན་པོ་བླ་མ་མང་པོ་ཞིག་རྫོངས་བརྡའ་མཛད་ཚེ་རྗེ་བཙུན་དམ་པ་དང། །ངེད་ཅག་གཉིས་ཀྱི་མི་རེ་ཐོང་ཞེས་པའི། །བཀའ་སྩལ་བྱུང་བས་ངེད་ཀྱི་གྲྭ་ཁྲོད་ནས། །
དེ་མཆི་སྦྱིན་བརྒྱ་མཚོ་ཞིས་བགྱི་བ། །བོད་ཀྱི་ཆོས་སྡེ་དགའ་ལྡན་སེ་ར་དང། །འབྲས་སྤུངས་བཀྲ་ཤིས་ལྷུན་བོ་བཞི་པོ་དང། །གྲྭ་ཚང་ཆོས་སྡིང་རྣམས་ལ་མང་ཇ་འགྱེད། །པོ་ཏ་
ལ་དང་འབྲས་སྤུངས་གཉིས་ཀྱི་དཔར། །གང་ཡོད་ཐོབ་པའི་རྒྱུ་ཆ་རྣམས་བསྐུར་ཏེ། །དབུས་གཙང་དག་པའི་ཞིང་དུ་མི་སྣར་མངག་རྒྱལ་སྲས་ཆེན་པོས་གོང་མའི་ཞབས་བརྟན་
དུ༑ ༑གསེར་སྲང་སྟོང་ལས་འཇིགས་མཛད་རྡོ་རྗེ་ཡི། །སྐུ་བརྙན་བཞེངས་པར་གཟུངས་འཇུག་འབུལ་བ་དང། །ཐམ་འཛིན་བླ་མ་མངའ་རིས་ཞབས་དྲུང་སོགས། །དེད་ཅག་བརྒྱ་
རྩ་བརྒྱད་ཀྱིས་རབ་གནས་བགྱིས། །མངའ་རིས་ཞབས་དྲུང་དམ་རིང་མཁན་པོ་ལ། །བདེ་མཆོག་འཇིགས་བྱེད་གཉིས་ཀྱི་དབང་ཆེན་ཕུལ། །རྣམ་འགྱུར་ལོ་ལ་ཨ་མདོར་འཁོར་

[213A]༄༅། །ཞག་ལ༑ ༑འགྲོ་བའི་དགོངས་བ་ཞུས་པར་དགོངས་པ་དང། །ཤིང་རྟ་སེར་པོ་གནང་ཞིང་ངོས་མཇལ་ཚེ། །འཛུམ་པའི་བཞིན་གྱིས་གང་ཅིའི་སླབ་སྟོན་
བཅས༑ ༑ཐམ་ཀ་འཛིན་པའི་བླ་མ་དབུ་མཛད་པའི། །པོའི་ཅིང་བླ་མ་རྣམས་ཀྱིས་རྫོང་བ་ཡི། །གནང་སྦྱིན་ཏེར་ཆ་བཟང་པོ་གྱ་ནོམ་མཛད། །སྲས་ཀྱིས་གྱོའུ་ཙེ་དྲེའུ་གཉིས་ལ་
སོགས། །རྒྱ་ཆེར་བསྩལ་ཞིང་བཞི་པས་རྔ་མོང་དང། །ལམ་ཆས་གྲོ་ཁལ་སོགས་ཉེར་མཁོའི་རིགས། །བཅུ་གཉིས་པ་དང་བཅུ་གསུམ་པ་གཉིས་ཀྱིས། །རྫོངས་པའི་
གནང་སྦྱིན་རྒྱ་ཆེ་ལེགས་བསྩལ་ཞིང། །གསུམ་པ་ལྔ་བ་ལ་སོགས་གཞན་གྱིས་ཀྱང། །རྫོངས་པའི་གནང་སྦྱིན་བདག་རྐྱེན་ཆེན་པོ་མཛད། །ཟླ་ཚེས་དགེ་བར་པེའི་ཅིང་ནང་
ནས་ཐོན། །ལྕགས་རེའི་ཕྱི་རུ་དཔོན་པོ་ཕེའི་དན་ཏཱ། །སྐྱེལ་མར་བྱོན་ནས་སྟོན་མོ་རྫོང་བ་གཟབ། །དོ་ལོན་ནོར་གྱི་བླ་མ་དགེ་འདུན་དང། །ནོ་མིན་ཧན་དང་ཨུ་ཛུམ་མེ་
ཆི་ཡི། །དབང་གི་ཡུམ་ཆེན་སོགས་ཀྱང་སྐྱེལ་མར་འབྱོར། །སོ་སོའི་སྟོན་མོ་རྫོངས་པ་གཟབ་པ་མཛད། །མཁར་སྔོན་ཕྱོགས་སུ་གོང་ཇོ་བཞི་བ་དང། །མཁས་དབང་
ཤག་ །རབ་འབྱམས་ཆོས་རྗེ་ཇ་སག་ཨ་མ་ཐུ། །བློ་བཟང་རྣམ་རྒྱལ་སོགས་ཀྱི་སྟོན་མོ་དང། །རྫོང་བ་སྟེར་སྦྱིན་མཐོང་གཟོས་ལེགས་པར་གཟབ། །ཕྱོགས་
དེའི་རི་དགོན་གྲྭ་ཚང་ཐམས་ཅད་ལ། །མང་ཇའི་ཐེབས་སུ་དངུལ་སྲང་བརྒྱ་ཕྲག་ཕུལ། །ཨུར་དུ་སུ་ཡི་དབང་དང་པེའི་ལི་དང། །པེའི་སི་ལ་སོགས་དཔོན་ཁག་མང་པོ་དང། །

[213B] །འཕྲད་པ་ལམ་ཁར་བྱོན་ནས་སྟོན་མོ་དང། །སྟེར་སྦྱིན་བསུ་སྐྱེལ་ལ་སོགས་གཟབ་པ་མཛད། །རིམ་གྱིས་ཟུང་ཤན་ཕྱོགས་སུ་
འབྱོར་བའི་ཚེ། །འབྲི་གུ་བླ་མ་ཏཱ་ལའི་ཆོས་རྗེ་དང། །སྟག་ལུང་དགོན་ནས་དཔོན་པོ་རབ་འབྱམས་པ། །བྲ་རྟིའི་བླ་མ་ཞ་དམར་རབ་འབྱམས་པ། །ལྡན་མ་ཞབས་དྲུང་སེམས་
ཉི་ཞབས་དྲུང་དང། །དགོན་ལུང་སྤྱི་གཉེར་ཆོས་སྐྱོང་སྐུ་རྟེན་པ། །ཐུར་ཆེན་དགོན་པའི་ཁྲི་པ་དགེ་འདུན་པ། །ཅག་རོད་དཔལ་སྲས་སྒར་བ་སྒོམ་སྡེ་དང། །དགོན་ལུང་ཁྲི་པ་
ཐུའུ་གོན་ཞབས་དྲུང་དང། །མཆོད་རྟེན་ཐང་གི་བླ་མ་དཔོན་སློབ་རྣམས། །རིམ་པར་འབྱོར་ཞིང་སོ་སོས་སྟོན་ཆེན་བཏང། །རང་ཡུལ་མཐོང་ཞིང་རིགས་མཐུན་མི་དང་འཕྲད། །
ཕ་སྐད་སྨྲ་ཞིང་ཕ་ཟས་ལོངས་སྤྱོད་པས། །བསམ་གཏན་དང་པོའི་དགའ་བདེ་ཐོབ་བམ་སྙམ། །ཐེའི་ཐུང་ཕྱོགས་སུ་དགོན་པ་ཁག་གཉིས་ཀྱི། །ལས་འཛིན་རྒན་པ་གྲྭ་མང་དང་
བཅས་པ། །དོར་ཤི་རྒྱལ་ཞ་གཉིས་ཀྱི་བླ་མ་གཉིས། །ཡུལ་དེའི་དབོན་ཆེན་གླུ་སྐྱབས་ལ་སོགས་པས། །བསུ་བ་བསྙེན་བསྐུར་སྟོན་མོས་ཚིམ་པར་བྱས། །བེང་གུ་རྒང་དུ་ཐང་རིང་
ཆོས་སྡེ་ཡི། །སྐུ་སྐྱེས་ཀ་རམ་བཅས་པ་སུམ་ཅུ་སྐོར། །བསུ་བར་འབྱོར་ཞིང་རྟེན་འབྲེལ་ལེགས་པར་བསྒྲིགས། །ལོ་པ་ཆིང་ནས་དགོན་པར་འབྱོར་གྱི་བར། །ཨ་ཀྱ་སྒར་པ་བཀྲ་ཤིས་
ཆོས་གླིང་སོགས། །ཕྱོགས་དེའི་རི་དགོན་མཆོད་ཡོན་སྣ་ཚོགས་དང། །དགོན་ལུང་ཆོས་སྡེའི་གྲྭ་ས་ཕྱོགས་གཞན་གྱི། །བླ་མར་ཕེབ་དང་སྐུ་སྐྱེས་ཀ་རམ་སོགས། །གྲྭ་རྒན་རྣམས་

[214A]༄༅། །ཀྱི་རྟ་བསུ་སྟོན་མོ་རྣམས། །ཚན་པ་ཚན་པ་རིམ་པ་རིམ་པར་བྱས། །ནེམ་པའི་མཁར་དང་ཉེ་བར་ཡུལ་དཔོན་ཆེ། །ཁྱི་ཀྱ་ཨ་ལི་ཧམ་པ་བསུ་བར་བྱོན། །སྟོན་
ཆེན་བཏང་ནས་མི་བཅུ་སྐྱེལ་མར་མངག་ལྕང་སྐྱའི་འདབ་ཏུ་སླེབ་ཚེ་གསེར་ཁོག་ནས། །དགའ་ལྡན་དམ་ཆོས་གླིང་གི་སྤྱི་གཉེར་དང། །གྲྭ་རྒན་ཁ་ཤེས་བཙན་ཚ་སྒར་བ་
སོགས༑ ༑བསུ་བར་འབྱོར་ཞིང་ལན་པ་ལ་ །དེད་ཅག་དཔོན་ཡོག་བསུ་མི་བཅས་པ་ལ། །སྟོན་མོ་ལེགས་བཏང་པ་ཡན་སྡེ་སོགས་ཀྱིས། །དཀར་གྲོ་དྲང་
ཞིང་སྒྲོན་ཟླའི་ཡར་ཚེས་ལ། །སེར་སྦྲེང་ལ་སོགས་ངོ་མཚར་བཀོད་པ་ཡི། །མདུན་ནས་བསུས་ཏེ་ཆོས་སྡེ་ཆེན་པོར་སླེབ། །སྐུ་འབུམ་གསེར་ཁོག་བདེ་ཆེན་ཐང་རིང་སོགས་
དགོན་པ་ཁག་ནས་འབོད་པ་ནན་ཆེ་ཡང། །གོང་མའི་དགོངས་པ་མ་ཁྲོལ་འགྲོ་མ་ནུས། །གོང་སྨོས་ཆོས་སྡེ་རྣམས་ཀྱིས་གཙོ་བྱས་པའི། །རོང་པོ་དགོན་དང་གན་ཇུའུ་མ་ཐི་ཟི། །
བར་གྱི་དགོན་པ་རི་ཁྲོད་ཕལ་ཆེར་ལ། །མང་རྔ་ །ངེད་ཀྱི་གཞི་མར་མཆོད་ཁང་སྟེང་མ་ལ། །གསེར་སྐུ་གྱ་གཅིག་མཆོད་རྟེན་ཉེར་
བདུན་རྣམས། །རྗེ་ཡི་རྣམ་ཐར་ལ་སོགས་ཐང་ཁ་བརྒྱད། །པེའི་ཅིང་ནང་ནས་གསར་བསྐྲུན་བསྒྲིགས་པ་དང། །ཤོང་དུ་བཀའ་འགྱུར་ལི་ཐང་སྤར་མ་དང། །བསྟན་
འགྱུར་གསར་བཞེངས་རྣམས་ལན་བཟའ་དང། །གདོང་དར་གླེགས་ཤིང་ལགས་ཐག་གྱ་ནོམ་བཅས། །བླ་ཡོལ་མཆོད་རྫས་རྒྱ་ནག་མ་མང་པོ། །སྟེང་ཤོང་གཉིས་ཀར་བཀོད་

[214B] །སོ་སོར་བླ་མ་ཁྲི་བ་ལ་སོགས་པ། །ངེད་ཅག་དགེ་འདུན་མང་བོས་རབ་གནས་བགྱིས། །གོང་མའི་མི་སྣ་ཨ་ད་ཧ་ད་དང། །ཟི་ལིང་ཙོང་ཡེ་བིང་ཡེ་ཁྱི་
ཀྱ་དཔོན། །ལི་ཀྱ་གོང་འགབ་གཉིས་ཀྱི་དཔོན་པོ་དང། །གྲོ་ཚང་ནང་སོ་ཤིང་སྐྱོང་ནད་སོ་དང། །མི་ཉག་ནང་སོ་ཧན་གྱི་ནད་སོ་དང། །རབ་བརྟན་བེའི་ལི་སེ་ཆིང་ཏའི་ཆིང་
དང༑ ༑ཚེ་བརྟན་བེའི་ལི་ད་ཡན་ཐའི་ཇི་རྣམས། །འཕྲང་དུ་བྱོན་ཞིང་རབ་བརྟན་པེའི་ལི་ཡིས། །སྟོན་མོ་རྟ་དང་རྔ་མོང་སྟེར་ཆ་གཟབ། །ཨ་ཁུ་དབང་དང་ཏའི་ཆིང་
ཧོ་ཤོའུ་ཆི། །ཨེར་རྔེ་ནི་གཉིས་མེར་གེན་ཏའི་ཆིང་སོགས། །དཔོན་དང་བྱ་ཁྱུང་སོགས་ཀྱི་མི་སྣ་བཏང། །ཆོས་སྡེའི་བླ་སྤྱི་སྐུ་སྐྱེས་གྲྭ་རྒན་དང། །སྒར་པ་ལྷ་སྡེ་རྣམས་
ཀྱིས་སྟོན་མོ་བཤམས། །ཚད་ཀྱ་སྒར་པ་ལ་སོགས་ཚང་ཀྱ་ཡི། །མི་མང་སྤྱི་ཡིས་སྟོན་མོ་སྟེར་ཆ་གཟབ། །བླ་ཆེན་མངའ་རིས་ཞབས་དྲུང་རིན་པོ་ཆེར། །དྲིལ་བུ་ལུགས་
ཀྱི་བདེ་མཆོག་ལུས་དཀྱིལ་ཀྱི། །དབང་ལ་སོགས་པ་བཞེད་ཆོས་འགའ་ཞིག་ཕུལ། །ཁྲི་ཆེན་འཇམ་དབྱངས་བླ་མ་བློ་རྒྱམ་བའི། །སྤྲུལ་པའི་སྐུ་དང་བདེ་ཆེན་དཔོན་སློབ་
གཉིས། །ཕིབ་ནས་ནོ་མིན་ཧན་གྱིས་བསྐུར་བའི་སྐྱེལ། །ཁོང་རང་གཉིས་ཀྱི་སྐྱོས་མ་སྤུས་གཙང་ཞིང། །སྤང་མཐོའི་གནང་སྦྱིན་སྟེར་ཆ་ལེགས་པར་སྤྲད། །དེ་ནས་སྤྲུལ་སྐུས་
རྡོ་ཆ་ཆེན་མོ་རུ། །དམ་བཅའ་བགྲོ་གླིང་མཛད་པ་ལྟ་བར་ཕྱིན། །སློབ་གཉེར་ཚད་ལྡན་འགྱིད་པའི་མཚན་ཉིད་པས། །ཇི་ལྟར་བྱིད་བཞིན་མཛད་པས་ཡིད་གསོས་གྱུར། །ཁྲི་ཆེན་སྤྲུལ་སྐུ་

[215A]༄༅། །ཞེས་པའི་མཚན་སྙན་དང། །ཞབས་དྲུང་ནོ་མིན་ཧན་གྱིས་སྐུ་ཚ་རུ། །སོང་བས་རིགས་རུས་འབྱོར་བ་ཕུན་ཚོགས་ཤིང། །གཞན་གྱིས་བཀུར་སྟི་ཆེན་པོ་བགྱིད་རྣམས་
ཀྱི༑ ༑རྐྱེན་གྱི་ཐུགས་གཉེར་གཤའ་མ་ཇི་འདྲ་རང། མཛད་དམ་སྙམ་པའི་སོམ་ཉི་ལེགས་པར་བསལ། །དེ་ཡང་ཁོང་རང་བླ་མ་དེ་ཉིད་ཀྱི། །སྐུ་ཡི་སྐྱེས་བུ་འཁྲུལ་མེད་
ཡིན་པ་དང། །དཔོན་སློབ་གྲགས་པ་བསྟན་པ་ཡོངས་རྫོགས་ཀྱི། །དགེ་བཤེས་ཡིན་པས་སྙན་བསྐུལ་ལེགས་པ་དང། །ཞབས་དྲུང་སྐྱེས་ཆེན་དམ་པའི་ཐུགས་དགོངས་
རྣམས༑ ༑འཛོམས་པའི་མཐུ་ལས་བྱུང་སྙམ་དང་གུས་འཕེལ། །སྤྲུལ་སྐུ་དཔོན་སློབ་གཉིས་ལ་ལུས་དཀྱིལ་གྱི། །དབང་ཕུལ་དཔོན་སློབ་མང་མང་བློ་སྦྱོང་དང། །ལྟ་བའི་ཁྲིད་
ལུང་ལ་སོགས་བཞེད་ཆོས་ཕུལ། །ད་དུང་བསྟན་འགྲོའི་ཆེད་དུ་མདོ་སྔགས་ལ། །ཐུགས་གཉེར་ཡོངས་སུ་རྫོགས་པ་གནང་དགོས་ཚུལ། །ཞིབ་རྒྱས་ཞུས་ཤིང་ཐུགས་ཡིད་
གཅིག་དུ་འདྲེས། །སྐྱོར་ལུང་མཁན་ཟུར་གཉིས་དང་ཐང་རིང་གི་བླ་ཟུར་གཉིས་དང་ཁྲི་པ་སྐུ་འབུམ་དང། །དམ་ཆོས་གླིང་གི་རྒྱུད་པ་ཁྲི་པ་གཉིས། །པིང་ཐུ་ཆོས་རྗེ་གན་
ཆེན་བླ་མ་ཡི། །སྐུ་ཡི་སྐྱེ་བ་བླ་མ་ལས་ཐོག་པ། །ལི་ཀྱ་ཆོས་རྗེ་ཡིན་ཀྱ་ཞབས་དྲུང་དང། །བྲ་རྟིའི་བླ་མ་དོར་ཤི་བླ་མ་གཉིས། །མདུད་ནག་ཆོས་རྗེ་རྒྱལ་གྱི་མཁན་ཟུར་
བ༑ ༑བདེ་ཐང་ཞབས་དྲུང་ལ་སོགས་བླ་མ་དང། །གྲུབ་དབང་ཀ་ཆེན་བློ་བཟང་དར་རྒྱས་དང། །རོང་པོ་སྔགས་རམ་པ་སོགས་སྒྲུབ་པ་ཡི། །རྒྱལ་མཚན་འཛིན་པ་མང་པོ་

[215B] །བྱོན་པ་རྣམས་དང་ཆོས་སྡེའི་ཁྲི་པ་དང། །ལྡན་མ་ཞབས་དྲུང་ལ་སོགས་བླ་མ་དང། །སྐུ་སྐྱེས་གྲྭ་རྒན་ཀར་མ་ལ་སོགས་པ། །དོན་གཉེར་ཅན་རྣམས་
ངོམས་པ་བྲེལ་དབང་གིས། །དཀའ་ཡང་གང་ལ་གང་འོས་ཆོས་འབྲེལ་བྱས། །མདོ་སྨད་མཁན་ཆེན་ཆུ་བཟང་རིན་པོ་ཆེ། །འཕྲད་པར་བྱོན་ནས་སྟོན་མོ་སྟེར་ཆ་གཟབ། །སྤྱི་
དང་སྒེར་གྱི་འཕྲོས་གླིང་སྣ་ཚོགས་མོལ། །མཁས་གྲུབ་ཆེན་པོ་བླ་མ་ངག་དབང་ཞེས། །གྲགས་པ་དོན་ལྡན་བྱོན་ནས་དབུས་རང་དང། །སོག་རང་གཉིས་ཀའི་སྟེར་ཆ་ཆེན་པོ་མཛད། །
ཁོང་རང་སྔར་ནས་དགོན་འདིར་རྒྱུད་གྲྭ་ཞིག་ཚུག་ན་སྙམ་པའི་ཐུགས་བཞེད་ཆེ་བ་དང། །དེད་ཅག་རྣམས་ཀྱིས་སྐུལ་མ་ཞུས་པ་ལྟར། །བླ་མ་ཁྲི་པ་ལྡན་མ་ཞབས་དྲུང་སོགས།།
རྒན་པ་མང་པོར་འགྲེལ་པ་བཞི་སྦྲགས་ཀྱི། །ལུང་དང་ཟབ་བཤད་གནང་ཞིང་སླབ་སྟོན་བསྩལ། །ལྡན་མ་ཞབས་དྲུང་རྒྱུད་འཆང་སློབ་དཔོན་དུ། །ཀ་ཆེན་བློ་རྒྱམ་བླ་མ་དབུ་
མཛད་པར། །བསྐོས་ཏེ་འདུས་པའི་རྒྱུད་གྲྭ་ལེགས་པར་བཙུག་དཔོན་སློབ་རང་ལ་འཇིགས་བྱེད་བཅུ་གསུམ་མའི། །དབང་བཞི་ཡོངས་རྫོགས་ཕུལ་ཞིང་གྲྭ་བཅས་ལ། །
མ་ཅིག་གྲུབ་རྒྱལ་ལུགས་ཀྱི་ཚེ་དབང་བྱས། །དགོན་ལུང་འདུ་ཁང་ཐེབས་སུ་སྔ་ཕྱི་རུ། །དངུལ་དང་གོས་དར་གསེར་ཤོག་སོགས་བསྐུར་པ། །ལས་བྱེད་རྣམས་ཀྱིས་དོ་དམ་
ཁུར་བླངས་ཏེ། །འདུ་ཁང་ཀ་བ་བརྒྱ་དང་བཅུ་གཉིས་དང། །སྒོ་འབྱོར་ཀ་བ་བཅུ་དྲུག་དང་བཅས་པ། །སྟེང་ཁང་ལྕམ་གླིང་བརྒྱད་ཅུ་གྱ་བདུན་རྣམས། །ཤིང་རྩི་དང་བཅས་

[216A]༄༅། །ལེགས་པར་འགྲུབ་འཇུག་ཅིང། །དགོན་པའི་ཁྲི་བ་ཐུའུ་གོན་ཞབས་དྲུང་གིས། །ལྷག་བསམ་ཆེན་པོས་རང་གི་ཕྱག་རྫས་ཀྱིས། །ལྡེབ་རིས་ལ་ནི་དཔག་
བསམ་འཁྲི་ཤིང་ལྟར། །ཐུབ་དབང་འཁྲུངས་རབ་ཞིང་བགོད་ལེགས་པར་བཞེངས། །སྟེང་ཤོད་རྣམས་ལ་བདག་གིས་གནམ་རྒྱན་དང། །ཡོལ་བ་ཕྱེ་ཕུར་འཕན་སོགས་
མཆོད་རྫས་དང། སྐུ་བརྙན་བྲིས་འབུར་མཆོད་རྟེན་ལ་སོགས་པས། །དད་ལྡན་རྣམས་ཀྱི་དང་བས་འདྲེན་པར་བྱས། །སྨན་ཆོག་ཁང་དུ་ལྷ་ཚོགས་ཡོངས་རྫོགས་ཀྱི། །
གསེར་སྐུ་པོ་ཏི་ཕོ་བྲང་བླ་རེ་དང། །ཡོལ་བ་འཕན་དང་རྟགས་བརྒྱད་ལ་སོགས་པའི། །མཆོད་རྫས་གསེར་རྩི་ཅན་དང་ཏིང་ཕོར་དང། །མཆོད་ཀོད་
ཚང་བ། །ཟླ་བོ་ཀ་བཅུ་ཤེས་དར་བ་ཡིས་ཕུལ། །ཟླ་ཚེས་དགེ་བར་མཁས་གྲུབ་ངག་དབང་བ། །མཁན་ཆེན་དཔོན་སློབ་ཆུ་བཟང་རིན་པོ་ཆེ། །ཁྲི་ཐོག་པ་དང་དགོན་
ལུང་གསེར་ཁོག་གི་རྒྱུད་པ་དཔོན་སློབ་གཉིས་ལ་སོགས་པ་ཡི། །དེད་ཅག་ཚོགས་པ་ལྔ་བརྒྱར་ཉེ་བ་ཡིས། །རབ་དུ་གནས་པ་བཀྲ་ཤིས་སྙེ་མ་ལྟར། །ཆོ་ག་ཕྱག་
ལེན་ཚུལ་དང་མཐུན་པ་ཡིས། །རབ་གནས་མཛད་དེ་དགེ་ལེགས་ཆར་དུ་ཕབ། །ཆོ་འཕྲུལ་སྨོན་ལམ་དུས་སུ་ཉེར་མཁོ་བའི། །མཆོད་རྫས་འགའ་ཞིག་བསྒྲུབ་པ་འབུལ་
བ་དང། །ཀུན་དགའ་ར་བ་ །བསྒྲུབ་བའི་དགེ་བ་བསྔོ་ །སྨོན་ །གྲལ་

[216B] །སྤྱན་དྲངས་དགེ་ཚོགས་ཐུབ་བསྟན་དར་ཕྱིར་བསྔོས། །དབེན་གནས་བྱང་ཆུབ་གླིང་དུ་ཉིན་ཅིག་ཕྱིན། །དགེ་འདུན་རྣམས་ཀྱིས་
བསུ་བ་སྟོན་མོ་སོགས། །གཟབ་རྒྱས་མཛད་ཅིང་རྟེན་འབྲེལ་ལེགས་པར་བསྒྲིགས། །ཚོགས་པ་རྣམས་ལ་ཀླགས་ལུང་འགའ་ཞིག་ཕུལ། །ཀ་སྐབས་ཤིག་ཆོས་
སྐྱོང་ཆེན་པོ་སྤྱན་འདྲེན་དང། །རྟེན་ཆས་འབུལ་ཕྱིར་ཆེད་གཏད་བཙན་ཁང་དུ། །ཕེབ་ནས་ཆོས་སྐྱོང་ཆེན་པོ་སྤྱན་འདྲེན་ཞུས། །སྦུབ་ཚོལ་ལེགས་ངེས་གོས་ཆེན་འགའ་
ཞིག་དང། །རུ་འདྲེན་སྡེ་བཞིའི་ཆས་དར་མདུང་དར་དང། །ཕྱག་མཚན་དགྲ་སྟ་ཆུ་གྲི་ལ་སོགས་ཕུལ། །ཆོས་སྐྱོང་ཆེན་པོས་ཁ་དར་ཆེ་ལེགས་ཕུལ། །ཕྱག་དབང་ཞུ་
སོགས་གུས་པ་ཆེན་པོ་མཛད། །སྔོན་ཆད་ཆོས་སྐྱོང་ཆེན་པོའི་འཕྲིན་ལས་ཀྱི། །གང་ཅིར་ལེགས་ལམ་ཆེ་ཞིང་སླང་ཆར་ཡང། །སྔར་ལས་གཡོ་མེད་དགོས་གསུང་ཞལ་
གྱིས་བཞེས། །སྐབས་ཤིག་གཟའ་སྐར་དུས་སྦྱོར་ལེགས་པའི་ཉིན། །འདུས་ཁང་ཆེན་མོར་གདན་དྲངས་སྤྱི་སོ་ནས། །རྒྱལ་བ་ཚེ་མཐའ་ཡས་པའི་གསེར་སྐུའི་གཙོས། །
རྟེན་འབྲེལ་ལེགས་འབུལ་ཚན་གྲངས་ཁ་ཤས་ཕུལ། །འདུས་སྡེས་ཞབས་བརྟན་ཆོས་སྤྱོད་རིམ་པ་དང། །ཆོས་སྐྱོང་ཆེན་པོའང་ཁོག་ཞུག་མཛད་ནས་ཕེབས། །བསྟན་དང་འགྲོ་བའི་
དཔལ་མགོན་དམ་པ་རུ། །ཡུན་རིང་བཞུགས་པའི་རྟེན་འབྲེལ་ལེགས་པར་བསྒྲིགས། །གོང་དུ་ཆིབས་བསྒྱུར་ཉེ་པའི་སྐབས་ཤིག་ཏུ། །སླར་ཡང་ཆོས་སྐྱོང་ཆེན་པོ་སྤྱན་དྲངས་ཏེ། །

[217A]༄༅། །ཆོས་སྡེ་མཆོད་ཡོན་གཉེར་གཏད་ནན་ཆེ་དང། །ཆོས་སྡེ་འདི་དང་དགའ་ལྡན་དར་རྒྱས་གླིང། །ཕན་ཚུན་ཐུགས་མཐུན་ལུགས་ལེགས་ཡོད་པ་ཡི། །འཕྲིན་
ལས་གང་དྲག་དགོས་ཚུལ་ནན་ཆེར་མཛད། །གཞན་ཡང་ཐུགས་སྨོན་ཇི་བཞིན་འགྲུབ་པ་ཡི། །འཕྲིན་འཆོལ་གང་ཅིའི་ལུང་བསྟན་ཞིབ་རྒྱས་ཞུས། །འཚམས་འདིར་ནས་
ལེ་ཚན་འགའ་ཞིག་ཆད་འདུག་པ་དཔར་བརྐོ་སྐབས་སློབ་བུ་ཁྲི་ཟུར་ངག་རྒྱམ་པས་བསབས་པ་ཡིན། ཁ་ཆོས་སྐྱོང་ཆེན་པོས་ཤིན་དུ་མཉེས་ཚུལ་གྱིས། །མྱུར་དུ་འོད་བའི་ལུང་
བསྟན་གསལ་པོ་དང། །གང་ཅིའི་བསླབ་བྱ་གནད་དོན་འདུས་པ་བསྩལ། །འཕྲིན་ལས་གཡེལ་མེད་སྒྲུབ་པར་ཞལ་གྱིས་བཞེས། །བླ་སྤྱི་སོ་སོའི་སྟོན་མོ་རྒྱ་ཆེན་དང། །
རྫོང་བའི་སྟེར་ཆ་སྤམ་མཐོ་ངོས་གཙང་མཛད། །འདུ་ཁང་ལྟག་ཏུ་ལྷ་ཁང་གསར་བཞེང་གི་ཐེབས་ཕུལ་གང་ཅིའི་སྙན་སྒྲོན་ཞིབ་རྒྱས་ཞུས། །སྔ་ཕྱིར་གཞི་སྔོད་བཙུན་པ་མང་
པོ་དང༑ ༑ཕྱོགས་ནས་བྱོན་པ་ཐམས་ཅད་སྡོམ་པ་ཡི། །དགེ་ཚུལ་བསྙེན་རྫོགས་བརྒྱ་ཕྲག་མང་པོ་བྱས། །ཟླ་ཚེས་དགེ་བར་བྱམས་པ་གླིང་ནས་བཏེགས། །བླ་མ་དགེ་
འདུན་རྣམས་ཀྱིས་སྐྱེལ་མ་མཛད། །མྱུར་དུ་འཁོར་བའི་རྟེན་འབྲེལ་ལེགས་པར་བསྒྲིགས། །གསེར་ཁོག་སྤྱི་བ་ཆུ་བཟང་ཕྱག་མཛོད་པ། །ས་སྒོའི་དཔོན་པོ་ལམ་སོགས་
སྐྱེལ་མར་བྱོན། །ལྕང་སྐྱ་མང་མས་བསུ་སྐྱེལ་གཉིས་ཀའི་སྐབས། །བསུ་མི་སྐྱེལ་མི་བཅས་པར་སྟོན་མོ་བཏང། །བླ་ཆེན་དགོངས་པ་གསལ་གྱི་སྐུ་གདུང་ལ། །བླ་རེ་ཡོལ་བ་

[217B] །སྐྱེལ་བར་འཏང་ཞིང་བསྟན་པ་རྒྱས་ཆེད་དུ། །སྨོན་ལམ་རྣམ་པར་དག་པའི་འཚམས་སྦྱར་བྱས། །མར་ཚང་གཽ་ཤྲིས་སྔ་ཕྱིར་སྟོན་མོ་བཏང། །ཁྱི་
ཀྱ་དཔོན་པོས་སླར་ཡང་སྟོན་མོ་དང། །རྟ་དང་སྣམ་བུའི་སྟེར་ཆ་ལེགས་པར་བྱིན། །ཕ་མེས་དུས་ནས་དགོན་དང་འབྲེལ་ཆེ་ཚུལ། །ལ་སོགས་གང་ཅིའི་འཕྲོས་པ་ཞིབ་རྒྱས་
ཞུས༑ ༑ཆོས་གླིང་བླ་མ་བཟང་པོ་དར་རྒྱས་པ། །གྲྭ་བཅས་སྐྱེལ་མར་བྱོན་ནས་ཡུལ་ལུགས་ཀྱི། །སྟོན་མོ་བཏང་ཞིང་བླ་མས་ཆོས་ཕྱོགས་དང། །འབྲེལ་པའི་སྙན་ཚིག་ཤིས་
པ་ལེགས་པར་བརྗོད། །ལི་ཀྱ་ཆོས་རྗེ་གྲྭ་བཅས་སྐྱེལ་མར་བྱོན། །རྫོད་པའི་སྟེར་ཆ་བཀུར་བཟོས་ཆེན་པོ་མཛད། །གང་ཅིའི་སྙན་སྒྲོན་ཞི་བརྒྱས་ལེགས་པར་ཕུལ། །དགོན་
པའི་བླ་མ་ཁྲི་བ་སྤྱི་གཉེར་སོགས། །སྐྱེལ་མར་ཐག་རིང་འབྱོན་རྩི་མཛད་ན་ཡང། །བིང་གུའི་མདོ་རུ་སླེབ་ཚེ་དེ་ཁ་ནས། །ཕྱིར་ལ་ལོག་པ་འགབ་ཚུལ་ཞུས་པ་ཡིས། །ཕན་ཚུན་
བདེ་ལེགས་ཤིས་པ་བརྗོད་བཞིན་པ། །ཁོང་བ་རྣམས་ནི་དེ་ནས་ཡར་ལ་ཕེབ། །ཐེའི་ཐུང་དགོན་ཁག་གཉིས་དང་སེམས་ཉི་ཡི། །ཞབས་དྲུང་ཀླུ་སྐྱབས་ཡེན་ཀྱ་ཞབས་དྲུང་དང། །
ལུའུ་ཀྱ་ཞབས་དྲུང་རྣམས་ཀྱིས་འདི་སྐབས་ཀྱང། །སྟོན་མོ་བཏང་ཞིང་སྐྱེལ་མ་ལེགས་པར་མཛད། །ཐུར་ཆེན་དགོན་པའི་བླ་མ་ལ་སོགས་པ། །ཅག་རིད་ཁོག་གི་དགོན་པ་སྒར་པ་
སོགས༑ ༑ཀུན་གྱིས་སྟོན་མོ་རྫོང་བ་སྐྱེལ་མ་མཛད། །ཨ་བོའུ་བེ་ལེས་ཨ་ལག་ཤར་བོས་ནས། །ཉིན་གསུམ་སྟོན་མོ་བཏང་ཞིང་སྟེར་ཆ་གཟབ། །དཔོན་དང་གེ་གེ་གཉིས་

[218A]༄༅། །ལ་རྐྱེན་སེལ་གྱི། །རྗེས་གནང་འགའ་ཞིག་ཐུགས་བཞེད་བཞིན་དུ་བྱས། །ཉིང་ཤར་དེ་མཆི་སྦྱིན་པ་དབུས་གཙང་ནས། །གསར་དུ་སླེབ་པས་བསུ་བ་
སྟོན་མོ་བྱས། །ས་སྒོས་དཔོན་པོ་རྣམས་ཀྱིས་སྐྱེལ་མ་དང། །ས་གདན་སོགས་ཀྱི་སྟེར་ཆ་ལེགས་པར་མཛད། །བཀའ་འགྱུར་པའི་ལེས་ལམ་ཁར་སྟོན་མོ་བཏང། །དོན་གྲུབ་
དབང་གིས་ནང་དུ་ཞག་མ་གཉིས། །སྟོན་མོ་བཏང་ཞིང་ཁལ་རྟའི་ཕན་འདོགས་མཛད། །མཁར་སྔོན་ཕྱོགས་ཀྱི་བླ་མ་ཆེ་བགྲེས་ཀྱིས། །བསུ་སྐྱེལ་ལ་སོགས་མཐོང་གཟོས་
ཆེན་པོ་མཛད། །དོ་ལོན་ནོར་གྱིས་ཀ་ཆེན་ཏྭ་བླ་མས། །ཉན་ལེན་བྱེད་མི་དོན་གྲུབ་དབང་བར་དུ། །བཏང་ཞིང་ཁོང་རང་མཁར་སྔོན་ཉིན་སླེབ་པ། །ཆ་ཧན་བུ་ལག་ཞེས་བྱའི་
ས་ཆར་བསྒུག་དེ་རུ་སླེབ་ཚེ་སྟོན་མོ་བུད་ཤིང་སོགས། །ཉེར་མཁོའི་ཆས་ཀྱིས་ཐམས་ཅད་ཚིམ་པར་བྱས། །ཤ་བར་ཐུ་རུ་བླ་མ་རབ་འབྱམས་པ། །དེམ་ཆི་དགེ་བསྐོས་
སྤྱི་གཉེར་དབུ་མཛད་དང། །བླ་བྲང་གཞི་གཉེར་དགེ་འདུན་མང་པོ་སོགས། །ཐམས་ཅད་བྱོན་ནས་བསུ་བ་སྟོན་མོ་རྣམས། །གྱ་ནོམ་ཕུན་སུམ་ཚོགས་པས་མགུ་པར་མཛད། །
པ་ཡན་སུ་མེར་བླ་བྲང་གཉེར་བ་སོགས། །འབྱོར་ནས་བསུ་བ་སྟོན་མོ་ལེགས་པར་བྱས། །ནན་ཁུའི་ནང་དུ་ཨ་གེ་བརྒྱད་པ་དང། །བཅུ་གཉིས་པ་ཡིས་མཚམས་འདྲི་བྱེད་མི་
བཏང༑ ༑ཆིང་ཧོར་དཔོན་པོ་ཕའི་ཏན་ཏ་བྱོན་ནས། །སྟོན་མོ་བཏང་ཞིང་གདན་དང་སྙེ་འབོལ་སོགས། །སྟེར་ཆ་བཟང་པོས་རྟེན་འབྲེལ་ལེགས་ཚོགས་སྤེལ། །ཨ་གེ་བཞི་པས་

[218B] །གོང་མར་འཚམས་ཞུས་ཞུས་པར་མཉེས་ཚོར་མཛད། །བོང་བུའི་ལོ་ལ་ངེད་ཀྱི་པེའི་ཅིང་དུ། །པཱ་དུར་ཇཱན་གྱི་གཞི་མ་ཁང་པ་དང། །བཅས་པ་ཉོས་
ནས་ལྷ་ཁང་གཞི་མ་བཏང། །དོ་ལོན་ནོར་དུ་ངེད་ཀྱི་གཞི་མ་རུ། །ནོ་མིན་ཧན་གྱིས་མཐུན་རྐྱེན་ལེགས་སྦྱར་ཏེ། །སྔར་ལོ་ལྷ་ཁང་གསུམ་ཕུག་ལོ་འདི་ལ། །ཤིང་རྩི་བཏང་ཞིང་རྟེན་
བཞེངས་ལས་མགོ་བརྩམ། །དགའ་བའི་ལོ་ལ་གོང་མ་ཆེན་པོས་བཀས། །ཐམ་འཛིན་བླ་མ་དེད་ཅག་བརྒྱ་རྩ་བརྒྱད། །འཚོགས་ཏེ་མ་ཎི་རིལ་བུ་བུམ་སྒྲུབ་བྱས། །འཇའ་ཚོན་
འཆར་བ་ལ་སོགས་རྟགས་མཚན་ལེགས། །རིལ་བུ་འཕེལ་བས་གོང་མ་ལེགས་པར་དགྱེས། །གཙང་བ་བླ་མ་དགེ་ལེགས་ཆོས་རྗེ་དང། །ཀ་བཅུ་དབུ་མཛད་བློ་བཟང་དཔལ་
འབྱོར་གཉིས། །སྟོན་པས་ཆོས་འཁོར་བསྐོར་ཚུལ་བགྲོ་གླིང་མཛད། །བདག་གིས་བསྐུལ་ཏེ་ཤིས་བརྗོད་རྒྱས་པར་བྱས། །རིལ་བུ་ཁ་ཏག་གོས་ཆེན་དངུལ་རྣམས་གནང། །
དེད་ཀྱིས་ཕུག་པའི་པེའི་ཅིང་ལྷ་ཁང་དུ། །དུས་གསུམ་སངས་རྒྱས་ཚེ་དཔག་ལྷ་དགུ་དང། །གནས་བརྟན་བཅུ་དྲུག་རྟེན་བཞེངས་ལེགས་པར་གྲུབ། །གོང་མར་ལྷ་ཁང་ལ་
ནི་མིང་ཞུས་པར། །ཟུང་གྲུ་ཟི་ཞེས་ལྷ་ཁང་མིང་དུ་བསྩལ། །དེད་ཅག་དཔོན་སློབ་ལྷ་ཁང་ནང་དུ་སྤོས། །ཨ་གེ་བཞི་པས་རྟེན་འབྲེལ་ལེགས་ཚོགས་བསྒྲིགས། །རྟེན་གསུམ་
རྣམས་ལ་རབ་ཏུ་གནས་པར་བགྱིས། །དོ་ལོན་ནོར་གྱི་དེད་ཀྱི་ལྷ་ཁང་དུ། །སྨན་བླ་འོད་དཔག་མེད་དང་མི་འཁྲུགས་བ། །རིགས་གསུམ་མགོན་པོ་སྒྲོལ་མ་དཀར་ལྗང་དང། །

[219A]༄༅། །ནོར་རྒྱུན་ལྷ་མོ་རྣམས་ཀྱི་རྟེན་བཞེངས་གྲུབ། །དོ་ལོན་ནོར་གྱི་བླ་མ་དགེ་འདུན་པ། །ཐམས་ཅད་འཚོགས་ཏེ་རབ་གནས་ལེགས་པར་བྱས། །བླ་མ་རྣམས་
ལ་རྟ་གོས་གཉིས་རེ་དང། །དགེ་འདུན་མང་མར་རྟ་རེ་ཡོན་དུ་ཕུལ། །བླ་མ་ཀ་བཅུ་བློ་བཟང་ཚུལ་ཁྲིམས་ཀྱིས། །སྔར་ལོ་མི་ཊ་བརྒྱ་རྩའི་དབང་བསྐུར་བའི། །ཡོན་ཕུད་
མཎྚལ་མི་ཕྱེད་རྡོ་རྗེ་དང། །ལས་བཞིའི་སྣ་ཚོགས་རྡོ་རྗེ་ལ་སོགས་པའི། །དངུལ་སྤྱད་གོས་ལག་གོས་དར་རྟ་བརྒྱ་དང། །གདན་དང་སྙེ་འབོལ་ལ་སོགས་སྦོམ་ཆེ་བ། །བཏེགས་
ཏེ་རིང་འཚོ་རྟེན་འབྲེལ་ལེགས་པར་བསྒྲིགས། །ཨུ་རད་བླ་མ་མེར་གེན་དེ་ཡན་ཆི། །དཔོན་སློབ་རྣམས་ལ་པ་རི་བརྒྱ་རྩ་ཕུལ། །ཚངས་སྦྱིན་དབང་གི་ལྷ་ཁང་རབ་གནས་ལ། །
གོང་མའི་བཀའ་ཡིས་རབ་གནས་བྱེད་པར་ཕྱིན། །དེད་ཅག་དཔོན་སློབ་ཉེར་ལྔ་དེ་ཁ་ན། །བཞུགས་པའི་བླ་མ་བསྟན་འཛིན་བཟང་པོ་སོགས། །སྡོམ་པ་བརྒྱ་ཕྲག་ལྷག་གིས་རབ་
གནས་བགྱིས། །དབང་དང་ཨོ་ཆིར་ཨ་གེ་ལ་སོགས་པའི། །ཚོགས་པ་མང་པོར་སྣར་ཐང་བརྒྱ་རྩ་ཡི། །རྗེས་གནང་ལ་སོགས་བཞེད་ཆོས་དུ་མ་ཕུལ། །དེད་ཅག་རྣམས་ལ་འཚོ་
བཞབས་ཏོག་དང། །ཡོན་འབུལ་བསྙེན་བཀུར་རྒྱ་ཆེན་གཟབ་ནས་མཛད། །རྣམ་རྒྱལ་ལོ་ལ་གོང་མ་མཚོ་བདུན་གྱི། །ལྷ་ཁང་ཆེན་པོར་མཇལ་བར་ཆིབ་ཁ་བསྒྱུར། །དེད་ཅག་རྣམས་
ཀྱིས་ཁྱེར་འཁོས་ལ་དཔག་པ། །བསུབ་དཀར་འགྲོའི་སྟོན་མོ་འབུལ་བ་གཟབ། །ཚོགས་ཡུན་གཅིག་གི་རིང་ལ་གྲལ་དབུར་བཞུགས། །ཚོགས་པའི་འདོན་པ་བཟང་ཞེས་ལེགས་

[219B] །དགྱེས་པས་བདག་ལ་གསུང་བགྲོས་ཅི་རིགས་གནང། །ཚོགས་པར་ཁ་བཏགས་དངུལ་གྱི་གནང་སྦྱིན་མཛད། །ཞག་བཞི་བཞུགས་པའི་རིང་ལ་ཞོག་ཁ་རེར། །འོ་མའི་
སྤྲིས་མ་དྲོན་པོ་དྲངས་པ་ལ། །ང་ལ་འདི་ན་སྟོན་མོ་འབུལ་པའི་རིགས། །ཅི་ཙམ་བྱུང་ལས་ཁྱོད་ཀྱི་འོ་སྤྲིས་དེ། །ལྷག་ཅེས་དགྱེས་ཚེར་ཆེ་བའི་བཀའ་ལུང་བསྩལ། །པར་ལ་འབྱོན་
ཁར་ངེད་ཀྱི་ལྷ་ཁང་མཇལ། །ང་རང་སྡོད་པའི་ཁང་པར་ཕེབ་ཏེ་བཞུགས། །འཕྲན་བུའང་ཉིད་ཀྱི་འཁྲིས་སུ་སྡོད་དུ་བཅུག་དེད་ཚོས་གསོལ་ཇ་དྲངས་པ་ལེགས་པར་བཞེས། །
སྡེ་པའི་སྲས་སོགས་མཚན་ཉིད་གྲྭ་གསར་བཞི། །ཞབས་ཕྱིར་འབྲང་པའི་བླ་མ་ཤང་རམ་པ། །ཀ་བཅུ་དབུ་མཛད་རྣམས་ཀྱི་བགྲོ་གླིང་བྱས། །དགྱེས་ངོས་ཡུན་རིང་བཞུགས་ཤིང་
གསུང་བགྲོས་མཛད། །ལྷ་ཁང་འདི་ནི་སོག་བོ་ཐམས་ཅད་ཀྱི། །དོན་དུ་བཞེངས་ཤིང་ཇ་སག་ཐམས་ཅད་ནས། །གྲྭ་པ་བསྡུས་ཏེ་ཁྱོད་རང་བླ་མར་བཞག་ཁྱོད་ཚོས་སྐུ་རིམ་ལེགས་
པར་བྱས་པ་ཡིས། །སོག་པོ་ཐམས་ཅད་བདེ་སྐྱིད་ཕུན་སུམ་ཚོགས། །ད་དུང་སྔར་མོས་ཇི་བཞིན་ཡུན་རིང་དུ། །སྡོད་པའི་རྟེན་འབྲེལ་ཆེད་དུ་ཁ་བཏགས་འདི། །སྟེར་ཞེས་བཀའ་ལུང་
དང་བཅས་ཁ་བཏགས་གནང། །འཇམ་དབྱངས་གོང་མས་ཕྲན་བུ་ཡུན་རིང་དུ། །སྡོད་པའི་རྟེན་འབྲེལ་ངོ་མཚར་ཆེ་བ་བསྒྲིགས།། །།



