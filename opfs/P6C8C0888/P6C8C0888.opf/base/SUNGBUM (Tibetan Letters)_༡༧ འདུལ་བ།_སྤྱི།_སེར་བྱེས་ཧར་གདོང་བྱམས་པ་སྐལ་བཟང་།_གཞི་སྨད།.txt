༄༅། །འདུལ་བའི་སྡོམ་ཚིག་གནད་བསྡུས་སྙིང་པོ་ཚིག་དོན་བརྗེད་བྱང་ལས་གཞི་སྨད་ཀྱི་སྐོར་བཞུགས་སོ། །

[001A]༄༅། །བླང་བྱ་ཚུལ་ཁྲིམས་བསྟན་པར་སྤྱིར། །དབྱེ་བ་རབ་བྱུང་གསོ་དབྱར་དགག་སྲ་བརྐྱང་གོས་ཀོ་སྨན་དང་ལས། །ཕྱིར་བཅོས་དུས་དང་དུས་མིན་
འབྱུང༑ །ས་གཞན་གནས་སྤྱོད་ཡོངས་སྦྱོང་དང། །ལས་བྱེ་འཁོར་ལོའི་བྱེ་བ་དང། །རྩོད་པ་ཕྱིར་བཅོས་གནས་མལ་གཞི། །བཅུ་བདུན་འདི་དག་རྩ་བའི་རིམ། །ལས་
བྱེའི་གཞི་ལ་ལུང་གཞི་ལས། །བྱུང་བའི་ཡུལ་གྱིས་ཀོའུ་ཤམྦྷི། །ཕྱིར་བཅོས་གཞི་ལ་ནན་ཏུར་གྱིས། །བཅོས་བཅུག་ཡུལ་གྱིས་དམར་སེར་ཅན། །དུས་དང་
དུས་མིན་བསྡུས་འབྱུང་གཞིར། །ལྟུང་བ་འཆབ་པོས་གང་ཟག་དང། །ས་གཞན་སྤྱོད་གཞིར་སྤོ་མགུ་ལས། །ཕྱོགས་གཅིག་མིང་གིས་སྤོ་གཞི་དང། །
ཡོངས་སྦྱོང་གསོ་དགག་བཞག་པ་ལས། །ཕྱོགས་ཀྱིས་གསོ་སྦྱོང་བཞག་གཞིར་བཏགས། །བསྡུ་ན་བཅུ་བདུན་དེ་དག་ལས། །མ་ཐོབ་ཐོབ་བྱེད་རབ་བྱུང་

[002A]༄༅། །གཞི༑ །མི་ཉམས་སྲུང་བྱེད་གསོ་དབྱར་དགག་བསླབ་པ་ཡོངས་སྦྱོང་གཞི་གསུམ་དང། །སྲ་བརྐྱང་གོས་ཀོ་སྨན་གནས་མལ། །བདེར་གནས་
རྐྱེན་གྱི་གཞི་ལྔ་འོ། །ཉམས་ན་འཆོས་བྱེད་ཕྱིར་བཅོས་ནས། །རྩོད་པ་ཕྱིར་བཅོས་ཡན་ཆད་བདུན། །གསུམ་ཆར་དགོས་ཕྱིར་གསུམ་གྱིས་ལས། །མཚན་ཉིད་འདི་པའི་རབ་
བྱུང་གི་འཇུག་པའི་ཚུལ་ཁྲིམས་གཙོར་སྟོན་པ། །ལེའུ་གཞུང་མིང་ཚིག་ཡི་གེའི་ཚོགས། །རྗོད་བྱེད་འདུལ་གཞིར་སྙད་རུང་མཚོན། །ལུང་བརྟེན་དགོས་པས་བཅུ་
བདུན་གྲངས། །དམ་པར་བཅོ་བརྒྱད་བཅུ་བདུན་སྟེང། །རྣམ་འབྱེད་གཞི་ཞེས་འདྲེན་པ་འམ། །ཕྱིར་བཅོས་གཞི་ལ་ལྟུང་རྩོད་ཀྱི། །ཕྱིར་བཅོས་གཉིས་ཕྱེ་རིན་ཕྲེང་དང། །
རབ་བྱུང་བསྙེན་རྫོགས་གཉིས་ཕྱེ་ནས། །མཚོ་ཊཱིཀ་བཅོ་བརྒྱད་འགྲེལ་ཆུང་བཞིན། །གོ་རིམ་བསླབ་རྟེན་འགྲུབ་པའི་ཕྱིར། །རབ་བྱུང་སྔར་བསྟན་ལུང་དང་མཐུན། །གསོ་སྦྱོང་

[002B] །ཐོག་མར་འདིར་བསྟན་ལུང་གི་རིམ། །དབྱར་དགག་སྲ་བརྐྱང་རིམ་བསྟན་པ། །ལུང་མཐུན་མེད་ཀྱང་ཉམས་ལེན་རིམ། །རིགས་མཐུན་ལྷན་བསྟན་རྟོགས་སླའི་ཕྱིར། །
ཀོ་སྨན་འོག་ནས་གོས་གོང་དྲངས། །ཡོ་བྱད་གཙོ་ཕྱིར་གོས་སྨན་གོང། །གོས་གཞི་གསུམ་ལས་སྲ་བརྐྱང་ཡང། །དགག་དབྱེར་འབྲེལ་ཕྱིར་དང་པོར་བསྟན། །གོས་དང་ཀོ་ལྤགས་སྤྱི་བསལ་རིམ། །སྤྱོད་
དང་ལྟ་བའི་དབྱེན་གཉིས་པོ། །རིགས་མཐུན་ལྷན་བསྟན་རྟོགས་སླའི་ཕྱིར། །ལས་བྱེའི་གཞི་ནི་ལས་འོག་དང། །འཁོར་ལོ་བྱེ་གཞི་རྩོད་པའི་གོང། །རྩོད་པའང་གནས་མལ་གོང་དུ་དྲངས། །འཁོར་
རྩོད་བརྗོད་བྱ་ཉུང་མང་རིམ། །ཀུན་ལ་དགོས་ཕྱིར་ལས་གཞི་དབུས། །ཀུན་གྱི་རྟེན་ཕྱིར་གནས་མལ་མཐར། །བཅུ་བདུན་དོན་རྟོགས་གཞི་ཕྱིར་གཞི། །གསོ་སྦྱོང་དབྱེ་གཞི་ཆོས་འདི་པའི། །དགེ་
སྦྱོང་གསོ་སྦྱོང་མཚན་ལྡན་ཙམ། །དབྱེ་བ་ཞི་མཐུན་བཀྲ་ཤིས་དང། །གནོད་བཟློག་བཅོ་ལྔ་བཅུ་བཞི་དྲུག་བསྡུ་ན་ཞི་མཐུན་གཉིས་འདུས་ཏེ། །དང་པོ་ཐ་ལྔ་རིམ་པ་བཞིན། །འདི་བའི་བསླབ་པ་ཡོངས་
སྦྱོང་གང། །ཉེས་པ་ཕྱིར་བཅོས་དངོས་མིན་ལ། །དབྱར་དགག་གང་རུང་མིན་པ་དེ། །འདི་པའི་གསོ་སྦྱོང་མཚན་ཉིད་དོ། །ཞི་གནས་ཏིང་འཛིན་སྒོམ་པ་དང། །དགེ་སློང་ཕ་མས་ལས་ཆོག་དང། །དགེ་ཚུལ་

[003A]༄༅། །ཕ་མས་སྔགས་ཚིག་དང། །སྔོན་ཆོག་ཚིགས་བཅད་འདོན་པའང་ཡོད། །སྔར་བསགས་དག་བྱེད་ཕྱི་རྒྱུན་སྔོམ། །སེམས་ཤེས་གཉིས་དང་ཚུལ་སྦྱོང་བས། །ཞི་མཐུན་གསོ་སྦྱོང་
གཉིས་སུ་ངེས། །དོན་གྱི་གཙོ་དང་ཚིག་ཉུང་བས། །ཞི་གནས་སྔོན་དང་མཐུན་པ་གཞན། །བསླབ་པ་གསོ་ཞིང་སྦྱོང་བས་དེའོ།    ༈    །ཞི་གནས་གསོ་སྦྱོང་དགོས་པའི་དོན། །དངོས་སུ་བྱིང་རྒོད་
སྤོང་བ་དང། །བརྒྱུད་ནས་ཉོན་མོངས་མཐའ་དག་སྤོང། །གང་དུ་མ་དགག་སྤོང་ཁང་གཞིར། །གང་གིས་ཚུལ་དག་མང་དུ་ཐོས། །འདོད་ཆུང་ཆོག་ཤེས་གདམས་ངག་ལྡན། །ལུས་སེམས་འདུ་འཛིས་
དབེན་པ་དེས། །གང་ན་མོས་པ་མི་སྡུག་པ། །དེ་ཉིད་ནད་སྐྲན་མཚོན་དུག་དང། །མི་རྟག་སྡུག་བསྔལ་སྟོང་བདག་མེད། །འཇོག་ཅིང་དཔྱད་པའི་ཞི་ལྷག་ཟུང། །བསྒོམས་པས་སྔོན་བསགས་ལས་
སྒྲིབ་སྤྱོང། །མི་ནུས་ལངས་ཏེ་རྒྱུན་ཆགས་བཀླག། །ཇི་ལྟར་བྱིང་བ་སྤོང་བའི་ཕྱིར། །ཆུ་ཚོད་སྣོད་འདྲའི་བུམ་ཆུང་དང། །ཤིང་གི་བྱང་བུ་མཐོ་གང་ཚད། །ཤིང་གི་རིལ་ཆུང་ཆུས་བཀང་བའི། །གདོས་
བུ་ཅི་རིགས་རྣ་བར་དཔྱངས།    ༈    །བདེར་གནས་བསམ་གཏན་འཕེལ་བའི་ཕྱིར། །ཆོས་དྲུག་ལྡན་ཞིང་འགྲོ་བཞི་བྲལ། །སྔར་བསྒོས་མ་འབྲེལ་མཚམས་ནང་གནས། །ཚོགས་སུ་མ་ལོངས་སྤྲོ་བྱས་

[003B] །དགེ་འདུན་མཚན་ཉིད་བཞི་ལྡན་གྱིས། །གསོལ་དང་གཉིས་ཀྱིས་ཞལ་ཏར་བསྒོ། །དམིགས་བསལ་དགེ་ཚུལ་རྣམ་དག་ཀྱང། །ཆོ་ག་བསྒྲགས་པས་བསྐོ་རུང་གསུངས། །དེས་ཀྱང་དེ་དག་མི་
གཡེང་ཕྱིར། །དེ་ཡི་བྱ་བ་གཞུང་བཞིན་བསྒྲུབ།    ༈    །དགེ་འདུན་བསྡུ་ཕྱིར་གཎྜི་བརྡུང། །གཎྜའི་རྒྱུ་ནི་དེའི་མདོ་ལས། །ཙན་དན་བིལ་ཝ་པ་ལ་ཤ་ཨ་ཤྭད་ཐ་དང་ཙན་དན་དམར། །རྒྱ་སྟར་ཏ་ལ་ཀེང་
ཤུ་ཀ་ཤིང་ཤ་པ་དང་ཏ་མ་ལ། །ཨ་མྲ་སྟར་བུ་སྐྱུ་རུ་ར། །ཏི་ན་ཏི་ས་ར་ཨ་ཤ་ཀཾ་འདི་དག་ཐམས་ཅད་མེད་ན་ཡང། །འོ་སེ་ལས་ནི་བྱ་བར་གསུངས། །ཆུང་ཚད་སྲིད་དུ་སོར་གྱ་བཞི། །ཆེ་ཚད་བརྒྱ་
བརྒྱད་དེ་བར་འབྲིང། །ཞེང་དུ་སོར་དྲུག་ངོས་སོར་གཉིས། །ཟུར་གཉིས་བཅུམ་ཞིང་གཞོགས་པ་ལ། །སོར་མོ་བརྒྱད་རེ་བརྒྱད་རེ་དང། །རྩེ་གཉིས་སྤལ་པའི་མགོ་བཞིན་བྱ། །གཎ་གཡོག་སྔར་གྱི་ཤིང་
ཉིད་ལས། །དབྱིབས་ཟླུམ་རྩེ་གཉིས་ནེའུ་ལེའི་མགོ་སྲིད་སོར་བཅུ་གཉིས་འཆང་གཟུང་མཉམ། །གནོད་པ་ཞི་ཕྱིར་རབ་གནས་ནི། །བཀྲ་ཤིས་ཚིག་དང་སེར་སྔགས་བྲི། །སྤོང་བའི་གཎ་ཆུང་སོར་
ཉེར་བཞི། །ཡང་ན་བཅུ་གཉིས་མཁར་གསིལ་དོད། །བརྡུང་ལུགས་ཤངས་ཚ་ལན་གསུམ་བྱས། །བཅོ་བརྒྱད་འཕེལ་ཞིང་བཅུ་བདུན་ཕྲི། །དགེ་འདུན་བསྡུ་ཕྱིར་རྒྱུད་ཏོག་གསུམ། །ལས་ཕྱིར་རྒྱུད་

[004A]༄༅། །གཅིག་ཏོག་གསུམ་དང། །འགའ་ལས་རྒྱུད་གསུམ་ཏོག་གཉིས་ཤེའོ། །རོ་ཕྱིར་ཏོག་མེད་རྒྱུད་ཉི་ཚེ། །འགའ་ལས་རྒྱུད་ཏོག་གཅིག་ཅེ་འོ། །སྤོང་བ་བསྡུ་ཕྱིར་མཁར་གསིལ་
གྱིས༑ །གཎྜའི་བྱ་བ་བྱེད་ཀྱང་རུང། །འགའ་ལས་གཎ་ཆུང་བརྡུང་ཞེ་འོ། །གནོད་པ་ཞི་ཆེད་མ་ཞི་བར། །གདུགས་ཚོད་ལ་བབ་མ་བབ་ཀྱིས། །ཟས་ཕྱིར་གཎྜི་ཆེ་ཆུང་བརྡུང།    ༈    །གསོ་སྦྱོང་
གནས་ལ་བློ་མཐུན་པས། །དགེ་འདུན་ཐུགས་མཐུན་ཀླག་ཅོར་སྤོང། །གྲུབ་བྱས་ཟིན་གསུམ་ཅི་རིགས་ཡུལ། །ཉེ་འཁོར་འདོམ་ལྡན་དགེ་འདུན་བཞི། །སྔར་མཐུན་བྱས་དང་མ་འབྲེལ་བར། །དགེ་
འདུན་མཚན་ཉིད་བཞི་ལྡན་གྱིས། །གསོལ་གཉིས་ལས་ཀྱིས་བློ་མཐུན་བྱ། །སྐྱབས་ཀྱི་ཞེན་པ་འབྱུང་མེད་ཕྱིར། །དབྱེ་ཐང་ཀ་ལ་དེ་མི་དགོས། །དགེ་སློང་དེར་མེད་སྐྱ་རེངས་ཤར། །རྟེན་གནས་
   ༈    །མཚམས་ཆེ་བཅད་པས་སྤྱིར་ལས་དང། །བྱེ་བྲག་གསོ་སྦྱོང་དགག་དབྱེ་ལ། །ཐམས་ཅད་འདུས་པས་ཀུན་དག་འགྱུར། །གོས་འབྲལ་དབྱར་འདྲལ་སྤང་སླ་ཞིང། །
དབྱར་ཚུལ་གཞན་དུ་ཞུགས་པས་ཀྱང། །སྲ་བརྐྱང་ཕན་ཡོན་འཐོབ་པར་འགྱུར། །དབུས་ནས་དཔག་ཚད་ཕྱེད་གསུམ་ཚུན། །ཕྱོགས་བཞིའི་མཚན་མ་བརྟན་པོ་ལྡན། །ཆུ་ལ་སོགས་པས་མཚམས་

[004B] །སྔར་མཚམས་བཅད་དང་མ་འབྲེལ་ཞིང། །གཞན་གྱིས་མཚན་མ་མ་བཙུགས་པར། །དགེ་འདུན་མཚན་ཉིད་བཞི་ལྡན་གྱིས། །རྒྱུས་ཅན་ཚོགས་པར་མཚན་བརྗོད་རྗེས། །གསོལ་
དང་གཉིས་ཀྱིས་མཚམས་ཆེ་བཅད། །དགེ་སློང་དེར་མེད་སྐྱ་རེངས་ཤར། །ཕྱོགས་བཞིའི་མཚན་མ་བརྟན་པོ་ཞིག་ཆུ་ལ་སོགས་པའི་མཚམས་གཞན་བྱུང། །རྟེན་ཞིང་མིན་གྱུར་ཆོ་གས་འཇིག་ཀ་པི་ན་ཡིས་ངག་སྙམ་པས། །མ་འདུས་པ་ལས་མཚམས་བཅད་བཅས།    ༈    །གོས་དང་མི་འབྲལ་གནང་སྦྱིན་པས། །མཚམས་དེར་ཀུན་གྱི་འབྲལ་ཉེས་ཁེགས། །ས་དེར་སྔར་གནང་མ་འབྲེལ་ཞིང། །
ལས་ཀྱིས་མཚམས་བཅད་ཆེ་ཆུང་ནང། །དགེ་འདུན་མཚན་ཉིད་བཞི་ལྡན་གྱིས། །གསོལ་གཉིས་ལས་ཀྱིས་གནང་བ་བྱིན། །མཚམས་ཀྱི་འཇིག་རྒྱུ་ཀུན་གྱིས་འཇིག་རང་བཞིན་མཚམས་ལ་དེ་མི་
འཆགས༑ །རྩིག་པའི་མཚམས་ལའང་རུང་གསུངས་པ། །ལས་མཚམས་ནང་གི་རྩིག་པར་དགོངས། །འདི་ནི་ཅི་དགར་འཇུག་གནང་གི་ཅིས་ཀྱང་དགོས་པའི་སྒྲུབ་པ་མིན། །ཞུ་བར་ལས་ཀྱི་མཚམས་
བཅད་ན། །རྩིག་མཚམས་གྲོལ་ཞེས་གསུངས་པ་ཡང། །ལས་ལ་འདུ་དགོས་ལ་ལྟོས་ནས། །དེ་ཞིག་མཚམས་གཅིག་འགྱུར་ལ་དགོངས། །འབྲལ་ལྟོས་དེ་ཞིག་མཚམས་གཅིག་ན། །མི་འབྲལ་གནང་

[005A]༄༅། །བྱིན་དོན་མེད་འགྱུར། །མི་འབྲལ་གནང་པ་བྱིན་ཟིན་ཀྱང། །ལས་མཚམས་གཞན་ཕྱིར་མཚམས་ཆེའི་ཁོངས། །དཀྱིལ་འཁོར་བ་ལ་གོས་བཞག་སྟེ། །དབྱེ་ཐང་ཀ་ལ་ཉལ་ན་འབྲལ། །ལས་
ལ་ལྟོས་ཏེ་མཚམས་གཞན་ཀྱང། །འབྲལ་ལ་ལྟོས་ཏེ་གཞན་མིན་ཕྱིར། །རང་བཞིན་མཚམས་ཁོངས་དཀྱིལ་འཁོར་བར། །གོས་བཞག་གཞན་དུ་ཉལ་མི་འབྲལ།    ༈    །དཀྱིལ་འཁོར་བློ་མཐུན་བྱས་པ་ཡིས།།
དགེ་འདུན་འདུ་བ་ཁྱབ་ཆེ་སྤོང། །གདིང་བ་བཞི་བཅུ་བསྒྲུབ་བྱ་ཤོང། །རང་བཞིན་མཚམས་སམ་མཚམས་པོ་ཆེ། །གཅོད་པར་འགྱུར་བའི་ནང་ཁོངས་ཡིན། །ཕྱོགས་བཞིའི་མཚན་མ་ནས་བཟུང་
སྟེ༑ །འཇིག་རྒྱུའི་བར་འདྲ་ཁྱད་པར་ནི། །མཚམ་ཆེར་སྲུང་བྱེད་ཡོད་གྱུར་ན། །འདི་ལ་མེད་ཀྱང་འདི་མི་འཇིག་དཀྱིལ་འཁོར་པ་ལས་ཚད་ལྷག་ཅིང། །དཔག་ཚད་ཕྱེད་གསུམ་མ་ལོངས་ཚུན། །མཚམས་
བཅད་མཚམས་ཆུང་ཁོ་ན་དང། །གདིང་བ་བཞི་བཅུ་བསྒྲུབ་བྱ་བཅས། །ཤོང་ཙམ་མཚམས་བཅད་དེ་གཉིས་ཀ་རིན་ཕྲེང་དེ་གཉིས་གཅིག་པ་སྟེ། །ཚད་ཀྱང་ཐ་མལ་གཏམ་ཐོས་ཚུན། །འདུལ་
ལས་བརྒྱ་རྩ་གཉིས་འགྱུར་ཕྱིར། །ཐ་དད་མིན་པར་བུ་སྟོན་བཞེད། །མཚམས་ཆེར་དཀྱིལ་འཁོར་གཅོད་འདོད་ན། །ཕྱི་མ་མཚམས་བཅད་འཆགས་པའི་ཕྱིར། །མཚམས་ཆེ་བཀྲལ་ནས་ཚིག་གཅིག་

[005B] །ཆེ་ཆུང་མཚམས་གཉིས་བཅད་བགྲོལ་རུང། །མ་བཅད་རྩིག་པ་ཝ་ཁ་དང། །དགོན་པར་རྒྱང་གྲགས་ཚུན་ཆད་མཚམས།    ༈    །ལུས་ཀྱིས་འདུ་བར་མ་ནུས་ན། །འདུན་པ་ཕུལ་བས་མཐུན་པ་
འགྲུབ༑ །ཡོངས་དག་ཕུལ་བས་གསོ་སྦྱོང་དང། །དགག་དབྱེར་བདག་ཉིད་དག་པར་འགྱུར། །ཡོངས་དག་རྐྱང་པས་མཐུན་འགྲུབ་ན། །གཉིས་ཚོགས་ཕུལ་བ་དོན་མེད་འགྱུར། །ཁ་སྐོང་འོས་པའི་དགེ་
སློང་གིས། །ཡོངས་དག་རྐྱང་ཕུལ་དོན་མེད་ཡིན། །བླང་ཡུལ་མཚམས་གནས་ཁ་སྐོང་འོས། །ལུས་སམ་འདུན་པས་མ་འདུས་ཤིང། །མི་མཐུན་ལས་ཀྱི་ཡུལ་མིན་ལ། །སྨྱོས་གནང་མ་ཐོབ་ཤེས་སམ་
འཕྲིགས༑ །དངོས་སུ་གྲངས་ཀྱི་སྐོང་བྱེད་མིན། །དངོས་སུ་མི་འདུའི་རྐྱེན་ལྡན་བརྒྱད།    ༈    །ཡོངས་དག་བླང་ཡུལ་ད་བརྒྱད་ལས། །ཁ་སྐོང་འདུན་པས་མ་འདུས་ཚབ། །གསོ་རུང་ཡོངས་དག་མ་
ཕུལ་ལས། །ཆོས་དྲུག་སྟེང་དུ་མཚམས་གནས་པའི། །ཆོས་ནི་བདུན་ལྡན་འགྲོ་བཞི་བྲལ། །བླངས་དང་མ་བླངས་ཁྱད་ཤེས་པས། །མཚམས་བཅད་མ་གཏོགས་ལས་ཀུན་ལ། །འདོན་རྐྱང་བླངས་ཤིང་གསོ་དགག་ལ། །འདུན་ཡོངས་གཉིས་ཚོགས་བླང་བར་བྱ། །ཆོ་ག་ཉི་ཤུ་རྩ་ལྔ་སྟེ། །ཀུན་ལ་འདུན་རྐྱང་འབུལ་བ་དང། །གསོ་སྦྱོང་དང་ནི་དགག་དབྱེ་ལ། །ཡོངས་དག་རྐྱང་པ་འབུལ་པ་རེ། །དེ་ལ་

[006A]༄༅། །གཉིས་ཚོགས་འབུལ་བ་རེར། །གནས་བརྟན་ལེན་དུ་བཏང་བ་ལྔ། །ལེན་པོས་འབུལ་ལམ་དྲི་བ་ལྔ། །ཡུལ་དེས་དེ་དག་འབུལ་བ་ལྔ། །གནས་བརྟན་བླངས་སམ་དྲི་བ་ལྔ། །
ལེན་པོས་དེ་དག་བརྗོད་པའོ། །གཅིག་གིས་དུ་མའི་གཉིས་ལེན་རུང། །ལེན་པོས་བླངས་ནས་མ་རྗོད་བར། །རྒྱུག་མཆོངས་མགྱོགས་དང་མཚམས་ཕྱིར་འགྲོ། །གཉིད་ཉལ་སྙོམས་འཇུག་སོགས་
མི་རུང། །ཞག་ལོན་གཞན་སོང་མཚན་གྱུར་དང། །ཤི་དང་བབས་དང་མཁར་འགྲོ་དང། །ལྐོག་མ་ཆུར་ནུབ་སོགས་ཀྱིས་འཇིག་དགེ་སློང་མ་དང་བསླབ་བྱིན་ལས། །བླང་དུ་རུང་ཡང་དབུལ་མི་
རུང༑ །བདེན་པ་མཐོང་ན་རུང་བར་གསུངས།    ༈    །གསོ་སྦྱོང་བྱས་པས་ཁྲིམས་དང་ཆོས། །དག་འགྱུར་མ་བྱས་ཉེས་པ་ཁེགས། །གནས་གསུམ་བློ་མཐུན་བྱས་དང་འབྲེལ། །ཉེ་འཁོར་འདོམ་གང་
ཡན་ཆད་ལྡན། །མཚམས་ནང་གཙང་ཞིང་ཡངས་པ་སྟེ། །འཇིག་པའི་ཉེན་ཅན་མིན་པ་ལ། །དགེ་འདུན་མཚན་ཉིད་བཞི་ལྡན་ནམ། །དགེ་སློང་འཁྲུལ་བཅས་ལྟ་བུས་ཀྱང། །ཟླ་བ་ཕྱེད་ཕྱེད་ཚེས་བཅོ་
ལྔར༑ །སྦྱོར་བ་བཤགས་བསྡམས་བསླབས་བྱས་པས། །རང་གཞན་ལྟུང་བ་དག་པ་དང། །ཕྱག་དར་གནས་མལ་མཆོད་བཤམས་ཀྱིས། །གཙུག་ལག་ཁང་གི་བྱ་སྒྲུབ་དང། །དམ་ཆོས་བཤད་ཅིང་

[006B] །ཚུལ་ཤིང་བྲིམ་ཞིང་བགྲང་བ་དང། །མ་འདུས་པ་ལས་འདུན་ཡོངས་བླང། །མེ་ཏོག་དབུལ་ཞིང་མདོ་གདོན་གསོལ། །དངོས་གཞི་ཚུལ་ལྡན་རྒན་རབས་ཀྱིས། །སོ་སོ་ཐར་པའི་མདོ་
གདོན་ཞིང། །མཇུག་ཏུ་དགེ་བ་བསྔོ་བ་འོ། །འདོན་ཚུལ་གླེང་གསོལ་ཚིག་བརྗོད་ཅིང། །ཕམ་པ་མན་ཆད་ཐོས་བསྒྲགས་ནས། །རིལ་གྱིས་འདོན་པའི་ཚུལ་དང་ལྔ། །ལྟུང་བྱེད་སྔེར་རེག་རྗོགས་འདོན་
དགོས༑    ༈    །ཡུལ་དང་རྟེན་དང་དུས་ཆོག་གི་དམིགས་བསལ་བཞི་ནི་རིམ་པ་བཞིན། །མཚམས་ཆེར་མ་གྲུབ་དཀྱིལ་འཁོར་དང། །མཚམས་མ་བཅད་པའི་གནས་སུ་བྱ། །སྤྱོད་ལམ་འཇུག་སྟེ་མ་
གྲུབ་ན། །འགྲེང་སྟེ་འགྲོ་བཞིན་བྱེད་ཀྱང་རུང། །རྐྱེན་གྱིས་བཅོ་ལྔར་མ་གྲུབ་ན། །བཅུ་དྲུག་ཉི་ཤར་གོང་དུ་དང། །འཁྲུལ་ན་བཅུ་བཞི་བཅུ་དྲུག་དང། །བཀྲ་ཤིས་ཅི་རིགས་ཚེས་ལ་འཆགས། །ཆོ་
གའི་དམིགས་བསལ་གསོལ་འོག་ཏུ། །གླེང་གྮིའང་དོར་ནས་ཚིགས་བཅད་གདོན། །སྔོན་སྐབས་ཚིགས་བཅད་གདོན་པ་དང། །དགེ་ཚུལ་སྔགས་ཚིག་བརྗོད་པས་འགྲུབ། །དགག་དབྱེ་གསོ་
སྦྱོང་མིན་ན་ཡང། །དེ་ཡིས་གསོ་སྦྱོང་དགོས་པ་འགྲུབ། །ཡོངས་དག་ཕུལ་དང་བྱིན་བརླབས་པས། །གསོ་སྦྱོང་མི་འགྲུབ་མ་བྱས་ཁེགས།    ༈    །ལྟུང་མཐུན་རློབ་དོན་ལྟུང་ལ་འཛེམ། །ད་ལྟ་འཆོས་

[007A]༄༅། །རྐྱེན་མ་འཛོམ་ཞིང། །འཛོམ་ཚེ་ཕྱིར་འཆོས་གོ་བྱེད་པའོ། །བརླབས་པས་ལས་ཀྱི་ཁ་སྐོང་འོས། །མ་དག་དག་སྨྲའི་རྫུན་མི་འབྱུང། །དགེ་སློང་ཆོས་ནི་བདུན་ལྡན་དྲུང། །ཕམ་
པས་མ་གོས་བསྙེན་རྫོགས་ལྡན། །ཤེས་པ་རང་བཞིན་ཐ་མལ་ལུས། །གནས་ནས་མ་ཕྱུང་ཕྱིར་འཆོས་པའི། །ཡུལ་མེད་ཡུལ་གྱི་གྲངས་མ་ཚང། །ཡུལ་དང་ལྟུང་བ་མཐུན་པ་དང། །རྩོད་བཅས་
ངེས་མིན་ཡིད་གཉིས་གྱུར། །ཆད་ལས་མ་སོང་ཆོས་བདུན་གྱིས། །དངོས་སུ་འཆོས་རྐྱེན་མི་ལྡན་པས། །བརླབས་པས་འདག་རུང་རྒྱུད་དང་འབྲེལ། །ངེས་སམ་ཡིད་གཉིས་ཟ་བ་དང། །བརླབ་
གཞི་དེ་ལས་བྱུང་མིན་ལྟུང། །ལས་ཀྱི་གནས་སུ་མ་འདུས་གོང། །སྔགས་ཚིག་ལན་གསུམ་བརྗོད་པས་བརླབ།    ༈    །ལས་ཀྱི་གནས་སུ་འདུས་པ་ལ། །དགེ་འདུན་ཀུན་གྱི་ཐུན་མོང་ལྟུང། །གསོལ་
བ་འབའ་ཞིག་ལས་ཀྱིས་བརླབ། །གང་ཟག་འཆོས་རྐྱེན་འཛོམས་པ་ཡང། །འགོར་བ་སྤང་ཕྱིར་སྔགས་ཀྱིས་བརླབ། །ཁ་སྐོང་བྱེད་པས་དྲུང་ན་མོར། །ལས་བྱེད་པས་ནི་ཡིད་ཀྱིས་སམ། །ངག་ཏུ་
གཞན་གྱིས་མི་ཐོས་བརྗོད།    ༈    །དགེ་སློང་བཞི་རུ་མ་ཚང་ན། །གསོ་སྦྱོང་བྱིན་གྱིས་བརླབ་པར་བྱ། །མ་བྱས་ཉེས་ཁེགས་བཅས་མཚམས་ཟིན། །དགེ་སློང་ཆོས་བདུན་ལྡན་གྱི་དྲུང། །བསྙེན་རྫོགས་

[007B] །ཤེས་ལུས་རང་བཞིན་ཐ་མལ་གནས། །གནས་ནས་ཕྱུང་མིན་གསོ་སྦྱོང་ནི། །དངོས་ཉིད་བྱེད་རྐྱེན་མི་ལྡན་པས། །སྦྱོར་བ་གནས་ཁང་བྱ་སྒྲུབ་རྗེས། །དགེ་སློང་གཞན་མེད་
ངེས་ཐོབ་ཚེ། །ཕྱག་འཚལ་སྤྱོད་ལམ་བསྟན་བྱས་ནས། །སྔགས་ཚིག་ལན་གསུམ་བརྗོད་པས་བརླབ། །རྒན་པས་གཞོན་པར་ཕྱག་མ་གཏོགས། །མཇུག་ཏུ་ཐབས་ལེགས་གཅིག་པུས་མིན། །གསོ་
དགག་ཉིན་གཅིག་གཉིས་བཀག་ཀྱང། །ཕྱིས་འོངས་དོན་དུ་གཉིས་བྱར་རུང། །འདུ་བ་མི་མཐུན་ཙམ་མ་ཟད། །གཉུག་མ་བ་ཡིས་གཉུག་མ་དང། །གློ་བུར་པ་ཡིས་གློ་བུར་པ། །འདྲེས་མས་འདྲེས་མ་
ཕྱིས་འོངས་པའི། །འདུ་བ་མཐུན་པ་དག་ལ་ཡང། །མི་མཐུན་མེད་ཚེ་ཅི་དགར་དང། །མི་མཐུན་བསྐྱེད་ཚེ་ངེས་འཇུག་དགོས། །གསོ་དགག་བྱས་རྗེས་ཕྱིར་འོངས་རྣམས།    ༈    །ཚོགས་པ་གསོལ་ཡང་
མ་ཐོབ་ན། །མི་མཐུན་སྤང་ཕྱིར་མཚམས་གཞན་དུ། །གསོ་སྦྱོང་དང་ནི་དགག་དབྱེ་བྱ། །ཕྱིས་འོངས་ལས་ལྷག་མྱོང་བས་འགྲུབ། །ལས་ཀྱི་གནས་ནས་མ་སོང་ན། །ཕྱིས་འོངས་དོན་དུ་ཚོགས་
སྦྱིན་ངེས། །མང་པོ་ལྷག་ན་ཉུང་དུས་ཀྱང། །ཚེས་གྲངས་མི་མཐུན་གང་མང་དང། །མཉམ་ན་གཉུག་མའི་རྗེས་སུ་འཇུག་ཁྱིམ་པ་དད་ན་ལས་ཐོས་རུང། །ཕོངས་ཚེ་ཁྱིམ་པ་ཡོད་ཀྱང་བཤགས།།

[008A]༄༅། །རྒྱལ་དབོ་ས་ག་ཆུ་སྟོད་ཁྲུམས། །སྨིན་དྲུག་མར་ངོ་བཅུ་བཞི་དང། །གནོད་བཟློག་དབྱེན་འདུམ་བཀྲ་ཤིས་ཀྱི། །གསོ་སྦྱོང་གསུམ་ནི་དུས་མ་ངེས།    ༈    །དབྱར་དུས་འགྲོ་འདུག་མང་སྤང་
ནས༑ །གནས་གཅིག་གནས་པར་ཁས་བླངས་པས། །དངོས་སུ་མ་བྱས་ཉེས་པ་ཁེགས། །རྒྱུད་ནས་སྲོག་ཆགས་ལ་གནོད་སྤོང། །གཞན་དག་མ་དད་འཕྱ་བ་དང། །ལུས་སྲོག་ལ་ཡང་གནོད་པ་སྤོང། །
དོན་དང་བྱ་བ་ཉུང་འགྱུར་པས། །ཐོས་བསམ་སྒོམ་གྱི་ཤེས་རབ་འཕེལ། །གནས་རལ་གྲུམས་པ་འཆོས་འགྱུར་ཞིང། །དགག་དབྱེ་སྲ་བརྐྱང་འབྱུང་བ་བརྒྱད། །མཐུན་རྐྱེན་ཚང་ཞིང་འགལ་རྐྱེན་
མེད༑ །སྡུག་བསྔལ་ཡིད་མི་བདེ་མི་བསྐྱེད། །སྟེང་གཡོག་བཅས་པའི་གནས་གཅིག་ནི། །དགེ་སློང་བཅས་ཤིང་སྒོ་གླེགས་བཅས། །རང་གཞན་ཐུན་མོང་མཁོ་མིན་པའི། །མཁའ་སོགས་མཚམས་
གཞན་མིན་གནས་སུ། །ཡུལ་ནི་ཆོས་བདུན་ལྡན་གྱིས་དྲུང། །རབ་བྱུང་སྡེ་ལྔ་བར་མ་བཅས། །དབྱར་ལ་གནས་པའི་མཐུན་རྐྱེན་ལྡན། །ཤེས་ལུས་རང་བཞིན་ཐ་མལ་གནས། །གནས་ནས་མ་ཕྱུང་
དེ་དག་གིས། །གནས་ཁང་བྱི་དོར་བྱས་ཤིང་བརྒྱན། །གནས་མལ་སྟོབ་པོ་བསྐོ་བ་དང། །སྟོབ་པོས་ཚུལ་ཤིང་རྒན་རིམ་བཞག་ཁྲིམས་སུ་བྱ་བ་བརྗོད་པ་དང། །གནས་བརྟེན་གསོལ་

[008B] །གནས་མལ་བསྟབས་ནས་གནས་པའི་གྲངས། །གོ་བར་བྱ་བ་སྔོན་བཏང་ནས། །སྔ་ཕྱིའི་དབྱར་གྱི་བྱེ་བྲག་གིས། །གྲོ་ཁྲུམས་མར་ངོའི་ཚེས་གཅིག་གི་སྐྱ་རེངས་ཤར་ཚེ་ཟླ་
གསུམ་པར། །ཕྱག་འདུག་ཐལ་སྦྱར་སྤྱོད་ལམ་དང། །སྔགས་ཚིག་གསུམ་གྱིས་ཁས་ལེན་བྱ། །མ་གྲུབ་ཡིད་དམ་ཙམ་གྱིས་འཆགས། །དམ་ཚིག་དམ་བཅའི་གནས་སུ་འབྲེལ། །འཁྲུལ་ལོང་སྤོང་
ཞིང་ཐོས་བསམ་བརྩོན། །གནས་རལ་གྲུམས་འཆོས་ཡུན་རིང་གནས། །དབྱར་ཚུལ་རལ་པ་སྤང་ལ་དགོས། །མ་བརླབས་མཚམས་ཕྱིར་འགྲོ་བ་སྤོང། །རྒྱུད་ནས་རྙེད་པ་བགོད་པ་དང། །ལྟུང་བ་
གླེང་དྲན་ནན་ཏུར་སྤང།    ༈    །གནས་མལ་སྟོབ་བསྐོས་མ་བསྐོས་པར། །སྟོབས་པའི་ཉེས་ཁེགས་བཅས་མཚམས་ཟིན། །ཡུལ་དང་རྟེན་དང་ཆོ་ག་ནི། །སྤོང་བའི་ཞལ་ཏའི་སྐབས་དང་མཚུངས། །
གནས་མལ་བསྟབས་པས་བདེ་བར་གནས། །བསྟབ་ཡུལ་འདི་པའི་རབ་བྱུང་གང། །རྩ་ལྟུང་བཅབས་མིན་གནས་ཕྱུང་མིན། །ལྟ་སྤྱོད་སྒོ་ནས་ཆོས་གཞན་མིན། །འཐབ་ཀྲོལ་ཅན་མིན་ཕྱིས་བྱུང་
མིན༑ །གནས་པར་ཁས་ལེན་མཚན་མཐུན་པ། །མཛེ་ཅན་གནས་མལ་མི་ཉམས་པའི། །ཆོས་ནི་བཅུ་དང་ལྡན་པ་ལ། །སྟོབ་པོ་ཆོས་ནི་བཅུ་བཞི་ལྡན། །དགེ་འདུན་ཉིད་ཀྱིས་བསྐོས་འབྲེལ་བས། །

[009A]༄༅། །བསྟབ་བྱ་གནས་མལ་དགེ་འདུན་དབང། །རང་གཞན་ཐུན་མོང་མཁོ་མིན་པ། །ནད་པར་བསྔོས་པ་མ་ཡིན་ཞིང། །བསྟབས་ཟིན་པ་དང་མ་འབྲེལ་བ། །དུས་ནི་རྒྱུ་སྐར་མ་ཤར་
གོང༑ །མདུན་འདུག་ཡོན་ཏན་བརྗོད་ཅིང་བསྟབ།    ༈    །ཆོས་དོན་ཞག་བདུན་དབྱར་བརླབས་པས། །དབྱར་འདྲལ་མི་འབྱུང་བཅས་མཚམས་ཟིན། །རབ་བྱུང་ལུས་ཤེས་མ་བྱུང་བ། །དབྱར་
གནས་དམ་བཅས་དང་འབྲེལ་བས། །དགེ་སློང་བདུན་ལྡན་མཚམས་གནས་དྲུང། །མཐའི་ཞག་དྲུག་གོང་གནང་བ་ནི། །མ་ཐོབ་ཐོབ་པའི་བྱེ་བྲག་གིས། །ཉིན་ཞག་བདུན་དང་བཞི་བཅུའི་བར། །ཆོས་
ཆེད་སྔགས་ཚིག་གསུམ་གྱིས་བརླབ། །ཞག་གྲངས་འཕེན་ཟད་བྱ་མེད་དང། །བྱ་བ་ཆོས་དང་མི་ལྡན་ཤེས། །རྟེན་དེ་ཞིང་མིན་གྱུར་པས་འཇིག་འདུལ་འཛིན་མེད་པར་གནས་མི་རུང།    ༈    །ཉིན་ཞག་
བཞི་བཅུའི་གནང་སྦྱིན་པས། །བྱིན་རླབས་འཆགས་ཤིང་བཅས་མཚམས་ཟིན། །ལས་གཞིར་འབྱུང་བའི་ཆོས་བརྒྱད་སྟེང། །གནང་བ་བྱིན་དང་མ་འབྲེལ་ཞིང། །དབྱར་དམ་བཅས་དང་འབྲེལ་
བ་ལ། །ཞག་བརྒྱད་ནས་བཟུང་བཞི་བཅུའི་བར། །དཀོན་མཆོག་གསུམ་དང་གཞན་དོན་དུ། །སྤྲོ་བར་བྱས་རྫེས་ལན་གསུམ་གསོལ། །རང་གི་དོན་ལ་སྤྲོ་འདྲི་དོར། །གསོལ་གཉིས་ལས་ཀྱིས་གནང་

[009B] །གཅིག་མདུན་གཅིག་ཅར་བཞི་བཅུ་འམ། །བདུན་ཚན་ལྔར་བཅད་ཞག་ལྔ་བརླབ། །མཚམས་སུ་ཞག་མང་གནས་དགོས་ཕྱིར། །བཞི་བཅུ་ལས་ལྷག་བརླབ་མི་རུང། །རྐྱེན་མེད་
མཐའ་ཞག་དྲུག་ལའོ།    ༈    །ཆོས་གོས་ལྷུང་བཟེད་བསོད་སྙོམས་སྨན། །སྦྱིན་ཞེས་དམ་བཅས་མ་བྱིན་ཉེས། །དབྱར་དམ་ལས་འདས་ཉེས་འདིས་མཚོན།    ༈    །དགག་དབྱེ་བྱས་པས་
ཁྲིམས་ཆོས་དག་མ་བྱས་ཉེས་ཁེགས་བསྡུས་དོན་དགུ། །ཕྱོགས་བཅུའི་དགེ་འདུན་མཐའ་དག་ལ། །སྡེ་ལྔའི་སྡོམ་པ་གསོ་རུང་ལྡན། །ཤེས་པ་རང་བཞིན་ལུས་ཐར་གནས། །གནས་
ནས་མ་ཕྱུང་དགག་བཞག་མིན། །དབྱར་ལ་གནས་པར་ཁས་བླངས་པས། །དགག་དབྱེ་བྱེད་པོར་བསྐོས་པ་ལ། །ལྟུང་བ་སྡེ་ལྔ་མཐའ་དག་ལ། །སྔགས་ཚིག་གསུམ་གྱིས་གླིང་དྲན་དབྱེ། །
མཚམས་ཆེར་བློ་མཐུན་བྱས་དང་འབྲེལ། །གཙང་ཡངས་འཇིགས་ཉེན་མེད་པ་ལ། །སྔ་ཕྱིའི་དབྱར་གྱི་བྱེ་བྲག་གིས། །སྟོན་ཟླ་འབྲིང་པོའམ་ཐ་ཆུང་ཉར། །སྦྱོར་བ་ཕལ་ཆེར་དབྱར་དང་
མཐུན༑ །ཁྱད་པར་འཁོན་ཡོད་བཟོད་གསོལ་དང། །བཅོ་ལྔར་ཕན་ཚུན་ཀུན་དགའ་བྱེད། །ཆོས་ཀྱི་གཏམ་གྱིས་མཚན་འདའ་ཞིང། །བྱེད་པོ་བསྐོ་ཞིང་དེས་རྩ་བྲིམ། །གཞན་གྱིས་གསོལ་

[010A]༄༅། །རྗེས་སྔགས་གསུམ་བརྗོད། །མཇུག་ཏུ་ཐབས་ལེགས་བྱ་བ་འོ།    ༈    །ཡུལ་དང་བྱེད་པོ་དངོས་པོ་དང། །གནས་དུས་ཆོ་གའི་དམིགས་བསལ་དྲུག་གང་ཟག་འགའ་
འཇོག་བྱ་བ་དང། །བསྐོས་པ་དེ་མེད་གཞན་ལ་རུང། །ལྟུང་བའི་གཞི་འགའ་འཇོག་པ་དང། །མཚམས་ཆེར་དཀྱིལ་འཁོར་བྱ་བ་དང། །འདས་ཚེ་བཅུ་དྲུག་ཉི་ཤར་གོང། །འཐབ་ཀྲོལ་
རྐྱེན་གྱིས་དུས་སྔ་ཕྱིར། །ཆོ་ག་རྐྱེན་གྱིས་ལན་གཉིས་དང། །ལན་གཅིག་བརྗོད་དང་ཡོངས་དག་འབུལ། །ལྔ་རུ་མ་ཚང་བརླབ་པ་འོ། །དབྱར་ནང་གླེང་དྲན་ནན་ཏུར་དང། །རྙེད་བགོ་མཚམས་
ཕྱིར་འདའ་བཀག་པ། །འབྱེད་པར་བྱེད་པས་དགག་དབྱེ་སྟེ། །དབྱར་གྱི་མཐའ་མའི་ཉིན་མོ་ལ། །སྔོན་འགྲོས་ཉིན་མཚན་འདའ་བྱས་ནས། །སྨིན་དྲུག་མར་ངོའི་ཚེས་གཅིག་གི་སྐྱ་རེངས་
འཆར་བའི་མདུན་རོལ་ཏུ། །དགག་དབྱེ་དངོས་གཞི་མཚན་མོ་བྱ། །ཐ་ནའང་གསོ་སྦྱོང་གསུམ་སོང་དགོས།    ༈    །དགག་དབྱེ་བྱེད་པོ་བསྐོས་པ་ཡིས། །མ་བསྐོས་དགག་དབྱེ་བྱེད་ཉེས་ཁེགས། །
བསྐོ་ཡུལ་ཐུན་མོང་བཅུ་བཞིའི་སྟེང། །སྐྱེས་པ་བསྣན་པའི་ཆོས་ལྡན་ལ། །དགེ་འདུན་བཞི་ལྡན་གསོལ་གཉིས་ཀྱིས། །བསྐོས་པའི་བྱ་བ་རྩ་བྲིམ་སོགས། །དེ་ནས་དགེ་ཚུལ་དགེ་སློང་

[010B] །དགེ་སློབ་མ་དང་དགེ་ཚུལ་མ། །བྱེད་དུ་གཞུག་པ་ལག་ལེན་རིམ། །ཚོགས་ཀྱི་དགག་དབྱེར་ཚེས་གྲངས་དང། །དགེ་འདུན་འདུ་དང་གསོལ་ལས་དང། །བྱེད་པོ་རྩ་བྲིམ་མི་དགོས་གསུངས་
སྲ་བརྐྱང་ཕན་ཡོན་ལ་དམིགས་ནས། །ཁས་ལེན་ལ་འཇུག་གནས་བསྡུ་དང། །འཆང་བྲལ་འཇོག་དང་གོས་སློང་དང། །ཡང་ཡང་འདུས་པ་མ་སྨྲས་འགྲོར། །ལྟུང་འབྱུང་དྭོགས་ཀྱིས་བགས་
འཁུམས་མེད། །གཞན་དང་རྙེད་པ་ཐུན་མོང་དུ། །གྱུར་པས་བདེ་བར་གནས་ཕྱིར་དང། །དགེ་སློང་ཕ་མའི་བྱེ་བྲག་གིས། །ཆོས་གོས་གསུམ་མམ་ལྔ་ཕྲུགས་གྲངས། །ཕ་མའི་དགེ་འདུན་
ཚད་ལོངས་པས། །བརླབས་པས་སྦྱིན་བྱུང་བསོད་ནམས་ཕྱིར། །ཆོས་དགོས་སྲ་བམ་གཟེབ་གྲོག་མར། །བརྐྱང་པས་སྲ་བརྐྱང་ཞེས་བྱ་ཞིང། །ཡང་ན་གཏན་པ་ཞེས་བྱ་སྟེ། །གཏན་སྟེང་ཁ་
དོག་གཅིག་གྱུར་ལྟར། །འདིས་ཀྱང་འདིངས་པོ་བློ་གཅིག་བསྡུས། །གཏན་པས་སྣམ་གླེགས་མང་བསྡུས་བཞིན། །འདིས་ཀྱང་དུ་མའི་བྱིན་རླབས་བསྡུས། །གཏན་པས་མི་འཁུམ་རྐྱོང་པ་
བཞིན༑ །འདིས་ཀྱང་དགེ་འདུན་བག་རྐྱོང་བྱེད། །གཏན་པས་གོས་ལ་ཁྱབ་པ་ལྟར། །ཕན་ཡོན་དགེ་འདུན་ཀུན་ལ་ཁྱབ། །གང་གིས་ཁས་བླངས་དབྱར་མ་རལ། །དབྱར་སྔ་གནས་དེར་ཁས་

[011A]༄༅། །བླངས་པ། །ས་གཞན་གནས་མིན་དེ་ཐོབ་མིན། །བསྙེན་རྫོགས་མཚན་མཐུན་ཆོས་གཞན་མིན། །ཐ་སྙད་ལྡན་ཞིང་ཐ་མལ་ལུས། །ཁྱད་ཆོས་བཅུ་གཅིག་ལྡན་པ་ཡིས། །
དབྱར་གྱི་རྒྱུ་ལས་བྱུང་བ་དང། །གདིང་བའི་ཉི་མ་ཡན་ཆད་གྲུབ། །རྒྱུ་དབྱིབས་ཁ་དོག་གནས་སྐབས་རུང། །ཚད་ལྡན་ཚད་ལས་ལྷག་པའི་གོས། །དགེ་སློང་ཕ་མའི་བྱེ་བྲག་གིས། །གསུམ་
ཕྲུགས་ལྔ་ཕྲུགས་ཇི་སྙེད་པ། །མ་ཚང་གོས་གཅིག་དགེ་འདུན་དབང། །གང་དུ་དབྱར་གནས་མཚམས་ཀྱི་ནང། །སྔ་ཕྱི་དབྱར་གྱི་བྱེ་བྲག་གིས། །སྟོན་ཟླ་འབྲིང་ཐའི་བཅུ་དྲུག་ལ། །བཤོལ་
ཟླ་ཡོད་མེད་བྱེ་བྲག་གིས། །མཆུ་དང་དབོ་ཡི་ཉའི་བར་དང། །དབོ་དང་ནག་པའི་ཉའི་བར་དུ། །གང་ཟག་གོས་ཀྱི་བྱིན་རླབས་དབྱུང། །ཚོགས་པས་བྱ་བའི་སྦྱོར་ཆོག་བཞི། །ཆོས་གོས་ལག་ཏུ་
གྲུབ་པའི་ཉིན། །དགེ་འདུན་ཚོགས་པས་ཆོས་གོས་འདི། །དགེ་འདུན་སྲ་བརྐྱང་འདིངས་འགྱུར་ཞེས། །སེམས་བསྐྱེད་ངག་ཏུ་ལན་གཅིག་བརྗོད། །མཚམས་དེར་གདིང་འོས་ཆོས་གོས་འདི། །སྲ་
བརྐྱང་གདིང་བར་བྱ་འོ་ཞེས། །བློ་མཐུན་གསོལ་གཉིས་ལས་ཀྱིས་བྱ། །འདིངས་པོ་གསོལ་གཉིས་ལས་ཀྱིས་བསྐོ། །ཉིན་དེར་དེ་ལ་གསོལ་བས་གཏད། །འདིངས་པར་བསྐོས་པས་བྱ་ཆོག་ལ། །

[011B] །འདིངས་གདིང་བཏིང་ངོའི་སེམས་གསུམ་བསྐྱེད། །སང་ཉིན་སྲ་བརྐྱང་གདིང་འགྱུར་གྱི། །གོས་བྱིན་ཕྱུངས་ཞེས་ཚོགས་ལ་བརྗོད། །དགེ་
འདུན་འདུ་བའི་སྐབས་བསྒྲུབས་ནས། །དངོས་གཞི་འདིངས་པོས་སྲ་བརྐྱང་གོས། །གཟེབ་ཀྱི་སྦྲོག་མར་བཞག་པ་ཐོགས། །རྒན་རིམ་འདུག་ནས་སྔགས་གསུམ་གྱིས། །སྲ་བརྐྱང་གདིང་བ་
བསྒྲུབ་པར་བྱ། །མཇུག་ཏུ་དེ་ཉིད་ཕང་དུ་ཐོགས། །དགེ་སློང་རེ་རེའི་མདུན་འདུག་སྟེ། །དགོངས་གསོལ་བཅས་པའི་སྔགས་གསུམ་གྱིས། །བཏིང་ཞེས་ལན་གསུམ་གོ་བར་བྱ། །ཅི་དགར་གནང་
གི་སྒྲུབ་དགོས་མིན། །དགོངས་གསལ་ཕན་ཡོན་བརྒྱད་དག་ལས། །རུང་བ་མ་བྱས་གོས་མང་འཆང། །འཆང་འཇོག་ཉེས་མེད་ཤུགས་ཀྱིས་བསྟན། །སྣམ་སྦྱར་མ་ཁྱེར་ལྗོངས་རྒྱུ་ལ། །ཉེས་མེད་
འབྲལ་ཉེས་མེད་པས་ཀྱང། །བྱིན་གྱིས་རློབ་པའི་འབད་རྩོལ་དང། །སྣར་སྦྱར་ཁུར་ལས་ཐར་ཆ་ནས། །ལུང་ལས་དེ་གཉིས་ལོགས་སུ་བགྲངས། །མཚོ་ཊཱིཀ་སྔར་གྱི་དམིགས་བསལ་དུ། །དགེ་
ཚུལ་དབྱར་རྫོགས་ཟླ་གསུམ་འདས། །ཕལ་ཆེར་གནས་ནས་དབྱར་རལ་དང། །དགེ་འདུན་ཐམས་ཅད་དབྱར་ཕྱིར་གནས། །དབྱར་གནས་གཞན་ཡང་མཚམས་གཅིག་བཏིང། །ས་གཞན་

[012A]༄༅། །གནས་པ་འབའ་ཞིག་དང། །དེ་དག་ཉིད་ཐོབ་འབའ་ཞིག་དང། །དབྱར་ནང་གཉིས་བྱེ་ཆོས་མིན་པའང། །སྲ་བརྐྱང་གདིང་འབྱུང་ཞུ་བས་དང། །ཐ་མ་ཊཱི་ཀའི་ལུང་གིས་གྲུབ། །
རིན་ཕྲེང་དམིགས་བསལ་བདུན་དག་ལས། །གཉིས་བཞི་བདུན་པ་ཞལ་མི་གསལ། །གཞན་བཞིར་གཏན་གདིང་མི་འབྱུང་གསུངས། །ཁ་སྐོང་བཙལ་བས་སྒེར་གོས་དང། །ཁ་བསྒྱུར་
མེད་ཀྱང་ངུར་སྨྲིག་འཆགས།    ༈    །སྲ་བརྐྱང་གདིངས་པོ་བསྐོས་པ་ཡིས། །མ་བསྐོས་འདིང་བའི་ལྟུང་མི་འབྱུང། །བསྐོ་ཡུལ་སྔར་གྱི་བཅུ་གཅིག་སྟེང། །འགྲོ་བ་བཞི་བྲལ་སྤྲོ་བར་བྱས། །
སྔར་བསྐོས་མ་འབྲེལ་ཚོགས་མ་ཚང། །དགེ་འདུན་མཚན་ཉིད་བཞི་ལྡན་གྱིས། །འདུ་སྐབས་སྒྲུབ་ཅིང་སྤྲོ་བྱས་ནས། །གསོལ་གཉིས་ཀྱིས་བསྒོ་མཇུག་སྡུད་བརྗོད། །བསྐོས་པས་ལས་
གསུམ་བསྒྲུབ་པ་དང། །སེམས་གསུམ་བསྐྱེད་ཅིང་དེ་གསུམ་ལས། །གདིང་ངོ་སྙམ་པའི་སེམས་མེད་ན། །ཀུན་སློང་མེད་ཕྱིར་གདིང་མི་འཆགས། །འཆགས་པར་འགྱུར་དང་འཆགས་ཟིན་
ཕྱིར༑ །འདིང་བཏིང་མེད་ཀྱང་གདིང་བ་འབྱུང།    ༈    །བསྐོས་བས་སྲ་བརྐྱང་བརྐྱང་པ་ནི། །མ་བརྐྱང་ཉེས་ཁེགས་ཆུད་ཟ་སྤོང། །དངོས་པོ་བཏིང་ལ་མ་ཞིག་པ། །བསྐོས་པའི་འདིངས་པོ་འམ་

[012B] །བཏིང་བའི་མཚམས་དེར་ཟླ་ལྔར་བརྐྱང། །ཆུད་ཟ་སྤང་ཕྱིར་དུས་སུ་བསང། །མ་གུས་སྤང་ཕྱིར་མི་གཙང་བའི། །སྐྱབས་སུ་འཇུག་པ་ལ་སོགས་སྤོང།    ༈    །སྲ་བརྐྱང་
དབྱུང་བ་རྣམ་པ་གཉིས། །སྲ་བརྐྱང་མཚམས་གཞན་ཁྱེར་བ་དང། །སྲུང་མེད་མཚམས་དེར་སྐྱ་རེངས་ཤར། །བཏིང་ནས་ཟླ་བ་ལྔ་འདས་ཤིང། །འདིང་དུས་མིན་ཤེས་གསོ་སྦྱོང་བྱས། །དངོས་
རྟེན་ཞིང་མིན་གྱུར་པ་དང། །དཀྱིལ་འཁོར་ཁོངས་གཏོགས་ཆད་པ་བདུན། །དབྱུང་བློ་སྔོན་དུ་མ་བཏང་ཡང། །ཀུན་གྱི་བྱིན་རླབས་རང་ཞིག་པ། །དགེ་འདུན་ཀུན་གྱི་རང་འཇུག་བྲལ།    ༈    །མ་མ་
སུམ་ཅུ་རྟེན་ཞིང་མིན། །གང་ཟག་སོ་སོའི་རང་འཇུག་བྲལ། །མཚམས་ལ་རེ་མེད་མ་མ་བརྒྱད། །མཚམས་ལ་ཡིད་གཉིས་ཟ་བ་བརྒྱད། །མཚམས་ལ་རེ་བའི་མ་མ་བརྒྱད། །རྙེད་པར་ཡིད་གཉིས་
ཟ་བ་དྲུག་མ་ལས་བུ་བཞིན་དེ་དག་ལས། །སྲ་བརྐྱང་ཕྱུང་བ་འབྱུང་ཕྱིར་བཏགས། །མཚམས་ལ་རེ་མེད་མ་མ་ལ། །མཚམས་ལ་རེ་བ་མེད་པའི་སེམས། །མཚམས་ཀྱི་ནང་དང་ཕྱིར་སྐྱེས་
པས༑ །སྦྱོར་བས་འགྲོ་དང་ངེས་འབྱེད་མ། །མཚམས་ལ་རེ་མེད་སྦྱོར་འགྲོ་ལ། །རྙེད་པར་རེ་བ་མེད་ཡོད་ཀྱིས། །འབྲེལ་མེད་གཅིག་དང་འབྲེལ་བཅས་གསུམ། །རེ་མེད་སྦྱོར་འགྲོ་འབྲེལ་མེད་

[013A]༄༅། །ནི༑ །མཚམས་ཀྱི་ནང་ནས་མཚམས་རྙེད་ལ། །རེ་མེད་བསམ་པས་མཚམས་འདས་ཚེ། །དེ་ཡི་སྲ་བརྐྱང་རང་ཞིག་འགྱུར། །མཚམས་ལ་རེ་མེད་སྦྱོར་འགྲོ་བའི། །རྙེད་པ་དང་
ནི་འབྲེལ་བཅས་ཀྱི། །བྱེད་པ་མཐར་ཐུག་བརྩམས་པ་ཞིག་བསམ་རྒྱུན་ཆད་བའི་མ་མ་གསུམ། །མཚམས་ནང་མཚམས་ལ་རེ་མེད་སྐྱེས། །རྙེད་པར་རེ་བས་གཞན་ཕྱིན་ཚེ། །གཞན་གྱིས་ཕྱུང་
ཡང་དེ་གསུམ་གྱི། །སྲ་བརྐྱང་བྱིན་རླབས་མི་འཇིག་སྟེ། །རྙེད་པར་བསམ་པས་འབྲེལ་བཅས་ཤིང། །འཇིག་པའི་རྒྱུ་གཞན་མ་དམིགས་ཕྱིར། །དེ་གསུམ་རིམ་བཞིན་རྙེད་སྐལ་ཐོབ། །སྲ་
བརྐྱང་བརླག་ཅིང་བརླག་གཏམ་ཐོས། །རྙེད་པར་རེ་བསམ་རྒྱུན་ཆད་པས། །དེ་གསུམ་སྲ་བརྐྱང་རང་ཞིག་གྱུར། །མཚམས་ལ་རེ་མེད་ངེས་འབྱེད་ལའང། །རྙེད་པར་རེ་བ་མེད་ཡོད་ཀྱིས། །འབྲེལ་
མེད་གཅིག་དང་འབྲེལ་བཅས་གསུམ། །རེ་མེད་ངེས་འབྱེད་འབྲེལ་མེད་ནི། །མཚམས་དང་རྙེད་པར་རེ་མེད་སེམས། །མཚམས་ཀྱི་ཕྱི་རོལ་སྐྱེས་ཚེ་ཞིག་མཚམས་ལ་རེ་མེད་ངེས་འབྱེད་པའི། །
རྙེད་པ་དང་ནི་འབྲེལ་བཅས་ནས། །མཚམས་ཕྱིར་མཚམས་ལ་རེ་མེད་སྐྱེས། །ཞེས་པ་མ་གཏོགས་གཞན་སྔར་བཞིན། །མཚམས་ལ་ཡིད་གཉིས་ཟ་བར་ཡང། །རེ་མེད་ཚབ་ཏུ་ཡིད་གཉིས་ཟ། །ཞེས་

[013B] །མཚམས་ལ་རེ་བའི་མ་མར་ཡང། །མཚམས་རེ་རྙེད་ལ་རེ་མེད་པས། །མཚམས་ཀྱི་ཕྱི་ནང་དེ་ཕྱུང་གཏམ། །ཐོས་པས་དེ་ཡི་སྲ་བརྐྱང་ཞིག་མཚམས་རྙེད་
གཉིས་ཀར་རེ་ཡོད་ན། །བྱེད་པ་མཐར་ཐུག་པ་སོགས་གསུམ། །མཚམས་ཀྱི་ཕྱི་ནང་དབྱེ་བས་དྲུག་གང་བྱུང་དེ་ཡི་སྲ་བརྐྱང་ཞིག་རྙེད་པར་ཡིད་གཉིས་ཟ་དྲུག་ནི། །མཚམས་ནང་མཚམས་རྙེད་གཉིས་
ཀ་ལ། །ཡིད་གཉིས་ཟ་བས་མཚམས་ལས་འདས། །མཚམས་ཕྱིར་ཡིད་གཉིས་སྐྱེས་པས་ཞིག་མཚམས་ལ་རེ་མེད་རྙེད་པ་ལ། །ཡིད་གཉིས་ཟ་བས་མཚམས་ལས་འདས། །མཚམས་ཕྱིར་ཡིད་གཉིས་
ཟ་བས་ཞིག་མཚམས་ལ་རེ་ཞིང་རྙེད་པ་ལ། །ཡིད་གཉིས་ཟ་བས་དེ་ཕྱུང་གཏམ། །   ༈    །བཅོས་མ་གསོལ་བཞིའི་ལས་ཀྱིས་དབྱུང།    ༈    །ལུང་གཞིར་མ་མ་བརྒྱད་གསུངས་
ཏེ༑ །སོང་རྫོགས་ངེས་ཉམས་ཐོས་མཚམས་འདས། །རེ་ཐག་ཆད་དང་ལས་ཀྱིས་ཕྱུང། །དེ་དག་བརྒྱད་ཀྱིས་སུམ་ཅུ་བསྡུས། །བཏིང་བའི་མཚམས་ནས་མི་འོང་སོང། །མཚམས་ཕྱིར་མི་འོང་བསམ་
པ་རྫོགས། །མཚམས་ཕྱིར་མཚམས་རྙེད་རེ་དོར་ངེས། །སོང་ནས་བརྩམ་པ་ཞིག་པ་ཉམས། །སོང་ནས་དེ་ཕྱུང་གཏམ་གོ་ཐོས། །མཚམས་ལ་ཡིད་གཉིས་ཟ་བས་འདས། །རེ་བཞིན་སོང་ནས་རེ་ཐག་

[014A]༄༅། །ཆད༑ །ལས་ཀྱིས་ཕྱུང་བ་རིམ་བཞིན་སྦྱར། །སྲ་བརྐྱང་དུས་ནི་ཟླ་ལྔ་ཙམ། །དབྱུང་དུས་དཔྱིད་ཟླ་ར་བའི་ཉ། །ཐམས་ཅད་ཕྱིར་གནས་དཔྱིད་འབྲིང་ཉ། །དགུན་འབྲིང་བཤོལ་ཚེ་དགུན་
ཐའི་ཉར། །ཟླ་ལྔའི་འཕེན་པ་ཟད་ཕྱིར་དབྱུང། །རིན་ཕྲེང་དབྱིད་ཟླ་ར་བའི་ཉར། །དབྱུང་དགོས་བཤོལ་ཚེ་ཟླ་དྲུག་གསུངས། །བཏིང་ནས་བྱེ་བས་སོ་སོར་དབྱུང། །བྱེ་ནས་གཉིས་ཀས་སྟན་གཏིང་ན། །
དབྱར་གྱི་རྙེད་པ་ཆོས་ཕྱོགས་དང། །སྲ་བརྐྱང་རྙེད་པ་སོ་སོར་དབང། །འདིང་བསམ་མ་ལོག་གནས་པས་བཏིང། །ལོག་ན་མ་ཆགས་ཚུལ་གྱིས་ཕྱུང། །མཚམས་ཆེ་བཅད་ནས་མཚམས་གཅིག་པའི། །
གནས་ཁང་དུ་མར་གནས་པ་དག་གནས་མཚམས་བཏིང་མཚམས་གཅིག་པའི་ཕྱིར། །ཀུན་གྱིས་གནས་གཅིག་གདིང་དུ་རུང། །དེ་བཞིན་གནས་དུས་མཚམས་གཞན་ཀྱང། །འདིང་ཚེ་གཅིག་ན་
སྔར་དང་འདྲ། །བཏིང་ནས་བཀྲོལ་ཏེ་མཚམས་གཞན་ན། །གནས་གང་རུང་བར་བཞག་ཁྱེར་རུང། །སོ་སོར་དབྱུང་ངམ་ལྟ་མཐུན་ཕྱིར། །འདུན་པས་གནས་གཅིག་དབྱུང་བ་སྲིད། །བཏིང་བྱེ་ལྟ་བ་
མི་མཐུན་ཕྱིར། །འདུན་པས་གནས་གཅིག་དབྱུང་མི་སྲིད།    ༈    །ལུང་གཞིར་ལུས་འཕགས་རྒྱལ་པོ་དང། །ཕྲན་ཚེགས་འཕགས་རྒྱལ་རྒྱལ་པོ་ལས། །འཚོ་བྱེད་སྨན་པས་ཐོབ་པའི་གོས། །རྒྱལ་ལ་

[014B] །མ་ག་དྷ་ཡི་ཞིང་མཉམ་བཞིན། །སྣམ་ཕྲན་མཐོ་དམན་སྣེལ་གཞི་དང། །ཚལ་བུ་རྣམས་ཀྱི་ཞིང་མཉམ་ཞིང། །གླེགས་བུའི་འཕྲོ་ནི་ཕྱོགས་ཕྱོགས་བལྟས། །མཐའ་
སྐོར་མཛེས་པའི་ཆོས་གོས་གསུམ། །ཀུན་དགས་བཟོས་ཕུལ་རྒྱལ་བས་བསྔགས། །ཚུལ་འཆོས་ཁ་བསག་གཞོགས་སློང་དང། །ཐོབ་འཇལ་རྙེད་བས་རྙེད་འཚོལ་བའི། །ལོག་པའི་འཚོ་བ་
ཡོངས་སྤངས་ནས། །རྣམ་དག་འཚོ་བས་བསྒྲུབས་པའི་གོས། །ཁ་ཚར་ཕུན་ཚར་མ་བཅད་དང། །གསོ་མ་ར་ཕྱར་རྔ་བལ་དང། །དཔག་བསམ་ལས་བྱུང་ཁ་མ་བསྒྱུར། །ཁྲ་སོགས་རུང་མིན་
མདོག་གཅིག་ཀྱང། །རྒྱ་སྐྱེགས་ལེ་བརྒན་རྨ་ཤིང་རྩི། །བཙོད་དང་མཐིང་མཚལ་སིནྡྷུ་ར། །གུར་གུམ་ཁ་བསྒྱུར་མི་རུང་བས། །བལ་ར་ས་ཤ་ན་ཉི་འོག་གོས། །ཟར་མ་གོ་ཏམ་དུ་ཀུ་ལར། །དམར་
སེར་སྔོ་བས་ཁ་བསྒྱུར་བ། །འཚོ་ལྷག་མཁོ་གསུམ་ཕྲན་ཚེགས་བཅས། །དྲས་ཤིང་དྲུབས་པ་བྱིན་བརླབ་རུང། །མེད་ན་བརྙན་པོ་ཡོད་ཅིང་བདོག་མ་དྲས་མ་བསྒྱུར་མ་བཅད་དང། །སྲིན་
བལ་སོགས་ལའང་བྱིན་རླབས་འཆགས། །གལ་ཏེ་འབྱོར་ན་མ་དྲས་པར། །ཕྱིང་བ་ལྭ་བ་བེའུ་ཕྲུག་གླམ། །སེངས་པ་གླེགས་བུར་ལྷན་ཐབས་གླན། །རང་རྣམ་ཊཱིཀ་རིན་ཕྲེང་གིས། །གོས་

[015A]༄༅། །ཀུན་སྔོ་བཀག་དམར་སེར་མིན། །མཚོ་ཊཱིཀ་འོད་ལྡན་རྩ་འགྲེལ་དང། །འགྲེལ་ཆུང་གཞི་ཞུས་བཀག་པར་བཤད།    ༈    །རྙེད་པར་ཚོགས་བརྗོད་གཎྜི་བརྡུང། །ཚུལ་ཤིང་བྲིམ་
གྲང་སྐལ་བ་བྲིམ། །ཐ་མར་འོངས་པའང་སྐལ་བ་དབང། །མཚམས་འདས་སོང་ཡང་མི་དཔང་མིན། །བཅོལ་བཞིན་མ་མནོས་ཚེ་ན་བསབས། །མཁན་སློབ་རྙེད་སྐལ་མ་བཅོལ་མནོད། །དབྱར་
ཟླ་གསུམ་གཉིས་གནས་གྱུར་ན། །བབས་སམ་ཤི་ཡང་དབྱར་རྙེད་དབང། །བདག་པོས་ངེས་པར་བྱེད་ལྟར་བཞག་སྤྱིར་ཕུལ་དགེ་འདུན་ཁྲིམས་ཀྱིས་དང། །རིས་སུ་མ་བཅད་མཚམས་
ཀྱིས་དབང། །དགེ་འདུན་རྙེད་པར་གང་ཟག་འདྲ། །ཆོས་ཕུལ་ཆོས་སྨྲ་ཚིགས་བཅད་ཚང། །ཤི་རྙེད་དབང་ཚུལ་རྐུ་བར་གསལ། །མཚོན་ཆ་བཀག་ཀྱང་གྲིའུ་སོར་དྲུག་བཟོ་སྣོད་བཀག་
ཀྱང་ཁབ་རལ་གནང།    ༈    །བསོད་སྙོམས་མཆོད་སྟོན་མཆོད་རྟེན་ཕྱག་ཞེ་ས་བྱ་དང་དགེ་འདུན་ཚོགས། །ཆོས་མཉན་གློ་བུར་ཁང་འཇུག་པ། །བདུན་ལ་སྣམ་སྦྱར་བགོ་པར་བྱ། །སྔ་གཉིས་
སྒྲུབ་དགོས་ཕྱི་ལྔ་གནང། །རྩ་བ་རིན་ཕྲེང་ཐ་མི་བགྲངས། །གཏུར་བུ་ཆུ་ལ་ཁྲུ་གསུམ་དང། །ཞིང་ལ་ཕྱེད་གསུམ་ཉིས་ལྟབ་བཙེམ། །སྣམ་སྦྱར་བཞི་བལྟབས་དེ་རུ་ཆུགས། །བརྒྱད་བལྟབས་

[015B]    ༈    །ཚིགས་བཅད་འདོན་སྐབས་བཅུ་བདུན་སྟེ། །ངལ་བསོའི་གནས་ཆུའི་བདག་དང་ལྷ། །ཆུར་སྤྱོད་སྤྱིན་བདག་ཟས་སྤྱོད་དང། །བསྔོ་ངན་བཟློག་
དང་མདོ་བསྐུལ་གཉིས། །ལྷུང་བཟེད་ཆུ་སྦྱིན་དྲི་ཁང་འཇུག་གྲིབ་འགོམ་ཕྱི་རོལ་ལྷ་གནས་ཕྱིན། །བསྲོ་གང་བསྟེན་དང་ཤིང་གཅོད་དུས། །སྤོང་བས་ཅི་བདེར་བྱ་བ་དང། །ཁྱིམ་དུ་
མཚན་གནས་རོ་བསྲེག་སོགས། །དང་པོ་ལྔ་ལ་སྦྱིན་རབས་མཐུན། །བར་བདུན་ཆོས་ཚིགས་གང་ཡང་རུང། །ཐ་ལྔར་རྒྱུན་ཆགས་གསུམ་བ་སྟེ། །བཅད་ལྷུག་སྤེལ་མ་གང་རུང་གདོན།    ༈    །
སྦྱིན་པོའི་བསམ་པས་བཞག་འཚོང་བླུས།    ༈    །གནས་ཁང་མེ་ཁང་ཅུང་ཁང་དང། །བཀད་ས་སྐྱེམས་མལ་བསྲོ་ཁང་གནས། །འཁོར་གྱི་ཁྱམས་དང་དཔོང་ས་དང། །བང་རིམ་འཆགས་
སྒོ་ཁང་ཁྱམས། །   ༈    །གསོལ་གཉིས་ལས་ཀྱིས་འགེད་པོ་བསྐོ།    ༈    །དད་པའི་རྫས་ལ་སྤྱོད་ཚུལ་ལྔ། །མི་སློབ་པ་ནི་བདག་པོ་དང། །སློབ་པ་བྱིན་ལེན་
ཚུལ་གྱིས་སྤྱོད། །བསམ་གཏན་འདོན་ལྡན་རྗེས་གནང་ཚུལ། །འཆལ་བས་ལྕགས་བསྲེགས་འབར་བའི་དང། །ལེ་ལོ་ཚུལ་ལྡན་བུ་ལོན་ཚུལ། །ངེས་འབྱུང་ཚུལ་ལྡན་དགེ་སློང་ལ། །གོས་

[016A]༄༅། །ཟས་ཁང་བརྩེགས་བཟང་མང་འོས།    ༈    །གོས་ལ་བསྟེན་པས་བདེ་རེག་གནས། །སྦྱིན་བདག་བསོད་ནམས་འཐོབ་པའོ། །བསྡུས་དོན་ལོག་འཚོ་ལྔ་སྤངས་ནས། །ཡང་
དག་འཚོ་བས་བསྒྲུབས་པའི་གོས། །དྲ་དྲུབས་བཀྲུ་དང་ཁ་བསྒྱུར་པ། །འཚོ་ལྷག་མཁོ་བའི་ཡོ་བྱད་དང། །ཕྲན་ཚོགས་གསུམ་དུ་བྱིན་བརླབ་བྱ། །སྲ་བརྐྱང་བཏིང་དུས་མ་གཏོགས་པར། །འཚོ་
བའི་ཡོ་བྱད་རེ་རེ་ར་ངེས། །སྣམ་སྦྱར་བླ་གོས་མཐང་གོས་དང། །ཤམ་ཐབས་ཤམ་ཐབས་ཀྱི་གཟན་དང། །རྡུལ་གཟན་རྡུལ་གཟན་གྱི་གཟན་དང། །གདོང་ཕྱིས་རྣག་གཟན་གཡན་དགབ་
དང༑ །སྐྲ་བཟེད་གདིང་བ་རས་ཆེན་ཏེ། །འཚོ་བའི་ཡོ་བྱད་བཅུ་གསུམ་དངོས། །ཕྲན་ཚིགས་ཞྭ་སྟན་སྐ་རགས་སོགས། །འཚོ་བའི་ཡོ་བྱད་དེ་དག་ཐོབ། །ལྷག་པའི་བྱིན་འཆགས་ལྷག་པ་
དངོས༑ །ཕྲན་ཚེགས་ཞྭ་སྟན་སྐ་རགས་ཐེབ། །དར་ཡུག་རས་ཡུག་སྣམ་ཡུག་སོགས། །མཁོ་པའི་བྱིན་འཆགས་མཁོ་བ་དངོས། །ཕྲན་ཚིགས་དེ་དག་ཁྲུར་མ་ལོངས། །སེམས་ཀྱི་བརྟགས་པ་འཆགས་
རྣམས་སོ།    ༈    །བརླབས་པས་འཆང་འཇོག་ལྟུང་བ་དང། །བྱིན་ཅན་གོས་མེད་ཉེས་བ་ཁེགས། །དགེ་སློང་ཆོས་ནི་བདུན་ལྡན་དྲུང། །གསོ་རུང་ཤེས་ལུས་རང་བཞིན་པས། །རུང་བ་ཚད་

[016B] །འཚོ་ལྷག་མཁོ་བའི་ཡོ་བྱད་དུ། །སྦྱོར་དངོས་མཇུག་གསུམ་ཚང་བས་བརླབ། །སྔགས་དང་རྟེན་གོས་ཞིང་མིན་གྱུར། །གཞན་ལ་བྱིན་པ་སོགས་ཀྱིས་འཇིག་
དམིགས་བསལ་ཡུལ་མེད་གཅིག་པུས་བརླབ། །རྟེན་ལ་དགེ་ཚུལ་མ་སྐྱེས་ཉམས། །མི་རུང་གོས་ལ་རྐྱེན་གྱིས་དང། །ཚད་ལྷག་གོས་ལ་སྲབ་རྐྱང་དང། །མའི་གོས་བྱིན་འབྲེལ་བསྐྱར་བྱིན་
འཆགས༑ །མི་རུང་རང་གིས་སྒྲུབ་མི་རུང། །ཕུལ་ན་དེ་ལ་ཡིད་གཏད་བཅང། །ཁ་ཚར་ཕུན་ཚར་ཁ་མ་བསྒྱུར། །མི་རུང་གོས་ལ་མཁོ་བྱིན་འཆགས། །འཚོ་བ་རང་དང་ལྷག་པ་གཞན། །མཁོ་བ་
ཐུན་མོང་བསམ་པས་བཅང། །འཐོབ་ཉུང་བདེས་བསྐྱེད་ལྷ་ལས་འཕོས། །ན་དང་རྡུལ་དྲི་ཤིག་སྲོ་མང། །འཁྲུག་མང་ཡུལ་གནས་ལས་མཐའ་མང། །གཉེན་པོ་ཅན་དགུར་གོས་ལྷག་གནང། །
དབྱེར་རྙེད་དབྱར་གྱི་མཚམས་ཀྱིས་དབང། །དགེ་ཚུལ་སུམ་གཉིས་ཟས་རྙེད་མཉམ། །རྫོགས་པར་འདོད་ན་གོས་ཀྱང་མཉམ། །སིལ་ཞུ་འོད་ལྡན་སུམ་བརྒྱ་པར། །དགེ་ཚུལ་སུམ་གཅིག་རྫོགས་འདོད་
གཉིས༑ །གསུངས་ཀྱང་སྔ་མ་འཐད་པར་གསུངས།    ༈    །རྔུལ་གཟན་དེའི་གཟན་བླ་སྣམ་བཞི། །ཆེ་ཚད་སྲིད་ཞིང་ཁྲུ་ལྔ་གསུམ། །ཤམ་ཐབས་དེའི་གཟན་མཐང་གོས་གསུམ། །སྲིད་ལ་ལྔ་བཞི་ཞེང་ལ་

[017A]༄༅། །དོ༑ ༑ཁྲུ་ཕྱེད་ཕྲི་ཆུང་དེའི་བར་འབྲིང། །གཟན་བཞི་ཉིན་མཚན་སྟོད་སྨད་གྱོན། །གདོང་ཕྱིས་འཁོར་ཡུག་ཁྲུ་རེ་དང། །གཡན་དགབ་རྣག་གཟན་ནད་ཅན་གོས། །ཤར་སྦྱར་སྲིད་ཞེང་
དྲུག་དང་གསུམ། །ཡང་ན་རྣག་གཟན་ཇི་ཙམ་ཆོག་གདིང་བ་སྐྲ་བཟེད་སྲིད་དུ་གསུམ། །ཞེང་དོ་སོར་དྲུག་ཕྱེད་དང་དོ། །མི་ཆོག་ཕྱེད་དང་དོ་བསྐྱེད་གསུངས། །རས་ཆེན་སྲིད་དུ་ཁྲུ་དགུ་དང། །ཞེང་
ལ་ཁྲུ་བཞིར་སོར་དྲུག་དོར། །རུང་བའི་ཚོན་གྱིས་ཁ་བསྒྱུར་བརླབ། །དབུས་སུ་མཆིལ་ལྷམ་ཀོ་ལྤགས་བཀག་མཐའ་འཁོབ་ནད་པར་དེ་དག་གནང།    ༈    །སྨན་གྱིས་བདེར་གནས་བསོད་ནམས་
འཐོབ༑ །རྒྱུ་ནི་ཡང་དག་འཚོ་བས་བསྒྲུབས། །མཚན་གཞི་ཕྱི་རོལ་དངོས་པོ་ཙམ། །དྲི་རོ་རེག་འདུས་བདག་ཉིད་ཀྱིས། །སྨན་གྱི་ཐ་སྙད་ཐོབ་པར་མཚོན། །བཀྲེས་སེལ་གཙོར་ཞུགས་བྱིན་
རླབས་མེད། །སྔ་དྲོ་ཁོ་ནར་བསྟེན་བྱའི་རིགས། །དུས་རུང་སྨན་ཏེ་བཟའ་བཅའ་ཀུན། །སྐོམ་སེལ་གཙོར་ཞུགས་བྱིན་རླབས་ཅན། །དུས་རུང་ལས་བྱུང་བཏུང་བ་སླ། །ཐུན་ཚོད་མཐའ་ཚུན་
བསྟེན་བྱའི་རིགས། །ཐུན་ཚོད་རུང་བ་ཁོ་ན་སྟེ། །གཞན་གསུམ་ལས་བྱུང་བྱིན་རླབས་མེད། །འདིའི་རིགས་ཡིན་ཡང་འདི་དངོས་མིན། །འདི་འམ་གཞན་དུ་བརླབ་ཏུ་རུང། །རླུང་སེལ་གཙོར་ཞུགས་

[017B] །ཞག་བདུན་མཐའི་བར་དུས་མིན་དུའང། །བསྟེན་བྱའི་རིགས་དེ་ཞག་བདུན་པ། །འཚོ་བཅང་ལས་བྱུང་བཏུང་བ་སླ། །འདི་གཉིས་ཀར་ཡང་བརླབ་ཏུ་རུང། །ཞུན་མར་འབྲུ་
མར་སྦྲང་རྩི་ཧྭགས། །བུར་ཞག་བདུད་རྩི་བྱིན་མེད་པ། །ཞག་བདུན་རིགས་ཡིན་ཞག་བདུན་མིན། །འདུས་སེལ་གཙོར་ཞུགས་བྱིན་རླབས་ཅན། །ནད་ཚེ་ཇི་སྲིད་འཚོའི་བར་དུ། །བསྟེན་བྱའི་
རིགས་དེ་འཚོ་བཅང་སྟེ། །རྩ་སྡོང་འདབ་མ་མེ་ཏོག་འབྲས། །སྤྱི་འགྱུར་ལན་ཙྭ་བཏུང་དུག་སྨན། །དེ་དག་བྱིན་མེད་དེའི་རིགས་ཙམ། །དུས་རུང་ལས་གཞན་ནད་ཕྱིར་ཏེ། །ནད་མེད་བརླབ་དང་
བཟར་མི་རུང། །བཙོ་ཚྭ་སོགས་ཀྱི་བཏུང་བ་བརྒྱད། །བཅོས་ཚྭ་སོགས་ཀྱི་སྐྱུར་པོ་ལྔ། །ཨར་བར་སྐྱུར་སོགས་འབྲས་བུའི་བཏུང། །བུར་སོགས་ཞག་བདུན་བྱིན་མེད་པའང། །ན་དང་མི་ན་ཀུན་
གྱིས་ཀྱང། །དུས་དང་དུས་མིན་སྦྱོད་རུང་ཕྱིར། །དུས་སུ་རུང་ཡང་དུས་རུང་མིན། །ཞག་བདུན་བྱིན་ཅན་ལམ་ཞུགས་དང། །དགེ་སྐོས་ལག་བླ་ཟན་ཆད་པས། །ནད་པ་བཞིན་དུ་བརླབ་སྦྱོད་རུང་
ཟན་ཆད་པ་ཡིས་བརླབ་རུང་དང། །མི་རུང་རིན་ཕྲེང་མཚོ་ཊཱིཀ་གསུངས། །བཏུང་བར་ཆུས་བཏབ་སྦྱར་བཙགས་གོང། །ཟ་ཆེད་བྱིན་ལེན་བྱ་ཆེད་དུ། །མཚན་མཐུན་རྫོགས་པས་རིག་མི་རུང། །

[018A]༄༅། །བྱིན་ལེན་སྟོབ་པ་བཀག་ཕྱིར་རོ། །བཏུང་བ་དེ་རྒྱུ་དུས་རུང་ན། །བཙགས་ཚེ་རིགས་གྱུར་བྱིན་ལེན་ཞིག་རྫོགས་པས་སྦྱར་བཙགས་ལག་ཉར་འགྱུར། །དུས་མིན་རུང་ན་
དེ་ལྡོག་པས། །ལག་ཉ་འདེགས་པའི་བྱིན་ལེན་གྱིས། །རྫོགས་པས་སྦྱར་བཙགས་ཉེས་པ་མེད། །ཕྱི་དྲོའི་ཟས་ཤན་སྤང་མེད་ཀྱང། །ཆོ་ག་ཚང་ཕྱིར་སྦྱར་བཙག་དགོས། །དུས་རུང་ལས་བྱུང་
ཐུན་ཚོད་མཐའ། །ཞག་བདུན་འཚོ་བཅང་བརླབ་སྤྱོད་མཐར། །འབྲས་བུའི་བཏུང་བའང་བརླབ་སྤྱོད་རུང། །ཞག་བདུན་འཚོ་བཅང་ལས་གྱུར་པའི། །བཏུང་བའང་དེ་དག་རིགས་ཡིན་
ཀྱང༑ །དུས་ཉུང་ཡོན་ཏན་ཡར་ལྡན་ཕྱིར། །ཐུན་ཚོད་རུང་བར་བརླབ་ཏུ་རུང། །རོ་དང་སླ་བ་གྱུར་པའི་ཚེ། །གསོག་འཇོག་འགེགས་བྱེད་བྱིན་རླབས་ཞིག་དེ་བསྐྱེད་བྱིན་ལེན་མ་ཞིག་
ཕྱིར༑ །ཐུན་ཚོད་འདས་ཚེ་གསོག་འཇོག་བསྐྱེད། །བྱིན་ཅན་གསུམ་བསྲེས་སྤྱོད་མི་རུང། །བསྲེས་ཚེ་དུས་ཐུང་ལ་བརྟེན་སྤྱད། །སྨན་བྱིན་བརླབས་པས་གསོག་འཇོག་ཁེགས། །ཡང་
ཡང་བྱིན་ལེན་མི་དགོས་པས། །ཚོགས་ཆུང་བདེ་བར་རེག་པར་གནས། །ཆོ་གས་བརླབས་པས་བཅས་མཚམས་ཟིན། །དངོས་པོ་སྨན་གསུམ་གང་ཡང་རུང། །རུང་བ་ཚད་ལྡན་རང་གིས་

[018B] །མངོན་སུམ་ཡོད་ཅིང་སྦྱོར་ཆོག་རྫོགས། །སྔར་ནས་བརླབས་དང་མ་འབྲེལ་བ། །གཅིག་པུ་འམ་ཆོས་ནི་བདུན་ལྡན་དྲུང། །དགེ་སློང་དགེ་སློབ་གསོ་རུང་ལྡན། །ཤེས་ལུས་རང་བཞིན་ཐ་
མལ་གནས། །ནད་སོགས་བརླབ་པའི་རྐྱེན་ལྡན་པས། །སྔར་དྲོར་རང་རང་དུས་མཐའི་བར། །སྦྱོར་དངོས་མཇུག་ཆོག་ཚང་བས་བརླབ། །བྱིན་ལེན་འཇིག་རྒྱུ་བཅུའི་སྟེང་དུ། །རོ་དང་སླ་པ་
གྱུར་པ་དང། །   ༈    །རུང་ཁང་བརླབས་པས་མཆམས་བཙོས་དང། །ཞག་ལོན་ཉེས་ཁེགས་བཅས་མཚམས་ཟིན། །བསྡུས་དོན་བདུན་ལས་གཞི་
གང་ལ། །རང་བཞིན་མཚམས་སམ་དེའི་ཉེ་འཁོར། །རང་ངམ་ཆོ་ག་གཅིག་པས་དབང། །ཐུན་མོང་མཁོ་བའི་གནས་མིན་ཞིང། །དཀོན་མཆོག་གཞན་གྱི་ཕོ་བྲང་མིན། །སྔར་བཅད་མ་འབྲེལ་
བླ་གབ་བཅས། །ལས་འཆགས་ལ་དགོས་དགེ་འདུན་གྱིས། །རྡོ་འདེགས་སེམས་བསྡུས་ལས་འཕྲལ་གྱི། །མཐའ་བྱུང་རུང་ཁང་ལས་ཀྱིས་གཅད། །དང་པོ་ལག་བླ་གཅིག་པུས་ཀྱང། །སོ་ཕག་
འགྲེམས་དུས་གཞི་འདི་ནི། །དགེ་འདུན་རུང་བའི་ཁང་འགྱུར་སྙམ། །སེམས་བསྐྱེད་ལན་གསུམ་བརྗོད་པས་ཀྱང། །བཅད་ཕྱིར་རྡོ་འདེགས་མཐའ་ལས་བྱུང། །གཉིས་པ་ལག་བླ་གསུམ་མིན་

[019A]༄༅། །གྱིས༑ །ཕྱིས་ལས་གསར་པ་མ་ཟིན་དུས། །གཞི་འདི་དགེ་འདུན་རུང་ཁང་དུ། །སེམས་སྡུས་ཤིག་ཅེས་བརྗོད་པས་ཀྱང། །བཅད་ཕྱིར་སེམས་བསྡུས་མཐའ་ལས་བྱུང། །
གསུམ་པ་དགེ་འདུན་གྲངས་ཚང་བས། །གནས་དང་དགེ་སློང་མི་འབྲལ་དུས། །གསོལ་དང་གཉིས་ཀྱི་ལས་ཁོ་ནས། །བཅད་ཕྱིར་ལས་ཀྱི་མཐའ་ལས་བྱུང། །བཞི་པ་དགེ་སློང་ཇི་སྙེད་པས། །དགེ་
སློང་མེད་དུས་དེར་བསླེབས་འཕྲལ། །གཞི་འདི་དགེ་འདུན་རུང་ཁང་དུ། །འགྱུར་ཞེས་ལན་གསུམ་བརྗོད་པས་ཀྱང། །བཅད་ཕྱིར་འཕྲལ་གྱི་མཐའ་ལས་བྱུང། །དུས་བཞི་གང་རུང་བརླབས་པས་
ཆོག༑ གཅིག་ལ་དུས་བཞིར་བརླབ་མི་དགོས། །བདག་པོ་དུ་མའི་བ་གླང་རྣམས། །ཐུན་མོང་ལྷས་གཅིག་ཉལ་བ་ལྟར། །གཙུག་ལག་དུ་མའི་ཐབ་ཀ་རྣམས། །རུང་ཁང་གཅིག་གནས་མི་མཛེས་མེད། །
གལ་ཏེ་དེ་དག་མི་འགྲུབ་ན། །དགེ་སློང་གང་དུ་བསླེབས་མ་ཐག་ཐབ་ཚང་ལྟ་བུ་ལ་དམིགས་ཏེ། །བདག་ནི་བསླབ་པར་མ་གུས་མིན། །སངས་རྒྱས་མཁྱེན་གཟིགས་ལྡན་རྣམས་ཀྱིས། །རུང་ཟས་
ཁང་པར་ལོངས་སྤྱོད་པར། །མཁྱེན་ཅིང་བཟོད་པ་དེ་ལྟར་ན། །བདག་གིས་དྲན་པ་ཉེ་བར་འཇོག་ཚངས་པ་མཚུངས་པར་སྤྱོད་པ་དག་རྗེས་སུ་འཇུག་པར་གྱུར་ཅིག་ཅེས། །ཤེས་ཆུང་འཇུག་པ་མི་

[019B] །རུང་ཁང་མདོར་བསྡུས་སྦྱར་ནས་གཅད། །མཚམས་སུ་གཙོ་དང་ཟག་ལོན་དུ། །བཞག་ཏུ་རུང་བས་རུང་ཁང་ངོ། །ཚན་མ་བརྟན་པོ་ཞིག་མ་གཏོགས། །མཚམས་ཀྱི་འཇིག་རྒྱུ་
ཀུན་གྱིས་འཇིག་ལས་ཀྱིས་ཞིག་པར་མདོར་བསྡུས་སྦྱར། །ནད་དང་མུ་གེ་དགོས་ཡོད་ན། །བཅས་རྐྱང་ཀུན་གནང་ཆང་མ་གཏོགས། །ཟས་ལ་ལྷམ་ཕུད་བླ་གོས་གྱོན། །སྔ་ཆབ་བྱིན་ལེན་ཕུད་
ཀྱིས་མཆོད། །ཆངས་བུ་བྱིན་ལ་རང་ཉིད་ལ། །ནད་པ་ཟས་ལ་སྨན་ཉིད་དུ། །ཤེས་པས་ལུས་གནས་འབའ་ཞིག་ཕྱིར། །འབྱུང་འདྲ་འགྱུར་རྒོལ་རྒྱུ་མཐུན་དང། །བརྟེན་འབྱུང་བཙལ་རག་ནད་དང་
བཅས༑ །སོ་སོར་འགྲོ་བའི་འདུ་ཤེས་བཅུས། །བག་ཡོད་ཚུལ་མཐུན་སྤྱད་ལྷག་བསྔོ། །ཕྱི་ཆབ་ཡོན་བཤད་ཟག་དབེན་འདོར། །ཕྱི་ནང་གཙང་སྦྲ་ལེགས་པར་བྱ།    ༈    །ལས་ཀྱིས་རང་
རང་ལས་འཆགས་ཤིང། །སྡོམ་པ་སྐྱེ་སོགས་དགོས་པ་འགྲུབ། །བསྡུས་དོན་ལས་འཆགས་ལ་དགོས་པ། །ཚོགས་པ་ལས་ཀྱི་ངོ་བོ་གཉིས། །ཚོགས་པར་གཞི་བསམ་ལས་ཆོག་དང། །
ལས་ཉམས་མྱོངས་ཚད་ལས་འཆགས་དུས།    ༈    །གཞི་ཡི་ཡན་ལག་ལ་གསུམ་སྟེ། །བློ་མཐུན་བྱེད་པ་དགེ་འདུན་གཞི། །གྲངས་ཚང་ཁ་སྐོང་མི་མཐུན་བྲལ། །བཞི་བཅུ་ཉི་ཤུ་ཉེར་གཉིས་དང། །

[020A]༄༅། །བཅུ་གཉིས་ནས་བཟུང་བཞིའི་བར་ཏེ། །གྲངས་ཚང་བཅུ་གཅིག་བདུན་མ་གཏོགས། །མ་དབྱུང་ཕ་མ་ཉི་ཤུ་རེ། །ཕ་དབྱུང་ཕ་རྐྱང་ཉི་ཤུ་དང། །ཡུལ་དབུས་བུད་མེད་
བསྙེན་རྫོགས་ལ། །ཕ་ནི་བཅུ་དང་མ་བཅུ་གཉིས། །ཡུལ་དབུས་དགེ་སློབ་ཚངས་སྤྱོད་གནས། །འཁོར་དང་འཁོར་མང་གནང་སྦྱིན་ལ། །དགེ་སློབ་མ་རྐྱང་བཅུ་གཉིས་ཏེ། །མཐའ་འཁོབ་བུད་
མེད་བསྙེན་རྫོགས་ལ། །དགེ་སློང་ཕ་ལྔ་མ་ནི་དྲུག་ཡུལ་དབུས་སྐྱེས་ཚོགས་ཕ་རྐྱང་བཅུ། །མ་དགག་ཕ་ལྔ་མ་བཞི་དང། །མ་མགུར་ཕ་མ་བཞི་རེ་བརྒྱ། །མཐའ་འཁོབ་དགེ་སློབ་ལ་སོགས་བཞིའི།།
གནང་བ་སྦྱིན་ལ་མ་རྐྱང་དྲུག་མཐའ་འཁོབ་སྐྱེས་རྫོགས་ཕ་རྐྱང་ལྔ། །ཕ་ཡི་དགག་དབྱེར་ཕ་ལྔ་ཏེ། །ལས་གཞན་ཉུང་མཐར་དགེ་འདུན་བཞི། །ཕ་མའི་དགག་དབྱེར་ལྔ་དང་དགུ། །དགོས་
ཀྱང་བརྐོ་ཡུལ་ཁ་སྐོང་བྱེད། །མིན་ཕྱིར་བཞི་བརྒྱད་གྲངས་ཚང་སྙམ། །བཞི་བཅུ་ཉི་ཤུ་བརྒྱད་བཞིའི་གྲངས། །མ་ཚང་མི་འཆགས་གཞན་ལ་ཉེས། །དབྱུང་བར་དབུས་མཐའ་བརྩི་བ་དང། །བཞི་
བཅུ་ཉི་ཤུའི་གྲངས་ལ་དཔྱད།    ༈    །ཁ་སྐོང་འོས་ཆོས་བཅོ་ལྔ་པོ། །གོང་བཞིན་ལྡན་པ་ཁ་སྐོང་འོས། །དམིགས་བསལ་མི་སྡོད་འགྲོ་བཞིན་དང། །བག་ཡངས་རྣམ་དག་ལས་ཡུལ་དང། །བྱེ་བས་སོ་

[020B] །ལྟུང་མཐུན་བྱིན་རླབས་འཁྲུལ་བཅས་དང། །མ་ཆོག་མགུ་དབྱུང་དགག་དབྱེ་བཞི། །མཚན་མི་མཐུན་ཀྱང་འཆགས་པ་སྟེ། །གཞན་ལའང་དམིགས་བསལ་
ཡོད་དམ་དཔྱད།    ༈    །མི་མཐུན་གཉིས་ཀྱིས་མི་མཐུན་བྲལ། །མཚམས་སུ་གཏོགས་ཤིང་ཁ་སྐོང་འོས། །ལུས་སམ་འདུན་པས་མ་འདུས་ཤིང། །གང་ལ་ཆད་ལས་བྱ་ཡུལ་མིན། །སྨྱོས་གནང་
མ་ཐོབ་ངེས་ཤེས་སམ། །འཁྲིགས་པས་མ་འདུས་མི་མཐུན་བསྐྱེད།    ༈    །མཚམས་གཏོགས་ཆོས་ལྡན་ཆད་ཡུལ་མིན། །འདུག་སྤྱོད་བསླབ་པ་རང་བཞིན་གནས། །ངག་བསྡམས་བསླབ་ཤེས་
ཞེ་འགྲས་མིན། །ཉེ་འཁོར་གནས་པས་ཕྱིར་བཟློག་འཆགས།    ༈    །ཚིགས་རིགས་གཟུང་བར་མི་འོས་ཕྱིར། །བརྒྱད་ལས་གཞན་གྱིས་དེ་མི་འཆགས། །རྒྱལ་བ་ཁ་སྐོང་མི་འོས་ཀྱང། །འདུས་པ་ཕྱིར་
བཟློག་མི་མཐུན་བྱེད། །མ་འདུས་མི་མཐུན་མི་བྱེད་པར། །མི་མཐུན་མི་བྱེད་རྩ་བར་གསུངས། །བར་ཆད་ཅན་དག་རྫོགས་བྱེད་པ། །རྒྱལ་བས་བཀག་ཀྱང་ཕྱིར་བཟློག་མིན། །ཆད་ལས་ཆོས་མི་ལྡན་པ་
དང༑ །སྦྱིན་དབྱུང་བཟོད་བསྐོའི་ལས་གང་ལ། །བྱ་བའི་ཡུལ་གྱིས་ཕྱིར་བཟློག་འཆགས།    ༈    །རྗོད་པར་བྱེད་པ་ལས་མཁན་དེས། །དགེ་འདུན་གྲངས་ཀྱི་ཁ་སྐོང་ན། །ཁ་སྐོང་འོས་དང་རང་རང་གི་

[021A]༄༅། །ལས་ཆོག་ཤེས་པ་ཆོས་གཉིས་ལྡན། །གྲངས་ཀྱི་ཁ་སྐོང་མི་བྱེད་ན། །གསོ་རུང་ལྟ་མཐུན་ཆོ་ག་ཤེས། །མཚམས་ནང་གནས་པ་བཞི་ལྡན་དགོས།    ༈    །བསྒྲུབ་བྱ་སེམས་ཅན་མིན་བ་ནི། །
གསོལ་བ་གསོལ་གཉིས་གསོལ་བཞི་རིམ། །ཤི་རྫས་མཚམས་གཅོད་སྲ་བརྐྱང་དབྱུང།    ༈    །སེམས་ཅན་ཁྱིམ་པར་སྒྲུབ་པ་ནི། །མུ་སྟེགས་ཟླ་བཞིར་གནས་པ་སྦྱིན། །ཁྱིམ་གྱི་བསླབ་སྡོམ་སྦྱིན་
གཞིག་དང། །ལྷུང་བཟེད་སྦུབ་སྲང་བསྒྲུབ་བྱ་ལྔ།    ༈    །སེམས་ཅན་བསྙེན་རྫོགས་ལ་སྒྲུབ་པར། །སྦྱིན་པའི་ལས་གྱི་བསྒྲུབ་བྱ་ནི། །བསྙེན་རྫོགས་གསོ་རུང་ཡན་ཆད་ལྡན། །ཤེས་ལུས་རང་བཞིན་
ཐ་མལ་གནས། །གནས་ནས་མ་ཕྱུད་གཞན་མ་སོང། །མཚན་མཐུན་ཚོགས་སུ་མ་ལོངས་དང། །ལན་གསུམ་གསོལ་འདེབས་ཆོས་བརྒྱད་སྟེང། །རང་གཞི་ལེགས་བསྣན་དགུ་ལྡན་དགོས། །དམིགས་
བསལ་འཁོར་གནང་རྣམ་དག་དགོས། །བསླབ་པ་སྤྱིན་ཡུལ་གསོ་རུང་ཙམ། །སྨྱོས་གནང་སྦྱིན་ཡུལ་སྨྱོན་པ་དང། །བཟོད་ཡུལ་གནས་ནས་ཕྱུང་བ་དང། །མཐུན་སྦྱིན་གཉིས་ཡུལ་གཞན་ཕྱོགས་
སོང༑ །མ་ཆོག་མགུ་དབྱུང་མཚན་མི་མཐུན། །མཐུན་སྦྱིན་ཚོགས་འཆགས་གཞན་ལའང་དཔྱད།    ༈    །བསྐོ་ལས་བསྐོ་ཡུལ་ཆོས་བཅུ་བཞིར། །རང་གཞི་ལེགས་ལྡན་བསྣན་བ་དགོས། །དམིགས་

[021B] །འབྱེད་པོ་མཚན་མི་མཐུན་པ་བསྐོ།    ༈    །ཆད་པའི་ལས་ཀྱི་བསྒྲུབ་བྱ་ནི། །གསོ་རུང་ཤེས་རང་ལུས་ཐར་གནས། །གནས་ནས་མ་ཕྱུང་གཞན་ཕྱོགས་མིན། །ཚོགས་
སུ་མ་ལོངས་གླེང་དྲན་སོང། །ནད་པ་དགེ་འདུན་འབྱེད་ནུས་མིན། །རང་གཞི་ལེགས་པ་བཅུ་ལྡན་དགོས།    ༈    །རྣམ་དག་གསོ་སྦྱོང་ལས་བསྒྲུབ་བྱ། །དགེ་འདུན་གསུམ་ལྡན་གསོ་ཆོག་ཤེས།    ༈    །གསོ་
སྦྱོང་ཉམས་མྱོང་གང་ཟག་ནི། །གསོ་རུང་ཤེས་རང་ལུས་ཐར་གནས། །གནས་ནས་མ་ཕྱུང་གཞན་ཕྱོགས་མིན། །མཚམས་ཀྱི་ནང་གནས་གསོ་བཞག་མིན། །མཚན་མཐུན་པ་དང་ཆོས་བརྒྱད་
ལྡན༑    ༈    །དགག་དབྱེ་ཉམས་མྱོང་བྱེ་བྲག་པ། །དང་པོ་དྲུག་དང་དགག་བཞག་མིན། །དབྱར་གནས་ཁས་བླངས་ཆོས་བརྒྱད་ལྡན།    ༈    །རབ་བྱུང་བསྙེན་པར་མ་རྫོགས་པར། །སྦྱིན་བསྐོ་ཆད་
ལས་བསྒྲུབ་བྱ་ནི། །ཕལ་ཆེར་བསྙེན་རྫོགས་འདྲ་བ་ལ། །རབ་བྱུང་མ་རྫོགས་གསོ་རུང་ཡན། །བསྐོ་ལས་རྗེས་སུ་བསྒྲག་ཚུལ་གྱིས། །བྱ་བར་གསུངས་ཀྱང་བུ་སྟོན་གྱིས། །བསྒྲུབ་བྱ་བསྙེན་པར་
རྫོགས་པ་ལ། །སྦྱིན་བསྐོ་མི་མཐུན་བྱིན་བརླབས་དང། །ལོ་སྦྱིན་རྗེས་གནང་རང་དོན་སྦྱར། །རབ་བྱུང་མཁོ་བ་རྣམ་བཞག་བརྒྱད།    ༈    །སྦྱིན་ལས་ཁང་གཉིས་འཁོར་གཉིས་དང། །སྣམ་སྦྱར་མི་

[022A]༄༅། །འབྲལ་ལོ་དྲུག་སྟན། །འཁར་དྲ་དེ་གཉིས་ཚིག་གཅིག་སྦྱིན། །བུ་དང་ཉེ་དུ་ཞག་བཅུ་དང། །ཉིད་འཚོལ་བསླབ་བྱིན་མཐུན་སྦྱིན་གཉིས། །ལྕི་འདས་མགུ་སྦྱིན་སྤོ་མགུ་དྲུག་དྲན་
དང་མ་མྱོས་འདུལ་བ་སྦྱིན། །སྡིག་སྨད་སྐྲད་དང་ཕྱིར་འགྱད་དང། །མ་མཐོང་མི་འཆོས་སྡིག་ལྟ་ཅན། །མ་དང་འདྲེས་གནས་གནས་དབྱུང་དང། །ལས་བྱེད་ངོ་ཉིད་ཚོལ་སྦྱིན་ལ། །བཟོད་སྦྱིན་
བཅུ་བཅས་སོ་ལྔ་སྟེ། །དབྱུང་བར་བཅུ་གཉིས་རྒན་མོ་ལ། །གོས་དང་མི་འབྲལ་གནང་སྦྱིན་པ། །ལོགས་སུ་ཕྱེ་ན་ཞེ་བརྒྱད་དོ།    ༈    །བསྐོ་ལས་གསང་སྟོན་གནས་མལ་སྟོབ། །དགག་དབྱེ་བྱེད་པོ་
གཏན་གདིང་སྦེད། །སྦོང་དང་ལག་གི་བླ་དང་ནི། །གནས་ཁང་ཟས་ལ་བསྐོ་བ་གཉིས། །ཐུག་པ་བག་ཆོས་ཕྲན་ཚེགས་བྲིམ། །སྣོད་སྦྱད་འབྲུབ་དང་གོས་སྦེད་འགེད། །རས་ཆེན་འགྱེད་དང་སྦེད་པ་
དང༑ །མངག་གཞུག་པ་དང་མཛེས་ཆོས་དང། །གཟུགས་ལ་གསལ་བའི་གསལ་བ་དང། །རྩོད་པ་སྦེད་དང་ཚུལ་ཤིང་འབྲིམ། །གླེང་དང་མ་དད་གོ་བྱེད་དང། །མའི་སྟོན་བསྐོ་དང་ནགས་ཉུལ་དང། །
སྤྱད་དང་གནས་མལ་འབྲིམ་པ་དང། །གནས་མལ་བྱི་འབོགས་ཤིང་ཏོག་འབྲིམ། །ཆུ་དང་བང་རིམ་ཞལ་ཏ་དང། །སྒྱེའུ་ཆུང་སྲུང་བསྐོ་སོ་ལྔ་འོ།    ༈    །མི་མཐུན་ལས་ལ་གྲངས་གཞུག་བཞི། །བསྒོ་

[022B] །གསོ་དགག་བཞག་དང་གནས་དབྱུང་བདུན། །སོ་སོར་བགྲངས་ན་ཉི་ཤུ་བདུན།།    ༈    །བྱིན་བརླབ་ལས་ནི་གསོ་དགག་ཚེ། །དགེ་འདུན་ལྟུང་བཅས་ཡིད་གཉིས་ཟ། །
རྩོད་གྱུར་ངེས་ཉིད་མིན་གྱུར་དང། །ཤི་རྫས་ནོར་འདྲར་བྱིན་བརླབ་དགུའོ། །ཡོ་སྦྱིན་ཞལ་ཏ་གོས་ངན་པར། །གོས་སྦྱིན་ཕྱིར་དང་བློ་བསྟུན་ཕྱིར། །སྲ་བརྐྱང་གཏད་ཕྱིར་གསོལ་ལས་གསུམ།    ༈    །
རྗེས་གནང་གསང་དང་ནང་དུ་འདྲི། །གསོ་དགག་བྱ་ཕྱིར་གསོལ་ལས་བཞི།    ༈    །རང་དོན་ལྟུང་བརྗོད་ཚུལ་ཤིང་ལེན།    ༈    །མཁོ་བཞག་ཕྱག་མི་བྱ་བ་དང། །སྨྱོས་གནང་རྙེད་ཕྱིར་གསོལ་གཉིས་
གསུམ༑ །མཁོ་བཞག་བཅུ་དྲུག་གསུམ་འདིར་བསྟན།    ༈    །མ་རྫོགས་རྟེན་ལ་བྱ་བ་ལ། །སྦྱིན་ལས་མི་མཐུན་ལས་གཉིས་ཙམ། །སྦྱིན་པར་བསྙེན་རྫོགས་སྔོན་སྔོམ་བཞི། །བཞི་བཅུ་བསླབ་
བྱིན་དྲན་མ་མྱོས། །ངོ་ཉིད་ཚོལ་དང་མཐུན་སྦྱིན་བཅུའོ། །ཁང་གཉིས་བསྟན་པ་སྦྱིན་ནམ་དཔྱད།    ༈    །མི་མཐུན་གྲངས་གཞུག་སྡིག་ལྟར་བསྒོ། །བསྙིལ་སྡིག་བསྐྲད་འགྱེད་གསོ་དགག་བཞག་
བསྟན་པར་ཞུགས་པ་མ་རྫོགས་ཕྱིར། །བསྙིལ་བ་སྨད་ལས་གནས་དབྱུང་མིན། །ལྷག་མ་མེད་ཕྱིར་སྨད་ནན་དང། །སྤོ་མགུ་དབྱུང་དང་བསྒོ་བ་མེད། །ཁ་སྐོང་མིན་ཕྱིར་བསྐོ་ལས་དང། །ལས་གྲལ་

[023A]༄༅། །འདུ་བར་མི་དབང་ཕྱིར། །བྱིན་བརླབ་ལས་སོགས་མེད་གསུངས་དཔྱད།    ༈    །དུལ་ལྷ་ཇི་བཞིན་རིན་ཕྲེང་གིས། །དགོས་པས་ལས་རིགས་བཅུ་གསུམ་དུ། །བརྒྱ་དང་རྩ་
གཅིག་བསྡུ་མཛད་དེ། །ཆད་བསྒོ་རྩོད་ཞི་ས་གོང་སྤོ། །དགེ་འདུན་མཁོ་བཞག་གསོལ་བཞིའི་ལས།    ༈    །ཆད་པས་བཅད་ལས་བཅུ་གསུམ་སྟེ། །བསླབ་པ་བསྙིལ་བ་ངོ་བོ་ཉིད། །མུ་སྟེགས་
ཅན་གནས་སྤོ་སོགས་དྲུག་དྲན་དང་མ་མྱོས་ནན་ཏུར་རྣམས།    ༈    །བསྐོ་བས་བཅུ་དང་རྩོད་པ་ཞིས། །མཐུན་དང་དེ་ཡི་གསོ་སྦྱོང་གཉིས།    ༈    །ས་གོང་སྤོ་བས་གསུམ་བསྟན་ཏེ། །བསྙེན་རྫོགས་
དབྱུང་བ་བཟོད་པ་འོ།    ༈    །དགེ་འདུན་ལ་མཁོ་ལས་གཉིས་ཏེ། །མཚམས་དགྲོལ་སྲ་བརྐྱང་དབྱུང་བའོ།    ༈    །བསྐོ་དང་རབ་བྱུང་མཁོ་བཞག་གཉིས། །གསོལ་གཉིས་ལས་ཏེ་དེའི་བསྐོ་བས། །
བསྐོ་དང་བློ་མཐུན་ལས་སོ་གཅིག་དགག་དབྱེ་ནས་ནི་ཁང་ཆེན་བར། །གནས་ལ་བློ་མཐུན་གླེང་བ་བསྐོ། །འབྲེལ་མེད་གནས་ངན་ལེན་བརྗོད་དང། །སྟོན་པ་དང་ནི་ནགས་ཉུལ་བསྟན།    ༈    །རབ་
བྱུང་ལ་མཁོས་བཅུ་དྲུག་སྟེ། །མཚམས་བཅད་མི་འབྲལ་མྱོས་པ་དང། །སྣམ་སྦྱར་བསྟན་དང་ཕྱག་མི་བྱ། །འཁོར་གཉིས་འཁར་བ་དྲ་བ་དང། །རྙེད་པ་གཅིག་བྱ་སྡོམ་གཉིས་དང། །བུ་དང་ཉེ་དུ་

[023B]    ༈    །རྗེས་གནང་བྱིན་བརླབ་སྦྱིན་པ་དང། །རང་དོན་གྲངས་གཞུག་ཁྱིམ་པའི་དོན། །དབྱུང་ལས་གསོལ་བ་འབའ་ཞིག་སྟེ།    ༈    །རྗེས་གནང་གསང་ནང་གསོ་དགག་བཞི།    ༈    །
བྱིན་བརླབ་ལྷུང་བརྒྱད་ཤི་རྫས་དགུ།    ༈    །   ༈    །རང་གིས་ལྟུང་བརྫོད་ཚུལ་ཤིང་གཉིས།    ༈    །དགྲང་བས་གྲངས་སུ་གཞུག་པ་བཞི།    ༈    །ཁྱིམ་དོན་བསླབ་
སྡོམ་ཁ་སྦུབ་གཉིས།    ༈    །དབྱུང་བས་སྡོམ་གཞིག་ཁ་བསྲང་གཉིས།    ༈    །མཁོ་བཞག་གཉིས་པོ་རིགས་གཅིག་ཕྱིར། །ལས་རིགས་བཅུ་གསུམ་གྱིས་ཀུན་བསྡུས། །བསམ་པར་འདུ་ཤེས་ཀུན་སློང་གཉིས། །
སེམས་ཅན་མིན་དང་ཤེས་གཙོ་ལ། །དགེ་འདུན་འདུ་ཤེས་ཁོ་ནས་འཇོག་སེམས་ཅན་ལ་སྒྲུབ་ཤེས་གཙོའི་སྐབས། །ཡུལ་གྱིས་འདུ་ཤེས་ཀྱིས་འཇོག་སྟེ། །སྒྲུབ་བྱེད་མཁན་སློབ་ལ་སོགས་པར། །
བསྒྲུབ་བྱས་དག་པར་ཤེས་གྱུར་ན། །དགེ་འདུན་མ་དག་ཤེས་གྱུར་ཀྱང། །སྦྱིན་དང་བསྐོ་ལས་འཆགས་པ་བཞིན། །སྨྱོས་དང་དྲན་དང་མ་མྱོས་ཆད། །དགེ་འདུན་འདུ་ཤེས་ཁོ་ནས་འཇོག་སྒྲུབ་བྱེད་
མཚན་ཉིད་མི་ལྡན་ཀྱང། །ལྡན་པར་ཤེས་ན་ལས་ཀུན་འཆགས། །བསྒྲུབ་བྱ་མཚན་ཉིད་མི་ལྡན་ན། །ལྡན་པར་ཤེས་ཀྱང་མི་འཆགས་ཏེ། །སྐྱེ་བའི་བར་ཆད་ལྡན་གྱུར་ན། །མེད་པར་ཤེས་ཀྱང་མི་འཆགས་

[024A]༄༅། །བཞིན༑ །དམིགས་བསལ་ཉི་ཤུ་མ་ལོན་པར། །ལོན་པར་ཤེས་ན་འཆགས་པར་གསུངས། །ཀུན་སློང་བྱམས་སྙིང་ངེས་འབྱུང་གིས། །བསྟན་འགྲོར་ཕན་འདོད་བསམ་
ཐག་པས། །ལས་བྱེད་འདོད་པ་རྒྱུན་མ་ཆད། །ལས་ཚང་མ་ནོར་མ་འཁྲུལ་དགོས། །དགེ་འདུན་ལས་ཀྱི་ཚིག་ཐོས་ཤིང། །དོན་གོ་བ་དེ་ཉམས་མྱོང་ཚད། །སེམས་ཅན་མིན་ལ་སྒྲུབ་པ་དང། །
མི་འདུ་གྲགས་པས་ནན་ཏུར་དང། །མངོན་དུ་མ་གྱུར་འཕྲིན་ཆོག་གཉིད། །སྙོམས་པར་འཇུག་པར་ལས་འཆགས་ཕྱིར། །བསྒྲུབ་བྱས་ལས་དངོས་མྱོང་མི་དགོས།    ༈    །དགེ་འདུན་མྱོང་
བའང་གསོལ་བ་སྟེ། །མི་མཐུན་བསྐྱེད་པའང་དེ་དུས་བསྐྱེད། །ཆོག་ཚིག་འོག་མ་མེད་པ་སྟེ། །ཕལ་ཆེར་བྱས་ན་ལས་འཆགས་ཕྱིར། །གསོལ་བའི་གསུམ་གཉིས་རྫོགས་ཚེ་དང། །
གསོལ་གཉིས་བརྗོད་པའི་གསུམ་གཉིས་རྫོགས། །གསོལ་བཞི་གསུམ་པའི་གཉིས་རྫོགས་ཚེ། །ངོ་བོ་བྱ་བརྗོད་གཉིས་རྫོགས་ནས། །བྱེད་བརྗོད་གོང་གི་མཚམས་འདིར་འཆགས། །མེད་མི་
རུང་གི་ཅྪེ་ག་ལས། །འདས་ཚེ་ལས་དེ་གཏན་མི་འཆགས། །ཕུན་སུ་ཚོགས་བྱེད་ཚེ་ག་ལས། །འདས་ཚེ་འཆགས་ཀྱང་བྱེད་པོར་ཉེས། །གསོ་དགག་ལས་མིན་ལས་སུ་བཏགས། །སྦྱིན་པའི་

[024B] །བསྐོ་བར་སྤྲོ་འདྲི་ཆད་ལས་ལ། །གླེང་དྲན་མེད་ན་ཆོས་མིན་ལས། །དམིགས་བསལ་སྨྱོས་གནང་གྲགས་ནན་དང། །བཞི་བཅུའི་གནང་བས་བསྐོ་བར་དཔྱད། །
མ་ཆོག་མགུ་དབྱུང་དགག་དབྱེ་བཞི། །མ་གཏོགས་ཕ་མའི་ལས་གཞན་བྱ། །མོས་བརྗོད་མི་ནུས་ཕས་བྱ་ཞིང། །མཇུག་སྡུད་ངེས་པར་མོས་བརྗོད་དགོས། །ཆོས་ཕྱོགས་གཅིག་ཤོས་ཐ་དད་
གནས༑ །བསྡམ་བྱས་གོས་པའང་འཁྲུལ་བཅས་ཏེ། །འགྱོད་ཅིང་བསྡམས་པས་དག་པར་འགྱུར། །བཤགས་བྱས་གོས་ན་ལེན་པ་པོ། །མེད་ན་བརླབས་པས་དག་པར་འགྱུར། །ལས་བྱེད་
ལྷག་མར་ལྟུང་བྱེད་དུ། །ཤེས་ན་བཤགས་པས་དག་པར་རིགས། །འདུ་ཤེས་མི་འདྲ་འབྱུང་སྲིད་ཕྱིར། །གཅིག་ལ་ཕྱིར་བཅོས་དུ་མ་རིགས། །གླེང་གཞིར་བསླབ་བྱིན་ལས་བགྱིད་ན། །མི་འཆགས་
གསུངས་ཀྱང་ཞུ་བ་ལས། །འཆགས་ཀྱང་བྱེད་པོར་ཉེས་གསུངས་ཤིང།    ༈    །རྩ་བར་ལྷག་མའི་ཕྱིར་འཆོས་ལ། །ཞུགས་པའང་མདོ་འདོན་རུང་བ་དང། །སྤོ་བ་བྱེད་པས་ཉེར་གནས་ལས། །གཞན་ཀུན་
འཆགས་གསུངས་འགལ་ཞེ་ན།    ༈    །ཁ་ཅིག་ལས་བྱེད་མི་རུང་ཡང། །མདོ་འདོན་ཆོ་གའི་དམིགས་བསལ་ཟེར། །ཉེར་གནས་མ་གཏོགས་ལས་གཞན་ཀུན། །འཆགས་པར་གསུངས་པ་དེ་དང་འགལ། །ཁ་

[025A] །ཅིག་ཁ་སྐོང་མི་སོ་པས། །སྤྱིར་བཏང་ལས་བྱེད་མི་རུང་ཡང། །ལྷག་མའི་ཕྱིར་འཆོས་ལ་ཞུགས་པ། །ལས་འཆགས་གང་ཟག་དམིགས་བསལ་ཟེར། །བསླབ་བྱིན་ལས་
འཆགས་གསུངས་དང་འགལ།    ༈    །རང་ལུགས་ལས་བྱེད་ཁ་སྐོང་བར། །འོས་པར་གསུངས་རྣམས་ལས་བྱེད་དེས། །མ་ཚང་སྐོང་བའི་དབང་དུ་བྱས། །མི་འོས་བས་ཀྱང་འཆགས་གསུངས་པ། །གྲངས་
ཀྱི་ཁ་སྐོང་མི་བྱེད་པར། །ལས་བྱེད་ཙམ་གྱི་དབང་དུ་བྱས། །བསྙེན་རྫོགས་གསོ་རུང་ཡན་ཆད་ལྡན། །ཡང་དག་ལྟ་ལྡན་རང་ཆོག་ཤེས། །མཚམས་གཞན་གནས་པ་མ་ཡིན་པས། །གྲངས་ཚང་གཞན་
ཡོད་ལས་བྱེད་འཆགས།    ༈    །ཆོས་པས་སྤངས་པ་ཆོས་མིན་ཕྱོགས། །ལྷན་ཅིག་སྤྱོད་སྤངས་གནས་ནས་ཕྱུང། །རྣམ་དག་ལས་ལོག་ཕམ་པས་ཉམས། །བདེ་འགྲོ་ལས་ལོག་མཚམས་མེད་བྱས། །བསྙེན་
རྫོགས་ལས་ལོག་མ་རྗོགས་ལྔས། །ལས་ཐོས་མི་རུང་གཞན་ཉེས་མེད། །བསྒོ་འགྱུར་ཕྱིར་བཅོས་མ་བྱས་པར། །སྤངས་ལོག་མིན་ཡང་ཐོས་མི་རུང། །བསླབ་བྱིན་ཐོས་ལ་ཉེས་པ་མེད། །སྤངས་ཀྱང་
གནས་ཕྱུང་རང་གི་ལས། །མ་རྫོགས་ནང་འདིའི་གསོལ་སོགས་རུང། །བསྒྲུབ་བྱ་བསྙེན་རྫོགས་ལ་སྒྲུབ་པས། །མངོན་དུ་གྱུར་དྭོགས་བསལ་དགོས་ཕྱིར། །མངོན་དུ་མ་གྱུར་ལས་བཅུ་ལས། །སྨྱོས་གནང་ཕྱག་

[025B] །མི་སྨྲ་ལོངས་སུ་མི་སྤྱོད་དང། །གཙུག་ལག་ཁང་སྡོམ་རྩ་བར་བསྡུས། །མ་རྫོགས་འབའ་ཞིག་ལ་སྒྲུབ་པས། །མངོན་དུ་གྱུར་དྭོགས་མེད་པའི་ཕྱིར། །སྦུབ་སྲང་བསླབ་སྡོམ་
སྦྱིན་གཞིག་དང།།དགེ་ཚུལ་བསྙིལ་ལྔ་འདིར་མ་བསྡུས།    ༈    །ཊཱིཀར་སྦུབ་སྲང་སྦྱིན་གཞིག་བསྙིལ། །ལྔ་ལ་མི་སྨྲ་སོགས་བྱ་གསུངས། །སྨྲ་སྤྱོད་ཕྱིར་དུ་སྲང་གཞིག་དང། །མི་སྨྲས་སོགས་
གསུམ་བྱེད་པ་འགལ། །ཁྱིམ་སྡོམ་བྱིན་ལ་དེ་བྱེད་དང། །ཁྱིམ་དུ་འགྲོ་འདུག་ཆོས་བསྟན་འགལ། །དེ་གསུམ་བྱེད་ཆོག་ལུང་ན་མེད། །ཅི་བྱེད་མ་ཤེས་གོ་དཀའ་ཟེར། །ཁ་སྦུབ་ཁྱིམ་སྡོམ་བག་
ཡངས་སུ། །བྱ་བར་དེ་གསུམ་བྱེད་གསུངས་ཀྱི། །བྱས་ཟིན་པ་ལ་མ་གསུངས་པས། །དེ་ཚེ་སྨྲ་སྤྱོད་འགལ་བ་མེད། །ཁྱིམ་སྡོམ་བྱིན་ལ་ཟས་ཀྱི་ཕྱིར། །མི་སྨ་སོགས་གསུམ་བྱེད་གསུངས་ཀྱི། །དེ་མིན་
དེ་བྱེད་མ་གསུངས་པས། །འགྲོ་འདུག་ཆོས་བསྟན་འགལ་བ་མེད། །དེ་གསུམ་བྱེད་ཆོག་འདུལ་ལུང་དང། །བསྟན་བཅོས་ལས་ཀྱང་མ་བཤད་ཕྱིར། །གཏམ་སྨ་ལོངས་སྤྱོད་སོགས་སྡོམ་
པས༑ །ལས་མིན་ལས་སུ་མིང་བཏགས་ཙམ།    ༈    །སྨྱོས་གནང་ཕྱག་མི་བྱ་བ་དང། །ཁྱིམ་སྡོམ་ལྷུང་བཟེད་ཁ་སྦུབ་བཞི། །མཐོང་ཐོས་མངོན་དུ་མ་གྱུར་ལས། །དགེ་ཚུལ་བསྙིལ་བ་གཞིག་

[026A]༄༅། །སྲང་གསུམ། །མཐོང་བའི་ཉེན་ཀོར་བྱ་དགོས་ཕྱིར། །ཐོས་རྐྱང་མངོན་དུ་མ་གྱུར་ལས། །རྒྱལ་བ་ཁ་སྐོང་མི་འོས་ཀྱང། །ཕྱིར་བཟློག་འཆགས་ཤིང་མདོ་འདོན་རུང། །
བརྗོད་ལྷག་འཆགས་ཤིང་ཆད་ན་མིན། །ཕ་མའི་ཆོ་ག་ནོར་ཡང་འཆགས། །ཡན་ལག་རྣམས་དང་གོང་འོག་འཁྲུགས། །བརྗོད་དོན་གོ་ན་འཆགས་པར་གསུངས།    ༈    །བསྡུས་དོན་དྲུག་
ལས་དབྱེ་བ་ནི། །བརྒྱ་དང་གཅིག་སྟེ་གསོལ་འབའ་ཞིག་ཉི་ཤུ་རྩ་བཞི་ཤ་ཏཾ་ལས། །གསང་དང་ནང་དུ་དྲི་ཕྱིར་དང། །གསོ་སྦྱོང་དེ་ལ་ལྟུང་བཅས་དང། །དེ་ལ་དགེ་འདུན་ཡིད་གཉིས་
དང༑ །རྩོད་དང་ངེས་ཉིད་མ་ཡིན་དང། །དེ་ཡི་དོན་དུ་ལྔ་པོ་དག་ཐམས་ཅད་དགག་དབྱེར་གཏོགས་པ་ཡིན། །དབྱར་གནས་ཁས་བླངས་ཉིད་དང་ནི། །ཆོས་གོས་སྲ་བརྐྱང་གཏད་པ་
དང༑ །ཆོས་གོས་སྦྱིན་པར་བྱ་བ་དང། །གནས་ངན་ལེན་ནི་བརྗོད་པ་དང། །གྲངས་སུ་གཞུག་པ་བཞི་དག་དང།    ༈    །ཁྱིམ་གྱི་སྡོམ་དང་དེ་གཞིག་དང། །ལྷུང་བཟེད་ཁ་སྦུབ་བྱ་བ་དང། །
དེ་ཉིད་བཟློག་པར་བྱ་བ་དག་གསོལ་བ་འབའ་ཞིག་ལས་ཡིན་ནོ། །ཤི་བའི་རྫས་དང་ནོར་འདྲ་གཅིག་གཏན་གཏད་གོས་སྦྱིན་གཅིག་ཏུ་བགྲང།    ༈    །གསོལ་གཉིས་ཞེ་བདུན་དེ་ཉིད་

[026B] །གནས་དང་མཚམས་ནི་གཉིས་པོ་དང། །མི་འབྲལ་མྱོས་དང་དགག་དབྱེ་དང། །གནས་མལ་སྟོབ་པར་བྱེད་པ་དང། །རུང་བའི་ས་གཞི་བསྐོ་བ་དང། །སྲ་བརྐྱང་དང་ནི་དེ་འདིངས་དང། །
སྤོང་དང་ལག་གི་བླ་དང་ནི། །གནས་ཁང་བསྐོ་ལ་སོགས་པ་དང། །གཟུ་དང་གསལ་དང་སྦེད་པ་དང། །ཚུལ་ཤིང་འབྲིམ་པར་བྱེད་པ་དང། །ཁང་པ་ཁང་ཆེན་བསྟན་པ་དང། །གླེང་དང་འབྲལ་
བར་མི་འགྱུར་དང། །སྟན་དང་ལྷུང་བཟེད་འབྲིམ་པ་དང། །མ་དད་གོ་བར་བྱ་བ་དང། །སྟོན་པ་དང་ནི་ནགས་མྱུལ་དང། །ཕྱག་མི་བྱ་དང་མང་ཕྱིར་དང། །འཁར་བ་དྲ་བའི་ཕྱིར་དང་ནི། །
རྙེད་པ་གཅིག་ཏུ་བྱ་ཕྱིར་དང། །བསླབ་པ་སྦྱིན་དང་ཉེར་གནས་དང། །བུ་དང་ཉེ་དུ་ཕྱིར་འགྲོ་བ། །གསོལ་དང་གཉིས་ཀྱི་ལས་ཡིན་ནོ། །མཚམས་ཀྱིས་ཆེ་ཆུང་མཚམས་གཅིག་བགྲང། །
ལག་བླས་ལག་བླ་ལག་དཔོན་གཅིག་གསལ་བས་གསལ་དང་གསལ་གསལ་གཅིག་མང་ཕྱིར་འཁོར་དང་འཁོར་མང་གཉིས། །གནས་ཁང་བསྐོ་བས་བཅུ་གཉིས་བསྟན།    ༈    །གསོལ་
བཞི་སུམ་ཅུ་དེ་ཉིད་ལས། །བསྙེན་པར་རྫོགས་པར་བྱ་བ་དང། །མུ་སྟེགས་གནས་དང་མཚམས་དགྲོལ་དང། །མཐུན་སྦྱིན་གསོ་སྦྱོང་བདུན་པོ་དང། །བརྒྱད་དང་དྲན་དང་མ་མྱོས་དང། །

[027A]༄༅། །དེ་ཉིད་འཚོལ་དུ་གཞུག་པ་དང། །བསྒོ་བར་བྱ་བ་རྣམས་དང་ནི། །ཉམས་པ་སྦྱིན་པར་བྱ་བ་དག་གསོལ་དང་བཞིའི་ལས་ཡིན་ནོ། །བསྙེན་རྫོགས་ཕ་མའི་དེ་གཉིས་གཅིག་
མཚམས་ཀྱིས་ཆེ་ཆུང་མཚམས་དགྲོལ་གཅིག་བདུན་པོས་སྤངས་ནན་བདུན་ཡོད་ཀྱང། །གནས་ནས་དབྱུང་བར་འདྲ་བས་ན། །སྤངས་ནན་གཅིག་ཏུ་བགྲངས་བྱས་ནས། །སྨད་ནན་བཞི་དང་
གསོ་དགག་བཞག་དྲུག་བཅས་ནན་ཏུར་བདུན་ཡོད་ཀྱང། །ནན་ཏུར་ལས་ཞེས་གཅིག་ཏུ་བགྲངས། །དེ་དག་ལ་བཟོད་བདུན་ཡོད་ཀྱང། །བཟོད་བྱའི་ལས་ཞེས་གཅིག་བགྲངས་ཏེ། །ནན་ཏུར་བཟོད་
བྱའི་ལས་གཉིས་བསྟན། །བརྒྱད་ཀྱིས་སྤོ་སོགས་དྲུག་སྟེང་དུ། །ལྷག་མ་སྲ་བརྐྱང་དབྱུང་བཅས་བརྒྱད། །བསྒོ་བར་བྱ་བས་དབྱེན་སོགས་བཞི། །སྡིག་ལྟ་མི་གཏོང་བཟློག་ཕམ་དང། །དཀོན་
མཆོག་གཏོང་དང་འཐབ་ཀྲོལ་བྱེད། །སྡེ་ཞིང་གནས་དང་གནས་སུ་བཅུག་དགེ་ཚུལ་བསྙིལ་ལས་བཅུ་གཅིག་བསྟན། །འབད་པ་ཆུང་འབྲིང་ཆེས་བསྒྲུབ་ཕྱིར། །ལས་དེ་གསུམ་གྱིས་ལས་ཀུན་
བསྡུས༑    ༈    །དགེ་འདུན་མཚན་ཉིད་གསུམ་ལྡན་གྱིས། །ཆོ་ག་ཁྱད་པར་ཅན་སྒོ་ནས། །གྲོས་བསྡུར་བདག་ཉིད་གནས་པ་དེ། །འདུལ་བའི་ལས་ཀྱི་མཚན་ཉིད་དོ། །སྟོན་དང་དགག་དབྱེ་བྱེད་པོ་

[027B] །རས་ཆེན་སྦེད་དང་གཟུ་དང་གསལ། །གསལ་པའི་གསལ་བསྐོ་སྐྱེས་པར་བཞག་ཕྱག་མི་བྱ་དང་མའི་སྒེར་གྱི། །བསྒོ་ལྔ་སྡོམ་གཉིས་འཁོར་གཉིས་དང། །བུ་དང་ཉེ་དུ་མ་ལ་
བཞག་ལས་གཞན་ཕལ་ཆེར་གཉིས་ཀའི་འོ། །དངོས་སུ་གསུངས་ལས་བརྒྱ་རྩ་གཅིག་འདུལ་མདོ་སྡུད་བསྐོའི་གསོལ་གཉིས་དང། །དབྱེན་སྤང་རླབས་ཆེ་བསྟན་གཞུག་དང། །བསྟན་
འཕེལ་དཀའ་འཚོ་སྤང་དོན་དུ། །བག་ཡངས་བྱ་བའི་གསོལ་བཞིར་སྦྱར། །གྲངས་གཞུག་བཞི་དང་ཁྱིམ་སྡོམ་དང། །ཁ་སྲང་ཕྱག་མིན་རྩོད་སྦེད་བརྒྱད། །གསོལ་བཞིར་སྒྲོ་འདོགས་བསལ་
ཕྱིར་དུ། །གསོལ་བཞི་སུམ་ཅུ་འབའ་ཞིག་སྨོས། །ཐ་གཉིས་གསོལ་གཉིས་གཞན་འབའ་ཞིག་ཉིད་ཚོལ་བཟོད་བྱའི་གསོལ་བཞིའི་ལས། །ནན་ཏུར་བཟོད་བྱའི་གསོལ་བཞིར་བསླན། །རང་
དོན་ལྷག་པོར་སོར་བཤགས་མཐོལ། །ཚོགས་སུ་ལྟུང་བ་བྱིན་བརླབས་དང། །དགག་དབྱེ་དུས་ཡོལ་གོ་བྱ་དང། །བསླབ་བརྗོད་ཁས་བླངས་ཞག་བདུན་འདས། །གཅིག་མདུན་ལན་
གཅིག་བརྗོད་པས་འགྲུབ།    ༈    །རང་དོན་བསྙེན་རྫོགས་སྤོ་མགུ་གསོལ། །ཚོགས་སུ་ལན་གསུམ་བརྗོད་པས་འགྲུབ། །གོས་ལྷུང་བྱིན་བརླབ་ལྟུང་བཤགས་པ། །གཅིག་མདུན་འདུག་སྟེ་

[028A]༄༅། །ལན་གསུམ་བརྗོད། །གཞན་ཕྱིར་གང་ཟག་ལ་བརྗོད་ན། །འདུག་སྟེ་ལན་གསུམ་བརྗོད་པ་སྟེ། །དེའི་ཕྱིར་དགེ་འདུན་ལ་བརྗོད་ཀུན། །འགྲེང་སྟེ་ལན་གཅིག་བརྗོད་པས་
འགྲུབ༑ །སྤོ་ཉིད་དགེ་འདུན་ཁོ་ན་ལ། །སྤོ་རྒྱུ་གང་ཟག་གང་ཡང་རུང། །གཞན་ཀུན་དགེ་སློང་ལ་བརྗོད་ཅིང། །བརྗོད་ཡུལ་དགེ་འདུན་ལོངས་མི་དགོས། །རང་དོན་ལན་གསུམ་སྔགས་བརྗོད་
ལ༑ །འོས་ལ་ཕྱག་བྱ་གཞན་དོན་དང། །ལན་ཅིག་བརྗོད་དང་མི་འོས་མིན། །འབྲེལ་མེད་སོར་བཤགས་ཡུལ་ལ་དགོས།    ༈    །སེག་མ་སོགས་ཀྱིས་མནན་གྱུར་ན། །གཅིག་གི་ལས་ཀྱི་ཚིག་གཅིག་
གིས༑ །མཚམས་བཞིའི་གྲངས་ཀྱི་ཁ་སྐོང་གིས། །མཚམས་བཅད་མཚམས་བཞིར་དབྱར་གནས་རུང།    ༈    །ཕྱིར་བཅོས་གཞི་ལ་མི་སྤྲོ་ན། །ནན་ཏུར་སྒོ་ནས་བཅོས་བཅུག་པར། །རྒྱལ་
བས་དངོས་གསུངས་བཅོ་ལྔ་སྟེ། །འཐལ་ཀྲོལ་བྱེད་པར་མི་འདོད་བཞིན། །གསོལ་བཞིའི་ལས་ཀྱིས་ཁྱད་སྤྱོད་ལྔ། །སྤང་བ་ཆད་པའི་ལས་སུ་བཀལ། །མ་དུལ་གནས་ནས་འབྱིན་ཞེས་བསྡིག་
ལྷག་མ་མི་འཆོས་རྒྱུན་བྱེད་ལ། །གཉེན་པོ་ཆུང་པའི་སྒོ་ནས་སྨད། །ཁྱིམ་སུན་འབྱིན་པ་སུན་ཕྱུང་བའི། །གནས་ནས་ལས་ཀྱིས་ཕྱི་རུ་བསྐྲད། །ཁྱིམ་པར་བརྙས་ཐབས་བྱེད་པ་ལ། །མཛའ་བཅུག་

[028B] །མ་མཐོང་མི་འཆོས་སྡིག་ལྟ་འཛིན། །འཐབ་ཀྲོལ་འབད་པས་མ་ལོག་དང། །གཏན་འབེབས་ལས་གྱུར་ཉེར་མ་ཞི། །འཐབ་ཀྲོལ་རྒྱུ་སྒྲུབ་འདྲེས་ཤིང་གནས། །
བཟློག་ཀྱང་མི་གཏོང་གནས་དབྱུང་བདུན།    ༈    །གདམས་པས་མ་དུལ་གསོ་བཞག་དང། །དེས་ཀྱང་མ་དུལ་དགག་བཞག་གཉིས། །དགེ་ཚུལ་བསྙིལ་དང་ཁ་སྦུབ་བཅས། །རིན་ཕྲེང་བསྙིལ་ངོར་
བཅུ་བཞི་དང། །ཡུལ་གྱིས་རབ་བྱུང་ཁྱིམ་པ་དང། །ཆོགས་གསོལ་བཞི་འབའ་ཞིག་པའི། །ལས་ཀྱིས་སྒྲུབ་པ་གཉིས་སུ་འདུས། །སྔ་རྣམས་ཐ་མ་གོ་རིམ་བཞིན། །ངོ་བོས་སྨད་ནན་སྤངས་ནན་
དང༑ །རྣམ་དག་ལས་བཞག་ནན་ཏུར་གསུམ། །སྡིག་སྨད་སྐྲད་འགྱེད་སྨད་ནན་དང། །གནས་དབྱུང་བསྙིལ་སྦུབ་སྤངས་ནན་དང། །གསོ་དགག་བཞག་ནན་ཐ་མར་འདུས། །མཚན་ཉིད་མི་འདོད་
བཞིན་དུ་ནི། །ལས་ཀྱིས་ཆད་པར་བཅས་མཇུག་ཏུ། །བཟོད་གསོལ་དགོས་རུང་ཡོད་པ་འོ། །མི་འདོད་བཞིན་གྱིས་ཉིད་འཚོལ་དང། །ལས་ཀྱིས་བླ་མས་གནས་བཀག་སེལ། །ཆད་པར་བཅས་
པས་གྲངས་གཞུག་བཞི། །བཟོད་གསོལ་རུང་བས་གཞན་སྟོབས་ཀྱིས། །གྲོལ་ལ་མ་ཁྱབ་སྐྱོན་ཡང་སེལ།    ༈    །ཕྱིར་མི་འཆོས་པ་གནས་དབྱུང་ལ། །ལྟུང་བ་ཁས་བླངས་སྔོན་འགྲོ་དང། །སྡིག་

[029A]༄༅། །ལྟ་མི་གཏོང་གནས་དབྱུང་ལ། །བཞམས་བསྒོ་ལ་སོགས་བཟློག་པ་དང། །འཐབ་ཀྲོལ་མ་ལོག་གནས་དབྱུང་ལ། །གནས་ནས་འབྱིན་ཞེས་བསྡིགས་པ་དང། །གཏན་འབེབས་
ལས་གྱུར་གནས་དབྱུང་ལ། །མངོན་སུམ་བརྒྱད་པོ་སྔོན་འགྲོར་གསུངས། །སྡིག་ལྟ་མི་གཏོང་གནས་དབྱུང་བཞིན། །གནས་དབྱུང་གཞན་འགོར་བཞམས་བསྒོ་སྦྱར། །ནན་ཏུར་མགོ་མེད་
མགོ་གདགས་དྲུག་འཐབ་ཀྲོལ་བསྡིགས་པས་མ་ལོག་ན། །གནས་ནས་དབྱུང་བར་དངོས་སུ་གསུངས། །སྨད་སྐྲད་འགྱེད་ཀྱིས་མ་ལོག་ན། །མཇུག་ཏུ་གནས་ནས་དབྱུང་བ་སྦྱར། །ནན་
ཏུར་མཇུག་མེད་མཇུག་གདགས་གསུམ།   ༈    །ཁྱིམ་སུན་བསྐྲད་པས་གཤེ་སྐུར་བར། །བཟློག་ཀྱང་མི་གཏོང་ལྷག་མར་གསུངས། །བསྡིགས་སྨད་འགྱེད་ཀྱིས་གཤེ་སྐུར་བར། །བཟློག་
ཀྱང་མི་གཏོང་ལྷག་མར་སྦྱར། །དངོས་དང་མདོར་བསྡུས་གཉིས་བགྲངས་ན། །ལྷག་དབྱུང་བཅུ་གསུམ་བདུན་པས་མང། །འོག་ཏུ་བཞག་ཅིང་བཤུང་བས་དེ། །ནན་ཏུར་བྱས་པས་ཉེས་འཕྲོ་
གཅོད༑ །མ་ཞུགས་མི་འཇུག་དེའི་ཡུལ་ནི། །ཆད་ཡུལ་ཆོས་བཅུ་ལས་གཞི་བཞིན། །དགེ་འདུན་མཚན་ཉིད་བཞི་ལྡན་གྱིས། །དབྱར་ནང་གཡེངས་པའི་དུས་མིན་པར། །འདུ་སྐབས་རྗེས་སྒྲུབ་གླེང་པོ་

[029B] །གསོལ་བཞིས་བསྐོ་འོ་མཇུག་སྡུད་བྱ། །ལྟུང་བ་འཆོས་ཤིག་དགེ་འདུན་གྱིས། །བག་ཡངས་བྱེད་པར་འགྱུར་ཞེས་བརྗོད། །ཀུན་ཀྱང་ཁྱད་ཅན་སྤྱོད་ལྔ་སྤང། །གང་ནས་སྐྲད་པས་དེར་
བསྡད་དང། །ཕྱུང་དང་བསྙིལ་དང་ཁ་སྦུབ་པས། །ཆོས་ནོར་ལྷན་ཅིག་སྤྱོད་པ་སྤང། །བཞག་གཉིས་ལྷན་ཅིག་གསོ་དགག་སྤང། །དགྲ་བཅོམ་བཟོད་བྱས་ཀུན་ལས་གྲོལ། །གསོ་དགག་བྱས་
པས་བཞག་གཉིས་དང། །ཕྱི་མས་ནན་ཏུར་སྔ་མ་ལས། །གྲོལ་ལོ་གནས་ནས་ཕྱུང་བས་མིན། །གྲོལ་ཟིན་པ་ལ་གྲོལ་རྒྱུར་བཏགས། །ནན་ཏུར་རྒྱུར་གནས་ཁས་ལེན་བཅུག་མངོན་སུམ་བཞག་
ལ་བསྐོས་པས་གླེངས། །འདུ་བ་མི་སྟེར་མ་མཐོང་དང། །   ༈    །བཟོད་གསོལ་བྱས་པས་ཆད་ལས་གྲོལ། །གང་ལས་བཟོད་པ་བླངས་པའི་ཡུལ། །ཡང་
དག་བསམ་རྟེན་ཆ་ལུགས་འཆང། །ཡང་དག་བསླབ་སློབ་ང་རྒྱགས་གཞོམ། །མཉམ་སྤྱོད་རྒྱུ་གཏོང་ལན་གསུམ་གསོལ། །ཚོགས་སུ་མ་ལོངས་དགུ་ལྡན་ལས། །དགེ་འདུན་བཞི་ལྡན་
ནམ་བསྐོས་པས། །སྦྱོར་མཇུག་ཚང་བའི་གསོལ་བཞིས་བླང། །འཐབ་ཀྲོལ་བྱེད་པར་གསོལ་བཞིས་བསྡིགས། །ཁ་ཅིག་བསྡིགས་ནན་མེད་འགྱུར་ཏེ། །གླེང་དྲན་མ་བྱས་ལས་མི་འཆགས། །

[030A]༄༅། །བྱེད་ཚེ་ཀུན་སྐབས་མི་འབྱེད་ན། །བཀའ་བློ་མི་བདེའི་ལྷག་མར་འཁྱོགས། །ཕྱོགས་འགར་གླེང་སྐབས་མི་འབྱེད་ན། །བརྗོད་བཅས་ཕུར་བཅས་སོགས་སུ་འཁྱོགས། །ཕྱེ་
ཡང་ཉེས་པ་ཁས་མི་ལེན། །མ་མཐོང་གནས་ནས་དབྱུང་བ་དགོས། །ཉེས་པ་ཁས་བླངས་མི་འཆོས་ན། །ཕྱིར་མི་འཆོས་པ་གནས་དབྱུང་དགོས། །འཆོས་ན་ནན་ཏུར་མི་བྱེད་པས། །བསྡིགས་
པ་ནན་ཏུར་གཞི་སྟོར་འགྱུར། །སྨད་བསྐྲད་སོགས་ཀྱང་དེ་བཞིན་ཟེར།    ༈    །སྐབས་མི་འབྱེད་སོགས་བྱས་གྱུར་ཀྱང། །གཞན་དུ་ཁ་འཁྱོགས་མི་འཇུག་པར། །ནན་ཏུར་གཞི་བཙན་བྱ་བར་
གསུངས༑    ༈    །མཐོལ་ཞིང་བཤགས་པས་ལྟུང་བ་བདག་ཕན་ཡོན་བཅུ་ཐོབ་ཁ་སྐོང་རུང། །དག་ལུགས་མྱོང་ངེས་བདག་གཅིག་ལྟུང། །བཤགས་པས་བསྲབས་ཀྱི་དག་པ་མིན། །མྱོང་ངེས་མིན་
དང་བདག་གཅིག་པ། །བཤགས་པས་མངོན་གྱུར་བྱེད་བཅས་དག་གསུངས་ཀྱང་རིན་ཕྲེང་སྟེང་ནས་དཔྱད།    ༈    །མིང་རིགས་བརྗོད་པའི་ཕྱིར་བཅོས་དང། །མཐའ་རུ་བརྩལ་བས་རྐྱེན་མ་
འབྱོར༑ །མཚན་གྱུར་དགྲ་བཅོམ་ཐོབ་པ་དང། །སྟོང་ཉིད་སྒོམ་པའི་དག་རྒྱུ་ལྔ། །མཚན་གྱུར་བཏགས་ཙམ་དགྲ་བཅོམ་ལ། །དག་པའི་འབྲས་ལ་དག་རྒྱུར་བཏགས།    ༈    །བསྡུས་དོན་བསམ་

[030B] །ཕྱིར་སྡོམ་ད་ལྟ་འཆོས་པར་འདོད། །མྱང་འདས་བསམ་པ་དང་ལྡན་པས། །འཆབ་ཉེས་ཁེགས་དང་རྒྱུན་ཆད་ཕྱིར། །ཐུན་མོང་ཆོས་བདུན་ལྡན་ལ་མཐོལ། །བསྒོ་གྱུར་བསྒོས་
པའི་དགེ་འདུན་དང། །སོར་བཤགས་ཇི་ཙམ་ཚོགས་པ་དང། །ལྟུང་གཞན་བདུན་ལ་གཅིག་ལ་མཐོལ། །མེད་ན་དགེ་བསྙེན་དགེ་ཚུལ་དང། །མཚན་མཚམས་གཞན་ལ་མཐོལ་རུང་ཉེས། །མཐོལ་རྟེན་སྡེ་
ལྔ་གསོ་རུང་ལྡན། །ཤེས་ལུས་རང་བཞིན་ཐ་མལ་གནས། །གནས་ནས་མ་ཕྱུང་བཞི་ལྡན་གྱིས། །ལྟུང་བ་གང་རུང་བདག་རྒྱུད་འབྲེལ། །ངོ་བོ་ཤེས་སམ་ཡིད་གཉིས་ཟ། །སྔར་ནས་མཐོལ་ཟིན་མིན་པ་
དེ༑ །སྦྱོར་མཇུག་ཚང་བའི་དངོས་གཞི་སྔགས། །ལན་གསུམ་གྱིས་མཐོལ་སོར་བཤགས་གཅིག་ཐ་མལ་ཚིག་གིས་མཐོལ་ཀྱང་ཁེགས།    ༈    །རབ་བྱུང་རྣམ་གསུམ་རང་རང་གི་ལྟུང་བ་བཤགས་པས་
དེ་དག་འགྱུར། །བཤགས་ཡུལ་ཐུན་མོང་ཆོས་བདུན་སྟེང། །ལྟུང་མིང་རིགས་མཐུན་མ་གོས་པར། །མ་རྫོགས་སྡོམ་པ་གསོ་རུང་ལྡན། །ཤེས་ལུས་རང་བཞིན་བསྙིལ་མིན་པས། །བཤགས་བྱའི་ཉེས་
བྱས་བདག་རྒྱུད་འབྲེལ། །ངོ་ཤེས་དྲན་ནུས་འཆབ་མི་ལྡན། །སྦྱོར་དངོས་མཇུག་གསུམ་ཚང་བས་བཤགས། །ཕམ་འདྲ་བཤགས་པས་མི་འདག་ཅིང། །བསྡམ་བྱར་མི་དགོས་འོད་ལྡན་དུ། །དེ་ལ་ལྟུང་བའི་

[031A]༄༅། །མིང་མི་འདོགས། །རྫོགས་པས་འཆབ་ཉེས་མཐོལ་པ་ཡིས། །བཤགས་རུང་ལྷག་མའི་སྤོ་བ་འཆགས། །མཐོལ་ཡུལ་སྔར་བཞིན་བདུན་ལྡན་ལ། །མཐོལ་རྟེན་སྔར་བཞིན་བཞི་ལྡན་
གྱིས༑ །འཆབ་ཉེས་བསྡམ་བྱ་ཕམ་ལས་གཞན། །བདག་གི་རྒྱུད་འབྲེལ་ཤེས་དྲན་ནུས། །ཆོ་ག་སྤྱོར་མཇུག་ཚང་བ་ཡི། །དངོས་གཞི་སྔགས་མུ་བཅུ་དགུས་མཐོལ། །ལྟུང་གཅིག་ལྟུང་གཉིས་ལྟུང་ཚད་མང་
ལྟུང་བ་དཔག་མེད་བྱུང་བ་བཞིར། །ཞག་གཅིག་ཞག་གཉིས་ཞག་མང་གྲངས། །ཤེས་དང་མི་ཤེས་ཞག་དཔག་མེད། །བཅབས་ཉེས་མཐོལ་སྔགས་ཉི་ཤུ་ལས། །ལྟུང་དཔག་མེད་ལ་གྲངས་ཤེས་
བསལ༑ །འཆབ་ཉེས་བཤགས་བྱའི་ལྟུང་བ་གཉིས། །བཤགས་པས་དེ་དག་དག་པར་འགྱུར། །འཆབ་ཉེས་ཕམ་ལྷག་བཅབས་ལས་གཞན། །སྦོམ་པོ་མན་ཆད་བཤགས་བྱའི་ལྟུང། །བཤགས་ཡུལ་
ཁྱད་ཆོས་བརྒྱད་ལྡན་ལ། །བཤགས་རྟེན་ཁྱད་ཆོས་བཞི་ལྡན་གྱིས། །ཕྱག་འཚལ་ཙོག་འདུག་ཐལ་སྦྱར་བས། །འཆབ་ཉེས་བཤགས་པ་མུ་བཅུ་དགུས། །དངོས་ཉིད་ལྟུང་གཅིག་ལྟུང་གཅིག་ལྟུང་གཉིས་དང། །
ལྟུང་མང་ལྟུང་པ་དཔག་མེད་པ། །བྱུང་ཞེས་བཤགས་པ་མུ་བཞི་ཡིས། །ཕམ་ལྷག་སྦོམ་ལྕི་ཕམ་སྦོམ་ཡང། །རིམ་བཞིན་དྲུག་ལྔ་བཞི་ལ་དང། །ལྷག་སྦོམ་ཡང་མན་གཅིག་ལ་བཤགས། །མཇུག་

[031B] །གང་ཟག་ཁྱད་པར་ཅན་ལྔས་ནི། །ཕམ་ལྷག་སྦོམ་པོ་ལྕི་ཡང་ཀུན། །ལྷག་མའང་སྤོ་མགུ་མ་སྤྱོད་པར། །གཅིག་མདུན་བཤགས་པས་འདག་པར་གསུངས། ། མཚན་གཞན་ལ་བཤགས་དག་སྲིད་ཀྱང། །ལྟ་བ་གཞན་ལ་གཏན་མི་འདག་གང་ཟག་ཁྱད་པར་ཅན་མིན་གྱིས། །མཐོལ་བས་ཕྱིར་བཅོས་གོང་དུ་གསལ།    ༈    །སྤོ་བས་ལྷག་མ་བཅབས་ཉེས་འདག་
བསྡུས་དོན་སྤོ་བ་ནོད་པའི་ཡུལ། །དགེ་འདུན་མཚན་ཉིད་བཞི་ལྡན་ལས། །སྦྱིན་ཡུལ་ཐུན་མོང་ཆོས་བརྒྱད་སྟེང། །སྤོ་བ་ནོད་དང་མ་འབྲེལ་ཞིང། །གང་ཟག་ཁྱད་པར་ཅན་མིན་པས། །ལྷག་མ་
བཅབས་ཉེས་བདག་རྒྱུད་འབྲེལ། །ངོ་ཤེས་དྲན་ནུས་དག་པའི་ཕྱིར། །བཅབས་ཡུན་རིང་བ་དེ་སྲིད་དུ། །འདུ་སྐབས་རྗེས་སྒྲུབ་རྒན་ལོགས་ནས། །ཕྱག་འཚལ་ལྷམ་ཕུད་ཙོག་པུར་འདུག་ཐལ་
སྦྱར་ལན་གསུམ་གསོལ་བས་ནོད། །གསོལ་བཞིས་སྦྱིན་ཏེ་མཇུག་སྡུད་བརྗོད། །རང་བཞིན་ས་ནས་དམན་པར་སྤོ། །དགེ་འདུན་ས་ནི་རང་བཞིན་གནས། །མ་བཅད་མཚན་ལྟ་མཐུན་པ་ལ། །
གནས་བརྟན་སོ་ཐར་གནས་པ་དང། །སྤོ་སྤྱོད་མིང་མཐུན་གསུམ་སོགས་མེད། །གང་དུ་མནོས་པའི་གནས་དུས་དེར། །སྤོ་བ་མནོས་པ་དང་འབྲེལ་བས། །ལྟུང་ཆོས་གསུམ་ལྡན་དག་པའི་

[032A]༄༅། །ཕྱིར༑ །ཇི་སྲིད་མནོས་པ་དེ་སྲིད་དུ། །གུས་པ་བདག་བྱེད་མཉམ་སྤྱོད་དང། །བླ་མའི་གནས་དང་ཆད་གཅོད་ལས། །མཉམ་འགྲོགས་བསྟེན་པའི་ཁྱད་སྤྱོད་སྤངས། །དམན་
སྤྱོད་ལྔ་བསྟེན་སྤོ་བ་སྤྱད། །ལྷག་མ་མགུ་བས་ཕྱིར་བཅོས་ལ། །མགུ་བ་ནོད་དང་སྤྱད་པའི་ཚུལ། །སྤོ་བའི་སྐབས་དང་འདྲ་བ་ལས། །བཅབས་ཉེས་དག་ཕྱིར་སྤོ་བ་དང། །ལྷག་མ་བཤགས་ཕྱིར་མགུ་
བ་སྤྱད། །མ་ཡིས་ལྕི་འདས་བཤགས་ཕྱིར་ཡང།    ༈    །སྤོ་བས་ལྷག་མའི་བཅབས་ཉེས་འདག་མགུ་བས་དབྱུང་ཆགས་རྟེན་དུ་འགྱུར། །ལྕི་འདས་བཤགས་པའི་རྟེན་དུ་ཡང། །སྤོ་བའི་ཞག་གྲངས་
ངེས་པ་མེད། །མགུ་ཞག་དྲུག་གམ་ཟླ་བ་ཕྱེད། །ལྷག་མ་བཤགས་ཕྱིར་དགེ་འདུན་ཕའམ། །ཕ་མའི་ཐུགས་མགུ་བྱེད་པས་དེའོ།    ༈    །དབྱུང་བས་ལྷག་མའི་ལྟུང་བ་འདག་གང་ལ་ཐུན་མོང་
ཆོས་བརྒྱད་སྟེང། །ཁྱད་ཅན་མིན་དང་མགུ་ལྡན་ལ། །ཉི་ཤུ་བཞི་བཅུའི་གྲངས་ཚང་ཞིང། །ཁ་སྐོང་འོས་དང་མི་མཐུན་བྲལ། །ལས་བྱེད་བཅས་པའི་བཞི་ལྡན་གྱིས། །ལྷག་མ་དངོས་གཞི་
བདག་རྒྱུད་འབྲེལ། །ཤེས་སམ་དྲན་ནུས་འཆབ་མི་ལྡན། །སྦྱོར་བཅས་གསོལ་བཞིའི་ལས་གྱིས་དབྱུང། །གསོལ་དང་བརྗོད་པའི་བར་དུ་བསྡིགས། །མཇུག་ཏུ་མཇུག་སྡུད་གཟེངས་བསྟོད་བྱ།    ༈    །

[032B] །ཞག་ལོན་སྤྱད་ཚེ་སྔར་སྤྱད་ཞིག་རིགས་འདྲའི་ལྷག་མ་གཞན་བྱུང་ན། །གཞི་ནས་དང་ནི་ཡང་གཞི་ནས། །སྤོ་མགུ་སྦྱིན་པ་མཚན་མིང་འཕོ། །སླར་ཡང་གཞི་
ནས་སྤོ་མགུ་སྦྱིན། །སྤྱོད་ཞག་མ་ལོན་གཞན་བྱུང་ནས། །སྐྱར་དུ་སྤོ་མགུ་སྦྱིན་པ་ནི། །མཚན་ཉིད་མི་འཕོ་མིང་མི་འཕོ། །སླར་ཡང་གཞི་ནས་སྤོ་མགུ་སྦྱིན། །ཞག་ལོན་སྤྱད་ཞིག་གཞན་བྱུང་ནས། །
ཡང་བསྐྱར་སྤོ་མགུ་སྦྱིན་པ་ནི། །མཚན་ཉིད་འཕོ་ལ་མིང་མི་འཕོ། །སྤོ་མགུ་གཞི་ནས་སྤོ་མགུ་བྱིན། །སྤྱོད་ཞག་མ་ལོན་གཞན་བྱུང་ན། །གཞི་ནས་དང་ནི་ཡང་གཞི་ནས། །སྤོ་མགུའི་མིང་གིས་སྦྱིན་
པ་ནི། །མིང་འཕོ་མཚན་ཉིད་མི་འཕོ་འོ། །འདི་ནི་རྒྱས་འདུལ་འཛིན་པའི་ལུགས། །སྤོ་མགུ་སྔར་བླངས་མ་ཆགས་པར། །ལྷག་མ་རིགས་འདྲ་གཞན་བྱུང་ན། །སྔ་མའི་སྤོ་མགུ་དེ་སྦྱིན་གྱི། །
གཞི་ནས་སྤོ་མགུ་སྦྱིན་མི་བྱ། །ལྟུང་བ་སྔ་འཆབ་ཕྱི་མི་འཆབ། །སྤོ་བས་བཅབས་ཉེས་དག་བྱས་ནས། །དངོས་གཞི་བཤགས་ཕྱིར་མགུ་མཉམ་སྦྱིན། །གཉིས་ཀ་འཆབ་ན་གཉིས་མིང་བརྗོད། །
ཆོ་ག་གཅིག་གིས་སྤོ་སྦྱིན་རུང། །སྔ་ཕྱི་བཅབས་ཡུན་མི་མཉམ་ན། །རིང་བར་བརྟེན་ཏེ་བླངས་ཤིང་སྤྱད། །སྤོ་རྐྱང་མགུ་རྐྱང་སྤོ་གསུམ་མཐར། །མགུ་སྦྱིན་གསུམ་རེ་བཅོ་ལྔ་འོ། །མགུ་རྐྱང་

[033A]༄༅། །སྤྱད་ལས་དབྱུང་བ་གསུམ། །སྤོ་གསུམ་སྤྱད་ནས་མགུ་སྤྱད་ལས། །དབྱུང་བ་གསུམ་རེ་བཅུ་གཉིས་སོ། །དེས་ན་ཆོ་ག་ཉེར་བདུན་ཏེ། །དེ་དག་གསོལ་བརྗོད་དེས་ཤེས་བྱ། །
བསྡིགས་དབྱུང་མཇུག་བཅས་འགྱེལ་ལ་བྱ། །འགྱེལ་ཚུལ་ཁ་བུབ་བསྙལ་བ་དང། །བསླངས་ནས་གཟེངས་བསྟོད་འགྲེལ་ཆུང་བཤད། །བམ་ལྔར་ཁ་བུབ་གན་རྐྱལ་དང། །གློས་ཕབ་འགྱེལ་
གསུམ་འདམ་ངར་བཤད། །མཆོད་པར་འོས་མིན་གཞན་བསྲུང་དང། །དགེ་འདུན་བརྗིད་ཕྱིར་ཚུལ་འཆལ་བསྐྲད། །སྨད་པར་ཆོ་ག་དོད་ཐུབ་ཕྱིར། །བསྡིགས་རྒྱུར་བསྡིགས་ཕྱིར་བསྡིགས་
བསམ་པས། །སྨད་སོགས་ཆོག་བྱས་བསྡིགས་ཉིད་འཆགས། །སྨད་སྐྲད་འགྱེད་ཆོག་ནོར་ཡང་འདྲ། །སྤངས་པར་ཆོ་ག་དོད་ཐུབ་ཕྱིར། །གནས་དབྱུང་བདུན་ཆོག་ནོར་ཡང་འཆགས། །རྣམ་
དག་ལས་བཞག་ནན་ཏུར་དུ། །གཅིག་ཕྱིར་གསོ་དགག་བཞག་པའང་འདྲ། །སྦྱིན་ལས་ནང་དང་བསྐོ་ལས་ནང། །ཆོ་ག་དོད་ཐུབ་ནོར་ཡང་འཆགས། །ཆོ་ག་དོད་ནི་མི་ཐུབ་ཕྱིར། །ཁང་གནང་བྱིན་
པས་བསྙེན་རྫོགས་དང། །བཤགས་ཚིག་གཞན་གྱིས་བཤགས་མི་འཆགས། །ཆོ་གར་མ་འཁྲུལ་དབང་དུ་བྱས། །ཆོ་གར་འཁྲུལ་ན་སྨད་དབྱུང་སོགས། །ཕན་ཚུན་དོད་མི་ཐུབ་ཀྱང་འཆགས། །

[033B]    ༈    །ཁ་སྦུབ་བྱས་པས་ཉེས་པ་ལ། །མ་ཞུགས་མི་འཇུག་ཞུགས་བཟློག་འགྱུར། །གང་ལ་ཁྱིམ་པ་གཤེ་སྐུར་འདེབས། །རང་འཁོར་དུ་གཏོགས་སྔར་སྦུབ་
མིན། །ཁྱིམ་ཚོགས་ཐ་དད་བཞིར་མ་ལོངས། །ཤེས་ལུས་རང་བཞིན་ཐར་གནས་ལ། །དགེ་འདུན་མཚན་ཉིད་བཞི་ལྡན་གྱིས། །ཆོ་ག་འདུས་རྗེས་གསོལ་བས་སྦུབ། །མཇུག་ཏུ་ཁྱིམ་དེར་གོ་བར་
བྱ༑ །འདི་པ་ཀུན་གྱིས་དེར་འགྲོ་སྤང། །བཟོད་པ་གསོལ་ན་དེ་ལས་གྲོལ། །ཁ་བསྲང་བྱས་པས་ཆད་ལས་གྲོལ། །གང་ལ་སྔ་མའི་ཆོས་བདུན་ལས། །གཤེ་སྐུར་ཁ་སྦུབ་མ་འབྲེལ་དོད། །ཉེས་
གཏོང་སྦུབ་འབྲེལ་གསུམ་གསོལ་བར། །དགེ་འདུན་མཚན་ཉིད་བཞི་ལྡན་སྟེང། །ཆད་གཅོད་དེ་འམ་དེས་བསྐོས་བས། །ཆོ་ག་འདུས་རྗེས་གསོལ་བས་བསྲང། །ཚིག་གཅིག་ཁྱིམ་བཞིར་
མཉམ་སྦུབ་རུང།    ༈    །མདོ་སྡེས་བཅས་ལྡན་ལོག་ཞུགས་ཚེ། །འཆབ་སེམས་ཀྱིས་ཕམ་གསོར་མི་རུང། །འཆབ་མེད་ཕམ་མིན་ཕམ་སྤོམ་འབྱུང། །དེ་ཉིད་དག་ཕྱིར་བསླབ་པ་བྱིན། །དེ་ཕྱིར་
བསླབ་བྱིན་མ་ཕམ་དགོས།    ༈    །སྔ་རབས་འཆབ་སེམས་ཡོད་མེད་ཀྱིས། །གསོར་མི་རུང་དང་གསོར་རུང་ཡང། །གཉིས་ཀས་སྡོམ་བཏང་ཁྱད་པར་མེད། །འཆབ་མེད་སྡོམ་པ་སླར་བླངས་

[034A]༄༅། །པར༑ །སྔར་ཕམ་དག་ཕྱིར་བསླབ་པ་བྱིན། །རྣམ་དག་སྡོམ་ལྡན་དགོས་སམ་སྙམ།    ༈    །ཕྱེ་སྨྲས་འཆབ་སེམས་ཡོད་མེད་ཀྱིས། །གསོར་མི་རུང་དང་གསོར་རུང་དུ། །ཉམས་
པ་ཙམ་ལས་བཏང་བ་མིན། །ཉམས་བྱེད་དག་ཕྱིར་བསླབ་པ་བྱིན། །དེས་ན་ཕམ་པས་མ་དག་དགོས། །ནོད་ཡུལ་དགེ་འདུན་བཞི་ལྡན་ལས། །སྦྱིན་ཡུལ་ཐུན་མོང་ཆོས་བརྒྱད་སྟེང། །སྡེ་ལྔའི་
སྡོམ་པ་གསོར་རུང་བས། །ཕམ་པའམ་ཕམ་འདྲ་བདག་རྒྱུད་འབྲེལ། །ངོ་ཤེས་དྲན་ནུས་དག་ཕྱིར་དུ། །ཇི་སྲིད་འཚོའི་བར་ཁྱད་སྤྱོད་སྤོང། །དམན་སྤྱོད་ལྔ་བསྟེན་བསླབ་པ་ནི། །གསོལ་
བཞིས་སྦྱིན་པ་བླངས་ཤིང་སྤྱད། །སྤྱད་ཡུལ་སྤོ་སྤྱོད་ཡུལ་འདྲ་ཞིང། །གནས་བརྟན་སོ་ཐར་གནས་པ་དང། །བསླབ་སྤྱོད་མིང་མཐུན་གསུམ་མེད་པར། །བསླབ་པ་མནོས་དང་འབྲེལ་བ་
ཡིས༑ །ལྟུང་བ་སྔར་གྱི་ཆོས་གསུམ་ལྡན། །དག་ཕྱིར་ནམ་འཚོའི་བར་དུ་སྤྱད། །དགྲ་བཅོམ་ཐོབ་དང་མཚན་གྱུར་པས། །དུས་མིན་དུའང་གྲོལ་བ་སྲིད། །ཁྱད་སྤྱོད་དམན་སྤྱོད་སྤང་བླང་
བགྱི།    ༈    །དུས་དང་དུས་མིན་བསྡུས་འབྱུང་གཞིར། །ལྷག་མའི་བཅབས་ཉིས་རྫོགས་བསྐྱེད་གཞི། །ལྷག་མ་དངོས་གཞི་བདག་རྒྱུད་འབྲེལ། །ཤེས་སམ་ཡིད་གཉིས་ཟ་བ་དེ། །མཐོལ་ཡུལ་

[034B] །འདུ་ཤེས་གཞི་ལ་མ་འཁྲུལ་ཞིང། །ཀུན་སྙོང་བརྗོད་པར་མི་འདོད་པས། །ལྟུང་བ་མི་འཐོལ་མཚན་འདས་རྫོགས། །སྤོ་མགུ་སྤྱོད་འཁྲོར་བབས་སམ་སྨྱོས། །
སླར་བླངས་སངས་ཚེ་ཡང་སྤྱོད་དགོས། །སྤོ་མགུ་སྤྱོད་ལ་གསོལ་བ་དྲུག་སྦྱིན་དྲུག་རྐྱེན་གྱིས་བཏང་བ་དྲུག་དུས་འདས་འབྱུང་འགྱུར་བརྗོད་པ་དྲུག་འཇིགས་དང་བྲལ་ཚེ་བླང་དྲུག་མཚོན། །
སྦྱིན་དྲུག་ལས་དང་གཞན་ཀུན་སྔགས།    ༈    །ས་གཞན་གནས་གཞི་ལས་སྒོ་ནས། །ས་གཞན་གནས་པར་དངོས་གསུངས་ཙམ། །སྤོ་མགུ་སྤྱོད་དྲུག་དེ་ལྡན་དྲུག་བསྡིགས་སྨད་སྐྲད་འགྱེད་
གནས་དབྱུང་བདུན། །བསྙིལ་དང་ཉིད་འཚོལ་བསླབ་བྱིན་ཏེ། །ཆེ་ལོང་དབྱེ་བ་ཉི་ཤུ་དྲུག་ཞིབ་ན་བཞི་བཅུ་ཞེ་བཞིར་འགྱུར། །སྤངས་པ་ས་གཞན་དབྱུང་བདུན་བསྙིལ། །སྨད་པ་ས་གཞན་སྨད་
ནན་བཞི། །དག་བྱེད་ས་གཞན་གནས་པ་གཞན། །དབྱུང་བདུན་བསྙིལ་དང་སྨད་ནན་བཞི། །ས་གཞན་ནན་ཏུར་གཉིས་ཀ་སྟེ། །སྤོ་མགུ་སུམ་ཅུ་ཉིད་འཚོལ་དང། །བསླབ་བྱིན་ས་གཞན་གནས་པ་
ཙམ༑ །སྤོ་མགུ་སྤྱོད་པ་བཅོ་ལྔ་དང། །ཉིད་འཚོལ་བསླབ་བྱིན་བཅུ་བདུན་པོས། །ཁྱད་སྤྱོད་སྤངས་ནས་དམན་སྤྱོད་བསྟེན། །སྤོ་ལྡན་མགུ་ལྡན་བཅོ་ལྔ་དང། །དབྱུང་བདུན་བསྙིལ་དང་སྨད་

[035A]༄༅། །ནན་བཞི། །དམན་སྤྱོད་མི་སྤང་ཁྱད་སྤྱོད་སྤོང། །དམན་པར་བྱེད་ཆོས་ལས་ཆོག་ལ། །ལྟོས་ནས་ཁྱད་སྤྱོད་སྤོང་དགོས་གནས། །ས་གཞན་གནས་པའི་མཚན་ཉིད་དོ། །བསླབ་
བྱ་རང་སྐབས་སྤོང་ལེན་བྱ། །གནས་ཕྱུང་བསྙིལ་བས་འདི་པ་དང། །ལྷན་ཅིག་ཆོས་ནོར་སྤྱོད་པ་སྤང། །རང་བཞིན་ས་ལས་ས་གཞན་དུ། །གནས་པས་ས་གཞན་གནས་པ་འོ། །སྤོ་མགུ་འཁོར་
བས་དེ་སྤྱོད་ལས། །མགུ་བ་མནོས་པས་སྤོ་ལྡན་ལས། །དབྱུང་བས་མགུ་ལྡན་ལས་གྲོལ་ཏེ། །ལྟུང་དྲན་བཟོད་བྱས་ཉིད་འཚོལ་ལས། །གྲོལ་ཏེ་གཞན་དག་ནན་ཏུར་བཞིན། །ཁྱད་སྤྱོད་དམན་
སྤྱོད་གོང་དང་འདྲ། །དུས་འདས་འབྱུང་འགྱུར་དགེ་འདུན་ལ། །བརྗོད་ཀྱི་གང་ཟག་ལ་སྤྱོད་མིན། །འཐབ་ཀྲོལ་རྐྱེན་གྱིས་གང་ཟག་ལའང། །སྔགས་ལན་གསུམ་གྱིས་སྤྱོད་འཕྲོ་གཅད། །
འཇིགས་དང་བྲལ་ན་སླར་བླང་བྱ།    ༈    །ཡོངས་སྤྱོད་གླེང་དྲན་བྱས་པ་ཡིས། །ལྟུང་དྲན་ཕྱིར་འཆོས་ཚུལ་དག་འཐོབ། །སྡེ་ལྔ་གསོ་རུང་ཡན་ཆད་ལྡན། །ཤེས་པ་རང་བཞིན་ལུས་ཐར་
གནས༑ །གནས་ནས་མ་ཕྱུང་གཞན་ཕྱོགས་མིན། །ནད་པ་དགེ་འདུན་འབྱེད་ནུས་མིན། །གླེང་པོར་ཞེ་འགྲས་མིན་པ་ལ། །སྐྱེས་པས་མ་ལ་གླེངས་ལས་གཞན། །གླེང་པོ་ཕ་མ་ཆོས་དྲུག་ལྡན། །

[035B] །གླེང་བྱའི་ཡུལ་དང་ཞེ་མ་འགྲས། །བྱམས་སེམས་ལྡན་པས་དབེན་གནས་སུ། །དབྱར་དང་གཡེངས་བའི་དུས་མིན་པར། །ཚུལ་ལྟ་ཆོ་ག་འཚོ་ཉམས་
པར༑ །མཐོང་ཐོས་དྭོགས་པའི་གཞི་བཅས་པ། །གླེང་པོ་གླེང་ཡུལ་གནས་དང་དུས། །གླེང་གཞིར་བསམ་ཞིང་བརྟག་བྱས་ནང། །དྲན་ཤེས་བྱམས་སྙིང་ལྟུང་བ་ལས། །བསླང་བའི་སེམས་ཀྱིས་
སྐབས་བྱེད་གཞུག་གླེང་བྱས་དེ་ལ་བརྒ་བཞིང་བརྟགས། །བསམ་པ་རྟོགས་ཏེ་སྐབས་དབྱེ་བྱ། །ཕྱེ་ན་གླེང་པོས་གང་འདོད་གླེང། །མཐའ་དག་གླེང་སྐབས་མི་བྱེད་ན། །བཟློག་ལྔས་བཟློག་བྱ་མ་བཏང་
ན༑ །བཀའ་བློ་མི་བདེའི་ལྷག་མར་འགྱུར། །ལྷག་མ་དེ་ཉིད་བཞི་བཏུང་ན། །སྨད་ནན་བྱ་ཞིང་དེས་མ་ལོག་གནས་ནས་དབྱུང་བ་མདོར་བསྡུས་སྦྱར། །ཕྱོགས་འགར་མི་འབྱེད་བརྗོད་བཅས་དང། །གདམས་
ངག་གསོ་བཞག་དགག་བཞག་རྣམས། །སྔ་མས་མ་འདུལ་ཕྱི་མ་རྣམས། །ཕྱི་མས་མ་དུལ་གནས་དབྱུང་སྤྱར། །མི་མཉེན་བྱེད་པར་ཕུར་བཅས་དང། །གདམས་ངག་གསོ་བཞག་དགག་བཞག་གིས། །མ་ངུལ་
གནས་དབྱུང་སྔར་བཞིན་སྦྱར། །མཉེན་པར་སྐབས་ཕྱེ་ལྟུང་བ་གླེང། །གླེང་ནས་བརྗོད་བཞིན་ཁས་མི་ལེན། །ལྟུང་བའི་ངོ་བོ་ཉིད་འཚོལ་བྱིན། །ཤེས་བཞིན་ཁས་ནི་མི་ལེན་ན། །མ་མཐོང་བ་དེ་གནས་དབྱུང་

[036A]༄༅། །བྱ༑ །རྒྱུ་ལས་ངོ་བོ་ཁས་མི་ལེན། །བཞམས་བསྒོ་སོགས་ཀྱིས་མ་བཏང་ན། །སྡིག་ལྟ་མི་གཏོང་གནས་དབྱུང་དང། །ཁས་སུ་བླངས་ཀྱང་མི་འཆོས་ན། །ཕྱིར་མི་འཆོས་པ་གནས་དབྱུང་
བྱ༑ །དགག་དབྱེ་ལན་གསུམ་བརྗོད་རྫོགས་སམ། །རྐྱེན་གྱིས་གཉིས་སམ་གཅིག་བརྗོད་ན། །མི་དེར་ལོ་དེའི་དགག་བཞག་མེད། །འཇོག་བྱེད་རིགས་ལས་གཞན་དག་དང། །གསོ་དགག་བྱས་ཀྱང་གྲོལ་
མི་འགྱུར། །མཐོང་ཐོས་དྭོགས་པར་གླེང་དྲན་འཆགས། །དགག་དུས་མིན་པར་དགག་བཞག་མིན། །སྤྱིར་བཏང་དབྱར་ནང་གླེང་དྲན་བཀག་དམིགས་བསལ་དགག་དབྱེ་བྱེད་ཀར་རུང། །གསོ་
བཞག་དབྱར་གྱི་སྔ་རོལ་བྱ། །ཆོས་ལས་ཆོས་མིན་ཕྱོགས་པ་ལ། །འདི་པས་ལྡང་གི་ཕྱག་མི་བྱ། །འཐབ་ཀྲོལ་གནས་ཕྱུང་ཆོས་མིན་པར། །བཟོད་བྱ་མཐུན་དང་མཐུན་པ་ཡི། །གསོ་སྦྱོང་སྦྱིན་པའི་
གསོལ་བཞིའི་འོག་མཐུན་པའི་གསོ་སྦྱོང་དངོས་དེ་བྱ།    ༈    །ལས་བྱེའི་ངོ་བོར་གཞི་ཡི་གནས། །གླིང་གསུམ་གང་རུང་མཚམས་གཅིག་ནང། །བརྒྱད་ཀྱི་གྲངས་ཚང་ཁ་སྐོང་འོས། །སོ་སོ་སྐྱེ་བོའི་
དགེ་འདུན་དག་ཆོས་མིན་སྨྲ་བས་མ་འཁྲུལ་ཞིང། །ལས་གཞན་བྱེད་པར་འདོད་རྒྱུན་གྱིས། །འདུལ་ལས་གང་རུང་བྱེད་གཞུག་སྟེ། །ལས་དེ་ཕལ་ཆེར་བྱས་ན་བྱེ། །སྤྱོད་པའི་དབྱེ་ན་གཏོགས་ལྟུང་བ་

[036B] །ཆོས་པས་ཆོས་མིན་སྨྲ་བ་ལས། །ཐ་དད་བྱས་བས་དེ་མི་རྫོགས། །གཟུ་བོས་མཚམས་ཕྱིར་བྱ་བར་གསུངས། །བྱེ་སྨྲས་འཕར་འབབ་མྱུར་འགྲོ་དང། །གླིང་འདོར་མ་རྒྱལ་ལས་རྒྱལ་བྱེད། །
རྒྱལ་བ་རྣལ་བཀོད་ཆོས་དྲུག་གིས། །མཐོང་ལམ་འཁོར་ལོ་འདྲ་བར་སྦྱར། །དབྱངས་སྒྲོགས་འཕགས་ལམ་ཡན་ལག་བརྒྱད། །བསླབ་གསུམ་བསྡུས་བྱས་འཁོར་ལོ་ཡི། །ལྟེ་བ་མུ་ཁྱུད་
རྩིབས་འདྲར་སྦྱར།    ༈    །འཁོར་ལོའི་དབྱེན་གྱི་གཞི་ལ་ལྔ། །གནས་དུས་ཡུལ་དུས་དོན་སྔར་བཞིན། །འདུ་ཤེས་མ་འཁྲུལ་འབྱེད་འདོད་ཀྱིས། །ལུས་སམ་ངག་གིས་འབྱེད་ཞུགས་པས། །དགེ་
འདུན་ཕྱེད་ཚེ་སྦོམ་པོར་གྱུར། །ངོ་བོ་ལྡན་པ་མིན་པའི་ཆོས། །ཉེས་དམིགས་ལམ་ལྔ་སྐྱེ་བ་ཁེགས། །གནས་ཚད་ཞག་ཏུ་མི་གནས་པ། །དབྱེན་ནི་དགེ་འདུན་ཉིད་ལ་སྟེ། །ཁ་ན་མ་ཐོ་བྱེད་པོར་
ལྡན༑ །འོ་མ་ཤ་དང་ལན་ཚྭ་དང། །གོས་དྲས་དགོན་གནས་བསླབ་ཚིགས་ལྔ། །ཆོས་དང་ཆོས་མིན་ཇི་བཞིན་དུ། །ཤེས་པས་ལྟ་བ་མི་མཐུན་ཕྱིར། །ཆོས་མིན་ཕྱོགས་པའི་ཁ་སྐོང་མིན།    ༈    །རྩོད་
རྒྱུ་ནང་ཡོད་ཆགས་སྡང་རྨོངས། །ཕྱི་ཡོད་དེ་ཉིད་ལོག་སྒྲུབ་སྤོང། །ལྟུང་བཅས་ལས་མཐུན་མི་སྤྱིན་བཞི། །རྩོད་རྒྱུར་ཕལ་པའི་མངོན་སུམ་གྱིས། །གཏན་དབབ་མི་ནུས་ནུས་པའི་ཁྱད། །རྟག་དང་

[037A]༄༅། །བདག་ཡོད་སོགས་སྒྲུབ་པ། །རྒོལ་གཉིས་འགྱེད་ཕྱིར་རྩོད་པའི་རྒྱུ། །གདམས་རག་གསོ་དགག་འཇོག་པས་སྤོང། །བཞག་འཇོག་མི་གདམས་ཕྱིར་རྩོད་རྒྱུ། །གསོ་ལྷག་ལྟུང་
ཡོད་ཁས་མི་ལེན། །གླེང་བྱ་གླེང་བྱེད་ལྟུང་ཕྱིར་རྩོད། །ལས་ལ་མི་འདུ་ཕྱིར་བཟློག་བྱེད། །བྱ་བ་ལས་ཕྱིར་རྩོད་རྒྱུ་འོ། །ངོ་བོ་མི་མཐུན་ཚིག་ལ་འཁོན། །འཐབ་སོགས་འབྲས་ལ་རྒྱུ་ཡིས་བཏགས། །
རྩོད་པ་དགེ་སོགས་གསུམ་གསུངས་པ། །རྩོད་རྒྱུ་དེ་དག་ཡོད་ལ་དགོངས། །དབྱེ་གཞི་འདིར་བསྟན་རྩོད་པ་ཙམ། །ཆེ་ལོང་འགྱེད་ཕྱིར་མི་གདམས་ཕྱིར། །ལྟུང་ཕྱིར་ལས་ཕྱིར་རྩོད་པ་བཞི། །མཚན་
གཞི་སྔར་གྱི་རྩོད་རྒྱུ་བཞིན། །ཞིབ་ན་མི་གདམས་ཕྱིར་རྩོད་ལ། །རྒྱུ་བཅས་གཅིག་དང་རྒྱུ་མེད་བཞི། །གཞི་མེད་གཞི་གཞན་རྗེས་སྒྲུབ་དང། །ཕྱིར་བཅོས་མི་ལྟོས་སྨྱོས་པས་བྱས། །ལྟུང་ཕྱིར་རྩོད་ལ་ཕྱིར་
འཕྲོས་མེད། །ཕྱིར་འཕྲོས་ཉེ་འཚེ་མཚམས་འདི་ཡི། །དགེ་འདུན་མཐའ་དག་དང་འབྲེལ་བའི། །ངོ་བོ་ཤེས་གསུམ་མི་ཤེས་གཅིག་འགྱེད་ལས་ཕྱིར་རྩོད་བཅུ་གཅིག་གོ་འཆི་འམ་བསླབ་པ་འབུལ་བ་
ནི༑ །རྩོད་པ་ཀུན་གྱི་ཞི་བྱེད་དེ། །ལས་ཕྱིར་རྩོད་ལ་མཐུན་སྦྱིན་དངོས། །བརྒྱུད་ནས་གཞན་ཀུན་ཞི་བྱེད་འགྱུར། །མཐུན་སྦྱིན་ཞི་བྱེད་དངོས་ལ་དཔྱད། །རྩོད་པ་སོ་སོའི་ཞི་བྱེད་ནི། །རྒོལ་དང་གཟུ་དང་དགེ་

[037B] །གསལ་དང་གསལ་བའི་གསལ་བ་དང། །དགེ་འདུན་གཞན་དང་སྡེ་སྣོད་འཛིན། །གནས་བརྟན་མཐུ་ལྡན་མངོན་སུམ་གྱིས། །འགྱེད་ཕྱིར་རྩོད་པ་ཞི་བར་བྱེད། །མི་ནུས་གང་མང་
དེས་ཀྱང་ན། །གཅིག་གམ་གཉིས་ཀ་གནས་དབྱུང་བྱ། །རྒོལ་བས་མ་ཞི་དགེ་འདུན་གཏད། །དེ་ཡིས་གཟུགས་ལ་གསལ་བའི་གསལ། །གསལ་དང་གསལ་གསལ་ལས་ཚན་གཉིས། །གསལ་གསལ་
འོག་ཏུ་གསོལ་གཉིས་ཀྱིས། །རྩོད་སྦེང་བསྐོས་གཏད་རྩོད་སྦེད་བས། །དགེ་འདུན་གཞན་ལ་ཟླ་གསུམ་དང། །སྡེ་སྣོད་གསུམ་པར་ཟླ་བ་དྲུག་གནས་བརྟན་མཐུ་དང་ལྡན་པ་ལ། །དུས་ཐུག་མེད་
པར་ཕུལ་བས་ཞི། །མི་གདམས་ཕྱིར་རྩོད་རྒྱུ་བཅས་ལ། །མངོན་སུམ་བརྒྱད་ཀྱིས་ཞི་བར་བྱེད། །རྒྱུ་མེད་དང་པོ་གསུམ་པོ་ལ། །དྲན་ལྡན་ཡིན་ཕྱིར་མ་དྲན་པས། །མེད་ཅེས་གསོལ་བཞིས་དག་རྒྱ་
སྟེར༑ །སྨྱོན་པས་བྱས་པར་མ་མྱོས་སྐབས། །ཉེས་པ་མ་བྱས་ལྟུང་མེད་ཅེས། །གསོལ་བཞིས་དག་རྒྱ་སྟེར་བ་ལ། །དྲན་དང་མ་མྱོས་འདུལ་སྦྱིན་གསུངས། །ལྟུང་ཕྱིར་རྩོད་པ་ཞི་བྱེད་ལ། །ལྟུང་བ་
རང་གིས་ངོ་ཤེས་ཤིང། །ཕྱིར་འཕྲོས་མེད་རྩོད་ཞི་བྱེད་ལ། །ཁས་མི་ལེན་ཅིང་མི་འཆོས་པ། །ཁས་བླངས་ཕྱིར་བཅོས་བྱ་བས་ཞི། །ཁས་མི་ལེན་པ་ཁས་བླངས་པ། །ཕྱིར་འཕྲོས་ཉེ་ཚེའི་རྩོད་པ་ནི། །སྔར་

[038A]༄༅། །བཞིན་མངོན་སུམ་བརྒྱད་ཀྱིས་ཞི། །དགེ་འདུན་མཐའ་དག་དང་འབྲེལ་བ། །ཕན་ཚུན་བཤགས་པ་བྱེད་པས་ཞི། །ལྟུང་བའི་ངོ་བོ་མི་ཤེས་པར། །ཉིད་འཚོལ་གསོལ་བཞིས་སྦྱིན་
པས་ཞི། །བྱ་བ་ལས་ཕྱིར་རྩོད་པ་ནི། །ལས་ལ་མཐུན་པ་སྦྱིན་པས་ཞི། །བརྒྱུད་ནས་ཞི་བྱེད་ཀུན་གྱིས་ཀྱང། །ཕན་ཚུན་རྒྱུ་མཚན་མཚུངས་པའི་ཕྱིར། །ལྟུང་ཕྱིར་རྩོད་ལ་འཕྲོས་མེད་སོགས།།
མི་གདམས་ཕྱིར་ལ་ཞི་མེད་སོགས། །དབྱེ་བ་གསུངས་པ་འཁྲུལ་མར་སྦྱར། །ཕྱིར་འཕྲོས་མེད་ལ་ཁས་བླངས་དང། །ཕྱིར་འཕྲོས་ཉེ་ཚེར་མངོན་སུམ་བརྒྱད། །ཞི་བྱེད་དངོས་གསུངས་བསྣོལ་
མར་སྦྱར། །བཅོས་སམ་དབྱུང་པས་རྩོད་མཐར་བསྐྱལ། །འཐབ་ཅིང་མ་ཞི་བསྡིགས་མཐར་དབྱུང། །བསྐྱངས་ཏེ་མ་ཞི་འགྱེད་མཐར་དབྱུང།    ༈    །རྩོད་པ་ཞི་ཕྱིར་གཟུ་པོ་བསྐོ། །བསྐོ་ཡུལ་
ཆོས་ནི་སུམ་ཅུ་ལྡན། །ངེས་འབྱུང་ཚུལ་ཁྲིམས་ཕུན་ཚོགས་ལྡན། །སྔར་འགྱོད་ཕྱི་སྡོམ་མ་ཉམས་བསྲུང། །འདུལ་བའི་ཚིག་དོན་ཐོས་ཤིང་བསགས། །ལུང་སྡེ་བཞི་པོ་བློ་ནས་ཐོན། །རྩོད་དང་
རྩོད་རྒྱུ་དེའི་བྱེ་བྲག་རྩོད་པ་ཞི་བྱེད་ལོག་ནོན་མཁས། །བསྟན་བཅོས་གཞན་ལ་མཁས་པ་དང། །ཉེ་རིང་མེད་པའི་ཚིག་བརྗོད་བྱེད། །གཞན་ཡང་ཉེ་རིང་བྱེད་མི་འཇུག་ལུས་ངག་ཉེ་རིང་མི་

[038B] །སྨྲ་དང་སྨྲས་དོན་གོ་ལེན་མཁས། །དོན་གོ་བསྒོ་དོན་གོ་བར་མཁས། །བསམ་པས་རང་གཞན་གོ་བར་མཁས། །བསྒོམས་པས་རང་གཞན་གོ་བྱེད་མཁས། །འགྲོ་བ་བཞི་དང་བྲལ་བ་
བཅས༑ །མ་མོར་གསུངས་པའི་ཉེར་གཉིས་སྟེང། །སྐྱེས་པ་ལྟ་མཐུན་ཐ་མལ་ལུས། །ཚོགས་མིན་སྤྲོ་བྱས་བསྐོས་མ་འཕྲེལ། །དགེ་སློང་གསལ་བསྒོའི་ཡུལ་ལས་དམན། །དགེ་འདུན་མཚན་ཉིད་
བཞི་ལྡན་གྱིས། །སྦྱོར་བ་འདུ་སྒྲུབ་སྤྲོ་བྱས་རྗེས། །གསོལ་དང་གཉིས་ཀྱིས་གཟུ་བོར་བསྐོ། །མ་མོར་གསུངས་པའི་ཆོས་ཉེར་གཉིས། །ངོ་ཚ་ཤེས་སོགས་མདོ་དགུས་བསྡུས།    ༈    །དགེ་སློང་བཅུ་བཞི་
ཆོས་ལྡན་ལ། །སྦེད་བོ་བསྐོ་འོ་གཞན་སྔར་བཞིན། །བསྐོས་པས་གཏོང་ལེན་བཞི་པོ་བྱ།    ༈    །ཆོས་ནི་རྣམ་པར་གཏན་ལ་དབབ། །རྒོལ་བ་གཉིས་ཀྱིས་དམ་དུ་བཟུང། །བྱེ་དྭོགས་བསྡམ་བྱ་ལས་གཞན་
ཏེ༑ །མངོན་སུམ་བརྒྱད་པོ་སྔོན་སོང་བར། །དགེ་འདུན་བཞི་པོ་རྒྱུས་ཤེས་པས། །དང་པོ་ཚུལ་ཤིང་འབྲིམ་པོ་བསྐོ། །དེ་ཡིས་འདུ་སྐབས་རྗེས་སྒྲུབ་རྗེས། །དངོས་གཞི་འབྲིམ་པོའི་བྱ་བ་ནི། །ལུས་
ངག་ཡིད་གསུམ་གཉིས་གཉིས་དྲུག་ཆོས་དང་ཆོས་མིན་ཚུལ་ཤིང་གཉིས། །ལག་བ་གཡས་དང་གཡོན་བཟུང་བས། །གཡོགས་སམ་ཕྱེ་བ་གང་རུང་གིས། །ཆོས་ཀྱི་ཚུལ་ཤིང་ལན་མང་བྱ། །ངག་

[039A]༄༅། །གིས་ཆོས་ཀྱི་ཚུལ་ཤིང་བསྔགས། །གསར་བུ་དག་གི་རྣ་དྲུང་གཤུབ། །ཡིད་ཀྱིས་དགེ་འདུན་མ་བྱེ་ཞིང། །ཆོས་ཕྱོགས་ཞི་བའི་བསམ་པ་བསྐྱེད། །ལེན་པོས་ཆོས་མིན་ཚུལ་
ཤིང་དང། །ཐེ་ཚོམ་ཟ་ན་མ་དྲིས་དང། །དབྱེན་དུ་འགྱུར་བའི་བསམ་པས་དང། །ཆོས་མིན་ཞི་བར་འདོད་པས་དང། །དེ་གཉིས་འབྱུང་ཤེས་མི་གླང་ལྔ། །བླང་བ་མི་བླང་ལྔ་ལས་ལྡོག་མཉམ་ན་
ཉན་ཐོས་ཆེན་པོའི་ཕྱིར། །ཆོས་ཀྱི་ཚུལ་ཤིང་བླང་བ་དྲུག་ཆོས་མིན་ཞི་བར་སྐྱོ་སྔོགས་ཉེས། །ཆོས་ཕྱོགས་ཞི་བར་དེས་ལྟུང་བྱེད། །འགྱེད་པར་གང་མང་དེ་རུང་གི། །ལྟུང་ཕྱིར་རྩོད་པར་དེ་མི་
རུང༑ །ལྟུང་དག་ཕྱིར་བཅོས་མིང་རིགས་ཀྱིས། །འགྱོད་པ་སེལ་བྱེད་སྨྱོ་སངས་པས། །རྩོད་པ་ཞི་བྱེད་ཕྱོགས་གཉིས་ཀྱིས། །གནས་བརྟན་གཉིས་ཀྱིས་བཤགས་ཀྱང་རུང། །ལྟུང་མེད་འགྱོད་
སེལ་བཤགས་པ་འཆགས། །ལུས་ངག་བསྡམས་དང་སྡེ་སྣོང་ཤེས། །ལོག་པར་མི་སྟོན་གླེང་བྱེད་ལ། །གུས་པས་བྱས་ན་གཟུ་པོ་ཡིས། །གླེང་བྱར་ལྟུང་བ་ཡོད་པར་བཀལ། །གླེང་བྱའང་དེ་
གསུམ་ལྡན་གྱུར་ན། །གུས་ཏེ་ལྟུང་མེད་དག་རྒྱ་སྟེར། །གླེང་བྱེད་ཡོན་ཏན་གསུམ་ལྡན་ལའང། །ཚིག་གིས་བརྒལ་ཞིང་བསམ་པས་བརྟག་གླེང་ཡང་གླེང་བྱས་ཁས་མི་ལེན། །ཆེས་མཆོག་དཔང་

[039B] །དཔང་པོ་གླེང་བྱ་གླེང་བྱེད་ལས། །ཡོན་ཏན་ཆེས་མཆོག་ཚད་མར་བྱ། །དཔང་པོ་གཉིས་ཡོད་མི་མཐུན་ན། །གླེང་བྱས་སྨྲས་པའི་ཚིག་དེ་བཙན། །ཆེ་གཞི་བདེན་མཐོང་ཡོན་ཏན་
མཆོག་ལྟུང་བར་སྨྲས་པས་རྩོད་པ་ཞི། །བརྗེད་ནས་མ་མཐོང་ཉིད་འཚོལ་དང། །ཤེས་བཞིན་མ་མཐོང་དབྱུང་བའི་ཡུལ། །ཉིད་འཚོལ་སྤོ་སྤྱོད་མགུ་སྤྱོད་རྣམས། །ཆད་ལས་ཡིན་ཡང་ནན་
ཏུར་མིན། །ཚོགས་སུ་བཟོད་གསོལ་ཡོད་ཙམ་གྱིས། །ནན་ཏུར་ཉིད་དུ་བསྒྲུབ་མི་ནུས། །ཕར་ཉེས་མ་ལ་ལྟུང་བྱེད་འགྱུར། །མངོན་སུམ་དྲན་པ་མ་མྱོས་དང། །དེ་བཞིན་གང་མང་ངོ་བོ་ཉིད། །རྩྭ་རྣམས་
བཀྲམ་པ་ལྟ་བུ་དང། །ཁས་བླངས་པ་སྟེ་ཞི་བྱེད་བདུན། །ནང་གསེས་ཕྱེ་ན་སོ་གསུམ་གསུངས།    ༈    །འོས་ལ་ཕྱག་བཙལ་མ་བཙལ་བའི། །ཉེས་ཁེགས་དགེ་ཆོས་འཕེལ་བར་འགྱུར། །བཙལ་ཡུལ་
མཆོག་གསུམ་སྡོམ་པས་མཆོག་སྡོམ་པས་མཉམ་ན་བསླབ་རྒན་ལ། །ཟས་ཀྱིས་སྤགས་དང་སྒྲེན་མོ་དང། །གོས་གཅིག་མིན་པས་ཡན་ལག་ལྔའམ། །སྒྱིད་པར་འཁྱུད་པས་ཕྱག་འཚལ་བའོ། །ས་
གཞན་གནས་དང་ཁྱིམ་པ་ལ། །སྡོམ་ལྡན་ཡིན་ཡང་ཕྱག་མི་རུང། །དགེ་ཚུལ་མཚན་མི་མཐུན་པ་དང། །ཕྱག་ནི་ཕར་མེད་ཚུར་མེད་ཡིན། །བསོད་ནམས་གསོག་ཕྱིར་མང་འདུ་དང། །ཐོས་

[040A]༄༅། །སོགས་འཕེལ་ཕྱིར་དབེན་གནས་སུ། །གཙུག་ལག་ཁང་བརྩིགས་ཟད་པར་གྱི། །ཏིང་འཛིན་སྐྱེ་བར་སླ་བའི་ཕྱིར། །རྩིག་པའི་ངོས་ལ་ཚོན་སྣ་བྱུག་དེ་ཡི་ཕུགས་སུ་དྲི་གཙང་
ཁང༑ །སྒོ་ཁང་བདེན་བཞི་མཚོན་པའི་ཕྱིར། །མི་རྟག་སྲིན་པོའི་ལྟོ་བ་ལ། །སྲིད་པའི་འཁོར་ལོ་ཆ་ལྔ་ཡི། །སྟེང་ཆ་གཉིས་ལ་ལྷ་དང་མི། །འོག་ཆ་གསུམ་ལ་ངན་སོང་གསུམ། །ལྟེ་བར་ཆགས་
སྡང་རྨོངས་གསུམ་གཟུགས། །ཕུག་རོན་སྤྲུལ་ལ་ཕག་གིས་བཟུང། །མཐའ་སྐོར་ཟོ་ཆུན་རྒྱུད་མོ་བཞིན། །བར་སྲིད་མཐོ་དམན་འཁོར་ཞིང་བསྐོར། །འཁོར་ཡུག་རྟེན་འབྲེལ་བཅུ་གཉིས་
གཟུགས༑ །མ་རིག་རྒན་མོ་ལོང་བ་འདྲ། །འདུ་བྱེད་རྫ་མཁན་སྣོད་དག་བྱེད། །རྣམ་པར་ཤེས་པ་སྤྲེ་འུའི་གཟུགས། །མིང་གཟུགས་སྐྱེས་པ་བུད་མེད་གཉིས། །སྐྱེ་མཆེད་ཡུལ་ལ་ཆགས་བཞིན་
པ༑ །རེག་པ་ཕོ་མོ་ལུས་རེག་སྤྱོད། །ཚོར་བ་སྡུག་བསྔལ་མྱོང་བཞིན་པ། །སྲེད་པ་བུད་མེད་བུ་འཚོ་བ། །ལེན་པ་བུད་མེད་མངལ་གནས་འཇུག་སྲིད་པ་མངལ་གནས་དེ་ཉིད་འབྲང། །སྐྱེ་བ་འབྲངས་
པ་དེ་ཉིད་སྐྱེ། །རྒ་བ་རྒས་ཤིང་འཁོགས་པ་སྟེ། །ཤི་བ་མི་ཤིའི་རོ་གཟུགས་དང། །འཁོར་ལོ་སྲིན་པོས་པང་དུ་བླངས། །ཡན་ལག་ལྔ་ཡིས་དམ་བཟུང་བྲི། །དེ་ཡིས་སྡུག་ཀུན་རྒྱུ་འབྲས་མཚོན། །སྟེང་དུ་

[040B] །དཀྱིལ་འཁོར་དཀར་སྟོན་འགོག་བདེན་མཚོན། །འོག་ཏུ་བརྩམ་པར་བྱ་ཞིང་ཚོགས། །ཚིགས་བཅད་གཉིས་བྲི་ལམ་བདེན་མཚོན། །དེ་ཉིད་སྟོན་བྱེད་དགེ་
སློང་གཞག་ཕྲན་ཚེགས་ལྷ་ཡི་ཕོ་ཉ་དང། །དམྱལ་བའི་རབས་ཀྱང་བྲི་བར་གསུངས། །ཕོ་ཉས་སྐྱེ་རྒ་ན་ཤི་མཚོན། །འགྲེལ་ཆུང་མི་གཅིག་བརྩོན་དུ་བཟུང། །གཤིན་རྗེར་ཞལ་ལྕེ་སྦྱོར་
འདྲར་བཤད། །བདེ་གཤེགས་ནད་གཡོག་མཛད་པར་བྲི། །བདེ་གཤེགས་སྐུ་བལྟམས་དབུ་སྐྲ་བྲེག་གཙུག་ཕུད་བཞག་དང་མངོན་པར་བྱུང། །མངོན་པར་བྱང་ཆུབ་དུས་སྟོན་བྱའོ། །
འདུལ་ཊཱིཀ་ཉི་མའི་འོད་ཟེར་གྱིས། །བདག་བློའི་པདྨོ་ཅུང་བཞད་པས། །སྡོམ་ཚིག་གོ་སླའི་རྩི་བཅུད་འདི། །དོན་གཉེར་རྐང་དྲུག་གསོས་སུ་བསྐྲུན། །འདི་ལ་ཚིག་དོན་ནོར་བ་དང། །ཀུན་སློང་སྐྱོན་
ཞུགས་འགའ་ཡོད་ཚེ། །ཐོག་མེད་ནས་ཀྱི་སྡིག་ལྟུང་དང། །ལྷན་ཅིག་མཁས་པའི་སྤྱན་སྔར་བཤགས། །སྒོ་གསུམ་འདི་ལ་འབད་པས་བདག་རྣམ་གསུམ་སྡེ་སྣོད་སྐྱེ་ཀུན་སྦྱངས། །བསླབ་
གསུམ་བགྲོད་པ་མཐར་ཕྱིན་ཏེ། །སྐུ་གསུམ་ཐོབ་ནས་འགྲོ་འདྲེན་ཤོག་འཁོར་བར་འཁོར་བའི་གནས་སྐབས་ནའང། །ཐར་ཕྱིར་ཐར་ལམ་ཀུན་གྱི་རྟེན། །ཚུལ་ཁྲིམས་ཚུལ་བཞིན་ཡིད་

[041A]༄༅། །བྱེད་ཀྱིས། །རྣམ་ཀུན་རྣམ་དག་སྲུང་གྱུར་ཅིག་རྣམ་འདྲེན་ལྔ་བ་ནས་བཟུང་སྟེ། །རྣམ་ཀུན་མཁྱེན་པ་ཀུན་གྱི་དྲུང། །རྣམ་འདྲེན་འདིའི་དྲུང་ཉེ་འཁོར་བཞིན། །རྣམ་དག་
འདུལ་འཛིན་མཆོག་གྱུར་ཅིག་མཁས་མང་ཉི་ཟླས་མ་ཕྱེ་བའི། །བདག་འདྲའི་བློ་ཡི་བ་ཀུ་ལ། །སྡོམ་ཚིག་མཛེས་མའི་འགྲམ་འཆང་གིས། །བདེ་བླག་ཉིད་དུ་བཞད་པར་སྨོན། །ཞེས་འདུལ་བའི་
སྡོམ་ཚིག་གནད་བསྡུས་སྙིང་པོ་ཚིག་དོན་བརྗོད་བྱང་ཞེས་བྱ་བ་འདི་ནི། སེར་བྱེས་ཧར་གདོང་དགེ་མིང་བྱམས་པ་སྐལ་བཟང་ནས་སྔར་སྨོན་ལམ་དམ་བཅར་ཉེ་སྐབས་རང་ཉིད་ངེས་ཕྱིར་ཐར་ཐོར་འགའ་རེ་བསྒྲིགས་ཀྱང་མཇུག་མ་
རྫོགས་པར་ལུས་ཤིང། དུས་ཕྱིས་བཤེས་གཉེན་ཆེན་པོ་འགའ་ཞིག་ནས་མཇུག་རྫོགས་པར་གྱིས་ཤིག་ཅེས་བཀའ་གནང་བར་མ་ཟད། རང་གི་དགེ་ཕྲུག་འགའ་ནས་ཀྱང་གཞན་ལ་མ་ཕན་ཡང་རང་ཅག་ལ་ཕན་ངེས་པས་ཅིས་ཀྱང་རྫོགས་པར་བྱ་
དགོས་ཞེས་རྣ་བ་གསུན་པར་བརྟེན། རབ་བྱུང་བཅུ་དྲུག་པའི་རབ་མྱོས་ཞེས་པ་ལྕགས་ཕོ་རྟ་ལོའི་གྲོ་ཞུན་ཟླ་བའི་ཡར་ངོའི་ཚེས་བཅུ་གཅིག་ལ་མཁས་མང་བྱེ་བའི་བསྟི་གནས་སེ་ར་ཐེག་ཆེན་གླིང་གི་ཁོངས་ཧོར་ཆེན་གཤམ་མའི་ཡང་ཐོག་
རང་ཤག་ཏུ་མཇུག་རྫོགས་པར་སྦྱར་བའི་ཡི་གེ་པ་ནི་སེར་བསམ་བསྟན་དར་སྟེ། འདིས་ཀྱང་བསྟན་པ་དང་འགྲོ་བ་ཡོངས་ལ་ཕན་པའི་རྒྱུར་གྱུར་ཅིག། །།གཞན་གཞུང་རྒྱུ་སྐར་སྟོང་གིས་གསལ་མིན་སྡེ་བཞིའི་ལུང་གི་དཀའ་གནད་

[041B] །ཅིག་ཆར་སྣང་བྱེད་སྡོམ་ཚིག་སྲིད་སྒྲོན་པར་གཞིའི་ཤིང་རྟར་དྲངས་པའི་དགེས། །ལེགས་བཤད་མཆོག་འདིའི་འཕྲིན་ལས་སྣང་བ་ཐུབ་བསྟན་འདབ་བརྒྱའི་གསོས་གྱུར་ཅིང། །སྐལ་བཟང་འདུལ་འཛིན་རྐང་དྲུག་
ཚོགས་ཀྱི་རྣམ་དཔྱོད་ལུས་ཟུངས་རྒྱས་གྱུར་ཅིག་འདུལ་གཞུང་བྱེ་བའི་བཅུད་བསྡུས་བསྟན་བཅོས་འདི། །གང་གི་མིག་སྔར་སྣང་བ་ཙམ་གྱིས་ཀྱང། །མ་བསྡོམས་ཐོ་ཅོའི་སྤྱོད་པ་ཀུན་དོར་ནས། །ཞི་དུལ་བག་བག་ཡོད་བརྟུལ་ཞུགས་
ལྟུར་ལེན་ཤོག་ཇི་སྲིད་ཀུན་གསལ་སྒེག་མོའི་ཕང་པ་རུ། །གཟི་ལྡན་ཉི་ཟླའི་ཁྱེའུ་ཆུང་འཚོ་བའི་བར། །ལེགས་བཤད་འདིས་ཀྱང་ས་གསུམ་འགྲོ་བ་ལ། །རྣམ་གྲོལ་ལམ་བཟང་མཚོན་བཞིན་གནས་གྱུར་ཅིག་ཚུལ་འདི་བྱེད་པོའི་
རྣམ་རིག་ཆུ་མཚོ་རུ། །ལུང་རྟོགས་ཡོན་ཏན་ནོར་བུས་ཡོངས་གང་ཞིང། །སྲིད་ཞིའི་རྒུད་ཚོགས་སེལ་ལ་ཟླ་བྲལ་བའི། །ཀུན་མཁྱེན་གདེངས་ཅན་དབང་པོ་མྱུར་འགྲུབ་ཤོག་འབྲེལ་ཐོགས་རྣམ་དཀར་བསམ་སྦྱོར་ལྡན་རྣམས་ཀྱང་
དེང་ནས་ཚངས་སྤྱོད་རྟེན་དང་མི་འབྲལ་ཞིང། །སྡེ་བཞིའི་ལུང་དོན་ཚུལ་བཞིན་འཛིན་པ་ལ། །ཉེ་བར་འཁོར་དང་མི་གཉིས་མཚུངས་འགྱུར་ཤོག་ཅེས་དཔལ་ལྡན་སྨད་རྒྱུད་གྲྭ་ཚང་གི་མཁན་པོ་སེར་བྱེས་ཧར་གདོང་བྱམས་པ་
སྐལ་བཟང་ལགས་ཀྱིས་མཛད་པའི་འདུལ་བའི་སྡོམ་ཚིག་འདི་བཞིན་བརྗོད་དོན་འདུས་ཆེ་ཞིང། རྗོད་ཚིག་སྡེབ་སྦྱོར་ལེགས་པ་སོགས་འདུལ་སྡོམ་གཞན་ལས་ཁྱད་ཞུགས་པར་བརྟེན།། །།མ་ཡེ་སོར་སྦེལ་ཀོར་ཕྱི་ལོ་་

[042A]༄༅། །ལོའི་ལོ་འགོ་ནས་པར་གཞི་གསར་བསྐྲུན་བྱས་ཏེ། ་ཐམ་པའི་ཟླ་བ་དགུ་པའི་ནང་རྐོ་ཟིན་པ་དང། འདུལ་སྡོམ་འདི་ལ་ལེ་ཚན་བཞི་ཡོད་པའི་ཀ་བའི་པར་ཤིང་རེ་ལ་རྐོ་གླ་སྒོར་སུམ་ཅུ་སོ་གཅིག་རེ་དང་
དེ་ནས་རིམ་འཕར་གྱི་ཁ་ག་ང་གསུམ་གྱ་པར་ཤིང་རེ་ལ་རྐོ་གླ་སོར་སུམ་ཅུ་སོ་བདུན་རེ་དང། ཀ་བའི་པར་ཤིང་རེ་ལ་པར་རྩ་བྲིས་གླ་སྒོར་གསུམ་དང། དེ་ནས་རིམ་འཕར་གྱི་ཁ་ག་ང་གསུམ་གྱི་པར་ཤིང་རེའི་པར་རྩ་བྲིས་གལ་སྒོར་
ལྔ་རེ། པར་ཤིང་རེ་ལ་བཟོ་གླ་དང་ཤིང་རིན་བཅས་སྒོར་དྲུག་རེ་དང། ཞུ་དག་པའི་གླ་དང། ཤོག་རིན། པར་ཤིང་ལ་བྱུགས་རྒྱུའི་སྣུམ་རིན་བཅས་ལ་སྒོར་ཉིས་བརྒྱ་ལྔ་བཅུ་བཅས་ཁྱོན་བསྡོམས་སྒོར་བདུན་སྟོང་ཉི་བརྒྱ་
བདུན་ཅུ་དོན་བཞི་ཕྱིན་འདུག་པར། ཨ་རིར་བཞུགས་པ་སོག་པོ་སྐལ་ལྡན་ལགས་ནས་ཧིན་སྒོར་དགུ་བརྒྱ་བཅོ་ལྔ་གནང་བའི་ལྷག་མ་རྣམས་སེར་བྱེས་པར་ཁང་ལས་བྱེད་ཁོངས་ནས་བཏང་སྟེ་པར་གཞི་གསར་བསྐྲུན་བགྱིས་
པའོ༑ །པར་བྱང་སྨོན་ཚིག་འདི་པར་རྙིང་དེའི་པར་བྱང་སྨོན་ཚིག་ཏུ་ཕུར་ལྕོག་ཡོངས་སྤྲུལ་ཐུབ་བསྟན་བྱམས་པ་ཚུལ་ཁྲིམས་བསྟན་འཛིན་མཆོག་ནས་མཛད་པ་དེས་པར་གསར་འདིར་ཡང་གོ་ཆོད་པར་བྱས་པ་
ཡིན༑ །པར་འདི་སེར་བྱེས་པར་ཁང་དུ་བཞུགས།། །།



