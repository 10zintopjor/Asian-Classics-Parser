
[208A]༄༅། །བློ་སྦྱོང་ཚིག་བརྒྱད་མ་རྒྱལ་སྲས་ཀྱི་སྤྱོད་པ་སྦྱིན་སོགས་ཕར་ཕྱིན་དྲུག་དང་སྦྱར་བའི་མན་ངག་མཆོག་གི་སྙིང་པོ་ཞེས་བྱ་བ་བཞུགས་སོ།།    ༈    
སྐབས་དང། མཐར་ཐུག་གི་འདོད་དོན་སྦྱིན་པ་ལ།  །དོན་མཆོག་སྒྲུབ་འདོད་ཀྱི་།
འཛིན་པར་ཤོག།  །བདག་ཉིད་ས་འཕགས་པའི་རིགས་བཞི་ལ་གནས་ནས་ །གཞན་གནོད་གཞི་དང་བཅས་པ་ལས་
བཟློག་ཏེ་ །མཆོག་ཏུ་གཅེས་པར་འཛིན་པར་ཤོག།  །རྟོག་ཅིང་ཁོང་ཁྲོ་བདག་གཞན་མ་རུངས་བྱེད་པས་ན།།
ཁོང་ཁྲོ་  །སྡིག་སྡུག་དྲག་པོས་ནོན་མཐོང་ཚེ།།རིན་ཆེན་གཏེར་དང་འཕྲད་
པ་བཞིན། །རྙེད་པར་དཀའ་བའི་གཅེས་འཛིན་ཤོག།  །གཤེ་སྐུར་ལ་སོགས་མི་རིགས་པའི། །གྱོང་ཁ་རང་གིས་ལེན་པ་

[208B] །རྒྱལ་ཁ་གཞན་ལ་འབུལ་བར་ཤོག་གང་ལ་བདག་གིས་ཕན་བཏགས་པའམ། །རེ་བ་ཆེ་བ་གང་ཞིག་གིས། །ཤིན་ཏུ་མི་རིགས་གནོད་བྱེད་ནའང། །བཤེས་གཉེན་དམ་པར་ལྟ་བར་ཤོག་མདོར་ན་དངོས་དང་བརྒྱུད་པ་ཡིས་
།ཕན་བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་ཀུན། །གསང་བས་བདག་ལ་ལེན་པར་ཤོག།།
མ་སྦགས་ཤིང།། །ཞེན་མེད་འཆིང་བ་ལས་གྲོལ་ཤོག།།དེ་ལྟར་བཀའ་གདམས་པའི་དགེ་བའི་བཤེས་གཉེན་ཆེན་པོ་གླང་རི་ཐང་
པ་རྡོ་རྗེ་སེང་གེས་མཛད་པའི་བློ་སྦྱོང་འདི་ཉིད་ཀྱི་དགོངས་དོན་འདིར་བྱང་ཆུབ་སེམས་དཔའི་སྤྱོད་པ་ཕྱིན་དྲུག་ལ་སྦྱར་བ་འདིར་བཀོད་ཅིང། ད་དུང་སྤྱོད་འཇུག་གི་ལེའུ་གོ་རིམ་དང་
སྦྱར་ཏེ། དེའི་དགོངས་དོན་དང་གཅིག་ཏུ་འབབ་ཚུལ་སོགས་ཡོད་པའང་བཤེས་གཉེན་མཉེས་པའི་ཞལ་ལས་ཤེས་པར་བྱའོ། །ཞེས་པ་འདི་ཡང་དགའ་ལྡན་ཤར་རྩེ་ཛེ་སྨད་སྤྲུལ་མིང་
པས་བརྡ་དོན་ཁ་བྱང་ཙམ་དུ་བརྗེད་ཐོར་བཀོད་པའོ།། །།



﻿༄༅། །བློ་སྦྱོང་ཚིག་བརྒྱད་མ་ལ་བརྟེན་པའི་མན་ངག་བརྡ་དོན་ཁ་བྱང་ཙམ་དུ་བཀོད་པ་འགའ་ཤས་བཞུགས་སོ།།
   ༈   །    ༈   
།།
བླངས་ནས་།
སྐྱབས་དངོས་ལས་འབྲས་ལ་བརྩི་བསྲུང་གིས་སེམས་ཅན་། །མཆོག་ཏུ་གཅེས་པར་འཛིན་ཏེ་སྲོག་གཅོད་སྤོང་བ་སོགས་བླང་དོར་ཚུལ་
བཞིན་བྱེད་སྤྱོད་ལམ་ཀུན་ཏུ་འཁོར་བའི་རྩ་བ་།བདག་གཞན་མ་རུངས་པའི་ལས་ངན་
བསགས་པར་།

[206A]༄༅། །།།།
མཆིས་པའི་སྐབས་འདིར་ལམ་བསླབ་པ་གསུམ་ལ།  །གཤེ་
སྐུར་ལ་སོགས་མི་རིགས་པའི།། དགེ་སྦྱོང་གི་ཆོས་བཞི་དང་དུ་བླངས་ནས་ །རྒྱལ་ཁ་གཞན་ལ་འབུལ་བར་ཤོག་གང་ཞིག་རང་ཉིད་
མ་རྒན་སེམས་ཅན་རྣམས་།
ཞིག་གིས། །ཤིན་ཏུ་མི་རིགས་པ་རང་གཞན་གཉིས་ཕུང་གི་།
བྱེད་ནུས་པར་ཤོག་མདོར་ན་དངོས་སུ་ད་ལྟ་ཕན་སེམས་ །ཕན་བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་ཀུན། །གསང་

[206B]དེ་དག་ལྟར་རྒྱལ་སྲས་ཀྱི་སྤྱོད་པ་ །རྟོག་པའི་དྲི་མས་མ་སྦགས་པའི་ཐབས་དང་
།ཆོས་ཀུན་སྒྱུ་མར་ཤེས་པའི་ཤེས་རབ་ཀྱི་།།བློ་སྦྱོང་ཚིག་བརྒྱད་མ་ལམ་གྱི་རིམ་པའི་ལམ་སྤྱི་
དང་སྦྱར་བའི་གོ་དོན་མན་ངག་རིན་ཆེན་སྙིང་པོ་ཞེས་བྱ་བ་འདི་ཡང་དགའ་ལྡན་ཤར་རྩེ་ཛེ་སྨད་སྤྲུལ་མིང་པས་བརྡ་དོན་ཁ་བྱང་ཙམ་དུ་བརྗེད་ཐོར་བཀོད་པའོ།། །།
༄༅། །བློ་སྦྱོང་ཚིག་བརྒྱད་མ་ཐེག་པ་ཆེན་པོའི་ལམ་བདག་གཞན་མཉམ་བརྗེའི་བྱང་ཆུབ་ཀྱི་སེམས་དང་སྦྱར་བའི་གོ་དོན་ཐེག་ཆེན་ལམ་གྱི་སྙིང་པོ་ཞེས་བྱ་བ་བཞུགས་སོ།།
   ༈     །ཡིད་བཞིན་ནོར་བུ་ལས་ལྷག་པའི། །དོན་མཆོག་

[207A]༄༅། །སྒྲུབ་པ་ལ་། སེམས་ཅན་རྣམས་དང་རྒྱལ་བ་ལ།།   ྾    ྾  
ནས་བསམས་ཀྱང་གཞན་གཅེས་འཛིན་དགོས་པ་ནི།  །བདག་ཉིད་རང་གཅེས་འཛིན་བྱས་པས་ །གཞན་ལ་བསམ་པ་ཐག་པ་ཡིས། །མཆོག་
ཏུ་གཅེས་པར་འཛིན་སྤྱོད་འཇུག་ལས། བྱིས་པ་རྣག་གི་དོན་བྱེད་དང།།   ྾    ྾   
རྒྱུད་ལ། །རྟོག་ཅིང་ཉོན་མོངས་སྐྱེ་མ་ཐག་བདག་གཞན་མ་རུང་བྱེད་པས་ན། །བཙན་ཐབས་གདོང་ནས་ཟློག་པར་ཤོག།
 །སྡིག་སྡུག་དྲག་པོས་ནོན་མཐོང་ཚེ། །རིན་ཆེན་གཏེར་དང་འཕྲད་པ་བཞིན། །རྙེད་པར་དཀའ་བའི་གཅེས་འཛིན་ཤོག།
གཞན་གཅེས་འཛིན་དགོས་པ་ནི།  །གཤེ་སྐུར་ལ་སོགས་མི་རིགས་པའི། །གྱོང་ཁ་རང་གིས་ལེན་པ་དང། །རྒྱལ་ཁ་གཞན་ལ་འབུལ་བར་ཤོག།

[207B]  །རེ་བ་ཆེ་བ་གང་ཞིག་གིས། །ཤིན་ཏུ་མི་རིགས་གནོད་བྱེད་ནའང། །བཤེས་གཉེན་དམ་
པར་ལྟ་བར་ཤོག།  །ཕན་བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་ཀུན། །གསང་བས་བདག་ལ་
ལེན་པར་ཤོག།  །རྟོག་པའི་དྲི་མས་མ་སྤགས་ཤིང། །ཆོས་
ཀུན་སྒྱུ་མར་ཤེས་པའི་བློས། །ཞེན་མེད་འཆིང་བ་ལས་གྲོལ་ཤོག།།དེ་ལྟར་བཀའ་གདམས་པའི་དགེ་བའི་བཤེས་གཉེན་ཆེན་པོ་གླང་རི་ཐང་པ་རྡོ་རྗེ་སེངྒེས་མཛད་པའི་བློ་སྦྱོང་དེ་ཉིད་ཀྱི་དགོངས་
དོན་འདིར་ཐེག་ཆེན་གྱི་ལམ་བདག་གཞན་མཉམ་བརྗེའི་སེམས་བསྐྱེད་དང་སྦྱར་བ་དང། ད་དུང་སྤྱོད་འཇུག་གི་ལེའུ་གོ་རིམ་དང་སྦྱར་ཏེ། དེའི་དགོངས་དོན་དང་གཅིག་ཏུ་འབབ་ཚུལ་
སོགས་ཡོད་པའང་བཤེས་གཉེན་དམ་པའི་ཞལ་ལས་ཤེས་པར་བྱའོ།། །།ཅེས་པ་འདི་ཡང་དགའ་ལྡན་ཤར་རྩེ་ཛེ་སྨད་སྤྲུལ་མིང་པས་བརྡ་དོན་ཁ་བྱང་ཙམ་དུ་བརྗེད་ཐོར་བཀོད་པའོ།། །།



﻿བློ་སྦྱོང་ཚིགས་རྐང་བརྒྱད་མ་ལོ་རྒྱུས་དང་བཅས་པ་བཞུགས་སོ།།
   ༈    །དགེ་བཤེས་འཆར་
ཀ་བའི་ཞལ་ནས། བདག་བཀའ་གདམས་པ་རྣམས་ལ་དད་པའི་འདི་དང་པོ་སློབ་
དཔོན་ལྕག་ཞིང་བ་ལ་ཚིག་རྐང་བརྒྱད་པ་འདི་ཐོས་ནས། དེ་ནས་རླུང་ཤོད་དགེ་གོང་
བར་དུ་འདིའི་བཙང་དར་བཅད་ནས་ཚིག་རྣམས་ལ་སྔོ་བགྲང་བག་རེ་བྱས་པ་ལས་རྒྱུད་
ལ་སྐྱེས་ནི་མི་བདོག་སྐྱེས་ན་འདི་མིན་གཅིག་འོང་བ་ལ་གསུང། དང་པོ་ནི་
འགྲོ་འོང་བྱེད་ཙ་ན་དགྲ་བྱུང་གིས་དོགས་པ་ལ་འདི་དྲན་པས་ཕན་པར་བྱུང། བློ་

[207] དེ་ཙ་
ན་གནས་གཤའ་མ་མ་རྙེད་པ་དང་ གཞན་གྱིས་བརྙས་པ་བྱེད་པ་བྱུང་བ་ལ་སོགས་
པ་མ་བཏུབ་པ་ཐམས་ཅད་ལ་འདིས་ཕན་པར་བྱུང་གསུང། དེ་ཉིད་གང་ཡིན་ཚིག་
རྐང་བརྒྱད་པོ་འདི་དག་ཡིན། །བདག་ནི་སེམས་ཅན་ཐམས་ཅད་ལ། །ཡིད་
བཞིན་ནོར་བས་ལྷག་པ་ཡིན། །དོན་མཆོག་སྒྲུབ་པའི་བསམ་པ་ཡིས། །མཆོག་
ཏུ་གཅེས་པར་འཛིན་པ་བསླབ། །དེ་ལ་སྤྱིར་སེམས་ཅན་ཐམས་ཅད་ལ་ཡིད་བཞིན་
གྱི་ནོར་བུ་རིན་པོ་ཆེར་བསླབ་པ་ནི་སེམས་ཅན་དང་ རིན་པོ་ཆེ་གཉིས་འདྲ། ཆོས་
གཉིས་ཡོད། རིན་པོ་ཆེ་འདམ་གྱི་གསེབ་ཏུ་བཅུག་ན་ཁོ་རང་གི་འདམ་ཡང་འབྱིན་
མི་ནུས་ལ། ཚེས་བཅོ་ལྔ་ལ་དྲི་བཟང་པོས་ཁྲུས་བྱས། རྒྱལ་མཚན་གྱི་རྩེ་མོ་ལ་
བཏགས་ནས་མཆོད་པ་ཕུལ་ན་འཛམ་བུ་གླིང་པའི་དགོས་འདོད་ཐམས་ཅད་འབྱུང་བ་
ལྟར། སེམས་ཅན་འཁོར་བ་ན་ཉེས་པ་སྣ་ཚོགས་དང་ལྡན་པ་ཡང་རང་གིས་རང་
འཁོར་བ་ནས་འདོན་མི་ནུས་ཤིང། སྡུག་བསྔལ་དང་ཀུན་འབྱུང་སེལ་མི་ནུས་
ཀྱང། དེ་ལ་ཕན་བཏགས་ན་གནས་སྐབས་དང་མཐར་ཐུག་གི་དགེ་བ་ཐམས་ཅད་
འབྱུང་སྟེ་གནས་སྐབས་ཀྱི་བདེ་བ་ཡང་སེམས་ཅན་མེད་ན་གང་ནས་ཚོལ་ཏེ་རང་འགཌ་
ལ་མཐར་ཐུག་གི་བདེ་བ་ཡང་སེམས་ཅན་ལ་བརྟེན་ནས་འབྱུང་སྟེ། དེ་ཉིད་སེམས་
ཅན་ལ་བརྟེན་ནས་སངས་རྒྱས་ཀྱི་གོ་འཕང་བླ་ན་མེད་པ་ཐོབ་པར་འགྱུར་རོ། །ཅེས་
སོགས་གཉིས་པ་ཁྱད་པར་དུ། གང་དུ་སུ་དང་འགྲོགས་པའི་ཚེ། །བདག་
ལ་ཀུན་ནས་དམན་ལྟ་ཞིང། །གཞན་ལ་བསམ་པ་ཐག་པ་ཡི། །མཆོག་ཏུ་
འཛིན་པ་གུས་པས་བསླབ། ཅེས་པ་ལྟར་གནས་གང་དུ་བསྡོད་ཀྱང་རུང། གྲོཌ་
སུ་དང་འགྲོགས་ཀྱང་རུང། ཕྱོགས་ཐམས་ཅད་དུ་རང་ལ་དམན་པར་བལྟ་ལ་སྙིང་
ཐག་པ་ནས་གཞན་ལ་གུས་པར་བྱ་བ་བསླབ་པ་ནི། གྲོགས་རང་ལས་མཐོ་བ་བླ་མ་

[208] རང་དང་མཉམ་པ་ཚངས་པར་སྤྱོད་པ་དང་ དམའ་བ་མོལ་སྤྲང་ལ་
སོགས་པའོ། །ཕྱོགས་ཐམས་ཅད་ནི་རིགས་དང་བསམ་པའི་མཐུ་དང་སྐྱོན་གྱི་
ངོས་ནས་རང་ལ་དམན་པར་བཏགས་ནས། བདག་རིགས་ལ་ང་རྒྱལ་བྱར་མི་རུང་
དེ་ཐམས་ཅད་རིགས་ངན་ཤན་པའི་རིགས་ཡིན་ལ། ལུས་ལ་ང་རྒྱལ་བྱེད་
གསེར་མདོག་སྡུག་ཅིང་འགྲོ་བས་བལྟ་བའི་འོས་སུ་ཡང་མི་འདུག་བསམ་པའི་
མཐུ་ལས་རང་རེ་ཐམས་ཅད་མི་སྡུག་ཅིང་ཤེས་པ་ལ་ང་རྒྱལ་བྱེད་ན་རིགས་པའི་
གནས་ལྔ་ལས་ཕྱོགས་གཅིག་ཀྱང་མི་ཤེས་ལ་བག་རེ་ཉན་པ་ཀུན་ལ་ཡང་ཚིག་དོན་
ལྷག་ཆད་བྱུང་ཡང་ངོ་མ་ཤེས་པར་འདུག་སྤྱོད་པའང་འཕྲལ་གྱི་བྱ་བ་བདག་དགེ་
སྦྱོང་དུ་ཁས་འཆེ་ཡང། བྱ་བ་ངན་པ་མ་བྱས་པ་ཙམ་ཡང་མི་འདུག་ལ་ད་ལྟ་
ཡང་བསམ་པ་དུག་གསུམ་དུ་སྐྱེ་ཞིང་ལུས་ངག་གི་བྱ་བ་ཕལ་ཆེ་བ་མ་དག་པར་གྲུབ་
པས་ཕྱི་མ་མྱ་ངན་ལས་མངོན་མཐོ་རང་ཡང་ཐོབ་པར་དཀའ་སྟེ། སྤྱོད་འཇུག་ལས་
བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་ཐོབ་མི་འགྱུར། །མི་
ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། །ཅེས་པ་
རང་གི་སྐྱོན་མཐའ་དག་བསམ་ལ། བདག་གི་འོག་ནས་འགྲོ་བ་ཆུ་འདི་ལས་
མེད་སྙམ་དུ་ང་རྒྱལ་བཅག་ལ་གཞན་ལ་གུས་པར་བྱ་བ་ལ་བསླབ་ཅེས་པ་ནི་གཞན་གྱི་
ཡོན་ཏན་དངོས་སུ་མཐོང་བ་དང་རིགས་པ་དང་གཟུགས་དང་ལོངས་སྤྱོད་དང་ཆོས་
ཀྱི་ཡོན་ཏན་ཕ་རོལ་ཏུ་ཕྱིན་པ་དྲུག་ལ་སོགས་པ་གང་མཐོང་བ་ལ་སྐྱོན་གྱི་རང་བཞིན་
ལ་འདི་ལྟ་བུའི་ཡོན་ཏན་དང་ལྡན་པ་ངོ་མཚར་ཆེ་སྙམ་དུ་བསམ་མོ། །ཡང་ཡོན་
ཏན་དངོས་སུ་མི་འདུག་པ་ལ། འདི་ཀུན་ལ་ནང་ན་ཡོན་ཏན་ཅི་ཡོད་མི་ཤེས་
སྙམ་དུ་བསམ་ཏེ། ཨ་ཙ་ར་གཟུགས་ངན་གྱི་གཏམ་རྒྱུད་གསུངས་སོ། །
སྙིང་ཐག་པ་རུས་པའི་གཏིང་ནས་ཞེས་པ་ནི་བསམ་པ་དེ་ཡང་ཁ་ཙམ་ཚིག་ཙམ་མ་

[209]
ན་འཕགས་པ་སྤྱན་རས་གཟིགས་དབང་ཕྱུག་གིས་ཀྱང་རིགས་ཀྱི་བུ་ལེགས་སོ་ཞེས་
གསུངས་པ་ཡིན་ནོ། །དེའི་ཐད་ས་ནི་རྒྱ་མཚོ་དེ་གཞོལ་བས་ཆུ་ཐམས་ཅད་
དེར་འབབ་པ་བཞིན་ང་རྒྱལ་མེད་པའི་རྒྱུད་ལ་འཇིག་རྟེན་ལས་འདས་པའི་ཡོན་ཏན་སྐྱེ་
བ་ཡིན་པས། སྡུད་པར། འགྲོ་བ་ཀུན་ལ་བྲན་གྱུར་བཞིན་དུ་གནས་པར་
བྱ༑ ༑གསུངས་ཏེ། སྡེ་སྣོད་གསུམ་གྱི་དོན་ཡང་ང་རྒྱལ་དེ་བཅོག་པའི་ཐབས་ཡིན་
ང་རྒྱལ་དེ་ཡོད་ན་ཚེ་འདིར་ཡང་སུ་དང་མི་མཐུན་པ་གཅིག་འོང་ལ་ཕྱི་མའི་ཉེས་པ་ཡང་
རྨོངས་པ་གང་ཞིག་ང་རྒྱལ་དབང་གིས་ནི། །ངན་སོང་བ་དང་མི་ཁོམ་གནས་སུ་སྐྱེ་
དབུལ་དང་དམན་པའི་རིགས་སུ་སྐྱེ་བ་དང་ །དམུས་ལོང་མཐུ་ཆུང་མདོག་ངན་འཛིན་
པར་བྱེད། །ཉོན་མོངས་པའི་བག་ཆགས་ཇེ་ཐུག་ལ་སོང་སྟེ། ཡུལ་དམན་པ་ཐམས་
ཅད་ལ་ཉོན་མོངས་པ་དྲག་པོ་སྐྱེ་ལ། དེ་ལས་ལྕི་ཞིང་མཐར་ཐུག་གི་བྱང་ཆུབ་ཡང་
མི་ཐོབ་སྟེ། བྱང་ཆུབ་སེམས་དཔའ་ང་རྒྱལ་ཅན། །བྱང་ཆུབ་ལ་ནི་དེ་ཉིད་རིང། །
ཅེས་སོ། །དེས་ན་འཇིག་རྟེན་ལས་འདས་པའི་དམན་པ་དང་ རྒྱུད་པ་དང་
སྡུག་བསྔལ་ཐམས་ཅད་བདག་བཟང་པོར་འཛིན་པ་ལས་བྱུང་ལ། འཇིག་རྟེན་དང་
འཇིག་རྟེན་ལས་འདས་པའི་བདེ་བ་ཐམས་ཅད་སེམས་ཅན་ལས་བྱུང་བས། སེམས་
ཅན་ཐམས་ཅད་ཡོན་ཏན་ཅན་དུ་བལྟས་ལ་ང་རྒྱལ་བཅག་པར་བྱའོ། །གསུམ་པ་ནི་
དེ་ལྟར་བྱེད་དུ་ཉོན་མོངས་པས་མི་སྟེར་བས་དེ་ཡང་སྦང་བ་ནི། སྤྱོད་ལམ་ཀུན་ཏུ་
རང་རྒྱུད་ལ། །བརྟག་ཅིང་ཉོང་མོངས་སྐྱེས་མ་ཐག་བདག་གཞན་མ་རུངས་བྱེད་
པས་ན། །བཙན་ཐབས་གདོང་ནས་བཟློག་པར་བསླབ། ཅེས་པ་སྤྱོད་ལམ་
ཐམས་ཅད་དུ་རང་གི་རྒྱུད་ལ་བརྟག་ལ་ཉོན་མོངས་པ་སྐྱེས་མ་བཙན་ཐབས་སུ་
བཟློག་པ་ལ་བསླབ་པ་ནི་སྤྱོད་ལམ་བཞི་པོ་གང་བྱེད་ཀྱང་རང་གི་རྒྱུད་ལ་འདོད་པའི་

[210]
གཅིག་ཡང་སྤང་སྙམ་ན་བལྟས་ནས་འགྲོ་བའི་འབུར་འཇོམས་བྱ་སྟེ་བཟའ་ཚོ་གཉིས་ལ་
རྐུན་མ་བྱུང་བ་བཞིན་བྱས་ན་ཕྱི་ལང་ཅན་དུ་སོང་ནས་ཡེ་མི་ཡོང་བ་ཡིན། ཉོན་མོངས་
པ་རྒྱུད་ལ་འཕེལ་ཞེན་སྡང་ལ་སོགས་པ་ཐམས་ཅད་ཇེ་འཕེལ་དུ་འགྲོ་སྟེ། མདོ་
ལས། དེ་བཞིན་གཉིད་ལ་དད་པ་དག་ཕྱིར་བཞིན་དེ་བཞིན་གཉིད་ཆེར་འགྱུར། །
དེ་བཞིན་འདོད་ཆགས་ཆེ་བ་དང་ །ཆང་ལ་སྲེད་པའང་དེ་བཞིན་འགྱུར། །ཅས་
གསུངས། ཉོན་མོངས་པའི་བག་ཆགས་ཇེ་མཐུག་ལ་སོང་སྟེ། ཡུལ་དམན་
པ་ཐམས་ཅད་ལ་ཉོན་མོངས་པ་དྲག་པོ་སྐྱེ་ལ་དེ་ལས་ལྕི་ཞིང་སྡུག་བསྔལ་ཆེན་པོ་ཉམས་
སུ་མྱང་དགོས། །ཉོན་མོངས་པ་སྤོང་ན་བག་ཆགས་ཇེ་སྲབ་ལ་འགྲོ་སྟེ། སྔར་
གྱི་བག་ཆགས་ཀྱང་ཞར་ལ་འགྲོ་ལ། ཡུལ་བཟང་པོ་ལ་བག་ཆགས་ཕྲ་མོ་ལས་མི་
སྐྱེ༑ དིའི་ལས་འབྲས་ཕྲ་བས་མྱོང་བ་ངེས་པར་འགྲོ་བ་ཡིན་ལ། ཉོན་མོངས་
པ་ལ་དགྲར་ལྟས་ལ་གཉེན་པོ་སྟོབས་བསྐྱེད། ཞི་བ་ལྷས། བདག་ནི་བསྲེགས་
ཏེ་བསད་གྱུར་ཏམ། །དེ་བཞིན་མགོ་བོ་བཅད་ཀྱང་རུང། །རྣམ་པ་ཀུན་ཏུ་
ཉན་མོངས་པའི། །དགྲ་ལ་འདུད་པར་མི་བྱའོ། །ཞེས་གསུངས་པས་
འཇིག་རྟེན་པའི་དགྲ་བོ་ལོ་ཀ་ལས་གནོད་པ་མི་བྱེད་ལ། ཉོན་མོངས་པས་ཚེ་རབས་
ཐམས་ཅད་དུ་གནོད་པ་བྱེད་དེ། བདག་གི་ཉོན་མོངས་དགྲ་བོ་གང། །དུས་རིངས་
ཐོག་མཐའ་མེད་པ་ལྟར། །དགྲ་གཞན་ཀུན་ཀྱང་དེ་ལྟ་བུར། །ཡུན་རིངས་ཐུབ་
པ་མ་ཡིན་ན། །ཅས་སོ། །ཡང་འཇིག་རྟེན་གྱི་གྲ་ལ་ཕྱོགས་ཕུལ་ན་མི་གནོད་
པར་ཕན་འདོགས་ལ། ཉོན་མོངས་པ་ལ་དེ་ལྟར་ཕུལ་ན་ཐུ་ཏུ་འགྲོ་སྟེ། མཐུན་
པར་རིམ་གྲོས་བརྟེན་བྱས་ན། །ཐམས་ཅད་ཕན་དང་བདེ་བྱེད་དེ། །ཉོན་མོངས་
དགྲ་ནི་བརྟེན་བྱས་ན། །ཕྱིར་ཞིང་སྡུག་བསྔལ་གནོད་པར་བྱེད། །ཅེས་སོ། །

[211]
ཉོན་མོངས་པས་འཁོར་བར་སྡུག་བསྔལ་དཔག་ཏུ་མེད་པ་བསྐྱེད་པར་བྱེད། གལ་
ཏེ་ལྷ་དང་ལྷ་མིན་རྣམས། །ཐམས་ཅད་བདག་ལ་དགྲ་ལངས་ཀྱང། །དེ་དག་
གིས་ཀྱང་མནར་མེད་པའི། །མེ་ནང་ཁྲིད་ཅིང་འཇུག་མི་ནུས། །ཉོན་མོངས་
སྟོབས་ལྡན་དགྲ་འདིས་ནི། །གང་དང་ཕྲད་ན་རི་རབ་ཀྱང། །ཐལ་བ་ཙམ་ཡང་
མ་ལུས་པར། །དེ་བདག་སྐད་ཅིག་གཅིག་ལ་དོར། །ཞེས་སོ། །དེ་ལྟར་
ཉོན་མོངས་པ་འདི་ལ་དགྲར་ལྟས་ལ་དོར། འཇིག་རྟེན་གྱི་དགྲ་ཡུལ་འཐོན་ཡང་
ཕྱིས་གནོད་པ་བྱེད་དུ་འོང་སྟེ། ཉོན་མོངས་པ་འདི་སྤངས་ན་ཕྱིས་སྐྱེ་མི་ནུས་ལ་
ས་བོན་ཚིག་པ་དང་འདྲ་བ་ཡིན་ནོ། །སྤང་ལུགས་སྤྱོད་པ་དང་ སྒོམ་པ་དང་
ལྟ་བས་སྤངས་ཏེ། དེ་ཡང་ལས་དང་པོ་པ་གཉེན་པོ་སྟོབས་ཆུང་བས་ཉོན་མོངས་
པ་སྐྱེ་ན་བཟློག་དཀའ་བས་སྤྱོད་ལམ་གྱིས་སྤང། སྒོམ་པ་ནི་ཉོན་མོངས་པ་རེ་ལ་
གཉེན་པོ་རེ་གསུངས། སྐྱེས་བུ་གསུམ་གང་སྒོམ་པ་དེ། ཉོན་མོངས་པ་ཐམས་
ཅད་ཀྱི་གཉེན་པོར་འགྲོ་བས་དེ་བསྒོམས་པས་ཆོག་བློ་ཡར་ཚད་སོང་ན་ཉོན་མོངས་
པ་ལ་ཡུལ་མེད་པས་དེ་ངོ་ཤེས་པས་ཆོག་གིས་སྤང་རྒྱུ་མེད་དེ། ཉོན་མོངས་ཉོན་
མོངས་ཤེས་རབ་མིག་གིས་སྤང། །ཞེས་གསུངས་སོ། །བཞི་པ་ནི། ཤིན་
ཏུ་རང་བཞིན་ངན་པ་དང་ །སྡིག་པ་དང་སྡུག་བསྔལ་དྲག་པོས་ནོན་པ་རྣམས་ལ་
ཤིན་ཏུ་རྙེད་པ་དཀའ་ཞེས་གཅས་པར་བསླབ་ཅེས་པ་ནི། རང་བཞིན་ངན་པའི་སེམས་
ཅན་དང་ །སྡིག་སྡུག་དྲག་པོས་ནོན་པ་ལ། །རིན་ཆེན་གཏེར་དང་ཕྲད་པ་ལྟར། །
རྙེད་པར་དཀའ་བས་གཅེས་འཛིན་བསླབ། །དེ་ལ་རང་བཞིན་ངན་པ་ན། །སྔོན་བསོད་
ནམས་མ་བསགས་པས་ཉོན་མོངས་པ་རང་དབང་མེད་པར་སྐྱེས་པ་སྟེ་རྒྱལ་པོ་ཨ་སང་
གྷ་ཏ་བུའམ་ཡང་ན་འཕྲང་ཁའི་མི་གཅིག་ལ་ཤ་ཚོད་བྱིན་པས་ཁ་ཚིག་ནས་ཚོད་མ་
[212] ད་ཁ་ཆག་དང་ཡང་ཟེར་བལྟ་བུའི་མི་དང་ སྡིག་
པ་ནི་འཚམས་མེད་པ་ལྔ་དང་སྡོམ་པ་ཉམས་པ་དང་དཀོར་ཟས་ལ་སོགས་པའོ། །སྡུག་
བསྔལ་དྲག་པོས་ནོན་པ་ནི། མཛེ་དང་ནད་དྲག་པོས་བཏབ་པ་ལ་སོགས་པའོ། །
དེ་དག་ལ་མིག་སྔར་ཡང་ལྟར་མི་རུང་བས། ཡེ་ཡོང་དུ་མ་འཇུག་ཟེར་ནས་དགྲར་
འཛིན་ཏེ་དེ་ལྟར་མིན་ཏེ་སྡུག་བསྔལ་ལ་གནས་པ་དེ་སྙིང་རེ་རྗེ་རྒྱལ་པོའི་གཤེད་མས་
ཁྲིད་པའི་མི་དང་འདྲ་བའི་དེ་དག་ལ་ཚུལ་ཁྲིམས་འཆལ་པ་མཐོང་ན་ཡང་འདི་འགྲོ་
བ་ཅིར་འགྱུར་ཞེས་མཆི་མ་རབ་ཏུ་དབྱུང་བར་བགྱིའོ། །ཞེས་པས་དེ་དག་ལ་དང་
པོ་ཚིག་གི་གྲོས་བཏབ་པའོ། །དེས་ཀྱང་མ་ཉན་ན་ཟས་ནོར་གྱི་ཕན་བཏགས་ནས་
བཟློག་དེས་ཀྱང་མ་ཕན་ན་བསམ་པས་བཟུང་ནས་སྦྱོར་བ་བླ་གབ་ཀྱང་བསྲུངས་
ཏེ་ཁོ་བ་ལ་མི་ཕན་པར་བདག་ལ་གནོད་ཡིན་སྡུད་བསྔལ་དྲག་པོས་ནོན་པ་ཀུན་ལ་ཁ་
ཅིག་སྣ་བཀབ་ནས་འགྲོ་སྟེ། དེ་ལྟར་བྱེད་ཀྱང་བདག་ལ་མ་འོང་བའི་གདེངས་
ཡང་མེད་པས་སྦྱོར་བ་དེ་ལ་ཁ་ཟས་དང་སྨན་ལ་སོགས་པས་ཕན་བཏགས་བསམ་པས་
འགྲོ་བའི་སྡུག་བསྔལ་གང་ཅིའང་རུང་ དེ་ཀུན་བདག་ལ་སྨིན་གྱུར་ཅིག་ཅེས་
བློ་སྦྱོང་ རྙེད་པར་དཀའ་ཞིང་ཅེས་པ་ལ་བསླབ་པ་ནི། དཔེར་ན་རིན་པོ་
ཆེ་དང་འཕྲད་པར་དཀའ་བས་དེ་མི་འདོར་བར་ལེན་ཅིང་དེ་དག་ཀྱང་གཅེས་པར་བྱེད་པ་
ལྟར་གང་ཟག་དེ་དག་རྙེད་པ་དཀའ་བ་ནི། དེ་དག་ལ་བརྟེན་ནས་སྙིང་རྗེ་སྐྱེ་ཞིང་
དེ་ལ་བརྟེན་ནས་བྱང་ཆུབ་ཀྱི་སེམས་སྐྱེ་བ་ཡིན་ཏེ། དེས་ན་རང་གིས་མ་འབད་པར་
ཐེག་ཆེན་གྱི་ལམ་བསྐྱེད་པའི་དམིགས་ཡུལ་དེ་ལྟ་བུ་རྙེད་པར་དཀའ་བ་ཡིན་ཏེ། ཅིའི་
ཕྱིར་ན་འཕགས་པ་དང་འཇིག་རྟེན་པའི་ཕུན་སུམ་ཚོགས་པ་ལ་སྙིང་རྗེ་མི་སྐྱེ་ངས་བྱང་
ཆུབ་ཀྱི་སེམས་འཕེལ་མི་ནུས་པའི་ཕྱིར་སངས་རྒྱས་མི་ནུས་པ་ཡིན་ནོ། །དེ་ཉིད་
བྱང་ཆུབ་སེམས་ནི་མ་རྟོགས་པའི། །སངས་རྒྱས་རྣམས་ནི་ཐབས་མ་བཟུང། །

[213] ལྔ་པ་ནི། རང་ལ་བསྐུར་བ་ལ་སོགས་པའི་ཉེས་སྐྱོན་
གང་བྱུང་ཡང་དག་ཚངས་མི་བྱ་བར་གྱོང་ཁ་རང་གིས་བླངས་པ་ལ་བསླབ་ཅེས་པ་ནི་
བདག་ལ་གཞན་གྱི་ཕྲག་དོག་གི། །གཤེ་བསྐུར་ལ་སོགས་མི་རིགས་པའི། །
གྱོང་ཁ་རང་གིས་ལེན་པ་དང་ །རྒྱལ་ཁ་གཞན་ལ་འབུལ་བར་བསླབ་སྟེ། རང་
གི་ལན་ནམ་མ་ལན་ཡང་གཞན་གྱི་ཕྲག་དོག་ལ་སོགས་པས་བསྐུར་བ་དང་ མི་
ཉན་པར་བརྗོད་པ་ཅི་བྱུང་ཡང་མི་བཟོད་པ་མི་བྱ་བར་རྒྱུད་འཇམ་མེ་བྱས་ལ་དག་ཚངས་
ངས་མ་ལན་འདིས་ལན་ཞེས་ཡེ་མ་བྱ་བར་གྱང་ཁ་རང་གིས་བླང་བ་ནི། གླང་རི་
ཐང་པ་ལྟ་བུར་བྱའོ། །དེ་ཉིད་མ་ལེགས་པ་སུ་ལ་བྱུང་བྱང་དེའི་གྲིས་ཁོང་ན་ཁོ་བ་
ཡང་མཆིས་གསུང་བར་གདའ། དེའི་རྒྱུ་མཚན་ནི་ད་ལྟ་སྦྱིན་པ་དང་ ཚུལ་
ཁྲིམས་ལ་ཚུལ་སྣ་ཚོགས་ནས་འབད་པར་བྱེད་པ་ནི། །སྡིག་པ་མང་པོ་དག་ཅིང་
ཚོགས་རྫོགས་པར་བྱེད་པའི་ཕྱིར་བྱེད། དེ་བས་བསྐུར་བ་འདེབས་པ་དེ་བཀའ་
དྲེན་དུ་ཤེས་ན་སྔ་མ་གཉིས་ཀྱི་དོད་མ་ཡིན་ཡང་དག་ཚངས་བྱེད་ན་རང་གི་སྡིག་པ་
དག་དགོས་གསུངས། གྱོང་ཁ་རང་གི་བླང་བ་ནི་ལས་ཀྱི་སྟེང་དུ་མི་འབྱུང་བ་ཡིན་
པས་སོ། །གླང་རི་ཐང་པའི་ཞལ་ནས་ཕན་ཡུལ་གྱི་དགེ་འདུན་ལ་མར་ཚོད་སུན་
རེ་དྲངས་པ་བས་རང་ལ་ཉེས་མེད་ཀྱི་བསྐུར་བ་འདེབས་པ་ལ་བཀའ་དྲིན་ཆེ་བར་ཤེས་
ན་སྡིག་པ་འདག་པ་དང་ ཚོགས་རྫོགས་པའི་རླབས་དེ་ཀ་ཆེ་བ་ཡིན་གསུང་ངོ་
དེ་ཉིད་སྤྱོད་འཇུག་ལས། དེ་བས་རབ་ཏུ་སྡང་སེམས་ལ། །བརྟེན་ནས་བཟོད་
པ་སྐྱེ་བས་ན། །དེ་ཉིད་བཟོད་པའི་རྒྱུ་ཡིན་པས། །དམ་པའི་ཆོས་བཞིན་མཆོད་
པར་འོས། །གསུང་ལ་དེ་ཡི་འཐད་པ་ནི། །ཚུལ་ཁྲིམས་པས་བཟོད་པ་བསོད་
ནམས་ཆེ་སྟེ། ཞེ་སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་དཀའ་ཐུབ་
མེད། །ཅེས་པ་ལ་སོགས་པ་གསུངས་པའི་ཕྱིར་རོ། །དེས་གནོད་པ་ལ་ཇི་མི་

[214] །དྲུག་པ་སྡུག་བསྔལ་དང་ལན་གྱི་བཟོད་པ་ནི་རང་གིས་སྔར་
ཕན་བཏགས་པའམ། རེ་ཆེ་བའི་བསམ་པས་ཡུལ་དེར་མགོ་བསྐོར་དང་ བསྡོ་
སྡོས་བྱས་ན་བཀའ་དྲིན་ཆེ་བའི་བསམ་པས་དགེ་བའི་བཤེས་གཉེན་བསྒོམ་ཅེས་པ་ན་
གང་ལ་བདག་གིས་ཕན་བཏགས་པའི། །རེ་བ་ཆེ་བ་གང་ཞིག་གིས། ། ཤིན་ཏུ་མི་
རིགས་གནོད་བྱས་ནའང་ །བཤེས་གཉེན་དམ་པར་བལྟ་བར་བསླབ་སྟེ། ར་བ་
ལ་སྟོན་པ་ན་རེ་བས་ཁམས་སུ་སྟོན་པ་ཤེས་རབ་འབར་ཅན་ཕྱིན་ནས་ཁོང་གྲོགས་པོ་
སྙིང་དང་འདྲ་བ་ཡིན་པས་ཁོང་རང་གིས་ང་ལ་མགྲོན་གཤའ་མ་བྱེད་སྙམ་ནས་ཕྱིན་པ་
དང་ ཁོང་གིས་བསྡོ་རྡོས་བྱས་ནས་ཕུད་དེ། ཅི་ཡོད་འཕྲོག་ཏུ་བཅུག་ཁོ་རང་
གིས་ཀྱང་ཁྲི་མུན་ནང་དུ་བཅུག་དེར་སྔར་བྱམས་པ་དང་སྙིང་རྗེ་ལ་བློ་སྦྱོངས་མ་
སྦྱོངས་དང་ སྡུག་བསྔལ་དེ་དག་བདག་སྨིན་ཅིང། །བདག་བདེ་མ་ལུས་དེ་
སྨན་ཤོག་ལ་སོགས་རྫུན་དུ་སོང་མ་སོང་དེར་བསལ་བས་དེ་ལ་ཤག་མི་གདབ་རང་
ལ་ལྡོག་ནས་རྩི་ནའང་ལས་དང་མི་དམན་སྟེང་དུ་མི་ཡོང་སྟེ། བདག་གིས་སྔོན་ཆད་
སེམས་ཅན་ལ། །འདི་འདྲ་བ་ཡི་གནོད་པ་བྱས། །དེ་བས་སེམས་ཅན་འཚེ་བྱེད་
པའི། །བདག་ལ་གནོད་པ་འདི་བྱུང་རིགས། །ཞེས་རང་གིས་ལན་པ་ཡིན་
སྙམ་དུ་བསམ་ལ་རྒྱུད་འཇམ་པོ་བྱས་པས་རང་བདེ། ཡུས་མ་ཕོ་བས་གཞན་ཡང་
བདེ་བ་ཡིན། རང་གི་ལས་ཡིན། སྡིག་པ་སྤང་བའི་འཕགས་པ་རྣམས་ལ་སུས་
གནོད་པ་མི་བྱེད་པར་འགྲུབ་པ་ཡིན་ནོ། །གཞན་བཟློག་ནས་ཀྱང་རང་གི་ལས་
ངན་གྱི་ཁོ་ལ་གོས་ན་བདག་ལ་གནོད་པ་བྱས་པས་བདག་ལ་བརྟེན་ནས་འདི་ངན་སོང་དུ་
འགྲོ་བ་ནི་བདག་གིས་ལན་པ་ཡིན་ཏེ། བདག་གི་ལས་ཀྱིས་བསྐུལ་བྱས་ནས། །
བདག་ལ་གནོད་བྱེད་འདི་འབྱུང་སྟེ། །དེ་ཡ་སེམས་ཅན་དམྱལ་དོང་ན། །བདག་
གིས་དེ་དག་མ་བརླག་གམ། །གསུང་པས་འདིའི་སྡུག་བསྔལ་སྐྱོབ་པར་རིགས་ཏེ་

[215] །གཞན་དག་བདག་ལ་གནོད་བྱེད་པའི། །དེ་
བཞིན་འཕྱར་ཁ་གཏོང་ཡང་རུང་ །ཐམས་ཅད་བྱང་ཆུབ་སྐལ་ལྡན་འགྱུར། །ཅེས་
པའམ། །ཕན་བཏགས་ལན་དུ་གནོད་བྱེད་ནའང། །ལན་ལ་སྙིང་རྗེ་ཆེན་པོ་
བསྒོམ། །འཛམ་བུ་གླིང་གི་སྐྱེས་མཆོག་ནི། །ཉེས་པའི་ལན་ནི་ལེགས་པས་
འདོན། །བཀའ་དྲིན་ཆེ་བའི་བསམ་པས་དགེ་བའི་བཤེས་གཉེན་དུ་བསྒོམ་པ་ནི་
དགེ་བའི་བཤེས་གཉེན་བཀའ་དྲིན་ཆེ་བས་ན། བདག་ལ་ཁྲིམས་ཕོག་སྒོམ་
ལུགས་བྱིན། ཐར་པའི་ལམ་བསྟན་པའི་བཀའ་དྲིན་ཆེ་བ་ནི། རང་གིས་མ་
བསྒོམ། མ་བསྲུང་ན་ལམ་དུ་མི་འགྲོ་ལ་གང་ཟག་འདིས་བདག་ལ་བྱིན་ནས་བདག་
གི་སྡིག་པ་འདག་ཅིང་ཚོགས་རྫོགས་པར་བྱས་ནས། ཕན་བཏགས་ནས། སྒོམ་
གྱི་ལུང་འབོགས་མཁན་དང་ ཁྱད་པར་མེད་པར་དགེ་བའི་བཤེས་གཉེན་དུ་ལྟ་
བར་བྱ་སྟེ། དེ་ཉིད་ཀྱང་བདེ་བའི་གླུ་ལས། དྒྲའམ་འོན་ཀྱང་མཛའ་ཡང་
རུང། །ཉོན་མོང་སྐྱེ་བའི་ཡུལ་རྣམས་ལ། །དགེ་བཤེས་ཡིན་པར་སུ་མཐོང་བ།།
དེ་དག་གང་ན་གནས་ཀྱང་བདེ། །གསུངས་པ་དེ་ལྟ་བུའི་བསམ་པ་སྐྱེས་ན་འབྱོངས་
པ་ཡན་པས་གཞན་གང་ཡང་མེད་ཀྱང་ཆོག་གང་བྱས་བྱང་ཆུབ་ཀྱི་ལམ་གྱི་འགྲོ་སྟེ་
དཔེར་ན་གསེར་གླིང་དུ་མི་གཙང་བ་མི་རྙེད་པ་བཞིན་དུའོ། །དཔེར་ན་ཆོས་བྱ་
བ་རང་གི་བློ་འཆོས་ཀྱིས་ཕྱིའི་ཡུལ་འཆོས་པ་མ་ཡིན་པས་མི་དེ་ལ་ལྷ་འདྲེ་མི་དང་
གསུམ་དགྲར་ལངས་ཀྱང་ དེའི་རྒྱུད་མི་དགེ་བ་དང་སྡུག་བསྔལ་བར་མི་བཏུབ་
པས་སུས་ཀྱང་མི་ཐུབ་པས་དཔའ་བོ་བྱ་བ་ཡིན་ནོ། །བདུན་པ་ནི། མདོར་ན་
དངོས་སམ་བརྒྱུད་པས་བདེ་བ་ཕན་པར་འདུག་པ་ཐམས་ཅད་མ་རྒན་རྣམས་ལ་དབུལ་
ཞིང་དེ་དག་གིས་གནོད་པ་དང་སྡུག་བསྔལ་ཐམས་ཅད་གུས་པས་རང་གི་སྙིང་ཁོངས་
སུ་བླང་བ་བསླབ་ཅེས་པ་ནི། མདོར་ན་དངོས་སམ་བརྒྱུད་པ་ཡི། །ཕན་བདེ་

[216] །མ་ཡི་གནོད་དང་སྡུག་བསྔལ་ཀུན། །གུས་པས་
རང་གི་ལེན་པར་བསླབ། །མདོར་བསྟན་ནི་སྔར་བསྟན་པ་ཐམས་ཅད་བསྡུའོ།།
གུས་པས་ནི་མའི་དྲིན་བསམ་པའི་སྒོ་ནས་རང་གི་ཁོངས་སུ་བླང་བ་ནི་ཁ་ཙམ་མིན་
པར་སྙིང་ཐག་པ་ནས་གཏོང་ལེན་བསྒོམ་སྟེ། དངོས་སུ་བདག་གི་བདེ་བ་ཟས་དང་
སྨན་ལ་སོགས་པ་བཏང་སྟེ་སེམས་ཅན་གྱི་སྡུག་བསྔལ་ཀུན་འབྱུང་བླངས་ན། ཕྱི་མ་
མངོན་མཐོ་དང་ངེས་ལེགས་ཐོབ་པའི་རྒྱུ་ཡིན། དངོས་སུ་བླང་དུ་མ་བཏུབ་པ་རྒྱུད་
ནས་ལེན་པ་ནི་བསམ་པས་གཏོང་ལེན་བསྒོམ་པ་དང་ སྨོན་ལམ་གྱི་ཚེ་འདིའི་བདེ་
བ་བསྔོ་བ་ནི། སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག་ཡང་
དག་བརྗེ་བ་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་
ཡང་བདེ་བ་མེད། །ཅེས་པས་སྙིང་ཐག་པ་ནས་བརྗོད་དོ། །བརྒྱད་པ་ནི་
དེ་དག་ཐམས་ཅད་ལ་ཉེས་པ་འབྱུང་བ་སྲིད་པས་ཚེ་འདིའི་རྟོག་པ་དང་ཅུང་ཟད་ཀྱང་མ་
འདྲེས་པར་བྱས་ཤིང། ཆོས་ཐམས་ཅད་སྒྱུ་མ་ལྟར་ཤེས་པའི་བློས་དངོས་པོ་གང་
ལ་ཡང་མ་ཆགས་པར་བསློབ་པ་ནི། དེ་དག་ཀུན་ཀྱང་ཆོས་བརྒྱད་ཀྱི། །རྟོག་
པའི་དྲི་མས་མ་སྦགས་པར། །ཆོས་རྣམས་སྒྱུ་མར་ཤེས་པ་ཡི། །ཞེན་པའི་
འཆིང་ལས་གྲོལ་བར་བསླབ། །ཅེས་པ་ཐབས་ཀྱི་གཉེན་པ་ནི། །བདག་བཟང་
པོར་ཤེས་སུ་རེ་བ་ལ་སོགས་པ་ཚེ་འདིའི་རྟོག་པ་དང་འདྲེས་པ་ནི། ཆོས་བརྒྱད་
དང་རང་དོན་དུ་སོང་ན་ཆོས་བདུད་དུ་ཤོར་བ་ཡིན་པས། དེ་སྒྱུ་མ་ལྟ་བུར་ཤེས་
ནས་གདོད་སྤང་བས་ད་ལྟར་གྱི་སྣང་བ་ལ་བདེན་པ་མ་གྲུབ་སྟེ། འདི་ལྟར་སྟོང་པའི་
ཆོས་རྣམས་ལ། །ཐོབ་པ་ཅི་ཡོད་ཤོར་ཅི་ཡོད། །གང་གི་རིམ་གྲོ་བྱས་པའམ། །
ཡོངས་སུ་བརྙེས་པ་ཅི་ཞིག་ཡོད། །བདེ་བའམ་སྡུག་བསྔལ་གང་ལས་ཡིན། །མི་
དགར་ཅི་ཡོད་དགར་སྤྱི་ཡོད། །ཅེས་དང་ ཐམས་ཅད་ནམ་མཁའ་འདྲ་བར་

[217] ༑བདག་འདྲས་ཡོངས་སུ་བཟུང་བར་བགྱི། །ཞེས་སོ། །ཐམས་ཅད་
ལ་གསོལ་པ་དང་ སྨོན་ལམ་དུ་ཡང་འདེབས་པ་ནི། །བླ་མ་དཀོན་མཆོག་
ལ་མཎྜལ་ཕུལ་གསོལ་བ་གདབ་པ་ནི། བླ་མ་དུས་གསུམ་གྱི་སངས་རྒྱས་བྱང་ཆུབ་
སེམས་དཔའ་ཐམས་ཅད་ཀྱི་བྱིན་རླབས་དང་ཐུགས་རྗེ་ཡོད་ནའམ། ཁྲོ་བོ་ཕ་
བཅུ་མ་བཅུ་ཐམས་ཅད་ལ་མཐུ་སྟོབས་ཡོད་པ་དང་ ཡེ་ཤེས་ཀྱི་མཁའ་འགྲོ་
མ་མྠུའམ་ནུས་པ་ཡོད་ན་ཚིག་རྐང་བརྒྱད་པོ་འདིའི་དོན་བདག་ལ་སྐྱེ་བར་བྱིན་གྱིས་
བརླབ་ཏུ་གསོལ། །བདག་ལ་སེམས་ཅན་ཐམས་ཅད་ཀྱི་སྡུག་བསྔལ་དང་ཀུན་འབྱུང་
ཐམས་ཅད་སྨིན་ཅིང་བདག་གིས་བྱང་ཆུབ་ཀྱི་སེམས་ཀྱི་འབྲས་བུ་དེ་དག་ཐམས་ཅད་
སེམས་ཅན་ཐམས་ཅད་ལ་སྨིན་པར་བྱིན་གྱིས་བརླབ་ཏུ་གསོལ། །ཞེས་བདེན་པ་
བཞི་དང་སྦྱར་ཞིང་སྦྱོང་བའོ། །དེ་དག་ལ་སོགས་པ་དགེ་བ་ཅི་བྱས་ཀྱི་རྗེས་སུ་
ཚིག་རྐང་བརྒྱད་མའི་སྨོན་ལམ་གདབ་བོ། །དེའི་སྨོན་ལམ་བཏབ་པས་བྱང་ཆུབ་
ཀྱི་སེམས་ཀྱི་བག་ཆགས་འཇོག་གོ་དེ་ལྟ་བུའི་དགེ་བའི་རྩ་བས་ལོ་ཟླ་བ་ཐམས་
ཅད་དུ་དུས་ཐམས་ཅད་དུ་འདའ་བར་བྱའོ། །ཕྱི་མའང་དེ་ལྟ་བུའི་དགེ་བའི་བཤེས་
གཉེན་དང་མཇལ་བ་དང་ གྲོགས་ཡང་དེ་ལྟ་བུ་དང་མཇལ་བར་བྱའོ། །སྙམ་
དུ་བསམས་ཤིང་སྨོན་ལམ་ཡང་ཡང་གདབ་པར་བྱའོ། །བྱང་སེམས་གླང་ཐང་
པའི་ཚིག་རྐང་བརྒྱད་པའི་འགྲེལ་པ་ནི། འཆད་ཀ་བ་ཡེ་ཤེས་རྡོ་རྗེས་མཛད་པའི་
རྩ་འགྲེལ་འདི་ནི་བློ་སྦྱོང་གིས་མན་ངག་ཟབ་པར་མཆིས་སོ། །འདི་ལ་འབད་ཚལ་
རྒྱུད་ལ་སྐྱེ་བར་གྱུར་ཅིག།    ༈    །།
ཨ་ཙ་ར་གཟུགས་ངན་གྱི་གཏམ་བརྒྱུད་ནི་རྒྱ་གར་དུ་སྤྲང་པོའི་
གསེབ་ན་སྒོ་རྒྱབ་ཏུ་སྡོད་པའི་ཨ་ཙ་ར་གཅིག་འདུག་པ་ལ། ཁྲུས་མའི་ཐོར་མ་
སོང་བའི་སོ་སོར་ཟེར་བ་གཅིག་གདའོ། །དེའི་དུས་སུ་མུ་སྟེགས་ཀྱི་རྩོད་པ་བྱུང་
[218]
མའི་ཐོར་མ་སོང་ཙ་ན་སོ་སོར་ཟེར་བ་གཅིག་འདུག་སྟེ་བྱས་པས་དེ་བོས་པས་རྩོད་པ་
བཟློག་སྟེ། ནང་ན་ཡོན་ཏན་སུ་ལ་ཡོད་མི་ཤེས་གསུངས་སོ། །བཟའ་མི་གཉིས་ལ་
རྐུན་མ་བྱུང་བ་མ་ཚོར་བས། ད་ཚོད་སྐས་མི་ཡོང་སྙམ་ནས་བཏང་བས་ཕྱིས་ནུབ་ནས་
དེ་བས་ཀྱང་ཐུ་རུ་སོང་བ་ལྟར་རོ། །རྒྱལ་པོ་ཨ་སང་གྷ་བྱ་བའི་ཨ་ཙ་ར་གཤིས་ངན་
གཅིག་ཇོ་བོ་དྲུང་དུ་རྒྱན་དུ་བསྟེན་པས། འདི་འདྲ་མི་བསྟེན་པར་ཞུ་ཞུས་པས་
འདི་ལ་བསྟེན་ནས་བཟོད་པའི་ཡོན་ཏན་རྫོགས་པ་ཡིན་གསུངས་སོ། །གླང་ཐང་པ་
ལ་ཕམ་པ་དང་པོའི་སྒྲོས་གཅིག་བྱུང་ དེ་མི་བདེན་ན་ཡང་ར་སྒྲེང་དུ་ཇ་དང་འབུལ་
བ་ལ་སོགས་པའི་རྒྱ་ཡུས་མཛད་ནས་ཐུགས་དམ་ལ་བཞུགས་སོ། །ཚིག་རྐང་
བརྒྱད་མའི་ཟུར་འདེབས་ཡིན་མཛད་དེ་ཆེན་པས། སྐྱབས་གནས་ཡུལ་ལ་གུས་
པ་ལམ་གྱི་བརྟེན། །ཁས་བླངས་ཚུལ་ཁྲིམས་དག་པའམ་གྱི་གཞི། །ཚེ་འདིར་
ལོངས་མེད་བསམ་པ་ལམ་གྱི་ཕུལ། །མ་ཚོར་འཕམ་ཁ་ལེན་པ་དགེ་སྦྱོང་ཚུལ། །
ཅེས་སོ། །དབུ་མ་རྟོག་གེ་འབར་བ་ལས། །རྒྱལ་སྲས་ཁྱིམ་པ་འདོད་སྤྱོད་
ཀྱང། །རབ་ཏུ་བྱུང་བས་ཕྱག་བྱའོ། །ཅེས་གསུངས་སོ། །མདོ་སྡེ་
སྙན་གྱི་རྒྱན་ལས། མ་འོངས་ཐ་མའི་དུས་ཀྱི་ཚེ། །ང་ཉིད་ཡི་གེའི་གཟུགས་
སུ་འབྱུང་ །ཞེས་སོ། །ནགས་ཁྲོད་གཅིག་ཏུ་རི་དྭགས་དང་གཅན་གཟན་
ཉེ་བར་གནས་ན་རི་དྭགས་ཀྱི་སྲོག་གཅོད་པ་བཞིན་དུ་དགེ་སློང་དང་བུད་མེད་ཉེ་བ་
གནས་ན་ཐར་པའི་སྲོག་རྩ་གཅོད་པ་ངེས་སོ། །ཇོ་བོའི་ཞལ་ནས་ཟླ་བ་ཕྱེད་ཀྱི་
བདེན་པ་མཐོང་བའི་དགེ་སློང་གཅིག་གིས་ཚུལ་ཁྲིམས་འཆལ་བ་དང་འགྲོགས་ན་སྐྱེ་བ་
དེ་ལ་བདེན་པ་མི་མཐོང་ངོ་གསུངས་སོ། །དེས་ན་སྡོམ་ཉམས་དང་བུད་མེད་ལ་
རྒྱང་རིང་དུ་བྱའོ། །འགྲོ་བའི་དོན་རྒྱ་ཆེན་པོ་མྱུར་དུ་འབྱུང་བར་ཤོག་ཐེག་

[219]
གཞན་བརྗེ་བའི་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེ་བར་གྱུར་ཅིག་
   ༈   
ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ་
མཁྱེན་རབ་དང་ཐུགས་རྗེའི་མངའ་བདག་མགོན་པོ་གསེར་གླིང་པའི་ཞལ་སྔ་ནས་ཇོ་བོ་
ལ་བུ་ཁྱོད་སྙིགས་མའི་དུས་གཞན་གྱི་དོན་བྱེད་པ་ལ། བཀའ་སྡེ་སྣད། ལུང་
རིགས་པ། བླ་མའི་མན་ངག་ཐམས་ཅད་ཧྲིལ་དེ་དྲིལ་ནས་སྟན་ཐོག་གཅིག་ཏུ་
ཉམས་སུ་ལེན་ན། ནད་དང་གནོད་པ་དང་ གདོན་བགེགས་དང་
བདུད་དང་ མུ་སྟེགས་སོགས་རྐྱེན་ངན་བར་ཆད་ཐམས་ཅད་ཀྱིས་མི་ཚུགས་པའི་
ཆོས་འདི་རྣམས་དགོས་ཏེ་འདི་སྐད་དུ། རྟོག་པ་ཐམས་ཅད་འབུར་འཇོམས་ཏེ། །
གཉེན་པོ་ཐམས་ཅད་བཅོམ་བརྡེགས་ཡིན། །མཐའ་ཁོབ་འདུལ་ན་དགོས་པ་ཡིན།།
འཁོར་ངན་ལོག་སྒྲུབ་བཟོད་པ་ལ། །སྙིགས་མའི་དུས་སུ་མཁོ་བ་ཡིན། །ཅེས་
པའི་དོན་ནི་རྣམ་པར་རྟོག་པ་གང་བྱུང་ས་ནས་འབུར་འཇོམས་སུ་བྱ་དགོས་ཏེ། ཁོ་
གང་ན་སྣང་ དབང་པོ་གང་གི་ཡུལ་ན་སྣང་ དབྱིབས་དང་ཁ་དོག་ཇི་ལྟ་བུ་
གཅིག་སྣང་བཙལ་ལོ། །འདི་དུག་སྦྲུལ་ལམ་ཁྱི་སྨྱོན་དང་འདྲ་སྟེ། ཉེར་མི་
རུང་བྱུང་འཕྲོ་རང་ལ་གཉེན་པོས་ལེ་ལོ་མ་ཤོར་བར་བཅོམ་སྟེ། མདོ་པས། འདོད་
པ་ཁྱོད་ཀྱི་རྩ་བ་ཤེས། །ཤིན་ཏུ་རྣམ་པར་རྟོག་ལས་བྱུང་ །ཞེས་དང་ རྣམ་རྟོག་
མ་རིག་ཆེན་པོ་སྟེ། །འཁོར་བའི་རྒྱ་མཚོར་སྐྱུར་བྱེད་དོ། །ཞེས་དང་ དབུ་
མ་འཇུག་པ་ལས། སོ་སོའི་སྐྱེ་བོ་རྣམས་ནི་རྟོག་པས་བཅིངས། །མི་རྟོག་
རྣལ་འབྱོར་པ་ནི་གྲོལ་བར་འགྱུར། །རྟོག་རྣམས་ལོག་པར་གྱུར་པ་གང་ཡིན་པ།།
རྣམ་པར་བཅད་པའི་འབྲས་བུར་མཁས་རྣམས་གསུངས། །ཞེས་བྱ་བ་ལ་སོགས་

[220]
ཆེན་པོར་བཤད་པའི་ཕྱིར་རོ། །དེ་ན་ལེ་ལོ་མ་ཤོར་པ་གལ་ཆེའོ། །འདིར་
བློ་མང་ན་མཐར་མི་ཕྱིན་པས་ཆོས་ཟབ་མོ་ལའང་མ་འབྱམས་པར་འདུག་ན་ཐམས་
ཅད་རྟོག་པ་འཇོམས་པ་ལ་གཅིག་ཆོད་དུ་གྲིལ་དགོས་ཏེ། མདོ་ལས་ཀྱང་ ཡིད་
ལ་བྱེད་པ་ཐམས་ཅད་བདུད་ལས་སུ་བཤད་དེས་ན་ཅི་སྲིད་རྣམ་པ་ཐམས་ཅད་མཁྱེན་
པའི་སངས་རྒྱས་མ་ཐོབ་ཀྱི་བར་དུ་ཚོགས་མཐོང་བསྒོམ་ལ་སོགས་པའི་ས་དང་ལམ་
ཐམས་ཅད་རྟོག་པ་འབུར་ཏེ་བྱུང་རེས་ཀྱིས་གཉེན་པོས་འཇོམས་པ་ལ་འདུན་མ་འགྲིལ་
བར་ཆིག་ཆོད་དུ་བྱའོ། །མདོར་ན་རྟོག་པ་འབུར་ཏེ་བྱུང་རེས་ཀྱི་གཉེན་པོས་ཀྱང་
དེའི་རྩར་སླེབས་དགོས་ཏེ། གཉེན་པོས་རྣམ་རྟོག་འཇོམས་པ་ལ་འདུན་མ་ཐམས་
ཅད་འགྲིལ་དགོས་ལམ་ཐམས་ཅད་ཀྱང་དེ་ཁོ་ནས་བཅད་དགོས་སོ། དེའི་བླང་བྱ་
གཉེན་པོ་རྣམ་བྱང་གི་ཆོས་བཞི་ཡིན་ནོ། །ཡང་འདི་སྐད་གསུངས་ཏེ། རྐྱེན་
ངན་དགེ་བའི་བཤེས་གཉེན་ཏེ། །འདྲེ་གདོན་རྒྱལ་བའི་སྤྲུལ་པ་ཡིན། །ན་ཚ་
སྡིག་སྒྲིབ་ཀྱི་ཕྱག་མ་སྟེ། །སྡུག་བསྔལ་ཆོས་ཉིད་ཀྱི་ཡོ་ལངས་ཡིན། །ཀུན་
ནས་ཉོན་མོངས་ཀྱི་ཆོས་བཞི་སྟེ། །མཐའ་འཁོབ་འདུལ་ན་དགོས་པ་ཡིན། །
འཁོར་ངན་ལོག་སྒྲུབ་བཟོད་པ་ལ། །སྙིགས་མའི་དུས་སུ་མཁོ་བ་ཡིན། །ཞེས་
པའི་དོན་ནི་དེས་ན་ན་ཚ་སྡུག་བསྔལ་ལ་སོགས་པ་མི་འདོད་པའི་འགལ་རྐྱེན་གང་
བྱུང་ཡང་དེས་བསྐུལ་མ་བྱས་ལ་དེའི་སྟེང་དུ་སེམས་ཅན་ཐམས་ཅད་ཀྱི་ནད་དང་སྡུག་
བསྔལ་ཡང་བློས་ལིངས་ཏེ་བླང་ལོངས་ངེས་སྙམ་དུ་དགའ་བའི་འདུ་ཤེས་བྱ། དེ་
བཞིན་དུ་བདེ་སྐྱིད་ལ་སོགས་མཐུན་རྐྱེན་གང་འཛོམས་ཡང་སེམས་ཅན་ལ་བྱིན་པས་
སེམས་ཅན་གྱི་ཚོགས་རྫོགས་པ་ལ་དགའ་བའི་བློ་སྦྱོང་ །དེ་བཞིན་དུ་གཟུགས་
སྒྲ་དྲི་རོ་ལ་སོགས་པ་སྣང་བའི་རྐྱེན་གང་བྱུང་ཡང་བཅལ་བས་མི་རྙེད། མ་རྙེད་

[221]
བྱང་ཆུབ་སྒྲུབ་པའི་གྲོགས་ཡིན་པས་དགའ་བ་བསྒོམ་མོ། །རྒྱལ་འགོང་སྲེན་མོ་
ས་བདག་ལ་སགས་པའི་གནོད་པ་བྱུང་ཙ་ན་དེས་བསྐུལ་མ་བྱས་ནས་སེམས་ཅན་
ཐམས་ཅད་ལ་གནོད་པ་དང་སྡུག་བསྔལ་ཅི་ཡོད་པ་བློས་ལིངས་ཏེ་བླངས། འོངས་
ངེས་སྙམ་དུ་དགའ་བའི་འདུ་ཤེས་བྱ་གནོད་བྱེད་རྣམས་ལ་བྱམས་པ་དང་སྙིང་རྗེ་བྱང་
ཆུབ་ཀྱི་སེམས་ཀྱིས་ལུས་ཀྱི་ཤ་ཁྲག་གང་འདོད་སྦྱིན་པས་བྱང་ཆུབ་ཀྱི་གྲོགས་སུ་འགྱུར་
གྲོགས་བྱེད་པ་ཡིན་པས། གདོན་ཐམས་ཅད་སངས་རྒྱས་ཀྱི་སྤྲུལ་པ་ཡིན་པས་དེ་
དག་ལ་དགའ་བ་དང་གུས་པ་བསམ་གྱིས་མི་ཁྱབ་པ་བསྒོམ་མོ། །ལྷག་པར་ན་
ཚ་བྱུང་བའི་དུས་སུ་སེམས་ཅན་ཐམས་ཅད་ཀྱི་ན་ཚ་དང་སྡུག་བསྔལ་སྙིང་གི་དཀྱིལ་དུ་
བླངས་ནས་སེམས་ཅན་ཐམས་ཅད་སྤངས་པ་ཕུན་སུམ་ཚོགས་པ་ཐོབ་པ་ཡིན་གོ་བཅད་
སྙམ་དུ་དགའ་བ་བསྒོམ། ནད་མེད་པའི་དུས་སུ་དེས་བསྐུལ་ནས་རང་གི་བདེ་བ་
རྒྱུ་དང་བཅས་པ་འགྲོ་བ་ལ་སྦྱིན་པས་སེམས་ཅན་ཐམས་ཅད་ཀྱིས་རྟོགས་པ་ཕུན་སུམ་
ཚོགས་པ་ཐོབ་པ་ཡིན་གོ་བཅད་སྙམ་དུ་དགའ་བ་བསྒོམ་པས་སྡིག་སྒྲིབ་ཀྱི་འཕྱག་མ་
ཡིན་ཏེ། སྡིག་སྒྲིབ་ལ་སྐད་ཅིག་ཙམ་ཡང་བསྡད་པའི་བསྡད་གླགས་མེད་དོ། །
སྡུག་བསྔལ་བརྒྱ་ཐམས་པ་བྱུང་ན་འཚོལ་ཐབས་བརྒྱ་ཐམས་པ་ཡོང་ དེ་ཡོད་མ་
མྱོང་བས་མ་རྙེད་ཐབས་བརྒྱ་ཐམས་པ་ཡོད་པས། དེ་ལ་སྤངས་པ་བརྒྱ་ཐམས་པ་
རྟོགས་པ་བརྒྱ་ཐམས་པ་ལམ་ཁྱེར་ཏེ་ཆོས་ཉིད་ཀྱི་ཡོ་ལངས་ཆེན་པོ་ཡིན་ཏེ། དེ་ལ་
དགའ་བའི་འདུ་ཤེས་བསྒོམ་བར་བྱའོ། །དེ་རྣམས་ནི་སྤང་བྱ་ཀུན་ནས་ཉོན་མོངས་
ཀྱི་ཆོས་བཞི་ཡིན་ནོ། ཡང་འདི་སྐད་དུ། སྐྱིད་ཀྱི་ཁ་ནོན་ཆེན་པོ་སྟེ། །
སྡུག་གི་མཇུག་འཐུད་ཆེན་པོ་ཡིན། །ལྟས་ངན་གཡང་དུ་འགུགས་པ་ཡིན། །མི་
མཁོ་ཤོས་ལ་འདོད་ཐོག་ཡིན། །གཉེན་པོ་ལོག་ནོན་གྱི་ཆོས་བཞི་སྟེ། །མཐའ་

[222] །འཁོར་ངན་ལོག་སྒྲུབ་བཟོད་པ་ལ། །
སྙིགས་མའི་དུས་སུ་མཁོ་བ་ཡིན། །ཞེས་པའི་དོན་ནི། དེས་ན་དགེ་སྦྱོར་གྱི་
བགེགས་སུ་འགྲོ་བའི་བཟའ་བཏུང་ ལོངས་སྤྱོད་སྙན་གྲགས་ལ་སོགས་སྐྱད་
འདོད་ཀྱི་ཁ་ནོན་ལ་འདོད་པ་ཆུང་ལ་ཆོག་ཤེས་པའི་སྒོ་ནས་སྡུག་གི་མཇུག་འཐུད་དེ་
རྐང་པ་ན་ན་བསྐོར་བ་བྱ། སྐེད་པ་ན་ན་ཕྱག་བྱ། འདོད་པ་ཆེ་ན་གཞན་
ལ་སྦྱིན། གཡེང་བ་ལ་དགའ་ན་མཚམས་བཅད། ལོང་གཏམ་ལ་
དགའ་ན་སྨྲ་བ་བཅད་དོ། །གཏམ་ངན་ནམ། །བྱུར་ཤན་ནམ། བྱད་
ཁའམ། ཕུར་ཁ་ལ་སོགས་མི་འདོད་པའི་ལྟས་ངན་ཆེན་པོ་བྱུང་ན་བདག་འཛིན་
གྱི་འགོང་པོ་འདུལ་བའི་ཐབས་ཡིན་པས་བཀྲ་ཤིས་དང་ གཡང་དུ་འགུགས་
ཤིང་ད་དུང་ཐོངས་ཤིག་ཅེས་པའི་དཔའ་བསྐྱེད་ལ་དེ་འདྲའི་རིགས་མི་མཁོ་ཤོས་ཐམས་
ཅད་བདག་ལ་བྱུང་བས་ང་འདི་ཐུལ་ན་ད་ཕྱིན་ཆད་འཁོར་བར་མི་སྐྱེ་སྙམ་དུ་དེ་ལ་འདོད་
ཐོག་ཏུ་བྱས་ཏེ། བཟོད་པ་གསུམ་མཐུ་ཐོབ་པར་བྱའོ། །དེ་ནི་གཉེན་པོ་ཀུན་
ཏུ་སྤྱོད་པའི་ལོག་ནོན་གྱི་ཆོས་བཞི་ཡིན་ནོ། །ཡང་འདི་སྐད་དུ། བདག་ནི་
ལས་ངན་གྱི་རྩ་བ་སྟེ། རྒྱངས་ཏེ་བསྐྱུར་བའི་ཆོས་གཅིག་ཡིན། །སྤང་
གཉེན་མཇུག་སྡུད་ཀྱི་ཆོས་གཉིས་ཏེ། མཐའ་འཁོབ་འདུལ་ན་དགོས་པ་ཡིན་
འཁར་ངན་ལོག་སྒྲུབ་བཟོད་པ་ལ། སྙིགས་མའི་དུས་སུ་མཁོ་བ་ཡིན། །ཅེས་
པའི་དོན་ནི་བདག་མི་འདོད་པ་ཐམས་ཅད་ཀྱི་འབྱུང་གནས་ལས་ངན་ཐམས་ཅད་ཀྱི་རྩ་
བ་ཡིན་པས་འདི་ལ་གཅེས་སྤྲས་མ་བྱེད་པར་ལངས་ཏེ་བསྐྱུར་ལ། དགྲ་དགའ་ན་
དགྲས་ཁྱེར། འདྲེ་དགའ་ན་འདྲེས་ཁྱེར་མི་རིངས་ན་ཚོས་ལ་ཟོ། །རིངས་ན་
ཁུར་ལ་རྒྱུག་ཅེས་རང་ལ་ཐེད་ལ་བཏང་ལ་སེམས་ཅན་ཐམས་ཅད་ཀྱི་དོན་བྱེད་པ་

[223]
བྱང་ཆུབ་ཀྱི་འབྱུང་ཁུངས་ཡིན་པས་སེམས་ཅན་བརྩེ་བས་སྐྱོངས་ལ། སྡུག་བསྔལ་
རང་ལ་བླང་བ་ནི། སྤང་གཉེན་མཇུག་སྡུད་ཀྱི་ཆོས་རྣམ་པ་གཉིས་ཡིན་ཏེ། སེམས་
ཅན་ཆེན་པོ་རྣམས་ཀྱི་འགལ་རྐྱེན་ཁྱད་པར་ཅན་ཡིན་ནོ། །ཡང་འདི་སྐད་དུ་
རྒྱངས་ཀྱིས་བསྐྱུར་ལ་ལྷོད་ཀྱས་གློད། །ཤིགས་ཀྱིས་ཤིག་ལ་འབལ་ལེ་བཞག་
སྟོང་ཉིད་རྒྱས་འདེབས་པ་བཞི་ཡིན་ཏེ། །མཐའ་འཁོབ་འདུལ་ན་དགོས་པ་ཡིན། །
འཁོར་ངན་ལོག་སྒྲུབ་བཟོད་པ་ལ། །སྙིགས་མའི་དུས་སུ་མཁོ་བ་ཡིན། །དེ་
ལྟར་ཉམས་སུ་བླངས་གྱུར་ན། །སྐྱེས་བུ་མི་འཆིང་གྲོལ་བར་འགྱུར། །ཅེས་
པའི་དོན་ནི་བཟུང་འཛིན་གྱི་རྟོག་པ་ཐམས་ཅད་ཕར་རྒྱངས་ཏེ་བསྐྱུར་ལ། སྤྲོས་བྲལ་
ཆོས་ཀྱི་དབྱིངས་སུ་ཤེས་པ་གསལ་ལ་རྟོག་པ་མེད་པར་ལྷོད་དེ་གློད་ལ་གང་གིས་ཀྱང་
མ་བཅིངས་པར་བཞག་པར་བྱའོ། །དེ་ཡང་ཤེས་པ་སྔ་མའི་རྗེས་སུ་མ་འབྲངས་
མ་འོངས་པའི་སྔུན་མི་བསུ། ད་ལྟ་བ་མ་བཅིངས་པར་ཤིག་དེ་ཤིག། བཅས་
བཅོས་དང་སྒྲོ་བསྐུར་མེད་རང་སོར་འབོལ་ལེ་ཀློད་ལ་བཞག་ཏེ། དེ་ནི་སྟོང་
ཉིད་ཀྱི་རྒྱས་འདེབས་བཞི་ཡིན་ནོ། །ཉམས་ལེན་དེ་ལྟར་བྱས་ན་ལས་ཀྱི་འཁོར་བར་
མི་བཅིངས་གྲོལ་བས་ཐར་པ་ཐོབ་པར་འགྱུར་རོ། །ཉམས་ལེན་འདི་ལས་གཞན་
པ་གཅིག་ཡིན་ན་དུས་སྙིགས་མའི་སེམས་ཅན་རྨུ་རྒོད་ཐུལ་བར་མི་འགྱུར་ལ་འདི་དང་
ལྡན་ན་བར་ཆད་ཀྱིས་མི་ཚུགས་པས་འགྲོ་དོན་ངང་གིས་འགྲུབ་ཞེས་གསུང་ངོ། །
མཉམ་མེད་གསེར་གླིང་པའི་གསུང་ཇི་ལྟ་བ་བཞིན་དུ་བཀོད་པའོ། །ཨ་མོ་གྷ་པ་
ཤའི་རྒྱུད་ལས། ཤེས་རབ་ནི་བྱང་ཆུབ་ཏུ་བརྗོད་ལ་སེམས་དཔའ་ནི་ཐབས་ཏེ། དེ་
གཉས་དག་གིས་སེམས་ཅན་གྱི་དོན་ཉིད་འགྲུབ་པར་འགྱུར་ཅེས་པ་དང་ གསང་
འདུས་གྲོལ་བའི་ཐེག་ལེ་ལས། །དེ་ནས་སྙིང་རྗེ་འབའ་ཞིག་གི་གཞིར་གྱུར་
[224] །ཞེས་པ་དང་རྩ་བ་སྙིང་རྗེ་མེད་གྱུར་ན། །
དཀའ་བ་བཟོད་པ་མི་ནུས་སོ། །ཅེས་གསུངས་སོ། །འཕགས་པ་སྤྱན་རས་
གཟིགས་ཀྱི་ཆོས་ཡང་དག་པར་སྡུད་པའི་མདོ་ལས་མྱུར་དུ་མངོན་པར་རྫོགས་པར་
སངས་རྒྱ་བར་འདོད་པས་ཆོས་མང་པོ་ལ་བསླབ་པར་མི་བྱ། གཅིག་པུ་གང་
ཞེ་ན། སྙིང་རྗེ་ཆེན་པོའོ། །གང་ལ་སྙིང་རྗེ་ཆེན་པོ་ཡོད་པ་དེ་ལས་སངས་
རྒྱས་ཀྱི་ཆོས་ཐམས་ཅད་ལག་མཐིལ་དུ་མཆིས་པར་འགྱུར་རོ། །འབད་པ་མེད་
པ་དང་རྩོལ་བ་མེད་པར་འགྲུབ་པར་འགྱུར་རོ། །མདོར་ན་སྙིང་རྗེ་ཆེན་པོ་ནི་ཆོས་
ཐམས་ཅད་ཀྱི་རྩ་བའོ། །ཞེས་གསུངས་སོ། །འགྲོ་མགོན་ཨ་ཏི་ཤ་ལ་བླ་
མ་གསེར་གླིང་པ་ཆོས་ཀྱི་གྲགས་པས་མཐའ་འཁོབ་འདུལ་བའི་དོན་ལ་གདམས་པ་
འདི་གསུངས་པར་གདའོ།། །།



﻿༄༅། །བློ་སྦྱོང་ཚིག་བརྒྱད་མའི་འཁྲིད་ཡིག་ཐེག་ཆེན་དགའ་སྟོན་སྙིང་པོ་བཞུགས།།

[001B]༄༅། །ན་མོ་གུ་ར་ཝེ། འདིར་སེམས་དཔའ་ཆེན་པོ་གླང་རི་ཐང་པའི་བློ་སྦྱོང་ཚིག་བརྒྱད་མའི་དོན་ཉམས་སུ་ལེན་ཚུལ་ལ་གསུམ། སྔོན་འགྲོ་དངོས་གཞི། མཇུག་གོ་དང་
པོ་ནི། གནས་གཙང་མར་རྟེན་མཆོད་བཤམས་པར་ལེགས་པར་འཁོད་ནས། ཕན་བདེ་ལེགས་ཚོགས་མ་ལུས་པ། །མཚན་ལྡན་བླ་མར་རག་ལས་པས། །བསམ་སྦྱོར་གཉིས་ཀྱིས་
ལེགས་བསྟེན་ཏེ། །མཆོད་པ་གསུམ་གྱིས་མཉེས་པར་བྱ། །དོན་ཆེ་རྙེད་དཀའི་རྟེན་བཟང་འདི། །ད་ལྟ་ཉིད་དུ་འཇིག་པའང་སྲིད། །ངན་འགྲོ་ཚ་གྲང་བཀྲེས་སྐོམ་དང། །གླེན་ལྐུགས་
བཀོལ་སྤྱོད་སོགས་ཀྱིས་གཟིར། །བདེ་འགྲོ་སྐྱེ་རྒ་ན་འཆི་དང། །འཆི་འཕོ་ལྟུང་བ་སོགས་ཀྱིས་མནར། །བདག་དང་རིགས་དྲུག་འགྲོ་བ་ཀུན། །སྡུག་བསྔལ་མཚོ་ལས་གྲོལ་བའི་ཐབས་

[002A]༄༅། །གཞན་དུ་རེས་མ་མཆིས་པས། །སླུ་མེད་བླ་མ་དཀོན་མཆོག་ལ། །དཔུང་གཉེན་མཆོག་ཏུ་འཛིན་འདོད་ཀྱི། །བསམ་པ་དྲག་པོས་སྐྱབས་སུ་འགྲོ། །མཆོག་གསུམ་ནམ་
མཁའ་གང་བ་ཡིས། །བདག་སོགས་མགོན་སྐྱབས་དཔུང་གཉེན་མཛོད། །བླ་མ་རྣམས་ལ་སྐྱབས་སུ་མཆི། །རྫོགས་སངས་རྒྱས་ལ་སྐྱབས་སུ་མཆི། །དམ་པའི་ཆོས་ལ་སྐྱབས་སུ་
མཆི། །དགེ་འདུན་རྣམས་ལ་སྐྱབས་སུ་མཆི། །ལན་གསུམ། །བླ་མ་མཆོག་གསུམ་དམ་པ་ལ། །གུས་པས་ཕྱག་འཚལ་སྐྱབས་སུ་མཆི། །བདག་དང་མཁའ་མཉམ་འགྲོ་བའི་
རྒྱུད། །མྱུར་དུ་བྱིན་གྱིས་བརླབ་ཏུ་གསོལ། །དེ་ལྟར་གསོལ་བ་བཏབ་པ་ཡིས། །སྐྱབས་ཡུལ་རྣམས་ལས་འོད་ཟེར་འཕྲོས། །བདག་དང་འགྲོ་བ་ཀུན་ལ་ཕོག་སྡིག་ལྟུང་སྒྲིབ་པ་
མ་ལུས་སྦྱངས། །ཞེས་བརྗོད། །འགྲོ་ཀུན་བདག་གི་མར་གྱུར་ཏེ། །དྲིན་གྱིས་བསྐྱངས་པ་ཤ་སྟག་ཡིན། །སྡུག་བསྔལ་དངོས་དང་འདི་རྒྱུ་ལ། །སྤྱོད་ཅིང་བདེ་བའི་གོ་སྐབས་བྲལ། །

[002B] །བདེ་བ་མཆོག་ལ་དགོད་པའི་ཕྱིར། །རྣམ་འདྲེན་སྟོབས་བཅུ་མངའ་བ་ཡི། །གོ་འཕང་དམ་པ་མྱུར་དུ་བསྒྲུབ། །དེ་ཕྱིར་བྱང་ཆུབ་སེམས་སྦྱོང་གི་གདམས་པ་ཟབ་མོ་ཉམས་སུ་བླངས་
ལན་གསུམ། མཁའ་དབྱིངས་དབུས་སུ་པད་ཟླ་ལ། །བླ་མ་སྤྲུལ་སྐུ་འོད་དཔག་མེད། །སྤྱན་རས་གཟིགས་དང་མཐུ་ཆེན་ཐོབ། །སངས་རྒྱས་བྱང་སེམས་ཉན་རང་དང། །ཆོས་སྐྱོང་སྲུང་མའི་ཚོགས་ཀྱིས་བསྐོར། །གནས་གསུམ་རྡོ་རྗེ་
གསུམ་གྱིས་མཚན། །ཧཱུཾ་ཡིག་འོད་ཀྱིས་ཡེ་ཤེས་པ། །སྤྱན་དྲངས་ཐིམ་བས་དབྱེར་མེད་གྱུར། །གྲངས་མང་ལུས་སྤྲུལ་གུས་ཕྱག་འཚལ། །མཆོད་རྫས་ནམ་མཁའ་གང་བ་འབུལ། །ཐོག་མེད་ནས་བསགས་སྡིག་ལྟུང་བཤགས། །རང་
གཞན་དགེ་ལ་སྙིང་ནས་རངས། །ཟབ་རྒྱས་ཆོས་འཁོར་ཚད་མེད་སྐོར། །འཁོར་བ་སྲིད་དུ་བརྟན་པར་བཞུགས། །འདིས་མཚོན་དགེ་བ་ཇི་སྙེད་པ། །རྫོགས་བྱང་གོ་འཕང་ཐོབ་ཕྱིར་བསྔོ། །བླ་མ་མཆོག་གསུམ་དམ་པ་ལ། །རྩེ་གཅིག་གུས་པས་
གསོལ་བ་འདེབས། །བདག་དང་མར་གྱུར་འགྲོ་ཀུན་གྱིས། །བྱང་སེམས་འབྱོངས་བར་བྱིན་གྱིས་རློབས། །སྙིང་ནས་གདུང་ཤུགས་དྲག་པོ་ཡིས། །གསོལ་བ་རྩེ་གཅིག་ལེགས་བཏབ་པས། །འཁོར་ཚོགས་ཐམས་ཅད་འོད་དུ་ཞུ། །བླ་མ་
འོད་དཔག་མེད་ལ་ཐིམ། །དེ་ཉིད་དགྱེས་བཞིན་གདན་དང་བཅས། །རང་གི་སྤྱི་བོར་བྱོན་ནས་བཞུགས། །ཕྱག་འཚལ་མཆོད་ཅིང་སྡིག་པ་བཤགས། །ཡི་རང་བསྐུལ་ཞིང་བཞུགས་པར་གསོལ། །དགེ་བ་རང་གཞན་ཐམས་ཅད་ཀྱིས། །ཀུན་

[003A]༄༅། །མཁྱེན་གོ་འཕང་ཐོབ་ཕྱིར་བསྔོ། །ཀུན་འདུས་བླ་མ་འོད་དཔག་མེད། །རྩེ་གཅིག་གུས་པས་གསོལ་བ་འདེབས། །བདག་དང་མར་གྱུར་འགྲོ་ཀུན་གྱིས། །བྱང་སེམས་འབྱོངས་པར་བྱིན་གྱིས་རློབས། །ཞེས་
བརྗོད།  གཉིས་པ་དངོས་གཞི་ལ་བརྒྱད་ལས།  ཚིག་རྐང་དང་པོ་བདག་གིས་ནི། །མར་གྱུར་སེམས་ཅན་ཐམས་ཅད་ལ། །ཅི་འདོད་དངོས་གྲུབ་ལེགས་སྩོལ་བའི། །བསམ་འཕེལ་ཡིད་བཞིན་ནོར་བུ་ལས། །ལྷག་པའི་དོན་མཆོག་
སངས་རྒྱས་ཀྱི། །གོ་འཕང་བསྒྲུབ་པའི་བསམ་པ་ཡིས། །རྒྱུན་ཆད་མེད་པར་དུས་རྟག་ཏུ། །ཤིན་ཏུ་གཅེས་པར་འཛིན་པར་ཤོག་བླ་མ་འོད་དཔག་མེད་མགོན་གྱིས། །རང་ལས་སེམས་ཅན་གཞན་དག་རྣམས། །གཅེས་པར་འཛིན་པའི་བློ་
རྣལ་མ། །བཅོས་མིན་སྐྱེ་བར་བྱིན་གྱིས་རློབས། །གཉིས་པ་བདག་ནི་གནས་གང་དུ། །གང་ཟག་མཆོག་དམན་སུ་ཞིག་དང། །འགྲོགས་ནས་འགྲོ་འམ་འདུག་པའི་ཚེ། །བདག་ཉིད་འགྲོགས་ཡུལ་དེ་ཀུན་ལས། །ཤིན་ཏུ་དམན་
པར་བལྟ་བྱ་ཞིང། །སེམས་ཅན་གཞན་ལ་ངོ་དགའ་སོགས། །བཅོས་མིན་བསམ་པ་ཐག་པ་ཡིས། །གཞན་ཉིད་མཆོག་ཏུ་འཛིན་པར་ཤོག་བླ་མ་འོད་དཔག་མེད་མགོན་གྱིས། །རང་ཉིད་ཡལ་བར་འདོར་བ་དང། །གཞན་ལ་
མཆོག་ཏུ་འཛིན་པའི་བློ། །བཅོས་མིན་སྐྱེ་བར་བྱིན་གྱིས་རློབས། །གསུམ་པ་བདག་གིས་འགྲོ་འཆག་སོགས། །སྤྱོད་ལམ་བྱ་བའི་དུས་ཀུན་ཏུ། །དྲན་ཤེས་བརྟན་པོས་རང་རྒྱུད་ལ། །ལེགས་པར་བརྟགས་ཏེ་ཆགས་སྡང་

[003B] །ཉོན་མོངས་མངོན་གྱུར་སྐྱེས་མ་ཐག་འདིས་ནི་བདག་གཞན་གཉིས་ཀ་ཡང། །འདི་ཕྱིར་མ་རུང་བྱེད་པས་ན། །བཙན་ཐབས་གདོད་ནས་བཟློག་པར་ཤོག་བླ་མ་འོད་དཔག་མེད་མགོན་གྱིས། །ཉོན་མོངས་མངོན་
གྱུར་སྐྱེས་མ་ཐག་འབུར་འཇོམས་གདོང་བཟློག་བྱེད་པ་ཡི། །གཉེན་པོ་སྐྱེ་བར་བྱིན་གྱིས་རློབས། །བཞི་པ་བདག་གིས་རང་བཞིན་གྱི། །བསམ་པ་ངན་དང་མཚམས་མེད་སོགས། །སྡིག་པ་སྤྱོད་དང་སྡུག་བསྔལ་བ། །དྲག་པོས་
ནོན་སའི་སེམས་ཅན་རྣམས། །མཐོང་ཚེ་བརྩེ་ཡུལ་རྙེད་དཀའ་བ། །རྙེད་པས་རིན་ཆེན་གཏེར་མཆོག་དང། །འཕྲད་ལྟར་ཤིན་ཏུ་དགའ་བ་ཡིས། །གཅེས་པར་འཛིན་པའི་བརྩེ་བར་ཤོག་བླ་མ་འོད་དཔག་མེད་མགོན་གྱིས། །སེམས་
ཅན་སྤྱི་དང་ཁྱད་པར་དུ། །སྡིག་སྡུག་དྲག་པོས་མནར་རྣམས་ལ། །ཤིན་ཏུ་བརྩེ་བར་བྱིན་གྱིས་རློབས། །ལྔ་པ་གང་ཞིག་ལ་བདག་གིས། །ཕན་བཏགས་པའམ་དེ་མིན་ཀྱང། །རང་ལ་ཕན་པ་བྱེད་སྙམ་པའི། །རེ་བ་ཆེ་བ་འགའ་
ཞིག་གིས། །ཕྱིར་ཞིང་གནོད་པ་ཆེར་བྱེད་པའི། །ཤིན་ཏུ་མི་རིགས་བྱེད་ན་ཡང། །དགེ་བསྐུལ་བཤེས་གཉེན་དམ་པ་རུ། །བལྟས་ཏེ་ཤིན་ཏུ་བྱམས་པར་ཤོག་བླ་མ་འོད་དཔག་མེད་མགོན་གྱིས། །སེམས་ཅན་སྤྱི་དང་ཁྱད་པར་
དུ། །གནོད་བྱེད་རྣམས་ལ་བྱམས་པའི་སེམས། །ཤུགས་དྲག་སྐྱེ་བར་བྱིན་གྱིས་རློབས། །དྲུག་པ་བདག་ལ་གཞན་གྱིས་ནི། །ཕྲག་དོག་གིས་བསླངས་གཤེ་བ་དང། །སྒྲོ་སྐུར་བརྡེག་སོགས་མི་རིགས་པའི། །བྱ་བ་ཅི་དང་ཅི་བྱེད་ཀྱང་

[004A]༄༅། །གྱོད་དང་བུབ་ཁ་རང་གིས་བླང། །ཁེ་དང་རྒྱལ་ཁ་གཞན་དག་ལ། །འབུལ་ལ་འགྱོད་པ་མེད་པ་དང། །སྤྲོ་སེམས་ཤུགས་དྲག་སྐྱེ་བར་ཤོག་བླ་མ་འོད་དཔག་མེད་མགོན་གྱིས། །གྱོང་ཕམ་རང་གིས་
ལེན་པ་དང། །ཁེ་རྒྱལ་གཞན་ལ་འབུལ་བའི་སེམས། །ཤུགས་དྲག་སྐྱེ་བར་བྱིན་གྱིས་རློབས། ། བདུན་པ་སྙིང་པོ་མདོར་བསྡུ་ན།  །སྐབས་སུ་བབས་ཚེ་དངོས་སུ་འམ། །གཞན་དུ་གཙོ་བོར་བསམ་པ་ཡིས། །ལུས་དང་ལོངས་སྤྱོད་དུས་
གསུམ་དགེ། ཕན་བདེ་མ་རྣམས་ཀུན་ལ་འབུལ། །མ་ཡི་གནོད་པ་སྡིག་སྒྲིབ་དང། །སྡུག་བསྔལ་ཀུན་ཀྱང་སྟོང་མིན་ལ། །གསང་བས་བདག་ལ་ལེན་པར་ཤོག་བླ་མ་འོད་དཔག་མེད་མགོན་གྱིས། །བདག་གི་བདེ་དགེ་གཏོང་
བ་དང། །ཞན་གྱི་སྡིག་སྡུག་ལེན་པའི་སེམས། །བཅོས་མིན་སྐྱེ་བར་བྱིན་གྱིས་རློབས། །རང་གི་སྣ་བུག་གཉིས་ནས་རླུང། །ཕྱི་ལ་འགྲོ་ཚེ་བདེ་དགེ་ཀུན། །འོད་ཟེར་དཀར་པོའི་རྣམ་པ་ཡིས། །རླུང་དང་འགྲོགས་ནས་ཕྱིར་སོང་བ། །མ་
རྣམས་ཀུན་གྱི་སྣ་བུ་གནས། །ཞུགས་པས་མ་རྣམས་བདེ་བས་ཚེམ། །ནང་དུ་འཇུག་ཚེ་མ་རྣམས་ཀྱི། །སྡིག་སྒྲིབ་སྡུག་བསྔལ་ཇི་སྙེད་པ། །ཐམས་ཅད་འོད་ཟེར་ནག་པོ་ཡི། །རྣམ་པས་མ་ཡི་སྣ་བུག་ནས། །ཐོན་ནས་རང་གིས་སྣ་བུག་ཏུ། །
ཞུགས་ཏེ་རང་ལ་སྨོན་པར་གྱུར། །བརྒྱད་པ་ཉམས་ལེན་དེ་དག་དང། །དེས་མཚོན་ཀུན་བྱང་ཆོས་ཀུན་ཀྱང། །ངོ་བོས་གྲུབ་པའི་སྐྱེ་འགག་དང། །རྟག་ཆད་འགྲོ་འོང་གཅིག་ཐོ་དང། །མཐའ་བརྒྱད་ཆོས་སམ་དངོས་པོ་རུ། །འཛིན་པའི་རྟོག་

[004B] །མ་སྤགས་མཐའ་བྲལ་དབུ་མའི་ལམ། །རང་བཞིན་མེད་པར་མཉམ་པར་བཞག་དེ་ལས་ལངས་པའི་རྗེས་ཐོབ་ཏུ། །ཆོས་ཀུན་རང་བཞིན་མེད་ན་ཡང། །ཐ་སྙད་ཙམ་དུ་སྒྱུ་མ་ལྟར། །སྣང་ཞིང་གྲུབ་པར་ཤེས་པ་ཡིས། །ངོ་བོས་
གྲུབ་པའི་རྟག་མཐའ་དང། །གཏན་ནས་མེད་པའི་ཆད་མཐའ་རུ། །ཞེན་པའི་འཆིང་བ་ལས་གྲོལ་ཏེ། །བླ་མེད་བྱང་ཆུབ་མྱུར་ཐོབ་ཤོག་བླ་མ་འོད་དཔག་མེད་མགོན་གྱིས། །ཆོས་ཀུན་ངོ་བོས་སྟོངས་པ་དང། །ཐ་སྙད་ཙམ་དུ་སྣང་བའི་བློ། །ཟུང་
འབྲེལ་སྐྱེ་བར་བྱིན་གྱིས་རློབས། །སྤྱི་བོའི་བླ་མའི་གནས་གསུམ་ལས། །བདུད་རྩི་འོད་ཟེར་དཔག་མེད་བབས། །ལུས་བཀྲུས་ནད་གདོན་སྡིག་སྒྲིབ་དང། །ཁྱད་པར་བདག་འཛིན་གཅེས་འཛིན་སྦྱངས། །ལུས་གང་ཚེ་བསོད་ཡོན་ཏན་
དང། །ཁྱད་པར་བྱང་ཆུབ་སེམས་གཉིས་སྐྱེས། །ཞེས་བརྗོད་ལ་བདུད་རྩི་འབེབས་སྦྱངས་དང་བཅས་བསྒོམ་པར་བྱའོ། །གསུམ་པ་མཇུག་ནི། །བླ་མ་འོད་དཔག་མེད་མགོན་གྱིས། །བདག་གཞན་འགྲོ་བ་མ་ལུས་པས། །ཁྱོད་ཀྱི་གོ་འཕང་དམ་པ་དེ། །
མྱུར་དུ་ཐོབ་པར་བྱིན་གྱིས་རློབས། །དེ་ལྟར་གདུང་ཤུགས་དྲག་པོ་ཡིས། །གསོལ་བ་བཏབ་པས་དགྱེས་བཞིན་དུ། །རང་ལ་ཐིམ་པས་སྒྲིབ་གཉིས་དག་ཟུང་འཇུག་ཚེ་དཔག་མེད་དུ་གྱུར། །རང་གི་ཐུགས་ཀའི་ཧྲིཿ་ཡིག་ལས། འོད་ཟེར་
འཕྲོས་ཏེ་འགྲོ་ཀུན་གྱི། །སྡིག་སྒྲིབ་སྦྱངས་ཤིང་ཚོགས་རྫོགས་ཏེ། །ཚེ་དཔག་མེད་རུ་གྱུར་གཟུངས་བཟླ། །ཨོཾ་ཨ་མཱ་ར་ཎི་ཛའི་ཝ་ནྟཱི་ཡེ་སཱ་ཧཱ། འདི་ལྟར་བགྱིས་པའི་དགེ་ཚོགས་ཀྱིས། །བདག་དང་མར་གྱུར་འགྲོ་བ་ལ། །བྱང་ཆུབ་

[005A]༄༅། །སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག་སྐྱེས་པ་ཉམས་པ་མེད་པ་དང། །གོང་ནས་གོང་དུ་འཕེལ་བར་ཤོག་རང་རྒྱུད་སྨིན་བྱེད་ཕྱིན་དྲུག་དང། །གཞན་རྒྱུད་སྨིན་བྱེད་བསྡུ་བཞི་སོགས་
རླབས་ཆེན་ཚོགས་གཉིས་རབ་རྫོགས་ཏེ། །ཀུན་མཁྱེན་གོ་འཕང་མྱུར་ཐོབ་ཤོག་སྐུ་ལ་མཚན་དཔེའི་དཔལ་འབར་ཞིང། །གསུང་དབྱངས་ཡན་ལག་དྲུག་ཅུས་བརྒྱན། །ཐུགས་ནི་ཟབ་ཡངས་མཁྱེན་བརྩེའི་གཏེར། །དཔལ་
ལྡན་བླ་མའི་བཀྲི་ཤོག་ཅེས་སེམས་དཔའ་ཆེན་པོ་གླང་རི་ཐང་པའི་བློ་སྦྱོང་ཚིག་བརྒྱད་མའི་འཁྲིད་ཡིག་ཐེག་ཆེན་དགའ་སྟོན་སྙིང་པོ་ཞེས་བྱ་བ་འདི་ནི། བན་རྒན་དྷརྨ་བྷ་དྲས་རང་གི་ཉམས་ལེན་དུ་བོང་བུའི་ལོ་ཐ་སྐར་ཟླ་
བའི་ཚེས་ཉེར་གཉིས་ལ་དངུལ་རིར་སྦྱར་བའོ། །སརྦ་ཛ་ག་ཏཾ།། །།



﻿༄༅། །སེམས་དཔའ་ཆེན་པོ་གླང་རི་ཐར་པ་རྡོ་རྗེ་སེང་གེས་མཛད་པའི་བྱང་ཆུབ་སེམས་སྦྱོང་གི་གདམས་པ་ཚིག་བརྒྱད་མར་གྲགས་པའི་ཁྲིད་
ཡིག་ཐེག་ཆེན་དགའ་སྟོན་ཞེས་བྱ་བ་བཞུགས་སོ་ །། །།དུས་གསུམ་རྒྱལ་བ་སྲས་བཅས་ཀྱི། །རང་གཞན་དོན་གཉིས་བདེ་བླག་ཏུ། །འགྲུབ་པའི་ཐེག་ཆེན་ལམ་གྱི་སྲོག་བྱང་ཆུབ་སེམས་ལ་ཕྱག་འཚལ་ལོ། །
དེ་ཉིད་བསྐྱེད་དང་སྤེལ་བའི་ཐབས། །རྣམ་འདྲེན་ཤཱཀྱའི་རྒྱལ་པོ་ཡིས། །ལེགས་གསུངས་བདུད་རྩིའི་ཉིད་ཁུ་མཆོག་རྒྱལ་སྲས་མི་ཕམ་འཇམ་པའི་དབྱངས། །ཤིང་རྟ་ཆེན་པོ་ཀླུ་སྒྲུབ་དང། །
གྲུབ་ཆེན་ཞི་བ་ལྷ་སོགས་ནས། །བརྒྱུད་དེ་མཉམ་མེད་ཇོ་བོ་ཡི། །ཐུགས་ཀྱི་བུམ་བཟང་ལེགས་པར་གཏམས། །དེ་ནས་རིམ་བཞིན་རྒྱལ་བ་འབྲོམ། །སྐུ་མཆེད་རིན་ཆེན་རྣམ་པ་གསུམ། །ཡབ་
སྲས་བརྒྱུད་པར་བཅས་པ་ལ། །ལེགས་བརྒྱུད་རྒྱལ་སྲས་པུ་ཏོ་པའི། །སྲས་ཀྱི་ཐུ་བོ་ཉི་ཟླ་ལྟར། །གྲགས་པ་གཉིས་ལས་སེམས་དཔའ་ཆེ། །གླང་རི་ཐང་པ་གང་དེ་ཡིས། །ཐོས་བསམ་སྒོམ་པའི་
བྱེ་དོར་དང། །སྒྲུབ་པའི་མཆོད་པས་ལེགས་མཆོད་ནས། །དོན་གཉིས་དངོས་གྲུབ་ལེགས་རྩོལ་བའི། །ཚིགས་སུ་བཅད་པ་བཀྲ་ཤིས་པའི། །རྟགས་ཀྱི་གྲངས་ལྡན་ཚིག་བརྒྱད་མར། །གྲགས་པའི་

[108B] །རྗེས་འཇུག་གདུལ་བྱའི་སྤྱི་ནོར་དུ། །གསུང་རབ་རྒྱ་མཚོ་ཆེ་ལས་བྱུང། དེ་ཉིད་ཉམས་ལེན་རྒྱལ་མཚན་རྩེར། །བཀོད་དེ་ཐོས་བསམ་སྒོམ་པ་ཡི། །རིམ་འགྲོ་བྱས་
ཏེ་དོན་གཉིས་ཀྱི། །དངོས་གྲུབ་བླང་ཚུལ་སྐལ་མཉམ་གྱི། །བློ་དམན་རྣམས་ཀྱིས་གོ་སླ་ཞིང། །ལག་ཏུ་བླང་བ་དེ་མདོར་བསྡུས་པ། །ཤན་ཏ་དེ་བའི་ལེགས་བཤད་དང། །བླ་མ་དམ་པའི་གསུང་རྒྱུན་གྱིས། །བརྒྱན་པའི་ཡིག་ཆུང་འདི་དགོད་དོ། །འདི་ལ་སྦྱོར་དངོས་མཇུག་གསུམ་ལས། །དང་པོ་སྔོན་འགྲོ་སྦྱོར་བ་ནི། །བདེ་བའི་སྟན་ལ་ལེགས་འདུག་སྟེ། །དགེ་སེམས་དང་ནས་འདི་ལྟར་
བསམ། །ཕན་བདེ་ལེགས་ཚོགས་མ་ལུས་པ། །མཚོན་ལྡན་བླ་མར་རག་ལས་པས། །བསམ་སྦྱོར་གཉིས་ཀྱིས་ལེགས་བསྟེན་ཏེ། །མཆོད་པ་གསུམ་ཀྱིས་མཉེས་པར་བྱ། །དོན་ཆེ་རྙེད་དཀའི་
རྟེན་བཟང་འདི། །ད་ལྟ་ཉིད་དུ་འཇིག་པའང་སྲིད། །ངན་འགྲོ་ཚ་གྲང་བཀྲེས་སྐོམ་དང། །གླེན་ལྐུག་བཀོལ་སྤྱོད་སོགས་ཀྱི་གཟིར། །བདེ་འགྲོ་སྐྱེ་རྒ་ན་འཆི་དང། །འཆི་འཕོ་ལྟུང་བ་སོགས་ཀྱིས་
མནར། །བདག་དང་རིག་དྲུག་འགྲོ་བ་ཀུན། །སྡུག་བསྔལ་མཚོ་ལས་གྲོལ་བའི་ཐབས། །གཞན་དུ་རེས་མ་མཆིས་པས། །བསླུ་མེད་བླ་མ་དཀོན་མཆོག་ལ། །དཔུང་གཉེན་མཆོག་ཏུ་འཛིན་
འདོད་ཀྱི། །བསམ་པ་དྲག་པོས་སྐྱབས་སུ་འགྲོ། །མཆོག་གསུམ་ནམ་མཁའ་གང་བ་ཡིས། །བདག་སོགས་མགོན་སྐྱབས་དཔུང་གཉེན་མཛོད། །བླ་མ་རྣམས་ལ་སྐྱབས་སུ་མཆི། །རྫོགས་
སངས་རྒྱས་ལ་སྐྱབས་སུ་མཆི། །དམ་པའི་ཆོས་ལ་སྐྱབས་སུ་མཆི། །དགེ་འདུན་རྣམས་ལ་སྐྱབས་སུ་མཆི། །དེ་ལྟར་བླ་མ་དཀོན་མཆོག་ལ། །སྐྱབས་འགྲོ་ལན་མང་བྱས་པའི་མཐར། །

[109A]༄༅། །བླ་མ་མཆོག་གསུམ་དམ་པ་ལ། །གུས་པས་ཕྱག་འཚལ་སྐྱབས་སུ་མཆི། །བདག་དང་མཁའ་མཉམ་འགྲོ་བའི་རྒྱུད། །མྱུར་དུ་བྱིན་གྱིས་བརླབ་ཏུ་གསོལ། །དེ་ལྟར་གསོལ་བ་
བཏབ་པ་ཡིས། །སྐྱབས་ཡུལ་རྣམས་ལས་འོད་ཟེར་འཕྲོས། །བདག་དང་འགྲོ་བ་ཀུན་ལ་ཕོག་སྡིག་ལྟུང་སྒྲིབ་པ་མ་ལུས་སྦྱང། །སྙམ་དུ་མོས་ཤིང་སྐྱབས་འགྲོ་ཡི། །བསླབ་བྱ་རྣམས་དང་
དགེ་སྡིག་ལས། །བདེ་སྡུག་འབྱུང་ཚུལ་ལེགས་བསམ་ནས། །བླང་དོར་ཚུལ་བཞིན་བྱ་བར་བསླབ། །འགྲོ་ཀུན་བདག་གི་མར་གྱུར་ཏེ། །དྲིན་གྱིས་བསྐྱངས་བ་ཤ་སྟག་ཡིན། །སྡུག་བསྔལ་དངོས་
དང་དེ་རྒྱུ་ལ། །སྤྱོད་ཅིང་བདེ་བའི་གོ་སྐབས་བྲལ། །འདི་རྣམས་སྡུག་བསྔལ་དང་བྲལ་ཞིང། །བདེ་བ་མཆོག་ལ་དགོད་པའི་ཕྱིར། །རྣམ་འདྲེན་སྟོབས་བཅུ་མངའ་བ་ཡི། །གོ་འཕང་དམ་པ་མྱུར་
དུ་བསྒྲུབ། །དེ་ཕྱིར་བྱང་ཆུབ་སེམས་སྐྱོང་གི་གདམས་པ་ཟབ་མོ་ཉམས་སུ་བླང། །སྙམ་དུ་སེམས་མཆོག་ལེགས་བསྐྱེད་དེ། །བླ་མའི་རྣལ་འབྱོར་བསྒོམ་པ་ནི། །མཁའ་དབྱིངས་དབུས་
སུ་པད་ཟླ་ལ། །བླ་མ་སྤྲུལ་སྐུ་འོད་དཔག་མེད། །སྤྱན་རས་གཟིགས་དང་མཐུ་ཆེན་ཐོབ། །སངས་རྒྱས་བྱང་སེམས་ཉན་རང་དང། །ཆོས་སྐྱོང་སྲུངས་མའི་ཚོགས་ཀྱིས་བསྐོར། །གནས་གསུམ་རྡོ་རྗེ་
གསུམ་གྱིས་མཚན། །ཧཱུཾ་ཡིག་འོད་ཀྱིས་ཡེ་ཤེས་པ། །སྤྱན་དྲངས་ཐིམ་པས་དབྱེར་མེད་གྱུར། །གྲངས་མེད་ལུས་སྤྲུལ་གུས་ཕྱག་འཚལ། །མཆོད་རྫས་ནམ་མཁའ་གང་བ་འབུལ། །ཐོག་མེད་ནས་
བསགས་སྡིག་ལྟུང་བཤགས། །རང་གཞན་དགེ་ལ་སྙིང་ནས་རངས། །ཟབ་རྒྱས་ཆོས་འཁོར་ཚད་མེད་བསྐོར། །འཁོར་བ་སྲིད་དུ་བརྟན་པར་བཞུགས། །འདིས་མཚོན་དགེ་བ་ཇི་སྙེད་པ། །

[109B] །བླ་མ་མཆོག་གསུམ་དམ་པ་ལ། །རྩེ་གཅིག་གུས་པས་གསོལ་བ་འདེབས། །བདག་དང་མར་གྱུར་འགྲོ་ཀུན་གྱིས། །བྱང་སེམས་འབྱོངས་པར་བྱིན་
གྱིས་རློབས། །སྙིང་ནས་གདུང་ཤུགས་དྲག་པོ་ཡིས། །གསོལ་བ་རྩེ་གཅིག་ལེགས་བཏབ་པས། །འཁོར་ཚོགས་ཐམས་ཅད་འོད་དུ་ཞུ། །བླ་མ་འོད་དཔག་མེད་ལ་ཐིམ། །དེ་ཉིད་དགྱེས་
བཞིན་གདན་དང་བཅས། །རང་གི་སྤྱི་བོར་བྱོན་ནས་བཞུགས། །ཕྱག་འཚལ་མཆོད་ཅིང་སྡིག་པ་བཤགས། །ཡི་རངས་བསྐུལ་ཞིང་བཞུགས་པར་གསོལ། །དགོ་བ་རང་གཞན་ཐམས་
ཅད་ཀྱིས། །ཀུན་མཁྱེན་གོ་འཕང་ཐོབ་ཕྱིར་བསྔོ། །ཀུན་འདུས་བླ་མ་འོད་དཔག་མེད། །རྩེ་གཅིག་གུས་པས་གསོལ་བ་འདེབས། །བདག་དང་མར་གྱུར་འགྲོ་ཀུན་གྱིས། །བྱང་སེམས་
འབྱོར་པར་བྱིན་གྱིས་རློབས། །སྙིང་ནས་གསོལ་འདེབས་ཤུགས་དྲག་བྱ། །འདི་དག་སྦྱོར་བའི་རིམ་པའོ། །གཉིས་པ་དངོས་གཞི་བྱང་ཆུབ་ཀྱི། །སེམས་མཆོག་ཇི་ལྟར་སྦྱོང་བ་ལ། །
བདག་གཞན་མཉམ་བརྗེའི་སྒོ་ནས་དང། །རྒྱུ་འབྲས་མན་ངག་བདུན་སོགས་ཀྱི། །སྒོ་ནས་སྦྱོང་ཚུལ་དུ་མ་ལས། །འདིར་ནི་སྔ་མ་བཞིན་དུ་སྟེ། །དེ་ཡང་རྒྱལ་སྲས་ཞི་བ་ལྷས། །བདག་བདེ་
གཞན་གྱི་སྡུག་བསྔལ་དག་ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་ཡང་བདེ་བ་མེད། །ཅེས་དང། གང་ཞིག་བདག་དང་གཞན་རྣམས་ནི། །མྱུར་
དུ་སྐྱབ་པར་འདོད་པ་དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཅེས་པས་བདག་གཞན་བརྗེ་བ་ཡི། །མན་ངག་གོམས་པར་མ་བྱས་ན། །སངས་རྒྱས་གོ་

[110A]༄༅། །འཕང་མི་འཐོབ་པས། །མན་ངག་འདི་ལ་སྦྱང་དགོས་གསུངས། །དེ་ལ་བདག་གཞན་བརྗེ་བ་ལ། །གཞན་ཉིད་གཅེས་པར་འཛིན་པ་ཡི། །རྒྱུ་མཚན་ཤེས་ནས་བསམ་དགོས་
པས༑ ༑ཞི་བ་ལྷ་ཡིས་ཇི་སྐད་དུ། །སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱ་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །ཞེས་
སོགས་སངས་རྒྱས་སེམས་ཅན་གཉིས། །གང་ལ་བརྟེན་ནས་སངས་རྒྱས་ཀྱི། །གོ་འཕང་ཐོབ་པའི་རྒྱུར་འགྲོ་བ། །མཚུངས་ཕྱིར་རྒྱལ་ལ་ཅི་བཞིན་དུ། །སེམས་ཅན་ལ་ཡང་གུས་པ་དང། །
གཅེས་པར་བྱ་བར་རིགས་ཞེས་གསུངས། །དེ་གཉིས་མཚུངས་ཚུལ་ཅི་ཞེ་ན། །སངས་རྒྱས་ཐོབ་ཕྱིར་རྒྱལ་བ་ལ། །དད་གུས་ཕྱག་མཆོད་བསྙེན་བཀུར་དང། །སྐྱབས་འགྲོ་ལ་སོགས་བྱེད་
དགོས་བཞིན། །སེམས་ཅན་ལ་ཡང་སྦྱིན་གཏོང་དང། །ཚད་མེད་སྒོམ་སོགས་བྱེད་དགོས་ཕྱིར། །རྒྱུ་མཚན་དེས་ན་བདག་གིས་ནི། །མར་གྱུར་སེམས་ཅན་ཐམས་ཅད་ལ། །ཅི་འདོད་
དངོས་གྲུབ་ལེགས་རྩོལ་བའི། །བསམ་འཕེལ་ཡིད་བཞིན་ནོར་བུ་ལས། །ལྷག་པའི་དོན་མཆོག་སངས་རྒྱས་ཀྱི། །གོ་འཕང་བསྒྲུབ་པའི་བསམ་པ་ཡིས། །རྒྱུན་ཆད་མེད་པར་དུས་རྟག་ཏུ། །
ཤིན་ཏུ་གཅེས་པར་འཛིན་པར་ཤོག་བླ་མ་འོད་དཔག་མེད་མགོན་གྱིས། །རང་ལས་སེམས་ཅན་གཞན་དག་རྣམས། །གཅེས་པར་འཛིན་པའི་བློ་རྣལ་མ། །བཅོས་མིན་སྐྱེ་བར་བྱིན་གྱིས་
རློབས། །སྙམ་པའི་སྨོན་འདུན་གསོལ་འདེབས་ཀྱིས། །སྤྱི་བོའི་བླ་མའི་གནས་གསུམ་ལས། །བདུད་རྩི་འོད་ཟེར་དཔག་མེད་བབས། །རང་གི་ཚངས་པའི་སྒོ་ནས་ཞུགས། །ལུས་ཀྱི་

[110B] །གཞན་གཅེས་འཛིན་པའི་གེགས་བྱེད་སྦྱང། །ཚེ་བསོད་ཡོན་ཏན་ཐམས་ཅད་དང། །ཁྱད་པར་གཅེས་འཛིན་བཅོས་མིན་སྐྱེས། །སྙམ་པའི་མོས་པ་ཤུགས་དྲག་བྱ། །
འོག་མ་རྣམས་ལའང་རིགས་འདྲ་སྦྱར། །རང་ཉིད་མཆོག་འཛིན་མ་དོར་བར། །རང་ལས་གཞན་ལ་གཅེས་པའི་བློ། །བཅོས་མིན་ཤུགས་དྲག་མི་འབྱུང་བས། །ཞི་བ་ལྷ་ཡིས་ཇི་སྐད་དུ། །
བདག་ཉིད་མཐོ་བར་འདོད་པ་དེས། །ངན་འགྲོ་ངན་དང་གླེན་པར་འགྱུར། །དེ་ཉིད་གཞན་ལ་སྤོ་བྱས་ན། །བདེ་འགྲོར་རིམ་འགྲོ་ཐོབ་པར་འགྱུར། །བདག་ཉིད་སྐྱོན་བཅས་གཞན་དག་ལ། །
ཡོན་ཏན་རྒྱ་མཚོར་ཤེས་བྱས་ནས། །བདག་འཛིན་ཡོངས་སུ་དོར་བ་དང། །གཞན་བླང་བ་ནི་བསྒོམ་པར་བྱ། །ཅེས་པས་རང་ཉིད་མཆོག་འཛིན་ལ། །བརྟེན་ནས་ངན་འགྲོའི་འགྲོ་བ་དང། །གླེན་
ལྐུག་ཐ་ཆད་རྣམས་སུ་འགྱུར། །གཞན་དག་མཆོག་ཏུ་འཛིན་པ་ཡིས། །བདེ་འགྲོར་འགྲོ་བ་གཞན་དག་གིས། །མཆོད་ཅིང་བཀུར་བའི་གནས་སུ་འགྱུར། །དེ་ཕྱིར་རང་ཉིད་སྐྱོན་མང་དང། །
ལྡན་པའི་དམན་པར་འཛིན་པ་དང། །གཞན་དག་ཡོན་ཏན་དཔག་མེད་དང། །ལྡན་པའི་མཆོག་ཏུ་གཟུང་བར་གསུངས། །དེ་བས་བདག་ནི་གནས་གང་དུ། །གང་ཟག་མཆོག་དམན་སུ་ཞིག་དང། །
འགྲོགས་ནས་འགྲོ་འམ་འདུག་པའི་ཚེ། །བདག་ཉིད་འགྲོགས་ཡུལ་དེ་ཀུན་ལས། །ཤིན་ཏུ་དམན་པར་བལྟ་བྱ་ཞིང། །སེམས་ཅན་གཞན་ལ་དོ་དགའ་སོགས། །བཅོས་མིན་བསམ་པ་ཐག་
པ་ཡིས། །གཞན་ཉིད་མཆོག་ཏུ་འཛིན་པར་ཤོག་བླ་མ་འོད་དཔག་མེད་མགོན་གྱིས། །རང་ཉིད་ཡལ་བར་འདོར་བ་དང། །གཞན་ལ་མཆོག་ཏུ་འཛིན་པའི་བློ། །བཅོས་མིན་སྐྱེ་བར་བྱིན་

[111A]༄༅། །གྱིས་རློབས། །སྙམ་པའི་སྨོན་འདུན་གསོལ་འདེབས་ཀྱིས། །བདུད་རྩི་འབེབ་སྦྱང་སྔར་བཞིན་བྱ། །དེ་ལའང་ཁོང་ཁྲོ་ལ་སོགས་པའི། །ཉོན་མོངས་རྣམས་ཀྱི་ཉེས་
སྐྱོན་རྣམས། །བསམ་ནས་མངོན་གྱུར་འགོགས་དགོས་པས། །རྒྱལ་སྲས་ཆེན་པོ་ཞི་བ་ལྷས། །གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་གི་དགྲར་ལངས་ཀྱང། །དེ་དག་
གིས་བདག་མནར་མེད་པའི། །མེ་ནང་འཁྲིད་ཅིང་འཇུག་མི་ནུས། །ཉོན་མོངས་སྟོབས་ཅན་དགྲ་འདིས་ནི། །གང་དང་འཕྲད་ན་རི་རབ་ཀྱང། །ཐལ་བ་ཡང་ནི་མི་ལུས་པ། །དེར་བདག་སྐད་
ཅིག་གཅིག་ལ་འདོར། །ཅེས་པས་རིགས་དྲུག་འགྲོ་བ་རྣམས། །ཐམས་ཅད་དགྲ་རུ་ལངས་གྱུར་ཀྱང། །མནར་མེད་མེ་ནང་འཁྲིད་མི་ནུས། །སེམས་དཔར་ཁོང་ཁྲོ་ལྟ་བུ་ཡི། །ཉོན་མོངས་
དྲག་པོ་སྐད་ཅིག་མ། །གཅིག་གིས་ཀྱང་ནི་དེར་འཕེན་གསུངས། །དེས་ན་བདག་གིས་འགྲོ་འཆགས་སོགས། །སྤྱོད་ལམ་བྱ་བའི་དུས་ཀུན་དུ། །དྲན་ཤེས་བརྟན་པོས་རང་རྒྱུད་ལ། །ལེགས་
པར་བརྟག་ཏེ་ཆགས་སྡང་སོགས། །ཉོན་མོངས་མངོན་གྱུར་སྐྱེས་མ་ཐག་འདིས་ནི་བདག་གཞན་གཉིས་ཀ་ཡང། །འདི་ཕྱིར་མ་རུང་བྱེད་པས་ན། །བཙན་ཐབས་གདོང་ནས་བཟློག་པར་
ཤོག་བླ་མ་འོད་དཔག་མེད་མགོན་གྱིས། །ཉོན་མོངས་མངོན་གྱུར་སྐྱེས་མ་ཐག་འབུར་འཇོམས་གདོང་བཟློག་བྱེད་པ་ཡི། །གཉེན་པོ་སྐྱེ་བར་བྱིན་གྱིས་རློབས། །སྙམ་པའི་སྨོན་
འདུན་གསོལ་འདེབས་ཀྱིས། །བདུད་རྩི་འབེབ་སྦྱང་སྔར་བཞིན་བྱ། །བདག་གཞན་བརྗེ་བའི་ཡན་ལག་དུ། །གཞན་དག་སྡུག་བསྔལ་མཐའ་དག་དང། །འབྲལ་འདོད་སྙིང་རྗེ་བསྐྱེད་

[111B] །ཞི་བ་ལྷ་ཡིས་ཇི་སྐད་དུ། །དེ་བས་ཇི་ལྟར་ཆུང་དུ་ན། །མི་སྙན་ལས་ཀྱང་བདག་སྲུང་བ། །དེ་བཞིན་འགྲོ་ལ་སྲུང་སེམས་དང། །སྙིང་རྗེའི་སེམས་ནི་གོམས་པར་བྱ། །དེ་བས་མགོན་
པོ་སྤྱན་རས་གཟིགས། །ཐུགས་རྗེ་ཆེན་པོས་འགྲོ་བ་ཡི། །འཁོར་གྱི་འཇིགས་པ་བསལ་བའི་ཕྱིར། །རང་གི་མཚན་ཡང་བྱིན་གྱིས་བརླབས། །ཅེས་པས་འགྲོ་ལ་སྲུང་སེམས་དང། །སྙིང་རྗེའི་
བསམ་པ་གལ་ཆེ་བས། །མགོན་པོ་སྤྱན་རས་གཟིགས་དབང་གིས། །འགྲོ་བ་ཐུགས་རྗེས་བསྐྱབ་པའི་ཕྱིར། །མཚན་ཡང་ཐུགས་རྗེ་ཆེན་པོ་ཞེས། །བརྟག་པར་གསུངས་པས་དེ་ལྟར་བསླབ། །
དེས་ན་བདག་གིས་རང་བཞིན་གྱི། །བསམ་པ་ངན་དང་འཚམས་མེད་སོགས། །སྡིག་པ་སྤྱོད་དང་སྡུག་བསྔལ་བ། །དྲག་པོས་ནོན་པའི་སེམས་ཅན་རྣམས། །མཐོང་ཚེ་བརྩེ་ཡུལ་རྙེད་དཀའ་
བ༑ ༑རྙེད་བས་རིན་ཆེན་གཏེར་མཆོག་དང། །འཕྲད་ལྟར་ཤིན་ཏུ་དགའ་བ་ཡིས། །གཅེས་པར་འཛིན་པའི་བརྩེ་བར་ཤོག་བླ་མ་འོད་དཔག་མེད་མགོན་གྱིས། །སེམས་ཅན་སྤྱི་དང་ཁྱད་པར་དུ་
སྡིག་སྡུག་དྲག་པོས་མནར་རྣམས་ལ། །ཤིན་ཏུ་བརྩེ་བར་བྱིན་གྱིས་རློབས། །སྙམ་པའི་སྨོན་འདུན་གསོལ་འདེབས་ཀྱིས། །བདུད་རྩི་འབེབ་སྦྱང་སྔར་བཞིན་བྱ། །གཞན་དག་བདེ་བ་ཕུན་
ཚོགས་དང། །ལྔོན་པར་འདོད་པའི་བྱམས་པ་དང། །བསྒོམ་པ་ཤིན་ཏུ་གཅེས་པས་ན། །རྒྱལ་སྲས་ཆེན་པོ་ཞི་བ་ལྷས། །བདག་ལ་དམིགས་ནས་གང་དག་གིས། །ཁྲོ་འམ་མ་དད་སེམས་བྱུང་ན། །
དེ་ཉིད་རྟག་ཏུ་དེ་དག་གིས། །དོན་ཀུན་འགྲུབ་པའི་རྒྱུར་གྱུར་ཅིག་གང་དག་བདག་ལ་ཁ་ཟེར་རམ། །གཞན་དག་གནོད་པ་བྱེད་པའམ། །དེ་བཞིན་འཕྱར་ཁ་གཏོང་ཡང་རུང། །ཐམས་ཅད་བྱང་

[112A]༄༅། །ཆུབ་སྐལ་ལྡན་གྱུར། །ཅེས་པས་རང་ལ་ཕན་སེམས་ཅན། །ལྟ་ཞོག་གནོད་པ་བྱེད་རྣམས་ལའང། །རང་ལ་གནོད་སེམས་བསྐྱེད་པ་དང། །གནོད་པ་བྱས་པ་དེ་ཉིད་ཀྱིས་
དོན་ཀུན་འགྲུབ་པར་ཤོག་སྙམ་པའི། །བྱམས་པ་བསྒོམ་པར་གསུངས་པས་ན། །བདག་གིས་སེམས་ཅན་གང་ཞིག་ལ། །ཕན་བཏགས་པའམ་དེ་མིན་ཀྱང། །རང་ལ་ཕན་པ་བྱེད་སྙམ་པའི། །
རེ་བ་ཆེ་བ་འགའ་ཞིག་གིས། །ཕྱིར་ཞིང་གནོད་པ་ཆེར་བྱེད་པའི། །ཤིན་ཏུ་མི་རིགས་བྱེད་ན་ཡང། །དགེ་བསྐུལ་བཤེས་གཉེན་དམ་པ་རུ། །བལྟས་ཏེ་ཤིན་ཏུ་བྱམས་པར་ཤོག་བླ་མ་འོད་
དཔག་མེད་མགོན་གྱིས། །སེམས་ཅན་སྤྱི་དང་ཁྱད་པར་དུ། །གནོད་བྱེད་རྣམས་ལ་བྱམས་པའི་སེམས། །ཤུགས་དྲག་སྐྱེ་བར་བྱིན་གྱིས་རློབས། །སྙམ་པའི་སྨོན་འདུན་གསོལ་འདེབས་
ཀྱིས༑ ༑བདུད་རྩི་འབེབ་སྦྱང་སྔར་བཞིན་བྱ། །གཞན་གྱིས་གནོད་པ་ཅི་བྱས་ཀྱང། །གྱོང་དང་བུག་ཁ་འཁུར་བ་དང། །རྒྱལ་ཁ་གཞན་ལ་འབུལ་དགོས་པས། །ཞི་བ་ལྷ་ཡིས་ཇི་སྐད་དུ། །
རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རེག་བདག་གིས་ལུས་ལ་རྩེ་བྱེད་དམ། །ཅོ་འདྲིག་ཞའི་རྒྱུ་བྱེད་ཀྱང། །བདག་གི་ལུས་འདི་བྱིན་ཟིན་གྱི། །འདི་ཡི་ཁ་
ཏས་ཅི་ཞིག་བྱ། །དེ་ལ་གནོད་པར་མི་འགྱུར་པའི། །ལས་གང་ཡིན་པ་བྱེད་དུ་ཆུག་ཅིས་པས་གཞན་གྱིས་རང་ཉིད་ལ། །གསོད་སྨོད་བརྡེག་དང་བརྙས་པ་དང། །མནར་པའི་
སེམས་ཀྱིས་རྩེད་མོ་དང། །བཞད་གད་རྒྱུ་སོགས་གང་བྱེད་ཀྱང། །ཁོ་རང་གང་འདོད་བྱེད་འཇུག་ཅིང། །ངང་གིས་དང་དུ་བླང་གསུངས་པས། །བདག་ལ་གཞན་གྱིས་ཕྲག་དོག་གིས། །ཀུན་ནས་བསླད་

[112B] །སྒྲོ་སྒུར་རྡེག་སོགས་མི་རིགས་པའི། །བྱ་བ་ཅི་དང་ཅི་བྱེད་ཀྱང། །གྱོང་དང་བུག་ཁ་རང་གིས་བླང། །ཁེ་དང་རྒྱལ་ཁ་གཞན་དག་ལ། །འབུལ་ལ་འགྱོད་པ་མེད་པ་དང། །སྤྲོ་སེམས་
ཤུགས་དྲག་སྐྱེ་བར་ཤོག་བླ་མ་འོད་དཔག་མེད་མགོན་གྱིས། །གྱོང་ཕམ་རང་གིས་ལེན་པ་དང། །ཁེ་རྒྱལ་གཞན་ལ་འབུལ་བའི་སེམས། །ཤུགས་དྲག་སྐྱེ་བར་བྱིན་གྱིས་རློབས། །སྙམ་པའི་
སྨོན་འདུན་གསོལ་འདེབས་ཀྱིས། །བདུད་རྩི་འབེབ་སྦྱང་སྔར་བཞིན་བྱ། །བདག་གཞན་བརྗེ་བ་དངོས་གཞི་ལ། །སྡིག་སྡུག་རང་ལ་ལེན་པ་དང། །བདེ་དགེ་གཞན་ལ་བཏང་དགོས་པས། །
གླུ་སྒྲུབ་ཞབས་དང་ཞི་བ་ལྷས། །བདག་ལ་དེ་དག་སྡིག་སྨིན་ཅིང། །བདག་དགེ་མ་ལུས་དེར་སྨིན་ཤོག་འགྲོ་བའི་སྡུག་བསྔལ་གང་ཅིའང་རུང། །དེ་ཀུན་བདག་ལ་སྨིན་གྱུར་ཅིག་བྱང་ཆུབ་
སེམས་དཔའི་དགེ་འདུན་གྱིས། །འགྲོ་བ་བདེ་ལ་སྤྱོད་པར་ཤོག་ལུས་དང་ལོངས་སྤྱོད་དེ་བཞིན་དུ། །དུས་གསུམ་དགེ་བ་ཐམས་ཅད་ཀྱང། །སེམས་ཅན་ཀུན་གྱི་དོན་བསྒྲུབ་ཕྱིར། །འཕངས་
པ་མེད་པར་བཏང་བར་བྱ། །ཞེས་པས་སེམས་ཅན་ཐམས་ཅད་ཀྱི། །སྡིག་དང་སྡུག་བསྔལ་མ་ལུས་པ། །རང་ལ་བླང་ཞིང་བདག་ཉིད་ཀྱི། །ལུས་དང་ལོངས་སྤྱོད་བདེ་བ་དང། །དུས་གསུམ་
བསགས་པའི་དགེ་བ་ཀུན། །འཕངས་པ་མེད་པར་བཏང་གསུངས་པས། །དོན་གྱི་སྙིང་པོ་མདོར་བསྡུ་ན། །སྐབས་སུ་བབས་ཚེ་དངོས་སུ་འམ། །གཞན་དུ་གཙོ་བོར་བསམ་པ་ཡིས། །
ལུས་དང་ལོངས་སྤྱོད་དུས་གསུམ་དགེ་ཕན་བདེ་མ་རྣམས་ཀུན་ལ་འབུལ། །མ་ཡི་གནོད་པ་སྡིག་སྒྲིབ་དང། །སྡུག་བསྔལ་ཀུན་ཀྱང་སྣོད་མིན་ལ། །གསང་བས་བདག་ལ་ལེན་པར་ཤོག་

[113A]༄༅། །བླ་མ་འོད་དཔག་མེད་མགོན་གྱིས། །བདག་གི་བདེ་དགེ་གཏོང་བ་དང། །གཞན་གྱི་སྡིག་སྡུག་ལེན་པའི་སེམས། །བཅོས་མིན་སྐྱེ་བར་བྱིན་གྱིས་རློབས། །སྙམ་པའི་སྨོན་འདུན་
གསོལ་འདེབས་ཀྱིས། །བདུད་རྩི་འབེབ་སྤྱད་སྔར་བཞིན་བྱ། །ལུས་སོགས་གཏོང་ཚུལ་ཞི་བ་ལྷས། །སེམས་ཅན་དབུལ་ཞིང་འཕོངས་པ་ལ། །བདག་ནི་མི་ཟད་གཏེར་གྱུར་ཏེ། །ཡོ་བྱད་
མཁོ་དགུ་སྣ་ཚོགས་སུ། །མདུན་དུ་ཉེ་བར་གནས་གྱུར་ཅིག་ཞེས་པ་ལྟར་རོ་མོས་པ་ཡིས། །རང་ལུས་ཡིད་བཞིན་ནོར་བུ་ལས། །སོ་སོའི་འདོད་དགུ་སྤྲུལ་ནས་གཏོང། །ལེན་པའི་ཚུལ་
ཡང་མོས་པ་ཡིས། །སེམས་ཅན་རྣམས་ཀྱི་སྡིག་སྡུག་ཀུན། །རང་གི་རྒྱུད་སྟེང་བྱུང་བར་བསམ། །ད་ལྟ་མོས་པས་སྤྱོད་པའི་སྐབས། །གང་ལའང་མོས་པ་གཙོ་ཆེ་བས། །གཏོང་ལེན་དམིགས་པ་
འདི་ལྟར་སྦྱང། །རང་གི་སྣ་བུག་གཉིས་ནས་རླུང། །ཕྱིར་ལ་འགྲོ་ཚེ་བདེ་དགེ་ཀུན། །འོད་ཟེར་དཀར་པོའི་རྣམས་པ་ཡིས། །རླུང་དང་འགྲོགས་ནས་ཕྱིར་སོང་བ། །མ་རྣམས་ཀུན་གྱི་སྣ་བུག་
ནས༑ ༑ཞུགས་པས་མ་རྣམས་བདེ་བས་ཚིམ། །ནང་དུ་འཇུག་ཚེ་མ་རྣམས་ཀྱི། སྡིག་སྒྲིབ་སྡུག་བསྔལ་ཇི་སྙེད་པ། །ཐམས་ཅད་འོད་ཟེར་ནག་པོ་ཡི། །རྣམ་པས་མ་ཡི་སྣ་བུག་ནས། །ཐོན་
ནས་རང་གི་སྣ་བུག་ཏུ། །ཞུགས་ཏེ་རང་ལ་སྨིན་པར་བསམ། །དེ་ལྟར་རླུང་ལ་བསྐྱོན་པ་ཡི། །གཏོང་ལེན་མོས་པས་ལེགས་སྦྱངས་ན། །རླུང་སེམས་འཇུག་པ་གཅིག་པའི་ཕྱིར། །བསམ་པ་ཤུགས་དྲག་
སྐྱེ་སླ་གསུངས། །དེ་ལྟའི་བསམ་པ་སྦྱང་ཙམ་གྱིས། །གཞན་ལ་དངོས་སུ་ཕན་དཀའ་ནའང། །བསམ་པ་སྦྱོང་བ་དོན་ཆེ་སྟེ། །འཕགས་པ་ཀླུ་ཡིས་ཇི་སྐད་དུ། །གཞན་ཕན་ལས་ལ་མཐུ་མེད་ཀྱང། །

[113B] །གང་ལ་དེ་ནི་ཡོད་གྱུར་པ། །དེ་ལ་དེ་ནི་དོན་གྱིས་ཞུགས། །ཅེས་དང་ཞི་བ་ལྷ་ཡིས་ཀྱང། །གལ་ཏེ་འགྲོ་བ་དབུལ་པོར་པ། །སྦྱིན་པའི་ཕ་རོལ་ཕྱིན་ཡིན་ན། །ད་དུང་འགྲོ་བཀྲེན་
ཡོད་ན་སྔོན། །སྐྱོབ་པ་ཇི་ལྟར་ཕ་རོལ་ཕྱིན། །བདོག་པ་ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་བཏང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །དེ་ལྟར་དེ་ནི་སེམས་ཉིད་དོ། །ཞེས་
སོ་དེས་ན་བསམ་པ་འདི། །དམ་པ་རྣམས་ཀྱིས་རབ་བསྔགས་པས། །རྒྱུན་ཏུ་སྦྱོང་བ་གནད་ཀྱི་དོན། །དེ་ལྟར་ཀུན་མཁྱེན་ཐོབ་བྱའི་ཕྱིར། །བསོད་ནམས་ཚོགས་ཆེན་ལེགས་བསགས་པ། །
ཡེ་ཤེས་ཚོགས་ཀྱིས་ཟིན་དགོས་ཏེ། །ཞིབ་ལྷ་ཡིས་ཇི་སྐད་དུ། །ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། །དེ་ཡི་ཕྱིར་ན་སྡུག་བསྔལ་དག་ཞི་བར་འདོད་
པས་ཤེས་རབ་བསྐྱེད། །ཅེས་པས་བྱང་སེམས་ཕྱིན་དྲུག་སོགས། །ཐབས་ཀྱི་ཡན་ལག་ཐམས་ཅད་ནི། །བདག་མེད་རྟོགས་པའི་ཤེས་རབ་ཀྱིས། །སྒྲིབ་གཉིས་སྤོང་ཕྱིར་གསུངས་པར་བཤད་
དེས་ན་ཉམས་ལེན་དེ་དག་དང། །དེས་མཚོན་ཀུན་བྱང་ཆོས་ཀུན་ཀྱང། །ངོ་བོས་གྲུབ་པའི་སྐྱེ་འགག་དང། །རྟག་ཆད་འགྲོ་འོང་གཅིག་ཐ་དད། །མཐའ་བརྒྱད་ཆོས་སམ་དངོས་པོ་རུ། །འཛིན་
པའི་རྟོགས་པའི་དྲི་མ་ཡིས། །མ་སྤགས་མཐའ་བྲལ་དབུ་མའི་ལམ། །རང་བཞིན་མེད་པར་མཉམ་པར་གཞག་དེ་ལས་ལངས་པའི་རྗེས་ཐོབ་ཏུ། །ཆོས་ཀུན་རང་བཞིན་མེད་ན་ཡང། །
ཐ་སྙད་ཙམ་དུ་སྒྱུ་མ་ལྟར། །སྣང་ཞིང་གྲུབ་པར་ཤེས་པ་ཡིས། །ངོ་བོས་གྲུབ་པའི་རྟག་མཐའ་དང། །གཏན་ནས་མེད་པའི་ཆད་མཐའ་རུ། །ཞེན་པའི་འཆིང་བ་ལས་གྲོལ་ཏེ། །བླ་མེད་བྱང་

[114A]༄༅། །ཆུབ་མྱུར་ཐོབ་ཤོག་བླ་མ་འོད་དཔག་མེད་མགོན་གྱིས། །ཆོས་ཀུན་ངོ་བོས་སྟོང་པ་དང། །ཐ་སྙད་ཙམ་དུ་སྣང་བའི་བློ། །ཟུང་འབྲེལ་སྐྱེ་བར་བྱིན་གྱིས་རློབས། །སྙམ་པའི་
སྨོན་འདུན་གསོལ་འདེབས་ཀྱིས། །བདུད་རྩི་འབེབ་སྦྱང་སྔར་བཞིན་བྱ། །འདི་དག་དངོས་གཞིའི་རིམ་པ་སྟེ། །གསུམ་པ་འཇུག་གི་ཆོ་ག་ནི། །བླ་མ་འོད་དཔག་མེད་མགོན་གྱིས། །བདག་གཞན་འགྲོ་བ་
མ་ལུས་པས། །ཁྱོད་ཀྱི་གོ་འཕང་དམ་པ་དེ། །མྱུར་དུ་འཐོབ་པར་བྱིན་གྱིས་རློབས། །དེ་ལྟར་གདུང་ཤུགས་དྲག་པོ་ཡིས། །གསོལ་བ་བཏབ་པས་དགྱེས་བཞིན་དུ། །འོད་དུ་ཞུ་སྟེ་སྤྱི་
གཙུག་ནས། །ཞུགས་ཏེ་སྙིང་ཀའི་པདྨར་བཞུགས། །དེ་ཡི་ཐུགས་ཀའི་ཧཱུཾ་ཡིག་ལས། །འོད་ཟེར་འཕྲོས་ཏེ་འགྲོ་ཀུན་གྱི། །སྡིག་སྒྲིབ་སྦྱངས་ཤིང་ཚོགས་རྫོགས་ཏེ། །འོད་དཔག་མེད་དུ་
ཟུར་པར་བསམ། །འདི་ལྟར་བགྱིས་པའི་དགེ་ཚོགས་ཀྱིས། །བདག་དང་མ་འགྱུར་འགྲོ་བ་ལ། །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག་སྐྱེས་པ་ཉམས་པ་མེད་
པ་དང༑ ༑གོང་ནས་གོང་དུ་འཕེལ་བར་ཤོག་རང་རྒྱུད་སྨིན་བྱེད་ཕྱིན་དྲུག་དང། །གཞན་རྒྱུད་སྨིན་བྱེད་བསྡུ་བཞི་སོགས། །རླབས་ཆེན་ཚོགས་གཉིས་རབ་རྫོགས་ཏེ། །ཀུན་མཁྱེན་གོ་འཕང་
མྱུར་ཐོབ་ཤོག་འདིར་ངག་རྣམས་ཀྱི་བརྗོད་བྱ་ལ། །གོ་བ་ལེགས་པར་བསྐྱེད་བྱས་ཏེ། །ཡང་དང་ཡང་དུ་བསམ་པ་ཡིས། །སེམས་ལ་མྱོང་བ་འདོན་དགོས་ཀྱི། །དོན་ལ་དཔྱོད་པ་མི་བྱེད་
པར། །ཚིག་ཙམ་ངག་དུ་བརྗོད་པ་ཡིས། །སྨྲ་མཁན་ནེ་ཙོའི་འདོན་པར་ལྟར། །སེམས་རྒྱུད་ལ་ནི་ཅི་ཞིག་ཕན། །འོན་ཀྱང་རང་ཅག་མི་དགེ་དང། །ལུང་མ་བསྟན་གྱིས་དུས་འདའ་ཞིང། །

[114B] །སྲིད་མཐའ་ཙམ་དུ་གྱུར་རྣམས་ཀྱིས། །མན་ངག་གདམས་པ་འདི་འདྲའི་ཚིག་ངག་ཏུ་ལན་རེ་བརྗོད་པ་དང། །ཚིག་རྗེས་འབྲང་བའི་གོ་བ་ཙམ། །ལན་རེ་བསྐྱེད་པའང་
སྐལ་པ་བཟང། །བློ་དམན་སྦྱངས་པ་ཆུད་རྣམས་ཀྱིས། །ཚིག་འབྲུ་ལ་ནི་མ་བརྟེན་པར། །དོན་ལ་གོ་བ་སྐྱེ་འགྱུར་པའི། །དཔྱད་པ་བྱེད་པ་ཤིན་ཏུ་དཀའ། །དེས་ན་གདམས་པའི་བརྗོད་བྱེད་
ཚིག་བློ་ལ་ལེགས་པར་བྱང་བྱས་ཏེ། །དེ་ལ་ལེགས་པར་དཔྱོད་པ་ཡིས། །ནོར་འཁྲུལ་མེད་པའི་གོ་བ་བཙལ། །ངེ་ནས་གོ་བ་ལེགས་རྙེད་ཚེ། །ཡང་ཡང་ཡིད་ལ་བསམ་པ་ཡིས། །
གདམས་དོན་དེ་ལ་ཡིད་འགྱུར་པའི། །མྱོང་བ་ཐོན་ཕྱིར་འབད་པ་གཅེས། །རེ་ཞིག་ཚིག་རྗེས་འབྲང་བ་ཡི། །གོ་བར་བཤར་སྦྱང་བྱ་འདོད་ན། །ཚེས་མེད་ཐམས་ཅད་བློར་བཟུང་ནས། །
དེ་དོན་ཡིད་ལ་བསམ་ཞིང་བརྗོད། །ཐམས་ཅད་བཤར་ལོངས་མ་བྱུང་ཚེ། །སྦྱོར་བའི་སྐབས་གྱི་ཚོས་མེད་དང། །དངོས་གཞི་ཚིག་བརྒྱད་མ་ཉིད་དང། །མཇུག་ཆོག་ཚེ་མེད་སྤྲེལ་ཏེ་བརྗོད། །
ཚིག་བརྒྱད་མ་ཞེས་བྱ་བ་ཡི། །གདམས་པ་དངོས་གཞི་དགོད་པ་ནི། །བདག་གིས་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི། །དོན་མཆོག་སྒྲུབ་པའི་བསམ་པ་ཡིས། །
ཤིན་ཏུ་གཅེས་པར་འཛིན་པར་ཤོག་གང་དུ་སུ་དང་འགྲོགས་པའི་ཚེ། །བདག་ཉིད་ཀུན་ལས་དམན་བལྟ་ཞིང། །གཞན་ལ་བསམ་པ་ཐག་པ་ཡིས། །གཞན་ཉིད་གཅེས་པར་འཛིན་པར་ཤོག་
སྤྱོད་ལམ་ཀུན་ཏུ་རང་རྒྱུད་ལ། །རྟོག་ཅིང་ཉོན་མོངས་སྐྱེས་མ་ཐག་བདག་གཞན་མ་རུང་བྱེད་པས་ན། །བཙན་ཐབས་གདོད་ནས་བཟློག་པར་ཤོག་རང་བཞིན་དང་པའི་སེམས་ཅན་དང་

[115A]༄༅། །སྡིག་སྡུག་དྲག་པོས་ནོན་མཐོང་ཚེ། །རིན་ཆེན་གཏེར་དང་འཕྲད་པ་ལྟར། །ཤིན་ཏུ་དགའ་བས་གཅེས་འཛིན་ཤོག་གང་ལ་བདག་གིས་ཕན་བཏགས་པའམ། །རེ་བ་
ཆེ་བ་འགའ་ཞིག་གིས། །ཤིན་ཏུ་མི་རིགས་བྱེད་ན་ཡང། །བཤེས་གཉེན་དམ་པར་བལྟ་བར་ཤོག་བདག་ལ་གཞན་གྱིས་ཕྲག་དོག་གིས། །གཤེ་བསྐུར་ལ་སོགས་མི་རིགས་པའི། །སྤྱོད་ཁ་
རང་གིས་ལེན་པ་དང། །རྒྱལ་ཁ་གཞན་ལ་འབུལ་བར་ཤོག་མདོར་ན་དངོས་སམ་བསམ་པ་ཡིས། །ཕན་བདེ་མི་རྣམས་ཀུན་ལ་འབུལ། །མ་ཡི་གནོང་དང་སྡུག་བསྔལ་ཀུན། །གསང་བས་
བདག་ལ་ལེན་པར་ཤོག་དེ་དག་ཀུན་ཀྱང་ཆོས་བརྒྱད་ཀྱི། །རྟོག་པའི་དྲི་མས་མ་སྤགས་པར། །ཆོས་ཀུན་སྒྱུ་མར་ཤེས་པ་ཡིས། །ཞེན་པའི་འཆིང་བ་ལས་གྲོལ་ཤོག་ཅེས་སོ་འདི་
དག་རྣམས་ཀྱི་དོན། །གོང་དུ་བཤད་ལྟར་ལེགས་པར་བསམ། །དེ་ལྟར་བྱང་ཆུབ་སེམས་སྦྱོང་གི་གདམས་པ་ཟབ་མོ་ཚིག་བརྒྱད་མའི། །འགྲེལ་བ་ཉམས་ལེན་དང་སྦྱར་བ། །ཤིན་ཏུ་གསལ་
པ་བཀོད་པ་འདི། །འདི་སྣང་ཆོས་བརྒྱད་རྣམ་གཡེང་གི་ཁོལ་པོར་གྱུར་པའི་གྱི་ན་པ། །བློ་བཟང་ཆོས་ལྡན་མིང་ཅན་གྱིས། །པཎ་ཆེན་ཐམས་ཅད་མཁྱེན་པའི་སྲས། །གྲུབ་མཆོག་ཆོས་
འཕེལ་མཚན་ཅན་ལས། །གདམས་པའི་ཁྲིད་རྒྱུན་ལེགས་མནོས་ཤིང། །ཉིད་ཀྱིས་བརྗེད་བྱང་མཛད་པ་ཡི། །ཟིན་བྲིས་མདོར་བསྡུས་ཡིག་ཆུང་དང། །སེམས་དཔའ་ཆེན་པོར་སྒྲེང་བས། །མཛད་
པའི་འདི་ཡིན་རྣམ་བཤད་དང། །རྒྱལ་སྲས་ཆེན་པོ་ཞི་བ་ལྷའི། །སྤྱོད་འཇུག་རྣམས་ལ་བློ་ཆུང་གིས། །དཔྱོད་དེ་རང་གིས་གོ་ཚད་ཙམ། །རང་ཉིད་བག་ཆགས་འཇོག་པ་དང། །སྐལ་མཉམ་གཞན་ལའང་

[115B] །བསམ་པས་ཀུན་གྱིས་གོ་བདེ་བར། །གནས་མཆོག་འཇམ་དབྱངས་གོང་མ་ཆེ། །ཁང་ཤིས་རྒྱལ་བསྟན་སྤེལ་བའི་སླད། །མཚོ་བདུན་མཆོད་ཡོན་བཀྲམ་པའི་སར། །གསར་
བཞེངས་ལྷ་ཁང་ཆེན་མོར་སྦྱར། །ཡི་གེ་པ་ནི་ཐུབ་པ་ཡི། །གཞུང་ལུགས་རབ་འབྱམས་སྨྲ་བ་ལ། །རྣམ་དཔྱོད་ཡངས་པའི་སྤོབས་པ་ཅན། །སྡོམ་བརྩོན་བློ་བཟང་ཉི་མའོ། །འདིས་མཚོན་དགེ་བ་
ཇི་སྙེད་པ། །འགྲོ་ཀུན་བྱང་ཆུབ་སེམས་ལྡན་ཞིང། །བློ་བཟང་རྒྱལ་བའི་དབང་པོ་ཡི། །བསྟན་པ་དར་ཞིང་རྒྱས་ཕྱིར་བསྔོ།། །།



