
[001A]༄༅། །བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་འགྲོད་པའི་མྱུར་ལམ་ཞེས་བྱ་བ་བཞུགས་སོ། །

[001B] །ན་མོ་གུ་རུ་མུ་ནི་ཨིནྡྲ་ཡ། རྨད་བྱུང་སྙིང་སྟོབས་ཐུགས་རྗེའི་ལྕགས་ཀྱུ་ཡིས། །བདེ་གཤེགས་གཞན་གྱིས་བསྒྲལ་བར་མནུས་པའི། །དུམ་རྒོད་གདུལ་དཀའི་འགྲོ་བ་འདྲེན་མཛད་པའི་
འདྲེན་མཆོག་ཤཱཀྱའི་ཏོག་ལ་གུས་ཕྱག་འཚལ། རླབས་ཆེན་སྤྱོད་པའི་མངའ་བདག་མི་ཕམ་མགོན། །ཟབ་མོའི་ལྟ་བ་སྦྱིན་མཛད་འཇམ་པའི་དབྱངས། །འཛམ་གླིང་མཛེས་བྱེད་ཀླུ་སྒྲུབ་ཐོགས་མེད་ལ། །
བྱང་ཆུབ་སྙིང་པོའི་བར་དུ་སྐྱབས་སུ་མཆི། །བཤད་སྒྲུབ་གདམས་པའི་མཆོག་མངའ་ཨ་ཏི་ཤ། །བཀའ་གདམས་བསྟན་པའི་མེས་པོ་འབྲོམ་སྟོན་རྗེ། །རྣལ་འབྱོར་རྣམ་བཞི་སྐུ་མཆོད་གསུམ་ལ་སོགས། །
བཀའ་གདམས་བླ་མ་རྣམས་ལ་སྙིང་གནས་འདུད། །ཐུབ་བསྟན་ཡོངས་རྫོགས་བློ་བཟང་ཆུ་མཚོན་ས། རྩོམ་འཆད་རྩོད་བའི་རླབས་འཕྲེང་མཁའ་ལ་འཕྱུར། །གྲགས་དཀར་གཟེགས་མ་ཕྱོགས་བཅུང་འགྲེམ་མཛད་

[002A]༄༅། །པའི་བློ་བཟང་གྲགས་པའི་དཔལ་ལ་སྤྱི་བོས་འདུད། །བློ་བཟང་ཆོས་ཀྱི་རྒྱལ་མཚན་འཛིན་པའི་མཆོག་ངག་གི་དབང་ཕྱུག་བློ་བཟང་རྒྱ་མཚོའི་སྡེ། །མནོར་ལམ་སྟོན་དྲིན་ཅན་བླ་མ་ལ། །གུས་པས་
བདུད་དོ་བརྩེ་བའི་ལྕགས་ཀྱུས་ཟུངས། །དེ་ལ་འདིར་སྐལ་བ་དང་ལྡན་པའི་གདུལ་བྱ་ཚིག་ཙམ་ལ་འཆེལ་བ་མ་ཡིན་པར་ངེས་པར་ཐར་བ་དང་ཐམས་ཅད་མཁྱེན་པ་དོན་དུ་གཉེར་བ་རྣམས་སངས་རྒྱས་ཀྱི་སར་འཁྲིད་པར་
བྱེད་པའི་བྱང་ཆུབ་ལམ་གྱི་རིམ་པའི་འཁྲིད་ལ་གཉིས། བླ་མ་བརྒྱུད་པའི་ཁུངས་བཤད་པའི་སྒོ་ནས་ལམ་གྱི་གྲངས་དང་གོ་རིམ་ལ་ངེས་པ་བསྐྱེད་ཚུལ་བཤད་པ་དང། ངས་པ་སྐྱེས་ནས་ལམ་གྱི་རིམ་པ་ལ་བློ་སྤྱོད་ཚུལ་
དངོས་བཤད་པའོ། །དང་པོ་ནི། ཆུ་མགོ་གངས་ལ་ཐུག་བཞིག་དགོས་པ་ལྟར། དམ་པའི་ཆོས་ཀྱི་བརྒྱུད་པའང་བསྟན་པའི་བདག་པོ་ཡང་དག་པར་རྫོགས་པའི་སངས་རྒྱས་ལ་ཐུགས་བཞིག་དགོས་པས། སྐྱེས་བུ་
གསུམ་གྱི་ལམ་གྱི་རིམ་པ་འདི་ལ། རྒྱ་ཆེ་བའི་ལམ་གྱི་རིམ་པ་དང། ཟབ་མོའི་ལམ་གྱི་རིམ་པ་གཉིས་ལས། དང་པོ་ནི། ཡང་དག་པར་རྫོགས་པའི་སངས་རྒྱས་ནས་རྗེ་བཙུན་བྱམས་པ། དེ་ནས་ཐོགས་མེད་སྐུ་མཆེད་

[002B] གཉིས་པ་ནི། ཡང་དག་པར་རྫོགས་པའི་སངས་རྒྱས་ནས། རྗེ་བཙུན་འཇམ་དབྱངས་དང། དེ་ནས་དཔལ་མགོན་འཕགས་བ་ཀླུ་སྒྲུབ་སོགས་ལ་བརྒྱུད་བ་གཉིས་ཀ་དཔལ་མར་མེ་མཛད་ལ་མངའ་ཞིང། མདོར་ན་དཔལ་མགོན་འཕགས་
བཀླུ་སྒྲུབ་ནི་བསྟན་པ་འདི་ལ་སྟོན་པ་གཉིས་པར་གྲགས་ལ། མགོན་བོ་ཀླུ་སྒྲུབ་ཀྱིས་མཁྱེན་བའི་ཆོས་ལ་ཇོ་བོས་མི་མཁྱེན་པ་མེད་པས་བསྟན་པའི་བདག་པོར་ཡིད་ཆེས་པར་བྱ། ཇོ་བོ་ཆེན་པོས། དགེ་བཤེས་སྟོན་པ་ལ་ལམ་གྱི་རིམ་པ་འདི་ཀློག་ཁྲིད་དུ་མཛད་
དེ༑ དེ་ཡང་དགེ་བ་ཤེས་སྟོན་པས་ཇོ་བོ་ལ་ཁོང་གཞན་ལ་སྔགས་ཀྱི་གདམས་པ་གནང་ནས། དངོས་ལ་ལམ་གྱི་རིམ་པ་འདི་གནང་ལ་ཇི་ལྟར་ལགས་ཞུས་པས། ངས་ཁྱོད་མིན་པ་གཞན་ལ་གཏད་སམ་རྙེད་པ་ཡིན་གསུངས་ནས། མན་ངག་འདི་དགེ་བཤེས་སྟོན་
བ་ལ་གཏད་དེ། ཁོང་བསྟན་བའི་བདག་པོར་བྱིན་གྱིས་བརླབས་པ་ཡིན་བས། བཤེས་གཉེན་འབྲོམ་འཕྲིན་ལས་ཀྱི་ཁྱབ་གདལ་ཆེ་བ་ཡང་དའི་རྟེན་འབྲེལ་ཡིན། བཤེས་གཉེན་ཆེན་པོ་འབྲོམ་གྱིས་རྣལ་འབྱོར་དབང་ཕྱུག་དགོན་པ་པ་ལ་གསུངས་ཤིང། དེས་སྣེའུ་
ཟུར་བ་དང། དེས་ཐག་མ་བ་དང། དགྱེར་ཆེན་པོ་ལ་གསུངས་བ་དང། དགེ་བ་ཤེས་འབྲོམ་རིན་པོ་ཆེར། སྦྱན་སྔ་ཚུལ་ཁྲིམས་འབར་ལ་གསུངས་ཤིང། དེས་བྱ་ཡུལ་བ་ལ་གསུངས་པའི་བཀའ་གདམས་གདམས་ངག་བ་ནས་བརྒྱུད་པའི་ལམ་རིམ་གཉིས། རྗེ་བཙུན་
ཆོས་ཀྱི་རྒྱལ་པོ་ཙོང་ཁ་བ་ཆེན་པོས་ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལ་གསན། ཡང་སྟོན་པ་རིན་པོ་ཆེས་དགེ་བའི་བཤེས་གཉེན་པོ་ཐོབ་ལ་གསུངས་ཤིང། དེས་དགེ་བཤེས་དོལ་བ་དང། ཤར་བ་ལ་གསུངས་བའི་བཀའ་གདམས་གཞུང་བ་ནས་བརྒྱུད་པའི་ལ་

[003A]༄༅། །གྱི་རིམ་པ། རྗེ་རིན་པོ་ཆེས། གྲ་སྐོར་མཁན་ཆེན་ཆོས་སྐྱབས་བཟང་པོ་ལ་གསན། དེ་ཡན་གྱི་བླ་མ་གོང་མ་གཅིག་ནས་གཅིག་ཏུ་བརྒྱུད་པའི་རིམ་པ་ནི་ལམ་རིམ་གསོལ་འདེབས་སུ་གསལ་བ་ལྟར་ཡིན་ལ། དེ་ཡང་རྗེ་བདག་ཉིད་ཆེན་པོས་ཐོག་མར་
རྗེ་བཙུན་འཇམ་པའི་དབྱངས་ཀྱིས་གསུངས་པའི་ངེས་འབྱུང། བྱང་ཆུབ་ཀྱི་སེམས། ཡང་དག་པའི་ལྟ་བ་གསུམ་ལ་གཙོ་བོར་ཐུགས་སྦྱོང་མཛད་ཅིང། ཕྱིས་ར་སྒྲེང་རྒྱལ་བའི་དབེན་གནས་སུ། ཇོ་བོ་ཆེན་པོའི་སྐུ་བརྙན་དབུ་ཡོན་མར་གྲགས་པ་སྤྱན་དྲངས་གསོལ་བ་
ཤུགས་དྲག་ལ་ཡུན་རིང་བ་བཏབ་བ་ལས། ཡང་དག་པར་རྫོགས་པའི་སངས་རྒྱས་ནས། ལྷོ་བྲག་གྲུབ་ཆེན་ནམ་མཁའ་རྒྱལ་མཚན་གྱི་བར་གྱི་བླ་མ་བརྒྱུད་པ་རྣམས་དང། ཁྱད་པར་ཇོ་བོ་ཆེན་པོ། འབྲོམ་སྟོན་པ། པོ་ཏོ་བ། ཤ་རབ་རྣམ་བཟླས་པའི་པར་དུ་ཞལ་
གཟིགས། གདམས་པ་དང། རྗེས་སུ་བསྟན་པ་ཡང་མང་དུ་སྩལ་ནས། མཐར་བོ་ཏོ་བ་ལ་སོགས་པ་གསུམ་ཇོ་བོ་ལ་ཐིམ། ཨ་ཏི་ཤས་ཕྱག་སྤྱི་བོར་བཞག་ནས་བསྟན་པ་ལ་བྱ་བརྒྱ་ཆེན་པོ་གྱིས་དང། བྱང་ཆུབ་སྒྲུབ་པ་དང་སེམས་ཅན་གྱི་དོན་བྱེད་པའི་གྲོགས་བདག་
གིས་བགྱི་གསུངས་ནས་མི་སྣང་བར་གྱུར་པ་ལ་སོགས་པའི་ངོ་མཚར་བའི་ལྟས་མང་དུ་བྱུང་ཞིང། དེའི་ཚེ་མཁན་ཆེན་ཟུལ་ཕུ་བ་དཀོན་མཆོག་དཔལ་བཟང་པོ་དང། ལོ་ཆེན་སྐྱབས་མཆོག་དཔལ་བཟང་ལ་སོགས་པ་རྣམས་ཀྱིས་བསྐུལ་བ་ལ་བརྟེན་ནས་བྱང་ཆུབ་
ལམ་རིམ་ཆེན་མོ་མཛད་པ་ལ། རྗེ་བཙུན་འཇམ་པའི་དབྱངས་ཀྱིས་ངེད་ཀྱིས་བསྟན་པའི་ངེས་འབྱུང། བྱང་ཆུབ་ཀྱི་སེམས། ལྟ་བ་རྣམ་དག་གི་སྒོ་ནས་འཁྲིད་པའི་ལམ་དེར་མ་འདུས་པ་ཡིན་ནམ་གསུང་པ་ལ། སྐྱོན་མེད་དེ། དེ་གསུམ་གྱིས་སྲོག་རྩ་བྱས་ནས། དེའི་

[003B] ལམ་གྱི་རིམ་པའི་གནང་འདི་དག་རྗེ་བཙུན་འཇམ་པའི་དབྱངས་ནས་རྗེ་རིན་པོ་ཆེ་
ལ་བརྒྱུད་པ་ཡིན་བྱས་ཀྱང་ཆོ་ག་ལ། རྗེ་བླ་མ་འདི་ཉིད་ལ་ཡང་གདམས་པའི་བརྒྱད་བ་ཟིན་ངོ་ཤེས་པའི་སློབ་མ་མང་དུ་བྱུང་བས། ལམ་གྱི་རིམ་པའི་བརྒྱུད་ཚུལ་ཡང་དེ་སྙེད་བྱུང་མོད། རྒྱལ་བ་དབེན་ས་པ་ཡབ་སྲས་ཀྱིས་གསན་པའི་ང་རྒྱད་པ་ནི། རྗེ་རིན་པོ་ཆེ། རྒྱལ་
ཚབ་ཆེས་རྗེ། འདུལ་འཛིན་གྲགས་པ་རྒྱལ་མཚན། མཁས་གྲུབ་ཆོས་རྗེ། རྗེ་ཤེས་རབ་སེངྒེ། འདུལ་འཛིན་བློ་གྲོས་སྤས་པ། པཎ་ཆེན་ཆོས་ཀྱི་རྒྱལ་མཚན། རྗེ་སྐྱབས་མཆོག་དཔལ་བཟང། རྗེ་གྲུབ་པའི་དབང་ཕྱུག་བློ་བཟང་དོན་གྲུབ། རྗེ་སངས་རྒྱས་ཡེ་ཤེས། པཎ་
ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན། རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོ། དེ་ཉིད་ལ་བདག་གིས་ཆོས་འདིའི་བཀའ་དྲིན་ལེགས་པར་ཐོག་ཡང་ན། རྗེ་ཐམས་ཅད་མཁྱེན་པ། རྗེ་ཤེས་རབ་སེངྒེ། འདུལ་འཇིན་མན་འདྲ། ཡང་རྗེ་
ནས༑ འདུལ་འཛིན་གྲགས་པ་རྒྱལ་མཚན། རྗེ་ཤེས་རབ་སེངྒེ་མན་འདྲ། དེ་ལྟར་རྗེ་བདག་ཉིད་ཆེན་པོས་བྱང་ཆུབ་ལམ་རིམ་ཆེན་མོ་མཛད་ནས། སླར་ཡང་ལམ་རིམ་ཆེན་མོའི་ལུང་འདྲེན་དང་དགག་སྒྲུབ་རྒྱད་པ་རྣམས་འཇོག་པར་མཇད་ནས་སྙིང་པོའི་གནད་རྣམས་མ་
ཚང་བ་མེད་པར་ལེགས་པར་བསྡུས་པའི་ལམ་རིམ་ཆུང་བ་མཛད། དེ་ལྟ་ནའང་གདུལ་བྱ་རྣམས་ཀྱི་བློའི་མཐུ་ཇེ་ཞེན་ལ་སོང་བར་བརྟེན། ལམ་རིམ་ཆེན་མོ་ལས། འོན་ཀྱང་བཤད་པ་ཐམས་ཅད་ཉམས་ལེན་དུ་འཁྱེར་ཤེས་པ་སྲིད་མཐའ་རུ་སྣང་བས་སྐྱོང་རྒྱུ་གུད་པ་རེ་

[004A]༄༅། །བྱའོ་ཞེས་གསུངས་པའི་དགོངས་པ་ལེན་པར་མཛད་ནས། པཎ་ཆེན་ཐམས་ཅད་མཁྱེན་པས་ལམ་རིམ་དམར་ཁྲིད་བདེ་ལམ་དང། རྒྱལ་དབང་ཐམས་ཅད་མཁྱེན་པ་ཆེན་པོས་འཇམ་དཔལ་ཞལ་ལུང་མཛད་པ་རྣམས་རྒྱས་བསྡུས་འཚམ་ཞིང་ལུང་
རིགས་ཀྱི་མཐའ་ཆོད་བས། རང་གིས་སྒོམ་པར་ནུས་ན་མཆོག་རྒྱུ་མི་འདུག་ཀྱང། གཞན་གྱིས་དགོས་ཚུལ་ནན་ཆེས་བ་དང། རང་ཉིད་བསོད་ནམས་ཀྱི་བསགས་རྒྱབ་ཆུབ་ཞིང་བློའི་མཐུ་ཆུང་བ་ལམ་གྱི་རིམ་པ་འདི་དག་ལ་གོ་བ་གཏིང་ཚུགས་པ་ཞིག་ཆགས་ན། ས་ལམ་
མཐོན་པོའི་རྩད་གཅོད་ལས་ཀྱང་གནད་ཆེ་བར་བསམས་ནས། ལམ་གྱི་གྲངས་དང་གོ་རིམས་ལམ་སོ་སོའི་ངོ་བོ་རྣམས་རང་གི་བློས་གང་དཔོགས་ཀྱིས་འདྲི་བ་ལ། མཛད་པ་པོའི་ཆེ་བ། ཆོས་ཀྱི་ཆེ་བ། ཆོས་ལ་ཉན་བཤད་ཇི་ལྟར་བྱ་བའི་ཚུལ་རྣམས་ལམ་རིམ་ཆེ་ཆུང་ལས་
གསུངས་པ་ལས་ཤེས་པར་བྱ་ཞིང། དེ་མཛད་པ་པོ་ཉིད་འདིའི་ཡང་མཛད་པ་པོའོ་ཞེས་གསུངས་པའི་དོན་ལ་ཁ་ཅིག་ཇོ་བོ་དང་རྗེ་ཐུགས་རྒྱུད་གཅིག་བ་དེའི་དོན་དུ་མཛད་པ། དེ་གཉིས་ཐུགས་རྒྱུད་གཅིག་ཀྱང། རྗེ་བདག་ཉིད་ཆེན་པོ་ཐུགས་ཤིན་ཏུ་ཟབ་པས་རང་ཉིད་ཇོ་བོ་
དང་ཐུགས་རྒྱུད་གཅིག་པར་དངོས་སུ་ཞལ་གྱིས་བ། ལ་བཞེས། དེས་ན་དེའི་དོན་ནི། བྱང་ཆུབ་ལམ་གྱི་སྒྲོན་མ་ནི། ལམ་རིམ། བསྟན་རིམ། ལམ་མཆོག་ཐམས་ཅད་ཀྱི་བཤད་བྱ་རྩ་བའི་གཞུང་ཡིན་བས། འདིའི་ཡང་མཛད་པ་པོའི་ཞེས་པ་དང། སྐབས་འདིའི་མཛད་
པ་པོ་ཡང་ལམ་སྒྲོན་མཛད་པ་པོ་ཇོ་བོ་ལ་བྱེད་གསུངས་པ་ཡིན་ཏེ། དཔེར་ན་ཊཱཀྐ་ཆེན་མོ་རྣམས་ཀྱི་མཇུག་གི་དོན། མཛད་པ་པོ་གང་གིས་མཛད་པ་ཞེས་པ་དེ་ཉིད་ཐོག་མར་བླངས་ནས་གསུངས་པ་བཞིན་ཡིན་པའི་ཕྱིར། ཡང་ལམ་ཡིག་འགའ་ཞིག་ལས། ཇོ་བོ་བོད་དུ་

[004B] རྗེ་རིན་པོ་ཆེས་ཇོ་བོ་བོད་དུ་ལོ་བཅུ་བདུན་བཞུགས་པར་གསུངས་པ་འཐད་དེ། ཇོ་བོའི་རྣམ་ཐར་གྱི་ཁུངས་ནི་ནག་ཚོ་ལོ་ཙྪ་བ་ལ་ཐུག་ལ། ནག་ཆོས་ཇོ་བོ་ལོ་བཅུ་དགུ་བསྟན་པ་ལས། རྒྱ་གར་དུ་ལོ་གཉིས་
བོད་དུ་ལོ་བཅུ་བདུན་བསྟེན་པར་ནག་ཚོ་ཉིད་ཀྱིས་མཛད་པའི་བསྟོད་པ་བརྒྱད་ཅུ་པ་ལས་གསུངས་པའི་ཕྱིར་ཏེ། ལོ་ནི་བཅུ་དགུ་བསྟེན་ཅིང་འགྲོགས་ན་ཡང། །ཁྱོད་ཀྱི་སྐུ་གསུང་ཐུགས་ལ་འཁྲུལ་བ་ཡི། །ཉེས་པའི་དྲི་མ་བྱུང་བ་མཐོང་རེ་སྐན། ཞེས་དང། ཁྱོད་སྔོན་
སོམ་པུ་རིན། །རྟོག་གེ་འབར་བ་གསུང་བའི་ཚེ། །ད་ནི་ལོ་ནི་ཉི་ཤུན། །ཚེ་ཡི་འདུ་བྱེད་གཏོང་ཞེས་གསུངས། །དེ་ནས་ལོ་གཉིས་ལོན་པན། །བོད་དུ་བྱོན་པའི་དུས་སུ་ནི། །བཧི་ཀ་མ་ནི་ཤཱི་ལན། །ད་ནི་ཡོན་བཅོ་བརྒྱད་ན། །ཚེ་ཡི་འདུ་བྱེད་བཏང་ནས་སུ། །ལུས་འདི་བོད་དུ་འཇོག་གོ་
གསུང། །ཇི་སྐད་གསུང་བཞིན་མ་འཁྲུལ་བར། །བྱུང་བ་དེ་ནི་ངོ་མཚར་ཆེ། ཞེས་གསུངས་པའི་ཕྱིར། འོ་ན་ལམ་སྒྲོན་ནམ་ལམ་རིམ་ལ་བརྟེན་ནས། བསྟན་པ་ཐམས་ཅད་འགལ་མེད་དུ་རྟོགས་པ་དང། གསུང་རབ་མ་ལུས་པ་གདམས་ངག་ཏུ་འཆར་ན། གསུང་རབ་
ཀུན་གྱི་བརྗོད་བྱའི་ལམ་མཐའ་དག་སྐྱེས་བུ་གསུམ་གྱི་ལམ་གྱི་རིམ་པར་འདུ་བའི་རྒྱུ་མཚན་དེ་གང། སྐྱེས་བུ་ཆེན་པོའི་སེམས་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་ཐུན་མོང་བའི་ལམ་སྔོན་དུ་འགྲོ་དགོས་པ་དང། སྐྱེས་བུ་འབྲིང་དང་ཐུན་མོང་བའི་ལམ་རྒྱུད་ལ་སྐྱེ་བ་ལ་
སྐྱེས་བུ་ཆུང་དུ་དང་ཐུན་མོང་བའི་ལམ་རྒྱུད་ལ་སྐྱེ་བ་སྔོན་དུ་འགྲོ་བའི་ཚུལ་ཇི་ལྟ་བུ་ཞེ་ན། གསུང་རབ་ཀུན་གྱི་བརྗོད་བྱའི་ལམ་མཐའ་དག་སྐྱེས་བུ་གསུམ་གྱི་ལམ་རིམ་དུ་འདུ་སྟེ། སངས་རྒྱས་ཀྱིས་ཐོག་མར་ཐུགས་བསྐྱེད། བར་དུ་ཚོགས་བསགས། །མཐར་མངོན་པར་

[005A]༄༅། །རྫོགས་པར་སངས་རྒྱས་པའི་མཛད་པ་བསྟན་པ་སེམས་ཅན་ཁོ་ནའི་དོན་དུ་ཡིན་པས། ཆོས་གསུངས་པ་ཐམས་ཅད་ཀྱང་སེམས་ཅན་ཁོ་ནའི་དོན་སྒྲུབ་པའོ། །བསྒྲུབ་བྱ་སེམས་ཅན་ཀྱི་དོན་ལ་གནས་སྐབས་མངོན་མཐོ་དང་མཐར་ཐུག་ངེས་ལེགས་
དང་པོ་བ་སྒྲུབ་པ་ལས་བརྩམས་ཏེ་ཇི་སྙེད་གསུངས་པ་ཐམས་ཅད་ནི་སྐྱེས་བུ་ཆུང་དུ་དངོས་སམ་དེ་དང་ཐུན་མོང་བའི་ཆོས་སྐོར་དུ་འདུ། ངེས་ལེགས་ལ་ཡང་ཐན་པ་དང་ཐམས་ཅད་མཁྱེན་པ་གཉིས་ལས། དང་པོ་བསྒྲུབ་བ་ལས་བརྩམས་ཏེ་ཇི་སྙེད་གསུངས་བ་ཐམས་
ཅད་སྐྱེས་བུ་འབྲིང་དང་ཐུན་མོང་བའི་ཆོས་སྐོར་དུ་འདུ། ཐམས་ཅད་མཁྱེན་པ་བསྒྲུབ་པ་ལས་བརྩམས་ཏེ་ཇི་སྙེད་གསུངས་པ་ཐམས་ཅད་སྐྱེས་བུ་ཆེན་པོའི་ཆོས་སྐོར་དུ་འདུ་པའི་ཕྱིར། ཐེག་ཆེན་ལ་ཕ་རོལ་ཏུ་ཕྱིན་པའི་ཐག་བ་དང་གསང་སྔགས་ཀྱི་ཐེག་པ་གཉིས་ལས་
དེ་གཉིས་གང་དུ་འཇུག་ཀྱང་འཇུག་སྒོ་ན་བྱང་ཆུབ་ཀྱི་སེམས་ཁོ་ནར་ངེས་ཤིང། བྱང་ཆུབ་ཀྱི་སེམས་རྒྱུད་ལ་སྐྱེ་བ་ལ་སེམས་ཅན་ཐམས་ཅད་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་དགོས། སེམས་ཅན་ཐམས་ཅད་སྡུག་བསྔལ་གྱིས་མནར་བ་ལ་མི་བཟོད་
པའི་སྙིང་རྗེ་ཆེན་པོ་སྐྱེ་བ་ལ་སྐྱེས་བུ་ཆུང་འབྲིང་གི་སྐབས་ནས་བཤད་པ་ལྟར་གྱི་རང་ཉིད་འཁོར་བ་དང་ངན་སོང་གི་སྡུག་བསྔལ་གྱིས་འཇིགས་ནས་དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པ་གཉིས་སྔོན་དུ་འགྲོ་དགོས་ཏེ། རང་ཉིད་འཁོར་བ་དང་
ངན་སོང་གི་སྡུག་བསྔལ་གྱིས་འཇིགས་ནས་དེ་ལས་ཐར་འདོད་ཀྱི་བློ་ཤུགས་དྲག་མེད་པར། སེམས་ཅན་གཞན་སྡུག་བསྔལ་གྱིས་མནར་བ་ལ་མི་གཟོད་པའི་སྙིང་རྗེ་ཤུགས་དྲག་བ་སྐྱེད་མི་ནུས་པའི་ཕྱིར་ཏེ། སའི་སྙིང་པོ་འཁོར་ལོ་བཅུ་པའི་མདོ་ལས། ཆུ་ཕྲན་བཏུང་

[005B] །རྒྱ་མཚོ་ཆེན་པོ་གལ་རྡུབ་ནུས། །ཐེག་པ་གཉིས་ཀྱང་གོ་མས་མི་ནུས་ན། །ཐེག་པ་ཆེ་པོ་གལ་སློབ་ནུས། ཞེས་དང། ལམ་རིམ་ལས། དེ་ཡང་རང་བདེབས་འོངས་ཤིང་སྡུག་བསྔལ་གྱིས་མནར་བའི་འཁོར་བར་འཁྱམས་ཚུལ་བསམ་པན་
བ་སྤུ་གཡོ་འགུལ་མེད་པ་ཞིག་ལ་སེམས་ཅན་གཞན་བདེ་བས་ཕོངས་ཤིང་སྡུག་བསྔལ་གྱིས་མནར་བ་ལ་མི་བཟོད་པ་འོངས་མད་དེ། སྤྱོད་འཇུག་ལས། སེམས་ཅན་དེ་དག་རྣམས་ལ་སྔོན། །རང་གི་དོན་དུའང་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་
གྱི་དོན་དུག་ལ་སྐྱེ། ཞེས་གསུངས་པའི་ཕྱིར། དེས་ན་འདིར་སྐྱེས་བུ་གསུམ་གྱི་ལམ་ལ་རིམ་གྱིས་འཁྲིད་པའི་དོན་ནི། སྐྱེས་བུ་ཆུང་འབྲིང་གསུམ་དངོས་ལ་འཁྲིད་པ་མ་ཡིན་གྱི་སྐྱེས་བུ་ཆུང་འབྲིང་དང་ཐུན་མོང་བའི་ལམ་འགའ་ཞིག་སྐྱེས་བུ་ཆེན་པོའི་སྔོན་འགྲོ་བསག་
སྦྱང་གི་ཡན་ལག་ཏུ་བྱས་ནས་འཁྲིད་པ་ཡིན། གལ་ཏེ་སྐྱེས་བུ་ཆུང་འབྲིང་གི་ཆོས་སྐོར་རྣམས་སྐྱེས་བུ་ཆེན་པོའི་ཡན་ལག་ཡིན་ན་སྐྱེས་བུ་ཆེན་པོའི་ལམ་དུ་བྱས་པས་ཆོ་ག་མོད། ཆུང་འབྲིང་དང་ཐུན་མོང་བའི་ལམ་རིམ་ཞེས་པའི་ཐ་སྙད་བྱ་ཅི་དགོས་ཤེ་ན། སྐྱེས་བུ་
གསུམ་སོ་སོར་ཕྱེ་སྟེ་འཁྲིད་པ་ལ་དགོས་པ་ཆེན་པོ་གཉིས་ཡོད་དེ། འདི་ལྟར་སྐྱེས་བུ་ཆུང་འབྲིང་དང་ཐུན་མོང་བའི་བློ་མ་སྐྱེས་པར་ཡང་རང་ཉིད་སྐྱེས་བུ་ཆེན་པོར་ཁས་འཆེ་བའི་ང་རྒྱལ་གཞོམ་པ་དང། བློ་རབ་འབྲིང་ཐ་མ་གསུམ་ལ་ཕན་ཆེ་བའོ། །ཆེ་ལུགས་ནི་སྐྱེས་བུ་
ཆེ་འབྲིང་གཉིས་ལའང་ཆོས་སྒྲུབ་པའི་ལུས་རྟེན་མངོན་མཐོའི་གོ་འཕང་ངེས་པར་ཐོབ་དགོས་ཤིང། གང་ཟག་ཐམ་ཞིག་གིས་སྐྱེས་བུ་ཆུང་འབྲིང་གི་བློ་མ་སྦྱངས་བར་སྐྱེས་བུ་ཆེན་པོའི་ལམ་ལ་འཇུག་བློ་བྱས་ཀྱང་བསམ་པ་གོང་མ་མི་སྐྱེ་ཞིང། འོག་མ་གཉིས་དོར་བས་

[006A]༄༅། །གང་ཡང་མི་སྐྱེ་བའི་ཕྱིར། དེས་ན་ཐེག་པ་ཆེན་པོའི་ལམ་གྱི་རིམ་པ་སྤྱི་དང། ཁྱད་པར་རྣལ་འབྱོར་བླ་མེད་ལ་འཇུག་པར་འདོད་ན་སྐྱེས་བུ་ཆུང་འབྲིང་དང་ཐུན་མོང་བའི་ལམ་ལ་ནན་ཏན་སྙིང་པོར་བྱེད་པ་གནད་ཀྱི་དོན་པོ་ཡིན་ཏེ། རྗེ་བཙུན་འཇམ་དཔལ་
གྱིས༑ དེས་ན་སྔགས་ལ་སོགས་པའི་གདམས་ངག་གང་ཟབ་ཟེར་བ་རྣམས་བཞག་ནས་ཐོག་མར་ངེས་འབྱུང་དང་བྱང་སེམས་ལ་མྱོང་བ་ཅི་ཐོན་རེ་བྱ་དགོས། དེ་སྐྱེས་པ་དང་དེ་ནས་དགེ་བ་ཐམས་ཅད་ཐར་པ་དང་ཐམས་ཅད་མཁྱེན་པའི་རྒྱུར་དབང་མེད་དུ་འགྲོ་བས་དེས་
ན་འདི་ལ་སྒོམ་རིན་མི་ཆོག་བར་བྱེད་པ་ནི་ལམ་གྱི་གནད་གཏན་ནས་མ་ཤེས་པ་ཡིན་གསུང། གཉིས་པ་ངེས་པ་སྐྱེས་ནས་ལམ་གྱི་རིམ་པ་ལ་བློ་སྦྱོང་ཚུལ་དངོས་བཤད་པ་ལ་གཉིས། ལམ་གྱི་རྩབ་བ་ཤེས་གཉེན་བསྟེན་པའི་ཚུལ་དང། བསྟན་ནས་བློ་ཇི་
ལྟར་སྦྱད་པའི་རིམ་པའོ། །དང་པོ་ལམ་གྱི་རྩ་བ་བཤེས་གཉེན་བསྟན་པའི་ཚུལ་ལ་ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ལ་གནས་ཁང་བྱི་དོར་བྱས་ལ་སྐུ་གསུང་
ཐུགས་ཀྱི་རྟེན་དགྲམ་པ། མཆོད་པ་གཡོ་མེད་ཅིང་བཀོད་བས་མཛེས་པར་བཤམ་པ། སྟན་བདེ་བ་ལ་ལུས་འདུག་ལུགས་བརྒྱད་དམ་སྤྱོད་ལམ་གང་བ་དེར་གནས་ནས། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ། ཚོགས་ཞིང་གསལ་གདབ་པ། བསག་
སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་བ་འབུལ་བ། གསོལ་བ་འདེབས་པ་མན་ངག་བཞིན་རྒྱུད་དང་འདྲེས་ངེས་པ་རྣམས་སུ་ཡོད་པ་ལས། གནས་ཁང་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་དགྲམ་བ་ནི། ནས་ཁང་བྱི་དོར་བྱ་ཚུལ་ལ་

[006B] ཁྱད་པར་རི་ཁྲོད་ལྟ་བུ་ཡིན་ན་རང་གང་སྔོད་སའི་ཁུལ་དེ་ཡངས་པོ་ཡོད་ན་སྦྱིལ་བུའི་ཕྱོགས་བཞིར་མཐོ་བཞི་བརྩིགས། དེ་རྒྱལ་ཆེན་བཞིར་བསྐྱེད། དེ་ལ་མཆོད་པ་དང་གཏོར་མ་སོགས་ཕུལ། བྱང་
ཆུབ་ལམ་གྱི་རིམ་པའི་འཁྲིད་སྒོམ་བའི་འགལ་རྐྱེན་བར་ཆད་སེལ་ཞིང་མཐུན་རྐྱེན་བསྒྲུབ་པའི་འཕྲིན་ལས་བཅོལ། སྔར་གྱི་གནས་ཁང་དེ་ཉིད་ལ་ཆག་ཆག་ཕྱག་བདར་སོགས་བྱས་ལ། སྡོང་ཉམས་སྤྲོ་མོ་ཞིག་བྱས་ནས་དེར་སྐུ་གསུང་ཐུགས་ཀྱི་རྟེན་དགྲམ་དགོས་པ་
ཡིན༑ སྐུ་གསུང་ཐུགས་ཀྱི་རྟེན་དགྲམ་ཚུལ་ལ་རང་གི་མདུན་གྱི་ཐད་དྲང་གི་མཐོ་ས་ཞིག་གི་སྟེགས་བུ་ལ་སྔོན་གྱི་བཀའ་གདམས་པའི་བླ་མ་གོང་མ་རྣམས་ཐུབ་དབང་གི་སྐུར་འབྲལ་སྤང་གི་ཚུལ་དུ་མཛད་པས་ཐུབ་དབང་གི་སྐུ་དེ་ཉིད་བཞུགས་སུ་གསོལ། དེ་ལ་སངས་
རྒྱས་དངོས་ཀྱི་འདུ་ཤེས་བཞག་དེ་མེད་ན་སྒྲུབ་བའི་མཎྚལ་ཞེས་བྱ་བས་གཞི་ཤིན་ཏུ་འཇམ་པ་ལ་བ་བྱུང་དང་དྲི་བཟང་གི་སྦྱུགས་བའམ། དེ་ཡང་མེད་ན་ཤིང་ལེ་བ་རྡོ་ལེབ་ལྟ་བུའི་སྟེང་དུ་ནས་སམ་འབྲས་སོགས་གང་ཡང་རུང་བའི་ཚོམ་བུ་དགུ་དགོད། དེ་ཐུབ་པ་གཙོ་
འཁོར་དང་བཅས་པ་དངོས་རང་ཡིན་སྙམ་དུ་གསལ་གདབ། རང་གི་མ་ལ་འོག་ཏུ་ས་དཀར་གྱིས་གཡུང་དྲུང་རིས་ཆོས་སྐོར་གྱི་ཚུལ་དུ་བྲིས། དེའི་སྟེང་དུ་རྩྭ་དུར་བའི་སྟན་ཤིན་ཏུ་འཇམ་བརྩེ་མོ་ནང་དུ་བསྟན་རྩ་བ་ཕྱིར་བསྟན་ནས་རྩྭ་རྣམས་མ་འཁྲུགས་པར་གདིང་དགོས་ཏེ་
སྔོན་ཡང་དག་པར་རྫོགས་པའི་སངས་རྒྱས་ཀྱིས་རྩ་འཚོང་གི་ཁྱེའུ་བཀྲ་ཤིས་ལས་རྩྭ་བཞེས་ནས་རྩྭའི་རྩེ་མོ་ནང་དུ་བསྟན་རྩ་བ་ཕྱིར་བསྟན་ནས་རྩ་རྣམས་མ་འཁྲུགས་པར་བཏིང་སྟེ། ཚེས་བཅོ་ལྔའི་སྐྱ་རེངས་དང་པོ་འཆར་བའི་ཚོད་ཙམ་ན་མངོན་པར་རྫོགས་པར་སངས་

[007A]༄༅། །རྒྱས་པའི་མཛད་པ་བསྟན་པའི་རྟེན་འབྲེལ་ཡོད་པས་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱ་རྣམས་ཀྱི་ཉམས་ལེན་དུ་འཁྱེར་པ་ཡིན། སྔར་གྱི་གནས་ཁང་དེ་ཉིད་དུ་འབལ་སྟན་བཅོས་བཅོས་པ་ཡོད་ན་དེ་གས་ཆོག་ལ། མེད་ན་རྩའི་སྟན་
ཤིན་ཏུ་འཇམ་པའམ་ཡང་ནི་སྤྲ་བའི་སྟན་ལ་སོགས་པ་གང་ཡང་རུང་བ་རྒྱ་བ་ཅུང་ཟད་མཐོ་ལམ་དུན་ཅུང་ཟད་དམའ་བཞི་ག་བཤམ་དགོས་པ་ཡིན། མཆོད་བ་གཡོ་མེད་ཅིང་བཀོད་པས་མཛེས་པར་བཤམ་ཚུལ་ནི། མཆོད་པའི་སྣོད་རབ་གསེར་དངུལ། འབྲིང་
ཟངས། འཁར་བདམ་འབྱོར་ར་ཤིང་སོགས་གང་ཡང་རུང་བའི་སྣོད་དུ་མཆོད་ཡོན་ཞབས་བསིལ་སོགས་ཐམས་ཅད་སླ་ཆོས་ཁྲལ་ཆོས་གཡམ་ལ་རྒྱུག་ལྟ་བུ་མ་ཡིན་པ་བཤམ་དགོས། དེ་ཡང་ཚེ་འདིའི་ཁེ་འདོད་གྲགས་འདོད་སྙམ་གེགས་སོགས་འདོད་ནས་མ་
ཡིན་པར་མར་གྱུར་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་དཀོན་མཆོག་མཆོད་སྙམ་པའི་སྒོ་ནས་བཤམས་ན་བཤམ་པ་པོ་ལ་ཡང་ཕན་ཡོན་ཡོད་ཅིང་
བཤམས་པ་དེ་ཡང་དོན་དང་ལྡན་པར་འགྱུར་བས་དེ་ལྟར་བཤམ་དགོས་པ་ཡིན། སྟན་བདེ་བ་ལ་ལུས་འདུག་ལུགས་བརྒྱད་དམ་སྤྱོད་ལམ་གང་བདེར་གནས་ནས་ཞེས་པའི་སྟན་བདེ་བ་ལ་ལུས་འདུག་ལུགས་བརྒྱད་བྱེད་ཚུལ་ལ་རྒྱལ་བ་དབེན་ས་པ་ཆེན་པོས་
རྐང་པ་ལག་བ་སྐེད་པ་གསུམ། །སོ་མཆུ་ལྕེ་རྣམས་བསྡོམས་པས་བཞི། །མགོ་མིག་ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་བརྒྱད་ཡིན། ཞེས་གསུངས་བ་ལྟར། སྔར་གྱི་སྟན་དེ་ཉིད་ཀྱི་སྟེང་དུ་རྐང་བ་རྡོ་རྗེ་སྐྱིལ་ཀྲུང་ངམ་དེ་མ་བྱུང་ཡང་ཕྱེད་སྐྱིལ་ལྟ་བུ་

[007B] ཕྱེད་སྐྱིལ་བྱེད་ཚུལ་ལ་རྐང་པ་གཡོན་པ་ནང་དུ་བྱས་པ་ཡས་པ་ཕྱིར་བྱས་ལ་གཡོན་པའི་རྐང་མགོ་གཡས་པའི་བྲལ་འོག་ཏུ་ཤོར་བའམ་བརླའི་སྦུབས་ལ་ཤོར་བ་ལྟ་བུ་མ་ཡིན་པར་རྐང་བ་གཡོན་པའི་རྟིང་པ་གསང་གནས་ཀྱི་ཚད་ཙམ་དུ་སླེབ་པར་བྱ། ལག་
པ་མཉམ་གཞག་གི་ཕྱག་རྒྱ་འཆའ་ཚུལ་ལ་ལྟེའོ་གསོར་བཞི་ཙམ་གྱི་འོག་ཏུ་ལག་པ་གཡོན་པ་འོག་ཏུ་བྱས་གཡས་བསྟེང་དུ་བྱས་ནས་གཡས་པ་དང་གཡོན་པའི་མཐེ་བོང་གི་རྩེ་གཉིས་ཅུང་ཟད་སྤྲད་པ་ལ་རྩའི་གནང་ཀྱི་རྟེན་འབྲེལ་ཁྱད་པར་ཅན་ཞིག་ཡོད་པ་ཡིན། སྐེད་
པ་དྲང་པོར་བསྲངས་མགྲིན་པ་ཅུང་ཟད་དགུག། །སོ་དང་མཆུ་རང་ལུགས་སུ་བཞག་ལྕེ་རྩེ་རྐན་ལ་ཅུང་ཟད་སྦྱར། མགོ་བོ་ཡང་མ་ཡོ་བར་ཐད་ཀར་བསྲངས། མིག་སྣ་རྩེར་ཕབ། དཔུང་པ་གཉིས་ཐད་ཀར་བསྲངས། རླུང་ཆམ་ལ་འབེབས་པ་དང་བརྒྱད། རླུང་ཆམ་ལ་འབབས་
ཚུལ་དེའི་རླུང་སྒྲ་ཅན་དང་ཤུགས་ཅན་དང་རྒོད་བག་ཅན་ལ་སོགས་པ་དེ་འདྲ་མ་ཡིན་པར་དབུགས་ཕྱི་ནང་དུ་རྒྱུར་ཉེར་གཅིག་གི་ཡུན་དུ་དལ་བུས་བགྲངས་ནས་ཏིང་ངེ་འཛིན་བསྒོམས་ན་ཏིང་ངེ་འཛིན་བསྒོམ་པའི་སྡོད་དུ་རུང་བ་ཡིན་ཏེ། དགེ་ལྡན་བཀའ་རྒྱུད་རིན་པོ་ཆེའི་ཕྱག་
ཆེན་རྩ་བརྒྱལ་བའི་གཞུང་ལམ་ལས། བསམ་གཏན་བདེ་བའི་སྟེགས་བུལ། །ལུས་གནད་བདུན་དང་ལྡན་བྱས་ཏེ། །རླུང་རོ་དགུ་ཕྲུགས་དག་ཏུ་བསལ། ཅེས་གསུངས་ཤིང། ལུས་གནད་འཆའ་བ་འདི་ལ་སྔོན་གྱི་བཀའ་རྒྱུད་བའི་བླ་མ་གོང་མ་འགའ་ཞིག་སྒོམ་རྣམས་ཀྱི་
དང་པོ་རྒྱ་གར་སྐད་འདྲ་བར་ངོས་འཛིན་གྱིན་ཡོད་པར་འདུག་དམ་པ་གོང་མ་འགའ་ཞིག་སྒོམ་རྣམས་ཀྱི་དང་པོ་རྒྱ་གར་སྐད་འདྲ་བ་དད་པ་ལ་བཞེད་པ་ཡོད་ཀྱང་རང་ལུགས་རང་རྒྱུད་ཀྱི་ཀུན་སློང་ལ་ལེགས་པར་བརྟག་པ་ལ་བྱེད་པ་ཡིན་ཏེ། པཎ་ཆེན་ཐམས་ཅད་མཁྱེན་པ་ཆེན་

[008A]༄༅། །པོའི་དྲི་བ་ལྷག་བསམ་རབ་དཀར་གྱི་དྲིས་ལན་བློ་བཟང་བཞད་པའི་སྒྲ་དབྱངས་ལས། སྒོམ་རྣམས་ཀུན་གྱི་དང་པོའི་མགོ་རྒྱ་གར་སྐད་མཚུངས་རང་རྒྱུད་ལ། །ལེགས་པར་བརྟག་པ་ཡིན་ནོ་ཞེས། །ཟླ་མེད་བླ་མ་མཆོག་དེ་བཞེད། ཅེས་གསུངས་པའི་ཕྱིར། དེས་ན་
རང་རྒྱུད་ཀྱི་ཀུན་སློང་ལ་ལེགས་པར་བརྟགས་ནས་བྱང་ཆུབ་ལམ་གྱི་རིམ་པའི་འཁྲིད་སྒོམ་དགོས་པ་ཡིན་ལ། །དེ་ཡང་ཚེ་འདིའི་ཁེ་འདོད་གྲགས་འདོད་འཇིག་རྟེན་ཆོས་བརྒྱད་རྙེད་བཀུར་སྙན་གྲགས་འདོད་ནས་སྒོམ་པ་ཡིན་ནམ། ཚེ་ཕྱི་མངོན་དུ་གཉེར་ནས་སྒོམ་པ་ཡིན་སྙམ་དུ་
བརྟགས་བན་ཚེ་འདིའི་ཁེ་འདོད་གྲགས་འདོད་འཇིག་རྟེན་ཆོས་བརྒྱད་རྙེད་བཀུར་སྙན་གྲགས་སོགས་འདོད་ནས་སྒོམ་པ་ཡིན་ན་དེའི་སྒོ་ནས་བྱས་པའི་ལས་གང་འདྲ་ཞིག་བྱས་ཀྱང་ཚེ་ཕྱི་མའི་དོན་དུ་མི་འགྱུར་ཏེ། གསང་བ་སྤྱི་རྒྱུད་ལས། ཚེ་འདིའི་འབྲས་བུ་འདོད་མི་བྱ། །ཚེ་འདི་
འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། །ཞེས་དང། ཡང་ཇོ་བོའི་ཞལ་ནས། རྩ་བ་དུག་ཡིན་ན་ཡལ་ག་དང་ལོ་མ་དུག་རྩ་བ་སྨན་ཡིན་ན་ཡལ་ག་ལོ་མ་སྨན་དུ་ཡོང་བ་བཞིན་དུ་
རྩ་བ་འདོད་ཆགས་ཞེ་སྡང་གཏི་མུག་གསུམ་གྱིས་ཀུན་ནས་བསླངས་པའི་ལས་ཅི་བྱས་བ་ཐམས་ཅད་མི་དགེ་བ་འབའ་ཞིག་ཡིན་གསུང། ཡང་དགེ་བཤེས་སྟོན་པས་ཇོ་བོ་ལ། ཚེ་འདིའི་བདེ་སྐྱིད་དང་རྙེད་བཀུར་འདོད་ནས་བྱས་པའི་ལས་རྣམས་ལ་འབྲས་བུ་ཅི་མཆིས་
ཞུས་པས་འབྲས་བུ་དེ་ཁོ་ན་ཉིད་མཆི་གསུང། ཕྱི་མ་ལ་ཙིམ་ཆི་ཞུས་པས་དམྱལ་བ་མཆི། ཡི་དྭགས་མཆི། དུད་འགྲོ་མཆི་ཞེས་གསུངས་པ་ལྟར། ཚེ་འདིའི་བདེ་སྐྱིད་དང་རྙེད་བཀུར་འདོད་ནས་བྱས་པའི་ལས་ཕལ་ཆེ་བ་ཞིག་ངན་སོང་གི་རྒྱུ་དང་ཕྱི་མར་ལྷ་མིའི་

[008B] རང་གཅིག་བུ་ཞི་བདེ་དོན་གཉེར་གྱི་བློས་བྱས་པ་རྣམས་ནི་ཞི་མཐར་ལྟུང་བ་ཡིན། དེ་ཡང་སྤྱིར་དགེ་སེམས་ལ་དཀོན་མཆོག་ལ་དང་བའི་དད་པ། ལས་འབྲས་ལ་ཡིད་ཆེས་པའི་དང་
པ༑ སྦྱིན་པ་གཏོང་འདོད་ཚུལ་ཁྲིམས་བསྲུང་འདོད་སོགས་མང་དུ་ཡོད་ཀྱང་སྐབས་འདིའི་དགེ་སེམས་ཁྱད་པར་ཅན་ཞེས་བྱ་བ་བྱང་ཆུབ་ཀྱི་སེམས་ལ་བྱ་བ་ཡིན། དེས་ན་རང་ཉིད་སྡུག་བསྔལ་གྱིས་མནར་བ་བཞིན་དུ་སེམས་ཅན་ཐམས་ཅད་སྡུག་བསྔལ་གྱིས་མནར། སྡུག་
བསྔལ་གྱིས་མནར་བའི་སེམས་ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་གཅིག་ཀྱང་མེད། མ་བྱས་པ་ལ་གྲངས་ཀྱིས་མི་ཆོད། མནམ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ་སྙམ་
དུ་བསམ། འོ་ན་སེམས་ཅན་ཐམས་ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་བབ་ན་ངེད་རང་ལ་བབ། ངེ་རང་ལ་བབ་ཀྱང་ད་ལྟའི་གནས་སྐབས་འདི་ལྟ་བུས་སེམས་ཅན་ཐམས་ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་གཅིག་གི་དོན་ཡང་མཐར་ཕྱིན་པ་བྱེད་
ནུས་པར་མི་འདུག་དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས་སེམས་ཅན་ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་
སངས་རྒྱས་ལ་ཡོད་པས་བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ་སྙམ་དུ་བྱང་ཆུབ་ཀྱི་སེམས་ལ་མྱོང་བ་མཐོན་པར་དུ་དུང་དུང་བསྒོམ་པར་བྱ། སེམས་སྐྱེད་དེས་ཟིན་པའི་ངང་ནས་སྐྱབས་སུ་

[009A]༄༅། །འགྲོ་ཚུལ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་
ཤཱཀྱ་ཐུབ་པ་སྐུ་མདོག་གསེར་བཅོམ་ལྟ་བུ་དབུ་གཙུག་ཏོར་དང་ལྡན་པ་ཞལ་གཅིག་ཕྱག་གཉིས་པ་གཡས་ས་གནོན། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་དུར་སྨྲིག་གི་མདོག་ཅན་གསོལ་བ། མཚན་དཔེས་བརྒྱན་
པའི་དྭངས་གསལ་འོད་ཀྱི་རང་བཞིན་ཅན་སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས་
རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་བུ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་དང། རང་ཉིད་
ཀྱང་ཚོགས་ཞིང་རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་པ་ཆེན་པོའི་ངང་ནས་འདི་ལྟར་བསམ་སྟེ། མགོན་པོ་ཀླུ་སྒྲུབ་ཀྱིས། རེ་རེས་རྒྱ་མཚོ་བཞི་པས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་བས། །དེ་བས་ཆེས་མང་
ཉིད་ཅིག་བཏུང་འཚལ་ལོ། ཞེས་དང། འཕགས་པ་ལྷས། སྡུག་བསྔལ་རྒྱ་མཚོ་འདི་ལ་མཐའ། །རྣམ་པ་ཀུན་ཏུ་ཡོད་མིན་ན། །བྱིས་ཁྱོད་འདིར་ནི་བྱིང་བ་ལ། །འཇིགས་པ་ཅིས་ན་སྐྱེ་མི་འགྱུར། །ཞེས་གསུངས་པ་ལྟར། སྡུག་བསྔལ་གྱི་རྒྱ་མཚོ་གཏིང་དང་མཐའ་རྟོགས་དཀའ་བ་

[009B] དེས་ན་བདག་དང་མ་སེམས་ཅན་ཐམས་ཅད་ཐོག་མ་མེད་པ་ནས་ད་ལྟའི་པར་དུ་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་
བསྔལ་སྣ་ཚོགས་བ་ཞིག་མྱོང་འདུག་ཏུ་ཟིན་ཀྱང། ད་དུང་སྡུག་བསྔལ་གྱི་གཏིང་དང་མཐའ་རྟོགས་དཀའ་བ་འདུག་དེས་ན་ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་མི་ལུས་ཁྱད་པར་ཅན་ཐོབ། མཇལ་དཀའ་བའི་སངས་རྒྱས་ཀྱི་བསྟན་པ་རིན་པོ་ཆེ་དང་མཇལ་དུས་
འདིར་འཁོར་བའི་སྡུག་བསྔལ་མཐའ་དག་སྤངས་པའི་ཐར་པ་མཆོག་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཞིག་ད་ལྟ་ཉིད་ནས་ཐོབ་པར་མ་བྱས་ན། སླར་ཡང་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་བསྔལ་ཅི་རིགས་པ་ཞིག་མྱོང་དགོས་པར་འདུག་དེས་
ན་སྡུག་བསྔལ་དེ་དག་ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་དཀོན་མཆོག་གསུམ་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་སྐྱབས་སུ་འགྲོ་བར་བྱའོ་
སྙམ་དུ་བསམས་ལ། བླ་མ་ལ་སྐྱབས་སུ་མཆིའོ། །ཞེས་པའི་སྐྱབས་འགྲོ་ལན་བརྒྱ་རྩ་བརྒྱད་དམ་ཉེར་གཅིག་གམ་མ་མཐའ་གསུམ་ལ་སོགས་པ་དལ་བུ་དལ་བུས་རང་དང་རང་གི་མཐའ་སྐོར་ན་གནས་པའི་སེམས་ཅན་ཐམས་ཅད་ཀྱིས་བརྗོད་པར་བསམས་ནས་གང་ལྕོགས་
བརྗོད། འདིའི་སྐབས་སུ་དམིགས་པ་ནི། བླ་མ་ཐུབ་པའི་དབང་པོ་དང་བླ་མ་ཐུབ་པའི་དབང་པོའི་མཐའ་སྐོར་གྱི་དངོས་བརྒྱུད་ཀྱི་བླ་མ་རྣམས་ཀྱི་སྐུའི་ཆ་ལས་བདུད་རྩི་སྔ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་

[010A]༄༅། །མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དུ་དཔལ་ལྡན་བླ་མའི་སྐུ་ལ་བསྔོས་པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུད་ཁུ་
དང་སོལ་ཁུའི་རྣམ་པར་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་ཐོན་ནས་སངས་ཏེ་དག་དེ་ཡང་དཔེར་ན་དཀན་གཟར་ལ་མེམ་ཐལ་ཡོད་པ་ལ་ཆུ་བླུགས་ན་ཐལ་བྱུང་དུ་འགྲོ་བ་དང། ཡང་ན་མུན་པ་ནག་པོ་ཞིག་ལ་སྒྲོན་མེ་གསལ་བ་ཞིག་བཏེག་ན་མུན་པ་དེ་གར་
སོང་ཆ་མེད་དུ་འགྲོ་བ་ལྟ་བུ་གཉིས་ལས་ཕྱི་མ་འདི་སྟོབས་ཆེ་བརྒྱལ་བ་དབེན་ས་པ་ཆེན་པོ་བཞེད་པས་བླ་མ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག་ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་
གསུང་ཐུགས་ཀྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ནས་དཔལ་ལྡན་བླ་མའི་སྐྱབས་འོག་ཏུ་ཆུད་པར་བསམ། དེ་ནས་སངས་རྒྱས་ལ་སྐྱབས་སུ་མཆི་ཞེས་པའི་སྐྱབས་འགྲོ་ལན་གང་མང་བརྗོད་ཅིང། འདིའི་སྐབས་སུ་
དམིགས་པ་ནི། རྒྱལ་བ་རྡོ་རྗེ་འཆང་དང་རྒྱལ་བ་རྡོ་རྗེ་འཆང་གི་མཐའ་སྐོར་གྱི་གསང་བདེ་འཇིགས་གསུམ་ཀྱེ་རྡོར་དུས་འཁོར་བསྐལ་བཟང་གི་སངས་རྒྱས་སྟོང་སངས་རྒྱས་སུམ་ཅུ་སོ་ལྔ་ལ་སོགས་པའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བ་བས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དུ་དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ། ཐུགས་ཀྱི་རྟེན་མཆོད་རྟེན་བཤིག་པ་ལ་སོགས་

[010B]ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་
ཡང་སངས་རྒྱས་དཀོན་མཆོག་གི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ཏེ། སངས་རྒྱས་དཀོན་མཆོག་གི་སྐྱབས་འོག་ཏུ་ཆུད་པར་བསམ། དེ་ནས་ཆོས་ལ་སྐྱབས་སུ་མཆི། ཞེས་པའི་སྐྱབས་འགྲོ་ལན་གང་མང་བརྗོད་
འདིའི་སྐབས་སུ་དམིགས་པ་ནི། སྐྱབས་ཡུལ་སོ་སོའི་མདུན་ན་བཞུགས་པའི་ཆོས་པུ་ཏི་རྣམས་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མ་མེད་པ་ནས་བསགས་པའི་སྡིག་སྒྲིབ་
ཐམས་ཅད་དང། ཁྱད་པར་དུ་དམ་པའི་ཆོས་སྤངས་པ། གསུང་རབ་ཟོང་དུ་བྱས་པ། གསུང་རབ་ཀྱི་བླུས་ཟོས་པ། གསུང་རབས་སྒྲེ་བོ་ལ་བཞག་པ་དང། དམ་བའི་ཆོས་སྤང་ཚུལ་ལ་ཡང་ཐེག་པ་ཐུན་མོང་བ་ལ་མོས་པ་རྒྱུ་མཚན་དུ་བྱས་ནས་ཐེག་ཆེན་སྤངས་པ་སོགས་དང་
ཕ་རོལ་ཏུ་ཕྱིན་པའི་ཐེག་པ་ལ་མོས་བརྒྱུ་མཚན་དུ་བྱས་ནས་སྔགས་སྤངས་པ་སོགས་དང། སྔགས་ལ་ཡང་རྒྱུད་སྡེ་འོག་མ་རྣམས་ལ་མོས་པ་རྒྱུ་མཚན་དུ་བྱས་ནས་རྒྱུད་སྡེ་གོང་མ་སྤངས་པ་སོགས་དང། རྒྱུད་སྡེ་གོང་མ་ལ་མོས་པ་རྒྱུ་མཚན་དུ་བྱས་ནས་རྒྱུད་སྡེ་འོག་མ་སྤངས་
པ་སོགས་དང། ཆོས་སྨྲ་བ་པོ་ལ་སྤོབས་པ་ཡོད་སྤོབས་པ་མེད་ཅེས་སྨྲས་པ་སོགས་དང། ཆོས་སྨྲ་བ་པོ་དེ་སྤངས་ན་དེའི་རྒྱུད་ཀྱི་ཆོས་ཐམས་ཅད་སྤངས་པར་འགྱུར་བས། མདོར་ན་ཆོས་ལ་བརྟེན་པའི་སྡིག་པ་འདི་ཤིན་ཏུ་ཕྲ་བ་ཡིན་ཏེ། ཏིང་འཛིན་རྒྱལ་པོ་ལས། གང་གིས་འཛམ་

[011A]༄༅། །བུའི་གླིང་འདིར་ནི། །མཆོད་རྟེན་ཐམས་ཅད་བཤིག་བྱེད་པས། །གང་གིས་མདོ་སྡེ་སྤོང་བྱེད་པའི། །སྡིག་པ་འདི་ནི་ཆེས་ཁྱད་འཕགས། །གང་གིས་གངྒའི་བྱེ་སྙེད་ཀྱི། །དགྲ་བཅོམ་པ་སད་པར་གྱུར་བ་བས། །གང་གིས་མདོ་སྡེ་སྤོང་བྱེད་པའི། །སྡིག་པ་འདི་ནི་ཆེས་
ཁྱད་འཕགས། ཞེས་གསུངས་པའི་ཕྱིར། དེས་ན་ཆོས་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་ཆོས་དཀོན་མཆོག་གི་བྱིན་
རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཆོས་དཀོན་མཆོག་གི་སྐྱབས་འོག་ཏུ་ཆུད་པར་བསམ། དེ་ནས་དགེ་འདུན་ལ་སྐྱབས་སུ་མཆི་ཞེས་པའི་སྐྱབས་འགྲོ་ལན་གང་མང་བརྗོད། འདིའི་སྐབས་སུ་དམིགས་པ་ནི། བྱང་སེམས་
ཉན་རང་རྣམས་དང་དཔའ་བོ་མཁའ་འགྲོ་ཆོས་སྐྱོང་བསྲུང་མ་ལ་སོགས་པའི་དགེ་འདུན་དཀོན་མཆོག་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མ་མེད་པ་ནས་
བསགས་པའི་སྡིག་སྒྲིབ་ཐམས་ཅད་དང། ཁྱད་པར་འཕགས་པའི་དགེ་འདུན་ལ་སྐུར་བ་བཏབ་པ། དགེ་འདུན་གྱི་དབྱེན་བྱས་པ། དགེ་འདུང་ཡི་ཞལ་དུ་འདུ་བའི་སྒོ་ཕྲོགས་པ་ལ་སོགས་པ་མདོར་ན་དགེ་འདུན་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག་ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་བར་དུ་ཡང་དགེ་འདུན་དཀོན་མཆོག་གི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ནས་དགེ་འདུན་

[011B] དེ་ནས་སྐྱབས་འགྲོ་མདོར་བསྡུས་ནི། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་བརྗོད་པས་ཚོགས་ཞིང་ཐམས་ཅད་ཀྱི་སྐུའི་ཆ་ལས་བདུད་རྩི་སྔ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དུ་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག་ལུས་དྭངས་གསལ་
འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་དཀོན་མཆོག་གསུམ་གྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ཏེ། དཀོན་མཆོག་གསུམ་གྱི་
སྐྱབས་འོག་ཏུ་ཆུད་པར་བསམ། སེམས་བསྐྱེད་ཚུལ་ནི། བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་སྦྱིན་པ་ལས་བྱུང་བ་དང། ཚུལ་ཁྲིམས་ལས་བྱུང་བ་དང། བསྒོམ་པ་སོགས་ལས་བྱུང་བའི་དགེ་བའི་
རྩ་བ་འདི་ལ་བརྟེན་ནས་བདག་གིས་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་སྙམ་པའི་སྨོན་སེམས་དང། བདག་གིས་མ་སེམས་ཅན་ཐམས་ཅད་ཀྱི་དོན་དུ་བ་མྱུར་བར་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་སྦྱིན་སོགས་ཕ་རོལ་ཏུ་ཕྱིན་པ་དྲུག་དང་བསྡུ་བའི་དངོས་པོ་བཞི་ལ་སོགས་པའི་རྒྱལ་སྲས་ཀྱི་སྤྱོད་པ་མཐའ་དག་ལ་ཚུལ་བཞིན་དུ་བསླབ་པར་བྱའོ་སྙམ་པའི་འཇུག་པའི་སེམས་བསྐྱེད། དེ་

[012A]༄༅། །ལྟར་སེམས་བསྐྱེད་པ་ལ་བརྟེན་ནས་བླ་མ་ཐུབ་པའི་དབང་པོ་དེ་ཉིད་ལས་རང་འདྲ་གཉིས་བ་ཞིག་ཆད་ནས་རང་ཉིད་ལ་ཐིམ་པས་རང་ཉིད་ཀྱང་བླ་མ་ཐུབ་པའི་དབང་པོའི་སྐུར་ལམ་གྱིས་གྱུར། གྱུར་པ་དེ་ཉིད་ལ་བླ་མ་ཐུབ་པའི་དབང་པོ་དེ་ངའོ་སྙམ་དུ་
ང་རྒྱལ་སྒོམ་པ་ལ་རྟེན་འབྲེལ་ཁྱད་པར་ཅན་ཞིག་ཡོད་གསུང། ཞི་གནས་གཙོ་བོར་སྒོམ་པ་ཡིན་ན་ཞི་གནས་ཀྱི་ཐད་དུ་སླེབ་ན་མ་སླེབ་ལྟ་བུ་མ་ཡིན་པར་རང་ཉིད་ཐུབ་པའི་དབང་པོར་གསལ་བ་དེ་ཉིད་ལ་ཞི་གནས་སྒོམ་པའི་དམིགས་རྟེན་བྱས་ནས་ཞི་གནས་
བསྒོམས་པས་ཆོག་གསུང། རང་ཐུབ་པའི་དབང་པོར་གསལ་བའི་ཐུབ་པའི་དབང་པོའི་སྐུ་ལས་འོད་ཟེར་འཕྲོས། མཐའ་སྐོར་ན་ཡོད་པའི་སེམས་ཅན་ཐམས་ཅད་ལ་ཕོག་པས་སེམས་ཅན་ཐམས་ཅད་ཀྱང་ཐུབ་པའི་དབང་པོའི་གོ་འཕང་ལ་བཀོད་པར་བསམ། །དེ་ནས་
ཚད་མེད་བཞི་བསྒོམ་ཚུལ་ལ། རང་ཕྱོགས་ལ་ཆགས་པ་དང་གཞན་ཕྱོགས་ལ་སྡང་བའི་ཆགས་སྡང་གི་དབང་གི་སེམས་ཅན་ཐམས་ཅད་སྡུག་བསྔལ་བཅུག་པ་ཡིན་པས་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་
ན་ཅི་མ་རུང། གནས་པར་གྱུར་ཅིག་གནས་པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སྒོམ་པ་ནི་བཏང་སྙོམས་དང། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང། ལྡན་པར་གྱུར་ཅིག་ལྡན་པར་
བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སྒོམ་པ་ནི་བྱམས་པ་དང། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང། བྲལ་བར་གྱུར་ཅིག་བྲལ་བར་བདག་གིས་བྱའོ། །དེ་ལྟར་བྱེད་

[012B] དེ་ནས་སེམས་ཅན་ཐམས་ཅད་མཐོ་རིས་དང་ཐར་བའི་བདེ་བ་དང་དམ་པ་དང་མ་བྲལ་ན་ཅི་མ་རུང། མི་འདྲལ་བར་གྱུར་ཅིག་མི་འབྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས་ཚོགས་ཞིང་ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་
དང༑ ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཚད་མེད་བཞི་སྒོམ་པ་ལ་བར་དུ་གཅོད་པའི་ནད་གདོན་སྡིག་སྒྲིབ་ཐམས་ཅད་བྱང་ཞིང་དག་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་
ཞིང་རྒྱས། ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཚད་མེད་བཞི་ལ་གནས་པར་བསམ། དེ་ལྟར་སྐྱབས་འགྲོ་སེམས་བསྐྱེད་ཚུལ་མེད་བཞི་སྒོམ་པ་སྔོན་དུ་བཏང་ནས། ཁྱད་པར་སེམས་ཅན་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་ཤུགས་
དྲག་པོས་ཀུན་ནས་བསླངས་ཏེ། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་བྱང་ཆུབ་ལམ་གྱི་རིམ་པའི་འཁྲིད་
སྒོམ་པ་ལ་འཇུག་པར་བྱའོ་སྙམ་བ་བདུན་ནམ་ཉེར་གཅིག་གང་ཡང་རུང་བ་བྱ། མྱུར་བ་ལན་གཉིས་སྨོས་པའི་དོན་ལ། རྒྱལ་བ་དབེན་ས་བ་ཆེན་པོས། བྱང་ཆུབ་ལམ་གྱི་རིམ་པའི་འཁྲིད་སྒོམ་པའི་སྒོ་ནས་ལམ་ཉམས་སུ་ལེན་པ་མྱུར་བ་དང་པོའི་དོན་དང་བླ་མའི་

[013A]༄༅། །རྣལ་འབྱོར་ལམ་གྱི་སྲོག་ཏུ་བྱས་ནས་ལམ་ཉམས་སུ་ལེན་པ་མྱུར་བ་གཉིས་པའི་དོན་དུ་བཞེད་བ་ཡིན། ཡང་ན་བསྐལ་པ་གྲངས་མེད་གསུམ་དུ་ཚོགས་བསགས་བ་ལ་མི་ལྟོས་པར་ཚེ་གཅིག་ལུས་གཅིག་ལ་འཚང་རྒྱ་བ་མྱུར་བ་དང་པོའི་དོན་
དང༑ སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་མྱུར་བ་གཉིས་པའི་དོན་དུ་བཞེད་པ་ཡང་ཡོད། བླ་མའི་རྣལ་འབྱོར་ལམ་གྱི་སྲོག་ཏུ་བྱས་ནས་ལམ་ཉམས་སུ་བླངས་ན་འཚང་རྒྱ་བ་ལ་མྱུར་བ་ཡང་ཡིན་ཏེ། དགེ་བཤེས་སྟོན་པས། རྟེན་གང་ལ་གསོལ་བ་
བཏབ་པ་ལས་ཇོ་བོ་ལ་གསོལ་བ་བཏབ་པ་བྱིན་རླབས་ཆེ་བ་བྱུང་གསུང་པ་དང། རྗེ་བདག་ཉིད་ཆེན་པོས། མཉན་ན་ཚིག་མི་ཟིན། བསམས་ན་དོན་མི་གོ་བསྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་བ་མན་ངག་ཡིན་
གསུང་བ་དང། ཏེ་ལོས་ནཱ་རོ་པ་ལ། བོགས་འདོན་ཀུན་གྱི་མཆོག་གྱུར་པ། །བླ་མ་ཡིན་ནོ་རྣལ་འབྱོར་བ། ཞེས་དང། རྨོག་ཅོག་པའི་ཞལ་ནས། སྒོམ་སྲན་གྱིས་གྲོལ་བར་ཐེ་ཚོམ་ཟ། །མོས་གུས་ཀྱིས་འགྲོལ་བར་ཐེ་ཚོམ་མེད། །ཅེས་དང། ཐུགས་རྗེ་ཆེན་པོ་རང་
དཀར་ནའང་དཀར། རྗེ་བཙུན་མ་རང་དམར་ནའང་དམར། ཀྱེ་རྡོ་རྗེ་རང་སྔོ་ནའང་སྔོ། ང་ནི་གང་དུ་འདུག་ཀྱང་བླ་མའི་སྣང་བ་དང་བྲལ་མ་མྱོང། ཚེ་གཅིག་གི་སངས་རྒྱས་འམ་དེ་ད་ཡོང་ཡོང་འདྲ། །ཞེས་གསུང། དེ་ནས་ཚོགས་ཞིང་གསལ་འདེབས་ཚུལ་ལ་བླ་མ་
མཆོད་པའི་ལུགས་ཀྱི་ཚོགས་ཞིང་གསལ་འདེབས་ཚུལ་དང། དམར་ཁྲིད་འདི་གའི་ལུགས་ཀྱི་ཚོགས་ཞིང་གསལ་འདེབས་ཚུལ་གཉིས་ལས་གང་བྱས་ཀྱང་ཆོག་པས། བླ་མ་མཆོད་པའི་ལུགས་ཀྱི་ཚོགས་ཞིང་གསལ་འདེབས་ཚུལ་ནི། མདུན་གྱི་ནམ་

[013B]
འདབ་མ་འོག་མས་སེང་ཁྲི་ཅུང་ཟད་ཁེབས་པ། དེ་ནས་འདབ་མ་རྣམས་རྒྱ་ཇ་ཆུང་ཇེ་ཆུང་དང་དཔངས་ཇི་མཐོ་ཇེ་མཐོར་སོང་བའི་དབུས་ཀྱི་འདབ་མ་བཞི་པའི་ལྟེ་བར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་རང་གི་དྲིན་ཅན་རྩ་བའི་བླ་མ་དེ་ཉིད་གསུམ་
ལྡན་རྡོ་རྗེ་འཛིན་པའི་དགེ་སློང་གི་ཆ་ལུགས་ཅན་སྐུ་མདོག་གུར་ཀུམ་གྱི་མདངས་དང་ལྡན་པ། ཕྱག་གཡས་ཆོས་འཆད། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ་སྐུ་ལ་ཆོས་གོས་དུར་སྨྲིག་གི་མདོག་ཅན་གསོལ་ཞིང། དབུ་ལ་
པཎ་ཞྭ་གསེར་གྱི་མདོག་ཅན་གསོལ་བ་མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན་སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་རྒྱལ་བ་ཤཱཀྱ་ཐུབ་པ། དེའི་ཐུགས་ཀར་རྒྱལ་བ་རྡོ་རྗེ་
འཆང། དེའི་གཡས་ཀྱི་འདབ་མ་ལ་རྡོ་རྗེ་འཇིགས་བྱེད་ཀྱི་ལྷ་ཚོགས་རྣམས་དང། གཡོན་གྱི་འདབ་མ་ལ་འཁོར་ལོ་སྡོམ་པའི་ལྷ་ཚོགས་རྣམས་དང། མདུན་གྱི་འདུབ་མ་ལ་དཔལ་གསང་བ་འདུས་པའི་ལྷ་ཚོགས་རྣམས་དང། རྒྱབ་ཀྱི་འདབ་མ་ལ་ཀྱེ་རྡོ་རྗེའི་ལྷ་
ཚོགས་རྣམས་ཀྱིས་བསྐོར་ནས་བཞུགས་པ། དེའི་འོག་གི་པདྨའི་འདབ་མ་ལ་དུས་འཁོར་དགྲ་ནག་གཤེད་དམར་ལ་སོགས་པའི་རྣལ་འབྱོར་བླ་མེད་ཀྱི་ལྷ་ཚོགས་གཞན་རྣམས་ཀྱིས་བསྐོར་ནས་བཞུགས་པ། དེའི་འོག་མ་ལ་ཀུན་རིག་རྣམ་པར་སྣང་མཛད་

[014A]༄༅། །སོགས་པའི་རྣལ་འབྱོར་རྒྱུད་ཀྱི་ལྷ་ཚོགས་རྣམས་དང། དེའི་འོག་མ་ལ་རྣམ་སྣང་མངོན་བྱང་ལ་སོགས་པའི་སྤྱོད་རྒྱུད་ཀྱི་ལྷ་ཚོགས་རྣམས་ཀྱིས་བསྐོར་ནས་བཞུགས་པ། དེའི་འོག་མ་ལ་ཐུབ་པ་དམ་ཚིག་གསུམ་བཀོད་སོགས་བྱ་རྒྱུད་ཀྱི་ལྷ་ཚོགས་
རྣམས་ཀྱིས་བསྐོར་ནས་བཞུགས་པ། དེའི་འོག་མ་ལ་བསྐལ་བཟང་གི་སངས་རྒྱས་སྟོང་དང་སངས་རྒྱས་སུམ་ཅུ་སོ་ལྔ་ལ་སོགས་པས་བསྐོར་ནས་བཞུགས་པ། དེའི་འོག་མ་ལ་ཉེ་བའི་སྲས་ཆེན་བརྒྱད་སོགས་བྱང་ཆུབ་སེམས་དཔའ་རྣམས་ཀྱིས་བསྐོར་ནས་
བཞུགས་པ། དེའི་འོག་མ་ལ་རང་རྒྱལ་བཅུ་གཉིས་སོགས་དང། དེའི་འོག་མ་ལ་གནས་བརྟན་བཅུ་དྲུག་ལ་སོགས་པའི་ཉན་ཐོས་ཆེན་པོ་རྣམས་ཀྱིས་བསྐོར་ནས་བཞུགས་པ། དེའི་འོག་མ་ལ་ཆོས་སྐྱོང་བསྲུང་མ་རྣམས་ཀྱིས་བསྐོར་ནས་བཞུགས་པ་
དེའི་ཕྱི་རོལ་གྱི་ཕྱོགས་བཞིར་ཡུལ་འཁོར་སྲུང་དྲི་ཟའི་ཚོགས་ཀྱིས། འཕགས་སྐྱེས་པོ་གྲུལ་བུམ་གྱི་ཚོགས་ཀྱིས། ཀླུའི་རྒྱལ་པོ་སྤྱན་མི་བཟང་ཀླུའི་ཚོགས་ཀྱིས། གནོད་སྦྱིན་གྱི་རྒྱལ་པོ་རྣམ་ཐོས་སྲས་གནོད་སྦྱིན་གྱི་ཚོགས་ཀྱིས་བསྐོར་ནས་རང་ལ་བར་
ཆད་བསྲུང་བའི་ཚུལ་དུ་བཞུགས་པ། དེ་ནས་བླ་མ་ཐུབ་བོའི་དབང་པོའི་ཐུགས་ཀ་ནས་འོད་ཟེར་བླ་མའི་གྲངས་དང་མཉམ་པ་སྟེང་ཕྱོགས་སུ་འཕྲོས་པའི་སྣེ་མོར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་རྒྱལ་བ་རྡོ་རྗེ་འཆང་ལ་ཉམས་ལེན་བྱིན་
རླབས་བརྒྱུད་པའི་བླ་མ་ཏེ་ལོ་ནཱ་རོ་དཔལ་མཆོག་ཌོ་བཧི་པ་ལ་སོགས་པས་བསྐོར་ནས་བཞུགས་པ། འོད་ཟེར་གཡས་ཕྱོགས་སུ་འཕྲོས་པའི་སྣེ་མོར་སྣ་ཚོགས་པད་ཟླའི་སྟེང་དུ་རྗེ་བཙུན་བྱམས་པ་ལ་འཕགས་པ་ཐོགས་མེད་ལ་སོགས་པའི་རྒྱ་ཆེན་སྤྱོད་

[014B] འོད་ཟེར་གཡོན་ཕྱོགས་སུ་འཕྲོས་པའི་སྣེ་མོར་སྣ་ཚོགས་པད་ཟླའི་སྟེང་དུ་རྗེ་བཙུན་འཇམ་དབྱངས་ལ་འཕགས་པ་ཀླུ་སྒྲུབས་སོགས་པའི་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། མདུན་
ཕྱོགས་སུ་དྲིན་ཅན་རྩ་བའི་བླ་མ་དེ་ལ་རང་ལ་དངོས་སུ་ཆོས་འབྲེལ་ཡོད་བའི་བླ་མ་རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་ཚོགས་ལ་རང་རང་གི་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པུ་ཏིའི་རྣམ་པར་ཡོད་
པ༑ དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་བཅུར་འཕྲོ་བར་བསམ།    ༈    རང་གི་མདུན་གྱི་ཐང་དྲང་གི་ནམ་མཁའི་གནས་སུ་སེངྒེ་ཆེན་པོ་བརྒྱད་
ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པ་ཞིག་དང། དེའི་སྟེང་གི་རྒྱབ་ལ་ཅུང་ཟད་ཉེ་བར་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་ཆུང་ངུ་ཞིག་གི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་
ལ་རྣམ་བ་རྒྱལ་བ་ཤཱཀྱ་ཐུབ་པ་སྐུ་མདོག་གསེང་བཙོམ་ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས། གཡས་ཆོས་འཆད། གཡོན་མཉམ་བཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་དུར་སྨྲིག་གི་མདོག་ཅན་
མཛེས་པར་གསོལ་བ་མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་བའི་འོད་ཀྱི་ཕུང་པོའི་དཀྱིལ་འཁོར་ན་ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ་བླ་མ་ཐུབ་པའི་དབང་པོའི་ཐུགས་ཀ་ནས་འོད་ཟེར་བླ་མའི་གྲངས་དང་མཉམ་པ་སྟེང་

[015A]༄༅། །ཕྱོགས་སུ་འཕྲོས་བའི་སྣེ་མོར་སེང་ཁྲི་པད་ཟླའི་གདན་ལ་རྒྱལ་བ་རྡོ་རྗེ་འཆང་ལ་ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་ནས་བཞུགས་པ། གཡས་ཕྱོགས་སུ་འོད་ཟེར་འཕྲོས་བའི་སྣེ་མོར་པད་ཟླའི་གདན་ལ་རྗེ་བཙུན་བྱམས་པ་ལ་རྒྱ་
ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། གཡོན་ཕྱོགས་སུ་འོད་ཟེར་འཕྲོས་བའི་སྣེ་མོར་པད་ཟླའི་གདན་ལ་རྗེ་བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། མདུན་ཕྱོགས་སུ་འཕྲོས་པའི་སྣེ་མོར་སེང་ཁྲི་
པད་ཟླའི་གདན་ལ་དྲིན་ཅན་རྩ་བའི་བླ་མ་ལ་རང་ལ་དངོས་སུ་ཆོས་འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་པ། དེ་དག་གི་མཐའ་སྐོར་དུ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་བསྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་
བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་བའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་བུ་ཏིའི་རྣམ་པར་ཡོད་པ། དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་
བཅུར་འཕྲོ་བའི་གཙོ་འཁོར་ཐམས་ཅད་ཀྱི་སྤྱི་བོ་མ་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པར་གསལ་ལམ་གྱིས་བཏབ་ནས། བླ་མ་ཐུབ་པའི་དབང་པོའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བསྒོམས་
པ་དང་འདྲ་བའི་ཡེ་ཤེས་པ་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་

[015B] །འགྲོལ་བརྩེ་ཕྱིར་ཐུགས་རྗེ་རྣམ་སྤྱངས་ཤིང། ཞེས་སོགས་སྤྱན་འདྲེན་དམ་ཚིག་པ་སོ་སོ་ལ་བསྟིམ་པ་ཁྲུས་ཁང་བསྐྱེད་པ། སྐུ་ཁྲུས་གསོལ་བ་སོགས་བྱས་ནས་བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་
དང་བཅས་འབུལ་བ་ལ། དང་པོར་ཕྱག་འཚལ་བའི་ཡན་ལག་ནི། རང་གི་ལུས་ཞིང་གི་རྡུལ་ཕྲ་རབ་ཀྱི་གྲངས་དང་མཉམ་པར་སྤྲུལ་ནས་ཕྱག་བྱ་བ་ལུས་ཀྱི་ཕྱག་དང། ལུས་རེ་རེ་ལམ་གོ་དཔག་ཏུ་མེད་པ་དང་མགོ་རེ་རེ་ལ་ཁ་དཔག་ཏུ་མེད་པ་དང། ཁ་རེ་རེ་ལ་ལྕེ་དཔག་
ཏུ་མེད་པར་སྤྲུལ་ནས་སྙན་པའི་དབྱངས་ཀྱིས་བསྟོད་དབྱངས་བརྗོད་བདག་གི་ཕྱག་དང། ཚོགས་ཞིང་རྣམས་སྐྱོན་ཀུན་ཟང་ཡོན་ཏན་ཀུན་ལྡན་དུ་བལྟས་ནས་ཡིད་ཀྱིས་འདུད་པ་ཡིད་ཀྱི་ཕྱག་སྟེ་ལུས་ངག་ཡིད་གསུམ་གྱི་སྒོ་ནས་ཕྱག་འཚལ་བ་ནི། ཕུན་ཆོགས་དགེ་ལེགས་
བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་གསུང། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་རྒྱལ་པོ་དེ་ལ་མགོས་ཕྱག་འཚལ། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་དུལ་བའི་སྡེ་དང་གྲགས་པའི་སྡེ། །སེང་
བཟང་ཀུ་ས་ལི་གཉིས་གསེར་གླིང་པ། །རྒྱ་ཆེན་སྤྱོད་པའི་བརྒྱུད་ལ་ཕྱག་འཚལ་ལོ། །འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང། །ཟླ་བ་གྲངས་པ་རིག་པའི་ཁུ་བྱུག་ཆེ། །སངས་རྒྱས་དགོངས་སྐྱོངས་འཕགས་པ་ཡབ་སྲས་ཏེ། །ཟབ་མོ་ལྟ་བའི་བརྒྱུད་ལ་ཕྱག་འཚལ་
ལོ། །ཐུགས་རྗེ་ཆེན་པོ་བདེ་གཤེགས་རྡོ་རྗེ་འཆང། །མཆོག་གཟིགས་ཏི་ལོ་པ་དང་ནཱ་རོ་པ། །དཔལ་མཆོག་ཌོཾ་བཧི་པ་དང་ཨ་ཏི་ཤ། །ཉམས་ལེན་བྱིན་རླབས་བརྒྱུད་ལ་ཕྱག་འཚལ་ལོ། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་

[016A]༄༅། །འཇམ་པའི་དབྱངས། །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་ཕྱག་འཚལ་ལོ། །རྗེ་བཙུན་འཇམ་པའི་དབྱངས་ཀྱི་བཀའ་བསྒྲུབས་པས། །མདོ་རྒྱུད་རྒྱ་མཚོའི་དཔལ་ལ་དབང་བསྒྱུར་ཞིང། །བློ་བཟང་ཆོས་ཀྱི་
མདུན་ས་མཛེས་པའི་རྒྱན། །འཇམ་དཔལ་རྒྱ་མཚོའི་ཞབས་ལ་ཕྱག་འཚལ་ལོ། །དགེ་ལེགས་རབ་དཀར་ཚོགས་གཉིས་གོམས་པའི་མཐུས། །དཔལ་ལྡན་སྐུ་བཞིའི་གོ་འཕང་མཆོག་བརྙེས་ཀྱང། །བཟང་པོའི་མཛད་པས་གདུལ་བྱ་མི་འདོར་བའི། །དཔལ་ལྡན་བླ་མའི་
ཞབས་ལ་ཕྱག་འཚལ་ལོ། །རབ་འབྱམས་ཆོས་ཀྱི་དགོངས་དོན་འབྱེད་པ་ལ། །མཁས་མང་དབུས་ན་རྒྱལ་མཚན། ཏོག་ལྟར་མཛེས། །དཔལ་ལྡན་ཀླུ་སྒྲུབ་གཉིས་པ་ཆོས་ཀྱི་རྗེ། །བཟང་པོའི་མཚན་ཅན་ཞབས་ལ་ཕྱག་འཚལ་ལོ། །རྒྱལ་བ་ཀུན་གྱིས་གསུངས་པའི་
ཆོས་རྣམས་ཀྱི། །བཅུད་རྣམས་བསྡུས་ནས་ཉམས་སུ་བླངས་པའི་མཐུས། །ཚེ་གཅིག་ཉིད་ལ་རྡོ་རྗེའི་སྐུ་བརྙེས་པ། །འཆི་མེད་རྣལ་འབྱོར་མཆོག་ལ་ཕྱག་འཚལ་ལོ། །དཔལ་ལྡན་བླ་མ་བདེ་ཆེན་དངོས་གྲུབ་ཀུན། །ཀུན་ལ་སྦྱིན་མཛད་བློ་བཟང་རྡོ་རྗེ་འཆང། །སྐྱབས་
གསུམ་ཀུན་འདུས་རྗེ་བཙུན་སྤྲུལ་པའི་སྐུ། །བློ་བཟང་དོན་གྲུབ་ཞབས་ལ་ཕྱག་འཚལ་ལོ། །སྔོན་ཚེ་ཐུགས་བསྐྱེད་སྨོན་ལམ་གྲུབ་པའི་མཐུས། །ད་ལྟ་བློ་བཟང་བསྟན་པའི་སྙིང་པོ་འཛིན། །དགག་སྒྲུབ་སྤང་བླང་བྲལ་བའི་རྣལ་འབྱོར་པ། །སངས་རྒྱས་ཡེ་ཤེས་ཞབས་
ལ་ཕྱག་འཚལ་ལོ། །དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །དཀོན་མཆོག་གསུམ་གྱི་མཁྱེན་བརྩེ་གཅིག་

[016B] །རྒྱལ་བ་གཉིས་པའི་ལུང་རྟོགས་དམ་ཆོས་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་འཛིན་དམ་པའི་ཞབས་ལ་ཕྱག་འཚལ་ལོ། །སྐྱབས་གསུམ་ཀུན་འདུས་བླ་མ་རྡོ་རྗེ་འཆང། །གང་ལ་གང་འདུལ་བཤེས་གཉེན་ཚུལ་བཟུངས་
ནས༑༑ མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཅན་བླ་མ་རྣམས་ལ་ཕྱག་འཚལ་ལོ། །སྟོན་པ་བླ་མེད་སོགས་དང་ཕྱག་བྱར་འོས་པ་སོགས་བྱ། བཟང་སྤྱོད་ནས་འབྱུང་བ་ལྟར་བྱེད་ན་སྒོ་གསུམ་བསྡོམས་པའི་ཕྱག་ལ། ཇི་སྙེད་སུ་དག་ཅེས་སོགས་ཚིགས་
བཅད་གཅིག་སྟེ། འཇིག་རྟེན་གྱི་ཁམས་ཕྱོགས་རེ་བ་དང་དུས་རེ་རེའི་སངས་རྒྱས་མ་ཡིན་གྱི། ཕྱོགས་བཅུ་ག་དང་དུས་གསུམ་གར་བཞུགས་པའི་རྒྱལ་བ་ཐམས་ཅད་ལ་དམིགས་ནས་བསམ་པ་ཐག་པ་ནས་སྒོ་གསུམ་གུས་པས་ཕྱག་འཚལ་བའོ། །སྒོ་གསུམ་
སོ་སོའི་ཕྱག་ལ། ལུས་ཀྱི་ཕྱག་ནི་བཟང་པོ་སྤྱོད་བཞེས་སོགས་ཚིགས་བཅད་གཅིག་སྟེ། ཕྱོགས་དང་དུས་ཀྱིས་བསྡུས་པའི་རྒྱལ་བ་ཐམས་ཅད་ཡིད་ཀྱི་ཡུལ་དུ་མངོན་སུམ་པ་ལྟར་དམིགས་ནས་རང་གི་ལུས་ཞིང་གི་རྡུལ་ཕྲ་རབ་དང་གྲངས་མཉམ་པར་སྤྲུལ་
ནས་ཕྱག་བྱ་བའོ། །དེ་ཡང་ཡུལ་རྣམས་ཀྱི་བཟང་པོའི་སྤྱོད་པ་ལ་དད་པའི་སྟོབས་བསྐྱེད་ལ་དེས་ཀུན་ནས་བསླངས་ཏེའོ། །ཡིད་ཀྱི་ཕྱག་ནི་རྡུལ་གཅིག་སྟེང་ན་ཞེས་པའི་ཚིགས་བཅད་གཅིག་སྟེ། རྡུལ་ཕྲ་རབ་རེ་རེའི་སྟེང་ན་ཡང་རྡུལ་ཐམས་ཅད་ཀྱི་གྲངས་དང་མཉམ་
པའི་སངས་རྒྱས་ལ་བྱང་སེམས་ཀྱིས་བསྐོར་བའི་དབུས་ན་བཞུགས་པ་ལ་དེ་དག་གི་ཡོན་ཏན་རྗེས་སུ་དྲན་པའི་མོས་པ་བསྐྱེད་པའོ། །ངག་གི་ཕྱག་ནི། དེ་དག་བསྔགས་པ་ཞེས་སོགས་ཚིགས་བཅད་གཅིག་སྟེ། ཡུལ་རྣམས་ཀྱི་ཡོན་ཏན་བསྔགས་བཟད་མི་ཤེས་པ་

[017A]༄༅། །ལུས་རེ་རེ་ལ་མགོ་དཔག་ཏུ་མེད་པ་རང་མགོ་རེ་རེ་ལ་ཁ་དཔག་ཏུ་མེད་པ་དང་ཁ་རེ་རེ་ལ་ལྕེ་དཔག་ཏུ་མེད་པར་སྤྲུལ་ནས་སྙན་པའི་དབྱངས་ཀྱིས་བརྗོད་པའོ། །འདིར་དབྱངས་ནི་བསྟོད་པ་ཡིན་ལ་དེའི་ཡན་ལག་ནི་རྒྱུ་སྟེ་ལྕེའོ། །རྒྱ་མཚོ་ནི་མང་པོའི་ཚིག་གོ་
མཆོད་པ་འབུལ་བ་ནི་མཆོད་འཕྲེང་རྒྱས་པ་ལྟར་རམ་མདོར་བསྡུ་ན་མཆོད་པ་ལ་བླ་ན་ཡོད་པའི་མཆོད་པ་ནི། མེ་ཏོག་དམ་ཞེས་སོགས་ཚིགས་བཅད་གཉིས་ཏེ། མེ་ཏོག་དམ་པ་ནི་ལྷ་དང་མིའི་མེ་ཏོག་རྨད་དུ་བྱུང་བ་སིལ་མ་རྣམས་སོ། །ཕྲེང་བ་ནི་མེ་ཏོག་སྣ་ཚོགས་སྤེལ་
ཏ་བརྒྱུས་པ་སྟེ་དེ་གཉིས་ཀའང་དངོས་དང་བཅོས་མ་ཐམས་ཅད་དོ། །སིལ་སྙན་ནི་པི་ཝང་སོགས་རོལ་མོ་རྒྱུད་ཅན་ལ་སོགས་པ་དང་དུང་དང་གླིང་བུ་ལ་སོགས་པ་འབུད་པ་དང་རྫ་རྔ་འཁང་རྔ་ལ་སོགས་པ་བརྡུང་བ་དང་ཏིང་ཤག་སོགས་དཀྲོལ་བ་རྣམས་སོ། །དབྱུག་པ་ནི་
སྤོས་ཞིམ་པོའི་ལྔ་གུའོ། །གདུགས་མཆོག་ནི་གདུགས་རྣམས་ཀྱི་མཆོག་གོ་མར་མེ་ནི་སྤོས་མར་ལ་སོགས་པ་དྲི་ཞིམ་ལ་འོད་གསལ་བ་དང་ནོར་བུ་རིན་པོ་ཆེ་ཉིན་མཚན་ངོ་མི་ཤེས་བལྟ་བུའི་འོད་གསལ་བ་འབུལ་བ་རྣམས་སོ། །བདུག་པ་ནི། བདུག་སྤོས་སྦྱར་བ་
ད་ལྟ་སྤོས་རེང་དུ་གྲགས་པ་འདི་དང། སྣ་གཅིག་པ་ཨ་ཀ་རུ་དང་དུ་རུ་ཀ་ལ་སོགས་པ་རྣམས་སོ། །ན་བཟའ་དམ་པ་ནི་གོས་ཀྱི་མཆོག་གོ་དྲི་མཆོག་ནི་སྟོང་གསུམ་དུ་དྲི་ངད་ལྡང་བའི་དྲིས་བསྒོས་པའི་ཆུ་ལ་སོགས་པ་རྣམས་སོ། །ཕྱེ་མ་ཕུར་མ་ནི་སྤོས་ཞིམ་པོའི་ཕྱེ་མ་
གཏོར་པ། འཇུག་ཏུ་རུང་བའི་ཐུམ་པོར་བྱས་པའམ་དཀྱིལ་འཁོར་བྲིས་པའི་ཚོན་ཕྱེ་སྤེལ་བའི་རིམ་པ་རྒྱ་དང་རྔམས་རི་རབ་དང་མཉམ་པའོ། །བཀོད་པ་ནི་གོང་མ་ཀུན་གྱི་མཐར་སྦྱོར་བ་སྟེ་ཕལ་ཆེ་བ་དང་སྤྲས་པ་དང་སྣ་ཚོགས་ལ་བྱའོ། །བླ་ན་མེད་པའི་མཆོད་པ་ནི། མཆོད་

[017B] བླ་ན་ཡོད་པ་ནི་འཇིག་རྟེན་པའི་མཆོད་པ་ཡིན་ལ་འདིར་ནི་བྱང་ཆུབ་སེམས་དཔའ་ལ་སོགས་པའི་མཐུ་ཆེན་རྣམས་ཀྱིས་བཟང་དགུ་སྤྲུལ་པའོ། །ཚིག་རྐང་ཐ་མ་གཉིས་ནི་གོང་མ་དེ་གཉིས་མ་ཚང་བ་ཐམས་ཅད་ལ་
སྦྱར་ཏེ་ཕྱག་དང་མཆོད་པ་དང་ཀུན་སློང་དང་ཡུལ་སྟོན་པའོ། །སྡིག་པ་བཤགས་པ་ནི། རང་གི་སྔར་བྱས་ཀྱི་སྡིག་པ་ལ་ཁོང་པར་དུག་སོང་བ་ལྟ་བུའི་འགྱོང་སེམས་དང་ཕྱིན་ཆད་སྲོག་ལ་བབ་ཀྱང་མི་བྱ་སྙམ་པའི་སྡོམ་སེམས་ཡང་ཡང་བཏབ་ལ་ལོང་བྱུང་ཚེ་སྡོམ་གསུམ་
སོ་སོའི་བཤགས་པའི་མཚམས་སུ་བླ་མ་རྡོར་འཛིན་མ་བྱང་ཆུབ་ལྟུང་བཤག་ནས་སོགས་སྟོབས་བཞིའི་བཤགས་སྡོམ་གང་ལྕོགས་བྱ། དེ་ཡང་ཉེས་པ་སྔ་མ་ལ་འགྱོད་ཅིང་ཕྱི་མ་སྡོམ་པའི་སེམས་ཀྱིས་སྙིང་ཐག་པ་ནས་མ་བཤགས་ན་རང་རྒྱུད་ཀྱི་ཡོན་ཏན་སྔར་
མ་སྐྱེས་པ་གསར་དུ་མི་སྐྱེ། སྐྱེས་པ་རྣམས་ཀྱང་ཉམས་ནས་འགྲོ་ཞིང་རང་གིས་སྔར་བྱས་ཀྱི་སྡིག་པ་ལ་ཁོང་པར་དུག་སོང་བ་ལྟ་བུའི་འགྱོད་སེམས་དང་ཕྱིན་ཆད་སྲོག་ལ་བབ་ཀྱང་མི་བྱེད་སྙམ་པའི་སྡོམ་སེམས་སྙིང་ཐག་པ་ནས་བྱས་ན་རང་རྒྱུད་ཀྱི་ཡོན་ཏན་སྔར་མ་
སྐྱེས་པ་རྣམས་གསར་དུ་སྐྱེ། སྐྱེས་པ་རྣམས་གོང་འཕེལ་དུ་འགྲོ་བས་སྔོན་གྱི་སྐྱེས་བུ་དམ་པ་རྣམས་སྡིག་ལྟུང་བཤགས་པ་ལ་ཐུགས་གཅིགས་ཤིན་ཏུ་ཆེ་སྟེ་ཇོ་བོ་བོད་དུ་འབྱོན་པའི་ལམ་ཁང་ཉེས་པ་ཕྲའུ་ཞིག་ཕྱུང་ཚོད་དུ་གདའ་བས་དེ་མ་ཐག་ཚོང་བའི་སྣ་བསྐྱིལ་
མཎྜལ་ཕུལ་བཞགས་པ་མཛད། ད་གཤེགས་ཁོ་བོ་དེའི་འཕྲོ་ལ་ཤི་ན་དན་འགྲོར་སྐྱེ་གསུངས་ནས་དེ་བཞིན་དུ་གར་འབྱོན་དུ་ཤིང་གི་མཆོད་རྟེན་ཞིག་བསྣམས་ནས་འཕྲལ་དུ་བཤགས་བསྡམས་མཛད་ནས་སྡིག་ལྟུང་དང་ཞག་ཏུ་མི་འགྲོགས་པ་ཡིན་གསུངས་

[018A]༄༅། །བ་དང། རྗེ་རིན་པོ་ཆེས་ཀྱང་དང་བོར་ཆོས་ལུང་དགོན་པར་ཐུགས་དམ་ཤིན་ཏུ་འཕེལ་བའི་སྐབས་ཤིག་ཏུ་བསག་སྦྱང་ལ་ཤིན་ཏུ་འགྲུས་པར་མཛད་ནས་ཀླུ་དབང་རྒྱལ་པོ་ཐོག་མར་ཞལ་གཟིགས། དེ་ནས་སངས་རྒྱས་སུམ་ཅུ་སོ་ལྔ་ཞལ་གཟིགས་
པ་སོགས་བྱུང་བས་རང་རེ་རྣམས་ཀྱང་སྔོན་གྱི་སྐྱེས་བུ་དམ་བ་དེ་རྣམས་ཀྱི་རྗེས་སུ་འབྲངས་ནས་སློབ་དགོས་པ་ཡིན། བཟང་སྤྱོད་ནས་འབྱུང་བ་ལྟར་བྱེད་ན། འདོད་ཆགས་ཞེས་སོགས་ཚིགས་བཅད་གཅིག་སྟེ། རྒྱུ་དུག་གསུམ་ལ་བརྟེན་ནས་གཞི་ལུས་ལ་
སོགས་པ་གསུམ་གྱི་རང་བཞིན་ནི་བདག་གིས་བགྱིས་བ་སྟེ་དེ་ཡང་རང་གིས་དངོས་སུ་བྱས་པ་དང་གཞན་བྱེད་དུ་བཅུག་པ་དང། གཞན་གྱིས་བྱེས་པ་ལ་རྗེས་སུ་ཡི་རང་བའོ། །དེ་དག་ཐམས་ཅད་སྤྱིར་བསྡུས་པ་ནི་ཅི་མཆིས་བཞེས་པ་སྟེ། དེ་དག་གི་ཉེས་
དམིགས་དྲན་ནས་སྔ་མ་ལ་འགྱོད་ཅིང་ཕྱི་མ་ལ་སྡོམ་པའི་སེམས་ཀྱིས་སྙིང་ཐག་པ་ནས་བཤགས་ན་སྔར་བྱས་འཕེལ་བ་འཆད་ཅིང་ཕྱི་མ་རྣམས་འཕྲོ་འཆད་དོ། །ཉེས་པ་ལས་སླར་ལྡོག་པའི་སྡོམ་སེམས་དྲག་པོ་མེད་ན་མི་འཆབ་བོ་མི་སྦེད་དོ། །སླན་ཆད་
ཀྱང་གཅོད་ཅིང་སྡོམ་པར་བགྱིའོ་ཞེས་བརྗོད་ཀྱང་སྡིག་བ་མི་འཛད་པའི་སྟེང་དུ་རྫུན་སྨྲས་པའི་ཉེས་པ་འབྱུང་བར་འདུལ་བརྒྱ་ཆེར་འགྲེལ་ལས་གསུངས། དེས་ན་ཉེས་བ་སྤོང་སླ་བ་རྣམས་ནི་དུས་ཡུན་རིང་བོའི་བར་དུ་སྤོང་སྙམ་པ་དང་སྤོང་དཀའ་བ་རྣམས་ཀྱང་
ཐ་ན་ཉིན་ཞག་གཅིག་གི་ཡུན་ཙམ་དུ་སྦོང་སྙམ་པའི་སྡོམ་སེམས་མང་དུ་བྱས་ན་ཉས་པ་ལས་སླར་ལྡོག་པའི་སྟོབས་ཀྱི་དོན་ཚང་བའི་གནད་ཡོད་པ་ཡིན་གསུང། རྗེས་སུ་ཡི་རང་ནི་རང་གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་

[018B] འདུལ་བ་ལུང་ལས། རྒྱལ་པོ་གསལ་རྒྱལ་གྱིས་སྟོན་པ་འཁོར་བཅས་ལ་བསྙེན་བཀུར་བྱས་བ་ལས་དབུལ་པོ་
དེས་བས་རྗེས་སུ་ཡི་རང་བྱས་བདག་བ་ཆེ་བར་ཐོབ་གསུངས་པ་དང་འདི་ལ་དགོངས་ནས། རྗེ་རིན་པོ་ཆེས། འབད་པ་ཆུང་དུས་རླབས་ཆེན་ཞེས་སོགས་གསུངས་པ་ཡིན། དགེ་བ་བྱས་པ་ལ་ང་རྒྱལ་རློམ་སེམས་ལྟ་བུ་བྱས་ན་དགེ་བ་མི་འཕེལ་བའི་སྟེང་དུ་ཆུད་འཛའ་བར་འགྱུར་
བ་ཡིན་ཏེ། བསླབ་བཏུས་ཀྱི་དགེ་བ་བསྲུང་བའི་སྐབས་སུ། རང་དོན་རྣམ་སྨིན་སྲེད་སྤངས་བས། །དགེ་བ་ཀུན་ཏུ་བསྲུང་བར་འགྱུར། །འགྱོད་པར་ཡང་ནི་མི་བྱ་ཞིང། །བྱས་པར་གྱུར་ཀྱང་བསྒྲག་མི་བྱ། ཞེས་གསུངས་པའི་ཕྱིར། མདོར་ན་ཕྱོགས་བཅུའི་རྒྱལ་པ་ཞེས་སོགས་
ཚིགས་བཅད་གཅིག་སྟེ་གང་ཟག་ལྔ་པོ་དེའི་དགེ་བའི་ཕན་ཡོན་དྲན་ནས་དགའ་བསྒོམ་པའོ། །ཆོས་འཁོར་བསྐོར་བར་བསྐུལ་བ་ནི། གང་རྣམས་ཕྱོགས་བཅུའི་ཞེས་སོགས་ཚིགས་བཅད་གཅིག་སྟེ། རང་གི་ལུས་ཞིང་གི་རྡུལ་ཕྲ་རབ་དང་གྲངས་མཉམ་པར་སྤྲུལ་ནས་
འཇིག་རྟེན་གྱི་ཁམས་དགན་མངོན་པར་རྫོགས་པར་སངས་རྒྱས་མ་ཐག་པ་ཆོས་ཀྱི་འཁོར་ལོ་མི་བསྐོར་བར་ཅང་མི་གསུང་བའི་ཚུལ་གྱིས་བཞུགས་པ་རྣམས་ལ་འགྲོ་བ་རྣམས་ལ་ཕན་པ་དང་བདེ་བ་བསྐྱེད་པའི་ཕྱིར་དུ་རང་གིས་གསེར་གྱི་འཁོར་ལོ་རྩིབས་སྟོང་དང་ལྡན་
པ་རེ་རེ་ཕུལ་ནས་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་བ་ལ་བརྟེན་ནས་དེ་དག་གིས་ཀྱང་ཆོས་ཀྱི་འཁོར་ལོ་བསྐོར་བར་ཞལ་གྱིས་བཞེས་ནས་ཆོས་ཀྱི་འཁོར་ལོ་བསྐོར་བར་བསམ་པ་ནི། དེ་ནས་ལྷ་རྣམས་སྟོན་པའི་དྲུང་དུ་ལྷགས་ཞེས་པ་ནས། ཆོས་ཀྱི་འཁོར་

[019A]༄༅། །ལོ་དམ་པ་བསྐོར་དུ་གསོལ་ཞེས་པའི་བར་དང་འདྲ། དེ་ལྟར་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་བ་ལ་བརྟེན་ནས་རང་གིས་ཆོས་ཀྱིས་ཕོངས་པིའི་ལས་བྱས་པ་དང་གཞན་གྱི་ཆོས་ཀྱི་བང་ཆད་བྱས་པ་ལ་སོགས་པའི་སྡིག་པ་འདག་པར་
འགྱུར་བ་ཡིན། མྱ་ངན་ལས་མི་འདའ་བར་གསོལ་བ་འདེབས་པ་ནི། མྱ་ངན་འདའ་སྟོན་ཞེས་སོག་མ་ཚིགས་བཅད་གཅིག་སྟེ། ཕྱོགས་བཅུའི་ཞིང་ན་མྱ་ངན་ལས་འདའ་ཚུལ་སྟོན་པ་རྣམས་ལ་འགྲོ་བ་རྣམས་ལ་ཕན་པ་དང་བདེ་བ་བསྐྱེད་པའི་ཕྱིར་དུ་རང་གི་ལུས་
ཞིང་གི་རྡུལ་ཕྲ་རབ་དང་གྲངས་མཉམ་པར་སྤྲུལ་ནས་བསྐལ་པའམ་མ་བསྐལ་བ་ལས་ཀྱང་ལྷག་པར་མྱ་ངན་ལས་མི་འདའ་བར་བཞུགས་པར་གསོལ་བ་འདེབས་པར་བསམས་ནས་མྱང་ན་འདའ་སྟོན་ཞེས་སོགས་ཚིགས་བཅད་གཅིག་བརྗོད། དེ་ཡང་རང་ལ་
དངོས་སུ་ཆོས་ལེགས་པར་སྟོན་ནུས་པའི་བླ་མ་སོགས་ལ་བརྟན་བཞུགས་ཡང་ཡང་ཕུལ་ན་རང་གི་ཚེ་སྒྲུབ་ཀྱི་ཡང་མཆོག་ཏུ་འགྱུར་པ་ཡིན། བསྔོ་བའི་ཡན་ལག་ནི། ཕྱག་འཚལ་བ་དང་ཞེས་སོགས་ཚིགས་བཅད་གཅིག་སྟེ། གོང་གི་ཡན་ལག་དྲུག་གི་དགེ་
པས་མཚོན་ནས་དགེ་བ་ཐམས་ཅད་སེམས་ཅན་ཐམས་ཅད་དང་ཐུན་མོང་དུ་བྱས་ནས་རྫོགས་པའི་བྱང་ཆུབ་ཀྱི་རྒྱུར་འདུན་པ་དྲག་པོས་བསྔོ་བར་བསམས་ནས་ཕྱག་འཚལ་བ་དང་ཞེས་སོགས་ཚིགས་བཅད་གཅིག་བརྗོད། དེ་ཡང་སེམས་ཅན་ཐམས་ཅད་ཀྱི་དོན་
དུ་དགེ་རྩ་རྣམས་བླ་ན་མེད་པ་རྫོགས་པའི་བྱང་ཆུབ་ཀྱི་རྒྱུར་བསྔོས་ན། སེམས་ཅན་རེ་རེའི་སྟེང་ནས་དགེ་རྩ་ཁབ་ཀྱི་རྩེ་མོ་ཙམ་ལས་མ་བྱུང་ཡང་དགེ་རྩ་ཤིན་ཏུ་སྟོབས་ཆེ་བས་བྱང་ཆུབ་མ་ཐོབ་ཀྱི་བར་དུ་མི་འཛད་པ་ཡིན་ཏེ། བློ་གྲོས་རྒྱ་མཚོས་ཞུས་པའི་མདོ་ལས་

[019B] །རྒྱ་མཚོ་མ་ཟད་པར་དུ་དེ་མི་འཛད། །དེ་བཞིན་བྱང་ཆུབ་རྒྱུད་བསྔོས་དགེ་བ་ཡང། །བྱང་ཆུབ་མཐོབ་བར་དུ་དེ་མི་འཛད། ཅེས་གསུངས་བའི་ཕྱིར། དཔེར་ན་རྒྱལ་པོ་ཆེན་པོའི་བང་མཛོད་ལ་ཇི་ཙམ་ལོངས་སྤྱད་ཀྱང་མི་ཟད་བ་དང་འདྲ། དེ་ནས་
འོག་ནས་འབྱུང་བའི་འདོད་པའི་དོན་རྣམས་འགྲུབ་པའི་ཕྱིར་དུ་ནཎྜལ་འབུལ་བ་ནི། དཔེར་ན་རྒྱལ་བོ་ཞིག་ལ་དོན་འགང་ཆེ་བཞི་གཞུ་པའི་ཚོ་དང་པོར་འབུལ་བ་ཆེན་པོ་ཞིག་བྱས་དེ་ན་མངོན་འདི་འདྲ་ཞིག་གནང་དགོས་ཞེས་སྙན་དུ་གསོལ་བའམ་སྙན་འབུལ་ཞུ་བ་
དང་འདྲ། མཎྜལ་དེ་ཡང་རབ་གསེར་དངུལ། འབྲིང་ཟངས། འཁར་པ། མ་འབྱོར་ན་ཡང་ཤིང་སོགས་གང་ཡང་རུང་བ་ལ་འབྱུང་དང་དྲི་བཟང་གི་ཆུས་བྱུགས། ཚོམ་བུ་ཡང་དྲི་བཟང་གི་ཆུས་སྤགས་ཏེ། མཎྜལ་ཆེ་རུ་ཡང་མ་སོང་སྟོང་གསུམ་གྱི་སྟོང་ཆེན་པོའི་འཇིག་རྟེ་
གྱི་ཁམས་ཆུང་དུ་ཡང་མ་སོང་བར། རང་བློས་ལྕོགས་ན་སྟོང་གསུམ་གྱི་སྟོབ་ཆེན་པོའི་འཇིག་རྟེན་གྱི་ཁམས་ཐམས་ཅད་དང་དེ་ལྟར་མ་ལྕོགས་ན་རང་གཞན་གྱི་ལུས་ལོངས་སྤྱོད་གླིང་བཞི་རི་རབ་དགེ་རྩ་དང་བཅས་པ་ཐམས་ཅད་སྙིང་ཐག་པ་ནས་དམིགས་པ་གསལ་བར་
བྱས་ལ་མཎྜལ་ཕུལ་ནས། དོན་ཆེན་པོ་གསུམ་གྱི་སྒོ་ནས་གསོལ་བ་འདེབས་པ་ནི། བཤེས་གཉེན་ལམ་གུས་པ་ནས་བཟུངས་ཏེ་བདག་གཉིས་སུ་མཚན་མར་འཛིན་པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང། བཤེས་གཉེན་ལ་གུས་བ་སོག་ཕྱིན་ཅི་
མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ་ཞེས་གདུང་ཤུགས་དྲག་ངོས་གསོལ་བརྩེ་གཅིག་ཏུ་འདེབས། དེ་ནས་མདུན་གྱི་དྲིན་ཅན་རྩ་བའི་བླ་མ་དེ་ཉིད་ལ་དམིགས་ནས། དཔལ་

[020A]༄༅། །ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་བད་ཟླའི་གདན་བཞུགས་ལ། ཞེས་སོགས་གསོལ་བ་འདེབས་པ་མན་ངག་བཞིན་རྒྱུད་དང་འདྲེས་དེས་པ་བྱ། དེ་ནས་བླ་མ་ཐུབ་པའི་དབང་པོའི་ཐུགས་ཀ་ནས་འོད་ཟེར་འཕྲོས་ཏེ། མཐའ་སྐོར་ན་བཞུགས་
པའི་ཞི་ཁྲོ་རབ་འབྱམས་ཐམས་ཅད་ལ་ཕོག་པས་མཐའ་ནས་རིམ་གྱིས་འོད་དུ་ཞུ་སྟེ་རྒྱ་ཆེན་སྤྱོད་བརྒྱུད་དང། ཟབ་མོ་ལྟ་བརྒྱུད་ཀྱི་བླ་མ་རྣམས་ལ་ཐིམ། དེ་རྣམས་ཀྱང་འོག་མ་འོག་མ་ནས་རིམ་གྱིས་ཞུ་སྟེ་རྒྱ་ཆེན་སྤྱོད་བརྒྱུད་བྱམས་པ་དང་ཟབ་མོ་ལྟ་བརྒྱུད་འཇམ་དབྱངས་
ལ་ཐིམ། ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱང་རྡོ་རྗེ་འཆང་ལ་ཐིམ། ཆོས་འབྲེལ་དངོས་ཐོབ་ཀྱི་བླ་མ་རྣམས་ཀྱང་དྲིན་ཅན་རྩ་བའི་བླ་མ་ལ་ཐིམ། རེ་ཞིག་ལྔ་པོ་དེ་ལ་གསལ་སྣང་འདོན། དེ་ནས་བྱམས་འཇམ་དབྱངས་གཉིས་ཐུབ་དབང་ལ་ཐིམ་ཞིང་གདན་
པད་ཟླ་གཉིས་ཀྱང་ཐུབ་པའི་སེང་ཁྲིལ་ཐིམ། དེ་ནས་དྲིན་ཅན་རྩ་བའི་བླ་མ་ཡང་འོད་དུ་ཞུ་ནས་ཐུབ་པའི་དབང་པོའི་ཐུགས་ཀར་ཐིམ། རྡོ་རྗེ་འཆང་ཡང་བླ་མ་ཐུབ་པའི་དབང་པོའི་སྤྱི་བོ་ནས་བྱོན་ནས་ཐུགས་ཀར་ཡེ་ཤེས་སེམས་དཔའི་ཚུལ་གྱིས་བཞུགས་པར་བསམ་ཞིང་
དེ་ལ་ཐུབ་དབང་རྡོ་རྗེ་འཆང་གསུང་བ་ཡིན། སེང་ཁྲི་བད་ཟླའི་གདན་གཉིས་ཀྱང་ཐུབ་པའི་དབང་པོའི་སེང་ཁྲི་བད་ཟླར་ཐིམ། དེ་ནས་ཡང་རེ་ཞིག་ཐུབ་དབང་རྡོ་རྗེ་འཆང་དེ་ཉིད་ལ་གསལ་སྣང་འདོན། ཐུབ་པའི་དབང་པོ་དེ་ཉིད་ཀྱང་རང་གི་སྤྱི་བོའི་དྲིན་ཅན་རྩ་བའི་བླ་མ་དེ་
ཉིད་ལ་ཐིམ་པས། རང་གི་སྤྱི་བོར་སེང་ཁྲི་བད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་དྲིན་ཅན་རྩ་བའི་བླ་མ་ཡིན་པ་ལ་རྣམ་བརྒྱལ་བ་ཤཱཀྱ་ཐུབ་པ་སྐུ་མདོག་གསེར་བཅོམ་ལྟ་བུ་དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས་གཡས་ས་གནོན་དང། གཡོན་

[020B] སྐུ་ལ་ཆོས་གོས་དུར་སྨིག་གི་མདོག་ཅན་གསུམ་མཛེས་པར་གསོལ་པ་མཚན་དབེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་
རྗེ་སྐྱིལ་ཀྲུང་གིས་བཞུགས་པ་ལ་དམིགས་ནས། ཡན་ལག་བདུན་པ་མཎྜལ་དང་བཅས་པ་མདོར་བསྡུས་དབུལ་ཞིང་གསོལ་བ་གདབ་པ་ནི། ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། ཞེས་སོགས་ཚིགས་བཅད་གཅིག་གིས་ཕྱག་འཚལ་བ་དང། དངོས་བཤམས་
ཡིད་སྦྲུལ་མཆོད་པ་མ་ལུས་འབུལ། ཞེས་པ་ནས། བྱང་ཆུབ་ཆེན་པོར་བསྔོ་ཞེས་པའི་བར་དང། གླིང་བཞི་ཉི་ཟླ་རི་རབ་རིན་ཆེན་མདུན། །རིན་ཆེན་མཎྜལ་ཀུན་བཟང་མཆོད་པའི་ཚོགས། །བླ་མ་ཡི་དམ་དཀོན་མཆོག་གསུམ་ལ་འབུལ། །ཐུགས་རྗེས་བཞེས་ནས་བྱིན་
གྱིས་བརླབ་ཏུ་གསོལ། །སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བདེ་ཆེན་ལོངས་སྐུའི་བདག་ཉིད་བླ་མ་ལྷ། །ཐུབ་དབང་  ྾ ། །སྣ་
ཚོགས་སྦྲུལ་སྐུའི་བདག་ཉིད་བླ་མ་ལྷ། །ཐུབ་དབང་  ྾ ། །བླ་མ་ཀུན་འདུས་བླ་མ་ལྷག་པའི་ལྷ། །ཐུབ་དབང་  ྾ ། །ཡི་དམ་ཀུན་འདུས་  ྾ ། །ཐུབ་དབང་  ྾ ། །སངས་རྒྱས་ཀུན་འདུས་  ྾ ། །ཐུབ་དབང་  ྾ ། །དམ་ཆོས་ཀུན་འདུས་  ྾ ། །ཐུབ་དབང་  ྾ ། །དགེ་འདུན་  ྾ ། །ཐུབ་དབང་  ྾ ། །མཁའ་
འགྲོ་  ྾ ། །ཐུབ་དབང་  ྾ ། །ཆོས་སྐྱོང་  ྾ ། །ཐུབ་དབང་  ྾ ། །སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་

[021A]༄༅། །མྱོང་བ་འདི་དགེ་བའི་བཤེས་གཉེན་བསམ་སྦྱོར་གཉིས་གྱིས་ཚུལ་བཞིན་དུ་མ་བསྟེན་པས་ལན་འདུག་བསད་བདག་དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པར་
བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དབང་བཅས་བའི་རྒྱུན་བའས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་བས་ཐོག་མ་མེད་པ་ནས་བསགས་པའི་སྡིག་
སྒྲིབ་ཐམས་ཅད་དང། ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་ཐམས་ཅད་བྱང་ཞིང་དག། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་
ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་དགེ་བའི་བཤོས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ། གཉིས་པ་དངོས་གཞི་ལ་
བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་དམིགས་བསམ་པས་བསྟེན་ཚུལ། སྦྱོར་བས་བསྟེན་ཚུལ་ལོ། །དང་པོ་བཤེས་གཉེན་བསྟེན་པའི་ཕན་ཡོན་ནི། བླ་མ་ཐུབ་པའི་དབང་པོའི་ཐུགས་ཀ་ནས་རང་ལ་དངོས་སུ་ཆོས་འབྲེལ་ཡོད་པའི་བླ་མ་རྣམས་སྤྲོས་ཏེ་མདུན་
གྱི་ནམ་མཁར་བཞུགས་པར་དམིགས་ནས་འདི་ལྟར་བསམ་སྟེ། བཤེས་གཉེན་བསྟེན་པས། སངས་རྒྱས་ཀྱི་གོ་འཕང་ལ་ཉེ་བ་དང། རྒྱལ་བ་རྣམས་དགྱེས་པ་དང། དགེ་བའི་བཤེས་གཉེན་གྱིས་མི་ཕོངས་པ་དང། ངན་འགྲོར་མི་ལྟུང་བ་དང། ལས་ངན་བ་དང་ཉོན་

[021B] བྱང་སེམས་ཀྱི་སྤྱོད་བ་དང་མི་འགལ་ཞིང་དེ་ལ་དྲན་བ་དང་ལྡན་པའི་ཡོན་ཏན་གྱི་ཚོགས་ཀྱིས་ཇེ་མཐོ་ཛ་མཐོར་འགྱུར་བ་དང། གནས་སྐབས་དང་མཐར་ཐུག་གི་དོན་ཐམས་ཅད་འགྲུབ་བར་གསུངས་པ་དང། གཞན་ཡང་བཤེས་གཞེན་བསྟེན་
བཀུར་བས་ནི་ངན་འགྲོ་མྱོང་བའི་ལས་རྣམས་ཚེ་འདི་ལ་ལུས་སེམས་ལ་གནོད་པ་ཕྲ་མོ་ཙམ་མ་མ་རྨི་ལམ་དུ་ཡང་མྱོང་བས་ཀྱང་ལས་དེ་འདྲོངས་ནས་ཟད་པར་འགྱུར་པ་དང། སངས་རྒྱས་དཔག་ཏུ་མེད་པ་ལ་ཡོན་ཕུལ་བ་སོགས་ཀྱི་དགེ་རྩ་རྣམས་ཟིལ་གྱིས་གནོན་པ་སོགས་ཀྱི་
ཕན་ཡོན་དཔག་ཏུ་མེད་པ་གསུངས་སོ། །དེ་ཡང་བཤིས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་པས་སངས་རྒྱས་གྱི་གོ་འཕང་ལ་ཉེ་བར་འགྱུར་ཏེ། མགོན་པོ་ཀླུ་སྒྲུབ་ཀྱི་རིམ་ལྔར། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ།།
དེ་མཉེས་པས་ནི་ཀུན་མ་བྱེན་གྱི། །ཡེ་ཤེས་མཆོག་དེ་ཐོབ་པར་འགྱུར། ཞེས་གསུངས་པའི་ཕྱིར། རྒྱལ་བ་རྣམས་དགྱེས་པར་འགྱུར་བ་ཡིན་ཏེ། རང་གིས་དམ་ཚིག་དང་སྡོམ་བ་ཚུལ་བཞིན་དུ་མ་བསྲུངས་པར་སངས་རྒྱས་བྱང་སེམས་རྣམས་ལ་མཆོད་པ་ཕུལ་ན་མཆོད་པ་ཕུལ་
བ་ཙམ་གྱི་ཕན་ཡོན་ཡོད་ཀྱང་སངས་རྒྱས་དང་བྱང་སེམས་རྣམས་ཀྱིས་དགྱེས་བཞིན་དུ་བཞེས་པའི་ཕན་ཡོན་མི་འབྱུང། བླ་མ་གཅིག་ལ་བཤེས་གཉེན་བསྟེན་ཚུལ་ཚུལ་བཞིན་དུ་བྱས་ནས་བླ་མ་དེ་མཆོད་ན་སངས་རྒྱས་བྱང་སེམས་ཐམས་ཅད་སྤྱན་མ་དྲངས་པར་ཡང་བྱོན་ཏེ་
བླ་མ་དེའི་ལུས་ལ་བཞུགས་ནས་མཆོད་བ་ལེགས་པར་བཞེས་པ་ཡིན་ཏེ། འཇམ་དཔལ་ཞལ་ལུང་ལས། འདི་ཡོད་ནོ་ལྡན་འགའ་ཞིག་ལ། །ད་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །དེ་མཉེས་དེ་ཡིས་རང་གི་རྒྱུད། །ལས་ཀྱི་སྒྲིབ་པ་དག་བྱེད་པའོ་

[022A]༄༅། །ཞེས་གསུངས། དགེ་བའི་བཤེས་གཉེན་གྱིས་མི་ཕོངས་པ་ཡང་ཡིན་ཏེ། པོ་ཏོ་བའི་བེའུ་བུམ་སྔོན་པོ་ལས། དེ་བས་ཆོས་འབྲེལ་མ་བརྟགས་མང་མིན། །བརྟགས་ནས་བཟུངས་ལ་བླ་མར་གུས་བྱ། །མ་འོངས་བླ་མས་མི་ཕོངས་ཆོས་ཉིད། །ལས་རྣམས་
ཆུད་མི་ཟ་བ་ཡིན་ཕྱིར། ཞེས་གསུངས་པའི་ཕྱིར། ལས་ངན་པ་དང་ཉོན་མོངས་པས་ཐུབ་པར་དཀའ་བ་དང་བྱང་སེམས་ཀྱི་སྤྱོད་པ་དང་མི་འགལ་ཞིང་དེ་ལ་དྲན་པ་དང་ལྡན་པས་ཡོན་ཏན་གྱི་ཚོགས་ཀྱིས་ཇེ་མཐོ་ཇ་མཐོར་འགྱུར་བ་ཡིན་ཏེ། རྗེ་བཙུན་ས་པཎ་གྱིས། བསྐལ་
པ་སྟོང་དུ་ཕ་རོལ་ཕྱིན་པའི་ཚུལ། །མགོ་དང་རྐང་ལག་བདོག་པ་གཏོང་པའི་ཚོགས། །བླ་མའི་ལམ་འདིས་སྐད་ཅིག་གཅིག་ལ་སྡུད། །རིམ་གྲོ་བྱས་ལ་དགའ་བ་སྒོམས་ཤིག་ཨང། ཞེས་གསུངས་པའི་ཕྱིར། གནས་སྐབས་དང་མཐར་ཐུག་གི་དོན་ཐམས་ཅད་
འགྲུབ་པར་གསུངས་པ་དང། གཞན་ཡང་བཤེས་གཉེན་བསྙེན་བཀུར་བས་ནི་ངན་འགྲོ་མྱོང་བའི་ལས་རྣམས་ཚེ་འདི་ལ་ལུས་སེམས་ལ་གནོད་པ་ཕྲ་མོ་ཙམ་མ་མ་རྨི་ལམ་དུ་མྱོང་བས་ཀྱང་ལས་དེ་འདྲོངས་ནས་ཟད་པར་འགྱུང་བ་ཡིན་ཏེ། སྡོང་པོ་བཀོད་པའི་མདོ་ལས་
རིགས་ཀྱི་བུ་དགེ་བའི་བཤེས་གཉེན་གྱིས་ཡོངས་སུ་བཟུང་བའི་བྱང་ཆུབ་སེམས་དཔའ་ནི་ངན་འགྲོར་མི་ལྟུང་ངོ། །དགེ་བའི་བཤེས་གཉེན་གྱིས་ཡང་དག་པར་བཟུང་བའི་བྱང་ཆུབ་སེམས་དཔའ་ནི་ལས་དང་ཉོན་མོངས་བས་ཐུབ་པར་དཀའ་བ་ཡིན་ནོ། ཞེས་གསུངས་
སངས་རྒྱས་དཔག་ཏུ་མེད་པ་ལ་ཡོན་ཕུལ་བ་སོགས་ཀྱི་དགེ་རྩ་རྣམས་ཟིལ་གྱིས་གནོན་པ་སོགས་ཀྱི་ཕན་ཡོན་ཤིན་ཏུ་ཆེ་བར་གསུངས་ཏེ། སཾ་བུ་ཊའི་རྒྱུད་ལས། གང་ཕྱིར་ཕྱོགས་བཅུའི་སངས་རྒྱས་དང། །བྱང་ཆུབ་སེམས་དཔའི་བསོད་ནམས་པས། །སློབ་

[022B]དེ་ཕྱིར་སློབ་དཔོན་མཆོད་བྱེད་པ། །སངས་རྒྱས་བྱང་ཆུབ་སེམས་དཔས་གཟིགས། ཞེས་གསུངས། གཉིས་པ་མ་བསྟེན་པའི་ཉེས་དམིགས་ནི། བཤེས་གཉེན་དུ་བྱས་ནས་བསྟེན་ཚུལ་ལོག་ན་ནི་ཚེ་འདིར་ནད་དང་གདོན་དུ་མས་
འཚེ་བ་དང། ཕྱི་མར་ངན་འགྲོའི་སྡུག་བསྔལ་དཔག་ཏུ་མེད་པ་མྱོང་བར་འགྱུར་ཏེ། ལྔ་བཅུ་བ་ལས། དེ་འདྲའི་མགོན་ལ་བསམས་བྱས་ནས། །སློབ་མར་གྱུར་བས་བརྙས་ན་ནི། །སངས་རྒྱས་ཐམས་ཅད་བརྙས་བསན། །དེས་ནི་རྟག་ཏུ་སྡུག་བསྔལ་འཐོབ། ཅེས་སོགས་
དང༑ དགྲ་ནག་གི་དཀའ་འགྲེལ་དུ་དྲངས་བ་ལས། ཚིགས་བཅད་གཅིག་ཙམ་ཉན་པ་ལ། །གང་གིས་བླ་མར་མི་འཛིན་པ། །ཁྱི་ཡི་སྐྱེ་གནས་བརྒྱར་སྐྱེས་ནས། །སྨེ་ཤ་ཅན་དུ་སྐྱེ་བར་འགྱུར། ཞེས་དང། གཞན་ཡང་ལག་ན་རྡོ་རྗེ་དབང་བསྐུར་བའི་རྒྱུད་ལས། བཅོམ་ལྡན་
འདས་གང་དག་སློབ་དཔོན་ལ་བརྙས་པ་བགྱིད་བདག་གི་རྣམ་པར་སྨིན་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་བ། ལག་ན་རྡོ་རྗེ་ལྷ་དང་བཅས་པའི་འཇིག་རྟེན་ཐམས་ཅད་སྐྲག་པར་འགྱུར་གྱིས་དེ་སྐད་མ་སྨྲ་ཞིག། གསང་བ་བའི་བདག་བོ་འོན་ཀྱང་ཅུང་
ཞིག་བརྗོད་པར་བྱ་སྟེ། དཔའ་བོས་སྒྲིམས་ཏེ་དེ་ཉོན་ཅིག་མཚམས་མེད་ལ་སོགས་མི་བཟད་པ། །དམྱལ་བ་གང་དག་ངས་བཤད་པ། །དེ་རྣམས་ཀྱི་ནི་གནས་སུ་བརྗོད། །དེར་ནི་བསྐལ་པ་མཐའ་ཡས་སོ། །དེ་ལྟ་བས་ན་རྣམ་ཀུན་ཏུ། །ནམ་ཡང་སློབ་དཔོན་བརྙས་མི་བྱ། ཞེས་
དང༑ སངས་རྒྱས་མཉམ་སྦྱོར་ལས། སློབ་དཔོན་ལ་ནི་སྨོད་བདག། རྨི་ལམ་དུ་ཡང་མཐོང་མི་བྱ། ཞེས་དང། རྗེ་རིན་པོ་ཆེས། བླ་མ་ལ་བརྙས་སྨོད་སོགས་ལ་ཅི་ཡང་མི་འཇོམ་པར་ཐོས་བསམ་སྒོམ་གསུམ་ལ་འབད་པ་སྐད་བྱེད་པ་དག་ནི་ངན་འགྲོའི་སྐོ་འབྱེད་པ་རང་ཡིན་ཏེ། རྡོ་

[023A]༄༅། །རྗེ་སྙིང་པོ་རྒྱན་གྱི་རྒྱུད་ལས། གང་གིས་སློབ་དཔོན་ཡང་དག་སྨད། །དེ་ཡིས་རྒྱུད་ཀུན་སྒྲུབ་པའི་མཆོག་གཉིད་དང་འདུ་འཇི་རྣམ་སྤངས་ཏེ། །བསྐལ་པ་སྟོང་དུ་ལེགས་བསྒྲུབས་ཀྱང། །དམྱལ་སོགས་སྒྲུབ་པར་བྱེད་པའོ། ཞེས་གསུངས་པའི་ཕྱིར། གཞན་
ཡང་མཚམས་མེད་ཀྱི་ལས་བྱེད་པ་དང། ཆོས་སྤོང་དང་སོ་ཐར་གྱི་ཕམ་པ་བཞི་ལ་སོགས་པ་སྡིག་པ་ཆེན་པོ་བྱེད་པས་ཀྱང་རྡོ་རྗེ་ཐེག་པ་འདི་ལ་མཆོག་འགྲུབ་ཀྱང། སྙིང་ནས་སློབ་དཔོན་སྨོད་བས་ནི་བསྐལ་པ་སྟོང་གི་བར་དུ་བསྒྲུབས་ཀྱང་འགྲུབ་པར་མི་འགྱུར་ལ། དེའི་
གྲོགས་ཀྱིས་ཀྱང་མི་འགྲུབ་པར་གསུངས་ཏེ། དེ་ལྟར་ཡང་འདུས་པའི་རྩ་རྒྱུད་ལས། སེམས་ཅན་མཚམས་མེད་བྱེད་པ་དང། །སྤིག་པ་ཆེན་པོ་བྱེད་པས་ཀྱང། །རྡོ་རྗེ་ཐེག་པ་རྒྱ་མཚོ་ཆེ། །ཐེག་པ་མཆོག་ནི་འདི་ལ་འགྲུབ། །སྙིང་ནས་སློབ་དཔོན་སྨོད་པ་ནི། །བསྒྲུབས་ཀྱང་
འགྲུབ་པར་ཡོངས་མི་འགྱུར། ཞེས་དང། དུས་འཁོར་རྩ་རྒྱུད་ལས། བླ་མ་ལ་ཁྲོས་སྐད་ཅིག་གྲངས། །བསྐལ་པར་བསགས་པའི་དགེ་བཅོམ་ནས། །དེ་སྙེད་བསྐལ་པར་དམྱལ་སོགས་ཀྱི། །སྡུག་བསྔལ་ཚོར་བ་དྲག་པོ་མྱོང། ཞེས་བླ་མ་ལ་ཁོང་ཁྲོ་སྐད་ཅིག་མ་གཅིག་སྐྱེས་
ན་བསྐལ་པ་གཅིག་ཏུ་བསགས་པའི་དགེ་རྩ་བཅོམ་ནས་བསྐལ་པ་གཅིག་གི་ཡུན་དུ་མནར་མེད་དུ་གནས་དགོས་པ་སོགས་བསྐལ་བ་བརྒྱའི་བར་ལ་རིགས་འགྲེ། གཞན་ཡང་ཡོན་ཏན་མ་སྐྱེས་པ་རྣམས་མི་སྐྱེ་ལ། སྐྱེས་པ་རྣམས་ཀྱང་ཉམས་ནས་འགྲོ་ཞིང། དེ་ཡང་
ལོ་རེ་རེ་བཞིན་ཟླ་བ་རེ་རེ་བཞིན་ཞག་རེ་རེ་བཞིན། ཐ་ན་ཉི་མའི་སྔ་དགོངས་ཚུན་ཆད་དུ་ཉམས་ནས་འགྲོ། འོན་སློབ་དཔོན་ལ་སློབ་མས་ཇི་ལྟར་བལྟ་བར་བྱ་ཞེ་ན། ལག་ན་རྡོ་རྗེ་དབང་བསྐུར་པའི་རྒྱུད་ལས། གསང་བ་བའི་བདག་པོ། སློབ་དཔོན་ལ་སློབ་མས་ཇི་ལྟར་བལྟ་

[023B] སངས་རྒྱས་བཅོམ་ལྡན་འདས་ལ་ཇི་ལྟ་བདེ་བཞིན་དུའོ། ཞེས་གསུངས། མི་དགེ་བའི་བཤེས་གཉེན་དང་སྡིག་གྲོགས་བསྟེན་ནའང་ཡོན་ཏན་འགྲིབ་ཅིང་སྐྱོན་འཕེལ་ནས་མི་འདོད་བསྐྱེད་པས་རྣམ་པ་ཐམས་ཅད་དུ་སྤང་བར་བྱ་བར་གསུངས་སོ། །འོ་ན་སྡིག་
པའི་གྲོགས་དེ་གང་ལ་བྱ་སྙམ་ན། གང་དང་འགྲོགས་པས་བྱང་ཆུབ་ཀྱི་སེམས་ཀྱིས་འཕངས་པའི་བསླབ་པ་གསུམ་གྱི་ཉམས་ལེན། ཐོས་བསམ་སྒོམ་གསུམ་ཉམས་པར་འགྱུར་བདེ་སྡིག་པའི་གྲོགས་ཡིན་པར་ཤེས་པར་བྱ་སྟེ། བེའུ་བུམ་སྔོན་པོ་ལས། བྱང་ཆུབ་
སེམས་ཀྱིས་འཕངས་པའི་བསླབ་གསུམ། །གང་དུ་གནས་པས་འཕེལ་བ་དེ་ཡུལ། །གང་དང་འགྲོགས་པས་འཕེལ་པ་དེ་གྲོགས། །དེ་ལས་བཟློག་པ་ཡུལ་དང་གྲོགས་མིན། ཞེས་དང། རྒྱལ་སྲས་རིན་པོ་ཆེས། གང་དང་འགྲོགས་ན་ཉོན་མོངས་འཕེལ་འགྱུར་ཞིང། །ཐོས་
བསམ་སྒོམ་པའི་བྱ་བ་ཉམས་འགྱུར་ལ། །བྱམས་དང་སྙིང་རྗེ་མེད་བར་སྒྱུར་བྱེད་པའི། །གྲོགས་ངན་སྤོང་བ་རྒྱལ་སྲས་ལག་ལེན་ཡིན། ཞེས་དང། དམ་པ་གོང་མ་འགའི་ཞལ་ནས། སྡིག་པའི་གྲོགས་པོ་ཡིན་ཟེར་ནས་གོས་སུ་རེ་ཏ་གྱོན་པ་ཞིག་མི་ཡོད་སྐད། ཤ་ཚབ་
སྙིང་ཉེ་བ་བཞིན་བྱེད། ཆ་རྐྱེན་དམ་དུ་མ་རེ་སྟེར། ཇ་སུན་འདྲ་བ་ལྡུང། ཐབས་ཀྱིས་དགེ་བའི་བཤེས་གཉེན་དང་འབྲལ་བར་བྱེད། ཚེ་འདིའི་མདུན་མ་ལ་སྦྱོར་ན། ཕ་མ་ཡིན་ཡང་རུང་སྟེ་བདུད་ཡིན་པས་དེ་དང་རྒྱབ་སྤྲོད་དགོས་པ་ཡིན་གསུང། གཞན་ཡང་དྲན་པ་ཉེར་
གཞག་ལས། འདོད་ཆགས་ཞེ་སྡང་དང་གཏི་མུག་ཐམས་ཅད་ཀྱི་གཞིར་གྱུར་པ་ནི་སྡིག་པའི་གྲོགས་པོ་སྟེ་དེ་ནི་དུག་གི་སྡོང་པོ་ལྟ་བུའོ། ཞེས་དང། མྱང་འདས་ལས། བྱང་ཆུབ་སེམས་དཔའ་གྲོགས་ངན་པ་ལ་འཇིགས་པ་ལྟར། གླང་པོ་ཆེ་མྱོས་པ་ལ་སོགས་པ་

[024A]༄༅། །ལ་ནི་མ་ཡིན་ཏེ་འདིས་ནི་ལུས་ཙམ་འཇིག་པར་བྱེད་ཀྱི་སྔ་མས་ནི་དགེ་བ་དང་སེམས་རྣམ་པར་དག་པ་གཉིས་ཀ་འཇིག་པར་བྱེད་པའི་ཕྱིར། ཞེས་དང། ཚོམས་ལས། དད་པ་མེད་ཅིང་འཇུངས་པ་དང། །རྫན་དུ་སྨྲ་ཞིང་ཕྲག་དོག་ཅན། །མཁས་པས་
བཤེས་པར་མི་བྱ་ཞིང། །སྡེག་ཅན་མི་དང་འགྲོགས་མི་བྱ། །གལ་ཏེ་སྡིག་པ་བྱེད་པ་དག། སྡིག་མི་བྱེད་བས་བསྟེན་ན་ཡང། །སྡིག་པ་བྱེད་པར་དོགས་སྐྱེ་ཞིང། །མི་སྙན་པ་ཡང་འཕེལ་བར་འགྱུར། ཞེས་དང། དགེ་བཤེས་སྟོན་པའི་ཞལ་ནས། ཐ་མ་ཞིག་
གྲོགས་བཟང་པོ་དང་འགྲོགས་ཀྱང་འབྲིང་ལས་མི་ཐིང། རབ་ཅིག་ཐ་མ་དང་འགྲོགས་ན་ཐ་མར་འགྲོ་བ་ལ་ཚེགས་མེད་གསུང། གསུམ་པ་བསམ་པས་བསྟེན་པ་ལ་གཉིས་ལས་དང་པོ་རྩ་བ་དད་པ་སྦྱང་བ་ནི། དགེ་བའི་བཤེས་གཉེན་རྣམས་མདུན་དུ་གསལ་
པར་དམིགས་ནས། བདག་གི་དགེ་བའི་བཤེས་གཉེན་འདི་རྣམས་སངས་རྒྱས་དངོས་ཡིན་ཏེ། ཡང་དག་པར་རྫོགས་པའི་སངས་རྒྱས་ཀྱིས། རྒྱུད་སྡེ་རིན་པོ་ཆེ་རྣམས་སུ་རྒྱལ་བ་རྡོ་རྗེ་འཆང་གིས་སྙིགས་མའི་དུས་སུ་དགེ་བའི་བཤེས་གཉེན་གྱི་སྐུའི་རྣམ་པར་
བསྟན་ནས་སེམས་ཅན་གྱི་དོན་མཛད་པར་གསུངས་པ་བཞིན་དུ། བདག་གི་དགེ་བའི་བཤེས་གཉེན་འདི་རྣམས་སངས་རྒྱས་དངོས་རང་ཡིན་སྙམ་དུ་བསམ། འོ་ན་རྒྱུད་སྡེ་རྣམས་སུ་རྒྱལ་བ་རྡོ་རྗེ་འཆང་གིས་སྙིགས་མའི་དུས་སུ་དགེ་བའི་བཤེས་གཉེན་གྱི་སྐུའི་
རྣམ་པར་བསྟན་ནས་སེམས་ཅན་གྱི་དོན་མཛད་པར་གསུངས་པ་ཇི་ལྟར་ཡིན་ཞེ་ན། དེ་ལྟར་གསུངས་ཏེ། ཀྱེ་རྡོར་ལས། ཕྱི་མའི་དུས་སུ་གྱུར་པ་ན། །ད་ཉིད་སློབ་དཔོན་གཟུགས་ཀྱི་སྐུ། ཞེས་དང། གུར་ལས། གང་ཉིད་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་

[024B] །སེམས་ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། ཞེས་དང། གཞན་ཡང། ལྔ་བརྒྱ་ཐ་མར་གྱུར་པ་ན། །ང་ཉིད་སློབ་དཔོན་གཟུགས་སུ་འཛིན། །ང་ཡིན་སྙམ་དུ་ཡིད་བྱོས་ལ། །དེ་ཚེ་དེ་ལ་གུས་པ་བསྐྱེད་ཅེས་དང། མ་འོངས་
ཐ་མའི་དུས་སུ་ནི། །ང་ནི་བྱིས་པའི་གཟུགས་དང་ནི། །སྣ་ཚོགས་ཐབས་ཀྱིས་གཟུགས་སུ་སྟོན། ཞེས་དང། སློབ་དཔོན་དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ་ཞེས་བླ་མ་དང་རྡོ་རྗེ་འཆང་དབྱེར་མེད་དུ་བལྟ་དགོས་པ་ལ་བླ་མ་ལས་ལྷག་པའི་རྡོ་རྗེ་འཆང་ཞིག་ཡོད་པར་
འདོད་ན་ནི་གང་ཟག་དེའི་རྒྱུད་ལ་དངོས་གྲུབ་གང་ཡང་མི་འཐོབ་སྟེ། བྱ་ཡུལ་བ་ནས་བརྒྱུད་པའི་ལམ་རིམ་ལས། དེ་ཡང་བླ་མ་བས་བཟང་པའི་རྡོ་རྗེ་འཆང་དམ་ཡི་དམ་གྱི་ལྷ་ཞིག་ལོགས་སུ་ཡོད་པར་འདོད་ན་ནི། གང་ཟག་དེའི་རྒྱུད་ལ་དངོས་གྲུབ་གང་ཡང་མི་འཐོབ་པོ་
ཞེས་དང། མར་པས་ནཱ་རོའི་དྲུང་དུ་གཟིམས་པའི་ཐོ་རངས་པཎ་ཆེན་ནཱ་རོ་པས་ནམ་མཁའ་ལ་ཡི་དམ་དགྱེས་པ་རྡོ་རྗེ་རྟེན་དང་བརྟེན་པར་བཅས་པའི་དཀྱིལ་འཁོར་སྤྲུལ་ནས་བུ་མར་སྟོན་ཆོས་ཀྱི་བློ་གྲོས་མཉལ་བར་ཡར་ལ་ལོངས་དང་ནམ་མཁའ་ལ་ཁྱེད་རང་གི་ཡི་
དམ་དགྱེས་པ་རྡོ་རྗེ་རྟེན་དང་བརྟེན་པར་བཅས་པའི་དཀྱིལ་འཁོར་ཡང་བབས་འདུག་ཁྱད་ངལ་ཕྱག་འཚལ་ལམ་ཡི་དམ་ལ་ཕྱག་འཚལ་གསུངས་པས། མར་པས་ཡི་དམ་དགྱེས་བ་རྡོ་རྗེ་རྟེན་དང་བརྟེན་པར་བཅས་པ་ལ་ཕྱག་བཙལ་བས། ནཱ་རོའི་ཞལ་ནས། བླ་མ་མེད་
པའི་གོང་རོལ་ན། །སངས་རྒྱས་བྱ་བའི་མིང་ཡང་མད། །བསྐལ་བ་སྟང་གི་སངས་རྒྱས་ཀྱང། །བླ་མ་དག་ལ་བརྟེན་ནས་བྱུང། །ཡི་དམ་བླ་མའི་སྦྲུལ་པ་ཡིན། །གསུངས་ཤིང་དཀྱིལ་འཁོར་ཐུགས་ཀར་ཐིམ། དེའི་རྟེན་འབྲེལ་གྱི་གནད་ཀྱིས་ད་ཁྱོད་ལ་མི་རྒྱུད་རིང་པོ་མི་ཡོང་

[025A]༄༅། །སྟེ༑ རྟེན་འབྲེལ་དེ་ཡང་སེམས་ཅན་གྱི་སྐལ་བ་ཡིན་གསུངས། གཞན་ཡང་སངས་རྒྱས་རྣམས་ཀྱིས་རང་རང་གི་སྐལ་བ་དང་འཚམ་པར་སྣ་ཚོགས་པའི་གཟུགས་སུ་སྟོན་པར་མཛད་དེ། ཡབ་སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་
དང༑ ༑ལ་ལར་བདུད་ཀྱི་ཆ་བྱད་ཀྱིས། །སེམས་ཅན་རྣམས་ཀྱི་དོན་མཛད་དེ། །འཇིག་རྟེན་རྣམས་ཀྱིས་རྟོགས་མི་ནུས། །བུད་མེད་ཆ་བྱད་སྤྱོད་པ་མཛད། །དུད་འགྲོའི་སྐྱེ་གནས་ནའང་གདའ། །འདོད་ཆགས་མི་མངའ་ཆགས་པའི་ཚུལ། །འཇིགས་པ་མི་མངའ་འཇིགས་པ་
ལྟར༑༑ རྨོངས་མེད་རྨོངས་པའི་ཚུལ་བསྟན་ཏེ། །སྨྱོས་པ་མ་ལགས་སྨྱོས་པའི་ཚུལ། །ཞི་བ་མ་ལགས་ཞ་བ་ལྟར། །རྣམ་པར་འཕྲུལ་པ་སྣ་ཚོགས་ཀྱིས། །སེམས་ཅན་རྣམས་ནི་འདུལ་བར་མཛད། ཅེས་གསུངས། ངེས་ན་བདག་དང་མ་སེམས་ཅན་ཐམས་ཅད་ཀྱིས་
དགེ་བའི་བཤེས་གཉེན་འདི་རྣམས་ཐུབ་དབང་རྡོ་རྗེ་འཆང་དངོས་སུ་མཐོང་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་ཁྱད་པར་དུ་ཡང་དགེ་བའི་བཤེས་གཉེན་འདི་རྣམས་ཐུབ་དབང་རྡོ་རྗེ་འཆང་ལ་དངོས་སུ་མཐོང་བ་ལ་གེགས་བྱེད་ཀྱི་སྡིག་སྒྲིབ་ཐམས་ཅད་སྦྱངས། ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་དགེ་བའི་བཤེས་གཉེན་འདི་རྣམས་ཐུབ་དབང་རྡོ་རྗེ་འཆང་དངོས་སུ་མཐོང་བའི་རྟོགས་པ་ཁྱད་པར་ཅན་རང་གཞན་སེམས་

[025B] འོ་ན་སངས་རྒྱས་ནི་སྐྱོན་ཀུན་ཟང་ཡོན་ཏན་ཀུན་ལྡན་ཡིན་ལ། བདག་གི་དགེ་བའི་བཤེས་གཉེན་འདི་རྣམས་ལ་དུག་གསུམ་གྱིས་ཀུན་ནས་བསླངས་པའི་སྐྱོན་འདི་དང་འདི་ལྟ་བུ་འདུག་པས་སངས་རྒྱས་རང་མ་ཡིན་ནོ་སྙམ་ན་
དེ་ནི་རང་སྣང་མ་དག་པའི་དབང་གིས་ཡིན་ཏེ། སྔོན་ཡང་རང་ཉིད་སྣང་བ་མ་དག་པའི་དབང་གིས། ལེགས་པའི་ཀརྨས་སྟོན་པ་སངས་རྒྱས་ཀྱི་མཛད་པ་ཐམས་ཅད་ཟོག་འབའ་ཞིག་ཏུ་མཐོང་བ་དང། ཐོགས་མེད་ཀྱིས་རྗེ་བཙུན་བྱམས་པ་ཁྱི་མོར་མཐོང་བ་དང། མཻ་ཏྲི་
པས་རྣལ་འབྱོར་གྱི་དབང་ཕྱུག་ཤ་བ་རི་པ་ཕག་གསོད་པ་སོགས་མི་འཚམས་པ་བྱེད་པར་མཐོང་བ་དང། ནཱ་རོས་ཏཻ་ལོ་པ་ཉ་གསོན་བསྲེགས་མཛད་པ་སོགས་སྨྱོན་པའི་སྤྱོད་པར་མཐོང་བ་དང། དགེ་ཚུལ་འཚེམ་བུ་བས་རྡོ་རྗེ་ཕག་མོ་མཛེ་མོར་མཐོང་བ་དང། སློབ་དཔོན་
རྡོ་རྗེ་དྲིལ་བུ་པས་རྡོ་རྗེ་ཕག་མོ་ཕག་རྫི་མོར་མཐོང་བ་དང། སློབ་དཔོན་སངས་རྒྱས་ཡེ་ཤེས་ཞབས་ཀྱིས་སློབ་དཔོན་འཇམ་དཔལ་བཤེས་གཉེན་ཞིང་རྨོ་བའི་མགོ་ལ་ཆོས་གོས་དཀྲིས་པའི་ཁྱིམ་བཙུན་ཞིག་ཏུ་གཟིགས་པ་དང། ཚོང་དཔོན་གྱི་བུ་གཞོན་ནུ་ནོར་བཟང་
གིས་དྲང་སྲོང་རྒྱལ་བའི་དྲོད་ཀྱི་སྐྱེ་མཆེད་ཀྱི་གདམས་ངག་ལྟར་རྒྱལ་པོ་མེ་ལ་བྱང་ཆུབ་སེམས་དཔའི་སྤྱོད་པ་ཞུབ་ལ་ཕྱིན་པས་རྒྱལ་པོ་མེ་རྒྱལ་ཁྲིམས་ཀྱི་བྱ་བ་བྱེད་པ་དང་ཐུག་སྟེ་རྒྱལ་བོ་ནི་རིན་པོ་ཆེས་སྤྲས་པའི་ཁྲི་ཆེན་པོ་ཞིག་གི་སྟེང་ན་འདུག་བློན་པོ་སྟོང་ཕྲག་བཅུ་
དང་གཤེད་མའི་མི་དམྱལ་སྲུངས་འདྲ་བ་འཇིགས་འཇིགས་རྣམས་ཀྱིས་མིག་འདོན་རྐང་ལག་གཅོད་པ་སོགས་ཀྱི་ཁྲིམས་གཅོད་བྱེད་པ་མཐོང་བ་ན། རྒྱལ་པོ་མེ་འདི་ལ་ཆོས་དགེ་བ་ནི་མེད་སྡིག་པ་འབའ་ཞིག་བྱེད་པས་བྱང་ཆུབ་སེམས་དཔའི་སྤྱོད་པ་ལྟ་གལ་ཡོད་སྙམ་

[026A]༄༅། །དུ་བས་མ་པན་ནམ་མཁའ་ནས་ལྷ་རྣམས་ཀྱིས་ཁྱོད་དྲང་སྲོང་རྒྱལ་བའི་དྲོད་ཀྱི་སྐྱེ་མཆེད་ཀྱི་གདམས་ངག་མི་དྲན་ནམ་ཞེས་སྨྲས་སོ། །དེ་ནས་ཚོང་དཔོན་གྱི་བུ་གཞོན་ནུ་ནོར་བཟང་གིས་རྒྱལ་པོ་མེ་ལ་སྐོར་བ་ལན་གསུམ་བྱས་པས་རྒྱལ་པོ་མེས་ཚོང་དཔོན་
གྱི་བུ་གཞོན་ནུ་ནོར་བཟང་ནང་དུ་ཁྲིད་ནས། ད་ནི་བྱང་ཆུབ་སེམས་དཔའི་རྣམ་པར་ཐར་པ་སྒྱུ་མའི་རོལ་པ་བརྙེས་པ་སྟེ། ངའི་ཡུལ་ན་གནས་པ་རྣམས་ཕལ་ཆེར་མི་དགེ་བ་སྣ་ཚོགས་སྤྱོད་པས་གསོད་པའི་གཤེད་མར་སྦྲུལ་པའི་མི་རྣམས་ཀྱིས་གསོད་བྱའི་མིར་སྤྲུལ་པ་
རྣམས་གསོད་པར་ཡོངས་སུ་བསྟན་པས་ངའི་ཡུལ་ན་གནས་པ་རྣམས་ཉིས་པས་འཇིགས་ཤིང་སྐྱོ་བའི་ཤུགས་ཐོབ་པར་གྱུར་ཏོ། ཞེས་དང། འཕགས་པ་ཐོགས་མེད་ཀྱིས་བྱང་ས་ལས། བྱང་ཆུབ་སེམས་དཔས་རྒྱལ་པོ་སྡིག་ཅན་གྱི་རྒྱལ་སྲིད་ཕྲོགས་ཏེ་རང་གིས་
རྒྱལ་སྲིད་ཆོས་བཞིན་དུ་བསྐྱངས་བར་གསུངས་པ་དང། ལི་ཡུལ་གྱི་དགེ་ཚུལ་གཉིས་ཀྱིས་རྗེ་བཙུན་འཇམ་དབྱངས་ལོ་བཅུ་གཉིས་སུ་བསྒྲུབས་ཀྱང་ཞལ་མ་གཟིགས་པས། འཕགས་པ་ཐུགས་རྗེ་རེ་ཆུང་བྱས་བས། རྗེ་བཙུན་འཇམ་དབྱངས་ནམ་མཁར་བྱོན་ནས་
ད་དང་ཁྱེད་ལ་ལས་འབྲེལ་མེད། འཕགས་པ་ཐུགས་རྗེ་ཆེན་པོ་ཁ་བ་ཅན་ན་སྲོང་བ་ཙན་སྒམ་བོར་སྒྱེ་བ་བཞེས་ནས་ཡོད་དེར་སོང་གསུངས་པས་བོད་དུ་འོངས་ནས། སྟོད་ལུང་གི་མདར་རྒྱལ་པོས་ཆད་པས་བཅད་པའི་མགོ་དང་རྐང་ལག་དང། དན་འབག་གི་གུར་
གསེ་བ་བན་མགོ་བོའི་རབ་དང། མིག་གི་ཕང་བོ་དང། རྐང་ལས་གི་འབལ་ཁང་མཐོང་བས་འཇམ་དཔལ་ཡང་བདུད་དུ་ཐལ། སྤྲུལ་བ་ཅིའི་སྦྲུལ་བ། སྲོག་གཅོད་ཀྱི་རྒྱལ་པོར་འདུག་སྙམ་དུ་ཕྱིར་ལོག་པ་དང། རྒྱལ་པོས་སླར་བཀུག་ནས་མཇལ་བས། དབུའི་ཐོད་

[026B] ང་བོད་ཀྱི་ཨཱརྱ་བ་ལོ་ཡིན། ཁྱེད་གཉིས་འཇིགས་མི་དགོས་ཀྱི་གསུངས། འོ་ན་སེམས་ཅན་འདི་ཙམ་གྱི་སྲོག་གཅོད་པ་ཨཱརྱ་པ་ལོ་ཐུགས་རྗེ་ཆེན་པོ་ཡིན་པ་ལ་ཟེར། ངས་རྒྱལ་སྲིད་བཟུངས་ནས་སེམས་ཅན་ལ་གནོད་པ་སྦུ་ཙམ་ཡང་
སྐྱེལ་མ་མྱོང། ངའི་གདུལ་བྱ་འདི་རྣམས་ཞི་བས་མི་ཐུལ་བས། སྦྲུལ་པའི་མི་ལ་སྤྲུལ་པའི་ཆད་པ་གཅོད་པ་ཡིན། ད་ཁྱེད་གཉིས་གང་འདོད་དྲིས་པ་ལ་སྔར་གྱི་ཡུལ་དུ་སླེབ་པ་ཞིག་འདོད་ཟེར། འོ་ན་རྒྱགས་ཕྱེའི་སྣོད་བྱེ་མས་ཁོངས་ལ་ཉོལ་ཅིག་གསུངས་པས། དེ་
ལྟར་བྱས་པས་རང་གི་ལི་ཡུལ་གྱི་བྲག་ཕུག་གི་སྒོ་རྩ་ན་ཉི་མ་ལྷག་ཤད་ནས་འདུག་ཅིང་བྱེ་མ་ཡང་གསེར་དུ་གྱུར་ནས་འདུག་དགེ་ཚུལ་གཉིས་ཀྱིས་དང་པོར་ལོག་རྟོག་མ་སྐྱེས་ན་ཕྱག་རྒྱ་ཆེན་པོ་མཆོག་གི་དངོས་གྲུབ་འཐོབ་རྒྱུ། ཚེ་དེ་ལ་དངོས་གྲུབ་དེ་ལས་མ་ཐོབ་
སྐྱེ་བ་འདིའི་འོག་རོལ་ཏུ་དགྲ་བཅོམ་པ་རྒྱན་མེད་འཐོབ་གསུང་བ་དང། མར་པས་རྗེ་བཙུན་མིད་ལའི་ལས་སྒྲིབ་སྦྱོང་ཕྱིར་དུ་མར་པའི་སྐུ་མཁར་དགུ་ཐོག་མ་གྲངས་དེ་ཙམ་ཞིག་ཁོང་རང་གཅིག་པུས་སྐུ་རྒྱབ་ལ་སྒལ་བ་བྱུང་བྱུང་ལས་བྱེད་དུ་བཅུག་སློབ་མ་གཞན་
གྱིས་དབང་ཞུ་བའི་དབང་གྲལ་ནས་ཕྱུང་བའི་དུས་སུ་མིད་ལའི་ཐུགས་དགོངས་ལ་ད་ད་ལྟ་རངས་སའི་གཏིང་ལ་དིམ་སོང་ན་སྙམ་པའི་ཡིད་ཆད་མང་དུ་བཏང་བ་རྣམས་ཀྱང་རྗེ་བཙུན་མིང་ལའི་ལས་སྒྲིབ་ཁོ་ན་སྦྱོང་བའི་ཕྱིར་དུ་མ་གཏོགས། མར་པ་རང་ལ་ངང་འདོད་འཁྲི་བ་
གཏན་ནས་མེད་པ་བཞིན་བདག་གི་དགེ་བའི་བཤེས་གཉེན་འདི་རྣམས་ཀྱིས་མཛད་སྤྱོད་སྣ་ཚོགས་ཤིག་མཛད་པ་འདི་ལ་ཐུགས་དགོངས་ཅི་འདྲ་ཞིག་ཡོད་དམ་མི་ཤེས་པས། དེས་ན་བདག་དང་སེམས་ཅན་ཐམས་ཅད་ཀྱི་རྒྱུད་ལ་དགེ་བའི་བཤེས་གཉེན་འདི་རྣམས་

[027A]༄༅། །ལ་སྐྱོན་རྟོག་གི་བློ་སྐད་ཅིག་ཙམ་ཡང་མི་སྐྱེ་ཞིང་ཅི་མཛད་ཡོན་ཏན་དུ་མཐོང་བའི་དད་བ་ཆེན་པོ་བདེ་བླག་ཏུ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དུ་ཡང་དགེ་བའི་བཤེས་གཉེན་གྱིས་ཅི་མཛད་ཡོན་ཏན་དུ་མཐོང་བའི་དད་པ་ཆེན་པོ་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ནད་
གདོན་དང་བཅས་པ་ཐམས་ཅད་བྱང་ཞིང་དག་དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ། འདི་དག་གི་སྐབས་ཀྱི་འགལ་རྐྱེན་ནི། བླ་མ་ལ་ལ་ནི་ཐུགས་གཏུམ། ལ་ལ་ནི་ཕྱོགས་ལྷུང་ཆེ། ལ་ལ་ནི་སེར་སྣ་ཆེ། ལ་ལ་ནི་
བསླབ་པ་ལ་གཡེལ། ལ་ལ་ནི་མཁྱེན་པ་ཆུང་སྙམ་པ་རྣམས་ཡིན། དེ་ཡང་བླ་མ་གང་ལ་ཅུང་མ་དད་པ་རྣམས་ལ་རེ་རེ་ནས་དམིགས་ཀྱིས་བཀར་ནས་སྔར་དྲངས་པའི་མདོ་རྒྱུད་རྣམས་ཀྱི་ལུང་དོན་ལ་ཞིབ་ཏུ་དཔྱད་ནས་སྐྱོན་རྟོག་གི་བློ་རྣམས་དགག་ཅིང་དད་པ་ལྷང་ལྷང་མ་
སྐྱེས་བར་དུ་སྒོམ་པ་ནི་གནད་ཡིན་གསུང། གཉིས་པ་བཀའ་དྲིན་ཆེན་པོ་རྗེས་སུ་དྲན་པ་ནི། རང་གི་དགེ་བའི་བཤེས་གཉེན་རྣམས་མདུན་དུ་གསལ་བར་དམིགས་ནས། བདག་གི་དགེ་བའི་བཤེས་གཉེན་འདི་རྣམས་བདག་ལ་བཀའ་དྲིན་ཤིན་ཏུ་ཆེ་སྟེ་བདག་གིས་
འཁོར་བ་དང་ངན་སོང་གི་སྡུག་བསྔལ་མཐའ་དག་སྤངས་པའི་ཐར་པ་མཆོག་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་བདེ་བླག་ཏུ་སྟེར་བར་བྱེད་པའི་ལམ་ཟབ་མོ་ཁོང་དུ་ཆུད་པ་འདི་དགེ་བའི་བཤེས་གཉེན་འདི་རྣམས་ཀྱི་བཀའ་དྲིན་ཡིན། དེ་ཡང་སྔོན་

[027B] མར་མེ་སྟོང་བཙུགས་པ་དང། ཆོས་ཀྱི་ཕྱིར་དུ་རང་གི་བཙུན་མོ་ཡིད་དུ་འོང་བ་དང་སྲས་གཅས་པ་གནོད་སྦྱིན་གཏུམ་བོ་ཟར་བཅུག་
པ་དང། དཔལ་ལྡན་ཨ་ཏི་ཤས་བླ་མ་གསེར་གླིང་པ་ལ་བྱང་ཆུབ་ཀྱི་སེམས་ཀྱི་གདམས་ངག་གསན་པའི་ཕྱིར་དུ་རྒྱ་མཚོའི་སྟེང་ལ་གྲུ་རྫིངས་བཅས་ནས་ཟླ་བ་བཅུ་གསུམ་གྱི་བར་དུ་བྱོན་པ་དང། སྔོན་གྱི་ལོཙྪ་བ་རྣམས་ཀྱིས་ཀྱང་རྒྱ་གར་གྱི་ཡུལ་ཐང་ཆེན་པོ་བགྲོད་ཉེན་ཆེ་
ལ་གཅན་གཟན་དང་དུག་སྦྲུལ་མང་ཞིང་འཇིགས་པ་ཆེ་བ་ལ་ལུས་སྲོག་ཁྱད་དུ་བསད་ནས་བྱོན་པ་ཡིན་ཏེ། ནགས་འཐུག་པོ་ཞིག་ལ་ཐོན་དུས་མེད། །ལ་རིང་བོ་ཞིག་ལ་བགྲོད་དུས་མེད། །གཅན་འཕྲང་དང་ཆུ་ལ་ཐར་དུས་མེད། །ཤིང་སྡོང་པོ་མི་རོ་རེངས་པ་འདྲ། །ལམ་དེ་
ཀུན་གྱི་ཚ་གྲང་བཤད་ཙ་ན། །དུས་ད་ལྟ་དྲན་ཡང་གློ་སྙིང་འདར། ཞེས་གསུངས་བ་ལྟར་གྱི་དཀའ་སྤྱད་དེ་ལྟ་བུ་མཛད་མོད་ཀྱང་རང་རེའི་དགེ་བའི་བཤེས་གཉེན་འདི་རྣམས་ཀྱིས་དེ་ལྟ་བུའི་དཀའ་སྤྱད་ལ་མི་ལྟོས་པར་གདམས་ངག་རྣམས་ཕས་བུ་ལ་སྤས་གསང་མེད་པར་
སློབ་པ་བཞིན་དུ་ཚུལ་བཞིན་དུ་སློབ་པར་མཛད་པས་བཀའ་དྲིན་ཤིན་ཏུ་ཆེ། དེ་ཡང་ཇོ་བོའི་ཞལ་ནས། ཁྱེད་ཀྱིས་དཀའ་བ་མ་བྱས་པར་ཆོས་ཟབ་མོ་རྙེད་པ་དོན་རེ་ཆེ་ཡིད་ལེགས་པར་སྤྱོད་ཅིག་གསུང་བ་དང། དེ་ཡང་དཔེར་ན་མི་ཞིག་གིས་དུག་ཀྱང་ཟོས་ཟས་ཀྱང་ཟོས་ཏེ་
འཆི་བ་ལ་ཐུག་པའི་ཚེ་སྨན་པ་མཁས་པ་ཞིག་གིས་དུ་གཟོས་པ་དེ་སྐྱུགས་སུ་བཅུག་ཟས་ཟོས་པ་དེ་སྨན་དུ་བསྒྱུར། སྨན་ཟོས་པ་དེ་འཆི་མེད་ཀྱི་བདུད་རྩིར་བསྒྱུར་ན་ནད་པ་དེ་ལས་དོན་ཆ་བ་དང་སྨན་པ་དེ་ལས་དྲིན་ཆེ་བ་མེད། དེ་བཞིན་དུ་བླ་མ་མཚན་ཉིད་དང་ལྡན་བ་ཞིག་

[028A]༄༅། །གིས་སློབ་མ་མཚན་ཉིད་དང་ལྡན་བ་ཞིག་ངན་འགྲོར་སྐྱེ་འགྱུར་གྱི་ལས་བསགས་པ་རྣམས་སྟོབས་བཞིའི་སྒོ་ནས་བཤགས་སུ་བཅུག་བསྡམ་དུ་བཅུག་ཆོ་འདིའི་དོན་དུ་བྱས་པའི་དགེ་རྩ་རྣམས་ཕྱི་མའི་དོན་དུ་བསྒྱུར། ཕྱི་མ་ལྷ་མིའི་དོན་དུ་བྱས་པའི་
དགེ་བ་རྣམས་ཐར་པ་དང་ཐམས་ཅད་མཁྱེན་བའི་རྒྱུར་བསྔོར་བཅུག་ན། སློབ་མ་དེ་ལས་དོན་ཆེ་བ་དང་བླ་མ་དེ་ལས་བཀའ་དྲིན་ཆེ་བ་མེད། རང་རེའི་དགེ་བའི་བཤེས་གཉེན་རྣམས་ཀྱིས་ནི་མུ་གེ་ཉམ་ཐག་པས་འཆི་བ་ལ་ཐུག་བའི་ཆོ་གཟན་བྱིན་ནས་གསོ་བ་ལྟར་
སངས་རྒྱས་དང་བྱང་སེམས་གོང་མ་རྣམས་ཀྱིས་དངོས་སུ་ཆོས་གསུང་བའི་ཡུལ་དུ་མ་གྱུར་པ་ལ་ཐོས་བསམ་སྒོམ་གསུམ་བྱེད་ལུགས་སོགས་བསླབས་ནས་ལམ་ཟབ་མོའི་གནད་རྟོགས་སུ་བཅུག་པས་བཀའ་དྲིན་ཤིན་ཏུ་ཆེ། དོན་འདི་ལ་དགོངས་ནས། མགོན་
པོ་ཀླུ་སྒྲུབ་ཀྱིས་རིམ་ལྔ་ལས། འདི་ནི་རང་བྱུང་བཅོམ་ལྡན་འདས། །ལྷག་བའི་ལྷ་ནི་གཅིག་བུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག་ཅེས་གསུངས། དེ་ལྟར་བཀའ་དྲིན་ཤིན་ཏུ་ཆེ་བ་ལ་བཀའ་དྲིན་རྗེས་སུ་དྲན་པའི་གུས་བ་དང་བྱས་པ་
དྲིན་དུ་གཟོ་བ་མེད་ན། འཇམ་དཔལ་སྤྱན་རས་གཟིགས་དངོས་སུ་བྱོན་ནས་རང་ལ་ཆོས་བསྟན་ཀྱང་རང་རྒྱུད་ལ་ཡོན་ཏན་གྱི་རྣམ་པ་གང་ཡང་མི་སྐྱེ་སྟེ། བོ་ཏོ་བའི་པེའུ་བུམ་སྔོན་པོ་ལས། བླ་མ་བྱིན་རླབས་ཆེ་དང་ཆུང་བ། །དངོས་ལ་མ་ཡིན་རང་ལ་རག་ལས། །བྱས་
གཟོ་མེད་ཅིང་ཡིད་མ་ཆེས་ན། །འཇམ་དཔལ་སྤྱན་རས་གཟིགས་དངོས་བྱོན་ཡང། །དེ་ཡི་དོན་དུ་ཅིར་ཡང་མི་འགྱུར། །དེ་ལ་ཡིད་ཆེས་གུས་ཤིང་བྱས་གཟོ། །ཡོན་ཏན་རྫོགས་བའི་བླ་མ་མིན་ཡང། །དེ་ལ་དེ་ཡི་བྱིན་གྱིས་བརླབས་འཇུག་དེ་བས་ཡིད་ཆེས་བྱས་

[028B] ཞེས་དང། བླ་མ་དགྭ་ལ་གུས་པ་མེད་ན། །སངས་རྒྱས་ཉིད་ལ་བརྟེན་ཡང་མི་ཕན། ཞེས་དང། དེ་བས་མ་ཁེངས་བླ་མར་གུས་པ། །དེ་ནི་དེ་ལ་དོ་གལ་ཆེ་གསུང། ཞེས་གསུངས་བའི་ཕྱིར། ངེས་ན་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་དགེ་
བའི་བཤེས་གཉེན་གྱི་བཀའ་དྲིན་རྗེས་སུ་དྲན་པའི་གུས་པ་ཆེན་པོ་བདེ་བླག་ཏུ་སྐྱེས་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་བའི་  ྾ ། དེ་དང་དེའི་གེགས་བྱེད་སྦྱངས་
དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་  ྾ ། འདིར་བླ་མའི་བཀའ་དྲིན་དྲན་ཚུལ་ནི། བདག་ལ་བླ་མ་འདིས་ཆོས་འདི་གནང་བའི་དུས་སུ་སྐྱོན་འདི་དང་འདི་ཐོན། ཉེས་སྤྱོད་འདི་ལས་ལོག་དད་བལ་སོགས་པའི་ཡོན་ཏན་འདི་དང་འདི་སྐྱེས། སྔར་མ་ཐོས་
བའི་ཆོས་འདི་གསར་དུ་ཐོས། སྔར་མ་རྟོགས་པའི་དོན་འདི་རྟོགས། ཐུགས་བརྩེ་བའི་དབང་གིས་ཟས་གོས་གནས་མལ་འདི་དང་འདི་ལྟ་བུ་གནང། འཕྲལ་ཕུགས་ཀྱི་བསླབ་སྟོན་ཤ་ཚར་སྦྱར་བ་འདི་འདྲ་ལྷུག་བར་གསུངས་བས་བཀའ་དྲིན་ཤིན་ཏུ་ཆ་སྙམ་དུ་བཀའ་དྲིན་
ཡོད་པ་རྣམས་འཕྲེང་བ་ལ་བཤར་ནས་བཀའ་དྲིན་དྲན་པར་བྱེད། བཀའ་དྲིན་དེ་ལྟ་བུ་ཡོད་བཞིན་དུ་རྗིས་སུ་དྲན་པའི་གུས་པ་མི་བྱེད་ན། བདག་ཉིད་མ་རབས་ངན་པ་ཐ་ཆད་ཡིན་ཏེ། ཀླུའི་རྒྱལ་བོ་རྔ་སྒྲའི་ཚིགས་བཅད་ལས། རི་རྣམས་དང་ནིས་རྣམས་དང། །རྒྱ་མཚོ་བདག་
གི་ཁུར་མིན་གྱི། །བྱས་པ་མི་གཟོ་གང་ཡིན་པ། །དེ་ནི་བདག་གི་ཁུར་ཆེན་ཡིན། །ཞེས་དང། བཟང་ལ་ལན་ཡོད་བཟང་པོ་སྟེ། །དྲིན་གཟོ་མེད་པ་ངན་བ་ཡིན། ཞེས་རྗེ་བཙུན་ས་བཎ་གསུང། བཞི་པ་སྦྱོར་བས་བསྟེན་ཚུལ་ནི། དགེ་བའི་བཤེས་གཉེན་རྣམས་མདུན་དུ་གསལ་

[029A]༄༅། །བཞིན་པའི་ངང་ནས། བླ་མ་ལ་ཟང་ཟིང་དབུལ་བ། ལུས་ཀྱིས་བསྙེན་བཀུར་བ། བཀའ་བཞིན་སྒྲུབ་པའི་མཆོད་བས་མཉེས་བར་བྱ་བ་གསུམ་ཡོད་པ་ལས་བླ་མ་ལ་ཟང་ཟིང་དབུལ་བ་ནི། རང་གིས་གང་བཟང་བཟང་ནས་དབུལ་དགོས། བཟང་པོ་ཡོད་བཞིན་
དུ་ངན་པ་ཕུལ་ན་དམ་ཚིག་ཉམས་པའི་ཉེས་པ་འོང་སྲིད། འོན་ཀྱང་རང་ལ་ངན་བ་ལས་མེད་པའམ། བླ་མ་རང་ངན་པ་དེ་ལ་དགྱེས་ནང་ན་པ་ཕུལ་ཀྱང་ཉེས་པ་མེད། བླ་མ་ལ་ལུས་ཀྱི་སྒོ་ནས་བསྙེན་བཀུར་བ་ནི། བསྐུ་མཉེ་དྲིལ་ཕྱི་བསྙུང་གཡོག་སོགས་བསྒྲུབས་པས་
ཡོན་ཏན་དཔག་མེད་འཐོབ་པ་རྗེས་སུ་དྲན་པ་སོགས་ཡིན་ཏེ། ས་སྐྱ་པཎ་ཆེན་གྱི་ཞལ་ནས། ཁོ་བོ་གཞོན་ནུའི་དུས་ན་བླ་མའི་རྣལ་འབྱོར་བསྒོམས་ནས་བླ་མའི་སྒྲུབ་པ་ཞིག་བྱེད་ལགས་པས་བླ་མའི་རྣལ་འབྱོར་ཞིག་གནང་བར་ཞུ་བྱས་པས། རྗེ་བཙུན་གྲགས་པ་
རྒྱལ་མཚན་གྱི་ཞལ་ནས། ཁྱོད་ཀྱིས་ང་ལ་སངས་རྒྱས་ཀྱི་འདུ་ཤེས་མི་སྐྱེ་ཁུ་བོའི་འདུ་ཤེས་སྐྱེ་སྟེ་ལུས་ལོངས་སྤྱོད་ཀྱི་སྒོ་ནས་བླ་མའི་ཕྱོགས་སུ་དཀའ་ཐུབ་མི་ནུས་གསུངས་ནས་གང་དུ་མ་བཞེད། ཕྱིས་ཁོ་བོ་ལ་འཆི་ལྟས་འཇིགས་པ་ཞིག་ཀྱང་བྱུང། ཁམས་
ཀྱང་མ་བདེ་པ་ལ། དེ་སྐབས་བླ་མ་ཡང་སྐུ་ཁམས་མ་བདེ་བ་ཞག་འགའ་བྱུང། དེ་དུས་ངས་ཉིན་མཚན་རྒྱུན་མ་ཆད་པར་གཉིད་དང། བཟས་ཀྱི་འདུ་ཤེས་མ་བྱས་བར་བསྙུང་གཡོག་ཞབས་ཏོག་བྱས་བས་དེས་སྡིག་པ་ཚབས་ཆེན་དག་པ་འདྲ། དེ་ནས་གཟོད་ཀྱི་
བླ་མའི་རྣལ་འབྱོར་གནང་ནས་བླ་མ་ལ་སངས་རྒྱས་དངོས་ཀྱི་འདུ་ཤེས་སྐྱེས་ནས་སངས་རྒྱས་ཐམས་ཅད་ཀྱི་ངོ་བོ་འཕགས་པ་འཇམ་དཔལ་དུ་དངོས་སུ་མཐོང། དེ་ཉིད་ཀྱིས་འཆི་ལྟས་ལས་ཀྱང་གྲོལ་ཁམས་ཀྱང་ཤིན་ཏུ་བདེ་བ་བྱུང། དེ་ནས་སྒྲ་དང་ཚད་མ་དང་

[029B]སྡེ་སྣོད་གསུམ་པོ་ཐམས་ཅད་ལ་མི་འཇིགས་པའི་སྤོབས་པ་ཐོབ། ལྷ་འདྲེ་མི་གསུམ་ཀུན་ཀྱང་བྱམས་པ་བྱུང། རྒྱ་ནག་རྒྱལ་པོ་ལ་སོགས་པའི་དྲེགས་པ་
ཅན་ཐམས་ཅད་ཀྱིས་ཆོས་ཞུ་བ་དང་གཅིགས་ཆེན་པོ་བྱེད་པའང་བྱུང། ནང་དུ་ཡང་དག་པའི་རྟོགས་བ་སྐྱེས། དེའི་ཚེ་བླ་མས་བསྙུང་བའི་ཚུལ་བསྟན་པ་དེ་ཁོ་བོ་ལ་ཕན་པའི་དོན་དུ་མཛད་པ་ཡིན་པར་གདའ། གཞན་དག་གིས་ཀྱང་དེ་ལྟར་བྱས་ན་ཚོགས་རྒྱ་ཆེན་པོ་
རྫོགས་པ་འདུག་སྟེ་ཞེས་དང། པཎ་ཆེན་ནཱ་རོ་པ་ཆེན་པོས་ཀྱང། ལུས་སྲོག་ཐེད་ལ་བོར་ནས་དཀའ་སྤྱད་དཔག་ཏུ་མེད་པ་མཛད་པས་བཞེད་དོན་གྲུབ་པ་དང། རྗེ་མར་པ་ལོཙྪས་ཀྱང་བླ་མ་པཎ་ཆེན་ནཱ་རོ་པ་ཆེན་པོ་སྐུ་གཤེགས་ཟིན་ནས་དད་པ་ཤུགས་ཆེན་པོས་
བཙལ་བས་བླ་མ་དང་མཛལ་བའི་ལོ་རྒྱུས་དང། རྗེ་བཙུན་མིང་ལས་ཀྱང་མར་བའི་སྐུ་མཁར་དགུ་ཐོག་མ་གྲངས་དེ་ཙམ་ཞིག་ཁོང་རང་གཅིག་བུས་བསྒྲུབས་ཤིང། མཚན་མོ་ཡང་ཡུམ་བདག་མེད་མའི་སྐུ་གཡོག་ཆུ་ལེན་པ། ཡོས་འཐག་པ། མེ་འབུད་པ། ཐལ་
བ་འཕྱག་པ། ཐ་ན་བཞོན་མ་འཇོ་བའི་འཕོང་སྟེགས་ཚུན་ཆད་ཀྱིས་མི་ངལ་བར་བསྙེན་བཀུར་བྱས་བས་དོན་ཐམས་ཅད་གྲུབ་པར་གདའ། ཡང་འབྲོམ་སྟོན་བས་ཇོ་བོ་དང་མཇལ་བའི་དུས་དེ་སྔའི་བྱ་བ་རྣམས་ཆོས་སུ་སོང་ངམ་མ་སོང་ཞུས་པས། ཇོ་བོའི་ཞལ་ནས་
ཁྱོད་ཀྱིས་བླ་མ་སེ་བཙུན་གྱི་གཡོག་བྱས་པ་དེ་ཙམ་ལམ་དུ་སོང་གཞན་ལམ་དུ་མ་སོང་གསུང་བ་དང། ཡང་ཇོ་བོ་ལ། སྟོན་པས་བོད་ལ་སྒོམ་སྒྲུབ་བྱེད་པ་མང་པོ་ཡོད་པ་ལ་ཡོན་ཏན་ཁྱད་པར་ཅན་བརྙེས་པ་མི་བདོག་ཞུས་པས། ཇོ་བོའི་ཞལ་ནས། ཐེག་ཆེན་གྱི་ཡོན་

[030A]༄༅། །ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་ལ་ཁྱེད་བོད་ལ་བླ་མ་ལ་ཐ་མལ་བའི་འདུ་ཤེས་ལས་མེད་གན་སྐྱེ་གསུང། བླ་མ་ལ་ངག་གི་སྒོ་ནས་བསྙེན་བཀུར་བ་ནི། བླ་མའི་ཡོན་ཏན་ཕྱོགས་དང་ཕྱོགས་མཚམས་རྣམས་སུ་སྒྲོགས་པ་
དང༑ བླ་མ་ལ་བསྟོད་དབྱངས་ཀྱིས་གསོལ་བ་འདེབས་པ་དང། ཆོས་རྒྱ་ཆེན་བོ་གསུངས་ན་ལྟ་སྨོས། ཆོས་ཚིགས་བཅད་གཅིག་ཙམ་ལས་མ་གསུངས་ཀྱང་ལེགས་སོ་འབུལ་ཞེས་ཞུ་བ་སོགས་ཡིན། བཀའ་བཞིན་སྒྲུབ་པའི་མཆོད་པས་མཉེས་པར་བྱ་བ་ནི། ཇི་ལྟར་
གསུངས་པ་རྣམས་ཚུལ་བཞིན་དུ་བསྒྲུབ་པ་ཡིན་པས། བདག་གིས་སངས་རྒྱས་དངོས་ཀྱི་དག་བའི་བཤེས་གཉེན་འདི་རྣམས་ཀྱི་ཕྱིར་དུ་ལུས་སྲོག་ལོངས་སྤྱོད་སོགས་ལ་ལྟོས་བ་མེད་བར་གཏོད་ཞིང་ཁྱད་བར་བཀའ་བཞིན་སྒྲུབ་པའི་མཆོད་བས་མཉེས་པར་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་  ྾ ། རང་གཞན་  ྾ ། ཐུན་གྱི་ངོ་བོ་ལ་དེ་དག་གི་བསམ་བ་སྦྱོང་ཞིང། ཐུན་མཚམས་སོགས་སུ་དངོས་སུ་བསྒྲུབ་པར་ནུས་པ་རྣམས་འཕྲལ་
དང་འཕྲལ་དུ་ལག་ལེན་ལ་ཅི་ཐེབས་བྱའོ། །གསུམ་བ་མཇུག་ཏུ་ཇི་ལྟར་བྱ་བ་ནི། སྤྱི་བོའི་བླ་མ་ཐུབ་བའི་དབང་པོ་ལ་དམིགས་ནས། བླ་མ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ་མཆོད་དེ་སྐྱབས་སུ་མཆིའོ་ཞེས་ལན་གང་མང་བརྗོད། དེ་ལྟར་གསོལ་བ་བཏབ་པས་
བླ་མ་ཐུབ་བའི་དབང་པོ་དེ་ཉིད་ལས་རང་འདྲ་གཉིས་པ་ཞིག་ཆད་ནས་རང་ཉིད་ལ་ཐིམ་པས་རང་ཉིད་ཀྱང་བླ་མ་ཐུབ་བའི་དབང་པོའི་སྐུར་ལམ་གྱིས་གྱུར། རང་ཐུབ་པའི་དབང་བོར་གསལ་བའི་ཐུགས་ཀའི་ཧཱུཾ་ལས་འོད་ཟེར་འཕྲོས། མཐའ་སྐོར་ན་ཡོད་བའི་སེམས་ཅན་

[030B] རང་ཐུབ་པའི་དབང་པོར་གསལ་བ་དང། སེམས་ཅན་ཐམས་ཅད་ཐུབ་པའི་དབང་པོར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོ་ཧཱུཾ་
སེར་པོས་མཚན་བའི་མཐའ་སྐོར་དུ་ཨོཾ་མུ་ནི་མུ་ནེ་མཧཱ་མུ་ན་ཡེ་སཱཧཱ། ཞེས་བས་བསྐོར་བ་ལ་དམིགས་ནས་བཟླས་བ་ཅི་མང་བྱ། མཇུག་ཏུ་དགེ་བ་འདི་ཡིས་མྱུར་དུ་བདག་བླ་མ་སངས་རྒྱས་འགྲུབ་གྱུར་ནས། ཞེས་སོགས་བརྗོད། དེ་ལས་བྱུང་བའི་དགེ་བ་རྣམས་གྲུབ་ན་
བཟང་པོ་སྤྱོད་པ་ལ་སོགས་བས་རང་གཞན་གྱི་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་བ་དྲག་པོས་བསྔོ་བར་བྱའོ། །གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་རྟག་ཏུ་དུས་ཆོས་འཕགས་དང། ནཱ་རོས་ཏཻ་ལོ་པ། མར་
པས་ནཱ་རོ། མིད་ལས་མར་པ། འབྲོམ་གྱིས་བླ་མ་སེ་བཙུན་དང་ཇོ་བོ་བསྟེན་ཚུལ་སོགས་དགེ་བའི་བཤེས་གཉེན་བསྟེན་ཚུལ་སྟོན་བའི་གསུང་རབ་དགོངས་འགྲེལ་དང་བཅས་པ་བལྟ་ཞིང། གཞན་མང་པོ་མི་བལྟ། དྲན་ཤེས་དང་ལྡན་པས་དབང་བོའི་སྒོ་སྡོམ་པ་དང་
ཟས་ཀྱི་ཚོད་རིག་པ་དང། མི་ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བ་དང། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱེད་བའོ།།    ༈    དལ་འབྱོར་ལ་སྙིང་པོ་བླང་བའི་ཕྱིར་བསྐུར་
བ༑ སྙིང་པོ་ཇི་ལྟར་ལེན་བའི་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་འཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་

[031A]༄༅། །ལ་གསོལ་བ་འདེབས། ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་མྱོང་བ་འདི། དལ་འབྱོར་དོན་ཆེ་རྙེད་དཀའི་རྟོགས་བ་ཁྱད་བར་
ཅན་མ་སྐྱེས་པས་ལན་བར་འདུག་བས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་དལ་འབྱོར་དོན་ཆེ་སྙེད་དཀའི་རྟོགས་པ་ཁྱད་པར་ཅན་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་བས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་བས་ཐོག་མ་མེད་བ་ནས་བསགས་བའི་སྡིག་སྒྲིབ་ཐམས་ཅད་དང། ཁྱད་བར་དུ་ཡང་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་ཅན་སྐྱེ་བ་ལ་གེགས་
བྱེད་ཀྱི་སྡིག་སྒྲིབ་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་བར་དུ་ཡང་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་བར་ཅན་རང་གཞན་སེམས་ཅན་
ཐམས་ཅད་ཀྱི་རྒྱུད་ལ་སྐྱེས་བར་བསམས། གཉིས་པ་དངོས་གཞི་ལ་གཉིས། དལ་འབྱོར་དོན་ཆེ་བར་བསམ་བ་དང། རྙེད་དཀའ་བར་བསམ་པའོ། །དང་པོ་ལ་དལ་བ་བརྒྱད་བསམ་བ་དང། འབྱོར་བ་བཅུ་བསམ་བའོ། །དང་པོ་དལ་བ་བརྒྱད་ནི། སྤྱི་བོར་བླ་མ་
ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། དམ་བའི་ཆོས་སྒྲུབ་པ་ལ་ཁོམ་ཞིང་མི་ཁོམ་བ་བརྒྱད་དང་བྲལ་བ་ནི་དལ་བ་ཡིན་ལ། མི་ཁོམ་པ་བརྒྱད་ནི་མདོ་སྡུད་བ་ལས། ཁྲིམས་ཀྱིས་དུད་འགྲོའི་འགྲོ་བ་དུ་མའི་ངོ་བོ་དང། །མི་ཁོམ་བརྒྱད་སྤོང་

[031B] ཅེས་དང། བཤེས་སྦྲིང་ལས། ལོག་བ་བལྟ་བ་འཛིན་དང་དུད་འགྲོ་དང། །ཡི་དྭགས་ཉིད་དང་དམྱལ་བར་སྐྱེས་བ་དང། །རྒྱལ་བའི་བཀའ་མེད་པ་དང་མཐའ་འཁོབ་ཏུ། །ཀླ་ཀློར་སྐྱེ་དང་གླེན་ཞིང་ལྐུགས་བ་ཉིད། །ཚེ་རིང་ལྷ་ཉིད་གང་ཡང་རུང་
བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་ཁོམ་བ་རྙེད་ནས་ནི། །སྐྱེ་བ་བཟློག་བའི་སླད་དུ་འབད་བར་མཛོད། ཅེས་གསུངས་བའི་མི་ཁོམ་པ་བརྒྱད་ནི། འཁོར་རྣམ་བཞི་མི་རྒྱུ་བའི་ཡུལ་མཐའ་འཁོབ་བ་དང། གླེན་ལྐུགས་དང་ཡན་ལག་ཉིད་
ལག་དང་རྣ་བ་མཚང་བའི་དབང་པོ་མཚང་བ་དང། ཚེ་སྔ་ཕྱི་དང་ལས་འབྲས་དང་དཀོན་མཆོག་གསུམ་སོགས་མེད་བར་འཛིན་བའི་ལོག་ལྟ་ཅན་དང། སངས་རྒྱས་འབྱུང་བ་མེད་པའི་རྒྱལ་བའི་བཀའ་མེད་བ་བཞི་ནི་མིའི་མི་ཁོམ་པ་ཡིན་ལ། ངན་སོང་གསུམ་དང་ལྷ་
ཚོ་རིང་པོ་བཞི་ནི་མི་མ་ཡིན་གྱི་མི་ཁོམ་བའོ། །ལྷ་ཚེ་རིང་པོ་ནི། བཤེས་སྤྲིང་འགྲེལ་བ་ལས། འདུ་ཤེས་མེད་བ་དང་གཟུགས་མེད་བ་གཉིས་ལ་བཤད་པའི་དང་པོ་ནི་བསམ་གཏན་བཞི་བའི་གནས་འབྲས་བུ་ཆེ་བའི་ཕྱོགས་གཅིག་ན་གྲོང་ལས་དགོན་པའི་ཚུལ་དུ་ཡོད་ལ་
ཕྱི་མ་ནི་གཟུགས་མེད་དུ་སྐྱེས་བའི་སོ་སོ་སྐྱེ་བོ་དང། མི་ཁོམ་བ་བརྒྱད་ཀྱི་གཏམ་ལས། འདོད་བའི་བྱ་བས་རྟག་ཏུ་གཡེངས་བའི་འདོད་ལྷ་ལྷ་ཚེ་རིང་པོར་བཤད། གཉིས་པ་འབྱོར་བ་བཅུ་ལ་རང་འབྱོར་ལྔ་དང་གཞན་འབྱོར་ལྔ། དང་པོ་རང་འབྱོར་ལྔ་ནི། མི་ཉིད་དབུས་
སྐྱེས་དབང་པོ་ཚང། །ལས་མཐའ་མ་ལོག་གནས་ལ་དད། ཅེས་གསུངས་བ་ལྟར། མི་ཉིད་ཡིན་བ། ཡུལ་དབུས་སུ་སྐྱེས་བ། དབང་པོ་ཚང་ཞིང་གླེན་ལྐུགས་སོགས་མ་ཡིན་པ། ལས་མཐའ་མ་ལོག་པ་སྟེ། མཚམས་མེད་བྱས་བ་མ་ཡིན་པ། གནས་ལ་དད་པ་ནི་

[032A]༄༅། །ཆོས་འདུལ་བ་ལ་དད་པའོ་གཉིས་བ་ནི། སངས་རྒྱས་བྱོན་དང་དམ་ཆོས་སྟོན། །བསྟན་བ་གནས་དང་དེ་རྗེས་འཇུག་གཞན་ཕྱིར་སྙིང་ནི་བརྩེ་བའོ། ཞེས་གསུངས་པ་ལྟར། སངས་རྒྱས་འཇིག་རྟེན་ཁམས་སུ་བྱོན་པ་དང། དེས་ཆོས་བསྟན་པ་དང་
དེས་ཆོས་བསྟན་པ་གནས་བ་དང། ཆོས་བསྟན་པ་དེའི་རྗེས་སུ་འཇུག་པ་དང། གཞན་སྦྱིན་པ་པོ་དང་སྦྱིན་བདག་ལ་སོགས་པས་ཆོས་པས་གོས་ལ་སོགས་པ་སྟེར་བ་དང། འཆད་པ་པོ་སྙིང་བརྩེ་བས་གཞན་ལ་ཆོས་སྟོན་པ་སོགས་ཡིན། དེའི་ནང་ནས་ཀྱང་ནད་གཅོད་
ཤིན་ཏུ་དཀོན་པ། མཐུན་རྐྱེན་འཛོམ་བ། ཐོས་བསམ་གྱི་ཤེས་རབ་ཆེ་བ། མི་དགེ་བའི་བཤེས་གཉེན་དང་སྡིག་གྲོགས་ཀྱི་དབང་དུ་མ་སོང་བ། དགེ་བའི་བཤེས་གཉེན་དང་མཇལ་བ། ཉམས་ལེན་ལ་གཞོལ་བ་ཉམས་ལེན་གྱི་གནང་ཤེས་པ། གསུང་རབ་
ཐམས་ཅད་གདམས་ངག་ཏུ་ཤར་བ། སྒྲུབ་བའི་གནས་ཡིད་དུ་འོང་བ་ཚང་བ་རྣམས་ནི་ཆོས་བསྒྲུབ་བ་ལ་མེད་དུ་མི་རུང་བའི་རིན་པོ་ཆེ་མང་དུ་འཛོམ་བ་ལྟ་བུ་ཡིན། དལ་བ་བརྒྱད་ཚང་བ་ལ་འབྱོར་པ་བཅུ་ཚང་བས་མ་ཁྱབ་ཀྱང་འབྱོར་བ་བཅུ་ཚང་བ་ལ་དལ་བ་བརྒྱད་
ཚང་བས་ཁྱབ་ཅིང། དལ་བ་བརྒྱད་ནི་བྲལ་བའི་སྒོ་ནས་བཞག་བ་ཡིན་ལ། འབྱོར་པ་བཅུ་ནི་ལྡན་བའི་སྒོ་ནས་བཞག་པ་ཡིན། དེས་ན་རང་རེ་རྣམས་ཀྱིས་རྙེད་པར་དཀའ་ཞིང། རྙེད་ན་དོན་ཆེ་བའི་དལ་འབྱོར་ཚང་བའི་རྟེན་འདི་དམ་པའི་ཆོས་བསྒྲུབ་པ་ལ་ཁོམ་པས་
དལ་བ་དང་ཆོས་བསྒྲུབ་བའི་ཕྱི་ནང་གི་ཆ་རྐྱེན་ཚང་བས་ན་འབྱོར་བ་ཞེས་བྱའོ། །རང་ཅག་རྣམས་ཀྱིས་ཐོབ་པའི་དལ་འབྱོར་གྱི་རྟེན་འདི་དོན་ཤིན་ཏུ་ཆེ་སྟེ། འདི་ལ་བརྟེན་ནས་མངོན་མཐོའི་ལུས་ལོངས་སྤྱོད་འཁོར་ཕུན་ཚོགས་ཀྱི་རྒྱུ་སྦྱིན་པ་ཚུལ་ཁྲིམས་བཟོད་པ་བརྩོན་

[032B] དེ་ཡང་ཞིང་དང་བསམ་བ་དངོས་བོ་དང་རྟེན་དང་དུས་ཀྱི་སྒོ་ནས་སྟོབས་ཆེ་བར་བསྒྲུབ་ནུས། དེ་ཡང་ཞིང་གི་སྒོ་ནས་སྟོབས་ཆེ་བར་བསྒྲུབ་ནུས་ཏེ། ཕྱོགས་བཅུའི་སེམས་ཅན་ཐམས་ཅད་ཀྱི་མིག་ཕྱུང་བཙོན་རར་བཅུག་སླར་
བཙོན་ར་ནས་བཏོན་ནས་མིག་བྱིན་ནས་ཚངས་བའི་བདེ་བ་ལ་བཀོད་བ་ལས་བྱང་ཆུབ་སེམས་དཔའ་གཅིག་ལ་དང་བས་བལྟ་བ་ཕན་ཡོན་ཆེ། བྱང་ཆུབ་སེམས་དཔའ་ཐམས་ཅད་མཆོད་པ་ལས་སངས་རྒྱས་ཀྱི་བ་སྦུའི་བུ་ག་གཅིག་ལ་མཆོད་པ་ཕན་ཡོན་ཆེ། སངས་
རྒྱས་ཐམས་ཅད་མཆོད་བ་ལས་སློབ་དཔོན་གྱི་བ་སྤུའི་བུ་ག་གཅིག་མཆོད་པ་ཕན་ཡོན་ཆེ་ཞིང་དེ་ད་ལྟའི་ལུས་རྟེན་འདིས་བསྒྲུབ་པར་ནུས། བསམ་བའི་སྒོ་ནས་སྟོབས་ཆེ་བར་བསྒྲུབ་ནུས་ཏེ། སེམས་ཅན་ཐམས་ཅད་ཀྱི་དོན་དུ་རྫོགས་བྱང་ཐོབ་པར་བྱའོ་སྙམ་བའི་
བསམ་བས་ཀུན་ནས་བསླངས་ཏེ་དུད་འགྲོ་ལ་ཟན་ཆངས་གཅིག་བྱིན་ན་དགེ་རྩ་ཤིན་ཏུ་སྟོབས་ཆེ་བར་འགྱུར་ཏེ། ཆེད་དུ་བྱ་བ་སེམས་ཅན་གྲངས་མེད་བ་དང། ཐོབ་བྱ་རྫོགས་པའི་བྱང་ཆུབ་ཡོན་ཏན་བསམ་གྱིས་མི་ཁྱབ་བ་དང་ལྡན་པས་དགེ་རྩ་ཤིན་ཏུ་སྟོབས་ཆེ་བར་
བསྒྲུབ་ནུས་ཤིང། དེ་ཡང་ད་ལྟའི་ལུས་རྟེན་འདིས་བསྒྲུབ་ནུས། དངོས་བོའི་སྒོ་ནས་སྟོབས་ཆེ་བར་བསྒྲུབ་ནུས་པ་ནི་ཁྱིམ་བས་ཟང་ཟིང་དཔག་ཏུ་མེད་བ་བྱིན་བ་བས། རབ་ཏུ་བྱུང་བས་ཆོས་ཚིགས་བཅད་གཅིག་བྱིན་པ་བསོད་ནམས་ལྷག་ཅིང་དེ་ཡང་རང་རེ་རབ་ཏུ་
བྱུང་བ་རྣམས་ཀྱིས་ད་ལྟ་བསྒྲུབ་ནུས། རྟེན་གྱི་སྒོ་ནས་སྟོབས་ཆེ་བར་བསྒྲུབ་ནུས་བ་ནི། བྱང་སེམས་ཁྱིམ་ན་གནས་བས་འབྲུ་མར་རྒྱ་མཚོ་ཙམ་ལ་སྙིང་པོ་རི་རབ་ཙམ་བཙུགས་ནས་མར་མེ་ཕུལ་བ་བས། བྱང་སེམས་དགོན་བ་ན་གནས་པས་འབྲུ་མར་ཐིགས་པ་

[033A]༄༅། །གཅིག་ཙམ་ལ་སྙིང་པོ་ཁ་བརྩེ་ཙམ་བཙུགས་ནས་མར་མེ་ཕུལ་བ་ཕན་ཡོན་ཆེ་ཞིང། བྱང་ཆུབ་ཀྱི་སེམས་ལ་ཁྱད་པར་མེད་ཀྱང་རྟེན་གྱི་སྒོ་ནས་སྟོབས་ཆེ་ཞིང་དེ་ཡང་ད་ལྟའི་དགེ་སློང་བྱང་ཆུབ་སེམས་དཔའི་རྟེན་ཅན་འདི་གས་བསྒྲུབ་ནུས། དུས་ཀྱི་
སྒོ་ནས་སྟོབས་ཆེ་བ་ནི། བྱང་ཤར་མཚམས་ཀྱི་སངས་རྒྱས་དབང་ཕྱུག་རྒྱལ་བོའི་ཞིང་དུ་བསྐལ་བའི་བར་དུ་ཚུལ་ཁྲིམས་བསྲུངས་བ་ལས། མི་མཛེད་འཇིག་རྟེན་གྱི་ཞིང་ཁམས་འདིར་ཚུལ་ཁྲིམས་སྣ་རེ་བསྲུངས་བ་ཕན་ཡོན་ཆེ་ཞིང། སྟོན་པའི་བསྟན་པ་ལ་
སྐྱོན་མ་ཞུགས་པའི་དུས་སུ་ཚུལ་ཁྲིམས་ཡུན་རིང་དུ་བསྲུངས་བ་ལས། བསྟན་བ་འཇིག་པ་ལ་ཉེ་བའི་དུས་འདིར་སྔ་དྲོ་ཙམ་ཞིག་ཚུལ་ཁྲིམས་བསྲུངས་བ་ཕན་ཡོན་ཆེ། གཞན་ཡང་སྡོམ་འབྱུང་ལས། གླིང་གསུམ་པོ་ཡི་མི་རྣམས་ནི། །ལོངས་སྤྱོད་ཆེན་
པོས་ཡང་དག་འཚོ། །རྣམ་རྟོག་མེད་ཅིང་རྣམ་དབྱོད་མེད། །བླུན་རྨོངས་བྱེ་བྲག་མི་ཕྱེ་བའོ། །ཞེས་དང། འཛམ་བུ་གླིང་རྣམས་ལས་སྐྱེས་བས། །ལས་ཀྱིས་པར་རབ་ཏུ་གྲགས། ཞེས་འཛམ་བུ་གླིང་པ་རྣམས་ལས་ཀྱི་སྤ་ཡིན་པས་ཚེ་སྟོད་ལ་བསགས་
བའི་ལས་རྣམས་ཆོ་སྨད་ལ་སྨིན་ནུས་པས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་རྟེན་ལ་འཛམ་བུ་གླིང་པ་མཆོག་ཏུ་བསྔགས། བསྔགས་པའི་རྒྱུ་མཚན་ཡང་དེ་ལྟར་ཡིན། བདེ་བ་ཅན་དུ་སྐྱེས་པའི་བྱང་སེམས་རྣམས་ཀྱང་འདི་ནས་ཤར་ཕྱོགས་
ལོགས་ན་མི་མཛད་འཇིག་རྟེན་ཁམས་ཀྱི་ཞིང་ཁམས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་ལུས་རྟེན་ཁྱད་པར་ཅན་ཡོད་པས་དེར་སྐྱེ་བར་ཤོག་ཅིག་ཅེས་སློན་ལམ་འདེབས་པ་ཡིན། མདོར་ན་རྟེན་འདི་ལ་སྡོམ་པ་གསུམ་ག་སྐྱེ་ཞིང། སྙིགས་དུས་ཀྱི་

[033B] །དེས་ན་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་ལན་ཅིག་ཐོབ་པ་འདི་དོན་མེད་དུ་མི་བཏང་བར་སྙིང་པོ་ཞིག་བླང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབས་
ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆི་ལས་བདུད་རྩི་སྣ་ལྔ་འོད་ཟེར་དང་བཅས་བའི་རྒྱུན་བབས། རང་གཞན་  ྾ ། ཁྱད་པར་དུ་ཡང་དལ་འབྱོར་དོན་ཆེའི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་  ྾ ། ལུས་དྭངས་གསལ་  ྾ ། ཚེ་དང་བསོད་
ནམས་  ྾ ། ཁྱད་པར་དུ་ཡང་  ྾ ། གཉིས་པ་རྙེད་དཀའ་བར་བསམ་པ་ནི། སྦྱི་བོར་བླ་མ་ལྷ་སྒོམ་བཞིན་བའི་ངང་ནས་འདི་ལྟར་བསམ་སྟེ། དལ་འབྱོར་ཐོབ་བ་འདི་དོན་ཆེ་བར་མ་ཟད་རྙེད་ཀྱང་ཤིན་ཏུ་དཀའ་སྟེ། འདུལ་བ་ལུང་གཞི་ལས། ངན་འགྲོ་དང་བདེ་འགྲོ་ནས་
ཤི་འཕོས་ཏེ་ངན་འགྲོར་སྐྱེ་བ་ནི་ས་ཆེན་པོའི་རྡུལ་དང་བདེ་འགྲོར་སྐྱེ་བ་ནི་ཕྱག་སེན་གྱི་རྩོམས་བཞེས་བའི་རྡུལ་དང་འདྲ་བར་གསུངས་ཏི། བཞི་བརྒྱ་པ་ལམ། ཕལ་མོ་ཆེར་ན་མི་རྣམས་ནི། །དམ་པ་མ་ཡིན་ཕྱོགས་ཡོངས་འཛིན། །དེས་ན་སོ་སོ་སྐྱེ་བོ་རྣམས། །
ཕལ་ཆེར་ངེས་པར་ངན་འགྲོར་འགྲོ་ཞེས་གསུངས་བ་ལྟར་མི་ལ་སོགས་པ་ཕལ་ཆེར་མི་དགེ་བཅུ་ལ་སོགས་བཤས་ཆེར་སྤྱོད་ལ། དེ་དག་གིས་ཀྱང་དལ་འབྱོར་ཐོབ་བའི་གེགས་བྱེད་ཅིང། ཁྱད་པར་དལ་འབྱོར་ཚང་བའི་རྟེན་རྣམ་པར་དག་པ་ཐོབ་པ་ལ་ཚུལ་
ཁྲིམས་རྣམ་པར་དག་པས་གཞི་བཟུངས་སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་བས་མཚམས་སྦྱོར་བ་སོགས་དགོས་པ་ལ་རྒྱུ་དེ་ལྟ་བུ་བསྒྲུབ་བ་ཤིན་ཏུ་ཉུང་བར་སྣང་བས་འབྲས་བུ་དལ་འབྱོར་ཚང་བའི་རྟེན་ཐོབ་པ་ཤིན་ཏུ་དཀོན་པ་ཡིན། རིགས་

[034A]༄༅། །མཐུན་བདེ་འགྲོལ་ལྟོས་ནས་དལ་འབྱོར་ཚང་བའི་རྟེན་ཐོབ་བ་འདི་ཤིན་ཏུ་དཀོན་པ་ཡིན་ཏེ། མི་བརྒྱ་ཕྲག་མང་པོའི་ནང་ནས་ཀྱང་དལ་འབྱོར་ཚང་བའི་རྟེན་ཐོབ་བསྟེན་མོའི་སྐར་མ་ལྟ་བུར་ཤིན་ཏུ་དཀོན་བའི་ཕྱིར། དབེའི་སྒོ་ནས་རྙེད་པར་དཀའ་
བ་ནི་དགའ་བ་མངལ་འཇུག་གི་མདོ་ནས་ཁ་བརྩེ་ར་ཉུངས་ཀར་ཆགས་བ་དང། ཤེལ་གྱི་ཁང་བའི་ལོགས་ལ་སྲན་མ་གཏོར་ན་དེའི་ངོས་ཡ་སྲན་མ་ཆགས་བ་ལས་ཀྱང། ངན་འགྲོ་ནས་བདེ་འགྲོར་སྐྱེ་བཤིན་ཏུ་དཀའ་བར་གསུངས། ཡང་དག་པར་ལྡན་པའི་ལུང་
ལས༑ ས་གཞི་ཆེན་པོ་འདི་རྒྱ་མཚོ་ཆེན་པོ་གཅིག་ཏུ་གྱུར་ཏེ་དེའི་སྟེང་དུ་གྙ་ཤིང་བུག་གཅིག་བ་ཞིག་ཕྱོགས་བཞིའི་རླུང་གིས་ཕྱོགས་ཀུན་ཏུ་བསྐྱོད་པ་དང་རྒྱ་མཚོ་དེའི་ནང་ན་རུས་སྦལ་ཞར་བ་ལོང་བ་ལོ་བརྒྱ་བརྒྱན་མགོ་རྡོག་རྡོག་འོང་བ་དེའི་མགྲིན་བ་གཉའ་
ཤིང་གི་བུ་གར་ཆུད་བ་ལས་ཀྱང་ངན་འགྲོ་ནས་བདེ་འགྲོར་སྐྱེ་བ་ཤེན་ཏུ་དཀའ་བར་གསུངས། ད་ཡང་དབང་ན་ད་ལྟའི་ཉང་ཆུ་འདྲེན་བ་ལས་ཀྱང། ངན་འགྲོ་ནས་བདེ་འགྲོར་སྐྱེ་བ་དཀའ་ཞིང་དེའི་རྒྱུ་མཚན་ཡང་ངན་འགྲོར་སྐྱེས་ན་དགེ་བའི་བློ་སྐྱེ་
དཀའ་ཞིང་སྡིག་བ་ནི་འཕྲལ་དུ་གསོག་བས་ངན་འགྲོ་ནས་བདེ་འགྲོར་སྐྱེ་བ་ཤིན་ཏུ་དཀའ། ཕྲངས་ཀྱི་སྒོ་ནས་རྙེད་དཀའ་བ་ནི། ངན་སོང་གསུམ་ལས་དུད་འགྲོ་ཉུང། དུད་འགྲོ་ལས་ཡི་དྭགས་མང། ཡི་དྭགས་ལས་དམྱལ་བ་མ། དུད་འགྲོ་བྱིངས་རྒྱ་མཚོ་ཆེན་པོ་ན་
ཡོད་ཅིང་ལྷ་ཡུལ་དང་མི་ཡུལ་ན་ཡོད་བ་རྣམས་ཁ་འཐོང་བ་ཡིན། དེ་ཡང། དབྱངས་ཕུབ་ཞིག་ལ་འཁོར་བའི་སྦྲང་མའི་གྲངས་ཙམ་འཛམ་བུ་གླིང་བའི་མི་ཐམས་ཅད་ལ་མེད། དེས་ན་རང་རེ་རྣམས་ཀྱིས་རྙེད་བར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་

[034B] །སྙིང་པོ་ལེན་བའི་ཚུལ་ཡང་བླ་མ་སངས་རྒྱས་འབྲལ་མེད་དུ་བསྟེན་ནས། དེས་བསྟན་པའི་ཐེག་བ་མཆོག་གི་གདམས་བའི་སྙིང་པོ་ཉམས་སུ་བླངས་ནས་ཚེ་གཅིག་ཉིད་ལ་སངས་རྒྱས་ཀྱི་གོ་
འཕང་བདེ་བླག་ཏུ་ཐོབ་པར་བྱའོ། །དེ་ལྟར་བྱེད་ནུས་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་བས་སྦྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་  ྾ ། ཁྱད་པར་དུ་ཡང་དལ་འབྱོར་རྙེད་དཀའི་རྟོགས་
པ་ཁྱད་པར་ཅན་སྐྱེ་བ་ལ་གེགས་བྱེད་  ྾ ། ལུས་དྭངས་གསལ་  ྾ ། ཚེ་དང་བསོད་ནམས་  ྾ ། ཁྱད་པར་དུ་ཡང་དལ་འབྱོར་རྙེད་དཀའ་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལས་སྐྱེས་པར་བསམ། གསུམ་བ་མཇུག་ཏུ་ཇི་ལྟར་བྱ་བ་ནི་སྔར་བཞིན་
ཡིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་དལ་འབྱོར་གྱི་ཆོས་སྐོར་སྟོན་བའི་གསུང་རབ་དགོངས་འགྲེལ་དང་བཅས་བ་བལྟ་བ་སོགས་སྔར་བཞིན་ནོ། །གཉིས་པ་སྙིང་པོ་ཇི་ལྟར་ལེན་ཚུལ་ལ་གསུམ། སྐྱེས་བུ་ཆུང་ངུ་དང་
ཐུན་མོང་བའི་ལམ་ལ་བློ་སྦྱང་བ་དང། འབྲིང་དང་ཐུན་མོང་བའི་ལམ་ལ་བློ་སྦྱང་བ་དང། སྐྱེས་བུ་ཆེན་པོའི་ལམ་གྱི་རིམ་བ་ལ་བློ་སྦྱང་བའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་
མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་བའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་ཆད་སྔར་བཞིན་ཡིན་ལ། དེ་ནས། བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་

[035A]༄༅། །ཤུགས་དྲག་པའི་སྡུག་བསྔལ་སྣ་ཚོགས་མྱོང་བ་འདི་འཆི་བ་མི་རྟག་བ་མ་བསམས་ཤིང། ངན་འགྲོའི་སྡུག་བསྔལ་དྲན་ནས་དེ་ལས་ཐར་འདོད་ཀྱི་བློ་ཤུགས་དྲག་མ་སྐྱེས་བ་དང་ངན་འགྲོའི་སྡུག་བསྔལ་གྱིས་འཇིགས་ནས་དཀོན་མཆོག་གསུམ་
ལ་སྙིང་ཐག་བ་ནས་སྐྱབས་སུ་མ་སོང་བ་དང། ལས་འབྲས་ལ་ཡིད་ཆེས་ཀྱི་དད་བ་མ་སྐྱེས་པས་ལན་པར་འདུག་པས། དེ་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་འཆི་བ་མི་རྟག་བ་དྲན་བ་དང། ངན་འགྲོའི་སྡུག་བསྔལ་དྲན་ནས་དེ་ལས་ཐར་འདོད་ཀྱི་བློ་
ཤུགས་དྲག་སྐྱེ་བ་དང། ངན་འགྲོའི་སྡུག་བསྔལ་གྱིས་འཇིགས་ནས་དཀོན་མཆོག་གསུམ་ལ་སྙིང་ཐག་བ་ནས་སྐྱབས་སུ་འགྲོ་བ་དང། ལས་འབྲས་ལ་ཡིད་ཆེས་ཀྱི་དད་པ་སྐྱེས་ནས་སྡིག་སྤོང་དགེ་བ་ཚུལ་བཞིན་དུ་བསྒྲུབ་ནུས་བར་བླ་མ་ལྷས་བྱིན་གྱིས་བརླབ་
ཏུ་གསོལ། ཞེས་གསོལ་བ་བཏབ་བས་སྦྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་བའི་རྒྱུན་བབས། རང་གཞན་  ྾ ། ཁྱད་པར་དུ་ཡང་དེ་དང་དེའི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ཐམས་ཅད་བྱང་ཞིང་དག་ལུས་
དྭངས་གསལ་  ྾ ། ཚེ་དང་བསོད་ནམས་  ྾ ། ཁྱད་པར་དུ་ཡང་དེ་དང་ངེའི་རྟོགས་པ་ཁྱད་པར་ཅན་རང་ཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ། གཉིས་པ་དངོས་གཞི་ལ་བཞི། འཆི་བ་མི་རྟག་པ་བསམ་པ། ངན་འགྲོའི་སྡུག་བསྔལ་བསམ་
པ༑ དཀོན་མཆོག་གསུམ་ལ་སྐྱབས་སུ་འགྲོ་བ་སྦྱང་བ། ལས་འབྲས་ལ་ཡིད་ཆེས་ཀྱི་དད་བ་བསྐྱེད་བའོ། །དང་བོ་ནི་སྦྱི་བོར་བླ་མ་ལྷ་སྒོམ་བཞིན་བའི་ངང་ནས་འདི་ལྟར་བསམ་སྟེ། རྙེད་བར་དཀའ་ཞིང་རྙེད་ན་དོན་ཆེའི་དལ་འབྱོར་ཚད་བའི་རྟན་འདི་མྱུར་དུ་

[035B] འཆི་བདག་ངེས་བར་འོང་ལ། དེ་ཡང་ལུས་ཇི་འདྲ་ཞིག་བླངས་ཀྱང་འཆི་བས་མི་ཚུགས་བ་མེད་དེ། མི་རྟག་པའི་ཚོམས་ལས། གང་ཡང་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་ཀྱང། །སྐུ་ལུས་འདི་ནི་སྤོང་མཛད་ན། །སྐྱེ་བོ་ཕལ་པ་སྨོས་ཅི་
དགོས། ཞེས་གསུངས་པ་ལྟར། དེ་བཞིན་གཤེགས་པ་རྡོ་རྗེའི་སྐུ་བརྙེས་བ་རྣམས་ཀྱང་གདུལ་བྱའི་དོན་དུ་འཇིག་རྟེན་གཞན་དུ་གཤགས་ན་བདག་ཅག་སྐྱེ་བོ་ཕལ་བ་རྣམས་ལྟ་སྨོས་ཀྱང་ཅི་འཚལ། ཡུལ་གང་དུ་བསྔད་ཀྱང་འཆི་བས་མི་ཚུགས་པ་མེད་དེ། ཚོམས་ལས་
གང་དུ་གནས་ན་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་བ་མ་ཡིན་ཏེ། །བར་སྣང་ལ་མེད་རྒྱ་མཚོའི་ནང་ནའང་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་མིན། ཞེས་གསུངས་བའི་ཕྱིར། མགྱོགས་བས་འབྲོས་པའམ་སྟོབས་དང་ནོར་དང། རྫས་དང་སྔགས་
དང་སྨན་ལ་སོགས་པ་གང་གིས་ཀྱང་བཟློག་ཏུ་མེད་ཅིང་མགྱོགས་བས་བྲོལ་བས་ཐར་བའང་མེད་དེ། དྲང་སྲོང་ཆེན་བོ་ལྡན་མངོན་ཤེས། །མཁའ་ལ་རྒྱང་རིང་འགྲོ་བ་ཡང། །གང་ན་སྤྱོད་ཡུལ་འཆི་མེད་བའི། །གནས་དེར་ཕྱིན་པར་མི་ནུས་སོ། །ཞེས་གསུངས་བའི་ཕྱིར་
སྟོབས་དང་ནོར་དང་རྫས་དང་སྔགས་དང་སྨན་ལ་སོགས་པ་གང་གིས་ཀྱང་བཟློག་ཏུ་མེད། དེ་ཡང་ཕྱི་ནང་གི་རྐྱེན་གང་གིས་ཀྱང་བཟློག་ཏུ་མེད་བ་དང། ཚེ་ལ་སྣོན་པ་མེད་ཅིང་འབྲིང་བྱེད་བར་མ་ཆད་དང་བཅས་པ་ཡིན་ཏེ། ཚེ་ཚད་ལོ་དྲུག་ཅུ་ཐུབ་བའི་དབང་དུ་བྱས་ཀྱང། ལོ་
དྲུག་ཅུ་ཟིན་བ་རྣམས་ནི་ད་ལོ་འྖིའམ་ད་གཟོད་འཆི་འམ་སང་འཆི་ག་ནངས་འཆི་ལྟ་བུ་ཡིན། ལོ་ལྔ་བཅུ་ཟིན་བ་རྣམས་ཀྱི་ཡང་ཚེ་ལྷག་ལོ་བཅུ་ལས་མ་ལུས། དེ་བཞིན་དུ་ལ་ལའི་སུམ་གཉིས་ལ་ལའི་ཕྱེད་ཙམ་སོང། ཚེའི་ལྷག་མེད་ཡང་ལོ་ནི་ཟླ་བ། ཟླ་བ་ནི་

[036A]༄༅། །ཞག༑ ཞག་ནི་ཉིན་མཚན་སོགས་སོང་བས་འཛད་ལ། དེ་ཡང་སྔ་དྲོ་སོགས་སོང་བས་འཛད། སྔ་དྲོ་དེ་ཡང་ཡུང་ཙམ་ཞིག་སོང་བས་འཛད་དེ། སྤྱོད་འཇུག་ལས། ཉིན་མཚན་སྔོད་པ་ཡོད་མེད་པར། །ཚེ་འདི་རྟག་ཏུ་གོད་འགྱུར་ཞིང། །སྣོན་
པའང་གུད་ནས་འོང་མེད་ན། །བདག་ལྟ་འཆི་བར་ཅིས་མི་འགྱུར། ཞེས་གསུངས་བའི་ཕྱིར། གསོན་པའི་ཚེ་ཆོས་བྱ་ལོང་མེད་པར་ངེས་པར་འཆི་སྟེ། མངལ་འཇུག་ལས་གསུངས་པ་ལྟར། དང་པོ་བྱིས་པའི་དུས་ལོ་བཅུར་ནི་ཆོས་སྒྲུབ་བའི་བསམ་པ་ནི་མི་རྙེད་ཅིང་
མཐར་རྒས་པའི་སྐབས་ལོ་ཉི་ཤུར་ནི་ཆོས་སྒྲུབ་བའི་སྐབས་མེད་ལ། དེའི་བར་དུ་ཡང་གཉིད་ཀྱིས་ཕྱེད་འཁྱེར། ནད་སོགས་ཀྱིས་ཀྱང་དུས་དུ་མ་ཞིག་ཟད་ནས་ཆོས་སྒྲུབ་པའི་སྐབས་ཅུང་ཟད་ལས་མེད་དོ། །འཆི་བར་མ་ཟད་ནམ་འཆི་ལ་ངེས་པ་མེད་དེ། སྤྱིར་སྒྲ་
མི་སྙན་པའི་ཚེ་ནི་སྟོང་དུ་ངེས་ཀྱི། གཞན་རྣམས་ཀྱིས་རང་རང་གི་ཚེ་ཚད་ཐུབ་པའི་ངེས་པ་མེད་ན་ཡང་ཕལ་ཆེར་ངེས་པ་མང་ལ། འཛམ་བུ་གླིང་བ་ཤིན་ཏུ་མ་ངེས་པ་ཡིན་ཏེ། དང་པོར་ལོ་དཔག་མེད་ཐུབ་པའང་བྱུང། ད་གདོད་ལོ་བཅུ་ལ་རིང་མཐའ་བྱེད་དགོས་
ཤིང༑ ད་ལྟ་ཡང་རྒན་གཞོན་བར་མ་གང་ལའང་ནམ་འཆི་ལ་ངེས་པ་མེད་དེ། མཛོད་ལས། འདི་ན་མ་ངེས་ཐ་མར་ནི། །ལོ་བཅུ་དང་པོ་དཔག་ཏུ་མེད། ཅེས་དང། ཚོམས་ལས། སྔ་དྲོ་སྐྱེ་བོ་མང་མཐོང་བ། །ཕྱི་དྲོ་ཁ་ཅིག་མཐོང་མི་འགྱུར། །ཕྱི་དྲོ་སྐྱེ་བོ་མང་
མཐོང་བ། །སྔ་དྲོ་ཁ་ཅིག་མཐོང་མི་འགྱུར། ཞེས་དང། སྐྱེས་བ་བུད་མེད་མང་པོ་དང། །དར་ལ་བབ་པའང་འཆི་འགྱུར་ན། །དེ་ལ་མི་འདི་གཞོན་ཞེས་ཏེ། །གསོན་པའི་གདེང་བྲོད་ཅི་ཞིག་ཡོད། །ཁ་ཅིག་མངལ་དུ་འཆི་བར་འགྱུར། །དེ་བཞིན་ཁ་ཅིག་བཅས་ཙམ་ན།།

[036B] །དེ་བཞིན་ཁ་ཅིག་ཡོངས་རྒྱུག་ན། །ལ་ལ་དར་དང་ལ་ལ་གཞོན། །ལ་ལ་དར་ལ་བབ་བའི་མི། །རིམ་གྱིས་རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་ལྟུང་བ་བཞིན། ཞེས་དང། ཚོམས་ལས། སང་དང་འཇིག་རྟེན་ཕྱི་མ་གཉིས། །སྔོན་དུ་
གང་སྔ་གཏོལ་མེད་པས། །སང་གི་ཚེས་ལ་མི་འབད་པར། །ཕྱི་མའི་དོན་ལ་འབད་པར་རིགས། ཞེས་གསུངས་བའི་ཕྱིར། འཆི་རྐྱེན་ཤིན་ཏུ་མང་ཞིང་གསོན་རྐྱེན་ཉུང་བ་ཡིན་ཏེ། རིན་ཆེན་འཕྲེང་བ་ལས། འཆི་བའི་རྐྱེན་ནི་མང་པ་སྟེ། །གསོན་པ་ཡི་ནི་ཉུང་ཟད་
ཅིག༑ ཅེས་གསུངས་བ་ལྟར། ཕྱིའི་རྐྱེན་མིས་མཚོན་བསྣུན་བ། དུག་བཏང་བ། གནོད་སྦྱིན་དང་རྒྱལ་བོ་དང་བཙན་དང་མ་མོ་ལ་སོགས་པ་རྣམས་ཀྱི་སྲོག་འཕྲོག་པ་དང། ནང་གི་འབྱུང་བ་བཞི་འཁྲུགས་པ་དང། ཟས་མ་འཕྲོད་པ་དང། སྨན་མ་འཕྲོད་
བ་དང། གློ་བུར་དུ་གཡངས་ལ་ལྷུང་བ་དང། ཁང་བ་རྡིབ་བ་དང། གྲུ་ཞིག་བ། ཀོ་བ་རྡིབ་བ་དང། གློ་བུར་དུ་གཟའ་གདོང་ཐུག་བྱུང་བས་ཤི་བ་སོགས་གཞན་གློ་བུར་དུ་ཤི་བ་རྣམས་དཔེར་བྱས་ནས་བདག་ཀྱང་དེ་ལྟ་བུའི་ཆོས་ཅན་ནོ་སྙམ་དུ་བསམ་ཞིང་
ལུས་ཆུའི་ལྤུ་བ་ལྟར་ཉམ་ཆུང་བསན་ནམ་འཆི་ལ་ངེས་བ་མེད་དེ། བཤེས་སྤྲིང་ལས། ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་བསྲེགས་པའི་ལུས་ཅན་འདི་དག་ཀྱང། །ཐལ་བ་ཡང་ནི་ལུས་བར་མི་འགྱུར་ན། །ཤིན་ཏུ་ཉམ་ཆུང་མི་ལྟ་སྨོས་ཅི་འཚལ་
ཞེས་གསུངས་པའི་ཕྱིར་དང། རིན་ཆེན་ཕྲེང་བ་ལས། འཆི་བདག་རྐྱེན་གྱི་ནང་གནས་པ། །རླུང་དམར་ནང་འདུག་མར་མེ་བཞིན། ཞེས་གསུངས་པ་ལྟར། ཚེར་མ་ཟུག་པ་ལྟ་བུས་ཀྱང་རྐྱེན་བྱས་ནས་གློ་བུར་དུ་འཆི་བར་འགྱུར་རོ་སྙམ་དུ་བསམ། འཆི་པའི་ཚེ་

[037A]༄༅། །ཆོས་མ་གཏོགས་གཞན་གང་གིས་ཀྱང་ཕན་པ་མེད་དེ། གཉེན་བཤེས་བརྩེ་གདུང་ཇི་ལྟར་ཆེ་བས་མཐའ་བསྐོར་ཀྱང་གཅིག་ཀྱང་འཁྲིད་ས་མེད། ཡིད་དུ་འོང་བའི་ནོར་གྱི་ཕུང་པ་ཇི་སྙེད་ཅིག་ཡོད་ཀྱང་རྡུལ་ཕྲན་ཙམ་ཡང་འཁྱེར་དུ་མེད། ལྷན་
ཅིག་སྐྱེས་བའི་ཤ་རུས་ཀྱང་འབྲལ་དགོས་ན་ཚེ་འདིའི་ཕུན་ཚོགས་ལ་ཆགས་པས་ཅི་ཞིག་བྱ། འཆི་བའི་དགྲ་ནི་ངེས་པར་འོང་ལ་ནམ་འོང་ལ་ངེས་པ་མེད་ཅིང། དེ་རིང་རང་ཡང་འཆི་ཉེར་ཡོད་བས་འཆི་གྲབས་ཤིག་བྱ་དགོས་པར་འདུག་འཆི་གྲབས་ཀྱང་
ཚེ་འདིའི་ཕུན་ཚོགས་ཐམས་ཅད་ལ་མ་ཆགས་པར་ཆོས་རྣམ་དག་ཅིག་ད་ལྟ་ཉིད་དུ་བྱའོ། དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དོའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ། གཉིས་པ་ངན་འགྲོའི་སྡུག་བསྔལ་བསམ་པ་
ནི༑ སྤྱི་བོར་བླ་མ་ལྷ་བསྒོམ་བཞིན་བའི་ངང་ནས་འདི་ལྟར་བསམ་སྟེ། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་འདི་ཡང་མྱུར་དུ་འཇིག་ཅིང། ཞིག་པའི་འོག་ཏུ་མེད་དེ་མི་འགྲོ་བར་སྐྱེ་བ་ཞིག་བླང་དགོས་ལ་སྐྱེ་ས་ཡང་བདེ་འགྲོ་དང་ངན་
འགྲོ་གཉིས་ལས་མ་འདས་ཤིང། གལ་ཏེ་ངན་འགྲོར་སྐྱེས་ན་དམྱལ་བ་པ་རྣམས་ལ་ཚ་གྲང་དང་དེས་མཚོན་བའི་སྡུག་བསྔལ། ཡི་དྭགས་རྣམས་ལ་བཀྲེས་སྐོམ་དང་ངེས་མཚོན་པའི་སྡུག་བསྔལ། དུད་འགྲོ་རྣམས་ལ་གླེན་ཅིང་གཏི་མུག་པ་དང། གཅིག་

[037B] དེ་ལྟར་ན་དམྱལ་བའི་སྡུག་བསྔལ་བསམ་པ་ལ་བཞི། སེམས་ཅན་དམྱལ་བ་ཆེན་པོ། ཉེ་འཁོར་བའི་དམྱལ་བ། གྲང་བའི་དམྱལ་བ། ཉི་ཚེ་བའི་དམྱལ་བའོ། །དང་པོ་ནི་འདི་ནས་དཔག་ཚད་སུམ་ཁྲི་ཉིས་སྟོང་
གི་འོག་ན་ཡང་གསོས་ཡོད་ལ། དེ་ནས་དཔག་ཚང་བཞི་སྟོང་བཞི་སྟོང་གིས་ཆོད་པ་ན་གཞན་བདུན་ཡོད་དོ། །དེ་ལ་བརྒྱད་ལས་ཡང་གསོས་ནི། སེམས་ཅན་དེ་དག་ཕན་ཚུན་འདུས་ནས་ལས་ཀྱི་དབང་གིས་བྱུང་བའི་མཚོན་ཆ་སྣ་ཚོགས་ཀྱིས་གཅིག་ལ་གཅིག་སྣུན་
པར་བྱེད་དོ། །དེ་ནས་བརྒྱལ་ཏེ་ས་ལ་འགྱེལ་བ་ན་ནམ་མཁའ་ནས་ཁྱེད་རྣམས་ཡང་གསོས་པར་གྱུར་ཅིག་ཅེས་པའི་སྒྲ་འབྱུང་ངོ། །དེ་ནས་ཡང་ལངས་ཏེ་སྔར་བཞིན་བསྣུན་པས་བསྡུག་བསྔལ་དཔག་ཏུ་མེད་པ་མྱོང་ངོ། །ཐིག་ནག་ནི་སེམས་ཅན་དེ་རྣམས་དམྱལ་
བསྲུངས་རྣམས་ཀྱིས་ཟུར་བཞི་ལ་སོགས་པ་དུ་མར་ཐིག་ནག་པོ་བཏབ་ནས་དེའི་སྟེང་དུ་མཚོན་གྱིས་གཤེག་པ་སོགས་ཀྱི་སྡུག་བསྔལ་དཔག་ཏུ་མེད་པ་ཉམས་སུ་མྱོང། བསྡུས་འཇོམས་ནི་སེམས་ཅན་དེ་དག་ཕན་ཚུན་འདུས་ནས་གཅིག་ཏུ་གནས་པ་ན་རི་
རའི་གདོང་བ་ཅན་དང་ལུག་གི་གདོང་པ་ཅན་གྱི་བར་དུ་འཚི་རབ་སོགས་ཀྱི་སྡུག་བསྔལ་དཔག་ཏུ་མེད་པ་མྱོང། དུ་འབོད་ནི། ལྕགས་ཁང་མེ་འབར་བའི་ནང་དུ་སྲེག་པར་བྱེད། དུ་འབོད་ཆེན་པོ་ནི་ལྕགས་ཁང་ཉིས་རིམ་གྱི་ནང་དུ་སྲེག་པར་བྱེད། ཚ་བ་ནི་
ལྕགས་ཟངས་དཔག་ཚད་དུ་མའི་ནང་དུ་སྲེག་པ་དང། ལྕགས་ཀྱི་གསལ་ཤིང་རྩེ་གཅིག་པས་འཕོངས་ནས་སྤྱི་བོར་ཕུག་སྟེ་དབང་པོའི་སྒོ་ཐམས་ཅད་ནས་མེ་འབར་བས་སྲེག་པར་བྱེད། རབ་ཏུ་ཚ་བ་ནི་གསལ་ཤིང་རྩེ་གསུམ་པ་འཕོངས་སུ་བཅུག་ནས་སྤྱི་

[038A]༄༅། །བོ་དང་ཕྲག་པ་གཉིས་སུ་ཐོན་པ་དང། ལྕགས་བསྲེགས་ལེབ་མོས་ལུས་ལ་དཀྲི་བ་དང། ལྕགས་ཀྱིས་གཞི་ལ་གན་རྐྱལ་དུ་བཞག་ནས་ལྕགས་ཀྱི་འབྱེད་སྤྱད་ཀྱིས་ཁ་ཕྱེ་ནས་ལྕགས་ཀྱི་ཐོ་ལུམ་འབར་བ་ཁར་འཇུག་ཅིང་ཁྲོ་ཆུ་བསྐོལ་
བ་ཁར་བླུགས་ནས་ཁ་དང་ལྐོག་མ་དང་རྒྱུ་མ་རྣམས་ཆིག་ནས་རོ་སྨད་ནས་འབྱུང་ངོ། །མནར་མེད་ནི་ལྕགས་ཀྱི་ཁང་པ་མེ་འབར་བའི་ནང་དུ་ཆུད་པ་ལ་ཕྱོགས་བཞིན་ས་རླུང་ཆེན་པོས་བུས་པས་དམྱལ་བ་པའི་ལུས་དང་མེ་གཉིས་དབྱེར་མེད་དུ་གྱུར་པ་ལྟ་
བུར་བསྲེག། དམྱལ་བའི་མེའི་ཚ་ཁྱད་ནི། མིའི་མེ་ལས་བསྐལ་བ་འཇིག་དུས་ཀྱི་མེ་བདུན་འགྱུར་གྱིས་ཚ། དེ་ལས་དམྱལ་བའི་མེ་བདུན་འགྱུར་གྱིས་ཚ། དམྱལ་བའི་མེ་ལ་ལྟོས་ན་མིའི་མེ་ཁ་བ་ཙམ་དུ་བསིལ་བ་ཡིན་ཏེ། མིའི་མེས་ལུས་ཀྱི་གནད་གང་
ཡང་རུང་བ་ཞིག་ཏུ་བསྲེག་བཞིན་པའི་དུས་སུ་ཙནྡན་གོར་ཤི་ཤའི་ཆུ་བསིལ་བ་ཞིག་གིས་རེག་ན་བསིལ་སངས་ཏེ་འགྲོ། །དེ་བཞིན་དུ་དམྱལ་བའི་མེས་བསྲེག་བཞིན་པའི་དུས་སུ་མིའི་མེས་རེག་ན་བསིལ་སངས་ཏེ་འགྲོ་གསུང། སྡུག་བསྔལ་དེ་
རྣམས་ཡུན་ཇི་ཙམ་མྱོང་ན། བཤེས་སྦྲིང་ལས། དེ་ལྟར་སྡུག་བསྔལ་ཤིན་ཏུ་མི་བཟད་ལོ། །བྱེ་བ་ཕྲག་བརྒྱར་ཉམས་སུ་མྱོང་ཡང་ནི། །ཇི་སྲིད་མི་དགེ་དེ་ཟད་མ་གྱུར་པ། །དེ་སྲིད་སྲོག་དང་འབྲལ་པར་མི་འགྱུར་རོ། །ཞེས་གསུངས་པ་ལྟར་རམ། ཡང་
མི་ལོར་བརྩིན་ཡང་གསོས་པའི་ཚེ་ཚང་གཅིག་ལ་མི་ལོ་ཕྲག་ཁྲིག་གཅིག་ཐེར་འབུམ་ཆེན་པོ་དྲུག་ཐེར་འབུམ་གཉིས། འོག་མ་རྣམས་ཉིས་འགྱུར་ཉིས་འགྱུར་གྱིས་ཚེ་རིང། གཉིས་པ་ཉེ་འཁོར་བ་ནི། དམྱལ་བ་ཆེན་པོའི་སྡུག་བསྔལ་ལས་ཐར་

[038B] དེ་ནས་ཕྱིན་བ་ན་ཕྱི་སའི་འདམ་རོ་ལྟར་མནམ་པར་མགྲིན་པ་མན་བྱིད་སྟེ་འབུམ་ཆུ་རྣོན་ཞེས་བྱ་བས་རུས་པ་དང་རྐང་ལ་ཐུག་པའི་བར་དུ་འདྲུ་བར་བྱེད་པ་དང། དེ་ནས་ཕྱིན་
པ་ན་སྤུ་གྲི་གཏམས་པའི་ལམ་དུ་ཤ་དང་པགས་པ་གཅོད་པ་དང། རལ་གྲི་ལོ་མ་ཅན་གྱི་ནགས་ཚལ་དུ་ཕྱིན་པ་ན་རལ་གྲིས་ཡན་ལག་དང་ཉིར་ལག་ངག་གཅོད་པ་དང། ཤལ་མ་ལིའི་སྡོང་པོ་ལ་འབབ་འཛེག་བྱེད་པ་ན་ཚེར་མས་ཤ་དང་པགས་པ་
དག་གཤེག་པ་དང། ཁྭ་ལྕགས་ཀྱི་མཆུ་ཅན་གྱིས་ཕྲག་པའམ་མགོ་བོ་ལ་བསྡད་ནས་མིག་འབྲས་འདྲུ་བར་བྱེད། དེ་དང་འདབ་ཆགས་པ་ན་འགྱུར་བྱེད་ཀྱི་ཆུས་གང་བའི་ཆུ་ཀླུང་རབ་མེད་ཀྱི་ནང་དུ་ལྷུང་སྟེ་སྟེང་འོག་ཏུ་འགྲོ་ཞིང་སྲེག་པར་བྱེད་དོ། །གསུམ་
པ་གྲང་དམྱལ་ནི། ཚ་དམྱལ་གྱི་གནས་ནས་དཔག་ཚད་ཁྲི་ཁྲག་རེའི་ཕ་རོལ་ན་ཡོད་ཅིང་འདི་ནས་དཔག་ཚད་སུམ་ཁྲི་ཉིས་སྟོང་གི་བཅལ་བ་ན་ཆུ་བུར་ཅན་གྱི་གནས་འོག་གཞི་ཐམས་ཅད་འཁྱགས་རོམ་དང་སྟེང་ཐམས་ཅད་བུ་ཡུག་འཚུབས་པའི་
ནང་དུ་ཆུད་ནས་ལུས་ལ་ཆུ་བུར་བྱུང་བ་དང། ཆུ་བུར་རྡོལ་བ་ནི། དེ་ལས་ཀྱང་གྲང་བས་ཆུ་བུར་རྡོལ་བ་དང། ཨ་ཆུ་ཟེར་བ་དང། ཀྱི་ཧུད་ཟེར་བ་ནི་སྨེ་སྔགས་ཆེན་པོ་འདོན་མི་ནུས་པར་རྒན་གྱི་ཕུགས་ནས་ཀྱི་ཧུད་ཟེར་བ་དང། སོ་ཐམ་ཐམ་པ་ནི་སྐད་ཀྱང་
འདོན་མི་ནུས་པ་དང། ཨུཏྤལ་ལྟར་གས་པ་ནི། ལྷགས་པ་ཆེན་པོ་བཏབ་པས་ལུས་སྔོན་པོར་སོང་བ་དང། པདྨ་ལྟར་གས་པ་ནི་སྔོན་པོ་ལས་ཀྱང་ཐལ་ཏེ་དམར་པོར་གྱུར་ནས་ཁ་བྕུའམ་དེ་ལས་ཀྱང་མང་བར་གས་པ་དང། པདྨ་ལྟར་ཆེར་གས་

[039A]༄༅། །པ་ནི༑ ཁ་བྲྒྱའམ་སྟོང་ལ་སོགས་པར་གས་པའོ། །བཞི་བ་ཉི་ཚེ་བའི་དམྱལ་བ་ནི། ཚ་དམྱལ་དང་གྲང་དམྱལ་གྱི་ཉེ་འཁོར་ན་ཡོད་ཅིང། མིའི་ཡུལ་ན་ཡང་ཡོད་པར་སའི་དངོས་གཞིར་གསུངས་ཤིང། རྣ་བ་བྱེ་བ་རི་དང་དགེ་འདུན་སྲུངས་
ཀྱི་རྟོགས་བརྗོད་ལས་གསུངས་པས་དེ་དག་ཏུ་བལྟ་བར་བྱའོ། །དེ་ལ་དམྱལ་བར་སྐྱེ་བའི་རྒྱུ་ནི། སྤྱིར་མི་དགེ་བཅུ་ཆེན་པོ་སྤྱད་ན་དམྱལ་བར་སྐྱེ་བར་གསུངས་ཤིང། ཁྱད་པར་མཚམས་མེད་ལྔ་བྱས་པ་དང། ལོག་ལྟ་སྐྱེས་པ་དང། ཕམ་པ་བཞི་སྤྱད་པ་
དང༑ སོ་ཐར་གྱི་ཉེས་བྱས་ཁྱད་དུ་བསད་ན་ཡང་གསོས། སོར་བཤགས་ཁྱད་དུ་བསད་ན་ཐིག་ནག་ཏུ་སྐྱེ་བར་གསུངས་པའང་ཡོད། བྱང་སེམས་ཀྱི་རྩ་ལྟུང་བྱུང་བ་དང། བྱང་སེམས་ལ་དམིགས་པའི་ཁོང་ཁྲོ་སྐྱེས་ན་ཁོང་ཁྲོ་སྐད་ཅིག་མ་ཇི་ཙམ་སྐྱེས་པའི་
གྲངས་དང་མཉམ་པར་བསྐལ་བར་དམྱལ་བར་གནས་དགོས་པ་སྤྱོད་འཇུག་ལས་གསུངས་ཤིང། གསང་སྔགས་ཀྱི་རྩ་ལྟུང་བྱུང་ནས་སོར་མཆུད་ཀྱི་བར་ལ་སྐད་ཅིག་མ་ཇི་ཙམ་ཡོད་པའི་གྲངས་དང་མཉམ་པའི་བསྐལ་པར་མནར་མེད་དུ་གནས་དགོས་པར་
རྒྱུད་སྡེ་ལས་གསུངས་པ་དང། བླ་མ་ལ་དམིགས་པའི་ཁོང་ཁྲོ་སྐྱེས་ན་ཁོང་ཁྲོ་ཇི་སྙེད་ཅིག་སྐྱེས་པའི་གྲངས་དང་མཉམ་པར་བསྐལ་བར་བསགས་པའི་དགེ་རྩ་ཐམས་ཅད་བཅོམ་ནས་དེ་སྙེད་ཀྱི་བསྐལ་བར་དམྱལ་བར་གནས་དགོས་པ་དུས་འཁོར་རྩ་
རྒྱུད་ལས་གསུངས་ཤིང། རང་རྒྱུད་ལ་བསགས་ལམ་སྦྱངས་པ་དམྱལ་བའི་སྡུག་བསྔལ་བསྐྱེད་པའི་ནུས་པ་མཐུ་ཅན་དུ་གྱུར་བ་བསམ་གྱིས་མི་ཁྱབ་པ་ཡོད། ལས་དེ་དག་འཆི་ཁ་ཚུན་ཆད་ལ་སྦྱོང་མི་ནུས་པ་ནི་རང་རེའི་ཁ་སྟབས་འདིས་ཤེས། ལས་

[039B] དེར་སྐྱེས་ན་སྡུག་བསྔལ་དེ་དགངས་ཨེ་བཟོད་སྙམ་དུ་འཇིགས་ཡེར་ཡེར་མ་བྱུང་བར་དུ་བསྒོམ་པར་བྱའོ། །དེ་ནས་འཇིགས་ཤིང་སྐྲག་པའི་བློ་བཅོས་མ་མ་ཡིན་པ་
སྐྱེས་བ་ན། ཆོས་ཀྱི་མཐུན་རྐྱེན་ལྟོ་གོས་སྲོག་འཚོ་ཙམ་མ་གཏོགས་བྱ་བྱེད་གཞན་ཐམས་ཅད་ཙམ་སྟེ་བཞག་ནས་སྡིག་ལྟུང་དེ་དག་སྦྱོང་བྱེད་ཀྱི་ཐབས་དམ་པ་སྟོབས་བཞིའི་བཤགས་བསྔམས་ལ་ཉིན་མཚན་ཀུན་ཏུ་འབད་བར་བྱ་དགོས་སོ། །ཡི་དྭགས་རྣམས་
ལ་བཀྲེས་སྐོམ་དང་དེས་མཚོན་པའི་སྡུག་བསྔལ་བསམ་གྱིས་མི་ཁྱབ་པ་ཡོད་དེ། བཤེས་སྤྲིད་ལས། ཡི་དྭགས་ན་ཡང་འདོད་པས་ཕོངས་པ་ཡིས། །བསྐྱེད་པའི་སྡུག་བསྔལ་རྒྱུན་ཆགས་མི་འཆོས་བ། །བཀྲེས་སྐོམ་གྲང་དྲོ་ངལ་དང་འཇིགས་པ་ཡིས། །བསྐྱེད་
བ་ཤིན་ཏུ་མི་བཟད་བསྟེན་འཚལ་ལོ། །ཞེས་གསུངས་པ་ལྟར་རང་ཉིད་ཡི་དྭགས་མི་སྡུག་པ་ཤིན་ཏུ་ཉམ་ཐག་པ་འཇིགས་པ་ཞིག་ཏུ་གྱུར་པར་བསམས་ནས། ཡི་དྭགས་ཕྱིའི་སྒྲིབ་པ་ཅན་ནི། བཟའ་བཏུང་ལ་སོགས་པ་རྙེད་ཀྱང་མི་རྙེད་རྙེད་དུ་ཟིན་ཀྱང། ཆུ་ཀླུང་
དང་ལྗོན་ཤིང་འབྲས་བུ་ཅན་མཐོང་ནས་ལོངས་སྤྱོད་དུ་ཕྱིན་པ་ན། བསྲུང་མ་མཚོན་ཆ་སྣ་ཚོགས་ཐོགས་པ་རྣམས་ཀྱིས་བསྲུང་བའམ། རང་ཁྲག་ཏུ་སྣང་བའམ། གང་ཡང་མི་སྣང་བར་གྱུར་ནས་ལོངས་སྤྱད་དུ་མེད་པའི་སྡུག་བསྔལ། ནང་གི་སྒྲིབ་པ་ཅན་ནི་ཁ་
ཁབ་མིག་ཙམ། མགྲིན་པ་རྟ་རྔ་ཙམ། ཡན་ལག་འཇག་མ་ཙམ་དང་ལྡན་ཞིང། བཟའ་བཏུང་ལ་སོགས་པ་རྙེད་ཀྱང་མི་རྙེད། རྙེད་དུ་ཟིན་ཀྱང་ཁར་མི་ཤོང། ཁར་ཤོང་ཡང་མགྲིན་པར་མི་ཐར། མགྲིན་པར་ཐར་ཀྱང་དེས་ལྟོ་བ་མི་ཁེངས་པ་སོགས་ཀྱི་སྡུག་

[040A]༄༅། །བསྔལ། ཟས་སྐོམ་ཉིད་ལ་སྒྲིབ་པ་ཡོད་པ་ནི། མེ་ལྕེའི་ཕྲེང་བ་ཅན་ཞེས་བྱ་བས་ནི། ཟོས་པ་དང་འཐུངས་བ་ཐམས་ཅད་མེར་འབར་ནས་འཚིག་ལ། ལྗན་ལྗིན་ཟ་བ་ཞེས་བྱ་བས་ནི། བཤང་གཅི་ཟ་ཞིང་འཐུང་བ་དང། མི་གཙང་ཞིང་མནན་
ལ་དྲིང་བ་དང། གནོད་པ་དང་སྨད་པར་བྱ་བ་ཙམ་ལ་བཟའ་བཏུང་བྱེད་དོ། །ཁ་ཅིག་ནི་རང་གི་ཤ་ལ་བཅད་ཅིང་ཟ་ལ། གཙང་མ་དང་བཟང་པོའི་བཟའ་བཏུང་སྤྱོད་མི་ནུས། འགའ་ཞིག་ནི་དབྱར་གྱི་དུས་སུ་ཟླ་ཟེར་ཚ་ཞིང་དགུན་གྱི་དུས་སུ་ཉི་ཟེར་གྲང་བས་སྡུག་
བསྔལ་བ་དང། ཁ་ཅིག་ནི་ཡན་ལག་གིས་ལུས་པོ་མི་ཐོག་ཅིང་བཟའ་བཏུང་འཚོལ་བའི་ཕྱིར་ཕྱོགས་ཀུན་ཏུ་ཉུལ་བ་ན་ངལ་བས་སྡུག་བསྔལ། ཡི་དྭགས་དབང་ཆེ་བས་ཆུང་བ་ལ་རྡེག་པ་དང་མི་དང་ཁྱི་ལ་སོགས་པས་འཇིགས་ཤིང་སྐག་བས་སྡུག་བསྔལ་
ཚེ་ཚད་ནི་མཛོད་ལས། ཟླ་བ་ཉིན་ཞག་གིས་ལྔ་བརྒྱ། ཞེས་གསུངས་པ་ལྟར་མི་རྣམས་ཀྱི་ཟླ་བ་གཅིག་ལ་ཞག་གཅིག་ཏུ་བྱས་པའི་རང་ལོ་ལྔ་བརྒྱ་ཐུབ་པར་གསུངས་ཤིང། དྲན་པ་ཉེར་གཞག་ལས་ནི་མི་རྣམས་ཀྱི་ལོ་བཅུ་ལ་ཟླ་བ་གཅིག་ཏུ་བྱས་པའི་རང་
ལོ་ལྔ་བརྒྱ་ཐུབ་པར་གསུངས། དེ་ལ་མི་ལོ་འབུམ་ཕྲག་བཅོ་བརྒྱད་ཡོད། ཡི་དྭགས་སུ་སྐྱེ་བའི་རྒྱུ་ནི། ཆགས་པ་དང་སེར་སྣ་དང། བརྣབ་སེམས་དང། མ་བྱིན་པར་བླངས་བ་སོགས་ཡིན་པས། སྡུག་བསྔལ་དེ་རྣམས་མི་འདོད་ན་དེ་དག་ཏུ་སྐྱེ་བའི་རྒྱུ་སྔར་བསགས་
སྤྱོད་པ་དང་ཕྱི་མ་སྡོམ་པ་ལ་འབར་པར་བྱ། དུད་འགྲོ་རྣམས་ལ་གླེན་ཅིང་གཏི་མུག་པ་དང། གཅིག་ལ་གཅིག་ཟའི་སྡུག་བསྔལ་བསམ་གྱིས་མི་ཁྱབ་པ་ཡོད་དེ། དུད་འགྲོ་བྱིངས་ཀྱི་གནས་ཀྱི་རྩ་བ་རྒྱ་མཚོ་ཆེན་པོའི་ཆུ་མཚམས་མན་ཆད་ཀྱི་མུན་པ་ཤིན་ཏུ་

[040B] དེའི་ནང་དུ་རང་ཉིད་སྐྱེས་བར་བསམ་སྟེ། དུད་འགྲོ་ཆེ་བས་ཆུང་བ་ཁྱུར་མིད་བྱེད་པ་དང། ཆུང་བ་མང་པོ་འདུས་ནས་ཆེ་བ་ཟ་ཞིང་ལུས་ཐལ་བྱུང་དུ་ཕུག་པ་དང། མུན་པ་ཤིན་
ཏུ་མནག་པས་རང་གི་ལག་པ་བརྐྱང་བསྐུམ་ཙམ་ཡང་མི་མཐོང་བ་དང། དུད་འགྲོ་ཆེ་བས་ཆུང་བ་མནན་ནས་དབུགས་འབྱུང་རྡུབ་ཙམ་ཡང་མི་ནུས་པས་སྡུག་བསྔལ། དུད་འགྲོ་ཀླུའི་རིགས་སུ་གྱུར་པ་རྣམས་ལ་ནི་ནམ་མཁའ་ལྡིང་གི་འཇིགས་པ་དང། བྱེ་ཚན་གྱི་
ཆར་འབབ་པ་ལ་སོགས་པས་ཉི་མ་རེ་རེ་བཞིན་སྡུག་བསྔལ། དུད་འགྲོ་རི་དྭགས་རྣམས་ལ་ནི་རྔོན་པ་དང། ཁྱི་མང་པོས་བདས་ནས་བྲོས་ཀྱང་མཐར་བར་བསད་པ་དང། གཅན་གཟན་སོགས་ཀྱིས་ཟོས་པ་དང། བྱ་སྣ་ཚོགས་པས་ཟ་བ་དང། བདག་ཏུ་བཟུང་
བའི་རྟ་གླང་བོང་བུ་ཕག་པ་སོགས་ནི། བཀོལ་བ་དང་སྤྱད་པ་དང་མི་ཐེག་བཞིན་དུ་ཁལ་འགེལ་བ་དང། རྡེག་པ་དང་འཚོག་པ་དང་རྨོ་བ་དང་བཞོ་བ་དང་སྤུ་འདྲེག་པ་དང། གསོད་པ་སོགས་ཀྱི་སྡུག་བསྔལ་དཔག་ཏུ་མེད་པ་ཡོད་ཅིང། ཆོ་ཚད་ནི། མཛོད་ལས་
དུད་འགྲོ་རྣམས། །མཆོག་རིང་བསྐལ་བའོ། །ཞེས་ཚེ་རིང་བས་བསྐལ་པ་ཙམ་ཐུབ་ཅིང། ཐུང་བ་ལ་ངེས་བ་མེད། དུད་འགྲོར་སྐྱེ་བའི་རྒྱུ་ནི་ཆོས་སྤངས་པ་དང། ཆོས་དང་ཆོས་སྨྲ་་ལ་མ་གུས་པ་དང། བསྟན་པ་ལ་ཞུགས་པ་རྣམས་ནང་ཕན་ཚུན་
སྐྱོན་བརྗོད་བྱས་བ་རྣམས་ཡིན། དེས་ན་འདི་ལྟ་བུའི་ངན་འགྲོའི་སྡུག་བསྔལ་བཟོད་གླགས་མི་འདུག་པས། རྙེད་བར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་ཐོབ་པའི་དུས་འདིར། ངན་འགྲོའི་སྡུག་བསྔལ་མཐའ་དག་སྤངས་པའི་བླ་མ་

[041A]༄༅། །སངས་རྒྱས་ཀྱི་གོ་འཕང་ཞིག་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས་
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་བས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་སྐྱབས་འགྲོ་སྦྱང་བ་ནི། ལམ་རིམ་དམར་ཁྲིད་བདེ་
ལམ་གྱི་སྐྱབས་འགྲོའི་དམིགས་རིམ་ལས་ཅུང་ཟད་རྒྱས་ཙམ་བྱེད་ན། གང་ལ་བརྟེན་ནས་སྐྱབས་སུ་འགྲོ་བའི་རྒྱུ་ནི། རང་ཉིད་འཁོར་བ་དང་ངན་སོང་གི་སྡུག་བསྔལ་གྱིས་འཇིགས་པ་དང། དཀོན་མཆོག་གསུམ་ལ་དེ་དག་ལས་སྐྱོབ་པའི་ནུས་པ་
ཡོད་བར་ཤེས་པ་གཉིས་སྐྱབས་འགྲོའི་རྒྱུའི་གཙོ་བོ་ཡིན་ཏེ། དྲི་བ་ལྷག་བསམ་རབ་དཀར་གྱི་དྲིས་ལན་བློ་བཟང་བཞད་པའི་སྒྲ་དབྱངས་ལས། སྐྱབས་འགྲོའི་ངོ་བོ་ཨི་ཐི་བ། །རང་ཉིད་ལྷག་པར་འཇིགས་པ་དང། །དཀོན་མཆོག་སྐྱོབ་པའི་ནུས་ལྡན་དུ།།
ཤེས་ལས་བྱུང་བའི་སྐྱབས་འགྲོ་ལ། །ཐམས་ཅད་མཁྱེན་པ་ཁྱོད་ཉིད་བཞེད། ཅེས་གསུངས་པའི་ཕྱིར། རྒྱུ་དེ་ལ་བརྟེན་ནས་བསྐྱབས་སུ་འགྲོ་བའི་ཡུལ་ལ་ནི་རང་ཉིད་འཇིགས་པ་ཐམས་ཅད་ལས་གྲོལ་ཞིང། གཞན་འཇིགས་པ་ལས་སྒྲོལ་བའི་ཐབས་
ལ་མཁས་པ། ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་འཇུག་པ། ཕན་བཏགས་མ་བཏགས་ཐམས་ཅད་ཀྱི་དོན་མཛད་བ་ཞིག་དགོས་པ་ལ། ཡོན་ཏན་དེ་ཐམས་ཅད་དང་ལྡན་པ་ནི་ཡང་དག་པར་རྫོགས་པའི་སངས་རྒྱས་ཁོ་ན་ཡིན་གྱི། དྲག་པོ་དང་

[041B] ཡི་དྭགས་སུ་གྱུར་པའི་གཞི་བདག་དང་ཀླུ་ལ་སོགས་པ་རྣམས་ལ་ཡོད་པ་ལྟ་ཅི་སྨོས། དེས་ན་དཀོན་མཆོག་གསུམ་དང་ཕྱི་རོལ་པའི་སྟོན་པ་གཉིས་ཀྱི་ནང་ནས་དཀོན་མཆོག་གསུམ་
ཁོ་ན་སྐྱབས་སུ་འཛིན་འོས་ཏེ། སྐྱབས་འགྲོ་བདུན་ཅུ་པ་ལས། སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས། ཞེས་གསུངས་པའི་ཕྱིར། སྐྱབས་ཡུལ་དཀོན་མཆོག་གསུམ་གྱི་ཡོན་ཏན་བསམ་པ་ལ། སངས་རྒྱས་ནི་སྐུ་མཚན་
བཟང་པོ་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུས་སྤྲས་པ། གསུང་གི་ཡོན་ཏན་ཡན་ལག་དྲུག་ཅུ་རྩ་བཞི་དང་ལྡན་པས་གསུང་དབྱངས་སྐར་རེ་རེས་ཀྱང་སེམས་ཅན་ཐམས་ཅད་ལ་རང་རང་གི་སྐད་དུ་ཆོས་སྟོན་ནུས་པ་དང། ཐུགས་ཀྱི་ཡོན་ཏན་ལ་
མཁྱེན་པ་དང་བརྩེ་བ་གཉིས་ལས། མཁྱེན་པས་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་དུས་ཅིག་ཅར་དུ་མངོན་སུམ་དུ་རྟོགས་པ་དང། བརྩེ་བའི་ཡོན་ཏན་སེམས་ཅན་ཐམས་ཅད་ལམ་བུ་གཅིག་ལ་བརྩེ་བ་ལྟར་ཐུགས་རྗེ་ཆེན་པོ་ཉེ་རིང་མེད་པར་འཇུག་པས་
གདུལ་པའི་དུས་ལས་སྐད་ཅིག་ཀྱང་མི་འདའ། འཕྲིན་ལས་འབད་རྩོལ་མེད་པར་ལྷུན་གྱིས་གྲུབ་ཅིང་རྒྱུན་མི་འཆད་པ་དང་ལྡན་པའོ། །ཆོས་ཀྱི་ཡོན་ཏན་ནི་སངས་རྒྱས་ཡོན་ཏན་མཐའ་ཡས་པ་དང་ལྡན་པ་འདིས་ལུང་དང་རྟོགས་པའི་ཆོས་འགོག་པ་དང། ལམ་གྱི་
བདེན་པ་སྐྱོན་སྤངས་པ་དང་ཡོན་ཏན་སྒྲུབ་པའི་བདག་ཉིད་ཅན་མངོན་དུ་བྱས་པ་དང། བསྒོམས་པ་ལས་བྱུང་བའོ་སྙམ་དུ་བསམ་ཞིང། དགེ་འདུན་ནི་གཙོ་བོ་འཕགས་པའི་གང་ཟག་རྣམས་ཡིན་ལ། དེ་ཡང་ཆོས་ཀྱི་ཡོན་ཏན་དྲན་ཏེ། དེ་ཚུལ་བཞིན་དུ་བསྒྲུབ་

[042A]༄༅། །པའི་སྒོ་ནས་དྲན་པར་བྱ། ཁྱད་པར་ཤེས་པ་ལ་མཚན་ཉིད་ལས་གྱུར་པའི་ཁྱད་པར་ནི། སངས་རྒྱས་ནི་མངོན་པར་རྫོགས་པར་བྱང་ཆུབ་པའི་མཚན་ཉིད་ཅན་ཡིན་ལ། ཆོས་ནི་དེའི་འབྲས་བུ་དང། དགེ་འདུན་ནི་གཞན་གྱི་མན་ངག་གིས་
ཡང་དག་པར་བསྒྲུབ་པའི་མཚན་ཉིད། འཕྲིན་ལས་ཀྱི་ཁྱད་པར་ནི་རིམ་པ་ལྟར་ལུང་འབོགས་པ་དང། སྤང་བྱ་སྤོང་བ་ལ་དམིགས་པ་དང། མངོན་པར་སྤྲོ་བའི་འཕྲིན་ལས་ཅན་ནོ། །མོས་པ་ལས་གྱུར་པ་ནི། བསྙེན་བཀུར་ལ་ཞེན་པ་དང། མངོན་དུ་
བྱ་བ་ལ་ཞེན་པ་དང། ཆོས་དང་མཐུན་པས་འགྲོགས་པ་ལ་ཞེན་པའོ། །བསྒྲུབ་པའི་ཁྱད་པར་ནི། རིམ་པ་ལྟར་མཆོད་པ་དང། རིམ་གྲོ་བྱ་བ་དང། རྣལ་འབྱོར་གྱི་སྦྱོར་བ་ལ་གོམས་པར་བྱ་བ་དང། ཆོས་དང་ཟང་ཟིང་གི་ལོངས་སྤྱོད་ཐུན་མོང་གིས་བསྒྲུབ་
པའོ༑༑ རྗེས་དྲན་གྱི་ཁྱད་པར་ནི། འདི་ལྟར་སངས་རྒྱས་བཅོམ་ལྡན་འདས་དེ་ནི་ཞེས་སོགས་ཀྱིས་སོ་སོའི་ཡོན་ཏན་དྲན་པའོ། །བསོད་ནམས་འཕེལ་བ་ལས་གྱུར་པའི་ཁྱད་པར་ནི་གང་ཟག་དང་ཆོས་ཀྱི་དབང་དུ་བྱས་པའི་བསོད་ནམས་འཕེལ་བའོ། །ཕས་
ལེན་པའི་སྐྱབས་སུ་འགྲོ་བ་ནི། སངས་རྒྱས་ལ་སྐྱབས་སྟོན་པ། ཆོས་ལ་སྐྱབས་དངོས། དགེ་འདུན་ལ་སྐྱབས་སྒྲུབ་པའི་ཟླ་གྲོགས་སུ་འཛིན་པའོ། །གཞན་དུ་མི་སྨྲ་བའི་སྐྱབས་སུ་འགྲོ་བ་ནི། ཕྱི་ནང་གི་སྟོན་པ་དང་བསྟན་པའི་ཁྱད་པར་ཤེས་ནས་སྐྱབས་
སུ་འགྲོ་བའོ། །མདོར་བསྡུས་དམར་ཁྲིད་བདེ་ལམ་ནས་འབྱུང་ཚུལ་ནི། སྤྱི་བོའི་བླ་མ་ལྷའི་སྐུའི་ཆ་ལས་བླ་མ་ཡི་དམ་དཀོན་མཆོག་གསུམ་དཔའ་བོ་དཔའ་མོ་ཆོས་སྐྱོང་བསྲུང་མའི་ཚོགས་ནམ་མཁའ་གང་བ་སྤྲོས་ཏེ་སྤྱི་བོའི་བླ་མ་ལྷའི་སྐུའི་མཐའ་སྐོར་

[042B] དེ་དག་གི་སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པ་དྲན་བཞིན་པའི་ངང་ནས་སྔར་ངན་འགྲོའི་སྡུག་བསྔལ་བཤད་པ་རྣམས་སླར་ཡང་གསལ་བཏབ་སྟེ་འཇིགས་ཤིང་སྐྲག་ཡེར་
ཡེར་བའི་སྒོ་ནས། བདག་དང་མ་སེམས་ཅན་ཐམས་ཅད་སྤྱིར་འཁོར་བ་དང། ཁྱད་པར་ངན་འགྲོའི་འཇིགས་པ་ལས་ད་ལྟ་ཉིད་དུ་བསྐྱབ་ཏུ་གསོལ་སྙམ་པའི་འདུན་པ་དང་ལྡན་པས་བླ་མ་ཡི་དམ་དཀོན་མཆོག་གསུམ་ལ་སྐྱབས་སུ་མཆི་ཞེས་སྐྱབས་འགྲོ་
ལན་བརྒྱ་སྟོང་ཁྲི་འབུམ་སོགས་བྱ་ཞིང། དཀོན་མཆོག་གསུམ་ལ་སྐྱབས་སུ་སོང་བའི་གནས་སྐབས་དང་མཐར་ཐུག་གི་ཕན་ཡོན་ཤེས་པའི་སྒོ་ནས། སྐྱབས་འགྲོའི་བསླབ་བྱ་རྣམས་ལ་ཚུལ་བཞིན་དུ་བསླབ་པར་བྱའོ། །དཀོན་མཆོག་གསུམ་ལ་སྐྱབས་
སུ་སོང་བའི་ཕན་ཡོན་ནི། ནང་པ་སངས་རྒྱས་པར་ཚུད་པ། སྡོམ་པ་ཐམས་ཅད་ཀྱི་རྟེན་དུ་གྱུར་པ། སྔོན་བསགས་པའི་ལས་སྒྲིབ་རྣམས་བསྲབས་ཤིང་ཟད་པར་འགྱུར་བ་དང། བསོད་ནམས་རྒྱ་ཆེན་པོ་གསོག་པ་དང། ངན་འགྲོར་མི་ལྟུང་བ་ནི་ཕག་ཏུ་
སྐྱེ་འགྱུར་གྱི་ལྷའི་བུས་སངས་རྒྱས་ལ་སྐྱབས་སུ་སོང་བས་ངན་འགྲོའི་འཇིགས་པ་ལས་གྲོལ་ནས་དེ་ལས་ཀྱང་མཐོ་བའི་ལྷའི་གནས་བུ་སྐྱེས་པ་ལྟ་བུའོ། །ཚེ་འདིའི་འཇིགས་པ་ལས་བསྐྱབས་པ་ནི་གང་པོའི་ཕུ་བོ་འབྱོར་ལྡན་ལ་སོགས་པ་རྣམས་ཀྱིས་རྒྱ་
མཚོར་གྲུ་བོ་ཆེ་ཙནྡན་གྱིས་བཀང་སྟེ་ཕྱིན་པ་ལ་གནོད་སྦྱིན་གྱིས་རླུང་འཚུབ་བཏང་ནས་གྲུ་རྫིངས་རྒྱ་མཚོར་ནུབ་པ་ལ་ཐུག་པའི་ཚེ། གང་པོས་སྐྱབས་འགྲོ་བྱས་པས་འཇིགས་པ་དེ་ལས་གྲོལ། ཉན་ཐོས་དགྲ་བཅོམ་པ་ལ་སྐྱབས་འགྲོ་བྱས་པའི་ཕན་ཡོན་དེ་

[043A]༄༅། །ཙམ་འབྱུང་ན་སངས་རྒྱས་ལ་སྐྱབས་སུ་སོང་ན་ལྟ་ཅི་སྨོས། གཞན་ཡང་ཅི་བསམ་པ་ཐམས་ཅད་འགྲུབ་པ་དང་མྱུར་དུ་འཚང་རྒྱ་བའོ། །སྐྱབས་འགྲོའི་བསླབ་བྱ་ལ་སོ་སོའི་བསླབ་བྱ་དང་ཐུན་མོང་གི་བསླབ་བྱ་གཉིས། དང་པོ་ལ་དགག་པའི་
བསླབ་བྱ་དང། སྒྲུབ་པའི་བསླབ་བྱ་གཉིས། དང་པོ་ནི། སངས་རྒྱས་ལ་སྐྱབས་སུ་སོང་བས་ལྷ་གཞན་ལ་ཕྱག་མཆོད་མི་བྱ། ཆོས་ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤོང། དགེ་འདུན་ལ་སྐྱབས་སུ་སོང་བས་གྲོགས་མུ་སྟེགས་པ་དང་
མི་འགྲོགས། གཉིས་པ་སྒྲུབ་པའི་བསླབ་བྱ་ནི། དེ་བཞིན་གཤེགས་པའི་སྐུ་གཟུགས་ལ་དཔྱས་མི་གདགས་པ་སོགས་ཡིན། གཉིས་པ་ཐུན་མོང་གི་བསླབ་བྱ་ནི། དཀོན་མཆོག་གསུམ་གྱི་ཁྱད་པར་དང་ཡོན་ཏན་རྗེས་སུ་དྲན་པའི་སྒོ་ནས་ཡང་དང་ཡང་དུ་
སྐྱབས་སུ་འགྲོ་བ། བཀའ་དྲིན་ཆེན་པོ་རྗེས་སུ་དྲན་པས་དུས་རྟག་ཏུ་མཆོད་པ་ལ་བརྩོན་ཞིང་བཟའ་བ་དང་བཅའ་བའི་ཕུད་དབུལ་བ། སྙིང་རྗེ་ཆེན་པོ་རྗེས་སུ་དྲན་པས་འགྲོ་བ་གཞན་ཡང་ཚུལ་འདི་ལྟ་བུ་ལ་འགོད་པ། བྱ་བ་གང་བསྒྲུབ་པ་ན་དཀོན་མཆོག་ལ་
བློ་བཀལ་ནས་བསྒྲུབ་པ། དཀོན་མཆོག་གསུམ་སྲོག་གམ་བཞད་གད་ཀྱི་ཕྱིར་ཡང་མི་སྤོང་བ་རྣམས་ལ་བསླབ་པར་བྱའོ། །བཞི་པ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ནི། སྤྱི་བོར་བླ་མ་ལྷ་སྒམ་བཞིན་པའི་ངང་ནས་འདི་ལྟར་བསམ་སྟེ། རྒྱལ་
བའི་གསུང་རབ་ལས་རྒྱུ་དགེ་བ་སྤྱད་པ་ལས་འབྲས་བུ་བདེ་བ་ཁོ་ན་འབྱུང་ཞིང་སྡུག་བསྔལ་མི་འབྱུང། རྒྱུ་མི་དགེ་བ་སྤྱད་པ་ལས་འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་མི་འབྱུང་བར་གསུངས་ཏེ། ཚད་པས་གདུངས་པའི་གང་ཟག་ཅིག་ལ་རླུང་བསིལ་

[043B] ཚེར་མ་ཟུག་པ་ལྟ་བུའི་སྡུག་བསྔལ་དེ་ཡང་སྔོན་མི་དགེ་བའི་ལས་བསགས་པ་ལ་བརྟེན་ནས་བྱུང་བ་ཡིན་པས་ལས་ངེས་པ་ཡིན། རྒྱུ་དགེ་སྡིག་གཉིས་
ཆུང་ངུ་ལས་མ་སྤྱད་ཀྱང་གེགས་བྱེད་དང་མ་འཕྲད་ན་འབྲས་བུ་ཤིན་ཏུ་ཆེ་བ་འབྱུང་སྟེ། སྔོན་དགེ་ཚུལ་ཀུན་ཏེ་ས་དགེ་སློང་དབྱངས་མི་སྙན་པ་ཞིག་ལ། ཁྱོད་ཀྱི་དབྱངས་ནི་ཁྱི་ཟུགས་པ་དང་འདྲའོ་ཞེས་སྨྲས་པས་སྐྱེ་བ་ལྔ་བརྒྱའི་བར་དུ་ཁྱིར་སྐྱེས་པ་དང། དགེ་སློང་
ལུས་རྩལ་ཤིན་ཏུ་ཆེ་བ་ཞིག་ལ་ཁྱོད་ནི་སྤྲེའུ་དང་འདྲའོ་ཞེས་སྨྲས་པས། སྤྲེའུ་སྐྱེས་པ་སོགས་ལས་འཕལ་ཆེ་བ་ཡིན། རྒྱུ་དགེ་སྡིག་གཉིས་མ་སྤྱད་ན་འབྲས་བུ་བདེ་སྡུག་མྱོང་བ་མེད་པས་ལས་མ་བྱས་པ་དང་མི་འཕྲད་པ་ཡིན། རྒྱུ་དགེ་སྡིག་གཉིས་སྤྱད་པ་གེགས་
བྱེད་དང་མ་འཕྲད་ན་ལས་བྱས་པ་ཆུད་མི་ཟ་བ་ཡིན་ཏེ། མདོ་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་སྨིན་པ་ཉིད་དུ་འགྱུར། ཞེས་གསུངས་པའི་ཕྱིར། འདིར་ལས་ལམ་བཅུའི་རྣམ་
གཞག་ཅུང་ཟད་ཅིག་བཤད་ན། སྲོག་གཅོད་ཀྱི་གཞི་ནི། རང་ལས་རྒྱུད་ཐ་དད་པའི་སེམས་ཅན་ཕ་རོལ་པོའོ། །བསམ་པ་ལ་གསུམ་ལས་འདུ་ཤེས་ནི། གཞི་དེ་ལ་དེར་འདུ་ཤེས་པའོ། །ཉོན་མོངས་པ་ནི་དུག་གསུམ་པོ་གང་རུང་ངོ། །ཀུན་སློང་ནི་བསད་པར་
འདོད་པའོ། །སྦྱོར་བ་ནི་དུག་དང་མཚོན་དང་རིག་སྔགས་སོགས་ཀྱི་སྒོ་ནས་བྱས་པའོ། །མཐར་ཐུག་ནི་རང་གི་སྔ་རོལ་དུ་ཤི་བའོ། །མ་བྱིན་ལེན་གྱི་གཞི་ནི། གཞན་གྱིས་ཡོངས་སུ་བཟུང་བའི་རྫས་སོ། །བསམ་པ་ལ་གསུམ་ཡོད་པའི་འདུ་ཤེས་དང་ཉོན་མོངས་

[044A]༄༅། །ནི་སྔར་བཞིན་ནོ། །ཀུན་སློང་ནི་མ་གནང་ཡང་གཏན་དུ་དཔྲལ་འདོད་པའོ། །སྦྱོར་བ་ནི་མཐུ་དང། འཇབ་བུ་དང། གཡོ་ཐབས་གཞན་གྱིས་ཀྱང་མ་བྱིན་པར་བླངས་པའོ། །མཐར་ཐུག་ནི་ཐོབ་བློ་སྐྱེས་པའོ། །ལོག་གཡེམ་གྱི་གཞི་ནི་
མ་ལ་སོགས་པ་བགྲོད་བྱ་མ་ཡིན་པ་དང། ཁ་དང་བཤད་ལམ་སོགས་ལམ་མ་ཡིན་པ་དང། སྦྲུ་མ་མ་དང། བསྙེན་གནས་ལ་གནས་པ་སོགས་ཀྱི་དུས་དང། མཆོད་རྟེན་དང་བླ་མའི་དྲུང་སོགས་གནས་མ་ཡིན་པའོ། །འདུ་ཤེས་འཁྲུལ་མ་འཁྲུལ་
འདྲ་ཞིང། མཐར་ཐུག་ནི་གཉིས་ཀྱིས་གཉིས་སྤྲད་པའོ། །རྫུན་སྨྲའི་གཞི་ནི་མཐོང་བ་ཐོས་པ། བྱེ་བྲག་ཕྱེད་པ། རྣམ་པར་ཤེས་པ་སྟེ་བཞི་དང། དེ་ལས་ལྡོག་པ་བཞིའོ། །འདུ་ཤེས་ནི་མཐོང་བ་ལ་མ་མཐོང་བ་སོགས་སུ་བསྒྱུར་བའོ། །ཉོན་མོངས་
བ་ནི་དུག་གསུམ་གང་རུང་ངོ། །ཀུན་སློང་ནི་འདུ་ཤེས་བསྒྱུར་ཏེ་སྨྲ་འདོད་པའོ། །སྦྱོར་བ་ནི་སྨྲས་པའམ་ཅང་མི་སྨྲ་བ་དང་དུ་ལེན་པའོ། །མཐར་ཐུག་ནི་ཕ་རོལ་པོས་གོ་བའོ། །ཕྲ་མའི་གཞི་ནི་མཐུན་པའམ་མི་མཐུན་པ་གང་རུང་ངོ། །བསམ་པ་ལ་གསུམ་
ལས༑ འདུ་ཤེས་དང་ཉོན་མོངས་པ་ནི་སྔར་བཞིན་དང། ཀུན་སློང་ནི་མཐུན་པ་ལ་དབྱེ་འདོད་པ་དང་མི་མཐུན་པ་ལ་མི་འདུ་མ་པར་འདོད་པའོ། །སྦྱོར་བ་ནི་སྙན་པ་དང་མི་སྙན་པ་གང་རུང་ངོ། །མཐར་ཐུག་ནི་འབྱེད་པའི་ཚིག་སྨྲས་པ་གོ་བའོ། །ཚིག་
རྩུབ་ཀྱི་གཞི་ནི་ཀུན་ནས་མནར་སེམས་སྐྱེ་བའི་གཞིར་གྱུར་པའི་སེམས་ཅན་ནོ། །ཉོན་མོངས་པ་དང་འདུ་ཤེས་ནི་སྔར་བཞིན་ནོ། །ཀུན་སློང་ནི་དག་རྩུབ་པོས་སྨྲ་འདོད་པའོ། །སྦྱོར་བ་ནི་བདེན་པ་དང་མི་བདེན་པའི་ཚིག་གང་རུང་གིས་བརྗོད་བྱ་སྙན་མི་

[044B] དགོས་པ་རང་གཞན་གང་རུང་གི་ཕྱིར་སྨྲས་པའོ། །མཐར་ཐུག་ནི་ཕ་རོལ་པོས་གོ་བའོ། །དག་བཀྱལ་པའི་གཞི་ནི་དོན་མེད་པ་དང་ལྡན་པའི་དོན་ནོ། །བསམ་པ་ལ་འདུ་ཤེས་དང་ཉོན་མོངས་ནི་སྔར་བཞིན་ནོ། །ཀུན་སློང་ནི་
མ་འབྲེལ་པའི་བྱུང་རྒྱལ་སྨྲ་འདོད་པའོ། །སྦྱོར་བ་ནི་ངག་བཀྱལ་སྨྲ་བར་རྩོམ་པའོ། །མཐར་ཐུག་ནི་ངག་བཀྱལ་སྨྲས་ཟིན་པའོ། །བརྣབ་སེམས་ཀྱི་གཞི་ནི་གཞན་གྱི་ནོར་དང་ཡོ་བྱད་དོ། །བསམ་པ་ལ་འདུ་ཤེས་དང་ཉོན་མོངས་ནི་སྔར་བཞིན་ནོ། །ཀུན་སློང་
ནི་བདག་གིར་བྱ་བར་འདོད་པའོ། །སྦྱོར་བ་ནི་བསམ་པ་དེ་ལ་སྦྱོར་བ་བྱས་པའོ། །མཐར་ཐུག་ནི་ནོར་ལ་སོགས་པ་དེ་བདག་གིར་གྱུར་ཅིག་སྙམ་པའོ། །གནོད་སེམས་ཀྱི་གཞི་དང་འདུ་ཤེས་དང་ཉོན་མོངས་ནི་ཚིག་རྩུབ་ཇི་ལྟ་བ་བཞིན་ནོ། །ཀུན་སློང་ནི་རྡེག་པ་ལ་
སོགས་པ་འདོད་པ་སྟེ། སྦྱོར་བ་ནི་བསམ་པ་དེ་ལ་སྦྱོར་བ་བྱས་པ། མཐར་ཐུག་ནི་གསོད་པ་དང་བཅིང་བ་དང་རྡེག་པ་སོགས་བྱེད་པར་ཐག་བཅད་པའོ། །ལོག་ལྟའི་གཞི་ནི་ཡོད་པའི་དོན་ནོ། །བསམ་པ་ལ་གསུམ་ལས་སྐུར་བ་འདེབས་པའི་དོན་ལ་བདེན་
པར་འདུ་ཤེས་པའོ། །ཉོན་མོངས་ནི་གསུམ་པོ་གང་རུང་ངོ། །ཀུན་སློང་ནི་སྐུར་བ་འདེབས་འདོད་པའོ། །སྦྱོར་བ་ནི་བསམ་པ་དེ་ལ་སྦྱོར་བ་བརྩམས་པའོ། །མཐར་ཐུག་ནི་སྐུར་པ་གདབ་པར་ངེས་པའོ། །དཀར་པོའི་ལས་ལམ་ནི། སྲོག་གཅོད་སྤོང་བའི་དགེ་
བ་ལྟ་བུ་ལ་མཚོན་ན། གཞི་ནི་སེམས་ཅན་གཞན་ནོ། །བསམ་པ་ནི་ཉེས་དམིགས་མཐོང་ནས་སྤོང་བར་འདོད་པའོ། །སྦྱོར་བ་ནི་གསོད་པ་ཡང་དག་པར་བསྔམས་པའི་འདུ་བྱེད་དོ། །མཐར་ཐུག་ནི་ཡང་དག་པར་བསྔམས་པ་རྫོགས་པའི་ལུས་ཀྱི་ལས་སོ། །

[045A]༄༅། །དེས་དཀར་པོའི་ལས་ལམ་ལྷག་མ་དགུ་ལའང་ཅི་རིགས་པར་ཤེས་པར་བྱའོ། །དེ་ཡང་ཞིང་གི་སྒོ་ནས་སྟོབས་ཆེ་བ་ནི། དཀོན་མཆོག་གསུམ་དང། བླ་མ་དང་ཕ་མ་སོགས་ལ་ཕན་གནོད་གང་བྱས་ཀྱང་སྟོབས་ཆེ། བསམ་པ་སྙིང་རྗེ་
དྲག་པོ་སོགས་དང་ཞེ་སྡང་དྲག་པོ་སོགས་ཀྱི་སྒོ་ནས་བྱས་པ་སྟོབས་ཆེ། དངོས་པོའི་སྒོ་ནས་སྟོབས་ཆེ་བ་ནི་སྦྱིན་བྱའི་ཆོས་དང། ཟང་ཟིང་ཁྱད་པར་དུ་འཕགས་པ་བྱིན་པ་སྟོབས་ཆེ། རྟེན་གྱི་སྒོ་ནས་སྡོམ་པ་གསུམ་ལྡན་སོགས་ཀྱི་སྒོ་ནས་དགེ་སྡིག་གང་བྱས་
ཀྱང་སྟོབས་ཆེ་བར་གསུངས་པ་རྣམས་ལ་ཡིད་ཆེས་ཀྱི་དད་པ་བསྐྱེད་ནས་དགེ་བ་བཅུ་ལ་སོགས་པའི་དགེ་བ་ཕྲ་མོ་ནས་སྒྲུབ་ཅིང་མི་དགེ་བ་བཅུ་ལ་སོགས་པའི་མི་དགེ་བ་ཕྲ་མོས་ཀྱང་སྒོ་གསུམ་ལམ་གོས་པའི་བླང་དོར་ལ་འབད་པར་བྱའོ། །དེ་ལྟར་བྱེད་ནུས་པར་
བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་  ྾ ། རང་གཞན་  ྾ ། ཁྱད་པར་དུ་ཡང་དེ་དང་དེའི་གེགས་  ྾ ། དེ་དང་དེའི་རྟོགས་པ་ཁྱད་པར་ཅན་  ྾ ། དེ་ལྟར་མི་དགེ་བཅུ་སྤོང་གི་ཚུལ་
ཁྲིམས་བསྲུངས་པ་ལ་བརྟེན་ནས་བདེ་འགྲོའི་རྟེན་ཞིག་འཐོབ་ཀྱང། རྣམ་སྨིན་བརྒྱད་ལྡན་གྱི་རྟེན་ཁྱད་པར་ཅན་ཞིག་ཐོབ་ན་རྣམ་མཁྱེན་སྒྲུབ་པ་ལས་ཕྱོད་གཞན་དང་མི་འདྲ་བ་ལས། དེ་ལ་རྣམ་སྨིན་གྱི་ཡོན་ཏན་བརྒྱད་ངོས་བཟུང་བ། དེ་བརྒྱད་ཀྱི་བྱེད་
ལས༑ དེ་བརྒྱད་ཀྱི་རྒྱུ་ངོས་བཟུང་བའོ། །དང་པོ་ནི། ཚེ་རིང་བ། ཁ་དོག་རིགས་ཕུན་སུམ་ཚོགས་པ། དབང་ཕྱུག་ཚིག་བཙུན་པ། དབང་ཆེ་བར་གྲགས་པ། སྐྱེས་པ་ཉིད་ཡིན་པ། སྟོབས་དང་ལྡན་པའོ། །གཉིས་པ་བྱེད་ལས་ནི། ཚེ་རིང་བས་དགེ་

[045B] །གཉིས་པས་གདུལ་བྱ་འདུ་ཞིང་ཚིག་ཉན་པ། གསུམ་པས་རིགས་མཐོན་པོར་སྐྱེས་པས་ཇི་ལྟར་བསྒོ་བ་ལས་མི་འདའ་བ། བཞི་པས་སེམས་ཅན་མང་པོ་བསྡུས་ཏེ་སྨིན་པར་བྱེད་པའོ། །ལྔ་བས་རང་གི་ཚིག་བདེན་པར་
འཛིན་པ། དྲུག་པས་ཇི་ལྟར་བསྒོ་བ་མྱུར་དུ་ཉན་པ། བདུན་པས་སྤོབས་པ་ཆེ་ཞིང་གེགས་ཉུང་བ། བརྒྱད་པས་གང་ལ་ཡང་སྤྲོ་ཤུགས་ཆེ་ཞིང་མངོན་ཤེས་མྱུར་བའི་རྒྱུ་བྱེད། གསུམ་པ་རྒྱུ་བཤད་པ་ནི། དང་པོ་ཚེ་རིང་བའི་རྒྱུ་ནི། སེམས་ཅན་
ལ་མི་འཚེ་ཞིང་མི་འཚེ་བའི་བསམ་པ་བསྟེན་པ་དང། སྲོག་བླུ་བ། གཞན་འཚེ་བ་བྱེད་པ་ལས་བཟློག་པ། སྨན་སྦྱིན་པ་དང་ནད་གཡོག་སོགས་བྱེད་པའོ། །གཉིས་པའི་རྒྱུར། ཁྲོ་བ་སྤང་ཞིང། མར་མེ་མེ་ཏོག་རྒྱན་གོས་གསར་པ་སྟེར་བ། གསུམ་པའི་
རྒྱུར་ང་རྒྱལ་སྤོང་བ། བཞི་པའི་རྒྱུར། ཟས་གོས་སློང་བ་ལ་ཟས་གོས་སོགས་སྟེར་ཞིང་མི་སློང་ཡང་ཕན་སེམས་ཀྱིས་སྟེར་བ། ལྔ་བའི་རྒྱུར་ངག་གི་ཉེས་པ་སྤོང་བ། དྲུག་པའི་རྒྱུར་དཀོན་མཆོག་བླ་མ༑ མཁན་སློབ། ཕ་མ་སོགས་ལ་གུས་ཤིང་
བསྙེན་བཀུར་བ། བདུན་པའི་རྒྱུར། བུད་མེད་ལ་ཉེས་དམིགས་སུ་བལྟ་ཞིང། བུད་མེད་ཀྱི་ལུས་འདོད་པ་བཟློག་ཅིང་ཕོ་དབང་གཅོད་པ་ལས་ཐར་བར་བྱེད་པ། བརྒྱད་པའི་རྒྱུར་གཞན་གྱིས་མི་ནུས་པ་རང་གིས་བྱེད་པ། གཞན་གྱི་གྲོགས་བྱེད་ཅིང་
བཟའ་བཏུང་སོགས་སྟེར་བའོ། །རྒྱུ་བརྒྱད་པོ་དེ་སྙིང་ཐག་པ་ནས་སྒྲུབ་ཅིང་ཤུགས་དྲག་པ་དང། དགེ་བ་རྣམས་རྫོགས་བྱང་དུ་བསྔོ་བ་དང། ཆོས་མཐུན་རབ་འབྲིང་ཐ་མ་གསུམ་ལ་ཕྲག་དོགས་འགྲན་སེམས། བརྙས་པ་སྤང་ཞིང་རྗེས་སུ་ཡི་རངས་

[046A]༄༅། །ཤིང༑ རང་གིས་མ་ནུས་ནའང་ཉི་མ་རེ་རེ་ཞིང་ཡང་སྤྱད་བྱར་རྟོག་ཅིང། བྱེད་པ་རྣམས་ཀྱང་ཡུན་རིང་ལ་ཤུགས་དྲག་པ་རྒྱུ་དེ་རྣམས་གཞན་ལེན་དུ་གཞུག་ཅིང། བླངས་པ་རྣམས་ལ་ལེགས་སོ་བསྔགས་པ་བརྗོད་པའོ། །འདི་
དག་ནི་བེའུ་བུམ་སྔོན་པོ་ལས། ཚེ་འདིར་ཀུན་རྫོགས་རེ་བ་མི་བསྐྱེད། །ཕྱེ་མའི་བསྒྲུབ་པ་དག་ལ་འཇུག་བྱ། ཞེས་དང། རྗེ་རིན་པོ་ཆེ་ཉིད་ཀྱིས། ལམ་མཆོག་སྒྲུབ་ལ་མཚན་ཉིད་ཚང་བའི་རྟེན། ཞེས་སོགས་གསུངས་པའི་དགོངས་པ་ཡིན་པས་
འཕྲལ་དང་འཕྲལ་དུ་ལག་ལེན་ལ་ཅི་ཐེབས་བྱའོ། །གལ་ཏེ་མི་དགེ་བ་སྤོང་བ་དང་དགེ་བ་སྒྲུབ་པ་ལ་འབད་ཀྱང་གཉེན་པོ་སྟོབས་ཆུང་ཉོན་མོངས་སྟོབས་ཆེས་པས། བརྒྱ་ལ་མི་དགེ་བས་གོས་ན་སྟོབས་བཞིའི་བཤགས་བསྔ་མ་ལ་འབད་པར་བྱ་
སྟོབས་བཞིའི་བཤགས་བསྡོམ་བྱ་ཚུལ་ནི། གནས་ཁང་བྱི་དོར་བྱས། སྐུ་གསུང་ཐུགས་ཀྱི་རྟེན་དགྲམ། དེ་དག་དཀོན་མཆོག་གསུམ་དངོས་ཡིན་སྙམ་པ་བྱས། གཞན་ཡང་མདུན་གྱི་ནམ་མཁར་བླ་མ་ཡི་དམ་སངས་རྒྱས་བྱང་སེམས་དཔའ་བོ་
མཁའ་འགྲོ་ཆོས་སྐྱོང་བསྲུང་མའི་ཚོགས་རྣམས་མངོན་སུམ་དུ་བཞུགས་པར་བསམས་ནས། དེ་དག་གི་སྤྱན་སྔར་སྔར་བྱས་ཀྱི་སྡིག་ལྟུང་ལ་ཁོང་པར་དགུ་སོང་བ་ལྟ་བུའི་འགྱོད་སེམས་དང། ཕྱིན་ཆད་སྲོག་ལ་བབ་ཀྱང་མི་བྱེད་སྙམ་པའི་སྡོམ་
སེམས་སྙིང་ཐག་པ་ནས་བྱས་ཏེ། ལོང་བྱུང་ཚེ་གསེར་འོད་ནས་འབྱུང་བ་ལྟར་གྱི་སྟོབས་བཞིའི་བཤགས་བསྡམ་དང། སངས་རྒྱས་སུམ་ཅུ་སོ་ལྔ་ལ་བརྟེན་པ་དང། སྡོམ་གསུམ་སོ་སོའི་བཤགས་པ་དང། བླ་མ་རྡོར་འཛིན་མ་སོགས་བྱའོ། །མདོར་

[046B] སྔར་བྱས་ཀྱི་སྡིག་པ་ལ་འགྱོད་སེམས་དྲག་པོ་བྱེད་པ་རྣམ་པར་སུན་འབྱིན་པའི་སྟོབས། གཉེན་པོ་ཀུན་ཏུ་སྤྱོད་པའི་སྟོབས་ལ། མདོ་སྡེ་ཟབ་མོ་ལ་བརྟེན་པ། སྡིག་པའི་འཁོར་གསུམ་མི་དམིགས་པ་
སོགས་སྟོང་ཉིད་ཟབ་མོ་ལ་བརྟེན་པ། རྡོ་རྗེ་སེམས་དཔའི་སྒོམ་བཟླས་ཡིག་བརྒྱ་བཟླ་བ། སྐུ་གཟུགས་དང་མཆོད་རྟེན་བཞེད་པ། མཆོད་པ་ལ་བརྟེན་པ། སངས་རྒྱས་བྱང་སེམས་ཀྱི་མཚན་ཁྱད་པར་ཅན་བརྗོད་པ་རྣམས་ཡིན། ཉེས་ལྟུང་ཕྲ་མོས་ཀྱང་མ་
གོས་པར་བྱེད་སྙམ་པའི་སྡོམ་སེམས་མང་དུ་བྱེད་པ་ནི་ཉེས་པ་ལས་སླར་ལྡོག་པའི་སྟོབས་ཡིན། གསུམ་པར་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་སྐྱེས་བུ་ཆུང་ངུ་དང་ཐུན་
མོང་བའི་ཆོས་སྐོར་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །དེ་ལྟར་སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱངས་པས་བློ་སྣ་དེ་སྐྱེས་པའི་ཚད་ནི། སྔར་ཚེ་འདིའི་དོན་བསྒྲུབ་འདོད་གཙོ་བོར་གྱུར་ཅིང་ཕྱི་
མའི་དོན་དུ་ཆོས་བསྒྲུབ་འདོད་ཞར་བྱུང་ཙམ་ལས་མེད་པ་དེ་གོ་ལྡོག་སྟེ། ཚེ་འདི་ཞར་བྱུང་ཙམ་དུ་སོང་ཞིང་ཕྱི་མ་དོན་གཉེར་གཙོ་བོར་སོང་བ་བློ་སྣ་དེ་སྐྱེས་པའི་ཚད་ཡིན་ནོ། །གལ་ཏེ་བློ་སྦྱངས་ཀྱང་མྱུར་དུ་འཆི་བ་དང། ཤི་བའི་འོག་ཏུ་ངན་སོང་དུ་སྐྱེས་ནས་དེའི་
སྡུག་བསྔལ་དྲག་ལ་ཡུན་རིང་པོར་མྱོང་དགོས་པ་ལ་འཇིགས་ཤིང་སྐྲག་པའི་བློ་ཅུང་ཟད་ཀྱང་མེད་ན། ཚེ་རབས་སྔ་མའི་ཆོས་ཀྱི་བག་ཆགས་སྲབ་པའམ། ཚེ་འདིར་ཐོས་བསམ་སྒོམ་གསུམ་བྱས་ཀྱང་གནད་དུ་མ་སོང་བར་ཆོས་ལས་བློ་དྲེང་པ་ཡིན་པས་སྐྱོན་ཤིན་

[047A]༄༅། །ཏུ་ཆེ་སྟེ། བུད་མེད་ཁྱོ་གསུམ་འགྲིམ་པ་དང། །བྱ་ནི་རྙི་ལས་ཤོར་བ་དང། །ཕན་བཙུན་ཆོས་ལས་དྲེད་པ་གསུམ། །གཡོ་ཡི་ནང་ན་དེ་གསུམ་ངན། ཞེས་པ་དང། ནང་དུ་མ་བསམས་ན་ཚིག་ཐོས་པ་མང་གི་ན་སླར་ཐུར་སོང་བ་འདྲ་བ་
ཞིག་འོང། ཐོས་གྲངས་མང་ལ་བསྒོམ་གྲངས་ཉུང་བ་བློ་དྲེད་པའི་རྒྱུ་ཡིན་ཞེས་ཤ་བོ་སྒང་བ་གསུང། ཆ་ལ་ཁ་ཕྱིར་བ་ལྟའི་ཤེས་པ་ཟེར་བ་གྱོད་ཆེ་ཞེས་བཤེས་གཉེན་གོང་མ་རྣམས་གསུང་པ་ལྟར། སྔར་ཐོས་བསམ་སྒོམ་གསུམ་མ་བྱས་པ་ལས་ཀྱང་
དེ་སྐྱོན་ཆེ། དེས་ན་རྗེ་ཉིད་ཀྱི་ལམ་རིམ་དུ། ཐོས་ནས་ཤེས་པར་བྱས་པའི་དགོས་པ་ཡང་བྱེད་པ་ཡིན་པས་ཐོས་པའི་དོན་ལ་ནུས་བ་དང་བསྟུན་པའི་ལག་ལེན་རེ་ས་དང་དུ་ཆེ་གསུང་བ་དང། གཉེན་དང་ལུས་དང་ལོངས་སྤྱོད་སོགས་ཀྱི་རྐྱེན་དབང་དུ་མི་བཏང་
བར་ཆོས་བྱ་བར་ཐག་གཅོད་མང་དུ་བྱའོ། །དེས་ན་སྐྱེ་དཀའ་སེ་བྱུང་ཡང་ལམ་གྱི་གཞི་ཡིན་པས་འབད་དགོས་ཏེ་ཞེས་གསུངས་པ་ལྟར་སྐྱེས་བུ་ཆུང་ངུའི་ཆོས་སྐོར་འདི་རྣམས་བསྒོམས་པས་ད་ལྟ་མ་སྐྱེས་ཀྱང་སྐྱེ་བར་བླ་མ་དཀོན་མཆོག་ལ་གསོལ་བ་
དྲག་ཏུ་འདེབས་པ་དང། བསག་སྦྱང་ལ་འབད་པ་དང། དམིགས་རྣམ་སྐྱོང་བ་ལ་སྔར་ལས་ཀྱང་འབད་རྩོལ་ཆེ་བ་བྱས་ནས་བསྒོམས་ལ། སྐྱེ་བ་ཕྱི་མ་རྣམས་སུ་སྐྱེ་བའི་སྨོན་ལམ་འདེབས་དགོས་ཏེ། རྗེ་རིན་པོ་ཆེས། དེ་ཡིས་ཉེ་བར་བསྟན་པའི་
གདམས་པ་ལས། །འོངས་པའི་དལ་འབྱོར་དོན་ཆེ་རྙེད་དཀའ་དང། །འཇིགས་པར་སླ་དང་ངན་འགྲོའི་སྡུག་བསྔལ་དང། །དེ་ལས་སྐྱོབ་པའི་སྐྱབས་འགྲོ་ལས་འབྲས་རྣམས། །ལེགས་པར་བསམས་ལས་ངེས་པ་བརྟན་པོ་ནི། །རྙེད་ནས་ཡང་དག་ལམ་

[047B]ཅེས་གསུངས་པའི་ཕྱིར། ཡང་ཁ་ཅིག་ལམ་གྱི་རིམ་པ་འདི་དག་བསྒོམས་ཀྱང་སྒྱིད་ལུག་ནས་ཐུན་མོང་བའི་རིག་གནས་ཤེས་ལ་རེ་བ་དང། བཟླས་པ་འདྲ་བྱས་ནས་ངག་ནུས་ཐོན་པ་དང། ལྷའི་ཞལ་མཐོང་ལ་རེ་བ་དང། སེམས་གནས་
བསྒོམས་ནས་མངོན་ཤེས་ཕྲ་མོ་ཨེ་འཆར་བལྟ་བ་དང། ཁ་ཏོན་ཙམ་ཞིག་གཙོ་བོར་བྱེད་པ་ནི། ཕུ་ཆུང་བས་སྤྱན་སྔ་པ་ལ། མངོན་ཤེས་ལྔ་ཐོབ་པ་དང། རིག་པའི་གནས་ལྔ་ལ་མཁས་པ་དང། གྲུབ་ཆེན་བརྒྱད་ཐོབ་པ་དང། ཇོ་བོའི་ལམ་གྱི་རིམ་
པ་འདི་རྒྱུད་ལ་སྐྱེས་པ་གང་ལ་འདམ་གསུངས་པས། ལམ་གྱི་རིམ་པ་རྒྱུད་ལ་སྐྱེས་པ་ལྟ་ཞོག་ལམ་གྱི་རིམ་པའི་འདི་ཙུག་ཡིན་སྙམ་དུ་གོ་བ་ཡང་དེ་ལས་འདམ་སྟེ། མངོན་ཤེས་ལྔ་ཐོབ་པ་དང། རིག་པའི་གནས་ལྔ་ལ་མཁས་པ་དང། གྲུབ་ཆེན་
བརྒྱད་ཐོབ་པ་རྣམས་གྲངས་མེད་པ་ཞིག་བྱས་ཏེ་འཁོར་བ་ལས་མ་འདས་མ་འཕགས། ལམ་གྱི་རིམ་པ་ལ་ངེས་བརྙེད་ན་འཁོར་བ་ལས་བཟློག་སྟེ་མཆི་གསུངས་པ་རྣམས་ཀྱི་གནད་མ་རྟོགས་ཤིང། ལམ་གྱི་རིམ་པ་ལ་ངེས་པ་མ་རྙེད་པའི་རྟགས་ཡང་
དག་པར་ཤེས་པར་བྱའོ། །གཉིས་པ་བསྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང། ཐར་པར་འགྲོ་བའི་ལམ་གྱི་རང་བཞིན་གཏན་ལ་དབབ་པའོ། །དང་པོ་ལ་གཉིས། ཐུན་གྱི་ངོ་བོ་
ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ། སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་ཆད་

[048A]༄༅། །སྔར་བཞིན་ལ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་མྱོང་བ་འདི་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་
འདོད་ཀྱི་བློ་ཤུགས་དྲག་མ་སྐྱེས་པས་ལན་འདུག་པས་དེས་ན་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་ཀྱི་བློ་ཤུགས་དྲག་སྐྱེ་བར་བླ་མ་ལྷས་བྱིན་གྱིས་བརླབ་ཏུ་
གསོལ་ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་  ྾  རང་གཞན་  ྾ ། ཁྱད་པར་དུ་ཡང་འཁོར་བ་མཐའ་དག་སྡུག་བསྔལ་གྱི་  ྾ ། གཉིས་པ་དངོས་གཞི་ལ་གཉིས། འཁོར་བ་སྤྱིའི་སྡུག་བསྔལ་བསམ་པ་དང། སོ་
སོའི་སྡུག་བསྔལ་བསམ་པའོ། །དང་པོ་ནི་སྤྱི་པོར་བླ་མ་ལྷ་སྒོམ་བཞིན་པའི་དང་ནས་འདི་ལྟར་བསམ་སྟེ། བདག་གིས་མི་དགེ་བཅུ་སྤོང་གི་ཚུལ་ཁྲིམས་ལ་ཚུལ་བཞིན་དུ་བསླབས་པས་ངན་འགྲོའི་སྡུག་བསྔལ་ལས་འདས་པའི་བདེ་འགྲོའི་གོ་འཕང་
ཞིག་ཐོབ་ཀྱང། སྡུག་བསྔལ་རྩ་བ་ནས་སྤངས་པའི་ཐར་པ་ཞིག་མ་ཐོབ་ཕྱིན་བདེ་བའི་སྐབས་ཅུང་ཟད་ཀྱང་མི་འདུག་སྟེ། དཔེར་ན་མི་ནག་ཅན་ཞིག་ཟླ་བ་གཅིག་ནས་གསོད་པར་ངེས་ལ། དེའི་བར་དུ་ཉི་མ་རེ་རེ་བཞིན་ཁྲིམས་ཀྱིས་ལ་ཐིགས་དང། དབྱུག་
པས་བསྣུན་པ་སོགས་ཀྱི་སྡུག་བསྔལ་དྲག་པོ་མྱོང་བ་ལ། འགའ་ཞིག་གི་ངོ་ཆེན་སོགས་ཀྱིས་ད་ལྟ་དབྱུག་པས་བསྣུན་པའི་སྡུག་བསྔལ་མེད་ཀྱང། དེ་ནི་ཉི་མ་རེ་རེ་བཞིན་གསོད་པའི་སྡུག་བསྔལ་ཇེ་ཉེར་འགྲོ་བས་བདེ་བའི་སྐབས་ཅུང་ཟད་ལས་མེད་

[048B] སྡུག་བསྔལ་རྩབ་ནས་སྤངས་པའི་ཐར་བཞིག་མ་ཐོབ་ཕྱིན་བདེ་འགྲོའི་གོ་འཕང་ཇི་འདྲ་ཞིག་ཐོབ་ཀྱང་སྔར་བྱས་ཀྱི་ལས་བཟང་པོའི་འཕེན་པ་ཟད་ནས་ངན་སོང་དུ་ལྷུང་པའི་སྡུག་བསྔལ་དཔག་ཏུ་མེད་པ་ཡོད། གཞན་ཡང་འཁོར་བ་འདིར་ལས་
ཉོན་གྱི་དབང་གིས་སྐྱེ་བ་ཞིག་བླངས་ཕྱིན་ཆད་སྡུག་བསྔལ་གྱི་རང་བཞིན་ལས་མ་འདས་ཏེ། དགྲ་གཉེན་དུ་འགྱུར་པ་དང་གཉེན་དགྲར་འགྱུར་བས་ཕན་གནོད་བྱེད་པ་ལ་ཡིད་བརྟན་མེད་དེ། ཀླུ་སྒྲུབ་ཀྱིས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་
གྱུར་པ་དང་བཤེས་ཉིད་དང། །ལྡོག་པ་ཉིད་དུ་མཆིས་པས་དེ་སླད་དུ། །འཁོར་བ་དག་ན་ངེས་པ་འགའ་མ་མཆིས། ཞེས་དང། ཕ་ཤ་ཟ་ཞིང་མ་ལ་འཆོག་ལས་ངན་དགྲ་བོ་པང་དུ་ཁུར། །ཆུང་མཁྱོད་ཡི་རུས་པ་འཆའ། །འཁོར་བའི་ཆོས་ལ་གད་
མོ་བྲོ༑ ཞེས་གསུངས་པ་ལྟར་རང་གི་ཚེ་སྔ་མའི་ཕ་ཚེ་འདིའི་བུར་འགྱུར་བ་དང། ཚེ་སྔ་མའི་མཚེ་འདིའི་ཆུང་མར་འགྱུར་བ་དང། ཚེ་སྔ་མའི་གཉེན་ཚེ་འདིའི་དགྲར་འགྱུར་བ་དང། ཚེ་སྟོད་ཀྱི་དགྲ་ཚེ་སྨད་ཀྱི་གཉེན་དུ་འགྱུར་བ་དང། ཚེ་སྟོང་ཀྱི་གཉེན་ཚེ་སྨད་
ཀྱི་དགྲར་འགྱུར་བ་སོགས་འཁོར་བ་འདི་ན་ངེས་པ་འགའ་ཡང་མ་མཆིས་བའི་ཕྱིར་ཏེ། དཔུང་བཟང་གིས་ཞུས་བ་ལས། རེ་ཞིག་ཅིག་ན་དགྲ་ཡང་མཛའ་བོར་འགྱུར། །མཛའ་བོ་དེ་ཉིད་ཀྱང་ནི་དགྲར་ཡང་འགྱུར། །དེ་བཞིན་ཁ་ཅིག་ཀྱང་ནི་པར་མར་འགྱུར། །བར་
མ་དེ་ཉིད་ཀྱང་ནི་དགྲར་ཡང་འགྱུར། །དེ་བཞིན་མཛའ་བཤེས་འགྱུར་བར་རིག་ནས་ནི། །བློ་གྲོས་ལྡན་པས་ནམ་ཡང་ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག་བཟློག་ནས་དགེ་ལ་ཅི་བདེར་བཞག་པར་བྱ། ཞེས་གསུངས་པའི་ཕྱིར་

[049A]༄༅། །འཁོར་བའི་བདེ་བ་ལ་ཇི་ཙམ་ལོངས་སྤྱད་ཀྱང་ངོམས་བའི་མཐའ་མེད་དེ། རྒྱ་ཆེར་རོལ་བ་ལས། རྒྱལ་པོ་ལྷ་ཡི་འདོད་པ་གང་ཡིན་དང། །མི་ཡི་འདོད་པ་བཟང་པོ་གང་ཡིན་པའི། །འདོད་པ་དེ་དག་མི་གཅིག་གིས་ཐོབ་ཀྱང། །དེ་ཡིས་ཆོག་
མེད་དེས་ཀྱང་ཡང་འཚོལ་ལོ། ཞེས་གསུངས་པ་ལྟར་ལྷ་མིའི་འདོད་པ་ཐམས་ཅད་མི་གཅིག་གིས་ཐོབ་ཀྱང་ངོམས་བའི་མཐའ་མེད། ངོམས་བའི་མཐའ་མེད་ན་ངོམས་བའི་མཐའ་མེད་པ་དེ་ཉིད་ནད་དང་སྡུག་བསྔལ་གྱི་གཙོ་བོ་ཡིན་ཏེ། སློབ་དཔོན་དཔའ་
བོས༑ འདོད་པ་དེ་དག་ཐོབ་པ་དང། །ཉིན་རེ་བཞིན་དུ་བསྟེན་པ་དང། །མང་དུ་བསགས་པས་མི་ངོམས་ན། །དེ་པས་ནང་ཆེ་གང་ཞིག་ཡོད། ཅེས་གསུངས། ལུས་བཟང་པོ་ཇི་ཙམ་ཐོབ་ཀྱང་ཡང་དང་ཡང་དུ་འདོར་དགོས་པས་ལུས་ཐོབ་པ་ལ་ཡིད་བརྟན་
མེད་དེ། བཤེས་སྤྲིང་ལས། བརྒྱ་བྱིན་འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡངས་སྟེང་ལྷུང། །འཁོར་ལོས་བསྒྱུར་བ་ཉིད་དུ་གྱུར་ནས་ཀྱང། །འཁོར་བ་དག་ཏུ་ཡང་བྲན་ཉིད་དུ་འགྱུར། ཞེས་དང། ལྷ་ཡུལ་འདོད་བདེ་ཤིན་
ཏུ་ཆེན་པོ་དང། །ཚངས་ཉིད་ཆགས་བྲལ་བདེ་བ་ཐོབ་ནས་སླར། །མནར་མེད་མེ་ཡི་བུད་ཤིང་གྱུར་པ་ཡི། །སྡུག་བསྔལ་རྒྱུན་མི་འཆད་པ་བསྟེན་འཚལ་ལོ། ཞེས་གསུངས་པའི་ཕྱིར། ཐོག་མ་མེད་པ་ནས་ཡང་ཡང་ཉིད་མཚམས་སྦྱར་བས་སྐྱེ་བའི་
མཐའ་མངོན་པ་མེད་དེ། ཀླུ་སྒྲུབ་ཀྱིས། རེ་རེས་རྒྱ་མཚོ་བཞི་ལས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་པས། །ངེ་བས་ཆེས་མང་ཉིད་ཅིག་བཏུང་འཚལ་ལོ། ཞེས་གསུངས་པ་ལྟར། སོ་སོ་སྐྱེ་བོ་

[049B] འོ་མ་འཐུངས་པ་ཡང་རྒྱ་མཚོའི་ཆུ་ལས་མང། ད་དུང་ལམ་ལམ་འབད་ན། འཁོར་བར་ཕན་ཚུན་གཅིག་གིས་གཅིག་གི་འོ་མ་འཐུང་བསྔར་ལས་ཀྱང་མང་བ་འཐུང་བས་འཁོར་བར་
སྐྱེ་བའི་མཐའ་མི་མདོན། དེ་བཞིན་དུ་ཕན་ཚུན་དགྲར་གྱུར་ཏེ། གཅིག་གིས་གཅིག་གི་མགོ་བོ་བཅད་པ་སྤུངས་ན་ཚངས་པའི་འཇིག་རྟེན་ལས་ཀྱང་ཐལ། ཕན་ཚུན་གཉེན་དུ་གྱུར་ཏེ། གཅིག་ཤི་བའི་མྱ་ངན་གྱི་མཆི་མ་བསགས་ན་རྒྱ་མཚོའི་ཆུ་ལས་ཀྱང་
མང་བས། འཁོར་བར་སྐྱེ་བའི་མཐའ་མི་མངོན་ཏེ། མྱ་ངན་བསལ་བ་ལས། ཡང་དང་ཡང་དུ་དམྱལ་བ་ན། །ཟངས་ཞུན་བསྐོལ་བ་གང་འཐུངས་པ། །རྒྱ་མཚོའི་ནང་གི་ཆུ་ལ་ཡང། །དེ་ཡི་ཚད་ཙམ་ཡོད་མ་ཡིན། །ཁྱི་དང་ཕག་ཏུ་གྱུར་པ་ན། །མི་གཙང་བ་
ནི་གང་ཟོས་པ། །རི་ཡི་རྒྱལ་པོ་ལྷུན་པོ་ཡི། །ཚད་ལས་ཤིན་ཏུ་ལྷག་པར་འགྱུར། །མཛའ་བཤེས་རབ་ཏུ་བྲལ་བ་ཡིས། །འཁོར་བའི་ནང་དུ་གང་དུས་པ། །མིག་གི་མཆི་མའི་ཐིགས་པ་ཡི། །སྣོད་དུ་རྒྱ་མཚོ་རུང་མ་ཡིན། ཞེས་དང། ཕན་ཚུན་དག་ཏུ་རྩོད་
པའི་ཕྱིར། མགོ་བོ་བཅད་པ་གང་ཡིན་པ། །སྤུངས་ན་དེ་ལྟར་མཐོ་བ་ནི། །ཚངས་པའི་འཇིག་རྟེན་ལས་ཀྱང་ཐལ། ཞེས་གསུངས་པའི་ཕྱིར། འཁོར་བའི་ཕུན་ཚོགས་ཇི་ཙམ་སྤྱད་ཀྱང་མཐར་ངེས་པར་འདོར་དགོས་པས་ཕུན་ཚོགས་ཐོབ་པ་ལ་ཡིད་བརྟན་
མེད་དེ། མདོ་ལས། བསགས་པ་ཀུན་གྱི་མཐའ་འཛད་ཅིང། །མཐོན་པོ་རྣམས་ཀྱི་མཐའ་ལྟུང་འགྱུར། །འཕྲད་པའི་མཐའ་མ་འབྲལ་བ་སྟེ། །གསོན་པའི་མཐའ་མ་འཆི་བ་ཡིན། ཞེས་དང། སྤྱོད་འཇུག་ལས། མཛའ་བ་ཡུན་རིང་འཁོད་འཁོད་ནས། །

[050A]༄༅། །འཆི་བས་སོ་སོར་འབྲལ་འགྱུར་ཏེ། །མྱ་ངན་ཆེན་པོ་ལྡང་འགྱུར་པ། །དེ་ནི་འཇིག་རྟེན་འདི་ན་ངེས། ཞེས་གསུངས་པའི་ཕྱིར། རང་ཉིད་གཅིག་པུར་འཇིག་རྟེན་ཕ་རོལ་ཏུ་འགྲོ་དགོས་པས་གྲོགས་ལ་ཡིད་བརྟན་མེད་དེ། སྤྱོད་འཇུག་
ལས༑ ལྷན་ཅིག་སྐྱེས་པའི་ཤ་རུས་ཀྱང། །ཞིག་སྟེ་སོ་སོར་འགྱེས་འགྱུར་ན། །མཛའ་བ་གཞན་ལྟ་སྨོས་ཅི་དགོས། །སྐྱེ་ནའང་དེ་ཉིད་གཅིག་སྐྱེ་ཞིང། །འཆི་ནའང་དེ་ཉིད་གཅིག་པུ་འཆི། །སྡུག་བསྔལ་སྐལ་གཞན་མི་ལེན་ན། །གེགས་བྱེད་
མཛའ་པས་ཅི་ཞིག་བྱ། ཞེས་གསུངས་པའི་ཕྱིར། དེས་ན་བདག་གིས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་པའི་རྟེན་ལན་ཅིག་ཐོབ་པའི་དུས་འདིར་འཁོར་བའི་སྡུག་བསྔལ་མཐའ་དག་སྤངས་པའི་ཐར་པ་མཆོག་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་བར་བྱའོ། །དེ་ལྟར་བྱེད་ནུས་བར་བླ་མ་ལྷས་  ྾ ། སྦྱི་བོའི་བླ་མ་ལྷའི་  ྾ ། རང་གཞན་  ྾ ། དེ་དང་དེའི་གེགས་བྱེད་  ྾ ། དེ་དང་དེའི་རྟོགས་པ་ཁྱད་པར་ཅན་  ྾ ། གཉིས་པ་འཁོར་བ་སོ་
སོའི་སྡུག་བསྔལ་བསམ་པ་ནི། སྤྱི་པོར་བླ་མ་ལྷ་སྒོམ་བཞིན་པའི་དང་ནས་འདི་ལྟར་བསམ་སྟེ། ཉེར་ལེན་གྱི་ཕུང་པོ་ཞིག་གྲུབ་ཕྱིན་ཆད་སྡུག་བསྔལ་གྱི་རང་བཞིན་ལས་མ་འདས་ཏེ། ངན་སོང་གསུམ་ལྟ་ཅི་སྨོས། མིའི་ཉེར་ལེན་གྱི་ཕུང་པོ་གྲུབ་
པ་ལ་བརྟེན་ནས་བཀྲེས་སྐོམ་དང་ཆོལ་གྲོའི་སྡུག་བསྔལ་ནི། སྡིག་སྡུག་གཏམ་ངན་གང་ལ་ཡང་མ་འཛེམས་པར་ཐབས་སྣ་ཚོགས་ཀྱི་སྒོ་ནས་ལོངས་སྤྱོད་སྒྲུབ་པ་ན། རང་ལ་འབྱོར་པ་ཅུང་ཟད་ཅིག་བྱུང་བའི་ཚེ་ཐམས་ཅད་ཀྱིས་རང་ལ་མི་འོས་པའི་ཁྲལ་

[050B] ལོངས་སྤྱོད་བསྲུང་བའི་ཕྱིར་དུ་ཆེན་པོ་ལ་ཞུ་བ་དང་སེམས་འཇིན་ཐད་ཀར་གཏམ་བཤེར་དང་འཁྲུག་རྩོད་སོ་མེལ་ཆེ་
སོགས་ཀྱི་སྒོ་ནས་ཉེན་མོ་ལྟོ་མི་དྲན། མཚན་མོ་གཉིད་མི་དྲན་པ་སོགས་ཀྱི་སྡུག་བསྔལ་མྱོང། གཉེན་སྡུག་བ་དང་བྲལ་བའི་སྡུག་བསྔལ་ནི། རང་གི་ཉེ་དུ་དང་གཉེན་དང། གཡོག་འཁོར་དང། མཛའ་བཤེས་དང། བླ་མ་བཟང་པོ། སློབ་དཔོན་བཟང་
པོ༑ དཔོན་བཟང་པོ་རྣམས་དང་བྲལ་ན་སེམས་ལ་མྱ་ངན་སྐྱེ་པ་དང། ངག་ཏུ་སྨྲེ་སྔགས་འདོན་པ་དང། ལུས་ཀྱི་སྐྲ་འབལ་བ་སོགས་ལུས་ཀྱི་སྡུག་བསྔལ་མྱོང། དགྲ་མི་སྡུག་པ་དང་འཕྲད་པའི་སྡུག་བསྔལ་ནི། དགྲ་དེ་དང་འཕྲད་བཙམ་གྱིས་ཕྱོགས་ཐམས་
ཅད་མུན་ནག་གིས་ཁྱབ་པ་ལྟ་བུའི་སྡུག་བསྔལ་དང། དེ་གཞན་ཞིག་ཏུ་སོང་ན་ནམ་ལངས་པ་ལྟ་བུའི་སྣང་བ་དང། དགྲ་ངེས་ཆད་པས་བཅད་པ་དང་བཅད་ཀྱིས་དོགས་བ་སོགས་ཀྱི་སྡུག་བསྔལ་མྱོང། འདོད་པའི་དངོས་པོ་བཙལ་ཏེ་མ་རྙེད་པའི་སྡུག་
བསྔལ་ནི། ཆོ་སྔོན་བསོད་ནམས་མ་བསགས་པས་ཚེ་འདིར་དབུལ་པོར་གྱུར་ཏེ་ཟས་གོས་གནས་མལ་ལ་སོགས་ཀྱིས་ཕོངས་པ་དང་སོ་ནམ་བྱས་ཀྱང་སྟོན་ཐོག་མ་བྱུང། ཚོང་བྱས་ཀྱང་ཁེ་སྤོགས་མ་བྱུང། འཚོ་སྐྱོང་བྱས་ཀྱང་ཕྱུགས་མ་འཕེལ། བརྙ་སྐྱི་བུ་
ལོན་ལ་སོགས་པ་གཏོང་མཁན་མ་བྱུང་ཞིང་བསླངས་ཀྱང་སྟེར་མཁན་མ་བྱུང། སྔར་གྱི་བུ་ལོན་གྱི་འདེད་དྲག་པོ་བྱུང་ན་ རང་གིས་སྔར་དྲིན་གྱིས་བསྐྱངས་པ་རྣམས་དང། རང་ལས་ཆེས་དམན་པ་རྣམས་ཀྱི་བྲན་ཁོ་ལ་བྱེད་དགོས་

[051A]༄༅། །པ་སོགས་ཀྱི་སྡུག་བསྔལ་བསམ་གྱིས་མི་ཁྱབ་པ་ཡོད། མི་འདོད་བའི་དངོས་པོ་ཐོག་ཏུ་བབ་བའི་སྡུག་བསྔལ་ནི། རྒྱལ་པོ་དང་ཆོམ་རྐུན་སོགས་ཀྱིས་བསད་པ་དང་བཅིངས་པ་དང། བཅིངས་ཀྱིས་དོགས་པ་སོགས་ཀྱི་སྡུག་བསྔལ་
ཡོད༑ གཞན་ཡང་སྐྱེ་བའི་སྡུག་བསྔལ་ནི། མའི་མངལ་མི་གཙང་ལ་དྲི་མནམ་པ་མི་གཙང་བའི་བུམ་པ་བསྲེགས་པའི་ནང་དུ་བསྐུམ་སོ་ནས་སྡོད་པ་ལྟ་བུའི་ཟླ་བ་དགུ་དང་པོ་བཅུ་མཐོང་ཙམ་དུ་སྡོད་དགོས་པ་དང། དེ་ནས་བཙའ་བའི་ཚེ་ལུས་འཇུར་མིག་ལ་
འདྲེན་པ་དང། རྨ་འགྲས་ལག་པས་བཙིར་བ་ལས་ཀྱང་སྡུག་བསྔལ་ཆེ། ཕྱི་རོལ་ཏུ་བཙས་ནས་བདུན་ཕྲག་དང་པོ་ལ་ནད་བཞི་བརྒྱ་རྩ་བཞི་སྒྱུ་ལུས་ལ་འཇུག་བདུན་ཕྲག་གཉིས་པ་ལ་བགེགས་རིགས་སྟོང་ཕྲག་བརྒྱད་ཅུ། བདུན་ཕྲག་གསུམ་པ་ལ་
སྲིན་བུའི་རིགས་བརྒྱད་ཁྲི་བཞི་སྟོང་ལུས་ལ་འཇུག་ཅིང། དེ་རྣམས་ཀྱིས་ཕྱིས་ལུས་སྙི་བ་དང། བཀྲེས་སྐོམ་དང་ཡིད་མི་བདེ་བ་དང། ནད་གདོན་རྣམས་ཀྱི་རྒྱུ་བྱེད་པས་སྐྱེ་བ་འདི་སྡུག་བསྔལ་ཐམས་ཅད་ཀྱི་སྣོད་ཡིན་ཏེ། བཤེས་སྤྲིང་ལས། འཁོར་
བ་དེ་འདྲ་ལགས་པས་ལྷ་མི་དང། །དམྱལ་པ་ཡི་དྭགས་དུད་འགྲོ་རྣམས་དག་ཏུ། །སྐྱེ་བ་བཟང་པོ་མ་ལགས་སྐྱེ་བ་ནི། །གནོད་བ་དུ་མའི་སྣོད་གྱུར་ལགས་མཁྱེན་མཛོད། ཅེས་དང། མགོ་འམ་གོས་ལ་གློ་བུར་མེ་ཤོར་ན། །དེ་དག་ཕྱིར་བཟློག་བགྱི་བ་
བཏང་ནས་ཀྱང། །ཡང་སྲིད་མེད་པར་བགྱི་སླད་འབང་འཚལ་ཏེ། །འདི་བས་ཆེས་མཆོག་དགོས་པ་གཞན་མ་མཆིས། ཞེས་གསུངས་པའི་ཕྱིར། རྒ་བའི་སྡུག་བསྔལ་ནི། རྐེད་པ་གཞུ་ལྟར་དགུ་པ་དང། མགོ་པོ་སྤྲ་བའི་མེ་ཏོག་ལྟར་དཀར་པོ་དང་

[051B] སྟོབས་ཉམས་བས་འགྲོ་འཆག་ཉལ་འདུག་དཀའ་བ་དང། མིག་ལ་སོགས་པའི་དབང་པོ་རྣམས་ཇེ་མི་གསལ་དུ་སོང་བ་དང། འདོད་པའི་ཡོན་ཏན་ལ་སྤྱོད་པར་མི་ནུས་པ་དང། ཚེ་ཕལ་ཆེར་ཟད་དེ་
འཆི་བ་ལ་མངོན་དུ་ཕྱོགས་པ་སོགས་ཀྱི་སྡུག་བསྔལ་པས་མ་གྱིས་མི་ཁྱབ་པ་འབྱུང། ན་བའི་སྡུག་བསྔལ་ནི། ལུས་ཀྱི་ཤ་དང་མདངས་ཉམས་ཤིང་ཡིད་མི་བདེ་བ་དང། འདོད་བའི་ཟས་སོགས་སྤྱོད་བའི་དབང་མེད་ཅིང། དཔྱད་རྩུབ་པོ་བསྟེན་དགོས་པ་
དང༑ ཤི་ཡི་དོགས་པའི་སྡུག་བསྔལ་དང། འཆི་བའི་སྡུག་བསྔལ་ནི། གཉེན་ལུས་ལོངས་སྤྱོད་འཁོར་གཡོག་སོགས་དང་འབྲལ་དགོས་པ་སོགས་ཀྱི་སྡུག་བསྔལ་ཡོད་དེ། རྒྱ་ཆེན་རོལ་པ་ལས། འཆི་དང་འཕོ་དང་འཆི་འཕོ་དུས་བྱེད་པ། །ཕངས་
ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་འགྱུར་མ་ཡིན། །ཤིང་ལས་ལོ་འབྲུལ་འདྲ་ཞིང་རླུང་རྒྱུན་མཚུངས། ཞེས་གསུངས་པའི་ཕྱིར། ལྷ་མ་ཡིན་གྱི་ཉེར་ལེན་གྱི་ཕུང་པོ་གྲུབ་པ་ལ་བརྟེན་ནས། ལྷའི་དཔལ་འབྱོར་ལ་མི་བཟོད་
པའི་ཕྲག་དོག་གིས་ཡིད་གདུངས་བའི་སྡུག་བསྔལ་དང། དེ་ལ་བརྟེན་ནས་ལུས་ཐོག་ཏུ་འབབ་པའི་སྡུག་བསྔལ་མྱོང། འདོད་ལྷའི་ཉེར་ལེན་གྱི་ཕུང་པོ་གྲུབ་པ་ལ་བརྟེན་ནས། ལྷ་མ་ཡིན་རྣམས་དང་འཐབ་པ་ན་ཡན་ལག་དང་ཉིང་ལག་བཅད་པ་དང་
ལུས་དྲལ་པ་དང། རྨས་པ་དང། གསོད་པ་སོགས་ཀྱི་སྡུག་བསྔལ་མྱོང། མི་འདོད་བཞིན་དུ་འཆི་ལྟས་ལྔ་ཕོག་སྟེ་ལྷའི་དབལ་འབྱོར་དང་དྲལ་ནས་ངན་སོང་གི་སྡུག་བསྔལ་མྱོང་དགོས་པར་ཤེས་པའི་སྡུག་བསྔལ་མྱོང་དགོས་ཏེ། བཤེས་སྦྲིང་ལས་

[052A]༄༅། །ལུས་ཀྱི་ཁ་དོག་མི་སྡུག་འགྱུར་བ་དང། །སྟན་ལ་མི་དགའ་མེ་ཏོག་ཕྲེང་རྙིངས་དང། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆང་མེད་པའི་རྡུལ་འབྱུང་ཞེས་བྱ་བ། མཐོ་རིས་འཆི་འཕོ་སྤྲོན་བྱེད་སྔ་ལྟས་ལྔ། །ལྷ་ཡུལ་གནས་
པའི་ལྷ་རྣམས་ལ་འབྱུང་སྟེ། །ས་སྟེང་མི་རྣམས་འཆི་བར་འགྱུར་བ་བཞིན། ཞེས་དང། གཞན་ཡང། ལྷ་རྣམས་མར་ལ་ལྟུང་བ་ཡི། །སྡུག་བསྔལ་རབ་ཏུ་སྐྱེ་བ་གང། །དེ་ནི་སེམས་ཅན་དམྱལ་བ་ཡིས། །བཅུ་དྲུག་ཆར་ཡང་མི་ཕོད་དོ། ཞེས་
གསུངས་བའི་ཕྱིར། ཁམས་གོང་མའི་ཉེར་ལེན་གྱི་ཕུང་པོ་གྲུབ་ཀྱང། གནས་བལ་རང་དབང་མ་ཐོབ་བས་སྔར་བྱས་ཀྱི་ལས་བཟང་པོའི་འཕེན་པ་ཟད་ནས་ངན་སོང་དུ་ལྟུང་བའི་སྡུག་བསྔལ་དཔག་ཏུ་མེད་བ་ཡོད། དེར་མ་ཟད་ཁམས་གོང་དུ་
སྐྱེས་བའི་སོ་སོ་སྐྱེ་བོ་རྣམས་སོ་སོར་རྟོག་བའི་ཤེས་རབ་ཀྱི་རྒྱུན་བཀག་ནས། བསྐལ་བ་ལ་སོགས་ཀྱི་བར་དུ་གནས་བས་འདོད་ཁམས་སུ་སྐྱེས་ཀྱང། གླེན་ཅིང་གཏི་མུག་གི་རིགས་འདྲ་ཤས་ཆེ་བས་ཐར་པ་ཐོབ་པ་ལ་ཤིན་ཏུ་བུལ་བར་བཤགས་
བསྟོད་ལས་གསུངས་བའི་ཕྱིར། མདོར་ན་ཉེར་ལེན་གྱི་ཕུང་པོ་འདིས་ཚེ་འདིའི་སྐྱེ་རྒ་ན་འཆི་སོགས་ཀྱི་རྟེན་བྱེད་ཅིང། སྡུག་བསྔལ་གྱི་སྡུག་བསྔལ་དང་འགྱུར་བའི་སྡུག་བསྔལ་གཉིས་འདི་ཕྱི་གཉིས་ཀར་འདྲེན་པར་བྱེད། ཉེར་ལེན་གྱི་ཕུང་པོ་གྲུབ་
བ་ཙམ་ནས་འདུ་བྱེད་ཀྱི་གཞན་དབང་ཅན་དུ་སྐྱེ་སྟེ། ལས་ཉོན་སྔ་མའི་གཞན་དབང་དུ་གྱུར་བའི་འདུ་བྱེད་ཐམས་ཅད་འདུ་བྱེད་ཀྱི་སྡུག་བསྔལ་བདེན་པ་ཡིན་པའི་ཕྱིར། དེས་ན་ཉེར་ལེན་གྱི་ཕུང་པོའི་རང་གཞིན་ཅན་གྱི་འཁོར་བ་ལས་གྲོལ་བའི་བླ་མ་

[052B] །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་  ྾ ། རང་གཞན་  ྾ ། དེ་དང་དེའི་གེགས་བྱེད་  ྾ ། དེ་དང་
དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །གསུམ་པ་མཇུག་ཏུ་ཇི་ལྟར་བྱ་བ་ནི། སྔར་བཞིན་ཡིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་འཁོར་བ་མཐའ་དག་
སྡུག་བསྔལ་གྱི་རང་བཞིན་ཅན་དུ་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །གཉིས་པ་ཐར་པར་འགྲོ་བའི་ལམ་གྱི་རང་བཞིན་གཏན་ལ་དབབ་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། །དང་བོ་ལ་སྦྱོར་དངོས་མཇུག་གསུམ་ལས་དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་པ་འདེབས། ཞེས་བ་ཡན་ཆད་སྔར་བཞིན་ལ། དེ་ནས་བདག་དང་མ་སེམས་ཅན་
ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་བའི་སྡུག་བསྔལ་སྣ་ཚོགས་མྱོང་བ་འདི། ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་དུ་མ་བསླབས་པས་ལན་འདུག་པས། ད་བདག་དང་མ་སེམས་ཅན་ཐམས་
ཅད་ཀྱི་རྒྱུད་ལ་ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་དུ་བསླབ་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་བས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས་

[053A]༄༅། །རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་བའི་སྡིག་སྒྲིབ་ཐམས་ཅད་དང། ཁྱད་པར་དུ་ཡང་ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་དུ་སློབ་པ་ལ་
གེགས་བྱེད་ཀྱི་སྡིག་སྒྲིབ་ཐམས་ཅད་བྱང་ཞིང་དག་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་ཐར་བདོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་
ལ་ཚུལ་བཞིན་དུ་སློབ་ནུས་པའི་རྟོགས་བ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་བར་བསམ་མོ། །གཉིས་པ་དངོས་གཞི་ནི། སྦྱི་བོར་བླ་མ་ལྷ་སྒོམ་བཞིན་པའི་དང་ནས་འདི་ལྟར་བསམ་སྟེ། ཤེས་པ་ཁོ་རང་གི་ངོས་ནས་ལུང་
མ་བསྟན་ཡིན་བ་ལ། དང་པོར་བདག་དང་བདག་གི་བ་ལ་དམིགས་ནས་རང་བཞིན་གྱིས་གྲུབ་པར་འཛིན་པའི་བློ་སྐྱེ། དེས་བདག་ཏུ་བཟུང་པ་ལ་བརྟེན་ནས་རང་ཕྱོགས་ལ་ཆགས་བ་དང་གཞན་ཕྱོགས་ལ་སྡང་བ་དང། གཞན་ལས་མཆོག་འཛིན་གྱི་ང་
རྒྱལ་ལ་སོགས་པའི་ལྟ་ལོག་སྐྱེ། དེ་ལ་བརྟེན་ནས་བདག་མེད་པ་སྟོན་པའི་སྟོན་པ་དང། དེས་བསྟན་པའི་ལས་འབྲས་དང། བདེན་བཞི་དང་དཀོན་མཆོག་གསུམ་སོགས་མེད་པར་འཛིན་པའི་ལོག་ལྟ་དང་ཐེ་ཚོམ་སྐྱེ། དེ་ལ་བརྟེན་ནས་ཉོན་མོངས་
གཞན་རྣམས་རྒྱས། དེའི་དབང་གིས་ལས་བསགས་ནས་འཁོར་བར་མི་འདོད་བཞིན་དུ་སྡུག་བསྔལ་སྣ་ཚོགས་མྱོང་དགོས་པ་འདི་བྱུང་འདུག་དེས་ན་སྡུག་བསྔལ་ཐམས་ཅད་ཀྱི་རྩ་བ་མཐར་གཏུགས་ན་མ་རིག་པ་ཡིན་ཏེ། ཚད་མ་རྣམ་འགྲེལ་ལས། །

[053B] །དེ་ཡང་འཇིག་ཚོགས་ལྟ་བ་ཡིན། ཞེས་དང། གང་ཞིག་བདག་མཐོང་དེ་ལ་ནི། །ད་ཞེས་རྟག་ཏུ་ཞེན་པར་འགྱུར། །ཞེན་བས་བདེ་ལ་སྲེད་འགྱུར་ཏེ། །སྲེད་པས་སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་ཡོངས་
སྲེད་པས། །ང་ཡི་ཞེས་དེ་སྒྲུབ་བྱེད་ལེན། །དེས་ན་བདག་ལ་མངོན་ཆགས་པ། །དེ་སྲིད་དེ་ནི་འཁོར་བར་འགྱུར། ཞེས་དང། བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་སྡང། །འདི་དག་དང་ནི་ཡོངས་འབྲེལ་ལས། །ཉེས་
པ་ཐམས་ཅད་འབྱུང་བར་འགྱུར། ཞེས་དང། དབུ་མ་ལ་འཇུག་པ་ལས། དང་པོར་ང་ཞེས་བདག་ལ་ཞེན་གྱུར་ཅིང། ཞེས་སོགས་གསུངས་པའི་ཕྱིར། དེས་ན་འཁོར་བའི་སྡུག་བསྔལ་མཐའ་དག་སྤངས་བའི་ཐར་པའི་མཆོག་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་བསླབ་པ་རིན་པོ་ཆེ་གསུམ་ལ་ཚུལ་བཞིན་དུ་བསླབ་བར་བྱའོ། །དེ་ཡང་བསྲུངས་ན་ཕན་ཡོན་ཆེ་ཞིང་མ་བསྲུངས་ན་ཉེས་དམིགས་ཤིན་ཏུ་ཆེ་སྟེ། དགེ་སློང་ལ་རབ་ཏུ་
གཅེས་པའི་མདོ་ལས། ལ་ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་སྡུག་བསྔལ་ཡིན། །ཚུལ་ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཆལ་བ་སྡུག་བསྔལ་ཡིན། ཞེས་གསུངས་པ་ལྟར། ཟང་ཟིང་གི་སྤྱིན་བ་དཔག་ཏུ་མེད་
བ་བྱིན་པ་པས་སངས་རྒྱས་ཀྱི་བསྟན་པ་འཇིག་པ་ལ་ཉེ་བའི་དུས་འདིར་ཚུལ་ཁྲིམས་རྣམ་པར་དག་བ་ཉིན་མཚན་གཅིག་ཙམ་བསྲུང་བ་ཡང་ཕན་ཡོན་ཆེ་བའི་ཕྱིར་ཏེ། ཏིང་ངེ་འཛིན་རྒྱལ་པོ་ལས། བསྐལ་པ་བྱེ་བ་གངྒཱའི་བྱེ་སྙེད་དུ། །དབང་བའི་སེམས་

[054A]༄༅། །ཀྱིས་ཟས་དང་སྐོམ་རྣམས་དང། །གདུགས་དང་བདན་མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་གིས་དམ་ཆོས་རབ་ཏུ་འཇིག་བ་དག། །བདེ་གཤེགས་བསྟན་པ་འགག་པར་འགྱུར་བའི་ཚེ། །
ཉིན་མཚན་དུ་ནི་བསླབ་བ་གཅིག་སྤྱོད་པ། །བསོད་ནམས་འདི་ནི་དེ་བས་བྱེ་བྲག་འཕགས། ཞེས་གསུངས་པའི་ཕྱིར། མ་བསྲུངས་ན་ཉེས་དམིགས་ཤིན་ཏུ་ཆེ་སྟེ། སྔོན་སངས་རྒྱས་འོད་སྲུངས་འཇིག་རྟེན་དུ་བྱོན་པའི་དུས་སུ་དགེ་སློང་ཞིག་གིས་
སངས་རྒྱས་ཀྱི་བཅས་པ་ཁྱད་དུ་བསད་ནས་ཤིང་གི་ཡལ་ག་གཅིག་བཅད་པས་ཀླུར་སྐྱེས་ཏེ་ཀླད་པའི་དཀྱིལ་ནས་ཏ་ལའི་སྡོང་པོ་ཤིན་ཏུ་ཆེ་བཞིག་བྱུང་སྟེ་ད་ལྟའི་བར་དུ་སྡུག་བསྔལ་དཔག་ཏུ་མེད་བ་མྱོང་ཞིང། མ་འོངས་པ་ན་ཡང་ཡུན་རིང་དུ་
མྱོང་བར་གསུངས་པའི་ཕྱིར་ཏེ། མདོ་ལས། འདི་ན་ལ་ལ་རྒྱལ་པོའི་ཚིག་ཆེན་ཡང། །ལན་འགར་འདས་ཀྱང་ཆད་འཐོབ་མི་འགྱུར། །ཐུབ་པའི་བཀའ་ལུང་ཚུལ་མིན་འདའ་བྱེད་ན། །དུད་འགྲོར་འགྲོ་འགྱུར་ཨེ་ལའི་འདབ་ཀླུ་བཞིན། ཞེས་གསུངས་
པའི་ཕྱིར། དེས་ན་བདག་གིས་ཇི་ལྟར་ཁས་བླངས་པའི་ཚུལ་ཁྲིམས་རྣམས་སྲོག་གི་ཕྱིར་ཡང་མི་བཏང་བར་ཚུལ་བཞིན་དུ་བསླབ་བར་བྱའོ་སྙམ་དུ་བསམ། དེ་ཡང་མི་ཤེས་པ་ལྟུང་བ་འབྱུང་བའི་སྒོ་ཡིན་པས་དེའི་གཉེན་པོར་བསླབ་བྱ་རྣམས་ཉན་
ནས་ཤེས་པར་བྱ། ཤེས་པར་བྱེད་ཚུལ་ནི། མཁས་པས་བཙུན་པ་མ་བཅོམ་ཞིང་བཙུན་པས་མཁས་པ་མ་བཅོམ་པའི། །བཤེས་གཉེན་མཚན་ཉིད་དང་ལྡན་པ་ཚུལ་བཞིན་དུ་བསྟེན་ནས། རབ་ལམ་གྱི་རིམ་པ་ཡོངས་སུ་རྫོགས་པ་དང། དེ་ལྟ་བུ་

[054B] དེ་ལྟ་བུ་མ་བྱུང་ནའང་སྐྱེས་བུ་ཆུང་འབྲིང་གཉིས་ལ་གོ་བཆགས་བར་བྱས་ནས་དགེ་ཚུལ་ཡིན་ན་ཀཱ་རིཀ་ལྔ་བཅུ་པ་དང། དགེ་ཚུལ་གྱི་བགླབ་བྱ་སུམ་བརྒྱ་བདེ་དག་གི་འགྲེལ་པ་རྣམས་ལ་བལྟས་ནས་
ཤེས་པར་བྱ། དགེ་སློང་ཡིན་ན་དགེ་སློང་གི་བསླབ་བྱ་རྣམས་དང། མ་མཐའ་ཡང་པཎ་ཆེན་ཐམས་ཅད་མཁྱེན་པའི་གསུང་འབུམ་གྱི་ནང་གི་བསླབ་བྱ་མདོར་བསྡུས་ཙམ་ལ་བལྟ་བ་དང། ཡང་ན་རྒྱལ་དབང་ཐམས་ཅད་མཁྱེན་བ་ཆེན་པོས་མཛད་པའི་
དགེ་སློང་གི་བསླབ་བྱ་མདོར་བསྡུས་རྣམས་ཁོང་དུ་ཆུད་བར་བྱེད་བ་དང། བླ་མེད་ཀྱི་དབང་བཞི་ཡོངས་སུ་རྫོགས་བ་ཐོབ་པ་ཡིན་ན། སྡོམ་པ་ཉི་ཤུབ་སོགས་བྱང་སེམས་ཀྱི་བསླབ་བྱ་དང། རྩ་ལྟུང་སྦོམ་བོའི་རྣམ་གཞག་རྣམས་ཤེས་པར་བྱས་ནས་ལག་ལེན་
ལ་ཐེབས་པར་བྱེད་པ་མེད་དུ་མི་རུང་བ་ཡིན། མ་གུས་པ་ལྟུང་བ་འབྱུང་བའི་སྒོ་ཡིན་པ་དེའི་གཉེན་པོར་སྟོན་པ་དང། དེས་བཅས་པའི་བསླབ་པ་རྣམས་དང། བསླབ་པ་དེ་ལ་ཚུལ་བཞིན་དུ་སློབ་པའི་གྲོགས་ཚངས་བ་མཚུངས་བར་སྤྱོད་པ་རྣམས་ལ་གུས་
པར་བྱ། བག་མེད་པ་ལྟུང་བ་འབྱུང་བའི་སྒོ་ཡིན་བས་དེའི་གཉེན་པོར། རང་རྒྱུ་མཚན་དུ་བྱས་ནས་ངོ་ཚ་ཡོད་བ་དང། གཞན་རྒྱུ་མཚན་དུ་བྱས་ནས་ཁྲེལ་ཡོད་པ་སྟེ། དྲན་ཤེས་ངོ་ཚ་ཁྲེལ་ཡོད་བསྐྱེད་ནས་བག་དང་ལྡན་པར་བྱ། ཉོན་མོངས་མང་བལྟུང་བ་
འབྱུང་པའི་སྒོ་ཡིན་པས། འདོད་ཆགས་ཀྱི་གཉེན་པོར་མི་སྡུག་པ་དང། ཞེ་སྡང་གི་གཉེན་པོར་བྱམས་པ་དང། གཏི་མུག་གི་གཉེན་པོར་རྟེན་ཅིང་འབྲེལ་པར་འབྱུང་བ་སོགས་བསྒོམས་ནས་ཉེས་པས་ནམ་ཡང་མི་གོས་པའི་ཚུལ་ཁྲིམས་རྣམ་པར་དག་པ་ལ་

[055A]༄༅། །འབད་པར་བྱའོ། །དེ་ལྟར་བྱེད་ནུས་བར་བླ་མ་ལྷས་ཕྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་བས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་  ྾ ། རང་གཞན་  ྾ ། ཁྱད་བར་དུ་ཡང་དེ་དང་དེའི་རྟོགས་
བ་  ྾ ། གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་སོ་སོ་ཐར་བའི་དབང་དུ་བྱས་པའི་བསླབ་བྱ་བ་ལྟ་བ་སོགས་སྔར་བཞིན་ནོ། །སྐྱེས་བུ་འབྲིང་དང་ཐུན་མོང་བའི་
ལམ་གྱི་རིམ་བ་ལ་བློ་སྤྱད་བ་བཤད་ཟིན་ཏོ།།    ༈    །གསུམ་བ་སྐྱེས་བུ་ཆེན་པོའི་ལམ་གྱི་རིམ་བ་ལ་བློ་སྦྱང་བ་ནི། དེ་ལྟར་སྐྱེས་བུ་ཆུང་བྲིང་དང་ཐུན་མོང་བའི་ལམ་ལ་བློ་སྦྱངས་ནས་ལམ་བསླབ་པ་གསུམ་ལ་ཚུལ་བཞིན་དུ་བསླབས་པ་ལ་
བརྟེན་ནས་འཁོར་བ་ལས་གྲོལ་བའི་ཐར་པ་ཙམ་ཐོབ་མོད་ཀྱང། རང་དོན་ཡོངས་སུ་མ་རྫོགས་བས་གཞན་དོན་ཡང་ཉི་ཆབ་ཙམ་དུ་ཟད་ཅིང་སླར་ཡང་སངས་རྒྱས་ཀྱི་ཐུགས་རྗེའི་འོད་ཟེར་གྱིས་བསྐུལ་ནས་ཐེག་པ་ཆེན་པོ་ལ་འཇུག་དགོས་པས་རབ་རྒལ་
གཅིག་ལ་རྫེ་ཅང་གཉིས་ལྟ་བུ་མ་ཡིན་པར་དང་བོ་ཉིད་ནས་ཐེག་ཆེན་ལམ་དུ་འཇུག་རིགས་ཏེ། ཕར་བྱིན་བསྡུས་པ་ལས། འཇིག་རྟེན་དོན་སྒྲུབ་ཚུལ་ལ་མཐུ་མེད་བའི། །ཐེག་པ་གཉིས་པོ་གཏན་དུ་སྤངས་བྱས་ཤིང། །ཐུབ་རྒྱལ་ཐེག་པ་སྙིང་རྗེའི་
བསྟན་པ་ལ། །གཞན་ཕན་རོ་གཅིག་རང་བཞིན་དེ་དག་འཇུག་ཅེས་དང། བེའུ་བུམ་སྔོན་བོ་ལས། རབ་རྒལ་གཅིག་ལ་རྗེ་ཅང་གཉིས་མིན། །དང་པོ་ཉིད་ནས་ཐེག་ཆེན་ལམ་འཇུག། །ཅེས་གསུངས་པའི་ཕྱིར། དེས་ན་སྐྱེས་བུ་ཆེན་པོའི་ལམ་གྱི་

[055B] བྱང་ཆུབ་ཏུ་སེམས་བསྐྱེད་ཚུལ་དང། སེམས་བསྐྱེད་ནས་སྤྱོད་པ་ལ་བསླབ་ཚུལ་ལོ། །དང་པོ་ལ་གཉིས། བྱང་ཆུབ་ཏུ་སེམས་བསྐྱེད་པ་དངོས་དང། སེམས་བསྐྱེད་ཆོ་གས་གཟུང་བའི་ཚུལ་ལོ། །དང་པོ་ལ་གཉིས་
རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་ཏུ་སེམས་བསྐྱེད་ཚུལ་དང། བདག་གཞན་མཉམ་བརྗེའི་སྒོ་ནས་བྱང་ཆུབ་ཏུ་སེམས་བསྐྱེད་ཚུལ་ལོ། །དང་པོ་ནི། སྔོན་དུ་སེམས་ཅན་ཐམས་ཅད་ལ་སེམས་བསྙོམས་པར་བསྒྲུབས་ནས། མར་ཤེས་ནས་
བྱང་ཆུབ་ཀྱི་སེམས་ཀྱི་བར་སྒོམ་པ་ཡིན་པས་འདི་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བའི་ཚུལ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་
ལྷ༑ ༑ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་སྙོམས་པ་དང། མར་ཤེས་དྲིན་དྲན་
དྲིན་གཟོ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྟོགས་པ་ཁྱད་པར་ཅན་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་  ྾ ། རང་གཞན་  ྾ ། ཁྱད་པར་དུ་ཡང་སེམས་ཅན་
ཐམས་ཅད་ལ་ཉེ་རིང་ཆགས་སྤང་དང་བྲལ་བའི་སེམས་སྙོམས་པ་སྐྱེ་བ་དང། མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ཐམས་ཅད་བྱང་ཞིང་དག་ལུས་དངས་གསལ་

[056A]༄༅། །ཚེ་དང་བསོད་ནམས་  ྾ ། ཁྱད་པར་དུ་ཡང་སེམས་ཅན་ཐམས་ཅད་ལ་ཉེ་རིང་ཆགས་སྡང་  ྾ ། གཉིས་བ་དངོས་གཞི་ནི། རྒྱུ་འདྲས་མན་ངག་བདུན་སྒོམ་པའི་ཐོག་མར་སྔོན་དུ་སེམས་ཅན་ཐམས་ཅད་ལ་སེམས་སྙོམས་པར་
བསྒྲུབ་དགོས་ཏེ། དེ་ལྟར་མ་བསྒྲུབས་ན་བྱམས་པ་དང་སྙིང་རྗེ་སྐྱེ་ཡང་བྱམས་པ་དང་སྙིང་རྗེ་ཕྱོགས་ཆ་ཅན་ལས་མི་སྐྱེ་ཞིང། ཕྱོགས་ཆ་ཅན་གྱི་བྱམས་པ་དང་སྙིང་རྗེ་ནི། བྱམས་པ་དང་སྙིང་རྗེ་ཆེན་པོ་མ་ཡིན་པའི་ཕྱིར་ཏེ། བྱམས་པ་དང་སྙིང་
རྗེ་ཆེན་པོ་གང་རུང་ཡིན་ན། དམིགས་པ་སེམས་ཅན་ཐམས་ཅད་ལ་དམིགས་དགོས་པའི་ཕྱིར་ཏེ། བཏང་སྙོམས་ས་གཞི་བྱམས་པའི་ཆུས་བརླན་ཅིང། ཞེས་སོགས་གསུངས་བ་དང་འདྲ། དེས་ན་སྤྱི་བོར་བླ་མ་ལྷ་སྒོམ་བཞིན་པའི་དང་ནས་
འདི་ལྟར་བསམ་སྟེ། ཕན་གནོད་གང་ཡང་མ་བྱས་པའི་བར་མའི་སེམས་ཅན་ཞིག་མདུན་དུ་གསལ་བར་དམིགས་ནས། འདིའི་དངོས་ནས་བདེ་བ་འདོད་ཅིང་སྡུག་བསྔལ་མི་འདོད་པས་རེས་འགའ་ནི་ཉེ་བར་བཟུངས་ནས་ཕན་འདོགས། རེས་འགའ་
ནི་རིང་བར་བཟུངས་ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་ཆགས་སྡང་དང་བྲལ་བའི་སེམས་སྙོམས་བ་ཞིག་བྱའོ། །དེ་ལྟར་བྱེད་ནུས་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ཡང་དཔེར་ན་རི་ཁྲོད་ལྟ་བུར་ཡིན་
ན༑ ཐོག་མར་རང་གི་ཁྱིམ་མཚོས་གཡས་པ་ཞིག་ལ་དམིགས་ནས་སེམས་སྙོམས་བ་བསྒྲུབ། དེ་ལ་སེམས་སྙོམས་པན་རང་གི་ཁྱིམ་མཚེས་གཡོན་པ་ཞིག་ལ་དམིགས་ནས་སྒོམ། དེ་ནས་དེ་གཉིས་ཀ་ལ་ཅིག་ཅར་དུ་དམིགས་ནས་སྒོམ་

[056B] དེ་ལ་སེམས་སྙོམས་བ་ཉིད་དུ་འོང་ངེས་ཤེས་པའི་སེམས་ཅན་ཞིག་ལ་དམིགས་ནས་སྒོམ། དེའི་ཚུལ་ནི་བུ་མོ་ཟླ་བ་མཆོག་གིས་ཞུགས་བ་ལས། བདག་གིས་སྔོན་ཆད་ཁྱེད་རྣམས་ཐམས་ཅད་བསད་
བདག་ཀྱང་ཁྱེད་ཀྱིས་སྔོན་ཆད་གཤགས་ཤིང་གཏུབས། །ཀུན་ཀྱང་ཕན་ཚུན་དགྲ་དང་གསོད་པ་ཡིན། །ཁྱེད་ཅག་ཇི་ལྟར་འདོད་ཆགས་སེམས་ཀྱང་སྐྱེ། ཞེས་གསུངས་པ་ལྟར། དེ་ལ་སེམས་མ་སྙོམས་པ་ནི་ཆགས་པའི་དབང་གིས་ཡིན་བ་འདུག་
སྔར་ཡང་ཡིད་དུ་འོང་བ་ལ་སྲེད་པས་ཀ་འཁོར་བར་སྐྱེས་པ་ཡིན། དེ་ཡང་རང་གི་ཉེ་དུ་དང་གཉེན་དང་གཡོག་འཁོར་མཛའ་བཤེས་ལ་སོགས་པ་རྣམས་ནི་ཚོང་དུས་གཅིག་ཏུ་འཚོགས་པའི་དོན་མཐུན་དང་འདྲ་བར་ཞག་འགའ་ཞིག་གི་བར་དུ་ཕན་ཚུན་
མཛའ་བ་ལྟར་བྱས་ནས། དེ་ནས་རིང་པོར་མི་ཐོགས་བར་སོ་སོར་འགྱེས་བར་འགྱུར་བས་གང་ལ་ཡང་ཆགས་ཞེན་མེད་པར་བྱ་སྟེ། སྤྱོད་འཇུག་ལས། ཐམས་ཅད་བོར་ཏེ་ཆ་དགོས་པར། །བདག་གིས་དེ་ལྟར་མ་ཤེས་ནས། །མཛའ་དང་མི་མཛའི་དོན་
གྱི་ཕྱིར། །སྡིག་པ་རྣམ་པ་སྣ་ཚོགས་བྱས། །མཛའ་བ་རྣམས་ཀྱང་མེད་འགྱུར་ཞིང། །མི་མཛའ་རྣམས་ཀྱང་མེད་པར་འགྱུར། །བདག་ཀྱང་མེད་བར་འགྱུར་བ་སྟེ། །དེ་བཞིན་ཐམས་ཅད་མེད་བར་འགྱུར། ཞེས་དང། ལམ་རིམ་བློ་བཟློག་བཞི་པ་ལས་
ཀྱང༑ ཚེ་འདིའི་ཕ་མ་བུ་ཚ་དང། །གཉེན་འདུན་རྩ་ལག་ཐམས་ཅད་ཀུན། །གནས་འདུན་འགྲོན་པོ་འཇོམ་པ་འདྲ། །འབྲེལ་མེད་ཡིད་ལ་གྱིས་ཤིག་དང། ཞེས་གསུངས་པའི་ཕྱིར། དེ་ལ་སེམས་སྙོམས་པན་ཡིད་དུ་མི་འོང་དེས་ཤེས་པའི་སེམས་ཅན་

[057A]༄༅། །ཞིག་མདུན་དུ་གསལ་བར་དམིགས་ནས་དེ་ལ་སེམས་སྙོམས་བསྒོམ་བར་བྱེད། དེ་ལ་སེམས་མེ་སྙོམས་བ་ནི་རང་གི་བློས་མཐའ་གཅིག་ཏུ་མི་མཐུན་བར་བཟུང་བས་ཞེ་སྡང་སྐྱེས་བ་ཡིན། འདི་ལ་སེམས་མ་སྙོམས་ན་བྱང་ཆུབ་ཀྱི་
སེམས་སྐྱེ་བའི་གནས་མེད། གཞན་ཡང་སྤྱོད་འཇུག་ལས། བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་པར་བྱེད། ཅེས་དང། དཔལ་ལྡན་
ཟླ་བས། གང་ཕྱིར་རྒྱལ་སྲས་རྣམས་ལ་ཁྲོས་བ་ཡིས། །སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། །བསགས་བསྐད་ཅིག་གིས་འཇོམས་དེ་ཡི་ཕྱིར། །མི་བཟོད་ལས་གཞན་སྡིག་བ་ཡོད་མ་ཡིན། ཞེས་གསུངས་བ་ལྟར། ཞེ་སྡང་དང་ཁོང་ཁྲོའི་
ཉེས་དམིགས་བསམས་ནས་ཞེ་སྡང་འགག་བར་བྱེད་བ་དང། གཞན་ཡང་སྔར་སྐྱེས་བུ་འབྲིང་གི་ངེས་མེད་ཀྱི་སྐབས་སུ། དབུང་བཟང་གིས་ཞུས་བའི་ལུང་དྲངས་བ་ལྟར། དགྲ་གཉེན་བར་མ་གང་ལའང་མཐའ་གཅིག་ཏུ་ངེས་པ་མ་མཆིས་བས་ཅིའི་ཕྱིར་
ཞེ་སྡང་བར་བྱེད་སྙམ་དུ་ཞེ་སྡང་བཀག་ནས་སེམས་སྙོམས་བ་བསྒྲུབ། དེ་ལ་སེམས་སྙོམས་བ་ན་མ་ལྟ་བུའི་སེམས་ཅན་ཆེས་ཡིད་དུ་འོང་བ་ཞིག་དང། དགྲ་ལྟ་བུའི་སེམས་ཅན་ཆེས་ཡིད་དུ་མི་འོང་བ་ཞིག་སྟེ་གཉིས་མདུན་དུ་གསལ་བར་དམིགས་
ནས༑ འདི་གཉིས་ཀྱི་ངོས་ནས་བདེ་བ་འདོད་ཅིང་སྡུག་བསྔལ་མི་འདོད་བར་མཚུངས་ལ། རང་གི་ངོས་ནས་ནི། དེ་ལྟ་གཉེན་དུ་བཟུང་བ་འདིས་ཀྱང་འཁོར་བ་ཐོག་མ་མེད་བ་ནས་དགྲའི་གཙོ་བོ་བྱས་པ་ལ་གྲངས་ཀྱིས་མི་ཆོད། ད་ལྟ་དགྲར་བཟུང་བ་

[057B] གང་ལ་ནི་ཆགས་པར་བྱ། གང་ལ་ནི་ཆགས་པར་བྱ། ཉེ་རིང་ཆགས་སྡང་དང་བྲལ་བའི་སེམས་སྙོམས་བ་ཞིག་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ་ཞེས་སོགས་དང། དེ་ལ་སེམས་སྙོམས་བ་ན། སེམས་ཅན་ཐམས་ཅད་ལ་སེམས་སྙོམས་པ་སྒོམ་པར་བྱེད། དེའི་ཚུལ་ནི་སེམས་ཅན་ཐམས་ཅད་ཀྱི་ངོས་ནས་བདེ་བ་འདོད་ཅིང་སྡུག་བསྔལ་མི་འདོད་བར་མཚུངས་ལ། རང་གི་
ངོས་ནས་ནི་སེམས་ཅན་ཐམས་ཅད་གཉེན་ཡིན་བས་འགའ་ཞིག་ལ་ཉེ་བར་བཟུངས་ནས་ཕན་འདོགས་པ་དང། འགའ་ཞིག་ལ་རིང་བར་བཟུངས་ནས་གནོད་བསྐྱལ་བའི་ཆ་གཉིས་མི་བྱ་བར། ཉེ་རིང་ཆགས་སྡང་དང་བྲལ་བའི་སེམས་སྙོམས་པ་ཞིག་
བྱའོ༑ ༑དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་རྗེས་མར་ཤེས་ནས་བྱང་ཆུབ་ཀྱི་སེམས་ཀྱི་ར་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། རྣམ་འགྲེལ་ལས། སྐྱེ་བ་ཡོངས་
སུ་ལེན་བན། །འབྱུང་རྡུབ་དབང་བོ་བློ་དག་ནི། །རང་གི་རིགས་ལ་ལྟོས་མེད་ཅན། ཞེས་གསུངས་བ་ལྟར། མངལ་དུ་སྐྱེས་མ་ཐག་བའི་རིག་བ་ཆོས་ཅན། རང་གི་ཉེར་ལེན་དུ་གྱུར་བའི་རིག་པ་སྔ་མ་སྔོན་དུ་སོང་སྟེ། རིག་པ་ཡིན་བའི་ཕྱིར་དཔེར་ན་ད་ལྟར་གྱི་
རིག་བ་བཞིན་ཞེས་རིག་བའི་ཡ་མཐའ་ཐུག་མེད་དུ་བསྒྲུབ་བའི་རིགས་བ་ལ་བརྟེན་ནས་འཁོར་བ་ལ་ཐོག་མའི་མཐའ་མེད་པར་འགྲུབ། དེ་ལ་བརྟེན་ནས་སེམས་ཅན་ཐམས་ཅད་རང་གི་མ་ཤ་སྟག་ཡིན་སྙམ་དུ་བསྒོམ་པར་བྱ་སྟེ། དྲི་བ་ལྷག་བསམ་རབ་

[058A]༄༅། །དཀར་གྱི་དྲིས་ལེན་བློ་བཟང་གཞད་པའི་སྒྲ་དབྱངས་ལས། མར་ཤེས་སྒོམ་ཚུལ་རྣམ་འགྲེལ་ལས། །སྐྱེ་བ་ཡོངས་སུ་ལེན་པ་ན། ཞེས་སོགས་རིག་པའི་ཐོག་མའི་མཐའ། །ཐུག་མེད་བསྒྲུབ་པའི་ལུང་རིགས་ཀྱི། །ཐབས་
མཁས་འཕྲུལ་གྱིས་སྒོམ་ཞེས་གསོལ། །ཞེས་གསུངས་པའི་ཕྱིར། འོ་ན་སེམས་ཅན་ཐམས་ཅད་བདག་གི་གཉེན་ཡིན་པའི་རྒྱུ་མཚན་ཇི་ལྟ་བུ་ཞེ་ན། འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཡང་ཐོག་མ་མེད་ཅིང། སྐྱེ་བ་གཅིག་ནས་
གཅིག་ཏུ་བརྒྱུད་དེ་ཡུལ་ཕྱོགས་དང་ས་ཕྱོགས་འདིར་མ་སྐྱེས་བྱ་བ་གཅིག་ཀྱང་མེད། སྐྱེས་པ་ལ་གྲངས་ཀྱིས་མི་ཆོད། སེམས་ཅན་འདིའི་ལུས་མ་བླངས་བྱ་བ་གཅིག་ཀྱང་མེད། བླངས་པ་ལ་གྲངས་ཀྱིས་མི་ཆོད། སེམས་ཅན་འདིས་བདག་གི་མ་
མ་བྱས་བྱ་བ་གཅིག་ཀྱང་མེད། བྱས་བ་ལ་གྲངས་ཀྱིས་མི་ཆོད། སེམས་ཅན་རེ་རེས་ཀྱང་མིའི་རྟེན་ལ་བདག་གི་མ་མ་བྱས་བྱ་བ་གཅིག་ཀྱང་མེད། བྱས་པ་ལ་གྲངས་ཀྱིས་མི་ཆོད། ད་དུང་ཡང་བྱེད་པར་འགྱུར། དེས་ན་དྲིན་གྱིས་བསྐྱངས་པའི་མ་
ཤ་སྟག་ཡིན་སྙམ་དུ་བསམ། འོ་ན་སེམས་ཅན་ལ་གྲངས་མེད་པས་སེམས་ཅན་ཐམས་ཅད་རང་བདག་གི་མ་མ་ཡིན་ནོ་སྙམ་ན། སེམས་ཅན་ལ་གྲངས་མེད་པས་བདག་གི་མ་མ་ཡིན་པར་མི་འགྱུར་ཏེ། སེམས་ཅན་ལ་གྲངས་མེད་པ་བཞིན་དུ་
བདག་གི་སྐྱེ་བ་ལ་ཡང་གྲངས་མེད་པས་སེམས་ཅན་ཐམས་ཅད་བདག་གི་མ་ཅིས་ཀྱང་ཡིན་སྙམ་དུ་བསམ། གལ་ཏེ་བདག་དང་སེམས་ཅན་ཐམས་ཅད་ཕན་ཚུན་ངོ་མི་ཤེས་པས་བདག་གི་མ་མ་ཡིན་ནོ་སྙམ་ན། བདག་དང་སེམས་ཅན་ཐམས་ཅད་

[058B] ཚེ་འདིར་ཡང་མ་བུ་ཕན་ཚུན་ངོ་མི་ཤེས་པ་དུ་མ་འདུག་པས་སོ། །དེ་ཡང་དཔེར་ན་དགེ་སློང་མ་ཨུཏྤ་ལའི་མདོག་རང་གི་བུ་དང་ཁྱོ་ཤུག་ཏུ་གྱུར་ཅིང་བུ་མོ་དང་ཆེན་ཆུན་དུ་གྱུར་ཀྱང་ངོ་མ་ཤེས་
པ་ལྟ་བུ་དང། གཞན་ཡང་སྔར། ཕ་ཤ་ཟ་ཞིང་མ་ལ་འཚོག་ཅེས་སོགས་དྲངས་པ་ལྟར། མི་ཞིག་གི་ཕ་ཤི་བ་ཉར་སྐྱེས་ནས་དེའི་ཤ་ཁོ་རང་གིས་ཟ་ཞིང། མ་ཤི་བ་ཁྱི་མོར་སྐྱེས་ནས་ཉ་རུས་ལ་འཁྲེན། ཁོ་རང་ཚེ་སྔོན་མ་གསོད་མཁན་ཁོ་རང་གི་
བུར་སྐྱེས་ཀྱང་ངོ་མ་ཤེས་པ་ལྟ་བུའོ་སྙམ་དུ་བསམ། གལ་ཏེ་སེམས་ཅན་ཐམས་ཅད་ཚེ་ར་བས་སྔ་མའི་མ་ཡིན་ཀྱང་འདས་ཟིན་པས་མ་ཡིན་པ་མི་འཐད་དོ་སྙམ་ན། འོ་ན་ཁ་སང་གི་དུས་ཀྱི་མ་དེ་ཡང་དེ་རིང་གི་དུས་སུ་འདས་ཟིན་བསམ་མ་ཡིན་པར་འགྱུར་ཏེ་
དེས་ན་ཁ་སང་གི་དུས་ཀྱི་མ་དང་དེ་རིང་གི་དུས་ཀྱི་མ་གཉིས་མ་ཡིན་པ་ལ་ཡང་ཁྱད་པར་མེད། དྲིན་གྱིས་བསྐྱངས་བ་ལ་ཡང་ཁྱད་པར་མེད། གཞན་ཡང་ལོ་སྔ་མ་ལ་རང་ཉིད་རྒྱལ་པོ་ལྟ་བུས་གསོད་ལ་ཁད་ལ་སྲོག་བསྐྱབས་པ་དང། ལོ་ཕྱི་མ་ལ་སྲོག་
བསྐྱབས་པ་གཉིས་ལོ་སྔ་ཕྱི་ཙམ་མ་གཏོགས་དྲིན་ཆེ་ཆུང་ལ་ཁྱད་པར་མེད་པ་དེ་བཞིན་དུ་བདག་གི་ཚེ་སྔ་མའི་མ་དང། ཚེ་འདིའི་མ་གཉིས་མ་ཡིན་པ་ལ་ཡང་ཁྱད་པར་མེད། དྲིན་གྱིས་བསྐྱངས་པ་ལ་ཡང་ཁྱད་པར་མེད་པས་སེམས་ཅན་ཐམས་ཅད་
བདག་གི་མ་ཅིས་ཀྱང་ཡིན་སྙམ་དུ་བསམ། དེ་ལྟར་མར་ཤེས་ནས་དྲིན་བསམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། བདག་གི་མ་འདིས་ཚེ་འདི་ཁོ་ནར་མ་ཟད་ཚེ་རབས་ཐོག་མ་མེད་པ་ནས་བདག་གི་མ་གྲངས་ལས་

[059A]༄༅། །འདས་པ་བྱེད་བྱེད་བ་ཞིག་ཡིན། ཁྱད་པར་ཚེ་འདིར་ཡང་དང་པོར་མངལ་དུ་བརྩེ་བས་བསྐྱངས། བཙས་པའི་ཚེ་འཇམ་པའི་བསྟན་ལ་བཞག་སོར་མོ་བཅུའི་རྩེ་ལ་གཡེངས། ཤའི་དྲོད་ལ་བཅར། བརྩེ་བའི་འཛུམ་གྱིས་བསུས། དགའ་
བའི་མིག་གིས་བལྟས། སྣ་བས་ཁས་ཕྱིས། མི་གཙད་པ་ལག་པས་ཕྱིས། མ་རང་སྲོག་ལ་བབ་པའི་སྡུག་བསྔལ་བྱུང་བ་ལས། བདག་ཅུང་ཟད་ན་བ་ལ་སྡུག་བསྔལ་ཆེ་བར་བྱས། དེའི་དུས་སུ་བུའི་ནད་དེ་རང་ལ་སྤོ་བའི་ཐབས་ཡོད་ན། རང་ལ་ལེན་
པ་ལ་ཚམ་ཚོམ་མེད་ཅིང། བུ་ཤི་བ་ལས་རང་ཤི་བར་འྡ་མ། སྡིག་སྡུག་གཏམ་ངན་རང་སྲོག་གང་ལའང་མ་བལྟས་པར་ཤ་ཐང་ཐང་དུ་བསྒྲུབས་པའི་ཟས་ནོར་ཐམས་ཅད་བདག་ལ་བརྩེ་བས་ཕོག་དེ་ཡང་བུ་འབོགས་པ་དང། བུ་མོ་རྫོང་པའམ་
བུ་ཆོས་བྱས་པའི་བཤད་སྟོན་སོགས་ཀྱི་ཕྱིར་དུ་རང་གིས་སྔར་ཟ་མ་ནུས། འཐུང་མ་ནུས། གྱོན་མ་ནུས་པ་ཐམས་ཅད་ཕངས་པ་མེད་པར་གཏོང་ནུས། མདོར་ན་མ་རང་གི་འཁྱེར་འཁོས་དང་བསྟུན་པའི་ཕན་པ་དང་བདེ་བ་ཚད་མེད་པ་བསྒྲུབས། གནོད་
པ་དང་སྡུག་བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ་སྙམ་དུ་བསམ། འདི་དག་གི་སྐབས་སུ་རེ་རེ་ལ་དམིགས་ནས་སྒོམ་དགོས་ཀྱི་སྤྱི་ལ་དམིགས་ནས་བསྒོམས་པས་མི་སྐྱེན་གནད་འཕྱུགས་པ་ཡིན། དེས་ན་འདི་དག་གཞི་མ་ལྟ་བུ་
ཡིན་པས་ཡུན་རིང་འགོར་བསམ་པ་མ་བྱས་པར་མྱོང་བ་ཐོན་ཐོན་གྱི་བར་དུ་སྒོམ་པ་གལ་ཆེ། དེ་ཡང་མའི་དྲིན་ལྷང་ལྷང་དྲན་བའི་ཚེ། ཚེ་འདིའི་ཕའི་སྟེང་དུ་སྤོས་ནས་སྒོམ། དེ་བཞིན་དུ་རེ་རེ་ནས་ཁ་སྤོས་ནས་སྒོམ་པ་གལ་ཆེ། དེ་ནས་བར་མའི་སེམས་

[059B] དེའི་ཚུལ་ནི་བར་མའི་སེམས་ཅན་རྣམས་མདུན་དུ་གསལ་བར་དམིགས་ནས། ད་ལྟ་བདག་དང་འདི་གཉིས་གང་ཡང་འབྲེལ་མེད་འདྲ་འདྲ་ཞིག་འདུག་ཀྱང། འདིས་ཚེ་རབས་ཐོག་མ་མེད་པ་ནས་བདག་གི་མ་བྱས་པ་གྲངས་ལས་འདས་
ཤིང༑ མན་མ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་བཞིན་དུ་དྲི་ན་གྱིས་བསྐྱངས་པས་དྲིན་ཤིན་ཏུ་ཆེ་སྙམ་དུ་བསམ། དེ་ལ་མྱོང་པ་ཐོན་པ་ན་དགྲ་ལ་དམིགས་ནས་སྒོམ། དེའི་ཚུལ་ནི་མདུན་དུ་དགྲའི་རྣམ་པ་གསལ་བར་དམིགས་
ནས༑ ད་ལྟ་འདི་དགྲར་བཟུང་བས་ཅི་ཞིག་བྱ། འདིས་ཚེ་རབས་ཐོག་མ་མེད་པ་ནས་བདག་གི་མ་བྱས་པ་གྲངས་ལས་འདས་ཤིང། མ་ནམ་བྱས་རེས་ཀྱིས་ཕན་པ་དང་བདེ་བ་ཚད་མེད་པ་བསྒྲུབས། གནོད་པ་དང་སྡུག་བསྔལ་ཚད་མེད་པ་ལས་བསྐྱབས་
ཁྱད་པར་བདག་གིས་འདི་མེད་ན་ཅུང་ཟད་ཀྱང་སྡོད་མི་ཚུགས་པ་དང། འདིས་ཀྱང་བདག་མེད་ན་ཅུང་ཟད་ཀྱང་སྡོད་མི་ཚུགས་པ་ལྟ་བུའི་ཡིད་གཅུགས་པ་གྲངས་ལས་འདས་བ་བྱས། ད་ལྟ་གནས་སྐབས་འདི་ལྟར་གྱུར་པ་ལས་ངན་པའི་དབང་གིས་ཡིན་
པར་འདུག་གཞན་དུ་ན་དྲིན་གྱིས་བསྐྱངས་པའི་མ་ཤ་སྟག་ཡིན་སྙམ་དུ་བསམ། དེ་ལ་མྱོང་བ་ཐོན་པ་ན་སེམས་ཅན་ཐམས་ཅད་ཀྱི་དྲིན་བསམ་མོ། །དེ་ལྟར་དྲིན་བསམས་ནས་དྲིན་གཟོ་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་
བསམ་སྟེ། ཐོག་མ་མེད་པ་ནས་དྲིན་གྱིས་བསྐྱངས་པའི་མ་རྣམས་ཉོན་མོངས་པའི་གདོན་གྱིས་སེམས་དཀྲུགས་ནས་ཤེས་པ་ལ་རང་དབང་མ་ཐོབ་པར་སྨྱོ། མངོན་མཐོ་ངེས་ལེགས་ཀྱི་ལམ་བལྟ་བའི་མིག་དང་ནི་བྲལ། དགེ་བའི་བཤེས་གཉེན་གྱི་

[060A]༄༅། །ལོང་ཁྲིད་ནི་མེད། སྐད་ཅིག་རེ་རེར་ཉེས་སྤྱོད་ཀྱི་དབྱེན་བཅོས་པས་ནི་རྡེག་འཆའ། སྤྱིར་འཁོར་བ་དང་ཁྱད་པར་ངན་འགྲོ་འཇིགས་སུ་རུང་བའི་གཡང་ཁ་འགྲིམ་པ་འདི་རྣམས་ཡལ་བར་དོར་ན་ཁྲེལ་ཤིན་ཏུ་ཆུང་བས། བདག་གིས་
དྲིན་ལན་དུ་འཁོར་བའི་སྡུག་བསྔལ་ལས་བསྒྲལ་ནས་ཐར་བའི་བདེ་བ་ལ་དགོད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབས་ཏུ་གསོལ་ཞེས་སོགས་དང། དེ་ནས་བྱམས་པ་སྒོམ་ཚུལ་ནི། རང་གི་མ་ལྟ་བུ་ཡིད་དུ་གང་གཅགས་པ་
གཅིག་ལ་དམིགས་ནས་འདི་ལ་ཟག་མེད་ཀྱི་བདེ་བ་ལྟ་ག་ལ་ཡོད་ཟག་བཅས་ཀྱི་བདེ་བ་ཙམ་ཡང་མི་འདུག་ད་ལྟ་བདེ་བར་རློམས་པ་འདི་དག་ཀྱང་སྡུག་བསྔལ་དུ་འགྱུར་ནས་འགྲོ་བར་འདུག། །བདེ་བ་ཞིག་འདོད་ནས་འབད་འབད་དུང་དུང་བྱས་ཀྱང་ཕྱི་
མར་དན་སོང་གི་སྡུག་བསྔལ་གྱི་རྒྱུ་བྱེད། ཚེ་འདིར་ཡང་ངལ་ཞིང་དུབ་པས་སྡུག་བསྔལ་བར་བྱེད་པ་མ་གཏོགས་ཡང་དག་པའི་བདེ་བ་ཞིག་གཏན་ནས་མི་འདུག། །དེས་ན་འདི་ཉིད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་བདེ་བ་དང་བདེ་བའི་རྒྱུ་དང་
ལྡན་པར་གྱུར་ཅིག་བདེ་བ་དང་བདེ་བའི་རྒྱུ་དང་ལྡན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས་ཞེས་
སོགས་དང། དེ་ལ་མྱོང་བ་ཐོན་པ་ན་ཕ་ལ་སོགས་པའི་གཉེན་རྣམས་དང། བར་མའི་སེམས་ཅན་རྣམས་དང། དགྲ་རྣམས་དང། མཐར་སེམས་ཅན་ཐམས་ཅད་ཀྱི་བར་སྔར་བཞིན་སྒོམ། བྱམས་པ་བསྒོམས་པའི་ཕན་ཡོན་ནི། ཚེ་འདི་

[060B] གླིང་གཉིས་ལ་སྐྱེ་ན་དེ་ལ་དབང་བའི་ཟངས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར། གསུམ་ལ་སྐྱེ་ན་དེ་ལ་དབང་པའི་དངུལ་གྱི་འཁོར་
ལོས་བསྒྱུར་བའི་རྒྱལ་པོར་འགྱུར། གླིང་བཞི་ལ་སྐྱེན་དེ་ལ་དབང་བའི་གསེར་གྱི་འཁོར་ལོས་བསྒྱུར་པའི་རྒྱལ་པོར་འགྱུར། སྟོང་གསུམ་ལ་སྐྱེན་ལྷའི་དབང་པོ་ཚངས་པར་འགྱུར། སྟོང་ཆུང་དུ་དང་སྟོང་གཉིས་པ་བར་མ་ལ་སྐྱེན་དེ་ལ་དབང་བའི་
བདག་པོར་འགྱུར། ནམ་མཁའི་མཐས་ཁྱབ་པའི་སེམས་ཅན་ལ་སྐྱེ་ན་དེའི་འབྲས་བུ་རྫོགས་པའི་སངས་རྒྱས་མིན་པ་གཞན་དུ་མི་འགྱུར་གསུང། སྤྱིར་ལས་བདག་གིར་བྱ་བ་ཡིན་ཀྱང་བྱམས་པའི་མཐུ་བླ་ལྷག་ཡིན་པས་རྣལ་མར་སྐྱེས་ན་གཞན་
ལ་ཕན་ནུས་ཏེ། དཔེར་ན་རྒྱལ་པོ་བྱམས་པའི་སྟོབས་ལྟ་བུ་ཡིན་གསུང། དེས་ན་ཚིག་ཙམ་ལས་མ་སྐྱེས་ཀྱང་རང་གི་བསྲུང་བའི་མཆོག་ཏུ་འགྱུར་བ་ཡིན། བཅོམ་ལྡན་འདས་ཀྱིས་བདུད་བྱེ་བ་དུང་ཕྱུར་བྱམས་པའི་ཏིང་ངེ་འཛིན་གྱིས་བཏུལ་བ་ཡིན་
པས༑ སྤྱན་སྔའི་ཞལ་ནས་སྨྱུག་རུམ་པ་ལ། ནན་ལྟར་ན་ཕ་རོལ་པོ་འཇོམས་པའི་ཐབས་ལ་བྱམས་པ་ཙམ་མེད་པ་ཡིན་གསུངས་སྐད། དེ་བས་ན་བྱམས་པ་བྱ་བ་ནི་མིང་ཐོས་པ་རང་གིས་སྙིང་སང་སང་འདུག་པ་ཡིན་གསུང། འདིའི་ཕན་ཡོན་ནི་
ཞིང་ནི་བྱེ་བ་ཁྲག་ཁྲིག་གཏམས་སྙེད་དུ། །མཆོད་པ་རྣམ་མང་དཔག་མེད་ཇི་སྙེད་ཀྱིས། །སྐྱེས་མཆོག་རྣམས་ལ་དེ་ཡིས་རྟག་མཆོད་པའི། །བསོད་ནམས་དག་ལ་གྲངས་དང་ཆར་མི་ཕོད། ཅེས་དང། མགོན་པོ་ཀླུ་སྒྲུབ་ཀྱིས་ཀྱང། ཡིད་བདེ་བ་དང་

[061A]༄༅། །བདེ་མང་དང། །དུག་དང་མ་ཚོན་གྱིས་མི་ཚུགས་དང། །འབད་པ་མེད་པར་དོན་ཐོབ་དང། །བྱམས་ཆོས་ཡོན་ཏན་བརྒྱད་ལྡན་དང། །གལ་ཏེ་གྲོལ་བར་མ་གྱུར་ཀྱང། །ཚངས་པའི་འཇིག་རྟེན་སྐྱེ་བར་འགྱུར། །ཞེས་དང། རྫིའུ་ཆོས་
སུམ་བརྒྱའི་ཁ་ཟས་དག་ཉིན་རེ་དུས་གསུམ་བྱིན་པ་བས། །བྱམས་པ་ཡུད་ཙམ་ཐང་གཅིག་གི་བསོད་ནམས་ངག་ལ་ཆར་མི་ཕོད། ཅེས་སོགས་གསུངས། དེ་ནས་སྙིང་རྗེ་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་
སྟེ༑ ཐོག་མར་བཤན་པས་གསོད་བཞིན་པའི་ལུག་ལྟ་བུའི་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་ལ་དམིགས་ནས་བསྒོམ། དེའི་ཚུལ་ནི། མདུན་དུ་དེ་རྣམས་ཀྱི་རྣམ་པ་གསལ་བར་དམིགས་ནས། ཡན་ལག་རྣམས་ནི་བཅིངས། བྲང་གི་
བགས་བ་ནི་གཤགས། བཤན་པའི་ལག་པ་ཁོང་བར་བཅུག་པས་སྲོག་ལ་བ་བ་པ་ནི་མངོན་སུམ་དུ་ཤེས། མིག་བཤན་པའི་གདོང་ལ་རིག་རིག་ཏུ་བལྟ་ཞིང་སྡུག་བསྔལ་གྱིས་ཉམ་ཐག་པའི་ཚུལ་བསམས་ནས། དེས་ན་འདི་རྣམས་སྡུག་བསྔལ་དང་
སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག། །སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ་ཞེས་སོགས་དང། དེ་ལ་མྱོང་བ་ཐོན་པ་ན་དགེ་འདུན་གྱི་དཀོར་ལ་བག་མེད་དུ་སྤྱོད་པ་དང། ཚུལ་འཆལ་དང། ཆོས་སྤོང་མཁན་དང། ལོག་ལྟ་ཅན་དང། སེམས་ཅན་ལ་འཚེ་ཞིང་སྡིག་པ་མི་དགེ་བ་སྣ་ཚོགས་བྱེད་པ་ལ་སྐྱེན་སྐྱེན་

[061B] དེའི་ཚུལ་ནི། མདུན་དུ་དེ་དག་གི་རྣམ་པ་གསལ་བར་དམིགས་ནས། ད་ལྟ་འདི་དག་གི་བྱེད་སྤྱོད་འདི་འདྲན་ཆེ་འདིར་ཡང་བདེ་བ་ནི་མི་འདུག། །ཤིམ་ཐག་ཏུ་ངན་སོང་དུ་སྐྱེ་བ་ལ་ཐེ་ཚོམ་ནི་མེད། དེར་སྐྱེས་
ན་ནི་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་ཤིག་མྱོང་དགོས་པར་འདུག། །དེས་ན་འདི་དག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག། །སྡུག་
བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །དེ་ལྟར་བྱེད་ནུས་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ལ་མྱོང་བ་སྐྱེས་པ་ན་མ་ལ་སོགས་པ་གཉེན་རྣམས་མདུན་དུ་གསལ་བར་དམིགས་ནས། འདི་དག་ཚེ་འདིའི་
འབད་འབང་དུང་དུང་གིས་དགྲ་གཉེན་གྱི་སོ་ཆིས་བྱེད་བྱེད་ནས་སྡུག་བསྔལ་གྱི་སྡུག་བསྔལ་དང། འགྱུར་པའི་སྡུག་བསྔལ་གཉིས་ཀྱིས་གདུངས་ནས་བདེ་བའི་བློ་ཅུང་ཟད་ཀྱང་མི་འདུག། །ཚེ་འདིར་ཡང་བྱ་བ་ངན་པས་བྲེལ་ནས་དགེ་བའི་བློ་མ་སྐྱེས་པས་ཤི་མ་
ཐག་ཏུ་ངན་སོང་དུ་སྐྱེ་བ་ལ་ནི་ཐེ་ཚོམ་མེད། དེར་སྐྱེས་ན་ནི་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་མྱོང་དགོས་པ་འདུག་དེས་ན་འདི་དག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང། སྡུག་བསྔལ་དང་སྡུག་བསྔལ་
གྱི་རྒྱུ་ཐམས་ཅད་དང་བྲལ་བར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ལ་མྱོང་བ་ཐོན་པ་ན་བར་མའི་སེམས་ཅན་རྣམས་དང་

[062A]༄༅། །དགྲ་རྣམས་དང། མཐར་སེམས་ཅན་ཐམས་ཅད་ཀྱི་བར་སྔར་བཞིན་བསྒོམ། དེ་ནས་བྱམས་པ་དང་སྙིང་རྗེ་ལ་ཡིད་འགྱུར་བའི་མྱོང་བ་ཐོན་པ་ན། ལྷག་བསམ་བསྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་
བསམ་སྟེ། སྡུག་བསྔལ་གྱིས་མནར་ཞིང་བདེ་བས་ཕོངས་པའི་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བ་ཞིག་བདག་གིས་བྱའོ། །བདེ་བ་དང་བདེ་བའི་རྒྱུ་དང་ཕྲད་བ་ཞིག་བདག་གིས་བྱའོ། །ཁྱད་པར་མ་སེམས་ཅན་ཐམས་
ཅད་ཀྱིས་སྒྲིབ་གཉིས་བག་ཆགས་དང་བཅས་པ་སྤངས་པའི་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པ་ཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ནས་
བྱང་ཆུབ་ཀྱི་སེམས་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་དང་ནས་འདི་ལྟར་བསམ་སྟེ། འོ་ན་ཁྱོད་ལ་སེམས་ཅན་ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་ཡོད་དམ་ཞེ་ན། ད་ལྟ་ནི་སེམས་ཅན་
གཅིག་ཀྱང་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མི་འདུག་དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས། སེམས་ཅན་ཐམས་ཅད་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན། ཡང་དག་པར་རྫོགས་པའི་སངས་རྒྱས་ལ་ཡོད་དེ། ཁོང་གི་སྐུའི་ཡོན་ཏན་མཚན་དབེ་གསལ་རྫོགས་ཀྱིས་སྤྲས་པ། གསུང་གི་ཡོན་ཏན་འབད་རྩོལ་མེད་པར་ཡན་ལག་

[062B] ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་མངོན་སུམ་དུ་གཟིགས་ཤིང། སེམས་ཅན་ཐམས་ཅད་ལ་མ་བུ་གཅིག་
པ་ལ་བརྩེ་བ་ལྟར་ཐུགས་རྗེ་ཆེན་པོ་ཉེ་རིང་མེད་བར་འཇུག་པས་གདུལ་བའི་དུས་ལས་སྐད་ཅིག་ཀྱང་མི་འདའ་བ་འཕྲིན་ལས་འབད་མེད་ལྷུན་གྱིས་གྲུབ་ཅིང་སྐུ་གསུང་ཐུགས་ཀྱི་འོད་ཟེར་རེ་རེ་ཙམ་སྤྲོས་པས་ཀྱང་སེམས་ཅན་དཔག་ཏུ་མེད་པ་ཐམས་ཅད་མཁྱེན་
པའི་གོ་འཕང་ལ་འགོད་ནུས་པ་ལ་སོགས་པ་མདོར་ན་ཡོན་ཏན་གྱི་རིགས་ཐམས་ཅད་དང་ལྡན་སྐྱོན་གྱི་རིགས་ཐམས་ཅད་དང་བྲལ་བ་ནི་ཡང་དག་པར་རྫོགས་པའི་སངས་རྒྱས་ཁོ་ན་ཡིན། དེས་ན་རང་གཞན་གཉིས་ཀའི་དོན་མཐར་ཕྱིན་པ་ཞིག་བྱེད་ན་དེ་ལྟ་
བུའི་སངས་རྒྱས་ཀྱི་གོ་འཕང་ཞིག་ཐོབ་དགོམ་པ་འདུག་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་གསོལ་
བ་བཏབ་པས་སྤྱི་བོའི་བླ་མ་ལྷའི་སྐུ་ལས་སྐུ་གཉིས་པ་ཞིག་མང་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་རང་ལ་ཐིམ་པས་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་བའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་
གདན་ལ་རང་ཉིད་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཅོམ་ལྟ་བུ་ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པར་གྱུར་བར་མོས་ནས་སྔར་འཕེན་པ་བཏང་བ་ལྟར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་བྱུང་སྙམ་པའི་དགའ་བ་

[063A]༄༅། །དང་ང་རྒྱལ་ཤུགས་ཅན་བསྒོམ་སྟེ། འདི་ལ་རྟེན་འབྲེལ་གྱི་གནང་ཁྱད་པར་ཅན་ཡོད་གསུང། རང་ཐུབ་པའི་དབང་པོར་གསལ་བའི་སྐུ་ལས་འོད་ཟེར་བསིལ་བའི་རང་བཞིན་ཅན་ཆུ་རྒྱུན་ལྟ་བུ་དཔག་ཏུ་མེད་པ་འཕྲོས། ཚང་མྱལ་བའི་
སེམས་ཅན་རྣམས་དང་གནས་རྣམས་ལ་ཕོག་བས་ཚ་བའི་སྡུག་བསྔལ་ཐམས་ཅད་ཞི། གནས་རྣམས་ཀྱང་དག་པའི་སྣོད་ཁྱད་པར་ཅན་དུ་གྱུར་པའི་མོས་པ་དང། འོད་ཟེར་མེ་དང་ཉི་མའི་འོད་ཟེར་ལྟ་བུ་དཔག་ཏུ་མེད་པ་འཕྲོས། གྲང་དམྱལ་བའི་སེམས་
ཅན་རྣམས་དང་གནས་རྣམས་ལ་ཕོག་པས་གྲང་བའི་སྡུག་བསྔལ་དང་སྣོད་ཀྱི་སྒྱོན་སྦྱངས། ཡང་འོད་ཟེར་དཔག་ཏུ་མེད་པ་འཕྲོས། ཡི་དྭགས་རྣམས་དང་དེའི་གནས་རྣམས་ལ་ཕོག་པས། བཀྲེས་སྐོམ། གྲང་དྲོ་ངལ་དུབ་ལ་སོགས་པའི་སྡུག་
བསྔལ་དང་སེར་སྣ་དང་དེས་བསགས་པའི་ལ་ས་སྒྲིབ་རྣམས་དང། སྣོད་ཀྱི་སྐྱོན་རྣམས་ཀྱང་སྦྱངས། ཡང་འོད་ཟེད་དཔག་ཏུ་མེད་པ་འཕྲོས་ཏེ་མིའི་འགྲོ་བ་རྣམས་དང། དམ་གྲོག་ལ་སོགས་པའི་སྣོད་ཀྱི་སྐྱོན་རྣམས་ལ་ཕོག་བས། སྐྱེ་རྒ་ན་འཆི་ཚོལ་
ཀྲོ་ལ་སོགས་བའི་མིའི་སྡུག་བསྔལ་དང་ལས་སྒྲིབ་རྣམས་ཀྱང་སྦྱངས་ཤིང་སྣོད་རྣམས་ཀྱང་དག་པའི་ཞིང་ཁམས་སུ་གྱུར། ཡང་འོད་ཟེར་དཔག་ཏུ་མེད་པ་འཕྲོས་ཏེ་ལྷ་མ་ཡིན་རྣམས་ཀྱི་འཐབ་རྩོད་ཞེ་སྦང་ཕྲག་དོག་རྣམས་དང། ལྷ་རྣམས་ཀྱི་འཆི་
འཕོ་གནས་འོག་ཏུ་ལྟུང་བ་དང། ཁྱབ་པ་འདུ་བྱེད་ཀྱི་སྡུག་བསྔལ་སྦྱོད་བ་སོགས་ཀྱི་དམིགས་བ་བྱས་ན་རང་ཉིད་གང་དུ་འཚང་རྒྱ་བའི་ཞིང་སྦྱང་བའི་རྟེན་འབྲེལ་དུ་ཡང་འགྱུར་གསུང། མདོར་བསྡུས་དམར་ཁྲིད་བདེ་ལམ་ནས་འབྱུང་བ་ལྟར་བྱེད་ན་རང་

[063B]
ཚོགས་པ་ཐོབ་པའི་མོས་པ་བྱེད་དོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ལིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྣམ་གཞག་སྟོན་པའི་གསུང་རབ་དགོངས་
འགྲེལ་དང་བཅས་པ་བལྟ་བར་བྱའོ། །གཉིས་པ་བདག་གཞན་མཉམ་བརྗེའི་སྒོ་ནས་བྱང་ཆུབ་ཏུ་སེམས་བསྐྱེད་པའི་ཚུལ་ནི། སྤོན་དུ་སེམས་ཅན་ཐམས་ཅད་ལ་སེམས་སྙོམས་པའི་བཏང་སྙོམས་དང། མར་ཤེས་དྲིན་དྲན་གསུམ་སྒོམ་པ་ཚིག་ཙམ་
མ་ཡིན་པར་སྔར་རྒྱུ་འབྲས་མན་ངག་བ་དུན་གྱི་སྐབས་སུ་བཤད་པ་ལྟར། རེ་རེ་ནས་ཡིད་ཡ་མྱོང་བ་མ་ཐོན་གྱི་བར་དུ་བསྒོམ་པ་སྔོན་དུ་བཏང་ནས། རང་དང་རང་གི་མཐའ་སྐོར་དུ་སེམས་ཅན་ཐམས་ཅད་གསལ་བར་དམིགས་ནས་བདག་གཞན་བརྗེ་བའི་
ཚུལ༑ ཞི་བ་ལྷས། གང་ཞིག་བདག་དང་གཞན་རྣམས་ནི། །མྱུར་དུ་བསྐྱབ་པར་འདོད་པ་དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་བར་བྱ། ཞེས་གསུངས་བ་ལྟར་འདིའི་བདག་གཞན་བརྗེ་བའི་དོན་ནི། བདག་གཞན་དང་
གཞན་བདག་ཏུ་སྒོམ་བ་མ་ཡིན་གྱི། རང་གཅེས་འཛིན་གྱི་བློ་དང་གཞན་ཡལ་བར་འདོར་བའི་བློ་གཉིས་གོ་ས་བརྗེས་ནས། རང་ཡལ་བར་དོར་ནས་གཞན་གཅེས་པར་འཛིན་པའི་བློ་བསྐྱེད་པ་ཡིན་པས། རང་གི་བློ་ཡུལ་དུ་རང་གཞན་གཉིས་གང་

[064A]༄༅། །གཅེས་པར་འཛིན་གང་ཡལ་བར་འདོར་སྙམ་དུ་བརྟགས་པ་ན། རང་གཅེས་པར་འཛིན་ཅིང་གཞན་ཡལ་བར་འདོར་བའི་བློང་མ་ངམ་ཤུགས་ཀྱིས་སྐྱེ་ལ། དེའི་ཚེ་ནི་འདི་ལྟར་བསམ་སྟེ། རང་གཅེས་པར་བཟུངས་ནས་གཞན་ཡལ་
བར་འདོར་བ་ནི་མི་རིགས་ཏེ། རང་གཞན་གཉིས་ཀ་བདེ་བ་འདོད་ཅིང་སྡུག་བསྔལ་མི་འདོད་པར་མཚུངས་པའི་ཕྱིར། དེས་ན་རང་གཅེས་པར་འཛིན་པ་བཞིན་དུ་གཞན་གཅེས་པར་འཛིན་དགོས་ཏེ། གཞན་གྱིས་རང་གཅེས་པར་བཟུངས་ན་རང་དགའ་བ་
བཞིན་དུ། རང་གིས་ཀྱང་གཞན་གཅེས་པར་བཟུངས་ན་བཞན་དགའ་བར་འགྱུར་བས་སོ། །གཞན་ཡང་རང་ཉིད་ཕུན་སུམ་ཚོགས་བཞིག་བྱེད་པར་འདོད་ནས་འཁོར་བ་ཐོག་མ་མེད་པ་ནས་ད་ལྟའི་བར་དུ་རང་གཅེས་པར་བཟུངས་པས་རང་གཞན་གྱི་དོན་
གང་ཡང་མ་གྲུབ་པར་མཛད་སྡུག་བསྔལ་སྣ་ཚོགས་པ་མྱོང་བར་འདུག་དེས་ན་སྤྱོད་འཇུག་ལས། འཇིག་རྟེན་བདེ་བ་ཇི་སྙད་པ། །དེ་ཀུན་གཞན་བདེ་འདོད་ལས་བྱུང། འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་བྱུང། །མང་དུ་
བཤད་ལྟ་སྨོས་ཅི་དགོས། །བྱིས་པ་རང་གི་དོན་བྱེད་དང། ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །བདག་བདེ་གཞན་གྱི་སྡུག་བསྔལ་དག་ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་
ཡང་བདེ་བ་མེད། ཅེས་གསུངས་པ་ལྟར། རང་གཅེས་པར་འཇིན་པ་ནི་འཁོར་བ་དང་ངན་སོང་གི་སྡུག་བསྔལ་ལ་སོགས་པའི་རྒུད་པ་ཀུན་གྱི་འབྱུང་གནས་སུ་འདུག་པས་རང་གཅེས་འཛིན་མ་སྐྱེས་བ་མི་སྐྱེད་པ་དང་སྐྱེས་པ་རྣམས་སྤོང་བར་བྱེད། གཞན་གཅེས་

[064B] །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། མདོར་ན་ཐུབ་པའི་དབང་པོས་
རང་ཡལ་བར་དོར་ནས་གཞན་གཅེས་པར་བཟུངས་ཏེ་གཞན་གྱི་དོན་འབའ་ཞིག་མཛད་པས་མངོན་པར་རྫོགས་པད་སངས་རྒྱས་པ་ཡིན། བདག་གིས་ཀྱང་དེ་ལྟར་བྱས་ན་ཆེས་སྔ་བར་འཚང་རྒྱབ་ལ་དེ་ལྟར་མ་བྱས་པས་ད་ལྟའི་བར་དུ་འཁོར་བར་འཁྱམས། དེ་
ཡང་བདག་ཅག་གི་སྟོན་པ་འདི་ཉིད་སྔོན་ཁྱིམ་བདག་མཛའ་བོའི་བུ་མོར་གྱུར་པའི་ཚེ་རང་གི་མའི་མགོ་རྡོག་པས་བརྫིས་པའི་རྣམ་སྨིན་གྱིས་ཉི་ཚེ་པའི་དམྱལ་བར་སླེབས་ནས་མགོ་ལ་ལྕགས་ཀྱི་འཁོར་ལོ་འཁོར་བ་ན། བདག་ལྟ་བུའི་མའི་མགོ་རྡོག་པས་བརྫིས་
པ་མང་པོ་ཡོད་པས་དེ་ཐམས་ཅད་ཀྱི་སྡུག་བསྔལ་ཡང་ངལ་སྨིན་པར་གྱུར་ཅིག་སྙམ་དུ་དགོངས་མ་ཐག་འཁོར་ལོ་ནམ་མཁའ་ལ་འཕགས་ལ་ལྟ་བུ་དང། ད་ལྟ་ཡང་འཇིག་རྟེན་ན་རྒྱལ་པོ་ལྟ་བུ་རང་དོན་གཙོ་བོར་མི་བྱེད་པར་བལྷན་པ་དང་མངའ་འབངས་ཀྱི་དོན་
གཙོ་བོར་བྱེད་པ་རྣམས་ཀྱི་བཀའ་ཚད་མར་བྱེད་ཅིང། བློ་གཟུ་བོར་གནས་པ་རྣམས་ཀྱིས་བསྔགས་པ་བརྗོད་ཅིང་རྗེས་སུ་ཡི་རང་བར་བྱེད་རང་དོན་གཙོ་བོར་བྱེད་པ་རྣམས་ལ་ལྐོག་ནས་ཞེ་ཁྲེལ་འདེབས་བ་ལྟ་བུ་ཡིན། དེས་ན་རང་གཅེས་འཛིན་ཁོང་ན་གནས་ཕྱིན་
ཆད་གཞན་གཅེས་འཛིན་གསར་དུ་མི་སྐྱེ་ཞིང། སྐྱེས་ཀྱང་རྒྱུན་འཐུད་མི་ཐུབ་པར་འདུག་པས་རང་གཅེས་པར་བཟུངས་ནས་གཞན་ཡལ་བར་འདོར་བའི་བློ་མི་སྐྱེད་པར་རང་ཡལ་བར་དོར་ནས་གཞན་གཅེས་པར་བཟུངས་ཏེ་གཞན་གྱི་སྡུག་བསྔལ་དང་སྡིག་པ་

[065A]༄༅། །ཐམས་ཅད་བདག་གི་རྒྱུད་སྟེང་དུ་བླངས། ངང་གི་བདེ་དགེ་ཐམས་ཅད་གཞན་ལ་བཏང་བས་གཞན་སེམས་ཅན་ཐམས་ཅད་སྡུག་བསྔལ་ངང་བྲལ་ཞིང་བདེ་བ་ཕུན་སུམ་ཚོགས་པ་དང་ལྡན་པ་ཞིག་བདག་གིས་བྱའོ། །དེ་ཡང་ད་ལྟ་
ནི་བདག་ལ་དེ་ལྟ་བུའི་ནུས་པ་མི་འདུག་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་བས་ད་དག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །དེ་
ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། གཉིས་པ་སེམས་བསྐྱེད་ཆོ་གས་བཟུང་བའི་ཚུལ་ལ་གཉིས། སྔོམ་བ་མ་ཐོབ་པ་ཐོབ་པར་བྱ་བ་དང། ཐོབ་པ་མི་ཉམས་པར་བསྲུང་བའི་ཚུལ་ལོ། །དང་པོ་ནི། ལམ་རིམ་
དུ་སྨོན་འཇུག་རིམ་ཅན་དུ་ལེན་པའི་དབང་དུ་མཛད་ཀྱང། ཞི་བ་ལྟའི་ལུགས་ལྟར་ཅིག་ཅར་དུ་བྱས་ན་འཇུག་པ་བདེ་བས། དེའི་ཚུལ་ནི། སྔོན་འགྲོའི་རིམ་པ་སྤྱི་དང་ཁྱད་པར་དུ་བཤེས་གཉེན་བསྟེན་ཚུལ་ནས་བྱང་ཆུབ་ཀྱི་སེམས་ཀྱི་བར་གྱི་དངོས་གཞིའི་
དམིགས་པ་རྒྱུད་དང་འདྲས་ངེས་པར་བསྐྱངས་པའི་འོག་ཏུ་སྤྱི་བོར་བླ་མ་ལྷ་སྒོམ་བཞིན་པའི་དང་ནས་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་པ་རིན་པོ་ཆེ་ཐོབ་པར་བྱ། དེའི་ཕྱིར་དུ་དུས་འདི་ནས་བཟུངས་
ཏེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྒྱལ་བའི་སྲས་ཀྱི་སྔོམ་པ་བཟུངས་ནས་སྤྱོད་པ་རླབས་པོ་ཆེ་རྣམས་ལ་སློབ་ཅིང་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སེམས་འདི་ཡང་སངས་རྒྱས་མཐོ་བ་ཀྱི་བར་དུ་གཟུང་

[065B] བླ་མ་ཐུབ་པའི་དབང་པོའི་རྗེས་སུ་ཟློས་པར་མོས་ལ། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་
དང༑༑ བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་སེམས་དཔའི་བསྐྱེད་བགྱི་ཞིང། །བྱང་ཆུབ་སེམས་དཔའི་བསླབ་པ་ལ། རིམ་པ་བཞིན་དུ་བསླབ་པར་བགྱི། ཞེས་
ལན་གསུམ་བརྗོད་པས་གསུམ་པ་རྫོགས་པ་དང་མཉམ་དུ་བྱང་ཆུབ་སེམས་དཔའི་སྔོམ་པ་ཐོབ་པའི་མོས་པ་བྱེད། དེ་ནས། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་
སྲས་སུད་གྱུར་ཏོ། །ད་ནི་བདག་གིས་ཅི་ནས་ཀྱང། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། ཞེས་སྤྲོ་བ་བསྐྱེད་དོ། །གཉིས་པ་ཐོབ་པ་མི་ཉམས་པར་བསྲུང་བའི་ཚུལ་ནི་
སྤྱི་བོར་བླ་མ་ལྷ་སྒོམ་བཞིན་བའི་དང་ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བྱང་ཆུབ་ཀྱི་སེམས་ཀྱི་ཕན་ཡོན་
བསམས་ནས་ཉིན་ལན་གསུམ་མཚན་ལན་གསུམ་དུ་བྱང་ཆུབ་ཀྱི་སེམས་གཟུང་ཞིང། སེམས་ཅན་གྱི་ངོས་ནས་བྱེད་སྤྱོད་ཅི་འདྲ་ན་ཡང། བདག་གི་ངོས་ནས་སེམས་ཅན་གཅིག་ཀྱང་བློས་མི་སྤོང། སེམས་བ་སྐྱེད་འཕེལ་བའི་ཕྱིར་དུ་དཀོན་

[066A]༄༅། །མཆོག་ལ་མཆོད་པ་སོགས་ཚོགས་གཉིས་བསག་པ་ལ་བརྩོན་པར་བྱའོ། །བྱང་ཆུབ་ཀྱི་སེམས་ཀྱི་ཕན་ཡོན་ནི། །བྱང་ཆུབ་ཀྱི་སེམས་རྒྱུད་ལ་ལྡན་པའི་གང་ཟག་དེ་ལ་འཁོར་ལོས་བསྒྱུར་བའི་རྒྱལ་པོ་ལ་བསྲུང་བའི་བསྲུང་མ་
ཉིས་འགྱུར་གྱིས་བསྲུང་བ་དང། དེ་ལ་མི་མ་ཡིན་གདུག་རྩུབ་ཅན་གྱིས་གླགས་བལྟས་ཀྱང་གླགས་རྙེད་པར་མི་འགྱུར་བ་དང། གང་ཟག་གཞན་གྱིས་མ་གྲུབ་པའི་རིག་སྔགས་རྣམས་ཀྱང་བྱང་ཆུབ་ཀྱི་སེམས་དང་ལྡན་པ་དེས་མྱུར་དུ་འགྲུབ་པ་དང། གང་
ཟག་དེ་ཡོད་པའི་ས་ཕྱོགས་སུ་ནད་ཡམས་དང་མུ་གེ་སོགས་མི་འབྱུང་ཞིང་བྱུང་ཡང་མྱུར་དུ་ཞི་བར་འགྱུར་བ་དང། གང་ཟག་དེ་ཉིད་འཇིག་རྟེན་ལྷ་དང་བཅས་པ་རྣམས་ཀྱི་ཕྱག་དང་མཆོད་པའི་རྟེན་དུ་འགྱུར་བ་ཡིན་ཏེ། སྤྱོད་འཇུག་ལས། བྱང་ཆུབ་སེམས་
བསྐྱེད་གྱུར་ན་སྐད་ཅིག་གིས་ཞེས་སོགས་གསུངས་པའི་ཕྱིར། གཞན་ཡང་བླ་མ་སོགས་ལ་ཀུ་རེ་དང་བཞད་གང་ཀྱི་ཕྱིར་རྫུན་གྱིས་དབུ་བསྐོར་བ་དང། གཞན་དགེ་བ་བྱེད་པ་ལ་འགྱོད་པ་བསྐྱེད་པ་དང། ཐེག་ཆེན་ལ་ཞུགས་པའི་བྱང་སེམས་ལ་ཞེས་སྡང་
གིས་མི་སྙན་པར་སྨྲ་བ་དང། ལྷག་བསམ་མིན་པས་གཡོ་སྒྱུ་བྱེད་པ་སྟེ། ནག་པོའི་ཆོས་བཞི་བསྟན་པ་ལ་སོགས་པའི་སེམས་བསྐྱེད་ཉམས་པའི་རྒྱུ་རྣམས་སྤོང་བ་དང། དཀར་པོའི་ཆོས་བཞི་བསྟེན་པ་ལ་སོགས་པ་སེམས་བསྐྱེད་འཕེལ་བའི་
རྒྱུ་རྣམས་ལ་བསླབ་པར་བྱའོ། །མདོར་ན་རྩ་ལྟུང་བཅོ་བརྒྱད་དབ་ཉེས་བྱས་བཞི་བཅུ་ཞེ་དྲུག་གི་ཉེས་པས་ནམ་ཡང་མགོས་པའི་བྱང་ཆུབ་སེམས་དཔའི་སྡོམ་པ་རྣམ་པར་དག་པ་སྲོག་དང་བསྡོས་ཏེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བསྲུང་

[066B] །དེ་ལྟར་བསྲུང་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། གཉིས་པ་སེམས་བསྐྱེད་ནས་སྤྱོད་པ་ལ་བསླབ་ཚུལ་ལ་གཉིས། རྒྱལ་བའི་སྲས་ཀྱི་སྤྱོད་པ་སྦྱི་ལ་བསླབ་ཚུལ་དང། ཁྱད་པར་ཕར་ཕྱིན་ཐ་མ་གཉིས་ལ་
བསླབ་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་
ལ་གསོལ་བ་འདེབས། ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་ཀྱིས་ཟབ་པ་དང་རྒྱ་ཆེ་བའི་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ཚུལ་བཞིན་དུ་སློབ་ནུས་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་
སོགས་དང། གཉིས་པ་དངོས་གཞི་ལ་རང་རྒྱུད་སྨིན་པར་བྱེད་པ་ཕར་ཕྱིན་དྲུག་གི་ཉམས་ལེན་དང། གཞན་རྒྱུད་སྨིན་པར་བྱེད་པ་བསྡུ་བཞིའི་ཉམས་ལེན་གཉིས། དང་པོ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ། མ་སེམས་
ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་རྙེད་བཀུར་དང་གྲགས་པ་སོགས་ལ་མི་ལྟ་བར་ཆོས་ཀྱིས་ཕོངས་པའི་སེམས་ཅན་རྣམས་ལ་དམ་པའི་ཆོས་ཅི་ནུས་
སུ་སྟོན་པ་ཆོས་ཀྱི་སྦྱིན་པ་དང། དེ་ཡང་རང་ཉིད་ཆོས་འཆད་པ་པོར་བསྐོས་པ་མ་ཡིན་ཀྱང། གཞན་གྱིས་གསུང་རབ་ཀྱི་ཚིག་དང་དོན་འདྲི་བའི་ཚེ་བསམ་པ་བཟང་པོས་ཚིག་སློབ་པ་དང། དོན་གྱི་གོ་བ་དབྱིས་བྱིན་པར་སྟོན་པ་དང། ཕ་རོལ་པོ་སྣོད་རུང་

[067A]༄༅། །དུ་ཤེས་པའི་ཚ་འབྲེལ་གཏམ་གླེང་མོའི་ཚུལ་གྱིས་ཕ་རོལ་པོ་ལ་ཐོས་བསམ་སྒོམ་གསུམ་གྱི་ཤེས་རབ་བསྐྱེད་ཅིང་གཞན་ལ་ཤེས་རབ་ཇི་ཙམ་སྐྱེད་པ་ཙམ་གྱིས། སྐྱེ་བ་ཕྱི་མར་རང་ཉིད་ལ་ཤེས་རབ་དེ་སྙེད་སྐྱེ། ཤེས་རབ་ནི་ཆོས་
སྐུའི་རྒྱུའི་གཙོ་བོ་ཡིན་པས། འཕགས་པ་ཀླུ་སྒྲུབ་ཀྱིས། འདི་གཉིས་གཙོ་བོ་ཤེས་རབ་སྟེ། ཞེས་གསུངས་པ་ཡིན། དེས་ན་རབ་ཏུ་བྱུང་བ་རྣམས་ཀྱིས་སྦྱིན་པ་གསུམ་གྱི་ནང་ནས་གཙོ་བོར་ཆོས་ཀྱི་སྦྱིན་པ་བྱ་ཡི། ཐོས་བསམ་སྒོམ་གསུམ་ཚུལ་
ཁྲིམས་རྣམས་ཡལ་བར་དོར་ནས། གཡོ་སྒྱུ་ཟལ་ཟོག་སྣ་ཚོགས་ཀྱིས་ལོངས་སྤྱོད་བསྒྲུབས་ནས་སྦྱིན་པ་བྱ་བར་མ་གནང་སྟེ། བྱང་ཆུབ་སེམས་དཔའི་སོ་ཐར་ལས། ཤཱ་རིའི་བུ་དེ་བཞིན་གཤེགས་པས་ནི་རབ་ཏུ་བྱུང་བས་ནི་ཟང་ཟིང་གི་སྦྱིན་པ་
བྱ་བར་མ་གནང་ངོ། ཞེས་དང། ཤ་ར་བའི་ཞལ་ནས། ད་ནི་ཁྱེད་ལ་གཏོང་བའི་ཕན་ཡོན་མི་བརྗོད་ཀྱི་འཛིན་པའི་ཉེས་དམིགས་བརྗོད་པ་ཡིན། ཞེས་གསུངས་པའི་ཕྱིར། འོན་ཀྱང་ཐོས་བསམ་སྒོ་མ་གསུམ་རང་གི་ཚུལ་ཁྲིམས་སོགས་ལ་
མི་གནོད་པར་རྩོལ་མེད་དུ་བྱུང་ན་དཀོན་མཆོག་གི་མཆོད་པ། ངན་སློང་ལ་སྦྱིན་པ། གྲོགས་ཆོས་ལྡན་རྣམས་ལ་ཟང་ཟིང་གིས་ཕན་བཏགས་ན། རང་ལ་སྐྱེ་བ་ཕྱི་མ་རྣམས་སུ་ཆོས་སྒྲུབ་པའི་མཐུན་རྐྱེན་ཟས་གོས་གནས་མ་ལ་སོགས་ཆེགས་
ཆེན་པོས་བསྒྲུབ་མི་དགོས་པར་རྩོལ་མེད་དུ་འབྱུང་བས་དགག་དགོས་ཀྱི་གནད་ཤེས་ནས་སྦྱིན་པ་ལ་བརྩོན་པར་བྱའོ། །མི་འཇིགས་པའི་སྦྱིན་པ་ནི། རྒྱལ་པོ་དང་ཆོམ་རྐུན་ལ་སོགས་པའི་མིའི་འཇིགས་པ་དང། སྟག་དང། སེངྒེ་དང། དུག་སྦྲུལ་

[067B] བྱ་གཅན་གཟན་ལ་སོགས་པའི་འཇིགས་པ་ལས་སྐྱོབ་བ་དང། མེ་ཆུ་ལ་སོགས་པ་འབྱུང་པའི་གནོད་པ་ལས་སྐྱོབ་པ། དེ་ཡང་ཐ་ན་གྲོག་སྦུར་ལ་སོགས་ཆུས་ཁྱེར་བ་དེ་ལས་འདོན་པ་དང། འབུ་སྲིན་ལ་སོགས་པ་ཉི་མ་དང་མེས་འཚིག་པར་
རྩོམ་པ་ན་ཐབས་མཁས་ཀྱིས་འཇིགས་པ་དེ་དག་ལས་སྐྱོབ་པ་རྣམས་དང། ཟང་ཟིང་གི་སྦྱིན་པ་ནི། དབུལ་ཞིང་ཕོངས་པའི་སེམས་ཅན་རྣམས་ལ་ལན་དང་རྣམ་པར་སྨིན་པ་ལ་རེ་བ་མེད་པར་སེར་སྣ་སྤངས་ཏེ་ཇི་ལྟར་འོས་པའི་ཡོ་བྱད་གཏོང་བར་
བྱེད་པ་ཟང་ཟིང་གི་སྦྱིན་པ་ཡིན། གལ་ཏེ་ལོངས་སྤྱོད་བཏང་ན་རང་ཉིད་ཕོངས་པར་འགྱུར་བས་སྦྱིན་མ་ནུས་སོ་སྙམ་ན། དེ་ལྟ་མ་སྦྱིན་ཀྱང་ལུས་སྲོག་ལོངས་སྤྱོད་ཐམས་ཅད་ཆུའི་ལྦུ་བ་ལྟར་མི་རྟག་པས་ནམ་ཞིག་ན་ངེས་པར་འདོར་ནི་དགོས། འདོར་
བ་མཉམ་པོ་ལ་ད་ལྟ་སྦྱིན་པར་བཏང་ན་རང་ལ་སྐྱེ་པ་ཕྱི་མ་རྣམས་སུ་ཇི་ལྟར་བཏང་བ་ཆུང་ཡང་བརྒྱ་འགྱུར་དུ་ཐོབ་པས་ཕོངས་ཤིང་དབུལ་བར་མི་འགྱུར་རོ་སྙམ་དུ་སྦྱིན་པར་བྱ་སྟེ། སྤྱོད་འཇུག་ལས། ཐམས་ཅད་གཏོང་བ་ཆབས་གཅིག་ལ། །སེམས་
ཅན་རྣམས་ལ་བཏང་བ་མཆོག་ཅེས་དང། སྐྱེས་རབས་ལས། སྦྱིན་པས་ནོར་གྱི་སྙིང་པོ་ལེན་པར་གསུངས། ཞེས་གསུངས་པའི་ཕྱིར། གཞན་ཡང་ཇོ་བོས་འདི་བས་ཕྱི་མ་རིང་བས་ཕྱི་མའི་རྒྱགས་ཕྱེར་ནོར་རྣམས་གཏེར་དུ་སྤོས། ཞེས་དང་
པད་མ་པས། ཕྱི་མའི་གནས་སུ་གྲོགས་པོ་ཕལ་ཆེར་ཐལ། །ཟླ་གྲོགས་རྒྱ་གས་ཕྱེ་ཡོད་དམ་དིང་རིབ། ཞེས་གསུངས་པ་ལྟར། རབ་བྱང་ཆུབ་ཀྱི་སེམས་ཀྱིས་ཟིན་པ། འབྲིང་འཁོར་བ་སྦྱི་ལས་ཡིད་འབྱུང་བའི་ངེས་འབྱུང། ཐ་མ་མངོན་མཐོའི་

[068A]༄༅། །རྟེན་ལ་ལོངས་སྤྱོད་ཀྱིས་མི་ཕོངས་པར་འདོད་པའི་བསམ་པས་ཟིན་པར་བྱས་ནས་སྦྱིན་པ་ལ་བརྩོན་པར་བྱ། མདོར་ན་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་
ནས་ཀྱང་ཐོབ་པར་བྱ། དེའི་ཕྱི་འདུ་ལུས་ལོངས་སྤྱོད་དགེ་རྩ་དང་བཅས་པ་ཐམས་ཅད་ཟས་འདོད་པ་ལ་ཟས། གོས་འདོད་བ་ལ་གོས། སྐོམ་འདོད་པ་ལ་བཏུང་བ། གནས་མལ་དང་བཞོན་པ་དང། གཟིངས། ཟམ་པ། གསེར། དངུལ། ཡིད་བཞིན་
གྱི་ནོར་བུ་སོགས་འདོད་པ་རྣམས་ལ་ཇི་ལྟར་འདོད་པ་དེ་དང་དེར་ཡིད་ཀྱིས་སྤྲུལ་ནས་ཕངས་པ་མེད་པར་བཏང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། གཏོང་སེམས་སྤེལ་བ་ནི་སྦྱིན་པའི་ཉམས་ལེན་
ཡིན་ཏེ། ལམ་རིམ་ཆེན་མོ་ལས། སྦྱིན་པའི་ཕར་ཕྱིན་གྱི་ཉམས་ལེན་ནི། དངོས་སུ་རྫས་གཞན་ལ་གཏོང་བ་མེད་ཀྱང། གཏོང་བའི་སེམས་སྒོ་དུ་མ་ནས་བསྐྱེད་ཅིང་ཇེ་འཕེལ་དུ་གཏོང་བའོ། ཞེས་གསུངས་པའི་ཕྱིར། དེ་ནས་ཚུལ་ཁྲིམས་ཀྱི་ཉམས་
ལེན་ནི། སྤྱི་པོར་བླ་མ་ལྷ་སྒོམ་བཞིན་པའི་ངང་ནས། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་བར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་མི་དགེ་བ་བཅུ་ལ་སོགས་པ་ཇི་ལྟར་ཁས་བླངས་པའི་སྡོམ་པ་
དང་འགལ་བའི་ཉེས་སྤྱོད་རྣམས་སྤངས་ནས་དགེ་བ་བཅུ་ལ་གནས་པ་ནི་སྡོམ་པའི་ཚུལ་ཁྲིམས་ཀྱི་གཙོ་བོ་ཡིན་ཏེ། ལུང་རྣམས་འབྱེད་ལས། ངག་རྣམས་བསྲུང་ཞིང་ཡིད་ཀྱིས་རབ་བསྡམས་ཏེ། །ལུས་ཀྱིས་མི་དགེ་བ་དག་མི་བྱེད་ཅིང། །ལས་ལམ་གསུམ་

[068B] །དྲང་སྲོང་གསུང་པའི་ལམ་ནི་འཐོབ་པར་འགྱུར། ཞེས་གསུངས་པའི་ཕྱིར། གཞན་ཡང་སྦྱིན་སོགས་ཕ་རོལ་ཏུ་ཕྱིན་པ་དྲུག་དང། ཚུལ་ཁྲིམས་ལ་སོགས་པའི་དགེ་བ་རྣམ་བར་དག་པ་རང་རྒྱུད་ལ་མ་སྐྱེས་པ་བསྐྱེད། སྐྱེས་པ་
རྣམས་གོང་འཕེལ་དུ་བྱས་ཏེ། སེམས་ཅན་ཐམས་ཅད་ཀྱང་ཚུལ་ཁྲིམས་ལ་སོགས་པའི་དགེ་པ་རྣམ་པར་དག་པ་ལ་སྦྱར་ནས་སྨིན་གྲོལ་གྱི་ལམ་ལ་དགོད་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་
ནས་བཟོད་པའི་ཉམས་ལེན་ནི། སྤྱི་བོར་བླ་མ་ལྷ་སྒོམ་བཞིན་བའི་ངང་ནས་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་སེམས་ཅན་ཐམས་ཅད་དགྲར་ལངས་
ཀྱང་ཁྲོ་བའི་སེམས་སྐད་ཅིག་ཀྱང་མི་བསྐྱེད་པར་གནོད་ལན་དུ་ཕན་བ་བསྒྲུབས་ཏེ་རང་གཞན་གྱི་རྒྱུད་ལ་བཟོད་བའི་ཕར་གྱིན་ལ་སོགས་པ་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་བྱའོ། །གཞན་ཡང་སྤྱོད་འཇུག་ལས། གསོད་པའི་མི་ཞིག་
ལག་བཅད་དེ། །གལ་ཏེ་ཐར་ན་ཅིས་མ་ལེགས། །མི་ཡི་སྡུག་བསྔལ་ཙམ་གྱིས་ནི། །དམྱལ་བ་བྲལ་ན་ཅིས་མ་ལེགས། ཞེས་དང། གཞན་ཡང་སྡུག་བསྔལ་ཡོན་ཏན་ནི། །སྐྱོབས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་
འཛོམ་ཞིང་དགེ་ལ་དགའ། ཞེས་གསུངས་པ་ལྟར། ཟས་ནོར་དང་གནས་མལ་སོགས་ཀྱིས་ཕོངས་པ་དང་ན་ཚ་སོགས་མི་འདོད་པའི་སྡུག་བསྔལ་ཐོག་ཏུ་བབ་པའི་ཚེ་སྡུག་བསྔལ་འདི་ལྟར་མྱོང་བ་སྔར་ལས་ངན་པ་བསགས་པའི་འབྲས་བུ་ཡིན། འདི་ལ་

[069A]༄༅། །བརྟེན་ནས་ལས་ངན་མང་པོ་དག་འགྲོ་བས་མི་འདོད་རྒྱུ་མི་འདུག་ཅིང་ཁྱད་པར་ཆོས་ཕྱིར་སྡུག་བསྔལ་བྱུང་བ་ལ་བཟོད་སྲན་བསྐྱེད་པ་ལ་བརྟེན་ནས་ཐམས་ཅད་མཁྱེན་པའི་ལམ་ལ་ཉེ་བར་འགྱུར་བས་སྡུག་བསྔལ་འདི་དག་བྱུང་བ་དང་དུ་
བླངས་ཏེ་རང་གཞན་གྱི་འཁོར་བ་དང་ངན་སོང་གི་སྡུག་བསྔལ་རྒྱུན་གཅད་པར་བྱའོ། །གཞན་ཡང་བླང་དོར་གྱི་གནས་དཀར་ནག་གི་ལས་ཀྱི་རྣམ་པར་སྨིན་པ་དང། དང་བའི་ཡུལ་དཀོན་མཆོག་གསུམ་གྱི་བྱིན་རླབས་དང། སངས་རྒྱས་དང་བྱང་ཆུབ་སེམས་
དཔའ་བདག་ཉིད་ཆེན་པོ་རྣམས་ཀྱི་མཐུ་བསམ་གྱིས་མི་ཁྱབ་པ་དང། མངོན་དུ་བྱ་བའི་ཡུལ་བླ་ན་མེད་པའི་བྱང་ཆུབ་དང། འགོག་ལམ་གཉིས་དང། བདག་མེད་པ་རྣམ་པ་གཉིས་དང། ཐོས་བསམ་གྱི་ཡུལ་གསུང་རབ་ཡན་ལག་བཅུ་གཉིས་དང་
བྱང་ཆུབ་སེམས་དཔའི་བསླབ་པའི་གནས་རྣམས་ལ་མོས་པ་བསྐྱེད་ན་འབྲས་བུ་ཤིན་ཏུ་ཆེ་བས་དེ་ལ་མོས་པར་བྱས་ནས། བླ་ན་མེད་པའི་བྱང་ཆུབ་ཐོབ་པའི་ཕྱིར་དུ་གསུང་རབ་ཡན་ལག་བཅུ་གཉིས་ཀྱི་དོན་བྱང་ཆུབ་སེམས་དཔའི་བསླབ་པའི་གནས་རྣམས་
ལ་ཚུལ་བཞིན་དུ་བསླབ་པར་བྱའོ། །དེ་ལྟར་བྱེད་ནུས་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ནས་བརྩོན་འགྲུས་ཀྱི་ཉམས་ལེན་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་
དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་མཚན་དཔེ་ལ་སོགས་པ་སངས་རྒྱས་ཀྱི་ཆོས་རེ་རེ་བསྒྲུབ་པ་དང། སྦྱིན་པ་ལ་སོགས་པའི་བྱང་ཆུབ་སེམས་དཔའི་ཆོས་རེ་རེ་བསྒྲུབ་པའི་ཕྱིར་དུ། བར་བསྐལ་

[069B]བསྐལ་ཆེན་སྟོང་ཕྲག་གཅིག་ལ་ཞག་གཅིག་ཏུ་བྱས་པའི་ཞག་སུམ་ཅུ་ལ་ཟླ་བ། དེ་འདྲའི་ཟླ་བ་བཅུ་གཉིས་ལ་ལོར་བྱས་པའི་བསྐལ་ཆེན་གྲངས་མེད་འབུམ་ཕྲག་རེ་རེར་མནར་མེད་དུ་གནས་ནས་སངས་རྒྱས་ཀྱི་གོ་འཕང་
བསྒྲུབ་དགོས་ནའང་བརྩོན་པ་མི་འདོར་ཞིང་སྤྲོ་བ་བསྐྱེད། འོ་ན་བདག་གིས་ཡུན་དེ་ཙམ་དུ་གནས་པའི་གོ་ཆའི་བརྩོན་འགྲུས་རྩོམ་མི་ནུས་སོ་སྙམ་ན། རང་རེས་སྐྱེས་བུ་གསུམ་གྱི་ལམ་གྱི་རིམ་བ་ལའང་དད་པ་ཆེན་པོས་བློ་སྦྱངས་ཤིང། བདག་གཞན་བརྗེ་
བའི་བློ་ལེགས་པར་འབྱོངས་པ་ན། རྒྱུ་མི་དགེ་བ་བཅུ་སྦངས་བས་འབྲས་བུ་ལུས་ལ་སྡུག་བསྔལ་མི་འབྱུང་ཞིང། ཆོས་ཐམས་ཅད་རང་བཞིན་མེད་པའི་དོན་ལ་མཁས་པས་སེམས་ལ་སྡུག་བསྔལ་མི་འབྱུང། ལུས་སེམས་དགའ་བདེས་རྒྱས་ན་འཁོར་
བར་ཡུན་རིང་དུ་གནས་ཀྱང་ཞུམ་ཞིང་སྒྱིད་ལུག་པར་མི་འགྱུར་པའི་ཕྱིར་ཏེ། སྤྱོད་འཇུག་ལས། སྡིག་པ་སྤངས་ཕྱིར་སྡུག་བསྔལ་མེད། །མཁས་པའི་ཕྱིར་ན་མི་དགའ་མེད། ཅེས་དང། བྱང་ཆུབ་སེམས་ཀྱི་རྟ་ཞོན་ནས། །བནེ་ནས་བདེ་བར་འགྲོ་བ་
ལ༑༑ སེམས་ཡོད་སུ་ཞིག་སྒྱིད་ལུག་འགྱུར། ཞེས་གསུངས་བའི་ཕྱིར། གཞན་ཡང་དགེ་བའི་རྩ་བ་ཆེ་ཆུང་གང་བྱས་ཐམས་ཅད་སེམས་ཅན་ལ་གནས་སྐབས་དང་མཐར་ཐུག་ཏུ་ཕན་བདེ་རྒྱ་ཆེན་འགྲུབ་པའི་དོན་དུ་བསམ་པ་ཐག་པས་བསྔོས་
ན་སེམས་ཅན་རེ་རེ་ལ་བརྟེན་པའི་བསོད་ནམས་དེ་སྙེད་ཐོབ་པར་འབྱུང་ཞིང། དེའི་སྟེང་དུ་སངས་རྒྱས་བྱང་སེམས་རྣམས་ཀྱིས་བྱིན་གྱིས་བརླབས་པས་མཐའ་མེད་དུ་འཕེལ་ནས་ཆོགས་གཉིས་བདེ་བླག་ཏུ་རྫོགས་པར་འགྱུར་བས་སྒྱིད་ལུག་

[070A]༄༅། །བར་བྱ་མི་དགོས་ཏེ། རིན་ཆེན་འཕྲེང་བ་ལས། དེ་སྐད་བརྗོད་པའི་བསོད་ནམས་གང། །གལ་ཏེ་དེ་ན་གཟུགས་ཅན་གྱུར། །གངྒཱའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་འགྱུར། །དེ་ནི་བཅོམ་ལྡན་འདས་ཀྱིས་
གསུངས། །གཏན་ཚིགས་ཀྱང་ནི་འདི་ལ་སྣང། །སེམས་ཅན་ཁམས་ནི་ཚད་མེད་ལ། །ཕན་འདོད་དེ་ནི་དེ་འདྲའོ། ཞེས་གསུངས་པའི་ཕྱིར། དེས་ནི་ཟིབ་པ་དང་རྒྱ་ཆེ་བའི་དགེ་བའི་ཆོས་རང་རྒྱུད་ལ་སྡུད་ཕར་བྱེད་ཅིང། གཞན་ཡང་དགེ་བའི་ལམ་
ལ་བཀོད་ནས་བླ་ན་མེད་པའི་བྱང་ཆུབ་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ནས་བསམ་གཏན་གྱི་ཉམས་ལེན་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས། མ་སེམས་ཅན་
ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་ངོ་བོའི་སྒོ་ནས་འཇིག་རྟེན་དང་འཇིག་རྟེན་ལས་འདས་པའི་བསམ་གཏན། ཕྱོགས་གྱི་སྒོ་ནས་ཞི་གནས་དང་ལྷག་མཐོང་དང་དེ་
གཉིས་ཟུང་དུ་འབྲེལ་བའི་བསམ་གཏན། བྱེད་ལས་ཀྱི་སྒོ་ནས་ཚེ་འདིར་ལུས་སེམས་བདེ་བར་གནས་པའི་བསམ་གཏན། ཡོན་ཏན་གྱི་རྟེན་བྱེད་བའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་ཏེ་རྒྱལ་བའི་སྲས་ཀྱི་བསམ་གཏན་
རྣམ་པ་ཐམས་ཅད་པ་ལ་བསླབ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། དེ་ནས་ཤེས་རབ་ཀྱི་ཉམས་ལེན་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས། མ་སེམས་ཅན་ཐམས་ཅད་ཀྱི་དོན་དུ་མྱུར་

[070B] དེའི་ཕྱིར་དུ་གནས་ལུགས་རིག་པ་དོན་དམ་རྟོགས་བའི་ཤེས་རབ། གནས་ལྔ་རིག་པ་ཀུན་ཐོབ་རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་རྟོགས་པའི་
ཤེས་རབ་སྟེ། རྒྱལ་བའི་སྲས་ཀྱི་ཤེས་རབ་རྣམ་པ་ཐམས་ཅད་པ་ལ་བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། གཉིས་པ་གཞན་རྒྱུད་སྨིན་བར་བྱེད་བ་བསྡུ་བཞིའི་ཉམས་ལེན་ནི། སྤྱི་བོར་བླ་
མ་ལྷ་སྒོམ་བཞིན་པའི་ངང་ནས། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་རུ། མདོ་སྡེ་རྒྱན་ལས། སྦྱིན་ན་ཚུངས་དེ་སྟོན་ལེན་འཇུག་དང། །བདག་ཉིད་རྗེས་སུ་
འཇུག་རྣམས་ཀྱིས། །སྙན་པར་སྨྲ་དང་དོན་སྤྱོད་དང། །དོན་མཐུན་ཉིད་དུ་འདོད་པ་ཡིན། ཞེས་གསུངས་པ་ལྟར༑ གདུལ་བྱ་རྣམས་ལ་གང་ལ་གང་དགོས་ཀྱི་ཡོ་བྱད་བྱིན་བས་དྲིན་འོག་ཏུ་བཅུ་གནས་འཁོར་དུ་བསྡུས་ཏེ་ལོག་བར་སྨྲ་བ་རྣམས་ལུང་རིགས་
ཀྱིས་ཚར་བཅད་རྗེས་འཛིན་གྱི་སྒོ་ནས་སྙན་པར་སྨྲ་བ་དང། ཆོས་བསྟན་པའི་དོན་ཉམས་སུ་ལེན་པའི་དོན་སྤྱོད་པ་དང། གཞན་ལ་བསྟན་པ་ལྟར་རང་གིས་ཀྱང་ཉམས་སུ་ལེན་པའི་དོན་མཐུན་པ་སྟེ་གཞན་དོན་བྱེད་པའི་ཐབས་བཟང་པོ་འདི་རྣམས་ལ་
བརྟེན་ནས་སེམས་ཅན་ཐམས་ཅད་སྨིན་གྲོལ་གྱི་ལམ་ལ་དགོད་བར་བྱའོ། །དེ་ལྟར་བྱེད་ནུས་བར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་སོགས་དང། གསུམ་པ་མཇུག་ཏུ་ཇི་ལྟར་བྱ་བ་ནི་སྔན་བཞིན་ཡིན་ལ། གཉིས་པ་ཐུན་མཚམས་སུ་ཇི་ལྟར་

[071A]༄༅། །བྱ་བའི་ཚུལ་ནི། ཐུན་མཚམས་སུ་ཡང་ཟབ་བ་དང་རྒྱ་ཆེ་བའི་རྒྱལ་བའི་སྲས་ཀྱི་སྦྱོད་བརླབ་ག་བོ་ཆེ་རྣམས་སྟོན་བའི་གསུང་རབ་དགོངས་འགྲེལ་དང་བཅས་བ་བལྟ་བ་སོགས་སྔར་བཞིན་ནོ། །གཉིས་པ་ཕར་བྱིན་ཐ་མ་གཉིས་
ལ་བསླབ་ཚུལ་ལ་གཉིས། བསམ་གཏན་གྱི་ངོ་བོ་ཞི་གནས་ལ་བསླབ་ཚུལ་དང། ཤེས་རབ་ཀྱི་ངོ་བོ་ལྷག་མཐོད་ལ་བསླབ་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་བ་ལ་
སྦྱོར་དངོས་མཇུག་གསུམ་ལས། དང་བོ་སྦྱོར་བ་ནི། སྔོན་འགྲོའི་རིམ་པ་སྦྱི་དང་ཁྱད་བར་སྐྱེས་བུ་ཆུང་འབྲིང་གི་བསམ་བ་སྦྱོང་བ་དང། གཞན་ཡང་མདོ་སྡེ་རྒྱན་ལས། བློ་ལྡན་གང་དུ་བསྒྲུབ་བའི་ཡུལ། །ལེགས་པར་རྙེད་དང་གནས་བཟང་དང། །
ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱད་ལྡན། ཞེས་གསུངས་པ་ལྟར། ས་བཟང་ཞིང་གྲོགས་བཟང་བའི་ཡིད་དང་མཐུན་པའི་གནས་སུ་ཚུལ་ཁྲིམས་རྣམ་བར་དག་པ་ལ་གནས་ནས་སྐྱེ་བོ་མང་བོ་དང་འགྲོགས་འདྲིས་ཧ་ཅང་
ཆེ་བ་དང། འདོད་པའི་འདུན་བའི་རྣམ་རྟོག་རགས་བ་རྣམས་སྤངས་ཏེ་འདོད་ཆུང་ཆོག་ཤེས་ལ་གནས་ནས་སྟན་བདེ་བ་ལ་ལུས་དྲང་པོར་བསྲང༑ རྐང་བ་རྡོ་རྗེ་སྐྱིལ་ཀྲུང། ལག་བ་གཉིས་མཉམ་གཞག་གི་ཕྱག་རྒྱ་དང་བཅས་རླུང་ཆམ་ལ་འབེབས་
པ་སོགས་ཞི་གནས་སྒྲུབ་པའི་རྒྱུ་ཚོགས་བསྟེན་བ་སྔོན་དུ་བཏང་ནས། གཉིས་བ་དངོས་གཞི་ལ་ཞིག་ནས་སྒྲུབ་པའི་དམིགས་རྟེན་དུ་མ་ཞིག་གསུངས་ཀྱང། གཙོ་བོར་སངས་རྒྱས་རྗེས་སུ་དྲན་པའི་མཆོག་ཏུ་འགྱུར་བ་དང། སྔགས་ཀྱི་ལྷའི་རྣལ་འབྱོར་

[071B] དེའི་ཚུལ་ནི་སྤྱི་བོའི་བླ་མ་ལྷའི་ཐུགས་ཀ་ནས་འོད་ཟེར་སྡོམ་གྱི་བ་ཐག་ལྟ་བུའི་སྣེ་མོར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་རྒྱལ་བ་ཤཱཀྱ་ཐུབ་
པ་སྐུ་མདོག་གསེར་བཙོ་མ་ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པ་རྒྱ་སྲན་གྱི་ཚད་ཙམ་སྤྲོས་ནས་རང་གི་ལྟེ་བའི་ཐད་ཀྱི་མདུན་གྱི་ནམ་མཁར་བཞུགས་པ་ལ་སེམས་རྩེ་གཅིག་ཏུ་དམིགས་ནས་སྒོམ་པའམ། ཡང་ན་སྤྱི་བོའི་བླ་མ་ལྷ་ལས་བླ་མ་ལྷ་
གཉིས་པ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་རང་ལ་ཐིམ་པས་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་རང་ཉིད་རྒྱལ་བ་ཤཱཀྱ་ཐུབ་པ་སྐུ་
མདོག་གསེར་བཙོ་མ་ལྟ་བུ་ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པ་ནམ་མཁའི་འཇའ་ཚོན་ལྟ་བུ་སྣང་ལ་རང་བཞིན་མེད་པ་ལ་སེམས་རྩེ་གཅིག་ཏུ་དམིགས་ནས་སྒོམ། དེའི་ཚེ་སེར་པོ་སྒོམ་འདོད་པ་ལ་དམར་པོ་སོགས་འཆར་བ་དང། བཞུགས་
པའི་རྣམ་པ་སྒོམ་འདོད་པ་ལ་བཞེངས་པའི་རྣམ་པ་འཆར་བ་དང། གཅིག་སྒོམ་འདོད་པ་ལ་དུ་མ་འཆར་བ་སོགས་བྱུང་ན། དེ་དག་གི་རྗེས་སུ་མི་འབྲང་བར་རྩ་བའི་དམིགས་རྟེན་ལ་སེམས་རྩེ་གཅིག་ཏུ་དམིགས་ནས་སྒོམ། དེ་ཡང་དང་པོ་ནས་དྭངས་
གསལ་འོད་ཀྱི་རང་བཞིན་ཅན་གྱི་གསལ་པོ་རང་མ་བྱུང་ཡང། སྐུའི་དོན་སྤྱི་ཆ་ཕྱེད་ཙམ་གསལ་བ་ལ་རྩེ་གཅིག་ཏུ་དམིགས་ནས་སྒོམ། དེ་ཡང་ཐུན་འདི་ཙམ་གྱི་བར་ལ་བྱིང་རྒོད་གཏན་ནས་མ་བྱུང་བ་བྱེད་ཅིང། གལ་ཏེ་བྱུང་ན་དེ་མ་ཐག་ཏུ་སྤོང་སྙམ་

[072A]༄༅། །བའི་འདུན་པ་དྲག་པོ་བཏང་ནས་སེམས་དམིགས་རྟེན་ལ་རྩེ་གཅིག་ཏུ་གཏང་བ་དེ་ཉིད་བློའི་ཡུལ་དུ་མ་བརྗེད་པར་དྲན་ཙམ་བྱས་ནས་བློ་དེའི་རྒྱུན་སྐྱོང་བ་ནི་ལས་དང་པོ་པས་སེམས་གནས་སྒྲུབ་པའི་ཐབས་དམ་པའོ། །དེ་
བཞིན་གཤེགས་པའི་སྐུ་རྒྱ་སྲན་ཙམ་ལ་སེམས་མ་ཟིན་ན་མཚོན་གང་ཙམ་དང། དེ་ལ་སེམས་མ་ཟིན་ན་འཁྱིད་གང་ཙམ་ལ་སེམས་འཛིན། དེ་ཡང་རེ་ཤིག་དབུ་དང་ཕྱག་གཉིས་དང། ཞབས་གཉིས་དང། སྐུའི་ལྟོ་བ་ལ་སོགས་པའི་
དོན་སྤྱི་ཆ་ཕྱེད་ཙམ་ཤར་བ་ལ་ཆོག་ཤེས་བྱས་ནས་སེམས་འཛིན། དེ་ལ་སེམས་ཟིན་པ་ན་རེས་འགའ་དབུའི་གཙུག་ཏོར་ནས་རིམ་གྱིས་མར་གསལ་བཏབ། རེས་འགའ་གདན་པད་ཟླ་ནས་རིམ་གྱིས་ཡར་གསལ་བཏབ་སྟེ། བློ་གྲིམས་
ལྷོད་རན་པར་བྱས་ནས་དམིགས་རྟེན་གསལ་སིང་ངེ་བར་ངེས་པའི་དང་ལ་རྩེ་གཅིག་ཏུ་འཇོག་པ་གལ་ཆེ་སྟེ། དེ་ལྟ་མིན་པ་གོང་མ་འགའ་ཞིག་ས་ར་ཧས། འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། ཅེས་
གསུངས་པ་ལ་བརྟེན་ནས། ཧ་ཅང་གློད་དྲགས་པས་བྱིང་བ་ཕྲ་མོ་ཞུགས་པ་མི་རིག་ཕྱི་མ་འགའ་ཞིག་རྗེ་བདག་ཉིད་ཆེན་པོས་དྲན་བདར་ལྡན་དང་འཛིན་སྟངས་ཤུགས་ཅན་བསྐྱེད་གསུངས་པ་ལ་བརྟེན་ནས་ཧ་ཅང་བསྒྲིམས་དྲགས་པས་
གནས་ཆ་མི་རྙེད་བ་ཡིན་ཏེ། སློབ་དཔོན་ཙནྡྲ་གོ་མིས། བརྩོན་པ་བསྟེན་ན་རྒོད་བ་འབྱུང་འགྱུར་ཞིང། །དེ་སྤངས་ན་ནི་ཞུམ་པ་སྐྱེ་བར་འགྱུར། །འདི་ཡི་རིགས་པར་མཉམ་འཇུག་རྙེད་དཀའ་ན། །འདི་ཡིས་སེམས་དཀྲུགས་པས་ནི་ཅི་ཞིག་

[072B] ཞེས་གསུངས་པའི་ཕྱིར། ཡང་གང་ཟག་གི་རིགས་འགའ་ཞིག་ལྷ་སྐུ་སོགས་ཀྱི་དམིགས་རྟེན་ལས་སེམས་ལ་དམིགས་ནས་བསྒོམས་ན་འཆར་སླབས་དེའི་ཚུལ་ནི་བཟང་པོ་ཡོང་ལ་རེ་བ་དང། ངན་པ་བྱུང་གིས་དོགས་པའི་རྟོག་དཔྱོད་
ཐམས་ཅད་སྤངས་ནས། སེམས་ལ་བཅོས་བཟོ་གང་ཡད་མ་བྱས་པར་དྲན་པ་གསལ་སིང་ངེ་བ་ཞིག་བསྐྱེད་ལ་དེ་ལ་སེམས་བཟུངས་ནས་སེམས་དམིགས་རྟེན་ལ་གཏད་དོ་སྙམ་པ་ཞིག་བྱས་ཏེ། དྲན་པ་རང་གི་ངོ་བོ་མ་གཏོགས་ཡུལ་གཞན་གང་ལ་
ཡང་གསར་དུ་མི་རྟོག་པ་དྲན་པ་རང་གི་ངོ་བོ་ལ་གསལ་སིང་ངེ་འཇོག་ཡུལ་གཞན་གྱི་རྣམ་རྟོག་ཤར་ན་རྦད་རྦད་བཅད་ནས་སྔར་གྱི་དམིགས་རྟེན་གྱི་སྟེང་དུ་དྲན་པ་གཅིག་ཐོག་ཏུ་གཅིག་བསྣན་ནས་འཇོག་གི་ཡང་ན་རལ་སྐོར་མཁན་བཞིན་དུ། རྣམ་
རྟོག་ཅི་སྐྱེས་རྦད་རྦད་གཅད། །བཅད་མཐར་གནས་པ་དེ་ཡི་ཚེ། །དྲན་པ་མ་ཤོར་ལྷོད་ཀྱིས་གློད། །ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་ཀྱི་འཇོགས་དེ་ན་གདའ། ཞེས་གསུངས་པའི་དགོངས་པ་ཡིན། འདི་ལྟ་བུ་ལས་དང་པོ་པས་སེམས་
གནས་སྒྲུབ་སླ་བའི་ཐབས་དང། སེམས་ཀྱི་ཀུན་རྫོབ་ཀྱི་གནས་ལུགས་ངོ་སྤྲོད་པ་ཡིན་གྱི། སེམས་ཀྱི་གནས་ལུགས་མཐར་ཐུག་ངོ་སྤྲོད་ཚུལ་མ་ཡིན་ཏེ། དང་པོའི་ལས་ཅན་སེམས་གནས་པ། །སྒྲུབ་པའི་རྨད་བྱུང་ཐབས་མཁས་དང། །སེམས་ཀྱི་
ཀུན་རྫོབ་ངོ་སྤྲོད་ཚུལ། །ཡིན་ཞེས་ཆོས་ཀྱི་རྒྱལ་མཚན་སྨྲ། ཞེས་གསུངས་པའི་ཕྱིར། དེས་ན་སེམས་ལ་དམིགས་ནས་སྒོམ་ཚུལ་འདི་ཉིད་ལམ་རིམ་ནས་ཀྱང་གསུངས་ཤིང། དྲན་ཤེས་ན་རེ་བསྟེན་པའི་ཚུལ་ལ་མཁས་པ་ཉིད་ཏིང་ངེ་འཛིན་ཇི་འདྲ་

[073A]༄༅། །ཞིག་སྒྲུབ་ཀྱང་གཙོ་བོ་དམ་པ་ཡིན་ཏེ། ལམ་རིམ་ཆུང་བ་ལས། ལྷ་སྐུ་སོགས་ཀྱི་དམིགས་རྟེན་གཞན་མི་འཇོག་པར་སེམས་མི་རྟོག་པ་ཙམ་སྐྱོང་བས་ཀྱང། སེམས་ཡུལ་གང་ལ་ཡང་མི་རྟོག་པར་གཞག་པར་བྱའོ་ཞེས་དྲན་
ནས༑ དེ་ནས་སེམས་མི་འཕྲོ་བ་ལ་མ་ཡངས་པར་བྱ་ལ། མ་ཡེངས་པ་ཡང་དམིགས་པ་མ་བརྗེད་པའི་དྲན་པ་དང་དོན་གཅིག་པས་དྲན་པའི་སྐྱོང་ཚུལ་ལས་མ་འདས་པས་དེ་ལྟར་སྒོམ་པ་དེས་ཀྱང་ངེས་ཤེས་ཀྱི་ཤུགས་ཐོན་པའི་དྲན་པ་བསྟེན་ནོ། ཞེས་
གསུངས་པའི་ཕྱིར། འོ་ན་དྲན་པའི་ངོ་བོ་གང་ཡིན་སྙམ་ན་དམིགས་རྟེན་གང་ཡིན་དེ་ཉིད་མ་བརྗེད་པར་རང་གི་སེམས་དམིགས་རྟེན་དང་འདྲིས་པར་བྱེད་པའམ་འབྱོར་བར་བྱེད་པ་ཡིན་ཏེ། མངོན་པ་ཀུན་བཏུས་ལས། དྲན་པ་གང་ཞེ་ན་འདྲིས་པའི་
དངོས་པོ་ལ་སེམས་ཀྱིས་བརྗེད་པ་མེད་པ་སྟེ་རྣམ་པར་མི་གཡེང་བའི་ལས་ཅན་ནོ། ཞེས་གསུངས་པའི་ཕྱིར། མདོར་ན་ཏིང་ངེ་འཛིན་རྣམ་པར་དག་པ་ཞིག་སྒོམ་ན། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། ཞེས་གསུངས་པ་
ལྟར་འདིའི་ཉེས་པ་ལྔ་ནི། ལེ་ལོ་དང་གདམས་ངག་བརྗེད་པ་དང། བྱིང་རྒོད་གཉིས་གཅིག་ཏུ་བྱས་པ་དང། འདུ་མི་བྱེད་པ་དང། འདུ་བྱེད་པ་རྣམས་ཡིན་ཏེ། དབུས་མཐའ་ལས། ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང། །
འདུ་མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ། ཞེས་གསུངས་པའི་ཕྱིར། དེ་ཡང་ཉེས་པ་ལྔ་སྤོང་བའི་གཉན་པོ་འདུ་བྱེད་བརྒྱད་བསྟེན་པ་སྒོ་ནས་བསྒྲུབ་དགོས་ཏེ། དེ་ཡང་ཏིང་ངེ་འཛིན་ལ་སྦྱོར་པའི་ཚེ་ལེ་ལོ་ཉེས་པ་ཡིན་པས་དེའི་

[073B] ཏིང་ངེ་འཛིན་ལ་དོན་གཉེར་གྱི་འདུན་པ་དང། ཏིང་ངེ་འཛིན་ལ་རྩོལ་བའི་བརྩོན་འགྲུས་དང། རྩོལ་བའི་འབྲས་བུ་ཤིན་སྦྱངས་སོ། །ཏིང་ངེ་འཛིན་ལ་བརྩོན་པའི་ཚེ་གདམས་ངག་བརྗེད་པ་
ཉེས་པ་ཡིན་པས་དེའི་གཉེན་པོ་དྲན་པ་སྟེ། དྲན་པ་ཡང་དམིགས་རྟེན་མ་བརྗེད་པ་གཅིག་པུས་མི་ཆོག་གིས། སེམས་དམིགས་རྟེན་ལ་རྩེ་གཅིག་ཏུ་དམིགས་ནས་རིག་པ་ངར་ལྡན་དུ་བྱས་པའི་ངེས་ཤེས་དམ་སྦྲིང་ངེ་བ་དང་ལྡན་པའོ། །ཏིང་ངེ་འཛིན་
ལ་མཉམ་བར་བཞག་པའི་ཚེ་བྱིང་རྒོད་གཉིས་ཉེས་པ་ཡིན་པས་དེའི་གཉེན་པོར་ཤེས་བཞིན་ཏེ་ཤེས་བཞིན་གྱིས་བྱིང་རྒོད་འབྱུང་མི་འབྱུང་ལེགས་པར་བརྟགས་བས། བློ་རབ་ཀྱིས་བྱིང་རྒོད་འབྱུང་བར་བརྩོམ་པ་ན་ཤེས་ནས་སྤོང་ནུས། འབྲིང་གིས་
བྱུང་མ་ཐག་པ་དང། ཐ་མས་ཀྱང་བྱིང་རྒོད་བྱུང་ནས་རིང་པོ་མ་ལོན་པར་ཤེས་ནས་སྤོང་དགོས་སོ། །འོ་ན་རྨུགས་བ་དང་བྱིང་རྒོད་གཉིས་ཀྱི་ཁྱད་པར་ཇི་ལྟ་བུ་ཞེ་ན། དམིགས་རྟེན་མི་གསལ་བའི་ལུས་སེམས་ལྕི་བའི་རྣམ་པ་ཅན་ནི་རྨུགས་པ་ཡིན་ལ་
རྨུགས་པ་ཡིན་ན་གཏི་མུག་གི་ཆར་གཏོགས་ཡིན་པས་ཁྱབ། སེམས་ལ་མུན་པ་བབས་པ་ལྟ་བུ་དང། སེམས་དམིགས་རྟེན་ལས་གཞན་དུ་མི་འཕྲོ་ཡང། དྭངས་ཆད་དང་གསལ་ཆ་མེད་པའི་དྲན་པའི་ཤུགས་ཞན་དུ་སོང་བ་ནི་བྱིང་བ་རགས་པ་
དང༑ དྭངས་ཆ་དང་གསལ་སྣང་ཡོད་ཀྱང་ངས་གིས་རྟེན་ངེས་པའི་ངེས་ཤེས་དམ་སྦྲིང་ངེ་བ་ལས་ཅུང་ཟད་ཞན་དུ་སོང་བ་ནི་བྱིང་བ་ཕྲ་མོ་ཡིན་ལ། དེ་དག་གི་གཉེར་པོར་དཀོན་མཆོག་གསུམ་གྱི་ཡོན་ཏན་དྲན་པ་དང། སྣང་བའི་མཚན་མ་ཡིད་ལ་

[074A]༄༅། །བྱེད་པ་དང། རླུང་སེམས་ནམ་མཁའ་དང་བསྲེ་བའི་གདམས་ངག་རྣམས་བྱའོ། །རླུང་སེམས་ནམ་མཁའ་དང་བསྲེ་བའི་གདམས་ངག་ནི། རང་གི་ལྟེ་བའི་ཐད་དུ་ཐིག་ལེ་དཀར་དམར་ཅོག་སྒོང་ཙམ་ཞིག་ཡོད་པ་དེ་སྤྱི་བོ་ནས་
རྒྱངས་ཀྱིས་ཐོན་ནས་ནམ་མཁའ་སྟོང་པ་དང་དབྱར་མེད་དུ་གྱུར་པ་ལ་རྩེ་གཅིག་ཏུ་མཉམ་པར་འཇོག་བ་ནམ་མཁའ་སྒོ་འབྱེད་ཀྱི་དབྱིངས་རིག་བསྲེ་བ་དང་འདྲ་གསུང༑ སེམས་དམིགས་རྟེན་ལ་གཡོ་མེད་དུ་མི་གནས་པར་ཅུང་ཟད་འཕྲོ་བ་ནི་རྒོད་པ་
ཕྲ་མོ་ཡིན། དེའི་གཉེན་པོར་དྲན་ཤེས་བསྟེན་ནས་བསྒོམ་བར་བྱའོ། །དྲན་ཤེས་བསྟེན་ཀྱང་མི་གནས་བར་ཆགས་ཡུལ་རྣམས་ལ་སེམས་འཕྲོ་བ་ནི། རྒོད་པ་རགས་པ་ཡིན་ལ། དེའི་གཉེན་པོར་མི་རྟག་པ་དང། ངན་སོང་གསུམ་དང་
འཁོར་བའི་སྡུག་བསྔལ་སྒོམ་བ་དང་རྒོད་བ་བ་ཙན་ཐབས་སུ་གཅོད་བའི་གདམས་ངག་རྣམས་བྱའོ། །རྒོད་པ་བཙན་ཐབས་སུ་གཅོད་བའི་གདམས་ངག་ནི། དབུགས་ཕྱི་ནང་དུ་རྒྱུ་བ་ཁུག་པ་རེ་ལ་དབུགས་རེར་བྱས་པའི་ལྔ་ཙམ་གྱི་བར་བུམ་
ཡེངས་པར་སྒོམ། དེ་ནས་བཅུ་ཙམ་དང། བཅོ་ལྔ་ཙམ་དང། ཉི་ཤུ་རྩ་ལྔ་ཙམ་དང་རིམ་གྱིས་ཇེ་རིང་དུ་བཏང་ནས་མ་ཡེངས་པར་སྒོམ་པའམ། ཡང་ན་སྟེང་རླུང་དཀར་པོ་སྣ་བུག་གཉིས་ནས་དྲངས་ཏེ་མར་མནན། ཐུར་སེལ་སེར་པོ་གྱེན་དུ་
དྲངས་ཏེ་ལྟེ་བར་ཁ་སྦྱོར་བུམ་པ་ཅན་གྱི་ཚུལ་དུ་སྒོམ་བ་ཡིན་གསུང། བྱིང་རྒོད་གཉིས་བྱུང་བའི་ཚེ་འདུ་མི་བྱེད་པ་ཉེས་པ་ཡིན་བས། དེའི་གཉེན་པོར་བྱིང་རྒོད་བྱུང་མ་ཐག་ཏུ་རིག་པར་བྱས་ནས་སྤོང། དེ་ཡང་སེམས་དམིགས་རྟེན་ལ་ཆེས་

[074B] དེས་ན་རང་ཉམས་ལ་དཔགས་ཏེ་
རིག་པ་འཕངས་འདི་ཙམ་ཞིག་བསྟོད་ན་རྒོད་བ་སྐྱེ་བ་འདུག་སྙམ་པ་ལས་ཅུང་ཟད་གློད། རིག་པ་འཕངས་འདི་ཙམ་ཞིག་གློད་ན་བྱིང་བ་སྐྱེ་བར་འདུག་སྙམ་པ་ལས་ཅུང་ཟད་འཕངས་བསྟོད་དེ་རན་པར་བྱས། དེ་གཉིས་ཀྱི་མཚམས་སུ་འཕྲོ་རྒོད་ལས་
སེམས་བསླན་ཏེ་གནས་ཆ་འཚོལ། གནས་ཆ་ནམ་བྱུང་རེས་ཀྱིས་བྱིང་ཟོན་བྱས་ནས་རིག་པ་ངར་དང་ལྡན་པའི་གསལ་ཆ་འདོན། དེ་གཉིས་རེ་མོས་སུ་བྱས་ནས་བསྐྱངས་བས་ཏིང་ངེ་འཛིན་སྐྱོན་མེད་འགྲུབ་ཀྱི་ངེས་ཤེས་ཀྱི་འཛིན་སྟངས་ངར་ལྡན་དུ་
བྱས་པའི་གསལ་ཆ་མེད་པའི་དྭངས་པ་ཙམ་ལ་ཡིད་བརྟན་མི་བྱའོ། །དེ་ལྟར་བྱིང་རྒོད་ཕྲ་མོ་ཡང་ཆོད་ནས་སེམས་ཏིང་ངེ་འཛིན་ལ་རྒྱུན་ཆགས་སུ་འཇུག་པའི་ཆོ་འདུ་བྱེད་པ་ཉེས་པ་ཡིན་པས་དེའི་གཉེན་པོར་འདུ་མི་བྱེད་པར་བཏང་སྙོམས་སུ་གློད་ནས་འཇོག་
པའོ༑༑ དེ་ལྟ་བུའི་ཆུལ་གྱིས་ལེགས་པར་བསྐྱངས་བས་སེམས་གནས་པ་དགུ་རིམ་གྱིས་ཐོབ་ནས་ལུས་སེམས་ཤིན་སྦྱངས་དང་བཅས་པའི་ཞི་གནས་འགྲུབ་བར་འགྱུར་རོ། །གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་ཞི་གནས་ཀྱི་རྣམ་གཞག་སྟོན་པའི་གསུང་རབ་དགོངས་འགྲེལ་དང་བཅས་པ་ལ་བལྟ་བ་སོགས་སྔར་བཞིན་ནོ། །གཉིས་པ་ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཆུལ་ལ་གཉིས། ཐུན་

[075A]༄༅། །གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ། སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། ཞི་གནས་ཀྱི་སྐབས་སུ་བཤད་པ་དང་འདྲ་ལ། ཁྱད་པར་དགེ་བའི་བཤེས་གཉེན་མཁས་
པ་ཚུལ་བཞིན་དུ་བསྟེན་པ་ལས་ལྷག་མཐོང་གི་གདམས་ངག་ཉན་བ་དང་བླ་མ་དང་ལྷག་པའི་ལྷ་དབྱེར་མེད་དུ་བྱས་ནས་གདུང་ཤུགས་དྲག་པོས་གསོལ་བ་འདེབས་པ་དང་བསག་སྦྱང་ལ་འབད་པ་སོགས་གསུམ་སྒྲིལ་དུ་བྱེད་པ་ནི་ལྟ་བ་རྟོགས་པའི་སྔོན་
འགྲོ་མེད་མི་རུང་ལྟ་བུ་ཡིན་ནོ། །གཉིས་པ་དངོས་གཞི་ལ་གཉིས། གང་ཟག་གི་བདག་མེད་གཏན་ལ་ཕབ་ནས་སྒོམ་ཚུལ་དང། ཆོས་ཀྱི་བདག་མེད་གཏན་ལ་ཕབ་ནས་སྒོམ་ཚུལ་ལོ། །དང་པོ་ནི། རྒྱལ་བའི་གསུང་རབ་ལས། བདག་མེད་གཏན་ལ་
འབེབས་པའི་རིགས་པའི་རྣམ་གྲངས་དུ་མ་ཞིག་གསུངས་ཀྱང་ལས་དང་པོ་པ་རྣམས་ཀྱིས་གནད་བཞིའི་སྒོ་ནས་གཏན་ལ་ཕབ་ན་འཆར་སླ་བས། དེའི་ཚུལ་ནི་རང་ཅག་རྣམས་གཉིད་འཐུག་པོ་ལོག་བཞིན་པའི་གནས་སྐབས་ཚུན་ཆད་དུ་ང་ང་སྙམ་དུ་
སྙིང་གི་དཀྱིལ་དུ་དམ་སྒྲིང་སྤྲིད་བློས་འཛིན་པ་ནི་ངར་འཛིན་ལྷན་སྐྱེས་ཡིན་ལ། དེ་ཡང་རང་གིས་ཉེས་པ་ད་ལྟ་བུ་མ་བྱས་པ་ལ་གཞན་ཞིག་གིས་ཁྱོད་ཀྱིས་ཉིས་པ་འདི་དང་འདི་ལྟ་བུ་བྱས་སོ་ཞེས་བསྙོན་བཙུགས་པ་ན། ངེས་ཉེས་པ་དེ་ལྟ་བུ་མ་བྱས་པ་ལ་
བསྙོན་འདི་འདྲ་འཛུགས་བ་ཞེས་ང་ང་སྙམ་དུ་སྙིང་གི་དཀྱིལ་དུ་དམ་སྤྲེང་སྦྲིང་འཆར་བའི་ཚེ་ངར་འཛིན་ལྷན་སྐྱེས་ཀྱི་ངའི་འཛིན་ཚུལ་གསལ་བར་ཡོད་ལ། དེའི་དུས་སུ་ཤེས་པའི་ཆ་ཤས་ཕྲ་མོ་ཞིག་གིས་བློ་དེས་ད་གང་དུ་བཟུང། ཚུལ་ཇི་ལྟར་བཟུང་བརྟག་པར་

[075B]༑ དེ་ཡང་བློ་ཕྱི་མ་དེ་ཤུགས་ཆེས་ན་བློ་སྔ་མ་དེ་ཡལ་ནས་སྟོང་སང་ཞིག་མ་གཏོགས་གང་ཡང་མི་ཡོང་པས་ཤེས་པ་བྱིངས་ངའོ་སྙམ་པའི་བློའི་ངོ་བོར་བྲེད་ཆགས་སུ་བསྐྱེད་ནས་ཤེས་པའི་ཆ་ཤས་ཕྲ་མོ་ཞིག་གིས་བརྟག་དགོས་སོ། །དེ་ལྟར་བརྟགས་
པའི་ཚེ་ངར་འཛིན་ལྷན་སྐྱེས་ཀྱིས་ང་གང་དུ་བཟུང་བའི་གནས་ནི། རང་གི་ཕུང་པོ་ལྔ་དད་ལུས་སེམས་གཉིས་ལས་དོན་གཞན་དུ་མ་ཡིན་ཅིང་ཕུང་པོ་ལྔ་རེ་རེ་བ་དང་ལུས་སེམས་གཉིས་རེ་རེ་བའི་སྟེང་དུའང་མ་ཡིན་ཀྱང་ཕུང་པོ་ལྔ་ཚོགས་ཙམ་པ་དང་ལུས་
སེམས་གཉིས་ཚོགས་ཙམ་པ་སྤམ་མེད་བ་དེའི་སྟེ་བ་དུ་རྟོག་པས་བཏགས་པ་ཙམ་མ་ཡིན་པར་དང་པོ་ནས་ཚུགས་ཐུབ་ཏུ་གྲུབ་པའི་ང་ཞིག་ཡོད་པར་འཛིན་པ་ནི་ངར་འཛིན་ལྷན་སྐྱེས་ཀྱི་ངའི་འཛིན་ཚུལ་ཡིན་ལ། དེའི་འཛིན་སྟངས་ཀྱི་ཡུལ་གྱི་ང་དེ་འགོག་
རྒྱུའི་དགག་བྱ་ཡིན་པས་གཞན་གྱིས་བཤད་པའི་གོ་བ་དང་ཚིག་སྤྱི་ཙམ་མ་ཡིན་པར་རང་གི་རྒྱུད་སྟེང་དུ་རྗེན་ཆེན་གྱིས་ངེས་པར་བྱ་སྟེ་དེ་རི་གནད་དང་པོ་དགག་བྱའི་སྣང་ཚུལ་ངེས་པའི་གནད་ཡིན་ནོ། །གཉིས་པ་ཁྱབ་པ་ངེས་པའི་གནད་ནི། ངའོ་སྙམ་
དུ་སྙིང་གི་དཀྱིལ་དུ་དམ་སྦྲིང་སྦྲིང་འཛིན་པའི་བློ་ངོས་བཟུང་པ་ལྟར་གྱི་ང་དེ་རང་གི་ཕུང་པོ་ལྔའི་སྟེང་ན་ཡོད་ན་རང་གི་ཕུང་པོ་ལྔ་དང་གཅིག་ཏུ་ཡོད་དམ་ཐ་དད་དུ་ཡོད། ཡོད་ཚུལ་དེ་གཉིས་ལས་གཞན་པའི་ཡོད་ཚུལ་ཕུང་གསུམ་པ་གཏན་མི་སྲིད་དེ། ཆོས་
གང་དང་གང་ཡིན་ཀྱང་ཡང་ན་གཅིག་གི་རྣམ་པར་ཡོད་དགོས་ཡང་ན་དུ་མའི་རྣམ་པར་ཡོད་དགོས། ཡོད་ཚུལ་དེ་གཉིས་ལས་གཞན་པའི་ཡོད་ཚུལ་ཕུང་གསུམ་པ་གཏན་མི་སྲིད་སྙམ་དུ་ཐག་གཅད་པར་བྱའོ། །གསུམ་པ་བདེན་པའི་གཅིག་བྲལ་

[076A]༄༅། །ངེས་པའི་གནད་ནི། དེ་ལྟར་བཟུང་པའི་ང་དེ་ཕུང་པོ་ལྔ་དང་གཅིག་ཏུ་ཡོད་དོ་སྙམ་ན། འཇུག་པ་ལས། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་པོར་འགྱུར༑ ཞེས་གསུངས་པ་ལྟར། གང་ཟག་
གཅིག་ལ་ཕུང་པོ་ལྔ་ཡོད་པ་བཞིན་དུ། ང་ཡང་རྒྱུད་ཐ་དད་པ་ལྔ་ཡོད་བར་འགྱུར་ལ། ཡང་ན་ང་གཅིག་ཡིན་པ་བཞིན་དུ་ཕུང་པོ་ལྔ་ཡང་ཆ་མེད་གཅིག་ཏུ་འགྱུར་བ་སོགས་ཀྱི་ཉེས་པ་དུ་མ་ཡོད་པས་དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་མ་
ཡིན་སྙམ་དུ་བསམ། གཞན་ཡང་དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་གྲུབ་ན་ཕུང་པོ་ལྔ་སྐྱེ་འཇིག་བྱེད་པ་བཞིན་དུ་བློ་དེས་བཟུང་བ་ལྟར་གྱི་ཚུགས་ཐུབ་ཏུ་གྲུབ་པའི་ང་དེ་ཡང་སྐྱེ་འཇིག་བྱེད་པར་འགྱུར་ཏེ། རྩ་ཤེ་ལས། གལ་ཏེ་ཕུང་པོ་
བདག་ཡིན་ན། །སྐྱེ་དང་འཇིག་པ་ཅན་དུ་འགྱུར། ཞེས་གསུངས་པའི་ཕྱིར། ཕུང་པོ་ལྔ་སྐྱེ་འཇིག་བྱེད་པ་བཞིན་དུ་བློ་དེས་བཟུང་བ་ལྟར་གྱི་ཚུགས་ཐུབ་ཏུ་གྲུབ་པའི་ང་དེ་ཡང་སྐྱེ་འཇིག་བྱེད་དོ་སྙམ་ན་སྐྱེ་འཇིག་བྱེད་བའི་ང་དེའི་སྐད་ཅིག་སྔ་ཕྱི་རྣམས་
གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཚེ་སྔ་ཕྱིའི་ང་དང་ཚེ་འདིའི་ང་ཆ་མེད་གཅིག་ཏུ་འགྱུར་ལ། ཐ་དད་དུ་གྲུབ་ན་སྤྱིར་ཐ་དད་ཙམ་ལ་འབྲེལ་མེད་ཐ་དད་ཡིན་མི་དགོས་ཀྱང་རང་བཞིན་གྱིས་གྲུབ་བའི་ཐ་དད་ཡིན་ན་འབྲེལ་པ་གཏན་
ནས་མེད་པའི་ཐ་དད་ཡིན་དགོས་ཏེ། འཇུག་བ་ལས། གང་དག་རང་མཚན་ཉིད་ཀྱིས་སོ་སོ་བ། །དེ་དག་རྒྱུད་གཅིག་གཏོགས་པར་རིགས་མ་ཡིན། ཞེས་གསུངས་པའི་ཕྱིར། ཚེ་སྔ་ཕྱིའི་ང་དང་ཚེ་འདིའི་ང་གསུམ་འབྲེལ་པ་གཏན་ནས་མེད་

[076B] དེ་ལྟར་ན་ལས་མ་བྱས་པ་དང་ཕྲང་ཅིང་ལས་བྱས་པ་ཆུང་ཟ་བ་སོགས་ཀྱི་ཉེས་བ་དུ་མ་ཡོད་པས། དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་མ་གྲུབ་བོ་སྙམ་དུ་བསམ། གཞན་ཡང་དེ་ལྟར་བཟུང་བ་ལྟར་གྱི་ང་དེ་ཕུང་པོ་
ལྔ་དང་གཅིག་ཏུ་གྲུབ་ན། བདེན་པར་གྲུབ་པའི་གཅིག་ཡིན་པས་ཆ་ཐམས་ཅད་ནས་ཐམས་ཅད་དུ་གཅིག་ཏུ་འགྱུར་ལ། དེ་ལྟར་ན་ངའམ་བདག་ཕུང་པོ་ལྔ་ཉེ་བར་ལེན་པ་པོ་དང་ཕུང་པོ་ལྔ་བདག་གི་ཉེ་པར་བླང་བྱ་མ་ཡིན་པ་སོགས་ཀྱི་ཉེས་པ་དུ་མར་
འགྱུར་ཏེ། རྩ་ཤེ་ལས། ཉེ་བར་ལེན་བ་བདག་ཡིན་ན། །ཁྱོད་ཀྱི་བདག་ནི་མེད་པར་འགྱུར། ཞེས་གསུངས་པའི་ཕྱིར། གཞན་ཡང། བདག་ཕུང་གཉིས་ཆ་མེད་ཀྱི་གཅིག་ཡིན་ན་སྐྱེས་བུའི་ལུས་དེ་ཡང་ཆ་མེད་དུ་འགྱུར་ལ། དེ་ལྟར་ན་སྐྱེས་བུའི་
ལག་པ་གཡས་གཡོ་བའི་ཚེ་གཡོན་གཡོ་བར་འགྱུར་རམ་མི་འགྱུར། གལ་ཏེ་གཡོན་སྐྱེས་བུའི་ལག་པ་གཡས་གཡོ་བཞི་ཆ་དུ་ལག་པ་གཡོན་མི་གཡོ་བར་མངོན་སུམ་གྱིས་གྲུབ་པས་གནོད་ལ། མི་གཡོན་སྐྱེས་བུའི་ལུས་དེ་ལ་གཡོ་མེ་གཡོའི་
ཆ་གཉིས་ཡོད་བས་ཆ་བཅས་སུ་འགྱུར་བའི་ཕྱིར་ཏེ། རྣམ་འགྲེལ་ལས། ལག་སོགས་གཡོན་ཐམས་ཅད་དག་གཡོ་བར་འགྱུར་ཕྱིར་འགལ་བ་ཅན། །ལས་ནི་གཅིག་ལ་མི་རུང་ཕྱིར། །གཞན་དུ་ཐ་དད་གྲུབ་པར་འགྱུར། ཞེས་གསུངས་བའི་ཕྱིར་
གཞན་ཡང་ཆ་མེད་ཡོད་ན་དབུས་རྡུལ་ཕྲ་མོ་གཅིག་ལ་སྟེང་འོག་ཕྱོགས་བཞིའི་རྡུལ་ཕྲ་རབ་དྲུག་གིས་ཅིག་ཅར་དུ་བསྐོར་པའི་ཚེ། དབུས་རྡུལ་ཕྲ་མོའི་ཤར་རྡུལ་ལ་བལྟས་པའི་ངོས་ངེས་ནུབ་རྡུལ་ལ་བལྟས་སམ་མ་བལྟས། མ་བལྟས་ན་དབུས་རྡུལ་ཕྲ་མོ་

[077A]༄༅། །དེ་ལ་ཤར་རྡུལ་ལ་བལྟས་ལ་ནུབ་རྡུལ་ལ་མ་བལྟས་པའི་ཆ་གཉིས་ཡོད་པས་དེ་ཆ་མེད་ཡིན་པ་ཉམས་ལ། བལྟས་ན་རྡུལ་ཕྲན་དེ་དག་གོས་གཅིག་ཏུ་འགྱུར་བས་རྡུལ་ཕྲན་དེ་དག་གཅིག་ཏུ་འདྲིལ་བའི་གོང་བུའང་རྡུལ་ཕྲན་ཙམ་དུ་
འགྱུར་ལ། དེ་ལྟར་ན་རི་རབ་སོགས་ཀྱི་རྣམ་གཞག་ཐམས་ཅད་མི་འཐད་པར་འགྱུར་བའི་ཕྱིར་ཏེ། སུམ་ཅུ་བ་ལས། དྲུག་གིས་ཅིག་ཅར་བསྐོར་པ་ན། །ཕྲ་རབ་རྡུལ་ཆ་དྲུག་ཏུ་འགྱུར། །དྲུག་པོ་དག་ཀྱང་གོ་གཅིག་ན། །གོང་བུའང་རྡུལ་ཕྲན་ཙམ་དུ་འགྱུར་
ཞེས་གསུངས་པའི་ཕྱིར། བཞི་པ་བདེན་པའི་དུ་བྲལ་ངེས་པའི་གནད་ནི། དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་མ་གྲུབ་ཀྱང་ཕུང་པོ་ལྔ་དང་ཐ་དད་དུ་གྲུབ་བོ་སྙམ་ན། ཕུང་པོ་ལྔ་པོ་ཡེང་གཟུགས་ཕུབ་སོགས་རེ་རེ་ནས་བསལ་བའི་རྗེས་སུ་
འདི་རྣམ་ཤེས་ཀྱི་ཕུང་པོའོ། ཞེས་ཟུར་དུ་ངོས་འཛིན་རྒྱུ་ཡོད་པ་བཞིན་དུ། གཟུགས་ཕུང་སོགས་རེ་རེ་ནས་བསལ་བའི་རྗེས་སུ་དེ་ལྟར་བཟུང་བའི་ང་དེ་འདིའོ་ཞེས་བསྟན་རྒྱུད་གོས་པ་ལ་བསྟན་རྒྱུ་མི་འདུག་པས་དེ་ལྟར་བཟུང་བའི་ང་དེ་ཕུང་པོ་ལྔ་དང་ཐ་
དད་དུ་མ་གྲུབ་པོ་སྙམ་དུ་བསམ། དེ་ལྟར་བཟུང་བའི་ང་དེ་ཕུང་པོ་ལྔ་དང་ཐ་དད་དུ་གྲུབ་ན་གཟུགས་ཀྱི་ཕུང་པོ་སོགས་རེ་རེ་ནས་བསལ་བའི་རྗེས་སུ་དེ་ལྟར་བཟུང་བའི་ང་དེ་བསྟན་རྒྱུད་དགོས་ཏེ། དཔེར་ན་རྟ་རང་པོང་བུ་གཉིས་འབྲེལ་མེད་ཐ་དད་ཡིན་པས་
རྟ་གཞན་ཞིག་ལ་ཕུད་པའི་ཤུལ་དུ་བོང་བུ་དེ་འདིའོ་ཞེས་བསྟན་རྒྱུ་ཡོད་པ་བཞིན་ཡིན་པའི་ཕྱིར་ཏེ། རྩ་ཤེ་ལས། ང་དག་ནི་ཉེ་བར་ལེན་པ་ལས། །གཞན་དུ་འཐད་པ་ཉིད་མ་ཡིན། །གལ་ཏེ་གཞན་ན་ལེན་མེད་པར། །བཟུང་ཡོད་རིགས་ན་བཟུང་དུ་

[077B] ཅེས་གསུངས་པའི་ཕྱིར། དེ་ལྟར་གནད་བཞིའི་དཔྱད་པ་བྱས་པ་ལ་བརྟེན་ནས་ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་མེད་པར་ངེས་པ་ན། ངེས་ཤེས་དེ་ཉིད་ཀྱི་རྒྱུན་བྱིང་རྒོད་དང་བྲལ་བར་རྩེ་གཅིག་ཏུ་བསྐྱང་བར་བྱའོ། །དེ་ཡང་ངེས་ཤེས་དེ་ཉིད་
ཤུགས་ཅུང་ཟད་ཆུང་དུ་སོང་བ་ན་ལས་དང་པོ་རྣམས་ཀྱིས་སྔར་ལྟར་གནད་བཞིའི་དབྱད་པ་བྱས་པ་ལ་བརྟེན་ནས་བདེན་མེད་ཀྱི་ངེས་ཤེས་འདྲེན་པར་བྱེད། བློ་མཐོ་བ་རྣམས་ཀྱིས་ནི་ངར་འཛིན་ལྷན་སྐྱེས་ལང་ཇི་ལྟར་སྣང་བ་ལྟར་གྲུབ་མ་གྲུབ་དཔྱད་པ་བྱས་པ་
ལ་བརྟེན་ནས་གནད་བཞིའི་དཔྱད་པ་བྱས་པ་དང་འདྲ་བར་བདེན་མེད་ཀྱི་ངེས་བ་འདྲེན། དེ་ལྟར་དཔྱད་པ་བྱས་བའི་མཐར་ལས་དང་པོ་པ་རྣམས་ལྔའམ་བདག་ཕུང་པོའི་སྟེང་ན་དོན་སྟེང་ནས་གྲུབ་པ་ཅུང་ཟད་ཀྱང་མི་འདུག་པས་ང་རིལ་པོ་མི་འདུག་སྙམ་པའི་
སྐྲག་དང་ང་སྐྱེ་བཞིག་དགོས་ཤིང། དེ་ལྟར་སྐྲག་དང་ང་ཆེན་པོ་བྱུང་ན་དབུ་མའི་ལྟ་བ་དང་པོར་རྙེད་བ་ཞེས་བྱའོ། །དེའི་ཚེ་ངེས་དོར་ང་རང་བཞིན་མེད་པར་ངེས་པའི་ངེས་ཤེས་དམ་སྦྲིང་དེ་བ་དང། སྣང་དོར་དགག་བྱ་བདེན་གྲུབ་བཀག་ཙམ་གྱི་སྟོང་སང་ངེ་བའི་
ཁྱད་པར་གཉིས་ལྡན་དུ་བྱས་ནས་རྩེ་གཅིག་ཏུ་སྐྱོང་བ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ལོ། །རྗེས་ཐོབ་ཏུ་ང་ལ་སོགས་པའི་ཆོས་ཐམས་ཅད་སྒྱུ་མ་ལྟ་བུའི་རྣམ་རོལ་ཏུ་བསྒོམ་པར་བྱ་སྟེ། དེ་ཡང་མཉམ་གཞག་ཏུ་བདེན་མེད་ཀྱི་ངེས་ཤེས་
ཤུགས་དྲག་པོ་དྲངས་པ་ལ་བརྟེན་ནས་རྗེས་ཐོབ་ཏུ་གང་ཤར་ཐམས་ཅད་སྣང་ཡང་བདེན་མེད་བརྫུན་པ་སྒྱུ་མ་ལྟ་བུའི་རྣམ་རོལ་ཏུ་འཆར་བ་ལ་བསླབ་པར་བྱའོ། །གཉིས་པ་ཆོས་ཀྱི་བདག་མེད་གཏན་ལ་ཕབ་ནས་སྒོམ་ཚུལ་ལ་གཉིས། འདུས་བྱས་རང་

[078A]༄༅། །བཞིན་མེད་པར་གཏན་ལ་ཕབ་ནས་སྒོམ་ཚུལ་དང། འདུས་མ་བྱས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་ལོ། །དང་པོ་ལ་བེམ་ཤེས་ལྡན་མིན་འདུ་བྱེད་གསུམ་ལས། དང་པོ་ནི། ལུས་ལྟ་བུ་ལ་མཚོན་ན་ཤ་
རུས་བརྡོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདིའི་སྟེང་དུ་རྟོག་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པའི་ལུས་ཤིག་ཡོད་ན་ཤ་རུས་བརྡོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདི་དང་གཅིག་ཏུ་གྲུབ་བ་མྠ་
དང་དུ་གྲུབ། དང་པོ་ལྟར་ན་ཤ་རུས་བརྡོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདི་ཕ་མའི་ཁུ་ཁྲག་ལས་གྲུབ་པ་ཡིན་པས་རྣམ་ཤེས་འཇུག་པའི་གཞིར་གྱུར་པའི་ཁུ་ཁྲག་གི་ཐིགས་པ་དེ་ཡང་ཡན་ལག་ལྔ་ཚོགས་ཙམ་གྱི་ལུས་སུ་
འགྱུར་བ་དང། ཡན་ལག་ལྔ་ཡོད་པ་བཞིན་དུ་ལུས་ཀྱང་ཡན་ལག་ལྔ་ཚོགས་པའི་ལུས་ལྔར་འགྱུར་ལ། ཐ་དད་དུ་གྲུབ་ན་མགོ་ལ་སོགས་པ་རེ་རེ་ནས་བསལ་བའི་རྗེས་སུ་ལུས་དེ་འདིའོ་ཞེས་བསྟན་རྒྱུ་དགོས་པ་ལ་བསྟན་རྒྱུ་མི་འདུག་པས་
དེ་ལྟར་བཟུང་བའི་ལུས་གཏན་ནས་མི་འདུག་སྙམ་དུ་ངེས་ཤེས་དྲངས་ནས་སྔར་ལྟར་སྐྱོང་བར་བྱེད་དོ། །གཉིས་པ་ནི། དེ་རིང་གི་ཤེས་པ་ལྟ་བུ་ལ་མཚོན་ན། དེ་རིང་གི་སྔ་དྲོའི་ཤེས་པ་དང་ཕྱི་དྲོའི་ཤེས་པ་གཉིས་ཀྱི་སྟེང་དུ་རྟོག་པས་བཏགས་
པ་ཙམ་མ་ཡིན་པར་རང་ངོས་ནས་གྲུབ་པའི་དེ་རིང་གི་ཤེས་པ་ཞིག་ཡོད་ན་དེ་རིང་གི་སྔ་དྲོའི་ཤེས་པ་དང་ཕྱི་དྲོའི་ཤེས་པ་གཉིས་གཅིག་ཏུ་གྲུབ་བམ་ཐ་དད་དུ་གྲུབ་གཅིག་ཏུ་གྲུབ་ན་དེ་རིང་གི་སྔ་དྲོའི་ཤེས་པའི་སྟེང་དུ་ཕྱི་དྲོའི་ཤེས་པ་ཡོད་པར་འགྱུར་ལ། ཐ་དད་དུ་གྲུབ་ན་

[078B]
བྱེད་དོ། །གསུམ་པ་ནི། དུས་ལོ་གཅིག་ལྟ་བུ་ལ་མཚོན་ན་ལོའི་གདགས་གཞི་ཟླ་བ་བཅུ་གཉིས་པོའི་སྟེང་དུ་རྟོག་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པའི་ལོ་ཞིག་ཡོད་ན་ཟླ་བ་བཅུ་གཉིས་པོ་དང་གཅིག་ཏུ་གྲུབ་བམ་ཐ་དད་དུ་གྲུབ་
གཅིག་ཏུ་གྲུབ་ན་ཟླ་བ་བཅུ་གཉིས་ཡོད་པ་བཞིན་དུ་ལོ་ཡང་བཅུ་གཉིས་ཡོད་པར་འགྱུར་ཏེ། དེ་ལྟར་ན་ལོ་དེ་ཟླ་བ་བཅུ་གཉིས་པོ་རེ་རེ་དང་གཅིག་ཏུ་འགྱུར་ཞིང། དེ་ལྟར་ན་ལོ་གཅིག་གི་དུས་སུ་ཟླ་བ་བཅུ་གཉིས་ཡོད་པ་བཞིན་དུ་ལོ་ཡང་བཅུ་གཉིས་
ཡོད་པར་འགྱུར་བའི་ཕྱིར་ཏེ། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་པོར་འགྱུར། ཞེས་པ། གལ་ཏེ་ཟླ་བ་ལོ་ན་དེ་ཕྱིར་དེ། །མང་བས་ལོ་དེ་དག་ཀྱང་མང་པོར་འགྱུར། ཞེས་འདོན་པ་བསྒྱུར་རིགས་པའི་ཕྱིར། ཐ་
དད་དུ་གྲུབ་ན་ཟླ་བ་བཅུ་གཉིས་པོ་རེ་རེ་ནས་བསལ་བའི་རྗེས་སུ་ལོ་དེ་འདིའོ་ཞེས་བསྟན་རྒྱུ་དགོས་བ་ལ་བསྟན་རྒྱུ་མི་འདུག་པས་དེ་ལྟ་བུའི་ལོ་དེ་གཏན་མི་འདུག་སྙམ་དུ་སྔར་ལྟར་ངེས་ཤེས་དྲངས་ནས་སྐྱོང་བར་བྱེད་དོ། །འོ་ན་ཟླ་བ་བཅུ་གཉིས་པོ་རེ་རེ་
ནས་བསལ་བའི་རྗེས་སུ་ལོ་དེ་འདིའོ་ཞེས་བསྟན་རྒྱུ་མེད་ན་ལོ་གཏན་ནས་མེད་པར་འགྱུར་རོ་ཞེ་ན་མི་འགྱུར་ཏེ། བཏགས་དོན་བཙལ་ནས་མ་རྙེད་པ་དེ་བདེན་པར་མེད་པའི་དོན་ཡིན་གྱིས་གཏན་ནས་མེད་པའི་དོན་མ་ཡིན་པའི་ཕྱིར། འོ་ན་ལོ་དེ་ཡོད་

[079A]༄༅། །ཇི་ལྟར་ཡིན་ཞེ་ན། ཟླ་བ་བཅུ་གཉིས་པོ་ལ་བརྟེན་ནས་བཏགས་པའི་མིང་ངམ་ཐ་སྙད་ཙམ་དུ་ཡོད་ཅིང། ཐ་སྙད་དུ་ཡོད་པས་ཡོད་གོ་ཆོད་པ་ཡིན་ནོ། །ལོ་ཞེས་པའི་མིང་དེ་ཡང་བཏགས་དོན་བཙལ་ན་མི་རྙེད་དེ། རིན་ཆེན་འཕྲེང་བ་
ལས༑ གཟུགས་ཀྱི་དངོས་པོ་མིང་ཙམ་ཕྱིར། །ནམ་མཁའ་ཡང་ནི་མིང་ཙམ་མོ། །འབྱུང་མེད་གཟུགས་ལྟ་ག་ལ་ཞིག་དེ་ཕྱིར་མིང་ཙམ་ཉིད་ཀྱང་མེད། ཅེས་གསུངས་པའི་ཕྱིར། གཉིས་པ་འདུས་མ་བྱས་རང་བཞིན་མེད་པར་གཏན་ལ་ཕབ་ནས་སྒོམ་
ཚུལ་ནི། ནམ་མཁའ་ལྟ་བུ་ལ་མཚོན་ན་ནམ་མཁའ་ལ་ཕྱོགས་མཚམས་དབུས་ཀྱི་ནམ་མཁའ་དང་བཅས་པའི་ཆ་དུ་མ་ཡོད་པས་དེ་རྣམས་ཀྱི་སྟེང་དུ་རྟོག་པས་བཏགས་པ་ཙམ་མ་ཡིན་པར་ཚུགས་ཐུབ་ཏུ་གྲུབ་པའི་ནམ་མཁའ་ཞིག་ཡོད་ན་དེ་རྣམས་
དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་དེ་རྣམས་དང་ཆ་མེད་གཅིག་ཡིན་པས། ཤར་ཕྱོགས་ཀྱི་ནམ་མཁའ་དང་ནུབ་ཕྱོགས་ཀྱི་ནམ་མཁའ་གཉིས་ཀྱང་གཅིག་ཏུ་འགྱུར་ལ། དེ་ལྟར་ན་ཤར་ཕྱོགས་ཀྱི་ནམ་མཁའ་ལས་ཆར་འབབ་ན་
ནུབ་ཕྱོགས་ཀྱི་ནམ་མཁའ་ལས་ཀྱང་ཆར་འབབ་པ་སོགས་ཀྱི་ཉེས་པ་དུ་མ་ཡོད་པས་དེ་རྣམས་དང་གཅིག་ཏུ་མ་གྲུབ། ཐ་དད་དུ་གྲུབ་ན་ནམ་མཁའི་ཆ་དེ་རྣམས་རེ་རེ་ནས་བསལ་བའི་རྗེས་སུ་ནམ་མཁའ་དེ་འདིའོ་ཞེས་བསྟན་རྒྱུ་དགོས་པ་ལ་བསྟན་རྒྱུ་
མི་འདུག་པས་རང་ངོས་ནས་གྲུབ་པའི་ནམ་མཁའ་གཏན་ནས་མི་འདུག་སྙམ་དུ་དཔྱད་དེ་བདེན་མེད་ཀྱི་ངེས་ཤེས་དྲངས་ནས་སྐྱོང་བར་བྱེད་དོ། །མདོར་ན་ང་དང་ཕུང་པོ་དང་རི་རབ་ཁང་ཁྱིམ་ལ་སོགས་པའི་འཁོར་འདས་ཀྱི་ཆོས་ཐམས་ཅད་རྟོག་པས་

[079B] རྗེས་ཐོབ་ཏུ་ཡུལ་སྣང་ཐམས་ཅད་རྒྱུ་རྐྱེན་ཚོགས་པ་ལ་བརྟེན་ནས་བྱུང་བའི་བདེན་མེད་རྫུན་པའི་རང་
བཞིན་དུ་ཤེས་པའི་རྗེས་ཐོབ་སྒྱུ་མའི་རྣལ་འབྱོར་གཉིས་ལེགས་པར་བསྐྱངས་པ་ལ་བརྟེན་ནས་དཔྱད་པ་བྱས་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་མཉེམ་གཞག་དེ་ཉིད་ལྷག་མཐོང་མཚན་ཉིད་བར་འཇོག་པ་ཡིན་ནོ། །
གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་ལྷག་མཐོང་གི་རྣམ་གཞག་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །ད་ནི་
ལམ་སྤྱིའི་བསྡུ་བ་ཅུང་ཟད་བརྗོད་པར་བྱ་སྟེ། དེ་ཡང་ལམ་འོག་མ་འོག་མ་བསྒོམས་ཀྱིན་གོང་མ་གོང་མ་ལ་ཐོབ་འདོད་ཆེར་འགྲོ་བ། གོང་མ་གོང་མ་མཉན་པ་ན་འོག་མ་ལ་སྒྲུབ་འདོད་ཆེར་འགྲོ་བ་ཞིག་དགོས་སོ། །དེ་རྣམས་སྒོམ་པའི་ཚེ་ཡང་རྟོག་
པ་སྦྱང་པར་བྱས་ནས་བློ་ཆ་མཉམ་དགོས་ཏེ། འདི་ལྟར་ལམ་ལ་འཁྲིད་པའི་བཤེས་གཉན་ལ་གུས་པ་ཆུང་བར་སྣང་ན། ལེགས་ཚོགས་ཀྱི་རྩ་བ་འཆད་པས་བསྟེན་ཚུལ་ལ་འབད། དེ་བཞིན་དུ་སྒྲུབ་པ་ལ་སྤྲོ་ཤུགས་ཆུང་ན་དལ་འབྱོར་གྱི་སྐོར་དང་
ཚེ་འདི་ལ་མངོན་ཞེན་ཆེར་སོང་ན་མི་རྟག་པ་དང་ངན་འགྲོའི་ཉེས་དམིགས་སྒོམ་པ་ལ་གཙོ་བོར་བྱ། ཁས་བླངས་པའི་བཅས་མཚམས་ལ་གཡེལ་བར་སྣང་ན་ལས་འབྲས་སྒོམ་པ་ལ་གཙོ་བོར་བྱ། འཁོར་བ་ལ་སྐྱོ་ཤས་ཆུང་ན་ཐར་པ་དོན་གཉེར་ཚིག་

[080A]༄༅། །ཙམ་དུ་འགྲོ་བས་འཁོར་བའི་ཉེས་དམིགས་བསམ། ཅི་བྱེད་སེམས་ཅན་གྱི་དོན་དུ་བྱེད་པའི་བློ་ཤུགས་དྲག་མི་སྣང་ན། ཐེག་ཆེན་གྱི་རྩ་བ་འཆད་བས་སྨོན་སེམས་རྒྱུ་དང་བཅས་པ་ལ་སྦྱང། རྒྱལ་སྲས་ཀྱི་སྒོམ་པ་བླངས་ནས་སྦྱོད་
པ་ལ་སློབ་པ་ན་མཚན་འཛིན་གྱི་འཆིང་བ་ཤུགས་དྲག་པར་སྣང་ན་མཚན་འཛིན་གྱི་དམིགས་གཏད་རིག་ཤེས་ཀྱིས་བཤིག་ལ་ནམ་མཁའ་ལྟ་བུ་དང་སྒྱུ་མ་ལྟ་བུའི་སྟོང་པ་ཉིད་ལ་སྦྱངས། སེམས་དམིགས་པ་ལ་མི་སྡོད་པར་རྣམ་གཡེང་གི་བྲན་དུ་གྱུར་བར་
སྣང་ན་རྩེ་གཅིག་པའི་གནས་ཆལ་གཙོ་བོར་སྦྱོང་བ་གོང་མ་རྣམས་གསུང་སྟེ། དེས་མཚོན་ནས་མ་བཤད་པ་རྣམས་ཀྱང་ཤེས་པར་བྱས་ལ་དེ་ཡང་ཆོས་བྱེད་པ་ལ་ཤེས་པ་གལ་ཆེ་བར་འདུག་སྙམ་ནས་ཐོས་པ་ཙམ་གཙོ་བོར་བྱས་པས་མི་ཤེས་པའི་རྨོངས་པ་
ཐོས་བས་བསལ་ཀྱང། འདོད་ཆགས་དང་ཞེ་སྡང་དང་ང་རྒྱལ་དང་ཕྲག་དོག་ལ་སོགས་པའི་ཉོན་མོངས་པ་གཞན་ལ་ཟོན་མ་བྱས་པས། དེ་དག་གིས་ཀུན་ནས་བསླངས་པའི་ལས་ངན་པའི་དབང་གིས་ངན་འགྲོར་འགྲོ་ལ། ཡང་ཆོས་བྱེད་པ་ལ་རྒྱུད་
འདུལ་བ་གལ་ཆེ་བར་འདུག་སྙམ་སྟེ། མི་ཤེས་པའི་རྨོངས་པ་ལ་ཟོན་མ་བྱས་པར་སྒོམ་པ་འབའ་ཞིག་གཙོ་བོར་བྱད་ན་ལམ་གྱི་གོལ་ས་ཤིན་ཏུ་ཆེ་ཞིང། སྡོམ་པ་གསུམ་གྱི་བཅས་མཚམས་རྣམས་མི་ཤེས་པས་རྒྱུད་ལྟུང་བས་གོས་པར་འགྱུར་
བས་མདོར་ན་ཕྱོགས་རེ་བར་མ་སོང་བར་རྒྱུད་དགེ་པའི་ཕྱོགས་ཐམས་ཅད་ལ་པ་ཀོལ་རུང་ཞིག་དགོས་སོ། །དེ་ལྟར་ལམ་ཐུན་མོང་བས་རྒྱུད་ལེགས་པར་སྦྱངས་ནས་རང་གི་ངོས་ནས་སེམས་ཅན་གཅིག་གི་སྡུག་བསྔལ་བསལ་པའི་ཕྱིར་དུ་བསྐལ་བའི་

[080B] སེམས་ཅན་སྡུག་བསྔལ་གྱིས་མནར་ཚུལ་བསམས་ཚེ་མངོན་པར་རྫོགས་པར་སངས་རྒྱས་ན་སྐད་ཅིག་རེ་རེ་ལ་ཡང་སེམས་ཅན་དཔག་ཏུ་མེད་པ་སྡུག་བསྔལ་ལས་སྒྲོལ་ནུས་
པ་འདུག་པས། ད་ལྟ་ཉིད་དུ་མངོན་པར་རྫོགས་པར་སངས་རྒྱས་ན་སྙམ་པའི་བློ་ཤུགས་དྲག་སྐྱེས་པ་ན་ངེས་པར་རྡོ་རྗེ་ཐེག་པ་ལ་འཇུག་དགོས་ཏེ། ལམ་དེ་ལ་བརྟེན་ན་བསྐལ་པ་གྲངས་མེད་གསུམ་ལ་མི་ལྟོས་པར་ཚོགས་གཉིས་བདེ་བླག་ཏུ་
རྫོགས་པས་སོ། །དེ་ཡང་བཤེས་གཉེན་བསྟེན་ཚུལ་ནས་ཞི་གནས་ལྷག་མཐོང་གི་བར་རྣམས་མྱོང་ཁྲིད་དུ་བྱས་ཏེ་ཉིན་རེ་བཞིན་དུ་ཐུན་བྮིའམ། མ་མཐའ་ཐུན་གཅིག་ཏུ་བྱས་ཏེ་ལམ་གྱི་རིམ་པ་རྣམས་ལ་ཡིད་འགྱུར་བའི་མྱོང་བ་འདོན་པ་ནི་
དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་ནོ། །སྨྲས་པ། གསུང་རབ་ཀུན་གྱི་གནད་རྣམས་གཅིག་བསྡུས་པའི། །བྱང་ཆུབ་ལམ་གྱི་རིམ་པའི་དམར་ཁྲིད་འདི། །བློ་ལྡན་འགའ་ཡིས་ནན་གྱིས་བསྐུལ་བ་དང། །བདག་ཉིད་དྲན་པ་
གསོ་ཕྱིར་བྲིས་པ་ལ། །མ་བཤད་ལོག་པར་བཤད་དང་ཚིག་སྦྱོར་དམན། །སྔ་ཕྱི་མ་འབྲེལ་ཧ་ཅང་གསལ་བ་སོགས། །ཉེས་བར་གྱུར་གང་རྩ་བརྒྱུད་བླ་མ་དང། །མཁའ་འགྲོ་ཆོས་སྐྱོད་རྣམས་ལ་བཟོད་པར་གསོལ། །འདི་ཡི་ཆེད་དུ་སྒོ་གསུམ་
འབད་པ་ལས། །བྱུང་བའི་བསོད་ནམས་ཕུང་པོ་ཅི་མཆིས་པས། །ཚང་ལ་མ་ནོར་གོ་རིམས་མ་འཆོལ་བའི། །བཀའ་གདམས་བསྟན་པ་ཕྱོགས་མཐར་རྒྱས་པར་ཤོག་དེ་ཡི་མཐུ་ལས་མཐའ་དག་སྐྱེ་དགུའི་ཚོགས། །ལྟར་སྣང་ལམ་གྱིས་བཀྲི་

[081A]༄༅། །བར་མི་ནུས་ཤིང། །ཤིང་རྟ་ཆེན་པོའི་ལམ་གྱི་རྗེས་ཞུགས་ཏེ། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག་ཁྱད་པར་ཆོས་ཀྱི་རྒྱལ་པོ་ཙོང་ཁ་པའི། །བསྟན་པ་འཛིན་སྐྱོང་སྤེལ་དང་བསྲུང་བ་ལ། །བརྩོན་པའི་ལྷ་མིའི་མཐུ་
སྟོབས་རབ་རྒྱས་ཤིང། །འཇིག་རྟེན་བདེ་ལེགས་ཆེན་པོས་ཁྱབ་པར་ཤོག་ཅེས་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་མྱུར་ལམ་ཞེས་བྱ་བ་འདི་ནི། རྒྱལ་དགའ་ཚལ་དབུ་མཛད་བློ་བཟང་རྒྱལ་མཚན་སོགས་
ཀྱིས་ལམ་རིམ་དམར་ཁྲིད་སྙན་ངག་གི་ཚིག་སྦྱོར་གྱིས་མ་བཅིངས་པའི་ཤིན་ཏུ་གསལ་བ། པཎ་ཆེན་ཐམས་ཅད་མཁྱེན་པས་མཛད་པའི་དམར་ཁྲིད་ལས་རྒྱས་ཙམ་ཞིག་དགོས་ཞེས་ནན་ཏན་ཆེན་པོས་སྔ་ཕྱིར་བསྐུལ་བ་ལ་བརྟེན་ནས། དམར་
ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་ལ་ལུང་རིགས་ཀྱིས་ཁ་བསྐངས་ཤིང་ཞལ་ནས་བྱུང་བའི་མན་ངག་གིས་ཀྱང་བརྒྱན་ཏེ་ཤིན་ཏུ་གསལ་བར་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་སྦྱར་བ་དགེ་ཞིང་
བཀྲ་ཤིས་པར་གྱུར་ཅིག། འདི་ལྟར་བགྱིས་པ་ལ་ཡིག་འཁྲུལ་སོགས་ནོངས་པ་འགའ་ཞིག་འདུག་ཚུལ་ལྟར་སླར་ཡང་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་དང་བསྟུན་པའི་ཞུས་དག་དང་རང་ཉིད་ཀྱིས་ཀྱང་བཀླགས་ཤིང་
དག་པར་བགྱིས་པའོ།། སརྦ་མངྒ་ལཾ།། །།

[081B][BLANK PAGE]



﻿༄༅། །བྱང་ཆུབ་ལམ་གྱི་རིམ་པའི་དམར་ཁྲིད་ཀྱི་ས་བཅད་རྒྱས་པར་བཀྲལ་བ། ཉེར་མཁོའི་མན་ངག་འཚོལ་བདེའི་མཆན་དང་བཅས་པ་བཞུགས་སོ། །

[001B] །རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པའི་ཞབས་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ། འདིར་སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པར་བྱེད་པའི་ཐེག་པ་མཆོག་གི་ཆོས་ལུགས། ཤིང་རྟ་ཆེན་པོ་ཀླུ་སྒྲུབ་
དང་ཐོགས་མེད་གཉིས་ཀྱིས་ལེགས་པར་སྲོལ་ཕྱེ་བའི་ལམ་སྲོལ། དཔལ་མཉམ་མེད་ཇོ་བོ་ཆེན་པོ་དང། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་ཀྱི་བཅུད་ཕྱུང་བ་ལྟ་
བུའི་གདམས་པ་ཟབ་མོ། ཆོས་ཕུང་བརྒྱད་ཁྲི་བཞི་སྟོང་གི་སྙིང་པོའི་གནད་ཐམས་ཅད་མ་ཚང་བ་མེད་པར་གང་ཟག་གཅིག་འཚང་རྒྱ་བའི་ཉམས་ལེན་གྱི་རིམ་པར་བསྒྲིགས་པ། རྒྱལ་བ་ཀུན་གྱི་

[002A]༄༅། །གཤེགས་ཤུལ་གཅིག་པུ་བྱང་ཆུབ་ལམ་གྱི་རིམ་པའི་ཁྲིད་ལ་བཞི། ཆོས་ཁུངས་བཙུན་པར་བསྟན་པའི་ཕྱིར་མཛད་པ་པོའི་ཆེ་བ། གདམས་ངག་ལ་གུས་པ་བསྐྱེད་པའི་
ཕྱིར་ཆོས་ཀྱི་ཆེ་བ། ཆེ་བ་གཉིས་ལྡན་གྱི་ཆོས་ལ་ཉན་བཤད་ཇི་ལྟར་བྱ་བའི་ཚུལ། གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པའོ། །དང་པོ་མཛད་པ་པོའི་ཆེ་བ་ལ་གསུམ་
རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ།  ས་བཅད་གཉིས་ལམ་རིམ་ཆེན་མོ་གཞིར་བཞག་ཐོག་ཀྭེའུ་ཚང་ལམ་རིམ། བཀའ་གདམས་ཕ་ཆོས་བུ་ཆོས་ནས་
 ལེན༑  བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལོ། །གཉིས་པ་རྟེན་དེ་ལ་ཡོན་ཏན་བརྙེས་པའི་ཚུལ་ལ་གཉིས། མང་དུ་མཁྱེན་པ་ལུང་གི་ཡོན་ཏན་བརྙེས་པའི་ཚུལ། ཚུལ་བཞིན་

[002B] །གསུམ་པ་བསྟན་པ་ལ་བྱ་བ་མཛད་པའི་ཚུལ་ལ་གཉིས། རྒྱ་གར་དུ་མཛད་ཚུལ་དང། བོད་དུ་མཛད་ཚུལ་ལོ། ། རྒྱས་པ་ནི། ལམ་རིམ་བླ་བརྒྱུད་རྣམ་ཐར་
 ཡོངས་རྫོགས་དང། བསྡུན་སྟོན་པ་ནས་ཟབ་རྒྱས་སོ་སོར་བྱོན་ཚུལ། ཇོ་བོ་རྗེ་ནས་བརྒྱུད་པའི་ཆུ་བོ་གཅིག་འདྲེས་སུ་གྱུར་ཚུལ། བཀའ་གདམས་བརྒྱུད་གསུམ་བྱུང་ཚུལ། འཇམ་མགོན་ཙོང་ཁ་པ་ཆེན་པོས་ལམ་རིམ་ཆེ་ཆུང་སོགས་
 མཛད་ཚུལ། བཀའ་གདམས་གསར་མའི་བརྒྱུད་པ་རྩ་བའི་བླ་མ་ལ་ཐུག་གི་བར་གྱི་རྣམ་ཐར་རགས་བསྡུས་ཙམ་རེ་གསུངས།  གཉིས་པ་གདམས་ངག་ལ་གུས་པ་བསྐྱེད་པའི་ཕྱིར་ཆོས་ཀྱི་ཆེ་བ་ལ་གཉིས། ཁྱད་ཆོས་
གསུམ་དང། ཆེ་བ་དངོས་བཤད་པའོ། །དང་པོ་ལ་གསུམ། མདོ་རྒྱུད་གསུང་རབ་ཐམས་ཅད་ཀྱི་གནད་བསྡུས་ནས་སྟོན་པ་ཡིན་པས་ན་བརྗོད་བྱ་མ་ཚང་བ་མེད་པའི་ཁྱད་ཆོས། ཤིང་རྟ་ཆེན་པོ་
གཉིས་ཀྱི་ལུགས་ལ་མཁས་པའི་བླ་མ་གཉིས་ཀྱི་མན་ངག་གིས་བརྒྱན་ཏེ་བཤད་པས་ན་འཆད་ཚུལ་གཞན་ལས་ཁྱད་པར་དུ་འཕགས་པའི་ཁྱད་ཆོས། སེམས་འདུལ་བའི་རིམ་པ་གཙོ་བོར་བཟུང་སྟེ་སྟོན་
པས་ན། ལག་ཏུ་བླང་བདེ་བའི་ཁྱད་ཆོས་སོ། །གཉིས་པ་ཆེ་བ་དངོས་བཤད་པ་ལ་བཞི། བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ། གསུང་རབ་མ་ལུས་གདམས་ངག་ཏུ་འཆར་བའི་ཆེ་བ་

[003A]༄༅། །རྒྱལ་བའི་དགོངས་པ་བདེ་བླག་ཏུ་རྙེད་པའི་ཆེ་བ། ཉེས་སྤྱོད་ཆེན་པོ་རང་འགགས་སུ་འགྲོ་བའི་ཆེ་བའོ། ། འདི་བཞིར་ལམ་རིམ་ཆེན་མོ་དང། ཀྭེའུ་ཚང་ལམ་རིམ། ཞལ་ཤེས་བཅས་སྦྱར།།
གསུམ་པ་ཆེ་བ་གཉིས་ལྡན་གྱི་ཆོས་ལ་ཉན་བཤད་ཇི་ལྟར་བྱ་བའི་ཚུལ་ལ་གསུམ། ཆོས་ཉན་པའི་ཚུལ། བཤད་པའི་ཚུལ། མཇུག་ཏུ་ཐུན་མོང་དུ་ཇི་ལྟར་བྱ་བའི་ཚུལ་ལོ། དང་པོ་ལ་གསུམ་
ཆོས་ཐོས་པའི་ཕན་ཡོན་བསམ་པ།  ལམ་རིམ་ཆེན་མོ་དང། ཀྭེའུ་ཚང་ལམ་རིམ། ཞལ་ཤེས་བཅས།  ཆོས་དང་ཆོས་སྨྲ་བ་ལ་རིམ་གྲོ་བསྐྱེད་པ།  ལམ་རིམ་ཆེན་མོ་ལྟར།  ཉན་ཚུལ་དངོས་སོ། །འདི་ལ་གཉིས་
འགལ་རྐྱེན་སྣོད་ཀྱི་སྐྱོན་གསུམ་སྤང་བ་དང། མཐུན་རྐྱེན་འདུ་ཤེས་དྲུག་བསྟོན་པའོ། །དང་པོ་སྣོད་ཀྱི་སྐྱོན་གསུམ་ནི། སྣོད་ཁ་སྦུབ་པ་ལྟ་བུའི་སྐྱོན། སྣོད་ཞབས་རྡོལ་བ་ལྟ་བུའི་སྐྱོན། སྣོད་དྲི་མ་ཅན་
ལྟ་བུའི་སྐྱོན་སྤང་བའོ།  །ལམ་རིམ་ཆེན་པོ་ལྟར།  གཉིས་པ་འདུ་ཤེས་དྲུག་ནི། རང་ལ་ནད་པ་ལྟ་བུའི་འདུ་ཤེས། ཆོས་སྨྲ་བ་ལ་སྨན་པ་མཁས་པ་ལྟ་བུའི་འདུ་ཤེས། ཆོས་ལ་སྨན་གྱི་འདུ་ཤེས། ནན་ཏན་
ཉམས་སུ་བླང་བ་ལ་ནད་འཚོ་བའི་འདུ་ཤེས། དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས། ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས་བསྐྱེད་པའོ།  །ལམ་རིམ་ཆེན་མོ་དང། ཞལ་ཤེས།  གཉིས་པ་ཆོས་

[003B] ཆོས་བཤད་པའི་ཕན་ཡོན་བསམ་པ།  ལམ་རིམ་ཆེན་མོ་ལྟར།  སྟོན་པ་དང་ཆོས་ལ་རིམ་གྲོ་བསྐྱེད་པ།  ལམ་རིམ་ཆེན་མོར་གསལ།  བསམ་པ་དང་སྦྱོར་བ་ཇི་ལྟ་བུས་བཤད་པ།  ཆེན་མོ་དང་ཞལ་ཤེས།  ཡུལ་
གང་ལ་བཤད་པ་དང་མི་བཤད་པའི་ཁྱད་པར་རོ།  །འདུལ་བ་ལུང་ལས་གསུངས་པ་ལྟར།  གསུམ་པ་འཇུག་ཏུ་ཐུན་མོང་དུ་ཇི་ལྟར་བྱ་བའི་རིམ་པ་དགེ་བ་རྫོགས་བྱང་དུ་བསྔོ་བའོ།  ལམ་རིམ་ཆེན་མོ་ལྟར།  བཞི་པ་གདམས་པ་དངོས་
ཀྱིས་སློབ་མ་ཇི་ལྟར་བཀྲི་བའི་རིམ་པ་ལ་གཉིས། ལམ་གྱི་རྩ་བ་བཤེས་གཉེན་བསྟེན་པའི་ཚུལ་དང། བསྟེན་ནས་བློ་ཇི་ལྟར་སྦྱང་བའི་རིམ་པའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་
ལྟར་བྱ་བའི་ཚུལ་ལོ། །དང་པོ་ལ་གསུམ། སྦྱོར་བའི་ཆོས། དངོས་གཞི་ཇི་ལྟར་བསྐྱང་བ། མཇུག་ཏུ་ཇི་ལྟར་བྱ་བའི་རིམ་པའོ། །དང་པོ་ལ་སྦྱོར་བའི་ཆོས་དྲུག་ལས། དང་པོ་གནས་ཁང་བྱི་དོར་བྱས་ལ་སྐུ་གསུང་ཐུགས་ཀྱི་
རྟེན་བཀྲམ་པ། གཉིས་པ་མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་བཤམས་པ། གསུམ་པ་བསྟན་བདེ་བ་ལ་ལུས་འདུག་ལུགས་བརྒྱད་དམ་སྤྱོད་ལམ་གང་བདེར་འཁོད་ནས་དགེ་སེམས་ཁྱད་པར་ཅན་
གྱི་ངང་ནས་སྐྱབས་འགྲོ་སེམས་བསྐྱེད་བྱ་བ། བཞི་པ་ཚོགས་ཞིང་གསལ་འདེབས་པ། ལྔ་པ་བསགས་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་བྱ་བ། དྲུག་པ་གསོལ་བ་འདེབས་པ་མན་ངག་བཞིན་

[004A]༄༅། །རྒྱུད་དང་འདྲེས་ངེས་སུ་བྱ་བའོ། །གཉིས་པ་དངོས་གཞི་ཇི་ལྟར་བསྐྱང་བ་ལ་བཞི། བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་དམིགས་དང་བསྟེན་ཚུལ་ལོག་པའི་ཉེས་དམིགས་
བསམ་པས་བསྟེན་ཚུལ། སྦྱོར་བས་བསྟེན་ཚུལ་ལོ། །དང་པོ་བཤེས་གཉེན་བསྟེན་པའི་ཕན་ཡོན་ལ་བརྒྱད། སངས་རྒྱས་ཀྱི་གོ་འཕང་ལ་ཉེ་བ། རྒྱལ་བ་རྣམས་དགྱེས་པར་འགྱུར་བ། བདུད་དང་སྡིག་གྲོགས་ཀྱིས་མི་
ཚུགས་པ། ཉོན་མོངས་དང་ཉེས་སྤྱོད་ཐམས་ཅད་རང་ཤུགས་ཀྱིས་འགག་པ།  བྱམས་པའི་ཞལ་ལུང། ཆེན་མོ། མྱུར་ལམ། སྐུ་ཚབ་ལམ་རིམ། ཞྭ་དམར་ལམ་རིམ།  ས་ལམ་ཉམས་རྟོགས་ཐམས་ཅད་གོང་འཕེལ་དུ་འགྱུར་
བ༑  ཆེན་མོ། བདུད་རྩིའི་སྙིང་པོ། མྱུར་ལམ། འབྲོམ་དང། བྱ་ཡུལ་བ། ཨ་མེས། ས་པཎ་སོགས་ཀྱི་རྣམ་ཐར།  ཚེ་རབས་ཐམས་ཅད་དུ་དགེ་བའི་བཤེས་གཉེན་གྱིས་མི་འཕོངས་པ།  པོ་ཏོ་བའི་བེའུ་བུམ་སྔོན་པོ། མྱུར་ལམ། བདུད་རྩིའི་སྙིང་པོ།།
ངན་སོང་དུ་མི་ལྟུང་བ།  ཆེན་མོ། མྱུར་ལམ། བདུད་རྩིའི་སྙིང་པོ།  གནས་སྐབས་དང་མཐར་ཐུག་གི་དོན་ཐམས་ཅད་འབད་མེད་དུ་འགྲུབ་པའོ། ། ཆེན་མོ། ཞལ་ལུང། མྱུར་ལམ། བདུད་རྩིའི་སྙིང་པོ། བསྡུས་དོན། ཇོ་བོའི་རྣམ་ཐར།  དང་པོ་ལ་
གཉིས། བླ་མས་གདམས་པ་བསྟན་པ་རང་གིས་ཉམས་སུ་བླངས་པས་སངས་རྒྱས་ཀྱི་གོ་འཕང་ལ་ཉེ་བ་དང། བླ་མ་མཆོད་ཅིང་བསྙེན་བཀུར་བས་ཀྱང་སངས་རྒྱས་ཀྱི་གོ་འཕང་ལ་ཉེ་བའོ།  །བླ་མཆོད། བདུད་རྩིའི་སྙིང་པོ། མྱུར་

[004B] ལམ༑ ཆེན་མོ། ཞལ་ལུང། རྟག་ཏུ་ངུ་དང་མིད་ལའི་རྣམ་ཐར་སོགས།  གཉིས་པ་རྒྱལ་བ་རྣམས་དགྱེས་པར་འགྱུར་བ་ལ་གཉིས། བླ་མའི་བཞེད་དོན་བསྒྲུབས་པས་རྒྱལ་བ་རྣམས་དགྱེས་པར་འགྱུར་བ་དང། བླ་མ་ལ་ཟང་ཟིང་ཕུལ་བས་རྒྱལ་བ་
རྣམས་དགྱེས་པར་འགྱུར་བའོ། ། འདི་གཉིས་སྐབས་ཆེན་མོ། སྐུ་ཚབ་ལམ་རིམ། ཞྭ་དམར་ལམ་རིམ། མྱུར་ལམ། བདུད་རྩིའི་སྙིང་པོ།  གསུམ་པ་བདུད་དང་སྡིག་གྲོགས་ཀྱིས་མི་ཚུགས་པ་ལ་གཉིས། ཕྱིའི་བདུད་རིགས་ཀྱིས་མི་ཚུགས་པ་
དང༑ ནང་གི་བདུད་ལས་ཉོན་སོགས་ཀྱིས་མི་ཚུགས་པའོ། ། འདི་གཉིས་ལ་བྱམས་པའི་ཞལ་ལུང། ལམ་རིམ་ཆེན་མོ། མྱུར་ལམ། སྐུ་ཚབ་ལམ་རིམ། ཞྭ་དམར་ལམ་རིམ།  གཉིས་པ་མ་བསྟེན་པའི་ཉེས་དམིགས་བརྒྱད་ནི་བསྟེན་པའི་ཕན་
ཡོན་ལས་གོ་ལྡོག་པ་བརྒྱད་དོ། །བསྟེན་ཚུལ་ལོག་པའི་ཉེས་དམིགས་བརྒྱད་ནི། བླ་མ་ལ་བརྙས་སྨོད་ཤོར་ན་རྒྱལ་བ་ཀུན་ལ་བརྙས་པ།  མྱུར་ལམ། བདུད་རྩིའི་སྙིང་པོ། བླ་མ་ལྔ་བཅུ་པ།  བླ་མ་ལ་ཁྲོ་སེམས་སྐྱེས་ན་དེའི་སྐད་
ཅིག་མའི་གྲངས་དང་མཉམ་པར་དགེ་རྩ་བཅོམ་ནས་བསྐལ་པར་དམྱལ་བར་སྐྱེ་བ།  མྱུར་ལམ། བདུད་རྩིའི་སྙིང་པོ།  སྔགས་ལ་བརྟེན་ཀྱང་མཆོག་མི་འགྲུབ་པ། རྒྱུད་དོན་བརྩོན་པས་བསྒྲུབས་ཀྱང་དམྱལ་བ་སོགས་བསྒྲུབ་
པ་དང་འདྲ་བ།  དེ་གཉིས་གོང་ལྟར།  ཡོན་ཏན་སྔར་མ་སྐྱེས་པ་རྣམས་གསར་དུ་མི་སྐྱེ་ཞིང་སྐྱེས་ཟིན་ཉམས་པ།  ཆེན་མོ། མྱུར་ལམ། བདུད་རྩིའི་སྙིང་པོ། ལི་ཡུལ་དགེ་ཚུལ། ནག་པོ་སྤྱོད་པ། རས་ཆུང་བ་སོགས་ཀྱི་བྱུང་བ།  ཚེ་

[005A]༄༅། །འདིར་ནད་སོགས་མི་འདོད་པས་གཙེས་པ།  ལྔ་བཅུ་པ། མྱུར་ལམ། བདུད་རྩིའི་སྙིང་པོ། སློབ་དཔོན་སངས་རྒྱས་ཡེ་ཤེས་དང། མར་པའི་རྣམ་ཐར།  ཕྱི་མར་ངན་སོང་མུ་མཐའ་མེད་པར་འཁྱམས་
པ༑  ལྔ་བཅུ་པ། མྱུར་ལམ། བདུད་རྩིའི་སྙིང་པོ། ལམ་རིམ་ཆེན་མོ།  ཚེ་རབས་ཐམས་ཅད་དུ་དགེ་བའི་བཤེས་གཉེན་གྱིས་ཕོངས་པའོ། ། མྱུར་ལམ། བདུད་རྩིའི་སྙིང་པོ།  གསུམ་པ་བསམ་པས་བསྟེན་ཚུལ་ལ་གཉིས་
རྩ་བ་དད་པ་སྦྱང་བ་དང། བཀའ་དྲིན་རྗེས་སུ་དྲན་ནས་གུས་པ་བསྐྱེད་པའོ། །དང་པོ་ལ་གསུམ། བླ་མ་སངས་རྒྱས་སུ་བལྟ་དགོས་པའི་རྒྱུ་མཚན།  ཀྭེའུ་ཚང་ལམ་རིམ། ཁེ་ཉེན་གྱི་དཔེ། ཁྱི་སོར་རིང་བསྲེལ་དང། ལྷས་བྱིན།།
 ལེགས་སྐར། ཞལ་ཤེས།  བལྟ་ནུས་པའི་རྒྱུ་མཚན།  གོང་ལྟར།  ཚུལ་ཇི་ལྟར་བལྟ་བའི་ཚུལ་ལོ། །འདི་ལ་བཞི། བླ་མ་སངས་རྒྱས་ཡིན་པར་རྡོ་རྗེ་འཆང་གིས་བཞེད་པ།  ལམ་རིམ་ཚང་མར་གསལ།  བླ་མ་སངས་
རྒྱས་ཐམས་ཅད་ཀྱི་འཕྲིན་ལས་ཀྱི་བྱེད་པོ་ཡིན་པ།  སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་ཚུལ་མདོ་སྡེ་རྒྱན་གྱི་ལུང་དང། དེ་ཉིད་བླ་མའི་རྣམ་པར་ཤར་ཚུལ་ཞལ་ཤེས། འཆམ་དང་རི་མོའི་དཔེ། མེ་ཤེལ་གྱི་དཔེ། སྐུ་ཚབ་ལམ་
རིམ་དང། གཙོ་བོར་བླ་མཆོད་ཀྱི་བདེ་གཤེགས་སྐུ་གསུམ་ཞེས་སོགས་དང། རབ་འབྱམས་རྒྱལ་བ་ཀུན་གྱི་སོགས།  དེང་སང་གི་དུས་སུ་ཡང་སངས་རྒྱས་དང་བྱང་སེམས་རྣམས་ཀྱིས་སེམས་ཅན་གྱི་དོན་མཛད་པ།  ཀྭེའུ་ཚང་གསུང་

[005B] མགུར། ལམ་རིམ། ཞལ་ཤེས།  རང་གི་སྣང་བ་ལ་ངེས་པ་མེད་པའོ། ། ལམ་རིམ་ཕལ་ཆེར་དང། བདུད་རྩིའི་སྙིང་པོ། དབུ་མ་ཆུ་འབབ་ཀྱི་ལུང། རི་རབ་ཀྱི་མཐོང་ཚུལ། ཉི་ཟླའི་ཚ་གྲང། ཐོགས་མེད། འཇམ་དཔལ་བཤེས་གཉེན། བདེ་གཤེགས་མཇལ་ཚུལ།།
 དབེན་ས་པ། ཆོས་རྒྱལ་སོགས་ཀྱི་བྱུང་བ། རྣམ་འགྲེལ་གྱི་རིགས་པ།  གཉིས་པ་བཀའ་དྲིན་རྗེས་སུ་དྲན་ནས་གུས་པ་བསྐྱེད་པ་ལ་བཞི། བླ་མ་སངས་རྒྱས་ལས་ལྷག་པའི་བཀའ་དྲིན། ཆོས་གསུངས་པའི་བཀའ་དྲིན།  མཛངས་བླུན།།
 བདུད་རྩིའི་སྙིང་པོ། མྱུར་ལམ།  ཤེས་རྒྱུད་བྱིན་གྱིས་བརླབས་པའི་བཀའ་དྲིན།  ཏཻ་ལོས་ནཱ་རོ། ཌོམ་བཧིས་ཇོ་བོ། ཀྭེའུ་ཚང་ལམ་རིམ།  ཟང་ཟིང་གིས་འཁོར་དུ་བསྡུས་པའི་བཀའ་དྲིན་ནོ། ། དགེ་རྒན་གྱིས་དགེ་ཕྲུག་ལ་ལྟོ་གོས་སྦྱར་སྐོར།།
 ཀྭེའུ་ཚང་ལམ་རིམ། མྱུར་ལམ། བདུད་རྩིའི་སྙིང་པོའི་བཀའ་དྲིན་གྱི་མཇུག་བསྡུ།  དང་པོ་བླ་མ་སངས་རྒྱས་ལས་ལྷག་པའི་བཀའ་དྲིན་ལ་གཉིས། སྤྱིར་སངས་རྒྱས་ཐམས་ཅད་ལས་ལྷག་པའི་བཀའ་དྲིན། སྒོས་སྟོན་པ་
ཐུབ་པའི་དབང་པོ་ལས་ལྷག་པའི་བཀའ་དྲིན་ནོ། ། རིམ་བཞིན་བླ་མཆོད། ཞལ་ཤེས།  བཞི་པ་སྦྱོར་བས་བསྟེན་ཚུལ་ལ་གསུམ། རྙེད་པ་ཟང་ཟིང་འབུལ་བ། བཀུར་སྟི་རིམ་གྲོ་བྱེད་པ། བཀའ་བཞིན་སྒྲུབ་པ་
སྙིང་པོ་བྱ་བའོ། ། འདི་གསུམ་ཆེན་མོ་དང། ཀྭེའུ་ཚང་ལམ་རིམ།  འདི་མན་གྱི་དམིགས་སྐོར་ཚང་མར་དམིགས་སྐོར་རེ་རེ་བཞིན་ཡང་དངོས་གཞིའི་སྐྱོང་ཚུལ་མ་གཏོགས་སྦྱོར་དངོས་རྗེས་གསུམ་ཐུན་མཚམས་སུ་ཇི་ལྟར་

[006A]༄༅། །བྱ་བ་སོགས་གོང་བཞིན་རིགས་འགྲེ། གཉིས་པ་བསྟེན་ནས་བློ་ཇི་ལྟར་སྦྱང་བའི་རིམ་པ་ལ་གཉིས། དལ་བའི་རྟེན་ལ་སྙིང་པོ་བླང་བའི་ཕྱིར་དུ་བསྐུལ་བ་དང། སྙིང་པོ་ཇི་ལྟར་ལེན་པའི་ཚུལ་
ལོ༑ ༑དང་པོ་དལ་བའི་རྟེན་ལ་སྙིང་པོ་བླང་བའི་ཕྱིར་དུ་བསྐུལ་བ་ལ་གསུམ། དལ་འབྱོར་ངོས་གཟུང་བ་དང། དེ་དོན་ཆེ་བར་བསམ་པ། རྙེད་དཀའ་བར་བསམ་པའོ། །དང་པོ་དལ་འབྱོར་ངོས་གཟུང་བ་ལ་གཉིས། དལ་
བ་དང། འབྱོར་པའོ། །དང་པོ་དལ་བ་ལ་གཉིས། མིའི་མི་ཁོམ་པ་དང་བྲལ་བ་དང། མི་མ་ཡིན་པའི་མི་ཁོམ་པ་དང་བྲལ་བའོ། །དང་པོ་མིའི་མི་ཁོམ་པ་དང་བྲལ་བ་ལ་བཞི། ལོག་ལྟ་ཅན་དང། རྒྱལ་བའི་བཀའ་མེད་པ་
དང༑ ཡུལ་མཐའ་འཁོབ་དང། གླེན་ལྐུགས་སུ་མ་སྐྱེས་པའོ། །གཉིས་པ་མི་མ་ཡིན་པའི་མི་ཁོམ་པ་དང་བྲལ་བ་ལ་བཞི། དམྱལ་བ། ཡི་དྭགས། དུད་འགྲོ། ལྷ་ཚེ་རིང་པོ་རྣམས་སུ་མ་སྐྱེས་པའོ། །གཉིས་པ་འབྱོར་པ་ལ་
གཉིས། རང་འབྱོར་དང། གཞན་འབྱོར་རོ། །དང་པོ་རང་འབྱོར་ལ་ལྔ། མི་ལུས་ཐོབ་པ། ཡུལ་དབུས་སུ་སྐྱེས་པ། དབང་པོ་ཚང་བ། ལས་མཐའ་མ་ལོག་པ། གནས་ལ་དད་པའོ། །གཉིས་པ་གཞན་འབྱོར་ལ་ལྔ་
སངས་རྒྱས་འཇིག་རྟེན་དུ་བྱོན་པ། དེས་ཆོས་གསུངས་པ། ཆོས་གསུངས་པའི་བསྟན་པ་མ་ཉམས་པར་གནས་པ། བསྟན་པ་དེ་ལ་ཞུགས་པ། གཞན་གྱིས་སྙིང་བརྩེ་བའོ།  དལ་པ་བརྒྱད་དང། འབྱོར་པ་བཅུ་ངོས་གཟུང་

[006B] སྐབས། ཞྭ་དམར་ལམ་རིམ། ཞལ་ཤེས་ཀྱི་གནད་མེ་བཙའ། ལྟོགས་པ་སོགས།  གཉིས་པ་དེ་དོན་ཆེ་བར་བསམ་པ་ལ་གསུམ། གནས་སྐབས་ལ་ལྟོས་ཏེ་དོན་ཆེ་བ་དང། མཐར་ཐུག་ལ་ལྟོས་ཏེ་དོན་ཆེ་བ།  འདི་གཉིས་ལམ་རིམ་ཆེན་
 མོ༑ ཞལ་ལུང། ཞྭ་དམར་ལམ་རིམ། མྱུར་ལམ།  མདོར་ན་སྐད་ཅིག་མ་རེ་རེ་ལའང་དོན་ཆེ་བར་བསམ་པའོ། ། ཞལ་ཤེས།  གསུམ་པ་རྙེད་དཀའ་བར་བསམ་པ་ལ་གསུམ། དཔེའི་སྒོ་ནས་རྙེད་དཀའ་བ།  དཔེ་ཆོས་དང། ཐུའུ་
 བཀྭན་གསུང་གི་ཞལ་ལུང་སྔོན་འགྲོའི་ནང་གི་དཔེ་སྦྱར་ཚུལ།  རྒྱུའི་སྒོ་ནས་རྙེད་དཀའ་བ།  འདི་གཙོ་བོ། ངོ་བོའམ་འབྲས་བུའི་སྒོ་ནས་རྙེད་དཀའ་བར་བསམ་པའོ། ། ལམ་རིམ་ཆེན་མོ། ཞལ་ལུང། ཞྭ་དམར། མྱུར་ལམ།  གཉིས་པ་སྙིང་པོ་
ཇི་ལྟར་ལེན་པའི་ཚུལ་ལ་གསུམ། སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བའོ། །
དང་པོ་ལ་གཉིས། འཇིག་རྟེན་ཕྱི་མ་དོན་གཉེར་གྱི་བློ་བསྐྱེད་པ་དང། འཇིག་རྟེན་ཕྱི་མར་བདེ་བའི་ཐབས་བསྟེན་པའོ། །དང་པོ་ལ་གཉིས། འཇིག་རྟེན་འདིར་རིང་དུ་མི་གནས་པའི་འཆི་བ་རྗེས་སུ་དྲན་པ་དང། འཇིག་
རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པའོ། །དང་པོ་ལ་གསུམ། འཆི་བ་མ་དྲན་པའི་ཉེས་དམིགས། དྲན་པའི་ཕན་ཡོན། འཆི་བ་དྲན་ཚུལ་དངོས་སོ། །དང་པོ་ལ་དྲུག་འཆི་བ་མ་དྲན་ན་ཆོས་མི་

[007A]༄༅། །དྲན་པའི་ཉེས་དམིགས། དྲན་ཀྱང་མི་བསྒྲུབ་པའི་ཉེས་དམིགས།  འདི་གཉིས་ལམ་རིམ་ཆེན་མོ་དང། ཀྭེའུ་ཚང་ལམ་རིམ།  བསྒྲུབས་ཀྱང་རྣམ་དག་མི་བསྒྲུབ་པའི་ཉེས་དམིགས།  ཐོག་མའི་བློ་སྦྱོང།།
 དཔེ་ཆོས་ཀྱི། གོང་མོ་ཐེམ་རྩ་ཞེས་སོགས་ཀྱི་དཔེ། འདི་ལས་འཕྲེས་ཏེ་འཇིག་རྟེན་ཆོས་བརྒྱད་སོགས་བསམ་ཚུལ་དང། ཚེ་འདི་བློས་གཏོང་བ་གལ་ཆེ་ཚུལ་སོགས་གསུངས།  སྒྲུབ་པ་ལ་ནན་ཏན་དང་བྲལ་བའི་ཉེས་དམིགས།  ལམ་རིམ་ཆེན་
 མོ༑ ཀྭེའུ་ཚང་ལམ་རིམ།  རང་ཉིད་མ་རུངས་པར་བྱེད་པའི་ཉེས་དམིགས།  བཞི་བརྒྱ་པའི་ལུང་དང། རང་ཉིད་ཀུན་དང་མི་མཐུན་པའི་ཚུལ་ཞལ་ཤེས།  འཆི་ཁར་འགྱོད་བཞིན་དུ་འཆི་དགོས་པའི་ཉེས་དམིགས་སོ། ། སྨོན་འགྲོ་ཆོས་གྲགས་
 ཀྱི་ལོ་རྒྱུས།  གཉིས་པ་འཆི་བ་དྲན་པའི་ཕན་ཡོན་ལ་དྲུག་དོན་ཆེ་བའི་ཕན་ཡོན།  སྦྱིན་པ་ཚུལ་ཁྲིམས་སོགས་ཕར་ཕྱིན་དྲུག་གི་ཉམས་ལེན་དང། ཅི་བྱས་ཆོས་གཤའ་མར་འགྲོ་བ་ཀྭེའུ་ཚང་ལམ་རིམ་དང་ཞལ་ཤེས་སྦྱར་དགོས།  སྟོབས་ཆེ་
བའི་ཕན་ཡོན།  ཉོན་མོངས་པ་དང་ཉེས་སྤྱོད་འགོག་པ་ལ་སྟོབས་ཆེ་ཚུལ་ཀྭེའུ་ཚང་ལམ་རིམ་དང་ཞལ་ཤེས་སྦྱར།  ཐོག་མར་གལ་ཆེ་བའི་ཕན་ཡོན།  ཆོས་ལ་འཇུག་པར་བསྐུལ་བའི་རྒྱུ་བྱེད།  བར་དུ་གལ་ཆེ་བའི་ཕན་ཡོན།  བར་དུ་ལྕག་
 འདེབས་པ།  ཐ་མར་གལ་ཆེ་བའི་ཕན་ཡོན།  དེ་ལ་བརྟེན་ནས་ཆོས་མཐར་ཕྱིན་པ་རྣམས་མིད་ལ་དང། ཁ་རག་སྒོམ་ཆུང་གི་རྣམ་ཐར་ལྟ་བུ།  འཆི་ཁར་དགའ་བཞིན་སྤྲོ་བཞིན་དུ་འཆི་བའི་ཕན་ཡོན་ནོ། ། ཀློང་རྡོལ་གསུང་དང། སྐྱེས་བུ་དམ་

[007B] པ་རྣམས་གཤེགས་པའི་རྣམ་ཐར་ལྟ་བུ། ཤལ་ཤེས།  གསུམ་པ་འཆི་བ་དྲན་པའི་ཚུལ་དངོས་ལ་གཉིས། འཆི་བ་དགུ་ཕྲུགས་སུ་བསམ་པ་དང། རང་འཆི་བའི་རྣམ་པ་བསྒོམ་པའོ། །དང་པོ་འཆི་བ་དགུ་ཕྲུགས་སུ་བསམ་པ་ལ་
གསུམ། ངེས་པར་འཆི་བར་བསམ་པ། ནམ་འཆི་ངེས་མེད་བསམ་པ། འཆི་བའི་ཚེ་ཆོས་མ་གཏོགས་པ་གཞན་གང་གིས་ཀྱང་མི་ཕན་པར་བསམ་པའོ། །དང་པོ་ངེས་པར་འཆི་བར་བསམ་པ་ལ་གསུམ། འཆི་བདག་
ངེས་པར་འོད་ལ་རྐྱེན་གང་གིས་ཀྱང་བཟློག་ཏུ་མེད་པས་ངེས་པར་འཆི་བ།  ཐུའུ་བཀྭན་གསུང་གི་ལུང་དང། ཆེན་མོ། ཞྭ་དམར། མྱུར་ལམ། ཞལ་ལུང།  ཚེ་ལ་བསྣོན་པ་མེད་ཅིང་འབྲིད་བྱེད་བར་མ་ཆད་དུ་ཡོད་པས་ངེས་པར་འཆི་བ།  ཞྭ་
 དམར། སྤྱོད་འཇུག་ལམ་རིམ་དང་ཞལ་ཤེས།  གསོན་པའི་ཚེ་ཡང་ཆོས་བྱ་ལོང་མེད་པར་ངེས་པར་འཆི་བའོ། ། ཞྭ་དམར་ལམ་རིམ། གུང་ཐང་གསུང་མགུར་གྱི། དམ་ཆོས་བྱེད་རྒྱུ་མ་དྲན་ཉིད་ཤུ་ཐལ། །སོགས།  གཉིས་པ་ནམ་འཆི་ལ་
ངེས་པ་མེད་པ་བསམ་པ་ལ་གསུམ། སྤྱིར་འཛམ་བུ་གླིང་པའི་ཚེ་ལ་ངེས་པ་མེད་པ་དང་སྒོས་སྙིགས་དུས་ཀྱི་ཚེ་ལ་ངེས་པ་མེད་པས་ཀྱང་ནམ་འཆི་ལ་ངེས་པ་མེད་པ།  འཛམ་གླིང་ཚེར་ངེས་མེད་སྐོར་ཞྭ་དམར་ལམ་རིམ་དང་ཞལ་
 ཤེས་སྦྱར།  འཆི་བའི་རྐྱེན་མང་ཞིང་གསོན་པའི་རྐྱེན་ཉུང་བས་ཀྱང་ནམ་འཆི་ལ་ངེས་པ་མེད་པ།  ཞལ་ལུང། མྱུར་ལམ། ཞྭ་དམར།  ལུས་ཆུའི་ཆུ་བུར་ལྟར་ཤིན་ཏུ་ཉམ་ཆུངྦས་ཀྱང་ནམ་འཆི་ལ་ངེས་པ་མེད་པའོ། ། གོང་

[008A]༄༅། ། ལྟར༑  གསུམ་པ་འཆི་བའི་ཚེ་ཆོས་མ་གཏོགས་པ་གཞན་གང་གིས་ཀྱང་མི་ཕན་པར་བསམ་པ་ལ་གསུམ། ནོར་ལོངས་སྤྱོད་ཀྱིས་མི་ཕན་པ།  གོང་ལྟར་ལ། ཞལ་ཤེས་ནི། རྒྱལ་པོ་རྒྱལ་
 གཞིས་བཞག་ནས་འགྲོ། །སོགས་དང། ཟུར་རྒྱན་མཛངས་བླུན་དང་ཚོམས་ཀྱི་ལུང་སོགས།  གཉེན་བཤེས་འཁོར་གཡོག་གིས་ཀྱང་མི་ཕན་པ།  གོང་བཞིན་ཞལ་ལུང། ཞྭ་དམར། མྱུར་ལམ། གཤིན་རྗེའི་གཤེད་མའི་སྐོར་སྤྱོད་འཇུག་
ལུང༑ ལུས་ཀྱིས་ཀྱང་མི་ཕན་པར་བསམ་པའོ། ། སྤྱོད་འཇུག་ལུང་དང། བར་དོ་འཕྲང་སྒྲོལ་གསོལ་འདེབས་དྲན་དགོས།  གཉིས་པ་རང་འཆི་བའི་རྣམ་པ་བསྒོམ་པ།  བར་དོ་འཕྲང་སྒྲོལ་དང། ཆོས་རྒྱན་གསུང། དགེ་བས་འཕངས་པའི་ཚེ་
 དང་བསོད་ནམས་ཟད། །སོགས་དང་ཞྭ་དམར་གྱིས་རྒྱལ་པོ་ལ་གདམས་པའི་མདོ་འགྲེལ་ཚུལ་རྣམས་བསམ།  གཉིས་པ་འཇིག་རྟེན་ཕྱི་མར་ཇི་ལྟར་འགྱུར་བ་འགྲོ་བ་གཉིས་ཀྱི་བདེ་སྡུག་བསམ་པ་ལ། བདེ་འགྲོའི་སྡུག་བསྔལ་བསམ་པ་
དང༑ ངན་འགྲོའི་སྡུག་བསྔལ་བསམ་པ་གཉིས་ལས། དང་པོ་ནི་འོག་ཏུ་འབྱུང་ཞིང། གཉིས་པ་ངན་འགྲོའི་སྡུག་བསྔལ་བསམ་པ་ལ་གསུམ། དམྱལ་བའི་སྡུག་བསྔལ་བསམ་པ། ཡི་དྭགས་ཀྱི་སྡུག་
བསྔལ་བསམ་པ། དུད་འགྲོའི་སྡུག་བསྔལ་བསམ་པའོ། །དང་པོ་དམྱལ་བའི་སྡུག་བསྔལ་བསམ་པ་ལ་བཞི། སེམས་ཅན་དམྱལ་བ་ཆེན་པོའི་སྡུག་བསྔལ་བསམ་པ། ཉེ་འཁོར་བའི་དམལ་བའི་སྡུག་

[008B] གྲང་བའི་དམྱལ་བའི་སྡུག་བསྔལ་བསམ་པ། ཉི་ཚེ་བའི་དམྱལ་བའི་སྡུག་བསྔལ་བསམ་པའོ། ། ཉི་ཚེ་བའི་སྐབས། རྣ་བ་བྱེ་བ་རི། དགེ་འདུན་སྲུང། རྟ་ནག་བླ་མ། གླིང་རས་པ། སྡེ་དགེའི་གཉེར་ཆེན་ཚེ་བརྟན་སོགས་ཀྱི་
 བྱུང་བ།  དང་པོ་སེམས་ཅན་དམྱལ་བ་ཆེན་པོའམ་ཚ་དམྱལ་གྱི་སྡུག་བསྔལ་བསམ་པ་ལ་བརྒྱད། ཡང་སོས། ཐིག་ནག་བསྡུས་འཇོམས། ངུ་འབོད། ངུ་འབོད་ཆེན་པོ། ཚ་བ། རབ་ཏུ་ཚ་བ། མནར་མེད་ཀྱི་སྡུག་
བསྔལ་བསམ་པའོ། ། འདི་བརྒྱད་སྐབས་ལམ་རིམ་ཆེན་མོ། ལྔ་པཎ་དགོངས་རྒྱན། ཞྭ་དམར་ལམ་རིམ། སྐུ་ཚབ་ལམ་རིམ། དྲན་པ་ཉེར་གཞག་སོག་པོའི་དམྱལ་བའི་དཔེ་རིས།  གཉིས་པ་ཉེ་འཁོར་བའི་དམྱལ་བའི་སྡུག་བསྔལ་བསམ་
པ་ལ་བཞི། མེ་མ་མུར་གྱི་འོབས། རོ་མྱགས་ཀྱི་འདམ། སྤུ་གྲིས་གཏམས་པའི་ཐང། རལ་གྲིའི་ལོ་མའི་ནགས་ཚལ། ཤལ་མ་ལི་ཡི་རི། ལས་ཀྱི་ཆུ་ཀླུང་རབས་མེད་དོ། །གསུམ་པ་གྲང་བའི་དམྱལ་བའི་སྡུག་
བསྔལ་བསམ་པ་ལ་བརྒྱད། ཆུ་བུར་ཅན། ཆུ་བུར་རྡོལ་བ། ཨ་ཆུ་ཟེར་བ། ཀྱི་ཧུད་ཟེར་བ། སོ་ཐམ་ཐམ་པ། ཨུཏྤལ་ལྟར་གས་པ། པདྨ་ལྟར་གས་པའི་ཁྱད་པར། པདྨ་ལྟར་གས་པ་ཆེན་པོའི་ཁྱད་པར་རོ། ། ཉེ་
 འཁོར་བ་དང་གྲང་དམྱལ་གོང་ལྟར།  གཉིས་པ་ཡི་དྭགས་ཀྱི་སྡུག་བསྔལ་བསམ་པ་ལ་གཉིས། སྤྱིའི་སྡུག་བསྔལ་བསམ་པ་དང། སོ་སོའི་སྡུག་བསྔལ་བསམ་པའོ། །དང་པོ་སྤྱིའི་སྡུག་བསྔལ་བསམ་པ་ལ་

[009A]༄༅། །

[000]

[010A]༄༅། ། སྐབས་བརྒྱད་པ། དངུལ་ཆུའི་མཚན་དཔེའི་རྣམ་བཤད།  གསུང་གི་ཡོན་ཏན།  ལམ་རིམ་ལྔ་དང། བསྟོད་སྤྲིན་རྒྱ་མཚོའི་འགྲེལ་པ་བསྐལ་བཟང་གསུང།  ཐུགས་ཀྱི་ཡོན་ཏན། འཕྲིན་ལས་ཀྱི་ཡོན་ཏན་ནོ། ། རྒྱུད་
 བླ་མའི་དཔེ་དགུ་སོགས། ཀྭེའུ་ཚང་ལམ་རིམ་དུའང་གསལ།  གསུམ་པ་ཐུགས་ཀྱི་ཡོན་ཏན་ལ་གཉིས། མཁྱེན་པའི་ཡོན་ཏན་དང། བརྩེ་བའི་ཡོན་ཏན་ནོ། ། འདི་གཉིས་སྐབས་ལམ་རིམ་ལྔ་དང། ཟག་མེད་ཡེ་ཤེས་ཀྱི་སྡེ་ཚན་ཉེར་གཅིག་རྒྱན་གྱི་
 སྐབས་བརྒྱད་པ་ལྟར། གསུམ་པ་དགེ་འདུན་གྱི་ཡོན་ཏན་སྐབས། ཉན་རང་གི་ཡོན་ཏན་རྒྱས་པར་ཞྭ་དམར་ལམ་རིམ་དུ་གསུངས།  གཉིས་པ་ཁྱད་པར་ཤེས་པའི་སྒོ་ནས་སྐྱབས་སུ་འགྲོ་བ་ལ་དྲུག་མཚན་ཉིད་ལས་གྱུར་པའི་ཁྱད་པར་
འཕྲིན་ལས་ཀྱི་ཁྱད་པར། མོས་པའི་ཁྱད་པར། སྒྲུབ་པའི་ཁྱད་པར། རྗེས་དྲན་གྱི་ཁྱད་པར། བསོད་ནམས་འཕེལ་བ་ལས་གྱུར་པའི་ཁྱད་པར་རོ། །གསུམ་པ་ཁས་བླངས་པའི་སྒོ་ནས་སྐྱབས་སུ་འགྲོ་བ་ལ་གསུམ་
སངས་རྒྱས་ལ་སྐྱབས་སྟོན་པ་པོ། ཆོས་ལ་སྐྱབས་དངོས། དགེ་འདུན་ལ་སྐྱབས་སྒྲུབ་པའི་ཟླ་གྲོགས་སུ་བཟུང་བའོ། །བཞི་པ་སྐྱབས་སུ་སོང་བའི་ཕན་ཡོན་ལ་བརྒྱད། ནང་པ་སངས་རྒྱས་པར་ཚུད་པ། སྡོམ་པ་ཐམས་
ཅད་ཀྱི་རྟེན་བྱེད་པ། སྔོན་བསགས་པའི་ལས་ཀྱི་སྒྲིབ་པ་རྣམས་ཟད་པར་འགྱུར་བ། བསོད་ནམས་ཀྱི་ཚོགས་རྒྱ་ཆེན་པོ་བདེ་བླག་ཏུ་སོག་པ། མི་དང་མི་མིན་གྱི་གནོད་པས་མི་ཚུགས་པ། ངན་སོང་དུ་མི་ལྟུང་བ་

[010B] མྱུར་དུ་འཚང་རྒྱ་བའོ། །ལྔ་པ་སྐྱབས་སུ་སོང་བའི་བསླབ་བྱ་ལ་གཉིས། སོ་སོའི་བསླབ་བྱ་དང། ཐུན་མོང་གི་བསླབ་བྱའོ། །དང་པོ་སོ་སོའི་བསླབ་བྱ་ལ་གཉིས། དགག་པའི་
བསླབ་བྱ་དང། སྒྲུབ་པའི་བསླབ་བྱའོ། །གཉིས་པ་ཐུན་མོང་གི་བསླབ་བྱ་ལ་དྲུག་དཀོན་མཆོག་གསུམ་གྱི་ཁྱད་པར་དང་ཡོན་ཏན་རྗེས་སུ་དྲན་པས་ཡང་དང་ཡང་དུ་སྐྱབས་སུ་འགྲོ་བ། བཀའ་དྲིན་ཆེན་པོ་རྗེས་སུ་དྲན་
པའི་སྒོ་ནས་ཅི་ཟ་ཅི་འཐུང་གི་ཕུད་ཀྱིས་མཆོད་པ། གཞན་སྐྱབས་འགྲོ་ལ་འགོད་པ། ཕན་ཡོན་དྲན་པའི་སྒོ་ནས་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་བ། བྱ་བ་གང་བྱེད་ཀྱང་དཀོན་མཆོག་ལ་བློ་
བཀལ་ནས་བྱེད་པ། དཀོན་མཆོག་གསུམ་སྲོག་གམ་ཐ་ན་བཞད་གད་ཀྱི་ཕྱིར་ཡང་མི་སྤང་བའོ། ། ནང་པར་ཚུད་པ་སོགས་ཕན་ཡོན་དང་བསླབ་བྱ་ལམ་རིམ་ལྔ་གུང་བསྒྲིག་དེའི་ཐོག་འཁོན་སྟོན་དང། འོན་རྒྱལ་སྲས་ཀྱི་གསུང་སྐྱབས་ཁྲིད་
 ནས་ཟུར་བརྒྱན།  གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ལ་གསུམ། ལས་འབྲས་སྤྱིར་བསམ་པ་དང། བྱེ་བྲག་ཏུ་བསམ་པ། བསམས་ནས་འཇུག་ལྡོག་བྱ་བའི་ཚུལ་ལོ། །
དང་པོ་ལ་གཉིས། སྤྱིར་བསམ་པ་དངོས་དང། སོ་སོར་ཕྱེ་སྟེ་བསམ་པའོ། །དང་པོ་ལ་བཞི། ལས་ངེས་པའི་ཚུལ།  ལམ་རིམ་ལྔ་གུང་བསྒྲིགས་པའི་ཐོག་འདུལ་བ་ལུང་ལས་གསུངས་པའི་དགེ་སློང་ཆོས་གོས་འཚོད་པ། བུ་མོ་ས་

[011A]༄༅། ། ག་མ༑ སྙན་པ་བཟང་ལྡན། གྲོང་ཁྱེར་སྒྲ་སྒྲོགས་ཆར་གྱིས་ནོན་པ་སོགས།  ལས་འཕེལ་ཆེ་བ།  ལམ་རིམ་ལྔའི་ཐོག་འདུལ་བ་ལུང་ལས་གསུངས་པའི་ཤེད་བུ་སེར་སྐྱ་དང། སྒམ་པོ། དགེ་ཚུལ་ཀྱུན་ཏེ། གཞན་ཡང་
 མཛངས་བླུན་ལས་ཁྱེའུ་གསེར་དབྱིག་སེར་ལྷ། དགེ་སློང་མ་དཀར་མོ་སོགས་དང། རྒྱ་ནག་ཆོས་འབྱུང་ལས་སྤྲུལ་དཔེའི་བསྟན་བཅོས། ང་ལས་ནུའི་རྟོགས་བརྗོད་སོགས།  ལས་མ་བྱས་པ་དང་མི་འཕྲད་པ། ལས་བྱས་པ་ཆུད་མི་
ཟ་བའོ། ། འདི་གཉིས་ལམ་རིམ་ལྔ་དང། འདུལ་བ་ལུང་ལས་བཙུན་མོ་སྔོ་སངས་མའི་བྲན་མོ། སྒྲ་སྒྲོག་གི་བློན་པོ་གཉིས་ཀྱི་ལོ་རྒྱུས་སོགས། རྒྱལ་པོ་འཕགས་སྐྱེས་པོས་ཤཱཀྱར་དམག་བྱུང་ཚུལ། རྒྱ་ནག་ཆོས་འབྱུང་ལས། ཕོལ་མིག་གི་ལོ་རྒྱུས།།
 ལས་ཀྱི་ཚུལ་བཞི་པོ་འདི་རྣམས་འདུལ་བ་ལུང་དང། མདོ་སྡེ་ལས་བརྒྱ་པ་དང་རྟོགས་བརྗོད་བརྒྱ་པར་གསལ།  གཉིས་པ་སོ་སོར་ཕྱེ་སྟེ་བསམ་པ་ལ་བཞི། ནག་པོའི་ལས་འབྲས་བསམ་པ། དཀར་པོའི་ལས་འབྲས་བསམ་པ་
ཞར་ལ་སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པ། ལས་ཀྱི་རྣམ་དབྱེ་གཞན་བསྟན་པའོ། །དང་པོ་ལ་གསུམ། ནག་པོའི་ལས་ལམ་དངོས་དང། ལྕི་ཡང་གི་ཁྱད་པར། དེ་དག་གི་འབྲས་བུ་བསྟན་པའོ། །
དང་པོ་ནག་པོའི་ལས་ལམ་དངོས་ལ་བཅུ། སྲོག་གཅོད་པ། མ་བྱིན་པར་ལེན་པ། འདོད་པས་ལོག་པར་གཡེམ་པ། རྫུན་དུ་སྨྲ་བ། ཕྲ་མ། ཚིག་རྩུབ། ངག་ཀྱལ། བརྣབ་སེམས། གནོད་སེམས། ལོག་

[011B] ༑ ནག་པོའི་ལས་ལམ་བཅུ་ལམ་རིམ་ལྔར་གསལ་ཞིང། སྲོག་གཅོད་ཀྱི་ཉེས་དམིགས་སྐབས་བཙུན་པ་དང་ར་ལུག་གླང་གསུམ་གྱི་འབེལ་གཏམ།  གཉིས་པ་ལྕི་ཡང་གི་ཁྱད་པར་ལ་དྲུག་ངོ་བོའི་སྒོ་ནས་ལྕི་བ། གཞིའི་སྒོ་ནས་ལྕི་བ། བསམ་པས་
ལྕི་བ༑ སྦྱོར་བས་ལྕི་བ། དུས་རྟག་ཏུ་བྱེད་པས་ལྕི་བ། གཉེན་པོ་མེད་པས་ལྕི་བའོ། ། འདི་རྣམས་ཞྭ་དམར་ལམ་རིམ།  གསུམ་པ་དེ་དག་གི་འབྲས་བུ་བསྟན་པ་ལ་གསུམ། རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་
བུ༑ བདག་པོའམ་དབང་གི་འབྲས་བུའོ། །གཉིས་པ་རྒྱུ་མཐུན་གྱི་འབྲས་བུ་ལ་གཉིས། མྱོང་བ་རྒྱུ་མཐུན་དང། བྱེད་པ་རྒྱུ་མཐུན་ནོ། ། རྣམ་སྨིན། རྒྱུ་མཐུན། བདག་འབྲས་གསུམ་ལམ་རིམ་ལྔར་གསལ།  གཉིས་པ་དཀར་
པོའི་ལས་འབྲས་བསམ་པ་ལ་གཉིས། དཀར་པོའི་ལས་ལམ་དངོས་དང། དེ་དག་གི་འབྲས་བུ་བསྟན་པའོ། །འདི་ལ་གསུམ། རྣམ་སྨིན། རྒྱུ་མཐུན། བདག་པོའི་འབྲས་བུའོ། ། དཀར་པོའི་ལམ་ལམ་དངོས་དང་
 འབྲས་བུ་ཡང་ལམ་རིམ་ལྔ་ལྟར།  གསུམ་པ་ཞར་ལ་སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པ་ལ་བཞི། ཞིང་གི་སྒོ་ནས་སྟོབས་ཆེ་བ། རྟེན་གྱི་སྒོ་ནས་སྟོབས་ཆེ་བ། དངོས་པོའམ་ངོ་བོའི་སྒོ་ནས་སྟོབས་ཆེ་བ། བསམ་
པའི་སྒོ་ནས་སྟོབས་ཆེ་བའོ། ། འདི་རྣམས་ཀྱང་ལམ་རིམ་ལྔ།  བཞི་ལ་ལས་ཀྱི་རྣམ་དབྱེ་གཞན་བསྟན་པ་ལ་གཉིས། འཕེན་རྫོགས་ཀྱི་དབྱེ་བ་དང། མྱོང་བར་ངེས་པ་དང་མ་ངེས་པའི་ལས་སོ། །གཉིས་པ་ལས་འབྲས་བྱེ་བྲག་ཏུ་

[012A]༄༅། །བསམ་པ་ལ་གསུམ། རྣམ་སྨིན་གྱི་ཡོན་ཏན་ངོས་གཟུང་བ། དེ་དག་གི་བྱེད་ལས། དེའི་རྒྱུ་བསྒྲུབ་པའོ། །དང་པོ་རྣམ་སྨིན་གྱི་ཡོན་ཏན་ངོས་གཟུང་བ་ལ་བརྒྱད། ཚེ་རིང་བ། གཟུགས་
བཟང་བ། རིགས་མཐོ་བ། དབང་ཕྱུག་ཕུན་སུམ་ཚོགས་པ། ཚིག་བཙུན་པ། དབང་ཆེ་བ། སྐྱེས་པ་ཉིད་ཡིན་པ། ལུས་སེམས་སྟོབས་དང་ལྡན་པའོ། །གསུམ་པ་དེའི་རྒྱུ་བསྒྲུབ་པ་ལ་བརྒྱད། གཞན་གྱི་སྲོག་སྐྱོབ་
པ༑ རྟེན་ལ་མར་མེ་སོགས་འབུལ་བ། གཞན་ལ་བྲན་ལྟར་གུས་པ། སྦྱིན་པ་ལ་བརྩོན་པ། ངག་བག་དང་ལྡན་པ། རང་ལ་ཡོན་ཏན་སྣ་ཚོགས་འབྱུང་བར་སྨོན་ལམ་འདེབས་པ། བུད་མེད་ལ་ཉེས་དམིགས་སུ་བལྟ་
པ༑ གཞན་གྱིས་མི་ནུས་པའི་ལས་སྟོབས་ཆེན་བསྒྲུབ་ཏུ་རུང་བ་རྣམས་རང་གིས་བསྒྲུབ་པའོ། ། རྣམ་སྨིན་གྱི་ཡོན་ཏན། བྱེད་ལས། རྒྱུ་སྟེ་གསུམ་ག་ལམ་རིམ་ལྔ་ལྟར།  གསུམ་པ་བསམས་ནས་འཇུག་ལྡོག་བྱ་བའི་ཚུལ་ལ་
གཉིས། སྤྱིར་བསྟན་པ་དང། ཁྱད་པར་དུ་སྟོབས་བཞིས་སྦྱོང་བའི་ཚུལ་ལོ། །འདི་ལ་བཞི། རྣམ་པར་སུན་འབྱིན་པའི་སྟོབས། གཉེན་པོ་ཀུན་ཏུ་སྤྱོད་པའི་སྟོབས། ཉེས་པ་ལས་སླར་ལྡོག་པའི་སྟོབས། རྟེན་གྱི་
སྟོབས་སོ། །གཉིས་པ་གཉེན་པོ་ཀུན་ཏུ་སྤྱོད་པའི་སྟོབས་ལ་དྲུག་མདོ་སྡེ་ཟབ་མོ་ལ་བརྟེན་པ། སྟོང་ཉིད་ལ་བརྟེན་པ། གཟུངས་སྔགས་ལ་བརྟེན་པ། སྐུ་གཟུགས་ལ་བརྟེན་པ། མཆོད་པ་ལ་བརྟེན་པ། མཚན་ལ་

[012B] །དེ་ཡན་གྱིས་སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་བར་བློ་སྦྱོང་ཚུལ་གྱི་ས་བཅད་བཤད་ཟིན་ཏོ།།    ༈    །།གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པར་བློ་སྦྱང་བ་ལ་གཉིས། ཐར་པ་དོན་
དུ་གཉེར་བའི་བློ་བསྐྱེད་པ་དང། ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པའོ། །དང་པོ་ལ་གཉིས། སྡུག་བདེན་བདེན་བཞིའི་ཐོག་མར་གསུངས་པའི་དགོངས་པ་བསྟན་པ་དང། སྡུག་བསྔལ་བསྒོམ་པ་དངོས་སོ།།
འདི་ལ་གཉིས། འཁོར་བ་སྤྱིའི་སྡུག་བསྔལ་བསམ་པ་དང། སོ་སོའི་སྡུག་བསྔལ་བསམ་པ་མཇུག་སྡུད་དང་བཅས་པའོ། །དང་པོ་ལ་དྲུག་ངེས་པ་མེད་པའི་ཉེས་པ།  ལམ་རིམ་ལྔ།  ངོམས་པ་མེད་པའི་ཉེས་པ།  ལམ་རིམ་ལྔ་དང།།
 ང་ཡས་ནུའི་ལོ་རྒྱུས།  ལུས་ཡང་ནས་ཡང་དུ་འདོར་བའི་ཉེས་པ།  ལམ་རིམ་ལྔ།  ཡང་ཡང་ཉིང་མཚམས་སྦྱོར་བའི་ཉེས་པ། ཡང་ཡང་མཐོ་དམན་དུ་འགྱུར་བའི་ཉེས་པ།  སོགས་ལམ་རིམ་ལྔ་དང་རྒྱལ་དབང་བསྐལ་བཟང་གསུང་འཕགས་བསྟོད།།
གྲོགས་མེད་པའི་ཉེས་པ་བསམ་པའོ། ། གོང་ལྟར།  གཉིས་པ་སོ་སོའི་སྡུག་བསྔལ་བསམ་པ་ལ་གཉིས། ངན་འགྲོའི་སྡུག་བསྔལ་བསམ་པ་དང། བདེ་འགྲོའི་སྡུག་བསྔལ་བསམ་པའོ། །དང་པོ་ངན་འགྲོའི་སྡུག་བསྔལ་བསམ་པ་
ནི་གོང་དུ་སོང་ཟིན་ཅིང། གཉིས་པ་བདེ་འགྲོའི་སྡུག་བསྔལ་བསམ་པ་ལ་གསུམ། མིའི་སྡུག་བསྔལ་བསམ་པ། ལྷ་མ་ཡིན་གྱི་སྡུག་བསྔལ་བསམ་པ། ལྷའི་སྡུག་བསྔལ་བསམ་པའོ། ། ལྷ་དང་ལྷ་མིན་གྱི་སྡུག་བསྔལ་བསམ་པའི་

[013A]༄༅། ། སྐབས་ལམ་རིམ་ལྔ་དང། མདོ་སྡེ་དྲན་པ་ཉེར་གཞག་ཏུ་གསལ།  དང་པོ་ལ་བདུན། སྐྱེ་བའི་སྡུག་བསྔལ།  ལམ་རིམ་ལྔ་དང། དགའ་བོ་མངལ་འཇུག་གི་མདོ།  རྒ་བའི་སྡུག་བསྔལ།  ལམ་རིམ་ལྔ་དང། ཉམས་མྱོང་
 རྒན་པོའི་འབེལ་གཏམ།  ན་བའི་སྡུག་བསྔལ།  ལམ་རིམ་ལྔ།  འཆི་བའི་སྡུག་བསྔལ།  ལམ་རིམ་ལྔ་དང། འཆི་བའི་རྣམ་པ་སྔར་མི་རྟག་པའི་སྐབས་བསམ་པ་ལྟར་དང། བར་དོ་འཕྲང་སྒྲོལ། སྐྱབས་ཐུགས་རྗེ་མའི་ལུང།  གཉེན་སྡུག་པ་དང་བྲལ་བའི་
སྡུག་བསྔལ། དག་མི་སྡུག་པ་དང་ཕྲད་པའི་སྡུག་བསྔལ། འདོད་པའི་དངོས་པོ་བཙལ་ཀྱང་མི་རྙེད་པའི་བཀྲེས་སྐོམ་ཚོལ་ཁྲོ་སོགས་ཀྱི་སྡུག་བསྔལ་བསམ་པ།  རྣམས་ལམ་རིམ་ལྔ།  མདོར་ན་རིགས་དྲུག་གང་དུ་སྐྱེས་ཀྱང་སྡུག་
བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱིས་བར་མཚམས་མེད་པར་མནར་ཚུལ་བསམས་པས་མཇུག་བསྡུ་བའོ། །གཉིས་པ་ཐར་པར་བགྲོད་པའི་ལམ་གྱི་རང་
བཞིན་གཏན་ལ་དབབ་པ་ལ་གཉིས། ཀུན་འབྱུང་འཁོར་བའི་འཇུག་རིམ་བསམ་པ་དང། ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པ་དངོས་སོ། །དང་པོ་ལ་གསུམ། ཉོན་མོངས་པའི་སྐྱེ་ཚུལ། དེས་ལས་
གསོག་ཚུལ། འཆི་འཕོ་བ་དང་ཉིང་མཚམས་སྦྱོར་བའི་ཚུལ་ལོ། །དང་པོ་ཉོན་མོངས་པའི་སྐྱེ་ཚུལ་ལ་བཞི། ཉོན་མོངས་ངོས་གཟུང་བ། དེ་ཇི་ལྟར་སྐྱེ་བའི་རིམ་པ། ཉོན་མོངས་པའི་རྒྱུ། ཉོན་མོངས་པའི་ཉེས་དམིགས་སོ། ། ཉེས་

[013B] དམིགས་སྐབས་མདོ་སྡེ་རྒྱན་དང། སྤྱོད་འཇུག་  དང་པོ་ཉོན་མོངས་པ་ངོས་གཟུང་བ་ལ་གཉིས། རྩ་བའི་ཉོན་མོངས་པ་དང། ཉེ་བའི་ཉོན་མོངས་པའོ། །དང་པོ་ལ་དྲུག་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་ཉོན་མོངས་
ཅན༑ ལྟ་བ་ཉོན་མོངས་ཅན་རྣམས་སོ། །དྲུག་པ་ལྟ་བ་ཉོན་མོངས་ཅན་ལ་ལྔ། འཇིག་ལྟ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་དང་བརྟུལ་ཞུགས་མཆོག་འཛིན། ལོག་ལྟའོ། ། ཉོན་མོངས་ངོས་གཟུང་ལ། ཆེན་མོ། ཞལ་
 ལུང༑ ཞྭ་དམར་ལམ་རིམ་གསུམ། ཉམས་ཁྲིད་རྒྱས་པའི་སྐབས། བར་འདིར་ལམ་རིམ་ཆེན་མོ་དང། འཇམ་དཔལ་ཞལ་ལུང་ནས་བསྟན་པ་ལྟར།  རྟེན་འབྲེལ་བཅུ་གཉིས་ཀྱི་སྒོ་ནས་འཁོར་བའི་སྡུག་བསྔལ་བས་མཚུལ་ གསུངས་པས།  འདི་ལ་བཞི་
ཡན་ལག་གི་དབྱེ་བ། ཡན་ལག་གི་བསྡུ་བ། ཚེ་དུ་ལ་རྫོགས་པ། དེ་དག་གི་དོན་བསྡུ་བའོ། །དང་པོ་ལ་བཅུ་གཉིས། མ་རིག་པ། འདུ་བྱེད། རྣམ་པར་ཤེས་པ། མིང་གཟུགས། སྐྱེ་མཆེད། རེག་པ། ཚོར་བ། སྲེད་པ། ལེན་པ། སྲིད་པ་
སྐྱེ་བ། རྒ་ཤིའོ། །གསུམ་པ་ཉོན་མོངས་པའི་རྒྱུ་ལ་དྲུག་རྟེན། དམིགས་པ། འདུ་འཛི། བཤད་པ། གོམས་པ། ཡིད་ལ་བྱེད་པའོ། །གཉིས་པ་དེས་ལས་གསོག་ཚུལ་ལ་གསུམ། བསོད་ནམས་མ་ཡིན་པའི་ལས་དང། བསོད་ནམས་ཀྱི་ལས་
དང༑ མི་གཡོ་བའི་ལས་སོ། །གསུམ་པ་འཆི་འཕོ་བ་དང་ཉིང་མཚམས་སྦྱོར་བའི་ཚུལ་ལ་གསུམ། འཆི་བ་ཇི་ལྟར་འབྱུང་ཚུལ། ཤི་ནས་བར་དོ་འགྲུབ་ལུགས། དེས་སྐྱེ་སྲིད་དུ་ཉིང་མཚམས་སྦྱོར་བའི་ཚུལ་ལོ། ། འདི་གསུམ་སྐབས་ཆེན་མོ། ཞལ་

[014A]༄༅། ། ལུང༑ ཞྭ་དམར། གཉིས་པ་ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པ་དངོས་ལ་གཉིས། རྟེན་ཇི་ལྟ་བུ་ཞིག་གིས་འཁོར་བ་ལྡོག་པ་དང།  ལམ་རིམ་གསུམ།  ལམ་ཇི་འདྲ་བ་ཞིག་
བསྒོམས་པས་འཁོར་བ་ལྡོག་པའོ། ། ལམ་རིམ་ལྔ་དང། ཚུལ་ཁྲིམས་བསྲུང་བའི་ཕན་ཡོན། མ་བསྲུངས་བའི་ཉེས་དམིགས། བསྲུང་ཚུལ་སོགས་འདུལ་བའི་གཞུང་དུ་གསལ།  དེས་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་
ཚུལ་གྱི་ས་བཅད་བཤད་ཟིན་ཏོ།།    ༈    །།གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་ལ་གསུམ། ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་བསྟན་པ་ཕན་ཡོན་དང་བཅས་པ། བྱང་ཆུབ་ཏུ་
སེམས་བསྐྱེད་པའི་ཚུལ། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ལ་བཅུ། ཐེག་ཆེན་གྱི་འཇུག་སྒོ་སེམས་བསྐྱེད་ཁོ་ནར་བསྟན་པ།  ལམ་རིམ་ཆེན་མོ་དང། བློ་སྦྱོང་བློ་བཟང་དགོངས་རྒྱན།  རྒྱལ་བའི་སྲས་
ཞེས་བྱ་བའི་མིང་ཐོབ་པ། ཉན་རང་རིགས་ཀྱི་སྒོ་ནས་ཟིལ་གྱིས་གནོན་པ། མཆོད་པའི་ཞིང་མཆོག་ཏུ་འགྱུར་བ། ཚོགས་བདེ་བླག་ཏུ་རྫོགས་པ། སྡིག་སྒྲིབ་མྱུར་དུ་སྦྱང་བ། ཅི་བསམ་པ་འགྲུབ་པ། གནོད་པ་དང་
བར་ཆད་ཀྱིས་མི་ཚུགས་པ། ས་ལམ་ཐམས་ཅད་མྱུར་དུ་རྫོགས་པ། འགྲོ་བའི་བདེ་སྐྱིད་མ་ལུས་པ་འབྱུང་བའི་ཞིང་སར་འགྱུར་བའོ། ། ཕན་ཡོན་ཕྱི་མ་དགུའི་སྐབས་སུ། སྤྱོད་འཇུག་དང། བློ་སྦྱོང་བློ་བཟང་དགོངས་རྒྱན་ཐོག་ཞལ་ཤེས་

[014B] བསྣན་པ།  གཉིས་པ་བྱང་ཆུབ་ཏུ་སེམས་བསྐྱེད་པའི་ཚུལ་ལ་གཉིས། བྱང་ཆུབ་ཀྱི་སེམས་སྦྱོང་བའི་རིམ་པ་དངོས་དང། སེམས་བསྐྱེད་ཆོ་གས་གཟུང་བའི་ཚུལ་ལོ། །དང་པོ་ལ་གསུམ། རྒྱུ་འབྲས་མན་ངག་བདུན་གྱི་སྒོ་ནས་
བློ་སྦྱོང་ཚུལ་དང། བདག་གཞན་མཉམ་བརྗེའི་སྒོ་ནས་བློ་སྦྱོང་ཚུལ། དེ་གཉིས་གཅིག་ཏུ་དྲིལ་ཏེ་སྐྱོང་ཚུལ་ལོ། །དང་པོ་ལ་བརྒྱད། ཚད་མེད་བཏང་སྙོམས་དང།  བདེ་མྱུར་དང། ཆེན་མོ། ལྔ་པཎ། ཞྭ་དམར། ཀྭེའུ་ཚང་ལམ་རིམ།།
མར་ཤེས།  ཞལ་ཤེས་དང། ལམ་རིམ་ལྔ།  དྲིན་དྲན། དྲིན་གཟོ། ཡིད་འོང་གི་བྱམས་པ།  གསུམ་ལམ་རིམ་ལྔ།  སྙིང་རྗེ།  ལམ་རིན་ལྔ་དང། དབུ་མ་འཇུག་པ། སྤྱོད་འཇུག་བདེ་བ་དང་ལྡན་འདོད་ཀྱི་བྱམས་པར། ལམ་རིམ་ལྔ་དང། དབུ་མ་རིན་ཕྲེང།  ལྷག་བསམ། སེམས་
སྐྱེད་དངོས་བསྒོམ་པའོ། ། འདི་གཉིས་སྐབས་ལམ་རིམ་ལྔ།  གཉིས་པ་བདག་གཞན་མཉམ་བརྗེའི་སྒོ་ནས་བློ་སྦྱོང་ཚུལ་ལ་ལྔ། བདག་གཞན་མཉམ་པ།  བློ་སྦྱོང་བློ་བཟང་དགོངས་རྒྱན་དང། བདུད་རྩིའི་སྙིང་པོ། ལེགས་བཤད་ཀུན་
 འདུས། སྙན་བརྒྱུད་ཆེན་མོ། །བླ་མཆོད་བཅས།  རང་གཅེས་འཛིན་གྱི་སྐྱོན་སྒོ་དུ་མ་ནས་བསམ་པ། གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་བསམ་པ་དང་གཙོས་པར་འཛིན་འོས་པའི་རྒྱུ་མཚན།  འདིའི་སྐྱོན་ཡོན་བསམ་པ་ལ། བློ་
 སྦྱོང་བཞི། སྤྱོད་འཇུག་བླ་མཆོད། རྒྱལ་པོ་ཟླ་འོད། དཔལ་གྱི་སྡེ། སྙིང་སྟོབས་ཆེན་པོ། དེད་དཔོན་མཛའ་བོའི་བུ་མོ། རུས་སྦལ་གྱི་གཙོ་བོ། དམྱལ་བའི་ཤིང་རྟ་འདྲེན་པའི་གྱད། བློ་སྦྱོང་མཚོན་འཁོར། ཚིགས་བརྒྱད།  བདག་གཞན་བརྗེ་བའི་བསམ་པ་དངོས།  སྤྱོད་འཇུག་བློ་

[015A]༄༅། ། སྦྱོང་བཞི། ལམ་རིམ་ལྔ། བླ་མཆོད་བཅས།  དེ་ལ་བརྟེན་ནས་གཏོང་ལེན་བསྒོམ་ཚུལ་ལོ། ། སྤྱོད་འཇུག་བློ་སྦྱོང་བཞི། ལམ་རིམ་ལྔ། སྤྱོད་འཇུག་སྨོན་ལམ་བཏོན་པ་དང་སྦྲགས་པ་སོགས་ཞལ་ཤེས་ཀྱང་ཡོད།  གསུམ་པ་དེ་གཉིས་
གཅིག་ཏུ་དྲིལ་ཏེ་སྐྱོང་ཚུལ་ལ་བཅུ་གསུམ། བཏང་སྙོམས། མར་ཤེས། དྲིན་དྲན། དྲིན་གཟོ། བདག་གཞན་མཉམ་པ། རང་གཅེས་འཛིན་གྱི་སྐྱོན་སྒོ་དུ་མ་ནས་བསམ་པ། གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་
བསམ་པ། གཞན་གཅེས་པར་འཛིན་འོས་པའི་རྒྱུ་མཚན། བདག་གཞན་བརྗེ་བ་དངོས། སྙིང་རྗེའི་དམིགས་པ་རྩལ་དུ་བཏོན་ནས་ལེན་པ། བྱམས་པའི་དམིགས་པ་རྩལ་དུ་བཏོན་ནས་གཏོང་བ། ལྷག་བསམ། སེམས་
བསྐྱེད་དངོས་བཅས་ཀྱི་སྐྱོང་ཚུལ་ལོ། །གཉིས་པ་སེམས་བསྐྱེད་ཆོ་གས་གཟུང་བའི་ཚུལ་ལ་གཉིས། སྡོམ་པ་མ་ཐོབ་པ་ཐོབ་པར་བྱེད་པ། ཐོབ་པ་མི་ཉམས་པར་བསྲུང་བའི་ཚུལ་ལོ། ། འདི་གཉིས་ལ། ཆེན་མོ་དང། ཞལ་ལུང།།
 བྱང་སའི་ཚུལ་ཁྲིམས་ལེའུ་རྣམ་བཤད། ཞལ་ཤེས་ཀྱང་མང།  གསུམ་པ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཚུལ་ལ་གསུམ། ཐུན་མོང་བ་རྒྱལ་སྲས་ཀྱི་སྤྱོད་པ་སྤྱི་ལ་སློབ་ཚུལ་དང། ཁྱད་པར་དུ་ཕར་ཕྱིན་ཐ་མ་
གཉིས་ལ་སློབ་ཚུལ། ཐུན་མོང་མ་ཡིན་པ་རྡོ་རྗེའི་ཐེག་པ་ལ་སློབ་ཚུལ་ལོ། །དང་པོ་ལ་གཉིས། རང་རྒྱུད་སྨིན་པར་བྱེད་པ་ཕར་ཕྱིན་དྲུག་ལ་སློབ་ཚུལ་དང། གཞན་རྒྱུད་སྨིན་པར་བྱེད་པ་བསྡུ་བའི་དངོས་པོ་བཞི་ལ་སློབ་ཚུལ་

[015B] ༑དང་པོ་ལ་དྲུག་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན། ཤེས་རབ་ལ་སློབ་ཚུལ་ལོ། །དང་པོ་སྦྱིན་པ་ལ་གསུམ། ཆོས་ཀྱི་སྦྱིན་པ། མི་འཇིགས་པའི་སྦྱིན་པ། ཟང་ཟིང་གི་སྦྱིན་པའོ། ། སྦྱིན་
 པ་ལ་སློབ་ཚུལ་ལམ་རིམ་ལྔ། བསླབ་བཏུས། སྐུ་ཚབ་ལམ་རིམ། འཇུག་པ། སྤྱོད་འཇུག་  །གཉིས་པ་ཚུལ་ཁྲིམས་ལ་གསུམ། ཉེས་སྤྱོད་སྡོམ་པའི་ཚུལ་ཁྲིམས། དགེ་བའི་ཆོས་སྡུད་པའི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་
ཁྲིམས་སོ། །གསུམ་པ་བཟོད་པ་ གོང་བཞིན།  ལ་གསུམ། གནོད་བྱེད་ལ་ཇི་མི་སྙམ་པའི་བཟོད་པ། སྡུག་བསྔལ་དང་དུ་ལེན་པའི་བཟོད་པ། ཆོས་ལ་ངེས་སེམས་ཀྱི་བཟོད་པའོ། ། འདི་སུམ་ལ། ཆེན་མོ། ཞལ་ལུང་དང་ལྷོ་རྒྱུད།།
 སྤྱོད་འཇུག་བཟོད་པའི་ལེའུ།  བཞི་པ་བརྩོན་འགྲུས་ལ། གོ་ཆའི་བརྩོན་འགྲུས། དགེ་བ་ཆོས་སྡུད་ཀྱི་བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུས་གསུམ་ལ་སློབ་པ་དང། བརྩོན་འགྲུས་ཀྱི་མི་མཐུན་ཕྱོགས་སྒྱིད་ལུག་པའི་
ལེ་ལོ། ཞུམ་པའི་ལེ་ལོ། བྱ་བ་ངན་ཞེན་གྱི་ལེ་ལོ་གསུམ་སྤང་བའོ། ། བརྩོན་འགྲུས་སྐབས་ལམ་རིམ་ལྔའི་ཐོག་ཞི་བ་ལྷའི་བསླབ་བཏུས་དང། སྐུ་ཚབ་ལམ་རིམ། འཇུག་པ། སྤྱོད་འཇུག་བཅས།  ལྔ་པ་བསམ་གཏན་ལ། ངོ་བོའི་སྒོ་ནས་འཇིག་རྟེན་
དང་འཇིག་རྟེན་ལས་འདས་པའི་བསམ་གཏན་གཉིས། ཕྱོགས་ཀྱི་སྒོ་ནས་ཞི་གནས་དང་ལྷག་མཐོང་དང་དེ་གཉིས་ཟུང་དུ་འབྲེལ་བའི་ཕྱོགས་གསུམ། བྱེད་ལས་ཀྱི་སྒོ་ནས། ལུས་སེམས་བདེ་བར་གནས་པའི་བསམ་གཏན་

[016A]༄༅། །ཡོན་ཏན་མངོན་པར་སྒྲུབ་པའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་གསུམ་མོ། །དྲུག་པ་ཤེས་རབ་ལ་གསུམ། གནས་ལུགས་རིག་པ་དོན་དམ་རྟོགས་པའི་ཤེས་རབ་
གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་རྟོགས་པའི་ཤེས་རབ་བོ། །གཉིས་པ་གཞན་རྒྱུད་སྨིན་བྱེད་བསྡུ་བཱཨ་དངོས་པོ་བཞིར་སློབ་པའི་ཚུལ་ལ་བཞི། སྦྱིན་པ། སྙན་པར་སྨྲ་བ་
དོན་སྤྱོད་པ། དོན་མཐུན་པའོ། ། བསྡུ་བཞི་ནི་ལམ་རིམ་རྣམས་དང། སེམས་ཅན་གྱི་དོན་བྱ་བ་བཅུ་གཅིག་བྱང་སར་གསལ།  གཉིས་པ་ཕར་ཕྱིན་ཐ་མ་གཉིས་ལ་བསླབ་ཚུལ་ལ་གཉིས། བསམ་གཏན་གྱི་ངོ་བོ་ཞི་གནས་ལ་
བསླབ་ཚུལ་དང། ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ལོ། །དང་པོ་བསམ་གཏན་གྱི་ངོ་བོ་ཞི་གནས་ལ་བསླབ་ཚུལ་ལ་དྲུག་ཞི་གནས་ཀྱི་ཚོགས་བསྟེན་པ། ཞི་གནས་བསྒྲུབ་ཚུལ་དངོས། དེ་ལ་
བརྟེན་ནས་སེམས་གནས་དགུ་བསྒྲུབ་ཚུལ། དེ་སྟོབས་དྲུག་གིས་འགྲུབ་ལུགས། དེ་ལ་ཡིད་བྱེད་བཞི་ཡོད་ཚུལ། དེ་ལས་ཞི་གནས་དངོས་སྐྱེ་ཚུལ་ལོ། །དང་པོ་ཞི་གནས་ཀྱི་ཚོགས་བསྟེན་པ་ལ་དྲུག་མཐུན་
པའི་ཡུལ་ན་གནས་པ། འདོད་པ་ཆུང་བ། ཆོག་ བྱ་བ་མང་པོའི་འདུ་འཛི་ཡོངས་སུ་སྤང་བ། ཚུལ་ཁྲིམས་དག་པ། འདོད་པ་ལ་འདུན་པའི་རྣམ་རྟོག་ཡོངས་སུ་སྤང་བའོ། ། འདི་དག་སྐབས་ལམ་རིམ་ལྔ།།

[016B] ཏིང་ངེ་འཛིན་གྱི་གེགས་ཉེས་པ་ལྔའི་དང་པོ་ལེ་ལོའི་གཉེན་པོ་ཏིང་ངེ་འཛིན་གྱི་ཡོན་ཏན་མཐོང་བའི་དད་པ། ཏིང་ངེ་འཛིན་དོན་གཉེར་གྱི་འདུན་པ། ཏིང་ངེ་འཛིན་ལ་རྩོལ་
བའི་བརྩོན་འགྲུས། རྩོལ་བའི་འབྲས་བུ་ཤིན་སྦྱངས་ཏེ་བཞི་དང། ཉེས་པ་གཉིས་པ་བརྗེད་པའམ་དམིགས་རྟེན་ཤོར་བའི་གཉེན་པོ་དྲན་པ། ཉེས་པ་གསུམ་པ་བྱིང་རྒོད་ཀྱི་གཉེན་པོ་ཤེས་བཞིན། བྱིང་རྒོད་བྱུང་
བའི་ཚེ། ཉེས་པ་བཞི་པ་གཉེན་པོ་མངོན་པར་འདུ་མི་བྱེད་པའི་གཉེན་པོར་གཉེན་པོ་མངོན་པར་འདུ་བྱེད་པ། བྱིང་རྒོད་དང་བྲལ་བའི་ཚེ། ཉེས་པ་ལྔ་པ་གཉེན་པོ་མངོན་པར་འདུ་བྱེད་པའི་གཉེན་པོར་འདུ་བྱེད་བཏང་སྙོམས་
བསྟེན་པོའོ། ། ཉེས་པ་ལྔ་སྤོང་འདུ་བྱེད་བརྒྱད་བསྟེན་ཚུལ་ནི། ལམ་རིམ་ཆེ་ཆུང། ལྔ་པཎ། ཞྭ་དམར་དང་སྐུ་ཚབ། ཕྱག་ཆེན་གྱི་འཁྲིད་སོགས་གུང་བསྒྲིགས་ཐོག་ཞལ་ཤེས།  གསུམ་པ་དེ་ལ་བརྟེན་ནས་སེམས་གནས་བསྒྲུབ་ཚུལ་ལ་
དགུ༑ དེ་དང་དེ་ལ་སེམས་འཇོག་པ། རྒྱུན་དུ་འཇོག་པ། བླན་ཏེ་འཇོག་པ། ཉེ་བར་འཇོག་པ། དུལ་བར་བྱེད་པ། ཞི་བར་བྱེད་པ། རྣམ་པར་ཞི་བར་བྱེད་པ། རྩེ་གཅིག་ཏུ་བྱེད་པ། མཉམ་པར་འཇོག་པའོ། ། སེམས་གནས་
 དགུ་སོགས་གོང་ལྟར་ལ་ཞལ་ཤེས་བསྣན།  བཞི་པ་དེ་སྟོབས་དྲུག་གིས་འགྲུབ་ལུགས་ལ་དྲུག་སེམས་གནས་དང་པོ་འཇོག་པ་ཐོས་པའི་སྟོབས་ཀྱིས་འགྲུབ་པ། སེམས་གནས་གཉིས་པ་རྒྱུན་དུ་འཇོག་པ་བསམ་པའི་སྟོབས་ཀྱིས་

[017A]༄༅། །འགྲུབ་པ། སེམས་གནས་གསུམ་པ་བླན་ཏེ་འཇོག་པ་དང་བཞི་པ་ཉེ་བར་འཇོག་པ་གཉིས་དྲན་པའི་སྟོབས་ཀྱིས་འགྲུབ་པ། སེམས་གནས་ལྔ་པ་དུལ་བར་བྱེད་པ་དང་དྲུག་པ་ཞི་བར་བྱེད་པ་
གཉིས་ཤེས་བཤིན་གྱི་སྟོབས་ཀྱིས་འགྲུབ་པ། སེམས་གནས་བདུན་པ་རྣམ་པར་ཞི་བར་བྱེད་པ་དང་བརྒྱད་པ་རྩེ་གཅིག་ཏུ་བྱེད་པ་གཉིས་བརྩོན་འགྲུས་ཀྱི་སྟོབས་ཀྱིས་འགྲུབ་པ། སེམས་གནས་དགུ་པ་མཉམ་
པར་འཇོག་པ་འདྲིས་པའི་སྟོབས་ཀྱིས་འགྲུབ་པའོ། །ལྔ་པ་དེ་ལ་ཡིད་བྱེད་བཞི་ཡོད་ཚུལ་ལ་བཞི། སེམས་གནས་དང་པོ་གཉིས་ལ་བསྒྲིམས་ཏེ་འཇུག་པའི་ཡིད་བྱེད། བར་པ་ལྔ་ལ་ཆད་ཅིང་འཇུག་པའི་ཡིད་བྱེད་
བརྒྱད་པ་ལ་ཆད་པ་མེད་པར་འཇུག་པའི་ཡིད་བྱེད། དགུ་པ་ལ་ལྷུན་གྱིས་གྲུབ་པར་འཇུག་པའི་ཡིད་བྱེད་རྣམས་ཡོད་དོ། །གཉིས་པ་ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ལ་གསུམ། གང་ཟག་གི་བདག་
མེད་གཏན་ལ་འབེབས་པ། ཆོས་ཀྱི་བདག་མེད་གཏན་ལ་འབེབས་པ། དེ་ལས་ལྷག་མཐོང་སྐྱེ་ཚུལ་ལོ། །དང་པོ་ལ་གཉིས། མཉམ་གཞག་ནམ་མཁའ་ལྟ་བུའི་སྐྱོང་ཚུལ་དང། རྗེས་ཐོབ་སྒྱུ་མ་ལྟ་བུའི་སྐྱོང་ཚུལ་
ལོ༑ ༑དང་པོ་ལ་བཞི། དགག་བྱ་ངེས་པའི་གནད།  ལམ་རིམ་རྣམས་དང། བ་སོའི་ལྟ་ཁྲིད། མཁར་རྡོ་བློ་བཟང་སྒོམ་ཆུང་གི་གསུང་ལྷག་མཐོང་ལྷན་ཐབ། ལྕང་སྐྱའི་ལྟ་མགུར་ཨ་མ་ངོས་འཛིན། ལྟ་ཁྲིད་ཐུན་མོང་མིན་པ་རྣམས་གུང་བསྒྲིགས།།

[017B] བདེན་པའི་གཅིག་བྲལ་ངེས་པའི་གནད། བདེན་པའི་དུ་བྲལ་ངེས་པའི་གནད་དོ། ། གནད་ལྷག་མ་གསུམ་ལ། ལམ་རིམ་དང། ལྟ་ཁྲིད་ལྔ་མ་རྣམས་ཀྱི་ཐོག་ཆོས་རྒྱན་གསུང་བདག་འཛིན་གཤགས་འདེབས་ལ་ད་ལྟ་དགོས།  གཉིས་པ་ཆོས་ཀྱི་བདག་མེད་གཏན་ལ་
འབེབས་པ་ལ་གཉིས། འདུས་བྱས་རང་བཞིན་གྱིས་མེད་པར་གཏན་ལ་འབེབས་པ། འདུས་མ་བྱས་རང་བཞིན་གྱིས་མེད་པར་གཏན་ལ་འབེབས་པའོ། །དང་པོ་ལ་གསུམ། གཟུགས་རང་བཞིན་གྱིས་མེད་པར་གཏན་ལ་འབེབས་པ། ཤེས་པ་རང་
བཞིན་གྱིས་མེད་པར་གཏན་ལ་འབེབས་པ། ལྡན་མིན་འདུ་བྱེད་རང་བཞིན་གྱིས་མེད་པར་གཏན་ལ་འབེབས་པའོ། ། ཆོས་ཀྱི་བདག་མེད་གཏན་ལ་འབེབས་པར། ལམ་རིམ་དང། ལྟ་ཁྲིད། རྒྱས་པར་ན། དབུ་མའི་གཞུང་ཆེན་མོ་རྣམས་དང། ཕྱག་ཆེན་གྱི་ཁྲིད། ལམ་གཙོའི་ཁྲིད།།
 རྟེན་འབྲེལ་སྟོད་པའི་ཊཱིཀྐ་སོགས་ལ་བལྟ་དོགས།  སྐྱེས་བུ་ཆེན་པོའི་ལམ་གྱི་རིམ་པར་བློ་སྦྱོང་ཚུལ་གྱི་ས་བཅད་བཤད་ཟིན་ཏོ།།    ༈    དེ་ལྟར་ཁྱབ་བདག་འཁོར་ལོའི་མགོན་པོ་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་གསུང་རྒྱུན་ཇི་ལྟ་བར་བྱང་ཆུབ་ལམ་གྱི་རིམ་པའི་དམར་
 ཁྲིད་ཀྱི་ས་བཅད་རྒྱས་པར་བཀོད་པ་མཆན་དང་བཅས་པ་འདི་ནི། དབེན་གནས་བཀྲ་ཤིས་ཆོས་གླིང་གི་གནས་བླ་མ། བསླབ་གསུམ་བསྟན་པའི་རྒྱལ་མཚན་འཛིན་པ་མཚུངས་མེད་ཆོས་ཀྱི་རྗེ་བློ་བཟང་ཆོས་འཕེལ་བའི་ཞལ་སྔ་ནས་ཀྱིས། བླ་མ་རྡོ་རྗེ་འཆང་ཆེན་པོས་ལམ་རིམ་ཉམས་འཁྲིད་
 སྩལ་སྐབས་ཀྱི་ས་བཅད་རྒྱས་པ་ཞིག་ཟིན་བྲིས་སུ་འདེབས་གནང་མཛད་འདུག་པར། རང་གི་མོས་པས་རིང་མོ་ནས་ཡང་ཡང་བསྐུལ་ཏེ་བྲིས་བཤུས་ལེགས་པར་བགྱིས་ཡོད་པ་སོར་བཞག་ཐོག་དེར་དོགས་པའི་ཆ་འགའ་ཟུང་མཆིས་པར་ཁོ་བོས་རྡོ་རྗེ་འཆང་

[018A]༄༅། ། དེ་ཉིད་ཀྱི་དྲུང་དུ་ནོས་སྐབས་ཀྱི་ལམ་རིམ་ཐོ་སྔ་ཕྱིའི་ས་བཅད་ནས་ཀྱང་ལྷག་བསམ་དག་པས་ཞིབ་བསྡུར་གྱིས་རེ་གཉིས་ཁ་བསྐང་སྟེ་འཕྱིན་འཇུག་ཞུ་དག་བློས་གང་དབོགས་ཞུས་པ་དང། ལུགས་གཉིས་ཀྱི་མཛད་བཟང་ཕུལ་
 བྱུང་རིས་མཚུངས་གཞན་དང་མི་མཉམ་པའི་དད་གཏོང་རྣམ་དཔྱོད་ཡངས་པ་ས་སྐྱོང་མིའི་དབང་པོ་བཀའ་བློན་ལས་རོགས་ཤན་ཁ་བ་འགྱུར་མེད་བསོད་ནམས་སྟོབས་རྒྱས་མཆོག་ནས་སྔ་དུས་རྡོ་རྗེ་འཆང་ཆེན་པོ་གང་གི་མདུན་དུ་ལམ་རིམ་འཁྲིད་དམིགས་བསྐྱང་ཚེ་
 དཔེ་ཆ་ཇི་འདྲ་བར་བལྟ་རྟོག་བྱ་དགོས་དྲི་བ་ཞུས་པའི་བཀའ་སློབ་གང་ཕེབས་རྣམས་ནས་དེ་ག་སྐུ་མདུན་རང་དུ་ལམ་རིམ་ས་བཅད་རྗེ་བཙུན་བླ་མའི་ཞལ་ལུང་ལ་མཆན་འགོད་ཞིབ་ཏུ་གནང་འདུག་པ་རྣམས་སྐབས་མཚམས་སུ་སྦྱར་ནས་བཀོད་པ་ཡིན་ལ། ད་དུང་
 མཆན་བུར་ཕྱོགས་ཙམ་ལས་མ་འཁོད་པའང་ཤིན་ཏུ་མང་བ་རྗེ་བླ་མ་རྡོ་རྗེ་འཆང་དེ་ཉིད་ཀྱི་གསུང་བཤད་ཟིན་བྲིས་རྣམས་སུ་རྒྱ་ཆེར་གསལ་བ་ལས་ཤེས་པར་བྱ་ཞིང། དོན་གཉེར་ལྡན་པ་གཞན་རྣམས་ཀྱིས་ས་བཅད་རྒྱས་པ་འདི་ཉིད་དཔེ་རིང་གི་སྟེང་ནས་གཟིགས་
 ན་མི་འཐུས་པ་ཅི་ཡང་མེད་པར་མ་ཟད། འདི་སྤར་ཐུང་འཁྱེར་བདེ་གསར་བརྐོ་བགྱིས་ན། སྔོན་ཡོད་བཀའ་རྩོམ་ངོ་མའི་ས་བཅད་རྗེ་བཙུན་བླ་མའི་ཞལ་ལུང་སྤར་ཐུང་ཟུར་དུ་ཡོད་པ་འཁྲིད་ལུང་ཡང་དེ་ཐོག་ནས་གནང་རྒྱུན་ཡོད་མུས་དང། བློ་དམན་གྱིས་འཁྱེར་བདེ་ལ།།
 འགྲོ་དོན་གདལ་ཁྱབ། བྱིན་རླབས་ཀྱི་ཚན་ཁ་སོགས་གང་ཅི་ནས་གཞན་དང་མི་མཚུངས་པ་དེ་བཞིན་ཉམས་རྐྱེན་གྱི་ཉེས་པར་འགྱུར་བའི་གནས་ཡོད་པས། རྒྱས་པ་འདི་སྤར་ཐུང་མི་དགོས་པར་མཛད་དེ། བསྟན་པའི་ཐུགས་འཁུར་ཐེག་པའི་སྐྱེས་མཆོག་

[018B] བྱོན་དང་བྱོན་འགྱུར་རྣམས་ནས་ཀྱང་འཁྲིད་ལུང་སྐབས་ཀྱི་ཕྱག་དཔེ་ས་བཅད་བསྡུས་པ་དེ་རང་གི་སྟེང་ནས་གནང་ཞིང། ས་བཅད་རྒྱས་པའི་ནང་གསེས་ཀྱི་ས་བཅད་ཚུན་ཐུགས་ཐོག་ཏུ་བཞེས་ཏེ། ཟབ་ཅིང་རྒྱ་ཆེའི་གདམས་པ་ཁུངས་ལྡན་གསེར་གྱི་ཡང་ཞུན་ལྟ་བུའི་སྤྲོས་བཤད་ཀྱི་བཀའ་དྲིན་
 དམ་པ་གངཱའི་བྱེ་སྣེཡྡ་གདུལ་བྱའི་མགོན་དུ་ཟད་མི་ཤེས་པར་བསྐྱངས་པས་གསུང་རབ་ཀུན་གྱི་ཡང་སྙིང་ཆ་ཚང་ལ་དྲི་མ་ཐམས་ཅད་དང་བྲལ་བའི་ལམ་གྱི་རིམ་པའི་བཤད་སྒྲུབ་ཀྱི་བསྟན་པ་ནམ་མཁའ་མཉམ་པར་སྲིད་མཐའི་བར་དུ་སྐྱོང་པར་མཛད་དུ་གསོལ། ཞེས་གསོལ་
 བ་འདེབས་པ་བེ་ནི། རྡོ་རྗེ་འཆང་ཕ་བོང་ཁ་པ་བཀའ་དྲིན་མཚུངས་པ་མེད་པ་མཆོག་གི་ཞབས་ཀྱི་རྡུལ་སྤྱི་བོར་ལེན་པའི་སྐལ་བཟང་ཐོབ་པ། འདན་ཆོས་དགོན་གྲྭ་རིགས་སུ་དྷཱིའི་མིང་ཅན་ཏེ། འདིའི་དགེ་བས་བསྟན་འགྲོ་མཐའ་དག་ལ་ཕན་བདེ་འབའ་ཞིག་རྒྱ་ཆེ་རྒྱུན་
 མི་འཆད་དུ་འབྱུང་བར་གྱུར་ཅིག་    ༈    །།རྗེ་ཙོང་ཁ་པ་ཆེན་པོའི་བཀའ་འབུམ་ཐོར་བུ་ལས།  བློ་ལྡན་ཁྱོད་ཀྱིས་བདག་ལ་ཕན་འདོད་ན། །ཚེ་འདིའི་འཚོ་ཚིས་ཇི་ལྟར་བྱས་ཀྱང་ཕྱིད། །འཇིག་རྟེན་ཕྱི་མར་ངེས་པར་འགྲོ་འཚལ་
བས༑ ༑དེ་ཕྱིར་ཕྱི་མ་དོན་དུ་གཉེར་བར་རིགས། །མི་ཡི་ལུས་དང་བསྟན་ངང་མཇལ་བ་ནི། །ཡང་ཡང་མི་རྙེད་ད་རེས་ཙམ་ལགས་ཤིང། །འདི་ན་དོན་ཆེན་འགྲུབ་པའི་གནས་ཡོད་པས། །ཚུལ་འདི་སེམས་ལ་མི་ལུས་སྙིང་པོ་ལོང།།
དེང་བྱ་སང་བྱའི་བསམ་པས་འབྱམས་གྱུར་ན། །འཆི་བས་གཏུགས་ནས་ཅི་བགྱིར་མ་མཆིས་པས། །དེ་ཕྱིར་ཐོས་པའི་དོན་རྣམས་དེ་མ་ཐག་ཕྱི་བཤོལ་མི་བྱ་ལག་ཏུ་བླང་བར་རིགས། །དྲན་ཤེས་གོ་ཆ་བྲལ་བའི་སྐྱེ་བོ་ལ། །ཡུལ་

[019A]༄༅། །གྱི་ཆོམ་རྐུན་དག་གིས་རྟག་ཏུ་འཚེ། །དགེ་བའི་ལས་ལའང་གྲོགས་བྱེད་དཀོན་པས་ན། །མཁས་པས་གཞན་གྱི་དྲིང་ལ་མི་བཞག་གོ། ། ཞེས་དང།  གང་ལ་སྤྱད་པས་ཕུགས་སུ་སྡུག་བསྔལ་ན། །
འཕྲལ་དུ་བདེ་བར་སྣང་ཡང་བསྟེན་མི་བྱ། །དུག་དང་འདྲེས་པའི་ཁ་ཟས་གཡོས་ལེགས་རྣམས། །ཀུན་གྱིས་སྤོང་བར་བྱེད་པ་མ་མཐོང་ངམ། །ཉིན་རེ་ཞིང་ཡང་དཀོན་མཆོག་མཆོད་པ་སོགས། །དགེ་ལ་འབད་ཅིང་སྔར་བྱས་
སྡིག་པ་བཤགས། །སླན་ཆད་སྡོམ་པ་ཇེ་དྲག་ཇེ་དྲག་བྱ། །གང་བསགས་དགེ་བ་སངས་རྒྱས་རྒྱུ་རུ་སྔོས། མདོར་ན་སྐྱེ་དང་འཆི་བའི་དུས་རྣམས་སུ། །གཅིག་པུར་སྐྱེ་ཞིང་གཅིག་པུར་འཆི་བས་ན། །གྲོགས་དང་ཉེ་དུ་ལ་སོགས་ཀུན་
གྱིས་བསླུ། །སླུ་བ་མེད་པའི་མཆོག་ནི་དམ་ཆོས་ཡིན། །ཚེ་ཐུང་འདི་ནི་གློག་བཞིན་ཡུད་ཙམ་པ། །གང་ལྟར་བྱས་ཀྱང་ཕྱིད་ཀྱི་གཏན་བདེ་གཅིག་སྒྲུབ་དུས་ད་རེས་ཡིན་ནོ་ལེགས་པར་སོམ། །དལ་འབྱོར་རིན་ཆེན་སྟོང་ལོག་མ་བྱེད་ཅིག་ ཅེསེ་ །། །།
    ༈   མཁན་ཆུང་ཐུབ་བསྟན་རྒྱལ་པོའི་ཤག་ཚང་ནས། །དམིགས་ཡུལ་ཕ་མ་རྡོ་རྗེ་དོན་གྲུབ་དང། །རྡོ་རྗེ་གཡང་འཛོམས་ཆེད་དུ་པར་འདི་བསྒྲུབས། །དགེ་བས་ཐུབ་བསྟན་ཡང་སྙིང་དར་ཞིང་རྒྱས། །གངས་ཅན་མགོན་སོགས་བསྟན་འཛིན་སྡེ་དང་བཅས།།།
 ཞབས་སེན་རྟག་བརྟན་དགའ་ལྡན་ལུགས་གཉིས་ཀྱི། །དཔལ་འབྱོར་དུས་ཀུན་ཕྱོགས་བརྒྱར་འཕེལ་གྱུར་ཅིག་དམིགས་ཡུལ་རྒྱུ་སྦྱོར་གྱིས་མཚོན་ཡིད་ཅན་ཀུན། །དལ་རྟེན་རིམ་བརྒྱུད་ཐེག་མཆོག་བཤེས་གཉེན་གྱིས། །རྗེས་བཟུང་ཡོངས་རྫོགས་ལམ་ལ་དབང་འབྱོར་ཏེ། །སངས་རྒྱས་གོ་འཕང་རིང་མིན་མངོན་བྱེད་ཤོག་  ། མངལཾ།། །།



﻿༄༅། །བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་ཞེས་བྱ་བ་བཞུགས།།

[001A] །རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་ཞབས་ལ་དུས་ཐམས་ཅད་དུ་ཕྱག་འཚལ་ལོ། །བརྩེ་བ་ཆེན་པོས་རྗེས་སུ་གཟུང་དུ་གསོལ་
འདིར་སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པར་བྱེད་པའི་ཐབས་ཟབ་མོ་བྱང་ཆུབ་ལམ་གྱི་རིམ་པའི་འཁྲིད་ལ་གཉིས། ལམ་གྱི་རྩ་བ་བཤེས་གཉེན་བསྟེན་པའི་ཚུལ་
དང༑ བསྟེན་ནས་བློ་ཇི་ལྟར་སྦྱང་བའི་རིམ་པའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ། སྦྱོར་དངོས་མཇུག་
གསུམ་ལས། དང་པོ་སྦྱོར་བ་ནི། ཡིད་མཐུན་གྱི་གནས་སུ་བདེ་བའི་སྟན་ལ་ལུས་འདུག་ལུགས་བརྒྱད་དམ་སྤྱོད་ལམ་གང་བདེར་གནས་ནས། རང་རྒྱུད་ལ་ལེགས་པར་བརྟགས་ཏེ་

[002A]༄༅། །དགེ་སེམས་ཁྱད་པར་ཅན་གྱི་ངང་ནས། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་
ཁར༑ སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། དབུ་གཙུག་ཏོར་དང་ལྡན་
པ༑ ཞལ་གཅིག་ཕྱག་གཉིས་ཀྱི་གཡས་ས་གནོན་དང། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་
མཛེས་པར་གསོལ་བ། མཚན་དཔེས་བརྒྱན་པའི་དངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་
ཀྱི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས། དཔའ་བོ་དཔའ་མོ་བསྟན་བསྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་

[002B] ཚོགས་ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་དང། རང་ཉིད་ཀྱང་ཚོགས་
ཞིང་རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་པ་ཆེན་པོའི་ངང་ནས་འདི་ལྟར་བསམ་སྟེ། བདག་དང་མ་སེམས་ཅན་ཐམས་ཅད་ཀྱིས་ཐོག་མ་མེད་པ་ནས་ད་ལྟའི་བར་དུ། སྤྱིར་འཁོར་བ་དང་ཁྱད་པར་ངན་སོང་
གསུམ་གྱི་སྡུག་བསྔལ་སྣ་ཚོགས་ཞིག་མྱོང་འདུག་ཏུ་ཟིན་ཀྱང། ད་དུང་སྡུག་བསྔལ་གྱི་གཏིང་དང་མཐའ་མངོན་པར་དཀའ་བར་འདུག་དེས་ན་ད་རེས་བརྙེད་པར་དཀའ་ཞིང་རྙེད་ན་དོན་ཆེ་བའི་མི་ལུས་ཁྱད་པར་ཅན་
ཐོབ་པའི་དུས་འདིར། འཁོར་བའི་སྡུག་བསྔལ་ཐམས་ཅད་སྤངས་པའི་ཐར་པ་མཆོག་བླ་མ་སངས་རྒྱས་ཀྱི་གོ་འཕང་ཞིག་ད་ལྟ་ཉིད་དུ་ཐོབ་པར་མ་བྱས་ན། སླར་ཡང་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་སྡུག་
བསྔལ་ཅི་རིགས་པ་ཞིག་མྱོང་དགོས་པ་འདུག་དེས་ན་སྡུག་བསྔལ་དེ་དག་ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་དཀོན་མཆོག་གསུམ་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་འགྲོ་བར་བྱའོ་སྙམ་དུ་བསམས་ལ། སྐྱབས་འགྲོ་སེམས་

[003A]༄༅། །བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་
བྱ༑ དེའི་ཕྱིར་ཏུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་བྱང་ཆུབ་ལམ་གྱི་རིམ་པའི་འཁྲིད་བསྒོམ་པ་ལ་འཇུག་པར་བགྱིའོ་སྙམ་པ་བདུན་ནམ་ཉེར་གཅིག་སོགས་བྱའོ། །དེ་ནས་རང་གི་མདུན་གྱི་ཐད་དྲང་གི་ནམ་
མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར། སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་
རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། ཞེས་པ་ནས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་སྟེང་གི་རྒྱབ་ལ་ཕྱོགས་པར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། རྒྱལ་བ་རྡོ་རྗེ་འཆང་
ལ་ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་ནས་བཞུགས་པ། གཡས་ཕྱོགས་སུ་རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། གཡོན་ཕྱོགས་སུ་རྗེ་
བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། མདུན་དུ་དྲིན་ཅན་རྩ་བའི་བླ་མ་ལ་ཆོས་འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་པ། དེ་

[003B] དེ་དག་རང་རང་གི་མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་
པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པུ་ཏིའི་རྣམ་པར་ཡོད་པ། དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་བཅུར་འཕྲོ་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ་
མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སཱ་སེར་པོ། གསང་བར་ཧཱ་ལྗང་ཁུ་འོད་ཟེར་ལྔ་འཕྲོ་བ། བླ་མ་ཐུབ་པའི་དབང་པོའི་ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས། རང་བཞིན་གྱི་གནས་ནས་
བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། དམ་ཚིག་པ་སོ་སོ་ལ་ཐིམ་པས་སྐྱབས་གནས་ཀུན་འདུས་པའི་བདག་ཉིད་དུ་མོས་ནས། ཡན་ལག་བདུན་པ་མཎྚལ་དང་བཅས་པ་ཕུལ་ཏེ། གསོལ་བ་འདེབས་པ་མན་ངག་
བཞིན་རྒྱུད་དང་འདྲེས་ངེས་པར་བྱའོ། །དེ་ནས་བླ་མ་ཐུབ་པའི་དབང་པོའི་ཐུགས་ཀའི་ཧཱུཾ་ལས་འོད་ཟེར་འཕྲོས་པ། མཐའ་སྐོར་ན་བཞུགས་པའི་ཞི་ཁྲོ་རབ་འབྱམས་ཐམས་ཅད་ལ་འཕོག་པས། དེ་རྣམས་འོད་ཀྱི་རྣམ་པར་
བསྡུས་ནས་ཐུབ་པའི་དབང་པོ་ལ་ཐིམ་ཞིང། ཐུབ་པའི་དབང་པོ་ཡང་རང་གི་སྤྱི་བོའི་རྩ་བའི་བླ་མ་ལ་ཐིམ། དེ་ཉིད་ཡོངས་སུ་གྱུར་པ་ལས་རང་གི་སྤྱི་བོར་སེང་ཁྲི་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་

[004A]༄༅། །བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་ཐུབ་པ་ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པ་ལ་དམིགས་ནས། ཡན་ལག་བདུན་པ་མཎྚལ་དང་བཅས་པ་མདོར་བསྡུས་ཕུལ་བའི་རྗེས་སུ། རང་དང་རང་གི་
མཐའ་སྐོར་ན་གནས་པའི་མ་སེམས་ཅན་ཐམས་ཅད་ཀྱིས་མགྲིན་གཅིག་ཏུ་གསོལ་བ་འདེབས་པར་བསམས་ལ། སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་
བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བདེ་ཆེན་ལོངས་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྣ་ཚོགས་སྤྲུལ་སྐུའི་བདག་ཉིད་བླ་མ་ལྷ། །ཐུབ་དབང་
རྡོ་རྗེ་འཆང་ལ་གསོལ་བ་འདེབས། །བླ་མ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཡི་དམ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སངས་རྒྱས་
ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །དགེ་འདུན་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་
འཆང་ལ་གསོལ་བ་འདེབས། །མཁའ་འགྲོ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཆོས་སྐྱོང་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཁྱད་པར་

[004B] །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་
བ་འདི། དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་མ་བསྟེན་པས་ལན་པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་
བསྟེན་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ནུས་པ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་
ཐམས་ཅད་སྦྱངས། ལུས་དང་ས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱིས་ཚུལ་བཞིན་
དུ་བསྟེན་པར་ནུས་པའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ལ་གཉིས། བསམ་པས་བསྟེན་ཚུལ་དང། སྦྱོར་བས་བསྟེན་ཚུལ་ལོ། །དང་པོ་ལ་གཉིས། རྩ་བ་དད་པ་སྦྱང་

[005A]༄༅། །བ་དང། བཀའ་དྲིན་རྗེས་སུ་དྲན་ཏེ་གུས་པར་བྱ་བྱའོ། །དང་པོ་ནི། བླ་མ་ཐུབ་པའི་དབང་པོའི་ཐུགས་ཀ་ནས་རང་ལ་དངོས་སུ་ཆོས་འབྲེལ་ཡོད་པའི་བླ་མ་རྣམས་སྤྲོས་ཏེ། མདུན་གྱི་ནམ་མཁར་
བཞུགས་པ་ལ་དམིགས་ནས་བདག་གི་དགེ་བའི་བཤེས་གཉེན་འདི་རྣམས་སངས་རྒྱས་དངོས་ཡིན་ཏེ། ཡང་དག་པར་རྫོགས་པའི་སངས་རྒྱས་ཀྱིས་རྒྱུད་སྡེ་རིན་པོ་ཆེ་རྣམས་སུ་རྒྱལ་བ་རྡོ་རྗེ་འཆང་གིས་སྙིགས་
མའི་དུས་སུ་དགེ་བའི་བཤེས་གཉེན་གྱི་སྐུའི་རྣམ་པར་བསྟན་ནས་འགྲོ་བའི་དོན་མཛད་པར་གསུངས་པ་བཞིན་དུ། བདག་གི་དགེ་བའི་བཤེས་གཉེན་འདི་རྣམས་ཀྱང་སྐུའི་རྣམ་པ་ཐ་དད་དུ་བསྟན་པ་ཙམ་མ་གཏོགས་
རྒྱལ་བ་རྡོ་རྗེ་འཆང་གིས་བདག་ཅག་སངས་རྒྱས་དངོས་སུ་མཐོང་བའི་སྐལ་བ་མེད་པ་རྣམས་རྗེས་སུ་བཟུང་བའི་ཕྱིར་དུ་དགེ་བའི་བཤེས་གཉེན་གྱི་སྐུའི་རྣམ་པར་བསྟན་པ་ཡིན་པར་འདུག་པས་སོ། །དེས་ན། ད་བདག་
དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་གཉེན་འདི་རྣམས་ཐུབ་དབང་རྡོ་རྗེ་འཆང་དངོས་སུ་མཐོང་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་
ལས་བདུད་རྩི་སྣ་ལྔ་འོད་ཟེར་་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ།།

[005B] བདག་གི་དགེ་བའི་བཤེས་གཉེན་འདི་རྣམས་ལ་དུག་གསུམ་གྱིས་ཀུན་ནས་བསླངས་པའི་སྐྱོན་འདི་དང་འདི་ལྟ་བུ་འདུག་པས་སངས་རྒྱས་རང་མ་ཡིན་ནོ་སྙམ་ན། ད་ནི་
རང་གི་སྣང་བ་མ་དག་པའི་དབང་གིས་ཡིན་ཏེ། སྔོན་ཡང་རང་ཉིད་སྣང་བ་མ་དག་པའི་དབང་གིས་ལེགས་པའི་ཀརྨས། སྟོན་པ་སངས་རྒྱས་ཀྱི་མཛད་པ་ཐམས་ཅད་ཟོག་འབའ་ཞིག་ཏུ་མཐོང་བ་དང། ཐོགས་མེད་ཀྱིས་རྗེ་བཙུན་བྱམས་
པ་ཁྱི་མོར་མཐོང་བ་དང། མཻ་ཏྲི་པས་རྣལ་འབྱོར་གྱི་དབང་ཕྱུག་ཤ་ཝ་རི་པ་ཕག་གསོད་པ་སོགས་མི་འཚམ་པ་བྱེད་པར་མཐོང་བ་བཞིན་དུ། བདག་གི་དགེ་བའི་བཤེས་གཉེན་འདི་རྣམས་ལ་སྐྱོན་དེ་ཡོད་ནས་སྣང་བ་མ་ཡིན་
གྱི༑ རང་ཉིད་སྣང་བ་མ་དག་པའི་དབང་གིས་ཡིན་པས། དེས་ན་བདག་དང་སེམས་ཅན་ཐམས་ཅད་ཀྱི་རྒྱུད་ལ་དགེ་བའི་བཤེས་གཉེན་འདི་རྣམས་ལ་སྐྱོན་རྟོག་གི་བློ་སྐད་ཅིག་ཙམ་ཡང་མི་སྐྱེ་ཞིང། ཅི་མཛད་ཡོན་ཏན་དུ་མཐོང་བའི་
དད་པ་ཆེན་པོ་བདེ་བླག་ཏུ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་
དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་ནི། རང་གི་མདུན་དུ་དགེ་བའི་བཤེས་གཉེན་རྣམས་གསལ་བར་དམིགས་ནས། དགེ་བའི་བཤེས་གཉེན་འདི་རྣམས་

[006A]༄༅། །བདག་ལ་བཀའ་དྲིན་ཤིན་ཏུ་ཆེ་སྟེ། བདག་གིས་འཁོར་བ་དང་ངན་སོང་གི་སྡུག་བསྔལ་མཐའ་དག་སྤངས་པའི་ཐར་པ་མཆོག་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་བདེ་བླག་
ཏུ་སྟེར་བར་བྱེད་པའི་ལམ་ཟབ་མོ་ཁོང་དུ་ཆུད་པ་འདི། དགེ་བའི་བཤེས་གཉེན་འདི་རྣམས་ཀྱི་བཀའ་དྲིན་ཡིན་པས། དེས་ན་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་དགེ་བའི་བཤེས་གཉེན་འདི་རྣམས་ཀྱི་བཀའ་དྲིན་རྗེས་
སུ་དྲན་པའི་གུས་པ་ཆེན་པོ་བདེ་བླག་ཏུ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་། རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་སྦྱོར་བས་བསྟེན་ཚུལ་ནི། དགེ་བའི་བཤེས་གཉེན་རྣམས་མདུན་དུ་གསལ་
བཞིན་པའི་ངང་ནས་བདག་གིས་སངས་རྒྱས་དངོས་ཀྱི་དགེ་བའི་བཤེས་གཉེན་འདི་རྣམས་ཀྱི་ཕྱིར་དུ། ལུས་སྲོག་ལོངས་སྤྱོད་ལ་སོགས་པ་ལྟོས་པ་མེད་པར་གཏོང་ཞིང། ཁྱད་པར་བཀའ་བཞིན་བསྒྲུབ་པའི་མཆོད་པས་མཉེས་པར་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་

[006B] དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་གསོལ་བ་འདེབས་
པ་དང། སྔགས་འདྲེན་པ་དང། དེ་ལས་བྱུང་བའི་དགེ་རྩ་རྣམས་རང་གཞན་གྱི་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བར་བྱའོ། །གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་
མཚམས་སུ་ཡང་དགེ་བའི་བཤེས་གཉེན་བསྟེན་ཚུལ་སྟེན་པའི་གསུང་རབ་དགོངས་འགྲེལ་དང་བཅས་པ་བལྟ་བ་དང། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་དང། ཟས་ཀྱི་ཚོང་རིག་པ་དང། མི་ཉལ་བར་རྣལ་
འབྱོར་ལ་བརྩོན་ཞིང། ཉལ་བའི་ཚེ་ཇི་ལྟར་བྱ་བ་དང། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱེད་པའོ། །གཉིས་པ་བསྟེན་ནས་བློ་ཇི་ལྟར་སྦྱང་བའི་རིམ་པ་ལ་གཉིས། དལ་འབྱོར་ལ་སྙིང་པོ་བླང་བའི་ཕྱིར་བསྐུལ་བ་དང་
སྙིང་པོ་ཇི་ལྟར་ལེན་པའི་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་ནི་སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་
རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་འཁོར་བའི་སྡུག་བསྔལ་སྣ་ཚོགས་ཞིག་མྱོང་བ་འདི་

[007A]༄༅། །དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་ཅན་རྒྱུད་ལ་མ་སྐྱེས་པས་ལན་པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་
ཅན་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་
ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་ཀྱི་སྡིག་སྒྲིབ་སྦྱངས་ལུས་དངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་
བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དལ་འབྱོར་དོན་ཆེ་རྙེད་དཀའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ལ་གཉིས། དལ་
འབྱོར་དོན་ཆེ་བར་བསམ་པ་དང། རྙེད་པར་དཀའ་བ་བསམ་པའོ། །དང་པོ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ་དམ་པའི་ཆོས་བསྒྲུབ་པ་ལ་ཁོམ་བས་དལ་བ་དང། ཆོས་བསྒྲུབ་པའི་
ཕྱི་ནང་གི་ཆ་རྐྱེན་ཚང་བས་འབྱོར་པ་ཞེས་བྱ། མདོར་ན་རང་ཅག་རྣམས་ཀྱིས་ཐོབ་པའི་དལ་འབྱོར་གྱི་རྟེན་འདི་དོན་ཤིན་ཏུ་ཆེ་སྟེ་འདི་ལ་བརྟེན་ནས་མངོན་མཐོའི་ལུས་ལོངས་སྤྱོད་ཕུན་སུམ་ཚོགས་པའི་རྒྱུ་སྦྱིན་པ། ཚུལ་

[007B] ཁྱད་པར་རྟེན་འདི་ལ་སྡོམ་པ་གསུམ་ག་སྐྱེ་ཞིང། སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་ཡང་བདེ་བླག་ཏུ་སྒྲུབ་ནུས་པས་སོ། །དེས་ན་རྙེད་པར་དཀའ་ཞིང་རྙེད་
ན་དོན་ཆེ་བའི་དལ་འབྱོར་ཚང་བའི་རྟེན་འདི་དོན་མེད་དུ་མི་བཏང་བར་སྙིང་པོ་ཅིག་བླང་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་
ཆ་ལས་བདུད་རྩི་སྣ་ལྔ་འོད་ཟེར་། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །
གཉིས་པ་རྙེད་པར་དཀའ་བ་བསམ་པ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། དལ་འབྱོར་ཐོབ་པ་འདི་དོན་ཆེ་བར་མ་ཟད་རྙེད་ཀྱང་ཤིན་ཏུ་དཀའ་སྟེ། མི་ལ་སོགས་པའི་འགྲོ་བ་ཕལ་ཆེར་མི་
དགེ་བ་བཅུ་ལ་སོགས་པ་ཤས་ཆེར་སྤྱོད་ལ། དེ་དག་གིས་ཀྱང་དལ་འབྱོར་ཐོབ་པའི་གེགས་བྱེད་ཅིང། ཁྱད་པར་དལ་འབྱོར་ཚང་བའི་རྟེན་རྣམ་པར་དག་པ་ཐོབ་པ་ལ་ཚུལ་ཁྲིམས་རྣམ་པར་དག་པས་གཞི་བཟུང། སྦྱིན་སོགས་
ཀྱིས་གྲོགས་བྱས། སྨོན་ལམ་དྲི་མ་མེད་པས་མཚམས་སྦྱར་བ་སོགས་དགོས་ན་རྒྱུ་དེ་ལྟ་བུ་བསྒྲུབ་པ་ཡང་ཤིན་ཏུ་ཉུང་བ་དང། དུད་འགྲོ་ལ་སོགས་པའི་ངང་འགྲོ་ལ་ལྟོས་ནས་བདེ་འགྲོ་ཙམ་ཐོབ་པ་སྲིད་མཐར་སྣང་ལ་

[008A]༄༅། །བདེ་འགྲོ་ལ་ལྟོས་ནས་ཀྱང་དལ་འབྱོར་ཚང་བའི་རྟེན་ཐོབ་པ་འདི་ཉིན་མོའི་སྐར་མ་ལྟ་བུར་ཤིན་ཏུ་དཀོན་པའི་ཕྱིར། དེས་ན་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་ལན་གཅིག་ཐོབ་པ་
འདི། དོན་མེད་དུ་མི་བཏང་བར་སྙིང་པོ་ཅིག་བླང་བར་བྱའོ། །སྙིང་པོ་ལེན་པའི་ཚུལ་ཡང་བླ་མ་སངས་རྒྱས་འབྲལ་མེད་དུ་བསྟེན་ནས། དེས་བསྟན་པའི་ཐེག་པ་མཆོག་གི་གདམས་པའི་སྙིང་པོ་ཉམས་སུ་བླངས་ཏེ། ཚེ་
གཅིག་ཉིད་ལ་སངས་རྒྱས་ཀྱི་གོ་འཕང་བདེ་བླག་ཏུ་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་མཇུག་ཏུ་ཇི་ལྟར་བྱ་
བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་དལ་འབྱོར་གྱི་ཆོས་སྐོར་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་ནི་སྔར་བཞིན་ནོ། །གཉིས་པ་སྙིང་པོ་ཇི་ལྟར་ལེན་པའི་ཚུལ་ལ་གསུམ་
སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་

[008B] ཐུན་མཚམས་སུ་ཇི་ལྟར་བྱ་བའོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་ནི་སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་ཆད་སྔར་
བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་ཉིད། འཆི་བ་མི་རྟག་པ་མ་བསམས་ཤིང། ངན་འགྲོའི་
སྡུག་བསྔལ་གྱིས་འཇིགས་ནས་དཀོན་མཆོག་གསུམ་ལ་སྙིང་ནས་སྐྱབས་སུ་མ་སོང་བ་དང། ལས་འབྲས་ལ་ཡིད་ཆེས་ཀྱི་དད་པ་བསྐྱེད་ནས། དཀར་ནག་གི་ལས་ལ་བླང་དོར་ཚུལ་བཞིན་མི་བྱས་པས་ལན་པར་འདུག་
པས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་འཆི་བ་མི་རྟག་པ་དྲན་པ་དང། ངན་འགྲོའི་སྡུག་བསྔལ་གྱིས་འཇིགས་ནས་དཀོན་མཆོག་གསུམ་ལ་སྙིང་ནས་སྐྱབས་སུ་འགྲོ་ཞིང་ལས་འབྲས་ལ་ཡིད་ཆེས་
ཀྱི་དད་པ་སྐྱེས་ནས་སྡིག་སྤོང་དགེ་བ་ཚུལ་བཞིན་སྒྲུབ་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་དེ་དང་དེའི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་། ལུས་དངས་གསལ་འོད་ཀྱི་རང་བཞིན་ཅན་དུ་

[009A]༄༅། །གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ལ་བཞི། འཆི་བ་
མི་རྟག་པ་བསམ་པ། ངན་འགྲོའི་སྡུག་བསྔལ་བསམ་པ། དཀོན་མཆོག་གསུམ་ལ་སྐྱབས་འགྲོ་སྦྱང་བ། ལས་འབྲས་ལ་ཡིད་ཆེས་ཀྱི་དད་པ་བསྐྱེད་པའོ། །དང་པོ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་
བསམ་སྟེ། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་གྱི་རྟེན་འདི་མྱུར་བ་འཇིག་སྟེ། འཆི་བདག་ངེས་པར་འོང་ལ། དེ་ཡང་ཕྱི་ནང་གི་རྐྱེན་གང་གིས་ཀྱང་བཟློག་ཏུ་མེད་པ་དང། ཚེ་ལ་སྣོན་པ་མེད་ཅིང། འབྲིང་བྱེད་བར་མ་ཆད་
དང་བཅས་པ་དང། གསོན་པའི་ཚེ་ཡང་ཆོས་བྱ་ལོང་མེད་པར་ངེས་པར་འཆི། འཆི་བར་མ་ཟད་ནམ་འཆི་ལའང་ངེས་པ་མེད་དེ། རང་ཅག་འཛམ་བུ་གླིང་པའི་ཚེ་ལ་ངེས་པ་མེད་པ་དང། འཆི་རྐྱེན་ཤིན་ཏུ་མང་ཞིང་གསོན་
པའི་རྐྱེན་ཉུང་བ་དང། ལུས་ཆུའི་སྦུ་བ་ལྟ་བུར་ཉམས་ཆུང་བས་ནམ་འཆི་ལ་ངེས་པ་མེད། འཆི་བའི་ཚེ་ཆོས་མ་གཏོགས་གང་གིས་ཀྱང་ཕན་པ་མེད་དེ། གཉེན་བཤེས་བརྩེ་གདུང་ཇི་ལྟར་ཆེ་བས་མཐའ་བསྐོར་ཀྱང་གཅིག་
ཀྱང་ཁྲིད་ས་མེད། ཡིད་དུ་འོང་བའི་ནོར་གྱི་ཕུང་པོ་ཇི་སྙེད་ཡོད་ཀྱང་རྡུལ་ཕྲན་ཙམ་ཡང་ཁྱེར་ཏུ་མེད། ལྷན་ཅིག་སྐྱེས་པའི་ཤ་རུས་ཀྱང་འབྲལ་དགོས་ན་ཚེ་འདིའི་ཕུན་ཚོགས་ལ་ཆགས་པས་ཅི་ཞིག་བྱ། འཆི་བའི་དགྲ་

[009B] དེ་རིང་རང་ཡང་འཆི་ཉེན་ཡོད་པས་འཆི་གྲབས་ཤིག་བྱ་དགོས་པར་འདུག་འཆི་གྲབས་ཀྱང་ཚེ་འདིའི་ཕུན་ཚོགས་ཐམས་ཅད་ལ་མ་ཆགས་པར་ཆོས་རྣམ་དག་ཅིག་ད་
ལྟ་ཉིད་དུ་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་
ལྟར་བསམ་སྟེ། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཚང་བའི་རྟེན་འདི་ཡང་མྱུར་དུ་འཇིག་ཅིང། ཞིག་པའི་འོག་ཏུ་མེད་དེ་མི་འགྲོ་བར་སྐྱེ་བ་ཞིག་བླང་དགོས་ལ། སྐྱེ་ས་ཡང་ངན་འགྲོ་དང་བདེ་འགྲོ་གཉིས་
ལས་མ་འདས་ཤིང། གལ་ཏེ་ངན་འགྲོར་སྐྱེས་ན་དམྱལ་བ་པ་རྣམས་ལ་ཚ་གྲང་དང་དེས་མཚོན་པའི་སྡུག་བསྔལ། ཡི་དྭགས་རྣམས་ལ་བཀྲེས་སྐོམ་དང། དེས་མཚོན་པའི་སྡུག་བསྔལ། དུད་འགྲོ་རྣམས་ལ་གླེན་ཞིང་
གཏི་མུག་པ་དང་གཅིག་ལ་གཅིག་ཟ་བའི་སྡུག་བསྔལ་བསམ་གྱིས་མི་ཁྱབ་པ་ཡོད་དེ། དེས་ན་འདི་ལྟ་བུའི་ངན་འགྲོའི་སྡུག་བསྔལ་བཟོད་གླགས་མི་འདུག་པས། རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་

[010A]༄༅། །ཚང་བའི་རྟེན་ཐོབ་པའི་དུས་འདིར། ངན་འགྲོའི་སྡུག་བསྔལ་མཐའ་དག་སྤངས་པའི་བླ་མ་སངས་རྒྱས་ཀྱི་གོ་འཕང་ཞིག་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་། ཞེས་གསོལ་
བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་
རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་ནི། སྤྱི་བོའི་བླ་མ་ལྷའི་སྐུའི་ཆ་ལས་བླ་མ་ཡི་དམ་དཀོན་མཆོག་གསུམ་དཔའ་བོ་དཔའ་མོ་ཆོས་སྐྱོང་བསྲུང་མའི་ཚོགས་ནམ་མཁའ་
གང་བ་སྤྲོས་ཏེ། སྤྱི་བོའི་བླ་མ་ལྷའི་སྐུའི་མཐའ་སྐོར་ཏུ་བཞུགས་པའི་སྐྱབས་ཡུལ་གསལ་ལེགས་པར་བཏབ། དེ་དག་གི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཏན་དྲན་བཞིན་པས། བདག་དང་མ་
སེམས་ཅན་ཐམས་ཅད་སྤྱིར་འཁོར་བ་དང་ཁྱད་པར་ངན་འགྲོའི་འཇིགས་པ་ལས་ད་ལྟ་ཉིད་དུ་སྐྱབ་ཏུ་གསོལ་སྙམ་པའི་འདུན་པ་དང་ལྡན་པས་བླ་མ་ཡི་དམ་དཀོན་མཆོག་གསུམ་ལ་སྐྱབས་སུ་མཆི། ཞེས་པའི་སྐྱབས་
འགྲོ་ལན་བརྒྱ་སྟོང་ཁྲི་འབུམ་སོགས་བྱ་ཞིང། དཀོན་མཆོག་གསུམ་ལ་སྐྱབས་སུ་སོང་བའི་གནས་སྐབས་དང་མཐར་ཐུག་གི་ཕན་ཡོན་ཤེས་པའི་སྒོ་ནས་སྐྱབས་འགྲོའི་བསླབ་བྱ་རྣམས་ལ་ཚུལ་བཞིན་དུ་བསླབ་

[010B] །བཞི་པ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། རྒྱལ་བའི་གསུང་རབ་ལས། རྒྱུ་དགེ་བ་སྤྱད་པ་ལ་བརྟེན་ནས་འབྲས་བུ་བདེ་བ་ཁོ་ན་འབྱུང་ཞིང་སྡུག་བསྔལ་མི་འབྱུང། རྒྱུ་མི་དགེ་
བ་སྤྱད་པ་ལ་བརྟེན་ནས་འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་མི་འབྱུང། རྒྱུ་དགེ་སྡིག་གཉིས་ཆུང་ངུ་ལས་མ་སྤྱད་ཀྱང། གེགས་བྱེད་དང་མ་ཕྲད་ན་འབྲས་བུ་ཤིན་ཏུ་ཆེ་བ་འབྱུང། རྒྱུ་དགེ་སྡིག་གཉིས་མ་སྤྱད་ན་འབྲས་
བུ་བདེ་སྡུག་མྱོང་བ་མེད་ཅིང་རྒྱུ་དགེ་སྡིག་གཉིས་སྤྱད་པ་གེགས་བྱེད་དང་མ་ཕྲད་ན། ལས་བྱས་པ་ཆུད་མི་ཟ་བས་འབྲས་བུ་བདེ་སྡུག་གཉིས་ངེས་པར་འབྱིན། དེ་ཡང་ཞིང་དང། བསམ་པ་དང། དངོས་པོ་དང། རྟེན་གྱི་སྒོ་
ནས་སྟོབས་ཆེ་བར་གསུངས་པ་ལ་ཡིད་ཆེས་ཀྱི་དད་པ་བསྐྱེད་ནས། དགེ་བ་བཅུ་ལ་སོགས་པའི་དགེ་བ་ཕྲ་མོ་ནས་སྒྲུབ་ཅིང། མི་དགེ་བ་བཅུ་ལ་སོགས་པའི་མི་དགེ་བ་ཕྲ་མོས་ཀྱང་སྒོ་གསུམ་ལ་མ་གོས་པའི་བླང་དོར་ལ་
འབད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །དེ་ལྟར་འབད་ཀྱང་གཉེན་པོ་སྟོབས་ཆུང། ཉོན་མོངས་སྟོབས་ཆེས་བས་

[011A]༄༅། །རྒྱ་ལ་མི་དགེ་བས་གོས་ན་སྟོབས་བཞིའི་བཤགས་བསྡམ་ལ་འབར་པར་བྱའོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། །གཉིས་པ་ཐུན་མཚམས་སུ་ཡང་སྐྱེས་བུ་ཆུང་ངུ་དང་ཐུན་མོང་
བའི་ཆོས་སྐོར་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །སྐྱེས་བུ་ཆུང་ངུ་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་བཤད་ཟིན་ཏོ།    ༈    །གཉིས་པ་སྐྱེས་བུ་འབྲིང་དང་
ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་ལ་གཉིས། ཐར་པ་དོན་གཉེར་གྱི་བློ་བསྐྱེད་པ་དང། ཐར་པར་འགྲོ་བའི་ལམ་གྱི་རང་བཞིན་གཏན་ལ་དབབ་པའོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་
མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྟ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་
ཆད་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་ཞིག་མྱོང་བ་འདི། འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་
ནས་དེ་ལས་ཐར་འདོད་ཀྱི་བློ་ཤུགས་དྲག་མ་སྐྱེས་པས་ལན་པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་ཀྱི་བློ་ཤུགས་

[011B] ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་ཀྱི་བློ་ཤུགས་དྲག་སྐྱེ་བ་ལ་གེགས་བྱེད་། ལུས་དངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་ཀྱི་བློ་ཤུགས་
དྲག་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ལ་གཉིས། འཁོར་བ་སྤྱིའི་སྡུག་བསྔལ་བསམ་པ་དང། སོ་སོའི་སྡུག་བསྔལ་བསམ་པའོ། །དང་པོ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་
འདི་ལྟར་བསམ་སྟེ། བདག་གིས་མི་དགེ་བཅུ་སྤོང་གི་ཚུལ་ཁྲིམས་ལ་ཚུལ་བཞིན་དུ་བསླབས་པས། ངན་འགྲོའི་སྡུག་བསྔལ་ལས་འདས་པའི་བདེ་འགྲོའི་གོ་འཕང་ཞིག་ཐོབ་ཀྱང། སྡུག་བསྔལ་རྩ་བ་ནས་སྤངས་པའི་ཐར་
པ་ཞིག་མ་ཐོབ་ན་བདེ་བའི་སྐབས་སྐད་ཅིག་ཀྱང་མི་འདུག་སྟེ། དཔེར་ན་མི་ནག་ཅན་ཞིག་ཟླ་བ་གཅིག་ནས་གསོད་པར་ངེས་ལ། དེའི་བར་དུ་ཡང་ཉི་མ་རེ་རེ་བཞིན་ཁྲིམས་ཀྱི་ལ་ཐིགས་དང། དབྱུག་པས་བསྣུན་པ་སོགས་

[012A]༄༅། །ཀྱི་སྡུག་བསྔལ་དྲག་པོ་མྱོང་བ་ལ། འགའ་ཞིག་གི་ངོ་ཆེན་སོགས་ཀྱིས་ད་ལྟ་དབྱུག་པས་བསྣུན་པའི་སྡུག་བསྔལ་མེད་ཀྱང། དེ་ནི་ཉི་མ་རེ་རེ་བཞིན་གསོད་པའི་སྡུག་བསྔལ་ལ་ཇེ་ཉེར་འགྲོ་བས་བདེ་
བའི་བློ་ཅུང་ཟད་ཀྱང་མེད་པ་བཞིན་དུ། སྡུག་བསྔལ་རྩ་བ་ནས་སྤངས་པའི་ཐར་པ་མ་ཐོབ་ཕྱིན། བདེ་འགྲོའི་གོ་འཕང་ཅི་འདྲ་ཞིག་ཐོབ་ཀྱང་སྔར་བྱས་ཀྱི་ལས་བཟང་པོའི་འཕེན་པ་ཟད་ནས་ངན་སོང་གསུམ་དུ་ལྷུང་སྟེ། ཡུན་
རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་དགོས་པར་འདུག་གཞན་ཡང་འཁོར་བ་འདིར་ལས་ཉོན་གྱི་དབང་གིས་སྐྱེ་བ་ཅིག་བླངས་ཕྱིན་ཆད་སྡུག་བསྔལ་གྱི་རང་བཞིན་ལས་མ་འདས་ཏེ། དགྲ་གཉེན་
དུ་འགྱུར་བ་དང་གཉེན་ཡང་དགྲར་འགྱུར་བས་ཕན་གནོད་བྱེད་པ་ལ་ཡིད་བརྟན་ནི་མེད། འཁོར་བའི་བདེ་བ་ཇི་ཙམ་སྤྱད་ཀྱང་དོམས་པའི་མཐའ་མེད་པར་མ་ཟད་ཆགས་པ་རྒྱས་པར་བྱས་ཏེ་སྡུག་བསྔལ་མི་བཟད་པ་དུ་
མ་ནི་འདྲེན་པར་བྱེད། ལུས་བཟང་པོ་ཅི་ཙམ་ཐོབ་ཀྱང་ཡང་དང་ཡང་དུ་འདོར་དགོས་པས་ལུས་ཐོབ་པ་ལ་ཡིད་བརྟན་ནི་མེད། ཐོག་མ་མེད་པ་ནས་ཡང་དང་ཡང་དུ་ཉིང་མཚམས་སྦྱར་པས་སྐྱེ་བའི་མཐའ་མངོན་པ་
ནི་མེད། འཁོར་བའི་ཕུན་ཚོགས་ཇི་ཙམ་ཐོབ་ཀྱང་མཐར་ངེས་པར་འདོར་དགོས་པས་ཕུན་ཚོགས་ཐོབ་པ་ལ་ཡིད་བརྟན་ནི་མེད། རང་ཉིད་གཅིག་པུར་གྲོགས་མེད་པར་འཇིག་རྟེན་ཕ་རོལ་ཏུ་འགྲོ་དགོས་པས་གྲོགས་

[012B] དེས་ན་བདག་གིས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་ཐོབ་པའི་དུས་འདིར། འཁོར་བའི་སྡུག་བསྔལ་མཐའ་དག་སྤངས་པའི་བླ་མ་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་འཁོར་བ་སོ་སོའི་སྡུག་བསྔལ་བསམ་པ་ནི། སྤྱི་བོར་བླ་མ་ལྟ་བསྒོམ་བཞིན་
པའི་ངང་ནས་འདི་ལྟར་བསམ་སྟེ། ཉེར་ལེན་གྱི་ཕུང་པོ་ཞིག་གྲུབ་ཕྱིན་ཆད་སྡུག་བསྔལ་གྱི་རང་བཞིན་ལས་མ་འདས་ཏེ། ངན་སོང་གསུམ་ལྟ་སྨོས་ཀྱང་ཅི་དགོས། མིའི་ཉེར་ལེན་གྱི་ཕུང་པོ་གྲུབ་པ་ལ་བརྟེན་ནས། བཀྲེས་སྐོམ་དང་
ཚོལ་འགྲོ་དང། གཉེན་སྡུག་པ་དང་བྲལ་བ་དང། དགྲ་མི་སྡུག་པ་དང་ཕྲད་པ་དང། འདོད་པའི་དངོས་པོ་བཙལ་ཀྱང་མ་རྙེད་ཅིང། མི་འདོད་པའི་དངོས་པོ་ཐོག་ཏུ་བབས་པ་དང། སྐྱེ་རྒ་ན་འཆི་སོགས་ཀྱི་སྡུག་བསྔལ་མྱོང། ལྷ་མ་
ཡིན་གྱི་ཉེར་ལེན་གྱི་ཕུང་པོ་གྲུབ་པ་ལ་བརྟེན་ནས། ལྷའི་དཔལ་འབྱོར་མི་བཟོད་པའི་ཕྲག་དོག་གིས་ཡིད་གདུངས་པའི་སྡུག་བསྔལ་དང། དེ་ལ་བརྟེན་ནས་ལུས་ཐོག་ཏུ་བབས་པའི་སྡུག་བསྔལ་མྱོང། འདོད་ལྷའི་ཉེར་ལེན་

[013A]༄༅། །གྱི་ཕུང་པོ་གྲུབ་པ་ལ་བརྟེན་ནས་ལྷ་མ་ཡིན་རྣམས་དང་འཐབ་པ་ན། ཡན་ལག་བཅད་པ་དང། ལུས་དྲལ་བ་དང། གསོད་པ་སོགས་ཀྱི་སྡུག་བསྔལ་དང། མི་འདོད་བཞིན་དུ་འཆི་ལྟས་ལྔ་ཕོག་སྟེ་
ལྷའི་དཔལ་འབྱོར་དང་བྲལ་ནས། ངན་སོང་གི་སྡུག་བསྔལ་མྱོང་དགོས་པར་ཤེས་པའི་སྡུག་བསྔལ་དང། ཁམས་གོང་མ་གཉིས་ཀྱི་ཉེར་ལེན་གྱི་ཕུང་པོ་གྲུབ་ཀྱང་གནས་པ་ལ་རང་དབང་མ་ཐོབ་པས། སྔར་གྱི་ལས་བཟང་པོའི་
འཕེན་པ་ཟད་ནས་ངན་སོང་དུ་ལྷུང་བའི་སྡུག་བསྔལ་དཔག་ཏུ་མེད་པ་ཡོད། མདོར་ན་ཉེར་ལེན་གྱི་ཕུང་པོ་འདིས་ཚེ་འདིའི་སྐྱེ་རྒ་ན་འཆི་སོགས་ཀྱི་རྟེན་བྱེད་ཅིང། སྡུག་བསྔལ་གྱི་སྡུག་བསྔལ་དང། འགྱུར་བའི་སྡུག་བསྔལ་
གཉིས་འདི་ཕྱི་གཉིས་ཀར་འདྲེན་པར་བྱེད། ཉེར་ལེན་གྱི་ཕུང་པོ་རང་གྲུབ་ཙམ་ནས་ལས་ཉོན་གྱི་གཞན་དབང་ཅན་གྱི་འདུ་བྱེད་ཀྱི་ཕུང་པོའི་རང་བཞིན་ཅན་དུ་གྲུབ་པ་ཡིན་ནོ། །དེས་ན་ཉེར་ལེན་གྱི་ཕུང་པོའི་རང་བཞིན་ཅན་གྱི་འཁོར་བ་ལས་
གྲོལ་བའི་བླ་མ་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་
འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་

[013B] །གསུམ་པ་མཇུག་ཏུ་ཇི་ལྟར་བྱ་བ་ནི། སྔར་བཞིན་ཡིན་ལ། གཉིས་པ་ཐུན་མཚམས་སུ་ཡང་འཁོར་བ་མཐའ་དག་སྡུག་བསྔལ་གྱི་རང་བཞིན་ཅན་དུ་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་
སོགས་ནི་སྔར་བཞིན་ནོ། །གཉིས་པ་ཐར་པར་འགྲོ་བའི་ལམ་གྱི་རང་བཞིན་གཏན་ལ་དབབ་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། དང་པོ་ལ་སྦྱོར་དངོས་མཇུག་གསུམ་
ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཞེས་པ་ཡན་ཆད་སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་འཁོར་བར་སྐྱེས་
ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་མ་བསླབས་པས་ལན་པར་འདུག་པས། ད་བདག་དང་མ་སེམས་
ཅན་ཐམས་ཅད་ཀྱིས་ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་སློབ་ནུས་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང། ཁྱད་པར་ཐར་པ་དོན་གཉེར་གྱི་བློ་

[014A]༄༅། །བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་དུ་སློབ་པ་ལ་གེགས་བྱེད་། ལུས་དངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་
འཕེལ་ཞིང་རྒྱས། ཁྱད་པར་ཐར་པ་དོན་གཉེར་གྱི་བློ་བསྐྱེད་ནས་ལམ་བསླབ་པ་གསུམ་ལ་ཚུལ་བཞིན་སློབ་པའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ནི། སྤྱི་བོར་བླ་
མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། ཤེས་པ་ཁོ་རང་གི་ངོས་ནས་ལུང་མ་བསྟན་ཡིན་པ་ལ། དང་པོར་བདག་དང་བདག་གི་བ་ལ་དམིགས་ནས་རང་བཞིན་གྱིས་གྲུབ་པར་འཛིན་པའི་བློ་སྐྱེ། དེས་བདག་
ཏུ་བཟུང་བ་ལ་བརྟེན་ནས། རང་ཕྱོགས་ལ་ཆགས་པ་དང། གཞན་ཕྱོགས་ལ་སྡང་བ་དང། གཞན་ལས་མཆོག་འཛིན་གྱི་ང་རྒྱལ་ལ་སོགས་པའི་ལྟ་ལོག་རྣམས་སྐྱེ། དེ་ལ་བརྟེན་ནས་བདག་མེད་པ་སྟོན་པའི་སྟོན་པ་དང། དེས་བསྟན་
པའི་ལས་འབྲས་དང། བདེན་བཞི་དང། དཀོན་མཆོག་གསུམ་སོགས་མེད་པར་འཛིན་པའི་ལོག་ལྟ་དང་ཐེ་ཚོམ་རྣམས་སྐྱེ། དེ་ལ་བརྟེན་ནས་ཉོན་མོངས་གཞན་རྣམས་རྒྱས། དེའི་དབང་གིས་ལས་བསགས་ནས། འཁོར་བར་མི་
འདོད་བཞིན་དུ་སྡུག་བསྔལ་སྣ་ཚོགས་མྱོང་བ་འདི་བྱུང་འདུག་དེས་ན་སྡུག་བསྔལ་ཐམས་ཅད་ཀྱི་རྩ་བ་མཐར་གཏུགས་ན་མ་རིག་པར་འདུག་པས། འཁོར་བའི་སྡུག་བསྔལ་ཐམས་ཅད་རྩ་བ་ནས་སྤངས་པའི་བླ་མ་

[014B] དེའི་ཕྱིར་དུ་ལམ་བསླབ་པ་རིན་པོ་ཆེ་གསུམ་ལ་ཚུལ་བཞིན་དུ་བསླབ་པར་བྱའོ། །ཁྱད་པར་བསྲུངས་ན་ཕན་ཡོན་ཆེ་ཞིང་མ་བསྲུངས་ན་ཉེས་དམིགས་ཤིན་ཏུ་ཆེ་བར་
འདུག་པས། བདག་གིས་ཇི་ལྟར་ཁས་བླངས་པའི་ཚུལ་ཁྲིམས་སྲོག་གི་ཕྱིར་ཡང་མི་བཏང་བར་ཚུལ་བཞིན་དུ་བསྲུང་བར་བྱའོ། །དེ་ཡང་མི་ཤེས་པ་ལྟུང་བ་འབྱུང་བའི་སྒོ་ཡིན་པས་དེའི་གཉེན་པོར་བསླབ་བྱ་རྣམས་ཉན་ནས་
ཤེས་པར་བྱ། མ་གུས་པ་ལྟུང་བ་འབྱུང་བའི་སྒོ་ཡིན་པས། དེའི་གཉེན་པོར་སྟོན་པ་དང། དེས་བཅས་པའི་བསླབ་པ་དང། བསླབ་པ་དེ་ལ་ཚུལ་བཞིན་དུ་སློབ་པའི་གྲོགས་ཚངས་པ་མཚུངས་པར་སྤྱོད་པ་རྣམས་ལ་གུས་པར་
བྱ། བག་མེད་པ་ལྟུང་བ་འབྱུང་བའི་སྒོ་ཡིན་པས་དེའི་གཉེན་པོར་དྲན་ཤེས་ངོ་ཚ་ཁྲེལ་ཡོད་བསྐྱེད་ནས་བག་དང་ལྡན་པར་བྱ། ཉོན་མོངས་མང་བ་ལྟུང་བ་འབྱུང་བའི་སྒོ་ཡིན་པས། འདོད་ཆགས་ཀྱི་གཉེན་པོར་མི་སྡུག་པ་དང་
ཞེ་སྡང་གི་གཉེན་པོར་བྱམས་པ་དང། གཏི་མུག་གི་གཉེན་པོར་རྟེན་ཅིང་འབྲེལ་བར་འབྱུང་བ་སོགས་བསྒོམས་ནས། ཉེས་པ་རྣམས་ཀྱིས་མ་གོས་པའི་ཚུལ་ཁྲིམས་རྣམ་པར་དག་པ་ལ་ཚུལ་བཞིན་དུ་བསླབ་པར་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་

[015A]༄༅། །ཀྱི་ལུས་སེམས་ལ་ཞུགས་པས། དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམ་མོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་
ཡིན་ལ་གཉིས་པ་ཐུན་མཚམས་སུ་སོ་སོར་ཐར་པའི་དབང་དུ་བྱས་པའི་བསླབ་བྱ་རྣམས་བལྟ་བ་སོགས་ནི་སྔར་བཞིན་ནོ། །སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ་བཤད་ཟིན་ཏོ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་ལ་གཉིས། བྱང་ཆུབ་ཏུ་སེམས་བསྐྱེད་ཚུལ་དང། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ལ་གཉིས། བྱང་ཆུབ་ཏུ་སེམས་བསྐྱེད་པ་དངོས་དང་
སེམས་བསྐྱེད་ཆོ་གས་བཟུང་བའི་ཚུལ་ལོ། །དང་པོ་ལ་གཉིས། རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་ཏུ་སེམས་བསྐྱེད་ཚུལ་དང། བདག་གཞན་མཉམ་བརྗེའི་སྒོ་ནས་བྱང་ཆུབ་ཏུ་སེམས་བསྐྱེད་ཚུལ་ལོ། །
དང་པོ་ནི། སྔོན་དུ་སེམས་ཅན་ཐམས་ཅད་ལ་སེམས་སྙོམས་པ་བསྒྲུབས་ཏེ། མར་ཤེས་ནས་བྱང་ཆུབ་ཀྱི་སེམས་ཀྱི་བར་བསྒོམ་པ་ཡིན་པས་འདི་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་
བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་ཆད་སྔར་བཞིན་ཡིན་ལ། བདག་དང་

[015B] སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་སྙོམས་པ་དང་མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྟོགས་པ་ཁྱད་པར་ཅན་སྐྱེ་བར་བླ་མ་
ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། ཐོག་མེད་ནས་
བསགས་པའི་སྡིག་སྒྲིབ་ཐམས་ཅད་དང། ཁྱད་པར་སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་སྙོམས་པ་སོགས་སྐྱེ་བ་ལ་གེགས་བྱེད་། ལུས་དངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་
ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་སྙོམས་པ་སོགས་ཀྱི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་
བསམ་མོ། །གཉིས་པ་དངོས་གཞི་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས། ཕན་གནོད་གང་ཡང་མ་བྱས་པའི་བར་མའི་སེམས་ཅན་གཅིག་མདུན་དུ་གསལ་བར་དམིགས་ནས། འདིའི་ངོས་ནས་བདེ་བ་འདོད་ཅིང་སྡུག་
བསྔལ་མི་འདོད་པས། རེས་འགའ་ནི་ཉེ་བར་བཟུང་ནས་ཕན་འདོགས་པ་དང། རེས་འགའ་ནི་རིང་བར་བཟུང་ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་ཆགས་སྡང་དང་བྲལ་བའི་སེམས་སྙོམས་པ་ཞིག་བྱའོ། །

[016A]༄༅། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ལ་སེམས་སྙོམས་པ་ན་ཡིད་དུ་འོང་ངོས་ཤེས་པའི་སེམས་ཅན་ཅིག་མདུན་དུ་གསལ་བར་དམིགས་ནས་སེམས་
སྙོམས་པ་སྒོམ་པར་བྱེད། དེ་ལ་སེམས་མ་སྙོམས་པ་ནི་ཆགས་པའི་དབང་གིས་ཡིན་པར་འདུག་སྔར་ཡང་ཡིད་དུ་འོང་བ་ལ་སྲེད་པས་ཀ་འཁོར་བར་སྐྱེས་པ་ཡིན་སྙམ་དུ་སྲེད་པ་བཀག་ནས་སྒོམ་པར་བྱེད། དེ་ལ་
སེམས་སྙོམས་པ་ན་ཡིད་དུ་མི་འོང་ངོས་ཤེས་པའི་སེམས་ཅན་ཅིག་མདུན་དུ་གསལ་བར་དམིགས་ནས་སེམས་སྙོམས་པ་སྒོམ་པར་བྱེད། དེ་ལ་སེམས་མི་སྙོམས་པ་ནི་རང་གི་བློས་མཐའ་གཅིག་ཏུ་མི་མཐུན་པར་
བཟུང་བས་ཞེ་སྡང་སྐྱེས་པ་ཡིན། དེ་ལ་སེམས་མ་སྙོམས་ན་བྱང་ཆུབ་ཀྱི་སེམས་སྐྱེ་བའི་གནས་མེད་སྙམ་དུ་ཞེ་སྡང་བཀག་ནས་སྒོམ་པར་བྱེད། དེ་ལ་སེམས་སྙོམས་པ་ན་མ་ལྟ་བུའི་ཆོས་ཡིད་དུ་འོང་བའི་སེམས་
ཅན་ཅིག་དང་དགྲ་ལྟ་བུའི་ཆོས་ཡིད་དུ་མི་འོང་བའི་སེམས་ཅན་ཅིག་སྟེ་གཉིས་མདུན་དུ་གསལ་བར་དམིགས་ནས། འདི་གཉིས་ཀྱི་ངོས་ནས་བདེ་བ་འདོད་ཅིང། སྡུག་བསྔལ་མི་འདོད་པར་མཚུངས་ལ། རང་གི་ངོས་ནས་
ནི་ད་ལྟ་གཉེན་དུ་བཟུང་བ་འདིས་ཀྱང་འཁོར་བ་ཐོག་མ་མེད་པ་ནས་དགྲའི་གཙོ་བོ་བྱས་པ་ལ་གྲངས་ཀྱིས་མི་ཆོད། ད་ལྟ་དགྲར་བཟུང་བ་འདིས་ཀྱང་འཁོར་བ་ཐོག་མ་མེད་པ་ནས་མ་བྱས་ཏེ་བརྩེ་བས་བསྐྱངས་པ་ལ་

[016B] གང་ལ་ནི་ཆགས་པར་བྱ། གང་ལ་ནི་སྡང་བར་བྱ། ཉེ་རིང་ཆགས་སྡང་དང་བྲལ་བའི་སེམས་སྙོམས་པ་ཞིག་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
སོགས་དང། དེ་ལ་སེམས་སྙོམས་པ་ན་སེམས་ཅན་ཐམས་ཅད་ལ་སེམས་སྙོམས་པ་སྒོམ་པར་བྱེད། དེའི་ཚུལ་ནི་སེམས་ཅན་ཐམས་ཅད་ཀྱི་ངོས་ནས་བདེ་བ་འདོད་ཅིང། སྡུག་བསྔལ་མི་འདོད་པར་མཚུངས་ལ། རང་གི་
ངོས་ནས་ནི་སེམས་ཅན་ཐམས་ཅད་གཉེན་ཡིན་པས། འགའ་ཞིག་ལ་ཉེ་བར་བཟུང་ནས་ཕན་འདོགས་པ་དང། འགའ་ཞིག་ལ་རིང་བར་བཟུང་ནས་གནོད་པ་སྐྱེལ་བའི་ཆ་གཉིས་མི་བྱ་བར་ཉེ་རིང་ཆགས་སྡང་དང་བྲལ་བའི་
སེམས་སྙོམས་པ་ཞིག་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་རྗེས་མར་ཤེས་ནས་བྱང་ཆུབ་ཀྱི་སེམས་ཀྱི་བར་སྒོམ་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་
ངང་ནས་འདི་ལྟར་བསམ་སྟེ། འོ་ན་སེམས་ཅན་ཐམས་ཅད་བདག་གི་གཉེན་ཡིན་པའི་རྒྱུ་མཚན་ཇི་ལྟར་ཡིན་ཞེ་ན་འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཡང་ཐོག་མ་མེད་ཅིང། སྐྱེ་བ་གཅིག་ནས་གཅིག་
ཏུ་བརྒྱུད་དེ་ཡུལ་ཕྱོགས་དང་ས་ཕྱོགས་འདིར་མ་སྐྱེས་བྱ་བ་གཅིག་ཀྱང་མེད། སྐྱེས་པ་ལ་གྲངས་ཀྱིས་མི་ཆོད། སེམས་ཅན་འདིའི་ལུས་མ་བླངས་བྱ་བ་གཅིག་ཀྱང་མེད། བླངས་པ་ལ་གྲངས་ཀྱིས་མི་ཆོད། སེམས་ཅན་

[017A]༄༅། །འདིས་བདག་གི་མ་མ་བྱས་བྱ་བ་གཅིག་ཀྱང་མེད། བྱས་པ་ལ་གྲངས་ཀྱིས་མི་ཆོད། སེམས་ཅན་རེ་རེས་ཀྱང་མིའི་རྟེན་ལ་བདག་གི་མ་མ་བྱས་བྱ་བ་གཅིག་ཀྱང་མེད། བྱས་པ་ལ་གྲངས་ཀྱིས་མི་ཆོད་ཅིང་
ད་དུང་ཡང་བྱེད་པར་འགྱུར། དེས་ན་དྲིན་གྱིས་བསྐྱངས་པའི་མ་ཅིས་ཀྱང་ཡིན་སྙམ་དུ་བསམ་མོ། །འོ་ན་སེམས་ཅན་ལ་གྲངས་མེད་པས་སེམས་ཅན་ཐམས་ཅད་རང་བདག་གི་མ་མ་ཡིན་ནོ་སྙམ་ན་སེམས་ཅན་ལ་གྲངས་མེད་པས་
བདག་གི་མ་མ་ཡིན་པར་མི་འགྱུར་ཏེ། སེམས་ཅན་ལ་གྲངས་མེད་པ་བཞིན་དུ་བདག་གི་སྐྱེ་བ་ལ་ཡང་གྲངས་མེད་པས་སེམས་ཅན་ཐམས་ཅད་བདག་གི་མ་ཡིན་སྙམ་དུ་བསམ། གལ་ཏེ་བདག་དང་སེམས་ཅན་ཐམས་ཅད་ཕན་
ཚུན་ངོ་མི་ཤེས་པས་བདག་གི་མ་མ་ཡིན་ནོ་སྙམ་ན། བདག་དང་སེམས་ཅན་ཐམས་ཅད་ཕན་ཚུན་ངོ་མི་ཤེས་པས་བདག་གི་མ་མ་ཡིན་པར་མི་འགྱུར་ཏེ། ཚེ་འདིར་ཡང་མ་བུ་ཕན་ཚུན་ངོ་མི་ཤེས་པ་དུ་མ་འདུག་པས་སོ་སྙམ་དུ་
བསམ། གཞན་ཡང་སེམས་ཅན་ཐམས་ཅད་བདག་གི་ཚེ་རབས་སྔ་མའི་མ་ཡིན་ཀྱང་འདས་ཟིན་པས་མ་ཡིན་པ་མི་འཐད་དོ་སྙམ་ན། འོ་ན་ཁ་སང་གི་དུས་ཀྱི་མ་དེ་དེ་རིང་གི་དུས་སུ་འདས་ཟིན་པས་མ་མ་ཡིན་པར་འགྱུར་
ཏེ༑ དེས་ན་ཁ་སང་གི་དུས་ཀྱི་མ་དང་དེ་རིང་གི་དུས་ཀྱི་མ་གཉིས་མ་ཡིན་པ་ལ་ཡང་ཁྱད་པར་མེད། དྲིན་གྱིས་བསྐྱངས་པ་ལ་ཡང་ཁྱད་པར་མེད་པ་བཞིན་དུ། ཚེ་རབས་སྔ་མའི་མ་དང་ཚེ་འདིའི་མ་གཉིས་ཀྱང་མ་ཡིན་པ་ལ་ཡང་

[017B] དྲིན་གྱིས་བསྐྱངས་པ་ལ་ཡང་ཁྱད་པར་མེད་པས་སེམས་ཅན་ཐམས་ཅད་བདག་གི་མ་ཅིས་ཀྱང་ཡིན་སྙམ་དུ་བསམ། དེ་ལ་མྱོང་བ་ཐོན་པ་ན་དྲིན་བསམ་པ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་རང་གི་ཚེ་འདིའི་མ་གཞོན་
པའི་གནས་སྐབས་མ་ཡིན་པ་རྒན་པའི་གནས་སྐབས་ཀྱི་རྣམ་པ་གསལ་བ་གཅིག་མདུན་དུ་བསྒོམས་ནས་འདི་ལྟར་བསམ་སྟེ། བདག་གི་མ་འདིས་ཚེ་འདི་ཁོ་ནར་མ་ཟད་ཚེ་རབས་ཐོག་མ་མེད་པ་ནས་བདག་གི་མ་བགྲང་ལས་
འདས་པ་བྱེད་བྱེད་པ་ཅིག་ཡིན། ཁྱད་པར་ཚེ་འདིར་ཡང་དང་པོར་མངལ་ཏུ་བརྩེ་བས་བསྐྱངས། བཙས་པའི་ཚེ་འཇམ་པའི་སྟན་ལ་བཞག་སོར་མོ་བཅུའི་རྩེ་ལ་གཡེངས། ཤའི་དྲོད་ལ་སྦྱར། བརྩེ་བའི་འཛུམ་གྱིས་བསུས་
དགའ་བའི་མིག་གིས་བལྟས། སྣབས་ཁས་ཕྱིས། མི་གཙང་བ་ལག་པས་ཕྱིས། མ་རང་སྲོག་ལ་བབས་པ་ལྟ་བུའི་སྡུག་བསྔལ་བྱུང་བ་ལས། བདག་ཅུང་ཟད་ན་པ་ལ་སྡུག་བསྔལ་ཆེ་བར་བྱས། སྡིག་སྡུག་གཏམ་ངན་
རང་སྲོག་ལའང་མ་བལྟས་པར་ཤ་ཐང་ཐང་དུ་བསྒྲུབས་པའི་ཟས་ནོར་ཐམས་ཅད་བདག་ལ་བརྩེ་བས་ཕོག་མ་རང་གི་ཁྱེར་འཁོས་དང་བསྟུན་པའི་ཕན་པ་དང་བདེ་བ་ཚད་མེད་པ་བསྒྲུབས། གནོད་པ་དང་སྡུག་བསྔལ་ཚད་མེད་
པ་ལས་བསྐྱབས་པས་དྲིན་ཤིན་ཏུ་ཆེ་སྙམ་དུ་བསམ། དེ་ལ་མྱོང་བ་ཐོན་པ་ན་ཕ་ལ་སོགས་པའི་གཉེན་གཞན་རྣམས་ལ་སྒོམ། དེའི་ཚུལ་ནི་ཕ་ལ་སོགས་པའི་རྣམ་པ་གསལ་བར་དམིགས་ནས། འདིས་ཚེ་རབས་ཐོག་མ་

[018A]༄༅། །མེད་པ་ནས་བདག་གི་མ་བྱས་པ་བགྲང་ལས་འདས་ཤིང། མ་ནམ་བྱས་པའི་ཚེ་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་བཞིན་དུ་དྲིན་གྱིས་བསྐྱངས་པས་དྲིན་ཤིན་ཏུ་ཆེ་སྙམ་དུ་བསམ། དེ་ལ་མྱོང་
བ་ཐོན་པ་ན་བར་མའི་སེམས་ཅན་ཐམས་ཅད་ལ་སྒོམ། དེའི་ཚུལ་ནི་བར་མའི་སེམས་ཅན་རྣམས་མདུན་དུ་གསལ་བར་དམིགས་ནས། ད་ལྟ་བདག་དང་འདི་རྣམས་གང་ཡང་འབྲེལ་མེད་འདྲ་འདྲ་ཞིག་འདུག་མོད། འདི་རྣམས་
ཀྱིས་ཚེ་རབས་ཐོག་མ་མེད་པ་ནས་བདག་གི་མ་བྱས་པ་བགྲང་ལས་འདས་ཤིང། མ་ནམ་བྱས་པའི་ཚེ་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་བཞིན་དུ་དྲིན་གྱིས་བསྐྱངས་པས། དྲིན་ཤིན་ཏུ་ཆེ་སྙམ་དུ་བསམ། དེ་ལ་
མྱོང་བ་ཐོན་པ་ན་དགྲ་ལ་སྒོམ། དེའི་ཚུལ་ནི་དགྲའི་རྣམ་པ་མདུན་དུ་གསལ་བར་དམིགས་ནས། ད་ལྟ་འདི་དགྲར་བཟུང་བས་ཅི་ཞིག་བྱ། འདིས་ཚེ་རབས་ཐོག་མ་མེད་པ་ནས་བདག་གི་མ་བྱས་པ་བགྲང་ལས་འདས་ཤིང། མ་
ནམ་བྱས་པའི་ཚེ། ཕན་པ་དང་བདེ་བ་ཚད་མེད་པ་བསྒྲུབས། གནོད་པ་དང་སྡུག་བསྔལ་ཚད་མེད་པ་ལས་བསྐྱབས། ཁྱད་པར་བདག་གིས་འདི་མེད་ན་ཅུང་ཟད་ཀྱང་སྡོད་མི་ཚུགས་པ་དང། འདིས་ཀྱང་བདག་མེད་ན་ཅུང་ཟད་ཀྱང་སྡོད་
མི་ཚུགས་པ་ལྟ་བུའི་ཡིད་གཅུགས་པ་བགྲང་ལས་འདས་པ་བྱས། ད་ལྟ་གནས་སྐབས་འདི་འདྲར་གྱུར་པ་ལས་ངན་པའི་དབང་གིས་ཡིན་འདུག་གཞན་དུ་ན་དྲིན་གྱིས་བསྐྱངས་པའི་མ་ཤ་སྟག་ཡིན་སྙམ་དུ་བསམ། དེ་ལ་མྱོང་བ་ཐོན་

[018B] །དེ་ལྟར་དྲིན་བསམས་ནས་དྲིན་གཟོ་སྒོམ་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། ཐོག་མ་མེད་པ་ནས་དྲིན་གྱིས་བསྐྱངས་པའི་མ་རྣམས་ཉོན་མོངས་
པའི་གདོན་གྱིས་སེམས་དཀྲུགས་པས་ནི་ཤེས་པ་ལ་རང་དབང་མ་ཐོབ་པར་སྨྱོ། མངོན་མཐོ་དང་ངེས་ལེགས་ཀྱི་ལམ་བལྟ་བའི་མིག་དང་ནི་བྲལ། དགེ་བའི་བཤེས་གཉེན་གྱི་ལོང་ཁྲིད་ནི་མེད། སྐད་ཅིག་རེ་རེར་ཉེས་སྤྱོད་ཀྱིས་དབྱེ་ན་
སྤྱོས་པས་ནི་བརྡེག་འཆའ། སྤྱིར་འཁོར་བ་དང་ཁྱད་པར་ངན་འགྲོ་འཇིགས་སུ་རུང་བའི་གཡང་ཁ་འགྲིམ་པ་རྣམས་ཡལ་བར་དོར་ན་ཁྲེལ་ཤིན་ཏུ་ཆུང་བས་བདག་གིས་དྲིན་ལན་དུ་འཁོར་བའི་སྡུག་བསྔལ་ལས་བསྒྲལ་ནས་ཐར་པའི་
བདེ་བ་ལ་དགོད་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ནས་བྱམས་པ་སྒོམ་ཚུལ་ནི། རང་གི་མ་ལྟ་བུ་ཡིད་དུ་གང་གཅགས་པ་ཅིག་ལ་དམིགས་ནས། འདི་ལ་ཟག་མེད་ཀྱི་
བདེ་བ་ག་ལ་ཡོད། ཟག་བཅས་ཀྱི་བདེ་བ་ཙམ་ཡང་མི་འདུག་ད་ལྟ་བདེ་བར་རློམ་པ་འདི་དག་སྡུག་བསྔལ་དུ་འགྱུར་ནས་འགྲོ། བདེ་བ་ཞིག་འདོད་ནས་འབད་འབད་དུང་དུང་བྱས་ཀྱང་ཕྱི་མར་ངན་སོང་གི་སྡུག་བསྔལ་གྱི་རྒྱུ་བྱེད། ཚེ་འདིར་
ཡང་ངལ་ཞིང་དུབ་པས་སྡུག་བསྔལ་བར་བྱེད་པ་མ་གཏོགས། ཡང་དག་པའི་བདེ་བ་ཞིག་གཏན་ནས་མི་འདུག་དེས་ན་འདི་ཉིད་བདེ་བ་དང་བདེ་བའི་རྒྱུ་ཐམས་ཅད་དང་ལྡན་ན་ཅི་མ་རུང། བདེ་བ་དང་བདེ་བའི་རྒྱུ་དང་ལྡན་པར་གྱུར་

[019A]༄༅། །ཅིག་བདེ་བ་དང་བདེ་བའི་རྒྱུ་དང་ལྡན་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ལ་མྱོང་བ་ཐོན་པ་ན་ཕ་ལ་སོགས་པའི་གཉེན་གཞན་རྣམས་དང། བར་མའི་
སེམས་ཅན་རྣམས་དང། དགྲ་རྣམས་དང། མཐར་སེམས་ཅན་ཐམས་ཅད་ལ་དམིགས་ནས་སྔར་བཞིན་སྒོམ། དེ་ནས་སྙིང་རྗེ་སྒོམ་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས། ཐོག་མར་བཤན་པས་གསོད་
བཞིན་པའི་ལུག་ལྟ་བུའི་སྡུག་བསྔལ་གྱིས་ཉམ་ཐག་པའི་འགྲོ་བ་རྣམས་ལ་སྒོམ། དེའི་ཚུལ་ནི་མདུན་དུ་དེའི་རྣམ་པ་གསལ་བར་དམིགས་ནས། ཡན་ལག་རྣམས་ནི་བཅིངས། བྲང་གི་པགས་པ་ནི་བཤགས་
བཤན་པའི་ལག་པ་ཁོང་པར་བཅུག་པས་སྲོག་ལ་བབ་པ་ནི་མངོན་སུམ་དུ་ཤེས། མིག་བཤན་པའི་གདོང་ལ་རིག་རིག་ཏུ་བལྟ་ཞིང། སྡུག་བསྔལ་གྱིས་ཉམ་ཐག་པའི་ཚུལ་བསམས་ནས། དེས་ན་འདི་ཉིད་སྡུག་
བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །དེ་ལྟར་བྱེད་ནུས་
པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ལ་མྱོང་བ་ཐོན་པ་ན་དགེ་འདུན་གྱི་དཀོར་ལ་བག་མེད་དུ་སྤྱོད་པ་དང། ཚུལ་འཆལ་དང། ཆོས་སྤོང་མཁན་དང། ལོག་ལྟ་ཅན་དང་སེམས་ཅན་ལ་འཚེ་ཞིང་སྡིག་པ་

[019B] དེའི་ཚུལ་ནི་དེ་དག་གི་རྣམ་པ་མདུན་དུ་གསལ་བར་དམིགས་ནས། ད་ལྟ་འདི་དག་གི་བྱེད་སྤྱོད་འདི་འདྲ་ན། ཚེ་འདིར་ཡང་བདེ་བ་ནི་མི་འདུག་
ཤི་མ་ཐག་ཏུ་ནི་ངན་སོང་དུ་སྐྱེ་བ་ལ་ཐེ་ཚོམ་མེད། དེར་སྐྱེས་ན་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་དགོས་པ་འདུག་དེས་ན་འདི་དག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང་
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ལ་
མྱོང་བ་ཐོན་པ་ན་མ་ལ་སོགས་པའི་གཉེན་རྣམས་མདུན་དུ་གསལ་བར་དམིགས་ནས། འདི་ཉིད་ཚེ་འདིའི་འབད་འབད་དུང་དུང་གིས་དགྲ་གཉེན་གྱི་གསོ་ཚིས་བྱེད་བྱེད་ནས་སྡུག་བསྔལ་གྱི་སྡུག་བསྔལ་དང། འགྱུར་བའི་སྡུག་བསྔལ་གཉིས་
ཀྱིས་གདུངས་ནས་བདེ་བའི་སྐབས་ཅུང་ཟད་ཀྱང་མི་འདུག་ཚེ་འདིར་ཡང་བྱ་བ་ངན་པས་བྲེལ་ནས་དགེ་བའི་བློ་མ་སྐྱེས་པས། ཤི་མ་ཐག་ཏུ་ངན་སོང་དུ་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་
དགོས་པ་འདུག་དེས་ན་འདི་དག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་ན་ཅི་མ་རུང། སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་

[020A]༄༅། །བྲལ་བར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ལ་མྱོང་བ་ཐོན་པ་ན་བར་མའི་སེམས་ཅན་དང། དགྲ་དང། མཐར་སེམས་ཅན་ཐམས་ཅད་ཀྱི་བར་སྔར་བཞིན་
སྒོམ་མོ། །དེ་ལྟར་བྱམས་པ་དང་སྙིང་རྗེ་ལ་ཡིད་འགྱུར་བའི་མྱོང་བ་ཐོན་པ་ན་ལྷག་བསམ་སྒོམ་ཚུལ་ནི་སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། སྡུག་བསྔལ་གྱིས་མནར་ཞིང་བདེ་བས་འཕོངས་པའི་
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བ་ཞིག་བདག་གིས་བྱའོ། །བདེ་བ་དང་བདེ་བའི་རྒྱུ་དང་ཕྲད་པ་ཞིག་བདག་གིས་བྱའོ། །ཁྱད་པར་མ་སེམས་ཅན་ཐམས་ཅད་ཀྱིས་སྒྲིབ་གཉིས་
བག་ཆགས་དང་བཅས་པ་སྤངས་པའི་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པ་ཞིག་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ནས་བྱང་
ཆུབ་ཀྱི་སེམས་སྒོམ་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། འོ་ན་ཁྱོད་ལ་སེམས་ཅན་ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་ཡོད་དམ་ཞེ་ན། ད་ལྟ་ནི་
སེམས་ཅན་གཅིག་ཀྱང་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མི་འདུག་དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས། སེམས་ཅན་ཐམས་

[020B] དེ་ལྟ་བུའི་ནུས་པ་སུ་ལ་ཡོད་ན། ཡང་དག་པར་རྫོགས་པའི་སངས་རྒྱས་ལ་ཡོད་དེ། ཁོང་གི་སྐུའི་ཡོན་ཏན་མཚན་དཔེ་གསལ་རྫོགས་ཀྱིས་སྤྲས་པ། གསུང་
གི་ཡོན་ཏན་འབད་རྩོལ་མེད་པར་ཡན་ལག་དྲུག་ཅུ་དང་ལྡན་པའི་གསུང་དབྱངས་སྐད་ཅིག་རེ་རེས་ཀྱང་སེམས་ཅན་ཐམས་ཅད་ཀྱི་རང་རང་གི་སྐད་དུ་ཆོས་སྟོན་པར་ནུས་པ། ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་དང་ཇི་སྙེད་པ་
ཐམས་ཅད་མངོན་སུམ་དུ་གཟིགས་ཤིང། སེམས་ཅན་ཐམས་ཅད་ལ་མ་བུ་གཅིག་པ་ལ་བརྩེ་བ་ལྟར་ཐུགས་རྗེ་ཆེན་པོ་ཉེ་རིང་མེད་པར་འཇུག་པས་གདུལ་བའི་དུས་ལས་སྐད་ཅིག་ཀྱང་མི་འདའ་བ། འཕྲིན་ལས་འབད་མེད་
ལྷུན་གྱིས་གྲུབ་ཅིང། སྐུ་གསུང་ཐུགས་ཀྱི་འོད་ཟེར་རེ་རེ་ཙམ་སྤྲོས་པས་ཀྱང་སེམས་ཅན་དཔག་ཏུ་མེད་པ་ཐམས་ཅད་མཁྱེན་པའི་གོ་འཕང་ལ་འགོད་ནུས་པ་ལ་སོགས་པ། མདོར་ན་ཡོན་ཏན་གྱི་རིགས་ཐམས་ཅད་དང་ལྡན་ཞིང་
སྐྱོན་གྱི་རིགས་ཐམས་ཅད་དང་བྲལ་བ་ནི་ཡང་དག་པར་རྫོགས་པའི་སངས་རྒྱས་ཁོ་ན་ཡིན། དེས་ན་རང་གཞན་གཉིས་ཀའི་དོན་མཐར་ཕྱིན་པ་ཞིག་བྱེད་ན། དེ་ལྟ་བུའི་སངས་རྒྱས་ཀྱི་གོ་འཕང་ཞིག་ཐོབ་དགོས་པ་འདུག་པས་
བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་

[021A]༄༅། །གསོལ་བ་བཏབ་པས། སྤྱི་བོའི་བླ་མ་ལྷའི་སྐུ་ལས་སྐུ་གཉིས་པ་ཞིག་མར་མེ་གཅིག་ལས་གཉིས་ཚད་ཀྱི་ཚུལ་དུ་བྱུང་ནས་རང་ལ་ཐིམ་པས། སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་
ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་རང་ཉིད་རྒྱལ་བ་ཤཱཀྱ་ཐུབ་པ། ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པར་གྱུར་པའི་མོས་པ་བྱེད། རང་ཐུབ་པའི་དབང་པོར་གསལ་
བའི་ངང་ནས་ལུས་ལོངས་སྤྱོད་དགེ་རྩ་དང་བཅས་པ་བདུད་རྩི་སྣ་ལྔ་འོད་ཟེར་དང་བཅས་པའི་རྣམ་པར་སྤྲོས་ནས་སེམས་ཅན་ཐམས་ཅད་ལ་བཏང་བས། སེམས་ཅན་ཐམས་ཅད་ཀྱིས་མངོན་མཐོ་ངེས་ལེགས་ཀྱི་བདེ་བ་ཕུན་
སུམ་ཚོགས་པ་ཐོབ་པའི་མོས་པ་བྱེད་དོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཡང་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྣམ་གཞག་སྟོན་པའི་གསུང་རབ་དགོངས་
འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །གཉིས་པ་ནི། སྔོན་ཏུ་སེམས་ཅན་ཐམས་ཅད་ལ་སེམས་སྙོམས་པའི་བཏང་སྙོམས་དང། མར་ཤེས་དྲིན་དྲན་གསུམ་སྒོམ་པ་སྔོན་དུ་བཏང་སྟེ། རང་གི་མཐའ་
སྐོར་དུ་སེམས་ཅན་ཐམས་ཅད་གསལ་བར་དམིགས་ནས། རང་གི་བློ་ཡུལ་དུ་རང་གཞན་གཉིས་གང་གཅེས་པར་འཛིན། གང་ཡལ་བར་འདོར་སྙམ་དུ་བརྟགས་པ་ན། རང་གཅེས་པར་འཛིན་ཅིང་གཞན་ཡལ་བར་

[021B] དེའི་ཚེ་འདི་ལྟར་བསམ་སྟེ། རང་གཅེས་པར་བཟུང་ནས་གཞན་ཡལ་བར་འདོར་མི་རིགས་ཏེ། རང་གཞན་གཉིས་ཀ་བདེ་བ་འདོད་ཅིང་སྡུག་བསྔལ་མི་འདོད་པར་མཚུངས་
པའི་ཕྱིར། དེས་ན་རང་གཅེས་པར་འཛིན་པ་བཞིན་དུ་གཞན་གཅེས་པར་འཛིན་དགོས་ཏེ། གཞན་གྱིས་རང་གཅེས་པར་བཟུང་ན་རང་དགའ་བ་བཞིན་དུ། རང་གིས་ཀྱང་གཞན་གཅེས་པར་བཟུང་ན་གཞན་དགའ་
བར་འགྱུར་བས་སོ། །གཞན་ཡང་རང་ཉིད་ཕུན་སུམ་ཚོགས་པ་ཅིག་བྱེད་པར་འདོད་ནས་འཁོར་བ་ཐོག་མ་མེད་པ་ནས། རང་གཅེས་པར་བཟུང་བས་རང་གཞན་གྱི་དོན་གང་ཡང་མ་གྲུབ་པར་མ་ཟད། སྡུག་བསྔལ་
སྣ་ཚོགས་ཞིག་མྱོང་བར་འདུག་དེས་ན་རང་གཅེས་པར་འཛིན་པ་ནི་འཁོར་བ་དང་ངན་སོང་གི་སྡུག་བསྔལ་ལ་སོགས་པའི་རྒུད་པ་ཀུན་གྱི་གནས་སུ་འདུག་པས། རང་གཅེས་འཛིན་མ་སྐྱེས་བ་མི་བསྐྱེད་པ་དང་
སྐྱེས་པ་རྣམས་སྤོང་བར་བྱེད། གཞན་གཅེས་པར་འཛིན་པ་ནི་ཡོན་ཏན་ཐམས་ཅད་ཀྱི་འབྱུང་གནས་སུ་འདུག་པས། གཞན་གཅེས་འཛིན་མ་སྐྱེས་པ་གསར་དུ་བསྐྱེད་པ་དང། སྐྱེས་ཟིན་རྣམས་གོང་འཕེལ་དུ་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། མདོར་ན་ཐུབ་པའི་དབང་པོས་རང་ཡལ་བར་དོར་ནས་གཞན་གཅེས་པར་བཟུང་སྟེ། གཞན་གྱི་དོན་འབའ་ཞིག་མཛད་པས་མངོན་པར་

[022A]༄༅། །རྫོགས་པར་སངས་རྒྱས་པ་ཡིན། བདག་གིས་ཀྱང་དེ་ལྟར་བྱས་ན་ཆེས་སྔ་བར་འཚང་རྒྱ་བ་ལ། དེ་ལྟར་མ་བྱས་པས་ད་ལྟའི་བར་དུ་འཁོར་བར་འཁྱམས། ད་ཡང་རང་གཅེས་འཛིན་ཁོང་ན་གནས་
ཕྱིན་ཆད་གཞན་གཅེས་འཛིན་གསར་དུ་མི་སྐྱེ་ཞིང། སྐྱེས་ཀྱང་རྒྱུན་འཐུད་མི་ཐུབ་པར་འདུག་པས། རང་གཅེས་པར་བཟུང་ནས་གཞན་ཡལ་བར་འདོར་བའི་བློ་སྐད་ཅིག་ཀྱང་མི་སྐྱེད་ཅིང། རང་ཡལ་བར་དོར་ནས་
གཞན་གཅེས་པར་བཟུང་སྟེ། གཞན་གྱི་སྡུག་བསྔལ་དང་སྡིག་པ་ཐམས་ཅད་བདག་གི་རྒྱུད་སྟེང་དུ་བླངས། བདག་གི་བདེ་དགེ་ཐམས་ཅད་གཞན་ལ་བཏང་བས། གཞན་སེམས་ཅན་ཐམས་ཅད་སྡུག་བསྔལ་དང་
བྲལ་ཞིང། བདེ་བ་ཕུན་སུམ་ཚོགས་པ་དང་ལྡན་པ་ཅིག་བདག་གིས་བྱའོ། །དེ་ཡང་ད་ལྟ་ནི་བདག་ལ་དེ་ལྟ་བུའི་ནུས་པ་མི་འདུག་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་པས། བདག་
གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། གཉིས་པ་སེམས་བསྐྱེད་
ཆོ་གས་བཟུང་ཚུལ་ལ་གཉིས། སྡོམ་པ་མ་ཐོབ་པ་ཐོབ་པར་བྱ་བ་དང། ཐོབ་པ་མི་ཉམས་པར་བསྲུང་ཚུལ་ལོ། །དང་པོ་ནི། ལམ་རིམ་དུ་སྨོན་འཇུག་རིམ་ཅན་དུ་ལེན་པའི་དབང་དུ་མཛད་ཀྱང། ཞི་བ་ལྷའི་ལུགས་

[022B] སྔོན་འགྲོའི་རིམ་པ་སྤྱི་དང། ཁྱད་པར་བཤེས་གཉེན་བསྟེན་ཚུལ་ནས་བྱང་ཆུབ་ཀྱི་སེམས་ཀྱི་བར་གྱི་དངོས་གཞིའི་དམིགས་པ་རྒྱུད་དང་འདྲེས་པར་བསྐྱངས་པའི་ཐོག་
ཏུ་སྤྱི་བོར་བླ་མ་ལྷ་བསྒོམ་བཞིན་པའི་ངང་ནས། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་ཏུ་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་
བར་དུ་རྒྱལ་བའི་སྲས་ཀྱི་སྡོམ་པ་བཟུང་ནས་སྤྱོད་པ་རླབས་པོ་ཆེ་རྣམས་ལ་སློབ་ཅིང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སེམས་འདི་ཡང་སངས་རྒྱས་མ་ཐོབ་ཀྱི་བར་དུ་བཟུང་བར་བྱའོ་སྙམ་
དུ་བསམ་ལ། བླ་མ་ཐུབ་པའི་དབང་པོའི་རྗེས་སུ་ཟློས་པར་མོས་ནས། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་
བསྐྱེད་པ་དང། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་
བསླབ་པར་བགྱི། ཞེས་ལན་གསུམ་བརྗོད་པས་བྱང་ཆུབ་སེམས་དཔའི་སྡོམ་པ་ཐོབ་པའི་མོས་པ་བྱེད་དོ། །དེ་ནས། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །

[023A]༄༅། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། ཞེས་སྤྲོ་བ་བསྐྱེད་དོ། །གཉིས་
པ་ཐོབ་པ་མི་ཉམས་པར་བསྲུང་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་། མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བྱང་ཆུབ་ཀྱི་སེམས་
ཀྱི་ཕན་ཡོན་བསམ་ནས། ཉིན་ལན་གསུམ་མཚན་ལན་གསུམ་དུ་བྱང་ཆུབ་ཀྱི་སེམས་བཟུང་ཞིང། སེམས་ཅན་གྱི་ངོས་ནས་བྱེད་སྤྱོད་ཅི་འདྲ་ནའང་བདག་གི་ངོས་ནས་སེམས་ཅན་གཅིག་ཀྱང་བློས་མི་སྤོང། སེམས་
བསྐྱེད་འཕེལ་བའི་ཕྱིར་དུ་དཀོན་མཆོག་མཆོད་པ་ལ་སོགས་པའི་ཚོགས་གཉིས་གསོག་པ་ལ་བརྩོན་པར་བྱའོ། །གཞན་ཡང་བླ་མ་སོགས་ལ་ཀུ་རེ་དང་བཞད་གད་ཀྱི་ཕྱིར་དུ་ཡང་བརྫུན་གྱིས་དབུ་བསྐོར་བ་དང། གཞན་
དགེ་བ་བྱེད་པ་ལ་འགྱོད་པ་བསྐྱེད་པ་དང། ཐེག་ཆེན་ལ་ཞུགས་པའི་བྱང་སེམས་ལ་ཞེ་སྡང་གིས་མི་སྙན་པར་སྨྲ་བ་དང། ལྷག་བསམ་མ་ཡིན་པས་གཡོ་སྒྱུ་བྱེད་པ་སྟེ། ནག་པོའི་ཆོས་བཞི་ལ་སོགས་པ་སེམས་བསྐྱེད་
ཉམས་པའི་རྒྱུ་རྣམས་སྤོང་བ་དང། དཀར་པོའི་ཆོས་བཞི་བསྟེན་པ་ལ་སོགས་པའི་སེམས་བསྐྱེད་འཕེལ་བའི་རྒྱུ་རྣམས་ལ་ཚུལ་བཞིན་དུ་བསླབ་པར་བྱའོ། །མདོར་ན་རྩ་ལྟུང་བཅོ་བརྒྱད་དང་ཉེས་བྱས་བཞི་བཅུ་ཞེ་དྲུག་

[023B] །དེ་ལྟར་བསྲུང་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ་། གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་གཉིས། རྒྱལ་བའི་སྲས་ཀྱི་སྤྱོད་པ་སྤྱི་ལ་སློབ་ཚུལ་དང། ཁྱད་པར་ཕར་ཕྱིན་ཐ་མ་གཉིས་ལ་སློབ་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་
དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། ཞེས་པ་ཡན་ཆད་
སྔར་བཞིན་ཡིན་ལ། དེ་ནས་བདག་དང་མ་སེམས་ཅན་ཐམས་ཅད་ཀྱིས་ཟབ་པ་དང་རྒྱ་ཆེ་བའི་རྒྱལ་བའི་སྲས་ཀྱི་སྤྱོད་པ་རླབས་པོ་ཆེ་རྣམས་ལ་ཚུལ་བཞིན་དུ་བསླབ་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་
དང། གཉིས་པ་དངོས་གཞི་ལ་རང་རྒྱུད་སྨིན་བྱེད་ཕར་ཕྱིན་དྲུག་དང། གཞན་རྒྱུད་སྨིན་བྱེད་བསྡུ་བཞིའི་ཉམས་ལེན་གཉིས་ལས། དང་པོ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་། མ་སེམས་ཅན་ཐམས་ཅད་ཀྱི་དོན་དུ་
མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྙེད་བཀུར་དང་གྲགས་པ་སོགས་ལ་མི་ལྟ་བར་ཆོས་ཀྱིས་འཕོངས་པའི་སེམས་ཅན་རྣམས་ལ་དམ་པའི་ཆོས་ཅི་ནུས་སུ་སྟོན་པར་བྱེད་པ་ཆོས་

[024A]༄༅། །ཀྱི་སྦྱིན་པ་དང། མི་དང་མི་མ་ཡིན་དང་འབྱུང་བས་གནོད་པའི་སེམས་ཅན་རྣམས་འཇིགས་པ་དེ་དག་ལས་སྐྱོབ་པར་བྱེད་པ་མི་འཇིགས་པའི་སྦྱིན་པ་དང། དབུལ་ཞིང་འཕོངས་པའི་སེམས་ཅན་རྣམས་
ལ་ལན་དང་རྣམ་པར་སྨིན་པ་ལ་རེ་བ་མེད་པར་སེར་སྣ་སྤངས་ཏེ། ཇི་ལྟར་འོས་པའི་ཡོ་བྱད་གཏོང་བར་བྱེད་པ་ཟང་ཟིང་གི་སྦྱིན་པ་སྟེ། སྦྱིན་པ་རྣམ་པ་གསུམ་གྱི་ཉམས་ལེན་ལ་ཚུལ་བཞིན་དུ་བསླབ་པར་བྱའོ། །མདོར་ན་མ་སེམས་
ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བདག་གི་ལུས་ལོངས་སྤྱོད་དགེ་རྩ་དང་བཅས་པ་ཐམས་ཅད་སེམས་ཅན་ཐམས་ཅད་ལ་ཕངས་པ་མེད་པར་བཏང་བར་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་། ཞེས་གཏོང་སེམས་སྤེལ་བ་ནི་སྦྱིན་པའི་ཉམས་ལེན་ཡིན་ནོ། །དེ་ནས་ཚུལ་ཁྲིམས་ཀྱི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་་
མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་མི་དགེ་བ་བཅུ་སྤོང་བ་ལ་སོགས་པ་ཇི་ལྟར་ཁས་བླངས་པའི་སྡོམ་པ་དང་འགལ་བའི་ཉེས་སྤྱོད་རྣམས་
སྤངས་ནས། སྦྱིན་སོགས་ཕར་ཕྱིན་དྲུག་དང། ཚུལ་ཁྲིམས་ལ་སོགས་པའི་དགེ་བ་རྣམ་པར་དག་པ་རང་རྒྱུད་ལ་མ་སྐྱེས་པ་བསྐྱེད། སྐྱེས་པ་རྣམས་གོང་འཕེལ་དུ་བྱས་ཏེ། སེམས་ཅན་ཐམས་ཅད་ཀྱང་ཚུལ་ཁྲིམས་ལ་

[024B] །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ནས་བཟོད་པའི་ཉམས་ལེན་ནི། སྤྱི་བོར་བླ་མ་
ལྷ་བསྒོམ་བཞིན་པའི་ངང་་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་སེམས་ཅན་ཐམས་ཅད་དགྲར་ལངས་ཀྱང་ཁྲོ་བའི་སེམས་སྐད་ཅིག་ཀྱང་མི་
བསྐྱེད་པར་གནོད་ལན་དུ་ཕན་པ་བསྒྲུབས་ཏེ། རང་གཞན་གྱི་རྒྱུད་ལ་བཟོད་པའི་ཕར་ཕྱིན་ལ་སོགས་པའི་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་བྱའོ། །གཞན་ཡང་ཟས་ནོར་དང་གནས་མལ་སོགས་ཀྱིས་
འཕོངས་པ་དང། ན་ཚ་སོགས་མི་འདོད་པའི་སྡུག་བསྔལ་ཐོག་ཏུ་བབས་པའི་ཚེ་སྡུག་བསྔལ་འདི་ལྟར་མྱོང་བ་སྔར་ལས་ངན་བསགས་པའི་འབྲས་བུ་ཡིན། འདི་ལ་བརྟེན་ནས་ལས་ངན་མང་བ་དག་འགྲོ་བས་མི་འདོད་རྒྱུ་མི་
འདུག་ཅིང། ཁྱད་པར་ཆོས་ཕྱིར་སྡུག་བསྔལ་བྱུང་བ་ལ་བཟོད་སྲན་བསྐྱེད་པ་ལ་བརྟེན་ནས་ཐམས་ཅད་མཁྱེན་པའི་ལམ་ལ་ཉེ་བར་འགྱུར་བས་སྡུག་བསྔལ་འདི་དག་དང་དུ་བླངས་ཏེ། རང་གཞན་གྱི་འཁོར་བ་དང་ངན་སོང་གི་སྡུག་
བསྔལ་རྒྱུན་བཅད་པར་བྱའོ། །གཞན་ཡང་དཀར་ནག་གི་ལས་ཀྱི་རྣམ་པར་སྨིན་པ་དང། དཀོན་མཆོག་གསུམ་གྱི་བྱིན་རླབས་དང། སངས་རྒྱས་དང་བྱང་ཆུབ་སེམས་དཔའ་བདག་ཉིད་ཆེན་པོ་རྣམས་ཀྱི་མཐུ་བསམ་གྱིས་མི་ཁྱབ་པ་དང་

[025A]༄༅། །བླ་ན་མེད་པའི་བྱང་ཆུབ་དང། གསུང་རབ་ཡན་ལག་བཅུ་གཉིས་དང་བྱང་ཆུབ་སེམས་དཔའི་བསླབ་པའི་གནས་རྣམས་ལ་མོས་པ་བསྐྱེད་ན་འབྲས་བུ་ཤིན་ཏུ་ཆེ་བས། དེ་ལ་མོས་པར་བྱས་ནས་བླ་ན་
མེད་པའི་བྱང་ཆུབ་ཐོབ་པའི་ཕྱིར་དུ་གསུང་རབ་ཡན་ལག་བཅུ་གཉིས་ཀྱི་བརྗོད་བྱའི་དོན་བྱང་ཆུབ་སེམས་དཔའི་བསླབ་པའི་གནས་རྣམས་ལ་ཚུལ་བཞིན་དུ་བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་
གྱིས་བརླབ་ཏུ་གསོལ། ཞེས་སོགས་དང། དེ་ནས་བརྩོན་འགྲུས་ཀྱི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་ཐོབ་པར་བྱ། དེའི་ཕྱིར་དུ་མཚན་དཔེ་ལ་སོགས་པ་སངས་རྒྱས་ཀྱི་ཆོས་རེ་རེ་བསྒྲུབ་པ་དང། སྦྱིན་པ་ལ་སོགས་པ་བྱང་ཆུབ་སེམས་དཔའི་ཆོས་རེ་རེ་བསྒྲུབ་པའི་ཕྱིར་དུ་བསྐལ་པ་འབུམ་ཕྲག་རེ་རེར་མནར་མེད་དུ་
གནས་ནས་སངས་རྒྱས་ཀྱི་གོ་འཕང་བསྒྲུབ་དགོས་ནའང་བརྩོན་པ་མི་འདོར་ཞིང་སྤྲོ་བ་བསྐྱེད་ནས། ཟབ་པ་དང་རྒྱ་ཆེ་བའི་དགེ་བའི་ཆོས་རང་རྒྱུད་ལ་སྡུད་པར་བྱེད་ཅིང། གཞན་ཡང་དགེ་བའི་ལམ་ལ་བཀོད་ནས་བླ་ན་མེད་པའི་
བྱང་ཆུབ་ཐོབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ནས་བསམ་གཏན་གྱི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་་སེམས་ཅན་ཐམས་ཅད་ཀྱི་

[025B] དེའི་ཕྱིར་དུ་ངོ་བོའི་སྒོ་ནས་འཇིག་རྟེན་དང། འཇིག་རྟེན་ལས་འདས་པའི་བསམ་གཏན། ཕྱོགས་ཀྱི་སྒོ་ནས་ཞི་གནས་དང། ལྷག་མཐོང་དང། དེ་
གཉིས་ཟུང་དུ་འབྲེལ་བའི་བསམ་གཏན། བྱེད་ལས་ཀྱི་སྒོ་ནས་ཚེ་འདིར་ལུས་སེམས་བདེ་བར་གནས་པའི་བསམ་གཏན། ཡོན་ཏན་གྱི་རྟེན་བྱེད་པའི་བསམ་གཏན། སེམས་ཅན་གྱི་དོན་བྱེད་པའི་བསམ་གཏན་ཏེ། རྒྱལ་བའི་སྲས་ཀྱི་
བསམ་གཏན་རྣམ་པ་ཐམས་ཅད་པ་རྣམས་ལ་བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། དེ་ནས་ཤེས་རབ་ཀྱི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་་
སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་གནས་ལུགས་རིག་པ་དོན་དམ་རྟོགས་པའི་ཤེས་རབ། གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་
གྱི་དོན་བྱ་ཚུལ་རྟོགས་པའི་ཤེས་རབ་སྟེ། རྒྱལ་བའི་སྲས་ཀྱི་ཤེས་རབ་རྣམ་པ་ཐམས་ཅད་པ་ལ་བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་སོགས་དང། །གཉིས་པ་གཞན་རྒྱུད་སྨིན་པར་བྱེད་པ་བསྡུ་བཞིའི་
ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་སེམས་ཅན་ཐམས་ཅད་སྦྱིན་པས་འཁོར་དུ་བསྡུས་ཏེ་ཚར་

[026A]༄༅། །བཅད་རྗེས་འཛིན་གྱི་སྒོ་ནས་ཆོས་སྟོན་པའི་སྙན་པར་སྨྲ་བ་དང། ཆོས་བསྟན་པའི་དོན་ཉམས་སུ་ལེན་དུ་འཇུག་པའི་དོན་སྤྱོད་པ་དང། གཞན་ལ་བསྟན་པ་ལྟར་རང་གིས་ཀྱང་ཉམས་སུ་ལེན་པའི་དོན་
མཐུན་པ་སྟེ། གཞན་དོན་བྱེད་པའི་ཐབས་བཟང་བ་འདི་རྣམས་ལ་བརྟེན་ནས་སེམས་ཅན་ཐམས་ཅད་སྨིན་གྲོལ་གྱི་ལམ་ལ་དགོད་པར་བྱའོ།། དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་། །གསུམ་པ་མཇུག་
ཏུ་ཇི་ལྟར་བྱ་བ་ནི་སྔར་བཞིན་ནོ། །གཉིས་པ་ཐུན་མཚམས་སུ་ཡང་ཟབ་པ་དང་རྒྱ་ཆེ་བའི་རྒྱལ་བའི་སྲས་ཀྱི་སྤྱོད་པ་རླབས་པོ་ཆེ་རྣམས་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ།། གཉིས་པ་
ཕར་ཕྱིན་ཐ་མ་གཉིས་ལ་བསླབ་ཚུལ་ལ་གཉིས། བསམ་གཏན་གྱི་ངོ་བོ་ཞི་གནས་ལ་བསླབ་ཚུལ་དང། ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ལོ།། དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་
སུ་ཇི་ལྟར་བྱ་བའི་ཚུལ་ལོ།། དང་པོ་ལ་སྦྱོར་དངོས་མཇུག་གསུམ་ལས། དང་པོ་ནི། སྔོན་འགྲོའི་རིམ་པ་སྤྱི་དང། ཁྱད་པར་སྐྱེས་བུ་ཆུང་འབྲིང་གི་བསམ་པ་སྦྱོང་བ་དང། ས་བཟང་ཞིང་གྲོགས་བཟང་བའི་ཡིད་མཐུན་གྱི་དབེན་
པའི་གནས་སུ། ཚུལ་ཁྲིམས་རྣམ་པར་དག་པ་ལ་གནས་ནས། སྐྱེ་བོ་མང་པོ་དང་འགྲོགས་འདྲིས་ཧ་ཅང་ཆེ་བ་དང། འདོད་པ་ལ་འདུན་པའི་རྣམ་རྟོག་རགས་པ་རྣམས་སྤངས་ཏེ། འདོད་ཆུང་ཆོག་ཤེས་ལ་གནས་ནས་སྟན་

[026B] རྐང་པ་རྡོ་རྗེ་སྐྱིལ་ཀྲུང་དང། ལག་པ་གཉིས་མཉམ་གཞག་གི་ཕྱག་རྒྱ་བཅས་རླུང་ཆམ་ལ་འབེབས་པ་སོགས་ཞི་གནས་བསྒྲུབ་པའི་རྒྱུ་ཚོགས་བསྟེན་པ་སྔོན་དུ་བཏང་ནས། དངོས་གཞི་ལ་
ཞི་གནས་བསྒྲུབ་པའི་དམིགས་རྟེན་དུ་མ་ཞིག་གསུངས་ཀྱང་གཙོ་བོར་སངས་རྒྱས་རྗེས་སུ་དྲན་པའི་མཆོག་ཏུ་འགྱུར་བ་དང། སྔགས་ཀྱི་ལྷའི་རྣལ་འབྱོར་སྒོམ་པའི་སྣོད་རུང་དུ་འགྱུར་བ་སོགས་དགོས་པ་དུ་མ་ཡོད་པས་
ལྷའི་སྐུ་ལ་དམིགས་པ་ལེགས་ལ། དེའི་ཚུལ་ནི་སྤྱི་བོའི་བླ་མ་ལྷའི་ཐུགས་ཀ་ནས་འོད་ཟེར་སྡོམ་གྱི་བ་ཐག་ལྟ་བུའི་སྣེ་མོར། སྣ་ཚོགས་པདྨ་དང་ཟླ་བའི་གདན་ལ། རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། ཞེས་
པ་ནས། རྡོ་རྗེ་སྐྱིལ་ཀྲུང་གིས་བཞུགས་པ། རྒྱ་སྲན་གྱི་འབྲུ་ཚད་ཙམ་ཞིག་སྤྲོས་ནས་རང་གི་ལྟེ་བའི་ཐད་ཀྱི་མདུན་གྱི་ནམ་མཁར་བཞུགས་པ་ལ་སེམས་རྩེ་གཅིག་ཏུ་དམིགས་ནས་བསྒོམ་པའམ། ཡང་ན་སྤྱི་བོའི་བླ་མ་ལྷ་ལས་
བླ་མ་ལྷ་གཉིས་པ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་རང་ལ་ཐིམ་པས། སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར། སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་
གདན་ལ། རང་ཉིད་རྒྱལ་བ་ཤཱཀྱ་ཐུབ་པ། ཞེས་པ་ནས། རྡོ་རྗེ་སྐྱིལ་ཀྲུང་གིས་བཞུགས་པ། ནམ་མཁའི་འཇའ་ཚོན་ལྟ་བུ་སྣང་ལ་རང་བཞིན་མེད་པ་ལ་སེམས་རྩེ་གཅིག་ཏུ་དམིགས་ནས་བསྒོམ་པར་བྱའོ།། དེའི་ཚེ་སེར་པོ་སྒོམ་

[027A]༄༅། །འདོད་པ་ལ་དམར་པོ་སོགས་འཆར་བ་དང། བཞུགས་པའི་རྣམ་པ་སྒོམ་འདོད་པ་ལ་བཞེངས་པའི་རྣམ་པར་འཆར་བ་དང། གཅིག་སྒོམ་འདོད་པ་ལ་དུ་མ་འཆར་བ་སོགས་བྱུང་ན་དེ་དག་གི་རྗེས་སུ་མི་
འབྲང་བར་རྩ་བའི་དམིགས་རྟེན་ལ་སེམས་རྩེ་གཅིག་ཏུ་དམིགས་ནས་སྒོམ། དང་པོ་ནས་དངས་གསལ་འོད་ཀྱི་རང་བཞིན་ཅན་གྱི་གསལ་པོ་རང་མ་བྱུང་ཀྱང། སྐུའི་དོན་སྤྱི་ཆ་ཕྱེད་ཙམ་གསལ་བ་ལ་སེམས་རྩེ་གཅིག་ཏུ་དམིགས་
ནས་སྒོམ་པར་བྱེད། དེ་ཡང་ཐུན་འདི་ཙམ་གྱི་བར་ལ་བྱིང་རྒོད་གཏན་ནས་མ་བྱུང་བ་ཅིག་བྱེད་ཅིང། གལ་ཏེ་བྱུང་ན་དེ་མ་ཐག་ཏུ་ཤེས་པར་བྱས་ཏེ་སྤོང་སྙམ་པའི་འདུན་པ་དྲག་པོ་བཏང་ནས་སེམས་དམིགས་རྟེན་ལ་རྩེ་
གཅིག་ཏུ་གཏང་བ་དེ་ཉིད་བློའི་ཡུལ་དུ་མ་བརྗེད་པར་ངན་ཙམ་དྲན་ཙམ་བྱས་ནས། བློ་དེའི་རྒྱུན་སྐྱོང་བ་ནི་ལས་དང་པོ་པས་སེམས་གནས་སྒྲུབ་པའི་ཐབས་དམ་པའོ། །མདོར་ན་ཏིང་ངེ་འཛིན་རྣམ་པར་དག་པ་ཅིག་སྒོམ་
ན། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། ཞེས་གསུངས་པ་ལྟར། ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྟེན་པའི་སྒོ་ནས་སྒྲུབ་དགོས་ཏེ། དེ་ཡང་ཏིང་ངེ་འཛིན་ལ་སྦྱོར་བའི་ཚེ་ལེ་ལོ་ཉེས་
པ་ཡིན་པས། དེའི་གཉེན་པོ་བཞི་སྟེ། ཏིང་ངེ་འཛིན་གྱི་ཡོན་ཏན་མཐོང་བའི་དད་པ་དང། ཏིང་ངེ་འཛིན་ལ་དོན་གཉེར་གྱི་འདུན་པ་དང། ཏིང་ངེ་འཛིན་ལ་རྩོལ་བའི་བརྩོན་འགྲུས་དང། རྩོལ་བའི་འབྲས་བུ་ཤིན་སྦྱངས་

[027B] །ཏིང་ངེ་འཛིན་ལ་བརྩོན་པའི་ཚེ་གདམས་ངག་བརྗེད་པ་ཉེས་པ་ཡིན་པས་དེའི་གཉེན་པོ་དྲན་པ་སྟེ། དྲན་པ་ཡང་དམིགས་རྟེན་མ་བརྗེད་པ་གཅིག་པུས་མི་ཆོག་གི་སེམས་དམིགས་རྟེན་ལ་རྩེ་གཅིག་ཏུ་དམིགས་ནས་རིག་པ་ངར་
ལྡན་དུ་བྱས་པའི་ངེས་ཤེས་དམ་སྦྲིང་ངེ་བ་དང་ལྡན་པའོ། །ཏིང་ངེ་འཛིན་ལ་མཉམ་པར་བཞག་པའི་ཚེ་བྱིང་རྒོད་གཉིས་ཉེས་པ་ཡིན་པས་དེའི་གཉེན་པོ་ཤེས་བཞིན་ཏེ། དེ་ཡང་ཤེས་བཞིན་གྱིས་བྱིང་རྒོད་འབྱུང་མི་འབྱུང་ལེགས་
པར་བརྟགས་པས། བློ་རབ་ཀྱིས་བྱིང་རྒོད་འབྱུང་བའི་འགོ་རྩོམ་པ་ན་དེ་ཤེས་ནས་སྤོང་ནུས་ལ། འབྲིང་གིས་བྱུང་མ་ཐག་དང། ཐ་མས་ཀྱང་བྱིང་རྒོད་བྱུང་ནས་རིང་པོ་མ་ལོན་པར་ཤེས་ནས་སྤོང་དགོས་སོ། །འོ་ན་རྨུགས་པ་དང་
བྱིང་རྒོད་གཉིས་ཀྱི་ཁྱད་པར་ཇི་ལྟ་བུ་ཞེ་ན། དམིགས་རྟེན་མི་གསལ་བའི་ལུས་སེམས་ལྕི་བའི་རྣམ་པ་ཅན་ན་རྨུགས་པ་ཡིན་ལ། སེམས་ལ་མུན་པ་བབས་པ་ལྟ་བུ་དང། སེམས་དམིགས་རྟེན་ལས་གཞན་དུ་མི་འཕྲོ་ཡང་
དངས་ཆ་དང་གསལ་ཆ་མེད་པར་དྲན་པའི་ཤུགས་ཞན་དུ་སོང་བ་ནི་བྱིང་བ་རགས་པ་དང། དངས་ཆ་དང་གསལ་ཆ་ཡོད་ཀྱང་དམིགས་རྟེན་ངེས་པའི་ངེས་ཤེས་དམ་སྦྲིང་ངེ་བ་ལས་ཅུང་ཟད་ཞན་དུ་སོང་བ་ནི་བྱིང་བ་ཕྲ་མོ་ཡིན་ལ། དེ་དག་གི་
གཉེན་པོར་དཀོན་མཆོག་གསུམ་གྱི་ཡོན་ཏན་སེམས་པ་དང། སྣང་བའི་མཚན་མ་ཡིད་ལ་བྱེད་པ་དང། རླུང་སེམས་ནམ་མཁའ་དང་བསྲེ་བའི་གདམས་ངག་རྣམས་བྱའོ། །སེམས་དམིགས་རྟེན་ལ་གཡོ་མེད་དུ་མི་གནས་པར་

[028A]༄༅། །ཅུང་ཟད་འཕྲོ་བ་ནི་རྒོད་པ་ཕྲ་མོ་ཡིན་ལ། དེའི་གཉེན་པོར་དྲན་ཤེས་བསྟེན་ནས་བསྒོམ་པར་བྱའོ། །དྲན་ཤེས་བསྟེན་ཀྱང་མི་གནས་པར་ཆགས་ཡུལ་རྣམས་ལ་འཕྲོ་བ་ནི་རྒོད་པ་རགས་པ་ཡིན་ལ། དེའི་
གཉེན་པོར་མི་རྟག་པ་དང། ངན་སོང་གསུམ་དང། འཁོར་བའི་སྡུག་བསྔལ་སྒོམ་པ་དང། རྒོད་པ་བཙན་ཐབས་སུ་གཅོད་པའི་གདམས་ངག་རྣམས་བྱའོ། །བྱིང་རྒོད་གཉིས་བྱུང་བའི་ཚེ་འདུ་མི་བྱེད་པ་ཉེས་པ་ཡིན་པས། དེའི་གཉེན་
པོར་བྱིང་རྒོད་བྱུང་མ་ཐག་ཏུ་རིག་པར་བྱས་ནས་སྤོང་བའི་འདུ་བྱེད་བསྟེན་པར་བྱེད། དེ་ཡང་སེམས་དམིགས་རྟེན་ལ་ཆེས་ཆེར་བསྒྲིམས་པའི་རིག་པ་ངར་ལྡན་དུ་བྱས་ན་གསལ་ཆ་ཡོད་ཀྱང། རྒོད་ཤས་ཆེ་བས་གནས་ཆ་རྙེད་
དཀའ་ལ། ཆེར་མ་བསྒྲིམས་པར་གློད་ན་གནས་ཆ་ཡོད་ཀྱང་བྱིང་ཤས་ཆེ་ཞིང་གསལ་ཆ་རྙེད་དཀའ་བས། དེས་ན་རང་ཉམས་ལ་དཔགས་ཏེ་རིག་པ་འཕང་འདི་ཙམ་ཞིག་བསྟོད་ན་རྒོད་པ་སྐྱེ་བར་འདུག་སྙམ་པ་ལས་ཅུང་ཟད་
གློད། འདི་ཙམ་དུ་བཞག་ན་བྱིང་བ་སྐྱེ་བར་འདུག་སྙམ་པ་ལས་ཅུང་ཟད་འཕར་བསྟོད་ན་རན་པར་འགྱུར་བས། དེ་གཉིས་ཀྱི་མཚམས་སུ་འཕྲོ་རྒོད་ལས་སེམས་བླན་ཏེ་གནས་ཆ་འཚོལ། གནས་ཆ་ནམ་བྱུང་རེས་ཀྱིས་
བྱིང་ཟོན་བྱས་ནས་རིག་པ་ངར་དང་ལྡན་པའི་གསལ་ཆ་འདོན། དེ་གཉིས་རེ་མོས་སུ་བྱས་ནས་བསྐྱངས་པས་ཏིང་ངེ་འཛིན་སྐྱོན་མེད་འགྲུབ་ཀྱི། ངེས་ཤེས་ཀྱི་འཛིན་སྟངས་ངར་ལྡན་དུ་བྱས་པའི་གསལ་ཆ་མེད་པའི་

[028B] །དེ་ལྟར་བྱིང་རྒོད་ཕྲ་མོ་ཡང་ཆོད་ནས་སེམས་ཏིང་ངེ་འཛིན་ལ་རྒྱུན་ཆགས་སུ་འཇུག་པའི་ཚེ་འདུ་བྱེད་པ་ཉེས་པ་ཡིན་པས། དེའི་གཉེན་པོར་བྱིང་རྒོད་ཀྱི་གཉེན་པོ་འདུ་མི་བྱེད་པར། བཏང་
སྙོམས་སུ་གླད་ནས་འཇོག་པའོ། །དེ་ལྟ་བུའི་ཚུལ་གྱིས་ལེགས་པར་བསྐྱངས་པས་སེམས་གནས་པ་དགུ་རིམ་གྱིས་ཐོབ་ནས་ལུས་སེམས་ཤིན་སྦྱངས་དང་བཅས་པའི་ཞི་གནས་འགྲུབ་པར་འགྱུར་རོ། །གསུམ་པ་མཇུག་ཏུ་ཇི་
ལྟར་བྱ་བ་ནི་སྔར་བཞིན་ནོ། །གཉིས་པ་ཐུན་མཚམས་སུ་ཡང་ཞི་གནས་ཀྱི་རྣམ་གཞག་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་ནི་སྔར་བཞིན་ནོ། །གཉིས་པ་ཤེས་རབ་ཀྱི་ངོ་བོ་ལྷག་
མཐོང་ལ་བསླབ་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་ནི། ཞི་གནས་ཀྱི་སྐབས་སུ་བཤད་པ་དང་འདྲ་ལ། ཁྱད་པར་
དགེ་བའི་བཤེས་གཉེན་མཁས་པ་ཚུལ་བཞིན་དུ་བསྟེན་པ་ལས་ལྷག་མཐོང་གི་གདམས་ངག་ཉན་པ་དང། བླ་མ་དང་ལྷག་པའི་ལྷ་དབྱེར་མེད་དུ་བྱས་ནས་གདུང་ཤུགས་དྲག་པོས་གསོལ་བ་འདེབས་པ་དང། བསག་སྦྱང་ལ་
འབད་པ་སོགས་གསུམ་བསྒྲིལ་དུ་བྱེད་པ་ནི་ལྟ་བ་རྟོགས་པའི་སྔོན་འགྲོར་མེད་མི་རུང་ཡིན་ནོ། །གཉིས་པ་དངོས་གཞི་ལ་གཉིས། གང་ཟག་གི་བདག་མེད་གཏན་ལ་ཕབ་ནས་བསྒོམ་པའི་ཚུལ་དང། ཆོས་ཀྱི་བདག་མེད་གཏན་

[029A]༄༅། །ལ་ཕབ་ནས་བསྒོམ་པའི་ཚུལ་ལོ།། དང་པོ་ནི། རྒྱལ་བའི་གསུང་རབ་རྣམས་ལས། བདག་མེད་གཏན་ལ་འབེབས་པའི་རིགས་པའི་རྣམ་གྲངས་མཐའ་ཡས་པ་ཞིག་གསུངས་ཀྱང། ལས་དང་པོ་པ་རྣམས་
ཀྱིས་གནད་བཞིའི་སྒོ་ནས་གཏན་ལ་ཕབ་ན་འཆར་སླ་བས། དེའི་ཚུལ་ནི། རང་ཅག་རྣམས་གཉིད་འཐུག་པོ་ལོག་བཞིན་པའི་གནས་སྐབས་ཚུན་ཆད་དུ། ངང་སྙམ་དུ་སྙིང་གི་དཀྱིལ་དུ་དམ་སྦྲིང་སྦྲིང་བློས་འཛིན་པ་ནི་ངར་
འཛིན་ལྷན་སྐྱེས་ཡིན་ལ། དེ་ཡང་རང་གིས་ཉེས་པ་དེ་ལྟ་བུ་མ་བྱས་པ་ལ། གཞན་ཞིག་གིས་ཁྱོད་ཀྱིས་ཉེས་པ་འདི་དང་འདི་ལྟ་བུ་ཞིག་བྱས་སོ་ཞེས་བསྙོན་བཙུགས་པ་ན། ངས་ཉེས་པ་འདི་ལྟ་བུ་མ་བྱས་པ་ལ་བསྙོན་འདི་འདྲ་བ་
ཞིག་འཛུགས་པ། ང་ང་སྙམ་དུ་སྙིང་གི་དཀྱིལ་དུ་དམ་སྦྲིང་སྦྲིང་འཆར་བ་ལྟ་བུའི་ཚེ། ངར་འཛིན་ལྷན་སྐྱེས་ཀྱི་ངའི་འཛིན་ཚུལ་གསལ་བར་ཡོད་པས། དེའི་དུས་སུ་ཤེས་པའི་ཆ་ཤས་ཕྲ་མོ་ཞིག་གིས་བློ་དེས་ང་གང་དུ་བཟུང། ཚུལ་ཇི་
ལྟར་དུ་བཟུང་བརྟག་པར་བྱའོ། །དེ་ཡང་བློ་ཕྱི་མ་དེ་ཤུགས་ཆེས་ན་བློ་སྔ་མ་དེ་ཡལ་ནས་སྟོང་སང་ཞིག་མ་གཏོགས་གང་ཡང་མི་ཡོང་བས་ཤེས་པ་བྱིངས་ངའོ་སྙམ་པའི་བློ་དེའི་ངོ་བོར་བྲེང་ཆགས་སུ་བསྐྱེད་ནས། ཤེས་པའི་ཆ་ཤས་ཕྲ་
མོ་ཞིག་གིས་བརྟག་དགོས་ལ། དེ་ལྟར་བརྟགས་པའི་ཚེ། ངར་འཛིན་ལྷན་སྐྱེས་ཀྱིས་ང་གང་དུ་བཟུང་བའི་གནས་ནི། རང་གི་ཕུང་པོ་ལྔའམ་ལུས་སེམས་གཉིས་ལས་དོན་གཞན་དུ་མ་ཡིན་ཅིང། ཕུང་པོ་ལྔ་རེ་རེ་བ་དང་ལུས་སེམས་གཉིས་

[029B] ཕུང་པོ་ལྔ་ཚོགས་ཙམ་པའམ་ལུས་སེམས་གཉིས་ཚོགས་ཙམ་པའི་བམ་མེ་བ་དེའི་སྟེང་དུ་རྟོག་པས་བཏགས་པ་ཙམ་མ་ཡིན་པར། དང་པོ་ནས་ཚུགས་ཐུབ་ཏུ་གྲུབ་པའི་ང་ཞིག་ཡོད་པར་
འཛིན་པ་ནི། ངར་འཛིན་ལྷན་སྐྱེས་ཀྱིས་ངའི་འཛིན་ཚུལ་ཡིན་ལ། དེའི་འཛིན་སྟངས་ཀྱི་ཡུལ་གྱི་ང་དེ་འགོག་རྒྱུའི་དགག་བྱ་ཡིན་པས། གཞན་གྱིས་བཤད་པའི་གོ་བ་དང། ཚིག་སྤྱི་ཙམ་མ་ཡིན་པར་རང་གི་རྒྱུད་སྟེང་དུ་ཚུལ་
དེ་ཉིད་རྗེན་ཆེར་གྱིས་ངེས་པར་བྱ་སྟེ། དེ་ནི་གནད་དང་པོ་དགག་བྱའི་སྣང་ཚུལ་ངེས་པའི་གནད་དོ། །གཉིས་པ་ཁྱབ་པ་ངེས་པའི་གནད་ནི། ངའོ་སྙམ་དུ་སྙིང་གི་དཀྱིལ་དུ་དམ་སྦྲིང་སྦྲིང་དུ་འཛིན་པའི་བློ་དེས་བཟུང་བའི་ང་དེ། རང་གི་
ཕུང་པོ་ལྔའི་སྟེང་ན་ཡོད་ན། ང་དེ་ཕུང་པོ་ལྔ་དང་གཅིག་ཏུ་ཡོད་དམ་ཐ་དད་དུ་ཡོད། ཡོད་ཚུལ་དེ་གཉིས་ལས་གཞན་པའི་ཡོད་ཚུལ་ཕུང་གསུམ་པ་གཏན་མི་སྲིད་དེ། ཆོས་གང་དང་གང་ཡིན་ཀྱང་ཡང་ན་གཅིག་གི་རྣམ་
པར་ཡོད་དགོས། ཡང་ན་དུ་མའི་རྣམ་པར་ཡོད་དགོས་ལ། ཡོད་ཚུལ་དེ་གཉིས་ལས་གཞན་པའི་ཡོད་ཚུལ་ཕུང་གསུམ་པ་གཏན་མི་སྲིད་སྙམ་དུ་ཐག་བཅད་པར་བྱའོ། །གསུམ་པ་བདེན་པའི་གཅིག་བྲལ་ངེས་པའི་
གནད་ནི། དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་ཡོད་དོ་སྙམ་ན། གང་ཟག་གཅིག་ལ་ཕུང་པོ་ལྔ་ཡོད་པ་བཞིན་དུ། ང་ཡང་རྒྱུད་ཐ་དད་པ་ལྔ་ཡོད་པར་འགྱུར་བ་དང། ཡང་ན་ང་གཅིག་ཡིན་པ་བཞིན་དུ། ཕུང་པོ་ལྔ་

[030A]༄༅། །ཡང་ཆ་མེད་གཅིག་ཏུ་འགྱུར་བ་སོགས་ཀྱི་ཉེས་པ་དུ་མ་ཡོད་པས། དེ་ལྟར་བཟུང་བའི་ང་དེ་ཕུང་པོ་ལྔ་དང་ཅིག་མ་ཡིན་སྙམ་དུ་བསམ། གཞན་ཡང་དེ་ལྟར་བཟུང་བ་ལྟར་གྱི་ང་དེ་ཕུང་པོ་ལྔ་
དང་གཅིག་ཏུ་གྲུབ་ན་ཕུང་པོ་ལྔ་སྐྱེ་འཇིག་བྱེད་པ་བཞིན་དུ་བློ་ངེས་བཟུང་བ་ལྟར་གྱི་ཚུགས་ཐུབ་ཏུ་གྲུབ་པའི་ང་དེ་ཡང་སྐྱེ་འཇིག་བྱེད་པར་འགྱུར་ལ། དེ་ལྟར་ན་སྐྱེ་འཇིག་བྱེད་པའི་ང་དེའི་སྐད་ཅིག་སྔ་ཕྱི་རྣམས་
གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཚེ་སྔ་ཕྱིའི་ང་དང་ཚེ་འདིའི་ང་གསུམ་ཆ་མེད་གཅིག་ཏུ་འགྱུར་ལ། ཐ་དད་དུ་གྲུབ་ན། སྤྱིར་ཐ་དད་ཙམ་ལ་འབྲེལ་མེད་ཐ་དད་ཡིན་མི་དགོས་ཀྱང། རང་བཞིན་གྱིས་གྲུབ་
པའི་ཐ་དད་ཡིན་ན་འབྲེལ་པ་གཏན་ནས་མེད་པའི་ཐ་དད་ཡིན་དགོས་པས། ཚེ་སྔ་ཕྱིའི་ང་དང་ཚེ་འདིའི་ང་གསུམ་འབྲེལ་བ་གཏན་ནས་མེད་པའི་ཐ་དད་དུ་འགྱུར་བས། ལས་མ་བྱས་པ་དང་འཕྲད་ཅིང་ལས་བྱས་པ་ཆུད་ཟ་བ་
སོགས་ཀྱི་ཉེས་པ་དུ་མ་ཡོད་པས། དེ་ལྟ་བུའི་ང་དེའི་སྐད་ཅིག་སྔ་ཕྱི་རྣམས་ཐ་དད་མ་ཡིན་ལ། དེས་ན་བློ་དེས་བཟུང་བ་ལྟར་གྱི་ང་དེ་ཕུང་པོ་ལྔ་དང་གཅིག་ཏུ་མ་གྲུབ་བོ་སྙམ་དུ་བསམ། གཞན་ཡང་དེ་ལྟར་བཟུང་བའི་ང་དེ་
ཕུང་པོ་ལྔ་དང་གཅིག་ཏུ་གྲུབ་ན། བདེན་པར་གྲུབ་པའི་གཅིག་ཡིན་པས་ཆ་ཐམས་ཅད་ནས་ཐམས་ཅད་དུ་གཅིག་ཏུ་འགྱུར་ལ། དེ་ལྟར་ན་ངའམ་བདག་ཕུང་པོ་ལྔ་ཉེ་བར་ལེན་པ་པོ་དང། ཕུང་པོ་ལྔ་ངའམ་བདག་གིས་ཉེ་བར་

[030B] དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་མ་གྲུབ་པར་བསམ་མོ། །བཞི་པ་བདེན་པའི་དུ་བྲལ་ངེས་པའི་གནད་ནི། དེ་ལྟར་བཟུང་བའི་ང་དེ་ཕུང་པོ་ལྔའི་སྟེང་དུ་གཅིག་
ཏུ་མ་གྲུབ་ཀྱང། ཕུང་པོ་ལྔའི་སྟེང་དུ་ཐ་དད་དུ་གྲུབ་བོ་སྙམ་ན། ཕུང་པོ་ལྔ་ཡང་གཟུགས་ཀྱི་ཕུང་པོ་ལ་སོགས་པ་རེ་རེ་ནས་བསལ་བའི་རྗེས་སུ། འདི་རྣམ་ཤེས་ཀྱི་ཕུང་པོའོ།། ཞེས་ཟུར་དུ་ངོས་འཛིན་རྒྱུ་ཡོད་པ་བཞིན་དུ་
གཟུགས་ཕུང་སོགས་རེ་རེ་ནས་བསལ་བའི་འོག་ཏུ་དེ་ལྟར་བཟུང་བའི་ང་དེ་འདིའོ།། ཞེས་ཐ་དད་དུ་ངོས་འཛིན་རྒྱུ་དགོས་པ་ལས་དེ་ལྟར་མི་འདུག་པས། དེ་ལྟར་བཟུང་བའི་ང་དེ་ཕུང་པོ་ལྔ་དང་ཐ་དད་དུ་མ་གྲུབ་སྙམ་དུ་
བསམ། དེ་ལྟར་གནད་བཞིའི་དཔྱད་པ་བྱས་པ་ལ་བརྟེན་ནས་ངར་འཛིན་ལྷན་སྐྱེས་ཀྱིས་བཟུང་བ་ལྟར་གྱི་ང་མེད་པར་ངེས་པ་ན། ངེས་ཤེས་དེ་ཉིད་ཀྱི་རྒྱུན་བྱིང་རྒོད་དང་བྲལ་བར་རྩེ་གཅིག་ཏུ་བསྐྱང་བར་བྱའོ། །དེ་ཡང་ངེས་
ཤེས་དེ་ཉིད་ཤུགས་ཅུང་ཟད་ཆུང་དུ་སོང་བ་ན་ལས་དང་པོ་པ་རྣམས་ཀྱིས་སྔར་ལྟར་གནད་བཞིའི་དཔྱད་པ་བྱས་པ་ལ་བརྟེན་ནས། བདེན་མེད་ཀྱི་ངེས་ཤེས་འདྲེན་པར་བྱེད་ལ། བློ་མཐོ་བ་རྣམས་ཀྱིས་ནི་ངར་འཛིན་ལྷན་
སྐྱེས་ལ་ང་ཇི་ལྟར་སྣང་བ་ལྟར་གྲུབ་མ་གྲུབ་དཔྱད་པ་བྱས་པ་ལ་བརྟེན་ནས། གནད་བཞིའི་དཔྱད་པ་བྱས་པ་དང་འདྲ་བར་བདེན་མེད་ཀྱི་ངེས་ཤེས་འདྲེན་པས། དེའི་ཚེ་དེས་དོར་ང་རང་བཞིན་མེད་པར་ངེས་པའི་ངེས་ཤེས་

[031A]༄༅། །དམ་སྦྲིང་ངེ་བ་དང། སྣང་ངོར་དགག་བྱ་བདེན་གྲུབ་བཀག་ཙམ་གྱི་སྟོང་སང་ངེ་བའི་ཁྱད་པར་གཉིས་ལྡན་དུ་བྱས་ནས་རྩེ་གཅིག་ཏུ་སྐྱོབ་པ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ལོ། །རྗེས་ཐོབ་
ཏུ་ང་ལ་སོགས་པའི་ཆོས་ཐམས་ཅད་སྒྱུ་མ་ལྟ་བུའི་རྣམ་རོལ་ཏུ་བསྒོམ་པར་བྱ་སྟེ། དེ་ཡང་མཉམ་གཞག་ཏུ་བདེན་མེད་ཀྱི་ངེས་ཤེས་ཤུག་དྲག་པོ་དྲངས་པ་ལ་བརྟེན་ནས། རྗེས་ཐོབ་ཏུ་གང་ཤར་ཐམས་ཅད་སྣང་ཡང་བདེན་
མེད་བརྫུན་པ་སྒྱུ་མ་ལྟ་བུའི་རྣམ་རོལ་ཏུ་འཆར་བ་ལ་བསླབ་པར་བྱའོ། །གཉིས་པ་ཆོས་ཀྱི་བདག་མེད་གཏན་ལ་ཕབ་ནས་སྒོམ་ཚུལ་ལ་གཉིས། འདུས་བྱས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་དང། འདུས་
མ་བྱས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་ལོ། །དང་པོ་ལ་བེམ་ཤེས་ལྡན་མིན་འདུ་བྱེད་གསུམ་ལས། དང་པོ་ལུས་ལྟ་བུ་ལ་མཚོན་ན་དེ་ཡང་ཤ་རུས་རྔོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་
འདིའི་སྟེང་དུ། རྟོག་པས་བཏགས་པ་ཙམ་མ་ཡིན་པར་ཚུགས་ཐུབ་ཏུ་གྲུབ་པའི་ལུས་ཡོ་རེ་བ་ཞིག་ཡོད་པར་རང་ཅག་རྣམས་ལ་བསྙོན་མེད་དུ་འཆར་བ་ནི་དགག་བྱའི་སྣང་ཚུལ་ཡིན་ལ། དེ་ལྟ་བུའི་ལུས་དེ་ཤ་རུས་
རྡོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདིའི་སྟེང་དུ་ཡོད་ན། ཤ་རུས་རྡོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདི་དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཤ་རུས་རྡོས་བྕ་

[031B] རྣམ་ཤེས་འཇུག་པའི་གཞིར་གྱུར་པའི་ཁུ་ཁྲག་གི་ཐིགས་པ་དེ་ཡང་ཤ་རུས་རྡོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་སུ་འགྱུར་
བ་དང། ཡན་ལག་ལྔ་ཡོད་པ་བཞིན་དུ་ལུས་ཀྱང་ཡན་ལག་ལྔ་ཚོགས་པའི་ལུས་ལྔར་འགྱུར་ལ། ཐ་དད་དུ་གྲུབ་ན་མགོ་ལ་སོགས་པའི་ཡན་ལག་རེ་རེ་ནས་བསལ་བའི་རྗེས་སུ། ལུས་དེ་འདིའོ་ཞེས་བསྟན་རྒྱུ་དགོས་
པ་ལས་དེ་ལྟར་མི་འདུག་པས། དེ་ལྟ་བུའི་ལུས་གཏན་ནས་མེད་སྙམ་དུ་ངེས་ཤེས་དྲངས་ནས་བསྐྱང་བར་བྱའོ། །གཉིས་པ་དེ་རིང་གི་ཤེས་པ་ལྟ་བུ་ལ་མཚོན་ན། དེ་རིང་གི་སྔ་དྲོའི་ཤེས་པ་དང་དེ་རིང་གི་ཕྱི་དྲོའི་ཤེས་པ་གཉིས་ཀྱི་
སྟེང་དུ་རྟོག་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པའི་དེ་རིང་གི་ཤེས་པ་ཞིག་ཡོད་ན། དེ་རིང་གི་སྔ་དྲོའི་ཤེས་པ་དང་དེ་རིང་གི་ཕྱི་དྲོའི་ཤེས་པ་གཉིས་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་དེ་
རིང་གི་སྔ་དྲོའི་ཤེས་པའི་སྟེང་དུ་དེ་རིང་གི་ཕྱི་དྲོའི་ཤེས་པ་ཡོད་པར་འགྱུར་ལ། ཐ་དད་དུ་གྲུབ་ན་དེ་རིང་གི་སྔ་དྲོའི་ཤེས་པ་དང། དེ་རིང་གི་ཕྱི་དྲོའི་ཤེས་པ་གཉིས་རེ་རེ་ནས་བསལ་བའི་རྗེས་སུ། དེ་རིང་གི་ཤེས་པ་དེ་འདིའོ་ཞེས་
བསྟན་རྒྱུ་དགོས་པ་ལས་དེ་ལྟར་མི་འདུག་པས། དེ་ལྟ་བུའི་ཤེས་པ་གཏན་ནས་མེད་སྙམ་དུ་ངེས་ཤེས་དྲངས་ནས་སྔར་ལྟར་སྒོམ་པར་བྱེད་དོ། །གསུམ་པ་དུས་ལོ་གཅིག་ལྟ་བུ་ལ་མཚོན་ན། ལོའི་གདགས་གཞི་ཟླ་བ་བཅུ་

[032A]༄༅། །གཉིས་པོའི་སྟེང་དུ་རྟོག་པས་བཏགས་པ་ཙམ་མ་ཡིན་པར། རང་ངོས་ནས་གྲུབ་པའི་ལོ་ཞིག་ཡོད་ན་ཟླ་བ་བཅུ་གཉིས་པོ་དང་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཟླ་བ་བཅུ་གཉིས་ཡོད་པ་
བཞིན་དུ་ལོ་ཡང་བཅུ་གཉིས་སུ་འགྱུར་ལ། ཐ་དད་དུ་གྲུབ་ན་ཟླ་བ་བཅུ་གཉིས་པོ་རེ་རེ་ནས་བསལ་བའི་རྗེས་སུ། ལོ་དེ་འདིའོ་ཞེས་བསྟན་རྒྱུ་དགོས་པ་ལས། དེ་ལྟར་མི་འདུག་པས། དེ་ལྟ་བུའི་ལོ་གཏན་མི་འདུག་སྙམ་དུ་
ངེས་ཤེས་དྲངས་ནས་སྔར་ལྟར་བསྐྱང་བར་བྱའོ། །གཉིས་པ་འདུས་མ་བྱས་རང་བཞིན་མེད་པར་གཏན་ལ་ཕབ་ནས་སྒོམ་ཚུལ་ནི། དེ་ཡང་ནམ་མཁའ་ལྟ་བུ་ལ་མཚོན་ན་ཕྱོགས་དང་ཕྱོགས་མཚམས་ཀྱི་ནམ་མཁའི་
ཆ་དུ་མ་ཞིག་ཡོད་པས། དེ་རྣམས་དང་གཅིག་ཏུ་གྲུབ་བམ་ཐ་དད་དུ་གྲུབ་དཔྱད་དེ་བདེན་མེད་ཀྱི་ངེས་ཤེས་དྲངས་ནས་སྔར་ལྟར་སྒོམ་པར་བྱེད་དོ། །མདོར་ན་ང་དང་ཕུང་པོ་དང་རི་རབ་ཁང་ཁྱིམ་ལ་སོགས་པ་འཁོར་འདས་
ཀྱི་ཆོས་ཐམས་ཅད་རྟོག་པས་བཏགས་པ་ཙམ་མ་ཡིན་པར། རང་ངོས་ནས་གྲུབ་པ་རྡུལ་ཙམ་ཡང་མེད་པར་ངེས་པའི་ངེས་ཤེས་དེ་ཉིད་རྩེ་གཅིག་ཏུ་སྐྱོང་བ་མཉམ་གཞག་ནམ་མཁའ་ལྟ་བུ་དང། རྗེས་ཐོབ་ཏུ་ཡུལ་
སྣང་ཐམས་ཅད་རྒྱུ་རྐྱེན་ཚོགས་པ་ལ་བརྟེན་ནས་བྱུང་བའི་བདེན་མེད་བརྫུན་པའི་རང་བཞིན་དུ་ཤེས་པའི་རྗེས་ཐོབ་སྒྱུ་མའི་རྣལ་འབྱོར་གཉིས་ལེགས་པར་བསྐྱངས་པ་ལ་བརྟེན་ནས། དཔྱད་པ་བྱས་སྟོབས་ཀྱིས་

[032B] །གསུམ་པ་མཇུག་ཏུ་ཇི་ལྟར་བྱ་བ་ནི། སྔར་བཞིན་ཡིན་ལ། གཉིས་པ་ཐུན་མཚམས་སུ་
ཡང་ལྷག་མཐོང་གི་རྣམ་གཞག་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་སོགས་སྔར་བཞིན་ནོ། །དེ་ལྟར་ལམ་ཐུན་མོང་བས་རྒྱུད་སྦྱངས་ནས་ངེས་པར་རྡོ་རྗེ་ཐེག་པ་ལ་འཇུག་དགོས་ཏེ། ལམ་དེ་ལ་
བརྟེན་ན་བསྐལ་པ་གྲངས་མེད་གསུམ་ལ་མི་ལྟོས་པར་ཚོགས་གཉིས་བདེ་བླག་ཏུ་རྫོགས་པར་འགྱུར་བས་སོ། །དེ་ཡང་བཤེས་གཉེན་བསྟེན་ཚུལ་ནས་ཞི་གནས་དང་ལྷག་མཐོང་གི་བར་རྣམས་མྱོང་འཁྲིད་དུ་བྱས་ཏེ་
ཉིན་རེ་བཞིན་དུ་ཐུན་བྮིའམ་མ་མཐའ་ཐུན་གཅིག་ཏུ་ཡང་བྱས་ཏེ། ལམ་གྱི་རིམ་པ་རྣམས་ལ་ཡིད་འགྱུར་བའི་མྱོང་བ་འདོན་པར་བྱེད་པ་ནི་དལ་བའི་རྟེན་ལ་སྙིང་པོ་ལེན་པར་བྱེད་པའི་ཐབས་མཆོག་ཏུ་གྱུར་པ་ཡིན་ནོ། །
   ༈    །།མཉམ་མེད་བུ་རབ་ཤིང་པའི་དགོངས་པའི་དོན། །དཔལ་ལྡན་མར་མེ་མཛད་དཔལ་ཡབ་སྲས་དང། །བློ་བཟང་རྒྱལ་བ་གཉིས་པས་གསལ་མཛད་པ། །མདོར་བསྡུས་ཉམས་ལེན་རིམ་པར་བསྒྲིགས་པ་
འདི། །སྐལ་བཟང་ཐར་པར་བགྲོད་པའི་ཆ་རྐྱེན་དུ། །ཆོས་ཀྱི་རྒྱལ་མཚན་ཞེས་བྱས་ལེགས་པར་བསྡེབས། །དགེ་བ་འདི་ཡིས་བདག་གཞན་འགྲོ་བ་རྣམས། །སྐྱེས་བུ་གསུམ་གྱི་ཉམས་ལེན་མཐར་ཕྱིན་ཤོག། །།

[033A]༄༅། །ཅེས་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་ཞེས་བྱ་བ་འདི། ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་དབྱར་ཆོས་ཞིག་ལ་དགེ་འདུན་འདུས་
པ་རྒྱ་མཚོའི་ཚོགས་ལ་ཟིན་ཐུན་དུ་བསྩལ་བ་ཟིན་བྲིས་སུ་བཏབ་པ་ལས་སླར་རང་གི་མིག་ལམ་དུ་ཕབ་ནས་ཞུས་དག་བགྱིས་པའོ། །འདིས་ཀྱང་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག་
མངྒ་ལཾ།། །།    ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་
སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །་སྐྱབས་རྗེ་ཡོངས་འཛིན་ཁྲི་བྱང་རྡོ་རྗེ་འཆང་གི་དྲུང་ལམ་རིམ་དམར་ཁྲིད་མྱུར་ལམ་དང། བདེ་ལམ་གཉིས་སྦྲགས་ཀྱི་ཉམས་ཁྲིད་
སྩལ་སྐབས་ཟིན་བྲིས་དང། ལམ་རིམ་ཉམས་མགུར་གྱི་ཟིན་ཐོར་བཞུགས་སོ།།
   ༈      ༈    སངས་རྒྱས་ཆོས་ཚོགས་མ་ཚར་གསུམ་
ལྷ་དང་ལྷ་མིན་  ྾  ལམ་རིམ་དམར་ཁྲིད་བརྩི་གཞག་དབུ་ནས་  ྾  རྟེན་འབྲེལ་ཡིན། བར་གསུངས་པ། གུས་པས་ཡང་སྐྱོར། དེ་ནས་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
གསུང་ལས། དལ་བའི་རྟེན་འདི་  ྾    ྾  ཞེས་གསུངས་པ་ལྟར། དུད་འགྲོ་ཚོར་ཁ་སྟབས་དེ་ལས་མེད་གཤིས་ཁག་མེད། རང་རེ་དེ་ལས་དྲག་པས་ཆོས་སྒྲུབ་ནུས་པར་ཡོད། ལམ་རིམ་
བདེ་མྱུར་དང། འཇམ་དཔལ་ཞལ་ལུང་མདོ་སྔགས་ཀྱི་ཁྱད་པར་ཏེ། བདུད་རྩི་འབེབས་སྦྱངས་ཡོད་མེད་དང། སེམས་དཔའ་སུམ་བརྩེགས་ཡོད་མེད་སོགས་ཀྱི་ཁྱད་པར་ཡོད། ལམ་
རིམ་དབུ་ནས། མཛད་པ་པོའི་འཇུག་བར།    ༈    ཚོན་པིར་སོགས་དགོས་པར་ཤེས་ཀྱང་སྐབས་གང་དུ་དགོས་པ་མ་ཤེས་པ་དང། དེ་ཤེས་
པའི་ལྷ་བྲིས་པ་ལྟ་བུ་དང། ཁ་ལག་བཟོ་རྒྱུ་ཤེས་ཚུལ་མ་བྱན་ལ་སྦྱར་བ་དང། འདུ་ཁང་གི་ཨར་ལས་ལ་སྦྱར་ནས་བཀའ་སྩལ། མདོ་སྡེ་རྒྱན་ལས། དད་དང་དགའ་དང་བློ་རྣམས་

[164A]༄༅། །ནི། །རྒྱུ་ཡིན་ཕྱིར་ན། ཐོག་མར་དགེ་བ་ཐོས་པའི་དབང་གིས་མངོན་འདོད་དང་རབ་དྭང་གི་དད་པ་བསྐྱེད་པ་དང། བར་དུ་དགེ་བ་བསམ་པའི་དབང་གིས་ཡིད་ལ་དགའ་བ་
བསྐྱེད་པ། ཐ་མར་དགེ་བ་སྒོམ་པའི་དབང་གིས་ཡིད་ལ་བརྟན་པ་ཐོབ་ནས་གོང་འཕེལ་དུ་འགྱུར་བའི་ཁྱད་པར་དང་ལྡན་པ། ཞི་རྒྱས་ཀྱི་ལས་ཚོགས་བསྟན་པ་དེ་དག་ཀྱང། རང་གི་དགྲ་
འདུལ་གཉེན་སྐྱོང་ལྟ་བུ་མ་ཡིན་པར། གཞན་དོན་སྒྲུབ་པའི་ཡན་ལག་ཏུ་དགོས་ཤིང། དཔེར་ན། སྨན་པས་དཔྱད་གཏར་སྨན་སྦྱིན་སོགས་ཞི་དྲག་གང་ཡང་བྱ་དགོས་པ།    ༈   
རིམ་འདི་གསུང་རབ་ཀུན་གྱི་སྙིང་པོ་བསྡུ་བསྡུ་བ། ཞེས་པ་ལྟར་གསུང་རབ་ཀྱི་བརྗོད་བྱ་ཐམས་ཅད་འདིར་བསྡུ་བ་དང། དཔེར་སྨན་ག་པུར་ཉེར་ལྔ་དཔེ་སྦྱར། དེ་བཞིན་འདི་ཉིད་བལྟ་
བའི་མིག་གློག་བརྙན་སོགས་ལ་སྦྱར་ནས་གསུངས། འདུ་ཤེས་དྲུག་གི་ཐད། ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས། ཡང་གསུང་སྲོལ་གཅིག་ལ་ཆོས་ཀྱི་ཚུལ་ལ་ཤིན་ཏུ་རིངས་
པ་སྟེ་བྲེལ་བའི་ངང་གནས་པ་ལ་སྦྱར། ཆོས་དྲེད་ལ་ཤོར་བ་དེར། ཆོས་ཕྲན་ཚེགས་ཀྱིས་མི་ཕན་པ་ནི། དཔེར་ན། སྣ་ཐག་མི་འཐེན་པ་ཞིག་ཡ་མ་ན་ན། སྣ་ཐག་ཕྲན་བུ་འཐེན་

[164B] རྒྱུན་དུ་སྣ་ཐག་འཐེན་པ་དེར་མི་ཕན་པ་ལྟར་དང། ཚིག་ལ་མཁས་ཀྱང་དོན་ལ་རྨོངས་པ་དེས། རྒྱ་མཚོར་མེ་ཤོར་བ་ལྟར་ཕན་ཐབས་དཀའ། སྨྲ་དགའི་ཉེས་པ་རྣམས་
ལམ་རིམ་ཆེན་མོ་ལྟར་སྩལ། སྐྱེ་བའི་རྫོང་ཞེས་པ། རབ་གནས་ལས། སྐྱེ་བའི་ལྗོན་ཤིང་རྩད་ནས་གཅོད་དོ། །ཞེས་པ་ལྟར་ཤིང་དེ་རྩ་བཀོག་བཏང་དགོས། ཐོས་པའི་ཕན་ཡོན་ལ་
སྦལ་པ་མཁར་བས་བརྫི་བ། དགེ་འདུན་བསྲུང་གི་སྤྱོད་ལམ་ལ་སྤྲེའུ་ལད་མོ་བྱེད་པ་མུ་སྟེགས་པ་ལྔ་བརྒྱའི་རྒྱུད་ལ་ཏིང་འཛིན་སྐྱེ། ཐེག་ཆེན་གྱི་ཆོས་བཤད་པ་ལ། གཞི་དུས་སུ་ཐེག་
ཆེན་གྱི་རིགས་སད། ལམ་དུས་སྒྲིབ་པ་སྦྱོང། འབྲས་དུས་ཆོས་སྐུ་ཐོབ། ཞུ་མར་རམ་སྒྲོན་མེ་གསལ་ལོད་ཇི་ཙམ་ཡོད་པ་དེ་ཙམ་གྱིས་མུན་པ་སེལ་བ། དཔེར་ན། སྤོས་མེ། ཞག་སྣུམ་
ཡང་ལ་སོགས་རིམ་པར་གསལ་བ་ལྟར། ཐོས་པ་ཇི་ཙམ་ཡོད་པ་ཙམ་གྱི་བློ་མུན་བསལ། ཉན་ཚུལ་མ་འགྲིག་ན། བཀྲ་ཐང་བླ་མའི་སློབ་མ་ཞིག་གིས་ཤིག་བསད་པ། ་རྒྱལ་བ་སྐལ་བཟང་
གི་སློབ་མ་ཞིག་རྨའི་ཕྱ་འཁར་ཕན་པོ་ལྷུན་གྲུབ་རྫོང་ཡིན་པ་ཤེས་བྱུང་ཟེར་བ་ལྟར་མ་ཡིན་པར་སྙིང་པོ་ལེན་ཤེས་པ་དགོས། ལམ་རིམ་ཆོས་ཀྱི་ཆེ་བ་ནས་ཉན་བཤད་བྱ་ཚུལ་མཇུག་བར་

[165A]༄༅། ། ཕྱི་མ་ལྷ་ཡུལ་དུ་སྐྱེ་བ་ཞེས་པ་དག་ཞིང་དུ་སྐྱེས་པ་ལ་བྱེད། མཚམས་ཐོར་རྒྱལ་ཆེན་བཞི། འཕགས་སྐྱེས་པོ། རྣམ་སྲས་བསྐྱེད་
པ་སོགས་སྣ་ཚོགས་ཡོད་ལ་རྒྱུ་མཚན་རེ་ཡོད། ནང་གི་སྒོམ་མཁན་བསམ་པ་རྒྱ་ཡེངས་སུ་བཏང་ན་ཕྱི་ནང་སྡོད་མཁན་མི་མཚུངས་པ་དེ་འདྲ་མི་རིགས། རྟེན་བཀྲམ་པའི་ཐད། འཁྲུགས་
བཞིན་པ་ཡི་སེམས་ཀྱིས་བལྟས་ན་ཡང། །ཞེས་དང། འཆོལ་བཞིན་པ་ཡི་ཞེས་པ་གཉིས་ཡོད། ཤ་རིའི་བུ་བང་ཆེན་པར་འཁྲུངས་སྐབས། རྣམ་གཟིགས་སྐུ་ལ་བལྟས་ཀྱིན་མོས་པའི་
འབྲས་བུ་ཤེས་རབ་ཅན་སོགས་བྱུང། ལོག་འཚོས་དཀོན་མཆོག་མི་མཉེས་པ། བུ་ལ་གནོད་པ་བྱེད་པའི་རྫས་ཀྱིས་མ་དེ་མི་དགའ་བ་ལྟར་ཡིན། བཀའ་གདམས་པའི་དགེ་བཤེས། ལྷ་
སར་ཏིང་འཛིན་ལ་བཞུགས་པར། ཞལ་ཆུ་འཆོར་བར་གནས་མོས་ཉིན་གང་གཉིད་ཉལ་མཁན་ཞིག་འདུག་ཟེར་ཚུལ། དཔེ་ཁྲིད་དགེ་རྒན་ནས་རང་ཉིད་ཀྱིས་ཇི་ཙམ་ཤེས་པ་དེའི་བར་
ཁྲིད་ཐུབ་པ་བཞིན། ཉན་རང་རྣམས་ཀྱིས་ཀྱང་རང་གི་ཤེས་ཚོད་བར་ཁྲིད་ཐུབ་པ་ལས་དེ་ལྷག་མི་ཐུབ། ཐབས་ཤེས་གཉིས་གལ་ཆེ་མཉམ། གཤོག་པ་གཉིས་དང་འདྲ་བར། དབུ་མ་

[165B] ཀུན་རྫོབ་དེ་ཉིད་  ྾  སོགས་གསུང། འོན་ཀྱང་ལམ་རིམ་འདིར་བྱང་སེམས་གཙོ། བྱང་སེམས་གོ་སླ་སྐྱེ་དཀའ། སྟོང་ཉིད་གོ་དཀའ་དེའི་རྟོགས་བློ་སྐྱེ་སླ། གདན་ལ་
པད་ཟླ་ཉི་གདན་བྱེད་པ་དང། པད་ཉི་ཟླ་བ་བྱེད་པ་གཉིས་ཀ་ཡོད། འོག་ཏུ་ཉི་མ། སྟེང་དུ་ཟླ་བ་བྱེད་པ། སྔགས་ཀྱི་སྐབས་སྙིང་གའི་ཐིག་ལེ་འོག་དམར་སྟེང་དཀར་བྱེད་པ་ལྟར་
སྟོན་པའི་ས་གནོན་དང་བདུད་རྩིས། རང་རྒྱུད་ཀྱི་བདུད་བཞི་བཅོམ་པ་དང། གཞན་རྒྱུད་ཀྱི་བདུད་བཞི་འཇོམས་པ་མཚོན། རང་གི་བླ་མ་ཁྱིམ་པ་དང་བུད་མེད་ལྟ་བུ་ཡོད་ན་རབ་བྱུང་
གི་རྣམ་པར་བསམ་ཞིང་ངོ་བོ་དེར་མོས། བླ་མའི་ཆོས་འཆད་མཉམ་གཞག་གིས་ཐོས་པ་དང་སྒྲུབ་པ་ལ་བསྐུལ་བ་དང། མཉམ་རྗེས་གཉིས་མཚོན། བླ་མ་དགྱེས་ཚུལ་ལ་རྒྱུན་དུ་སྤྱོད་
ངན་ཡིན་ཡང་ལན་གཅིག་ལེགས་པོ་བགྱིས་པས། ཕ་དགའ་བ་ལྟ་བུར་དགྱེས་པ་གཅིག་ད་བར་ངན་སོང་དུ་འཁྱམས་པར་ད་རེས་དལ་འབྱོར་ཐོབ་པས་རྒྱལ་བ་དགྱེས་པ། བུ་ཤིན་ཏུ་
ན་བར་ཨ་མ་མི་དགའ་ཡང་དགའ་ཚུལ་བསྟན་པ་ལྟར་དགྱེས་ཚུལ་དང་གསུམ། འཁོར་བ་མཐའ་མེད་ཚུལ་ནི། ནམ་མཁའ་མཐའ་མེད་པ་དེ་བཞིན་དུ་ཤེས་བྱ་ལ་མཐའ་མེད། དེར་དམིགས་

[166A]༄༅། །པའི་བདེན་འཛིན་ལ་མཐའ་མེད། དེས་བསགས་པའི་ལས་ལ་མཐའ་མེད། དེའི་དབང་གི་སྐྱེ་བ་བཅས་རིམ་བཞིན་མཐའ་མེད་པ་དང། ཡང་ན། རང་གི་སྐྱེ་བའི་ཐོག་མའི་
མཐའ་མེད་པས། དེའི་སྐབས་ཀྱི་ལས་ལའང་མཐའ་མེད་པ་སྟེ་ཚུལ་གཉིས་ཡོད། འཁོར་བའི་གཏིང་མཐའ་མེད་ཚུལ་ནི། ངེས་འབྱུང་མ་སྐྱེས་བར་དུ་འཁོར་བའི་གཏིང་མཐའ་མི་
རྙེད་པ་སྟེ། འཁོར་བའི་ཚོད་མི་ཐིག་པ་ཡིན། ལམ་རིམ་གདམས་པ་དངོས་ཀྱི་སློབ་མ་དཀྲི་ཚུལ་ནས་སྐྱབས་ཡུལ་གསལ་བཏབ་ཟིན་མཚམས་བར།    ༈   
རྒྱུ་འཇིགས་སྐྲག་དང། ཡིད་ཆེས་གཉིས་དགོས་ཚུལ། ནད་པས་སྨན་པར་རེ་བ་ལ་སྦྱར་བ་དང། ནག་ཆེན་དཔོན་ལ་རེ་བར་སྦྱར་བར་མཛད། ནང་མི་ཚང་མར་ནད་མནར་བྱུང་བར་
ཕ་རྒན་དེ་ལ་རང་ཉིད་དྲག་འདོད་དང། ནང་མི་རྣམས་ཀྱང་ནད་དྲག་བཅུག་འདོད་གཉིས་ཀ་ཡོད་པ་ལྟར། ཐེག་ཆེན་ཐུན་མོང་མིན་པའི་སྐྱབས་འགྲོ།    ༈    སྐྱབས་སུ་
མཆི་བ་ནི། འགྲོ་བ། བསྐྱབ་བྱ་དང་སྐྱབས་ཡུལ་གནམ་ས་ཁ་འགྲིགས་པ་ལྟ་བུ་དགོས། ནང་གི་སྡིག་སྒྲིབ་ཀྱི་མུན་པ་ཆ་མེད་དུ་སོང་བར་བསམ་པ་རྫོགས་རིམ་གྱི་གནད་ཡོད་པ་ལས་

[166B] སྦྱང་བསྒྱུར་ཚུད་གསུམ། དྭངས་གསལ་འོད་ཀྱི་རང་བཞིན་ཞེས་པ། སྒྱུ་ལུས། འོད་གསལ། ཟུང་འཇུག་གསུམ་ལ་སྦྱར་
གསུང་རབ་པོ་ཏི་རྣམས་དེའི་རྒྱུད་ཀྱི་སྤངས་རྟོགས་ཀྱི་ཡོན་ཏན་དེ་དང་དེའི་རྣམ་པར་ཤར། འཁོར་ལོའི་དབྱེན་མི་འབྱུང་ཡང། ལས་ཀྱི་དབྱེན་འབྱུང་ཉེ། ཇོ་བོའི་སར། བྲྀ་ཀ་མ་
ལ་ཤི་ལའི་མཁས་པ་ཞིག་གཤིན་རྗེ་གཤེད་ཀྱི་གྲུབ་ཐོབ་གཅིག་གིས་འབྲས་ཕུལ་གང་བག་མེད་སྤྱད་པས་ཡི་དྭགས་སུ་སྐྱེས་ནས་ཡོང་པ་ཕྱིར་སློག་པའི་ལོ་རྒྱུས། ཆོས་སྐྱོང་ལ་གཏང་རག་
དུས་གཏོར་ཆག་པ་སོགས་ཀྱང་དགེ་འདུན་ལ་བརྟེན་པར་སྦྱོར་ཆོས་ཐུབ་བསྟན་ལྷུན་པོའི་མཛེས་རྒྱན་དུ་གསལ། འདིར་ཐེག་ཆེན་སྐྱབས་འགྲོ་ལ། སྐྱབས་ཡུལ་སངས་རྒྱས་ལ་ཁྱད་པར་
མེད་ཅིང། ཆོས་ཐེག་ཆེན་གྱི་ཆོས་དང། དགེ་འདུན་ཡང་བྱང་ཆུབ་སེམས་དཔའ་ལ་བྱེད། དེ་ལྟར་སེམས་བསྐྱེད་པས་ཐུབ་དབང་མཉེས། དེ་ལས་འོད་ཟེར་འཕྲོས། རང་དང་
སེམས་ཅན་ཐམས་ཅད་ལྷ་སྐུར་གྱུར། བྱང་ཆུབ་ལ་བཀོད་རྒྱུ་བྱུང་སྙམ་དུ་དགའ་བ་དང་ཡི་རངས་སྒོམ། དེ་ནས་ཚད་མེད་བཞི། ཚད་མེད་ཅེས་བརྗོད་པ་ནི། དམིགས་ཡུལ་ཚད་མེད་

[167A]༄༅། །པ་ལ་དམིགས་ནས་ཚོགས་ཚད་མེད་པ་བསགས། དེ་ལ་བརྟེན་ནས་བྱང་ཆུབ་ཀྱི་ཡེ་ཤེས་ཚད་མེད་པ་ཐོབ་པས་དེ་སྐད་ཟེར། སྐྱབས་ཡུལ་བསྡུ་མི་བསྡུ་གཉིས། བསྡུ་ཚུལ་
ལ་སྨིན་མཚམས་སུ་བསྟིམས་པ། ནམ་མཁར་བཏེགས་པ་རྗེས་སུ་བསྟིམས་པ། སྟོང་པར་ཡལ་བ། ཡང་བྲེལ་བ་ཆེ་ན། ཚོགས་ཞིང་གསར་དུ་གསལ་བཏབ་མི་དགོས་པར། སྐྱབས་
ཡུལ་དེ་ལ་ཡན་ལག་བདུན་པ་འབུལ་ཡང་མཆོག་མཎྜལ་སྐབས། གསེར་གྱི་ས་གཞི་ནས་འགོ་བརྩམས་པ་དང། འོ་མཚོ་གཞི་གསེར་གྱི་ས་གཞི་ལ་བཻཌཱུརྱའི་བྱེ་མ་འམ། བཟློག་སྟེ་
བྱ་བ་དེ། ཁམས་བདེ་བར་གཤེགས་པའི་སྙིང་པོ་ཡོད་པ་ལས། སྤངས་རྟོགས་ཡོན་ཏན་རྒྱས་པ་མཚོན། འདིར་སངས་རྒྱས་རྣམས་ནི། གར་མཁན་དག་དང་རི་མ་བཟང་ལྟར་སྣང།།
ཞེས་སོགས་དང། མདོ་སྡེ་རྒྱན་དུ། ཀླུ་དག་ས་ཡི་  ྾  འོད་ཟེར་དཔག་ཏུ་མེད་པ་འདྲེས་ཤིང། ཞེས་སོགས་ལྟར་ཡིན། ཚོགས་ཞིང་དུ་ཉམས་ལེན་བྱིན་རླབས་བརྒྱུད་ལྔ་ཚོམ་དང་ལྔ་
བསྒྲིག་གཉིས་ཀ་རུང། ལུས་དཀྱིལ་སོགས་གསལ་མ་འདེབས་ན། ཡོད་བསམ་པ་ཙམ་གྱིས་འགྲིག་དཔེར་ན། དངུལ་ཁུག་ནང་དངུལ་གྱི་མདོག་དབྱིབས་དྲན་མི་དགོས་པར་འདི་ཙམ་

[167B] ཁྲུས་ཁང་གི་ཐེམ་སྐས་བཞི་གྲུབ་མཐའ་བཞི་མཚོན། ཁྲུས་དཀྱིལ་ལ་རྟ་བབས་ཀྱི་རི་མོ་མེད་ཀྱང་སྒོམ་དོན་ལ་ཡོད་ནའང་ལེགས། ཁྲུས་ཀྱི་ཆུ་མཚོར་
པདྨ། ཀུ་མུད། ཨུཏྤལ་གསུམ་ག་གསལ་བཏབ་དགོས་པ། དེས་ཐེག་པ་གསུམ་མཚོན། ཁྲུས་ཆུ་རྣམས་ཡུར་བ་དྲུག་ཏུ་བརྒྱུད་དེ་རིགས་དྲུག་སོ་སོར་འགྲོ་བའི་མོས་པ་བྱ། ལས་རྣམ་
པར་འབྱེད་པ་ཞེས་པ། མདོ་མང་མཇུག་ཏུ་འབྱུང་བ་སོགས་བལྟ་དགོས། རྔ་སྒྲའི་ཚིགས་སུ་བཅད་པ་ཞེས་པར་བསླབ་བྱ་མང་བས་ཤིན་ཏུ་ལེགས། འདིར་རྡུལ་གཅིག་སྟེང་ན་རྡུལ་སྙེད་
སངས་རྒྱས་རྣམས། །ཞེས་པའི་གནད་འགག་སྔགས་ཀྱི་ཡེ་ཤེས་ཇི་སྙེད་ཁྱབ་གྱུར་པ་སྐུ་ཡིས་ཁྱབ་ཚུལ་དེར་ཐུག་ནས་ཡོད། དབྱངས་གལ་ཆེ་བ། རྒྱལ་སྲས་ཐོགས་མེད་བསྙུང་
བར་སྒྲོལ་ཆོག་དབྱངས་སྙན་པོས་གཏོང་བཅུག་པ། ལོ་ཆེན་རིན་བཟང་གིས་མགོན་པོ་སོགས་སྤྱན་དྲངས་པར་ལྷ་མོ་འཕྲལ་དུ་མ་ཕེབས། ཁོ་མོ་དབྱངས་སྙན་པོ་ཞིག་ལ་མགོ་འཁོར་གསུངས་
པ་དང། རྗེ་ཙོང་ཁ་པས་ཆོས་རྒྱལ་སྤྱན་འདྲེན་གྱི་དབྱངས་མཛད་པས། ཆ་ཕུ་རི་ནས་ཚུར་གར་བཅས་ཕེབས་པའི་གཟིགས་སྣང་བྱུང་བས། དབྱངས་དང་ལྷན་དུ་གཏོར་མ་ཕུལ་བ་

[168A]༄༅། །དེང་དུས་རྒྱུད་གྲྭར་དབྱངས་སྦྱོང་སྐབས། བསྐང་གཏོར་བཞེངས་ནས་ཚོགས་གཞུང་གྲལ་འགོར་འཇོག་དགོས་པའི་སྲོལ་ཡོད། འདི་རྣམས་བསྟོད་བཀུར་བསྔགས་པའི་ཉམས་
ལེན་ཡིན། མེ་ཏོག་ཕུལ་བའི་ཚེ། གསེར་གྱི་བུང་བ་སྒྲ་སྙན་སྒྲོག་པ་འཁོར་བ་དང་བཅས་པ་བསམ་ན་ཡིད་དུ་འོང་བས་ལེགས། ལྷོ་བྲག་ཕྱག་རྡོར་བའང་ལྟུང་བཤགས་ཀྱི་སྒོ་ནས་ཕྱག་
བསགས་ནས་རྟོག་པ་བརྙེས་པ་ཡིན། ལྟུང་བཤགས་ནང་སྨན་བླ་མཆེད་བརྒྱད་བཅུག་པ་དྭགས་པོ་བླ་མ་རིན་པོ་ཆེའི་ཕྱག་བཞེས་ཡིན་ཞེས་རྗེ་ཕ་བོང་ཁས་མཛད། ལམ་རིམ་སྐྱབས་འགྲོའི་
རྒྱུ་ནས་བཤགས་པའི་མཇུག་བར།    ༈    ཉི་ཟླ་ལྷོ་བྱང་དུ་བཀོད་དེ། རྒྱལ་མཚན་རང་ངོས་སུ་བཀོད་པ། རང་ཉིད་གྲུབ་པའི་
རྒྱལ་མཚན་བརྟན་པའི་དགོས་པ་ཡོད། རང་ཉིད་ཚངས་པར་མོས་ཤིང། དེ་ཡང་ཚངས་པ་ཆེན་པོ་སྟེ། སངས་རྒྱས་ཀྱི་ངོ་བོ་ཚངས་པའི་རྣམ་པར་མོས། སོ་སོར་བཤགས་ཞེས་པ་
སྡིག་ལྟུང་སོ་སོར་བཤགས་པ་དང། ལྟུང་བ་སོ་སོར་བཤགས་ཚུལ།    ༈    སེམས་ཅན་རེ་རེ་ནས་དགེ་རྩ་ཡུངས་འབྲུ་ཙམ་རེ་

[168B] ཡུངས་ཀར་གོ་ཡུལ་གྱི་རིགས་པ་ཞེས་པ་ཡིན། བླ་ན་མེད་པའི་མཆོད་པ་ནི། དམ་ཆོས་འཛིན་པ། བཤེས་གཉེན་གྱིས་
རྗེས་སུ་བཟུང་བ། བྱང་ཆུབ་ཐོབ་ཕྱིར་བསྔོ་བ། དེ་ལྟར་ལམ་བཟང། ཆོས་སྲུང་སྤྱི་དང། མགོན་པོའི་ཐུགས་ཀ་ནས་འོད་ཟེར་འཕྲོས་ཏེ། ཞི་རྒྱས་དབང་དྲག་བཞིའི་ལས་སྒྲུབ་ཚུལ་
འདིར་ནོར་སྒྲུབ་ལ་མགོན་པོས་གར་མཛད་པས་ཚོགས་བདག་གི་ཁ་དང་བཤང་ལམ་མཐའ་དག་ནས་ནོར་བུའི་ཆར་འབེབས་པ་སོགས། ཆོས་སྲུང་རྣམས་དང། ཡང། ཆོས་འབྲེལ་
དངོས་ཐོབ་ཀྱི་རྩ་བའི་བླ་མ་དང། ཡང་ན། གཙོ་བོ་བློ་བཟང་ཐུབ་དབང་རྡོ་རྗེ་འཆང་གི་གནས་ལྔ་ལས་འོད་ཟེར་འཕྲོས་ནས་ལས་བཞི་སྒྲུབ་ཚུལ་སོགས་མང། སྐུ་བཞི་བདག་ཉིད་བླ་མ་
ལྷག་པའི་ལྷ། །བླ་མ་སྤྱན་རས་གཟིགས་ལ་  ྾    ྾  འཇམ་དཔལ་དབྱངས་ལ་སོགས་པ་ཁ་བསྒྱུར་ཚུལ། སྤྱི་བོ་བླ་མ་རང་ལ་ཐིམ། རང་ཐུབ་དབང་དུ་གྱུར་པ་དེའི་ཐུགས་ཀར་སྔགས་
ཕྲེང་ཨ་དཀར་པོ་གསལ་བཏབ་པ་དབུ་མའི་ལྟ་བ་བསམ་པ་སོགས་ཀྱི་སྐབས་བགྱིས་ན་ལེགས། ཨ་དགག་ཚིག་ཡིན་པ། དཔུང་བཟང་གི་ཞུས་པའི་རྒྱུད་ལས། ཇི་ལྟར་ཤིང་རྟ་

[169A]༄༅། །ཞེས་སོགས་གྲོགས་ཀྱི་ཡོན་ཏན་གསུངས་པ་འདིར་སྦྱར། ཡོན་ཏན་རྫོགས་པའི་བླ་མ་མིན་ཡང། དེ་དང་དེའི་བྱིན་བརླབ་འཇུག་དད་པ་མེད་ཅིང་ཡིད་མ་ཆེས་ན། འཇམ་
དཔལ་སྤྱན་རས་གཟིགས་དངོས་བྱོན་ཡང། དེའི་དོན་དུ་ཅི་ཡང་མི་འགྱུར། བརྒྱ་ལོར་སོགས་ལ་དངུལ་དུ་བལྟ་བས་ཕན་ཐོགས་པ་ལྟར། བླ་མ་སངས་རྒྱས་ཡིན་མིན་གང་ལྟར་ཡང་
སངས་རྒྱས་སུ་བལྟ་ན་རང་ལ་ཁེ་འབྱུང་བ་ཡིན། ལམ་རིམ་རྗེས་སུ་ཡི་རང་ནས་བླ་མ་སངས་རྒྱས་སུ་བལྟ་དགོས་པའི་རྒྱུ་མཚན་གྱི་མཇུག་གི་བར་ཟིན།    ༈   
ཆེན་མོར། ངེས་པ་སྐྱེད་པའི་ཕྱིར་ཅུང་ཟད་སྤྲོས་པ་དང། སྐྱོང་ཚུལ་མདོར་བསྡུས་ཏེ་བསྟན་པའི་ས་བཅད་གཉིས་གསུངས་པ་ལྟར། བཤད་པ་དངོས་དང། སྐྱར་བཤད་བཅས་
རྣལ་མ་ནི། ངེས་དོན་ཆོས་སྐུའི་བླ་མ་ལ། དབང་འབྱོར་བ། འབྱོར་བ་ནི། བློ་ལ་བབས་པའམ་དེར་འབྱོར་བ། བཤེས་གཉེན་བསྟེན་ཚུལ་སྐབས་རང་གི་སྤྱི་བོའི་བླ་མ་ལས་བླ་མ་
རྣམས་སྤྲོས་ནས་མདུན་དུ་བཞུགས་པར་བསམ། རང་གིས་རང་ལ་ཁྱོད་སྐལ་མེད་ཡིན་ནམ། ཞེས་སོགས་བརྗོད་ཚེ་བློ་ཁ་ཚུར་ལོག་ཡོང། བདག་རྐྱེན་ལ་བརྟེན་ནས་  ྾  བྱིན་གྱིས་

[169B]  ྾  ང་ནི་དེ་ཡི་ལུས་གནས་ཏེ། །ཞེས་དང། ཆོས་སྐྱོང་སྐུ་ཕེབས་ལ་སྦྱར། མཛད་པའི་གཙོ་བོ་མཛད་པས་  ྾  མཛད་པ་ཀུན་ལས་གསུང་གི་ནི། །ཞེས་སོགས་
བླ་མ་ནི་སངས་རྒྱས་ཀྱི་སྤྲུལ་པར་མ་ཟད་སངས་རྒྱས་ཐམས་ཅད་ཀྱི་སྤྲུལ་པ་ཡིན། འདིར་དང་པོ་ཕན་ཡོན་བསམ། དེ་ནས་ཉེས་དམིགས་ཁོ་ན་བསམ། དེ་རྗེས་ཕན་ཡོན་ཉེས་དམིགས་
གཉིས་ཀ་སྦྲགས་ནས་བསམ། སྣང་བ་ངེས་མེད་ཐད། སྐྱོན་མཐོང་བ་དད་པའི་གྲོགས་སུ་བསྒྱུར་ཚུལ་བྱ་གསུངས། དཔེར་ན། རང་མི་དགའ་ས་དེས་ཅི་བྱས་སྐྱོན་དུ་མཐོང་ནས་
བལྟས་ན་མིག་ལོག་འགྲོ་ན་རྡོག་རྒྱག་ཏུ་མཐོང། བཀྲིན་དྲན་པའི་གུས་པར། སངས་རྒྱས་ལས་ལྷག་པའི་བཀྲིན་གཉིས་ས་བཅད་ལྟར་གྱི་རྗེས། མན་ངག་ལུགས། ཚོགས་མྱུར་དུ་
རྫོགས་པའི་བཀའ་དྲིན། ཞེས་པ། རྒྱལ་བ་ཀུན་ལས་བླ་མའི་བ་སྤུ་གཅིག་མཆོད་པ་ཕན་ཡོན་ཆེ་བ། བླ་མཆོད་ལྟར་དང། བླ་མ་ལྔ་བཅུ་པར། དེ་ཡི་སྡུག་པའང་བླ་མ་བཞིན། །ཞེས་
པ་ལྟར་དང། ད་ལྟ་སངས་རྒྱས་སོགས་ཀྱི་ཞལ་གཟིགས་གང་ཡང་མེད།    ༈    སེམས་དགུས་བསྟེན་ཚུལ་དེ་སྔོན་དུ་གསུངས་པ་ལ་དགོས་པ་ཡོད་དེ། དེ་ལྟར་

[170A]༄༅། །སེམས་དགུས་སྒོ་ནས་བླ་མའི་དབང་ཡོད། དེ་ཐམས་ཅད་ཁྱེར་དགོས་པ་གང་ཡིན་ཟེར་ན། བླ་མ་སངས་རྒྱས་ཡིན་པ་རྡོ་རྗེ་འཆང་གིས་བཞེད་པ་སོགས་ཡིན་ཞེས་སྦྱར། སེམས་
དགུ་ནི། ་ ་ ་
འཁུར་བ། ཁུར་འཁུར་ཚུལ་དེ་ལས་དྲུག་ཡོད་པས། ་ སྒོམ་པ་ཡོན་ཏན་འབར་གྲང་ནས་ཇོ་བོ་གཞོན་ནུ་གྲགས་ལ་གྲོས་དྲིས་པ་
ལྟ་བུ། ་ འབྲོམ་སྟོན་པས་ཇོ་བོ་རྗེའི་རྫབ་ཕྱགས་པ་ལྟ་བུ། ་ ་
པ་ལྟ་བུ་བྱ་དཀའ་བའི་ཁུར་ལྕི་བ་སྤྲོ་བཞིན་འཛིན་པ། ་ ་།
ཚོར་བ་བདེ་སྡུག་གི་རྐྱེན་གྱིས། ཆགས་སྡང་སྐྱེ་བ་ཚོར་བའི་རྐྱེན་གྱིས་སྲེད་པ་ཞེས་པ། འདིར་དྲན་ཤེས་ཀྱིས་བསྐྱངས་དགོས་པ། སྡུག་ཚོད་དྲན་པས་ཟིན་ཨ་ཟེར་བ་ལྟར། གང་སྡོམ་པ་

[170B]  ྾  དལ་འབྱོར་ནས་ཐོག་མར་སྒོམ་སྐབས། རང་ད་ལྟ་ཇི་འདྲ་ཞིག་ཡོད། རང་གི་གྲོགས་པོ་ཟླ་ཤས་སྔོན་ཤི་སོང་བ་དེའི་ཚབ་རང་ཉིད་ཤི་བ་ཡིན་ན། ད་ཚོད་ངན་
སོང་དམྱལ་བ་ལྟ་བུར་ཆོས་ཀྱི་སྒྲ་ཐོས་པ་ཙམ་ཡང་མེད་པར་གནས། ལྷ་ཡུལ་སོགས་སུ་བདེ་སྐྱིད་ཀྱི་རང་རྒྱུ་མཚན་དུ་བྱས་པའི་ངེས་འབྱུང་དང། གཞན་རྒྱུ་མཚན་དུ་བྱས་པའི་སྙིང་
རྗེ་སྐྱེ་དཀའ། བཤེས་གཉེན་སངས་རྒྱས་སུ་ཚུལ་ཇི་ལྟར་བལྟ་བ་ནས་དལ་འབྱོར་ངོས་བཟུང་བའི་མཇུག་གི་བར།    ༈   
པ་ཙམ་གྱིས་མི་ཕན། བཀྲིན་མ་དྲན་ན། བུ་འགའ་ཞིག་གིས་ཨ་མ་ལ་ཨ་མར་ཤེས་ཀྱང། དྲིན་མ་དྲན་པར་ཨ་མ་ལ་ཉེས་རྡུང་བྱེད་པ་ཡོད། བྱ་ཡུལ་ལམ་རིམ་སོགས་ནས་རིགས་ནས་
ཁྲིད་པ། ལུས་སེམས་ཀྱི་སྟེང་ནས་སངས་རྒྱས་སྒྲུབ་པའི་ནུས་པ་ཡོད་པར་ཤེས་ཆེད་ཡིན། སྐད་ཅིག་མ་རེ་རེ་ལ་ལྟོས་པའི་དོན་ཆེ་བ་ནི་དངུལ་སྐྱེད་འཕེལ་བ་ལྟར་འགྱུར། བྱ་ཡུལ་
ལམ་རིམ་དུ། འཇིག་རྟེན་ཆོས་བརྒྱད་འདི། གཡི་བཞིན་འཇབ་མཁས། ཝ་བཞིན་འཁྲིལ་མཁས། ཞེས་གསུངས་ཡོད། རང་རེ་ད་ལྟ་དགྲ་བཅོམ་པ་བྱ་བ་བྱས་པ་ལྟ་བུ། འཆི་ཁར་

[171A]༄༅། །བྲང་ལ་སེན་མོ་འདེབས་གསུངས། ངོ་བོ་སྒོ་ནས་རྙེད་དཀའ་བ་དང། གྲངས་ཀྱི་སྒོ་ནས་རྙེད་དཀའ་བ་གཉིས་དོན་གཅིག་རང་རེའི་དགེ་བ་ནི་སྤྲང་པོའི་ཅ་ལག་བཞིན་
ཉར་ན་ཟོག་དང། སྟེར་ན་ཕན་ཐོགས་པ་མེད། མི་རྟག་པ་འདིས་ཉོན་མོངས་པ་དང། དེའི་ཉེས་སྤྱོད་གཉིས་ཀ་ཆབས་གཅིག་བཅོམ་པ། དཔེར་ན། ཐོ་བས་གསེར་དང་འོག་རྡོ་མཉམ་
དུ་བརྡུང་བ་ལྟར་བྱ་བ་ཡིན། སྡིག་པ་མང་དགེ་བ་ཉུང་བས། སྡིག་པ་ཆུང་ངུས་ཀྱང་འབྲས་བུ་ཆེན་པོ་བསྐྱེད་པས། གཉེན་པོ་དགེ་བ་མེད་པས། སྡིག་པ་རྒྱུན་མི་ཆད་པས་དལ་འབྱོར་
ཐོབ་དཀའ། ཕྱི་མ་འདི་བུ་ལོན་མང་པོ་ཆགས་པ་དང། མོ་ཊ་འདམ་དུ་ཚུད་པ་ཕྱིར་འདོན་དཀའ་བར་དཔེ་སྦྱར། ཚེ་སྒྲུབ་བགྱིས་ཀྱང་དུས་མིན་གྱི་འཆི་བ་བཟློག་ཐུབ་པ་ལས། དུས་སུ་
འཆི་བ་བཟློག་མི་ནུས། ཁ་ཏོན་སོགས་ལེགས་པོ་མ་བྱུང་ཚེ། འདི་རང་དོན་ཡིན་སྙམ་དུ་ཅུང་ཟད་ཕན་གསུངས། ཉེ་རྒྱལ་དང། པང་ནས་སྐྱེས་གཉིས་ནས། ཤི་པགས་ཤི་འགྱུར་
གྱིས་རྩེ་བའི་ཟློས་གར་ལ་མཁས་པ་སུ་ཞིག་བག་མེད་བྱེད། ཅེས་གསུངས་ཚུལ། ཤི་པགས་ཤི་བའི་རྒྱུས་པ་དང། །འཆི་འགྱུར་བཞད་གད་འཇོ་སྒེག་གིས། །འཆི་བའི་སྐྱེ་བོ་འདུས་

[171B] །མཁས་པ་སུ་ཞིག་བག་མེད་བྱེད།། གྲུབ་དབང་ན་ཁ་བ་ཐར་པའི་རྒྱལ་མཚན། རྒྱལ་ལྷ་ཐོག་ཏུ་བཞུགས་པར་གཡམ་པ་སྐུ་རྒྱབ་ལ་ཟུག་ནས་སྐུ་གཤེགས། གུང་ཐང་བླ་མ་ཞང་
གིས་མཚན་བྱང་འོག་ལ་དབང་བསྐུར་བགྱིས་ཚེ་ཕྱིས། ཞེས་གསུངས། དལ་འབྱོར་དོན་ཆེ་བ་ནས་མི་རྟག་པའི་མཇུག་བར།    ༈   
གྲངས་ཀྱི་སྒོ་ནས། དཔེའི་སྒོ་ནས། རྒྱུའི་སྒོ་ནས་བསམ་ན་ལེགས། ཆོས་བཅོ་བརྒྱད་ཀྱི་ནང་ནས་ལས་མཐའ་མ་ལོག་པ་དང། གནས་ལ་དད་པ་གཉིས་ཤིན་ཏུ་དཀའ། སྐྱབས་སུ་
འོས་པའི་རྒྱུ་མཚན་བཞི་རིམ་པ་བཞིན། སྤངས་པའི་ཡོན་ཏན། མཁྱེན་པའི་ཡོན་ཏན། བརྩེ་བའི་ཡོན་ཏན། འཕྲིན་ལས་ཀྱི་ཡོན་ཏན་དང་བཞི་ཡིན། དེ་དག་ཀྱང་ཚད་མར་གྱུར་
པ་འགྲོ་ལ་ཕན་བཞེད་པ།།   ྾    ྾  ཞེས་སོགས་ཀྱི་དོན་ལྟར། དཀོན་མཆོག་གསུམ་པོ་རེ་རེ་ལ་ཀུན་རྫོབ་དང། དོན་དམ་པ་རེ་རེ་ཡོད། སངས་རྒྱས་ལ་ཆོས་སྐུ་གཉིས་དོན་དམ་པ་དང་
གཟུགས་སྐུ་གཉིས་ཀུན་རྫོབ་པ་ཡིན། ཆོས་ལ་ལུང་གི་ཆོས་ཀུན་རྫོབ་པ་དང། རྟོགས་པའི་ཆོས་འགོག་ལམ་གཉིས་དོན་དམ་པ་ཡིན། དགེ་འདུན་ལ་འཕགས་པ་དོན་དམ་པ་དང། སོ་

[172A]༄༅། །སྐྱེ་དགེ་སློང་བཞི་གྲ་ཡན་ཆད་ཀུན་རྫོབ་པ་ཡིན། དགེ་འདུན་ནི། སངྒྷ་སྟེ། དོན་དམ་པའི་དགེ་བ་ལ་འདུན་པ་མི་ཕྱེད་པ་ལ་བྱེད། འགོག་ལམ་དངོས་ད་ལྟ་མེད་ཀྱང་
ཆ་མཐུན་ད་ལྟ་ནས་ཡོད། ལེགས་པར་ཞུགས་པ། རིམ་པར་ཞུགས་པ། དྲང་པོར་ཞུགས་པ།    ༈    སྙན་པ་བཟང་ལྡན་གྱི་ལོ་རྒྱུས་ལྟར། ནོར་ནས་བསད་པ་ལ་སྲོག་
ལས་ཆགས་ཀྱང། དངོས་གཞི་མི་རྫོགས། ངན་འགྲོའི་སྡུག་བསྔལ་ནས་ལས་འབྲས་མི་དགེ་བཅུའི་རྫུན་གྱི་མཇུག་བར།    ༈   
ཆེ་བ་ཀུན་རིག་ལས་གསུངས། སོ་སྐྱེའི་དགེ་འདུན་ཡང་འདྲིས་རྟག་པས་ཉེས་པ་འབྱུང་ཉེ་བས་གཟབ་དགོས། ཇོ་བོས། ཁོ་བོ་གཟུགས་བཟང་བས་བླ་མ་ཀུན་གྱི་ཐུགས་ལ་བཏགས། ཞེས་
གསུངས་པ་དང། ཁུ་སྟོན་གྱིས་བསོད་སྙོམས་ཕེབས་པས་འཁར་བསིལ་གྱིས་ཁྱི་སྐྲོག་པ་ལ་ཨ་མ་ཁྲོས་ནས་ཐལ་བ་སྦར་གང་ཁྱེར་ནས་ཡོང་བར། མཇལ་ནས་ཡིད་འཕྲོག་སྟེ་ཡར་གདན་
ཞུ་བྱེད་ནས་བསོད་སྙོམས་ཕུལ་བ། མི་རྟག་པ་ལ་སྤྱིར་དྲུག་བདུན་ཙམ་ཡོད། འདོད་པ་བཙལ་ཀྱང་མི་རྙེད་པ་སོགས་ལམ་རིམ་ཆེན་མོར་སྤྱིའི་སྡུག་བསྔལ་དང། བདེ་མྱུར་གཉིས་ཀྱི་

[172B] སྲེད་ལེན་གྱིས་གསོས་བཏབ་པ་ནི། འདོད་སྲེད་ཞགས་པས་འཁོར་བའི་བརྩོན་རྭར་བཅིངས།།   ྾    ྾  སྲེད་ལེན་གཉིས་ནི་མེ་ཏོག་གི་ས་བོན་ལ་ཆུ་རྒྱབ་པ་
ལྟ་བུ། རྟེན་འབྲེལ་ཡན་ལག་བཅུ་གཉིས་ཀྱི་འཁོར་ཚུལ་བསམ་ཏེ། མ་རིག་པ་བཟློག་པ་ལ་སྐྱབས་དངོས་ཆོས་དཀོན་མཆོག་ལམ་བདེན་དགོས་པ་དང། དེ་ལ་དེ་སྟོན་པའི་དགེ་བའི་བཤེས་
གཉེན་དགོས་པ་སོགས་སྐྱེས་བུ་ཆུང་ངུའི་སྐོར་དང། སྐྱེས་བུ་ཆེན་པོར། གཞན་རྟེན་འབྲེལ་གྱིས་འཁོར་ཚུལ་བསམ་ནས་སྙིང་རྗེ་བསྐྱེད་དགོས་པ་དང། སྐྱེས་བུ་འབྲིང་གི་ནི་ལམ་
དངོས་ཡིན་པ་བཅས། རྟེན་འབྲེལ་སྐོར་འདི་ལམ་རིམ་འགོ་མཇུག་ཚང་མར་ཁྱེར་རྒྱུ་ཡོད།    ༈    ཞེས་ལས་ཉོན་གྱིས་གར་
འཁྲིད་ལས་མ་མཆིས། བསླབ་པ་གསུམ་འཁོར་ལོའི་རྩིབས་དང། ལྟེ་བ་སོགས་ལ་སྦྱར་བ་དང། ཡང་སྟ་རེ་དང། ཡུ་བ་དཔུང་པ་སོགས་ལ་སྦྱར། འགྲོ་བའི་ཞིང་སར་འགྱུར་བ་ནི་
ཉན་རང་དང། ཐུབ་དབང། བྱང་སེམས་སོགས་ལྟར། ཕན་བདེ་ཀུན་གྱི་རྩ་བ་བསྟན་པ་ཡིན་པ་དང། དེ་སངས་རྒྱས་ལས་བྱུང། དེ་བྱང་སེམས་ལས་བྱུང་བས་ཡིན། དགྲ་གཉེན་

[173A]༄༅། །བར་མ་གསུམ་རེ་རེ་ལ་དུས་གསུམ་གྱི་ངང་ཚུལ་བསམ་ནས་ཉེ་རིང་ཆགས་སྡང་བཀག་མ་རྒན་འདི་རྣམས་རང་གི་དོན་དུ་སྡིག་བསགས་ནས་ངན་སོང་དུ་འགྲོ་བའང་
གྲངས་མེད། ཡིད་འོང་གི་བྱམས་པ་དང། བདེ་བ་ལྡན་འདོད་ཀྱི་བྱམས་པ་གཉིས་ཅུང་ཟད་མི་འདྲ་བ། སྔ་མ་ཨ་མས་རང་གི་གཅེས་པའི་བུ་མཐོང་བ་ལྟ་བུ། སྙིང་རྗེ་སྒོམ་པའི་ཚེ་
བཤས་ལུག་ལྟ་བུ་དང། དེ་ནས་ཚུལ་ཁྲིམས་འཆལ་བ་སོགས་ལ་དམིགས་ནས་སྙིང་རྗེ་བསྒོམ། དེ་ལྟར་དགྲ་གཉེན་བར་མ་གསུམ་གར་སྙིང་རྗེ་བསྒོམ། མི་དགེ་བ་བཅུ་རང་གཅེས་
འཛིན་གྱིས་བྱེད་ལ། དགེ་བ་བཅུ་གཞན་གཅེས་འཛིན་ལས་བྱུང། གཞན་གཅེས་པར་བཟུང་ནས་ཡིད་འོང་སྐྱེས་པ་ལ། གཞན་གྱི་དྲིན་དྲན་དགོས། སེམས་ལ་དམིགས་པའི་ཞི་གནས་དེ་
སྲོག་རླུང་ཅན་ལ་དེ་ཙམ་ལེགས་པོ་མི་ཡོང་བར་སྣང། ཞེས་གསུངས། ཞི་གནས་སྒོམ་ཚུལ་ལ། གཉེན་པོ་འདུ་བྱེད་མི་བྱེད་སོགས། དགེ་ཕྲུག་ལ་དཔེ་ཆ་བལྟ་བཅུག་པ་ལ་སྦྱར་ནས་
སྩལ་བ་བཅས། དགེ་སྦྱོང་དགའ་ལྡན་ཛེ་སྨད་སྤྲུལ་མིང་པ་བློ་བཟང་དཔལ་ལྡན་བསྟན་འཛིན་ཡར་རྒྱས་སམ་མིང་གཞན་བློ་གཏེར་དགྱེས་པའི་ལང་ཚོས་ཟིན་བྲིས་བགྱིས་པས་དགེ་བས་

[173B] །།



