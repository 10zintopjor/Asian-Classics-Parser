
[001A]༄༅། །ཆོས་མངོན་མཛོད་ཀྱི་མཐའ་དཔྱོད་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་ལྔ་པ་བཞུགས་སོ།།

[001B] །རྣམ་འདྲེན་ཀུན་གྱི་ཏོག་གྱུར་ཉི་མའི་གཉེན། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །སྨྲ་བའི་དབང་མོ་དབྱངས་ཅན་བཅས་འདུད་ཀྱེ་
མཁྱེན་རབ་ཉི་མ་བརྒྱ་ལས་གསལ་དེང་སྩོལ། །སྔོན་ཆད་མཁས་པས་མ་བརྗོད་འདིར་མི་ནུས། །སྡུད་དང་སྦྱོར་པའི་རྣམ་དབྱེ་མཁས་མི་རློམ། །འོན་ཀྱང་ཟློས་
མིན་ཉུང་དུས་ཕྲ་རྒྱས་ཀུན། །ཆེས་གསལ་རབ་རིབ་མིན་འདི་བརྗོད་ལ་བྲེལ།    ༈    །གཉིས་པ་ཉོན་མོངས་པའི་ཀུན་འབྱུང་བཤད་པ་ལ། མཚམས་སྦྱར་བ། སྤང་
བྱ་ཕྲ་རྒྱས་དང། ཇི་ལྟར་སྤོང་ཚུལ། སྤངས་པའི་འབྲས་བུ་ཡོངས་ཤེས་བཤད་པ་བཞི། དང་པོ་ནི། ལས་ལས་འཇིག་རྟེན་སྣ་ཚོགས་སྐྱེས། །ཞེས་བཤད་

[002A]༄༅། །པ་ལ་ཁོ་ན་རེ། ལས་ཁོ་ནས་སྲིད་པ་སྣ་ཚོགས་སྐྱེད་པ་ཡིན་ནམ་ཞེ་ན། དེ་ནི་མ་ཡིན་ཏེ། ཉོན་མོངས་པའམ་ཕྲ་རྒྱས་ཀྱིས་ལས་བསགས་
ནས་དེ་སྐྱེད་ལ་ཉོན་མོངས་མེད་ན་སྲིད་པ་མངོན་པར་མི་འགྲུབ་ཅེས་བཤད་པ་ལ་སྲིད་པའི་རྩ་བ་ཕྲ་རྒྱས། ཞེས་བྱུང། འདི་ལ་སྤྱི་དོན་དང། མཐའ་དཔྱད་པ་དང། ཡན་
ལག་གི་དོན་གསུམ། དང་བོ་ལ། ཉོན་མོངས་པའི་མཚན་ཉིད། སྒྲ་བཤད། བྱེད་ལས། དབྱེ་བ་བཞི། དང་བོ་ནི། གང་བྱུང་ན་རང་དང་མཚུངས་ལྡན་གྱི་
སེམས་རྒྱུད་རབ་ཏུ་མ་ཞི་བར་བྱེད་བའི་རིགས་གནས་ཀྱི་སེམས་བྱུང་དེ་ཉོན་མོངས་པའི་མཚན་ཉིད་ཡིན་ཏེ། ཀུན་བཏུས་ལས། མཚན་ཉིད་གང་ཞེ་ན། ཆོས་གང་འབྱུང་

[002B] ད་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་བྱེད་པ་དེ་ཉོན་མོངས་པའི་མཚན་ཉིད་དོ། །ཞེས་གསུངས་པའི་ཕྱིར། གཉིས་པ་ནི། ཆགས་སོགས་དྲུག་ཆོས་ཅན། ཁྱོད་ལ་ཉོན་
མོངས་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་སེམས་ཉོན་མོངས་པ་སྟེ་མ་ཞི་བའམ་རྣལ་མ་དགྲ་བཅོམ་པའི་སེམས་ལྟར་མི་གནས་པར་བློང་བློང་བོར་བྱེད་པའམ་བྱེད་ལས་བཅུ་བྱེད་པས་ན་ཉོན་མོངས་དང། ཕྲ་བ་ཆུང་དུ་ལས་
རྒྱས་པར་བྱེད་པས་ན་ཕྲ་རྒྱས་ཞེས་བརྗོད་པའི་ཕྱིར་ཏེ། ཀུན་བཏུས་ལས། དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་བྱེད་པ་དེ་ཉོན་མོངས་པའི་མཚན་ཉིད་དོ། །ཞེས་དང། རང་འགྲེལ་ལས་ཉོན་མོངས་པ་འཇུག་བ་ན་བྱ་
བ་བཅུ་བྱེད་དེ། ཞེས་གསུངས་པའི་ཕྱིར། ཁྱབ་སྟེ། བྱེད་ལས་བཅུ་ག་ལམ་ཞི་བའི་དོན་རེ་དང་རློག་པར་བྱེད་བའི་དོན་རེ་ཡོད་པའི་ཕྱིར། གསུམ་པ་ནི། ཉོན་མོངས་པའི་བྱེད་ལས་བཅུ་ཡོད་དེ། ཉོན་མོངས་པའི་རྩ་བ་སྟེ། ཐོབ་པ་རྒྱུན་
མི་འཆད་པར་བྱེད་པས་བརྟན་པར་བྱེད། ཉོན་མོངས་པའི་རྒྱུན་བརྒྱུད་པར་གནས་པར་བྱེད། ལུས་རྟེན་ཉོན་མོངས་སྐྱེ་བ་དང་མཐུན་པར་བྱེད་པས་ཞིང་དུ་བྱེད། འདོད་ཆགས་ཀྱིས་ངོ་ཚ་མེད་པ་དང་རྒོད་བ་དང། སེང་སྣ་དང་
ཞེ་སྔང་གིས་ཁྲོང་དང། ཕྲག་དོག་དང། གཏི་མུག་གིས་རྨུག་གཉིད་ཁྲེལ་མེད་ལྟ་བུ་རྩ་ཉོན་རང་རང་གི་ཉེ་ཉོན་སྐྱེད་པར་བྱེད་པས་རྒྱུ་མཐུན་པ་སྒྲུབ་པར་བྱེད། ཉོན་མོངས་ཀྱིས་ལས་སོགས་པས་ལས་ཀྱིས་སྲིད་པ་འགྲུབ་པར་བྱེད་

[003A]༄༅། །ཉོན་མོངས་ཀྱིས་རྒྱུ་ཚོགས་ཚུལ་བཞིན་མིན་པའི་རྣམ་རྟོག་སྐྱེད་པས་ཉོན་མོངས་རང་གི་ཚོགས་འཛིན་པ་དང། དོན་གནས་མི་རྟོག་པའམ་དེ་ལས་ལོག་པར་འཛིན་པའི་དམིགས་པ་ལ་ཀུན་ཏུ་རྨོངས་པར་
བྱེད༑ རྣམ་ཤེས་ཀྱི་རྒྱུན་དམིགས་པ་ལའམ་ཡང་སྲིད་དུ་ལ་ཁྲིད་པས་ན་རྣམ་ཤེས་ཀྱི་རྒྱུན་ལ་ཁྲིད་པར་བྱེད། དགེ་བའི་ཕྱོགས་ལས་ཉམས་པར་བྱེད་པས་ན་དགེ་བའི་ཕྱོགས་ལས་གཡོ་བ་དང། ཁམས་ལས་མི་འདའ་བར་འཆིང་བའི་
ཆེད་དུ་ཁྱབ་པར་བྱེད་ཅིང་མཆེད་པར་བྱེད་པས་ན་འཆིང་བའི་དོན་དུ་ཁྱབ་བར་བྱེད་པའི་ཕྱིར། རང་འགྲེལ་ལས། ཉོན་མོངས་པ་འཇུག་པ་ན་བྱ་བ་བཅུ་བྱེད་དེ། རྩ་བ་བརྟན་པར་བྱེད་དོ། །རྒྱུན་གནས་པར་བྱེད་དོ། །
ཞིང་དུ་སྒྲུབ་པར་བྱེད་དོ། །རྒྱུ་མཐུན་པར་སྒྲུབ་པར་བྱེད་དོ་།ལས་ཀྱི་སྲིད་པ་མངོན་པར་སྒྲུབ་བར་བྱེད་དོ། །རང་གི་ཚོགས་ཡོངས་སུ་འཛིན་བར་བྱེད་དོ། །དམིགས་པ་ལ་ཀུན་ཏུ་རྨོངས་པར་བྱེད་དོ། །རྣམ་པར་ཤེས་པའི་
རྒྱུན་འཁྲིད་པར་བྱེད་དོ། །དགེ་བའི་ཕྱོགས་ལས་གཡོ་བར་བྱེད་དོ་།ཁམས་ལས་མི་འདའ་བའི་ཚུལ་གྱིས་འཆིང་བའི་དོན་དུ་ཁྱབ་པར་བྱེད་དོ། །ཞེས་གསུངས་པའི་ཕྱིར། འདི་དག་ནི་ཉོན་མོངས་པར་བྱེད་ཚུལ་ཡིན་པས་
གོང་འོག་ཀུན་ཏུ་ཤེས་དགོས་སོ། །བཞི་བ་ནི། ཉོན་མོངས་ལ་དབྱེ་ཚུལ་ཡོད་དེ། ངོ་བོའི་སྒོ་ནས་རྩ་ཉོན་དྲུག་དང། རྣམ་པའི་སྒོ་ནས་བཅུ་དང། ཁམས་དང་དམིགས་པའི་སྒོ་ནས་གོ་བརྒྱད་དེ། འདོད་བའི་སོ་དྲུག་གཟུགས་

[003B] གཟུགས་མེད་ནའང་སོ་གཅིག་ཡོད་པས་བསྡུས་ན་མཐོང་སྤང་སྒོམ་སྤང་གཉིས་སུ་འདུ་བདེ་ཡིན་པའི་ཕྱིར། གཉིས་པ་མཐའ་ཅུང་ཟད་དཔྱད་ན། ཟན་དྲིས་དང་ཡིག་འཇོག་དུ་མ་ན་རེ། ཉོན་མོངས་ཀྱི་བྱེད་ལས་
ལ་སྲིད་པའི་རྩ་བ་བྱད་པ་དང་ཉོན་མོངས་འཇུག་པའི་བྱ་བ་བཅུ་བྱེད་པ་ཞེས་བཅུ་ལས་དང་པོ་ཟུར་དུ་འགྲངས་ནས་བཅུ་གཅིག་བྱེད་པ་མི་འཐད་པར་ཐལ། སྲིད་པའི་རྩ་བ་བྱེད་པ་དེ་ཉོན་མོངས་ཀྱི་བྱ་བ་བཅུའི་གྲངས་གཅིག་ཏུ་སློབ་དབོན་
གྱིས་བཤད་པའི་ཕྱིར། དེར་ཐལ། རང་འགྲེལ་ལས། ལས་ཀྱིས་སྲིད་པ་མངོན་པར་སྒྲུབ་པར་བྱེད་དོ། །ཞེས་པས་དེའི་དོན་བཤད་པའི་ཕྱིར་དེར་ཐལ། དེའི་ཉོན་མོངས་དབང་གིས་ཡན་ལག་གཉིས་པ་དང་བཅུ་བ་གཉིས་
སོག་པའི་ཡང་སྲིད་ཀྱི་རྩ་བ་བྱས་ཚུལ་བཤད་པའི་ཕྱིར། དེའི་འགྲེལ་བཤད་རྒྱལ་སྲས་མ་ལས། ལས་ཀྱས་སྲིད་པ། ཅེས་པ་ནས། དེ་ཡང་སྲིད་པ་མངོན་པར་འགྲུབ་པར་བྱ་བའི་ཕྱིར། སྐྱེད་པར་བྱེད་དོ་ཞེས་བྱ་བའི་དོན་ཏེ་
འདི་ནི་སྲིད་པའི་རྩ་བ་ཕྲ་རྒྱས་ཞེས་བྱ་བའི་དོན་བསྟན་པ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། སྲིད་པའི་རྩ་བ་ཞེས་པའི་སྐབས་སུ་ཡང་ཉོན་མོངས་ཀྱིས་དང་བོར་ལས་སོག་པ་དང་བར་དུའང་གསོས་མ་བཏབ་ན་ཡང་སྲིད་མི་
འབྱང་བ་དགྲ་བཅོམ་པར་སྦྱར་ནས་བཤད་པའི་དོན་གཅིག་ཏུ་སོང་བའི་ཕྱིར། གཞན་ཡང་ཉོན་མོངས་འཇུག་པའམ་འབྱུང་བ་ན་བྱ་བ་བཅུར་མ་འདུས་པ་གཅིག་བྱེད་པར་ཐལ། ཁྱོད་ཀྱིས་བཅུ་གཅིག་བཤད་པའི་ཕྱིར། འདོད་ན་

[004A]༄༅། །བཤད་དགོས་མ་བཤད་པའི་སྐྱོན་དང་བྱ་བ་བཅུར་བཤད་པ་དང་འགལ་བའི་ཕྱིར། ཡང་སྔོན་གྱི་མངོན་པ་པ་མང་པོ་ན་རེ། ཉོན་མོངས་ཀྱིས་ཉོན་མོངས་ཚུལ་སེམས་མ་ཞི་བའམ་རྣལ་དུ་མི་
གནས་པ་ཁོ་ནར་འདོད་དོ། །འོ་ན་ཉོན་མོངས་ཀྱིས་ཉོན་མོངས་པར་བྱས་ཚུལ་ལ། དམིགས་པ་ལ་ཀུན་ཏུ་རྨོངས་པ་དང། དགེ་པའི་ཕྱོགས་ལས་གཡོ་བ་ཁོ་ནས་ཁྱབ་པར་ཐལ། འདོད་ཚུལ་དེའི་ཕྱིར། འདོད་ན། དེའི་
འཇུག་པའི་བྱ་བ་བཅུ་ཞེས་པའི་ཉོན་མོངས་པའི་འཇུག་པའི་གོ་བ་མ་ཆགས་པའི་རྨོངས་སྐད་ངན་ཤོས་སོ། །ཡང་སྔོན་གྱི་ཁ་ཅིག་ན་རེ། རྩ་ཉོན་ནམ་ཕྲ་རྒྱས་དེ་ལང་བྱེན་དྲུག་ཁོད་དེ། འདོད་ཆགས་དང། དེ་བཞིན་དུ་ཁོང་ཁྲོ་དང་
ང་རྒྱལ་དང། མ་རིག་པ་དང། ལྟ་བ་དང། ཐེ་ཚོམ་གྱི་ཕྲ་རྒྱས་རྣམས་སུ་ཡོད་པའི་ཕྱིར་ཟེར་ན། འོན་རྩ་ཉོན་དྲུག་པོ་གང་རུང་ཡིན་ན་ཕྲ་རྒྱས་ཡིན་པས་ཁྱབ་བར་ཐལ། དབྱེ་བ་དེའི་ཕྱིར། འདོད་ན། ཐ་མའི་སྐད་ཅིག་གི་
ཉོན་མོངས་དེ་དྲུག་རེ་རེ་ནས་ཆོས་ཅན། ཕྲ་རྒྱས་ཡིན་པར་ཐལ་རྩ་ཉོན་དྲུག་གང་རུང་ཡིན་པའི་ཕྱིར། ཁྱབ་བ་ཁས། རྩོད་དུས་རེ་རེ་ནས་འཕེན། འདོད་ན། ཉོན་མོངས་པ་རང་ཉིད་རྒྱས་པར་འགྱུར་བར་ཐལ་ལོ། །
ཕྲ་རྒྱས་ཡིན་པའི་ཕྱིར། ཁྱབ་སྟེ། ཕྲ་རྒྱས་ཀྱི་དོན་བྱེ་མདོ་གཉིས་མི་འདྲ་ཡང་མདོ་སྡེ་བ་ལྟར་ལེགས་པའི་ཕྱིར། རང་འགྲེལ་ལས། མདོ་སྡེ་བ་རྣམས་ཀྱི་ཇི་ལྟ་བདེ་ལྟ་བུ་ནི་ལེགས་པ་ཡིན་ནོ་།ཞེས་གསུངས་པའི་

[004B] འདོད་མི་ནུས་ཏེ། རྒྱུན་ཆད་ཁ་མའི་དེ་ཡིན་པའི་ཕྱིར། གཞན་ཡང་ཕྲ་རྒྱས་དྲུག་འདྲེན་ཚུལ་དེ་མི་འཐད་པར་ཐལ། འདོད་པའི་འདོད་ཆགས་ཀྱི་ཕྲ་རྒྱས་ནས། ཐེ་ཚོམ་གྱི་ཕྲ་རྒྱས་བར་མདོ་ལས་བཤད་ཅིང། སློབ་དཔོན་
ཀུན་མཁྱེན་འདིས་ཀྱང་བཀོད་པའི་ཕྱིར། རང་འགྲེལ་ལས། ཕྲ་རྒྱས་དྲུག་པོ་དག་ཀྱང་མདོ་ལས་འདོད་ཆགས་ཕྱེ་ནས་བདུན་དུ་བཤད་དེ་།འདོད་པའི་འདོད་ཆགས་ཀྱི་ཕྲ་རྒྱས་དང། ཁོང་ཁྲོའི་ཕྲ་རྒྱས་དང། སྲིད་བའི་འདོད་
ཆགས་ཀྱི་ཕྲ་རྒྱས་དང། ང་རྒྱལ་གྱི་ཕྲ་རྒྱས་དང། མ་རིག་པའི་ཕྲ་རྒྱས་དང། ལྟ་བའི་ཕྲ་རྒྱས་དང། ཐེ་ཚོམ་གྱི་ཕྲ་རྒྱས་སོ། །ཞེས་གསུངས་པའི་ཕྱིར། དེ་ལ་ཁོ་ན་རེ། ཕྲ་རྒྱས་དེ་ལྟར་འདྲེན་མི་དགོས་བར་ཐལ། ཕྲ་རྒྱས་
དང་ཀུན་དཀྲིས་ཀྱི་ཉོན་མོངས་དོན་གཅིག་ཡིན་བའི་ཕྱིར། དེར་ཐལ་བྱེ་སྨྲས་ཕྲ་རྒྱས་ཀུན་དཀྲིས་ཀྱི་ཉོན་མོངས་ལ་འདོད་པའི་ཕྱིར་ན་མཁྱབ་ཅིང། རྟགས་གྲུབ་སྟེ། བྱེ་སྨྲས་ཕྲ་རྒྱས་ཀུན་ནས་དཀྲིས་པའི་ཉོན་མོངས་དང་
གནས་མ་བུ་བས་ཕྲ་རྒྱས་ཉོན་མོངས་ཀྱི་ཐོབ་པ་ལ་འདོད། མདོ་སྡེ་བས་ཕྲ་རྒྱས་ཉོན་མོངས་ཀྱིས་པོན་ལ་འདོད་པ་གང་ཞིག་སློབ་དཔོན་གྱིས་ཀྱང་མདོ་སྡེ་པ་ལྟར་ཉོན་མོངས་ཀྱི་ཕྲ་རྒྱས་ཉོན་མོངས་ཀྱིས་བོན་འདོད་པའི་
ཕྱིར༑ དང་པོ་གྲུབ་སྟེ། རྒྱལ་སྲས་མ་ལས། བྱེ་བྲག་ཏུ་སྨྲ་བའི་ལུགས་ཀྱིས་ནི་ཕྲ་རྒྱས་ཀུན་ནས་དཀྲིས་པ་ཡིན་ནོ། །གནས་མ་བུ་བའི་སྡེ་བ་རྣམས་ཀྱི་ལྟར་ན་ནི་ཕྲ་རྒྱས་ཐོབ་པ་ཡིན་ནོ། །མདོ་སྡེ་པའི་ལུག་

[005A]༄༅། །ཀྱིས་ནི་ས་བོན་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཉོན་མོངས་པ་ཉལ་བ་ལ་ནི་ཕྲ་རྒྱས་ཞེས་བྱ་སད་པ་ལ་ནི་ཀུན་ནས་དཀྲིས་པ་ཞེས་བྱའོ། །ཞེས་
པ་ནས། ས་བོན་གྱི་ངོ་བོ་ཉེས་བྱ་བ་འདེ་ཅི་ཞེ་ན། ལུས་ཀྱི་ཉོན་མོངས་པ་ལས་སྐྱེས་པ་ཉོན་མོངས་པ་སྐྱེད་པའི་མཐུ་ཡིན་ཏེ། དཔེར་ན་ཉམས་སུ་མྱོང་བའི་ཤེས་པ་ལས་སྐྱེས་པ་དྲན་པ་སྐྱེད་པའི་མཐུ་དང། ཞེས་དང། གང་སྤེལ་
ལས༑ འདི་ལྟར་མདོ་སྡེ་བ་རྣམས་ཀྱིས་ལྟར་ན་ཕྲ་རྒྱས་རྫས་གཞན་མ་ཡིན་ཏེ། འདོད་ཆགས་ལ་སོགས་པའི་ས་བོན་གྱི་དངོས་པོ་ཙམ་ལ་དེར་ཉེ་བར་བསྙད་པའི་ཕྱིར་རོ། །ཞེས་གསུངས་པའི་ཕྱིར་ཡང་ཁ་ཅིག་ན་རེ་
དེ་བཞིན་ཞེས་པ་ནི་གང་ལ་འདོད་ཆགས་རྒྱས་སུ་རུང་བ་དེ་ལ་ཁོང་ཁྲོ་སོགས་ཀྱང་རྒྱས་སུ་རུང་ཞེས་པའི་དོན་ནོ་ཟེར་ན། ཡུལ་དེ་ལ་ཆགས་པ་རྒྱས་རུང་ལ་རྩ་ཉོན་གཞན་ལྔ་ཡང་རྒྱས་རུང་ཙམ་བཤད་པར་ཐལ། དེ་བཞིན་
གྱི་དོན་འཐད་པའི་ཕྱིར། འདོད་ན། ཡུལ་དེ་ལ་རྩ་ཉོན་གཞན་རྒྱས་མི་རྒྱས་ཆགས་པའི་དབང་གིས་མ་ཡིན་པར་ཐལ། འདོད་པའི་ཕྱིར། ཡུལ་དེ་ལ་ཆགས་པས་བརླན་པར་མ་བྱས་ན་རྩ་ཉོན་གཞན་མི་ཆགས་པར་ས་
གཤེར་བ་དང་རྡུལ་ལྟ་བུ་མ་ཡིན་པར་ཐལ། འཏད་པའི་ཕྱིར། འདོད་མི་ནུས་ཏེ། རང་འགྲེལ་ལས། དེ་བཞིན་ཞེས་སྨོས་པ་ནི། འདོད་ཆགས་ཀྱི་དབང་གིས་གཞན་དག་དམིགས་པ་ལ་རྒྱས་པར་འགྱུར་བ་ཉིད་ཤེས་

[005B] ཞེས་གསུངས་པའི་ཕྱིར། ཁྱབ་སྟེ་དབང་གིས་ཞེས་པའི་དོན་ཡོད་པའི་ཕྱིར་དང། མདོ་ལས་ཀྱང་བཤད་པའི་ཕྱིར། །གང་སྤེལ་ལས། འདོད་ཆགས་ཀྱི་དར་རིགས་པ་ཞན་དག་ཞེས་བྱ་བ་ནི་ཞེ་སྡང་[?]
སོགས་པ་དག་གོ་འདི་སྐད་དུ་མདོ་ལས་དགའ་བ་ལས་ཞེ་སྡང་སྐྱེའོ་ཞེས་གསུངས་ཏེ། བརྒྱལ་ལ་སོགས་པ་དག་ཀྱང་ད་དང་འདྲ་བར་རིག་པར་བྱའོ། །ཞེས་གསུངས་པའི་ཕྱིར། གཞན་ཡང་ཁམས་མི་མཉམ་པ་གོང་མ་དང་
གཉེན་བོ་དང་ཟག་མེད་ལ་ཟག་པ་རྒྱས་རུང་མིན་པའི་རྒྱུ་མཚན་མེད་པར་ཐལ། དེ་དག་ལ་སྲེད་པས་བདག་གིར་མ་བྱས་པའི་དབང་གིས་མ་ཡིན་པའི་ཕྱིར། མ་གྲུབ་ན། རྩ་བར། བདག་གིར་མ་བྱས་གཉེན་པོའི་ཕྱིར། །སོགས་
ཀྱི་དོན་མ་གྲུབ་པར་ཐལ་ལོ། །མ་གྲུབ་པ་དེའི་ཕྱིར། ཁྱབ་སྟེ་དམིགས་པའི་སྒོས་རྒྱས་རུང་ལ་དེ་ལྟར་དགོས་པའི་ཕྱིར། རང་འགྲེལ་ལས། དེ་དག་གིས་དམིགས་པའི་དངོས་པོ་ནི། བདག་གིར་མ་བྱས་གཉེན་པོའི་ཕྱིར། །
དངོས་པོ་གང་ཞིག་བདག་ཏུ་ལྟ་བ་དང་སྲེད་པ་དག་གིས་བདག་གིར་བྱས་པ་དེ་ལ་ཕྲ་རྒྱས་པར་འགྱུར་པར་ནུས་ཏེ། སྨན་བུ་གཤེར་བུ་ལ་ཇུལ་ཆགས་བཞིན་ནོ། །ཞེས་གསུངས་པའི་ཕྱིར།    ༈    །གསུམ་པ་
ཡན་ལག་གི་དོན་ནི། ཤེས་བྱ་ཆོས་ཅན། སྣོད་བཅུད་ཀྱི་འཇིག་རྟེན་རྣམས་ལས་ཁོ་ན་ལས་སྐྱེས་པ་མ་ཡིན་ཏེ། ཕྲ་རྒྱས་ཉོན་མོངས་པས་སྲིད་པའི་རྒྱུའི་རྩ་བའམ་གཅོ་བོ་བྱེད་པའི་ཕྱིར། དེར་ཐལ་དང་པོར་

[006A]༄༅། །ཕྲ་རྒྱས་ཉོན་མོངས་མེད་ན་ལས་མི་གསོག་དེ་བསགས་ཀྱང་རྐྱེན་ཉོན་མོངས་མེད་ན་ཡང་སྲིད་མི་འགྲུབ་པའི་ཕྱིར། དེས་ན་གནས་ལྔ་པ་འདིར་ཕྲ་རྒྱས་གཙོ་བོར་བཤད་པའི་ཕྱིར། རྩ་བར་
སྲིང་པའི་རྩ་བ་ཕྲ་རྒྱས། ཞེས་གསུངས་པའི་ཕྱིར།    ༈    །གཉིས་པ་ཕྲ་རྒྱས་དངོས་བཤད་པ་ལ། ཕྲ་རྒྱས་ཀྱི་ངོ་བོའི་དབྱེ་བ། རྣམ་པའི་རབ་དབྱེ། སེམས་ཕྲ་རྒྱས་དང་བཅས་ཚུལ། ཉོན་མོངས་སྐྱེ་ཚུལ། ཉོན་
མོངས་ཀྱི་རྣམ་གྲངས་གང་དང་མཚུངས་པར་ལྡན་པ། སྒྲིབ་པ་ལྔ་བྱེ་བྲག་ཏུ་བཤད་པ་དང་བདུན། དང་པོ་ལ་དངོས་དང་ཞར་བྱུང་གཉིས། དང་པོ་ལ། རྩ་བའི་སྒོས་དབྱེ་བ་དང། རྣམ་པ་བྱེ་བྲག་ཁམས་ཅི་རིགས་
ཀྱི་སྒོས་དབྱེ་བ་གཉིས། དང་པོ་ནི། དྲུག་འདོད་ཆགས་དེ་བཞིན་ཁོང་ཁྲོ་དང། །ང་རྒྱལ་མ་རིག་ལྟ་བ་དང། །ནས། བརྟུལ་ཞུགས་མཆོག་ཏུ་འཛིན་དང་བཅུ། །ཞེས་བྱུང། ཕྲ་རྒྱས་དེ་ལ་དྲུག་ཏུ་ཡོད་
དེ༑ འདོད་ཆགས་ཀྱི་ཕྲ་རྒྱས། ཁོང་ཁྲོའི་ཕྲ་རྒྱས། ང་རྒྱལ་གྱི་ཕྲ་རྒྱས། མ་རིག་པའི་ཕྲ་རྒྱས། ལྟ་བའི་ཕྲ་རྒྱས། ཐེ་ཚོམ་གྱི་ཕྲ་རྒྱས་དང་དྲུག་ཡོད་པའི་ཕྱིར། རྩ་བར། དྲུག་འདོད་ཆགས་དེ་
བཞིན་ཁོང་ཁྲོ་དང། །ང་རྒྱལ་མ་རིག་ལྟ་བ་དང། །ཐེ་ཚོམ་ཡིན་ཏེ། ཞེས་གསུངས་པའི་ཕྱིར། དེ་བཞིན་ཞེས་པས་ཆགས་པའི་དབང་གིས་རྩ་ཉོན་ལྔ་འཇུག་དགོས་པར་བསྟན་ཏོ། །རྩ་ཉོན་དྲུག་ཏུ་མ་ཟད་

[006B][BLANK PAGE]
ཀྱི་སྒོས་དབྱེ་བ་གཉིས། དང་པོ་ནི། དྲུག་འདོད་ཆགས་དེ་བཞིན་ཁོང་ཁྲོ་དང། །ང་རྒྱལ་མ་རིག་ལྟ་བ་དང། །ནས། བརྟུལ་ཞུགས་མཆོག་ཏུ་འཛིན་དང་བཅུ། །ཞེས་བྱུང། ཕྲ་རྒྱས་དེ་ལ་དྲུག་ཏུ་ཡོད་
དེ། འདོད་ཆགས་ཀྱི་ཕྲ་རྒྱས། ཁོང་ཁྲོའི་ཕྲ་རྒྱས། ང་རྒྱལ་གྱི་ཕྲ་རྒྱས། མ་རིག་པའི་ཕྲ་རྒྱས། ལྟ་བའི་ཕྲ་རྒྱས། ཐེ་ཚོམ་གྱི་ཕྲ་རྒྱས་དང་དྲུག་ཡོད་པའི་ཕྱིར། རྩ་བར། དྲུག་།འདོད་ཆགས་དེ་
བཞིན་ཁོང་ཁྲོ་དང། །ང་རྒྱལ་མ་རིག་ལྟ་བ་དང། །ཐེ་ཚོམ་ཡིན་ཏེ། ཞེས་གསུངས་པའི་ཕྱིར། དེ་བཞིན་ཞེས་པས་ཆགས་པའི་དབང་གིས་རྩ་ཉོན་ལྔ་འཇུག་དགོས་པར་བསྟན་ཏོ། །རྩ་ཉོན་དྲུག་ཏུ་མཛད་

[006B] འདོད་ཆགས་ཀྱི་ཕྲ་རྒྱས་ལ་འདོད་པའི་འདོད་ཆགས་ཀྱི་ཕྲ་རྒྱས་དང། སྲིད་པའི་འདོད་ཆགས་ཀྱི་ཕྲ་རྒྱས་གཉིས་ཕྱེ་བས་བདུན་དུ་མདོ་ལས་བཤད་པའི་ཕྱིར། རྩ་བར། དེ་དྲུག་ཀྱང། །འདོད་ཆགས་
དབྱེ་བས་བདུན་དུ་བཤད། །ཞེས་དང། རང་འགྲེལ་ལས། ཕྲ་རྒྱས་དྲུག་པོ་དེ་དག་ཀྱང་མདོ་ལས་འདོད་ཆགས་ཕྱེ་བས་བདུན་དུ་བཤད་དེ། འདོད་པའི་འདོད་ཆགས་ཀྱི་ཕྲ་རྒྱས་དང། ཁོང་ཁྲོའི་ཕྲ་རྒྱས་དང། སྲིད་པའི་
འདོད་ཆགས་ཀྱི་ཕྲ་རྒྱས་དང། ང་རྒྱལ་གྱི་ཕྲ་རྒྱས་དང། མ་རིག་པའི་ཕྲ་རྒྱས་དང། ལྟ་བའི་ཕྲ་རྒྱས་དང། ཐེ་ཚོམ་གྱི་ཕྲ་རྒྱས་སོ། །ཞེས་གསུངས་པའི་ཕྱིར། མདོ་ལས། འདོད་པའི་གཅིག་དང་ཁམས་གོང་མ་གཉིས་
ཀྱི་འདོད་ཆགས་ལ་སྲིད་པའི་འདོད་ཆགས་ཞེས་གཅིག་ཏུ་བྱེད་པའི་རྒྱུ་མཚན་ཡོད་དེ། འདོད་པའི་ཁམས་ན་ནི་འདོད་ཆགས་ཕལ་ཆེར་ཡུལ་ལ་མངོན་དུ་ཕྱོགས་པས་ཁ་ཕྱིར་བལྟས་ཏེ་འཇུག་ལ། ཁམས་གོང་མ་དེ་དག་གི་
འདོད་ཆགས་ནི་གཞལ་ཡས་ཁང་ལའང་ཆགས་པ་ཡོད་ཀྱང་ཕལ་ཆེར་སྙོམས་འཇུག་ལ་ཆགས་པའི་ཁ་ནང་དུ་བལྟས་བར་མཚུངས་པས་གཅིག་ཏུ་བྱས་པའི་ཕྱིར། རྩ་བར། ཁམས་གཉིས་ལས་སྐྱེས་སྲིད་འདོད་ཆགས། །
ཁ་ནི་ནར་དུ་བལྟས་ཕྱིར། ཞེས་གསུངས་པའི་ཕྱིར། རང་འགྲེལ་ལས། དེ་དག་ནི་ཕལ་ཆེར། ཞེས་དང། རྒྱལ་སྲས་མ་ལས། གཞལ་མེད་ཁང་ལ་སོགས་པ་ལ་ཆགས་པ་ཡང་ཡོད་པས་དེའི་ཕྱིར་ཕལ་ཆེར་ཞེས་

[007A]༄༅། །སྨོས་སོ། །ཞེས་གསུངས་པའི་ཕྱིར། སྲིད་པའི་འདོད་ཆགས་ཞེས་བཤད་པ་ནི་ཐར་པའི་འདུ་ཤེས་བཟློག་པའི་ཕྱིར་ཡིན་ཏེ། ཁ་ཅིག་ཁམས་གོང་མ་གཉིས་ལ་ཐར་པའི་འདུ་ཤེས་
བཟློག་པའི་ཕྱིར་བཤད་པར་གྲགས་པ་གང་ཞིག་སློབ་དཔོན་རང་ཉིད་ནི་ལུས་ཁོ་ན་སྲིད་པ་ཡིན། སེམས་ཅན་དེ་དག་སྙོམས་པར་འཇུག་པ་ན་རྟེན་དང་བཅས་པའི་ལུས་ཁོ་ན་མྱོང་བ་དེ་ལ་སྲིད་པའི་འདོད་ཆགས་
ཞེས་བཤད་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེ་བས་ན་ཁ་ཅིག་ནས། སྲིད་པའི་འདོད་ཆགས་ཞེས་བཤད་དོ་ཞེས་གྲགས་སོ། །ཞེས་སོ། །གཉིས་པ་གྲུབ་སྟེ། དེའི་ཡུལ་ལུས་དེ་ལ་དགའ་བ་སྲིད་
པ་ལ་འདོད་ཆགས་ཡིན་གྱི་ལུས་དེ་ཐར་པ་ཡིན་ན་དད་འདུན་དགེ་བར་འགྱུར་པའི་ཕྱིར། རྩ་བར། དེར། །ཐར་པའི་འདུ་ཤེས་བཟློག་ཕྱིར་བཤད། ཅེས་དང། རྒྱལ་སྲས་མ་ལས། ལུས་ཁོ་ན་སྲིད་པ་ཡིན་ཞེས་བྱ་བ་ནི་
སློབ་དཔོན་གྱི་གཞུང་ལུགས་ཡིན་ནོ། །ཞེས་དང། རང་འགྲེལ་ལས། ལུས་ཁོ་ན་སྲིད་པ་ཡིན་ལ། ནས། ལུས་ཁོ་ན་རོ་མྱོང་བར་བྱེད་པ་ཡིན་ཏེ། དེའི་ཕྱིར་འདོད་ཆགས་དེ་ནི་སྲིད་པའི་འདོད་ཆགས་ཞེས་བཤད་དོ། །ཞེས་
གསུངས་པའི་ཕྱིར། ཁྱབ་སྟེ། རྒྱལ་སྲས་མ་ལས། དེ་ནི་སྲིད་པ་འདོད་ཆགས་[?][?]ནི་མ་ཡིན་ཏེ། [?]པ་ལ་ནི་དགེ་བའི་ཆོས་ལ་འདུན་པ་ཡིན་ནོ། །ཞེས་གསུངས་པའི་ཕྱིར། ཕྲ་རྒྱས་

[007B] འདོད་ཆགས་ཀྱི་དང། ཁོང་ཁྲོའི་དང་ང་རྒྱལ་གྱི་དང། མ་རིག་པའི་དང། ཐེ་ཚོམ་གྱི་ཕྲ་རྒྱས་ཏེ་ལྟ་མིན་ལྔ་དང། འཇིག་ལྟའི་དང། ལོག་ལྟའི་དང། མཐར་འཛིན་ལྟ་བའི་དང། ལྟ་བ་མཆོག་འཛིན་གྱི་
དང། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ལྟ་བའི་ཕྲ་རྒྱས་ལྔ་སྟེ་བཅུ་ཡོད་པའི་ཕྱིར། རྩ་བར། ལྟ་བ་ལྔ་སྟེ་འཇིག་ཚོགས་དང། །ལོག་དང་མཐར་འཛིན་ལྟ་བ་དང། །ལྟ་བ་དང་ནི་ཚུལ་ཁྲིམས་དང། །
བརྟུལ་ཞུགས་མཆོག་ཏུ་འཛིན་དང་བཅུ། །ཞེས་གསུངས་པའི་ཕྱིར། །།གཉིས་པ་ནི། དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་གཏོགས་པའི། །འདོད་ན་སྡུག་བསྔལ་ལ་སོགས་པ། །མཐོང་
བས་རིམ་བཞིན་སྤོང་བར་བྱེད། །བཞི་ནི་བསྒོམ་པས་སྤང་བྱ་ཡིན་།ཁོང་ཁྲོ་མ་གཏོགས་དེ་དག་ཉིད། །གཟུགས་ཁམས་གཟུགས་མེད་དེ་དང་འདྲ། །དེ་ལྟར་དགུ་བཅུ་བརྒྱད་དུ་འདོད། །ཅེས་བྱུང། ཆོས་མངོན་བ་བས་
ཕྲ་རྒྱས་བཅུ་པོ་དེ་དག་ལ་དགུ་བཅུ་རྩ་བརྒྱད་དུ་ཡང་འདོད་དེ་བཅུ་པོ་དེ་དག་ལ་འདོད་པ་ན་སུམ་ཅུ་རྩ་དྲུག་དང། གཟུགས་ན་སྤྱོད་པ་སུམ་ཅུ་རྩ་གཅིག་དང། གཟུགས་མེད་པ་ན་སྤྱོད་པ་སུམ་ཅུ་རྩ་གཅིག་སྟེ་ཁམས་
གསུམ་གའི་དབུ་བཅུ་རྩ་བརྒྱད་ཡོད་པའི་ཕྱིར། རྩ་བར། དེ་ལྟར་དགུ་བཅུ་བརྒྱད་དུ་འདོད། །ཅེས་དང། རང་འགྲེལ་ལས། ཆོས་[?]ལས་ཕྲ་རྒྱས་བཅུ་པོ། །ནས། དགུ་བཅུ་རྩ་བརྒྱད་དུ་ཡང་འཆད་དོ་།ཞེས་དང་

[008A]༄༅། །རྒྱལ་སྲས་མ་ལས། ཆོས་མངོན་པ་ལས་ཞེས་བྱ་བ་ནི་མདོ་ལས་ནི་མ་ཡིན་ནོ་སྙམ་དུ་བསམ་པ་ཡིན་ནོ། །ཞེས་གསུངས་པའི་ཕྱིར། འདོད་པའི་དེ་སུམ་ཅུ་རྩ་དྲུག་ཡོད་དེ། མཐོང་སྤང་སོ་
གཉིས། སྒོམ་སྤང་བཞི་དང་སོ་དྲུག་ཡོད་པའི་ཕྱིར། དང་པོ་གྲུབ་སྟེ། འདོད་པའི་སྡུག་བསྔལ་མཐོང་སྤང་ལ་ལྟ་བ་ལྔ་ལྟ་མིན་ལྔ་སྟེ་བཅུ་དང། ཀུན་འབྱུང་དང་འགོག་པ་མཐོང་སྤང་ལ། འཇིག་ལྟ། མཐར་ལྟ་
ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་གསུམ་མ་གཏོགས་པའི་ལྟ་མིན་ལྔ། ལོག་ལྟ་དང་ལྟ་བ་མཆོག་འཛིན་གྱི་དེ་གཉིས་དང་བདུན་བདུན་རེ་དང། ལམ་མཐོང་སྤང་ལ་ལྟ་མིན་ལྔ་དང་འཇིག་ལྟ་དང་མཐར་
ལྟ་གཉིས་མ་གཏོགས་པའི་ལོག་ལྟ་ལྟ་བ་མཆོག་འཛིན། ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་གསུམ་དང་བརྒྱད་ཡོད་པའི་ཕྱིར། དང་པོ་གྲུབ་སྟེ། རྩ་བར། དེ་དག་བཅུ་དང། ཞེས་གསུངས་པའི་
ཕྱིར། མཐོང་སྤང་འཇིག་ལྟ་མཐར་ལྟ་བ་སྡུག་བསྔལ་མཐོང་སྤང་གིས་ཁྱབ་པའི་ཕྱིར། རང་འགྲེལ་ལས། འཇིག་ཚོགས་ལ་ལྟ་བ་ནི་རྣམ་པ་གཅིག་སྟེ། སྡུག་བསྔལ་མཐོང་བས་སྤང་བར་བྱ་བ་ཡིན་ལ་
མཐར་འཛིན་པར་ལྟ་བ་ཡང་དེ་དང་འདྲའོ།། ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། བདུན་བདུན། ཞེས་དང། རང་འགྲེལ་ལས། དེ་དག་ཉིད་ཀུན་འབྱུང་མཐོང་བས་སྤང་བར་བྱ་བ་བདུན་

[008B] འགོག་པ་མཐོང་བས་སྤང་བར་བྱ་བ་བདུན་ཏེ། ཞེས་གསུངས་པའི་ཕྱིར། ཀུན་འབྱུང་དང། འགོག་པ་མཐོང་སྤང་ལ་ལྟ་བ་གསུམ་མི་ཡོད་སྟེ། འཇིག་ལྟ་ནི་ཉེར་ལེན་གྱི་ཕུང་པོ་ལ་དམིགས་དགོས་པས་
སྡུག་བསྔལ་མཐོང་སྤང་ཁོ་ན་དང། མཐར་ལྟ་ཡང་ཕུང་པོ་དེ་དག་རྟག་ཆད་གང་རུང་དུ་འཛིན་པས་སྡུག་བསྔལ་མཐོང་སྤང་གཅིག་དགོས། ཚུལ་ཁྲིམས་བརྟུལ་ཞུགས་མཆོག་འཛིན་ལ་གཉིས་ཡོད་པས་ཕུང་པོ་ལ་
འདག་འགྲོལ་སོགས་སུ་དམིགས་ན་སྡུག་བསྔལ་མཐོང་སྤང་དུ་འགྱུར་པའི་ཕྱིར། རྩ་བར། ལྟ་བ་གསུམ་མ་གཏོགས། ཞེས་དང། རྒྱལ་སྲས་མ་ལས། ཀུན་འབྱུང་མཐོང་བས་སྤང་བར་བྱ་བ་བདུན་ཞེས་བྱ་བ་ནི་
འཇིག་ཚོགས་ལ་ལྟ་བ་ནི་འབྲས་བུ་གྱུར་པ་ཉེ་བར་ལེན་པ་ཕུང་པོ་ལྔ་ལ་དམིགས་པར་བྱེད་པ་ཡིན་པས་སྡུག་བསྔལ་མཐོང་བས་སྤང་བར་བྱ་བ་ཁོ་ན་ཡིན་ནོ།། དེ་བཞིན་དུ་མཐར་འཛིན་པར་ལྟ་བ་ཡང་ཕུང་པོ་དེ་དག་ཉིད་ལ་རྟག་པ་དང་ཆད་པའི་མཐར་འཛིན་
པའི་ཕྱིར་ལ། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ཡང་ཕུང་པོ་དེ་དག་ཉིད་ལ་འདག་པ་དང་འགྲོལ་བ་དང་ངེས་པར་འབྱུང་བ་དམིགས་པར་བྱེད་པ། ཞེས་དང། དེ་བཞིན་དུ་འགོག་པ་མཐོང་བས་སྤང་བར་བྱ་བ་
ལ་ཡང་སྦྱར་རོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རྩ་བར། དེ་དག་བརྒྱད། །ཅེས་དང། རང་འགྲེལ་ལས། ལམ་མཐོང་བས་སྤང་བར་བྱ་བ་ནི་བརྒྱད་དེ། འཇིག་ཚོགས་ལ་དང་མཐར་འཛིན་

[009A]༄༅། །པར་ལྟ་བ་མ་གཏོགས་སོ། །ཞེས་གསུངས་པའི་ཕྱིར། འཇིག་ལྟ་ཐར་ལྟ་ལ་སྡུག་བདེན་ལ་དམིགས་པ་དགོས་པས་འདིར་མེད་ཅིང། ལམ་མེད་པར་འཛིན་པས་ལོག་ལྟ་དང། ལམ་
ངན་པ་མཆོག་ཏུ་འཛིན་པའི་ལྟ་བ་མཆོག་འཛིན་དང། ཚུལ་ཁྲིམས་དང་བརྟུལ་ཞུགས་མཆོག་འཛིན་ལ་གཉིས་ཡོད་པས། ལམ་དོར་བྱ་དང་ཚུལ་ཁྲིམས་དང་བརྟུལ་ཞུགས་ཀྱིས་དག་པར་འཛིན་པ་དང་གསུམ་ཡོད་པའི་ཕྱིར་
རྩ་བར། ལྟ་བ་གཉིས་མ་གཏོགས། ཞེས་དང། རྒྱལ་སྲས་མ་ལས་ལམ་གྱིས་འདག་པར་འགྱུར་བ་དེ་བོར་ནས། གཞན་ཚུལ་ཁྲིམས་དང་བརྟུལ་ཞུགས་ཀྱིས་འདག་པར་ཡིད་ཆེས་པས་ལོག་པར་ཞུགས་
པའི་ཕྱིར། ལམ་མཐོང་ལས་སྤང་བར་བྱ་བ་ཡིན་ནོ། །ཞེས་གསུངས་པའི་ཕྱིར། འདོད་པའི་སུམ་ཅུ་རྩ་གཉིས་པོ་དེ་ཆོས་ཅན། འདོད་པའི་མཐོང་སྤང་ཡིན་ཏེ། བདེན་པ་རྣམས་མཐོང་བ་ཙམ་གྱིས་སྤོང་བའི་རང་
གྱི་ཡུལ་བདེན་པ་ལ་ལོག་པར་ཞུགས་པའི་འདོད་པའི་སྤང་བྱ་ཡིན་པའི་ཕྱིར། རྩ་བར། འདོད་ན་སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །ཅེས་དང། རང་འགྲེལ་ལས། དེ་ལྟར་ན་ཕྲ་རྒྱས་
སུམ་ཅུ་རྩ་གཉིས་པོ་དེ་དག་ནི་མཐོང་བས་སྤང་བར་བྱ་བ་དག་ཡིན་ནོ། །བདེན་པ་རྣམས་མཐོང་བ་ཙམ་གྱིས་སྤོང་པའི་ཕྱིར་།ཞེས་གསུངས་པའི་ཕྱིར། རྩ་རྟག་གཉིས་པ་གྲུབ་སྟེ། འདོད་པའི་སྒོམ་སྤང་བཞི་

[009B] འདོད་པའི་སྒོམ་སྤང་འདོད་ཆགས་ཁོང་ཁྲོ་ང་རྒྱལ་མ་རིག་པ་བཞི་པོ་དེ་དེ་ཡིན་པའི་ཕྱིར། རྩ་བར། [?]སྒོམ་པས་[?]བྱ་ཉིས། །ཅེས་གསུངས། རེ་ཞི་ཆོས་ཅན། སྒམ་སྤང་ཡིན་ཏེ། བདེན་པ་
མཐོང་ཟིན་གོམས་པས་སྤང་བར་བྱ་བ་ཡིན་པའི་ཕྱིར་ཏེ། རང་འགྲེལ་ལས། འདོད་ཆགས་དང། ཁོང་ཁྲོ་དང། མ་རིག་པ་དང་བརྒྱལ་ཏེ། བདེན་པ་མཐོང་པའི་ཕྱིས་ལམ་གོམས་པར་བྱས་པས་སྤོང་པའི་ཕྱིར་རོ།། ཞེས་
གསུངས་པའི་ཕྱིར། འདོད་པའི་ས་བསྡུས་ཀྱི་སྤང་བྱ་སོ་དྲུག་ཡོད་དེ། མཐོང་སྤང་གི་ལྟ་བ་བཅུ་གཉིས། མཐོང་སྤང་ཐེ་ཚོམ་བཞི་དང་བཅུ་དྲུག་བདེན་བཞིའི་མཐོང་སྤང་ལྟ་མིན་བཞི་བཞི་དང་སྒོམ་སྤང་རེ་
བསྣན་ནས། འདོད་ཆགས་ལྔ། ཁོང་ཁྲོ་ལྔ། ང་རྒྱལ་ལྔ། མ་རིག་པ་ལྔ་སྟེ་ཉི་ཤུ་དང་སོ་དྲུག་ཡོད་པའི་ཕྱིར། རང་འགྲེལ་ལས། དེ་དག་ནི། ཞེས་པ་ནས། འདོད་པ་ན་སྦྱོང་པ་ཡིན་ནོ། །ཞེས་གསུངས་པའི་ཕྱིར་
གཟུགས་ཁམས་ཀྱི་ཕྲ་རྒྱས་སོ་གཅིག་ཡོད་དེ། ཁོང་ཁྲོ་ལྔ་མེད་པས་མཐོང་སྤང་ཉེར་བརྒྱད། སྒོམ་སྤང་གསུམ་དང་སོ་གཅིག་ཡོད་པའི་ཕྱིར། དེ་དག་དགུ་དང་དྲུག་དྲུག་བདུན། །ཁོང་ཁྲོ་ལྟ་གསུམ་གཉིས་མ་གཏོགས། །
གཟུགས་ན་སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །ཅེས་དབང། གསུམ་ནི་སྒོམ་པས་སྤང་བྱ་ཡིན། །ཞེས་ཐོབ་པའི་ཕྱིར། གཟུགས་མེད་ན་འང་སོ་གཅིག་ཡོད་པ་དེ་དང་འདྲ་བའི་ཕྱིར་རྩ་བ་

[010A]༄༅། །ཁོང་ཁྲོ་མ་གཏོགས་དེ་དག་ཉིད། །གཟུགས་ཁམས་གཟུགས་མེད་དེ་དང་འདྲ། ཞེས་གསུངས་པའི་ཕྱིར། མངོན་པ་གོང་མར་མཐོང་སྤང་ཉོན་མོངས་བརྒྱ་དང་བཅུ་གཉིས་ཏེ། འདོད་ཁམས་
ན་བདེན་བཞི་ལ་དམིགས་པའི་ལྟ་བ་ལྔ་དང་ལྟ་མིན་ལྔ་སྟེ་བཞི་བཅུ། ཁམས་གོང་མ་གཉིས་ན་ཁོང་ཁྲོམ་གཏོགས་པའི་དགུ་དགུ་བསྡོམས་པས་བརྒྱ་དང་བཅུ་གཉིས་སྒོམ་སྤང་ཉོན་མོངས་བཅུ་དྲུག་གསུངས་བསྡུ་བར་
བདེན་པ་ཕྱི་མ་གསུམ་ལ་ལྟ་བ་དང་པོ་གཉིས་དོར་བས་མཐོང་སྤང་ཉོན་མོངས་གོ་བཞིར་གསུངས།    ༈    །གཉིས་པ་ལ་མཐོང་སྒོམ་གྱི་སྤང་བྱའི་ངེས་པ་དང། ལྟ་བ་སོ་སོའི་མཚན་ཉིད་དང། ལྟ་བ་ཐ་མ་དང་འབྲེལ་
བའི་རྩོད་སྤོང། ཕྱིན་ཅི་ལོག་གི་རབ་དབྱེ། ང་རྒྱལ་གྱི་དབྱེ་བ་སྤོས་པ་དང་བཅས་པ། འཕགས་བསམ་སྤངས་ཀྱང་མངོན་དུ་མི་འགྱུར་བའི་རྒྱུ་མཚན་དང་དྲུག་དང་པོ་ནི། སྲིད་རྩེ་ལས་སྐྱེས་བཟད་པ་ཡིས། །
གཞོམ་བྱ་མཐོང་བས་སྤང་བྱ་ཉིད། །ལྷག་སྐྱེས་མཐོང་དང་སྒོམ་གཉིས་ཀྱིས། །བཟོད་པས་གཞོམ་མིན་སྒོམ་ཁོ་ནས། །ཞེས་བྱུང། ཁོ་ན་རེ། ཕྲ་རྒྱས་མཐོང་སྤང་རྣམས་མཐོང་ལ་མཁོ་ནས་སྤོང་ངམ་ཞེ་ན། དེ་ལ་
གཉིས་ཡོད་པས་སྲིད་རྩེ་ལས་སྐྱེས་པའི་སྡུག་བསྔལ་ཀུན་འབྱུང་འགོག་པ་ལས་བཞིའི་མཐོང་སྤང་ཕྱ་རྒྱས་ཆོས་ཅན། མཐོང་བས་ལྕང་བར་བྱ་བ་ཁོ་ན་ཉིད་ཡིན་ཏེ། སྡུག་བསྔལ་རྗེས་བཟོད་སོགས་རྗེས་བཟོད་

[010B]ཡིན་པའི་ཕྱིར་ཏེ། དེ་སྦང་བྱེད་འདས་མ་འདས་ཀྱི་སྒོམ་ལམ་བར་ཆད་མེད་ལམ་གཉིས་མི་སྲིད་པའི་ཕྱིར་དང། སྲིད་རྩེའི་ཉོན་མོངས་སྤོང་པའི་འཇིག་རྟེན་པའི་ལམ་མེད་
པའི་ཕྱིར་ཏེ། དེའི་གོང་ས་མེད་པའི་ཕྱིར། རྩ་བར། སྲིད་རྩེ་ལས་སྐྱེས་མཐོད་པ་ཡིས། །གཞོམ་བྱ་མཐོང་བའི་སྤང་བྱ་ཉིད་ཅེས་དང། རང་འགྲེལ་ལས། སྲིད་པའི་རྩེ་མོའི་ས་ལས། ནས། བསྒོམ་པའི་སྤང་བར་བྱ་
བདག་ནི་མ་ཡིན་ནོ། །ཞེས་གསུངས་པའི་ཕྱིར། སྲིད་རྩེའི་ལྷག་མ་འདོད་པའི་མཐོང་སྤང་བཞི་དང། བསམ་གཏན་དང་པོ་ནས་ཅི་ཡང་མེད་པའི་བར་གྱིས་མཐོང་སྤང་ཕྲ་རྒྱས་རྣམས་ཆོས་ཅན། མཐོང་ལམ་ཁོ་ནས་སྤོང་
བར་མ་ངེས་ཏེ། འཆིང་ལྡན་གྱི་འཕགས་པ་རྣམས་ཀྱིས་ནི་འདོད་པའི་དེ་མཐོང་ལམ་ཆོས་བཟོད་བཞི་དང། བསམ་གཏན་དང་པ་ནས་ཅི་ཡང་མེད་མན་ཆད་ཀྱི་མཐོང་སྤང་རྗེས་བཟོད་བཞིས་རིམ་པས་སྤོང་ལ་སོ་སོ་སྐྱེ་
བོས་སྤོང་ཚེ་འཇིག་རྟེན་པའི་སྒོམ་ལམ་བར་ཆད་མེད་ལམ་ཉེར་བསྡོགས་ཀྱིས་སྤོང་པའི་ཕྱིར། རྩ་བར། ལྷག་སྐྱེས་མཐོང་དང་སྒོམ་གཉིས་ཀྱིས། །ཞེས་དང། རྒྱལ་སྲས་མ་ལས། ས་ལྷག་མ་དག་ན་ཞེས་བྱ་བ་
ནེ་འདོད་པའི་ཁམས་ནས་ཅི་ཡང་མེད་པའི་སྐྱེ་མཆེད་ཀྱི་པར་གྱི་ས་ངག་ནའོ། །སོགས་དང། བསྟན་བཅོས་ལས། བཅོམ་ལྡན་འདས་ཀྱི་ཉན་ཐོས་ཀྱིས་ནི་མཐོང་བའི་ལམ་གྱིས་སྤོང་ལ། སོ་སོའི་སྐྱེ་བོས་ནི་སྒོམ་པའི་

[011A]༄༅། །ལམ་གྱིས་སྤོང་ངོ། །ཞེས་གསུངས་པའི་ཕྱིར། འདིས་མཐོང་སྤང་སྒོམ་སྤང་མི་འགལ་བར་ཡང་རུང། འདོད་ཁམས་ནས་སྲིད་རྩེའི་བར་གྱི་མཐོང་སྤང་བཟོད་པ་གཉིས་ཀྱི་གཞོམ་བྱ་མ་ཡིན་པའི་
ལྟ་མིན་བཞི་ཆོས་ཅན། སྒོམ་སྤང་ཁོ་ན་ཡིན་ཏེ། འཇིག་རྟེན་པའི་སྒོམ་ལམ་གྱིས་སྲིད་རྩེ་མ་ཡིན་པ་དེ་སྤོང། འདས་པའི་སྒོམ་ལམ་ཤེས་པས་དེ་ཐམས་ཅད་སྤོང་བའི་ཕྱིར། རྩ་བར། བཟོད་པས་གཞོམ་མིན་
སྒོམ་ཁོ་ནས། །ཞེས་གསུངས་པའི་ཕྱིར། གཉིས་པ་ནི། བདག་དང་བདག་གིར་རྟག་ཆད་དང། །མེད་དང་དམན་ལ་མཆོག་ལྟ་དང། །རྒྱུ་མིན་ལམ་མིན་དེར་ལྟ་བ། །དེ་དག་ལྟ་བ་ལྔ་ཡིན་ནོ། །ཞེས་བྱུང་
འཇིག་ལྟའི་ངོ་བོ་ཡོད་དེ། ཉེར་ལེན་གྱི་ཕུང་པོ་ལ་དམིགས་ནས་བདག་གམ་བདག་གིར་ལྟ་བའི་ཤེས་རབ་ཉོན་མོངས་ཅན་དེ་དེ་ཡིན་པའི་ཕྱིར། དེ་ཆོས་ཅན། ཁྱོད་ལ་འཇིག་ལྟ་ཞེས་བརྗོད་པའི་རྒྱུ་མཚན་
ཡོད་དེ། འཇིག་པ་དང་ཚོགས་པའི་བདག་ཉིད་ལ་དམིགས་པའམ་ལྟ་བར་བསྟན་ནས། འཇིག་པས་རྟག་པ་དང་ཚོགས་པས་ཆ་མེད་རིལ་འཛིན་སེལ་བའི་ཕྱིར། ལྟ་བ་ལྔ་པོ་ཐམས་ཅད་འཇིག་པ་དང་ཚོགས་པ་
ལ་ལྟ་བ་སྟེ་དམིགས་པ་ཡིན་ཀྱང་འཇིག་ལྟར་མི་འགྱུར་ཏེ། བདག་གམ་བདག་གིར་ལྟ་བ་འདི་ཁོ་ནར་ངེས་པའི་ཕྱིར་དང། ལྟ་བ་ལྔ་དམིགས་པས་མི་འབྱེད་པར་རྣམ་པས་འབྱེད་པའི་ཕྱིར། གང་སྤེལ་ལས་

[011B] ཞེས་གསུངས་པའི་ཕྱིར། མཐར་འཛིན་ལྟ་བའི་ངོ་བོ་ཡོད་དེ། ཉེར་ལེན་གྱི་ཕུང་པོ་ལ་དམིགས་ནས་རྟག་ཆད་གང་རུང་དུ་ལྟ་བའི་ཤེས་རབ་ཉོན་མོངས་ཅན་དེ་དེ་ཡིན་
པའི་ཕྱིར། སྒྲ་དོན་ནི། རྟག་ཆད་གང་རུང་གི་མཐར་འཛིན་པས་མཐར་འཛིན་ཞེས་བརྗོད་དེ། རང་འགྲེལ་ལས། རྟག་བ་དང་ཆད་པའི་མཐར་འཛིན་པའི་ཕྱིར་རོ། །ཞེས་སོ། །ལོག་ལྟའི་དེ་ཡོད་དེ། སྡུག་
བདེན་སོགས་ལ་དམིགས་ནས་ཡོད་པས་དོན་ལ་མེད་དོ་ཞེས་ལྟ་བའི་ཤེས་རབ་ཉོན་མོངས་ཅན་དེ་དེ་ཡིན་པའི་ཕྱིར། རང་འགྲེལ་ལས། སྡུག་བསྔལ་ལ་སོགས་པའི་བདེན་པ་ཡོད་ན་མེད་དོ་ཞེས་ལྟ་བ་ནི་ལོག་པར་ལྟ་བའོ། །ཞེས་
སོ༑ ༑སྒྲ་དོན་ནི། ལོག་པར་ཞུགས་པའི་ལྟ་བ་ལྔ་ག་ཐམས་ཅད་ལོག་པར་ལྟ་བ་ཡིན་ཀྱང་འདིའི་ལོག་ལྟ་ལ་ཉེས་པ་ཤིན་ཏུ་ཆེ་བའི་སྐུར་འདེབས་ཀྱི་ལྟ་བཞིག་དགོས་པའི་ཕྱིར་ཏེ། དཔེར་ན་མར་དྲིང་བ་བཞིན། རང་འགྲེལ་ལས་
ལོག་བར་ཞུགས་པའི་ལྟ་བ་ཐམས་ཅད་ལོག་པར་ལྟ་བ་ཡིན་པ་ལས་ཞེས་དང། གང་སྦེལ་ལས། ཐམས་ཅད་ཅེས་བྱ་བ་ནི་འཇིག་ཚོགས་ལ་ལྟ་བ་ལ་སོགས་པའོ། །ཞེས་པ་ནས། གཅིག་ཁོ་ན་བཤད་དེ་ཞེས་བྱ་བ་ལོག་པར་
ལྟ་བའོ། །ཞེས་གསུངས་པའི་ཕྱིར། དེས་ན་ལས་འབྲས་ཙམ་ལ་སྦྱོར་བ་འཁྲུལ་ལོ། །ལྟ་བ་མཆོག་འཛིན་གྱི་དེ་ཡོད་དེ། ལྟ་བ་དམན་པ་སོགས་ལ་དམིགས་ནས་འདག་འགྲོལ་སོགས་མཆོག་འཛིན་གྱི་ཤེས་རབ་ཉོན་མོངས་

[012A]༄༅། །ཅན་དེ་དེ་ཡིན་པའི་ཕྱིར། རང་འགྲེལ་ལས། དམན་པ་ལ་མཆོག་ཏུ་འཛིན་པར་ལྟ་བ་ནི་ལྟ་བ་མཆོག་ཏུ་འཛིན་པའོ། །དམན་པ་ཡང་ཅི་ཞིག་ཅེ་ན། ཟག་པ་དང་བཅས་པ་ཐམས་ཅད་དེ་
ཞེས་གསུངས་པའི་ཕྱིར། སྒྲ་དོན་ནི། ལྟ་བ་སོགས་ལ་མཆོག་ཏུ་འཛིན་པས་ན་ལྟ་བ་མཆོག་འཛིན་ཞས་སོགས་སྒྲ་མི་མངོན་པར་བྱས་པ་ཡིན་ཏེ། སོགས་ཁོང་ནས་ལྟ་བ་དེའི་ཡུལ་ཟག་བཅས་ཀྱི་ཕུང་པོ་ལྔ་ཡང་འདྲེན་
པའི་ཕྱིར་ཏེ། རང་འགྲེལ་ལས། ལྟ་བ་ལ་སོགས་པ་མཆོག་ཏུ་འཛིན་པ་ཞེས་བརྗོད་པར་བྱ་བའི་རིགས་པ་ལ། སོགས་པའི་སྒྲ་མི་མངོན་པར་བྱས་པའོ། །ཞེས་གསུངས་པའི་ཕྱིར། རྒྱལ་སྲས་མ་ལས་ཀྱང་ལྟ་
བ་ལ་སོགས་པ་ཉེ་བར་ལེན་པའི་ཕུང་བོ་རྣམས་ལ་མཆོག་དང་གཙོ་བོར་འཛིན་པ་ནི་ལྟ་བ་མཆོག་ཏུ་འཛིན་པ་ཞེས་བྱའོ། །ཞེས་གསུངས་པའི་ཕྱིར། དེས་ན་ལྟ་བ་དམན་པ་ལ་མཆོག་ཏུ་འཛིན་པ་ལྟ་བ་མཆོག་འཛིན་
གྱི་མཚན་ཉིད་དུ་འདོད་པ་མི་འཐད་དེ། ལྟ་བ་ཙམ་མཆོག་ཏུ་འཛིན་པ་མ་ཡིན་པའི་ཕྱིར་ཏེ། གང་སྦེལ་ལས། གང་གི་ཕྱིར་འདི་ནི་ལྟ་བ་ཙམ་ཞིག་ལ་མཚོག་ཏུ་འཛིན་པ་མ་ཡིན་ཏེ། འོ་ན་ཅི་ཞེ་ན། ཉེ་བར་ལེན་
བའི་ཕུང་བོ་ལྔ་ལའོ། །ཞེས་གསུངས་པའི་ཕྱིར། དེ་འདྲ་ཤིན་ཏུ་མང་མོད་ཡི་གེས་མི་ལངས་སོ། །དབང་ཕྱུག་སོགས་འགྲོ་བའི་རྒྱུ་མིན་པ་ལ་རྒྱུ་དང་མེ་ལྔ་སོགས་མཐོ་རིས་ཀྱི་རྒྱུ་མ་ཡིན་པ་ལ་རྒྱུར་ལྟ་བ་དང། ཚུལ་

[012B] དེ་ཉིད་ཉེར་ལྔའི་གྲངས་ཅན་དང། རྣལ་འབྱོར་གྱི་ཤེས་པ་སོགས་ཐར་ལམ་མ་ཡིན་པ་ལ་ཐར་ལམ་དུ་ལྟ་བ་སོགས་ཅི་རིགས་ཀྱིས་འདག་འགྲོལ་ཏུ་ལ་བའི་ཤེས་རབ་ཉོན་མོངས་ཅན་དེ་
ཚུལ་ཁྲིམས་དང་བརྟུལ་ཞུགས་མྖྒོ་འཛིན་གྱི་ལྟ་བའི་མཚན་ཉིད་ཡིན་ཏེ། རང་འགྲེལ་ལས། རྒྱུ་མིན་པ་ལ་རྒྱུར་ལྟ་བ་དང་ལམ་མིན་པ་ལ་ལམ་དུ་ལྟ་བ་ནི་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་སྟེ། ཞེས་
གསུངས་པའི་ཕྱིར། འདི་ལའང་སྒྲ་དོན་ནི་བྱེ་སྨྲ་ན་རེ། ཚུལ་ཁྲིམས་དང་བརྟུལ་ཞུགས་སོགས་མཆོག་ཏུ་འཛིན་པ་ནི་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ཞེས་སོགས་སྒྲ་མི་མངོན་པར་བྱས་པར་འདོད་དེ་
རང་འགྲེལ་ལས། འདིར་ཡང་སོགས་སྒྲ་མི་མངོན་པར་བྱས་སོ། །ཞེས་གྲགས་སོ། །ཞེས་དང། གང་སྤེལ་ལས། ཚུལ་ཁྲིམས་དང་བརྟུལ་ཞུགས་ནི་གཟུགས་ཀྱི་ཕུང་པོས་བསྡུས་པ་ཡིན་ལ། ཉེ་བར་ལེན་
པའི་ཕུང་པོ་ལྔ་ལ་འདག་པ་དང་གྲོལ་བཞེས་བྱ་བ་ལ་སོགས་པར་འཛིན་སྟེ། དེའི་ཕྱིར་སོགས་སྒྲ་མི་མངོན་པར་བྱས་སོ། །ཞེས་གསུངས་པའི་ཕྱིར། གྲགས་ཞེས་པས་སློབ་དཔོན་མི་བཞེད་དེ། མདོ་
དང་མི་མཐུན་པའི་ཕྱིར། གྲགས་སོ། །ཞེས་བྱ་བས་སྒ་ནི་མདོ་ལས་ཚུལ་ཁྲིམས་དང་བརྟུལ་ཞུགས་ཙམ་ཞིག་ངེས་པར་བཟུང་བས་སོགས་པའི་སྒྲ་མི་འཐད་པར་བསྟན་པའི་ཕྱིར་རོ། །ཞེས་གསུངས་པའི་

[013A]༄༅། །ཕྱིར༑ གསུམ་པ་ནི། དབང་ཕྱུག་སོགས་རྒྱུར་མངོན་ཞེན་པ། །རྟག་བདག་ཕྱིན་ཅི་ལོག་པ་ཡིས། །རབ་ཏུ་འཇུག་པའི་དེའི་ཕྱིར་ཏེ། །ཞེས་བྱུང། ཁོ་ན་རེ། དབང་ཕྱུག་སོགས་འགྲོ་
བའི་རྒྱུ་མིན་པ་རྒྱུར་མངོན་པར་ཞེན་པ་ཆོས་ཅན། སྡུག་བསྔལ་མཐོང་སྤང་མ་ཡིན་པར་ཐལ། ཀུན་འབྱུང་མཐོང་སྤང་ཡིན་པའི་ཕྱིར། དེར་ཐལ། སྡུག་བསྔལ་གྱིས་རྒྱུ་ལ་ལོག་པར་ཞུགས་པའི་ཕྱིར་ན་མ་ཁྱབ་སྟེ་
དབང་ཕྱུག་རྟག་པ་དང་བདག་ཏུ་ཕྱིན་ཅི་ལོག་ཏུ་མངོན་པར་ཞེན་ནས་དེའི་སྟོབས་ཀྱིས་རབ་ཏུ་འཇུག་པ་དེའི་ཕྱིར། ཁྱབ་སྟེ། དེ་འདྲ་དེ་སྡུག་བསྔལ་ཆོས་བཟོད་ཀྱིས་མཐོང་བས་སྤང་བར་བྱ་བ་དེ་ཡིན་པའི་ཕྱིར། བཞི་པ་ནི་
ལྟ་བ་གསུམ་ལས་ཕྱིན་ཅི་ལོག་བཞི་མཚན་ཕྱིན་ཅི་ལོག་ཕྱིར་དང་།དེས་རྟོག་ཕྱིར་དང་སྒྲོ་འདོགས་ཕྱིར། །སེམས་དང་འདུ་ཤེས་དེའི་དབང་གིས། །ཞེས་བྱུང། ཕྱིན་ཅི་ལོག་དེ་གཉིས་སུ་མ་ཟད་ཕྱིན་ཅི་ལོག་དེ་བཞི་
ཡང་ཡོད་དེ། མི་རྟག་པ་ལ་རྟག་པར་ཕྱིན་ཅི་ལོག་མི་གཙང་བ་ལ་གཙང་བར་དང། སྡུག་བསྔལ་བ་ལ་བདེ་བར་དང། བདག་མེད་པ་ལ་བདག་ཏུ་ཕྱིན་ཅི་ལོག་བཞི་ཡོད་བའི་ཕྱིར། མཐར་ལྟ། ལྟ་བ་མཆོག་
འཛིན་དང། འཇིག་ལྟ་གསུམ་ལ་ཕྱིན་ཅི་ལོག་བཞི་འཇོག་སྟེ། མཐར་ལྟ་ལ་དང་པོ་རྟག་འཛིན་བཞག་ལྟ་བ་མཆོག་འཛིན་ལ་གཙང་བ་དེའི་ཕྱིན་ཅི་ལོག་གཉིས་བཞག་འཇིག་ལྟ་ལ་བདག་ལྟ་ཕྱིན་ཅི་ལོག་

[013B] རྩ་བར། ལྟ་བ་གསུམ་ལས་ཕྱིན་ཅི་ལོག་།བཞི་ཚན། ཞེས་སོ། །ཉོན་མོངས་གཞན་ལ་ཕྱིན་ཅི་ལོག་མི་འཇོག་པའི་རྒྱུ་མཚན་ཡོད་དེ། ཕྱིན་ཅི་ལོག་ནི་རྒྱུ་མཚན་གསུམ་གྱིས་འཇོག་པའི་ཕྱིར་
དམིགས་པ་ལ་གཅིག་ཏུ་ཕྱིན་ཅི་ལོག་པའི་ཕྱིར་དང། ངེས་པར་རྟོག་པའི་ཕྱིར་དང། སྒྲོ་འདོགས་པའི་ཕྱིར། ཁྱབ་སྟེ། མཐར་ལྟའི་ཆད་ལྟ་དང་ལོག་ལྟས་སྒྲོ་མི་འདོགས་ཅིང་ཚུལ་ཁྲིམས་དང་བརྟུལ་ཞུགས་མཆོག་འཛིན་
ནི་དམིགས་པ་ལ་མཐའ་གཅིག་ཏུ་ཕྱིན་ཅི་ལོག་མིན་ལ། ཉོན་མོངས་གཞན་དག་ནི་ངེས་པར་རྟོག་པར་བྱེད་པ་མ་ཡིན་པའི་ཕྱིར། རྩ་བར། ཕྱིན་ཅི་ལོག་ཕྱིར་དང། །ངེས་རྟོགས་ཕྱིར་དང་སྒྲོ་འདོག་ཕྱིར། །ཞེས་སོ། །འོ་ན་
མདོ་ལས། མི་རྟག་པ་ལ་རྟག་གོ་སྙམ་དུ་འདུ་ཤེས་ཕྱིན་ཅི་ལོག་པ་དང། སེམས་ཕྱིན་ཅི་ལོག་པ་དང། ལྟ་བ་ཕྱིན་ཅི་ལོག་པ། ཞེས་གསུངས་བ་ཇི་ལྟ་བུ་ཞེ་ན། མདོ་དང་འགལ་བའི་སྐྱོན་མེད་དེ། སེམས་དང་འདུ་ཤེས་
ཕྱིན་ཅི་ལོག་གཉིས་ལྟ་བའི་དབང་གིས་ཕྱིན་ཅི་ལོག་ཏུ་བཤད་པའི་ཕྱིར། རྩ་བར། སེམས་དང་འདུ་ཤེས་དེའི་དབང་གིས། །ཞེས་གསུངས་པའི་ཕྱིར། ལྔ་པ་ད་རྒྱལ་གྱི་རབ་དབྱེ་ལ་དབྱེ་བ་ནི། ད་རྒྱལ་བདུན་རྣམ་དགུ་
གསུམ་མོ། །མཐོང་དང་སྒོམ་པས་ཟད་བྱ་བ། །ཞེས་བྱུང། ད་རྒྱལ་ལ་བདུན་ཡོད་དེ། རིགས་སོགས་ཀྱིས་མཉམ་མོ་སྙམ་པའི་ང་རྒྱལ་ཙམ་དང། རིགས་སོགས་ཀྱིས་བདག་འཕགས་སོ་སྙམ་པའི་ལྷག་པའི་

[014A]༄༅། །ང་རྒྱལ་དང། ཁྱད་པར་འཕགས་པས་ཀྱང་བདག་ཁྱད་པར་འཕགས་སོ་སྙམ་པའི་ང་རྒྱལ་ལས་ཀྱང་ང་རྒྱལ་དང། ཉེ་བར་ལེན་པའི་ཕུང་བོ་ལ་བདག་གམ་བདག་གིར་སེམས་པའི་ངའོ་སྙམ་པའི་
ང་རྒྱལ་དང། ཁྱད་པར་མ་ཐོབ་པར་ཐོབ་པོ་སྙམ་པའི་མངོན་པའི་ང་རྒྱལ་དང། ཁྱད་འཕགས་ལས་ཅུང་དམན་སྙམ་བའི་ཅུང་ཟད་སྙམ་པའི་ང་རྒྱལ་དང། ཡོན་ཏན་མ་ཡིན་པ་ལ་ཡོན་ཏན་དུ་རློམ་པའི་ལོག་པའི་ང་
རྒྱལ་བདུན་ཡོད་པའི་ཕྱིར། རྩ་བར། ང་རྒྱལ་བདུན། ཞེས་སོ་།སྒྲ་དོན་ནི། བདག་གཞན་ལ་བྱེ་བྲག་མེད་པར་སེམས་ཁེངས་པས་ན་ང་རྒྱལ་ཞེས་བརྗོད་དེ་ང་རྒྱལ་གྱིས་སྐད་དོད་གརྦྷ་སྙིང་པོ་ལའང་འཇུག་པ་ལྟར་སེམས་ཀྱི་
ཁོངས་མཐོ་བའི་ཕྱིར། རང་འགྲེལ་ལས། བྱེ་བྲག་མེད་བར་སེམས་ཁེངས་པ་ལའང་ང་རྒྱལ་ཞེས་བཤད་དོ། །ཞེས་སོ། །ང་རྒྱལ་ལ་དགུ་ཡོད་དེ། བསྟན་བཅོས་ལས། ང་རྒྱལ་རྣམ་པ་དགུ་སྟེ། བདག་མཆོག་
ཡིན་ནོ་སྙམ་པའི་ང་རྒྱལ་གྱི་རྣམ་པ་དང། བདག་དང་འདྲའོ་སྙམ་པའི་ང་རྒྱལ་གྱི་རྣམ་པ་དང། བདག་དམན་ནོ་སྙམ་པའི་ང་རྒྱལ་གྱི་རྣམ་པ་དང། བདག་པས་མཆོག་ཡོད་དོ། །བདག་དང་མཉམ་པ་ཡོད་དོ། །བདག་བས་
དམན་པ་ཡོད་དོ། །བདག་པས་མཆོག་མེད་དོ། །བདག་དང་མཉམ་པ་མེད་དོ། །བདག་བས་དམན་པ་མེད་དོ་སྙམ་པའི་ང་རྒྱལ་གྱིས་རྣམ་པ་ཞེས་གསུངས་པའི་ཕྱིར། དེའི་དང་བོ་གསུམ་གཞན་ལ་ལྟོས་ཏེ་བདག་

[014B] གཉིས་པ་གསུམ་བདག་ལ་ལྟོས་ཏེ་གཞན་ལ་སྒྲུབ་པ་གསུམ་དང། ཕྱི་མ་གསུམ་པ་དག་ལ་ལྟོས་ཏེ་གཞན་ལ་འགོག་པའི་ང་རྒྱལ་ཡིན་ཏེ། རྩ་བར། རྣམ་དགུ་ཞེས་སོ། །དེ་དགུ་གསུམ་དུ་འདུ་སྟེ་
ང་རྒྱལ་དང། ལྷག་པའི་ང་རྒྱལ་དང། ཅུང་ཟད་སྙམ་པའི་ང་རྒྱལ་གསུམ་དུ་འདུ་བའི་ཕྱིར། རྩ་བར། གསུམ་མོ། །ཞེས་སོ། །ང་རྒྱལ་བདུན་པོ་དེ་དག་ལ་མཐོང་ལམ་གྱིས་ཟད་པར་བྱ་བ་དང། སྒོམ་ལམ་གྱིས་ཟད་པར་བྱ་བ་
གཉིས་ཀ་ཡོད་དེ། དེ་དག་མཐོང་སྤང་ལ་དམིགས་པ་མཐོང་སྤང་སྒོམ་སྤང་ལ་དམིགས་པ་སྒོམ་སྤང་ལྟ་མིན་ཀུན་ལ་འདི་ལྟར་འདོད་ལ། ང་རྒྱལ་བདུན་གཉིས་ཀའང་ཡིན་བྱས་ཆོག་པར་སྣང་ཞིང་ཀྱིས་འབྱེད་པ་གྲུབ་མཐའ་གོང་མས་སྐབས་ཡིན་པའི་ཕྱིར། རྩ་
ཀྱིས་འབྱེད་པ་གྲུབ་མཐའ་གོང་མས་སྐབས་ཡིན་པའི་ཕྱིར། རྩ་བར་མཐོང་དང་སྒོམ་པས་ཟས་བྱ་བ། །ཞེས་དང། རང་འགྲེལ་ལས། དེ་ནི་སྒོམ་པས་སྤང་བར་བྱ་བ་ཡིན་ཏེ། སྒོམ་པས་སྤང་བར་བྱ་བའི་ཆོས་ལ་དམིགས་
པའི་ཕྱིར་རོ། །ཞེས་གསུངས་པའི་ཕྱིར། དྲུག་པ་འཕགས་པ་ལ་མ་སྤངས་ཀྱང་མངོན་གྱུར་མི་འབྱུང་བ་ནི། སྒོམ་པས་སྤང་བར་བྱ་བ་ནི། །གསོད་སོགས་ཀུན་ནས་དཀྲིས་པའོ། །དེ་བཞིན་འཇིག་སྤེད་འཕགས་པ་ལ་
རྣམ་སོགས་པའོ་སྙམ་མི་འབྱུང། །ལྟ་བས་རྒྱས་པར་འགྱུར་ཕྱིར་རོ། །མི་དགེའི་འགྱོད་པའང་མ་ཡིན་ནོ། །ཞེས་བྱུང། སྒོམ་པས་སྤང་བྱ་ཡིན་ཀྱང་འཕགས་པ་ལ་མངོན་དུ་མི་འགྱུར་བ་ཡོད་དེ། གསོད་པ་དང་སོག་

[015A]༄༅། །པས་ལུས་དག་གི་མི་དགེ་བ་རྣམས་དང། དེ་དག་གི་ཀུན་སློང་ཀུན་དཀྲིས་དག་དང། དེ་བཞིན་དུ་བདག་ཡུན་རིང་དུ་གནས་པས་ཅི་ཞིག་བྱ། མྱུར་དུ་ཞིག་ན་སྙམ་པའི་འཇིག་པ་ལ་ཡིད་སྨོན་
པའི་འཇིག་སྲེད་དང། སྔར་བཤད་པའི་ང་རྒྱལ་གྱི་རྣམ་པ་བདུན་དང། སོགས་སྒྲས་བདག་ལུས་ངན་པོའི་བུད་མེད་དུ་སྐྱེས་ན་ཅི་མ་རུང་སྙམ་པའི་སྐྱེ་བ་ལ་ཡིད་སྨོན་པའི་སྐྱེ་སྲེད་དང། ངའོ་སྙམ་པའི་ང་རྒྱལ་རྣམས་
འཕགས་པ་ལ་མངོན་གྱུར་དུ་མི་འབྱུང་པའི་ཕྱིར། དེར་ཐལ། དེ་རྣམས་ཉོན་མོངས་ལྟ་བས་རྒྱས་པར་གྱུར་ལ། འཕགས་པས་ཉོན་མོངས་ལྟ་བ་སྤང་བའི་ཕྱིར། རྩ་བར། འཕགས་པ་ལ། །རྣམ་སོགས་ངའོ་སྙམ་
མི་འབྱུང། །ལྟ་བས་རྒྱས་པར་འགྱུར་ཕྱིར་རོ། །ཞེས་དང། རང་འགྲེལ་ལས། སྒོམ་པའ་སྤང་བར་བྱ་བ་ནི་ང་རྒྱལ་གྱི་རྣམ་པ་རྣམས་ཀྱང་ཡོད་དོ། །ཞེས་བཤད་ལ་ངའོ་སྙམ་པའི་ང་རྒྱལ་ཡང་ཡོད་མོད་ཀྱི། འཕགས་པ་ལ་
རྣམ་སོགས་ངའོ་སྙམ་མི་འབྱུང། །སོགས་པ་སྨོས་པས། འཇིག་པའི་སྲེད་བའི་བར་དུ་གཟུང་ངོ། །ཅིའི་ཕྱིར་དེ་དག་མ་སྤངས་ཀྱང་མི་འབྱུང་ཞེན། ལྟ་བས་རྒྱས་བར་འགྱུར་ཕྱིར་རོ། །ཞེས་གསུངས་པའི་ཕྱིར། ཁྱབ་
སྟེ༑ ང་རྒྱལ་གྱི་རྣམ་བ་རྣམས་དང། པའོ་སྙམ་པའི་ང་རྒྱལ་རྣམས་འཇིག་ལྟས་དང། གསོད་སོགས་ཀུན་དཀྲིས་ནི་ལོག་ལྟས་དང། འཇིག་སྲེད་ནི་ཆད་ལྟས་དང། སྐྱེ་བའི་སྲེད་པའི་ཕྱོགས་རྟག་ལྟས་རྒྱས་པ་

[015B] །མི་དགེ་པའི་འགྱོད་པའང་འཕགས་པ་ལ་མ་སྤངས་ཀྱང་མངོན་གྱུར་དུ་མི་འབྱུང་སྟེ། དེ་ཐེ་ཆོམ་གྱིས་རྒྱས་པར་འགྱུར་ལ་འཕགས་པས་ཐེ་ཚོམ་སྤངས་པའི་ཕྱིར། རྩ་བར། མི་དགེའི་
འགྱོད་པའང་མ་ཡིན་ནོ། །ཞེས་སོ།    ༈    །གཉིས་པ་རབ་དབྱེ་ལ། །རྒྱུད་ལ་ལྟོས་པའི་རབ་དབྱེ། དམིགས་པ་ལ་ལྟོས་པའི་རབ་དབྱེ། རྒྱས་འགྱུར་གྱི་བྱེ་བྲག་ལ་ལྟོས་པའི་རབ་དབྱེ། ངོ་བོ་ལ་ལྟོས་པའི་རབ་དབྱེ། དུས་ལ་ལྟོས་པའི་ལྡན་ཆུལ་བཤད་པ་དང་ལྔ། དང་པོ་ནི་
སྡུག་བསྔལ་རྒྱུ་མཐོང་སྤང་བྱ་པ། །ལྟ་བ་དེ་བཞིན་ཐེ་ཚོམ་དང། །གང་དེ་ལྷན་ཅིག་མ་འདྲེས་པའི། །མ་རིག་གང་ཡིན་ཀུན་ཏུ་འགྲོ། །ནས། འབྱུང་དེའང་ཀུན་འགྲོ་ཐོབ་མ་གཏོགས། །ཞེས་བྱུང་འདིའི་ཀུན་འགྲོ་ལ་གསུམ་
ཡོད་དེ། སྐལ་བ་མཉམ་པའི་ཀུན་འགྲོ་དང། སྐལ་པ་མི་མཉམ་པའི་ཀུན་འགྲོ་དང། དེ་ལས་གཞན་པའི་ཀུན་འགྲོ་གསུམ་ཡོད་པའི་ཕྱིར་དང་པོ་ནི། ཁམས་གསུམ་གྱི་སྡུག་བསྔལ་མཐོང་སྤང་གི་ལྟ་བ་ལྔ་དང་
དེའི་རྒྱུ་ཀུན་འབྱུང་མཐོད་སྤང་གི་ལྟ་བ་གཉིས་རེ་དང། དེ་བཞིན་དུ་སྡག་ཀུན་དེ་གཉིས་ཀྱི་མཐོང་སྤང་ཐེ་ཚོམ་གཉིས་གཉིས་དང། ཐེ་ཚོམ་གང་ཡིན་དེ་དག་དང་ལྷན་ཅིག་པའི་མ་རིག་པ་དང་རྩ་ཉོན་གཞན་དང་མ་འདྲེས་པའི་
མ་རིག་པ་གཉིས་གཉིས་སྟེ། ཁམས་གསུམ་ན་བཅུ་གཅིག་རེ་ཡོད་པའི་སུམ་ཅུ་རྩ་གསུམ་གང་ཡིན་པ་དེ་ཆོས་ཅན། སྐལ་པ་མཉམ་པའི་ཁམས་རང་སའི་སྤང་བྱ་རིག་ལྔ་ལ་ཀུན་འགྲོ་ཡིན་ཏེ། ཁམས་རང་རང་གི་ས་པའི་

[016A]༄༅། །སྐྲལ་པ་སྤང་བྱ་རིས་ལྔ་ཀུན་ལ་དམིགས་པའི་སྒོ་ནས་རྒྱས་པར་འགྱུར་པའི་ཕྱིར། རྩ་བར། སྡུག་བསྔལ་རྒྱུ། ནས། གང་ཡིན་ཀུན་ཏུ་འགྲོ། ཞེས་དང། རང་འགྲེལ་ལས། དེ་ལྟར་ན་ལྟ་བ་བདུན་དང་
ཐེ་ཚོམ་གཉིས་དང། མ་རིག་པ་གཉིས་དང། ཕྲ་རྒྱས་བཅུ་གཅིག་པོ་དེ་དག་ནི་རང་གི་ཁམས་མཐའ་དག་ལ་དམིགས་པའི་ཕྱིར། སྐལ་པ་དང་མཉམ་པའི་ཁམས་ཀུན་ཏུ་འགྲོ་པ་ཡིན་ནོ། །ཞེས་སོ། །བྱེ་སྨྲས། རང་གི་
ཁམས་མཐའ་དག་ལ་དམིགས་ཚུལ་ཡོད་དེ། མཐའ་དག་པ་ཅིག་ཅར་དམིགས་པ་མིན་ཀྱང་སྡུག་བསྔལ་མཐོང་སྤང་ནས་སྒོམ་སྤང་བར་རྣམ་པ་ལྔ་པོ་ཐམས་ཅད་ཀྱང་ཅིག་ཅར་དམིགས་པའི་ཕྱིར་ཏེ། ཀུན་འགྲོའི་ཀུན་ཞེས་པ་
འདི་རྣམ་པའི་སྒྲ་ཡིན་པའི་ཕྱིར། རང་འགྲེལ་ལས། འོན་ཀྱང་རྣམ་པ་ལྔ་པོ་ཐམས་ཅད་ཀྱང་ཅིག་ཅར་དུ་དམིགས་སོ། །ཞེས་གསུངས་པའི་ཕྱིར། གཉིས་པ་སྐལ་བ་མི་མཉམ་པའི་ཀུན་འགྲོ་ནི་སྔར་གྱི་བཅུ་གཅིག་དེ་དག་
ལས་སྐལ་པ་མི་མཉམ་པའི་ཁམས་གོང་དུ་དམིགས་པ་དགུ་ཡོད་དེ། ཕྲ་རྒྱས་བཅུའི་འཇིག་ལྟ་དང་མཐར་ལྟ་བ་གཉིས་པོ་མ་གཏོགས་པ་ཁམས་གོང་དུ་སྤང་བྱ་རིས་ལྔ་ལ་དམིགས་པའི་ཕྱིར་དང། འདོད་པའི་ལྟ་བ་དང་པོ་
གཉིས་རང་སའི་ཕུང་པོ་ཁོ་ན་ལ་དམིགས་པའི་ཕྱིར། རྩ་བར། དེ་དག་ལས་དགུ་གོང་དུ་དམིགས། །ལྟ་པ་གཉིས་པོ་མ་གཏོགས་སོ། །ཞེས་སོ། །གསུམ་པ་ཕྲ་རྒྱས་དེ་ལས་གཞན་པའི་ཀུན་འགྲོ་ནི། ཀུན་འགྲོ་ཡིན་

[016B] ཀུན་འགྲོ་དེ་དག་དང་ལྷན་ཅིག་སྟེ་ཚོགས་པ་གཅིག་ཏུ་གང་འབྱུང་བ་ཚོར་རིག་སོགས་དང། དེ་དག་གི་མཚན་ཉིད་སྐྱེ་སོགས་ཀྱང་ཀུན་འགྲོ་ཡིན་པའི་ཕྱིར། རྩ་བར། འདི་དག་དང་ནི་ལྷན་ཅིག་
གང། །འབྱུང་དེའང་ཀུན་འགྲོ། ཞེས་གསུངས་པའི་ཕྱིར། ཕྲ་རྒྱས་ཀུན་འགྲོ་དེ་དག་གི་ཐོབ་པ་ནི་ཕྲ་རྒྱས་ཀུན་འགོར་མ་གཏོགས་ཏེ། དེ་དག་དང་དེ་དག་གི་ཐོབ་པ་འབྲས་བུ་མི་གཅིག་པར་བཤད་ཟིན་པའི་ཕྱིར། རྩ་བར། ཐོབ་མ་
གཏོགས། །ཞེས་སོ། འདིར་མུ་བཞི་ཡང་བཤད། གཉིས་པ་དམིགས་པ་ལ་ལྟོས་པའི་རབ་དབྱེ་ལ། ཟག་མེད་ལ་དམིགས་པ་དང། ཟག་མེད་ལ་མ་དམིགས་པ་དང་རྒྱས་འགྱུར་གྱི་བྲག་གསུམ་དང་པོ་ལ། [?]ཟག་བཅས་
ཟག་མེད་ལ་དམིགས་པའི་དུ་ཡོང་དང། ཟག་མེད་ལ་དམིགས་པའི་ཁྱད་པར་བཤད་པ་གཉིས། དང་པོ་ནི། འགོག་དང་ལམ་མཐོང་སྤང་བྱ་བ། །ནས། དྲུག་ནི་ཟག་མེད་སྤྱོད་ཡུལ་ཅན། །ཞེས་བྱུང། ཟག་བཅས་དང་ཟག་མེད་
ལ་དམིགས་པའི་ཕྲ་རྒྱས་སོ་སོར་བཤད་དུ་ཡོད་དེ། འགོག་པ་མཐོང་སྤང་དང་ལམ་མཐོང་བའི་སྤང་བར་བྱ་པའི་ལོག་ལྟ་གཉིས་དང་ཐེ་ཚོམ་གཉིས་དང། བཞི་པོ་དེ་དག་དང་མཚུངས་ལྡན་གྱི་མ་རིག་པ། འབའ་ཞིག་པ་མ་འདྲེས་
པའི་མ་རིག་པ་དང་དྲུག་པོ་ནི་ཟག་མེད་ཀྱི་སྤྱོད་ཡུལ་ཅན་དང་ལྷག་མ་རྣམས་ཟག་བཅས་ཀྱི་སྤྱོད་ཡུལ་ཅན་དུ་གྲུབ་པའི་ཕྱིར། རྩ་བར། འགོག་དང་ལམ་མཐོང་སྤང་བྱ་བ། །ལོག་ལྟ་ཐེ་ཚོམ་དེ་དག་དང། །ལྡན་དང་འབའ་ཞིག་མ་རིག་

[017A]༄༅། །དང༑ ༑དྲུག་ནི་ཟག་མེད་སྤྱོད་ཡུལ་ཅན། །ཞེས་དང། རང་འགྲེལ་ལས། དེ་ལྟར་ན་དྲུག་པ་དེ་དག་ནི་ཟག་པ་མེད་པ་ལ་དམིགས་པ་ཡིན་ནོ། །ལྷག་མ་རྣམས་ནི་ཟག་པ་དང་བཅས་པ་ལ་དམིགས་པ་ཡིན་ནོ། །
ཞེས་བྱ་བར་གྲུབ་བོ། །ཞེས་གསུངས་པའི་ཕྱིར། སྔ་འགྲེལ་དུའང་ཟག་བཅས་ཟག་མད་ལ་དམིགས་པ་དུ་ཞེས་དྲིས་པའི་ལན་འགོག་དང་ལམ་མཐོང་སོགས་ཡིན་པས། ཕལ་ཆེར་བཙོད་ཚུལ་ཡང་ཆེས་འཁྲུལ་བར་སྣང་ངོ། །
གཉིས་པ་ནི། རང་གི་ས་བའི་འགོག་པ་དང། །ནས། སྤྱོད་ཡུལ་ཅན་གྱི་ཡུལ་ཡིན་ནོ། །ཞེས་བྱུང། འགོག་པ་ལ་དམིགས་པའི་ལོག་ལྟ་སོགས་དྲུག་ནི། རང་གི་ས་པའི་འགོག་པ་ཁོ་ནར་དམིགས་ཀྱིས་གཞན་གྱི་འགོག་པར་
དམིགས་པ་མིན་ཏེ། འདོད་པ་ན་སྤྱོད་པས་ལོག་ལྟ་སོགས་དྲུག་གིས་འགོག་པ་སས་བསྡུས་མེད་ཀྱང་འདོད་པའི་སྤང་བྱ་སྤངས་པའི་ས་དེའི་འགོག་པ་ཁོ་ན་ལ་དམིགས་པ་ནས་སྲིད་རྩེའི་བར་དུ་རང་སའི་འགོག་པ་ཁོ་ནར་དམིགས་པའི་ཕྱིར། དེར་
ཐ་འདས་རང་རང་གི་འགོག་པས་ས་རང་རང་གི་སྤང་བྱ་ཙམ་འགོག་པར་འདི་དག་འདོང་པའི་ཕྱིར། རྩ་བར། རང་གིས་པའི་འགོག་པ་དང། །ཞེས་དང། གང་སྤེལ་ལས། དེའི་ཕྱིར་དགག་པར་བྱ་བའི་དབང་གིས་དེ་སྐད་དུ་བརྗོད་དོ། །ཞེས་
གསུངས་པའི་ཕྱིར། ལམ་ལ་དམིགས་པ་འདོད་པ་ན་སྤྱོད་པས་ལོག་ལྟ་སོགས་དྲུག་གི་དམིགས་པ་པས་མ་གཏན་ས་དྲུག་གི་ཆོས་ཤེས་པའི་ཕྱོགས་དང་མཐུན་པའི་ཁམས་གསུམ་གཉེན་པོའི་ལམ་ཐམས་ཅད་ཡིན་ཏེ། ས་

[017B] རྩ་བར། ལམ་ནི་ཕན་ཚུན་རྒྱུ་ཡིན་པས། །སོགས་དང། གང་སྤེལ་ལས་ཐམས་ཅད་སྨོས་པས་ནི་ཆོས་ཤེས་པའི་ཕྱོགས་དང་མཐུན་པ་གཟུགས་དང་གཟུགས་མེད་པའི་ཁམས་
ཀྱི་གཉེན་པོ་ཡང་བསྡུ་བར་བྱ་བའི་ཕྱིར་ཏེ། ཞེས་གསུངས་པའི་ཕྱིར། གཟུགས་དང་གཟུགས་མེད་ན་སྤྱོད་པས་བརྒྱད་ཀྱི་ལམ་ལ་དམིགས་པའི་དེ་དྲུག་གི་དམིགས་པ་ཡང་མི་ལྕོག་མེད་པ་ནས་སྲིད་རྩེའི་བར་གྱི་ས་དགུའི་རྗེས་ཤེས་
དང་ཕྱོགས་མཐུན་པའི་གོང་གི་ལམ་ཐམས་ཅད་ཡིན་ཏེ། ལམ་ནི་ཕན་ཚུན་གྱི་རྒྱུ་ཡིན་པའི་ཕྱིར། རྩ་བར། ས་དགུའི་ལམ་ནི་དེའི་།སྤྱོད་ཡུལ་ཅན་གྱི་ཡུལ་ཡིན་ནོ། །ཞེས་དང། གང་སྤེལ་ལས། ཐམས་ཅད་ཅེས་བྱ་བ་ནི་
གཟུགས་དང་གཟུགས་མེད་པའི་ཁམས་ཀྱི་གཉེན་པོའི་ལམ་མོ། །ཞེས་གསུངས་པའི་ཕྱིར། འདི་བྱེ་སྨྲའི་གྲུབ་མཐའ་ཙམ་མོ། །གཉིས་པ་ནི། འདོད་ཆགས་མིན་ཏེ་སྤང་བྱའི་ཕྱིར། །ནས། ང་རྒྱལ་མ་ཡིན་མཆོག་འཛིན་
མིན༑ ༑ཞེས་བྱུང། འདོད་ཆགས་ཀྱིས་འགོག་ལམ་ལ་དམིགས་པ་མིན་ཏེ་འདོད་ཆགས་ནི་ཐར་འདོད་རྣམས་ཀྱིས་མཐའ་གཅིག་ཏུ་སྤང་བྱ་གང་ཞིག་དེས་འགོག་ལམ་ལ་དམིགས་ན་དོན་གཉེར་གྱི་རྣམ་པ་ཅན་ཡིན་པའི་ཆོས་
ལ་འདུན་པ་ལྟར་སྤང་བྱ་མ་ཡིན་པར་འགྱུར་པའི་ཕྱིར། རྩ་བར་འདོད་ཆགས་མིན་ཏེ་སྤང་བྱའི་ཕྱིར། །ཞེས་སོ། །ཞེ་སྡང་གིས་འགོག་ལམ་ལ་དམིགས་པ་མ་ཡིན་ཏེ། གནོད་པར་བྱེད་པའི་དངོས་པོ་ལ་ཁོང་ཁྲོ་སྐྱེ་ན། འགོག་ལམ་

[018A]༄༅། །ནི་གནོད་པའི་ངོ་བོ་དང་བྲལ་བ་ཡིན་པའི་ཕྱིར། རྩ་བར། གནོད་མི་བྱེད་ཕྱིར་ཞེ་སྡང་མིན། །ཞེས་སོ། །ང་རྒྱལ་གྱིས་འགོག་ལམ་ལ་དམིགས་པ་མིན་ཏེ། འགོག་ལམ་ནི་ཞི་བ་ཡིན་པས་དེར་དམིགས་
ནས་ཁེངས་པ་མི་འོངས་པའི་ཕྱིར། རྩ་བར། ཞི་དབང། ང་རྒྱལ་མིན། ཞེས་སོ། །ཚུལ་ཁྲིམས་དང་བརྟུལ་ཞུགས་མཆོག་འཛིན་གྱིས་འགོག་ལམ་ལ་དམིགས་པ་མིན་ཏེ། འགོག་ལམ་ནི་ཉོན་མོངས་དྲི་མས་དག་ལ་ཚུལ་
ཁྲིམས་བརྟུལ་ཞུགས་མཆོག་འཛིན་གྱིས་མ་དག་པ་ལ་དག་པར་འཛིན་པའི་ཕྱིར། རྩ་བར། དག་དང། མཆོག་འཛིན་མིན། །ཞེས་སོ། །ལྟ་བ་མཆོག་འཛིན་གྱིས་འགོག་ལམ་ལ་དམིགས་པ་མིན་ཏེ། དེས་དམན་པ་ལ་མཆོག་
ཏུ་འཛིན་པ་གང་ཞིག་འགོག་ལམ་ནི་ཆོས་ཀྱི་མཆོག་གྱུར་ཡིན་པའི་ཕྱིར། རྩ་བར། མཆོག་གྱུར་ཕྱིར། །མཆོག་འཛིན་མིན། །ཞེས་སོ། །།གསུམ་པ་རྒྱས་འགྱུར་བྱི་བྱེ་བྲག་ལ། དམིགས་པས་རྒྱས་པ་དང་
མཚུངས་ལྡན་གྱིས་རྒྱས་འགྱུར་གཉིས། དང་པོ་ནི། ཕྲ་རྒྱས་ཀུན་ཏུ་འགྲོ་རྣམས་ནི། །དམིགས་པའི་སྒོ་ནས་རང་གིས། །ཐམས་ཅད་དུ་ནི་རྒྱས་པར་འགྱུར། །ཀུན་འགྲོ་མ་ཡིན་རང་རིས་སུ། །ཟག་མེད་གོང་མའི་ཡུལ་
ཅན་མིན། །བདག་གིར་མ་བྱས་གཉེན་པོའི་ཕྱིར། །ཞེས་བྱུང། ཕྲ་རྒྱས་ཀུན་ཏུ་འགྲོ་བ་ཡིན་པ་དེ་རྣམས་ནི་ཆོས་ཅན། དམིགས་པའི་སྒོ་ནས་ཁམས་རང་གིས་པའི་རྣམ་པ་ལྔ་པོ་ཐམས་ཅད་ལ་རྒྱས་པར་འགྱུར་ཏེ་

[018B]ཡོངས་སུ་བཅད་པའི་ཕྱིར། རྩ་བར། ཕྲ་རྒྱས་ཀུན་ཏུ་འགྲོ་རྣམས་ནི། །དམིགས་པའི་སྒོ་ནས་རང་གིས། །ཐམས་ཅད་དུ་ནི་རྒྱས་པར་འགྱུར། །ཞེས་སོ། །ཀུན་འགྲོ་
མིན་པའི་ཕྲ་རྒྱས་ཆོས་ཅན། དམིགས་པའི་སྒོས་རང་གི་སར་རང་གི་རེས་ཁོ་ན་ལ་རྒྱས་པར་འགྱུར་གྱི་རིས་གཞན་ལ་རྒྱས་པར་མི་འགྱུར་ཏེ། སྡུག་བསྔལ་མཐོང་སྤང་རྣམས་ཀྱང་སའི་སྡུག་བསྔལ་མཐོང་སྤང་གི་རིས་ཁོ་ན་ལ་རྒྱས་
པར་འགྱུར་ལ། དེ་བཞིན་དུ་སྒོམ་སྤང་རྣམས་ཀྱང་རང་སའི་སྒོམ་སྤང་ཁོ་ན་ལ་རྒྱས་པའི་བར་དུ་འགྱུར་གྱི་རིས་གཞན་དང་ས་གཞན་ལ་རྒྱས་པར་མི་འགྱུར་པའི་ཕྱིར། རྩ་བར། ཀུན་འགྲོ་མ་ཡིན་རང་རིས་སུ། །ཞེས་སོ། །ཕྲ་རྒྱས་
ཀུན་འགྲོ་མ་ཡིན་པ་ཡང་དམིགས་པའི་སྒོས་རྒྱས་འགྱུར་མིན་པའང་ཡོད་དེ། ཟག་མེད་ལ་དམིགས་པ་རྣམས་ནི་དམིགས་པའི་སྒོས་རྒྱས་པར་མི་འགྱུར། ས་གོང་མར་དམིགས་པ་རྣམས་ཀྱང་དམིགས་པའི་སྒོས་རྒྱས་པར་མི་འགྱུར་
པའི་ཕྱིར། དང་པོ་གྲུབ་སྟེ། ཟག་མེད་ནི་བདག་ལྟས་བདག་གི་རམ་བྱས་ཤིང་སྲེད་པའི་དམིགས་པ་ཡང་མ་ཡིན་པའི་ཕྱིར། དེར་ཐལ་ཟག་མེད་དེ་དག་གི་གཉེན་པོ་ཡིན་པའི་ཕྱིར། ཟག་མེད་ལ་དམིགས་པའི་བདག་ལྟ་
མེད་པར་བཤད་ཟིན་ཅིང། སྲེད་པ་མེད་ཚུལ་ཡང། འདོད་ཆགས་མིན་ཏེ་སྤང་བྱའི་ཕྱིར། །ཞེས་གསུངས་པའི་ཕྱིར། རྩ་བར། ཟག་མེད་ཡུལ་ཅན་མིན། །བདག་གིར་མ་བྱས་གཉེན་པོའི་ཕྱིར། །ཞེས་སོ། །གཉིས་པ་གྲུབ་སྟེ་

[019A]༄༅། །གོང་ས་ལ་སྲེད་པས་བདག་གིར་མ་བྱས་ཤིང། གོང་ས་ཡང་འོག་མ་རྣམས་ཀྱི་གཉེན་པོ་ཡིན་པའི་ཕྱིར། རྩ་བར། བདག་གིར་མ་བྱས་གཉེན་པོའི་ཕྱིར། །ཞེས་སོ། །དམིགས་པའི་སྒོས་རྒྱས་
འགྱུར་རྣམས་མཚུངས་ལྡན་སྒོ་ནས་ཀྱང་ཡིན་ནོ། །ཞེས་རྒྱལ་སྲས་མ་ལས་སོ། །གཉིས་པ་ནི། གང་ཞིག་གང་དང་མཚུངས་ལྡན་པ། །དེ་ནི་དེར་མཚུངས་ལྡན་སྒོ་ནས། །ཞེས་བྱུང། ཕྲ་རྒྱས་དང་མཚུངས་ལྡན་གྱི་ཚོར་
སོགས་སེམས་ཀྱི་ས་མང་པོ་རྣམས་ཀྱང་ཆོས་ཅན། མཚུངས་ལྡན་གྱི་སྒོས་རྒྱས་པར་འགྱུར་པའི་ཕྲ་རྒྱས་ཡིན་ཏེ། ཕྲ་རྒྱས་དང་མཚུངས་ལྡན་གྱི་ཉོན་མོངས་ཅན་ཡིན་པའི་ཕྱིར། དཔེར་ན་དུ་གང་འདྲིས་པའི་ཆང་བཞིན་
གང་སྤེལ་ལས། ཡང་ཇི་ལྟར་ཕྲ་རྒྱས་དག་མཚུངས་པར་ལྡན་པའམ། དམིགས་པའི་སྒོས་རྒྱས་པར་འགྱུར་ཞེན། ཇི་ལྟར་དུག་དང་འདྲེས་པའི་ཆང་སྐྱོན་ཅན་ཡིན་པ་དང། ཡོན་ཏན་མཚུངས་པའི་དུག་གི་ནུས་པ་
འཕེལ་བར་བྱེད་པ་དེ་བཞིན་དུ་བྱེད་དེ། ཅེས་པ་ནས། རེ་ཞིག་མཚུངས་པར་ལྡན་པའི་སྒོ་ནས་ནི་དེ་ལྟ་བུ་ཡིན་ནོ། །ཞེས་སོ་།བཞི་པ་ངོ་བོ་ལ་ལྟོས་པའི་རབ་དབྱེ་ལ་དངོས་དང། རྩ་བའི་བྱེ་བྲག་དྲི་པ་ལུང་
མ་བསྟན་གྱི་ཞར་བྱུང་གསུམ། དང་པོ་ནི། གོང་མ་ཐམས་ཅད་ལུང་མ་བསྟན། །འདོད་ན་འཇིག་ཚོགས་ལྟ་བ་དང། །མཐར་འཛིན་ལྷན་ཅིག་མ་རིག་པ། །ལྷག་མ་རྣམས་འདིར་མི་དགེ་བ། །ཞེས་བྱུང། གོང་མ་

[019B]བསྟན་ཡིན་ཏེ། སྤྱིར་ཆོས་ཉོན་མོངས་ཅན་གྱི་རྣམ་སྨིན་སྡུག་བསྔལ་ཡིན་ཀྱང་འདིའི་དེ་ཏིང་ངེ་འཛིན་གྱིས་བཏུལ་པའི་དེ་གཉིས་ཀྱི་དེའི་རྣམ་སྨིན་སྡུག་བསྔལ་
མེད་པའི་ཕྱིར། གང་སྤེལ་ལས། གཟུགས་དང་གཟུགས་མེད་པ་ན་སྤྱོད་པ་ཐམས་ཅད་ཕྲ་རྒྱས་ཡིན་ཡང་ཏིང་ངེ་འཛིན་གྱིས་བཏུལ་པའི་ཕྱིར། རྣམ་པར་སྨིན་པའི་འབྲས་བུ་གྲུབ་པར་མི་ནུས་པའི་ལུང་མ་བསྟན་པ་ཡིན་ཏེ། ཞེས་
དང༑ རང་འགྲེལ་ལས་ཀྱང། དེ་ཡང་དེ་གཉིས་ན་མེད་དེ། ཞེས་གསུངས་པའི་ཕྱིར། འདོད་ཁམས་ན་འཇིག་ལྟ་མཐར་ལྟ་དེ་དང་མཚུངས་ལྡན་གྱི་མ་རིག་པ་གསུམ་ནི། སྒྲིབ་ལ་ལུང་མ་བསྟན་ཡིན་གྱི་མི་དགེ་བ་མིན་ཏེ་
འཇིག་ལྟ་དང་དེ་དང་མཚུངས་ལྡན་གྱི་མ་རིག་པ་གཉིས་སྤྱིར་པ་དང་སོགས་པའི་ཚུལ་ཁྲིམས་དང་མི་འགལ་པར་འཇུག་པ་གང་ཞིག་།མཐར་ལྟ་འང་ཐར་པ་དང་མཐུན་པའི་ཕྱིར། དེ་གསུམ་གྱི་ལྷག་མ་འདོད་པས་འདོད་ཆགས་
སོགས་རྣམས་ནི་ཆོས་ཅན། མཐའ་གཅིག་ཏུ་མི་དགེ་བ་ཡིན་ཏེ། རྣམ་སྨིན་མི་འོང་པ་འབྱིན་པའི་ཕྱིར། གཉིས་པ་ལ། མི་དགེ་བའི་རྩ་བ་དང་ལུང་མ་བསྟན་གྱི་རྩ་བ་གཉིས། དང་པོ་ནི། འདོད་ན་འདོད་ཆགས་ཁོང་ཁྲོ་དང་
རྨོངས་རྣམས་མི་དགེའི་རྩ་བ་ཡིན། །ཞེས་བྱུང། ཤེས་བྱ་ཆོས་ཅན། མི་དགེ་པའི་རྩ་བ་ཡིན་མིན་གྱི་ཁྱད་པར་ཡོང་དེ། འདོད་པའི་ཁམས་ན་སྤྱོད་པའི་འདོད་ཆགས་ངང་ཁོང་ཁྲོ་དང་ལྟ་བ་དང་པོ་གཉིས་དང་མཚུངས་ལྡན་ལས་

[020A]༄༅། །གཞན་བའི་རྨོངས་བ་དང་གསུམ་ནི། མི་དགེ་བའི་རྩ་བ་ཡིན་ཀྱང་ཕྲ་རྒྱས་གཞན་མིན་ཏེ། དེ་གསུམ་རང་གི་ངོ་བོ་མི་དགེ་བ་ཡིན་ཞིང་དེ་གསུམ་གྱིས་མི་དགེ་བ་ཐམས་ཅད་ཀྱི་རྩ་བ་བྱེད་པའི་ཕྱིར་དང་
འདོད་པའི་ཕྲ་རྒྱས་གཞན་གྱིས་དེ་ལྟར་མི་བྱེད་པས་མི་དགེ་བའི་རྩ་བ་མིན་པར་གྲུབ་པའི་ཕྱིར། རང་འགྲེལ་ལས། མི་དགེ་བའི་རྩ་བ་དུ་དག་ཡིན། དུ་ནི་མིན་ཞེ་ན། ཞེས་གསུངས་པའི་ཕྱིར། གཉིས་པ་ནི། ལུང་མ་བསྟན་པའི་
རྩ་བ་གསུམ། །དེ་ནི་སྲེད་དང་མ་རིག་བློ། །རྣམ་གཉིས་མཐོར་འཇུག་ཕྱིར་དེ་ལས། །གཞན་མིན་བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །བསམ་གཏན་པ་གསུམ་མ་རིག་ལས། །ཞེས་བྱུང་ལུང་མ་བསྟན་གྱི་རྩ་
བ་དང་དེ་མ་ཡིན་པའི་ཁྱད་པར་ཡོད་དེ། །ཁ་ཆེ་བ་རྣམས་ན་རེ། ལུང་མ་བསྟན་པའི་རྩ་བ་ལུང་དུ་མ་བསྟན་པའི་སྲེད་པ་དང། དེའི་མ་རིག་པ་དང། རྣམ་པར་སྨིན་པའི་ཤེས་རབ་གསུམ་ཡིན་ལ། ཐེ་ཚོམ་རྣམ་པ་གཉིས་སུ་
འཇུག་པས་གཡོ་བ་དང་རྒྱལ་མཐོ་བའི་འཇུག་པས་དེ་གཉིས་རྩ་བར་མི་འོས་པའི་ཕྱིར། དང་པོ་གྲུབ་སྟེ། རང་འགྲེལ་ལས། ཁ་ཆེ་བ་རྣམས་ན་རེ། སྲེད་པ་དང་མ་རིག་པ་དང་ཤེས་རབ་ཐན་རྣམ་པར་སྨིན་པ་ལས་སྐྱེས་བ་ཞེས་
སོ༑ ༑གཉིས་པ་གྲུབ་སྟེ། རྩ་བར། རྣམ་གཉིས་མཐོར་འཇུག་ཕྱིར་དེ་ལས། །གཞན་མིན་ཞེས་སོ། །ཉི་འོག་པ་དག་ན་རེ། ལུང་མ་བསྟན་གྱི་རྩ་བ་བཞི་ཡོད་ཅིང་ལྷག་མ་མིན་ཏེ། ལུང་མ་བསྟན་བ་དེ་དག་ཀྱང་ཡིན་པའི་སྲེད་

[020B] སྟ་བ་དང་ང་རྒྱལ་དང། རྨོངས་པ་དག་ཡིན་པའི་ཕྱིར། དེར་ཐལ། སྲེད་པ་དང་ལྟ་བ་དང། ང་རྒྱལ་ཤས་ཆེ་བའི་བསམ་གཏན་པ་གསུམ་དག་ཀྱང་མ་རིག་པའི་དབང་གིས་དེར་འགྱུར་བའི་ཕྱིར། རྩ་བར། བཞི་ཞེས་ཉ་འོག་
འོག་བ། དེ་དག་སྲེད་ལྟ་ང་རྒྱལ་རྨོངས། །བསམ་གཏན་བ་གསུམ་མ་རིག་ལས། །ཞེས་སོ།    ༈    །གསུམ་པ་དྲི་བ་ལུང་མ་བསྟན་ཞར་བྱུང་དུ་བཤད་པ་ནི། མགོ་གཅིག་དང་ནི་རྣམ་ཕྱེ་དང། །དྲ་དང་གཞག་པར་
ལུང་བསྟན་པ། །འཆི་དང་སྐྱེ་དང་ཁྱད་པར་འཕགས། །བདག་གཞན་ལ་སོགས་ལྟ་བུ་ཡིན། །ཞེས་བྱུང། འོ་ན་མདོ་ལས། ལང་དུ་མ་བསྟན་པའི་དངོས་པོ་བཅུ་བཞི་གསུངས་པ་དེ་དག་ཐམས་ཅད་ལུང་མ་བསྟན་ཡིན་ནམ་
ཞེ་ན། མ་ཡིན་ཏེ་བཞག་པར་བྱ་བའི་དྲི་བ་ནི་ལུང་དུ་མ་བསྟན་པ་ཡིན་པའི་ཕྱིར། དྲི་བ་བཞེ་ཡོད་དེ། མགོ་གཅིག་ཏུ་ལུང་བསྟན་པར་བྱ་བའི་དང། རྣམ་པར་ཕྱེ་ནས་ལུང་བསྟན་པའི་དང། དྲིས་ནས་ལུང་བསྟན་པའི་དག་
གཞག་པར་བྱ་བའི་དྲི་བ་བཞི་ཡོད་པའི་ཕྱིར། དང་པོ་ཡོད་དེ། ཅི་སེམས་ཅན་ཐམས་ཅད་འྖིའམ་ཞེས་འདྲིན་འཆི་བར་འགྱུར་ཞེས་མཆོག་ཏུ་ལུང་བསྟན་པར་བྱ་བ་དེའི་ཕྱིར། གཉིས་པ་ཡོད་དེ། ཅི་སེམས་ཅན་ཐམས་ཅད་
སྐྱེའམ་ཞེས་འདྲིན། ཉོན་མོངས་ཅན་ནི་སྐྱེལ་ཉོན་མོངས་མེད་པ་ནི་སྐྱེ་བ་མི་ལེན་ཞེས་རྣམ་པར་ཕྱེ་ནས་ལུང་བསྟན་པར་བྱ་བ་དེ་ཡིན་པའི་ཕྱིར། གསུམ་པ་ཡོད་དེ། ཅི་མི་འདི་དམན་ནམ་ཁྱད་པར་འཕགས་ཞེས་འདྲི་ན། གང་

[021A]༄༅། །ལྟོས་ཏེ་འདྲི་ཞེས་དྲིས་ནས། ལྷ་ལས་ཡིན་ཟེར་ན་དམན་པ་དང་ངན་སོང་ལས་ཡིན་ཟེར་ན་ཁྱད་པར་དུ་འཕགས་ཞེས་ལུང་བསྟན་པར་བྱ་བ་དེ་ཡིན་པའི་ཕྱིར། བཞི་པ་ཡོད་དེ། ཅི་ཕུང་པོ་རྣམས་
སེམས་ཅན་ལ་རང་གཞན་ནམ་གཞན་མ་ཡིན་ཞེས་འདྲི་ན། སེམས་ཅན་གྱི་རྫས་མེད་པའི་ཕྱིར། ལན་ལུང་མི་སྟོན་པར་གཞག་པར་བྱ་བདེ་ཡིན་པའི་ཕྱིར། །བཞི་བ་དུས་ལ་ལྟོས་པའི་ལྡན་ཚུལ་ལ་དངོས་དང། ཞར་
ལ་དུས་ཀྱི་རྣམ་བཞག་དཔྱད་པ་དང། སྤངས་བྲལ་གྱི་ཁྱད་པར་གསུམ། དང་པོ་ནི། སྦྱིར་ཉོན་མོངས་ལ་རང་གི་མཚན་ཉིད་བའི་ཉོན་མོངས་དང་ཉོན་མོངས་སྤྱི་བ་ཞེས་བ་གཉིས་ལས། འདོད་ཆགས་ཁོང་ཁྲོང་རྒྱལ་གསུམ་
ནི་རང་འདི་ཚན་ཉིད་པའི་ཉོན་མོངས་ཞེས་བྱ་སྟེ། ཡུལ་སྡུག་མི་སྡུག་མཐོང་བ་ལ་དམིགས་ནས་སོ་སོང་སྐྱེ་བ་ཡིན་གྱི་ཡུལ་ཐམས་ཅད་ལ་དམིགས་ནས་སྐྱེ་བ་མིན་ཞིང། དུས་ཐམས་ཅད་དུའང་སྐྱེ་བ་མིན་པའི་ཕྱིར། ཉོན་
མོངས་ཅན་གྱི་མ་རིགས་པ་དང་ཐེ་ཚོམ་དང་ཉོན་མོངས་ཅན་གྱི་ལྟ་བ་ནི་ཉོན་མོངས་སྤྱི་བ་ཞེས་བྱ་བ་ཡིན་ཏེ། ཟག་བཅས་ཀྱི་ཕུང་པོ་ཐམས་ཅད་ལ་དམིགས་ནས་དུས་ཐམས་ཅད་དུ་སྐྱེ་བའི་ཕྱིར་ཁོ་ན་རེ། ཉོན་མོངས་རང་གི་
མཚན་ཉིད་པ་དང་སྤྱི་[?] འདས་དང་ཉེར་གནས་འདོད་ཆགས་དང། །ཁོང་ཁྲོ་ང་རྒྱལ་དག་གིས་ནི་།གང་ལ་དེ་སྐྱེས་མ་སླངས་པའི། །དངོས་པོ་དེ་དང་ལྡན་པ་ཡིན་།ཡིད་ཀྱི་དེ་དག་མ་

[021B] །ཀུན་དང་གཞན་གྱིས་རང་དུས་པ། །མི་སྐྱེ་རྣམས་ཀྱིས་ཐམས་ཅད་དང། །ལྷག་མ་ཀུན་གྱིས་ཀུན་དང་ལྡན། །ཞེས་བྱུང། འདས་པ་དང་ད་ལྟར་བར་ཉེ་བར་གནས་པའི་འདོད་ཆགས་དང་ཁོང་ཁྲོ་དང་ང་རྒྱལ་དག་གིས་ནི་ཆོས་
ཅན༑ ཁྱོད་མ་སྤངས་པའི་གང་ཟག་ཁྱོད་དང་ཁྱོད་ཀྱིས་ཡུལ་རྣམས་དང་ལྡན་ཏེ། ཡུལ་གང་ལ་རང་ཉིད་སྐྱེས་ནས་མ་སྤངས་ཀྱི་བར་དུ་ཡུལ་དངོས་པོ་དེ་དང་རང་རྒྱུད་ལྡན་གྱི་གང་ཟག་དེ་ལྡན་པར་བྱེད་པ་ཡིན་པའི་ཕྱིར། རྩ་བར། འདས་དང་
ཉེར་གནས་འདོད་ཆགས་དང། །ཁོང་ཁྲོ་ང་རྒྱལ་དག་གིས་ནི་།གང་ལ་དེ་སྐྱེས་མ་སྤངས་པའི། །དངོས་པོ་དེ་དང་ལྡན་པ་ཡིན་།ཞེས་སོ། །ཡིད་ཀྱི་རྣམ་ཤེས་འཁོར་དུ་བྱུང་བའི་འདོད་ཆགས་ཁོང་ཁྲོ་ང་རྒྱལ་གསུམ་པོ་དེ་དག་གིས་མ་
འོངས་པའི་ཡུལ་དུས་གསུམ་པོ་ཀུན་དང་ལྡན་པར་བྱེད་དེ། ཡུལ་གང་ལ་དེ་སྐྱེས་ལམ་སྤངས་ཤིང། ཡིད་དག་གི་ཡུལ་ནི་དུས་གསུམ་པ་ཡིན་པའི་ཕྱིར། རྩ་བར། ཡིད་ཀྱི་དེ་དག་མ་འོངས་པའི། །ཀུན་དང། ཞེས་དང་
རང་འགྲེལ་ལས། གང་ལམ་སྤངས་པ་དེ་དག་ཞེས་སྦྱར་ཏེ། ཞེས་སོ་།ཡིད་ལས་གཞན་དབང་ཤེས་ལྔ་དང་མཚུངས་ལྡན་གྱི་འདོད་ཆགས་ཁོང་ཁྲོ་གཉིས་སྐྱེ་འགྱུར་རྣམས་ཀྱིས་རང་དང་དུས་མཉམ་པའི་ཡུལ་ཁོ་ན་དང་ལྡན་པར་
བྱེད་དེ། མ་འོངས་པ་དག་གིས་མ་འོངས་པ་ཁོ་ན་དང། དེ་བཞིན་དུ་འདས་ད་ལྟར་ལའང་སོ་སོར་ལྡན་པར་བྱེད་པའི་ཕྱིར། རྩ་བར་གཞན་གྱིས་རང་དུས་པ། །ཞེས་སོ། །མི་སྐྱེ་བའི་ཆོས་ཅན་རྣམས་ཀྱི་རྣམ་པར་ཤེས་པའི་

[022A]༄༅། །ཚོགས་ལྔ་པོ་དག་གིས་ཀྱང་ཡུལ་དུས་གསུམ་པའི་དངོས་པོ་ཐམས་ཅད་དང་ལྡན་ཏེ། མ་སྤངས་པར་དུ་སོགས་གང་ཞིག་མི་སྐྱེ་བའི་ཆོས་ཅན་གྱི་ཉོན་མོངས་ནི་ལྕམ་པ་བཞིན་དུ་ཡུལ་ལ་མངོན་པར་
ཕྱོགས་པ་ཁོ་ནར་གནས་པའི་ཕྱིར། རྩ་བར། མི་སྐྱེ་རྣམས་ཀྱིས་ཐམས་ཅད་དང། །ཞེས་སོ། །དེ་དག་གི་ལྷག་མ་ལྟ་བ་དང་ཐེ་ཚོམ་དང་མ་རིག་པ་ཀུན་གྱིས་རང་ཡུལ་དུས་གསུམ་པའི་དངོས་པོ་ཐམས་ཅད་དང་ལྡན་ཏེ་
དེ་དག་སྐྱེས་ལ་མ་སྤངས་ཤིང་ཉོན་མོངས་སྤྱི་པ་ཡིན་པའི་ཕྱིར། རྩ་བར། ལྷག་མ་ཀུན་གྱིས་ཀུན་དང་ལྡན། །ཞེས་དང། རང་འགྲེལ་ལས། ཇི་སྲིད་དུ་མ་སྤངས་ཞེས་བྱ་བའི་དབང་དུ་བྱས་པ་ཁོ་ནའོ། །ཞེས་སོ། །གཉིས་པ་ལ་
ཡུལ་དུས་གསུམ་རྫས་སུ་གྲུབ་པ་དང། དེ་ལ་རྩོད་པ་དང། དེའི་ལན་གསུམ། དང་པོ་ནི། ཁོ་ན་རེ། དུས་གསུམ་རྫས་སུ་ཡོད་དམ་མེད། ཡོད་ན་དུས་རྟག་ཏུ་ཡོད་པས་འདུ་བྱེད་རྟག་པའི་རྫས་སུ་འགྱུར། མེད་ན་དེ་དང་ལྡན་
པའམ་དེས་ལྡན་པ་འགལ་ལོ། །ཞེ་ན། །དེའི་ལན་བྱེ་སྨྲ་པའི་འཆད་པར། དུས་རྣམས་ཀུན་ཏུ་ཡོད་གསུངས་ཕྱིར། །ནས། གསུམ་བ་བཟང་སྟེ་བྱ་བ་ཡི། །དུས་རྣམས་རྣམ་བཞག། ཞེས་བྱུང། དུས་རྣམས་ཀུན་ཏུ་རྫས་
སུ་ཡོད་ཀྱང་རྟག་པར་ཐལ་བའི་སྐྱོན་མེད་དེ། འདུས་བྱས་ཀྱི་མཚན་ཉིད་དང་ལྡན་པའི་ཕྱིར། རྩ་བར། དུས་རྣམས་ཀུན་ཏུ་ཡོད། ཅེས་སོ། །འདས་མ་འོངས་རྫས་སུ་ཡོད་དེ། ལུང་ལས་གསུངས་པའི་ཕྱིར་དང། རིགས་

[022B] དང་པོ་གྲུབ་སྟེ། བཅོམ་ལྡན་འདས་ཀྱིས་དགེ་སློང་དག་གལ་ཏེ་འདས་པའི་གཟུགས་ཤིག་ཡོད་པར་མ་གྱུར་ན། ཞེས་དང། གལ་ཏེ་མ་འོངས་པའི་གཟུགས་ཤིག་ཡོད་པར་མ་གྱུར་ན། ཞེས་གསུངས་
པའི་ཕྱིར། གཞན་ཡང་ལུང་ལས། རྣམ་པར་ཤེས་པ་ནི་གཉིས་ལ་བརྟེན་ནས་སྐྱེའོ། །ཞེས་གསུངས་པའི་གཉིས་གང་ཞེ་ན། མིག་དང་གཟུགས་རྣམས་ནས་ཡིད་དང་ཆོས་ཀྱི་བར་ཡིན་ཏེ། འདས་མ་འོངས་པའི་གཟུགས་
རྫས་སུ་མེད་ན་དེ་གཉིས་ལ་དམིགས་པའི་རྣམ་པར་ཤེས་པ་དག་གཉིས་ལ་བརྟེན་པར་མི་འགྱུར་བའི་ཕྱིར། དེར་ཐལ། གང་སྤེལ་ལས། འདས་མ་འོངས་ཀྱི་གཟུགས་གཉིས་དངོས་སུ་དང་རྫས་སུ་ཤུགས་ལ་བསྟན་པའི་ཕྱིར། རྩ་བར་
གཉིས་ཕྱིར། ཞེས་དང། རང་འགྲེལ་ལས། རེ་ཞིག་ལུང་ལས་འདས་པ་དང་མ་འོངས་པ་ཡོད་པ་ནི་དེ་ལྟ་བུ་ཡིན་ནོ། །ཞེས་གསུངས་པའི་ཕྱིར། དེར་མ་ཟད་རིགས་པས་ཀྱང་འདས་མ་འོངས་རྫས་སུ་གྲུབ་སྟེ་འདས་མ་འོངས་
ལ་དམིགས་པའི་རྣམ་ཤེས་ད་ལྟར་བའི་ཡུལ་ཡོད་པའི་ཕྱིར། རྩ་བར། ཡུལ་ཡོད་ཕྱིར། ཞེས་སོ། །འདས་པའི་ལས་རྫས་སུ་ཡོད་དེ། ཚེ་ཕྱི་མ་ལ་ལས་དགེ་མི་དགེས་འབྲས་བུ་སྐྱེས་པ་ཡོད་པའི་ཕྱིར། རྩ་བར་འབྲས་ཕྱིར། ཞེས་
གསུངས་སོ། །དེས་ན་བྱེ་བྲག་སྨྲ་བ་འདས་པ་དང་མ་འོངས་པ་དང་ད་ལྟར་བ་ཐམས་ཅད་ཡོད་པར་སྨྲ་བ་དེ་དག་ནི་ཐམས་ཅད་ཡོད་པར་སྨྲ་པ་ཡིན། གང་ད་ལྟར་བ་དང་འབྲས་བུ་མ་སྐྱེས་པའི་ལས་འདས་པ་གང་ཡིན་རྫས་གྲུབ་དང། མ་འོངས་

[023A]༄༅། །པ་དང་འབྲས་བུ་བསྐྱེད་ཟིན་འདས་པ་གང་ཡིན་རྫས་སུ་མེད་པར་ཕྱེ་ནས་སྨྲ་པའི་གང་ཟག་རྣམ་པར་ཕྱེ་སྟེ་སྨྲས་པ་ཡིན། མདོ་སྡེ་བ་རྣམས་ནི་ད་ལྟར་བྱུང་བ་རྫས་གྲུབ། འདས་མ་འོངས་དངོས་མེད་དང་མེད་
དགག་ཏུ་འདོད་པའི་ཕྱིར། དང་པོ་གྲུབ་སྟེ། རྩ་བར། དེ་ཡོད་སྨྲ་པའི་ཕྱིར་ཐམས་ཅད། །ཡོད་པར་སྨྲ་བར་འདོད། ཅེས་སོ། །འོ་ན་ཐམས་ཅད་ཡོད་སྨྲའི་སྡེ་བ་གང་ཡིན་ཐམས་ཅད་ཀྱིས་དུས་གསུམ་ག་རྫས་ཡོད་དུ་ཁས་ལེན་ནམ་
ཞེ་ན། ཐམས་ཅད་ཡོད་སྨྲ་བདུན་གྱི་རྣམ་པར་ཕྱེ་སྟེ་སྨྲ་བའི་སྡེ་བས་མི་འདོད་པའི་ཕྱིར། དུ་ལ་བ་ལྷས། གཞི་ཀུན་པ་དང་འོད་སྲུང་སྡེ། །ས་སྲུང་སྡེ་དང་ཆོས་སྲུངས་སྡེ། །མང་ཐོས་གོས་དམར་སློབ་མིན། །རྣམ་པར་ཕྱེ་སྟེ་སྨྲ་པའི་སྡེ། །
ཐམས་ཅད་ཡོད་པར་སྨྲ་པ་ཡིན། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། གང་སྤེལ་ལས། སྡེ་བ་གཞན་འབྲས་བུ་མ་སྐྱེས་པ་ཡོད་པ་ཉིད་སྨྲ་བ་རྣམས་ནི་རྣམ་པར་ཕྱེ་སྟེ་སྨྲ་པའོ་།ཞེས་སོ། །གསུམ་པ་གྲུབ་སྟེ་
གང་སྤེལ་ལས། མོད་སྡེ་བ་རྣམས་ནིད་ལྟར་བྱུང་བཙམ་སྨྲ་པའོ་།ཞེས་སོ། །ཡོད་སྨྲ་དེ་ལ་དུས་སྨྲ་ལུགས་བཞི་ཡོད་དེ། དངོས་པོ་གཞན་དུ་འགྱུར་བར་སྨྲ་པ་དང། མཚན་ཉིད་གཞན་དུ་འགྱུར་བར་སྨྲ་པ་དང། གནས་
སྐབས་གཞན་དུ་འགྱུར་བར་སྨྲ་པ་དང། གཞན་དང་གཞན་དུ་འགྱུར་བར་སྨྲ་བ་བཞི་ཡོད་པའི་ཕྱིར། རྩ་བར། དེ་དག་རྣམ་བཞི། ཞེས་སོ། །དང་པོ་བཙུན་པ་ཆོས་སྐྱོབས་ཀྱི་ལུགས་ཡིན་ཏེ། དེས་མྱུ་གུ་ལྟ་བུ་མ་འོངས་པ་ནས་

[023B] ད་ལྟར་བ་ནས་འདས་པར་འཇུག་པའི་ཚེ་རྫས་གཞན་དུ་མི་འགྱུར་ཡང་དངོས་པོ་གཞན་དུ་འགྱུར་བར་ཁས་ལེན་པའི་ཕྱིར། དཔེར་ན་གསེར་སྣོད་བཅོམ་ནས་རྒྱན་བྱས་ཆོ་ཁ་དོག་མི་འགྱུར་ཡང་དབྱིབས་གཞན་དུ་འགྱུར་
བ་དང། འོ་མ་ཞོར་གྱུར་ཚེ་རོ་ནུས་འགྱུར་ཡང་ཁ་དོག་གཞན་དུ་མི་འགྱུར་བ་བཞིན་ཞེས་འདོད་པའི་ཕྱིར། རྩ་བར། དངོས་དང་གཞན་འགྱུར། ཞེས་དང། རང་འགྲེལ་ལས། དངོས་པོ་གཞན་དུ་འགྱུར་བ་ནི་བཙུན་པ་ཆོས་སྐྱོབས་
ཡིན་ཏེ། ཞེས་སོ། །བཙུན་པ་དབྱངས་སྒྲོགས་གཉིས་པ་ཡིན་ཏེ། དེའི་ལུགས་ལ་དེ་ད་ལྟར་འཇུག་པའི་ཚེ་མྱུ་གུ་དེ་དུས་གསུམ་ཆར་ལྡན་ཡང་མཚན་ཉིད་གང་ཤས་ཆེ་བའི་སྒོས་འཇོག་པས་མཚན་ཉིད་གཞན་དུ་འགྱུར་བར་ཁས་ལེན་
པའི་ཕྱིར། དཔེར་ན་མི་དེ་བུད་མེད་ཅིག་ལ་ཆགས་ཚེ་བུད་མེད་གཞན་ལ་ཆགས་བྲལ་མ་ཡིན་ཀྱང་བུད་མེད་དེ་ལ་ཆགས་ཞེས་པ་བཞིན་ནོ་།རྩ་བར། མཚན་ཉིད་དང། །གཞན་འགྱུར་ཞེས་བྱ། །ཞེས་དང་རང་འགྲེལ་ལས་
མཚན་ཉིད་གཞན་དུ་འགྱུར་བ་བ་ནི་བཙུན་པ་དབྱངས་སྒྲོགས་ཡིན་ཏེ། ཞེས་སོ། །བཙུན་པ་དབྱིག་བྱས་ནི་གསུམ་པར་འདོད་དེ། དེས་དེ་ལྟར་འཇུག་ཚེ་བྱ་བ་མ་སྐྱེས་པ་མ་འོངས་པ་དང། བྱ་བ་སྐྱེས་ཤེང་མ་འགག་པ་ད་ལྟར་བ་
དང༑ བྱ་བ་ཞིག་པ་ལ་འདས་པར་འཇོག་པས། གནས་སྐབས་གཞན་དུ་འགྱུར་བའི་ཕྱིར། དཔེར་ན་རྩིས་ཀྱི་རིལ་བུ་གཅིག། །གཅིག་དང་བརྒྱ་དང་སྟོང་ལ་སོགས་པའི་ཤོ་མིག་ས་སོར་བཞག་པ་ན་གཅིག་པ་དང་བརྒྱ་པ་

[024A]༄༅། །སོགས་སུ་ཁས་ལེན་པ་བཞིན་ཞེས་འདོད་པའི་ཕྱིར། རྩ་བར། གནས་སྐབས་གཞན་འགྱུར། ཞེས་དང། རང་འགྲལ་ལས། གནས་སྐབས་གཞན་དུ་འགྱུར་བ་ནི་བཙུན་པ་དབྱིག་བྱས་ཡིན་ཏེ་
ཞེས་སོ། །བཙུན་པ་སངས་རྒྱས་ལྷའི་ལུགས་ནི་བཞི་པ་ཡིན་ཏེ། དེས་དེ་ལྟར་འཇུག་ཚེ་སྔ་ཕྱི་བར་གསུམ་ལ་ལྟོས་ཏེ་རིམ་པས་འདས་མ་འོངས་ད་ལྟར་བཞེས་འཇོག་པས་གཞན་དང་གཞན་དུ་འགྱུར་བར་འདོད་པའི་ཕྱིར། དཔེར་ན་བུད་
མེད་གཅིག་རང་གི་མ་ལ་ལྟོས་ནས་བུ་མོ་དང་རང་གི་བུ་མོ་ལ་ལྟེས་ནས་མར་འཇོག་པ་བཞིན་ཞེས་འདོད་དེ། རྩ་བར། གཞན་གཞན་འགྱུར་ཞེས་བྱ། །ཞེས་དང། རང་འགྲེལ་ལས། གཞན་དང་གཞན་དུ་འགྱུར་བ་ནི་བཙུན་པ་
སངས་རྒྱས་ལྷ་ཡིན་ཏེ། ཞེས་སོ། །དང་པོ་མི་འཐད་དེ། གྲངས་ཅན་གྱི་འགྱུར་བ་དེ་འདོད་པའི་ཕྱིར། གཉིས་པ་ཡང་མི་འཐད་དེ། མཚན་ཉིད་འཚོལ་བའི་སྐྱོན་ཡོད་པའི་ཕྱིར། དེར་ཐལ། དུས་རེ་རེའང་དུས་གསུམ་གའི་
མཚན་ཉིད་དང་ལྡན་པའི་ཕྱིར། བཞི་པ་ཡང་མི་འཐད་པར་ཐལ་དེ་ལྟར་ན་དུས་རེ་རེ་ཡང་དུས་གསུམ་ཆར་དུ་ཐལ་བའི་སྐྱོན་ཡོད་པའི་ཕྱིར། གསུམ་པའི་ལུགས་ཅུང་ཟད་བཟང་སྟེ། བྱ་བ་མི་བྱེད་པ་ན་མའོངྶ་པ་དང། བྱེད་
པའི་ཚེ་ན་ད་ལྟར་བ་དང། བྱས་ནས་འགགས་པ་འདས་པ་དང་གསུམ་པོ་དེ་ཡིས་དུས་གསུམ་པོ་རྣམས་རྣམ་པར་བཞག་པ་དེའི་ཕྱིར། རྩ་བར། གསུམ་པ་བཟང་སྟེ་བྱ་བ་ཡིས། །དུས་རྣམས་རྣམ་བཞག་ཅེས་སོ་།གཉིས་པ་

[024B] གེགས་སུ་བྱེད། ད་ཡང་ཇི་ལྟར་གཞན་མ་ཡིན། །དུས་སུ་མི་རུང་དེ་བཞིན་དུ། །ཡོད་ན་ཅིའི་ཕྱིར་མ་སྐྱེས་ཞིག་ཅེས་བྱུང། དེ་གཞན་གསུམ་ལས་ཅུང་ཟད་བཟང་ཡང་དེ་ལའང་སྐྱོན་ཡོད་དེ། ད་ལྟར་བའི་མིག་
དབང་དེ་མཚུངས་ཆོས་ཅན། ད་ལྟར་བ་མ་ཡིན་པར་ཐལ། འབྲས་བུ་བསྐྱེད་པའི་བྱ་བ་མི་བྱེད་པའི་ཕྱིར། རང་འགྲེལ་ལས་སོ། །དེས་དེ་ལྟ་གཟུགས་ལ་བྱ་བ་མི་བྱེད་ཀྱང་འབྲས་བུ་འབྱིན་འཛིན་གྱི་བྱ་བ་བྱེད་པས་ད་ལྟར་བར་འཇོག་
གོ་ཞེ་ན། འོ་ན་འདས་པའི་སྐལ་མཉམ་དང་ཀུན་འགྲོ་དང་རྣམ་སྨིན་གྱི་རྒྱུ་དེ་ཡང་ཆོས་ཅན། ད་ལྟར་བར་ཐལ། ད་ལྟར་འབྲས་བུ་འབྱིན་པའི་བྱ་བ་བྱེད་པའི་ཕྱིར། མ་ཁྱབ་སྟེ། འབྲས་བུ་འབྱིན་འཛིན་བསྡུས་པའི་ཕྱིར། ཞེ་ན་
འོ་ན་དེ་དག་གི་ཕྱེད་ཀ་ད་ལྟར་བར་ཐལ་ལོ། །མ་ཁྱབ་པ་དེའི་ཕྱིར། འདོད་ན་འཚོལ་བར་ཐལ་ལོ། །རང་འགྲེལ་ལས། ད་ལྟར་བྱུང་བའི། ནས། མཚན་ཉིད་འཚལ་བར་འགྱུར་རོ། །ཞེས་སོ། །དུས་གསུམ་ག་ཆོས་ཅན་
ད་ལྟར་བྱ་བ་རེས་འགའ་བྱེད་ལ་རེས་འགའ་ནི་མ་ཡིན་ཞེས་གེགས་སུ་བྱེད། །དེ་མེད་པར་ཐལ། རྟག་ཏུ་དངོས་པོ་ཉིད་དུ་ཁས་བླངས་པའི་ཕྱིར། རྩ་བར། གེགས་སུ་བྱེད། ཅེས་བྱུང། བྱ་བ་འདས་པ་དང་མ་འོངས་པ་དང་ད་ལྟར་བྱུང་
བ་ཞེས་བྱ་བ་གང་ཡིན་པ་དེ་ཡང་ཇི་ལྟར་བྱ་བ་ལ་ཡང་བྱ་བ་གཞན་ཞིག་ཡོད་དམ་སྟེ་མེད་པར་ཐལ། འདས་པ་ཡང་མ་ཡིན། མ་འོངས་པ་ཡང་མ་ཡིན། ད་ལྟར་བྱུང་བ་ཡང་མ་ཡིན་ལ། ཡོད་པ་ཡང་ཡིན་པ་དེ་ལ་འདུས་མ་

[025A]༄༅། །བྱས་རྟག་པས་ཁྱབ་པའི་ཕྱིར། རྩ་བར། དེ་ཡང་ཇི་ལྟར། ཞེས་སོ། །གང་གི་ཚེ་བྱ་བ་མི་བྱེད་པ་དེའི་ཚེ་མ་འོངས་པའི་དངོས་པོར་བརྗོད་མི་རིགས་པར་ཐལ། རྟགས་དེའི་ཕྱིར། བྱས་པ་ལ་ཁོ་ན་རེ་
གལ་ཏེ་ཆོས་ལས་བྱ་བ་གཞན་ཡིན་ན་སྐྱོན་དེ་ལྟར་འགྱུར་ཡང་སྐྱོན་དེ་ལྟར་མི་འགྱུར་བར་ཐལ། བྱ་བ་དེ་ནི་ཆོས་དེ་ལས་གཞན་མ་ཡིན་པ་དེའི་ཕྱིར། རྩ་བ་དང་རང་འགྲེལ་ལས། གཞན་མ་ཡིན་ཏེ། དེའི་ཕྱིར་སྐྱོན་དེ་
ལྟར་མི་འགྱུར་རོ། །ཞེས་ཟེར། དེ་ལ་འོ་ན་ཆོས་དེ་ཉིད་དུས་སུ་མི་རུང་སྟེ། ཆོས་ཁོ་ན་བྱ་བ་ཡིན་ན། ཆོས་དེའི་བདག་ཉིད་ཁོ་ནར་ཡོད་བཞིན་དུ་སྟེ། རེས་འགའ་འདས་པ་དང་རེས་མ་འོངས་ཞེས་དུས་རྣམ་པར་བཞག་པ་མི་
འགྲུབ་པའི་ཕྱིར། རྩ་བར། དུས་སུ་མི་རུང། ཞེས་སོ། །དེ་ལ་ཁོ་ན་རེ། ཆོས་དེའི་བྱ་བ་མ་སྐྱེས་པ་མ་འོངས་པ་དང། གང་གི་བྱ་བ་སྐྱེས་ལ་མ་ཞིག་པ་ད་ལྟར་བ་དང། གང་གི་བྱ་བ་ཞིག་པ་དེ་འདས་པ་ཞེས་བྱ་བ་འདི་མི་
འགྲུབ་པའི་རྒྱུ་མཚན་མེད་ཟེར་ན། འོ་ན་ཅིའི་ཕྱིར། མ་འོངས་པ་མ་སྐྱེས་བ་དང་འདས་པ་ཞིག་པ་ཡིན་ཏེ་མ་ཡིན་པར་ཐལ། ད་ལྟ་བར་དེ་བཞིན་དུ། གཉིས་ཀྱང་ཡོད་པའི་ཕྱིར། རྩ་བར། དེ་བཞིན་དུ། ཡོད་ན་ཅིའི་ཕྱིར་
ལ་སྐྱེས་ཞིག་ཞེས་སོ། །འདིའི་གཞུང་དམིགས་འབྱེད་ཚུལ་དེ་ལྟར་བཤད་དགོས་ཀྱང་ཕལ་ཆེར་ཀྱིས་མ་ཐོན་པས་ཉུང་དུས་བཀྲལ་ལོ་།བར་འདིར་དམིགས་ཚུལ་གྱི་དོན་རྒྱས་པར་བཤད་པ་ཤེས་དགོས་ཏེ་གོང་མའི་

[025B] །གསུམ་པ་ནི། བྱེ་སྨྲའི་ཡོད་གསུངས་སོགས་ཀྱི་དོན་སྔར་ལྟར་སློབ་དཔོན་རང་ལུགས་མ་ཡིན་པར་རང་འགྲེལ་དུ་བཤད་པ། བྱེ་སྨྲས་དེའི་ལན་འཆད་པར། །ཆོས་ཉིད་དག་ནི་ཟབ་པ་ཡིན། །ཞེས་བྱུང། དེ་
ལ་བྱེ་སྨྲ་ན་རེ། མདོ་སྡེ་པའི་རྩོད་པ་དེ་རྣམས་ཁོ་བོ་ཅག་ལ་མི་འཇུག་སྟེ། མ་འོངས་པ་མ་སྐྱེས་པ་དང་འདས་པ་ཞིག་པ་སོགས་འདུས་བྱས་ཀྱི་ཆོས་ཐམས་ཅད་ཀྱི་ཆོས་ཉིད་དེ་ངོ་བོ་ཉིད་དག་ནི་ཟབ་པ་དང་ཕྲ་བའི་རྟོགས་དཀའ་བ་ཡིན་པས་རྟོག་གེའི་ཡུལ་མ་
ཡིན་པའི་ཕྱིར། རྒྱལ་སྲས་མ་ལས། ཆོས་ཉིད་ཅེས་བྱ་བ་ནི་ཆོས་རྣམས་ཀྱི་ངོ་བོ་ཉིད་དོ། །ཞེས་སོ། །གསུམ་པ་སྤངས་བྲལ་གྱི་ཁྱད་པར་ལ། ཁྱད་པར་དངོས་དང། ཆོས་བཅུ་དྲུག་ལས་གང་ཞིག་གང་གི་ཡུལ་ཡིན་དཔྱད་པ་
གཉིས། དང་པོ་ནི། སྡུག་བསྔལ་མཐོང་སྤང་བྱ་སྤངས་ཀྱང་།ཀུན་འགྲོ་ལྷག་མ་རྣམས་ཀྱིས་ལྡན། །དང་བོའི་རྣམ་པ་སྤངས་ཀྱང་དེའི། །ཡུལ་ཅན་དྲི་མ་ལྷག་རྣམས་ཀྱིས། །ཞེས་བྱུང། སྤང་བྱ་དེ་དང་བྲལ་ན་སྤངས་པས་ཁྱབ་
ཀྱང༑ སྤངས་ན་བྲལ་བསམ་ཁྱབ་སྟེ། སྡུག་བསྔལ་ཤེས་པ་གཉིས་སྐྱེས་ལ་ཀུན་འབྱུང་ཤེས་པ་གང་ཡང་མ་སྐྱེས་པའི་ཚེ་སྡུག་བསྔལ་མཐོང་སྤང་ཀུན་སྤངས་ཀྱང་ཀུན་འགྲོ་ལྷག་མ་ཀུན་འབྱུང་མཐོང་སྤང་རྣམས་ཀྱིས་དམིགས་པའི་
སྡུག་བསྔལ་མཐོང་སྤང་དེ་དང་ལྡན་པའི་ཕྱིར། རྩ་བར། སྡུག་བསྔལ་མཐོང་སྤང་བྱ་སྤངས་ཀྱང། །ཀུན་འགྲོ་ལྷག་མ་རྣམས་ཀྱིས་ལྡན། །ཞེས་དང། རང་འགྲེལ་ལས། རེ་ཞིག་གང་དང་བྲལ་ན་དེས་དངོས་པོ་དེ་སྤངས་པ་ནི་

[026A]༄༅། །ཡོན་ནོ། །སྤངས་ལ་དེ་དང་མ་བྲལ་བ་ཡང་ཡོད་དེ། ཞེས་སོ། །དེས་མཐོང་སྤང་ཀུན་རིགས་འདྲ། །སྒོམ་པའི་སྤང་བྱ་རིས་དགུ་ལས་དང་པོའི་རྣམ་པ་ཆེན་པོའི་ཆེན་པོ་སོགས་བརྒྱད་གྱི་བར་ཅི་རིགས་སྤངས་ཀྱང་
དེ་དང་དམིགས་བའི་སྒོས་ལྡན་བ་ཡོད་དེ། ཡུལ་ཅན་སྒོམ་སྤང་ཀྱི་དྲི་མ་ལྷག་མ་ཆུང་ངུའི་ཆུང་དུ་སོགས་དེ་དག་མ་སྤངས་པར་དུ་དེ་དག་གིས་དམིགས་པའི་ཆེན་པོའི་ཆེན་པོ་སོགས་དང་ལྡན་པའི་ཕྱིར། རྩ་བར། དང་པོའི་རྣམ་པ་
སྤངས་ཀྱང་དེའི། །ཡུལ་ཅན་དྲི་མ་ལྷག་རྣམས་ཀྱིས། །ཞེས་སོ་།གཉིས་པ་ནི། སྡུག་བསྔལ་རྒྱུ་མཐོང་གོམས་པ་ཡིས། །སྦངས་བྱ་འདོད་ཁམས་ལས་སྐྱེས་བ། །རང་གིས་གསུམ་དང་གཟུགས་གཏོགས་གཅིག་ནས། ཟག་
པ་མེད་པའི་སྤྱོད་ཡུལ་ལོ། །ཞེས་བྱུང། སྤྱིར་ཆོས་དེ་ལ་བཅུ་དྲུག་ཡོད་དེ། ཁམས་གསུམ་སོ་སོ་ན་སྡུག་བསྔལ་མཐོང་སྤང་སོགས་སྤང་བྱ་རིགས་ལྔ་ལྔ་སྟེ་བཅོ་ལྔ་དང། ཟག་མེད་རྣམས་སུ་ཡོད་བའི་ཕྱིར། དེ་དག་གི་ཡུལ་
ཅན་ཡང་བཅུ་དྲུག་ཡོད་དེ། ཁམས་གསུམ་གྱི་བདེན་བཞིའི་མཐོ་སྤང་བཞི་དང་སྒོམ་སྤང་དང་སྤང་བྱ་རིས་ལྔ་ལྔ་ལ་དམིགས་པའི་སེམས་བཅོ་ལྔ་དང། ཟག་མེད་ཀྱི་སེམས་གཅིག་རྣམས་ཡོད་པའི་ཕྱིར་དེ་ལས་སྡུག་བསྔལ་
མཐོང་སྤང་རྒྱུ་ཀུན་འབྱུང་མཐོང་སྤང་དང་གོམས་པ་སྟེ་སྒོམ་བ་ཡིས་སྤང་པར་བྱ་བ་འདོད་ཁམས་ལས་སྐྱེས་པ་ནི་རྣམ་ཤེས་ལྔའི་སྤྱོད་ཡུལ་ཡིན་ཏེ། འདོད་པ་རང་གིས་ས་བསྡུས་ཀྱི་སྡུག་བསྔལ་དང་ཀུན་འབྱུང་མཐོང་སྤང་གཉིས་

[026B] གཟུགས་སུ་གཏོགས་པའི་སྒོམ་སྤང་ཁོ་ན་གཅིག་དང་དྲི་མེད་ཆོས་ཤེས་ཕྱོགས་ཀྱི་རྣམ་ཤེས་རྣམས་ཀྱི་སྤྱོད་ཡུལ་ཡིན་པའི་ཕྱིར། རྩ་བར། སྡུག་བསྔལ་རྒྱུ་མཐོང་གོམས་པ་ཡིས། །སྤང་བྱ་
ཞེས་སོ། །རང་གི་གསུམ་གྱི་སྤྱོད་ཡུལ་ཡིན་ཏེ། འདོད་པའི་སྡུག་བསྔལ་མཐོང་སྤང་ཀུན་འགྲོ་དང་ཀུན་འགྲོ་མ་ཡིན་པ་དང་མཚུངས་པར་ལྡན་པ་བཅུ་པོ་གཅིག་བྱས་ཏེ་སྡུག་བསྔལ་མཐོང་སྤང་དང་ཀུན་འབྱུང་མཐོང་སྤང་ཀུན་འགྲོ་
རང་ཀུན་འགྲོ་མ་ཡིན་པ་མཚུངས་ལྡན་དང་བཅས་པ་བདུན་གཅིག་བྱས་ཏེ་ཀུན་འབྱུང་མཐོང་སྤང་དང་འདོད་པའི་ཕྲ་རྒྱས་སྒོམ་པས་སྤང་བར་བྱ་བ་ལྟ་མིན་བཞི་དང་ལྷན་ཅིག་འབྱུང་བ་རྗེས་འབྲང་དང་སྒོམ་སྤང་དགེ་བ་ཡང་ཐོས་བསམ་གྱི་
སེམས་དང་བཅས་པས་དམིགས་པའི་ཕྱིར། རྩ་བར། འདོད་ཁམས་ལས་སྐྱེས་པ། །རང་གི་གསུམ་དང། ཞེས་དང། རང་འགྲེལ་ལས། རང་གི་ཁམས་པ་གསུམ་སྟེ་དེ་དག་ཉིད་དང། ཞེས་གསུངས་པའི་ཕྱིར། འདོད་
གཏོགས་སྒོམ་སྤང་ལ་དམིགས་པའི་ཐོས་བསམ་གྱི་དགེ་བ་ཡང་ཡོད་དེ་འདོད་པའི་ཕྲ་རྒྱས་དེ་དག་ལ་དམིགས་པའི་མི་དགེ་བ་དང་འདོད་པའི་སས་བསྡུས་ཀྱི་ཐོས་བསམ་གྱི་དགེ་བ་ཡང་ཡོད་པའི་ཕྱིར་རྒྱལ་སྲས་མ་ལས་
སྒོམ་པས་སྤང་བར་བྱ་བ་དགེ་བ་དང་འདོད་པའི་ཁམས་སུ་སྐྱེས་པ་འཇིག་རྟེན་པའི་ལམ་གྱིས་འདོད་པ་ན་སྤྱོད་པའི་ཆོས་ལ་དམིགས་པའི་གནས་སྐབས་དང། ཞེས་གསུངས་པའི་ཕྱིར། འདིའི་སྒོམ་སྤང་ལ་ཉོན་མོངས་ཅན་དང་དགེ་བ་གཉིས་

[027A]༄༅། །ཡོད་དེ། དེ་གཉིས་སྒོམ་སྤང་གཅིག་ཏུ་བྱས་པའི་ཕྱིར་གང་སྤེལ་ལས། སྒོམ་པའི་སྤང་བར་བྱ་བ་ཡང་ཉོན་མོངས་ཅན་དང་ཉོན་མོངས་ཅན་མ་ཡིན་པ་གཅིག་ཏུ་བྱས་ནས་བཤད་དོ། །ཞེས་གསུངས་
པའི་ཕྱིར། འདིར་དགེ་བ་སྒོམ་སྤང་དངོས་སུ་བཤད། མི་དགེ་བ་ཕྲ་རྒྱས་ལ་དོན་གྱིས་སྦྱོར་བ་ལས་འགྲེལ་པ་འགྲེལ་བཤད་ན་ཚིག་ཟིན་མེད་པས་མི་དགེ་བ་ཁོ་ན་བྱས་པ་འཁྲུལ་ལོ། །གཟུགས་གཏོགས་འདོད་པའི་སྡུག་ཀུན་ལ་
དམིགས་པའི་སྒོམ་སྤང་ཐོས་སྒོམ་གྱི་དགེ་བ་ཁོ་ན་ཡིན་ཏེ། རྒྱལ་སྲས་མ་ལས། གཟུགས་ཀྱི་ཁམས་སུ་སྐྱེས་པ་འདོད་པའི་ཁམས་ལ་ལྟ་བའི་གནས་སྐབས་ན་གཟུགས་ན་སྤྱོང་བ་སྒོམ་པས་སྤང་བར་བྱ་བ་གཅིག་ཁོ་ན་
ཞེས་དང། གང་སྤེལ་ལས། སྒོམ་པས་སྤང་བར་བྱ་བ་ཉོན་མོངས་ཅན་མ་ཡིན་པ་དང། མི་ལྕོགས་པ་མེད་པས་བསྡུས་བའམ། བསམ་གཏན་གྱི་དངོས་གཞིས་བསྡུས་པ་མི་སྡུག་པ་ལ་སོགས་པའི་རྣམ་པ་ཅན་
ནམ༑ གཟུགས་ཀྱི་ཁམས་སུ་སྐྱེས་བ་གང་གིས་འདོད་པ་ན་སྤྱོད་པའི་སེམས་ཅན་རྣམས་ཀྱི་སེམས་ལ་ལྟ་བའམ། འདོད་པའི་ཁམས་སུ་སྐྱེས་པ་དེ་ལ་འདོད་ཆགས་དང་བྲལ་བ་ཞིག་གང་གི་ཚེ་མཐོང་བའི་ཆོས་ལ་བདེ་བར་
གནས་པར་བྱ་བའི་ཕྱིར། འཇིག་རྟེན་པའི་ལམ་གྱིས་ཁམས་དེ་ཉིད་ལ་དམིགས་པ་ཡང་རུང་སྟེ། གཟུགས་ན་སྤྱོད་པའི་སྒོམ་པས་སྤང་བར་བྱ་བ་དགེ་བ་གཅིག་དང། ཞེས་གསུངས་བའི་ཕྱིར། འདི་ཡང་དམིགས་

[027B]དང་ལྷན་ཅིག་བྱུང་པའི་དང་ཐོབ་པ་ཡང་བཤད་དོ། །གསུམ་པ་དྲི་མེད་སོགས་ཀྱིས་དམིགས་པ་ཡིན་ཏེ། རྒྱལ་སྲས་མ་ལས། ཟག་པ་མེད་པའི་ཆོས་ཤེས་པའི་ཕྱོགས་དང་
མཐུན་པ་སྟེ་སེམས་ལྔའི་དམིགས་པ་ཡིན་ནོ། །ཞེས་སོ། །འདིས་ནི་འདོད་པར་ཆགས་བྲལ་བྱས་ཀྱང་གོང་གི་སྒོམ་སྤང་དུ་མས་དམིགས་ཀྱང་ཕྲ་རྒྱས་ཀྱིས་དེ་ལ་མ་དམིགས་པ་ཤེས་སོ། །ཤེས་བྱ་ཆོས་ཅན་གཟུགས་ཁམས་
ལས་སྐྱེས་པའི་སྡུག་བསྔལ་མཐོང་སྤང་དང་ཀུན་འབྱུང་མཐོང་སྤང་དང་སྒོམ་སྤང་རྣམ་པ་གསུམ་པོ་རྣམས་སེམས་བརྒྱད་ཀྱི་དམིགས་པ་ཡིན་ཏེ། རང་སའི་སྡུག་ཀུན་མཐོང་སྤང་གི་སེམས་གཉིས་དང་སྒོམ་སྤང་གི་སེམས་གཅིག་སྟེ་
སེམས་གསུམ་དང། འོག་མའི་མཐོང་སྤང་གི་སྐལ་པ་མི་མཉམ་པའི་ཀུན་ཏུ་འགྲོ་བ་དང་མཚུངས་ལྡན་གྱི་སེམས་གཉིས་དང། དེ་ལ་དམིགས་པའི་སྒོམ་སྤང་གི་སེམས་དགེ་བ་ཐོས་བསམ་ཀྱི་འདུན་པ་དང། ཡང་དག་པའི་
ལྟ་བ་དང་མཚུངས་པར་ལྡན་པ་སྟེ་འོག་མའི་སེམས་གསུམ་དང་གོང་མ་གཟུགས་མེད་ཀྱི་ཉེར་བསྔོགས་ཀྱིས་བསྡུས་པའི་སྒོམ་སྦང་གཅིག་དང་དྲི་མེད་ཀྱི་སེམས་ཡོད་པའི་ཕྱིར། དང་པོ་གྲུབ་སྟེ། གཟུགས་ཁམས་ལས་སྐྱེས་
རང་གི་དང། །ཞེས་དང། རང་འགྲེལ་ལས། རང་གི་ཁམས་པ་གསུམ་སྟེ་དེ་དག་ཉིད་དང། ཞེས་གསུངས་པའི་ཕྱིར། ཁྱབ་སྟེ། རང་སའི་སྒོམ་སྤང་ལ་ཐོས་བྱུང་གི་ཡང་དག་པའི་ལྟ་བ་དང་མཚུངས་ལྡན་དང་སྒོམ་བྱུང་

[028A]༄༅། །གི་ཞིབ་སོགས་ཀྱི་སེམས་ཡོད་པའི་ཕྱིར། གང་སྤེལ་ལས་རང་གི་ཁམས་པ་གསུམ་སྟེ། ཞེས་པ་ནས། དེས་ན་སྒོམ་པས་སྤང་བར་བྱ་བ་ནི་ཐོས་པ་ལས་བྱུང་བ་ཡང་དག་པའི་ལྟ་བ་དང་
མཚུངས་པར་ལྡན་པ་དང། བསྒོམ་པ་ལས་བྱུང་བ་ཞི་བ་ལ་སོགས་པའི་སེམས་ཡོད་པ་ཡིན་ནོ། །ཞེས་གསུངས་པའི་ཕྱིར། རྟགས་ཟུར་གཉིས་པ་གྲུབ་སྟེ། རྩ་བར། འོག་གསུམ། ཞེས་དང། རང་
འགྲེལ་ལས། ཁམས་འོག་མ་གསུམ་སྟེ། དེ་དག་ཉིད་དང། ཞེས་དང་གང་སྤེལ་ལས། འདོད་པ་ན་སྤྱོད་པའི་སྡུག་བསྔལ་དང་ཀུན་འབྱུང་མཐོང་བས་སྤང་བར་བྱ་བསྐལ་པ་མི་མཉམ་པའི་ཁམས་ཀུན་ཏུ་འགྲོ་བ་དང་
མཚུངས་པར་ལྡན་པ་དང། དེ་ལ་དམིགས་པའི་སྒོམ་པས་སྤང་བར་བྱ་བའི་སེམས་ཐོས་པ་དང་བསམ་པ་ལས་བྱུང་བ་དགེ་བའི་ཆོས་ལ་འདུན་པ་དང་མཚུངས་པར་ལྡན་པ་དང། ཡང་དག་པའི་ལྟ་བ་དང་མཚུངས་པར་ལྡན་པ་ཡོད་དེ་
ཞེས་གསུངས་པའི་ཕྱིར། རྟགས་ཟུར་གསུམ་པ་གྲུབ་སྟེ། རྩ་བར་གོང་གཅིག་དྲི་མེད་ཀྱི། ཞེས་དང། གང་སྤེལ་ལས། ནམ་མཁའ་མཐའ་ཡས་སྐྱེ་མཆེད་ཀྱི་ཉེར་བསྡོགས་ཀྱིས་བསྡུས་པ་རགས་པ་ལ་སོགས་པའི་རྣམ་པ་
ཅན་ནོ། །ཞེས་གསུངས་པའི་ཕྱིར། གཟུགས་མེད་ན་སྤྱོད་པའི་སྡུག་བསྔལ་མཐོང་སྤང་དང་ཀུན་འབྱུང་མཐོང་སྤང་དང་སྒོམ་སྤང་དང་རིགས་གསུམ་ནི་རྣམ་ཤེས་བཅུའི་སྤྱོད་ཡུལ་ཏེ། འདོད་པ་སོགས་ཁམས་གསུམ་དུ་གཏོགས་

[028B]སྤང་ལྟར་གསུམ་རེ་སྟེ་དགུ་དང་ཟག་མེད་རྗེས་ཤེས་ཕྱོགས་ཀྱི་སེམས་དང་བཅུའི་སྤྱོད་ཡུལ་ཡིན་པའི་ཕྱིར། རྩ་བར། གཟུགས་མེད་ལས་སྐྱེས་ཁམས་གསུམ་གཏོགས། །གསུམ་
དང་བྲག་མེད་སྤྱོད་ཡུལ་ལོ། །ཞེས་གསུངས་པའི་ཕྱིར། ཁམས་གསུམ་གྱི་འགོག་པ་དང། ལམ་མཐོང་བས་སྤང་བར་བྱ་བ་གཉིས་ནི་འདོད་པར་རྣམ་ཤེས་དྲུག་དང་གཟུགས་ཁམས་སུ་དགུ་དང་གཟུགས་མེད་དུ་བཅུ་གཅིག་གིས་སྤྱོད་
ཡུལ་ཡིན་ཏེ། འདོད་པར་སྔར་བཤད་པའི་སེམས་ལྔའི་སྟེང་དུ་འགོག་ལམ་རང་གི་སེམས་གླགས་པ་བསྣན་པས་རྣམ་ཤེས་དྲུག་དང། གཟུགས་ཁམས་སུ་སྔར་བཤད་པའི་སེམས་བརྒྱད་ཀྱི་སྟེང་དུ་ང་འགོག་ལམ་རང་གི་སེམས་
གླགས་པས་མཐོང་སྤང་དང་དགུས་དམིགས་པའི་གཟུགས་མེད་དུ་སྔར་གྱི་བཅུའི་སྟེང་དུ་འགོག་ལམ་མཐོང་སྤང་རང་གི་སེམས་གླགས་པ་བསྣན་ཏེ་བཅུ་གཅིག་གི་སྤྱོད་ཡུལ་ཡིན་པའི་ཕྱིར། རྩ་བར། འགོག་དང་ལམ་མཐོང་སྤང་
བྱ་ཀུན། །རང་གི་གླགས་པའི་སྤྱོད་ཡུལ་ལོ། །ཞེས་སོ། །ཟག་མེད་ན་རྣམ་ཤེས་བཅུའི་སྤྱོད་ཡུལ་ཡིན་ཏེ། ཁམས་གསུམ་གྱི་སྤང་བྱ་རིགས་ལྔའི་ཐམ་འགོག་པ་དང་ལམ་མཐོང་སྤང་གཉིས་དང་སྒོམ་སྤང་སྟེ་གསུམ་གསུམ་དང་
ཟག་པ་མེད་པའི་སེམས་དང་བཅུས་དམིགས་པའི་ཕྱིར། རྩ་བར། ཟག་མེད་ཁམས་གསུམ་མཐའ་གསུམ་དང། །ཟག་པ་མེད་པའི་སྤྱོད་ཡུལ་ལོ་།ཞེས་དང། རང་འགྲེལ་ལས། ཆོས་ཟག་པ་མེད་པ་རྣམ་ནི་སེམས་བཅུའི་དམིགས་

[029A]༄༅། །པ་ཡིན་ཏེ། ཁམས་གསུམ་པའི་ཐ་མ་གསུམ་སྟེ། འགོག་པ་དང་ལམ་མཐོང་བ་དང་སྒོམ་པས་སྤང་བར་བྱ་པ་དང། ཟག་པ་མེད་པའི་དམིགས་པ་ཡིན་ནོ། །ཞེས་གསུངས་པའི་ཕྱིར། འདིར་བདེ་
བའི་དབང་པོ་བདུན་དང་དེ་ལ་རྣམ་ཤེས་བཅུ་གཉིས་ཀྱིས་དམིགས་པ་རྣམ་ཤེས་བཅུ་གཉིས་ལ་སེམས་གང་གིས་དམིགས་སོགས་ཤེས་དགོས་ཀྱང་ཡི་གེ་མང་དོགས་སོ།    ༈    །གསུམ་པ་སེམས་ཕྲ་རྒྱས་དང་བཅས་ཚུལ་
ནི༑ ཉོན་མོངས་ཕྲ་རྒྱས་བཅས་རྣམས་གཉིས། །ཉོན་མོངས་ཅན་མིན་རྒྱས་འགྱུར་གྱིས། །ཞེས་བྱུང། ཁོ་ན་རེ། ཕྲ་རྒྱས་དང་བཅས་པའི་སེམས་ཡིན་ན་དེ་ལ་ཕྲ་རྒྱས་དེ་རྒྱས་པར་འགྱུར་བས་ཁྱབ་པ་མ་ཞེ་ན། སེམས་ཉོན་
མོངས་ཅན་ལ་ཕྲ་རྒྱས་དེ་རྒྱས་པར་འགྱུར་བ་དང། རྒྱས་པར་མི་འགྱུར་ཀྱང་ཕྲ་རྒྱས་དང་བཅས་པ་གཉིས་ཡོད་དེ། མ་སྤངས་པའི་ཉོན་མོངས་ཅན་དེ་ལ་རྒྱས་པར་འགྱུར་ལ། སྤངས་པའི་ཉོན་མོངས་ཅན་ལ་རྒྱས་པར་མི་འགྱུར་བའི་
ཕྱིར༑ དང་པོ་གྲུབ་སྟེ། གང་སྤེལ་ལས། འདི་ལ་ངེས་པ་མེད་དེ། མ་སྤངས་པ་ནི་རྒྱས་པར་འགྱུར་གྱི། ཞས་དང། དེའི་ཤེས་བྱེད་དུ་བསྟན་བཅོས་ལས། གང་རྒྱས་པར་འགྱུར་ཞེ་ན། ནས། ཡང་ཕྲ་རྒྱས་དང་
བཅས་པའི་སེམས་གང་ཞིག་དེ་ལ་དམིགས་བཞིན་དུ་མ་རྒྱས་པའི་ཕྲ་རྒྱས་གང་དག་ཡིན་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། སྤངས་པ་ནི་རྒྱས་པར་མི་འགྱུར་རོ། །ཞེས་དང། དེའི་

[029B] བསྟན་བཅོས་ལས། གང་རྒྱས་པར་མི་འགྱུར་ཞེ་ན། སེམས་དེ་དང་མཚུངས་པར་ལྡན་ཅིང་སྤངས་པའི་ཕྲ་རྒྱས་གང་ཡིན་པའོ། །ཞེས་གསུངས་པའི་ཕྱིར། སེམས་ཉོན་མོངས་ཅན་གྱི་ཕྲ་རྒྱས་ལ་གཉིས་ཡོད་དེ་
མཚུངས་ལྡན་སྒོས་དང། མཚུངས་ལྡན་མ་ཡིན་ཀྱང་དམིགས་པའི་སྒོས་རྒྱས་པར་འགྱུར་བ་གཉིས་ཡོད་པའི་ཕྱིར། དེར་ཐལ། ཉོན་མོངས་མ་སྤངས་པ་དང་མཚུངས་ལྡན་རྣམས་དམིགས་པ་དང་མཚུངས་ལྡན་གཉིས་
ཀའི་སྒོས་རྒྱས་པར་འགྱུར་ལ། འཕགས་པ་འགའ་ཞིག་ལ་ཉོན་མོངས་དེ་སྤངས་ཀྱང་དམིགས་པའི་མ་སྤངས་པའི་རྒྱས་པར་འགྱུར་བ་དང་དེ་དང་བཅས་བར་འཇོག་པའི་ཕྱིར། དང་པོ་གྲུབ་སྟེ། རང་འགྲེལ་ལས། རྒྱས་
པར་འགྱུར་བ་དག་ཀྱང་ཡོད་དེ། སེམས་དང་མཚུངས་པར་ལྡན་པ་ཡང་མ་སྤངས་ལ། དེ་ལ་དམིགས་པ་ཡང་མ་སྤངས་པའི་ཕྲ་རྒྱས་གང་ཡིན་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར་དང་པོའི་
རྣམ་པ་སྤངས་ཀྱང་དེའི། །ཡུལ་ཅན་དྲེ་མ་ལྷག་རྣམས་ཀྱིས། །ཞེས་གསུངས་པའི་ཕྱིར། སེམས་ཉོན་མོངས་དང་བཅས་ལ་མི་རྒྱས་པ་ཡོད་དེ། དགྲ་བཅོམ་རྣམས་ལ་འདས་པའི་སེམས་ཉོན་མོངས་ཅན་ཉོན་མོངས་
དང་ལྷན་ཅིག་གནས་པ་རྣམས་དང། མ་འོངས་པའི་མི་སྐྱེ་བའི་ཆོས་ཅན་གྱི་སེམས་ཉོན་མོངས་པ་དང་བཅས་པ་ལྟ་བུ་ཡིན་པའི་ཕྱིར་རང་འགྲེལ་ལས། དེ་དང་མཚུངས་པར་ལྡན་པ་སྤངས་པ་རྒྱས་པར་མི་འགྱུར་བ་

[030A]༄༅། །རྣམས་ཀྱི་ཕྲ་རྒྱས་དང་བཅས་པ་ཡིན་ཏེ། དེ་དང་ལྷན་ཅིག་པའི་ཕྱིར་རོ། །ཞེས་གསུངས་པའི་ཕྱིར། ཁྱབ་སྟེ། སྤངས་ཟིན་དང་ཕྲ་རྒྱས་ཡིན་ཀྱང་དེ་ལ་མི་རྒྱས་ཚུལ་བཤད་པའི་ཕྱིར་གང་
སྤེལ་ལས། རྒྱས་པར་མི་འགྱུར་བ་རྣམས་ཀྱིས་ཀྱང། ཞེས་པ་ནས་གལ་ཏེ་སྤངས་ན་ཇི་ལྟར་ཕྲ་རྒྱས་དང་བཅས་པ་ཡིན་ཞེ་ན། དེ་ཉིད་ལ་རྒྱ་བཤད་པ་ནི་དེ་དང་ལྷན་ཅིག་པའི་ཕྱིར་རོ། །ཞེས་གསུངས་པའི་
ཕྱིར༑ སེམས་ཉོན་མོངས་ཅན་མ་ཡིན་པ་ནི་དེ་ལ་དམིགས་པ་མ་སྤངས་བ་དམིགས་པའི་སྒོས་རྒྱས་པར་འགྱུར་བའི་ཕྲ་རྒྱས་དང་བཅས་ཀྱི་སྤངས་ཟིན་ནི་རྒྱས་པར་མི་འགྱུར་པས་ཕྲ་རྒྱས་དང་བཅས་པ་མེད་དེ། དེ་དང་
ལྷན་ཅིག་ཀྱང་མེད་ལ་དམིགས་པའི་སྒོས་ཀྱང་སྤངས་ཟིན་པའི་ཕྱིར། རང་འགྲེལ་ལས། སེམས་ཉོན་མོངས་ཅན་མིན་པ་ནི་དེ་ལ་དམིགས་པ་མ་སྤངས་པ་རྒྱས་པར་འགྱུར་བ་དག་ཁོ་ན་ལས་ཕྲ་རྒྱས་དང་བཅས་པ་
ཡིན་ནོ། །ཞེས་གསུངས་པའི་ཕྱིར།    ༈    །བཞི་བ་ཉོན་མོངས་སྐྱེ་ཚུལ་ལ་སྐྱེ་པའི་གོ་རིམ་དང། སྐྱེ་བའི་རྒྱུ་གཉིས། དང་བོ་མི་རྨོངས་ལས་ཐེ་ཚོམ་དེ་ནས་ནི། །ལོག་ལྟེང་ནས་འཇིག་ཚོགས་ལྟ། །དེ་ནས་མཐར་འཛིན་དེ་ནས་ནི། །
ཚུལ་ཁྲིམས་མཆོག་འཛིན་དེ་ནས་ལྷ། །རང་གི་ལྷ་ལ་ང་རྒྱལ་ཆགས། །གཞན་ལ་ཞེ་སྟང་དེ་ལྟར་རིམ། །ཞེས་སོ། །ཉོན་མོངས་ཕྲ་རྒྱས་རྣམས་སྐྱེ་བའི་གོ་རིམ་ཕལ་ཆེ་བ་དང་སྲིད་ཚད་ཀྱི་རིམ་པ་ཡོད་དེ། །དང་པོར་

[030B][?]བའི་དོན་ལ་རྨོངས་པའི་མ་རིག་པ་ལས་བདེན་བཞི་ཡོངས་མེད་དམ། ཡིན་ནམ་མིན་སྙམ་པའི་ཐེ་ཚོམ་སྐྱེ། དེ་ནས་ལོག་བཤད་ཀྱིས་ནམ་བསམ་ལུགས་ཀྱིས་སྤང་བླང་གི་བདེན་བཞི་མེད་པར་འཛིན་པའི་ལོག་ལྟ་སྐྱེ་
དེའི་ཕུང་པོ་ལ་བདག་ཏུ་འཛེན་པའི་འཇིག་ལྟ་སྐྱེ། དེ་ནས་ཕུང་བོ་ལ་རྟག་གམ་ཆད་པར་འཛིན་པའི་མཐར་ལྟ་སྐྱེ། དེ་ནས་མཐང་འཛིན་དེས་དག་པར་འཛིན་པའི་ཚུལ་ཁྲིམས་དང་བརྟུལ་ཞུགས་མཆོག་འཛིན་སྐྱེ། དེ་
ནས་ཚུལ་ཁྲིམས་དང་བརྟུལ་ཞུགས་དེས་དག་པར་ཡིད་ཆེས་པ་དེ་ལ་མཆོག་ཏུ་འཛིན་པའི་ལྟ་བ་མཆོག་ཏུ་འཛིན་སྐྱེ། དེ་ནས་རང་གི་ལྟ་བ་ལ་ཆགས་པ་དང་དེས་ང་རྒྱལ་བ་འབྱུང་ཞིང་རང་ལྟ་ལ་ཆགས་པས་དེ་ལ་སྡོང་པའི་
དག་པོ་གཞན་ལ་ཞེ་སྡང་སྐྱེ་བ་དེ་ལྟར་རིམ་གྱིས་སྐྱེ་བའི་ཕྱིར། སྐྱེ་རིམ་ཕྲ་རྒྱས་བཅུ་བོ་ཐམས་ཅད་ལས་ཐམས་ཅད་སྐྱེ་ཡང་ཕལ་ཆེ་བའི་དབང་གིས་སྲིད་ཚད་བཤད་པ་ཡིན་ཏེ། གང་སྔེལ་ལས། ཡང་ཕྲ་རྒྱས་བཅུ་པོ་
འདི་དག་ཇི་ལྟར་འཇུག་ཞན་ཞེས་བྱ་བ་འབྱུང་ངོ། །ཐམས་ཅད་ཀྱིས་ཐམས་ཅད་འཇུག་ཐོགས་སུ་སྐྱེ་བའི་ཕྱིར། སྐྱེ་བ་ཐམས་ཅད་ཀྱི་ལ་ནི་ངེས་པ་མེང་མོང་ཀྱི། ཕལ་ཆེར་སྐྱེ་བ་དང་མཐུན་པའི་སྒོས་སྲིད་ཚད་ལ་
རིམ་པ་བསྟན་པའི་དབང་དུ་བྱས་ནས། ཞེས་གསུངས་པའི་ཕྱིར་།གཉིས་པ་སྐྱ་བའི་རྒྱུ་ནི། ཕྲ་རྒྱས་སྤངས་པ་མ་ཡིན་དང་།ཡུལ་ན་ཉེ་བར་གནས་པ་དང། །ཚུལ་བཞིན་མ་ཡིན་ཡིར་བྱེད་ལས་ཉོན་

[031A]༄༅། །མོངས་རྒྱུ་ནི་ཚང་བ་ཡིན། །ཞེས་བྱུང། ཕྲ་རྒྱས་དེ་དག་ནི་ཆོས་ཅན། རྒྱུ་དང་ཡུལ་དང་སྦྱོར་བ་གསུམ་ལས་སྐྱེ་སྟེ་ཕྲ་རྒྱས་ཀྱི་གཉེན་པོ་མ་སྐྱེས་ཤིང་ཕྲ་རྒྱས་མ་སྤངས་པའི་ལྡན་བརྒྱུའི་སྟོབས་
དང༑ ཉོན་མོངས་སྐྱེ་བ་དང་རྗེས་སུ་མཐུན་པའི་ཡུལ་སྣང་ཉེ་བར་གནས་བ་ཡུལ་གྱི་སྟོབས་དང། ཚུལ་བཞིན་མ་ཡིན་པའི་ཡིད་ལ་བྱེད་པ་སྦྱོར་བའི་སྟོབས་ཏེ་གསུམ་ཚོགས་པ་ལས་སྐྱེ་བའི་ཕྱིར་དེར་ཐལ། ཉོན་
མོངས་སྐྱེ་བའི་རྒྱུ་མང་ཡང་གཅོ་བོ་ནི་རྒྱུའི་སྟོབས་སྦྱོང་བའི་སྟོབས་གསུམ་ཚོགས་པའི་ཚེ་ཉོན་མོངས་དེའི་རྒྱུ་ནི་ཚོགས་པ་ཚང་བ་ཡིན་པའི་ཕྱིར་ཏེ། རང་འགྲེལ་ལས། དེ་དག་ནི་གེ་རིམ་བཞིན་དུ་རྒྱུ་
དང་ཡུལ་དང་སྦྱོར་བའི་སྟོབས་དག་ཡིན་ཏེ། ཞེས་དང། གང་སྤེལ་ལས། ཡང་ཇི་ལྟར་ཉོན་མོངས་པ་སྐྱེ་ཞེ་ན། དེ་སྐྱེ་བའི་རྒྱུ་ནི་མང་བོ་ཞིག་མཐོང་སྟེ་སོགས་གསུངས་པའི་ཕྱིར། དེ་ལ་ཁོ་ན་རེ་གལ་ཏེ་ཉོན་
མོངས་པ་རྒྱུ་གསུམ་གྱིས་སྐྱེ་ན། འོ་ན། དགྲ་བཅོམ་པ་ཡོངས་སུ་ཉམས་པ་མི་འཐད་པར་ཐལ། དེ་ལ་ཕྲ་རྒྱས་མ་སྤངས་པ་འགར་ཡང་མེད་པའི་ཕྱིར་ཞེ་ན། བྱེ་སྨྲ་ན་རེ། རྒྱུ་ཚང་བ་རྒྱ་གསུམ་ཁོ་ནས་སྐྱེ་བར་འདོད་
ཀྱི་ཐམས་ཅད་ལ་མིན་ཏེ། རེ་འགའ་ཡུལ་ཁོ་ནས་སྟོབས་ཀྱིས་སྐྱེ་བའི་ཕྱིར། རྩ་བར། རྒྱུ་ནི་ཚང་བ་ཡིན། ཞེས་དང། རང་འགྲེལ་ལས་དེས་འགའ་ཡུལ་གྱི་སྟོབས་ཁོ་ནས་སྐྱེ་ཡི་རྒྱུའི་སྟོབས་ཀྱིས་ཡིན་ཏེ་

[031B]བུའོ། །ཞེས་གྲགས་སོ། །ཞེས་གསུངས་པའི་ཕྱིར། དགྲ་བཅོམ་པ་ཉམས་པར་འདོད་ཕྱིན་དེ་ལྟར་འདོད་དགོས་ཏེ། དེའི་རྒྱུད་ལ་ཉོན་མོངས་མ་སྤངས་
པ་མེད་པའི་ཕྱིར། གང་སྤེལ་ལས། གལ་ཏེ་ཉོན་མོངས་པ་རྒྱུ་གསུམ་གྱིས་སྐྱེ་བར་འདོད་ན། ཇི་ལྟར་དགྲ་བཅོམ་པ་ཡོངས་སུ་ཉམས་པར་འགྱུར་ཏེ། དེ་ལ་ཕྲ་རྒྱས་མ་སྤངས་པ་འགའ་ཡང་ཡོད་པ་མ་ཡིན་པའི་ཕྱིར་རོ་
ཞེས་གསུངས་པའི་ཕྱིར། རང་འགྲེལ་གྱི་གྲགས་ཞེས་པའི་སློབ་དཔོན་རང་ཉིད་དེ་མི་བཞེད་དེ། རྒྱུ་མ་ཚང་བར་འབྲས་བུ་སྐྱེ་བ་དང་དགྲ་བཅོམ་པ་ཉམས་པ་ཡང་མི་གཞེད་པར་བསྟན་པའི་བསྟན་པའི་ཕྱིར། གང་སྤེལ་ལས་
གྲགས་སོ་ཞེས་བའི་སྒྲ་ནི་རྒྱུ་མཚང་བའི་འབྲས་བུ་ནི་སྐྱེ་བ་ཡོད་པ་མ་ཡིན་ནོ། །ཞེས་བསྟན་པའི་ཕྱིར་རོ། །ཞེས་སོ། །རྒྱུ་ཡུལ་སྦྱོར་གསུམ་ལས་སྐྱེ་བ་ནི་མདོ་སེམས་དབུམ་པ་དང་སློབ་དཔོན་སྐུ་མཆེད་ཀྱིས་བཞེད་
བར་མཐུན་ཏེ། ཀུན་བཏུས་ལས། འབྱུང་བ་གང་ཞེ་ན། ཉོན་མོངས་པའི་བག་ལ་ཉལ་མ་སྤངས་པ་དང་ཉོན་མོངས་པའི་གནས་ཀྱི་ཆོས་ཀྱང་སྣང་བར་གྱུར་པ་དང། དེ་ལ་ཡང་ཚུལ་བཞིན་མ་ཡིན་པ་ཡིད་ལ་བྱེད་
པ་ཉེ་གར་གནས་པ་ཡིན་ཏེ། དེ་ལྟ་བུ་ལས་ཉོན་མོངས་འབྱུང་བར་འགྱུར་རོ། །ཞེས་གསུངས་པའི་ཕྱིར། དེས་ན་རྒྱུ་མཚང་ན་ཆགས་བ་ལྟ་བུའི་ཉོན་མོངས་མི་སྐྱེ་བར་མ་ཟད་དའི་གཉེན་པ་སྐྱེས་བ་ན་ཡང་དེ་ཡོད་ཀྱི་བར་དུ་

[032A]༄༅། །ཉོན་མོངས་དེ་མི་སྐྱེ་པའི་ཕྱིར། དཔེར་ན་མ་དད་པའི་གཉེན་པོ་དད་པ་གཉིས་བཞིན། རང་འགྲེལ་ལས། འདོད་པའི་འདོད་ཆགས་ཀྱི་ཕྲ་རྒྱས་མ་སྤངས་ཤིང་ཡོངས་སུ་མ་ཤེས་པ་ཡིན་
ཞེས་དང། དེའི་འགྲེལ་བཤད་གཉིས་ལས། ཡོངས་སུ་མ་ཤེས་པ་ཡིན་ཞེས་བྱ་བ་ནི་དེའི་གཉེན་པོ་མ་སྐྱེས་པའི་ཕྱིར། ཞེས་གསུངས་པའི་ཕྱིར།    ༈    །སྨྲས་པ། སྨིན་གྲོལ་རྣམས་དལ་གནོད་
ལས་ཉོན་གྱི། །རླུང་ཐུབ་སར་ལྡན་བཟའ་བྱར་རྫུ་བའི་གདོན་།ཆོས་མངོན་དྲང་སྲོང་རྣམ་དཔྱོད་ལྟོར་ཐིམ་པ། །མི་མཚར་སྲིད་པའི་རྒྱ་མཚོ་བཏུང་དེ་རྨད། །གྲངས་མེད་འཇིག་རྟེན་རྒྱན་རིང་འཁོར་བའི་
མཐའ། །མཐོང་མན་སྒང་གཤོད་སྐྱིད་སྡུག་ཚོན་རིས་འབུམ། །མ་འདྲེས་མི་ནོར་འགོད་པའི་བྱེད་པ་པོ། །གཞན་མེད་སེམས་ཀྱི་ཚངས་པས་འདི་ཀུན་བསྒྲུབས། །མནར་མེད་མེ་དང་གཤན་རྗེ་རལ་གྲི་དང།།
མཛེས་སྡུག་སྙིང་པོ་ཐུབ་དབང་མཚན་དཔེ་ཡང། །བྱེད་པོ་གཞན་མེད་རང་གི་སེམས་གཅིག་གིས། །བྱས་ཚུལ་སོ་སོར་ཆོས་མངོན་མེ་ལོང་ལྟོས། །བལྟས་བའི་མི་ཆོག་སྡུག་བསྔལ་སྤོང་འདོད་ན། །ཕྲ་
རྒྱས་ཡུལ་དང་བཅས་པ་སྤངས་བྱས་ཏེ། །བྱང་ཆུབ་སེམས་ཀྱི་སྐྱེད་ཚལ་ཀུན་དགའ་བར། །རིམ་བརྒྱུད་ཐུབ་དབང་མེས་པོའི་མདུན་དེར་པ་ཚལ། །ཞེས་བྱ་བ་ཞི་པར་སྐབས་ཀྱི་ཚིགས་སུ་བཅད་པའོ།། །།།ལྔ་

[032B] མདོ་ལས་གསུངས་པའི་རྣམ་གྲངས་དང། བསྟན་བཙོས་ལས་གསུངས་པའི་རྣམ་གྲངས་གཉིས། དང་པོ་ལ་ཟག་པ། ཆུ་སྦྱོར། ཉེར་ལེན། དེ་དག་གི་དེས་པ་བཞི། དང་པོ་ལ་འདོད་
པའི་ཟག་པ་དང། སྲིད་པའི་ཟག་པ། མ་རིག་པའི་ཟག་བ་བཤད་པ་གསུམ། དང་བོ་ནི། ཆོས་མངོན་པ་བརྣམས་མདོ་འཆད་པར་སྤྲོ་ན། མདོ་ལས། ཟག་པ་དང་ཆུ་པོ་སྦྱོར་པ་དང་ཉེར་ལེན་ཞེས་བཤད་ན། ཟག་པ་
གང་ཞེ་ན། ཟག་བ་གསུམ་ཡོད་པས་འདོད་པའི་ཟག་པ་འཆང་བར་འདོད་ན་གཉི་མུག་མ་གཏོགས་པའི། །ཉོན་མོངས་ཀུན་ནས་དཀྲིས་བཅས་ཟག་ཅེས་བྱུང། འདོད་པ་ན་གཏི་མུག་མ་གཏོགས་པའི་ཉོན་མོངས་སུམ་
ཅུ་རྩ་གཅིག་དང། ཀུན་དཀྲིས་བཅུ་དང་བཅས་བ་ཆོས་ཅན། འདོད་པའི་ཟག་པ་ཡིན་ཏེ། ཕལ་ཆེར་འདོད་པའི་ཡོན་ཏན་ལང་དམིགས་པའི་ཟག་པ་ཡིན་པའི་ཕྱིར། འདོད་པའི་ཟག་པ་ལ་དབྱེ་ན་ཞེ་གཅིག་ཡིད་དེ། དེ་
ལ་ལྟ་བ་བཅུ་གཉིས། ཐེ་ཚོམ་བཞི། ཆགས་སྔད་དང་རྒྱལ་གསུམ་ལ་ལྔ་ལྔ་སྟེ་ཉོན་མོངས་སུམ་ཅུ་རྩ་གཅིག་དང། དེ་ཚེ་ཁྲེལ་མེང་སོགས་ཀུན་དཀྲིས་བཅུ་དང་བཞི་བཅུ་རྩ་གཅིག་ཡོད་པའི་ཕྱིར་རང་འགྲེལ་ལས་
བཞི་བཅུ་རྩ་གཅིག་ནི་འདོད་པའི་ཟག་པ་ཡིན་པར་རིག་པར་བྱ་སྟེ་མ་རིག་པ་རྣམ་པ་ལྔ་མ་གཏོགས་པ། ཕྲ་རྒྱས་སུམ་ཅུ་རྩ་གཅིག་དང། ཀུན་ནས་དཀྲིས་པ་བཅུའོ། །ཞེས་གསུངས་པའི་ཕྱིར། རྒྱལ་སྲས་

[033A]༄༅། །མ་ལས་ཀྱང། ཐེ་ཚོམ་བཞི་དང། འདོད་ཆགས་ལྔ་དང་ཁོང་ཁྲོ་བ་ལྔ་དང། ང་རྒྱལ་ལྔ་དང། ཀུན་ནས་དཀྲིས་པ་བཅུ་སྟེ་དེ་ལྟར་ན་བཞི་བཅུ་རྩ་གཅིག་ཡིན་ནོ། །ཞེས་གསུངས་པའི་ཕྱིར་
གཉིས་པ་ནི། གཟུགས་དང་གཟུགས་ནི་མེད་པ་ནི། །ཕྲ་རྒྱས་ཁོ་ན་སྲིད་པའི་ཟག་དེ་ལུང་མ་བསྟན་ཁ་ནང་བལྟས། །མཉམ་བཞགས་པའི་ཕྱིར་གཅིག་བྱས། །ཞེས་བྱུང། གཟུགས་དང་གཟུགས་མེད་པའི་
ཁམས་ན་སྤྱོད་པའི་མ་རིག་པ་བཅུ་བོར་པའི་ལྷག་མ་ཕྲ་རྒྱས་ལྟ་བ་བཅུ་གཉིས། །ཐེ་ཚོམ་བཞི། འདོད་ཆགས་ང་རྒྱལ་ལྔ་ལྔ་སྟེ་ཉི་ཤུ་རྩ་དྲུག་རེ་སྟེ་ཕྲ་རྒྱས་ཁོ་ན་ལྔ་བཅུ་རྩ་གཉིས་ཆོས་ཅན། སྲིད་པའི་ཟག་པ་ཡིན་
ཏེ༑ ཕལ་ཆེར་གོང་སའི་ཉོན་མོངས་ལ་དམིགས་པའི་ཕྱིར་དང། ཁོ་ནས་ཀུན་དཀྲིས་གཅོད་པའི་ཕྱིར། རྒྱལ་སྲས་མ་ལས། ཕྲ་རྒྱས་ཁོ་ན་ཞེས་བྱ་བ་ལ་ཁོ་ན་ཞེས་བྱ་བ་སྨོས་པ་ནི། ཀུན་ནས་དཀྲིས་པ་
བསལ་བའི་ཕྱིར་རོ། །ཕྲ་རྒྱས་ཉི་ཤུ་རྩ་དྲུག་ཞེས་བྱ་བ་ནི་ལྟ་བ་བཅུ་གཉིས་དང། ཐེ་ཚོམ་བཞི་དང། འདོད་ཆགས་དང་ང་རྒྱལ་ལྔའོ། །ཞེས་སོ། །གཟུགས་དང་གཟུགས་མེད་ན་སྤྱོད་པའི་ཕྲ་རྒྱས་ལ་སྲིད་པའི་
ཟག་པ་ཞེས་གྲངས་གཅིག་ཏུ་བྱས་པའི་རྒྱུ་མཚན་ཡོད་དེ། དེ་གཉིས་ཀ་བསྒྲིབས་ལ་ལུང་མ་བསྟན་དུ་འདྲ་བ་དང། ཁ་ནང་དུ་བལྟས་པར་འདྲ་བ་དང། མཉམ་བཞག་གི་ས་བར་འདྲ་བའི་ཕྱིར། དེ་དག་ལ་སྲིད་

[033B] ཁམས་གོང་མ་གཉིས་པོ་དེ་སྲིད་པ་ཡིན་གྱི། ཐར་པ་མ་ཡིན་པས་དེ་དོན་དུ་གཉེར་བ་ཡང་སྲིད་པ་དོན་གཉེར་ཡིན་གྱི། ཐར་བ་དོན་གཉེར་མ་ཡིན་པར་ཤེས་པའི་ཆེད་ཡིན་
པའི་ཕྱིར། རྩ་བར། དེར། །ཐར་པའི་འདུ་ཤེས་བཟློག་ཕྱིར་བཤད་།ཅེས་དང། རང་འགྲེལ་ལས། རྒྱུ་གང་གིས་སྲིད་པའི་འདོད་ཆགས་ཞེས་བཤད་པ་དེ་ཉིད་ཀྱིས། སྲིད་པའི་ཟག་པ་ཞེས་བྱའོ། །ཞེས་
གསུངས་པའི་ཕྱིར། གསུམ་པ་ནི། རྩ་བ་མ་རིག་ཡིན་པས་ན། །ལོགས་ཤིག་ཏུ་ནི་ཟག་པར་བསྟན། །ཞེས་བྱུང། མ་རིག་པའི་ཟག་པ་ཡོད་དེ་ཁམས་གསུམ་གྱི་མ་རིག་པ་ལྔ་ལྔ་སྟེ། བཅོ་ལྔ་པོ་ཐམས་
ཅད་མ་རིག་པའི་ཟག་པ་ཡིན་པའི་ཕྱིར། མ་རིག་པ་ལོགས་ཤིག་ཏུ་ཟག་པར་བསྟན་པའི་རྒྱུ་མཚན་ཡོད་དེ། མ་རིག་པ་ཟག་པ་གཞན་ཐམས་ཅད་ཀྱི་ཡང་རྩ་བ་ཡིན་ལ། དེའི་རྒྱུ་མཚན་གྱིས་འཁོར་བའི་རྩ་བར་བསྟན་
ནས་སྤོང་བའི་ཆེད་ཡིན་པའི་ཕྱིར། རྟགས་ཟུར་དང་པོ་གྲུབ་སྟེ་རང་འགྲེལ་ལས། དེ་དག་ཐམས་ཅད་ཀྱི་རྩ་བ་མ་རིག་པ་ཡིན་པས་ན། ཞེས་དང། མདོ་ལས། ཀུན་ཏུ་ཆགས་པར་བྱེད་པའི་རྒྱུ་ནི་མ་རིག་པའོ། །
ཞེས་གསུངས་པའི་ཕྱིར། རྟགས་ཟུར་གཉིས་པ་གྲུབ་སྟེ། གང་སྤེལ་ལས། དེ་དག་ཐམས་ཅད་ཀྱི་ཞེས་བྱ་བ་ནི་འདོད་པའི་ཟག་པ་ལ་སོགས་པ་དག་དང་འཁོར་བའི་སྟེ། ཞེས་དང། མདོ་ལས་ཀྱང། འཇིག་རྟེན་འདི་

[034A]༄༅། །དང་ཕ་རོལ་ན། འདོད་དང་ཆགས་པས་བསླངས་པ་ཡིས་།ངན་འགྲོ་གང་དག་ཅི་ཡོད་པ། །ཐམས་ཅད་མ་རིག་རྩ་བ་ཅན་ཞེས་གསུངས་པའི་ཕྱིར། དེས་ན་རང་འགྲེལ་གྱི་དེ་དག་ཐམས་
ཅད་ལ་འཁོར་བ་དང་ཕྲ་རྒྱས་གཉིས་ཀ་ཡོད་པས་རེ་རེ་ཁོ་ནར་པར་མི་རུང་ངོ། །གཉིས་པ་ཆུ་སྦྱོར་ནི། ཆུ་བོ་སྦྱོར་བའང་དེ་བཞིན་དུ། །ལྟ་རྣམས་གསལ་ཕྱིར་ལོགས་ཤིག་བསྟན། །ཟག་པར་མ་ཡིན་གྲོགས་མེད་རྣམས། །
འཇོག་པའི་རྗེས་སུ་མི་མཐུན་ལོ། །ཞེས་བྱུང། ཆུ་པོ་དང། སྦྱོར་བ་གཉིས་ལ་བཞི་བཞི་ཡོད་དེ། ཟག་པར་འདོད་པའི་ཟག་པ་དང་སྲིད་པའི་ཟག་པ་དང་མ་རིག་པའི་ཟག་པ་དང་གསུམ། དེ་བཞིན་དུ་འདོད་སྲིད་མ་
རིག་པའི་ཚུ་པོ་གསུམ་དང། འདོད་སྲིད་མ་རིག་པའི་སྦྱོར་བ་གསུམ་དང་ལྟ་བའི་ཆུ་བོ་དང་ལྟ་བའི་སྦྱོར་བ་རེ་རེ་བསྣན་ནས་བཞི་བཞི་བྱེད་པའི་ཕྱིར། ལྟ་བ་རྣམས་ཆུ་བོ་དང་སྦྱོར་བར་ལོགས་སུ་སྟོན་པའི་རྒྱུ་མཚན་ཡོད་དེ་
ལྟ་རྣམས་གསལ་པའི་ཕྱིར། འདིར་རང་འགྲེལ་ལས། ལོགས་ཤིག་ཏུ་རྣམ་པར་བཞག་གོ་ཞེས་གྲགས་སོ། །ཞེས་པའི་དོན་ཡོད་དེ། རང་ཉིད་མི་འདོད་ཅིང་ལྟ་བ་ཟུར་དུ་བསྟན་པས་གདུལ་དགོས་ཀྱི་ཆེད་ཡིན་
བར་རྒྱས་སྲས་མ་ལས་བཤད་པའི་ཕྱིར། བྱེ་སྨྲ་ན་རེ། ཟག་པར་ལྟ་བ་ལོགས་སུ་མི་སྟོན་པའི་རྒྱུ་མཚན་བོད་དེ། ཟག་པའི་ངེས་ཆིག་ནི་འཇོག་བྱེད་ཡིན་ལ། ལྟ་བ་འབའ་ཞིག་ནི་གསལ་བས་གྲོགས་མེད་པའི་ལྟ་

[034B] ལོ་སྒྲའི་དོན་ཡོད་དེ། སློབ་དཔོན་མི་འདོད་ཅིང། དེ་ལྟར་ནམ་རིག་པ་ཡང་བསྟན་པ་དང་མི་གསལ་བ་ཆུ་བོ་དང་སྦྱོར་བར་ལོགས་ཤིག་ཏུ་མི་སྟོན་པར་འགྱུར་ཞེས་
གང་སྤེལ་ལས་བཤད་པའི་ཕྱིར། གང་སྤེལ་ལས། ལོ་ཞེས་པའི་སྒྲ་ནི། ནས། དེས་ན་མ་རིགས་པ་ཡང་བསྟན་པའི་ཕྱིར་དང། མི་གསལ་པའི་ཕྱིར་དང། ཆུ་བོ་དང་སྦྱོར་བདག་ཏུ་ལོགས་ཤིག་ཏུ་བསྟན་པར་མི་
བྱའོ། །ཞེས་བསྟན་པའི་ཕྱིར་རོ། །ཞེས་སོ། །སོ་སོའི་དབྱེ་བ་ཡོད་དེ། འདོད་པའི་ཆུ་བོ་དང་སྦྱོར་བ་ཉི་ཤུ་རྩ་དགུ་རེ་ཡོད་པ་གང་ཞིག་སྲིད་པའི་ཆུ་སྦྱོར་ཉེར་བརྒྱད་རེ་དང། ལྟ་བའི་སྦྱོར་སུམ་ཅུ་རྩ་དྲུག་རེ་དང་
མ་རིག་པའི་ཆུ་སྦྱོར་བཅོ་ལྔ་ཡོད་པའི་ཕྱིར། དང་པོ་གྲུབ་སྟེ་འདོད་པའི་འདོད་ཆགས་ཁོང་ཁྲོང་རྒྱལ་བཅོ་ལྔ་དང། ཐེ་ཚོམ་བཞི་དང། ཀུན་དཁྲིས་བཅུ་ཡོད་པའི་ཕྱིར། རྒྱལ་སྲས་མ་ལས། དེ་ལྟར་ན་འདོད་
པའི་ཆུ་ནི་རྫས་ཉེ་ཤུ་རྩད་གུ་སྟེ་ཞེས་བྱ་བ་ནི་ལྟ་བ་བཅུ་གཉིས་བཏོན་པས་ཟག་བཞིན་དུ་རྫས་བཞི་བཅུ་རྩ་གཅིག་མ་ཡིན་ནོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། གཟུགས་གཟུགས་མེད་ཀྱི་འདོད་ཆགས་
དང་ང་རྒྱལ་བཅུ་བཅུ་སྟེ་ཉི་ཤུ་དང་ཐེ་ཚོམ་བཞི་བཞི་སྟེ་ཉི་ཤུ་རྩ་བརྒྱད་ཡོད་པའི་ཕྱིར། རྒྱལ་སྲས་མ་ལས། དེ་ལས་ལྟ་བ་ཉི་ཤུ་རྩ་བཞི་བཏོན་ནས་རྫས་ཉི་ཤུ་རྩ་བརྒྱད་དུ་འགྱུར་རོ། །ཞེས་གསུངས་པའི་ཕྱིར་

[035A]༄༅། །གསུམ་པ་གྲུབ་སྟེ། ཁམས་གསུམ་གའི་ལྟ་བའི་དབང་གིས་ཡིན་པའི་ཕྱིར། རྒྱལ་སྲས་མ་ལས། ལྟ་བའི་ཆུ་བོ་ནི་རྫས་སུམ་ཅུ་རྩ་དྲུག་གོ་ཞེས་བྱ་བ་ནི་ཁམས་གསུམ་ན་ལྟ་བ་བཅུ་གཉིས་
བཅུ་གཉིས་ཡོད་པས་སོ། །ཞེས་གསུངས་པའི་ཕྱིར། བཞི་པ་སླ། གསུམ་པ་ཉེར་ལེན་ནི། ཇི་སྐད་བཤད་ཉིད་མ་རིག་བཅས། །ཉེར་ལེན་རྣམས་ཏེ་ལྟ་རྣམ་གཉིས། །ཕྱེ་བའི་ཕྱིར་རོ་མ་རིག་པ། །འཛིན་པར་
བྱེད་པ་མིན་ཕྱིར་བསྲེས། །ཞེས་བྱུང། ཉེར་ལེན་ལ་ཡང་བཞི་ཡོད་དེ། འདོད་པའི་སྦྱོར་བ་ཉེར་དགུ་མ་རིག་པ་ལྔ་དང་བཅས་པ་སུམ་ཅུ་རྩ་བཞི་ཁོ་ན་འདོད་པ་ཉེར་ལེན་དང། སྲིད་པའི་སྦྱོར་བ་ཉེར་བརྒྱད་མ་རིག་པ་བཅུ་དང་
བཅས་པ་སུམ་ཅུ་རྩ་བརྒྱད་བདག་ཏུ་ལྟ་བ་ཉེ་བར་ལེན་པ་དང་ལྟ་བའི་སྦྱོར་བ་སོ་དྲུག་ལས་ཚུལ་ཁྲིམས་དང་བརྟུལ་ཞུགས་མཆོག་འཛིན་དུག་ཕྱུང་བའི་ལྷག་མ་སུམ་ཅུ་ལྟ་བ་ཉེར་ལེན་དང། ཚུལ་ཁྲིམས་དང་བརྟུལ་
ཞུགས་མཆོག་འཛིན་དྲུག་ཚུལ་ཁྲིམས་བརྟུལ་ཞུགས་ཉེར་ལེན་ཡིན་པའི་ཕྱིར། དང་པོ་གྲུབ་སྟེ། རང་འགྲེལ་ལས། རྫས་སུམ་ཅུ་རྩ་བཞི་ཁོ་ན་འདོད་པ་ཉེ་བར་ལེན་པ་ཡིན་ཏེ། འདོད་ཆགས་དང་ཁོང་ཁྲོ་དང་ང་རྒྱལ་
དང་མ་རིག་པ་ཉི་ཤུ་དང་ཐེ་ཚོམ་བཞི་དང་ཀུན་ནས་དཀྲིས་པ་བཅུའོ། །ཞེས་གསུངས་པའི་ཕྱིར། གཉིས་པ་ཡིན་ཏེ། རང་འགྲེལ་ལས་རྫས་སུམ་ཅུ་རྩ་བརྒྱད་ཁོ་ན་བདག་ཏུ་སྨྲ་བ་ཉེ་བར་ལེན་པ་ཡིན་ཏེ། འདོད་

[035B] ང་རྒྱལ་དང། མ་རིག་པ་སུམ་ཅུ་དང། ཐེ་ཚོམ་བརྒྱད་དོ། །ཞེས་གསུངས་པའི་ཕྱིར། གསུམ་པ་ཡིན་ཏེ། རང་འགྲེལ་ལས། ལྟ་བའི་སྦྱོར་བ་ལས་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་
ཕྱུང་སྟེ་ལྟ་བ་ཉེ་བར་ལེན་པ་རྫས་སུམ་ཅུ་ཡིན་ནོ། །ཞེས་གསུངས་པའི་ཕྱིར། བཞི་པ་གྲུབ་སྟེ། རང་འགྲེལ་ལས། ཚུལ་ཁྲིམས་དང་བརྟུལ་ཞུགས་ཉེ་པར་ལེན་པ་ནི་རྫས་དྲུག་གོ་ཞེས་གསུངས་པའི་ཕྱིར། ཚུལ་
ཁྲིམས་དང་བརྟུལ་ཞུགས་མཆོག་འཛིན་ལྟ་བ་ཉེར་ལེན་ལས་ཟུར་དུ་ཕྱུང་བའི་རྒྱུ་མཚན་ཡོད་དེ། གྲངས་ཅན་གྱི་རྣལ་འབྱོར་ཤེས་པ་དང་སོགས་སྒྲས་མེ་ལྡ་བསྟེན་པ་སོགས་ཕྱི་རོལ་པའི་ལམ་ཙམ་གྱིས་ཐར་པ་ཐོབ་པར་འཛིན་
པས་ལམ་གྱི་དགྲ་འམ་གེགས་ཡིན་པའི་ཕྱིར། འདིས་ཟས་མི་ཟ་བ་དང་མེ་དང་ཆུར་འཇུག་པ་དང་མི་སྨྲ་བ་དང་དཔའ་བོ་བྱེད་པས་ཁྱིམ་པ་རྣམས་འདི་ཕྱིར་ཕུང་པས་བསླུས། ཡུལ་ཡིད་དུ་འོངས་པ་དང་དགའ་བ་སྐོང་ཞིང་
ས་ལ་ཉལ་བ་དྲི་མ་དང་འཛམ་རྫབ་སྤྲེལ་བ་སོགས་ཀྱིས་དག་པར་ཡིད་ཆེས་པས་རབ་བྱུང་བ་རྣམས་དགོས་དོན་ལ་བསླུ་བའི་ཕྱིར། རྩ་བར། ལྟ་རྣམ་གཉིས། །ཕྱེ་བའི་ཕྱིར་རོ། །ཞེས་སོ། །མ་རིག་པ་འདོད་པ་ཉེར་ལེན་
དང་བདག་ཏུ་སྨྲ་བ་ཉེར་ལེན་གཉིས་སུ་འསྲེས་ནས་སྟོན་པའི་རྒྱུ་མཚན་ཡོད་དེ། སྲིད་པ་འཛིན་པ་ཉེར་ལེན་གྱི་དོན་ཡིན་པ་གང་ཞིག་།མ་རིག་པ་ནི་མི་ཤེས་པའི་མཚན་ཉིད་ཀྱིས་མི་གསལ་བའི་ཕྱིར་ཁྱབ་སྟེ། དེས་ན་

[036A]༄༅། །རང་དབང་དུ་སྲིད་པ་འཛིན་མི་ནུས་པའི་ཕྱིར། རྒྱལ་སྲས་མ་ལས། མ་རིག་པ་འབའ་ཞིག་གིས་སྲིད་པ་ཉེ་བར་ལེན་པར་མི་བྱེད་དོ། །ཅིའི་ཕྱིར་ཞེ་ན། མི་ཤེས་པའི་མཚན་ཉིད་ཀྱིས་མི་གསལ་བའི་
ཕྱིར་རོ། །ཞེས་བྱ་བ་སྨོས་སོ། །ཞེས་གསུངས་པའི་ཕྱིར། རང་འགྲེལ་དུ་གྲགས་སྨོས་པའི་ཉེར་ལེན་གྱི་འདོད་ཚུལ་གྱི་འདོད་ཚུལ་ཐམས་ཅད་བྱེ་སྨྲས་འདོད་ཀྱང་མི་འཐད་པའི་དོན་ཡིན་པའི་ཕྱིར་འགྲེལ་བཤད་གཉིས་ལས་བཤད་དོ། །
སློབ་དཔོན་གྱིས་འདོད་པའི་སྦྱོར་བ་དང་ལྟ་བའི་སྦྱོར་བ་སོགས་དང་འདོད་པ་ཉེ་བར་ལེན་པ་དང་ལྟ་བ་ཉེར་ལེན་སོགས་ཀྱི་སྦྱོར་པ་དང་ཉེར་ལེན་གཉིས་ཀ་འདོད་ཆགས་ཁོ་ནར་འདོད། ཉོན་མོངས་གཞན་མ་ཡིན་པར་འདོད་
དེ༑ འདོད་པའི་སྦྱོར་སོགས་འདོད་ཆགས་སུ་འདོད་པ་གང་ཞིག་འདོད་པ་ཉེ་བར་ལེན་པ་སོགས་ཉེར་ལེན་འདོད་ཆགས་སུ་འདོད་པའི་ཕྱིར། དང་པོ་གྲུབ་སྟེ། དེ་ལྟར་མདོ་ལས་གསུངས་པའི་ཕྱིར། རང་
འགྲེལ་ལས། བཅོམ་ལྡན་འདས་ཀྱིས་མདོ་ལས་ནི་འདོད་པའི་སྦྱོར་བ་གང་ཞེ་ན། ཞེས་བྱ་བ་ནས། རྒྱས་པར་འདིའི་འདོད་པ་རྣམས་ལ་འདོད་ཆགས་པ་དང། འདོད་པ་ལ་འདུན་པ་དང། འདོད་པ་ལ་སྲེད་པ་དང་
དང༑ ཞེས་པ་ནས། འདོད་པ་ལ་ལྷག་པར་ཆགས་པ་ཡོད་པ་གང་ཡིན་པ་དེས་འདིའི་སེམས་ཡོངས་སུ་གཏུགས་ཏེ་གནས་པ་འདི་ནི་འདོད་པའི་སྦྱོར་བ་ཞེས་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་

[036B] མདོ་ལས། ཉེ་བར་ལེན་པ་གང་ཞེ་ན། འདི་ལ་འདུན་པའི་འདོད་ཆགས་གང་ཡིན་པའོ། །ཞེས་གསུངས་པའི་ཕྱིར། དེ་སྐད་དུ། རྒྱལ་སྲས་མ་ལས། འདི་ནི་སློབ་དཔོན་གྱི་
གཞུང་ལུགས་ཡིན་ཏེ། འདི་ལྟར་འདོད་ཆགས་ཁོ་ན་སྦྱོར་བ་དང། ཉེ་བར་ལེན་པ་ཡིན་གྱི་ཉོན་མོངས་པ་གཞན་དག་ནི་མ་ཡིན་ནོ། །ཞེས་བཤད་པ་ཡིན་ནོ། །ཞེས་གསུངས་པའི་ཕྱིར། གང་སྤེལ་དང་ཡང་མཐུན་
ནོ༑ ༑དེ་ལ་གཞན་དག་སྦྱོར་བ་དང་ཉེར་ལེན་ལ་འདུན་པའི་འདོད་ཆགས་གཙོ་ཆེས་པས་དེས་འདུལ་དགོས་ལ་གསུངས་པ་ཙམ་ཡིན་ཏེ། དེའི་ཕྱིར་ཉོན་མོངས་ཐམས་ཅད་སྦྱོར་བ་སོགས་ཡིན་པའི་ཕྱིར་ཟེར། ཞེས་གང་
སྤེལ་ལས་སོ།    ༈    །བཞི་པ་ངེས་ཚིག་ནི། གང་ཕྱིར་དེ་དག་ཕྲ་བ་དང། །རྗེས་འབྲེལ་རྣམ་གཉིས་རྒྱས་འགྱུར་དང། །རྗེས་སུ་འབྲང་བ་དེ་ཡི་ཕྱིར། །ཕྲ་རྒྱས་དག་ཏུ་བཤད་པ་ཡིན། །དེ་དག་འཇོག་བྱེད་ཟག་བྱེད་
དང། ༑འཁྱེར་བར་བྱེད་དང་འབྱར་བྱེད་དང། །ཉེ་བར་འཛིན་ཕྱིར་ཟག་ལ་སོགས། །དེ་དག་གི་ནི་ངེས་ཚིག་ཡིན། །ཞེས་བྱུང། རྩ་ཉོན་དག་ཆོས་ཅན། ཕྲ་རྒྱས་སུ་བརྗོད་པའི་ངེས་ཚིག་གི་དོན་ཡོད་དེ་རྟོགས་
དཀའ་བས་ཕྲ་བ་དང། ཐོབ་པ་དང་རྗེས་སུ་འགྲེལ་བ་དང། དམིགས་པ་དང་མཚུངས་ལྡན་སྒོས་རྒྱས་པར་འགྱུར་བ་དང། ཡང་ཡང་བཟློག་ཀྱང་མི་བཟློག་པར་རྗེས་སུ་འབྲང་བས་ན་དེ་ལྟར་བརྗོད་པའི་ཕྱིར། ཉོན་མང་

[037A]༄༅། །མོངས་དེ་དག་ཆས་ཅན། ཁྱོད་ལ་ཟག་པ་དང་སོགས་སྒྲས་ཆུ་པོ་དང་སྦྱོར་བ་དང་ཉེར་ལེན་བརྗོད་པའི་དེས་ཚིག་གི་དོན་རིམ་བཞིན་ཡོད་དེ། མ་བྲལ་བར་དུ་དེ་ལྡན་ལས་མི་གཡོ་བའི་ཚུལ་གྱིས་
འཁོར་བར་འཇོག་པས་ན་ཟག་པའམ། སྲིད་རྩེ་ནས་མནར་མེད་པར་དུ་སྐྱེ་མཆེད་དྲུག་གི་རྨ་ནས་འཛག་པས་ན་ཟག་པ་དང། ཁམས་དང་སྐྱེ་གནས་དང་འགྲོ་བ་གཞན་དུ་འཁྱེར་བར་བྱེད་ཕྱིར་རམ། ཡུལ་དག་ལ་རྣམ་
ཤེས་འཁྱེར་བར་བྱེད་པའི་ཕྱིར་ཆུ་པོ་དང། ཁམས་དང་འགྲོ་བ་དང་སྐྱེ་གནས་ལ་སོགས་པར་སྦྱོར་བར་བྱེད་པའི་ཕྱིར་རམ། རྣམ་ཤེས་ཡུལ་ལ་སྦྱོར་བར་བྱེད་པའི་ཕྱིར། སྦྱོར་བ་དང། ཡང་སྲིད་དུ་རྣམ་ཤེས་ཉེ་བར་
འཛིན་པར་བྱེད་པའི་ཕྱིར་ཉེར་ལེན་བྱེ་སྨྲས་འདོད་པའི་ཕྱིར་དངོས་བསྟན་བྱེ་སྨྲའི་ལུགས་སོ། །སློབ་དཔོན་རང་ལུགས་ནི། རང་འགྲེལ་ལས། འདི་སྐད་དུ། ནས། ཆེས་ལེགས་པ་ཡིན་ནོ། །ཞེས་སོ། །།གཉིས་པ་
བསྟན་བཅོས་ནས་བཤད་པའི་རྣམ་གྲངས་ལ་མདོར་བསྟན། རྒྱས་བཤད་གཉིས། དང་པོ་ནི། དེ་དག་ཀུན་ཏུ་སྦྱོར་སོགས་ཀྱི། །འབྱེ་པས་རྣམ་པ་ལྔར་བཤད་དོ། །ཞེས་བྱུང། བསྟན་བཅོས་ལས། ཕྲ་རྒྱས་དེ་དག་
ཉིད་ལ་ཀུན་སྦྱོར་དང། སོགས་ཀྱིས། འཆིང་བ་དང། ཕྲ་རྒྱས་དང། ཉེ་ཉོན་དང། ཀུན་ནས་དཀྲིས་པའི་དབྱེ་བས་ལྔར་བཤད་པའི་ཕྱིར། མདོ་ལས། དེ་ལ་ཀུན་ཏུ་སྦྱོར་པ་ནི་དགུ་སྟེ། རྗེས་སུ་ཆགས་པ་དང་

[037B] ང་རྒྱལ་དང། མ་རིག་པ་དང། ལྟ་བ་དང། མཆོག་ཏུ་འཛིན་པ་དང། ཐེ་ཚོམ་དང། ཕྲག་དོག་དང། སེར་སྣའི་ཀུན་ཏུ་སྦྱོར་བ་རྣམས་སོ། །ཞེས་གསུངས་པའི་ཕྱིར། མངོན་པ་ཀུན་བཏུས་ལས་རྣམ་
གྲངས་ཉེར་བཞི་ཡང་བཤད་དེ། མདོ་ལས་ཀྱང། རྣམ་གྲངས་དེ་དག་ཡང་ཡང་སོ་སོར་བཤད་པའི་ཕྱིར། ཀུན་བཏུས་ལས། རྣམ་གྲངས་གང་ཞེ་ན། ཀུན་ཏུ་སྦྱོར་བ་དག་འཆིང་བ་དང། བག་ལ་ཉལ་དང། ཉེ་བའི་ཉོན་མོངས་
པ་དང། ཀུན་ནས་དཀྲིས་པ་དང། ཆུ་བོ་དང། སྦྱོར་བ་དང། ཉེ་བར་ལེན་པ་དང། མདུད་པ་དང། སྒྲིབ་པ་དང། ཐ་བ་དང། དྲི་མ་དང། སྡིག་པ་དང། ཟུག་རྔུ་དང། ལྕི་ཡང་དང། ཉེས་པར་སྤྱོད་པ་དང། ཟག་པ་
དང། འཕོངས་པ་དང། ཡོངས་སུ་གདུང་བ་དང། འཁྲུགས་པ་དང་འཐབ་པ་དང། རིམས་ནད་དང། ནག་སྦྱོར་དང། གེགས་ཞེས་བྱ་བ་དག་གོ་ཞེས་གསུངས་པའི་ཕྱིར། གཉིས་པ་ལ། ཀུན་སྦྱོར། འཆིང་བ་
ཉེ་ཉོན། ཀུན་དཀྲིས་བཤད་པ་བཞི། དང་པོ་ལ། ཀུན་སྦྱོར་དགུ་དང། འོག་མའི་ཆ་མཐུན་ལྔ་དང། གོང་མའི་ཆ་མཐུན་ལྔ་བཤད་པ་གསུམ། དང་པོ་ནི། རྫས་དང་མཆོག་འཛིན་འདྲ་བའི་ཕྱིར། །ལྟ་གཉིས་ཀུན་
ཀུན་ཏུ་སྦྱོར་གཞན་ནོ། །གང་ཕྱིར་གཉིས་ཀ་གཅིག་ཏུ་ནི། །མི་དགེ་རང་དབང་དེ་ཡི་ཕྱིར། །ཕྲག་དོག་སེར་སྣ་དེ་དག་ལས། །ལོགས་ཤིག་ཀུན་སྦྱོར་གཉིས་སུ་བཤད། །ཅེས་བྱུང། སྔར་བཤད་པའི་ཀུན་སྦྱོར་

[038A]༄༅། །དགུ་སོ་སོར་དབྱེ་ན་ཀུན་སྦྱོར་རིགས་བཞིར་ཡོད་དེ། རྩ་ཉོན་གྱི་ཀུན་སྦྱོར། ལྟ་བའི་ཀུན་སྦྱོར། མཆོག་འཛིན་གྱི་ཀུན་སྦྱོར། ཀུན་དཀྲིས་ཀྱི་ཀུན་སྦྱོར་བཞིར་ཡོད་པའི་ཕྱིར། དང་པོ་གྲུབ་སྟེ། ཕྲ་
རྒྱས་ལམ་གཏོགས་པའི་ཀུན་སྦྱོར་སོགས་མེད་ཀྱང་ལྡོག་ཆའི་སྒོས་བཅོམ་ལྡན་འདས་ཀྱིས་ཀུན་སྦྱོར་དང་འཆིང་བ་སོགས་སུ་བཤད་པའི་ཕྱིར་ཏེ། རྒྱལ་སྲས་མ་ལས། དེ་ལ་མ་གཏོགས་པ་ཡོད་པ་མིན་མོད་ཀྱི་
སོགས་དང། མདོ་ལས་ཀྱང། མིག་གིས་ནི་གཟུགས་དག་ལ་ཀུན་ཏུ་སྦྱོར་བ་མ་ཡིན། གཟུགས་དག་གིས་ཀྱང་མིག་ལ་ཀུན་ཏུ་སྦྱོར་བ་མ་ཡིན། འོན་ཀྱང་འདུན་པའི་འདོད་ཆགས་གང་ཡིན་པ་འདི་འདིའི་ཀུན་ཏུ་སྦྱོར་བ་ཡིན་ནོ་
ཞེས་དང། ཡང་མདོ་ལས། བྱིས་བ་སོ་སོའི་སྐྱེ་བོ་ཐོས་པ་དང་མི་ལྡན་པ་ནི་བཅིངས་བཞིན་དུ་སྐྱེ། བཅིངས་བཞིན་དུ་འཆི། བཅིངས་བཞིན་དུ་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འགྲོ། །ཞེས་གསུངས་པའི་ཕྱིར། གཉིས་པ་དང་
གསུམ་པ་གྲུབ་སྟེ། ཀུན་སྦྱོར་དགུའི་ནང་ནས་ལྟ་བ་ལྔའི་ནང་གི་མཆོག་འཛིན་གཉིས་ཀུན་སྦྱོར་དུ་ཟུར་དུ་བཤད་པ་ནི་རྫས་དང་མཆོག་འཛིན་འདྲ་བས་མཆོག་ལྟ་གཉིས་ཀུན་ཏུ་སྦྱོར་བ་དགུའི་གཞན་གཅིག་ཏུ་བྱས་པའི་
ཕྱིར༑ དེར་ཐལ། འཇིག་ལྟ་མཐར་ལྟ་ལོག་ལྟ་གསུམ་ཡང་ཁམས་གསུམ་ན་དྲུག་དྲུག་སྟེ་རྫས་བཅོ་བརྒྱད་དང། ཚུལ་ཁྲིམས་བརྟུལ་ཞུགས་མཆོག་འཛིན་དང་ལྟ་བ་མཆོག་འཛིན་གཉིས་ཀྱང་ཁམས་གསུམ་ན་

[038B]སྦྱོར་ཚུལ་མཉམ་པ་དང། མཆོག་ལྟ་གཉིས་ཀྱིས་མཆོག་ཏུ་འཛིན་ལ་ལྟ་བ་གསུམ་གྱིས་དེ་ལྟར་མ་ཡིན་པའི་ཕྱིར། དང་པོ་གྲུབ་སྟེ་རང་འགྲེལ་ལས། དེའི་ཕྱིར་
རྫས་མཉམ་པས་འདི་གཉིས་ཀུན་ཏུ་སྦྱོར་བ་གཞན་དུ་བྱས་སོ། །ཞེས་གྲགས་སོ། །ཞེས་གསུངས་པའི་ཕྱིར། ཁྱབ་སྟེ། འདིའི་རྫས་མཉམ་ཚུལ་གྲངས་དང་ཀུན་ཏུ་སྦྱོར་བའི་ནུས་པ་མཉམ་པ་ལ་ཡང་བྱེད་པའི་སྐབས་དང་སྦྱོར་
དགོས་པའི་ཕྱིར་ཏེ། རྒྱལ་སྲས་མ་ལས། རྫས་ཞེས་བྱ་བ་སྐབས་དང་སྦྱར་རོ། །ཇི་ལྟར་ཞེ་ན། ཞེས་སོགས་ཀྱིས་གྲངས་དང་སྦྱར་ལ། གང་སྤེལ་ལས། ཡང་འདྲ་བའི་དོན་ཅི་ཞིག་རྙེད་ཅེ་ན། ཀུན་ཏུ་སྦྱོར་བའི་དོན་
ཉིད་དོ། །ཞེས་སྨྲའོ། །འདི་སྐད་བསྟན་པར་འགྱུར་ཏེ་ཇི་ལྟར་འདོད་ཆགས་ལ་སོགས་པ་དག་རེ་རེ་ཞིང་ཀུན་ཏུ་སྦྱོར་བའི་དོན་འཛིན་པ་དེ་བཞིན་དུ་ལྟ་བ་དག་གསུམ་དུ་གྱུར་ནས་དོན་དེ་འཛིན་ཏོ། །དེ་ལྟར་ཡིན་ན་འཇིག་
ཚོགས་ལ་ལྟ་བ་ལ་སོགས་པའི་ཀུན་ཏུ་སྦྱོར་བ་སྟོན་པར་འགྱུར་རོ་།ཞེས་སོགས་གསུངས་པའི་ཕྱིར། ཁྱབ་སྟེ། འཛིན་ཏོ་ཡན་ཆད་ཀྱིས་སྒྲུབ་བྱེད་དང། དེ་ལྟ་མན་ཆད་ཀྱིས་དེ་ལྟར་མི་འདོད་པ་ལ་གནོད་བྱེད་ཡང་དག་
བསྟན་པའི་ཕྱིར། རྩ་རྟགས་གཉིས་པ་གྲུབ་སྟེ། ལྟ་བ་གསུམ་བཟུང་ཡུལ་དང་མཆོག་ལྟ་གཉིས་འཛིན་བྱེད་ཡིན་པས་གཟུང་འཛིན་ཐ་དད་པའི་ཕྱིར། རང་འགྲེལ་ལས། འདི་གཉིས་ནི་མཆོག་འཛིན་པའི་རང་

[039A]༄༅། །བཞིན་ཡིན་ལ་ལྷག་མ་རྣམས་ནི་མ་ཡིན་པས། ཞེས་པ་དང་གཟུང་བ་དང་འཛིན་པ་ཐ་དད་པའི་ཕྱིར་རོ། །ཞེས་གསུངས་པའི་ཕྱིར། མཆོག་འཛིན་ལྟ་བ་ལྔ་ཀར་སྤོང་བ་འཁྲུལ་ལོ། །ཀུན་
དཀྲིས་བརྒྱད་ཀྱིས་ནང་ནས་ཕྲག་དོག་དང་སེར་སྣ་གཉིས་ཀུན་དཀྲིས་ལས་ལོགས་སུ་ཀུན་སྦྱོར་དགུའི་གྲངས་གཉིས་སུ་བཤད་པའི་རྒྱུ་མཚན་ཡོད་དེ། གང་གི་ཕྱིར་ན་དེ་གཉིས་ཀ་མཐའ་གཅིག་ཏུ་མི་དགེ་བ་རང་དབང་ཅན་ཡིན་
པ་དེའི་ཕྱིར། ཁྱབ་སྟེ། དེ་ལྟ་བུའི་ཀུན་དཀྲིས་བརྒྱད་ཀྱི་གཞན་མེད་པའི་ཕྱིར་དང། ངོ་ཚ་མེད་པ་དང་ཁྲེལ་མེད་གཉིས་གཅིག་ཏུ་མི་དགེ་བ་ཡིན་ཀྱང་ཆགས་སོགས་དང་མཚུངས་ལྡན་ཡིན་པས་རང་དབང་ཅན་མིན་པ་དང་
འགྱོད་པ་རང་དབང་ཅན་ཡིན་ཀྱང་གཅིག་ཏུ་མི་དགེ་བ་མ་ཡིན་ཏེ། དེ་ལ་དགེ་བའང་ཡོད་པའི་ཕྱིར། ཀུན་དཀྲིས་བཅུར་བཤད་པ་ལྟར་ན་ཁྲོ་འཆབ་གཉིས་ཏུ་མི་དགེ་བ་དང། ཆགས་སོགས་མཚུངས་ལྡན་
མ་ཡིན་པའི་རང་དབང་ཅན་ཡིན་ཀྱང། འདིར་ཀུན་དཀྲིས་བརྒྱད་ཀྱི་སྐབས་ཡིན་པའི་ཕྱིར་ཏེ། བཅོམ་ལྡན་འདས་ཀྱིས་ཀྱང་ཀོའུ་ཤི་ཀ་ལྷ་དང་མི་རྣམས་ནི་ཕྲག་དོག་དང་སེར་སྣའི་ཀུན་ཏུ་སྦྱོར་བ་ཅན་ཡིན་ནོ། །
ཞེས་གསུངས་པའི་ལུང་དང་ཡང་མཐུན་པའི་ཕྱིར། གཉིས་པ་འོག་མའི་ཆ་མཐུན་བཤད་པ་ལ། དེ་དངོས་དང། ཞར་བྱུང་གཉིས། དང་པོ་ནི། ཐ་མའི་ཆ་དང་མཐུན་རྣམས་ལྔ། །གཉིས་ཀྱིས་འདོད་ལས་མི་

[039B] །གསུམ་པོ་ཡིས་ནི་ཕྱིར་ཟློག་བྱེད། །ཅེས་བྱུང། བཅོམ་ལྡན་འདས་ཀྱིས་ཀུན་ཏུ་སྦྱོར་བ་ཐ་མའི་ཆ་མཐུན་རྣམ་པ་ལྔ་གསུངས་པ་ཡོད་དེ། འཇིག་ལྟ་དང་ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་དང་
ཐེ་ཚོམ་ཉོན་མོངས་ཅན་དང་འདོད་འདུན་དང། གནོད་སེམས་ལྔ་ཡོད་པའི་ཕྱིར། དེ་ལྔ་ལ་ཐ་མའི་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ། ཁམས་ཐ་མའི་ཆ་ནི་འདད་ཁམས་ཡིན་ལ་འདི་དག་ཀྱང་དེའི་རྗེས་སུ་
མཐུན་པའི་ཕྱིར། དེར་ཐལ། འདོད་པ་ལ་འདུན་པ་དང། གནོད་སེམས་གཉིས་ཀྱིས་འདོད་པའི་ཁམས་ལས་མེ་འདའ་ལ། འཇིག་ལྟ་དང་མཆོག་ལྟ་དང་ཐེ་ཚོམ་ཉོན་མོངས་ཅན་དང་གསུམ་གྱིས་ཁམས་གོང་མར་ལན་
གཅིག་སྐྱེས་ཀྱང་སླར་ཡང་འདོད་པར་ཕྱིར་ཟློག་པར་བྱེད་པའི་ཕྱིར། དཔེར་ན་སྒོ་བས་ཉེས་ཅན་འགོག་སྒོ་པའི་རྗེས་འབྲང་དབྱུག་ཞགས་ཅན་གྱིས་དེ་རིང་དུ་བྲོས་ཀྱང་འཛིན་པ་ལྟར་གཉིས་དང་གསུམ་རིམ་བཞིན་
མཚུངས་པའི་ཕྱིར། རང་འགྲེལ་ལས། སྒོ་བ་དང་རྗེས་སུ་འབྲང་བ་དང་ཆོས་མཐུན་པའི་ཕྱིར་རོ། །ཞེས་སོ། །གཉིས་པ་ནི། འོ་ན་རྒྱུན་ཞུགས་ཀྱིས་ལྟ་བ་ལྔ་ཐེ་ཚོམ་དང་དུག་སྤངས་ན་ཅིའི་ཕྱིར་ཀུན་སྦྱོར་གསུམ་
སྤངས་པས་རབ་ཏུ་ཕྱེ་སྟེ་བསྟན་ཞེ་ན། དེ་ལ་བྱེ་སྨྲའི་ལན་དང། མདོ་སྡེ་བའི་ལན་གཉིས། དང་པོ་ནི། སྒོ་དང་རྩབས་བསྡུས་ཕྱིར་གསུམ། ཞེས་བྱུང། རྒྱུན་ཞུགས་ཀུན་སྦྱོར་གསུམ་སྤངས་པས་རབ་ཏུ་ཕྱེ་ན་

[040A]༄༅། །སྟོན་པའི་རྒྱུ་མཚན་ཡོད་དེ། མཐོང་སྤང་ཉོན་མོངས་རྣམས་རྣམ་པ་གཅིག་དང་རྣམ་པ་གཉིས་དང། རྣམ་པ་བཞི་སྟེ་སྡུག་བདེན་སོགས་ཡུལ་གྱི་རྣམ་པ་ཚན་གསུམ་བྱས་པའི་སྒོ་ཡིན་པ་དང་
ཀུན་སྦྱོར་གསུམ་མཐོང་སྤང་གི་རྩ་བ་ཡིན་པས་དེས་བསྡུས་པར་གྲགས་པའི་ཕྱིར། རྒྱལ་སྲས་མ་ལས། འཇིག་ཚོགས་དང་མཐར་འཛིན་པར་ལྟ་བ་དེ་དག་ནི་རྣམ་པ་གཅིག་སྟེ་སྡུག་བསྔལ་མཐོང་བ་ཙམ་གྱིས་སྤང་བར་བྱ་བ་
ཡིན་པའི་ཕྱིར་རོ། །ཞེས་སོ། །གཉིས་པ་ནི། འགྲོ་མི་འདོད་དང་ལམ་ནོར་དང། །ལམ་ལ་ཐེ་ཚོམ་དེ་སྙེད་ཅིག་ཐར་པར་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། །ཞེས་བྱུང། ཀུན་སྦྱོར་སྤངས་
པའི་ཆ་ནས་རྒྱུན་ཞུགས་ཀྱི་འབྲས་བུ་ཐོག་པར་འཇོག་པའི་རྒྱུ་མཚན་ཡོད་དེ། འཇིག་རྟེན་ན་ལམ་ལ་འགྲོ་མི་འདོད་པ་དང། ལམ་ནོར་བ་དང། ལམ་ལ་ཐེ་ཚོམ་ཟབ་གསུམ་གྱིས་ལམ་དེ་ལ་འགྲོ་བའི་གེགས་བྱེད་པ་
བཞིན་དུ་འདིར་འཇིག་ལྟས་དེར་ང་མེད་པར་འགྱུར་ཞེས་ཐར་པ་ལ་སྐྲག་ནས་འགྲོ་མི་འདོད། མཆོག་ལྟ་གཉིས་ཀྱིས་ལམ་མིན་པས་ཀྱང་དག་པར་ལྟ་བ་ལ་བརྟེན་ནས་ལམ་ནོར་བར་འགྱུར་ལ། ཐེ་ཚོམ་གྱིས་ཐར་ལམ་
ལ་ཐེ་ཚོམ་ཟོས་ནས་ཐར་པའི་གེགས་བྱེད་པ་དེའི་ཕྱིར་གསུམ་བསྟན་པའི་ཕྱིར། མདོ་ལས་ཀྱང། བཙུན་པ། ཅི་ཙམ་གྱིས་ན་རྒྱུན་དུ་ཞུགས་པ་ལགས། མིང་ཆེ་ན། འདི་ལྟར་འཕགས་པ། ཞེས་པ་ནས་

[040B] འཇིག་ཚོགས་ལ་ལྟ་བ་དང་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་དང་ཐེ་སོམ་ཡང་ཡོངས་སུ་སྤངས་ཤིག་ཡོངས་སུ་ཤེས་པ་ཡིན་ནོ། །དེས་ཀུན་ཏུ་སྦྱོར་བ་གསུམ་པོ་དེ་
དག་སྤངས་པས་རྒྱུན་དུ་ཞུགས་པ་ཡིན་ནོ། །རྣམ་པར་མི་ལྟུང་པའི་ཆོས་ཅན་ཡིན་ནོ། །ཞེས་སོགས་གསུངས་པའི་ཕྱིར། འདི་སློབ་དཔོན་རང་ལུགས་དང་མདོ་སྡེ་བས་འདོད་པ་ཡིན་ཏེ། རྒྱལ་སྲས་མ་དང་གང་སྤེལ་གཉིས་
ལས༑ གཞན་དག་ན་རེ། ཞེས་བྱ་བ་ནི་སློབ་དཔོན་འདི་ཉིད་དོ། །ཞེས་གསུངས་པའི་ཕྱིར།    ༈    །གསུམ་པ་གོང་མའི་ཆ་མཐུན་ལྔ་ནི། གོང་མའི་ཆ་དང་མཐུན་ལྔ་ཉིད། གཟུགས་དང་གཟུགས་མེད་ལས་སྐྱེས་པའི། །
འདོད་ཆགས་གཉིས་རྒོད་ང་རྒྱལ་རྨོངས། །ཞེས་བྱུང། གོང་མའི་ཆ་མཐུན་ལྔ་ཡོད་དེ། རང་འགྲེལ་ལས། འདི་དག་ནི་ཀུན་ཏུ་སྦྱོར་བ་གོང་མའི་ཆ་དང་མཐུན་པ་ལྔ་ཡིན་ཏེ། འདི་ལྟ་སྟེ། གཟུགས་ཀྱི་འདོད་ཆགས་དང་
གཟུགས་མེད་པའི་འདོད་ཆགས་དང། རྒོད་པ་དང། ང་རྒྱལ་དང། མ་རིག་པ་སྟེ། ཞེས་གསུངས་པའི་ཕྱིར། དེ་ལ་གོང་མའི་ཆ་མཐུན་བརྗོད་པའི་རྒྱུ་མཚན་ཡོད་དེ། དེ་ལྔ་མ་སྤངས་པར་དུ་གོང་མ་གཉིས་ལས་མི་འདའ་བའི་
ཕྱིར༑ ཀུན་སྦྱོར་བཤད་ཟིན་ཏོ། །གཉིས་པ་འཆིང་བ་ནི། ཚོར་བའི་དབང་གིས་འཆིང་བ་གསུམ། ཞེས་བྱུང། ཚོར་བའི་དབང་གིས་འཆིང་བ་གསུམ་ཡོད་དེ། ཚོར་བ་བདེ་བ་ལས་འདོད་ཆགས་རྒྱས། སྡུག་

[041A]༄༅། །བསྔལ་ལས་ཞེ་སྡང་རྒྱས། ཚོར་བ་བཏང་སྙོམས་ལས་གཏི་མུག་རྒྱས་པར་འགྱུར་བའི་ཕྱིར། ཁྱབ་སྟེ། དུག་གསུམ་ཐམས་ཅད་འཆིང་བ་ཡིན་པའི་ཕྱིར། བསྟན་བཅོས་ལས། འཆིང་བ་
ནི་གང་ཞེ་ན། འཆིང་བ་ནི་གསུམ་སྟེ། འཚང་བ་འདོད་ཆགས་ཐམས་ཅད་དང། འཆིང་བ་ཞེ་སྡང་ཐམས་ཅད་དང། འཆིང་བ་གཏི་མུག་ཐམས་ཅད་དོ། །ཞེས་གསུངས་པའི་ཕྱིར། འདིར་འགྲེལ་བཤད་གཉིས་རྒྱས་
ཚུལ་མང་བས་ལྟོས། །གསུམ་པ་ཉེ་ཉོན་ནི། ཉོན་མོངས་ལས་གཞན་ཉོན་མོངས་ཅན། །སེམས་བྱུང་འདུ་བྱེད་ཕུང་ཞེས་པ། །གང་དེའང་ཉེ་བའི་ཉོན་མོངས་དེ། །དེ་དག་ཉོན་མོངས་ཞེས་མི་བུ། །ཞེས་བྱུང། ཉེ་བའི་
ཉོན་མོངས་པ་ཁོ་ན་ཡིན་པའི་ངོ་བོ་ཡོད་དེ། རྩ་ཉོན་དྲུག་ལས་གཞན་པའི་ཉོན་མོངས་ཅན་གྱི་སེམས་བྱུང་འདུ་བྱེད་ཀྱི་ཕུང་པོས་བསྡུས་པ་གང་དག་ཡིན་པ་དེ་དེ་ཡིན་པའི་ཕྱིར། དེར་ཐལ། སྤྱིར་རྩ་ཉོན་ཉེ་ཉོན་མི་འགལ་བ་
གང་ཞིག་གཞན་ཞེས་པས་རྩ་ཉོན་ལས་གཞན་ཉེ་ཉོན་ཁོ་ན་སྟོན། ཉོན་མོངས་ཅན་ཞེས་པས་དགེ་བ་དང་མ་བསྒྲིབས་ལུང་མ་བསྟན་གཅོད། སེམས་བྱུང་ཞེས་པས་གཟུགས་ཅན་དང་ལྡན་མིན་བསལ། འདུ་བྱེད་ཕུང་
པོ་ཞེས་པས་ཉོན་མོངས་ཅན་ཡིན་ཀྱང་ཚོར་འདུ་སོགས་ཀྱི་སེམས་བྱུང་དང་རྣམ་ཤེས་ཉོན་མོངས་ཅན་དག་བསལ་པའི་ཕྱིར། དང་པོ་གྲུབ་སྟེ། ཉོན་མོངས་སུ་གྱུར་པའི་ཕྲ་རྒྱས་ཐམས་ཅད་དེ་ཡིན་པའི་ཕྱིར། གང་སྤེལ་ལས་

[041B]ཉེ་བའི་ཉོན་མོངས་པ་ཡང་ཡིན་ཏེ། དེ་དག་ནི་ཉོན་མོངས་པའི་མཚན་ཉིད་ཚང་བའི་ཕྱིར་རོ། །ཞེས་གསུངས་པའི་ཕྱིར། འདིའི་སྒྲ་བཤད་ཀྱང་རང་འགྲེལ་ལྟར་སེམས་ཉི་
བར་ཉོན་མོངས་པར་བྱེད་པའི་ཉེ་ཉོན་ཞེས་བཤད་དགོས་ལ། ཉེ་ཉོན་ཁོ་ནའི་སྒྲ་བཤད། རྒྱལ་སྲས་མ་ལས། འདི་དག་ལ་ཉོན་མོངས་པ་དང་ཉེ་བའི་དངོས་པོའམ་ཉོན་མོངས་པ་ཉེ་བར་འདུག་པ་ཡོད་པས་ཉེ་པའི་ཉོན་མོངས་པ་
སོགས་གསུངས་པ་ལྟར་དགོས་པའི་ཕྱིར་དང། བར་བར་མ་ཤེས་བྱེད་མང། གཉིས་པ་གྲུབ་སྟེ། རྩ་བའི་དངོས་བསྟན་ཉེ་ཉོན་ཁོ་ནའི་མཚན་ཉིད་ཡིན་པའི་ཕྱིར། རང་འགྲེལ་ལས། དེ་དག་ནི་ཉེ་བའི་ཉོན་མོངས་པ་ཁོ་
ན་ཡིན་གྱི། ཞེས་དང། གང་སྤེལ་ལས། ཉེ་བའི་ཉོན་མོངས་པ་ཁོ་ན་ཞེས་བྱ་བ་ལ་ཉེ་བའི་ཉོན་མོངས་པ་དང་ཉེ་བར་འདུག་པའོ་།ཞེས་གསུངས་པའི་ཕྱིར། ཤིན་ཏུ་གསལ་ལོ། །གསུམ་པ་གྲུབ་སྟེ། གང་སྤེལ་
ལས༑ ཉོན་མོངས་ཅན་ཞེས་བྱ་བ་ནི་དགེ་བ་དང་མ་བསྒྲིབས་ལ་ལུང་མ་བསྟན་པ་བསལ་བར་བྱ་བའི་ཕྱིར་རོ། །ཞེས་སོ། །བཞི་བ་གྲུབ་སྟེ། གང་སྤེལ་ལས། སེམས་བྱུང་ཞེས་བྱ་བ་ནི་གཟུགས་དང་མི་ལྡན་པ་
བསལ་བར་བྱ་བའི་ཕྱིར་རོ། །ཞེས་སོ། །ལྔ་པ་གྲུབ་སྟེ། གང་སྤེལ་ལས། འདུ་བྱེད་ཕུང་པོ་ཞེས་བྱ་བ་ནི་འདུ་ཤེས་དང་ཚོར་པ་ལ་སོགས་པ་དག་བསལ་བར་བྱ་བའི་ཕྱིར་རོ། །ཞེས་གསུངས་པའི་ཕྱིར། ཉེ་ཉོན་ཁོ་ན་ཡིན་

[042A]༄༅། །པ་ལ་རྩ་ཉོན་ལས་གཞན་པའི་ཉོན་མོངས་དང་སེམས་བྱུང་ཡིན་པས་མི་ཆོག་སྟེ། ཕྲན་ཚོགས་ལས་བཤད་པས་མི་དགའ་བ་དང་གླལ་བྱེད་པ་སོགས་དེ་ཁོ་ན་ཡིན་པའི་ཕྱིར། རང་འགྲེལ་ལས་
ཉེ་བའི་ཉོན་མོངས་པ་ཁོ་ན་ཡིན་གྱི་ཉོན་མོངས་པ་དག་ནི་མ་ཡིན་ཏེ། དེ་དག་ཀྱང་ཕྲན་ཚོགས་ལས་བྱུང་བ་གང་དག་ཡིན་པའོ་།ཞེས་གསུངས་པའི་ཕྱིར། ཁྱབ་སྟེ། རྒྱལ་སྲས་མ་ལས་ཀྱང་གསུང་རབ་ཀྱི་ཆ་གཞི་
ཕྲན་ཚོགས་པས་བྱུང་བ་གང་དག་ཡིན་པ་ཡིན་གྱི་སེམས་པ་ལ་སོགས་པ་ཁོ་ན་ནི་མ་ཡིན་ནོ། །ཞེས་གསུངས་པའི་ཕྱིར་དང། ཕྲན་ཚོགས་ཀྱི་ཉི་ཉོན་ཁོ་ནའི་ཁྱད་པར་ཡང་ཡོད་དེ། རྒྱལ་སྲས་མ་ལས་འདི་ལྟ་སྟེ། མི་དགའ་
བ་དང། གླལ་བྱེད་པ་དང། བྱ་སྨྱངས་དང། སེམས་ཞུམ་པ་ཉིད་དང། རྨྱ་བ་དང། ཟས་ཀྱི་དྲོད་མི་ཟིན་པ་ཉིད་དང། ཐ་དད་པ་ཉིད་ཀྱི་འདུ་ཤེས་དང། ཡིད་ལ་མི་བྱེད་པ་དང། ལུས་ཀྱི་གནས་ངན་ལེན་དང། རྒྱུ་གདུག་
དང༑ འཕྱ་སྨོད་དང། གནམ་པ་ཉིད་དང། མི་གནམ་པ་ཉིད་དང་མི་གནས་པ་ཉིད་དང། རང་བཞིན་དུ་མི་འདུག་པ་ཉིད་དང། འདོད་པའི་རྣམ་པར་རྟོག་པ་དང། འཚེ་བའི་རྣམ་པར་རྟོག་པ་དང། ཉེ་དུའི་རྣམ་པར་རྟོག་
པ་དང། ཡུལ་གྱི་རྣམ་པར་རྟོག་པ་དང། མི་འཆི་བའི་རྣམ་པར་རྟོག་པ་དང། བརྙས་པ་དང་ལྡན་པའི་རྣམ་པར་རྟོག་པ་དང་རིགས་པ་སྙེམས་པ་དང་ལྡན་པའི་རྣམ་པར་རྟོག་པ་དང། མྱ་ངན་དང། སྡུག་བསྔལ་

[042B] ཡིད་མི་བདེ་བ་དང། འཁྲུག་པ་དག་ཞེས་བྱ་བ་ཡིན་ནོ་།ཞེས་སོ། །དེས་ན་ཕལ་ཆེར་ཉེ་ཉོན་ལ་ཉོན་མོངས་ཀྱིས་མ་ཁྱབ་སྙམ་པ་དང། ཉོན་མོངས་ཅན་གྱི་སེམས་པ་ཚོར་བ་འདུ་ཤེས་སོགས་འཇོག་
འདོད་པ་ཐ་ཆད་ཡིན་ན་པར་ཐལ། རྩ་ཉོན་ཉེ་ཉོན་གང་རུང་ལ་ཉོན་མོངས་ཀྱིས་མ་ཁྱབ་སྨྲས་པའི་ཕྱིར་རོ། །དེ་སོགས་མང་མདོ་སྔོན་གྱི་ཡིག་འཇོག་པ་མང་པོས་ཀྱང་མི་དགོས་པ་བཤད། དགོས་ངེས་མ་བཤད་པ་ཤིན་ཏུ་
སྣང་པའི་ཕྱིར་རོ། །བཞི་བ། ཀུན་དཀྲིས་བཤད་པ་ལ་དངོས་དང་ཞར་བྱུང་གཉིས། དང་པོ་ལ། ཀུན་དཀྲིས་བཤད་བ་དང། དྲི་མ་བཤད་པ་གཉིས། དང་པོ་ལ། དབྱེ་བ་དང། དེ་དག་རྩ་ཉོན་གང་གིས་
བསྐྱེད་བཤད་པ་གཉིས། དང་པོ་ནི། དེ་ཚེ་མེད་དང་ཁྲེལ་མེད་དང། །ཕྲག་དོག་སེར་སྣ་རྒོད་བ་དང། །འགྱོད་དང་རྨུགས་དང་གཉིད་དང་ནི། །ཀུན་ནས་དཀྲིས་པ་རྣམ་པ་བརྒྱད། །ཁྲོ་དང་འཆབ་པའོ། །ཞེས་བྱུང། བསྟན་བཅོས་
རབ་ཏུ་བྱེད་པ་ལྟར་ན་ཀུན་ནས་དཀྲིས་པ་བརྒྱད་ཡོད་དེ། དེ་ཚ་མེད་པ་དང། ཁྲེལ་མེད་པ་དང། ཕྲག་དོག་དང། སེར་སྣ་དང། རྒོད་པ་དང། འགྱོད་པ་དང། རྨུགས་པ་དང། གཉིད་ཀྱི་བར་ཡོད་པའི་ཕྱིར་བྱེ་སྨྲ་ལྟར་ན་
བཅུ་ཡོད་དེ། སྔ་མ་བརྒྱད་དང་ཁྲོའུ་ཆབ་པ་གཉིས་དང་བཅུ་ཡོད་པའི་ཕྱིར། གཉིས་པ་ནི། འདོད་ཆགས་ཀྱིས། །ངོ་ཚ་མེད་རྒོད་སེར་སྣ་བསླངས། །འཆབ་པ་རྩོད་དོ་མ་རིག་ལས། །རྨུགས་དང་གཉིད་དང་ཁྲེལ་མེད་དོ། །[?]

[043A]༄༅། །ཚོམ་ལས་འགྱོད་ཁྲོ་བ་དང། །ཕྲག་དོག་ཁོང་ཁྲོའི་རྒྱུ་ལས་བྱུང། །ཞེས་བྱུང། འོ་ན་ཀུན་དཀྲིས་དེ་དག་རྩ་ཉོན་གང་དད་ཉེ་ཞེ་ན། ངོ་ཚ་མེད་པ་དང་རྒོད་པ་དང། སེར་སྣ་གསུམ་འདོད་ཆགས་དང་
ཉེ་བ་ཡིན་ཏེ། འདོད་ཆགས་ཀྱིས་ཀུན་ནས་བསླངས་པའི་ཕྱིར། རྩ་བར། འདོད་ཆགས་ཀྱིས། །ངོ་ཚ་མེད་རྒོད་སེར་སྣ་བསླངས། །ཞེས་སོ། །འཆབ་པ་ནི། ཁ་ཅིག་སྲེད་པ་དང་ཉེ་ཟེར། གཞན་མ་རིག་པ་དང་ཉེ་ཟེར་
ལ་ལམ་རིག་པ་དང་འདོད་ཆགས་གཉིས་ཀ་དང་ཉེ་སྟེ། དེས་ཀུན་ནས་བསླངས་པའི་ཕྱིར། ཞེས་རྩོད་དོ། །རྩ་བར། འཆབ་བརྩོད་དོ་།ཞེས་སོ། །རྨུགས་པ་དང། ཉོན་མོངས་ཅན་གྱི་གཉིད་དང་ཁྲེལ་མེད་
གསུམ་མ་རིག་པ་དང་ཉེ་སྟེ། དེས་ཀུན་ནས་བསླངས་པའི་ཕྱིར། རྩ་བར། རྨུགས་དང་གཉིད་དང་ཁྲེལ་མེད་དོ། །ཞེས་དང། རྒྱལ་སྲས་མ་ལས། གཉིད་ནི་ཉོན་མོངས་ཅན་གང་ཡིན་པ་དེ་ཀུན་ནས་དཀྲིས་པ་ཡིན་གྱི་
དགེ་བའམ་ལུང་དུ་མ་བསྟན་པ་གང་ཡིན་པ་དེ་ནི་ཀུན་ནས་དཀྲིས་པ་མིན་ཏེ། གཉིད་ནི་རྣམ་པ་གསུམ་དུ་འདོད་དོ། །ཞེས་སོ། །ཉོན་མོངས་ཅན་གྱི་འགྱོད་པ་ཐེ་ཚོམ་དང་ཉེ་སྟེ། དེས་ཀུན་ནས་བསླངས་པའི་ཕྱིར་
རྩ་བར། ཐེ་ཚོམ་ལས་འགྱོད། ཅེས་དང། རྒྱལ་སྲས་མ་ལས། འགྱོད་པ་ཡང་ཉོན་མོངས་ཅན་གང་ཡིན་པ་དེ་ཀུན་ནས་དཀྲིས་པ་ཡིན་གྱི་གཞན་ནི་མ་ཡིན་ཏེ། དེ་ནི་དགེ་བ་དང་མི་དགེ་བ་ཡིན་པར་འདོད་དོ་།ཞེས་

[043B] གང་སྤེལ་ལས། ཐེ་ཚོམ་ལས་འགྱོད་ཅེས་བྱ་བ་ཉོན་མོངས་ཅན་བརྗོད་པར་འདོད་པའི་ཕྱིར། ཞེས་གསུངས་པའི་ཕྱིར། ཁྲོ་བ་དང་ཕྲག་དོག་གཉིས་ཁྲོད་ཁྲོ་དང་ཉེ་སྟེ་ཁོང་ཁྲོའི་རྒྱུ་མཐུན་པ་ཡིན་
པའི་ཕྱིར། རྩ་བར། ཁྲོ་བ་དང། ཕྲག་དོག་ཁོང་ཁྲོའི་རྒྱུ་ལས་བྱུང། །ཞེས་སོ། །ཉེ་ཚུལ་དེ་ལྟར་གང་ཡིན་ཏེ། རང་འགྲེལ་ལས། དེ་ལྟར་ན་ཉེ་བའི་ཉོན་མོངས་པ་བཅུ་པོ་དེ་དག་ནི་ཉོན་མོངས་པའི་རྒྱུ་མཐུན་པ་དག་ཡིན་ན། །ཞེས་
གསུངས་པའི་ཕྱིར།    ༈    །གཉིས་པ་དྲི་མ་བཤད་པ་ལ། དྲི་མ་དྲུག་དང། དེ་དག་རྩ་ཉོན་གང་ལས་སྐྱེ་བ་གཉིས། དང་པོ་ནི། གཞན་ཡང་ཉོན་མོངས་དྲི་མ་དྲུག་སྒྱུ་དང་གཡོ་དང་རྒྱགས་པ་དང་།དེ་བཞིན་འཚིག་དང་
འཁོ་ན་འཛིན་དང། །རྣམ་འཚེའོ། །ཞེས་བྱུང། ཀུན་དཀྲིས་བཅུ་ལས་གཞན་ཡང་ཉོན་མོངས་པའི་དྲི་མ་དྲུག་ཡོད་དེ། སྒྱུ་དང། གཡོ་དང། རྒྱགས་པ་དང། དེ་བཞིན་དུ་འཚིག་པ་དང། འཁོ་ན་འཛིན་དང། རྣ་མའི་ཚེ་རྣམས་
སུ་ཡོད་པའི་ཕྱིར། དེ་དྲུག་ཉོན་མོངས་ཀྱི་དྲི་མར་བརྗོད་དེ། ལུས་ལས་དྲི་མ་འབྱུང་བ་ལྟར་རྩ་ཉོན་ལས་བྱུང་བའི་ཕྱིར། དེ་དག་གི་མཚན་ཉིད་ཡོད་དེ། སྒྱུ་ནི་གཞན་འདྲིད་པའི་དྲི་མ་དང། གཡོ་ནི་སེམས་གྱ་གྱུ་སྟེ། ཇི་བཞིན་མ་
ཡིན་པའི་གཏམ་རླུང་བསྐུར་རམ་མིགས་ལ་པའི་དྲི་མ་དང། འཚིག་པ་ནི་ཉེས་པ་དམ་པོར་འཛིན་པའི་དྲི་མ་དང། འཁོན་འཛིན་མ་ནར་སེམས་ལན་མང་བྱེད་པའི་དྲི་མ་དང། རྣམ་འཚེ་ནི་ལུས་དག་གང་རུང་གིས་རྣམ་པར་འགྲོ་

[044A]༄༅། །འཆེམ་པའི་དྲི་མར་འཇོག་པའི་བར་ཡིན་པའི་ཕྱིར། གཉིས་པ་ནི། སྒྱུ་དང་རྒྱགས་པ་ནི། །འདོད་ཆགས་ལས་སྐྱེས་འཁོན་འཛིན་དང། །རྣམ་འཚེ་ཁོང་ཁྲོ་ལས་སྐྱེས་སོ། །ཚིག་པ་ལྟ་བ་མཆོག་
འཛིན་ལས། །གཡོ་ནི་ལྟ་བས་ཀུན་ནས་བསླངས། །ཞེས་བྱུང། དེ་དྲུག་རྩ་ཉོན་གང་ལས་བྱུང་བའི་ཁྱད་པར་ཡོད་དེ། སྒྱུ་དང་རྒྱགས་པ་གཉིས་འདོད་ཆགས་ལས་སྐྱེས། འཚིག་པ་ནི་ལྟ་བ་མཆོག་འཛིན་ལས་སྐྱེས་གཡོ་ནི་
ལྟ་བས་ཀུན་ནས་བསླངས་པ་ཡིན་པའི་ཕྱིར། །གཉིས་པ་ཞར་བྱུང་ལ། དེ་དག་མཐོང་སྤང་སྒོམ་སྤང་གང་ཡིན་དང། མི་དགེ་བ་དང་ལུང་མ་བསྟན་གྱི་བྱེ་བྲག་དང། ཁམས་གང་ན་དུ་ཡོད་དཔྱད་པ་གསུམ། དང་པོ་ནི་
དེ་ལས་ངོ་ཚ་མེད་པ་དང། །ཁྲེལ་མེད་རྨུག་གཉིད་རྒོད་རྣམ་གཉིས། །དེ་ལས་གཞན་ནི་སྒོམ་སྤང་བྱ། །རང་དབང་དེ་བཞིན་དྲི་མ་རྣམས། །ཞེས་བྱུང། ངོ་ཚ་མེད་པ་དང། ཁྲལ་མེད་པ་དང་རྨུགས་པ་དང་
གཉིད་དང་རྒོད་པ་ལྔ་ཆོས་ཅན། མཐོང་སྤང་དང་སྒོམ་སྤང་གཉིས་ཡོད་དེ། མཐོང་སྤང་དང་མཚུངས་ལྡན་མཐོང་སྤང་དང་སྒོམ་སྤང་དང་མཚུངས་ལྡན་སྒོམ་སྤང་ཡིན་པའི་ཕྱིར། དེར་ཐལ་ངོ་ཚ་མེད་པ་དང་ཁྲེལ་མེད་
གཉིས་མི་དགེ་བའི་ས་མང་པོ་པ་དང་རྨུག་རྒོད་གཉིས་ཉོན་མོངས་པའི་ས་མང་པོ་པ་དང། གཉིད་ནི་ཡིད་གྱིས་པ་འདོད་པ་ན་སྤྱང་པ་ཐམས་ཅད་དང་མཐུན་པར་བསྟན་པའི་ཕྱིར། དེ་ལྔ་ལས་གཞན་པའི་ཕྲག་དོག་དང་

[044B]སྒོམ་པས་སྤང་པར་བྱ་བ་ཁོ་ན་ཡིན་ཏེ། མ་རིག་པ་ཙམ་དང་མཚུངས་པར་ལྡན་པའི་རང་དབང་ཅན་ཡིན་པའི་ཕྱིར་ཏེ། དེ་བཞིན་དུ་སྒྱུ་དང་གཡོ་སོགས་དྲི་མ་དྲུག་པོ་རྣམས་
ཀྱང་རང་དབང་ཅན་དང་སྒོམ་སྤང་ཡིན་པའི་ཕྱིར། རྩ་བར་རང་དབང་དེ་བཞིན་དྲི་མ་རྣམས། །ཞེས་གསུངས་པའི་ཕྱིར། གཉིས་པ་ནི། འདོད་ན་མི་དགེ་གསུམ་རྣམ་གཉིས། །དེ་ཡན་ཆད་ནི་ལུང་མ་བསྟན། །ཞེས་
བྱུང། ཀུན་དཀྲིས་བཅུ་དང་དྲི་མ་དྲུག་པོ་དེ་ལས་མི་དགེ་བ་དང་ལུང་མ་བསྟན་གྱི་ཁྱད་པར་ཡོད་དེ། འདོད་པའི་ཉོན་མོངས་ཅན་གྱི་གཉིད་དང་རྨུག་རྒོད་གསུམ་ལ་མི་དགེ་བ་དང་ལུང་མ་བསྟན་གྱི་ཆ་གཉིས་ཡོད། དེ་
གསུམ་ལས་གཞན་པའི་ཀུན་དཀྲིས་ལྷག་མ་བདུན་དང་དྲི་མ་དྲུག་འདོད་པའི་སས་བསྡུས་རྣམས་མི་དགེ་བ་ཁོ་ན་དང། འདོད་པ་དེ་ཡན་ཆད་ཁམས་གོང་མ་ན་ཡོད་པའི་ཀུན་དཀྲིས་དང་དྲི་མ་རྣམས་ནི་བསྒྲིབས་ལ་ལུང་མ་བསྟན་
ཁོ་ན་ཡིན་པའི་ཕྱིར། ཇི་སྐད་དུ། གང་སྤེལ་ལས། རྨུགས་བ་དང་རྒོད་པ་དང་གཉིད་མ་གཏོགས་པ་ཀུན་ནས་དཀྲིས་པ་བདུན་དང། སྒྱུ་ལ་སོགས་པ་དྲུག་ནི་འདོད་པའི་ཁམས་ན་གཅིག་ཏུ་མི་དགེ་བ་ཡིན་ནོ་།རྨུགས་པ་དང་
རྒོད་པ་དང་གཉིད་རྣམས་ནི་མི་དགེ་བ་དང་ལུང་དུ་མ་བསྟན་པ་དག་ཡིན་ནོ། །གཉིད་ནི་དགེ་བའང། ཞེས་སོགས་གསུངས་པའི་ཕྱིར་གསུམ་པ་ནི། འདོད་དང་བསམ་གཏན་དང་པོ་ནི། །གཡོ་སྒྱུ་ཚངས་པས་འདྲ་དེ་ཕྱིར་རོ་

[045A]༄༅། །རྨུག་རྒོད་རྒྱགས་པ་ཁམས་གསུམ་ན། །གཞན་དག་འདོད་ཁམས་ལས་སྐྱེས་པ། །ཞེས་བྱུང། ཀུན་དཀྲིས་བཅུ་དང་དྲི་མ་དྲུག་པོ་དེ་དག་ལ་ཁམས་གསུམ་གང་ན་ཡོད་མེད་ཀྱི་ཁྱད་པར་ཡོད་དེ་
འདོད་པ་དང། བསམ་གཏན་དང་པོ་ན་གཡོ་དང་སྒྱུ་གཉིས་ཡོད། རྨུག་རྒོད་རྒྱགས་པ་ཁམས་གསུམ་ག་ན་ཡོད། རྨུག་རྒོད་རྒྱགས་པ་སྒྱུ་དང་གཡོ་ལྔ་ལས་གཞན་པའི་ངོ་ཚ་མེད་པ་སོགས་བཅུ་གཅིག་འདོད་ཁམས་ལས་སྐྱེས་
པ་ཁོ་ན་ཡིན་པའི་ཕྱིར། དང་པོ་གྲུབ་སྟེ། མདོ་ལས། གྱ་གྱུ་ཅི་ཡིན་སྡུག་ཅན་ལྟ། ཞེས་བ་ལྟར་བསམ་གཏན་དང་པོ་ནའང་ལོག་ལྟ་ཡོད་པས་གཡོ་ཡོད་ལ། སྒྱུ་ཡང་ཚངས་པས་ལོག་པར་བཤད་པས་འཕགས་པ་རྟ་ཐུལ་ལ་
བྲིད་པར་གསུངས་པའི་ཕྱིར། རྩ་བར། གཡོ་སྒྱུ་ཚངས་པས་འདྲིད་ཕྱིར་རོ། །ཞེས་སོ། གཉིས་པ་སླ། གསུམ་པ་གྲུབ་སྟེ། ཀུན་དཀྲིས་བཅུ་དྲི་མ་དྲུག་དང་བཅུ་དྲུག་གི་ལྔ་འབོར་དགོས། བཞི་ལས་མ་བོར་ན་འདོད་ཁམས་ཁོ་
ནར་སྐྱེས་པ་བཅུ་གཉིས་ཡོད་དགོས་པས་རང་གིས་བཅུ་གཅིག་སྨྲས་པ་མི་འགྲིག་པའི་ཕྱིར། རང་འགྲེལ་ལས། བཅུ་དྲུག་ལས་ལྔ་བོར་ཏེ་ཉེ་བའི་ཉོན་མོངས་པ་བཅུ་གཅིག་ནི་འདོད་པ་སྤྱོད་པ་ཁོ་ན་ཡིན་ནོ་།ཞེས་གསུངས་
པའི་ཕྱིར། །དྲུག་པ་གང་དང་མཚུངས་པར་ལྡན་པ་ལ། རྣམ་ཤེས་གང་དང་མཚང་བར་ལྡན་པ་དང། ཚོར་བ་གང་དང་མཚུངས་པར་ལྡན་པ་གཉིས། དང་པོ་ནི། མཐོང་སྤང་བྱ་གཉིད་ང་ང་རྒྱལ་བཅས། །

[045B] །ཉེ་པའི་ཉོན་མོངས་རང་དབང་ཅན། །གཞན་ནི་རྣམ་ཤེས་དྲུག་རྟེན་ཅན། །ཞེས་བྱུང། རྩ་བ་དང་ཉེ་ཉོན་དེ་དག་ལས། མཐོང་བས་སྤང་བྱའི་ཉོན་མོངས་ཐམས་ཅད་དང་སྒོམ་སྤང་གཉིད་དང་ང་
རྒྱལ་དང་བཅས་པ་ཆོས་ཅན། ཡིད་ཀྱི་རྣམ་ཤེས་ཀྱིས་པ་ཡིན་ཏེ། མི་གསལ་ཞིང་ཀུན་ཏུ་རྟོག་བཅས་ཡིན་པའི་ཕྱིར། ཉེ་བའི་ཉོན་མོངས་རང་དབང་ཅན་ཕྲག་དོག་སེར་སྣ་འགྱོད་ཁྲོ་འཆབ་པ་རྣམས་ཀྱང་ཆོས་ཅན། ཡིད་ཀྱི་རྣམ་
ཤེས་ཀྱིས་བ་ཡིན་ཏེ། རྟགས་སྔ་མ་དེའི་ཕྱིར། རྩ་བར། ཉེ་བའི་ཉོན་མོངས་རང་དབང་ཡང། །ཞེས་སོ། །དེ་དག་ཡིད་ཀྱི་རྣམ་ཤེས་དང་མཚུངས་ལྡན་ཡིན་པར་བསྒྲུབས་ན། དགྲ་བཅོམ་པའི་རྒྱུད་ལའང་ཡོད་པར་འགྱུར་རོ། །
མཐོང་སྤང་དང་སྒོམ་སྤང་གཉིད་དང་ང་རྒྱལ་མ་གཏོགས་པའི་ཆགས་སྡང་རྨོངས་གསུམ་དང་དེ་དག་དང་མཚུངས་ལྡན་གྱི་ཉེ་ཉོན་ངོ་ཚ་མེད་པ་ཁྲེལ་མེད་རྨུག་རྒོད་བཞི་དང། ཉོན་མོངས་པའི་ས་མང་པོ་པ་བག་མེད་དང། ལེ་ལོ་དང་
མ་དད་པ་གསུམ་དང་བཅས་པ་ཆོས་ཅན། རྣམ་ཤེས་དྲུག་གི་རྟེན་ཅན་ཡིན་ཏེ། རྣམ་ཤེས་དྲུག་མངོན་དུ་གྱུར་པའི་ཚེ་ཡང་ཡུལ་ལ་འཇུག་པའི་ཤེས་པ་ཡིན་པའི་ཕྱིར། འདི་ལ་དབྱད་རྒྱུ་མང་པོ་ཞིག་ཡོད་ཀྱང་གྲུབ་མཐའི་ལུགས་
དེ་ལྟར་ཡིན་ནོ། །གཉིས་པ་ལ། རྩ་ཉོན་ཚོར་བ་གང་དང་མཚངས་ལྡན་དང། ཉེ་ཉོན་ཚོར་བ་གང་དང་མཚུངས་ལྡན་གཉིས། དང་པོ་ལ། འདོད་པར་མཚུངས་ལྡན་དང། གོང་མའི་མཚུངས་པར་ལྡན་ཚུལ་གཉིས། དང་པོ་ནི་

[046A]༄༅། །པ་དེར་དག་དང་འདོད་ཆགས་སུ། །མཚུངས་ལྡན་ཞེ་སྡང་བཟོག་པའོ། །མ་རིག་པ་དག་ཐམས་ཅད་དང། །མེད་ལྟ་ཡིད་བདེ་སྡུག་བསྔལ་དང། །ཡིད་མི་བདེ་དང་ཐེ་ཚོམ་མོ། །གཞན་ཡིད་བདེ་དང་འདོད་
ལས་སྐྱེས། །བཏང་སྙོམས་དང་ཀུན། ཞེས་བྱུང། འདོད་ཁམས་ལས་སྐྱེས་པའི་རྩ་ཉོན་བཅུ་དང་ཚོར་བ་བདེ་སྡུག་བཏང་སྙོམས་གང་དང་མཚུངས་པར་འཇུག་པའི་ཁྱད་པར་ཡོད་དེ། འདོད་ཆགས་ནི་ལུས་བདེ་དང་ཡིད་བདེ་
དག་དང་མཚུངས་ལྡན་དུ་འཇུག་པ་ཡོད། ཞེ་སྡང་དེ་ལས་བཟློག་པ་ལུས་ཀྱི་སྡུག་བསྔལ་དང་ཡིད་མི་བདེ་དང་མཚུངས་ལྡན་དུ་འཇུག་པ་ཡོད། མ་རིག་པ་ནི་ཚོར་བ་བདེ་སྡུག་བཏང་སྙོམས་ཐམས་ཅད་དང་མཚུངས་ལྡན་དུ་སོང་བ་ཡོད་
མེད་ལྟ་ཡིད་བདེ་དང་ཡིད་མི་བདེ་བའི་སྡུག་བསྔལ་དང་མཚུངས་ལྡན་དུ་འགྲོ། ཐེ་ཚོམ་ནི་ཡིད་མི་བདེ་དང་མཚུངས་ལྡན་དུ་འགྲོ་དེ་ལས་རྩ་ཉོན་གཞན་ལྟ་བ་བཞི་དང་བརྒྱ་ལ་ལྔ་རང་གི་གྲོགས་བདེ་བ་དང་མཚུངས་ལྡན་དུ་
འཇུག་པའི་ཕྱིར། དང་པོ་གྲུབ་སྟེ། བདེ་བདག་དང་འདོད་ཆགས་སུ་།མཚུངས་ལྡན། ཞེས་སོ། གཉིས་པ་གྲུབ་སྟེ། རྩ་བར། ཞེ་སྡང་བཟློག་པའོ། །ཞེས་སོ། །དེ་གཉིས་དེ་ལྟར་དགོས་ཏེ། ཆགས་པ་དགའ་བས་
འཇུག་ཅིང་ཞེ་སྡང་སྐྱོ་པས་འཇུག་ལ། རྟེན་རྣམ་ཤེས་དྲུག་གིས་བ་ཡིན་པའི་ཕྱིར། རང་འགྲེལ་ལས། འདོད་ཆགས་དང་ཞེ་སྡང་ནི་དགའ་བ་དང་སྐྱོ་བའི་རྣམ་པས་འཇུག་པའི་ཕྱིར་དང། རྣམ་པར་ཤེས་པ་དྲུག་གི་ས་པ་ཡིན་པའི་

[046B] །ཞེས་གསུངས་པའི་ཕྱིར། གསུམ་པ་གྲུབ་སྟེ། མ་རིག་པ་ནི་ཉོན་མོངས་པ་ཐམས་ཅད་དང་དབང་པོ་ལྔ་ཆར་གྱི་ཤེས་པ་དང་ཡང་མཚུངས་ལྡན་དུ་འཇུག་པ་ཡོད་པའི་ཕྱིར། རྩ་བར། མ་རིག་པ་དག་ཐམས་ཅད་དང། །ཞེས་དང་
རང་འགྲེལ་ལས། མ་རིག་པ་རྣམས་ནི་ཉོན་མོངས་ཐམས་ཅད་དང་མཚུངས་པར་ལྡན་པའི་ཕྱིར། དབང་པོ་ལྔ་ཆར་དང་ཡང་མཚུངས་པར་ལྡན་ནོ། །ཞེས་གསུངས་པའི་ཕྱིར། བཞི་པ་གྲུབ་སྟེ། མེད་ལྟ་སྐྱེས་ཚེ། བསོད་
ནམས་བྱས་པའི་འབྲས་བུ་མེད་པར་མཐོང་ནས་ཡིད་མི་བདེ་ལ། སྡིག་པའི་ལས་ཅན་འབྲས་བུ་མེད་པར་མཐོང་བས་ཡིད་བདེ་པའི་ཕྱིར། རྩ་བར། མེད་ལྟ་ཡིད་བདེ་སྡུག་བསྔལ་དང། ཞེས་སོ། ལྔ་བ་གྲུབ་སྟེ་རྩ་བར་
ཡིད་མི་བདེ་དང་ཐེ་ཚོམ་མོ། །ཞེས་སོ། །དྲུག་པ་གྲུབ་སྟེ། རྩ་བར། གཞན་ཡིད་བདེ་དང། ཞེས་དང། རང་འགྲེལ་ལས། ལྟ་བ་བཞི་དང་ང་ང་རྒྱལ་སྟེ་དགའ་བའི་རྣམ་པར་འཇུག་པའི་ཕྱིར། ཞེས་སོ། །སྤྱིར་བཏང་ཕྲ་རྒྱས་
བཅུ་འདོད་པ་ལས་སྐྱེས་པའི་སེམས་གསལ་བའི་དབང་དུ་བྱས་ན་ཚོར་བ་སོ་སོར་མཚུངས་ལྡན་དུ་འཇུག་ལ་དེ་ལྟར་ཡིན་ཀྱང་དམིགས་བསལ་ལ་ཚོར་བ་བཏང་སྙོམས་ཕྲ་རྒྱས་བཅུ་ཀ་དང་སོ་སོར་མཚུངས་ལྡན་དུ་སོང་བ་
ཞིག་ཀྱང་ཡོད་དེ། འདོད་སྐྱེས་སེམས་གསལ་ལ་ཚོར་བ་སོ་སོར་བཤད་པ་ལྟར་གང་ཞིག་དམིགས་བསལ་ཚོར་བ་བཏང་སྙོམས་ཕྲ་རྒྱས་བཅུ་སོ་སོ་དང་མཚུངས་ལྡན་དུ་སོང་དུས་ཀྱང་ཡོད་པའི་ཕྱིར། དང་པོ་གྲུབ་

[047A]༄༅། །སྟེ༑ ཚོར་བ་བདེ་སྡུག་གི་རྣམ་པ་གསལ་བར་གྲགས་པའི་ཕྱིར། རྩ་བར་ཡང། འདོད་ལས་སྐྱེས། །ཞེས་གསུངས་པའི་ཕྱིར་གཉིས་པ་གྲུབ་སྟེ། ཉོན་མོངས་འདི་དག་ཀྱང་བར་མར་གྱུར་ནས་
འགག་པས་རྒྱུན་འཆད་དུས་དམིགས་པ་མི་གསལ་བས་ཚོར་བ་བཏང་སྙོམས་དང་མཚུངས་ལྡན་དུ་འཇུག་པའི་ཕྱིར། རྩ་བར། བཏང་སྙོམས་དང་ཀུན། ཞེས་དང། རང་འགྲེལ་ལས། ཕྲ་རྒྱས་འདི་དག་ཐམས་ཅད་ནི་བཏང་སྙོམས་
ཀྱི་དབང་པོ་དང་མཚུངས་པར་ལྡན་ཏེ། ཉོན་མོངས་པ་རྣམས་ཀྱི་རྒྱུན་འཆད་པའི་དུས་ན་གདོན་མི་ཟ་བར་བཏང་སྙོམས་ཀུན་ཏུ་གནས་སོ། །ཞེས་གྲག་སོ། །ཞེས་གསུངས་པའི་ཕྱིར། གྲགས་སོ་མ་རངས་པའོ། །བཏང་
སྙོམས་ལ་དགའ་སྐྱོ་མི་འཐད་དགོངས་པའོ། །གཉིས་པ་ནི། ས་གོང་མ། །ས་ཇི་བཞིན་དུ་རང་རང་དང། །ཞེས་བྱུང། ས་གོང་མ་གཟུགས་གཟུགས་མེད་ཀྱི་ཞེ་སྡང་བོར་བའི་ཉོན་མོངས་ཕྲ་རྒྱས་རྣམས་ནི་ས་གང་ན་ཚོར་བའི་
དབང་བོ་ཇི་སྙེད་ཡོད་པའི་རང་རང་གི་གྲོགས་ཚོར་བའི་དབང་པོ་རྣམས་དང་མཚུངས་ལྡན་དུ་འཇུག་པ་ཡོད་དེ། བསམ་གཏན་དང་པོ་ན་སྣ་ལྕེའི་རྣམ་ཤེས་མེད་པས་རྣམ་ཤེས་ཚོགས་གསུམ་གྱི་བདེ་བ་ཡོད་པས་འདོད་ཆགས་དང་ལྡན་པ་
ནས། བཞི་པ་ཡན་ཆད་ན་ཁོང་ཁྲོ་བོར་བས་ཉོན་མོངས་རྣམས་དང་ཚོར་བ་བཏང་སྙོམས་ལྡན་པའི་བར་ཡིན་པའི་ཕྱིར། དེས་རྩ་ཉོན་ཚོར་དབང་དང་ལྡན་ཚུལ་བཤད་ཟིན་ཏོ། །གཉིས་པ་ཉེ་ཉོན་ཚོར་བ་གང་དང་ལྡན་ཚུལ་

[047B] འགྱོད་དང་ཕྲག་དོག་ཁྲོ་བ་དང། །རྣམ་འཚེ་འཁོན་དུ་འཛིན་པ་དང། །འཚིག་པ་ཡིད་མི་བདེ་བ་དང། །སེར་སྣ་དག་ནི་བཟློག་པ་ཡིན། །གཡོ་དང་སྒྱུ་དང་འཆབ་དང་གཉིད། །གཉིས་ཀ་དང་ལྡན་བདེ་དག་དང། །རྒྱགས་པ་
བཏད་སྙོམས་ཀུན་ཏུ་འགྲོ། །བཞི་པོ་གཞན་ནི་ལྔ་དག་དང། །ཞེས་བྱུང། ཉེ་ཉོན་གང་དང་ཚོར་བ་བདེ་སོགས་གང་མཚུངས་ལྡན་དུ་འཇུག་ཚུལ་ཡོད་དེ། ཉེ་ཉོན་འགྱོད་པ་དང་ཕྲག་དོག་དང་ཁྲོ་བ་དང་རྣམ་འཚེ་དང་འཁོན་འཛིན་དང་
འཚིག་པ་དྲུག་རང་གི་གྲོགས་ཡིད་མི་བདེ་དང་མཚུངས་ལྡན་དུ་འཇུག་པ་དང། སེར་སྣ་དེ་ལས་བཟློག་པ་རང་གི་གྲོགས་ཡིད་བདེ་དང་མཚུངས་ལྡན་དུ་འཇུག་པ་དང། གཡོ་དང་སྒྱུ་དང་འཆབ་པ་དང་གཉིད་བཞི་ནི་རེས་འགའ་ཡིད་བདེ་དང་
རེས་འགའ་ཡིད་མི་བདེ་དང་མཚུངས་ལྡན་དུ་འཇུག་པས་ན་ཚོར་བ་དེ་གཉིས་དང་མཚུངས་ལྡན་དུ་འཇུག་བསམ་གཏན་གསུམ་པ་མན་ཆད་དུ་ཡིད་བདེ་དང་བསམ་གཏན་གསུམ་པར་བདེ་བའི་དབང་པོ་དག་དང་རྒྱགས་པ་མཚུངས་ལྡན་དུ་འཇུག་
པ་དང། ཚོར་བ་བཏང་སྙོམས་དང་ནི་ཁམས་གསུམ་དུ་མ་རིག་པ་བཞིན་དུ་ཉེ་ཉོན་གང་དུ་མཚུངས་ལྡན་དུ་འཇུག་པ་མི་འགལ་བ་དང། ངོ་ཚ་མེད་པ་ཁྲེལ་མེད་དང་རྨུག་དང་རྒོད་པ་ཀུན་དཀྲིས་བཞི་པོ་དེ་དག་ལས་གཞན་པ་འདི་དག་ནི་
ཚོར་དབང་ལྔ་ཀ་དག་དང་མཚུངས་ལྡན་དུ་འཇུག་པ་ཡོད་པའི་ཕྱིར། དང་པོ་གྲུབ་སྟེ། དེ་དག་ཡིད་ཀྱིས་པ་དང་སྐྱོ་བའི་རྣམ་པས་འཇུག་པའི་ཕྱིར། རྩ་བར། འགྱོད་དང། ནས། འཚིག་པ་ཡིད་མི་བདེ་བ་དང། །ཞེས་སོ། །གཉིས་པ་

[048A]༄༅། །གྲུབ་སྟེ། ཆགས་པའི་རྒྱུ་ལས་དགའ་བའི་རྣམ་པས་འཇུག་པའི་ཕྱིར། རྩ་བར། སེར་སྣ་དག་ནི་བཟློག་ཞེས་སོ། །གསུམ་པ་གྲུབ་སྟེ། རྩ་བར། གཡོ་དང་སྒྱུ་དང་འཆབ་དང་གཉིད། །གཉིས་ཀ་དང་
ལྡན༑ ཞེས་སོ། །བཞི་པ་གྲུབ་སྟེ། རྩ་བར། བདེ་དག་དང། །རྒྱགས་པ། ཞེས་དང། རྒྱལ་སྲས་མ་ལས། བདེ་དག་དང། རྒྱགས་པ། ཞེས་བྱ་བ་ནི་བདེ་བ་དང་ཡིད་བདེ་བདག་དང་ངོ། །ཞེས་སོགས་གསུངས་པའི་ཕྱིར་དང། གང་སྤེལ་དང་
ཡང་མཐུན་པས། གཞན་དུ་མ་འཆད་ཅིག་ལྔ་པ་གྲུབ་སྟེ། རྩ་བར། བཏང་སྙོམས་ཀུན་ཏུ་འགྲོ། །ཞེས་དང། རང་འགྲེལ་ལས། ཐམས་ཅད་བཏང་སྙོམས་དང་མཚུངས་པར་ལྡན་སྟེ། དེ་ནི་མ་རིག་པ་བཞིན་དུ་གང་ལ་
ཡང་དག་ག་པ་མེད་དོ། །ཞེས་དང། རྒྱལ་སྲས་མ་ལས། ཇི་ལྟར་མ་རིག་པ་ཉོན་མོངས་པའམ་ཉེ་བའི་ཉོན་མོངས་པ་གང་ལ་ཡང་མཚུངས་པར་ལྡན་པ་དགག་པ་མེད་པ་ལྟར་བཏང་སྙོམས་ཀྱང་དེ་དང་འདྲའོ། །ཞེས་སོ། །དྲུག་
པ་གྲུབ་སྟེ། ངོ་ཚ་མེད་དང་ཁྲེལ་མེད་མི་དགེ་བའི་ས་མང་པོ་པ་དང། རྨུག་རྒོད་གཉིས་ཉོན་མོངས་པའི་ས་མང་པོ་པ་ཡིན་པའི་ཕྱིར། རྩ་བར། བཞི་བོ་གཞན་ནི་ལྔ་དག་དང། །ཞེས་སོ། །རྩ་བའི་ལྔ་དག་ཞེས་པ་ཚོར་དབང་
ལྔ་ཁོ་ན་མིན་གྱི་དབང་པོ་ལྔའི་རྣམ་ཤེས་ཀྱང་ཡིན་ཏེ། འདིའི་གྲུབ་མཐས་རྣམ་ཤེས་ཚོགས་དག་ལ་མི་དགེ་བ་དང་ཉོན་མོངས་ཅན་སྲིད་པར་འདོད་པའི་ཕྱིར། རྒྱལ་སྲས་མ་ལས། རྣམ་པར་ཤེས་པའི་ཚོགས་དྲུག་ལ་ནི་མི་དགེ་བ་

[048B] དེ་དག་ཞི་དབང་པོ་ལྔ་ཆང་དང་ཡང་མཚུངས་པར་ལྡན་པ་སྲིད་དོ། །ཞེས་གསུངས་པའི་ཕྱིར། དེས་ན་མཚུངས་པར་ལྡན་པ་སྲིད་དོ་གསུངས་པ་འདི་ལྟར་གོང་མའི་མཚུངས་ལྡན་ཟེར་བ་ཕལ་ཆེར་ལ་
དགོས་ཀྱིས་མཚུངས་ལྡན་ཡིན་པར་ཁས་ལེན་མི་རུང་ངོ། །བདུན་པ་སྒྲིབ་པ་ལྔ་བྱེ་བྲག་ཏུ་བཤད་པ་ནི། མདོ་ལས། སྒྲིབ་པ་ལྔ་སྟེ། འདོད་པ་ལ་འདུན་བ་དང། གནོད་སེམས་དང། གཉིད་དང་རྨུགས་པ་དང། རྒོད་པ་
དང་འགྱོད་པ་དང། ཐེ་ཚོམ་མོ། །ཞེས་བཤད་ན་ཅིའི་དེའི་རྨུག་རྒོད་ཐེ་ཚོམ་ལ་ཁམས་གསུམ་པ་དག་གཟུང་ངམ། འོ་ན་ཏེ་འདོད་པ་ཁོ་ནའི་དེ་གསུམ་གཟུང་ཞེ་ན། དེ་ཁམས་གང་གི་ཡིན་དང། ལྔར་འདྲེན་ཚུལ་དང་བཅས་ཉེ་འཆད་
ཕལ། འདོད་ན་སྒྲིབ་རྣམས་མི་མཐུན་དང། །ཟས་དང་བྱ་བ་གཅིག་པའི་ཕྱིར། །གཉིས་གཅིག་ཕུང་པོ་གནོད་བྱེད་དང། །ཐེ་ཚོམ་ཕྱིར་ན་ལྔ་ཉིད་དོ། །ཞེས་བྱུང། བཅོམ་ལྡན་འདས་ཀྱིས་སྒྲིབ་པ་ལྔར་གསུངས་པ་འདོད་ཁམས་
ཁོ་ནར་ཡོད་ཀྱི་ཁམས་གོང་མ་གཉིས་ན་མེད་དེ། དེ་ལྔ་མི་དགེ་བ་མ་འདྲེས་པ་ཡོངས་སུ་རྫོགས་པར་གསུངས་པའི་ཕྱིར། མདོ་ལས། དགེ་སློང་དག་འདི་ནི་མི་དགེ་པའི་ཕུང་པོ་མ་འདྲེས་པ་ཡོངས་སུ་རྫོགས་པ་ཡིན་ཏེ། འདི་ལྟ་སྟེ་
སྒྲིབ་པ་ལྔའོ། །ལྔ་གང་ཞེ་ན། འདོད་པ་ལ་འདུན་པ་དང་ཞེས་སོགས་གསུངས་པའི་ཕྱིར། རྩ་བར། འདོད་ན་སྒྲིབ་རྣམས། ཞེས་གསུངས་པའི་ཕྱིར། ཁྱབ་སྟེ། རྨུག་རྒོད་ཐེ་ཚོམ་ལ་ཁམས་གསུམ་པ་ཡོད་ཀྱང་འདིར་འདོད་པའི་དེ་

[049A]༄༅། །ཤེས་པའི་ཆེད་དུ་རྨུག་རྒོད་གཉིད་འགྱོད་དག་དང་བསྲེས་ནས་བཤད་པའི་ཕྱིར། སྒྲིབ་པའི་དོན་ཡང་བསམ་གཏན་སྙོམས་འཇུག་ལ་སྒྲིབ་པར་མི་མཐུན་ཕྱོགས་ལས་ཤེས་པའི་ཕྱིར། གང་སྤེལ་ལས་
རྨུག་པ་དང་རྒོད་པ་དང། ཐེ་ཚོམ་རྣམས་ཁམས་གསུམ་པ་ཡིན་ཡང་འདོད་པར་གཏོགས་པ་དག་ཁོ་ན་སྒྲིབ་པར་བཞེད་དོ། །དེ་ཉིད་ཀྱི་ཕྱིར་རྨུག་པ་དང་རྒོད་པ་དང། གཉིད་དང་འགྱོད་པ་དག་དང་བསྲེས་པ་མཛད་དེ། ཞེས་གསུངས་
པའི་ཕྱིར། འདིར་ཉོན་མོངས་ཐ་དད་པ་བདུན་ཡོད་ཀྱང་རྨུག་གཉིད་གཉིས་གཅིག་བྱས། རྒོད་འགྱོད་གཉིས་གཅིག་བྱས་ནས་སྒྲིབ་པ་ལྔར་བཤད་བ་རྒྱུ་མཚན་ཡོད་དེ། དེ་དག་གི་འགལ་ཟླ་མི་མི་མཐུན་པ་སྟེ་གཉེན་པོ་དང་
ཟས་དང། བྱ་བ་གསུམ་གཅིག་པའི་ཕྱིར་དང། ཤུགས་ལ་གཞན་གསུམ་གྱི་གཉེན་པོ་ཟས་བྱ་བ་གསུམ་མི་གཅིག་པས་ཐ་དད་བྱས་པའི་ཕྱིར་དང་པོ་གྲུབ་སྟེ། འདིའི་སྒྲིབ་པའི་མི་མཐུན་པ་དང་གཉེན་པོ་དང། ཟས་
མ་ཡིན་པ་གསུམ་མངོན་གཅིག་ཡིན་པའི་ཕྱིར། རང་འགྲེལ་ལས། མི་མཐུན་པ་དང་གཅེན་པོ་དང་ཟས་མ་ཡིན་བཞེས་བྱ་བ་ནི་དོན་གཅིག་གོ་།ཞེས་དང། རྒྱལ་སྲས་མ་ལས། མི་མཐུན་པ་ནི་གཉེན་པོ་ཡིན་པར་འདོད་དེ་
ཞེས་གསུངས་པའི་ཕྱིར། རྨུགས་གཉིད་གཉིས་ཀྱི་དེ་གསུམ་གཅིག་སྟེ་དེ་གཉིས་ཀྱི་གཉེན་པོའམ་ཟས་མ་ཡིན་པར་སྣང་བར་གཅིག་བྲ་སྣལ་ཡང་གཅིག་བྱ་བ་སེམས་ཞུམ་པར་གཅིག་པའི་ཕྱིར། དང་པོ་གྲུབ་

[049B] མདོ་ལས། རྨུག་པ་དང་གཉིད་ཀྱི་སྒྲིབ་པའི་ཟས་མ་ཡིན་པ་གང་ཞེ་ན། སྣང་བའི་འདུ་ཤེས་སོ། །ཞེས་སོ། །གཉིས་པ་གྲུབ་སྟེ། མདོ་ལས། རྨུག་པ་དང་གཉིད་ཀྱི་སྒྲིབ་པའི་ཟས་གང་ཞེ་ན་ཚེས་ལྔ་སྟེ། རྨུག་དང། མི་
དགའ་བ་དང། བྱ་རྨྱང་དང། ཁ་ཟས་ཀྱི་དྲོད་མི་ཟིན་པ་དང་སེམས་ཞུ་མ་པ་ཉིད་དོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རང་འགྲེལ་ལས། འདི་གཉིས་ཀྱི་བྱ་བ་ཡང་གཅིག་སྟེ། འདི་གཉིས་ཀས་ཀྱང་སེམས་ཞུམ་པར་བྱེད་
དོ༑ ༑ཞེས་གསུངས་པའི་ཕྱིར། རྒོད་འགྱོད་གཉིས་ཀྱི་ཡང་དེ་གསུམ་གཅིག་སྟེ། དེ་གཉིས་ཀྱི་ཟས་མིན་པ་དང། གཉེན་པོ་ཞི་གནས། ཟས་བཞི་ཡང་གཅིག་བྱ་བ་སེམས་མ་ཞི་བར་བྱེད་པའི་ཕྱིར། དང་པོ་གྲུབ་སྟེ། མདོ་ལས་
རྒོད་པ་དང་འགྱོད་པའི་སྒྲིབ་པའི་ཟས་གང་ཞེ་ན། ཆོས་བཞི་སྟེ། ཉེ་དུའི་རྣམ་པར་རྟོག་པ་དང། ཡུལ་གྱི་རྣམ་པར་རྟོག་པ་དང། མི་འཆི་བའི་རྣམ་པར་རྟོག་པ་དང། སྔོན་དགད་པ་དང་རྩེས་པ་དང། དགའ་མགུར་ཡོངས་སུ་
སྤྱད་པ་རྣམས་རྗེས་སུ་དྲན་པ་ཡིན་ནོ། །ཞེས་སོ། །གཉིས་པ་གྲུབ་སྟེ། མདོ་ལས། རྒོད་པ་དང་འགྱོད་པའི་ཟས་མ་ཡིན་པ་གང་ཞེ་ན་ཞི་གནས་སོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རང་འགྲེལ་ལས། འདི་
གཉིས་ཀྱི་བྱ་བ་ཡང་གཅིག་སྟེ། འདི་གཉིས་ཀས་ཀྱང་སེམས་རྣམ་པར་མ་ཞི་བར་བྱེད་དོ། །ཞེས་གསུངས་པའི་ཕྱིར། རྩ་རྟགས་ཀྱི་ཟུར་ཕྱི་མ་ཡང་གྲུབ་སྟེ། འདོད་འདུན་གནོད་སེམས་ཐེ་ཚོམ་གསུམ་གྱི་ཟས་དང། གཉེན་པོ་

[050A]༄༅། །ཡང་ཐ་དད་ལ། འདི་དག་རེ་རེས་ཀྱང་དེ་ལྟར་སྒྲིབ་པ་ཡིན་པའི་ཕྱིར། དང་པོ་གྲུབ་སྟེ། འདོད་འདུན་གྱི་ཟས་སྡུག་པའི་མཚན་མ་དང། ཟས་མིན་པ་དང་གཉེན་པོ་མི་སྡུག་པ་ཡིན། གནོད་སེམས་ཀྱི་ཟས་ཁོང་
ཁོ་དང། ཟས་མིན་པ་དང་གཉེན་པོ་བྱམས་པ་ཡིན། ཐེ་ཚོམ་གྱི་ཟས་དུས་གསུམ་དང། །ཟས་མ་ཡིན་པ་དང་གཉེན་པོ་རྟེན་འབྲེལ་རྟོགས་པ་ཡིན་པའི་ཕྱིར། དང་པོ་གྲུབ་སྟེ། གང་སྤེལ་ལས། འདོད་པལ་འདུན་པའི་ཟས་སྡུག་
པའི་མཚན་མ་ཡིན་ལ། ཟས་མ་ཡིན་པ་མི་སྡུག་པ་ཡིན་པ་དང། ཞེས་སོ། །གཉིས་པ་གྲུབ་སྟེ། གང་སྤེལ་ལས། གནོད་སེམས་ཀྱི་ཟས་ཁོང་ཁྲོའི་མཚན་མ་ཡིན་ལ། ཟས་མ་ཡིན་པ་བྱམས་པ་ཡིན་པ་དང། ཞེས་སོ། །
གསུམ་པ་གྲུབ་སྟེ། གང་སྤེལ་ལས། ཐེ་ཚོམ་གྱི་ཟས་དུས་གསུམ་ཡིན་ཏེ། འདས་པའི་དུས་ལ་ཐེ་ཚོམ་ཟ་ཞེས་བྱ་བ་ལ་སོགས་བརྒྱས་པར་འབྱུང་བས་སོ། །ཟས་མ་ཡིན་པ་ནི་རྐྱེན་ཉིད་འདི་བའི་རྟེན་ཅིང་འབྲེལ་བར་འབྱུང་བ་སོ་སོར་
རྟོགས་པ་ཡིན་པ་ལྟ་བུ་སྟེ། ཞེས་གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ། གང་སྤེལ་ལས། དེ་ལྟར་ན་འདི་དག་ནི་རེ་རེ་ཞིང་སྒྲིབ་པ་ཉིད་ཡིན་ནོ། །ཞེས་གསུངས་པའི་ཕྱིར། གཅོ་བོའི་དོན་
ཤུགས་ལ་དེ་ལྟར་གནས་ཀྱང་མཐོན་པར་མཁས་པས་མ་བཤད་སྟོན་པས་མ་གསུངས་པའི་འབྲེལ་མེད་ཀྱི་པོ་ཏི་ཆེན་པོ་མང་བོ་དང་ཉུང་དུ་བྱས་འདུག་གོ་ཉོན་མོངས་ཐམས་ཅད་སྒྲིབ་པ་ཡིན་ན་ཅིའི་ཕྱིར་ལྔར་བཤད་ཅེན། འདིར་

[050B] ལྔར་ངེས་པའི་རྒྱུ་མཚན་ཡོང་དེ། ཕུང་པོ་གསུམ་ལ་གནོད་པར་བྱེད་པའི་ཕྱིར་ཏེ། འདོད་འདུན་དང་གནོད་སེམས་ཀྱིས་ཚུལ་ཁྲིམས་ཀྱི་ཕུང་པོ་ལ་གནོད་པར་བྱེད། རྨུགས་གཉིད་ཀྱིས་ཤེས་རབ་བྱི་ཕུང་པོར་
གནོད་པར་བྱེད། རྒེད་འགྱོད་ཀྱིས་ཏིང་ངེ་འཛིན་གྱི་ཕུང་པོར་གནོད་པར་བྱེད་ཅིང། ཏིང་ངེ་འཛིན་དང་ཤེས་རབ་མེད་ན་བདེན་པ་བཞིལ་ཐེ་ཚོམ་ཟབས་ལྔར་བཤད་པའི་ཕྱིར་འདོད་དོ། །སློབ་དཔོན་རང་ལུགས་པ་ཏིང་ངེ་འཛིན་གྱི་
སྤྱོར་དངོས་རྗེས་གསུམ་ལ་སྒྲིབ་པས་ན་སྒྲིབ་པ་ལྡར་བཞག་སྟེ་བསོད་སྙོམས་ལ་རྒྱུ་བའི་ཚེ་གཟུགས་སྡུག་མི་སྡུག་གི་མཚན་མ་བཟུང་བས་འདོད་འདུན་དང་གནོད་སེམས་ཀྱིས་ཏིང་ངེ་འཛིན་སྤྱོར་པའི་དུས་ན་བར་ཆད་བྱེད་
དངོས་གཞའི་དུས་ན་ཐབས་མ་ཡིན་པས་ཞི་གནས་ལ་རྨུགས་གཉིད་དང། ལྷག་མཐོང་ལ་རྒོད་འགྱོད་ཀྱིས་བར་ཆད་བྱེད་ལ། ཐེ་ཚོམ་ཞི་ལྷག་ལ་བར་ཆད་བྱེད་ཅིང། རྗེས་སུ་ལངས་པའི་ཆོས་ལ་ངེས་པར་རྟོགས་ཆོའང་ཐེ་ཚོམ་
གྱིས་བར་ཆད་བྱེད་པའི་ཕྱིར། རང་འགྲེལ་ལས། གཞན་དག་ནི་གཞན་དུ་བརྗོད་དོ། །ཞེས་དང། རྒྱལ་སྲས་མ་ལས། གཞན་དག་ནི་གཞན་དུ་བརྗོད་དོ། །ཞེས་བྱ་བ་ནི་སྔོན་གྱི་སློབ་དཔོན་ངག་གོ་ཞེས་
གསུངས་པའི་ཕྱིར། གསུམ་པ་ཇི་ལྟར་སྤོང་བའི་ཚུལ་ལ། མཐོང་སྤང་ཇི་ལྟར་སྤོང་དང། སྒོམ་སྤང་ཇི་ལྟར་སྤོང་དང། གཉེན་པོའི་རབ་དབྱེ་དང། ཞར་བྱུང་བཞི། དང་པོ་ལ་ཁོ་ན་རེ། ཁམས་གོང་གི་སྡུག་ཀུན་མཐང་

[051A]༄༅། །སྤང་ལྟ་བུ་གོང་གི་སྡུག་ཀུན་ཡོངས་སུ་ཤེས་ཚེ་མི་སྤོང་ལ། གང་གི་ཚེ་གོང་གི་སྡུག་ཀུན་མཐོང་སྤང་སྤོང་བའི་ཚེ་གོང་གི་སྡུག་ཀུན་ཡོངས་སུ་མི་ཤེས་ན་དེ་དག་ཇི་ལྟར་སྤོང་ཞེ་ན། ཉོན་མོངས་པ་ནི་
དམིགས་པ་ཡོངས་སུ་ཤེས་པས་ཐད་པའམ་སྤངས་པའི་མཁྱབ་སྟེ་དམིགས་པ་ཡོངས་སུ་ཤེས་པས་སྤོང་པ་དང། དེ་ལ་དམིགས་པ་ཟད་པས་སྤོང་པ་དང། དམིགས་པ་སྤངས་པས་སྤྲོད་བ་དང། གཉེན་པོ་སྐྱེས་པས་
སྤངས་པ་བཞི་ཡོད་པའི་ཕྱིར། རང་འགྲེལ་ལས། ཉོན་མོངས་པ་རྣམས་ནི་དམིགས་པ་ཡོངས་སུ་ཤེས་པས་ཟད་པར་ངེས་པམ་ཡིན་ནོ། །འོ་ན་ཇི་ལྟ་བུ་ཞེན། རྣམ་པ་བཞིས་སོ། །ཞེས་གསུངས་པའི་ཕྱིར་སྤོང་ཚུལ་
དང་པོ་གསུམ་གྱིས་མཐོང་སྤང་སྤོང་ཞེས་འཆད་པ་ལ། དམིགས་པ་ཡོངས་སུ་ཤེས་པ་དང། །དེ་ལ་དམིགས་པ་ཡང་དག་པར། །ཟད་དང་དམིགས་པ་སྤངས་པས་སོ། །ཞེས་བྱུང། མཐོང་སྤང་སྤོང་ཚུལ་གསུམ་ཡོད་དེ་
དམིགས་པའི་ཡུལ་ཡོངས་སུ་ཤེས་པས་སྤོང་བ་དང། མཐོང་སྤང་དེ་ལ་དམིགས་པའི་ཡུལ་ཅན་གྱི་ཉོན་མོངས་པ་ཡང་དག་པར་ཟད་པས་སྤོང་བ་དང། གང་ཡང་དམིགས་ཡུལ་གྱི་མཐོང་སྤང་ཉོན་མོངས་དེ་སྤངས་པས། དམིགས་
བྱད་ཉོན་མོངས་སྤོང་བ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཁམས་གསུམ་གྱིས་སྡུག་ཀུ་ན་མཐོང་སྤོང་རང་གིས་ལ་དམིགས་པ་རྣམས་དང་འགོག་ལམ་མཐོང་སྤང་ཟག་མེད་ལ་དངོས་སུ་དམིགས་པ་རྣམས་དམིགས་པ་

[051B] རང་འགྲེལ་ལས། སྔག་བསྔལ་དང་ཀུན་འབྱུང་མཐོང་བས་སྤང་བར་བྱ་བ་རང་གི་ས་ལ་དམིགས་པ་རྣམས་དང། ཞེས་གསུངས་པའི་ཕྱིར། ཁྱབ་སྟེ། རང་གིས་སྨོས་པས་སྡུག་ཀུན་མཐོང་
སྤང་ལ་ཡང་སྐལ་བ་མི་མཉམ་པའི་ཁམས་ཀུན་ཏུ་འགྲོ་བའི་ལོག་ལྟ་སོགས་ནི་དམིགས་པ་ཡོངས་སུ་ཤེས་པས་མི་སྤོང་པའི་ཕྱིར། དེར་ཐལ། སྡུག་བསྔལ་དང་ཀུན་འབྱུང་རྗེས་ཤེས་གཉིས་ཀྱི་དུས་སུ་དེའི་དམིགས་པ་ཡོངས་སུ་
ཤེས་དགོས་ལ། དེའི་ཚེ་སྤངས་ཟིན་པའི་ཕྱིར། རྟགས་ཟུར་དང་པོ་སླ། གཉིས་པ་གྲུབ་སྟེ། སྡུག་བསྔལ་དང་ཀུན་འབྱུང་ཆོས་ཤེས་གཉིས་ཀྱི་དུས་སུ་སྤངས་ཟིན་པའི་ཕྱིར། རྒྱལ་སྲས་མ་ལས། དེ་དག་ནི་འདོད་པ་ན་
སྦྱོད་པ་ཡིན་པའི་ཕྱིར། ཆོས་ཤེས་པས་གཞོམ་པར་བྱ་བ་ཡིན་ནོ་།ཞེས་གསུངས་པའི་ཕྱིར། དེས་ན་སྔར་ངོ་བོས་སྤངས་ཀྱང་དམིགས་པས་ལྡན་ཚུལ་སོགས་དང་སྦྱར་ནས་ཤེས་དགོས་ཀྱང་མཚོན་ཙམ་སྟེ་ངེས་འགོག་ལམ་ཟག་མེད་
ལ་དམིགས་པ་སྨོས་པས། ཟག་བཅས་ལ་དམིགས་པ་བོར་ཚུལ་ཡང་ཤེས་དགོས་སོ། །གཉིས་པ་གྲུབ་སྟེ། སྐལ་བ་མི་མཉམ་པའི་ཀུན་འགྲོ་དགུ་བོ་གོང་དུ་དམིགས་པ་ནི་འདོད་པའི་སྐལ་བ་མཉམ་པའི་ཀུན་འགྲོ་བཅུ་གཅིག་གི་དམིགས་
ཡུལ་ཡིན་ལ། དམིགས་བྱེད་སྐལ་བ་མཉམ་པའི་ཀུན་འགྲོ་བཅུ་གཅིག་པོ་དེ་སྤངས་པན་དམིགས་ཡུལ་སྐལ་བ་མི་མཉམ་པའི་ཀུན་འགྲོང་གུ་ཡང་སྤངས་པར་འགྱུར་བའི་ཕྱིར། དེར་ཐལ། ཡུལ་བརྟན་བྱེད་ཡིན་པས་དེ་དག་སྤངས་པ་ན་ཡུལ་

[052A]༄༅། །སྐལ་བ་མི་མཉམ་པའི་ཀུན་འགྲོ་དགུ་སྤོང་བའི་ཕྱིར་རང་འགྲེལ་ལས། དེ་ལ་དམིགས་པ་ཡང་དག་པར་ཟད་པས། ཞེས་པ་ནས་དེ་དག་སྤངས་ན་དེ་དག་ཀྱང་སྤངས་པ་ཡིན་ནོ། །ཞེས་དང། རྒྱལ་སྲས་
མ་ལས། འདི་དག་ལ་དམིགས་བསྐལ་པ་མི་མཉམ་པའི་ཀུན་ཏུ་འགྲོ་པ་དེ་དག་ཡོད་པས་ན། དེ་ལ་དམིགས་པས་ཏེ་སྐལ་བ་མཉམ་པའི་ཀུན་ཏུ་འགྲོ་བ་རྣམས་སོ། །དེ་དག་ཟད་ཅིང་སྤངས་པས་སྐལ་པ་མི་མཉམ་པའི་ཁམས་ཀུན་ཏུ་
འགྲོ་བ་དེ་དག་སྤངས་པར་འགྱུར་རོ། །ཞེས་གསུངས་པའི་ཕྱིར། གང་སྤེལ་ལས། ཡུལ་བརྟན་པར་བྱེད་པ་སྤངས་པའི་ཕྱིར། སྐལ་བ་མི་མཉམ་པའི་ཁམས་ཀུན་ཏུ་འགྲོ་བ་རྣམས་སྤོང་ངོ། །ཞེས་གསུངས་བའི་ཕྱིར་
གསུམ་བགྲུབ་སྟེ། ཁམས་གསུམ་གྱི་འགོག་ལམ་མཐོང་སྤང་གི་ལྟ་བ་མཆོག་འཛིན་སོགས་ལ་དམིགས་པའི་འགོག་ལམ་མཐོང་སྤང་གི་ཆགས་བ་སོགས་ནི་ཡུལ་སྤངས་པའི་ཡུལ་ཅན་སོགས་ཀྱང་སྤོང་བའི་ཕྱིར། རང་འགྲེལ་
ལས། དམེགས་པ་སྤངས་གསན་འགོག་པ་དང་ལམ་མཐེང་བས་སྤང་བར་བྱ་བ་ཟག་པ་དང་བཅས་པ་ལ་དམིགས་པ་རྣམས་ཟད་པར་འགྱུར་ཏེ་ཞེས་དང། རྒྱལ་སྲས་མ་ལས། འགོག་པ་དང་ལམ་མཐོང་པས་སྤང་པར་བྱ་བ་
ལོག་པར་ལྟ་གལ་སོགས་པ་སྤངས་པས་ལྟ་བ་མཆོག་ཏུ་འཛིན་པ་ལ་སོགས་པ་ཟག་པ་དང་བཅས་པ་ལ་དམིགས་པ་དེ་དག་ཀྱང་སྤངས་པར་འགྱུར་རོ། །ཞེས་དང། གང་སྤེལ་ལས། དེ་དག་ནི་འགོག་པ་དང་ལམ་མཐང་པས་

[052B]ཡིན་པས་ཡུལ་སྤངས་པའི་ཕྱིར། ཡུལ་ཅན་སྤངས་པ་ཡིན་ནོ། །ཞེས་གསུངས་པའི་ཕྱིར། རིགས་པས་རྒྱས་པར་བཤད་དགོས་ཀྱང་ཡི་གེ་མང་དོགས་ལ་ཤེས་
ལེགས་པར་བྲིས་སོ། །གཉིས་པ་ནི། གཉེན་པོ་སྐྱེས་པས་ཟད་པར་འགྱུར་ཞེས་བྱུང། སྒོམ་སྤང་རྣམས་སྤོང་ཚུལ་བཞི་ལས། གཉེན་པོ་སྐྱེས་པ་ཁོ་ནས་སྤོང་སྟེ། བདེན་པ་རྣམས་མངོན་སུམ་དུ་རྟག་ཟིན་ཡིན་པས་
དམིགས་པ་ཡོངས་སུ་ཤེས་པས་ཀྱང་སྤོང་བ་མིན། སྐལ་བ་མི་མཉམ་པའི་ཁམས་ཀུན་ཏུ་མ་ཡིན་པས་དམིགས་པ་ཡང་དག་པར་ཟད་པས་ཀྱང་མ་ཡིན། སྔར་དམིགས་པ་སྤངས་ནས་ཕྱིས་སྤོང་བམ་ཡིན་པས། དམིགས་པ་
སྤངས་པས་ཀྱང་མ་ཡིན་པའི་ཕྱིར། གཉེན་པོ་སྐྱེས་པས་སྤོང་ཚུལ་ཡོད་དེ། འཇིག་རྟེན་པའི་སྒོམ་ལམ་དང་འཇིག་རྟེན་ལས་འདས་པའི་སྒོམ་ལམ་བར་ཆད་མེད་ལ་མཆུང་འཕྲིང་ཆེན་པོ་སྐྱེ་རིམ་གྱིས་སྲོང་བའི་ཕྱིར། །གསུམ་པ་ནི་
གཉེན་པོ་རྣམ་བཞི་སྤོང་བ་དང། །གཞི་དང་སྲིང་ཉིད་རྣམ་པར་ནི། །སུན་འབྱིན་ཞེས་བྱ། ཞེས་བྱུང། གཉེན་བོ་ཆོས་ཅན། དབྱེན་བཞི་ཡོད་དེ། སྤོང་པ་གཉེན་པོ་བར་ཆད་མེད་ལམ་དང། གཞིའི་གཉེན་པོ་སྡུག་བསྔལ་ཆོས་
བཟོད་ཡན་ཆད་ཀྱི་རྣམ་གྲོལ་ལམ་དང་པར་ཆད་མེད་ལམ་མོ། །ཐག་སྲིང་པའི་གཉེན་པོ་སྡུག་བསྔལ་ཆོས་ཤེས་མ་གཏོགས་པ་ཡན་ཆད་ཀྱི་རྣམ་གྲོལ་ལམ་ཀྱང་ངོ། །རྣམ་པར་སུན་འབྱིན་པའི་གཉེན་པོ་ལམ་གང་གིས་ཁམས་གང་

[053A]༄༅། །ལ་སྐྱོན་དུ་མཐོང་བདེ་ཡིན་པའི་ཕྱིར། དང་པོ་གྲུབ་སྟེ། བར་ཆད་མེད་ལམ་ཐམས་ཅད་ཡིན་པའི་ཕྱིར། གང་སྤེལ་ལས། དེ་ཡང་བར་ཆད་མེད་པའི་ལམ་ཐམས་ཅད་ཡིན་ནོ། །ཞེས་གསུངས་པའི་ཕྱིར་
གཉིས་པ་གྲུབ་སྟེ། དེ་ཡན་ཆད་ཀྱི་རྣམ་གྲོལ་ལམ་དང་བར་ཆད་མེད་ལ་མ་ཐམས་ཅད་བྲལ་ཐོབ་འཛིན་པའི་ཕྱིར། ཁྱབ་སྟེ། གཞི་དང་འཛིན་པའི་སྐད་དོང་ཨཱདྷཱ་ར་ཐུན་མོང་བ་ཡིན་པའི་ཕྱིར་གང་སྤེལ་ལས། འདི་ལྟ་སྟེ། སྡུག་
བསྔལ་ལ་ཆོས་ཤེས་བ་ལ་སོགས་བལྟ་བུའོ། །ཞེས་པ་ནས། འདི་ནི་བར་ཆད་མེད་པའི་ལམ་དང་པོ་མ་གཏོགས་པའི་བར་ཆད་མེད་པའི་ལམ་ཡང་བཟུང་སྟེ། པར་ཆད་མེད་པའི་ལམ་དང་པོ་ནི་སྤོང་བའི་གཉེན་པོ་ཁོན་ཡིན་
གྱི་གཞིའི་གཉེན་པོ་མ་ཡིན་པའི་ཕྱིར་རོ། །ཞེས་སོ། །གསུམ་པ་གྲུབ་སྟེ། རྣམ་གྲོལ་ལམ་ངང་པོ་མ་གཏོགས་པའི་དེ་ཡན་ཆད་ཀྱི་ལམ་ཐམས་ཅད་ཡིན་པའི་ཕྱིར། དེ་དག་ཐོབ་པ་ཆད་པ་ཟག་སྲིང་པའི་གཏེན་པོ་ཡིན་
པའི་ཕྱིར། རང་འགྲེལ་ལས། ཐག་སྲིང་བའི་ངོ་བོའི་གཉེན་པོ་ནི་རྣམ་པར་གྲོལ་བའི་ལམ་ཡན་ཆད་ཀྱི་ལམ་གང་ཡིན་པ་སྟེ། རྙེད་པ་ཆད་པ་ཐག་སྲིང་པའི་ཕྱིར་རོ། །ཞེས་གསུངས་པའི་ཕྱིར། བཞི་བགྲུབ་སྟེ། རང་འགྲེལ་
ལས༑ ལམ་གང་གིས་ཁམས་དེ་ལ་སྐྱོན་དུ་མཐོང་ནས་སུན་འབྱིན་བར་བྱེད་པའོ། །ཞེས་གསུངས་པའི་ཕྱིར། སློབ་དཔོན་རང་ལུགས་ཡོད་དེ་སྡུག་ཀུན་ལ་དམིགས་པའི་དྲོད་སོགས་བཞི་སུན་འབྱིན་པའི་གཏེན་པོ་དང་

[053B] རྣམ་གྲོལ་ལམ་ཐམས་ཅད་གཞིའི་གཉེན་པོ་དང། ཐག་སྲིང་པའི་གཉེན་པོ་ཁྱད་པར་གྱིལ་མ་སྟེ། དེ་གསུམ་གང་རུང་ལམ་གཏོགས་པའི་ལམ་ལ་འཇོག་པའི་ཕྱིར། རང་འགྲེལ་
ལས༑ གཞན་ཡང་འདི་དག་གི་གོ་རིམ། ཞེས་བ་ནས། ཆེས་ལེགས་པར་འགྱུར་རོ། །ཞེས་གསུངས་པའི་ཕྱིར། རྒྱལ་སྲས་མ་ལས། ཡང་འདི་དག་གི་གོ་རིམ་ནི་ཆེས་ལེགས་པར་འགྱུར་ཞེས་ཟེར་པ་འདི་ནི་སློབ་དཔོན་ཡིན་ཏེ་
ཞེས་སོ། །བཞི་བཞར་བྱུང་ནི། དམིགས་པ་ལས། ཉོན་མོངས་པ་ནི་སྦང་བྱར་འདོང། །མཚན་ཉིད་མི་མཐུན་མི་མཐུན་ཕྱོགས། །ཡུལ་རྣམས་ཆད་དང་དུས་ཀྱིས་ཏེ། །འབྱུང་རང་ཚུལ་ཁྲིམས་ཕྱོགས་དང་ནི། །དུས་གཉིས་རིང་བ་
ཉིད་ལྟ་བུའོ། །ལན་ཅིག་དུ་ཟད་དེ་དག་གིས། །བྲལ་བའི་ཐོབ་པ་ཡང་དང་ཡང། །གཉེན་པོ་སྐྱེས་དང་འབྲས་ཐོབ་དང། །དབང་པོ་རྣམ་པར་འཕེལ་རྣམས་སུ། །ཞེས་བྱུང། ཉོན་མོངས་སྤོང་ཚེ་མཚུངས་ལྡན་ལས་སྤོང་ངམ་དམིགས་
བ་ལས་ཞེན། མཚུངས་ལྡན་སྤངས་མི་ཐུབ་སྟེ། མཚུངས་ལྡན་ནི་ཕན་ཚུན་མེད་ན་མི་འབྱུང་བའི་ངོ་བོར་སྐྱེ་པའི་ཕྱིར། དམིགས་བ་ལས་ཉོན་མོངས་བ་ནི་སྤང་བར་བྱ་བར་འདོད་དེ། འདི་སྐྱེ་བ་ནང་དམིགས་པ་ལ་དམིགས་ནས་སྐྱེ་པའི་
ཕྱིར༑ དམིགས་པ་མེད་བར་སྐྱེ་བ་མེད་པའི་ཕྱིར། རྩ་བར། དམིགས་པ་ལས། ཉོན་མོངས་བ་ནི་སྤང་བྱར་འདོད། །ཅེས་དང། དེའི་དོན་རྣམ་འགྲེལ་དུ་འང་ཇི་སྐད་དུ། །འདི་ཡུལ་སུན་ཕྱུང་མེད་པར་ནི་།དེ་སྤོང་བར་ནི་ནུས་མ་

[054A]༄༅། །ཡིན། །ཡོན་ཏན་སྐྱོན་དང་རྗེས་འབྲེལ་གང། །དེ་དག་ཡུལ་ལམ་མཐོང་པས། །ཡིན་གྱི་བྱི་ཚུལ་དག་གིས་མིན། །ཞེས་སོགས་ཡང་ཡང་བཤད་ཅིང། འཕགས་པ་ལྷས་ཀྱང། ཡུལ་ལ་བདག་མེད་
མཐོང་ནི། །སྲིད་པའི་བོན་འགག་བར་འགྱུར། །ཞེས་དང། ཟླ་བས་ཀྱང། བདག་མེ་འདེ་ཡེ་ཡུལ་དུ་རྟོགས་བྱས་ནས། །རྣལ་འབྱོར་བ་ཡིས་བདག་ནི་འགོག་པར་བྱེད། ཅེས་གསུངས་པ་རྣམས་དམིགས་པའི་ཉོན་མོངས་སྲོང་
ཚུལ་ཡིན་པའི་ཕྱིར། མཁས་པས་ཕྱི་དང། ཀུ་སུ་ལུས་སེམས་བཟུང་བས། ཉོན་མོངས་བཟློག་ཅེས་པ་ཐེག་པ་གོང་འོག་མདོ་སྔགས་གང་གིའང་ལུགས་མིན་ནོ། །དེ་ལ་ཁོན་ར། རེ་ཞིག་ཉོན་མོངས་མའོངྶ་པ་དམིགས་
པ་ལས་འབྲལ་ནུས་ཀྱང་འདས་པའི་ཉོན་མོངས་དམིགས་པ་དང་ལྷན་གཅིག་ཏུ་འགག་ཟིན་པ་དམིགས་པ་ལས་ཇི་ལྟར་སྤོང་སྟེ། སྤོང་ཚུལ་བཞི་ཡོད་པས་གཉེན་པོ་སྐྱེས་པས་ཟད་པ་ལ་དམིགས་པའི་སྒྲམ་བྱུང་བས་སྒོམ་སྤང་ཇི་
ལྟར་སྤངས་བརྗོད་དགོས་པའི་ཕྱིར་ཞེ་ན། དེ་དག་སྤོང་ཚུལ་ཡོང་དེ། རང་གི་རྒྱུད་ལ་ཡོད་པ་ན་ཐོབ་པ་ཆད་པ་དང་བྲལ་ཐོབ་སྐྱེས་པས་སྤང། གཞན་རྒྱུད་ཀྱི་ཉོན་མོངས་ཐམས་ཅད་དང། རང་གཞན་གྱི་གཟུགས་དགེ་མི་
དགེ་ལུང་མ་བསྟན་ཐམས་ཅད་དང། ཉོན་མོངས་ཅན་མ་ཡིན་པའི་དགེ་བ་ཟག་བཅས་ཐམས་ཟད་ནི། དེ་དག་ལ་དམིགས་པའི་ཉོན་མོངས་པ་རང་རྒྱུད་ལ་ཡོད་པ་སྤངས་པའི་སྤང་བྱེད་དག་སྤངས་པ་དེ་ཡིན་པའི་ཕྱིར། དང་པོ་

[054B] རང་འབྲེལ་ལས། རང་གི་རྒྱུད་ལ་ཡོད་པ་ནི་ཐོབ་པ་ཆད་པས་སོ། །ཞེས་དང། གང་སྤེལ་ལས། རང་གི་རྒྱུད་ལ་ཡོད་པའི་ཉོན་མོངས་པ་ནི་ཐོབ་པ་ཆད་པ་དང་བྲལ་བའི་ཐོང་པ་སྐྱེས་པས་སྤོང་ངོ། །ཞེས་སོ། །གཉིས་པ་གྲུབ་
སྟེ༑ རང་འགྲེལ་ལས། གཞན་གྱི་རྒྱད་ལ་ཡོད་པའི་ཉོན་མོངས་པ་དང། གཟུགས་ཐམས་ཅད་དང། ཉོན་མོངས་ཅན་མ་ཡིན་པའི་ཆོས་ནི་དེ་དག་ལ་དམིགས་པའི་ཉོན་མོངས་པ་རང་གི་རྒྱུད་ལ་སྤངས་པས་སོ་།ཞེས་དང། གང་
སྤེལ་ལས། གཞན་གྱི་རྒྱུད་ལ་ཡོད་པའི་ཉོན་མོངས་པ་དང། གཟུགས་ཐམས་ཅད་དང། ཉོན་མོངས་པ་ཅན་མ་ཡིན་པའི་ཆོས་དེ་དག་ལ་དམིགས་པ་རང་གི་རྒྱུད་ལ་ཡོད་པའི་འདུན་པའི་འདོང་ཆགས་སྤངས་པའི་སྤངས་པར་འགྱུར་
རོ། །ཞེས་གསུངས་པའི་ཕྱིར། དའི་ནི་དམིགས་པ་སྤངས་པས་སྤངས་ཚུལ་ཡིན་ནོ། །དེ་ནས་སྤངས་ཚུལ་བཞི་ཀ་ལ་དམིགས་པ་ཡོངས་སུ་ཤེས་པའི་སྟོབས་ཀྱིས་སྤངས་པས་ཁྱབ་སྟེ། བཞིར་བཞག་པ་ནི། ཡུལ་སྤངས་པ་དང་
ཡུལ་ཅན་སྤངས་པས་སྤང་ཚུལ་ངང་སྔ་ཕྱི་མི་འདྲ་ཙམ་ཤེས་པའི་ཆེད་དུ་ཕྱི་བ་ཙམ་ཡིན་པའི་ཕྱིར། རྒྱལ་སྲས་མ་ལས། གང་དག་གཉེན་པོ་སྐྱེས་པས་སྤོང་བར་བརྗོད་པ་སྒོམ་པས་སྤང་བར་བྱ་བའི་ཉོན་མོངས་དེ་དག་ཀྱང་དམིགས་
པ་སྡུག་བསྔལ་གྱི་བདེན་པལ་སོགས་པ་ཡོངས་སུ་ཤེས་པ་ཁོ་ནས་སྤོང་བར་འགྱུར་རོ། །ཞེས་བྱ་བར་ཁོང་དུ་ཆུད་པར་བྱའོ། །དེ་ལ་དམིགས་པ་སྤངས་པ་ལ་སོགས་པས་ཀྱང་ཉོན་མོངས་པ་རྣམས་སྤངས་པར་འགྱུར་རོ། །ཞེས་

[055A]༄༅། །བྱ་བ་གང་ཡིན་པ་དེ་ནི། རྣམ་པར་བཞག་པ་ཙམ་དུ་ཟད་དོ། །ཞེས་བྱ་བ་ཡིན་པར་མངོན་ནོ། །ཞེས་སོ། །འདི་དག་ནི་གྲུབ་མཐའ་གོང་འོག་དུ་མར་གལ་ཆེའོ། །ཐག་སྲིང་བའི་གཉེན་བོ་བཤད་ན་
ཐག་སྲིང་བའི་ངོ་བོ་དུ་ཞེ་ན། ཐག་སྲིང་བའི་ངོ་བོ་བཞི་ཡོད་དེ། མཚན་ཉིད་ཀྱིས་རིང་བ་དཔེར་ན་འབྱུང་བ་ཆེན་པོ་རྣམས་ལྷན་ཅིག་སྐྱེས་ཀྱང་མཚན་ཉིད་མི་མཐུན་པས་རིང་བ་ལྟ་བུ་དང་འཆལ་ཚུལ་དང་ཚུལ་ཁྲིམས་ལྟ་བུ་མི་མཐུན་
ཕྱོགས་དང་གཉེན་པོས་རིང་བ་དང། ཤར་ནུབ་ཀྱི་རྒྱ་མཚོ་ལྟ་བུ་ཡུལ་རྣམ་པར་ཆད་པས་རིང་བ་དང། འདས་མ་འོངས་གཉིས་དུས་ཀྱིས་རིང་བ་ལྟ་བུ་བཞི་ཡོད་པའི་ཕྱིར། ལམ་ཁྱད་པར་དུ་འགྱུར་བ་ལྟར་སྤངས་པ་ཡང་ཁྱད་པར་དུ་
འགྱུར་རམ་ཞེ་ན་མིན་ཏེ། ཉོན་མོངས་ཐམས་ཅད་ནི་གཉེན་པོས་ལན་ཅིག་ཏུ་ཟད་བར་བྱེད་པའི་ཕྱིར། རྩ་བར། ལན་ཅིག་ཏུ་ཟད། ཅེས་སོ་།འོན་ཀྱང་སྤངས་པ་དེ་དག་གི་ཐོབ་པ་ནི་ཡང་དང་ཡང་དུ་དུས་དྲུག་ཏུ་འགྱུར་ཏེ། གཉེན་
བོ་རྣམ་གྲོལ་གྱི་ལམ་སྐྱེས་དུས་དང་རྒྱུན་ཞུགས་ཀྱི་འབྲས་སོགས་དགེ་སྦྱོང་ཚུལ་གྱི་འབྲས་བུ་བཞི་ཐོབ་པའི་དུས་བཞི་དང། དབང་པོ་རྟུལ་བོ་རྣོན་པོར་རྣམ་པར་འཕེལ་བ་སྟེ་འཕོ་བའི་དུས་དང་དུས་དྲུག་རྣམས་སུ་སྤངས་བ་བྲལ་ཐོབ་ཁྱད་
དུ་འགྲོ་བའི་ཕྱིར། རྩ་བར། དེ་དག་གི་འབྲལ་བའི་ཐོབ་པ་ཡང་དང་ཡང། གཉེན་པོ་སྐྱེས་དང་འབྲས་ཐོབ་དང། །དབང་པོ་རྣམ་པར་འཕེལ་རྣམས་སུ། །ཞེས་སོ། །དེ་ཡང་སྲིད་ཚད་ཡིན་གྱི་ངེས་པ་མེད་དེ། དུས་དྲུག་

[055B]    ༈    །བཞི་པ་སྤངས་བའི་འབྲས་བུ་ཡོངས་ཤེས་ལ། དབྱེ་པ། ལམ་གང་གི་འབྲས་བུ་ཡིན་པ་དང། གྲངས་ངེས་དང། གང་ཟག་གང་ལ་ལྡན་དང། ཐོབ་གཏོར་བཤད་བ་ལྔ། དད་བ་
ནི༑ ཡོངས་སུ་ཤེས་དགུ་འདོད་པ་ན། །དང་པོ་རྣམ་གཉིས་ཟང་ལ་གཅིག་གཉིས་ཟད་པ་ནི་དེ་གཉིས་སོ། །དེ་བཞིན་གོང་མའི་དེ་གསུམ་ཉིད། །ཡོངས་སུ་ཤེས་པ་གཞན་གསུམ་སྟེ། །ཐ་མའི་ཆ་དང་མཐུན་གཟུགས་དང་
ཟག་པ་ཀུན་ཟད། ཅེས་བྱུང། ཡོངས་སུ་ཤེས་པ་ལ་སྒྲས་བརྗོད་ཀྱི་གཉིས་ཡོད་དེ། ཡེ་ཤེས་ཡོངས་སུ་ཤེས་པ་དང། སྤངས་པའི་ཡོངས་སུ་ཤེས་པ་གཉིས་ཡོད་པའི་ཕྱིར་ཏེ། ཡེ་ཤེས་ཡོངས་སུ་ཤེས་པ་ནི་ཟག་པ་མེད་པའི་ཤེས་བ་
ཡིན་ལ། སྤངས་པའི་ཡོངས་སུ་ཤེས་པ་ནི་སྤངས་པ་ཁོ་ན་ཡིན་ཀྱང་དེའི་ཐོབ་བྱེད་རྒྱུ་ཡེ་ཤེས་ཀྱི་མིང་འབྲས་བུ་སྤངས་པ་ལ་བཏགས་པའི་ཕྱིར། རྒྱལ་སྲས་མ་ལས། འབྲས་བུ་ལ་རྒྱུ་བཏགས་པའི་ཕྱིར་རོ། །ཞེས་བྱ་བ་ནི་འབྲས་བུ་ན་
སྤངས་པའོ། །རྒྱུ་ནི་ཡོངས་སུ་ཤེས་པ་སྟེ། ཡེ་ཤེས་ཀྱི་ངོ་བོ་ཉིད་དོ། །ཞེས་གསུངས་པའི་ཕྱིར། ཡོངས་ཤེས་ནི་མདོ་ལས་གསུངས་ཏེ། མདོ་ལས། དགེ་སློང་དག་ཡོངས་སུ་ཤེས་པར་བྱ་བའི་ཆོས་རྣམས་དང། ཡོངས་སུ་ཤེས་
པ་དག་དང། ཡོངས་སུ་ཤེས་པ་དང་ལྡན་པའི་གང་ཟག་ཀྱང་བཤད་པར་བྱ་སྟེ། ཡོངས་སུ་ཤེས་པར་བྱ་བའི་ཆོས་རྣམས་གང་ཞེ་ན་ཉེ་བར་ལེན་པའི་ཕུང་པོ་ལྔའོ། །ཡོངས་སུ་ཤེས་པ་གང་ཞེ་ན་འདི་ལ་འདུན་བའི་

[056A]༄༅། །འདོད་ཆགས་སྤངས་པ་དང་འདུན་པའི་འདོད་ཆགས་ལས་ཡང་དག་པར་འདས་ཏེ་འདི་ནི་ཡོངས་སུ་ཤེས་པ་ཞེས་བྱའོ། །ཞེས་གསུངས་པའི་ཕྱིར། སྐབས་འདིའི་སྤངས་པའི་ཡོངས་ཤེས་དགུ་ཡོད་དེ། འདོད་པ་ན་སྡུག་ཀུན་
མཐོང་སྤང་རྣམ་པ་གཉིས་སྤངས་ཤིང་ཟད་པའི་འགོག་བདེན་ལ་ཡོངས་ཤེས་གཅིག་དང། འདོད་པའི་འགོག་ལམ་མཐོང་སྤང་ཟད་པའི་སྤངས་པ་གཉིས་ནི་སྤངས་པ་ཡོངས་ཤེས་དེ་གཉིས་སོ་སོར་བཞག་པའི་ཡོངས་ཤེས་གཉིས་དང་
འདོད་པའི་བདེན་བཞིའི་མཐོང་སྤང་ལ་ཡོངས་ཤེས་གསུམ་བཞག་པ་དེ་བཞིན་དུ་ཁམས་གོང་མ་གཉིས་ཀྱི་སྡུག་ཀུན་མཐོང་སྤངས་ཟད་པའི་ཡོངས་ཤེས་གཅིག་དང། གོང་མའི་འགོག་ལམ་མཐོང་སྤང་གཉིས་ཟད་པའི་ཡོངས་
ཤེས་གཉིས་དང་ཡོངས་ཤེས་གསུམ་ཉིད་དང། ཐ་མའི་ཆ་མཐུན་ཟད་པའི་ཡོངས་ཤེས་དང། གཟུགས་ཀྱི་ཉོན་མོངས་ཟད་པའི་ཡོངས་ཤེས་དང། ཟག་པ་ཀུན་ཟད་པའི་ཡོངས་ཤེས་དང་ཡོངས་ཤེས་གཞན་གསུམ་སྟེ་དགུ་
ཡོད་པའི་ཕྱིར། །གཉིས་པ་ནི། དྲུག་བཟོད་འབྲས། ལྷག་མ་རྣམས་ནི་ཤེས་པའི་ཡིན། །མི་ལྕོགས་མེད་འབྲས་ཐམས་ཅད་དོ། །བསམ་གཏན་རྣམས་ཀྱི་ལྔའམ་བརྒྱད། ཉེ་བར་བསྔོགས་པའི་གཅིག་ཡིན་ཏེ་
གཟུགས་མེད་དང་པོ་གསུམ་གྱི་ཡང། །ཐམས་ཅད་འཕགས་པའི་ལམ་གྱི་ཡིན། །འཇིག་རྟེན་པའི་གཉིས་རྗེ་ཀྱི་ཡང། །ཆོས་ཤེས་པའི་ནི་གསུམ་ཡིན་ནོ། །དེ་ཕྱོགས་མཐུན་གྱི་དྲུག་དང་ལྔ། ཞེས་བྱུང། སྤངས་

[056B] རང་ཐོབ་བྱེད་མཐོང་ལམ་བཟོད་པ་དེའི་འབྲས་བུ་ཞེས་བྱ་བ་ཡིན་ཏེ། དེའི་བྲལ་འབྲས་ཡིན་པའི་ཕྱིར་རྩ་བར། དྲུག་བཟོད་འབྲས། ཞེས་སོ། །ཁོ་ན་རེ། ཡོངས་ཤེས་རྣམ་གྲོལ་ལམ་གྱི་འབྲས་བུར་
བཤད་པ་འགལ་ཞེ་ན། སྐྱོན་མེད་དེ། བཟོད་པ་དེ་ཐོབ་བྱེད་གཙོ་བོ་དང་ཤེས་པ་འཁོར་ཡིན་པའི་ཕྱིར་ཏེ། དཔེར་ན་འཁོར་གྱིས་བཅོམ་པའི་རྒྱལ་པོས་ཡུལ་བཅོམ་ཞེས་པ་བཞིན་དང་རྣམ་གྲོལ་ལམ་ནི་འབྲས་བུ་དང་
གཅིག་པའི་ཕྱིར། རང་འགྲེལ་ལས། བཟོད་པ་རྣམས་ནི་ཤེས་པའི་འཁོར་ཅན་ཡིན་པའི་ཕྱིར། ནས། ཤེས་པ་འབྲས་བུ་གཅིག་པའི་ཕྱིར་རོ་།ཞེས་སོ། །ལྷག་མ་སྒོམ་སྤང་སྤངས་པའི་ཡོངས་ཤེས་གསུམ་རྣམས་
ཆོས་ཅན། ཆོས་ཤེས་པའི་འབྲས་བུ་ཞེས་བྱ་སྟེ། སྒོམ་པའི་སྤང་བྱའི་བྲལ་བ་ཡིན་པའི་ཕྱིར། རྩ་བར། ལྷག་མ་རྣམས་ནི་ཤེས་པའི་ཡིན། ཞེས་སོ། །བསམ་གཏན་དང་བོའི་ཉེར་བསྔོགས་མི་ལྕོགས་མེད་ཆོས་ཅན་
ཁྱོད་ཀྱི་བྲལ་འབྲས་བུ་མ་ཡོད་དེ། ཁྱོད་ལ་བརྟེན་ནས་ཐོབ་པའི་ཡོངས་ཤེས་དགུ་ཀ་ཐམས་ཅད་ཡོད་པའི་ཕྱིར། རྩ་བར། མི་ལྕོགས་མེད་འབྲས་ཐམས་ཅད་དོ། །ཞེས་སོ། །བསམ་གཏན་གྱི་དངོས་གཞི་ཁྱད་པར་ཅན་ལ་སོགས་
པ་ལྔ་པོ་རྣམས་ཀྱི་འབྲས་བུ་བྲལ་འབྲས་ཡོངས་ཤེས་ལྔ་ལྔ་ཡོད་དེ། ཁམས་གོང་མའི་མཐོང་སྤང་སྤངས་པའི་ཡོངས་ཤེས་གསུམ་གཟུགས་ཀྱི་ཟག་པ་ཟད་པའི་ཡོངས་ཤེས་དང། ཟག་པ་ཀུན་ཟད་ཀྱི་ཡོངས་ཤེས་རྣམས་

[057A]༄༅། །སུ་ཡོད་པའི་ཕྱིར། རྩ་བར། བསམ་གཏན་རྣམས་ཀྱི་ལྔའམ། ཞེས་སོ། །འདི་བྱེ་སྨྲས་དངོས་གཞི་འདོད་ཉོན་གྱི་གཉེན་པོ་མ་ཡིན་པས་འདོད་པའི་མཐོང་སྤང་ཉེར་བསྔོགས་ཀྱིས་སྤངས་པ་ཡིན་པའི་དེ་ལྟར་
ལྔ་ཟེར། བཙུན་པ་དབྱངས་སྒྲོགས་ན་རེ། བསམ་གཏན་གྱི་དངོས་གཞིའི་འབྲས་བུ་བརྒྱད་ཡོད་ད། དེ་འདོད་པ་ལ་ཆགས་བྲལ་སྔར་ནས་ཐོབ་ཀྱང་འདོད་པའི་མཐོང་སྤང་སྤངས་པའི་ཐོབ་པ་ཟག་མེད་གསར་དུ་མཐོང་ལམ་དུས་སུ་
ཐོབ་པའི་འདོད་པའི་མཐོང་སྤང་སྤངས་པའི་ཡོངས་ཤེས་གསུམ་དང་སྔར་གོང་གི་ཡོངས་ཤེས་ལྔ་དང་བརྒྱད་འདོད་པའི་ཕྱིར། རང་འགྲེལ་ལས། མཐོང་བའི་སྤང་བར་བྱ་བ་རྣམས་སྤངས་པ་ཡང་བྲལ་པའི་ཐོབ་པ་ཟག་པ་མེད་པ་རྙེད་
པའི་ཕྱིར། མཐོང་བའི་ལམ་གྱི་འབྲས་བུར་འདོད་དོ། ཞེས་སོ་།གཟུགས་མེད་ནམ་མཁའ་མཐའ་ཡས་སྐྱེ་མཆེད་ཉེར་བསྔོགས་ཀྱི་བྲལ་འབྲས་ཡོངས་ཤེས་གཅིག་ཡིན་ཏེ། གཟུགས་ཀྱི་དྲག་བཟད་པའི་ཡོངས་ཤེས་དེ་ཡིན་
པའི་ཕྱིར། རྩ་བར། ཉེ་བར་བསྔོགས་པའི་གཅིག་ཡིན་ཏེ། །ཞེས་སོ་།གཟུགས་མེད་ཀྱི་དངོས་གཞི་དང་པོ་གསུམ་གྱི་ཡང་བྲལ་འབྲས་ཟག་པ་ཀུན་ཟད་ཀྱི་ཡོངས་ཤེས་གཅིག་ཡོད་དེ། དེ་གསུམ་ཀྱི་ཟག་མེད་ཀྱིས་ཟག་
པ་ཀུན་ཟད་ནུས་པའི་ཕྱིར། རྩ་བར། གཟུགས་མེད་དངོས་གཞི་གསུམ་གྱི་ཡང། ཞེས་སོ། །འདིའི་ཡོངས་ཤེས་ཐམས་ཅད་འཕགས་པའི་ལམ་གྱི་བྲལ་འབྲས་ཡིན་ཏེ། ཡོངས་ཤེས་དང་པོ་དྲུག་མཐོང་ལམ་གྱི་དེ་དང་ཕྱི་

[057B] རྩ་བར། ཐམས་ཅད་འཕགས་བའི་ལམ་གྱི་ཡིན། ཞེས་སོ། །འདོད་གཟུགས་ཀྱི་སྒོམ་སྤང་སྤངས་པའི་ཡོངས་ཤེས་གཉིས་འཇིག་རྟེན་པའི་སྒོམ་ལམ་གྱི་བྲལ་འབྲས་ལ་ཡོད་དེ། འཕགས་
པས་འཇིག་རྟེན་པའི་སྒོམ་ལམ་དུ་གྱུར་པའི་བསམ་གཏན་དང་པོའི་ཉེར་བསྔོགས་ལ་བརྟེན་ནས་འདོད་པའི་སྒོམ་སྤང་སྤངས་པའི་ཡོངས་ཤེས་ནམ་མཁའ་མཐའ་ཡས་ཀྱི་ཉེར་བསྔོགས་ལ་བརྟེན་ནས་གཟུགས་ཀྱི་སྒོམ་སྤང་ཟག་པ་
ཟད་པའི་ཡོངས་ཤེས་གཉིས་ཡོད་པའི་ཕྱིར། རྩ་བར། འཇིག་རྟེན་པའི་གཉིས། ཞེས་སོ། །སྒོམ་ལམ་རྗེས་ཤེས་ཀྱི་འབྲས་བ་ཡང་ཡོངས་ཤེས་གཉིས་ཡིན་ཏེ། ཡོངས་ཤེས་ཐ་མ་གཉིས་དེ་ལ་བརྟེན་ནས་ཐོབ་པ་ཡོད་པའི་ཕྱིར་
རྩ་བར། རྗེས་ཤེས་ཀྱི་ཡང། ཞེས་སོ། །སྒོམ་པའི་ལམ་གྱི་འགོག་ལམ་ཆོས་ཤེས་པའི་བྲལ་འབྲས་ནི་ཡོངས་ཤེས་དགུའི་ཐ་མ་གསུམ་ཡོད་བ་ཡིན་ཏེ། ཐ་མའི་ཆ་མཐུན་སྤངས་པའི་དེ་དང། གཟུགས་ཀྱི་ཟག་བཟང་པའི་དེ་དང་
ཀུན་ཏུ་སྦྱོར་པ་ཐམས་ཅད་ཟད་པའི་ཡོངས་ཤེས་གསུམ་ཡོད་པའི་ཕྱིར། རྩ་བར། སྒོམ་བའི་ལམ་ལ་འགོག་པའམ། །ལམ་ལ་ཆོས་ཤེས་གང་ཡིན་ཏེ། །ཁམས་གསུམ་གྱི་ནི་གཉེན་པོ་ཡིན། །ཞེས་སོ། །སྒོམ་ལས་ཆོས་
ཤེས་དེའི་ཕྱོགས་མཐུན་ཆོས་ཤེས་པའི་བཟོད་པ་རྣམས་དང། ཆོས་ཤེས་རྣམས་ཀྱི་འབྲས་བུ་ཡོངས་ཤེས་དྲུག་ཡོད་དེ། འདད་པའི་མཐོང་སྤང་སྤངས་པའི་ཡོངས་ཤེས་གསུམ་དང། ཡོངས་ཤེས་ཐམ་གསུམ་དང་དྲུག་ཡོད་པའི་

[058A]༄༅། །ཕྱིར༑ རང་འགྲེལ་ལས། ཆོས་ཤེས་པའི་ཕྱོགས་དང་མཐུན་པའི་འབྲས་བུ་ནི་ཡོངས་སུ་ཤེས་པ་དྲུག་སྟེ། ཆོས་ཀྱི་བཟོད་པ་དང། ཤེས་པ་རྣམས་ཀྱི་འབྲས་བུ་གང་དག་ཡིན་པ་ཁོ་ནའོ། །ཞེས་
གསུངས་པའི་ཕྱིར། ཁྱབ་སྟེ། རྒྱལ་སྲས་མ་ལས། ཆོས་ཤེས་པའི་བཟོད་པ་རྣམས་ཀྱི་འབྲས་བུ་ནི། ཞེས་པ་ནས། འགོག་པ་དང་ལམ་ཤེས་པས་བསྡུས་པ་རྣམས་ཀྱི་ཐ་མའི་ཆ་དང་མཐུན་པ་སྤངས་པ་དང་གཟུགས་
ཀྱི་འདོད་ཆགས་ཟད་པ་དང། ཀུན་ཏུ་སྦྱོར་བ་ཐམས་ཅད་ཡོངས་སུ་གཏུགས་པའི་ཡོངས་སུ་ཤེས་པ་གསུམ་ཆར་ཡིན་ནོ། །ཞེས་གསུངས་པའི་ཕྱིར། རྗེས་ཤེས་ཀྱི་ཕྱོགས་དང་མཐུན་པ་རྗེས་བཟོད་རྗེས་ཤེས་ཀྱི་བྲལ་
འབྲས་ཡོངས་ཤེས་ལྔ་ཡོད་དེ། གོང་མའི་མཐོང་སྤང་སྤངས་པའི་ཡོངས་ཤེས་གསུམ་དང། ཡོངས་ཤེས་ཐམ་གཉིས་ཏེ་ལྔ་ཡོད་པའི་ཕྱིར། རྒྱལ་སྲས་མ་ལས། ཡོངས་སུ་ཤེས་པ་ཇི་སྐད་བཤད་པ་གསུམ་དང་
ཡོངས་སུ་ཤེས་པ་ཐ་མ་གཉིས་སོ། །ཞེས་གསུངས་པའི་ཕྱིར། གསུམ་པ་གྲངས་ངེས་ནི། བྲལ་པའི་ཐོབ་པ་ཟག་མེད་དང། །སྲིད་རྩེའི་ཉམས་པར་བྱས་པ་དང། །རྒྱུ་གཉིས་ཀུན་ཏུ་བཅོམ་པའི་ཕྱིར་།ཡོངས་ཤེས་
ཁམས་ལས་འདས་པ་ལས། །ཞེས་བྱུང། སོ་སྐྱེ་ལ་ཡོངས་ཤེས་མི་འཇོག་ཅིང་ཡོངས་ཤེས་དགུར་འཇོག་པའི་རྒྱུ་མཚན་ཡོད་དེ། བྲལ་པའི་ཐོབ་པ་ཟག་མེད་གསར་དུ་རྙེད་པ་དང། སྲིད་རྩེའི་ཉོན་མོངས་པའི་ཕྱོགས་

[058B] སྲིད་རྩེའི་སྡུག་ཀུན་མཐོང་སྤང་ཀུན་འགྲོའི་རྒྱུ་གཉིས་བཅོམ་པའི་རྒྱུ་གསུམ་ཚང་པའི་རྒྱུ་མཚན་གྱིས་མཐོང་སྤང་སྤངས་པའི་ཡོངས་ཤེས་དྲུག་བཞག་རྒྱུ་གསུམ་པོ་དང་རྒྱུ་བཞི་པ་
ཁམས་གསུམ་སོ་སོ་ལས་འང་སྦ་སྟེ་སོ་སོ་ལས་འདོད་ཆགས་དང་བྲལ་བའི་རྒྱུ་བཞི་ཚང་བ་ལས་ཡོངས་ཤེས་ཐམ་གསུམ་བཞག་པའི་ཕྱིར། དང་པོ་གྲུབ་སྟེ། རྩ་བར། བྲལ་པའི་ཐོབ་པ་ཟག་མེད་དང། །སྲིད་རྩེའི་ཉམས་
པར་བྱས་པ་དང། །རྒྱུ་གཉིས་ཀུན་ཏུ་བཅོམ་པའི་ཕྱིར། །ཡོངས་ཤེས། ཞེས་དང། རང་འགྲེལ་ལས། གང་ལ་རྒྱུ་གསུམ་ཡོད་པ་དེ་སྤངས་པའི་ཡོངས་སུ་ཤེས་པ་ཞེས་བྱ་ཞེ་ན། ཞེས་སོ། །རྟགས་ཟུར་གཉིས་པ་གྲུབ་སྟེ་
རྩ་བར། ཁམས་ལས་འདས་པ་ལས། ཞེས་དང། རང་འགྲེལ་ལས། རྒྱུ་གསུམ་པོ་དེ་དང་བཞི་བ་ཁམས་ལས་འདས་པ་ལས་ཡོངས་སུ་ཤེས་པའི་མིང་ཐོབ་སྟེ། ཞེས་གསུངས་པའི་ཕྱིར།    ༈    །བཞི་པ་ནི། གཅིག་མིན་
མཐོང་ལ་གནས་པ་ནི། །ལྔ་ཡི་བར་དང་ཡང་དག་ལྡན། །སྒོམ་པ་གནས་པ་དྲུག་གམ་ནི། །གཅིག་གམ་ཡང་ན་གཉིས་དང་པོ། །ཁམས་ལས་འདོད་ཆགས་བྲལ་བ་དང། །འབྲས་བུ་ཐོབ་ཕྱིར་དེ་དག་བསྔོགས་།ཞེས་བྱུང་
རེ་ཞིག་ལས་གཅིག་སྟེ་སོ་སྐྱེ་ནི་ཡོངས་ཤེས་དང་མི་ལྡན་པ་ཁོན་ཡིན་ཏེ། བྲལ་ཐོབ་ཟག་མེད་དང་མི་ལྡན་པའི་ཕྱིར། རྩ་བར། གཅིག་མིན། ཞེས་དང། གང་སྤེལ་ལས། གཅིག་མིན་ཞེས་བྱ་བ་ལ་ཁ་ཅིག་ཁོན་དང་ཡང་མེ་ལྡན་ནོ། །

[059A]༄༅། །ཁ་ཅིག་ནི་ཁོ་ན་དང་ཡང་ལྡན་ནོ། །ཞེས་གསུངས་བའི་ཕྱིར། མཐོང་ལམ་ལ་གནས་པ་ཡོངས་ཤེས་གཅིག་ནས་ལྔའི་བར་ཅི་རིགས་པར་ཡང་དག་པར་ལྡན་དེ། འཕགས་པ་ཡང་མཐོང་ལམ་ཆོས་བཟོད་ཀྱི་བར་ལྔ་ནི་རྒྱུ་གཉིས་ཀུན་ཏུ་བཅོམ་པ་མེད་པས་
ཡོངས་ཤེས་དང་མི་ལྡན་ལ། ཀུན་འབྱུང་ཆོས་ཤེས་པ་ཡོངས་ཤེས་གཅིག་དང་ལྡན། ཀུན་འབྱུང་རྗེས་ཤེས་པ་ཁམས་གོང་གི་སྡུག་ཀུན་མཐོང་སྤང་སྤངས་པའི་ཡོངས་ཤེས་དང་སྔ་མ་གཉིས་དང་ལྡན་དེའི་རིགས་པས་འགོག་
པ་ཆོས་ཤེས་པ་འདོད་བའི་འགོག་པ་མཐོང་སྤང་སྤངས་པའི་ཡོངས་ཤེས་དང། སྔ་མ་གཉིས་སྟེ་གསུམ་དང་ལྡན། འགོག་པ་རྗེས་ཤེས་པ་གོང་གི་འགོག་པ་མཐོང་སྤང་སྤངས་པའི་ཡོངས་ཤེས་དང། སྔ་མ་གསུམ་སྟེ་བཞི་
དང་ལྡན། ལམ་ཆོས་ཤེས་པ་ནི་འདོད་པའི་ལམ་མཐོང་སྤང་དང་བྲལ་བའི་ཡོངས་ཤེས་དང་སྔ་མ་བཞི་སྟེ་ལྔ་དང་ཡང་དག་པར་ལྡན་པའི་ཕྱིར། འཕགས་པ་སྒོམ་ལམ་ལ་གནས་པ་ལ་ཡོངས་ཤེས་དྲུག་གམ་གཅིག་གམ་གཉིས་
དང་ལྡན་པ་དག་ཡོད་དེ། འཕགས་པ་སྒོམ་ལམ་བ་བཅུ་དྲུག་པ་ལམ་རྗེས་ཤེས་ལ་གནས་བ་ཆགས་བྲལ་མིན་བ་དང་ཡོངས་སུ་ཉམས་པ་ནི་མཐོང་སྤང་དང་བྲལ་བའི་ཡོངས་ཤེས་དྲུག་དང་ལྡན། སྔོན་ན་མ་ཕྱིས་འདོད་པ་ལ་ཆགས་
བྲལ་ཐོབ་པའི་བཅུ་དྲུག་པ་ལམ་རྗེས་ཤེས་པ་ནི་ཐ་མའི་ཆ་མཐུན་སྤངས་པའི་ཡོངས་ཤེས་གཅིག་བུ་དང། དགྲ་བཅོམ་བ་ཐོབ་པ་ནི་ཀུན་ཏུ་སྦྱོར་བ་ཐམས་ཅད་སྤངས་པའི་ཡོངས་ཤེས་གཅིག་བུ་དང་ལྡན་པའི་ཕྱིར། ཕྱིར་མི་འོང་

[059B]རྒྱུ་མཚན་ཡོད་དེ། འདོད་པའི་ཁམས་ལས་འདོད་ཆགས་དང་བྲལ་གཟུགས་ཀྱི་དེ་དང་མ་བྲལ་བར་འབྲས་བུ་གསར་དུ་ཐོབ་པ་དེའི་ཚེ་དེའི་རྒྱུད་ཀྱི་ཡོངས་ཤེས་རྣམས་
བསྔོ་མས་ནས་ཐ་མའི་ཆ་མཐུན་སྤངས་པའི་ཡོངས་ཤེས་གཅིག་ཏུ་བྱས་ཤིང། ཁམས་གསུམ་ལས་འདས་ཤིང་འབྲས་བུ་གསར་དུ་ཐོབ་པ་གཉིས་ཀྱིས། དགྲ་བཅོམ་པ་ཐོབ་པའི་ཚེ་དེའི་རྒྱུད་ཀྱི་ཡོངས་ཤེས་རྣམས་བསྔོམས་ནས་རྒྱུན་
ཏུ་སྦྱོར་བ་ཐམས་ཅད་ཟད་པའི་ཡོངས་ཤེས་གཅིག་བྱས་པའི་ཕྱིར་རྩ་བར། ཁམས་ལས་འདོད་ཆགས་བྲལ་བ་དང། །འབྲས་བུ་ཐོབ་ཕྱིར་དེ་དག་བསྔོམས། །ཞེས་སོ། །ལྔ་བ་ཡོངས་ཤེས་ཐོབ་གཏོང་གི་ཁྱད་པར་ནི། །ལ་ལ་
གཅིག་གཉིས་ལྔ་དང་དྲུག་གཏོང་སྟེ་ཐོབ་པ་ལྔ་མིན་ནོ། །ཞེས་བྱུང། གང་ཟག་ཡོངས་ཤེས་གཅིག་གཏོང་བ་གཉིས་ཡོད་དེ། དགྲ་བཅོམ་པ་ཉམས་བས་ཟག་ཟད་ཀྱི་ཡོངས་ཤེས་གཅིག་བུ་དང། འདོད་པའི་འདོད་ཆགས་ཙམ་
དང་བྲལ་བའི་ཕྱིར། །ཕྱིར་མི་འོང་ཉམས་བས་ཀྱང་ཐ་མའི་ཆས་མཐུན་སྤངས་པའི་ཡོངས་ཤེས་གཅིག་བུ་གཏོང་བའི་ཕྱིར། གང་ཟག་ལ་ལ་དེ་གཉིས་གཏོང་བ་ཡོད་དེ། གཟུགས་ཀྱི་འདོད་ཆགས་དང་བྲལ་བ་འདོད་ཉོན་གྱིས་
ཉམས་བས་ཡོངས་ཤེས་བདུན་པ་དང་བརྒྱད་པ་གཉིས་གཏོང་བའི་ཕྱིར། ལ་ལ་ལྔ་གཏོང་བའང་ཡོད་དེ། ཆགས་བྲལ་སྔོན་སོང་གི་ཕྱིར་མི་འོང་ལམ་རྗེས་ཤེས་ལ་གནས་པས་ཐ་མའི་ཆ་མཐུན་སྤངས་པའི་ཡོངས་ཤེས་ཐོབ་པ་

[060A]༄༅། །ན་མཐོང་སྤང་སྤངས་པའི་ཡོངས་ཤེས་ལྔ་གཏོང་བའི་ཕྱིར། ལ་ལ་དྲུག་གཏོང་བ་ཡོད་དེ། འདོད་པ་ལ་ཆགས་བ་དང་བྲལ་བའི་འབྲས་བུ་མཐར་གྱིས་པ་འདོད་པ་ལ་འདོད་ཆགས་དང་བྲལ་བར་བྱེད་
པས་ནི་མཐོང་སྤང་དང་བྲལ་བའི་ཡོངས་ཤེས་དྲུག་གཏོང་བའི་ཕྱིར། ཐོབ་བའི་ཚེ་གཅིག་དང་གཉིས་དང་དྲུག་ཐོབ་པ་གསུམ་ལས་གཅིག་ཐོབ་པ་ལ་ཡང་བཞི་ཡོད་དེ། རྒྱུན་ཞུགས་ཀྱིས་ཀུན་འབྱུང་ཆོས་ཤེས་ལ་གནས་པའི་
ཚེ་ཡོངས་ཤེས་དགུའི་དང་བོ་སྔོན་མེད་པ་གཅིག་ཐོབ། ཆགས་བྲལ་སྔོན་སོང་གི་ཕྱིར་མི་འོང་གིས་ལམ་རྗེས་ཤེས་ཀྱི་སྔོན་མ་ཐོབ་པའི་ཐ་མའི་ཆ་མཐུན་སྤངས་པའི་ཡོངས་ཤེས་གཅིག་ཐོབ། སྒོམ་ལམ་ལ་རིམ་གྱིས་
པས་འདོད་ཉོན་སྤངས་པའི་ཚེ་ཡང་ཐ་མའི་ཆ་མཐུན་སྤངས་པའི་དེ་གཅིག་དང། དགྲ་བཅོམ་པ་ཐོབ་པའི་ཚེ་ཡང་ཡོངས་ཤེས་དགུ་པ་གཅིག་པུ་ཐོབ་པའི་ཕྱིར། རྒྱལ་སྲས་མ་ལས། གང་ལ་ལ་ཞིག་གིས་ནི། ཞེས་པ་ནས་
དགྲ་བཅོམ་པས་ཀྱང་ཐ་མ་གཅིག་ཐོབ་པོ། །ཞེས་གསུངས་པའི་ཕྱིར་གཉིས་ཐོབ་པ་ཡང་ཡོད་དེ། དགྲ་བཅོམ་པ་གཟུགས་མེད་ཀྱི་ཉོན་མོངས་ཁོ་ནས་ཉམས་ན་ཐ་མའི་ཆ་མཐུན་སྤངས་པའི་ཡོངས་ཤེས་དང་
གཟུགས་ཀྱི་འདོད་ཆགས་ཟད་པའི་ཡོངས་ཤེས་གཉིས་ཐོབ་པའི་ཕྱིར་རྒྱལ་སྲས་མ་ལས། གཟུགས་མེད་པའི་ཁམས་ལས་འདོད་ཆགས་དང་བྲལ་བ་འབའ་ཞིག་ཅེས་པ་ནས། གཟུགས་ཀྱི་

[060B] །ཞེས་གསུངས་པའི་ཕྱིར། དྲུག་ཐོབ་པ་གཉིས་ཀྱང་ཡོད་དེ། དགྲ་བཅོམ་པ་དང་འབྲས་བུ་རིམ་གྱིས་པའི་ཕྱིར་མི་འོང་འདོད་པའི་ཉོན་མོངས་ཀྱིས་ཉམས་ན་
མཐོང་སྤང་དང་བྲལ་བའི་ཡོངས་ཤེས་དྲུག་ཡོད་བའི་ཕྱིར། གང་སྤེལ་ལས། ཕྱིར་མི་འོང་བའི་འབྲས་བུ་ལས་ཡོངས་སུ་ཉམས་པའོ་།ཞེས་བྱ་བ་དེས་ནི་ཁམས་གསུམ་གྱི་མཐོང་བས་སྤང་བར་བྱ་བའི་
ཉོན་མོངས་པ་སྤངས་པའི་རང་བཞིན་གྱི་ཡོངས་སུ་ཤེས་པ་དྲུག་འཐོབ་པོ། །ཞེས་གསུངས་པའི་ཕྱིར། ཉམས་པས་ཡོངས་ཤེས་ལྔ་ཅིག་ཅར་ཐོབ་པ་མེད་དེ། འདོད་ཆགས་དང་བྲལ་བསྔོན་དུ་འགྲོ་བ་ལ་
ནི་ཡོངས་སུ་ཉམས་པ་མེད་པའི་ཕྱིར། གང་སྤེལ་ལས། གནས་སྐབས་དེ་ན་གནས་པའི་ཕྱིར་མི་འོང་བ་འདོད་ཆགས་དང་བྲལ་བ་སྔོན་དུ་འགྲོ་བ་ལ་ནི་ཡོངས་སུ་ཉམས་པ་མེད་དེ། དེ་འདོད་
ཆགས་དང་བྲལ་བ་ནི་ལམ་གཉིས་ཀྱིས་ཐོབ་པའི་ཕྱིར། ཞེས་གསུངས་པའི་ཕྱིར། སྨྲས་པ། འགྲོ་བའི་ཡིད་མཁའ་ཀུན་བཀྲིས་སྤྲིན་གྱིས་ཡེ་ཤེས་འོད། །བསྒྲིབས་གང་རྣམ་དཔྱོད་བྱེ་
བས་རླུང་གིས་རབ་བསལ་པས། །ཡོངས་ཤེས་ཉི་མ་ཤར་བའི་སྤངས་རྟོག་སྐྱེད་ཚལ་དང། །སྐྱེ་དགུའི་ཕན་བདེ་སྒོ་ཕྱེ་ལེགས་བཤད་གླུ་རུ་ལོངས། །འཁོར་འདས་ཀུན་སྒྲིབ་ཕྲ་རྒྱས་མུན་ཆེ་ན་དེ་།སེལ་

[061A]༄༅། །བྱེད་རྣམ་དཔྱོད་འོད་ཟེར་ས་གསུམ་ལས། །ཤོང་མིན་ཨ་ཧོ་འདི་ཤོང་གཅིག་མིན་བའི། །ཆོས་མངོན་ཕ་མཐར་ཕྱིན་རྣམས་རྒྱལ་བའི་མཆེད། །སྦྱངས་པས་ཤེས་རབ་མཐར་
སོན་ཤེས་བྱ་ཀུན། །གསལ་བར་བྱས་ལ་ངོ་མཚར་ཅི་ཞིག་ཡོད། །དྲི་མའི་སྦུབས་གནས་དབར་རྒྱལ་ཕྱིས་སྦྱངས་ནས། །མཆོད་པས་སྐྱེ་དགུའི་རེ་བ་སྐོང་མིན་ནམ། །ཕྲ་ཞིབ་དབུ་ཚད་རིགས་པས་མི་ཕྲ་ཡང།།
ཕྲ་ཞེས་སྔོན་བྱོན་མང་པོས་དཔྱད་བའི་གཞུང། །ཕྲ་རྒྱས་ཆོས་མངོན་ལེའུ་གྲངས་ངེས་རྣམས། །ཕྲ་རགས་མ་ནོར་དབྱིག་གཉེན་གསུང་བཞིན་བཀོད། །དགེ་པས་མཁའ་ཁྱབ་མ་ཀུན་ཀུན་དཀྲིས་ལས། །
གྲོལ་བའི་སྟོན་པ་ཀུན་མཁྱེན་ཐོབ་གྱུར་ཅིག་ཅེས་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་ཆོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་ལྔ་པ་ལེགས་
པར་བཤད་ཟིན་ཏོ། །བཀྲ་ཤིས་དབལ་འབར་འཛམ་གླིང་རྒྱན་གྱུར་ཅིག་།ས་[?]ལི། །དགེ་ལགས་འཕེལ་བར་གྱུར་ཅིག། །།

[061B][BLANK PAGE]﻿
[001A] །དམ་པའི་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་
གསུམ་རྒྱལ་བའི་བཞེད་དོན་ཀུན་གསལ་ལས་གནས་གཉིས་པ་བཞུགས་སོ།། །།

[001B] །བཀྲ་ཤིས་རི་མོས་ཕྱག་མཛེས་ཐུབ་དབང་སོགས། །ཐེག་གསུམ་འཕགས་ཚོགས་སྐྱེད་པའི་ཡབ་གཅིག་པུ། །འཇམ་མགོན་ཐུགས་རྗེས་སྐྱོངས་
ཤིག་ཁོ་བོས་འདིར། །དབང་པོའི་རྣམ་བཞག་སྟོན་ལ་ཁྱོད་བཞིན་བགྱིད། གཉིས་པ་ཡུལ་ཅན་དབང་པོའི་རབ་དབྱེ་ལ། དབང་པོ་ཉེར་གཉིས་ཀྱི་རང་བཞིན་དང་
འདུས་བྱས་ཆོས་ཀྱི་སྐྱེ་ཚུལ་དང། རྒྱུ་རྐྱེན་འབྲས་བུའི་འབྱུང་ཚུལ་གྱི་སྒོ་ནས་བཤད་པ་གསུམ། དང་པོ་ལ། སྤྱིའི་དོན་དང། བྱེ་བྲག་གི་དོན་གཉིས། དང་པོ་ལ་
མཚན་ཉིད། དབྱེ་བ། དེས་ཚིག་གསུམ། དང་པོ་ནི། རང་གི་དོན་ལ་ལྷག་པར་དབང་བྱེད་པའི་ཆ་ནས་བཞག་པའི་འདུས་བྱས་དེ། དང་པོའི་མཚན་ཉིད། གཉིས་པ་དེ་ལ་

[002A] །རྒྱས་པར་དབྱེན་ཉེར་གཉིས་ཡོད་དེ། ཡུལ་ལ་དབང་བྱེད་ཚུལ་ཉེར་གཉིས་འཇོག་དགོས་པའི་ཕྱིར། བྱེད་ལས་ཀྱིས་བསྡུས་ན་གསུམ་ཡོད་དེ་
མིག་སོགས་རང་གི་དོན་ལ་དབང་བྱེད་པ་དང། ཚོར་སོགས་ཀུན་ཉོན་ལ་དབང་བྱེད་པ་དང། དད་སོགས་རྣམ་བྱད་ལ་དབང་བྱེད་པ་གསུམ་ཡོད་པའི་ཕྱིར། གསུམ་པ་སྒྲ་
བཤད་ནི། མིག་སོགས་ལྔ་དང། དད་སོགས་ལྔ་ཆོས་ཅན། དབང་པོ་ཞེས་བརྗོད་པའི་རྒྱུ་མཚན་ཡོད་དེ། རང་གི་ཡུལ་ལ་མཆོག་ཏུ་དབང་བྱེད་པ་ལ་ཕྱག་པའམ་བཙན་
པའམ་ཆེ་བས་ན་དེ་ལྟར་བརྗོད་པའི་ཕྱིར་ཏེ། རང་འགྲེལ་ལས་དབང་ནི་དབང་ཕྱུག་དམ་པའོ། །ཞེས་གསུངས་པའི་ཕྱིར། ཁྱབ་སྟེ། [?]དབྱིངས་མདོ་ལས་

[002B]གི་དབང་ཕྱུག་ལ་བསྒྱུར་བ་དང། རང་འགྲེལ་དུ་དབང་ཕྱུག་དམ་པར་བསྒྱུར་བ་འགྱུར་ཁྱད་ཙམ་ཡིན་པའི་ཕྱིར། སྒྲ་སྦྱོར་བ་མ་གཉིས་ལས། ཨིནྟྲི་ཡ་ནི་ཨི་ཏི་པཱ་ར་མཻ་ཤྭ་ཏྱི་ཞེས་
བྱ་སྟེ། དབང་ཆེ་བ་ལ་བྱ་བས་ཞེས་གསུངས་པ་ལྟར་བྱིངས་སྒྲུབ་ཀྱི་སྒོ་ནས་སྒྲ་བཤད་པ་ཡིན་ཀྱི། ངེས་ཚིག་གིས་བཤད་པ་མིན་ནོ་།བྱིངས་མདོ་ལས། ཨི་རྟི་མཆོག་གི་དབང་ཕྱུག་ལའོ་ཞེས་པས་མཆོག་གི་དབང་
ཕྱུག་གམ་དབང་ཕྱུག་དམ་པའི་སྐད་ཀྱི་བྱིངས་ཨི་ཏི་བཞག་ཏའི་ཨི་ཕྱིས། དབྱངས་ཅན་མ་ལས། ཨུ་ཎ་ལ་སོགས་པ་ནི་རྟག་ཏུའོ་ཞེས་པའི་ཨུ་ཎའི་ནང་ཚན་དབྱངས་ཅན་མ་ལས་ཨི་དི་ཙི་དི་ཤ་ཀི་ཏུ་དི་རྣམས་ལས་རའོ་ཞེས་བསར་ར་བྱིན་
ཙནྡྟྲ་ར་ཨི་དི་དཀྱི་ནུ་མ་མོ་ཞེས་པས་ནུམ་བྱིན། ཨ་དང་མ་བྱིས། མཚམས་སྦྱར་ཨིནྡྲ་རྣམ་དབྱེ་དང་པོ་སུ་བྱིན། ཨུ་ཕྱིས། ས་རྣམ་བཅད། ཨིནྡྲ་གྲུབ། དབང་ཕྱུག་གི་སྒྲའི་བྱིངས་ཨཱི་ཤ་བཞག་དབྱངས་ཅན་མ་ལས་
ཨི་ཤ་སོགས་ལ་བ་རའོ། །ཞེས་དང། ཙནྡྲ་བ་ལས། སྠཱ་བྷ་ས་པི་ས་ཀ་ས་ལས་བ་ར་ཙའོ། ཞེས་པས། བར་འམ། བ་ར་ཙ་བྱིན་ཙ་ཕྱིས། མཚམས་སྦྱར་བས། ཨཱི་ཤྭ་ར་གྲུབ་སྟེ། དབང་ཆེ་བ་འམ་ཕྱུག་པ་ཞེས་བྱ་སྟེ་
སྒྲ་སྦྱོར་བ་མ་གཉིས་ལས། སྤྱིར་དབང་ཆེ་ཞིང་ཕྱུག་བཙན་པ་ལ་བྱ། ཞེས་གསུངས་པའི་ཕྱིར། དབང་པོའི་སྐད་དོད་ཨིནྡྲའི་དོན་སྔར་བཤད་བ་ལྟར་ཡིན་ཏེ། ཨིནྡྲ་དབང་པོའམ་དབང་བྱེད། པར་མ་མཆོག་གམ་དམ་པ་སྟེ་

[003A]༄༅། །དོན་དམ་གྱི་དམ་པ་འདི་ཡང་ཡིན་ལ། ཨི་ཤྭ་ར་བཤད་ཟིན་པ་དེའི་ཕྱིར། ཕྱི་རོལ་བརྡའ་སྤྲོད་པས་འདི་ལ་དབང་བྱེད་པའི་བྱེད་པ་པོ་བརྟགས་པ་གནས་པས་ན་དབང་པོ་ཞེས་པ་འགོག་ཆེད་དུ་བཅོམ་ལྡན་འདས་
ཀྱིས་སྔར་ལྟར་བཤད་པའི་ཕྱིར་ཏེ། རྒྱལ་སྲས་མ་ལས། བརྡའ་སྤྲོད་པ་རྣམས་ཀྱི་སོགས་དང། གང་སྤེལ་ལས། དེའི་ཕྱིར། བཅོམ་ལྡན་འདས་ཀྱིས་དེ་དག་ལས་ཐ་དད་པའི་དབང་བྱེད་པ་རྟག་པ་བསལ་བར་བྱ་
བའི་དོན་དུ་དོན་དེ་དང་དེ་དག་ལ་དབང་བྱེད་པར་གྱུར་པའི་ཕྱིར་དབང་བྱེད་པའི་དོན་གྱིས་ན་དབང་པོ་རྣམས་སོ། །ཞེས་གསུངས་པའི་ཕྱིར། གཉིས་པ་ལ། དབང་པོར་འཇོག་པའི་རྒྱུ་མཚན་དང། གྲངས་ངེས་དང། ངོ་བོ་དང། རབ་
དབྱེ་བཞི། དང་པོ་ལ། བྱེ་སྨྲའི་ལུགས་དང། སློབ་དཔོན་དང་མདོ་སྡེ་བའི་ལུགས་གཉིས། དང་པོ་འཆད་པར། ལྔ་པོ་རྣམས་ནི་དོན་བཞི་ལ། །ནས། ཀུན་ནས་ཉོན་མོངས་རྣམ་བྱད་ལ། །ཞེས་གསུངས། ཤེས་བྱ་ཆོས་
ཅན༑ མིག་སོགས་དབང་པོ་ལྔ་བོ་རྣམས་ནི་དོན་བཞི་ལ་དབང་བྱེད་དེ། དེ་ལྔས་ལུས་སྲུང་བ་དང། ལུས་མཛེས་པ་དང། རང་འབྲས་མཚུངས་ལྡན་གྱི་རྣམ་ཤེས་སྐྱེད་བ་དང་ཡུལ་ལ་དམིགས་པའི་རྒྱུ་བྱེད་བ་དང་བཞི་ལ་
དབང་བྱེད་པའི་ཕྱིར། དང་པོ་གྲུབ་སྟེ། མིག་གིས་གནོད་བྱེད་མཐོང་ནས་སྲུང། རྣ་བསོད་ཐོས་ནས་སྲུང། སྣ་ལྕེ་ལུས་གསུམ་གྱིས་རང་གི་ཁམ་ཟས་ལ་ལོངས་སྦྱོད་པའི་སྒོས་ལུས་རྒྱས་པར་བྱས་ཏེ་སྲུང་བར་བྱེད་པའི་ཕྱིར་

[003B] སྣ་དང་ལྟེ་དང་ལུས་ཀྱིས་དྲི་དང་རོ་དང་རེག་བྱ་ཡོངས་སུ་བཅད་ནས་ཁམ་དུ་བྱེད་པས་ན་ཁམ་ཟས་ལ་ལོངས་སྤྱོད་པའི་ཕྱིར། གཉིས་པ་གྲུབ་སྟེ། དབང་པོ་དེ་དག་དང་ལྡན་ན་མཛེས་ལ་མི་ལྡན་ན་མི་མཛེས་པའི་ཕྱིར། གསུམ་པ་གྲུབ་
སྟེ༑ དེ་ལྡས་རང་རང་གི་རྣམ་ཤེས་སྐྱེད་པའི་བདག་རྐྱེན་བྱེད་པའི་ཕྱིར། བཞི་པ་གྲུབ་སྟེ། ལྔ་པོ་དེས་རང་གི་ཡུལ་ལྔ་མཐོང་ཐོས་ཚོར་མྱོང་རེག་པ་ལྔ་ལ་དབང་བྱེད་པའི་ཕྱིར། རྩ་བར་ལྔ་པོ་རྣམས་ནི་དོན་བཞི་ལ། །དབང་བྱེད། ཅེས་
གསུང་སོ། །ཤེས་བྱ་ཆོས་ཅན། ཕོ་དབང་མོ་དབང་སྲོག་དབང་དང་ཡིད་དབང་བཞི་རྣམས་ནི་རེ་རེ་ཞིང་དོན་གཉིས་གཉིས་ལ་དབང་བྱེད་དེ། ཕོ་དབང་གིས་རང་ལྡན་པའི་གང་ཟག་ཕོར་བྱེ་བྲག་ཏུ་མཚོན་པ་དང། སྐད་གཟེངས་མཐོ་བ་
སོགས་ཁྱད་པར་གཉིས་ལ་དབང་བྱེད། མོ་དབང་གིས་རང་ལྡན་པའི་གང་ཟག་མོར་བྱེ་བྲག་ཏུ་མཚོན་པ་དང། སྐད་ཕྲ་བ་སོགས་ཁྱད་པར་གཉིས་ལ་དབང་བྱེད། སྲོག་དབང་གིས་རིགས་འདྲ་སྔ་ཕྱི་མཚམས་སྦྱོར་བ་དང། སྲོག་
འཛིན་པ་ལ་དབང་བྱེད། ཡིད་ཀྱིས་ཡང་སྲིད་ཕྱི་མར་མཚམས་སྦྱོར་བ་དང། ཡིད་དབང་གིས་ལུས་ངག་གི་ལས་མཐུན་པར་འཇུག་པས་ན་དབང་པོའི་ངོ་བོ་དང་མཐུན་པར་དབང་བྱེད་པའི་ཕྱིར་ཏེ། རྩ་བར། བཞི་རྣམས་གཉིས་
ལ༑ ཞེས་གསུངས་པའི་ཕྱིར། ཤེས་བྱ་ཆོས་ཅན། ལོ་སྨོས་པའི་རྒྱུ་མཚན་ཡོད་དེ། དབང་པོ་དགུའི་བཤད་ཚུལ་བྱེ་སྨྲ་ལ་མ་རངས་ཤིང། རང་གི་དོན་དང་ཐམས་ཅད་ལ་སོགས་ལྟར་དགོས་པར་བཤད་པའི་ཆེད་[?]

[004A]༄༅། །ཕྱིར་ཏེ། གང་སྤེལ་ལས། ལོའི་སྒྲ་ནི། རང་གི་དོན་དང་ཐམས་ཅད་ཅེས་བྱ་བ་ལ་སོགས་པ་རྣམ་གྲངས་ཕྱི་མ་གསལ་བར་བྱེད་པའི་དོན་ཏོ། །ཞེས་གསུངས་པའི་ཕྱིར། མ་རངས་ཚུལ་ཡོད་དེ་
མདོ་སྡེ་པ་ན་རེ། མིག་རྣས་ལུས་སྲུང་པ་མིན་གྱི། དེ་གཉིས་ཀྱིས་ཡང་བ་རྣམ་ཤེས་ཀྱིས་ཤེས་པའི་ཐུན་མོང་མ་ཡིན་པའི་རྒྱུ་བྱེད་པ་ཙམ་ཡིན་པའི་ཕྱིར་དང། རྣམ་ཤེས་ལམ་བརྟེན་པར་མིག་གིས་གཟུགས་མཐོང་པ་དང་
རྣ་བས་སྒྲ་ཐོས་པ་མེད་པའི་ཕྱིར་ཏེ། རང་འགྲེལ་ལས། གཞན་དག་ན་རེ། རྣམ་པར་ཤེས་པ་ཡང་ཡོངས་སུ་སྤངས་པའི་ཕྱིར། སོགས་གསུངས་སོ། །ཤེས་བྱ་ཆོས་ཅན། ཚོར་བའི་དབང་པོ་ལྔ་དང་དད་སོགས་དབང་བོ་
བརྒྱད་པོ་དེ་རྣམས་ནི་རིམ་བཞིན་ཀུན་ནས་ཉོན་མོངས་དང་རྣམ་བྱང་ལ་དབང་བྱེད་དེ། བདེ་བ་སོགས་ལྔས་ཆགས་སོགས་རྒྱས་ནས་ཀུན་ནས་ཉོན་མོངས་པར་བྱེད་པ་དང། དང་སོགས་བརྒྱད་པོ་རེ་རེས་ཀྱང་རྣམ་པར་གྲོལ་པའི་
རྒྱུ་བྱེད་པས་ནས་བྱང་ཡ་དབང་བྱེད་པའི་ཕྱིར་ཏེ། རྩ་བར་ལྔ་དང་བརྒྱད་པོ་དེ་རྣམས་ནི། །ཀུན་ནས་ཉོན་མོངས་རྣམ་བྱང་ལ། །ཞེས་གསུངས་པའི་ཕྱིར། གཉིས་པ་འཆད་པར། རང་གི་དོན་དང་ཐམས་ཅད་ལ། །ཞེས་པ་ནས། དེ་
བཞིན་ཀུན་ཤེས་ལྔ་ན་དབང་པོ། །ཞེས་གསུངས། འདི་ལ་ཚིས་དོན་ད། མཐའ་དཔྱད་པ་ཕྱིས། དང་སོ་ནི། མིག་ལོག་པ་དང་བོ་ལྔ་ཆོས་ཅན། དབང་པོ་སོ་སོར་འཇོགས་པའི་རྒྱུ་མཚན་ཡོད་དེ། རང་རང་གི་དོན་ཏེ་ཡུལ་

[004B]ཕྱིར་ཏེ། རང་འགྲེལ་ལས། དེའི་ཕྱིར་དེ་དག་ནི་སོ་སོར་དབང་པོ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། འོ་ན་དོན་རྣམས་ཀྱང་རྣམ་ཤེས་སྐྱེད་པས་དབང་པོར་འགྱུར་རོ། ཞེ་ན་
དེ་མི་འགྱུར་ཏེ། ལྷག་པར་དབང་བྱེད་པ་དབང་པོའི་དོན་ཡིན་པའི་ཕྱིར། དེར་ཐལ། ཡིད་ནི་ཆོས་རྣམས་ལ་ལྷག་པར་དབང་བྱེད་པས་ན་དབང་པོ་དྲུག་བཞག་པའི་ཕྱིར་ཏེ། རང་འགྲེལ་ལས། འདི་ལ་དོན་རྣམས་ཀྱང་དབང་བྱེད་པ་མ་ཡིན་
ནམ་ཞེ་ན། དབང་བདེ་མ་ཡིན་ཏེ། ལྷག་པར་དབང་བྱེད་པ་ཉིད་ནི་དབང་བྱེད་པ་ཉིད་ཡིན་ལ། ཞེས་གསུངས་པའི་ཕྱིར་དང། སྔར་ཨི་ཏི་མཆོག་གི་དབང་ཕྱུག་ལའོ། །ཞེས་གསུངས་པའི་ཕྱིར། ཕོ་མོའི་དབང་པོ་གཉིས་
ཆོས་ཅན། ལུས་དབང་གི་ཆ་ཤས་ཡིན་ལ་དབང་བྱེད་ཚུལ་ཡོད་དེ་ཕོ་མོ་སོ་སོར་མཚོན་པའི་ལུས་དབང་གི་ཆ་ཤས་ཡིན་པའི་ཕྱིར་དེར་ཐལ། དེ་གཉིས་ནི་རེག་བྱའི་ཡུལ་ཅན་དད་ལུས་ཀྱི་རྣམ་ཤེས་ཀྱི་རྟེན་ཅན་ཡིན་པའི་ཕྱིར་
ཏེ༑ རང་འགྲེལ་ལས། ལུས་ཀྱི་དབང་པོ་ཁོ་ན་ལས་མོ་དང་ཕོའི་དབང་པོ་དག་རྣམ་པར་བཞག་སྟེ། ཞེས་དང། ལུས་ཀྱི་དབང་པོའི་ཆ་འགའ་སྟེ། ཞེས་གསུངས་པའི་ཕྱིར། ཕོ་མོའི་ངོ་བོ་འམ་རང་བཞིན་ཡོད་དེ། མོའི་ངོ་བོ་
ནི་ང་རོ་ཞན་པ་དང་སྤྱོད་པ་དང་བསམ་པ་ཕོ་ལ་སེམས་པ་དག་ཡིན་ལ། ཕོའི་ངོ་བོ་ནི་ང་རོ་དྲག་པ་དང་སྤྱོད་པ་དང་བསམ་པ་མོ་ལ་སེམས་པ་དག་ཡིན་པའི་ཕྱིར་ཏེ། རྩ་བར། མོ་ཉིད་ཕོ་ཉིད་ལ་དབང་ཕྱིར། །ཞེས་གསུངས་པའི་

[005A]༄༅། །ཕྱིར༑ སྲོག་དབང་ཆོས་ཅན། དབང་བྱེད་ཚུལ་ཡོད་དེ་ཕུང་པོའི་རིགས་འདྲ་གནས་པ་ལ་དབང་བྱེད་པའི་ཕྱིར་ཏེ། རྩ་བར། རིས་གནས། ཞེས་གསུངས་སོ། །ཚོར་བ་བདེ་བའི་དབང་པོ་དང་ཚོར་བ་སྡུག་བསྔལ་གྱི་
དབང་པོ་དང། ཚོར་བ་ཡིད་བདེ་པའི་དབང་པོ་དང། ཚོར་བ་ཡིད་མི་བདེ་བའི་དབང་པོ་དང། ཚོར་བ་བཏང་སྙོམས་ཀྱི་དབང་པོ་ལྔ་ཆོས་ཅན། དབང་བོར་འཇོག་པའི་རྒྱུ་མཚན་ཡོད་དེ། ཀུན་ནས་ཉོན་མོངས་ལ་དབང་བྱེད་པའི་ཕྱིར་
དེར་ཐལ། བདེ་བར་ཆགས་པ་དང། སྡུག་བསྔལ་ལ་ཁོང་ཁྲོ་དང་བཏང་སྙོམས་ལས་ནི་མ་རིག་པ་སྐྱེ་བའི་ཕྱིར། རྩ་བར། ཀུན་ནས་ཉོན་མོངས་དང། ཞེས་དང། མདོ་ལས། བདེ་བའི་ཚོར་བ་ལ་འདོད་ཆགས་རྒྱས་པར་འགྱུར་
སྡུག་བསྔལ་ལ་ཁོང་ཁྲོ་པ། སྡུག་བསྔལ་ཡང་མིན་བདེ་བ་ཡང་མིན་པ་ལ་ནི་མ་རིག་པ། ཞེས་གསུངས་པའི་ཕྱིར། དད་པ་དང་བརྩོན་འགྲུས་དང། དྲན་པ་དང། ཏིང་ངེ་འཛིན་དང། ཤེས་རབ་ཀྱི་དབང་པོ་ལྔ་ཆོས་ཅན་
དབང་བོར་འཇོག་པའི་རྒྱུ་མཚན་ཡོད་དེ། རྣམ་བྱང་ལ་དབང་བྱེད་པའི་ཕྱིར་ཏེ། འཇིག་རྟེན་པའི་ལམ་གྱིས་བསྡུས་པའི་དྲོ་བ་མན་ཆད་ཀྱི་དང་སོགས་ལྔས་དང་རང་རང་གི་མི་མཐུན་ཕྱོགས་ཀྱི་ཉོན་མོངས་སོ་སོར་མགོ་གནོན་ཅིང། ཆོས་
མཆོག་སྐབས་ཀྱི་སྟོབས་ཀྱིས་ལམ་ཡང་འདྲེན་པར་བྱེད་པས་སོ་སོར་དབང་བྱེད་པའི་ཕྱིར་ཏེ། རང་འགྲེལ་ལས། དེ་ལྟར་དེ་དག་གིས་ཉོན་མོངས་བ་རྣམས་ཀྱང་རྣམ་པར་གནོན་ལ་ལམ་ཡང་འདྲེན་པར་བྱེད་དོ་།ཞེས་གསུངས་པའི་ཕྱིར་

[005B]ཡིན་ལ་ཀུན་ཤེས་ཀྱི་དབང་པོ་གསུམ་འདིར་རྣམ་པར་བྱང་བར་བྱེད་པའི་དབང་པོ་མ་ཡིན་པའི་ཕྱིར་ཏེ། དེ་གསུམ་རྣམ་པར་བྱད་པའི་བདག་ཉིད་ཡིན་པའི་ཕྱིར་ཏེ། དེ་དག་གིས་དབང་བྱེད་ཚུལ་
ཟུར་དུ་བཤད་པའི་ཕྱིར་ཏེ། གང་སྤེལ་ལས། དི་དག་ཁོ་ན་རྣམ་པར་བྱད་པ་ལ་དབང་བྱེད་ཀྱི། རྣམ་པར་བྱང་པའི་བདག་ཉིད་ཡིན་པའི་ཕྱིར་ཀུན་ཤེས་པར་བྱེད་པའི་དབང་པོ་ལ་སོགས་བདག་ནི་མ་ཡིན་ནོ་།ཞེས་ངེས་པར་བྱ་བའི་ཕྱིར་ཡང་སྨོས་སོ། །ཞེས་
གསུངས་པའི་ཕྱིར། ཁྱབ་སྟེ། ལམ་ཡང་འདྲེན་ཞེས་པའི་ཡང་སྒྲའི་དོན་ཡིན་པའི་ཕྱིར། ཀུན་ཤེས་ཀྱི་དེ་གསུམ་བཤད་པར། མྱ་ངན་འདས་སོགས། ཞེས་གསུངས། ཤེས་བྱ་ཆོས་ཅན། མི་ཤེས་པ་ཀུན་ཤེས་པར་བྱེད་པའི་དབང་པོ་དང་ཀུན་ཤེས་ཀྱི་དབང་
པོ་དང་ཀུན་ཤེས་ལྡན་པའི་དབང་པོ་གསུམ་དབང་པོར་འཇོག་པའི་རྒྱུ་མཚན་ཡོད་དེ། དེ་གསུམ་གྱིས་རིམ་བཞིན་དུ་ཀུན་ཤེས་གཉིས་པ་གསུམ་པ་ལྷག་མེད་མྱང་འདས་ཀྱི་བར་ཐོབ་པ་ལ་གོང་ནས་གོང་དུ་དབང་བྱེད་པ་གང་ཞིག། སོགས་པས་དེར་མ་ཟད་
དེ་གསུམ་གྱིས་རིམ་བཞིན་དུ་མཐོད་སྤང་སྤོང་པ་དང་སྒོམ་སྤང་སྤོང་པ་དང། མཐོད་ཆོས་ལ་རྣམ་གྲོལ་གྱི་དགའ་བདེར་གནས་པ་གསུམ་ལ་གོང་ནས་གོང་དུ་དབང་བྱེད་པའི་ཕྱིར། དང་པོ་གྲུབ་སྟེ། རྩ་བར། མྱང་ན་འདས་སོགས་གོང་
ནས་གོང། །འཐོབ་པ་ལ་ནི་དབང་བྱེད་ཕྱིར། །ཞེས་དང། རྒྱལ་སྲས་མ་ལས། དེ་ལྟ་བས་ན་ཀུན་ཤེས་པ་དང་ལྡན་པའི་དབང་པོ་ནི་ཕུང་པོ་ལྷག་མ་མེད་པའི་མྱང་ན་ལམ་འདས་པར་དབང་བྱེད་པར་རྣམ་པར་བཞག་གོ། །ཞེས་གསུངས་

[006A]༄༅། །པའི་ཕྱིར། འདི་ལ་རྗེ་ཡང་སྙམ་པའི་ཇི་སྲིད་དག་ལས་གོང་ནས་གོང་དུ་མྱ་འདས་པ་ཐོབ། །སོགས་པ་ལ་མི་དབང་བྱེད་ཕྱིར། །ཞེས་བསྒྱུར་ན་བདེ་གསུངས་སོ། །གཉིས་པ་གྲུབ་སྟེ། རང་འགྲེལ་ལས་
སོགས་པ་ཞེས་བྱ་བས་ནི། ནས། ཀུན་ཤེས་པར་བྱེད་པའི་དབང་པོ་ནི་མཐོང་བས་སྤངས་པར་བྱ་པའི་ཉོན་མོངས་སྤོངས་པ་ལ་དབང་བྱེད་དོ། །ཀུན་ཤེས་པའི་དབང་པོ་ནི་བསྒོམ་པས་སྤང་པར་བྱེ་པའི་ཉོན་མོངས་པ་སྤོང་བ་ལ་དབང་བྱེད་
དོ༑ ༑ཀུན་ཤེས་པ་དང་ལྡན་པའི་དབང་པོ་ནི་མཐོང་པའི་ཆོས་ལ་བདེ་བར་གནས་པར་བྱ་པའི་ཕྱིར་དབང་བྱེད་དོ། །ཞེས་སོ། །གཉིས་པ་མཐའ་དཔྱད་པ་ལ། གྲངས་ཅན་ལ་སོགས་པ་ཁ་ཅིག་ན་རེ། དབང་པོ་ཉེར་གཉིས་སུ་
གྲངས་མ་ངེས་པར་ཐལ། ངག་ནས་འདོམས་ཀྱི་བར་ཡང་དབང་པོ་ཡིན་པའི་ཕྱིར། དེར་ཐལ། དེ་ལ་མ་རིག་པ་སོགས་ཀྱང་དབང་པོར་དགོས་ལ། ངག་གིས་སྨྲ་བ་སོགས་དང། ལག་པས་ལེན། རྐང་བས་འགྲོ། རྐུབ་
ཀྱིས་རྟག་པ་དང། འདོམས་ཀྱིས་གཅི་པ་འདོར་བ་རྣམས་ལ་དབང་བྱེད་པའི་ཕྱིར་ཞེས་ཟེར། དེ་མི་འཐད་པར་ཐལ། དེ་ལ་ཉེར་གཉིས་སུ་གྲངས་ངེས་པའི་ཕྱིར་ཏེ། ཉེར་གཉིས་སུ་གྲངས་ངེས་ཚུལ་གྱིས་བྱེ་སྨྲས་ལན་མཛད་
ཚུལ་སྟོན་པར། སེམས་གི་རྟེན་དང། ནས། དེ་སྒྲ་ཞེས་གསུངས་སོ་།ཉེར་གཉིས་སུ་གྲངས་ངོས་རྒྱལ་ཕྱིས་མདོ་སྡེ་པའི་སྟེན་པར་ཡང་ན་འགྲུབ་པའི་རྟེན་དང་ནི། ནས། དབང་པོ་རྣམ་ནི་གཞན་ཡིན་ནོ་

[006B] ཕྱི་མ་འདི་སློབ་དཔོན་ཡང་བཞེད་པར་བྱ་གཞན་ཡང། ཁྱོད་ཀྱིས་ངག་སོགས་ཀྱིས་དབང་བྱེད་ཚུལ་དེ་མི་འཐད་པར་ཐལ། དག་གིས་སྨྲ་པ་ལ་དབང་མི་བྱེད་པ་ནས། འདོམས་ཀྱིས་དགའ་བ་དང་གཅི་བ་ལ་དབང་
མི་བྱེད་པའི་ཕྱིར། ངག་ནི་ཚིག་སྨྲ་བ་ལ་དབང་པ་མ་ཡིན་པར་ཐལ། ཚིག་སྨྲ་བ་སློང་པའི་ཁྱད་པར་ལ་ལྟོས་པའི་ཕྱིར། རྐང་ལག་གཉིས་ཀྱང་འགྲོ་བ་དང་ལེན་པ་ལ་དབང་པོ་མ་ཡིན་པར་ཐལ་ལེན་པ་དང་འགྲོ་བ་དེ་དག་ལས་
གཞན་མ་ཡིན་པའི་ཕྱིར་དང། སྤྲུལ་དང་སོགས་པས་ཉ་སོགས་ལ་རྐང་ལག་མེད་ཀྱང་འགྲོ་པའི་ཕྱིར། རང་འགྲེལ་ལས། སྤྲུལ་ལ་སོགས་པ། ཞེས་སོ། །རྐུབ་ཀྱང་རྟུག་པ་ལ་དབང་བྱེད་པ་མ་ཡིན་པར་ཐལ། རྟུག་པ་འབྱུང་བ་
ལྕིད་ཀྱིས་བྱེད་ཅིང། དྲི་ངན་བྲོ་བ་རླུང་གིས་བྱེད་པའི་ཕྱིར་དང། ཕ་བང་གི་ཁ་ནས་བང་མི་གཙང་བ་འབྱུང་བས་ཁ་རྐུ་ཕ་ཀྱི་དབང་པོ་འཆོལ་བར་ཐལ་བའི་ཕྱིར་ཏེ། གང་སྤེལ་ལས། ཁ་ཅིག་ནི་ཁ་ནས་ཀྱང་རྟུལ་པར་བྱེད་
པ་མཐོང་པའི་ཕྱིར་རོ། །ཞེས་གསུངས་པའི་ཕྱིར། གཞན་ཡང། ཁ་དང་རྐུབ་རྐང་ལག་གི་དབང་པོ་འཆོལ་པར་ཐལ། ཁས་ཀྱང་ལག་པ་ལྟར་ལེན་པ་དང། རྟུག་པར་བྱེད་པ་ཡོད་ལ་ལག་པས་ཀྱང་ལེན་པ་དང་འགྲོ་བ་
ཡོད་ཅིང། རྐང་པས་ཀྱང་ལེན་པ་དང་འགྲོ་བ་ཡོད་པའི་ཕྱིར་ཞེས་གང་སྤེལ་ལས་བཤད་ཅིང། རང་འགྲེལ་ལས། རྒྱུར་གྱུར་པ་ཐམས་ཅད་རང་གི་བྱ་བ་ལ་དབང་པོར་ཐལ་བ་འཕངས་བསམ་རིག་པ་དང་ངག་སོགས་དབང་པོ་ཡིན་

[007A]༄༅། །པ་བཀག་གོ། །ཡང་ཁ་ཅིག་བྱེ་སྨྲ་ལྟར་པོ་མོའི་དབྱིབས་དང་བྱེད་པ་དང་ཁྱད་པར་འབྱེད་པ་ཕོ་མོའི་དབང་པོ་ལ་རག་ལས་བར་འདོད་པ་མི་འཐད་པར་ཐལ། གཟུགས་ཁམས་པའི་ལྷ་རྣམས་
དང་འདོད་ལྷ་གོང་མ་བཞི་སོགས་ལ་ཕོ་མོའི་དབང་པོ་མེད་ཀྱང་པོ་མོའི་ཁྱད་པར་དང་བྱེ་བྲག་ཡོད་པའི་ཕྱིར། དེར་ཐལ། དེ་དག་ལ་སྐད་ཀྱི་གདངས་དང་ནུ་མ་ལ་སོགས་པའི་དབྱིབས་དང་ཁྱད་པར་གྲུབ་པའི་ཕྱིར། ཇི་སྐད་དུ། སྐད་
གདངས་དབང་ས་དབང་པོའི་བྱེ་བྲག་ལས། །དེ་ནི་སྦ་བར་མི་ནུས་བཞིན། །ཞེས་དང། རང་འགྲེལ་ལས། དེ་ནི་ཇི་ལྟར་དེ་དག་པོ་ཞེས་བྱ་བ་གང་ལས་བྱུང། མོ་ཚངས་པ་བྱེད་པ་གང་ཡིན་པ་དེ་དག་ནི་གནས་མ་ཡིན་ཞིང་སྐབས་མེད་དོ། །
པ་གང་ཡིན་པ་ནི་གནས་ཡོད་དེ། །ཞེས་གསུངས་པའི་ཕྱིར་དང་ཁམས་མང་པོའི་མདོ་ལས་ཀྱང་དེ་ལྟར་བཤད་པའི་ཕྱིར། ཡང་ཁ་ཅིག་རྒྱུན་ཞུགས་དང་དགྲ་བཅོམ་པ་གཉིས་དྲི་མེད་ཀྱི་དབང་པོ་གཉིས་གཉིས་ཀྱིས་ཐོབ་སྟེ་
མཐོང་ལམ་རྗེས་བཟོད་ཀྱི་ཚོགས་པ་ན་ཡོད་པའི་དྲི་མེད་ཀྱི་དབང་བོ་དང་པོ་གཉིས་ཀྱིས་རྒྱུན་ཞུགས་དང། སྒོམ་ལམ་རྡོ་རྗེ་ལྟ་བུའི་ཚོགས་པ་ན་ཡོད་པའི་དྲི་མེད་ཀྱི་དབང་པོ་ཕྱི་མ་གཉིས་ཀྱིས་དགྲ་བཅོམ་འཐོབ་པའི་ཕྱིར་ཟེར་ན་
འོ་ན། ཉན་ཐོས་ཀྱི་མཐོང་ལམ་དུ་གྱུར་པའི་མི་ཤེས་པ་ཀུན་ཤེས་པར་བྱེད་པའི་དབང་པོ་དབང་ཀུན་ཤེས་པའི་དབང་པོ་གཉིས་ཡོད་པ་དང། ཉན་ཐོས་ཀྱི་སྒོམ་ལམ་དུ་གྱུར་པའི་ཀུན་ཤེས་པའི་དབང་པོ་དང་ཀུན་ཤེས་ལྡན་པའི་

[007B] དམ་བཅའ་འཐད་པའི་ཕྱིར་འདོད་མི་ནུས་ཏེ། དྲི་མེད་ཀྱི་དབང་པོ་དང་པོ་ལ་མཐོང་ལམ་གྱིས་ཁྱབ། དེ་གཉིས་པ་ལ་སྒོམ་ལམ་གྱིས་ཁྱབ། དེ་གསུམ་པ་ལ་མི་སློབ་ལམ་གྱིས་ཁྱབ་པའི་ཕྱིར་
རྟགས་གསུམ་ག་གྲུབ་སྟེ། རྒྱལ་སྲས་མ་ལས། མཐོང་པའི་ལམ་ལ་ནི་མི་ཤེས་པ་ཀུན་ཤེས་པར་བྱེད་པའི་དབང་པོ་ཞེས་བྱའོ། །སྒོམ་པའི་ལམ་ལ་ནི་ཀུན་ཤེས་པའི་དབང་པོ་ཞེས་བྱའོ། །མི་སློབ་པའི་ལམ་ལ་ནི་ཀུན་ཤེས་པ་
དང་ལྡན་པའི་དབང་པོ་ཞེས་བྱའོ། །ཞེས་པར་རྣམ་པར་བཞག་སྟེ་ཞེས་གསུངས་པའི་ཕྱིར། འདི་དག་གིས་སྒྲ་དོན་མ་ཤེས་པར་ཟད་དོ་   ༈    །གཉིས་པ་གྲངས་ངེས་ལ་བྱེ་སྨྲ་པའི་ལུགས་དང། མདོ་སྡེ་པའི་ལུགས་གཉིས་
དང་པོ་འཆད་པར། སེམས་ཀྱི་རྟེན་དང་དེའི་བྱེ་བྲག་ནས། དབང་པོ་དག་ཀྱང་དེ་སྙེད་དུ། །ཞེས་བ་བཞི་བྱུང། ཤེས་བྱ་ཆོས་ཅན་ངག་སོགས་དབང་པོ་མ་ཡིན་ལ་དབང་པོ་ཉེར་གཉིས་སུ་གྲངས་ངེས་པར་ཐལ། ཀུན་ནས་ཉོན་
མོངས་ཕྱོགས་ཀྱི་དབང་པོ་ལ་བཅུ་བཞི་དང། རྣམ་བྱང་ཕྱོགས་ཀྱི་དབང་པོ་ལ་བརྒྱད་དུ་གྲངས་ངེས་པའི་ཕྱིར། དང་པོ་དེར་ཐལ་སེམས་དེ་རྣམ་ཤེས་ཀྱི་རྟེན་ནམ། གཞི་འམ་གནས་ཀྱི་དབང་དུ་བྱས་ནས་མིག་སོགས་དབང་
པོ་དྲུག་དང། སེམས་ཅན་གྱི་བྱེ་བྲག་ཕོ་མོ་སོ་སོར་འབྱེད་པའི་ཕོ་མོའི་དབང་པོ་གཉིས་དང། སེམས་ཅན་གྱི་རིགས་རྒྱུན་གནས་པར་དབང་བྱེད་པས་སྲོག་དབང་དང། ཀུན་ནས་ཉོན་མོངས་ལ་དབང་བྱེད་པའི་དབང་དུ་བྱས་ནས་ཚོར་

[008A]༄༅། །པའི་དབང་པོ་ལྔ་སྟེ་བཅུ་བཞི་བཞག་པའི་ཕྱིར་ཏེ་རྩ་བར། སེམས་ཀྱི་རྟེན་དང་དེའི་བྱེ་བྲག་གནས་དང་ཀུན་ནས་ཉོན་མོངས་ཉིད། །ཅེས་སོ། །གཉིས་པ་དེར་ཐལ། རྣམ་བྱང་གི་རྒྱུ་ཚོགས་པའི་དབང་
དུ་བྱས་ནས་དད་སོགས་དབང་པོ་ལྔ་དང། རྣམ་བྱང་གི་ངོ་བོར་སྐྱེས་ཤིང་གོང་ནས་གོང་དུ་རྣམ་པར་བྱང་བར་བྱེད་པའི་དྲི་མེད་ཀྱི་དབང་པོ་གསུམ་དང་བརྒྱད་ཡོད་པའི་ཕྱིར་ཏེ། རྩ་བར། ཚོགས་དང་རྣམ་བྱང་ཇི་སྙེད་པ། །དབང་པོ་
ངག་ཀྱང་དེ་སྙེད་དུ། ཞེས་གསུངས་པའི་ཕྱིར། གཉིས་པ་མདོ་སྡེ་པའི་གྲངས་ངེས་ཚུལ་འཆད་པར། རྩ་བར། ཡང་ན་འཇུག་པའི་རྟེན་དང་ནི། །ནས། གཞན་ཡིན་ནོ། །ཞེས་པ་བཞི་བྱུང། ཤེས་བྱ་ཆོས་ཅན། ངག་
སོགས་དབང་པོ་མ་ཡིན་ལ་དབང་པོ་ཉེར་གཉིས་སུ་གྲངས་ངེས་པར་ཐལ། བྱེ་སྨྲ་ལྟར་མ་ཡིན་པར་ཡང་ན་འཁོར་པར་འཇུག་པའི་དབང་དུ་བྱས་ནས་བཅུ་བཞི་དང། འཁོར་པ་ལས་ལྡོག་པའི་དབང་དུ་བྱས་ནས་དབང་པོ་
བརྒྱད་བཞག་པའི་ཕྱིར། དང་པོ་དེར་ཐལ། འཁོར་བར་འཇུག་པའི་རྟེན་ནི་མིག་སོགས་དབང་པོ་དྲུག་གིས་བྱེད། འཁོར་བར་གསར་དུ་སྐྱེ་པའི་དབང་དུ་བྱས་ནས་ཕོ་མོའི་དབང་པོ་གཉིས་བཞག་རིས་མཐུན་གནས་
པའི་དབང་དུ་བྱས་ནས་སྲོག་དབང་དང། བདེ་སྡུག་སོགས་ལ་ལོངས་སྦྱོད་པའི་དབང་དུ་བྱས་ནས་ཚོར་བ་ལྔ་སྟེ་བཅུ་བཞིན་བཞག་པའི་ཕྱིར་ཏེ། རྩ་བར། ཡང་ན་འཇུག་པའི་རྟེན་དང་ནི། །སྐྱེ་དང་གནས་དང་ཉེར་སྤྱོང་ལས་

[008B] ཞེས་གསུངས་པའི་ཕྱིར། གཉིས་པ་དེར་ཐལ། འཁོར་པ་ལས་ལྡོག་པའི་རྟེན་གྱི་དབང་དུ་བྱས་ནས་དང་སོགས་ལྔ་དང་རྣམ་ཡང་དང་བོར་སྐྱེ་པའི་དབང་དུ་བྱས་ནས་མི་ཤེས་པ་ཀུན་ཤེས་པར་བྱེད་པའི་དབང་པོ་
དང༑ རྣམ་བྱང་ཐོབ་པ་མི་ཉམས་པར་གནས་པར་བྱེད་པའི་ཀུན་ཤེས་པའི་དབང་པོ་དང། རྣམ་གྲོལ་གྱི་དགའ་བདེ་ལ་ལོངས་སྦྱོད་པའི་ཀུན་ཤེས་པ་དང་ལྡན་པའི་དབང་པོ་དང་བརྒྱད་བཞག་པའི་ཕྱིར་ཏེ། རང་འགྲེལ་ལས་
ལྡོག་པའི་རྟེན་ན་དད་པ་ལ་སོགས་པ་ཡིན་ནོ། །སྐྱེ་བ་ནི་ཀུན་ཤེས་པར་བྱེད་པའི་དབང་པོ་ཡིན་ནོ། །ཞེས་སོགས་གསུངས་པའི་ཕྱིར། དེ་ལས་གཞན་དུ་འབྲུ་གཉེར་པ་མི་འཐད་དོ། །དེས་ན་དབང་པོ་ཉེར་གཉིས་ཀྱི་གོ་
རིམ་ཡང་གྲུབ་སྟེ། ཕྱོགས་གཉིས་ཀའི་དབང་པོའི་གོ་རིམ་ཡང་རྟེན་དང་སྐྱེ་གནས་ལོངས་སྤྱོད་ཀྱི་རིམ་པར་བཞག་པའི་ཕྱིར་ཏེ། རང་འགྲེལ་ལས། དེ་ཉིད་ཀྱི་ཕྱིར་དག་གི་གོ་རིམ་ཀྱང་ངེ་ཡིན་ནོ་།ཞེས་གསུངས་པའི་ཕྱིར་
གསུམ་པ་ང་ལ་ཚོར་པའི་དབང་པོ་ལྔ་བཤད་པ་དང། དྲི་མེད་ཀྱི་དབང་པོ་གསུམ་བཤད་པ་གཉིས། དང་པོ་འཆད་པར། ལུས་ཚོར་སིམ་པ་མ་ཡིན་གང། །ནས། བར་མའོ་གཉིས་ཀའི་མི་རྟོག་ཕྱིར། །ཞེས་
པའི་ཚིག་བཅད་གཉིས་བྱུང། འདིར་ཚིག་དོན་དང། མཐའ་དཔྱད་པ་གཉིས། དང་པོ་ནི། ཤེས་བྱ་ཆོས་ཅན། དབང་བྱེད་ཚུལ་རྒྱ་ཚོར་པ་ལ་ལྔར་ཕྱེ་བའི་དང་པོ་ཚོར་བ་སྡུག་བསྔལ་གྱི་དབང་པོའི་མཚན་ཉིད་ཡོད་དེ་

[009A]༄༅། །སིམ་པ་མ་ཡིན་པ་སྟེ་གདུང་བ་ཉམས་སུ་མྱོང་པའི་ལུས་ཚོར་ཞིག་དེ་ཡིན་པའི་ཕྱིར་ཏེ། རྩ་བར། ལུས་ཚོར་སིམ་པ་མ་ཡིན་གང། །སྡུག་བསྔལ་དབང་པོའ། །ཞེས་གསུངས། ལུས་ཚོར་ཞེས་
པས་ཡིད་ཚོར་སྡུག་བསྔལ་དེ་ཚོར་བ་ལྔར་ཕྱེ་པའི་སྡུག་བསྔལ་གྱི་དབང་པོ་ཡིན་པ་གཅོད་དེ། རྒྱས་སྲས་མ་ལས། ལུས་ཚོར་ཞེས་བྱ་བས་ནི་ཡིད་ཀྱི་བཟློག་པའི་ཕྱིར་རོ། །ཞེས་གསུངས་པའི་ཕྱིར། དེ་ཆོས་ཅན། དེ་
ལྔར་ཕྱེ་པའི་གཉིས་པ་ཚོར་བ་བདེ་དབང་གི་མཚན་ཉིད་ཡོད་དེ་སིམ་པ་ཉམས་སུ་མྱོང་བའི་ལུས་ཚོར་དང་བསམ་གཏན་གསུམ་པའི་སེམས་ཀྱི་ཚོར་བ་བདེ་བ་གང་རུང་གིས་བསྡུས་པའི་སིམ་བྱེད་ཀྱི་ཚོར་བ་དེ་དེ་ཡིན་པའི་ཕྱིར་
རྟགས་ཟུར་དང་པོ་འཆད་པར། རྩ་བར། ལུས་ཚོར་སིམ་པ་ནི། བདེ་བའོ་ཞེས་སྤྱར་ནས་བཤད་དགོས་པའི་ཕྱིར་ཏེ། རྒྱལ་སྲས་མ་ལས་སིམ་པ་ནི། བདེ་པའོ་ཞེས་བྱ་བ་ནི་འདིར་ལུས་ཀྱི་ཞེས་བྱ་བར་སྦྱར་ཏེ། ཞེས་
གསུངས་པའི་ཕྱིར། ལུས་ཚོར་ཞེས་པ་བདེ་སྡུག་དེ་གཉིས་ཐོག་མའི་གསལ་བྱེད་ཡིན་པའི་ཕྱིར། རྟགས་ཟུར་གཉིས་པ་གྲུབ་སྟེ། མདོ་ལས་བཤད་ཚུལ་གྱི་དབང་གིས་བསམ་གཏན་གསུམ་པ་ན་སེམས་ཀྱི་ཚོར་བ་
སིམ་པ་ཡང་ཚོར་བ་ལྔར་ཕྱེ་པའི་བདེ་དབང་ཡིན་ལ་ལྔའི་ཡིད་བདེའི་དབང་པོར་མི་རུང་བའི་ཕྱིར། དེར་ཐལ། འདིའི་སས་བསྡུས་ཀྱི་དབང་ཤེས་མེད་པས་ལུས་ཚོར་ཡང་མེད་ལ་ཡིད་ཚོར་སིམ་པ་ཡོད་ཀྱང་བདེ་བས་ལུས་

[009B]པའི་ཕྱིར། དེར་ཐལ། དགའ་བདེ་གཉིས་སུ་ཕྱེ་བའི་དགའ་བ་ཡིད་བདེ་དང་བདེ་པ་ལུས་བདེ་ལ་འཇོག་ཅིང། འདིར་དགའ་བ་ལ་ཆགས་པ་དང་བྲལ་བའི་ཕྱིར་ཏེ། བསམ་གཏན་
གསུམ་པའི་མདོ་ལས། བདེ་བ་ལུས་ཀྱིས་མྱོང་ལ། ཞེས་དང། རང་འགྲེལ་ལས། བསམ་གཏན་གསུམ་པ་ན་ནི་དགའ་བའི་འདོད་ཆགས་དང་བྲལ་བའི་ཕྱིར། དེ་བདེ་བའི་དབང་པོ་ཁོ་ན་ཡིན་གྱི་ཡིད་བདེ་བ་ནི་མ་ཡིན་ཏེ། དགའ་
བ་ནི་ཡིད་བདེ་བ་ཡིན་ནོ། །ཞེས་གསུངས་པའི་ཕྱིར། འདི་ལྟར་གསལ་བར་བཤད་བཞིན་དུ་ལ་ལས་ད་དུང་ཚོར་བ་ལྔའི་ཡིད་བདེ་ཁོ་ན་བཤད་པ་མི་འཐད་ཚུལ་མཐའ་དཔྱོད་སྐབས་སུ་ཤེས་པར་བྱའོ། །དེ་ཆོས་ཅན། དེ་ལྔར་ཕྱེ་
བའི་གསུམ་པ་ཚོར་པ་ཡིད་བདེའི་དབང་པོའི་མཚན་ཉིད་ཡོད་དེ། བསམ་གཏན་གསུམ་པ་ལས་གཞན་པའི་སིམ་པ་ཉམས་མྱོང་གི་སེམས་ཚོར་དེ་དེ་ཡིན་པའི་ཕྱིར་ཏེ། རྩ་བར། གཞན་ན་དེ་ཡིད་བདེ་བ་ཡིན། །ཞེས་དང་
རང་འགྲེལ་ལས། བསམ་གཏན་གསུམ་པ་ལས་གཞན་བ་སོགས་གསུངས་པའི་ཕྱིར། དེ་ཆོས་ཅན། དེ་ལྔར་ཕྱེ་བའི་བཞི་པ་ཚོར་བ་ཡིད་མི་བདེ་བའི་དབང་པོའི་མཚན་ཉིད་ཡོད་དེ། སིམ་པ་མ་ཡིན་པ་སྟེ་མི་སིམ་པའམ་
གདུང་བ་མཉམས་སུ་མྱོང་བའི་སེམས་ཚོར་དེ་དེ་ཡིན་པའི་ཕྱིར་ཏེ་རྩ་བར། སེམས་ཀྱི་སིམ་པ་མ་ཡིན་པ། །ཡིད་མི་བདེ་པའོ། །ཞེས་གསུངས་པའི་ཕྱིར། དེ་ཆོས་ཅན། དེ་ལྔར་ཕྱེ་པའི་ལྔ་བ་ཚོར་བ་བཏང་སྙོམས་ཀྱི་

[010A]༄༅། །དབང་པོའི་མཚན་ཉིད་ཡོད་དེ། སིམ་གདུང་བར་མ་ཉམས་སུ་མྱོང་བའི་ཚོར་བ་དེ་དེ་ཡིན་པའི་ཕྱིར་ཏེ། རྩ་བར། བཏང་སྙོམས་ནི། །བར་མའོ། །ཞེས་གསུངས་པའི་ཕྱིར། ཚོར་བ་བཏང་
སྙོམས་དེ་ལུས་སེམས་གང་རུང་ཞིག་གི་ཡིན་ན་མ་ཞེ་ན་མ་ཡིན་ཏེ་ལུས་སེམས་གཉིས་ཀའི་ཚོར་བ་བཏང་སྙོམས་ཀྱི་དབང་པོ་རེ་ཡོད་པའི་ཕྱིར་ཏེ། རྩ་བར། གཉིས་ཀའི། ཞེས་དང། གནད་སྒྲོན་དང་རང་འགྲེལ་གཉིས་ལས་
ཅི་ལུས་ཀྱི་འམ་སེམས་ཀྱི་ཞེས་བྱ། ཞེ་ན། སྨྲས་པ་གཉིས་ཀའི་ཡིན་ནོ། །ཞེས་གསུངས་པའི་ཕྱིར། འོ་ན། ཚོར་དབང་དྲུག་མི་བྱེད་པར་ལུས་སེམས་ཀྱི་ཚོར་བ་བཏང་སྙོམས་ཀྱི་དབང་པོ་གཅིག་བྱས་ནས་འདིར་ལྔར་ཅིའི་
ཕྱིར་བསྡུས་ནས་བཤད་ཅེ་ན། དེའི་རྒྱུ་མཚན་ཡོད་དེ། ལུས་སེམས་ཀྱི་ཚོར་བ་བདེ་སྡུག་གཉིས་རང་སྐྱེད་པའི་རྒྱུ་མི་འདྲ་བ་དང་རང་གི་བྱེད་ཚུལ་མི་འདྲ་པས་ལུས་སེམས་ཀྱི་ཚོར་པ་སོ་སོར་བཞག་པ་གང་ཞིག་བཏང་སྙོམས་
ལ་ལུས་སེམས་ཀྱི་ཚོར་བའི་རྒྱུ་དང་བྱེད་ལས་མི་འདྲ་བ་མེད་པའི་ཕྱིར། དང་པོ་གྲུབ་སྟེ། ཡིད་ཚོར་བདེ་བ་དང་སྡུག་བསྔལ་ཕལ་ཆེར་རྣམ་རྟོག་གིས་བསྐྱེད་ལ་ལུས་ཀྱི་ཚོར་བ་བདེ་སྡུག་གཉིས་རྣམ་རྟོག་གིས་མི་བསྐྱེད་ལ་ལུས་
སེམས་ཀྱི་བདེ་སྡུག་སོ་སོའི་ཕན་གནོད་ཀྱི་ཡུལ་སོགས་ཡང་མི་འདྲ་པས་སེམས་ཡིད་ཀྱི་དེ་གཉིས་ཕྱེ་བའི་ཕྱིར་ཏེ། [?]འགྲེལ་ལས། སེམས་ཀྱི་བདེ་བ་དང་སྡུག་བསྔལ་ནི་ཕལ་ཚོར་རྣམ་པར་རྟག་པ་ལས་སྐྱེ་ཡི་ལུས་ཀྱི་ནི་

[010B] །ཞེས་གསུངས་པས་རྒྱུ་བསྟན་པའི་ཕྱིར་དང། ངོ་བོ་དང་བྱེད་ལས་ཡང། གང་སྤེལ་ལས། ལུས་ཀྱི་བདེ་བ་དང་སྡུག་བསྔལ་ནི་ཉི་ཚེ་བར་ཞུགས་པས་ལུས་དང་སེམས་དག་ལ་ཕན་འདོགས་པ་དང་གནོད་པ་བྱེད་པ་
ཡིན་ལ་ཞེས་སོགས་ཀྱིས་ལས་ཀྱི་དེ་ཕན་གནོད་དྲག་མ་གྱོགས་དང་རྒྱུན་ཆགས་པ་ཡིན་པ་དང། སེམས་ཀྱིས་དུས་ཅུང་ཟད་ཕན་པའམ་གནོད་པར་བཤད་པ་དེའི་ཕྱིར། གཉིས་པ་གྲུབ་སྟེ། ལུས་སེམས་ཀྱི་ཚོར་བ་བཏང་
སྙོམས་ནི་རྣམ་པར་མི་རྟོག་བཞིན་དུ་སྐྱེ་བར་ཡང་འདྲ་ཞིང་ངོ་བོ་དང་བྱེད་ལས་ལུས་སེམས་སོ་སོ་ལ་ཕན་པ་སོ་སོར་མེད་པས་ལྔའི་གཅིག་ཏུ་བྱས་པའི་ཕྱིར། རྩ་བར། མི་རྟོག་ཕྱིར། །ཞེས་དང་རང་འགྲེལ་ལས། རྣམ་པར་
མི་རྟོག་པ་ཁོ་ནར་རང་གི་ངང་གི་སྐྱེ་བས་དབང་པོ་གཅིག་ཏུ་བྱས་སོ། །ཞེས་དང། རྒྱལ་སྲས་མ་ལས། བཏང་སྙོམས་ལ་ནི་བྱེ་བྲག་མེད་དེ་ཞེས་བྱ་བ་ནི་རང་གི་ངོ་བོ་དང་ཁྱད་པར་གྱི་མཚན་ཉིད་ཀྱི་བྱེ་བྲག་མེད་དོ། །ཞེས་
གསུངས་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག་ན་རེ་ཚོར་བ་སྡུག་བསྔལ་གྱི་དབང་པོ་ཡིན་ན་ཚོར་བ་ལྔར་ཕྱེ་བའི་སྡུག་བསྔལ་གྱི་དབང་པོ་ཡིན་པས་ཁྱབ་ཟེར་ན། ཚོར་པ་ཡིད་མི་བདེ་བའི་དབང་པོ་ཆོས་ཅན་
དེར་ཐལ། དེའི་ཕྱིར། དེར་ཐལ། ཚོར་བ་བདེ་སྡུག་བཏང་སྙོམས་གསུམ་དུ་ཕྱེ་བའི་སྡུག་བསྔལ་གྱི་དབང་པོ་ཡིན་པའི་ཕྱིར། དེར་ཐལ། གདུང་བར་ཉམས་སུ་མྱོང་བའི་ལུས་སེམས་གང་རུང་གི་ཚོར་བ་ཡིན་པའི་ཕྱིར་

[011A]༄༅། །དེར་ཐལ། ཡིད་ཀྱི་དེ་ཡིན་པའི་ཕྱིར། འདོད་ན། དེ་ཆོས་ཅན། ལུས་ཚོར་ཡིན་པར་ཐལ། འདོད་པའི་ཕྱིར། ཁྱབ་སྟེ། རྩ་བར་ལུས་ཚོར་སིམ་པ་མ་ཡིན་གང། །སྡུག་བསྔལ་དབང་པོའོ།།
ཞེས་གསུངས་པའི་ཕྱིར། འདོད་ན། ཕྱི་ནོར་དུ་ཐལ། འདོད་པའི་ཕྱིར། ཁྱབ་སྟེ། ལུས་ཀྱི་ཚོར་བ་དང་ཕྱིའི་ཚོར་བ་དང་དབང་པོའི་ཚོར་བ་གསུམ་དོན་གཅིག་པའི་ཕྱིར། འདོད་མི་ནུས་ཏེ། ཡིད་ཀྱི་ཚོར་བ་ཡིན་པའི་ཕྱིར་
རྟགས་སླ། ཁྱབ་སྟེ། ཡིད་ཀྱི་ཚོར་བ་དང་ནང་གི་ཚོར་བ་དང་སེམས་ཀྱི་ཚོར་བ་དང་ཡིད་ཤེས་སུ་གྱུར་པའི་ཚོར་བ་བཞི་དོན་གཅིག་ཡིན་པའི་ཕྱིར། ཡང་ཁ་ཅིག་ཚོར་བ་བདེ་བའི་དབང་པོ་ཡིན་ན་ཚོར་བ་ལྔར་གྱི་
པའི་བདེ་བའི་དབང་པོ་ཡིན་པས་ཁྱབ་ཟེར་ན། འདོད་ཁམས་པ་དང་བསམ་གཏན་དང་པོ་བ་གཉིས་ཀྱི་རྒྱུད་ཀྱི་ཚོར་བ་ཡིད་བདེ་བའི་དབང་པོ་ཆོས་ཅན། དེ་ལྔར་ཕྱེ་བའི་བདེ་བའི་དབང་པོ་ཡིན་པར་ཐལ། ཚོར་བ་ཡིད་བདེའི་
[?]པོས་ཡིན་པའི་ཕྱིར། དེར་ཐལ། ཚོར་བ་གསུམ་དུ་ཕྱེ་བའི་ཚོར་བ་འདེ་བ་ཡིན་པའི་ཕྱིར། ཁྱབ་སྟེ། འདིར་ཚོར་བ་བདེ་སྡུག་ལ་ལུས་ཡིད་ཀྱི་གཉིས་གཉིས་ཕྱེ་བ་ནི་ཡིད་ཚོར་བདེ་སྡུག་ཕལ་ཆེར་རྣམ་རྟོག་
གྱིས་བསྐྱེད་པ་དང། ལུས་ཚོར་བདེ་སྡུག་ཕ་ཆེན་རྣམ་རྟོག་ལས་མི་སྐྱེ་བར་ཕྱིར་ཐལ་གྱིས་བསྙེད་པས་ན་གཉིས་གཉིས་བཤད་བའི་ཕྱིར་ཏེ། གནད་བློན་ལས། སྐྱེས་ཀྱི་བདེ་བ་དང་སྡུག་བསྔལ་ལ་ནི་ཕལ་ཆེར་

[011B] །ཡུལ་གྱི་དབང་གིས་ནི་དགྲ་བཅོམ་པ་རྣམས་ལ་ཡང་སྐྱེ་བས་དེའི་ཕྱིར་དེ་དག་དབང་པོ་ཉིད་དུ་ཐ་དད་ཀྱི། །ཞེས་གསུངས་པ་ལྟར། རང་འགྲེལ་ལས་ཀྱང་བཤད་པའི་ཕྱིར་
འདོད་ན། ལུས་ཚོར་ཡིན་པར་ཐལ། བསམ་གཏན་གསུམ་པ་མ་ཡིན་པའི་གང་ཟག་གི་རྒྱུད་ཀྱི་དེ་ལྔར་ཕྱེ་བའི་བདེ་བའི་དབང་པོ་ཡིན་པའི་ཕྱིར། རྟགས་ཁས་ཁྱབ་སྟེ། རང་འགྲེལ་ལས། ལུས་ཀྱི་ཚོར་བ་སིམ་པ་ནི་
བདེ་པའི་དབང་པོའོ། །ཞེས་གསུངས་པའི་ཕྱིར། འདོད་མི་ནུས་ཏེ། དེ་ལྔར་ཕྱེ་བའི་བདེ་བའི་དབང་པོ་དང་ཡིད་བདེ་གཉིས་ཀྱི་ནང་ནས་ཡིད་བདེ་ཡིན་པའི་ཕྱིར། དེར་ཐལ། བསམ་གཏན་གསུམ་པའམ་ཡིན་པའི་གང་ཟག་
གི་རྒྱུད་ཀྱི་སེམས་ཚོར་སིམ་པ་ཡིན་པའི་ཕྱིར། ཁྱབ་སྟེ། རྩ་བར། གཞན་ན་དེ་ཡིད་བདེ་བ་ཡིན། །ཞེས་དང། གང་སྤེལ་ལས། བསམ་གཏན་གསུམ་པ་ལས་གཞན་ན་དེ་ཡིད་བདེ་བའི་དབང་པོ་ཡིན་ནོ། །ཞེས་
གསུངས་པའི་ཕྱིར། ཡང་ཁ་ཅིག་ཚོར་བ་ལྔར་ཕྱེ་བའི་བདེ་བའི་དབང་པོ་ཡིན་ན། ལུས་ཚོར་ཡིན་པས་ཁྱབ་ཟེར་ན། བསམ་གཏན་གསུམ་པའི་རྒྱུད་ཀྱི་སེམས་ཚོར་སིམ་པ་ཆོས་ཅན། ལུས་ཚོར་ཡིན་པར་ཐལ་དེ་ལྔར་ཕྱེ་
བའི་བདེ་བའི་དབང་པོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། རྩ་བར། བསམ་གཏན་གསུམ་པ་ན། །སེམས་ཀྱི་དེ་ནི་བདེ་དབང་པོ། །ཞེས་དང། རྒྱལ་སྲས་མ་ལས། བསམ་གཏན་གསུམ་པ་ན་ནི་

[012A]༄༅། །སེམས་ཀྱི་ཚོར་བ་སིམ་བ་ཡང་བདེ་བའི་དབང་པོ་ཡིན་ནོ་།ཞེས་བྱ་བར་རྣམ་པར་གཞག་གོ་ཞེས་གསུངས་པའི་ཕྱིར། འདོད་མི་ནུས་ཏེ། ཡིད་ཚོར་ཡིན་པའི་ཕྱིར། དེར་ཐལ། སེམས་ཚོར་སིམ་
པ་ཡིན་པའི་ཕྱིར་ཏེ། རང་འགྲེལ་ལས། བསམ་གཏན་གསུམ་པ་ན་ནི་སེམས་ཀྱི་ཚོར་བ་སིམ་པ་དེ་ཉིད་བདེ་བའི་དབང་པོ་ཡིན་ཏེ། ཞེས་གསུངས་པའི་ཕྱིར། དེ་ལ་ཡང་ཁ་ཅིག་ན་རེ། བསམ་གཏན་གསུམ་པའི་
སེམས་ཚོར་སིམ་པ་དེ་ལྔར་ཕྱེ་བའི་ཡིད་བདེ་མ་ཡིན་ཀྱང་ཡིད་བདེ་ཡིན་ཟེར་བ་དང། ཡང་མཛོད་གཞིར་བྱས་ནས་སེམས་ཚོར་སིམ་པ་དང་ཡིད་བདེ་དོན་གཅིག་ཟེར་བ་མང་ངོ། །དེ་དག་ལ་བསམ་གཏན་གསུམ་པའི་སེམས་
ཚོར་སིམ་པ་ཆོས་ཅན། དགའ་བདེ་གཉིས་སུ་ཕྱེ་བའི་དགའ་བ་ཡིན་པར་ཐལ། ཚོར་བ་ལ་ལྔར་ཕྱེ་བའི་ཡིད་བདེ་ཡིན་པའི་ཕྱིར། རྟགས་ཁས་བླང་ལ་སོང། ཁྱབ་སྟེ། དེ་ལྔར་ཕྱེ་བའི་ཡིད་བདེ་ལ་དག་ལ་ཁོ་ནས་
ཁྱབ་བའི་ཕྱིར༑ དེར་ཐལ། དེ་ལྟར་ཁྱབ་པར་རྣམ་བསྒྱུར་གྱི་མདོ་དང། བསམ་གཏན་གསུམ་བའི་མདོ་ལུང་གཉིས་ཀྱིས་གྲུབ་པའི་ཕྱིར་རྩ་བའི་གནས་བརྒྱད་པ་ལས། ལུང་རྣམ་གཉིས་ཕྱིར་དགའ་ཡིད་བདེ། །
ཞེས་དང། དེའི་རང་འགྲེལ་ལས། བསམ་གཏན་གསུམ་བ་ན་ཡིད་བདེ་བའི་དབང་པོ་མེད་དེ། དེ་ལྟ་བས་ན་དགའ་བ་ཁོ་ན་ཡིད་བདེ་ཡིན་ནོ་།ཞེས་གསུངས་པའི་ཕྱིར་དང། སྐབས་འདིར་རང་འགྲེལ་ལས། བསམ་

[012B]དེ་བདེ་བའི་དབང་པོ་ཁོ་ན་ཡིན་གྱི་ཡིད་བདེ་བ་ནི་མ་ཡིན་ཏེ། དགའ་བ་ནི་ཡིད་བདེ་བ་ཡིན་ནོ། །ཞེས་གསུངས་པའི་ཕྱིར། དེས་ན་ཤུགས་ལ་བསམ་གཏན་
གཉིས་པ་མན་ཆད་ཀྱི་སེམས་ཚོར་སིམ་པ་དང། དེ་མན་ཚད་ཀྱི་ཚོར་བ་དགའ་བདེ་གཉིས་ཀྱི་དགའ་བ་དོན་གཅིག་པར་མངོན་ཏེ། དེ་མན་ཆད་དུ་ཡིད་ཀྱི་ཚོར་བ་སིམ་པ་ནམ་སྐྱེས་པ་ན་དེ་དགའ་རྣམ་ཅན་དུ་སྐྱེ་བའི་ཕྱིར། གཞན་
ཡང་རྣམ་བསྒྱུར་གྱི་མདོའི་བསམ་གཏན་གསུམ་པ་བཀའ་སྩལ་པ་ལས་འདིར་འདིའི་ཡིད་བདེ་བའི་དབང་པོ་སྐྱེས་པ་མ་ལུས་པ་འགག་པར་འགྱུར་རོ། །ཞེས་གསུངས་པ་མི་འཐད་པར་ཐལ། བསམ་གཏན་གསུམ་པ་ལ་
དེ་ལྔའི་ཡིད་བདེ་མེད་པ་མ་ཡིན་པའི་ཕྱིར། གཞན་ཡང། རྣམ་བསྒྱུར་གྱི་མདོ་ལས། བསམ་གཏན་བཞི་པ་དེ་བདེ་བ་ཡང་སྤངས་སྟེ་སྔར་ནས་སྡུག་བསྔལ་བ་ཡང་སྤངས་ཤིང་ཡིད་བདེ་བ་དང་ཡིད་མི་བདེ་བ་ནུབ་པས་ཞེས་
གསུངས་པ་མི་འཐད་པར་ཐལ། བསམ་གཏན་བཞི་པར་དེ་ལྔའི་བདེ་བ་གསར་དུ་འགག་པ་དང་གཞན་གསུམ་སྔར་ནས་འགག་པ་མ་ཡིན་བའི་ཕྱིར། གཞན་ཡང་གསུམ་པའི་དེ་ལུས་ལ་གཙོ་བོར་ཕན་བསྐྱེད་པའི་ཚོར་
བ་མ་ཡིན་པར་ཐལ། དེ་ཡིན་པས་ན་དེ་ལུས་ཚོར་བདེ་དབང་དུ་བཞག་པ་མ་ཡིན་པའི་ཕྱིར། འདོད་མི་ནུས་ཤིང། ཁྱབ་པ་ཡང་གྲུབ་སྟེ་བསམ་གཏན་གསུམ་པའི་མདོ་ཀུན་ལས། བདེ་བ་ལུས་ཀྱིས་མྱོང་ལ་

[013A]༄༅། །ཞེས་གསུངས་པའི་ཕྱིར། ཁྱབ་སྟེ། འདིས་ནི་ཡིད་ཚོར་སིམ་པ་ཡིན་ཀྱང་ཡིད་ཤེས་ལ་སིམ་པར་མི་སྐྱེད་པའི་ཕྱིར། དེར་ཐལ་དེ་མི་སྐྱེད་པར་ལུས་གཅིག་པུ་ལ་བདེ་བར་བཤད་པའི་ཕྱིར། ཡིད་
ཀྱི་དེ་མི་འདོད་པའི་ཕྱིར་དང། གསུམ་པ་བའི་རྒྱུད་ཀྱི་དེ་དང་སས་བསྡུས་མི་འདྲའོ། །འདི་ལ་བོ་རྩོད་ཚུལ་མང་པས་འགྲེལ་བཤད་དག་དང་གསེར་འཕྲེང་ལྟར་ཡིན་པས་བྱུང་རྒྱལ་མ་སྨྲ་ཞིག་ཡང་ཁ་ཅིག་དད་སོགས་དབང་པོ་
ལྔ་པོ་གང་རུང་ཡིན་ན། ལམ་ཡིན་པས་ཁྱབ་ཟེར་ན། ལམ་མ་ཞུགས་གང་ཟག་གི་རྒྱུད་ཀྱི་དེ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ན་དེ་ལྔ་ཡོད་པའི་ཕྱིར། ཆོས་སྐོར་བའི་མདོ་ལས། སེམས་ཅན་འཇིག་རྟེན་
དུ་སྐྱེས་ཤིང་འཇིག་རྟེན་དུ་རྒས་པ་རྣམས་ལ་དབང་པོ་རྣོན་པོ་དག་ཀྱང་མཆིས། ཞེས་སོགས་དང། རང་འགྲེལ་ལས། དེའི་ཕྱིར་དད་པ་ལ་སོགས་པ་བྲག་པ་དང་བཅས་པ་དག་ཀྱང་ཡོད་དོ། །ཞེས་གསུངས་པའི་ཕྱིར།།    ༈    །།
གཉིས་པར་ཆད་བན། མཐོང་སྒོམ་མི་སློབ་ལམ་ལ་དགུ། །གསུམ་ཡིན་ཞེས་གསུངས། ཐེག་པ་གསུམ་གའི་མཐོང་ལ་མ་ཆོས་ཅན། མི་ཤེས་པ་ཀུན་ཤེས་པར་བྱེད་པའི་དབང་པོ་ཡིན་ཏེ། མཐོང་ལམ་ཡིན་པའི་
ཕྱིར༑ དེ་ཆོས་ཅན། དེ་ལྟར་བརྗོད་པའི་རྒྱུ་མཚན་ཡོད་དེ། མི་རྟགས་སོགས་བཅུ་དྲུག་སྔར་མི་ཤེས་པ་ཀུན་གསར་ཤེས་ཀྱི་ཟག་མོད་ཀྱི་ལམ་ཡིན་པའི་ཕྱིར་ཏེ། རང་འགྲེལ་ལས། མཐོང་པའི་ལམ་ལ་མི་ཤེས་པ་ཀུན་

[013B] །ཞེས་གསུངས་པའི་ཕྱིར་དེ་ཆོས་ཅན། དབྱེ་ན་དགུ་ཡོད་དེ། ཁྱོད་ཀྱི་ངོ་བོར་གྱུར་པའི་དད་སོགས་ལྔ་དང། ཡིད་དབང་དང་ཚོར་བ་བདེ་བ་དང་ཡིད་བདེ་གསུམ་མེ་དང་བཞི་སྟེ་དགུ་ཡོད་པའི་ཕྱིར་
ས་མཚམས་ཡོད་དེ། མཐོང་ལམ་གྱི་གནས་སྐབས་ཁོ་ནར་ཡོད་པའི་ཕྱིར། ལམ་རྗེས་ཤེས་ནས་རྡོ་རྗེ་ལྟ་བུའི་པར་གྱི་སྒོམ་ལམ་རྣམས་ཆོས་ཅན། ཀུན་ཤེས་པའི་དབང་པོ་ཡིན་ཏེ། བདེན་བཞིའི་རྣམ་པ་སྔར་མངོན་
སུམ་ཤེས་ཟིན་སྒོམ་སྤང་སྤོང་ཕྱིར་སྒོམ་པའི་ཟག་མེད་ཀྱི་འཕགས་ལམ་ཡིན་པའི་ཕྱིར། དེ་ཆོས་ཅན། དེ་ལྟར་བརྗོད་པའི་རྒྱུ་མཚན་དང་ས་མཚམས་ཡོད་དེ། བདེན་རྣམ་བཅུ་དྲུག་སྔོན་མངོན་སུམ་མ་མཐོང་བ་ཀུན་གསེར་དུ་
ཤེས་པར་བྱ་བ་གཙོ་བོར་མི་བྱེད་ཀྱང་ཕྲ་རྒྱས་ལྷག་མ་སྤོང་བར་བྱེད་པའི་ཀུན་ཤེས་ཡིན་པའི་ཕྱིར་དང། ས་མཚམས་སྒོམ་ལམ་ཁོ་ནར་ཡོད་པའི་ཕྱིར་ཏེ། རང་འགྲེལ་ལས། སྒོམ་པའི་ལམ་ལ་ནི་མ་མཐོང་བ་ཀུན་ཤེས་པར་བྱ་བ་
ནི་མེད་ཀྱི་ཕྲ་རྒྱས་ལྷག་མ་སྤང་བར་བྱ་བའི་ཕྱིར། དེ་ཉིད་ཀུན་ཤེས་པར་བྱེད་དོ། །ཞེས་གསུངས་པའི་ཕྱིར། དབྱེ་ན་སྔར་ལྟར་དགུ་ཡོད། ཟད་མི་སྐྱེ་བ་ཤེས་སོགས་མི་སློབ་ལམ་ཆོས་ཅན། ཀུན་ཤེས་ལྡན་པའི་དབང་བོ་
ཡིན་ཏེ། ཟད་པ་དང་མི་སྐྱེ་བ་ཤེས་པའི་ཡེ་ཤེས་འདི་ལ་ཡོད་པའམ་དེ་སྲུང་བའི་དང་ཚུལ་ཅན་གྱི་ལམ་བདེན་ཡིན་པའི་ཕྱིར་ཏེ། གང་སྤེལ་ལས། དེ་འདི་ལ་ཡོད་པས་སམ། ཀུན་ཤེས་པ་སྲུང་བའི་ངང་ཚུལ་འདི་ལ་ཡོད་

[014A]༄༅། །བས་ཀུན་ཤེས་པ་དང་ལྡན་པ་སྟེ། ལྡན་པའི་དོན་དང་དེའི་དང་ཚུལ་ཅན་གྱི་དོན་ཡིན་ནོ། །ཞེས་གསུངས་པའི་ཕྱིར། དེ་ཆོས་ཅན། ས་མཚམས་དང་དབྱེ་བ་ཡོད་དེ། ས་མཚམས་མི་སློབ་ལམ་
ཁོ་ན་དང། དབྱེ་ན་སྔར་ལྟར་དགུ་ཡོད་པའི་ཕྱིར། འདི་དག་གི་ངོ་བོར་གྱུར་པའི་དགུ་རེ་ཡོད་ཙམ་ཡིན་གྱི་ཁྱབ་པ་དང་དུས་གཅིག་མ་ཡིན་ཏེ། ཚོར་བ་གསུམ་དུས་གཅིག་པ་མི་སྲིད་པའི་ཕྱིར། གང་སྤེལ་
ལས༑ དད་པ་ལ་སོགས་པ་ནི་ཐམས་ཅད་ན་ཡོད་ཀྱི་བདེ་བ་དང་ཡེད་བདེ་བ་དང་བཏང་སྙོམས་རྣམས་ནི་དེ་ལྟར་ཅིག་ཅར་སྲིད་པ་ཡོད་པ་མ་ཡིན་ནོ། ཞེས་གསུངས་པའི་ཕྱིར། །སྨྲས་པ། སྙན་སྙན་གླ་དང་
མཛེས་མཛེས་ཁ་དོག་བཀྲ། །མཐོ་མཐོའི་ཁྲི་དང་འཇིགས་འཇིགས་ཆེ་ཚུགས་ལ། །མང་མང་འཇིག་རྟེན་བླུན་བླུན་ཡ་མཚན་ན། །འཛུམ་འཛུམ་རྒྱལ་པས་ཡང་ཡང་གདམས་འདི་སེམས། །ཧ་ཅང་སྙིགས་མ་ལྔ་བདོའི་
འགྲོ་བ་ལ། །ཧ་ཅང་སྐྱོ་ནས་དབྱིག་གཉེན་བུ་སྟོན་སོགས། །ཧ་ཅང་དགག་བཞག་རྒྱས་མིན་བཤད་པ་ལྟར། །ཧ་ཅང་མ་སྤྲོས་ལུང་རིགས་རྩོ་གསལ་བྱས། །སྟོན་དང་བསྟན་པ་འགྲོལ་རྗེས་བརྩེ་བའི། །རྒྱལ་པ་རྒྱལ་
སྲས་ཁེག་གསུམ་རེན་ཆེན་ལ། །སྒོ་གསུམ་དང་བའི་ལྟ་ཡི་དཔག་བསམ་ལྡོན་[?] །ཀུན་བཟང་མཆོད་སྲིན་ཇི་བཞིན་བགྱིད་ལ་སྤྲོ། །འཁོར་ངས་སྐྱོན་དང་ཕུན་ཚོགས་ལྷ་རྫས་ཀྱི། །དི་མོ་བཞིན་དུ་ལེགས་མཐོང་སྡེ་སྣོད་

[014B] །ཐོས་བསམ་སྒོམ་པས་ཉིན་ཚན་དུས་འདའ་བའི། །སྡེ་འདིར་ལྷར་[?]འདུད་འོས་སངས་རྒྱས་གསུངས། །ཞེས་པའང་བར་སྐབས་ཀྱི་ཚིགས་སུ་བཅད་པའོ།།    ༈   །།བཞི་པ་དབང་པོའི་དབྱེ་བ་ལ་དབང་བོའི་དབྱེ་
བ་དངོས་དང། དབང་པོ་རྙེད་གཏོད་གི་ཚུལ་དང། དགེ་སྦྱོང་ཚུལ་གྱི་འབྲས་བུ་དབང་པོ་དུ་ཞིག་གིས་འཐོབ་པ་དང། དབང་པོ་ལྡན་ཚུལ་བཞི། དང་པོ་ལ། གཉིས་ཚན་གྱིས་དང། གསུམ་ཚན་གྱི་སྒོ་ནས་དབྱེ་བ་གཉིས་
དང་པོ་ལ། ཟག་པ་དང་བཅས་མ་བཅས་ཀྱི་སྒོ་ནས་དབྱེ་བ། རྣམ་སྨིན་ཡིན་མིན་གྱི་སྒོ་ནས་དབྱེ་བ། རྣམ་སྨིན་བཅས་མ་བཅས་ཀྱི་སྒོ་ནས་དབྱེ་བ་དང་གསུམ། དང་པོ་འཆད་པར། གསུམ་ནི་དྲི་མ་མེད་།གཟུགས་ཅན་སྲོག་
བསྡུག་བསྔལ་དག་ཟག་དང་བཅས་པ་དགུ་རྣམ་གཉིས། །ཞེས་གསུངས་ཀུན་ཤེས་ཀྱི་དབང་པོ་གསུམ་ཆོས་ཅན། ཟག་མེད་ཁོ་ན་ཡིན་ཏེ། དྲི་མེད་ཀྱི་དབང་པོ་ཡིན་པའི་ཕྱིར། ཁྱབ་སྟེ། སྐབས་འདིར་
དྲི་མིན་ཟག་པའི་རྣམ་གྲངས་ཡིན་པའི་ཕྱིར། རྩ་བར། གསུམ་ནི་དྲི་མ་མེད། །ཅེས་གསུངས། མི་གནས་ལུས་དབང་བར་ལྔ་དང་ཕོ་མོའི་དབང་པོ་སྟེ། དབང་པོ་གཟུགས་ཅན་བདུན་དང་སྲོག་དང་སྡུག་བསྔལ་དང་མིང་མི་
བདེ་དང་བཅུ་ཆོས་ཅན། ཟག་བཅས་ཁོ་ན་ཡིན་ཏེ། ལམ་བདེན་དུ་མ་གཏོགས་པའི་འདུས་བྱས་ཁོ་ན་ཡིན་པའི་ཕྱིར་ཏེ། གང་སྦེལ་ལས་གཟུགས་ཅན་སྲོག་དང་སྡུག་བསྔལ་དག་ཟག་དང་བཅས་པ་ཁོ་

[015A]༄༅། །ནའ་ཨོ༑ ༑ཞེས་བྱ་བར་ངེས་པར་གཟུང་སྟེ། ནས། ལམ་གྱི་བདེན་པས་དང་འདུས་མ་བྱས་ཀྱི་ས་མ་བསྡུས་པའི་ཕྱིར་རོ། །ཞེས་གསུངས་པའི་ཕྱིར། ཡིད་དང་བདེ་བ་དང་ཡིད་བདེ་དང་ཚོར་བ་བཏང་
སྙོམས་བཞི་དང། དད་སོགས་དབང་པོ་ལྔ་དང་དགུ་སོ་སོ་ནས་ཆོས་ཅན། ཟག་བཅས་དང་ཟག་མེད་ཀྱི་ཆ་གཉིས་ཡོད་དེ། དེ་རེ་རེ་ལ་ལམ་བདེན་དུ་མ་གཏོགས་པའི་ཟག་བཅས་དང། ལམ་བདེན་གྱིས་བསྡུས་པ་ཟག་
མེད་གཉིས་གཉིས་ཡོད་པའི་ཕྱིར་ཏེ། གང་སྤེལ་ལས། དགུ་རྣམ་གཉིས་ཞེས་བྱ་བ་འབྱུང་སྟེ། ལམ་དང་ལམ་མ་ཡིན་པས་བསྡུས་པའི་ཕྱིར་རོ། །ཞེས་དང། འདི་ནི་བཞི་ཁོ་ན་མ་ཡིན་གྱི་དགུ་ཆར་ཡང་རྣམ་པ་གཉིས་
ཡིན་ནོ། །ཞེས་གསུངས་པའི་ཕྱིར། གཉིས་པ་འཆད་པར། སྲོག་ནི་རྣམ་སྨིན་བཅུ་གཉིས་གཉིས། །ཐ་མ་བརྒྱད་དང་ཡིད་མི་བདེ། །མ་གཏོགས་པ་སྟེ། ཞེས་གསུངས། འདི་ལ་དངོས་དང། སྲོག་ལ་མཐའ་དཔྱད་
པ་གཉིས། དང་པོ་ནི། དེ་ཆོས་ཅན། དབང་པོ་ཉེར་གཉིས་ལ་རྣམ་སྨིན་ཡིན་མིན་གྱི་ཁྱད་པར་ཡོད་དེ། སྲོག་ནི་རྣམ་སྨིན་ཁོ་ན་དང་དབང་པོ་ཉེར་གཉིས་ཀྱི་ནང་ནས་དད་སོགས་ལྔ་དང་དྲི་མེད་གསུམ་སྟེ་ཐ་མ་བརྒྱད་
དང་ཡིད་མི་བདེ་རྣམ་སྨིན་མ་ཡིན་པ་ཁོ་ན་དང། ལྷག་མ་དབང་པོ་གཟུགས་ཅན་བདུན་དང་ཚོར་བ་ལྔའི་ལྷག་མ་བཞི་དང་ཡིད་དབང་དང་བཅུ་གཉིས་ལ་རྣམ་སྨིན་ཡིན་མིན་གཉིས་ཀ་ཡོད་པའི་ཕྱིར། དང་བོ་སྲོག་ནི་རྣམ་

[015B] ངན་འགྲོ་བའི་སྲོག་ནི་མི་དགེ་བའི་རྣམ་སྨིན་དང། བདེ་འགྲོ་བའི་སྲོག་ནི་དགེ་བའི་ལས་ཀྱི་རྣམ་སྨིན་ཡིན་པའི་ཕྱིར་ཏེ། གནད་སྒྲོན་ལས། རེ་ཞིག་གཅིག་ཏུ་སྲོག་ནི་རྣམ་སྨིན་ཞེས་གསུངས་པའི་
ཕྱིར་དང། གང་སྤྲེལ་ལས། སྲོག་ནི་རྣམ་སྨིན་ཞེས་བྱ་བ་ལ་སྲོག་གི་དབང་པོ་ནི་རྣམ་བར་སྨིན་པ་ཁོ་ན་ཡིན་ནོ། །ཞེས་བྱ་བར་ངེས་པར་གཟུང་སྟེ། ཞེས་གསུངས་པའི་ཕྱིར། དང་སོགས་བརྒྱད་ཆོས་ཅན་རྣམ་སྨིན་མ་
ཡིན་པར་ཐལ། དགེ་བ་ཡིན་པའི་ཕྱིར། རྟགས་གྲུབ་ཅིང། ཁྱབ་སྟེ་གང་སྦེལ་ལས། ཐམ་བརྒྱད་ནི་གཅིག་ཏུ་དགེ་བ་ཡིན་ལ་རྣམ་པར་སྨིན་པ་ནི་ལུང་དུ་མ་བསྟན་པ་ཡིན་ནོ། །ཞེས་གསུངས་པའི་ཕྱིར། ཡིད་མི་
བདེ་ཆོས་ཅན། རྣམ་སྨིན་མ་ཡིན་པར་ཐལ། དགེ་དང་མི་དགེ་གང་རུང་གིས་ཁྱབ་པའི་ཕྱིར། དེར་ཐལ། སྡིག་སྒྲིབ་ལ་འགྱོང་པ་སོགས་ཀྱིས་ཡིད་མི་བདེ་དགེ་བ་དང། ཐས་ནོར་ལོངས་སྤྱོད་དང་བྲལ་བར་འགྱོད་པ་དང་ཞེ་
སྡང་སོགས་ཀྱིས་ཡིད་མི་བདེ་བ་མི་དགེ་བ་ཡིན་པའི་ཕྱིར་ཏེ། གང་སྤྲལ་ལས། ཡིད་མི་བདེ་བ་ཡིད་དགེ་བ་འྨ་མི་དགེ་བ་ཡིན་གྱི་ལུང་དུ་མ་བསྟན་པ་ནི་མེད་དེ། ཞེས་གསུངས་པའི་ཕྱིར། ཤེས་བྱ་ཆེས་ཅན་དེས་
ན་གྲོག་དང་ཐམ་དད་སོགས་བརྒྱད་དང་ཡིད་མི་བདེ་དང་བཅུའི་ལྷག་མ་བཅུ་གཉིས་ལ་རྣམ་སྨིན་ཡིན་མིན་གཉིས་གཉིས་ཡོད་དོ། མིག་རྣ་སྣ་ལྕེ་ལུས་ཕོ་མོའི་དབང་པོ་གཟུགས་ཅན་བདུན་ལ་གཉིས་ཡོད་པ་གང་ཞིག་ཚོར་

[016A]༄༅། །བ་ཡིད་མི་བདེ་བའི་ལྷག་མ་བཞི་དང་ཡིད་དབང་དང་ལྔ་ལའང་དེ་ཡིན་མིན་གཉིས་གཉིས་ཡོད་པའི་ཕྱིར། དང་པོ་གྲུབ་སྟེ། དེ་བདུན་རྒྱས་བྱུང་རྣམས་ནི་རྣམ་སྨིན་མ་ཡིན་ལ། རྒྱས་བྱུང་མ་ཡིན་པའི་
དེ་བདུན་རྣམ་སྨིན་ཡིན་པའི་ཕྱིར་ཏེ། རང་འགྲེལ་ལས། དེ་ལ་མིག་ལ་སོགས་པ་བདུན་རྒྱས་པ་ལས་བྱུང་བ་རྣམས་ནི་རྣམ་པར་སྨིན་པ་མ་ཡིན་ནོ། །ལྷག་མ་རྣམས་ནི་རྣམ་པར་སྨིན་པ་ཡིན་ནོ། །ཞེས་གསུངས་པའི་ཕྱིར་
གཉིས་པ་གྲུབ་སྟེ། དེ་ལྔའི་དགེ་བ་དང་ཉོན་མོངས་ཅན་རྣམས་དང་སྤྱོད་ལམ་པ་དང་བཟོ་པའི་གནས་དང་སྤྲུལ་བ་རྣམས་རྣམ་སྨིན་མ་ཡིན་ལ། ལྷག་མའི་དེ་ལྡ་རྣམ་སྨིན་ཡིན་པའི་ཕྱིར། དང་པོ་གྲུབ་སྟེ། རྣམ་སྨིན་
ལུང་མ་བསྟན་ཡིན་པས་དགེ་མི་དགེ་གང་རུང་མིན་དགོས་ལ། འབད་པས་སྐྱེ་དགོས་པས་ན་ལུང་མ་བསྟན་ཡིན་ཀྱང་སྤྱོད་ལམ་སོགས་གསུམ་རྣམ་སྨིན་མ་ཡིན་པའི་ཕྱིར་ཏེ། གནད་སྒྲོན་ལས། ཡིད་དང་སྡུག་བསྔལ་
དང་བདེ་བ་དང་ཡིད་བདེ་བ་དང་བཏང་སྙོམས་ཀྱི་དབང་པོ་རྣམས་ནི་དགེ་བ་དང་ཉོན་མོངས་ཅན་རྣམས་དང་སྤྱོད་ལམ་པ་དང་སྤྲུལ་བ་རྣམས་ནི་ཅི་རིགས་པར་རྣམ་པར་སྨིན་པ་མ་ཡིན་ནོ། །ཞེས་གསུངས་པའི་ཕྱིར་དང། རྣམ་
སྤྲིན་ཡིན་ན་འབད་རྩོལ་ལ་མི་ལྷོས་པའི་ཕྱིར་ཏེ། གང་སྤྲེལ་ལས་སྤྱོད་ལམ་བ་དང་བཟོའི་གནས་བ་དང་སྤྲུལ་བ་རྣམས་ནི་ཞེས་བྱ་བ་ནི་ལུང་དུ་མ་བསྟན་པ་ཡིན་ཡང། འབད་པས་བ་སྒྲུབ་པར་བྱ་བ་ཡིན་པའི་

[016B] །ཞེས་གསུངས་པའི་ཕྱིར་རྟགས་གཉིས་པ་གྲུབ་སྟེ། རང་འགྲེལ་ལས། ལྷག་མ་རྣམས་ནི་རྣམ་པར་སྨིན་པ་ཡིན་ནོ། །ཞེས་གསུངས་པའི་ཕྱིར། གཉིས་པ་མཐའ་དབྱད་པ་ལ། རྣམ་
སྨིན་གྱི་འདོང་ཚུལ་དང། གཏོང་འཇོག་བྱེད་ཚུལ། གཏོང་འཇོག་གི་སྲོག་དང་ཚེའི་ཁྱད་པར། གཏོང་འཇོག་གི་དགོས་པ་བཞི་ལས། དང་པོ་ཡོད་དེ་ཁ་ཅིག་ཚེའི་འདུ་བྱེད་འཇོག་པ་དེ་ཚེ་འདིའི་རྣམ་སྨིན་དུ་འདོད། ལ་ལ་ཚེ་
སྔ་མའི་རྣམ་སྨིན་གྱི་ལྷག་མ་སྨིན་པར་འདོད། བཙུན་པ་དབྱངས་སྒྲོ་བསམ་གཏན་གྱི་སྟོབས་ཀྱིས་རྒྱས་བྱུང་དུ་འདོད། སློབ་དཔོན་སོགས་ཏིང་ངེ་འཛིན་གྱི་འཕེན་པས་རྣམ་སྨིན་མ་ཡིན་པར་འདོད་པ་བཞི་ཡོད་བའི་
ཕྱིར། དང་པོ་གྲུབ་སྟེ། དགེ་སློང་དགྲ་བཅོམ་པ་དང་ཕྱིར་མི་འོང་གིས་དགེ་འདུན་ནམ་གང་ཟག་ལ་ལྷུང་བཟེད་སོགས་ཕུལ་ནས་རབ་མཐའི་བསམ་གཏན་ལ་སྙོམས་པར་འཇུག་ཅིང་ལངས་ཏེ་དེ་ཚེ་རྣམ་སྨིན་དུ་འགྱུར་བར་བསམ་
བཞིན་བརྗོད་པས་དེ་ལྟར་འགྱུར་བའི་ཕྱིར། དེ་ལྟར་བསྟན་བཅོས་ལས་བཤད་པས་ན་ཚེ་འདིའི་རྣམ་སྨིན་ཡིན་ཞེས་བྱེ་སྨྲ་འདོད་པའི་ཕྱིར་ཏེ། བསྟན་བཅོས་ལས། དེའི་ལོངས་སྤྱོད་ཀྱི་རྣམ་པར་སྨིན་པ་གང་ཡིན་པ་དེ་
ཚེའི་རྣམ་པར་སྨིན་པར་འགྱུར་རོ། །ཞེས་དང། གང་སྤེལ་ལས་བསྟན་བཅོས་ལས་ཞེས་བྱ་བ་ནི་དེ་སྐྱེ་བ་ད་ལྟར་བའི་ལས་ཀྱི་འབྲས་དུ་ཡིན་ནོ། །ཞེས་ལུང་གིས་བསྟན་པའོ། །ཞེས་གསུངས་པའི་ཕྱིར། གཉིས་

[017A]༄༅། །པ་གྲུབ་སྟེ། དེ་ཚེ་འདིའི་རྣམ་སྨིན་མ་ཡིན་པའི་ཕྱིར་ཏེ། ཚེ་སྔ་མར་ལས་བྱས་པའི་རྣམ་སྨིན་གྱི་ལྷག་མ་བསྒོམ་སྟོབས་ཀྱིས་དྲང་བཙམ་ཡིན་པའི་ཕྱིར་ཏེ། རང་འགྲེལ་ལས། གང་དག་རྣམ་
པར་སྨིན་པའི་ལྷག་མ་རྣམ་པར་སྨིན་པར་བྱེད་དོ་སྙམ་དུ་སེམས་བདེ་དག་ན་རེ་ནི། ཞེས་གསུངས་པའི་ཕྱིར། གསུམ་པ་གྲུབ་སྟེ། དེའི་ལུས་ལ་བསམ་གཏན་སས་བསྡུས་ཀྱི་འབྱུང་བ་ཆེ་དང་མཐུན་པ་ཏིང་ངེ་འཛིན་གྱིས་
མཐུས་མངོན་དུ་བྱས་ནས་ཚེ་འཇོག་པ་དང། ཚེ་ལ་འགལ་བའི་འབྱུང་བ་མངོན་དུ་བྱས་ན་ཚེ་གཏོང་བར་འདོད་པའི་ཕྱིར་ཏེ། རང་འགྲེལ་ལས། བཙུན་པ་དབྱངས་སྒྲོག་ན་རེ་ནི། ཞེས་སོ། །བཞིན་པ་གྲུབ་སྟེ། དགྲ་
བཅོ་མ་སོགས་ཀྱིས་དེ་ལྟར་བྱིན་གྱིས་རློབས་པའི་ཚེ་ནི་ཏིང་ངེ་འཛིན་ལས་བྱུང་བའི་རྒྱས་བྱུང་ཁོ་ན་དང་སྲོག་ལྷག་མ་ལས་ལས་བྱུང་བ་རྣམ་སྨིན་ཡིན་པས་ཆ་གཉིས་འདོད་པའི་ཕྱིར་ཏེ། རང་འགྲེལ་ལས། འདི་ལྟ་བུ་དག་ཡིན་ཏེ། དེ་དག་གི་དེ་
ནི་ཏིང་ངེ་འཛིན་གྱི་མཐུ་ཁོ་ན་སྟེ། ནས། སྲོག་གི་དབང་པོ་དེ་ནི་རྣམ་པར་སྨིན་པ་ལ་ཡིན་ལ། དེ་ལས་གཞན་པ་ནི་རྣམ་པར་སྨིན་པ་ཡིན་ནོ། །ཞེས་གསུངས་པའི་ཕྱིར་དང། གང་སྤེལ་ལས། འདི་ལྟ་བུ་ཡིན་ཏེ། ཞེས་པ་
ནི་བསྟན་བཅོས་ཁོ་ནའོ། །ཞེས་སོགས་གསུངས་པའི་ཕྱིར། དེ་ལ་བཙུན་པ་མཐའ་ལས་གོ་ཆན་རེ། དེ་བཞི་ཀ་མི་འཐད་པར་ཐལ། དང་པོ་ལྟར་ན་ཚེའི་རྣམ་པར་སྨིན་པའི་ལས་མཐོང་ཆོས་ལ་མྱོང་བ་ཡང་མི་འཐད་

[017B]གཉིས་སྦྱར་ན་ལས་ངེས་པ་མ་ཡིན་པར་འགྱུར་ལ། གསུམ་པ་ལྟར་ན་གཟུགས་ན་སྤྱོད་པའི་ཆེན་པོ་རྣམས་ཀྱིས་ཕན་པ་ལས་གནོད་པ་མི་བྱེད་པས་གཏོང་འཇོག་དེ་མི་འཐད་ལ། བཞི་པ་ལྟར་ན་སྔོན་གྱི་ལས་
ཟད་པས་སྲོག་སྔོན་མེད་སྐྱེས་པས་འཆི་འཕོ་བྱས་པར་འགྱུར་བས་སྡོམ་པ་གཏོང་བར་ཐལ་བའི་སྐྱོན་རྣམས་ཡོད་པའི་ཕྱིར་སོགས་སྨྲས་ཏེ། ཇི་སྐད་དུ། གང་སྤེལ་ལས། བཙུན་བ་མཐའ་ཡས་གོ་ཆ་ན་རེ་ཁྱད་པར་
སྟོན་པ་དེ་དག་བཞིག་ཡང་སྐྱོན་དང་བཅས་པ་ཡིན་ནོ། །ཞེས་ཟེར་རོ། །ཞེས་ཟེར་རོ། །ཞེས་སོགས་གསུངས་པའི་ཕྱིར། འདི་ལ་བྱེ་མདོས་ལན་བྱས་ཚུལ་མང་ངེ། གཉིས་པ་ནི། ཚེ་གཏོང་འཇོག་གི་ཁྱད་པར་ཡོད་དེ། དགྲ་བཅོམ་
པའམ་དགེ་སློང་རྫུ་འཕྲུལ་དང་ལྡན་པ་སེམས་ལ་དབང་ཐོབ་པས་ཡོ་བྱང་ཕུལ་ནས་རབ་མཐའི་ཏིང་ངེ་འཛིན་ལ་ཞུགས་ནས་ལངས་ཏེ་བདག་གི་ལོངས་སྤྱོད་ཀྱི་རྣམ་སྨིན་ཚེའི་རྣམ་སྨིན་དུ་འགྱུར་ན་བསམ་ཞིང་བརྗོད་ན་ཚེ་འཇོག་ཅིང་
ཡང་དེ་ལྟར་ཏིང་ངེ་འཛིན་ལས་ལངས་ནས་བདག་གི་ཚེའི་རྣམ་སྨིན་ལོངས་སྤྱོད་དུ་གྱུར་ཅིག་སྙམ་ནས་བརྗོད་ན་ཚེ་གཏོང་བར་བྱེ་མདོ་ཕལ་ཆེར་འདོད་ལ་ལྷག་མའི་འདོད་ཚུལ་བཤད་ཟིན་པའི་ཕྱིར། རྟེན་གང་ལ་ཡིན་པ་ཡོད་དེ་
གླིང་གསུམ་གྱི་སྐྱེས་པ་བུད་མེད་ཀྱི་རྟེན་ལ་ཡིན་པའི་ཕྱིར་ཏེ་རྟེན་གཞན་ལ་དེ་བྱེད་པའི་དགོས་པ་མེད་པའི་ཕྱིར། གང་ཟག་གང་གིས་བྱེད་པ་ཡོད་དེ། བསམ་གཏན་བཞི་པ་སྒོམ་པའི་དུས་དང་མི་སྦྱོར་བའི་རྣམ་གྲོལ་ལམ་པ་

[018A]༄༅། །ཞིག་གིས་བྱེད་པའི་ཕྱིར། གསུམ་པ་ནི། མདོ་ལས། བཅོམ་ལྡན་འདས་ཀྱིས་སྲོག་གི་འདུ་བྱེད་དག་བྱིན་གྱིས་བརླབས་ནས་ཚེའི་འདུ་བྱེད་དག་གཏོང་ངོ། །ཞེས་གསུངས་པའི་སྲོག་དང་ཚེའི་ཁྱད་པར་
འདོད་ཚུལ་དུ་མ་ཡོད་དེ། ཁ་ཅིག་དེ་གཉིས་ལ་ཁྱད་བར་མེད་པར་འདོད། ལ་ལ་སྔོན་ལས་ཀྱི་འབྲས་བུ་ནི་ཚེའི་འདུ་བྱེད་དང། ད་ལྟར་བའི་ལས་ཀྱི་འབྲས་བུ་སྲོག་གི་འདུ་བྱེད་དུ་འདོད། གཞན་དག་གིས་རིགས་མཐུན་གནས་
གབར་གྱུར་བ་ཚེའི་འདུ་བྱེད་དང། དུས་གཞན་གྱི་པར་དུ་འཚོ་བ་སྲོག་གི་འདུ་བྱེད་དུ་འདོད་པའི་ཕྱིར་ཏེ། རང་འགྲེལ་ལས། དེ་དག་ལ་ཁྱད་པར་ཅི་ཞིག་ཡོད་ཅེ་ན། ཞེས་དང། གང་སྤེལ་ལས། མིང་ཐ་དད་བས་དོན་ཐ་དད་པ་
འདོགས་པ་བྱས་ནས་འདྲི་བ་ནི། ཞེས་གསུངས་པའི་ཕྱིར། དང་པོ་གྲུབ་སྟེ། ཆོས་མདོན་བ་ལས། སྲོག་གི་དབང་པོ་གང་ཞེ་ན་ཚེའོ་།ཞེས་གསུངས་པའི་ཕྱིར་དང། རང་འགྲེལ་ལས། ཁ་ཅིག་ན་རེ་ཅུང་ཟད་ཀྱང་མེད་དེ་ཞེས་
གསུངས་པ་རིང་[?][?]ཡིན་བར་སྲོག་ནི་ཚེ་ཡིན། ཞེས་བས་གྲུབ་པའི་ཕྱིར། བཅོམ་ལྡན་འདས་ཀྱིས་སྐུ་ཚེའི་འདུ་བྱེད་གཏོང་པ་དང་འཇོག་པའི་རྒྱུ་མཚན་སོ་སོར་ཡོད་དེ། སློབ་དཔོན་དར་མདོ་སྡེ་བལྟར་ན་འཆི་བ་ལ་མངཱ་
བཏེས་པའི་ཕྱིར་ཏེ་གཏོང་བ་[?][?][?][?]པའི་བྱིར་དུ་[?]བའི་འདུ་བྱེད་ཟླ་བ་གསུམ་དབྱིན་གྱིས་བརླབས་པར་བཀེད། བྱེ་[?][?]སྟོན་པ་བདུན་བཞི་ལས་རྒྱལ་[?]ཤེས་པའི་ཚེད་དུ་འདོད་པའི་ཕྱིར། ད་པའོ་

[018B] ཟླ་བ་གསུམ་ལས་ལྷག་པར་མི་མཛད་དེ། དེ་ཕྱིར་སྐུ་དངོས་ཀྱི་གདུལ་བྱ་མེད་པའི་རྒྱུ་མཚན་གྱིས་ཡིན་པའི་ཕྱིར་ཏེ། མདོ་ལས། རྫུ་འཕྲུལ་གྱི་རྐང་བ་བསྒོམས་པས་ངེས་བཞེད་ན་བསྐལ་བའམ་བསྐལ་བ་ལས་ལྷག་པར་
བཞུགས་པར་བྱའོ་ཞེས་གསུངས་པའི་དམ་བཅའ་མཐར་ཕྱིན་པར་མཛད་པའི་ཕྱིར་ཟེར་ཏེ། རང་འགྲེལ་ལས། འཆི་བ་ལ་མངའ་བ་ཉིད་དུ་སོགས་གསུངས་པའི་ཕྱིར། གཉིས་པ་གྲུབ་སྟེ། བྱང་ཆུབ་ཤིང་དྲུང་དུ་སྲོད་ལ་ལྷའི་བུའི་
བདུད་བ་ཏུལ། ཐུན་གཉིས་པ་ལ་ལྷའི་སྦྱན་གྱིས་འཇིག་རྟེན་ལ་གཟིགས་ནས་ཐུན་གསུམ་པ་ལ་ཉོན་མོངས་པའི་བདུད་བཏུལ་བ་གང་ཞིག་ཕུང་པོའི་བདུད་བཏུལ་བའི་ཆེད་དུ་སྐུ་ཚེའི་འདུ་བྱེད་བཏང་ལ། དེ་ནས་བྱིན་གྱིས་མ་རླབས་
ན་འགྲོངས་པར་འགྱུར་བས་འཆི་བདག་གི་བདུད་བཏུལ་བའི་ཆེད་དུ་སྐུ་ཚེ་བྱིན་གྱིས་བརླབས་པ་ཡངས་པ་ཅན་དུ་དུས་གཅིག་ཏུ་མཛད་པའི་ཕྱིར། དང་པོ་གྲུབ་སྟེ། གང་སྤེལ་ལས། དེ་ལ་སྲོད་ལ་ལྷའི་བུའི་བདུད་བཏུལ་སོགས་
གསུངས་པའི་ཕྱིར་དང། རྒྱལ་སྲས་མ་ལས་ཀྱང་ངོ། །གཉིས་པ་གྲུབ་སྟེ། རང་འགྲེལ་ལས། ཕུང་པོ་དང་འཆི་བདག་གི་བདུད་ལས་རྒྱལ་པའི་ཕྱིར་རོ། །ཞེས་དང། དེའི་འགྲེལ་བཤད་གང་སྤེལ་ལས་ཕུང་པོའི་བདུད་
ལས་རྒྱལ་བར་བྱ་བའི་ཕྱིར་བཏང་ལ། བཏང་ན་འགྲོངས་པར་འགྱུར་བས་དེ་ནས་འཆི་བདག་གི་བདུད་ལས་རྒྱལ་བར་བྱ་བའི་ཕྱིར་བྱིན་གྱིས་རླབས་སོ། །ཞེས་དང། རྒྱལ་སྲས་མ་ལས་ཀྱང། ཡངས་པ་ཅན་དུ་སྲོག་གི་འདུ་བྱེད་བྱིན་

[019A]༄༅། །གྱིས་བརླབས་ནས་ཚེའི་འདུ་བྱེད་པོར་ཏེ། ཕུང་པོའི་བདུད་ལས་རྒྱལ་བར་བྱ་བའི་ཕྱིར་ཕུང་པོ་དག་བཏང་ངོ། །དེ་དག་བཏང་ན་ནོངས་པར་འགྱུར་ཏེ། དེ་བས་ན་འཆི་བདག་གི་བདུད་ལས་རྒྱལ་བའི་
ཕྱིར་བྱིན་གྱིས་བརླབས་སོ་ཞེས་ཟེར་རོ། །ཞེས་གསུངས་བའི་ཕྱིར་ངས་སྔོན་གྱི་འཀི་བྱེད་དུ་མ་དང་བར་སྐབས་ཀྱི་དུ་མས། ཕུང་པོ་འཆི་བདག་གི་བདུད་ཡངས་པ་ཅན་དུ་སྐུ་ཚེ་གཏོང་འཇོག་གི་དུས་བྱས་པར་མི་འཐད་པར་
ཡངས་པ་ཅན་དུ་འཆི་བདག་གི་བདུད་དང་གྱད་ཡུལ་དུ་ལྷག་མེད་ཚེ་ཕུང་པོའི་བདུད་བཏུལ་བ་རིམ་པར་བྱས་པར་འདོད་པ་མི་འཐད་པར་ཐལ། དེ་གཉིས་ཡངས་པ་ཅན་དུ་བྱས་པའི་ཕྱིར་ཏེ། རྒྱལ་སྲས་མ་ལས། ཡངས་པ་ཅན་དུ་
སྲོག་གི་འདུ་བྱེད་བྱིན་གྱིས་བརླབས་ནས་ཚེའི་འདུ་བྱེད་དག་པོར་ཏེ་ཕུང་པོའི་བདུད་ལས་རྒྱལ་བར་བྱ་བའི་ཕྱིར་ཕུང་པོ་དག་བཏང་ངོ། །ནས། འཆི་བདག་གི་བདུད་ལས་རྒྱལ་བར་བྱ་བའི་ཕྱིར་བྱིན་གྱིས་བརླབས་སོ། །ཞེས་
གསུངས་བའི་ཕྱིར། རང་གི་སྟོན་པ་ཡིན་ན་རྒྱལ་བ་མ་ཡིན་པས་ཁྱབ་པར་ཁས་ལེན་མི་རིགས་པའི་ཕྱིར། བདུད་བཞི་བཏུལ་བའི་གང་ཟག་ཡོད་པའི་ཕྱིར། སྐབས་འདིར་ལྷག་མ་མེད་པའི་གང་ཟག་མི་འདོད་པའི་ཕྱིར་
རོ༑ ༑བཞི་བ་དགོས་པ་ནི། དགྲ་བཅོམ་པ་སོགས་ཀྱིས་ཚེ་བཏང་བ་ལ་ཆོས་ཅན། དགོས་པ་ཡོད་དེ། གསོན་ཀྱང་གཞན་ལ་ཕན་བ་ཆུང་བ་དང། ལུས་ལ་ནད་ལ་སོགས་པའི་བློས་གདུང་བར་མཐོང་ནས་ལྷག་མེད་

[019B] སངས་རྒྱས་དང་དེ་དག་གིས་ཚེ་བྱིན་གྱིས་བརླབས་པ་ལ་ཆོས་ཅན། དགོས་པ་ཡོད་དེ། སངས་རྒྱས་དང་དགྲ་བཅོམ་སོགས་ནི་གཞན་ལ་ཕན་བའི་ཕྱིར་དང། བསྟན་པ་གནས་པར་བྱ་
བའི་དོན་དུ་ཡིན་པའི་ཕྱིར་ཏེ། དེའི་ཚེ་རང་གི་ཚེ་ཟད་པར་མཐོང་ཞིང་གཞན་ལ་དེའི་ནུས་པ་མ་མཐོང་བས་ཚེ་བྱིན་གྱིས་བརླབས་པའི་ཕྱིར་ཏེ། གང་སྤེལ་ལས། སངས་རྒྱས་བཅོམ་ལྡན་འདས་ནི་གཞན་ལ་ཕན་པའི་དོན་དུའོ་
གཞན་ནི་བསྟན་པ་གནས་པར་བྱ་བའི་དོན་དུ་ཡང་ངོ། །ཞེས་གསུངས་བའི་ཕྱིར། གསུམ་པ་རྣམ་སྨིན་དང་བཅས་མ་བཅས་ཀྱི་སྒོས་འཆད་པར། དེ་གཅིག་ནི། །རྣམ་པར་སྨིན་བཅས་བཅུ་རྣམ་གཉིས། །ཡིད་དང་ཚོར་གཞན་དད་
ལ་སོགས། །ཞེས་གསུངས། ཤེས་བྱ་ཆོས་ཅན། དེ་ཉེར་གཉིས་ལ་རྣམ་པར་སྨིན་བཅས་ཡིན་མིན་གསུམ་ཡོད་དེ། རྣམ་པར་སྨིན་བཅས་ཁོ་ན་ཡིན་པ་དང། རྣམ་སྨིན་དང་བཅས་མ་བཅས་གཉིས་ཀའི་ཆ་ཡོད་པ་དང་
རྣམ་སྨིན་མེད་པ་ཁོ་ན་ཡིན་པ་གསུམ་ཡོད་པའི་ཕྱིར། དང་པོ་ཡོད་དེ། ཡིད་མི་བདེ་གཅིག་བུ་དེ་དེ་ཡིན་པའི་ཕྱིར་ཏེ། དེ་ལ་ལུང་མ་བསྟན་དང་ཟག་མེད་གང་རུང་མ་ཡིན་པས་ཁྱབ་པའི་ཕྱིར་ཏེ། རྩ་བར། དེ་གཅིག་ནི། །རྣམ་པར་
སྨིན་བཅས། ཞེས་གསུངས། ནའི་སྒྲ་ནི་ངེས་བཟུང་ངོ། །གཉིས་པ་གྲུབ་སྟེ། ཡིད་དང་ཚོར་བ་བཞན་བཞི་དང་དད་སོགས་ལྔ་ལ་རྣམ་སྨིན་བཅས་མ་བཅས་གཉིས་རེ་ཡོད་པའི་ཕྱིར། དེར་ཐལ། དང་སོགས་ཟག་བཅས་རྣམ་སྨིན་

[020A]༄༅། །དང་བཅས་པ་དང། དད་པོ་ཀས་ཟག་མེད་རྣམ་སྨིན་མེད་པ་དང། ཡིད་དང་ཚོར་བ་གཞན་བཞི་དགེ་མི་དགེ་དག་ནི་རྣམ་པར་སྨིན་བཅས་དང། གཞན་ལྔ་རྣམ་སྨིན་མེད་པ་ཡིན་པའི་ཕྱིར་ཏེ། རྩ་བར་
བཅུ་རྣམ་གཉིས། །ཡིད་དང་ཚོར་གཞན་དད་ལ་སོགས། །ཞེས་གསུངས་བའི་ཕྱིར། གསུམ་པ་གྲུབ་སྟེ། དབང་པོ་ལྷག་མ་བཅུ་གཅིག་ནི་རྣམ་སྨིན་མེད་པ་ཁོ་ན་ཡིན་པའི་ཕྱིར། དེར་ཐལ། སྲོག་དང་དབང་པོ་གཟུགས་ཅན་
བདུན་ནི་ལུང་མ་བསྟན་ཡིན་པར་རྣམ་སྨིན་མེད་ལ་དྲི་མེད་ཀྱི་དབང་པོ་གསུམ་ནི་ཟག་མེད་ཡིན་པས་རྣམ་སྨིན་མེད་པ་ཡིན་པའི་ཕྱིར་ཏེ་རང་འགྲེལ་ལས། གཞན་ནི་རྣམ་པར་སྨིན་པ་མེད་པ་དག་ཡིན་ནོ་།ཞེས་བྱ་བར་གྲུབ་
པོ༑ ༑ཞེས་གསུངས་བའི་ཕྱིར། གཉིས་པ་ལ་དགེ་སོགས་གསུམ་གྱི་སྒོས་བཤད་བ་དང། ཁམས་གསུམ་གྱི་སྒོས་བཤད་པ་དང། མཐོང་སྤང་སོགས་གསུམ་གྱི་སྒོས་བཤད་པ་དང་གསུམ། དང་པོ་འཆད་པར། དགེ་
བ་བརྒྱད་ཡིད་མི་བདེ་བ། །རྣམ་གཉིས་ཡིད་དང་ཚོར་གཞན་ནི་།རྣམ་གསུམ་གཞན་ནི་རྣམ་པ་གཅིག་ཅེས་བྱུང། ཤེས་བྱ་ཆོས་ཅན་དེ་ཉེར་གཉིས་ལས་གཅིག་ཏུ་དགེ་བ་ཡིན་པ་ཡོད་དེ། དད་སོགས་ལྔ་དང་དྲི་
མེད་གསུམ་སྟེ་རྣམ་བྱང་ཕྱོགས་ཀྱི་དབང་པོ་བརྒྱད་དགེ་བ་ཡིན་པའི་ཕྱིར། དེས་ན་དགེ་བའི་མཚན་ཉིད་ཡོད་དེ། མཆགས་པ་སོགས་དང་མཚུངས་ལྡན་གྱི་ཤེས་པ་དེ་དེ་ཡིན་པའི་ཕྱིར་ཏེ། རྩ་བར་དགེ་བ་བརྒྱད། ཅེས་

[020B] གང་སྤེལ་ལས། མ་ཆགས་པ་ལ་སོགས་པ་མཚུངས་པར་ལྡན་པའི་ཕྱིར་དགེ་བ་ཁོ་ནའོ། །ཞེས་གསུངས་བའི་ཕྱིར། ཡིད་མ་བདེ་ལ་དགེ་མི་དག་རྣམ་པ་གཉིས་ཡོད་དེ། དགེ་བ་བྱས་པ་ལས་ཡིད་མི་བདེན་མི་དགེ་བ་
དང༑ མི་དགེ་བ་བྱས་པ་ལས་ཡིད་མི་བདེན་དགེ་བར་འགྱུར་བའི་ཕྱིར་ཏེ། རྩ་བར། ཡིད་མི་བདེ་བ་རྣམ་གཉིས། ཞེས་སོ། ཡིད་ཆ་ཚོར་བ་གཞན་བཞི་ལ་ཆོས་ཅན། དགེ་མི་དགེ་ལུང་མ་བསྟན་གསུམ་ཡོད། དགེ་མི་དགེ་ལུང་མ་བསྟན་གྱི་སེམས་གསུམ་ག་དང་
མཚུངས་ལྡན་གསུམ་ཡོད་པའི་ཕྱིར་ཏེ། རྩ་བར། ཡིད་དང་ཚོར་གཞན་ནི། །རྣམ་གསུམ། ཞེས་སོ། །དབང་པོ་དེ་དག་ལས་གཞན་པ་མིག་སོགས་དབང་པོ་གཟུགས་ཅན་བདུན་དང་སྲོག་དབང་དང་བརྒྱད་ཆོས་ཅན། ལུང་མ་
བསྟན་ཁོ་ན་ཡིན་ཏེ། དགེ་མི་དགེ་གང་རུང་མིན་པའི་ཆོས་ཡིན་པའི་ཕྱིར་ཏེ། རྩ་བར། གཞན་ནི་རྣམ་པ་གཅིག་ཅེས་དང། རང་འགྲེལ་ལས། གཞན་དེ་ཡང་གང་ཞེ་ན་མིག་ལ་སོགས་བ་དང་བརྒྱད་པ་སྲོག་སྟེ། དེ་དག་ནི་
ལུང་དུ་མ་བསྟན་པ་ཁོ་ན་ཡིན་ནོ། །ཞེས་གསུངས་བའི་ཕྱིར། གཉིས་པ་ཁམས་གསུམ་གྱི་སྒོས་བཤད་པར། དྲི་མེད་མ་གཏོགས་འདོད་པར་གཏོགས། །ནས། གཟུགས་མེད་གཏོགས། །ཞེས་བྱུང། ཤེས་བྱ་ཆོས་ཅན་
དབང་པོ་ཉེར་གཉིས་ལས་འདོད་ཁམས་ན་བཅུ་དགུ་ཡོད་དེ། དྲི་མེད་ཀྱི་དབང་པོ་གསུམ་མ་གཏོགས་པའི་ལྷག་མ་འདོད་པའི་ས་ས་བསྡུས་བཅུ་དགུ་ཡོད་པའི་ཕྱིར་ཏེ། བཅུ་དགུ་པོ་དེ་དག་དང་ལྡན་པའི་ཕྱིར། ཁྱབ་སྟེ། རྩ་བར་

[021A]༄༅། །དྲི་མེད་མ་གཏོགས་འདོད་པར་གཏོགས། །ཞེས་དང། རྒྱལ་སྲས་མ་ལས། དེ་ནི་ལྡན་པ་མ་ཡིན་པ་ཁོ་ནའོ་ཞེས་བྱ་བ་ནི་ཁམས་གསུམ་གཏོགས་པ་མ་ཡིན་པ་ཁོ་ནའོ་ཞེས་བྱ་བའི་ཐ་ཚིག་གོ་ཞེས་
གསུངས་བའི་ཕྱིར། དེ་ཉར་གཉིས་ལ་ཆོས་ཅན། གཟུགས་ཀྱི་སར་གཏོགས་པ་བཅོ་ལྔ་ཡོད་དེ། སྔར་བཤད་པའི་བཅུ་དགུ་ལས་ཕོ་མོའི་དབང་པོ་དང་སྡུག་བསྔལ་གྱི་དབང་པོ་གཉིས་མ་གཏོགས་པའི་ལྷག་མ་བཅོ་ལྔ་ཡོད་
པའི་ཕྱིར་ཏེ། རྩ་བར། ཕོ་མོའི་དབང་དང་སྡུག་བསྔལ་དག་མ་གཏོགས་གཟུགས་གཏོགས། ཞེས་གསུངས་བའི་ཕྱིར། རང་འགྲེལ་ལས། སྡུག་བསྔལ་དག་ཅེས་བྱ་བ་ནི་སྡུག་བསྔལ་བ་ཡིད་མི་བདེ་བ་དག་གོ་།ཞེས་
གསུངས་བའི་ཕྱིར། སྡུག་བསྔལ་གཉིས་མེད་པ་བསམ་གཏན་གྱིས་སྒྲུབ་ལ། ཕོ་མོའི་དབང་པོ་གཉིས་ཀྱང་མེད་དེ། གཟུགས་ཁམས་ནི་འཁྲིགས་བར་ཆགས་པ་དང་བྲལ་བའི་ཕྱིར་དང། དེ་གཉིས་ཡོད་ན་མི་མཛེས་
བའི་ཕྱིར་ཏེ། རང་འགྲེལ་ལམ། གཟུགས་ཀྱི་ཁམས་དེ་ན་འཁྲིགས་པའི་ཆོས་ཀྱི་འདོད་ཆགས་དང་བྲལ་བའི་ཕྱིར་དང། མི་མཛེས་པར་བྱེད་པའི་ཕྱིར། ཕོ་དང་མོའི་དབང་པོ་ངག་མེད་དོ། །ཞེས་གསུངས་པའི་
ཕྱིར༑ འོ་ན། གཟུགས་ཁམས་པ་ལ་ཕོ་མོའི་ཁྱད་པར་མེད་པར་ཐལ་ཕོ་མོའི་དབང་པོ་མེད་པའི་ཕྱིར་ན་མ་ཁྱབ་ཅིང་འདོད་མི་ནུས་ཏེ་ལུང་དང་འགལ་ཞིང། ཕོ་མོའི་ངོ་བོ་ཡོད་པའི་ཕྱིར། དེར་ཐལ་ནུ་མ་དབྱིབས་

[021B] རང་འགྲེལ་ལས། དེ་ནི་ཇི་ལྟར་ན་དེ་དག་ཕོ་ཞེས་བྱ། ཞེས་བ་ནས་ཕོའི་ངོ་བོ་གཞན་འདོད་པའི་ཁམས་ན་ཕོ་རྣམས་ལ་ཡོད་པ་གང་ཡིན་པ་ནི་ཡོད་དོ། །ཞེས་དང། རྒྱལ་
སྲས་མ་ལས། ནུ་མ་ལ་སོགས་པའི་དབྱིབས་དང་ངོ་་དང་སྤྱོད་ཞན་པ་ཉིད་དང། ཞེས་གསུངས་བའི་ཕྱིར། དེ་ན་སྡུག་བསྔལ་གཉིས་མེད་དེ། སྡུག་བསྔལ་གྱི་དབང་པོ་མེད་པ་གང་ཞིག་ཡིད་མི་བདེ་བ་ཡང་མེད་པའི་ཕྱིར་
དང་པོ་གྲུབ་སྟེ། ཕན་ཚུན་འགྱུར་བ་སྐྱེད་པའི་ལུས་རགས་པ་མེད་པར་ལུས་དྭངས་པའི་ཕྱིར་དང་དེའི་སས་བསྡུས་ཀྱི་རྣམ་སྨིན་འབྱིན་པའི་མི་དགེ་བ་མེད་པའི་ཕྱིར་ཏེ། རང་འགྲེལ་ལས། ལུས་དྭངས་པའི་ཕྱིར་དང་མི་དགེ་བ་མེད་
པའི་ཕྱིར་སྡུག་བསྔལ་གྱི་དབང་པོ་མེད་དོ། །ཞེས་གསུངས་བའི་ཕྱིར། གཉིས་པ་གྲུབ་སྟེ། ནད་ན་རྒྱུད་ཞི་གནས་ཀྱིས་རླན་པ་དང་ཕྱིའི་གནོད་སེམས་ཀྱི་གཞི་དགུ་མེད་པའི་ཕྱིར་ཏེ། རང་འགྲེལ་ལས་རྒྱུད་ཞི་གནས་ཀྱིས་
རླན་པའི་ཕྱིར་དང། ཀུན་ནས་མནར་སེམས་ཀྱི་གཞི་མེད་པའི་ཕྱིར་ཡིད་མི་བདེ་བའི་དབང་པོ་མེད་དོ། །ཞེས་གསུངས་བའི་ཕྱིར། ཉེར་གཉིས་ལ་ཆོས་ཅན། གཟུགས་མེད་གཏོགས་བའི་དབང་པོ་བརྒྱད་ཡོད་དེ་གཟུགས་
ཅན་བདུན་དང་བདེ་མི་བདེ་བཞི་དང་དྲི་མེད་གསུམ་མ་གཏོགས་པ་ལྷག་མ་སྲོག་ཡིད་བཏང་སྙོམས་གསུམ་དང་དད་སོགས་ལྔ་སྟེ་དབང་པོ་བརྒྱད་དང་ལྡན་བའི་ཕྱིར། རྟགས་ཟུར་དང་པོ་གྲུབ་སྟེ། རྩ་བར། གཟུགས་ཅན་དང།།

[022A]༄༅། །བདེ་བའང་མ་གཏོགས། ཞེས་གསུང་སོ། །ཟུར་གཉིས་པ་གྲུབ་སྟེ། རྩ་བར། གཟུགས་མེད་གཏོགས། །ཞེས་དང། རང་འགྲེལ་ལས། ཅི་ཞིག་ལུས་ཤེན་ཡིད་དང་སྲོག་དང་བཏང་སྙོམས་ཀྱི་དབང་པོ་དག་
དང་དད་པ་ལ་སོགས་པ་དེ་དག་ནི་གཟུགས་མེད་པ་དང་ལྡན་བར་འདོད་དོ། །གཞན་དག་ནི་མེད་དོ། །ཞེས་གསུངས་བའི་ཕྱིར། [?]གསུམ་པ་མཐོང་སྒོམ་སྤང་བྱའི་ཁྱད་པར་འཆད་པར། ཡིད་དང་ཚོར་བ་གསུམ་རྣམ་
གསུམ། །ནས། སྤངས་པར་བྱ་མིན་ཡང་གསུམ་མིན། །ཞེས་གསུངས། ཤེས་བྱ་ཆོས་ཅན། དབང་པོ་ཉེར་གཉིས་ལས། ཡིད་དང་ཚོར་བ་བདེ་བ་ཡིད་བདེ་བཏང་སྙོམས་གསུམ་དང་བཞི་ལ་མཐོང་སྤང་སྒོམ་སྤང་སྤང་བྱ་མིན་
པ་གསུམ་གའི་ཆ་ཡོད་དེ། མཐོང་སྤང་དང་མཚུངས་ལྡན་མཐོང་སྤང་དང་དེ་ལས་གཞན་པའི་ཟག་བཅས་རྣམས་སྒོམ་སྤང་དང་ཟག་མེད་རྣམས་སྤང་བྱ་མ་ཡིན་པའི་ཕྱིར་ཏེ། རྩ་བར། ཡིད་དང་ཚོར་བ་གསུམ་རྣམ་གསུམ།།
ཞེས་པའོ། །ཚོར་བ་ཡིད་མི་བདེ་ཆོས་ཅན། མཐོང་སྒོམ་གྱི་སྤང་བྱ་གཉིས་གང་རུང་གིས་ཁྱབ་སྟེ། མཐོང་སྤང་དང་མཚུངས་ལྡན་མཐོང་སྤང་དང། དེ་ལས་གཞན་བའི་ཡིད་མི་བདེ་སྒོམ་སྤང་ཡིན་ལ། འདོད་པའི་སས་
བསྡུས་ཡིན་པའི་སྤང་བྱ་མིན་པ་མེད་པའི་ཕྱིར་ཏེ། རྒྱལ་སྲས་མ་ལས། མཐོང་བས་སྦང་བར་བྱ་བ་དང་ལྡན་པ་ནི་མཐོང་བས་སྤང་བར་བྱ་བ་ཡིན་ནོ། །དེ་ལས་གཞན་པ་ནི་སྒོམ་པས་སྤང་བར་བྱ་བ་ཡིན་ནོ། །མཉམ་པར་

[022B]།ཞེས་གསུངས་བའི་ཕྱིར། དབང་པོ་གཟུགས་ཅན་བདུན་དང་སྲོག་ཚོར་བ་སྡུག་བསྔལ་གྱི་དབང་པོ་དགུ་ཆོས་ཅན། སྒོམ་སྤང་ཡིན་ཏེ་མཐོང་སྤང་མིན་པའི་ཟག་བཅས་
ཡིན་པའི་ཕྱིར་ཏེ། རྩ་བར། དགུ་ནི་སྒོམ་པས། ཞེས་སོ། །དད་སོགས་ལྔ་ཆོས་ཅན། སྒོམ་སྤང་དང་སྤང་བྱ་མིན་པ་གཉིས་ཡོད་དེ། ཟག་བཅས་ལྔ་སྒོམ་སྤང་དང་ཟག་མེད་ལྔ་སྤང་བྱ་མ་ཡིན་པའི་ཕྱིར་ཏེ། རྩ་བར། ལྔ་པོ་ནི་
སྤང་བར་བྱ་མིན་ཡང། ཞེས་སོ། །དྲི་མེད་གསུམ་ཆོས་ཅན། སྤང་བྱ་མིན་པ་ཁོ་ནས་ཁྱབ་སྟེ། ཟག་མེད་དང་ཉེས་མེད་ཡིན་པའི་ཕྱིར་ཏེ། རྩ་བར། གསུམ་མིན། །ཞེས་དང། རང་འགྲེལ་ལས། ཉེས་པ་མེད་པ་ནི་སྤང་བར་
འོས་པ་མ་ཡིན་ནོ། །ཞེས་གསུངས་པའི་ཕྱིར། སྨྲས་པ། བདེ་དང་མི་བདེ་འཁོར་འདས་སོ་སོ་ལ། །དབང་བྱེད་དབང་པོའི་ངོ་བོ་རྣམ་པ་རྣམས། །ཇི་བཞིན་རྟོགས་ཚེ་ཨེ་མ་བདེ་སྡུག་སོགས། །ཡུལ་གྱིས་མ་བྱས་ཡུལ་ཅན་
རང་གིས་བྱས། །སུམ་རྩེན་དགའ་ཚལ་གཟུགས་ཁམས་བསམ་གཏན་དང་།དམྱལ་བའི་ཚ་གྲང་འདི་ཀུན་རང་རང་གི་ལས་ཀྱིས་མ་བསྐྲུན་རྡུལ་ཕྲན་འང་མ་རྙེད་ན། །སྒོ་གསུམ་དབང་པོ་སྡོམ་ཞིག་ཤེས་ལྡན་རྣམས། །
སྟོན་པ་འཇིག་རྟེན་འཁྲུལ་བའི་རིམས་ནད་ཀུན། །སེལ་མཛད་སྨན་པའི་བླ་མའི་བསླབ་གསུམ་སྨན། །བཏུང་མིན་ཞི་བྱེད་ཚོལ་བའི་བླུན་པོ་དེ། །སྤོངས་ལ་བདུད་རྩི་བཞིན་དུ་ངོམས་མེད་འཐུངས། །ཞེས་པའང་བར་སྐབས་

[023A]༄༅། །ཀྱི་ཚིགས་སུ་བཅད་པའོ། །བཞི་བ་དབང་པོ་རྙེད་གཏོང་ལ། དེ་རྙེད་ཚུལ་དང། གཏོང་ཚུལ་གཉིས། དང་པོ་ལ། འདོད་པར་རྙེད་ཚུལ་དང། གཟུགས་སུ་རྙེད་ཚུལ་དང། གཟུགས་མེད་དུ་རྙེད་
ཚུལ་གསུམ། དང་པོ་ནི། རྩ་བར། འདོད་པར་དང་པོར་རྣམ་སྨིན་གཉིས། །རྙེད་དེ། ཞེས་པ་ནས། བ་རྒྱད། ཅེས་བྱུང། ཤེས་བྱ་ཆོས་ཅན། འདོད་བར་མད་ལ་སྐྱེས་སྒོང་སྐྱེས་དྲོང་གཤེར་སྐྱེས་གསུམ་གྱི་སྐྱེ་བ་དེའི་
ཚེ་དང་པོར་ཏེ་ཐོག་མར་རྣམ་སྨིན་གྱི་དབང་པོ་དུ་ཞིག་རྙེད་ཚུལ་ཡོད་དེ། དེ་ཉེར་གཉིས་ཀྱི་རྣམ་སྨིན་མ་ཡིན་པའི་རྙེད་ཚུལ་སྔར་བཤད་པས་མ་ཡིན་པ་གང་ཞིག་རྣམ་སྨིན་དུ་གྱུར་པའི་བཅུ་གསུམ་ལས་ལུས་སྲོག་གི་དབང་པོ་
གཉིས་ཙམ་དུས་དང་པོར་གསར་དུ་རྙེད་པའི་ཕྱིར། དང་པོ་གྲུབ་སྟེ། དེའི་ཚེ་དད་སོགས་དང་ཡིད་དང་བཏང་སྙོམས་སོགས་རྙེད་ཀྱང་དེ་རྣམས་རྣམ་སྨིན་མ་ཡིན་པའི་ཕྱིར། གང་སྤེལ་ལས། ཡིད་དང་བཏང་སྙོམས་ཀྱི་དབང་པོ་དག་མིན་
ནམ་ཞེ་ན་རྣམ་པར་སྨིན་པ་མ་ཡིན་པའི་དབང་དུ་བྱས་པའི་ཕྱིར་རོ། །ཞེས་དང། ཡང་གང་སྤེལ་ལས། དད་པ་ལ་སོགས་པ་རྣམས་ཀྱང་དེའི་ཚེ་རྙེད་མོད་ཀྱི་དེ་དག་དགེ་བ་ཡིན་པའི་ཕྱིར་རྣམ་པར་སྨིན་པ་ནི་མ་ཡིན་ནོ། །ཞེས་
གསུངས་བའི་ཕྱིར། གཉིས་པ་གྲུབ་སྟེ། རྫུས་སྐྱེས་མ་ཡིན་པས་དེའི་ཚེ་མིག་སོགས་ལྔ་མཐོབ་བའི་ཕྱིར་ཏེ། རང་འགྲེལ་དང། གནད་སྐྲོན་ལས། འདོད་བར་དང་པོར་རྣམ་སྨིན་གཉིས་རྙེད་དེ་ལུས་ཀྱི་དབང་པོ་དང་སྲོག་གི་

[023B] །ཞེས་དང། རྒྱལ་སྲས་མ་ལས། མིག་ལ་སོགས་པ་ཡང་གནས་སྐབས་དེ་ན་མེད་པའི་ཕྱིར་རོ། །ཞེས་གསུངས་པའི་ཕྱིར་རོ། །ཤེས་བྱ་ཆོས་ཅན། སྐྱེ་གནས་བཞི་ལས་འདོད་པར་རྫུས་ཏེ་སྐྱེས་པས་ནི་ལུས་སྲོག་གི་དབང་
པོ་གཉིས་ཁོན་རྙེད་པ་མ་ཡིན་ཏེ། དེས་བསྐལ་བ་དང་པོའི་མི་ལྟར་མཚན་གཉིས་ཀ་མེད་ན་རྣམ་སྨིན་དུ་གྱུར་བའི་མིག་སོགས་ལྔ་སྲོག་དང་དྲུག་རྙེད་པ་གང་ཞིག་འདོད་ལྷ་ལྷ་བུ་མཚན་གཉིས་གང་རུང་དང་ལྡན་ན་རྣམ་སྨིན་
དུ་གྱུར་པའི་མིག་སོགས་དྲུག་དང་ཕོ་མོ་གང་རུང་གི་དེ་དང་བདུན་ཐོབ། མཚན་གཉིས་པ་ངན་འགྲོ་གསུམ་ལྟ་བུ་ཡིན་ན་མིག་སོགས་དྲུག་དང་ཕོ་མོའི་དབང་པོ་གཉིས་བསྣན་ནས་བརྒྱད་ཐོབ་བའི་ཕྱིར་དང་པོ་གྲུབ་སྟེ། རྩ་བར། དེ་ཡིས་
དྲུག་གམ། ཞེས་དང། རང་འགྲེལ་ལས། གལ་ཏེ་མཚན་མེད་པ་ཞིག་ཡིན་ན་དེ་འདི་ལྟར་བསྐལ་བ་དང་པོ་བ་རྣམས་ལྟ་བུའོ། །ཞེས་སོ་།གཉིས་པ་གྲུབ་སྟེ། རང་འགྲེལ་ལས། བདུན་ནམ་ཞེས་བྱ་བ་ནི་གལ་ཏེ་མཚན་
གཅིག་པ་ཞིག་ཡིན་ན་སྟེ་འདི་ལྟར་ལྷ་ལ་སོགས་པ་དག་ནའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རང་འགྲེལ་ལས། བརྒྱད་ཅེས་བྱ་བ་ནི་གལ་ཏེ་མཚན་གཉིས་པ་ཞིག་ཡིན་ནའོ། །ཅི་རྫུས་ཏེ་སྐྱེས་པ་ཡང་མཚན་གཉིས་
པ་ཡོད་དམ་ཞེན། ངན་སོང་དག་ན་ཡོད་དོ། །ཞེས་གསུངས་པའི་ཕྱིར། །གཉིས་པ་འཆད་པར། གཟུགས་ན་དྲུག་གོ་ཞེས་བྱུང། ཤེས་བྱ་ཆོས་ཅན། གཟུགས་སུ་ཉིད་མཚམས་སྦྱོར་ཚེ་དང་བོར་དབང་པོ་དྲུག་རྙེད་དེ། མིག་

[024A]༄༅། །སོགས་ལྔ་སྲོག་དབང་དང་དྲུག་རྙེད་པའི་ཕྱིར། འདོད་གཟུགས་གཉིས་ཀར་གཟུགས་ཡོད་ཀྱང་ཁམས་འདི་ལ་གཟུགས་ཁམས་ཞེས་བརྗོད་པའི་རྒྱུ་མཚན་ཡོད་དེ། འདིའི་གཟུགས་དང་བ་དང་འོད་ཅན་
ཡིན་པས་གཟུགས་ཀྱི་གཙོ་བོ་འམ་མཆོག་དང་ལྡན་པས་དེ་ལྟར་བཤད་པའི་ཕྱིར་ཏེ། རང་འགྲེལ་ལས། གཟུགས་ཀྱི་ཁམས་ན་ནི་གཟུགས་གཙོ་བོ་ཡིན་པའི་ཕྱིར། གཟུགས་རྣམས་ཞེས་བསྟན་ཏེ། ཞེས་གསུངས་པའི་ཕྱིར་
གསུམ་པའི་ཆད་པ་ག་གོང་མར་གཅིག། ཅེས་བྱུང། དེ་ཆོས་ཅན། གོང་མ་གཟུགས་མེད་དུ་རྣམ་སྨིན་དུ་བྱུར་པའི་དབང་པོ་གཅིག་གསར་དུ་རྙེད་དེ། དེར་རྣམ་སྨིན་དུ་གྱུར་པ་སྲོག་དབང་གཅིག་པུ་དང་པོར་གསར་དུ་རྙེད་པའི་ཕྱིར། འདིས་
གཟུགས་མེད་ན་གཟུགས་མེད་པའི་དབང་ད་དུ་བྱས་སོ། །དེ་ཆོས་ཅན་གོང་མར་བརྗོད་པའི་རྒྱུ་མཚན་ཡོད་དེ། སྙོམས་པར་འཇུག་པར་རིང་བ་དང་སྐྱེ་པས་མཆོག་ཡིན་པའི་ཕྱིར་ཏེ། བཞི་པར། འཇིག་རྟེན་པ་ཡི་དགེ་བ་ལ། །སོགས་
དང༑ རང་འགྲེལ་ལ་ཡ། སྙོམས་པར་འཇུག་པས་རིང་བའི་ཕྱིར་དང་སྐྱེ་བས་མཆོག་ཡིན་པའི་ཕྱིར་གོང་མ་སྟེ། ཞེས་གསུངས་པའི་ཕྱིར། གཉིས་པ་གཏོང་ཚུལ་ལ། ཉོན་མོངས་ཅན་དང་ལུང་མ་བསྟན་གྱི་གཏོང་ཚུལ་དང། དགེ་
སེམས་ཅན་གྱི་གཏོང་ཚུལ་གཉིས། དང་པོ་ལ། ཁམས་གོང་མའི་དང་འདོད་ཁམས་ཀྱི་གཏོང་ཚུལ་གཉིས། དང་པོ་འཆད་པར། གཟུགས་མེད་དག་ཏུ་འཆི་བ་ནི། །སྲོག་དང་ཡིད་དང་བཏང་སྙོམས་ཉིད། །འགགས་པར་འགྱུར་རོ་

[024B] །ཅེས་བྱུང། ཤེས་བྱ་ཆོས་ཅན། གཟུགས་མེད་དུ་དབང་པོ་དུ་ཞིག་ཅིག་ཅར་གཏོང་ཚུལ་ཡོད་དེ། གཟུགས་མེད་དག་ཏུ་འཆི་བའི་ཚེ་སྲོག་ཡིད་བཏང་སྙོམས་གསུམ་ཅིག་ཅར་འགག་པར་འགྱུར་བའི་ཕྱིར་ཏེ། རྩ་བར་
གཟུགས་མེད་དག་ཏུ་འཆི་བ་ནི། །སྲོག་དང་ཡིད་དང་བཏང་སྙོམས་ཉིད། །འགག་པར་འགྱུར་རོ། །ཞེས་སོ། །དེ་ཆོས་ཅན། གཟུགས་ཁམས་སུ་དབང་པོ་ཅིག་ཅར་གཏོང་ཚུལ་ཡོད་དེ། སྲོག་ཡིད་བཏང་སྙོམས་གསུམ་དང་མིག་སོགས་
ལྔ་སྟེ་དབང་པོ་བརྒྱད་ཅིག་ཅར་འགག་པའི་ཕྱིར་ཏེ། བདེ་འགྲོ་རྫུས་སྐྱེས་ལ་དབང་པོ་ལྔ་མཚང་བར་མི་སྐྱེ་བའི་ཕྱིར་ཏེ་རང་འགྲེལ་ལས། རྫས་ཏེ་སྐྱེས་པ་ཐམས་ཅད་ནི་དབང་པོ་རྣམས་ཚང་བར་སྐྱེས་ཞིང་འཆིའོ། །ཞེས་གསུངས་པའི་ཕྱིར་
དེ་དག་ཅིག་ཅར་འགག་པ་དང་དགེ་སེམས་མ་ཡིན་པའི་དབང་དུ་བྱས་སོ། །གཉིས་པ་འཆད་པར། འདོད་པར་བྕུའམ་དྒུའམ་བརྒྱད། །རིམ་གྱིས་འཆི་བདག་ལ་བཞི། །ཞེས་བྱུང། འདི་ལ་ཅིག་ཅར་འཆི་བ་དང་རིམ་གྱིས་འཆི་བ་གཉིས་
ལས༑ དང་པོ་ནི། ཤེས་བྱ་ཆོས་ཅན། འདོད་པར་མཚན་གཉིས་ལྡན་པ་ཅིག་ཅར་འཆི་བའི་དབང་པོ་དུ་ཞིག་འགག་ཚུལ་ཡོད་དེ། མིག་སོགས་ལྔ་སྲོག་ཡིད་བཏང་སྙོམས་གསུམ་ཕོ་མོའི་དབང་པོ་གཉིས་ཏེ་བཅུ་ཅིག་ཅར་གཏོང་བའི་ཕྱིར་
ཏེ༑ གནད་སྒྲོན་ལས། མཚན་གཉིས་པ་ནི་བརྒྱད་པོ་དེ་དག་དང་ཕོ་དང་མོའི་དབང་པོ་དང་བཅུ་འགག་གོ་ཞེས་སོ། །མཚན་གཅིག་པ་དེ་ཆོས་ཅན། དབང་པོ་ཅིག་ཅར་དུ་གཏོང་ཚུལ་ཡོད་དེ། དབང་པོ་ལྔ་དང་སྲོག་ཡིད་བཏང་སྙོམས་

[025A]༄༅། །གསུམ་སྟ་བརྒྱད་དང་ཕོ་མོ་གང་རང་གི་དེ་དང་དགུ་གཏོང་བའི་ཕྱིར་ཏེ། རང་འགྲེལ་ལས། མཚན་གཅིག་པ་ཞིག་ཡིན་ན་དགུའོ། །ཞེས་སོ། །བསྐལ་པ་དང་པོའི་མི་ལྟ་བུའི་མཚན་མེད་པ་ཆོས་ཅན། དབང་པོ་
དུ་ཅིག་ཅར་གཏོང་ཚུལ་ཡོད་དེ། མིག་སོགས་ལྔ་སྲོག་ཡིད་བཏང་སྙོམས་གསུམ་སྟེ་བརྒྱད་ཅིག་ཅར་གཏོང་བའི་ཕྱིར་ཏེ། རང་འགྲེལ་ལས་མཚན་མེད་པ་ཞིག་ཡིན་ན་བརྒྱད་དེ། ཞེས་སོ། །དེ་གསུམ་གཅིག་ཅར་འགག་པའི་
གཏོང་ཚུལ་ཡིན་ཏེ། རང་འགྲེལ་ལས། ཅིག་ཅར་འཆི་བ་ལ་ནི་ཚུལ་དེ་ལྟ་གུ་ཡིན་ནོ། །ཞེས་སོ། །གཉིས་པ་འདོད་ཁམས་པ་རིམ་གྱིས་འཆི་བ་ཆོས་ཅན། ལུས་དང་སྲོག་ཡིད་བཏང་སྙོམས་ཀྱི་དབང་པོ་བཞི་ཅིག་ཅར་གཏོང་སྟེ་
ལུས་ཅན་འཆི་བའི་ཚེ་དེ་དག་སོ་སོར་ཕྲལ་ནས་འཆི་བ་མེད་པའི་ཕྱིར་ཏེ། རང་འགྲེལ་ལས། དབང་པོ་འགག་སྟེ་དེ་རྣམས་ལ་ནི་སོ་སོར་འགག་པ་མེད་དོ། །ཞེས་གསུངས་པའི་ཕྱིར། དམིགས་གསལ་གཞན་ཡང་ཡོད་དེ། རྒྱལ་
སྲས་མ་ལས། གལ་ཏེ་དབང་པོ་མཚང་བ་ལོང་བའམ་འོ་ན་པ་ཞིག་ཡིན་ན་ནི་དེའི་ཚེ་དབང་པོ་དེ་དབྱི་བར་བྱའོ། །ཞེས་གསུངས་པ་ལྟར་རོ། །འཆི་ཚུལ་དང་དབང་པོ་གཏོང་ཚུལ་དེ་ཡན་ཆད་ཀྱིས་ཁམས་གསུམ་ལ་བཤད་པ་ཆོས་
ཅན༑ འཆི་སེམས་ཐམས་ཅད་འདུས་པ་མ་ཡིན་ཏེ། ཉོན་མོངས་ཅན་དང་ལུང་མ་བསྟན་གྱི་འཆི་ཚེ་དེ་གཏོང་ཚུལ་བཤད་པ་ཙམ་ཡིན་པའི་ཕྱིར། ཁྱབ་སྟེ། འཆི་སེམས་ལ་ཉོན་མོངས་ཅན་དང་ལུང་མ་བསྟན་དང་དགེ་སེམས་

[025B] རང་འགྲེལ་ལས། ཉོན་མོངས་པ་ཅན་དང་ལུང་དུ་མ་བསྟན་པའི་སེམས་ཀྱིས་འཆི་བ་ལ་ནི་ཚུལ་དེ་ལྟ་བུ་ཡིན་པར་རིག་པར་བྱའོ། །ཞེས་དང། གང་སྤེལ་ལས། འཆི་བའི་སྲིད་པའི་སེམས་ནི་གསུམ་སྟེ་
ཉོན་མོངས་པ་ཅན་དང་ལུང་དུ་མ་བསྟན་པ་དང་དགེ་བའོ། །ཞེས་གསུངས་པའི་ཕྱིར། གསུམ་པ་དགེ་སེམས་ཅན་གྱི་དབང་པོ་གཏོང་ཚུལ་འཆད་པར། དགེ་ལ་ཐམས་ཅད་དག་ཏུ་ལྔ། །ཞེས་བྱུང། །དགེ་སེམས་ལྡན་པ་ཆོས་
ཅན༑ ཁྱོད་ཀྱིས་ཁམས་གསུམ་དུ་དབང་པོ་ཅིག་ཅར་གཏོང་ཚུལ་ཡོད་དེ་ཁམས་གསུམ་གྱི་སྔར་ཅིག་ཅར་འཆི་བའི་དབང་པོ་དེ་དང་དེའི་སྟེང་དུ་དད་སོགས་ལྔ་རེ་བསྣན་པར་བྱ་བ་ཡིན་པའི་ཕྱིར། དེར་ཐལ། གཟུགས་མེད་དུ་བརྒྱད་དང་
གཟུགས་ཁམས་སུ་བཅུ་གསུམ་དང། འདོད་པར་མཚན་གཉིས་པས་བཅོ་ལྔ་དང། མཚན་གཅིག་པས་བཅུ་བཞི་དང། བསྐལ་བ་དང་པོའི་མི་ལྟ་བུ་མཚན་མེད་ཀྱིས་བཅུ་གསུམ་དང། རིམ་གྱིས་འཆི་ན་དབང་པོ་དགུ་གཏོང་བ་ཡིན་
པའི་ཕྱིར་ཏེ། རང་འགྲེལ་ལས། དེ་ལྟར་ན་གཟུགས་མེད་པ་ན་ནི་བརྒྱད་འགག་པར་འགྱུར་རོ། །གཟུགས་ན་ནི་བཅུ་གསུམ་མོ་ཞེས་རྒྱས་པར་བརྩི་བར་བྱའོ། །ཞེས་གསུངས་པའི་ཕྱིར། འདི་རྙེད་ཚུལ་རྣམ་སྨིན་དུ་གྱུར་པ་ཁོ་ན་དང་གཏོང་
ཚུལ་དབང་པོ་སྦྱིར་བཤད་པའི་རྒྱུ་མཚན་ཡོད་དེ། རྣམ་སྨིན་དུ་གྱུར་པའི་གཏོང་ཚུལ་དང། རྣམ་སྨིན་དུ་མ་གྱུར་པའི་རྙེད་ཚུལ་ཡང་སྦྱར་དགོས་པར་ཤེས་པའི་ཆེད་ཡིན་པར་གསུངས་པ་ལེགས་སོ་།སྨྲས་པ། དབང་པོ་རྙེད་དང་གཏོང་བས་སྲིད་པ་

[026A]༄༅། །གསུམ། །བཤད་ཚེ་འཁོར་བའི་ཟོ་ཆུན་འཕྱན་པའི་རྒྱུད་།སྐོར་བྱེད་སེམས་དང་ཉོན་མོངས་དགྲར་ངོ་ཤེས། །འཁྲུལ་གཞི་རྣམ་ཤེས་དྲུག་གི་རྡེ་ཤིང་ཙམ། །བདག་འཛིན་སྒྱུམ་མཁན་པོས་རིག་སྔགས་
ཀྱིས༑ ༑ལུས་དབང་གྲོང་དང་གྲོང་ཁྱེར་མང་སྤྲུལ་འདི། །སྒྱུ་མ་གཞོམ་པའི་བདག་མེད་སྔགས་གྱིས་ཤིགས། ཞེས་པའང་བར་སྐབས་ཀྱི་ཚིགས་སུ་བཅད་པའོ། །གསུམ་པ་དགེ་སྦྱོང་ཚུལ་གྱི་འབྲས་བུ་དབང་པོ་དུས་ཐོབ་
པ་འཆད་པར། འབྲས་བུ་ཐམ་གཉིས་དགུས་འཐོབ། །གཉིས་ནི་བདུན་དང་བརྒྱད་དང་དགུས། །བཅུ་གཅིག་དག་གིས་དགྲ་བཅོམ་ཉིད། །འགའ་ཞིག་སྲིད་ཕྱིར་བཤད་པ་ཡིན། །ཞེས་བྱུང། རྒྱུན་ཞུགས་ཀྱི་འབྲས་བུ་ཆོས་
ཅན༑ ཟག་མེད་ཀྱི་དབང་པོ་དགུས་ཐོབ་སྟེ། ལམ་རྗེས་བཟོད་ཀྱི་ངོ་བོར་གྱུར་པའི་དད་སོགས་ལྔ་དང་ཡིད་དབང་དང་བཏང་སྙོམས་དང་མི་ཤེས་པ་ཀུན་ཤེས་པར་བྱེད་པའི་དབང་པོ་སྟེ་བརྒྱད་དང། ལམ་རྗེས་ཤེས་ཀྱི་ངོ་བོར་གྱུར་པའི་
ཀུན་ཤེས་པའི་དབང་པོ་དང་དགུས་ཐོབ་པའི་ཕྱིར། དེར་ཐལ། བར་ཆད་མེད་ལམ་བརྒྱད་ཀྱིས་མཐོང་སྤང་སྤངས་པའི་འགོག་བདེན་གྱི་ཐོབ་པ་འདྲེན། རྣམ་གྲོལ་ལམ་གྱིས་དེ་ཐོབ་པའི་གྮིའམ་རྟེན་བྱེད་པའི་ཕྱིར་དང་
པར་ཆད་མེད་ལམ་རྣམ་འགྲོལ་ལམ་གྱི་འཁོར་ཡིན་པའི་ཕྱིར་ཏེ་རྒྱལ་སྲས་མ་ལས། ཇི་ལྟར་མི་གཉིས་ཀྱི་གཅིག་གིས་ནི་ཆོམ་རྐུན་ཕྱིར་འབྱིན་པར་བྱེད་ཅིང་གཉིས་པས་དེ་ལ་སྒོ་གཅོད་པར་བྱེད་པ་དེ་བཞིན་དུ་སོགས་

[026B] གང་སྤེལ་ལས། ཇི་ལྟར་ཀུན་ཤེས་པའི་དབང་པོས་རྒྱུན་དུ་ཞུགས་པའི་འབྲས་བུ་ཐོབ་པོ་ཞེས་བརྗོད་ཅེན། བར་ཆད་མེད་པའི་ལམ་རྣམས་ནི་རྣམ་པར་གྲོལ་པའི་ལམ་གྱི་འཁོར་ཡིན་པའི་ཕྱིར་རོ་།ཞེས་གསུངས་པའི་ཕྱིར་རོ། །དགྲ་
བཅོམ་པའི་འབྲས་བུ་ཆོས་ཅན། དབང་པོ་དགུས་ཐོབ་སྟེ། སྒོམ་ལམ་རྡོ་རྗེ་ལྟ་བུའི་ངོ་བོར་གྱུར་པའི་དད་སོགས་དབང་པོ་ལྔ་ཡིད་དང་ཚོར་བ་བདེ་བ་དང་ཡིད་བདེ་བཏང་སྙོམས་གསུམ་གང་རུང་གཅིག་དང་ཀུན་ཤེས་པའི་དབང་པོ་སྟེ་
བརྒྱད་དང། མི་སློབ་ལམ་གྱི་ངོ་བོར་གྱུར་པའི་ཀུན་ཤེས་ལྡན་པའི་དབང་པོ་དང་དགུས་ཐོབ་པའི་ཕྱིར། དེར་ཐལ། དགྲ་བཅོམ་ཐོབ་པའི་སེམས་རྟེན་ས་དགུའི་བསམ་གཏན་གསུམ་པ་ལ་བརྟེན་བདེ་བའི་དབང་པོ་དང་
བསམ་གཏན་དང་པོ་ཙམ་པོ་དང། གཉིས་པར་བརྟེན་ན་ཡིད་བདེ་དང་མི་ལྕོགས་མེད་པ་དང་བསམ་གཏན་དང་པོ་ཁྱད་པར་ཅན་དང་བཞི་པ་དང་གཟུགས་མེད་གསུམ་ལ་བརྟེན་ན་བཏང་སྙོམས་དགོས་པའི་ཕྱིར་ཏེ་གང་
སྤེལ་ལས། དགྲ་བཅོམ་པ་ཉིད་ཀྱི་རྟེན་ནི་དགུ་སྟེ། བསམ་གཏན་བཞི་དང་མི་ལྕོགས་མེད་པ་དང་ཁྱད་པར་ཅན་དང་གཟུགས་མེད་པ་གསུམ་དག་གོ་ཞེས་གསུངས་པའི་ཕྱིར། འདིར་ཡང་རྣམ་གྲོལ་ལམ་གྱི་དུས་ཞིབ་ཆ་གཅིག་
དགོས་སོ། །རྒྱུན་ཞུགས་ཀྱི་དེ་དང་དགྲ་བཅོམ་པའི་འབྲས་བུ་གཉིས་ཆོས་ཅན། འབྲས་བུ་ཐམ་ཞེས་བརྗོད་པའི་རྒྱུ་མཚན་ཡོད་དེ། འབྲས་བུ་བཞིའི་མཐའ་གཉིས་ན་ཡོད་པས་ཐམ་ཞེས་བརྗོད་པའི་ཕྱིར་ཏེ་རྒྱལ་སྲས་མ་ལས། ཐམ་

[027A]༄༅། །ན་འདུག་པས་ཐ་མ་དག་གོ་ཞེས་དང། གང་སྤེལ་ལས་མཐའ་ན་ཡོད་པའི་ཕྱིར་ཐ་མའོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། འབྲས་བུ་བར་པ་གཉིས་ཐོབ་ཚུལ་གསུམ་ཡོད་དེ་
དབང་པོ་བདུན་དང་བརྒྱད་དང་དགུས་ཐོབ་པ་གསུམ་ཡོད་པའི་ཕྱིར་ཏེ། རྩ་བར། གཉིས་ནི་བདུན་དང་བརྒྱད་དང་དགུས། །ཞེས་སོ། །ལན་ཅིག་ཕྱིར་འོང་ཆོས་ཅན། དབང་པོ་བདུན་དང་བརྒྱད་དང་དགུས་ཐོབ་ཚུལ་གསུམ་
ཡོད་དེ། མཐར་གྱིས་པའི་ཕྱིར་འོང་རྣོ་རྟུལ་གང་ཡིན་ཀྱང་སྔོན་ཞི་གནས་ཤས་ཆེར་སྤྱད་པ་སྟེ་འཇིག་རྟེན་པའི་ལམ་ཞི་རགས་གྱི་རྣམ་པ་ཅན་གྱིས་འཐོབ་པར་བྱེད་ན་དང་སོགས་ལྔ་དང་མི་ལྕོགས་མེད་པའི་ངོ་བོར་གྱུར་
པའི་བཏང་སྙོམས་དང་ཡིད་དང་དབང་པོ་བདུན་གྱིས་འཐོབ་པ་གང་ཞིག་མཐར་གྱིས་པའི་ཕྱིར་འོང་རྣོ་རྟུལ་གང་ཡིན་ཀྱང་ལྷག་མཐོང་ཤས་ཆེན་སྦྱད་པ་སྟེ་བདེན་བཞིའི་རྣམ་པ་ཅན་གྱིས་འཐོབ་པར་བྱེད་ན་དང་སོགས་ལྔ་
མི་ལྕོགས་མེད་པ་རི་ཡིད་དང་ཚོར་བ་བཏང་སྙོམས་ཏེ་བདུན་དང་སྒོམ་ལམ་གྱི་ངོ་བོ་ཀུན་ཤེས་པའི་དབང་པོ་དང་བརྒྱད་ཀྱིས་འཐོབ། ཆགས་བྲལ་སྔོན་སོང་གི་འབྲས་བུ་ནི་རྒྱུན་ཞུགས་ལྟར་མཐོང་ལམ་གྱི་ངོ་བོར་གྱུར་
པའི་བརྒྱད་དང་སྒོམ་ལམ་གྱི་ངོ་བོ་ལམ་རྗེས་ཤེས་དང་དགུས་འཐོབ་པའི་ཕྱིར། དང་པོ་གྲུབ་སྟེ། འདོད་པའི་སྒོམ་སྤང་གཉིས་གསུམ་སོགས་སྤངས་ཀྱང་དང་པོར་རྒྱུན་ཞུགས་ཐོབ་ནས་དེ་རྗེས་འཇིག་རྟེན་པའི་ཞི་

[027B]པའི་ཕྱིར། ཁྱབ་སྟེ། དེ་འདྲ་བའི་ཞི་རགས་རྣམ་པ་ཅན་འཕགས་རྒྱུད་ལ་ཡོད་ཀྱང་ལམ་བདེན་མིན་པར་གཞུང་འདིས་ཤེས་པའི་ཕྱིར་ཏེ། རང་འགྲེལ་ལས། ལན་
ཅིག་ཕྱིར་འོང་པའི་འབྲས་བུ་མཐར་གྱིས་འཐོབ་ལ་དེ་ཡང་འཇིག་རྟེན་པའི་ལམ་གྱིས་ཐོབ་ན་ནི་དད་པ་ལ་སོགས་པ་ལྔ་དང་བཏང་སྙོམས་དང་ཡིད་ཀྱི་དབང་པོ་དང། དབང་པོ་བདུན་དག་གིས་འཐོབ་པོ། །ཞེས་གསུངས་པའི་
ཕྱིར་དང། རྒྱལ་སྲས་མ་ལས་ཀྱང། མཐར་གྱིས་པ་ནི་རྒྱུན་དུ་ཞུགས་པའི་འབྲས་བུ་ཐོབ་ནས་ལན་ཅིག་ཕྱིར་འོང་བའི་འབྲས་བུ་ཐོབ་པ་ཡིན་ནོ། །ཞེས་དང། ཡང་དེ་ཉིད་ལས། དེ་ཞི་གནས་སྤྱད་པ་ཡིན་པའི་ཕྱིར། སྒོམ་པའི་
སྤང་བར་བྱ་བའི་ཕྱིར། རྣམ་པ་གཅིག་ནས་དྲུག་པ་ཁོ་ནའི་བར་སྤང་བར་བྱ་བའི་དོན་དུ་འཇིག་རྟེན་པའི་ལམ་ཡང་སྐྱེད་པར་བྱེད་ན་ནི་ཞེས་སོགས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ་རིམ་གྱི་པའི་ཕྱིར་འོང་ཡིན་
ན་རྒྱུན་ཞུགས་ཀྱི་རྟོགས་པ་ཐོབ་ཟིན་པས་འདས་ལམ་སྟེ་བདེན་བཞིའི་རྣམ་ཅན་གྱིས་ཐོབ་ན་དད་སོགས་ལྔ་དང་མི་ལྕོགས་པ་མེད་པའི་བཏང་སྙོམས་ཏེ་བདུན་དང་ཀུན་ཤེས་པའི་དབང་པོ་དང་བརྒྱད་ཀྱིས་འཐོབ་པའི་ཕྱིར། དེར་ཐལ་
ལམ་བདེན་དུ་གྱུར་བའི་ཉེར་བསྡོགས་ལ་བརྟེན་པའི་སྒོམ་ལམ་ཟག་མེད་ཀྱིས་འཐོབ་པའི་ཕྱིར་ཏེ། རང་འགྲེལ་ལས། འོ་ན་ཏེ་འཇིག་རྟེན་ལས་འདས་པའི་ལམ་གྱིས་འཐོབ་ན་ནི། དེ་དབང་པོ་བརྒྱད་དག་གིས་ཐོབ་སྟེ། བརྒྱད་

[028A]༄༅། །པ་ནི་ཀུན་ཤེས་པའི་དབང་པོ་ཡིན་ནོ། །ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། དེས་བཅུ་དྲུག་པ་ལམ་རྗེས་ཤེས་ཐོབ་པ་དང་ཕྱིར་འོང་ཐོབ་པ་དུས་མཉམ་པའི་ཕྱིར། ཁྱབ་སྟེ་དེ་ལྟར་ན་རྒྱུན་ཞུགས་
ལྟར་དབང་པོ་དགུས་ཐོབ་པའི་ཕྱིར་ཏེ། རང་འགྲེལ་ལས། དེ་དགུས་ཐོབ་སྟེ་གང་དག་ཁོ་ནས་རྒྱུན་དུ་ཞུགས་པའི་འབྲས་བུ་འཐོབ་པ་བཞིན་ནོ། །ཞེས་གསུངས་པའི་ཕྱིར། ཕྱིར་མི་འོང་ཆོས་ཅན། དབང་པོའི་འཐོབ་ཚུལ་གསུམ་
ཡོད་དེ། རིམ་གྱིས་པའི་དེ་དབང་པོ་བདུན་གྱིས་འཐོབ་བ་ཡོད་པ་གང་ཞིག། རིམ་གྱིས་པའི་དེ་དབང་པོ་བརྒྱད་ཀྱིས་འཐོབ་བ་ཡང་ཡོང་ཆགས་བྲལ་སྔོན་སོང་གི་དེལ་དབང་པོ་དགུས་ཐོབ་པས་ཁྱབ་པའི་ཕྱིར། དང་པོ་གྲུབ་སྟེ་
འཇིག་རྟེན་པའི་ཞི་རགས་ཀྱི་ལམ་གྱིས་འཐོབ་ན་དང་སོགས་ལྔ་ཡིད་དང་མི་ལྕོགས་མེད་པའི་ཚོར་བ་བཏང་སྙོམས་དང་བདུན་གྱིས་ཕྱིར་འོང་ལྟར་འཐོབ་པའི་ཕྱིར་ཏེ། རང་འགྲེལ་ལས། དེ་ཡང་འཇིག་རྟེན་པའི་ལམ་གྱིས་འཐོབ་ན་
ནི༑ དེ་དབང་པོ་བདུན་གྱིས་འཐོབ་སྟེ་ལན་ཅིག་ཕྱིར་འོང་བའི་འབྲས་བུ་ཇི་ལྟ་བ་བཞིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འདས་ལམ་བདེན་བཞིའི་རྣམ་པ་ཅན་ལ་བརྟེན་ན་དད་སོགས་ལྔ་མ་ལྟར་བདུན་
དང་སྒོམ་ལམ་དུ་གྱུར་པའི་ཀུན་ཤེས་པའི་དབང་པོ་དང་བརྒྱད་ཀྱིས་ཐོབ་པ་ཡང་ཕྱིར་འོང་ལྟར་ཡིན་པའི་ཕྱིར་ཏེ། རང་འགྲེལ་ལས། འོ་ན་ཏེ་འཇིག་རྟེན་ལས་འདས་བའི་ལམ་གྱིས་འཐོབ་ན་ནི་དེ་བརྒྱད་ཀྱིས་འཐོབ་སྟེ་

[028B] །ཞེས་གསུངས་པའི་ཕྱིར། གསུམ་པ་གྲུབ་སྟེ་ཅི་ཡང་མེད་པ་མན་ཆད་ལ་ཆགས་བྲལ་སྔོན་སོང་ལྟ་བུ་ཡིན་ན་ཚོར་བ་བདེ་བ་ཡིད་བདེ་བཏང་སྙོམས་གསུམ་གང་རུང་བྱེད་པ་མི་འདྲ་བ་གང་ཞིག་བར་ཆད་མེད་ལས་གྱི་
ངོ་བོ་བརྒྱད་དང་ལམ་རྗེས་ཤེས་ཀྱི་ངོ་བོ་ཀུན་ཤེས་པའི་དབང་པོ་བྱེད་བ་རྒྱུན་ཞུགས་ལྟར་ཡིན་པའི་ཕྱིར། དང་པོ་གྲུབ་སྟེ་རྒྱུན་ཞུགས་དང་ཕྱིར་འོང་འཐོབ་པའི་ཚོར་བ་ལ་བཏང་སྙོམས་ཁོ་ནས་ཁྱབ་ལ། ཕྱིར་མི་འོང་གི་འབྲས་བུ་
ཐོབ་བའི་སེམས་རྟེན་བྱེ་བྲག་གིས་ཚོར་བ་གཅིག་ཏུ་མ་དེས་པའི་ཕྱིར། དེར་ཐལ། དེའི་སེམས་རྟེན་བསམ་གཏན་གསུམ་པར་བརྟེན་ན་བདེ་བའི་དབང་པོ་དང། དང་པོ་དང་གཉིས་པར་བརྟེན་ན་ཡིད་བདེ་དང་མི་ལྕོགས་མེད་པ་དང་
བསམ་གཏན་ཁྱད་པར་ཅན་དང་བསམ་གཏན་བཞི་པ་སོགས་ལ་བཏང་སྙོམས་ཀྱིས་ཁྱབ་པའི་ཕྱིར་ཏེ། འགྲེལ་བཤད་རྒྱལ་སྲས་མ་ལས་གལ་ཏེ་བསམ་གཏན་གསུམ་པ་ལ་བརྟེན་ནས་ངེས་པ་ལ་འཇུག་ན་ནི་དེ་ན་བདེ་བའི་
དབང་པོ་ཡིན་ནོ། །འོ་ན་ཏེ་བསམ་གཏན་དང་པོ་དང་གཉིས་པ་ལ་བརྟེན་ནས་འཇུག་ན་ནི་དེ་ན་ཡིད་བ་དེ་བའི་དབང་པོ་ཡིན་ནོ། །ཅི་སྟེ་མི་ལྕོགས་པ་མེད་པ་དང་བསམ་གཏན་ཁྱད་པར་ཅན་དང་བསམ་གཏན་བཞི་པ་རྣམས་ལས་གང་
ཡང་རུང་བ་ཞིག་ལ་བརྟེན་ནས་འཇུག་ན་ནི་དེ་ན་བཏང་སྙོམས་ཀྱི་དབང་པོ་ཡིན་ནོ། །ཞེས་གསུངས་པའི་ཕྱིར་དང། གང་སྤེལ་ལས་ཀྱང་ངོ། །རྩ་རྟགས་གཉིས་པ་སླ། བྱས་པ་ལ་ཁོ་ན་རེ། མཐར་གྱིས་པའི་ཕྱིར་མི་འོང་འཇིག་རྟེན་

[029A]༄༅། །པའི་ལམ་གྱིས་འཐོབ་པ་རྣམས་དབང་པོ་རྣོ་རྟུལ་ཁྱད་པར་མེད་པར་བདུན་གྱིས་ཐོབ་པར་ཐལ། བཤད་ཚུལ་སྔ་མ་འཐང་བའི་ཕྱིར་ན་མ་ཁྱབ་སྟེ། དེ་དབང་རྟུལ་མཐའ་དག་དང་དབང་རྣོན་ཡང་ཕལ་
ཆེར་ལ་དབང་པོ་བདུན་དུ་ངེས་པ་གང་ཞིག་དབང་རྣོན་འགའ་ཞིག་ལ་བར་ཆད་མེད་ལམ་དགུ་པར་འཇིག་རྟེན་པའི་དང་སོགས་ལྔ་ཡིད་དང་བཏད་སྙོམས་བདུན་རྣམ་གྲོལ་ལམ་དགུ་པར་བསམ་གཏན་དང་པོའི་དངོས་གཞིའི་
ཚོར་བ་ཡིད་བདེ་དང་བརྒྱད་ཀྱིས་ཐོབ་པ་གཅིག་ཡོད་པའི་ཕྱིར་དང་པོ་གྲུབ་སྟེ། ཉེར་བསྔོགས་ཀྱི་ཚོར་བ་བཏང་སྙོམས་ནས་དངོས་གཞིའི་ཡིད་བ་དེར་འཕོ་དཀའ་བའི་ཕྱིར་ཏེ། གང་སྤེལ་ལས། ཚོར་བ་སྤོང་བར་
དཀའ་བའི་ཕྱིར་དང་དབང་པོ་རྣོ་ཡང་ངེས་པ་མེད་པའི་ཕྱིར་ཞེས་གསུངས་པའི་ཕྱིར། རྒྱལ་སྲས་མ་ལས་ཀྱང་ངོ། །གཉིས་པ་གྲུབ་སྟེ། གང་སྤེལ་ལས། དབང་པོ་རྣོན་པོ་ཁོ་ན་རྣམ་པར་གྲོལ་པའི་ལམ་དགུ་པ་
ལ་ཉེར་བསྡོགས་ནས་བསམ་གཏན་ལ་འཇུག་པར་ནུས་ཀྱི་རྟུལ་པོ་ནི་མ་ཡིན་ནོ། །ཞེས་གསུངས་པའི་ཕྱིར། བར་འདིར་འདི་འདྲའི་ཞིབ་ཆ་མང་པོ་སྣང་ངོ། །འོ་ན་ཆོས་མངོན་པ་ཡེ་ཤེས་ལ་འཇུག་པ་ལས་དབང་
པོ་དུ་ཞིག་གིས་དགྲ་བཅོམ་པ་ཉིད་འཐོབ་ཅེ་ན། སྨྲས་པ། བཅུ་གཅིག་གིས་འཐོབ་བོ་ཞེས་གསུངས་པ་མེ་འཐད་པར་ཐལ། འབྲས་བུ་ཐམ་གཉིས་དགུས་འཐོབ་པར་འདོད་པའི་ཕྱིར་ན་མ་ཁྱབ་སྟེ། དགྲ་བཅོམ་

[029B]པའི་དགུ་ཁོ་ནར་ངེས་ཀྱང། གང་ཟག་འགའ་ཞིག་ཡང་ཡང་ཉམས་ནས་འཐོབ་ཚེའི་སེམས་རྟེན་ལ་ཚོར་བ་བདེ་བ་ཡིད་བདེ་བཏང་སྙོམས་གསུམ་ལ་སོ་སོར་རྟེན་པའི་
གང་ཟག་གཅིག་སྲིད་པས་ན། ཆོས་མངོན་པ་ལས་དེ་ལྟར་བཤད་པའི་ཕྱིར། རྟགས་ཟུར་དང་པོ་གྲུབ་སྟེ། རང་འགྲེལ་ལས། དེ་ཇི་ལྟར་དགུ་དག་གིས་འཐོབ་ཅེན། དེ་ནི་དགུ་ཁོ་ནས་འཐོབ་སྟེ། ཞེས་གསུངས་
པའི་ཕྱིར། རྟགས་ཟུར་གཉིས་པ་གྲུབ་སྟེ། རང་འགྲེལ་ལས། དེའི་ཕྱིར་བཅུ་གཅིག་གིས་ཞེས་བཤད་ཀྱི་བདེ་བ་ལ་སོགས་པ་དུས་གཅིག་ཏུ་སྲིད་པ་ནི་མེད་དོ། །ཞེས་གསུངས་པའི་ཕྱིར། དེ་འདྲ་སྲིད་པ་ཡོད་དེ། ཚོར་བ་
གསུམ་ག་དགྲ་བཅོམ་ཐོབ་པའི་སེམས་རྟེན་བྱས་པ་གཅིག་སྲིད་པའི་ཕྱིར། དེར་ཐལ། དབང་རྟུལ་འགའ་ཞིག་གི་ཉེར་བསྔོགས་མི་ལྕོགས་མེད་པའི་བཏང་སྙོམས་སོགས་དགུས་དགྲ་བཅོམ་ཐོབ་ཚེ་བཏང་སྙོམས་དང། ཡང་དེ་
ཉམས་ནས་བསམ་གཏན་དང་པོ་དང་གཉིས་པའི་དངོས་གཞི་ལ་བརྟེན་ན་ཡིད་བདེ་དང། ཡང་དེ་ཉམས་ནས་བསམ་གཏན་གསུམ་པའི་དངོས་གཞི་ལ་བརྟེན་ནས་ཐོབ་ཚེ་བདེ་བའི་དབང་པོ་ལ་བརྟེན་པ་གཅིག་ཡོད་པའི་ཕྱིར་
དང༑ དེ་ཕྱིར་མི་འོང་དང་མི་མཚུངས་པར་ཤེས་སླ་བའི་ཕྱིར་ཏེ། འགྲེལ་བཤད་རྒྱལ་སྲས་མ་ལས་སོ། །བཞི་བ་ལྡན་ཚུལ་ལ། ངེས་ལྡན་དང། སྲིད་ལྡན་གྱི་ཚུལ་གཉིས། དང་པོ་ལ་ཕན་ཚུན་ངེས་ལྡན་དང། དབང་

[030A]༄༅། །བོ་གཞན་ངེས་ལྡན་གྱི་ཚུལ་གཉིས། དང་པོ་ནི། བཏང་སྙོམས་དང་ནི་སྲོག་དང་ནི། །ཡིད་དང་ལྡན་པ་ངེས་གསུམ་ལྡན་ཞེས་བྱུང། བཏང་སྙོམས་ཀྱི་དབང་པོ་དང་སྲོག་དབང་དང་ཡིད་དབང་
གསུམ་ཆོས་ཅན། ངེས་ལྡན་གྱི་དབང་པོ་ཡིན་ཏེ། ཕན་ཚུན་ངེས་ལྡན་ཡང་ཡིན་འགྲོ་བ་རྣམས་ལ་ངེས་ལྡན་ཡང་ཡིན་ལ་དབང་པོ་གཞན་ལྡན་པའི་ངེས་པ་མེད་པའི་ཕྱིར། དང་པོ་གྲུབ་སྟེ། འདི་གསུམ་གང་རུང་གཅིག་
དང་ལྡན་ལ་གཞན་གཉིས་དང་མི་ལྡན་པ་མི་སྲིད་པའི་ཕྱིར་ཏེ་རང་འགྲེལ་ལས། འདི་དག་ལས་གང་ཡང་རུང་བ་ཞིག་དང་ལྡན་པ་དེ་ནི་གདོན་མི་ཟ་བར་དབང་པོ་གསུམ་དག་དང་ལྡན་པ་ཡིན་ཏེ། ཞེས་གསུངས་པའི་ཕྱིར། གཉིས་
པ་གྲུབ་སྟེ། ཁམས་གསུམ་སོགས་ཐམས་ཅད་དང་འགྲོ་བ་ཐམས་ལ་ཁྱབ་པའི་ཕྱིར་ཏེ། །གང་སྤེལ་ལས། ས་དང་སེམས་ཅན་གྱི་རྟེན་ཐམས་ཅད་ལ་ཁྱབ་པར་བྱེད་པ་ཡིན་པའི་ཕྱིར་རོ། །ཞེས་གསུངས་པའི་ཕྱིར་
གསུམ་པ་གྲུབ་སྟེ། འདོད་ཁམས་ན་ཡང་མིག་རྣ་སྣ་ལྕེ་བཞི་དང་ཕོ་མོའི་དབང་བོ་དང་མི་ལྡན་པ་ཡོད། ལུས་དབང་གཟུགས་མེད་པ་དང་མི་ལྡན། ཕོ་མོའི་དབང་པོ་གཟུགས་ཁམས་པ་དང་མི་ལྡན། བདེ་དབང་བསམ་
གཏན་བཞི་བ་ཡན་ཆད་ཀྱི་སོ་སྐྱེ་དང་མི་ལྡན། ཡིད་མི་བདེ་ཁམས་གོང་མ་གཉིས་ཀྱི་སོ་སྐྱེ་དང་ཆགས་བྲལ་གྱི་འདོད་ཁམས་པ་དང་ཡང་མི་ལྡན། དད་སོགས་རྩ་ཆད་དང་མི་ལྡན། ཀུན་

[030B] ཀུན་ཤེས་སོ་སྐྱེ་དང་མི་སློབ་པ་མཐོང་ལམ་པ་གསུམ་དང་མི་ལྡན་ལ། ཀུན་ཤེས་ལྡན་པ་སོ་སྐྱེ་དང་སློབ་པ་དང་མི་ལྡན་ལ། ལྷག་མ་དང་དེ་དག་སོ་སོར་ལྡན་པའི་ཕྱིར་ཏེ། རང་འགྲེལ་ལས། འདི་དག་ན་
ཕན་ཚུན་མེད་ན་མི་ལྡན་པ་ཡིན་གྱི་ལྷག་མ་རྣམས་དང་མ་ངེས་ཏེ། ལྡན་པ་ཡང་ཡོད་མི་ལྡན་པ་ཡང་ཡོད་དོ། །ཞེས་གསུངས་པའི་ཕྱིར། དེ་ལ་ཁོ་ན་རེ། སེམས་མེད་སྙོམས་འཇུག་པའི་གང་ཟག་གི་རྒྱུད་ཀྱི་སྲོག་དབང་མེད་པར་ཐལ། དེའི་རྒྱུད་
ལ་ཡིད་དང་ཚོར་བ་མི་ལྡན་པའི་ཕྱིར། དེར་ཐལ། ཆོས་ཅན་དེའི་ཕྱིར་ན་མ་ཁྱབ་སྟེ། དེའི་རྒྱུད་ལ་དེ་དག་གི་ཐོབ་པ་ཡོད་པའི་ཕྱིར། གཉིས་པ་འཆད་པར། བདེ་ལུས་ལྡན་ལ་བཞི་དག་དང། །ནས་བཅུ་གསུམ་དག་དང་ལྡན་པ་
ཡིན༑ ༑ཞེས་བྱུང། བདེ་བ་ཆོས་ཅན། ཁྱོད་དང་ལྡན་ན་བཞི་དང་ལྡན་པས་ཁྱབ་སྟེ། ངེས་ལྡན་གསུམ་གྱི་སྟེང་དུ་ཁྱོད་དང་བཞི་ཡོད་པའི་ཕྱིར། ལུས་དབང་ཆོས་ཅན། ཁྱོད་དང་ལྡན་ན་བཞི་དག་ལྡན་ཏེ། ངེས་ལྡན་གསུམ་
གྱི་སྟེང་དུ་ཁྱོད་དང་བཞི་ཡོད་པའི་ཕྱིར་ཏེ། རྩ་བར། བདེ་ལུས་ལྡན་ལ་བཞི་དག་དང། །ཞེས་སོ། །ཤེས་བྱ་ཆོས་ཅན། མིག་སོགས་དབང་པོ་ལྔ་སོ་སོ་དང་ལྡན་ན་ལྔ་དང་ལྡན་པས་ཁྱབ་སྟེ་དེས་ལྡན་གསུམ་ལུས་
དང་བཞིའི་སྟེང་དུ་མིག་སོགས་རང་རང་བསྣན་ནས་ལྔ་ཡོད་པས་ཁྱབ་པའི་ཕྱིར་ཏེ། རྩ་བར། མིག་སོགས་ལྡན་ལ་ལྔ་དང་ལྡན་།ཞེས་གསུངས་སོ། །ཤེས་བྱ་ཆོས་ཅན། ཡིད་བདེ་དང་ལྡན་ནའང་ལྔ་དང་ལྡན་པས་

[031A]༄༅། །ཁྱབ་སྟེ། དེས་ལྡན་གསུམ་དང་བདེ་བ་དང་ཡིད་བདེ་ལྔ་དང་ལྡན་བས་ཁྱབ་པའི་ཕྱིར་ཏེ། རྩ་བར། ཡིད་བདེ་ལྡན་ཡང་ཞེས་གསུངས་པའི་ཕྱིར། ཤེས་བྱ་ཆོས་ཅན། སྡུག་བསྔལ་གྱི་དབང་པོ་དང་ལྡན་ན་
དབང་པོ་བདུན་དང་ལྡན་པས་ཁྱབ་སྟེ། དེ་དང་ལྡན་ན་སྲོག་ལུས་ཡིད་གསུམ་དང་ཚོར་བ་ལྷག་མ་བཞི་དང་ལྡན་པས་ཁྱབ་པའི་ཕྱིར། རྩ་བར། སྡུག་བསྔལ་ལྡན། །བདུན་དང། ཞེས་གསུངས་པའི་ཕྱིར། ཤེས་བྱ་ཆོས་ཅན། མོ་
དབང་དང་སོགས་སྒྲས་ཕོ་དབང་ཡིད་མི་བདེ་བ་དང་དད་སོགས་གང་རུང་སྟེ། དེ་བཞི་དང་ལྡན་ན་དབང་པོ་བརྒྱད་དང་ལྡན་པས་ཁྱབ་སྟེ། ཕོ་མོའི་དབང་པོ་གཉིས་ལའང་བརྒྱད་དང་ལྡན་པས་ཁྱབ། ཡིད་མི་བདེ་ལའང་དེ་ལྟར་གང་ཞིག་དད་
སོགས་གང་རུང་དང་ལྡན་ནའང་བརྒྱད་དང་ལྡན་པས་ཁྱབ་པའི་ཕྱིར་ཏེ། རྩ་བར། མོ་ཡི་དབང་སོགས་ལྡན། །བརྒྱད་དང། ཞེས་གསུངས་པའི་ཕྱིར། དང་པོ་གྲུབ་སྟེ། སྔར་གྱི་བདུན་དང་ཕོ་མོའི་དབང་པོ་གང་རུང་རི་བསྣན་ནས་བརྒྱད་ལྡན་ཡིན་
པའི་ཕྱིར། གཉིས་པ་གྲུབ་སྟེ། ཡིད་མི་བདེ་ལྡན་ན་སྔར་གྱི་བདུན་དང་ཡིད་མི་བདེ་དང་བརྒྱད་དགོས་པའི་ཕྱིར། རང་འགྲེལ་ལས། ཡིད་མི་བདེ་བའི་དབང་པོ་ཡང་དེ་དང་འདྲའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། དེ་ལྔ་དང་ལྡན་
ན་ངེས་ལྡན་གསུམ་སྟེ་བརྒྱ་དང་ལྡན་པས་ཁྱབ་ཅིང་སོགས་སྒྲས་དེ་གསུམ་བཤད་པའི་ཕྱིར་ཏེ། རང་འགྲེལ་ལས། སོགས་ཞེས་བྱ་བའི་སྒྲས་ནི་ཕོའི་དབང་པོ་དང་ཡིད་མི་བདེ་བ་དང་དད་པ་ལ་སོགས་པ་

[031B]དང་ལྡན་པ་ཡིན་ཏེ། ཞེས་གསུངས་པའི་ཕྱིར། ཀུན་ཤེས་པའི་དབང་པོ་ཆོས་ཅན། ཁྱོད་དང་ལྡན་ན་བཅུ་གཅིག་དང་ལྡན་ཏེ། བདེ་བ་དང་ཡིད་བདེ་བ་དང་བཏང་
སྙོམས་དང་སྲོག་དང་ཡིད་དང་དད་སོགས་ལྔ་ཀུན་ཤེས་པའི་དབང་པོ་དང་བཅུ་གཅིག་ཡོད་པའི་ཕྱིར། དེར་ཐལ། དེ་བཞིན་དུ་སྔ་མ་བཅུ་དང་ཀུན་ཤེས་ལྡན་པའི་དབང་པོ་དང་བཅུ་གཅིག་ལྡན་པའི་ཕྱིར་ཏེ། རྩ་བར། ཀུན་
ཤེས་ལྡན་པ་ཡི། །དབང་པོ་ལྡན་ལ་བཅུ་གཅིག་ལྡན། །ཞེས་གསུངས་པའི་ཕྱིར། མི་ཤེས་པ་ཀུན་ཤེས་པར་བྱེད་པའི་དབང་པོ་ཆོས་ཅན་ཁྱོད་དང་ལྡན་ན་བཅུ་གསུམ་དག་དང་ལྡན་ཏེ། ཡིད་དང་སྲོག་དང་ལུས་དབང་
དང་ཚོར་བའི་དབང་པོ་བཞི་དང་དད་སོགས་ལྔ་དང་བཅུ་གཉིས་དང་ཁྱོད་དང་ལྡན་པའི་ཕྱིར། རྩ་བར། ཀུན་ཤེས་བྱེད་པའི་དབང་ལྡན་ལ། བཅུ་གསུམ་དག་དང་ལྡན་པ་ཡིན། །ཞེས་གསུངས་པའི་ཕྱིར། གཉིས་པ་
སྲིད་ལྡན་ལ་ཉུང་ལྡན་དང་མེད་ལྡན་གཉིས། དང་པོ་འཆད་པར་དགེ་མེད་ནང་ན་ཉུང་ལྡན་པ། །ལུས་ཚོར་སྲོག་ཡིད་བརྒྱད་དང་ལྡན། །ནས། དགེ་རྣམས་དང། །ཞེས་སོ། །དགེ་རྩ་ཆད་ནས་མེད་པའི་གང་ཟག་གི་
ནང་ནས་དབང་པོ་ཉུང་དུ་དང་ལྡན་ན་དབང་པོ་བརྒྱད་དང་ལྡན་ཏེ། ཚོར་བ་ལྔ་དང་ལུས་དང་ཡིད་དང་སྲོག་སྟེ་དབང་པོ་བརྒྱད་ལྡན་པའི་ཕྱིར་ཏེ། རྩ་བར། དགེ་མེད། །ནས། བརྒྱད་དང་ལྡན་།ཞེས་སོ། །གཟུགས་མེད་ཀྱི་བྱིས་

[032A]༄༅། །བའང་ཆོས་ཅན། དབང་པོ་བརྒྱད་དང་ལྡན་ཏེ། བཏང་སྙོམས་སྲོག་དང་ཡིད་དང་དད་སོགས་དགེ་བ་ལྔ་དང་ལྡན་པའི་ཕྱིར། རྩ་བར། གཟུགས་མེད་བྱིས་པའང་དེ་བཞིན་ཏེ། །བཏང་སྙོམས་
སྲོག་ཡིད་དགེ་རྣམས་དང། །ཞེས་སོ། །གཉིས་པ་འཆད་པར། མང་པོར་ལྡན་ན། ནས། གཉིས་མ་གཏོགས། །ཞེས་བྱུང། དབང་པོ་ཚང་ལ་ཕོ་མོའི་མཚན་གཉིས་དང་ལྡན་པའི་འདོད་པའི་སོ་སྐྱེ་དབང་པོ་མང་པོ་
ཅན་ཆོས་ཅན། དབང་པོ་བཅུ་དགུ་དང་ལྡན་ཏེ། དྲི་མེད་གསུམ་མ་གཏོགས་པའི་ཉེར་གཉིས་ཀྱི་ལྷག་མ་རྣམས་དང་ལྡན་པའི་ཕྱིར་རྩ་བར། མང་པོར་ལྡན་ན་བཅུ་དགུ་སྟེ། །དྲི་མ་མེད་རྣམས་མ་གཏོགས་སོ། །
མཚན་གཉིས། ཞེས་སོ། །རྒྱུན་ཞུགས་དང་ཕྱིར་འོང་ལྟ་བུའི་འཕགས་པ་ཆགས་བཅས་ཆོས་ཅན། དབང་པོ་བཅུ་དགུ་དང་ལྡན་ཏེ་དབང་པོ་ཉེར་གཉིས་ཀྱི་ཕོ་མོ་གང་རུང་གི་མཚན་མ་གཅིག་དང་དྲི་མེད་གཉིས་
ཏེ་གསུམ་གྱི་ལྷག་མ་རྣམས་དང་ལྡན་པའི་ཕྱིར། རྩ་བར། འཕགས་པ་ཆགས་བཅས་ཏེ། །མཚན་གཅིག་དྲི་མེད་གཉིས་མ་གཏོགས། །ཞེས་གསུངས་པའི་ཕྱིར། སྨྲས་པ། དབང་པོའི་གྲངས་ངེས་ཐོབ་གཏོང་སོ་སོ་
དང༑ ༑མང་ཉུང་ལྡན་པའི་ཚུལ་གྱིས་ཁམས་གསུམ་པོར། །མ་ཕྱིན་གདན་གཅིག་སྟེང་ནས་ཀུན་ཤེས་པའི། །ཆོས་མངོན་འདི་ནི་སྲིང་ཞིའི་མིག་གམ་སྙམ། །ཞེས་སྨྲས་སོ། །གཉིས་པ་འདུས་བྱས་ཀྱི་སྐྱེ་ཚུལ་པར་

[032B] གཟུགས་ཅན་གྱི་སྐྱེ་ཚུལ་དང། གཟུགས་ཅན་མ་ཡིན་པའི་སྐྱེ་ཚུལ་གཉིས། དང་པོ་འཆད་པར། འདོད་ན་དབང་པོ་མེད་པ་དང་།ནས། དབང་པོ་གཞན་ལྡན་རྫས་བཅུའོ། །ཞེས་བྱུང། འདི་ལ་སྤྱིའི་དོན་དང་
བྱེ་བྲག་གི་དོན་དང། མཐའ་དཔྱད་པ་གསུམ། དང་པོ་ནི། སྤྱིར་ཤེས་བྱ་ཐམས་ཅད་གཞི་ལྡས་བསྡུས་ཏེ། སྣང་བ་གཟུགས་ཀྱི་གཞི། གཙོ་བོ་སེམས་ཀྱི་གཞི། འཁོར་སེམས་བྱུང་གི་གཞི། མཚུངས་ལྡན་དང་
ལྡན་པ་མིན་པའི་འདུ་བྱེད་ཀྱི་གཞི། འདུས་མ་བྱས་ཀྱི་གཞི་ལྔས་བསྡུས་པའི་ཕྱིར། རང་འགྲེལ་ལས། ཆོས་འདི་དག་ཐམས་ཅད་ནི་གཟུགས་དང། སེམས་དང་སེམས་ལས་བྱུང་བ་དག་དང། སེམས་དང་ལྡན་པ་མ་
ཡིན་པ་དག་དང། འདུས་མ་བྱས་ལྔར་འགྱུར་རོ། །ཞེས་གསུངས་པའི་ཕྱིར། དེ་ཡང་ཡིན་ཏེ། ཆོས་ཐམས་ཅད་གཟུགས་ཅན་དང་གཟུགས་ཅན་མ་ཡིན་པ་གཉིས་བྱས་ནས་གཟུགས་ཅན་མ་ཡིན་པ་བཞིར་ཕྱེ་བའི་
ཕྱིར༑ དེ་ལྟར་ལྔར་ཕྱེ་བའི་དགོས་པ་རང་གི་གྲུབ་མཐའ་གསལ་བར་བཤད་པ་དང། དེ་ལྔར་ལོག་པར་རྟོག་པ་ལྔ་སེལ་བའི་ཆེད་ཡིན་ཏེ། གཟུགས་ཀྱི་ངོ་བོ་སོགས་ལ་ལོག་པར་རྟོག་པ་དང། སེམས་ཀྱང་
སེམས་བྱུང་ལས་དོན་གཞན་མ་ཡིན་ནོ་སྙམ་པ་དང། སེམས་བྱུང་ཡང་སེམས་ལས་དོན་གཞན་མ་ཡིན་ནོ་སྙམ་དུ་འཛིན་པ་དང། ཐོབ་པ་སོགས་རྫམ་གྲུབ་མེད་དམ་སྙམ་པ་དང། འདུས་མ་བྱས་ལ་རྫས་གྲུབ་མེད་དམ་

[033A]༄༅། །སྙམ་པའི་ལོག་རྟོག་ལྔ་བསལ་པའི་ཕྱིར་དེ་ལྡར་བཤད་པའི་ཕྱིར་ཏེ། གང་སྤེལ་ལས། ཡང་ཅིའི་ཕྱིར་རྣམ་པ་ལྔར་བསྟན་ཅེན་ལོག་པར་རྟོག་པ་དགག་པའི་ཕྱིར་ཏེ། ཞེས་པ་ནས། རང་གི་གྲུབ་
པའི་མཐའ་ཡང་གསལ་བར་བྱས་པར་འགྱུར་རོ། །ཞེས་གསུངས་པའི་ཕྱིར། འདིར་རྫས་ཡོད་ནི། གྲུབ་མཐའ་ཙམ་སྟེ་ལྷག་མ་ཀུན་གྱིས་འདོད་དོ། །དེའི་འདུས་བྱས་ཀྱི་སྐྱེ་ཚུལ་གཉིས་ཡོད་དེ། གཟུགས་ཅན་སྐྱེ་ཚུལ་དང་
གཟུགས་ཅན་མ་ཡིན་པའི་འདུས་བྱས་སྐྱེ་ཚུལ་གཉིས་ཡོད་པའི་ཕྱིར་གཟུགས་ཅན་ལ་ཡང་གཉིས་ཡོད་དེ། ཆུང་ཤོས་རྡུལ་ཕྲ་རབ་དང། དེ་མ་ཡིན་པའི་གཟུགས་གཉིས་ཡོད་པའི་ཕྱིར་ཏེ། གང་སྤེལ་ལས། ཆོས་
གཟུགས་ཅན་རྣམས་ནི་རྣམ་པ་གཉིས་ཡོད་དེ། རྡུལ་ཕྲ་རབ་ཅེ་བྱ་བ་དང། རྡུལ་ཕྲ་རབ་མ་ཡིན་པ་ཞས་བྱའོ། །ཞེས་གསུངས་པའི་ཕྱིར། བྱེ་སྨྲན་རེ། རྡུལ་ཕྲ་རབ་ཡང་གཉིས་ཡོད་དེ། བསགས་རྡུལ་ཕྲ་རབ་
དང༑ རྫས་རྡུལ་ཕྲ་རབ་གཉིས་ཡོད་པའི་ཕྱིར་ཏེ། གང་སྤེལ་ལས་རྡུལ་ཕྲ་རབ་ནི་རྣམ་པ་གཉིས་ཏེ། རྫས་ཀྱི་རྡུལ་ཕྲ་རབ་དང་བསགས་པའི་རྡུལ་ཕྲ་རབ་པོ། །ཞེས་གསུངས་པའི་ཕྱིར། མདོ་སྔེ་བས་འདི་བ་ལྟར་གྱི་
འབྱུང་པ་རེ་རེ་པའི་ངོ་བོ་ཅན་གྱི་རྫས་རྡུལ་མི་འདོད་པར་མཐའ་དཔྱོད་དུ་འཆད། རྫས་རྡུལ་ཕྲ་རབ་དང་བསགས་རྡུལ་ཕྲ་རབ་གཉིས་ལ་ཆེ་ཆུང་མེད་ཀྱང་རྡུལ་ཡིན་མིན་དང་ཆ་དང་བཅས་མ་བཅས་ཀྱི་ཁྱད་པར་བྱེ་མེད་སོ་སོར་འདོད་

[033B] མདོ་སྔེ་པས་རྫས་རྡུལ་མི་འདོད་པ་གང་ཞིག་བྱེ་སྨྲས་ཀྱང་རྫས་རྡུལ་ཕྲ་རབ་གཟུགས་ཅན་གཞན་གྱིས་བཅོམ་པ་དང་བློས་གཞིག་དུ་མེད་པའི་རྫས་ཡན་གར་པར་འདོད། བསགས་རྡུལ་ཕྲ་རབ་ནི་གཟུགས་ཅན་གཞན་
གྱིས་གཞིག་ཏུ་མེད་པ་དང། གཟུགས་ཀྱི་ཆུང་མཐའ་རྫས་རྡུལ་དང་འདྲ་ཡང་བློས་རྫས་སོ་སོར་དབྱེར་ཡོད་པར་འདོད་པའི་ཕྱིར། དང་པོ་གྲུབ་སྟེ། སློབ་དཔོན་དང་མདོ་སྔེ་པའི་ལུགས་ལ་རྫས་རྡུལ་ཁས་མི་ལེན་པའི་ཕྱིར། དེར་ཐལ་
རྡུལ་རྫས་བརྒྱད་ཅེས་པའི་རྫས་དེ་འབྱུང་བཞིའི་ཁམས་ཀྱི་ངོ་བོའམ་ནུས་པ་ལ་འདོད་ཅིང་ས་ཆུ་མཚན་ཉིད་པར་མི་འདོད་པའི་ཕྱིར། རང་འགྲེལ་ལས། གཞན་དག་ན་རེ། དེ་དག་ས་བོན་གྱིས་གོས་ཡོད་ཀྱི། རང་གི་
ངོ་བོའི་སྒོས་མ་ཡིན་ཏེ། ཞེས་གསུངས་པའི་ཕྱིར་དང། རྒྱལ་སྲས་མ་ལས། མདོ་སྔེ་པ་རྣམས་དེ་ས་བོན་གྱི་སྒོས་ཤེས་པར་བྱ་བ་ནི་ནུས་པའི་སྒོས་ཏེ་མཐུའི་སྒོས་ཞེས་བྱ་བའི་ཐ་ཚིག་གོ་རང་གི་བོར་ནི་མ་ཡིན་ཞེས་
བྱ་བ་ནི་རྫས་སུ་ནི་མ་ཡིན་ནོ། །ཞེས་གསུངས་པའི་ཕྱིར་དང་གང་སྤེལ་ལས། ས་བོན་གྱི་སྒོས་ཞེས་བྱ་བ་ནི་ནུས་པའི་སྒོས་སོ་།ཞེས་དང། ཡང་དེ་ཉིད་ལས། ས་བོན་རྣམས་ཞེས་བྱ་བར་རྟོགས་ཀྱི་གསེར་
ལ་སོགས་པའི་ཁམས་རྣམས་རང་གི་ངོ་བོས་གནས་པ་ནི་མ་ཡིན་ཏེ་འགལ་བའི་ཕྱིར། ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། དེ་ལ་རྔས་ཀྱི་རྡུལ་ཕྲ་རབ་ནི་ཐམས་ཅད་པས་ཕྲ་བ་ཐོགས་པ་

[034A]༄༅། །དང་བཅས་པའི་གཟུགས་ཀྱི་ཡན་ལག་སྟེ། གང་ཞིག་གཟུགས་གཞན་ནམ་བློས་ཀྱང་རབ་ཏུ་རྣམ་པར་དབྱེ་བར་མི་ནུས་པའོ། །དེ་ཉིད་ཀྱི་དེ་ལ་ཆ་ཤས་མེད་པས་དེ་ལ་གཟུགས་ཀྱི་མཐའ་ཞེས་
བྱ་སྟེ། ཞེས་སོ། །གསུམ་པ་གྲུབ་སྟེ། བསགས་རྡུལ་ཕྲ་རབ་ཀྱང་རྫས་རྡུལ་བརྒྱད་འདུས་ཡིན་ཀྱང་རྫས་རྡུལ་ལས་བོང་ཚོད་ཆེ་བ་མི་དགོས་པའི་ཕྱིར། དེར་ཐལ། དེ་གཟུགས་ཅན་རྣམས་ཀྱི་ཆུང་ཤོས་ཡིན་པའི་ཕྱིར་ཏེ། རང་འགྲེལ་ལས། ཐམས་
ཅང་པས་ཕྲ་པའི་གཟུགས་ནི་བསགས་པའི་རྡུལ་ཕྲ་རབ་ཅེས་བྱ་སྟེ་དེ་ལས་ཆེས་ཆུང་བ་ནི་མི་མངོན་ནོ། །ཞེས་གསུངས་པའི་ཕྱིར། འདི་ཆོས་མངོན་རིན་ཆེན་འདྲེན་པའི་དགོངས་པ་ཡིན་ནོ། །ཁྱབ་སྟེ། འདིས་
དངོས་བསྟན་གཙོ་བོ་བསགས་རྡུལ་ཕྲ་རབ་ཀྱི་དབང་དུ་བྱས་པའི་ཕྱིར། རྒྱལ་སྲས་མ་ལས། ཐམས་ཅད་པས་ཕྲ་བའི་གཟུགས་ནི་རྡུལ་ཕྲ་རབ་ཅེས་བྱ་བ་ནི་རྫས་ཀྱི་རྡུལ་ཕྲ་རབ་མ་ཡིན་ནོ། །ཞེས་གསུངས་པའི་
ཕྱིར་རོ། །དེ་ལ་ཁོ་ན་རེ། དེའི་དངོས་བསྟན་གཙོ་བདེ་ལྟར་མ་ཡིན་པར་ཐལ། དངོས་བསྟན་ལ་བསགས་རྫས་ཀྱི་ཕྲ་རབ་གཉིས་ཀ་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། གང་སྤེལ་ལས། ཐམས་
ཅད་པས་ཕྲག་[?]བསགས་པའི་གཟུགས་ནི་རྡུལ་ཕྲ་རབ་ཅེས་བྱ་སྟེ་ཞེས་བྱ་བ་ལ་རྡུལ་ཕྲ་རབ་ནི་གཉིས་ཏེ་རྫས་ཀྱི་རྡུལ་ཕྲ་རབ་དང་བསགས་པའི་རྡུལ་ཕྲ་རབ་བོ། །ཞེས་གསུངས་པའི་ཕྱིར། དེ་ལ་ཁོ་ན་རེ་

[034B]པའི་མི་འཐད་པར་ཐལ། བསགས་རྡུལ་དེ་རྫས་རྡུལ་བདུན་གྱི་རང་བཞིན་ཡིན་པའི་ཕྱིར་ན་ཤིན་ཏུ་མ་ཁྱབ། ཁྱབ་པར་ཐལ། ཆེ་ཆུང་དེ་འདྲ་བརྒྱད་འདུས་པའི་ཕྱིར་ན་ཤིན་
ཏུ་མ་ཁྱབ་པ་ཁོ་ནའོ། །འོ་ན་ཚད་ལོང་གི་ཆུ་ཕོར་གང་དང་དེ་ཙམ་གྱི་བྱེ་མ་ཕོར་གང་ཕོར་བ་གཅིག་པོ་དེར་མི་ཤོང་བར་ཐལ། ཚད་ཆེ་ཆུང་མཉམ་པའི་ཆུ་དང་བྱེ་མ་གཉིས་འདུས་པའི་ཕྱིར། ཁྱབ་པ་ཁས། འདོད་ན། ལུང་དང་འགལ་
ལོ༑ ༑དེ་བཞིན་དུ་ལྕགས་ཀྱི་གོང་བུ་མ་བསྲེགས་པ་ལ་ལས་བསྲེག་པ་བོང་ཆེ་བར་ཐལ། ལྕགས་ཀྱི་གོང་བུ་རིལ་པོ་བསྲེགས་པའི་ཚེ་མེ་རྡུལ་དང་ས་རྡུལ་ཆེ་ཆུང་མཉམ་ལ་དེ་གཉིས་གཅིག་ཏུ་འདུས་པའི་ཕྱིར། ཁྱབ་པ་
རིམ་བཞེན་ཁས་སོ། །སྤྲོས་པས་ཆོག་རྫས་རྡུལ་ཁས་ལེན་པ་འདི་བྱེ་སྨྲ་བའི་ལུགས་ཡིན་གྱི་སློབ་དཔོན་དང་མདོ་སྡེ་པ་དང་མཛོད་ཀྱི་རང་ལུགས་མ་ཡིན་པའི་ཞིབ་ཆ་བྱེ། ཤེས་བྱ་ཆོས་ཅན། འདོད་ཁམས་ན་གཟུགས་
ཅན་སྐྱེ་ཚེ་རྫས་བརྒྱད་ལྡན་དུ་སྐྱེས་པས་ཁྱབ་སྟེ། བསགས་རྡུལ་པྲ་རབ་རྫས་སུང་བ་ཅན་ཀྱང་རྫས་བརྒྱད་ལྡན་དུ་སྐྱེས་པས་ཁྱབ་ལ། རྫས་རྡུལ་བྱེ་སྨྲས་འདོད་ཀྱང་ཡན་གར་བའི་སྐྱེ་ཚུལ་འགྲེལ་པ་འགྲེལ་བཤད་དུ་མ་
གསུངས་པའི་ཕྱིར། གཉིས་པ་འཆང་པར། འདོད་ན་དབང་པོ་མེད་པ་དང། །ནས། དབང་པོ་གཞན་ལྡན་རྫས་བཅུའོ། །ཞེས་བྱུང། ཤེས་བྱ་འདིར་ནི་ཆོས་ཅན། འདོད་པར་དབང་པོ་དང་སྒྲ་མེད་པའི་བསགས་རྡུལ་

[035A]༄༅། །ཕྲ་རབ་བམ་རྡུལ་ཕྲ་རབ་གཅིག་སྐྱེ་ན་རྫས་བརྒྱད་ལྡན་དུ་ངེས་པར་སྐྱེ་སྟེ། འབྱུང་བ་བཞི་དང་གཟུགས་དྲི་དྲོ་རེག་གི་སྐྱེ་མཆེད་བཞི་སྟེ་རྫས་བརྒྱད་ཡིན་ལ་དེ་གང་རུང་ཞིག་མེད་ནའང་སྐྱེ་མི་སྲིད་པའི་ཕྱིར་
ཟུར་དང་པོ་གྲུབ་སྟེ། རང་འགྲེལ་ལས། རྫས་བརྒྱད་ནི་འབྱུང་བ་ཆེན་པོ་བཞི་ངག་དང། རྒྱུར་བྱས་པའི་གཟུགས་བཞི་སྟེ་གཟུགས་དང་དྲི་དང་རོ་དང་རེག་བྱ་རྣམས་སོ། །ཞེས་གསུངས་པའི་ཕྱིར། ཟུར་གཉིས་པ་གྲུབ་
སྟེ༑ རང་འགྲེལ་ལས། རྫས་བརྒྱད་དང་ལྡན་པར་སྐྱེ་སྟེ། གང་ཡང་རུང་བ་ཞིག་མེད་པར་ནི་མ་ཡིན་ནོ། །ཞེས་གསུངས་པའི་ཕྱིར་འདོད་པར་རྡུལ་ཕྲ་རབ་སྒྲ་མེད་ལ་དབང་པོ་དང་ལྡན་ན་རྫས་དགུ་དང་ཅིག་ཅར་སྐྱེ་སྟེ་
འདོད་པར་སྡ་མ་བརྒྱད་དང་ལུས་དབང་ཙམ་དང་ལྡན་པས་ན་རྫས་དགུ་མེད་པར་སྐྱེ་བ་མེད་པའི་ཕྱིར། རྩ་བར། ལུས་དབང་ལྡན་ལ་རྫས་དགུའོ། །ཞེས་གསུངས་པའི་ཕྱིར་རོ། །ཞེས་བྱ་ཆོས་ཅན། མིག་སོགས་ལྡན་
པའི་རྔུལ་ཕྲ་རབ་ལ་རྫས་བཅུ་ཅིག་ཅར་སྐྱེ་སྟེ། སྡ་མ་དགུ་དང་མིག་གམ་རྣ་བ་འམ་སྣའམ་ལྕེ་གང་རུང་ཞིག་དང་བཅུ་ཡོད་པའི་ཕྱིར་ཏེ། རྩ་བར། དབང་པོ་གཞན་ལྡན་རྫས་བཅུའོ། །ཞེས་གསུངས་པའི་ཕྱིར། ཤེས་
བྱ་ཆོས་ཅན། འདོད་པར་རྡུལ་ཕྲ་རབ་སྒྲ་བཅས་དག་སྐྱེ་ན་རྫས་དགུ་དང་བཅུ་དང་བནུ་གཅིག་དང་ལྡན་པར་སྐྱེ་སྟེ། དབང་པོ་མ་ཟིན་པའི་སྒྲ་བཅས་ཀྱི་རྡུལ་ཕྲ་རབ་རྫས་དགུ་དང་དེ་ལས་དང་དང་ལྡ་ན་རྫས་བཅུ་དང་

[035B]བའི་ཕྱིར་ཏེ། རྩ་བར། འདོང་ན་དབང་པོ་མེད་པ་དང། །སྒྲ་མེད་ཕྲ་རབ་རྡུལ་རྫས་བརྒྱད། །ཅེས་པའི་ཤུགས་བསྟན་གྲུབ་པའི་ཕྱིར་དང། རང་འགྲེལ་ལས། རྡུལ་ཕྲ་
རབ་དེ་དག་སྒྲ་དང་བཅས་པ་ཞིག་ཏུ་སྐྱེ་ན་ནི་གོ་རིམ་བཞིན་དུ་རྫས་དགུ་དང་བཅུ་དང་བཅུ་གཅིག་དང་ལྡན་པར་སྐྱེའོ། །ཞེས་གསུངས་པའི་ཕྱིར། གསུམ་པ་དཀའ་བའི་གནས་ལ་ཅུང་ཟད་ཙམ་དཔྱད་ན། འདོད་ཁམས་ན་སྒྲ་
དང་དབང་པོ་མི་ལྡན་པའི་རྡུལ་ཕྲ་རབ་ལ་རྫས་བརྒྱད་དང་ལྡན་པས་ཁྱབ་ཟེར་བ་ལ། འོ་ན། འདོད་ཁམས་ཀྱི་རྡུལ་དུ་གྲུབ་པའི་གཟུགས་ལ་འབྱུང་བ་བཞི་དང་གཟུགས་དྲི་རོ་རེག་བཞི་དང་ལྡན་པས་ཁྱབ་པར་ཐལ། བསགས་
རྡུལ་ལ་དེ་ལྟར་ཁྱབ་པའི་ཕྱིར་ཏེ། རྩ་བར། སྒྲ་མེད་ཕྲ་རབ་རྡུལ་རྫས་བརྒྱད། །ཞེས་གསུངས་པའི་ཕྱིར། འདོད་ན། སའི་ཁམས་སྲ་བ་དང་ཆུའི་ཁམས་གཤེར་བ་དང་མེའི་ཁམས་དྲོ་བ་དང་རླུང་གི་ཁམས་གཡོ་བ་
སོགས་ཁྱད་པར་མི་འདྲ་བ་སོ་སོར་མི་དམིགས་པར་ཐལ། འབྱུང་བ་ཡིན་ན་འབྱུང་བཞིའི་ངོ་པོ་ལྡན་པས་ཁྱབ་པའི་ཕྱིར། རྟགས་ཁས་དེར་ཐལ། དེ་ཡིན་ན་འབྱུང་བ་བཞི་དང་འབྱུང་གྱུར་བཞིའི་ངོ་བོ་ལྡན་པས་ཁྱབ་པའི་
ཕྱིར༑ རྟགས་ཁས་སོ། །ཞེས་པའི་རྩོད་ཚུལ་འཆད་པར། རང་འགྲེལ་ལས། ཇི་ལྟར་ན་འབྱུང་བ་རྣམས་ཐ་མི་དད་པ་ལས། དི༑ ན་འདུས་པ་བཅིག་ཁོ་ན་ནི་སྲ་བར་དམིགས་ལ་སོགས་བྱུང། དེ་ལ་ཁྱབ་པ་མེད་པར་

[036A]༄༅། །ཐལ༑ ལྕགས་ལྟ་བུ་ལ་འབྱུང་བཞི་ཡོད་ཀྱང་ས་ཁམས་ཤས་ཤིན་ཏུ་ཆེ་ལ་གཞན་གསུམ་ཤས་ཆུང་བའི་ཕྱིར། ཁྱབ་སྟེ་ཁམས་གང་གི་མཐུ་ཤས་ཆེ་བ་དེ་དེར་དམིགས་པའི་རྒྱུ་
ཡིན་ལ། ཁམས་གང་ཡོད་ཙམ་ངེར་དམིགས་པའི་རྒྱུ་མ་ཡིན་པའི་ཕྱིར། དཔེར་ན་ཁབ་དང་སྡོད་[?]བུའི་རེག་པ་དང་ཕྱེ་དང་ལན་[?]ཚེའི་རོ་བཞིན་ཡིན་པའི་ཕྱིར་ཏེ། རང་འགྲེལ་ལས། གང་ཞིག་གང་ལ་ཆེས་གསལ་ཞིང་
མཐུའི་སྒོས་ཤས་ཆེ་བ་དེ་ནི་དེ་ན་དམིགས་ཏེ། ཞེས་གསུངས་པའི་ཕྱིར་དང། གང་སྤེལ་ལས། དེའི་ཕྱིར་ངེ་ཁོ་ན་དེར་དམིགས་ཀྱི་གཞན་དག་ནི་མ་ཡིན་ཏེ། བྱ་བ་ཤས་ཆེ་བ་མ་ཡིན་པའི་ཕྱིར། དེ་བཞིན་དུ་ལྷག་མ་རྣམས་
ལ་ཡང་བརྗོད་པར་བྱའོ། །ཞེས་གསུངས་པའི་ཕྱིར། ཤིང་ལྟ་བུ་ལ་ཁམས་ལྷག་མ་གསུམ་མེད་སྙམ་ན། དེ་མི་འཐད་པར་ཐལ། [?]དེ་ལ་ཁམས་བཞིའི་བྱེད་ལས་ཡོད་པའི་ཕྱིར། དེར་ཐལ། དེ་ལ་ཆུས་སྡུད་པ་དང་སས་འཛིན་
པ་དང་མེས་སྨིན་པ་དང་རླུང་གིས་གཡོ་བའི་ལས་བཞི་ཡོད་པའི་ཕྱིར། དེར་ཐལ། རྡོ་སོགས་སྲ་བ་ལྟ་བུ་ལ་ནི་སྡུད་པ་དང་མེ་འབྱུང་བ་དང་འཕེལ་བས་ན་ཆུ་མེ་རླུང་གསུམ་ཡོད་ཅིང། ཆུ་ལྟ་བུ་གཤེར་བ་ལ་ཡང་གྲུ་སོགས་འཛིན་
པ་དང་དྲོ་བ་དང་གཡོ་བསན་པ་མེ་རླུང་གསུམ་ཡོད་པའི་ཕྱིར་ཏེ་རྩ་བར། འཛིན་པ་ལ་སོགས་ལས་གྲུབ། །ཅེས་གསུངས་པའི་ཕྱིར་དང་གང་སྲེལ་ལས། དེའི་ཕྱིར་གང་ན་གང་གྲིས་ལས་དམིགས་པ་དེ་ན་དེ་ཡོད་དོ། །ཞེས་

[036B] བཙུན་པ་དཔལ་ལེན་གྱིས་འདོང་མི་འཐད་དོ། །དེ་ལ་མདོ་སྡེ་པན་རེ། དགས་སློང་དང་ལན་དེ་གཉིས་ཀ་མི་འཐད་པར་ཐལ། ཤིང་སྐམ་ལྟ་བུ་ལ་ཁམས་ལྷག་མ་གསུམ་གྱི་ནུས་པ་དང་ཁམས་ཡོད་ཀྱི་མི་ཆུ་
རླུང་གསུམ་རང་གི་ངོ་བོའི་སོགས་མེད་པའི་ཕྱིར། དེར་ཐལ། ཁམས་དེ་བཞི་འགལ་པའི་ཕྱིར་ཏེ། རང་འགྲེལ་ལས། གཞན་དག་ན་རེ་དེ་དག་ལས་བོན་གྱི་སྒོ་ས་ཡོད་ཀྱི་རང་གི་ངོ་བོའི་སྒོས་མ་ཡིན་ཏེ་ཞེས་གསུངས་པའི་ཕྱིར་
དང༑ གང་སྤེལ་ལས་ཀྱང། འགལ་པའི་ཕྱིར་ན་རང་གི་ངོ་བོར་ནི་མ་ཡིན་ནོ་སྙམ་དུ་བསམ་པའོ། །ཞེས་གསུངས་པའི་ཕྱིར། ཡང་ཁོ་ན་རེ། ཁྱོད་ཀྱིས་འདོད་པའི་བསགས་རྡུལ་ལ་རྡུལ་རྫས་བརྒྱད་འདུས་ཀྱིས་ཁྱབ་
པ་མི་འཐད་པར་ཐལ། དེའི་རྫས་དེ་སྐྱེ་མཆེད་མ་ཡིན་པའི་རང་མཚན་གྱི་ས་སོགས་ཀྱི་རྫས་མཚན་ཉིད་པ་ལ་བྱེད་ན་ཡང་བརྒྱད་སོགས་མི་རིགས་པ་གང་ཞིག་སྐྱེ་མཆེད་ཀྱི་རྫས་ལ་བྱེད་ན་ཡང་བརྒྱད་མི་འཐད་པའི་ཕྱིར། དང་པོ་
གྲུང་སྟེ། དེ་ལྟར་ན་རྫས་བརྒྱད་དང་དགུ་དང་བཅུ་ཞེས་པ་གྲངས་ཉུང་བའི་སྐྱོན་ཡོད་པའི་ཕྱིར། དེར་ཐལ། བསགས་རྔ་ལ་ཕྲ་རབ་ལ་ཡང་རྫས་བརྒྱད་གང་རུང་མ་ཡིན་པའི་དབྱིབས་ཀྱི་རྫས་ཀྱང་ཡོང་བས་དགུར་འགྱུར་པའི་ཕྱིར་དང་
དེ་བཞིན་དུ་ལྕི་ཡང་གང་རུང་གི་རྫས་དང་འཇམ་རྩུབ་གང་རུང་གི་རྫས་ཀྱང་ཡོད་པའི་ཕྱིར་ཏེ། རྒྱལ་སྲས་མ་ལས། གལ་ཏེ་གཟུགས་ཀྱི་མཐའི་མཚན་ཉིད་ས་ལ་སོགས་པའི་རྡུལ་ཕྲ་རབ་ཀྱི་རྫས་ལ་རྫས་སུ་བཟུང་ན་ནི་རྫས་

[037A]༄༅། །བརྒྱད་དང་ལྡན་པ་ཞེས་བྱ་བ་ལ་སོགས་འདི་ཧ་ཅང་ཉུང་བར་སྨྲས་པ་ཡིན་ཏེ། ཞེས་གསུངས་པའི་ཕྱིར་དང། གང་སྤེལ་ལས་ཀྱང། གལ་ཏེ་རྫས་ཁོ་ན་རྫས་ཀྱི་སྒྲས་བཟུང་གི་སྐྱེ་མཆེད་ཀྱི་རང་གི་
མཚན་ཉིད་མ་ཡིན་ན་ནི། དེ་ལྟར་ན་ཧ་ཅང་ཉུང་བར་སྨྲས་པ་ཡིན་ཏེ། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། སྐྱེ་མཆེད་ཀྱི་རྫས་ལ་བྱས་ན་བརྒྱད་སོགས་སྨྲས་པ་མང་སྐྱོན་ཡོད་པའི་ཕྱིར། དེར་ཐལ། དེ་ལྟར་
ན་གཟུགས་དྲི་རོ་རེག་གི་རྫས་བཞི་ཁོ་ན་སྐྱེ་བར་འགྱུར་བའི་ཕྱིར། དེར་ཐལ། འབྱུང་བཞི་ནི་རེག་བྱས་བསྡུས་པའི་ཕྱིར་ཏེ་རང་འགྲེལ་ལས། འོན་ཏེ་སྐྱེ་མཆེད་ལ་རྫས་སུ་བཟུང་ན་ནི་རྫས་བརྒྱད་དང་ལྡན་པ་ཞེས་བྱ་བ་འདི་ཧ་
ཅང་མང་བར་སྨྲས་པ་ཡིན་ཏེ། རྫས་བཞི་དང་ལྡན་པ་ཞེས་བྱ་བ་བརྗོད་པ་བྱ་སྟེ། འབྱུང་བ་ཇི་སྙེད་པ་དག་ཀྱང་རེག་བྱའི་སྐྱེ་མཆེད་ཡིན་ནོ། །ཞེས་གསུངས་པའི་ཕྱིར་ཟེར་ན། རྫས་ཀྱི་སྒྲ་ཕྱོགས་རེར་བྱས་ན་སྐྱོན་དེ་འདྲ་
འབྱུང་ཡང་སྐབས་འདིར་སྐྱོན་དེ་དག་མི་འཇུག་པར་ཐལ། རྫས་བརྒྱད་ལྟ་བུའི་རྫས་དེ་ལ་རྟེན་དང་བརྟེན་པའི་སྒོས་རང་མཚན་གྱི་རྫས་དང་སྐྱེ་མཆེད་ཀྱི་རྫས་གཉིས་ཁས་ལེན་དགོས་པའི་ཕྱིར། དེར་ཐལ། རྟེན་གྱི་དབང་དུ་
བྱས་ནས་འབྱུང་བཞི་རང་མཚན་པའི་རྫས་བཞི་ཡང་འདོད། བརྟེན་པའི་དབང་དུ་བྱས་ནས་གཟུགས་དྲི་རོ་རེག་གི་སྐྱེ་མཆེད་བཞིའི་རྫས་མཁས་ལེན་པའི་ཕྱིར། དེར་ཐལ། རྫས་གུ་དང་བཅུ་སོགས་ཀྱང་གོང་དུ་བཤད་

[037B] དེར་ཐལ། དེ་ལྟར་བྱས་ན་དབྱིབས་ཀྱང་གཟུགས་ཀྱི་སྐྱེ་མཆེད་དུ་འདུལ་ཡང་ལྕེ་སོགས་ཀྱང་རེག་བྱ་ཡིན་པས་གྲངས་མང་ཉུང་གི་སྐྱོན་མ་ལུས་པར་སྤངས་པའི་ཕྱིར་ཏེ། རང་
འགྲེལ་ལས། འདིར་ཅུང་ཟད་ཅིག་ནི་རྫས་ཁོ་ན་ལ་རྫས་སུ་གཟུང་སྟེ། རྟེན་དུ་གྱུར་པ་གང་ཡིན་པའོ། །ཅུང་ཟད་ཅིག་ནི་སྐྱེ་མཆེད་ཀྱི་རྫས་ལ་གཟུང་སྟེ་རྟེན་ཅན་དུ་གྱུར་པ་གང་ཡིན་པའོ། །ཞེས་གསུངས་པའི་ཕྱིར། ཁྱབ་སྟེ་
རྒྱལ་སྲས་མ་ལས། རྟེན་དུ་གྱུར་པ་གང་ཡིན་པའོ་ཞེས་བྱ་བ་ནི་ས་ལ་སོགས་པ་བཞིའོ། །རྟེན་ཅན་དུ་གྱུར་པ་གང་ཡིན་པའོ་ཞེས་པ་ནི་གཟུགས་དང་དྲི་དང་རོ་དང་རེག་བྱའི་ཕྱོགས་གཅིག་གོ་དེ་ལྟར་ན་དབྱིབས་ཀྱང་
ནས་ཧ་ཅང་མང་བ་ཡང་མ་ཡིན་ནོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་ལྟར་བྱས་ཀྱང་རྫས་བརྒྱད་སོགས་ཁྱོད་ཀྱིས་བཤད་པ་ལྟར་གྲངས་ངེས་མི་འཐད་པར་ཐལ། བསགས་པའི་རྡུལ་གཅིག་ལ་ཡང་ཁ་
དོག་གི་རྟེན་འབྱུང་བཞི་དང་དྲི་རོ་རེག་གསུམ་གྱི་རྟེན་འབྱུང་བཞི་རྣམས་ཀྱང་རྫས་ཐ་དད་ཡིན་པའི་ཕྱིར་ན་མ་ཁྱབ་སྟེ། འདིར་རྫས་རིགས་ཀྱི་སྒོས་བརྒྱད་སོགས་བྱས་པའི་ཕྱིར། དེར་ཐལ། དེ་བཞིའི་རྟེན་འབྱུང་བཞི་བཅུ་
དྲུག་ཡོད་ཀྱང་འབྱུང་བ་བཞིར་རིགས་གཅིག་པའི་ཕྱིར་ཏེ། རང་འགྲེལ་ལས། འདིར་ནི་རིགས་ལ་རྫས་སུ་བཟུང་སྟེ་འབྱུང་བ་བཞི་པོ་གཞན་དག་ཀྱང་རིགས་ལས་མི་འདའ་བའི་ཕྱིར་རོ། །ཞེས་གསུངས་པའི་ཕྱིར་ལེགས་

[038A]༄༅། །པར་བཤད་ཟིན་ཏོ། །གཉིས་པ་ལ། མཚུངས་ལྡན་འདུ་བྱེད་དང། ལྡན་མིན་འདུ་བྱེད་བཤད་པ་གཉིས། དང་པོ་ལ་གཟུགས་ཅན་མ་ཡིན་པའི་སྐྱེ་ཚུལ་མདོར་བསྟན་པ་དང། མཚུངས་
ལྡན་འདུ་བྱེད་རྒྱས་པར་བཤད་པ་གཉིས། དང་པོ་འཆད་པར། སེམས་དང་སེམས་བྱུང་ངེས་ལྷན་ཅིག། ཐམས་ཅད་འདུས་བྱས་མཚན་ཉིད་དང། །ཐོབ་པ་འམ། ཞེས་བྱུང། ཤེས་བྱ་ཆོས་ཅན། གཙོ་བོ་སེམས་
གཅིག་སྐྱེ་པའི་ཚེ་དེའི་འཁོར་སེམས་བྱུང་དང་ལྷན་ཅིག་[?]སྒེབས་ཁྱབ་སྟེ། སེམས་ཀྱང་སེམས་བྱུང་མེད་པར་མི་སྐྱེ་ལ་སེམས་མེད་པར་ཡང་སེམས་བྱུང་སྐྱེ་བ་མེད་པའི་ཕྱིར་ཏེ། རང་འགྲེལ་ལས། འདི་དག་ནི་ཕན་ཚུན་མེད་ན་
འབྱུང་བར་མི་ནུས་སོ། །ཞེས་གསུངས་པའི་ཕྱིར་དང། གང་སྤེལ་དུ་ལུང་དྲངས་པ་ལས་ཀྱང། སེམས་ལས་བྱུང་བ་མེད་པ་ཡི། །སེམས་ནི་ནམ་ཡང་མི་འབྱུང་སྟེ། །ཉི་མ་དང་ནི་འོད་ཟེར་བཞིན། །དེས་ན་དེ་དག་ལྷན་ཅིག་
འབྱུང། །ཞེས་གསུངས་པའི་ཕྱིར། [?]བྱ་[?][?]ཅད་རང་གི་མཚན་ཉིད་སྐྱེ་འགག་གནས་པ་མི་རྟག་པ་ཉིད་ལྷན་ཅིག་སྐྱེ་བས་ཁྱབ་སྟེ། དེ་བཞི་དང་མི་ལྡན་པའི་དུས་བྱས་མེད་ལ་འདུས་མ་
བྱས་ནི་མི་སྐྱེ་བའི་ཕྱིར། རྩ་བར། ཐམས་ཅད། སོགས་དང་[?]འཐོལ་ལས། གང་[?]སྐྱེ་བར་ཐམས་ཅད་ནི་འདུས་བྱས་ཀྱི་མཚན་ཉིད་རྣམས་དང་ལྷན་ཅིག་སྱེའོ། །ཞེས་གསུངས་པའི་ཕྱིར་དང་གང་སྤེལ་ལས་

[038B] སྐྱེ་བའི་དབང་དུ་བྱས་པའི་ནྥྱིར་རོ། །ཞེས་གསུངས་པའི་ཕྱིར། ཞེས་བྱ་ཆོས་ཅན། ཐོབ་པ་སྐྱེ་ཚུལ་ཡོད་དེ། སེམས་ཅན་དུ་སྟོན་པའམ་རྒྱུད་དུ་གཏོགས་པའི་འདུས་བྱས་མིན་ན་རང་གི་ལྡན་ཐོབ་དང་རྙེད་
ཐོབ་གང་རུང་རེ་དང་ལྷན་ཅིག་སྐྱེ་ཡང། གྲུབ་མཐའི་དབང་གིས་རང་གི་ཐོབ་པ་ཡིན་ན་རང་དང་ལྷན་ཅིག་སྐྱེ་བས་ཀྱང་མ་ཁྱབ་ལ། རྒྱུད་དུ་མ་གཏོགས་པ་ལ་ཐོབ་པ་མེད་པའི་ཕྱིར། ཟུར་དང་པོ་གྲུབ་སྟེ། རང་འགྲེལ་ལས་
ཐོབ་པ་ནི་སེམས་ཅན་དུ་སྟོན་པ་ཁོ་ན་དང་ལྷན་ཅིག་སྐྱེ་ཡི་གཞན་ཡང་མ་ཡིན་ཏོ། །ཞེས་གསུངས་པའི་ཕྱིར། ཟུར་གཉིས་པ་གྲུབ་སྟེ་ཐོབ་བྱའི་ཆོས་འདས་པ་ལྟ་བུ་ལ་ཡང་རང་གི་ཐོབ་པ་རང་དུས་ན་འདས་མ་འོངས་ལྷན་
ཅིག་པ་གསུམ་ཡོད་པའི་ལྷན་ཅིག་པའི་ལྡན་ཐོབ་རྙེད་ཐོབ་གཉིས་ཁོ་ན་འདིར་འཛིན་དགོས་པའི་ཕྱིར་ཏེ། རྩ་བར། དུས་གསུམ་པ་ཡི་རྣམ་པ་གསུམ། །ཞེས་དང། རྒྱལ་སྲས་མ་ལས། ལྷན་ཅིག་སྐྱེ་པའི་ཐོབ་པ་ཁོ་ན་དང་ཐོབ་པ་
ལྷན་ཅིག་སྐྱེ་ཡི། དུས་སྡ་མ་དང་ཕྱིས་སྐྱེ་བ་དང་ནི་མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། ལྷན་ཅིག་སྐྱེབ་ཡི་ཡན་ཆད་ཀྱིས་ལྷན་ཅིག་པའི་རྙེད་ཐོབ་དང་ལྡན་བ་ཐོབ་གཉིས་བཤད་ལྷག་མས་འདས་མ་
འོངས་ཀྱི་དེ་དག་འདིར་མི་འཛིན་པར་བཤད་པའི་ཕྱིར་རོ། །དེས་ན་ཐོབ་བྱ་ཁོ་ནའི་འབྲུག་ནོན་པ་རང་གི་བློ་གྲོས་གསལ་བར་བྱས་སོ་།ཟུར་གསུམ་པ་གྲུབ་སྟེ། དེ་སེམས་ཅན་ཐམས་ཅད་ཀྱི་ཐུན་མོང་བ་ཡིན་ལ། ཐོབ་བ་ནི་ཐུན་

[039A]༄༅། །མོང་བ་མ་ཡིན་པ་ཡིན་པའི་ཕྱིར། རྒྱུད་དུ་གཏོགས་མ་གཏོགས་གཉིས་ལ་ཐོབ་པ་ཡོད་མེད་ཀྱི་བྱེ་བྲག་བསྟན་པའི་ཕྱིར་རམ་སྒྲ་སྨྲོས་པའི་ཕྱིར་ཏེ། རང་འགྲེལ་ལས། བྱེ་བྲག་ཏུ་བྱ་བའི་ཕྱིར་
རམ་ཞེས་བྱ་བའི་སྒྲ་སྨྲོས་སོ། །ཞེས་དང། གང་སྤེལ་ལས། འདི་ལ་རྒྱུ་ཅི་ཡོད་ཅེ་ན། སེམས་ཅན་ཐམས་ཅད་ཀྱི་ཐུན་མོང་བ་ཡིན་པའི་ཕྱིར་ལ། ཐོབ་པ་ནི་ཐུན་མོང་བ་མ་ཡིན་པའི་ཕྱིར་རོ་།ཞེས་སོགས་གསུངས་
པའི་ཕྱིར་དང། རྒྱལ་སྲས་མའི་ཡང་དགོངས་པར་སྣང་ངོ། །འདི་དག་ལ་ད་དུང་ཞི་བ་ཆ་ཡོད། འགོག་བདེན་གྱི་ཐོབ་པ་ཡོད་ཀྱང་འདིར་མ་བཤད་དེ། ཐོབ་པ་དང་ལྷན་ཅིག་མི་སྐྱེ་བའི་ཕྱིར། གཉིས་པ་ལ། སེམས་བྱུང་སྤྱིར་རྣམ་
གཞག་གཙོ་བོ་སེམས་གང་གི་འཁོར་དུ་སེམས་བྱུང་དུ་འགྲོ་དཔྱད་པ་ཞར་ལ་སེམས་བྱུང་འགའ་ཞིག་གི་ཁྱད་པར་བཤད་པ་དང་གསུམ་དང་པོ་ལ་ངེས་པའི་མཚུངས་ལྡན་འདུ་བྱེད་དང། མ་ངེས་པའི་མཚུངས་ལྡན་འདུ་
བྱེད་གཉིས། དང་པོ་ལ། མདོར་བསྟན་དང། རྒྱས་བཤད་གཉིས། དང་པོ་འཆད་པར། སེམས་བྱུང་རྣམ་ལྔ་སྟེ། །ས་མང་ལ་སོགས་ཐ་དད་ཕྱིར། །ཞེས་བྱུང། འདི་ལ་སྤྱིའི་དོན་དང། བྱེ་བྲག་གི་དོན་གཉིས། དང་པོ་ནི་
འདུས་བྱས་ཐམས་ཅད་བསྡུས་ན་གསུམ་དུ་ཡང་འདུ་སྟེ། འདུས་བྱས་ཐམས་ཅད་བེམ་རིག་ལྡན་མིན་འདུ་བྱེད་གསུམ་དུ་འདུ་བའི་ཕྱིར། བེམ་པོའི་མཚན་ཉིད་ཡོད་དེ། རྡུལ་དུ་གྲུབ་པ་དེ་ཡིན་པའི་ཕྱིར། དབྱེ་བ་གཟུགས་

[039B] རིག་པའི་མཚན་ཉིད་ཡོད་དེ། ཡུལ་སྣང་བའི་བློ་དེ་རིག་པའི་མཚན་ཉིད་ཡིན་པའི་ཕྱིར། རིག་པ་ལ་དབྱེན་གཙོ་བོ་སེམས་དང། འཁོར་སེམས་བྱུང་གཉིས་ཡོད། རང་གི་འཁོར་སེམས་བྱུང་
དང་མཚུངས་ལྡན་ལྡས་མཚུངས་པའི་རིག་པ་དེ་གཙོ་སེམས་ཀྱི་མཚན་ཉིད་དུ་འཇོག་གོ་ཐོབ་བྱས། དབྱེན་རྣམ་ཤེས་ཚོགས་དྲུག་ཡོད། སེམས་དང་ཡིད་རྣམ་ཤེས་གཙོ་སེམས་རྣམས་རྣམ་གྲངས་སོ། །སེམས་བྱུང་ལ་ཡང་
མཚན་ཉིད་དང། དབྱེ་བ། གཙོ་འཁོར་གྱི་ཤོ་དོན་གསུམ་ལས། རང་གཙོ་བོ་སེམས་གང་གི་འཁོར་དུ་བྱུང་བའི་གཙོ་སེམས་དེ་དང་མཚུངས་ལྡན་རྣམ་པ་ལྔས་མཚུངས་པའི་རིག་པ་དེ་སེམས་བྱུང་གི་མཚན་ཉིད་དུ་འཇོག་གོ་
ཐོབ་བྱས། དབྱེ་བ་ཡོད་དེ། ཀུན་བཏུས་ལྟར་ན་ང་གཅིག་དང། སྐབས་འདིའི་སྡེ་ཚན་ལྡས་བརྩིས་ན་ཞེ་དྲུག་ཡོད་པའི་ཕྱིར། དང་པོ་གྲུབ་སྟེ། ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག། རྩ་ཉོན་དྲུག་
ཉེ་ཉོན་ཉི་ཤུ། གཞན་འགྱུར་བཞི་དང་ལྔ་བཅུ་ང་གཅིག་ཡོད་པའི་ཕྱིར། འདི་དག་ཀུན་བཏུས་སུ་བལྟ། གཉིས་པ་གྲུབ་སྟེ། སེམས་ཀྱི་ས་མང་བཅུ། དགེ་བའི་ས་མང་བཅུ། ཉོན་མོངས་ཆེན་པོའི་ས་པ་དྲུག་མི་དགེ་བའི་ས་པ་གཉིས། ཉོན་
མོངས་ཆུང་དུའི་ས་པ་བཅུ། འདོད་ཆགས་ཁོང་ཁྲོང་རྒྱལ་ཐེ་ཚོམ་བཞི་དང་རྟོག་དཔྱོད་སོགས་གཞན་འགྱུར་བཞི་དང་བརྒྱད་རྣམས་ཡོད་པའི་ཕྱིར། གསུམ་པ་གཙོ་འཁོར་གྱི་དོན་ཡོད་དེ། སེམས་རྣམས་ལ་རྟེན་དམིགས་

[040A]༄༅། །པ་སོགས་ལྔ་རང་དབང་བ་ཡོད། སེམས་བྱུང་ལ་སེམས་ཀྱི་དེ་ལ་མ་བརྟེན་པའི་དེ་ལྔ་རང་དབང་བ་མེད་པའི་ཕྱིར་ཏེ། དཔེར་ན་རྟེན་གྱི་སྒོས་ཁམས་བཅོ་བརྒྱད་དུ་ཕྱེ་བའི་ཚེ་རྣམ་ཤེས་བདུན་ཕྱེ་
ལ་སེམས་བྱུང་ལ་ཟུར་དུ་མ་བཤད་པ་བཞིན་ཡིན་པའི་ཕྱིར་ཏེ། རྩ་བར། ཐ་མའི་རྟེན་འདས་ལྡ་རྣམས་ཀྱི། །སོགས་དུ་མས་བཤད་པའི་ཕྱིར་དང། རྣམ་འགྲེལ་ལས་ཀྱང། རྣམ་ཤེས་མིན་པས་རྣམ་ཤེས་ཀྱི། །ཉེར་
ལེན་མིན་པའི་ཕྱིར་ཡང་འགྲུབ། །ལྟ་བུ་ཆེས་མང་བའི་ཕྱིར་རང་གི་གྲུབ་མཐའ་ཀུན་ཕལ་ཆེར་ལ་མཐུན་ནོ། །གཉིས་པ་བྱེ་བྲག་གི་དོན་ནོ། སེམས་བྱུང་ཆོས་ཅན། སྡེ་ཚན་རྣམ་པ་ལྔ་ཡོད་དེ། སེམས་ཀྱིས་ཡང་
དང༑ དགེ་བའི་ས་མང་དང། ཉོན་མོངས་པའི་ས་མང་དང། མི་དགེ་བའི་ས་མང་དང། ཉོན་མོངས་ཆུང་དུའི་ས་བ་སྟེ་སྡེ་ཚན་ཐ་དད་པ་ལྔར་ཡོད་པའི་ཕྱིར། འདིའི་ས་པའི་གོ་དོན་ཡོད་དེ། དེ་དང་དེའི་སྐྱེ་བའི་ཡུལ་ལམ་
གོ་སྐབས་ཅན་ལ་དེའི་ས་བ་ཞེས་བཤད་པའི་ཕྱིར་ཏེ། རང་འགྲེལ་ལས། ས་ཞེས་བྱ་བ་ནི་གོ་སྐབས་ཀྱི་ཡུལ་ཡིན་ཏེ། ཞེས་དང། གང་སྤེལ་ལས། གོ་སྐབས་ཞེས་བྱ་བ་ནི་གོ་འམ་སྐྱེ་བའོ། །ཞེས་
གསུངས་པའི་ཕྱིར་དང། རྒྱལ་སྲས་མ་ལས་ཀྱང། གོ་སྐབས་ཀྱི་ཡུལ་དེ་ཞེས་བྱ་བ་ནི་སྐྱེ་བའི་ཡུལ་ཞེས་བྱའི་ཐ་ཚིག་གོ་ཞེས་གསུངས་པའི་ཕྱིར། གཉིས་པ་རྒྱས་བཤད་ལ་ལྔ་ལས། དང་པོ་ས་མང་འཆད་

[040B] ཚོར་དང་སེམས་པ་འདུ་ཤེས་དང། །འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་མོས་པ་དང། །ཏིང་ངེ་འཛིན་སེམས་ཐམས་ཅད་ལ། །ཞེས་བྱུང། ཤེས་བྱ་ཆོས་ཅན། གྲུབ་མཐའ་འདིའི་སེམས་ཀྱི་ས་མང་པོ་
པ་བཅུ་ཡོད་དེ། ཚོར་བ་དང་སེམས་ཡུལ་ལ་བསྐུལ་ནས་འདུ་བྱེད་པའི་སེམས་པ་དང། ཡུལ་དང་འདུས་ནས་ཤེས་པའི་འདུ་ཤེས་དང། ཡུལ་དོན་དུ་གཉེར་བར་བྱེད་པའི་འདུན་པ་དང། ཡུལ་དབང་རྣམ་ཤེས་གསུམ་ཕྲད་ནས་
སྐྱེས་པའི་རེག་པ་དང། ཆོས་རབ་ཏུ་རྣམ་པར་འབྱེད་པའི་བློ་གྲོས་དང། དམིགས་པ་མི་བརྗོད་པའི་དྲན་པ་དང། སེམས་ཀྱི་འཇུག་པ་ཡིད་ལ་བྱེད་པ་དང། ཡུལ་དེ་འདོད་པའི་མོས་པ་དང། སེམས་རྩེ་གཅིག་པའི་ཏིང་ངེ་
འཛིན་བཅུ་ལ་བྱེད་པའི་ཕྱིར། དེ་བཅུ་ཆོས་ཅན། ས་མང་ཞེས་བརྗོད་པའི་རྒྱུ་མཚན་ཡོད་དེ། སེམས་ཀྱི་སྐད་ཅིག་ཐམས་ཅད་དང་ཁམས་གསུམ་དང་ས་ཐམས་ཅད་ལ་འབྱུང་བར་བྱེ་སྨྲ་ལ་གྲགས་པའི་ཕྱིར་ཏེ། རང་འགྲེལ་ལས་
ཆོས་བཅུ་བོ་འདི་དག་ནི་སེམས་ཀྱི་སྐད་ཅིག་མ་ཐམས་ཅད་ལ་ཚོགས་པར་འབྱུང་ངོ་ཞེས་གྲགས་སོ། །ཞེས་དང། རྒྱལ་སྲས་མ་ལས་གྲགས་ཞེས་བྱ་བའི་སྒྲ་ནི་གཞན་གྱི་གཞུང་ལུགས་བསྟན་པའི་ཕྱིར་རོ། །ཞེས་
གསུངས་པའི་ཕྱིར། །གང་སྤེལ་དང་རྒྱལ་སྲས་མ་གཉིས་ཀ་ལྟར་ནས་མང་བཅུའི་འབྱུང་ཚུལ་དང་མ་ཚན་ཉིད་གཉིས་ཀ་ལ་མ་རངས་པར་འདོད། རྒྱལ་སྲས་མ་ལས། རང་གི་གཞུང་ལུགས་ནི་འདུན་པ་ལ་སོགས་པ་སེམས་

[041A]༄༅། །ཐམས་ཅད་ལ་མི་འབྱུང་བ་ཡིན་ཏེ། སློབ་དཔོན་འདིའི་ཕུང་པོ་ལྔའི་ནང་དུ་ཞེས་སོགས་དང། གང་སྤེལ་ལས། གྲགས་སོ་ཞེས་བྱ་བའི་སྒྲ་ནི་ཡིད་ལ་བྱེད་པ་དང་བཏང་སྙོམས་མི་རྩོལ་བ་གཉིས་
སེམས་ཀྱི་སྐད་ཅིག་གཅིག་ལ་འགལ་བས་མི་འདོད་པར་བསྟན་པའི་ཕྱིར་རོ། །ཞེས་གསུངས་པའི་ཕྱིར། འདིའི་ས་མང་པོའི་ས་ལ་སེམས་དང་དེའི་སྐབས་ཙམ་མ་ཡིན་ཏེ། སེམས་ཅན་ཐམས་ཅད་དང་ཁམས་གསུམ་ཡང་
འདིའི་ས་དེ་ཡིན་པའི་ཕྱིར་ཏེ། རང་འགྲེལ་ལས། འདི་དག་ལས་མང་པོ་ཡོད་པས་ན་ས་མང་བོ་བ་རྣམས་ཏེ། གང་དག་སེམས་ཅན་ཐམས་ཅད་ལ་འབྱུང་བ། ཞེས་དང། གང་སྤེལ་ལས། ས་མང་པོ་པ་རྣམས་ཏེ་གང་དག་
རྣམ་པ་ཐམས་ཅད་དུ་སེམས་ཅན་ཐམས་ཅད་དང་ལྷན་ཅིག་སྐྱེ་བ་འམ་ཁམས་གསུམ་པ་དང་དགེ་བ་དང་མི་དགེ་བ་དང། ལུང་དུ་མ་བསྟན་པ་འམ་ཟག་པ་དང་བཅས་པ་དང་ཟག་པ་མེད་པ་དང་ལྷན་ཅིག་སྐྱེ་བས་སོ། །ཞེས་
གསུངས་པའི་ཕྱིར། གཉིས་པ་འཆང་པར། དང་དང་བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་གཉིས་རྣམ་མི་འཚེ་དང། །བརྩོན་འགྲུས་རྟག་ཏུ་དགེ་ལ་འབྱུང། །ཞེས་བྱུང། ཉོན་མོངས་
དང་ཉེ་ཉོན་ལས་སེམས་དང་བར་བྱེད་པའི་དད་པ་དང། ཡོན་ཏན་གཅེས་སྤྲས་བྱེད་པའི་ངག་ཡོད་དང། སེམས་ལས་རུང་གི་ཤིན་སྦྱངས་དང། བྱིང་རྒོད་ཞི་བའི་སེམས་མཉམ་ཉིད་དུ་བྱེད་པའི་འདུ་བྱེད་བཏང་སྙེམས་

[041B] འདོད་ཆགས་མེད་པ་དང་ཞེ་སྡང་མེད་པ་སྟེ་རྩ་བ་གཉིས་དང། གཞན་ལ་རྣམ་པར་འཐོ་མི་འཚམས་པའི་རྣམ་པར་མི་འཚེབ་དང། དགེ་པ་ལ་སྤྲོ་བའི་བརྩོན་འགྲུས་དང་བཅུ་
ཆོས་ཅན། དགེ་བའི་ས་མང་ཡིན་ཏེ། རྟག་ཏུ་བྱུང་རེས་ཀྱི་དགེ་སེམས་ཐམས་ཅད་ཀྱི་འཁོར་ཁོ་ནར་འབྱུང་བའི་སེམས་བྱུང་ཡིན་པའི་ཕྱིར། དེ་ལ་སློབ་དཔོན་ན་རེ། དགེ་བའི་སེམས་གཅིག་ལ་རྩོལ་བཅས་ཡིད་ལ་
བྱེད་པ་དང་རྩོལ་མེད་འདུ་བྱེད་བཏང་སྙོམས་ཅིག་ཅར་མི་འབྱུང་བར་ཐལ། སེམས་གཅིག་ལ་རྩོལ་བཅས་རྩོལ་མེད་འགལ་བའི་ཕྱིར། དཔེར་ན་རྟོག་བཅས་རྟོག་མེད་བཞིན། བྱེ་སྨྲ་ན་རེ། མ་ཁྱབ་སྟེ། དེ་ལྟར་
འགལ་ཡང་ཡིད་ལ་བྱེད་པས་རྩོལ་པ་ཡང་དམིགས་པ་གཞན་གཅིག་ལ་རྩོལ། རྩོལ་མེད་འདུ་བྱེད་བཏང་སྙོམས་ཀྱིས་ཀྱང་དམིགས་པ་གཞན་གཅིག་ལ་རྩོལ་མེད་བྱེད་པས་འདིར་མི་འགལ་བའི་ཕྱིར་ཟེར། དེ་ལ་
སློབ་དཔོན་ན་རེ། འོ་ན། མཚུངས་ལྡན་ཐམས་ཅད་དམིགས་པ་མི་མཚུངས་པར་ཐལ། དགེ་སེམས་འཁོར་གྱི་དེ་གཉིས་མཚུངས་ལྡན་ཡིན་ཀྱང་དམིགས་པ་མི་མཚུངས་པ་དེའི་ཕྱིར་གསུང། བྱེ་སྨྲན་རེ་སྐྱོན་མེད་པར་
ཐལ༑ རྟོག་དཔྱོད་སོགས་ཀྱི་རིགས་པ་འདི་ལ་ཡང་བཤད་པའི་ཕྱིར་ཟེར། སྐབས་འདིར་དགེ་རྩ་གསུམ་མེད་པར་ཐལ། རྩ་བ་གཉིས་གསུངས་པའི་ཕྱིར་ན་མ་ཁྱབ། འདོད་མི་ནུས་ཏེ། འདིའི་དགག་སྒྲ་འགལ་ཟླ་

[042A]༄༅། །གཞན་སྟོན་གྱི་ཚིག་ཡིན་པའི་ཕྱིར། ཁོ་ན་རེ། མེ་དགེ་བའི་བྱ་བ་ཆོས་ངན་པ་ལ་སྤྲོ་བ་ཡང་བརྩོན་འགྲུས་ཡིན་པར་ཐལ། དེ་དག་ལ་སྤྲོ་བའི་བརྩོན་འགྲུས་ཡོད་པའི་ཕྱིར་ན་མ་ཁྱབ་ཅིང་
འདོད་མི་ནུས་ཏེ། དེ་དག་ལེ་ལོ་ཡིན་པའི་ཕྱིར་ཏེ། མདོ་ལས། ཕྱི་རོལ་པ་རྣམས་ཀྱི་བརྩོན་འགྲུས་གང་ཡིན་པ་དེ་ནི་ལེ་ལོ་ཁོ་ན་ཡིན་ནོ་།ཞེས་དང། སྤྱོད་འཇུག་ལས་ཀྱང། ལེ་ལོ་ངན་ལ་ཞེན་པ་དང་།སྒྱིད་
ལུག་བདག་ཉིད་བརྙས་པའོ། །ཞེས་གསུངས་པའི་ཕྱིར། གསུམ་པ་ཉོན་མོངས་པའི་ས་མང་འཆད་པར། རྨོངས་དང་བག་མེད་ལེ་ལོ་དང། །མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང། །
ཞེས་བྱུང། རིག་པའི་མི་མཐུན་ཕྱོགས་རྨོངས་པ་སྙེ་མ་རིག་པ་དང། བག་ཡོད་ཀྱི་མི་མཐུན་ཕྱོགས་བག་མེད་དང། བརྩོན་འགྲུས་ཀྱི་མི་མཐུན་ཕྱོགས་ལེ་ལོ་དང། དད་པའི་མི་མཐུན་ཕྱོགས་མ་དད་པ་དང། ཤིན་
སྦྱངས་གཉིས་ཀྱི་མི་མཐུན་ཕྱོགས་རྨུགས་བའང། སེམས་རྣམ་པར་མ་ཞི་པའི་རྒོད་པ་དང་དྲུག་ཆོས་ཅན། ཉོན་མོངས་པའི་ས་མང་ཡིན་ཏེ། རྟག་ཏུ་ཉོན་མོངས་ཅན་གྱི་སེམས་ཐམས་ཅད་ཀྱི་འཁོར་དུ་འབྱུང་ལ་སེམས་
གཞན་གྱི་འཁོར་དུ་མི་འབྱུང་པའི་སེམས་བྱུང་ཡིན་པའི་ཕྱིར་ཏེ་རང་འགྲེལ་ལས། འདི་དག་ལ་ཉོན་མོངས་པའི་ས་མང་པོ་ཡོད་པས་འདི་དག་ནི་ཉོན་མོངས་པའི་ས་མང་པོ་བདག་ཡིན་ཏེ། ཞེས་གསུངས་པའི་ཕྱིར། ཉོན་

[042B] བྱས་པ་མི་འཐད་པར་ཐལ། ཉོན་མོངས་པའི་ས་མང་བཅུ་ཡོད་པའི་ཕྱིར་ན་མ་ཁྱབ་སྟེ། ཉོན་མོངས་པའི་ས་མང་ཁོ་ན་མ་བྱས་པར་སེམས་ཀྱི་ས་མང་དང་གཉིས་ཀའི་གཞི་མཐུན་བགྲང་ན་བཅུ་ཡོད་པའི་
ཕྱིར༑ རྟགས་གྲུབ་སྟེ། ཆོས་མངོན་པ་ལས། ཉོན་མོངས་པའི་ས་མང་པོ་པ་བཅུ་སྟེ། མ་དད་པ་དང། ལེ་ལོ་དང། བརྗེད་ངེས་དང་སེམས་རྣམ་པར་གཡེང་བ་དང། མ་རིག་པ་དང། ཤེས་བཞིན་མ་ཡིན་པ་དང། ཚུལ་
བཞིན་མ་ཡིན་པ་ཡིད་ལ་བྱེད་པ་དང། ལོག་པར་མོས་པ་དང་རྒོད་པ་དང། བག་མེད་པའོ། །ཞེས་གསུངས་པའི་ཕྱིར་དང། དེ་ལས་རྨུགས་པ་མི་འབྱུང་བའི་ཕྱིར་རོ། །རྩ་བར་འདོད་མི་ནུས་ཏེ། ཉོན་མོངས་ཆེན་པོའི་ས་མང་
ཁོ་ན་ཡིན་པ་ལ་དེ་དྲུག་ཁོ་ནར་ངེས་པའི་ཕྱིར། དེར་ཐལ། བརྗེད་ངེས་དང་རྣམ་གཡེང་དང་ཤེས་བཞིན་མ་ཡིན་པ་དང། ཚུལ་བཞིན་མ་ཡིན་པའི་ཡིད་བྱེད་དང། ལོག་པར་མོས་པ་རྣམས་ནི་སེམས་ཀྱིས་མང་དང་ཉོན་མོངས་
པའི་ས་མང་གཉིས་ཀ་ཡིན་པའི་ཕྱིར། དེར་ཐལ། སེམས་ཀྱིས་མང་དང་ཉོན་མོངས་པའི་ས་མང་གཉིས་ཡིན་མིན་ལ་མུ་བཞི་ཡོད་པའི་ཕྱིར། དེར་ཐལ། སེམས་ཀྱིས་མང་ཡིན་ལ་ཉོན་མོངས་ཀྱི་ས་མང་མ་ཡིན་པ་དང། ཕྱི་
མ་ཡིན་ལ་སྔ་མ་མ་ཡིན་པ་དང། གཉིས་ཀ་ཡིན་པ་དང། གཉིས་ཀ་མ་ཡིན་པ་དང་བཞི་ཡོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། མུ་དང་པོ་ནི། ཚོར་བ་དང་འདུ་ཤེས་དང་སེམས་པ་དང་འདུན་པ་དང་རེག་པའོ། །

[043A]༄༅། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། གཉིས་པ་ནི་མ་དད་པ་དང་ལེ་ལོ་དང་མ་རིག་པ་དང་རྒོད་པ་དང་བག་མེད་པའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ་
སྔར་བཤད་པའི་བརྗེད་ངེས་སོགས་ལྔ་བོ་དེ་གཉིས་ཀ་ཡིན་པའི་ཕྱིར་ཏེ་རང་འགྲེལ་ལས། གསུམ་པ་ནི་དྲན་པ་ལ་སོགས་པ་ཉོན་མོངས་པ་ཅན་ལྔ་ཇི་སྐད་བཤད་པ་རྣམས་སོ། །ཞེས་གསུངས་པའི་ཕྱིར་དང། རང་
འགྲེལ་ལས། བརྗེད་ངེས་པ་དང་རྣམ་པར་གཡེང་བ་དང་ཤེས་བཞིན་མ་ཡིན་པ་དང་ཚུལ་བཞིན་མ་ཡིན་པ་ཡིད་ལ་བྱེད་པ་དང་ལོག་པར་མོས་པ་ནི་ས་མང་པོ་བ་ཡིན་པའི་ཕྱིར། ཞེས་པ་ནས། དྲན་པ་ཉོན་མོངས་ཅན་ཁོ་ན་
བརྗེད་ངེས་ཡིན་ལ། ཞེས་སོགས་གསུངས་པའི་ཕྱིར། བཞི་བ་མི་དགེ་བའི་ས་མང་འཆད་པར། མི་དགེ་ལ་ནི་ཁྲེལ་མེད་དང། །ངོ་ཚ་མེད་པའོ། །ཞེས་བྱུང། ཁྲེལ་མེད་དང་ངོ་ཚ་མེད་པ་ཆོས་ཅན། མི་དགེ་བའི་ས་མང་ཡིན་ཏེ་
མི་དགེ་བའི་སེམས་ཐམས་ཅད་ཀྱི་འཁོར་ཁོ་ནར་འབྱུང་ལ་སེམས་གཞན་ལ་མི་འབྱུང་བའི་ཕྱིར་ཏེ། རང་འགྲེལ་ལས། མི་དགེ་བའི་སེམས་ལ་རྟག་ཏུ་འབྱུང་བའི་ཆོས་འདི་གཉིས་ནི་མི་དགེ་བའི་ས་ཆེན་པོ་བདག་ཅེས་བྱའོ། །ཞེས་
གསུངས་པའི་ཕྱིར། ལྔ་བ་ཉོན་མོངས་ཆུང་དུའི་ས་བར་ཆད་པར་ཁོ་བ་དང། །འཁོན་དུ་འཛིན་དང་གཡོ་དང་ནི། །ཕྱག་དོག་འཆིག་འཆབ་སེར་སྣ་དང། །སྒྱུ་དང་རྒྱགས་དང་རྣམ་འཚེ་ནི། །ཉོན་མོངས་ཆུང་དུའི་ས་བ་རྣམས། །

[043B] ཀུན་ནས་མནར་བར་སེམས་པའི་ཁྲོ་བ་དང་ཤ་གཉེར་བས་འཁོན་དུ་འཛིན་པ་དང་སེམས་བསྒྱུར་བའི་གཡོ་དང་གཞན་གྱི་ཕུན་ཚོགས་ལ་མི་བཟོད་པའི་ཕྲག་དོག་དང་སྡིག་པ་ལ་ཞེན་པའི་འཚིག་པ་དང་ཉེས་པ་སྤད་པའི་
འཆབ་སེམས་དང། སེར་སྣ་དང། ཡོན་ཏན་མེད་ཀྱང་ཡོད་པར་སྟོན་པའི་སྒྱུ་དང་རང་གི་ཆོས་ལ་ཆགས་པའི་རྒྱགས་པ་དང་གཞན་ལ་འཐོ་འཚམས་པའི་རྣམ་འཚེ་བཅུ་ཆོས་ཅན། ཉོན་མོངས་ཆུང་དུའི་ས་མང་ཡིན་ཏེ། མཚུངས་
ལྡན་གྲོགས་ཀྱིས་ཆུང་སྤང་བྱའི་སྒོས་ཆུང་བརྟེན་པ་རྣམ་ཤེས་ཀྱི་ས་ཆུང་དུར་བཞག་པའི་ཕྱིར། དང་པོ་གྲུབ་སྟེ། རྩ་ཉོན་དྲུག་ལས་མ་རིག་པ་ཙམ་དང་མཚུངས་པར་ལྡན་པའི་ཕྱིར། གཉིས་པ་གྲུབ་སྟ། སྒོམ་སྤང་ཙམ་ཡིན་པའི་
ཕྱིར༑ གསུམ་པ་གྲུབ་སྟེ། ཡིད་ཀྱི་རྣམ་ཤེས་ཁོ་ན་དང་མཚུངས་པར་ལྡན་པའི་ཕྱིར་ཏེ། རང་འགྲེལ་ལས། འདི་དག་ནི་ཉོན་མོངས་པ་ཆུང་དུའི་ས་བ་རྣམས་ཏེ། མ་རིག་བ་ཙམ་དང་སྒོམ་པའི་
སྦང་བར་བྱ་བ་དང་ཡིད་ཀྱི་ས་བ་ཁོ་ན་དང་མཚུངས་པར་ལྡན་པའི་ཕྱིར་རོ། །ཞེས་གསུངས་པའི་ཕྱིར་རོ། །དེས་ན་ཆོས་མངོན་རིན་ཆེན་འདྲེན་པའི་ཤིང་རྟ་ལྟར་ཉོན་མོངས་ཆེན་པོའི་ས་བ་ཡང་ཤུགས་ལ་ཤེས་དགོས་སོ། །གཉིས་
པ་མ་ངེས་པའི་མཚུངས་ལྡན་འཆད་པར། སློབ་དཔོན་དབྱིག་བ་ཤེས་ཀྱིས། རྟོག་དང་དཔྱོད་དང་འགྱོད་པ་དང། །གཉིད་དང་ཁོང་ཁྲོ་ཆགས་རྣམས་དང། །ང་རྒྱལ་ཐེ་ཚོམ་ཞེས་བྱ་བ། །བརྒྱད་ནི་ངེས་པ་མིན་པར་བཤད་

[044A]༄༅། །ཅེས་གསུངས། རྟོག་འཔྱོད་གཉིས་འགྱོད་གཉིད་གཉིས་ཁྲོ་ཆགས་གཉིས་ང་རྒྱལ་དང་ཐེ་ཚོམ་གཉིས་དང་བརྒྱད་ཆོས་ཅན་མ་ངེས་པ་ཞེས་བྱ་སྟེ། སེམས་བྱུང་སྡེ་ལྔ་གང་རུང་དུ་མ་ངེས་པས་
དེ་ལྟར་བཤད་པའི་ཕྱིར། གཉིས་པ་ལ་འདོད་པའི་དབང་དུ་བྱས་པ་དང། ཁམས་གོང་མའི་དབང་དུ་བྱས་པ་གཉིས། དང་པོ་ལ། དགེ་བའི་དབང་དུ་བྱས་པ་དང། མ་འདྲེས་པའི་ཉོན་མོངས་ཅན་གྱི་མི་དགེ་བའི་
དབང་དུ་བྱས་པ་དང། ཉོན་མོངས་པ་གཞན་དང་ལྡན་པའི་མི་དགེ་བའི་དབང་དུ་བྱས་པ་དང། བསྒྲིབས་ལ་ལུང་དུ་མ་བསྟན་པའི་དབང་དུ་བྱས་པ་དང། མ་བསྒྲིབས་ལ་ལུང་དུ་མ་བསྟན་པའི་དབང་དུ་བྱས་པ་ལྡར་རང་འགྲེལ་
ལས་བཤད་པས། དང་པོ་འཆད་པར། འདོད་པའི་དགེ་བའི་སེམས་ལ་ནི་།རྟོག་དང་དབྱོད་དང་བཅས་པའི་ཕྱིར། །སེམས་ལས་བྱུང་བ་ཉི་ཤུ་གཉིས། །ལ་ལ་དག་ཏུ་འགྱོད་པ་བསྣན། །ཞེས་གསུངས། ཤེས་
བྱ་ཆོས་ཅན། འདོད་པའི་དགེ་སེམས་ཀྱི་འཁོར་དུ་སེམས་བྱུང་ཉེར་གཉིས་ཡོད་དེ། སེམས་ཀྱིས་མང་བཅུ། དགེ་བའི་ས་མང་བཅུ། རྟོག་དཔྱོད་གཉིས་རྣམས་ངེས་པར་ཡོད་པའི་ཕྱིར། ཤེས་བྱ་ཆོས་ཅན། དེ་ལ་
ལ་དག་ཏུ་ཉེར་གསུམ་འབྱུང་བ་ཡང་ཡོད་དེ། སྡིག་བ་ལ་འགྱོད་པའི་དགེ་སེམས་ལྟ་བུ་ལ་སྔ་མ་ཉེར་གཉིས་ཀྱི་སྟེང་དུ་དེ་བསྣན་ནས་ཉེར་གསུམ་འབྱུང་ལ་དགེ་སེམས་ཐམས་ཅད་ལ་དེ་འབྱུང་མི་དགོས་པའི་ཕྱིར་ཏེ། འགྱོད་

[044B]བའི་ཕྱིར་ཏེ། རང་འགྲེལ་ལས། དགེ་བའི་སེམས་ཐམས་ཅད་ལ་ནི་འགྱོད་པ་མེད་པས། །ཞེས་སོ། །གཉིས་པ་འཆད་པར། མི་དགེ་ལ་ནི་མ་འདྲེས་དང། །ལྟ་དང་
ལྡན་ལའང་ཉི་ཤུ་འབྱུང། །ཞེས་བྱུང། ཤེས་བྱ་ཆོས་ཅན། ཆགས་སོགས་གཞན་དང་མ་འདྲེས་པར་མ་རིག་པ་ཁོ་ན་དང་མཚུངས་ལྡན་གྱི་མི་དགེ་བའི་འདོད་པའི་སེམས་པ་འཁོར་སེམས་བྱུང་ཉི་ཤུ་ཡོད་དེ། སེམས་ཀྱི་ས་
མང་བཅུ་དང་ཉོན་མོངས་ཆེན་པོའི་ས་མང་དྲུག་དང་མི་དགེ་བའི་ས་མང་གཉིས་དང་རྟོག་དཔྱོད་གཉིས་རྣམས་ཡོད་པའི་ཕྱིར་ཏེ། རྩ་བར། མི་དགེ་ལ་ནི་མ་འདྲེས་དང། །ཉི་ཤུ་འབྱུང། །ཞེས་དང་རང་འགྲེལ་ལས། མ་འདྲེས་པ་
ཞེས་བྱ་བ་ནི་སེམས་གང་ལ་མ་རིག་པ་འབའ་ཞིག་ཡོད་ཀྱི་འདོད་ཆགས་ལ་སོགས་པ་ཉོན་མོངས་པ་གཞན་མེད་པའོ། །ཞེས་སོ། །ཆགས་སོགས་གཞན་འང་མ་འདྲེས་པའི་ལྟ་བ་ཐ་མ་གསུམ་དང་མཚུངས་ལྡན་གྱི་མི་དགེ་བའི་
སེམས་ཀྱི་འཁོར་དུ་ཡང་སེམས་བྱུང་ཉི་ཤུ་འབྱུང་སྟེ། མ་འདྲེས་པའི་མི་དགེ་པའི་སེམས་ལ་བཤད་པ་ལྟར་འབྱུང་བའི་ཕྱིར་ཏེ། རྩ་བར། ལྟ་དང་ལྡན་ལའང་ཉི་ཤུ་འབྱུང། །ཞེས་སོ། །འོ་ན་ལྟ་བ་དེ་དང་དེ་སྔར་བཤད་པ་ལས་
ལྷག་པའི་ཉེར་གཅིག་མི་འབྱུང་ངམ་སྙམ་ན་མི་འབྱུང་སྟེ་ལྟ་བ་ནི་རྫས་རིགས་ཀྱི་ས་མང་ནང་དུ་འདུ་བའི་ཕྱིར། དེར་ཐལ། དེ་སེམས་ཀྱི་ས་མང་ནང་གི་ཤེས་རབ་ཀྱི་ཁྱད་པར་ཡིན་པས་དེ་ལས་ལྷག་པ་མི་བགྲང་བའི་ཕྱིར་ཏེ་

[045A]༄༅། །ལ་འགྲེལ་ལས། མ་ཡིན་ཏེ་འདི་ལྟར་ས་མང་བོ་བ་ཁོ་ནའི་ཤེས་རབ་ཀྱི་ཁྱད་པར་འབའ་ཞིག་ལ་ལྟ་བ་ཞེས་བྱའོ། །ཞེས་གསུངས་པའི་ཕྱིར། གསུམ་བ་འཆད་བར། ཉོན་མོངས་བཞི་དང་
ཁྲོ་སོགས་དང། །འགྱོད་བ་དང་ནི་ཉི་ཤུ་གཅིག་ཅེས་བྱུང། ཤེས་བྱ་ཆོས་ཅན། ཆགས་སོགས་ཉོན་མོངས་བཞི་དང་མཚུངས་ལྡན་གྱི་མི་དགེ་བའི་སེམས་ལའང་ཉེར་གཅིག་འབྱུང་སྟེ། མ་འདྲེས་བ་ལྟར་གྱི་ཉི་ཤུ་དང་
ཆགས་སོགས་བཞི་གང་རུང་རེ་བསྣན་ནས་ཉེར་གཅིག་འབྱུང་བའི་ཕྱིར་ཏེ། རྩ་བར། ཉོན་མོངས་བཞི་དང་ཉི་ཤུ་གཅིག་ཅེས་སོ་།ཤེས་བྱ་ཆོས་ཅན། ཁྲོ་བ་སོགས་ནས་རྣམ་འཚེའི་བར་གྱི་ཉེ་ཉོན་བཅུ་རྣམས་
དང་མཚུངས་ལྡན་གྱི་མི་དགེ་བའི་སེམས་ལའང་ཉེར་གཅིག་འབྱུང་སྟེ། སྔ་མ་ཉི་ཤུ་དང་ཉེ་ཉོན་དེ་དང་དེ་བསྣན་ནས་ཉེར་གཅིག་འབྱུང་བའི་ཕྱིར་ཏེ། རྩ་བར། [?]སོགས་དང་ནི་ཉི་ཤུ་གཅིག་།ཅེས་སོ། །སོགས་ཁོང་
ནས་འཁོན་འཛིན་དང་འཚིག་བ་སོགས་སོ། །འགྱོད་བ་ལའང་དེ་དང་[?]སྟེ། མི་དགེ་བའི་འགྱོད་པ་ཡོད་པའི་ཕྱིར་དང། རྩ་བར་འགྱོད་པ་དང་ནི་ཉི་ཤུ་གཅིག་ཅེས་སོ། བཞི་བ་[?]འཆད་པ་བསྒྲིབས་
ལ་བཅོ་བརྒྱད། ཅེས་བྱུང། ཤེས་བྱ་ཆོས་ཅན། འབྲི་ལས་[?]བསྟན་གྱི་འཇིག་ལྟ་དང་མཐར་ལྟ་དང་[?]མཐུང་ལྡན་གྱི་འདོད་སེམས་གྱི་འཁོར་དུ་ལོ་བརྒྱད་འབྱུང་སྟེ། སེམས་ཀྱིས་མང་བཅུ་ཉོན་མོངས་ཆེན་

[045B]བའི་ཕྱིར། ལྟ་བསྔར་བཞིན། ལྔ་བ་འཆད་པར། ལུང་མ་བསྟན་།གཞན་ལ་བཅུ་གཉིས་དག་ཏུ་འདོད། །གཉིད་ནི་ཀུན་ལ་མི་འགལ་ཕྱིར་།གང་ལ་ཡོད་པ་དེ་བསྣན་ནོ།།
ཞེས་གསུང། ཤེས་བྱ་ཆོས་ཅན། ཉོན་མོངས་ཅན་མ་ཡིན་པའི་མ་བསྒྲིབས་ལུང་མ་བསྟན་གྱི་འདོད་སེམས་ལ་འཁོར་སེམས་བྱུང་བཅུ་གཉིས་འབྱུང་སྟེ། ས་མང་བཅུ་དང་རྟོག་དཔྱོད་གཉིས་རྣམས་འབྱུང་བའི་ཕྱིར་རྐང་བ་
དང་པོ་གཉིས་བྱུང། དགེ་མི་དགེ་ལུང་མ་བསྟན་གྱི་སེམས་དེ་ཐམས་ཅད་ལ་གྲངས་སྔར་བཤད་པའི་སྟེང་དུ་གཉིད་བསྣན་པར་རིགས་ཏེ་གཉིད་ནི་འདོད་པའི་དེ་ཀུན་དང་མི་འགལ་བར་འཇུག་བའི་ཕྱིར་རྐང་བ་ཕྱི་མ་གཉིས་བྱུང། གཉིས་
པ་ཁམས་གོང་གི་དེ་འཆད་པར། དེ་ལས་འགྱོད་གཉིད་མི་དགེ་རྣམས་།བསམ་གཏན་དང་པོ་དག་ན་མེད། །རྟོག་པའང་བསམ་གཏན་ཁྱད་པར་ཅན། །དེ་ཡི་གོང་ན་དཔྱོད་བ་ཡང། །ཞེས་བྱུང། ཤེས་བྱ་ཆོས་ཅན། བསམ་
གཏན་དང་བོ་དགན་འགྱོད་པ་དང་གཉིད་དང་མི་དགེ་བ་རྣམས་མེད་དེ། དེ་དག་ལ་ཆགས་པ་དང་བྲལ་བའི་ཕྱིར་ཏེ། རྩ་བར། དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་སོ་།དེར་མ་ཟད་རྟོག་
པའང་བསམ་གཏན་ཁྱད་པར་ཅན་ན་མེད་དེ། བསམ་གཏན་ཁྱད་པར་ཅན་དེ་ལ་ཆགས་བྲལ་བྱས་བའི་ཕྱིར་ཏེ། རྟོག་པའང་བསམ་གཏན་ཁྱད་པར་ཅན། །ཞེས་གསུངས་པའི་ཕྱིར། བསམ་གཏན་ཁྱད་པར་ཅན་གྱི་གོང་

[046A]༄༅། །མ་བསམ་གཏན་གཉིས་པ་སོགས་དང་གཟུགས་མེད་པ་དག་ན་ནི་དཔྱོད་པ་ཡང་མེད་དེ། དེ་དག་མ་སྤངས་པར་བསམ་གཏན་གཉིས་པ་སོགས་མི་ཐོབ་པའི་ཕྱིར་ཏེ། རྩ་བར། དེ་ཡི་གོང་ན་དཔྱོད་པ་
ཡང། །ཞེས་གསུངས་པའི་ཕྱིར། ཡང་སྒྲའི་དོན་ཡོད་དེ། མི་དགེ་རྟོག་དཔྱོད་སོགས་མེད་པར་མ་ཟད་གཡོ་སྒྱུ་ཡང་མེད་པར་བཤད་པའི་ཕྱིར་ཏེ། རང་འགྲེལ་ལས། ཡང་ཞེས་བྱ་བའི་སྒྲས་ནི་གཡོ་དང་སྒྱུ་ཡང་མེད་དོ། །
ལྷག་མ་ནི་དེ་དང་འདྲའོ། །ཞེས་གསུངས་པའི་ཕྱིར། བསམ་གཏན་གཉིས་པ་ཡན་ཆད་ན་གཡོ་སྒྱུ་ཡང་མེད་དེ། གང་ན་གཙོ་འཁོར་ཡོད་པ་དེ་ན་གཙོ་བོས་འཁོར་རྣམས་བསྡུ་བའི་ཕྱིར་གཡོ་སྒྱུ་ཡོད་ལ། དེ་ཡན་ཆད་དུ་
གཙོ་འཁོར་མེད་པའི་ཕྱིར་དང། ཚངས་པས་འཁོར་གྱི་ནང་དུ་རྟ་ཐུལ་ལ་གཏམ་རླུང་བསྐུར་བྱས་པའི་ཕྱིར། གསུམ་པ་སེམས་བྱུང་འགའ་ཞིག་གི་ཁྱད་པར་ལ། སེམས་བྱུང་བརྒྱད་ཀྱི་ཁྱད་པར་དང། སེམས་སེམས་བྱུང་
གི་མིང་གི་རྣམ་གྲངས་གཉིས། དང་པོ་འཆད་པར། མ་གུས་ངོ་ཚ་མེད་ཁྲེལ་མེད། །ནས། རང་གི་ཆོས་ལ་ཆགས་པ་ཡི། །སེམས་ནི་ཡོངས་སུ་གདུགས་པའོ། །ཞེས་བྱུང། སེམས་བྱུང་ནང་གི་ངོ་ཚ་མེད་པ་དང་སེམས་མེད་
པའི་ཁྱད་པར་ཡོད་དེ། བྱེ་སྨྲ་ལྟར་ན་ཡོན་ཏན་དང་ཡོན་ཏན་ཅན་ལ་མ་གུས་པ་ངོ་ཚ་མེད་པ་དང། ཁ་ན་མཐོ་བ་ལ་འཇིགས་པར་མི་ལྟ་བ་ཁྲེལ་མེད་ཡིན། མདོ་སྡེ་པ་དང། སློབ་དཔོན་རང་ལ་ལྟས་ནས་མི་དགེ་བ་ལ་མི་འཛོམ་པ་

[046B] གཞན་ལ་ལྟོས་ནས་ཉེས་པ་ལ་མི་འཛོམ་པ་ཁྲལ་མེད་དང་དེ་གཉིས་ལས་བཟློག་པ་གཉིས་ནི་ངོ་ཚ་ཡོད་པ་དང་ཁྲེལ་ཡོད་ཡིན་བའི་ཕྱིར། རྟགས་དང་པོ་གྲུབ་སྟེ། མ་གུས་ངོ་ཚ་མེད། ཅེས་དང། ཁྲེལ་མེད།། ཁ་ན་
མཐོ་འཇིགས་མི་ལྟ། །ཞེས་གསུངས། འཇིགས་པ་ནི་མི་འདོད་པའི་འབྲས་བུ་ཡིན་ལ་བརྩད་ཚུལ་མང་ངོ། །གཉིས་པ་གྲུབ་སྟེ། རང་འགྲེལ་ལས། གཞན་དག་ན་རེ་ནི་བདག་ལ་ལྟོས་ནས་ཉེས་པ་རྣམས་ལ་མི་འཛེམ་པ་ནི་
ངོ་ཚ་མེད་པ་ཡིན་ལ། གཞན་ལ་ལྟོས་ནས་ནི་ཁྲེལ་མེད་པ་ཡིན་ནོ་ཞེས་ཟེར་རོ། །ཞེས་པ་ནས། བཟློག་པ་ནི་ངོ་ཚ་ཤེས་པ་དང་ཁྲེལ་ཡོད་པ་ཡིན་པར་རིགས་པར་བྱ་སྟེ། ཞེས་གསུངས་པའི་ཕྱིར་དང་ཞིབ་ཆ་མང་ང། །ཤེས་བྱ་
ཆོས་ཅན། དགའ་བ་དང་གུས་པ་གཉིས་ཀྱི་ཁྱད་པར་ཡོད་དེ། ཡུལ་ལ་དགའ་བ་ཉོན་མོངས་ཅན་མ་ཡིན་པ་ནི་དད་པ་དང་གུས་པ་ནི་ངོ་ཚ་ཤེས་པ་ཡིན་པའི་ཕྱིར། དང་པོ་གྲུབ་སྟེ། རྩ་བར། དགའ་དང་ཞེས་སོ། །གཉིས་
པ་གྲུབ་སྟེ། རྩ་བར། གུས་ཉིད་ངོ་ཚ་ཤེས། །ཞེས་སོ། །སྦྱིར་དགའ་བ་ཙམ་དད་པ་མ་ཡིན་ཏེ། དགའ་བ་གཉིས་ཀྱི་དགའ་བ་ཉོན་མོངས་ཅན་མ་ཡིན་བ་དད་པ་དང། དགའ་བ་ཉོན་མོངས་ཅན་སྲེད་པ་ཡིན་པའི་ཕྱིར་ཏེ། རང་
འགྲེལ་ལས། དགའ་བ་ནི་རྣམ་པ་གཉིས་ཏེ། ཞེས་གསུངས་པའི་ཕྱིར་དགའ་དད་ཡིན་མིན་མུ་བཞི་ཡོད་དེ། ཆོས་དང་གང་ཟག་ལ་དམིགས་པའི་དགའ་བ་ཡིན་ལ་དད་པ་མ་ཡིན་པ་དང། དད་པ་ཡིན་ལ་དགའ་བ་མ་ཡིན་པ་དང་

[047A]༄༅། །གཉིས་ཀ་ཡིན་པ་དང། གཉིས་ཀ་མ་ཡིན་པ་སྟེ་མུ་བཞི་ཡོད་པའི་ཕྱིར། དང་པོ་ཡོད་དེ། ལོངས་སྤྱོད་དང་བུ་ལ་དགའ་བ་ལྟ་བུ་ཡིན་པའི་ཕྱིར། གཉིས་པ་ཡོད་དེ། སྡུག་ཀུན་དང་གཞན་གྱི་བླ་མ་ལ་
དམིགས་པའི་དད་པ་ལྟ་བུ་ཡིན་པའི་ཕྱིར། འདིས་ནི་དད་པ་ལ་ཡིད་ཆེས་ཀྱི་དད་པའང་བཤད་དོ། །གསུམ་པ་ཡོད་དེ། འགོག་ལ་མ་དང་རང་གི་བླ་མ་ལ་དགའ་བ་ལྟ་བུ་གཉིས་ཀ་ཡིན་པའི་ཕྱིར། བཞི་པ་ཡོད་དེ། སྐྱེ་བོ་ཡོན་
ཏན་མོད་པ་གཞན་ལ་དགའ་བ་མེད་པ་ལྟ་བུ་ཡིན་པའི་ཕྱིར། ཤེས་བྱ་ཆོས་ཅན། གང་ཟག་ལ་དམིགས་པའི་དགའ་བ་དང་གུས་པ་འདོད་ཁམས་དང་གཟུགས་ཁམས་ན་ཡོང་ཀྱང་གཟུགས་མེད་ན་མེད་དེ། གཟུགས་མེད་ན་
གང་ཟག་རྣམས་ཕན་ཚུན་ཡུལ་མ་ཡིན་པའི་ཕྱིར་ཏེ། རྩ་བར། དེ་གཉིས་འདོད་དང་གཟུགས་དག་ན། །ཞེས་སོ། །ཤེས་བྱ་ཆོས་ཅན། རྟོག་དཔྱོད་གཉིས་ཀྱི་ཁྱད་བར་ཡོད་དེ། རྟོག་པ་ནི་རྩིང་བ་དང་དཔྱོད་པ་ནི་སེམས་
ཞིབ་པའི་རྣམ་པ་ཅན་དུ་གྲུབ་མཐའ་བཞི་ག་འདོད་པའི་ཕྱིར་ཏེ་རྩ་བར། རྟོག་དང་དཔྱོད་པ་རྩིང་ཞིབ་ཉིད། །ཅེས་སོ། འོ་ན་སེམས་གཅིག་གི་འཁོར་དུ་མི་འབྱུང་བར་ཐལ། སེམས་རྩིང་ཞིབ་གཉིས་འགལ་བའི་ཕྱིར་ཞེ་ན་
བྱེ་སྨྲ་ན་རེ་སྐྱོན་དང་ཁྱབ་པ་མེད་དེ། སེམས་གཅིག་བུ་དེ་རྟོག་བས་ཧ་ཅང་མི་རྩིད་དཔྱོད་པས་ཧ་ཅང་ཞིབ་པར་མི་བྱེད་བའི་ཕྱིར་ཏེ། དཔེར་ན་མར་ཆུ་གང་ནང་དུ་བཅུག་པ་ཉི་མའི་འོད་ཕོག་པས་ཧ་ཅང་གྲང་བ་དང་དྲོ་བར་མི་བྱེད་པ་

[047B] མདོ་སྡེ་པ་ན་རེ་སྐྱོན་མེད་དེ། དོན་གྱི་ངོ་བོ་དང་ཁྱད་པར་བརྗོད་བའི་ཚིག་གཉིས་ཀུན་ནས་སློང་བའི་བློ་གཉིས་རྟོག་པ་དང་དཔྱོད་པར་རིམ་པས་འཇོག་པའི་ཕྱིར་ཏེ་བརྟགས་ཤིང་དཔྱད་ནས་སྨྲ་ཡི་རྣམ་པར་མ་
བརྟག་རྣམ་པར་མ་དཔྱད་པར་ཚིག་ཏུ་མི་སྨྲ་བས། ཞེས་གསུངས་པའི་ཕྱིར་ཟེར། ཤེས་བྱ་ཆོས་ཅན། ང་རྒྱལ་དང་རྒྱགས་པ་གཉིས་ཀྱི་ཁྱད་པར་ཡོད་དེ། སེམས་ཁེངས་པར་བྱེད་པའི་སེམས་བྱུང་ཏེ་ང་རྒྱལ་དང། རང་གི་
ཆོས་ཁོ་ན་ལ་ཆགས་པའི་སེམས་ཡོངས་སུ་གཏུགས་པའི་སེམས་བྱུང་དེ་རྒྱགས་པ་ཡིན་པའི་ཕྱིར། དང་པོ་གྲུབ་སྟེ། རྩ་བར། ང་རྒྱལ་ཁེངས་པ། ཞེས་སོ། །གཉིས་པ་གྲུབ་སྟེ། རྩ་བར། རྒྱགས་པ་ནི་།རང་གི་ཆོས་ལ་
ཆགས་པ་ཡི། །སེམས་ནི་ཡོངས་སུ་གཏུགས་པའོ།། ཞེས་གསུངས་པའི་ཕྱིར། སྨྲས་པ། ཇི་ལྟ་ཇི་སྙེད་དམིགས་པའི་རྩིག་ངོས་ལ། །སེམས་དང་སེམས་བྱུང་རྣམ་པའི་ཚོན་མང་གིས། །ཀུན་བྱང་གཞི་ལམ་འབྲས་བུའི་
སྐྱེད་ཚལ་ཚོགས། །མ་འདྲེས་འབྱུང་བའི་འཁོར་འདས་གནད་ཀུན་རིག་།བག་ཆགས་སྔ་ཚོགས་རིན་ཆོན་འབྱུང་གནས་རིང། །ལེགས་བཤད་འབྲུག་སྒྲ་ལྡན་པའི་ཆོས་ཆར་གྱིས། །ཆོས་མངོན་རིན་ཆེན་བྱུ་རུའི་ལྗོན་པ་
དང༑ ༑ཐེག་གསུམ་གསེར་གྱི་མྱུ་གུ་ཅི་མང་འཁྲུངས། །ཞེས་པར་སྐབས་ཀྱི་ཚིགས་སུ་བཅད་པའོ། །གཉིས་པ་འཆད་པར། སེམས་དང་ཡིད་དང་རྣམ་ཤེས་ནི། །ནས། མཚུངས་པར་ལྡན་པའང་རྣམས་པ་ལྔ་།ཞེས་བྱུང་

[048A]༄༅། །འདིས་དོན་ཡོད་དེ། སེམས་ཀྱི་རྣམ་གྲངས། སེམས་སེམས་བྱུང་ཐུན་མོང་གི་རྣམ་གྲངས། མཚུངས་པར་ལྡན་པའི་ཁྱད་པར་གསུམ་གྱིས་བཤད་པའི་ཕྱིར། བྱེ་སྨྲན་རེ། གཙོ་སེམས་ཆོས་ཅན་
ཁྱོད་ལ་གསུང་རབ་ལས། སེམས་དང་ཡིད་དང་རྣམ་ཤེས་ཞེས་རྣམ་གྲངས་ཐ་དད་དུ་བཤད་ཀྱང། དོན་གཅིག་ཡིན་ཏེ། སེམས་དེ་ཉིད་ངེས་ཚིག་གིས་དགེ་མི་དགེ་འབྱེད་པས་ན་སེམས་དང་བྱིངས་ཀྱི་སྒོ་ནས་དོན་ཤེས་པས་
ན་ཡིད་དང། གཟུགས་སོགས་དམིགས་པ་རྣམ་པར་ཤེས་པས་ན་རྣམ་ཤེས་ཞེས་བཤད་པའི་ཕྱིར་ཏེ། རྩ་བར། སེམས་དང་ཡིད་དང་རྣམ་ཤེས་ནི། །དོན་གཅིག་ཅེས་སོ། །མདོ་སེམས་གཉིས་ན་རེ། དེ་ཆོས་ཅན། རྣམ་
གྲངས་ཐ་དད་ཀྱང་དོན་གཅིག་ཡིན་ཏེ། བག་ཆགས་ཀྱིས་བསགས་པས་ན་སེམས་དང་རྟེན་དུ་གྱུར་པས་ན་ཡིད་དང། ད་ལྟར་གྱི་དངོས་པོ་ལ་ལྟོས་པས་ན་རྣམ་ཤེས་ཞེས་བཤད་པའི་ཕྱིར། སེམས་དང་སེམས་བྱུང་
ཆོས་ཅན། ཁྱོད་ལ་རྟེན་བཅས་དང་དམིགས་བཅས་དང་རྣམ་བཅས་དང་མཚུངས་ལྡན་ཞེས་ཐ་སྙད་སོ་སོར་བཤད་ཀྱང་དོན་གཅིག་ལ་འཇུག་སྟེ། ཁྱོད་དབང་བོ་ལ་བརྟེན་པས་རྟེན་བཅས་དང། ཡུལ་འཛིན་པས་དམིགས་
བཅས་དང། དམིགས་པ་དེ་ཉིད་ལ་རྣམ་པ་བྱེ་བྲག་གམ་ཁྱད་པར་དུ་གཅོད་པས་རྣམ་བཅས་དང། མཉམ་པར་ལྡན་པས་མཚུངས་ལྡན་ཞེས་བཤད་པའི་ཕྱིར་ཏེ། ཡང་སྒྲའང་འང་སྒྲས་དོན་གཅིག་པར་བཤད་པའི་ཕྱིར་ཏེ་

[048B] སེམས་དང་སེམས་བྱུང་དང། །རྟེན་དང་དམིགས་དང་རྣམ་བཅས་དང། །མཚུངས་པར་ལྡན་པའང། །ཞེས་དང། རྒྱལ་སྲས་མ་ལས། ཡང་ཞེས་བྱ་བའི་སྒྲ་སྨྲོས་པ་ནི་དོན་གཅིག་དང་སྦྱར་བའི་ཕྱིར། ཞེས་གསུངས་
སེམས་དང་རང་གི་འཁོར་ཀུན་འགྲོ་ལྔ་ལྟ་བུ་ཆོས་ཅན། རྣམ་པ་ལྔས་མཚུངས་ལྡན་ཡིན་ཏེ། རྟེན་མཚུངས། དམིགས་པ་མཚུངས། རྣམ་པ་མཚུངས། དུས་མཚུངས། རྫས་མཚུངས་པ་ཡིན་པའི་ཕྱིར། དང་པོ་གཉིས་
གྲུབ་སྟེ། གཙོ་བོ་སེམས་རྟེན་གང་ལ་བརྟེན་བ་དེ་ལ་འཁོར་ཚོར་སོགས་ཀྱང་རྟེན་པ་དང། དམིགས་པ་གང་ལས་སེམས་སྐྱེ་བ་དེ་ལས་འཁོར་ཚོར་སོགས་ཀྱང་སྐྱེ་བའི་ཕྱིར། གསུམ་པ་གྲུབ་སྟེ། སེམས་སྔོན་པོའི་རྣམ་
པར་སྐྱེས་ན་འཁོར་ཚོར་སོགས་ཀྱང་དེ་ལྟར་སྐྱེ་བའི་ཕྱིར། བཞི་པ་གྲུབ་སྟེ། དུས་གང་ལ་སྐྱེས་པ་དང་དུས་མཉམ་དུ་འཁོར་ཚོར་སོགས་ཀྱང་སྐྱེས་པའི་ཕྱིར། ལྔ་བ་གྲུབ་སྟེ། སེམས་རྫས་གཅིག་ལས་རིགས་མཐུན་གཉིས་མིན་
པ་ལྟར་འཁོར་ཚོར་སོགས་ཀྱང་རེ་རེ་བར་ངེས་པའི་ཕྱིར་ཏེ། རྩ་བར། རྣམ་པ་ལྔ། ཞེས་དང། དེའི་རིང་འགྲོལ་ལས། མཚུངས་པར་ལྡན་པ་རྣམ་པ་ལྔ་བོ་རྟེན་དང་དམིགས་པ་དང་རྣམ་པ་དང་དུས་དང་རྫས་མཚུངས་པ་དག་
གིས་མཚུངས་པར་ལྡན་ནོ། །ཞེས་གསུངས་པའི་ཕྱིར་དང། རྫས་མཚུངས་ཀྱང། ང་འགྲེལ་ལས། རྫས་མཚུངས་པ་གང་ཞེ་ན། ཅི་ལྟར་སེམས་གཅིག་ཁོ་ན་ཡིན་པ་དེ་བཞིན་དུ་སེམས་ལས་བྱུང་བ་རྣམས་ཀྱང་རེ་རེ་བ་ཡིན་

[049A]༄༅། །པའོ༑ ༑ཞེས་གསུངས་པའི་ཕྱིར། འདིར་བློ་བརྟན་གྱི་རྣམ་པ་མི་མཚུངས་པའི་ཞིབ་ཆ་སོགས་ཤེས་དགོས་མང་ངོ། །གཉིས་པ་མི་ལྡན་པའི་འདུ་བྱེད་བཤད་པ་ལ། དབྱེ་བའི་སྒོ་ནས་མདོར་
བསྟན་པ་དང། སོ་སོའི་རང་བཞིན་རྒྱས་པར་བཤད་པ་དང། ཆོས་གཞན་གྱི་ཁྱད་པར་བསྟན་པའི་སྒོ་ནས་དོན་བསྡུབ་གསུམ། དང་པོ་འཆད་པར། མི་ལྡན་བ་ཡི་འདུ་བྱེད་རྣམས། །ནས། མིང་གི་ཚོགས་ལ་སོགས་པ་ཡང་
ཞེས་བྱུང། ལྡན་མིན་འདུ་བྱེད་ཆོས་ཅན། ཁྱོད་ལ་དབྱེ་ན་བཅུ་བཞི་ཡོད་དེ། ཐོབ་པ་དང། མཐོབ་པ་དང། སྐལ་མཉམ་དང། འདུ་ཤེས་མེད་པ་དང། དེའི་སྙོམས་འཇུག་དང། འགོག་པའི་སྙོམས་འཇུག་དག་དང་
སྲོག་དང་འདུས་བྱས་ཀྱི་མཚན་ཉིད་སྐྱེ་རྒ་གནས་པ་མི་རྟག་བཞི་རྣམས་དང། མིང་གི་ཚོགས་དང་ལ་སོགས་པ་ཚིག་གམ་ངག་གི་ཚོགས་དང། ཡི་གེའི་ཚོགས་དང་བཅུ་བཞི་ཡོད་པའི་ཕྱིར་ཏེ། རྩ་པར། མི་ལྡན་པ་ལི། ནས་
སོགས་ལ་ཡང། །ཞེས་སོ། །ཡང་སྒྲའི་དོན་ཡོད་དེ། སེམས་དང་མི་ལྡན་པར་མ་ཟད་སེམས་དང་རིག་མཐུན་སེམས་བྱུང་ཡང་བསལ་ཞིང་དེ་ལྟ་བུའི་ལྡན་མིན་གཞན་ཡང་ཡོད་པར་མདོར་བསྟན་བ་སོགས་ཡིན་པའི་ཕྱིར་ཏེ། རྒྱལ་
སྲས་མ་ལས། ཡང་ཞེས་བྱ་བའི་སྒྲ་སྨྲོས་པ་ནི་དེ་ལྟ་བུ་དང་མཐུན་བའི་ལྡན་བ་མིན་པར་བཅུ་བསྟན་པའི་ཕྱིར་རོ། །ཞེས་དང་གང་སྤེལ་ལས། ཡང་གི་སྒྲ་ནི་ངེས་བར་བཟུང་བའི་དོན་དུ་སྟེ་གནས་པ་དང། རྙེད་བ་ལ་

[049B]མ་ཡིན་ནོ། །ཞེས་གསུངས་པའི་ཕྱིར། གཉིས་པ་ལ་ཐོབ་པ་སོགས་གསུམ་བཤད་པ་དང། འདུ་ཤེས་མེད་པ་སོགས་གསུམ་བཤད་པ། སྲོག་སོགས་ལྔ་
བཤད་པ། མིང་སོགས་ཚོགས་གསུམ་བཤད་པ་བཞི། དང་པོ་ལ། ཐོབ་མ་ཐོབ་བཤད་པ། སྐལ་མཉམ་བཤད་པ་གཉིས། དང་པོ་ལ་ཐོབ་མ་ཐོབ་ཀྱི་ངོ་བོ་དང། དེ་གཉིས་ཀྱི་ཁྱད་པར་སོ་སོར་བཤད་པ་གཉིས་དང་པོ་
འཆད་པར། ཐོབ་པ་རྙེད་དང་ལྡན་པའོ། །ཐོབ་དང་མ་ཐོབ་རང་རྒྱུད་དུ། །གཏོགས་པ་རྣམས་ཀྱིའོ་འགོག་གཉིས་ཀྱི། །ཞེས་བྱུང། ཤེས་བྱ་ཆོས་ཅན། ཐོབ་པ་འཇོག་ཚུལ་ཡོད་དེ། རང་གང་དང་ལྡན་པའི་གང་ཟག་གི་རྒྱུད་ལ་ལྡན་
བྱེད་ཀྱི་རྫས་གཅིག་ལ་འཇོག་པའི་ཕྱིར་ཏེ། རྩ་བར། ཐོབ་དང་རང་རྒྱུད་དུ། གཏོགས་པ་རྣམས་ཀྱིའོ། །ཞེས་སོ། །དེ་ཆོས་ཅན། དབྱེ་ན་གཉིས་ཡོད་དེ། རྙེད་ཐོབ་དང་ལྡན་ཐོབ་གཉིས་ཡོད་པའི་ཕྱིར་ཏེ། རྩ་བར། ཐོབ་བརྙེད་དང་
ལྡན་པའོ། །ཞེས་གསུངས་པའི་ཕྱིར། དེ་གཉིས་སུ་ཕྱེ་བའི་རྙེད་ཐོབ་ཡོད་དེ། སྔར་མ་ཐོབ་པ་དང་སྔར་ཐོབ་ཀྱང་ཉམས་པ་སླར་གསར་དུ་རྙེད་པའི་རྫས་གཅིག་ལ་འཇོག་པའི་ཕྱིར་ཏེ། སྔར་མ་ཐོབ་པའི་རྙེད་ཐོབ་ནི་མཐོང་ལམ་པར་
ཆད་མེད་ལམ་སྐད་ཅིག་དང་པོའི་ཐོབ་བ་ལྟ་བུ། ཉམས་པ་ལས་རྙེད་པ་ནི་མིས་བསམ་གཟུགས་གསང་དུ་ཐོབ་པ་ལྟ་བུ་ཡིན་པའི་ཕྱིར་ཏེ། རང་འགྲེལ་དང་གནད་སྨོན་ལས། མ་ཐོབ་པ་དང་རྣམ་པར་ཉམས་པ་ལས་རྙེད་པ་དང་

[050A]༄༅། །ཞེས་གསུངས་པའི་ཕྱིར། ལྡན་ཐོབ་ཡོད་དེ། ཐོབ་ཟིན་སྐད་ཅིག་གཉིས་པ་ཕན་ཆད་དུ་ལྡན་པའི་རྫས་དེ་ལྡན་ཐོབ་ཡིན་པའི་ཕྱིར་ཏེ། རང་འགྲེལ་དང་གནད་སྒྲོན་གཉིས་ལས། ཐོབ་ནས་ལྡན་
པའོ༑ ༑ཞེས་དང། གང་སྤེལ་ལས། ཐོབ་ཟིན་རྣམས་ཀྱི་ཐོབ་པ་གང་ཞིག་སྐད་ཅིག་གཉིས་པ་ལ་སོགས་པ་དག་ན་ཡོད་པ་དེ་ནི་ལྡན་པ་སྟེ། ཞེས་གསུངས་པའི་ཕྱིར། ཤེས་བྱ་ཆོས་ཅན། མ་ཐོབ་པ་ཡོད་དེ། ཆོས་དེ་རྟེན་གྱི་གང་ཟག་
ཅྡེའི་རྒྱུད་ལ་ལྡན་པ་ལ་གེགས་བྱེད་ཀྱི་རྫས་གཅིག་ལ་འཇོག་པའི་ཕྱིར་ཏེ། རྩ་བར། མཐོབ་རང་རྒྱུད་དུ། །གཏོགས་པ་རྣམས་ཀྱིའོ་།ཞེས་གསུངས་པའི་ཕྱིར། མ་ཐོབ་པ་ཆོས་ཅན། དབྱེན་གཉིས་ཡོད་དེ་རྙེད་པའི་མ་ཐོབ་པ་དང། ལྡན་བའི་མ་ཐོབ་
པ་གཉིས་ཡོད་པའི་ཕྱིར། དང་པོ་ཡོད་དེ། ཆོས་དེ་སྔར་མཐོབ་བའམ་དེ་ཉམས་པ་གང་རུང་སླར་རྙེད་པ་ལ་གེགས་བྱེད་ཀྱི་རྫས་གཅིག་ལ་འཇོག་པའི་ཕྱིར་ཏེ། སྦྱོར་ལམ་པ་མཐོང་ལམ་དང་མི་ལྡན་པ་ལྟ་བུ་སྡར་མ་ཐོབ་པ་རྙེད་པའི་མ་ཐོབ་པ་
དང༑ མིའི་མིག་ཉམས་པ་སླར་མིའི་མིག་དང་མི་ལྡན་པ་ལྟ་བུ་ནི་ཉམས་བ་ལས་རྙེད་བའི་མ་ཐོབ་པ་ཡིན་བའི་ཕྱིར་ཏེ། འདི་དག་རང་གི་འགལ་ཟླ་ཐོབ་པའི་བཟློག་ཕྱོགས་ཡིན་པའི་ཕྱིར་ཏེ། གནད་སྒྲོན་ལས། བཟློག་པ་ནི་མཐོབ་པའོ། །
ཞེས་གསུངས་པའི་ཕྱིར། ལྡན་པའི་མཐོབ་བ་ཡོད་དེ། ཆོས་དེ་གང་ཟག་དེའི་རྒྱུད་ལ་རྒྱུན་དུ་ལྡན་པའི་བཟློག་ཟླའི་རྫས་གཅིག་ཡིན་པའི་ཕྱིར་ཏེ། དོན་དེ་དག་ཇི་སྐད་དུ། རྒྱལ་སྲས་མ་ལས། བཟློགས་བ་ཁོ་ནས་མ་ཐོབ་པ་ནི་སོ་སོར་མ་

[050B] །ཞེས་བྱ་བ་འ་གསུམ་ཤེས་པར་འགྱུར་རོ། །ཞེས་གསུངས་པའི་ཕྱིར། ཡང་ནམ་ཐོབ་པ་ལ་དབྱེ་ན། མ་རྙེད་པ་དང་མི་ལྡན་པ་གཉིས་སྦྱར་ཡང་ཆོག་སྟེ། ཐོབ་པ་ལ་གཉིས་ཏེ། རྙེད་པ་དང་ལྡན་པ་ཞེ། །
སྦྱར་ཆོག་བའི་ཕྱིར། སྤྲོ་སླ། ཐོབ་པ་དང་མ་ཐོབ་པ་འདི་དག་རང་རྒྱུད་དུ་གཏོགས་པ་ཞིག་དགོས་ཏེ། གཞན་གྱི་རྒྱུད་དུ་གཏོགས་པ་དང། དེ་མ་ཡིན་པའི་གཞན་ལ་ལྡན་པ་མེད་ལ་རྒྱུད་དུ་མ་གཏོགས་པ་དང་གང་ཟག་ལྡན་པ་ཡང་མེད་པའི་ཕྱིར། ལྡན་
བྱའམ་ཐབ་བྱ་ལ་འདུས་བྱས་ཁོ་ནར་མ་ངེས་ཏེ། འགོག་བ་གཉིས་གྱི་ཐོབ་མ་ཐོབ་ཡོད་པའི་ཕྱིར། དེར་ཐལ། སོ་སོར་བརྟགས་མིན་གྱི་འགོག་བ་དང་སེམས་ཅན་ཐམས་ཅད་ལྡན། སོ་སོར་བརྟགས་འགོག་དང་འཕགས་བསྐད་ཅིག་གཉིས་པ་ཕན་
ཆད་ཐམས་ཅད་ལྡན་པའི་ཕྱིར་ཏེ། རྩ་བར། འགོག་གཉིས་ཀྱི་།ཞེས་སོ། །མཐའ་དཔྱད་པ་ལ་མཁས་པ་འགའ་ཞིག་ན་རེ། ཐོབ་པ་དང་རྙེད་པ་དང་ལྡན་པ་གསུམ་དོན་གཅིག་ཟེར་ན། ཐོབ་པ་དབྱེ་གཞི་དང་གཞན་གཉིས་ཡ་གྱལ་
མ་ཡིན་པར་ཐལ་ལོ། །དེ་གསུམ་དོན་གཅིག་ཡིན་པའི་ཕྱིར། འདོད་མི་ནུས་ཏེ། རང་འགྲེལ་ལས། [?]ཕྱིའི་ཐོབ་པ་རྣམ་པ་གཉིས་ཏེ་མ་ཐོབ་བ་དང་རྣམ་པར་ཉམས་པ་ལས་རྙེད་པ་དང། ཐོབ་ནས་ལྡན་པའོ་།ཞེས་གསུངས་པའི་ཕྱིར། བྱས་པ་ལ་མང་
པོན་རེ། གསར་རྙེད་ཡིན་ན་ལྡན་པ་མ་ཡིན་པས་ཁྱབ་པར་ཐལ་གཉིས་སུ་ཕྱེ་བའི་རྙེད་ཐོབ་དང་ལྡན་ཐོབ་གཉིས་འགལ་བའི་ཕྱིར་ན་མཁྱབ། རྟགས་གྲུབ་སྟེ། གཉིས་སུ་ཕྱེ་བའི་རྙེད་ཐོབ་དངོས་སོར་ཐོབ་པ་དང་གསར་ཐོབ་ཡིན་ན་གཉིས་

[051A]༄༅། །སུ་ཕྱེ་བའི་ལྡན་ཐོབ་དང་ཀུན་ཏུ་ཐོབ་པ་མ་ཡིན་དགོས་པའི་ཕྱིར་ཏེ། རྒྱལ་སྲས་མ་ལས། རྙེད་པ་དང་སོ་སོར་རྙེད་པ་ཞེས་བྱ་བ་ནི་དོན་གཅིག་གོ་ལྡན་པ་དང་ཀུན་ཏུ་ལྡན་པ་ཞེས་བྱ་བ་ནི་ངོ་ན་ཐ་དང་པ་མ་ཡིན་ནོ། །སོ་སོར་
རྙེད་བ་ཞེས་བཤད་ན་ཀུན་ཏུ་ལྡན་བ་མ་བསྡུས་པར་འགྱུར་ལ། ཞེས་གསུངས་པའི་ཕྱིར་ཏེ། སོ་སོར་ཞེས་པ་དང་པོའམ་གསར་དུ་ལ་བྱེད་པའི་ཕྱིར། རྩ་བར་འདོད་མི་ནུས་ཏེ། དེ་གསུམ་དོན་གཅིག་ལ་འཇུག་པ་གཅིག་ཡོད་པའི་ཕྱིར། དེར་ཐལ་
སྡུག་བསྔལ་ཆོས་བཟོད་ཀྱི་ཐོབ་པ་སྐད་ཅིག་དང་པོ་དེ་རྙེད་ཐོབ་ལྡན་གསུམ་ག་ཡིན་པའི་ཕྱིར་ཏེ། རྒྱལ་སྲས་མ་ལས། ཐ་དད་པ་མ་ཡིན་པར་བརྗོད་པར་འདོད་ན་ནི་ཐོབ་པ་དང་སོ་སོར་རྙེད་པ་དང་ཀུན་ཏུ་ལྡན་པ་ཞེས་བྱ་བ་དོན་གཅིག་སྟེ་འདི་ལྟར་
སྐད་ཅིག་མ་དང་པོ་ལ་སྡུག་བསྔལ་ལ་ཆོས་ཤེས་པའི་བཟོད་པ་ཐོབ་པ་དང་སོ་སོར་རྙེད་པ་ཡིན་པར་འདོད་ལ་དེ་ཡང་ཀུན་ཏུ་ལྡན་པ་ཞེས་བྱ་བར་འགྱུར་ཏེ། ཞེས་དང། རྩ་བར། ཀུན་ཤེས་བྱེད་པའི་དབང་ལྡན་ལ། །བཅུ་གསུམ་དག་དང་ལྡན་
པ་ཡིན། །ཞེས་དང། གང་སྤེལ་ལས་ཀྱང། ཐོབ་པ་དང་རྙེད་པར་ལྡན་པའི་གྱུ་དོན་གཅིག་བར་འདོད་མོད་ཀྱི། འོ་ན་ཀྱང་རྙེད་པ་དར་ལྡན་བ་ཞེས་བྱ་བ་ནི་བསྟན་པ་ཡིན་ནོ། །ཞེས་གསུངས་པའི་ཕྱིར་སྨྲས་པ། འཕགས་ཡུལ་སྡེ་བཞིའི་གོང་
འོག་པཎ་ཆེན་རྣམས། །ཉིན་མཚན་དཔྱད་ནས་བརྩད་ཚུལ་ལ་ལྷ་ཡེ་གོས། །ཕྲ་ཞིབ་ལུང་གི་རིན་ཆེན་སྣ་ཚོགས་དང། །རིགས་པའི་རེ་མོས་སྤས་པ་མང་མཐོང་ཆོ། །[?]དང་ཆ་འདུ་བོད་ཀྱི་སྟོང་འཁུན་དང། །རེ་མོ་བཀྲ་ཡང་སེམས་ཀྱི་གུས་

[051B] །འོ་ན་ཀྱང་གདུལ་བྱའི་བློ་དང་འཚམས་ཐབས་སུ་།ཤེས་རབ་ཆེ་ཡང་སྨྲས་སྙམ་ཡུལ་སྐང་བཞིན། །མི་ཤེས་བླུན་པོས་བྲིས་བཤུས་རེ་ལྡེ་དང། །ཤེས་རློམ་རྩིང་བོའི་རགས་བཤད་གོས་ཧྲུལ་དང། །མཚུངས་མིན་ཐུབ་གསུང་
རྣམས་ད་ལྷའི་ལོངས་སྤྱོད། །ལྗོངས་འདིར་སྐྱེས་ཀྱང་ལེགས་རོལ་མི་སྐྱེས་བཞིན། །བྱིངས་དང་ངེས་པའི་ཚིགས་གི་མངོན་པའི་གཞུང་།ལུང་བཞིན་གསེར་བཞིན་ཟབ་དང་དྲི་མེད་པ། །འཆད་པའི་གོ་སྐབས་ཐོབ་ཀྱང་སྙིགས་མའི་འགྲོ། །སྐྲག་དང་
རྨོངས་པའི་རྒྱུ་སྙམ་བཏང་སྙོམས་བྱས། །ཞེས་པའང་བར་སྐབས་ཀྱི་ཚེགས་སུ་བཅད་བའོ། །གཉིས་པ་ཁྱད་ཆོས་སོ་སོར་བཤད་པ་ལ་ཐོབ་པའི་ཁྱད་ཆོས་དང་མ་ཐོབ་པའི་ཁྱད་ཆོས་གཉིས། དང་བོ་ལ། སྦྱིར་བསྟན་པ་དང་དམིགས་ཀྱིས་
བསལ་པ་གཉིས། དང་པོ་འཆད་པར། དུས་གསུམ་པ་ཡི་རྣམ་བ་གསུམ་།ནས། སྦང་བྱ་མིན་པའི་རྣམ་གཉིས་འདོད་ཀྱི་བར་ཚིགས་བཅད་ཕྱེད་དང་གཉིས་བྱུང། འདི་ལ་ཚིག་དོན་དང། མཐའ་དཔྱད་པ་གཉིས་དང་པོ་ནི། ཐོབ་པ་ཆོས་
ཅན༑ དུས་གསུམ་པ་ཡི་རྣམ་བ་གསུམ་ཡོད་དེ། ཁྱོད་ལ་ལྟོས་སལ་ལྟོས་ནས་དུས་གསུམ་དང་དུས་རེ་རེ་ལ་ཡང་འདས་ཐོ་བ་དང་མ་འོངས་པའི་ཐོབ་བ་དང། ད་ལྟར་པའི་ཐོབ་པ་གསུམ་གསུམ་ཡོད་པའི་ཕྱིར་དེར་ཐལ། ཆོས་འདས་པ་
རྣམས་ཀྱི་ཐོབ་པ་འདས་བ་ཡང་ཡོད། མ་འོངས་པ་ཡང་ཡོད། ད་ལྟར་བ་ཡང་ཡོད་པའི་ཕྱིར། དེར་ཐལ། དང་བོ་ནི། ཉོན་མོངས་སམ་སོ་ཐར་སྡོམ་པ་ལྟ་བུའི་ཐོབ་པ་སྐྱེས་ལ་འགགས་པ་ནི་འདས་པ་ཡིན་ལ། དེའི་སྔར་སྐྱེས་བ་ཐོབ་པ་འདས་

[052A]༄༅། །པའི་འདས་པ་དང། དེའི་ཕྱིས་ཀྱེ་བ་ཐོབ་པ་འདས་པའི་མ་འོངས་བ་དང་དེ་དང་ལྷན་ཅིག་སྐྱེས་པ་ནི་ཐོབ་པ་འདས་པའི་ད་ལྟར་བར་འཇོག་པར་བྱེ་སྨྲ་ལ་གྲགས་པའི་ཕྱིར་ཏེ། དེ་གསུམ་གྱི་སྔམ་ཁྱུ་མཆོག་ལྟར་སྔོན་ལ་
ལྡིང་བའི་ཐོབ་པ་དང། གཉིས་པ་བེའུ་ལྟར་རྫེས་སུ་འབྲང་བའི་ཐོབ་པ་དང། གསུམ་བ་གྲིབ་མ་ལྟ་བུའི་ཐོབ་པར་བཤད་པའི་ཕྱིར་ཏེ། རང་འགྲེལ་ལས། ཆོས་འདས་པ་རྣམས་ཀྱི་ཐོབ་པ་འདས་པ་ཡང་ཡོད། མ་འོངས་པ་དང་ད་ལྟར་བྱུང་བ་ཡང་
ཡོད་དོ། །ཞེས་གསུངས་པའི་ཕྱིར་དང། གང་སྤེལ་ལས། ཐོབ་པ་ནི་རྒྱུན་ལ་ལྟོས་ཏེ་འདས་པ་ལ་སོགས་པ་རྣམས་རེ་རེ་ལ་ཡང་ཐོབ་པ་རྣམ་པ་གསུམ་གསུམ་མོ། །ཞེས་གསུངས་པའི་ཕྱིར། དེ་བཞིན་དུ་ཉོན་མོངས་སམ་སོ་ཐར་སྡོམ་པའི་
ཐོབ་པ་སྐྱེས་ལམ་འགག་པ་ཐོབ་པ་ད་ལྟར་བ་ཡིན་ལ། དེའི་སྔར་སྐྱེས་པ་དེའི་འདས་པ་དང། དེའི་ཕྱིར་སུ་སྐྱེ་བ་དེའི་མ་འོངས་བ་དང། དེ་དང་ལྷན་ཅིག་སྐྱེས་པ་དེའི་ད་ལྟར་བར་འཇོག་པའི་ཕྱིར། དེར་ཐལ། དེ་བཞིན་དུ་ཉོན་མོངས་སམ་སོ་
ཐར་སྔོམ་པ་འཇི་ཐོབ་སྐྱེ་རྒྱུ་ཡོད་ལམ་སྐྱེས་པ་ཐོབ་པ་མ་འོང་པ་དང་དེའི་སྔར་སྐྱེས་པ་འདས་པ་དང། ཕྱིས་སྐྱེ་བ་མ་འོངས་པ་དང་ལྷན་ཅིག་སྐྱེ་བ་ད་ལྟར་བར་འཇོག་པའི་ཕྱིར་ཏེ། རང་འགྲེལ་ལས། དེ་བཞིན་དུ་མ་འོངས་པ་དང་ད་ལྟར་བྱུང་
བ་རྣམས་ཀྱི་ཡང་སོ་སོར་རྣམ་པ་གསུམ་མ། །ཞེས་གསུངས་པའི་ཕྱིར། ཤེས་བྱ་ཆོས་ཅན། ཐོབ་པ་ལ་དགེ་མི་དགེ་ལུང་མ་བསྟན་གསུམ་ཡོད་དེ། དགེ་བའི་ཐོབ་པ་དགེ་བ་དང་ལ་སོགས་པས་མི་དགེ་བའི་ཐོབ་པ་མི་དགེ་པ་དང་ལུང་མ་

[052B] རྩ་བར། དགེ་ལ་སོགས་ཀྱི་དགེ་ལ་སོགས། །ཞེས་གསུངས་པའི་ཕྱིར། ཤེས་བྱ་ཆོས་ཅན། ཐོབ་པ་ལ་ཁམས་གསུམ་གྱི་སར་གཏོགས་པ་ཡང་ཡོད་དེ་ཆོས་འདོད་པའི་སར་གཏོགས་ཀྱི་
ཐོབ་པ་འདོད་བའི་སས་བསྡུས་དང་དེ་བཞི་ན་དུ་གཟུགས་དང་གཟུགས་མེད་དུ་གཏོགས་བའི་ཆོས་ཀྱི་ཐོབ་པ་རང་རང་གི་ཁམས་དེའི་སས་བསྡུས་ཡིན་པའི་ཕྱིར་ཏེ། རྩ་བར། དེར་གཏོགས་རྣམས་ཀྱི་རང་ཁམས་བ། །ཞེས་སོ། །ཤེས་བྱ་ཆོས་
ཅན༑ ཐོབ་བྱའི་ཆོས་ཁམས་གསུམ་གྱི་སར་མ་གཏོགས་པ་ནི་འགོག་པ་གཉིས་དང་ལམ་བདེན་ཡིན་ལ། དེའི་ཐོབ་པ་ལ་ཁམས་གསུམ་དུ་གཏོགས་པ་གསུམ་དང་ཁམས་གསུམ་དུ་མ་གཏོགས་པ་དང་བཞི་ཡོད་དེ། སོ་སོར་བརྟགས་
མིན་གྱི་འགོག་པའི་ཐོབ་པ་རྟེན་གྱི་གང་ཟག་ཁམས་གསུམ་གང་དུ་གཏོགས་པའི་སར་གཏོགས་པ་གསུམ་ཡོད། སོ་སོར་བརྟགས་འགོག་གི་ཐོབ་པ་ཟག་བཅས་ཁམས་གོང་མ་གཉིས་ལ་གཏོགས་པ་གཉིས་ཡོད། སོ་སོར་བརྟགས་འགོག་
གི་ཐོབ་པ་ཟག་མེད་དང་ལམ་བདེན་གྱི་ཐོབ་པ་ཁམས་གསུམ་གང་དུ་ཡང་མི་གཏོགས་པ་ཡང་ཡིན། བཞིའི་འདྲེན་ཚུལ་དེ་ལྟར་ཡིན་པའི་ཕྱིར། རྟགས་ཟུར་དང་པོ་གྲུབ་སྟེ། རང་འགྲེལ་ལས། དེ་ལ་སོ་སོར་བརྟགས་པམ་ཡིན་པའི་
འགོག་པའི་ནི་ཁམས་གསུམ་པ་ཡིན་ནོ། །ཞེས་སོ། །རྟགས་ཟུར་གཉིས་པ་གྲུབ་སྟེ། རང་འགྲེལ་ལས། སོ་སོར་བརྟགས་པས་འགོག་པའི་ནི་གཟུགས་དང་གཟུགས་མེད་པ་ན་སྤྱོད་པ་ཡང་ཡིན་ལ་ཟག་པ་མེད་པའང་ཡིན་ནོ། །ཞེས་

[053A]༄༅། །གསུངས་པའི་ཕྱིར། རྟགས་ཞུར་གསུམ་བགྲུབ་སྟེ། རང་འགྲེལ་ལས། ཟག་པ་མེད་པའང་ཡིན་ནོ། །ལམ་གྱིས་དེན་པའི་ནི་ཟག་པ་མེད་པ་ཉིད་དོ། །ཞེས་གསུངས་པའི་ཕྱིར། རྟགས་ཟུར་གཞི་པ་གྲུབ་
སྟེ༑ ༑རྩ་བར། མ་གཏོགས་རྣམས་ཀྱི་རྣམ་པ་བཞི། །ཞེས་དང། རང་འགྲེལ་ལས། ཟག་པ་མེད་པའི་ཆོས་རྣམས་ཀྱི་ཐོབ་པ་ནི་མདོར་བསྡུན་རྣམ་པ་བཞི་སྟེ། ཁམས་གསུམ་པ་དང་ཟག་པ་མེད་པའོ། །ཞེས་གསུངས་པའི་
ཕྱིར༑ བཞི་འདྲེན་ཚུལ་འདི་ཁོ་ན་དགོས་པར་མཐའ་དཔྱོད་དུ་འཆད་དོ། །སློབ་པའི་ཆོས་ཟག་མེད་རྣམས་ཀྱི་ཐོབ་པ་ཆོས་ཅན། རང་རྒྱུད་ལྡན་གྱི་གང་ཟག་སློབ་པ་ཁོ་ནར་བྱེད་པའི་ཆོས་ཡིན་ཏེ་སློབ་པའི་ལམ་བདེན་གྱིས་བསྡུས་པའི་ཕྱིར་ཏེ་
[?][?]ལས། དེ་ལ་རེ་ཞིག་སློབ་པའི་ཆོས་རྣམས་ཀྱི་ཐོབ་པ་ནི་སློབ་པའི་ལམ་གྱིས་བ་སྡུས་པའི་ཕྱིར་སློང་བ་ཁོ་ན་ཡིན་ནོ་།ཞེས་གསུངས་པའི་ཕྱིར། མི་སློབ་པའི་ཆོས་ཟག་མེད་རྣམས་ཀྱི་ཐོབ་པ་ཆོས་ཅན། རང་རྒྱུད་ལ་ལྡན་པའི་
[?]མི་སྒྲོ་[?][?][?]བྱེད་པའི་ཕྱིར་ཡིན་ཏེ། མི་སློབ་པའི་ལམ་བདེན་གྱིས་བསྡུས་པའི་ཕྱིར་ཞེས་སློབ་པ་ལྟར་བཤད་རིགས་པའི་ཕྱིར་ཏེ། གང་སྤེལ་ལས་དེ་བཞིན་དུ་མི་སློབ་པ་རྣམས་ཀྱང་རིག་པར་བྱའོ། །ཞེས་
གསུངས་པའི་ཕྱིར་དང། རྒྱལ་སྲས་ལ་ལས་ཀྱང། འདི་དག་སྐྱབས་ལ་གྱི་བདེན་པའི་བོ་ཉིད་བོ་ནས་ནི་པར་བལྟ་བར་བྱའོ། །ཞེས་གསུངས་པའི་ཕྱིར། རང་འགྲེལ་གྱི་སློབ་པའི་ཆོས་ཞེས་བསོད་བ་ཀྱི་དོན་དབྱིས་ཕྱིན་པ་བཤད་པ་དད།།

[053B] སློབ་དང་མི་སློབ་པ་ཡང་ཡང་མ་ཡིན་པའི་ཆོས་ཀྱི་ཐོབ་པ་ལ་སློབ་མི་སློབ་གང་ཡང་མ་ཡིན་དའི་ཆོས་དང། སློབ་པར་བྱེད་པའི་ཆོས་དང་མི་སྐོབས་བྱེད་པའི་ཆོས་གསུམ་ཡོད་དེ། ལག་བཅས་ཐམས་ཅད་དང་འདུས་མ་
བྱས་ནི་སློབ་མི་སློབ་གང་ཡང་མ་ཡིན་པའི་ཆོས་ཡིན་པ་གང་ཞིག་།ཐག་བཅས་རྣམས་དང། སོ་སོར་བརྟགས་མིན་གྱི་འགོག་པ་དང་སོ་སྐྱེ་ཐོབ་པའི་སོ་སོར་བརྟགས་འགོག་གི་ཐོབ་པ་གསུམ་ནི་སློབ་མི་སློབ་གང་རུང་མ་ཡིན་པའི་ཆོས་ཡིན། སོ་སོར་
བརྟགས་འགོས་དེ་ཉིད་སློབ་པའི་ལམ་གྱིས་ཐོབ་པའི་ཐོབ་པ་ནི་སློབ་པར་བྱེད་པའི་ཆོས་ཡིན། སོ་སོར་བརྟགས་འགོག་མི་སློབ་པ་ལམ་གྱིས་ཐོབ་པའི་ཐོབ་བ་མི་སློབ་པར་བྱེད་པའི་ཆོས་ཡིན། སློབ་མི་སློབ་གང་ཡང་མ་ཡིན་པའི་ཆོས་ཀྱི་ཐོབ་པ་
ལ་གསུམ་དུ་འཇོག་ཚུལ་དེ་ལྟར་ཡིན་པའི་ཕྱིར། དང་པོ་གྲུབ་སྟེ་རང་འགྲེལ་ལས། སློབ་བ་ཡང་མ་ཡིན་མི་སློབ་པ་ཡང་མ་ཡིན་པའི་ཆོས་ཞེས་བྱ་བ་ནི་ཟག་པ་དང་བཅས་པའི་ཆོས་རྣམས་དང་འདུས་མ་བྱས་སོ། །ཞེས་གསུངས་པའི་ཕྱིར་
གཉིས་པ་གྲུབ་སྟེ། རང་འགྲེལ་ལས། རེ་ཞིག་ཟག་པ་དང་བཅས་པ་རྣམས་དང་སོ་སོར་བརྟགས་པ་མ་ཡིན་པའི་འགོག་པ་དང། འཕགས་པ་མ་ཡིན་པའི་ཐོབ་བ་སོ་སོར་བརྟགས་པའི་འགོག་པའི་ཐོབ་བ་ནི་སློབ་པ་ཡང་མ་ཡིན་མི་སློབ་པ་
ཡང་མ་ཡིན་ནོ། །ཞེས་གསུངས་བའི་ཕྱིར། གསུམ་བ་གྲུབ་སྟེ། རང་འགྲེལ་ལས། དེ་ཉིད་སློབ་པའི་ལམ་གྱིས་ཐོབ་པའི་ནི་སློབ་པའོ་།ཞེས་གསུངས་པའི་ཕྱིར། ཁྱབ་སྟེ། དེ་ཉིད་ཅེས་པ་སོ་སོར་བརྟགས་འགོག་ཡིན་པའི་ཕྱིར་ཏེ་

[054A]༄༅། །རྒྱལ་སྲས་མ་ལས། དེ་ཉིད་སློབ་པའི་ལམ་གྱིས་ཞེས་བྱ་བ་ནི་སོ་སོར་བརྟགས་པའི་འགོག་པ་དེ་ཉིད་འཕགས་པའི་ལམ་གྱིས་ཐོབ་པ་ཡི་ནི་སློབ་པའོ། །ཞེས་གསུངས་པའི་ཕྱིར། བཞི་པ་གྲུབ་སྟེ། རང་འགྲེལ་
ལས༑ མི་སློབ་པའི་ལམ་གྱིས་ཐེབ་པ་ནི་མི་སློབ་པའོ། །ཞེས་གསུངས་པའི་ཕྱིར། ཁྱབ་སྟེ། དེ་ཉིད་ཅེས་པར་བསྟེགས་རིགས་པའི་ཕྱིར་ལྔ་པ་གྲུབ་སྟེ། རང་འགྲེལ་ལས། དེ་དག་གི་ཐོབ་པ་ནི་སློབ་པ་ལ་གོས་པའི་བྱེ་བྲག་གིས་
རྣམ་པ་གསུམ་སྟེ། ཞེས་གསུངས་པའི་ཕྱིར། སྤང་བྱའི་ཐོབ་པའི་ཁྱད་པར་ཡོད་དེ། སྒོམ་སྤང་གི་ཐོབ་པ་སྒོམ་སྤང་དང་མཐོང་སྤང་གི་ཐོབ་པ་མཐོང་སྤང་ཡིན་པའི་ཕྱིར། སྤང་བྱ་མ་ཡིན་པའི་བྲག་མེད་ཀྱི་ཐོབ་པའི་ཁྱད་པར་ཡང་ཡོད་
དེ༑ སོ་སོར་བརྟགས་མིན་གྱི་འགོག་པའི་ཐོབ་པ་དང་སོ་སྐྱེས་ཐོབ་པའི་སོ་སོར་བརྟགས་འགོག་གི་ཐོབ་པ་སྒོམ་སྤང་དང། སོ་སོར་བརྟགས་འགོག་འཕགས་ལམ་གྱིས་ཐོབ་པ་དང། ལམ་བདེན་གྱི་ཐོབ་པ་ཟག་མེད་ཡིན་པའི་ཕྱིར་ཏེ་
རྩ་བར། སྤང་བྱ་ཡིན་པའི་རྣམ་གཉིས་འདོད། །ཅེས་གསུངས་པའི་ཕྱིར། སོ་སྐྱེས་ཐོབ་པའི་སོ་སོར་བརྟགས་འགོག་ནི། མི་རྟགས་སོགས་བཅུ་དྲུག་སྒོམ་པས་སོ་སྐྱེའི་སྐབས་ཀྱི་ཆགས་བྲལ་ཏེ། རྒྱུན་ཞུགས་རིགས་སྐྱེ་ཞུགས་པས་སོ་
སྐྱེའི་སྐབས་འདོད་ཉོན་ལྔ་པའི་བར་སྤངས་བ་ལྟ་བུའོ། །མཐའ་དཔྱད་པ་ལ། ཁ་ཅིག་ན་རེ། ཐོབ་བྱའི་ཆོས་འདོད་པར་གཏོགས་པ་རྣམས་ཀྱི་ཐོབ་པ་འདོད་པར་གཏོགས་ཤིང། དེ་ཉིད་ཁམས་གོང་མ་གཉིས་ལ་ཡང་སྦྱར་བར་བྱ་བ་དང་

[054B]གཏོགས་པའི་ཕྱིར་ཟེར་ན། འོ་ན་མ་གཏོགས་རྣམས་ཀྱི་རྣམ་པ་བཞི་།ཞེས་པའི་བཞི་དེ་ལྟར་བཤད་རིགས་པར་ཐལ། ཚིག་རྐང་སྔ་ཕྱི་དེ་ལྟར་བཤད་རིགས་པའི་ཕྱིར། འདོད་མི་རིགས་
པར་ཐལ། མ་གཏོགས་པ་ཟག་མེད་ཀྱི་ཐོབ་པ་བཞིར་བྱེད་པའི་ཕྱིར་དེར་ཐལ། མ་གཏོགས་དེ་ཟག་མེད་གང་ཞིག་དེའི་ཐོབ་པ་ལ་བཞིར་བྱེད་པའི་ཕྱིར། དང་པོ་གྲུབ་སྟེ། གང་སྤེལ་ལས། ཟག་པ་མེད་པ་རྣམས་ནི་འདོད་པ་དང་
གཟུགས་དང་གཟུགས་མེད་པའི་སྲིད་པས་བདག་གི་ར་མ་བྱས་པའི་ཕྱིར་ཏེ། མ་གཏོགས་པ་རྣམས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཟག་པ་མེད་པའི་ཆོས་རྣམས་ཀྱི་ཐོབ་པ་ནི་མདོར་བསྟུན་རྣམས་
བཞི་སྟེ། ཁམས་གསུམ་པ་དང་ཟག་པ་མེད་པའོ། །ཞེས་གསུངས་པའི་ཕྱིར། ཡང་ཁོ་ན་རེ། སློབ་པའི་ཐོབ་པ་སློབ་པ་མི་སློབ་པའི་ཐོབ་པ་མི་སློབ་པ་གཉིས་ཀ་མ་ཡིན་པའི་ཐོབ་པ་གཉིས་ཀ་མ་ཡིན་པར་བཤད་ཅིང། དེ་སློབ་དང་མི་སློབ་
མིན་གྱི་གསུམ། །ཤེས་པའི་དོན་དུ་འདོད་པའང་ཤིན་ཏུ་མི་འཐད་དེ་འདིའི་ཐོབ་པ་གསུམ་ནི་སློབ་མི་སློབ་གཉིས་ཀ་མ་ཡིན་པའི་ཐོབ་བ་གསུམ་དུ་མའི་འདྲིན་པར་ཐལ། གཉིས་ཀ་མ་ཡིན་པའི་ཐོབ་པ་གཉིས་ཀ་མ་ཡིན་པ་ཁོ་ནར་
བཤད་པའི་ཕྱིར། ཤགས་ལས། འདོད་མི་ནུས་ཏེ། རྩ་བར། སློབ་དང་མི་སློབ་མིན་གྱི་གསུམ། །ཞེས་དང། རང་འགྲེལ་ལས། དེ་དག་གི་ཐོབ་པ་ནི་སློབ་པ་ལ་སོགས་པའི་བྱེ་བྲག་གིས་རྣམ་པ་གསུམ་སྟེ། ཞེས་གསུངས་པའི་

[055A]༄༅། །ཕྱིར༑ ཡང་སློབ་པའི་ཐོབ་པ་སློབ་པ་དང་མི་སློབ་པའི་ཐོབ་པ་མི་སློབ་པར་བཤད་པ་ཡང་མི་ཐད་པར་ཐལ། སློབ་པ་དང་མི་སློབ་པ་གང་ཟག་ལ་ཁས་བླང་ཞིང་ལེན་དགོས་པའི་ཕྱིར་དང་སློབ་པའི་བྱེད་
ཆོས་སློབ་པ་མ་ཡིན་པའི་ཕྱིར། གོ་སླ་ལུང་རིགས་ཀྱིས་བཤད་ཟིན་ཏེ། །གཉིས་པ་དམིགས་བསལ་འཆད་པར། ལུང་བསྟན་མིན་ཐོབ་ལྷན་ཅིག་སྐྱེ། །ནས། གཟུགས་ཀྱི་སྔར་ནི་སྐྱེ་བ་མེད། །ཅེས་པའི་རྐང་བ་གཅིག་བྱུང་
ཐོབ་པའི་དུས་གསུམ་གྱི་རེ་རེ་ལ་ཡང་གསུམ་གསུམ་སྦྱོར་བ་ཐོབ་བྱ་ཐམས་ཅད་ལ་ངེས་སམ་ཞེ་ན། འདོད་པ་འདིར་མངོན་ཤེས་སྤྲུལ་པ་བཟོ་གནས་སྤྱོད་ལམ་པ་བཞི་མ་ཡིན་པའི་ཐོབ་བྱམ་བསྒྲིབས་ལ་ལུང་བསྟན་མ་ཡིན་པའི་ཐོབ་པ་ལ་
དུས་གསུམ་ཙམ་ཡོད་ཀྱང་དེ་སོ་སོ་ལ་དུས་གསུམ་མེད་དེ། དེ་དག་གི་འདས་པ་རྣམས་ཀྱི་ཡང་ཐོབ་པ་འདས་པ་ཁོ་ན་དང་དེ་བཞིན་དུ་མ་འོངས་པ་རྣམས་ཀྱི་ཡང་མ་འོགས་པ་ཁོ་ན་དང་ད་ལྟར་བྱུང་བ་རྣམས་ཀྱི་ཡང་ད་ལྟར་བྱུང་བ་ཁོ་ནར་ངེས་
པའི་ཕྱིར་ཏེ། དེ་དག་གི་ཐོབ་པ་སྟོབས་ཆུང་བས་སྔ་ཕྱིར་སྐྱེ་བ་མེད་པའི་ཕྱིར་ཏེ། རང་རང་དང་ལྷན་ཅིག་སྐྱེ་བ་ཁོ་ན་ཡིན་པའི་ཕྱིར་ཏེ། རྩ་བར། ལུང་བསྟན་མིན་ཐོབ་ལྷན་ཅིག་སྐྱེས་།ཞེས་སོ། །ཤེས་བྱ་ཆོས་ཅན། ལུང་མ་བསྟན་
གྱི་ཐོབ་པ་ལ་ཡང་ལྷན་ཅིག་སྐྱེ་བ་ཁོ་ན་མ་ཡིན་པ་ཡང་ཡོད་དེ། དེའི་ཐོབ་པ་ལ་སྔར་སྐྱེས་ཕྱི་སྐྱེས་ལྷན་ཅིག་སྐྱེས་གསུམ་ཡོད་པ་དང་སྔར་སྐྱེས་མེད་ལ་ཕྱི་སྐྱེས་དང་ད་ལྟར་སྐྱེས་གཉིས་ཀ་ཡོད་པ་གཉིས་ཡོད་པའི་ཕྱིར། དང་པོ་གྲུབ་སྟེ། མིག་

[055B]བསྟན་དང་ལྷའི་བི་ཤྭ་ཀརྨཱ་དང་ལྷ་མ་ཡིན་གྱི་མ་ཡུའི་བཟོའི་གནས་ལྟ་བུ་དེ་དང་སྟོན་པ་དང་རྟ་ཐུལ་གྱི་སྤྱོད་ལམ་ལྟ་བུའི་སྤྱོད་ལམ་ཤིན་ཏུ་གོམས་པ་བཞི་ཡོད་པའི་ཕྱིར། དེ་དག་
སྦྱོར་པའི་ཁྱད་པར་སྟོབས་དང་ལྡན་པའི་ཕྱིར་ཏེ། རྩ་བར་མངོན་ཤེས་སྤྲུལ་པ་མ་གཏོགས་པ། །ཞེས་དང། རང་འགྲེལ་ལས་སྟོབས་དང་ལྡན་པའི་སྔར་དང་ཕྱིས་དང་ལྷན་ཅིག་ཏུ་སྐྱེ་བ་ཡོད་དོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། འདོད་པའི་སས་བསྡུས་ཀྱི་སྡོམ་པ་སོགས་དགེ་མི་དགེའི་གཟུགས་གྱི་ཐོབ་པ་ཡང་སྟོབས་ཅུང་བས་སྔར་སྐྱེས་མེད་ལ་ཕྱི་སྐྱེས་དང་ད་ལྟར་སྐྱེས་ཡོད་པའི་ཕྱིར་ཏེ། རྩ་བར། འདོད་པ་ན་།གཟུགས་ཀྱི་སྔར་ནི་སྐྱེ་བ་མེད། །
ཅེས་དང། རང་འགྲེལ་ལས། འདོད་པ་ན་སྤྱོད་པའི་གཟུགས་ཀྱི་ཐོབ་པ་ནི་རྣམ་པ་ཐམས་ཅད་དུ་སྔར་སྐྱེ་བ་མེད་དོ། །ལྷན་ཅིག་སྐྱེ་བ་དག་དུས་ཕྱིས་སྐྱེ་པ་ནི་ཡོད་དོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། མ་བསྒྲིབས་
ལུང་མ་བསྟན་དུ་མ་ཟད་གཟུགས་ཁམས་ཀྱི་དང་པོའི་སས་བསྡུས་ཀྱི་རྣམ་པར་རིག་བྱེད་ཀྱི་གཟུགས་ཉོན་མོངས་ཅན་གྱི་བསྒྲིབས་ལ་ལུང་དུ་མ་བསྟན་པའི་ཐོབ་པ་ཡང་ལྷན་ཅིག་སྐྱེ་པ་ཁོ་ན་ཡིན་ཏེ། དེ་སྟོབས་ཆུང་པའི་ཕྱིར་ཏེ། རྩ་བར་
བསྒྲིབས་པའི་གཟུགས་ཀྱིའང། ཞེས་གསུངས་པའི་ཕྱིར། འྡ་སྒྲས་ལྷན་ཅིག་སྐྱེ་བ་དང་དང་པོའི་སད་བསྡུས་བཤད་དོ། །གཉིས་པ་ལ་མ་ཐོབ་པ་སྤྱིར་བསྟན་པ་དང། གཏོར་ཚུལ་གཉིས། དང་པོ་འཆད་པར། མ་ཐོབ་མ་བསྒྲིབས་

[056A]༄༅། །ལུང་མ་བསྟན། །ནས། སྐྱེ་བོར་འདོད་དོ། །ཞེས་རྐང་བ་ཕྱེད་དང་ལྔ་བྱུང། ཤེས་བྱ་ཆོས་ཅན། ཐོབ་པ་ལྟར་མ་ཐོབ་པ་ལ་ཡང་དགེ་སོགས་ཡོད་དམ་ཞེ་ནམ་ཡིན་ཏེ། དགེ་མི་དགེ་ལུང་མ་བསྟན་[?]
པ་རྣམས་མ་བསྒྲིབས་ལུང་མ་བསྟན་ཡིན་པའི་ཕྱིར། མ་ཐོབ་པ་ཆོས་ཅན། དགེ་མི་དགེ་གང་རུང་མ་ཡིན་ཏེ། རྩ་ཅད་དང་མི་དགེ་པ་སྤངས་པའི་གང་ཟག་ལ་ཡང་ཡོད་པའི་ཕྱིར། བསྒྲིབས་ལུང་མ་བསྟན་མ་ཡིན་ཏེ། དགྲ་བཅོམ་པའི་
རྒྱུད་ལ་ཡོད་པའི་ཕྱིར་ཏེ། རྩ་བར། མ་ཐོབ་མ་བསྒྲིབས་ལུང་མ་བསྟན། །ཞེས་སོ། །མ་ཐོབ་པ་ཆོས་ཅན། དུས་གསུམ་གང་འཇོག་གི་ཁྱབ་པར་ཡོད་དེ། ཐོབ་བྱའི་ཆོས་འདས་པའི་འདས་མ་འོངས་ད་ལྟར་བ་གསུམ་ཡོད། ཐོབ་བྱའི་ཆོས་
མ་འོངས་པའི་ཡང་འདས་མ་འོངས་ད་ལྟར་བ་གསུམ་ཡོད། ཐོབ་བྱའི་ཆོས་ད་ལྟར་བའི་འདས་པ་དང་མ་འོངས་པ་ཡོད་ཀྱང་ད་ལྟ་རབ་མེད་པའི་ཕྱིར། རྟགས་ཟུར་དང་པོ་གཉིས་གྲུབ་ས།ཨེ་རྩ་བར། འདས་མ་སྐྱེས་ཀྱི་དེ་རྣམས་གསུམ། །ཞེས་
སོ༑ །གསུམ་པ་གྲུབ་སྟེ། ད་ལྟར་བའི་ཐོབ་བྱའི་མ་ཐོབ་བྱའི་མ་ཐོབ་པ་ད་ལྟར་བ་ཡོད་ན་མ་ཐོབ་པར་འགལ་བའི་ཕྱིར་ཏེ། རང་འགྲེལ་ལས། ད་ལྟར་བྱུང་བའི་མ་ཐོབ་པ་ད་ལྟར་བྱུང་པ་ནི་མེད་དོ། །ཞེས་གསུངས་པའི་ཕྱིར། ཤེས་བྱ་ཆོས་
ཅན༑ ༑མ་ཐོབ་པ་འདོད་སོགས་ཁམས་གསུམ་དུ་གཏོགས་པ་གསུམ་ཡོད་དེ་རྟེན་ས་གང་དུ་གཏོགས་པའི་སོགས་མ་ཐོབ་པ་ཡངས་དེར་གཏོགས་པ་འརྗོག་དགོས་པའི་ཕྱིར། དེར་ཐལ། དེའི་རྒྱུ་མཚན་གྱིས་འདོད་ཁམས་པའི་རྒྱུད་

[056B]གཏོགས་ལ། དེ་བཞིན་དུ་ཁམས་གོང་མ་གཉིས་ཀྱང་ཡིན་པའི་ཕྱིར་ཏེ། རྩ་བར། འདོད་སོགས་གཏོགས་དང་དྲི་མེད་ཀྱིའང། །ཞེས་དང་གང་སྤེལ་ལས། མ་ཐོབ་
པ་ནི་སྐྱེ་པའི་རྟེན་གྱི་དབང་གིས་རྣམ་པར་བཞག་གི་ཆོས་ཀྱི་དབང་གིས་ནི་མ་ཡིན་ཏེ། ཆོས་དང་འགལ་བའི་ཕྱིར་རོ། །ཞེས་སོ་།ལམ་བདེན་གྱི་མ་ཐོབ་པ་ཆོས་ཅན། དྲི་མེད་མ་ཡིན་ཏེ། སོ་སོ་སྐྱེ་བོའི་རྒྱུད་ཀྱི་མ་རྙེད་པ་ཡིན་བའི་ཕྱིར་
ཞིས་པ་མདོ་སྡེ་བ་དང་སློབ་དཔོན་གྱི་ལུགས་དང། ཡང་ལམ་བདེན་མ་ཐོབ་པ་དེ་སོ་སོ་སྐྱེ་བོར་འདོད་པ་བསྟན་བཅོས་ཀྱི་དགོངས་པ་ཡིན་པའི་ཕྱིར་ཞེས་པ། རྩ་བར། ལ་མ་མ་ཐོབ་པ་སོ་སོ་ཡི། །སྐྱེ་བོར་འདོད་དོ། །ཞེས་པའི་རྩ་བ་དང་བྱེ་སྨྲའི་
ལུགས་ཡིན་པའི་ཕྱིར། སྤྲོ་བྱ་མང་ཡང་དེར་ཞོག་གཉིས་པ་མ་ཐོབ་པ་གཏོར་ཚུལ་འཆད་པར། དེ་ཐོབ་དང། །ས་འཕོས་ནས་ནི་རྣམ་ཉམས་འགྱུར། །ཞེས་བྱུང། ཤེས་བྱ་ཆོས་ཅན། མ་ཐོབ་པ་གཏོར་ཚུལ་ཡོད་དེ། རྟོགས་པའི་ཡོན་
ཏན་གྱི་མ་ཐོབ་པ་ནི་དེ་རྟོགས་པའི་རྒྱུས་གཏོགས་[?]ཐོབ་པ་ནི་དེ་དང་དེར་འཕོས་པའི་རྒྱུས་གཏོང་པའི་ཕྱིར། དང་པོ་གྲུབ་སྟེ། ཚོགས་ལམ་པས་སྦྱོར་ལམ་ཐོབ་པའི་རྒྱུས་སྦྱོར་ལམ་གྱི་མ་ཐོབ་པ་ཉམས་ཤིང། སོ་སྐྱེས་འཕགས་
ལམ་ཐོབ་པའི་རྒྱུས་འཕགས་ལམ་གྱི་མ་ཐོབ་པ་ཉམས་པའི་ཕྱིར་ཏེ། དེ་བཞིན་དུ་ཁམས་གསུམ་གྱི་ཐོས་བསམ་སྒོམ་གསུམ་རྣམས་ལ་ཡང་སྦྱར་བར་བྱ་བ་ཡིན་པའི་ཕྱིར་ཏེ། རྩ་བར། དེ་ཐོབ་དང། །རྣམ་ཉམས་འགྱུར། །ཞེས་དང་

[057A]༄༅། །གང་སྤེལ་ལས། ཇི་ལྟར་ལས་ཐོབ་པའི་སོ་སོ་སྐྱེ་བོ་ཉིད་རྣམ་པར་ཉམས་པར་འགྱུར་བ་དེ་བཞིན་དུ་གཞན་དག་གི་ཐོབ་པས་ཀྱང། དེ་དག་གི་མ་ཐོབ་པ་རྣམ་པར་ཉམས་པར་འགྱུར་རོ། །ཞེས་གསུངས་པའི་ཕྱིར་
གཉིས་པ་གྲུབ་སྟེ། འདོད་པའི་སོ་སྐྱེས་ཀྱིས་བསམ་གཏན་དང་པོའི་སྙོམས་འཇུག་ཐོབ་ཚེ་འདོད་པའི་སོ་སྐྱེ་ལ་ཆགས་བྲལ་བྱས་ཀྱང་འདོད་པའི་སོ་སྐྱེ་མ་བཏང་ལ། བསམ་གཏན་དང་པོ་སྐྱེས་པའི་ཚེས་འཕོས་པས་འདོད་པའི་སོ་སྐྱེ་བཏང་བའི་ཕྱིར་
དེར་ཐལ། དེ་བཞིན་དུ་ཁམས་གསུམ་སོ་སོར་སྦྱོར་བ་དེ་ཡིན་པའི་ཕྱིར་ཏེ། རྩ་བར། ས་འཕོས་ནས་ནི་རྣམ་ཉམས་འགྱུར། །ཞེས་དང་གང་སྤེལ་ལས། ས་འཕོས་པ་ནི་ཁམས་དང་སར་སྐྱེས་པས་འཕོས་པའོ། །ཞེས་གསུངས་པའི་ཕྱིར་
འདིས་དེ་དང་དེ་སྤངས་ཉམས་གཉིས་ཀྱང་མི་གཅིག་པར་ཤེས་པར་བྱའོ། །དེ་དང་དེའི་མ་ཐོབ་པའི་ཡང་ཐོབ་པ་ཡོད་དེ། རང་འགྲེལ་ལས། སྨྲས་པ་གཉིས་པའི་ཡང་གཉིས་ཀ་ཡོད་དོ། །ཞེས་གསུངས་པའི་ཕྱིར། གཉིས་པ་སྐལ་མཉམ་
འཆད་པར། སྐལ་མཉམ་སེམས་ཅན་འདྲ་པའོ། །ཞེས་བྱུང། ཤེས་བྱ་ཆོས་ཅན། སྐལ་མཉམ་གྱི་རྫས་ཡོད་དེ། སེམས་ཅན་རྣམས་ཀྱི་འདྲ་བའམ་རིས་མཐུན་པ་ཞེས་བྱ་བའི་རྫས་ཡིན་པའི་ཕྱིར་ཏེ། སྐལ་མཉམ་སེམས་ཅན་འདྲ་
བའོ༑ ༑ཞེས་གསུངས་པའི་ཕྱིར། ཤེས་བྱ་ཆོས་ཅན། སྐལ་མཉམ་ལ་གཉིས་ཡོད་དེ། ཐ་དད་མ་ཡིན་པའི་སྐལ་མཉམ་དང། ཐ་དད་པའི་གལ་མཉམ་གཉིས་ཡོད་པའི་ཕྱིར། དང་པོ་ནི། སེམས་ཅན་ཙམ་དུ་འདྲ་བའི་རྫས་ལྟ་བུ་

[057B] ༑གཉིས་པ་ནི། ལྷ་དང་མི་དགེ་ཚུལ་སོགས་ཕན་ཚུན་འདྲ་བར་བྱེད་པའི་རྫ་ལྟ་བུ་ཡིན་ནོ། །གཉིས་པ་འདུ་ཤེས་མེད་པ་སོགས་གསུམ་བཤད་པ་ལ། འདུ་ཤེས་མེད་པ་པ་དང་དེའི་སྙོམས་འཇུག་དང། འགོག་པའི་
སྙོམས་འཇུག་བཤད་པ་གསུམ་ལས་དང་པོ་འཆད་པ་ཆ། འདུ་ཤེས་མེད་པ་པ་འདུ་ཤེས། །མེད་པར་སེམས་དང་སེམས་བྱུང་རྣམས། །འགོག་པའོ་རྣམ་སྨིན་དེ་འབྲས་ཆེ། །ཞེས་བྱུང། ཤེས་བྱ་ཆོས་ཅན། འདུ་ཤེས་མེད་པ་པ་གང་ཟག་
ཡིན་ཀྱང་འདུ་ཤེས་མེད་པ་ཞེས་བྱ་བའི་རྫས་ཡོད་དེ། འདུ་ཤེས་མེད་པའི་ལྷར་སྐྱེ་བའི་གང་ཟག་གི་སེམས་དང་སེམས་བྱུང་རྣམས་འགོག་པའི་འདུ་བྱེད་གང་ཡིན་པ་རྣམས་དེ་ཡིན་པའི་ཕྱིར་ཏེ། རྩ་བར། འདུ་ཤེས་མེད། ནས། འགོག་པའོ། །ཞེས་
སོ༑ ༑དེ་འདྲའི་འདུ་ཤེས་མེད་པའི་རྫས་དེ་ཆོས་ཅན། རྣམ་སྨིན་ཡིན་ཏེ། འདུ་ཤེས་མེད་པའི་སྙོམས་འཇུག་གི་རྣམ་སྨིན་ཡིན་པའི་ཕྱིར་ཏེ་རྩ་བར། རྣམ་སྨིན། ཞེས་སོ། འདུ་ཤེས་མེད་པའི་ལྷ་དེ་དག་ཆོས་ཅན། བསམ་གཏན་བཞི་པ་
པ་ཡིན་ཏེ། འབྲས་བུ་ཆེ་བར་གཏོགས་པའི་ལྷ་ཡིན་པའི་ཕྱིར་ཏེ་རྩ་བར། དེ་འབྲས་ཆེ། །ཞེས་གསུངས་པའི་ཕྱིར། དེ་དག་གི་འདུ་ཤེས་རགས་པ་རྒྱུ་མི་རྒྱུའི་དུས་ཡོད་དེ། སྐྱེ་དུས་དང་འཆི་དུས་སུ་འདུ་ཤེས་སྐྱེ་ལ་དེ་ལས་གཞན་དུ་མི་སྐྱེ་
བའི་ཕྱིར་ཏེ། མདོ་ལས། སེམས་ཅན་དེ་དག་དུས་རིང་མོ་ཞིག་འདུག་འདུག་སྟེ་འདུ་ཤེས་སྐྱེས་ནས་གནས་དེ་ནས་འཆི་འཕོ་བར་འགྱུར་རོ་།ཞེས་གསུངས་པའི་ཕྱིར། འདུ་ཤེས་པ་ཆོས་ཅན། འདོད་པའི་ལན་གྲངས་གཞན་ལ་

[058A]༄༅། །མྱོང་འགྱུར་གྱི་ལས་ཅན་ཡིན་ཏེ། སྔོན་འདོད་རྟེན་ལ་བསགས་པའི་འདོད་པའི་ལན་གྲངས་གཞན་ལ་མྱོང་འགྱུར་གྱི་ལས་དབང་གིས་འདོད་པར་སྐྱེ་ངེས་ཡིན་པའི་ཕྱིར། དཔེར་ན་སྒྲ་མི་སྙན་པའི་ལྷར་སྐྱེ་བ་མྱོང་
འགྱུར་གྱི་ལས་བཞིན་ནོ། །གཉིས་པ་འཆད་བར། དེ་བཞིན་འདུ་ཤེས་མེད་སྙོམས་འཇུག་ནས། འཕགས་པའི་མ་ཡིན་དུས་གཅིག་འཐོབ། །ཅེས་བྱུང། འདུ་ཤེས་མེད་པའི་སྙོམས་འཇུག་ཆོས་ཅན། ཁྱོད་ཀྱི་མཚན་ཉིད་ཡོད་དེ་
སེམས་དང་སེམས་བྱུང་འགོག་པར་བྱེ་དཔའི་སྙོམས་འཇུག་དེ་དེ་ཡིན་པའི་ཕྱིར་ཏེ། དབེར་ན་འབྲས་བུ་སེམས་དང་སེམས་བྱུང་འགོག་པའི་འདུ་ཤེས་མེད་པ་དེ་བཞིན་ཡིན་པའི་ཕྱིར་ཏེ། རྩ་བར། དེ་བཞིན་འདུ་ཤེས་མེད་སྙོམས་འཇུག་
ཅེས་སོ། །དེ་ཆོས་ཅན། ཁྱོད་བསམ་གཏན་བཞི་པར་གཏོགས་པ་ཡིན་ཏེ་བསམ་གཏན་བཞི་བའི་རབ་མཐའ་ལ་བརྟེན་པའི་སྙོམས་འཇུག་ཡིན་པའི་ཕྱིར་ཏེ། རྩ་བར། བསམ་གཏན་ཐ་མར་ཞེས་བྱུང་ཞིང་གང་སྤེལ་ལས་སོ། །དེ་ཆོས་ཅན་
དགོས་པ་ཅིའི་ཕྱིར་དུ་སྙོམས་པར་འཇུག་པ་ཡོད་དེ། འདུ་ཤེས་མེད་པ་བ་འདི་ལ་ངེས་པར་འབྱུང་པ་སྟེ་ཐར་བར་འདོད་ནས་དེའི་རྒྱུ་སྙོམས་འཇུག་ལ་ལམ་གྱི་འདུ་ཤེས་ཀྱིས་འཇུག་པའི་ཕྱིར་ཏེ། རྩ་བར། བྱུང་འདོད་པས། ཞེས་དང་
རང་འགྲེལ་ལས། ཅིའི་ཕྱིར་འདི་ལ་སྙོམས་པར་འཇུག་ཅན། འབྱུང་འདོད་པས། འདི་ལ་ངེས་པར་འབྱུང་བར་སེམས་ཏེ་དེའི་ཕྱིར་ཐར་པར་འདོད་པས། ཞེས་གསུངས་པའི་ཕྱིར། ཁྱབ་སྟེ། འབྱུང་འདོད་ཅེས་པའི་དོན་ཐར་བར་

[058B] གང་སྤེལ་ལས། དེ་དག་ནི་སྙོམས་པར་འཇུག་པ་ལ་ལམ་དུ་འདུ་ཤེས་ཤིང། འདུ་ཤེས་མེད་པ་ལ་ཐར་བར་འདུ་ཤེས་པ་ཡིན་ནོ། །ཞེས་གསུངས་པའི་ཕྱིར། སྙོམས་འཇུག་དེ་ཆོས་ཅན། ངོ་བོ་དགེ་བ་ཁོ་
ན་ཡིན་ཏེ། སྙོམས་འཇུག་གིས་བསྡུས་པའི་ཕྱིར་ཏེ། རྩ་བར། དགེ་བའོ། །ཞེས་སོ། །དེ་ཆོས་ཅན། སྐྱེས་ནས་མྱོང་འགྱུར་གྱི་དགེ་བ་ཁོ་ན་ཡིན་ཏེ། མཐོང་ཆོས་དང་ལན་གྲང་མྱོང་འགྱུར་དང་མ་དེས་པའི་དགེ་བ་གསུམ་གང་རུང་མ་ཡིན་
པའི་སྙོམས་འཇུག་ཡིན་པའི་ཕྱིར་ཏེ། རྩ་བར། སྐྱེས་ནས་མྱོང་འགྱུར་ཉིད། །ཅེས་སོ། །ཤེས་བྱ་ཆོས་ཅན། དེ་སྐྱེ་བའི་རྟེན་སོ་སྐྱེ་ཁོ་ནར་ངེས་ཏེ། འཕགས་པ་རྣམས་ནི་འདུ་ཤེས་མེད་པ་པ་འདི་ལ་དན་སོང་ལྟར་གཟིགས་པས་དེའི་
རྒྱུ་སྙོམས་འཇུག་མི་སྐྱེད་ཅིང། ངན་སོང་གསུམ་དང་འདུ་ཤེས་མེད་པར་སྐྱེ་བའི་སོ་སོར་བརྟག་འགོག་ཐོབ་ལ། སོ་སྐྱེས་ཐར་བར་རློམས་ནས་སྙོམས་པར་འཇུག་པའི་ཕྱིར་ཏེ། རྩ་བར། འཕགས་པའི་མ་ཡིན་ཞེས་གསུངས་
པའི་ཕྱིར། དེ་ཆོས་ཅན། དང་པོར་དུས་གཅིག་ཁོ་ནར་ཐོབ་པ་ཡིན་ཏེ། སོ་ཐར་གྱི་སྡོམ་པ་ལྟར་སྔོན་མེད་པ་ཐོབ་པས་འདས་པ་ཐོབ་པ་ཡང་མེད། སེམས་མེད་པས་མའོངྶ་པ་ཡང་མི་འཐོབ་པའི་ཕྱིར་ཏེ་རྩ་བར། དུས་གཅིག་
འཐོབ། །ཅེས་དང། རང་འགྲེལ་ལས། སོ་སོར་ཐར་བའི་སྡོམ་པ་ཇི་ལྟ་བ་བཞིན་དུ་ད་ལྟར་གྱི་དུས་ཁོ་ན་འཐོབ་བོ། །ཞེས་གསུངས་པའི་ཕྱིར། དེ་ཆོས་ཅན། རྙེད་ཚུལ་དང་ལྡན་ཚུལ་མི་འདྲ་སྟེ། རྙེད་ཚུལ་དུས་གཅིག་ཁོ་ན་ཡིན་

[059A]༄༅། །པ་གང་ཞིག་ལྡན་ཚུལ་སྐད་ཅིག་གཉིས་པ་ཕན་ཆད་མ་ལངས་པར་དུ་འདས་པ་དང་ད་ལྟར་བ་གཉིས་དང་ལྡན་ཞིང་ལ་ངས་པ་ནས་འདས་པ་ཁོ་ན་དང་ལྡན་ལ། སེམས་མེད་པར་མ་འོངས་པ་དང་ལྡན་
པ་ཡང་མེད་པའི་ཕྱིར་ཏེ། གང་སྤེལ་ལས། སྐད་ཅིག་གཉིས་པ་ལ་སོགས་པ་དག་ཏུ་འདས་པ་དང་ཡང་ལྡན་ལ། མ་ལངས་པ་ནི་ད་ལྟར་བ་དང་ཡང་ངོ། །ལངས་པ་ནི་འདས་པ་ཁོ་ན་དང་ངོ། །ཞེས་གསུངས་པའི་ཕྱིར། གསུམ་པ་
འགོག་སྙོམས་འཆད་པར། འགོག་པ་ཞེས་པའང་དེ་བཞིན་ཉིད། །ནས་འགོག་པ་དང་པོ་མིའི་ནང་དུ། །ཞེས་རྐང་པ་དུ་སྟེ་བྱུང། འགོག་པའི་སྙོམས་འཇུག་ཅེས་པའང་ཆོས་ཅན། ངོ་བོ་ཡོད་དེ། རྟེན་སྲིད་རྩེལ་བརྟེན་ནས་
སེམས་དང་སེམས་བྱུང་མཐའ་དག་འགོག་པའི་འཕགས་རྒྱུད་ཀྱི་མཐར་གནས་སྙོམས་འདུག་ལྟ་བུ་དེ་དེ་ཡིན་པའི་ཕྱིར་ཏེ། དཔེར་ན་འདུ་ཤེས་མེད་པས་སེམས་སེམས་བྱུང་འགོག་པས་འདུ་ཤེས་མེད་པའི་སྙོམས་འཇུག་ཏུ་བཤད་པ་
[?]བྱང་ཆུབ་སེམས་འབྱུང་འགོག་པས་འགོག་པའི་སྙོམས་འཇུག་ཏུ་བཤད་ལ་རྟེན་དང་ས་དང་སེམས་རྟེན་དང་དགོས་པ་མི་གཅིག་པའི་ཕྱིར་ཏེ། རྩ་བར། འགོག་བ་ཞེས་པའང་དེ་བཞིན་ཉིད། །ཅེས་སོ་ཤེས་བྱ་ཆོས་ཅན། དེའི་
ཀུན་སློབ་དང་དགོས་པའི་[?]ཞེས་པའི་འདི་དཔྱེད་པའི་གསལ་ཞི་པའི་སྔམ་པའི་སྙོམ་ཏི་པར་གདན་[?]སྙོམ་བར་འཇུག་པའི་ཕྱིར་ཏེ། རྩ་པ། འདི་གནས་དོན་དུ་[?]ཞེས་སོ། །དེ་ཆོས་ཅན། སེམས་

[059B] ཁྱོད་སྲིང་རྩེར་གཏོགས་ཤིང་འབྲས་བུ་དེར་སྐྱེས་ལ་འདུ་ཤེས་མེད་པ་བསམ་གཏན་བཞི་བར་གཏོགས་པའི་ཕྱིར་ཏེ། རྩ་བར། སྲིད་རྩེར་སྐྱེས། །ཞེས་སོ། །དེ་ཆོས་ཅན། ངོ་བོ་ཡོད་དེ། དགེ་བ་ཁོ་ན་
ཡིན་ལ་ལུང་མ་བསྟན་དང་ཉོན་མོངས་ཅན་མི་སྲིད་པའི་ཕྱིར་ཏེ་དགེ་བའོ། །ཞེས་སོ། །དེ་ཆོས་ཅན། མྱོང་འགྱུར་གྱི་ཁྱད་པར་ཡོད་དེ། འདོད་པའི་རྟེན་ཅན་གྱི་འཕགས་པ་འགོག་སྙོམས་ཐོབ་ནས་ཚེ་ཕྱི་མ་སྲིད་རྩེར་སྐྱེ་བས་སྐྱེས་ནས་བྱོང་
འགྱུར་གཅིག་དང། དེ་འདོད་པར་ཐོབ་ནས་ཉམས་པ་གཟུགས་ཁམས་སུ་སྐྱེས་ནས་དེ་མངོན་དུ་བྱས་ཏེ་སྲིད་རྩེར་སྐྱེ་བས་ལན་གྲངས་གཞན་ལ་མྱོང་འགྱུར་གཅིག་དང། དེ་ཐོབ་པའི་ཚེ་དེ་ལ་མྱང་འདས་མངོན་དུ་བྱེད་པས་རྣམ་སྨིན་མི་འབྱིན་པའི་
མ་ངེས་པ་གཅིག་དང་གསུམ་ཡོད་པའི་ཕྱིར་ཏེ། རྩ་བར། གཉིས་སུ་མྱོང་འགྱུར་དང། མ་ངེས། །ཞེས་གསུངས་སོ། །དེ་ཆོས་ཅན། རྟེན་གྱི་གནག་ཟག་འཕགས་པ་ཁོ་ནས་སྐྱེས་པར་བྱེད་དེ། སོ་སྐྱེ་བདག་ཆད་དགོས་པའི་འཇིགས་ནས་འགོག་
སྙོམས་སྐྱེད་མི་ནུས་ལ་འཕགས་ལམ་སྟོབས་ཀྱིས་ཐོབ་པའི་ཕྱིར་ཏེ་རྩ་བར། འཕགས་པས། ཞེས་དང། གང་སྤེལ་ལས། འདི་ནི་གཅིག་ཏུ་འཕགས་པ་ཁོ་ནའི་ཡིན་ནོ། །ཞེས་སོགས་གསུངས་པའི་ཕྱིར། འཕགས་པས་ཐོབ་
ཚུལ་ཡང་འདས་མལ་ཆོས་དང་མཁས་བྱས་བྲལ་གྱིས་ཐོབ་པ་མིན་ཏེ་ཉན་[?]དང་བཅས་པས་འཐོབ་པའི་ཕྱིར་ཏེ། རྩ་བར། སྦྱོར་བས་འཐོབ། །ཅེས་སོ། །ཐུབ་པ་བཅོམ་ལྡན་འདས་ཀྱིས་སྦྱོར་བས་ཐོབ་པ་མ་

[060A]༄༅། །ཡིན་ཏེ། ཟད་མི་སྐྱེ་ཤེས་པའི་བྱང་ཆུབ་ཐོབ་པ་ན་དེ་འཐོབ་པའི་ཕྱིར་ཏེ། རྩ་བར། ཐུབ་པས་བྱང་ཆུབ་ཀྱིས་ཐོབ་བྱ་།ཞེས་སོ། །དེས་ན་ཐུབ་པས་ཆགས་བྲལ་གྱིས་ཐོབ་པ་ཡང་ཡིན་ཏེ་དེ་དག་ལ་འབད་རྩོལ་མེད་པའི་
ཕྱིར་ཏེ། དེ་དག་གི་ཡོན་ཏན་འབྱོར་པ་ཐམས་ཅད་ནི་བཞེད་པ་ཙམ་གྱིས་འཐོབ་པའི་ཕྱིར་ཏེ། རང་འགྲེལ་ལས། དེ་ལྟ་བས་ན་དེ་དག་གི་ཐམས་ཅད་ནི་འདོད་ཆགས་དང་བྲལ་བས་བརྙེས་པ་ཡིན་ནོ། །ཞེས་གསུངས་པའི་ཕྱིར། བསྐྱེད་ཚུལ་ལ་
ནུབ་ཕྱོགས་པ་ན་རེ། དང་པོ་བྱང་སེམས་སློབ་པའི་དུས་ཟེར། གནས་བརྟན་པའི་འགོག་སྙོམས་བསྐྱེད་ནས་ཟད་པ་མཁྱེན་པར་མཛད་ཟེར་བ་ལྟར་ཁ་ཆེ་བའི་ལུགས་ལ་ཡང་ངོ། །དང་པོ་མ་ཡིན་ཏེ། བདེན་པ་མངོན་རྟོགས་བཅུ་དྲུག་དང་
སྲིད་རྩེའི་བར་གྱིས་སྒོམ་སྤང་སྐོར་དགུའི་དངོས་གཉེན་པར་ཆད་མེད་མ་དགུ་དང། རྣམ་གྲོལ་ལམ་དགུ་སྟེ་སུམ་ཅུ་རྩ་བ་ཞིས་པར་མ་ཆད་པར་བྱང་ཆུབ་ཐོབ་པའི་ཕྱིར་ཏེ། རྩ་བར། དང་པོ་མ་ཡིན་སྐད་ཅིག་མ། །སུམ་ཅུ་རྩ་བཞིས་འཐོབ་
ཕྱིར་རོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། འདུ་ཤེ་མེད་པ་དང་འགོག་སྙོམས་གཉིས་འདོད་གཟུགས་གཉིས་ཀའི་རྟེན་ལ་ཐོབ་པ་ཡོད་དེ། དང་པོར་འདོད་པའི་རྟེན་ལ་བསྐྱེད་ནས་ཉམས་པ་སླར་ཡང་གཟུགས་ཀྱི་
རྟེན་ལ་བསྐྱེད་པ་ཡོད་པའི་ཕྱིར་ཏེ། རྩ་བར། གཉིས། འདོད་དང་གཟུགས་རྟེན་ཅན། །ཞེས་[?] གཟུགས་ན་སྦྱོད་པའི་སེམས་ཅན་ལྷ་འདུ་ཤེས་ཅན་སེམས་མི་འདྲ་བ་ལ་གནས་པ་རྣམས་དང་

[060B]པར་འཇུག་པ་ལ་སྙོམས་པར་འཇུག་པ་རྣམས་དང། ཞེས་གསུངས་པའི་ཕྱིར། འདི་གཉིས་ཀྱི་དང་པོ་བསྐྱེད་པའི་རྟེན་གྱི་ཁྱད་པར་ཡོད་དེ། འགོག་སྙོམས་ནི་དང་པོར་འདོད་
པའི་ཡང་མིའི་ནང་དུ་སྐྱེད་ལ། ཕྱིས་ཉམས་པ་གཟུགས་ཀྱི་རྟེན་ལ་ཡང་བསྐྱེད་པའི་ཕྱིར་ཏེ། ཉམས་ཚུལ་དང་སྐྱེད་ཚུལ་འཆར་བྱེད་ཀྱི་མདོ་ལས་ཀྱང་བཤད་པའི་ཕྱིར་དང། རྩ་བར་འགོག་པ་དང་པོ་མིའི་ནང་དུ། །ཞེས་གསུངས་པའི་
ཕྱིར༑ ༑མཐའ་དཔྱད་པ་ལ། ཁ་ཅིག་ན་རེ། རང་འགྲེལ་ལས། དུས་གཉིས་སུ་མྱོང་བ་འགྱུར་བཞེས་པའི་གཉིས་ས་ཞེས་པ་ལ་ན་གྲངས་གནས་ལོ་མྱང་པར་འགྱུར་ལ་བྱེད་ཟེར་ན། འོ་ན། དེ་མི་འཐད་པར་ཐལ། དེ་དེ་ཁོ་ན་ལ་བྱེད་མི་
རུང་བའི་ཕྱིར། དེར་ཐལ། སྐྱེས་ནས་མྱོང་འགྱུར་གྱི་དུས་དང་ལན་གྲངས་གཞན་ལ་མྱོང་འགྱུར་གྱི་དུས་གཉིས་ཀར་བྱེད་དོགས་པའི་ཕྱིར། དེར་ཐལ། དུས་གཉིས་ནི་སྔ་མ་གཉིས་ཡིན་པའི་ཕྱིར་ཏེ་རང་འགྲེལ་ལས། སྐྱེས་ནས་
མྱོང་བར་འགྱུར་བ་དང་ལན་གྲངས་གཞན་ལ་མྱོང་བར་འགྱུར་བ་སྟེ་དུས་གཉིས་སུ་མྱོང་བར་འགྱུར་བ་དང། ཞེས་གསུངས་པའི་ཕྱིར་ཡང་ཁ་ཅིག་ན་རེ། འདུ་ཤེས་མེད་པའི་ལྷ་ཡིན་ན་འདུ་ཤེས་མངོན་གྱུར་བ་མི་ལྡན་པས་ཁྱབ་ཟེར་ན་
དེ་མི་འཐད་པར་ཐལ། དེ་ལ་འདུ་ཤེས་མངོན་གྱུར་ལྡན་པའི་ལྷ་ཞིག་ཡོད་པའི་ཕྱིར། དེར་ཐལ། འདུ་ཤེས་མེད་པར་སྐྱེ་དུས་དང་འཆི་དུས་འདུ་ཤེས་མངོན་དུ་གྱུར་ནས་འཆི་བའི་ཕྱིར་ཏེ། མདོ་ལས་སེམས་ཅན་དེ་དག་དུས་རིང་

[061A]༄༅། །མོ་ཞིག་ཏུ་འདུག་འདུག་སྟེ་འདུ་ཤེས་སྐྱེས་ནས་གནས་དེ་ནས་འཆི་འཕོ་བར་འགྱུར་རོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ། འགོག་སྙོམས་གསར་སྐྱེའི་རྟེན་མི་ཁོ་ན་ཟེར་བ་དང། གཟུགས་ཀྱི་རྟེན་ལ་
དེ་གསར་སྐྱེ་མེད་ཟེར་ན། གཉིས་ཀ་མི་འཐད་པར་ཐལ། གཟུགས་ཁམས་ཀྱི་རྟེན་ལ་དེ་གསར་སྐྱེ་ཡོད་པའི་ཕྱིར། དེར་ཐལ། འདོད་གཟུགས་གཉིས་ཀའི་རྟེན་ལ་སེམས་མེད་ཀྱི་སྙོམས་འཇུག་གཉིས་ཀ་གསར་སྐྱེ་ཡོད་པའི་
ཕྱིར་ཏེ། རྩ་བར། གཉིས་ཀ་འདོད་དང་གཟུགས་རྟེན་ཅན། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འདོད་གཟུགས་གཉིས་ཀའི་རྟེན་ལ་མ་ཉམས་པར་གསར་སྐྱེ་ཡོད་པར་ཐལ། དེ་གཉིས་ཀའི་བརྟེན་ལ་གསར་སྐྱེ་ཡོད་
པའི་ཕྱིར་ན། མ་ཁྱབ་ཅིང། འདོད་མི་ནུས་ཏེ། རྩ་བར། འགོག་པ་དང་པོ་མིའི་ནང་དུ། །ཞེས་གསུངས་པའི་ཕྱིར། ཡང་ཁ་ཅིག། འགོག་སྙོམས་ཐོབ་པའི་གང་ཟག་ཡིན་ན། འགོག་སྙོམས་མངོན་དུ་བྱས་པས་ཁྱབ་ཟེར་ན་
དེ་ཐོབ་པའི་རྗེས་ཐོབ་པའི་ཕྱིར་མི་འོང་གཉིས་ཀའི་ཆ་ལས་གྲོལ་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། གཉིས་ཀའི་ཆ་ལས་གྲོལ་བའི་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། རྗེས་ཐོབ་པ་ཡིན་པའི་ཕྱིར། སྨྲས་
པ༑ དབང་པོའི་གྲོང་དུ་འཁྲུལ་བའི་རྣམ་ཤེས་ཀྱི། །སྤྲེའུ་འཕྱན་བས་འཕགས་པའང་ཐུགས་སུན་ནས། །སེམས་དང་སེམས་བྱུང་འགོག་པའི་རྣམ་ཐར་འདི། །ཐོབ་ཚེ་ཕུན་ཚོགས་ཕལ་ཆེར་སྡུག་བསྔལ་མེ་།དུག་གསུམ་སྒྱུ་མའི་

[061B] །ཡུལ་སྣང་འགྲོ་དྲུག་མྱོང་བྱ་སྣ་ཚོགས་འདི། །སེམས་ཀྱི་རྗེས་སྦྱར་རློམ་པའི་རྨོངས་པའི་འགྲོའི་།དང་ཚུལ་བལྟས་ན་ངེས་འབྱུང་ཅི་ཡང་སྐྱེ། །ཞེས་པའང་བར་སྐབས་ཀྱི་ཚིགས་སུ་བཅས་པའོ།།    ༈   །
གསུམ་པ་སྲོག་སོགས་ལྔ་བཤད་པ་ལ། སྲོག་དབང་བཤད་པ་དང་འདུས་བྱས་ཀྱི་མཚན་ཉིད་བཤད་པ་གཉིས། དང་པོ་འཆད་པར། སྲོག་ནི་ཚེ་ཡིན་དྲོད་དང་ནི། །རྣམ་ཤེས་རྟེན་གང་ཡིན་པའོ། །ཞེས་བྱུང། ཤེས་བྱ་ཆོས་
ཅན༑ སྲོག་གི་མཚན་ཉིད་ཡོད་དེ། ཕུང་པོའི་རིགས་འདྲ་གནས་པའི་ཚེ་ལ་འདོད་པའི་ཕྱིར་ཏེ། རྩ་བར། སྲོག་ནི་ཚེ་ཡིན། ཞེས་དང་གདགས་པའི་བསྟན་བཅོས་ལས། སྲོག་གི་དབང་པོ་གང་ཞེ་ན་ཁམས་གསུམ་པའི་ཚེའོ།།
ཞེས་གསུངས་པའི་ཕྱིར། ཤེས་བྱ་ཆོས་ཅན། སྲོག་དང་ཚེའི་བྱེད་ལས་ཀྱང་ཡོད་དེ། ཁམས་འོག་མ་གཉིས་སུ་དྲོད་དང་རྣམ་ཤེས་གཉིས་ཀའི་རྟེན་བྱེད། གཟུགས་མེད་དུ་རྣམ་ཤེས་ཀྱི་རྟེན་བྱེད་པའི་ནུས་པ་གང་ཡིན་པ་དེ་
ཡིན་པའི་ཕྱིར་ཏེ། རྩ་བར། འདྲོད་དང་ནི། །རྣམ་ཤེས་རྟེན་གང་ཡིན་པའོ། །ཞེས་དང། མཆོད་སྦྱིན་མའི་མདོ་ལས། ཚེ་དང་དྲོད་དང་རང་ཤེས་འདིས། །གང་ཚེ་ལུས་འདི་འདོར་བྱེད་ཅིང། །བོར་ནས་དེ་ཚེ་འདུག་པ་ནི། །སེམས་མེད་ཇི་
ལྟར་ཤིད་བཞིན་ནོ། །ཞེས་གསུངས་པའི་ཕྱིར། མཐའ་དཔྱད་ཅུང་ཟད་བྱས་ན། ཡང་ཁ་ཅིག། ཚེ་ལ་རྣམ་ཤེས་གཟུགས་ལྡན་མིན་གསུམ་འདོད་པ་དང། ཚེའི་རྟེན་གང་ཡིན་བྱས་ན་བྱེ་སྨྲ་ཁ་ཅིག་ན་རེ། དྲོད་དང་རྣམ་ཤེས་

[062A]༄༅། །གཉིས་ཚེའི་རྟེན་ཡིན་ཟེར་ཏེ། རང་འགྲེལ་ལས། དེ་ནི་ཚེའི་རྟེན་དུ་གྱུར་བ་གང་ཡིན་ཞེ་ན། དྲོད་དང་རྣམ་ཤེས་དེ་དག་ཉིད་ཡིན་ནོ། །ཞེས་སོ། །བྱེ་སྨན་རེ། ལས་ཚེའི་རྟེན་ཡིན་ཟེར། དང་པོ་གཉིས་མི་འཐད་
པ་ཐལ། མ་ཤེས་བར་ཏུ་རྣམ་ཤེས་ལུང་མ་བསྙན་མ་ཡིན་པའི་ཕྱིར། ཁྱབ་སྟེ། སྟོག་ལ་རྣམ་སྨིན་གྱིས་ཁྱབ་པའི་ཕྱིར་ཏེ་རང་འགྲེལ་ལས། མ་ཤི་བར་དུ་རྣམས་པར་ཤེས་པ་ཐམས་ཅད་རྣམ་པར་སྨིན་པར་འགྱང་དུའང་ངོ། །ཞེས་
གསུམ་པའི་ཕྱིར། དམ་བཅའ་གཉིས་པ་ལམ། རྣམ་ཤེས་དང་དྲོད་ལོག་ལ་ཚེ་མ་ལོག་པ་དང་ཚེ་ལོག་ལ་དྲོད་དང་རྣམ་ཤེས་གང་རུང་མ་ལོག་པ་གཅིག་མེད་པར་ཐལ། ཚེ་དྲོད་དང་རྣམ་ཤེས་ཀྱི་རྟེན་ཡིན་ལ་དྲོད་དང་རྣམ་ཤེས་ཀྱང་
ཚེའི་རྟེན་ཡིན་པའི་ཕྱིར་ཏེ། རང་འགྲེལ་ལས། རྟག་ཏུ་ལྡོག་པ་མེད་པར་ལ་འགྱུར་རོ། །ཞེས་གསུངས་པའི་ཕྱིར། གཞན་ཡང་སྲོག་ལ་གཟུགས་མི་འཐད་པར་ཐལ། གྲུབ་མཐའ་གཞན་འདོད་ཀྱང་འདིར་སྲོག་ལྡན་
མིན་ཁོ་ན་བརྩོད་ལན་གྱིས་ཤེས་པའི་ཕྱིར་ཏེ། རང་འགྲེལ་ལས་ཁམས་གསུམ་པའི་ལ་[?] ཞེས་གསུངས་པའི་ཕྱིར། དེ་ལ་ཁོ་ན་རེ། ཚེ་དང་རླུང་གི་གཞི་མཐུན་ཡོད་པར་
ཐལ༑ རྩ་བར། སྲོག་གཅོད་པ་ནི་བསམ་བཞིན་དུ། །ཞེས་པའི་རང་འགྲེལ་ལས། སྲོག་ཅེས་བྱ་བ་ནི་ལུས་སེམས་ལ་བརྟེན་ནས་འཇུག་པ་དེ་ལྟ་བུའི་རླུང་ཡིན་ཏེ། དེ་ལྟ་བུའི་རྒྱུན་གཅོད་པར་བྱེད་དོ། །ཞེས་གསུངས་པའི་ཕྱིར་ན་

[062B] ད་བཏགས་པའོ། །འདིས་ལྷག་མ་གོ་ནུས་ལ་སྤྱད་བྱ་མང་དུ་སྣང་ངོ། །གཉིས་པ་འཆད་པར། མཚན་ཉིད་དག་ནི་སྐྱེ་བ་དང། །རྒ་དང་གནས་དང་མི་རྟ་གཉིད། །ནས། སྐྱེ་བའི་བསྐྱེད་བྱ་སྐྱེད་བྱེད་མིན། །ཞེས་བྱུང། །ཤེས་བྱ་
ཆོས་ཅན། འདུས་བྱས་ཀྱི་མཚན་ཉིད་ཡོད་དེ། སྐྱེ་བ་རྒ་བ་གནས་པ་མི་རྟག་པ་ཉིད་ཀྱི་ཆོས་དེ་འདུས་བྱས་སུ་འཇོག་བྱེད་ཡིན་པའི་ཕྱིར། མཚན་ཉིད་བཞིའི་བྱེད་ལས་དང་ངོ་བོ་ཡོད་དེ། སྐྱེ་བས་ཆོས་དེ་སྐྱེད་པར་བྱེད། གནས་པས་ནི་གནས་
པར་བྱེད། རྒ་བས་ནི་རྙེད་པར་བྱེད། མི་རྟག་པ་ཉིད་ཀྱིས་འཇིག་པར་བྱེད་པའི་ཕྱིར་ཏེ། རྩ་བར། མཚན་ཉིད་དག་ནི། ནས། མི་རྟག་ཉིད། །ཅེས་སོ། །འོ་ན་མདོ་ལས། གསུམ་པོ་འདི་དག་ནི་འདུས་བྱས་ཀྱི་མཚན་ཉིད་ཡིན་ནོ། །གསུམ་
གང་ཞེ་ན། འདུས་བྱས་ཀྱི་སྐྱེ་བ་དང། འཇིག་པ་དང་གནས་པ་གཞན་དུ་འགྱུར་བ་ཡང་མངོན་ནོ། །ཞེས་གསུངས་པ་མི་འཐད་པར་ཐལ། འདུས་བྱས་ཀྱི་མཚན་ཉིད་སྐྱེ་རྒ་འཇིག་གསུམ་ལས་གཞན་པ་གནས་པ་ཡང་འདོད་པའི་ཕྱིར་ན་མ་ཁྱབ་སྟེ་
གནས་པ་གཞན་དུ་འགྱུར་བ་ཞེས་པས་གནས་པས་བསྟན་པའི་ཕྱིར། དེར་ཐལ། སྐྱེ་རྒ་མི་རྟག་པ་གསུམ་གྱི་རིམ་བཞིན་མ་འོངས་བ་སྐྱེ་བ་དང་ད་ལྟར་ཉམས་ཆུང་བ་དང་འཇིག་པ་གསུམ་བྱེད་པའི་བྱེད་ལས་ཐ་དད་པ་གསུམ་ཡོད་ལ་གནས་པ་
འདུ་བྱེད་དེ་དག་ལ་རྗེས་སུ་འཇུག་པས་ཟུར་དུ་མ་བཤད་པར་མཚན་ཉིད་གསུམ་བཤད་པའི་ཕྱིར་ཏེ། རང་འགྲེལ་ལས། དེའི་ཕྱིར་འདི་ནི་འདུས་བྱས་ཀྱི་མཚན་ཉིད་དུ་རྣམ་པར་མ་བཞག་གོ། །ཞེས་གསུངས་འདུས་བྱས་ཀྱི་མཚན་ཉིད་རྗེས་མཐུན་དང་

[063A]༄༅། །བཅས་ན་བརྒྱད་ཀྱང་མདོ་དེ། རྩ་བའི་མཚན་ཉིད་བཞི་དང་སྐྱེ་བའི་སྐྱེ་བ་གནས་པའི་གནས་པ་རྒ་བའི་རྒ་བ་མི་རྟག་པའི་མི་རྟག་པ་སྟེ་རྗེས་མཐུན་གྱི་མཚན་ཉིད་བཞི་དང་བརྒྱད་ཡོད་པའི་ཕྱིར་ཏེ། རྩ་བར། དེ་དག་
སྐྱེ་བའི་སྐྱེ་ལ་སོགས། །ཞེས་སོ། །སྐྱེ་སོགས་ཐུག་མེད་དུ་མི་འགྱུར་ཏེ། ཆོས་དེ་སྐྱེ་བའི་ཚེ་རང་མ་གཏོགས་པའི་སྐྱེ་སོགས་བརྒྱད་རང་དང་དགུ་ཅིག་ཅར་སྐྱེ་བའི་ཕྱིར། དེར་ཐལ། སྐྱེ་བས་སྐྱེ་རྒ་གནས་སོགས་བརྒྱད་སྐྱེད་ལ་
གནས་པས་ཀྱང་དེ་བརྒྱད་གནས་པར་བྱེད་པ་སོགས་ཡིན་ལ། སྐྱེ་བའི་སྐྱེ་བྡ་སྐྱེ་བ་གཅིག་པུ་ལ་འཇུག་པ་ནས་གནས་པའི་གནས་པ་སོགས་ཀྱང་ཆོས་རེ་རེ་ལ་འཇུག་པའི་ཕྱིར་ཏེ། རྩ་བར། དེ་ཆོས་བརྒྱད་དང་གཅིག་ལ་འཇུག་
ཅེས་གསུངས་སོ། །པར་འདིར་འཇིག་པའི་རྒྱུད་སློབ་དཔོན་གྱིས་རྒྱས་པར་བཀག་གོ། །འོ་ན་མ་འོངས་པ་ཐམས་ཅད་ཅིག་ཅར་སྐྱེ་བར་ཐལ། དེ་སྐྱེ་བས་བརྒྱད་སྐྱེ་བའི་ཕྱིར་ན་མ་ཁྱབ་སྟེ། རྒྱུ་དང་རྐྱེན་དག་ཚོགས་པ་མེད་པར་ཞི་དེ་དག་སྐྱེ་
བ་ཁོ་ནས་བསྐྱེད་བྱ་སྐྱེད་པར་བྱེད་པ་མ་ཡིན་པའི་ཕྱིར་ཏེ་རྩ་བར། རྒྱུ་དང་རྐྱེན་དག་མེད་པར་ནི། །སྐྱེ་བའི་བསྐྱེད་བྱ་སྐྱེད་བྱེད་མིན། །ཞེས་སོ། །བཞི་པ་མིང་སོགས་གསུམ་འཆད་པར་།མིང་གི་ཚོགས་ལ་སོགས་པ་ནི། །མིང་དང་
ངག་དང་ཡི་གེའི་ཚོགས། །འདོད་དང་གཟུགས་གཏོགས་སེམས་ཅན་སྟོན་།རྒྱུ་མཐུན་ལུང་བསྟན་མིན། ཞེས་བྱུང། མིང་བྱེད་པ་ནི་མིང་ཞེས་བྱ་ལ། དེ་ཆོས་ཅན། ངོ་བོ་ཡོད་དེ། དོན་གྱི་ངོ་བོ་ཙམ་སྟོན་པའི་སྒྲ་དི་ཡིན་པའི་ཕྱིར་ཏེ་

[063B] རང་འགྲེལ་ལས། མིང་གིས་ནི་དོན་རྗེས་པར་བྱེད་ལ། ཞེས་དང། གནས་སྒྲོན་དང་རང་འགྲེལ་ལས། དེ་ལ་མིང་བྱད་པ་ནི་མིང་སྟེ། དཔེར་ན་གཟུགས་སྒྲ་ཞེས་བྱ་བ་ལ་སོགས་པ་ལྟ་བུའོ།།
ཞེས་སོ། །མིང་བྱེད་པ་ཞེས་པའི་རྒྱུ་མཚན་ཡོད་དེ། མིང་བྱེད་པ་དང་མིང་བཏགས་པ་དོན་གཅིག་པས་འདིར་འདོགས་རྒྱུའི་མིང་གཅིག་དགོས་ཀྱི་གཟུགས་ཅན་མ་ཡིན་པའི་མིང་ཡིན་པ་བཅད་པའི་ཆེད་ཡིན་པའི་ཕྱིར་ཏེ། གང་སྤེལ་ལས། འདི་
ལྟར་འཇིག་རྟེན་སྨྲ་བ་བོ་དང་ལྷས་སྦྱིན་ཞེས་བྱ་བ་འདིའི་བྱེད་པའོ་ཞེས་ཟེར་བ་ཡིན་ནོ། །ཞེས་གསུངས་པའི་ཕྱིར། མིང་གིས་དོན་གོ་བའམ་སྟོན་ཚུལ་ཡོད་དེ། མིང་བརྡ་སྦྱོར་མཁན་གྱིས་དོན་སོ་སོར་མཚམས་སུ་བཅས་ནས་མེད་སྐྱེ་བར་
སྦྱར་བའི་ཕྱིར་ཏེ། དཔེར་ན་གཽ་ལྟ་བུ་དོན་དགུ་ལ་བཏགས་པས་དེ་དག་གོ་བ་བཞིན་ནོ། །རང་འགྲེལ་ལས། དཔེར་ན་གོའུ་ཞེས་བྱ་བ་ལྟ་བུའོ། །སྒྲ་དེ་ནི་དོན་དགུ་དག་ལ་མཚམས་བཅད་པ་ཡིན་ཏེ། ངག་ཕྱོགས་དང་འོད་ཟེར་དང། །འཕྱུགས་
དང་མིག་དང་རྡོ་རྗེ་དང། །མཐོ་རིས་ཆུད་དང་དོན་དགུ་ལ་།མཁས་པས་གོའུ་སྒྲ་ངེས་གཟུང་བྱ། །ཞེས་བྱ་བ་ལྟ་བུའོ། །ཞེས་གསུངས་པའི་ཕྱིར། འདིའི་ཕྱུགས་ནི་བ་གླང་དང་བྱིངས་སྒྲུབ་སྒོ་ནས་ཡིན་ནོ། །འདིས་ནི་མངོན་པའི་ལུགས་ལ་
སུབ་ཀྱི་མཐའ་ཅན་ཁྱད་པར་མི་སྟོན་པའི་རྣམ་དབྱེ་དང་པོ་གསུམ་རྣམས་མིང་ཡིན་པའི་དོན་ནོ། །དབྱེ་ན་དངོས་མིང་བཏགས་མིང་གཉིས་དང། རྒྱུ་མཚན་མེད་པའི་འདོད་རྒྱལ་དང། རྒྱུ་མཚན་དང་འབྲེལ་བའི་མིང་སོགས་ཡོད། ཚིག་ཆོས་ཅན་

[064A]༄༅། །ངོ་བོ་ཡོད་དེ། དོན་གྱི་ཁྱད་པར་དང་འབྲེལ་བར་སྟོན་པའི་བརྗོད་བྱེད་ཀྱི་ངག་དེ་ངེ་ཡིན་པའི་ཕྱིར། དེར་ཐལ། དོན་གྱི་ཁྱད་པར་ལ་ཡང་བྱ་བ་དང་ཡོན་ཏན་དང་དུས་ཀྱི་འབྲེལ་བསྟོན་པ་གཅིག་དགོས་པའི་ཕྱིར་ཏེ་
དཔེར་ན། དོན་གྱི་བྱ་བ་དང་འབྲེལ་བ་ནི་འཚེད་དོ་འདོད་དོ་འགྲོའི་ལྟ་བུ་དང། ཡོན་ཏན་དང་འབྲེལ་བ་ནི་ནག་པོ་དང་དཀར་ཤམ་དང་དམར་པོ་ལྟ་བུ་དང། དུས་དང་འབྲེལ་བ་ནི་འཚེད་དོ་དང་འཚེད་པར་འགྱུར་པ་དང་བཅོས་སོ་ཞེས་པ་གསུམ་ལས་
རིམ་གྱིས་འདས་མ་འོངས་ད་ལྟར་བའི་དོན་སྟོན་པ་ལྟ་བུའི་ངག་དག་ཡིན་པའི་ཕྱིར་ཏེ། གནད་སྒྲོན་ལས། ངག་ནི་ཅི་ཙམ་གྱིས་དོན་ཡོངས་སུ་རྫོགས་པའོ། །ཞེས་དང། རང་འགྲེལ་ལས། ངག་ནི་ཚིག་སྟེ་ནས། གང་གིས་ན་བྱ་བ་དང་ཡོན་
ཏན་དང་དུས་ཀྱི་འབྲེལ་བའི་ཁྱད་པར་རྟོགས་པར་འགྱུར་པའོ། །ཞེས་གསུངས་པའི་ཕྱིར། དབྱེན་གསུམ་སྟེ་བྱ་བ་དང་ཡོན་ཏན་དང་དུས་ཀྱི་ཁྱད་པར་དང་འབྲེལ་བསྟོན་པ་གསུམ་ཡོད་པའི་ཕྱིར། ཡི་གེ་ཆོས་ཅན། ངོ་བོ་ཡོད་དེ། མིང་ཚིག་
གི་དོན་གོ་བའི་བཞི་བྱེད་པའི་སྒྲ་ཙམ་དེ་ཡིན་པའི་ཕྱིར་ཏེ་རང་འགྲེལ་ལས། ཡི་གེ་ནི་ཡི་གེ་སྟེ། །ཞེས་དང། གང་སྤེལ་ལས། ཡི་གེ་ནི་ཡི་གེ་སྟེ། ཞེས་བྱ་བ་ལ། འདིར་རམ་འདིས་མིང་དང་ཚིག་གསལ་བར་འགྱུར་བས་ན་ཡི་གེའོ། །ཞེས་
གསུངས་པའི་ཕྱིར། ཡི་གེས་མིང་ཚིག་གི་དོན་གོ་བའམ་གསལ་བའི་གཞི་བྱས་ཚུལ་ཡོད་དེ། དབྱངས་སྲོག་ཏུ་ཞུགས་བས་གསལ་བྱེད་ཀྱི་མིང་ཕྱུང། གསལ་བྱེད་དུམ་འདུས་པས་དོན་ཙམ་སྟོན་པའི་མིང་ཀ་མ་ལྟ་བུ་དང། དོན་གྱི་

[064B]ཕྱིར་ཏེ། རང་འགྲེལ་ལས། དཔེར་ན་ཨ་ཨཱ་ཞེས་བྱ་བ་ལ་སོགས་པ་ལྟ་བུའོ། །ཞེས་དང། གང་སྤེལ་ལས། དཔེར་ན་ཨ་ཨཱ་ཞེས་བྱ་བ་ལ་སོགས་པ་ལྟ་བུའོ། །ཞེས་བྱ་བ་ནི་དཔེར་བརྗོད་
པའོ༑ ༑དེ་དག་གི་དེར་ཡི་གེ་ཀ་ལ་སོགས་པས་མིང་སྐྱེད་པའི་ཕྱིར་ཞེས་སོ། །འདི་ལྟར་མ་གོ་བར་ཚོགས་གསུམ་གསལ་བར་དབྱངས་ལ་གསལ་བྱེད་བསྡུས་པ་བཀག་པ་སོགས་དང་རིགས་གནས་ཀུན་ཤེས་སུ་མིང་ལ་ཡི་གེ་འདུས་པས་མ་
ཁྱབ་སྟེ། ཨ་ཨཾ་ཨུ་རྣམས་ལྷ་རེ་རེའི་མིང་ཡིན་པའི་ཕྱིར། ཞེས་བྲིས་ནས་དབྱིག་གཉེན་དང་མངོན་པ་བཀག་པ་ནི་རང་གི་དེ་ཉིད་གསལ་བྱེད་ཡིན་ཏེ། དབྱངས་གསལ་བྱེད་ཀྱི་སྲོག་ཏུ་འགྱུར་བར་སྒྲ་མངོན་གཉིས་ཀས་འདོད་ཅིང་རང་ཡང་འདོད་
པས་དབྱངས་རྩིག་པ་དང་གསལ་བྱེད་རི་མོ་ལྟ་བུ་ཡིན་གྱི་བཟློག་པ་སོགས་མི་འཐད་པའི་ཕྱིར། ཨ་སོགས་དང་ཀ་སོགས་ཡི་གེ་རེ་རེ་དེ་དང་དེའི་མིང་བྱས་པ་ནི་མིང་ཡིག་གི་ཐོག་མ་ལྟ་བུ་རེ་རེ་ལ་མིང་བྱས་པའི་ཕྱིར་ཏེ། དཔེར་ན་རྒྱ་སྐད་ལའང་མཱ་ག་
དྷ་ཞེས་པ། མཱདྷྱ་དབུས་དང། བ་ཏ་འགྱུར་དང། དྷཱར་འྖ་དང་མ་གཞི་སྟེ་མིང་གསུམ་གྱི་ཐོག་མ་བསྡུས་པ་དང། བོད་སྐད་ལ་གཞི་ལམ་རྣམ་གསུམ་དང་ཉན་རང་ལྟ་བུ་ཡིན་པའི་ཕྱིར་རོ་།སྤྲོས་པས་ཆོག་གོ་འདི་དག་རྒྱ་ཆེར་
བཤད་ན་མཁས་པ་དང་ཕྱོགས་རེའི་མིག་ཅན་མགོ་བོ་འཁོར་བར་འགྱུར་བསམ་སྤྲོས་སོ། །དེས་ན་མིང་སོགས་གསུམ་ནི་དེ་ལྟར་ཡིན་པར་མ་ཟད་མིང་གི་ཚོགས་དང་ཡི་གེའི་ཚོགས་ཀྱང་ཡོད། མིང་དུ་མ་འདུས་པ་མིང་གི་ཚོགས་ཡིན། ཚིག་དུ་

[065A]༄༅། །དུམ་འདུས་པ་ཚིག་གི་ཚོགས་ཡིན་ཡི་གེ་དུ་མ་འདུས་པ་ཡི་གེའི་ཚོགས་ཡིན་པའི་ཕྱིར། དང་པོ་གྲུབ་སྟེ། དཔེར་ན་གཟུགས་སྒྲ་དྲི་རོ་རེག་བྱ་དག་ཅེས་པ་ལྟ་བུ་ཡིན་པའི་ཕྱིར་ཏེ། རང་འགྲེལ་ལས། མིང་ལ་སོགས་
པ་དེ་དག་གི་ཚོགས་ནི་མིང་ལ་སོགས་པའི་ཚོགས་དག་ཡིན་ཏེ། མིང་མང་པོའི་དོན་གང་ཡིན་པའོ། །དེ་ལ་མིང་གི་ཚོགས་ནི་དཔེར་ན་གཟུགས་སྒྲ་དྲི་རོ་རེག་བྱ་དག་ཅེས་བྱ་སྟེ། ཞེས་གསུངས་པའི་ཕྱིར། མིང་མང་པོ་ཞེས་པ་ལྟར་ན་མིང་ཐ་དད་
པ་དུམ་དགོས་སམ་སྙམ་སྟེ། དཔེར་བརྗོད་པས་ཀྱང་མཚོན་ནས་གཞན་གཉིས་ལའང་དེ་ལྟར་རོ། །གཉིས་པ་གྲུབ་སྟེ། རང་འགྲེལ་ལས། ཚིག་གི་ཚོགས་ནི་དཔེར་ན་འདུ་བྱེད་ཐམས་ཅད་ནི་མི་རྟག་པ་དག་བོ། །མྱ་ངན་ལས་འདས་པ་ནི་ཞི་
པའོ་ཞེས་བྱ་བ་སྟེ། ཞེས་གསུངས་པའི་ཕྱིར། གསུམ་པ་གྲུབ་སྟེ་རང་འགྲེལ་ལས། ཡི་གེའི་ཚོགས་ནི་དཔེར་ན་ཀ་ཁ་ག་གྷ་ང་ཞེས་བྱ་བ་སྟེ། །ཞེས་གསུངས་པའི་ཕྱིར་རོ། །དེས་ན་བོད་དག་གིས་མིང་དང་མིང་གི་ཚོགས་གཅིག་ཏུ་
བྱས་ལ་དེ་བཞིན་དུ་གཞན་གཉིས་ལ་བྱས་པ་ཡང་མི་འཐད་པར་གང་སྤེལ་དང་རང་འགྲེལ་སོགས་ཀྱིས་ཤེས་སོ། །བྱེ་མདོ་ཕྱི་གསུམ་གིས་བརྩང་ཚུལ་མང་དུ་སྣང་ཡང་མང་དོགས་ནས་མ་བྲིས། ཚོགས་གསུམ་བཤད་མ་ཐག་པ་དེ་
བྱེ་མངོའི་འདོད་ཚུལ་གཉིས་ཡོད་དེ། མདོ་སྡེ་བས་སྒྲ་ཡིན་པས་གཟུགས་སུ་འདོད། བྱེ་སྨྲས་རྟོག་གེའི་ཡུལ་མིན་པས་ན་མིང་གི་ཚོགས་རྫས་ཡོད་དུ་འདོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེ་དག་ཀྱང་དག་གི་རང་བཞིན་

[065B]བཞིན་དག་མ་ཡིན་ནམ། ཅིའི་ཕྱིར་སེམས་དང་ལྡན་པ་མ་ཡིན་པ་རྣམས་ཞེས་བྱ་ཞེན་ཞས་སོ། །འདི་སྔར་ལྟར་མི་འདྲ་པའི་བྱེ་བྲག་བཤད་མཛོད་ལྟར་གྱི་ཞིབ་ཆ་གྱིས། གཉིས་པ་
གྲུབ་སྟེ། རང་འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ། ཆོས་ཐམས་ཅད་རྟོག་གེའི་སྤྱོད་ཡུལ་མ་ཡིན་པས། ལྡན་པ་མ་ཡིན་པའི་འདུ་བྱེད་ཀྱི་རང་བཞིན་མིང་གི་ཚོགས་ནི་རྫས་སུ་ཡོད་པ་ཁོ་ནའོ་ཞེས་ཟེར་རོ། །ཞེས་གསུངས་པའི་ཕྱིར་
ཤེས་བྱ་ཆོས་ཅན། ཚོགས་གསུམ་ཁམས་གང་དུ་གཏོགས་པ་ཡོད་དེ། འདོད་ཁམས་དང་གཟུགས་ཁམས་ན་ཡོད་ལ་གཟུགས་མེད་ན་སྒྲ་མེད་པའི་ཕྱིར་ཏེ། རྩ་བར། འདོད་དང་གཟུགས་གཏོགས། ཞེས་སོ། །དེ་གསུམ་ཆོས་ཅན་
ཁྱད་པར་གསུམ་དང་ལྡན་ཏེ། སེམས་ཅན་དུ་སྟོན་པ་དང། རྒྱུ་མཐུན་ལས་བྱུང་བ་དང། མ་བསྒྲིབས་ལུང་མ་བསྟན་གསུམ་ཡིན་པའི་ཕྱིར་དང་པོ་གྲུབ་སྟེ། ཚོགས་གསུམ་ནི་བརྗོད་མཁན་གྱི་རྒྱུད་ཀྱིས་བསྡུས་ཀྱི་བརྗོད་པར་བྱ་བའི་གང་
ཟག་གི་རྒྱུད་ཀྱིས་མ་བསྡུས་པའི་ཕྱིར་ཏེ། རྩ་བར། སེམས་ཅན་སྟོན། །ཞེས་སོ། །གཉིས་པ་གྲུབ་སྟེ། བྱུང་བ་གསུམ་ལས་སྐལ་མཉམ་གྱི་རྒྱུས་སྐྱེད་པའི་ཕྱིར་དང། འདོད་དགུར་འབྱུང་བས་རྣམ་སྨིན་སྐྱེས་ཀྱང་མ་ཡིན། གཟུགས་
ཅན་མ་ཡིན་པ་ལྟར་ན་རྒྱས་བྱུང་ཡང་མ་ཡིན་པའི་ཕྱིར་ཏེ། རྩ་བར། རྒྱུ་མཐུན། ཞེས་སོ། །གསུམ་པ་གྲུབ་སྟེ། དགེ་རྩ་ཆད་པའི་རྒྱུད་ལའང་ཡོད་པས་དགེ་བ་མ་ཡིན། ཆགས་བྲལ་ལའང་ཡོད་པས་ཉོན་མོངས་ཅན་མ་ཡིན་པའི་ཕྱིར་ཏེ་

[066A]༄༅། །རྩ་བར། ལུང་བསྟན་མིན། ཞེས་སོ། །གསུམ་པ་ཆོས་གཞན་གྱི་ཁྱད་པར་བསྟན་པའི་སྒོ་ནས་དོན་བསྡུ་བ་ནི། དེ་བཞིན། །སྐལ་མཉམ་རྣམ་པར་སྨིན་པའང་ཡིན། །ནས། མི་ལྡན་བདག་རྒྱུ་མཐུན་པ་།ཞེས་
བྱུང༑ སྐལ་མཉམ་ཆོས་ཅན། ཚོགས་གསུམ་དེ་བཞིན་དུ་ཆོས་གསུམ་ལྡན་དུ་མ་ཟད་ལྔ་ལྡན་འང་ཡིན་ཏེ། སེམས་ཅན་དུ་སྟོན་པ་དང་མ་བསྒྲིབས་ལུང་མ་བསྟན་ཡིན་པ། རྒྱུ་མཐུན་ལས་བྱུང་བར་མ་ཟད་རྣམ་སྨིན་ལས་བྱུང་
བའང་ཡིན། ཁམས་གསུམ་དུ་བརྟོགས་བའི་[?][?]དེའི་ཕྱིར། དང་པོ་གྲུབ་སྟེ། སེམས་ཅན་གྱི་འདྲ་བ་ཡིན་པའི་ཕྱིར། གཉིས་བ་སླ། གསུམ་བ་གྲུབ་སྟེ། སྐལ་མཉམ་ལས་སྐྱེས་པའི་ཕྱིར་ཏེ། རྩ་བར། དེ་བཞིན། །སྐལ་མཉམ། ཞེས་སོ། །
བཞི་པ་གྲུབ་ཏེ། དགེ་མི་དགེ་གང་རུང་ལས་སྐྱེས་ལ་ཡོད་པའི་ཕྱིར་ཏེ། རྩ་བར། རྣམ་པར་སྨིན་པའང་ཡིན། །ཞེས་སོ། །ལྔ་བ་གྲུབ་སྟེ། སེམས་ཅན་ཐམས་ཅད་ལ་ཁྱབ་པའི་ཕྱིར་ཏེ། རྩ་བར། ཁམས་གསུམ་པ་སྟེ། ཞེས་གསུངས་
པའི་ཕྱིར། ཁམས་གསུམ་དུ་གཏོགས་པའི་ཆོས་དག་གི་ཐོབ་པ་གཉིས་ཡོད་དེ། རྒྱུ་མཐུན་ལས་བྱུང་བ་དང་རྣམ་སྨིན་སྐྱེས་གཉིས་ཡོད་པའི་ཕྱིར། དང་པོ་སླ། གཉིས་པ་གྲུབ་སྟེ། མིག་སོགས་རྣམ་སྨིན་སྐྱེས་ཀྱི་ཐོབ་པ་རྣམ་
སྨིན་ལས་བྱུང་བ་ཡིན་པའི་ཕྱིར་ཏེ། རྩ་བར། ཐོབ་རྣམ་གཉིས་།ཞེས་སོ། །འདུས་བྱས་ཀྱི་མཚན་ཉིད་སྐྱེ་སོགས་བཞི་ལའང་བྱུང་བ་གསུམ་ལས་གཉིས་ཡོད་དེ། རྒྱུ་མཐུན་ལས་བྱུང་བ་དང་རྣམ་སྨིན་སྐྱེས་གཉིས་ཡོད་པའི་ཕྱིར། ངེར་

[066B] དེ་ལ་སེམས་ཅན་དུ་མི་སྟོན་པ་རྒྱུ་མཐུན་སྐྱེས་དང་སེམས་ཅན་དུ་སྟོན་པའི་དེ་བཞི་རྣམ་སྨིན་སྐྱེས་ཡང་ཡོད་པའི་ཕྱིར་ཏེ། རྩ་བར། མཚན་ཉིད་རྣམས་ཀྱང། ཞེས་དང། རང་འགྲེལ་ལས་ཇི་ལྟར་མཚན་ཉིད་རྣམས་
སེམས་ཅན་དུ་སྟོན་པ་དང། སེམས་ཅན་དུ་སྟོན་པ་མ་ཡིན་པར་བཤད་ཅེན་འདུས་བྱས་ཐམས་ཅད་དང་ལྷན་ཅིག་འབྱུང་བའི་ཕྱིར་རོ། །ཞེས་གསུངས་པའི་ཕྱིར་དང་ཐོབ་པ་དང་འདྲ་བར་བཤད་པའི་ཕྱིར་རོ།། སྨྲས་བ། སྐྱེ་དགུའི་
མངོན་མཐོ་ངེས་ལེགས་རིན་ཆེན་མ་ལུས་ཀྱི། །འདོད་དགུའི་འབྱུང་གནས་ཆོས་མངོན་རྒྱ་མཚོ་ཏུ་བ་གཅིག་གིས། །བཏུང་ཡང་གདུགས་པའི་རླུང་ཐུབ་བཞེས་མིན་དབྱིག་གཉེན་གྱི། །ཞལ་ལུང་ལེགས་བཤད་གངྒལ་ས་གསུམ་དྲི་ཀུན་བཀྲུས། །
རྣམ་དཔྱོད་མེས་པོའི་མེས་པོ་ཆེ་ཐོབ་ཅིང། །ཐོབ་པའི་སྙན་ཡང་འཕགས་བོད་མཁས་མང་གི་ཆོས་མངོན་དགོངས་འགྲེལ་ལམ་གསུམ་ལེགས་དྲངས་པའི། །བྷཱ་གའི་ར་ཐའི་ང་རྒྱལ་བཅོམ་མམ་སྙམ། །རྣམ་དཔྱོད་རལ་བར་ཐུབ་བསྟན་ཟླ་བ་
ཆོས༑ ༑བསླབ་གསུམ་པདྨའི་སྣོད་དུ་ལེགས་པར་རོལ། །ཐུགས་རྗེའི་མགྲིན་སྔོན་མཐུ་སྟོབས་ས་གསུམ་ལས། །རྒྱལ་པའི་འདྲེན་བྱེད་བྱིན་ཟ་རྒྱལ་གྱུར་ཅིག་མིང་ཚིག་ཡི་གེའི་འདོད་ཚུལ་ཕྱི་ནང་གི་རྟོག་གེའི་རི་མོ་བཀྲ་བའི་སྟོང་
གསུམ་དང། །ཆོས་མངོན་རྡུལ་ཕྲན་ནང་འདུག་མ་ཤེས་པའི། །བྱིས་རྣམས་མཚར་སྐྱེད་ལེགས་བཤད་འཛུམ་མོས་བཀྲོལ། །ཚངས་པ་དུས་ཀྱི་རྒན་དང་ང་ལས་ནུ། །སྟོབས་འབྱོར་དཔུང་བས་སྟོང་འཁུན་དར་གྱིས་དང། །ཉན་རང་

[067A]༄༅། །ཞི་བ་ངེས་རྒྱལ་སྲས་སེམས་བསྐྱེད་ཀྱིས། །རྒྱུན་དྲུག་བློས་རྒན་དེང་དུས་བློ་ལྡན་འང་སྙམ། །ཞེས་པ་འང་བར་སྐབས་ཀྱི་ཚིགས་སུ་བཅད་པའོ།    ༈    །གསུམ་པ་རྒྱུ་རྐྱེན་འབྲས་བུའི་རྣམ་བཞག་ལ། རྒྱུ་འབྲས་
སྦྱིར་བསྟན་པ་དང། རྐྱེན་བྱ་བྲག་ཏུ་བཤད་པ་གཉིས་ལས། དང་པོ་ལ་རྒྱུ་བཤད་པ། འབྲས་བུ་བཤད་པ། དེ་གཉིས་ཐུན་མོང་གི་ཆོས་བཤད་པ་དང་གསུམ། དང་པོ་ལ། དབྱེ་བའི་སྒོ་ནས་མངོར་བསྟན་པ་དང། སོ་སོའི་རང་
བཞིན་རྒྱས་པར་བཤད་པ་དང། དུས་ཀྱི་སྒོ་ནས་དོན་བསྡུ་བ་དང་གསུམ། དང་པོ་ནི། བྱེད་རྒྱུ་ལྷན་ཅིག་འབྱུང་བ་དང། །སྐལ་མཉམ་ནས། རྒྱུ་ནི་རྣམ་པ་དྲུག་ཏུ་འདོད། །ཅེས་བྱུང། །འདི་ལ་ཚིག་དོན་སྦྱི་དོན་གཉིས། དང་
པོ་ནི། རྒྱ་ནི་ཆོས་ཅན། རྣམ་པ་དྲུག་ཏུ་འདོད་དེ། བྱེད་རྒྱུ་དང་ལྷན་ཅིག་འབྱུང་རྒྱུ་དང། སྐྲལ་མཉམ་གྱི་རྒྱུ་དང། མཚུངས་ཝན་གྱི་རྒྱུ་དང། ཀུན་འགྲོའི་རྒྱུ་དང། རྣམ་པར་སྨིན་པའི་རྒྱུ་སྟེ་དྲུག་ཡོད་པའི་ཕྱིར། གཉིས་
པ་ལ་མཚན་ཉིད། དབྱེ། བསྡུ་བ། རྒྱུ་ཐུག་ཐུབ་མཐའ་སྨྲ་བ་སུས་འདོན་དང། རྒྱུ་དྲུག་འགལ་མ་འགལ་དབྱད་ཡཱ་དང་བོ་ནི། ཆོས་དེ་ལས་ན་དོགས་བའི་རིགས་སུ་གནས་བ་དེ་ཆོས་དེའི་རྒྱུའི་མཚན་ཉིད་རིགས་གནས་
སྨོས་བས་བྱེད་རྒྱུ་བསྡུ་ཆེད་ཡིན་ནོ། །གཉིས་པ་ནི། དབྱེན་ལྔ་དངོས་དང་དྲུག་དངོས་བཏགས་ཀྱིས་ཡིན་ཏེ། འདུས་མ་བྱས་ལ་དེ་དག་མེད། །ཅེས་གསུངས་པའི་ཕྱིར། གསུམ་པ་ནི། བསྡུན་གཉིས་དུ་བསྡུ་སྟེ་ཐུན་མོང་གི་

[067B] བཞི་བ་ནི། ཁ་ཅིག་རྒྱུ་དྲུག་བྱ་སྨྲ་ཁོ་ནས་འདོད་ཀྱི་མདོ་སྡེ་བ་ཡན་ཆད་མི་འདོད་ཟེར་བ་མི་འཐད་པར་ཐལ། ཀུན་བཏུས་དང་རྣམ་འགྲེལ་སོགས་ལས་ཀྱང་རྒྱུ་དྲུག་གི་རྣམ་བཞག་བྱུང་
ལ་ལྷན་ཅིག་འབྱུང་རྒྱུ་འདོད་ཀྱང་ཕན་ཚུན་རྒྱུ་འབྲས་སུ་མི་འདོད་པ་སོགས་ཡིན་པའི་ཕྱིར་ཏེ། རྩ་ཤེས་སོགས་དུ་མ་ལས་ཤེས་སོ་།དེས་ན་འདི་ལྟར་བྱེད་རྒྱུ་མི་འདོད་ཀྱང་བྱེད་རྒྱུ་ནུས་ལྡན་རྣམས་འདོད་པ་སོགས་ཡིན་པའི་ཕྱིར་ཏེ། མདོ་
སྡེ་བ་ཡན་ཆད་ཀྱི་རྒྱུ་འབྲས་དུས་མཉམ་མི་འདོད་པས་འདི་ལྟར་མཚུངས་ལྡན་གྱི་དེ་སོགས་བཏགས་པར་འདོད་དེ། ཕན་ཚུན་ཕན་བཏགས་ཙམ་ལ་རྒྱུར་བཤད་པར་འདོད་པའི་ཕྱིར། ལྔ་བ་ནི། སྦྱིར་རྒྱུ་དྲུག་མི་འགལ་ཏེ། གཞི་གྲུབ་
ན་བྱེད་རྒྱུ་ཡིན་པས་ཁྱབ་པའི་ཕྱིར། འབྲས་བུ་གཅིག་ལ་ལྟོས་ན་འགལ་བ་མང་སྟེ། རྣམ་སྨིན་སྐྱེས་ཀྱི་སེམས་དེའི་རྣམ་སྨིན་གྱི་རྒྱུ་ཡིན་ན་སེམས་དེའི་མཚུངས་ལྡན་དང་ལྷན་ཅིག་འབྱུང་རྒྱུ་མ་ཡིན་དགོས་པའི་ཕྱིར། དེར་ཐལ། དེའི་
རྣམ་སྨིན་རྒྱུ་ལ་སེམས་དེའི་དུས་སུ་འདས་པ་གཅིག་དགོས། ལྷན་ཅིག་འབྱུང་རྒྱུ་ལ་སེམས་དེ་དང་དུས་མཉམ་ཁོ་ན་དགོས་བའི་ཕྱིར། དེ་བཞིན་དུ་ཀུན་འགྲོའི་རྒྱུ་དང་སྐལ་མཉམ་གྱི་རྒྱུ་གང་རུང་ལ་ཡང་སེམས་དེའི་ལྷན་ཅིག་འབྱུང་རྒྱུ་མ་ཡིན་པས་
ཁྱབ་སྟེ། གཞན་ལ་དེའི་སྔོན་དུ་འདས་པ་དགོས་པའི་ཕྱིར་ཏེ་དེའི་ལྷན་ཅིག་འབྱུང་རྒྱུ་ལ་དེ་དང་དུས་མཉམ་དགོས་པའི་ཕྱིར་གཉིས་པ་རྒྱས་བཤད་ལ་དྲུག་ལས། དང་པོ་འཆད་པར། རང་ལས་གཞན་པ་བྱེད་རྒྱུའི་རྒྱུ། །ཞེས་

[068A]༄༅། །གསུངས། བྱེད་རྒྱུ་ཆོས་ཅན། ངོ་བོ་ཡོད་དེ། ཆོས་རང་སྐྱེ་བ་ལ་གེགས་མི་བྱེད་ཅིང་རང་ལས་དོན་གཞན་པའི་ཆོས་དེ་དེ་ཡིན་པའི་ཕྱིར། མཚན་གཞི་རང་ལས་གཞན་པའི་འདུས་བྱས་བྱེད་རྒྱུ་ཡིན། བྱེད་རྒྱུ་ཆོས་
ཅན༑ གཉིས་ཡོད་དེ། ནུས་ལྡན་དང་ནུས་མེད་གཉིས་ཡོད་པའི་ཕྱིར་ཆོས་དེ་སྐྱེ་བ་ལ་ཕན་འདོགས་པའི་འདུས་བྱས་ཆོས་དེའི་བྱེད་རྒྱུ་ནུས་ལྡན་གྱི་མཚན་ཉིད། མཚན་གཞི་ཆོས་དེའི་རྒྱུ་རྣམས་ལྟ་བུ་ཆོས་དེ་སྐྱེ་བ་ལ་ཕན་འདོགས་
པར་མི་བྱེད་པའི་ཆོས་གཞན་ཆོས་དེའི་བྱེད་རྒྱུ་ནུས་མེད་ཀྱི་མཚན་ཉིད། མཚན་གཞི་དཔེར་ན་འདུས་བྱས་མ་བྱས་ཐམས་ཅད་དང་འདུས་བྱས་ཡིན་ཀྱང་དེ་ལ་ཕན་མི་འདོགས་པའི་གཞན་རྣམས་ལྟ་བུ་ཡིན་ནོ། །དང་པོ་གྲུབ་སྟེ། རང་
འགྲེལ་ལས། བྱེད་རྒྱུའི་གཙོ་བོ་གང་ཡིན་པ་དེ་ནི་སྐྱེད་པར་བྱ་བ་ལ་ཡང་ནུས་པ་ཡོད་དེ། དཔེར་ན་མིག་གི་རྣམ་པར་ཤེས་པ་ལ་མིག་དང་གཟུགས་དག་དང་ལུས་ལ་ཟས་དང་མྱུ་གུ་ལ་སོགས་པ་ལས་བོན་ལ་སོགས་པ་བཞིན་ནོ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། འདི་ལྟར་མི་བསྒྲིབས་པའི་ངོ་བོ་ཆོས་ཐམས་ཅད་རྒྱུ་ཡིན་པར་དམ་བཅའ་བའི་བྱེད་པ་པོའི་ངོ་བོ་ནི་མ་ཡིན་པའི་ཕྱིར་རོ། །ཞེས་གསུངས་པའི་ཕྱིར། འདིའི་ནུས་མེད་
ལྟོས་སལ་ཡིན་ཏེ། སྦྱིར་བྱེད་རྒྱུ་ཐམས་ཅད་ནུས་ལྡན་ཡིན་པའི་ཕྱིར་ཏེ། འདུས་མ་བྱས་ཀྱི་ཆོས་རྣམས་ཀྱང་རང་ལ་དམིགས་ནས་ཡིད་ཤེས་སྐྱེ་ལ་དེ་ལས་མིག་ཤེས་སོགས་སྐྱེ་བའི་ཕྱིར་ཏེ། རང་འགྲེལ་ལས། རྒྱུ་བརྒྱུད་བའི་སྒོ་ནས་

[068B] དེ་བཞིན་དུ་གཞན་ལའང་རྟོགས་པར་བྱ་སྟེ། ཞེས་གསུངས་པའི་ཕྱིར། ཆོས་དེ་ལ་གནོད་པ་ཆོས་ཅན། དེའི་བྱེད་རྒྱུ་མ་ཡིན་ཏེ། དེ་འཇིག་བྱེད་ཡིན་པའི་ཕྱིར། དཔེར་ན་མུན་པར་སྣང་བ་བཞིན་
ནོ༑ ༑གཉིས་པ་ལྷན་ཅིག་འབྱུང་རྒྱུ་འཆད་པར། ལྷན་ཅིག་འབྱུང་གང་ཕན་ཚུན་འབྲས། །ནས། འབྲས་སོགས་དགེ་ལ་སོགས་པས་སོ། །ཞེས་རྐང་བ་བདུན་བྱུང། འདིར་སྤྱིའི་དོན་ལ། མཚན་ཉིད། མཚན་གཞི་སེམས་ཀྱི་རྗེས་
འཇུག་ངོས་བཟུང་བ། རྗེས་སུ་འཇུག་ཚུལ་དང་བཞི། ལྷན་ཅིག་འབྱུང་བའི་རྒྱུ་ཆོས་ཅན། ཁྱོད་ཀྱི་ངོ་བོ་ཡོད་དེ། ཕན་ཚུན་ཕན་འདོགས་བྱེད་དུ་གནས་པའི་རྒྱུ་དེ་དེ་ཡིན་པའི་ཕྱིར་ཏེ། རྩ་བར། ལྷན་ཅིག་འབྱུང་གང་ཕན་ཚུན་འབྲས། །
ཞེས་གསུངས་སོ། །གཉིས་པ་ནི། དེ་ཆོས་ཅན། མཚན་གཞི་དང་དཔེ་ཡོད་དེ། ཚོགས་པ་གཅིག་ལ་གནས་པའི་འབྱུང་བཞི་བཞིན་དང། སེམས་ཀྱི་རྗེས་འཇུག་བརྒྱད་སེམས་བཞིན་དང། མཚན་ཉིད་སྐྱེ་སོགས་དང་མཚན་གཞི་
འདུ་བྱེད་པ་བཞིན་ཡིན་པའི་ཕྱིར་ཏེ། རྩ་བར། འབྱུང་བཞིན་སེམས་ཀྱི་རྗེས་འཇུག་དང། །སེམས་དང་མཚན་ཉིད་མཚན་གཞི་བཞིན། །ཞེས་གསུངས་སོ། །གསུམ་པ་སེམས་ཀྱི་རྗེས་འཇུག་ཆོས་ཅན། ངོས་བཟུང་དུ་ཡོད་དེ་
སེམས་ཀྱི་འཁོར་དུ་བྱུང་བའི་སེམས་བྱུང་རྣམས་དང་བསམ་གཏན་གྱི་སྔོམ་པ་དང་ཟག་མེད་ཀྱི་སྔོམ་པ་སྟེ་སྔོམ་པ་གཉིས་དང། སེམས་ཀྱི་སྐྱེ་འཇིག་སོགས་མཚན་ཉིད་རྣམས་དེ་ཡིན་པའི་ཕྱིར་ཏེ། རྩ་བར། སེམས་ལས་བྱུང་དང་

[069A]༄༅། །སྡོམ་གཉིས་དང། །སེམས་དང་དེ་དག་གི་མཚན་ཉིད། །སེམས་ཀྱི་རྗེས་འཇུག་ཅེས་གསུང། བཞི་པ་ནི། སེམས་ཀྱི་རྗེ་མ་འཇུག་དེ་དག་ཆོས་ཅན། རྒྱུ་བཅུས་སེམས་ཀྱི་རྗེས་སུ་འཇུག་བ་ཞེས་བྱ་སྟེ་
དུས་ཀྱི་སྒོ་ནས་བཞི་དང། འབྲས་བུ་དང་རྣམ་སྨིན་དང། རྒྱུ་མཐུན་གསུམ་དང་དགེ་མི་དགེ་ལུང་མ་བསྟན་གསུམ་སྟེ་བཅུ་པོ་དེ་དག་གང་ཡིན་པར་གཅིག་ཆར་རྗེས་སུ་འཇུག་པ་གཅིག་དགོས་པའི་ཕྱིར་ཏེ་ཇི་སྐད་དུ། རང་འགྲེལ་
ལས༑ དེ་ལྟར་ན་རྒྱུ་བཅུས་སེམས་ཀྱི་རྗེས་སུ་འཇུག་པ་ཞེས་བྱའོ་།ཞེས་གསུངས་པའི་ཕྱིར། རྟགས་དང་པོ་གྲུབ་སྟེ། སེམས་དང་སྐྱེ་འགག་གནས་སོགས་གཅིག་པ་དགོས་པའི་ཕྱིར་ཏེ། རྩ་བར། དུས་དང་ནི་ཞེས་གསུངས་སོ།།
གཉིས་པ་གྲུབ་སྟེ། འབྲས་དུ་ཞེས་པས་སྐྱེས་བུ་བྱེད་འབྲས་དང་བྲལ་འབྲས་གཉིས་བཤད་ཅིང། རྣམ་སྨིན་གྱི་འབྲས་བུ་དང་རྒྱུ་མཐུན་གྱི་འབྲས་བུ་གཉིས་ཏེ་གསུམ་གང་འབྱུང་བར་གཅིག་དགོས་པའི་ཕྱིར་ཏེ། རྩ་བར། འབྲས་
སོགས། ཞེས་དང། རང་འགྲེལ་ལས། འབྲས་བུ་ལ་སོགས་པས་ནི་འབྲས་བུ་དང་རྣམ་པར་སྨིན་པ་དང་རྒྱུ་མཐུན་པ་གཅིག་པ་ཉིད་དེ། ཞེས་གསུངས་པའི་ཕྱིར་དང། འབྲས་བ་ཞེས་པས་སྐྱེས་བུ་བྱེད་འབྲས་དང་བྲལ་འབྲས་
བསྟན་པའི་ཕྱིར་ཏེ། གང་སྤེལ་ལས། འབྲས་བུ་སྨོས་པས་ནི་སྐྱེས་བུ་བྱེད་འབྲས་དང་བྲལ་བའི་འབྲས་བུ་བསྡུའོ། །ཞེས་གསུངས་པའི་ཕྱིར། སྐྱེས་བུ་བྱེད་འབྲས་རྣམ་སྨིན་དང་རྒྱུ་མཐུན་གྱི་འབྲས་བུ་ལས་ཟུར་དུ་སྟོན་པའི་རྒྱུ་མཚན་ཡོད་དེ་

[069B] ཇི་ཐལ། སྐྱེས་བུ་བྱེད་འབྲས་ལ་ལྷན་ཅིག་འབྱུང་བ་དང་མཇུག་ཐོགས་སུ་འབྱུང་བ་དང། དུས་གཞན་དུ་འབྱུང་བ་དང། མི་སྐྱེས་བའི་བྲལ་འབྲས་དང་བཞི་ཡོད་པའི་ཕྱིར་ཏེ། གང་སྤེལ་ལས། ད་དག་
ལགས་སུ་ཅིའི་ཕྱིར་སྨོས་ཤེ་ན། སྐྱེས་བུ་བྱེད་པའི་འབྲས་བུ་ནི་རྣམ་པ་བཞི་སྟེ། ལྷན་ཅིག་དང་མཇུག་ཐོགས་དང་དུས་གཞན་དུ་སྐྱེ་བ་དང་མི་སྐྱེ་བའོ། །ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། སེམས་དང་རྗེས་འཇུག་ལ་
དགེ་མི་དགེ་ལུང་མ་བསྟན་གསུམ་ཡོད་ཅིང། དེ་གང་ཡིན་པར་གཅིག་དགོས་པའི་ཕྱིར་ཏེ། རྩ་བར། དགེ་ལ་སོགས་པས་སོ། །ཞེས་གསུངས་པའི་ཕྱིར་དང། གང་སྤེལ་ལས། དེ་ལྟར་ན་རྒྱུ་བཅུས་ཞེས་བྱ་བ་ལ་དུས་ལས་བཞི་དང་
འབྲས་བུ་ལས་གསུམ་དང། དགེ་བ་ལ་སོགས་པ་གསུམ་ཉིད་ཀྱིས་སོ་།ཞེས་གསུངས་སོ། །དེས་ན་སེམས་ཀྱི་ནང་ན་ཉུང་ལྡན་སེམས་དང་ལྷན་ཅིག་འབྱུང་བ་ལྔ་བཅུ་རྩ་བརྒྱད་ཡིན་ཏེ། སེམས་ཉུང་ལྡན་ལ་འང་ས་མང་བཅུ་དང་དེ་དག་
གི་སྐྱེས་སོགས་མཚན་ཉིད་བཞི་བཅུ་དང། སེམས་རང་གི་མཚན་ཉིད་བཞི་དང་ཉེ་བའི་མཚན་ཉིད་བཞི་སྟེ་བརྒྱད་དང་ང་བརྒྱད་ཡོད་པའི་ཕྱིར་ཏེ། རང་འགྲེལ་ལས། དེ་ལ་སེམས་ནང་ན་ཉུང་བ་ནི་ཆོས་ལྔ་བཅུ་རྩ་བརྒྱད་ཀྱི་ལྷན་ཅིག་འབྱུང་
བའི་རྒྱུ་ཡིན་ཏེ། ཞེས་གསུངས་པའི་ཕྱིར། སེམས་ཀྱི་ཉུང་མཐའ་ལྷན་ཅིག་འབྱུང་རྒྱུ་ལ་ང་བཞི་ཡིན་ཏེ། སེམས་ཀྱི་མཐུན་པའི་མཚན་ཉིད་བཞི་ནི་དམན་པས་སེམས་ལ་རྒྱུ་མི་བྱེད་པའི་ཕྱིར་ཏེ་རང་འགྲེལ་ལས། དེའི་ལྷན་ཅིག་

[070A]༄༅། །འབྱུང་བའི་རྒྱུ་ནི་ཆོས་ལྔ་བཅུ་རྩ་བཞི་སྟེ། རང་གི་མཐུན་པའི་མཚན་ཉིད་མ་གཏོགས་པ་རྣམས་སོ། །ཞེས་གསུངས་པའི་ཕྱིར། གསུམ་པ་སྐལ་མཉམ་རྒྱུ་ལ། ངོ་བོ་སྦྱིར་བསྟན་པ་དང་ནང་ཚན་བྱེ་བྲག་ཏུ་བཤད་
པ་གཉིས། དང་ཐོ་ལ་ཆད་པར། སྒལ་མཉམ་རྒྱུ་ནི་འདྲ་བའོ་།ཞེས་གསུང། ཤེས་བྱ་ཆོས་ཅན། སྐལ་མཉམ་གྱི་རྒྱུའི་འཇོག་ཚུལ་ཡོད་དེ། རྒྱུ་དེས་རང་དང་རེགས་འདྲའི་རྒྱུ་བྱེད་པ་དེ། དེའི་སྐལ་མཉམ་གྱི་རྒྱུའི་དོན་ཡིན་པའི་ཕྱིར་
ཏེ༑ དཔེར་ན་དགེ་བའི་ཕུང་པོ་སྔ་མ་ལྔ་དགེ་བའི་ཕུང་པོ་ཕྱི་མ་ལྡའི་སྐལ་མཉམ་གྱི་རྒྱུ་དང་དེ་བཞིན་དུ་ཉོན་མོངས་ཅན་ཉོན་མོངས་ཅན་གྱི་དང་ལུང་མ་བསྟན་ལུང་མ་བསྟན་གྱི་སྐལ་མཉམ་གྱི་རྒྱུ་ཡིན་པའི་ཕྱིར་ཏེ། དེ་བས་ན། མདོ་ལས་ཀྱང། དགེ་
[?][?][?][?]སྐྱེད་པར་འགྱུར་བ་དགེ་བ་ཀུན་ཏུ་མ་ཆད་བརྡུལ་དང་མཉམ་པ་ཞིག་ཡོད་བ་ཡིན་ནོ། །ཞེས་དང། གང་སྤེལ་ལས། ཞེས་བྱ་བས་ནི་སྐལ་བ་མཉམ་པའི་རྒྱུ་བསྟན་པར་མངོན་ནོ། །ཞེས་གསུངས་པའི་ཕྱིར་
གཉིས་པ་ལ་ཉོན་མོངས་[?]ཅན་དང་ཉོན་[?][?][?]མ་ཡིན་པའི་མཉམ་གྱི་རྒྱུ་གཞིས། དང་པོ་འཆད་པར། རང་རིས་ས་བའོ་སྔར་སྐྱེས་རྣམས། །ཞེས་གསུངས། ཉོན་མོངས་ཅན་གྱི་སྐལ་མཉམ་གྱི་རྒྱུ་ཆོས་ཅན། །[?]གུང་ཆོས་
གསུམ་དང་ལྡན་ཏེ། རང་དང་སྤང་བྱ་རིགས་གཅིག་པ། ས་གཅིག་པ་འབྲས་བུའི་སྔར་སྐྱེས་བ་གསུམ་དགོས་པའི་ཕྱིར། དང་བོ་གྲུབ་སྟེ་མཐོང་སྤང་དུ་རོགས་གཅིག་པའི་སྐལ་མཉམ་གྱི་རྒྱུ་དང་སྒོམ་སྤང་དུ་རིགས་གཅིག་པ་

[070B] རྩ་བར། རང་རིས། ཞེས་དང་རང་འགྲེལ་ལས། རིས་ནི་ལྔ་སྟེ་སྡུག་བསྔལ་མཐོང་པས་སྤང་བར་བྱ་བ། ནས། སྒོམ་པས་སྤང་བར་བྱ་བའི་བར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། མཐོང་
སྤང་ཡིན་ཀྱང་འདོད་པའི་སྡུག་བསྔལ་མཐོང་སྤང་གིས་གོང་མའི་སྡུག་བསྔལ་མཐོང་སྤང་ཕྱི་མའི་སྐལ་མཉམ་གྱི་རྒྱུ་མི་བྱེད་པའི་ཕྱིར་ཏེ། འདོད་ཁམས་དང་བསམ་གཟུགས་བརྒྱད་ཀྱི་སྤང་བྱ་ལ་ཡང་དེ་ལྟར་ཡིན་པའི་ཕྱིར་ཏེ། རྩ་བར། རང་
རིས་ས་པའོ། །ཞེས་དང། རང་འགྲེལ་ལས། ས་ནི་དགུ་སྟེ་འདོད་པའི་ཁམས་དང་བསམ་གཏན་དང་གཟུགས་མེད་པ་བརྒྱད་དོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རང་གི་སྔར་སྐྱེས་པ་རྣམས་ཕྱིས་སྐྱེས་པ་དང་མ་
སྐྱེས་པ་རྣམས་ཀྱི་སྐལ་བ་མཉམ་པའི་རྒྱུ་ཡིན་པའི་ཕྱིར་ཏེ་རྩ་བར། སྔར་སྐྱེས་རྣམས། །ཞེས་དང། བསྟན་བཅོས་ལས། སྐལ་བ་མཉམ་པའི་རྒྱུ་གང་ཞེན། ནས། དེ་ལྟར་ན་འདས་པ་རྣམས་ནི་འདས་པ་དང་ད་ལྟར་བྱུང་བ་
རྣམས་ཀྱི་ཡིན་ནོ། །ད་ལྟར་བྱུང་བ་རྣམས་ནི་མ་འོངས་པ་རྣམས་ཀྱི་ཡིན་ནོ། །ཞེས་གསུངས་པའི་ཕྱིར། གཉིས་པ་འཆད་པར། ས་དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་ཡིན། །སྦྱོར་བྱུང་དེ་གཉིས་ཁོ་ནའི་
ལེན༑ ༑ཐོས་དང་བསམ་བྱུང་ལ་སོགས་པ། །ཞེས་བྱུང། དེ་ལ་ཁོ་ན་རེ། སྐལ་མཉམ་གྱི་རྒྱུ་བྱེད་པ་ཐམས་ཅད་ས་གཅིག་པ་ཁོ་ནར་ངེས་སམ། ཞེ་ན་ཟག་བཅས་ཉོན་མོངས་ཅན་ལ་དེ་ལྟར་ངེས་ཀྱང་ཟག་མེད་ལ་མ་ཡིན་ཏེ། ཟག་

[071A]༄༅། །མེད་ཀྱིས་དགུ་ཕན་ཚུན་གྱི་སྐལ་མཉམ་གྱི་རྒྱུ་ཡིན་པ་གང་ཞིག། །དེར་མ་ཟད་ས་དགུའི་ལམ་བདེན་ཕན་ཚུན་མཐོད་མན་མཉམ་པའི་སྐལ་མཉམ་གྱི་རྒྱུ་དང་ཁྱད་པར་ས་གོང་མའི་སྐལ་མཉམ་
རྒྱུ་བྱེད་པའི་ཕྱིར། དང་པོ་གྲུབ་སྟེ། འདི་ནི་ཁམས་གསུམ་གྱིས་ས་བསྡུས་མ་ཡིན་པས་ས་གཞན་གྱི་རིགས་མཐུན་གྱི་སྐལ་མཉམ་གྱི་རྒྱུ་བྱེད་པའི་ཕྱིར་ཏེ། རྩ་བར། ས་དགུའི་ལམ་ནི་ཕན་ཚུན་དུ། །ཞེས་དང་
འགྲེལ་ལས། ཁམས་དེ་དག་ཏུ་གཏོགས་པ་མ་ཡིན་ཏེ། དེ་བས་ནས་གཞན་པའི་རིགས་མཐུན་པའི་སྐལ་བ་མཉམ་པའི་རྒྱུ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཆུང་དུའི་སྐལ་མཉམ་གྱི་རྒྱུ་མིན་ལ་
མཐོ་དམན་མཉམ་པ་དང་ཁྱད་པར་ཅན་གོང་མའི་སྐལ་མཉམ་གྱི་རྒྱུ་ཡིན་པའི་ཕྱིར་ཏེ། རྩ་བར། མཉམ་དང་ཁྱད་པར་ཅན་གྱི་ཡིན། །ཞེས་གསུངས་པའི་ཕྱིར། ལམ་བདེན་མཉམ་པ་དང་ཁྱད་པར་ཅན་གྱི་རྒྱུ་ཡིན་པར་མ་ཟད་
འཇིག་རྟེན་པའི་དགེ་པ་ལའང་མཉམ་པ་དང་ཁྱད་པར་ཅན་[?]སྐལ་མཉམ་གྱི་རྒྱུ་ཡོང་དེ། ཐོས་བསམ་བསྒོམ་གསུམ་གྱི་སྦྱོར་བྱུང་གི་ཡོན་ཏན་རྣམས་ཀྱང་དམན་པའི་རྒྱུ་མི་བྱེད་པར་མཉམ་པ་དང་ཁྱད་པར་ཅན་གྱི་རྒྱུ་བྱེད་
པའི་ཕྱིར། དེར་ཐལ། འདོད་པའི་ཐོས་བྱུང་གིས་ཐོས་བྱུང་དང་བསམ་བྱུང་གིས་ཕྱི་མའི་སྐལ་མཉམ་གྱི་རྒྱུ་བྱེད། འདོད་པའི་བསམ་བྱུང་གིས་བསམ་བྱུང་ཁོ་ནའི་དེ་བྱེད་ལ། འདོད་པའི་སྒོམ་བྱུང་མེད་པའི་ཕྱིར། གཟུགས་ཀྱི་

[071B]རྒྱུ་ཕྱེད་ལ་བསམ་བྱུང་གི་མི་བྱེད་དེ། དེའི་བསམ་བྱུང་མེད་པའི་ཕྱིར། རྩ་བར། སྦྱོར་བྱུང་དེ་གཉིས་ཁོ་ནའི་ཡིན། །ཐོས་དང་བསམ་བྱུང་ལ་སོགས་པ། །ཞེས་གསུངས་པའི་
ཕྱིར༑ བཞི་པ་མཚུངས་ལྡན་གྱི་རྒྱུ་འཆད་པར། མཚུངས་ལྡན་རྒྱུ་ནི་སེམས་དག་དང། །སེམས་བྱུང་རྟེན་མཚུངས་ཅན་རྣམས་སོ། །ཞེས་བྱུང། མཚུངས་ལྡན་གྱི་རྒྱུ་ཆོས་ཅན། ཁྱོད་ཀྱི་འཇོག་ཚུལ་ཡོད་དེ། ཐུན་མོང་མ་ཡིན་
པའི་བདག་རྐྱེན་གཅིག་ལ་བརྟེན་པར་མཚུངས་པ་ཅན་གྱི་སེམས་དག་དང་སེམས་བྱུང་གཉིས་ཕན་ཚུན་རྒྱུ་འབྲས་སུ་འཇོག་པའི་ཕྱིར་ཏེ་དེ་དག་ཕན་ཚུན་གཅིག་འབྱུང་བ་མེད་ན་གཅིག་ཤོས་མི་འབྱུང་པའི་ཕྱིར་ཏེ། དཔེར་ན་
མགྲོན་པོ་ཕན་ཚུན་ཟས་སོགས་ལ་སྤྱོད་པ་འདྲ་བར་སྤྱོད་པ་བཞིན་ཡིན་པའི་ཕྱིར་ཏེ། རང་འགྲེལ་ལས། གཅིག་མེད་ན་ཡང་ཐམས་ཅད་མཚུངས་པར་མི་ལྡན་པས། འདི་ནི་དེ་དག་གི་རྒྱུའི་དངོས་པོ་ཡིན་ནོ་།ཞེས་གསུངས་པའི་
ཕྱིར༑ ལྔ་པ་ཀུན་འགྲོའི་རྒྱུ་འཆད་པར། ཀུན་འགྲོ་ཞེས་བྱ་ཉོན་མོངས་ཅན། །རྣམས་ཀྱི་རང་སའི་ཀུན་འགྲོ་ལྔ། །ཞེས་བྱུང། ཀུན་འགྲོའི་རྒྱུ་ཆོས་ཅན། ཀུན་འགྲོའི་རྒྱུ་བྱེད་ཚུལ་ཡོད་དེ། རང་དང་རིགས་དངས་གཅིག་པའི་ཉོན་
མོངས་ས་མ་ཉོན་མོངས་ཅན་གྱི་དང་ཀུན་འགྲོའི་རྒྱུ་དང་ས་དང་རིས་མི་གཅིག་པའི་ཉོན་མོངས་དང་ཉོན་མོངས་ཅན་ཐམས་ཅད་ཀྱི་ཀུན་འགྲོའི་རྒྱུ་བྱེད་པའི་ཕྱིར། དང་པོ་གྲུབ་སྟེ། རང་འགྲེལ་ལས་རང་གིས་པའི་ཉོན་མོངས་ཀུན་ཏུ་འགྲོ་བའི་

[072A]༄༅། །ཆོས་སྔར་སྐྱེས་བ་རྣམས་ནི་ཉོན་མོངས་ཅན་གྱི་ཆོས་ཕྱི་མ་རྣམས་ཀྱི་ཀུན་ཏུ་འགྲོ་བའི་རྒྱུ་ཡིན་ནོ། །ཞེས་སོ། །གཉིས་པ་གྲུབ་སྟེ། རང་འགྲེལ་ལས། རིས་གཞན་དག་གི་ཡང་རྒྱུ་ཡིན་པའི་ཕྱིར་ཏེ་
དེ་དག་གི་མཐུས་ནི་རིས་གཞན་པའི་ཉོན་མོངས་པ་དག་ཀྱང་སྐྱེ་བར་འགྱུར་རོ། །ཞེས་གསུངས་པའི་ཕྱིར། ཁྱ་ཆེ་བས་གཞན་གཅིག་འདོད། དྲུག་པ་རྣམ་སྨིན་གྱི་རྒྱུ་འཆད་པར། རྣམ་སྨིན་རྒྱུ་ནི་མི་དགེ་དང། །དགེ་བ་ཐག་བཅས་
རྣམས་སོ། །ཞེས་བྱུང། རྣམ་སྨིན་གྱི་རྒྱུ་ཆོས་ཅན། འཇོག་བྱེད་ཡོད་དེ། རྣམ་པར་སྨིན་པ་ཅན་གྱི་ལས་གསུམ་དེ་དེ་ཡིན་པའི་ཕྱིར་ཏེ་རང་འགྲེལ་ལས། རྣམ་པར་སྨིན་པའི་རྒྱུ་ཡིན་ཏེ། རྣམ་པར་སྨིན་པའི་ཆོས་ཅན་
ཡིན་པའི་ཕྱིར་རོ། །ཞེས་སོ། །དེ་ཆོས་ཅན། དབྱེ་ན་གཉིས་ཁྲོ་ན་དེས་ཏེ། དགེ་བ་ཟག་བཅས་དང་མི་དགེ་བ་ཁོ་ནར་ངེས་པའི་ཕྱིར་དེ་གཉིས་ཆོས་ཅན། རྣམ་སྨིན་གྱི་རྒྱུ་ཡིན་ཏེ། ངོ་བོ་སྟོབས་དང་ལྡན་ཞིང་སྲེད་པའི་
རླན་དང་བཅས་པའི་ཕྱིར། དཔེར་ན་ས་བོན་གྲུང་པོ་རླན་ལྡན་བཞིན་ནོ། །ཁད་མ་བསྟན་ཆོས་ཅན། རྣམ་སྨིན་གྱི་རྒྱུ་མ་ཡིན་ཏེ་སྲེད་བའི་རླན་དང་བཅས་པའི་ཟག་བཅས་ཡིན་ཀྱང་ངོ་བོ་སྟོབས་དང་མི་ལྡན་པའི་ཕྱིར། དཔེར་
ན་ས་བོན་རུལ་བ་རླན་ལྡན་བཞིན་ནོ། །དགེ་བ་ཟག་མེད་རྣམས་ཆོས་ཅན། རྣམ་སྨིན་གྱི་རྒྱུ་མ་ཡིན་ཏེ། ངོ་བོ་སྟོབས་དང་ལྡན་ཀྱང་སྲེད་པའི་རླན་དང་མ་བཅས་པའི་ཕྱིར། དཔེར་ན་ས་བོན་གྲུང་བོ་རླན་བྲལ་བཞིན་ནོ་

[072B] རྣམ་པར་ཏེ་ཁྱད་པར་མི་འདྲ་བར་སྨིན་པ་དེ་དེ་ཡིན་པའི་ཕྱིར་ཏེ། ཁྱད་པར་ནི་རྒྱུ་དང་ཁྱད་པར་ཡོད་པ་ནི་རྣམ་པར་རམ་ཁྱད་པར་གྱི་དོན་ཡིན་པའི་ཕྱིར་ཏེ། ཁྱད་པར་ཡང་རྣམ་སྨིན་གྱི་རྒྱུ་ནི་ལུང་དུ་བསྟན་པ་
ཁོ་ན་ཡིན་ལ་རྣལ་སྨིན་གྱི་འབྲས་བུ་ནི་ལུང་མ་བསྟན་ཁོ་ན་དགོས་པ་དེའི་ཕྱིར་ཏེ། རང་འགྲེལ་ལས། ཡང་རྣམ་པར་སྨིན་པ་ཞེས་བྱ་བའི་དོན་ཅི་ཞེན། མི་འདྲ་བར་སྨིན་པ་ནི་རྣམ་པར་སྨིན་པའོ་།ཞེས་གསུངས་པའི་ཕྱིར། གསུམ་ས་
དོན་བསྡུ་འཆད་པར། ཀུན་འགྲོ་སྐལ་མཉམ་དུས་གཉིས་པ། །གསུམ་པོ་དག་ནི་དུས་གསུམ་པ། །ཞེས་བྱུང། ཀུན་འགྲོ་དང་སྐལ་མཉམ་རྒྱུ་ནི་འདས་པ་དང་ད་ལྟར་བ་ཡོད་ཀྱི་མ་འོངས་པ་མེད་དེ། མ་འོངས་པ་ལ་གོ་རིམ་མེད་པའི་ཕྱིར་
ལྷན་མཚུངས་རྣམ་སྨིན་གྱི་རྒྱུ་གསུམ་ནི་དུས་གསུམ་པ་ཡོད་དེ། མ་འོངས་པས་ཀྱང་མ་འོངས་པ་སྐྱེད་པ་ཡོད་པའི་ཕྱིར། བྱེད་རྒྱུ་ལ་དུས་གསུམ་པ་ཡང་ཡོད་ཀྱང་མེ་སྟོན་པའི་རྒྱུ་མཚན་ཡོད་དེ། བྱེད་རྒྱུ་རང་ཉིད་དུས་བྲལ་ཡིན་པའི་
ཕྱིར་ཏེ། བྱེད་རྒྱུ་འདུས་མ་བྱས་ཡིན་པའི་ཕྱིར། གཞི་གྲུབ་ན་ཁྱོད་ཡིན་དགོས་པའི་ཕྱིར། སྨྲས་པ། རྒྱུ་དྲུག་ཁུངས་དང་གོང་འོག་དངོས་བཏགས་ཁྱད། །སོ་སོའི་སྒྲ་དོན་ཡན་ལག་དབྱིས་བྱིན་པ་།མ་འདྲེས་མ་འཁྲུལ་མཚམས་
པར་འཆད་པའོ། །ལྗོངས་འདིར་ལེགས་བཤད་སྦྱན་སྟོང་གཡོ་བ་སུ་།རྣམ་གཡེང་རྡུལ་ཚུབ་བཞིན་དང་ཆུ་གཉེར་བཞིན། །བྲེལ་ཀྱད་བློ་གྲོས་འོད་སྟོང་རབ་སྤྲོས་པས། །ཆོས་མངོན་ནམ་ལངས་ཐུབ་བསྟན་སྦྲང་ལྡན་འབུམ། བཞད་

[073A]༄༅། །པའི་བློ་ལྡན་རྐང་དྲུག་ལྡན་རྣམས་དགའ། །ཞེས་པའང་བར་སྐབས་ཀྱི་ཚིགས་སུ་བཅད་པའོ།།    ༈    །གཉིས་པ་འབྲས་བུ་ལ་མཚན་གཞི་དང། འབྲས་བུ་གང་རྒྱུ་དུ་ལས་སྐྱེས་དང། །འབྲས་བུ་སོ་སོའི་
ངོ་བོ་གསུམ་བཤད་པོ་འཆད་པར། འདུས་བྱས་བྲལ་བཅས་འབྲས་བུ་ཡིན་།འདུས་མ་བྱས་བྲལ་དེ་དག་མེད། །ཅེས་བྱུང། འབྲས་བུ་ཆོས་ཅན་བཞག་ཏུ་ཡོད་དེ། འདུས་བྱས་ཐམས་ཅད་འབྲས་བུ་དངོས་དང། བྲལ་བ་སོ་
སོར་བསྟགས་[?][?][?]པ་དང་བཅས་པ་ཡོད་པ་ཞེས་ཕྱིར་ཏེ། རང་འགྲེལ་ལས། འདུས་བྱས་ཁོ་ན་ལ་རྒྱུ་དང་འབྲས་བུ་དག་ཡོད་ཀྱི་ཞེས་དང། བསྟན་བཅོས་ལས། འབྲས་བུའི་ཆོས་གང་ཞེ་ན། འདུས་བྱས་ཀྱི་ཆོས་ཐམས་
ཅད་དང་སོ་སོར་བརྟགས་པའི་འགོག་པའོ། །ཞེས་གསུངས་པའི་ཕྱིར་འདུས་མ་བྱས་ཆོས་ཅན། ཁྱོད་ལ་རྒྱུ་དང་འབྲས་བུ་གང་[?]བར་མི་སྲིད་དེ། །ཁྱོད་[?]རྒྱུ་དྲུག་ཀྱང་མེད། འབྲས་བུ་ལྔ་ཡང་མེད་པའི་ཕྱིར། རྟགས་རྣམས་སླ་
རྩ་བར། [?]ཁྲིད་པའི་ཕྱིར་རོ། །ཞེས་གསུངས་པའི་ཕྱིར། འདི་ལ་སྤྱིའི་དོན་ནི། འགོག་བདེན་བྲལ་
འབྲས་དང་བྱེད་འབྲལ་སུ་འདོད་མི་འདོད་བྱེ་མདོའི་[?][?]ཚུལ་ནི་མདོ་སྡེ་ལ་དང། འདུས་ལ་བྱས་ལ་གསར་དང་བྱེད་འབྲལ་མེད་དེ། སྐུ་དྲུག་དཔར་བྱས་བུ་ལྔ་མི་སྲིད་པའི་ཕྱིར། ལམ་བདེན་ཡང་བྲལ་བའི་བྱེད་རྒྱུ་མ་ཡིན་

[073B] དེ་སྐྱེ་བ་ལ་གེགས་མི་བྱེད་པ་དེ་དེའི་བྱེད་རྒྱུའི་དོན་གང་ཞིག་འགོག་བདེན་མི་སྐྱེ་བའི་ཕྱིར། དེས་ན་རྒྱུ་གང་གི་འབྲས་བུ་དང་ཇི་ལྟར་འབྲས་བུ་ཡིན་པ་མི་འཐད་པ་དེའི་ཕྱིར་རང་འགྲེལ་ལས། དེ་སྐྱེ་བ་ལ་གེགས་མི་ཕྱེད་པའི་ངོ་བོར་
བཞག་པ་ཡིན་ན། འདུས་མ་བྱས་ནི་སྐྱེ་བ་དང་ལྡན་པ་མ་ཡིན་ནོ་།ཞེས་སོ། བྱེ་སྨྲ་ན་རེ། རྒྱུ་གང་གིས་འབྲས་བུ་ལྔ་གང་ཡིན་དང། ཇི་ལྟར་འབྲས་བུ་ལྔ་གང་རུང་ཡིན་ཚུལ་ཡོད་པར་ཐལ། ལམ་བདེན་སྟོབས་ཀྱིས་དེ་ཐོབ་པས་ལམ་དེའི་
བྱེད་རྒྱུ་གང་ཞིག་དེས་ན་དེ་ཡང་ལམ་བདེན་གྱི་བྱེད་འབྲས་ཡིན་པའི་ཕྱིར། རང་འགྲེལ་ལས། ལམ་གྱི་འབྲས་བུ་ཇི་སྙེད་པའི་སྟོབས་ཀྱིས་དེ་ཐོབ་པའི་ཕྱིར་རོ། །ཞེས་དང། བྲལ་བ་ལ་ཅི་ཞེ་ན་ཐོབ་པར་བྱེད་པའི་ཕྱིར་རོ། །
ཞེས་སོ། །དེས་ན་འདུས་མ་བྱས་བྱེད་རྒྱུ་ཡིན་ཡང། དེ་ལ་འབྲས་བུ་མེད་དེ། དུས་ཀྱིས་མ་བསྡུས་པ་ལ་འབྲས་བུ་འཛིན་པ་དང་སྨིན་པར་བྱེད་པའི་མཐུ་མེད་པའི་ཕྱིར། རང་འགྲེལ་ལས། སྐྱེ་བ་ལ་མི་བསྒྲིབས་པའི། ཞེས་པ་
ནས༑ འཛིན་པ་དང་སྨིན་པའི་མཐུ་མེད་པའི་ཕྱིར་རོ། །ཞེས་གསུངས། དེ་ལ་མདོ་སྡེ་པ་ན་རེ། འདུས་མ་བྱས་ལ་བྱེད་རྒྱུ་འདོད་པ་མི་འཐད་པར་ཐལ། མདོ་ལས། འདུས་མ་བྱས་རྒྱུ་ཡིན་ཞེས་མ་གསུངས་ཤིང་མ་ཡིན་ཞེས་རྣམ་གྲངས་
ཀྱིས་གསུངས་པའི་ཕྱིར་ཏེ། མདོ་ལས། གཟུགས་སྐྱེད་པའི་རྒྱུ་གང་དག་ཡིན་པ་དང། རྐྱེན་གང་དག་ཡིན་པ་དེ་དག་ཀྱང་མི་རྟག་པ་ཡིན་ལ་ཞེས་སོགས་ཕུང་པོ་ལྔ་ཀ་ལ་དེ་ལྟར་གསུངས་པའི་ཕྱིར་ཟེར་ན། བྱེ་སྨྲས་མ་ཁྱབ་སྟེ་

[074A]༄༅། །རྒྱུ་གང་དག་གཟུག་སྐྱེད་བའི་རྒྱུད་དེ་དག་མི་རྟག་ཅེས་གསུངས་པས་འདུས་མ་བྱས་བྱེད་རྒྱུར་མ་བཀག་པའི་ཕྱིར་ཏེ། གཞན་དུ་ན་རྒྱུ་གང་དག་ཡིན་པ་དང་རྐྱེན་གང་དག་ཡིན་ཞེས་གསུངས་པས་འདུས་མ་བྱས་དམིགས་
རྐྱེན་ཡང་མི་རུང་བར་འགྱུར་བའི་ཕྱིར་ཞེས་ཟེར། དེ་ལ་མདོ་སྡེ་པ་ན་རེ། འདུས་མ་བྱས་འདུས་བྱས་ཀྱི་མི་བསྒྲིབས་པའི་རྒྱུར་མི་འཐད་པར་ཐལ། མདོ་ལས། རྐྱེན་བཞི་སྟེ་ཞེས་པས་འདུས་མ་བྱས་དམིགས་རྐྱེན་དུ་གསུངས་ཀྱི་མི་
བསྒྲིབས་པའི་རྒྱུ་ཡིན་ཞེས་མ་གསུངས་པའི་ཕྱིར་ན་བྱེ་སྨྲས་མ་ཁྱབ་སྟེ། རྒྱུ་ཡིན་ཞེས་མ་གསུངས་མོད་མིན་ཞེས་མ་བཀག་པའི་ཕྱིར། ཇི་སྐད་དུ་མདོ་སྡེ་བས་ནི། རང་འགྲེལ་ལས། མདོ་ལས་དམིགས་རྐྱེན་ཡིན་པར་གསུངས་ཀྱི་མི་
བསྒྲིབས་པའི་རྒྱུ་ཡིན་པར་ནི་མ་གསུངས། ཞེས་སོ། །བྱེ་སྨྲས་ཇི་སྐད་དུ། རང་འགྲེལ་ལས། མ་གསུངས་མོད་ཀྱི་བཀག་པ་ནི་མེད་དོ་།ཞེས་གསུངས་པའི་ཕྱིར། སོ་སོར་བརྟགས་འགོག་ངོ་བོ་ལ་བྱེ་སྨྲ་ན་རེ། འདུས་མ་བྱས་
ཀྱི་དངོས་པོ་རྟག་པ་དགེ་བ་རྫས་ཡོད་དུ་འདོད་དེ། རྒྱུ་རྐྱེན་མེད་པའི་འདུས་མ་བྱས་དང་ཉོན་མོངས་འགོག་པའི་དོན་བྱེད་པའི་དངོས་པོ་མི་འཇིག་པའི་ཆོས་རྟག་པ་དོན་དམ་པའི་དགེ་བ་ངོ་བོ་ཟུར་དུ་འཐུང་དུ་ཡོད་པས། རྫས་ཡོད་དུ་འདོད་
པའི་ཕྱིར། རང་འགྲེལ་ལས། སོ་སོར་བརྟགས་པའི་འགོག་བ་ཞེས་བྱ་བ་གང་ཡིན་པ། རྟག་བ་དང་དགེ་བའི་ཛས་གཞན་ཞིག་ཡོད་དོ་།ཞེས་བྱ་བ་དེ་ཙམ་ཞིག་ནི་བརྗོད་པར་ནུས་སོ། །ཞེས་གསུངས་པའི་ཕྱིར། དེ་ལ་མདོ་སྡེ་

[074B]འགོག་བདེན་རྫས་སུ་མེད་དེ། འདུས་མ་བྱ་མ་ཐམས་ཅད་ཀྱང་རྫས་སུ་མེད་པ་ཁོ་ན་ལ་འཇོག་པའི་ཕྱིར་ཏེ། དེ་གཟུགས་དང་ཚོར་བ་བཞིན་དུ་རྫས་གཞན་དུ་མེད་པའི་ཕྱིར། དབེར་ན་ནམ་མཁའ་ནི་ཐོག་རེག་བཀག་ཙམ་གྱི་
མེད་དགག་དང། ཕྲ་རྒྱས་དང་སྐྱེ་བ་སྐྱེས་པའི་ཉེར་ལེན་གྱི་ཕུང་པོ་སོ་སོར་བརྟགས་པའི་སྟོབས་ཀྱིས་སྐད་ཅིག་གྱི་མ་གཉན་མི་སྐྱེ་བ་ནི་སོ་སོར་བརྟགས་འགོག་དང། སོ་སོར་བརྟགས་བས་མིན་པར་རྐྱེན་མཚང་བར་མི་སྐྱེ་བ་ནི་
བརྟགས་མིན་གྱི་འགོག་པ་དང་གཉིས་ཀ་ཡང་དགག་བྱ་དེ་མེད་ཙམ་བྱི་མེད་དགག་ཡིན་པའི་ཕྱིར། རང་འགྲེལ་ལས། མདོ་སྡེ་པ་རྣམས་ན་རེ། འདུས་མ་བྱས་ཐམས་ཅད་ཀྱང་རྫས་སུ་མེད་པ་ཁོ་ན་སྟེ། ཞེས་སོ། །དེ་ལ་བྱེ་སྨྲ་ན་རེ། འདུས་མ་
བྱས་རྣམས་མེད་པ་ཁོ་ན་ཡིན་པར་ཐལ། འདོད་ཚུལ་དེའི་ཕྱིར་ཟེར་མེད་དགག་འཇོག་མི་ཤེས་པས་ཡིན་ནོ། །འདོད་ན། བཅོམ་ལྡན་འདས་ཀྱིས་ཆོས་གང་དག་འདུས་བྱས་ཀྱང་རུང་འདུས་མ་བྱས་ཀྱང་རུང། དེ་དག་གི་མཆོག་ནི་འདོད་
ཆགས་དང་བྲལ་བ་ཡིན་པའི་ཕྱིར། ཞེས་གསུངས་པའི་འཐད་པར་ཐལ། མེད་པ་རྣམས་ཀྱི་མཆོག་མེད་པ་ཡིན་མི་རིག་པའི་ཕྱིར། རང་འགྲེལ་ལས། གལ་ཏེ་འདུས་མ་བྱས་མེད་པ་ཁོ་ན་ཡིན་ན། ཞེས་པ་ནས་ཇི་ལྟར་མེད་པ་རྣམས་ཀྱི་
མཆོག་མེད་པ་ཡིན་པར་ཡིན་པར་བོས། ཞེས་གསུངས་པའི་ཕྱིར། དེ་ལ་མདོ་སྡེ་བ་ན་རེ། འདུས་མ་བྱས་ཀྱི་ཆོས་དེ་ནི་ཁོ་བོས་བཤད་པ་ལྟར་དངོས་བོ་མེད་པ་དང་མེད་དགག་ཡིན་པར་ཐལ། དེ་ལྟར་ཡིན་ཀྱང་འདུས་མ་བྱས་མེད་པ་ཁོ་ན་རེ་སྨྲ་མི་

[075A]༄༅།།དོགས་པའི་ཕྱིར། དེར་ཐལ། དཔེར་ན། སེལ་བའི་སྒྲ་རྟོག་ཙམ་གྱི་ངོར་སྔར་ནས་མེད་པའི་རི་པོང་རྭ་མེད་ཡང་ཡོད། ཕྱིས་ནས་མེད་པ་མར་མེ་ཤི་ནས་མེད་པ་ཡང་ཡོད་མདོ་ཀྱང། མེད་པ་ཡོད་མི་དགོས་པ་
བཞིན་དུ་འདུས་མ་བྱས་ཀྱང་ཡིན་པའི་ཕྱིར། རང་འགྲེལ་ལས། འདུས་མ་བྱས་མེད་པ་ཁོ་ནའོ། །ཞེས་ཀྱང་མི་སྨྲ་པའི་དེ་ནི་ཁོ་བོ་ཅག་གི་ཇི་སྐད་དུ་བཤད་པ་དེ་ལྟ་བུ་ཡིན་ནོ། དཔེར་ན། སྒྲ་ལ་སྔ་ནས་མེད་པ་ཡང་ཡོད་ཕྱི་ནས་
མེད་པ་ཡང་ཡོད་ཅེས་བྱ་མདོ་ཀྱི་འོ་ན་ཀྱང་མེད་པ་ནི་ཡོད་པར་མི་འགྲུབ་པ་ལྟར། འདུས་མ་བྱས་ཀྱང་དེ་བཞིན་དུ་བལྟ་བར་བྱའོ་།ཞེས་གསུངས་པའི་ཕྱིར། དེས་ན་དགག་བྱ་མེད་ཙམ་དེ་ལ་ཡང་ཁ་ཅིག་ཤིན་ཏུ་བསྔགས་འོས་ཤིང་
བསྔགས་པ་ཡོད་དེ། གང་གནོད་པ་ཐམས་ཅད་བྲལ་བདེ་ནི་གདུལ་བྱ་འདུན་པའི་ཕྱིར་དུ་གཞན་གྱི་མཆོག་ཡིན་པར་བསྔགས་འོས་པའི་ཕྱིར་ཏེ། དཔེར་ན། སྡུག་བསྔལ་གཞན་དང་ཉིད་མཚམས་སྦྱོར་བ་མེད་པ་ལེན་པ་
མེད་པ། འབྱུང་བ་མེད་པ་གང་ཡིན་པ་འདི་ལྟ་སྟེ། ཕུང་པོ་ཐམས་ཅད་ངེས་པར་སྤངས་པ། སྲིད་པ་ཟད་པ་འདོད་ཆགས་དང་བྲལ་བ་འགོག་པ་མྱ་ངན་ལས་འདས་པ་འདི་ནི་ཞི་བའོ། །འདི་ནི་གྱ་ནོམ་པའོ། །ཞེས་གསུངས་པ་
ལྟ་བུ་ཡིན་པའི་ཕྱིར་དག་འདི་འགོག་བདེན་མེད་དགག་ཏུ་བསྟན་པའི་ཤེས་བྱེད་ཀྱང་ཡིན་པའི་ཕྱིར། རང་འགྲེལ་ལས། མེད་པ་ཡང་ཁ་ཅིག་ཤིན་ཏུ་བསྔགས་པ་ཡོད་དེ། ཞེས་གསུངས་པའི་ཕྱིར། དེ་ལ་བྱེ་སྨྲ་ན་རེ། དེ་མི་

[075B] དེ་ལ་དེ་མེད་དགག་ཡིན་པས་འགོག་པ་འཕགས་པའི་བདེན་པ་མ་ཡིན་པར་ཐལ་བ་དང། རྫས་སུ་མེད་པས་འཐགས་པའི་བདེན་པ་གསུམ་ལས་གཞན་དུ་བདེན་པ་གསུམ་པར་མི་རུང་བར་ཐལ་བ་དང། འདུས་མ་
བྱས་མེད་དགག་ཡིན་ན་དེ་ལ་དམིགས་པའི་ཤེས་པ་མེད་པ་ལ་དམིགས་པར་ཐལ་བའི་སྐྱོན་དག་འཇུག་པའི་ཕྱིར། དང་པོ་གྲུབ་སྟེ། རང་འགྲེལ་ལས། གལ་ཏེ་འདུས་མ་བྱས་མེད་བ་ཙམ་ཞིག་ཡིན་ན། འགོག་པ་འཕགས་པའི་བདེན་
པ་ཡིན་པར་མི་འགྱུར་ཏེ། དེ་ཅུང་ཟད་ཀྱང་མེད་པའི་ཕྱིར་རོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཇི་ལྟར་མེད་པ་ཡང་ཡིན་ལ་འཕགས་པའི་བདེན་པ་གསུམ་པ་ཡང་ཡིན་པར་འགྱུར། ཞེས་སོ། །
གསུམ་པ་གྲུབ་སྟེ། རང་འགྲེལ་ལས། གལ་ཏེ་འདུས་མ་བྱས་དངོས་པོ་མེད་པ་ཙམ་ཡིན་ན་ནམ་མཁའ་དང་མྱ་ངན་ལས་འདས་པ་ལ་དམིགས་པའི་ཤེས་པ་མེད་པ་ལ་དམིགས་པར་འགྱུར་རོ། །ཞེས་གསུངས་པའི་ཕྱིར། དེ་ལ་
མདོ་སྔེ་པ་ན་རེ། སྐྱོན་དང་པོ་མེད་དེ། འགོག་པ་བདེན་པའི་དོན་མེད་པ་ཡང་དག་པ་ཇི་ལྟ་བ་བཞིན་གཟིགས་པའི་དོན་ཡིན་པས་མི་འགལ་བའི་ཕྱིར། རང་འགྲེལ་ལས། སྡུག་བསྔལ་མེད་པ་ལ་ཡང་མེད་པ་ཁོ་ན་ཞེས་གཉིས་
གཡར་ཕྱིན་ཅི་མ་ལོག་པར་གཟིགས་ན། འདི་འཕགས་པའི་བདེན་པ་ཉིད་ཡིན་པར་འགལ་བ་ཅི་ཞིག་ཡོད། ཅེས་གསུངས་པའི་ཕྱིར། སྐྱོན་གཉིས་པ་ཡང་མི་འཇུག་སྟེ། འཕགས་པའི་བདེན་པར་རྫས་ཡོད་མི་དགོས་

[076A]༄༅། །བར་བཤད་ཟིན་ཅིང། གཉིས་པ་ཀུན་འབྱུང་གི་འོག་ཏུ་དེ་ཟད་པའམ་མེད་པར་མཐོང་པ་དང་བསྟན་པས་ན་བདེན་པ་གསུམ་པ་ཡིན་པའི་ཕྱིར་ཏེ། རང་འགྲེལ་ལས། ཇི་ལྟར། ནས། གཉིས་པའི་འགོ་ཏུ་
མཐོང་པ་དང་བསྟན་པས་ན་གསུམ་པ་ཡིན་ནོ། །ཞེས་གསུངས་པའི་ཕྱིར། སྐྱོན་གསུམ་པ་ཡང་མི་འཇུག་པར་ཐལ། དེ་རྫས་སུ་མེད་ཀྱང་ཡོད་པ་མི་འགལ་བའི་ཕྱིར། དེར་ཐལ། དེ་ཡོད་ཀྱང་ངོ་བོའི་སྒོ་ནས་ཀྱང་རྗས་སུ་
མེད༑ བྱེད་ལས་ཀྱི་སྒོ་ནས་ཀྱང་རྫས་སུ་མེད་པའི་ཕྱིར། དང་པོ་གྲུབ་སྟེ། ཇི་ལྟར་ཆགས་པའམ་ཞེས་སྡང་འགོག་པ་འདི་ཡིན་ནོ་།ཞེས་ཟུར་དུ་རྫས་བརྟགས་པ་མེད་པའི་ཕྱིར། དེར་ཐལ། དེ་ལྟར་བརྟག་ཏུ་མེད་ཀྱང་ཆགས་སོགས་
མེད་པས་དགག་བཙམ་སྟེ་མེད་དགག་ཏུ་རུང་པའི་ཕྱིར། རང་འགྲེལ་ལས། དངོག་པོ་ཆེ་གེ་མོ་ཞིག་གི་འགོག་པ་འདི་ཡིན་ནོ། །ཞེས་རྣམ་པར་གཞག་པ་ཡང་ཇི་ལྟར་རབ་ཏུ་བརྟག་སྟེ། ཞེས་པ་ནས། ཆེ་གེ་མོ་ཞིག་མེད་
པའོ་དགག་པ་ཙམ་དུ་ནི་རུང་ངོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། མིག་ལ་སོགས་བ་བཞིན་དུ་ལས་ཀྱང་མི་དམིགས་སོ། །ཞེས་གསུངས་པའི་ཕྱིར། དེས་ན་འགོག་བདེན་མེད་དགག་
ཡིན་ཏེ། ཕུང་པོ་སོགས་ཀྱི་དངོས་[?][?]གྲུབ་ཇོག་[?][?]ཕྱིར་རང་འགྲེལ་ལས། [?]ལས་ཀྱང་དངོས་པོ་མེད་པ་ཚམ་ཉིད་དུ་བརྗོད་པར་མཛད་དེ། འདི་སྐད་དུ། སྡུག་བསྔལ་འདི་མ་ལུས་པར་སྤངས་པ་

[076B] མར་མེ་ཟད་པ་ལྟ་བུའི་དཔེ་དང་ཆོས་མངོན་པའི་ལུང་དང་ཡང་མཐུན་པའི་ཕྱིར། ལུང་ལས། མར་མེ་ཤི་བར་གྱུར་པ་ལྟར། །དེ་ཡི་སེམས་ཀྱི་རྣམ་པར་ཐལ་།ཞེས་དང། ཆོས་མངོན་
པ་ལས། དངོས་པ་མེད་པའི་ཆོས་རྣམས་གང་ཞེ་ན། འདུས་མ་བྱས་ཀྱི་ཆོས་དག་ཡིན་ནོ། །ཞེས་གསུངས་པའི་ཕྱིར། ཇི་སྐད་དུ། རང་འགྲེལ་ལས། དཔེ་འདི་ཡང་ལེགས་པར་དངས་པ་ཡིན་ཏེ། ཇི་ལྟར་མར་མེ་ཤི་བ་མེད་པ་ལྟར་
བཅོམ་ལྡན་འདས་ཀྱིས་སེམས་ཀྱི་རྣམ་པར་ཐར་པ་ཡང་དེ་དང་འདྲའོ། །ཞེས་གསུངས་ཞེས་གསུངས་པའི་ཕྱིར། དེ་ལ་བྱ་སྨྲ་ན་རེ། ལུང་དེས་མི་གནོད་དེ། དེ་རྒྱུའི་དངོས་པ་མེད་པ་ལ་དགོངས་པ་ཡིན་པའི་ཕྱིར། དེར་ཐལ། དངོས་པོའི་རྫས་ལ་
རང་བཞིན་གྱི་དངོས་པོ་དང། དམིགས་པའི་དངོས་པོ་ཆོས་ཐམས་ཅད་དང། ལྡན་པའི་དངོས་པོ་ཀུན་དཀྲིས་དང། རྒྱུའི་དངོས་པོ་འདུས་བྱས་དང། ཡོངས་བཟུང་གི་དངོས་པོ་ཞིང་ཁང་ཁྱིམ་ལྔའི་དེ་ལ་དགོངས་པའི་ཕྱིར་ཏེ། རང་
འགྲེལ་ལས། དེ་ལ་འདིར་ནི་རྒྱུའི་དངོས་པོའི་སྒྲར་གསུངས་པ་ཡིན་ལ། དེ་བས་ན་འདུས་མ་བྱས་རྫས་སུ་ཡོད་པ་ཁོ་ན་ཡིན་ན། །ཞས་གསུངས་པའི་ཕྱིར། གཉིས་པ་ནི། རྣམ་སྨིན་འབྲས་བུ་ཐ་མའི་ཡིན་།བདག་པོའི་འབྲས་བུ་
དང་པོའི་ཡིན། །རྒྱུ་མཐན་སྐལ་མཉམ་ཀུན་འགྲོ་པའི། །སྐྱེས་བུ་པ་ནི་གཉིས་ཀྱི་ཡིན། །ཞེས་བྱུང། འདི་ལ་སྦྱིའི་དོན་དང། གཞུང་གི་དོན་གཉིས། དང་པོ་ལ། མཚན་ཉིད། དབྱེ་བ། སོ་སོའི་རང་བཞིན་འབྲས་བུ་གང་

[077A]༄༅། །རྒྱུ་གང་གི་འབྲས་བུ་ཡིན་པ་དང། དེ་ལ་དོགས་གཅོད་ལྔ། དང་པོ་ནི། ཕན་གདགས་པར་བྱ་བའི་རིགས་གནས་ཀྱི་དངོས་པོ་དེ་འབྲས་བུའི་མཚན་ཉིད། གཉིས་པ་དེ་ལ་དབྱེ་ན་ལྔ་ཡོད་དེ་རྣམ་སྨིན་
འབྲས་བུ་དང། རྒྱུ་མཐུན་འབྲས་བུ། བྲལ་འབྲས། སྐྱེས་བུ་བྱེད་འབྲས། བདག་པོའི་འབྲས་བུ་ལྔ་ཡོད་དེ། །གསུམ་པ་དང་བཞི་བརྒྱས་བཤད་དུ་འཆད་པ་ལྟར་རོ། །ལྔ་པོ་ནི། འབྲས་བུ་རྣམས་འགལ་ལམ་ཞེ་ན། འབྲས་བུ་
མཚན་ཉིད་པ་བཞི་མི་འགལ་ཏེ། རྣམ་སྨིན་ཡིན་ན། སྐྱེས་བུ་བྱེད་འབྲས་བདག་འབྲས་རྒྱུ་མཐུན་གྱི་འབྲས་བུ་རྣམ་སྨིན་གྱི་འབྲས་བུ་བཞི་པོ་ཡིན་པས་ཁྱབ་ཅིང། འབྲས་བུ་མཚན་ཉིད་པ་དེར་ངེས་པའི་ཕྱིར། སྐྱེས་བུ་བྱེད་འབྲས་
དང་བདག་འབྲས་གཉིས་མི་འགལ་ཏེ། འདུས་བྱས་ཡིན་དེ་གཉི་ཀ་ཡིན་པས་ཁྱབ་པའི་ཕྱིར། བྲལ་འབྲས་འབྲས་བུ་བུ་བཞི་ཀ་དང་འགལ་ཏེ། དེ་ཡིན་ན་དེ་བཞི་པོ་གང་རུང་མིན་དགོས་པའི་ཕྱིར། གཉིས་པ་ནི། རྣམ་སྨིན་
འབྲས་བུ་ཆོས་ཅན། རྒྱ་ཐ་མ་རྣམ་སྨིན་གྱི་རྒྱུའི་འབྲས་བུ་ཡིན་ཏེ། དེའི་རྣམ་སྨིན་ལས་བྱུང་བ་ཡིན་པའི་ཕྱིར། རྩ་བར། རྣམ་སྨིན་འབྲས་བུ་ཐ་མའི་ཡིན། །ཞེས་སོ། །བདག་པོའི་འབྲས་བུ་ཆོས་ཅན། རྒྱུ་དང་པོ་བྱེད་རྒྱུའི་
འབྲས་བུ་ཡིན་ཏེ། རྒྱུད་བུ་དེའི་དབང་གི་འབྲས་ཐུབས་བདག་འབྲས་ཡིན་པའི་ཕྱིར། རྩ་བར། བདག་པོའི་འབྲས་བུ་དང་པོའི་ཡིན། ཞེས་གསུངས་པའི་ཕྱིར། བྱེད་རྒྱུའི་རྒྱུ་ལ་སྐྱེས་པའི་དངོས་པོ་ཡོད་པས། རྣམ་ཤེས་ལྔ་

[077B]ལས་རྣམས་ལྟ་བུ་དེ་དག་གི་བྱང་རྒྱུ་ཁོ་ན་དང། རྣ་བ་སོགས་མིག་ཤེས་ཀྱི་བརྒྱུད་པའི་དབང་བྱེད་པ་ཡང་ཡོད་དེ། ཐོས་ནས་ལྟ་འདོད་པའི་བྱུང་བའི་ཕྱིར། རྒྱུ་མཐུན་གྱི་འབྲས་
བུ་ཆོས་ཅན། རྒྱུ་གཉིས་ཀྱི་འབྲས་བུ་ཡིན་ཏེ། སྐལ་མཉམ་གྱི་རྒྱུ་དང། ཀུན་འགྲོའི་རྒྱུ་གཉིས་ཀའི་འདྲས་བུ་ཡིན་པའི་ཕྱིར། རྩ་བར། རྒྱུ་མཐུན་སྐལ་མཉམ་ཀུན་འགྲོ་བའི། །ཞེས་སོ། །སྐྱེས་བུ་བྱེད་འབྲས་ཆོས་ཅན། རྒྱུ་གཉིས་ལས་བྱུང་སྟེ་
ལྷན་ཅིག་འབྱུང་བ་དང། མཚུངས་ལྡན་གྱི་རྒྱུ་གཉིས་ལས་བྱུང་བདེ་ཡིན་པའི་ཕྱིར། རྩ་བར། སྐྱེས་བུ་པ་ནི་གཉིས་ཀྱི་ཡིན། །ཞེས་སོ། །དེ་ལ་དེ་གཉིས་ལས་གཞན་པའང་ཡོད་དེ། རྣམ་སྨིན་གྱི་རྒྱུ་མ་གཏོགས་པའི་རྒྱུ་ལྔའི་རྒྱུ་བྱེད་
ཚུལ་ཡོད་པའི་ཕྱིར། གསུམ་པ་ནི། རྣམ་སྨིན་ལུང་དུ་མ་བསྟན་ཆོས་།སེམས་ཅན་བརྗོད་ལུང་བསྟན་ཕྱིས་འབྱུང། །རྒྱུ་མཐུན་རྒྱུ་དང་འདྲ་བའོ། །བྲལ་བ་བློ་ཡིས་ཟད་པའོ། །གང་གི་སྟོབས་ཀྱིས་གང་སྐྱེས་པའི། །འབྲས་དེ་སྐྱེ་བུ་
བྱེད་ལས་སྐྱེས། །སྔོན་བྱུང་མ་ཡིན་འདུས་བྱས་ནི། །འདུས་ཁོ་ནའི་བདག་པོའི་འབྲས། །ཞེས་བྱུང། རྣམ་སྨིན་གྱི་འབྲས་བུ་ལ་ཁྱད་ཆོས་གསུམ་ལྡན་ཡིན་དགོས་ཏེ། ངོ་བོ་མ་བསྒྲིབས་ལ་ལུང་མ་བསྟན་ཡིན་པ། སེམས་ཅན་དུ་
བརྗོད་པའི་གཞི་ལ་ཡོད་པས་སེམས་ཅན་གྱི་རྒྱུད་ཀྱིས་བསྡུས་པ། ལུང་བསྟན་གྱི་དགེ་མི་དགེ་གང་རུང་ལས་ཕྱིས་ཏེ། དེ་མ་ཐག་མ་ཡིན་པར་འབྱུང་བ་གསུམ་ཡིན་དགོས་པའི་ཕྱིར། དང་པོ་གྲུབ་སྟེ། དགྲ་བཅོམ་པའི་རྒྱུད་

[078A]༄༅། །ལའང་ཡོད་པས་ན་ཉོན་མོངས་ཅན་གྱི་སྒྲིབ་པ་དང་མི་དགེ་བ་མིན། དགེ་རྩ་ཆད་པའི་རྒྱུད་ལའང་ཡོད་པས་དགེ་བ་མ་ཡིན་པ་དེའི་ཕྱིར། རྩ་བར། རྣམ་སྨིན་ལུང་དུ་མ་བསྟན་ཆོས། །ཞེས་དང། །གང་སྤེལ་
ལས། མ་བསྒྲིབས་ལུང་དུ་མ་བསྟན་པ་སྨོས་པ་ནི། འཇིག་ཚོགས་ལ་ལྟ་བ་དང་མཐར་འཛིན་པར་ལྟ་བ་བསལ་[?][?]རོ། །ཞེས་གསུངས་པའི་ཕྱིར། ཁྱབ་སྟེ། དེ་གཉིས་ལུང་མ་བསྟན་དང་སེམས་ཅན་དུ་སྟོན་པ་དང་ལུང་
བསྟན་ཕྱིས་འབྱུང་བ་ཡིན་ཀྱང་མ་བསྒྲིབས་ལ་ལུང་མ་བསྟན་མ་ཡིན་པས་ན་རྣམ་སྨིན་མ་ཡིན་པའི་ཕྱིར། [?]གྲུབ་སྟེ། སེམས་ཅན་དུ་བརྗོད་པ་རྒྱུད་ཀྱིས་བསྡུས་པ་སྨོས་པས་ལས་ཀྱི་རྣམ་སྨིན་གཞན་དང་ཐུན་མོང་མ་
ཡིན་པའི་མྱོང་བྱར་བསྟན་པའི་ཆེད་ཡིན་པའི་ཕྱིར་དང། རང་འགྲེལ་ལས། རྣམ་པར་སྨིན་པ་ནི་ཐུན་མོང་མ་ཡིན་པ་སྟེ། གཞན་གྱིས་བྱས་པའི་ལས་ཀྱི་རྣམ་པར་སྨིན་པ་གཞན་གྱིས་མྱོང་བ་ནི་མེད་དོ། །ཞེས་གསུངས་
པའི་ཕྱིར་དང། གང་སྤེལ་ལས། རྒྱུ་གང་ལ་རྣམ་པར་སྨིན་པའི་རྒྱུ་ཡོད་པ་དེ་ཁོ་ན་ལ་འབྱུང་བའི་ཕྱིར། དེ་དང་འདྲ་བ་གཞན་གྱིས་མྱོང་བ་མེད་པའི་ཕྱིར་རོ། །གཞན་གྱིས་བྱས་པའི་ལས་ཀྱི་རྣམ་པར་སྨིན་པ་གཞན་གྱིས་
མྱོང་བཞི་མ་ཡིན་ཏེ། དེ་ལྟན་ནི་མ་བྱས་པ་དང་ཕྲད་པ་དང་བྱས་པ་ཆུད་ཟོས་པར་འགྱུར་རོ། །ཞེས་གསུངས་པའི་ཕྱིར། དེ་ལ་སྣོད་ཀྱི་རི་སོགས་ལས་ཀྱིས་བསྐྱེད་པ་ཀུན་ཀྱི་ཐུན་མོང་དུ་སྤྱད་ཀྱང་མ་བྱས་པ་དང་ཕྲད་པ་

[078B]རི་སོགས་སེམས་ཅན་དེ་ཀུན་གྱི་ལས་ཀྱིས་ཐུན་མོང་དུ་བསྐྱེད་པའི་བདག་འབྲས་ཡིན་པའི་ཕྱིར། རང་འགྲེལ་ལས། ཅིའི་ཕྱིར་སེམས་ཅན་དུ་སྟོན་པས་མ་ཡིན་པའི་དོན་ལས་ལས་
སྐྱེས་པ་རྣམ་པར་སྨིན་པ་མ་ཡིན་ན་མ་ཞེ་ན། ཐུན་མོང་པའི་ཕྱིར་ཏེ་དེ་ནི་གཞན་གྱིས་ཀྱང་དེ་བཞིན་དུ་ཡོངས་སུ་སྤྱད་པར་ནུས་སོ། །ཞེས་དང། བདག་པོའི་འབྲས་བུ་ཅིའི་ཕྱིར་མྱོང་ཞེ་ན་ཐུན་མོང་གི་ལས་ལས་བྱུང་བའི་ཕྱིར་རོ། །
ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། རྒྱས་བྱུང་གི་འབྱུང་བ་ནི། མ་བསྒྲིབས་ལུང་མ་བསྟན་དང་སེམས་ཅན་དུ་སྟོན་པ་དང་ལུང་བསྟན་པ་ལས་བྱུང་ཀྱང་བསམ་གཏན་དང་གཅིག་ཅར་དང་ས་ཐ་དད་ཡིན་ལ་རྣམ་
སྨིན་གྱི་འབྲས་བུ་རང་རྒྱུ་ལུང་བསྟན་ལས་དུས་ཕྱིས། ཁོ་ན་དང་ས་ཐ་དད་མིན་དགོས་པའི་ཕྱིར། རྒྱུ་མཐུན་གྱི་འབྲས་བུ་སེལ་བའི་ཕྱིར། རང་འགྲེལ་ལས། རྒྱས་པ་ལས་བྱུང་བ་དང། རྒྱུ་མཐུན་པ་ལས་བྱུང་བ་ཡང་ཡོད་པས་དེའི་
ཕྱིར༑ ལུང་བསྟན་ཕྱིས་བྱུང། །ཞེས་དང། གང་སྤེལ་ལས། དེས་ན་རྒྱས་པ་ལས་བྱུང་བ་དང་རྣམ་པར་སྨིན་པའི་རྣམ་པར་བཞག་པ་འདྲེས་པར་འགྱུར་རོ། །ཞེ་ན། འདྲེས་པ་མེད་དེ། རྣམ་པར་སྨིན་པའི་རྒྱུ་དང་དེའི་འབྲས་བུ་དག་ནི་
ས་ཐ་དད་པ་ཉིད་དམ་དུས་གཅིག་པ་མ་ཡིན་ནོ། །ཞེས་གསུངས་པའི་ཕྱིར། དེ་བཞིན་དུ་སྤྲུལ་སེམས་ཡང་མ་བསྒྲིབས་ལུང་མ་བསྟན་དང་སེམས་ཅན་དུ་བརྗོད་པ་དང། ལུང་བསྟན་སྙོམས་འཇུག་ལས་བྱུང་བ་ཡང་རྣམ་སྨིན་

[079A]༄༅། །མིན་ཏེ། ལུང་བསྟན་གྱི་དེ་མ་ཐག་བྱུང་བའི་ཕྱིར་ཁྱབ་སྟེ། རྣམ་སྨིན་ལ་དེ་མ་ཡིན་པ་དགོས་པའི་ཕྱིར། རང་འགྲེལ་ལས། གང་ཞིག་དེ་ལས་དུས་ཕྱི་མ་ལ་འབྱུང་ཞིང། དེ་མ་ཐག་ཏུ་མ་ཡིན་པ་ད་ནི་རྣམ་
པར་སྨིན་པ་སྟེ། ཞེས་གསུངས་པའི་ཕྱིར། རྒྱུ་མ་ཐུན་འབྲས་བུའི་ངོ་བོ་ཡོད་དེ། རྒྱུད་པ་རིས་འདྲའི་འབྲས་བུ་དེ་དེ་ཡིན་པའི་ཕྱིར་ཏེ། སྐལ་མཉམ་གྱི་རྒྱུ་ནི་རང་གི་འབྲས་བུ་དང་རྣམ་པ་འདྲ་བ་དང། ཀུན་འགྲོའི་རྒྱུ་ནི་རང་གི་འབྲས་བུ་དང་
རྣམ་པ་མི་འདྲ་ཡང་ས་གཅིག་པ་དང་ཉོན་མོངས་ཅན་དུ་འདྲ་བར་ངེས་པའི་ཕྱིར། དང་པོ་གྲུབ་སྟེ། གང་སྤེལ་ལས། སྐལ་བ་མཉམ་པའི་རྒྱུ་ནི་རྣམ་པ་ལས་ཀྱང་འབྲས་བུ་དང་འདྲ་བ་ཡིན་ནོ་།ཞེས་གསུངས་པའི་ཕྱིར། གཉིས་
པ་གྲུབ་སྟེ། གང་སྤེལ་ལས། འདེ་ལྟར་དེ་ནི་ས་དང་ཉོན་མོངས་པ་ཅན་ལས་འབྲས་བུ་དང་འདྲ་བ་ཡིན་ཏེ། འདོད་པ་ན་སྤྱོད་པའི་ཀུན་ཏུ་འགྲོ་བའི་རྒྱུའི་འབྲས་བུ་ནི་འདོད་པ་ན་སྤྱོང་པའི་ཉོན་མོངས་ཅན་ཁོ་ན་ཡིན་ནོ། །ཞེས་
གསུངས་པའི་ཕྱིར། དེས་ན་སྐལ་མཉམ་དང་ཀུན་འགྲོའི་རྒྱུ་གཉིས་ཡིན་མིན་ཁྱད་པར་མུ་བཞི་ཡོད་དེ། སྐལ་མཉམ་ཁོ་ནའི་རྒྱུ་ཡིན་པ། ཀུན་འགྲོ་ཁོ་ནའི་རྒྱུ་ཡིན་པ། གཉིས་ཀ་ཡིན་པ། གཉིས་ཀ་མ་ཡིན་པ་བཞི་ཡོད་
པའི་ཕྱིར། དང་པོ་གྲུབ་སྟེ། སྐལ་མཉམ་གྱི་འདོད་ཆགས་དེ་རང་རིས་ཀྱི་ཉོན་མོངས་པའི་སྒྲལ་མཉམ་གྱི་རྒྱུ་ཡིན་ལ་ཀུན་འགྲོ་མིན་པས་ཀུན་འགྲོའི་རྒྱུ་མ་ཡིན་པའི་ཕྱིར། རང་འགྲེལ་ལས། མུ་དང་པོ་ནི། སྐལ་བ་མཉམ་

[079B][?] །ཞེས་དང། གང་སྤེལ་ལས། ཀུན་ཏུ་འགྲོ་བ་མིན་པ་ནི། སྐལ་བ་མཉམ་པའི་རྒྱུ་ཁོ་ན་འོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འཇིག་ལྟ་སོགས་ཀུན་འགྲོ་ཡིན་པས། རིས་གཞན་
གྱི་ཉོན་མོངས་པའི་ཀུན་འགྲོའི་རྒྱུ་ཁོ་ན་ཡིན་ལ། རིས་གཞན་གྱི་ཉོན་མོངས་ཅན་གྱི་སྐལ་མཉམ་གྱི་རྒྱུ་ཡིན་པ་མི་སྲིད་པའི་ཕྱིར་རང་འགྲེལ་ལས། གཉིས་པ་ནི། རིས་གཞན་པའི་ཀུན་ཏུ་འགྲོ་བའི་རྒྱུའོ། །ཞེས་དང། གང་སྤེལ་ལས་
རིས་གཞན་པའི་ཀུན་ཏུ་འགྲོ་བ་ནི་ཀུན་ཏུ་འགྲོ་བ་ཁོ་ན་ཡིན་ནོ་།ཞེས་གསུངས་པའི་ཕྱིར། གསུམ་པ་གྲུབ་སྟེ། འཇིག་ལྟ་སོགས་དེ་རང་དང་རིས་གཅིག་པའི་ཉོན་མོངས་ཅན་དང་རིས་གཅིག་པའི་དེའི་སྐལ་མཉམ་རྒྱུ་དང། དེའི་ཀུན་
འགྲོའི་རྒྱུ་ཡང་ཡིན་པའི་ཕྱིར། རང་འགྲེལ་ལས། གསུམ་པ་ནི་རིས་གཅིག་པའི་ཀུན་ཏུ་འགྲོ་པའི་རྒྱུའོ། །ཞེས་དང། གང་སྤེལ་ལས་གཉིས་ཀ་ཡིན་པ་རང་གི་རིས་གཅིག་པའི་ཀུན་ཏུ་འགྲོ་བ་ཁོ་ནའོ་།ཞེས་གསུངས་
པའི་ཕྱིར། བཞི་པ་གྲུབ་སྟེ། དགེ་བ་སོགས་ཀྱི་འཇུག་ཏུ་སེམས་མཚན་ཉིད་མི་འདྲ་བསྐྱེ་ན་དེའི་སྐལ་མཉམ་གྱི་རྒྱུ་ཡང་མ་ཡིན་ལ་ཀུན་འགྲོའི་རྒྱུ་ཡང་མ་ཡིན་པའི་ཕྱིར། རང་འགྲེལ་ལས། བཞི་བ་ནི་རྣམ་པ་དེ་དག་མ་
གཏོགས་པའོ། །ཞེས་གསུངས་པའི་ཕྱིར། བྲལ་འབྲས་ཀྱི་ངོ་བོ་ཡོད་དེ། བློ་ཤེས་རབ་སྟོབས་ཀྱིས་རང་གི་སྤང་བྱ་ཟད་པ་དེ་ཡིན་པའི་ཕྱིར། རྩ་བར། ཐལ་བ་བློ་ཡིས་ཟད་པའོ། །ཞེས་སོ། །སྐྱེས་བུ་བྱེད་འབྲས་ཀྱི་མཚན་ཉིད་

[080A]༄༅། །ཡོད་དེ། རྒྱུ་གང་གི་སྟོབས་ཀྱིས་འབྲས་བུ་གང་སྐྱེས་པའི་འབྲས་བུ་དེ་དེ་ཡིན་པའི་ཕྱིར། འོ་ན། སྐབས་འདིར་འགོག་བདེན་དངོས་སུམ་བཤད་པར་ཐལ། དེ་ལ་སྐྱེ་བའི་སྒྲ་མི་ཐོབ་པའི་ཕྱིར། དེར་ཐལ་
དེ་མ་སྐྱེས་པའི་ཕྱིར་ན། གང་སྤེལ་ལྟར་ན་མ་ཁྱབ་སྟེ། ཐོབ་པ་ལ་ཡང་སྐྱེ་བའི་སྒྲ་ཡོད་པའི་ཕྱིར་ཏེ། ངེད་ལན། ངའི་ནོར་སྐྱེས་ཞེས་པ་བཞིན་ནོ། རང་འགྲེལ་ལས་ཀྱང། སོ་སོར་བརྟགས་པས་འགོག་པ་ནི་གང་གི་སྟོབས་
ཀྱིས་ཐོབ་བ་ཞེས་བརྗོད་པར་བྱའོ། །ཞེས་གསུངས་པའི་ཕྱིར། འདིའི་ཐོབ་པ་དེ། རྩ་བར་གང་སྐྱེས་ཞེས་པའི་སྐྱས་ཟིན་པའི་ཕྱིར་གང་སྤེལ་ལས། སོ་སོར་བརྟགས་པའི་འགོག་པ་ནི་ཞེས་བྱ་བ་རྒྱས་པར་འབྱུང་ངོ། །ཇི་ལྟར་
ན་རེ་འདིར་བཟུང་བ་ཡིན་དེ་ནི་སྐྱེ་པ་མ་ཡིན་ནོ་ཞེ་ན། འདི་ནོར་སྐྱེས་སོ་ཞེས་ཐོབ་ཕལ་ཡང་སྐྱེ་པའི་སྒྱུར་བརྗོད་པ་མཐོང་སྟེ་བདག་གི་ནོར་ཐོབ་པོ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། འོ་ན། རང་འགྲེལ་ལས་
སོ་སོར་བརྟགས་པའི་ཞེས་སོགས་ཀྱིས་གཙོ་བོར་བཤད་པ་མི་འཐད་པར་ཐལ་བ་དང། སྐྱེས་བུ་བྱེད་འབྲས་ཀྱི་གཙོ་བོ་འདུས་བྱས་འདུས་མ་བྱས་གཉིས་ཡོད་ཚུལ་ཅུང་ཟད་ཀྱང་མ་བསྟན་པར་ཐལ་བ་དང་སྐྱབས་འདིར་དེ་སྐྱེས་
བུ་བྱེད་འབྲས་ཀྱིས་མ་བསྡུས་པས་སྐབས་གང་དུ་ཡང་མ་བསྡུས་པར་ཐལ་ལོ། །སྐབས་སུ་བབས་དུས་མ་བཤད་པ་དེའི་ཕྱིར། འོ་ན། རྒྱལ་སྲས་མ་ལས། སོ་སོར་བརྟགས་པས་འགོག་པ་ཡང་སྐྱེས་བུ་བྱེད་པའི་འབྲས་བུ་

[080B] འདི་རྒྱུ་སྟོབས་ཀྱིས་སྐྱེ་བ་ནི་མ་ཡིན་ཏེ། དེའི་ཕྱིར་ཚིག་ལེའུ་བྱས་པ་ལས་མ་བཤད་དོ། །ཞེས་གསུངས་པ་མི་འཐད་པར་ཐལ། །དེ་རྩ་བའི་དངོས་བསྟན་དང་སྐྱེ་བའི་སྒྲས་ཟིན་པའི་ཕྱིར་ཞེ་ན་
འགྲེལ་བཤད་གཉིས་འགལ་བ་ལྟར་སྣང་བ་བདེན་ཡང། ཡིན་པར་འདོད་དང་སྐྱེ་བ་ནི་མ་ཡིན་ཏེ། ཞེས་པ་གཉིས་རྩ་བའི་དངོས་བསྟན་གཙོ་བོར་སྦྱར་ན་འགྲེལ་བཤད་གཉིས་མི་འགལ་ཞིང་སྐྱོན་དུ་མ་ལས་གྲོལ་བར་འགྱུར་ཏེ་
སོ་སོར་བརྟགས་པས་འགོག་པ་ཡང་དངོས་བསྟན་ཡིན་པར་འདོད་མོད་རྒྱུ་གང་གི་སྟོབས་ཀྱིས་འབྲས་བུ་དེ་སྐྱེ་བའི་ཞེས་པའི་གཙོ་བོ་མ་ཡིན་པས་དེའི་ཕྱིར་རྩ་བའི་སྒྲས་ཟིན་དུ་མ་བཤད་ཅེས་པའི་དོན་དུ་འགྲིག་པའི་ཕྱིར་རོ། །མི་
འགལ་མི་འདོད་ན་གང་སྤེལ་ལེགས་པར་སྣང་སྟེ། ལུང་རིགས་གཉིས་ཀྱིས་བཤད་པའི་ཕྱིར་རོ། །དབྱེ་ན་རང་ཡིན་པའི་འདུས་བྱས་འདུས་མ་བྱས་གཉིས་ཡོད་དེ། འདུས་བྱས་ལས་མི་གཅིག་པ་འོག་མས་གོང་མའི་དང་རིས་མི་
གཅིག་པ་ཟག་བཅས་ཀྱིས་ལམ་ཟག་མེད་བསྐྱེད་པ་ལྟ་བུའི་རྒྱུ་མཐུན་འབྲས་བུ་མ་ཡིན་པ་ལ་སྐྱེས་བུ་བྱེད་འབྲས་ཡིན་པ་དང། གཉིས་ཀ་ཡིན་པ་ནི་གང་གི་སྟོབས་ཀྱིས་སྐྱེས་ཤིང་དེ་དང་འདྲ་བའི་མཚུངས་པ་དེ་མ་ཐག་ལྟ་བུ་སོགས་
མུ་བཞི་ཡང་ཡོད་དོ། །སྐྱེས་བུ་བྱེད་འབྲས་དང་བྲལ་འབྲས་ཡིན་མིན་ལའང་གཉིས་ཡོད་དེ། དེ་སྐྱེས་བུ་བྱེད་འབྲས་དང་བྲལ་འབྲས་གཉིས་ཀ་ཡིན་པ་ནི་བར་ཆད་མེད་ལ་མ་དེས་ཐོབ་པའི་བྲལ་འབྲས་རྣམས་ལྟ་བུ་ཡིན་ཏེ་

[081A]༄༅། །དེའི་བྲལ་འབྲས་མིན་ཡང་དེའི་བྱེད་འབྲས་ཡིན་པ་ནི་ཆགས་བྲལ་སྔོན་སོང་གི་ངེས་པ་ལ་འཇུག་པའམ་མཐོང་ལམ་ལ་འཇུག་དུས་སྡུག་བསྔལ་ལ་ཆོས་བཟོད་པས་ཕྲ་རྒྱས་བཅུ་པོ་དག་སྤངས་པ་ལྟ་བུ་
ཡིན་ལ། དེས་གཞན་ལའང་རིགས་འདྲ་པའི་ཕྱིར། དང་པོ་གྲུབ་སྟེ་གང་སྤེལ་ལས། དེ་ལ་བར་ཆད་མེད་ལམ་པའི་ལམ་གང་དག་གིས་ཉོན་མོངས་པ་སྤོང་པར་བྱེད་པ་དེ་དག་གིས་སྤངས་པ་སྟེ། བྲལ་པའི་འབྲས་བུ་
ཡིན་ལ། ཞེས་གསུངས་པའི་ཕྱིར། འདི་ལ་ཞིབ་པར་དཔྱོད། གཉིས་པ་གྲུབ་སྟེ། གང་སྤེལ་ལས། གང་དག་གིས་མ་འོངས་པར་སྔར་སྤངས་པ་རྣམས་ཀྱི་བྲལ་བ་འབའ་ཞིག་ཐོབ་པ་དེ་དག་ནི་སྐྱེས་བུ་བྱེད་པའི་འབྲས་
བུ་ཁོ་ན་ཡིན་ཏེ། ཞེས་གསུངས་པའི་ཕྱིར། གསུམ་པ་གྲུབ་སྟེ། གང་སྤེལ་ལས། འདོད་པ་ལ་འདོད་ཆགས་དང་མ་བྲལ་པའི་བྲལ་པའི་འབྲས་བུ་དང། སྐྱེས་བུ་བྱེད་པའི་འབྲས་བུ་ཡིན་ལ། འདོད་ཆགས་དང་བྲལ་བསྔོན་
དུ་འགྲོ་པའི་སྐྱེས་བུ་བྱེད་པའི་འབྲས་བུ་ཁོ་ན་ཡིན་པས་བཞིན་མོ་ཞི་བ་ཞིན་དུ་གཞན་ལ་འང་བརྗོད་པར་བྱའོ། །ཞེས་གསུངས་པའི་ཕྱིར། འདི་དག་འདིའི་གྲུབ་མཐའི་སྤངས་ཏུལ་ལས་ཤེས་སོ། །དེ་ན་བྲལ་འབྲས་ལ་
བདག་འབྲས་མེད་དེ། འདག་འབྲས་ལ་འདུས་བྱས་གྱིས་ཁྱབ་པའི་ཕྱིར་རྒྱུ་དེའི་སྔོན་བྱུང་བ་མ་ཡིན་པའི་འདུས་བྱས་དེ། རྒྱུ་དེའི་བདག་པོའི་འབྲས་བུའི་མཆན་ཉིད་ཡིན་ཏེ། དེ་ཡང་འདུས་བྱས་ཁོ་ན་ལ་ཡོད་ཀྱི་འདུས་མ་བྱས་ལ་

[081B] སྐྱེས་བུ་བྱེད་འབྲས་དང་བདག་པོའི་འབྲས་བུ་ཡིན་མིན་གྱི་ཁྱད་པར་ལ་མུ་བཞི་ཡོད་དེ། བདག་འབྲས་མིན་ལ་སྐྱེས་བུ་བྱེད་འབྲས་ཁོ་ན་ཡིན་པ་བྲལ་འབྲས་ལྟ་བུ་དང་བདག་འབྲས་ཁོ་ན་ཡིན་ལ་བྱེད་
འབྲས་མ་ཡིན་པ་ནི། རྒྱུ་ཡལ་པར་འདུག་པ་དང་འབྲས་བུ་བར་ད་ཆོད་པ་ལྟ་བུ་དང། བདག་འབྲས་བྱེད་འབྲས་གཉིས་ཀ་ཡིན་པ་རྒྱུ་བྱེད་པ་པོའི་ལྷན་ཅིག་འབྱུང་བ་དང་དེ་མ་ཐག་ཏུ་བྱུང་བ་ལྟ་བུ་དང། གཉིས་ཀ་མིན་པ་
ནམ་མཁའ་དང་རྟག་མིན་གྱི་འགོག་པ་ལྟ་བུ་ཡིན་པའི་ཕྱིར། རྒྱལ་སྲས་མ་ལས་བཤད་དོ། །འབྲས་བུའི་སྐོར་འདི་བོད་ཀྱི་སྔ་མ་རྣམས་ཀྱིས་གཡས་འཇོག་གནད་འདུག་ཀྱང་རྒྱུ་འབྲས་མ་འཁྲུལ་བར་ཤེས་པའི་ཐབས་སྐུ་གཽ་
ནས་ཡི་གེ་ལམ་ཚིག་པར་ལུང་རིགས་ཉུང་དུས་བཀྲལ་བ། ཆོས་མངོན་པ་ལྟ་བའི་མིག་ཏུ་གྱུར་ཅིག་གུ། གསུམ་པ་རྒྱུ་འབྲས་གཉིས་ཀའི་ཐུན་མོང་གི་ཆོས་ལ། འབྲས་བུ་འཛིན་འབྱིན་གྱི་ཁྱད་པར་དང་འབྲས་བུ་གང་རྒྱུ་དུ་
ཞིག་གིས་བསྐྱེད་པ་གཉིས། དང་པོ་ནི། ལྔ་པོ་ད་ལྟར་འབྲས་བུ་འཛིན། །གཉིས་ནི་རབ་ཏུ་འབྱིན་པར་བྱེད། །ད་ལྟར་གྱི་དང་འདས་པ་དག་གཅིག་ནི་འདས་པས་འབྱིན་པར་འགྱུར། །ཞེས་གསུངས། རྒྱུ་དྲུག་ལས་རྒྱུ་གང་གིས་
དུས་གང་ན་འབྲས་བུ་འཛིན་པ་ཡོད་དེ། བྱེད་རྒྱུ་མ་གཏོགས་པའི་རྒྱུ་ལྔ་པོ་ད་ལྟར་བ་ཁོ་ནས་འབྲས་བུ་འཛིན་པའི་ཕྱིར། དེར་ཐལ། དེ་ལྣ་འདས་པས་བཟུང་ཟིན་པས་ན་མི་འཛིན། མ་འོངས་པ་ལ་སྐྱེས་བུ་ཕྱེད་པ་མེད་པས་ན་འཛིན་

[082A]༄༅། །པའི་ནུས་པ་མེད་པས་དེ་ལྔད་ལྟར་བ་ཁོ་ནས་འཛིན་དགོས་པའི་ཕྱིར། དང་པོ་གྲུབ་སྟེ། རང་འགྲེལ་ལས། ཡོངས་སུ་བཟུང་ཟིན་པའི་ཕྱིར་འདས་པ་རྣམས་ཀྱང་མ་ཡིན་ལ། ཞེས་སོ། །གཉིས་པ་གྲུབ་སྟེ་
རང་འགྲེལ་ལས། སྐྱེས་བུ་བྱེད་པ་མེད་པའི་ཕྱིར་མ་འོངས་པ་རྣམས་ཀྱང་མ་ཡིན་ནོ། །ཞེས་སོ། །གསུམ་པ་གྲུབ་སྟེ། རྩ་བར། ལྔ་བོ་ད་ལྟར་འབྲས་བུ་འཛིན། །ཞེས་སོ། །ད་ལྟར་བ་ཁོ་ནར་སྦྱོར་དགོས་ཀྱི་ལྔ་ཁོ་ནར་སྦྱོར་
མི་རུང། བྱེད་རྒྱུའི་འདུས་བྱས་ཡང་ད་ལྟར་པས་འབྲས་བུ་འཛིན་བརྒྱུ་ལྔ་དང་འདྲ་པའི་ཕྱིར། རང་འགྲེལ་ལས། བྱེད་རྒྱུའི་རྒྱུ་ཡང་དེ་དང་འདྲ་མདོ་ཀྱི། ཞེས་གསུངས་པའི་ཕྱིར། གང་སྤེལ་ལས་ཀྱང། ད་ལྟར་ཁོ་ན་ཞེས་དེས་
པར་གཟུང་གི་ལྔ་པོ་ཁོ་ན་ཞེས་བྱ་བར་ནི་མ་ཡིན་ཏེ། བྱེད་རྒྱུའི་རྒྱུ་ཡང་དེ་དང་འདྲ་མདོ་ཀྱི་ཞེས་བྱུང་བའི་ཕྱིར་རོ་།ཞེས་སོ། །འབྲས་བུ་འཛིན་པའི་དོན་ཡོད་དེ། འབྲས་བུ་དེ་འཕེན་པའམ། དེ་སྐྱེད་པར་བྱ་བའམ་ས་བོན་
གནས་པའི་དོན་ཡིན་པའི་ཕྱིར། རྒྱལ་སྲས་མ་ལས། འཛིན་ཞེས་བྱ་བ་ནི་འཕེན་པར་བྱེད་པ་སྟེ། ས་བོན་གྱི་དངོས་པོ་ཉེ་བར་གནས་ཞེས་བྱ་བའི་ཐ་ཚིག་གོ་ཞེས་དང། གང་སྤེལ་ལས། འབྲས་བུ་འཛིན་ཞེས་བྱས་ནི་
འབྲས་བུ་འཕེན་པ་སྟེ། དངོས་པོ་གཞན་བསྐྱེད་པར་བྱ་བ་ལ་རྒྱུའི་དངོས་པོ་ཉེ་བར་འགྲོ་ཞེས་བྱ་བའི་དོན་ཏོ། །ཞེས་གསུངས་པའི་ཕྱིར། ལྷན་མཚུངས་ཀྱི་རྒྱུ་གཉིས་ཀྱིས་འབྲས་བུ་རབ་ཏུ་སྟེ་རྒྱུད་ལྟར་བ་དང་དུས་མཉམ་དུ་

[082B] །འབྲས་བུ་འཛིན་འབྱིན་གཉིས་ཅིག་ཅར་ད་ལྟར་གྱི་དུས་སུ་མཉམ་དུ་བྱེད་པའི་ཕྱིར་དང། རབ་ཏུ་ནི་མཉམ་པ་དང་དང་པོ་ལ་བཤད་དགོས་པའི་ཕྱིར་རོ། །རང་འགྲེལ་ལས། འདི་གཉིས་ཀྱིས་འབྲས་
བུ་འཛིན་པ་དང་འབྱིན་པ་ནི་དུས་མཉམ་པ་ཁོ་ན་ཡིན་ནོ། །ཞེས་དང། གང་སྤེལ་ལས། དུས་མཉམ་པ་ཁོ་ན་ཡིན་ནོ། །ཞེས་བྱ་བ་ལ་རྒྱུའི་དང་པོ་ཁོ་ནར་འབྲས་བུ་འབྱུང་བའི་ཕྱིར་རོ། །ཞེས་གསུངས་པའི་ཕྱིར། སྐལ་མཉམ་གྱི་རྒྱུ་
དང་ཀུན་འགྲོའི་རྒྱུ་གཉིས་ནི་ཆོས་ཅན། ད་ལྟར་གྱི་རྒྱུ་མཐུན་འབྲས་བུ་འབྱིན་པ་དང། འདས་པའི་རྒྱུ་མཐུན་འབྲས་བུ་འབྱིན་པ་གཉིས་ཡོད་ད། སྐད་ཅིག་གཞན་གྱིས་པར་མཆོད་པའི་རྒྱུ་མཐུན་གྱི་འབྲས་བུ་སྐྱེད་ནད་ལྟར་གྱི་དུས་སུ་དེ་
འབྱིན་པའི་བྱ་བ་བྱེད་པ་དང་བར་ཆོད་པའི་རྒྱུ་མཐུན་གྱི་འབྲས་བུ་འབྱིན་ན་འདས་པའི་དུས་སུ་འབྲས་བུ་དེ་འབྱིན་པའི་བྱ་བ་བྱེད་པའི་ཕྱིར། དང་པོ་གྲུབ་སྟེ། རྒྱུ་དུས་དེ་འབྱིན་པའི་བྱ་བ་མ་བྱས་ན་མཇུག་དེ་མ་ཐག་འབྲས་བུ་བྱུང་ཟིན་
བས་ཡང་རྒྱུ་མཐུན་དེ་འབྱིན་པར་མི་བྱེད་པའི་ཕྱིར་ཏེ། རང་འགྲེལ་ལས། ད་ལྟར་གྱི་དག་གོ་རྒྱུ་མཐུན་པའི་ཇི་ལྟར་འབྱིན་ཞེ་ན། མཇུག་ཐོགས་སུ་སྒྲུབ་པའི་ཕྱིར་ཏེ། འབྲས་བུ་གྲུབ་ན་ནི་དེ་དག་ཀྱང་འདས་པ་ཡིན་ལ་
འབྲས་བུ་ཡོང་ཕྱུང་ཟིན་པ་ཡང་དེ་ཉིད་མི་འབྱིན་ཏོ། །ཞེས་གསུངས་པའི་ཕྱིར། འདིས་ནི་དེ་འདྲའི་སྐལ་མཉམ་གྱི་འབྲས་བུ་འཛིན་འབྱིན་དུས་གཅིག་ཡིན་ཏེ། གང་སྤེལ་ལས། དེའི་མཇུག་ཐོགས་སུ་སྐྱེ་བ་དེ་ནི་དེ་དག་

[083A]༄༅། །གིས་འཛིན་པ་འབྱིན་པ་ཡིན་ལ། རྒྱུ་དྲུག་འགགས་ན་བཟུང་བ་དང་ཕྱུང་ཟིན་པ་ཡིན་ནོ། །ཞེས་སོ། །རྩ་རྟགས་གཉིས་པ་གྲུབ་སྟེ། རང་འགྲེལ་ལས། རེ་ཞིག་གང་འདས་པ་དག་རིགས་ན་
ཞེས་གསུངས་པའི་ཕྱིར། འདི་ནི་འཛིན་འབྱིན་རིམ་ཅན་ནོ། །འདིར་སྐུལ་མཉམ་གྱི་འབྲས་བུ་འཛིན་འབྱིན་ལ་མུ་བཞི་ཚན་པ་བརྒྱད་ཡོད་དེ་དམིགས་མེད་ཀྱི་དགེ་མི་དགེ་བསྒྲིབས་མ་བསྒྲིབས་ཀྱི་ལུང་མ་བསྟན་གཉིས་དང་བཞི་
ལ་མུ་བཞི་སྦྱར་བ་དང། དམིགས་བཅས་སེམས་སེམས་བྱུང་དགེ་མི་དགེ་ལུང་མ་བསྟན་གཉིས་དང་བཞི་ལ་མུ་བཞི་སྦྱར་བ་བཞི་དང་བརྒྱད་ཡོད་པའི་ཕྱིར། དགེ་པའི་སྐལ་མཉམ་འབྲས་བུ་འཛིན་འབྱིན་ལ་མུ་བཞི་ཡོད་དེ། དེའི་
འབྲས་བུ་འཛིན་ལ་མི་འབྱིན་པ་དགེ་རྩ་འཆད་ཁའི་ཆུང་དུའི་ཆུང་དུ་ལྟ་བུ། དེའི་འབྲས་བུ་འབྱིན་ལ་མི་འཛིན་པ་དགེ་རྩ་ཆད་པ་ཉིད་མཚམས་སྦྱོར་བའི་དང་པོའི་ཐོབ་པ་གང་ཡིན་ལྟ་བུ་དང་དེའི་འབྲས་བུ་འཛིན་འབྱིན་གཉིས་ཀ་
ཡིན་པ་དགེ་རྩ་མཆད་པའི་གནས་སྐབས་ལྷག་མ་རྣམས་ལྟ་བུ། བཞི་བ་དེའི་འབྲས་བུ་འབྱིན་འཛིན་གཉིས་ཀ་མིན་པ་གོང་མའི་ཐོབ་པ་ཉམས་པ་དང་དགེ་རྩ་ཆད་པ་ལྟ་བུ་ཡིན་པའི་ཕྱིར། དང་པོ་གྲུབ་སྟེ། དེ་དག་ནི་འབྲས་
བུ་འཛིན་པར་བྱེད་ཀྱི་རིགས་འདྲ་ཕྱི་མའི་རྒྱུན་མེད་པས་རྒྱུ་མཐུན་གྱི་འབྲས་བུ་མི་སྐྱེད་པའི་ཕྱིར། རང་འགྲེལ་ལས། མུ་དང་པོ་ནི་དགེ་པའི་རྩ་བདག་ཀུན་ཏུ་སོགས་དང། གང་སྤེལ་ལས། དེ་དག་ནི་འབྲས་བུ་འཛིན་པ་ཁོ་ན་ཡིན་གྱི་

[083B] དགེ་པའི་རྩ་བ་ཀུན་ཏུ་ཆད་པའི་གནས་སྐབས་ན་དགེ་པ་མི་སྐྱེ་བའི་ཕྱིར་རོ། །ཞེས་གསུངས་པའི་ཕྱིར་རྒྱལ་སྲས་མ་ལས་ཀྱང། དགེ་པའི་སྐལ་བ་མ་ཉམ་པའི་ཐ་མའི་ཞེས་པ་ནས། རྒྱུ་མཐུན་པའི་འབྲས་
བུ་འབྱིན་པར་ནི་མི་བྱེད་དོ། །ཞེས་གསུངས་པའི་ཕྱིར། རིགས་པའང་འོག་གི་མུ་དང་པོ་ཀུན་རིགས་བསྒོ་སྦྱོར། གཉིས་པ་གྲུབ་སྟེ། དེ་ཉིད་མཚམས་སྦྱོར་པའི་ཐོག་མའི་དུས་དགེ་པའི་རྒྱུན་སྐྱེད་པས་ན་རྒྱུ་མཐུན་འབྱིན་ཀྱང་སྔར་
བཟང་ཟིན་པས་མི་འཛིན་པའི་ཕྱིར། རང་འགྲེལ་ལས། གཉིས་པ་ནི་དགེ་བའི་རྩ་བདག་གིས་ཉིད་མཚམས་སྦྱོར་བས་སོགས་དང། གང་སྤེལ་ལས། འབྱིན་པ་འབའ་ཞིག་ཡིན་གྱི་འཛིན་པ་ནི་མ་ཡིན་ཏེ། སྔར་བཟུང་ཟིན་པའི་
ཕྱིར་རོ། །ཞེས་དང། རྒྱལ་སྲས་མ་ལས། མུ་གཉིས་པ་ནི་འབྱིན་པར་བྱེད་ལ་འཛིན་པར་མི་བྱེད། ཅེས་སོགས་གསུངས་པའི་ཕྱིར། མུ་གཉིས་པ་འདི་ལ་སྐྱོན་ཆགས་པ་ཡོད་པར་འདོད་དེ། རྒྱལ་སྲས་མ་ལས། མུ་གཉིས་པ་
བསྟན་པ་འདི་ནི་སྐྱོན་དང་བཅས་པ་ཡིན་ཏེ། ཞེས་སོགས་ཀྱིས་བཤད་དོ། །རྩ་རྟགས་གསུམ་པ་གྲུབ་སྟེ། དུས་དེ་གཉིས་ཀ་མ་ཡིན་པའི་གནས་སྐབས་ཀྱི་དགེ་པ་རྣམས་ཀྱིས་རྒྱུ་མཐུན་གྱི་འབྲས་བུ་གསར་དུ་འཛིན་པ་དང་སྐྱེད་
བསན་བ་བྱིན་པ་དང་འཛིན་པ་གཉིས་ཀ་ཡིན་པའི་ཕྱིར། རང་འགྲེལ་ལས། གསུམ་པ་ནི་དག་པའི་རྩ་བ་ཀུན་ཏུ་མཆད་པའི་གནས་སྐབས་ལྷག་མ་རྣམས་སུའོ། །ཞེས་དང། གང་སྤེལ་ལས། བཤད་མ་ཐག་པའི་གནས་

[084A]༄༅། །སྐབས་གཉིས་ས་གཏོགས་པ་དགེ་བའི་རྩ་བ་ཀུན་ཏུ་མ་ཆད་བའི་གནས་སྐབས་ལྷག་མ་བཟུང་སྟེ། བདག་ཅག་ལ་སོགས་པ་ལྟ་བུའི་ཐོབ་པ་དག་ནི་འབྲས་བུ་འཛིན་པ་དང་འབྱིན་པ་ཡིན་ནོ། །ཞེས་
དང༑ རྒྱལ་སྭས་མ་ལས། མུ་གསུམ་པ་ནི་འབྲས་བུ་འཛིན་པར་བྱེད་པ་ཡང་ཡིན་ལ་འབྱིན་པར་བྱེད་བ་ཡང་ཡིན་པ་སྟེ། ཞེས་པ་ནས། ཡིན་ནོ། །ཞེས་སོ། །རྩ་རྟགས་བཞི་པ་གྲུབ་སྟེ། དེའི་ཚེ་སྔར་བཟུང་ཟིན་པས་མི་
འཛིན་ལས་དེ་ལས་ཉམས་པ་ལས་དེའི་ཐོབ་པ་མེད་བས་ན་གོང་གི་རྒྱུ་མཐུན་ནམ་སྐལ་མཉམ་གྱི་འབྲས་བུ་མི་སྐྱེད་པའི་ཕྱིར། རང་འགྲེལ་ལས། བཞི་པ་ནི་རྣམ་པ་དེ་དག་མ་གཏོགས་པའོ། །ཞེས་དང་གང་སྤེལ་ལས། དགེ་
རྩ་ཀུན་ཏུ་ཆད་བའི་གནས་སྐབས་ན་སོགས་དང། རྒྱལ་སྲས་མ་ལས་དབེར་ན། ས་གོང་མ་ལས་ཡོངས་སུ་ཉམས་བའི་དགེ་བའི་ཞེས་སོགས་གསུངས་པའི་ཕྱིར་དང། འདི་ལ་འདུས་བཟང་གི་རྩོད་སྤོང་དང་མངོན་པའི་
རང་གཞུང་བཟུང་[?]ཅིང། དགེ་[?]ཚམས་སྦྱོར་ཚུལ་ལ་ཡ་མཚན་པར་བཤད་དོ། །མི་དགེ་བའི་སྐལ་མཉམ་གྱི་འབྲས་བུ་འཛིན་འབྱིན་ལའང་མུ་བཞོ་ཡོད་དེ། དེའི་འབྲས་བུ་འཛིན་ལ་མི་འབྱིན་པའི་མུ་དང་
དེའི་འབྲས་བུ་འབྱིན་ལ་མི་འཛིན་པའི་གུ་དང། དེ་གཉིས་ཀ་ཡིན་པའི་ཕྱིར། གཉིས་ཀ་མ་ཡིན་པའི་མུ་བཞི་ཡོད་པའི་ཕྱིར། དང་པོ་གྲུབ་སྟེ། འདོད་པའི་ཆགས་བྲལ་བྱེད་པའི་འདོད་ཆགས་ཆུང་དུའི་ཆུང་དུའི་ཐོབ་བདེས་

[084B]འབྱིན་པས་སྐལ་མཉམ་གྱི་འབྲས་བུ་མི་སྐྱེད་པའི་ཕྱིར། རང་འགྲེལ་ལས། མི་དགེ་བའི་མུ་དང་པོ་ནི། འདོད་པའི་འདོད་ཆགས་དང་བྲལ་བ་ཐོབ་པ་དང་ལྡན་པས་ཐམས་
ཅད་ཀྱི་ཐ་མར་འདོད་པའི་ཐོབ་པ་གང་དག་ཡིན་པའོ། །ཞེས་དང་གང་སྤེལ་ལས། ཐོབ་པ་དེ་དག་ནི་རྒྱུ་མཐུན་པའི་འབྲས་བུ་འཛིན་པ་ཁོ་ནའི་ཡིན་གྱི། འབྱིན་པ་ནི་མ་ཡིན་ཏེ། རྒྱུ་མཐུན་པའི་འབྲས་བུ་དེ་མ་ཐག་པ་མེད་པའི་ཕྱིར་རོ། །
ཞེས་གསུངས་པའི་ཕྱིར། རྒྱལ་སྲས་མ་ལས་ཀྱང་ངོ། །གཉིས་པ་གྲུབ་སྟེ། འདོད་པའི་ཆགས་བྲལ་དེ་ཉམས་པའི་ཐོག་མར་ཐོབ་པའི་འདོད་ཆགས་ཀྱི་ཐོབ་བ་སྐད་ཅིག་དང་པོ་ལྟ་བུ་ཡིན་པའི་ཕྱིར་ཏེ་རང་འགྲེལ་ལས། གཉིས་པ་ནི་
འདོད་པའི་འདོད་ཆགས། ནས། དང་པོར་ཐོབ་པ་གང་དག་ཡིན་པའོ་།ཞེས་དང། གང་སྤེལ་ལས། ཐམས་ཅད་ཀྱི་དང་པོར་ཐོབ་པའི་མི་དགེ་བའི་སྐལ་བ་མཉམ་པའི་རྒྱུ་དེ་ནི་འབྲས་བུ་འབྱིན་པ་ཡིན་གྱི་འཛིན་པ་ནི་མ་ཡིན་ཏེ། སྔར་
བཟུང་ཟིན་པའི་ཕྱིར་རོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། འདོད་པར་ཆགས་པ་དང་མ་བྲལ་བའི་གནས་སྐབས་མི་དགེ་བའི་རྒྱུ་མཐུན་གྱི་འབྲས་བུ་འཛིན་འབྱིན་གཉིས་ཀ་བྱེད་པའི་ཕྱིར་རང་འགྲེལ་ལས། གསུམ་
པ་ནི་འདོད་པའི་འདོད་ཆགས་དང་མ་བྲལ་བའི་གནས་སྐབས་ལྷག་མ་རྣམས་སའོ། །ཞེས་དང། གང་སྤེལ་ལས། ཁོ་བོ་ཅག་གི་ལྟ་བུ་མི་དགེ་བའི་རྒྱུ་དེ་ནི་འཛིན་པ་འབྱིན་པ་ཡིན་ནོ། །ཞེས་གསུངས་པའི་ཕྱིར། རྒྱལ་སྲས་མ་ལས། །

[085A]༄༅། །ཀྱང་ངོ། །བཞི་པ་གྲུབ་སྟེ། འདོད་ཆགས་དང་བྲལ་བའི་གནས་སྐབས་ཀྱི་ཡོངས་སུ་མི་ཉམས་པའི་ཆོས་ཅན་གྱི་མི་དགེ་པའི་ཐོབ་པ་ལྟ་བུ་ཡིན་པའི་ཕྱིར། རྒྱལ་སྲས་མ་ལས། དཔེར་ན་འདོད་ཆགས་དང་
བྲལ་བ་ཡོངས་སུ་མི་ཉམས་པའི་ཆོས་ཅན་གྱི་མི་དགེ་བའི་ཐོབ་པ་གང་དག་ཡིན་པ་ལྟ་བུ་སྟེ། མི་དགེ་བའི་སྐལ་བ་མཉམ་པའི་རྒྱུ་དེ་ནི་སྔོན་བཟུང་ཟིན་པའི་ཕྱིར། འབྲས་བུ་འཛིན་པར་བྱེད་པ་ཡང་མ་ཡིན་ལ། དེའི་ཐོབ་པ་མེད་པའི་
ཕྱིར༑ འབྱིན་པར་བྱེད་པ་ཡང་མ་ཡིན་ནོ། །ཞེས་གསུངས་པའི་ཕྱིར་གསུམ་པ་བསྒྲིབས་ལ་ལུང་མ་བསྟན་གྱི་སྐལ་མཉམ་གྱི་འབྲས་བུ་འཛིན་འབྱིན་ལ་མུ་བཞི་ཡོད་དེ་དགྲ་བཅོམ་ཐོབ་ཁ་མའི་སྒོམ་སྤང་ཉོན་མོངས་ཆུང་ངུའི་ཆུང་
དུའི་ཐོབ་པ་དེ་བསྒྲིབས་ལ་ལུང་མ་བསྟན་གྱི་སྐལ་མཉམ་གྱི་འབྲས་བུ་འཛིན་ལ་མི་འབྱིན་པའི་མུ་དང་དགྲ་བཅོམ་ལས་ཉམས་པའི་ཉོན་མོངས་ཐམས་ཅད་ཀྱི་དང་པོའི་ཐོབ་པ་ལྟ་བུ་དེའི་འབྲས་བུ་འབྱིན་ལ་མི་འཛིན་པའི་མུ་དང། སྲིད་
རྩེ་ལ་ཆགས་པ་དང་མ་བྲལ་བའི་གོང་གི་ཉོན་མོངས་ཀྱི་ཐོབ་པ་ལྟ་བུ་དེའི་འབྲས་བུ་འཛིན་འབྱིན་གཉིས་ཀ་ཡིན་པའི་མུ་དང། དགྲ་བཅོམ་ཐོབ་པའི་བསྒྲིབས་ལ་ལུང་མ་བསྟན་གྱི་ཐོབ་པ་ལྟ་བུ་དེའི་འབྲས་བུ་འཛིན་འབྱིན་གཉིས་ཀ་
མིན་པའི་མུ་ཡིན་པའི་ཕྱིར། དང་པོ་གྲུབ་སྟེ། རྒྱལ་སྲས་མ་ལས་མུ་དང་པོ་ནི་དགྲ་བཅོམ་པ་ཉིད་ཐོབ་པ་དང་ལྡན་པས་ཐམས་ཅད་ཀྱི་ཐ་མར་འདོང་པའི་ཐོབ་པ་གང་དག་ཡིན་པ་སྟེ། ཞེས་སོ་།གཉིས་པ་གྲུབ་སྟེ་

[085B] གཉིས་པ་ནི། དགྲ་བཅོམ་པ་ཉིད་ལས་ཡོངས་སུ་ཉམས་པས་ཐམས་ཅད་ཀྱི་དང་པོར་ཐོབ་པ་གང་ཡིན་པའོ། །ཞེས་སོ། །གསུམ་པ་གྲུབ་སྟེ། གང་སྤེལ་ལས། སྲིད་རྩེའི་འདོད་ཆགས་དང་མ་བྲལ་པའི་
གནས་སྐབས་ལྷག་མ་རྣམས་སུའོ། །ཞེས་སོ། །བཞི་པ་གྲུབ་སྟེ། རྒྱལ་སྲས་མ་ལས། བཞི་པ་རྣམ་པ་དེ་དག་མ་གཏོགས་པ་སྟེ་དཔེར་ན་དགྲ་བཅོམ་པའི་ཐོབ་པའི་བསྒྲིབས་ལ་ལུང་མ་བསྟན་པའི་ཐོབ་པ་གང་དག་ཡིན་པ་སྟེ། ཞེས་སོ། །
བསྒྲིབས་ལ་ལུང་མ་བསྟན་མུ་བཞིའི་རྒྱུ་མཚན་ཡོད་དེ། སྒོམ་སྤང་ཉོན་མོངས་དང་གཟུགས་གཟུགས་མེད་ཀྱི་ཉོན་མོངས་སྤངས་ཚུལ་སོག་ཤེས་པའི་ཆེད་ཡིན་པའི་ཕྱིར། གང་སྤེལ་ལས། བསྒྲིབས་ལ་ལུང་དུ་མ་བསྟན་པ་སྨོས་པས་ནི་སྒོམ་པའི་སྤང་
བར་བྱ་བའི་ཉོན་མོངས་པ་གཟུགས་དང་གཟུགས་མེད་པ་ན་སྤྱོད་པ་རྣམས་དང་སྦྱར་བར་བྱའོ། །ཞེས་གསུངས་སོ། །བཞི་པ་མ་བསྒྲིབས་པས་ལུང་མ་བསྟན་ལ་སྐལ་མཉམ་གྱི་འབྲས་བུ་འཛིན་འབྱིན་མུ་བཞིའི་གསུམ་ཡོད་དེ། འཛིན་ལ་མི་འབྱིན་
པ་དགྲ་བཅོམ་པའི་ཕུང་པོ་ཐ་མ་རྣམས་ལྟ་བུ་དང་གཉིས་ཀ་མིན་པ་སླ་ལ། འབྱིན་ལ་མི་འཛིན་པ་མེད་དེ། མ་བསྒྲིབས་ལུང་མ་བསྟན་ཡོངས་སུ་མ་འདས་ཀྱི་བར་དུ་ཉེ་བར་འཛིན་པའི་ཕྱིར། དེ་དག་ཉོན་མོངས་ལ་སྦྱར་ཡང་ལྡན་མིན་གཙོ་ཆེ་
སྟེ༑ ཐོབ་པ་དང་རྒྱུན་གཙོ་པའི་ཕྱིར་ཏེ། གང་སྤེལ་ལས། དགེ་པའི་སྐལ་བ་མཉམ་པའི་རྒྱུ་ཞེས་གསུངས་ཏེ། མི་ལྡན་པའི་འདུ་བྱེད་དང་རྒྱུན་ལ་མངོན་པར་འདོད་པ་ཡིན་ནོ། །ཞེས་སོ། །དམིགས་བཅས་ཀྱི་དགེ་མི་དགེའི་

[086A]༄༅། །ལུང་མ་བསྟན་གྱི་སྐལ་མཉམ་གྱི་འབྲས་བུ་འཛིན་འབྱིན་མུ་བཞི་བཞིར་ཤེས་པར་བྱ་སྟེ། དགེ་བའི་སེམས་ཀྱི་སྐལ་མཉམ་གྱི་འབྲས་བུ་འཛིན་ལ་མི་འབྱིན་པ་དགེ་སེམས་འཇུག་ཏུ་ཉོན་མོངས་ཅན་ནམ་ལུང་མ་
བསྟན་འབྱུང་བ་ལྟ་བུ། གཉིས་པ་ནི་སྔར་བཤད་པ་ལྟ་བུ། གསུམ་པ་གཉིས་ཀ་ཡིན་པ་དགེ་པའི་སེམས་ཀྱི་རྗེས་སུ་དགེ་བའི་སེམས་འབྱུང་བ་སོགས་སྦྱོར་པའི་ཕྱིར། སྤྲོ་སླ། རྣམ་སྨིན་གྱི་རྒྱུ་གཅིག་པུ་ཆོས་ཅན། ཁྱོད་འདས་པ་
ཁོ་ནས་འབྲས་བུ་འབྱིན་ཏེ། ལྷན་ཅིག་གས་དེ་མ་ཐག་ཏུ་རྣམ་པར་སྨིན་པ་འབྱུང་བ་མེད་པའི་ཕྱིར། རྩ་བར། གཅིག་ནི་འདས་པས་འབྱིན་པར་འགྱུར། །ཞེས་སོ། །དེ་ལ་མདོ་སྡེ་པ་སོགས་ན་རེ། དེ་ལས་འབྲས་བུ་རྣམ་པ་བཞི་ཡང་
ཡོད་དེ། རྟེན་གྱི་འབྲས་བུ་ནི་རླུང་གི་དཀྱིལ་འཁོར་གྱིས་ཆུའི་དཀྱིལ་འཁོར་བརྟེན་པ་ནས་ས་གཞིས་རྩི་ཤིང་བརྟེན་པ་ལྟ་བུ་དང། སྦྱོར་བའི་འབྲས་བུ་མི་སྡུག་བ་ནས། མི་སྐྱེ་བ་ཤེས་པའི་བར་ལྟ་བུ། ཚོགས་པའི་འབྲས་
མིག་དང་སྣང་བས་མིག་ཤེས་སོགས་ལྟ་བུ། བསྒོམས་པའི་འབྲས་བུ་གཟུགས་ན་སྤྱོད་པའི་སྤྲུལ་སེམས་ལྟ་བུ་ཡིན་པའི་ཕྱིར་ཟེར་ཏེ། དེ་ཐམས་ཅད་སྐྱེས་བུ་བྱེད་འབྲས་སུ་འདོད་པའི་ཕྱིར། རང་འགྲེལ་ལས་འདི་ཐམས་ཅད་ནི་བུ་
སྐྱེས་བུ་བྱེད་པ་དང་བདག་པོའི་འབྲས་བུ་ངག་གི་ཁོངས་སུ་འདུས་སོ། །ཞེས་གསུངས་པའི་ཕྱིར། རྒྱུ་རྣམས་དང་འབྲས་བུ་རྣམས་བཤད་ཟིན་ཏོ།    ༈    །གཉིས་པ་ནི། མཚུངས་ལྡན་རྒྱུ་དུ་ལས་བྱུང་དང་མཚུངས་ལྡན་

[086B] དང་པོ་ནི། ཉོན་མོངས་ཅན་དང་རྣམ་སྨིན་སྐྱེས། །ལྷག་དང་དང་པོ་འཕགས་རིམ་བཞིན་།རྣམ་སྨིན་ཀུན་འགྲོ་དེ་གཉིས་དང། །སྐལ་མཉམ་མ་གཏོགས་ལྷག་ལས་སྐྱེས། །སེམས་དང་སེམས་
ལས་བྱུང་བ་ཡིན། །ཞེས་གསུངས། དེ་ལ་སྐབས་འདིར་ཆོས་བཞི་ཡོད་དོ། ཆོས་ཉོན་མོངས་ཅན་དང། རྣམ་སྨིན་སྐྱེས་དང། ཟག་མེད་དང་པོ་དང། དེ་གསུམ་གྱི་ལྷག་མའི་འདུ་བྱས་དང་བཞི་ཡོད་པའི་ཕྱིར་ཆོས་ཉོན་མོངས་
ཅན་ནི་ཆོས་ཅན། བྱེད་རྒྱུ་ལྷན་མཚུངས་སོགས་རྒྱུ་ལྔ་ལས་སྐྱེས་ཏེ། རྒྱུ་དྲུག་གི་རྣམ་སྨིན་གྱི་རྒྱུ་མ་གཏོགས་པ་ལས་སྐྱེས་པའི་ཕྱིར། རྩ་བར། ཉོན་མོངས་ཅན་དང། ཞེས་དང། རྣམ་སྨིན། ཞེས་དང། མ་གཏོགས་ལྷག་
ལས་སྐྱེས། །ཞེས་དང། རང་འགྲེལ་ལས། ཆོས་ཉོན་མོངས་པ་ཅན་ནི་རྣམ་པར་སྨིན་པའི་རྒྱུ་མ་གཏོགས་པ་ལྷག་མ་ལྔ་ལས་སྐྱེའོ་།ཞེས་གསུངས་པའི་ཕྱིར། རྣམ་སྨིན་སྐྱེས་ཆོས་ཅན། བྱེད་རྒྱུ་ལྷན་མཚུངས་སོགས་རྒྱུ་
ལྔ་ལས་སྐྱེས་ཏེ། རྒྱུ་དྲུག་གི་ཀུན་འགྲོ་མ་གཏོགས་པའི་ལྷག་མ་ལྔ་ལས་སྐྱེས་པའི་ཕྱིར། རྩ་བར། རྣམ་སྨིན་སྐྱེས། །ཀུན་འགྲོ་མ་གཏོགས་ལྷག་ལས་སྐྱེས། །ཞེས་སྦྱོར་བ་ཡིན་པའི་ཕྱིར། རང་འགྲེལ་ལས། རྣམ་པར་སྨིན་
པ་ལས་སྐྱེས་པ་རྣམས་ནི་ཀུན་ཏུ་འགྲོ་བའི་རྒྱུ་མ་གཏོགས་པ་ལྷག་མ་ལྔ་པོ་ཁོ་ན་ལས་སྐྱེས། ཞེས་གསུངས་པའི་ཕྱིར། དེའི་ལྷག་མ་རྣམ་སྨིན་མ་གཏོགས་པའི་ལུང་མ་བསྟན་རྣམས་དང་ཟག་མེད་དང་པོ་མིན་པའི་དགེ་བ་རྣམས་ཆོས་ཅན་

[087A]༄༅། །རྒྱུ་བཞི་ལས་སྐྱེས་ཏེ། རྣམ་སྨིན་རྒྱུ་དང་ཀུན་འགྲོའི་རྒྱུ་མ་གཏོགས་པའི་རྒྱུ་ལྷག་མ་བཞི་ལས་སྐྱེས་པའི་ཕྱིར། རང་འགྲེལ་ལས། ཆོས་ལྷག་མ་རྣམས་ནི་རྣམ་པར་སྨིན་པ་དང་ཀུན་ཏུ་འགྲོ་བའི་རྒྱུ་དེ་དག་མ་
གཏོགས་པ་ལྷག་མ་བཞི་ལས་སྐྱེའོ། །ཞེས་དང། རྩ་བར། ལྷག་དང། རྣམ་སྨིན་ཀུན་འགྲོ་དེ་གཉིས་དང། །མ་གཏོགས་ལྷག་ལས་སྐྱེས་།ཞེས་སྦྱོར་བ་ཡིན་པའི་ཕྱིར་དང། ལྷག་མ་ཡང། རང་འགྲེལ་ལས་ལྷག་
མ་གང་དག་ཡིན་ཞེ་ན་རྣམ་པར་སྨིན་པ་མ་གཏོགས་པའི་ལུང་དུ་མ་བསྟན་པ་རྣམས་དང། ཟག་པ་མེད་པའི་སྐད་ཅིག་མ་དང་པོ་མ་གཏོགས་པའི་དགེ་བ་རྣམས་སོ། །ཞེས་གསུངས་པའི་ཕྱིར། ཟག་མེད་དང་པོ་ཆོས་ཅན། བྱེད་རྒྱུ་ལྷན་
མཚུངས་ཀྱི་རྒྱུ་གསུམ་ལས་སྐྱེས་ཏེ། རྣམ་སྨིན་གྱི་རྒྱུ་ཀུན་འགྲོའི་རྒྱུ། སྐལ་མཉམ་གྱི་རྒྱུ་མ་གཏོགས་པའི་ལྷག་མ་གསུམ་ལས་སྐྱེས་པའི་ཕྱིར། རྩ་བར། དང་པོ་འཕགས། དེ་གཉིས་དང། །སྐལ་མཉམ་མ་གཏོགས་ལྷག་ལས་
སྐྱེས། །ཞེས་དང། རང་འགྲེལ་ལས། ཟག་པ་མེད་པའི་སོགས་སོ། །ཆོས་བཞི་པོ་དེ་དག་ཀྱང་འདུས་བྱས་སུ་མ་ཟད་མཚུངས་ལྡན་གྱི་དབང་དུ་བྱས་པ་ཡིན་ཏེ། སེམས་དང་སེམས་བྱུང་གི་དབང་དུ་བྱས་པའི་ཕྱིར། རྩ་བར། སེམས་
དང་སེམས་ལས་བྱུང་བ་ཡིན། །ཞེས་སོ། །གཉིས་པ་ནི། མཚུངས་ལྡན་མ་གཏོགས་གཞན་དེ་བཞིན། །ཞེས་བྱུང། སེམས་དང་སེམས་བྱུང་ལས་གཞན་པའི་སྡོམ་མིན་དང་དབང་པོ་ཉོན་མོངས་ཅན་ལྔ་དང་ཉོན་མོངས་ཅན་གྱི་

[087B] བྱེད་རྒྱུ་ལྷན་ཅིག་ཀུན་འགྲོ་སྐལ་མཉམ་གྱི་རྒྱུ་བཞི་ལས་སྐྱེ་སྟེ་རྣམ་སྨིན་དང་མཚུངས་ལྡན་མ་གཏོགས་པའི་བཞི་ལས་སྐྱེ་བའི་ཕྱིར། སེམས་དང་སེམས་བྱུང་
ལས་གཞན་པའི་རྣམ་སྨིན་སྐྱེས་ཆོས་ཅན། བྱེད་རྒྱུ་སོགས་བཞི་ལས་སྐྱེ་སྟེ། ཀུན་འགྲོའི་རྒྱུ་དང་མཚུངས་ལྡན་གྱི་རྒྱུ་མ་གཏོགས་པའི་ལྷག་མ་བཞི་ལས་སྐྱེ་པའི་ཕྱིར། ཆོས་དེ་གསུམ་གྱི་ལྷག་མ་སོ་ཐར་དང་བསམ་གཏན་གྱི་སྡོམ་པ་
སོགས་གཟུགས་དགེ་བདག་དང་རྣམ་སྨིན་མ་ཡིན་པའི་འདུས་བྱས་ཀྱི་མཚན་ཉིད་སྐྱེ་པ་སོགས་ལུང་མ་བསྟན་རྣམས་ཆོས་ཅན། བྱེད་རྒྱུ་སོགས་གསུམ་ལས་སྐྱེ་སྟེ། རྣམ་སྨིན་གྱི་རྒྱུ་དང། ཀུན་འགྲོའི་རྒྱུ་དང། མཚུངས་ལྡན་གྱི་རྒྱུ་མ་གཏོགས་
པའི་ལྷག་མ་གསུམ་ལས་སྐྱེ་བའི་ཕྱིར། རང་འགྲེལ་ལས། ལྷག་མ་རྣམས་ནི་གསུམ་ལས་སོ། །ཞེས་སོ། །ཟག་མེད་ཀྱི་སྡོམ་པ་དང། ཟག་མེད་ཀྱི་ཚུལ་ཁྲིམས་ལྟ་བུའི་ཟག་མེད་ཀྱི་གཟུགས་དང་པོ་ཆོས་ཅན་བྱེད་རྒྱུ་དང་
ལྷན་ཅིག་པའི་རྒྱུ་གཉིས་ལས་སྐྱེ་སྟེ། རྣམ་སྨིན་གྱི་རྒྱུ་དང་ཀུན་འགྲོའི་རྒྱུ་དང། སྐལ་མཉམ་གྱི་རྒྱུ་དང་མཚུངས་ལྡན་གྱི་རྒྱུ་བཞི་མ་གཏོགས་པའི་ལྷག་མ་གཉིས་ལས་སྐྱེ་བའི་ཕྱིར། རང་འགྲེལ་ལས། ཟག་པ་མེད་པའི་དང་པོ་ནི་
གཉིས་ལས་ཏེ། ཞེས་གསུངས་པའི་ཕྱིར།    ༈    །གཉིས་པ་རྐྱེན་བྱེ་བྲག་ཏུ་བཤད་པ་ལ། རྐྱེན་གྱི་རྣམ་བཞག་སྤྱོར་བསྟན་པ་དང། དེ་མ་ཐག་རྐྱེན་བྱེ་བྲག་ཏུ་བཤད་པ་གཉིས། དང་པོ་ལ་དབྱེ་བའི་སྒོ་ནས་མདོར་བསྟན་པ་དང། སོ་སོའི་རང་

[088A]༄༅། །བཞིན་རྒྱས་པར་བཤད་པ། དེ་དག་གི་བྱད་ཆོས་གཞན་བཤད་པ། དང་གསུམ། དང་པོ་ནི། རྐྱེན་ནི་བཞི་པོ་དག་ཏུ་གསུངས་།ཞེས་བྱུང། རང་འབྲས་ལ་ཕན་འདོགས་པའི་རྐྱེན་གྱི་རྣམ་པར་གནས་པའི་
ཆོས་དེ་རྐྱེན་གྱི་མཚན་ཉིད་དེ། རང་འགྲེལ་ལས། རྐྱེན་ཏུ་འདྲ་བ་ནི་རྐྱེན་ཉིད་དོ། །ཞེས་གསུངས་པའི་ཕྱིར། རྐྱེན་ལ་བཞི་ཡོད་དེ་མདོ་ལས། རྐྱེན་ཉིད་ནི་བཞི་སྟེ། རྒྱུའི་རྐྱེན་ཉིད་དང། དེ་མ་ཐག་པའི་རྐྱེན་ཉིད་དང། དམིགས་
པའི་རྐྱེན་ཉིད་དང། བདག་པོའི་རྐྱེན་ཉིད་དོ། །ཞེས་གསུངས་པའི་ཕྱིར། འོ་ན་རྒྱུ་རྐྱེན་གཉིས་ལ་ཁྱད་པར་ཡོད་དམ་ཞེན་མེད་དེ་མདོ་ལས། རྒྱུ་གཉིས་དང་རྐྱེན་གཉིས་ཀྱིས་ཡང་དག་པའི་ལྟ་བ་སྐྱེད་དེ། གཞན་གྱི་སྒྲ་དང་ནང་གི་ཚུལ་
བཞིན་ཡིད་ལ་བྱེད་པའོ། ཞེས་གསུངས་པའི་ཕྱིར། དེས་ན་གདུལ་བྱ་སོ་སོ་ལ་བསྟན་པ་སྟེ་ཁམས་དང་སྐྱེ་མཆེད་བཞིན་ནོ། །གཉིས་པ་ལ། རྒྱུ་ཞེས་བྱ་བ་རྒྱུ་ལྔ་ཡིན། །སེམས་དང་སེམས་བྱུང་སྐྱེས་པ་རྣམས། །ཐ་མ་མིན་མཚུངས་དེ་
མ་ཐག་དམིགས་པ་ཆོས་རྣམས་ཐམས་ཅད་དོ། །བྱེད་རྒྱུ་ཞེས་བྱ་བདག་པོར་བཤད། །ཅེས་བྱུང། རྒྱུའི་རྐྱེན་ཡོད་དེ། བྱེད་རྒྱུ་མ་གཏོགས་པའི་རྒྱུ་ལྔ་པོ་དེ་རྒྱུའི་རྐྱེན་ཞེས་བྱ་བ་ཡིན་པའི་ཕྱིར། མཚུངས་བ་དེ་མདུན་[?]རྐྱེན་ཡོད་དེ་
སེམས་དང་སེམས་བྱུང་སྔར་སྐྱེས་བ་རྣམས་དེ་ཡིན་པའི་ཕྱིར། རྩ་བར། སེམས་དང་སེམས་བྱུང་སྐྱེས་པ་རྣམས། མཚུངས་པ་དེ་མ་ཐབ་།ཞེས་སོ། །དགྲ་བཅོམ་པའི་ཐ་མའི་སེམས་དང་སེམས་བྱུང་རྣམས་མཚུངས་པ་དེ་མ་ཐག་མ་

[088B] དེས་མཚུངས་པ་དེ་མ་ཐག་ཤེས་པ་ཕྱི་མ་མི་སྐྱེད་པའི་ཕྱིར་ཏེ། དེ་ཐ་མ་ཡིན་པའི་ཕྱིར། རྩ་བར། ཐ་མ་མིན་ཞེས་སོ། །སེམས་དང་སེམས་བྱུང་གཞན་ཆོས་ཅན། མཚུངས་པ་དེ་མ་ཐག་རྐྱེན་ཞེས་བརྗོད་པའི་དོན་ཡོད་དེ། རྐྱེན་
འདི་ནི་མཚུངས་ལྡན་རྣམ་བ་ལྔ་པ་ཡང་ཡིན་ལ་རང་གི་རྗེས་དེར་རིགས་མི་མཐུན་སྐད་གཞན་གྱིས་པར་མཆོད་པས་དེ་མ་ཐག་རྐྱེན་ཞེས་བརྗོད་པའི་ཕྱིར། རང་འགྲེལ་ལས། རྐྱེན་འདི་ནི་མཚུངས་པ་ཡང་ཡིན་ལ། དེ་མ་ཐག་པ་ཡང་
ཡིན་པས་མཚུངས་པ་དེ་མ་ཐག་པའི་རྐྱེན་ཏོ། །ཞེས་གསུངས་པའི་ཕྱིར། གཟུགས་ནི་མཚུངས་པ་དེ་མ་ཐག་རྐྱེན་མ་ཡིན་ཏེ། རེ་འགའ་ཟག་བཅས་ཀྱི་བསམ་གཏན་མངོན་དུ་གྱུར་ན། འདོད་པར་སྤྱོད་པའི་གཟུགས་ཀྱི་མཇུག་ཐོགས་
སུ་འདོད་པའི་གཟུགས་དང་གཟུགས་ཀྱི་རྣམ་པར་རིག་བྱེད་མིན་པ་གཉིས་དུས་གཅིག་ཏུ་འབྱུང། རེ་འགར་ཟག་མེད་ཀྱི་བསམ་གཏན་མངོན་དུ་གྱུར་ན་འདོད་པར་སྤྱོད་པའི་གཟུགས་དང་ཟག་མེད་ཀྱི་གཟུགས་གཉིས་མངོན་དུ་འགྱུར་བས་
གྲངས་ས་[?]མ་ཐག་[?]སྟེ་མི་མཚུངས་ལ་མཚུངས་པ་དེ་མ་ཐག་ནི་འདོད་སེམས་ཀྱི་དེ་མ་ཐག་ཏུ་འདོད་སེམས་དང་ཟག་མེད་གཉིས་གཅིག་ཆར་མི་འབྱུང་བས་མི་ཚོལ་བའི་ཕྱིར། དང་པོ་གྲུབ་སྟེ། རང་འགྲེལ་ལས། གཟུགས་ནི་མཚུངས་
པ་དེ་མ་ཐ་[?]ཞེས་པ་ནས། འཚོལ་བ་ཡིན་ནོ། །ཞེས་སོ། གཉིས་པ་གྲུབ་སྟེ། རང་འགྲེལ་ལས། མཚུངས་པ་དེ་མ་ཐག་པའི་རྐྱེན་ནི་འཆོལ་བ་མ་ཡིན་ནོ། །ཞེས་དང། རྒྱལ་སྲས་མ་ལས། འདོད་པ་ན་སྤྱོད་པའི་སེམས་ཀྱི་

[089A]༄༅། །མཇུག་ཐོགས་སུ་འདོད་པན་སྤྱོད་པ་དང་གཟུགས་ན་སྤྱོད་པ་དང་གཟུགས་མེད་པའི་སེམས་ཅིག་ཆར་ནི་ནམ་ཡང་མི་འབྱུང་བས་གཟུགས་མངོན་དུ་གྱུར་པ་འཆོལ་པ་ཡིན་ནོ། །ཞེས་གསུངས་པའི་ཕྱིར། དེས་ན་བྱེ་
སྨྲས་ཉོན་མོངས་ཅན་གྱི་སེམས་ཀྱིས་ཀྱང་ཉོན་མོངས་ཅན་གྱི་སེམས་ཁོ་ནའི་དེ་མ་ཐག་ཏུ་འདོད་དེ། ཉོན་མོངས་ཅན་དང་དགེ་སེམས་དང་ཉོན་མོངས་ཅན་གྱི་སེམས་གསུམ་རིམ་ཅན་འབྱུང་བའི་ཚེ་ཉོན་མོངས་ཅན་སྔ་མ་དེ་ཉོན་མོངས་ཅན་ཕྱི་མའི་
དེ་མ་ཐག་རྐྱེན་ཡིན་པའི་ཕྱིར་ཏེ། དེ་གཉིས་རིགས་མི་གཅིག་པས་པར་ཆོད་ཀྱང་རིགས་འདྲས་པར་མཆོད་པས་ཕྱིར་ཟེར་ཏེ། རང་འགྲེལ་ལས་རང་གི་རིགས་ཁོ་ནའི་མཚུངས་པ་དེ་མ་ཐག་པའི་རྐྱེན་ཡིན་ཏེ་སེམས་ཀྱང་སེམས་ཁོ་ནའི་
ཡིན་ལ། ཞེས་པ་ནས། ཞེས་ཟེར་ཏེ། ཞེས་སོགས་དེ་ནི་སློབ་དཔོན་མི་བཞེད་དེ། དེ་ལ་བསྟན་བཅོས་དང་འགལ་བ་དང། རིགས་པ་དང་འགལ་བ་གཉིས་འཇུག་པའི་ཕྱིར། ཟུར་དང་པོ་གྲུབ་སྟེ། བསྟན་བཅོས་ལས་སེམས་
ཀྱི་མཚུངས་པ་དེ་མ་ཐག་པའི་རྐྱེན་གང་ཞེ་ན། སེམས་གང་གི་མཇུག་ཐོགས་སུ། དེ་ལས་གཞན་པའི་སེམས་སམ་སེམས་ལས་བྱུང་བ་དག་གོ་ཞེས་གསུངས་པའི་ཕྱིར། ཁྱབ་སྟེ། དེས་སེམས་སྔ་མས་སེམས་སམ་སེམས་བྱུང་
ཕྱི་མའི་མཚུངས་པ་དེ་མ་ཐག་བྱེད་པར་བཤད་པའི་ཕྱིར། ཟུར་གཉིས་པ་གྲུབ་སྟེ། ཟག་མེད་ཀྱི་སེམས་མི་འབྱུང་བར་ཐལ་པའི་སོན་འཇུག་པའི་ཕྱིར། དེར་ཐལ། སྦྱོར་ལམ་ཆོས་མཆོག་གིས་སྡུག་བསྔལ་ཆོས་བཟོད་ཀྱི་དེ་མ་ཐག་

[089B] གང་སྤེལ་ལས། ཟག་པ་མེད་པའི་སེམས་མི་འབྱུང་བར་ཐལ་བའི་ཕྱིར་ན་རིགས་པ་དང་ཡང་འགལ་ལོ། །ཞེས་གསུངས་པའི་ཕྱིར། དེ་སྐད་དུ་ཡང། གང་སྤེལ་ལས། དེ་སྐད་དུ་
ནི་མི་བརྗོད་དོ། །ཞེས་བྱ་བ་ལ་བསྟན་བཅོས་དད་འགལ་བའི་ཕྱིར་དང། རིགས་པ་དང་འགལ་བའི་ཕྱིར་ཏེ། ཞེས་གསུངས་པའི་ཕྱིར་སེམས་སེམས་བྱུང་མ་འོངས་པ་དེ་མ་ཐག་རྐྱེན་མ་ཡིན་ཏེ། མ་འོངས་པ་ལ་སྔ་ཕྱི་མེད་པའི་ཕྱིར། འོན་
བཅོམ་ལྡན་འདས་ཀྱིས་མ་འོངས་པ་ཆེ་གེ་མོ་ཞིག་གི་མ་འོངས་པ་འདི་འབྱུང་ངོ་ཞེས་མི་མཁྱེན་པར་ཐལ་ལོ། །ཞེན། ཁ་ཅིག་ན་རེ། འདས་པ་དང་ད་ལྟར་བལ་ལྟོས་ནས་མཁྱེན་ཟེར་ན། མི་འཐད་པར་ཐལ་སྔོན་གྱི་མཐའ་མ་མཁྱེན་པར་ཕྱི་
མཐའ་མི་མཁྱེན་པར་ཐལ་བའི་སྐྱོན་ཡོད་པའི་ཕྱིར། གཞན་དག་ན་རེ། སེམས་ཅན་ཐམས་ཅད་ཀྱི་རྒྱུད་ལ་མ་འོངས་པ་འབྱུང་འགྱུར་གྱི་མཚན་མ་ལྡན་མིན་འདུ་བྱེད་ཡོད་པས་བཅོམ་ལྡན་འདས་ཀྱིས་དེ་གཟིགས་ནས་མ་འོངས་པ་མཁྱེན་ཟེར་
ཏེ༑ འབྲས་བུའི་མཚན་མར་གྱུར་བ་དང། རྒྱུ་མཚན་དུ་གྱུར་པས་རྟགས་མཚན་ཏེ། དེ་ནི་དེའི་གཟུགས་བརྙན་ལྟ་བུ་ཞིག་ལ་འདོད་པའི་ཕྱིར། གང་སྤེལ་ལས། དེ་ནི་དེའི་གཟུགས་བརྙན་ལྟ་བུ་ཞིག་སྟེ། དེ་ལ་གཟིགས་ནས་བསམ་
གཏན་དང་མངོན་པར་མཁྱེན་པ་མངོན་དུ་མ་མཛད་བཞིན་དུ་མ་འོངས་པ་མཁྱེན་པ་ཡིན་གྱི། ཞེས་གསུངས་པའི་ཕྱིར། དེ་ལ་མོད་སྡེ་བ་ན་རེ། དེ་ཡང་མི་འཐད་དེ། བཅོམ་ལྡན་འདས་མཚན་མཁན་དུ་འགྱུར་གྱི་ཐམས་ཅད་མཁྱེན་པར་མི་

[090A]༄༅། །འགྱུར་བའི་སྐྱོན་ཡོད་པའི་ཕྱིར། དོ་སྡེ་པ་རང་གིས་ཆོས་ཐམས་ཅད་བཞེད་པ་ཙམ་གྱིས་མཁྱེན་པར་འདོད་དེ། རང་འགྲེལ་ལས། དེ་ལྟ་བས་ན་བཅོམ་ལྡན་འདས་ནི་བཞེད་པ་ཙམ་གྱིས་ཐམས་ཅད་མཁྱེན་ཏེ་
བཅོམ་ལྡན་འདས་ཀྱིས་ཀྱང་སངས་རྒྱས་རྣམས་ཀྱི་ཡུལ་ནི་བསམ་གྱིས་མི་ཁྱབ་པོ། །ཞེས་གསུངས་སོ། །ཞེས་དང། རྣམ་འགྲེལ་ལས། རྣལ་འབྱོར་རྟོགས་པ་བསམ་མི་ཁྱབ། །ཅེས་གསུངས་པ་བླུན་པོ་ཁ་ཅིག་ཅི་ཡང་མི་མཁྱེན་པའི་ཤ་
བྱེད་བྱེད་དོ། །དེར་མ་ཟད་མཚུངས་པ་དེ་མ་ཐག་གིས་འབྲས་བུར་བཟུང་བ་ནི་སུས་ཀྱང་མི་ཟློག་ཏེ། དངོས་རྒྱུའི་དུས་འབྲས་བུ་མི་ཁེགས་པ་ལུང་རིགས་ཀྱི་ཆོས་མངོན་པ་གཉིས་ཀའི་དགོངས་པ་ཡིན་པའི་ཕྱིར། རང་འགྲེལ་ལས། དེས་ཆོས་
གང་འབྲས་བུར་བཟུང་བདེ་ནི་ཆོས་ཐམས་ཅད་དམ་སྲོག་ཆགས་ཐམས་ཅད་ཀྱི་ཀྱང་ཇི་ལྟར་ཡང་མི་སྐྱེ་བར་དགགས་པར་མི་ནུས་སོ། །ཞེས་དང། རྣམ་འགྲེལ་ལས་ཀྱང། མཚང་མེད་རྒྱུ་དེ་ལ་ནི། །འབྲས་བུ་གང་གིས་ཟློག་པར་བྱེད། །ཅེས་
གསུངས་པའི་ཕྱིར་དང། འདི་ནས་བཏུས་པའི་རིགས་པའི་བསྟན་བཅོས་ཤིན་པས་རིགས་པའི་མངོན་པ་ཞེས་བྱ་ལ་འགྲེལ་བཤད་གཉིས་ཀྱིས་ཀྱང་ངོ། །གང་སེམས་ཀྱི་མཚུངས་པ་དེ་མ་ཐག་རྐྱེན་ཡིན་ན་སེམས་དེ་འདི་མ་ཐག་
རྐྱེན་ཡིན་ན་མ་ཞེན། མུ་བཞི་ཡོད་དེ། མཚུངས་པ་དེ་མ་ཐག་རྐྱེན་ཡིན་ལ་དེ་མ་ཐག་རྐྱེན་མ་ཡིན་པ་འགོག་པའི་སྙོམས་འཇུག་སེམས་དང་ལྡང་སེམས་ལྟ་བུ་དང། དེ་མ་ཐག་རྐྱེན་ཡིན་ལ་མཚུངས་པ་དེ་མ་ཐག་རྐྱེན་མིན་

[090B] སྙོམས་པར་འཇུག་སེམས་དང་སྙོམས་འཇུག་སྐད་ཅིག་དང་པོའི་སྐྱེ་བ་ལྟ་བུ། གཉིས་ཀ་ཡིན་པ་འཇག་རྣམས་དང་སྙོམས་པར་འཇུག་པའི་སེམས་དང་པོ་ལྟ་བུ། གཉིས་ཀ་མ་ཡིན་པ་ནི་སྙོམས་པར་འཇུག་སེམས་དང། འགོག་
སྙོམས་སྐད་ཅིག་གཉིས་པ་ལྟ་བུ་ཡིན་པའི་ཕྱིར། དམིགས་རྐྱེན་ཆོས་ཅན། མཚན་ཉིད་ཡོད་དེ། རང་ལ་དམིགས་པའི་རྣམ་ཤེས་ཀྱི་ཡུལ་དུ་རུང་བ་དེ། དམིགས་རྐྱེན་གྱི་མཚན་ཉིད་ཡིན་པའི་ཕྱིར། རྣམ་ཤེས་ཚོགས་ལྡའི་
དམིགས་པ་སོ་སོར་ངེས་ཏེ། དེ་ལྔའི་ཡུལ་གྱི་སྐྱེ་མཆེད་དང་རྫས་དང་སྐད་ཅིག་ལ་དམིགས་པ་ངེས་པའི་ཕྱིར། དེར་ཐལ། སྐྱེ་མཆེད་ངེས་པ་མིག་ཤེས་ཀྱིས་གཟུགས་ཀྱི་སྐྱེ་མཆེད་ལ་དམིགས་ཏེ་གཞན་མ་དམིགས་པ་དང་སྔོན་འཛིན་མིག་
ཤེས་ཀྱིས་གཟུགས་ཀྱི་སྐྱེ་མཆེད་ཀྱིའང་སྦོན་པོ་དམིགས་ལ་སེར་པོ་སོགས་མ་དམིགས་པ་ནི། དམིགས་པའི་རྫས་ངེས་པ་དང། སྔོན་པོའི་ཡང་སྐད་ཅིག་གང་དམིགས་པ་དེ་དམིགས་ལ་སྐང་ཅིག་གཞན་མ་དམིགས་པ་སྐད་ཅིག་
མ་ངེས་པ་ཡིན་ལ། དེ་ན་ཤེས་སོགས་ལའང་རིགས་འདྲ་བའི་ཕྱིར་རང་འགྲེལ་ལས། སེམས་དང་སེམས་ལས་བྱུང་བའི་ཆོས་སྐྱེ་མཆེད་དང་ཛས་དང་སྐད་ཅིག་མངེས་པས་དམིགས་པ་ལ་བདག་ཉིད་ཇི་ལྟར་བར་ངེས། ཞེས་སོ་
ཆོས་ཐམས་ཅད་དམིགས་རྐྱེན་ཞེས་བཤད་བཀྲིད་ཤེས་ཀྱི་དབང་དུ་བྱས་ཏེ། ཆོས་ཐམས་ཅད་ལ་དམིགས་པ་དེ་ཁོ་ན་ལ་ཡོད་པའི་ཕྱིར་རྒྱལ་སྲས་མ་ལས། དམིགས་པའི་རྐྱེན་ཡང་ཆོས་ཐམས་ཅད་ཡིན་ལ་ཞེས་བྱ་བ་ནི་ཡིད་ཀྱི་

[091A]༄༅། །རྣམ་པར་ཤེས་བ་ལ་སྟོས་ནས་སོ། །ཞེས་གསུངས་པའི་ཕྱིར། བདག་རྐྱེན་བཞག་ཏུ་ཡོད་དེ། བྱེད་རྒྱུ་གང་ཡིན་བ་དེ་བདག་རྐྱེན་ཡིན་པའི་ཕྱིར། རྐྱེན་འདི་ནི་ལྷག་པ་ཡིན་པས་བདག་པོའི་རྐྱེན་ཞེས་བྱ་སྟེ་
འདུ་བྱས་ཏམ་བཅད་ལ་རང་གི་ངོ་བོ་མ་གཏོགས་པའི་ཆོས་ཐམས་ཅད་བདག་པོའི་རྐྱེན་ཡིན་པ་ལྟར་རྒྱུ་དང་མཚུངས་པ་དང་དམིགས་རྐྱེན་དག་ནི་མི་རུང་བའི་ཕྱིར་ཏེ། དམིགས་རྐྱེན་དང་བདག་རྐྱེན་ཆོས་ཐམས་ཅད་པར་བཤད་པ་དང་མི་འདྲ་
བའི་ཕྱིར། རང་འགྲེལ་ལས། རྐྱེན་འདི་ནི་ལྷག་བ་ཡིན་པས་བདག་པོའི་རྐྱེན་ཏོ། །ཞེས་གསུངས་པའི་ཕྱིར། གང་སྤེལ་ལས། འདི་ཇི་ལྟར་ལྷག་ཅེན་རང་གི་ངོ་བོ་མ་གཏོགས་པའི་ཆོས་ཐམས་ཅད་བདག་པོའི་རྐྱེན་ཡིན་པ་དེ་ལྟར་
རྒྱུ་དང་མཚུངས་བདེ་མ་ཐག་རྐྱེན་དང་དམིགས་པའི་རྐྱེན་དག་ནི་མ་ཡིན་ནོ། །ཞེས་གསུངས་པའི་ཕྱིར། ཡང་ན་རྐྱེན་ཅན་འབྲས་བུ་ལྷག་པ་སྟེ་མང་བོའི་རྐྱེན་ཡིན་པས་ན་བདག་རྐྱེན་ཞེས་བྱ་སྟེ་འདུས་བྱས་ཐམས་ཅད་ལས་རང་གི་ངོ་བོ་
མ་གཏོགས་པའི་ཆོས་ཐམས་ཅད་རྐྱེན་ཡིན་བའི་ཕྱིར། རང་འགྲེལ་ལས། ཡང་ན་ལྷག་པའི་རྐྱེན་ཡིན་ཏེ། ཞེས་སོགས་དང། གང་སྤེལ་ལས། ཡང་ན་ལྷག་པའི་རྐྱེན་ཡིན་ཏེ། ཞེས་བྱ་བ་ལ་ལྷག་པའི་ཞེས་བྱ་བ་ནི་མང་པོའོ་
ཞེས་དང། རྒྱལ་སྲས་མའང། གཉིས་བ་ནི་རྐྱེན་དང་ལྡན་པའོ་།ཞེས་གསུངས་པའི་ཕྱིར།    ༈    །གསུམ་པ་ལ་རྐྱེན་གང་གིས་འབྲས་བུ་གང་ལ་བྱ་བ་བྱེད་ཚུལ། འབྲས་བུ་གང་རྐྱེན་གང་ལས་བྱུང་ཚུལ། འབྱུང་བ་

[091B]དང་པོ་ནི། རྩ་བར། རྒྱུ་གཉིས་པོ་དག་འགག་པ་ལ། །བྱ་བ་བྱེད་དོ་གསུམ་པོ་ནི། །སྐྱེ་ལའོ་དེ་ལས་གཞན་པ་ཡི། །རྐྱེན་དག་དེ་ལས་བཟློགས་པ་ཡིན། །ཞེས་བྱུང། ཤེས་
བྱ་ཆོས་ཅན། རྒྱུ་ལྔས་འབྲས་བུ་དུས་གསུམ་པ་གང་ལ་བྱ་བ་བྱེད་ཚུལ་ཡོད་དེ། ལྷན་མཚུངས་ཀྱི་རྒྱུ་གཉིས་ཀྱིས་འབྲས་བུ་འགག་པ་ལ་མངོན་དུ་ཕྱོགས་པ་ལ་བྱ་བ་བྱེད། སྐལ་མཉམ་དང་ཀུན་འགྲོ་རྣམ་སྨིན་གྱི་རྒྱུ་གསུམ་པོ་ཡིས་ནི་སྐྱེ་
བ་ལ་མངོན་དུ་ཕྱོགས་པ་མའོངྶ་པ་ལ་བྱ་བ་བྱེད་པའི་ཕྱིར་དང་པོ་གྲུབ་སྟེ། དེ་གཉིས་ནི་དུས་མཉམ་པའི་འབྲས་བུ་ད་ལྟར་བ་ལ་འབྲས་བུ་འཛིན་པ་དང་འབྱིན་པ་དང་ཡུལ་ཉེ་བར་ལོངས་སྤྱོད་པའི་བྱ་བ་གསུམ་བྱེད་པའི་ཕྱིར། དེར་ཐལ། དེ་གཉིས་
ཕན་ཚུན་བྲལ་ནས་ཡུལ་འཛིན་པ་སོགས་མི་བྱེད་པའི་ཕྱིར། གང་སྤེལ་ལས། བྱ་བ་ནི་རྣམ་པ་གསུམ་སྟེ། འབྲས་བུ་འཛིན་པ་དང་འབྲས་བུ་འབྱིན་པ་དང། ཡུལ་ཉེ་བར་ལོངས་སྤྱོད་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་
སྐལ་མཉམ་ཀུན་འགྲོ་རྣམ་སྨིན་གྱི་རྒྱུས་འབྲས་བུ་སྐྱེ་བ་མའོངྶ་པ་ཁོ་ན་ལ་བྱ་བ་བྱེད་པའི་ཕྱིར། དེར་ཐལ། དེ་གསུམ་གྱིས་རང་གི་འབྲས་བུ་འཕངས་པའི་དབང་གིས་རྗེས་སུ་སྐྱེ་བ་དེའི་ཕྱིར་རྩ་བར། གསུམ་པོ་ནི། སྐྱེ་ལའོ། །ཞེས་དང་
གང་སྤེལ་ལས། གསུམ་པོ་ནི་སྐྱེ་བ་ལའོ། །ཞེས་བྱ་བ་ལ་སྐྱེ་བ་ཁོ་ན་ལའོ། །ཞེས་བྱ་བར་ངེས་པར་བཟུང་ངོ། །ཞེས་གསུངས་པའི་ཕྱིར། དེ་ལ་ཁོ་ན་རེ། སྐལ་མཉམ་དང་ཀུན་འགྲོའི་རྒྱུ་གཉིས་ཀྱི་མཇུག་ཐོགས་སུ་རྒྱུ་མཐུན་པའི་

[092A]༄༅། །འབྲས་བུ་ལོད་པས། འབྲས་བུ་སྐྱེ་བཞིན་བ་ལ་བྱ་བ་བྱེད་རིགས་ཀྱང་རྣམ་སྨིན་རྒྱུ་ལ་དེ་མི་རུང་བར་ཐལ། རྣམ་སྨིན་རྒྱུའི་མཇུག་ཐོགས་སུ་རྣམ་སྨིན་གྱི་འབྲས་བུ་འབྱིན་པ་མེད་པའི་ཕྱིར་ན་མ་ཁྱབ་སྟེ། འདིའི་བྱ་བ་
ནི་ནུས་བ་ལ་སྐྱད་པས་ན་ཡུན་རིང་བོ་ལའང་རུང་བའི་ཕྱིར་གང་སྤེལ་ལས། འདིར་བྱ་བའི་སྒྲས་ནི་ནུས་པ་ལ་བརྗོད་དེ། རྒྱུབ་སྐལ་བ་དུ་མས་ཆོས་པར་འགགས་ཀྱང། དེའི་མཐུ་ཁོ་ནས། དེའི་འབྲས་བུ་འབྱིན་པར་ནུས་པ་ལ་བྱ་
བའི་སྒྲས་ཉེ་བར་འདོགས་སོ། །ཞེས་གསུངས་པའི་ཕྱིར། ར་ཞིག་རྒྱུའི་རྐྱེན་ནི་དེ་ལྟ་བུ་ཡིན་ནོ། །རྒྱུའི་རྐྱེན་དེ་ལས་གཞན་པའི་རྐྱེན་དེ་མ་ཐག་རྐྱེན། དམིགས་རྐྱེན་བདག་རྐྱེན་གསུམ་པོ་དག་ནི་ཆོས་ཅན། རྒྱུའི་རྐྱེན་ལྔ་པོ་གཉིས་
ས་བཤད་པ་དེ་ལས་གོ་རིམ་བཟློག་ནས་བྱེད་དེ། མཚུངས་པ་སྐྱེ་བའི་སྐབས་འབྱེད་པས་སྐྱེ་བ་ལ་བྱ་བ་བྱེད། དམིགས་པ་ནི་ད་ལྟར་བྱུང་བས་འཛིན་པས་འགག་པ་ལ་བྱ་བ་བྱེད། བདག་རྐྱེན་ནི་གནས་སྐབས་ཐམས་ཅད་དུ་མི་
སྒྲིབ་པའི་ཕྱིར་ན་སྐྱེ་བ་དང་འགག་པ་ཐམས་ཅད་ལ་བྱ་བ་བྱེད་པའི་ཕྱིར། རྩ་བར། དེ་ལས་གཞན་པ་ཡི། །རྐྱེན་དག་དེ་ལས་བཟློག་ཡིན། །ཞེས་སོ། །རྐྱེན་རྣམས་བཤད་ཟིན་ཏོ། །གཉིས་པ་ནི། བཞི་ཡིས་སེམས་དང་སེམས་
བྱུང་རྣམས། །གསུམ་གྱིས་སྙོམས་པར་འཇུག་རྣམ་གཉིས། །གཞན་ནི་གཉིས་པོ་དག་ལས་སྐྱེ། །དབང་ཕྱུག་སོགས་མིན་ཆིམ་སོགས་ཕྱིར་།ཞེས་བྱུང། སེམས་དང་སོམས་བྱུང་རྣམས་ཆོས་ཅན། རྐྱེན་བཞི་ལ་སྐྱེ་སྟེ་

[092B]།དམིགས་རྐྱེན་དང་དེ་མ་ཐག་རྐྱེན་ལས་ཀྱང་སྐྱེ། བཞི་ཀ་མ་ཚང་བར་རྐྱེན་གསུམ་སོགས་ཀྱིས་སེམས་དང་སེམས་བྱུང་སྐྱེ་བ་མེད་པའི་ཕྱིར། དང་པོ་གྲུབ་སྟེ། འདུས་བྱས་ཡིན་པའི་
ཕྱིར༑ གཉིས་པ་གྲུབ་སྟེ། ཤེས་པ་ཡིན་པའི་ཕྱིར། གསུམ་པ་གྲུབ་སྟེ། རྩ་བར། བཞི་ཡིས་སེམས་དང་སེམས་བྱུང་རྣམས། །ཞེས་དང་གང་སྤེལ་ལས། གཅིག་གམ་གཉིས་སམ་གསུམ་གྱིས་ནི་མ་ཡིན་ནོ། །ཞེས་
གསུངས་པའི་ཕྱིར། འདུ་ཤེས་མེད་པ་དང་འགོག་པའི་སྙོམས་འདྲུག་གཉིས་ཆོས་ཅན། རྐྱེན་གསུམ་ལས་སྐྱེ་སྟེ། སྐལ་མཉམ་དང་ལྷན་ཅིག་འབྱུང་རྒྱུ་སྔ་མ་གཉིས་ལས་སྐྱེ་བས་ན་རྒྱུའི་རྐྱེན་ལས་སྐྱེ་སྙོམས་པར་འཇུག་པའི་སེམས་
མཚུངས་ལྡན་དང་བཅས་པ་ལས་སྐྱེ་བས་ན། མཚུངས་པ་དེ་མ་ཐག་རྐྱེན་ལས་སྐྱེ། རང་གི་ངོ་བོ་གཉིས་མ་གཏོགས་པའི་ཆོས་ཐམས་ཅད་ཀྱི་བདག་རྐྱེན་བྱས་ནས་སྐྱེ་ལ། དམིགས་རྐྱེན་མེད་པའི་ཕྱིར། དང་པོ་གྲུབ་སྟེ། དེ་གཉིས་ཀྱི་
རྒྱུ་ལྔའི་རྣམ་སྨིན་ཀུན་འགྲོ་མཚུངས་པར་ལྡན་པའི་རྒྱུ་གསུམ་མི་སྲིད་པའི་ཕྱིར། དེར་ཐལ། དགེ་བ་དང་ལྡན་པ་མ་ཡིན་པ་གཉིས་ཀ་ཡིན་པའི་ཕྱིར། གང་སྤེལ་ལས། འདི་གཉིས་ནི་རྣམ་པར་སྨིན་པ་དང། ཀུན་ཏུ་འགྲོ་བ་
མཚུངས་པར་ལྡན་པའི་རྒྱུ་མི་སྲིད་དེ། དགེ་བ་ཡིན་པའི་ཕྱིར་དང། ལྡན་པ་མིན་པ་ཡིན་པའི་ཕྱིར་རོ། །ཞེས་སོ། །རྟགས་གཞན་གསུམ་སླ། ཆོས་གཞན་མཚུངས་ལྡན་མ་ཡིན་པའི་འདུ་བྱེད་དང་གཟུགས་ཅན་རྣམས་ནི། རྐྱེན་

[093A]༄༅། །གཉིས་ལས་སྐྱེ་སྟེ། རྒྱུའི་རྐྱེན་དང་བདག་རྐྱེན་གཉིས་ལས་སྐྱེ་པའི་ཕྱིར། རྩ་བར། གཞན་ནི་གཉིས་པོ་དག་ལས་སྐྱེ་།ཞེས་སོ། །སྐབས་འདིའི་ཕྱོགས་སྔ་ཡོད་དེ། དབང་ཕྱུག་པས་སྣོད་བཅུད་
དབང་ཕྱུག་རྟག་པ་གཅིག་བུའི་འདོད་པས་སྐྱེད་ཟེར། གྲངས་ཅན་གྱིས་གཙོ་བོ་འམ་རྩ་བའི་རང་བཞིན་རྟག་པ་གཅིག་པུས་སྐྱེད་ཟེར། རིག་བྱེད་པས་རྟག་པ་གཅིག་པུས་ཐམས་ཅད་ལ་ཁྱབ་པས་སྐྱེད་པར་འདོད་པ་དང། སོགས་
སྒྲས་བྱེ་བྲག་པས་དུས་དང། རྒྱད་ཕན་གྱིས་ངོ་བོ་ཉིད་དང་ཁ་ཅིག་རྡུལ་ཕྲན་རྟག་པས་སྐྱེད་པར་འདོད་པ་རྣམས་དེ་ཡིན་པའི་ཕྱིར། སྣོད་བཅུད་སྔ་ཕྱིར་གྲུབ་པ་འདི་དག་ཆོས་ཅན། དབང་ཕྱུག་སོགས་རྟག་པ་གཅིག་པུ་
ལས་བྱུང་བ་མ་ཡིན་པར་ཐལ། རིམ་གྱིས་སྐྱེ་བའི་ཕྱིར་དག་སོགས་པས་རེས་འགའ་སྐྱེ་བའི་ཕྱིར། ཡུལ་དུས་དངོས་པོ་དེས་པ་ལས་སྐྱེ་བའི་ཕྱིར། དབང་ཕྱུག་སོགས་མིན་རིམ་སོགས་ཕྱིར། །ཞེས་སོ། །ཡང་ཁོ་ན་རེ་
དངོས་པོ་རིམ་ཅན་དུ་སྐྱེ་བའི་རྒྱུ་མཚན་ཡོད་དེ། དེ་ནི་འདི་ལྟར་སྐྱེ་བར་གྱུར་ཅིག་འགག་པར་གྱུར་ཅིག་འདི་ནི་ཕྱིས་སྐྱེ་བར་གྱུར་ཅིག་ཅེས་དབང་ཕྱུག་གི་འདོད་པའི་དབང་གིས་སྐྱེས་ཟེར་ན། འོ་ན་ཤཱཀྱའི་བུའི་རྒྱུ་གཅིག་
ནས་གཅིག་ཏུ་བརྒྱུད་པའི་བྱེ་བྲག་མཐའ་ཡས་པས་ཐོག་མ་མེད་པའི་ལུགས་དེ་ཁས་ལེན་པར་ཐལ། འདོད་པ་དེ་དག་ཐ་དད་པས་རྒྱུ་དུ་མ་སོགས་དང། སྔ་ཕྱིར་གྲུབ་པའི་སྣོད་བཅུད་སྔ་ཕྱིའི་བྱེ་བྲག་མཐའ་ཡས་པ་ལྟར་རྒྱུ་འདོད་དགོས་

[093B] རང་འགྲེལ་ལས། རྒྱུ་གཞན་གྱི་བྱེ་བྲག་ལ་ལྟོས་པའི་ཕྱིར། ཐུག་པ་མེད་པར་ཐལ་པས་ཞེས་པ་ནས། ཤཱཀྱའི་སྲས་པོའི་ལུགས་ཁོ་ན་ལས་མ་འདས་པ་ཡིན་ནོ། །ཞེས་གསུངས་པའི་ཕྱིར་
གསུམ་པ་ལ་འབྱུང་བས་འབྱུང་བ་གཞན་དང་འབྱུང་འགྱུར་གྱི་རྐྱེན་གཉིས་བདེ་ཚུལ་དང། འབྱུང་འགྱུར་གྱིས་འབྱུང་འགྱུར་གཞན་དང་འབྱུང་བའི་རྐྱེན་གཉིས་བྱེད་ཚུལ་གཉིས། དང་པོ་ནི། དེའི་རྒྱུ་འབྱུང་བ་རྣམ་པ་གཉིས། །འབྱུང་
ལས་འགྱུར་པའི་རྣམ་པ་ལྔ། །ཞེས་གསུངས། འབྱུང་བས་འབྱུང་བ་དེའི་ལྷན་ཅིག་འབྱུང་པའི་རྒྱུ་དང་སྐལ་མཉམ་གྱི་རྒྱུ་རྣམ་པ་གཉིས་བྱེད་དེ། འབྱུང་བས་རང་དང་དུས་མཉམ་པའི་འབྱུང་བ་གཞན་གྱི་ལྷན་ཅིག་འབྱུང་བའི་རྒྱུ་དང་
འབྱུང་བ་སྔ་མས་འབྱུང་བ་ཕྱི་མའི་སྐལ་མཉམ་གྱི་རྒྱུ་བྱེད་པའི་ཕྱིར། རྩ་བར། དེའི་རྒྱུ་འབྱུང་བ་རྣམ་པ་གཉིས། །ཞེས་དང། རང་འགྲེལ་ལས། སྐལ་པ་མཉམ་པ་དང་ལྷན་ཅིག་འབྱུང་བའི་རྒྱུ་དག་གིས་སོ། །ཞེས་སོ། །དེ་ཆོས་ཅན་
འབྱུང་བས་ཀུན་འགྲོ་རྣམ་སྨིན་མཚུངས་ལྡན་གྱི་རྒྱུ་གསུམ་མི་བྱེད་དེ། ཉོན་མོངས་ཅན་མིན་པས་ཀུན་འགྲོའི་རྒྱུ་མི་བྱེད། དགེ་མི་དགེ་གང་རུང་མ་ཡིན་པས་རྣམ་སྨིན་གྱི་རྒྱུ་མ་ཡིན། བེམ་པོ་ཡིན་པས་མཚུངས་ལྡན་གྱི་རྒྱུ་མ་ཡིན་
པའི་ཕྱིར། འབྱུང་བ་ཆོས་ཅན། ཁྱོད་ཀྱིས་འབྱུང་འགྱུར་གྱི་བྱེད་རྒྱུ་ཐ་དད་བ་ལྔ་བྱེད་དེ། འབྱུང་འགྱུར་གྱི་སྐྱེད་པའི་རྒྱུ་རྟེན་པའི་རྒྱུ། གནས་པའི་རྒྱུ། རྟོན་པའི་རྒྱུ། འཕེལ་པའི་རྒྱུ་སྟེ། བྱེད་རྒྱུ་དེ་ལྔ་བྱེད་པའི་ཕྱིར། དང་པོ་

[094A]༄༅། །གྲུབ་སྟེ། དེ་ལས་འབྱུང་འགྱུར་སྐྱེ་བའི་ཕྱིར། གཉི་པ་གྲུབ་སྟེ། འབྱུང་འགྱུར་དེ་འབྱུང་བ་འཕེལ་འགྲིབ་ཀྱིས་འཕེལ་འགྲིབ་ཏུ་འགྱུར་བའི་ཕྱིར། གསུམ་པ་གྲུབ་སྟེ། འབྱུང་འགྱུར་དེ་འབྱུང་པ་དོན་
གཞན་ལ་རྟེན་པའི་ཕྱིར་ཏེ། རྩིག་པ་ལ་རི་མོ་བཞིན་ནོ། །བཞི་པ་གྲུབ་ཏེ། འབྱུང་བས་འབྱུང་འགྱུར་རྒྱུན་མི་འཆད་བར་བྱེད་པའི་ཕྱིར། ལྔ་པ་གྲུབ་ཏེ། འབྱུང་བས་འབྱུང་འགྱུར་གོང་ནས་གོང་དུ་འཕེལ་བར་བྱེད་པའི་ཕྱིར། དེ་སྐད་
དུ༑ རྩ་བར། འབྱུང་པས་གྱུར་བའི་རྣམ་པ་ལྔ། །དེས་དང། རང་འགྲེལ་ལས། སྐྱེད་ཕྱིར་རྟེན་ཕྱིར་ལ་ནས་ཕྱིར་དང། །རྟོན་པའི་ཕྱིར་དང་འཕེལ་བྱེད་ཕྱིར། །དེ་ཡང་བྱེད་རྒྱུའི་རྒྱུ་ཁོ་ན་རྣམ་ལྔ་ཐ་དད་པ་ཡིན་ཏེ། །ཞེས་
གསུངས་པའི་ཕྱིར། འདིས་ནི་དེས་འབྱུང་འགྱུར་གྱི་བྱེད་རྒྱུ་ཐ་དད་པ་ལྔ་བྱེད་བར་བཤད་དོ། །གཉིས་པ་ནི། འབྱུང་འགྱུར་རྣམ་གསུམ་ཕན་ཚུན་དུ། །འབྱུང་བ་རྣམས་ཀྱི་དེ་རྣམས་གཅིག་ཅེས་བྱུང་འབྱུང་འགྱུར་གྱིས་
འབྱུང་འགྱུར་གཞན་གྱི་ལྷན་ཅིག་འབྱུང་རྒྱུ་དང་སྐལ་མཉམ་དང་རྣམ་སྨིན་གྱི་རྒྱུ་རྣམས་པ་གསུམ་བྱེད་དེ། བསམ་གཏན་དང་ཟག་མེད་ཀྱི་སྡོམ་པ་དང་ཚོགས་པ་གཅིག་པ་རྣམས་ནི་ལྷན་ཅིག་འབྱུང་བའི་རྒྱུ་འབྱས་དང། འབྱུང་
འགྱུར་སྔ་མས་དེ་ཕྱི་མའི་སྐལ་མཉམ་གྱི་རྒྱུ་དང། སྟེ་བསྔ་མའི་མི་དགེ་བ་དང་དགེ་བ་ལས་རིམ་བཞིན་ཕྱི་མའི་ངན་སོང་དང་མཐོ་རིས་ཀྱི་དབང་པོ་དང་ལུས་འབྱས་བའི་ཕྱིར། མ་ཐར། འབྱུང་འགྱུར་རྣམ་གསུམ་ཕན་ཚུན་དུ། །

[094B] །འབྱུང་འགྱུར་དེས་འབྱུང་པ་རྣམས་ཀྱི་རྣམ་སྨིན་གྱི་རྒྱུ་རྣམ་པ་གཅིག་བུ་བྱེད་དེ། ཚེ་འདིའི་ལུས་ངག་གི་དགེ་མི་དགེའི་རྣམ་པར་རིག་བྱེད་ལས་ཕྱི་མའི་རྣམ་སྨིན་སྐྱེས་ཀྱི་མིག་སོགས་ཀྱི་ཚོགས་པ་ན་ཡོད་བའི་འབྱུང་བ་ལྟ་བུ་
ཡིན་པའི་ཕྱིར། རྩ་བར། འབྱུང་བ་རྣམས་ཀྱི་དེ་རྣམ་གཅིག་ཅེས་སོ། །གཉིས་བདེ་མ་ཐག་རྐྱེན་བྱེ་བྲག་ཏུ་བཤད་པ་ལ། བཅུ་གཉིས་སུ་དབྱེ་བ། ཉི་ཤུར་དབྱེ་བ། བཅུ་གཉིས་པོ་གང་ལས་གང་གསར་དུ་རྙེད་ཚུལ་གསུམ་
དང་པོ་ལ། བཅུ་གཉིས་སུ་དབྱེ་བ་དང། དེ་མ་ཐག་པའི་རྐྱེན་དང་རྐྱེན་ཅན་སྦྱར་བ་གཉིས། དང་པོ་ནི། འདོད་ཡིད་དགེ་དང་མི་དགེ་དང། །བསྒྲིབས་པ་དང་ནི་མ་བསྒྲིབས་པ། །གཟུགས་དང་གཟུགས་མེད་པ་དག་ན། །མི་དགེ་ལས་གཞན་ཟག་
མེད་གཉིས། །ཞེས་བྱུང། སེམས་སམ་ཡིད་ཆོས་ཅན། བཅུ་གཉིས་ཡོད་དེ་འདོད་པ་ན་ཡིད་དགེ་བ་དང་མི་དགེ་བ་དང། བསྒྲིབས་ལ་ལུང་དུ་མ་བསྟན་པ་དང། མ་བསྒྲིབས་ལ་ལུང་དུ་མ་བསྟན་བ་བཞི་དང། གཟུགས་ཁམས་དང་
གཟུགས་མེད་པའི་ཁམས་དག་ན། མི་དགེ་བ་ལས་གཞན་བའི་སེམས་གསུམ་དང་སློབ་པའི་སེམས་ཟག་མེད་དང། མི་སློབ་པའི་སེམས་ཟག་མེད་དང་བཅུ་གཉིས་ཡོད་པའི་ཕྱིར། དང་པོ་གྲུབ་ཏེ། རྩ་བར། འདོད་ཡིད་དགེ་
དང་མེ་དགེ་དང། །བསྒྲིབས་པ་དང་ནི་མ་བསྒྲིབས་བ། །ཞེས་སོ་།གཉིས་པ་གྲུབ་ཏེ། རྩ་བར། གཟུགས་དང་གཟུགས་མེད་པ་དག་ན། །མི་དགེ་ལས་གཞན། ཞེས་སོ། །གསུམ་པ་གྲུབ་ཏེ། རྩ་བར། ཟག་མེད་གཉིས། །ཞེས་སོ་

[095A]༄༅། །གཉིས་པ་ལ། འདོད་པའི་དབང་དུ་བྱས་པ་དང། གཟུགས་ཀྱི་དབང་དུ་བྱས་པ་དང་གཟུགས་མེད་ཀྱི་དབང་དུ་བྱས་པ་དང་ཟག་མེད་ཀྱི་དབང་དུ་བྱས་པ་བཞི། དང་པོ་ནི། འདོད་སེམས་དགེ་བ་ལས་
སེམས་དགུ། །དེ་ནི་བརྒྱད་པོ་ཁོ་ན་ལས། །མི་དགེ་བ་ནི་བཅུ་དག་ལས་།དེ་ལས་བཞི་སྟེ་བསྒྲིབས་དེ་བཞིན། །མ་བསྒྲིབས་པ་ནི་ལྔ་དག་ལས། །དེ་ལས་མཇུག་ཐོགས་སེམས་བདུན་ནོ། །ཞེས་བྱུང། འདི་ལ་སྦྱི་དོན་དང། ཚིག་
དོན་གཉིས། དང་པོ་ནི། སེམས་བཅུ་གཉིས་པོ་དེ་ལས་སེམས་དུ་ཞིག་སེམས་གང་གི་མཇུག་ཐོགས་སུ་འབྱུང་ཞེ་ན། དེའི་འབྱུང་ཚུལ་གནས་སྐབས་བརྒྱད་དུ་བསྡུས་པའི་སྒོ་ནས་ཤེས་དགོས་ཏེ། ཚེའམ་གནས་སྐབས་བརྒྱད་ནི་
རིགས་རྒྱུན་གྱི་ཚེ། ས་མཚུངས་པའི་ཚེ། ཉིང་མཚམས་སྦྱོར་བའི་ཚེ། སྙོམས་པར་འཇུག་པའི་ཚེ། སྙོམས་འཇུག་ལས་ལྡང་བའི་ཚེ་སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ། སྤྲུལ་བ་ལ་འཇུག་པའི་ཚེ། སྤྲུལ་
པ་ལས་ལྡང་བའི་ཚེ་བརྒྱད་དང་སྒྱར་ནས་བཤད་དགོས་པའི་ཕྱིར་ཏེ། དེ་ཡང་དང་པོ་ནི། རིགས་འདྲ་སྔ་མ་ལས་ཕྱི་མ་འབྱུང་གཉིས་པ་ནི། རིས་མི་གཅིག་པའི་སེམས་གཞན་ཡིན་ཀྱང་ས་གཅིག་བ་དང། གསུམ་པ་ནི་
ཁམས་གསུམ་གའི་ཉོན་མོངས་ཅན་གྱི་སེམས་འབྱུང། བཞི་པ་ནི་སྙོམས་པར་འཇུག་པའི་ཚེ་འོག་མའི་དགེ་བ་ལས་གོང་མའི་དགེ་བ་ཟག་བཅས་ཟག་མེད་གཉིས་སྐྱེ། ལྔ་བ་གོང་མའི་དགེ་བ་ལས་འོག་མའི་དགེ་བ་ཟག་

[095B] དྲུག་པ་ནི། གོང་མའི་བསྒྲིབས་ལུང་མ་བསྟན་ལས་འོག་མའི་དགེ་བ་སྐྱེ། བདུན་པ་ནི་གཟུགས་ཀྱི་དགེ་བ་ལས་འདོད་པའི་སྤྲུལ་སེམས་བྱུང། བརྒྱད་པ་ནི། འདོད་པའི་སྤྲུལ་སེམས་ལས་གཟུགས་ཀྱི་དགེ་སེམས་འབྱུང་
བ་ལྟ་བུ་སྟེ། དེས་དགེ་སེམས་ནི་སེམས་དུ་ལས་བྱུང་དང། མི་དགེ་བ་ལས་སེམས་དུ་བྱུང། སེམས་དུ་ལས་མི་དགེ་བ་འབྱུང་དང། དེ་བཞིན་དུ་བསྒྲིབས་མ་བསྒྲིབས་ལུང་མ་བསྟན་ཟག་མེད་ལའང་ཅི་རིགས་ཤེས་པར་བྱ་བ་ཡིན་པའི་
ཕྱིར་རོ། །ཕལ་ཆེར་ཚིག་དོན་དུ་བཤད་དོ། །གཉིས་པ་ནི། འདོད་པའི་དགེ་སེམས་ཀྱི་མཇུག་དེ་མ་ཐག་ཏུ་སེམས་དགུ་འབྱུང་བ་ཡོད་དེ་རྒྱུན་དང་ས་མཚུངས་སྒོ་ནས་རང་སའི་བཞི། ཉིང་མཚམས་སྦྱོར་ཚེ་གོང་མའི་བསྒྲིབས་པ་
གཉིས། སྙོམས་འཇུག་གི་ཚེ་གཟུགས་ཀྱི་དགེ་བ་གཅིག་དང། སློབ་མི་སློབ་ཀྱི་ཟག་མེད་གཉིས་དང་དགུ་འབྱུང་བའི་ཕྱིར། དང་པོ་གྲུབ་སྟེ། རྒྱུན་གྱི་འདོད་པའི་དགེ་སེམས་གཅིག་དང་ས་མཚུངས་ཀྱི་མི་དགེ་བ་དང་ལྟ་བ་གང་རུང་
མཚུངས་ལྡན་གྱི་བསྒྲིབས་ལུང་མ་བསྟན་དང་འདོད་པའི་སྤྱོད་ལམ་པ་ཉོན་མོངས་ཅན་མ་ཡིན་པའི་ལུང་མ་བསྟན་དང་བཞི་འབྱུང་བའི་ཕྱིར་ཏེ། རང་འགྲེལ་ལས། འདོད་པའི་དགེ་བའི་སེམས་གང་ཡིན་པ་དེའི་མཇུག་ཐེགས་སུ་ནི་སེམས་དགུ་འབྱུང་
སྟེ༑ རང་གིས་པ་བཞི་དང། ཞེས་སོ། །འདི་དག་བྮིའམ་དགུ་འབྱུང་ཚུལ་དེ་མ་ཐག་རྐྱེན་གྱིས་ཡིན་ལ། དེ་ཡང་སྦྱིར་འབྱུང་བ་ཡོད་ཙམ་སྟེ་ཅིག་ཆར་གཉིས་ཀྱང་མེད་པའི་ཕྱིར། གཉིས་པ་གྲུབ་ཏེ་ཉིང་མཚམས་སྦྱོར་ཚེ་གཟུགས་

[096A]༄༅། །སུ་སྐྱེ་ན་གཟུགས་ཀྱི་ཉོན་མོངས་ཅན་དང་གཟུགས་མེད་དུ་སྐྱེན་གཟུགས་མེད་ཀྱི་ཉོན་མོངས་ཅན་ཏེ། བསྒྲིབས་ལུང་མ་བསྟན་གཉིས་ཡོད་པའི་ཕྱིར། རང་འགྲེལ་ལས། ཉིང་མཚམས་སྦྱོར་བའི་ཆེ་བསྒྲིབས་པའོ།།
ཞེས་གསུངས་པའི་ཕྱིར། གསུམ་པ་གྲུབ་ཏེ། འདོད་པའི་དགེ་བ་སྦྱོར་བྱུང་མཇུག་ཐོགས་སུ་བསམ་གཏན་དང་པོའི་དགེ་སེམས་ཉེར་བསྡོགས་དང་དངོས་གཞི་གང་རུང་གི་སྦྱོར་བྱུང་གཅིག་བུ་དེ་འབྱུང་བའི་ཕྱིར་རང་འགྲེལ་ལས་
སྙོམས་པར་འཇུག་པའི་ཚེ་དགེ་བ་དང། ཞེས་དང། གང་སྤེལ་ལས་འདོད་པ་ན་སྤྱོད་པའི་དགེ་བ་སྦྱོར་བ་ལས་བྱུང་བའི་མཇུག་ཐོགས་སུ་སྦྱོར་བ་ལས་བྱུང་བ་ཁོ་ན་ཡིན་གྱི་སྐྱེས་ནས་ཐོབ་པ་མ་ཡིན་ཏེ། ཞེས་གསུངས་པའི་
ཕྱིར༑ འདི་ལ་འདོད་ཚུལ་མང་སྟེ་མི་ལྕོགས་མེད་པ་ཁོ་ན་ཟེར་གཞན་དག་བསམ་གཏན་དང་པོའི་ཡང་ཟེར། པ་ལས་བསམ་གཏན་ཁྱད་པར་ཅན་ཡང་ཟེར། བཙུན་པ་དབྱངས་སྒྲོགས་བསམ་གཏན་གཉིས་པའི་བར་
ཟེར་ཚུལ་གང་སྤེལ་ལས་བཤད་ཀྱང། སྦྱོར་བྱུང་གི་གཅིག་ལ་རྒྱལ་སྲས་མ་ལས་ཀྱང་འགལ་བར་འཛིན་ནོ། །མ་སྤྲོས། བཞི་པ་གྲུབ་ཏེ་འདོད་པའི་སློབ་མི་སློབ་ཀྱི་འདོད་པའི་དགེ་བའི་སྦྱོར་བའི་མཇུག་ཏུ་སློབ་པའི་སེམས་
སེམས་ཟག་མེད་དོན་དམ་པའི་སློབ་པ་མངོན་དུ་བྱེད་པ་དང་མི་སློབ་པ་ཡང་དེ་དང་འདྲ་བའི་ཕྱིར། རང་འགྲེལ་ལས། སློབ་པ་དང་མི་སློབ་བ་དང། ཞེས་དང། གང་སྤེལ་ལས། སློབ་པ་དང་མི་སློབ་པའོ་ཞེས་བྱ་བ་ནི་སྦྱོང་

[096B] །ཞེས་གསུངས་པའི་ཕྱིར། འདོད་པའི་དགེ་སེམས་ཀྱི་དེ་མ་ཐག་ཏུ་གཟུགས་མེད་ཀྱི་དགེ་བ་འབྱུང་བ་མེད་དེ། འདོད་པ་དང་དེ་གཉིས་རྟེན་དང། རྣམ་པ་དང། དམིགས་པ་དང། གཉེན་པོ་
བཞིས་རིང་བའི་ཕྱིར། དང་པོ་གྲུབ་ཏེ། གཟུགས་ཀྱི་རྟེན་གྱིས་འདོད་པའི་སྤྲུལ་སེམས་མངོན་དུ་བྱེད་པ་ལྟར་གཟུགས་མེད་པའི་རྟེན་གྱིས་འདོད་པར་གཏོགས་པའི་ཆོས་མངོན་དུ་བྱེད་མི་ཐུབ་པའི་ཕྱིར། གཉིས་པ་གྲུབ་ཏེ། གཟུགས་ན་
སྤྱོད་པའི་སེམས་ཀྱིས་འདོད་པའི་རགས་པ་ལ་སོགས་པའི་རྣམ་བདག་རྣམ་པར་བྱེད་པ་ལྟར་གཟུགས་མེད་པའི་སེམས་ཀྱིས་འདོད་པའི་རྣམ་པར་མི་བྱེད་པའི་ཕྱིར། གསུམ་པ་གྲུབ་ཏེ། རྣམ་པའི་རིང་བའི་རྒྱུ་མཚན་དེས་ནི་དམིགས་པ་ཡང་རིང་བར་
གྲུབ་པའི་ཕྱིར། བཞི་པ་གྲུབ་ཏེ། གཟུགས་ཁམས་བཞིན་གཟུགས་མེད་དག་འདོད་བའི་གཉེན་པོ་མ་ཡིན་པའི་ཕྱིར། འདོད་པའི་དགེ་སེམས་དེ་ཆོས་ཅན། སེམས་བརྒྱད་ཀྱི་དེ་མ་ཐག་ཏུ་འབྱུང་བ་ཡོད་དེ། རྒྱུན་དང་ས་མཚུངས་ཀྱི་
ཚེ་རང་སའི་བཞི་དང། སྙོམས་འཇུག་ལས་ལྡང་བའི་ཚེ་གཟུགས་ཀྱི་དགེ་སེམས་གཅིག་དང། སློབ་མི་སློབ་ཀྱི་ཟག་མེད་ཀྱི་སེམས་གཉིས་དང་ཉོན་མོངས་ཀྱིས་གཟིར་བའི་ཚེ་གཟུགས་ཀྱི་བསྒྲིབས་ལུང་མ་བསྟན་གྱི་སེམས་དང་བརྒྱད་
ལས་འབྱུང་བ་ཡོད་པའི་ཕྱིར། རྩ་བར། དེ་ནི་བརྒྱད་བོ་ཁོ་ན་ལས། ཞེས་སོ། །མི་དགེ་བ་ནི་བཅུ་ལས་འབྱུང་བ་ཡོད་དེ། རྒྱན་སའི་བཞི་ཉིང་མཚམས་སྦྱོར་བའི་ཚེ་གོང་མའི་དྲུག་ལས་འབྱུང་བ་ཡོད་པའི་ཕྱིར། རྩ་བར། མི་དགེ་བ་ནི་

[097A]༄༅། །བཅུ་དག་ལས། །ཞེས་སོ། །མི་དགེ་བ་ལས་བཞི་འབྱུང་བ་ཡོད་དེ། རྒྱུན་སའི་བཞི་འབྱུང་བ་དེའི་ཕྱིར། རྩ་བར། དེ་ལས་བཞི་སྟེ། ཞེས་སོ། །འདོད་པའི་བསྒྲིབས་ལུང་མ་བསྟན་སེམས་བཅུ་ལས་འབྱུང་བ་དང་
འདོད་པའི་བསྒྲིབས་ལུང་མ་བསྟན་དེ་ལས་སེམས་བཞི་འབྱུང་བ་རྣམས་མི་དགེ་བ་དང་འདྲ་སྟེ། རྩ་བར། བསྒྲིབས་དེ་བཞིན། །ཞེས་སོ་།འདོད་པའི་མ་བསྒྲིབས་ལུང་མ་བསྟན་པའི་སེམས་ཆོས་ཅན། སེམས་ལྔའི་དེ་མ་ཐག་ཏུ་འབྱུང་
བཟོད་དེ། རང་སའི་བཞི་དང་སྤྲུལ་བ་ལ་འཇུག་པའི་ཚེ་གཟུགས་ཀྱི་དགེ་སེམས་ལས་འབྱུང་བ་ཡོད་པའི་ཕྱིར། རྩ་བར། མ་བསྒྲིབས་པ་ནི་ལྔ་དག་ལས། །ཞེས་སོ། །འདོད་པའི་མ་བསྒྲིབས་ལུང་མ་བསྟན་ཆོས་ཅན། ཁྱོད་ཀྱི་མཇུག་ཐོགས་སུ་སེམས་
བདུན་འབྱུང་བ་ཡོད་དེ། རྒྱུན་དང་ས་མཚུངས་ཀྱི་ཚེ་རང་སའི་བཞི་དང་ཁམས་གོང་མ་གཉིས་གང་རུང་དུ་ཉིང་མཚམས་སྦྱོར་བའི་ཚེ་གོང་གི་ཉོན་མོངས་ཅན་གཉིས་དང། སྤྲུལ་ལྡང་གི་ཚེ་གཟུགས་ཀྱི་དགེ་སེམས་དང་བདུན་འབྱུང་བ་ཡོད་པའི་
ཕྱིར༑ རྩ་བར། དེ་ལས་མཇུག་ཐོག་སེམས་བདུན་ནོ། །ཤེས་སོ། །གཉིས་པ་ནི། གཟུགས་ན་དགེ་ལས་བཅུ་གཅིག་གོ། །དེ་ནི་དགུ་ཡི་མཇུག་ཐོགས་སུ་།བསྒྲིབས་པ་བརྒྱད་ལས་དེ་ལས་དྲུག་མ་བསྒྲིབས་པ་ནི་གསུམ་ལས་སོ་།དེ་ལས་དྲག་སྟེ། ཞེས་
བྱུང༑ གཟུགས་ན་དགེ་སེམས་ལས་སེམས་བཅུ་གཅིག་འབྱུང་བ་ཡོད་དེ་རྒྱུན་དང་ས་མཚུངས་ཀྱི་ཚེ་རང་སའི་གསུམ། ལྡང་བའི་ཚེ་འདོད་པའི་དགེ་བ་དང། སྤྲུལ་འཇུག་གི་ཚེ་འདོད་པའི་མ་བསྒྲིབས་པའི་སེམས་དང། ཉིང་མཚམས་སྦྱོར་

[097B] དེའི་བསྒྲིབས་ལུང་མ་བསྟན་གྱི་སེམས་གཉིས་དང། གཟུགས་མེད་ཀྱི་བསྒྲིབས་ལུང་མ་བསྟན་གྱི་སེམས་དང། སྙོམས་པར་འཇུག་པའི་ཚེ་གཟུགས་མེད་ཀྱི་དགེ་བ་དང། ཟག་མེད་ཀྱི་སེམས་གཉིས་དང་བཅུ་
གཅིག་འབྱུང་བ་ཡོད་པའི་ཕྱིར། རྩ་བར། གཟུགས་ན་དགེ་ལས་བཅུ་གཅིག་གོ། །ཞེས་སོ། །གཟུགས་ཀྱི་དགེ་སེམས་དེ་དགུའི་མཇུག་ཐོགས་སུ་འབྱུང་བ་ཡོད་དེ། རྒྱུན་སའི་ཚེ་རང་སའི་གསུམ་དང། སྙོམས་འཇུག་གི་ཚེ་འདོད་པའི་དགེ་སེམས་
དང་ལྡང་ཚེ་གཟུགས་མེད་ཀྱི་དགེ་བ་དང་ཟག་མེད་གཉིས། སྤྲུལ་བ་ལས་ལྡང་ཚེ་འདོད་པའི་མ་བསྒྲིབས་པ། ཉོན་མོངས་ཅན་གྱིས་གཟིར་བའི་ཚེ། གཟུགས་མེད་ཀྱི་བསྒྲིབས་པའི་མཇུག་ཐོགས་སུ་འབྱུང་བ་ཡོད་པའི་ཕྱིར། རྩ་བར། དེ་ནི་དགུ་
ཡི་མཇུག་ཐོགས་སུ། །ཞེས་སོ། །གཟུགས་ཀྱི་བསྒྲིབས་ལུང་མ་བསྟན་གྱི་སེམས་དེ་སེམས་བརྒྱད་ལས་འབྱུང་བ་ཡོད་དེ། རྒྱུན་དང་ས་མཚུངས་ཀྱི་ཚེ་རང་སའི་གསུམ་དང། ཉིང་མཚམས་སྦྱོར་བའི་ཚེ་གཟུགས་མེད་ཀྱི་གསུམ། འདོད་
བའི་དགེ་བ་དང། དེའི་མ་བསྒྲིབས་པའི་སེམས་གཉིས་ལས་བྱུང་བ་ཡོད་པའི་ཕྱིར། རྩ་བར། བསྒྲིབས་པ་བརྒྱད་ལས། ཞེས་སོ། །དེ་ལས་སེམས་དྲུག་འབྱུང་བ་ཡོད་དེ། རྒྱན་[?]བས་མཚུངས་ཀྱི་ཚེ་རང་སའི་གསུམ་དང། ཉིང་མཚམས་
སྦྱོར་ཚེ་འདོད་པའི་མི་དགེ་བ་དང་བསྒྲིབས་པ་གཉིས་དང། ཉོན་མོངས་ཀྱིས་གཟིར་ཚེ་འདོད་པའི་དགེ་སེམས་ཏེ་དྲུག་འབྱུང་བའི་ཕྱིར་རྩ་བར། དེ་ལས་དྲུག་སྟེ། ཞེས་སོ། །གཟུགས་ཀྱི་མ་བསྒྲིབས་པའི་སེམས་ནི་སེམས་གསུམ་ལས་འབྱུང་སྟེ་

[098A]༄༅། །རང་སའི་གསུམ་ཁོ་ན་ལས་འབྱུང་བའི་ཕྱིར། རྩ་བར་མ་བསྒྲིབས་པ་ནི་གསུམ་ལས་སོ། །ཞེས་སོ། །དེ་ལས་སེམས་དྲུག་འབྱུང་བ་ཡོད་དེ། རང་གིས་པའི་གསུམ་དང། ཉིང་མཚམས་སྦྱོར་ཚེ་འདོད་པ་ན་སྤྱོད་པའི་མི་དགེ་བ་དང་བསྒྲིབས་ལ་
ལུང་མ་བསྟན་གཉིས་དང་གཟུགས་མེད་ན་སྤྱོད་པའི་ཉོན་མོངས་ཅན་དང་དྲུག་འབྱུང་བ་ཡོད་པའི་ཕྱིར། རྩ་བར། དེ་ལས་དྲུག་སྟེ་ཞེས་གསུངས་པའི་ཕྱིར། གསུམ་པ་ནི། གཟུགས་མེད་པའང། །དེ་ཡི་ཚུལ་ལོ་དགེ་བ་ལས། །སེམས་དགུ་དག་གོ་དེ་དྲུག་གི་
བསྒྲིབས་པ་ལས་བདུན་དེ་དེ་བཞིན། །ཞེས་བྱུང། གཟུགས་མེད་ཀྱི་མ་བསྒྲིབས་བའང་གཟུགས་ཀྱི་དེའི་ཚུལ་དུ་ཡིན་ཏེ། དེ་རང་སའི་དེ་གསུམ་ལས་འབྱུང་ཞིང་དེ་ལས་རང་སའི་གསུམ་དང་ཉིང་མཚམས་སྦྱོར་ཚེ་གཟུགས་ཀྱི་གཅིག་དང། འདོད་པའི་ཉོན་མོངས་
ཅན་གཉིས་དང་གསུམ་སྟེ་དྲུག་འབྱུང་བའི་ཕྱིར། དང་པོ་གྲུབ་སྟེ་གཟུགས་མེད་པར་སྐྱེ་བ་དང་སྙོམས་པར་འཇུག་པའི་ས་འོག་མའི་དགེ་སོགས་མི་སྲིད་ལ་སློབ་མི་སློབ་དག་གི་མཇུག་ཐོགས་སུ་ཡང་མ་ཡིན་པས་ན། རང་སའི་གསུམ་ཁོ་ན་ལས་འབྱུང་བའི་
ཕྱིར། རྩ་བར། གཟུགས་མེད་པའང། དེའི་ཚུལ་ལོ། །ཞེས་གསུངས་བའི་ཕྱིར། གཉིས་པ་གྲུབ་སྟེ། རང་གིས་པའི་གསུམ་དང་ཉིང་མཚམས་སྦྱོར་ཚེ་འདོད་པ་ན་སྤྱོད་པའི་ཉོན་མོངས་ཅན་གཉིས་དང་གཟུགས་ཀྱི་ཉོན་མོངས་ཅན་དང་གསུམ་ཡོད་པའི་ཕྱིར། རང་
འགྲེལ་ལས། དེ་ལས་ཀྱང་རང་གིས་པའི་གསུམ་དང་ས་འོག་མ་པའི་ཉོན་མོངས་ཅན་རྣམས་དང་དྲུག་འབྱུང་ངོ། །ཞེས་སོ། །གཟུགས་མེད་ཀྱི་དགེ་བ་ལས་སེམས་དགུ་འབྱུང་སྟེ། རྒྱུན་དང་རང་སའི་གསུམ་དང། ཉིང་མཚམས་སྦྱོར་ཚེ་འོག་མ་གཉིས་ཀྱི་ཉོན་མོངས་

[098B] སྙོམས་འཇུག་གི་ཚེ་ཟག་མེད་གཉིས་དང། ལྡང་བའི་ཚེ་གཟུགས་ཀྱི་དགེ་བ་དང་དགུ་འབྱུང་བའི་ཕྱིར་ཏེ། འདོད་པ་དང་གཟུགས་མེད་རིང་བ་བཞིས་རིང་བས་ལྡང་སེམས་ལའང་འདོད་སེམས་མི་འོད་ལ། གཟུགས་
མེད་ཀྱི་སྦྱོར་བས་འདོད་པ་དང་གཟུགས་ན་སྦྱོད་པའི་མ་བསྒྲིབས་ལུང་མ་བསྟན་ཐོབ་པར་བྱེད་བ་མེད་པའི་ཕྱིར། རྩ་བར། དགེ་བ་ལས། །སེམས་དགུ་དག་གོ་ཞེས་གསུངས་པའི་ཕྱིར། གཟུགས་མེད་ཀྱི་དགེ་བ་དེ་སེམས་དྲུག་གི་མཇུག་ཏུ་
འབྱུང་སྟེ། རྒྱུན་སའི་གསུམ་དང། སྙོམས་འཇུག་གི་ཚེ་གཟུགས་ཀྱི་དགེ་བ། ལྡང་ཚེ་ཟག་མེད་གཉིས་ལས་འབྱུང་བའི་ཕྱིར། རྩ་བར་དེ་དྲུག་གི། ཞེས་སོ། །གཟུགས་མེད་ཀྱི་བསྒྲིབས་ལུང་མ་བསྟན་ལས་སེམས་བདུན་འབྱུང་སྟེ་
རྒྱུན་སའི་གསུམ་དང། ཉིང་མཚམས་སྦྱོར་ཚེ་འདོད་གཟུགས་ཀྱི་ཉོན་མོངས་ཅན་གསུམ་དང། ཉོན་མོངས་ཅན་གྱིས་གཟིར་བའི་ཚེ་གཟུགས་ཀྱི་དགེ་བ་རྣམས་འབྱུང་བའི་ཕྱིར། རྩ་བར། བསྒྲིབས་པ་ལས་བདུན་ཞེས་སོ། །དེ་བཞིན་
དུ་གཟུགས་མེད་ཀྱི་བསྒྲིབས་པའི་སེམས་དེ་སེམས་བདུན་གྱི་མཇུག་ཐོགས་སུ་འབྱུང་སྟེ། རྒྱུན་དང་ས་མཚུངས་ཀྱི་ཚེ་རང་སའི་གསུམ་དང་ཉིང་མཚམས་སྦྱོར་ཚེ་འོག་མ་གཉིས་ཀྱི་དགེ་བ་གཉིས་དང་མ་བསྒྲིབས་ལུང་མ་བསྟན་གཉིས་དང་
བདུན་ལས་འབྱུང་བའི་ཕྱིར་ཏེ། འདོད་གཟུགས་ལ་ཆགས་པ་དང་མི་བྲལ་ན་གཟུགས་མེད་དུ་མི་སྐྱེ་དུས་འདོད་གཟུགས་ཀྱི་ཉོན་མོངས་ཅན་རྣམས་དང། སློབ་མི་སློབ་ལས་ལྡང་བ་ཡང་མེད་པས་སེམས་ལྔ་ལས་དེ་མི་འབྱུང་བའི་

[099A]༄༅། །ཕྱིར༑ རྩ་བར། དེ་དེ་བཞིན། །ཞེས་སོ། །བཞི་པ་ནི་སློབ་པ་བཞི་ལས་དེ་ལས་ལྔ། །མི་སློབ་པ་ནི་ལྔ་ལས་སོ། །དེ་ལས་སེམས་ནི་བཞི་དག་གོ་ཞེས་བྱུང། སློབ་པའི་སེམས་ཟག་མེད་དེ་སེམས་བཞིའི་དེ་
མཐག་ཏུ་འབྱུང་ཏེ། རྒྱུན་གྱི་ཚེ་སློབ་པ་དང། སྙོམས་འཇུག་གི་ཚེ་ཁམས་གསུམ་གྱི་དགེ་པ་གསུམ་ལས་འབྱུང་བའི་ཕྱིར་ཏེ། དེ་བཞི་མ་གཏོགས་པའི་སྐབས་གཞན་དུ་ཡང་སེམས་བརྒྱད་ཀྱི་དེ་མ་ཐག་མེད་པའི་ཕྱིར། རྩ་བར་
སློབ་པ་བཞི་ལས། ཞིས་དང། རང་འགྲེལ་ལས། ཁམས་གསུམ་གྱི་དགེ་བ་དང་སློབ་པ་ལས་སོ། །ཞེས་དང། གང་སྤེལ་ལས། དགེ་བ་སྨོས་པས་ནི་གཞན་བཟློག་པར་བྱ་བའི་ཕྱིར། ཞེས་སོ། །སློབ་པའི་སེམས་དེའི་མཇུག་
ཐོགས་སུ་སེམས་ལྔ་འབྱུང་བ་ཡོད་དེ། མཉམ་ལྡང་གི་ཚེ་ཁམས་གསུམ་གྱི་དགེ་བ་གསུམ་དང། རྒྱུན་གྱི་ཚེ་སློབ་པ་ལས་སློབ་པ་དང་སློབ་པའི་རྡོ་རྗེ་ལྟ་བུ་ལས་མི་སློབ་པའི་ཟད་ཤེས་དང་ལྔ་འབྱུང་པའི་ཕྱིར། རྩ་བར། དེ་ལས་ལྔ། །ཞེས་དང་
རང་འགྲེལ་ལས། བཞི་བོ་དེ་དག་ཉིད་དང་མི་སློབ་པའོ། །ཞེས་གསུངས་པའི་ཕྱིར། མི་སློབ་པའི་སེམས་དེ་ནི་སེམས་ལྔ་ལས་འབྱུང་སྟེ། སྙོམས་འཇུག་གི་ཚེ་ཁམས་གསུམ་གྱི་དགེ་བ་གསུམ་དང། རྒྱུན་གྱི་ཚེ་མི་སློབ་
བ་ལས་དེ་ཕྱི་མ་དང་སློབ་པའི་རྡོ་རྗེ་ལྟ་བུ་ལས་མི་སློབ་པའི་སེམས་འབྱུང་བའི་ཕྱིར། རྩ་བར། མི་སློབ་པ་ནི་ལྔ་ལས་སོ་།ཞེས་དང། རང་འགྲེལ་ལས། བཤད་མ་ཐག་པའི་ལྔ་པོ་དེ་དག་ཉིད་ལ་སོགས། ཞེས་དང། རྒྱལ་

[099B] སྙོམས་པར་འཇུག་པའི་ཚེ་ཁམས་གསུམ་པའི་དགེ་བ་རྣམས་དང་རྡོ་རྗེ་ལྟ་བུའི་མཇུག་ཐོགས་སུ་འབྱུང་བ་དང་རྒྱུན་གྱི་ཚེའོ། །ཞེས་གསུངས་པའི་ཕྱིར། མི་སློབ་པའི་སེམས་དེ་ལས་སེམས་ནི་བཞི་འབྱུང་སྟེ། རྒྱུན་
གྱི་ཚེ་མི་སློབ་པ་དང། སྙོམས་འཇུག་ལས་ལྡང་ཚེ། ཁམས་གསུམ་གྱི་དགེ་བ་གསུམ་འབྱུང་བའི་ཕྱིར་ཏེ། རྩ་བར། དེ་ལས་སེམས་ནི་བཞི་དག་གོ་ཞེས་གསུངས་པའི་ཕྱིར། མི་སློབ་པའི་སེམས་ཀྱི་དེ་མ་ཐག་ཏུ་སློབ་པ་ནམ་ཡང་
འབྱུང་བ་མེད་དེ། ཉམས་པའི་ཚེ་ཡང་ཉོན་མོངས་མ་སྐྱེས་བར་ཏུ་མི་ཉམས་ཤིང་དེའི་ཚེ། ཉོན་མོངས་ཅན་གྱིས་སློབ་བ་དང་བར་ཏུ་བཅད་པའི་ཕྱིར། གང་སྤེལ་ལས། མི་སློབ་པའི་མཇུག་ཐོགས་སུ་སློབ་པ་དེ་ནི་ནམ་ཡང་འབྱུང་པ་མེད་
དེ༑ ཉོན་མོངས་པ་ཅན་གྱི་སེམས་ཀྱིས་པར་བཅད་པའི་ཕྱིར་ཏེ། ཉོན་མོངས་པ་ཀུན་ཏུ་སྤྱོད་པ་མེད་པར་ཡོངས་སུ་ཉམས་པ་མེད་དོ། །ཞེས་གསུངས་པའི་ཕྱིར། གཉིས་པ་བཅུ་གཉིས་པོ་དེ་དག་ཉི་ཤུར་དབྱེ་བ་ནི། བཅུ་
གཉིས་དེ་དག་ཉི་ཤུར་ཡང། །གསུམ་ཏུ་སྐྱེས་ནས་ཐོབ་བ་དང་།སྦྱོར་བྱུང་དགེ་རྣམས་གཉིས་ཕྱི་ནས། །རྣམ་སྨིན་སྐྱེས་དང་སྦྱོད་ལམ་པ། །བཟོ་ཡི་གནས་དང་སྦྲུལ་པ་དང། །འདོད་ན་ལུང་བསྟན་མིན་རྣམ་བཞིག། །གཟུགས་ན་བཟོ་
མ་གཏོགས་པའོ། །ཞེས་བྱུང། བཅུ་གཉིས་པོ་དེ་དག་ལ་སེམས་ཉི་ཤུར་ཡང་དབྱེར་ཡོད་དེ། ཁམས་གསུམ་དུ་དགེ་བ་ལ་སྐྱེས་ནས་ཐོབ་བ་དང། སྦྱོར་བྱུང་གི་ཐོབ་པ་གཉིས་སུ་ཕྱེ་ནས་དྲུག་དང། འདོད་པ་ན་ལུང་

[100A]༄༅། །བསྟན་མིན་པའམ་ལུང་མ་བསྟན་གྱི་སེམས་ལ་རྣམ་སྨིན་སྐྱེས་དང་སྤྱོད་ལམ་པ་དང། བཟོའི་གནས། སྤྲུལ་པའི་སེམས་དང་བཞིར་ཕྱེ། གཟུགས་ན་བཟོ་མ་གཏོགས་པའི་རྣམ་སྨིན་སྐྱེས་སྤྱོད་
ལམ་པ། སྤྲུལ་སེམས་གསུམ་ཡོད་པས། འདོད་གཟུགས་རྣམ་བསྒྲིབས་ལུང་མ་བསྟན་གྱི་སེམས་བདུན་དང། གཟུགས་མེད་ནམ་བསྒྲིབས་ལུང་མ་བསྟན་གྱི་སེམས་རྣམ་སྨིན་གཅིག་པུ་དང། ཟག་མེད་ཀྱི་སེམས་གཉིས་
དང་ཉི་ཤུར་ཡོད་པའི་ཕྱིར། རྩ་བར། བཅུ་གཉིས་དེ་དག་ཉི་ཤུར་ཡང། །ནས། བཟོ་མ་གཏོགས་པའོ། །ཞེས་སོ། །གཟུགས་ན་བཟོ་མེད་དེ་ཀུན་རྫོགས་གོས་དང་བཅས་ཤིང་གཞལ་མེད་ཁང་ཡང་ལས་
ལས་སྐྱེལ་སྐྱེ་བུས་བྱེད་མི་དགོས་པའི་ཕྱིར། སེམས་ཉི་ཤུ་ལས་བཅུ་གཉིས་ཁྱབ་ཆེ་སྟེ། ཉི་ཤུའི་ལུང་མ་བསྟན་བཞིར་མ་འདུས་པའི་ཁམས་གསུམ་གའི་བསྒྲིབས་ལུང་མ་བསྟན་རྣམས་དང། མ་བསྒྲིབས་ལའང་
དུ་མ་ཡོད་པའི་ཕྱིར། ཉི་ཤུར་ཕྱེ་པ་ལ་དགོས་པ་ཡོད་དེ། ཁམས་གསུམ་ན་ཐོས་བསམ་བསྒོམ་གསུམ་གྱི་གང་ཡོད་དང། དགེ་སེམས་ཀྱི་འཆི་སེམས་བྱེད་ཚེ་སྐྱེས་ཐོབ་ཀྱིས་བྱེད་ཀྱི་སྦྱོར་བྱུང་མ་ཡིན་
པའི་ཕྱིར་ཏེ། འཆི་སེམས་མི་གསལ་བའི་ཕྱིར་དང། སྙོམས་པར་འཇུག་ལྡང་སྦྱོར་བྱུང་གིས་བྱེད་ཀྱི་སྐྱེས་ཐོབ་མི་གསལ་བས་མི་བྱེད་བ་དང་འདོད་པའི་སྐྱེས་ཐོབ་ཀྱིས་ཀྱང་བྱེད་པའི་ཕྱིར་དང། མ་བསྒྲིབས་

[100B] །རྣམ་སྨིན་སྐྱེས་དང་སྦྱོད་ལམ་པས་བྱེད་ཀྱི་བཟོའི་གནས་དང་སྤྲུལ་སེམས་ཀྱིས་མ་ཡིན་ཏེ། དེ་གཉིས་གསལ་ཞིང་འཆི་སེམས་མི་གསལ་པ་གཉིད་འཐུག་ལྟ་བུ་ཡིན་
པ་སོགས་ཀྱིས་ཉི་ཤུར་ཕྱེ་བའི་ཕྱིར། གསུམ་པ་སེམས་ཀྱི་ཐོབ་པ་རྙེད་ཚུལ་བྱེ་བྲག་ཏུ་བཤད་པ་ནི། ཁམས་གསུམ་པ་ཡི་ཉོན་མོངས་ཅན། །དྲུག་དང་དྲུག་དང་གཉིས་རྙེད་དོ། །གཟུགས་སྐྱེས་དགེ་ལ་
གསུམ་དག་གོ། །སློབ་བལ་བཞི་ལྷག་ལ་དེ། །ཞེས་བྱུང། སེམས་བཅུ་གཉིས་ལས་གང་མངོན་དུ་གྱུར་ཚེ་སེམས་དུ་ཞིག་གསར་དུ་རྙེད་ཚུལ་ཡོད་དེ། ཁམས་གསུམ་པའི་ཉོན་མོངས་ཅན་ཀྱི་སེམས་གསུམ་གྱི་
ནང་ནས་འདོད་པའི་ཉོན་མོངས་ཅན་མངོན་དུ་གྱུར་ཚེ་སེམས་དྲུག་གསར་དུ་རྙེད་པ་གང་ཞིག་གཟུགས་ཀྱི་དེ་མངོན་དུ་གྱུར་ཚེ་སེམས་དྲུག་གསར་དུ་རྙེད། གཟུགས་མེད་ཀྱི་དེ་མངོན་དུ་གྱུར་ཚེ་སེམས་གཉིས་
རྙེད་པ་ཡིན་པའི་ཕྱིར། དང་པོ་གྲུབ་སྟེ། གོང་མ་གཉིས་ནས་འདོད་པར་སྐྱེས་ཚེ་སེམས་ཉོན་མོངས་ཅན་གཉིས་དང། དགེ་བ་སྐྱེས་ཐོབ་དང་འདོད་ཉོན་གྱིས་དགྲ་བཅོམ་ཉམས་པའི་ཆེ། གཟུགས་གཟུགས་
མང་ཀྱི་ཉོན་མོངས་ཅན་གཉིས་སློབ་པའི་སེམས་རྣམས་ཅིག་ཅར་མིན་ཀྱང་གསར་དུ་རྙེད་པ་ཡོད་པའི་ཕྱིར། རྩ་བར། ཁམས་གསུམ་པ་ཡི་ཉོན་མོངས་ཅན། །དྲུག་དང། ཞེས་སོ། །གཉིས་པ་གྲུབ་ཏེ། གཟུགས་

[101A]༄༅། །མེད་ནས། གཟུགས་སུ་སྐྱེས་ཚེ། གཟུགས་ཀྱི་ཉོན་མོངས་ཅན་དང་དགེ་བ་སྐྱེས་ཐོབ་དང། འདོད་པའི་སྤྲུལ་སེམས། གཟུགས་ཀྱི་སྤྲུལ་སེམས་གཉིས་ཏེ། བཞི་དང་
དགྲ་བཅོམ་བ་གཟུགས་ཀྱི་ཉོན་མོངས་པས་ཉམས་ཚེ་གཟུགས་ཀྱི་ཉོན་མོངས་དང་སློབ་པའི་སེམས་རྣམས་གསར་དུ་རྙེད་པ་ཡོད་པའི་ཕྱིར་རྩ་བར། ཉོན་མོངས་ཅན། །དྲུག་དང། ཞེས་གསུངས་པའི་ཕྱིར་
གསུམ་པ་གྲུབ་ཏེ། གཟུགས་མེད་ཀྱི་ཉོན་མོངས་ཀྱི་དགྲ་བཅོམ་པ་ཉམས་པའི་ཚེ་གཟུགས་མེད་ཀྱི་ཉོན་མོངས་ཅན་གྱི་སེམས་དང་སློབ་པའི་སེམས་གཉིས་གསར་དུ་རྙེད་པ་ཡོད་པའི་ཕྱིར། རྩ་བར། ཉོན་མོངས་
ཅང༑ ༑གཉིས་རྙེད་དོ། །ཞེས་སོ། །གཟུགས་སུ་སྐྱེས་པའི་དགེ་སེམས་མངོན་དུ་གྱུར་པའི་ཚེ་སེམས་གསུམ་གསར་དུ་རྙེད་པ་ཡོད་དེ། གཟུགས་ཀྱི་དགེ་བ་དེ་ཉིད་དང་འདོད་གཟུགས་ཀྱི་མ་བསྒྲིབས་
ལུང་མ་བསྟན་གྱི་སྤྲུལ་སེམས་གཉིས་དང་གསུམ་རྙེད་པ་ཡོད་པའི་ཕྱིར། རྩ་བར། གཟུགས་སྐྱེས་དགེ་པ་ལ་གསུམ་དག་གོ་ཞེས་སོ་།སློབ་པའི་སེམས་མངོན་དུ་གྱུར་པ་ལ་སེམས་བཞི་
རྙེད་པ་ཡོད་དེ། ཟག་མེད་དང་པོའི་ཚེ་སློབ་སེམས་དང། ཟག་མེད་ལམ་གྱིས་འདོད་པ་ལ་ཆགས་བྲལ་གྱི་ཚེ། འདོད་གཟུགས་ཀྱི་སྤྲུལ་སེམས་གཉིས་དང། དེས་གཟུགས་ལ་ཆགས་བྲལ་

[101B]ལྡན་པ་ལས་གསར་དུ་རྙེད་པ་ཡོང་པའི་ཕྱིར། རྩ་བར། སློབ་པ་ལ་བཞི། ཞེས་སོ། །དེ་དག་གི་ལྷག་མའི་འདོད་པ་དང་གཟུགས་མེད་ཀྱི་དགེ་སེམས་
གཉིས་དང་མ་བསྒྲིབས་པ་གཉིས་དང། གཟུགས་ཀྱི་མ་བསྒྲིབས་པ་དང་མི་སློབ་པའི་སེམས་དང་དྲུག་ཆོས་ཅན། ཁྱོད་གང་རྙེད་པའི་ཚེ་རང་ཉིད་གཅིག་བུ་དེ་རྙེད་པ་ཡིན་ཏེ། དེའི་ཚེ་དེ་མི་ལྡན་པ་ལས་
གསར་དུ་ཐོབ་པའི་ཕྱིར་ཏེ། དཔེར་ན། མི་སློབ་པའི་སེམས་དེ་གསར་དུ་རྙེད་པ་ལྟར་ཡིན་པའི་ཕྱིར། རྩ་བར། ལྷག་ལ་དེ། །ཞེས་དང་རང་འགྲེལ་ལས། སེམས་གང་རྙེད་
པར་མ་བཤད་པ་དེ་ལ་ནི། དེ་ཉིད་རྙེད་པར་བལྟ་བར་བྱའོ། །ཞེས་གསུངས་པའི་ཕྱིར། སྨྲས་པ། ཐུབ་དབང་རྗེས་རྩེའི་བདུད་རྩིས་རབ་རླན་བས། །འཛུམ་པའི་འོད་ཟེར་བྱེ་བ་སྤྲོས་
མ་ཐག་འགྲོ་སེམས་འཆིང་བ་གྲོལ་ཞིང་ལ་ལའི་བཞིན། །པདྨ་ལྟར་མཛེས་བདུད་རྩིའང་གསར་བརྙེད། །ཕལ་ཆེར་སེམས་ཀྱི་དྲི་བཀྲུས་གཞན་དག་ཕྱིར་མིའོ། །རིགས་བྲལ་
དམན་ཡང་མངོན་མཐོའི་ཟམ་པ་མི་འཆད་བསྐྲུན། །ཆེས་མང་རྫོགས་བྱང་སྐལ་ལྡན་རང་གི་སྲས་གྱུར་ལྷ་མིས་བསྔགས། །སྐྱེ་དགུ་དགའ་བས་མཁའ་ཡང་མེ་ཏོག་ཆད་ཀྱིས་ཡོངས་སུ་གང་

[102A]༄༅། །དེ་ལྟར་གྱུར་ཚེ་གསུང་དབྱངས་དྲུག་ཅུ་ཡིས། །གསུངས་པའི་བདེན་བཞིའི་ཆོས་འཁོར་མ་ལུས་པའི། །བརྗོད་བྱ་རང་སྤྱིའི་མཚན་ཉིད་གྲངས་མེད་པའི། །ཤས་
རབ་བསླབ་པའི་ཕུང་པོ་སྤེལ་མཛད་པའི། །དབང་པོའི་དོན་འདི་མཁའ་ཁྱབ་མ་རྣམས་ཀྱི། །ཐར་ལམ་གསལ་པའི་སྒྲོན་མེ་ལེགས་པར་བྱས། །ཞེས་བྱ་བའང་བར་སྐབས་ཀྱི་ཚིགས་
སུ་བཅད་པའོ་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་བང་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་གཉིས་པ་ལེགས་པར་བཤད་ཟིན་ཏོ། །
མང་ལཾ་བྷ་ཝནྟཱ།། །།དགེ་ལེགས་འཕེལ་གྱུར་ཅིག་

[102B][BP]﻿
[001A]༄༅། །དམ་པའི་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་པའི་བཞེད་དོན་ཀུན་གསལ་ལས་གནས་གསུམ་པ་བཞུགས་སོ།།

[001B] །ན་མོ་གུ་རུ་མཉྫུ་གྷོ་ཥཱ་ཡ། རྣམ་འདྲེན་སྟོང་ལས་བད་དཀར་ལྟར་བསྔགས་ཉི་མའི་གཉེན། །མཁྱེན་རབ་བྱེ་བའི་འོད་ཅན་རྒྱལ་ཀུན་ཡབ་གཅིག་ལྷར་
ཕྱག་བྱས་བརྟན་དང་གཡོ་བའི་འཇིག་རྟེན་ལས་རྣམས་ཀྱིས། །བཀོད་པའི་རི་མོར་ངོ་མཚར་ཕྲེང་དུ་སྤེལ། །གཉིས་བ་དེ་ཉིད་ངེས་པར་བྱེད་ཚུལ་ལ་ཤེས་བྱ་སྡུག་བསྔལ་གྱི་བདེན་
བ་གཏན་ལ་དབབ་པ་དང། སྤང་བྱ་ཀུན་འབྱུང་གི་བདེན་པ་གཏན་ལ་དབབ་པ་དང། ཐོབ་བྱ་འགོག་ལམ་གྱི་བདེན་པ་གཏན་ལ་དབབ་པ་གསུམ་དང་པོ་ལ་ནང་བཅུད་ཀྱི་འཇིག་
རྟེན་གྱི་རྣམ་བཞག་དང། ཕྱི་སྣོད་ཀྱི་འཇིག་རྟེན་གྱི་རྣམ་བཞག་གཉིས། དང་པོ་ལ་སྤྱིར་དབྱེ་བ་དང། རྟེན་འབྲེལ་བཤད་པ་དང་སྐྱེ་བ་གནས་ཐབས་དང། གནས་པ་འཆི་འཕོ་

[002A] །བའི་སེམས་དང། སེམས་ཅན་གྱི་ཚོགས་གསུམ་དུ་སྡུད་པ་དང་ལྔ། དང་པོ་ལ། ཁམས་གསུམ་དུ་དབྱེ་བ་དང། འགྲོ་བ་ལྔར་དབྱེ་བ་དང་
སྐྱེ་གནས་བཞིར་དབྱེ་བ་དང་གསུམ། དང་པོ་ལ། འདོད་ཁམས་དང་གཟུགས་ཁམས་དང། གཟུགས་མེད་ཁམས་བཤད་པ་གསུམ། དང་པོ་འཆད་པར། དམྱལ་བ་ཡི་
དྭགས་དུད་འགྲོ་དང། །ནས། དེ་ཉི་ཤུ། །ཞེས་བྱུང། དམྱལ་བ་ནས་འདོད་པའི་ལྷ་དྲུག་མན་ཆད་ཀྱི་བརྟེན་པ་བཅུད་ཀྱི་འཇིག་རྟེན་དང་རྟེན་རླུང་གི་དཀྱིལ་འཁོར་ཡན་ཆད་ཀྱི་སྣོད་
དང་བཅས་པ་ཆོས་ཅན། འདོད་པའི་ཁམས་ཡིན་ཏེ། འདོད་བར་སྤྱི་མཐུན་གྱི་ལས་ཀྱིས་སྐྱེས་ཤིང་ཆགས་བྱ་ལམ་བྱས་པའི་ཁམས་ཡིན་པའི་ཕྱིར། རྩ་བར། དམྱལ་བ། ནས། འདོད་

[002B] ཞེས་དང། རང་འགྲེལ་ལས། དེ་ལྟར་ན་གཞན་འཕྲུལ་དབང་བྱེད་པ་དག་ནས་མནར་མེད་པའི་བར་གྱི་གནས་ཉི་ཤུ་བོ་དེ་དག་ནི་འདོད་པའི་ཁམས་ཡིན་ནོ། །སྣོད་དང་བཅས་པར་བཟུང་ན་ནི་རླུང་གི་དཀྱིལ་འཁོར་གྱི་
བར་ཡིན་ནོ། །ཞེས་གསུངས་པའི་ཕྱིར། འདོད་པའི་འགྲོ་བ་ཆོས་ཅན་འགྲོ་བའི་རིགས་ཀྱིས་ཕྱེ་ན་ལྔ་ཡོད་དེ། ཡིད་དུ་འོང་བ་མེད་པའམ་སེམས་ཅན་བསོད་ནམས་མ་ཡིན་པས་ཁྲིད་བས་ན་དམྱལ་བ་དང། འདི་ནས་ཤིན་ཏུ་ཕྱིར་མི་
ལྡོག་པར་སོང་བས་སམ་སྐོམ་པས་ཡོངས་སུ་ནོན་པས་ན་ཡི་དྭགས། དུད་དེ་འགྲོ་བས་ན་དུད་འགྲོ། ཡིད་ཤས་ཆེ་བས་ན་མི་དང། ཁྱིམ་ནམ་མཁའ་ལ་ཡོད་པས་སམ་རྩེ་བའམ་རོལ་བས་ན་ལྷ་དང། ཁམས་དང་འཁྲིག་པའི་འདོད་པས་རབ་
ཏུ་ཕྱེ་བས་ན། འདོད་ཁམས་དང། འཁྲིག་བའི་འདོད་པས་རབ་ཏུ་ཕྱེ་བའི་ལྷ་ཡིན་པས་འདོད་ལྷ་རིགས་དྲུག་དང་ལྔ་ཡོད་པའི་ཕྱིར་འགྲེལ་བཤད་གཉིས་ལས་བཤད་དོ། །འདོད་ལྷ་རིགས་དྲུག་ཡོད་དེ། རྒྱལ་ཆེན་བཞིའི་གནས་སལ་
དབང་ཕྱུག་ཡོད་པས་རྒྱལ་ཆེན་བཞིའི་རིས་དང། ལེགས་པར་བྱས་པ་ལྷན་ཅིག་ཏུ་བྱས་པ་དག་གིས་དེར་སྐྱེས་པས་སམ། ཉེ་དབང་སོ་གཉིས་དང་དབང་པོ་གཅིག་སྟེ་གསུམ་ཅུ་རྩ་གསུམ་གནས་པས་སུམ་ཅུ་རྩ་གསུམ་དང། བསོད་ནམས་
ཀྱིས་སོང་བས་སམ་འཐབ་པའི་སྡུག་བསྔལ་དང་བྲལ་བས་ན་མཐའ་བྲལ་དང། དགའ་བ་མང་བོ་དང་ལྡན་པས་ན་དགའ་ལྡན་དང། རང་གིས་བྱས་པའི་ལོངས་སྤྱོད་སྤྲུལ་བལ་དགའ་བས་ན་འཕྲུལ་དགའ་དང་གཞན་གྱིས་སྤྲུལ་

[003A]༄༅། །པའི་ལོངས་སྤྱོད་ལ་དབང་སྒྱུར་བས་ན་གཞན་འཕྲུལ་དབང་བྱེད་དང་དྲུག་ཡོད་པའི་ཕྱིར་ཏེ། རྩ་བར། ལྷ་དྲུག་དག་།ཅེས་དང། རང་འགྲེལ་ལས། ལྷའི་རིས་དྲུག་པོ་འདི་ལྟ་སྟེ་ཞེས་སོགས་
གསུངས་པའི་ཕྱིར། ཤེས་བྱ་ཆོས་ཅན། འདོད་ཁམས་ལ་གནས་རིགས་ཉི་ཤུ་ཡོད་དེ། ཚ་དམྱལ་བརྒྱད་ཀྱི་གནས་བརྒྱད་དང། ཡི་དྭགས་དང་དུད་འགྲོའི་གནས་གཉིས་ཏེ་ངན་འགྲོའི་གནས་རིགས་བཅུ་དང། མིའི་གནས་གླིང་
བཞི་དང། འདོད་ལྷ་རིགས་དྲུག་གི་གནས་སྟེང་འོག་དྲུག་སྟེ་ཉི་ཤུ་ཡོད་པའི་ཕྱིར་ཏེ། དེ་སྐད་དུ། རང་འགྲེལ་ལས། དེ་ལ་གནས་དུ་ཞིག་ཡོད་ཅེ་ན། དམྱལ་བ་དང། །གླིང་དབྱེ་བ་ལས་དེ་ཉི་ཤུ། །ཞེས་བྱ་བ་སེམས་ཏེ་གནས་
རྣམས་ཞེས་བྱ་བ་ཚིག་གི་ལྷག་མ་དང་སྤྱོར་རོ། །ཞེས་གསུངས་པའི་ཕྱིར། མཐའ་དཔྱད་པ་ལ་ཁོ་ན་རེ། ཉི་ཤུའི་གྲངས་གང་ཟག་ལ་སྦྱོར་ཚུལ་མེད་པར་ཐལ། དེ་གནས་ལ་སྦྱོར་བའི་ཕྱིར་ན་མ་ཁྱབ། རྟགས་གྲུབ་སྟེ། དེ་གནས་ལ་
སྦྱོར་བར་རང་འགྲེལ་འགྲེལ་བཤད་གཉིས་ཀའི་དགོངས་པ་ཡིན་པའི་ཕྱིར་ཏེ། རང་འགྲེལ་ལས། དེ་ལ་གནས་དུ་ཞིག་ཡོད་ཅེ་ན། ཞེས་པ་དང། གང་སྤེལ་ལས་ཀྱང། དེ་ལྟར་ན་གནས་ཉི་ཤུ་པོ་དེ་དག་ནི་འདོད་པའི་ཁམས་ཡིན་ནོ།།
ཞེས་པ་དང། འགྲེལ་བཤད་རྒྱལ་སྲས་མ་ལས། གནས་ཉི་ཤུ་ལ་ཉི་ཤུའོ། །ཞེས་བར་གྱི་ཚིག་མི་མངོན་པར་བྱས་པ་ནི་ཤིན་ཏུ་ཡང་རིགས་པ་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ་ལྷ་དྲུག་ཡན་ཆད་

[003B] ཉི་ཤུ་ཡན་ཆད་ཀྱིས་རྟེན་སྣོད་གཙོ་བོར་བཤད་ཅིང། འདོད་པའི་ཁམས་ཡིན་ཞེས་བས་དེ་གཉིས་འདོད་ཁམས་སུ་བསྟན་ཀྱང་ཕལ་ཤུགས་གང་རུང་དུ་གཉིས་ཀ་བསྟན་པའི་ཕྱིར་རོ། །འདོད་པ་ཉི་ཤུ་དང་འདོད་པ་
སོ་དྲུག་སོགས་ཕྱེ་ནས་བཤད་ཆོག་པའི་ཕྱིར། ཡང་ཁ་ཅིག་ན་རེ་གྲང་དམྱལ་རྣམས་དང་ཉི་ཚེ་བའི་དམྱལ་བ་དང་གླིང་ཕྲན་རྣམས་འདོད་ཁམས་སུ་མི་གཏོགས་པར་ཐལ་འདོད་ཁམས་ལ་གྲངས་ཉིས་ཤུར་ངེས་པའི་ཕྱིར་ན་མ་ཁྱབ་སྟེ། གྲང་
དམྱལ་རྣམས་ཚ་དམྱལ་གྱི་འཁོར་དང། གླིང་ཕྲན་རྣམས་གླིང་བཞིའི་འཁོར་ཡིན་ལ། ཉི་ཚེ་བ་ལ་གནས་དང་ཚེ་ངེས་པ་མེད་པས་གནས་ཀྱི་སྐབས་སུམ་བགྲང་པའི་ཕྱིར་ཏེ། གང་སྤེལ་ལས། གྲང་པའི་དམྱལ་བ་བརྒྱད་ནི་ཡང་
སོས་ལ་སོགས་པ་རྣམས་ཀྱི་ངོས་བཞིན་དེ་དག་གི་འཁོར་ལྟ་བུར་གནས་ཏེ། དེས་ན་གཙོ་བོ་མ་ཡིན་པའི་ཕྱིར་གྲང་བའི་དམྱལ་བ་རྣམས་ལོགས་ཤིག་ཏུ་མ་བསྟན་ལ། ཉི་ཚེ་བའི་དམྱལ་བ་རྣམས་ཀྱང་ཡུལ་དང་གྲངས་དང་ཚད་མ་ངེས་
བས་ལོགས་ཤིག་ཏུ་མ་བསྟན་ཏོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། གང་སྤེལ་གྱིས་ཚ་དམྱལ་བརྒྱད་ཀྱི་ངོས་པ་བཞིན་གྲང་དམྱལ་བཤད་པ་མི་འཐད་པར་ཐལ། རང་འགྲེལ་དང་རྣལ་འབྱོར་སྤྱོད་པར་ཚ་དམྱལ་
བརྒྱད་ཀྱི་ཐད་སོར་བཤད་པ་ཙམ་ལས་མེད་པའི་ཕྱིར་ན་མ་ཁྱབ་ཡང་ཁ་ཅིག་ན་རེ། གླིང་བཅུ་གཉིས་ན་མི་གནས་པ་མི་འཐད་པར་ཐལ། གླིང་བཅུ་གཉིས་པོ་གང་རུང་གི་རྟེན་ཅན་གྱི་རྐང་གཉིས་པ་ལ་མིས་མ་ཁྱབ་པའི་ཕྱིར་ན་མ་

[004A]༄༅། །ཁྱབ་སྟེ། རྔ་ཡབ་གླིང་ན་སྲིན་པོ་ཡང་ཡོད་པའི་ཕྱིར་ཏེ། རང་འགྲེལ་ལས། ཁ་ཅིག་ན་རེ། གཅིག་ན་སྲིན་པོ་དག་གནས་སོ། །ཞེས་ཟེར་རོ། །ཞེས་པ་དང། གང་སྤེལ་ལས། གཅིག་ན་
སྲིན་པོ་དག་གནས་སོ། །ཞེས་གསུངས་པ་ནི་རྔ་ཡབ་པོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། གླིང་ཕྲན་བརྒྱད་ན་གནས་པའི་མི་ལུས་ཆུང་བ་གནས་པའི་ཕྱིར་ཏེ། གང་སྤེལ་ལས། དེའི་བར་གྱི་གླིང་བརྒྱད་ནི་
ཞེས་བྱ་བ་ལ་དེ་དག་ཐམས་ཅད་ནི་ལས་ངན་པའི་ངན་པའི་དབང་གིས་གྲུབ་པ་ཞིག་སྟེ། དེ་ཉིད་ཀྱི་ཕྱིར་དེ་ལ་གནས་པའི་མི་རྣམས་ནི་ལུས་ཆུང་བ་ཡིན་ནོ། །ཞེས་པ་དང། རང་འགྲེལ་ལས་ཀྱང་ཐམས་ཅད་ན་ཡང་མི་རྣམས་གནས་སོ། །
ཞེས་གསུངས་པའི་ཕྱིར། ཁ་ཅིག་ན་རེ། དམྱལ་བའི་སྒྲ་དོན་ན་རག་ཞེས་པའི་ན་དགག་པ་ལ་བཤད་ནས། རག་ཞེས་པ་མི་རྙེད་པའི་དོན་ཡིན་པས་སྐྱབས་མི་རྙེད་པ་ཞེས་བཤད་པ་མི་འཐད་པར་ཐལ། དེ་ལྟར་ན་མི་རྙེད་པ་
དེ་དགག་སྒྲ་ནས་བཀག་པས་རྙེད་པར་འགྱུར་བའི་ཕྱིར། གཉིས་པ་འཆད་པར། གོང་མའི་གནས་དག་བཅུ་བདུན་ནི། །ནས། བཞི་བས་ནི་བརྒྱད་པ་ཡིན། །ཞེས་བྱུང། འདིར་ཚིག་དོན་དང། མཐའ་དཔྱད་པ་གཉིས་
ལས༑ དང་པོ་ནི། འདོད་ཁམས་འདིའི་གོང་མ་གཟུགས་ཁམས་ཀྱི་གནས་འོག་མིན་པར་བཅུ་བདུན་གྱི་རྟེན་ས་དང་བརྟེན་པ་གང་ཟག་རྣམས་ཆོས་ཅན། གཟུགས་ཁམས་ཡིན་ཏེ། གཟུགས་ཁམས་སུ་སྤྱི་མཐུན་གྱི་ལས་དང་སོ་

[004B]ཞིང་གཟུགས་ལ་ཆགས་བྲལ་མ་བྱས་པའི་སས་བསྡུས་ཡིན་པའི་ཕྱིར་ཏེ། གོང་མའི་གནས་དག་བཅུ་བདུན་ནི། །གཟུགས་ཁམས་ཡིན། ཞེས་དང་རང་འགྲེལ་ལས། དེ་
ལྟར་ན་གནས་བཅུ་བདུན་པོ་འདི་དག་དང་དེན་གནས་པའི་སེམས་ཅན་རྣམས་དང་བཅས་པ་ནི་གཟུགས་ཀྱི་ཁམས་ཡིན་ནོ། །ཞེས་སོ། །གཟུགས་ཁམས་དེར་ནི་སྟེ་དེ་ལ་ཆོས་ཅན། ཁྱོད་ལ་བསམ་གཏན་དང་པོ་གཉིས་པ་གསུམ་པ་བཞི་བ་
སོ་སོའི་སོགས་དབྱེན་བཅུ་བདུན་ཡོད་དེ། བསམ་གཏན་དང་པོ་གསུམ་ལ་གསུམ་གསུམ་དང་བཞི་བ་ལ་བརྒྱད་ཡོད་པའི་ཕྱིར། དང་པོ་གྲུབ་སྟེ། བསམ་གཏན་དང་པོ་ལ་ཚངས་རིས་ཚངས་ཆེན་གསུམ་དང། གཉིས་པ་ལ་འོད་
ཆུང་ཚད་མེད་འོད་འོད་གསལ་གསུམ་དང། གསུམ་པ་ལ་དགེ་ཆུང་ཚད་མེད་དགེ་དགེ་རྒྱས་གསུམ་རྣམས་ཡོད་པའི་ཕྱིར་ཏེ། དེར་སོ་སོར་ཡི་།བསམ་གཏན་ནི་གསུམ་པ་ཡིན། །ཞེས་དང། རང་འགྲེལ་ལས། བསམ་གཏན་དང་པོ་
དང་གཉིས་པ་དང་གསུམ་པ་དག་ན་རེ་རེ་ཞིང་ས་གསུམ་བདག་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། བཞི་པ་ལ་སྤྲིན་མེད་དང་བསོད་ནམས་སྐྱེས་དང་འབྲས་བུ་ཆེ་བ་སྟེ་སོ་སྐྱེས་གནས་གསུམ་དང་མི་ཆེ་བ་དང་མི་གདུང་བ་
དང་གྱ་ནོམ་སྣང་བ་དང་ཤིན་ཏུ་མཐོང་བ་དང་ཐོང་མིན་ཏེ་འཕགས་བའི་གནས་ལྔ་དང་བརྒྱད་ཡོད་པའི་ཕྱིར་ཏེ། བཞི་བ་ས་ནི་བརྒྱད་པ་ཡིན། ཞེས་གསུངས་པའི་ཕྱིར། མཐའ་དཔྱད་བ་ལ། ཁ་ཅིག་ན་རེ། གཟུགས་ཁམས་གནས་

[005A]༄༅། །རིགས་བཅུ་བདུན་པོ་གང་རུང་གི་རྟེན་ཅན་ཡིན་ན་ལྷ་ཡིན་པས་ཁྱབ་ཟེར་ན། གཟུགས་ཁམས་ཀྱི་རྟེན་ཅན་ཡིན་ན་ལྷ་ཡིན་པས་ཁྱབ་པར་ཐལ། འདོད་བའི་ཕྱིར། འདོད་ན། གཟུགས་ཁམས་ཀྱི་བར་སྲིད་པ་ཆོས་ཅན། དེར་ཐལ་
དེའི་ཕྱིར། དེར་ཐལ། དེའི་བར་སྲིད་ཀྱི་རྟེན་ཅན་ཡིན་པའི་ཕྱིར་ཁྱབ་སྟེ། གཟུགས་ཁམས་ཀྱི་རྟེན་ཅན་གྱི་གང་ཟག་ཡིན་ན། དེ་སྐྱེ་སྲིད་ཀྱི་རྟེན་ཅན་ཡིན་མི་དགོས་པའི་ཕྱིར། མ་གྲུབ་ན། །གཟུགས་ཀྱི་བར་སྲིད་ཀྱི་རྟེན་ཅན་གྱི་ཕྱིར་མི་འོང་བར་འདའ་བ་དེ་ཆོས་
ཅན༑ དེར་ཐལ། དེའི་ཕྱིར། རྟགས་སླ། རྩ་བར་འདོད་ན། ལྷ་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། བར་དོ་བ་དེ་འགྲོ་བ་ལྔ་པོ་གང་རུང་དུ་མ་གཏོགས་པའི་ཕྱིར་ཏེ། རྩ་བར་སེམས་ཅན་ཞེས་བྱ་བར་སྲིད་མིན། །ཞེས་པའི་རང་འགྲེལ་
དུ་གདགས་པའི་བསྟན་བཅོས་དྲངས་པ་ལས། སྐྱེ་གནས་བཞིས་ནི་འགྲོ་བ་ལྔ་བསྡུས་ཀྱི། འགྲོ་བ་ལྔ་ས་ནི་སྐྱེ་གནས་བཞི་མ་བསྡུས་ཏེ་གང་ཞིག་མ་བསྡུས་ཞེན་སྲིད་པ་བར་མའོ། །ཞེས་གསུངས་པའི་ཕྱིར།།    ༈    །།གསུམ་པ་འཆང་པར། གཟུགས་མེད་ཁམས་ན་
གནས་མེད་དོ། །ནས། སེམས་ཀྱི་རྒྱུད་ནི་བརྟེན་པ་ཡིན། །ཞེས་བྱུང་གཟུགས་མེད་ཁམས་ཆོས་ཅན། ཁྱོད་ན་གཟུགས་ཅན་གྱི་གནས་མེད་དེ་ཁྱོད་གཟུགས་ཅན་མ་ཡིན་པས་རྟེན་སྣོད་དང། བརྟེན་པ་སེམས་ཅན་ལ་ཁ་དོག་དང་དབྱིབས་སོགས་མེད་པའི་ཕྱིར་
ཏེ༑ གཟུགས་མེད་ཁམས་ན་གནས་མེད་དོ། །ཞེས་གསུངས་པའི་ཕྱིར། ཇེ་ཆོས་ཅན། ཁྱོད་གང་དུ་ཤི་འཕོས་པ་དེར་སྐྱེ་བ་འགྲུབ་པས་བླ་འོག་གི་གནས་མེད་ཀྱང་སྐྱེ་བའི་བྱེ་བྲག་མཐོད་མན་གྱིས་ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་

[005B] འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་བཞི་ཡོད་དེ། རྒྱུ་སྙོམས་འཇུག་མི་འདྲ་བ་བཞི་ཡོད་པའི་ཕྱིར་ཏེ། སྐྱེ་བ་ལས་ནི་རྣམ་པ་བཞི། །ཞེས་སོ། །དེ་ཆོས་ཅན་ཁྱོད་ལ་རྟེན་གཟུགས་མེད་བས་བརྟེན་པ་
སེམས་མེད་པའི་སྐྱོན་མེད་དེ། གཟུགས་ཅན་ལྟར་དེར་ནི་རིས་འདྲ་སྐལ་མཉམ་དང་སྲོག་ལ་ཡང་སེམས་ཀྱི་རྒྱུད་ནི་བརྟེན་པ་ཡིན་པའི་ཕྱིར་ཏེ། དེར་ནི་རིས་དང་སྲོག་ལ་ཡང། །སེམས་ཀྱི་རྒྱུད་ནི་བརྟེན་པ་ཡིན། །ཞེས་སོ་
གཉིས་པ་འགྲོ་བ་ལྔར་དབྱེ་བ་ལ། དངོས་དང། དོགས་གཅོད་གཉིས་ལས། དང་པོ་འཆད་པར། དེར་ནི་དམྱལ་སོགས་འགྲོ་བ་ལྔ། །ནས། བར་སྲིད་མིན། །ཞེས་བྱུང། འདིར་ཚིག་དོན་དང། མཐའ་དབྱང་པ་ལ་གཉིས་ལས། དང་པོ་
ནི༑ ཁམས་གསུམ་པོ་དེར་ནི་ཆོས་ཅན། སྐྱེ་བའི་འགྲོ་བ་ལྔ་ཡོད་དེ་།དམྱལ་བ་ལ་སོགས་པ་རང་གི་མིང་གིས་སྔར་བསྟན་པ་འདོད་པར་དམྱལ་བ་ཡི་དྭགས་དུད་འགྲོ་མི། ལྷའི་ཕྱེད་དང་ལྔ་དང་ཁམས་གོང་མ་གཉིས་ན་ནི་ལྷའི་འགྲོ་བའི་
ཕྱེད་གནས་པའི་ཕྱིར་ཏེ། དེར་ནི་དམྱལ་སོགས། ཞེས་སོ། །འགྲོ་བ་ལྔ་ཞེས་བཤད་པ་ལ་ཆོས་ཅན། དགོས་པ་ཡོད་དེ། འཕེན་བྱེད་དགེ་བས་འཕངས་པའི་ལྷ་མིན་ལྷ་དང་འཕེན་བྱེད་མི་དགེ་བས་འཕངས་པའི་ལྷ་མིན་དུད་འགྲོ་
དང་ཡི་དྭགས་སུ་འདུ་བའི་ཕྱིར་ཏེ། འགྲོ་བ་ལྔ་ཧ། །རང་གི་མིང་གིས་བསྟན། ཞེས་གསུངས་པའི་ཕྱིར། འགྲོ་བ་ལྔ་ཆོས་ཅན་ཉོན་མོངས་ཅན་དང་ལུང་དུ་བསྟན་པ་མིན་ཏེ། དགྲ་བཅོམ་པ་ཡང་ཡོད་པས་ཉོན་མོངས་ཅན་མིན་ལ་

[006A]༄༅། །དེ་ལ་དགེ་རྩ་ཆད་པའང་ཡོད་བསམ་བསྒྲིབས་ལུང་མ་བསྟན་ཡིན་པའི་ཕྱིར་ཏེ། གཞན་དུ་ན་འགྲོ་བ་འཆོལ་བར་འགྱུར་བའི་ཕྱིར་ཏེ། རང་འགྲེལ་ལས། འགྲོ་བ་ལྔ་པོ་གང་དག་ཡིན་པ་དེ་དག་ཉོན་མོངས་
ཅན་མིན་ལུང་བསྟན་མིན། ཞེས་སོ། །དེ་དག་ཆོས་ཅན། སེམས་ཅན་ཞེས་བྱ་བ་ཁོ་ན་ཡིན་ཀྱང་སྲིད་བ་བར་མའི་རང་བཞིན་དག་མ་ནི་ཏེ་མངོན་པའི་ལུང་གཉིས་དང་མདོ་ལས་ཀྱང། འགྲོ་བ་ལྔ་ལས་ཟུར་དུ་བཤད་
པའི་ཕྱིར། དང་པོ་གྲུབ་སྟེ། གདགས་པ་དྲངས་ཟིན་ཅིང། ཆོས་ཀྱི་ཕུང་པོ་ལས། མིག་གི་ཁམས་གང་ཞེ་ན་འབྱུང་བ་ཆེན་པོ་བཞི་དག་རྒྱུར་བྱས་པའི་གཟུགས་དང་བ་གང་ཡིན་པ། དམྱལ་བའམ། དུད་འགྲོའི་སྐྱེ་གནས་
བ་དང། ཡི་དྭགས་ཀྱི་ཡུལ་ལས། ལྷའམ། མིའམ། བསྒོམ་པ་ལས་བྱུང་བའམ། སྲིད་བ་བར་མའི་མིག་དང། ཞེས་གསུངས་པའི་ཕྱིར། གཉིས་པ་གྲུབ་སྟེ། མདོ་ལས། སྲིད་བ་ནི་བདུན་ཏེ། དམྱལ་བའི་སྲིད་
པ་དང། དུད་འགྲོའི་སྲིད་བ་དང། ཡི་དྭགས་ཀྱི་སྲིད་བ་དང་ལྷའི་སྲིད་པ་དང། མིའི་སྲིད་པ་དང། ལས་ཀྱིས་སྲིད་པ་དང་སྲིད་བ་བར་མའོ། །ཞེས་གསུངས་པའི་ཕྱིར། མཐའ་དཔྱད་བ་ལ། ཁ་ཅིག་ན་རེ། གཞུང་འདིའི་
སྐབས་ནས་དངོས་སུ་བསྟན་པའི་འགྲོ་བ་ལྔ་པོ་གཟུངས་ཡིན་[?][?][?][?][?][?][?]བསྟན་བཞི་བས་གསུམ་གང་རུང་གི་རྟེན་ཅན་ཡིན་པས་ཁྱབ་ཟེར་ན། [?]དམྱལ་བརྒྱད་

[006B] དེར་ཐལ། དེའི་ཕྱིར། འདོད་ན། དེའི་དངོས་བསྟན་གྱི་འདོད་ཁམས་ཡིན་པར་ཐལ། དེ་གསུམ་གང་རུང་གང་ཞིག། གཞན་གཉིས་མ་ཡིན་པའི་ཕྱིར། འདོད་ན། དེ་ཉི་ཤུ་ཞེས་པ་མི་འཐད་པར་
ཐལ༑ དངོས་བསྟན་ལ་དམྱལ་བ་བཅོ་བརྒྱད་དང་ལྷ་མིན་ཡང་ཡོད་པའི་ཕྱིར། ཡང་ཁ་ཅིག་ན་རེ། ཁམས་གསུམ་པོ་གང་རུང་ཡིན་ན་འདིའི་དངོས་བསྟན་གྱི་བརྟེན་བ་དང་རྟེན་སྣོད་གང་རུང་ཡིན་པས་ཁྱབ་ཟེར་ན། ཁམས་
གསུམ་རེ་རེའི་དགེ་བ་ཟག་བཅས་དང་ཉོན་མོངས་ཅན་རྣམས་རེ་རེ་ནས་དང། འོག་མ་གཉིས་ཀྱི་སྲིད་པ་བར་མ་རེ་རེ་ནས་ཆོས་ཅན། དེར་ཐལ། དེའི་ཕྱིར། རྟགས་སོ་སོར་གྲུབ་ཅིང། འདོད་མི་ནུས་ཏེ། འགྲོ་བ་དང་སྣོད་
གང་རུང་མ་ཡིན་པའི་ཕྱིར་ཏེ། རང་འགྲེལ་ལས། གང་གིས་ན་དེ་དག་ཁམས་དག་ཏུ་ཞེས་བྱ་བ་ཅི་འགྲོ་བ་ལམ་གཏོགས་པའི་ཁམས་དག་གཅིག་ཡོད་དམ་ཞེ་ན། ཡོད་དེ་ཁམས་རྣམས་ནི་དགེ་བ་དང་ཉོན་མོངས་བ་ཅན་དང་སྣོད་དང་
སྲིད་བ་བར་མའི་རང་བཞིན་དག་ཀྱང་ཡིན་གྱི་ཞེས་གསུངས་པའི་ཕྱིར། གཉིས་པ་ལ་སེམས་ཀྱི་གནས་པ་བདུན་བཤད། སེམས་ཅན་ཀྱི་གནས་དགུ་བཤད། སེམས་ཀྱི་གནས་པ་བཞི་བཤད་པ་དང་གསུམ། དང་པོ་འཆད་
པར༑ ལུས་དང་འདུ་ཤེས་ཐ་དད་དང། །ནས། ད་འཇོམས་བྱེད་ལྡན་ཞེས་བྱུང། རྣམ་ཤེས་ཀྱི་གནས་བ་འཆོས་ཅན། བདུན་ཡོད་དེ། ལུས་དང་འདུ་ཤེས་གཉིས་ཀ་ཐ་དད་པ་དང། ལུས་ཐ་དད་ཅིང་འདུ་ཤེས་གཅིག་པ་

[007A]༄༅། །དང༑ དེ་ལས་བཟློག་པ་ལུས་གཅིག་ཅིང་འདུ་ཤེས་ཐ་དད་པ་དང། གཉིས་ཀ་གཅིག་པ་དང། གཟུགས་ཅན་མ་ཡིན་པའི་གནས་དང་པོ་གསུམ་སྟེ་བདུན་ཡོད་པའི་ཕྱིར། ལུས་དང་འདུ་ཤེས་
གཉིས་ཀ་ཐ་དད་པ་ཡོད་དེ། དང་པོར་བྱུང་བ་མ་ཡིན་པའི་འདོད་པའི་ལྷ་མི་གཉིས་དང། བསམ་གཏན་དང་པོ་བ་དང་པོར་བྱུང་བ་མ་ཡིན་པ་གསུམ་དེ་ཡིན་པའི་ཕྱིར་ཏེ། དེ་གསུམ་ལུས་ཀྱི་ཆེ་ཆུང་དང་ཁ་དོག་དང་དབྱིབས་དང་
རྟགས་ཐ་དད་ཅིང། འདུ་ཤེས་ཀྱང་བདེ་སྡུག་བཏང་སྙོམས་སོགས་ཐ་དད་པའི་ཕྱིར་ཏེ། མདོ་ལས། སེམས་ཅན་གཟུགས་ཅན་ལུས་ཐ་དད་ཅིང་འདུ་ཤེས་ཐ་དད་པ་དག་ཀྱང་ཡོད་དེ། འདི་ལྟ་སྟེ། མི་རྣམས་དང་ལྷ་ཁ་ཅིག་གོ་
འདི་ནི་རྣམ་པར་ཤེས་པ་གནས་པ་དང་པོའོ། །ཞེས་གསུངས་པའི་ཕྱིར། བསམ་གཏན་དང་པོ་ན་དང་པོར་སྐྱེས་མ་ཐག་པ་རྣམས་ཆོས་ཅན། ལུས་ཐ་དད་ཅིང་འདུ་ཤེས་གཅིག་པ་ཡིན་ཏེ། ལུས་སྔ་མ་དང་འདྲ་བ་གང་ཞིག་
འདུ་ཤེས་ཚངས་ཆེན་གྱིས་བྱས་སོ་སྙམ་པར་གཅིག་པའི་ཕྱིར། མདོ་ལས། སེམས་ཅན་གཟུགས་ཅན་ལུས་ཐ་དད་ཅིང་འདུ་ཤེས་གཅིག་པ་དག་ཀྱང་ཡོད་དེ། འདི་ལྟ་སྟེ། ཚངས་རིས་ཀྱི་ལྷ་གང་དག་དང་པོར་
བྱུང་བ་དེ་དག་གོ་འདི་ནི་རྣམ་པར་ཤེས་པ་གནས་པ་གཉིས་པའོ་།ཞེས་གསུངས་པའི་ཕྱིར། བསམ་གཏན་གཉིས་པ་བ་རྣམས་ཆོས་ཅན་ལུས་གཅིག་ཅིང་འདུ་ཤེས་ཐ་དད་པ་ཡིན་ཏེ། ལུས་འོད་ལུས་སུ་

[007B]འདུ་ཤེས་བདེ་བ་དང་བཏང་སྙོམས་གཉིས་རེ་མོས་སུ་དོན་དུ་གཉེར་བའི་ཕྱིར་ཏེ། མདོ་ལས། སེམས་ཅན་གཟུགས་ཅན་གཟུགས་ཅན་ལུས་གཅིག་ཅིང་འདུས་ཤེས་ཐ་དད་པ་དག་ཀྱང་ཡོད་དེ་འདི་ལྟ་སྟེ། འོད་གསལ་
གྱི་ལྷ་རྣམས་སོ། །འདི་ནི་རྣམ་པར་ཤེས་པ་གནས་པ་གསུམ་པའོ་།ཞེས་གསུངས་པའི་ཕྱིར། བསམ་གཏན་གསུམ་པ་བ་ཆོས་ཅན། ལུས་གཅིག་ཅིང་འདུ་ཤེས་ཡང་རིགས་གཅིག་པ་ཡིན་ཏེ། ལུས་འོད་ལས་
བདེ་བར་གཅིག་པའི་ཕྱིར་ཏེ། མདོ་ལས། སེམས་ཅན་གཟུགས་ཅན་ལུས་གཅིག་ཅིང་འདུ་ཤེས་གཅིག་པ་དག་ཀྱང་ཡོད་དེ། འདི་ལྟ་སྟེ། དགེ་རྒྱས་ཀྱི་ལྷ་རྣམས་སོ། །འདི་ནི་རྣམ་ཤེས་མི་གནས་པ་བཞི་པའོ། །ཞེས་གསུངས་
པའི་ཕྱིར། དགེ་རྒྱས་མཚོན་པ་སྟེ་གསུམ་ག་འཛིན་ནོ། །གཟུགས་མེད་དང་པོ་གསུམ་རིམ་བཞིན་རྣམ་ཤེས་ཀྱི་གནས་པ་ལྔ་བ་དང་དྲུག་པ་དང་བདུན་པ་གསུམ་དུ་འཇོག་པ་ཡིན་ཏེ། མདོ་ལས། སེམས་ཅན་གཟུགས་ཅན་མིན་པ་
དག་ཅེས་པ་ནས། འདི་ལྟ་སྟེ། ནམ་མཁའ་མཐའ་ཡས་སྐྱེ་མཆེད་དུ་ཉེ་བར་འགྲོ་བའི་ལྷ་དག་གོ་འདི་ནི་རྣམ་པར་ཤེས་པ་གནས་པ་ལྔ་པའོ། །ཞེས་དང། །མདོ་ལས། འདི་ལྟ་སྟེ། རྣམ་ཤེས་མཐའ་ཡས་སྐྱེ་མཆེད་དུ་ཉེ་བར་
དགྲོ་བའི་ལྷ་དག་གོ་འདི་ནི་རྣམ་པར་ཤེས་པ་གནས་པ་དྲུག་པ་ཡིན་ནོ། །ཞེས་དང། ཡང་མདོ་ལས། འདི་ལྟ་སྟེ། ཅི་ཡང་མེད་པའི་སྐྱེ་མཆེད་དུ་ཉེ་བར་འགྲོ་བའི་ལྷ་དག་གོ་འདི་ནི་རྣམ་པར་ཤེས་པ་གནས་པ་བདུན་

[008A]༄༅། །པ་ཡིན་ནོ། །ཞེས་གསུངས་པའི་ཕྱིར། སེམས་ཀྱི་གནས་པ་བདུན་གྱི་ལྷ་མ་ངན་སོང་གསུམ་དང་བསམ་གཏན་བཞི་བ་དང། སྲིད་རྩེ་རྣམས་རྣམ་ཤེས་ཀྱི་གནས་པ་མ་ཡིན་ཏེ་
དེ་གསུམ་ན་རྣམ་ཤེས་འཇོམས་བྱེད་དང་ལྡན་པའི་ཕྱིར། དེར་ཐལ་ངན་སོང་གསུམ་ན་སྡུག་བསྔལ་གྱིས་འཇོམས། བསམ་གཏན་བཞི་བར་འདུ་ཤེས་མེད་པའི་སྙོམས་འཇུག་གིས་འཇོམས། སྲིད་རྩེར་འགོག་སྙོམས་
ཀྱིས་འཇོམས་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེ་ལ་ངན་སོང་དག་ན་ནི་འཇོམས་པར་བྱེད་པ་སྡུག་བསྔལ་གྱི་ཚོར་བ་ཡིན་ཏེ། གནོད་པར་བྱེད་བ་ཡིན་པའི་ཕྱིར། ཞེས་སོ། །གཉིས་པ་གྲུབ་སྟེ་རང་འགྲེལ་
ལས༑ བསམ་གཏན་བཞི་བ་ན་ནི་འདུ་ཤེས་མེད་པ་བ་དང་འདུ་ཤེས་མེད་པའི་སྙོམས་པར་འཇུག་པ་དང་ཡིན་ནོ། །ཞེས་གསུངས་པའི་ཕྱིར་གསུམ་པ་གྲུབ་སྟེ། རང་འགྲེལ་ལས། སྲིད་པའི་རྩེ་མོ་ན་ནི་འགོག་པའི་སྙོམས་
པར་འཇུག་པ་དང་ཡིན་ཏེ། སེམས་ཀྱི་རྒྱུན་གཅོད་པའི་ཕྱིར། ཞེས་སོ་།གཉིས་པ་འཆད་པར། སྲིད་རྩེ་དང། །འདུ་ཤེས་མེད་པའི་སེམས་ཅན་རྣམས། །སེམས་ཅན་གྱི་ནི་གནས་དགུར་བཤད། །མི་འདོད་པ་ཞིན་
གནས་ཕྱིར་གཞན་མིན། །ཞེས་བྱུང། ཤེས་བྱ་ཆོས་ཅན། སེམས་ཅན་གྱི་གནས་དགུར་བཤད་དུ་ཡོད་དེ། སྔར་བཤད་པའི་རྣམ་ཤེས་ཀྱི་གནས་པ་བདུན་དང། སྲིད་རྩེ་དང་འདུ་ཤེས་མེད་པའི་སེམས་ཅན་དང་དགུ་བོ་

[008B] འདི་དག་ཏུ་སེམས་ཅན་རང་འགར་གནས་པས་སེམས་ཅན་གྱི་གནས་སུ་བཤད་པའི་ཕྱིར་ཏེ། རང་འགྲེལ་ལས། འདི་དག་ཏུ་སེམས་ཅན་རང་དགའ་བས་ཀུན་ཏུ་གནས་སོ། །ཞེས་གསུངས་པའི་ཕྱིར། ཤེས་བྱ་ཆོས་
ཅན༑ ངན་སོང་གསུམ་སེམས་ཅན་གྱི་གནས་སུ་མི་འཆད་པའི་རྒྱུ་མཚན་ཡོད་དེ། དེར་སེམས་ཅན་རྣམས་མི་འདོད་བཞིན་དུ་ལས་ཀྱིས་གནས་ཀྱང་དགའ་བཞིན་དུ་མི་གནས་པའི་ཕྱིར་ཏེ། རྩ་བར། མི་འདོད་བཞིན་ཕྱིར་
གཞན་མིན། །ཞེས་སོ། །གསུམ་པ་འཆད་པར། གསར་བདག་ནི་ཡང་བཞི་སྟེ། །ནས། བསྡུན་མུ་ནི་བཞི་ཡིན་ནོ། །ཞེས་བྱུང། ཚིག་ངོན་ནི་ཤེས་བྱ་ཆོས་ཅན། རྣམ་ཤེས་ཀྱི་གནས་བདག་ནི་བདུན་དུ་མ་ཟད་
ཡང་བཞི་ཡོད་དེ། ཟག་པ་དང་བཅས་པའི་གཟུགས་ལ་ཉེ་བར་སྦྱོད་པ། དེ་བཞིན་དུ་ཚོར་བ་དང་འདུ་ཤེས་དང་འདུ་བྱེད་བཞི་ལ་ཉེ་བར་སྤྱོད་པ་བཞི་ཡོད་པའི་ཕྱིར་ཏེ། རྩ་བར། གནས་པ་དག་ནི་ཡང་བཞི་སྟེ། །ཟག་དང་བཅས་པའི་
ཕུང་པོ་བཞི། །ཞེས་སོ། །ཟག་བཅས་རང་གིས་བཞིག་དགོས་ཏེ། ས་གཞན་གྱི་ཕུང་པོ་ལས་གཞན་གྱི་རྣམ་ཤེས་དགའ་བའི་སྲིད་པ་མི་སྐྱེ་བའི་ཕྱིར་ཏེ། རྩ་བར། རང་གི་ས་བ་ཉིད། ཅེས་སོ། །བྱེ་སྨྲ་ན་རེ། རྣམ་ཤེས་ཀྱི་
གནས་པར་རྣམ་ཤེས་མི་འཐད་པར་ཐལ། གནས་པ་པོ་ལ་གནས་པར་བཤད་མི་རུང་བའི་ཕྱིར། དཔེར་ན་རྒྱལ་པོ་རྒྱལ་པོའི་གན་མིན་པ་བཞིན་དང། ཡང་ན་འདིའི་གནས་དང་གནས་པ་ནི་གྲ་དང་མཉོན་པ་ལྟ་བུར་གནས་ནས་འགྲོ་

[009A]༄༅། །པ་ཞིག་དགོས་ན་རྣམ་ཤེས་རྣམ་ཤེས་ལ་དེ་ལྟར་མ་ཡིན་པའི་ཕྱིར་ཟེར། གཞན་དག་ན་རེ། འོ་ན། མདོ་ལས། རྣམ་པར་ཤེས་པའི་ཟག་བཅས་ལ་དགའ་བ་ཡང་ཡོད། འདོད་ཆགས་
ཀྱང་ཡོད། གང་ལ་དགའ་བ་ཡང་ཡོད་ཅིང་འདོད་ཆགས་ཡོད་པ་དེ་ལ་རྣམ་པར་ཤེས་པ་བརྟེན་ཅིང་གནས་སོ། །ཞེས་དང། ཡང་མདོ་ལས་རྣམ་པར་ཤེས་པ་གནས་སོ། །ཞེས་དང། ཡང་མདོ་ལས། རྣམ་པར་ཤེས་པ་གནས་པ་བདུན་ཕུང་པོ་ལྔའི་རང་བཞིན་དག་ཡིན་ནོ་ཞེས་པ་དང་
འགལ་ལོ་ཞེ་ན། མངོན་པ་བ་ན་རེ་མི་འགལ་ཏེ། ལུང་དེ་གཉིས་ནི་སྐྱེ་སྲིད་ཀྱི་སྐྱེ་མཆེད་ལ་དགོངས་པ་ཡིན་པའི་ཕྱིར་ཟེར། དེས་ན་རྣམ་ཤེས་འབའ་ཞིག་གནས་པར་མ་བཤད་པའི་ཕྱིར་ཏེ། ལུང་ལས་རྣམ་ཤེས་ཀྱི་གནས་པ་བཞི་
རྣམ་ཤེས་ཀྱི་ཞིང་དང། རྣམ་ཤེས་ས་བོན་དུ་གསུངས་བ་དང་མཐུན་པའི་ཕྱིར་ཏེ། རང་འགྲེལ་ལས། གང་དག་རྣམ་པར་ཤེས་བ་དང་ལྷན་ཅིག་འབྱུང་བ་དེ་དག་ནི་འདིའི་ཞིང་གི་ངོ་བོར་ཤིན་ཏུ་ལེགས་པ་ཡིན་པས་དེ་དག་ཉིད་འདིའི་
གནས་པ་དག་ཅེས་བཤད་དོ། །ཞེས་གསུངས་པའི་ཕྱིར་དང། ཉིད་སྒྲས་རྣམ་ཤེས་གཅོད་དོ། །རྣམ་ཤེས་ཀྱི་གནས་པ་ཆོས་ཅན། ཁྱོད་ཀྱིས་བསུད་ཚུལ་མུ་བཞི་ཡོད་དེ། བསྡུན་ན་བཞི་དང་བདུན་གྱིས་བསྡུས་པ་ཡིན་མིན་ལམ་
བཞི་ཡོད་པའི་ཕྱིར། བསྡུས་ཚུལ་སུ་པའི་ཡོད་དེ། བདུན་གྱིས་བསྡུས་ལ་བཞིས་མ་བསྡུས་པ་དང། བཞིས་བསྡུས་ལ་བདུན་གྱིས་མ་བསྡུས་པ་དང། གཉིས་ཀས་བསྡུས་བ། གཉིས་ཀས་མ་བསྡུས་པ་དང་བཞི་ཡོད་

[009B] དང་པོ་ཡོད་དེ། བདུན་གྱི་ནང་ཚན་གྱི་རྣམ་ཤེས་དེ་དེ་ཡིན་པའི་ཕྱིར། གཉིས་པ་ཡོད་དེ། ངན་སོང་བ་རྣམས་དང་བསམ་གཏན་བཞི་བ་དང་སྲིད་རྩེའི་རྣམ་ཤེས་མ་ཡིན་པའི་ཟག་བཅས་ཀྱི་ཕུང་པོ་རྣམས་དེ་ཡིན་པའི་ཕྱིར་
གསུམ་པ་ཡོད་དེ། བདུན་གྱི་གནས་སྐབས་ཀྱི་ཟག་བཅས་ཀྱི་ཕུང་པོ་དང་པོ་བཞི་དེ་ཡིན་པའི་ཕྱིར། བཞི་བ་ཡོད་དེ། ངན་སོང་བ་དང་བསམ་གཏན་བཞི་པ་དང་སྲིད་རྩེ་བ་དག་གི་རྣམ་ཤེས་ལྟ་བུ་དེ་ཡིན་པའི་ཕྱིར། གསུམ་པ་སྐྱེ་
གནས་བཞིར་དབྱེ་བ་ལ། གང་དུ་འཇུག་པ་སྐྱེ་གནས་ཀྱི་དབྱེ་བ་དང། གང་འཇུག་པ་བར་སྲིད་ཀྱི་རང་བཞིན། དེ་སྐྱེ་གནས་སུ་འཇུག་ཚུལ་དང་གསུམ། དང་པོ་འཆད་པར། དེར་ནི་སྒོང་ལས་སྐྱེ་སོགས་།སེམས་ཅན་སྐྱེ་གནས་
བཞི་དག་ཏུ། །ནས། ཡི་དྭགས་མངལ་ནས་སྐྱེས་བའང་ཡིན། །ཞེས་བྱུང། འགྲོ་བ་སེམས་ཅན་ཆོས་ཅན། ཁྱོད་ལ་ཁམས་གསུམ་པོ་སེར་ནི་སྐྱེ་བའི་གནས་བཞི་དག་ཏུ་ཡོད་དེ། སྒོང་ང་ལས་སྐྱེ་པ་དང་སོགས་པས་མངལ་སྐྱེ་
དྲོད་གཤེར་སྐྱེ་རྫུས་སྐྱེ་རྣམས་སུ་ཡོད་པའི་ཕྱིར། དང་པོའི་ངོ་བོ་ཡོད་དེ། སྒོང་བོའི་ནང་ནས་མེར་མེར་ནུར་ནུར་སོགས་སྐྱེ་བ་དེ་ཡིན་པའི་ཕྱིར། མཚན་གཞི་ངང་བ་ཁྲུང་ཁྲུང་རྨ་བྱ་ནེ་རྩོ་སོགས་ལྟ་བུ། གཉིས་པའི་ངོ་བོ་ཡོད་དེ་
མངལ་ནས་མེར་མེར་ནུར་ནུར་ནས་སྐྱེ་མཆེད་དོད་ནས་ཕྱིར་སྐྱེ་བ་དེ་ཡིན་གྱི་མངལ་གྱི་ནང་ནས་བྱུང་ཙམ་ཡིན་ན་སྒོང་སྐྱེས་ཀུན་མངལ་སྐྱེས་སུ་འགྱུར་བས་སྐྱེ་གནས་གསུམ་པར་འབྱུར་བའི་ཕྱིར་མཚན་གཞི་གླང་རྟ་སོགས་ལྟ་བུ་

[010A]༄༅། །གསུམ་པའི་ངོ་བོ་ཡོད་དེ། མངལ་སྒོང་གང་རུང་ལས་མ་ཡིན་པར་དྲོད་དང་གཤེར་ལས་སྐྱེས་པའི་ལུས་ཅན་གཅིག་དེ་ཡིན་པའི་ཕྱིར། མཚན་གཞི་སྤུར་བ་དང་ཕྱེ་མ་ལེ་བསོགས་ལྟ་བུ་
བཞི་བརྫུས་སྐྱེས་ཀྱི་ངོ་བོ་ཡོད་དེ། དབང་བོ་མཚང་བ་མེད་པར་གཅིག་ཅར་སྐྱེ་པའི་སྐྱེ་གནས་དེ་དེ་ཡིན་པའི་ཕྱིར། མཚན་གཞི་ལྷ་རྣམས་ལྟ་བུ། ཤེས་བྱ་ཆོས་ཅན། མི་དང་དུད་འགྲོ་གཉིས་ལ་སྐྱེ་གནས་བཞི་ཡོད་དེ། མི་
ལ་བཞི་ཡོད་པ་གང་ཞིག་དུད་འགྲོ་ལ་བཞི་ཡོད་པའི་ཕྱིར། དང་པོ་གྲུབ་སྟེ། མི་ལ་སྒོང་སྐྱེས་ཡང་ཡོད། མངལ་སྐྱེས་ཀྱང་ཡོད་དྲོད་གཤེར་སྐྱེས་ཀྱང་ཡོད། རྫུས་སྐྱེས་ཀྱང་ཡོད་པའི་ཕྱིར་དང་པོ་གྲུབ་སྟེ། མི་སྒོང་
སྐྱེས་ནི་གྲུ་ཞིག་པའི་ཚོང་བ་བྱ་ཁྲུང་ཁྲུང་མོ་དང་རྩེས་པའི་སྒོང་ང་ལས་སྐྱེས་པ་དགེ་སློང་གྲགས་དང་ཉེ་བའི་གྲགས་གཉིས་དང། རི་དྭགས་འཛིན་གྱི་བུ་སུམ་ཅུ་རྩ་གཉིས་དང། རྒྱལ་པོ་ལྔ་ལེན་གྱི་བུ་ལྔ་བརྒྱ་ལྟ་བུ་ཡིན་པའི་ཕྱིར། གཉིས་
པ་སླ༑ གསུམ་པ་གྲུབ་སྟེ། གསོ་སྦྱོང་འཕགས་ཀྱི་སྤྱི་བོ་ལས་ང་ལས་ནུ། ང་ལས་ནུའི་བརླ་གཡས་པ་ནས་མཛེས་པ་དང། དེའི་བརླ་གཡོན་པ་ནས་ཉེ་མཛེས་དང། རྒྱལ་བོ་ཚངས་བྱིན་གྱི་བྲད་ལས་བུ་མོ་སྐྱེས་པ་
ཐི་པའི་ཕྲེང་ལྡན་མ་དང། ཆུ་ཤིང་གི་སྡོང་ནང་ནས་བུ་མོ་སྐྱེས་བ་ཨ་མྲ་སྐྱོང་མ་ལྟ་བུ་ཡིན་པའི་ཕྱིར་ཏེ། རང་འགྲེལ་ལས། དྲོད་གཤེར་སྐྱེས་པ་ནི་འདི་ལྟ་སྟེ། ང་ལས་ནུ་དང། མཛེས་པ་དང། ཉེ་མཛེས་དང། ཐི་

[010B] ཨ་མྲ་སྐྱོང་མ་ལ་སོགས་པ་ལྟ་བུའོ། །ཞེས་གསུངས་པའི་ཕྱིར། བཞི་པ་གྲུབ་སྟེ། བསྐལ་བ་དང་བོའི་མི་རྣམས་དེ་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ་ཀླུ་དང་མཁའ་ལྡིང་ལ་སྐྱེ་
གནས་བཞི་ཡོད་པའི་ཕྱིར་ཏེ། ཀླུ་མངལ་སྐྱེས་ནས་རྫུས་སྐྱེས་ཀྱི་བར་མཁའ་ལྡིང་སྐྱེ་གནས་བཞི་བས་ཟ་བར་བཤད་པའི་ཕྱིར་ཏེ་རང་འགྲེལ་ལས། རྫུས་ཏེ་སྐྱེས་པ་རྣམས་ནི་ཀླུ་དང་འདབ་བཟང་ལ་སོགས་པ་ལྟ་བུའོ། །ཞེས་
གསུངས་པའི་ཕྱིར། རྫུས་སྐྱེས་ལ་རོ་མེད་པས་ཟབ་མི་འཐད་པའི་སྐྱོན་མེད་དེ། མ་ཤི་པར་དུ་ཟ་བ་ཡིན་པའི་ཕྱིར་ཏེ། རང་འགྲེལ་ལས། ཤེ་བ་དེས་ཚིས་པར་འགྱུར་བ་མིན་ནོ། །ཞེས་དང། གང་སྤེལ་ལས། འདིས་སྔར་
མ་ཤི་བར་ཟོས་པ་གང་ཡིན་པ་དེ་ཡང་ཤི་བའི་ཚེ་མི་སྣང་བར་འགྱུར་རོ། །ཞེས་གསུངས་པའི་ཕྱིར། ཀླུ་དང་མཁའ་ལྡེང་ལ་སྐྱེ་གནས་བཞི་ཡོད་པར་ཐལ། མཁའ་ལྡིང་རྫུས་སྐྱེས་མཆོག་དང་དྲོད་གཤེར་སྐྱེས་ཉེ་མཆོད་དང། མངལ་
སྐྱེས་པར་མ་དང་སྒོང་སྐྱེས་ཐ་མ་ཡིན་ལ། དེ་རྫུས་སྐྱེས་ཀྱིས་ཀླུ་བཞི་ཀ་ཟ། དྲོད་གཤེར་ལས་སྐྱེས་བས་གསུམ་ཟ། མངལ་སྐྱེས་ཀྱིས་གཉིས་ཟ། སྒོང་སྐྱེས་ཀྱིས་སྒོང་སྐྱེས་ཁོན་ཟ་བའི་ཕྱིར་ཏེ། གང་སྤེལ་ལས། ཀླུ་དང་ནམ་མཁའ་
ལྡང་དག་ནི་རྣམ་པ་བཞི་ཡོད་དེ། དེ་དག་གི་མཆོག་ནི་རྫུས་ཏེ་སྐྱེས་པའོ། །ཉེ་མཆོག་ནི་དྲོད་གཤེར་ལས་སྐྱེས་པའོ། །པར་མ་ནི་མངལ་ནས་སྐྱེས་པའོ། །ཐ་ཆད་ནི་སྒོང་ང་ལས་སྐྱེས་པའོ། །དེ་ལ་རྫུས་ཏེ་སྐྱེས་པའི་ནམ་མཁའ་

[011A]༄༅། །ལྡིང་གིས་ནི་དྲོད་གཤེར་ལས་སྐྱེས་པ་ལ་སོགས་པ་དག་ལས་སྔམ་སྡམ་ཟོས་ནས་ཀླུ་ཐམས་ཅད་བཟའ་བའི་ཕྱིར་འབྱིན་ཏོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། དམྱལ་བ་བརྣམས་
དང་ཁམས་གསུམ་གྱི་ལྷ་རྣམས་དང་སྲིད་པ་བར་མ་རྣམས་རྫུས་ཏེ་སྐྱེས་པ་ཡིན་ཏེ། ལས་ཀྱི་ནུས་པ་སྟོབས་དང་ལྡན་པའི་ཕྱིར། གཟུགས་མེད་པ་དག་ཀྱང་རྫུགས་སྐྱེས་ཡིན་ཏེ། རྫུས་སྐྱེས་ལ་མིང་བཞིའི་ཕུང་པོ་ཅན་དང། ཕུང་པོ་
ལྔ་བ་ཅན་གཉིས་ཡོད་སྐྱེ་གནས་གཞན་གསུམ་ཕུང་པོ་ལྔ་བ་ཅན་ཁོ་ན་ཡིན་པའི་ཕྱིར་ཏེ། གང་སྤེལ་ལས། འདི་དག་གི་རང་བཞིན་ཡང་རྫུས་ཏེ་སྐྱེ་བའི་གནས་ནི་ཕུང་པོ་བཞི་དང། ལྔའི་རང་བཞིན་ཡིན་ལ། དེ་ལས་གཞན་
རྣམས་ནི་ཕུང་པོ་ལྔའི་རང་བཞིན་ཡིན་ནོ། །ཞེས་གསུངས་པའི་ཕྱིར། འཕགས་ཡུལ་གྱི་སྡེ་པ་ཁ་ཅིག་ན་རེ། ཡི་དྭགས་ནི་རྫུས་སྐྱེས་ཁོ་ན་ཟེར་བ་མི་འཐད་པར་ཐལ། ཡི་དྭགས་ཕལ་ཆེར་རྫུས་སྐྱེས་ཡིན་ཀྱང་མངལ་སྐྱེས་
ཀྱང་ཡོད་པའི་ཕྱིར་ཏེ། ལུང་ལས། མོའུ་འགལ་གྱི་བུ་ཆེན་པོ་ལ་ཡི་དྭགས་མོ་ན་རེ། བདག་གིས་མཚན་མོ་ལྔ་དང། །དེ་བཞིན་ཉིན་མོ་གཞན་ལྔ་དག་བསྐྱེད་ནས་དེ་དག་ཟ་མོད་ཀྱི། །འོན་ཀྱང་བདག་ནི་ཚིམ་བ་
མེད༑ ༑ཅེས་སྨྲས་པར་གསུངས་པའི་ཕྱིར་དང། གང་སྤེལ་ལས། ཁ་ཅིག་ན་རེ་ཡི་དྭགས་རྣམས་ནི་རྫུས་ཏེ་སྐྱེས་པ་ཁོ་ན་ཡིན་ནོ་ཞེས་ཟེར་ཏེ། དེའི་ཕྱིར་དེ་རྣམས་ལ་མངལ་ལས་སྐྱེས་པ་ཉིད་སྒྲུབ་པའི་ཕྱིར་

[011B]རྒྱས་པར་འབྱུང་ངོ། །ཞེས་གསུངས་པའི་ཕྱིར། ཤེས་བྱ་ཆོས་ཅན་སྐྱེ་གནས་བཞི་ལ་བཟང་ངན་ཡོད་དེ། རྫུས་སྐྱེས་རང་གཞན་གཉིས་ཀར་མི་གནོད་པར་སྐྱེབས་
རབ་དང། དྲོད་གཤེར་སྐྱེས་གཞན་ལ་མི་གནོད་པར་སྐྱེ་བས་རབ་འོག་མ་དང། མངལ་སྐྱེས་སྡུག་བསྔལ་ལན་ཅིག་སྡུག་བསྔལ་བས་འབྲིང་དང། སྒོང་སྐྱེས་སྡུག་བསྔལ་ལན་གཉིས་མྱོང་པས་ཐ་ཆད་ཡིན་པའི་ཕྱིར། སྟོན་
པ་སངས་རྒྱས་ཆོས་ཅན། སྐྱེ་གནས་བཟང་བ་གཉིས་བཞག་ནས་མངལ་དུ་སྐྱེ་བའི་རྒྱུ་མཚན་ཡོད་དེ། གདུལ་བྱ་སྤྲོ་བ་བསྐྱེད་པ་དང་ཉེ་དུ་ཆོས་ལ་དགོད་པ་དང། མུ་སྟེགས་བྱེད་སོགས་ཀྱིས་སྒྱུ་མ་མཁན་མི་ནུས་ནས་འཇིག་རྟེན་ཟའོ་
ཞེས་པའི་ལོག་རྟོག་འགོག་པའི་ཆེད་ཡིན་པའི་ཕྱིར། གཞན་དག་རྫུས་སྐྱེས་ལ་རོ་མེད་པས་རིང་བསྲེལ་འབྱུང་བའི་ཆེད་དུ་ཡིན་ཟེར་བ་མི་འཐད་པར་ཐལ། རྫུས་སྐྱེས་བྱས་ཀྱང་རྫུ་འཕྲུལ་གྱིས་རིང་བསྲེལ་བཞག་ཆོག་པའི་ཕྱིར་ཏེ་
ནམ་མཁའ་མཛོད་ལ་མངའ་བརྙེས་པའི་གང་ཟག་ཡིན་པའི་ཕྱིར་སྐྱེ་གནས་བཞི་ལས་རྫུས་སྐྱེས་མང་བ་ཡིན་པའི་ཕྱིར། རྫུས་སྐྱེས་ལ་འགྲོ་བ་ལྔའི་ལྷ་དང་དམྱལ་བ་རིལ་བོ་དང། ཡི་དྭགས་དུག་འགྲོ་མི་གསུམ་གྱི་ཕྱོགས་རེ་
དང༑ བང་སྲིད་ཐམས་ཅད་དང། ཁམས་གསུམ་གྱི་གོང་མ་གཉིས་ཡི་པ་པོ་དང། འདོད་ཁམས་གྱི་ཕལ་ཆེར་རྫུས་སྐྱེས་ཡིན་པའི་ཕྱིར་།གཉིས་པ་བར་སྲིད་ལ། ངོ་བོ། །སྒྲུབ་བྱེད། ཁྱད་ཆོས་གསུམ་ལས་

[012A]༄༅། །དང་པོ་འཆད་པར། འདིར་གང་འཆི་དང་སྐྱེ་བ་ཡི་།སྲིང་པའི་པར་དུ་འབྱུང་བའོ། །ནས། བྱུང་བ་མིན། །ཞེས་བྱུང་ཚིག་དོན་དང། མཐའ་དཔྱད་པ་གཉིས། བར་སྲིད་ཆོས་ཅན་
ཁྱོད་ཀྱི་ངོ་བོ་བཞག་ཏུ་ཡོད་དེ། འཇིག་རྟེན་འདིར་གང་གི་སྔ་མའི་འཆི་སྲིད་དང། ཕྱི་མའི་སྐྱེ་བའི་སྲིད་པའི་པར་དུ་འབྱུང་བའི་སྲིད་པ་དེ་དེ་ཡིན་པའི་ཕྱིར་ཏེ། འདིར་གང་འཆི་དང་སྐྱེ་བ་ཡི། །སྲིད་པའི་པར་དུ་འབྱུང་བའོ། །ཞེས་སོ།།
སྲིད་པ་པར་མ་དེ་ཆོས་ཅན། །ཁྱོད་སྐྱེས་པ་ཡིན་ཀྱང་བྱུང་བ་མིན་ཏེ། བྱུང་བ་ནི་བགྲོད་པའི་ཡུལ་དུ་ཕྱིན་ཟིན་པ་ལ་བྱེད་ཅིང་ཁྱོད་བགྲོད་པའི་ཡུལ་དུ་ཕྱིན་མ་ཟིན་པའི་ཕྱིར་ཏེ། བགྲོད་པའི་ཡུལ་དུ་མ་ཕྱིན་ཕྱིར། །སྲིད་པ་པར་
མ་བྱུང་བ་མིན། །ཞེས་སོ། །མཐའ་དཔྱད་པ་ལ། ཁ་ཅིག་ན་རེ། བར་དོ་བ་ཡིན་ན་བར་སྲིད་རྒྱུད་ལ་མ་སྤངས་པར་ཡོད་པས་ཁྱབ་ཟེར་ན། གཟུགས་ཀྱི་པར་དོའི་རྟེན་ལ་མྱང་འདས་ཐོབ་པའི་བར་དོ་བ་ཆོས་ཅན། དེར་
ཐལ༑ དེའི་ཕྱིར། འདོད་མི་ནུས་ཏེ། འཁོར་བ་ཆགས་བལ་གྱི་ཚུལ་གྱིས་སྤངས་པའི་ཕྱིར། གཞན་ཡང། སྐྱེ་སྲིད་ཀྱི་རྟེན་ཅན་ཡིན་ན་སྐྱེ་སྲིད་རྒྱུད་ལྡན་ཡིན་དགོས་པར་ཐལ། པར་སྲིད་ལ་དེའི་ཕྱིར་འདོད་ན་
གཟུགས་ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱས་པའི་ཉན་ཐོས་དགྲ་བཅོམ་ཆོས་ཅན། དེར་ཐལ། དེའི་ཕྱིར། འདོད་ན། དོའི་རྒྱུད་ཀྱི་ཉོན་མོངས་ཅན་གྱི་སྲིད་པ་ཡོད་པར་ཐལ། དེའི་རྒྱུད་ཀྱི་སྐྱེ་སྲིད་ཡོད་པའི་ཕྱིར་

[012B] སྲིད་པ་བཞི་བོ་དེ་དག་ལས། །སྐྱེ་བའི་སྲིད་པ་ཉོན་མོངས་ཅན། །ཞེས་གསུངས་པའི་ཕྱིར། ཁ་ཅིག། པར་དོའི་རྒྱུད་ཀྱི་སྐྱེ་སྲིད་དུ་ཉིང་མཚམས་སྦྱོར་བའི་བློ་ཡིན་ན། མངལ་སྐྱེས་ལྟར་ཆགས་སྡང་གི་ཕྱིན་ཅི་ལོག་ཏུ་
གྱུར་བས་ཉིང་མཚམས་སྦྱོར་བྱེད་ཡིན་པས་ཁྱབ་ཟེར་ན། རྫུས་སྐྱེས་རྒྱུད་ཀྱི་སྐྱེ་སྲིད་དུ་ཉིང་མཚམས་སྦྱོར་བྱེད་ཀྱི་བློ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེ་གནས་དོན་དུ་གཉེར་གྱི་འཁྲིག་པ་དོན་དུ་གཉེར་བས་ཉིང་
མཚམས་སྦྱོར་བ་མ་ཡིན་པའི་ཕྱིར། དེར་ཐལ། དྲོད་གཤེར་ལས་སྐྱེན་དྲེ་འདོད་པ་དང་རྫུས་ཏེ་སྐྱེན་གནས་འདོད་པ་ཡིན་པའི་ཕྱིར་ཏེ་དྲི་དང་གནས་ལ་མངོན་འདོད་གཞན། །ཞེས་གསུངས་པའི་ཕྱིར། ཡང་ཁ་ཅིག་མངལ་སྐྱེས་
དང་རྫུས་སྐྱེས་ལ་འཁྲིག་ཆགས་དང་སྡང་བའི་བློ་ཕྱིན་ཅི་ལོག་གིས་ཉིང་མཚམས་སྦྱོར་བས་ཁྱབ་ཟེར་ན། རྒྱལ་བོ་གཞོན་ནུ་དོན་འགྲུབ་ཀྱི་པར་དོ་བའི་རྒྱུད་ཀྱི་ཉིང་མཚམས་སྦྱོར་བྱེད་ཀྱི་བློ་ཆོས་ཅན། དེར་ཐལ། དེའི་ཕྱིར། འདོད་མི་
ནུས་ཏེ། འཇུག་གནས་འབྱུང་གསུམ་ལ་མ་རྨོངས་པ་ཡིན་པའི་ཕྱིར་ཏེ་སངས་རྒྱས་ཀྱི་པར་སྲིད་པ་ཡིན་པའི་ཕྱིར། ཁྱབ་སྟེ། འཁོར་བསྒྱུར་གྱི་པར་སྲིད་ཀྱིས་འཇུག་པ་ཤེས་ལ་འབྱུང་གནས་གཉིས་མི་ཤེས། རང་རྒྱལ་གྱི་
དམ་འཇུག་གནས་ཤེས་ལ་འབྱུང་བ་མི་ཤེས། སངས་རྒྱས་ཀྱི་དེས་གསུམ་གཤེས་པའི་ཕྱིར་ཏེ། མངལ་དུ་འཇུག་པ་གསུམ་དག་སྟེ། །འཁོར་ལོས་བསྒྱུར་དང་རང་བྱུང་གཉིས། །ཞེས་གསུངས་བའི་ཕྱིར། འདིས་སེམས་

[013A]༄༅། །ཅན་ཕལ་བ་མངལ་འཇུག་ལ་ཆགས་སྡང་གི་ཕྱིན་ཅི་ལོག་ཏུ་འཇུག་པས་མ་ཁྱབ་པ་ཤེས་སོ། །ཡང་ཁ་ཅིག་ན་རེ། ཡུམ་སྒྱུམ་ལྷ་མཛེས་ཀྱི་མངལ་དུ་འཇུག་ཁ་མའི་བར་དོ་བ་དེ་མཚན་དཔེས་སྦྲས་བར་ཐལ་
སྟོན་པ་སངས་རྒྱས་མཚན་དཔེས་སྤྲས་པ་གང་ཞིག་དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་ཅན། །ཞེས་གསུངས་པའི་ཕྱིར་ན་མ་ཁྱབ། འདོད་ན། འཁོར་བསྒྱུར་ཡང་མཚན་དཔེས་སྤྲས་པར་ཐལ་
འདོད་པའི་ཕྱིར། འདོད་མི་ནུས་ཏེ། དེའི་མཚན་དཔེ་བཏགས་པ་བ་ཡིན་པའི་ཕྱིར། ཡང་ཁ་ཅིག་ན་རེ། མི་ལྡོག་དེ་ནི་དྲི་ཟའོ། །ཞེས་གསུངས་པ་མི་འཐད་པར་ཐལ། ཁྱིའི་བར་སྲིད་གྲུབ་ནས་དེར་མི་སྐྱེ་བ་ཡོད་པའི་ཕྱིར་
ན་མ་ཁྱབ། རྟགས་གྲུབ་སྟེ། དེ་གྲུབ་ནས་ལྕེ་སྦྱང་དུ་སྐྱེ་བ་ཡོད་པའི་ཕྱིར། དེར་ཐལ། དེ་གཉིས་འགྲོ་བ་རིགས་མཐུན་པའི་ཕྱིར་ཡང་ཁ་ཅིག་ན་རེ། མིའི་བར་སྲིད་ཡིན་ན་མིའི་སྲིད་པ་ཡིན་པས་ཁྱབ་ཟེར་ན། དེ་མི་
འཐད་པར་ཐལ། མིའི་སྲིད་པ་དང་བར་སྲིད་པ་གལ་བའི་ཕྱིར་ཏེ་མདོ་ལས། སྲིད་པ་ནི་བདུན་དེ། དམྱལ་བའི་སྲིད་པ་དང། དུང་འགྲོའི་སྲིད་པ་དང། ཡི་དྭགས་ཀྱི་སྲིད་པ་དང། ལྷའི་སྲིད་པ་དང། མིའི་སྲིད་པ་དང་
ལས་ཀྱི་སྲིད་པ་དང། སྲིད་བ་བར་མའོ། །ཞེས་གསུངས་པའི་ཕྱིར་ཡང་ཁ་ཅིག་ན་རེ། བར་སྲིད་པ་ཡིན་ན་སྐྱེ་འགྱུར་གྱི་སྔོན་དུས་ཀྱི་སྲིད་པ་དང་དབང་པོ་སོགས་འདྲ་བས་ཁྱབ་པར་ཐལ། སྔོན་དུས་སྲིད་འབྱུང་ཤ་ཚུགས་

[013B] ༑ཞེས་གསུངས་པའི་ཕྱིར་ན་མ་ཁྱབ་ཅིང། འདོད་མི་ནུས་ཏེ། མ་ནིང་མཚན་མེད་དང་སྐྱེས་ཙམ་ནས་མིག་མེད་པའི་ལོང་བ་སོགས་ཀྱི་བར་སྲིད་པ་ཡང་དབང་པོ་ཀུན་ཚང་བའི་ཕྱིར་ཏེ། མ་ནིང་དང་མཚན་མེད་ཀྱི་བར་སྲིད་
བ་ཡང་ཕོ་མོ་གང་རུང་གི་རྣམ་བ་ཅན་མངལ་དུ་ཞུགས་ནས་མ་ནིང་དུ་འགྱུར་བ་ཡིན་པའི་ཕྱིར། རང་བགྲེལ་ལས། འོན་ཏེ་མ་ནིང་ཞིག་ཡིན་ན་ནི། དེ་འདོད་ཆགས་གང་དང་ལྡན་པ་དེ་བཞིན་དུ་གནས་སོ། །སྲིད་པ་བར་མ་ནི་
དབང་པོ་ཐམས་ཅད་ཚང་བ་ཡིན་པའི་ཕྱིར། དབང་པོ་མ་ཚང་བ་མིན་ཏེ། དེའི་ཕྱིར་མོར་གྱུར་པ་དང་ཕོར་གྱུར་པ་ཞུགས་ནས་གནས་པ་ཇི་ལྟ་བ་བཞིན་དུ་གནས་སོ། །ཕྱིས་ལུས་སྐྱེ་ཞིང་མ་ནིང་དུ་འགྱུར་རོ། །ཞེས་གསུངས་
པའི་ཕྱིར། གཉིས་པ་སྒྲུབ་བྱེད་ལ། རིགས་པའི་སྒྲུབ་བྱེད་དང་ལུང་གིས་སྒྲུབ་བྱེད་གཉིས། །དང་པོ་འཆད་པར། འབྲུ་ཡི་རྒྱུན་དང་ཆོས་མཐུན་ཕྱིར། །ནས། རྒྱུན་མིན་ཕྱིར་གཉིས་ལས་གྱུར་ཕྱིར་།ཞེས་བྱུང་
ཕལ་ཆེན་སྡེ་བ་དང་ས་སྟོན་སྡེ་བ་ན་རེ། བར་སྲིད་མེད་དེ། སྐྱེ་སྲིད་ནི་འཆི་སྲིད་དང་བར་མ་ཆར་བར་འབྱུང་བའི་ཕྱིར་ཟེར་ཏེ་རྒྱལ་སྲས་མ་ལས། འདི་ལ་སློབ་དཔོན་ཡོན་ཏན་བློ་གྲོས་ནི་སློབ་དཔོན་དབྱིག་བཤེས་དང་
བཅས་ཏེ་རང་གི་སྡེ་བ་ལ་བློ་ཞེན་ཅིང། སོགས་སོ། །ཕྱིས་འབྱུང་གི་སྐྱེ་སྲིད་ཀྱི་གཟུགས་ཕུང་ཆོས་ཅན། རང་གི་རྒྱུན་དུ་གྱུར་པའི་བར་མའི་གཟུགས་སྔོན་དུ་སོང་བ་ཡིན་ཏེ། རྒྱུན་ལྡན་གྱི་གཟུགས་ཡིན་པའི་ཕྱིར། དཔེར་

[014A]༄༅། །ན་འབྲུ་ནུབ་ནས་ཤར་དུ་དྲངས་བའི་རྒྱུན་ཕྱི་མ་བཞིན། པར་སྲིད་མེད་བར་འཆི་སྲིད་རྒྱུན་ཆད་བ་ལས་སྐྱེ་སྲིད་ཀྱི་གཟུགས་སོགས་འབྱུང་བ་མ་ཡིན་ནོ། །འབྲུ་ཡི་རྒྱུན་དང་ཆོས་མཐུན་ཕྱིར། །སྲིད་
བ་ཆད་ལས་བྱུང་བའོ། །ཞེས་པའི་དོན་གཟུགས་ལ་སྦྱར་ནས་དེ་ལྟར་ཡང་བཤད་དགོས་པའི་ཕྱིར་ཏེ། རྒྱལ་སྲས་མ་ལས། སྐྱེ་བའི་སྲིད་པའི་གཟུགས་གང་དང་འབྲལ་བ་དང་གང་དུ་འབྱུང་བ་དེ་དག་གི་པར་མའི་རྒྱུན་ལ་ཡོད་
པའི་གཟུགས་སྔོན་དུ་འགྲོ་བ་ཅན་ཡིན་ཏེ། རང་གི་ཉི་བར་ལེན་བ་གཟུགས་ཀྱི་རྒྱུན་གྱི་ཇོ་བོ་ཉིད་ཡིན་པའི་ཕྱིར་རོ། །འབྲུའི་རྒྱུན་ཕྱིས་འབྱུང་བའི་གཟུགས་ལྟ་བུའོ། །ཞེས་གསུངས་པའི་ཕྱིར། པར་དོ་སྒྲུབ་ན་འདི་ལྟར་དགོས་
སོ༑ ༑འཆི་སྲིད་ཀྱི་སེམས་ཆོས་ཅན། རང་གི་རྒྱུན་མི་འཆད་པར་ཡུལ་གཞན་དུ་འབྱུང་སྟེ། རྒྱུན་གྱིས་ཡུལ་གཞན་དུ་སྐྱེ་བའམ་འཇུག་པའི་ཆོས་ཡིན་པའི་ཕྱིར། དཔེར་ན། འབྲུ་ཡུལ་གཞན་དུ་དྲངས་པའི་རྒྱུན་བཞིན་
ཞེས་ཕ་ནི། རང་འགྲེལ་ལས། དེ་ལྟ་བས་ན་སེམས་ཅན་གྱི་སེམས་ཀྱི་རྒྱུན་འདི་ཡང་རྒྱུན་མི་འཆད་པར་ཡུལ་གཞན་དུ་འབྱུང་བའི་ཚུལ་ཅན་ཡིན་ནོ། །ཞེས་གསུངས་པའི་དགོངས་པ་ཡིན་ནོ། །འདིས་འཆི་སྲིད་ཆད་ཙམ་
ལས་སྐྱེ་སྲིད་འབྱུང་བ་ཁེགས་ཀྱང་བར་དོ་སྒྲུབ་མི་ཐུབ་བོ། ཁ་ཅིག་ས་བོན་ལས་མྱུ་གུ་དང་མྱུ་གུ་ལས་འབྲུའི་རྒྱུན་འབྱུང་བ་ཞེས་བཤད་པ་མི་འཐད་དེ། དེ་ནི་སྲིད་པ་དང་རྣམ་ཤེས་གོང་དུ་འཕེལ་བ་ཙམ་ལས་པར་སྲིད་སྒྲུབ་

[014B] ཁྱབ་སྟེ། འདིར་འཆིས་ནས་ས་གཞན་གྱི་སྐྱེ་སྲིད་འགྲུབ་པ་ལ་པར་དོ་དགོས་པ་འབྲུའི་རྒྱུན་གྲོང་གཅིག་ནས་གྲོང་གཞན་དུ་སྤོ་བ་ལྟ་བུར་བཤད་དགོས་པའི་ཕྱིར་ཏེ། རང་འགྲེལ་ལས། རྒྱུན་མི་འཆད་པར་
གཞན་དུ་འབྱུང་བ་མཐོང་སྟེ། དཔེར་ན་འབྲུའི་རྒྱུན་ལྟ་བུའོ་།ཞེས་དང། རྒྱལ་སྲས་མ་ལས། གང་གི་ཚེ་འབྲུ་གྲོང་ནས་གྲོང་གཞན་དུ་འཁྱེར་བ་ན་འབྲུ་དེ་གྲོང་སྔ་མར་འགག་ནས་གྲོང་དེ་གཉིས་ཀྱི་བར་དུ་མི་འབྱུང་བར་དཔག་
ཚད་དུ་མས་བཅད་པས་གྲོང་གཞན་དུ་འབྱུང་བ་ནི་མ་ཡིན་ནོ། །ཞེས་གསུངས་པའི་ཕྱིར། གང་སྤེལ་ལས། ཤིན་ཏུ་གསལ་ཡང་ལོག་པར་བཤད་སྣང་ངོ། །དེ་ལ་ཕལ་ཆེན་དང་ས་སྟོན་དག་ན་རེ། འཆི་སྲིད་རྒྱུན་ཆད་པ་
ལས་སྐྱེ་སྲིད་འབྱུང་བའི་དཔེ་ཡང་ཡོད་དེ། མེ་ལོང་གི་ངོས་སོགས་དང་བྱད་ཀྱི་གཟུགས་གཉིས་པར་འགྱངས་ཆེན་པོ་ཡོད་ཀྱང་དེར་གཟུགས་བརྙན་འབྱུང་བ་བཞིན་ཡིན་པའི་ཕྱིར་ཏེ། རང་འགྲེལ་ལས། ཆང་ནས་འབྱུང་བར་
ཡང་མཐོང་སྟེ། དཔེར་ན་མེ་ལོང་ལ་སོགས་པ་དག་གི་ནང་དུ་གཟུགས་ལས་གཟུགས་བརྙན་ལྟ་བུའོ། །ཞེས་གསུངས་པའི་ཕྱིར། དེའི་དཔེ་དོན་མི་འཐད་པར་ཐལ། དེའི་དཔེ་ཡང་མ་གྲུབ་པ་གང་ཞིག་གལ་ཏེ་གྲུབ་ཀྱང་མི་འདྲ་
པའི་ཕྱིར། དང་པོ་གྲུབ་སྟེ། ཁྱོད་ཀྱིས་གཟུགས་བརྙན་ཁ་དོག་ཏུ་འདོད་ཀྱང་དེ་ཁ་དོག་ཏུ་མ་གྲུབ་པའི་ཕྱིར། དེར་ཐལ། ཡུལ་དེ་ན་མེ་ལོང་གི་ངོས་ཡང་སྣང་གཟུགས་བརྙན་ཡང་སྣང་ཀྱང་དེར་ཁ་དོག་ཐ་དད་པ་གཉིས་གོ་ས་གཅིག་ན་

[015A]༄༅། །མེད་པའི་ཕྱིར། དེར་ཐལ། མེ་ལོང་གི་ངོས་དེ་ལ་ཁ་དོག་ཐ་དད་པ་གཉིས་ཀྱི་རྟེན་འབྱུང་བ་ཐ་དད་པ་མིའི་ངོའི་ཤ་ཁྲག་གི་འབྱུང་བ་དང་མཁར་པའི་འབྱུང་བ་ཐ་དད་པ་གཉིས་མེད་པའི་ཕྱིར་ཏེ། གཟུགས་
བརྙན་མ་གྲུབ་ཕྱིར་བ་དང། །ཞེས་དང། གཅིག་ན་ལྷན་ཅིག་གཉིས་མེད་ཕྱིར། །ཞེས་སོ། །གཟུགས་བརྙན་གྱི་ཁྱད་པར་ཡོད་དེ། རང་འགྲེལ་ལས། གང་དེ་ལྟར་སྣང་བ་དེ་ནི་ཚོགས་པ་དེའི་མཐུ་དེ་འདྲ་བ་ཡིན་ཏེ། ཚས་
རྣམས་ཀྱི་མཐུའི་བྱེ་བྲག་ནི་བསམ་གྱིས་མི་ཁྱབ་པོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། བྱད་བཞིན་གྱི་གཟུགས་བརྙན་དེ་བྱད་གཟུགས་ཀྱི་རྒྱུན་མ་ཡིན་པས་མི་འདྲ་ལ། གཟུགས་བརྙན་དེ་གཟུགས་ངང་མ་ལོང་སྟེ་
གཙོ་བོའི་རྒྱུ་གཉིས་ཚོགས་པ་ལས་བྱུང་བ་བཞིན་དུ། ཁྱོད་ཀྱིས་སྐྱེ་སྲིད་དེ་གཙོ་བོའི་རྒྱུ་གཉིས་ལས་མི་འབྱུང་བར་འཆི་སྲིད་གཅིག་པུ་ལས་འབྱུང་བར་འདོད་པ་དང་མི་འདྲ་བའི་ཕྱིར། དང་པོ་གྲུབ་སྟེ། རྩ་བར། མི་འདྲའི་ཕྱིར་ན་
དཔེ་མ་ཡིན། །རྒྱུན་མིན་ཕྱིར། །ཞེས་སོ། །གཉིས་པ་གྲུབ་སྟེ། རྩ་བར། མི་འདྲའི་ཕྱིར་ན་དཔེ་མ་ཡིན། །གཉིས་ལས་འབྱུང་ཕྱིར་།ཞེས་སོ། །གཉིས་པ་འཆད་པར། མགུར་ནས་གསུངས་ཕྱིར་ཡོད་དྲི་ཟ་།ལྔར་
གསུངས་འགྲོ་མདོ་ལས་ཀྱང་གྲུབ། །ཅེས་བྱུང། བར་སྲིད་པ་ཆོས་ཅན་ཁྱོད་ཡོད་དེ། སྟོན་པས་མགུར་ནས་སྲིད་པ་བདུན་གསུངས་པས་ཁྱོད་པར་གྲུབ་པའི་ཕྱིར་ཏེ། མདོ་ལས། སྲིད་པ་ནི་བདུན་ཏེ། དམྱལ་

[015B] ཡི་དྭགས་ཀྱི་སྲིད་པ་དང། དུད་འགྲོའི་སྲིད་པ་དང། མིའི་སྲིད་པ་དང། ལྷའི་སྲིད་པ་དང། ལས་ཀྱི་སྲིད་པ་དང། སྲིད་པ་བར་མའོ། །ཞེས་གསུངས་པའི་ཕྱིར་དང། རྩ་བར། མགུར་ནས་གསུངས་ཕྱིར་ཡོད་
ཅེས་སོ། །གཞན་ཡང། བར་སྲིད་ཡོད་པར་ཐལ། མདོ་ལས། གནས་གསུམ་མངོན་དུ་གྱུར་ན་མའི་མངལ་དུ་འཆགས་པར་འགྱུར་ཏེ། མ་རུང་ཞིང་ཟླ་མཚན་དང་ལྡན་པ་དང། ཕམ་གཉིས་ཆགས་པར་གྱུར་ཞིང་ཕྲད་པ་
དང༑ པྲི་ཟ་ཡང་ཉེ་བར་གྱུར་ནའོ། །ཞེས་གསུངས་པའི་དྲི་ཟ་དེ་བར་སྲིད་ལ་བྱེད་པའི་ཕྱིར། ཁོ་ན་རེ། དེ་ལྟར་དྲི་ཟ་ཞེས་མི་འདོན་གྱི་ཕུང་བོ་ཞིག་པ་ཉེ་བར་གནས་པར་གྱུར་ནའོ་ཞེས་འདོན་ཏོ་ཞེས་ཟེར། སློབ་དཔོན་ན་རེ། དྲི་ཟ་
དེ་བར་དོ་ཡིན་པར་ཐལ། རྟ་ལེན་གྱི་བུའི་མདོ་ལས། ཁྱོད་ཀྱིས་དྲི་ཟ་ཉེ་བར་གནས་པ་གང་ཡིན་པ་འདི། ནས། བྱང་ནས་འོངས་པ་ཞིག་ཤེས་སམ། ཞེས་གསུངས་པའི་ཕྱིར། ཁྱབ་སྟེ། ཕུང་པོ་ཞིག་པ་ནི་འོངས་པར་མི་རུང་
བའི་ཕྱིར་ཏེ། རྩ་བར། དྲི་ཟ། ཞེས་སོ། །གཞན་ཡང། བར་སྲིད་ཡོད་པར་ཐལ། ཕྱིར་མི་འོང་ལྔར་གསུངས་པའི་འདའ་བདེ་བར་དོ་བ་ཡིན་པའི་ཕྱིར་ཏེ། མདོ་ལས། ཕྱིར་མི་འོང་བ་ནི་ལྔ་སྟེ། བར་མ་དོར་ཡོངས་སུ་མྱ་ངན་
ལ་བབ་དང་བ་དང། ཞེས་གསུངས་པའི་ཕྱིར་ཏེ། རྩ་བར། ལྔ་གསུངས། ཞེས་སོ། །དེ་ལ་ཕལ་ཆེན་པ་ན་རེ། །བར་མདོ་ཞེས་བྱ་བའི་ལྷ་ཞིག་ཡོད་ཟེར་ན། དེ་མེད་ཅིང་བར་དོ་ཡོད་པའི་ལུང་གཞན་ཡང་ཡོད་དེ། སྐྱེས་འདམ་

[016A]༄༅། །པའི་འགྲོ་བ་བདུན་ཞེས་བྱ་བའི་མདོ་ལས་ཀྱང། ཞོག་མའི་མེ་སྟག་དང་ལྕགས་ཀྱི་ཚ་ཚ་གཉིས་དང་གསུམ་དཔེར་བྱས་ནས་བར་འདའ་བ་གསུམ་བཤད་པའི་ཕྱིར། ཁྱབ་སྟེ། ལྷ་ལ་
ཡུལ་དང་དུས་ཀྱི་ཁྱད་པར་དེ་ལྟར་ཐ་དད་པ་གསུམ་མེད་པའི་ཕྱིར། དེས་ན་ཁྱོད་ཀྱི་དེ་རྟོག་བ་ཟོ་ཡིན་བའི་ཕྱིར་ཏེ། རྩ་བར། འགྲོ་མདོ་ལས་ཀྱང་གྲུབ། །ཅེས་དང། རང་འགྲེལ་ལས། བར་མདོ་ཞེས་བྱ་བའི་ལྷ་ནི་ཡུལ་
དང་དུས་ཀྱི་ཁྱད་པར་གྱིས་ཐ་དད་པ་རྣམ་པ་གསུམ་པོ་དེ་ལྟ་བུའི་མེད་པས་འདི་ནི་རྟོག་བ་འབའ་ཞིག་ཏུ་ཟད་དོ། །ཞེས་གསུངས་པའི་ཕྱིར། དེ་ལ་ཁོ་ན་རེ། བར་སྲིད་ཡོད་ན་མདོ་ལས་བདུད་སུན་འབྱིན་བྱེད་ཀྱིས་འོད་སྲུང་གི་
ཉན་ཐོས་མཁས་བ་མགུ་ཞེས་པའི་མགོ་ལ་རྡོའི་ཁུ་ཚུར་བསྣུན་པས་ཉན་ཐོས་དེས་མ་རངས་པའི་སྐད་ཕྱུང་བ་དང་བདུད་སུན་འབྱིན་བྱེད་རང་གི་ལུས་ཁོ་ནས་མནར་མེད་པའི་དམྱལ་བར་ལྷུང་ངོ། །ཞེས་གསུངས་པའི་ལྟར་དྲངས་
ཞེ་ན༑ སྐྱོན་མེད་དེ། དེའི་དགོངས་པ་གསོན་པོ་ཁོ་ནར་དམྱལ་བའི་མེས་བསྐོར་ཏེ་ཤི་ནས་དམྱལ་བར་ལྷུང་ཞེས་པའི་དོན་ཡིན་པའི་ཕྱིར། རང་འགྲེལ་ལས་བཤད་དོ། །འདི་ལ་སྔོན་གྱི་མང་པོ་དང་རང་རེའི་འགའ་ཞིག་
གིས་འོད་སྲུང་གི་ཉན་ཐོས་ཤི་བས་བདུད་དེ་ལྟར་བྱུང་བར་བཤད་པ་མི་འཐད་པར་ཐལ། རྒྱལ་སྲས་མ་ལས། ཉན་ཐོས་དེའི་མགོར་རྡོའི་ཁུ་ཚུར་བསྣུན་པས་སྐད་ཅིག་གཉིས་བར་རང་གི་ལུས་སྔོན་གྱི་ཊིག་ཆེན། ཀྱིས་སིདྷི་ཐར་

[016B] གང་སྤེལ་ལས། བདུད་ཀྱིས་རྔོའི་ཚལ་བ་ཞིག་གིས་འོད་སྲུང་གི་ཉན་ཐོས་མཁས་པ་མགུ་ཞེས་པའི་མགོ་བཅག་པས་དེ་ལྟར་བཤད་པ་མ་གཏོགས་ཤི་བའི་སྐྱོན་ཡིན་པའི་ཤེས་བྱེད་མི་སྣང་བའི་ཕྱིར་
ཏེ༑ ཉན་ཐོས་ཀྱི་སྔོན་པ་སྐད་ཅིག་གཉིས་པར་ཁོ་རང་ལྷུང་བའི་ཕྱིར་ཏེ། རྒྱལ་སྲས་མ་ལས། དེའི་ཚེ་བདུད་སུན་འབྱིན་བྱེད་ཅེས་བྱ་བ་ཞིག་གིས་ཀླང་དུ་ཁུ་ཚུར་གྱིས་བསྣུན་པས་དེས་མ་རངས་བའི་སྐང་ཕྱུང་བ་དང་སྐད་ཅིག་
གཉིས་པ་ལ་རང་གི་ལུས་ཀྱིས་དམྱལ་བ་ཆེན་པོ་མནར་མེད་པར་ལྷུང་ངོ། །ཞེས་དང། གང་སྤེལ་ལས་ཀྱང། འོད་སྲུང་གི་ཉན་ཐོས་མཁས་པ་མགུ་ཞེས་བྱ་བ་ཞིག་བྱུང་བར་གྱུར་ལ། དེའི་ཚེ་བདུད་སུན་འབྱིན་ཕྱེད་ཅེས་བྱ་བ་ཞིག་
གིས་རྡོ་བཙལ་བཞི་བས་དེའི་མགོ་ཅག་པར་གྱུར་ཏོ། །རང་གི་ལུས་ཁོ་ནས་ཞེས་བྱ་བ་རྒྱས་པར་འབྱུང་སྟེ། སྐད་ཅིག་དེ་ཉིད་ལའོ་།ཞེས་གསུངས་པའི་ཕྱིར། ཡོད་པ་ཤོད་ལ་མེད་པ་མ་ཤོད་ཅིག་གསུམ་པ་འཆད་པར་
དེ་ནི་འཕེན་པ་གཅིག་པའི་ཕྱིར། །ནས། མི་ལྡོག་དེ་ནི་དྲི་ཟའོ་།ཞེས་བྱུང། ཤེས་བྱ་ཆོས་ཅན། བར་དོ་བའི་ཤ་ཚུགས་ཏེ་བྱད་དབྱིབས་ཡོད་དེ། སྔོན་དུས་སྲིད་པ་འབྱུང་འགྱུར་གྱི་བྱད་དབྱིབས་ཅན་ཡིན་པའི་ཕྱིར། དེར་
ཐལ༑ དེ་དང་སྔོན་དུས་ཀྱི་སྲིད་པ་འབྱུང་འགྱུར་གཉིས་ལས་ཀྱིས་འཕེན་པ་གཅིག་པ་ཡིན་པའི་ཕྱིར་ཏེ། དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་ཅན། །ཞེས་དང། ཀུན་བཏུས་ལས། གང་དུ་སྐྱེ་

[017A]༄༅། །བར་འགྱུར་བ་དེའི་བྱད་གཟུགས་སོ། །ཞེས་དང། དེ་དང་མཐུན་བར་རང་འགྲེལ་ལས་ཀྱང། དེ་ནི་འགྲོ་བ་གང་དུ་འགྲོ་བར་འགྱུར་བའི་དེར་དུས་སྔ་མའི་སྲིད་བ་འབྱུང་བར་འགྱུར་བ་གང་ཡིན་པ་དེའི་
ཤ་ཚུགས་ལྟ་བུར་འགྱུར་རོ། །ཞེས་གསུངས་པའི་ཕྱིར། དུས་སྔ་མའི་སྲིད་པ་ཞེས་པའི་དོན་ཡོད་དེ། འབྱུང་འགྱུར་འཆི་སྲིད་སྔོན་ཡིན་པས་སྔོན་དུས་སྐྱེ་སྲིད་ཀྱི་རྗེས་ཡིན་པ་ཤེས་པའི་ཆེད་ཡིན་པའི་ཕྱིར་ཏེ། གང་སྤེལ་
ལས༑ སྔོན་གྱི་དུས་སྨོས་པ་ནི་འཆི་བའི་སྲིད་པ་དང་སྐྱེ་བའི་སྲིད་པ་ལས་ཁྱད་པར་དུ་བྱ་བའི་ཕྱིར་རོ། །ཞེས་གསུངས་པའི་ཕྱིར། བར་དོའི་ཁ་དོག་ཡོད་དེ། དམྱལ་བའི་བར་དོ་སྔོད་དུམ་མེས་ཚིག་པ་ལྟ་བུ་དང། དུད་འགྲོའི་
དུ་བ་ལྟ་བུ་དང། ཡི་དྭགས་ཀྱི་ཆུ་ལྟ་བུ་དང། འདོད་པའི་ལྷ་མིའི་བར་སྲིད་གསེར་ལྟ་བུ། གཟུགས་ཁམས་ཀྱི་དཀར་པོ་ཡིན་པའི་ཕྱིར། བོང་ཚོད་ཡོད་དེ། འདོད་པའི་ལྷ་མིའི་བར་སྲིད་བྱིས་པ་ལོ་ལྔའམ། དྲུག་ལོན་པ་ལྟ་
བུ༑ གཟུགས་ཀྱི་བོང་ཚོང་རྫོགས་ཤིང་ངོ་ཚ་ཁྲེལ་ཡོད་པས་གོས་དང་བཅས་པ་ཡིན་ལ། འདོད་པར་ངོ་ཚ་དང་ཁྲེལ་མེད་པས་གཅེར་བུ་ཤས་ཆེ་ཞིང། སྔོན་གྱི་སྨོན་ལམ་གྱིས་དགེ་སློང་མ་དཀར་མོ་སོགས་གོས་དང་བཅས་
པ་དང། སྲིད་པ་ཐ་མའི་བྱང་སེམས་ཀྱི་བར་སྲིད་ཡང་གཞོན་ནུ་མཚན་དཔེས་བརྒྱན་པ་ན་བཟའ་དང་བཅས་པ་ཡིན་པའི་ཕྱིར། གླང་པོ་ཆེའི་རྣམ་པར་བཤད་པ་སྤྲུལ་པའམ་ཡུམ་གྱི་རྨི་ལམ་ཙམ་ཡིན་ནོ། །ཁོ་ན་རེ། སྔོན་

[017B] དེ་ལྟར་ན་ཁྱི་མོའི་མངལ་ནས་ཀྱང་འགྲོ་བ་ལྔའི་བར་སྲིད་འགྲུབ་པ་ཞིག་ཡོད་དགོས་པས་ཁྱི་མོའི་མངལ་འཚིག་པར་འགྱུར་བའི་ཕྱིར་ཟེར་ན། དེ་ལྟར་གྲུབ་པ་ཡོད་ཀྱང་ཁྱི་མོའི་མངལ་མི་
འཚིག་སྟེ། ཚ་དམྱལ་དུ་སྐྱེས་མ་ཐག་པ་དང་དེར་སྐྱེས་ཀྱང་ཉེ་འཁོར་དང་བར་ན་འཔྱན་པ་སྟེ་འཁྱམས་པ་རྣམས་ཀྱང་མེ་མི་འབར་ན་དེའི་བར་སྲིད་རྟག་ཏུ་ག་ལ་འབར་ལ། འབར་དུ་ཆུག་ཀྱང་དེའི་གཟུགས་ཤིན་ཏུ་དང་བས་ལྷ་མི་
པལ་བས་མི་མཐོང་བ་ལྟར་དེའི་གཟུགས་ལ་མི་རེག་པའི་ཕྱིར་དང་རེག་ཀྱང་མི་འཚིག་སྟེ། དེ་ཚིག་པ་དམྱལ་བའི་ལས་ལ་རག་ལས་པའི་ཕྱིར་ཏེ། རང་འགྲེལ་ལས། དམྱལ་བའི་སྲིད་པ་བར་མས་མངལ་འཚིག་པར་
འགྱུར་རོ་ཞེ་ན་རེ་ཞིག་སྲིད་པ་སྔམ་ལ་ཡང་དམྱལ་བབ་རྣམས་ལྷག་བ་དག་ན་འཕྱན་པ། ནས། ལས་ལ་རག་ལས་པའི་ཕྱིར་མི་འཚིག་གོ་ཞེས་གསུངས་པའི་ཕྱིར། སྲིད་པ་སྔ་མ་ནི་སྔོན་དུས་ཀྱི་སྲིད་པ་དང། ལྷག་པ་དག་
ན་ཞེས་པ་ཉེ་འཁོར་དག་ན་ཞེས་པའོ། །འདི་ཆུ་འབབ་དང་རྣམ་འགྲེལ་གྱི་རིགས་མཐུན་བག་ཆགས་སད་པར་བཤད་པ་ལ་མཁོའོ། །སྔོན་དུས་ཀྱི་སྲིད་པ་ཆོས་ཅན། ཁྱོད་ཡོད་དེ། སྐྱེ་སྲིད་གྲུབ་པའི་སྐད་ཅིག་གཉིས་པ་ཕན་ཆད་
ནས་འཆི་སྲིད་ཀྱི་སྔོན་རོལ་ཚུན་ཆད་ལ་འཇོག་པའི་ཕྱིར་ཏེ། རྩ་བར། དེ་ནི་འཆི་བའི་སྔོན་རོལ་ཏེ། །སྐྱེ་བའི་སྐད་ཅིག་པན་ཆད་དོ། །ཞེས་གསུངས་པའི་ཕྱིར། མིའི་བར་སྲིད་པ་ཆོས་ཅན། ཁྱོད་ཀྱིས་ལྷའི་བར་སྲིད་མི་

[018A]༄༅། །མཐོང་སྟེ། ཁྱོད་ཀྱིས་རིགས་མཐུན་རྣམས་མཐོང་ལ་མི་མཐུན་པ་མི་མཐོང་བ་གང་ཞིག་ཁྱོད་མིའི་བར་སྲིད་པ་ཡིན་པའི་ཕྱིར་ཏེ། རིགས་མཐུན་མཐོང། །ཞེས་སོ། །ཤེས་བྱ་ཆོས་
ཅན༑ བར་སྲིད་བ་མཐོང་བའི་མིག་ཡོད་དེ། ལྷའི་མིག་སྐྱོན་བཅུ་གཅིག་དང་བྲལ་བའི་མངོན་ཤེས་ཀྱིས་མཐོང་ལ་སྐྱེས་ཐོབ་ཀྱི་ལྷའི་མིག་གིས་ཀྱང་མི་མཐོང་བའི་ཕྱིར་ཏེ། ལྷ་མིག་དག་པས་མཐོང། །ཞེས་དང། རང་
འགྲེལ་ལས། ཤིན་ཏུ་དྭངས་པའི་ཕྱིར་སྐྱེས་ནས་ཐོབ་པའི་མིག་གིས་མི་མཐོང་ངོ། །ཞེས་སོ། །སྐྱོན་བཅུ་གཅིག་ཡོད་དེ། རྒྱལ་སྲས་མ་ལས། སྐྱོན་དེ་དག་ཀྱང་ཐེ་ཚོམ་དང། ཡིད་ལ་མི་བྱེད་པ་དང་ལུས་ཀྱི་
གནས་ངན་ཡིན་དང། རྨུགས་བ་དང། གཉིད་དང། རྒོད་པ་དང། བ་རྩོན་འགྲུས་བརྩམ་དྲག་པ་དང། སེམས་ཡ་ཡ་བོ་དང། བག་ཚབ་དང། འདུ་ཤེས་སྣ་ཚོགས་པ་དང། སྨྲ་བ་མང་བ་དང། ཧ་ཅིང་སྒོམ་དྲག་
པ་ཉིད་དེ། མདོ་ལས་ཇི་སྐད་འབྱུང་བ་ཡིན་ནོ། །ཞེས་གསུངས་པའི་ཕྱིར། ལྷའི་བར་མས་གོང་མ་མིན་པའི་ཐམས་ཅད་མཐོང་ཟེར་པ་ཡང་ཡོད། བར་སྲིད་བ་ཆོས་ཅན། རྫུ་འཕྲུལ་དང་ལྡན་ཏེ། ནམ་མཁའ་ལ་འགྲོ་
བའི་ལས་ཀྱིས་རྫུ་འཕྲུལ་དང་ལྡན་བའི་ཕྱིར། དེ་ཆོས་ཅན། ཤ་[?]གང་བསམས་བའི་སར་སང་ཅིག་གིས་་[?]ཀྱི་ཤུགས་མྱུར་བ་སངས་རྒྱས་ཀྱིས་ཀྱང་བཟློག་བཀའ་བ་ཡོད་བའི་ཕྱིར་ཏེ། རྩ་བར་

[018B] །ཞེས་སོ། །དེ་ཆོས་ཅན། དབང་པོ་ཀུན་ཚང་བ་ཡིན་ཏེ། དབང་པོ་ལྔ་ཆར་ཚང་བའི་ཕྱིར་ཏེ། རང་འགྲེལ་ལས། དབང་པོ་ཀུན་ཚད་དབང་པོ་ལྔ་ཆར་ཚང་པའོ། །ཞེས་གསུངས་པའི་
ཕྱིར༑ དེ་ཆོས་ཅན། ཐོགས་པ་མེད་པ་དང་ལྡན་ཏེ། གང་ལ་ཐོགས་པའམ། བཏུགས་པ་མེད་པའི་ཕྱིར་ཏེ། རྡོ་རྗེས་ཀྱང་མི་བཟློག་པའི་ཕྱིར། ལྕགས་ཀྱི་ཐུ་ལུམ་གཤགས་པའི་ནང་ནས་བྱུང་བའི་སྲིད་བུ་ཡོད་བའི་ཕྱིར་ཏེ་
ཐོགས་མེད་ལྡན། །ཞེས་གསུངས་པའི་ཕྱིར། ཤེས་བྱ་ཆོས་ཅན། བར་སྲིད་གྲུབ་ནས་གང་དུ་སྐྱེ་བར་འགྱུར་བའི་སྔོན་དུས་ཀྱི་དེ་འགྲུབ་པར་ངེས་ཏེ། དཔེར་ན་མིའི་དེ་གྲུབ་ནས་ཡང་དེ་མེད་པར་ལྷའི་བར་མའམ་གཞན་གྱི་དེ་གྲུབ་ནས་
དེར་སྐྱེ་བ་མི་སྲིད་བའི་ཕྱིར་ཏེ། མི་ལྡོག། ཅེས་གསུངས། ཀུན་བཏུས་ལས་བཟློག་བར་བཤད་ཅིང་འདི་བའི་ལུགས་ལ་ཡང་བར་འདའ་བ་ཡོད་པས་མ་ངེས་སྣང་ངོ། །དེ་ཆོས་ཅན། ཁམས་ཀྱི་ཟས་ཀྱང་ཟ་སྟེ་རེག་པ་མ་ཡིན་
པའི་དྲི་ཟ་བའི་ཕྱིར་ཏེ། དེ་ནི་དྲི་ཟའོ། །ཞེས་སོ། །དབྱེན་དབང་ཆེ་ཆུང་གིས་དྲི་ཞིམ་མི་ཞིམ་ཟ་བ་གཉིས་ཡོད་པར་གྲགས་སོ། །དེ་ཆོས་ཅན། ཚེ་ཚད་ཡོད་དེ། ཞག་བདུན་རིང་མཐའ་དང་ཆགས་སྡང་གང་རུང་སྐྱེས་ན་འཆི་
ལ༑ སྐྱེ་བའི་ཚོགས་བམ་རྙེད་ན་བདུན་ནས་ཤི་ནས་ཡང་དེར་སྐྱེས་པ་སོགས་ཡིན་པའི་ཕྱིར། ཚེ་ཚད་འདོད་ཚུལ་དུ་མ་ཡོད་དེ། དབྱིག་བཤེས་ཞག་བདུན་ནས་སྐྱེ་བ་མ་རྙེད་ན་འཆི་འཕོ་བ་སོགས་སྔར་ལྟར་དང། གཞན་དག་

[019A]༄༅། །བདུན་ཕྲག་བདུན་ཟེར། བྱེ་སྨྲན་རེ། སྲིད་པ་ཚོལ་བ་ཡིན་པས་ཉིད་མཚམས་མྱུར་དུ་སྦྱོར་བས་དུས་ཐུད་དུའོ། །ཞེས་ཟེར། མདོ་མྱད་འདས་ལས་ལོ་གསུམ་པ་ཞིག་བཤད། མདོ་སྡེ་
བའི་བཙུན་པ་ན་རེ། ངེས་བ་མེད་ཟེར། ཀུན་འདུས་ལས་རེ་ལྟར་ཐོགས་ན་ཞག་བདུན་དུ་གནས་ཏེ། དེ་ཚུན་ཆད་ཀྱིས་འཕོའོ། །ཞེས་དང་སྐྱེ་བའི་རྐྱེན་མ་རྙེད་ན་བདུན་ཕྲག་བདུན་གྱི་བར་དུ་ཡང་གནས་སོ་ཞེས་
གསུངས་སོ། །བོད་དག་གིས་འོལ་ཚེད་དག་མ་བྲིས་སོ། །གསུམ་པ་སྐྱེ་གནས་སུ་འགྲོ་བའི་ཚུལ་ལ། དངོས་དང། སྐྱེ་གནས་སུ་འཇུག་པའི་དབྱེ་བ་གཉིས། དང་པོ་འཆད་པར། བློ་ནི་ཕྱིན་ཅི་ལོག་གྱུར་པས་།ནས་
དམྱལ་བ་ཡི་ནི་སྤྱིའུ་ཚུགས་ཡིན། །ཞེས་བྱུང། ཕལ་བའི་མངལ་དང་སྒོང་ང་ལས་སྐྱེ་བའི་བར་དོ་བ་གཉིས་ཆོས་ཅན། རྒྱང་རིང་པོ་ནས་ཀྱང་ལས་དབང་གིས་རང་གི་སྐྱེ་གནས་མཐོང་ནས་འགྲོ་ཚུལ་ཡོད་དེ། ཆགས་པས་རྩེ་
བའམ་དགའ་བས་ཕྱིན་ཅི་ལོག་གི་ཡུལ་དུ་འགྲོ་ལ། ཕྱིན་ཅི་ལོག་གིས་སྡང་བས་ཤི་ནས་སྐྱེ་གནས་དེར་ཉིད་མཚམས་སྦྱོར་པའི་ཕྱིར་ཏེ་བློ་ནི། ནས། ཡུལ་དུ་འགྲོ་ཞེས་སོ། ཤེས་བྱ་ཆོས་ཅན། དྲོད་གཤེར་
སྐྱེས་དང་རྫུས་སྐྱེས་གཉིས་འཇུག་ཚུལ་ཡོད་དེ། སྔ་མ་དྲི་འདོད་བས་དང། ཕྱི་མས་གནས་ལ་མངོན་པར་འདོད་པས་འཇུག་པའི་ཕྱིར་དང་པོ་གྲུབ་སྟེ། སྐྱེ་གནས་གཙང་མི་གཙང་གི་དྲི་འདོད་པས་སྐྱེ་བའི་ཕྱིར་ཏེ། དྲིལ་

[019B] །ཞེས་སོ། །གཉིས་པ་གྲུབ་སྟེ། བློ་ཕྱིན་ཅི་ལོག་གིས་དམྱལ་བ་ལ་ཡང་རླུང་ངམ་ཆར་པ་གྲང་མོས་བཏབ་པས་ཉེན་པ་ན། དམྱལ་བའི་མེ་མཐོང་ནས་དེར་དྲོ་བར་འདོད་ནས་ཚ་དམྱལ་དང། ཡང་
རླུང་ངམ་ཉི་མ་འམ་མེས་གདུང་བས་དམྱལ་བའི་བསིལ་བ་མཐོང་ནས་འདོད་ཅིང་རྒྱུགས་པས་གྲང་དམྱལ་དུ་སྐྱེ་བའི་ཕྱིར་ཏེ། གནས་ལ་མངོན་འདོད་གཞན། །ཞེས་སོ། །ཤེས་བྱ་ཆོས་ཅན། བར་དོ་བའི་འགྲོ་ཚུལ་ཡོད་དེ་
ལྟའི་བར་དོ་སྟན་ནས་ལྡང་བ་བཞིན་དུ་བྱེན་དང། མི་དང་དུད་འགྲོ་དང་ཡི་དྭགས་རྣམས་ཀྱི་རིམ་བཞིན་མི་སོགས་བཞིན་ཐད་ཀ་དང། དམྱལ་བའི་བར་དོ་བ་མགོ་ཐུར་དུ་བསྟན་ཏེ་སྤྱིའུ་ཚུགས་སུ་གཡང་ལ་ལྷུར་བ་ལྟར་འགྲོ་བའི་ཕྱིར་
ཏེ༑ དམྱལ་བ་ཡི་ནི་སྤྱིའུ་ཚུགས་ཡིན། །ཞེས་སོ། །གཉིས་པ་འཆད་པར། གཅིག་ནི་ཤེས་བཞིན་དུ་འཇུག་གོ་ནས། རྒྱ་ཆེའི་ཕྱིར་ན་གོ་རིམ་བཞིན། །ཞེས་བྱུང། བློ་ཕྱིན་ཅི་ལོག་ཐམས་ཅད་ལ་ངེས་སམ་ཞེ་ན་མ་
ཡིན་ཏེ། མངལ་དུ་འཇུག་པ་བཞི་མདོ་ལས་བཤད་པའི་ཕྱིར། དེར་ཐལ་གཅིག་ནི་ཤེས་བཞིན་དུ་འཇུག་ལ་གནས་པ་དང་འབྱུང་བ་ཤེས་བཞིན་མིན་པ་ཡང་ཡོད། གཞན་ནི་འཇུག་པར་མ་ཟད་གནས་པ་ཡང་ཤེས་པ་ཡོད། དེ་
ལས་གཞན་ནི་འཇུག་གནས་གཉིས་སུ་མ་ཟད་འབྱུང་བ་ཡང་ཤེས་པ་ཡོད། དེ་གསུམ་ལས་གཞན་ནི་འཇུག་གནས་འབྱུང་གསུམ་ཐམས་ཅད་ལ་རྨོངས་པ་དང་བཞི་ཡོད་པའི་ཕྱིར། ཞེས་འཆད་པར། གཅིག་ནི་ཤེས་བཞིན། ནས་

[020A]༄༅། །ཐམས་ཅད་རྨོངས། །ཞེས་སོ། །བཞི་པ་གྲུབ་སྟེ། སྒོང་སྐྱེས་ཀྱི་བར་དེ་ནི་རང་རྒྱལ་གྱི་ཡིན་ཀྱང་རྨོངས་པ་ཡིན་པའི་ཕྱིར་ཏེ། རྒྱལ་བོ་ལྔ་ལེན་གྱི་བཙུན་མོ་ལ་སྒོང་ང་ལྔ་བརྒྱ་ལས་ཁྱེའུ་
ལྔ་བརྒྱ་བྱུང་བ་རང་སངས་རྒྱས་སུ་བྱུང་ཡང་འདི་རྨོངས་པར་གང་སྤེལ་ལས་བཤད་པའི་ཕྱིར་ཏེ། སྒོང་པ་ལས་སྐྱེས་རྟག་ཏུའོ་།ཞེས་སོ། །འདིར་བཤད་ཀྱང་སྒོ་ངར་སྐྱེ་འགྱུར་ལ་སྒོང་སྐྱེས་ཞེས་བཤད་ཀྱང་མི་འགལ་ཏེ་
ནས་འཚད་འགྱུར་ལ་ཐག་འཐག་ཞེས་པ་བཞིན་ཡིན་པའི་ཕྱིར་ཏེ་རང་འགྲེལ་ལས་སོ། །མངལ་དུ་བསམ་བཞིན་འཇུག་པ་གསུམ་རིམ་པས་ཡོད་དེ། འཁོར་བསྒྱུར་དང་པོ་དང། རང་བྱུང་རང་རྒལ་གཉིས་པ་དང། སངས་
རྒྱས་གསུམ་པ་ཡིན་པའི་ཕྱིར། དང་པོ་གྲུབ་སྟེ། འཁོར་བསྒྱུར་སོགས་ལས་རྒྱ་ཆེན་པོ་དང་བསོད་ནམས་རྒྱ་ཆེན་པོ་བྱེད་པ་དག་ཤེས་བཞིན་དུ་འཇུག་པའི་ཕྱིར་ཏེ། འཁོར་ལོས་བསྒྱུར་དང། ཞེས་སོ་།གཉིས་པ་གྲུབ་སྟེ། བསེ་
རུའི་རང་རྒྱལ་དེ་ཡེ་ཤེས་རྒྱ་ཆེན་པོ་ཐོས་པ་མང་བ་སོགས་བྱས་པས་འཇུག་གནས་གཉིས་ཀ་ཤེས་ཐུབ་པའི་ཕྱིར་ཏེ། ཡེ་ཤེས་སམ་རང་བྱུང། ཞེས་སོ། །གསུམ་པ་གྲུབ་སྟེ། སངས་རྒྱས་ཀྱི་བར་སྲིད་པ་ནི་ཚོགས་གཉིས་རྒྱ་
ཆེན་པོ་བསགས་པས་གསུམ་གཤེས་པའི་ཕྱིར་ཏེ། གཉིས་ཀ་རྒྱ་ཆེའི་ཕྱིར། ཞེས་སོ། །སྨྲས་པ། འཆི་དང་སྐྱེ་བའི་ཆུ་བོའི་འགྲམ་རིང་བོ། །བར་གྱི་སྲིད་པ་ཕྲ་མོས་ཟམ་ལྟར་རམ། །འཕུར་པའི་བྱ་དང་གྲིབ་མ་བཞིན་

[020B] །མ་ཤེས་སྡེ་འགས་རྡོ་ལ་གཏམ་རླུང་བཞིན་བྱས་།ཐུབ་དབང་ཞལ་སྐྱིན་ཀུན་མཁྱེན་དབྱིག་གཉེན་གྱིས། །ལུང་དང་རི་གང་པ་ཉིན་བྱེད་འཕྲེང་བ་བཞིན། །སྤེལ་ཡང་ངན་ཞེན་མེ་ཁྱེར་མི་འདོད་ཚེ། །བསྟིང་
ཚིག་འབྲུག་སྒྲས་བློ་གྲོས་མདོངས་བྲེལ་ཚིམ། །བར་སྲིད་རྒྱུ་དང་ཐོག་མེད་འཁྱམས་ཚུལ་འདི། །ལེགས་པར་བསམ་ན་བདག་མེད་གངས་ཚོལ་ཅན། །འཁོར་བར་རྨོངས་པས་དུར་ཁྲོད་སྐྱེད་ཚུལ་འདི། །མ་བསམ་
ཐར་བ་ཚོལ་བ་བླུན་པོའི་ལུགས། །ཐོག་མེད་དུས་ནས་སྐྱེ་བའི་ཡུལ་དང་ལུས། །ཡང་ཡང་འདོར་ལེན་ཉོ་ཚོང་ལྟར་བྱས་པས། །ཤ་ཡི་རི་འདིད་སྤོང་ཤེས་རབ་ཅན། །སྤོང་བྱེད་སྡེ་སྣོད་གསུམ་ཡིན་སྙིང་ལྟར་ཟུངས། །ཞེས་
པ་བར་སྐབས་ཀྱི་ཚིགས་སུ་བཅད་པའོ།། །།གཉིས་པ་སྐྱེ་ཚུལ་རྟེན་འབྲེལ་གྱི་རང་བཞིན་ལ། དངོས་དང། ཞར་བྱུང་སྲིད་པ་བཞིའི་ཁྱད་པར་ལ་དཔྱད་པ་གཉིས། དང་པོ་ལ། འཁོར་བར་འཇུག་ཚུལ་གྱི་སྒོ་ནས་མདོར་
བསྟན་པ། གྲུབ་པའི་འཁོར་བརྒྱས་པར་བཤད་པ་དང། ཉོན་མོངས་པ་གསུམ་དཔེས་མཚོན་ཚུལ་གྱི་སྒོས་དོན་བསྡུ་བ་གསུམ། དང་པོ་ལ། འཁོར་བར་འཇུག་ཚུལ་དངོས་དང། སྲིད་པའི་རྒྱུན་ཐོག་མེད་དུ་བསྟན་པ་གཉིས་
དང་པོ་འཆད་པར། བདག་མེད་ཕུང་པོ་ཙམ་ཉིད་དོ། །ནས། མར་མེ་བཞིན་དུ་མངལ་དུ་འགྲོ་ཞེས་བྱུང། ཕྱི་རོལ་པ་ན་རེ། ཤེས་བྱ་ཆོས་ཅན། རྟག་པའི་བདག་གྲུབ་པར་ཐལ། ཁྱོད་ཀྱི་སེམས་ཅན་འཇིག་རྟེན་གཞན་

[021A]༄༅། །དུ་འཕོའོ། །ཞེས་དམ་བཅས་པ་ལྟར་སེམས་ཅན་འཇིག་རྟེན་སྔ་མ་ནས་འདིར་འོངས་པ་དང། འདི་ནས་ཕྱི་མར་འཕོ་བ་འམ་འགྲོ་བ་ཡོད་པའི་ཕྱིར། འདོད་ན། བདག་མེད་མ་ཡིན་པར་ཐལ་
ལོ༑ ༑ཐེར་ན། ཤེས་བྱ་ཆོས་ཅན། རྒོལ་བ་ཁྱོད་ཀྱིས་རྟག་བདག་མེད་ན་སྐྱེ་བ་སྔ་ཕྱིར་མཚམས་སྦྱོར་བ་མི་རུང་བར་འདོད་མི་རིགས་པར་ཐལ། རྟག་པའི་བདག་མེད་ཀྱང་ཕུང་པོ་ཙམ་ལ་བདག་ཏུ་འདོགས་ཤིང། ཕུང་པོའི་
རྒྱུན་ཙམ་གྱིས་སྐྱེ་བ་སྔ་ཕྱི་དང་ཉིང་མཚམས་སྦྱོར་རིགས་པའི་ཕྱིར་ཏེ། མདོ་ལས། ལས་ནི་ཡོད། རྣམ་པར་སྨིན་པ་ཡོད། ཅེས་དང། རང་འགྲོལ་ལས་ཀྱང། བདག་ཅི་ལྟ་བུ་ཞིག་ཅེ་ན། གང་ཕུང་པོ་འདི་དག་འདོར་ཞིང་
ཕུང་པོ་གཞན་དུ་ཉིང་མཚམས་སྦྱོར་རོ། །ཞེས་བྱ་བར་ཡོངས་སུ་རྟོགས་པ་ནང་གི་སྐྱེས་བུ་དེ་ལྟ་བུ་མེད་དེ། ཞེས་གསུངས་པའི་ཕྱིར། འདིས་ནང་གི་སྐྱེས་བུ་ཕུང་པོར་མ་གཏོགས་པའི་རྫས་ཡོད་བདག་ཙམ་བཀག་པས། ཁ་
ཅིག་བདག་མེད་ན། ཞེས་དང། སྲིད་པའི་ས་བོན་ཡོད་མེད་བཤད་པ་དག་མཛོད་རྩ་འགྲེལ་གྱི་དོན་གཏན་མིན་ཏེ། དགག་པ་མ་སྤྲོས་སོ། །ཕུང་བོ་ཉིད་མཚམས་སྦྱོར་ཚུལ་དེ་ལྟར་རེགས་པར་ཐལ། ཕུང་བོ་ཅོམ་ལ་སྐྱེ་བ་ལེན་པའི་
མཐུ་མེད། སྐྱེ་བ་སྔ་མར་ཉོན་མོངས་པས་ཀུན་ནས་བསླངས་ཏེ། ཟག་བཅས་ལས་ཀྱིས་མངོན་པར་འདུ་བྱས་པ་ལས་ཕུང་བོ་ཙམ་གྱི་བར་སྲིད་ཀྱི་རྒྱུན་འབྱུང། དེས་སྐྱེ་སྲིད་ཀྱི་སེམས་ཀྱི་རྒྱུན་འབྱུང་བདེ་ཡིན་པའི་ཕྱིར་ཏེ། དཔེར་

[021B] མར་མེ་སྐད་ཅིག་མ་ཡིན་ཀྱང་རྒྱུན་སྔ་ཕྱིས་ཡུལ་གཞན་དུ་འགྲོ་བ་ལྟར་ཕུང་བོ་སྐད་ཅིག་མ་མངལ་སོགས་སྐྱེ་གནས་བ་ཞིར་འགྲོ་བའི་ཕྱིར་ཏེ། རྩ་བར། ཉོན་མོངས་ལས་ཀྱིས་མངོན་འདུས་བྱས། །སྲིད་པ་བར་མའི་རྒྱུན་
གྱིས་ན། །མར་མེ་བཞིན་དུ་མང་ལ་དུ་འགྲོ་ཞེས་གསུངས་པའི་ཕྱིར། ཞིབ་པར་བྱས་ན་སྔ་མ་རྫས་ཡོད་ཀྱི་བདག་མེད་ཀྱང་སྐྱེ་ཚུལ་དང། ཕྱི་མ་མི་རྟག་ཅིང་སྐད་ཅིག་མ་ཡིན་ཀྱང་སྐྱེ་ཚུལ་གྱི་རིགས་པ་ཡིན་ནོ། །གཉིས་པ་
འཆད་པར། ཇི་ལྟར་འཕངས་བཞིན་རིམ་གྱིས་རྒྱུན། །ནས། སྲིད་པའི་འཁོར་ལོ་ཐོག་མ་མེད། །ཅེས་བྱུང། སྲིད་པར་ཡང་དང་ཡང་དུ་སྐྱེ་བའམ་འཁོར་བའི་འཁོར་ལོ་འདི་ལ་ཆོས་ཅན། ཐོག་མ་མེད་ཀྱང་འཁོར་ཚུལ་
ཡོད་དེ། སྔོན་མ་རིག་པས་ཀུན་ནས་བསླངས་ཏེ། ཟག་བཅས་ཀྱི་འཕེན་བྱེད་ཀྱི་ལས་དང། ལས་བསགས་པས་ཡང་སྲིད་ཕྱི་མར་ཡང་དང་ཡང་དུ་ཇི་ལྟར་འཕངས་བ་བཞིན་དུ་སོ་སོར་འཁོར་ལ་སྐྱེ་བ་སྔ་མར་མ་རིག་པ་
དང༑ ཚེ་སྔ་མའི་ལས་ཟག་བཅས་ཐ་དད་པ་སྔོན་དུ་སོང་བ་ལས་འདིར་ཇི་སྲིད་དུ་འཕངས་པ་ལྟར་ནུར་ནུར་མེར་མེར་ནར་ནར་འབྲད་འགྱུར་དང་རྐང་ལག་་[?]པ་དང། སྒྲ་སྤུ་སེན་མོ་རྣམས་དང་དབང་བོ་གཟུགས་ཅན་རྣམས་
དང་མཚན་རིམ་གྱིས་གྲུབ། འདིར་སྐྱེས་ནས་ལས་ཉོན་གྱིས་ཡང་སྲིད་ཕྱི་མར་འགྲོ་ལ་དེ་ལས་ཀྱང་ཉོན་མོངས་ཀྱིས་ལས་བསགས་པས་དེ་ཡང་ཕྱི་མའི་འཇིག་རྟེན་ཕ་རོལ་དག་ཏུ་འགྲོ་བའི་ཕྱིར། ཟུར་དང་པོ་གྲུབ་སྟེ། ཇི་ལྟར་

[022A]༄༅། །འཕངས་བཞིན་རིམ་གྱིས་རྒྱུན། །སྐྱེས་ནས། ཞེས་སོ་།གཉིས་པ་གྲུབ་སྟེ། ལས་དང་ཉོན་མོངས་ཀྱིས། །འཇིག་རྟེན་ཕ་རོལ་དག་ཏུ་འགྲོ་ཞེས་སོ། །འདིར་གོང་འོག་དུ་མར་
བཤད་པའི་མངལ་དུ་འཇུག་ཚུལ་ཅུང་ཟད་བཤད་ན། མངལ་དུ་འཇུག་པ་ལ་རྒྱུ་རྐྱེན་ཚང་བ་གཅིག་དགོས་ཏེ། རྒྱུ་རྐྱེན་མ་ཚོགས་ན་མི་འཇུག་པའི་ཕྱིར། རྒྱུ་རྐྱེན་ཡང་ཡོད་དེ། ཕ་མ་ཆགས་ཤིང་ཕྲད་པ་དང། བར་སྲིད་
སླེབ་པ་དང། ཕ་མ་གཉིས་ཀྱི་ཁུ་ཁྲག་རུང་བར་གནས་པ་དང་སྔ་ཕྱི་མ་ཡིན་པར་དུས་གཅིག་ཏུ་བྱུང་བ་དང། མངལ་ཉེས་པ་དང་བྲལ་ཅིང། དྲི་ཟས་དེ་ཕ་མར་བྱེད་པའི་ལས་བསགས་པ་རྣམས་དགོས་པའི་ཕྱིར། མངལ་གྱི་
ཉེས་པ་དུ་མ་ཡོད་དེ། མངལ་རླུང་མ་ཁྲེས་པད་ཀན་དང་ཁྲག་གིས་འགགས་པ་དང་སྨན་གྱིས་བསླད་པ། མངལ་ནས་འདྲ་བ་དང། གྲོགས་མའི་རྐེང་པ་ལྟ་བུ་དང། རྔ་མོང་ཁ་ལྟ་བུ་དང། ཤིང་རྟའི་ཚིགས་སམ་ཤིང་རྟའི་
སྲོག་ཤིང་ལྟ་བུ་དང། སྦ་ལྟ་བུར་འཁྱིལ་པ་དང། མངལ་གྱི་ནང་ན་ནས་ཀྱི་གྲེ་མ་སྐྱེས་པ་ལྟ་བུ་སོགས་ཡོད་པའི་ཕྱིར། གཞན་སླ་ལ། དེས་ལས་བསགས་ཚུལ་ཡང་ཡོད་དེ། ཕམ་ཆོ་རིགས་བཙུན་ལ་བསོད་ནམས་
ཆེལ༑ དྲི་ཟ་བསོད་ནམས་ཆུང་བ་དང། དེ་ལས་བཟློག་པ་དང། གཉིས་ཀ་ལྡན་ཀྱང་ཕན་ཚུན་ཕྲད་པའི་ལས་མ་བསགས་ན་མངལ་དུ་མི་འཇུག་པའི་ཕྱིར། མངལ་དུ་ལུས་གྲུབ་ཚུལ་ཡོད་དེ། མངལ་དུ་ཡུན་ཞག་

[022B]བདུན་ཚན་བཅུ་ཕྲག་སོ་སོར་འབྱུང་ཚུལ་ཡོད་དེ། བཅུ་ཚན་དང་པོ་གཉིས་པ་གསུམ་པ་བརྒྱད་ཚན་ལ་གྲུབ་ཚུལ་བཞི་ཡོད་པའི་ཕྱིར་དང་པོ་གྲུབ་སྟེ། བདུན་དང་པོ་
ལ་མེར་མེར་དང། བདུན་གཉིས་བར་ཀུན་ཏུ་སྡུད་པའི་རླུང་གིས་ནུར་ནུར་དང། བདུན་གསུམ་པར་མཛོད་དཀའ་ཞེས་པའི་རླུང་གིས་ལྟར་ལྟར་དང། དབྱིབས་ནི་སྨན་གྱི་གཏུན་བུ་ལྟ་བུ་དང། བདུན་བཞི་པར་རབ་འབྱེད་
ཅེས་པའི་རླུང་གིས་འཁྲང་འགྱུར་དང། དབྱིབས་མཆིག་གུ་ལྟ་བུ་དང། བདུན་ལྔ་བར་ཡན་ལག་སྡུད་པ་ཞེས་པའི་རླུང་གིས་ཡན་ལག་འགྱུས་བར་བྱེད་ཚུལ་བརླ་གཉིས་དང་དཔུང་གཉིས་དང་མགོ་ཡན་ལག་ལྔ་མཉམ་པ་དང། བདུན་
དྲུག་པར་ཟས་ཞེས་བྱ་བའི་རླུང་གིས་ལག་ངར་གཉིས་དང་རྗེ་ངར་གཉིས་ཀྱི་མཚན་མ་སྐྱེད་པ་དང། བདུན་བདུན་པར་ཡན་ལག་སྡུད་པ་ཞེས་པའི་རླུང་གིས་ལག་མཐིལ་གཉིས་དང་རྐང་མཐིལ་གཉིས་ཀྱིས་མཚན་མ་གྲུབ། བདུན་
བརྒྱད་པར་ཟློག་ཅིང་སྐྱུར་བར་བྱེད་པ་ཞེས་པའི་རླུང་གིས་རྐང་ལག་གི་སོར་མོ་ཉི་ཤུའི་མཚན་མ་འབྱུང། བདུན་དགུ་པར་རྣམ་པར་འབྱེད་པ་ཞེས་པའི་རླུང་གིས་མིག་རྣ་བ་རྣ་བ་སྣ་ཁ་གཤང་གཅིའི་ལམ་གྱི་མཚན་མ་འབྱུང། བདུན་བཅུ་
བར་སྲ་བར་བྱེད་པའི་རླུང་གིས་ལུས་གིས་ལུས་སྲ་ཞིང་བརྟན་པ་དང་ཀུན་སྒོ་ཞེས་པའི་རླུང་གིས་ལུས་བུས་པས་ཀུན་ཏུ་རྒྱས་ཤིང་གང་བར་བྱེད་པའི་ཕྱིར། རྟགས་གཉིས་པ་གྲུབ་སྟེ། བདུན་བཅུ་གཅིག་པར་རྡོ་རྗེ་ཞེས་པའི་རླུང་གིས་སྟོབས་

[023A]༄༅། །ཀྱིས་ལུས་ཀྱི་བུ་ག་རྣམས་འབྱེད་ལ། རླུང་དེའི་སྟོབས་ཀྱིས་མ་དེ་རེས་འགའ་མི་དགའ་བ་དང་མངལ་གྱི་བྱིས་པའི་ཁ་ནས་ཁྲག་ནག་པོ་དང་སྣ་ནས་ཆུ་འབྱུང། བདུན་བཅུ་གཉིས་པར་ཡོན་པ་
སྒོ་ཞེས་པའི་རླུང་གིས་རྩི་བ་ལོག་གཡས་གཡོན་གྱི་ནང་ཁྲོལ་རྒྱུ་མ་རྣམས་ཀྱི་མཚན་མ་འབྱུང། དེའི་ཚེ་རྒྱུས་པ་ཞེས་པའི་རླུང་གིས་ཚིགས་སུམ་བརྒྱ་དང་ཉི་ཤུ་དང་ནད་བརྒྱ་རྩ་བཞི་ལུས་ལ་གནས་པར་བྱེད། བདུན་བཅུ་
གསུམ་བར་བཀྲེས་ཤིང་སྐོམ་པར་བྱེད་བཞེས་པའི་རླུང་གིས་དེ་ཉམས་ཆུང་ཞིང་བཀྲེས་སྐོམ་གྱི་འདུ་ཤེས་སྐྱེད་ལ་དེའི་ཚེམས་ཟོས་པ་དང་འཐུང་བ་རྣམས་དེ་ལ་ཡོན་ནོ། །བདུན་བཅུ་བཞི་བར་སྐུད་པའི་སྒོ་ཞེས་པའི་རླུང་གིས་
རྩ་རྒྱུས་དགུ་བརྒྱ་བསྐྱེད་པར་བྱེད། བདུན་བཅོ་ལྔ་བར་སྨད་ཅེས་པའི་རླུང་གིས་རྩ་རྒྱུས་པ་ཉི་ཤུ་བསྐྱེད་ནས་བཟའ་བཏུང་རོ་གང་ཡིན་པ་རྩ་འདིར་ཞུགས་ནས་ལུས་ལ་ཕན་པར་བྱེད། རྩ་ཉི་ཤུ་ཡང་ལུས་ཀྱི་མདུན་རྒྱབ་
གཡས་གཡོན་[?] རྩ་དེ་དག་རེ་རེ་ལ་ཡང་ཡན་ལག་བརྒྱད་བརྒྱད་ཡོད། ལུས་ཀྱི་མདུན་ན་ཡོད་པ་གསུམ་ནི་ས་ག་ཞེས་བྱའོ། །རྒྱབ་ཀྱི་གསུམ་ནི་སྟོབས་
དང༑ གཡོན་གྱི་གསུམ་ནི་བརྟན་པ། གཡས་ཕྱོགས་ཀྱི་གསུམ་ནི་མཐུ་ལྡན་ཞེས་དུ། དེ་ལྟར་རྩའི་ཡན་ལག་གི་དབྱེ་བ་བརྒྱད་ཁྲི་ཡོང་ལ། དེ་དག་ཀྱང་སྔོན་པོ་སེར་པོ་དམར་པོ་དཀར་པོ། མང་ཞོ་འབྲ་མར་

[023B] བརྒྱད་ཁྲི་པོ་དེ་དག་རེ་རེ་ལ་ཡང་རྩ་བ་རེ་རེ། རྩ་བ་རེ་རེ་ལ་ཡང་བུག་སྣ་ཚོགས་ཡོད་དེ། བུག་གཅིག་དང་གཉིས་དང་བདུན་གྱི་བར་དང་ལྡན་ཏེ། རེ་རེ་ཡང་སྤུའི་བུ་གདང་ཕན་ཚུན་འབྲེལ་ཏེ་སྐྱེད་དོ། །
བདུན་བཅུ་དྲུག་པར་བདུད་རྩི་ཞེས་པའི་རླུང་གིས་མིག་རྣ་བ་སྣ་ཁའི་སྒོ་དང་མིད་པ་དང་སྙིང་གི་སྙིང་པོའི་ཁོར་ཡུག་གི་བུག་དགུ་བོ་དག་ཕྱེ་ནས་དབུག་ཕྱི་དང་སྟེང་འོག་ཏུ་རྒྱུ་བ་དང་མིག་སོགས་ཀྱི་དབང་པོ་གཟུགས་ཅན་དྭངས་པ་དང་
ཡོངས་སུ་སྨིན་པར་བྱེད། བདུན་བཅུ་བདུན་པར་འགྲིང་སྟོང་ཞེས་པའི་རླུང་གིས་མིག་གཉིས་ཀུན་ཏུ་དྭངས་པ་དང་རྣ་བ་དང་སྣའི་དབང་བོ་ལ་སོགས་པའང་རིམ་གྱིས་སྨིན་པར་བྱེད་དོ། །བདུན་བཅོ་བརྒྱད་པར་བསྟན་པར་འགྱུར་
བ་ཞེས་པའི་རླུང་གིས་དབང་པོ་རྣམས་མཐར་གྱིས་ཡོངས་སུ་སྨིན་ཅིང་ཡོངས་སུ་གསལ་བ་དང། ཡོངས་སུ་དག་པར་བྱེད་དོ། །བདུན་བཅུ་དགུ་བར་ལས་ཀྱི་རླུང་གིས་མིག་རྣ་བ་སྣ་ལྕེའི་དབང་བོ་བཞི་སྨིན་པར་བྱེད། བདུན་
ཉི་ཤུ་བར་སྲ་བ་ཞེས་པའི་རླུང་གིས་ལུས་ཀྱི་རུས་པ་ཆེན་པོ་ཉེས་བརྒྱ་སྐྱེད་པར་བྱེད་པའི་བར་ཡིན་པའི་ཕྱིར། རྟགས་གསུམ་པ་གྲུབ་སྟེ། བདུན་ཉེར་གཅིག་བར་སྐྱེད་པ་ཞེས་པའི་རླུང་གིས་ལུས་ཀྱི་ཤ་རྣམས་སྐྱེད་བདུན་ཉེར་
གཉིས་པར་ཀུན་ཏུ་རྒྱལ་བ་ཞེས་པའི་རླུང་གིས་ཁྲག་སྐྱེད། བདུན་ཉེར་གསུམ་པར་སྤྲིན་འཛིན་ཞེས་པའི་རླུང་གིས་སྤགས་པ་སྐྱེད་བདུན་ཉེར་བཞི་བར་ལས་ཀྱི་རླུང་གིས་ལག་པ་བརྐྱང་བསྐུ་མ་དང་མདོག་དང་ལྡན་པར་

[024A]༄༅། །བྱེད༑ བདུན་ཉེར་ལྔ་བར་ལས་རླུང་གྲོང་ཁྱེར་འཛིན་པ་ཞེས་པས་ཤ་ཁྲག་འཕེལ་བར་བྱེད། བདུན་ཉེར་དྲུག་པར་སྐྱེ་མ་ནོར་སྒྲུབ་ཅེས་པའི་རླུང་གིས་སྤུ་དང་སྐྲ་དང་སེན་མོ་རྣམས་
སྐྱེད་ཐམས་ཅད་རྩ་རྒྱུས་འབྲེལ་བར་བྱེད། བདུན་ཉེར་བདུན་པར་སྨན་ཡོན་ཆེན་པོ་ཞེས་པའི་རླུང་གིས་ལུས་ཀྱི་མཚན་མ་མཛེས་པ་ལ་སོགས་པའི་བྱ་བ་བྱེད། བདུན་ཉེར་བརྒྱད་བར་ཕྱིན་ཅི་ལོག་གི་བདུ་ཤེས་བརྒྱད་དང་ལྡན་
པའི་མཚན་མ་འབྱུང། བདུན་ཉེར་དགུ་བར་མེ་ཏོག་ཕྲེང་ཞེས་པའི་རླུང་གིས་ལྤགས་པའི་མདོག་དང་མཚན་མ་རྣམས་སྔར་ལས་ལྷག་པར་བྱེད། བདུན་སུམ་ཅུ་བར་ལྕགས་ཀྱི་སྒོ་ཞེས་པའི་རླུང་གིས་སྐྲ་དང་སྤུ་དང་སེན་མོ་
རྣམས་སྐྱེད་པར་བྱེད་པའི་བར་ཡིན་པའི་ཕྱིར། རྟགས་བཞི་པ་གྲུབ་སྟེ། བདུན་སོ་གཅིག་པ་ནས་སོ་ལྔ་བའི་བར་དུ་ལུས་ཀྱི་མཚན་མ་རྣམས་ཆེས་ཆེར་སྐྱེ་བར་འགྱུར་ལ། ཡན་ལག་རྣམས་ཕུན་སུམ་ཚོགས་ལ་ཡངས་པར་
འགྱུར༑ བདུན་སོ་དྲུག་བར་མངལ་ནས་འབྱུང་བ་འདོད་དང། མདོན་བར་མི་དགའ་བསྐྱེད། བདུན་སོ་བདུན་པར་མི་གཙང་བ་དང་དྲི་མི་ཞིམ་པ་དང་བཙོན་རའི་འདུ་ཤེས་དང་མུན་ནག་གི་འདུ་ཤེས་དང་ཡོངས་སུ་སྐྱོ་ནས་ཕྱིར་
འབྱུང་བའི་འདུ་ཤེས་ཏེ་གྱིན་ཅི་འོག་གི་འདུ་ཤེས་ལ་འབྱུང། བདུན་ཕྲག་སོ་བརྒྱད་པ་[?]མའི་[?]ཞེས་པའི་རླུང་གིས་[?]རབ་ཏུ་སྒྱུར་བར་བྱེད། ཐུར་རྟ་ཞེས་པའི་རླུང་གིས་མགོ་ཐུར་དུ་བསྟན་ནས་ལག་པ་གཉིས་བརྐྱང་

[024B] སྐྱེས་ནས་ཞག་བདུན་ལོན་པ་ན་སྲིན་བུའི་རིགས་སྟོང་ཕྲག་བརྒྱད་ཅུ་རྩ་བཞི་སྐྱེས་ནས་ལུས་ཟ་བར་བྱེད་པ་དེ་ཡིན་པའི་ཕྱིར། འདི་ནི་སློབ་དཔོན་གྱིས་ཀྱང་རྣལ་འབྱོར་སྤྱོད་པའི་ས་སོགས་ཀྱིས་བཤད་
པ་བཀོད་པ་ལྟར་ཐེག་ཆེན་གྱི་ལུགས་ཡང་ཅུང་ཟད་ཤེས་པའི་ཕྱིར་བཀོད་དོ། །རྒྱུ་མཚན་དེས་ན་སྲིད་བའི་འཁོར་ལོ་ལ་འཁོར་བའི་ཐོག་མ་མེད་དེ། ཉོན་མོངས་ལས་སྡུག་བསྔལ་གསུམ་ཕན་ཚུན་གཅིག་ལས་གཅིག་འབྱུང་བའི་
ཚུལ་གྱིས་འཁོར་བའི་ཕྱིར་དང། ཐོག་མ་གཅིག་བརྟགས་ན་རེའི་རྒྱུ་མེད་པ་ཉིད་དུ་ཐལ་བར་འགྱུར་ལ་དེ་ལྟར་ན་ཡུལ་དུས་སོ་སོར་དེས་པ་ལས་མྱུ་གུ་སོགས་སོ་སོར་སྐྱེ་བ་མི་འཐད་བར་འགྱུར་པའི་ཕྱིར་ཏེ་རྩ་བར། སྲིད་བའི་
འཁོར་ལོ་ཐོག་མ་མེད། །ཅེས་གསུངས་པའི་ཕྱིར། གཉིས་པ་ལ། བྱེ་བྲག་ཏུ་སྨྲ་བའི་ལུགས་དང། མདོ་སྡེ་བའི་ལུགས་གཉིས། དང་པོ་ལ་རྫོགས་ཚུལ་དང། བསྡུ་བ། འཁོར་ཚུལ་དང་གསུམ། དང་པོ་ལ། མདོར་
བསྟན་པ། རྒྱས་པར་བཤད་པ། དོན་བསྡུས་གསུམ། དང་པོ་འཆད་པར་དེ་ནི་རྟེན་ཅིང་འབྲེལ་འབྱུང་བའི། །ནས། ཡོངས་རྫོགས་ལྡན་ལ་།ཞེས་བྱུང། འདི་ལ་ཚིག་དོན་དང། མཐའ་དཔྱད་པ་གཉིས། དང་
པོ་ནི༑ ཤེས་བྱ་ཆོས་ཅན། ཕུང་པོའི་རྒྱུན་སྐྱེ་བའི་གནས་སྐབས་གསུམ་པོ་དེ་ནི་རྟེན་འབྲེལ་ཡན་ལག་བཅུ་གཉིས་དང་ལྡན་ཏེ། མ་རིག་པ། འདུ་བྱེད། རྣམ་ཤེས། མིང་གཟུགས། སྐྱེ་མཆེད་[?]དྲུག། རིག་པ་

[025A]༄༅། །ཚོར་བ། སྲེད་པ། ལེན་པ། སྲིད་པ། སྐྱེ་བ། རྒ་ཤིའི་བར་ཡོད་པའི་ཕྱིར་ཏེ། རྩ་བར། དེ་ནི་རྟེན་ཅིང་འབྲེལ་འབྱུང་བའི། །ཡན་ལག་བཅུ་གཉིས། ཞེས་བྱུང། །དེ་ཆོས་ཅན་
སྔོན་དང་ཕྱི་མ་བར་གྱི་ཆ་གསུམ་སྟེ་མཐའ་གསུམ་དང་ལྡན་ཏེ་ཡན་ལག་དང་པོ་གཉིས་སྔོན་གྱི་མཐའ་འམ་ཆ་དང། སྐྱེ་རྒ་གཉིས་ཕྱི་མའི་མཐའ་འམ་ཆ་དང། རྣམ་ཤེས་ནས་སྲིད་པའི་བར་བརྒྱད་དབུས་ཀྱི་མཐའ་འམ་ཆར་
འཇོག་པའི་ཕྱིར་ཏེ། རྩ་བར། ཆ་གསུམ་མོ། །སྔོན་དང་ཕྱི་མཐའ་གཉིས་གཉིས་དང། །བར་དུ་བརྒྱད། ཅེས་གསུངས་པའི་ཕྱིར་དང་རྣམ་བཤད་རིགས་པ་ལས། མཐའ་ནི་ཟད་དང་མཇུག་ཆ་དང། །ཞེས་བཤད་
པའི་ཕྱིར། ཤེས་བྱ་ཆོས་ཅན། བར་དུ་བརྒྱད་ཡོད་པ་ཡོངས་རྫོགས་ལྡན་པའི་དབང་དུ་བྱས་ཀྱི་མཐའ་གཅིག་ཏུ་ངེས་པ་མ་ཡིན་ཏེ། སྐྱེ་གནས་གཞན་གསུམ་དང་བར་མ་དོར་འཆི་བ་དང། གཟུགས་དང་གཟུགས་མེད་ན་
སྤྱོད་པ་ཡང་དེ་མ་ངེས་པའི་ཕྱིར་ཏེ། རྩ་བར། བར་དུ་བརྒྱད་ཡོངས་རྫོགས་ལྡན་ལ། །ཞེས་གསུངས་པའི་ཕྱིར། གཉིས་པ་མཐའ་དཔྱད་པ་ལ། །[?]ཆིག་ན་རེ། རྟེན་འབྲེལ་ཡན་ལག་བཅུ་གཉིས་པོ་དེ་ཚེ་གསུམ་
ལ་ངེས་པར་རྫོགས་པས་ཁྱབ་ཟེར་ན། དེ་མི་དགོས་བར་ཐལ། དེ་ཚེ་གཉིས་ལ་རྫོགས་པ་ཡང་ཡོད་པའི་ཕྱིར། དེར་ཐལ། [?]རྟེན་ལ་འདོད་ལྟར་སྐྱེ་བའི་འདུ་བྱེད་ཀྱི་ལས་མ་རིག་པའི་དབང་གིས་

[025B] ལས་དེ་ལ་སྲེད་ལེན་གྱིས་གསོས་བཏབ་པས་སྲིད་པའི་རྟེན་འབྲེལ་གྲུབ་ནས་སྐྱེ་བ་རྗེས་མར་འདོད་ལྟར་སྐྱེ་བ་ཡོད་པའི་ཕྱིར། དེར་ཐལ། འདོད་ལྟར་སྐྱེ་
བའི་སྐྱེས་ནས་མྱོང་འགྱུར་གྱི་ལས་ཡོད་པའི་ཕྱིར། དེར་ཐལ། ཉོན་མོངས་གསུམ་དང་ལས་གཉིས་དང་ལྔ་རྒྱུ་དང། གཞི་བདུན་འབྲས་བུར་བྱས་ནས་ཁས་ལེན་པའི་ཕྱིར་ཏེ། རང་འགྲེལ་ལས། ཡན་ལག་བདུན་པོ་ཉིད་འབྲས་བུར་གྱུར་པ་དག་
ཡིན་ནོ། །ལྷག་མ་ལྔ་ནི་ལས་དང་ཉོན་མོངས་པའི་རང་བཞིན་ཡིན་པའི་ཕྱིར། རྒྱུར་གྱུར་བ་དག་ཡིན་ནོ། །ཞེས་གསུངས་པའི་ཕྱིར་དང། རྩ་བར། གཉིས་ཀྱི་རྒྱུ་འབྲས་མདོར་བསྡུས་པ། །ཞེས་པའི་དོན་ཡང་ཡོད་
པའི་ཕྱིར། བྱས་པ་ལ་ཁོ་ན་རེ། བྱེ་སྨྲས་དེ་ཚེ་གསུམ་ལ་རྫོགས་དགོས་པར་མི་འདོད་པར་ཐལ། མཛོད་རང་ལུག་ལ་མི་འདོད་པ་དེའི་ཕྱིར་ན་མ་ཁྱབ། རྟགས་གྲུབ་སྟེ། རྟེན་འབྲེལ་མདོ་འགྲེལ་ལས། དེ་ལྟར་ནི་
ཡན་ལག་བདུན་དང་ལྔས་བསྟན་པ་ཡིན་ནོ། །དེ་བས་ན་ལུང་ལས་ཡན་ལག་བཅུ་གཉིས་འཆད་པ་ཉིད་ལེགས་པ་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། བྱེ་སྨྲས་དེ་ལྟར་བཤད་ན་ཡེ་ཤེས་ལ་
འཇུག་པ་དང་འགལ་བར་འདོད་པ་གང་ཞིག་ཡེ་ཤེས་ལ་འཇུག་པ་ལྟར་ན་ད་ལྟར་ལྟའི་དུས་ན། ཡན་ལག་དང་པོ་གཉིས་འདས་པ་དང། ཕྱི་མ་གཉིས་མ་འོངས་པར་བཤད། ད་ལྟར་གྱི་དུས་སུ་བརྒྱད་ཅེས་བཤད་པའི་ཕྱིར། དང་

[026A]༄༅། །པོ་གྲུབ་སྟེ། སློབ་དཔོན་གྱིས་བསྟན་བཅོས་དང་འགལ་ཡོང་མངོ་དང་མི་འགལ་བར་བཤད་པའི་ཕྱིར་ཏེ། རྟེན་འབྲལ་མངོ་འགྲེལ་ལས། དེ་ལྟར་ན་བསྟན་བཅོས་དང་འགལ་བར་འགྱུར་བ་མིན་
ནམ་ཞེས་པའི་ལན་དུ། དེ་ཉིད་ལས། བསྟན་བཅོས་དང་འགལ་བ་ནི་ཚོད་ཡོད་ཀྱི་མང་སྡེ་དང་འགལ་ན་མེ་རུང་ངོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། ཡེ་ཤེས་ལ་འཇུག་པ་ལས་
གང་ཟག་གཅིག་གི་སྐྱེ་བ་འདི་ལ་འདས་པ་ནི་དུ་ཞིག་ཡིན་ཞེ་ན་སྨྲས་པ། གཉིས་ཏེ་མ་རིག་པ་དང་འདུ་བྱེད་དོ། །མ་འོངས་པ་དུ་ཞིག་ཡིན་ཞེ་ན། སྨྲས་པ། གཉིས་ཏེ་སྐྱེ་བ་དང་རྒ་ཤིའོ། །ད་ལྟར་བྱུང་བ་དུ་ཞིག་
ཡིན་ཞེ་ན། སྨྲས་བ་བརྒྱད་དེ་རྣམ་པར་ཤེས་པ་ནས་སྲིད་པའི་བར་རོ། །ཞེས་གསུངས་པའི་ཕྱིར། བསྟན་བཅོས་དང་འདི་མི་མཐུན་པར་ཐལ། བསྟན་བཅོས་ལྟར་ན་ཡན་ལག་གཉིས་པ་དང་བཅུ་བའི་ཁྱད་པར་འདུ་
བྱེད་ཀྱི་ལས་ཉོན་མོངས་གཅིག་དང་ཚེ་སྔ་མར་བྱས་པ་དང་ཚེ་འདི་ལ་སྐྱེ་སྲིད་འབྱུང་བ་དགོས། སྲིད་པ་ནི་ཚེ་འདིར་བྱས་པ་དང་སྐྱེ་བ་ཕྱི་མར་སྨིན་རྒྱུ་དང་ཉོན་མོངས་ཐམས་ཅད་ཀྱི་རྐྱེན་ཅན་གཅིག་ཡིན་དགོས་པའི་ཕྱིར། དང་
པོ་གྲུབ་སྟེ། ཡེ་ཤེས་ལ་འཇུག་པ་ལས། མ་རིག་པའི་རྐྱེན་གྱིས་འདུ་བྱེད་དང་ལེན་པའི་རྐྱེན་གྱིས་སྲིད་པ་ལ་ཐ་དད་བྱ་བ་ཅི་ཡོད་ཅེ་ན། སྨྲས་པ་སྔོན་གྱི་ཚེ་གཞན་ལ་ལས་གང་བྱས་ཤིང་བསགས་པ་དང། ལས་གང་

[026B]དང་ལས་གང་གིས་སྐྱ་བ་ན་རྣམ་སྨིན་སོ་སོར་མྱོང་བར་བྱེད་པའི་ལས་ངེ་ཉོན་མོངས་གཅིག་པོ་རྐྱེན་གྱིས་ཡིན་པར་བཅོམ་ལྡན་འདས་ཀྱིས་གསུངས་ཏེ། མ་རིག་པ་སྟེ། འདི་ནི་
མ་རིག་པའི་རྐྱེན་གྱིས་འདུ་བྱེད་ཅེས་བྱའོ། །ཞེས་གསུངས་པའི་ཕྱིར། ཆགས་སྡང་གཉིས་ལས་གཅིག་གིས་ཀུན་སློང་མི་རུང་བས་གཅིག་གིས་བྱེད་དོ། །དེར་མ་ཟད་འདི་གཉིས་ད་ལྟར་བ་མིན་དགོས་པར་བཤད་དོ། །
གཉིས་པ་གྲུབ་སྟེ། ཡ་ཤེས་ལ་འཇུག་པ་ལས། གང་ཞིག་སྐྱེ་བ་འདི་ནི་བྱེད་ཅིང་བསགས་པ་དང་ལས་གང་གི་རྣམ་པར་སྨིན་བ་མ་འོངས་བ་ནི་ཡིན་པས་ཕྱིས་སྲིང་བར་མཚམས་སྦྱོར་བར་བྱེད་པ་དང། ལས་གང་གིས་
སྐྱེ་བ་ན་རྣམ་པར་སྨིན་པ་ཕྱིས་སོ་སོའི་མྱོང་བར་འགྱུར་བར་བྱེད་པ་དེ་ནི་ཉོན་མོངས་ཐམས་ཅད་ཀྱི་རྐྱེན་ཡིན་པར་བཅོམ་ལྡན་འདས་ཀྱིས་གསུངས་ཏེ། འདི་ལྟ་སྟེ། ལེན་པ་སྟེ། འདི་ནི་ལེན་པའི་རྐྱེན་གྱིས་སྲིད་པ་ཞེས་བྱའོ།།
ཞེས་གསུངས་པའི་ཕྱིར་དང། ཉོན་མོངས་ཐམས་ཅད་ཀྱིས་སྲིད་པ་སྐྱེད་པར་བྱེད་པས་ཉོན་མོངས་ཐམས་ཅད་ཀྱི་རྐྱེན་དུ་བཤད་དོ་།གཞན་ཡང། བྱེ་སྨྲའི་ལུགས་ལ་སྔོན་མཐའི་རྟེན་འབྲལ་གཉིས་པོ་འདས་པ་དང་
འབྲས་བུ་བྱུང་ཟིན་ཁོ་ནར་མི་འཇོག་པར་ཐལ། ཁྱོད་ཀྱིས་གྲུབ་མཐའ་གོང་མ་དང་རྟེན་འབྲེལ་མདོ་འགྲེལ་ལྟར་བཤད་པའི་ཕྱིར་འདོད་མི་ནུས་ཏེ། མ་རིག་པ་དང་འདུ་བྱེད་འབྲས་བུ་བྱུང་མ་ཟིན་པ་དག་ནི་སྲེད་ལེན་

[027A]༄༅། །སྲིད་པ་གསུམ་གྱི་ནང་དུ་སྡུད་ལ། འབྲས་བུ་ཕྱུང་ཟིན་པའི་དེ་གཉིས་སྔོན་མཐའི་རྟེན་འབྲེལ་དུ་འཇོག་པའི་ཕྱིར། རྟགས་སོ་སོར་གྲུབ་སྟེ། གང་སྤེལ་ལས། འདིར་མ་རིག་པ་དང་འདུ་བྱེད་འབྲས་
བུ་ཕྱུང་ཟིན་པ་རྣམས་ཁོ་ན་ཡན་ལག་ཉིད་དུ་རྣམ་པར་བཞག་སྟེ་འབྲས་བུ་མ་ཕྱུང་བ་རྣམས་ལ་ནི་སྲེད་པ་དང་ལེན་པ་དང་སྲིང་པ་ཞེས་བྱའོ། །ཞེས་གསུངས་པའི་ཕྱིར། འབྲས་བུ་ཕྱུང་ཟིན་པ་རྣམས་ཁོ་ན་ཞེས་པའི་དོན་ཡོན་
པའི་ཕྱིར་དང། མཛོད་ལས་ཀྱང། མ་རིག་ཉོན་མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི། །ཞེས་པ་དེ་གཉིས་ལ་སྔོན་ཞེས་འདས་ཟིན་གསལ་བར་བཤད་པའི་ཕྱིར་རོ། །བོད་ངག་གིས་གྲུབ་མཐའི་ཁྱད་པར་
འདི་ཙམ་ཡང་མ་ཕྱེ་ལ། རྟེན་འབྲེལ་མདོ་འགྲེལ་དང་མཛོད་འགྲེལ་དང་བཅས་པ་ལ་བལྟས་ཏེ་རྗེའི་ཡང་དགོངས་པ་འཁྲུལ་མེད་ཡིན་ཏེ་གསེར་འཕྲེང་ལས། མདོའི་དགོངས་པ་སློབ་དཔོན་གྱིས་བླངས་པ་འདི་ལྟ་བུའི་
གནད་མ་ཤེས་པར་བྱེ་བྲག་ཏུ་སྨྲ་བ་དང། གངས་ཅན་པ་རྣམས་ཀྱིས་སྒྲ་ཇི་བཞིན་པར་བྱས་པས་མདོ་དང་དེའི་དགོངས་པ་སློབ་དཔོན་གྱིས་བཀྲལ་པ་གསལ་བར་མ་ནུས་སོ། །ཞེས་གསུངས་པའི་ཕྱིར་རོ་།སྤྲོ་བྱ་མང་
ངོ༑ ༑གཞན་ཡང། བྱེ་བྲག་ཏུ་སྨྲ་བའི་ལུགས་ལ་རྒ་ཤི་གཉིས་མ་འོངས་པ་ཁོ་ནར་འཇོག་པ་མ་ཡིན་པར་ཐལ། མ་རིག་པ་དང་འདུ་བྱེད་གཉིས་འདས་པ་ཁོ་ནར་འཇོག་པ་མ་ཡིན་པའི་ཕྱིར། འདོད་ན། ཡན་ལག་

[027B] །ཞེས་པས་ཡན་ལག་བཅུ་གཉིས་དུས་གསུམ་སོ་སོར་མ་བཤད་པར་ཐལ། གླུན་པོའི་འདོད་པ་དེའི་ཕྱིར། འདོད་མི་ནུས་ཏེ། རང་འགྲེལ་ལས། ཆ་གསུམ་གྱི་སྔོན་གྱི་མཐའ་དང་ཕྱི་མའི་མཐའ་
དང་བར་དག་སྟེ། འདས་པ་དང། མ་འོངས་པ་དང། ད་ལྟར་བྱུང་བའི་སྐྱེ་བ་ངག་ཡིན་ནོ། །ཞེས་གསུངས་པའི་ཕྱིར། གཞན་ཡང་འདི་ནི་གནས་སྐབས་པར་འདོད་ལོ། །ཞེས་གསུངས་པ་མ་རངས་པའི་ཚིག་མ་
ཡིན་པར་ཐལ། ལོ་ཞེས་པ་བྱེ་སྨྲ་དང་ཡེ་ཤེས་ལ་འཇུག་པ་ལ་མ་རངས་བའི་ཚིག་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེ་གཉིས་ཀྱིས་སྔར་ལྟར་བཤད་པ་ལ་མ་རངས་པའི་ཚིག་ཡིན་པའི་ཕྱིར་ཏེ། གང་
སྲེལ་ལས། འདི་ནི་གནས་སྐབས་པར་འདོད་ལོ། །ཞེས་བྱ་བ་ལ་ལོ་ཞེས་བྱ་བའི་སྒྲ་ནི་ལུགས་གཞན་ཡིན་པར་བསྟན་པའི་ཕྱིར་ཏེ། ཞེས་གསུངས་པའི་ཕྱིར། འདིས་ནི་ཁ་ཅིག་ལོ་ཚིག་རྒྱན་ཞེས་སྨྲས་པ་ཁེགས་སོ། །
ཡང་ཁ་ཅིག་ན་རེ། གཟུགས་ཅན་གྱི་སྐྱེ་བ་གསུམ་ལ་རྫོགས་པའི་གནས་སྐབས་པའི་རྟེན་འབྲེལ་ལ་ཡན་ལག་བཅུ་གཉིས་ཚང་བས་ཁྱབ་ཟེར་ན། གཟུགས་ཁམས་པའི་གང་ཟག་ལ་གནས་སྐབས་ཀྱི་རྟེན་འབྲེལ་ཡན་ལག་
བཅུ་གཉིས་ཡོད་པར་ཐལ། དེ་ལ་གནས་སྐབས་ཀྱི་རྟེན་འབྲེལ་ཚེ་གསུམ་ལ་རྫོགས་པ་ཡོད་པའི་ཕྱིར། དེར་ཐལ། དེ་དང་གཟུགས་མེད་གཉིས་ལ་གནས་སྐབས་ཀྱི་རྟེན་འབྲེལ་མིང་གཟུགས་དང་སྐྱེ་མ་ཆེད་ཀྱི་རྟེན་འབྲེལ་

[028A]༄༅། །མེད་པས་ཡན་ལག་བཅུ་གཉིས་མེད་པའི་ཕྱིར་ཏེ། གང་སྤེལ་ལས། དེའི་ཕྱིར་གཟུགས་ཁམས་ན་ཡན་ལག་བཅུ་གཉིས་མེད་དོ། །ཞེས་དང། གཟུགས་མེད་པས་དེ་དག་མེད་དོ། །
དེའི་ཕྱིར་ཡན་ལག་བཅུ་ཡོད་དོ། །ཞེས་གསུངས་པའི་ཕྱིར་དང། རང་འགྲེལ་ལས། གཟུགས་དང་གཟུགས་མེད་པ་ན་སྤྱོད་པ་ཡང་མ་ཡིན་ཏེ་ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། གཟུགས་དང་
གཙག་[?]མེད་ན་མིང་གཟུགས་དང་སྐྱེ་མཆེད་དྲུག་གི་རྟེན་འབྲེལ་རྣམ་ཤེས་ཀྱི་རྟེན་འབྲེལ་ལས་ཟུར་དུ་མེད་པའི་ཕྱིར། རྟགས་སླ་ཁྱབ་སྟེ། སྐབས་འདིར། མིང་དང་གཟུགས་ནི་དེ་ཕན་ཆད། །སྐྱེ་མཆེད་དོང་ཚུན་
ཆང་ངོ། །སོགས་དང། མདོ་ལས་ཀྱང། རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་གྱིས་སྐྱེ་མཆོད་དྲུག་ཅེས་བཤད་པ་ལྟར་དགོས་པས་རྫུས་སྐྱེས་ལ་དེ་མི་འོང་བའི་ཕྱིར་ཏེ་
རང་འགྲེལ་ལས། ཡང་ཅི་ཐམས་ཅད་ཀྱི་སྐྱེ་བ་འདི་ལས་ན་[?]བརྒྱད་བོ་འདི་དག་ཡོད་དམ་ཞེ་ན། སྨྲས་པ་མིན་ནོ། །ཞེས་དང་གང་སྦལ་ལས། འདི་ལྟར་མི་དང་གཟུགས་ནི་དེ་ཕན་ཆད། །སྐྱེ་མཆེད་
དྲུག་དོད་ཚུན་ཆད་དོ། །ཞེས་བཤད་པར་འགྱུར་རོ། །དེའི་ཕྱིར་གཟུགས་ཁམས་ན་ཡན་ལག་བཅུ་གཉིས་མེད་དོ། །ཞེས་གསུངས་པའི་ཕྱིར་ཡང་ཁ་ཅིག་ན་རེ། བྱེ་སྨྲའི་ལུགས་ལ་ཡན་ལག་བཅུ་གཉིས་ཀྱི་བཤད་

[028B] སྐྱེ་བ་གསུམ་པའི་སྐྱེ་སྲིད་དུས་ཀྱི་མིང་གཟུགས་སོགས་ཀྱི་རྟེན་འབྲེལ་ལྔ་དང་དེ་འཕེན་བྱེད་ཀྱི་མ་རིག་པ་དང་འདུ་བྱེད་མེད་ཟེར་ན། དེ་དག་ལ་འོན་སྐྱེ་བ་གསུམ་པའི་དུས་ཀྱི་སྔོན་མཐའ་ལ་རྨོངས་པ་
ཟློག་བྱེད་མེད་པར་ཐལ། དམ་བཅའ་སོ་སོ་ནས་འཐད་པའི་ཕྱིར། འདོད་མི་ནུས་ཏེ། གསུམ་པའི་དུས་སུ་ཡང་ཡན་ལག་གསུམ་པའི་དུས་ཀྱི་འཕངས་འབྲས་ཀྱི་རྒྱུ་གཉིས་སྲེད་ལེན་སྲིད་པ་གསུམ་དུ་བསྡུས་ནས་བཤད་པའི་
ཕྱིར༑ དེར་ཐལ། མ་རིག་པའི་དབང་གིས་ལས་བསགས་ཏེ་འབྲས་བུ་ཕྱུང་མ་ཟིན་པར་དུ་དེ་གཉིས་སྲེད་ལེན་སྲིད་གསུམ་དུ་བསྡུས། ཕྱུང་ཟིན་པ་ན་སྔོན་མཐའི་ཡན་ལག་དང་པོ་གཉིས་སུ་འཇོག་པར་གང་སྤེལ་ལས་བཤད་
ཟིན་པ་དེའི་ཕྱིར། གཞན་ཡང། དེ་གཉིས་ལ་བྱེ་སྨྲས་མངོན་པ་སྡེ་བདུན་ཁས་མི་ལེན་པར་ཐལ། །དེས་མངོན་པ་ལས་རྟེན་འབྲེལ་དྲུག་བཤད་པ་ཁས་མི་ལེན་པའི་ཕྱིར། མ་གྲུབ་ན། རང་འགྲེལ་ལས། ཆོས་
མངོན་པས་ནི་མཚན་ཉིད་པ་ཡིན་ཏེ། དེ་བཞིན་དུ་གནས་སྐབས་པ་དང་སྐད་ཅིག་མ་དང་རྒྱུན་ཆགས་པ་དང། འབྲེལ་བ་ཅན་དང་སེམས་ཅན་དུ་སྟོན་པ་དང་སེམས་ཅན་མ་ཡིན་པ་སྟོན་པ་ཞེས་བྱ་བ་ཐ་དད་པ་ཡིན་ནོ་
ཞེས་གསུངས་པ་ལྟར་ཁས་ལེན་པར་ཐལ། །མ་གྲུབ་བ་དེའི་ཕྱིར་འདོད་ན། སྐད་ཅིག་མ་གཅིག་གི་ཡུན་ལ་བཅུ་གཉིས་རྫོགས་པ་ཡོད་པར་ཐལ། སྐད་ཅིག་མའི་རྟེན་འབྲེལ་ཁས་ལེན་པའི་ཕྱིར། ཁྱབ་སྟེ་རང་

[029A]༄༅། །འགྲེལ་ལས། སྐད་ཅིག་མ་ཅི་ལྟ་བུ་ཞེ་ན། སྐད་ཅིག་མ་གཅིག་ལ་ཡན་ལག་བཅུ་གཉིས་ཡོད་པ་སྟེ། ཞེས་གསུངས་པའི་ཕྱིར་བྱས་པ་ལ་ཁོ་ན་རེ། མདོ་ལས་མ་རིག་པའི་རྐྱེན་གྱིས་
འདུ་བྱེད་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། ཞེས་སོགས་ཁོ་ན་ཁས་ལེན་པར་ཐལ། མཛོད་ལས། མ་རིག་ཉོན་མོངས་སྔོན་གནས་སྐབས། །ཞེས་སོགས་ཀྱིས་ཀྱང་དེ་ལྟར་བཤད་པའི་ཕྱིར་ན་མ་ཁྱབ་སྟེ། མདོ་
ལས་དེ་ལྟར་བཤད་པ་དེ་དགོངས་པ་ཅན་ཡིན་པའི་ཕྱིར་ཏེ། དེ་ཐོག་མཐའ་བར་གསུམ་གྱི་རྨོངས་པ་ཟློག་ཆེད་ཡིན་པའི་ཕྱིར། ཡང་ཁ་ཅིག་ན་རེ། བྱེ་སྨྲའི་ལུགས་ལ་གནས་སྐབས་ཀྱི་མ་རིག་པ་ཡིན་ན་མ་རིག་པ་ཡིན་པས་
ཁྱབ་སེར་ན། རང་གི་གྲོགས་མ་རིག་པ་དང་མཚུངས་ལྡན་གྱི་འཇིག་ལྟ་ཆོས་ཅན། མ་རིག་པར་ཐལ། གནས་སྐབས་ཀྱི་མ་རིག་པ་ཡིན་པའི་ཕྱིར། རྟགས་གྲུབ་སྟེ། དེ་དང་མཚུངས་ལྡན་གྱི་ཕུང་པོ་ཡིན་པའི་ཕྱིར། ཁྱབ་
སྟེ༑ གཙོ་བོའི་ཕྱིར་ན་ཡན་ལག་བསྒྲགས། །ཞེས་གསུངས་པའི་ཕྱིར་འདོད་ན། མང་སྟོབས་ཀྱིས་རྨོངས་པར་ཐལ། འདོད་པའི་ཕྱིར། ཁྱབ་ཅིང་འདོད་མི་ནུས་ཏེ། ཤེས་རབ་ངན་པ་ཡིན་པའི་ཕྱིར། རྩ་བར་ཤེས་
རབ་ངན་པའོ་མིན། ཞེས་གསུངས་པའི་ཕྱིར། འདིས་ཡན་ལག་གཞན་ལའང་འདྲའོ། །གཉིས་པ་འཆད་བར། མ་རིག་རྟོན་མོངས་སྔོན་གནས་སྐབས། །ཞེས་པ་ནས། གཙོ་བོའི་ཕྱིར་ན་ཡན་ལག་བསྒྲགས། །ཞེས་

[029B] ཤེས་བྱ་ཆོས་ཅན། གནས་སྐབས་པའི་མ་རིག་པ་ཡོད་དེ་ཚེ་སྔ་མ་ལ་འཕེན་བྱེད་ཀྱི་ལས་ཀྱི་ཀུན་སློང་ཉོན་མོངས་པའི་གནས་སྐབས་ཀྱི་ཕུང་པོ་ངེ་དེ་ཡིན་པའི་ཕྱིར་ཏེ། རྩ་བར། མ་རིག་ཉོན་མོངས་སྟོན་གནས་
སྐབས། །ཞེས་གསུངས་པའི་ཕྱིར། ཡན་ལག་གཞན་ཡང་དེ་ལྟར་བ་ནས་སྐབས་ལ་བཤད་དགོས་ཏེ། རང་འགྲེལ་ལས། ཡང་མ་རིག་པ་ལ་སོགས་པ་གང་ཞིག་ཅེ་ན། ནས། མ་རིག་ཅེས་བྱ་སྟེ། ལྷན་ཅིག་སྤྱོད་པའི་
ཕྱིར་དང། དེའི་དབང་གི་དེ་དག་ཀུན་ཏུ་འབྱུང་བའི་ཕྱིར། རྒྱལ་པོ་གཤེགས་སོ་ཞེས་བྱས་ན། ཞེས་གསུངས་པའི་ཕྱིར། དེ་ཆོས་ཅན་གནས་སྐབས་པའི་འདུ་བྱེད་ཀྱི་ངོ་བོ་ཡོད་དེ། ཚེ་སྔོན་མར་འདུ་བྱེད་ཀྱི་ལས་
བསོད་ནམས་སོགས་བསེགས་པའི་གནས་སྐབས་ཀྱི་ཕུང་པོ་ལྔ་དེ་ཡིན་པའི་ཕྱིར། རྩ་བར། འདུ་བྱེད་དག་ནི་སྔོན་ལས་ཀྱི། །ཞེས་དང་།རང་འགྲེལ་ལས། གནས་སྐབས་ཞེས་བྱ་བར་སྦྱར་ཏེ། ཞེས་གསུངས་
པའི་ཕྱིར། འདི་ལ་སྔར་སྨིན་པའི་ལས་གཅིག་དགོས་ཏེ། ལས་གང་གིས་འདི་རྣམ་པར་སྨིན་པའོ། །ཞེས་གསུངས་པའི་ཕྱིར། དེ་ཆོས་ཅན། ཡན་ལག་གསུམ་པ་རྣམ་ཤེས་ཀྱི་དེ་ཡོད་དེ། མངལ་
སོགས་སྐྱེ་གནས་སུ་ཉིད་མཚམས་སྤྱོར་བའི་སྐད་ཅིག་དང་པོའི་སྐབས་ཀྱི་ཕུང་པོ་ལྔ་དེ་དེ་ཡིན་པའི་ཕྱིར་ཏེ། རྩ་བར། རྣམ་ཤེས་མཚམས་སྦྱོར་ཕུང་བོ་ཡིན། །ཞེས་དང། རང་འགྲེལ་ལས། སྐད་ཅིག་མ་

[030A]༄༅། །ལ་ཕུང་པོ་ལྔ་ནི་རྣམ་པར་ཤེས་པ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། ཡན་ལག་གསུམ་པ་དང་བཅུ་གཅིག་པ་སྐད་ཅིག་མ་ཡིན་ལ་ལྷག་མ་བཅུ་རྒྱུན་ལྡན་ཡིན་བའི་ཕྱིར་
ཏེ༑ གང་སྤེལ་ལས། འདིར་རྣམ་པར་ཤེས་པ་དང་སྐྱེ་བའི་ཡན་ལག་གཉིས་ནི་སྐད་ཅིག་མ་ཡིན་ལ་གཞན་དག་ནི་རྒྱུན་ཆགས་པ་ཡིན་པའི་ཕྱིར་སྐད་ཅིག་མ་མང་པོ་དག་ཡིན་ནོ། །ཞེས་གསུངས་པའི་ཕྱིར། དེ་ཆོས་
ཅན༑ མིང་གཟུགས་ཡོད་དེ། རྣམ་ཤེས་དེ་ཕན་ཆད་ནས་སྐྱེ་མཆེད་དྲུག་དོང་ཚུན་ཆད་ཀྱི་ཕུང་པོ་ལྔ་དེ་དེ་ཡིན་པའི་ཕྱིར་ཏེ་རྩ་བར། མིང་དང་གཟུགས། ནས། ཚུན་ཆད་དོ། །ཞེས་གསུངས་པའི་ཕྱིར། ཤེས་
བྱ་ཆོས་ཅན། དེའི་སྐྱེ་མཆེད་དེ་ནི་ཡོད་དེ། སྐྱེ་མཆེད་དོད་ནས་ཡུལ་དབང་རྣམ་ཤེས་གསུམ་འདུ་བ་ཚུན་ཆད་ཀྱི་ཕུང་པོ་ལྔ་དེ་ཡིན་པའི་ཕྱིར་ཏེ། རྩ་བར། དེ་ནི་གསུམ་འདུས་ཚུན་ཆད་དོ། །ཞེས་གསུངས་པའི་ཕྱིར་
ཤེས་བྱ་ཆོས་ཅན། དེའི་རེག་པ་ཡོད་དེ། ཕུལ་དབང་རྣམ་ཤེས་གསུམ་འདུས་ནས་ཚོར་བ་བདེ་སྡུག་སོགས་ཀྱི་རྒྱུ་ཤེས་མི་ནུས་པའི་གནས་སྐབས་ཀྱི་དེ་དེ་ཡིན་པའི་ཕྱིར་ཏེ། རྩ་བར། རེག་པ། ནས། ཚུན་ཆད་
དོ༑ ༑ཞེས་སོ། །ཤེས་བྱ་ཆོས་ཅན། དའི་ཚོར་བ་ཡོད་དེ། ཚོར་བའི་རྒྱུ་ཤེས་པ་ནས་འཁྲིག་པ་མི་སྤྱོད་པའི་སྐབས་ཀྱི་དེ་དེ་ཡིན་པའི་ཕྱིར་ཏེ། རྩ་བར། ཚོར་འཁྲིག་ཚུན་ཆད། ཅེས་སོ། །ཤེས་བྱ་ཆོས་ཅན་

[030B] འདོད་ཡོན་དང་འཁྲིག་པའི་ཆགས་པ་ཀུན་ཏུ་སྤྱོད་པ་ཚོལ་བ་ལ་ཞུགས་ཤིང་ཐོབ་ཕྱིར་དུ་མི་རྒྱུགས་པའི་གནས་སྐབས་ཀྱི་ཕུང་པོ་ལྔ་དེ་དེ་ཡིན་པའི་ཕྱིར་ཏེ། རྩ་བར་སྲེད་པ་ནི། །ལོངས་སྦྱོང་འཁྲིག་པ་
ཆགས་ཅན་གྱི། །ཞེས་གསུངས་པའི་ཕྱིར། ཤེས་བྱ་ཆོས་ཅན། དེའི་ཉེ་བར་ལེན་པ་ཡོད་དེ། དེ་ནས་ལོངས་སྤྱོད་རྣམས་ཐོབ་པར་བྱ་བའི་ཕྱིར་རྒྱུགས་པའི་གནས་སྐབས་ཀྱི་དེ་ལྔ་དེ་ཡིན་པའི་ཕྱིར། རྩ་བར། ཉེ་བར་ལེན་
བ་ལོངས་སྤྱོད་རྣམས། །ཐོབ་པར་བྱ་ཕྱིར་ཡོངས་རྒྱུགས་པའི་།ཞེས་སོ། །ཤེས་བྱ་ཆོས་ཅན། དེའི་སྲིད་པ་ཡོད་དེ། དེ་ལྟར་ཡོངས་སུ་རྒྱུགས་པ་ན་ཡང་སྲིད་འབྱུང་བར་འགྱུར་བའི་ལས་གསོག་པའི་གནས་སྐབས་ཀྱི་
ཕུང་པོ་ལྔ་བོ་དེ་དེ་ཡིན་པའི་ཕྱིར་ཏེ། རྩ་བར། དེ་སྲིད་འབྲས་བུ་འབྱུང་འགྱུར་པའི། །ལས་བྱེད་དེ་ནི་སྲིད་པ་ཡིན། །ཞེས་གསུངས་པའི་ཕྱིར། ཤེས་བྱ་ཆོས་ཅན། དེའི་སྐྱེ་བའི་རྟེན་འབྲེལ་ཡོད་དེ་ལས་དེས་ཡང་
འདི་ནས་ཤི་འཕོས་ནས་ཚེ་ཕྱི་མར་ཉིང་མཚམས་སྦྱར་བའི་སྐང་ཅིག་མའི་སྐབས་ཀྱི་ཕུང་པོ་དེ་དེ་ཡིན་པའི་ཕྱིར་ཏེ། རྩ་བར་ཉིང་མཚམས་སྦྱོར་བ་སྐྱེ་བ་ཡིན། །ཞེས་གསུངས་པའི་ཕྱིར། ཤེས་བྱ་ཆོས་ཅན། དེའི་
རྒ་ཤི་ཡོད་དེ། དེ་ཕན་ཆད་ནས་ཚོར་བའི་བར་གྱི་ཕུང་པོ་ལྔ་པོ་དེ་ཡིན་པའི་ཕྱིར་ཏེ། རྩ་བར། ཚོར་བའི་བར་ནི་རྒ་ཤི་ཡིན་།ཞེས་སོ། །དེ་ཡང་ཚེ་འདིའི་མིང་གཟུགས་ནས་ཚོར་བའི་བར་བཞིའི་གནས་སྐབས་ཀྱི་

[031A]༄༅། །རྟེན་འབྲེལ་དང་སྔ་མ་གསུམ་ལ་ལྟོས་པའི་རྒ་ཤི་ཅི་རིགས་པའི་སྐབས་ཀྱི་རྟེན་འབྲེལ་གཉིས་མི་འགལ་ཏེ། རྟེན་འབྲེལ་གནས་སྐབས་གསུམ་དུ་བསྡུ་ཚུལ་ཙམ་ཡིན་པའི་ཕྱིར་ཏེ་
རང་འགྲེལ་ལས། དེ་ལ་ཡན་ལག་བཞི་བ་མིང་དང་གཟུགས་དང་སྐྱེ་མཆེད་དྲུག་དང་རེག་པ་དང་ཚོར་བ་གང་དག་ཡིན་པ་དེ་དག་ཉིད་རྒ་ཤི་ཡིན་ནོ། །ཞེས་གསུངས་པའི་ཕྱིར་རོ། །དེ་ལྟར་བཤད་པའི་རྟེན་འབྲེལ་ཡན་
ལག་བཅུ་གཉིས་འདི་ཆོས་ཅན། རྟེན་འབྲེལ་ལ། སྐད་ཅིག་མ་དང་རྒྱུན་ཆགས་པ་དང། འབྲེལ་བ་ཅན་དང། གནས་སྐབས་པ་བཞི་ལས་གནས་སྐབས་པའི་རྟེན་འབྲེལ་ཡིན་ཏེ། ཡན་ལག་དེ་དང་དེའི་
གནས་སྐབས་ཀྱི་ཕྱུང་པོ་ལྔ་ལ་རྟེན་འབྲེལ་དུ་བཞག་པའི་ཕྱིར་རྩ་བར། འདི་ནི་གནས་སྐབས་བར་འདོད་ལོ། །ཞེས་གསུངས་པའི་ཕྱིར་ལོ་ཞེས་སྨྲས་པའི་དགོས་པ་ཡོད་དེ། མདོ་སྡེ་བ་དང་སློབ་དཔོན། བྱེ་
སྨྲ་དང་བསྟན་བཅོས་ལམ་རངས་བའི་ཚིག་ཡིན་པའི་ཕྱིར། ཤེས་བྱ་ཆོས་ཅན། གནས་སྐབས་ཀྱི་རྟེན་འབྲེལ་སོ་སོར་བཤད་པའི་རྒྱུ་མཚན་ཡོད་དེ། རྟེན་འབྲེལ་དེ་དང་དེ་གཙོ་བོའི་ཕྱིར་ན་ཡན་ལག་དེ་དང་དེའི་
མང་གིས་བསྒྲགས་པའི་ཕྱིར། དཔེར་ན། རྒྱལ་པོ་འཁོར་བཅས་བྱོན་པ་ལ་རྒྱལ་བོ་བྱོན་ཞེས་བརྗོད་པ་བཞིན་ཡིན་པའི་ཕྱིར་ཏེ། རྩ་བར་གཙོ་བོའི་ཕྱིར་ན་ཡན་ལག་བསྒྲགས། །ཞེས་གསུངས་པའི་ཕྱིར། ཤེས་

[031B] རྟེན་འབྲེལ་རྒྱུན་ཆགས་པའི་ངོ་བོ་ཡོད་དེ་རྒྱུན་དང་ལྡན་པའམ་རང་གི་དོན་ལ་འཕེལ་བསྒྲུབ་པའི་རྒྱུན་ཉིད་རྒྱུན་ཆགས་པའི་ངོ་བོ་ཡིན་པའི་ཕྱིར། གང་སྤེལ་ལས་སོ། །དེ་ཆོས་ཅན། འབྲེལ་བ་
ཅན་གྱི་ངོ་བོ་ཡོད་དེ། རྒྱུ་དང་འབྲས་བུར་འབྲེལ་བར་འབྱོར་བའི་དངོས་པོ་དེ་ཡིན་པའི་ཕྱིར། དེ་ལ་གཉིས་ཡོད་དེ། སྐལ་མཉམ་གྱི་འབྲེལ་བ་དང་སྐལ་མཉམ་མ་ཡིན་པའི་འབྲེལ་བ་གཉིས་ཡོད་པའི་ཕྱིར། །གསུམ་
པ་ནི་རྟེན་འབྲེལ་ལ་གནས་སྐབས་དང་སྐད་ཅིག་དང་འབྲེལ་བ་དང་རྒྱུན་ཆགས་དང་སེམས་ཅན་དུ་སྟོན་པ་དང་སེམས་ཅན་དུ་སྟོན་པ་མ་ཡིན་པ་དྲུག་ཡོད་ཀྱང། མདོ་ལས། རྟེན་ཅིང་འབྲེལ་བར་འབྱུང་བ་གང་ཞེན་མ་
རིག་པའི་རྐྱེན་གྱིས་འདུ་བྱེད་ཅེས་སོགས་སེམས་ཅན་དུ་སྟོན་པ་ཁོ་ནར་གསུངས་པའི་རྒྱུ་མཚན་ཡོད་དེ། སྔོན་མཐའ་དང་ཕྱི་མཐའ་དང་བར་མཐའ་གསུམ་ལ་རྨོངས་པ་བཟློག་པའི་ཆེད་ཡིན་པའི་ཕྱིར་ཏེ་བདག་སྔོན་བྱུང་
ངམ་མ་བྱུང་སྙམ་པ་དང། མ་འོངས་པར་འབྱུང་ངམ་མི་འབྱུང་སྙམ་པ་དང། ད་ལྟར་ཅི་ཡིན་དང་ཅི་ཡོད་ཅིར་འགྱུར་སྙམ་པའི་རྨོངས་པ་གསུམ་བཟློག་པའི་ཕྱིར་ཏེ། རྩ་བར། སྔོན་དང་ཕྱི་མཐའ་བར་དག་ལ། །རྨོངས་པ་
རྣམ་པར་བཟློག་ཕྱིར་རོ། །ཞེས་གསུངས་པའི་ཕྱིར། གཉིས་པ་ལ་ཉོན་མོངས་པ་གསུམ་དུ་བསྡུ་བ་དང། རྒྱུ་འབྲས་གཉིས་སུ་བསྡུ་བ་གཉིས། དང་བོ་འཆད་བར། ཉོན་མོངས། ནས། འབྲས་བུ་ཡིན། །ཞེས་བྱུང་

[032A]༄༅། །ཡན་ལག་བཅུ་གཉིས་པོ་འདི་ཆོས་ཅན། ཉོན་མོངས་དང། ལས་དང། གཞི་གསུམ་དུ་འདུ་སྟེ། ཉོན་མོངས་ལ་མ་རིག་པ་དང་སྲིད་ལེན་གཉིས་ཏེ་གསུམ་དང། ལས་ལ་འདུ་བྱེད་
དང་སྲིད་པ་གཉིས་དང། གཞི་པ་རྣམ་ཤེས་སོགས་ལྷག་མ་བདུན་འདུ་བའི་ཕྱིར། དང་པོ་གྲུབ་སྟེ། རྩ་བར། ཉོན་མོངས་གསུམ་མོ། །ཞེས་སོ། །གཉིས་པ་གྲུབ་ཏེ། རྩ་བར། ལས་གཉིས་སོ། །ཞེས་སོ། །གསུམ་
པ་གྲུབ་སྟེ། རྩ་བར། གཞི་བདུན། ཞེས་སོ། །གཉིས་པ་འཆད་པར་དེ་བཞིན་འབྲས་བུ་ཡིན། །ནས། དཔག་པ་ལས། །ཞེས་བྱུང། ཤེས་བྱ་ཆོས་ཅན། བདུན་པོ་གཞི་ཡིན་པ་དེ་བཞིན་དུ་འབྲས་བུའི་ཡང་
ཡིན་ཏེ། ལྷག་མ་ལྔ་ནི་རྒྱུའི་རྟེན་འབྲེལ་ཡིན་པའི་ཕྱིར་ཏེ། རྩ་བར། དེ་བཞིན་འབྲས་བུ་ཡིན། །ཞེས་སོ། །ཤེས་བྱ་ཆོས་ཅན། ཉོན་མོངས་གསུམ་དང་ལས་གཉིས་ཏེ་རྒྱུ་ལྔ་གཞི་བདུན་འབྲས་བུར་བཤད་ནས་རྒྱུ་ལྔ་
སྔོན༑ འབྲས་བུ་བདུན་ཕྱི་མཐར་བསྡུས་པ་ལ་ཆོས་ཅན། དགོས་པ་ཡོད་དེ། སྔ་ཕྱིའི་མཐའ་གཉིས་ཀྱིས་རིམ་པ་བཞིན་རྒྱུ་དང་འབྲས་བུ་མདོར་བསྡུས་པ་ནི་བར་མའི་རྒྱུ་འབྲས་རྒྱ་བསྐྱེད་པའི་རྗེས་སུ་དཔག་པ་ལས་སྔ་ཕྱིའི་
རྒྱུ་འབྲས་ཀྱང་རྒྱས་པར་གོ་ནུས་པའི་ཆེད་ཡིན་པའི་ཕྱིར། རྩ་བར། གཉིས་ཀྱིས་རྒྱུ་འབྲས་མདོར་བསྡུས་པ། །བར་མའི་རྗེས་སུ་དཔག་པ་ལས། །ཞེས་གསུངས་པའི་ཕྱིར། གསུམ་པ་འཁོར་ཚུལ་ནི། ཉོན་མོངས་

[032B] ནས། འདི་ནི་སྲིད་པའི་ཡན་ལག་ལུགས། །ཞེས་བྱུང་ཤེས་བྱ་ཆོས་ཅན། མ་རིག་པ་ལ་རྒྱུ་དང་རྒ་ཤི་ལ་འབྲས་བུ་ཡོད་པས་ཡན་ལག་བཅུ་གཉིས་ཀྱི་གྲངས་དེས་ཉམས་པའི་སྐྱོན་མེད་དེ་ཉོན་མོངས་པ་སྲེད་
པ་ལས་ཉོན་མོངས་པ་ལེན་པ་དང། ཉོན་མོངས་པ་ལེན་པ་ལས་བྱ་བ་སྟེ་སྲིད་པ་དང། ཉོན་མོངས་པ་མ་རིག་པ་ལས་བྱ་བ་སྟེ་འདུ་བྱེད་རྣམས་འབྱུང་བ་དང། ལས་དེ་ལས་གཞི་རྣམ་ཤེས་དང། ལས་སྲིད་པ་དེ་ལས་སྐྱེ་བ་
འབྱུང་བ་དང། གཞི་རྣམ་ཤེས་དེ་ལས་མིང་གཟུགས་དང། སྐྱེ་མཆེད་དང་རེག་ཚོར་བཞི་འབྱུང། གཞི་སྐྱེ་བའི་རྟེན་འབྲེལ་ལས་རྒ་ཤི་འབྱུང་བ་དང། གཞི་ཚོར་བ་ལས་སྲེད་པ་འབྱུང་བ་སོགས་སྲིད་པའི་ཡན་ལག་རྣམས་
ཀྱི་འབྱུང་ལུགས་རྣམ་པར་བཞག་པ་དེའི་ཕྱིར་སྐྱོན་དེ་མེད་པའི་ཕྱིར་ཏེ། རྩ་བར། ཉོན་མོངས་པ་ལས། ནས། ཡན་ལག་ལུགས། །ཞེས་སོ། །འོ་ན། མདོ་ལས། དགེ་སློང་དག་ཁྱེད་ལ་རྟེན་ཅིང་འབྲེལ་བར་འབྱུང་བ་དང་
རྟེན་ཅིང་འབྲེལ་བར་བྱུང་བའི་ཆོས་རྣམས་ཀྱང་བསྟན་པར་བྱའོ་།ཞེས་གསུངས་པའི་དོན་ཡང་ཇི་ལྟ་བུ་ཞེ་ན། ཤེས་བྱ་ཆོས་ཅན་འབྱུང་བ་དང་བྱུང་བ་ལ་ཁྱད་པར་ཡོད་དེ། འདིར་འབྱུང་བ་ཞེས་བྱ་བ་ནི་རྒྱུའི་རྟེན་འབྲེལ་
དང༑ བྱུང་བ་ནི་འབྲས་བུའི་རྟེན་འབྲེལ་གྱི་དབང་དུ་བྱས་པ་ཡིན་པའི་ཕྱིར། དང་པོ་གྲུབ་སྟེ། རྒྱུ་འདི་ལས་འབྱུང་བའི་ཕྱིར་ཏེ་རྩ་བར། འདིར་ནི་འབྱུང་བ་རྒྱུ་ཡིན་ཏེ། །ཞེས་གསུངས་པའི་ཕྱིར་གཉིས་པ་གྲུབ་

[033A]༄༅། །སྟེ༑ འབྲས་བུ་ནི་རྒྱུ་ལས་བྱུང་བ་ཡིན་པར་འདོད་པའི་ཕྱིར་ཏེ། རྩ་བར། བྱུང་བ་འབྲས་བུ་ཡིན་པར་འདོད། །ཅེས་གསུངས་པའི་ཕྱིར། བྱེ་སྨྲའི་ལུགས་ཀྱི་ཡན་ལག་
སོ་སོའི་མཚན་ཉིད་དབྱེ་བ་སོགས་བཤད་ན་གནས་སྐབས་པར་མ་བྱས་པར་ཡན་ལག་བཅུ་གཉིས་ལས། དང་པོ་དེའི་ཐོག་མའི་མ་རིག་པ་ཆོས་ཅན། ངོ་བོ་ཡོད་དེ། རྟེན་ཅིང་འབྲེལ་བར་འབྱུང་བ་ཙམ་དུ་མི་
ཤེས་པའི་ལྟ་མིན་གྱི་སེམས་བྱུང་རྨོངས་པ་དེ་དེ་ཡིན་པའི་ཕྱིར་དེར་ཐལ། རྩམ་སྒྲས་རྟེན་འབྱུང་ལས་གཞན་པའི་བདག་བཀག་པས་བདག་མེད་པར་མི་ཤེས་པའི་རྨོངས་པ་གཅིག་ཐོག་མའི་མ་རིག་པར་བསྟན་
ནས༑ དེས་ངར་འཛིན་དང། དེའི་རྗེས་སུ་ང་ཡིར་འཛིན་པས་ང་རྒྱལ་སོགས་དང་ཆགས་སྡང་སོགས་ཀྱིས་ལས་བསྐྱེད་པའི་ཕྱིར་ཏེ་རང་འགྲེལ་ལས། བྱིས་པ་རྣམས་ནི་རྟེན་ཅིང་འབྲེལ་བར་འབྱུང་བ་འདུ་བྱེད་
ཙམ་འདི་མི་ཤེས་པས་བདག་ཏུ་ལྟ་བ་ངའོ་སྙམ་པའི། སོགས་བྱུང་དེ་ལ་དབྱེ་ན་དུ་མ་ཡོད་དེ། མཚུངས་ལྡན་སྒོས་འདྲེས་མ་འདྲེས་ཀྱི་མ་རིག་པ་གཉིས་དང། ཡུལ་གྱི་སྒོས་སྔོན་མཐའ་མི་ཤེས་པ་སོགས་དུ་མ་
ཡོད་པའི་ཕྱིར་ཏེ། རང་འགྲེལ་ལས། མདོ་ལས་ནི་མ་རིག་པ་གང་ཞེ་ན་སྔོན་གྱི་མཐའ་མི་ཤེས་པ་གང་ཡིན་པའོ་ཞེས་རྒྱས་བར་གསུངས་ཏེ། ཞེས་གསུངས་པའི་ཕྱིར། གཉིས་པ་འདུ་བྱེད་ཀྱི་ངོ་བོ་ཡོད་དེ་མ་

[033B] བདག་ལྟ་དང་མཚུངས་ལྡན་གྱི་མ་རིག་པ་སྐྱེས་ཤིང་སྒོ་གསུམ་ཅི་རིགས་ཀྱིས་ལས་རྩོམ་པ་དེ་དེ་ཡིན་པའི་ཕྱིར། དབྱེ་ན་དགེ་མི་དགེ་མི་གཡོ་བའི་ལས་གསུམ་ཡོད་དེ་རང་འགྲེལ་ལས། ལུས་
ལ་སོགས་པ་ངག་གི་ལས་རྣམ་པ་གསུམ་རྩོམ་སྟེ། ནས། དེ་དག་ནི་འདིའི་མ་རིག་པའི་རྐྱེན་གྱིས་འདུ་བྱེད་དག་ཡིན་ནོ། །ཞེས་གསུངས་པའི་ཕྱིར། གསུམ་པ་རྣམ་ཤེས་ཀྱི་ངོ་བོ་ཡོད་དེ། ལས་ཀྱི་འཕེན་པའི་དབང་གིས་
གང་དུ་སྐྱེ་འགྱུར་གྱི་འགྲོ་བར་འགྲོ་ཞིང་ཉིང་མཚམས་སྦྱོར་བའི་རྣམ་ཤེས་དེ་དེ་ཡིན་པའི་ཕྱིར། རང་འགྲེལ་ལས། ལས་ཀྱི་འཕེན་པའི་དབང་གིས་རྣམ་པར་ཤེས་པའི་རྒྱུན། ཞེས་པ་ནས། འགྲོ་བ་དེ་དང་དེར་འགྲོ་བར་འགྱུར་
ཏེ༑ དེ་ནི་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཡིན་ནོ། །ཞེས་གསུངས་པའི་ཕྱིར། དབྱེན། རྣམ་ཤེས་ཚོགས་དྲུག་ཡོད་དེ། རང་འགྲེལ་ལས། རྣམ་པར་ཤེས་པ་གང་ཞེ་ན། རྣམ་པར་ཤེས་པའི་ཚོགས་དྲུག་གོ་
ཞེས་བཤད་བདེ་འཐད་པ་ཡིན་ནོ། །ཞེས་གསུངས་པའི་ཕྱིར་རོ་།ཁྱབ་སྟེ། བར་སྲིད་སྦྱར་ན་དང་གཟུགས་ཅན་ནས་གཟུགས་མེད་དུ་སྐྱེན་རྒྱུན་སྦྱར་ན་རུང་ལ་ཉིང་མཚམས་སྦྱོར་བ་ཁོ་ན་བྱས་ན་མི་རུང་བའི་ཕྱིར་ཏེ། གང་
སྤེལ་ལས། སྲིད་པ་བར་མ་ཡང་རྣམ་པར་ཤེས་པ་དྲུག་དང་ལྡན་པའི་ཕྱིར་དེ་ལྟར་བཤད་ན་རྣམ་པར་ཤེས་པ་གང་ཞེ་ན། རྣམ་པར་ཤེས་པའི་ཚོགས་དྲུག་པོ་ཞེས་བཤད་པ་དེ་འཐད་པ་ཡིན་ནོ་།ཞེས་པ་ནས། ཡིད་

[034A]༄༅། །ཀྱི་རྣམ་པར་ཤེས་པ་ཁོ་ནས་ཉིང་མཚམས་སྦྱོར་བས་གཞན་དག་མེད་བར་འགྱུར་རོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང། འདུ་བྱེད་ཀྱི་རྐྱེན་ཅན་གྱི་རྣམ་བར་ཤེས་པའི་
རྒྱུན་སྲིད་བ་བར་མར་ཉིང་མཚམས་སྦྱོར་བའི་སེམས་ནས་བཟུང་སྟེ་སྐྱེ་བའི་སྐད་ཅིག་མའི་བར་འདི་ཐམས་ཅད་ཡིན་ཏེ། ཞེས་གསུངས་པའི་ཕྱིར། འདིས་དེ་ལྟར་བསྡུས་པ་ཙམ་ཡིན་ཏེ། ཉིང་མཚམས་སྦྱོར་བའི་
སེམས་སྐད་ཅིག་མ་ཡིན་ལ་ཚོགས་ལྔ་མི་འདོད་པའི་ཕྱིར་ཏེ། རྒྱལ་སྲས་མ་ལས། ཉིང་མཚམས་སྦྱོར་པའི་སྐད་ཅིག་མ་ལ་ནི་རྣམ་པར་ཤེས་པ་ལྔ་འབྱུང་བ་མེད་དོ། །ཞེས་གསུངས་པའི་ཕྱིར། བཞི་བ་མིང་
གཟུགས་ཅི་རིགས་པའི་རྟེན་འབྲེལ་གྱི་ངོ་བོ་ཡོད་དེ། རྣམ་ཤེས་ཀྱིས་སྐྱེ་གནས་སུ་ཉིང་མཚམས་སྦྱོར་བའི་སྐད་ཅིག་མ་གཉིས་པ་ནས་སྐྱེ་མཆེད་དྲུག་ཚུན་ཆད་ཀྱི་གཟུགས་ཅན་དང་དེ་མ་ཡིན་པའི་ཕུང་པོ་བཞི་ཅི་
རིགས་ཀྱིས་བསྡུས་པ་དེ་དེ་ཡིན་པའི་ཕྱིར་ཏེ། རང་འགྲེལ་ལས། མིང་དང་གཟུགས་ཕུང་པོ་ལྔ་པོ་འགྲོ་བ་དེ་དང་དེར་སྐྱེ་བར་འགྱུར་ཏེ། ཞེས་གསུངས་པའི་ཕྱིར། ལྔ་བ་སྐྱེ་མཆེད་དྲུག་ཅི་རིགས་ཀྱི་རྟེན་འབྲེལ་གྱི་ངོ་བོ་
ཡོད་དེ། ཡིད་གཟུགས་སྨིན་པའི་རིམ་གྱིས་སྐྱེ་མཆེད་དུག་དོད་པ་ཅི་རིགས་དེ་དེ་ཡིན་པའི་ཕྱིར་ཏེ། རང་འགྲེལ་ལས། དེའི་འོག་ཏུ་མིང་དང་གཟུགས་ཡོངས་སུ་སྨིན་པའི་རིམ་གྱིས་སྐྱེ་མཆེད་དྲུག་གོ། །ཞེས་གསུངས་

[034B] དྲུག་པ་རེག་པའི་རྟེན་འབྲེལ་གྱི་ངོ་བོ་ཡོད་དེ་སྐྱེ་མཆེད་དྲུག་གི་རྗེས་སུ་ཡུལ་དབང་རྣམ་ཤས་གསུམ་འདུས་པུས་ཡུལ་བཅད་པའི་སེམས་བྱུང་གཅིག་ལ་འཇོག་པའི་ཕྱིར། དབྱེ་ན། དྲུག་གམ་བཅོ་བརྒྱད་ཡོད་
བདུན་པ་ཚོར་བའི་དེ་ཡོད་དེ། དེའི་རྗེས་སུ་བྱུང་བའི་བདེ་སོགས་གང་རུང་གི་རྣམ་ཅན་གྱི་སེམས་བྱུང་མྱོང་པ་གཅིག་དེ་ཡིན་པའི་ཕྱིར། དབྱེ་ན་གསུམ་ཡོད། བརྒྱད་པ་སྲེད་པའི་དེའི་ངོ་བོ་ཡོད་དེ་ཚོར་བའི་རྐྱེན་གྱིས་དེའི་
རྗེས་སུ་ཡུལ་ཅི་རིགས་ལ་མི་འབྲལ་བའམ་འབྲལ་བར་སྲེད་པའི་ཡུལ་ཐོབ་ཕྱིར་དུ་རྒྱུགས་པའི་དགའ་བ་གཅིག་དེ་དེ་ཡིན་པའི་ཕྱིར། དབྱེ་ན་ཁམས་གསུམ་གྱི་སྲེད་པ་གསུམ། དགུ་པ་ལེན་པའི་ངོ་བོ་ཡོད་དེ་ཚོར་བ་ལ་
སྲེད་པ་ལས་འདོད་པ་སོགས་ཡུལ་མ་ཐོབ་བལ་འདུན་པ་དང་ཐོབ་པ་ལ་ཞེན་པ་ཅི་རིགས་པའི་འདུན་པ་གཅིག་དེ་དེ་ཡིན་པའི་ཕྱིར་ཏེ། རང་འགྲེལ་ལས། དེ་དག་ཉེ་བར་ལེན་པ་ནི་དེ་དག་ལ་འདུན་པ་དང། འདོད་ཆགས་
གང་ཡིན་པ་སྟེ། ཞེས་གསུངས་པའི་ཕྱིར། དབྱེ་ན་འདོད་པ་ལྔ་ཉེ་པར་ལེན་པ་དང། ལྟ་ངན་རེ་གཉིས་སོགས་ལྟ་པ་ཉེ་བར་ལེན་པ་དང། ཚུལ་ཁྲིམས་སམ་བརྟུལ་ཞུགས་ཉེ་བར་ལེན་པ་དང། བདག་ཏུ་སྨྲ་བའི་ལུས་
ཉེ་བར་ལེན་པ་དང་བཞི་ཡོད་པའི་ཕྱིར་ཏེ། རང་འགྲེལ་ལས། སྲེད་པ་ལས་འདོད་པ་ལ་སོགས་པ་ཉེ་བར་ལེན་ཏོ། །ཞེས་གསུངས་པའི་ཕྱིར། བཅུ་པ་སྲིད་པའི་ངོ་བོ་ཡོད་དེ། ལེན་པས་སོགས་བཏབ་པའི་ཡང་སྲིད་

[035A]༄༅། །ཕྱི་མ་འགྲུབ་ངེས་ཀྱི་ལས་གཅིག་དེར་འཇོག་པའི་ཕྱིར་ཏེ་མདོ་ལས། ཀུན་དགའ་པོ་ཚེ་ཕྱི་མ་ལ་ཡང་སྲིད་པ་མངོན་པར་འགྲུབ་པར་བྱེད་པའི་ལས་གང་ཡིན་པ་དེ་ནི་འདིར་སྲིད་པ་ཡིན་ནོ། །ཞེས་
གསུངས་པའི་ཕྱིར། བཅུ་གཅིག་པ་སྐྱེ་བའི་རྟེན་འབྲེལ་གྱི་ངོ་བོ་ཡོད་དེ། སྲིད་པའི་དབང་གིས་རྣམ་པར་ཤེས་བ་སྐྱེ་གནས་སུ་འཇུག་ཚུལ་གྱིས་མ་འོངས་པའི་སྐྱེ་བ་དེ་ཡིན་པའི་ཕྱིར། དབྱེ་ན་ཕུང་པོ་ལྔ་ཡོད་དེ། རང་
འགྲེལ་ལས། སྲིད་པའི་རྐྱེན་གྱིས་རྣམ་པར་ཤེས་པ་འཇུག་པའི་ཚུལ་དུ་མ་འོངས་པའི་སྐྱེ་བ་ནི་སྐྱེ་བ་སྟེ་ཕུང་པོ་ལྔ་པ་ཡིན་ནོ་།ཞེས་གསུངས་པའི་ཕྱིར། བཅུ་གཉིས་པ་རྒ་ཤི་ཅི་རིགས་པའི་རྟེན་འབྲེལ་གྱི་ངོ་བོ་ཡོད་དེ། སྐྱེ་
བའི་དབང་གིས་མགོ་སྐྱ་བ་ནས་འཁོགས་པའི་བར་ནི་རྒ་བ་དང་སེམས་ཅན་གྱི་རིས་དེ་འདོར་བ་འཆི་བ་ཡིན་ལ་དེ་གཉིས་ཅི་རིགས་པའི་རྟེན་འབྲེལ་དེ་དེ་ཡིན་པའི་ཕྱིར་ཏེ། རང་འགྲེལ་ལས། སྐྱེ་བ་ཡོད་ན་རྒ་ཤི་འབྱུང་
སྟེ༑ མདོ་ལས་བཤད་པ་ལྟ་བུའོ། །ཞེས་གསུངས་པའི་ཕྱིར། ཁྱབ་སྟེ། མདོ་ལྟར་གྱི་རྒ་ཤི་དེ་འདྲ་དགོས་པས། གང་ཟག་གཅིག་ལ་རྒ་བ་དེ་མ་བྱུང་བར་ཤི་བ་དང། ཁ་ཅིག་ལ་ཤི་བ་དེ་འདྲ་མི་འབྱུང་བས་དེ་གཉིས་
ཡན་ལག་གཅིག་ཏུ་བྱས་པའི་ཕྱིར། རྣམ་འབྱེད་ཀྱི་མདོ་ལས། རྒ་བ་གང་ཞེ་ན་སྤྱི་ཐེར་དང་མགོ་སྐྱབ་ནས་འཁོགས་པར་འགྱུར་བ་གང་ཡིན་པ་སྟེ་འདི་ནི་རྒ་བ་ཞེས་བྱའོ། །ཞེས་པ་ནས། འཆིང་འདི་དང་སྔར་གྱི་རྒ་བ་

[035B] །ཞེས་གསུངས་པའི་ཕྱིར་གཉིས་པ་མདོ་སྡེ་བའི་ལུགས་ལ་སྐབས་བབས་རྟེན་འབྲེལ་བཞིའི་རང་བཞིན་དང། ལྷག་མ་བཤད་འཆད་ལ་ལྟོས་པར་བསྟན་པ་གཉིས། དང་པོ་ལ། མ་རིག་
པ་དང། མིང་དང། རེག་པ་དང། ཚོར་པའི་རྟེན་འབྲེལ་བཤད་པ་བཞི། དང་པོ་འཆད་པར། རིག་པའི་མི་མཐུན་ཕྱོགས་ཆོས་གཞན། །མ་རིག་མི་འཛའ་རྫུན་སོགས་བཞིན། །ནས། ཤེས་རབ་ཉོན་མོངས་བསྟན་
ཕྱིར་རོ། །ཞེས་བྱུང། ཤེས་བྱ་ཆོས་ཅན། མ་རིག་པའི་མཚན་ཉིད་ཡོད་དེ། རིག་པ་ཡེ་ཤེས་དང་འཛིན་སྟངས་འགལ་བའི་སེམས་བྱུང་རྨོངས་པ་དེ་དེ་ཡིན་པའི་ཕྱིར། དེར་ཐལ། མ་རིག་པ་ཞེས་པའི་དགག་སྒྲའི་མ་དེ་
མེད་པ་དང་དེ་ལས་གཞན་ཡང་སྨད་སྒྲ་སོགས་ལ་མི་རུང་བས་འགལ་ཟླའི་ཆོས་གཞན་སྟོན་པའི་དགག་ཚིག་ལ་བྱེད་དགོས་པའི་ཕྱིར་ཏེ་དཔེར་ན་མཛའ་བའི་མི་མཐུན་ཕྱོགས་ཆོས་གཞན་ཞིག་ལ་མི་མཛའ་བ་དང་བདེན་པའི་མི་
མཐུན་ཕྱོགས་ཆོས་གཞན་ཞིག་ལ་མི་བདེན་པ་དང་སོགས་སྒྲས་ཆོས་མིན་དང་དོན་མིན་དང་བྱ་མིན་སོགས་ཆོས་དོན་བྱ་བ་སོགས་ཀྱི་མི་མཐུན་ཕྱོགས་ཀྱི་ཆོས་ཤིག་ལ་འཇོག་པ་བཞིན་ཡིན་པའི་ཕྱིར། རྟགས་ཟུར་དང་པོ་གྲུབ་སྟེ། རང་
འགྲེལ་ལས། མ་རིག་པ་ཞེས་བྱ་བའི་དོན་གང་ཡིན་སོགས་དང། གང་སྤེལ་ལས། ཡི་གེ་མའི་དོན་དུ་མ་ཉིད་ཡིན་པར་མཐོང་སྟེ། འདྲི་བ་ནི་མ་རིག་པའི་དོན་གང་ཡིན་ཞེས་བྱ་བའོ། །ཞེས་གསུངས་བའི་ཕྱིར། རྟགས་

[036A]༄༅། །ཟུར་གཉིས་པ་གྲུབ་སྟེ། རྩ་བར། རིག་པའི་མི་མཐུན་ཕྱོགས་ཆོས་གཞན། །མ་རིག། ཅེས་དང། རང་འགྲེལ་ལས། མ་རིག་པ་ཡང་རིག་པའི་མི་མཐུན་པར་གྱུར་བ་ཆོས་གཞན་
ཞིག་ཏུ་བལྟ་བར་བྱའོ། །ཞེས་གསུངས་པའི་ཕྱིར། རྟགས་ཟུར་གསུམ་པ་དཔེ་དོན་ཀྱང་གྲུབ་སྟེ། རྩ་བར། མི་མཛའ་རྫུན་སོགས་བཞིན་།ཞེས་དང། རང་འགྲེལ་ལས། ཆོས་ལ་སོགས་པའི་མི་མཐུན་པར་
གྱུར་བདེ་བཞིན་དུ། ཞེས་དང། གང་སྤེལ་ལས། སོགས་པའི་སྨྲས་ནི་མི་རིགས་པ་དང་ཐ་སྙད་མིན་པ་དང་མི་མིན་པ་ལ་སོགས་པ་བསྡུ་འོ། །ཆོས་ལ་སོགས་པའི་མི་མཐུན་པར་གྱུར་བ་ཞེས་བྱ་བ་ལ་ཆོས་དང་
དོན་དང་རིགས་པ་དང་ཐ་སྙད་དང་མི་ལ་སོགས་པའི་མི་མཐུན་ཕྱོགས་སུ་གྱུར་བ་ཡིན་གྱི། ཆོས་ལ་སོགས་པ་མེད་པ་ཙམ་མིན་ལ་ཞེས་སོགས་གསུངས་པའི་ཕྱིར། གཞན་ཡང། མའི་དགག་སྒྲ་དོན་དེ་ལྟར་ཡིན་པར་
ཐལ༑ དེ་ཞིག་དེ་མེད་པ་ལ་བྱེད་མི་རུང་བའི་ཕྱིར། མ་གྲུབ་ན་མ་རིག་པ་རྐྱེན་དང་ཀུན་སྦྱོར་དང་སོགས་པས་འཆིང་བ་དང་ཕྲ་རྒྱས་དང་ཆུ་བོ་དང་སྦྱོར་བར་གསུངས་མི་རིགས་པར་ཐལ། དེ་རིག་པ་མེད་ཙམ་ཡིན་པའི་ཕྱིར། འདོད་
མི་ནུས་ཏེ། མདོ་འས། མ་རིག་པའི་རྐྱེན་གྱིས་འདུ་བྱེད། ཅེས་དང་མདོ་གཞན་ལས། མ་རིག་པའི་ཀུན་ཏུ་སྦྱོར་བ། ནས། མ་རིག་པའི་སྦྱོར་བ་ཞེས་གསུངས་པའི་བར་ཡོད་པའི་ཕྱིར། རྩ་བར། ཀུན་སྦྱོར་

[036B] ཞེས་སོ། །ཡང་གལ་ཏེ་ཐེག་པ་ཆེ་ཆུང་ལ་ལན་རེ། འདིའི་དགག་སྒྲ་སྨད་བར་བྱས་ནས་བུ་ངན་པ་ལ་བུད་མེད་དམ་བུ་མིན་ཟེར་བ་བཞིན་དུ་ཤེས་རབ་ངན་པ་ལ་མ་རིག་པ་ཟེར་ནའང་མི་འཐད་པར་ཐལ་
ཤེས་རབ་ལྟ་བ་ཡིན་པའི་ཕྱིར་ཏེ། རྩ་བར། གལ་ཏེ། །ཤེས་རབ་ངན་པའོ་མིན་ལྟའི་ཕྱིར། །ཞེས་དང། དེ་ལ་ཁྱབ་པ་ཡོད་དེ་འཇིག་ལྟ་སོགས་ནི་མ་རིག་པ་དང་མཚུངས་ལྡན་ཡིན་ལ། ཤེས་རབ་ཀྱི་རྫས་གཉིས་བྱས་
ན་མཚུངས་ལྡན་ཉམས་པའི་ཕྱིར་ཏེ། རྩ་བར། ལྟ་བ་དེ་དང་མཚུངས་ལྡན་ཕྱིར། །ཞེས་སོ། །གཞན་ཡང། ཤེས་རབ་གཅིག་མ་རིག་པར་འཇོག་པ་མི་འཐད་པར་ཐལ། བཅོམ་ལྡན་འདས་ཀྱིས་མདོ་ལས། མ་རིག་པས་ཉེ་
བར་ཉོན་མོངས་བ་ཅན་དུ་གྱུར་པའི་ཤེས་རབ་ནི་རྣམ་པར་མི་འདག་གོ་ཞེས་གསུངས་པའི་འདིས་མ་རིག་པ་དེ་ཤེས་རབ་ཉོན་མོངས་བྱེད་དུ་བསྟན་པའི་ཕྱིར་ཏེ། རྩ་བར། ཤེས་རབ་ཉོན་མོངས་བསྟན་ཕྱིར། ཞེས་སོ། །དེ་ལ་
ཁོ་ན་རེ། སྐྱོན་མེད་དེ། ཇི་ལྟར་འདོད་ཆགས་ལ་རྩ་ཉོན་ཉེ་ཉོན་རིགས་ཐ་དད་པ་ལྟར་ཤེས་རབ་དང་དེ་ཉོན་མོངས་པར་བྱེད་པའི་ཤེས་རབ་ཉོན་མོངས་ཅན་ཡང་ཐ་དད་པའི་ཕྱིར། སྔ་མ་ནི་ཤེས་རབ་དགེ་བ་དང་ཕྱི་མ་ནི་ཤེས་
རབ་ཉོན་མོངས་ཅན་ཡིན་པས་དེ་གཉིས་འདྲེས་ན་རྣམ་པར་མི་འདག་པར་བཤད་པའི་ཕྱིར། འདྲེས་ཚུལ་ཡང་རེས་འཇོག་ཡིན་གྱི་དུས་མཉམ་མ་ཡིན་པར་འདོད་པའི་ཕྱིར་ཟེར། ཡང་བཙུན་པ་དཔལ་ལེན་གསུས་པོ་ཆེའི་མདོ་

[037A]༄༅། །ལ་བརྟེན་ནས་ཉོན་མོངས་ཐམས་ཅད་མ་རིག་པ་ཟེར་ཏེ་གསུས་པོ་ཆེའི་མདོ་ལས། ཚེ་དང་ལྡན་པ་གསུས་པོ་ཆེ། རབ་ཏུ་མི་ཤེས་ཤིང་རབ་ཏུ་མི་ཤེས་ཏེ། དེ་ལྟ་བས་ཅ་མ་རིག་པ་
ཞེས་བྱའོ། །ཞེས་གསུངས་པའི་ཕྱིར་ཟེར་རོ། །སློབ་དཔོན་ན་རེ། དེ་མི་འཐད་པར་ཐལ། ཕྲ་རྒྱས་ནང་དུ་མ་རིག་པ་ཟུར་དུ་བཤད་པ་མ་ཡིན་པར་ཐལ། བ་དང། ལྟ་བ་སོགས་དང་མཚུངས་ལྡན་མ་ཡིན་པར་ཐལ་བའི་
སྐྱོན་སོགས་ཡོད་པའི་ཕྱིར། བཙུན་པ་ཆོས་སྐྱོབ་ན་རེ། ངའོ་སྙམ་དུ་སེམས་ཅན་ལ་འཇུག་པ་མ་རིག་པ་ཡིན་ཏེ། མདོ་ལས། བདག་གིས་དེ་ལྟར་ཤེས་དེ་ལྟར་མཐོང་སྟེ། སྲེད་པ་ཐམས་ཅད་དང་ལྟ་བ་ཐམས་ཅད་དང་
འཇུག་པ་ཐམས་ཅད་དང་ངར་འཛིན་པ་དང། ཞེས་སོགས་གསུངས་པའི་ཕྱིར། ཁྱབ་སྟེ། འདིའི་འཇུག་པ་ཐམས་ཅད་དེ་ཉོན་མོངས་ཀྱི་སྐབས་ཡིན་པས་དགེ་བར་མི་རུང་ལ། ཉོན་མོངས་གཞན་ལ་ཡང་བརྗོད་མི་རུང་བའི་
ཕྱིར་ཟེར། སློབ་དཔོན་ན་རེ། དེ་ཡང་མི་འཐད་པར་ཐལ། འཇུག་པ་ཞེས་པའི་ངའོ་སྙམ་པའི་ང་རྒྱལ་ལས་གཞན་པའི་ང་རྒྱལ་བསྟན་པའི་ཕྱིར་ཏེ། གང་སྤེལ་ལས། མདོ་འདི་ལས་ནི་ངའོ་སྙམ་པའི་ང་རྒྱལ་ཁོ་ན་རང་
གི་སྒྲས་གསུངས་པ་ཀྱི། ང་རྒྱལ་གཞན་མ་ཡིན་པས་འཇུག་པའི་སྒྲས་པའོ་སྙམ་པའི་ང་རྒྱལ་ལས་གཞན་པའི་ང་རྒྱལ་བསྟན་པར་འགྱུར་རོ་ཞེས་བྱའོ། །ཞེས་གསུངས་པའི་ཕྱིར། འོ་ན་མ་རིག་པ་དེ་ཉོན་མོངས་གཞན་

[037B] མ་རྟོག་པ་དང་ལོག་རྟོག་གཉིས་ལས་ཕྱིན་ཅི་ལོག་ཏུ་མ་བཟུང་བས་མ་རྟོག་པ་དང། བདེན་བཞི་དཀོན་མཆོག་ལས་འབྲས་སོགས་ལ་མི་གསལ་བའི་མུན་པ་ལྟ་བུ་ལ་
ཉོན་མོངས་ཞིག་ཡིན་པའི་ཕྱིར་ཏེ། རང་འགྲེལ་ལས། མ་རིག་པ་ཆོས་གཞན་ཞིག་ཡིན་ལ་ནི་རེག་ན་དེའི་རང་བཞིན་ཅི་ཡིན། བདེན་པ་དང་དཀོན་མཆོག་དང་ལས་དང་འབྲས་བུ་རྣམས་མི་གསལ་བའོ། །ཞེས་གསུངས་
པའི་ཕྱིར། རེག་ན་ནི་ཕྲད་ནའམ་ཐུག་ན་ཞེས་པའོ། །འདི་རང་སྟོབས་ཀྱི་དབང་དུ་བྱས་ཤིང་ལམ་རིམ་གྱིས་བཤད་ཚུལ་དེ་ལྟར་རོ་།གཉིས་པ་མིང་འཆད་པར། མིང་ནི་གཟུགས་ཅན་མིན་ཕུང་བོ། །ཞེས་བྱུང་
གཟུགས་ནི་རྒྱས་པར་བཤད་ཟིན་ལ། མིང་གི་རྟེན་འབྲེལ་ཆོས་ཅན་ཁྱོད་ཀྱི་ངོ་བོ་ཡོད་དེ། གཟུགས་ཅན་མ་ཡིན་པའི་ཕུང་པོ་བཞི་ཅི་རིགས་ཀྱིས་བསྡུས་པའི་འདུས་བྱས་དེ་དེ་ཡིན་པའི་ཕྱིར། ཕུང་བོ་དེ་བཞི་ཆེས་ཅན། ཁྱོད་
ལ་མིང་ངམ་ནཱ་མ་ཞེས་བརྗོད་པའི་རྒྱུ་མཚན་ཡོད་དེ། ནཱ་མ་འདུད་པའམ་གཞོལ་བ་ལ་འཇུག་ཅིང། ངེས་ཚིག་གིས་བཤད་ན་ནཱ་ཡ་འཁྲིད་པ་དང་མཱ་ན་སེམས་པ་དང་འཇལ་ཐ་ལ་འཇུག་ཅིང། ཁྱོད་དབང་བོ་དང་དོན་དང་འབོད་མིང་
གསུམ་གྱི་དབང་གིས་ཡུལ་དེ་དང་དེ་ལ་འདུད་བ་སྟ་དམིགས་པར་འཛིན་པའམ་གཞོལ་བའི་ཕྱིར་ཏེ། རང་འགྲེལ་ལས། ཇི་ལྟར་ཞེ་ན་མིང་དང་དབང་བོ་དང་དོན་གྱི་དབང་གིས་དོན་རྣམས་ལ་གཞོལ་བས་ན་མིང་ངོ། །ཞེས་དང་

[038A]༄༅། །གང་སྤེལ་ལས། མིང་དང་དབང་བོ་དང་དོན་དང་གསུམ་གི་དབང་གིས་གཟུགས་ལ་སོགས་པའི་དོན་རྣམས་ལ་གཞོལ་པས་མིང་སྟེ་དམིགས་པར་འཛིན་པ་འདུད་པ་ལ་བརྟེན་ནས་བརྗོད་དོ། །
ཞེས་གསུངས་པའི་ཕྱིར། དེ་དག་ཆོས་ཅན། དེ་དག་གི་དབང་གིས་ཡུལ་གང་ལ་འཇུག་པ་ཡོད་དེ། འབོད་མིང་གི་དབང་གིས་མངོན་ལྐོག་ཐམས་ཅད་ལ་འཇུག་དབང་བོ་དང་དོན་གྱི་དང་དག་[?]མངོན་འགྱུར་པ་འཇུག་པའི་
ཕྱིར༑ དང་པོ་གྲུབ་སྟེ། གང་སྤེལ་ལས། དེ་ལ་མིང་གི་དབང་གིས་ནི་གཟུགས་ལ་སོགས་པ་མངོན་སུམ་དང་མངོན་སུམ་མ་ཡིན་པ་དག་ལའོ་།ཞེས་སོ། །གཉིས་པ་གྲུབ་སྟེ། གང་སྤེལ་ལས། དབང་[?]པོ་དང་དོན་
གྱི་དབང་གིས་ནི་མངོན་སུམ་པ་དག་ལ་གཞོལ་ལོ། །ཞེས་གསུངས་པའི་ཕྱིར། འདིའི་དོན་ནི་གཟུགས་སོགས་ཡུལ་ལྔ་ཡིན་ལ། དེར་མ་ཟང་མིང་གི་དབང་གིས་ཡོད་མེད་ཐམས་ཅད་ལ་ཡང་འཇུག་སྟེ། སྒྲས་བརྗོད་པ་བཞིན་
དུ་རྟོག་པ་འཇུག་པའི་ཕྱིར་རོ། །སྐྱེ་མཆེད་དྲུག་སྔར་བཤད་ཟིན་ཏོ། །གསུམ་པ་རེག་པའི་རྟེན་འབྲེལ་འཆད་པར། རེག་དྲུག་འདུས་ཏེ་བྱུང་བ་ཡིན། །ནས། བདེ་བ་མྱོང་འགྱུར་ལ་སོགས་གསུམ། །ཞེས་བྱུང་།ཞེས་བྱུང། ཤེས་
བྱ་ཆོས་ཅན། རིག་པའི་རྟེན་འབྲེལ་གྱི་ངོ་བོ་ཡོད་དེ། ཡུལ་དབང་རྣམ་ཤེས་གསུམ་འདུས་པ་ལས་ཡུལ་གྱི་འགྱུར་བ་རང་སྟོབས་ཀྱིས་གཅོད་པའི་སེམས་བྱུང་ད་དེ་ཡིན་པའི་ཕྱིར། རྩ་བར། འདུས་ཏེ་བྱུང་བ་ཡིན། ཞེས་

[038B] མེད་ལས། ཆོས་གསུམ་པོ་འདི་དག་འབྲེལ་ཅིང་འདུས་ལ་ཚོགས་པ་གང་ཡིན་པ་དེ་ནི་རེག་པ་ཡིན་ནོ། །ཞེས་གསུངས་པའི་ཕྱིར། འདིའི་རེག་པའམ་འབྲང་བའི་དོན་ཡོད་དེ། ཡུལ་དབང་རྣམ་ཤེས་གསུམ་འདུས་བ་དེ་དེའི་
དོན་ཡིན་པའི་ཕྱིར། ལ་ཁོ་ན་རེ། ཡིད་ཀྱི་དབང་བོ་འགགས་མཐག་དང་ཆོས་དང་ཡིད་ཀྱི་རྣམ་ཤེས་མའོངྶ་པ་གསུམ་ཡུལ་ཡུལ་ཅན་བྱས་པའི་རེག་པ་མེད་པར་ཐལ། དེ་གསུམ་ཅིང་ཅར་འཕྲད་པ་མད་པའི་ཕྱིར་ན་སྐྱོན་མེད་དེ། དེ་
གསུམ་ཅིག་ཅར་འཕྲད་འདུས་མེད་ཀྱང་རྒྱུ་འབྲས་སུ་འདུས་པའམ་འབྲེལ་བ་དེ་འདུས་པའི་དོན་བྱས་ཀྱང་རུང། དེ་གསུམ་གྱི་འབྲས་བུ་སྐྱེད་པའི་བྱ་བ་གཅིག་པ་ཡང་འདུས་པའི་དོན་བྱས་ཆོག་པའི་ཕྱིར། དང་པོ་གྲུབ་སྟེ། རྒྱུ་ས་བརྟེན་ནས་
འབྲས་བུ་འབྱུང་བའི་ཕྱིར་ཏེ། རང་འགྲེལ་ལས། ཆོས་དང་ཡིད་ཀྱི་རྣམ་པར་ཤེས་པ་མ་འོངས་པ་དང་ད་ལྟར་གྱི་དེ་དག་ཇི་ལྟར་འདུ་ཞེན། རྒྱུ་དང་འབྲས་བུའི་དངོས་པོ་གང་ཡིན་པ་འདི་ཉིད་དེ་དག་གི་འདུ་བ་ཡིན་ནོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཡང་ན་གསུམ་པོ་དེ་དག་ཐམས་ཅད་ཀྱང་རེག་པ་བསྐྱེད་པར་བྱ་བལ་མཐུན་པ་ཡིན་པའི་ཕྱིར། [?]འགྲས་བུ་གཅིག་པའི་དོན་ནི་འདུས་པའི་དོན་ཏོ། །ཞེས་གསུངས་པའི་ཕྱིར་
བདག་འབྲས་མི་གཅིག་ཀྱང་འབྲས་བུ་གཅིག་པ་མི་འགལ་ལོ། །རེག་པ་ཆོས་ཅན། རྐྱེན་གྱི་སྒོས་དབྱེ་ན་དྲུག་ཡོད་དེ། མིག་གི་དང། རྣ་པའི་དང། སྣའི་དང། ལྕེའི་དང། ལུས་ཀྱི་དང། ཡིད་གྱི་རེག་པ་དང་དྲུག་ཡོད་པའི་ཕྱིར་

[039A]༄༅། །ཏེ། རྩ་བར། རེག་དྲུག་ཅེས་སོ། །དེ་དག་གི་དང་པོ་ལྔ་ཆོས་ཅན། ཐོགས་པའི་རེག་པ་ཡིན་ཏེ། ཐོགས་དང་བཅས་པའི་དབང་པོ་གཟུགས་ཅན་ལ་བརྟེན་པའི་[?]ཡིན་པའི་ཡིན་
ཕྱིར་ཏེ། རྩ་བར། ལྔ་ནི་ཐོགས་པའི་རེག་པ་ཡིན། །ཞེས་སོ་།དྲུག་པ་ཡིད་ཀྱི་རེག་པ་ཆོས་ཅན། ཚིག་བླ་དགས་ཀྱི་རེག་པ་ཡིན་ཏེ། ཚིག་གམ་མིང་ལ་ལྟག་པར་དམིགས་པའི་ཡིད་ཀྱི་རེག་པ་ཡིན་པའི་ཕྱིར་ཏེ་
རྩ་བར། དྲུག་པ་བླ་དགས་ཚིག་ཅེས་བྱ་ཞེས་སོ། །རེག་པ་ཆོས་ཅན། མཚུངས་པར་ལྡན་གཞིའི་སྒོས་དབྱེ་ན་གསུམ་ཡོད་དེ། རིག་པའི་རེག་པ། མ་རིག་པའི་རེག་པ། དེ་གཉིས་ལས་གཞན་པའི་རེག་པ་གསུམ་
ཡོད་པའི་ཕྱིར་ཏེ། རྩ་བར། རིག་དང་མ་རིག་དང་གཞན་རེག། ཅེས་གསུངས་པའི་ཕྱིར་ཏེ། དང་པོ་ཡོད་དེ། དྲི་མེད་ཀྱི་རེག་པ་དང་དོན་གཅིག་པའི་ཕྱིར། གཉིས་པ་ཡོད་དེ། མ་རིག་པའི་རེག་པ་དེ་ཉོན་མོངས་ཅན་གྱི་རེག་
པར་འཇོག་པའི་ཕྱིར་ཏེ། དེ་མ་རིག་པ་དང་མཚུངས་ལྡན་གཅིག་དགོས་པའི་ཕྱིར། གསུམ་པ་ཡོད་དེ། དེ་གཉིས་ཀྱི་ལྷག་མ་དགེ་བ་ཟག་བཅས་དང་མ་བསྒྲིབས་ལུང་མ་བསྟན་གྱི་རེག་པ་རྣམས་དེ་ཡིན་པའི་ཕྱིར་རྩ་བར་
དྲི་མེད་ཉོན་མོངས་ཅན་ལྷག་མ། །ཞེས་སོ། །ཉོན་མོངས་ཅན་གྱི་རེག་པ་ཆོས་ཅན། དབྱེ་ན་གསུམ་ཡོད་དེ། མ་རིག་པའི་རེག་པ། གནོད་སེམས་ཀྱི་རེག་པ། རྗེས་སུ་ཆགས་པའི་རེག་པ་གསུམ་ཡོད་པའི་ཕྱིར་

[039B] གནོད་སེམས་རྗེས་སུ་ཆགས་པའི་རེག། ཅེས་དང། རང་འགྲེལ་ལས། མ་རིག་པའི་རེག་པ་ཡང་དང་ཡང་དུ་ཀུན་ཏུ་འབྱུང་བའི་ཕྱོགས་གཅིག་སྨོས་པས་རེག་པ་གཉིས་སུ་འགྱུར་ཏེ། ཞེས་གསུངས་པའི་ཕྱིར་
དང། མ་འདྲེས་པའི་མ་རིག་པ་དང་མཚུངས་ལྡན་གྱི་རེག་པ་ཡོད་པའི་ཕྱིར། དེ་ཆོས་ཅན། འབྲས་བུའི་སྒོས་གསུམ་ཡོད་དེ། བདེ་བ་མྱོང་འགྱུར་གྱི་དེ། སྡུག་བསྔལ་མྱོང་འགྱུར་གྱི་དེ། བཏང་སྙོམས་མྱོང་འགྱུར་གྱི་
རེག་པ་གསུམ་ཡོད་པའི་ཕྱིར་ཏེ། རྩ་བར། བདེ་བ་མྱོང་འགྱུར་ལ་སོགས་གསུམ། །ཞེས་གསུངས་པའི་ཕྱིར། བཞི་པ་ལ། སྤྱིར་བསྟན་པ་དང། ཡིད་ཚོར་བྱེ་བྲག་ཏུ་བཤད་པ་གཉིས། དང་པོ་འཆད་པར། དེ་ལས་བྱུང་
བའི་ཚོར་བ་དྲུག་ལྔ་ནི་ལུས་ཀྱིའོ་སེམས་ཀྱི་གཞན། །ཞེས་བྱུང་རེག་པ་ལས་བྱུང་བའི་ཚོར་བ་ཆོས་ཅན། བདག་རྐྱེན་གྱིས་དབྱེ་ན་དྲུག་ཡོད་དེ། མིག་གི་འདུས་ཏེ་རེག་པ་ལས་བྱུང་པའི་ཚོར་བ་ནས་ཡིད་ཀྱི་འཇུས་ཏེ་རེག་པ་ལས་
བྱུང་པའི་ཚོར་བའི་བར་དྲུག་ཡོད་པའི་ཕྱིར་ཏེ། རྩ་བར། དེ་ལས་བྱུང་བའི་ཚོར་བ་དྲུག་ཅེས་སོ། །དང་པོ་ལྔ་ཆོས་ཅན། ལུས་ཚོར་ཡིན་ཏེ། བདག་རྐྱེན་དབང་པོ་གཟུགས་ཅན་པ་ལ་བརྟེན་པའི་ཚོར་བ་ཡིན་པའི་ཕྱིར་ཏེ། རྩ་བར་
ལྔ་ནི་ལུས་ཀྱིའོ། །ཞེས་གསུངས་པའི་ཕྱིར། གཞན་པ་ཚོར་བ་དྲུག་པ་ཆོས་ཅན། སེམས་ཀྱི་ཚོར་བ་ཡིན་ཏེ། བདག་རྐྱེན་སེམས་ཙམ་ལ་བརྟེན་པའི་ཚོར་བ་ཡིན་པའི་ཕྱིར་ཏེ། རྩ་བར། སེམས་ཀྱི་གཞན་།ཞེས་སོ་

[040A]༄༅། །གཉིས་པ་ལ་གྲངས་ཀྱི་སྒོ་ནས་མདོར་བསྟན་པ། ཡུལ་ལ་འཇུག་ཚུལ་གྱི་སྒོ་ནས་རྒྱས་པར་བཤད་པ། ངོ་བོའི་སྒོས་དོན་བསྡུ་བ་དང་གསུམ། དང་པོ་འཆད་པར། དེ་ཡིད་ཉེ་བར་རྒྱུ་བ་
ལས༑ ༑རྣམ་བདག་ནི་ཡང་བཅོ་བརྒྱད། །ཅེས་བྱུང། ཡིད་ཚོར་དེ་ནི་ཆོས་ཅན། ཡིད་ཡུལ་ལ་ཉེ་བར་རྒྱུ་བ་ལས་རྣམ་བདག་ནི་སྔར་བཤད་པར་མ་ཟད། ཡང་བཅོ་བརྒྱད་དུ་དབྱེར་ཡོད་དེ། ཡུལ་གཟུགས་སོགས་དྲུག་
ལ་དམིགས་པའི་ཚོར་བ་ཡིན་བདེ་དྲུག་དང། ཡུལ་གཟུགས་སོགས་དྲུག་ལ་དམིགས་པའི་ཚོར་བ་ཡིད་མི་བདེ་དྲུག་དང། ཡུལ་གཟུགས་སོགས་དྲུག་ལ་དམིགས་པའི་ཡིད་ཚོར་བཏང་སྙོམས་དྲུག་དང་བཅོ་བརྒྱད་ཡོད་པའི་
ཕྱིར་ཏེ། རང་འགྲེལ་ལས། ཡིད་ཀྱི་ཉེ་བར་རྒྱུ་བ་བཅོ་བརྒྱད་གང་ཞེ་ན། ཡིད་བདེ་བའི་ཉེ་བར་རྒྱུ་བ་དྲུག་དང། ཡིད་མི་བདེ་བའི་ཉེ་བར་རྒྱུ་བ་དྲུག་དང། བཏང་སྙོམས་ཀྱི་ཉེ་བར་རྒྱུ་བ་དྲུག་གོ་ཞེས་སོ། །ཡིད་ཀྱི་
ཉེ་བར་རྒྱུ་བའི་དོན་ཇི་ལྟ་བུ་ཞེ་ན། བྱེ་སྨྲ་ན་རེ། དེ་ཡོད་དེ། ཡིད་ལ་བརྟེན་ནས་ཡིད་བདེ་བ་ལ་སོགས་བདེ་དག་ཡུལ་ལ་ཉེ་བར་རྒྱུ་བའི་ཕྱིར་ཟེར་ཏེ། རང་འགྲེལ་ལས། ཡིད་ལ་བརྟེན་ནས་ཡིད་བདེ་བ་ལ་སོགས་པ་དེ་
དག་ཡུལ་ལ་ཉེ་བར་རྒྱུ་བའི་ཕྱིར་རོ། །ཞེས་གྲག་གོ་ཞེས་གསུངས་བའི་ཕྱིར། སློབ་དཔོན་སོགས་གཞན་དག་ན་རེ། ཡུལ་དག་ལ་ཡིད་ཉེ་བར་རྒྱུ་བར་བྱེད་བ་དེའི་དོན་ཡིན་ཏེ། ཚོར་བའི་དབང་གིས་རྣམ་ཤེས་

[040B]གསུངས་ཏེ། དེའི་རྒྱུ་མཚན་གྱི་ལུས་ཚོར་རྟོག་མེད་ཡིད་ཀྱི་རྒྱུ་བར་མི་རུང་ལ། ཡིད་ཚོར་རྣམ་རྟོག་དང་བཅས་པ་ཡིན་པའི་ཕྱིར་རོ་།རང་འགྲེལ་ལས། རྣམ་པར་མི་རྟོག་པའི་
ཕྱིར་ཉེ་བར་རྒྱུ་བར་བྱེད་པ་ཡང་མ་ཡིན་པས་མི་རུང་ངོ། །ཞེས་གསུངས་པའི་ཕྱིར། དེ་ལ་ཁོ་ན་རེ། དེ་མི་འཐད་པར་ཐལ། ཉེ་བར་རྒྱུ་བའི་དབང་ཚོར་ལྔ་ཡང་ཡོད་པའི་ཕྱིར་ཏེ། མདོ་ལས། མིག་གི་གཟུགས་དག་མཐོང་
ནས་ཡིད་བདེ་བའི་གནས་ལྟ་བུའི་གཟུགས་རྣམས་ལ་ཉེ་བར་རྒྱུ་བའོ་།ཞེས་གསུངས་པའི་ཕྱིར་ན་མ་ཁྱབ་སྟེ། དེ་མིག་གིས་གཟུགས་མཐོང་བས་ཡིད་ཉེ་བར་རྒྱུ་བའི་གཞི་སྒྲུབ་པ་ལ་དགོངས་ཙམ་ཡིན་པའི་ཕྱིར། དཔེར་ན་
དུར་ཁྲོད་དུ་མིག་གིས་བལྟས་ནས་སྒོམ་པའི་མི་སྡུག་པ་བཞིན་ནོ་།རང་འགྲེལ་ལས། དེ་ནི་རྣམ་བར་ཤེས་པའི་ཚོགས་ལྔས་མངོན་པར་སྒྲུབ་པ་ཉིད་ལ་དགོངས་ཏེ་གསུངས་པར་ཟད་ཀྱི་འདི་དག་ནི་ཡིད་ཀྱི་ས་པ་ཡིན་ཏེ། ཞེས་
གསུངས་པའི་ཕྱིར། ཡང་ཁ་ཅིག་ན་རེ། གཟུགས་ཡིད་འོང་ཡིད་བདེ་བའི་གནས་དང་ཡིད་མི་འོང་ཡིད་མི་བདེ་བའི་དང། གཟུགས་པར་མ་ལས་ཡིད་ཚོར་བཏང་སྙོམས་ཁོ་ན་སྐྱེ་བར་ཐལ། ཚོར་བ་དྲུག་གསུམ་བཅོ་བརྒྱད་
སྐྱེ་ཚུལ་ཡོང་བའི་ཕྱིར་ན་མ་ཁྱབ། འདོད་ན། གཟུགས་ཡིད་འོང་ལས་ཚོར་བ་ཡིད་བདེ་ཁོ་ན་སྐྱེ་བ་དང། ཚོར་བ་ཡིད་མི་བདེ་དང་བཏང་སྙོམས་གཉིས་མི་བསྐྱེད་པའི་དམིགས་ཡུལ་སོ་སོར་ངེས་པར་ཐལ་འདོད་པའི་

[041A]༄༅། །ཕྱིར༑ འདོད་མི་ནུས་ཏེ། གཟུགས་གསུམ་པོ་རེ་རེ་ལའང་ཡིད་བདེ་མི་བདེ་བཏང་སྙོམས་གསུམ་ག་སྐྱེ་བ་ཡོད་པའི་ཕྱིར། དེར་ཐལ་ཚོར་བ་བཏང་སྙོམས་ཀྱི་དམིགས་པར་
གྱུར་བའི་གཟུགས་ཡིད་འོང་ཡོད་པའི་ཕྱིར། བསམ་གཏན་བཞི་བའི་ཚོར་བའི་དམིགས་པར་གྱུར་པའི་དེ་ཡོད་པར་མ་ཟད། འདོད་པར་ཡང་གཉེན་གྱི་ཡིད་ངའོ་བར་དགྲ་ཡི་ཡིད་དུ་མིའོ་བ་ཡོད་པའི་ཕྱིར། དེར་
ཐལ༑ དེའི་རྒྱུ་མཚན་གྱིས་རྒྱུད་ཀྱི་དབང་གིས་ཚོར་བ་གསུམ་སོ་སོར་སྐྱེ་ཡང་ཡུལ་གྱི་སྒོས་མ་ངེས་བའི་ཕྱིར་ཏེ། རང་འགྲེལ་ལས་ཇི་ལྟར་གཟུགས་གང་ཡིད་བདེ་པའི་བ་ནས་ལྟ་བུ་ཁོ་ན་ཡིན་པ་དང་བཏང་
སྙོམས་ཀྱི་གནས་ལྟ་བུ་ཁོ་ན་ཡིན་པའི་བར་ཡོད་དམ་ཞེ་ན་རྒྱུད་ངེས་པ་ནི་ཡོད་ཀྱི། དམིགས་པས་ནི་མིན་ནོ། །ཞེས་གསུངས་པའི་ཕྱིར་དང། གང་སྤེལ་ལས། དམིགས་པས་ནི་མིན་ནོ་ཞེས་བྱ་བ་ལ་ཅིའི་ཕྱིར་
གཟུགས་དེ་ཉིད་ཁ་ཙིག་གི་ཡིད་བདེ་བའི་གནས་ཡིན་ལ། ཁ་ཅིག་གི་གཞན་དུ་ཡིན་བའི་ཕྱིར་རོ། །ཞེས་གསུངས་པའི་ཕྱིར། འདི་སློབ་དཔོན་གྱིས་དོགས་གཅོད་ལེགས་པར་བཤད་ཀྱང་མ་གོ་ནས་ལ་ལས་གཟུགས་
གསུམ་ཚོར་བ་གསུམ་ལ་སོ་སོར་སྤྱར་ནས་ངེ་ལ་ཁུལ་བྱས་བ་ནོར་འཁྲུལ་ཆེན་པོར་སྣང་ཡང་མ་སྤྲོས་ཀྱང་ཤེས་སོ། །གཉིས་པ་རྒྱས་བཤད་ལ། འདོད་པ། གཟུགས། གཟུགས་མེད་ཀྱི་དབང་དུ་བྱས་པ་གསུམ་

[041B] དང་པོ་ནི༑ འདོད་ན་ཐམས་ཅད་རང་དམིགས་ཅན། །སྤྱོད་ཡུལ་གཟུགས་ཅན་བཅུ་གཉིས་སོ། །གོང་མ་གསུམ་གྱི། ཞེས་བྱུང། ཤེས་བྱ་ཆོས་ཅན། འདོད་ཁམས་ཀྱི་ཡིད་ཚོར་བྱས་ཀྱས་ཁམས་གསུམ་ལ་དམིགས་
ཚུལ་ཡོད་དེ། འདོད་པའི་ཁམས་ན་ཡིད་ཚོར་བའོ་བརྒྱད་པོ་ཐམས་ཅད་ཡོད་ལ། དེ་ཐམས་ཅད་ཡུལ་རང་སའི་བཅོ་བརྒྱད་ལ་དམིགས་པ་ཅན་ཡིན། འདོད་པའི་ཡིད་ཀྱི་རྒྱུ་བས་གཟུགས་ཁམས་ཀྱི་ཡུལ་ལ་དམིགས་པ་
བཅུ་གཉིས་དང་གོང་མ་གཟུགས་མེད་ཁམས་ཀྱི་ཡུལ་ལ་དམིགས་པ་གསུམ་ཡོད་པའི་ཕྱིར། དང་པོ་གྲུབ་སྟེ། རྩ་བར། འདོད་ན་ཐམས་ཅད་རང་དམིགས་ཅན། །ཞེས་གསུངས་པའི་ཕྱིར། གཉིས་པ་གྲུབ་སྟེ། གཟུགས་
ཁམས་ཀྱི་དྲི་རོ་གཉིས་ལ་དམིགས་པའི་བདེ་སྡུག་བཏང་སྙོམས་དྲུག་མ་གཏོགས་པའི་ལྷག་མ་བཅུ་གཉིས་ཡོད་པའི་ཕྱིར་ཏེ། རྩ་བར་སྤྱོད་ཡུལ་གཟུགས་ཅན་བཅུ་གཉིས་སོ། །ཞེས་གསུངས་པའི་ཕྱིར། གསུམ་པ་གྲུབ་
སྟེ༑ གཟུགས་མེད་ཀྱི་ཆོས་ཁམས་ལ་དམིགས་པའི་འདོད་པའི་བདེ་སྡུག་བཏང་སྙོམས་གསུམ་ཡོད་པའི་ཕྱིར་ཏེ། རྩ་བར། གོང་མ་གསུམ་གྱི་ཞེས་གསུངས་པའི་ཕྱིར། གཉིས་པ་ལ། བསམ་གཏན་དང་པོ་
གཉིས་ཀྱི་དང། ཕྱི་མ་གཉིས་ཀྱི་དབང་དུ་བྱས་པ་གཉིས། དང་པོ་ནི། བསམ་གཏན་ནི། །གཉིས་ན་བཅུ་གཉིས་འདོད་འགྲོ་རྣམས། །རང་ལ་དམིགས་བརྒྱད་གཟུགས་མེད་པ། །གཉིས་ཀྱི། ཞེས་བྱུང་བ་དེ་ཆོས་ཅན་

[042A]༄༅། །བསམ་གཏན་དང་བོ་དང། གཉིས་བ་གཉིས་ཀྱི་ཡིད་ཚོར་གྱིས་ཁམས་གསུམ་ལ་དམིགས་པའི་ཚེའི་གྲངས་ཡོད་དེ། དེ་གཉིས་ཀྱི་ཡིད་ཚོར་འདོད་པའི་ཡུལ་དྲུག་ལ་འགྲོ་ཞིང་དམིགས་པའི་
ཚེ་བཅུ་གཉིས་ཡོད། རང་ས་ལ་དམིགས་པའི་ཚེ་བརྒྱད་ཡོང། གཟུགས་མེད་ལ་དམིགས་པའི་ཚེ་གཉིས་ཡོད་པའི་ཕྱིར། དང་པོ་གྲུབ་སྟེ་དེའི་ཚེ་ཡིད་ཚོར་སྡུག་བསྔལ་དྲུག་གི་ལྷག་མ་བཅུ་གཉིས་ཀྱིས་དམིགས་པ་ཡིན་
པའི་ཕྱིར་ཏེ། རྩ་བར། བསམ་གཏན་ནི། །གཉིས་ན་བཅུ་གཉིས་འདོད་འགྲོ་རྣམས། །ཞེས་སོ། །གཉིས་པ་གྲུབ་སྟེ། རང་སའི་གཟུགས་སྒྲ་རེག་བྱ་ཆོས་བཞི་ལ་དམིགས་པའི་ཡིད་ཚོར་བདེ་བ་བཞི་དང་བཏང་སྙོམས་བཞི་
སྟེ་བརྒྱད་ཡོད་པའི་ཕྱིར་ཏེ། རྩ་བར། རང་ལ་དམིགས་བརྒྱད། ཅེས་སོ། །གསུམ་པ་གྲུབ་སྟེ། ཆོས་ལ་དམིགས་པའི་ཡིད་ཚོར་བདེ་བ་དང་བཏང་སྙོམས་གཉིས་ཡོད་པའི་ཕྱིར་ཏེ། རྩ་བར། གཟུགས་མེད་པ་།གཉིས་ཀྱི་
ཞེས་སོ། །གཉིས་པ་ནི། བསམ་གཏན་གཉིས་ན་དྲུག་དྲུག་གིས་འདོད་པའོ་རང་ནི་བཞིའི། །གོང་མ་གཅིག་གི་དམིགས་པ་ཡིན། །ཞེས་སོ་།ཤེས་བྱ་ཆོས་ཅན། བསམ་གཏན་གསུམ་པ་དང། བཞི་པ་གཉིས་
ན་ཡིད་ཀྱི་ཉེ་བར་རྒྱུ་བ་དྲུག་ཁོ་ན་ཡོད་དེ། བཅོ་བརྒྱད་ཀྱི་བཏང་སྙོམས་དྲུག་ལས་ལྷག་མ་བཅུ་གཉིས་མེད་པའི་ཕྱིར་ཏེ། རྩ་བར། བསམ་གཏན་གཉིས་ན་དྲུག། ཅེས་སོ། །ཤེས་བྱ་ཆོས་ཅན། དེ་དྲུག་གིས་ཁམས་

[042B] འདོད་པར་ཡུལ་དྲུག་ལ་དམིགས་པའི་བཏང་སྙོམས་དྲུག་ཡོད། རང་ས་ལ་ནི་ཡུལ་བཞི་ལ་དམིགས་པའི་བཏང་སྙོམས་བཞི་ཡོང། གོང་མ་གཟུགས་མེད་ལ་དམིགས་པ་གཅིག་
ཡིན་པའི་ཕྱིར། དང་པོ་གྲུབ་སྟེ། རྩ་བར། དྲུག་གིས་འདོད་པའོ་།ཞེས་སོ། །གཉིས་པ་གྲུབ་སྟེ། རྩ་བར། རང་ནི་བཞིའི། ཞེས་སོ་།གསུམ་པ་གྲུབ་སྟེ། རྩ་བར། གོང་མ་གཅིག་གི་དམིགས་པ་ཡིན། །ཞེས་སོ། །
གསུམ་པ་གཟུགས་མེད་ནི། གཟུགས་མེད་ཉེ་བར་བསྔོགས་ན་བཞི། །གཟུགས་འགྲོ་གོང་མར་འགྲོ་བ་གཅིག་དངོས་གཞིན་གཅིག་རང་ཡུལ་ཅན། །ཞེས་བྱུང། ཤེས་བྱ་ཆོས་ཅན། གཟུགས་མེད་ཀྱི་ཉེར་བསྔོགས་དང་དངོས་
གཞིའི་ཚོར་བའི་དམིགས་ཚུལ་ཡོད་དེ། གཟུགས་མེད་ནམ་མཁའ་མཐའ་ཡས་ཀྱི་ཉེར་བསྔོགས་ན་ཡིད་ཚོར་བཞི་ཡོད། དངོས་གཞིན་ཚོར་བ་གཅིག་ཁོ་ན་ཡིན་པའི་ཕྱིར། དང་པོ་གྲུབ་སྟེ། འདིའི་ཉེར་བསྔོགས་ནམ་མཁའ་
མཐའ་ཡས་ཀྱི་ཡིན་ལ། དེ་ན་གཟུགས་ལ་དམིགས་ཚེ་བཞི་ཡོད། གོང་མ་གཟུགས་མེད་ལ་འགྲོ་ཞིང་དམིགས་ཚེ་གཅིག་ལས་མེད་པའི་ཕྱིར་ཏེ་རྩ་བར། གཟུགས་མེད་ཉེ་བར་བསྔོགས་ན་བཞི། །གཟུགས་འགྲོ་གོང་མར་འགྲོ་བ་
གཅིག་ཅེས་དང། རང་འགྲེལ་ལས། གཟུགས་མེད་པའི་ཉེར་བསྔོགས་ན་ནི་འདིར་ནམ་མཁའ་མཐའ་ཡས་སྐྱེ་མཆེད་ཀྱི་ཉེར་བསྔོགས་ཡིན་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ། གཟུགས་མེད་ཀྱི་དངོས་གཞིས་

[043A]༄༅། །འོག་ས་ལ་ཡང་མི་དམིགས་ལ་ཟག་མེད་ལ་ཡང་མེད་བའི་ཕྱིར་ཏེ། རྩ་བར། དངོས་གཞིན་གཅིག་རང་ཡུལ་ཅན། །ཞེས་དང་རང་འགྲེལ་ལས། གཟུགས་མེད་བའི་དངོས་གཞིའི་དམིགས་
བ་ནི་ཁམས་འོག་མ་མིན་ནོ། །ཞེས་འོག་ནས་བཤད་པར་བྱའོ། །ཞེས་གསུངས་པའི་ཕྱིར། འོག་ཏུ། རྩ་བར། གཟུགས་མེད་དངོས་གཞིའི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན། །ཞེས་གསུངས་པའི་
ཕྱིར༑ གསུམ་པ་སོ་སོའི་ངོ་བོའི་སྒོ་ནས་དོན་བསྡུ་བ་ནི། བཅོ་བརྒྱད་ཐམས་ཅད་ཟག་དང་བཅས། །ཞེས་བྱུང། འདིར་བསྟན་པའི་ཡིད་ཚོར་བཅོ་བརྒྱད་པོ་ཐམས་ཅད་ཆོས་ཅན། ཟག་བཅས་ཡིན་ཏེ། ཀུན་ནས་ཉོན་མོངས་ཀྱི་རྟེན་
འབྲེལ་ཡིན་པའི་ཕྱིར། འདི་དག་གིས་མངོན་འགྱུར་བ་དང་བཅས་ཚུལ་བཤད་ནས་ལྐོག་འགྱུར་བ་དང་ལྡན་ཚུལ་ཡང་འདིའི་སྐབས་ཀྱི་རང་འགྲེལ་དུ་ཤེས་པར་བྱའོ། །འདི་དག་ཁས་ལེན་ཀྱང་ཉེར་རྒྱུའི་དོན་སློབ་དཔོན་གྱི་དགོངས་
པ་གཞན་དུ་མ་ཡོད་བའི་ཕྱིར། རང་འགྲེལ་ལས། གཞན་དག་ན་རེ་ཡིད་ཀྱི་ཉེ་བར་རྒྱུ་བ་རྣམས་ཀྱི་དོན་བྱེ་བྲག་ཏུ་སྨྲ་བའི་ལྟ་བུ་འདི་ཡང་ཡོད་མོད་ཀྱི་མདོའི་དོན་ནི་གཞན་དུ་སྣང་ངོ། །ཞེས་གསུངས་པའི་ཕྱིར། མདོའི་
དོན་གཞན་དུ་གནས་ཚུལ་ཡོད་དེ། བློ་དང་ཞིག་དུལ་གང་ལ་ཆགས་པ་དང་བྲལ་བ་ནི་ཡུལ་དེ་ལ་ཉེ་བར་རྒྱུ་བ་མི་འཐད་བའི་ཕྱིར་ཁྱབ་སྟེ། དགྲ་བཅོམ་པ་རྣམས་ལ་ཡང་འཇིག་རྟེན་པའི་དགེ་བ་ཡིད་བདེ་ཡོད་བའི་

[043B] །མ་ཁྱབ་མཚམས་ཀྱི་རྟགས་དེར་ཐལ། དཔེར་ན་བློ་དེས་ཡུལ་དེ་བཟུང་ཙམ་མིན་པས་དགེ་བ་ཟག་བཅས་རྣམས་ཀྱང་ཡུལ་ལ་ཉེ་བར་རྒྱུ་བ་ཕྱེད་མི་རིག་པའི་ཕྱིར། དེར་ཐལ། དེའི་རྒྱུ་མཚན་གྱིས་ཉོན་མོངས་ཅན་
གྱི་ཡིད་བདེ་སྡུག་བཏང་སྙོམས་གསུམ་གྱི་ཚོར་བ་ལ་བྱེད་དགོས་པའི་ཕྱིར། དེར་ཐལ། ཡིད་ཚོར་ཉོན་མོངས་ཅན་གསུམ་གྱི་རྒྱུ་ཚུལ་ཡང་བདེ་བ་ལ་ཆགས། སྡུག་བསྔལ་ལ་སྡང་སོ་སོར་མ་བརྟགས་བ་འམ་ཤེས་རབ་
མེད་པ་རྨོངས་པས་བཏང་སྙོམས་སུ་བྱེད་པ་གསུམ་ལ་བྱེད་དགོས་པའི་ཕྱིར། དེར་ཐལ། དེ་གསུམ་གྱི་ཡུལ་དྲུག་ལ་རྒྱུ་ཚུལ་དྲུག་དྲུག་ཡོད་པའི་གཉེན་པོ་ཤེས་རབ་ཀྱིས་བརྟགས་པའི་བཏང་སྙོམས་དྲུག་མདོར་གནས་པའི་
ཕྱིར་ཏེ། མདོ་ལས། དེ་མིག་གིས་གཟུགས་རྣམས་མཐོང་ནས་ཡིད་བདེ་བར་ཡང་མི་འགྱུར་ལ། ཡིད་མི་བདེ་བ་ཡང་མི་འགྱུར་ལ། དྲན་པ་དང་ལྡན་ཅིང་ཤེས་བཞིན་དུ་བཏང་སྙོམས་སུ་གནས་སོ། །ཞེས་པ་ནས་
ཡིད་ཀྱིས་ཆོས་མཐོང་ལ། ཞེས་པའི་བར་དུ་གསུངས་བའི་ཕྱིར། དེ་སྐད་དུ་རང་འགྲེལ་ལས། འོ་ན་ཇི་ཞེ་ན། ཀུན་ནས་ཉོན་མོངས་པ་རྣམས་ཡིན་ཏེ། དེ་དག་གིས་ཡིད་ཡུལ་རྣམས་ལ་ཉེ་བར་རྒྱུ་བར་བྱེད་དོ། །ཞེས་
གསུངས་པའི་ཕྱིར། ཉེ་རྒྱུ་སོ་དྲུག་ཡང་བཤད་དོ། །ལེགས་པར་བཤད་ཡོད་དོ། །གཉིས་བ་འཆད་འགྱུར་ལ་ལྟོས་པར་སྟོན་པ་ནི། བཤད་དང་འཆད་པར་འགྱུར་བ་གཞན། །ཞེས་བྱུང། ཤེས་བྱ་ཆོས་ཅན་སྐབས་

[044A]༄༅། །འདིར་རྟེན་འབྲེལ་ཡན་ལག་བཞི་ཁོ་ན་སྟོན་བའི་རྒྱུ་མཚན་ཡོད་དེ། རྣམ་ཤེས་དང་སྐྱེ་མཆེད་དང་གཟུགས་བཤད་ཟིན་ལ་གཞན་བདུ་བྱེད་དང་སྲིད་པ་གཉིས་ནི་ལས་སུ་བསྟན་པ་དང་
སྲེད་ལེན་གཉིས་ཕྲ་རྒྱས་སུ་འཆད་བར་འགྱུར་བའི་ཕྱིར། སྨྲས་པ། སྲིད་པའི་རྩེ་མོར་ལན་བརྒྱར་ཉེར་ཕྱིན་ཀྱང། །བག་ལ་ཉལ་གྱི་སྲེད་རྨོངས་ཞགས་བ་འདིས། །བདག་འཛིན་སྡོང་བོར་བཏགས་བས་འོག་མའི་སར། །ཡང་
ཡང་བརྡ་ཚུལ་བསམ་ན་སྐྱོབ་སྐྱེ། །སྐྱོ་ཡང་བདག་འཛིན་སྟོད་ཕུར་མ་ཕྱུང་བར། །མཐུ་སྟོབས་ལང་ཚོ་ཤེས་རབ་ཀྱིས་བསྙེམས་ཀྱང། །མི་གྲོལ་དེ་བས་བདག་མེད་རིགས་པའི་མཚོན། །བཙལ་ཏེ་སྲེད་བའི་དགྲ་དེ་
གཞོམས་པར་གྱིས། །བློ་དང་ལྡན་ནམ་སྙིང་སྟོབས་ཡོད་དམ་མེད་།ཕྱུགས་དང་མཚུངས་མིན་གཏན་བདེ་སྒྲུབ་ཤེས་ལ། །ལྟོས་ཚུལ་ལན་འབུམ་བསམ་སྟེ་ནོར་བཟང་བཞིན། །ཐུབ་བསྟན་སྡེ་སྣོད་གསུམ་གྱི་
བཅུད་བསྟེན་འཚལ། ཞེས་བའང་བར་སྐབས་ཀྱི་གློ་བར་དགའ་བའི་ཚིགས་སུ་བཅད་པའོ། །གསུམ་པ་ཉོན་མོངས་དཔེས་མཚོན་ཚུལ་ལ། ཉོན་མོངས་ཀྱི་ཉོན་མོངས་དཔེ་ལྡས་དང། །ལས་ཀྱི་ཀུན་ནས་ཉོན་
མོངས་པ་དཔེ་གསུམ་ཀྱིས་དང། གཞིའི་ཀུན་ནས་ཉོན་མོངས་བ་དཔེ་གཅིག་གིས་མཚོན་ཚུལ་གསུམ་ལས། དང་པོ་ནི། འདིར་ནི་ཉོན་མོངས་ས་བོན་བཞིན། །ཀླུ་བཞིན་རྩ་བཞིན་ལྗོན་ཤིང་བཞིན། །དེ་བཞིན་

[044B] །ཅེས་བྱུང། ཉོན་མོངས་ཆོས་ཅན་ཁྱོད་དཔེ་ལྔ་དང་མཚུངས་ཏེ། ས་བོན་དང་ཀླུ་དང་ཤིང་གི་རྩ་བ་དང་ལྗེན་ཤིང་དང་འབྲས་ཀྱི་ཤུན་ལྭགས་བཞིན་དུ་འདོད་པའི་ཕྱིར། དང་པོ་གྲུབ་སྟེ་
ས་བོན་ལས་སྡོང་བུ་དང་ལོ་མ་འབྱུང་བ་བཞིན་དུ་ཉོན་མོངས་ལས་ཀྱང་ལས་ངང་གཞི་རྣམས་འབྱུང་བའི་ཕྱིར། གཉིས་པ་གྲུབ་སྟེ་ཀླུ་གནས་པའི་མཚོ་མི་སྐམ་པ་ལྟར་ཉོན་མོངས་ཀྱི་ཀླུ་གནས་པས་སྐྱེ་བའི་མཚོ་ཡང་རི་
སྐམ་བའི་ཕྱིར། གསུམ་པ་གྲུབ་སྟེ། དཔེར་ན་ནགས་ཚལ་རྩ་བ་ནས་མ་ཕྱུང་བ་རྣམས་བཅད་ཀྱང་སླར་སྐྱེ་བ་ལྟར་ཉོན་མོངས་རྩད་ནས་མ་སྤངས་ན་འཁོར་བར་སྐྱེ་བའི་ཕྱིར། བཞི་བ་གྲུབ་སྟེ་དཔེར་ན་ཤིང་ལྗོན་བར་
དུས་དུས་མེ་ཏོག་དང་འབྲས་བུ་སྐྱེ་བ་བཞིན་དུ་ཉོན་མོངས་ཀྱང་ལས་དང་གཞིའི་རྒྱུ་དུས་དུས་སུ་བྱེད་པའི་ཕྱིར། ལྔ་བ་གྲུབ་སྟེ། ཤུན་ལྦགས་དང་བཅས་པས་འབྲས་ཀྱིས་མྱུ་གུ་སྐྱེད་ལ་ཤུན་ཝགས་མེད་པའི་འབྲས་ཀྱིས་མྱུ་
གུ་མི་སྐྱེད་པ་ལྟར་ཉོན་མོངས་པའི་ཤུན་ལྤགས་དང་བཅས་པའི་ལས་ཀྱིས་གཞིའི་མྱུ་གུ་སྐྱེད་ཉོན་མོངས་མེད་པས་སྐྱེད་མི་ཐུབ་པའི་ཕྱིར། གཉིས་པ་འཆད་པར། ལས་ནི་ཤུན་བཅས་འབྲས་དང་འདྲ། །དེ་བཞིན་སྨན་
དང་མེ་ཏོག་བཞིན། །ཞེས་བྱུང། ལས་ཆོས་ཅན། དཔེ་གསུམ་དང་མཚུངས་ཏེ། ཤུན་པ་དང་བཅས་པའི་འབྲས་དང་སྨན་དང་མེ་ཏོག་བཞིན་ཡིན་པའི་ཕྱིར། དང་པོ་གྲུབ་སྟེ། དཔེར་ན་ཤུན་ཝགས་དང་བཅས་

[045A]༄༅། །བའི་འབྲས་ཀྱིས་མྱུ་གུ་སྐྱེད་པ་བཞིན་དུ་ཉོན་མོངས་དང་བཅས་པའི་ལས་ཀྱིས་གཞི་སྐྱེད་བའི་ཕྱིར། གཉིས་པ་གྲུབ་སྟེ་དཔེར་ན་བཅུད་ཕྱུང་ཟིན་བའི་འབྲུ་དང་སྨན་གྱིས་སླར་འབྲས་བུ་
ནི་འབྱིན་བ་བཞིན་དུ་རྣམ་སྨིན་ཕྱུང་ཟིན་པའི་ལས་ཀྱིས་ཀྱང་སླར་རྣམ་སྨིན་མི་འབྱིན་པའི་ཕྱིར། གསུམ་པ་གྲུབ་སྟེ། དཔེར་ན་མེ་ཏོག་ནི་འབྲས་བུ་སྐྱེད་བ་ལ་ཉེ་བའི་རྒྱུ་ཡིན་པ་ལྟར་ལས་ཀྱང་འབྲས་བུ་ས་གཞི་འབྱིན་བ་ལ་
ཉེ་བའི་རྒྱུ་ཡིན་པའི་ཕྱིར། གསུམ་པ་འཆད་པར། གཞི་ནི་བཟའ་བཏུང་གྲུབ་པ་བཞིན། །ཞེས་བྱུང། གཞི་བདུན་ཆོས་ཅན། མཚོན་པའི་དཔེ་གཅིག་ཡོད་དེ། དཔེར་ན་འཟའ་བཏུང་གཡོས་གྲུབ་པ་དེ་ལོངས་སྤྱད་
བྱ་ལོན་ཡིན་པ་ལྟར་ཁྱོད་ཀྱང་རྣམ་པར་སྨིན་ཟིན་ཁོ་ན་ཡིན་གྱི་སྐྱེ་བ་རྗེས་མའི་རྣམ་བར་སྨིན་བྱེད་མ་ཡིན་པའི་ཕྱིར་རོ། །གཉིས་པ་སྲིད་བ་བཞིའི་ཁྱད་པར་ལ་དཔྱད་པ་ནི། །ཡང་རྒྱུན་གྱི་རྟེན་འབྲེལ་ཆོས་ཅན། ཁྱོད་འབྱུང་
ཚེ་སྲིད་པ་བཞིའི་རང་བཞིན་གྱིས་འབྱུང་བ་ཡིན་ཏེ། འཆི་བའི་སྲིད་བ་དང། སྲིད་པ་བར་མ་དང། སྐྱེ་བའི་སྲིད་བ་དང། དུས་སྔ་མའི་སྲིད་བའམ་སྔོན་དུས་ཀྱི་སྲིད་པ་དང་བཞི་ལས་མི་འདིའ་བའི་ཕྱིར་ཏེ། རང་འགྲེལ་
ལས༑ ཡང་ཚེའི་རྒྱུན་དེ་དེ་ལྟར་རྟེན་ཅིང་འབྲེལ་བར་འབྱུང་བ་ན། ནས། སྲིད་པ་བཞི་ལས་མི་འདའ་སྟེ། ཞེས་སོ། །དེ་ཆོས་ཅན་སྲིད་པ་བཞི་བོ་དེ་དག་ལས་སྐྱེ་བའི་སྲིད་བ་ཉོན་མོངས་ཅན་ཁོ་ན་ཡིན་གྱི་

[045B]བའི་ཕྱིར་ཏེ། རྩ་བར། སྲིད་པ་བཞི་པོ་དེ་དག་ལས། །སྐྱེ་བའི་སྲིད་པ་ཉོན་མོངས་ཅན། །ཞེས་སོ། །སྐྱེ་སྲིད་ཆོས་ཅན། ཉོན་མོངས་པ་གང་གིས་ཉོན་མོངས་
ཅན་དུ་བྱེད་ཚུལ་ཡོད་དེ། རང་སའི་ཉོན་མོངས་པ་འདིས་མཚམས་མི་སྦྱོར་ཞེས་བཀག་པ་མེད་བས་རང་སའི་ཉོན་མོངས་ཐམས་ཅད་ཀྱིས་མཚམས་སྦྱོར་བར་ཆོས་མངོན་པ་བ་བཞེད་བའི་ཕྱིར་ཏེ། རྩ་བར་རང་གིས་
པའི་ཉོན་མོངས་ཀུན། །ཅེས་སོ། །དེས་ན་སློབ་དཔོན་རང་ལུགས་ལ་ཞིབ་ཆ་དེ་ལྟར་མ་ཡིན་ཏེ། སྐྱེ་སྲིད་ནི་རང་སའི་རྩ་ཉོན་ཅི་རིགས་ཀྱིས་མཚམས་སྦྱོར་ལ། ཕྲག་དོག་སོགས་ཀུན་དཀྲིས་ཆིག་སྐྱ་ཐུབ་པ་ལྡས་མཚམས་
མི་སྦྱོར་བའི་ཕྱིར། དང་པོ་གྲུབ་སྟེ། རྩ་ཉོན་དྲུག་དང་ངོ་ཚ་མེད་པ་ཁྲེལ་མེད་པ་རྨུགས་པ་དང་རྒོད་བ་དང་གཉིས་སོགས་ཀུན་དཀྲིས་རང་དབང་ཅན་མ་ཡིན་བས་ཀྱང་མཚམས་སྦྱོར་མ་བཀག་པའི་ཕྱིར་ཏེ། གང་སྤེལ་ལས། རང་
གི་ས་བའི་ཉོན་མོངས་བ་རྣམས་ཁོ་ན་ཏེ། འདོད་ཆགས་དང་ཁོང་ཁྲོ་དང་ང་རྒྱལ་དང་གཏི་མུག་དང་ལྟ་བ་དང་ཐ་ཚོམ་ཞེས་བྱ་བ་དག་གིས་སོ། །ཞེས་དང། རྒྱལ་སྲས་མ་ལས་ཀྱང། ངོ་ཚ་མེད་བ་ལ་སོགས་པ་ཉོན་
མོངས་པ་གཞན་དང་མཚུངས་བར་ལྡན་པ་དག་གིས་ཉིང་མཚམས་སྦྱོར་བ་དགག་པ་མེད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། མདོ་ལས། དེའི་ཚེ་དྲི་ཟ་ལ་སེམས་གཉིས་ལས་གང་ཡང་རུང་བ་ཞིག་

[046A]༄༅། །མངོན་དུ་འགྱུར་ཏེ་རྗེས་སུ་ཆགས་བ་དང་ལྡན་པའམ་ཁོང་ཁྲོ་བ་དང་ལྡན་པའོ། །ཞེས་གསུངས་པའི་ཕྱིར། ཁྱབ་སྟེ་ཕྲག་དོག་སོགས་ཆགས་སྡང་སོགས་དང་མཚུངས་པར་མི་ལྡན་པས་
ཀུན་དཀྲིས་ཆིག་སྐྱ་ཐུབ་པར་བཤད་བ་གང་ཞིག། དེའི་རྒྱུ་མཚན་གྱིས་དེ་དག་གིས་ཉིང་མཚམས་མི་སྦྱོར་བའི་ཕྱིར། དང་པོ་གྲུབ་སྟེ། གང་སྤེལ་ལས། མ་རིག་བ་ལས་གཞན་ཉོན་མོངས་པ་འདོད་ཆགས་ལ་
སོགས་པ་དང་མཚུངས་པར་མི་ལྡན་པས་ན་ཆིག་སྐྱ་ཐུབ་པ་ཞེས་བྱ་སྟེ། ཕྲག་དོག་དང་སེར་སྣ་དང་འགྱོད་པ་དང་ཁྲོ་བ་དང་འཚིག་པ་ལྔ་ལ་ཆིག་སྐྱ་ཐུབ་པ་རྣམས་ཞེས་བརྗོད་དོ། །ཞེས་གསུངས་པའི་ཕྱིར། གཉིས་པ་
གྲུབ་སྟེ། རང་འགྲེལ་ལས། ཉོན་མོངས་པ་རྣམས་ཁོ་ནས་སྦྱོར་གྱི་ཀུན་ནས་དཀྲིས་པ་ཆིག་སྐྱ་ཐུབ་པ་རྣམས་ཀྱིས་ནི་མ་ཡིན་ནོ། །ཞེས་དང། གང་སྤེལ་ལས་ཀྱང། རང་དབང་བ་རྣམས་ནི་འདོད་ཆགས་
ལ་སོགས་པའི་ཉོན་མོངས་པ་རྣམས་དང་མཚུངས་པར་མི་ལྡན་པའི་ཕྱིར། དེ་དག་གིས་ཉིང་མཚམས་སྦྱོར་བ་དགག་གོ་ཞེས་གསུངས་པའི་ཕྱིར། དེ་ལ་ཁོ་ན་རེ། དེའི་ཚེ་ལོག་ལྟ་སོགས་ཀྱིས་ཀྱང་ཉིང་
མཚམས་སྦྱོར་བ་མི་འཐད་པར་ཐལ། རྩ་བར། འཆི་འཕོ་སྐྱེ་བ་བཏང་སྙོམས་ལ། །ཞེས་སྐྱེ་འཆི་གཉིས་ལ་སེམས་ཞན་པར་བཤད་པའི་ཕྱིར་ན་མ་ཁྱབ་སྟེ། དེ་ཚེ་སེམས་ཞན་ཀྱང་སྔོན་གོམས་པ་ཤས་ཆེ་བའི་

[046B] དེ་བཞིན་དུ་བར་སྲིད་དུ་ཉིང་མཚམས་སྦྱོར་ཚུལ་ཀྱང་འདྲ་བར་བཤད་དོ་།སྲིད་པ་གཞན་གསུམ་ལ་གསུམ་ཡོད་དེ། དེ་གསུམ་རེ་རེ་ལ་དགེ་བ་དང་ཉོན་མོངས་ཅན་དང་
ལུང་མ་བསྟན་གསུམ་ཆར་ཡོད་པའི་ཕྱིར་ཏེ། རྩ་བར། གཞན་རྣམས་གསུམ་མོ། །ཞེས་སོ། །དེ་ཡང་འདོད་གཟུགས་ལ་དམིགས་ཀྱིས་མ་བསལ་བས་བཞི་ཀ་ཡོད་ལ། གཟུགས་མེད་ལ་གསུམ་ཡོད་དེ། དེ་
ན་བར་སྲིད་མེད་པའི་ཕྱིར་ཏེ། རྩ་བར། གཟུགས་མེད་གསུམ། །ཞེས་སོ། །གསུམ་པ་སྐྱེ་བ་གནས་པའི་ཐབས་ལ། ཟས་ཀྱི་བྱེད་ལས་མདོར་བསྟན་པ། སོ་སོར་རྒྱས་པར་བཤད་པ། གྲངས་ངེས་ཀྱི་དོན་བསྡུ་
པ་གསུམ། དང་པོ་འཆད་པར། འགྲོ་བ་ཟས་ཀྱིས་གནས་པ་ཡིན། །ཞེས་བྱུང། ཤེས་བྱ་ཆོས་ཅན། འགྲོ་བ་གཟུགས་ཡོད་མེད་ཐམས་ཅད་ཀྱི་ཟས་ཡོད་དེ། དེ་ཐམས་ཅད་ཟས་ཀྱི་དབང་གིས་གནས་པར་
རེ་བཞིན་གཤེགས་པས་གཟིགས་པའི་ཕྱིར་ཏེ། མདོ་ལས། བཅོམ་ལྡན་འདས་ཉིད་ཀྱིས་མངོན་པར་མཁྱེན་ཅིང་མངོན་པར་རྫོགས་པར་སངས་རྒྱས་ནས་ཆོས་གཅིག་བཀའ་སྩལ་བའི་འདི་ལྟ་སྟེ། སེམས་ཅན་ཐམས་
ཅད་ནི་ཟས་ཀྱིས་གནས་པའོ། །ཞེས་གསུངས་པའི་ཕྱིར། ཟས་དེ་ལ་བཞི་ཡོད་དེ། ཁམ་གྱི་ཟས། རེག་པའི་ཟས། སེམས་པའི་ཟས། རྣམ་ཤེས་ཀྱི་ཟས་བཞི་ཡོད་པའི་ཕྱིར་ཏེ། མདོ་ལས། ཟས་ནི་

[047A]༄༅། །ཁམ་ཀྱི་ཟས་ནི་རགས་པ་དང་ཕྲ་བའོ། །རེག་པ་ནི་གཉིས་བའོ། །ཡིད་ལ་སེམས་པ་ནི་གསུམ་པའོ། །རྣམ་པར་ཤེས་བ་ནི་བཞི་བའོ། །ཞེས་གསུངས་པའི་ཕྱིར། གཉིས་བ་
ལ་གཟུགས་ཅན་གྱི་ཟས་དང། གཟུགས་ཅན་མ་ཡིན་བའི་ཟས་དང། ཞར་བྱུང་བར་སྲིད་ཀྱི་རྣམ་གྲངས་གསུམ། དང་བོ་འཆད་པར། ཁམ་གྱི་ཟས་ནི། ནས། གྲོལ་ལ་མི་ཕན་ཕྱིར། །ཞེས་བྱུང་
ཁམ་གྱི་ཟས་ཆོས་ཅན། ངོ་བོ་ཡོད་དེ། ཁམ་དུ་བཅད་ཅིང་མིད་བའི་ཟས་གཅིག་ལ་འཇོག་པའི་ཕྱིར། དབྱེ་ན་གཉིས་ཡོད་དེ། ཕྲ་བ་དང་རགས་པ་གཉིས་ཡོད་བའི་ཕྱིར། ཕྲ་བོ་ཡོད་དེ། བར་སྲིད་པ་དང་ལྷ་རྣམས་
དང་བསྐལ་བ་དང་བོའི་མི་རྣམས་ཀྱི་ཟས་དེ་དེ་ཡིན་པའི་ཕྱིར་ཏེ་དེ་དག་གི་ཟས་བྱེ་མ་ལ་ཏུ་ཐིམ་བ་ལྟར་ཡན་ལག་སོ་སོ་ལ་འཇུག་ཀྱང་རྒྱུ་མཐུན་གཤང་གཅི་སོགས་མེད་པའི་ཕྱིར་དང། ཡང་སེམས་ཅན་ཕྲ་མོའི་ཟས་ཡིན་
བས་ཀྱང་ཕྲ་མོའི་ཟས་ཞེས་ཟ་མཁན་གྱི་སྒོ་ནས་མིང་བཏགས་པའི་ཕྱིར། དེ་ཆོས་ཅན། ཁམས་གདན་ཡོད་དང་སྐྱེ་མཆེད་གང་ལ་འཇོག་པའི་ཁྱད་པར་གཉིས་ཡོད་དེ། ཁམས་གོང་མ་གཉིས་དེ་ལ་ཆགས་བྲལ་བྱས་
པས་དེ་གཉིས་ན་མེད་ཅིང་འདོད་པ་ཁོ་ནར་ཡོད། དུ་རོ་རེག་བྱའི་སྐྱེ་མཆེད་ཀྱི་བདག་ཉིད་ཀྱི་ཟས་འཇོག་གི་གཟུགས་ཀྱི་སྐྱེ་མཆེད་ལ་གནས་ཀྱང་ཟས་ཀྱི་བྱ་བ་མི་བྱེད་པའི་ཕྱིར། དང་པོ་གྲུབ་སྟེ་རྩ་བར། ཁམ་གྱི་

[047B] །ཞེས་སོ། །གཉིས་པ་གྲུབ་སྟེ། རྩ་བར་སྐྱེ་མཆེད་གསུམ་གྱི་བདག་ཉིད་དོ། །ཞེས་སོ། །གསུམ་པ་གྲུབ་སྟེ་ཁ་ཟས་ཀྱི་ཁ་དོག་ཟོས་ཀྱང་དབང་བོ་དང་འབྱུང་བ་ལ་ཕན་མི་འདོགས་པའི་
ཕྱིར་ཏེ། དེ་མིག་གི་ཡུལ་ཡིན་གྱི་སྣ་ལྕེ་ལུས་གསུམ་གྱི་ཡུལ་མིན་ལ་མཐོང་ཡང་ཆགས་བྲལ་དང་གྲོལ་པ་དགྲ་བཅོམ་ལ་མི་ཕན་པའི་ཕྱིར་ཏེ། རྩ་བར། གཟུགས་ཀྱི་སྐྱེ་མཆེད་མ་ཡིན་དེས། །རང་དབང་གྲོལ་ལ་མི་ཕན་
ཕྱིར༑ ༑ཞེས་གསུངས་པའི་ཕྱིར་དང། ཟ་རྒྱུ་མེད་ཟེར་མི་རུང་སྟེ་རྡུལ་རྫས་བརྒྱད་འདུས་ཀྱིས་གནོད་པའི་ཕྱིར་དང། རང་འགྲེལ་ལས་ཀྱང། ཅིའི་ཕྱིར་གཟུགས་ཀྱི་སྐྱེ་མཆེད་ཟས་མིན་ཏེ། དེ་ཡང་ཁམ་དུ་བྱས་
ནས་མིད་པར་ནི་བྱེད་དོ་ཞེན། ནས། གཟུགས་ཀྱི་སྐྱེ་མཆེད་ནི་མིད་པའི་ཚེ་རང་གི་དབང་བོའམ་དེའི་འབྱུང་བ་ཆེན་པོ་རྣམས་ལ་ཡང་ཕམ་མི་འདོགས་ན། ཞེས་སོགས་གསུངས་པའི་ཕྱིར། གཉིས་པ་འཆད་པར། རེག་
དང་སེམས་པ་རྣམས་ཤེས་ནི། །ཟག་བཅས་ཟས་ཡིན་གསུམ་དག་ན། །ཞེས་བྱུང། ཤེས་བྱ་ཆོས་ཅན། གཟུགས་ཅན་མ་ཡིན་པའི་ཟས་ལ་ཟག་བཅས་ཀྱི་རེག་པ་དང་སེམས་པ་དང་རྣམ་ཤེས་ཟག་བཅས་གསུམ་
ཡོད་དེ། སྤྱིར་འགྲེ་བ་གནས་ཚུལ་ལ་དབང་བོ་དང་བཅས་བའི་ལུས་ནི་ཁམ་ཟས་ཀྱིས་གནས་བར་བཤད་ཟིན། རྟེན་པའམ་གནས་མཁན་སེམས་དང་སེམས་བྱུང་རྒྱས་བྱེད་ཀྱི་ཟས་རེག་བས་བྱེད། སེམས་

[048A]༄༅། །གནས་པ་དང་འཕེན་པ་སེམས་པས་བྱེད། མ་སྐྱེས་པ་སྐྱེད་པ་དང་སྐྱེས་ཟིན་གནས་པ་རྣམ་ཤེས་ཀྱིས་བྱེད་པའི་ཕྱིར། གཉིས་པ་གྲུབ་སྟེ། ཚོར་འདུ་སོགས་སེམས་དང་སེམས་བྱུང་
ཐམས་ཅད་རེག་པ་ལ་བརྟེན་པའི་ཕྱིར་ཏེ། རང་འགྲེལ་ལས། དེ་དག་རྒྱས་པར་བྱེད་པ་ནི་རེག་པ་སྟེ། ཞེས་དང། མདོ་ལས་ཀྱང། ཚོར་བའི་ཕུང་པོ་དང་འདུ་ཤེས་ཀྱི་ཕུང་པོ་གང་ཇི་སྙེད་པ་དེ་ཐམས་ཅད་རེག་པ་ལ་བརྟེན་
བ་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། མུ་གེའི་ཚེ་ཐལ་བའི་རྐྱལ་བ་རྩམ་པའི་རྐྱལ་བར་སེམས་པས་བུ་གཉིས་མ་ཤི་བ་དང། གཅིག་གིས་ཁ་ཕྱེ་བས་ཐལ་བར་ཤེས་པས་དེ་མ་ཐག་ཤི་བ་དང། རྒྱ་
མཚོར་ཐང་དུ་ཤེས་ནས་སོང་བ་ཆུར་ཤེས་པ་དང་ཤི་བ་བཞིན་ཡིན་པའི་ཕྱིར་ཏེ། རང་འགྲེལ་ལས། ཡིད་ལ་སེམས་པ་ཡང་འདིར་གནས་པར་བྱེད་པ་ཡིན་པར་སྣང་སྟེ། ཞེས་སོགས་གསུངས་པའི་ཕྱིར། འདིས་
རེག་པ་དང་རྣམ་ཤེས་ཀྱང་གནས་པའི་ཟས་སུ་བཤད་པ་ཡིན་ཏེ། དེ་དང་མཚུངས་ལྡན་ཡིན་པའི་ཕྱིར། བཞི་བ་གྲུབ་སྟེ། མདོ་ལས། བདེ་བ་མྱོང་བར་འགྱུར་བའི་རེག་པ་དང་རྣམ་པར་ཤེས་པ་ཡང་ཕན་འདོགས་
པར་བྱེད་པ་ཡིན་ནོ། །ཞེས་དང། རང་འགྲེལ་ལས་ཀྱང། འཕངས་ཟིན་པ་ནི་ལས་ཀྱིས་ཡོངས་སུ་བསྒོས་པས་རྣམ་པར་ཤེས་པའི་ས་བོན་ལས་མངོན་པར་འགྲུབ་པས་འདི་གཉིས་མ་སྐྱེས་པའི་སྲིད་པ་སྐྱེད་པ་ལ་

[048B] ཞེས་གསུངས་པའི་ཕྱིར། གཟུགས་ཅན་མ་ཡིན་པའི་ཟས་གསུམ་ཆོས་ཅན། ཁམས་གསུམ་ན་ཡོད་དེ། ཁམས་གསུམ་གྱི་འགྲོ་བ་སྐྱེ་བྱེད་དང་གནས་བྱེད་ཀྱི་ཟས་ཡིན་པའི་ཕྱིར་ཏེ། ཟག་
མེད་ཟས་མིན་ལ་ཟག་བཅས་ཟས་སུ་འཇོག་པའི་རྒྱུ་མཚན་ཡང་དེ་ཡིན་པའི་ཕྱིར་ཏེ། རྩ་བར། ཟག་བཅས་ཟས་ཡིན་གསུམ་ངག་ན། །ཞེས་སོ་།གསུམ་པ་འཆད་པར། ཡིད་ལས་བྱུང་དང་སྲིད་ཚོལ་དང། །དྲི་
ཟ་སྲིད་པ་བར་མ་དང། །འགྲུབ་པའོ། །ཞེས་བྱུང། བར་སྲིད་པ་ཆོས་ཅན། ཡིད་ལས་བྱུང་བར་བརྗོད་པའི་རྒྱུ་མཚན་ཡོད་དེ། ཁུ་ཁྲག་སོགས་ལུས་རགས་པ་མེད་པར་ཡིད་ཙམ་ལས་སྐྱེས་པའི་ཕྱིར་ཏེ་རྩ་བར་
ཡིད་ལས་བྱུང་དང། ཞེས་སོ། །དེ་ཆོས་ཅན། སྲིད་ཚོལ་ཞེས་བྱ་སྟེ། སྲིད་པ་ཚོལ་བའི་ངང་ཚུལ་ཅན་ཡིན་པའི་ཕྱིར། རྩ་བར་སྲིད་ཚོལ་དང། །ཞེས་སོ། །དེ་ཆོས་ཅན། དྲི་ཟ་ཞེས་བྱ་སྟེ། ཟས་སུ་
དྲི་ཙམ་ཟ་བའི་ཕྱིར་ཏེ། རྩ་བར། དྲི་ཟ། ཞེས་སོ། །དེ་ཆོས་ཅན། སྲིད་པ་བར་མ་ཞེས་བྱ་སྟེ། སྔ་མའི་འཆི་སྲིད་དང་ཕྱི་མའི་སྐྱེ་སྲིད་གཉིས་ཀྱི་བར་གྱི་སྲིད་པ་ཡིན་པའི་ཕྱིར་ཏེ། རྩ་བར། སྲིད་པ་བར་མ་དང། །
ཞེས་སོ། །དེ་ཆོས་ཅན། མངོན་པར་འགྲུབ་བ་ཞེས་བྱ་སྟེ། སྐྱེ་བ་ལ་མངོན་དུ་ཕྱོགས་པའི་ཕྱིར་ཏེ། རྩ་བར། འགྲུབ་བའོ། །ཞེས་དང། མདོ་ལས། གང་གིས་མངོན་པར་འགྲུབ་པའི་ཀུན་ཏུ་སྦྱོར་བ་ནི་སྦྱངས་

[049A]༄༅། །ལ༑ སྐྱེ་བའི་ཀུན་ཏུ་སྦྱོར་བ་ནི་མ་ཡིན་པའི་གང་ཟག་ཀྱང་ཡོད་དེ། ཞེས་དང། རང་འགྲེལ་ལས་ཀྱང། སྐྱེ་བ་ལ་མངོན་དུ་ཕྱོགས་པའི་ཕྱིར་མདོན་པར་འགྲུབ་པ་སྟེ། ཞེས་
གསུངས་པའི་ཕྱིར། གསུམ་པ་གྲངས་ངེས་ཀྱི་དོན་བསྡུ་འཆད་བར་འདི་ལ་གནས་དང་ནི། །རྟེན་པ་རྒྱས་བའི་དོན་དུ་གཉིས། །སྲིད་གཞན་འཕེན་དང་འགྲུབ་པ་ཡི། །དོན་དུ་གཉིས་ཏེ་གོ་རིམ་བཞིན་།ཞེས་
བྱུང༑ ཤེས་བྱ་ཆོས་ཅན། ཟག་མེད་ཟས་སུ་མ་བཤད་པར་མ་ཟད་ཟག་བཅས་ཐམས་ཅད་ཀྱང་མ་བཤད་པར་དེ་ལྟར་བཞིར་བཤད་པའི་རྒྱུ་མཚན་ཡོད་དེ། ཚེ་འདིའི་སྐྱེས་ཟིན་པའི་གནས་ཏེ་ལུས་དབང་རྒྱས་པའི་
དོན་དུ་ཁམ་ཟས་དང་རྟེན་པ་སེམས་དང་སེམས་བྱུང་རྒྱས་བའི་དོན་དུ་རེག་པའི་ཟས་ཏེ་དེ་གཉིས་མ་མ་ལྟ་བུ་དང། ཡང་སྲིད་ཕྱི་མ་འཕེན་པའི་ཆེད་དུ་སེམས་པའི་ཟས་དང་ལས་ཀྱིས་འཕགས་པའི་བག་ཆགས་གསོ་བའི་
དོན་དུ་རྣམ་ཤེས་ཀྱི་ཟས་ཏེ་ཕྱི་མ་འདི་གཉིས་ནི་སྐྱེད་བའི་མ་ལྟ་བུ་ཡིན་པའི་ཕྱིར། དང་པོ་གྲུབ་སྟེ། རྩ་བར། འདི་ལ་གནས་དང་ནི། །རྟེན་པ་རྒྱས་པའི་དོན་དུ་གཉིས། །ཞེས་པ་དང། རང་འགྲེལ་ལས། སྔ་མ་
གཉིས་ནི་སྐྱེས་ཟིན་པ་གསོ་བར་བྱེད་པ་ཡིན་པའི་ཕྱིར་མམ་ལྟ་བུ་ཡིན་ནོ། །ཞེས་སོ། །གཉིས་པ་གྲུབ་སྟེ། རྩ་བར། སྲིད་གཞན་སོགས་དང། རང་འགྲེལ་ལས། ཕྱི་མ་གཉིས་ནི་སྐྱེད་པར་བྱེད་པ་ཡིན་པའི་

[049B] །ཞེས་གསུངས་པའི་ཕྱིར། མཐའ་དཔྱད་པ་ལ་ཁ་ཅིག་ན་རེ། ཁམས་ཡིན་ན་ཟས་ཡིན་པས་ཁྱབ་ཟེར་ན་ཟག་མེད་ཀྱི་ཁམས་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་
ན༑ མདོ་ལས། སེམས་ཅན་བྱུང་བ་རྣམས་གནས་པར་བྱེད་པ་དང་འཚོ་བར་བྱེད་པ་དང་སྲིད་པ་ཚོལ་བ་རྣམས་ལ་ཕན་པར་བྱེད་པ་ཡིན་ནོ། །ཞེས་གསུངས་པ་ལྟར་གྱི་ཁྱད་ཆོས་ཚང་བར་ཐལ། །ཟས་ཡིན་པའི་
ཕྱིར༑ འདོད་མི་ནུས་ཏེ། ཟག་མེད་ཡིན་པའི་ཕྱིར། ཁྱབ་སྟེ། རང་འགྲེལ་ལས། ཟག་པ་མེད་པའི་ཆོས་རྣམས་ནི་དེ་ལྟ་མ་ཡིན་པས་ཟག་པ་མེད་པ་དག་མིན་ནོ། །ཞེས་གསུངས་པའི་ཕྱིར། ཡང་ཁ་ཅིག། མདོ་
འདིའི་བྱུང་བ་དེ་སྐྱེ་བ་དང། སྲིད་པ་ཚོལ་བ་བར་དོ་བ་ཁོ་ནར་སྦྱོར་ཟེར་ན། ཤིན་ཏུ་མི་འཐད་པར་ཐལ། འདིའི་བྱུང་བ་དགྲ་བཅོམ་པ་དང། སྲིད་པ་ཚོལ་བ་སྲེད་ལྡན་རྣམས་ལ་བྱེད་པའི་ཕྱིར་ཏེ་དབང་པོ་དང་འབྱུང་
ན་བྱུང་བ་ནི་དགྲ་བཅོམ་པའོ། །སྲིད་པ་ཚོལ་བ་རྣམས་ནི་སྲེད་པ་དང་བཅས་པ་དག་གོ་ཞེས་གསུངས་པའི་ཕྱིར། ཡང་ཁ་ཅིག་ན་རེ་ཁམ་དུ་བྱེད་པའི་ཁམ་ཡིན་ན་ཟས་ཡིན་པས་ཁྱབ་ཟེར་ན། དབང་པོ་དང་འབྱུང་
བ་ཆེན་པོ་རྣམས་ཀྱང་འཇིག་པར་བྱེད་པའི་ཁམ་ཆོས་ཅན། ཟས་ཡིན་པར་ཐལ། ཁམ་དུ་བྱེད་པའི་ཁམ་ཡིན་པའི་ཕྱིར། ཁྱབ་པ་ཁས་རྟགས་གྲུབ་སྟེ། ཁམ་དང་ཟས་ཡིན་མིན་ལ་མུ་བཞི་ཡོད་པའི་དང་པོ་ཁམ་

[050A]༄༅། །ཡིན་ལ་ཟས་མ་ཡིན་པ་བཤད་མ་ཐག་ལྟ་བུ་དང། ཟས་ཡིན་ལ་ཁམ་མིན་པ་ནི་རེག་པ་སེམས་པ་རྣམ་ཤེས་གསུམ་ལྟ་བུ་དང་གཉིས་ཀ་ཡིན་པ་ནི་ཁམ་ཟས་ལྟ་བུ་དང། སྒྲ་དང་
སྡུག་བསྔལ་གྱི་ཚོར་བ་སོགས་གཉིས་ཀ་མ་ཡིན་པ་ཡིན་པའི་ཕྱིར་རྩ་བར་འདོང་མི་ནུས་ཏེ། དེ་འཇིག་བྱེད་ཡིན་པའི་ཕྱིར་ཏེ། རང་འགྲེལ་ལས། ཁམ་ཡིན་ལ་ཟས་མ་ཡིན་པ་ཡང་ཡོད་དེ། ཞེས་བྱ་བ་མུ་བཞི་སྟེ། ཞེས་
གསུངས་པའི་ཕྱིར། ཡང་ཁ་ཅིག་ན་རེ། ཁམས་གསུམ་པོ་ཐམས་ཅད་ན་ཟས་བཞི་ཀ་ཡོད་པར་ཐལ། འགྲོ་བ་ལྔ་དང་སྐྱེ་གནས་བཞི་ཀན་ཟས་བཞི་ཡོད་པའི་ཕྱིར་ན་མཁྱབ། རྟགས་གྲུབ་སྟེ། འགྲོ་བ་ཐམས་ཅད་དང་སྐྱེ་
གནས་ཐམས་ཅད་ན་བས་བཞི་ཡོད་པས་མ་ཁྱབ་ཀྱང་འདོད་པའི་འགྲོ་བ་ལྔ་དང་སྐྱེ་གནས་བཞི་ལ་ཟས་བཞི་ཀ་ཡོད་པའི་ཕྱིར། རང་འགྲེལ་ལས། འགྲོ་བ་གང་ན་ཟས་དུ་ཞིག་ཡོད་ཅེན། ཐམས་ཅད་ན་ཡོད་དེ། སྐྱེ་གནས་
དགན་ཡང་དེ་དང་འདྲའོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ། ཟས་ཡིན་ན་དབང་བོའམ་རྣམ་ཤེས་རྒྱས་བྱེད་ཡིན་པས་ཁྱབ་ཟེར་ན། དམྱལ་བའི་ཁམ་ཟས་ལྕགས་ཀྱི་ཐུ་ལུ་མ་དང། ཟངས་ཞུན་བསྐོལ་
བའི་ཟས་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཅིང་འདོད་མི་ནུས་ཏེ། དེ་ཟ་མཁན་ཉམས་བྱེད་དང་ཟས་ཀྱི་གཞི་མཐུན་ཡིན་པའི་ཕྱིར། དེར་ཐལ། དེས་ཀྱང་སྔ་མས་བཀྲེས་པ་དང་ཕྱི་མས་སྐོམ་པ་

[050B] རང་འགྲེལ་ལས། ཉམས་པར་འགྱུར་བའི་ཟས་ནི་དམྱལ་བ་དག་ཏུ་ཟས་ཀྱི་མཚན་ཉིད་ཐོབ་པའི་ཕྱིར་ཏེ། དེས་ཀྱང་བཀྲེས་པ་དང་སྐོམ་པ་ངག་འཇོམས་པར་ནུས་པའི་ཕྱིར་རོ་།ཞེས་
གསུངས་པའི་ཕྱིར། དེ་ཆོས་ཅན། ཟས་མ་ཡིན་པར་ཐལ། དེ་ལ་གནོད་བྱེད་ཡིན་པའི་ཕྱིར་ན་མ་ཁྱབ། ཁྱབ་པར་ཐལ། སྔར་ཁམ་དང་ཟས་ལ་མུ་བཞིར་བཤད་པ་དང། རབ་ཏུ་བྱེད་པ་ལས། ཁམ་
གྱི་ཟས་གང་ཞེན། ཁམ་གང་ལ་བརྟེན་ནས་དབང་པོ་རྣམས་རྒྱས་པར་འགྱུར་ཞིང་འབྱུང་བ་ཆེན་པོ་རྣམས་ཀྱང་འཕེལ་བ་དང་འཚོ་བ་དང་ཉེ་བར་འཚོ་བར་འགྱུར་རོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་དག་
ཀྱང་རྒྱས་འགྱུར་གྱི་ཐས་ལ་དགོངས་པའི་ཕྱིར་ཏེ། རང་འགྲེལ་ལས། རྒྱས་པར་འགྱུར་བའི་ཟས་ལ་དགོངས་ཏེ་ཞེས་གསུངས་པའི་ཕྱིར་འགལ་བ་མེད་དོ། །ཞེས་གསུངས་པའི་ཕྱིར། ཛམྦྷུའི་ཚལ་ན་འདུག་པའི་བྱང་
སེམས་ནི་དོན་གྲུབ་ལྟ་བུ་ཡིན་པས་རྟོགས་སླབས་མ་བཤད་དོ། །བཞི་བ་གནས་པ་འཆི་འཕོ་བའི་སེམས་ལ། སེམས་གང་གིས་འཆི་བ་དང། ཚོར་བ་གང་གིས་འཆི་བ་ཞར་བྱུང་དང་བཅས་པ་དང། ལུས་ཀྱི་
ཕྱོགས་གང་ནས་འཆི་དང། གནད་གཅོད་ཀྱི་རྒྱུ་བཞི་ལས། དང་པོ་ནི། འཆད་དང་མཚམས་སྦྱོར་འདོད་ཆགས་བྲལ། །ཉམས་དང་འཆི་འཕོ་སྐྱེ་བ་རྣམས། །ཡིད་ཀྱི་རྣམ་ཤེས་ཁོ་ནར་འདོད། །ཅེས་བྱུང་

[051A]༄༅། །ཤེས་བྱ་ཆོས་ཅན། དགེ་རྩ་འཆད་པ་སོགས་དྲུག་ཡིད་ཀྱི་རྣམ་ཤེས་ཁོ་ནར་འདོད་རིགས་ཏེ། ལོག་ལྟས་དགེ་རྩ་འཆད་པ་དང་སླར་ཡང་ཡང་དག་པའི་ལྟ་བར་མའི་ཚོམ་གྱིས་
དགེ་རྩ་མཚམས་སྦྱོར་བའི་སེམས་དང་ཁམས་དང་ས་ལས་འདོད་ཆགས་དང་བྲལ་བའི་མཉམ་བཞག་དང་ཆགས་བྲལ་གྱི་མཉམ་བཞག་དེ་ཡོངས་སུ་ཉམས་པ་དང། འཆི་འཕོ་བ་དང་སྐྱེ་བའི་སེམས་དྲུག་གི་མཉམ་གཞག་
ལས་གཞན་ལྔ་ལ་རྟེག་པ་རེ་དགོས་པའི་ཕྱིར། དང་པོ་གཉིས་ལ་རྣམ་རྟོག་དགོས་པར་ཐལ། ལོག་ལྟར་དང་ཐེ་ཚོམ་ལ་རྟོག་པར་དགོས་པའི་ཕྱིར། གསུམ་པ་ལ་ཡིད་ཤེས་དགོས་པར་ཐལ། དབང་ཤེས་ངོ་བོ་ཉིད་
ཀྱི་རྣམ་གཡེང་ཡིན་པའི་ཕྱིར། བཞི་བ་ལ་རྣམ་པར་རྟོག་པ་དགོས་པར་ཐལ། ཚུལ་བཞིན་མ་ཡིན་པའི་ཡིད་བྱེད་ལ་དེ་དགོས་པའི་ཕྱིར་ལྔ་བ་འཆི་འཕོལ་ཡིད་ཤེས་དང་དེ་ཡང་རྣམ་རྟོག་དགོས་པར་ཐལ་འཆི་
འཕོ་བའི་དབང་པོ་རྣམས་བསྡུས་ནས་འཆི་ལུས་ཀྱི་ཕྱོགས་གང་ནས་འཆི་ཚུལ་ལྟར་ཡིན་ཅིང་རྣམ་རྟོག་མ་ཡིན་པ་ལ་འཆི་སེམས་མི་རུང་བའི་ཕྱིར་ཏེ། གང་སྤེལ་ལས། འཆི་འཕོ་བ་ནི་དབང་པོ་ལྟའི་རྒྱུ་བ་བསྡུས་ཤིང་
རྒྱུན་འཆད་པ་དང་རྗེས་སུ་འཐུན་པའི་རྣམ་པར་ཤེས་པ་ལ་གནས་པ་ཡོད་པ་ཡིན་པས་དེ་ཡང་ཡིད་ཀྱི་རྣམ་ཤེས་ཁོ་ན་ལ་ཡོད། ཅེས་གསུངས་པའི་ཕྱིར། དྲུག་པ་ལ་རྣམ་རྟོག་དགོས་པར་ཐལ། དེ་ལ་

[051B] གཉིས་པ་ནི། འཆི་འཕོ་སྐྱེ་བ་བཏང་སྙོམས་ལ། །རྩེ་གཅིག་སེམས་མེད་ལ་དེ་མེད། །མྱ་ངན་འདའ་ལུང་བསྟན་མིན་གཉིས། །ཞེས་བྱུང། ཤེས་བྱ་ཆོས་ཅན། འཆི་
འཕོ་བ་དང། སྐྱེ་བ་ལེན་པ་གཉིས་ལ་ཚོར་བ་གསུམ་གྱི་ནང་ནས་བཏང་སྙོམས་ཁོ་ནར་ངེས་ཏེ། ཚོར་བ་བདེ་སྡུག་གཉིས་ནི་རྣམ་པ་གསལ་བས་མི་རུང་བ་གང་ཞིག། ཚོར་བ་བཏང་སྙོམས་རྣམ་པ་མི་གསལ་བས་
དེར་རུང་བའི་ཕྱིར། དང་པོ་གྲུབ་སྟེ། རྣམ་ཤེས་གསལ་བས་འཆི་ཕོ་དང་སྐྱེ་བར་ཉིང་མཚམས་སྦྱོར་མི་ཐུབ་པའི་ཕྱིར་ཏེ། རང་འགྲེལ་ལས། ཚོར་བ་གཞན་ནི་གསལ་བ་ཡིན་ཏེ། རྣམ་པར་ཤེས་པ་གསལ་
བ་དག་གིས་ནི་འཕོ་བ་དང་སྐྱེ་བར་ནི་རུང་བ་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་གཉིས་ཀྱི་ཚེ་སེམས་མི་གསལ་བའི་ཕྱིར་ཏེ། རྩ་བར། འཆི་འཕོ་སྐྱེ་བ་བཏང་སྙོམས་ལ་།ཞེས་
དང༑ རང་འགྲེལ་ལས། འདི་གཉིས་བདེ་བ་ཡང་མིན་སྡུག་བསྔལ་ཡང་མ་ཡིན་པའི་ཚོར་བ་ལ་ཡིན་ཏེ། དེ་ནི་མི་གསལ་བའི་ཕྱིར་རོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། ཡིད་ཤེས་ཀྱི་སེམས་
རྩ་གཅིག་པ་ལའང་འཆི་འཕོ་དང་སྐྱེ་བ་ལེན་པ་གཉིས་མེད་དེ་སེམས་རྩེ་གཅིག་པ་ལ་འཆི་འཕོ་མེད་པ་གང་ཞིག། དེ་ལ་སྐྱེ་བ་ལེན་པ་མེད་པའི་ཕྱིར། དང་པོ་གྲུབ་སྟེ། འཆི་འཕོ་བས་སེམས་ལ་གནོད་པར་བྱེ་

[052A]༄༅། །ལ་སེམས་རྩེ་གཅིག་པ་སེམས་ལ་ཕན་འདོགས་བྱེད་ཡིན་པའི་ཕྱིར། གཉིས་པ་གྲུབ་སྟེ། སྐྱེ་སེམས་ཉོན་མོངས་ཅན་ཡིན་ལ་སེམས་རྩེ་གཅིག་པ་དགེ་བ་ཡིན་པའི་ཕྱིར་ཏེ། རྩེ་
གཅིག་ལ་དེ་མེད། །ཅེས་དང། རང་འགྲེལ་ལས། མཉམ་པར་བཞག་པའི་སེམས་ལ་འཆི་འཕོ་བའམ། སྐྱེ་བ་མེད་དོ། །ཞེས་གསུངས་པའི་ཕྱིར་ཤེས་བྱ་ཆོས་ཅན། འདུ་ཤེས་མེད་པ་དང་འགོག་
སྙོམས་ཀྱི་སེམས་མེད་གཉིས་ལ་འང་སྐྱེ་འཆི་བྱེད་པ་མེད་དེ། དེ་གཉིས་ལ་འཆི་འཕོ་མེད་པ་གང་ཞིག། སྐྱེ་བ་ལེན་པ་མེད་བའི་ཕྱིར། དང་པོ་གྲུབ་སྟེ། རང་མི་འཆི་ཞིང་རྡོ་རྗེ་སོགས་ཕྱིའི་སྐྱེན་གང་གིས་ཀྱང་གཞིག་
མི་ནུས་པའི་ཕྱིར། གཉིས་པ་གྲུབ་སྟེ། དེ་གཉིས་ལ་སེམས་མེད་པའི་ཕྱིར། རྩ་བར། སེམས་མེད་ལ་དེ་མེད། །ཅེས་དང། རང་འགྲེལ་ལས་སེམས་མེད་པ་ལ་ནི་གནོད་པར་བྱ་བ་མི་ནུས་སོ། །ཞེས་
གསུངས་པའི་ཕྱིར། ཤེས་བྱ་ཆོས་ཅན། འཆི་བའི་སྲིད་པ་ལ་གསུམ་བཤད་པའི་དགྲ་བཅོམ་ཐ་མའི་འཆི་སེམས་ལ་རྣམ་སྨིན་སྐྱེས་དང་སྤྱོད་ལམ་པའི་ལུང་མ་བསྟན་གཉིས་ཡོད་ཀྱི་དགེ་མི་དགའི་སེམས་མེད་
དེ༑ དེའི་ཚེ་ལུང་མ་བསྟན་གཉིས་ཡོད་པ་གང་ཞིག། སེམས་འཆད་པ་ལ་དགེ་མི་དགེ་མི་རུང་བའི་ཕྱིར། གཉིས་པ་སྔར་བཤད་ཟིན། དང་པོ་གྲུབ་སྟེ། འདོད་ཁམས་ན་རྣམ་སྨིན་བཏང་སྙོམས་པ་ཡོད་

[052B]ཕྱིར་ཏེ། རྩ་བར། མྱ་ངན་འདའ་ལུང་བསྟན་མིན་གཉིས། །ཞེས་སོ་།གསུམ་པ་ནི། འོག་མི་ལྷར་འགྲོ་མིར་སྐྱེ་རྣམས། །རིམ་གྱིས་འཆི་ན་རྐང་བ་
དང༑ ༑ལྟེ་བ་སྙིང་གར་ཡིད་འཆི་འཕོ། །ཞེས་བྱུང། འོག་ཏུ་འགྲོ་བ་སྟེ། ངན་འགྲོ་བར་སྐྱེ་འགྱུར་གྱི་རིམ་གྱིས་འཆི་བའི་འགྲོ་བ་ཆོས་ཅན། རྐང་བར་ཡིད་འགག་སྟེ་འཆི་འཕོ་བ་ཡིན་ཏེ། ཁྱོད་འཆི་བའི་ཚེ་
རྣམ་ཤེས་ཀྱི་རྟེན་ལུས་དབང་རྐང་བར་བསྡུས་ཏེ་འགག་པའི་ཕྱིར་ཏེ། དཔེར་ན་རྡོ་ལེབ་སྲེག་པའི་ཐོག་ཏུ་ཆུས་བཏབ་པ་ཐིམ་པར་གྱུར་པ་བཞིན་དུ་དེའི་ཚོ་ལུས་དབང་རྐང་བར་བསྡུས་ནས་འགག་པའི་ཕྱིར་ཏེ། རྩ་བར་
འོག་འགྲོ་རྣམས། །རིམ་གྱིས་འཆི་ན་རྐང་བ་དང། །ཡིད་འཆི་འཕོ་།ཞེས་གསུངས་པའི་ཕྱིར། མིའི་ནང་དུ་འགྲོ་བའི་རིམ་གྱིས་འཆི་བའི་འགྲོ་བ་ཆོས་ཅན། ལྟེ་བར་རྣམ་ཤེས་འགག་པས་འཆི་འཕོ་བ་ཡིན་ཏེ་
དེའི་ཚེ་རྣམ་ཤེས་ཀྱི་རྟེན་ལུས་དབང་ལྟེ་བར་བསྡུས་ནས་འགག་པའི་ཕྱིར་ཏེ། དཔེར་ན་རྡོ་ལེབ་སྲེག་པའི་ཐོག་གི་ཆུ་བཞིན་དུ་དེའི་ལུས་དབང་དེར་ཐིམ་པའི་ཕྱིར་ཏེ། རྩ་བར། མིར་འགྲོ་རྣམས། །རིམ་གྱིས་འཆི་ན་
ལྟེ་བར་ཡིད་འཆི་འཕོ། །ཞེས་སོ། །ལྷའི་ནང་དུ་འགྲོ་བ་རིམ་གྱིས་འཆི་བའི་འགྲོ་བ་ཆོས་ཅན། སྙིང་གར་ཡིད་འགག་ནས་འཆི་འཕོ་བྱེད་པ་ཡིན་ཏེ། དེའི་ཚེ་རྣམ་ཤེས་ཀྱི་རྟེན་ལུས་དབང་སྙིང་གར་བསྡུས་ནས་

[053A]༄༅། །འགག་བའི་ཕྱིར་ཏེ། དཔེར་ན་རྡོ་ལེབ་པ་སྲེག་པའི་ཐོག་གི་ཆུ་བཞིན་དུ་རྣམ་ཤེས་ཀྱི་རྟེན་ལུས་དབང་སྙིང་གར་བསྡུས་ཏེ་འགག་པའི་ཕྱིར། དཔེར་ན་རྡོ་ཚའི་ཆུ་བཞིན་དུ་དེའི་ལུས་
དབང་དེར་བསྡུས་ནས་ཐིམ་པའི་ཕྱིར་ཏེ། རྩ་བར། ལྷར་འགྲོ་རྣམས། །རིམ་གྱིས་འཆི་ན། སྙིང་གར་ཡིད་འཆི་འཕོ། །ཞེས་གསུངས་པའི་ཕྱིར། སླར་འཁོར་བར་མི་སྐྱེ་བའི་དགྲ་བཅོམ་པ་ཆོས་ཅན་རྣམ་
ཤེས་སྙིང་གར་འགག་ནས་འཆི་འབོ་བ་ཡིན་ཏེ། དེའི་རྟེན་ལུས་དབང་དེའི་ཚེ་སྙིང་གར་བསྡུས་ནས་འགག་པའི་ཕྱིར་ཏེ། དཔེར་ན་རྡོ་ཚན་ལ་བཏབ་པའི་ཆུ་བཞིན་དུ་ལུས་དབང་དེར་བསྡུས་ནས་འགག་པའི་
ཕྱིར་ཏེ། རྩ་བར། མི་སྐྱེ་རྣམས། །རིམ་གྱིས་འཆི་ན། སྙིང་གར་ཡིད་འཆི་འཕོ། །ཞེས་དང། རང་འགྲེལ་ལས། ཡང་མི་སྐྱེ་བས་ན་མི་སྐྱེ་བ་སྟེ་དགྲ་བཅོམ་པ་དག་གོ་དེ་དག་གི་རྣམ་པར་ཤེས་པ་ཡང་སྙིང་གར་
འགག། ཅེས་གསུངས་པའི་ཕྱིར། རྫུས་སྐྱེས་རྣམས་འཆི་ཚུལ་ཡོད་དེ་ཡིད་དང་ལུས་དབང་ཐམས་ཅད་ཅིག་ཅར་དུ་འགག་པའི་ཕྱིར་ཏེ། རང་འགྲེལ་ལས། ལུས་ཀྱི་ཕྱོགས་གང་དུ་རྣམ་པར་ཤེས་པ་
འགག་ཅེ་ན་སོགས་གསུངས་པའི་ཕྱིར། ངེ་ལ་ཁོ་ན་རེ། རྣམ་ཤེས་འགག་ཚུལ་དེ་མི་འཐད་པར་ཐལ། ཡིད་ཀྱི་རྣམ་པར་ཤེས་པ་བསྟན་དུ་མི་རུང་བའི་ཕྱིར་ཟེར་ན་མ་ཁྱབ་སྟེ། རྣམ་ཤེས་ཀྱི་རྟེན་ལུས་

[053B]གང་སྤེལ་ལས། ཁྱད་པར་དུ་ཡིད་ཀྱི་རྣམ་པར་ཤེས་པ་མི་རུང་མོད་ཀྱི་དེ་ནི་འདིར་ལུས་ཀྱི་དབང་བོ་འགག་པར་ངེས་པའི་སྒོས་བརྗོད་དོ་།ཞེས་
གསུངས་པའི་ཕྱིར། །བཞི་པ་ནི། གནད་གཅོད་པ་ན་ཆུ་སོགས་ཀྱིས་།ཞེས་བྱུང། འདོད་ཁམས་ཀྱི་མི་ཆོས་ཅན། ལུས་ཀྱི་གནད་ཡོད་དེ་གང་ཉམས་ན་འཆི་བར་བྱེད་པའི་ལུས་ཀྱི་ཆའམ། ཕྱོགས་
གཅིག་དེ་ཡིན་པའི་ཕྱིར་ཏེ། རང་འགྲེལ་ལས། ལུས་ཀྱི་ཕྱོགས་འགའ་ཞིག་ཉམས་ན་འཆི་བར་འགྱུར་བ་དེ་དག་ནི་གནད་རྣམས་ཞེས་བྱའོ་།ཞེས་གསུངས་པའི་ཕྱིར། ཤེས་བྱ་ཆོས་ཅན། ལུས་ཀྱི་
གནད་གཅོད་བྱེད་དང་གཅོད་ཚུལ་ཡོད་དེ། གཅོད་བྱེད་ཆུ་མེ་རླུང་གསུམ་གྱེས་བྱེད། གཅོད་ཚུལ་ཚོར་བ་དང། བྱེད་པ་བཅད་པ་གཉིས་ཡོད་པའི་ཕྱིར། དང་པོ་གྲུབ་སྟེ། ཆུས་བད་ཀན་དང་མེས་མཁྲིས་པ་
དང་རླུང་གིས་རླུང་སྐྱེད་ནས་གཅོད་ཀྱིས་སས་རྐྱེན་ཟུར་བ་སྐྱེད་ནས་གཅོད་ཚུལ་ཟུར་པ་མེད་པའི་ཕྱིར་ཏེ། རང་འགྲེལ་ལས། ཅིའི་ཕྱིར་སའི་ཁམས་ཀྱིས་མིན་ཞེ་ན་སྐྱོན་བཞི་པ་མེད་པའི་ཕྱིར་ཏེ་སོགས་སོ། །
གཉིས་པ་གྲུབ་སྟེ། དཔེར་ན་མཚོན་གྱིས་ལུས་དེ་བཅད་བ་ལྟ་བུའི་ཚོར་བ་ལུས་ཀྱི་ཆ་དེར་བསྐྱེད་བདེ་བཅད་བའི་དོན་གཅིག་དང། ཤིང་བཅད་ན་མི་གཡོ་བ་ལྟར་ལུས་དང་རྣམ་ཤེས་ཀྱི་འབྲེལ་བ་འམ་ལུས་ཀྱིས་

[054A]༄༅། །རྣམ་ཤེས་རྟེན་པའི་བྱེད་པ་བཅད་པ་དེ་བཅང་པའི་དོན་གཅིག་ཡིན་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེ་དག་ཀྱང་ཆུ་དང་མེ་དང་རླུང་གི་ཁམས་རྣམས་ལས་གང་
ཡང་རུང་བ་ཞིག་དྲག་ཏུ་འཁྲུག་པར་གྱུར་བ་མཚོན་ཆས་བཏབ་པ་དང་འདྲ་བའི་ཚོར་བ་མི་བཟད་པ་དག་གིས་བཅད་པ་ལྟ་བུ་ཡིན་གྱི་དེ་དག་ཤིང་གཅོད་པ་ལྟ་བུར་ནི་མིན་ནོ། །ཞེས་གསུངས་པའི་ཕྱིར་ཁྱབ་
སྟེ༑ ཤིང་བཞིན་དུ་དུམ་བུར་མི་བྱེད་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཡང་ན་བཅད་པ་དང་འདྲ་བར་གཡོ་བ་མེད་པས་ན་བཅད་པ་ཞེས་བྱའོ། །ཞེས་གསུངས་པའི་ཕྱིར། ཤེས་བྱ་ཆོས་
ཅན༑ འདོད་ལྷ་དག་ལ་གནད་གཅོད་མེད་དེ། གནད་གཅོད་བྱེད་ཀྱི་ཆུ་མེ་རླུང་ཁྱད་པར་བ་མེད་པའི་ཕྱིར་ཏེ། རང་འགྲེལ་ལས། ལྷ་དག་གི་ནང་ན་ནི་གནད་འཆད་པ་མེད་མོད་ཀྱི། ཞེས་གསུངས་པའི་ཕྱིར་
འདོད་པའི་ལྷ་དེ་དག་ལ་འཆི་ལྟས་ལྔ་ཚན་གཉིས་ཡོད་དེ། མ་ངེས་པའི་ལྟས་ལྔ་དང། ངེས་པའི་ལྟས་ལྔ་ཡོད་པའི་ཕྱིར། དང་པོ་ལྔ་ཡོད་དེ། གོས་རྒྱན་ལས་སྒྲ་མི་སྙན་པ་དང། ལུས་ཀྱི་འོད་ཆུད་བ་དང། ལུས་ལ་ཁྲུས་ཆུ་
ཆགས་པ་དང། ཡུལ་གཅིག་ལ་བློ་གནས་པ་དང། མི་ལྟར་མིག་ལྡེབ་པ་ལྔ་ལ་ཉེ་བའི་འཆི་ལྟས་སུ་བཤད་པའི་ཕྱིར་ཏེ། རང་འགྲེལ་ལས། འོ་ན་ཀྱང་ལྷའི་བུ་འཆི་བའི་ཆོས་ཅན་ལ་ནི་ཉེ་བའི་འཆི་

[054B] ཞེས་གསུངས་པའི་ཕྱིར་གཉིས་པ་ལྔ་ཡོད་དེ། གོས་ལ་དྲི་མ་ཆགས་པ་དང། མེ་ཏོག་གིས་འཕྲེང་བ་རྙིང་བ་དང། མཆན་ཁུང་དུ་རྡུལ་འབྱུང་བ་དང་ལུས་ལ་དྲིང་
བ་དང། སྟན་ལ་མི་དགའ་བ་དང་ལྔ་འབྱུང་བའི་ཕྱིར་ཏེ། རང་འགྲེལ་དང་བཤེས་སྦྲིང་ལྟར་རོ། །ལྔ་བ་སེམས་ཅན་གྱི་ཚོགས་གསུམ་དུ་སྡུད་པ་ནི། འཕགས་དང་མཚམས་མེད་བྱེད་པ་དག། ཡང་དག་
ལོག་པ་ཉིད་དུ་ངེས། །ཞེས་བྱུང། འཕགས་པ་རྒྱུན་ཞུགས་སོགས་ཆོས་ཅན། ཚོགས་དང་པོ་ཡང་དག་པར་ངེས་པ་ཡིན་ཏེ། ཉོན་མོངས་པ་ཟད་པར་ངེས་པའི་ཕྱིར། ཁྱབ་སྟེ། འདིའི་ཡང་དག་པ་ནི་
དུག་གསུམ་ཟད་པ་ལ་བྱེད་པའི་ཕྱིར་ཏེ། རང་འགྲེལ་ལས། དེ་དག་ནི་ཉོན་མོངས་པ་ཟད་པར་ངེས་པའི་ཕྱིར། ཡང་དག་པ་ཉིང་དུ་ངེས་པ་ཡིན་ནོ། །ཞེས་དང། མདོ་ལས། ཉོན་མོངས་པ་ཐམས་ཅད་གཏན་
ནས་སྤངས་པ་ཉིད་ནི་ཡང་དག་པ་ཉིད་དོ། །ཞེས་གསུངས་པའི་ཕྱིར། མཚམས་མེད་བྱེད་པ་རྣམས་ཆོས་ཅན། ཚོགས་གཉིས་པ་ལོག་པ་ཉིད་དུ་ངེས་པ་ཡིན་ཏེ། དམྱལ་བར་སྐྱེ་བར་ངེས་པའི་ཕྱིར། ཁྱབ་
སྟེ༑ འདིའི་ལོག་པ་ལ་ངན་སོང་གསུམ་ཡོད་ལ། དེར་སྐྱེ་བར་ངེས་པ་ནི་ལོག་པར་ངེས་པ་ཡིན་པའི་ཕྱིར། དང་པོ་གྲུབ་སྟེ། རང་འགྲེལ་ལས། ལོག་པ་ཉིད་གང་ཞེ་ན། དམྱལ་བ་རྣམས་དང། དུད་

[055A]༄༅། །འགྲོ་དང་ཡི་དྭགས་ཏེ་འདི་ནི་ལོག་པ་ཉིད་ཅེས་བྱའོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། དམྱལ་བར་ངེས་པའི་ཕྱིར། ལོག་པ་ཉིད་དུ་རེས་
པ་ཡིན་ནོ། །ཞེས་གསུངས་པའི་ཕྱིར། ཉན་ས་ལས། ལས་ཀྱི་མཐའ་མ་ལོག་པ་གང་ཡིན་པའོ། །ཞེས་པའི་ལས་མཐའ་མ་ལོག་ཆུལ་ཡང་འདིས་ཤེས་དགོས་ཏེ། ངན་འགྲོར་སྐྱེ་བའི་ལས་
མེད་པས་ངན་འགྲོར་མི་སྐྱེ་བའི་དོན་ཡིན་པའི་ཕྱིར། དེ་དག་ལས་གཞན་པའི་ཚོགས་ལམ་མན་ཆད་དུ་ཞུགས་པ་དང་མ་ཞུགས་པའི་སོ་སྐྱེ་ཆོས་ཅན། ཚོགས་གསུམ་པ་མ་ངེས་པའི་ཚོགས་ཡིན་ཏེ། རྐྱེན་
ལ་ལྟོས་པའི་དེ་གཉིས་གང་རུང་དུ་མ་ངེས་པའི་ཕྱིར། ཁྱབ་སྟེ་མ་ངེས་པ་ལ་དེ་འདྲ་དགོས་པའི་ཕྱིར་ཏེ། ར་པ་འགྲེལ་ལས། ངེས་པ་དག་ལས་གཞན་པ་ནི་མ་ངེས་པའོ་ཞེས་བྱ་བར་གྲུབ་སྟེ། ཞེས་
གསུངས་པའི་ཕྱིར། སྨྲས་པ། མུན་བཤད་རྡོ་ཡི་ཡོལ་གོར་སྦྱད་མིན་པ། །ཇི་ལྟ་ཇི་སྙེད་འཇལ་བའི་ཨ་མྲྀ་ཏ། །ལེགས་བཤད་རིན་ཆེན་བུ་མ་བཟང་ཡོངས་གང་བ། །འཇམ་དབྱངས་ཙོད་ཁ་བ་སོགས་
ཡབ་སྲས་འབུལ། །རྣམ་དག་སྨོན་ལམ་ལས་ཉོན་སྒྱུ་མ་ཡིས། །དག་དང་མ་དག་སྣོད་བཅུད་སྒྱུ་འཕྲུལ་གར། །རྣམ་རྟོག་རི་མོ་བཞིན་དུ་ཚད་བྲལ་ཡང། །བློ་གྲོས་མེ་ལོང་ཕྱིས་དང་འདིར་བསྟན་བྱ། །

[055B] །ཕལ་ཆེར་ཕྱོགས་རེའི་ཁབ་མིག་སྐད་གསང་སྟོད། །འགའ་ཞིག་ངེས་ངེས་སྦྲེའུ་ཤིག་ཐུ་ལོ། །སྣོད་དང་བཅུད་ཀྱི་འཇིག་རྟེན་ཆགས་རིམ་དབྱིབས་།ཚད་
གྲངས་རྟེན་དང་བརྟེན་བཀྲའི་ལྷ་རྫས་དར། །ཐུབ་བསྟན་རྒྱལ་མཚན་ལྷ་མའི་དཔལ་འདི་བ་སྒྲེངས། །ཞེས་བྱ་བའང་བར་སྐབས་ཀྱི་ཚིགས་སུ་བཅད་པའོ།། །།གཉིས་པ་ཕྱི་སྣོད་ཀྱི་འཇིག་རྟེན་བཤད་པ་ལ་
ཐེག་པ་གོང་འོག་བཞེད་ཚུལ་མི་འཁྲུལ་བའི་ཕྱིར་དུ་སྦྱིར་བཤར་པ། གཞུང་གི་དོན་དབྱིས་ཕྱིན་པར་བྱེད་བྲག་ཏུ་བཤད་པ་གཉིས་དང་པོ་ལ། ཐེག་ཆེན་གྱི་མདོ་སྔེ་ནས་བཤད་ཚུལ་དང། གོང་འོག་ཐུན་མོང་
གི་ལུགས་དུ་མས་སྡེས་བཤད་ཚུལ། མཛོད་ལུགས་ཀྱི་འཇིག་རྟེན་ཆགས་པའི་གོ་རིམ་གསུམ་ལས། དང་པོ་ལ་ཁྱད་པར་དུ་མ་ཡོད་དེ། ཆགས་པའི་དུས་ཀྱི་ཡུན་ཚད་དང། ཆུ་དཀྱིལ་སོགས་ཀྱི་ཆད་
སོགས་ལ་བྱད་པར་ཆེ། རི་གླིང་གི་ཚད་དབྱིབས་ཆུ་བོ་སོགས་ལའང་ཁྱད་པར་ཆེབ་སོགས་ཡིན་པའི་ཕྱིར། དང་པོ་གྲུབ་སྟེ། ཆར་སྤྲིན་སྟུག་པོ་སུམ་ཅུ་ཏོང་གསུམ་གྱི་ཁྱོད་ཁྱབ་ཅིང་ཡུན་ཚད་ཀྱང་པར་
སྐལ་ཉི་ཤུའི་བར་དུ་ཆར་བབས་བས་ཆུའི་དཀྱིལ་འཁོར་གྱི་རྡམས་ཚངས་པའི་འཇིག་རྟེན་པར་ཁྱབ་པ་སོགས་ཡབ་སྲས་མཇལ་པ་སོགས་ལས་བཤད་པའི་ཕྱིར། བཤད་ཚུལ་མང། གཉིས་པ་གྲུབ་སྟེ་

[056A]༄༅། །ཕལ་ཆེན་སོགས་ནས་འཇིག་རྟེན་དབྱིབས་ཚང་མཐའ་ཡས་པ་བཤད་པ་དང་ཡབ་སྲས་འཇལ་བ་སོགས་ལས་ཀྱང་བཤད་ཚུལ་ཆེས་མང་བའི་ཕྱིར། དུས་འཁོར་གཅིག་པུ་མཛོད་
དང་མི་མཐུན་སྙམ་ནས་རྨོངས་སྐད་སྣ་ཚོགས་མ་སྨྲ་ཞིག། གཉིས་པ་ས་སྡེའི་ལུགས་ལ་ཡང་ཕལ་ཆེར་མཐུན་ཀྱང་ཁྱད་པར་མི་འདྲ་བ་དུ་མ་ཡང་ཡོད་དེ། གཞན་དུ་ཕྱོགས་ཙམ་ཅིག་སྨྲས་ཟིན་པའི་ཕྱིར་གསུམ་
པ་མཛོད་ལུགས་འདིའི་ཆགས་པའི་གོ་རིམ་ཡང་ཡོད་དེ། འཇིག་རྟེན་སྔ་མ་སྟོང་བའི་ནམ་མཁའ་ལ་གཅིག་ཅར་དང་ཁྱབ་པ་ལྟ་བུ་མ་ཡིན་པར་ཡས་ནས་རིམ་གྱིས་སེམས་ཅན་གྱི་ལས་དབང་གིས་རླུང་འཇམ་པོ་འཇམ་པོ་
ལྡང་བ་ནས་སྟོང་བསྐལ་རྫོགས་པ་དང་ཆགས་བསྐལ་ཉི་ཤུའི་མགོ་རྩོམ་པ་ཡིན་པའི་ཕྱིར། རང་འགྲེལ་ལས། ཡང་རིམ་གྱིས་སེམས་ཅན་རྣམས་ཀྱི་ལས་དབང་གིས་ནམ་མཁའ་ལ་སྣོད་རྣམས་ཀྱི་སྔ་ལྟས་སུ་
གྱུར་བ་རླུང་འཇམ་པོ་འཇམ་པོ་དག་ལྡང་སྟེ་དེའི་ཚེ་འཇིག་རྟེན་འདི་ཞིག་ནས་བར་གྱི་བསྐལ་བ་ཉི་ཤུར་འདུག་པ་གང་ཡིན་པ་ངེ་ལས་ནི་ངེས་པར་འབྱུང་བ་ཞེས་བརྗོད་པར་བྱ་ལ་བར་གྱི་བསྐལ་བ་ཉི་ཤུར་
ཆགས་པར་གྱུར་པ་གང་ཡིན་པ་དེ་ནས་ཉེ་བར་འོངས་པར་བརྗོད་པར་བྱའོ། །ཞེས་གསུངས་པའི་ཕྱིར། ཁྱབ་སྟེ། འདིའི་ངེས་པར་འབྱུང་བ་རྫོགས་པའི་དོན་གང་ཞིག་ཉེ་བར་འོངས་པ་མོག་རྩོམ་

[056B] ཟུར་དང་པོ་གྲུབ་སྟེ། གང་སྤེལ་ལས། དེ་ལ་ངེས་པར་འབྱུང་བ་ཞེས་བརྗོད་པར་བྱ་ཞེས་བྱ་བ་ནི་ཡོངས་སུ་རྫོགས་ཞེས་བྱ་བའི་དོན་ཏོ། །ཞེས་དང་རྒྱལ་སྲས་མ་
ལས༑ དེ་ལས་ངེས་པར་འབྱུང་ཤིང་ཡོངས་སུ་རྫོགས་པ་ཞེས་བཤད་པར་བྱའོ། །ཞེས་སོ། །ཟུར་གཉིས་པ་གྲུབ་སྟེ། གང་སྤེལ་ལས། དེ་ནི་ཉེ་བར་འོངས་པར་བརྗོད་པར་བྱའོ་ཞེས་བྱ་བ་ནི་འཇུག་ཅེས་བྱ་བའི་
ཐ་ཚིག་གོ་ཞེས་དང། རྒྱལ་སྲས་མ་ལས། དེ་ནི་ཉེ་བར་འོངས་པར་བརྗོད་པར་བྱའོ། །ཞེས་བྱ་བ་ནི་དེ་མགོ་ཟུག་པར་བརྗོད་པར་བྱའོ། །ཞེས་བྱ་བའི་ཐ་ཚིག་གོ། །ཞེས་གསུངས་པའི་ཕྱིར། དེ་ནས་ཆགས་
པའི་མགོ་རྩོམ་པ་ཡང་སྡ་མ་མེ་འཇིགས་རྗེས་སུ་སྣོད་ཆགས་པའི་ཐོག་མར་ཚངས་པའི་གཞལ་མེད་ཁང་དང་དེའི་འོག་ཏུ་ཚངས་འདུན་གྱི་གཞལ་མེད་ཁང་དང། དེའི་འོག་ཏུ་ཚངས་རིས་ཀྱི་ཁང་པ་དང། དེའི་འོག་ཏུ་ཡས་རིམ་ནས་
གཞན་འཕྲུལ་དབང་བྱེད་ཀྱི་དང། འཕྲུལ་དགའི་དང། དགའ་ལྡན་ཀྱི་དང། འཐབ་བྲལ་གྱི་ཁང་བའི་བར་ཡས་རིམ་དང། འཐབ་བྲལ་གྱི་སྣོད་ཀྱི་རྗེས་སུ་རླུང་དཀྱིལ་ཆུ་དཀྱིལ་གསེར་དཀྱིལ་སོགས་ཆགས་པ་དང་སྣོད་ཆགས་པ་རྗོགས་པ་དང་བར་
བསྐལ་གཅིག་རྫོགས་པ་ཡིན་ཏེ། དེའི་ཚེ་ཚངས་པའི་ཁང་བ་དང་པོར་ཆགས་བ་གང་ཞིག། དེའི་འོག་ཏུ་ཚངས་འདུན་ནས་འཐབ་བྲལ་བར་ཡས་རིམ་ནས་ཆགས། དེའི་རྗེས་སུ་དཀྱིལ་འཁོར་གསུམ་དང་རི་རབ་ཆགས་པ་ཡིན་

[057A]༄༅། །ལ༑ རི་རབ་ཆགས་པ་དེ་ཡན་ཆད་ཀྱི་སྣོད་ཆགས་ཟིན་པའི་ཕྱིར། དང་པོ་གྲུབ་སྟེ། འཇིག་ཚེ་ཚངས་པའི་གཞལ་མེད་ཁང་རྗེས་ལ་འཇིག་པའི་ཕྱིར། ཁྱབ་སྟེ། སྔོན་ལ་
ཆགས་པ་རྗེས་ལ་འཇིག་པའི་ཕྱིར་ཏེ། གང་སྤེལ་ལས། དང་པོར་ནི་ཚངས་པའི་གཞལ་མེད་ཁང་འབྱུང་ངོ། །ཞེས་དང། གང་སྤེལ་ལས། འཇིག་རྟེན་ཆགས་པ་ན་ཞེས་བྱ་བ་ནི་གང་གི་ཚེ་འཆག་པར་རྩོམ་
པ་ན་དང་པོ་ཁོ་ནར་ཚངས་པའི་གཞལ་མེད་ཁང་སྐྱེ་བའོ་།ཞེས་དང། རྒྱལ་སྲས་མ་ལས། ལུགས་ཀྱིས་ན་ཐ་མར་འཇིག་པ་གང་ཡིན་པ་དེ་ནི་དང་པོར་འཆག་པ་ཡིན་ནོ། །དེའི་ཕྱིར་དང་པོར་ནི་ཚངས་པའི་གཞལ་
མེད་ཁང་འབྱུང་ངོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་བར་དུ་ཞེས་པས་དེ་ལྟར་བསྟན་པའི་ཕྱིར་ཏེ། རང་འགྲེལ་ལས། དེའི་འོག་ཏུ་འཐབ་བྲལ་བའི་བར་དུའོ། །ཞེས་དང། རྒྱལ་སྲས་མ་
ལས༑ བར་དུ་ཞེས་བྱ་བའི་སྒྲས་ནི་ཚངས་པའི་གཞལ་མེད་ཁང་གི་འོག་ཏུ་གཞན་འཕྲུལ་དབང་བྱེད་ཀྱི་གཞལ་མེད་ཁང་ངོ་དེའི་འོག་ཏུ་འཕྲུལ་དགའི་གཞལ་མེད་ཁང་ངོ་དེའི་འོག་ཏུ་འཐབ་བྲལ་བའི་གཞལ་མེད་ཁང་གི་བར་
དུ་འབྱུང་ངོ་ཞེས་བྱ་བསྡུའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། འཐབ་བྲལ་གྱི་སྣོད་འཇིག་པའི་སྔོན་ལ་དཀྱིལ་འཁོར་གསུམ་སོགས་ས་དང་འབྲེལ་བའི་སྣོད་འཇིག་པའི་ཕྱིར་དང། ཁྱབ་པ་ཡང་

[057B] །རང་འགྲེལ་ལས། དེའི་འོག་ཏུ་རླུང་གི་དཀྱིལ་འཁོར་ལ་སོགས་པ་སྟེ། ཞེས་དང། རྒྱལ་སྲས་མ་ལས། འཐབ་བྲལ་བའི་གཞལ་མེད་ཁང་འབྱུང་བ་དེའི་འོག་ཏུ་རླུང་གི་དཀྱིལ་འཁོར་ལ་
སོགས་པའོ། །ཞེས་གསུངས་པའི་ཕྱིར། འདི་ལྟར་མ་ཤེས་པར་བླུན་པོ་དག་གིས་རླུང་དཀྱིལ་སྣོད་ཆགས་པའི་ཐོག་མ་ཡིན་ཞེས་སྔོན་གྱི་མངོན་པ་བ་ནས་དེང་སང་བར་དུ་འཁྲུལ་བ་ལག་བརྒྱུད་ཀྱི་ཡིག་ཧྲུལ་མང་
པོ་བྲིས་སོ། །བཞི་བ་གྲུབ་སྟེ། རང་འགྲེལ་ལས། དེ་ཙམ་གྱིས་ན་འདི་ལྟ་སྟེ་སྣོད་ཆགས་པས་འཇིག་རྟེན་འདི་འཆགས་པ་ཡིན་ནོ། །ཞེས་དང། རྒྱལ་སྲས་མ་ལས། འདི་ལྟ་སྟེ་སྣོད་འཆགས་པ་ནི་སེམས་
ཅན་འཆགས་པ་མ་ཡིན་ནོ། །ཞེས་གསུངས་པའི་ཕྱིར། བཅུད་ཆགས་ཚུལ་སླ་ཡང་ཆགས་པ་དང་གནས་པའི་དུས་དཀའ་བར་ཡོད་དོ། །གཉིས་པ་གཞུང་དོན་བྱེ་བྲག་ཏུ་བཤད་པ་ལ། རྟེན་གྱི་དཀྱིལ་འཁོར་
གསུམ་བཤད་པ། རྟེན་པ་རི་མཚོ་གླིང་གསུམ་བཤད་པ། ཚ་གྲང་དམྱལ་བའི་གནས་བཤད་པ། ཉི་ཟླའི་ཆར་ཚུལ་དང་ཚད་བཤད་པ་ལྷ་རྣམས་ཀྱི་གནས་བཤད་པ། སྟོང་གསུམ་ངོས་བཟུང་བ། འགྲོ་
བ་རྣམས་ཀྱི་ལུས་དང་ཚེ་ཆད་བཤད་པ། ཚད་དེ་གཞལ་ཐབས་བཤད་པ། སྣོད་བཅུད་ཀྱི་ཁྱད་ཆོས་བྱེ་བྲག་ཏུ་བཤད་པ་དང་དགུ་དང་པོ་ལ། རླུང་ཆུས་དཀྱིལ་བཤད་པ་གསུམ་ལས། དང་པོ་ནི། དེ་ལ་

[058A]༄༅། །སྣོད་ཀྱི་འཇིག་རྟེན་བྱི། །ནས། གྲངས་མེད་དོ། །ཞེས་བྱུང། ཤེས་བྱ་ཆོས་ཅན། འཇིག་རྟེན་གྱི་ཁམས་མཐའ་ཡས་ཡོད་པ་དེ་ལ་མི་མཛོད་འཇིག་རྟེན་གྱི་ཁམས་ཀྱི་
སྣོད་བཅུད་གཉིས་ཡོད་པ་དེ་ལ་སྣོད་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ལ་རི་རབ་སོགས་བྱེ་བ་ཕྲན་བཅུ་འོག་གཞི་ནམ་མཁར་བརྟེན་པའི་རླུང་དཀྱིལ་ཆེན་པོ་གཅིག་ལ་གནས་པར་འདོད་དེ། དང་
ཕོར་བར་སྣང་སྟོང་པར་ཡོད་པ་ལ་སེམས་ཅན་གྱི་ལས་ཀྱིས་འཇིག་རྟེན་གྱི་ཁམས་ཆགས་པའི་སྔ་ལྟས་སུ་རླུང་འཇམ་པོ་ལོ་དུ་མར་རིམ་གྱིས་འཁྲིགས་པ་ལས་འཐབ་བྲལ་གྱི་སྣོད་ཡན་ཆད་ཆགས་རྗེས་སུ་རླུང་གི་
དཀྱིལ་འཁོར་རེག་བྱ་རྒྱ་དཔངས་ཀྱི་ཁྱད་པར་གསུམ་ལྡན་གྱི་སྟེང་དུ་གནས་པའི་ཕྱིར་ཏེ། རྩ་བར། དེ་ལ་སྣོད་ཀྱི་འཇིག་རྟེན་གྱི་།གནས་པར་འདོད་པ་འོག་འདས་གི་ཞེས་དང། རང་འགྲེལ་ལས། སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི་འདི་ལྟར་གནས་པར་འདོད་དེ། ཞེས་དང། གང་སྤེལ་ལས། གླིང་བཞི་བྱ་བ་ཕྲག་བརྒྱ་གཅིག་ཆར་འཇིག་ཅིང་འཆག་ལ། སྣོད་ཀྱི་འཇིག་རྟེན་དེའི་གནས་པ་
ནི་འདི་ལྟར་འདོད་དོ། །ཞེས་སོ། །འོག་གཞི་རླུང་གི་དཀྱིལ་འཁོར་ཆོས་ཅན། ཁྱོད་ཀྱི་རེག་བྱ་རྒྱ་དང་རྔམས་ཚད་རྣམས་ཀྱི་ཁྱད་པར་ཡོད་དེ། གང་སྤེལ་ལྟར་རླུང་འཇམ་པོ་རིམ་གྱིས་ཆེས་ཏེ་སོར་རམ་

[058B]ཀྱང་གཞིག་མི་ནུས་པའི་རེག་བྱ་དང། རྒྱར་དཔག་ཚད་གྲངས་མེད་གཅིག་དང། རྔམས་སམ་དཔངས་སུ་དཔག་ཚད་ས་ཡ་གཅིག་དང་དྲུག་འབུམ་ཡོད་པའི་ཕྱིར་ཏེ་
རྩ་བར། རླུང་གི་དཀྱིལ་འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཞེས་གསུངས་པའི་ཕྱིར། གཉིས་པ་ནི། ཆུ་རྔམས་འབུམ་ཕྲག་བཅུ་གཅིག་དང། །སྟོང་ཕྲག་དག་ནི་ཉི་ཤུའོ། །ཞེས་བྱུང་
ཤེས་བྱ་ཆོས་ཅན། རླུང་དཀྱིལ་གྱི་སྟེང་དུ་ཆུ་དཀྱིལ་ཆགས་ཚུལ་ཡོད་དེ། རླུང་དཀྱིལ་གྱི་སྟེང་དུ་སེམས་ཅན་རྣམས་ཀྱི་ལས་ཀྱིས་གསེར་གྱི་སྙིང་པོ་ཅན་གྱི་སྤྲིན་འདུས་ནས་ཆར་གྱི་རྒྱུན་གཉའ་ཤིང་ཙམ་ལོ་དུ་མར་
བབས་པ་ལས་ཆུ་དཀྱིལ་རྔམས་སུ་དཔག་ཚད་འབུམ་ཕྲག་བཅུ་གཅིག་དང་དཔག་ཚད་ཉི་ཁྲི་ཡོད་པ་བྱེ་བ་ཕྲག་བརྒྱ་ཆུའི་ཟིལ་པ་ལྟར་ཆགས་པའི་ཕྱིར། གཞན་སླ། བསྒྲུབས་ན་གསེར་འབྱུང་རུང་གི་ཆར་ནི་གསེར་
གྱི་སྙིང་པོ་ཅན་དུ་འདོད་པའི་ཕྱིར་ཏེ། རང་འགྲེལ་ལས། སེམས་ཅན་རྣམས་ཀྱི་ལས་དག་གིས་སོགས་སོ། །ཆུ་དེ་དག་ཐད་ཀར་མི་འཕོ་བའི་རྒྱུ་ཅི་ཞེ་ན་ཁ་ཅིག་ན་རེ། སེམས་ཅན་གྱི་ལས་དབང་གིས་ཡིན་ཏེ་
དཔེར་ན་བཟའ་བཏུང་སྤྱད་པ་མ་ཞུ་བར་དུ་ལོང་ཀར་མི་ལྟུང་བ་བཞིན་ནོ་ཟེར། ས་སྡེ་དང་སྡེ་བ་གཞན་དག་ན་རེ། དེ་ཡོད་དེ་རླུང་གིས་བང་བ་ལྟར་ཀུན་ནས་བསྐོར་བའི་ཕྱིར་ཟེར། གསུམ་པ་ནི་ཕྱིས་

[059A]༄༅། །ནི་རྔམས་བུ་འབུམ་[?]ཕྲག་བརྒྱད། ནས། ཁོ་ཡུག་ཏུ་ནི་སུམ་འགྱུར་རོ། །ཞེས་བྱུང། ཤེས་བྱ་ཆོས་ཅན། གསེར་དཀྱིལ་ཆགས་ཚུལ་ཡོད་དེ། སྔར་བཤད་
པའི་ཆུ་དཀྱིལ་དེ་སེམས་ཅན་སྤྱི་མཐུན་གྱི་ལས་ཀྱི་དབང་གིས་རླུང་གིས་བསྲུབས་པ་ལས་ཕྱིས་ན་ཆའི་རྔམས་སུ་འབུམ་ཕྲག་བརྒྱད་དུ་གྱུར་ནས། ལྷག་མ་སྟེང་གི་ཆ་སུམ་འབུམ་ཉི་ཁྲི་དག་གསེར་དཀྱིལ་དུ་གྱུར་པའི་
ཕྱིར་ཏེ། རྩ་བར། ཕྱིས་ནི་རྔམས་སུ་འབུམ་ཕྲག་བརྒྱད། །ལྷག་མ་དག་ནི་གསེར་དུ་གྱུར། །ཅེས་དང། རང་འགྲེལ་ལས་ཀྱང། ལྷག་མ་ཡང་གང་ཞིག་ཅེ་ན། ཆུའི་སྟེང་རིམ་དཔག་ཚད་སུམ་འབུམ་
ཉི་ཁྲི་གསེར་གྱི་རང་བཞིན་གྱིས་གཞིར་གྱུར་པ་དེའོ། །ཞེས་གསུངས་པའི་ཕྱིར། ཆུ་དང་གསེར་དཀྱིལ་གཉིས་ཆོས་ཅན། ཁྱོད་དག་གི་རྒྱ་ཚད་དང་མཐའ་སྐོར་གྱི་ཚད་ཡོད་དེ། ཁྱོད་གཉིས་ཀའི་རྒྱ་ཚབ་ཀྱི་ཐད་ཀར་
དཔག་ཚད་འབུམ་ཕྲག་བཅུ་གཉིས་དང་དཔག་ཚད་སྟོང་ཕྲག་གསུམ་དང་བརྒྱ་ཕྲག་ཕྱེད་དང་ལྔ་རྣམས་ཁོ་ནར་ཡོད་དེ། ཁོར་ཡུག་གམ་མཐའ་བསྐོར་དུ་ཟླུམ་པོ་ཐམས་ཅད་ལ་རང་རང་གི་ཐད་ཀའི་སུམ་འགྱུར་ཡོད་
པས་དཔག་ཚད་འབུམ་ཕྲག་སུམ་ཅུ་རྩ་དྲུག་དང་སྟོང་ཕྲག་བཅུ་དང་བརྒྱ་ཕྲག་ཕྱེད་དང་བཞི་ཡོད་པའི་ཕྱིར། དང་པོ་གྲུབ་སྟེ། རྩ་བར། ཆུ་དང་གསེར་གྱི་དཀྱིལ་འཁོར་གྱི། ཐད་ཀར་འབུམ་ཕྲག་བཅུ་གཉིས་དང། །

[059B] །ཕྱེད་དང་ལྔ་རྣམས་ཁོ་ནའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཁོར་ར་ཁོར་ཡུག་ཏུ་རྩི་ན་ནི་སུམ་འགྱུར་དུ་འགྱུར་ཏེ་དཔག་ཚད་ས་ཡ་
ཕྲག་གསུམ་དང། འབུམ་ཕྲག་དྲུག་དང། ཁྲི་སུམ་བརྒྱ་ལྔ་བཅུའོ་།ཞེས་གསུངས་པའི་ཕྱིར། དཀྱིལ་འཁོར་གསུམ་གྱི་མཐའ་སྐོར་གྱི་ཚད་མི་མཉམ་སྟེ། སྟོང་གསུམ་གྱི་འོག་གཞི་རླུང་དཀྱིལ་རྒྱར་དཔག་
ཚད་གྲངས་མེད་ཡོད་པ་དེའི་སྟེང་དུ་ཆུ་དང་གསེར་གྱི་དཀྱིལ་འཁོར་ཟིལ་བའི་ཐིག་པ་ལྟ་བུ་དུམ་བུ་དུམ་བུར་བྱེ་བ་ཕྲག་བརྒྱ་ཆགས་པའི་ཕྱིར་ཏེ། གང་སྤེལ་ལས། ཆུ་དང་གསེར་ཀྱི་དཀྱིལ་འཁོར་བྱེ་བ་ཕྲ་བརྒྱར་
གནས་སོ། །ཞེས་གསུངས་པའི་ཕྱིར། ཅུང་ཟད་མཐའ་དཔྱད་ན། ཁ་ཅིག་ན་རེ། སྣོད་ཆགས་པའི་ཐོག་མ་རི་རབ་ཀྱི་འོག་གཞི་རླུང་དཀྱིལ་ཆགས་པ་ནས་འཇོག་ཟེར་ན། མེ་འཇིག་གི་རྗེས་སུ་འཇིག་རྟེན་
ཆགས་པའི་ཐོག་མར་ཚངས་པའི་གཞལ་མེད་ཁང་ཆགས་པ་ཡིན་པར་ཐལ། །དེའི་ཐོག་མར་འདོད་པའི་རི་རབ་ཀྱི་འོག་གཞི་ཆགས་པའི་ཕྱིར། རྟགས་ཁས། འདོད་ན། མེས་འཇིག་པའི་ཚེ་དེ་རྗེས་སུ་
འཇིག་པ་མ་ཡིན་པར་ཐལ། འདོད་པའི་ཕྱིར། འདོད་ན། ཆགས་པའི་ཚེ་གཟུགས་ཁམས་སྔོན་དང་འདད་ཁམས་རྗེས་སུ་དང་འཇིག་པའི་ཚེ་འདོད་ཁམས་སྔོན་དང་གཟུགས་ཁམས་རྗེས་མ་ཡིན་པར་ཐལ་

[060A]༄༅། །འདོད་པའི་ཕྱིར། འདོད་ན། རང་འགྲེལ་ལས། དང་པོར་ནི་ཚངས་པའི་གཞལ་མེད་ཁང་འབྱུང་ངོ། །ཞེས་དང། ཡང་རང་འགྲེལ་ལས། གང་མཇུག་ཏུ་འཇིག་པ་
དེ་དང་པོར་ཆགས་པ་འདི་ནི་ཆོས་ཉིད་ཡིན་ནོ། །ཞེས་གསུངས་པ་གཉིས་མི་འཐད་པར་ཐལ་ལོ། །ཡང་ཁ་ཅིག་ཆགས་བསྐལ་དེ་དང་དེའི་ཐོག་མར་ཆགས་རྒྱུའི་སྣོད་ལ་ཚངས་པའི་གཞལ་མེད་ཁང་གིས་
ཁྱབ་ཟེར་ན། ཆུ་འཇིག་རླུང་འཇིག་གཉིས་ཀྱིས་ཞིག་རྗེས་ཀྱི་ཆགས་བསྐལ་གྱི་ཐོག་མ་སྔ་མའི་ཚེ་ཚད་མེད་འོད་ཀྱི་གཞལ་མེད་ཁང་དང། ཕྱི་མའི་ཚེ་དགེ་རྒྱས་ཀྱི་གཞལ་མེད་ཁང་སྔོན་ལ་ཆགས་པ་མ་
ཡིན་པར་ཐལ། འདོད་པའི་ཕྱིར། ཡང་ཁ་ཅིག་ན་རེ། འདོད་ཁམས་ཀྱི་སྣོད་ཆགས་པའི་ཐོག་མར་རླུང་དཀྱིལ་ཡིན་ཟེར་ན་ཡང་མི་འཐད་དེ་འོ་ན་ཚངས་རིས་ཀྱི་སྣོད་ཀྱི་རྗེས་སུ་གཞན་འཕྲུལ་དབང་བྱེད་
ཀྱི་ཁང་བ་ནས། འཐབ་བྲལ་གྱི་ཁང་བའི་བར་སྣོང་ལ་ཆགས་ཆས་དེའི་རྗེས་སུ་རླུང་དཀྱིལ་ཆགས་པ་མ་ཡིན་པར་ཐལ། །དམ་བཅའ་འཐད་པའི་ཕྱིར། འདོད་མི་ནུས་ཏེ། རྒྱལ་སྲས་མ་ལས་
ཚངས་པའི་གཞལ་མེད་ཁང་གི་འོག་ཏུ་གཞན་འཕྲུལ་དབང་བྱེད་ཀྱི་གཞལ་མེད་ཁང་ངོ། །དེའི་འོག་ཏུ་འཕྲུལ་དགའི་གཞལ་མེད་ཁང་ངོ། །ནས། དེའི་འོག་ཏུ་འཐབ་འབྲལ་གྱི་གཞལ་མེད་ཁང་གི་བར་དུ་

[060B] །ཞེས་བྱ་བ་བསྡུའོ། །འཐབ་བྲལ་པའི་གཞལ་མེད་ཁང་འབྱུང་བ་དེའི་འོག་ཏུ་ནི་རླུང་དཀྱིལ་ལ་སོགས་པའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཆགས་པ་དང་པོའི་རླུང་ནས་ནི། །
ཞེས་གསུངས་པ་མི་འཐད་པར་ཐལ། འཆག་བའི་ཐོག་མར་རླུང་དཀྱིལ་མ་ཆགས་བའི་ཕྱིར་ན་མ་ཁྱབ། ཡང་ཁ་ཅིག་དེའི་དངོས་བསྟན་གྱི་དང་པོའི་རླུང་ལ་རླུང་དཀྱིལ་གྱིས་ཁྱབ་ཟེར་བ་དང། ཡང་ཁ་ཅིག་
དེའི་དང་པོའི་རླུང་ལ་རླུང་དཀྱིལ་[?]རུམ་བྱེད་ཀྱི་རླུང་གིས་ཁྱབ་ཟེར་ན། ཚངས་པའི་གཞལ་མེད་ཁང་རྩོམ་པའི་སྔ་རོལ་གྱི་རླུང་འཇམ་པོ་ལྡང་བདེ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་
གྲུབ་སྟེ། རླུང་འཇམ་པོ་འཇམ་པོ་ཞེས་པའི་ཟླས་སྒྲ་དང་རིམ་གྱིས་ཞེས་བ་དང་སྣོད་རྣམས་ཀྱི་སྔ་ལྟས་ཞེས་པའི་དོན་གྲུབ་པའི་ཕྱིར། ཡང་ཁ་ཅིག་ན་རེ། གླིང་བཞིའི་འོག་གཞིའི་ཆ་དང་གསེར་གྱི་དཀྱིལ་འཁོར་གྱི་
རྒྱུ་ཚད་དཔག་ཆོད་འབུམ་ཕྲག་བཅུ་གཉིས་དང་སྟོང་ཕྲག་གསུམ་དང་བརྒྱ་ཕྲག་ཕྱེད་ལྔ་ཟེར་བ་དང། ཡང་ཁ་ཅིག་ན་རེ་གླིང་དང་རིའི་ཞབས་སྤོམ་པས་ཆུ་དང་གསེར་གྱི་དཀྱིལ་འཁོར་གཉིས་དང་ཆོད་མཉམ་ཟེར་ན། དང་
བོ་ལ་འོ་ན། ཕྱིའི་ལྕགས་རི་ཕན་ཆད་དུ་ཕྱོགས་གཡས་གཡོན་རེ་རེ་ལ་ཡང་དཔག་ཚད་སྟོང་དང་ཉིས་བརྒྱ་དང་བརྒྱད་ཅུ་རྩ་ཕྱེད་དང་བརྒྱད་དེར་ལྷག་པ་མ་ཡིན་པར་ཐལ། དམ་བཅའ་དང་པོ་འཐད་པའི་ཕྱིར། འདོད་མི་

[061A]༄༅། །ནུས་ཏེ། འདིར་ཚུན་ཆད་དུ་མ་ཚང་པའི་དཔག་ཚད་དེ་སྙེད་ཡོད་པའི་ཕྱིར་ཏེ། རྒྱལ་སྲས་མ་ལས། འདིར་མ་ཚང་བ་སྟོང་ཕྲག་གཅིག་དང་བརྒྱ་ཕྲག་གཞན་གཉིས་དང་བརྒྱད་ཅུ་རྩ་
ཕྱེད་དང་བརྒྱད་ཁོ་ནའོ་ཞེས་བརྗོད་པར་བྱའོ། །ཕྱོགས་གཅིག་ཤོས་ལ་ཡང་དེ་དང་འདྲ་བ་ཁོ་ན་བརྗོད་དགོས་སོ། །ཞེས་གསུངས་པའི་ཕྱིར། འདི་ལྟར་ན་དམ་བཅའ་གཉིས་པ་ཡང་མི་འཐད་པར་ཐལ་ལྕགས་
རིའི་ཁོར་ཡུག་གི་ཕྱི་རོལ་དུ་ཡང་ཆུ་དང་གསེར་དཀྱིལ་གྱི་ཕྱོགས་གཡས་གཡོན་གྱི་ལྷག་མ་བསྔོམ་ན་དཔག་ཚད་ཉིས་སྟོང་དང་ལྔ་བརྒྱ་དང་བདུན་ཅུ་རྩ་ལྔ་ལྷག་པའི་ཕྱིར་ཏེ། རྒྱལ་སྲས་མ་ལས། དེ་ནི་ཁོར་ཡུག་གི་
ཕྱི་རོལ་ན་ཆུ་དང་གསེར་གྱི་དཀྱིལ་འཁོར་དེ་ཙམ་ལྷག་པའི་ཕྱིར་ཉེས་པ་མེད་དོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ་ཕྱིའི་ལྕགས་རི་དེས་གླིང་བཞིའི་ཁོར་ཡུག་ཏུ་མ་བསྐོར་བར་ཐལ་ལྕགས་རི་དེ་གསེར་
དཀྱིལ་དང་མི་མཉམ་པའི་ཕྱིར་ན་མ་ཁྱབ་སྟེ། དེས་སྟེང་གི་གླིང་བཞི་བསྐོར་བ་ཡིན་གྱི་ཆུ་དཀྱིལ་དང་གསེར་དཀྱིལ་བསྐོར་བ་མ་ཡིན་པའི་ཕྱིར་ཏེ། རྒྱལ་སྲས་མ་ལས། དེས་ནི་སྟེང་གི་ས་ཁོར་ཡུག་ཏུ་བསྐོར་པ་
ཡིན་གྱི་ཆུ་དང་གསེར་གྱི་དཀྱིལ་འཁོར་ནི་མ་ཡིན་ནོ་ཞེས་བྱ་བར་ཁོང་དུ་ཆུད་པར་བྱའོ། །ཞེས་གསུངས་པའི་ཕྱིར། དེ་ལ་ཁོ་ན་རེ། ལྷག་ཚུལ་དེ་མི་འཐད་པར་ཐལ། རི་དང་མཚོ་རྣམས་ཁ་གཏིང་མཉམ་པ་ཁོ་ན་

[061B]དེར་ཐལ། རི་གླིང་རྣམས་འབྲུའི་ཕུང་པོ་ལྟར་ཞབས་སྤོམ་པས་དཀྱིལ་འཁོར་དང་ཚད་མཉམ་པའི་ཕྱིར་ཟེར་ཏེ། རྒྱལ་སྲས་མ་ལས་འོ་ན་ཅི་ཞེན་རི་ལྟ་བུའི་
ཚུལ་དུ་མན་ཆད་ཀྱི་ཆ་ཅུང་ཟད་ལྷག་པ་ཡིན་ཏེ། ཞེས་གསུངས་པའི་ཕྱིར། འདི་ཞབས་སྤོམ་པ་ཙམ་ཁས་ལེན་ཀྱང་གསེར་དཀྱིལ་དང་མི་མཉམ་པར་བྱ། དེ་ཡང་མི་འཐད་པར་ཐལ། དེ་ནི་མཛོད་འགྲེལ་དང་མི་
མཐུན་པའི་ཕྱིར་ཏེ། རྩ་བར། དེ་དག་རྔམས་སུའང་འཕངས་དང་མཉམ། །ཞེས་གསུངས་པའི་ཕྱིར། ཁྱབ་སྟེ། ཁྱོད་ལྟར་ན་ཚད་དེས་བཟུང་མི་འཐད་པའི་ཕྱིར། རྟགས་ཁས་བླངས། དེ་ལྟར་འདོད་ཡང་མི་
རུང་སྟེ། ལྕགས་རི་ཕན་ཚུན་གྱི་བར་མུན་པར་བཤད་པའི་ཕྱིར་གདགས་པ་ལས། འཇིག་རྟེན་པར་མཚམས་ཐམས་ཅད་དུ། །ཉི་ཟླ་དེ་བཞིན་སྐར་མ་དང། །རྒྱུ་སྐར་ཚོགས་ནི་རྒྱ་ཆེན་ཀུན། །འཁོར་ཡུག་
མི་འདའ་འཇིག་རྟེན་གྱི། །བར་མཚམས་ཐམས་ཅད་མུན་པར་འདུག། ཅེས་གསུངས་པའི་ཕྱིར། གཞན་ཡང། རང་འགྲེལ་ལས། རེ་རབ་ལ་སོགས་པ་འཁོར་ཡུག་ལ་ཐུག་པའི་རི་དེ་དག་ནི་ཆུའི་ནང་དུ་
བརྒྱད་ཁྲི་དག་ནུབ་པོ། །ཞེས་ཁྱད་པར་མེད་པར་བཤད་པ་མི་འཐད་པར་ཐལ། ཚད་བརྟགས་དཀའ་བར་ཁྱོད་ཀྱིས་འདོད་པའི་ཕྱིར་།གཉིས་པ་ལ་རི་དགུ་རྒྱུ་དང་ཚད་དབྱིབས་ཀྱི་སྒོས་བཤད་པ། མཚོ་

[062A]༄༅། །བརྒྱད་ཀྱི་ཚད་དབྱིབས་བཤད་པ། གླིང་བཞི་གླིང་ཕྲན་བརྒྱད་ཀྱི་ཚད་དབྱིབས་བཤད་པ། འཛམ་བུའི་གླིང་གི་ཡོན་ཏན་བྱེ་བྲག་ཏུ་བཤད་པ་དང་བཞི། དང་པོ་ནི། དེ་ལ་ལྷུན་པོ་གཉལ་
ཤིང་འཛིན། །ནས། དེ་དག་རྔམས་སུའང་འཕངས་དང་མཉམ། །ཞེས་བྱུང། ཤེས་བྱ་ཆོས་ཅན། རི་དགུ་ཆགས་ཚུལ་ཡོད་དེ། ཆུ་དང་གསེར་གྱི་དཀྱིལ་འཁོར་དེ་དག་གི་སྟེང་དུ་སེམས་ཅན་སྦྱི་མཐུན་
གྱི་ལས་ཀྱིས་ནམ་མཁའ་ལ་ཁམས་རིན་པོ་ཆེ་སྣ་ཚོགས་པའི་སྙིང་པོ་ཅན་གྱི་སྦྲིན་འཁྲིགས། དེ་ལས་ཆར་གྱི་རྒྱུན་གཉའ་ཤིང་ངམ་མདོ་ལྟར་ན་ཤིང་རྟའི་འཕང་ལོ་ཙམ་བབས་པས་རྒྱ་མཚོ་ཆེན་པོ་དང་ངས་དཔག་
ཚད་འཁྱད་ཁྲི་ཡོད་པ་ཆགས། དེ་ལ་རི་རབ་སོགས་སྐྱེད་པའི་མཐུ་ཅན་གྱི་རླུང་གིས་བསྲུངས་བསགས་མས་རབ་ལས་རི་རྣམས་ཀྱི་དབུས་སུ་རི་གཞན་ལས་ལྷུན་ཅིང་སྟེ་སྡུག་ལ་བརྗིད་ཆགས་བའི་ལྷུན་པོ་ཆགས། ཡང་
རླུང་གིས་དེ་ལྟར་བསྲུབས་བས་བབས་འབྲིང་ལས་གསེར་གྱི་རི་བདུན་ཏེ་ཇི་གཉའ་ཤིང་འཛིན་དང། རི་བཤོལ་མང་འཛིན་དང། རི་སེང་ལྡེང་ཅན་དང། དེ་བཞིན་དུ་ལྟན་སྡུག་རི་དང། རི་རྟ་རྣ་དང་རི་རྣམ་
འདུད་པ། རི་རླུང་ལུག་འཛིན་དང་བདུན་ཐུབ་བཞིར་བསྐོར་ནས་གནས་ཤིང་ཡང་རླུང་གིས་དེ་ལྟར་བསྲུབས་པས་ཁམས་ཐམ་ལས་རི་བདུན་གྱི་མུ་ཁྱུད་འཛིན་དེ་ནས་ནི་ཕྱི་རོལ་དུ་གླིང་བཞི་གླིང་ཕྲན་བརྒྱད་

[062B]ཁོར་ཡུག་གི་རི་རྣམས་ཡོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། ཡང་དེ་དག་ཇི་ལྟར་འབྱུང་ཞེན་གསེར་གྱི་རང་བཞིན་གྱི་ས་གཞི་ལ་ཆར་བའི་
རྒྱུན་དག་བབས་ཏེ། ས་བོན་རྣམ་པ་སྣ་ཚོགས་ཁོང་ན་ཡོད་པའི་ཆུ་དེ་དག། མཐུ་རྣམ་པ་དུ་མའི་བྱེ་བྲག་དང་ལྡན་པའི་རླུང་དག་གིས་བཤིགས་པ་ན་རིགས་དེ་དང་དེ་དག་ཏུ་འགྱུར་རོ། །ཞེས་དང་རྣལ་འབྱོར་སྤྱོད་
པའི་ས་ལས། ཡང་རླུང་རྣམས་ཀྱིས་ཀུན་ཏུ་འཐས་ཤིང་སྲ་བར་བྱེད་དོ། །དེར་ཡང་ཁམས་བཟང་པོ་མཆོག་དང་གཙོ་བོ་དང་གྱ་ནོམ་པ་གང་ཡིན་པ་དེ་ལས་རླུང་གིས་བསྲུབས་པའི་དབང་གིས་ནི་རི་རབ་འབྱུང་བར་འགྱུར་
ཏེ༑ ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། རི་ཆེན་པོ་བརྒྱད་པོ་འདི་དག་ནི་གསེར་གྱི་དཀྱིལ་འཁོར་ལ་བརྟེན་པ་ཡིན་ཏེ། རི་རབ་ནི་དབུས་ནའོ། །ལྷག་མ་རྣམས་ཀྱིས་རི་རབ་ལ་
བསྐོར་ཏེ་གནས་སོ། །ཞེས་དང། རྣལ་འབྱོར་སྤྱོད་པའི་ས་ལས། དེ་ལ་ཁམས་འབུ་དི་གང་ཡིན་པ་དེ་ལས་ནི་གསེར་གྱི་རི་བདུན་པོ་འདི་ལྟ་སྟེ། ཞེས་གསུངས་པའི་ཕྱིར། གསུམ་པ་གྲུབ་སྟེ། རང་འགྲེལ་
ལས༑ རི་བདུན་གྱི་རབས་བསྐོར་པ་དེའི་ཕྱི་རིམ་གང་ཡིན་པ་དེ་ནི་མུ་ཁྱུད་འཛིན་ནོ། །དེ་ནས་ནི་གླིང་རྣམས་ཡིན་ནོ། །ཞེས་པ་ནས། དེས་ནི་གླིང་བཞི་ཁོར་ཡུག་ཏུ་བསྐོར་རོ། །ཞེས་དང། རྣལ་

[063A]༄༅། །འབྱོར་སྤྱོད་པའི་ས་ལས། ཁམས་ངན་པ་རྣམས་ལས་ནི་རི་རབ་ཀྱི་ངོས་བཞི་དང་གསེར་གྱི་རི་རྣམས་ཀྱི་ཕྱི་རོལ་གྱི་གླིང་བཞི་དང་གླིང་ཕྲན་བརྒྱད་དང་ཁོར་ཡུག་འབྱུང་བར་འགྱུར་
རོ༑ ༑ཞེས་གསུངས་པའི་ཕྱིར། འདིས་རི་རབ་ཀྱི་ངོས་བཞིའི་ཐད་ཀར་གསེར་རི་རྣམས་ཀྱི་ཕྱི་རོལ་གྱི་གླིང་དང་ལྕགས་རི་འགྲུབ་ཚུལ་ཡིན་གྱི་ངོས་བཞིའི་རྒྱུ་བསྟན་པ་མིན་ནོ། །དེས་ན་རང་འགྲེལ་ལས། ས་
བོན་རྣམ་བ་སྣ་ཚོགས་ཁོང་ན་ཡོད་པ། ཞེས་སྨོས་པའི་རྣམ་བཅད་དང་ཡོངས་གཅོད་ཀྱི་དགོས་པ་ཡོད་དེ། གསེར་དཀྱིལ་ཆགས་བྱེད་ཀྱི་ཆར་གསེར་ཁོ་ནའི་སྙིང་པོ་ཅན་ཡིན་ལ། འདི་དེ་འདྲ་མ་ཡིན་པས་
གསེར་དངུལ་ནོར་བུ་ནས་ལྕགས་དང་ས་ཕལ་པ་སོགས་ཀྱི་སྙིང་པོ་ཅན་དུ་བཤད་པ་ཡིན། དེ་འདྲའི་སྙིང་པོ་སྣ་ཚོགས་བ་སྣོད་སོ་སོར་འགྲུབ་པའི་ལས་དང་སོ་སོར་དེ་ལྟར་འགྲུབ་པའི་མཐུ་ཅན་གྱི་རླུང་གི་ཁམས་
སོ་སོར་བྱས་ནས་སོ་སོར་གྲུབ་པའི་ཕྱིར། དང་པོ་གྲུབ་སྟེ། གང་སྦེལ་ལས། ས་བོན་སྣ་ཚོགས་པ་ཁོང་ན་ཡོད་པ་ཞེས་བྱ་བ་ནི་རྒྱུ་སྣ་ཚོགས་དང་ལྡན་བ་ཡིན་གྱི་གོང་གི་གསེར་གྱིས་བོན་ཁོ་ན་ཡོད་པ་ཇི་ལྟ་བ་བཞིན་དུ་ནི་མིན་ཏེ་
ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྦེལ་ལས། དེའི་ཕྱིར་འདི་ལ་གསེར་དང་དངུལ་དང་ས་ལ་སོགས་པའི་རྫས་སུ་ཐ་དད་དོ་སྙམ་དུ་དགོངས་སོ། །ཞེས་དང། རྒྱལ་སྲས་མ་ལས། ས་བོན་

[063B]ཚོགས་དང་ལྡན་པའོ། །ཞེས་གསུངས་པའི་ཕྱིར། གསུམ་པ་དང་བཞི་པ་གྲུབ་སྟེ། ལས་དང་མཐུ་དུ་མ་ཅན་གྱི་རླུང་གིས་སོ་སོར་བཤིགས་པ་ན་གསེར་ལ་
སོགས་པའི་ཁམས་སོ་སོར་ཡང་འགྱུར་ལ། རི་དང་གླིང་སོ་སོར་ཡང་འགོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། མཐུན་རྣམ་པ་དུ་མའི་བྱེ་བྲག་དང་ལྡན་པའི་རླུང་དག་གིས་བཤིགས་པ་ན་རིགས་དེ་དང་
དེ་དག་ཏུ་འགྱུར་རོ། །ཞེས་དང། གང་སྦེལ་ལས། མཐུ་རྣམ་བ་དུ་མའི་བྱེ་བྲག་དང་ལྡན་པའི་རླུང་གིས་ཞེས་བྱ་བ་ནི་དེ་སྐྱེད་པ་ལ་ནུས་པ་རྣམ་པ་དུ་མ་ཐ་དད་པ་དག་གིས་ཞེས་བྱ་བའི་དོན་ནོ་།ཞེས་དང། ཡང་དེ་
ཉིད་ལས། རིགས་དེ་དང་དེ་དག་ཏུ་འགྱུར་རོ་ཞེས་བྱ་བ་ནི་གསེར་ལ་སོགས་བའི་མཚན་ཉིད་ཅན་དུའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། དེ་ལྟར་བྱུང་བའི་གསེར་ལ་སོགས་
བ་ལས་ཀྱི་མཐུས་བསྐྱེད་པའི་རླུང་དག་གིས་བསྡུས་ནས་ཕུང་བོར་བྱེད་དེ་དེ་དག་ནི་རི་དག་ཏུ་ཡང་འགྱུར་ལ་གླིང་རྣམས་སུ་ཡང་འགྱུར་རོ། །ཞེས་གསུངས་པའི་ཕྱིར་དང། སོགས་སྒྲའི་དོན་ཡང་རྒྱལ་སྲས་མ་
ལས༑ གསེར་ལ་སོགས་པ་ཞེས་བྱ་བ་ནི་གསེར་དང་དངུལ་དང་ནོར་བུ་དང་ས་ལ་སོགས་བའོ། །ཞེས་གསུངས་པའི་ཕྱིར། འདི་ལྟར་གོ་ན་ཁམས་རབ་འབྲིང་ཐ་གསུམ་གྱིས་སོ་སོར་གྲུབ་པའི་ཤེས་བྱེད་འོང་

[064A]༄༅། །དེ་ལས་གཞན་གྲུབ་མཐའ་འདྲེས་པར་འགྱུར་བས་ཞིབ་ཆ་གྱིས། ཤེས་བྱ་ཆོས་ཅན། གཉའ་ཤིང་འཛིན་ནས། ཁོར་ཡུག་གི་རིའི་བར་གྱི་རི་བརྒྱད་ཀྱི་ངོ་བོ་ཡོད་དེ། གཉའ་ཤིང་
འཛིན་སོགས་ནང་མ་བདུན་གསེར་དང་ཕྱི་མ་ཁོར་ཡུག་གི་རི་དེ་ལྕགས་ལས་གྲུབ་པའི་ཕྱིར། རྩ་བར། བདུན་ནི་གསེར་ཡིན་དེ་ལྕགས་ཅོ་།ཞེས་གསུངས་པའི་ཕྱིར། ལྷུན་པོ་ཆོས་ཅན། རིན་པོ་ཆེ་
བཞིའི་རང་བཞིན་ལས་གྲུབ་པ་ཡིན་ཏེ། ཤར་དངུལ། ལྷོ་བཻཌཱུ་རྱ། ནུབ་ཤེལ། བྱང་གསེར་ལས་གྲུབ་པའི་ཕྱིར། དེར་ཐལ། །དེའི་རྒྱུ་མཚན་གྱིས་གླིང་སོ་སོའི་ནམ་མཁའ་རི་རབ་ཀྱི་ངོས་དེའི་ཁ་དོག་ཏུ་
སྣང་བའི་ཕྱིར། དེས་ན་འཛམ་བུ་གླིང་བཻ་ཌཱུ་རྱའི་ཁ་དོག་ཏུ་སྣང་བ་ཡང་དེ་ཡིན་པའི་ཕྱིར། རྩ་བར། ལྷུན་པོ་རིན་ཆེན་བཞིའི་རང་བཞིན། །ཞེས་དང། རང་འགྲེལ་ལས། རི་རབ་ཀྱི་ངོས་གང་ཞིག། །གང་གི་
རང་བཞིན་ཡིན་པ་དེའི་མཐུས་དེའི་ངོས་ཀྱི་ནམ་མཁའ་ཡང་དེའི་ཁ་དོག་ཏུ་སྣང་སྟེ་སོགས་གསུངས་པའི་ཕྱིར། རི་རབ་ཀྱི་ངོས་ཀྱི་མདོག་རྣལ་འབྱོར་སྦྱོད་པར་ཡང་འདྲའོ། །གདགས་པ་ལས་ཤར་པདྨ་རཱ་ག་དང། ནུབ་
དངུལ་དུ་ཡོད་པར་བཤད། རེད་གྱ་ཆོས་ཅན། ཁྱོད་སོ་སོའི་རྣམས་ཞེང་དང་དབངས་ཚད་ཡོད་དེ། རི་རབ་ནས་ཁོར་ཡུག་གི་རིའི་བར་གྱི་རི་དགུ་དང་གླིང་རྣམས་ཀྱང་གསེར་དཀྱིལ་ལ་ཐུག་པར་ཆུའི་ནང་དུ་དཔག་ཚད་

[064B] རི་རབ་ནི་ཆུའི་སྟེང་དུ་ཡང་རྔམས་དང་དཔངས་ལ་དཔག་ཚད་བརྒྱད་ཁྲི་རེ་ཡོད་ལ། གཉའ་ཤིང་འཛིན་སོགས་ལྷག་མ་བརྒྱད་ཀྱི་དཔངས་ཆུའི་སྟེང་དུ་སྔ་མ་སྔ་མ་ལས་ཕྱི་མ་ཕྱི་མ་ཕྱེད་ཕྱེད་
དཔྱི༑ དེ་བརྒྱད་ཀྱི་རྔམས་ཚད་ཡང་རང་རང་གི་ཆུ་སྟེ་གི་འཕང་དང་མཉམ་པའི་ཕྱིར། དང་པོ་གྲུབ་སྟེ། རང་འགྲེལ་ལས་རི་རབ་ལ་སོགས་པ་ཁོར་ཡུག་ཐུག་པའི་རི་དེ་དག་ནི་ཆུའི་ནང་དུ་བརྒྱད་དག་ནུབ་པོ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། དེའི་རྒྱུ་མཚན་གྱིས་རི་རབ་ལ་དཔག་ཚད་འབུམ་དང་དྲུག་ཁྲི་ཡོད་པའི་ཕྱིར་ཏེ། རྩ་བར། ཆུའི་སྟེང་དུ་ཡང། །དཔག་ཚད་དག་ནི་བརྒྱད་ཁྲིའོ། །ཞེས་དང། རང་
འགྲེལ་ལས། དེ་ལྟར་ན་རི་རབ་ནི་འཕང་དུ་དཔག་ཚད་འབུམ་དྲུག་ཁྲིའོ། །ཞེས་དང། རྒྱལ་སྲས་མ་ལས། ཞེས་བྱ་བ་ནི་ཁྲི་ཕྲག་བཅུ་དྲུག་གོ་ཞེས་གསུངས་པའི་ཕྱིར། གསུམ་པ་གྲུབ་སྟེ། རི་རབ་ཀྱི་
ཆུ་ཡན་ཆད་མ་པྲི། རི་ལྷག་མ་བརྒྱད་ཕྱེད་ཕྱེད་དཔྲི་བ་བཤད་པའི་ཕྱིར་ཏེ། རི་རྣམས་ཀྱི་ཆུ་མཚམས་ཡན་ཆད་ཀྱི་ཚད་དང་པོ་ལ་བཞི་ཁྲི་དང། གཉིས་པ་ལ་ཉི་ཁྲི་དང། གསུམ་པ་ལ་ཆིག་ཁྲི་དང། བཞི་
པ་ལ་ལྟ་སྟོང་དང། ལྔ་པ་ལ་ཉིས་སྟོང་ལྔ་བརྒྱ་དང། དྲུག་པ་ལ་ཆིག་སྟོང་ཕྱེད་དང་སུམ་བརྒྱ་དང། བདུན་པ་ལ་དཔག་ཚད་དྲུག་བརྒྱ་ཉེར་ལྔ་དང། བརྒྱད་པ་ལྕགས་རིའི་ཆུ་མཚམས་ཡན་ཆད་ཀྱི་དཔངས་ལ་

[065A]༄༅། །དཔག་ཚད་གསུམ་བརྒྱ་དང་ཕྱེད་དང་བཅུ་གསུམ་ཡོད་པའི་ཕྱིར་ཏེ། རྩ་བར། བརྒྱད་པོ་འཕང་དུ་ཕྱེད་ཕྱེད་དཔྲི། ཞེས་གསུངས་པའི་ཕྱིར་དང། འདིའི་བརྒྱད་པར་ལྕགས་རི་བགྲང་བའི་
ཕྱིར་ཏེ། རང་འགྲེལ་ལས། དེ་བཞིན་དུ་གཞན་དག་ལ་ཡང་མུ་ཁྱུད་འཛིན་གྱི་ཕྱེད་ནི་ཁོར་ཡུག་ཏེ། ཞེས་སོགས་གསུངས་པའི་ཕྱིར། ངོས་བྱས་པ་མི་ལེགས་ཏེ། ངོས་ལ་འཕང་ཀྱིས་མ་ཁྱབ་པའི་ཕྱིར་དང་རྩ་
བར༑ བརྒྱད་པོ་འཕང། ཞེས་གསུངས་པའི་ཕྱིར། བཞི་པ་གྲུབ་སྟེ་རི་ལྷག་མ་བརྒྱད་ཆུ་མཚམས་ཡན་ཆད་ཀྱི་དཔངས་དང་རྔམས་སམ་ཞེང་མཉམ་པས་ལྕགས་རི་བཞིན་དུ་བསྐོར་ནས་ཡོད་པའི་ཕྱིར་ཏེ་
རྩ་བར། དེ་དག་རྔམས་སུ་འཕང་དང་མཉམ། །ཞེས་གསུངས་པའི་ཕྱིར། རི་ལྷག་མ་བདུན་ཆོས་ཅན། ཁྱོད་ཀྱི་ངོས་རེ་དང་ཕྱོགས་བཞིའི་ངོས་བསྔོམས་པས་དཀྱུས་ཚད་ཡོད་དེ། རང་རང་གི་སྔ་མའི་
མཚོའི་ངོས་ཚད་རེའི་སྟེང་དུ་རང་གི་རྔམས་ཚད་ཉིས་འགྱུར་རེ་ངོས་གཅིག་གི་ཚད་དང་མཐའ་བསྐོར་དུ་བཞི་འགྱུར་རེ་ཡོད་པའི་ཕྱིར་ཏེ། དེའི་རྒྱུ་མཚན་གྱིས་རི་སྔ་མ་ལས་ཕྱི་མའི་དཀྱུས་ཆེད་མཚོ་རང་གི་སྔ་མ་དང་
རང་གི་ཞེང་ཚང་ཉིས་འགྱུར་རེས་ལྷག་པའི་ཕྱིར། གཉའ་ཤིང་འཛིན་ཆོས་ཅན། ངོས་རེ་དང་མཐའ་བསྐོར་གྱི་ཚད་གཉིས་ཡོད་དེ་དཔག་ཚད་སུམ་འབུམ་ཉི་ཁྲི་ངོས་གཅིག་གི་ཕྱི་ཟུར་ནས་ཕྱི་ཟུར་བར་གྱི་ཚད་དང་

[065B]ཁྲི་ཕྱིའི་མཐའ་བསྐོར་ཀྱི་ཚད་ཡིན་པའི་ཕྱིར། དེར་ཐལ། རོལ་མཚོ་དང་པོའི་ཞེང་གི་སུམ་འགྱུར་དང་ཁྱོད་ཀྱི་ཞེང་ཚད་བཞི་ཁྲི་ཉིས་འགྱུར་ངོས་གཅིག་གི་
ཚད་དང་ཚད་དེས་གྲུ་བཞིར་བསྐོར་པའི་ཕྱིར་རོ། །འདིས་འོག་མ་དག་གི་སྒྲུབ་བྱེད་ཀྱང་ཤེས་སླ། གཉིས་པ་གཤོལ་མདའ་འཛིན་ཆོས་ཅན། ངོས་རེ་དང་མཐའ་བསྐོར་གྱི་ཚད་གཉིས་ཡོད་དེ། ངོས་རེ་ལ་བཞི་
འབུམ་བཞི་ཁྲི་རེ་དང་མཐའ་བསྐོར་དུ་ས་ཡ་གཅིག་དང་བདུན་འབུམ་དྲུག་ཁྲི་ཡོད་པའི་ཕྱིར། རྒྱུ་མཚན་ཡང་སྔར་གྱི་རིགས་པས་སོ་།གསུམ་པ་སེང་ལྡེང་ཅན་ཆོས་ཅན། ངོས་རེ་དང་མཐའ་བསྐོར་གྱི་ཚད་གཉིས་
ཡོད་དེ། ངོས་རེ་ལ་ལྔ་འབུམ་རེ་དང་མཐའ་བསྐོར་དུས་ཡ་གཉིས་ཡོད་པའི་ཕྱིར། བཞི་བ་ལྟན་སྡུག་རི་ཆོས་ཅན། ཚད་གཉིས་ཡོད་དེ་ངོས་རེ་ལ་ལྔ་འབུམ་སུམ་ཁྲི་རེ་དང་མཐའ་བསྐོར་དུས་ཡ་གཉིས་དང་ཆིག་
འབུམ་ཉི་ཁྲི་ཡོད་པའི་ཕྱིར། ལྔ་བ་རི་རྟ་རྣ་ཆོས་ཅན། ཚད་གཉིས་ཡོད་དེ། ངོས་རེ་ལ་ལྔ་འབུམ་བཞི་ཁྲི་ལྔ་སྟོང་རེ་དང་མཐའ་བསྐོར་དུས་ཡ་གཉིས་དང་ཆག་འབུམ་བརྒྱད་ཁྲི་ཡོད་པའི་ཕྱིར། དྲུག་པ་རྣམ་འདུད་
རི་ཆོས་ཅན། ཚད་གཉིས་ཡོད་དེ། ངོས་རེ་ལ་ལྔ་འབུམ་ལྔ་ཁྲི་ཉིས་སྟོང་ལྔ་བརྒྱ་རེ་དང་མཐའ་བསྐོར་དུས་ཡ་གཉིས་དང་གཉིས་འབུམ་ཆིག་ཁྲི་ཡོད་པའི་ཕྱིར། བདུན་པ་མུ་ཁྱུད་འཛིན་རི་ཆོས་ཅན། ཚད་

[066A]༄༅། །གཉིས་ཡོད་དེ། ངོས་རེ་ལ་ཡང་ལྔ་འབུམ་ལྔ་ཁྲི་དྲུག་སྟོང་ཕྱེད་དང་སུམ་བརྒྱ་རེ་དང་མཐའ་བསྐོར་དུ་ས་ཡ་གཉིས་དང་ཉིས་འབུམ་དང་ཉི་ཁྲི་ལྔ་སྟོང་ཡོད་པའི་ཕྱིར། རིགས་པ་སྔར་གྱི་
དེའི་ཕྱིར། རི་བདུན་ཆོས་ཅན། སོ་སོར་སྒྲ་བཤད་དུ་ཡོད་དེ། ཉི་ཟླ་འཆར་སའི་རྩེ་མོན་བྲག་ཤིང་རྟའི་གཉའ་ཤིང་ལྟ་བུ་ཡོད་པས་གཉའ་ཤིང་འཛིན་དང། རྩེ་མོ་གསེར་གྱི་གཤོལ་མདའ་ལྟ་བུར་ཡོད་པས་
གཤོལ་མདའ་འཛིན་དང། རྩེ་མོན་སེང་ལྡེང་གི་ནགས་མཛས་པ་ཡོད་པས་སེང་ལྡེང་ཅན་དང། རྩེ་མོ་ལྟན་སྡུག་པའི་མཛེས་པར་ཡོད་པས་ལྟ་ན་སྡུག་དང། རྩེ་མོ་ན་རྟའི་རྣ་བ་ལྟ་བུ་ཡོད་པས་རྟ་རྣ་དང། རྩེ་དབུས་ཀྱི་
ཕྱོགས་ལ་འདུད་པར་ཡོད་པས་ན་རྣམ་འདུད་དང། རྩེ་མོ་འཁོར་ལོའི་མུ་ཁྱུད་ལྟར་ཡོད་བས་ན་མུ་ཁྱུད་འཛིན་རི་ཞེས་བཤད་པའི་ཕྱིར་ཏེ། མདོ་ལས། ཉི་མ་དང་ཟླ་བ་བཞི་ཁྲི་དང་ཉིས་སྟོང་གི་ཐད་ནས་རྒྱུ་ཞེས་
གསུངས་པས་གཉའ་ཤིང་འཛིན་དང། ས་སྡེ་ལས། རི་དེ་དག་གི་མིང་ནི་དེ་དག་གི་རྩེ་མོའི་རྣམ་པ་འདྲ་བའི་བྱེ་བྲག་ལས་བལྟ་བར་བྱའོ། །ཞེས་གསུངས་པའི་ཕྱིར། གཉིས་པ་འཆད་པར། དེ་དག་བར་བདུན་
རོལ་མཚོ་ཡིན། །ཞེས་པ་ནས། འབུམ་ཕྲག་གསུམ་དང་སྟོང་ཕྲག་ནི་།ཉི་ཤུ་གཉིས་སོ། །ཞེས་བྱུང། ཤེས་བྱ་ཆོས་ཅན། རོལ་མཚོ་བདུན་ཡོད་དེ། ལྷུན་པོ་ནས་མུ་ཁྱུད་འཛིན་ལ་ཐུག་པ་དེ་དག་

[066B]འཇོག་པའི་ཕྱིར་ཏེ། རྩ་བར། དེ་དག་བར་བདུན་རོལ་མཚོ་ཡིན། །ཞེས་སོ། །དེ་བདུན་ནང་གི་རོལ་མཚོ་ཡིན་ལ། གླིང་བཞི་གནས་པའི་མཚོ་ནི་
ཕྱིའི་རྒྱ་མཚོ་ཞེས་བྱ་ཞིང། དེ་བདུན་ཆོས་ཅན། རོལ་མཚོར་བརྗོད་པའི་རྒྱུ་མཚན་ཡོད་དེ། ཡན་ལག་བརྒྱད་ལྡན་གྱི་ཆུས་གང་བས་ཀླུའི་རྒྱལ་པོ་རྣམས་རྩེ་ཞིང་རོལ་བའམ་སྦྱོད་པའི་མཚོ་ཡིན་པས་ན་དེ་ལྟར་བརྗོད་
པའི་ཕྱིར། ཇི་སྐད་དུས་སྡེ་ལས། གསེར་གྱི་རི་བདུན་པོ་དེ་དག་གི་བར་གྱི་ཆུ་གང་ཡིན་པ་དེ་དག་ནི་ཡན་ལག་བརྒྱད་དང་ལྡན་པ་སྟེ། དེ་ནི་ནང་གི་རྒྱ་མཚོ་ཡིན་ནོ། །དེ་ན་ཀླུ་རྣམས་ཀྱི་གནས་ཡོད་དེ། ཀླུའི་
ནང་ན་ཀླུ་ཆེན་པོ་བསྐལ་བར་གནས་ཤིང་ས་འཛིན་པ་དགའ་བོ་དང། ཉེ་དགའ་བོ་དང། རྟའི་གཞི་དང། བཏང་བཟུང་དང། གཟི་ཅན་དང། ཡུལ་འཁོར་སྲུང་དང། ནག་པོ་ཆེན་པོ་དང། ཨེ་ལའི་
འདབ་དང་བརྒྱད་པོ་འདི་དག་འཁོད་དོ། །ཞེས་གསུངས་པ་ལྟར་འཐད་ལ་རང་འགྲེལ་དང་འགྲེལ་བཤད་དུ་མི་གསལ་ལོ། །ཡན་ལག་བརྒྱད་ཡོད་དེ། རང་འགྲེལ་ལས། ཆུ་དེ་ནི་བསིལ་བ་དང། ཞིམ་པ་
དང༑ ཡང་བ་དང། འཇམ་པ་དང། དང་བ་དང། དྲིང་བ་མེད་པ་དང། འཐུང་པ་ན་མགྲིན་པར་མི་གནོད་པ་དང། འཐུང་ན་ལྟོ་ལ་མི་གནོད་པའོ། །ཞེས་གསུངས་པའི་ཕྱིར། ཤེས་བྱ་ཆོས་ཅན་

[067A]༄༅། །རོལ་མཚོ་བདུན་གྱི་གཏིང་ཚད་དང། ཁ་ཞེང་གི་ཚད་དང་དངོས་རེའི་ཚད་དང། མཐའ་བསྐོར་ཀྱི་ཚད་རྣམས་ཡོད་དེ། རོལ་མཚོ་བདུན་ག་གཏིང་ཚད་དཔག་ཚད་བརྒྱད་ཁྲིར་
མཚུངས་ཤིང། རོལ་མཚོ་དང་པོ་རི་རབ་དང་གཉའ་ཤིང་འཛིན་གྱི་བར་གྱི་མཚོའི་ཁ་ཞེང་ལ་དཔག་ཚད་སྟོང་ཕྲག་བརྒྱད་ཅུ་དང་ངོས་རེ་ལ་དེའི་གསུམ་འགྱུར་རམ་གཉིས་འབུམ་བཞི་ཁྲི་རེ་དང་མཐའ་བསྐོར་ལ་ངོས་རེ་
བཞི་འགྱུར་རམ་དགུ་འབུམ་དྲུག་ཁྲི་ཡོང་ལ། དེ་ནི་མཚེ་བདུན་གྱི་ནང་གི་རྒྱ་མཚོ་ཡིན་པ་གང་ཞིག་མཚོ་ལྷག་མའི་ཁ་ཞེང་ཕྱེད་ཕྱེད་ཀྱིས་དབྲི་བའི་ཕྱ་རི། །དང་པོ་གྲུབ་སྟེ། ཁ་ཞེང་ནི། རྩ་བར། དང་པོ་སྟོང་
ཕྲག་བརྒྱད་ཅུའོ། །དེ་ན་ནིང་གི་རྒྱ་མཚོ་ཡིན། །ཞེས་སོ་།ཕྱོགས་རེའི་ངོས་ཚད་ནི། རྩ་བར། དེའི་ངོས་ལ་སུམ་འགྱུར་རོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། རོལ་མཚོ་
གཞན་ནི་ཕྱེད་ཕྱེད་དཔྲི། །ཞེས་སོ། །ཤེས་བྱ་ཆོས་ཅན། རོལ་མཚོ་གཉིས་པའི་ཁ་ཞེང་ངོས་དང་མཐའ་བསྐོར་གསུམ་གྱི་ཚད་ཡོད་དེ་དེའི་ཁ་ཞེང་བཞི་ཁྲི་དང་ངོས་རེ་ལ་བཞི་འབུམ་རེ་དང་ཁོར་ཡུག་
ཏུ་ས་ཡ་གཅིག་དང་དྲུག་འབུམ་ཡོད་པའི་ཕྱིར། རིགས་པ་སྔར་གྱི་རི་དང་འདྲ། དེ་ཆོས་ཅན། གསུམ་པའི་དེ་གསུམ་གྱི་ཚད་ཡོད་དེ། ཁ་ཞེང་ལ་ཉི་ཁྲི་དང་ངོས་རེལ་བཞི་འབུམ་བརྒྱད་ཁྲི་རེ་དང་ཁོར་ཡུག་

[067B]པའི་ཕྱིར། དེ་ཆོས་ཅན། བཞི་བའི་དེ་གསུམ་གྱི་ཚད་ཡོད་དེ། ཁ་ཞེང་ལ་ཚིག་ཁྲི་དང་ངོས་རེ་ལ་ལྔ་འབུམ་ཉི་ཁྲི་རེ་དང་མཐའ་བསྐོར་དུ་དེ་བཞི་
འགྱུར་རམ་ས་ཡ་གཉིས་དང་བ་རྒྱད་ཁྲི་ཡོད་པའི་ཕྱིར། དེ་ཆོས་ཅན། ལྔ་བའི་དེ་གསུམ་གྱི་ཚད་ཡོད་དེ། ཁ་ཞེང་ལ་ལྔ་སྟོང་བརྒྱ་དང་ངོས་རེ་ལ་ལྔ་འབུམ་བཞི་ཁྲི་རེ་དང། ཁོར་ཡུག་ཏུ་དེའི་བཞི་འགྱུར་རམ་
ཡ་གཉིས་དང་ཚིག་འབུམ་དྲུག་ཁྲི་ཡོད་པའི་ཕྱིར། དེ་ཆོས་ཅན་དྲུག་པའི་དེ་གསུམ་གྱི་ཚད་ཡོད་དེ། ཁ་ཞེང་ལ་ཉིས་སྟོང་ལྔ་བརྒྱ་དང་ངོས་རེ་ལ་ལྔ་འབུམ་ལྔ་ཁྲི་རེ་དང། ཁོར་ཡུག་ཏུ་དེའི་བཞི་འགྱུར་རམ་
ས་ཡ་གཉིས་དང་ཉིས་འབུམ་ཡོད་པའི་ཕྱིར། དེ་ཆོས་ཅན། བདུན་པའི་དེ་གསུམ་གྱི་ཚད་ཡོད་དེ། ཁ་ཞེང་ལ་སྟོང་ཉིས་བརྒྱ་ལྔ་བཅུ་དང། ངོས་རེ་ལ་ལྔ་འབུམ་ལྔ་ཁྲི་ལྔ་སྟོང་རེ་དང། ཁོར་ཡུག་ཏུ་དེའི་བཞི་
འགྱུར་རམ་ས་ཡ་གཉིས་གཉིས་འབུམ་ཉི་ཁྲི་ཡོད་པའི་ཕྱིར། དེ་དག་གི་ངོས་རེའི་ཚད་རྩི་ཚུལ་གྱི་མན་དག་ཡོད་དེ། རི་རབ་ཀྱི་རྔམས་ལ་བརྒྱད་ཁྲི་ཡོད་ཅིང་ནང་གི་མཚོའི་ཁ་ཞེང་གི་བརྒྱད་ཁྲི་རེ་རི་རབ་ཀྱི་གཡས་གཡོན་ལ་
བསྣན་ནས་སུམ་འགྱུར་ཡིན་པ་ལྟར་མཚོ་ཕྱི་མ་དེའི་སྡན་གྱི་དེའི་ངོས་ཆད་ཀྱི་སྟེང་དུ་མཚོ་ཕྱི་མ་དེའི་ཁ་ཞེང་གི་ཚད་གཡས་གཡོན་དུ་རེ་རེ་བསྣན་པ་ནི་མཚོ་དེའི་ཕྱི་ཟུར་ནས་ཕྱི་ཟུར་གྱི་ངོས་རེའི་ཚད་ཡིན་པའི་ཕྱིར་ཏེ། རྒྱལ་སྲས་

[068A]༄༅། །མ་ལས། གཉའ་ཤིང་འཛིན་གྱི་ངོས་རོལ་གྱི་སྲིད་དུ་དཔག་ཚད་ཉིས་འབུམ་བཞི་ཁྲི་སྟེ་བརྒྱད་ཁྲི་ཕྲག་གཅིག་དང་དེའི་ཕྱོགས་གཡས་གཡོན་གཞན་གཉིས་སུ་རོལ་མཚོ་དེ་འདལ་བའི་
ཚུལ་གྱིས་བརྒྱད་ཁྲི་ཕྲག་གཞན་གཉིས་ཡོད་པས་བརྒྱད་ཁྲི་ཕྲག་གསུམ་སྟེ། ཞེས་གསུངས་པའི་ཕྱིར། །སྨྲས་པ། རོལ་མཚོ་རང་རང་སྔ་མའི་རིའི། །ངོས་ཚད་སྟེང་དུ་རང་རང་གི་ཞེང་ཚད་གཉིས་བསྣན་ངོས་
རེའི་ཆད། །ངོས་ཚད་བཞི་འགྱུར་ཁོར་ཡུག་སྟེ། །གྲུབ་ཞིར་བསྐོར་ཞེས་གནད་དུ་གཅེས། །ཤེས་བྱ་འདི་ལ་མཐའ་མེད་ཅེས། །གྲགས་པའི་སྙེམས་པ་སྲིད་རྩེའི་བར། །ཕྱིན་ཀྱང་དེང་འདིར་
མཁས་རྣམས་བློར། །མི་དཀའ་མཁའ་ངོའི་འཇིག་རྟེན་བཞིན། །གནད་ཀྱི་སྤུལ་གཞི་མ་ཤེས་པས། །བྱིས་པ་མིང་བརྗོད་སྒྱུ་མའི་གླུས། །སྒོ་གསུམ་དལ་བར་མ་མཛད་པར། །མ་བསླད་མིག་གིས་
གནད་ལྟོས་གསལ། །ཞེས་པའང་བར་སྐབས་ཀྱི་ཚིགས་སུ་བཅད་པའོ་།མུ་ཁྱུད་འཛིན་དང་ཁོར་ཡུག་གི་བར་གྱི་རྒྱ་མཚོ་ཆོས་ཅན་ཕྱིའི་རྒྱ་མཚོ་ཆེན་པོ་ཡིན་ཏེ། མཚོ་བདུན་གྱི་ཕྱིའི་ལྷག་མའི་རྒྱ་མཚོ་ཡིན་
པའི་ཕྱིར་ཏེ། རྩ་བར། ལྷག་མ་ཕྱིའི་རྒྱ་མཚོ་ཡིན། །ཞེས་སོ་།དེ་ཆོས་ཅན། ཞང་ཚད་ཡོད་དེ། མུ་ཁྱུད་འཛིན་དང་ཁོར་ཡུག་གི་རིའི་བར་གྱི་ཁ་ཞེང་གི་ཆོད་ལ་དཔག་ཚད་འབུམ་ཕྲག་གསུམ་དང་

[068B] རྩ་བར། འབུམ་ཕྲག་གསུམ་དང་སྟེང་ཕྲག་ནི། །ཉི་ཤུ་གཉིས་སོ། །ཞེས་གསུངས་པའི་ཕྱིར།། །།གསུམ་པ་གླིང་བཞི་གླིང་ཕྲན་བརྒྱད་རྣམས་ཚད་དབྱིབས་ཀྱི་སྒོས་
འཆང་པར། དེལ་ནི། །འཛམ་བུའི་གླིང་སྟེ་ངོས་གསུམ་ལ། །ཞེས་པ་ནས། གཡོ་ལྡན་དང་ནི་ལམ་མཆོག་འགྲོ་ཞེས་བྱུང། གླིང་བཞི་གླིང་ཕྲན་བརྒྱད་ཆོས་ཅན། ཁྱོད་གང་ལ་གནས་པ་ཡོད་དེ། རི་རབ་ཀྱི་ངོས་བཞིར་
ཕྱིའི་རྒྱ་མཚོ་དེ་ལ་གནས་པའི་ཕྱིར། རྩ་བར། དེ་ལ་ནི། ཞེས་སོ། །རི་རབ་གྱི་ཕྱོགས་བཞིན་གླིང་བཞི་ཡོད་པ་དེ་ལ་ལྷོ་ཕྱོགས་ཀྱི་འཛམ་བུའི་གླིང་ཆོས་ཅན། ཁྱོད་ཀྱི་སྒྲ་དོན་དང་དབྱིབས་ཚད་གསུམ་ཡོད་དེ། ཤིང་
འཛམ་བུའི་འབྲས་བུ་མཚོའི་ནང་དུ་ལྷུང་བ་ན། འཛམ་བུ་ཞེས་པའི་སྒྲ་འབྱུང་བས་ན་འཛམ་བུ་དང་འཛམ་བུ་ཤིང་དེས་མཚོན་པའི་གླིང་ཡིན་པས་ན་འཛམ་བུའི་གླིང་དང། དབྱིབས་ཤིང་རྟ་ལྟ་བུ་དང། རི་རབ་ཀྱི་ཕྱོགས་ངོས་དང་
གཡས་གཡོན་གཉིས་དང་གསུམ་ལ་དཔག་ཚད་སྟོང་ཕྲག་གཉིས་གཉིས་དང་ངོས་གཅིག་ལྷ་ངོས་ལ་དཔག་ཚད་ཕྱེད་དང་བཞི་ཡོད་ཅིང་དབུས་ན་དུས་གསུམ་གྱི་སངས་རྒྱས་ཐམས་ཅད་ཀྱིས་རྡོ་རྗེ་ལྟ་བུའི་ཏིང་ངེ་འཛིན་ཐོག་
མར་སྐྱེད་པའི་གནས་རྡོ་རྗེ་གདན་མངོན་པར་གྲུབ་པ་དང་བཅས་པ་ཡིན་པའི་ཕྱིར་ཏེ། ས་སྡེ་ལས་ཀྱང། མཚོ་མ་དྲོས་པའི་གཡས་རོལ་ན་ཤིང་འཛམ་བུ་ཆེན་པོ་ཡོད་དེ། དེའི་མིང་གིས་འོད་འཛམ་བུ་གླིང་ཞེས་

[069A]༄༅། །བྱ་བར་གྱུར་ཏོ། །ཞེས་དང། རྩ་བར་འཛམ་བུ་གླིང་སྟེ། ནས། གཅིག་ལ་དཔག་ཚད་ཕྱེད་དང་བཞི། །ཞེས་སོ། །འཛམ་གླིང་འདི་ནས་བགྲང་བའི་ཤར་ཕྱོགས་ཀྱི་རི་རབ་ཀྱི་ངོས་ཀྱི་
ལུས་འཕགས་གླིང་ཆོས་ཅན། སྒྲ་དོན་དང་དབྱིབས་ཚད་ཡོད་དེ། ལུས་འཛམ་གླིང་པ་ལས་ཉིས་འགྱུར་གྱིས་ཆེར་འཕགས་པས་ན་ལུས་འཕགས་དང། བརྒྱད་སྟོར་བ་ལྟར་མཐའ་ཆུས་བསྐོར་བས་ན་གླིང་དང་
དབྱིབས་ཟླ་ག་མ་ཁ་ནང་དུ་བསྟན་པ་ལྟ་བུ་ནང་དང་གཡས་གཡོན་གྱི་ངོས་གསུམ་འཛམ་གླིང་འདི་དང་འདྲ་བར་དཔག་ཚད་སྟོང་ཕྲག་གཉིས་གཉིས་ཡོད་ཅིང། ལྕགས་རིའི་ཕྱོགས་ཀྱི་ངོས་གཅིག་ལ་དཔག་ཚད་སུམ་བརྒྱ་ལྔ་བཅུ་ཡོད་
པའི་ཕྱིར། རྩ་བར། ཤར་གྱི་ལུས་འཕགས་ཟླག་མ་འདྲ། །ངོས་གསུམ་འདི་དང་འདྲ་གཅིག་ལ། དཔག་ཚད་སུམ་བརྒྱ་ལྔ་བཅུའོ། །ཞེས་གསུངས་པའི་ཕྱིར། ཤར་ཡང་ལྷོ་གླིང་ལ་ལྟོས་ནས་ཡིན་ཏེ། རང་
འགྲེལ་ལས། འདི་ནས་ཤར་ཕྱོགས་ཀྱི་རི་རབ་ཀྱི་ངོས་རོ་ལན་ཤར་ཀྱི་ལུས་འཕགས་གླིང་ཡོད་དེ། ཞེས་གསུངས་ལ་རི་རབ་ཀྱི་ཤར། ཞེས་མ་གསུངས་པའི་ཕྱིར། རི་རབ་ལ་སྦྱོར་ཚེ་བའུ་རྤ་མདུན་ནམ་སྔོན་བྱས་ན་
ལེགས་སོ། །འདི་ནས་ནུབ་ཀྱི་རི་རབ་ཀྱི་ངོས་ན་གནས་པའི་བ་ལང་སྤྱོད་གླིང་ཆོས་ཅན། སྒྲ་དོན་དབྱིབས་ཚད་གསུམ་ཡོད་དེ། བ་ལང་དང་ནོར་བུ་ལ་ལོངས་སྤྱོད་པས་བ་ལང་སྤྱོད་དང་མཐའ་ཆུས་བསྐོར་བས་

[069B] དབྱིབས་ཟླུམ་པོ་དང་མཐའ་བསྐོར་དཔག་ཚད་སྟོང་ཕྲག་ཕྱེད་དང་བརྒྱད་ཡིན་ལ། མཆུ་ཞེང་དམ་སྲིད་ཞེང་གཉིས་ལ་དཔག་ཚད་སྟོང་ཕྲག་ཕྱེད་དང་གསུམ་ཡོད་པའི་ཕྱིར་ཏེ། རྩ་བར། བ་ལང་སྤྱོད་
གླིང་ཟླུ་མ་པོ་སྟེ། །སྟོང་ཕྲག་ཕྱེད་དང་བརྒྱད་ཡིན་ནོ། །མཆུ་ཞེང་སྟོང་ཕྲག་ཕྱེད་དང་གསུམ། །ཞེས་སོ། །གླིང་འདིའི་བྱང་ཕྱོགས་ཀྱི་རི་རབ་ཀྱི་ངོས་ཀྱི་སྒྲ་མི་སྙན་གྱི་གླིང་ཆོས་ཅན་སྒྲ་དོན་དབྱིབས་ཚད་
གསུམ་ཡོད་དེ། ཁྱོད་ན་གནས་པའི་མི་རྣམས་འཆི་བའི་ཞག་བདུན་གྱི་གོང་དུ་ཁྱེད་འཆིའོ་ཞེས་སྒྲ་མི་སྙན་པ་ནམ་མཁའ་ལས་འབྱུང་བས་ན་སྒྲ་མི་སྙན་དང། དབྱིབས་ཁྲི་ལྟར་གྲུ་བཞི་དང། ཚད་ངོས་བཞི་ཀ་
རེ་རེ་ལ་དཔག་ཚད་ཉིས་སྟོང་རེ་ཡོད་པས་མཐའ་བསྐོར་དཔག་ཚད་སྟོང་ཕྲག་བརྒྱད་ཡོད་པའི་ཕྱིར་ཏེ། རྩ་བར། སྒྲ་མི་སྙན་བརྒྱད་གྲུབ་ཞིར་མཉམ། །ཞེས་སོ། །ཤེས་བྱ་ཆོས་ཅན། གླིང་གི་སྒྲ་དོན་དང་
ཁྱད་པར་བཤད་པ་གཞན་ཡང་ཡོད་དེ། གླིང་གང་གི་དབྱིབས་ཅི་འདྲ་བ་དེ་ན་གནས་པའི་མི་རྣམས་ཀྱི་གདོང་ཡང་དེ་དང་འདྲ་ལ་གླིང་དང་གླིང་ཕྲན་གྱི་མི་ལ་ཆེ་ཆུང་ཡང་ཡོད་པ་གང་ཞིག་སྒྲ་དོན་ཡང་བརྒྱད་སྟོང་བ་ལྟར་
མཐའ་ཆུས་བསྐོར་བསན་གླིང་དང། ཡུལ་དེར་ཆུ་རྣམ་བ་གཉིས་སུ་གྱུར་བས་ན་གབླིང་ཞེས་སོགས་བཤད་པ་དུ་མ་ཡོད་པའི་ཕྱིར་དང་པོ་གྲུབ་སྟེ། ས་གཞིའི་དབང་གིས་སེམས་ཅན་སོ་སོ་ཆེ་ཆུང་ཁ་དོག་སོ་

[070A]༄༅། །སོར་འགྱུར་པའི་ཕྱིར། དཔེར་ན་གངས་རི་དང་འབིགས་བྱེད་ཀྱི་རི་ཁྲོད་པ་རིམ་བཞིན་དུ་དཀར་ཤམ་དང་སྔོ་བསང་དུ་འདུག་པ་བཞིན་ཡིན་པའི་ཕྱིར་ཏེ། རང་འགྲེལ་ལས། གླིང་
གང་གི་དབྱིབས་ཅི་འདྲ་བ་དེ་ན་གནས་པའི་མི་རྣམས་ཀྱི་གདོང་གི་དབྱིབས་ཀྱང་དེ་དང་འདྲའོ། །ཞེས་དང། རྒྱལ་སྲས་མ་དང་གང་སྤེལ་གཉིས་ལས། ས་གཞིའི་དབང་གིས་སེམས་ཅན་རྣམ་པ་སྣ་ཚོགས་པ་འདི་
ནི་མངོན་སུམ་དུ་གྱུར་པ་ཡིན་ཏེ། ཞེས་གསུངས་པའི་ཕྱིར། གང་སྤེལ་ལས། དེའི་བར་གྱི་གླིང་བརྒྱད་ནི་ཞེས་བྱ་ལ་དེ་དག་ཐམས་ཅད་ནི་ལས་ངན་པའི་དབང་གིས་གྲུབ་པ་ཞིག་སྟེ། དེ་ཉིད་ཀྱི་ཕྱིར་དེ་ན་
གནས་པའི་མི་རྣམས་ནི་ལུས་ཆུང་བ་ཡིན་ནོ་ཞེས་བརྗོད་དོ། །ཞེས་གསུངས་པའི་ཕྱིར། ཁྱབ་ཏེ། གླིང་གཙོ་བོ་ལ་ལྟོས་ནས་ལས་ཤུགས་སྟོབས་ངན་པ་དང་བརྗོད་དོ་ཞེས་པས་བཤད་ཚུལ་བསྟན་པའི་ཕྱིར་
རྟགས་གཉིས་པ་གྲུབ་སྟེ། གླིང་གི་སྐད་དོད་དྭའི་བ་ལ་ངེས་ཚིག་གིས་དེ་ལྟར་བཤད་པའི་ཕྱིར་ཏེ། གང་སྤེལ་ལས། ཡུལ་དེར་ཆུ་རྣམ་པ་གཉིས་སུ་གྱུར་པས་ན་གླིང་ངོ། །ཞེས་གསུངས་པའི་ཕྱིར། ཤེས་བྱ་
ཆོས་ཅན། གླིང་བཞི་བོ་དེའི་བར་གྱི་གླིང་གཡོག་བརྒྱད་ཡོད་དེ་གཡོན་བསྐོར་དུ་ཤར་དུ་ལུས་དང་ལུས་འཕགས་གཉིས་དང། བྱང་དུ་སྒྲ་མི་སྙན་དང་སྒྲ་མི་སྙན་གྱི་ཟླ་གཉིས་དང། ནུབ་ཏུ་གཡོ་ལྡན་དང་

[070B] ལྷོར་རྔ་ཡབ་དང་རྔ་ཡབ་གཞན་གཉིས་ཡོད་ཅིང། གླིང་དེ་གཉིས་ཀྱི་ནང་མིའི་ཆེ་ཆུང་གི་རིགས་པས་གླིང་གཙོ་བོ་ལས་ཕྱེད་ཀྱིས་ཆུང་བ་དང་དབྱིབས་རང་རང་གླིང་གཙོ་བོ་ལྟ་བུ་ཡིན་པའི་
ཕྱིར་ཏེ། རྩ་པར། དེ་དག་བར་གྱི་གླིང་བརྒྱད་ནི། །སོགས་སོ། །དེ་ཐམས་ཅད་ན་མི་གནས་ལ། རྣལ་འབྱོར་སྤྱོད་པའི་ས་དང་རང་འགྲེལ་ལྟར་ན་རྔ་ཡབ་གླིང་ན་སྲིན་པོ་ཡང་གནས་ཏེ། རང་འགྲེལ་ལས་གཅིག་
ན་སྲིན་པོ་དག་གནས་སོ། །ཞེས་དང། རྣལ་འབྱོར་སྤྱོད་པའི་ས་ལས་གཅིག་ནི་སྲིན་མོའི་གླིང་ཡིན་ནོ། །ཞེས་དང། གང་སྤེལ་ལས། གཅིག་ན་སྲིན་པོ་དག་གནས་སོ་ཞེས་བྱ་བ་ནི་རྔ་ཡབ་བོ། །ཞེས་
གསུངས་པའི་ཕྱིར། རྒྱལ་སྲས་མ་ལས་ཀྱང་ངོ། །བཞི་བ་འཛམ་བུ་གླིང་གི་ཡོན་ཏན་བྱེ་བྲག་ཏུ་འཆད་པར། འདི་ནས་བྱང་དུ་རི་ནག་པོ། །ནས། མཆུ་ཞེང་ལྔ་བཅུ་ཡོད་པའི་མཚོ། །ཞེས་བྱུང། འདི་ལ་ཐེག་
པ་ཆེ་ཆུང་གིས་བཤད་ཚུལ་རེ་རེ་ལའང་མ་འདྲེས་པར་བཀོད་ན་ཤེས་བྱ་ཆོས་ཅན། འཛམ་གླིང་འདི་ཁྱད་ཆོས་དུ་མ་དང་ལྡན་ཏེ་རྡོ་རྗེ་གདན་འདི་ནས་བྱང་དུ་རི་ནག་པོ་གསུམ་འདས་ནས་ཡང་གསུམ་དང་ཡང་གསུམ་
སྟེ་རི་ནག་པོ་དགུ་འདས་པའི་པ་རོལ་ན་གངས་རི་ཆེན་པོ་ཏི་སེ་ཞེས་བྱ་བ་རྫུ་འཕྲུལ་མ་ཐོབ་པས་འགྲོད་མི་ནུས། དེར་ཁྱད་པར་འཕགས་བསྟོད་འགྲེལ་བར་དབང་ཕྱུག་ཆེན་པོའི་གནས་ཡོད་པར་བཤད། ལུད་སྨན་གྱི་གཞི་

[071A]༄༅། །ལས་ཐུབ་པའི་དགེ་འདུན་དགྲ་བཅོམ་པ་ཡང་གནས་པར་བཤད་པ་གང་ཞིག་གངས་རི་དེ་ནས་དཔག་ཚད་ལྔ་བཅུ་ན་སྤོས་དང་ལྡང་བའི་རི་ཡོད། སྤོས་དད་ལྡང་བ་ནས་དཔག་ཚད་བཅུའི་
ཚུལ་རོལ་ན་ཐེག་ཆེན་གྱི་མདོ་དང་ལེགས་ལྡན་གྱིས་ཀླུའི་རྒྱལ་བོ་མ་དྲོས་པ་གནས་པའི་མཚོམ་དྲོས་ཞེས་བྱ་བ་དབྱིབས་གྲུབ་ཞི་མཆུ་ཞེང་གཉིས་ལ་དཔག་ཚད་ལྔ་བཅུ་རེ་ཡོད་པ་མཐའ་བསྐོར་དུ་དཔག་ཚད་ཉིས་བརྒྱ་བ་ཡན་ལག་
བརྒྱད་ལྡན་གྱི་ཆུས་གང་བའི་ཁྱད་པར་སོགས་ཡོད་པའི་ཕྱིར་དང་པོ་གྲུབ་སྟེ། རང་འགྲེལ་ལས། རི་ནག་པོ་གསུམ་ཡོད་དེ། དེ་དག་འདས་ནས་ཡང་གསུམ་ཡོད་དོ། །དེ་ནས་ཡང་གསུམ་ཡོད་དེ། རི་ནག་པོ་དགུ་
འདས་པའི་ཕ་རོལ་ན་གངས་རི་ཡོད་དེ། །ཞེས་དང། ཁྱད་པར་འཕགས་བསྟོད་ཀྱི་འགྲེལ་བ་གྲགས་ཆེ་ལ། ལུང་སྨན་གྱི་གཞི་ལས་ཀྱང། གནོད་སྦྱིན་གཏུམ་པོ་མི་ཟད་གནས་པ་ཡོད་འོངས་ཤིང། །མེ་ཏོགས་སྣ་ཚོགས་
ཤིང་གིས་རྣམ་པར་མཛེས་བྱས་པ། །ཞེས་དང། ལུང་སྨན་གཞི་ལས་མཚོ་མ་དྲོས་པར་སངས་རྒྱས་སྟོང་པོ་ཐམས་ཅད་ཀྱིས་ལས་ཀྱི་རྒྱུ་བ་ལུང་སྟོན་པའི་ཆོས་གསུང་བར་བཤད་པ་དང། ཡང་དེ་ཉིད་ལས་དེ་
ལ་རྫུ་འཕྲུལ་སྟོབས་ཐོབ་པ། །མ་གཏོགས་མི་རྣམས་ཀྱི་ནི་མི་བགྲོད་པ། །དེར་ནི་ཐུབ་པ་དགེ་འདུན་བཅས་པར་བཞུགས། །ཞེས་གསུངས་པའི་ཕྱིར་དང། དེ་ལ་ཞེས་པ་རི་ལ་སྦྱོར་དགོས་པའི་ཕྱིར། གཉིས་པ་

[071B] རང་འགྲེལ་ལས། གངས་རི་དེའི་ཕ་རོལ་ན་རི་སྤོས་ཀྱི་དད་ལྡང་བའི། ཞེས་གསུངས་པའི་ཕྱིར། གསུམ་པ་གྲུབ་སྟེ་མཚོ་དེ་ལ་ཀླུ་མ་དྲོས་པ་གནས་ཤིང་ཡན་ལག་ཚད་དབྱིབས་བཤད་མ་ཐག་པ་
ལྟ་བུ་དང། དེའི་ཤར་ཕྱོགས་ནས་དངུལ་གྱི་བྲག་གླང་པོ་ཆེའི་ཁ་འདྲ་བ་ནས་ཆུ་པོ་གང་གའས་དངུལ་གྱི་བྱེ་མ་འདྲེན་པ་དང་དེའི་ལྷོར་གསེར་གྱི་བྲག་ཁྱུ་མཆོག་གི་ཁ་འདྲ་བ་ནས་ཆུ་བོ་སིདྷུ་ཞེས་བྱ་བས་གསེར་
གྱི་བྱེ་མ་འདྲེན་པ་དང། དེའི་ནུབ་ནས་བཻཌཱུ་རྱའི་བྲག་རྟའི་ཁ་འདྲ་པ་ནས་ཆུ་བོ་པཀྵུ་ཞེས་པ་བཻཌཱུ་རྱའི་བྱེ་མ་འདྲེན་པ་དང། དེའི་བྱང་ཕྱོགས་ནས་རྡོ་རྗེའི་བྲག་སེང་གེའི་ཁ་འདྲ་བ་ནས་ཆུ་སི་ཏ་ཞེས་བྱ་བ་རྡོ་རྗེའི་བྱེ་མ་
འདྲེན་པ་སྟེ། དེ་བཞི་རེ་རེ་ཡང་ཆུ་བྲན་ལྔ་བརྒྱ་དང་བཅས་ནས་མཚོ་མ་དྲོས་པ་ལ་གཡས་བསྐོར་ལན་བདུན་བྱས་ནས་རང་རང་གི་ཕྱོགས་བཞིར་འབབ་པའི་ཕྱིར། དང་པོ་གྲུབ་སྟེ། རང་འགྲེལ་ལས་ཀྱང། སྤོས་
དད་ལྡང་བའི་ཚུལ་རོལ་ན་མཚོ་མ་དྲོས་པ་ཞེས་བྱ་བ་གང་ལས་ཆུ་པོ་ཆེན་པོ་བཞི་བོ་གངྒཱ་དང་སིདྷུ་དང་སི་ཏ་དང་བཀྵུ་འབབ་པ་ཡོད་དོ། །ཞེས་དང། རྟོག་གེ་འབར་བ་ལས། གངྒཱ་དང་སིདྷུ་དང་བཀྵུ་དང་སི་ཏ་ཞེས་
བྱ་བ་ལ་ཆུ་བོ་བཞི་རྣམས་ཀྱི་ཆུ་ལ་བཀྲུས་པ་དང་འཐུང་བ་དང་དེའི་ནང་དུ་གནས་པ་ལ་སོགས་པ་ནི་བྱང་ཆུབ་སེམས་དཔའི་སྨོན་ལམ་གྱི་དབང་གིས་གསུངས་པ་ཡིན་གྱི། ཆུ་ལ་སྡིག་པ་ལ་སོགས་པ་ཟད་པར་བྱེད་པའི་

[072A]༄༅། །ནུས་པ་ཡོད་པ་ནི་མ་ཡིན་ཏེ། འདི་ལྟེར་མ་དྲོས་པའི་མདོ་ལས། ཀླུའི་རྒྱལ་པོ་མ་དྲོས་པ་ལས་དང་སྐྱེ་བ་ལ་དབང་ཐོབ་པ་ཡོངས་སུ་བཟུང་ནས་མ་དྲོས་པ་ཞེས་བྱ་བའི་མཚེའུ་ཆེན་
པོའི་ནང་དུ་སྐྱེ་བསླབས་པར་གྱུར་ཏེ། དེའི་སྨོན་ལམ་ནི་གང་སྲོག་ཆགས་གང་གིས་བདག་གི་མཚེའུ་འདི་ལས་འབབ་པར་གྱུར་པའི་ཆུ་རྣམས་ལ་བཀྲུས་པ་དང་ཞུགས་ནས་གནས་པར་བྱེད་པ་དེ་དག་རྣམས་ལ་དེ་དག་ཉིད་
དེ་རྣམས་ཀྱི་བྱང་ཆུབ་ཀྱི་རྒྱུར་འགྱུར་ལ་དེ་ཐམས་ཅད་ཀྱང་རིམ་གྱིས་བདག་གིས་སངས་རྒྱས་ཉིད་ལ་དགོད་པར་གྱུར་ཅིག་ཅེས་གསུངས་པ་ཡིན་པས། ཞེས་གསུངས་པའི་ཕྱིར། རྟགས་ཕྱི་མ་རྣམས་གྲུབ་སྟེ་
གདགས་པ་ལས། ཆུ་ཀླུང་གདྷྒཱ་སིནྡྷུ་བཀྵཱ་དང། །སི་ཏ་རྦ་བརླབས་ལྦུ་བའི་འཕྲེང་བ་ཅན། །འབབ་ཅིང་ཐམས་ཅད་བསིལ་བའི་ཆུ་ཡིན་ཏེ། །ཕྱོགས་བཞིའི་ཁོང་ཁོར་ཡུག་དག་ནས་བྱུང་།གངྒའ་
ཤར་ཕྱོགས་རྒྱ་མཚོར་འགྲོ་བ་སྟེ། །སིནྷུ་ལྷོ་ཕྱོགས་རྒྱ་མཚོར་འགྲོ་བ་ཡིན། །བཀྵུ་ཡང་ནི་ནུབ་ཕྱོགས་རྒྱ་མཚོར་འགྲོ། །དེའི་བྱང་ཕྱོགས་རྒྱ་མཚོར་སི་ཏ་འགྲོ། །མཆོག་ཏུ་བཟང་ཞིང་སོ་སོར་འབབ་པ་སྟེ། །རེ་རེ་ཞིང་
ཡང་ལྔ་བརྒྱར་ཁྱེར་ནས་ནི། །ཆུ་ཡི་རྒྱུན་ཡང་རྒྱ་མཚོ་ཆེན་པོར་འགྲོ་ཞེས་དང། ལུང་སྨན་གྱི་གཞི་ལས། དེ་ལས་རྒྱ་མཚོ་དུག་ཅན་དག་དུ་འགྲོ་བ་ཡི། །ཆུ་བོ་ཆེན་པོ་བཞི་བོ་འདི་དག་ཕྱོགས་བཞིར་འབབས།།

[072B] །སི་ཧ། ཞེས་གསུངས་པའི་ཕྱིར། མཚོ་མ་དྲོས་བ་ཆོས་ཅན། ཁྱད་ཆོས་དུ་མ་དང་ལྡན་ཏེ། འཛམ་གླིང་གི་ཆུ་ཀླུང་ཐམས་ཅད་ཀྱི་འབྱུང་ཁུངས་དང། མེ་ཏོག་དང་
འབྲས་བུ་དང་ནགས་ཚལ་ལ་སོགས་པ་དང་རྒྱ་མཚོའི་རིན་པོ་ཆེ་ཐམས་ཅད་ཀྱང་ཀླུ་རྒྱལ་མ་དྲོས་པའི་མཐུ་ལས་བྱུང་བའི་ཕྱིར་ཏེ། མདོ་སྡུད་བ་ལས། འཛམ་བུ་གླིང་འདིར་ཆུ་ཀླུང་ཇི་སྙེད་ཅིག་འབབ་ཅིང། །མེ་ཏོག་
འབྲས་ཅན་སྨན་དང་ནགས་ཚལ་སྐྱེད་བྱེད་པ། །མ་དྲོས་གནས་བའི་ཀླུ་དབང་ཀླུ་བདག་བརྟེན་ནས་བྱུང། །དེ་ནི་ཀླུའི་རྒྱལ་པོ་དེ་ཡི་མཐུ་དཔལ་ཡིན། །ཞེས་གསུངས་པའི་ཕྱིར། གླིང་འདི་ཆོས་ཅན། རི་བོ་
ཆེན་པོ་གསུམ་ཡོད་དེ། གངས་ཅན་དང། འབིགས་བྱེད་དང། མནྡྷ་ར་གསུམ་ཡོད་པའི་ཕྱིར། དེ་ཆོས་ཅན། ཤིང་ཁྱད་པར་ཅན་གསུམ་ཡོད་དེ། མ་དྲོས་པའི་གཡས་ཀྱི་རྩ་བ་ན་འཛམ་བུའི་ཤིང་འབྲས་
བུ་ཆུར་ལྷུང་བ་གསེར་བཟང་པོར་འགྱུར་བ་དང། མཚོ་དེའི་གཡོན་ན་ཤིང་ཤལ་མ་ལི་རྩེ་མོ་ཤིན་ཏུ་མཐོ་བ་རྒྱད་གྲགས་དུ་མ་དང་ལྡན་པ་ལ་མཁའ་ལྡིང་རིགས་བཞི་གནས་པ་དང། རི་གངས་ཅན་གྱི་ཉེ་འཁོར་རི་
སྤོས་དང་ལྡང་བའི་བྱང་ཕྱོགས་དཔག་ཚད་ཉི་ཤུ་ན་ཤིང་སཱ་ལའི་རྒྱལ་པོ་རབ་བརྟན་ཞེས་བྱ་བརྩ་བ་འདོམ་བཞི་བཅུ་ཐུར་དུ་ཟུག་པ། སཱ་ལའི་ཕྲེང་བ་རིམ་པ་བདུན་གྱིས་བསྐོར་བའི་རིམ་པ་དང་པོའི་རྩ་བ་འདོམ་བཅུ་གསུམ་

[073A]༄༅། །ཟུག་བ་ནས་བདུན་པའི་རྩ་བ་འདོ་མ་བདུན་གྱི་བར་ཟུག་པ། སཱ་ལའི་རྒྱལ་པོའི་ཡལ་འདབ་ཀྱིས་སཱ་ལའི་འཕྲེང་བ་དང་པོའི་ཡལ་འདབ་ལ་རེག་པ་ནས་ཕྲེང་བ་བདུན་པའི་ཡལ་འདབ་ལ་རེག་
བས་ནམ་མཁའ་ཁྱབ་པ་ལྟ་བུ་གླང་པོ་ཆེ་གཡུལ་ངོར་བརྟན་པས་སྤྱོད་པའི་ཁྱད་པར་རྣམས་དང་ལྡན་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེ་ཉིད་ཀྱི་དྲུང་ན་གང་ལ་འབྲས་བུ་མང་རབ་དག་ཡོད་བ་ཤིང་
འཛམ་བུ་ཞེས་བྱ་བ་མངོན་པར་གྲུབ་སྟེ། ཞེས་གསུངས་པའི་ཕྱིར་དང། ཡུལ་དབུས་ན་ཡང་ཡོད་པར་རྒྱ་ཆེ་རོལ་བར་གཞོན་ནུ་གྲིབ་བསིལ་ལ་བཞུགས་པར་བཤད་པས་སོ། །འོད་ལྡན་གྱི་སྐར་མའི་བསྟན་
བཅོས་ལྟར་ན་རྩེ་མོ་མཐོ་བར་མངོན་པས། ཁ་ཅིག་གིས་ཆེན་པོ་མེད་ཟེར་བ་འཁྲུལ་བར་མངོན་ལ། དྲན་པ་ཉེར་གཞག་ལས་གླིང་འདིའི་བྱང་ན་འཛམ་བུའི་ཕྲེང་བ་སོགས་བཤད་པས་སོ། །གཉིས་པ་གྲུབ་
སྟེ༑ རྣལ་འབྱོར་སྤྱོད་པའི་ས་ལས། དེའི་བྱང་ཕྱོགས་ཤིང་ཤིང་ཤལ་མ་ལི་རྩེ་མོ་ཤིན་ཏུ་མཐོ་བ་ཡོད་དེ། དེ་ལ་ནམ་མཁའ་ལྡིང་བཞི་བོ་དག་གནས་སོ། །ཞེས་གསུངས་པའི་ཕྱིར། གསུམ་པ་གྲུབ་སྟེ་ས་སྡེ་
ལས༑ དེ་ན་ཤིང་གི་རྒྱལ་པོ་རབ་བརྟན་ཞེས་བྱ་བ་ཏ་ལའི་ཕྲེང་བ་རིམ་པ་བདུན་གྱིས་བསྐོར་བ་དང། ཞེས་གསུངས་ལ། གདགས་པ་ལྟར་རོ། །འཛམ་གླིང་ཆོས་ཅན། ཁྱད་པར་གཞན་ཡང་ཡོད་དེ་

[073B]བྲག་གསེར་གྱི་བྱ་སྐྱིབས་ལྷ་མ་ཡིན་གྱི་ངོས་ཞེས་བྱ་བ་དབྱིབས་གྲུབ་བཞི་ངོས་རེ་རེ་ལ་དཔག་ཚད་ལྔ་བཅུ་རེ་དང། མཐའ་བསྐོར་དུ་དཔག་ཚད་ཉིས་བརྒྱ་ཡོད་པ་འཕང་
དུ་དཔག་ཚད་ཕྱེད་དང་བཞི་བ་མཛེས་ཤིང་ལྟན་སྡུག་པ་དང་ཁོར་ཡུག་ན་གསེར་གྱི་བྱ་སྐྱིབས་བརྒྱ་སྟོང་ཡོད་ལ། དེའི་བྱང་དུ་དཔག་ཚད་ཉི་ཤུ་ན་ཤིང་སཱ་ལ་རབ་བརྟན་དང། ཤིང་དེའི་ཤར་ཕྱོགས་དཔག་
ཚད་ཉི་ཤུ་འདས་པ་ན་རྫིང་བུ་དལ་འབབ་ཅེས་བྱ་བརྒྱ་ཁྱོན་མ་དྲོས་པ་ཇི་ལྟ་བ་བཞིན་དུ་ཡོད་པ་ལ་འཁོར་དུ་རྫིང་བུ་བརྒྱ་སྟོང་ཡོད་པ་དེ་ལ་ཨུདྤལ་ལ་སོགས་པའི་མེ་ཏོག་སྡོང་བུ་གཤོལ་མདའ་ཙམ་དང། མེ་ཏོག་ཤིང་
རྟའི་འཕང་ལོ་ཙམ་ལོ་མ་བ་ལང་གི་གོ་བ་ཙམ་རྩ་བ་སྐྱེས་བུ་ཆེན་པོའི་བྲལ་ཙམ་སོགས་གནས་པར་བཤད་པའི་ཕྱིར། དང་པོ་ནི་ས་སྡེ་ལས། རིའི་རྒྱལ་པོ་གངས་རིའི་ཉེ་འཁོར་ན་གསེར་གྱི་བྲག་བྱ་སྐྱིབས་སུ་
འདུག་པ་ལྷ་མ་ཡིན་གྱི་ངོས་ཞེས་བྱ་བ་མཆུར་ཡང་དཔག་ཚད་ལྔ་བཅུ་ཞེད་དུ་ཡང་དཔག་ཚད་ལྔ་བཅུ་བ་ཞིག་ཡོད་དོ། །ཞེས་དང་གདགས་པས་བཤད། གཉིས་པ་ནི། ས་སྡེ་ལས། རྫིང་བུ་དལ་གྱིས་འཐོར་
ཞེས་བྱ་བ་རྫིང་བུ་ལྔ་བརྒྱས་བསྐོར་བཞིག་ཡོད་པ་ནི། ཞེས་གསུངས་ཞིང། གདགས་པ་ལས་ཀྱང་ངོ། །ཤེས་བྱ་ཆོས་ཅན། དེ་གསུམ་ལ་ལོངས་སྤྱོད་མཁན་ཁྱད་པར་བ་ཡོད་དེ། དེ་གསུམ་གྱི་ཉེ་འཁོར་

[074A]༄༅། །ན་ལྷ་དབང་བརྒྱ་བྱིན་གྱིས་གཡུལ་དོར་སྦྱོད་པའི་གླང་པོ་ཆེ་རབ་བརྟན་ཞེས་བྱ་བ་ལུས་དཀར་ཞིད་མགོ་སྔོན་པོའི་དབུས་དམར་བ་མཆེ་བ་དྲུག་ལྡན་སྲིད་དུ་དཔག་ཚད་ཕྱེད་དང་གསུམ་
དང༑ ཞེད་དུ་དཔག་ཚད་གཅིག་འཕང་དུ་དཔག་ཚད་ཕྱེད་དང་གཉིས་ཡོད་པ་འཁོར་གླང་བོ་བརྒྱ་སྟེང་དང་བཅས་པ་དགུན་ཟླ་བ་བཞིར་བྲག་གསེར་གྱི་བྱ་སྐྱིབས་སུ་གནས། དཔྱིད་ཟླ་བྮ་རི་ས་ལ་རབ་བརྟན་དུ་
གནས། དབྱར་ཟླ་བ་བཞིར་རྗིད་བུ་དལ་འབབ་ཏུ་གནས་པའི་ཕྱིར། ས་སྡེ་དང་གདགས་པ་གཙོ། གཞན་ཡང། འཇམ་གླིང་ཆོས་ཅན། ཁྱོད་ཀྱི་ཁྱད་ཆོས་གཞན་ཡང་ཡོད་དེ། དབུས་ན་དུས་
གསུམ་གྱི་སངས་རྒྱས་ཀྱི་གནས་རྡོ་རྗེ་གདན་བྱང་ཆུབ་ཀྱི་ཤིང་དང་བཅས་པ། ཤར་ན་འཕགས་པ་འཇམ་དཔལ་གྱི་གནས་རི་བོ་རྩེ་ལྔ། ལྷོ་ན་སྦྱན་རས་གཟིགས་ཀྱི་གནས་བོ་ཏ་ལའམ་གྲུ་འཛིན། ནུབ་
ན་མཁའ་འགྲོའི་གསང་མཛོད་ཨོ་ཊྱི་ན་དང། བྱང་ན་ཆོས་རྒྱལ་རིགས་ལྡན་སུམ་ཅུ་རྩ་གཉིས་ཀྱི་གནས་ཤམ་བྷ་ལ་རྣམས་དང་ལྡན་པར་གྲགས་ཆེ་བ་དང་མི་ཆེ་བའི། ཁྱད་པར་དུ་མ་ཡོད་པའི་ཕྱིར་ཏེ་
གླིང་འདི་ལ་རང་གི་གླིང་གཡོག་ལྔ་བརྒྱས་བསྐོར་བ་དང། གླིང་འདི་ལ་ཡུལ་ཕྲན་རྒྱས་པར་ཕྱེན་སྟོང་དང། བསྡུས་ན་དྲན་པ་ཉེར་བཞག་ལྟར་ན་བཅོ་བརྒྱད་དང། གནས་འཇོག་གི་མདོ་དང་གསང་བ་

[074B] ཡུལ་ལྗོངས་ཀྱི་གཙོ་བོ་གསུམ་མམ་དྲུག་དང་གྲོང་ཁྱེར་གསུམ་ལྷག་པའི་བརྒྱ་སོགས་དང་དེར་གནས་པའི་ཚད་དབྱིབས་སོགས་ཡོང་བའི་ཕྱིར་དང་པོ་གྲུབ་སྟེ། དྲན་པ་
ཉེར་གཞག་ལས། འཛམ་བུ་གླིང་གི་འཁོར་དུ་གྱུར་བའི་གླིང་ལྔ་བརྒྱས་ཡོངས་སུ་བསྐོར་བ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། གསེར་གྱི་གཞི་ལྡན་སོགས་གླིང་གཙོ་བོ་རྣམས་ལ་ལྷ་ལའམ་མི་འམ་དྲི་ཟ་འམ་
གྲུབ་པ་འམ་གསང་བ་བ་སོགས་རྐང་གཉིས་གནས་ལ་དབང་ཆེན་གྱི་རི་ལས་འདས་པའི་ལྷོ་གླིང་དེ་ལ་སྐྱེས་བུ་རྐང་གཅིག་དང་བུད་མེད་ཁྱི་གདོང་མ་གནས་ཤིང། དེ་བཞིན་དུ་གླིང་ཕ་ལ་བ་ལ་མི་སྣ་ཚོགས་གནས་པའི་
ཕྱིར༑ དེར་ཐལ། དྲན་པ་ཉེར་གཞག་ལས། འཛམ་བུའི་གླིང་ན་ཡོད་པའི་གཙོ་བོར་གྱུར་པ་རྣམས་དཔེར་བྱས་ན་འདི་ལྟ་སྟེ། གསེར་གྱི་གཞི་དང་ལྡན་པ་དང། ཞེས་པ་ནས། དེ་དག་རྣམས་ནི་སྐྱེས་བུ་རྐང་བ་
དང་ལྡན་པ་རྣམས་ཀྱིས་སྟེ། ཇི་ལྟར་ཁྱད་པར་དུ་གྱུར་བས་གླིང་དེ་དག་རྣམས་ཀྱིས་འཛམ་བུའི་གླིང་ཡོངས་སུ་བསྐོར་བ་ཡིན་ཞིང་ཞེས་གསུངས་པའི་ཕྱིར། རྩ་བའི་རྟགས་གཉིས་པ་གྲུབ་པ་ཡིན་ཏེ་ཐེག་
ཆེན་གྱི་མདོ་ལྟར་ན་ཡུལ་ཀ་ཤ་དང། བ་ཧུ་བ་དང། ཐོ་གར་ཡུལ་དང། ཡ་བ་ན་དང། ཀ་མ་པོ་ཛ་སོགས་ཡུལ་སྟོང་གིས་གང་བའི་ཕྱིར་ཏེ། གསང་བ་བསམ་གྱིས་ཁྱབ་པའི་མདོ་ལས། འདི་ལྟ་སྟེ་

[075A]༄༅། །ཡུལ་ཀ་ཤ་དང། བ་ཧུ་བ་དང། ཐོ་གར་ཡུལ་དང། ཡ་བ་ན་དང། ཀམ་པོ་ཛ་དང། ཁ་ཤ་དང། ཧུ་ན་དང། རྒྱ་ཡུལ་དང། ད་ར་ཏ་དང། ཨུ་ར་ཤ་དང། ཞེས་པ་
ནས༑ སྤལ་ཁ་དང། ཁྱི་གདོང་དང། ཝ་གདོང་དང། ཀྲི་བ་ཤིའི་གདོང་དང། སྤྱིའུ་ཚུགས་པ་དང། གནམ་གདོང་པོ་དང། ཕྱི་ཕྱོགས་གདོང་དང། བྱང་འཚམས་གདོང་དང། རྗེས་སུ་རྒྱུགས་དང། རྒྱ་
མཚོ་ཁོལ་བ་དང། ཡུལ་མཐའ་གཏུགས་པ་དང། ཨང་ཀུ་ར་དང། མང་ཀུ་ར་དང། སྣ་མེད་དང། ཀློ་བཀྲ་དང། ཕྱོགས་ཀྱི་གཅེར་བུ་དང་གཤོག་ཐོགས་གཅེར་བུ་དང། དགུས་སྟེ་འགྲོ་བ་དང། རྫོགས་
བྱེད་རྣམས་དང། འཇིག་རྟེན་གྱི་བར་ན་གནས་པའི་ཡུལ་ལ་སོགས་པ་ཡུལ་སྟོང་གིས་འཛམ་བུའི་གླིང་ཡོངས་སུ་གང་སྟེ། ཞེས་སོགས་གསུངས་པའི་ཕྱིར། ཡུལ་དེ་ཐམས་ཅད་ལ་ཆོས་ཀྱང་འཇུག་པར་བཤད་པས་ཐེག་
ཆེན་འདི་ལྟར་ན་རུང་དོ། །འདིའི་ཡུལ་ལ་ཞིབ་ཆ་དགོས་སྣང་ངོ་།རྩ་རྟགས་གསུམ་པ་གྲུབ་སྟེ། མདོ་དྲན་པ་ཉེར་བཞག་ལས། བ་ལང་སྤྱོད་ཀྱི་ཡུལ་ལྗོངས་ཐམས་ཅད་བསྡུས་པར་གྱུར་ན་ནི་ཡུལ་ཉི་ཤུ་རྩ་ལྔ་
ཡིན་ནོ། །ཇི་ལྟར་འཛམ་བུའི་གླིང་གི་ཡུལ་ལྗོངས་བཅོ་བརྒྱད་བཞིན་ནོ། །ཞེས་གསུངས་པའི་ཕྱིར། རྩ་རྟགས་བཞི་པ་གྲུབ་སྟེ། གསང་བའི་མདོ་ལས། གང་ཡུལ་ཆེན་པོ་བཅུ་དྲུག་ཏུ་བསྡུ་བས་བསྡུས་

[075B]གདན་མི་རྣམས་ཀྱི་ཚིག་ཀྱང་གཞན། བརྡའ་ཡང་ཐ་དད་པ་དེར་ཡང་དེ་བཞིན་གཤེགས་པས་སྐད་ཀྱིས་འཇུག་པ་ཇི་ལྟ་བ་བཞིན་དུ་མིང་ཐ་དད་པ་རྣམས་ཀྱིས་
བདེན་པ་དག་ལ་རྣམ་པར་བཀོད་དོ། ཞེས་གསུངས་པའི་ཕྱིར། རྩ་རྟགས་ལྔ་བ་གྲུབ་སྟེ། ལུང་ཕྲན་ཚོགས་ལས། མཉན་ཡོད། སེར་སྐྱ། ཡངས་པ་ཅན། རྒྱལ་པོའི་ཁབ་དང། ཝར་ཎ་སི་དང། ཙམ་
པ་ཀ་དྲུག་བཤད་པ་དང། དྲན་པ་ཉེར་བཞག་ལས། འཛམ་བུའི་གླིང་ན་ཀ་ཤི་དང། ཀོ་ཤ་ལ་དང། མག་དཧའོ། །ཞེས་གསུངས་པའི་ཕྱིར། རྟགས་དྲུག་པ་གྲོང་ཁྱེར་དེ་ལྟར་ཡང་བཤད་དེ། དྲན་པ་ཉེར་
གཞག་ལས། དེ་ལ་ཇི་ལྟར་འཛམ་བུའི་གླིང་ན། པཱ་ཊཱ་ལི་པུ་ཏྲས་མགོ་དྲངས་པར་གྱུར་བའི་གྲོང་ཁྱེར་གསུམ་གྱི་གྱིས་ལྷག་པའི་བརྒྱ་ཡིན་ནོ། །།ཞེས་གསུངས་པའི་ཕྱིར། དེས་ན་མེད་འདི་སོགས་ལྷང་ན་ད་ལྟ་གངས་
ཏི་སིར་གྲགས་པ་འདི་གླིང་འདིའི་རི་ཆེན་པ་བཞི་ཡོད་པའི་ནང་གི་གངས་ཅན་དང་ཏི་སེ་གཉིས་ཀར་འདོད་པ་མང་པ་བྱུང་བ་གཏན་ནས་མི་འཐད་པར་ཐལ། །དེ་ལྟར་འདོད་པ་རི་བཞིའི་ཚད་དང་དབྱིབས་ཀྱི་ཁྱད་པར་དང་ཡང་
འགལ། གྲངས་དང་ཡང་ངོས་སུ་འགལ་བའི་ཕྱིར། དང་པོ་གྲུབ་སྟེ་གངས་ཅན་དང་ཏི་སེ་གཉིས་བྱང་གི་རི་དང་འབིགས་བྱེད་དང་མཱ་ལ་ཡ་གཉིས་ལྷོའི་རི་ཡིན་པའི་ཕྱིར། དང་པོ་གྲུབ་སྟེ། གངས་བཅན་དང་ཏི་

[076A]༄༅། །སེ་གཉིས་ལས་གངས་ཅན་ལ་རྩེ་རྣམ་པ་སྣ་ཚོགས་དང་ལྡན་པ་ཚད་དཔག་ཚད་སྟོང་དང་ཤིང་སྣ་ཚོགས་སྐྱེས་པ་ཉམས་དགའ་བདེ་ལ་མི་འམ་ཅི་གནོད་སྦྱིན་དཀའ་ཐུབ་ཅན་དང་
གྲུབ་ཐོབ་རྣམས་རྒྱུ་བ་དང། གངས་ཅན་གྱི་རི་དེ་ནས་དཔག་ཚད་ལྔ་བརྒྱ་འདས་པ་ན་རི་ཟངས་ཀྱི་མདོག་ཅེས་བྱ་བ་དཔག་ཚད་ཉི་ཤུ་པ་ཕུག་སྟོང་དང་ལྡན་པ་ཡོད། དེ་ནས་དཔག་ཚད་བརྒྱ་འདས་པར་ཆུ་ཀླུང་
དཔག་ཚད་བརྒྱབས་བ་སྐོར་བ་ཡོད། དེ་ནས་རིང་དུ་འདས་པར་ཏི་རྩེ་ཞེས་བྱ་བའི་རི་དཔག་ཚད་བརྒྱ་བ་མདོག་དཀར་བ་དངུལ་གྱི་རང་བཞིན་རྭ་ལྔ་ཡོད་པའི་གསུམ་དངུལ་དང་གཉིས་ཤེལ་དང་གསེར་ལས་གྲུབ་པ་
ཡིན་པའི་ཕྱིར། དང་པོ་གྲུབ་སྟེ། དྲན་པ་ཉེར་གཞག་ལས། བྱང་ཕྱོགས་ཀྱི་ཆ་ན་རི་གང་དག་ཡོད་ཅེ་ན། ནས། གངས་ཅན་ཞེས་བྱ་བའི་རི་རྩེ་མོ་རྣམ་པ་སྣ་ཚོགས་པ་དང་ལྡན་པ་དང་དཔག་ཚད་སྟོད་
ཡིན་ཏེ། ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། མདོ་དེ་ཉིད་ལས། གངས་ཅན་གྱི་རིན་ནས་དཔག་ཚད་ལྔ་བརྒྱ་ན། ཞེས་པ་ནས། རི་གཞན་ཟངས་ཀྱི་མདོག་ཅེས་བྱ་བ་དཔག་ཚད་
ཉི་ཤུ་བ་སྟེ་ཕུག་སྟོང་དང་ཡང་དག་པར་ལྡན་པ་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། མདོ་དེ་ཉིད་ལས། དེ་ལས་རིན་གདུ་འདས་པར་གྱུར་བ་ནས་པར་སྣང་དཔག་ཚད་བརྒྱ་ཐམ་

[076B] ཞེས་པ་ནས། དེ་ལས་རིང་དུ་བདས་པ་ན། ཏེ་རྩེ་ཞེས་བྱ་བའི་རི་དཔག་ཚད་ལྔ་བརྒྱ་བར་གྱུར་བ། མདོག་དཀར་བ་དངུལ་གྱི་རིང་བཞིན་ལ་གསེར་གྱི་ར་ཕབ་ཡོངས་
སུ་གང་པ་ཡིན་ཏེ། དེ་ལ་འཕགས་སྐྱེས་པོ་ཞེས་བྱ་བའི་རྒྱལ་པོ་ཆེན་པོ་རབ་ཏུ་གནས་སོ། །དེ་ལ་པདྨའི་མཚེའུ་ཡོད་དེ། ཞེས་སོགས་གསུངས་པའི་ཕྱིར། གོང་གི་རྟགས་གཉིས་པ་འབིགས་བྱེད་དང་མཱ་ལ་ཡའི་ཁྱད་པར་པར་
ཡོད་དེ། འབིགས་བྱེད་རིའི་ཉེ་འཁོར་བརྒྱ་ཡོད་པ་ལས་ཆུ་ཀླུང་ནང་མ་དཱ་དང། རླབས་ལྡན་དང། ཤུགས་ལྡན་དང། ནག་པོའི་ཁྱིལ་བ་བཞི་འབབས། རི་མཱ་ལ་ཡིན་ཙན་དང་གྱི་ནགས་ཚལ་གྱི་རང་བཞིན་རིང་
བའམ་སྲིད་ལ་དཔག་ཚད་ལྔ་བརྒྱ་དང་འཕགས་དཔག་ཚད་སུམ་བརྒྱ་ཡོད་པ་ལས་རླབས་ཆེན་ཞེས་བྱ་བའི་ཆུ་ཀླུང་དང་བེ་ཏྲ་ཅན་ཞེས་བྱ་བའི་ཆུ་ཀླུང་འབབས་པའི་ཕྱིར། ཁྱད་པར་དང་པོ་ནི། མདོ་དེ་ཉིད་ལས། དེ་ལ་འབིགས་
བྱེད་ཅེས་བྱ་བའི་རིའི་ཉེ་འཁོར་དུ་དཔག་ཚང་བརྒྱད་ཡོད་པ་ལས་ཞེས་སོགས་བྱུང་བས་སོ། །གཉིས་པ་འཆད་པར། མདོ་དེ་ཉིད་ལས། རི་མཱ་ལ་ཡ་ཞེས་བྱ་བ་ནི་ཙན་དང་གྱི་རང་བཞིན་དུ་གྱུར་པན་མཆོག་ཏུ་དགའ་བ་རིང་བར་
གྱུར་བའི་དོར་ནི་དཔག་ཚད་ལྔ་བརྒྱ་ཡིན་ལ་འཕང་དུ་ནི་དཔག་ཚད་སུམ་བརྒྱ་ཡིན་ནོ་།ཞེས་སོགས།། མདོ་འདི་ལྟར་ན་དེ་ལྟར་གཅིག་ཏུ་མི་རུང་ངོ། །གཉིས་པ་གྲངས་དང་ཡང་འགལ་བར་ཐལ། རི་བཟིར་བཤད་

[077A]༄༅། །པའི་དང་པོ་དང་བཞི་བ་མི་གཅིག་པའི་ཕྱིར་དང། ཏི་རྩེ་ལ་ཀཻ་ལ་པ་ཞེས་ཀྱང་མདོ་འདིར་བཤད་པའི་ཕྱིར་ཏ། མདོ་དེ་ཉིད་ལས། དཔེར་ན་འཛམ་བུའི་གླིང་རི་བཞིས་ཡོངས་སུ་བསྐོར་
བ་ཡིན་ཏེ། གངས་ཅན་དང་འབིག་བྱེད་དང་མཱ་ལ་ཡ་དང་ཏི་རྩེའོ། །ཞེས་དང། ཡང་མདོ་དེ་ཉིད་ལས། ཇི་ལྟར་འཛམ་བུའི་གླིང་ན་རི་ཆེན་པོ་རྣམས་ལ་འདི་ལྟ་སྟེ་གངས་ཅན་དང། འབིགས་བྱེད་དང། མཱ་ལ་ཡ་
དང། ཀཻ་ལ་བ་རྣམས་བཞིན་ནོ། །ཞེས་གསུངས་པའི་ཕྱིར། མདོ་འདི་ལྟར་ན་ཏི་རྩེ་ཤམ་བྷ་ལའི་གངས་རི་དང་འགྲིགས་པར་སླ། སྤྱིར་མདོ་རྒྱུད་དེ་དག་རང་རང་གི་གངས་ཅན་དང་གངས་རིའི་ཁྱད་པར་མི་འདྲ་བས་
ཀུན་གཅིག་མ་བྱེད་ཅིག། སྨྲས་པ། མདོ་རྒྱུད་སོ་སོའི་བཤད་སྲོལ་ལྷ་རྫས་ཀྱི། །ལུགས་མང་བཀྲ་བའི་རི་མོ་མོ་ཤེས་པར། །རི་གླིང་མིང་ཙམ་བྲིས་པའི་ཆོས་མངོན་པ། །བཤད་དང་ཤེས་པར་རློམ་པ་གཉིད་
ན་མཛེས། །བྱེ་མདོའི་གྲུབ་མཐའ་ཙམ་ཡང་མི་ཤེས་པར། །མདོ་རྒྱུད་དཀའ་གནས་མཐོང་ཚད་བཤད་འདོད་པའི། །བླུན་སྒོམ་རྩོམ་པ་སྨྱོན་པའི་ཟློས་གར་དེ། །གཅིག་མིན་བདེ་འདིར་ལུང་བ་འགའ་འགར་
ཡོད༑ ༑སྔོན་ཚེ་ཐུབ་དབང་སྤྱན་སྔར་ཁས་བླངས་པའི། །རྒྱལ་སྲས་རྣམས་དང་ལྷ་ཀླུ་དྲི་ཟའི་བར། །ནོངས་སམ་གཟིམས་མ་མ་ཐུབ་བསྟན་སྡེ་སྣོད་གསུམ། །ལེགས་བཤད་ལྷ་ཡི་རྔ་དེ་དག་རྡུངས་ཤོག་

[077B] །བསྔགས་པ་དོན་ལྡན་འགྲོ་བའི་གཉེན་གཅིག་གྱི། །གསང་གསུམ་སྤྲུལ་བའི་བཀོད་པ་བྱེ་བ་ཡིས། །བསྟན་པའི་རྒྱལ་མཚན་ཕྱོགས་བཅུར་བསྒྲེང་པར་མཛོད་ཅེས་
པའང་བར་སྐབས་ཀྱི་ཚིགས་སུ་བཅད་པ་ཡིད་ལ་བརྣག་པའི་གླུར་སྨྲས་སོ། །གསུམ་པ་ཚ་གྲང་དམྱལ་བའི་གནས་འཆད་པར། འདི་འོག་སྟོང་ཕྲག་ཉི་ཤུ་ན། །ནས། ཆུ་བུར་ཅན་སོགས་གྲང་བརྒྱད་གཞན། །ཞེས་
བྱུང༑ ཤེས་བྱ་ཆོས་ཅན། འཛམ་གླིང་འདིའི་འོག་དཔག་ཚད་སྟོང་ཕྲག་ཉི་ཤུ་ན་དམྱལ་བ་མནར་མེད་པའི་ཡས་སྟེང་ཡོད་དེ། དེ་ནས་ཐུར་ལ་དེའི་རྔམས་དཔང་དང་རྒྱ་ཚད་ཀྱང་དཔག་ཚད་སྟོང་ཕྲག་ཉི་ཤུ་དེ་ཙམ་རེ་
ཡོད་པར་མཚུངས་པའི་ཕྱིར་ཏེ། རང་འགྲེལ་ལས། འཛམ་བུའི་གླིང་འདི་ཉིད་ཀྱི་འོག་དཔག་ཚང་ཉི་ཁྲི་ན་དམྱལ་བ་ཆེན་པོ་མནར་མེད་ཡོད་དེ། ཞེས་སོགས་བྱུང། འདིའི་འགོ་ཅེས་པའི་ངེས་བཟུང་གི་དོན་ཡོད་དེ་
མཛོང་ལྟར་ན་གླིང་འདི་ལས་གཞན་གྱི་འོག་ན་ཡོད་པ་གཅོད་པ་གང་ཞིག། ས་སྔེ་ལྟར་ན་མ་དྲོས་པའི་འོག་ཏུ་ཡོང་པར་བཤད་པའི་ཕྱིར། དང་པོ་གྲུབ་སྟེ། འཛམ་གླིང་གི་ངོས་གསུམ་ལ་དཔག་ཚང་སྟོང་ཕྲག་གསུམ་རེ་དང་
གཅིག་ལ་དཔག་ཚད་ཕྱེད་དང་བཞི་ཡིན་ཀྱང་དམྱལ་བ་ཆེན་པོ་བརྒྱད་ཉེ་འཁོར་དང་བཅས་པ་དང་དེའི་ཕ་རོལ་ཏུ་གྲང་དམྱལ་སོགས་ཡོད་པ་ནི་གླིང་ཞབས་རྒྱ་ཆེ་བའི་དབང་གིས་ཡིན་པའི་ཕྱིར། དཔེར་ན་འབྲུ་ཕུང་བོ་

[078A]༄༅། །བཞིན། རང་འགྲེལ་ལས་འཛམ་བུའི་གླིང་འདི་ཙམ་གྱི་འོག་ན་མནར་མེད་པ་ལ་སོགས་པའི་གོ་སྐབས་གལ་ཡོད་ཅེ་ན་གླིང་རྣམས་ནི་འབྲུའི་ཕུང་པོ་བཞིན་དུ་ཞབས་རྒྱ་ཆེ་བ་ཡིན་ཏེ། ཞེས་
སོགས་གསུངས་པའི་ཕྱིར། འདི་ལྟར་ན་མཚོ་ལ་ཞིབ་ཆ་རེ་དང་གླིང་འདི་ན་ལས་རྩུབ་པོ་ཡོད་པའི་དབང་གིས་ཡིན་པའི་ཕྱིར་ཏེ་གང་སྤེལ་ལས། འཛམ་བུའི་གླིང་འདི་ཉིད་ཀྱི་ཞེས་བྱ་བ་ལ་ཡང་ཅིའི་ཕྱིར་འཛམ་བུའི་གླིང་
འདི་ཉིད་ཀྱི་ཡིན་གྱི་གཞན་གྱི་མ་ཡིན་ཞེ་ན། འཛམ་བུའི་གླིང་ཁོ་ན་ལས་ངན་པ་ཀུན་དུ་སྤྱོད་པའི་ཕྱིར་དང། མཚོན་ཆར་འགྱུར་བའི་ལས་ཡོད་པའི་ཕྱིར་དང། དབང་པོ་རྣོན་པོ་ཡིན་པའི་ཕྱིར་ཞེས་ཟེར་རོ། །ཞེས་
གསུངས་པ་ལྟར་ཡིན་པའི་ཕྱིར། རྟགས་གཉིས་པ་གྲུབ་སྟེ། ས་ལས་གངས་རི་ནི་མ་དྲོས་པའི་ཉེ་འཁོར་ན་ཡོད་དེ། །དེའི་འོག་ན་སེམས་ཅན་དམྱལ་བ་ཆེན་པོ་རྣམས་ཀྱི་གནས་ཡོད་དེ། སེམས་ཅན་དམྱལ་
བ་བརྒྱད་དང་ཉི་ཚི་བའི་སེམས་ཅན་དམྱལ་བ་དང་གྲང་བའི་དམྱལ་བ་རྣམས་དང། ཉེ་འཁོར་གྱི་དམྱལ་བ་རྣམས་དང། དུད་འགྲོ་དང་ཡི་དྭགས་ཁ་ཅིག་གནས་སོ། །ཞེས་གསུངས་པའི་ཕྱིར། འདི་དང་འགལ་
མི་དགོས། སྒྲ་དོན་ཡོད་དེ། སྡུག་བསྔལ་ལ་བར་ཆད་མེད་བས་ན་མནར་མེད། ཅེས་གསུངས་པའི་ཕྱིར་དང། ཁ་ཅིག་བདེ་བའི་སྐབས་མེད་པས་ན་ཟེར་བ་སོགས་ཡོད། ཤེས་བྱ་ཆོས་ཅན། དེའི་སྟོང་ན་ཚ་

[078B] མནར་མེད་དེའི་སྟེང་ན་བུམ་པའི་ནང་དུ་འཚེད་པ་ལྟར་ཤིན་ཏུ་ཚ་བའི་རབ་ཆ་དང། ལྕགས་ཁང་མེ་འབར་བའི་ནང་དུ་བསྲེག་པས་ཚ་བ་དང། བསྲེག་པའི་སྡུག་བསྔལ་རབ་ཏུ་ཆེ་བས་ཆོ་
དེ་འདེབས་བས་ན་དུ་འབོད་ཆེན་པོ་དང། བསྲེགས་པའི་སྡུག་བསྔལ་གྱིས་སྐྲག་པས་ང་རོ་འབྱིན་པས་དུ་འབོད་དང་དམྱལ་སྲུང་རྣམས་ཀྱིས་རི་ར་ལུག་སོགས་སུ་བསྡུས་ནས་འཇོམས་པས་ན་བསྡུས་འཇོམས་དང་ལུས་
ལ་དམྱལ་སྲུང་གིས་ཐིག་ནག་པོ་བཏབ་ནས་སོག་ལེས་གཤགས་པས་ན་ཐིག་ནག་དང། ཕན་ཚུན་མཚོན་གྱིས་བཏབ་སྟེ་བརྒྱལ་ཞིང་འགྱེལ་བ་ན་རླུང་གིས་བཏབ་པས་སམ་ནམ་མཁའ་ནས་ཡང་སོས་པར་གྱུར་ཅིག་གི་
སྒྲ་འབྱུང་བས་ན་ཡང་སོས་ཏེ་བདུན་པོ་གོང་ནས་གོང་དུ་མས་རིམ་ནས་གནས་པའི་ཕྱིར་དང། མནར་མེད་པའི་གློ་ན་གནས་པར་འདོད་མཁན་ཡང་ཡོད་པའི་ཕྱིར་ཏེ། རང་འགྲེལ་ལས། མནར་མེད་པ་དེའི་སྟེང་ན་
དམྱལ་བ་བདུན་པོ་ནས། གོང་ནས་གོང་དུ་གནས་སོ་གཞན་དག་མནར་མེད་པའི་གློ་དག་ན་གནས་སོ་ཞེས་ཟེར་རོ། །ཞེས་གསུངས་པའི་ཕྱིར། ཚ་དམྱལ་བརྒྱད་པོ་རེ་རེ་ལའང་ལྷག་མ་འཁོར་བཅུ་དྲུག་བཅུ་དྲུག་
ཡོད་དེ། བརྒྱད་པོ་དེ་དག་ངོས་བཞི་བོ་རེ་རེ་ན་མེ་མ་མུར་གྱིའོ་བས་དང། རོ་མྱགས་ཀྱི་འདམ་དང། སྤུ་གྲིས་གཏམས་པའི་ལམ་སོགས་དང། ཐལ་ཆེན་གྱི་ཆུ་བོ་རབ་མེད་དེ་བཞི་བཞི་ལ་ལྕགས་རིས་བསྐོར་

[079A]༄༅། །བསྒོའི་ཐད་དུ་རིས་ཆད་པར་གནས་པའི་ཕྱིར་དང། སོགས་སྒྲས་བསྡུས་པ་རལ་གྲི་ལོ་མའི་ནགས་ཚལ་དང། ལྕགས་ཀྱི་ཤལ་མ་ལའི་སྡོང་པོ་དང། ཁྱི་སྲེ་བོ་ལྕགས་ཀྱི་མཆེ་བ་ཅན་
དང༑ བྱ་ཁ་ཏ་ལྕགས་ཀྱི་མཆུ་ཅན་དང། བཞི་གཅོད་པར་འདྲ་བས་གྲངས་གཅིག་ཏུ་བྱས་པ་བསྡུས་པའི་ཕྱིར་ཏེ། རྩ་བར། བརྒྱད་པོ་ཀུན་ལ་ལྷག་བཅུ་དྲུག། ཅེས་དང། མདོ་ལས་ཀྱང། རེ་རེ་ལ་ཡང་ལྷག་
བཅུ་དྲུག། རྩིག་པ་བཞི་དང་སྒོ་བཞི་སྟེ། །རྣམ་ཕྱི་རིས་སུ་ཆང་བ་ཡིན། །ཞེས་སོ། །ལྷག་པའི་དོན་གྲངས་སམ་བླ་ལྷག་གི་དོན་ཡིན་གྱི་གནོད་པ་ཆེར་ལྷག་པའི་དོན་མ་ཡིན་ཏེ། དམྱལ་བ་སྔ་མ་ལས་མི་ཆེ་བའི་
ཕྱིར་དང། གང་སྤེལ་ལས། ལྷག་པའི་སྒྲ་ནི་བླ་ལྷག་པའི་དོན་ཏོ། །འདི་དག་ཏུ་ལྷག་པར་འབྱིངས་པ་ལྷག་པ་ཡིན་གྱི་ལྷག་པར་གནོད་པ་མིན་ཏེ། ཞེས་གསུངས་པའི་ཕྱིར། ཚ་དམྱལ་ལས་གཞན་གྲང་དམྱལ་
བརྒྱད་ཀྱང་ཚད་མྱལ་བརྒྱད་ཀྱི་ཐད་ཀན་ཡོད་དེ། གྲང་བས་ཉེན་པས་ལུས་ཆུ་བུར་ཅན་དང། དེ་བཞིན་དུ་ཆུ་བུར་རྡོལ་བ་ཅན་དང་སོ་ཐམ་ཐམ་པ་དང། ཨ་ཆུ་ཟེར་བ་དང། ཀྱི་ཧུད་ཟེར་བ་དང་ལུས་གྲང་
པས་ཨུཏྤལ་གྱི་འདབ་བམ་ལྟར་གས་པ་དང། པདྨའི་འདབ་མ་ལྟར་གས་པ་དང། པདྨའི་འདབ་མ་ལྟར་ཆེར་གས་པ་བརྒྱད་ཡོད་པའི་ཕྱིར་ཏེ། རྩ་བར། ཆུ་བུར་ཅན་སོགས་གྲང་བརྒྱད་གཞན། །ཞེས་

[079B] རང་འགྲེལ་ལས། དེ་དག་ཀྱང་འཛམ་བུའི་གླིང་འདི་ཉིད་ཀྱི་འོག་དམྱལ་བ་ཆེན་པོ་རྣམས་ཀྱི་ཐད་ཀན་ཡོད་དོ། །ཞེས་གསུངས་ལ། རྒྱ་མཚོ་དང་ཉེ་བར་གནས་པ་དང་ལྕགས་རིའི་ངོས་གཅིག་ན་མུན་པར་གནས་
པའི་ལུགས་གཅིག་གང་སྤེལ་ལས་བཤད་དོ། །དམྱལ་སྲུང་ལ་འདོད་ཚུལ་གཉིས་ཡོད་དེ། ཐིག་ནག་པོ་འདེབས་མཁན་སོགས་མདོ་སྡེ་པས་འབྱུང་བཞིའི་ཁྱད་པར་ལ་འདོད། །བྱེ་སྨྲས་གང་ཟག་ཏུ་འདོད་ཅིང། མདོ་
སྡེ་བ་ལྟར་དབུ་སེམས་ཀྱང་འདོད་ལ། དམྱལ་བའི་གཤིན་རྗེ་ནི་གང་ཟག་ཏུ་ཐམས་ཅད་ཀྱིས་འདོད་པའི་ཕྱིར། དེས་ན་ཁ་ཅིག་གཤིན་རྗེ་ཡང་འབྱུང་བཞི་དང་འཁྲུལ་སྣང་དུ་འདོད་པ་ནི་མ་རིགས་པས་ནོངས་སོ། །ཤེས་
བྱེད་དང་སྒྲུབ་བྱེད་ཤིན་ཏུ་གསལ་བར་ཡོད་དེ། ཆོས་ལྡན་རབ་འབྱོར་གྱིས། སྡུག་བསྔལ་ལ་དགའ་དེ་དག་ནི། །གཤིན་རྗེ་སྲིན་པོར་སྐྱེ་བར་འགྱུར། །ཞེས་དང། རང་འགྲེལ་ལས། གཤིན་རྗེ་སྲིན་པོ་ཞེས་བཤད་
ཀྱིས་གང་དག་ལས་རྣམས་བྱེད་པ་ནི་མ་ཡིན་ནོ། །ཞེས་དང། ས་ལས་དེའི་འོག་ཏུ་སེམས་ཅན་གང་ཡང་རུང་བཞིག་བདག་པོར་འགྱུར་བའི་ལས་ཀུན་ནས་ཉོན་མོངས་པ་ཅན་གྱིས་སེམས་ཅན་དམྱལ་བ་རྣམས་
ན་པ་ཤིན་རྗེའི་རྒྱལ་པོར་སྐྱེ་བར་འགྱུར་རོ། །དེའི་འོག་ཏུ་སེམས་ཅན་དམྱལ་བའི་སྲུང་མ་རྣམས་ནི་སྤྲུལ་བ་ལྟ་བུར་འབྱུང་བར་འགྱུར་རོ། །ཞེས་གསུངས་པའི་ཕྱིར། ཉི་ཚེ་བའི་དམྱལ་བའི་གནས་ལ་ངེས་པ་མེད་

[080A]༄༅། །དེ༑ དམྱལ་བ་ཆེན་པོ་དང་ཉེ་བ་ན་ཡང་ཡོད་ལ། མིའི་ཡུལ་རྒྱ་མཚོའི་འགྲམ་སོགས་ནའང་ལུང་དང་རྣ་བ་བྱེ་བ་རིའི་གཏམ་རྒྱུད་ལྟ་བུ་ཡིན་པའི་ཕྱིར། ཡི་དྭགས་ཀྱི་གནས་ཡོད་
དེ༑ གླིང་འདིའི་འོག་དཔག་ཚད་ལྔ་བརྒྱ་འདས་པ་ན་ཡི་དྭགས་ཀྱི་གྲོང་ཁྱེར་སེར་སྐྱ་ཡོད། །དེ་ལས་རྒྱལ་པོའི་ཁབ་ཞེས་བྱ་བ་ན་གཤིན་རྗེའི་ཆོས་ཀྱི་རྒྱལ་པོ་ལ་འཁོར་ཡི་དྭགས་རིགས་མི་འདྲ་བ་སུམ་ཅུ་རྩ་དྲུག་གིས་བསྐོར་
བ་ཡོད་པའི་ཕྱིར་ཏེ། རང་འགྲེལ་ལས། ཡི་དྭགས་རྣམས་ཀྱི་རྒྱལ་བོ་ནི་གཤིན་རྗེ་ཞེས་བྱ་བ་ཡིན་ནོ། །དེ་དག་གི་གནས་ཀྱི་རྩ་བ་ནི་རྒྱལ་བོའི་ཁབ་ནི་འཛམ་བུའི་གླིང་འདིའི་འོག་དཔག་ཚད་ལྔ་བརྒྱས་བཅད་པ་ན་ཡོད་
དེ༑ ཞེས་དང། དྲན་པ་ཉེར་བཞག་ལས། ལྟོ་གུག་ཁ་ཁབ་ལྟར་ཕྲ་བ་དང། ཞེས་སོགས་གསུངས་པའི་ཕྱིར། དེ་ལས་ཀྱང་ཆོས་ཀྱི་རྒྱལ་པོའི་ཕོ་བྲང་དང་ཡི་དྭགས་གཞན་འགའ་ཞིག་ཀྱང་གསེར་གྱི་ཁང་པ་སོགས་
ལྷའི་དཔལ་འབྱོར་ལྟ་བུ་ཡོད་དེ། དེ་ནི་རྩ་བའི་གནས་ཡིན་ལ་དེར་མ་ཟད་དྲན་ཉི་ལྟར་ན་རྒྱ་མཚོའི་མཐར་ཉེ་བ་ན་ཡང་དེ་ལས་འཕྲོས་པའི་གཤིན་རྗེའི་སྲིད་པ་གསེར་དྲི་མ་མེད་པའི་ཁང་བ་རྟབ་བབ་རིན་པོ་ཆེ་སྣ་ཚོགས་
ཀྱིས་སྤྲས་པ། རྒྱར་དཔག་ཚད་བརྒྱ་ཡོད་པ་ཉི་མ་གཉིས་པ་ལྟ་བུ་ཡོད་ལ། དེ་ལས་རྒྱ་མཚོ་ཡང་མ་ནུས་པས་མི་བསྒྲིབས་པ་ཡིན་པའི་ཕྱིར་ཏེ། རང་འགྲེལ་ལས། དེ་ལས་ཡི་དྭགས་རྫུ་འཕྲུལ་ཆེན་པོ་ཁ་ཅིག་ནི་ལྷའི་

[080B] །ཞེས་དང། དྲན་པ་ཉེར་གཞག་ལས་ཀྱང། དེ་ལས་འདས་པར་གྱུར་ནས་ནི་དགའ་བར་གྱུར་བའི་གཤིན་རྗེའི་སྲིད་པ་ཡིན་ཏེ། ལྷ་རྫ་ཀྱི་འཛམ་བུའི་ཆུ་བོའི་གསེར་དྲི་མ་མེད་
པའི་ཁང་བ་དང་རྟ་བབས་ཐམས་ཅད་ཀྱང་རིན་པོ་ཆེ་རྣམས་ཀྱིས་མཛེས་པ། ཞེས་པ་ནས། རྒྱར་ནི་དཔག་ཚད་བརྒྱ་ཡོད་པ་ཉི་མ་གཉིས་པ་དང་མཚུངས་པ་ཡིན་ནོ། །ཞེས་སོགས་གསུངས་པའི་ཕྱིར་ཁ་འཐོར་བ་
མིའི་ཡུལ་ནའང་ཡོད་དེ། ལུང་གཞི་ལས། བདག་ཅག་ངག་རྩུབ་ཁྲོ་ལྡན་ཞིང། །བདག་ཅག་སེར་སྣས་འཇུངས་པས་ན། །སྦྱིན་བ་ཅུང་ཟད་མ་བཏང་དེས། །བདག་ཅག་ཡི་དྭགས་འཇིག་རྟེན་ལྷག། །ཞེས་སོགས་ཀྱིས་བཤད་
དུད་འགྲོའི་འོག་ནས་ཡོད་དེ། རྩ་བའི་གནས་ཕྱིའི་རྒྱ་མཚོ་ན་ཆང་གི་སྤང་མ་ལྟར་གནས་ཤིང། ཁ་འཐོར་བ་ཐང་དང་ཆུ་དང་ནམ་མཁའ་སོགས་ལ་གནས་པའི་ཕྱིར་ཏེ། རང་འགྲེལ་ལས། དུད་འགྲོ་ནི་ཐང་དང་ཆུ་དག་
ནམ་མཁའི་སྤྱོད་ཡུལ་དག་ཡིན་ནོ་དེ་དག་གི་རྩ་བ་ནི་རྒྱ་མཚོ་ཆེན་པོ་ཡིན་ཏེ། གཞན་ནི་དེ་ལས་འཕྲོས་པ་དག་ཡིན་ནོ། །ཞེས་སོ་།ལྷ་མ་ཡིན་གྱི་གནས་ཡང་ཡོད་དེ། རི་རབ་ཀྱི་ཆུ་མཚམས་མན་ཆད་ཀྱི་ཁོང་སེང་ན་གཙོ་
བོར་གནས་ལ། ཁ་འཐོར་བ་ནི་དྲན་ཉེ་ལྟར་ན་འཛམ་གླིང་འདིའི་ལྷོ་ཕྱོགས་རྒྱ་མཚོ་ན་གནས་པའི་དབང་ཆེན་རིལ་རྐང་གཅིག་པ་དང། བུ་མེད་ཁྱི་གདོང་ཅན་སོགས་དང། དེའི་ཕ་རོལ་རྒྱ་མཚོར་དཔག་ཚད་སྟོང་ཕྲག་ཉི་

[081A]༄༅། །ཤུ་བརྒལ་བ་ན་ཏཱ་ལའི་ཕྲེང་བ་ཞེས་པའི་རི་རིན་པོ་ཆེ་སྣ་ཚོགས་ཀྱི་རང་བཞིན་ཅན་རིང་ཤུང་ལ་དཔག་ཚད་སྟོང་ཕྲག་ལྔ་དང་འཕངས་དཔག་ཚད་བརྒྱ་དང་དངུལ་གྱི་རྭ་བཅོ་ལྔ་ཡོད་
བ་ལ་ལྷ་མ་ཡིན་རྫུ་འཕྲུལ་ཆེན་པོ་ཅན་རྣམས་གནས་ཤིང། ལྷའི་བུ་མོ་རི་དེ་ལ་རྩེ་བ་ལ་ལྷ་མ་ཡིན་གྱིས་མཐོ་འཚམས་བྱེད་པས་ལྷ་དང་ལྷ་མིན་འཁྲུག་པ་དེ་ཡིན་པའི་ཕྱིར་ཏེ། དྲན་པ་ཉེར་བཞག་ལས། ཏཱ་
ལའི་ཕྲེང་བ་ཞེས་བྱ་བའི་རི་ཤེལ་དང་བཻ་ཌཱུ་རྱ་དང། ཞེས་པ་ནས། དེ་ལ་ལྷ་མ་ཡིན་གྱི་རྫུ་འཕྲུལ་དང་ལྡན་པ་རྣམས་འདོད་པར་གྱུར་བའི་སྒྲ་དང་རེག་བྱ་དང་རོ་དང་དྲི་རྣམས་ཀྱིས་དགའ་ཞིང་རྩེ་བར་བྱེད་ལ་ཡོངས་
སུ་སྦྱོད་པར་བྱེད་དོ། །རི་འདིའི་རིང་བར་གྱུར་བའི་ངོ་བོ་ནི་དཔག་ཚད་སྟོང་ཕྲག་ལྔར་གྱུར་བ་ཡིན་ལ། ནས། དེ་ལ་ནི་ལྷའི་བུ་མོ་རྣམས་རྩེ་བར་བྱེད་དོ། །ཞེས་སོགས་ཀྱིས་བཤད། དེ་ཡང་ཆུ་མཚམས་མན་ཆད་
ལ་དེ་གནས་ཚུལ་ཡོད་དེ། གདགས་བ་ལྟར་ན་ཆུ་མཚམས་ནས་དཔག་ཚད་ཁྲི་དང་ཚིག་སྟོང་འདས་པ་ན་གྲོང་ཁྱེར་འོད་ཅན་ན་ལྷ་མིན་གྱི་སྒྲ་གཅན་དང། དེ་ནས་དེ་ཙམ་འདས་པར་སྐར་འཕྲེང་ན་མགུལ་ཕྲེང་
དང་བརྟན་པ་གཉིས་གནས། དེའི་དབུས་སུ་རྒྱ་མཚོ་ཀུན་གསལ་ཞེས་བྱ་བ་ལ་ལྔ་དང་ལྷ་མིན་རྒྱལ་ཕམ་མེ་ལོང་ལ་གཟུགས་བརྙན་ལྟར་འཆར་བ་ཡོད། དེ་ནས་དཔག་ཚད་སྔར་ལྟར་འཛས་པ་ན་ཟབ་པའི་གྲོང་ན་མེ་

[081B] དེ་ནས་དཔག་ཚད་དེ་ལྟར་འདས་པ་ན་གྲོང་ཁྱེར་གསེར་ལྡན་ན་ལྷ་མིན་གྱི་དབང་པོ་ཐག་བཟང་རིས་གནས་ཤིང། གྲོང་ཁྱེར་དེ་རྣམས་ལ་དཔག་ཚད་བརྒྱ་སྟོང་རེ་ཡོད་པར་མཚུངས་པའི་ཕྱིར། ལྷ་མིན་རྣམས་
ཀྱི་ཁྱད་ཆོས་ཡོད་དེ། སུམ་ཅུ་རྩ་གསུམ་ལྟར་སུང་མ་དང། ལྟན་སྡུག་གི་དོད་དུ་གསེར་ལྡན་དང། སྲང་དང་འོ་བས་དང། ཟམ་པ་དང་རྣམ་པར་རྒྱལ་བའི་ཁང་བཟང་གི་དོད་དུ་ཕོ་བྲང་གཏམ་པ་ཅན་དང། ཤིང་ཡོངས་འདུའི་
དོད་དུ་ཤིང་ཙེ་ཏ་པ་ལི་དང་ཆོས་བཟང་གི་དོད་དུ་ནོར་བཟང་དང། རྡོ་ལེབ་དཀར་བོའི་དོད་རྡོ་ལེབ་བཟང་པོ་དང། ཚལ་བཞིའི་དོད་ཀུན་ཏུ་དགའ་བ་དང། རབ་ཏུ་དགའ་བ་དང། དགའ་བ་དང། ཀུན་ཏུ་རབ་ཏུ་དགའ་བ་དང་
ས་གཞི་བཞིའི་དོད་ས་གཞི་ཀུན་ཏུ་དགའ་མ་དང། རབ་དགའ་མ་དང་དགའ་མ་དང། ཀུན་ཏུ་རབ་དགའ་མ་སྟེ་བཞི་དང། གླང་ཆེན་གཡུལ་ངོར་སྦྱོད་པའི་དོད་གླང་ཆེན་བཟོད་དཀའ་དང། སྐྱེད་མོས་ཏི་སའི་དོད་གངས་
བརྩེགས་མ་དང། རྟའི་དོད་རྟའི་རྒྱལ་བོ་གྲངས་འཇིགས་ཞེས་བྱ་བ་ཐམས་ཅད་ཀྱང་བརྒྱ་བྱིན་ལ་འགྲན་པར་བྱེད་པའི་ཕྱིར་ཏེ་གདགས་པ་ལས། སྲུང་མ་ལྷ་ཡི་གྲོང་ཁྱེར་སྲང་དང་རྣམ་རྒྱལ་བྱེད། །ཆོས་བཟང་རྒྱུ་བའི་
ལམ་དང་འོབས་དང་སྐྱེད་མོས་ཚལ། །ས་གཞི་དང་ནི་ཡོངས་འདུས་བརྡོལ་གླང་ཆེན་རྣམས། །ལྟ་མིན་རྣམས་ཀྱིས་འང་དེ་དང་འདྲ་བར་ཡོད། །ཅེས་སོ། །སྨྲས་པ། འཕགས་ཡུལ་མ་བགྲོད་རྒྱན་དྲུག་སློབ་བཅས་

[082A]༄༅། །ལུགས། །མ་འཁྲུལ་མེད་རྒྱུད་མེ་ལོང་ནང་བཞིན་དུ། །སྐད་ཅིག་འཆར་བའི་ལེགས་བཤད་ཀུན་གསལ་མ། །ཉི་མས་གསལ་ལམ་འོད་སྟོང་སྤྲོ་དེ་སུ། །གངས་ལྗོངས་མཁས་
དབང་དྲང་སྲོང་བརྒྱ་ཕྲག་གིས། །མ་ཐོན་ཆོས་མངོན་སྣོད་བཅུད་རླབས་ཀྱི་ཕྲེང། །མ་འདྲེས་དྲེགས་སྒྲོགས་གངྒཱའི་རྒྱུན་ཆེན་པོ་།ལེགས་པར་དྲངས་སོ་ལྷ་དང་མི་རྣམས་ཀྱི། །ཞེས་པའང་བར་སྐབས་ཀྱི་ཚིགས་
སུ་བཅད་པ་སྙན་པའི་མ་དཧུ་རའོ། །བཞི་པ་ཉི་ཟླའི་འཆར་ཚུལ་ལ། དངོས་དང། དུས་ཚིག་གི་རྣམ་གཞག་བཤད་པ་གཉིས། དང་པོ་འཆད་པར། ཉི་ཟླ་ལྷུན་པོའི་ཕྱེད་ནའོ། །ནས། ཉི་མ་ཕྱེད་དང་འཆར་
དུས་གཅིག་ཅེས་བྱུང། ཤེས་བྱ་ཚེས་ཅན། ཉི་ཟླའི་འཆར་ཚུལ་སོགས་ཀྱི་ཁྱད་པར་ཡོད་དེ། ཉི་ཟླའི་རྟེན་གྱི་དང། མཐོ་དམན་གྱི་དང། ཚད་ཀྱི་དང། ངོ་བོ་དང། བྱེད་ལས་དང། གླིང་བཞིར་བྱ་དབྱེད་
ཚུལ་གྱི་ཁྱད་པར་ཏེ་དྲུག་རྣམས་སུ་ཡོད་པའི་ཕྱིར། དང་པོ་ནི་དེ་གཉིས་ཆོས་ཅན། རྟེན་གྱི་ཁྱད་པར་རླུང་ལ་བརྟེན་པ་ཡིན་ཏེ་སེམས་ཅན་ཐམས་ཅད་ཀྱི་ཐུན་མོང་གི་ལས་ཀྱི་དབང་གིས་པར་སྣང་ལ་ཉི་ཟླ་སྐར་
གསུམ་འཕུལ་བྱེད་ཀྱི་རླུང་དག་གྲུབ་སྟེ་རླུང་དེ་དག་གིས་རི་རབ་ལ་ཀློང་བཞིན་དུ་འཁོར་བའི་ཕྱིར། དེ་ཡང་དུས་འཁོར་གྱི་གོ་ལར་འཁྲུལ་ནས་རླུང་གཅིག་ཏུ་འདོད་མི་རུང་སྟེ། ཉི་ཟླ་སྐར་གསུམ་གྱི་བཞོན་བའི་རླུང་

[082B] མགྱོག་བུལ་དང་ལྷོ་བྱང་གི་བགྲོད་པ་མི་གཅིག་པར་མངོན་སུམ་གྱིས་གྲུབ་པའི་ཕྱིར། རང་འགྲེལ་ལས་ཀྱང། ཡང་ཉི་མ་དང་ཟླ་བ་འདི་དག་ཅི་ལ་བརྟེན་ཞེ་ན་རླུང་ལ་སྟེ། སེམས་ཅན་ཐམས་ཅད་ཀྱི་
ཐུན་མོང་གི་ལས་ཀྱི་དབང་གིས་བར་སྣང་ལ་ཉི་མ་དང་ཟླ་བ་དང་སྐར་མ་རྣམས་འཕུལ་བར་བྱེད་པའི་རླུང་དག་གྲུབ་སྟེ་རི་རབ་ལ་ཀློང་བཞིན་དུ་འཁོར་རོ། །ཞེས་གསུངས་པའི་ཕྱིར། ཁྱབ་སྟེ་རླུང་དག་ཅེས་པས་གཅིག་མ་ཡིན་པར་
བཤད་ལ་ཉི་མ་དང་ཟླ་བ་འཕུལ་བྱེད་རེ་རེ་དང་སྐར་མ་ཕལ་ཆེར་གོ་ལའི་རླུང་གཅིག་གིས་འཕུལ་བར་རགས་བཤད་ལ་འདིར་རུང་བའི་ཕྱིར། དྲན་པ་ཉེར་བཞག་ལས། རྟ་གཅིག་ཡིན་ཀྱང་བདུན་དུ་འཆར་བས་ཉི་མ་དྲངས་པར་བཤད་
རྒྱས་པར་མཐའ་དཔྱོད་དུ་འཆད། ཁྱད་པར་གཉིས་པ་འཆར་སའི་མཐོ་དམན་བཞག་ཏུ་ཡོད་དེ། ལྷུན་པོའི་ཆུ་མཚམས་ཡན་ཆད་ཀྱི་ཕྱེད་རི་གཉའ་ཤིང་འཛིན་གྱི་རྩེ་མོ་དང་མཉམ་པ་ནས་རྒྱུ་བའི་ཕྱིར་ཏེ། རང་འགྲེལ་ལས། ཇི་ལྟར་
གཉའ་ཤིང་འཛིན་གྱི་རྩེ་མོ་དང་མཉམ་པ་ནས་རྒྱུའོ། །ཞེས་སོ་།ལྷོ་བྱང་བགྲོད་དུས་ཀྱི་གླིང་སོ་སོ་ལ་མཐོ་དམན་མི་མཉམ་སྟེ་ཐུར་ཤིང་གྲིབ་མས་ཤེས་པའི་ཕྱིར་ཏེ། ལྷོ་བགྲོད་དམའ་ལ་བྱང་བགྲོད་མཐོ་བའི་ཕྱིར་རོ། །གསུམ་
པ་ཚད་ཡོད་དེ། ཟླ་བའི་དཀྱིལ་འཁོར་གྱི་རྒྱ་ཚད་ནི་དཔག་ཚད་ལྔ་བཅུ་དང། ཉི་མའི་དཀྱིལ་འཁོར་གྱི་རྒྱ་ཚད་དཔག་ཚད་ང་གཅིག་ངང་གཉིས་ཀའི་མཐའ་བསྐོར་ནི་སུམ་འགྱུར་དང། གཉིས་ཀའི་རྡམས་སུ་དཔག་ཚང་ཕྱེད་དང་

[083A]༄༅། །དྲུག་དང་གཅིག་གི་བཅོ་བརྒྱད་ཀྱི་ཆ་གཅིག་ཡོད་པའི་ཕྱིར་ཏེ། རྩ་བར། དཔག་ཚད་ལྔ་བཅུ་གཅིག་དང་བཅས། །ཞེས་སོ་།བཞི་པ་ངོ་བོའི་ཁྱད་པར་ཡོད་དེ། ཉི་མ་ནི་འོག་ངོས་ཀྱི་རྒྱུ་
མེ་ཤེལ་ལས་གྲུབ་པ་དང་ཟླ་བའི་འོག་ངོས་ཀྱི་རྒྱུ་ཆུ་ཤེལ་ལས་གྲུབ་པ། གཉིས་ཀའི་སྟེང་ན་གསེར་གྱི་རབ་འཕང་དུ་དཔག་ཚད་ཕྱེད་པས་བསྐོར་བདེ་ལ་རྩིག་སྐྱབ་རིན་པོ་ཆེ་སྣ་བཞི་ལས་བྱས་པའི་འོག་གཞི་ཚོན་སྣ་བརྒྱ་རྩ་གཅིག་
གིས་བཀྲབ་དང་རིན་པོ་ཆེ་ལས་གྲུབ་པའི་གཞལ་ཡས་ཁང་དང་སྐྱེད་མོས་ཚལ་དང་དཔག་བསམ་གྱི་ཤིང་དང་མེ་ཏོག་མན་དྷ་ར་པ་སོགས་དང་བཅས་པར་ལྷའི་བུ་ཉི་མ་དང་ཟླ་བ་གཉིས་འཁོར་བཅས་སོ་སོར་གནས་པ་དེ་ཡིན་པའི་
ཕྱིར༑ ཤེལ་གཉིས་ཀྱི་ངོ་བོ་ཡོད་དེ། མེ་ཁམས་ཤས་ཆེ་བའི་ཤེལ་ནི་མེ་ཤེལ་དང། ཆུ་ཁམས་ཤས་ཆེ་པའི་ཤེལ་ནི་ཆུ་ཤེལ་ཡིན་པའི་ཕྱིར་ཏེ། རང་འགྲེལ་ལས་ཀྱང། ཉི་མའི་གཞལ་མེད་ཁང་གི་འོག་གི་ཕྱི་
རོལ་ནི་མེ་ཤེལ་གྱི་དཀྱིལ་འཁོར་ཚ་བར་བྱེད་བ་དང། སྣང་བར་བྱེད་པ་མངོན་པར་གྲུབ་བོ། །ཟླ་བའི་གཞལ་མེད་ཁང་གི་ཆུ་ཤེལ་བསིལ་བར་བྱེད་པ། ཞེས་དང། གང་སྤེལ་ལས། ཤེལ་ནི་རྣམ་པ་གཉིས་ཡིན་ཏེ་
[?]མེའི་ཁམས་ཤས་ཆེ་བ་དང། ཆུའི་ཁམས་ཤས་ཆེ་བའོ། །ཞེས་གསུངས་བའི་ཕྱིར། དེ་ལྟར་མ་ཤེས་པར་བོད་རྒན་རྣམས་ཀྱིས་རིན་ཆེན་བརྟགས་པར་ཤེལ་དཀར་དམར་དང། ཉི་མར་བསྟན་ནས་མེ་འབྱུང་བ་

[083B] ཟླ་བར་བསྟན་ནས་[?]འཆུ་འབྱུང་བ་ཆུ་ཤེལ་དུ་འདོད་པ་ཤིན་ཏུ་བླུན་ནོ། །དེ་དག་ལ་མེ་ཆུ་འབྱུང་བ་ཉི་ཟླའི་དཀྱིལ་འཁོར་གསལ་བར་འཆར་ཐུབ་པའི་ནུས་པ་ཡིན་གྱི། རང་གི་ཁམས་ཀྱི་ནུས་པ་མ་ཡིན་ནོ། །སྐར་
མའི་ཚད་དང་གྲངས་ཡོད་དེ། གདགས་པ་ལས། ཆེ་བ་རྒྱད་གྲགས་བཅོ་བརྒྱད་དང་འབྲིང་རྒྱད་གྲགས་བཅུ་ནས་བཅུ་གཉིས་པར་དང་ཆུང་བ་རྒྱད་གྲགས་གསུམ་ཡོད་པར་བཤད་ལ། རྒྱུ་ཆུ་ཤེལ་ལས་གྲུབ་ཅིང་སྟེང་འདྲ། གྲངས་
གླིང་བཞི་གཅིག་ལ་སྐར་མ་དུང་ཕྱུར་གཉིས་དང་བྱེ་བ་བརྒྱད་ས་ཡ་ལྔ་ཡོད་པའི་ཕྱིར། ལྔ་བ་བྱེད་ལས་ཡོད་དེ། ཉེ་མས་ཚ་བ་དང། མིག་ལ་གནོད་པ་དང། ཟླ་བས་བསིལ་[?]བྱ་དང་མིག་ལ་ཕན་པ་དང། གཉིས་ཀས་ཀྱང་ཡུལ་དང་
དུས་ཀྱི་གནས་སྐབས་ཀྱི་ཁྱད་པར་དང། ལུས་རང་འབྲས་བུ་དང་མེ་ཏོག་དང་ལོ་ཏོག་དང་སྨན་རྣམས་ལ་ཕན་པ་དང་གནོད་པ་ཅི་རིགས་བྱེད་པའི་ཕྱིར། ཁ་ཅིག་གིས་ལུས་སོགས་ལ་ཕན་པ་ཁོ་ནར་བཤད་པ་འགྲེལ་བཤད་
རང་འགལ་བའི་ཕྱིར་ཏེ། རང་འགྲེལ་ལས། ཅི་རིགས་བར་མིག་དང་ལུས། ཞེས་སོགས་དང། རྒྱལ་སྲས་མ་ལས། ཅི་རིགས་པར་ཞེས་བྱ་བ་ནི་དཀྱིལ་འཁོར་དེ་གཉིས་ཡུལ་དང་དུས་ཀྱི་གནས་སྐབས་ཀྱི་ཁྱད་པར་དང་
མཐུན་པར་མིག་ལ་སོགས་པ་ལ་ཕན་འདོགས་པར་བྱེད་བ་དང་གནོད་པར་བྱེད་བདག་ཡིན་ནོ། །ཞེས་གསུངས་པའི་ཕྱིར་རོ་སླ། དྲུག་བ་བྱ་བ་བྱེད་ཚུལ་ཡོད་དེ། གླིང་བཞི་གཅིག་ལ་ཟླ་བ་གཅིག་དང་ཉི་མ་གཅིག་གིས་བྱ་བ་

[084A]༄༅། །བྱེད་པའི་ཕྱིར་གླིང་བཞིར་ཉི་མས་བྱ་བ་གཅིག་ཅར་མི་བྱེད་དེ། སྒྲ་མི་སྙན་དུ་ནམ་ཕྱེད་བ་དེའི་ཚེ་ལུས་འཕགས་ལ་ཉི་མ་ནུབ་བ་དང། འཛམ་བུའི་གླིང་དུ་ཉི་མ་ཕྱེད་བ་དང་བ་ལང་སྤྱོད་དུ་ཉི་མ་
ཤར་བ་བཞི་དུས་མཉམ་པའི་ཕྱིར་ཏེ། རྩ་བར། ནམ་ཕྱེད། སོགས་སོ། །དེས་ན་དུ་མས་ཉི་མས་གླིང་བཞིར་བྱ་བ་གཅིག་ཅར་བྱེད་པར་འདོད་བ་མི་འཐད་པར་ཐལ། རང་འགྲེལ་ལས། གླིང་བཞི་པོ་དག་ཏུ་ཉི་མས་
གཅིག་ཅར་བྱ་བ་བྱེད་དམ་ཞེ་ན་མ་ཡིན་ནོ། །ཞེས་གསུངས་པའི་ཕྱིར་དང། ཉི་མས་མུན་བ་ནང་མཚན་མོ་བྱེད་བར་འདོད་བ་ཉིན་བྱེད་ཅེས་པའི་མིང་དོན་མ་མགོ་བ་དང་འཇིག་རྟེན་རྒན་པོ་ལས་ཀྱང་རྨོངས་པའི་ཕྱིར། །གཉིས་པ་
འཆད་བར། དབྱར་གྱི་ཟླ་བ་གཉིས་པ་ཡི། །ནས། རང་གི་གྲིབ་མས་འགྲིབ་བར་སྣང། །ཞེས་བྱུང། འདི་ལ་ཚིག་དོན། སྤྱི་དོན། མཐའ་དཔྱད་པ་གསུམ། དང་པོ་ནི། ཤེས་བྱ་ཆོས་ཅན། དུས་ཚིག་ལ་
གསུམ་དུ་ཕྱེ་བའི་དབྱར་ཟླ་དང་བོ་གྲོ་ཞུན་གྱི་ཟླ་བ་དང་དབྱར་ཟླ་གཉིས་པ་ཁྲུམ་ཟླ་བའི་ཕྱོགས་ཐམ་ཡར་ངོའི་ཚེས་བདུན་ནམ་བརྒྱད་ལ་ཉིན་མཚན་མཉམ་པ་ལས་དགུ་ནས་ཉིན་མཚན་རིང་ཐུང་གོ་ལྡོག་ནས་ཐང་གཅིག་རེས་
མཚན་མོ་རིང་བར་འགྱུར་ཏེ། དེ་ནས་ཟླ་བ་གསུམ་གྱི་བར་དུ་ཟླ་བ་རེ་ལ་ཐང་ཅིག་སུམ་ཅུའམ་ཡུད་ཙམ་རེ་མཚན་མོ་འཕེལ་ཏེ་མཚན་མོ་ཡུད་ཙམ་བཅྭོ་བརྒྱད་ཀྱི་བར་དུ་འཕེལ་པ་དང། དགུན་ཉིའི་འགྲོད་པ་ལྡོག་ཅིང་དེ་

[084B]འམ་ཡུད་ཙམ་རེས་ཉིན་མོ་རིང་དུ་སོང་བ་དང་མཚན་མོ་ཐུང་དུ་གྱུར་བ་ལས་དགུན་ཉི་མ་ལོག་བའི་དུས་དེ་ནས་ཟླ་བ་ཕྱེད་གཉིས་འདས་བ་དུས་ཚིག་གསུམ་དུ་ཕྱེ་བའི་དགུན་
གྱི་མགོ་རྒྱལ་མཆུ་དབོའི་ཟླ་བ་བཞིའི་ཟླ་བ་བཞི་བ་ད་བོ་ཟླའི་ཡར་ངོའི་ཚེས་བརྒྱད་ལ་དཔྱིད་ཉིན་མཚན་མཉམ་པ་བྱུང་ནས་ཚེས་དགུ་ནས་མཚན་མོ་ཐང་གཅིག་རེས་ཐུང་དུ་དང་ཉིན་མོ་ཐང་གཅིག་རེས་རིང་དུ་འགྱུར་ཞིང། དེ་
ནས་ཟླ་བ་གསུམ་གྱི་བར་དུ་ཟླ་བ་རེ་ལ་མཚན་མོ་ཡུད་ཙམ་རེ་བྲི་ཉིན་མོ་ཡུད་ཙམ་རེ་འཕེལ་པས་ཉིན་མོ་ཡུད་ཙམ་བཅོ་བརྒྱད་དང་ཉི་མ་བྱང་བགྲོད་མཐར་ཐུག་པ་དང་དབྱར་ཉི་ལྡོག་དུས་གསུམ་ཞག་གཅིག་ལ་འབྱུང་བའི་
ཕྱིར་ཏེ། རང་འགྲེལ་ལས། ཉི་མའི་བགྲོས་ཀྱི་བྱེ་བྲག་ལས། འདི་ན་ཉིན་མོ་དང་མཚན་མོ་རྣམས་རིང་ཐུང་དུ་འགྱུར་ཏེ། ཞེས་པ་ནས་དེ་བཞིན་དུ་དགུན་རྣམས་ཀྱི་ཟླ་བ་བཞི་བའི་ཚེས་དགུ་ནས་ཐུང་དུར་ཞེས་བྱ་
བར་སྦྱར་ཏེ། ཞེས་གསུངས་པའི་ཕྱིར། དེས་ན་མཛོད་རྩ་འགྲེལ་གྱི་ཚིག་ཟིན་འདི་ལྟར་ན་སྣོན་ཟླའི་ཚེས་བརྒྱད་ལ་དབྱར་ཉི་ལྡོག་པ་དཔྱིད་ར་བ་དཔོ་ཟླའི་ཚེས་བརྒྱད་ལ་དཔྱིད་ཉིན་མཚན་མཉམ་པ་ཡིན་ཏེ། དབྱར་ཉི་ལྡོག་
དུས་དེ་ལྟར་གང་ཞིག་དཔྱིད་མཉམ་ཡང་དེ་ལྟར་འཐད་པའི་ཕྱིར་དང་པོ་གྲུབ་སྟེ། དབྱིད་རའི་ཚེས་བརྒྱད་ལ་དཔྱིད་མཉམ་བྱུང་བའི་ཕྱིར། རྟགས། དགུན་རྣམས་ཀྱི་ནི་བཞི་བ་ལ། །ཐུང་དུར་འགྱུར་རོས་གྲུབ། ཁྱབ་སྟེ་

[085A]༄༅། །དཔྱིད་མཉམ་བྱུང་བའི་ཞག་དེའི་ཕྱི་ཉིན་ནས་ཉིན་ཞག་དགུ་བཅུ་ལོན་པ་ན་དབྱར་ཉི་ལྡོག་པའི་ཕྱིར། དེར་ཐལ། ཞག་དེ་ནས་ཡུད་ཙམ་གསུམ་འཕེལ་དགོས་ཡུད་ཙམ་རེ་ལ་ཐང་ཅིག་སུམ་ཅུ་
ཡོད་ཅིང་ཞག་རེ་ལ་ཐང་གཅིག་རེས་ཉིན་མཚན་སྐྱེ་པྲི་བྱེད་པའི་ཕྱིར་ཏེ། རྩ་བར། ཉིན་མཚན་རིང་བ་ཐང་ཅིག་གོ་ཞེས་དང་དྲུག་ཅུ་ལ་ནི་ཐང་ཅིག་གོ་ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་
སུམ་ཅུར་འགྱུར། །ཞེས་སོ། །གཉིས་པ་གྲུབ་སྟེ། དགུན་ཟླ་ར་བ་མགོ་ཟླའི་ཚེས་བརྒྱད་ལ་དགུན་ཉི་ལྷོ་བགྲོད་མཐར་ཐུག་པ་འབྱུང་བའི་ཕྱིར། དེར་ཐལ། སྟོན་ར་ཁྲུམ་ཟླའི་ཚེས་བརྒྱད་ལ་སྟོན་མཉམ་འབྱུང་བའི་
ཕྱིར་ཏེ། རྩ་བར། དབྱར་གྱི་ཟླ་བ་ཡི། །ཐ་མའི་ཚེས་དགུ་ནས་མཚན་རིང། །ཞེས་པའི་དོན་གྲུབ་པའི་ཕྱིར། ཤེས་བྱ་ཆོས་ཅན་ཉིན་མཚན་རིང་ཐུང་དུ་འགྱུར་བའི་ཚད་ཡོད་དེ། ཉིན་མོའམ་མཚན་མོ་
རིང་བ་དང་ཐུང་བར་ཞག་རེལ་ཐང་ཅིག་རེས་རིང་ཐུད་དུ་འགྱུར་པའི་ཕྱིར། དེར་ཐལ། ཐང་ཅིག་གི་ཆེད་ཞག་གཅིག་ལ་ཆ་དགུ་བརྒྱར་བྱས་པའི་ཆ་གཅིག་ལ་བྱེད་པའི་ཕྱིར་ཏེ། རྩ་བར། ཉིན་མཚན་རིང་བ་ཐང་ཅིག་
གོ་ཞེས་སོ། །ཤེས་བྱ་ཆོས་ཅན། ཉིན་མཚན་རིང་ཐུང་དུ་འགྱུར་བའི་དུས་དང་རྒྱུ་མཚན་ཡོད་དེ། ཉི་མ་ལྷོར་འགྲོ་ཚེ་མཚན་རིང་ཉིན་མོ་ཐུང། བྱང་དུ་འགྲོ་ཚེ་ཉིན་མོ་རིང་མཚན་མོ་ཐུང་བ་ཡིན་པའི་ཕྱིར་ཏེ། ལྷོར་

[085B]གཅིག་གི་བཅོ་བརྒྱད་ཀྱི་ཆ་གཅིག་རྒྱ་མཚོའི་སྟེང་ནས་འཆར་བ་དེའི་ཚེ་བགྲོད་པ་དམའ་བའི་དབང་གིས་འཆར་འཕྱི་ལ་ནུབ་སྔ་བས་ཉིན་མོ་ཐུང་མཚན་མོ་རང་ལ། བྱང་
བགྲོད་ཀྱི་ཚེ་བགྲོད་པ་མཐོར་སོང་བའི་དབང་གིས་འཆར་སྔ་ལ་ནུབ་འཕྱི་བའི་དབང་གིས་ཉིན་མོ་རིང་ལ་མཚན་མོ་ཐུང་པའི་ཕྱིར། རང་འགྲེལ་ལས། ཉི་མ་འཛམ་བུའི་གླིང་གི་ལྷོ་ཕྱོགས་ཀྱི་ངོས་སུ་འཁོར་བ་ན་མཚན་མོ་རིང་ངོ། །
བྱང་ཕྱོགས་སུ་འགྲོ་བ་ན་ཉིན་མོ་རིང་ངོ། །ཞེས་སོ། །དེ་ཆོས་ཅན། ཚེས་གསུམ་ལ་ཟླ་བའི་དཀྱིལ་འཁོར་ཡོངས་སུམ་རྫོགས་པའི་རྒྱུ་མཚན་ཡོད་དེ། དེའི་ཚེ་ཟླ་བའི་དཀྱིལ་འཁོར་ཉི་མའི་དཀྱིལ་འཁོར་དང་ཉེ་བ་ལས་
ཉི་འོད་ཟླ་བའི་གཞལ་མེད་ཁང་ལ་བབས་པ་ན་ཕ་རོལ་ཕྱི་ངོས་སུ་ཟླ་བ་རང་གི་གྲིབ་མ་བབས་པས་འགྲིབ་པར་སྣང་བར་གྲགས་པའི་ཕྱིར། དཔེར་ན་མཚན་མོ་ཀ་བ་ལ་མར་མེའི་འོད་ཉེ་བ་ན་རང་གི་གྲིབ་མས་བསྒྲིབས་པས་ཅུང་
ཟད་འགྱུར། ཤིན་ཏུ་ཉེ་བ་ན་རང་གི་གྲིབ་མས་མི་སྣང་བར་འགྱུར་བ་བཞིན་ཡིན་པའི་ཕྱིར། འདིར་མང་པོས་སྣ་ཚོགས་བཤད་པ་མཐོང་ཡང་མ་སྤྲོས། འགྲེལ་བཤད་གཉིས་ལས་ཕལ་ཆེར་དེ་ཙམ་མོ། །ཟླ་པའི་ངོས་
ཀྱི་ར་རིའི་རྒྱུ་མཚན་དུ་མ་བཤད་དེ། ས་སྡེར་རྒྱ་མཚོན་སྲོག་ཆགས་གནས་པ་སྣང་བར་བཤད་པ་དང། མདོ་ལས་བྱང་སེམས་རི་བོང་དུ་སྐྱེས་པའི་གཟུགས་བརྙན་ལྷའི་དབང་པོས་མི་རྣམས་ལ་བསྟན་པའི་ཕྱིར་དུ་ཟླ་བར་

[086A]༄༅། །བྲིས་པར་བཤད་དོ། །གཉིས་པ་སྦྱི་དོན་ལ། དུས་ཚིགས་གང་ལས་བྱུང་བ་དང། བྱེད་པོ་ཡོད་མེད་དང། དུས་ཚིགས་སོ་སོར་བཤད་པ་དང་གསུམ། དང་པོ་ནི། གནས་བསྐལ་
རྩོམ་པའི་དུས་ཙམ་ན་ཤེད་བུ་དང་ཤེད་ལས་སྐྱེས་གཉིས་ཀྱིས་སའི་ཞག་ཟོས་པས་ལུས་ཀྱི་འོད་ཉམས་ཏེ་མུན་པ་བྱུང་བས་དེའི་ཚེ་ཉི་ཟླ་གཉིས་དང་དེ་ནས་སྐར་མ་རྣམས་འགྲོ་བ་སྤྱི་མཐུན་གྱི་བསོད་ནམས་ལས་བྱུང་སྟེ། གདགས་
པ་ལས། སེམས་ཅན་དེ་དག་གིས་ཁམས་ཀྱི་ཟས་ཟོས་པ་དེས་ན་དེ་དག་གི་ལུས་ལ་མཁྲང་བ་དང་ལྕི་བཞུགས་པར་གྱུར་ཏེ། འོད་དང་ཁ་དོག་གི་མདོག་གང་ཡིན་པ་དེ་ནི་མེད་པར་གྱུར་ཏེ། །ཞེས་སོགས་དང། ཆོས་ཉིད་ཀྱིས་
ན་འཇིག་རྟེན་དུ་མུན་བ་བྱུང་བ་ན་ཉི་མ་དང་ཟླ་བ་འདི་གཉིས་འཇིག་རྟེན་དུ་བྱུང་བར་གྱུར་ཏོ། །རྒྱུ་སྐར་རྣམས་དང་མཚན་མོ་དང་ཉིན་མོ་རྣམས་དང། དུས་ཚིགས་རྣམས་དང། སྐད་ཅིག་དང་ཐང་ཅིག་དང་ཡུད་ཙམ་རྣམས་
འཇིག་རྟེན་དུ་བྱུང་བར་གྱུར་ཏོ། །ཞེས་སོ། །འདི་ཡང་ཟླ་ཉིའི་དབང་གིས་བྱུང་བའི་དུས་ཚིགས་ཡིན་གྱི། སྦྱིར་སྐད་ཅིག་ཐང་ཅིག་སོགས་དེའི་སྔོན་ནས་ཀྱང་ཡོད་དེ། སེ་གོལ་གྱི་ཆ་རེ་ལྔ་སོགས་ཡོད་པའི་ཕྱིར། གཉིས་པ་
མདོ་ཉི་མའི་སྙིང་བོ་ལྟར་ན་འཇིག་རྟེན་འདིའི་ཐོག་མར་ཞག་ཟླ་ཚེས་གྲངས་ཟླ་སྐར་གྱི་གོ་རིམས་བྱེད་བོ་ཡོད་དེ། བདག་ཅག་གི་སྟོན་པ་འདི་སྐུ་ཚེ་སྔ་མ་ཞིག་ལ་དྲང་སྲོང་རྔ་བོད་དུ་གྱུར་དུས་ལོ་དྲུག་ཁྲེང་དཀའ་ཐུབ་བསྒྲུབས་བས་སྲིད་

[086B] དེའི་ཚེ་ཉི་ཟླ་སྐར་མ་ཐམས་ཅད་རིས་ལྷན་ཅིག་སོགས་ངེས་མེད་རྒྱུ་བ་ལ་སྔར་འདི་ལྟར་རྒྱུ་ཞེས་བཀའ་སྩལ་བ་ལྟར་ཚངས་སོགས་ལྷ་རྣམས་ཀྱིས་དེ་ལྟར་རྒྱུ་བར་ཞུས་པའི་དོར་རྒྱུ་སྐར་སོགས་
ཀྱི་གོ་རིམ་མཛད་པའི་ཕྱིར། མདོ་ཉི་མའི་སྙིད་བོ་ལས། ལོ་ནི་དྲུག་ཁྲི་ཐམ་བར་ཡང། །རྐང་པ་གཅིག་གིས་དཀའ་ཐུབ་གནས། །ཞེས་བ་ནས། རེ་ཞིག་དང་པོར་སྨིན་དྲུག་ཅེས། །རྒྱུ་སྐར་དཀྱིལ་འཁོར་ཐམས་ཅད་ལ། །
ནངས་ཀྱི་དང་པོར་གཞག་བར་བྱ། །ཞེས་སོགས་སོ། །དུས་འཁོར་ལས་སྐྱེས་སྐར་སྒོས་བཤད། གསུམ་བ་ནི། དུས་ཀྱི་ཐ་སྙད་དུ་མ་ཡོད་དེ། སྐྱེས་བུ་གཅིག་གི་མིག་འཛུམ་བཅོ་བརྒྱད་ལ་མཐར་གནས་གཅིག་དེ་སུམ་ཅུ་
ལ་སྐད་ཅིག་གཅིག་དང། དེ་བཅུ་གཉིས་ལ་ཡུང་ཙམ་གཅིག་དེ་སུམ་ཅུ་ལ་ཉིན་ཞག་གཅིག་དེ་བཅོ་ལྔ་ལ་ཕྱོགས་དང། དེ་གཉིས་ལ་ཟླ་བ་གཅིག། དེ་གཉིས་ལ་ཚིག་པ་གཅིག། དེ་གསུམ་ལ་བགྲོད་བ་གཅིག། དེ་
གཉིས་ལ་ལོ་གཅིག་ཏུ་འཇོག་བའི་ཕྱིར། འཆི་མེད་མཛོད་ལས། མིག་འཛུམ་བཅོ་བརྒྱད་མཐར་གནས་ལ། །དེ་སུམ་ཅུ་ལ་སྐད་ཅིག་འགྲང་།དེ་ནི་བཅུ་གཉིས་ཡུད་ཙམ་ཡིན། །དེ་སུམ་ཅུ་ལ་ཉིན་ཞག་གཅིག་དེ་དག་
བཅོ་ལྔ་ཕྱོགས་སུ་གྲགས། །སྔ་ཕྱིའི་ཕྱོགས་ནི་དཀར་ནག་གཉིས་།དེ་གཉིས་བསྔོམས་པ་འཇལ་བྱེད་དོ། །མཆུ་ཟླ་ལ་སོགས་གཉིས་གཉིས་ལ། །དེ་ཚིག་དེ་གསུམ་བགྲོད་པ་གཅིག་ལྷོ་བྱང་བགྲོད་པ་གཉིས་ལ་ལོ། །ཞེས་

[087A]༄༅། །གསུངས་པའི་ཕྱིར། འདིར་ལོ་ལ་མིང་དུ་མ་ཡོད་དེ། ཡོངས་བགྲང། བགྲང་གཞི། རང་སྐྱོབ། འདོར་བྱེད། ལོ། ཟླ་དྲེང་སོགས་ཡོད་པའི་ཕྱིར། ཨ་མར་ཀོ་ཥ་ལས། ཡོངས་
བགྲང་བགྲང་གཞི་རང་སྐྱོབ་དང། །འདོར་བྱེད་ཅེས་བྱ་ལོ་ཡི་མིང། །ཞེས་དང། མུ་ཏིག་ཕྲེང་བ་ལས། །བགྲང་བྱ་འགྲོ་འོང་འདོར་བྱེད་ལོ། །དུས་ཀྱི་གནས་དང་ཟླ་བའི་ཕྲེང། ཞེས་སོགས་གསུངས། ལོ་ལ་རྣམ་གྲངས་
ཀྱིས་དབྱེ་ན་ཚེས་ལོ་ཉིན་ཞག་གི་ལོ་ཁྱིམ་ལོ་གསུམ་དང། རྩི་གཞི་རྩི་ཚུལ་གྱིས་ཀྱང་དེ་ལྟར་དང། འགྲོ་བ་ཕྱེ་ན་འགྲོ་བ་ལྔའི་འམ། འོག་ནས་འཆད་འགྱུར་ལྟར་བདེ་འགྲོ་འམ། ངན་འགྲོ་རེ་རེ་ལའང་ལོ་ཚིག་རང་རང་
གིར་བུགས་ཀྱིས་རྩི་བ་སོགས་ཡོད་ཀྱང་སྐབས་འདིར་ལོ་གསུམ་དང་དེའི་ནང་ནས་ཀྱང་ཁྱིམ་ལོ་གཙོ་བོར་བྱེད་དགོས། ཁྱིམ་ལོའི་མཚན་ཉིད། ཉི་མས་སྐར་ཁྱིམ་ལ་རང་འགྲོས་རྫོགས་པར་སྤྱོད་ཚུལ་གྱིས་བགྲོད་པ་གཉིས་
རྫེགས་པའི་ལོ་དེ་དེའི་མཚན་ཉིད། ཁྱིམ་བཅུ་གཉིས་ཀྱི་སོ་སོའི་ཡུན་ཚད་ཡོད་དེ། ཁྱིམ་རེ་རེ་ལ་རྒྱུ་སྐར་གཉིས་ཀྱི་སྐར་ཁྱིམ་དང་སྐར་རྐང་རེ་རྫོགས་དགོས་པའི་ཕྱིར། འགྲེལ་ཆེན་ལས། ཁྱིམ་རྣམས་ཀྱི་དབྱེ་བ་ནི་
རྐང་བ་དང་བཅས་པའི་སྐར་མ་གཉིས་སྟེ། ཁྱིམ་སོ་སོའི་ཁྱིམ་རྣམས་ཀྱི་དབྱེ་བ་རྣམས་ཏེ། ཞེས་གསུངས་པའི་ཕྱིར། ཁྱིམ་ལོ་གཅིག་ལ་ཉིན་ཞག་སུམ་བརྒྱ་དང་དྲུག་ཅུ་རྩ་ལྔ་ཡོད་དེ། ཉིན་ཞག་གིས་ཁྱིམ་ཞག་

[087B]ཞག་གི་ལོ་སྟེང་དུ་བསྣན་དགོས་པའི་ཕྱིར། འཇིག་རྟེན་ཁམས་ལེའི་འགྲེལ་ཆེན་ལས། དེ་ལྟར་ཉི་མ་བགྲོད་པ་གཉིས་ཀྱི་ལོངས་སྤྱོད་ཀྱིས་ཁྱིམ་གྱིས་འཁོར་བས་ཉི་མའི་དཀྱིལ་
འཁོར་རྣམས་དྲུག་ཅུ་རྩ་ལྔ་ལྷག་པའི་སུམ་བརྒྱའི་གྲངས་ཀྱིས་ཉི་མར་འགྱུར་རོ། །ཞེས་གསུངས་པའི་ཕྱིར། གཟའ་རྣམས་ཀྱིས་སྐར་ཁྱིམ་ལ་སྤྱོད་ཚུལ་ཡོད་དེ། ཉི་ཟླ་ཕུར་བུ་སོགས་ཀྱིས་རི་རབ་ལ་རླུང་འགྲོས་དང་ཁྱིམ་
གྱི་འཁོར་ཚུལ་གྱིས་གཡས་བསྐོར་དང། རང་འགྲོས་ཀྱིས་གཡོན་བསྐོར་བྱེད། སྒྲ་གཅན་གྱིས་རླུང་འགྲོས་རང་འགྲོས་གཉིས་ཀང་རི་རབ་ལ་གཡས་བསྐོར་བྱེད་པའི་ཕྱིར། དང་པོ་གྲུབ་སྟེ། སྐར་ཁྱིམ་གྱི་འཁོར་ལོ་རླུང་གིས་
རི་རབ་ལ་གཡས་སུ་འཁོར་ཡང་ཉི་ཟླ་སོགས་གཟའ་རྣམས་སྐར་ཁྱིམ་ལ་གཡོན་སྐོར་གྱིས་རྒྱུ་བའི་ཕྱིར། འགྲེལ་ཆེན་འབྲོ་འགྱུར་ལས་འདིར་ཁྱིམ་གྱི་འཁོར་ལོ་ནི་གཡས་བསྐོར་གྱིས་འཁོར་སྟེ། གཟའ་རྣམས་ནི་
ཁྱིམ་དག་ལ་གཡས་མིན་གྱིས་རྒྱུའོ། །ཞེས་གསུངས་པའི་ཕྱིར་ཁྱབ་སྟེ། དེ་དག་ཁ་ཤར་དུ་བལྟས་ཏེ་སྐར་ཁྱིམ་ལ་གཡོན་སྐོར་དུ་སྤྱོད་ཅིང། ལྷུན་པོ་ལའང་རང་འགྲོས་ཁྱིམ་ལ་སྤྱོད་ཚུལ་གྱིས་གཡོན་སྐོར་བྱེད་པའི་ཕྱིར་
ཏེ༑ རྭ་འགྱུར་ལས། གཟའ་གཞན་རྣམས་ནི་ཤར་ཕྱོགས་སུ་ཕྱོགས་བས་རི་རབ་ལ་གཡས་བསྐོར་མིན་པ་བྱེད་དེ། ཁྱིམ་གྱི་འཁོར་ལོ་འཕོ་བར་བྱེད་དོ། །ཞེས་དང། འབྲོ་འགྱུར་ལས། ཤར་དུ་ཕྱོགས་པའི་

[088A]༄༅། །མཁའ་རྣམས་ནི་ལྷན་པོ་ལ་གཡས་མིན་དུ་བསྐོར་བ་བྱེད་ཅིང་ཁྱིམ་གྱི་འཁོར་ལོ་ལ་ཡང་དག་པར་བགྲོད་པར་བྱེད་དོ། ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། སྒྲ་
གཅན་ནི་ཁ་ནུབ་ཏུ་ཕྱོགས་ནས་རིར་བ་ལ་འགྲོས་གཉི་སོགས་གཡས་བསྐོར་བྱེད་པའི་ཕྱིར་ཏེ། འགྲེལ་ཆེན་རྭ་འགྱུར་ལས། ཇི་ལྟར་ཁྱིམ་གྱི་འཁོར་ལོ་འཁོར་བ་དེ་བཞིན་དུ་སྒྲ་གཅན་ཡང་ནུབ་ཏུ་མངོན་པར་ཕྱོགས་ནས་རི་
རབ་ལ་གཡས་བསྐོར་བྱེད་ཅིང་ཡང་དག་པར་རྒྱུའོ། །ཞེས་གསུངས་པའི་ཕྱིར། དེས་ན་ཁྱིམ་ལོ་རེ་ལ་ཉིན་ཞག་གི་ལོ་ལས་ཞག་སྔ་རེ་ལྷག་དགོས་ཏེ། ཁྱིམ་ཟླ་རེ་ལ་ཉིན་ཞག་གི་ཟླ་བའི་ཆུ་ཆོས་ཉི་ཤུ་རྩ་ལྔ་ཆད་པའི་ཕྱིར་
འགྲེལ་ཆེན་ལས། བྱང་གི་བགྲོད་པ་ནས་བྱང་གི་བགྲོད་པའི་བར་དུ་ཉི་མ་ལྔ་རྣམས་ལོངས་སྤྱོད་ཀྱི་དབང་ལས་ཆད་པར་གྱུར་ཅིང་ཟླ་བ་རེ་རེར་ཆུ་ཚོད་ཉི་ཤུ་རྩ་ལྔ་འཆད་པར་འགྱུར་ཏེ། ཞེས་གསུངས་པའི་ཕྱིར། དེས་ན་གནམ་དང་
ས་ལ་ཉི་མའི་དབང་གིས་ཁྱིམ་གཉིས་འཁོར་ལུགས་མི་གཅིག་སྟེ། གནམ་ལ་ཉི་མས་རང་འགྲོས་གཡོན་བསྐོར་དུ་འཁོར་ཚུལ་བཤད་མཐག་གིས་གྲུབ་ལ། ས་ལ་ཁྱིམ་བཅུ་གཉིས་དང་དུས་བཞི་དང་ཟླ་བ་བཅུ་གཉིས་
གཡས་བསྐོར་ཁོན་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ་གནམ་ལ་ཉི་མ་ལུག་གི་སྐར་ཁྱིམ་གཅིག་དང་ས་ལ་ཡང་ལུག་ཁྱིམ་གཅིག་པུན་གནས་པའི་ཞག་གཅིག་ལ་དུམ་བུ་གཞན་དུ་ཁྱིམ་བཅུ་གཉིས་དང་ཟླ་

[088B]གཉིས་དང་ཟླ་ཕྱེད་ཉིར་བཞི་རྣམས་འབྱུང་བ་གང་ཞིག། ཁྱིམ་འཕོ་ཚོ་ལྷོ་གླིང་དབུས་མར་གནས་པའི་ཁྱིམ་བདེན་བྲལ་གྱི་ཕྱེད་སྔ་མར་འཕོ། །བདེན་བྲལ་གྱི་
ཕྱེད་སྔ་མའི་ཁྱིམ་དེའི་ཕྱེད་ཕྱི་མར་འཕོ། །དེའི་ཕྱེ་མར་གནས་པའི་ཁྱིམ་བ་ལང་སྤྱོད་དུ་འཕོ་བ་ནས། དབང་ལྡན་གྱི་ཕྱེད་ཕྱི་མའི་ཁྱིམ་ཤར་ལུས་འཕགས་སུ་འཕོ་བའི་བར་ཡིན་པའི་ཕྱིར། དང་བོ་གྲུབ་སྟེ། འཇིག་རྟེན་ཁམས་
ལེའི་བསྡུས་རྒྱུད་ལས། ཁྱིམ་གཅིག་ལ་ཉིམས་མཚམས་ལ་སོགས་པ་མཐའ་དག་ཟླ་བ་དང་ཟླ་བ་ཕྱེད་པ་རྣམས་འབྱེད་དེ། ཞེས་དང། དེའི་འགྲེལ་ཆེན་ལས། འདིར་ལུག་ལ་སོགས་པ་དུམ་བུ་བཅུ་གཉིས་བོ་གང་དང་གང་ཁྱིམ་
གཅིག་ཏུ་ནི་ཉི་མ་གནས་པ་ལ་མཚམས་དྲུག་དང་ཟླ་བ་བཅུ་གཉིས་དང་ཟླ་བ་ཕྱེད་པ་ཉི་ཤུ་རྩ་བཞི་བྱེད་པ་ནི་ཁྱིམ་གྱི་འཁོར་ལོའི་དབང་གིས་སོ། །ཞེས་གསུངས་པའི་ཕྱིར། གཉིས་བ་གྲུབ་སྟེ་འཇིག་རྟེན་
ཁམས་ལེའི་འགྲེལ་ཆེན་ལས། ལྷོ་ཕྱོགས་ཀྱི་དུམ་བུར་ཟླ་བ་བཅུ་གཉིས་ནི་འདིར་ཁྱིམ་གང་དང་གང་དུ་འཕོ་བའི་དབང་གིས་ཡིན་ཏེ་ཕྱི་མའི་འཕོབ་དེར་ནི་གཡས་ཕྱོགས་བདེན་བྲལ་གྱི་མཚམས་སུ་འགྲོའོ། །བདེན་བྲལ་
གྱི་མཚམས་ཕྱེད་ན་གནས་པ་ཕྱི་མའི་མཚམས་ཕྱེད་དུ་འགྲོའོ་།ཕྱི་མའི་མཚམས་ཕྱེད་ན་གནས་པ་ལྷུན་པོའི་བ་ལང་སྤྱོད་དུ་འགྲོའོ། །བ་ལང་སྤྱོད་ན་གནས་བརླུང་གི་མཚམས་ཕྱེད་དུ་འགྲོའོ་།ཞེས་པ་ནས། བྱང་

[089A]༄༅། །སྒྲ་མི་སྙན་ན་གནས་བ་དབང་ལྡན་གྱི་མཚམས་ཕྱེད་དུ་འགྲོའོ། །ཞེས་གསུངས་པའི་ཕྱིར། ཁྱབ་སྟེ། ས་ལ་དེ་དག་འགྲོ་ཚུལ་ཡང་འཁོར་ལོ་ལྟར་གཡས་བསྐོར་དུ་འཁོར་བའི་ཕྱིར་
འགྲེལ་ཆན་ལས། དེ་ལྟར་མཚམས་དྲུག་པོ་རྣམས་དང་ཟླ་བ་བཅུ་གཉིས་རྣམས་དང་ཟླ་བ་ཕྱེད་པ་ཉི་ཤུ་རྩ་བཞི་རྣམས་དུམ་བུ་བཅུ་གཉིས་རྣམས་སུ་འཁོར་ལོའི་རྣམ་པ་ལྟར་འཁོར་བར་ཤེས་པར་བྱ། ཞེས་བའོ།།
ལྷོ་ཕྱོགས་སུ། ཞེས་སོགས་གསུངས་བའི་ཕྱིར། འདི་ལའང་ཉི་ཟློག་སྦྱར་ན་དཔྱད་རྒྱུ་ཡོད་མོད། འདི་ལྟར་མ་ཤེས་པར་སྔ་མ་མང་པོས་དུས་བཞི་ཟླ་བ་རྣམས་གཡོན་བསྐོར་བྱས་པ་དང། ཁ་ཅིག་གིས་སའི་
ཁྱིམ་ལྟར་གནམ་ལའང་བྱས་པ་དག་འོག་ཏུ་འགོག་གོ་ཤེས་བྱ་ཆོས་ཅན། ཚེས་ལོ་དང་ཉིན་ཞག་གི་ལོའི་ཁྱད་པར་ཡོད་དེ། ཟླ་བའི་འཕེལ་འགྲིབ་ཀྱི་ཆ་རེ་ལ་ཚེས་ཞག་དང་ནམ་ལང་ནས་ནམ་ལང་བར་ལ་ཉིན་
ཞག་དང་དེ་རེ་རེའི་སུམ་ཅུ་ལ་རང་རང་གི་ཟླ་བ་དང་དེ་བཅུ་གཉིས་རེ་ལ་རང་རང་གི་ལོར་འཇོག་པའི་ཕྱིར། ལོ་དེ་ལ་མིང་གི་དབྱེ་བ་དུ་མ་ཡོད་དེ། རྒྱ་ནག་པ་རྣམས། བྱི་གླང་སྟག་ཡོས་འབྲུག་སྦྲུལ་རྟ། །ལུག་སྦྲེལ་བྱ་ཁྱི་
ལག་བཅུ་གཉིས། །ཞེས་པ་ལྟར་ལོ་སྐོར་བཅུ་གཉིས་དང། དེ་ལ་ཤིང་མེ་ས་ལྕགས་ཆུ་ལྔས་རིམ་གྱིས་ཕྱེ་ནས་ས་ཕོ་བྱི་བ་དང་ས་མོ་གླིང་སོགས་ལོ་རྒན་དྲུག་ཅུར་བྱེད། བྱང་ཤམ་བྷ་ལའི་ལུགས་ལྟར་ན། བདེ་

[089B] རབ་བྱུང་རྣམ་བྱུང་དཀར་པོ་དང་།རབ་མྱོས་སྐྱེས་བདག་ཨང་གིར། །ནས། མིག་དམར་ཁྲོ་བོ་ཟ་བྱེད་དང། །ཞེས་གསུངས་པ་ལྟར་ཡོད་པའི་ཕྱིར། དེ་གཉིས་མི་འགལ་ཏེ་ལོ་
མགོ་མི་གཅིག་ཀྱང་རབ་བྱུང་གི་ལོ་དང་མེ་ཡོས་གཅིག་རྣམ་བྱུང་གི་ལོ་དང་ས་འབྲུག་གཅིག་དཀར་པོའི་ལོ་དང་ས་སྦྲུལ་གཅིག་པ་ནས་ཟད་བྱེད་ཀྱི་ལོ་དང་མེ་སྟག་གཅིག་པའི་བར་ཡིན་པའི་ཕྱིར། དེའི་ཆ་དབྱེ་
ན་ཁྱིམ་དང་ཟླ་བ་བཅུ་གཉིས་རེ་རེ་ཡོད་དེ། ལུག་གླང་འཁྲིག་པ་ཀརྐཊ། །སེང་གེའི་བུ་མོ་སྲང་དང་སྡིག་གཞུ་དང་ཆུ་སྲིན་བུམ་པ་ཉ། །ཞེས་གསུངས་པ་ལྟར་ཁྱིམ་བཅུ་གཉིས་དང། མགོ། རྒྱལ་མཆུ་
དབོ༑ ནག་པ། ས་ག། སྣོན། ཆུ་སྟོད། གྲོ་ཞུན། ཁྲུམས། ཐ་སྐར་སྨིན་དྲུག་གི་ཟླ་བ་དང་བཅུ་གཉིས་ཡོད་པའི་ཕྱིར། ལོ་མགོ་འཛིན་ཚུལ་དུ་མ་ཡོད་དེ། སྤལ་ཏི་དང། ཀར་ལུགས་པ་ཁ་ཅིག་གིས་
རྟེན་འགྲེལ་གྱི་ཡིན་ཁུལ་རྫུས་མར་བརྟེན་ནས་ལོ་མགོ་དང་དགུན་གྱི་དང་བོ་ཧོར་ཟླ་བརྒྱད་པ་ནས་འཛིན་པ་དང། གཙང་དབུས་ཀྱི་མཁས་པ་ཁ་ཅིག་མདོ་ཉི་མའི་སྙིང་པོ་ལ་བརྟེན་ནས་ལོ་མགོ་དགུན་དུས་ཀྱི་དང་པོ་ཧོར་ཟླ་
དགུ་པ་ནས་འཛིན་པ་དང། ས་དགེའི་མཁས་མང་སྤྱི་དང་འདུལ་འཛིན་ཡོངས་གྲགས་ཀྱིས་ཧོར་ཟླ་བཅུ་པའི་མར་ངོ་ནས་ལོ་མགོ་དང་དགུན་གྱི་དང་པོ་འཛིན། ཧོར་དང་རྒྱའི་རྒྱལ་པོས་དབོ་ཟླ་ནས་ལོ་མགོ་འཛིན་པ་དང་

[090A]༄༅། །དུས་འཁོར་ལྟར་ན་ཡར་ངོ་སྔོན་འགྲོའི་ནག་ཟླ་དང་མར་ངོ་སྔོན་འགྲོ་བྱེད་ནས་གནས་ལོ་མགོ་འཛིན་པ་དང། གསེར་འོད་ལྟར་ན་དབྱར་ཟླ་བ་བསྣོན་ཟླ་བ་ནས་ལོ་མགོ་འཛིན་པ་དང། གདན་
བཞི་དང་རྡོ་རྗེ་མཁའ་འགྲོ་སོགས་ལས་དགུན་ཟླ་འབྲིང་པོ་རྒྱལ་ཟླ་ནས་ལོ་མགོ་དང། ནག་རྩིས་སོ་མཱ་རཱ་ཛ་ལྟར་ན་ཧོར་ཟླ་བཅུ་གཅིག་པ་ལ་ལོ་མགོ་དང། གཙང་དབུས་ཀྱི་ནག་རྩིས་ཕལ་ཆེར་གྱིས་ཧོར་ཟླ་བཅུ་གཉིས་
པར་ལོ་མགོ་འཛིན་པའི་ཕྱིར། ལོ་དེ་ལ་དུས་ཚིགས་འབྱེད་ཚུལ་དུ་མ་ཡོད་དེ། གསུམ་བཞི་ལྔ་དྲུག་རྣམས་སུ་ཡོད་པའི་ཕྱིར། གསུམ་དུ་འབྱེད་པའི་རྒྱུ་མཚན་ཡོད་དེ། དུས་དྲུག་གི་སོས་ཀ་ཚབས་དབྱིད་དུ་བསྡུས་
དགུན་སྟོད་གྲང་བས་དགུན་དུ་བསྡུས། སྟོན་ནི་ཆར་འབབ་པར་འདྲ་བས་དབྱར་དུ་བསྡུས་ནས་དགུན་དབྱིད་དབྱར་གསུམ་བྱས་པའི་ཕྱིར་ཏེ། དོན་གསལ་ལས། གསུང་རབ་ལས་དུས་གསུམ་ཁོ་ན་ཡིན་གྱི། འཇིག་
རྟེན་པ་ལྟ་བུར་དྲུག་ནི་མ་ཡིན་ཏེ། དགུན་སྟོད་ནི་གྲང་བར་འདྲ་བས་དགུན་དུ་སྡུད་དོ། །སོས་ཀ་ནི་ཚ་བར་འདྲ་བས་དབྱིད་དུ་བཤད་དོ། །སྟོན་ནི་ཆར་འབབ་པར་འདྲ་བའི་ཕྱིར་དབྱར་དུ་བཤད་དོ་།སྟོན་ནི་ཆར་བ་བབ་བར་འདྲ་བའི་ཕྱིར་དབྱར་དུ་བཤད་དེ། དེ་ལྟར་ན་
དགུན་དང་དབྱིད་དང་དབྱར་ཞེས་བྱ་བ་ཡིན་ནོ། །ཞེས་སོ། །དེ་གསུམ་སོ་སོར་ཡོད་དེ། མགོ་རྒྱལ་མཆུ་དབོ་ཟླ་བ་བཞི་དང་བོ། ནག་པས་ག་སྣྲོན་ཆུ་སྟོད་ཀྱི་ཟླ་བ་བཞི་གཉིས་པ་དང། གྲོ་ཞུན་ཁྲུམས་ཐ་སྐར་

[090B] གསུམ་དུ་བྱེ་བའི་དགོས་པ་ཡོད་དེ། ཟླ་བ་བཞིར་སྤྱད་པའི་གོས་དེ་ཕྱག་དར་ཁྲོད་པར་ཤེས་པའི་ཆེད་ཡིན་པའི་ཕྱིར། ས་ག་ལྷས། ཟླ་བཞི་ལ་སོགས་ལོངས་སྤྱད་པའི། །
གོས་དེ་སྔོམ་བརྩོན་གྱིས་རྟོགས་ན། །ཞེས་དང། བཞིར་འབྱེད་པའི་རྒྱུ་མཚན་ཡོད་དེ། དུས་མི་འཆུག་པའི་གཟེར་བཞི་དང་བྱ་བ་བཞིར་སོ་སོར་ཡོད་པས་འཇིག་རྟེན་ན་གྲགས་པ་དང་མཐུན་པའི་དབྱར་དགུན་སྟོན་དབྱིད་
བཞིར་བཤད་པའི་ཕྱིར། རྒྱ་ལས་འགྱུར་པའི་མྱང་འདས་ལས། །ཟླ་བ་གསུམ་ནི་དཔྱིད་ཀྱི་དུས། །ཟླ་བ་གསུམ་ནི་དབྱར་གྱི་དུས། །ཟླ་བ་གསུམ་ནི་སྟོན་གྱི་ཕྱོགས། །ཟླ་བ་གསུམ་ནི་དགུན་ཞེས་བྱ། ཞེས་དང་
གསེར་འོད་ལས། ཟླ་གསུམ་དབྱར་ཏེ་ཟླ་གསུམ་སྟོན་དུ་ཤེས། །གསུམ་ནི་དགུན་དང་གསུམ་ནི་དཔྱིད་ཡིན་ནོ། །ཞེས་སོ། །འོ་ན་ཀྱང་རྒྱ་གར་ན་དཔྱད་གཞི་སོགས་སུ་དགུན་དབྱིད་དབྱར་སྟོན་བཞིའི་ཐ་སྙད་གསུང་
རབ་ལྟར་ཡོད་ཀྱང། ར་འབྲིང་ཐ་ཆུང་གི་ཐ་སྙད་དམ་སྐད་དོད་མེད་དེ། དུས་དེ་བཞི་རེ་རེ་ལ་ཟླ་བ་གསུམ་ཡོད་པ་དེ་ཡང་དགུན་ཟླ་ར་བ་ལྟ་བུ་ལ་མགོ་ཅན་ཟླ་བ་དང་དགུན་འབྲིང་ལྟ་བུ་ལ་རྒྱལ་ཅན་ཟླ་བ་སོགས་ཉ་སྐར་གྱི་མིང་
འདོགས་ཡོད་པའི་ཕྱིར། རྒྱ་དཔེར་དགུན་ཟླ་ར་བ་ལ་མཱ་རྒ་ཤིརྵ་མ་སི་དང། དགུན་འབྲིང་ཟླ་བ་ལ་སོཥཱི་མཱ་སེ་ཞེས་བྱུང་བའི་མཱ་རྒ་རི་དྭགས་ཤཱིརྵ་མགོ་མཱ་སེ་ཟླ་བ་སོ་ཥཱི་རྒྱལ་ཅན་ཡིན་པའི་ཕྱིར། འཆི་མེད་མཛོད་ལས་

[091A]༄༅། །རྒྱལ་དང་ལྡན་པའི་ཟླ་བ་ཉ། །རྒྱལ་གྱི་ཟླ་བ་གང་ཡིན་དེ། །མིང་ནི་རྒྱལ་ཡིན་མཆུ་ལ་སོགས། །དེ་བཞིན་གཞན་ནི་བཅུ་གཅིག་གོ་ཞེས་སོ། །དེས་ན་འཇིགས་རྟེན་པའི་ར་འབྲིང་
ཐ་ཆུང་དང་བསྟུན་ཟེར་བ་མི་ལེགས་སོ། ཡང་དུས་གོའི་སྐབས་སུ་དགུན་དཔྱིད་དབྱར་དབྱར་ཐུང་དུ་དབྱར་རིང་པོ་ལྔར་གསུངས་པའི་དགོས་པ་ཡོད་དེ། དབྱར་ཐུང་དུའི་ཞག་གཅིག་པོ་དབྱར་ཕྱི་མ་ཁས་ལེན་གྱི་དུས་སུ་རྟོགས་
བར་བྱ་བའི་ཆེད་ཡིན་པའི་ཕྱིར། རྒྱ་ཆེར་འགྲེལ་ལས། དེ་ནས་ཞག་གཅིག་སྟེ་དབྱར་ཟླ་ཐ་ཆུང་གི་ཚེས་བཅུ་དྲུག་གོ་ཞེས་སོགས་སོ། །དེ་ལྔ་ཡོད་དེ། དང་པོ་ནི་མགོ་སོགས་བཞི་དང། གཉིས་པ་ནི་ནག་པ་
སོགས་བཞི་དང། གསུམ་བ་ནི། གྲོ་ཞུན་ཟླ་བ་གཅིག་དང། བཞི་བ་ནི་དབྱར་ཟླ་ཐ་ཆུང་གི་ཆོས་བཅུ་དྲུག་དང། ལྔ་བ་ནི་ཚེས་བཅུ་དྲུག་དེ་མ་གཏོགས་པའི་སྟོན་ཟླ་གསུམ་ལ་བྱེད་པའི་ཕྱིར། ཡུང་ལས་དྲུག་
ཚོད་ནི་ལྔ་སྟེ། དགུན་གྱི་དུས་དང། དབྱིད་ཀྱི་དུས་དང། དབྱར་གྱི་དུས་དང། དབྱར་ཐུང་དུའི་དུས་དང། དབྱར་རིང་པོའི་དུས་སོ་།ཞེས་གསུངས་པའི་ཕྱིར། དུས་ཚིགས་དྲུག་ཡོད་དེ། མདོ་མྱང་འདས་ལས་
གཉིས་གཉིས་དུས་ཚིགས་གཅིག་བྱས་ན། ལོ་གཅིག་དུས་ཚིགས་དྲུག་ཏུ་འགྱུར། །ཞེས་སོ། །དེ་གསུངས་པའི་དགོས་པ་ཡོད་དེ། ཞག་མི་ཐུབ་དྲུང་གསོ་སྤྱོད་བཅུ་བཞི་བ་ཤེས་པའི་ཆེད་ཡིན་པའི་ཕྱིར་ཏེ། ལོ་

[091B] རྒྱལ་དང་དབོ་དང་ས་གཅན། །ཆུ་སྟོད་ཁྲུམས་སྨད་སྨིན་དྲུག་ཅན། །འདི་རྣམས་ཀྱི་ནི་ནག་པོའི་ཕྱོགས། །ཟླ་ཕྱེད་གསོ་སྦྱོང་བཅུ་བཞི་བ། །ཞེས་དང། རང་འགྲེལ་ལས། དགུན་དང་དབྱིད་དང་དབྱར་
རྣམས་ཀྱི། །ཟླ་བ་ཕྱེད་དང་གཉིས་འདས་ཤིང། །ཟླ་བ་ཕྱེད་ནི་ལུས་པ་ན། །མཁས་པས་ཞག་མི་ཐུབ་པ་དོར། །ཞེས་གསུངས་པའི་ཕྱིར། དེས་ན་འདུལ་མངོན་ལུགས་ལ་ཞི་བརྩིས་རྒྱལ་བོ་ལྟར་དང་རགས་རྩིས་དཔེས་
བསྟན་གཉིས་ཡོད་པ་ལས་རགས་རྩེས་ཀྱི་ཤོལ་ལམ་ལྷག་འདོན་ཚུལ་ཡོད་དེ། ཚེས་ཞག་ལས་ཉིན་ཞག་ཡུད་ཙམ་ཕྱེད་ཀྱིས་རིང་བས་དེ་ལ་བརྟེན་ནས་ཟླ་བ་གཉིས་གཉིས་ན་ཉིན་ཞག་རེ་མི་ཐུབ་པས་དུས་དྲུག་གི་ཟླ་བ་ཕྱེད་དང་
གཉིས་འདས་པ་ན་ཞག་མི་ཐུབ་ཀྱི་གསོ་སྦྱོང་འོངས་པའི་ཕྱིར་ཏེ་དེ་ལྟར་འོངས་བ་མར་ངོ་ནས་བརྩིས་པའི་མར་ངོ་གཉིས་བྱུང་བའི་རྗེས་མ་ལ་ཞག་མི་ཐུབ་པ་བཏོན་པ་ཡིན་པའི་ཕྱིར། དེར་ཐལ། དེ་ལྟར་ན་འདུལ་
མངོན་གྱིས་གཙོ་བོར་བཤད་པའི་ལོ་རེ་ལ་ཉིན་ཞག་གི་ཟླ་བ་བཅུ་གཉིས་དང་དེ་རེ་རེ་ལ་ཉིན་ཞག་སུམ་ཅུ་རེ་བྱེད་པ་གང་ཞིག་།ཉིན་ཞ་གསུམ་ཅུ་རེ་ལ་བྱས་པའི་ཟླ་བ་བཅུ་གཉིས་པོ་དེས་ཀྱང་མི་ཚོག་པར་ཞག་མི་ཐུབ་ཀྱི་
ཞག་ཤོལ་ལམ་ཞག་ལྷག་དྲུག་དང་བཅས་ཏེ་ཉིན་ཞག་སུམ་བརྒྱ་རེ་དྲུག་རེ་ལ་ཞིང་རྩིས་ས་མ་ཁྱེམ་ལོ་རེ་འཇོག་དགོས་པའི་ཕྱིར་དང་པོ་གྲུབ་སྟེ། རྩ་བར། ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་

[092A]༄༅། །སུམ་ཅུར་འགྱུར། །ཞེས་དང། ཞག་མི་ཐུབ་དང་བཅས་པ་ཡི། །ཟླ་བ་བཅུ་གཉིས་ལ་ལོ་གཅིག་ཞེས་གསུངས་བའི་ཕྱིར། ཁྱབ་སྟེ། ཟླ་བ་བཅུ་གཉིས་པོ་ཚང་བ་རེ་
ཡིན་བས་དེའི་སྟེང་དུ་ཁྱིམ་ལོ་རེ་ལ་ཞག་དྲུག་རེ་ལྷག་བའི་བའི་ཕྱིར། རང་འགྲེལ་ལས། དེ་ལྟར་ཟླ་བ་བཅུ་གཉིས་བོ་ད་དེ་གཞག་མི་ཐུབ་དང་བཅས་པ་ལ་ལོ་གཅིག་ལོ་ལ་ནི་ཞག་གི་ཤོལ་དྲུག་དོར་ཏེ་ཞེས་གསུངས་
བའི་ཕྱིར། ཁྱབ་སྟེ། ཞག་དྲུག་དྲུག་ལྷག་པ་བསགས་བས་ལོ་ལྔ་ལྡན་ཟླ་བའི་ཤོལ་ལྡ་དྲུག་སུམ་ཅུ་ལ་བརྟེན་བ་ཡིན་པའི་ཕྱིར་དགེ་སློང་རྣམས་ཀྱིས་ཞག་ཆ་དམི་འདོན་བ་ལོ་དང་ཟླ་ཕྱེད་ལ་བཏོན་བ་གཉིས་
ཀ་ལ་རིམ་བས་འཕྱ་ནས་ཟླ་བ་གཉིས་གཉིས་ན་ཞག་ལྷག་འདོན་པར་མཛད་པ་དང། ཟླ་ཤོལ་མ་བཏོན་བ་དང་ལོ་རེ་བཞིན་བཏོན་བ་གཉིས་ཀ་ལ་རིམ་བས་འཕྱ་ནས་ལུང་ལས། གསོལ་བས་དེ་ཀ་ཡུལ་གྱི་ལོ་
དྲུག་དྲུག་ཅིང་ཤོལ་བོར་ཅིག་དྲུག་ལྔ་སུམ་ཅུ་སྟེ་ཞག་དང་ཟླ་བ་ཕྱེད་བོ་དང་ལོར་བསྒྲེས་ན་མཉམ་བས་མུ་སྟེགས་ཅན་གྱིས་གླགས་མི་རྙེད་དོ། །ཞེས་གསུངས་བའི་ཕྱིར། བསྟན་བཅོས་ལས། ཟླ་བའི་ཤོལ་
འདོར་བ་རྒྱལ་བོའི་རྗེས་སུ་འབྲང་བ་སར་ཤེས་བར་བྱའོ། །ཞེས་གསུངས་པ་ལྟར། འཕགས་ཡུལ་རྒྱལ་བོའི་ལུགས་ཀྱི་ཤོལ་དོར་ཚུལ་ཡོད་དེ། ཚེས་ཞག་སུམ་ཅུའི་དུས་སུ་ད་དུང་ཉི་མས་ཁྱིམ་གཅིག་གནས་འཕོ་

[092B]བ་ཤོལ་འདོན་པའི་ཕྱིར། དཔེར་ན་ཉི་མ་ལུག་ཁྱིམ་དུ་ཞུགས་ནས་གླང་ཁྱིམ་དུ་འཕོ་བའི་བར་ལ་རགས་རྩིས་སུ་ཚེས་ཞག་སུམ་ཅུ་རྩ་གཅིག་དང། ཞིབ་ཏུ་བརྩིས་ན་
ཚེས་ཞག་སུམ་ཅུ་ཆུ་ཚོད་གཅིག་ཆུ་སྲང་ལྔ་བཅུ་དབུགས་བཞི་འདོད་ཆ་བརྒྱད་རྫོགས་པ་ན་ཁྱིམ་དེ་འཕོ་བ་བཞིན་ཡིན་པའི་ཕྱིར་དེར་ཐལ། དེ་ལྟར་བརྩིས་ན་ཁྱིམ་ཞག་གསུམ་བརྒྱ་དང་དྲུག་ཅུ་དང་ཚེས་ཞག་སུམ་བརྒྱ་དོན་
གཅིག་ཡུན་ཚང་འགྲིག་བའི་ཕྱིར། ཁྱབ་སྟེ། དེས་ན་ཚེས་ཟླ་ཕྱེད་དང་སོ་གསུམ་ན་ཟླ་བ་རེ་ལྷག་པའི་ཕྱིར། འགྲེལ་ཆེན་ལས། འདིར་ཟླ་བ་ཕྱེད་དང་བཅས་བའི་སུམ་ཅུ་རྩ་གཉིས་ན་ལྷག་པའི་ཟླ་བར་འགྱུར་ཏེ་
གནམ་སྟོང་ལ་ཉི་མའི་འཕོ་བ་མེད་པའི་ཕྱིར་རོ། །དེས་ན་ལོངས་སྦྱོད་བར་མི་འགྱུར་རོ། །ཞེས་གསུངས་པའི་ཕྱིར། རྒྱ་ནག་གི་ལུགས་ལྟར་གྱི་ཤོལ་ཡོད་དེ། ལོ་གསུམ་གསུམ་ན་ཟླ་ཤོལ་དང་ཟླ་བ་སོ་དྲུག་སོགས་
ཅི་རིགས་རེ་འདས་བ་ན་ཟླ་ཤོལ་འདོན་བའི་ཕྱིར། ལོ་ཡང་སྟག་སྤྲུལ་སྤྲེལ་ཕག་བཞིའི་རང་རང་གི་ཟླ་བ་སྟག་གི་ལོ་ལ་སྟག་ཟླ་ལྷག་བ་ལྟ་བུ་ཡིན་བའི་ཕྱིར་ཏེ། ཀོང་རྩེ་ཞུ་ལན་དུ། དུག་པ་ཅན་གྱི་ལོ་དག་ལ། །དུག་པ་
ཅན་གྱི་ཟླ་བ་འདོན། །ཞེས་སོ། །ཞིབ་བར་བཤད་ན་ཤོལ་བཞི་ཡོད་དེ། ཐམས་ཅད་ཀྱི་རྩི་གཞི་དབུགས་ཀྱི་ཤོལ། དེ་བསགས་བས་ཞག་ཤོལ། དེ་བསགས་བས་ཚེས་ཟླའི་ཤོལ། དེ་བསགས་བས་ཚེས་

[093A]༄༅། །ལོའི་ཤོལ་ཡོད་པའི་ཕྱིར། དེ་སྐད་དུ། འཇིག་རྟེན་ཁམས་ལེ་ལས། སྟོང་ཕྲག་ཉི་ཤུ་རྩ་གཅིག་རོ་བརྒྱ་ལྡན་པ་དག་ལས་སོ་ཡི་ཆ་ཡིས་ངེས་པར་ཕྱུང་གྱུར་པས། །ལུས་ལ་
དབུགས་ལྷག་གང་དག་ཉིན་ཞག་སོ་སོའི་དུས་སུ་འབྱུང་བ་རི་དང་དུས་རྣམས་དག་གི་གྲངས། །སྟོང་ཕྲག་སུམ་ཅུ་རྩ་དྲུག་དག་གིས་བསྒྱུར་བ་རྣམས་ཀྱང་ལོ་བརྒྱའི་ཚང་དུ་རབ་ཏུ་གྲགས་པ་སྟེ་།སྟོང་དུས་མེ་ཡིས་
རབ་ཏུ་བྱེ་བ་རྣམས་ནི་ཆུ་ཚེད་དུ་འགྱུར་དྲུག་ཅུའི་ཆ་ཡི་ཉིན་ཞག་ཀྱང། །ཞེས་གསུངས་པའི་ཕྱིར། ཁྱབ་སྟེ། དེ་རྒྱས་པར་བཤད་ན་མང་འགྲོ་བས། བསྡུས་ན་འདིར་དབུགས་ཆུ་ཚོད་ཞག་ལྷག་ཚུལ་ཡིན་
ཀྱང༑ དོན་དྲིལ་ན་རགས་པ་འཕོ་རླུང་སུམ་ཅུ། འབྲིང་སོ་གཉིས་དང། ཕྲབ་ཕྱེད་བཅས་སོ་གསུམ་ན། དབུགས་ཤོལ་འདོན། དེ་བཞིན་དུ་ཞག་ཟླ་ལོ་གསུམ་རེ་རེ་ལ་ཡང་རགས་འབྲིང་ཕྲ་གསུམ་གྱི་
དབང་གིས་རང་རང་གི་སུམ་ཅུ་དང། སོ་གཉིས་དང། ཕྱེད་དང་སོ་གསུམ་ལ་རང་རང་གི་ཤོལ་འདོན་པའི་ཕྱིར། ནང་གི་གླིང་འདིའི་མིའི་རོ་སྐྱང་དབུམ་གསུམ་ལ་ཆད་ལྷག་གི་རྟེན་འབྲེལ་གྱིས་ཕྱིའི་ཟླ་བའི་དཀར་
ཆ་དམར་ཆ་འཕེལ་འགྲིབ་འབྱུང་བས་དབུགས་ཆད་ལྷག་རྩི་ཚུལ་དེ་ཡིན་ནོ། །གཞན་སླ། ཟླ་བ་སུམ་བརྒྱ་དོན་གསུམ་མ་མ་ཁྱིམ་ལོ་སོ་གཉིས་ན་ཚེས་ལོ་ལྷག་པ་རེ་འདོན་པ་ཡུན་མཉམ་ཡང་ལོ་བཤོལ་འདོན་

[093B] དེར་ཐལ། ཟླ་ཤོལ་འདོན་པ་དུས་བཞིའི་གཟེར་མི་འཆུག་པའི་ཐབས་ཡིན་པས་དེ་བཏོན་པས་དུས་ཚོད་འགྲིགས་ཤིང་ལོ་ཤོལ་ལ་མི་ལྟོས་པའི་ཕྱིར་ཏེ། ལོ་ཤོལ་ལ་དེ་འདྲའི་དགོས་པ་མི་སྣང་
བའི་ཕྱིར། དེ་དག་ལ་ལུང་རིགས་མངལ་རྒྱས་པར་པད་དཀར་ཞལ་ལུང་དང་དྲིས་ལན་ཉིན་བྱེད་དབང་པོ་སོགས་ལ་ལྟའོ། །ལྷག་མ་གཞན་དུ་བཤད་ཟིན་ཏོ། །མཐའ་དཔྱད་པ་ལ་ཁ་ཅིག་ན་རེ། ཚེས་ནི་ཉིན་ཞག་དང་
གླིང་དང་ལྷོ་བྱང་གི་བགྲོད་བ་དང་ཟླ་བའི་ངོ་གང་ལའང་ཉིན་ཞག་ལས་ཐུང་བས་ཁྱབ་བར་ཐལ། ཉིན་ཞག་ལས་ཚེས་ཞག་ཐུང་བའི་ཕྱིར་ན་མ་ཁྱབ་སྟེ། དེ་ནི་གཙོ་ཆེ་བས་དེ་ལྟར་བཞག་པའི་ཕྱིར། དྲིས་ལན་ཉིན་བྱེད་
དབང་པོ་ལས། ཚེས་ཞག་གིས་ཉིན་ཞག་གི་དོད་མི་ཐུབ་ཉིན་ཞག་གིས་ཁྱིམ་ཞག་གི་དོད་མི་ཐུབ། ཞེས་གསུངས་པའི་ཕྱིར། འདོད་མི་ནུས་ཏེ། སྦྱིར་དེ་ལྟར་ཡིན་ཀྱང་ཚེས་འཕེལ་དུས་ཆུ་ཚོང་རེ་བཞིའི་བར་འབྱུང་
ཡང༑ གཙོ་བོ་དང་འགྲིབ་དུས་ཆུ་ཚོ་དང་བཞིའི་བར་དུ་འོངས་པའི་ཕྱིར། དེར་ཐལ། དེའི་རྒྱུ་མཚན་ཟླ་བའི་སྔ་རྐང་ལུགས་འབྱུང་དུས་ཚེས་འཕེལ་དུས་ཟླ་བའི་འཕེལ་འགྲིབ་བུལ་བ་དང། ཕྱི་རྐང་ལུགས་མིན་དུས་
སུ་ཚེས་འགྲིབ་དུས་ཡིན་པས་ཟླ་བའི་འཕེལ་འགྲིབ་མགྱོགས་པ་ཡིན་པས་ཚེས་ཡུན་ཐུང་བའི་ཕྱིར། དྲིས་ལན་ཉིན་བྱེད་དབང་པོ་ལས། ཚེས་འཕེལ་དུས་ཆུ་ཚེད་རེ་བཞིའི་བར་དུ་འབྱུང་ཡང་ཚེས་འགྲིབ་དུས་ཆུ་ཚོད་ང་བཞིའི་

[094A]༄༅། །བར་དུ་འོང་བས་རྐང་བ་ལུགས་འབྱུང་དུ་སྤྱོད་དུས་ཚེས་འཕེལ་བས་ཟླ་བའི་འཕེལ་འགྲིབ་བུལ་ལ། རྐང་བ་ལུགས་ལྡོག་གི་དུས་སུ་ཚེས་འགྲིབ་པས་འཕེལ་འགྲིབ་མགྱོགས་བའི་དོན་གྱིས་
ཞེས་གསུངས་པའི་ཕྱིར། འདི་ཕལ་ཆེར་གླིང་བཞིར་ལྷོ་བགྲོད་སོགས་མཉམ་པའི་ལུགས་སམ་དབྱད། བྱས་པ་ལ་ཁོ་ན་རེ། འོ་ན་ཉིན་ཞག་ལའང་རིང་ཐུང་ཡོད་པར་ཐལ། ཚེས་ལ་དེའི་ཕྱིར་ཟེར་ན་ལྐུག་པའི་རིགས་
འགྲེ་ཡིན་པས་གཏན་ནས་མ་ཁྱབ། འདོད་མི་ནུས་ཏེ། ཉིན་མོ་དང་མཚན་མོལ་ལྷོ་བྱང་དུ་བགྲོད་པའི་དབང་གིས་རིང་ཐུང་འབྱུང་ཡང་ཉིན་ཞག་ལ་དུས་ཀུན་ཏུ་ཆུ་ཚེད་དྲུག་ཅུའམ་ཡུད་ཙམ་སུམ་ཅུ་འབྱུང་བ་མཛོད་སོགས་
མཐུན་པའི་ཕྱིར། རྩ་བར། ཡུད་ཙམ་ཉིན་ཞག་ཟླ་གསུམ་ནི། །ཞེས་དང། བསྡུས་རྒྱུད་ལས། སྟོང་དུས་མེ་ཡིས་རབ་ཏུ་ཕྱེ་བ་རྣམས་ནི་ཆུ་ཚོད་དུ་འགྱུར་དྲུག་ཅུའི་ཆ་ཡིས་ཉིན་ཞག་ཀྱང། །ཞེས་གསུངས་
པའི་ཕྱིར། འདི་དག་མཐུན་པས་གྲངས་ལ་མི་མཐུན་པ་སྲེ་བ་མུ་ཏོའི་ཕྱེ་དང་འདྲའོ། །དེས་ཁྱིམ་ཞག་ལའང་རིང་ཐུང་མེད་པར་ཤེས་དགོས་སོ། །ཡང་འདིའི་ཚེ་ཁྱིམ་ཉིན་གསུམ་གྱི་ཞག་ཟླ་ལོ་གསུམ་གང་གཅོ་ཟེར་ན་
ལ་ལས་ཁྱིམ་གྱི་ཞག་ཟླ་ལ་གསུམ་གཙོ། ལ་ལས་ཉི་མའི་དེ་གསུམ་གཙོ་ཟེར། ལ་ལས་ཚེས་ཀྱི་ཞག་ཟླ་ལོ་གསུམ་གཅོ་ཟེར། མང་པོས་ཞག་ལྷག་གི་རྒྱུ་མཚན་མགོ་ཞིང་ཅང་མི་སྨྲའོ། །དོན་མགོན་ལུང་དྲངས་

[094B] །དེ་གསུམ་ག་ཧ་ཅང་ལེགས་བ་མ་ཡིད་པར་ཐལ། ཟླ་བའམ་ཕྱོགས་གཅིག་མ་ལོངས་པར་དུ་ཉིན་ཞག་ཤུགས་ཆེ་ཟླ་བར་རམ་ཕྱོགས་གཅིག་ཏུ་ལོངས་ན་ཚེས་ཞག་ཤུགས་ཆེ་ལོ་ལ་
ཁྱིམ་ཞག་ཤུགས་ཆེ་བའི་ཕྱིར། དང་པོ་གྲུབ་སྟེ། ཟླ་ཕྱེད་མ་ལོངས་བར་དུ་ནམ་ལངས་ནས་ནམ་ལངས་བར་དུ་ཞག་ཏུ་མཁས་རྨོངས་གཉིས་ཀས་འཇོག་སླ། ཚེས་ཞག་དང་ཁྱིམ་ཞག་གི་མཚམས་ཟིན་པ་མཁས་པས་ཀྱང་དཀའ་བའི་
ཕྱིར༑ གཉིས་པ་གྲུབ་སྟེ། ཟླ་ཕྱེད་དམ་ཟླ་བ་གང་རུང་དུ་ལོངས་ནས་ཉ་གང་བ་དམར་ཆ་རྫོགས་ཚར་ན་ཉིན་ཞག་གི་གྲངས་བཅོ་ལྔའམ་སུམ་ཅུ་ཚང་ཡང་ཟླ་ཕྱེད་དམ་ཟླ་བར་འཇོག་དགོས་བ་མཚན་མས་ཤེས་པའི་ཕྱིར། དེ་
འདྲ་བྱུང་ན་གསེ་སྦྱོང་ཡང་དེ་གཙོ་བར་བཤད་པའི་ཕྱིར་དང་འཇིག་རྟེན་ན་དཀར་ཆ་དང་དམར་ཆ་རྫོགས་པ་ལ་ཟླ་ཕྱེད་དང་ཉ་གང་བ་ནས་ཉ་གང་བར་ལ་ཟླ་བར་མཁས་བླུན་ཀུན་ལ་གྲགས་པའི་ཕྱིར་ཏེ། འཆེ་མེད་
མཚོན་ལས། སླབ་དཀར་དང་ནག་པོ་དག་སྔ་མ་ཕྱི་མའི་ཕྱོགས་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ཉིན་ཞག་དང་ཚེས་སུམ་བརྒྱ་དྲུག་ཅུ་ལོངས་ཀྱང་ཁྱིམ་ཞག་སུམ་བརྒྱ་དྲུག་ཅུ་མཚང་ན་
དབྱར་དགུན་སྟེ་ན་དགྱིད་ཀྱི་དུས་ཚོད་ཇི་བཞིན་མི་འབྱུང་བའི་ཕྱིར། དེར་ཐལ། དེས་ན་ཤོལ་སྔར་ལྟར་འཐོན་དགོས་པའི་ཕྱིར་འདི་ཙམ་ཞག་ཤོལ་དང་ཞག་ཟླ་ལོ་གསུམ་ཤེས་པའི་ཡན་ལག་ཏུ་མདོ་ལས་ཞིབ་པར་རྒྱལ་

[095A]༄༅། །པོའི་རྩིས་པ་ཞེས་པའི་གནད་མདོ་ཙམ་ཡིན་ནོ། །ཡང་མཁས་ཆེན་ཁ་ཅིག་རྒྱ་གར་གྱི་ལུགས་ལ། རྟ་བྱ་བྱི་བ་ཡོས་ལ་ཤོལ། །སྟོན་དགུན་དབྱིད་དབྱར་འབྲིང་པོ་གཉིས། །
ཞེས་རྟ་ལོ་སྟོན་ཟླ་འབྲིང་པོ། བྱ་ལོ་དགུན་འབྲིང། བྱི་བ་དཔྱིད་འབྲིང། ཡོས་ལོ་དབྱར་འབྲིང་རྣམས་ལ་ཤོལ་འདོན་པ་མི་འཐད་པར་ཐལ། དེ་ལྟར་ན་ཟླ་བ་ཉེར་བརྒྱད་ལ་ཤོལ་འོངས་དགོས་ལ། དེ་ནི་
འདུལ་མངོན་གྱི་རགས་རྩིས་དང་ཡང་མི་མཐུན། དུས་འཁོར་སོགས་དཀར་རྩིས་ཀྱི་རགས་འབྲིང་ཞིབ་གསུམ་གྱི་རྩི་ཚུལ་གང་དང་ཡང་མི་མཐུན་པའི་ཕྱིར། རྟགས་གཉིས་ཀ་གྲུབ་སྟེ། ཧ་ཅང་ཤོལ་ཉེ་
དྲག་པའི་ཕྱིར། ཡང་ཁ་ཅིག་དུས་བཞི་གླིང་བཞིར་ཅིག་ཅར་བ་ཡིན་ཟེར་ན། ཤིན་ཏུ་མི་འཐད་པར་ཐལ། གླིང་བཞིར་དབྱར་ཡོད་པར་བྱས་ཀྱང་རིམ་ཅར་པར་ཁས་ལེན་དགོས་པའི་ཕྱིར། དེར་ཐལ། རྟེན་
འབྲེལ་གྱིས་འཛམ་གླིང་ལས་ཀྱིས་བ་ཟླ་བའི་འཕེལ་འགྲིབ་རྟགས་མཚན་ཐམས་ཅད་ལ་གླིང་འདི་གཙོ་བས་འདིར་དབྱར་ཉི་རིང་བ་མཐར་ཐུག་གི་ཟླ་བ་གྲུབ་མ་ཐག་ཏུ་བྱང་སྒྲ་མི་སྙན་ལ་དེ་ལྟར་མ་ཡིན་པའི་ཕྱིར། དེར་
ཐལ༑ འདིར་ཟླ་བ་དེའི་ཞག་གི་དང་པོ་གྲུབ་པ་དང་སྒྲ་མི་སྙན་ལ་དེ་ལྟར་མ་ཡིན་པའི་ཕྱིར། རྟགས་ཤིན་ཏུ་སླ། གཞན་ཡང་འཛམ་བུའི་གླིང་དུ་ཉིན་མོ་ཡུད་ཙམ་བཅོ་བརྒྱད་ཡོད་དུས་མཚན་མོའང་ཡུད་ཙམ་བཅོ་

[095B] འདིར་ཉི་མ་དེ་ལྟར་ཡོད་དུས་སྒྲ་མི་སྙན་ལའང་ཉིན་མོ་ཡུད་ཙམ་བཅོ་བརྒྱད་ཡོད་པའི་ཕྱིར། ཁྱབ་སྟེ། འདིར་ཉིན་མོའི་དུས་སུ་སྒྲ་མི་སྙན་དུ་མཚན་དུས་འབྱུང་བའི་ཕྱིར། འདོད་མི་ནུས་ཏེ། གདགས་
བ་ལས། ལོ་གཅིག་ལ་དུས་གཅིག་ཏུ་ཉིན་མོ་ཡུད་ཙམ་བཅོ་བརྒྱད་དང་མཚན་མོ་ཡུང་ཙམ་བཅུ་གཉིས་ཡོད་དེ། དེ་གང་ཞེན་དབྱར་ཟླ་ཐ་ཆུང་ཡར་གྱི་ངོའི་ཚེས་བརྒྱད་ལ་ཉིན་མོ་ཡུད་ཙམ་བཅོ་བརྒྱད་མཚན་མོ་ཡུད་ཙམ་
བཅུ་གཉིས་ཡོད། ཅེས་དང། མདོ་ཉི་མའི་སྙིང་པོ་ལས། ཟླ་བ་རང་ལ་གྲོ་ཞུན་ནོ། །བདག་དབྱར་ཟླ་བའི་རིམ་བརྗོད་བྱ། །ཉིན་པར་བཅོ་བརྒྱད་ཐོབ་ནས་ཀྱང། །མཚན་མེ་བཅུ་གཉིས་ཤེས་པར་གྱིས། །ཞེས་
གསུངས་པའི་ཕྱིར། བྱས་བ་ལ་ཁོ་ན་རེ། འདིའི་ཉིན་མོའི་ཡུན་ཚད་དང་སྒྲ་མི་སྙན་གྱི་མཚན་མོའི་ཡུན་ཚད་མཉམ་པར་ཐལ། འདིར་ཉིན་མོའི་དུས་སུ་དེར་མཚན་མོ་འབྱུང་བའི་ཕྱིར་ན་མཁྱབ། ཟླ་བར་རང་དུས་གྲོ་ཞུན་
ཞེས་པ་ནི་ཟླ་བ་རྫོགས་དུས་གྲོ་ཞུན་ནོ། །གཞན་ཡང། གླིང་འདིར་དགུན་ཉི་ཐུང་བ་མཐར་ཐུག་གི་དུས་སུ་སྒྲ་མི་སྙན་དུའང་དགུན་ཉི་ཐུང་བ་མཐར་ཐུག་ཞག་དེར་འབྱུང་བར་ཐལ། དབྱར་ཉི་ལ་དེའི་ཕྱིར། འདོད་ན། འདིར་
མཚན་མོ་ཡུད་ཙམ་བཅོ་བརྒྱད་ཡོད་པའི་དུས་སུ་ཉིན་མོའང་ཡུད་ཙམ་བཅོ་བརྒྱད་ཀྱི་དུས་ཡིན་པར་ཐལ། དེ་དུས་སྒྲ་མི་སྙན་ནའང་མཚན་མོ་ཡུད་ཙམ་བཅོ་བརྒྱད་ཡོད་པའི་ཕྱིར། རྟགས་ཁས་བླངས་ཁྱབ་སྟེ། འདིར་ཉིན་

[096A]༄༅། །མོའི་གུང་ཡིན་དུས་སྒྲ་མི་སྙན་དུ་མཚན་མོའི་གུང་གི་དུས་ཡིན་གྱི་ཉིན་དུས་མ་ཡིན་པའི་ཕྱིར། མ་གྲུབ་ན། གླིང་བཞི་ཀར་ཉིན་དུས་ཡིན་པར་ཐལ། འཛམ་གླིང་དུ་ཉིན་གུང་དུས་སྒྲ་མི་སྙན་
དུ་ཡང་ཉིན་དུས་ཡིན་པའི་ཕྱིར། འདོད་མི་ནུས་ཏེ། མདོ་ཉི་མའི་སྙིང་པོ་ལས། མཆུ་ནི་ཟླ་བ་རབ་རྫོགས་བྱེད། །དགུན་ཟླ་ཐ་ཆུང་རང་བཞིན་ཡིན། །མཚན་མོ་བཅོ་བརྒྱད་ཤེས་པར་གྱིས། །ཉིན་པར་ཡང་ནི་
བཅུ་གཉིས་ཡིན། །ཞེས་དང། གདགས་པ་ལས། ལོ་གཅིག་ལ་དུས་གཅིག་ཏུ་མཚན་མོ་ཡུད་ཙམ་བཅོ་བརྒྱད་ཉིན་མོ་ཡུད་ཙམ་བཅུ་གཉིས་ཡོད་དེ་དེ་གང་ཞེ་ན། དགུན་ཟླ་ཐ་ཆུང་གི་ཡར་ངོའི་ཚེས་བརྒྱད་
ལ་མཚན་མོ་ཡུད་ཙམ་བཅོ་བརྒྱད་ཉིན་མོ་ཡུད་ཙམ་བཅུ་གཉིས་ཡོད་ཅེས་གསུངས་པའི་ཕྱིར། ཡང་མི་ཤེས་པ་ཁ་ཅིག་རྒྱལ་ཟླ་བའི་མར་ངོའི་བཅུ་བཞི་ལ་གསོ་སྦྱོང་བྱས་ནས་སང་ཉིན་ཚེས་གཅིག་མི་བྱེད་པར་གནམ་
སྟོང་དང་གནང་ཉིན་ཚེས་གཅིག་བྱས་ཏེ་དེ་ཉིན་ནས་བགྲང་བའི་ཉིན་ཞག་བཅོ་ལྔ་བ་ལ་གསོ་སྦྱོང་བྱེད་པ་མི་འཐད་པར་ཐལ། དེ་ལྟར་ན་བཅུ་བཞི་བའི་རྗེས་ཀྱི་དུས་འབྲེལ་གྱི་ཡར་ངོའི་གསོ་སྦྱོང་སྔ་མ་ལ་ཉིན་ཞག་བཅུ་དྲུག་
པས་ཁྱབ་པའི་ཕྱིར། རྟགས་སླ། ཁྱབ་སྟེ། ཤོལ་ཟླ་མེད་པའི་ལོ་གཅིག་ལ་དུས་འབྲེལ་གྱི་གསོ་སྦྱོང་བཅུ་བཞི་བ་དྲུག་དང། བཅོ་ལྔ་པ་བཅོ་བརྒྱད་འབྱུང་བའི་ཕྱིར། ཁྱབ་སྟེ། འདིའི་བཅུ་བཞི་བ་དང་བཅོ་

[096B]ཐམས་ཅད་བཅོ་ལྔ་པ་ཁོ་ན་ཡིན་པའི་ཕྱིར་ཏེ། མདོ་རྩ་བར། ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ། །ཞེས་དང། རྒྱ་ཆེར་འགྲེལ་ལས། དུས་ཚིགས་དྲུག་པོ་རེ་རེ་
ལ་ཟླ་བ་གཉིས་གཉིས་ཏེ། ཟླ་བ་ཕྱེད་བཞི་བཞི་ཡོད་པ་ལ། ཕྱེད་དང་པོ་གཉིས་དང་ཐ་མ་དང་གསུམ་ལ་ནི་ཞག་བཅོ་ལྔ་བཅོ་ལྔ་ཐུབ་པར་རྩིའོ། །ཕྱེང་གསུམ་པ་ལ་ནི་ཞག་རེ་རེ་ཆར་ཅིང་བཅོ་ལྔ་མི་ཐུབ་པར་བཅུ་བཞི་
ཐུབ་པར་བརྩི་སྟེ། དེ་དག་ནི་གསོ་སྦྱོང་བཅུ་བཞི་བ་ཡིན་པར་རིགས་པར་བྱའོ། །ཞེས་སོགས་ཤིན་ཏུ་མང་པའི་ཕྱིར། སྨྲས་པ། ལ་ལས་མཛུབ་མོས་སྡུག་བསྔལ་མྱོང་ཡང་རི་མོའི་དོན་མ་མྱོང། །འགའ་ཞིག་
ཚིག་གི་ལོ་མ་མཐོང་ཡང་དོན་གྱི་རོ་མི་ཤེས། །ཕལ་ཆེར་ཕྱོགས་འགྲོས་སྐྱ་རངས་ཙམ་ལ་དོན་རིག་ཉི་མ་ལོ། །དེ་ལྟར་རྟོགས་ནས་མདོ་སྔགས་ཞག་ཟླ་ལོ་ཁྱད་བདུད་རྩིས་ངོམས། །ཨེ་མ་རབ་དཀར་གངས་རིའི་ཡུལ་གྱི་
ལུགས། །སྣ་ཚོགས་དཔྱད་ཚེ་ལོ་ནི་ཉི་ཟླས་འཇོག་ཀུན་མཁྱེན་རློམས་འགས་གནས་ཟླ་ཁོ་ན་ཟེར། །བླུན་པོ་མཁས་རློམས་ཁྱིམ་ཟླ་འབའ་ཞིག་འདོད། །མཁྱེན་ལྔན་འགས་ཀྱང་རེས་གཟའ་འདས་འདོད་ལོ། །སོམ་
ཉིའི་དྲ་བ་མཁས་རློམས་ད་ལྟར་འདས། །དུས་བཞི་གཡོན་དང་སྐྱ་རེངས་ཉིན་དུས་དང། །རང་འགྲོས་རླུང་འགྲོས་གོ་ལ་རགས་པ་ཡང་།མི་ཤེས་དུས་འཁོར་མངོན་འདུལ་དུས་ཚིགས་མཁན། །ཁྱེད་རྣམས་རྨང་

[097A]༄༅། །བྱུང་ངོ་མཚར་ཅན་ནོ་ཞེས། །ཀུན་མཁྱེན་སངས་རྒྱས་དེ་ཡང་ཡ་མཚན་སྙམ། །འདི་ནི་རློམས་བྲལ་ལུང་གི་ཚིག་ཙམ་ཞིག་།བྲིས་སོ་རང་བཟོས་སྦྱར་བ་ག་ལ་སྲིད། །སྐར་
རྩིས་འདུལ་མངོན་ལོ་ཟླ་ཞག་གསུམ་གྱི། །རགས་འབྲིང་ཕྲ་སོགས་དེ་ལྟར་ལུང་ལས་སོ། །ཞེས་པ་བར་སྐབས་ཀྱི་ཚིགས་སུ་བཅད་པ་སྔོམས་སུ་བྱས་སོ། །ལྔ་བ་ལྷ་རྣམས་ཀྱི་གནས་བཤད་པ་ལ། ས་དང་
འབྲེལ་བའི་གནས་དང། མ་འབྲེལ་བའི་གནས་དང། སེམས་ཅན་གྱི་ཁྱད་ཆོས་དང། གོང་འོག་པར་གྱི་ཐག་ཚད་དང་བཞི། དང་པོ་ལ་རྒྱལ་ཆེན་བཞི་དང། སུམ་ཅུ་རྩ་གསུམ་པའི་གནས་གཉིས་
དང་པོ་ནི། འདི་ལ་བང་རིམ་བཞི་ཡོད་དེ། །ནས། རི་ནི་བདུན་པོ་དག་ལ་ཡང། །ཞེས་ཚིགས་བཅད་གཉིས་བྱུང། ཤེས་བྱ་ཆོས་ཅན། རི་རབ་ཀྱི་ཆུ་མཚམས་ཡན་ཆད་འདི་ལ་བང་རིམ་བཞི་ཡོད་དེ། དེ་རེ་
རེའི་བར་ཐག་དཔག་ཚད་སྟོང་ཕྲག་བཅུ་བཅུ་ཡོད་པའི་ཕྱིར། འདི་ལ། ནས། སྟོང་ཕྲག་བཅུ། །ཞེས་གསུངས་པའི་ཕྱིར། འདི་ཆུ་ཡན་ཆད་ཀྱི་ཕྱེད་ཁེབ་སྟེ། རང་འགྲེལ་ལས། དེ་དག་གིས་རི་རབ་ཀྱི་
ཕྱེད་མན་ཆད་དུ་ཕྱིན་ཏེ། ཞེས་གསུངས་པའི་ཕྱིར། ཤེས་བྱ་ཆོས་ཅན། བང་རིམ་བཞི་བོ་དེ་རི་རབ་ལས་ཕྱིར་འཕགས་ཚུལ་བཞི་ཡོད་དེ། བང་རིམ་དང་པོ་རི་རབ་ལས་ཕྱིར་དཔག་ཚད་སྟོང་ཕྲག་བཅུ་དྲུག་

[097B] གཉིས་པ་ཕྱིར་དཔག་ཚང་སྟོང་ཕྲག་བརྒྱད་དང་གསུམ་པ་ཕྱིར་དཔག་ཚད་སྟོང་ཕྲག་བཞི་དང། བཞི་པ་དཔག་ཚད་སྟོང་ཕྲག་གཉིས་འཕགས་པའི་ཕྱིར། འདི་འོག་ནས་བརྩིས་པར་མངོན་ཞིང་ལྷ་གང་གནས་པ་
ཡོད་དེ། བང་རིམ་བཞི་ཡོད་པ་དེ་ལ་དང་པོ་ལ་ལག་ན་གཞོང་ཐོགས་དང། གཉིས་པར་ཕྲེང་ཐོགས་དང། གསུམ་པར་རྟག་མྱོས་དང། བཞི་བར་ཕྱོགས་བཞིན་དཔག་ཚད་བརྒྱ་སྟོང་གིས་སྐོར་བའི་ཕོ་བྲང་བཞི་ཡོད་
པའི་ཤར་ན་ཡུལ་འཁོར་སྲུང། ལྷོར་འཕགས་སྐྱེས་པོ། །ནུབ་ཏུ་མིག་མི་བཟང་དང། བྱང་ན་ལྕད་ལོ་ཅན་གྱི་ཕོ་བྲང་ན་རྣམ་སྲས་འཁོར་བཅས་ཏེ་རྒྱལ་ཆེན་སྡེ་བཞི་ཕྱོགས་བཞིར་གནས་པའི་ཕྱིར་ཡང་སྒྲས་དེ་དང་
རི་བདུན་ལ་གནས་པར་མ་ཟད་ལྕགས་རི་ཚུན་ཆད་ཀྱི་རི་བྲག་ལའང་རྒྱ་ཆེན་སྡེ་བཞིའི་འཁོར་གནས་པའི་ཕྱིར། རྩ་བར། དེ་ལ་ལག་ན་གཞོད་ཐོགས་དང། །ནས། རི་ནི་བདུན་པོ་དག་ལ་ཡང། །ཞེས་སོ་།གཉིས་
པ་ལ་བསྟན་བཤད་གཉིས། དང་པོ་ནི། ལྷུན་བོའི་རྩེན་སུམ་ཅུ་གསུམ་།ནས། དེ་ཡི་ངོས་ལ་བརྒྱད་ཁྲིའོ། །ཞེས་བྱུང། ཀུན་བཏུས་དར་ཊཱིཀ་ལྟར་འཇིག་རྟེན་ཐུན་མོང་བ་ལྟར་ན་གཙོ་བོ་ནོར་ལྷ་བརྒྱད་
དྲག་པོ་བཅུ་གཅིག། ཉི་མ་བཅུ་གཉིས། ཐ་སྐར་གྱི་བུ། དབང་པཱམ་གཙོ་བོ་སུམ་ཅུ་རྩ་གསུམ་ཡོད་པས་སུམ་ཅུ་རྩ་གསུམ་མམ། བརྒྱ་བྱིན་དྲག་པོ་ཉེ་དབང་སྟེ་ལྷའི་གཙོ་བོ་གསུམ་རྩེ་བའི་གནས་ཡིན་པས་

[098A]༄༅། །ན་སུམ་རྩེན་པ་ཞེས་བྱ་ལ། དེ་ལྟ་བུའི་སུམ་ཅུ་རྩ་གསུམ་པའི་ལྷ་ཆོས་ཅན། ཁྱོད་ཀྱི་གནས་ཡོད་དེ། ལྷུན་པོའི་རྩེ་ན་གནས་པའི་ཕྱིར། ལྷུན་པོ་ཆོས་ཅན། ཁྱོད་ཀྱི་རྩེ་མོའི་
རྒྱ་ཚད་ཡོད་དེ། རི་ཐམས་ཅད་ཀྱི་ཆུ་མཚམས་ཡན་ཆད་ཀྱི་རྡམས་དབངས་མཉམ་པས་ན་ཁྱོད་ཀྱང་རྩེ་ནས་ཆུ་བར་དང་རྩེ་དེའི་ངོས་རེའི་རྒྱ་ཆད་གཉིས་ཀར་དཔག་ཚད་བརྒྱ་ཁྲི་རེ་ཡོད་པའི་ཕྱིར། ལྷུན་པོ་ལ་མ་བྱས་
པར་གནས་ཀྱི་ཚད་བྱེད་པ་མི་འཐད་དེ། ལྷུན་པོ་ལ་བཤད་པའི་ཕྱིར། རང་འགྲེལ་ལས། ཡང་ལྷུན་པོའི་རྩེ་མོ་ཅི་ཙམ་ཞེ་ན་ཞེས་གསུངས་པའི་ཕྱིར། ཁྱབ་སྟེ། ཡང་སྒྲས་ལྷུན་པོ་སྨོས་པའི་ཕྱིར་གཉིས་
བ་རྒྱས་བཤད་ལ། གནས་དང། ཚལ་དང། ས་གཞི་དང། ཤིང་དང། འདུན་ས་བཤད་པ་ལྔ། དང་པོ་ནི། ཕྱོགས་མཚམས་བརྩེགས་པ་བཞི་ལ་ནི། །ནས། ངོས་ལ་ཉིས་བརྒྱ་ལྔ་བཅུའོ། །
ཞེས་བྱུང། ལྷུན་པོའི་རྩེའི་ཕྱོགས་ཀྱི་མཚམས་སམ་གྲྭ་བཞིན་ཁང་བརྩེགས་བཞི་ཡོད་ལ་དེ་ན་གནས་པའི་ལྷ་ཡོད་དེ། ལྷ་རྣམས་བག་མེད་པའི་གནས་ལས་བསྲུང་བར་བྱེད་བས་གནོད་སྦྱིན་ལག་ན་རྡོ་རྗེ་
གནས་པའི་ཕྱིར། དེ་ཆོས་ཅན། ཁྱོད་ཀྱི་རྒྱ་རྡམས་ཀྱི་ཚད་ཡོད་དེ། ངོས་རེ་ལ་དཔག་ཚད་བརྒྱ་ཉི་ཤུ་རྩ་ལྔ་རེ་དང་དབངས་སུ་དཔག་ཚད་ལྔ་བརྒྱ་གྱེན་དུ་འཕགས་པ་ཡོད་པའི་ཕྱིར། དབངས་དཔག་ཚད་བརྒྱ་མི་

[098B] གདགས་པ་ལས། དཔག་ཚད་ཕྱེད་ལྔ་བར་བཤད་རྩ་བར། ཕྱོགས་མཚམས་བརྩེགས་པ་བཞི་ལ་ནི། །ལག་ན་རྡོ་རྗེ་གནས། ཞེས་དང། ས་སྡེ་ལས་ཀྱང། རི་རབ་ཀྱི་སྟེང་གི་གཞིའི་གྲྭ་བཞི་
ན་རྩེ་མོ་བཞི་ཡོད་དེ། འཕང་དུ་དཔག་ཚད་ལྔ་བརྒྱ་ཡོད་དོ་།དེ་དག་ལ་གནོད་སྦྱིན་ལག་ན་རྡོ་རྗེ་ཐོགས་པ་རྣམས་གནས་སོ་།ཞེས་སོ། །རི་རབ་ཀྱི་རྩེ་མོ་དེ་ཆོས་ཅན། ཁྱོད་ཀྱི་དབུས་ན་གནས་ཡོད་དེ། ལྷ་རྣམས་
ཀྱི་དབང་པོ་བརྒྱ་བྱིན་གྱི་རྒྱལ་བོའི་ཕོ་བྲང་གྲོང་ཁྱེར་ལྟ་ན་སྡུག་ཅེས་བྱ་བ་ཡོད་བའི་ཕྱིར། དེ་ཆོས་ཅན། ཁྱོད་ཀྱི་ཚད་ཡོད་དེ། ངོས་རེ་ལ་དབང་ཚང་ཉིས་སྟོང་ལྔ་བརྒྱ་རེ་ངང་མཐའ་བསྐོར་དུ་ཁྲི་དང། འཕང་དུ་དཔག་
ཚད་ཕྱེད་དང་གཉིས་འཕགས་ཡོད་པའི་ཕྱིར། དེ་ཆོས་ཅན། ཁྱད་པར་དུ་མ་དང་ལྡན་ཏེ་གསེར་གྱི་རང་བཞིན་ལས་གྲུབ་པ། འདིའི་འོག་གིས་གཞི་ཚོན་སྣ་བརྒྱ་ཕྲག་གཅིག་གིས་བཀྲ་བར་བྱས་པ། ཤིང་བལ་གྱི་
འདབ་མ་བཞིན་དུ་རེག་ན་འཇམ་པ་དང། རྐང་པ་བཞག་ན་ནེ་མ་ནེ་མ་བ་དང། བཏེགས་ན་སྤར་བར་བྱེད་པས་མཉེན་པ་སྒོ་སྟོང་དུ་གཅིག་གིས་མཚད་བདག་ཡོད་ཅིང། རིན་པོ་ཆེའི་ཀ་བ་དྲུག་ཁྲི་དང། རིན་པོ་ཆེའི་
རབ་འཕང་དུ་དཔག་ཚད་ཕྱེད་དང་གསུམ་པས་བསྐོར་བ་ཡོད་པ་དང་རབ་དེ་ལགས་རེ་ད་དུལ་བཻཌཱུརྱ་ཤིལ་བཞི་ལས་བྱས་པའི་རྩིག་སྐྱབས་དང་མདའ་ཡབ་དང་རིན་པོ་ཆེ་སྣ་བཞིའི་ཟམ་བ་རྒྱུད་མ་བཞི་དང་དུས་

[099A]༄༅། །དུས་སུས་གཞིལ་རླུང་གིས་མེ་ཏོག་མནྡྷཱ་རྙིང་བ་གཏོར་ཞིང་གསར་བ་བུས་མོ་ནུས་ཙམ་དུ་འགྲེམས་པར་བྱེད་པ་ཡོད་པའི་ཕྱིར། ཅི་རིགས་ནས་བླངས་སོ། །ཤེས་བྱ་ཆོས་ཅན་
གྲོང་ཁྱེར་དེའི་དབུས་ན་བརྒྱ་བྱིན་གྱི་ཁང་བཟང་རྣམ་བར་རྒྱལ་བ་གནས་ཤིང་དེའི་ཚད་སོགས་ཡོད་དེ། དེའི་ངོས་རེ་ལ་དཔག་ཆེད་ཉིས་བརྒྱ་ལྔ་བཅུ་བ། མཐའ་བསྐོར་དུ་དཔག་ཚད་སྟོང་ལྟ་ན་སྡུག་ལས་གྱེ་ན་
དུ་དཔག་ཆེད་ཕྱེད་དང་ལྡ་འཕགས་པ་ཡོད་པའི་ཕྱིར། དེ་ལས་སྡེ་ལྟར་ན་ཁྱབ་པར་གཞན་ཡང་ཡོད་དེ། དེ་ལ་བ་གམ་བརྒྱ་རྩ་གཅིག་དང་བ་གམ་རེ་རེ་ལ་ཡང་ཁང་བ་བརྩེགས་པ་བརྒྱ་བརྒྱ་དང་ཁང་
བརྩེགས་རེ་རེ་ལ་ཡང་ཁང་མིག་བདུན་བདུན། ཁང་མིག་རེ་རེ་ལ་ཡང་ལྷའི་བུ་མོ་བདུན་བདུན། བུ་མོ་རེ་རེ་ལ་ཡང་གཡོག་མོ་བདུན་བདུན། ཕྱོགས་བཞིན་སྒོ་བཞི་སོགས་ཡོད་པའི་ཕྱིར། ས་སྡེ་ལས། དེ་
ལབ་གམ་བརྒྱ་རྩ་གཅིག་སོགས་སོ། །དེར་མ་ཟད་འདོད་ལྷ་དག་གི་ཁང་བའི་ཁྱད་པར་གཞན་ཡང་ཡོད་དེ། དེ་དག་རིན་པོ་ཆེ་བཞི་ལས་གྲུབ་པ་བཞི་དང། ཁང་བརྩེགས་དང་བ་གམ་དང་བསིལ་ཁང་ཉམས་
དགའ་བ་དག་དང་དེ་དག་གི་སྟེགས་བུ་དང་སྐར་ཁུང་ཏྲ་བ་ཅན་ནོར་བུ་སྣ་ཚོགས་ཀྱིས་སྤུས་ཤིང་སྣང་བ་ཀུན་ཏུ་བྱེད་པ་དག་ཡོད་པའི་ཕྱིར། ས་སྡེ་ལས། དེ་དག་གི་གཞལ་མེད་ཁང་ཡང་གསེར་ལས་གྲུབ་པ་

[099B] དངུལ་ལས་གྲུབ་པ་དང། ཤེལ་ལས་གྲུབ་པ་དང་བཻཌཱུརྱ་ལས་གྲུབ་པ་རྣམ་པ་བཞི་ཡོད་དོ། །ཞེས་སོ། །གཉིས་པ་འཆད་པར། རྩ་བར། ཕྱི་རོལ་ཤིང་རྟ་སྣ་ཚོགས་དང། རྩུ་བ་འགྱུར་
འདྲེས་ཚལ་དགའ་བས་བརྒྱན། །ཞེས་བྱུང། ཤེས་བྱ་ཆོས་ཅན། གྲོང་ཁྱེར་ལྟ་ན་སྡུག་དེའི་ཕྱོགས་བཞི་ན་ལྷའི་ཚལ་བཞི་ཡོད་དེ་ཤར་ན་ཤིང་རྟའི་རྫིང་བུ་ལོ་མ་སྣ་ཚོགས་དགོད་པའི་ཤིང་རྟ་སྣ་ཚོགས་ཀྱི་ཚལ་
དང༑ ལྷོ་ན་རྫིང་བུ་ལོ་མ་སོགས་སླེབ་པ་ཙམ་གྱིས་ཤེས་པ་རྩུབ་པར་འགྱུར་བའི་ཚལ་དང། ནུབ་ན་ལྷའི་བུ་ཕོ་མོ་འདྲེས་ནས་འདོད་ཡོན་ལ་སྤྱོད་པའི་ཚལ་དང། བྱང་ན་རྫིང་བུ་དང་ཤིང་སོགས་ཡིད་དགའ་བའི་ཚལ་
གནས་པའི་ཕྱིར། ཤིང་རྟ་སྣ་ཚོགས་ཀྱི་ཚལ་ན་གླང་ཆེན་ས་སྲུང་ཡོད་ཅིང། དེའི་ཚད་དང་འཕྲུལ་ཡོད་དེ། ལུས་དཀར་ལ་ཡན་ལག་བདུན་ལེགས་པར་གནས་པ་མགོ་དམར་བ་མཆེ་བ་དྲུག་ལྡན་སྲིད་དཔག་ཚད་
དང༑ ཁོར་ཡུག་དུ་དཔག་ཚད་བདུན་ཡོད་པ་འཁོར་གླང་ཆེན་བརྒྱ་སྟོང་དང་ལྡན་པ། མགོ་སུམ་ཅུ་རྩ་གསུམ་སྤྲུལ་ཞིང་མགོ་རེ་རེ་ལ་མཆེ་བ་དྲུག་དྲུག་དང་མཆེ་བ་རེ་རེ་ལ་རྫིང་བུ་བདུན་བདུན་དང་རྫིང་བུ་རེ་ལ་
པད་སྡོང་བདུན་བདུན། པདྨ་རེ་ལ་བཀྲ་ཤིས་ལྷ་མོ་བདུན་བདུན། དེ་རེ་རེ་ལ་གཡོག་མོ་བདུན་བདུན་གྱིས་དབང་པོ་ལ་ཤིས་བརྗོད་དང་དེ་རེ་རེ་ལ་སིལ་སྙན་འཁྲོལ་བ་བདུན་བདུན་དང། མགོ་གཙོ་བོ་ལ་དབང་པོ་དང་

[100A]༄༅། །གཞན་སོ་གཉིས་ལ་ཉེ་དབང་ཞོན། འཁོར་རྣམས་གླང་བོ་གཞན་ལ་ཞོན་ནས་འགྲོ་བའི་ཕྱིར། དཀོན་ཅོག་ཏཱ་ལ་ལས་སོ། །དེ་བཞི་ཆོས་ཅན། དབྱིབས་ཚད་ཡོད་དེ། དབྱིབས་
གྲུབ་བཞི་བ། ཚ་དངོས་རེ་ལ་དཔག་ཚད་ཉིས་བརྒྱ་ལྔ་བཅུ་དང་མཐའ་སྐོར་སྟོང་ཡོད་པ་གསེར་གྱི་ར་བ་འཕང་དུ་དཔག་ཚད་རེ་ཡོད་པས་བསྐོར་བརྩིག་སྐྱབས་སོགས་ལྟན་སྡུག་ལྟར་ཡོད་པའི་ཕྱིར། །གསུམ་པ་ནི། རྩ་
བར༑ དེ་དག་གི་ནི། སོགས་བྱུང། ཤེས་བྱ་ཆོས་ཅན། ཚད་དེ་དག་གི་ཕྱོགས་བཞིན་དཔག་ཚད་ཉི་ཤུས་བཅད་པ་ན་ལྷ་རྣམས་རྩེ་བའི་གནས་ཚལ་སོ་སོ་དང་མིང་མཐུན་པ་ཚད་མཉམ་པའི་ས་གཞི་བཟང་བོ་བཞི་
ཡོད་བའི་ཕྱིར་ཏེ། ས་སྡེ་ལས། དེ་དག་གི་ཕ་རོལ་ནས་གཞི་བཟང་བོ་བཟང་ཞིང་ལྟ་ན་སྡུག་ལ་མཛེས་པ་བཞི་ཡོད་དོ། །ཞེས་སོ། །དེ་དག་ཕྱོགས་སོ། །བཞི་བ་ནི། རྩ་བར། བྱང་ཤར་མཚམས་ན་ཡོངས་
འདུ་སྟེ། །ཞེས་བྱུང། ལྟ་ན་སྡུག་གི་གྲོང་ཁྱེར་དེའི་བྱང་ཤར་མཚམས་ན་ཡོངས་འདུས་བརྟོལ་ཡོད་དེ། དེའི་རྩ་བ་དཔག་ཚད་ལྡ་བཅུ་ཐུར་དུ་ཟུག་པ། བརྒྱ་གྱེན་དུ་འཕགས་པ། [?]ལག་དང་འདབ་མ་དང་ལོ་
མ་དག་གིས་དཔག་ཚད་ལྔ་བཅུར་ཁྱབ་པ་མེ་ཏོག་རྒྱས་པའི་དྲི་བཟང་བོ་རྫི་ཕྱོགས་སུ་དཔག་ཚད་བརྒྱ་དང་རྫི་ཕྱོགས་མ་ཡིན་པར་དཔག་ཚད་ལྔ་བཅུར་ལྡང་བའི་ཕྱིར། རང་འགྲེལ་སོགས་བལྟས་ཀྱང་འདི་ལྟར་བཤད་པ་

[100B]འཐད་ཀྱང། ས་སྡེ་ལས། དེའི་རྩ་བ་ནི་དཔག་ཚད་ལྔ་བཅུ་ཐུར་དུ་ཟུག་གོ་འཕང་དུ་ནི་དཔག་ཚད་བརྒྱ་ཡོད་དོ། །ཡལ་ག་དང་ལོ་མ་གཞོ་ནུ་ནུ་ནི་དཔག་
ཚད་བརྒྱད་བཅུར་ཁྱབ་པར་འདུག་གོ། །ཞེས་གསུངས་སོ། །ལྷག་མ་མཐུན། ས་སྡེ་ལས། དེའི་དྲུང་ན་སུམ་ཅུ་རྩ་གསུམ་པའི་ལྷ་རྣམས་དབྱར་ཟླ་བ་བཞིར་འདོད་པའི་ཡོན་ཏན་ལྔ་བོ་དག་གིས་རྩེ་ཞིང་དགའ་པར་
བྱེད་དོ། །ཞེས་སོ། །དེ་བཞིན་དུ་བཟའ་བའི་བྱུང་བའི་ལྗོན་ཤིང་ལས་བདུད་རྩིའི་ཟས་སྔོན་པོ་དང་སེར་པོ་དང་དམར་པོ་ངང་དཀར་པོ་བཞི་འབྱུང། བཏུང་བ་འབྱུང་བའི་དེ་ལས་སྦྲང་རྩི་སྦྲང་ཆད་དང། བཞོན་པ་
འབྱུང་བའི་དེ་ལས་ཤིང་རྟ་དང་ཁྱོགས་དང་ཁྱོགས་གཡོག་དང་གོས་འབྱུང་བ་དང་རྒྱན་འབྱུང་བ་ངང་གླུ་འབྱུང་བ་དང་བ་ཞད་གང་འབྱུང་བ་སོགས་བསམ་པས་འབྱུང་ཞིང་གས་རྒྱན་སོགས་ཡལ་ག་དུད་ནས་སྟེར་ལ། སྒྲ་མི་
སྙན་ལ་དཔག་བསམ་གྱི་ཤིང་ཡོད་ཀྱང་རང་གིས་ལེན་དགོས་པར་ས་སྡེས་བཤད་དོ། །ལྔ་པ་ནི། རྩ་བར། ལྷོ་ནུབ་མཚམས་ན་ཆོས་བཟང་ངོ། །ཞེས་བྱུང། གྲོང་ཁྱེར་ལྟན་སྡུག་གི་ཕྱི་རོལ་ལྷོ་ནུབ་མཚམས་ན་
ཚེས་བཟང་ལྷའི་འདུ་ནས་ཡོད་དོ། །དེ་ཆོས་ཅན། ཁྱོད་ཀྱི་ཚད་དང་ཁྱད་ཆོས་ཡོད་དེ། ཚད་ཆུ་ཞེད་དུ་དཔག་ཚད་སུམ་བརྒྱ་དང་གྲོང་ཁྱེར་ལྟན་སྡུག་ལས་གྱེན་དུ་འཕགས་འོག་གཞི་དང་ཡང་ཐོག་དང་སྤྱི་འདུས་ཀྱི་

[101A]༄༅། །གདུང་ལ་སོགས་བ་ཐམས་ཅད་ཤེལ་ལས་གྲུབ་པ། དབུས་ན་ཀ་བཟུར་བརྒྱད་བ་སྤྱི་འདུས་ཀྱི་གདུང་ལ་སྐྲའི་རྩེ་མོ་ཙམ་ཞིག་མ་རག་པ་དེའི་དྲུང་ན་བརྒྱ་བྱིན་གྱི་གསེར་ཁྲི་དང། དེའི་
མཐར་ཉེ་དབང་སོ་གཉིས་ཀྱི་ཁྲི་བ་ཤམས་པ་ཡོད་པའི་ཕྱིར། དེར་སུམ་ཅུ་རྩ་གསུམ་པའི་ལྷ་རྣམས་འདུས་ནས་ལྷ་དང་མིའི་དོན་སེམས་ཤིང། འདི་ནི་བྱ་བའོ་འདི་ནི་མི་བྱ་བའོ་ཞེས་བགྲོ་བ་མཛད་དེ་ཆོས་བརྒྱད་བཅུ་
བཞི་བཅོ་ལྔ་ལ་འཛམ་གླིང་དུ་ཉུལ་ཏེ་རྒྱལ་ཆེན་བཞིས་ཀྱང་ཉུལ་ནས་དེའི་ཚེ་ཕ་མ་དང་དགེ་སྦྱོང་དང་རིགས་ཀྱི་རྒན་རབས་ལ་ཆེན་བོར་འཛིན་ན་ཆོས་བཟང་དུ་བསྒྲགས་བས་དགའ་བ་དང་བཟློག་ན་མི་དགའ་བ་སོགས་དུ་མ་ལས་
བཤད་དོ། །གཞན་ཡང་བརྒྱ་བྱིན་ལ་གཡུལ་དོར་སྤྱོད་པའི་གླད་ཆེན་ར་བ་བ་རྟན་དང། སྐྱེད་མོས་ཚལ་དུ་སྦྱོད་བའི་ས་སྲུང་གི་བུ་གཉིས་དང། རྟའི་རྒྱལ་པོ་སྤྲིན་གྱི་ཤུགས་ཅན་རྟ་ག་ཡོག་བརྒྱ་སྟོང་དང་བཅས་པ་
ནུབ་ཕྱོགས་གླིང་ཕྲན་ཁམ་བུ་ཅན་ན་གནས་བ་མདོ་གཞན་ནས་བཤད་བ་འདིར་མི་གསལ་ལྷའི་རྡ་བོ་ཆེ་ཡང་མདོ་དང་རྒྱུད་བླ་སོགས་ནས་བཤད་དོ་སྨྲས་པ། ལྷ་ཡུལ་མ་ཕྱིན་རྒྱལ་ཁམས་བསྐོར་མིན་ཀྱང་
མདོ་དང་བསྟན་བཅོས་ཤེལ་གྱི་མེ་ལོང་ངོར། །བཀྲ་བའི་སྣོད་བཅུད་རི་མོ་ཤེས་མཐོང་རྣམས། །རྣམ་རྟོག་རྒྱུ་བའི་གྲངས་བཞིན་སུས་བརྗོད་ནུས། །ཤེས་བྱ་ཇི་སྙེད་འཇོག་ཚུལ་ཐེམ་སྐས་དང། །ལས་འབྲས་

[101B] །བགྲོད་འདོད་རྨོངས་བ་ཆེར་འགྱུར་སུམ་རྩེན་གྱི། །གཤོག་བྲལ་གཉིས་སྐྱེས་ཕུང་པོ་བཞིན་ནོ་གསུངས། །སྟོན་པ་མཉམ་མེད་འཛུམ་གསུངས་པ་དུད་རྩི་དེ་སྙིང་ལ་ལྕིབས་མདོ་
སྔགས་གང་ཡིན་ཀྱང། །ཐབས་ཤེས་ཉི་ཚེ་མི་བྱ་ཟུང་འབྲེལ་དུ་།སྐྱེ་དགུ་ཡོངས་ལ་ཐལ་མོ་སྦྱར་བར་འཚལ། །ཞེས་པའང་བར་སྐབས་ཀྱི་ཚིགས་སུ་བ་ཅད་པའོ། །གཉིས་བ་ས་དང་མ་འབྲེལ་བའི་གནས་ནི། རྩ་
བར༑ དེ་སྟེང་ལྷ་རྣམས་གཞལ་མེད་ཁང། །ཞེས་བྱུང། ཤེས་བྱ་ཆོས་ཅན། དེ་ཡོད་དེ། སུམ་ཅུ་རྩ་གསུམ། དེའི་སྟེང་ན་འཐབ་བྲལ་ལམ་མཚེམ་དང། དགའ་ལྔན་དང། འཕྲུལ་དགའ་དང། གཞན་
འཕྲུལ་དབང་བྱེད་དེའ་འདོད་ལྷ་བཞི། ཚངས་རིས་ནས། འོག་མིན་པར་གྱི་གནས་བཅུ་དྲུག་བཅུ་གམ་བཅུ་བདུན་རྣམས་གཞལ་མེད་ཁང་ན་གནས་བའི་ཕྱིར། དེ་ཡང་འདོད་ལྷ་དཀར་དམར་སེར་གསུམ་ཡོད་ལ་གཞལ་ཡས་ཁང་
ཡང་ཆེད་དུ་བྱས་མ་བྱས་ཅི་རིགས་ཡོད་ལ་ཚད་ལུས་ཀྱིས་དབག་དགོས་བསམ་གཏན་དང་པོ་གསུམ་གྱི་འོག་གཞི་འབྲེལ་ནས་ཆགས་ལ་བཞིབ་སྐར་མ་ལྟ་བུར་སོ་སོར་ཆགས་པར་བཤད་དོ། །གསུམ་བ་སེམས་
ཅན་གྱི་ཁྱད་ཆོས་ལ། འདོད་པ་ལ་སྤྱོད་པ་དང། འདོད་གཟུགས་ཀྱི་ལྷའི་སྐྱེ་ཚུལ་དང། འདོད་པ་དང་བདེ་བ་སྐྱེ་བའི་ཁྱད་བར་གསུམ། དང་པོ་ནི། རྩ་བར། འདོད་པ། ནས། དགོད་དང་བལྟས་བས་འཁྲིག་པ་

[102A]༄༅། །ཡིད༑ ༑ཞེས་བྱུང། གཞལ་མེད་ཁང་གི་ལྷའི་རིས་དེ་ལྟར་ཉེར་གཉིས་ལས་དྲུག་གིས་འདོད་པ་སྤྱོད་ལ་ལྷག་མས་མི་སྤྱོད་དེ་རྒྱལ་ཆེན་བཞི་ནས་གཞན་འཕྲུལ་དབང་བྱེད་བར་གྱི་
འདོད་ལྷས་འདོད་པ་སྤྱོད་ལ། ལྷག་མ་གཟུགས་ཀྱི་ལྷ་བཅུ་དྲུག་གིས་མི་སྤྱོད་པའི་ཕྱིར། རྩ་བར། འདོད་པ་སྤྱོད་པ་དྲུག་ཡིན་ནོ། །ཞེས་སོ། །ཤེས་བྱ་ཆོས་ཅན། འདོད་ལྷ་དྲུག་གིས་འདོད་པ་སྤྱོད་ཚུལ་ཡོད་
དེ༑ འོག་མ་གཉིས་མི་ལྟར་དབང་པོ་གཉིས་སྤྲད་ནས་འཁྲིག་པ་སྤྱད་ཀྱང་ལུས་ལ་མི་གཙང་བ་དང་རྩ་རྒྱུ་མ་མང་ལ་རྣམས་མེད་པས་ཁུ་ཁྲག་མི་འོང་ལ་མཇུག་ཏུ་རླུང་ཉི་ཚེ་འོང། འཐབ་བྲལ་བ་རྣམས་འཁྱུད་ཙམ་གྱིས་འཁྲིག་
བདེ་སྤྱོད། དགའ་ལྡན་པ་རྣམས་ལག་པ་བཅད་ཙམ་གྱིས་དེ་སྤྱོད་འཕྲུལ་དགའ་བ་རྣམས་དགོད་པ་ཙམ་གྱིས་དེ་སྤྱོད། གཞན་འཕྲུལ་དབང་བྱེད་པ་རྣམས་ཕན་ཚུན་བལྟས་པ་ཙམ་གྱིས་དེ་སྤྱོད་པའི་ཕྱིར། རྩ་བར། གཉིས་
གཉིས་འཁྱུད་དང་ལག་བཅང་དང། །དགོད་དང་བལྟས་པས་འཁྲིག་པ་ཡིན། །ཞེས་དང། རང་འགྲེལ་ལས། དེ་དག་ལ་ཁུ་ཆུ་མེད་པའི་ཕྱིར་རླུང་བཏང་བས་ཡོངས་སུ་གདུང་བ་དང་འབྲལ་ལོ། །ཞེས་དང། གང་
སྤེལ་ལས། དེ་མེད་པ་དང་དེ་ན་ཡོད་པའི་ཟས་ལ་རྒྱུ་མཐུན་པ་མེད་པའི་ཕྱིར། ཞེས་སོ། །གཉིས་པ་ནི། རྩ་བར། བྱིས་པ་ལོ་ལྔ་ལོན་པ་ནས། །ནས། ཀུན་རྫོགས་གོས་དང་བཅས་པ་ཉིད། །ཞེས་

[102B] འདི་ལ་འདོད་ལྷ་སྐྱེ་ཚུལ་དང། གཟུགས་གྱི་ལྷ་སྐྱེ་ཚུལ་གཉིས། དང་པོ་ནི། འོ་ན་དེ་ལྟར་འདོད་པ་སྤྱོད་པས་པུ་སྐྱེ་ན་དེ་དེའི་བུ་ཇི་ལྟར་སྙམ་ན། དེ་དག་རྫུས་སྐྱེས་ཡིན་ཀྱང་ཕ་མའི་ཐ་སྙད་བྱེད་ཚུལ་ཡོད་དེ་
ལྷ་ཕོ་མོ་གང་གི་བང་པར་ལྷའི་བུའམ་བུ་མོ་བྱུང་བ་དེ་དེའི་བུའམ་བུ་མོར་འཇོག་པའི་ཕྱིར། དེ་དག་སྐྱེ་བའི་བོང་ཚོད་རྒྱལ་ཆེན་སྡེ་བཞི་པ་ཚེ་ལོ་བརྒྱ་བའི་བྱིས་པ་ལོ་ལྔ་ལོན་པ་ལྟར་བུ་ནས། གཞན་འཕྲུལ་དབང་བྱེད་པ་བྱིས་པ་ལོ་
བཅུ་ལོན་པ་ལྟ་བུའི་བར་འདོད་ལྷ་དྲུག་པོ་དེ་དག་ཏུ་སྐྱེ་བའི་ཕྱིར་ཏེ། རྩ་བར། བྱིས་པ་ལོ་ལྔ་ལོན་པ་ནས། །ལོ་བཅུ་ལོན་པ་ལྟ་བུའི་བར། །དེ་དག་ཏུ་སྐྱེས། ཞེས་སོ། །འདོད་ལྷ་ཐམས་ཅད་ཀྱི་སྐྱེ་ཚུལ་དེ་ལྟར་མ་ཡིན་
ཏེ༑ བརྒྱ་བྱིན་རྫོགས་པར་སྐྱེ་ཞིང་མྱུར་བས་སྔ་ཕྱི་བརྗེས་པ་དབང་མོ་ཤ་ཙིམ་མ་ཡིན་པས་ལྷ་གཞན་གྱིས་མི་ཤེས་པའི་ཕྱིར་ཤེས་བྱ་ཆོས་ཅན། གཟུགས་ཁམས་ཀྱི་ལྷ་རིམ་གྱིས་སྐྱེ་བ་མ་ཡིན་ཏེ། སྐྱེས་མ་ཐག་
ནས་ལུས་ཀྱི་བོད་ཚོད་ཀུན་རྫོགས་ཤིང་ངོ་ཚ་དང་ཁྲེལ་ཡོད་པས་གོས་དང་བཅས་ནས་སྐྱེ་བའི་ཕྱིར། རྩ་བར། གཟུགས་ཅན་རྣམས་།ཀུན་རྫོགས་གོས་དང་བཅས་པ་ཉིད། །ཅེས་སོ། །གསུམ་པ་ནི། རྩ་
བར༑ འདོད་པ་སྐྱེ་བ་གསུམ་པོ་ནི། །ནས། བསམ་གཏན་གསུམ་ལས་དགུ་ཡིན། །ཞེས་བྱུང། ཤེས་བྱ་ཆོས་ཅན། མདོ་ལས། འདོད་པ་སྐྱེ་བ་གསུམ་གསུངས་པ་དེ་ཡོད་དེ། འདོད་པའི་ལྷ་དང་མིར་

[103A]༄༅། །བཅས་པ་ལ་དེ་འཇོག་པའི་ཕྱིར། མི་དང་ལྷའི་རིས་འོག་མ་བཞི་ཆོས་ཅན། འདོད་པ་སྐྱེ་བ་དང་པོ་ཡིན་ཏེ། ཡུལ་ཇི་ལྟར་བྱུང་བ་ལ་འདོད་པ་ཡོངས་སུ་ལོངས་སྤྱོད་པའི་ཕྱིར། འདོད་
ལྷ་ལྔ་པ་ཆོས་ཅན། འདོད་པ་སྐྱེ་བ་གཉིས་པ་ཡིན་ཏེ། རང་གི་འདོད་པ་སྤྲུལ་ནས་དེ་ལ་ལོངས་སྤྱོད་པའི་ཕྱིར། འདོད་ལྷ་དྲུག་པ་ཆོས་ཅན། འདོད་པ་སྐྱེ་བ་གསུམ་པ་ཡིན་ཏེ། རང་གི་འདོད་པ་བཞིན་བདག་
གིས་སྤྲུལ་པ་དང་གཞན་གྱིས་སྤྲུལ་པ་ལ་འདོད་པ་ཡོངས་སུ་སྤྱོད་པའི་ཕྱིར། ཤེས་བྱ་ཆོས་ཅན། མདོ་ལས། བདེ་པ་སྐྱེ་བ་གསུམ་གསུངས་པ་ཡོད་དེ། བསམ་གཏན་དང་པོ་གཉིས་པ་གསུམ་པ་གསུམ་ལས་གསུམ་
གསུམ་སྟེ་དགུར་ཕྱེ་བ་དེ་ཡིན་པའི་ཕྱིར། དེ་དགུ་བདེ་བ་སྐྱེ་བ་གསུམ་དུ་བཞག་ཚུལ་ཡོད་དེ། བསམ་གཏན་ཁྱད་པར་ཅན་མ་ཡིན་པའི་བསམ་གཏན་དང་པོ་གསུམ་ན་དཔེན་པ་ལས་སྐྱེས་པའི་དགའ་བདེ་ཡོད་པས་དཔེན་པ་
ལས་བདེ་བ་སྐྱེ་བར་འཇོག་བསམ་གཏན་གཉིས་པ་གསུམ་ནི་ཏིང་ངེ་འཛིན་ལས་སྐྱེས་པའི་བདེ་བ་སྐྱེ་པར་འཇོག་བསམ་གཏན་གསུམ་པ་གསུམ་ནི་དགའ་བ་མེད་པའི་བདེ་བ་ལས་སྐྱེ་བར་འཇོག་པའི་ཕྱིར། དང་པོ་
གྲུབ་སྟེ། དེ་དག་ནི་འདོད་པ་དང་མི་དགེ་བ་ལས་དབེན་པ་ལས་སྐྱེས་པའི་རྟོག་དཔྱོད་དང་བཅས་པའི་བདེ་བཅན་ཡིན་པའི་ཕྱིར་དང། བསམ་གཏན་ཁྱད་པར་ཅན་ན་དགའ་བོད་དེ་མེད་པའི་ཕྱིར། གཉིས་པ་གྲུབ་སྟེ། དེ་

[103B]གསུམ་པ་གྲུབ་སྟེ། དེ་དག་ཡིད་བདེ་དང་ཡང་བྲལ་བས་དགའ་བ་མེད་པའི་བདེ་བ་ལྟར་གནས་པའི་ཕྱིར། བཞི་པ་པར་གྱི་ཐག་རིང་ཐུང་ནི། རྩ་བར། གནས་
ནས་གནས་འོག་ཇི་སྲིད་པར། །དེ་ནས་དེའི་གོང་དེ་སྲིད། །ཅེས་བྱུང་ཤེས་བྱ་ཆོས་ཅན། གནས་འོག་མ་འཛམ་གླིང་ནས་གོང་མ་འོག་མིན་པར་གྱི་ཐག་ཚད་པ་གྲང་དཀའ་ཡང་གཞལ་ཚུལ་ཡོད་དེ། ཐམས་ཅད་
ཀྱི་འོག་མའི་རྩི་གཞི་འཛམ་གླིང་བྱས། འཛམ་གླིང་ནས་གནས་གོང་མ་ཤིན་ཏུ་མཐོང་བ་མན་ཆད་ཀྱི་རང་རང་གི་འོག་གི་བར་ཐག་གི་ཚད་དེ་རང་རང་གི་གོང་མའི་གནས་ཀྱི་བར་ཐག་གི་ཚད་ཡིན་པའི་ཕྱིར། དཔེར་ན། རྒྱལ་
ཆེན་སྔེ་བཞི་ནས་འོག་མ་འཛམ་གླིང་བར་ལ་དཔག་ཚད་བཞི་ཁྲི་ཡོད་པས་ན། རྒྱལ་ཆེན་སྡེ་བཞི་ནས་སུམ་ཅུ་རྩ་གསུམ་པར་ལ་དཔག་ཆང་བཞི་ཁྲི་ཡོད་ཅིང། དེ་བཞིན་དུ་སུམ་ཅུ་རྩ་གསུམ་ནས་འཛམ་གླིང་བར་ལ་
དཔག་ཚད་བརྒྱད་ཁྲི་ཡོད་པས་ན། སུམ་ཅུ་རྩ་གསུམ་དང་འཐབ་བྲལ་བར་ལའང་བརྒྱད་ཁྲི་ཡོད། འཐབ་བྲལ་ནས་འཛམ་གླིང་བར་ལ་དེ་ཁྲི་ཚེ་བཅུ་དྲུག་ཡོད་པ་ལྟར་འཐབ་བྲལ་ནས་དགའ་ལྡན་པར་ལ་དེ་ཁྲི་ཚོ་བཅུ་
དྲུག་དང། དགའ་ལྡན་ནས་འཛམ་གླིང་བར་ལ་དེ་ཁྲི་ཚོ་སོ་གཉིས་ལྟར་དེའི་གོང་མ་འཕྲུལ་དགའ་ལའང་སོ་གཉིས་ཡོད་འཕྲུལ་དགའ་ནས་འཛམ་གླིང་ལ་ཁྲི་ཕྲག་རེ་བཞི་ཡོད་པ་ལྟར་དེའི་གོང་གཞན་འཕྲུལ་ལ་རེ་བཞི་

[104A]༄༅། །ཡོད༑ གཞན་འཕྲུལ་ནས་འཛམ་གླིང་ལ་ཁྲི་ཁྲག་བརྒྱ་དང་ཉེར་བརྒྱད་ཡོད་པ་ལྟར། དེ་ནས་དེའི་གོང་མ་ཚངས་རིས་ལ་ཁྲི་ཕྲག་བརྒྱ་དང་ཉེར་བརྒྱད་ཡོད་པ་སོགས་འོག་མིན་པར་དུ་
རིགས་བསྒྲེས་པ་དེ་ཡིན་པའི་ཕྱིར། སྡོམ་ནི། རྒྱལ་ཆེན་རིས་ནས་དེར་བཞི་ཁྲི། །སུམ་རྩེན་གནས་ནི་བརྒྱད་ཁྲི་ལྟར། །འཐབ་བྲལ་ཁྲི་ཕྲག་བཅུ་དྲུག་གིས། །དགའ་ལྡན་སོ་གཉིས་འཕྲུལ་དགའ་ནས། །རེ་བཞི་
གཞན་འཕྲུལ་ཉེར་བརྒྱུད་བརྒྱས། །ཚངས་རིས་ཉིས་བརྒྱད་བརྒྱད་ཀྱིས། །ཚངས་མདུན་ལྔ་བརྒྱ་བཅུ་དྲུག་གིས། །ཚངས་ཆེན་སྟོང་དང་སོ་གཉིས་ཀྱིས། །འོད་ཆུང་ཉིས་སྟོང་རེ་བཞི་ཡིས། །བཞི་སྟོང་ཉེར་བརྒྱད་
བརྒྱས་ཚང་མེད། །དེ་ཚེགས་གོང་མིའི་འཛམ་གླིང་ཚད། །དེའི་གོང་མས་འཛམ་གླིང་བར། །ཉིས་འགྱུར་གྱིས་ཤིག་བློ་ལྡན་ཀྱཻ་།ཉེར་བཞིའི་གནས་ཀྱི་བར་ཚད་སྔོམ། །རྩི་གཞི་དཔག་ཚད་ཁྲི་ཕྲག་བྱས། །ཞེས་
པ་ལྟ་བུ་ཡིན་ནོ། །འདི་རང་འགྲེལ་གྱིས་དཀའ་གསུངས་ཀྱང་སུས་མ་བཤད་པས་ལེགས་པར་བཀྲལ་ལོ། །ཤེས་བྱ་ཆོས་ཅན། གནས་འོག་མར་སྐྱེས་པས་གོང་མའི་གཞལ་ཡས་ཁང་དུ་བགྲོད་མཐོང་མི་ནུས་
སྟེ༑ གོང་མ་གཞན་གྱིས་དེར་འཁྲིད་པ་ལྟ་བུ་གཞན་ལ་བརྟེན་པ་དང་རང་གིས་གོངས་དེའི་ཏིང་ངེ་འཛིན་ཐོབ་པ་ལྟ་བུ་མ་ཡིན་པ་ལ་མེད་པའི་ཕྱིར། དེར་ཐལ། གོང་མ་གོང་མའི་གཟུགས་དང་ས་དང་འབྲས་བུ་དང་ཁམས་

[104B]གྱུར་པའི་ཕྱིར། གང་སྦེལ་ལས། གཞན་དག་ན་རེ། དེ་ནི་དེ་ལྟར་མ་ཡིན་ཏེ། གཟུགས་དང་འབྲས་བུ་དང་ཁམས་དང་ས་རྣམས་ཀྱི་རྒྱུ་དང་འབྲས་བུ་ཡོངས་སུ་ཆད་
པའི་ཕྱིར་རོ། །ཞེས་གསུངས་པའི་ཕྱིར། སྔར་མིག་གིས་གོང་མའི་གཟུགས་མིན་ལྟ་བུའོ། །དྲུག་པ་སྟོང་གསུམ་ངོས་བཟུང་བ་ནི། རྩ་བར། གླིང་བཞི་པ་དང་ཉི་ཟླ་དང། །ནས། མཉམ་དུ་འཇིག་ཅིང་འབྱུང་བ་
ཡིན༑ ༑ཞེས་ཚིགས་བཅད་གཉིས་བྱུང། ཤེས་བྱ་ཆོས་ཅན། སྟོང་གསུམ་འཇིག་རྟེན་གྱི་ཁམས་ཞེས་པའི་ནང་ཚན་གྱི་སྟོང་སྤྱི་ཕུང་ཡོད་དེ། གླིང་བཞི་རེ་རེ་ལ་སྟོང། དེ་བཞིན་དུ་ཉི་མ་སྟོང། ཟླ་བ་སྟོང། རི་
རབ་སྟོང། འདོད་ལྷ་དྲུག་པོ་རེ་རེ་སྟོང་དང། ཚངས་པའི་འཇིག་རྟེན་སྟོང་ལ་སྟོང་སྦྱི་ཕུད་དང། སྟོང་དང་པོ་དང། སྟོད་ཆུང་ངུར་འཇོག་པའི་ཕྱིར། རང་འགྲེལ་ལས། སྟོང་ཆུང་དུའི་འཇིག་རྟེན་གྱི་ཁམས་འདི་ཅི་ཞེ་
ན་ཞེས་དང། དེའི་ལན་དུ། རང་འགྲེལ་ལས། འཛམ་བུའི་གླིང་དང་ནས། ཚངས་པའི་འཇིག་རྟེན་སྟོང་འདི་ནི། སྟོང་སྦྱི་ཕུང་གྱི་འཇིག་རྟེན་གྱི་ཁམས་ཞེས་བྱའོ། །ཞེས་གསུངས་པའི་ཕྱིར། ཀུན་བཏུས་ལྟར་
ན་སྟོད་དང་པོ་རེ་རེ་ལ་ལྕགས་རི་རེ་རེས་བསྐོར་བ་ཡིན་ནོ། །ཤེས་བྱ་ཆོས་ཅན། སྟོང་གསུམ་གྱི་སྟོང་གཉིས་པ་བར་མའི་འཇིག་རྟེན་གྱི་ཁམས་ཡོད་དེ། སྟོང་དང་པོ་དེ་སྟོང་ལ་སྟོང་གཉིས་པ་དང་སྟོང་བར་མའི་འཇིག་

[105A]༄༅། །རྟེན་གྱི་ཁམས་ཞེས་བྱ་བ་ཡིན་པའི་ཕྱིར། རང་འགྲེལ་ལས། སྟོང་ཆུང་ངུའི་འཇིག་རྟེན་གྱི་ཁམས་དེ་དག་སྟོང་ནི་སྟོང་གཉིས་པ་བར་མའི་འཇིག་རྟེན་གྱི་ཁམས་ཡིན་ནོ། །ཞེས་
གསུངས་པའི་ཕྱིར། ཀུན་བཏུས་ལྟར་ན་འདི་ཡང་སྟོང་དང་པོ་ལྕགས་རི་ཅན་སྟོང་རེ་ལ་ལྕགས་རི་རེས་བསྐོར་བ་ཡིན་ནོ། །ཤེས་བྱ་ཆོས་ཅན། སྟོང་གསུམ་གྱི་སྟོང་ཆེན་པོ་ཡོད་དེ། སྟོང་བར་མའི་འཇིག་རྟེན་སྟོང་
ལ་ནི་སྟོང་གསུམ་གྱི་འཇིག་རྟེན་དང་སྟོང་ཆེན་པོའི་འཇིག་རྟེན་ཀྱི་ཁམས་ཞེས་འཇོག་པའི་ཕྱིར། རང་འགྲེལ་ལས། སྟོང་གཉིས་པའི་འཇིག་རྟེན་གྱི་ཁམས་དེ་དག་སྟོང་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ཡིན་ཏེ། ཞེས་གསུངས་པའི་ཕྱིར། ཀུན་བཏུས་ལྟར་ན་འདི་ཡང་ལྕགས་རི་གཅིག་གིས་བསྐོར་བ་གཅིག་ལས་མེད་ཅིང་སྟོང་ཆེན་པོ་ལ་སྟོང་དང་པོའི་གླིང་བཞིའི་ལྕགས་རི་བྱེ་བ་ཕྲག་བརྒྱ་དང་སྟོང་གཉིས་
པའི་ལྕགས་རི་འབུམ་ཕྲག་བཅུ་དང་སྟོང་དང་པོ་ལྕགས་རི་བརྒྱ་ཕྲག་བཅུ་གོར་ལེ་གོར་ལེ་དོང་ཙེ་ལྟ་བུར་ཡོད་དགོས་སོ། །ཤེས་བྱ་ཆོས་ཅན། དེ་ལྟ་བུའི་འཇིག་རྟེན་གྱི་ཁམས་གཅིག་ཏུ་འཇོག་སྟེ། དེ་དག་
མཉམ་དུ་འཇིག་ཅིང་འབྱུང་བ་འཇིག་རྟེན་གྱི་ཁམས་གཅིག་ཆགས་པ་དང་འཇིག་པར་འཇོག་བའི་ཕྱིར་འོག་ཏུ་འཆད་འགྱུར་ཆགས་པ་དང་ནི་ཞེས་སོགས་ལྟར་ཡིན་པའི་ཕྱིར། བདུན་པ་འགྲོ་བ་རྣམས་ཀྱི་ལུས་ཚེའི་

[105B] ཡུལ་ཚད་དང། ཚ་ཚན་བཤད་པ་གཉིས། དང་པོ་[?]པའི་དང། ལྷའི་ལུས་ཚད་གཉིས། དང་པོ་ནི། རྩ་བར། འཛམ་བུའི་གླིང་བ་རྣམས་ཀྱི་ཚད། ནས་གཉིས་འགྱུར་སྐྱེད། །ཅེས་ཚིགས་
བཅད་གཅིག་བྱུང། ཤེས་བྱ་ཆོས་ཅན། གླིང་བཞིའི་མི་རྣམས་ཀྱི་ལུས་ཚད་ཡོད་དེ། ཚེ་ལོ་བརྒྱ་བའི་འཛམ་བུའི་གླིང་གི་མི་ཕལ་ཆེར་ཁྲུ་ཕྱེད་དང་བཞི་ཡིན་ལ། ཁ་ཅིག་ལ་ཁྲུ་བཞི་དང། གླིང་གཞན་གསུམ་ལ་
ཀུན་ཏུ་ཤར་གྱི་མི་ཁྲུ་བརྒྱད། བ་ལང་སྤྱོད་ཀྱི་མི་ཁྲུ་བཅུ་དྲུག་སྒྲ་མི་སྙན་གྱི་མི་ཁྲུ་སོ་གཉིས་ཏེ། སྔ་མ་རྣམས་ལས་ཕྱི་མ་རྣམས་རིམ་པས་ཉིས་འགྱུར་ཡིན་པའི་ཕྱིར། གཉིས་པ་ལྷའི་ལུས་ཚད་ལ། འདོད་ལྷའི་
ཚད་དང། གཟུགས་ཁམས་པའི་ཚད་གཉིས། དང་པོ་ནི། རྩ་བར་འདོད་དང་ལྡན་པའི་ལྷ་ཡི་ལུས། །ནས། ཕྱེད་དང་གཉིས་ཀྱི་བར་དུ་སྐྱེད། །ཅེས་རྐང་བ་གསུམ་བྱུང། དེ་ཆོས་ཅན། འདོད་ལྷའི་ལུས་
ཚད་ཡོད་དེ། རྒྱལ་ཆེན་རིགས་པའི་བཞི་བ་རྒྱང་གྲགས་ཀྱི་བཞི་ཆ་དང། སུམ་ཅུ་རྩ་གསུམ་པ་བཞི་ཆ་གཉིས་དང། འཐབ་བྲལ་པ་བཞི་ཆ་གསུམ་དང། དགའ་ལྡན་པ་རྒྱང་གྲགས་གཅིག་དང། འཕྲུལ་དགའ་བརྒྱང་
གྲགས་གཅིག་དང་བཞི་ཆ་གཅིག་གཞན་འཕྲུལ་བརྒྱང་གྲགས་ཕྱེད་དང་གཉིས་ཡོད་པའི་ཕྱིར། གཉིས་པ་ནི། རྩ་བར། གཟུགས་ཅན་དང་པོ་དཔག་ཚད་ཕྱེད། །ནས། སྤྲིན་མེད་དཔག་ཚད་གསུམ་དོར་

[106A]༄༅། །རོ༑ ༑ཞེས་ཚིགས་བཅད་གཅིག་དང་རྐང་བ་གཅིག་བྱུང། དེ་ཆོས་ཅན། དེའི་ཚད་ཡོད་དེ། གཟུགས་ས་ཅན་དང་པོ་ཚངས་རིས་པའི་ལུས་ལ་བདག་ཚད་ཕྱེད་དང། ཚངས་རིས་
བའི་གོང་མ་བཞི་ལ་དཔག་ཚད་ཕྱེད་ཕྱེད་བསྐྱེད་པས་མདུན་ན་འདོན་དཔག་ཚད་གཅིག་ཚངས་ཆེན་ལ་ཕྱེད་དང་གཉིས། འོད་ཆུང་ལ་དཔག་ཚད་གཉིས་དང། འོད་ཆུང་གི་ལྟག་སྟེ་གོང་མ་རྣམས་ཉིས་བགྱུར་དུ་
བྱས་པས་ཚད་མེད་འོད་ཀྱི་ལུས་ལ་དཔག་ཚད་བཞི། འོད་གསལ་བ་ལ་དཔག་ཚད་བརྒྱད། དགེ་ཆུང་པ་ལ་བཅུ་དྲུག་ཚད་མེད་དགེ་ལ་སོ་གཉིས། དགེ་རྒྱས་པ་ལ་རེ་བཞི། སྤྲིན་མེད་ལ་ཉིས་འགྱུར་ལས་
དབག་ཚད་གསུམ་དོར་པས་བརྒྱ་ཉེར་ལྔ་དང། བསོད་ནམས་སྐྱེས་ཕྱེད་དང་སུམ་བརྒྱ། འབྲས་བུ་ཆེ་བ་ལ་ལྔ་བརྒྱ། མི་ཆ་བ་ལ་སྟོང། མི་གདུང་བ་ལ་ཉིས་སྟོང། གྱ་ནོམ་སྣང་བ་ལ་བཞི་སྟོང་ཤིན་
ཏུ་མཐོང་བ་ལ་བརྒྱད་སྟོང། འོག་མིན་པའི་ལུས་ལ་དཔག་ཚད་ཁྲི་དྲུག་སྟོང་ཡོད་པའི་ཕྱིར། །གཉིས་པ་ཚེ་ཚད་ལ། བདེ་འགྲོའི་ཚེ་ཚད། ངན་འགྲོའི་ཚེ་ཚད། མ་ངེས་པའི་འཆི་བ་ཡོད་མེད་དཔྱད་པ་
གསུམ། དང་པོ་ལ་མིའི་ཚེ་ཚད་དང། ལྷའི་ཚེ་ཚད་གཉིས། དང་པོ་ནི། རྩ་བར། སྒྲ་མི་སྙན། ནས། དང་པོ་དཔག་ཏུ་མེད། །ཅེས་ཚིགས་བཅད་གཅིག་བྱུང། ཤེས་བྱ་ཆོས་ཅན། གླིང་བཞིའི་

[106B] སྒྲ་མི་སྙན་ན་ཚེ་ལོ་སྟོང་དང། ནུབ་དང་ཤར་གཉིས་ན་དེའི་ཕྱེད་ཕྱེད་སྤངས་པ་སྟེ་རིམ་པ་བཞིན་དུ་ལྔ་བརྒྱ་དང། ཕྱེད་དང་སུམ་བརྒྱ་དང། འཛམ་བུའི་གླིང་འདིར་མ་ངེས་པ་སྟེ་ཐ་མར་
ལོ་བཅུ་དང་བསྐལ་པ་དང་པོའི་ཚེ་ལོ་དཔག་ཏུ་མེད་པ་ཐུབ་པའི་ཕྱིར། ཕྱི་མ་གྲུབ་སྟེ། དང་པོར་འཛམ་བུའི་གླིང་གི་ཚེ་ལོ་སྟོང་སོགས་ཀྱིས་བགྲང་མི་ཐུབ་པའི་ཕྱིར་ཏེ། རང་འགྲེལ་ལས་བསྐལ་བ་དང་པོའི་མི་རྣམས་ཀྱི་
ཚེ་དཔག་ཏུ་མེད་པ་ཡིན་ཏེ། སྟོང་ལ་སོགས་པའི་གྲངས་ཀྱིས་ཡོངས་སུ་ཚད་བཟུང་བར་མི་ནུས་སོ། །ཞེས་གསུངས་པའི་ཕྱིར། གཉིས་པ་ལ། འདོད་ལྷའི་ཚེ་དང། གཟུགས་ཁམས་པའི་ཚེ། གཟུགས་མེད་ཀྱི་ཚེ་
ཚད་གསུམ། དང་པོ་ནི། རྩ་བར། མི་རྣམས་ཀྱི་ལོ་ལྔ་བཅུ་ལ་།ནས། གོང་མ་གཉིས་ཀ་གཉིས་འགྱུར་རོ། །ཞེས་བྱུང། ཤེས་བྱ་ཆོས་ཅན། འདོད་ལྷ་རིགས་དྲུག་གི་ཚེ་ཚད་ཡོད་དེ། མི་རྣམས་ཀྱི་ལོ་
ལྔ་བཅུ་ལ་འདོད་པ་དག་གི་ལྷ་འོག་མ་རྒྱལ་ཆེན་རིགས་བཞིའི་ཉིན་ཞག་དང། དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་རང་ལོ་ལྔ་བརྒྱ་ཡིན་ཞིང། དེའི་གོང་མ་སུམ་ཅུ་རྩ་གསུམ་པ་ཡན་ཆད་ཞག་དང་
ལོ་གཉིས་ཀ་ཉིས་འགྱུར་ཉིས་འགྱུར་བྱས་པས། མི་ལོ་བརྒྱ་ལ་སུམ་ཅུ་རྩ་གསུམ་པའི་ཞག་གཅིག་དེ་སུམ་ཅུ་ལ་ཟླ་བ་དང། དེ་བཅུ་གཉིས་ལ་ལོར་བྱས་པའི་རང་ལོ་སྟོང་ཐུབ་པ་ནས། མི་ལོ་སྟོང་དང་དྲུག་བརྒྱ་ལ་ཞག་

[107A]༄༅། །གཅིག་དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་རང་ལོ་ཁྲི་དྲུག་སྟོང་གི་བར་ཐུབ་པ་དེའི་ཕྱིར། གཉའ་ཤིང་འཛིན་ཡན་ཆད་ན་ཉི་ཟླའི་བྱ་བ་མེད་ཀྱང་ལྷ་རྣམས་ཀྱི་ཉིན་ཞག་དང་
སྣང་བ་མེད་པའི་སྐྱོན་མེད་དེ། ཀུ་མུ་ཏ་ཁ་ཕྱེ་དུས་དང་པདྨ་འཛུམ་དུས་གཉིད་བྲོ་བ་དང་བྱ་སྐད་མི་འབྱིན་པ་དག་མཚན་དང་དེ་བཟློག་པ་ཉིན་མོར་འཇོག་ལ། རང་ལུས་འོད་ཀྱིས་སྒྲོན་མེ་ལྟར་སྣང་པ་བྱེད་པའི་ཕྱིར་ཏེ་
རང་འགྲེལ་ལས། གཉའ་ཤིང་འཛིན་ཡན་ཆད་ན་ཉི་མ་དང་ཟླ་བ་མེད་པའི་ཕྱིར། ཞེས་གསུངས་པའི་ཕྱིར། དེས་ན་སུམ་ཅུ་རྩ་གསུམ་མན་ཆད་ཅེས་མ་མཐའ་འཛིན་པ་མཛོད་ལུགས་ལ་མི་འཐད་པར་ཐལ་ལུང་
དེས་སོ། །གཉིས་བ་ནི། རྩ་བར། གཟུགས་ཅན་ཉིན་མཚན་མེད་ཚེ་ནི་།རང་ལུས་གཞལ་བས་བསྐྲལ་བ་ཡིས། །ཞེས་བྱུང། ཤེས་བྱ་ཆོས་ཅན། གཟུགས་ཁམས་ན་ཉི་ཟླ་མེད་ཀྱང་ཚེ་ཚད་ཡོད་དེ། ཚེ་
ཆོད་ནི་རང་ལུས་ཀྱི་ཚད་གཞལ་པའི་དཔག་ཚད་གྲངས་ཀྱིས་བར་བསྐལ་མ་ཡིན་པའི་བསྐལ་བར་བགྲང་བས་རྩི་བའི་ཕྱིར། དེར་ཐལ་ཚངས་རིས་པའི་ཚེ་བར་བསྐལ་བཞི་བཅུ་ལ་བསྐལ་པ་གཅིག་བྱས་པའི་བསྐལ་
བ་ཕྱེད་དང། མདུན་ན་འདོན་པར་བསྐལ་བཞི་བཅུ་ལ་བསྐལ་བ་གཅིག་བྱས་པའི་བསྐལ་བ་གཅིག། ཚངས་ཆེན་པ་བར་བསྐལ་བཞི་བཅུ་ལ་བསྐལ་བ་གཅིག་བྱས་པའི་བསྐལ་པ་ཕྱེད་གཉིས་སམ་པར་བསྐལ་དྲུག་ཅུ་དང། འོད་

[107B]གཉིས་སོགས་ནས་འོག་མིན་པ་བསྐལ་ཆེན་ཁྲི་དྲུག་སྟོང་ཡོད་པས་ལུས་ཚད་ལྟར་ཡིན་པའི་ཕྱིར། སྔོམ་དུ་བྱས་ན། གཟུགས་ཅན་དང་པོ་བསྐལ་བ་ཕྱེད། །
དེའི་གོང་མ་ཕྱེད་ཕྱེད་སྐྱེད། །འོད་ཆུང་རྣམས་ཀྱི་ལྟག་ཡན་ཆད། །ཚེ་ནི་ཉིས་འགྱུར་ཉིས་འགྱུར་སྟེ། །སྤྲིན་མེད་བསྐལ་ཆེན་གསུམ་དོར་རོ། །འོད་ཆུང་ཡན་ཆད་བསྐལ་ཆེན་སྟེ། །འོག་མ་གསུམ་ནི་དེ་ཕྱེད་
སོགས། ཞེས་བྱ་བ་ཡིན་པའི་ཕྱིར། གསུམ་པ་ནི། རྩ་བར། གཟུགས་མེད་བསྐལ་བ་སྟོང་ཕྲག་ནི། །ཉི་ཤུ་ལྷག་པས་ལྷག་པ་ཡིན། །འོད་ཆུང་ནས་བཟུང་བསྐལ་ཆེན་ཏེ། །དེའི་འོག་མ་ཕྱེད་ཡིན་ནོ། །ཞེས་
བྱུང༑ གཟུགས་མེད་པའི་ཚེ་ཚད་ཡོད་ད། ནམ་མཁའ་མཐའ་ཡས་པ་བསྐལ་བ་ཆེན་པོ་སྟོང་ཕྲག་ཉི་ཤུ་ཡིན་ལ། དེའི་གོང་མ་གསུམ་རིམ་བས་བསྐལ་ཆེན་ཉི་ཤུ་ཉི་ཤུ་རེ་ལྷག་པའི་ཕྱིར། རྣམ་ཤེས་མཐའ་ཡས་
པ་བསྐལ་ཆེན་བཞི་ཁྲི། ཅི་ཡང་མེད་པའི་སྐྱེ་མཆེད་པ་བསྐལ་ཆེན་དྲུག་ཁྲི། སྲིད་རྩེ་བ་བརྒྱད་ཁྲི་ཡིན་པའི་ཕྱིར། བསྐལ་བདེ་དག་བར་བསྐལ་ཙམ་མ་ཡིན་ཏེ། འོད་ཆུང་ནས་བཟུང་སྟེ་སྲིད་རྩེའི་བར་བསྐལ་ཆེན་
གྱིས་རྩིལ། གཟུགས་ཁམས་ཀྱི་འོག་མ་ཚངས་རིས་ནས་བསྐལ་ཆེན་དེའི་ཕྱེད་ལ་བསྐལ་བར་བྱས་བ་དེས་རྩི་བའི་ཕྱིར། རྩ་བར། འོད་ཆུང་ནས་བཟུང་བསྐལ་ཆེན་ཏེ། །དེའི་འོག་མ་ཕྱེད་ཡིན་ནོ། །ཞེས་སོ། །དེ་

[108A]༄༅། །དེ་ལ་ཁ་ཅིག་ན་རེ། ཚངས་ཆེན་པའི་ཚེ་ཚད་བསྐལ་ཆེན་གྱི་ཕྱེད་བར་བསྐལ་བཞི་བཅུ་ལ་བྱེད་ཟེར་ན། མི་འཐད་བར་ཐལ། དེའི་ཚེ་ཚད་བར་བསྐལ་བཞི་བཅུ་ལ་བསྐལ་བར་
བྱས་པ་དེ་ཕྱེད་དང་གཉིས་ལ་འཇོག་པའི་ཕྱིར། དེར་ཐལ། དེའི་ཚེ་ཚད་བར་གྱི་བསྐལ་བ་དྲུག་ཅུའམ་བར་བསྐལ་བཞི་བཅུ་ལ་བསྐལ་བར་བྱས་པའི་བསྐལ་བ་ཕྱེད་དང་གཉིས་ལ་འཇོག་པའི་ཕྱིར། རང་འགྲེལ་
ལས༑ བར་གྱི་བསྐལ་བ་དྲུག་ཅུ་པོ་དེ་དག་ལ་ཚངས་པ་ཆེན་པོའི་བསྐལ་བ་ཕྱེད་དང་གཉིས་སུ་བཤད་དེ། ཞེས་གསུངས་པའི་ཕྱིར་འདིའི་རིགས་པས་དང་པོར་ཚངས་ཆེན་གྱི་སྣོད་གཞལ་མེད་ཁང་འོག་གཞི་དང་
བཅས་པ་དང། དེའི་རྗེས་སུ་ཚངས་ཆེན་བྱུང། དེའི་རྗེས་སུ་ཚངས་མདུན་གྱི་སྣོད་བཅུད་རིམ་བས་ཆགས་པ་ནས། འདོད་པའི་མིའི་སྣོད་བཅུད་རིམ་པས་ཆགས་པ་སོགས་ཡིན་ཏེ། ཆགས་བསྐལ་ཉི་ཤུ་ཡང་
ཚངས་པའི་ཚེ་ལ་འཇོག་འཇིག་བསྐལ་གྱི་འདོད་པའི་སྣོད་ཞིག་དུས་ཡང་ད་དུང་གཟུགས་ཁམས་ཀྱི་བཅུད་ཀྱང་མ་ཞིག་ན་ཚངས་ཆེན་མི་འཇིག་པའི་ཕྱིར། རང་འགྲེལ་ལས། གང་ཡང་འཇིག་རྟེན་གྱི་བར་གྱི་བསྐལ་
བ་ཉི་ཤུར་ཆགས་པ་དང་གང་ཡང་ཆགས་ནས་པར་གྱི་བསྐལ་བ་ཉི་ཤུར་འདུག་པ་དང། གང་ཡང་བར་གྱི་བསྐལ་པ་ཉི་ཤུར་འཇིག་པ་དང། བར་གྱི་བསྐལ་པ་དྲུག་ཅུ་པོ་དེ་དག་ལ་ཚངས་པ་ཆེན་པོའི་བསྐལ་བ་ཕྱེད་དང་

[108B] ཞེས་གསུངས་པའི་ཕྱིར། འདི་ལ་འཁྲུལ་ནས་མཁས་རློམ་ཁ་ཅིག་བསྐལ་ཆེན་ཕྱེད་གཉིས་ཚངས་པའི་ཚེར་བཤད་སྙམ་ནས་དབྱིག་གཉེན་འགོག་མཁན་ཡང་ཡོད་དེ། ཕྱོགས་སྔའི་ནམ་
ལངས་པ་གལ་ཆ་སྟེ། འོ་ན་སྣོད་ཆགས་བ་ལ་བར་བསྐལ་གཅིག་དང་བཅུད་ཆགས་པ་ལ་བར་བསྐལ་བཅུ་དགུར་བར་བཤད་པ་དང། འཇིག་པ་ལའང་སྣོད་ལ་གཅིག་དང་བཅུད་ལ་བཅུ་དགུར་བཤད་པ་མི་འཐད་པར་ཐལ་
འདོད་པའི་སྣོད་མ་ཆགས་གོང་ནས་ཚངས་ཆེན་བྱུང་བའི་ཕྱིར་ན་མ་ཁྱབ་སྟེ། དེ་ལྟར་བཤད་པ་ཡུན་ཚད་བསྟན་གྱི་བསྐལ་པ་སྔ་ཕྱིར་འབྱུང་བའི་དོན་མ་ཡིན་པའི་ཕྱིར། མ་གྲུབ་ན། ཁམས་གོང་འོག་གི་བཅུད་གཉིས་ཅིག་
ནར་སྟེད་པར་ཐལ་བ་དང། ཁམས་འོག་མ་སྟོང་རྗེས་སུ་ཁམས་གོང་མ་སྟོང་བ་མ་ཡིན་བར་ཐལ། ཆགས་ཚེ་དང་པོར་ཁམས་གོང་མའི་འཇིག་རྟེན་གཉིས་ཆགས་དེ་རྗེས་འོག་མའི་འཇིག་རྟེན་གཉིས་ཆགས་པ་མ་ཡིན་པའི་ཕྱིར་
འཁོར་གསུམ་མང་པོ་ཞིག་སྐབས་འདིར་འཁྱམས་སོ། །དགག་པ་མ་སྤྲོས་སོ། །གཉིས་པ་ངན་འགྲོ་པའི་ཚེ་ཚད་ལ། ཚ་དམྱལ་བའི་ཚེ། དུད་འགྲོའི་ཚེ། ཡི་དྭགས་ཀྱི་ཚེ། གྲང་དམྱལ་གྱི་ཚེ་ཚད་དང་བཞི་
དང་པོ་ནི། རྩ་བར། ཡང་སོས་ལ་སོགས་དྲུག་རིམ་བཞིན། །ནས། བར་གྱི་བསྐལ་པའོ། །ཞེས་ཚིགས་བཅད་གཅིག་དང་རྐང་བ་ཕྱེད་གཉིས་བྱུང། ཤེས་བྱ་ཆོས་ཅན། དེ་དག་གི་ཚེ་ཚད་ཡོད་དེ། ཡང་

[109A]༄༅། །སོས་དང། སོགས་བས་ཐིག་ནག་དང། བསྡུས་འཇོམས་དང། དུ་འབོད་དང། དུ་འབོད་ཆེན་པོ་དང། ཚ་བ་དྲུག་གི་ཚེ་ཚང་དང་ལོའི་རྩི་ཚུལ་འདོད་ལྟ་དྲུག་དང་འདྲ་བའི་ཕྱིར་
ཏེ༑ རྒྱལ་ཆེན་པ་རང་ལོ་ལྔ་བརྒྱ་ནས་གཞན་འཕྲུལ་བ་ཁྲི་དྲུག་སྟོང་ལ་འཇོག་པ་ལྟར་ཡང་སོས་བ་རང་ལོ་ལྔ་བརྒྱ། ཐིག་ནག་པ་རང་ལོ་སྟོང། བསྡུས་འཇོམས་པ་གཉིས་སྟོང། དུ་འབོད་པ་བཞིན་སྟོང། དུ་འབོད་
ཆེན་པོ་བ་བརྒྱད་སྟོང། ཚབ་རང་ལོ་ཁྲི་དྲུག་སྟོང་ལ་འཇོག་པ་དེ་དེ་ཡིན་པའི་ཕྱིར། རྩ་བར། དེས་ན་དེ་དག་རྣམས་ཀྱི་ཚེ་།འདོད་པའི་ལྷ་དང་འདྲ་བ་ཡིན། །ཞེས་སོ། །རང་ལོའི་གྲངས་འདྲ་ཡང་རིང་ཐུང་གཏན་
ནས་མི་འདྲ་སྟེ། རྒྱལ་ཆེན་པའི་ཚེ་ཚད་དེ་ཡང་སོས་པའི་ཞག་གཅིག་དང། དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་འཇོག་པ་བཞིན་དུ་སུམ་ཅུ་རྩ་གསུམ་པའི་ཚེ་ཚད་དང་ཐིག་ནག་པའི་ཞག་མཉམ་འཐབ་
བྲལ་བའི་ཚེ་ཚད་དང་བསྡུས་འཇོམས་ཀྱི་ཞག་དང། དགའ་ལྡན་པའི་ཚེ་ཚད་དང་དུ་འབོད་པའི་ཞག་དང། འཕྲུལ་དགའི་ཚེ་དང་དུ་འབོད་ཆེན་པོའི་ཞག་དང། གཞན་འཕྲུལ་བའི་ཚེ་དང་ཚ་བའི་ཞག་གཅིག་མཉམ་
བའི་ཕྱིར། རྩ་བར། ཡང་སོས་ལ་སོགས་དྲུག་རིམ་བཞིན། །འདོད་ལྟའི་ཚེ་དང་ཉིན་ཞག་མཉམ། །ཞེས་སོ། །རབ་ཚ་དང་མནར་མེད་ཀྱི་ཚེ་ཚད་ཡོད་དེ། སྔ་མ་བར་བསྐྲལ་ཕྱེད་དང། ཕྱི་མའི་ཚེ་བར་

[109B] རྩ་བར། རབ་ཏུ་ཚ་ཕྱེད་མནར་མེད་པ་ནི། །བར་གྱི་བསྐལ་བའོ། །ཞེས་གསུངས་པའི་ཕྱིར། མི་ལོ་ཅི་ཙམ་གྱི་གྲགས་ཤེས་འདོད་ན་རིན་ཆེན་འདྲན་པའི་ཤིང་རྟར་ལྟོས། གཉིས་
བ་ནི༑ རྩ་བར། དུད་འགྲོ་རྣམས། མཆོད་རིན་བསྐལ་བའོ། །ཞེས་བྱུང། དུད་འགྲོའི་ཚེ་ཚང་ཡོད་དེ། ཐུང་པ་མ་དེས་ལ་རིང་མཐའ་བར་བསྐལ་གཅིག་ཐུབ་པའི་ཕྱིར། བཅོམ་ལྡན་འདས་ཀྱིས་དགེ་སློང་དག་
ཀླུ་བརྒྱད་པོ་འདི་དག་ནི་ཀླུ་ཆེན་པོ་སྟེ་བསྐལ་བར་གནས་པས་འཛིན་པའོ། །ཞེས་གསུངས་པའི་ཕྱིར། གསུམ་པ་ནི། རྩ་བར། ཡི་དྭགས་རྣམས། །ཟླ་བ་ཉིན་ཞག་གི་ལྔ་བརྒྱ། །ཞེས་བྱུང། ཡི་དྭགས་ཀྱི་ཚེ་
ཚད་ཡོད་དེ། མིའི་ཟླ་བ་གཅིག་གི་ཡུན་ཚད་ལ་ཞག་གཅིག་དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་རང་ལོ་ལྔ་བརྒྱ་ཐུབ་པའི་ཕྱིར། ལྷ་མིན་རྣམས་སུམ་ཅུ་རྩ་གསུམ་པ་དང་མཉམ་པར་ཐུབ་པོ། །
བཞི་པ་ནི། རྩ་བར། ཏིལ་སྦྱངས་ནང་ནས་ལོ་བརྒྱ་ཞིང། །ནས་གཞན་གྱི་ཚེ་ནི་ཉི་ཤུར་བསྒྱུར། །ཞེས་ཚིགས་བཅད་གཅིག་བྱུང་གྲང་དམྱལ་གྱི་ཚེ་ཚད་ཡོད་དེ། ཏིལ་སྦྱང་ངམ་བང་བ་མག་དཧའི་བྲེ་པོ་
ཚེའི་ཁལ་བརྒྱད་ཅུས་གང་བའི་ནང་ནས་ལོ་བརྒྱ་བརྒྱ་ཞིང་ཏིལ་རེ་རེ་ཕྱུང་པས་ཟད་བར་གྱུར་བའི་ཡུན་ཚད་དང། ཆུ་བུར་ཅན་གྱི་ཚེ་ཡུན་ཚད་མཉམ་ལ། དེ་ཉི་ཤུ་ཆུ་བུར་རྡོལ་བའི་ཚེ་ཚད་དང། དེ་བཞིན་དུ་སོ་ཐམ་

[110A]༄༅། །ཐམ་པ་དང། ཨ་ཆུ་བ་དང། ཀྱི་ཧུད་པ་དང། ཨུཏྤལ་ལྟར་གས་པ་དང། པདྨ་ལྟར་གས་པ་དང། པདྨ་ཆེན་པོ་ལྟར་གས་པ་དྲུག་སྔ་མ་ཉི་ཤུར་བསྒྱུར་བ་ཕྱི་མ་རེའི་ཚེ་ཚད་
ཡིན་པའི་ཕྱིར། ཚེ་མཐའི་མདོ་ལས། དགེ་སློང་དག་དཔེར་ན་འདི་ན་ཡུལ་མག་དཧའི་ཏིལ་གྱི་སྦྱངས། ཞེས་སོགས་གསུངས་ལ། དེར་མ་ཟད་སྔར་གྱི་ཚེ་ཚད་ཐམས་ཅད་ཀྱི་ཚེ་མཐའི་མདོ་ལྟར་ཡིན་ནོ་།གསུམ་བཞེར་
བྱུང་ངེས་མ་ངེས་ཡོད་མེད་ལ་དཔྱད་པ་ནི། རྩ་བར། སྒྲ་མི་སྙན་མ་གཏོགས་པར་འཆི། །ཞེས་བྱུང། སྒྲ་མི་སྙན་པ་ཆོས་ཅན་ཁྱོད་མ་གཏོགས་ཞེས་དམིགས་ཀྱིས་བཀར་བའི་རྒྱུ་མཚན་ཡོད་དེ། ཁྱོད་ཚེ་མ་
རྫོགས་པར་མི་འཆི་ལ་ལྷ་སོགས་འགྲོ་བ་ལྔའམ་དྲུག་ལ་ཚེ་ཚད་བཤད་པ་མ་རྫོགས་པར་མི་འཆི་བའི་དེས་པ་མེད་པའི་རྒྱུ་མཚན་གྱིས་ཡིན་པའི་ཕྱིར། འོ་ན་འཛམ་གླིང་བ་སོགས་ལ་ཚེ་མ་ངེས་པ་ཁོ་ན་ཡིན་ནམ་ཞེ་ན། སྒྲ་མི་
སྙན་པ་རྣམས་མཐའ་གཅིག་ཏུ་ངེས་ཀྱང་དེ་མིན་པ་ལ་ཚེ་ངེས་པའི་ལྷ་དང་མི་དུ་མ་ཡོད་དེ། བྱང་སེམས་སྐྱེ་བ་གཅིག་ཐོགས་པ་དགའ་ལྡན་ན་བཞུགས་པ་དང། སེམས་ཅན་སྲིད་པ་ཐ་མ་པའི་ཉན་རང་རྣམས་
དང༑ རྒྱལ་བས་ཚེ་ལུང་བསྟན་པ་དང། རྒྱལ་བའི་མདུན་སར་བཏང་པའི་ཕོ་ཉ་དང། མཐོང་ལམ་པ་ཞུགས་པ་དང་པ་དང་ཆོས་ཀྱི་རྗེས་སུ་འབྲང་བ་དག་དང། བྱང་སེམས་སྲིད་པ་ཐ་མ་པ་དང་འཁོར་ལོས་

[110B]ཕྱིར། །སྨྲས་པ། ཤིན་ཏུ་མནག་དཀའི་དན་སོང་སྡུག་བསྔལ་འདི་།ཡང་ཡང་སོམས་ལ་མི་དགེའི་ལམ་རྣམས་སྤོངས། །ལྷ་མིར་སྐྱེས་ཀྱང་གཏན་
མི་བདེའི་རྒྱུ། །ངར་འཛིན་མ་རིག་ཚད་དེ་འཇིག་རེ་ར་ན། །ལས་ཉོན་དེ་ལྟར་མ་ཤེས་ཕྱི་ནང་གི་ཆོས་བྱེད་ཉོན་མོངས་སྤོངས་བྱེད་ལ་འཁྲུལ་ནས། །ལྷག་སྤྱོད་བཞིན་འཁྱམས་དེ་བས་གནད་དམ་པ་།བདག་མེད་
བསྒོམ་ལ་དེ་ཉིད་ཐབས་དང་སྦྲེལ། །བདག་མེད་མཐོང་དང་སྒོམ་ལས་གསུམ་གྱི། །བདུད་རྣམས་བྱེ་བས་བཙལ་ཀྱང་ཉོན་མོངས་ཀུན། །བསྐལ་པའི་མེ་དང་ཕྲད་པའི་བྱ་སྤུ་བཞིན། །མི་རིང་སྐད་ཅིག་གཅིག་ལ་དགྲ་
བཅོམ་འགྱུར། ཞེས་པའང་བར་སྐབས་ཀྱི་ཚིགས་སུ་བཅད་པས་གདམས་པའི་དོན་གླུར་བླངས་པའོ། །བརྒྱད་པ་ཚད་དེ་གཞལ་ཐབས་རྩོམ་བྱེད་ཀྱི་གཞི་དང། བརྩམས་པའི་འཇམ་བྱེད་བཤད་པ་གཉིས། དང་
པོ་ནི༑ རྩ་བར། གཟུགས་མིང་དུས་མཐའ་རྡུལ་ཡིག་དང། །སྐད་ཅིག་།ཅེས་བྱུང། ཡུལ་གྱི་ཚད་དང་དུས་ཀྱི་ཚད་ཀྱི་རྩོམ་གཞི་གཏན་ལ་འབེབས་པའི་སྐབས་འདིར་གཟུགས་ཀྱི་ཆུང་མཐའ་དང། མིང་
གི་ཐུང་མཐའ་དང། དུས་ཀྱི་ཐུང་མཐའ་གསུམ་བཤད་དགོས་ཏེ། ཡུལ་གྱི་ཚད་འཇམ་བྱེད་གྱི་རྩོམ་གཞི་རྡུལ་ཕྲ་རབ་དང། དུས་འཇལ་བྱེད་ཀྱི་རྩོམ་གཞི་སྐད་ཅིག་མ་དང། དེ་གཉིས་སོགས་ཆོས་ཐམས་

[111A]༄༅། །ཅད་འཇོག་པ་ཡང་མིང་ལ་རག་ལས་པས་མིང་གི་རྩོམ་གཞི་དང་ཐུང་མཐའ་ཡི་གེས་བཤད་དགོས་པའི་ཕྱིར་ཏེ། རང་འགྲེལ་ལས་དེ་ཐམས་ཅད་ཀྱི་རྣམ་པར་བཞག་པ་ཡང་མིང་
ཡིན་པས་དེའི་མཐའ་ཡང་བརྗོད་པར་བྱ་སྟེ། དེ་རྣམས་ཡང་དག་པར་བསྟན་པའི་ཕྱིར་དང་པོའི་རིམ་པ་བརྩོམ་མོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། གཟུགས་དང། མིང་དང། དུས་ཀྱི་ཆུང་མཐའ་
ཡོད་དེ། རྡུལ་ཕྲ་རབ་དེ་གཟུགས་ཀྱི་ཆུང་མཐའ་དང། ཡི་གེ་ག་ལྟ་བུ་བ་ལང་གི་མིང་ཡང་རུང་བས་མིང་གི་ཐུང་མཐའ་དང། དུས་མཐའི་སྐད་ཅིག་མ་དེ་དུས་ཀྱི་ཐུང་མཐའ་ཡིན་པའི་ཕྱིར། རྩ་བར། གཟུགས་
མིང༑ སོགས་སོ། །གཞན་སླ། བར་པ་གྲུབ་སྟེ། ག་ནི་དྲི་དང་བ་ལང་སོགས་དུ་མ་ལ་འཇུག་པར་མངོན་བརྗོད་ཡི་གེ་གཅིག་མ་སོགས་དུ་མས་གྲུབ་པའི་ཕྱིར། བོད་དག་གིས་བོད་སྐད་ཀྱི་བ་གླང་ཞེས་པ་མིང་
གི་ཐུང་མཐར་འདོད་པ་དང། གཽ་ཁོ་ན་ར་བཤད་པ་སོགས་འཁྲུལ་ལོ། །སྐད་ཅིག་མའི་ཚད་ཡོད་དེ། རྐྱེན་རྣམས་ཚད་ན་ཆོས་དེ་གྲུབ་པའམ། ཆོས་འགྲོ་བའི་སྐད་ཅིག་མ་རྡུལ་ཕྲ་རབ་གཅིག་བླའོ་ག་བསྒྱུར་བ་ལྟ་
བུ་ཡིན་པའི་ཕྱིར། རང་འགྲེལ་ལས། ཡང་སྐད་ཅིག་མའི་ཚད་ཅི་ཙམ་ཞེ་ན། རྐྱེན་རྣམས་ཚོགས་ན་ཇི་སྲིད་དུ་ཆོས་ཀྱི་བདག་ཉིད་ཐོབ་པའམ། ཆོས་འགྲོ་བ་ན་ཇི་སྲིད་དུ་རྡུལ་ཕྲ་རབ་ནས་རྡུལ་ཕྲ་རབ་གཞན་དུ་

[111B] །ཞེས་དང། རྣམ་འགྲེལ་ལས། རྡུལ་གཅིག་སྒྲེལ་དུས་ཆུང་བ་ཡི། །མཐར་ཐུག་དུས་ཀྱང་སྐད་ཅིག་འདོད། །ཅེས་པ་ལྟ་བུ་སོགས་ཡིན་པའི་ཕྱིར། །གཉིས་པ་ལ། ཡུལ་གྱི་ཚད་དང། དུས་ཀྱི་
ཚད་བཤད་པ་གཉིས། དང་པོ་ནི། རྩ་བར། ཕྲ་རབ་རྡུལ་དང་ནི་།ནས། དེ་བརྒྱད་དཔག་ཚང་ཅེས་བྱའོ། །ཞེས་ཚིག་བཅད་གཉིས་དང་རྐང་བ་ཕྱེད་གསུམ་བྱུང། ཤེས་བྱ་ཆོས་ཅན། རྡུལ་ཕྲ་རབ་བསགས་
པས་རྒྱང་གྲགས་སོགས་འགྲུབ་ཚུལ་ཡོད་དེ། རྩོམ་བྱེད་དང་པོ་རྡུལ་ཕྲ་རབ་དང། དེ་བདུན་སྒྲིལ་བས་རྡུལ་ཕྲན་དང། དེ་བཞིན་དུ་ལྕགས་རྡུལ་དང། ཆུ་རྡུལ་དང། རི་བོང་གི་རྔུལ་དང། ལུག་རྡུལ་དང། གླང་རྡུལ་དང་
ཉི་ཟེར་གྱི་རྡུལ་དང། སྲོ་མ་དང། དེ་ལས་བྱུང་བ་ཤིག་དང་སྡེ་བཞིན་དུ་ནས་དང། ཚེ་ལོ་བརྒྱ་བའི་མིའི་སོར་ཚིག་རྣམས་རིམ་པ་བཞིན་དུ་གོང་ནས་གོང་དུ་བདུན་འགྱུར་དུ་བྱས་པའི་སོར་མོ་ཉི་ཤུ་རྩ་བཞི་ལ་ཁྲུ་གང་
ཁྲུ་བཞི་ལ་གཞུ་འདོམ་གང། གཞུ་འོད་མ་དེ་དག་ལྔ་བརྒྱ་རྣམས་ལ་རྒྱད་གྲགས་གཅིག་དང། ཚད་དེ་ཙམ་གྱིས་གྲོང་ལས་འཕགས་པ་ལ་དགོན་པར་འདོད་པའི་ཕྱིར་དང། རྒྱང་གྲགས་དེ་བརྒྱད་ལ་དཔག་ཚད་གཅིག་
འཇོག་པའི་ཕྱིར། །གཉིས་པ་ལ། ལོ་བཤད་པ་དང། བསྐལ་པ་བཤད་པ་གཉིས། དང་པོ་ནི། རྩ་བར། སྐད་ཅིག་མ་བརྒྱ་ཉི་ཤུ་ལ་།ནས། ཟླ་བ་བཅུ་གཉིས་ལ་ལོ་གཅིག་ཞེས་ཚིག་བཅད་

[112A]༄༅། །གཅིག་དང་རྐང་བ་གསུམ་བྱུང། ཤེས་བྱ་ཆོས་ཅན། ཐང་ཅིག་གི་རྩོམ་གཞིའི་དེ་རྩི་ཚུལ་ཡོད་དེ། དུས་མཐའི་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ་གཅིག་དང། དེའི་
སྐད་ཅིག་མ་དེ་དག་དྲུག་ཅུའི་ཡུན་ལ་ནི་ཐང་ཅིག་ཏུ་འཇོག་བའི་ཕྱིར། རྩ་བར། སྐད་ཅིག་མ་བརྒྱ་ཉི་ཤུ་ལ། །དེ་ཡི་སྐད་ཅིག་དེ་དག་ཀྱང། །དྲུག་ཅུ་ལ་ནི་ཐང་ཅིག་གོ་ཞེས་སོ། །ཤེས་བྱ་ཆོས་ཅན། ཡུད་ཙམ་དང་
ཉིན་ཞག་དང་ཟླ་བ་གསུམ་རིམ་པས་བཞག་ཏུ་ཡོད་དེ། ཐང་ཅིག་སུམ་ཅུ་ལ་ཡུད་ཙམ་གཅིག་འཇོག་ཡུད་ཙམ་སུམ་ཅུ་ལ་ཉིན་ཞག་གཅིག་འཇོག་།ཉིན་ཞག་སུམ་ཅུ་ལ་ཟླ་བ་གཅིག་འཇོག་པའི་ཕྱིར། དང་བོ་གྲུབ་སྟེ་
རང་འགྲེལ་ལས། ཐང་ཅིག་སུམ་ཅུ་ལ་ནི་ཡུད་ཙམ་མོ། །ཞེས་གསུངས་པའི་ཕྱིར། རྟགས་གསུམ་པ་གྲུབ་སྟེ། རྩ་བར། ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་སུམ་ཅུར་འགྱུར། །ཞེས་སོ། །
ཤེས་བྱ་ཆོས་ཅན། ལོ་ཡོད་དེ། ཚེས་ཞག་དབང་གིས་གསོ་སྦྱོང་དུས་ཞག་མི་ཐུབ་པ་དྲུག་ཡོད་ཀྱང། དེ་དག་དང་བཅས་པའི་ཟླ་བ་བཅུ་གཉིས་ལ་ཉིན་ཞག་གི་ལོར་འཇོག་པའི་ཕྱིར། དེར་ཐལ། ཞག་དྲུག་ཚེས་གང་
བ་དང་སྟོང་པའི་དབང་གིས་དོར་དགོས་ཀྱང་ལོར་རྩི་དུས་ཞག་དྲུག་པོ་དེ་ཡང་མ་བརྩིས་ན་ཉིན་ཞག་སུམ་བརྒྱ་དང་དྲུག་ཅུ་མཚང་བས་ཉིན་ཞག་གི་ལོ་ཡང་མ་ཚང་ན་ཁྱིམ་ལོ་ལྟ་ཅི་སྨོས་པའི་ཕྱིར། དེས་ན་ཟླ་བ་ཉ་བ་དང་

[112B]ལོངས་པ་ལ་ཆད་པ་དྲུག་ཀྱང་རྩི་དགོས། དེ་མ་བརྩིས་བར་བཞག་པའི་ཞག་ལྟག་ལོ་ལྔ་ལྡན་ཟླ་ཤོལ་བཏོན་པས་ཉི་མ་དང་ཚེས་ཀྱི་ཞག་ཟླ་ཕྱེད་དང་ལོའི་བར་འགྲིག་པ་
ཡིན་པའི་ཕྱིར། དང་པོ་གྲུབ་སྟེ། རང་འགྲེལ་ལས། ལོ་ལ་ནི་ཞག་གི་ཤོལ་དྲུག་དོར་ཏེ་ཇི་ལྟར་ཞེ་ན། དགུན་དང་དཔྱིད་དང་དབྱར་རྣམས་ཀྱི། །ཟླ་བ་ཕྱེད་དང་གཉིས་འདས་ནས། །ཟླ་བ་ཕྱེད་ནི་ལུས་པ་ན། །
མཁས་པས་ཞག་མི་ཐུབ་པ་དོར། །ཞེས་གསུངས་པའི་ཕྱིར། ལོ་དྲི་བར། རྒྱལ་དང་དབོ་དང་སག་དང། །ཆུ་སྟོད་ཁྲུམས་སྨད་སྨིན་དྲུག་དང། །འདི་རྣམས་ཀྱི་ནི་ནག་བོའི་ཕྱོགས། །ཟླ་ཕྱེད་གསོ་སྦྱོང་བཅུ་བཞི་བ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། ཞག་མི་ཐུབ་དང་བཅས་པ་ཡི། །ཟླ་བ་བཅུ་གཉིས་ལ་ལོ་གཅིག་ཅེས་དང། རང་འགྲེལ་ལས། དེ་ལྟར་ཟླ་བ་བཅུ་གཉིས་པོ་དེ་དག་ཞག་མི་ཐུབ་དང་བཅས་པ་
ལ་ལོ་གཅིག་ཅས་གསུངས་བའི་ཕྱིར་དང། འདི་དག་གི་བཤད་གཞི་ཞག་ལྷག་བཏོན་ཚུལ་ལུང་ལས་བཤད་ཚུལ། གླེང་འབུམ་ལས། ཁྱིམ་པས་དེ་རིང་ཚེས་དུ་བཅོ་ལྔའོ། །འཇིག་རྟེན་བ་ཐམས་ཅད་དེ་རིང་
བཅུ་བཞིར་བྱེད་ན། ཁྱེད་ཅག་བཅོ་ལྔར་བྱེད། ཁྱེད་ཅག་ཞག་བཟླུམ་པར་མི་བྱེད་དམ། མི་བྱེད་དོ། །དེ་གསོལ་བས་ཞག་ཟླུ་མ་པར་གྱིས་ཤིག་ཟླ་བ་ཕྱེད་ཕྱེད་ཅིང་ཞག་ཟླུམ་པར་བྱས་པས་དེ་རིང་བཅུ་བཞིའོ། །

[113A]༄༅། །གཞན་བཅོ་ལྔ་བྱེད་ན། ཁྱེད་ཟླ་བ་ཕྱེད་ཅིང་ཞག་ཟླུམ་བར་བྱེད་ངམ་བྱེད་དོ། །གསོལ་བས། ཉིན་ཞག་གཅིག་གིས་མི་ཆོག་པར་བྱའོ། །དུས་ཚིགས་རྣམས་ཀྱི་ཟླ་བ་ཕྱེད་ལུས་
པ་ཉིད་ལའོ། །ཞེས་དང། མདོ་རྩ་བ་ལས་ཀྱང། ཉིན་ཞག་གིས་མི་ཆོག་པར་བྱའོ། །དུས་ཚིག་རྣམས་ཀྱི་ཟླ་བ་ཕྱེད་ལུས་པ་ཉིད་ལའོ། །ཞེས་གསུངས་པའི་ཕྱིར། འདི་ནི་ཚེས་ཞག་ཉིན་ཞག་མཉམ་པའི་
ཆེད་དུ་ཞུག་རེ་ཆད་ཚུལ་དེ་བཤད་བ་མིན་གྱི་ཞག་ལྷག་པ་དྲུག་བཏོན་པས་འཇིག་རྟེན་པ་དང་ཞག་བསྟུན་ཚུལ་ཡིན་པའི་ཕྱིར། ཟླ་བ་དང་བསྟུན་ཚུལ་འོག་ཏུ་འཆང་པས་འདིར་དངོས་སུ་མིན་ནོ། །རྩ་རྟགས་གསུམ་པ་
གྲུབ་སྟེ། ལུང་ལས་བཤད་ཚུལ། གླེང་འབུམ་ལས། ཁྱིམ་པ་རྣམས་ལྷག་ནས་ཟླ་བ་འདི་གང། དབྱར་ཐ་ཆུང་ངོ། །གཞན་རྣམས་འབྲིང་པོར་བྱེད་ན། ཅིའི་ཕྱིར་ཐ་ཆུང། ཤོལ་མ་བོར་རམ། མ་བོར་རོ། །
གསོལ་བས། པོར་ཤིག་ལོ་རེ་བཞིན་བོར་བས། ཟླ་བ་འདི་གང། དབྱར་ཟླ་འབྲིང་པོའོ། །གཞན་གྱི་ཐ་ཆུང་ན་ལོ་རེ་བཞིན་ཤོལ་འབོར་རམ། འབོར་རོ། །གསོལ་བས། དེ་ཀ་འཕྱབ་ཡུས་ཀྱིས་
ལོ་ལྔ་ལྡན་ཤོལ་བོར་ཅིག་དྲུག་ལྔ་སུམ་ཅུ་སྟེ་ཞག་དང་ཟླ་བ་ཕྱེད་པོ་དང་ལོར་བསྒྲེས་ན་མཉམ་པས་མུ་སྟེགས་ཅན་གྱི་གླགས་མི་རྙེད་དོ། །ཞེས་གསུངས་པའི་ཕྱིར་དང། འདི་ལྟར་བྱས་པའི་ཉིན་ཞག་གི་ལོ་ཟླ་

[113B] ཚེས་ཀྱི་ལོ་ཟླ་མཉམ་བ་ཡོངས་ཀྱང་ཚེས་ཞག་དང་ཁྱིམ་ཞག་མི་མཉམ་པའི་དབང་གིས་དུས་བཞི་ཇི་བཞིན་པ་དེའི་བར་མི་འོང་བས་འདུལ་མངོན་པས་ཀྱང་ལོ་གསུམ་གྱི་ནང་དུ་རགས་འབྲིང་ཕྲ་ཞིབ་ཀྱི་དབང་གིས་ཟླ་བ་
སུམ་ཅུའམ། ཟླ་བ་སོ་གཉིས་སམ། ཕྱེད་བཅས་སོ་གསུམ་ན་ཟླ་ལྷག་འདོན་དགོས་པའི་ཕྱིར། ལུང་ལས་བཤད་ཚུལ་གླེང་འབུམ་ལས། དེ་ལྟར་བྱས་པ་དང་རྒྱལ་པོའི་ལུགས་ཀྱིས་གསུམ་ནས་འདོར་བས་བློན་པོ་
རྣམས་འཕྱ་བ་གསོལ་བས། ཟླ་ཤོལ་དོར་བ་ནི་རྒྱལ་བོའི་རྗེས་སུ་འབྲངས་པས་སོ། །ཞེས་གསུངས་པའི་ཕྱིར་དང། མདོ་རྩ་ལས་ཀྱང་ཟླ་ཤོལ་དོར་བ་ནི་རྒྱལ་བོའི་རྗེས་སུ་འབྲངས་པས་སོ། །ཞེས་གསུངས་
པའི་ཕྱིར། འདི་ནི་ཚེས་ཀྱི་ཞག་དང་ཁྱིམ་ཞག་གི་ཁྱད་བར་གྱི་ཟླ་ཤོལ་འདོར་བ་ཡིན་ལ་འདུལ་མངོན་པས་ཀྱང་རྗེས་སུ་འབྲང་ཞེས་གསུངས་པས་རང་ལུགས་བྱེད་དགོས་པའི་ཕྱིར། ལུང་ལས་ཀྱང། ཁོ་བོ་ནི་འཇིག་རྟེན་
དང་མི་རྩོད་ཀྱི་འཇིག་རྟེན་ན་གང་ཡོད་པ་དེ་ངེས་ཀྱང་ཁས་ལེན། ཞེས་གསུངས་པའི་ཕྱིར། ཁྱེད་འདི་ལྟར་རྩི་མི་དགོས་ཟེར་བའི་འདུལ་མངོན་པ་སྙིང་མ་ཁྲེགས་པོ་དེ་དག་སངས་རྒྱས་ལས་ཀྱང་བཟང་བས་སྔོན་མེད་པའི་ངོ་
མཚར་ཅན་ཞིག་ཡིན་སྣང། ད་དུང་དེར་མ་ཟད་ཟླ་བ་སུམ་ཅུའི་བར་དུ་བརྩིས་ནས་ཞག་ལྷག་གིས་ཟླ་ཤོལ་བཏོན་བ་ཙམ་གྱིས་ཀྱང་མི་ཆོག་པར་ཐལ། དེ་ཙམ་བྱས་ཀྱང་སྐར་མ་དང་མི་མཐུན་པས་དེ་དང་མཐུན་ཆེད་དུ་

[114A]༄༅། །ཟླ་བས་སྔ་རྐང་ངམ་གཡས་བསྐོར་ཏུ་ཅི་ཙམ་སྤྱོད་དང། ཕྱི་རྐང་ངམ་གཡོན་བསྐོར་ཏུ་རང་འགྲོས་སུ་རྒྱུ་སྐར་ལ་ཞག་རེ་ཇི་ལྟར་སྤྱོད་ཀྱང་ཤེས་དགོས་པའི་ཕྱིར། དེར་ཐལ། དེ་
མ་ཤེས་བར་ཟླ་བ་སྐར་མ་མགོ་དང་འཕྲད་ཀྱང་ཁོ་བོའི་ལུགས་ལ་སྨིན་དྲུག་ཡིན་སྨྲ་བ་དང་དུས་ཀྱི་གཟའ་དང་སྐར་མ་འདས་པར་སྨྲ་བ་སོགས་གཟའ་དང་སྐར་མེད་མིན་ཀྱང་མངོན་སུམ་ལ་བསྙོན་འདིངས་པ་བླུན་པོ་མཐར་ཐུག་ཡིན་
པའི་ཕྱིར། རྒྱུ་མཚན་དེས་ན་ཚེས་འཕེལ་དུས་ལྷག་བ་བརྒྱུད་མར་དང་ཚེས་འགྲིབ་དུས་ཞག་ཆད་པ་བརྒྱུད་མར་འབྱུང་བའི་ཕྱིར་ལུང་ལས་བཤད་ཚུལ། གླེང་འབུམ་ལས། སྐར་མ་མི་མཐུན་བར་རྒྱུ་སྟེ། དགེ་
སློང་དག་དེ་ལྟར་མི་སྦྱོར་བ་དང། སྐར་བརྩིས་ལ་མཁས་པ་རྣམས་འཕྱ་ནས་གསོལ་བས་རྒྱུ་སྐར་རྣམས་སྐར་མ་ཁན་གྱི་རྗེས་སུ་འབྲང་བས་ཤེས་པར་བྱའོ། །ཞེས་དང། མདོ་རྩ་ལས་ཀྱང། དེ་ལྟར་བཤད་པའི་
ཕྱིར་རོ། །དེ་དག་ནི་ཁོ་བོ་རྗེ་ཡབ་སྲས་རྒྱན་དྲུག་སོགས་མ་ཁས་མང་གི་ལེགས་བཤད་ཀྱི་གྲུ་བོ་ཆེར་ཞུགས་པའི་དམ་པའི་ངེད་དཔོན་མགོན་དུ་བྱས་ཏེ་གྲུབ་མཐའ་དང་མདོ་སྔགས་གསུང་རབ་རྒྱ་མཚོའི་ཕ་རོལ་ཏུ་སོན་པའི་
ལེགས་བཤད་དབང་གི་རྒྱལ་པོའི་ཕྲེང་མཛེས་བྱིན་པ་ཡིན་པས་མཆིང་བུ་དང་མཉམ་པར་མི་བྱེད་པར་བློ་གསལ་མཐའ་དག་གི་མགུལ་རྒྱན་བླ་ན་མེད་པར་ཟུངས་ཤིག་སྨྲས་བ། ཉི་ཟེར་ཕྲ་ཡང་དངོས་པོ་ཆེས་

[114B] །ཚིག་ཚོགས་ཆུང་ཡང་ཐུབ་དབང་དགོངས་པ་ཀུན་།འདི་ལ་འདི་བཞིན་འཆད་པ་གཞན་སུ་ཀྱེ། །དབག་བསམ་ཤིང་ལའང་ཡོངས་འདུ་གཉིས་མཐོང་ངམ། །བློ་གྲོས་ཕྲ་ཡང་བླ་མ་ལྷའི་དྲིན་ལས་
སྐུ་བཞིའི་དབང་གི་རྒྱལ་བོའང་ཐོབ་ནུས་ན། །ཐོས་བསམ་བློ་གྲོས་ཙམ་ལ་ངོ་མཚར་ཅི། །ཐང་ཤིང་ལ་བརྟེན་དབྱི་མོ་མཁའ་ལ་སྙེགས། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །གཉིས་པ་ལ་མདོར་
བསྟན་དང། རྒྱས་བཤད་གཉིས། དང་བོ་ནི། རྩ་བར། བསྐལ་པ་རྣམ་པ་མང་བཤད་པ། །ཞེས་བྱུང། བསྐལ་བ་རྣམ་པ་མང་པོ་བཤད་དེ། བར་གྱི་བསྐལ་པ་དང། འཇིག་པའི་བསྐལ་བ་དང། སྟོང་
པའི་བསྐལ་པ་དང། ཆགས་པའི་བསྐལ་བ་དང། གནས་བའི་བསྐལ་བ་དང། བསྐལ་བ་ཆེན་པོ་སོགས་བཤད་པའི་ཕྱིར། གཉིས་བ་ལ་འཇིག་བསྐལ་དང། ཆགས་བསྐལ་དང། གནས་བསྐལ་དང་
ཞིག་ནས་འདུག་བའི་བསྐལ་བ་དང། བསྐལ་ཆེན་བཤད་པ་དང་ལྔ་ལས། དང་པོ་ནི། རྩ་བར། འཇིག་པའི་བསྐལ་བ་དམྱལ་བ་ཡི། །སྲིད་པ་མེད་ནས་སྣོད་ཟད་པ། །ཞེས་བྱུང། དེ་ཆོས་ཅན། འཇིག་
བསྐལ་ཡོད་དེ། མནར་མེད་བའི་དམྱལ་བའི་སྲིད་བར་སེམས་ཅན་གསར་སྐྱེ་མེད་པ་ནས་བརྩམས་ཏེ། བསམ་གཏན་དང་པོ་གསུམ་གྱི་གང་འཇིག་རྒྱུའི་སྣོད་དེ་ཟད་ཀྱི་བར་ལ་འཇོག་པའི་ཕྱིར། འཇིག་ཚུལ་བཞི་ཡོད་

[115A]༄༅། །དེ༑ འགྲོ་བ་ལྔའི་འཇིག་ཚུལ་དང། ཁམས་གསུམ་གྱི་འཇིག་ཚུལ་གཉིས་དང། ཁམས་གཅིག་ལའང་སེམས་ཅན་འཇིག་པ་སྣོད་འཇིག་པ་གཉིས་ཏེ་བཞི་ཡོད་པའི་ཕྱིར། དང་
པོ་གྲུབ་སྟེ། ངན་སོང་གསུམ་སྟོང་པ་ན་འགྲོ་བ་གཉིས་དང། གླིང་བཞིའི་བཅུད་སྟོང་པ་ན་འགྲོ་བ་ལྔའི་གཅིག་ལས་མ་ལུས་ལ་དེའི་ཚེ་ནང་གི་འཇིག་རྟེན་གྱི་ཁམས་གསུམ་ལས་གཅིག་སྟོང་ཞིང། འདོད་སྣོད་ཞིག་པས་
ཀྱང་དེ་ལྟར་ཤེས་པའི་ཕྱིར། གཉིས་པ་ནི། རྩ་བར། ཆགས་པ་དང་པོའི་རླུང་ནས་ནི། །དམྱལ་བའི་སྲིད་པའི་བར་དུའོ། །ཞེས་བྱུང། ཆགས་བསྐལ་བཞག་ཏུ་ཡོད་དེ། ཆགས་པར་རྩོམ་པའི་དང་པོར་
རླུང་འཇམ་བུ་འཇམ་བུ་ཁད་ཀྱིས་ལྡིང་བ་དེ་ནས་ནི་བརྩམས་ཏེ་དམྱལ་བ་དག་ན་སེམས་ཅན་སྲིད་པའི་བར་ལ་འཇོག་པའི་ཕྱིར། འཇིག་རྟེན་སྔ་མ་རླུང་གིས་ཞིག་ན་གསུམ་པའི་གཞལ་མེད་ཁང་རྩོམ་པའི་རླུང་
ནས་དེའི་གཞལ་མེད་ཁང་ནས་འཐབ་བྲལ་བར་ཡས་རིམ། ཆུས་ཞིག་ན་བསམ་གཏན་གཉིས་པ་རྩོམ་བྱེད་ཀྱི་རླུང་ནས་དེའི་གཞལ་མེད་ཁང་ནས་འཐབ་བྲལ་བར་ཡས་རིམ་དང། མེས་ཞིག་ན་བསམ་གཏན་
དང་པོ་རྩོམ་པའི་རླུང་ནས་དེའི་གཞལ་མེད་ཁང་ནས་འཐབ་བྲལ་བར་ཡས་རིམ་གྱིས་ཆགས། དེའི་རྗེས་སུ་རླུང་ཡུན་རིང་དུ་བསགས་ཤིང་མ་ཁྲེགས་པ་དང་ཤུགས་ཆེ་བར་སོང་བས་འོག་གཞིའི་རླུང་དང་ཆུ་དང་

[115B]ལྟར་ཆགས་པའི་ཕྱིར། དེས་ན་ཆགས་བསྐལ་གྱི་མགོ་སྔར་མང་པོས་བསམ་གཏན་གསུམ་པའི་གཞལ་མེད་ཁང་ངམ། བསམ་གཏན་གཉིས་པའི་གཞལ་
མེད་ཁང་ངམ། ཚངས་པའི་གཞལ་མེད་ཁང་ནས་འཛིན་པ་དང་སྔོན་གྱི་ཀུན་བཏུས་ཀྱི་ཊིཀ་བྱེད་མང་པོས་ཀྱང་རླུང་དཀྱིལ་ནས་འཛིན་པ་རྣམས་མི་ལེགས་ཏེ། སྣོད་སྟོང་པ་ལ་ཁང་བ་མ་བྱུང་བའི་སྔོན་རླུང་ལྡང་པ་
དེ་ནས་འཛིན་པའི་ཕྱིར། རྩ་བར། ཆགས་པ་དང་པོའི་རླུང་ནས་ནི། །ཞེས་དང། རང་འགྲེལ་ལས་ཀྱང། དང་པོའི་རླུང་ནས་བཟུང་སྟེ། དམྱལ་པ་དག་ན་སེམས་ཅན་སྲིད་པའི་བར་ཏེ། །ཞེས་དང། རྒྱལ་སྲས་
མ་ལས་ཀྱང། དེའི་ཚེ་ཞེས་བྱ་བ་རྒྱས་པར་འབྱུང་བ་ནི་གང་གི་ཚེ་ནམ་མཁའ་ལ་རླུང་འཇམ་པོ་འཇམ་པོ་དག་ལྡང་བ་དེ་ནས་བཟུང་སྟེ། ཞེས་གསུངས་པའི་ཕྱིར། གསུམ་པ་ལ་བར་བསྐལ་གྱི་ཚད་ལ་ཐོག་བཤད་པ་
བར་གྱི་ཁུག་པ་བཅོ་བརྒྱད་བཤད་པ། མཐའི་མ་ཐོག་བཤད་པ་དང། ཡར་འཕེལ་བཅུ་དགུའི་མཚམས་བསྟན་པ། དེ་རྣམས་གནས་བསྐལ་དུ་བཤད་པ་ལྔ། དང་པོ་ནི། རྩ་བར། བར་གྱི་བསྐལ་བ། སོགས་
བྱུང༑ ཤེས་བྱ་ཆོས་ཅན། གནས་བསྐལ་གྱི་ཡ་ཐོག་དང་དེའི་བར་བསྐལ་དང་པོ་ཡོད་དེ། ཚེ་དཔག་མེད་ནས་འགྲིབ་པའི་མཚམས་ཅིག་ནས་ཚེ་ལོ་བཅུ་པའི་བར་ཚད་དེ་ལ་འཇོག་པའི་ཕྱིར། རང་འགྲེལ་

[116A]༄༅། །ལས༑ ཚེ་དཔག་ཏུ་མེད་པ་ནས་འགྲིབ་བ་ན་ཚེ་ལོ་བཅུ་བའི་བར་དུ་འགྱུར་ཏེ། འདི་ནི་ཆགས་ནས་གནས་པ་རྣམས་ཀྱི་བར་གྱི་བསྐལ་བ་དང་པོ་ཡིན་ནོ། །ཞེས་སོ། །གཉིས་པ་
ནི༑ རྩ་བར། དེ་ནས་ཡར་སྐྱེས་མར་བྲི་བའི། །བསྐལ་བ་གཞན་ནི་བཅོ་བརྒྱད་དང། །ཅེས་བྱུང། བར་གྱི་ཁུག་པ་བཅོ་རྒྱད་ཡོད་དེ་ཚེ་ལོ་བཅུ་བ་དེ་ནས་ཡར་བརྒྱད་ཁྲིའི་བར་སྐྱེ་བའམ་འཕེལ་བ་དང་
ཡང་མར་བཅུ་པའི་བར་བྲིབ་རེ་བར་གྱི་བསྐལ་བ་རེ་དང་བར་གྱི་ཁུག་པ་རེ་རེ་བྱས་པའི་དེ་འདྲ་ཁུག་པ་བཅོ་བརྒྱད་ནི་ཡ་ཐོག་ལས་གཞན་ཡིན་པའི་ཕྱིར། རང་འགྲེལ་ལས། དེ་ནས་ཡར་སྐྱེ་བ་དང་མར་བྲི་བ་གཞན་
བཅོ་བརྒྱད་ངེ་པར་གྱི་བསྐལ་བ་བཅོ་བརྒྱད་དུ་འགྱུར་རོ། །ཞེས་སོ་།གསུམ་པ་ནི། རྩ་བར། ཡར་སྐྱེ་བ་ནི་གཅིག་ཡིན་ཏེ། །ཞེས་བྱུང་མཐའི་མ་ཐོག་རིང་མོ་ཡོད་དེ། ཁུག་པ་བཅོ་བརྒྱད་ཀྱི་རྗེས་དེར་ཚེ་
ལོ་བཅུ་བ་ནས་བརྒྱད་ཁྲིའི་བར་དུ་འཕེལ་བ་ཁོ་ན་ཡིན་ལ་མར་མི་བྲི་བ་དེ་གནས་བསྐལ་གྱི་བསྐལ་བ་ཐ་མ་དང་མ་ཐོག་དུ་འཇོག་པའི་ཕྱིར། འདི་དེ་ཡན་ཆད་ལའང་མི་འཕེལ་མར་ཡང་མི་བྲི་པའི་རྒྱུ་མཚན་ཡོད་དེ། མ་
ཐོག་གི་བརྒྱད་ཁྲིར་སླེབ་པ་དང་འཇིག་བསྐལ་གྱི་མགོ་རྩོམ་པའི་ཕྱིར། དེའི་ལྷག་མ་འཕེལ་ཡང་བསྐལ་བ་གཞན་ཡིན་པའི་ཕྱིར་རོ་།རང་འགྲེལ་ལས། བར་གྱི་བསྐལ་པ་ཉི་ཤུ་པ་གཅིག་ནི་ཡར་སྐྱེ་བ་ཁོ་ན་ཡིན་གྱི་

[116B] །ཞེས་སོ། །བཞི་པ་ནི། རྩ་བར། དེ་དག་ཚེ་ནི་བརྒྱད་ཁྲིའི་བར། །ཞེས་བྱུང། ཡར་འཕེལ་གྱི་ཚད་ཡོད་དེ། ལོ་བཅུ་པ་ནས་ཡར་འཕེལ་རྣམས་བརྒྱད་ཁྲིའི་བར་དུ་འཕེལ་གྱི་
དེ་ཡན་ཆད་དུ་མི་འཕེལ་པའི་ཕྱིར། དེས་ན་ཐོག་མཐའ་གཉིས་རྒྱང་བ་དང་བར་པ་རྣམས་ཁུག་པ་ཡིན་ཀྱང་ཡུན་ཚད་མི་མཉམ་པའི་སྐྱོན་མེད་དེ། རྐྱང་བ་རེ་ལའང་ཁུག་པ་རེའི་ཡུན་ཚད་ཡོད་པའི་ཕྱིར་ཏེ། རྐྱང་བ་
གཉིས་བུལ་ལ་ཁུག་པ་རྣམས་མྱུར་པའི་ཕྱིར། གང་སྤེལ་ལས། མགྱོགས་པ་དང་མགྱོགས་པ་མ་ཡིན་པར་འགྲོ་བའི་ཁྱད་པར་ལས་ཏེ། འདི་ལྟར་མཐའི་བསྐལ་བ་གཉིས་ནི་ངལ་གྱིས་འགྲོ་ལ། བར་མ་བཅོ་བརྒྱད་
མགྱོགས་པར་འགྲོ་བས་ཐམས་ཅད་དུས་མཉམ་པར་འགྱུར་རོ། །ཞེས་གསུངས་པའི་ཕྱིར། རང་འགྲལ་ལས་ཀྱང་ངོ། །ལྔ་པ་ནི། རྩ་བར། དེ་ལྟར་འཇིག་རྟེན་ཆགས་པ་འདི། །བར་གྱི་བསྐལ་བ་ཉི་ཤུར་
གནས། །ཞེས་བྱུང། ཤེས་བྱ་ཆོས་ཅན། གནས་བསྐལ་ཡོད་དེ། དེ་ལྟར་འཇིག་རྟེན་ཆགས་ཟིན་པ་འདི་བར་བསྐལ་ཡ་ཐོག་དང་ཁུག་པ་བཅོ་བརྒྱད་དང་མ་ཐོག་དང་བཅས་པའི་བར་བསྐལ་ཉི་ཤུར་གནས་པའི་
ཕྱིར༑ ས་སྡེའི་ལུགས་ལ་གནས་པའི་བར་བསྐལ་ཐམས་ཅད་ཁུག་པ་ཡིན། ཀུན་བཏུས་དང་ཕལ་ཆེར་འདྲ། འདི་ལ་ཁ་ཅིག་ཚེ་ལོ་དཔག་མེད་ནས་གནས་བསྐལ་གྱི་མགོ་འཛིན་ཟེར་བ་མི་འཐད་པར་ཐལ། ཚེ་

[117A]༄༅། །དཔག་མེད་ཀྱི་དུས་ཆགས་བསྐལ་གྱི་དུས་ཁོ་ན་ཡིན་པའི་ཕྱིར། རང་འགྲེལ་ལས། འཇིག་རྟེན་ཆགས་པ་ན་མི་རྣམས་ཀྱི་ཚེ་དཔག་ཏུ་མེད་པ་ལ་བར་གྱི་བསྐལ་པ་བཅུ་དགུ་འདའ་
བར་འགྱུར་རོ། །ཞེས་གསུངས་པའི་ཕྱིར། ཡང་ཁ་ཅིག་སའི་དངོས་གཞི་ལྟར་བརྒྱད་ཁྲི་ནས་འཛིན་ཟེར་ན། དེ་ཆ་གཅིག་ལ་མཛོད་རང་འགྲེལ་དང་འགྲེལ་བཤད་གང་སྤེལ་གཞིར་བཞག་ན་མི་འཐད་པར་ཐལ་
ཚེ་དཔག་མེད་འགྲིབ་ནས་ཚེ་བར་བསྐལ་བཅུ་དགུ་སོགས་པར་བསྐལ་ཐུབ་ཀྱི་བར་གྱི་མི་ཤི་ནས་དམྱལ་བ་རྣམས་སུ་སྐྱེས་པ་དང་ཆགས་བསྐལ་སོགས་རྫོགས་ནས་གནས་བསྐལ་གྱི་སྐབས་ཡིན་པའི་ཕྱིར། རང་འགྲེལ་
ལས༑ ཚེ་དཔག་ཏུ་མེད་པ་ནས་འགྲིབ་པ་ནས་ཚེ་ལོ་བཅུ་པའི་བར་དུ་འགྱུར་ཏེ། འདི་ནི་ཆགས་ནས་གནས་བ་རྣམས་ཀྱི་བར་གྱི་བསྐལ་པ་དང་པོ་ཡིན་ནོ། །ཞེས་གསུངས་པའི་ཕྱིར་དང། སྤྱིར་ཚེ་དཔག་མེད་
འགྲིབ་མ་ཐག་དང་དམྱལ་བ་ཆགས་ཟིན་པ་མི་མཉམ་ཡང། འདིའི་འགྲིབ་དུས་དང་དེ་གཉིས་མཉམ་ལ། དེ་ཡང་གླིང་འདིའི་གཅིག་དེར་སྐྱེ་དགོས་པའི་ཕྱིར། དང་པོ་གྲུབ་སྟེ། ཚེ་འགྲིབ་མ་ཐག་དང་མི་དགེ་
ཆེན་བོ་བྱེད་བ་དུས་མཉམ་མི་སྲིད་པའི་ཕྱིར་དང། ལན་གྲངས་གཞན་ཟེར་ནམ་གཏོགས་དཀའ་བའི་ཕྱིར། གཉིས་པ་གྲུབ་སྟེ། གང་སྤེལ་ལས། ཚེ་དཔག་ཏུ་མེད་པ་ཉིད་ནས་འགྲིབ་པ་ནི་ཞེས་བྱ་བ་ནི་

[117B] ཞེས་གསུངས་པའི་ཕྱིར། གསུམ་པ་གྲུབ་སྟེ། འཇིག་རྟེན་འདིའི་གོང་མ་གོང་མ་ནས་མར་བབས་ཚུལ་བཤད་པ་དེའི་ཕྱིར་དང། གང་སྤེལ་ལས་ཀྱང། གང་གི་ཚེ་ཚེ་
དཔག་ཏུ་མེད་པ་དག་ཤི་སྟེ་དམྱལ་བ་དག་དུ་སྐྱེ་བ་དེ་ནས་བཟུང་སྟེ་རྩིའོ། །དེ་ལྟར་ན་འདི་ནས་ཆགས་ནས་གནས་པ་རྣམས་ཀྱི་བར་གྱི་བསྐལ་བ་དང་པོ་ཡིན་ནོ་ཞེས་བྱ་བ་འདི་ནི་མི་འགལ་ལོ། །ཞེས་གསུངས་པའི་ཕྱིར་
བླུན་པོ་མི་ཤེས་པ་ལ་ལ་བརྒྱད་ཁྲིའི་དུས་གནས་བསྐལ་གྱི་ཐོག་མར་འདོད་པས་རྒྱལ་བོ་ང་ལས་ནུ་འཁོར་དང་བཅས་པ་བརྒྱ་བྱིན་སུམ་ཅུ་རྩ་དྲུག་པར་དུ་བསྡད་པར་བཤད་པས་དེ་ལ་མི་ལོ་ཅི་ཡོད་སོམས་ཤིག་ས་སྡེ་དང་མ་བསྲེ་
ཞིག་ཡང་ཁ་ཅིག་ཚེ་ལོ་དཔག་མེད་པྲི་བདེ་མི་ལོ་བྱེ་བ་ལ་འདོད་པ་དང། ཡང་ཁ་ཅིག་ཚེ་ལོ་དཔག་མེད་བྲི་བ་དེ་བརྒྱད་ཁྲིའི་དུས་སུ་འདོད་བ་མཛོད་ལུགས་ལ་གཏན་ནས་མི་རུང་བར་ཐལ། ཚེ་དཔག་མེད་ཀྱི་མི་
སྔོན་མ་དག་གཟུགས་ཚེ་སོགས་གཟུགས་ཁམས་པ་ཚངས་རིས་པ་དང་འདྲ་བའི་ཕྱིར། མ་ཁྱབ་ན། ཁྱབ་བར་ཐལ། དེའི་ཚེ་བར་བསྐལ་ཉི་ཤུ་ཡིན་པའི་ཕྱིར། ཁྱབ་སྟེ། རྩ་བར། མི་རྣམས་ཀྱི་ལོ་ལྔ་བཅུ་
སོགས་དང། འདོད་ལྷའི་ཚེ་དང་ཉིན་ཞག་མཉམ་པས་དམྱལ་བའི་ཚེ་ཚད་ཀྱི་བར་བསྐལ་གཅིག་ལ་དཀྲིགས་ཕྲག་དགུ་ཡོད། བསྐལ་ཆེན་གཅིག་ལ་མི་ལོ་མི་འཁྲུག་ཕྲག་བདུན་ཡོད་པའི་ཕྱིར། དེས་ན་ཁྱེད་ཅག་

[118A]༄༅། །གི་ལུགས་དེ་མི་འཐད་པའོ། །རྩ་བའི་མ་ཁྱབ་མཚམས་ལ་རྟགས་གྲུབ་སྟེ། རྩ་བར། སྔར་བྱུང་སེམས་ཅན་གཟུགས་ཅན་བཞིན་།ཞེས་དང། རང་འགྲེལ་ལས་
བསྐལ་པ་དང་པོའི་མི་རྣམས་ཀྱི་ནི་གཟུགས་ན་སྤྱོད་པ་བཞིན་དུ་གྱུར་ཏེ། ཞེས་དང། དེའི་ཤེས་བྱེད། མདོ་ལས། དེ་དག་ནི་གཟུགས་དང་ལྡན་པ་ཡིད་ལས་བྱུང་བ། ཡན་ལག་དང་ཉིང་ལག་ཐམས་ཅད་དང་ལྡན་པ་
ནས༑ རང་གི་འོད་ཅན་ནམ་མཁའ་ལ་འགྲོ་བ་ཟས་སུ་དགའ་བ་ཟ་བ་ཚེ་རེང་བ། ཡུན་རིང་པོར་གནས་པ་ཡིན་ནོ། །ཞེས་གསུངས་པའི་ཚེ་རིང་བ་ཡུན་རིང་བ་གཟུགས་ཅན་དང་མཚུངས་ཚུལ་ཡོད་པའི་ཕྱིར་འདུལ་
བ་ལུང་དང་ཡང་མཐུན་ནོ། །བཞི་པ་སྟོང་བསྐལ་ནི། རྩ་བར་ཆགས་པ་དང་ནི་འཇིག་པ་དང། །ཞིག་ནས་འདུག་པ་དག་མཉམ་མོ་།ཞེས་བྱུང། ཤེས་བྱ་ཆོས་ཅན། དེ་ལྟར་ན་འཇིག་རྟེན་ཆགས་པའི་
བསྐལ་བ་དང་ནི་གནས་པའི་བསྐལ་བ་དང། འཇིག་པའི་བསྐལ་བ་དང་ཞིག་ནས་སྟོང་བར་འདུག་པའི་བསྐལ་བ་བཞིའི་ཚད་མཉམ། དེ་བཞི་ཀ་ལ་བར་བསྐལ་ཉི་ཤུ་ཉི་ཤུ་ཡོད་པའི་ཕྱིར། སྣོད་ཆགས་འཇིག་རེ་
རེལ་བར་བསྐལ་རེ་རེ་དང། བཅུད་ཆགས་འཇིག་རེ་རེ་ལ་བར་བསྐལ་བཅུ་དགུ་རེ་འཇོག་པའི་ཕྱིར། ལྔ་བ་ལ་བསྐལ་ཆེན་ངོས་བཟུང་བ་དང་ཞར་བྱུང་སངས་རྒྱས་སོགས་འབྱུང་ཚུལ་གཉིས། དང་པོ་ནི་

[118B] དེ་དག་བརྒྱད་ཅུ་ལ་བསྐལ་ཆེན། །ཞེས་བྱུང་བསྐལ་ཆེན་གྱི་ཚད་ཡོད་དེ། པར་བསྐལ་དེ་དག་བརྒྱད་ཅུའི་ཡུན་ལ་བསྐལ་ཆེན་གཅིག་འཇོག་པའི་ཕྱིར། གཉིས་པ་ལ། སངས་རྒྱས། རང་སངས་
རྒྱས༑ འཁོར་བསྒྱུར་འབྱུང་ཚུལ་གསུམ་ལས། དང་པོ་ནི། རྩ་བར་དེ་གྲངས་མེད་གསུམ་ལ་སངས་རྒྱས། །འབྱུང་ངོ་མར་ནི་འགྲིབ་པ་ཡི། །བརྒྱ་ཡི་བར་ལ་དེ་དག་འབྱུང། །ཞེས་བྱུང། ཤེས་བྱ་ཆོས་
ཅན༑ སངས་རྒྱས་འབྱུང་ཚུལ་ཡོད་དེ། བསྐལ་ཆེན་གྲངས་མེད་གསུམ་དུ་ཚོགས་གཉིས་བསགས་པ་ལས་དེ་འབྱུང་བའི་ཕྱིར། གྲངས་མེད་དེ་ནི་གྲངས་གཏན་མེད་མིན་ཏེ། གྲངས་ཀྱི་གནས་དྲུག་ཆུར་བཀྲང་དུ་
མེད་པས་གྲངས་མེད་ཅེས་བཤད་པའི་ཕྱིར། དེའི་གྲངས་མེད་རྩི་ཚུལ་ཡོད་དེ། ལུང་སིལ་བུ་ལྟར་གྱི་སྡོམ་ཚིག་ལས། །གཅིག་བཅུ་བརྒྱ་སྟོང་ཁྲི་འབུམ་དང། །ས་ཡ་བྱེ་བ་དུང་ཕྱུར་རྣམས། །རྐྱང་པའི་གྲངས་སུ་ཤེས་
པར་བྱ། །ཆེན་པོའི་ཟླ་དང་བཅས་པ་ནི། །ཐེར་འབུམ་ཁྲག་ཁྲིག་རབ་བཀྲ་མ་དང། །གཏན་དཀྲིག་མི་འཁྲུག་ཁྱད་ཕྱིན་དང། །པང་སྟེང་དེད་འདྲེན་མཐའ་སྣང་དང། །རྒྱུ་རིག་འོད་མཛེས་དབང་པོ་དང། །ལེགས་
ཕྱིན་རྟོགས་འགྲོ་བྱིང་རྡུལ་དང། །རྒྱ་རྟགས་སྟོབས་འཁོར་བརྔ་ཤེས་དང། །རྣམ་འབྱུང་སྟོབས་མིག་ཉི་ཤུ་གཅིག་བར་དུ་བརྒྱད་ནི་མ་རྙེད་པས། །རང་གི་མིང་གང་རུང་བ་གཞུགས། །གྲངས་མེད་པར་དུ་བཅུ་འགྱུར་

[119A]༄༅། །བསྒྲེས། །ཞེས་གསུངས་པའི་ཕྱིར། རང་འགྲེལ་ལས། སྟོབས་མིག་ཆེན་པོ་བཅུ་ལ་གྲངས་མེད་པ། ཞེས་གསུངས་ཀྱང་ཕྱག་ལེན་ལ་སྟོབས་མིག་གི་རྗེས་སུ་འབྱུང་བྮིའམ་
ཚད་མེད་གང་རུང་ཆེན་བོའི་ཟླར་བཅས་ནས་འདྲེན་པར་སྣང། འདིར་བློ་རབ་རྣམས་ལ་གྲངས་ཀྱི་རྣམ་གྲངས་བཀོད་ན་དུ་མ་ཡོད་དེ་འཇམ་དཔལ་རྩ་རྒྱུད་དང། ཕལ་ཆེན་ལས་བྱུང་བས་གྲངས་ཀྱི་གནས་བརྒྱ་དང་
ཉེར་གསུམ་དང། སྡོང་བོ་བཀོད་པས་དེ་མ་ཡིན་བའི་གྲངས་ཀྱི་གནས་བཞི་བཅུ་དང་འཇིག་རྟེན་བའི་གྲངས་ཀྱི་གནས་བརྒྱ་དང་ལྔ་དང། རྒྱ་ཆེན་རོལ་བའི་བརྒྱ་རྩི་ས་དང། ཆོས་མངོན་བའི་གྲངས་ཀྱི་མིང་སྟེ་རྩི་ཚུལ་
ལྔ༑ སྔོན་གྱི་ལོ་བཎ་རྣམས་ཀྱིས་ཕྱག་ལེན་མཛད་པའི་ཕྱིར་དང་བོ་གྲུབ་སྟེ། བྱེ་བྲག་རྟོགས་བྱེད་ལས། ཕལ་ཆེན་གྱི་གྲངས་ཀྱི་ལེའུ་ལས་བྱུང་བའི་མིང་ལ། བརྒྱ། སྟོང། བྱེ་བ། ཐེར་འབུམ་
ཁྲག་ཁྲིག་དཀྲིགས་པ། གཏམ། ཡིད་ཡལ། མཆོག་ཡས། བན་བུ་ན་ཕྱར་ཕྱུར། ཕྱད་ཕྱོད། འཚམས་ཡས། ཟམ་ཟིམ། ཕྱལ་ཕྱོལ། རིག་སྡོམ། ཟར་ཟེར། ཁྲམ་ཁྲིམ་
བསྒྱུར་ཡས། ཡང་ཡས། འཕྲོས་ཡས། ན་བ་ནུབ། ཐབ་ཐིབ། རྒྱུད་ཡས། ཁྱད་བྱིན། བཀྲ་ཡར། གྲགས་ཡས། གཞལ་བགྲང། གཞལ་དབག་།ཡལ་ཡོལ། ཁྲུལ་ཡས་

[119B] རྣམ་དཔྱོད། རྒྱལ་ཡས། བགོད་ཡས། སྔོ་ཡས། ཟངས་ཡག་བསྟན་ཡས། སྟོབས་ཡས། འཕྲོག་ཡས། འབྲུག་ཡས། རྨོངས་ཡས་མཐིང་ཡུག། ཤུགས་འཕྱོ། འཐང་
ཡས༑ ཕྱིན་ཚོད། གཟུང་བྱིན། བཟོད་ཡས། ཐལ་ཡས། ཚད་ཡས། རྟོགས་ཡས། དགའ་ཡས། ཚད་འདས། གཞལ་འཕྱོ། གཞལ་ཐིམ། གཞལ་འཁོར་གཞལ་འགྲོ་གཞལ་
མེད༑ གར་གཞལ། གཞལ་སང། གཞལ་ཐག་གཞལ་ཕུལ། ཡལ། དུས་སླབས། ཉར་ཉེར། ཕྱག་ཕྱིག་ཟལ་ཟུལ། གཏའ་ཡས། སལ་སལ། ཡང་ཡོད། ཕྱོལ་ལས། ཕྲང་
ཡས༑ བརྗོད་པ། ཅེས་བ་ནས། བསམ་གྱིས་མི་ཁྱབ་པ། བསམ་གྱིས་མི་ཁྱབ་པ་འགྲེས་པ། བརྗོད་དུ་མེད། བརྗོད་དུ་མེད་བ་ལ་འགྲེས་པ་བརྗོད་དུ་མེད་པའི་ཡང་བརྗོད་དུ་མེད་པ་ལ་འགྲེས་པར་བསྟན་པ་
ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། བྱེ་བག་རྟོགས་བྱེད་ལས། སྔོང་བོ་བཀོད་པ་ལས་བྱུང་བའི་གྲངས། གཅིག་།བཅུ། བརྒྱ། སྟོང། བྱེ་བ། ཐེར་འབུམ། ཞེས་པ་ནས། དཔག་
ཏུ་མེད་པ། བསྐྱང་དུ་མེད་པ། དཔག་ཡས། གཞལ་དུ་མེད་པ། བསམ་གྱིས་མི་ཁྱབ་པ། ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། བྱེ་བྲག་རྟོགས་བྱེད་ལས། འཇིག་རྟེན་པའི་གྲངས་ཀྱི་མིད་

[120A]༄༅། །ལ༑ གཅིག་བཅུ། བརྒྱ། སྟོང། ཁྲི། འབུམ། ས་ཡ། བྱེ་བ་དུང་ཕྱུར། ཐེར་འབུམ། ཤུ་སྔོགས། མཆོག་ཉལ། ཞེས་པ་ནས། བརྗོད་དུ་
མེད་པའི་ཡང་བརྗོད་དུ་མེད་པ་ལ་བསྒྲེས་པ། ཞེས་གསུངས་པའི་ཕྱིར། རྩ་རྟགས་བཞི་བ་གྲུབ་སྟེ། བྱེ་བྲག་རྟོགས་ཕྱེད་ལས་རྒྱན་ཆེན་རོལ་བ་ནས་བྱུང་བའི་གྲངས་དང་རྩིས་ལ། བྱེ་བ་ཕྲག་བརྒྱ་ནི་ཐེར་འབུམ་
ཞེས་བྱའོ། །ཐེར་འབུམ་ཕྲག་བརྒྱ་ནི་ཁྲག་ཁྲིག་ཅེས་བྱའོ་།ནས། རྣམ་བྱུང་ཕྲག་བརྒྱ་ནི་དེའི་མཚན་ཉིད་ཅེས་བྱ་བའི་རྩིས་ཀྱིས་ནི་རིའི་རྒྱལ་བོ་རི་རབ་རྩི་གཞིར་བྱས་ཀྱང་ཡོད་བར་རུང་ངོ། །དེའི་གོང་ན་རྒྱལ་མཚན་གྱི་
རྩེ་མོའི་ནོར་བུ་ཞེས་བྱ་བའི་གྲངས་ཡོད། རྒྱལ་མཚན་གྱི་རྩེ་མོ་ངེས་པར་སྒྲོགས་པ་ཞེས་དེད་འདྲེན་ཞེས་གདགས། ཞེས་སོགས་གསུངས་པའི་ཕྱིར། ཕལ་ཆེར་མཛོད་དང་འདྲ། རྩ་རྟགས་ལྔ་བ་གྲུབ་སྟེ། བྱེ་བྲག་
རྟོགས་བྱེད་ལས། ཆོས་མངོན་པ་ལས་བྱུང་བའི་གྲངས་ཀྱི་མིང་ལ་གཅིག་བཅུ། བརྒྱ། སྟོང། ཁྲི། འབུམ། ས་ཡ། བྱེ་བ། དུང་ཕྱུར་ཐེར་འབུམ། ཐེར་འབུམ་ཆེན་པོ། ནས་
སྟོབས་མིག་སྟོབས་མིག་ཆེན་པོ། །གྲངས་མེད། ཚད་མེད་པ། དབག་ཏུ་མེད་པ། བསྐྱད་དུ་མེད་པ། དཔག་ཡས། གཞལ་དུ་མེད་པ། གཞལ་མེད་བསམ་གྱིས་མི་ཁྱབ་བ། ཞེས་གསུངས་

[120B] ཤེས་བྱ་ཆོས་ཅན། སངས་རྒྱས་འབྱུང་བའི་དུས་ཡོད་དེ། ཡར་འཕེལ་ལ་སེམས་ཅན་སྐྱོ་ཤས་ཆུང་བས་མི་འབྱོན། མར་འགྲིབ་ཀྱི་བརྒྱ་ཁྲི་ནས་བརྒྱའི་བར་ལ་འབྱུང་བའི་ཕྱིར། དང་པོ་སླ་
གཉིས་པ་གྲུབ་སྟེ། བརྒྱ་ཕྱིན་ཆད་ཀྱང་སྙིགས་མ་ལྔའི་དབང་གིས་ཆོས་བཞིན་མི་འབྱུང་བའི་ཕྱིར། རྩ་བར། བརྒྱ་ཡི་བར་ལ་དེ་དག་འབྱུང། །ཞེས་སོ། །གཉིས་པ་ནི། རྩ་བར། རང་སངས་རྒྱས་རྣམས་
གཉིས་ཀ་ལ། །ཞེས་བྱུང། ཤེས་བྱ་ཆོས་ཅན། རང་སངས་རྒྱས་འབྱུང་དུས་ཡོད་དེ། ཡར་འཕེལ་དང་མར་འགྲིབ་གཉིས་ཀ་ལ་འབྱུང་བའི་ཕྱིར། རང་རྒྱལ་ཆོས་ཅན། དབྱེ་ན་གཉིས་ཡོད་དེ། འཁོར་
དང་ལྷན་ཅིག་ཚོགས་ཤིང་ཆོས་དང་ཟང་ཟིང་སྦྱོད་པའི་ཚོགས་སྦྱོད་པ་དང། རི་དྭགས་བསེ་རུ་ལྟར་རང་གཅིག་བུར་སྦྱོད་པའི་བསེ་རུ་ལྟ་བུ་གཉིས་ཡོད་པའི་ཕྱིར། དང་པོ་ན། རང་རྒྱལ་རིགས་དེས་མ་ཡིན་ཏེ། ཉན་
ཐོས་ཀྱི་རིགས་སུ་གྱུར་པ་སྔོན་དུ་སོང་བའི་རང་རྒྱལ་གཅིག་དགོས་པའི་ཕྱིར། དེ་ལའང་ཆུང་འབྲིང་ཆེ་གསུམ་འཁོར་དང་ཚོགས་ཚུལ་གྱིས་ཡོད་དོ། །རང་རྒྱལ་རིགས་ངེས་ལ་བསེ་རུ་ལྟ་བུའི་རང་རྒྱལ་དགོས་སོ། །རང་
རྒྱལ་དེ་དག་ལས་བསེ་རུ་ལྟ་བུའི་རང་རྒྱལ་དགྲ་བཅོམ་གྱི་རྒྱུ་ཡོད་དེ། བསྐལ་བ་བརྒྱར་སངས་རྒྱས་འབྱུང་བ་མཉེས་བར་བྱས་ཏེ་བྱང་ཆུབ་ཀྱི་ཚོགས་བསགས་བ་ལས་བྱུང་བའི་ཕྱིར། རྩ་བར། བསེ་རུ་བསྐལ་བ་བརྒྱ་

[121A]༄༅། །ཡིས་རྒྱུས། །ཞེས་སོ། །གསུམ་པ་འཁོར་ལོས་བསྒྱུར་བའི་རྒྱལ་བོ་འབྱུང་ཚུལ་ལ། ཚིག་དོན། སྤྱི་དོན་གཉིས། དང་པོ་ལ་འབྱུང་དུས། དབྱེ་བ། འཁོར་ལོས་བསྒྱུར་
ཚུལ༑ སངས་རྒྱས་དང་འཁོར་བསྒྱུར་གྱི་མཚན་གྱི་ཁྱད་པར་བཞི་དང་བོ་ནི། རྩ་བར། འཁོར་ལོས་བསྒྱུར་བ་འབྱུང་བ་ནི། །སྟོང་ཕྲག་བརྒྱད་ཅུ་ལས་མི་འཕྱི། །ཞེས་བྱུང། ཤེས་བྱ་ཆོས་ཅན་འཁོར་
ལོས་བསྒྱུར་བ་འབྱུང་དུས་ཡོད་དེ། མི་རྣམས་ཀྱི་ཚེ་ལོ་དབག་མེད་ནས་བརྒྱད་ཁྲིའི་བར་ཁོ་ནར་འབྱུང་བའི་ཕྱིར་ཏེ། དེ་བས་ཐུང་བའི་ཚེ་འཁོར་བསྒྱུར་གྱི་སྣོད་མ་ཡིན་པའི་ཕྱིར། སྒྲ་དོན་ཡོད་དེ་འཁོར་ལོས་སྐྱེ་བོ་
ལ་དབང་བསྒྱུར་བའི་ངང་ཚུལ་ཅན་ཡིན་པས་འཁོར་བསྒྱུར་ཞེས་བརྗོད་པ་ཡིན་པའི་ཕྱིར། རང་འགྲེལ་ལས་སོ། །གཉིས་པ་ནི། རྩ་བར། གསེར་དངུལ་ཟངས་ལྕགས་འཁོར་ལོ་ཅན། །ནས། ལྷན་ཅིག་
གཉིས་མིན་སངས་རྒྱས་བཞིན། །ཞེས་བྱུང། འཁོར་ལོས་བསྒྱུར་བ་ཆོས་ཅན། མཆོག་ཉེ་མཆོག་འབྲིང་ཐ་མ་བཞི་ཡོད་དེ། གང་ལ་གསེར་གྱི་འཁོར་ལོ་ཡོང་པས་གསེར་གྱི་འཁོར་བསྒྱུར་དང། དེ་བཞིན་དུ་
དངུལ་གྱི་འཁོར་བསྒྱུར་དང། ཟངས་ཀྱི་འཁོར་བསྒྱུར་དང། ལྕགས་ཀྱི་འཁོར་བསྒྱུར་བཞི་ཡོད་པའི་ཕྱིར། དང་པོ་མཆོག་གཉིས་པ་ཉེ་མཆོག་གསུམ་པ་འབྲིང། བཞི་བ་ཐ་མ་ཡིན་པའི་ཕྱིར། དེ་ཡང་ཡིན་

[121B] དང་པོ་གླིང་བཞིའི་བདག་བོ་དང། གཉིས་བ་བྱང་མ་གཏོགས་པ་གསུམ་གྱི་བདག་པོ་དང། གསུམ་པ་ལྷོ་དང་ཤར་གཉིས་ཀྱི་བདག་པོ་དང། ཐ་མ་གླིང་འདི་གཅིག་བུའི་བདག་པོ་ཡིན་པའི་ཕྱིར་རྩ་བར། གསེར་
དངུལ་ཟངས་ལྕགས་འཁོར་ལོ་ཅན། །དེ་དག་གླིང་གཅིག་གླིང་གཉིས་དང། །གསུམ་དང་བཞི་ལ་མས་རིམ་བཞིན། །ཞེས་པའི་མས་རིམ་ནི་ཚིགས་བཅད་འདིས་སོ། །འདི་དག་གང་ནས་བཤད་ཚུལ་ཡོད་དེ། རྒྱལ་
སྲས་མ་ལས། འཁོར་ལོས་བསྒྱུར་བ་རྣམ་བ་བཞི་ནི་གདགས་པའི་བསྟན་བཅོས་ལས་བསྟན་པ་ཡིན་ནོ་ཞེས་བྱའོ། །མདོ་ལས་ནི། གཙོ་བོ་སྨོས་པའི་ཕྱིར་གསེར་གྱི་འཁོར་ལོས་བསྒྱུར་བ་ཁོ་ན་བཤད་དོ། །ཞེས་དང་
རང་འགྲེལ་ལས་ཀྱང། འདི་ནི་གདགས་བ་ལས་བསྟན་ཏོ། །ཞེས་དང་དེའི་འགྲེལ་བ་ཤད་གང་སྤེལ་ལས། འདི་ནི་གདགས་བ་ལས་བསྟན་པ་ཡིན་ནོ་ཞེས་བྱ་བས་ནི་མདོས་མིན་ནོ་ཞེས་བསྟན་ཏོ། །ཞེས་གསུངས་
བའི་ཕྱིར། འཁོར་བསྒྱུར་ཆོས་ཅན། ཁྱོད་ལ་སྔ་ཕྱི་མེད་པར་གླིང་གཅིག་ལ་ལྷན་ཅིག་གམ་དུས་གཅིག་ཏུ་གཉིས་འབྱུང་བ་མ་ཡིན་ཏེ་འགྲན་ཟླ་མེད་བའི་ལས་བསགས་བའི་གང་ཟག་ཡིན་པའི་ཕྱིར། དཔེར་ན་རྫོགས་བའི་
སངས་རྒྱས་བཞིན། མདོ་ལས། གང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྔ་ཕྱི་མེད་པར་འཇིག་རྟེན་དུ་འབྱུང་བ་ནི་གནས་མ་ཡིན་ཞིང་གོ་སྐབས་མེད་དེ། འདི་ནི་གནས་མེད་ཀྱི་གཅིག་

[122A]༄༅། །གང་ཡིན་བ་འདི་ནི་གནས་ཡོད་དོ། །དེ་བཞིན་གཤེགས་པ་ཇི་ལྟ་བར་འཁོར་ལོས་བསྒྱུར་བ་དག་ཀྱང་དེ་བཞིན་ནོ། །ཞེས་གསུངས་པའི་ཕྱིར། འདིར་སངས་རྒྱས་འཇིག་རྟེན་གང་ཡིན་
པར་བྱད་པ་མང། །གསུམ་པ་ནི། རྩ་བར། ཕས་བསུ་རང་འགྲོ་གཡུལ་བཤམ་དང། །མཚོན་བརྩམ་པས་རྒྱལ་གནོད་པ་མེད། །ཅེས་བྱུང། ཤེས་བྱ་ཆོས་ཅན། འཁོར་བསྒྱུར་བཞིས་ས་ལ་དབང་བསྒྱུར་ཚུལ་
བཞི་ཡོད་དེ། གསེར་གྱི་འཁོར་བསྒྱུར་ལ་ཁམས་ཀྱི་རྒྱལ་པོ་འཁོར་བཅས་རྣམས་ཀྱིས་འདིར་འབྱོར་བ་རྒྱས་བ་བདེ་བ་ལོ་ལེགས་པ་དང་མིས་བལྟམ་པའི་ལྗོངས་འདི་ལྷའི་ལགས་ལ་བདག་ཅག་ཞམ་འབྲིང་བྱེད་ཅིང་རྗེས་སུ་
བསྟན་དུ་གསོལ་ཞེས་ཕས་ནས་བསུས་ནས་རྒྱལ་པོར་བྱེད། དངུལ་གྱི་འཁོར་བསྒྱུར་གྱིས་རང་ཉིད་དེར་སོང་བ་ན་ཕྱིས་འདུད་དེ་རྒྱལ་པོར་བྱེད། ཟངས་ཀྱི་འཁོར་བསྒྱུར་ཀྱིས་དེ་དག་ལ་གཡུལ་བཤམ་པ་ཙམ་གྱིས་
འཁོར་ལོས་བསྒྱུར། ལྕགས་ཀྱི་འཁོར་བསྒྱུར་གྱིས་མཚོན་འདེབས་པར་བརྩམ་པ་ཙམ་གྱིས་དབང་དུ་བྱེད་པའི་ཕྱིར། དེ་དག་ཐམས་ཅད་ཀྱིས་ཀྱང་གཞན་ལ་གནོད་པ་མི་བྱེད་པར་རང་ཉིད་རྒྱལ་པ་དང་འཁོར་འབངས་
དགེ་བཅུའི་ལམ་ལ་འཇོག་པའི་ཕྱིར་ཏེ། ཕལ་ཆེར་རྫོགས་ལྡན་གྱི་དུས་ཡིན་པའི་ཕྱིར། རྩ་བར། ཕས་བསུ་རང་འགྲོ་གཡུལ་བཤམ་དང། །མཚོན་བརྩམས་པས་རྒྱལ་གནོད་པ་མེད། །ཅེས་སོ། །བཞི་

[122B] རྩ་བར། ཐུབ་མཚན། སོགས་བྱུང། ཤེས་བྱ་ཆོས་ཅན་འཁོར་བསྒྱུར་ལ་དེར་མ་ཟད་ཡོན་ཏན་གཞན་ཡང་ཡོད་དེ། དེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་སྤྲས་པའི་ཕྱིར་
དཔེར་ན། སངས་རྒྱས་བཞིན། སངས་རྒྱས་དང་འཁོར་བསྒྱུར་གྱི་མཚན་ལ་ཁྱད་པར་ཡོད་དེ། སངས་རྒྱས་ཀྱི་མཚན་འཁོར་ལོ་སོགས་གནས་འགྲུས་པར་ཡུལ་ན་གནས་པ་དང། འོད་ཆགས་སམ་ཟུར་ཕྱིན་
པས་གསལ་པ་དང་རྩི་བ་དང་མུ་ཁྱུད་སོགས་ཚང་བས་རྫོགས་པ་ཡིན་ལ་འཁོར་བསྒྱུར་ལ་དེ་ལྟར་མ་ཚང་བའི་ཕྱིར། རྩ་བར་ཐུབ་མཚན། སོགས་དང། རིན་ཆེན་འཕྲེང་བ་ལས། འཁོར་ལོས་བསྒྱུར་བ་ཐམས་
ཅད་ལ། །འདི་དག་ཡོད་པར་འདོད་མོད་ཀྱི། །དག་དང་མཛེས་དང་གསལ་བ་ནི། །སངས་རྒྱས་རྣམས་ཀྱི་ཆར་མི་ཕོད། །ཅེས་གསུངས་པ་ལྟར་ཡིན་པའི་ཕྱིར། སྤྱི་དོན་ལ། རྒྱུ། དུས། འབྱུང་ཚུལ་
དེའི་ཕུན་ཚོགས་ཀྱི་ཁྱད་པར། འབྱུང་པའི་དགོས་པ་དང་ལྔ་དང་པོ། རྒྱུ་ཡོད་དེ། བསོད་ནམས་ཀྱི་མཐུ་ཆེན་པོ་ལས་བྱུང་བའི་ཕྱིར་ཏེ། སངས་རྒྱས་ཀྱི་མཆོད་རྟེན་དང་གཙུག་ལག་ཁང་བྱེད་པ་དང་བསྐོར་བ་བྱེད་
པ་དང་བྱམས་པ་སྒོམ་པ་སོགས་ལས་བྱུང་བའི་ཕྱིར། མདོ་ལས། སྲོག་ཆགས་ཀུན་ལ་ཕན་པ་ཡི། །བྱང་ཆུབ་ཏུ་ནི་སེམས་བསྐྱེད་ནས། །འཇིག་རྟེན་མགོན་པོའི་མཆོད་རྟེན་ལ། །སུ་ཞིག་བསྐོར་བ་བྱེད་

[123A]༄༅། །བ་ནི༑ ༑ཚེ་རབས་དག་ནི་ཐམས་ཅད་དུ། །ཞེས་བ་ནས། རིས་བསྐོར་རྒྱ་མཚོ་ཚུན་ཆད་ཀྱི། །གླིང་བཞི་དག་ནི་དབང་ཕྱུག་བླ། །རྒྱལ་བོ་ཆོས་དང་ལྡན་པར་འགྱུར། །
འཁོར་ལོས་བསྒྱུར་བརྫུ་འཕྲུལ་ཆེ། །རིན་ཆེན་བདུན་དང་ལྡན་པར་འགྱུར། །ཞེས་པ་ལྟ་བུ་མང་བའི་ཕྱིར། གཉིས་པ་ནི། དུས་ཡོད་དེ་འཁོར་ལོས་བསྒྱུར་བ་བརྒྱད་ཁྲི་ཚུལ་ལ་མི་འབྱུང་ལ་སྟོབས་
ཀྱི་རྒྱལ་བོ་དེ་དང་ཆ་མཐུན་པ་རྒྱ་བོད་ཧོར་སོགས་ཀྱི་ཡུལ་དུ་དུ་མ་བྱུང་བའི་ཕྱིར། འདུལ་བ་ལུང་ལས་ཀྱང། ས་བདག་རྟོག་པ་པོ་རྣམས་བློ་གྲོས་འཁྲུལ། །རྩོད་བའི་དུས་ན་འཁོར་ལོས་བསྒྱུར་མི་འབྱུང། །
བསོད་ནམས་མཆོག་གིས་ཆོས་ཀྱི་མཛོད་འདི་ནི། །ཉེས་ལས་རྣམ་བར་རྒྱལ་ནས་སངས་རྒྱས་འགྱུར། །ཞེས་གསུངས་པའི་ཕྱིར། གསུམ་པ་འབྱུང་ཚུལ་ཡོད་དེ། རྒྱལ་པོ་རྒྱལ་རིགས་སྦྱི་བ་ནས་དབང་བསྐུར་
པ་ཚེས་བཅོ་ལྔའི་དུས་གསོ་སྤྱོང་ལ་གནས་པ་ལ། ས་ཐམས་ཅད་ལ་དབང་བྱེད་པའི་གསེར་གྱི་འཁོར་ལོ་རྩིབས་སྟོང་ཡོད་པ་དབང་ཚད་ལྔ་བརྒྱ་བ་བརྒྱ་བྱིན་གྱིས་སྟེར། དེ་དང་མཉམ་དུ་རིན་ཆེན་བདུན་པོ་
གཞན་རང་ཤུགས་ཀྱིས་གྲུབ་ལ། འཁོར་ལོ་དེའི་ནུས་བས་འཁོར་བསྒྱུར་གྱི་མིང་དང་རིན་ཆེན་གྱིའང་མིང་འབྱུང་མ་མདོ་དུ་མས་བཤད་པ་ལྟར་ཡིན་པའི་ཕྱིར། རྒྱ་ཆེ་རོལ་པ་ལས། འཁོར་ལོས་བསྒྱུར་པའི་

[123B]ཞེན། འདི་ལ་རྒྱལ་བོ་རྒྱལ་རིགས་སྦྱི་བོ་ནས་དབང་བསྐུར་བ་གསོ་སྦྱོང་གི་ཉི་མ་ཚེས་བཅོ་ལྔ་ལ་མགོ་ཁྲུས་བྱས་ཏེ། དབུ་གཟུངས་སུ་གནས་ཤིང་སྟེང་གི་ཁྱམས་ན་བུད་
མེད་ཀྱིས་ཀུན་ནས་སྐོར་ཞིང་འདུག་པའི་ཚེ། ཤར་གྱི་ཕྱོགས་ན་ལྷའི་འཁོར་ལོ་རིན་པོ་ཆེ་རྩིབས་སྟོང་ཡོད་པ་མུ་ཁྱུད་དང་ལྡན་པ་ལྟ་བ་དང་བཅས་པ་གསེར་ལས་གྲུབ་པ། མགར་བས་མ་བྱས་པ་འཕང་དུ་ཤིང་ཏཱ་ལ་
བདུན་ཙམ་ནས་བྱུང་སྟེ། ཞེས་གསུངས་པ་ལྟར་རོ། །བཞི་བ་འབྱོར་བ་ཕུན་ཚོགས་ཀྱི་ཁྱད་པར་ཡོད་དེ། འབྱོར་བའི་གཙོ་བོ་རྒྱལ་སྲིད་རིན་ཆེན་སྣ་བདུན་དང། ཉེ་བའི་རིན་ཆེན་བདུན་དང། ཡོ་བྱད་རིན་ཆེན་
བདུན་རྣམས་སོགས་ཡོད་པའི་ཕྱིར། དང་པོ་གྲུབ་སྟེ། རྒྱ་རོལ་ལས་གཞོན་ནུ་འདི་ནི་ཁྱིམ་ན་གནས་པའི་ཚེ་འཁོར་ལོས་བསྒྱུར་པའི་རྒྱལ་པོ་མཐའ་བཞི་ལས་རྣམ་པར་རྒྱལ་བ་ཆོས་དང་ལྡན་པ། ཆོས་ཀྱི་
རྒྱལ་བོ་རིན་པོ་ཆེ་སྣ་བདུན་དང་ལྡན་པར་འགྱུར་ཏེ། དེའི་རིན་པོ་ཆེ་སྣ་བདུན་ནི་འདི་ལྟ་སྟེ། འཁོར་ལོ་རིན་ཆེན་པོ་དང། གླང་པོ་རིན་པོ་ཆེ་དང། རྟ་རིན་པོ་ཆེ་དང། བུད་མེད་རིན་པོ་ཆེ་དང་ནོར་བུའི་བོ་ཆེ་
དང༑ ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་དང་བདུན་ནོ། །ཞེས་གསུངས་པའི་ཕྱིར། འདི་དག་གི་ཁྱད་པར་རྒྱས་པར་ཆོས་ཡང་དག་པར་སྡུད་པ་དང། དྲན་བ་ཉེར་བཞག་སོགས་དང། རྗེའི་འཛམ་

[124A]༄༅། །བུ་ཆུ་བོ་མ་དང། རིན་ཆེན་འདྲེན་པའི་ཤིང་རྟ་ལྟར་ཡིན་ལ། རིན་ཆེན་གཞན་གྱིས་རྒྱལ་སྲིད་རིན་པོ་ཆེའི་མིང་ཐོག་མི་ཐོག་འཁོར་ལོ་ལ་ལྟོས་པར་མདོ་དུ་མས་བཤད་དོ། །འཁོར་
ལོ་ནོར་བུ་གླང་བོ་རྟ་བཞི་ནི། དྲན་བ་ཉེར་བཞག་ལས་བརྒྱ་བྱིན་གྱིས་སྟེར་པར་བཤད། འཁོར་ལོས་བསྒྱུར་བ་མཆོག་གཉིས་ཀྱི་རིན་ཆེན་བདུན་ལ་དམག་དབོན་མི་འདྲེན་ཏེ། དེ་གཉིས་ཀྱི་དུས་ན་དམག་མི་དགོས་
པའི་ཕྱིར། རྩ་བར། ཕས་བསུ་རང་འགྲོ་ཞེས་གསུངས་པའི་ཕྱིར་ཟངས་ལྕགས་གཉིས་ཀྱི་རིན་ཆེན་བདུན་ལ་བློན་བོའམ་དམག་དབོན་འདྲེན་རིགས་ཏེ། དེ་གཉིས་ཀྱིས་གཞན་ལ་མི་འཚེ་ཡང་གཡུལ་ཤོམ་
པའི་ཕྱིར། རྩ་བར། གཡུལ་བཤམ་དང། མཚོན་བརྩམ་པས་རྒྱལ་གནོད་པ་མེད། །ཞེས་གསུངས་པའི་ཕྱིར་དང། འདིར་འདྲར་དགོངས་ནས་དབག་བསམ་ཁྲི་ཤིང་ལས། དེ་ནས་དེའི་རིན་ཆེན་བདུན། །དེ་ཚེ་
འབྱུང་འགྱུར་འཁོར་ལོ་རྟ། །ནོར་བུ་གླང་བོ་བུད་མེད་དང། །ཁྱིམ་བདག་དམག་དབོན་སྔོན་འགྲོའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཉེ་བའི་རིན་ཆེན་བདུན་ནི། ར་གྲི་རིན་པོ་ཆེ་འཕྱར་བ་
ཙམ་གྱིས་ཀུན་འདུད། པགས་པ་རིན་པོ་ཆེ་ནི་མཆུར་དཔག་ཚད་བཅུ་ལ་ཞིང་དུ་དབགས་ཚད་ལྔ་པ། ཆར་གྱིས་མི་རླན། རླུང་གིས་མི་གཡོ། གྲང་དུས་དྲོ། ཚ་དུས་བསིལ་པ། བུད་མེད་མི་སྡུག་བ་མི་མཐོང་

[124B] ཉི་ཟླའི་འོད་སྣང་བཀྲ་བའི་ཀླུའི་བགས་པ་དང། ཁྱིམ་རིན་པོ་ཆེ་ནི། མཆུར་དཔག་ཚད་བཅུ་གཉིས་ཞེང་དུ་དཔག་ཚད་བདུན་རིན་པོ་ཆེ་དང་ཟླ་བ་དང་རྒྱུ་སྐར་ལྟ་འདོད་ན་ཁྱིམ་རྟེན་འོངས་པ་གྲང་དྲོ་སྡམ་ལྟ་བུ་ལ་
དེར་ལྷ་མོ་འོངས་ནས་རོལ་མོ་བྱེད་པ། གོས་རིན་བོ་ཆེ་ནི་འཇམ་ལ་གྲང་དྲོ་སྔ་མ་ལྟ་བུ་བཀྲེས་སྐོ་མངལ་དུ་བ་ཀྱིས་མི་གནོད་པ་མེས་མི་ཚིག་མཚོན་གྱིས་མི་ཆོད་པའོ། །ནགས་ཚལ་རིན་པོ་ཆེ་ནི་དེར་ཕྱིན་པ་དང་ནགས་
ཚལ་གྱི་མཐུས་ལྷའི་བུ་བུ་མོ་བྱ་སོགས་ཡིད་དུ་འོང་པ་འོངས་པའོ་།མལ་རིན་པོ་ཆེ་ནི་བསམ་གཏན་བྱེད་ན་གྲོལ་ཞིང་བློ་གསལ་བ་ཀུན་ནས་ཉོན་མོངས་པ་དང་བྲལ་བ་དང། ལྷ་མ་རིན་པོ་ཆེ་ནི་གྱོན་ན་ཆུ་ལ་མི་འབྱིད་
འགྲོན་ཡུད་ཙམ་གྱིས་དཔག་ཚད་བརྒྱར་སླེབ་ཐུབ་པའི་ཕྱིར། མདོ་ལས་སོ། །སྡོམ་ནི། རལ་གྲི་བགས་པ་ཁང་བ་དང། །གོས་དང་ནགས་ཚལ་མལ་ཆ་ལྷམ། །ཉེ་བའི་རིན་ཆེན་བདུན་དུ་འདོད། ཅེས་བྱའོ། །
གསུམ་པ་ཡོ་བྱད་ཀྱི་རིན་ཆེན་བདུན་ཡོད་དེ། བརྒྱད་སྟོང་བའི་འགྲེལ་བ་ལས། མུན་སེལ་གར་བ་བཻཌཱུརྱ། །དངུལ་དང་ཤེལ་དང་གསེར་དང་ནི། །མུ་ཏིག་དམར་བཅས་རྡོ་སྙིང་རྣམས། །ཀུན་ལ་གཙོ་ཕྱིར་
རིན་ཆེན་བདུན། ཞེས་གསུངས་པ་ལྟ་བུའོ། །ལྔ་བ་འབྱུང་བའི་དགོས་པ་ཡོད་དེ། བྱང་སེམས་ཚོགས་གཉིས་ཀྱི་མཐུ་ཆེན་པོ་རྣམས་སེམས་ཅན་མཐའ་ཡས་པ་དགེ་བ་བཅུ་ལ་འགོད་པའི་ཆེད་དུ་འབྱུང་བར་ཐེག་

[125A]༄༅། །བ་གོང་འོག་ཀུན་འདོད་པའི་ཕྱིར། མདོ་སྡེའི་རྒྱན་ལས་བྱང་ཆུབ་སེམས་དཔའ་རྟག་ཏུ་ནི། །ཁྱིམ་པ་འཁོར་ལོས་བསྒྱུར་རྣམས་སུ། །གྱུར་ནས་སྐྱེ་བ་ཐམས་ཅད་དུ། །
སེམས་ཅན་རྣམས་ཀྱི་དོན་བྱེད་དོ། །ཞེས་དང། རྩ་བར། གཉིས་སློབ་རིགས་ལས་ལོག་ནས་ནི། སངས་རྒྱས་སུ་འགྱུར། ཞེས་དང། རང་འགྲེལ་ལས། དྲོ་བར་གྱུར་པ་དང་རྩེ་མོ་སྐྱེས་པ་ཉན་ཐོས་ཀྱི་
རིགས་ལས་བཟློག་ནས་ཡང་སངས་རྒྱས་སུ་གྱུར་པ་ནི་སྲིད་ཀྱི་བཟོད་པ་ཐོབ་བ་ལ་ནི་དེ་ལྟ་བུ་མི་སྲིད་དོ། །ཅིའི་ཕྱིར་ཞེ་ན། དན་སོང་བཟློག་པའི་ཕྱིར་ཏེ་བྱང་ཆུབ་སེམས་དཔའ་རྣམས་ནི་གཞན་ལ་ཕན་འདོགས་
པས་གཞན་གྱི་དབང་གིས་ངན་སོང་དུ་ཡང་འགྲོའོ་ཞེས་གྲག་གོ་།ཞེས་གསུངས་པའི་ཕྱིར། འཁོར་བསྒྱུར་ལ་བྱང་སེམས་ཁོ་ན་སྐྱེ་མི་དགོས་སྟེ། ལམ་མ་ཞུགས་ཀྱི་སེམས་ཅན་ཐམས་ཅད་ཀྱང་སྔོན་སངས་
རྒྱས་དང་འཕྲད་པ་དང། བྱང་ཆུབ་སེམས་དཔའ་དང་དགེ་བའི་བཤེས་གཉེན་གྱི་མཐུས་བསོད་ནམས་དེ་ལྟ་བུ་ཐོབ་པའི་ཐབས་སངས་རྒྱས་ཀྱི་སྐུའམ་གསུང་ངམ་མཆོད་རྟེན་བཞེངས་པའམ་དགེ་འདུན་ལ་འཚོ་
བ་ཕུལ་བ་ཅི་རིགས་བྱས་པས་དེ་དང་ཚངས་སོགས་ཀྱི་གོ་འཕང་གྲངས་མེད་ཐོབ་པ་ཐེག་པ་གོང་འོག་ཀུན་ནས་འབྱུང་བའི་ཕྱིར་བཤེས་སྤྲིངས་ལས། འཁོར་ལོས་བསྒྱུར་བ་ཉིད་དུ་གྱུར་ནས་ཀྱང་།འཁོར་བ་

[125B] །སོགས་དང། དྲན་པ་ཉེར་གཞག་ལས་ཀྱང། ལྷའི་འཇིག་རྟེན་དུ་གྱུར་བའམ། དུད་འགྲོའི་འཇིག་རྟེན་དུ་གྱུར་བའམ། ཡི་དྭགས་ཀྱི་འཇིག་རྟེན་དུ་གྱུར་བ་རྣམས་སམ་སྟེང་དུ་
གྱུར་པའམ། འོག་མའམ། ཕྱོགས་རྣམས་སམ་ཕྱོགས་མཚམས་རྣམས་ན་གང་ལ་ཡང་སེམས་ཅན་རྣམས་མ་སྐྱེས་བའམ་མ་ཤི་བའམ་འཆི་མ་འཕོས་པའམ། སྐྱེས་པར་མ་གྱུར་བའམ། ཞེས་པ་ནས། འབྲལ་
བར་མ་བྱས་པར་གྱུར་བ་ནི་འགྲོ་བ་ལྔ་ན་སེན་མོའི་ཆ་ཙམ་མད་མིགས་ཏེ། ཞེས་གསུངས་པའི་ཕྱིར། དེས་ན་ཕལ་བས་ཀྱང་དགེ་བ་འདི་ལས་སངས་རྒྱས་ཐོབ་སྙམ་ནས་མཆོད་རྟེན་ལ་སོགས་པ་ལ་མཆོད་ན་ལྷ་མའི་དབང་པོ་
ཐོབ་ཅིང་ནམ་ཡང་མ་ཉམས་པར་ཡང་བཤད་དེ། མདོ་ལས། སངས་རྒྱས་མཆོད་རྟེན་ཐལ་སྦྱར་ཕྱག་འཚལ་བ། །མཐོ་རིས་གནས་ཤིང་ཚངས་དང་ལྷ་དབང་འགྱུར། །མིར་གྱུར་ན་ཡང་མིའི་རྒྱལ་བོར་འོང། །དེ་ནི་ནམ་
ཡང་ཡོངས་སུ་ཉམས་མི་འགྱུར། །ཞེས་གསུངས་པ་ལྟ་བུའོ། །སྨྲས་བ། བགྲང་བས་ནམ་ཡང་མི་ཟད་ཡོན་ཏན་རྨད། །ལྡན་བའི་སངས་རྒྱས་མཐོང་ཅི་མཆོད་རྟེན་ཀྱང། །མཆོད་བས་ལྷ་མིའི་དབང་བོ་ཉི་མ་
བཞིན། །ཡང་དང་ཡང་འབྱུང་འདི་ལས་ངོ་མཚར་གང། །ཁྲོན་བཟང་ཆུ་བཞིན་སྦྱད་ཀྱང་མི་འཛད་བའི། །བྱང་ཆུབ་སེམས་ཀྱི་མཚེའུ་འདི་ཉིད་ལ། །ཉོན་མོངས་སྐོམ་བས་གདུང་ནད་འཐུང་ཞེས་།རྒྱལ་བ་སྲས་

[126A]༄༅། །བཅས་གསུང་དབྱངས་གཅིག་གིས་འདོམས། ཞེས་པར་སྐབས་ཀྱི་ཚིགས་སུ་བཅད་པའོ། །དགུ་བ་སྣོད་བཅུད་ཀྱི་ཁྱད་ཆོས་ལ་དངོས་དང། འཇིག་བསྐལ་བྱེ་བྲག་ཏུ་བཤད་པ་
གཉིས། དང་པོ་ལ། བསྐལ་བ་དང་པོའི་ཁྱད་པར། དེ་ལས་འགྲིབ་ཚུལ་དང། འགྲིབ་པའི་མཐར་ཇི་ལྟར་འབྱུང་ཚུལ་གསུམ། དང་པོ་ནི་རྩ་བར། སྔར་བྱུང་སེམས་ཅན་ཞེས་རྐང་བ་གཅིག་བྱུང། ཤེས་
བྱ་ཆོས་ཅན། སྔར་རམ་དང་པོ་བསྐལ་པ་ཆགས་དུས་ཀྱི་མི་གཟུགས་ཅན་གྱི་ལྷ་དང་འདྲ་སྟེ། གཟུགས་མཛེས་པ་ཡིད་ཙམ་ལས་རྫུས་ཏེ་སྐྱེ་བས་ཡིད་ལས་བྱུང་བ། ཡན་ལག་དང་དབང་པོ་ཐམས་ཅད་ཚང་པ་རང་གི་
འོད་ཅན་ནམ་མཁའ་ལ་འགྲོ་བ། དགའ་བ་ཟབ་ཚེ་ལོ་དཔག་མེད་ཐུབ་པར་མདོ་ལས་སྡར་ལྟར་བཤད་པའི་ཕྱིར། འདིའི་ལོ་དཔག་མེད་ནི་གྲངས་མེད་བརྒྱར་མངོན་ཏེ། གྲངས་མེད། ཚད་མེད། དཔག་མེད་
གསུམ་རིམ་པས་གནས་གསུམ་དང་བརྩི་ཚུལ་བཅུ་འགྱུར་དུ་སྒྲེ་བའི་ཕྱིར། མངོན་པའི་གྲངས་ཀྱི་རྣམ་གཞག་ནི། བྱེ་བྲག་རྟོགས་བྱེད་ལས། སྟོབས་མིག་སྟོབས་མིག་ཆེན་པོ། གྲངས་མེད། ཚད་
མེད་པ། དཔག་ཏུ་མེད་པ། ཞེས་གསུངས་པའི་ཕྱིར་དང། དེ་ཡང་ཡིན་ཏེ། གྲངས་མེད་ཡན་ན་གྲངས་ཀྱི་གནས་དུ་མ་འཇིག་རྟེན་པ་དང་མདོའི་ལུགས་གཉིས་གར་ཡོད་པར་སྡར་བཤད་པའི་ཕྱིར། གཉིས་

[126B] རྩ་བར། དེ་ནས་རིམ་གྱིས་རོལ་ཆགས། །ནས། ཚེ་ཐུང་ལོ་ནི་བཅུ་ཡིན་ནོ། །ཞེས་ཚིགས་བཅད་དང་རྐང་པ་གཅིག་བྱུང། ཤེས་བྱ་ཆོས་ཅན། འགྲིབ་ཚུལ་ཡོད་དེ། གཟུགས་ཅན་གྱི་ལྷ་འདྲ་
བའི་མི་དེ་འགྲིབ་བར་རྩོམ་པ་ན་སའི་རོ་སྦྲང་རྩིའི་རོ་ཅན་བྱུང་བ་མྱང་བས་ལུས་ལ་ལྕི་པ་ཞུགས་ཤིང་འོད་མེད་པར་གྱུར་བས་མྱ་ངན་བྱེད་པ་ན་སྦྱི་མཐུན་ལས་ཉི་མ་དང་ཉིན་མོའི་ཐ་སྙད་བྱུང། ཡང་དེ་ནུབ་པས་མཚན་མོ་དང་
དེའི་ཐ་སྙད་བྱུང། དེ་ནས་ཟླ་བ་བྱུང་པས་ཚེས་ཀྱི་ཐ་སྙད་ཡང་བྱུང་བར་མངོན་པའི་ཕྱིར། དེ་ནས་ཡང་འགྲིབ་ཚུལ་ཡོད་དེ་དེའི་ཚེ་མང་དུ་ཟོས་པ་མདོག་ངན་ཉུང་བ་ཟོས་བ་མདོག་བཟང་བས་བཟང་ངན་ལས་བརྙས་
ཤིང་ང་རྒྱལ་བས་རོ་དེ་ནུབ་ལ། ཡང་སའི་བཅུད་ཁ་དོག་དོང་ཀའི་མེ་ཏོག་ལྟ་བུའི་སེར་བོ་རོ་སྦྲང་རྩི་མ་བསྐོལ་བ་ལྟ་བུ་བྱུང་བ་ལའང་སྔར་བཞིན་བྱས་པས་ནུབ། ཡང་མྱུ་གུའི་ཚལ་བརྔས་པ་མི་མངོན་པ་ཁ་དོག་ཀད་མ་ཡུ་
ཀའི་མེ་ཏོག་ལྟ་བུ་ལ་རོ་སྦྲང་རྩི་ལྟ་བུ་ལ་སྔར་བཞིན་བྱས་པས་ནུབ་པ་སོགས་ཡིན་པའི་ཕྱིར། དེ་ནས་ཀྱང་འགྲིབ་ཚུལ་ཡོད་དེ་དེ་ནས་འབྲས་ས་ལུ་ཁ་དོག་དྲི་རོ་ཕུན་སུམ་ཚོགས་པ་སོར་བཞི་ཙམ་པ་བརྡས་པ་ནང་ནུབ་ཏུ་
སྐྱེ་བ་ཟོས་པས་ཟས་དེ་རགས་པ་དང་ལས་ཀྱིས་ཕོ་མོའི་དབང་པོ་བྱུང་བས་སྐྱེས་པ་དང་བུད་མེད་ཀྱི་ཐ་སྙད་ཀྱང་བྱུང། དེ་ནས་བག་ཆགས་གོམས་པའི་ངན་པ་འགའ་ཞིག་ཕན་ཚུན་གྱི་མཚན་མ་ལ་བལྟས་པས་གཅིག་གིས་

[127A]༄༅། །ཆགས་ནས་ལོག་པ་བཞུགས་པས་ལོག་གཡེམ་ཀྱང་བྱུང་སྟ་འདི་བཟང་སྦྱིན་དང་རྒྱུད་གཅིག་ཡིན་པར་གསུངས། དེ་ལ་གཞན་གྱིས་མི་རིགས་སོ་ཞེས་ས་རྡོ་འཐོར་བས། དེ་སྐྱོབ་ཕྱིར་དུ་ཁང་
ད་བརྩིགས་པས་ཁྱིམ་གྱི་དང་པོ་བྱུང། དེའི་ཚེ་ལོ་ལོ་ཅན་གཅིག་གི་ཞག་ཁ་ཤས་ཀྱིས་ལུ་བླངས་བ་སོགས་འཇོག་བྱས་པས་བརྔས་པ་སླར་མི་སྐྱེ་བས་གཅིག་གིས་རང་གིས་ལུ་ཟད་པས་གཞན་གྱི་དེ་བླངས་པས་མ་བྱིན་ལེན་ཀྱང་
བྱུང་ལ་དེ་ནོར་ཅན་དང་རྒྱུད་གཅིག་ཡིན་པར་བཤད། དེ་ནས་ཀུན་འདུས་ནས་མི་རྒྱུད་བཟང་བ་ཅིག་ལ་ཞིང་རྣམས་བསྲུང་པའི་དཔོན་པོར་བསྐོས། ཀུན་གྱིས་ཞིང་གི་དྲུག་ཆ་རེ་བསྟབ་པར་བྱས་པ་དེ་ནས་རྒྱལ་རིགས་ཀྱི་
ཐོག་མ་དང། མང་པོས་བཀུར་བས་མང་བཀུར་པར་གྲགས་པ་སྟོན་པ་དང་རྒྱུད་གཅིག་ཡིན་པའི་ཕྱིར། རྩ་བར། དེ་ནས་རིམ་གྱིས་རོལ་ཆགས། །ལེ་ལོས་སོག་འཇོག་བྱས་ནས་ནི། །འཛིན་བཅས་རྣམས་ཀྱིས་
ཞིང་དཔོན་བསྟབས། །ཞེས་སོ། །དེ་ནས་རིགས་ལྷག་མ་དང་ལས་ལམ་བྱུང་ཚུལ་ཡོད་དེ། དེའི་ཚེ་མི་ཕོ་ཁྱིམ་ལས་ཕྱིར་ཕྱོགས་པར་ནགས་ཁྲོད་དུ་རྩ་བ་དང་འབྲས་བུ་ཟ་བ་ཚངས་པར་སྤྱད་པ་དེ་དག་ལས་བྲམ་ཟའམ་
ཚངས་པ་བ་བྱུང། ད་ནས་རྐུ་སོགས་མི་བྱེད་པའི་ཁྱིམ་པ་ལ་རྗེ་བོ་ཞེས་བཀུར་པས་རྗེ་རིགས་དང་རྐུ་བ་དང་གསོད་པ་སོགས་བྱེད་པ་ལ་དམངས་པོ་ཞེས་བརྗོད་པས་དམངས་རིགས་བྱུང། དེ་བཞིན་དུ་བརྐུས་ཀྱང་མ་

[127B]བཅུའི་ལས་ལམ་ལྷག་པས་ཚེ་རིམ་གྱིས་བྲི་ནས་ཚེ་ཐུང་ལོ་བཅུ་བའི་བར་དུ་འགྱུར་བའི་ཕྱིར། རྩ་བར། དེ་ནས་ལས་ཀྱི་ལམ་ལྷག་པས་།ཚེ་ཐུང་ལོ་ན་བཅུ་
ཡིན་ནོ། །ཞེས་སོ། །དེས་ན་ཕུང་ཁྲོལ་དེ་ཐམས་ཅད་ཀྱི་རྩ་བའི་སྐྱེ་གནས་རོ་ལ་ཆགས་པ་དང་ལེ་ལོ་གཉིས་ཡིན་པའི་ཕྱིར། རང་འགྲེལ་ལས། དེའི་ཕྱིར་ཕུང་ཁྲོལ་མཐའ་དག་གི་རྩ་བའི་སྐྱེ་གནས་ནི་ཆོས་གཉིས་ཏེ་རོ་
ལ་ཆགས་པ་དང་ལེ་ལོའོ། །ཞེས་གསུངས་པའི་ཕྱིར། འདི་སྤངས་པར་རིགས་སོ། །གསུམ་པ་ནི། རྩ་བར། བསྐལ་བ་མཚོན་དང་ནད་དང་ནི་།མུ་གེ་དག་གིས་ཚར་ཕྱིན་ཏོ། །ཞག་རྣམས་དང་ནི་ཟླ་བ་དང། །
ལོ་བདུན་དག་སྟེ་གོ་རིམ་བཞིན། །ཞེས་བྱུང། ཤེས་བྱ་ཆོས་ཅན་།སྙིགས་མཐར་ཇི་ལྟར་འབྱུང་ཚུལ་ཡོད་དེ། ཡས་ཀྱི་བསྐལ་པ་ནས་ཚེ་ལོ་བཅུ་བའི་དུས་སུ་མཚོན་དང་ནད་དང་མུ་གེ་གསུམ་གྱིས་ཚར་ཕྱིན་པ་
སྟེ་རྫོགས་པར་བྱེད་པའི་ཕྱིར། རང་འགྲེལ་ལས། བར་གྱི་བསྐལ་པ་ནི་མཚོན་དང་ནད་དང་མུ་གེ་དང་གསུམ་གྱིས་ཚར་ཕྱིན་ཏོ། །བར་གྱི་བསྐལ་པ་ཚར་ཕྱིན་པའི་ཚེ་མི་རྣམས་ཚེ་ལོ་བཅུ་བ་དང་ཞེས་གསུངས་
པའི་ཕྱིར་དང། རྒྱལ་སྲས་མ་ལས་ཀྱང། ཚར་ཕྱིན་པ་ཞེས་བྱ་བ་ནི་ཡོངས་སུ་རྫོགས་པའོ། །ཞེས་སོ། །དེ་གསུམ་ལ་བསྐལ་བའི་མིང་བཏགས་པའང་ཡོད་དེ། ས་སྡེ་ལས། བསྐལ་བ་བར་མ་ནི་གསུམ་སྟེ་མུ་

[128A]༄༅། །གེའི་བསྐལ་པ་བར་མ་དང། ནད་ཀྱི་བསྐལ་པ་བར་མ་དང། མཚོན་གྱི་བསྐལ་བ་བར་མའོ། །ཞེས་གསུངས་པའི་ཕྱིར། མངོན་པ་གོང་འོག་གི་དུས་མི་འདྲ་ལ། དེ་གསུམ་གྱི་
ཡུན་ཚད་ཡོད་དེ། མཚོན་བསྐལ་ཞག་བདུན་ལ་གཅིག་གིས་གཅིག་མཐོང་ན་རི་དྭགས་ལ་རྔོན་པ་ལྟར་གསོད་འདོད་སྐྱེས་པས་ལག་ཏུ་བོང་བ་སོགས་སླེབས་པས་མཚོན་ཆ་རྣོན་པོར་གྱུར་ནས་ཕན་ཚུན་གསོད་བར་བྱེད་།དེའི་
སྔོན་དུ་ནད་ཀྱི་བསྐལ་བ་ཞག་བདུན་དང་ཟླ་བ་བདུན་དུ་འབྱུང་དེའི་སྔོན་དུ་ས་བོན་ཀ་བརྩེའི་ནང་དུ་སྤེང་པས་ཀ་བ་ཚེ་བ་རུས་གོང་དཀར་བོ་བསྡུས་ཏེ་བསྐོལ་ནས་འཐུང་བས་རུས་གོང་དཀར་པོ་བ་དང། ཐུར་མས་ནས་
འབྲུ་རེ་འབྲུ་བ་དང། ཐུར་ཤིང་གིས་གསུམ་རེས་བགོས་པས་ཐུར་མ་བ་ཞེས་བྱ་བའི་མུ་གེའི་བསྐལ་པ་ལོ་བདུན་ཟླ་བ་བདུན་ཞག་བདུན་འབྱུང་བའི་ཕྱིར། རང་འགྲེལ་ལས། མཚོན་ཆས་གསོད་པ་ཞག་བདུན་འབྱུང་
ངོ༑ ༑ནད་ནི་ཟླ་བ་བདུན་དང་ཞག་བདུན་དུའོ། །མུ་གེ་ནི་ལོ་བདུན་དང་ཟླ་བ་བདུན་དང་ཞག་བདུན་དུའོ། །ཞེས་གསུངས་པའི་ཕྱིར། དེ་དག་སྤངས་པའི་ཐབས་ཡང་ཡོད་དེ། ཉི་མ་འགའ་ཞིག་ལ་སྲོག་གཅོད་
སྤོང་པའི་སྔོམ་པ་བསྲུངས་པས་མཚོན་བསྐལ་དུ་མི་སྐྱེ། དེ་བཞིན་དུ་དགེ་འདུན་ལ་ཨ་རུ་ར་སོགས་སྨན་ཕུལ་བས་ནད་བསྐལ་དུ་མི་སྐྱེ་དགེ་འདུན་ལ་བསོད་སྙོམས་སྨན་འགའ་ཞིག་གུས་པས་ཕུལ་ན་མུ་གེའི་བསྐལ་

[128B] །གཉིས་པ་འཇིག་བསྐལ་བྱེ་བྲག་དུ་བཤད་པ་ལ། འཇིག་བྱེད་ཀྱི་རྐྱེན་དང་འཇིག་བྱ་གང་ཡིན། འཇིག་པའི་རྒྱུ་མཚན། ཇི་ལྟར་འཇིག་པའི་ཚུལ་དང་བཞི་ལས་
དང་པོ་ནི། རྩ་བར། མེ་དང་ཆུ་དང་རླུང་དག་གིས། །འཇིག་པ་དག་ནི་ཡང་གསུམ་ཡིན། །ཞེས་བྱུང། ཤེས་བྱ་ཆོས་ཅན། སྣོད་འཇིག་བྱེད་ཀྱི་རྐྱེན་གསུམ་ཡོད་དེ། ད་ལྟའི་ཉི་མ་ལས་རེག་བྱ་བཞི་འགྱུར་གྱིས་
ཚ་བའི་ཉི་མ་འདི་དང་གཞན་དྲུག་དང་བདུན་བྱུང་ནས་མེས་སྲེག་པ་དང། ཆར་འབབ་པས་ཆུས་འཇིག་པ་དང། རླུང་དྲག་པོས་རབ་ཏུ་འཇིག་པ་གསུམ་གྱིས་སྣོད་ཀྱི་ཆ་ཤས་ཕྲ་མོ་རྡུལ་ཕྲ་རབ་ཙམ་ཡང་མི་ལུས་པར་བྱེད་པའི་
ཕྱིར༑ རྩ་བའི་ཡང་སྒྲས་མུ་སྟེགས་པས་རྡུལ་ཕྲ་རབ་མི་འཇིག་པར་འདོད་ཀྱང། འཇིག་པར་བཤད་པའི་ཕྱིར། རང་འགྲེལ་ལས། དེ་དག་གིས་ནི་སྣོད་རྣམས་ཀྱི་ཆ་ཤས་ཕྲ་མོ་ཡང་མི་ལུས་བར་བྱེད་དོ་།འདི་ལ་མུ་
སྟེགས་པ་ཁ་ཅིག་ནི་རྡུལ་ཕྲ་རབ་རྣམས་ནི་རྟག་པ་ཡིན་པས། དེའི་ཚེ་དེ་དག་ལུས་སོ་ཞེས་བྱ་བར་འདོད་དོ། །ཞེས་གསུངས་པའི་ཕྱིར་ཆ་ཤས་ཕྲ་མོ་ཞེས་པས་དེ་བཀག་གོ་གཉིས་པ་ནི། རྩ་བར། བསམ་
གཏན་གཉིས་སོགས་གསུམ་པོ་ནི། །ནས། དེ་དག་གི་རྩེ་གོ་རིམ་བཞིན་།ཞེས་བྱུང། ཤེས་བྱ་ཆོས་ཅན། འཇིག་པ་གསུམ་གྱིས་འཇིག་བྱ་དང་འཇིག་པའི་རྩེ་མོར་ལུས་པ་སོ་སོར་ཡོད་དེ། མེ་འཇིག་གི་

[129A]༄༅། །འཇིག་བྱ་ལ་རང་གིས་བསྲེག་བྱའི་བསམ་གཏན་དང་པོ་མན་ཆད། ཆུས་འཇིག་བྱ་ལ་རང་གིས་འཇིག་བྱའི་གཉིས་པ་མན་ཆད་རླུང་གིས་འཇིག་བྱ་ལ་འཇིག་བྱའི་བསམ་གཏན་གསུམ་པ་མན་ཆད་འཇོག་
ཅིང༑ མི་འཇིག་གི་རྩེ་མོར་ལུས་པ་བསམ་གཏན་གཉིས་པ་དང། ཆུ་འཇིག་གི་རྩེ་མོར་ལུས་པ་བསམ་གཏན་གསུམ་པ་དང། རླུང་འཇིག་གི་རྩེ་མོར་ལུས་པ་བསམ་གཏན་བཞི་པ་ཡིན་ཞེས་གོ་རིམ་བཞིན་དུ་འཇོག་པའི་ཕྱིར་
གསུམ་པ་ནི། རྩ་བར། དེ་ཡི་སྐྱོན་དང་ཆོས་མཐུན་ཕྱིར། །བཞི་པ་ན་མེང་མི་གཡོའི་ཕྱིར། །མི་རྟག་དེ་ཡི་གཞལ་མེད་ཁང། །སེམས་ཅན་བཅས་ཏེ་འབྱུང་འཇིག་ཕྱིར། །ཞེས་བྱུང། ཤེས་བྱ་ཆོས་ཅན་
འཇིག་པ་གསུམ་གྱིས་དེ་ལྟར་འཇིག་པའི་རྒྱུ་མཚན་ཡོད་དེ། འཇིག་བྱེད་མེ་ཆུ་རླུང་གསུམ་དང་མཐུན་པའི་སྐྱོན་གསུམ་གྱི་དབང་གིས་ཡིན་པའི་ཕྱིར། དེ་ཡང་ཡིན་ཏེ། བསམ་གཏན་དང་པོ་ན་བསམ་གཏན་གྱི་སྐྱོན་
རྟོག་དཔྱོད་མེ་ལྟ་བུ་ཡོད་པས་དེ་མེས་འཇིག་བསམ་གཏན་གཉིས་པ་ན་བསམ་གཏན་གྱི་སྐྱོན་དགའ་བ་དེ་ཆུ་ལྟ་བུ་ཡོད་པས་དེ་ཆུས་འཇིག་།གསུམ་པ་ན་བསམ་གཏན་ཀྱི་སྐྱོན་དབུག་འབྱུང་རྔུབ་ཀྱི་རླུང་རང་ཉིད་
ཡོད་པས་དེ་རླུང་གིས་འཇིག་པའི་ཕྱིར། དང་པོ་གྲུབ་སྟེ། རྟོག་དཔྱོད་ཀྱིས་ཡི་དག་དུང་བ་མེ་ལྟར་བྱེད་པའི་ཕྱིར། གཉིས་པ་གྲུབ་སྟེ། ཤིན་སྦྱངས་ཀྱི་དགའ་བས་ལུས་མཉེན་པ་ཆུས་བརླན་པ་ལྟར་བྱེད་པའི་ཕྱིར་

[129B] རླུང་ཡིན་པ་སླ་ལ་ད་དག་གིས་བསམ་གཏན་ལ་སྐྱོན་སྐྱེད་པས་འབྲས་བུ་སྐྱེ་བའི་བསམ་གཏན་དེ་ཡང་ཕྱིའི་རྐྱེན་དེ་དག་གིས་འཇིག་པའི་ཕྱིར། རང་འགྲེལ་ལས། སྙོམས་བར་འཇུག་པའི་
བསམ་གཏན་གང་ན་ནང་གི་སྐྱོན་ཅི་ལྟ་བར་སྐྱེ་བའི་བསམ་གཏན་དེ་ན་ཕྱི་རོལ་གྱི་ཡང་དེ་ལྟ་བུ་ཡིན་ནོ། །ཞེས་གསུངས་པའི་ཕྱིར་བསམ་གཏན་བཞི་པ་ན་འཇིག་པ་དེ་དག་མེད་དེ། དེ་དག་གི་སྒྱུ་བསམ་གཏན་བཞི་
བའི་ཏིང་ངེ་འཛིན་ལ་སྐྱོན་དེ་དག་གི་གཡོ་བ་མེད་པའི་ཕྱིར་རྩ་བར། བཞི་པ་ན་མེང་མི་གཡོའི་ཕྱིར། །ཞེས་སོ། །འོ་ན་དེ་རྟག་པ་ཡིན་ནམ་ཞེ་ན། མི་རྟག་པ་ཡིན་ཏེ། བཞི་པ་དེའི་གཞལ་མེད་ཁང་སེམས་ཅན་དང་
བཅས་ཏེ་ལྷན་ཅིག་འབྱུང་བ་དང་ལྷན་ཅིག་འཇིག་པའི་ཕྱིར། ཁྱབ་སྟེ། དེ་ལྟར་ན་རྟག་པའང་མིན་ལ་དང་པོ་བཅུད་སྟོང་དེ་ནས་སྣོང་སྟོང་པ་སོགས་དང་མི་མཐུན་ལ་སྐར་མ་ལྟར་མ་འབྲེལ་བར་གནས་པའི་ཕྱིར། འདིས་ནི་
འོག་མ་གསུམ་འོག་གཞི་འབྲེལ་བར་ཤུགས་ལ་བཤད་དོ། །བཞི་པ་ནི་རྩ་བར། མེ་ཡིས་བདུན་ནོ་ཆུ་ཡིས་གཅིག་དེ་ལྟར་ཆུ་བདུན་ཐལ་ནས་ཀྱང། །མེ་ཡིས་བདུན་ནོ་དེ་ནས་ནི། །མཇུག་ཏུ་རླུང་གིས་འཇིག་
པ་ཡིན། ཞེས་བྱུང། ཤེས་བྱ་ཆོས་ཅན། འཇིག་པ་གསུམ་གྱིས་འཇིག་ཚུལ་ཡོད་དེ། སྣོད་སྔ་མ་སྟོང་པའི་རྗེས་སུ་ཆགས་པ་དེ་ཐལ་ནས་མེས་འཇིག་པ་དེ་འདྲ་བདུན་འབྱུང། དེ་ནས་ཆགས་པ་དེ་ཆུས་འཇིག་པས། མེས་

[130A]༄༅། །བདུན་ཞིག་པའི་རྗེས་སུ་ཆུས་ལན་གཅིག་འཇིག་དགོས་ཏེ། དེ་ལྟར་མ་བྱས་ན་ཆུས་འཇིག་བྱ་བསམ་གཏན་གཉིས་པའི་ཚེ་ཚད་མ་རྫོགས་པའི་ཕྱིར། རྩ་བར། མེ་ཡིས་བདུན་ནོ་ཆུ་
ཡིས་གཅིག་ཅེས་སོ། །མེས་འཇིག་ཚུལ་ཡོད་དེ། བཅུད་སྟོང་པ་ནང་ལྟའི་ཉི་མ་འདིས་རྩི་ཤིང་གཞན་རྣམས་སྐམ་ནས་བསྲེག་བསྲེག་བྱ་ལྷག་མ་ལྟེང་ཀ་དང། ཆུ་བོ་དང། མཚོ་མ་དྲོས་པ་དང། རྒྱ་མཚོ་དང་
རི་རབ་སྟེ་བསྲེག་བྱ་དྲུག་པོ་འཇིག་པའི་ཉི་མ་སྔ་མ་སྔ་མ་ལས་ཕྱི་མ་ཕྱི་མ་བཞི་འགྱུར་གྱི་རེག་བྱ་ཚ་བའི་ཉི་མ་དྲུག་གིས་བསྲེག་པའི་ཕྱིར་ཏེ། ཉི་མ་གཉིས་པས་ལྟེང་ཀ་ཆེ་ཆུང་གསུམ་པས་ཆུ་བོ་ཆེ་ཆུང་དང། བཞི་པས་
མ་དྲོས་པ་དང། ལྔ་བ་དང་དྲུག་པ་ཤར་ཙམ་གྱིས་རྒྱ་མཚོ་དང། དྲུག་པ་དང་བདུན་པས་རི་རབ་བསྲེགས་ནས་རྡུལ་ཙམ་དང་དུ་བ་ཙམ་ཡང་མེད་པར་བྱེད་པ་ཡིན་པའི་ཕྱིར། ལུང་ལས་རྒྱལ་པོ་ཆེན་པོ་འཇིག་རྟེན་
འཇིག་པར་འགྱུར་བའི་ཚེས་ཆེན་པོ་འདི་མེས་འཚིག་པའམ། ཆུས་བཤིག་པའམ། རླུང་གིས་གཏོར་བར་འགྱུར་པའི་དུས་ཡོད་དེ། དེ་མེས་འཚིག་ན་ནི་དུ་བ་ཡང་མི་མངོན་ལ། ཐལ་བའི་ལྷག་མ་ཡང་མི་མངོན་པར་
འགྱུར་རོ། །ཞེས་གསུངས་པ་ལྟར་ཡིན་པའི་ཕྱིར། ཆུས་འཇིག་ཚུལ་ཡོད་དེ། ཆར་བབས་པས་ཆུས་རི་སོགས་ལན་ཚྭ་ལྟར་ཆུར་ཞུ་ནས་སྣོད་དང་གཉིས་ཀ་ལྷན་ཅིག་མེད་པར་འགྱུར་པའི་ཕྱིར། ལུང་ལས། ཆུས་

[130B]ཞེས་གསུངས་པ་ལྟར་ཡིན་པའི་ཕྱིར། རླུང་གིས་དེ་ཡོད་དེ། རླུང་གིས་རི་སོགས་ཐམས་ཅད་བཤིག་ནས། བྱེའུ་འཐོར་རླུང་གིས་བཤིག་པ་ལྟར་གཉིས་ཀ་ལྷན་
ཅིག་མེད་པར་འགྱུར་བའི་ཕྱིར། ལུང་ལས། རླུང་གིས་གཏོར་བའི་ཚེ་ཡང་ལྷག་མ་ཅུང་ཟད་ཀྱང་མི་མངོན་པར་འགྱུར་ཏེ། ཞེས་དང། ས་སྡེ་ལས། སྣོད་ཀྱི་འཇིག་རྟེན་དེ་རླུང་གིས་ལུས་སྐམ་པ་བཞིན་དུ་མེད་པར་བྱེད་དོ་
རླུང་དེ་ཡང་དེ་ཉིད་དང་ལྷན་ཅིག་མེད་པར་འགྱུར་ཏེ། ཞེས་གསུངས་པ་ལྟར་ཡིན་པའི་ཕྱིར། རླུང་འཇིག་འབྱུང་བའི་དུས་ཡོད་དེ། དེ་ལྟར་མེ་འཇིག་བདུན་རེའི་རྗེས་སུ་ཆུ་འཇིག་རེ་བྱས་པའི་ཆུ་འཇིག་བདུན་བདུན་ཐལ་བའམ་
སོངས་རྗེས་སུ་མེ་འཇིག་བདུན་བྱུང། དེ་ནས་སྣོད་ཆགས་པ་དེ་ལ་མཇུག་ཏུ་རླུང་གིས་འཇིག་པ་འབྱུང་བའི་ཕྱིར། དེ་ལྟར་འཇིག་པ་གསུམ་འབྱུང་བ་ལ་ཡུན་རིང་ཐུང་འབྱུང་བའི་རྒྱུ་མཚན་ཡོད་དེ། མེ་འཇིག་ནི་བསམ་གཏན་
དང་པོའི་ཚངས་པ་ཆེན་པོའི་ཚེ་བར་བསྐལ་དྲུག་ཅུ་ཡོད་པ་དང་བསྟུན་ནས་སྔར་བཤད་པ་ལྟར་འབྱུང། ཆུ་འཇིག་བསམ་གཏན་གཉིས་པའི་འོད་གསལ་བའི་ཚེ་ཚད་བསྐལ་ཆེན་བརྒྱད་ཡོད་པ་དང་མཐུན་པར་འབྱུང། རླུང་
འཇིག་ནི་བསམ་གཏན་གསུམ་པའི་དགེ་རྒྱས་པ་བསྐལ་ཆེན་དྲུག་ཅུ་རྩ་བཞིར་བཤད་པ་དང་བསྟུན་ནས་འབྱུང་བའི་ཕྱིར། རྟགས་གསུམ་ཀ་གྲུབ་སྟེ། ནང་གི་ཏིང་ངེ་འཛིན་གྱི་སྟོབས་ཀྱིས་བཅུད་ཀྱི་གང་ཟག་དང་སྣོད་ཡང་ཁྱད་

[131A]༄༅། །བར་དུ་འགྱུར་བའི་ཕྱིར། རྩ་བར། དེའི་སྐྱོན་དང་སོགས་དང། སྐབས་འདིའི་རང་འགྲེལ་ལས། དེ་ལྟར་བཤད་ན་གདགས་པའི་བཤད་པ་དགེ་རྒྱས་ཀྱི་ལྷ་རྣམས་ཀྱི་ཚེ་ཚད་ནི་
བསྐལ་བ་དྲུག་ཅུ་རྩ་བཞིའོ་ཞེས་བྱ་བ་ལེགས་པར་དྲངས་པ་ཡིན་ནོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང། ཇི་ལྟར་བསམ་གཏན་དང་པོ་པས་བསམ་གཏན་གཉིས་པའི་སྙོམས་པར་འཇུག་པ་ཁྱད་པར་དུ་
འཕགས་པའི་ཕྱིར། བསམ་གཏན་གཉིས་པའི་ས་བའི་ལུས་ངག་གནས་བ་ཡང་ཁྱད་པར་དུ་འཕགས་པ་ཡིན་ཏེ། ཞེས་གསུངས་པའི་ཕྱིར་དང་རང་འགྲེལ་ལས་ཀྱང། ཅིའི་ཕྱིར་ཞེ་ན། སེམས་ཅན་དེ་དག་གི་སྙོམས་བར་
འཇུག་པའི་ཁྱད་པར་ལས་ལུས་དག་གནས་པའི་ཁྱད་པར་ཇི་ལྟ་བར་སྣོད་རྣམས་ཀྱང་དེ་བཞིན་ནོ། །ཞེས་དང། དེའི་འགྲེལ་བཤད་གང་སྤེལ་ལས། ཅིའི་ཕྱིར་དུས་ཡུན་རིང་མོ་ཞིག་ན་ཆུས་འཇིག་ལས། དེ་བས་ཀྱང་ཆེས་རིང་བ་ན་
རླུང་གིས་འཇིག་ཅེ་ན། དེའི་ཕྱིར་སེམས་ཅན་དེ་དག་གི་སྙོམས་པར་འཇུག་པའི་ཁྱད་པར་ལས་ཞེས་བྱ་བ་རྒྱས་པར་སྨོས་ཏེ། སྙོམས་པར་འཇུག་པའི་ཁྱད་པར་ནི་བསམ་གཏན་གཉིས་པ་དང་གསུམ་པའི་ཁྱད་པར་རོ། །ཞེས་
གསུངས་བའི་ཕྱིར། གནད་དེ་ལྟར་བཤད་དགོས་སོ། །སྨྲས་པ། དགེ་དང་མི་དགེ་ཏིང་འཛིན་སོ་སོལ། །འདོད་པའི་འགྲོ་བ་གཉིས་དང་གཟུགས་གཟུགས་མེད། །སོ་སོའི་སྣོད་དང་བཅུད་ཀྱི་དབང་པོ་སོགས། །ཡོད་མེད་

[131B] །སྐྱིད་སྡུག་ན་འཆིའི་བྱེད་པོ་ལྷ་འདྲེ་དགྲ། །གཟའ་སྐར་གྲོགས་རྣམས་མིན་བར་དག་དོད་ཁུམས། །དེ་ལྟར་མ་ཤེས་མཁས་དང་ནུས་ལྡན་དུ། །རློམ་ནས་ཆགས་སྡང་སྤྱོད་པ་ཁྱོད་རེ་བླུན། །མ་
རིག་པ་ལ་སུམ་ཅུ་སོགས་བཤད་པ། །སེལ་བྱེད་རིག་པ་ཐོས་བསམ་སྒོམ་གསུམ་གྱི། །སྒོ་ནས་བདུན་བཤད་གན་དེ་ཤེས་ཕྱིར་དང། །གཞན་ལས་ཐོས་པ་ཞིབ་པར་བཤད་པའི་ཕྱིར། །ཐོས་བསམ་བསྒོམ་པས་སངས་རྒྱས་
ལེགས་པར་འགྲུབ། །ཅེས་ཆོས་མངོན་པ་མཛོད་ཀྱི་གནས་གསུམ་པ་ལེགས་པར་བཤད་ཟིན་ཏོ།། །།﻿
[001A]༄༅། །དམ་པའི་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་བདུན་པ་བཞུགས་སོ། །

[001B] །ན་མོ་གུ་རུ་མཉྫུ་གྷོ་ཥཱ་ཡ་སྭ་ར་སྭ་སྟྱཻ། །བླ་མ་མཆོག་གསུམ་ལྷག་པའི་ལྷ་རྣམས་ལ། །དང་པའི་མིག་བལྟས་ཡོན་ཏན་དབལ་
དྲན་ཏེ། །ཡིད་ཆེས་སེམས་ཀྱིས་གུས་བཞིན་ལུས་བཏུད་དེ། །ཞབས་སེན་ནོར་བུ་འབྲལ་མེད་སྙིང་ཁར་འཛིན། །དབང་པོ་མིག་དྲན་མི་གསལ་རྒས་པ་ཡིས། །ལུས་
ཀྱང་གཉེར་མར་བྱས་ཀྱང་ཤེས་བཅུ་འདོན། །འཁྲུལ་མེད་འཆད་ལ་དྲུག་ལྡན་པད་མཚོར་དང། །བྱིས་རྣམས་དགའ་ཚལ་སྤོ་བཞིན་སེམས་མི་ངལ། །གཉིས་པ་མཁས་
བར་བྱ་བའི་ཡོན་ཏན་གཏན་ལ་དབབ་པ་ལ་ཤེས་པའི་ཡོན་ཏན་གཏན་ལ་དབབ་པ་དང། སྙོམས་འཇུག་གི་ཡོན་ཏན་གཏན་ལ་དབབ་པ་གཉིས། དང་པོ་ལ། ཡེ་ཤེས་ཀྱི་རང་

[002A] །བཞིན་དང། ལྡན་ཚུལ་དང། འཐོབ་ཚུལ། ཁྱད་པར་གྱི་ཆོས་དང་བཞི། དང་པོ་ལ་བཟོད་ཤེས་དང་ལྟ་བའི་ཁྱད་པར་ཤེས་བཅུའི་རྣམ་
བཞག་དེ་དག་གི་ཁྱད་ཆོས་དང་གསུམ། དང་པོ་ནི། དྲི་མེད་བཟོད་རྣམས་ཤེས་པ་མིན། །ཟད་དང་མི་སྐྱེའི་བློ་ལྟ་མིན། །དེ་ལས་གཞན་འཕགས་བློ་གཉིས་ཀ་གཞན་
ཤེས་དྲུག་ནི་ལྟ་པའང་ཡིན། །ཞེས་བྱུང། འདི་དང་བསྟན་བཅོས་ལས། བཟོད་པ་རྣམས། ཞེས་དང། ཤེས་པ་རྣམས། ཞེས་དང། ཡང་དག་པའི་ལྟ་བ། ཞེས་
དང༑ ཡང་དག་པའི་ཤེས་པ་ཞེས་ཀྱང་འབྱུང་ན་བཟོད་པ་ཡིན་ལ་ཤེས་པ་མ་ཡིན་པ་དང། ཡང་དག་པའི་ཤེས་པ་ཡིན་ལ་ཡང་དག་པའི་ལྟ་བ་མ་ཡིན་པ་ཡོད་དམ་ཞེ་ན་ཡོད་དེ་

[002B] དྲི་མེད་བཟོད་པ་བརྒྱད་ཀྱི་ཤེས་རབ་རྣམས་ནི། བཟོད་ཤེས་གཉིས་ཀྱི་ཤེས་པ་མ་ཡིན་ཏེ། དེ་ཡུལ་ལ་མི་སྐྲག་པའི་བཟོད་པའམ་འདོད་པའི་ངོ་བོར་སྐྱེས་ཀྱང་ཡུལ་ཐེ་ཚོམ་སྤངས་པའི་ངེས་
པའི་ངོ་བོར་མ་སྐྱེས་པའི་ཕྱིར། དེ་འདྲའི་ཐེ་ཚོམ་དང་ལྡན་པའི་ཕྱིར། དེར་ཐལ། དེ་འདྲའི་ཐེ་ཚོམ་སྤོང་བྱེད་ཀྱི་བར་ཆད་མེད་ལམ་མ་ཡིན་པའི་ཕྱིར། ཁྱབ་སྟེ། རྩ་བར། འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་
པ་རབ་ཏུ་སྤོངས། །ཞེས་གསུངས་པའི་ཕྱིར། མ་ཁྱབ་མཚམས་ཀྱི་རྟགས་གྲུབ་སྟེ། རྩ་བར། དྲི་མེད་བཟོད་རྣམས་ཤེས་པ་མིན། །ཞེས་དང། རྒྱལ་སྲས་མ་ལས། བཟོད་པ་རྣམས་ནི་བཟོད་པའི་ངོ་བོར་སྐྱེ་ཡི་
ངེས་པའི་ངོ་བོ་ནི་མ་ཡིན་པས་ཤེས་པ་མིན་ནོ། །ཞེས་བརྗོད་དོ་།ཞེས་གསུངས་པའི་ཕྱིར། ཤེས་པ་བཅུ་ཀ་ངེས་པའི་ངོ་བོ་མི་དགོས་ཀྱང་བཟོད་པ་དེ་བཅུ་གང་ཡང་མིན་ལ་འདིར་ཤེས་བཟོད་གཉིས་ཀྱི་ཤེས་པའི་དབང་དུ་
བྱས་པར་གསལ་ལོ། །གཞན་དུ་བྱས་ན་འགལ་པ་སྡུད་དོ། །བཟོད་བ་བརྒྱད་ཀྱི་ཤེས་རབ་དེ་ཆོས་ཅན། ལྟ་བ་ཡིན་ཏེ། ཡང་དག་པར་རྟོག་པའི་བདག་ཉིད་ཅན་གྱི་ཤེས་རབ་ཡིན་པའི་ཕྱིར་ཏེ། དེས་ན་དེ་འདྲའི་ཤེས་རབ་ནི་
བཟོད་པ་དང་ལྟ་བ་ཡིན་ལ་སྐབས་འདིའི་ཤེས་པ་མ་ཡིན་པའི་ཕྱིར་ཏེ། རང་འགྲེལ་ལས། བཟོད་པ་རྣམས་ལྟ་བ་ཡིན་གྱི་ཤེས་པ་མ་ཡིན་པ་དེ་བཞིན་དུ། ཞེས་གསུངས་པའི་ཕྱིར། ཟད་པ་དང་མི་སྐྱེ་བ་ཤེས་པའི་བློ་

[003A]༄༅། །ཆོས་ཅན། ལྟ་བ་མ་ཡིན་ཏེ། ཉེ་བར་རྟོག་པ་མེད་ཅིང་ཡོངས་སུ་ཚོལ་བའི་བསམ་པ་ཅན་མ་ཡིན་པའི་ཕྱིར། ཁྱབ་སྟེ། ལྟ་བ་ཞེས་པ་བྱེད་ཚིག་ཡིན་པས་ལྟ་རྟོག་དང་ཚོལ་བའི་རང་
བཞིན་ཡིན་དགོས་པའི་ཕྱིར་དང། མི་སློབ་པ་དག་གིས་བདེན་པ་ལྟ་བ་དང་ཚོལ་བ་མི་བྱེད་པའི་ཕྱིར། རྩ་བར། ཟད་དང་མི་སྐྱེའི་བློ་ལྟ་མིན། །ཞེས་དང། རྒྱལ་སྲས་མ་ལས། འདི་ཇི་སྲིད་བྱ་བ་མ་བྱས་པ་དེ་སྲིད་དུ་
སྡུག་བསྔལ་ལ་སོགས་པའི་བདེན་པ་དག་ལ་ཉེ་བར་རྟོག་ཅིང། ཞེས་པ་ནས། བདག་གིས་སྡུག་བསྔལ་ཡོངས་སུ་ཤེས་ཏེ་ཡང་ཤེས་པར་བྱར་མེད་དོ། །ཞེས་བྱ་བ་ལ་སོགས་པར་སོ་སོར་རྟོག་པ་ཙམ་དུ་ཟད་དེ་དེ་ལྟ་
བས་ན་དེ་དག་གི་ལྟ་པའི་ངོ་བོ་ཉིད་མ་ཡིན་ནོ། །ཞེས་གསུངས་པའི་ཕྱིར། བཟོད་པ་དང་ཟད་དང་མི་སྐྱེ་ཤེས་པ་དག་ལས་གཞན་པའི་སྡུག་བསྔལ་ཆོས་ཤེས་སོགས་བརྒྱད་ཀྱི་ཤེས་རབ་ཆོས་ཅན་བཟོད་ཤེས་ཀྱི་ཤེས་པ་
དང་ལྟ་བ་གཉིས་ཀ་ཡིན་ཏེ། རང་གི་ཡུལ་དེ་ལ་ཐེ་ཚོམ་སྤངས་པས་དེས་པའི་ངོ་བོ་དང། ཉེ་བར་རྟོག་པའི་ངོ་བོ་ཡིན་པའི་ཕྱིར། རྩ་བར། དེ་ལས་གཞན་འཕགས་བློ་གཉིས་ཀ་ཞེས་དང་གང་སྤེལ་ལས། དེ་
ནི་ཉེ་བར་རྟོགས་པ་ཞུགས་པ་ཡང་ཡིན་ལ། དེའི་ཡུལ་ཅན་གྱི་ཐེ་ཚོམ་སྤངས་པ་ཡང་ཡིན་ཏོ། ཞེས་གསུངས་པའི་ཕྱིར་དང། ཤེས་རབ་ལ་འགྲེལ་བ་འགྲེལ་བཤད་གསུམ་ཀས་བཤད་དོ། །ཟག་མེད་ལས་གཞན་

[003B]སོགས་དང་མཚུངས་ལྡན་མི་དགེ་བ་དང་ལུང་མ་བསྟན་གྱི་ཤེས་རབ་ནི་ལྟ་བ་མ་ཡིན་ཏེ། ལྟ་བ་དང་ཤེས་པ་གཉིས་ཀྱི་ནང་ནས་ཤེས་པ་ཡིན་པའི་ཕྱིར་ཏེ། ཀུན་རྫོབ་
ཤེས་པ་ཡིན་པའི་ཕྱིར། ཞེས་སྦྱིར་བཏང་བའི་ཕྱིར། རྩ་བར་གཞན་ཤེས། ཞེས་དང། རྒྱལ་སྲས་མ་ལས། གཞན་ཞེས་བྱ་བ་ནི་འཇིག་རྟེན་པ་སྟེ། དེ་ནི་ཐམས་ཅད་ཤེས་པ་ཡིན་ནོ། །ཞེས་དང་གཞན་ནི་
ལྟར་མ་ཡིན་ནོ་གཞན་གང་ཞེ་ན། སྔར་བཤད་པའི་འཇིག་རྟེན་པ་གང་ཡིན་པའོ། །ཞེས་དང། གང་སྤེལ་ལས། འཇིག་རྟེན་པའི་ཤེས་རབ་ཐམས་ཅད་ཤེས་པ་ཡིན་པ་འདི་ནི་སྤྱིར་བཏང་བ་ཡིན་ལ། སྤྱིར་བཏང་པ་
འདིའི་དམིགས་ཀྱིས་བསལ་བ་ནི་བརྩམས་པ་ནི་དྲུག་ནི་ལྟ་པའང་ཡིན་ཞེས་གསུངས་པའི་ཕྱིར། དེས་ན་ཤེས་བཅུའི་ཟག་བཅས་ཟག་མེད་ཐམས་ཅད་བསྡུས་པས་བཟོད་པ་ཤེས་པ་མིན་ཚུལ་ཡང་སྔར་ལྟར་བཤད་དགོས་ལ་
ཁྱབ་པར་འདི་ལ་འབྲུ་དང་དོན་གཉིས་ཀ་ནོར་བ་མང་དུ་བོད་འདིར་བྱུང་ངོ། །འཇིག་ལྟ་མཐར་ལྟ་ལོག་ལྟ་མཆོག་འཛིན་གྱི་ལྟ་བ་གཉིས་དང་འཇིག་རྟེན་པའི་ཡང་དག་པའི་ལྟ་བ་དང་དྲུག་ཆོས་ཅན། ཀུན་རྫོབ་ཤེས་པར་མ་
ཟད་ལྟ་བའང་ཡིན་ཏེ་རྟོག་ཅིང་ཚོལ་བའི་ཕྱིར་ཏེ། རྩ་བར་དྲུག་ནི་ལྟ་བའང་ཡིན། ཞེས་དང། རང་འགྲེལ་ལས། འཇིག་རྟེན་པའི་ཤེས་པ་རྣམ་པ་དེ་དྲུག་ནི་ལྟ་བ་ཡིན་གྱི་གཞན་ནི་ལྟ་བ་མ་ཡིན་ནོ། །ཞེས་དང་

[004A]༄༅། །གང་སྤེལ་ལས། འདོད་ཆགས་ལ་སོགས་པ་དག་ནི་དེར་ཆེར་གསལ་པ་ཡིན་གྱི། ཤེས་རབ་ནི་མ་ཡིན་ལ། ཞེས་སོགས་གསུངས་པའི་ཕྱིར། གཉིས་པ་ལ་མདོར་བསྟན་དང་
རྒྱས་བཤད་གཉིས། དང་པོ་ནི་ཤེས་པ་ཟག་བཅས་ཟག་པ་མེད། ཅེས་བྱུང་སྐབས་འདིར་བཤད་པའི་ཤེས་པ་བཅུ་ཡོད་དེ། མདོ་ལས་ཤེས་པ་ནི་བཅུ་སྟེ། འདི་ལྟར་ཆོས་ཤེས་པ་དང། རྗེས་སུ་ཤེས་པ་དང། ཀུན་
རྫོབ་ཤེས་པ་དང། ཕ་རོལ་གྱི་སེམས་ཤེས་པ་དང། སྡུག་བསྔལ་ཤེས་པ་དང། ཀུན་འབྱུང་ཤེས་པ་དང། འགོག་པ་ཤེས་པ་དང། ལམ་ཤེས་པ་དང། ཟད་པ་ཤེས་པ་དང། མི་སྐྱེ་བ་ཤེས་པའོ། །
ཞེས་གསུངས་པའི་ཕྱིར། དེ་བཅུ་པོ་ཐམས་ཅད་བསྡུས་ན་གཉིས་སུ་འདུ་སྟེ། ཟག་བཅས་ཀྱི་ཤེས་པ་དང་ཟག་མེད་ཀྱི་ཤེས་པ་གཉིས་སུ་འདུ་བའི་ཕྱིར། རྒྱས་བཤད་ལ། སྤྱིར་བསྟན་པས་གསུམ་དུ་བཤད་པ། བྱེ་བྲག་ཏུ་བཤད་པ་
གཉིས། དང་པོ་ནི། དང་པོ་ཀུན་རྫོབ་ཅེས་བྱའོ། །ཟག་མེད་རྣམ་གཉིས་ཆོས་དང་ནི། །རྗེས་སུ་ཤེས་པ་ཁོ་ན་ཡིན། །ཀུན་རྫོབ་ཡུལ་ནི་ཐམས་ཅད་དོ། །ཆོས་ཤེས་བྱ་བའི་སྤྱོད་ཡུལ་ནི། །འདོད་སྡུག་
བསྔལ་སོགས་རྗེས་ཤེས་པའི། །སྤྱོད་ཡུལ་གོང་མའི་སྡུག་བསྔལ་སོགས། །ཞེས་བྱུང། ཤེས་པ་གཉིས་པོ་དེ་ཤེས་བཅུའི་ཤེས་པ་གསུམ་དུ་འཇོག་པ་ཡིན་ཏེ། དང་པོ་ཤེས་པ་ཟག་བཅས་ཀུན་རྫོབ་ཤེས་པ་ཞེས་བྱ་ལ་

[004B]ཁོ་ན་ཡིན་པའི་ཕྱིར། རྩ་བར། དང་པོ་ཀུན་རྫོབ་ཅེས་བྱའོ་།ཟག་མེད་རྣམ་གཉིས་ཆོས་ངང་ནི། །རྗེས་སུ་ཤེས་པ་ཁོ་ན་ཡིན་།ཞེས་དང། རང་འགྲེལ་ལས་
ཤེས་པ་འདི་གཉིས་ནི་གསུམ་ཡིན་ཏེ། ཞེས་གསུངས་པའི་ཕྱིར། ཀུན་རྫོབ་ཤེས་པའི་དམིགས་པར་ཆོས་ཐམས་ཅད་ཡོད་དེ། དེའི་དམིགས་པ་མ་ཡིན་པའི་ཆོས་མེད་པའི་ཕྱིར། དེར་ཐལ། ཀུན་རྫོབ་ཤེས་པ་ལ་
དག་མི་དགེ་ལུང་མ་བསྟན་དུ་མ་ཡོད་པས། ཀུན་རྫོབ་ཤེས་པ་དགེ་བས་ཟག་བཅས་ཐམས་ཅད་སྡུག་བསྔལ་ནས་འགོག་པའི་བར་འདུས་བྱས་ཐམས་ཅད་མི་རྟག་པ་དང། ཆོས་ཐམས་ཅད་བདག་མེད་པར་རྟོག་པ་སོགས་
ཡོད་པའི་ཕྱིར། རྩ་བར། ཀུན་རྫོབ་ཡུལ་ནི་ཐམས་ཅད་དོ། །ཞེས་དང། གང་སྤེལ་ལས། ཀུན་རྫོབ་ཤེས་པ་དགེ་བའི་སྡུག་བསྔལ་ཤེས་པར་བྱ་ཞེས་པ་ནས། བདག་མེད་པའི་རྣམ་པ་ཅན་ཆོས་ཐམས་ཅད་ལ་དམིགས་
པ་དང། །སོགས་གསུངས་པའི་ཕྱིར། ཆོས་ཤེས་ཀྱི་སྤྱོད་ཡུལ་ཡོད་དེ་ཆོས་ཤེས་ཀྱི་སྤྱོད་ཡུལ་འདོད་པའི་སྡུག་བསྔལ་དང་སོགས་སྒྲས་འདོད་པའི་ཀུན་འབྱུང་ལམ་འགོག་པ་དག་ལ་དམིགས་པའི་ཕྱིར། རྩ་བར། ཆོས་ཤེས་བྱ་
པའི་སྤྱོད་ཡུལ་ནི། །འདོད་སྡུག་བསྔལ་སོགས། ཞེས་གསུངས་པའི་ཕྱིར། རྗེས་ཤེས་ཀྱི་དམིགས་པ་ཡོད་དེ། དེའི་སྤྱོད་ཡུལ་གོང་མའི་སྡུག་བསྔལ་དང་སོགས་སྒྲས་གོང་གི་ཀུན་འབྱུང་དང་འགོག་ལམ་རྣམས་ལ་ཡིན་པའི་ཕྱིར་

[005A]༄༅། །རྩ་བར། རྗེས་ཤེས་པའི། །སྤྱོད་ཡུལ་གོང་མའི་སྡུག་བསྔལ་སོགས། ཞེས་སོ། །གཉིས་པ་ལ་ཕ་རོལ་སེམས་ཤེས་དང། ཟད་དང་མི་སྐྱེ་ཤེས་པ་གཉིས། དང་པོ་ལ་ཆོས་ཤེས་རྗེས་ཤེས་
ཀྱི་དབྱེ་བ་དང་ཕ་རོལ་སེམས་གཉིས། དང་པོ་ལ། གཉིས་ལས་བརྒྱད་དུ་དབྱེ་བ། བཞི་ལས་བཅུ་གཉིས་སུ་དབྱེ་བ་གཉིས། དང་པོ་ནི། དེ་དག་ཉིད་བདེན་བྱེ་བྲག་གིས། བཞི་སྟེ། ཞེས་བྱུང། ཆོས་ཤེས་རྗེས་ཤེས་དེ་དག་
ཉིད་ལ་བརྒྱད་ཡང་ཡོད་དེ། བདེན་པ་བཞིའི་བྱེ་བྲག་སྟེ་ཁྱད་པར་འོག་མའི་བདེན་བཞི་ལ་དམིགས་པའི་ཆོས་ཤེས་བཞི་དང་གོང་མའི་བདེན་བཞི་ལ་དམིགས་པའི་རྗེས་ཤེས་བཞི་ཡོད་པའི་ཕྱིར། གཉིས་པ་ནི། རྣམ་
བཞི་དེ་དག་ནི། མི་སྐྱེ་བ་དང་ཟད་པ་ཤེས། དེ་གཉིས་དང་པོ་སྐྱེ་བ་ནི། སྡུག་བསྔལ་རྒྱུ་རྗེས་ཤེས་པ་ཡིན། ཞེས་བྱུང། ཆོས་ཤེས་རྗེས་ཤེས་བཞི་བོ་དེ་ལས་ཤེས་པ་བཅུ་གཉིས་ཡོད་དེ། ལྟ་བའི་རང་བཞིན་མ་
ཡིན་པའི་ཆོས་ཤེས་བཞི་དང། རྗེས་ཤེས་བཞི་ལ་རྒྱུན་ཆགས་པའི་དབང་དུ་བྱས་ནས་ཟད་ཤེས་བཞི་དང་མི་སྐྱེ་བ་ཤེས་པ་བཞི་སྟེ་བརྒྱད་ཡོད་པའི་ཕྱིར་ཏེ། རྩ་བར། རྣམ་བཞི་དེ་དག་ནི། མི་སྐྱེ་བ་དང་ཟད་
པ་ཤེས། ཞེས་དང། རང་འགྲེལ་ལས། ཆོས་ཤེས་པ་དང་རྗེས་སུ་ཤེས་པ་ལྟ་པའི་རང་བཞིན་མ་ཡིན་པ་རྣམ་པ་བཞི་བོ་དེ་དག་ཁོ་ན་ཟད་པ་ཤེས་པ་དང། མི་སྐྱེ་བ་ཤེས་པ། ཞེས་དང། གང་སྤེལ་

[005B] ཟད་པ་དང། མི་སྐྱེ་བ་ཤེས་པ་རྒྱུན་ཆགས་པར་འཇུག་པ་དག་བདེན་པ་བཞི་ལ་དམིགས་པའི་ཕྱིར་ཏེ། ཞེས་གསུངས་པའི་ཕྱིར་དང། རྒྱལ་སྲས་མ་ལས། ཆོས་དང་རྗེས་སུ་ཤེས་པ་གཉིས་པོ་ལྟ་བའི་རང་
བཞིན་མ་ཡིན་པ། ཞེས་པ་ནས། ཟད་པ་ཤེས་པ་དང་མི་སྐྱེ་བ་ཤེ་པ་ཞེས་བྱའོ། །ཞེས་གསུངས་པའི་ཕྱིར། ཟད་པ་དང་མི་སྐྱེ་ཤེས་པ་དེ་གཉིས་དང་པོ་སྐྱེས་པ་ནི་སྡུག་ཀུན་ལ་དམིགས་པ་ནི་རྗེས་ཤེས་ཡིན་ཏེ་
སྲིད་རྩེའི་སྒོམ་སྤང་དགུ་པ་ལ་དམིགས་ནས་རྡོ་རྗེ་ལྟ་བུའི་རྗེས་སུ་དང་པོ་ཟད་ཤེས་སྡུག་བསྔལ་ཤེས་སོ་སོགས་དང། དེ་ནས་མི་སྐྱེ་ཤེས་པ་སྡུག་བསྔལ་ཤེས་ཏེ་སླར་ཤེ་པར་བྱ་བ་མེད་དོ་སོགས་སྐྱེ་བའི་ཕྱིར་ཏེ། དཔེར་
ན༑ དུག་མདའ་ཕོག་སྟེ་ཤི་བ་ཡན་ལག་ཐམས་ཅད་ལ་ཁྱབ་ནས་ཤི་བའི་ཚེ་རྨའི་ཕྱོགས་ཁོ་ནར་གནས་པ་ལྟར་རྣལ་འབྱོར་པའི་འདིའི་ཤེས་པ་སྲིད་རྩེའི་ཕུང་པོའི་མཚན་ཉིད་ཁོ་ན་ལ་གནས་པའི་ཕྱིར། རྩ་བར། དེ་གཉིས་
དང་པོར་སྐྱེས་པ་ནི། །སྡུག་བསྔལ་རྒྱུ་རྗེས་ཤེས་པ་ཡིན། །ཞེས་སོ། །དེ་ཡང་རྡོ་རྗེ་ལྟ་བུ་དང་དེ་གཉིས་དམིགས་པ་གཅིག་པ་དང་མི་གཅིག་པ་གཉིས་ཡོད་དེ་རྡོ་རྗེ་ལྟ་བུ་བདེན་བཞི་ལ་དམིགས་པ་སྲིད་པས་སྡུག་ཀུན་ལ་
དམིགས་ན་དང་པོར་སྐྱེས་པའི་ཟད་དང་མི་སྐྱེ་ཤེས་པ་དང་དམིགས་པ་གཅིག་ལ་འགོག་ལམ་ལ་དམིགས་ན་མི་གཅིག་པའི་ཕྱིར། གཉིས་པ་ནི་བཞི་ལས་ཕ་རོལ་སེམས་རིག་པ། །དེས་ནི་ས་དབང་གང་ཟག་འདས་།ཞིག་

[006A]༄༅། །དང་མ་སྐྱེས་མི་རིག་གོ་ཆོས་རྗེས་བློ་ཕྱོགས་ཕན་ཚུན་མིན། །ཉན་ཐོས་མཐོང་པའི་སྐད་ཅིག་གཉིས། །རིག་སྟེ་བ་སེ་རུ་ལྟ་བུས་གསུམ། །སངས་རྒྱས་སྤྱོར་བ་མེད་པར་ཀུན། །ཞེས་བྱུང་
ཕ་རོལ་སེམས་ཤེས་དེ་ལམ་ཤེས་ཆོས་ཤེས་རྗེས་ཤེས་ཀུན་རྫོབ་ཤེས་པ་བཞིའི་རང་བཞིན་ཅན་ཡིན་ཏེ། ཕ་རོལ་སེམས་ཤེས་ལ་ཟག་བཅས་ཟག་མེད་ལ་དམིགས་པ་གཉིས་ཡོད་པའི་ཟག་བཅས་ལ་དམིགས་པ་གང་ཡིན་
ཀུན་རྫོབ་ཤེས་པ་དང། ཟག་མེད་ལ་དམིགས་པ་ནི་ལམ་ཤེས་ཀྱིས་ཁྱབ་ཅིང་དེ་ལ་ཆོས་ཤེས་རྗེས་ཤེས་གཉིས་ཡོད་པས་གསུམ་དང་བཞི་ཡོད་པའི་ཕྱིར། རྩ་བར། བཞི་ལས་ཕ་རོལ་སེམས་རིག་པ། །ཞེས་དང་
གང་སྤེལ་ལས། གཞན་གྱི་སེམས་ཤེས་པ་ནི་ཟག་པ་དང་བཅས་པ་དང་ཟག་པ་མེད་པ་ལ་དམིགས་པ་སྟེ། ཞེས་སོགས་གསུངས་པའི་ཕྱིར། ཕ་རོལ་སེམས་ཤེས་ཀྱི་ཡུལ་ངེས་པ་ཅན་ཡིན་ཏེ། ས་འོག་མའི་སེམས་ཤེས་
ཀྱིས་ས་འདས་པ་གོང་མའི་སེམས་མི་རིག། དབང་རྟུལ་དད་མོས་ལྟ་བུའི་ངེས་དབང་པོ་འདས་པ་མཐོང་ཐོབ་པའི་སེམས་མི་རིག་ཕྱིར་མི་འོང་གི་དེས་གང་ཟག་འདས་པ་དགྲ་བཅོམ་གྱི་སེམས་མི་ཤེས་པའི་ཕྱིར་ཏེ། འདས་ཚུལ་
ཡང་དེ་དག་གི་ཡུལ་ལས་འདས་པ་ཡིན་པའི་ཕྱིར། རྩ་བར། དེས་ནི་ས་དབང་གང་ཟག་འདས། །མི་རིག་གོ་ཞེས་གསུངས་པའི་ཕྱིར། དེ་ད་ལྟར་པ་ཁོ་ནའི་ཡུལ་ཅན་ཡིན་ཏེ། དེས་ཕ་རོལ་ཀྱི་སེམས་ཞིག་པ་འདས་པ་དང་

[006B] རྩ་བར། ཞིག་དང་མ་སྐྱེས་མི་རིག་གོ། །ཞེས་གསུངས་པའི་ཕྱིར། གཞན་ཡངས་གཅིག་ལ་དམིགས་པ་མ་ཡིན་པས་ཀྱང་ཕན་ཚུན་ཡུལ་སོ་སོར་དེས་ཏེ་ཆོས་ཤེས་ཕྱོགས་དང་རྗེས་ཤེས་ཕྱོག་ལ་
དམིགས་པ་ཕན་ཚུན་མི་ཤེས་པའི་ཕྱིར་ཏེ། དེ་གཉིས་འདོད་ཁམས་དང་གོང་མའི་གཉེན་པོ་ལ་སོ་སོར་དམིགས་པའི་ཕྱིར། རྩ་བར་ཆོས་རྗེས་བློ་ཕྱོགས་ཕན་ཚུན་མིན། ཞེས་སོ། །མཐོང་ལམ་ལ་ཕ་རོལ་སེམས་
ཤེས་མེད་ཀྱང་མཐོང་ལམ་དམིགས་ཡུལ་བྱས་པའི་ཕ་རོལ་སེམས་ཤེས་གསུམ་ཡོད་དེ། ཉན་ཐོས་ཀྱི་དེས་མཐོང་བའི་ལམ་ཆོས་བཟོད་ཆོས་ཤེས་སྐད་ཅིག་མ་དང་པོ་གཉིས་རིག་ལ་གཞན་མི་རིག་པ་གང་ཞིག་།བསེ་རུ་
ལྟ་བུའི་དེས་སྐད་ཅིག་དང་པོ་གཉིས་དང་བརྒྱད་པ་ཀུན་འབྱུང་རྗེས་ཤེས་དང་གསུམ་རིག་ལ་གཞན་མི་རིག་སངས་རྒྱས་ཀྱིས་སྦྱོར་བ་མེད་པར་མཐོང་ལམ་སྐད་ཅིག་མ་ཀུན་མཁྱེན་པའི་ཕྱིར། དང་པོ་གྲུབ་སྟེ། སྐད་ཅིག་མ་
རྣམས་དམིགས་རྣམས་མི་མཐུན་པས་དེ་ཤེས་ཆེད་དུ་སྦྱོར་བ་བྱས་ན་མཐོང་ལམ་སྐད་ཅིག་ཀུན་འགག་ལ་འགག་པ་ཡུལ་དུ་མི་བྱེད་པའི་ཕྱིར་ཏེ། སྦྱོར་བ་ཆེན་པོས་སྒྲུབ་དགོས་པའི་ཕྱིར། རྩ་བར། ཉན་ཐོས་མཐོང་བའི་
སྐད་ཅིག་གཉིས། །རིག་སྟེ། ཞེས་དང། རྒྱལ་སྲས་མ་ལས། ཉན་ཐོས་ཀྱི་གཞན་སེམས་རྗེས་སུ་ཤེས་པའི་ཕྱོགས་དང་མཐུན་པ་ལ་དམིགས་པ་དེ་ནི་སྦྱོར་བ་ཆེན་པོས་སྒྲུབ་པར་བྱ་བྱ་ཡིན་ཏེ། ཞེས་གསུངས་པའི་

[007A]༄༅། །ཕྱིར༑ རང་བཞིན་གྱིས་དབང་པོ་རྟུལ་པོས་མངོན་ཤེས་བུ་ལ་བས་ཀྱང་ཡིན་ནོ། །གཉིས་པ་གྲུབ་སྟེ། དེ་སྦྱོར་བ་ཆུང་བས་དང་པོ་གཉིས་དང་བརྒྱད་པ་ཡན་ཆད་དང་གསུམ་རིག་ཀྱང་དེ་
དེས་དམིགས་རྣམས་མི་འདྲ་བས་སྦྱོར་བ་གཞན་དགོས་ཤིང་དེ་བར་མཐོང་ལམ་འགག་ཟིན་པའི་ཕྱིར། རྩ་བར། བས་རུ་ལྟ་བུས་གསུམ་ཞེས་དང། རང་འགྲེལ་ལས། གསུམ་ཤེས་ཏེ་སྦྱོར་བ་ཆུང་པའི་ཕྱིར་རོ། །
ཞེས་སོ། །འདི་འང་རང་བཞིན་གྱི་དཔང་འབྲིང་ཡིན་པས་མངོན་ཤེས་ཉན་ཐོས་ལས་མྱུར་རོ། །གསུམ་པ་གྲུབ་སྟེ། དེས་བསྐལ་ཆེན་གྲངས་མེད་གསུམ་དུ་ཚོགས་གཉིས་བསགས་པས་ཐུགས་ཀྱི་དབང་ཕྱུག་ཐོབ་པའི་
ཕྱིར༑ རྩ་བར། སངས་རྒྱས་སྦྱོར་པ་མེད་པར་ཀུན་ཞེས་དང་གང་སྤེལ་ལས། གྲངས་མེད་པ་གསུམ་སོགས་གསུངས་པའི་ཕྱིར། །གཉིས་པ་ཟད་པ་དང་མི་སྐྱེ་ཤེས་པ་ནི། །ཟད་པ་ཤེས་པ་བདེན་རྣམས་
ལ༑ ༑ཡོངས་ཤེས་ལ་སོགས་ངེས་པའོ། །ཡོངས་ཤེས་བྱར་མེད་ཅེས་ལ་སོགས། །མི་སྐྱེ་བ་ཡི་བློར་འདོད་དོ། །ཞེས་བྱུང། ཟད་དང་མི་སྐྱེ་ཤེས་པའི་བློ་གཉིས་ཀྱི་ཁྱད་པར་ཡོད་དེ། ཟད་པ་ཤེས་པ་བདེན་བཞི་
ལ་སྡུག་བསྔལ་ཡོངས་སུ་ཤེས་སོ། །སོགས་སྒྲས་ཀུན་འབྱུང་སྤངས་སོ། །འགོག་པ་མངོན་དུ་བྱས་སོ། །ལམ་བསྒོམ་མོ་ཞེས་ཤེས་པ་དང་སྡུག་བསྔལ་ཡོངས་སུ་ཤེས་ཏེ་ཡང་ཡོངས་སུ་ཤེས་པར་བྱར་མེད་དོ་།སོགས་སྒྲས་

[007B] །འགོག་པ་མངོན་དུ་བྱས་ཏེ་ཡང་མངོན་དུ་བྱར་མེད་དོ། །བདག་གིས་ལམ་བསྒོམ་ཏེ་ཡང་ལམ་བསྒོམ་དུ་མེད་དོ་ཞེས་ཤེས་པ་དེ་མི་སྐྱེ་བའི་བློར་འདོད་པའི་ཕྱིར། བསྟན་བཅོས་ལས། ཟད་པ་
ཤེས་པ་གང་ཞེ་ན། ཞེས་སོགས་བྱུང། དེ་ལ་ཇི་ལྟར་ན་རྟོག་པའི་ཟག་མེད་ཀྱི་ཤེས་པས་དེ་ལྟར་ཤེས་ཏེ་མི་ཤེས་པར་ཐལ། རྣམ་པར་མི་རྟོག་པའི་བློ་ཡིན་པའི་ཕྱིར། རང་འགྲེལ་ལས། ཇི་ལྟར་ན་ཟག་པ་མེད་པའི་ཤེས་
པས་དེ་ལྟར་ཤེས་ཞེ་ན། ཞེས་སོ། །བསྟན་བཅོས་ཀྱི་རྣམ་པར་མི་རྟོག་པའི་བློ་སྔོན་དུ་བཏང་བའི་རྗེས་ཐོབ་ཏུ་དེ་ལྟ་བུར་ཤེས་པ་ཡིན་ཏེ། བསྟན་བཅོས་ལས། ལམ་བསྒོམ་པས་སོ་ཞེས་བྱ་བར་ཤེས་པ་དེའི་རྒྱུ་ལས་བྱུང་
བའི་ཤེས་པ་དང། ཞེས་གསུངས་པའི་ཕྱིར། ཞེས་འདོད་དེ། རང་འགྲེལ་ལས། ཁ་ཆེ་བ་རྣམས་ན་རེ། བསྟན་བཅོས་ལས་དེའི་རྗེས་ལ་ལངས་པས་དེ་ལྟར་ཤེས་ཏེ། ཞེས་གསུངས་པའི་ཕྱིར། གསུམ་པ་ཁྱད་ཆོས་ལ་ཤེས་པ་
བཅུར་འཇོག་པའི་རྒྱུ་མཚན། གཉེན་པོའི་ཁྱད་པར། རྣམ་པའི་ཁྱད་པར་དང་གསུམ། །དང། པོ་ནི། རང་བཞིན་དང་ནི་གཉེན་པོ་དང་།རྣམ་སྤྱོད་ཡུལ་དང། །སྦྱོར་དང་བྱ་བ་བྱ་སྙིད་དང། །རྒྱུ་རྒྱས་པ་ལས་བཅུ་ཡིན་
ནོ༑ ༑ཞེས་བྱུང། ཤེས་པ་དེ་དག་བསྡུས་ན་གསུམ་ཡིན་ཀྱང་བཅུར་འཇོག་པའི་རྒྱུ་མཚན་ཡོད་དེ། རང་བཞིན་ལས་ཀུན་རྫོབ་ཤེས་པ་བཞག་།གཉེན་པོ་ལས་ཆོས་ཤེས་དང་རྗེས་ཤེས་དང། རྣམ་པ་ལས་སྡུག་བསྔལ་དང་

[008A]༄༅། །ཀུན་འབྱུང་ཤེས་པ་དང། རྣམ་པ་དང་དམིགས་པ་ལས་ནི་འགོག་པ་ཤེས་པ་དང་ལམ་ཤེས་པ་དག་དང། སྦྱོར་བ་ལས་ཕ་རོལ་གྱི་སེམས་ཤེས་པ་དང། བྱ་བ་བྱས་པ་ལས་ནི་ཟད་ཤེས་དང་
རྒྱུ་རྒྱས་པ་ལས་ནི་མི་སྐྱེ་བ་ཤེས་པ་བཞག་པའི་ཕྱིར། དང་པོ་གྲུབ་སྟེ། དེས་རང་བཞིན་ཀུན་རྫོབ་པ་ཤེས་ལ་དོན་དམ་པ་མི་ཤེས་པའི་ཕྱིར། རྩ་བར། རང་གཞན་དང་ནི། ཞེས་དང། གང་སྤེལ་ལས། ཡང་ཅིའི་ཕྱིར་ཀུན་
རྫོབ་ཤེས་པ་ཆོས་ཐམས་ཅད་ཀྱི་ཡུལ་ཅན་ཉིད་ཡིན་ཡང་དོན་དམ་པ་མ་ཡིན། ཞེ་ན། ཟག་པ་དང་བཅས་པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་གཉིས་རིམ་བཞིན་འདོད་ཁམས་དང་གོང་
མའི་གཉེན་པོ་ཡིན་པའི་ཕྱིར། རྩ་བར། གཉེན་པོ་དང། ཞེས་སོ་།གསུམ་པ་གྲུབ་སྟེ། ཟག་བཅས་ཉེར་ལེན་གྱི་ཕུང་བོ་རྣམས་སྡུག་བདེན་ཡིན་པས་དེ་གཉིས་དམིགས་པ་གཅིག་ཀྱང་རྣམ་པ་སྡུག་བསྔལ་དང་ཀུན་
འབྱུང་སོགས་ཐ་དད་པའི་ཕྱིར། རྩ་བར། རྣམ་པ་ཞེས་དང། རང་འགྲེལ་ལས། རྣམ་པ་དང་དམིགས་པ་ཐ་མི་དང་པའི་ཕྱིར་རོ། །ཞེས་གསུངས་པའི་ཕྱིར། བཞི་པ་གྲུབ་སྟེ། དེ་གཉིས་དམིགས་པ་དང་རྣམ་པ་གཉིས་ཀ་ཐ་དད་
པའི་ཕྱིར། རྩ་བར། རྣམ་པ་སྦྱོད་ཡུལ་ལོ། །ཞེས་དང། རང་འགྲེལ་ལས། རྣམ་པ་དང་དམིགས་པ་ཐ་དད་པའི་ཕྱིར་རོ། །ཞེས་གསུངས་པའི་ཕྱིར། ལྔ་བ་གྲུབ་སྟེ། སེམས་སོ་སོ་ལའང་སྦྱོར་བ་སོ་སོར་དགོས་པའི་ཕྱིར། རྩ་བར་

[008B] ཞེས་དང། གང་སྤེལ་ལས། དེའི་ཕྱིར་དེ་ནི་སྦྱོར་བ་ཁོ་ན་ལས་རྣམ་པར་གཞག་གིས། དམིགས་པ་ལས་ནི་མ་ཡིན་ནོ། །ཞེས་གསུངས་པའི་ཕྱིར། དྲུག་པ་གྲུབ་སྟེ། བྱ་བ་བྱས་པའི་རྒྱུད་ལ་དང་བོ་ཁོ་ནར་སྐྱེ་བའི་
ཕྱིར༑ རྩ་བར། བྱ་བ་བྱས་པ་ཉིད་དང། ཞེས་དང། རང་འགྲེལ་ལས། བྱ་བ་བྱས་པའི་རྒྱུད་ལ་དང་པོ་ཉིད་དུ་སྐྱེ་པའི་ཕྱིར་རོ། །ཞེས་སོ། །བདུན་པ་གྲུབ་སྟེ། ཟད་མེད་ཀྱི་ཤེས་པ་སྔ་མ་ཐམས་ཅད་ཀྱི་སྐལ་མཉམ་
ཀྱི་རྒྱུ་བྱས་པས་རྒྱ་རྒྱས་པ་ལས་དེ་བྱུང་ལ་ཟད་ཤེས་ཟག་མེད་ཀྱི་སྐལ་མཉམ་ལས་མ་བྱུང་པའི་ཕྱིར། རྩ་བར། རྒྱུ་རྒྱས་པ་ལས་བཅུ་ཡིན་ནོ། །ཞེས་དང། རང་འགྲེལ་ལས། ཟག་པ་མེད་པའི་ཤེས་པ་ཐམས་ཅད་ཀྱི་རྒྱུ་
ཅན་ཡིན་པའི་ཕྱིར་རོ། །ཞེས་སོ། །གཉིས་པ་ནི། སྒོམ་པའི་ལམ་ལ་འགོག་པའམ། ལམ་ལ་ཆོས་ཤེས་གང་ཡིན་ཏེ། ཁམས་གསུམ་ཀྱི་ནི་གཉེན་པོ་ཡིན། འདོད་པའི་ཁམས་ཀྱི་རྗེས་མ་ཡིན། །ཞེས་བྱུང་
འོ་ན༑ ཆོས་ཤེས་འདོད་པའི་གཉེན་པོ་དང་རྗེས་ཤེས་གོང་མའི་གཉེན་པོ་ཡིན་ན་དེ་ཁོ་ནར་ངེས་སོ་ཞེ་ན། དེ་མཐོང་ལམ་ལ་ངེས་ཀྱང་བསྒོམ་ལམ་ལམ་ངེས་ཏེ། བསྒོམ་ལམ་ལ་འགོག་པ་ཆོས་ཤེས་སམ་ལམ་ལ་ཆོས་
ཤེས་གང་ཡིན་དེ་གཉིས་ཁམས་གསུམ་གྱི་ནི་གཉེན་པོ་ཡིན་བསྲིད་པའི་ཕྱིར། དེར་ཐལ། འདོད་པའི་རྟེན་ཅན་གྱི་འཕགས་པས་འདོད་པའི་སྒོམ་སྤངས་དགུ་ཆོས་ཤེས་ཀྱིས་རིམ་པས་སྤངས་ནས་གོང་མའི་སྒོམ་སྤངས་

[009A]༄༅། །རྣམས་ཀྱང་སྔར་འདྲིས་པའི་ལམ་དེ་ཉིད་བསྐྱེད་ནས་སྤོངས་པ་སྲིད་པའི་ཕྱིར། དེར་ཐལ། དེའི་ཚེ་གོང་མའི་འགོག་ལམ་ལས་མི་དམན་པའི་འགོག་ལམ་ལ་དམིགས་པའི་ཕྱིར་ཏེ་
འགོག་ལམ་ལ་སས་བསྡུས་མེད་པའི་ཕྱིར་རོ། །རྩ་བར། སྒོམ་པའི་ལམ་ལ་འགོག་པའམ། ལམ་ལ་ཆོས་ཤེས་གང་ཡིན་ཏེ། ཁམས་གསུམ་གྱི་ནི་གཉེན་པོ་ཡིན། །ཞེས་དང། རྒྱལ་
སྲས་མ་ལས། འགོག་པ་དང་ལམ་དག་ནི་ཁམས་སུ་གཏོགས་པ་མིན་པས་དེ་དག་ནི་འོག་མ་ཡང་དམན་པར་རྣམ་པར་མི་བཞག་གོ་ཞེས་གསུངས་པའི་ཕྱིར་དང། གང་སྤེལ་ལས་ཀྱང། འགོག་པ་དང་ལམ་ལ་
ཆོས་ཤེས་པ་དག་ནི་ཁམས་སུ་གཏོགས་པ་མ་ཡིན་པ་ལ་དམིགས་པ་ཡིན་ཏེ། དེའི་ཕྱིར་ཁམས་གསུམ་གྱི་གཉེན་པོ་ཡིན་ནོ་ཞེས་གསུངས་པའི་ཕྱིར། འདོད་ཁམས་ཀྱི་གཉེན་པོ་རྗེས་ཤེས་ཀྱི་བྱེད་པ་སྲིད་པ་ཆོས་
ཤེས་མ་སྐྱེས་པར་རྗེས་ཤེས་མི་སྐྱེ། རྗེས་ཤེས་སྐྱེས་པའི་ཚེ་ཆོས་ཤེས་ཀྱིས་འདོད་པ་ལས་རྒྱལ་ཟིན་པའི་ཕྱིར། རྩ་བར། འདོད་པའི་ཁམས་ཀྱི་རྗེས་མ་ཡིན། ཞེས་སོ། །གསུམ་པ་ཤེས་བཅུའི་རྣམ་པའི་ཁྱད་བར་ལ་
ཤེས་པ་སོ་སོའི་རྣམ་པའི་ཁྱད་པར་དང། རྣམ་པའི་གྲངས་ངེས་དེ་དག་གི་ཁྱད་པར། ཆོས་གཞན་བཤད་པ་དང་བཞི། དང་པོ་ནི་ཆོས་ཤེས་པ་དང་རྗེས་སུ་ཤེས། །རྣམ་པ་བཅུ་དྲུག་ཀུན་རྫོབ་ནི་།དེ་བཞིན་

[009B]བདེན་པའི་རྣམ་པ་བཞི་ཡིན་ནོ་།ཕ་རོལ་ཡིད་ཤེས་དྲི་མེད་ཀྱང། །དེ་བཞིན་དྲི་མ་དང་བཅས་ནི་།ཤེས་བྱའི་རང་གི་མཚན་ཉིད་རྣམས། །རྫས་རེ་རེ་ཞིག་སྤྱོད་ཡུལ་ལོ། །ལྷག་མ་རྣམ་པ་
བཅུ་བཞི་ཅན། །སྟོང་དང་བདག་མེད་མ་གཏོགས་སོ། །ཞེས་བྱུང། ཆོས་ཤེས་དང་རྗེས་ཤེས་ཆོས་ཅན། རྣམ་པ་བཅུ་དྲུག་ཡོད་དེ། མི་རྟག་སོགས་བཅུ་དྲུག་གི་རྣམ་པ་ཅན་ཡིན་པའི་ཕྱིར། རྩ་བར། ཆོས་ཤེས་པ་
དང་རྗེས་སུ་ཤེས། །རྣམ་པ་བཅུ་དྲུག་ཅེས་སོ། །ཀུན་རྫོབ་ཤེས་པ་ཆོས་ཅན། རྣམ་པ་དུ་མ་ཅན་ཡིན་ཏེ། སྦྱོར་ལམ་དྲོད་རྩེ་བཟོད་པའི་སྐབས་སུ་སྔ་མ་ཆོས་ཤེས་བཞིན་བདེན་བཞིའི་རྣམ་པ་བཅུ་དྲུག་དང། དེ་ལས་
གཞན་པ་ཆོས་ཐམས་ཅད་ཀྱི་རང་དང་སྤྱིའི་མཚན་ཉིད་ལ་སོགས་པས་ཚོགས་ལམ་སོགས་སུ་མི་སྡུག་བྱམས་པ་ལ་སོགས་པ་ཡང་འཛིན་པ་ཡོད་པའི་ཕྱིར། རྩ་བར། ཀུན་རྫོབ་ནི། དེ་བཞིན་གཞན་དུའང་ཞེས་དང་
གང་སྤེལ་ལས། དེ་ལ་རྣམ་པ་བཅུ་དྲུག་ཅན་ནི་དྲོ་བར་གྱུར་པ་དང་རྩེ་མོ་དང་བཟོད་པ་ལ་སོགས་པ་དག་ལའོ་སོགས་གསུངས་པའི་ཕྱིར་སྡུག་བསྔལ་ཤེས་པ་དང་ཀུན་འབྱུང་ཤེས་པ་འགོག་ཤེས་ལམ་ཤེས་བཞི་ཆོས་
ཅན༑ རྣམ་པ་བཞི་པ་ཅན་ཡིན་ཏེ། སྡུག་བསྔལ་ཤེས་པས་མེ་རྟག་སོགས་བཞི་འཛིན་པ་ནས་ལམ་གྱིས་ལམ་རིག་སྒྲུབ་ངེས་བཞི་འཛིན་པས་རང་རང་གི་དམིགས་ཚུལ་བདེན་པའི་རྣམ་པ་ལ་འཇུག་པ་བཞི་བཞི་

[010A]༄༅། །ཡིན་པའི་ཕྱིར། རྩ་བར། རང་རང་གི་བདེན་པའི་རྣམ་པ་བཞི་ཡིན་ནོ། །ཞེས་སོ། །ཕ་རོལ་ཡིད་ཤེས་ལ་གཉིས་ལས། ཕ་རོལ་གྱི་ཡིད་ཤེས་དྲི་མེད་དམ་ཟག་མེད་ཀྱང་བདེན་བཞི་ཤེས་
པ་དེ་བཞིན་དུ་རང་གི་བདེན་པ་ལམ་གྱི་རྣམ་པ་བཞི་ཅན་ཡིན་ཏེ་ལམ་ཤེས་པ་ཡིན་པའི་ཕྱིར། རྩ་བར། ཕ་རོལ་ཡིད་ཤེས་དྲི་མེད་ཀྱང། དེ་བཞིན་ཞེས་སོ། །ཕ་རོལ་ཡིད་ཤེས་དྲི་མའམ་ཟག་བཅས་ནི་ཆོས་
ཅན༑ རང་གི་ཤེས་བྱའི་རང་གི་མཚན་ཉིད་ཡིན་ཏེ། ཕ་རོལ་གྱི་སེམས་བྱུང་རང་གི་མཚན་ཉིད་དམ་ངོ་བོ་དེའི་རྣམ་པ་འཛིན་པའི་ཕྱིར། རྩ་བར། དྲི་མ་དང་བཅས་ནི། ཤེས་བྱའི་རང་གི་མཆན་ཉིད་རྣམས། ཞེས་
སོ༑ ༑ཕ་རོལ་སེམས་ཤེས་དེ་གཉིས་ཀ་ཡང་སེམས་དང་སེམས་བྱུང་རྫས་རེ་རེ་བཞིག་གི་སྦྱོད་ཡུལ་ཡིན་གྱི་གཉིས་ཀ་མི་འཛིན་ཏེ། གང་གི་ཚེ་སེམས་སོ་སྙམ་དུ་འཛིན་པ་དེའི་ཚེ་སེམས་བྱུང་མི་འཛིན་སེམས་བྱུང་ངོ་སྙམ་
དུ་འཛིན་པའི་ཚེ་སེམས་མི་འཛིན་པའི་ཕྱིར། དཔེར་ན་གོས་སོ་སྙམ་དུ་འཛིན་ཚེ་དྲི་མ་མི་འཛིན་དྲི་མའོ་སྙམ་དུ་འཛིན་ཚེ་གོས་མི་འཛིན་པའི་ཕྱིར། རྩ་བར། རྫས་རེ་རེ་ཞིག་སྤྱོད་ཡུལ་ལོ། །ཞེས་སོ། །བར་འདིར་འདོད་ཆགས་
སོགས་དང་བཅས་པའི་དོན་ལ་བྱེ་སྨྲ་མདོ་སྡེ་བ་སློབ་དཔོན་གྱི་འདོད་ཚུལ་སོགས་ཡོད་ཀྱང་མ་སྦྲོས་སོ། །ཤེས་པ་བཅུའི་ནང་གི་སྔར་བཤད་པའི་ལྷག་མ་ཟད་པ་དང་མི་སྐྱེ་བའི་ཤེས་པ་གཉིས་ནི་ཆོས་ཅན། རྣམ་པ་བཅུ་བཞི་

[010B] བདེན་བཞིའི་རྣམ་པ་བཅུ་དྲུག་གི་སྟོང་དང་བདག་མེད་མ་གཏོགས་པའི་རྣམ་པ་ཅན་ཡིན་པའི་ཕྱིར། སྟོང་པ་དང་བདག་མེད་པའི་རྣམ་པ་མ་གཏོགས་ཏེ། དེའི་རྗེས་ཐོབ་སྐབས་སུ་བདག་གི་བྱ་བ་བྱས་སོ། །འདི་ལས་སྲིད་པ་གཞན་
མི་ཤེས་སོ། །ཞེས་གསུངས་པའི་ཕྱིར། རྩ་བར། ལྷག་མ་རྣམ་པ་བཅུ་བཞི་ཅན། སྟོང་དང་བདག་མེད་མ་གཏོགས་སོ། །ཞེས་སོ། །གཉིས་པ་ནི། དྲི་མེད་བཅུ་དྲུག་གཞན་རྣམ་མེད། །གཞན་ཡོད་ཅེས་པ་བསྟན་བཅོས་ལས། །རྫས་སུ་རྣམ་
པ་བཅུ་དྲུག་གོ་ཞེས་བྱུང། དྲི་མེད་ཀྱི་ལམ་ལ་རྣམ་པ་བཅུ་དྲུག་ལས་གཞན་རང་གི་མཚན་ཉིད་ཀྱི་རྣམ་པ་ཡོད་དམ་ཞེ་ན། ཁ་ཆེ་བྱེ་སྨྲ་ན་རེ། མེད་དེ། རྣམ་པ་བཅུ་དྲུག་ལས་མ་གཏོགས་པ་ཟག་པ་མེད་པའི་རྣམ་པ་མེད་པའི་ཕྱིར་ཟེར་ཏེ། རྩ་བར་
དྲི་མེད་བཅུ་དྲུག་གཞན་རྣམ་མེད། ཅེས་སོ། །ཉི་འོག་པ་ན་རེ། དེ་བཅུ་དྲུག་ལས་གཞན་ཡོད་ཅེས་ཟེར་ཏེ། བསྟན་བཅོས་ལས། རྣམ་ཤེས་ཀྱི་ཚོགས་པས་མི་ལྡན་པའི་སེམས་ཀྱིས་འདོད་པ་དང་ལྡན་པའི་ཆོས་རྣམས་ཤེས་
པར་འགྱུར་བ་ཡོད་དམ་ཞེ་ན། ཤེས་པར་འགྱུར་ཏེ། རིགས་པས་བསྐྱེད་པའི་སྒོ་ནས་མི་རྟག་བ་དང་སྡུག་བསྔལ་པ་དང་སྟོང་བ་དང་བདག་མེད་པ་དང། རྒྱུ་དང། ཀུན་འབྱུང་བ་དང། རབ་ཏུ་སྐྱེ་བ་དང། རྐྱེན་དང་
འདི་ནི་གནས་ཡོད་དོ། །འདི་ནི་གཞི་ཡོད་དོ་ཞེས་བྱ་བར་ཤེས་པར་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། མི་ལྡན་པའི་སེམས་ཞེས་པས་ཟག་མེད་བསྟན་པ་དང་རིགས་པས་བསྐྱེད་ཞེས་པས་ཕྱིན་ཅི་

[011A]༄༅། །མ་ལོག་བར་བསྟན། གནས་ཡོད་ཅེས་པས་མཚན་ཉིད་ཡོད་པ་དང། གཞི་ཡོད་ཅེས་པས་རྒྱུ་ཡོད་པ་བསྟན་པའི་ཕྱིར། དེས་ན་གནས་ཡོད་དང། གཞི་ཡོད་གཉིས་ཡོད་པའི་ཕྱིར་
ཟེར་ཏེ། རྩ་བར། གཞན་ཡོད་ཅེས་པ་བསྟན་བཅོས་ལས། ཞེས་སོ། །ཅི་རྣམ་པ་བཅུ་དྲུག་པོ་འདི་མིང་གེ་སྒོ་ནས་སམ་རྫས་སུ་བཅུ་དྲུག་ཡིན་ཞེ་ན། སྡེ་པ་ཁ་ཅིག་གཞུང་ལུགས་ཀྱིས་རྫས་སུ་སྡུག་བསྔལ་གྱི་རྣམ་
པ་བཞི་དང་ཀུན་འབྱུང་འགོག་ལམ་གསུམ་གྱི་རེ་རེ་སྟེ་བདུན་དུ་འདོད་དེ། སྡུག་བསྔལ་གྱི་ཕྱིན་ཅི་ལོག་བཞིའི་གཉེན་པོ་རྣམ་པ་བཞི་དང། བདེན་པ་ལྷག་མའི་རྒྱུའི་རྣམ་པ་དེ་ཉིད་ཀུན་འབྱུང་དང་རབ་སྐྱེ་དང་རྐྱེན་ཡིན་ཅིང་
རྣམ་གྲངས་ཙམ་ལས་དོན་གཞན་མེད་ལ་དེ་བཞིན་དུ་འགོག་པ་ཉིད་ལ་ཞི་བ་སོགས་དང་ལམ་ཉིད་ལ་རིག་པ་སོགས་རྣམ་གྲངས་ཙམ་དུ་ཟད་པའི་ཕྱིར། དབེར་ན་དཔང་པོ་དང། བརྒྱ་བྱིན་དང། གྲོང་ཁྱེར་འཇིགས་
ཞེས་པ་བཞིན་ཡིན་པའི་ཕྱིར་ཏེ། རྣལ་འབྱོར་བས་མངོན་དུ་བྱེད་ཚ་ཡང་སྡུག་བསྔལ་གྱི་བཞི་དང་རྒྱུ་འགོག་པ་ལམ་གྱི་རྣམ་པ་རེ་རེ་མངོན་དུ་བྱེད་པའི་ཕྱིར། རྒྱལ་སྲས་མ་ལས། རྫས་སུ་བདུན་ཡིན་ཞེས་བྱ་བ་ནི་
ཁ་ཅིག་གི་གཞུང་ལུགས་ཀྱིས་རྫས་སུ་སྡུག་བསྔལ་གྱི་རྣམ་པ་བཞི་དང། ཀུན་འབྱུང་ལ་སོགས་པ་རྣམ་པ་རེ་རེ་སྟེ་བདུན་ཡིན་ནོ་།ཞེས་གསུངས་པའི་ཕྱིར། བྱེ་སྨྲ་ན་རེ། རྫས་སུ་ཡང་རྣམ་པ་བཅུ་དྲུག་ཡིན་ཏེ་

[011B]ཕྱིར། རྩ་བར། རྫས་སུ་རྣམ་པ་བཅུ་དྲུག་གོ་ཞེས་གསུངས་པའི་ཕྱིར། རྣམ་པ་བཅུ་དྲུག་ཡོད་དེ། སྡུག་བདེན་ལ་མི་རྟག་སྡུག་བསྔལ་སྟོང་བདག་མེད་བཞི་དང་
ཀུན་འབྱུང་ལ་རྒྱུ་ཀུན་འབྱུང་རབ་སྐྱེ་རྐྱེན་བཞི་དང། འགོག་བདེན་ལ་འགོག་པ་ཞི་བགྱ་ནོམ་ངེས་འབྱུང་བཞི་དང། ལམ་བདེན་ལ་ལམ་རིག་པ་སྒྲུབ་པ་ངེས་འབྱིན་བཞི་ཡོད་པའི་ཕྱིར། ད་ལྟར་ནའང་འདི་དག་ལ་དོན་མི་འདྲ་
བའི་ལྡོག་པ་བཞི་བཞི་ཡོད་དེ། དབོར་ན་མི་རྟག་པ་ལ་རྐྱེན་ལ་རག་ལས་པས་དང། གཏན་དུ་མ་ཡིན་པས་དང། སྐྱེ་འཇིག་ཅན་ཡིན་པས་དང། རྟག་འཛིན་གྱི་གཉེན་པོར་མི་རྟག་པ་སོགས་ཡིན་བའི་ཕྱིར་ཏེ་ཁྱད་པར་
དང་པོ་ནི། རང་འགྲེལ་ལས། རྐྱེན་ལ་རག་ལས་པའི་ཕྱིར་མི་རྟག་པའོ། །ནས། ཤིན་ཏུ་ཡང་དག་པར་འདའ་བར་བྱེད་པར་ངེས་པར་འབྱིན་པར་བྱེད་པའོ། །ཞེས་བྱུང། ཁྱད་པར་གཉིས་པ་ནི། རང་འགྲེལ་
ལས༑ ཡང་ན་གཏན་དུ་མ་ཡིན་པའི་ཕྱིར་མི་རྟག་པའོ། །ནས། སྲིད་པ་ཐམས་ཅད་ཀྱི་གཉེན་པོ་ཡིན་པའི་ཕྱིར། དེས་པར་འབྱིན་པར་བྱེད་པའོ། །ཞེས་དང། ཁྱད་པར་གསུམ་པ་ནི། རང་འགྲེལ་ལས། སྐྱེ་བ་
འཇིག་པའི་ཆོས་ཅན་ཡིན་པའི་ཕྱིར་མི་རྟག་པའོ། །ནས། གཏན་དུ་ངེས་པར་འབྱུང་བར་བྱེད་པའི་ཕྱིར་ངེས་པར་འབྱིན་པའོ། །ཞེས་སོ། །འདི་སློབ་དཔོན་གྱིས་བཤད་དོ། །ཁྱད་པར་བཞི་བ་ནི། རང་འགྲེལ་ལས་

[012A]༄༅། །ཡང་ན་རྟག་པ་དང། ནས། ངེས་པར་འབྱིན་པའི་རྣམ་པ་དག་ཡིན་ནོ། །ཞེས་གསུངས་པའི་ཕྱིར། ད་ལྟ་ཕལ་ཆེར་སྤང་གཉེན་སྦྱར་ནས་ཕྱི་མའི་སྟེང་ནས་བཤད་དོ། །གསུམ་པ་
ནི༑ རྣམ་པ་ཤེས་རབ་དང་བཅས་པའི། །དམིགས་དང་བཅས་པས་འཛིན་པར་བྱེད། །ཡོད་པ་ཐམས་ཅད་གཟུང་བྱ་ཡིན། །ཞེས་བྱུང། སྐབས་འདིའི་ཤེས་པའི་རྣམ་པའི་ངོ་བོ་གང་ཡིན་ཞེན། བྱེ་སྨྲ་ན་རེ་ཤེས་པའི་རྣམ་
པའི་ངོ་བོ་ཡོད་དེ། ཡུལ་འཛིན་པའི་རྣམ་པ་ཤེས་རབ་ཡིན་པའི་ཕྱིར། རྩ་བར། རྣམ་པ་ཤེས་རབ། ཞེས་དང། རང་འགྲེལ་ལས་རྣམ་པ་ཞེས་བྱ་བའི་ཆོས་འདི་ཅི་ཞེ་ན། རྣམ་པ་ཤེས་རབ་ཞེས་གསུངས་པའི་ཕྱིར། དེ་ལ་ཁོ་ན་རེ་
ཅི་ཤེས་རབ་ཁོ་ནས་འཛིན་པར་བྱེད་དམ་ཞེ་ན། དེ་མ་ཡིན་ཏེ། ཤེས་རབ་དང་བཅས་པའི་སེམས་དང་སེམས་བྱུང་དམིགས་པ་དང་བཅས་པ་ཐམས་ཅད་ཀྱིས་ཀྱང་འཛིན་པར་བྱེད་པའི་ཕྱིར། བསྟན་བཅོས་ལས་དམིགས་པ་དང་
བཅས་པའི་ཆོས་རྣམས་གང་ཞེ་ན། སེམས་དང་སེམས་ལས་བྱུང་བ་ཐམས་ཅད་དམ། ཞེས་གསུངས་པའི་ཕྱིར། ཇི་སྐད་དུ། རྩ་བར། དང་བཅས་པའི། །དམིགས་དང་བཅས་པས་འཛིན་པར་བྱེད། །ཅེས་དང། རང་འགྲེལ་ལས། ཤེས་
རབ་དང་དམིགས་པ་དང་བཅས་པའི་ཆོས་གཞན་ཐམས་ཅད་ཀྱིས་ཀྱང་འཛིན་པར་བྱེད་དོ། །ཞེས་གསུངས་པའི་ཕྱིར། དེས་ན་རྫས་བཏགས་ཀྱི་ཡོད་པ་ཐམས་ཅད་བཟུང་བྱ་ཡིན་ཏེ། ཤེས་རབ་དང་བཅས་པའི་སེམས་སེམས་བྱུང་གི་བཟུང་བྱ་ཡིན་

[012B] རྩ་བར། ཡོད་པ་ཐམས་ཅད་བཟུང་བྱ་ཡིན། ཞེས་སོ། །དེས་ན་ཤེས་རབ་ནི་རྣམ་པ་དང་འཛིན་པར་བྱེད་པ་དང་བཟུང་བ་གསུམ་ཀ་ཡིན་ཏེ། ཤེས་རབ་ནི་རྣམ་པ་ཡང་ཡིན་ལ། འཛིན་པར་བྱེད་པ་ཡང་ཡིན། བཟུང་བར་བྱ་བ་ཡང་ཡིན་
པའི་ཕྱིར། དང་པོ་གྲུབ་སྟེ། ཡུལ་འཛིན་པར་བྱེད་པའི་རྣམ་པ་ཡིན་པའི་ཕྱིར། དེར་ཐལ། དེ་ཡུལ་འཛིན་པའི་འཛིན་སྟངས་ཀྱི་རྣམ་པའི་རང་བཞིན་ཡིན་པའི་ཕྱིར། རང་འགྲེལ་ལས། ཤེས་རབ་ནི་རྣམ་པ་ཡང་ཡིན། ཞེས་དང། གང་སྤེལ་ལས། ཤེས་རབ་
ནི་རྣམ་པ་ཡང་ཡིན་ཏེ། དེའི་རང་བཞིན་ཡིན་པའི་ཕྱིར། ཞེས་སོ་།འདི་ཤེས་པ་རང་གི་འཛིན་སྟངས་ཀྱི་རྣམ་པ་ཡིན་ནོ། །གཉིས་པ་གྲུབ་སྟེ། དེའི་ཡུལ་འཛིན་པར་བྱེད་པ་པོ་ཡིན་པའི་ཕྱིར། དེར་ཐལ་དེ་དམིགས་པ་དང་བཅས་པའི་ཕྱིར། རང་འགྲེལ་ལས་
འཛིན་པར་བྱེད་པ་ཡང་ཡིན། ཞེས་དང། གང་སྤེལ་ལས། འཛིན་པར་བྱེད་པ་ཡང་ཡིན་ཏེ། དམིགས་པ་དང་བཅས་པའི་ཕྱིར་རོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། དེ་ཡོད་པ་ཡིན་པའི་ཕྱིར་ཁྱབ་སྟེ། དེ་ཤེས་རབ་ཀྱི་དམིགས་པ་ཡིན་པའི་ཕྱིར་
རང་འགྲེལ་ལས། གཟུང་བར་བྱ་བ་ཡང་ཡིན་ནོ། །ཞེས་དང། གང་སྤེལ་ལས། གཟུང་བར་བྱ་བ་ཡང་ཡིན་ཏེ། ཡོད་པའི་ཕྱིར། ཤེས་རབ་ཀྱི་དམིགས་པ་ཡིན་པའི་ཕྱིར་རོ། །ཞེས་གསུངས་པའི་ཕྱིར། ཤེས་པ་གཞན་ནི་འཛིན་བྱེད་བཟུང་བྱ་ཡིན་ཀྱང་རྣམ་པ་མ་
ཡིན་པར་གྲུབ་མཐའ་འདིས་འདོད་དེ། རང་འགྲེལ་ལས། དམིགས་པ་དང་བཅས་པ་གཞན་ནི་འཛིན་པར་བྱེད་བ་དང། གཟུང་བར་བྱ་བ་ཡིན་ནོ་།ཞེས་དང། གང་སྤེལ་ལས། རྣམ་པ་མ་ཡིན་ཏེ། ཤེས་རབ་ཀྱི་རང་བཞིན་མ་ཡིན་པའི་ཕྱིར། ཤེས་རབ་ཁོ་ན་

[013A]༄༅། །རྣམ་པ་ཡིན་ནོ། །ཞེས་བྱ་བ་གྲུབ་པའི་མཐའ་ཡིན་པའི་ཕྱིར་རོ། །ཞེས་གསུངས་པའི་ཕྱིར། དེས་ན་རྣམ་པ་འཛིན་སྟངས་ལ་སྐབས་འདིར་ཡང་སྦྱར་བ་བྱེ་མདོ་འདྲེས་པ་དང་ཡུལ་གྱི་ཆོས་ལ་བྱེད་པ་ཡང་གསུམ་བཤད་
པ་མ་ཤེས་པ་ཡིན་ནོ། །དེ་ལ་མདོ་སྡེ་བ་ན་རེ། ཤེས་རབ་རྣམ་པ་དང་བཅས་པ་མ་ཡིན་པར་ཐལ། ཤེས་རབ་ཤེས་རབ་དང་བཅས་པ་མ་ཡིན་པའི་ཕྱིར། མ་གྲུབ་ན། རྫས་མཚུངས་ཉམས། འདོད་ན། ཤེས་རབ་དང་མཚུངས་ལྡན་གྱི་སེམས་སེམས་
བྱུང་གཞན་དང་མཚུངས་ལྡན་རྣམ་པ་ལྔ་མཚུངས་མ་ཡིན་པར་ཐལ། འདོད་པའི་ཕྱིར། རང་འགྲེལ་ལས། དེ་ལྟ་ན་ནི་འོན་ཤེས་རབ་གཞན་དང་མཚུངས་པར་མི་ལྡན་པའི་ཕྱིར། ཤེས་རབ་རྣམ་པ་དང་བཅས་པར་མི་འགྱུར་གྱི། ཞེས་དང། གང་
སྤེལ་ལས། རྟེན་དང་དམིགས་པ་དང་རྣམ་པ་དང་དུས་དང་རྫས་མཚུངས་པ་དག་གིས་མཚུངས་པ་ཞེས་བྱ་བ་ནི་ངེས་པ་ཡིན་ནོ་།ཞེས་གསུངས་པའི་ཕྱིར། དེས་ན་དེའི་རྣམ་པ་ཡོད་དེ། སེམས་སེམས་བྱུང་ཐམས་ཅད་ཀྱིས་དམིགས་པ་འཛིན་པའི་བྱ་
བྲག་དེ་རྣམ་པ་ཡིན་པའི་ཕྱིར། དེར་ཐལ། འདིའི་རྣམ་པ་དང་ཁྱད་པར་དང་བྱེ་བྲག་ནི་དོན་གཅིག་ཡིན་པའི་ཕྱིར་ཏེ། དེ་ལྟར་ན་ཤེས་རབ་རྣམ་པ་དང་བཅས་པར་གྲུབ་པོ། །ཞེས་མདོ་སྡེ་བ་འདོད་པའི་ཕྱིར། རང་འགྲེལ་ལས། འདི་ལྟར་རྣམ་པ་ནི་སེམས་དང་
སེམས་ལས་བྱུང་བ་ཐམས་ཅད་ཀྱི་དམིགས་པ་འཛིན་པའི་བྱེ་བྲག་ནི་རྣམ་པ་ཡིན་ནོ། །ཞེས་གསུངས་པའི་ཕྱིར་དང། གང་སྤེལ་ལས་འཛིན་པ་ནི་འཛིན་པའི་བྱེ་བྲག་གོ། དེ་ལྟ་ཡིན་ན་ཤེས་རབ་རྣམ་པ་དང་བཅས་པར་འགྱུར་རོ་ཞེས་བྱ་བར་གྲུབ་བོ། །ཞེས་

[013B] །བཞི་པ། ངོ་བོའི་དང། རྟེན་གྱི་དང་དྲན་པ་ཉེར་བཞག་གི་དང། དམིགས་པའི་ཁྱད་པར་བཞི། དང་པོ་ནི། དང་པོ་རྣམ་གསུམ་གཞན་རྣམ་དགེ། ཞེས་བྱུང། ཤེས་བྱ་ཆོས་ཅན། ཤེས་པ་བཅུའི་དགེ་མི་དགེ་ལུང་མ་བསྟན་གང་འཇོག་གི་ཁྱད་
པར་ཡོད་དེ། དང་པོ་ཀུན་རྫོབ་ཤེས་པ་ལ་དགེ་མི་དགེ་ལུང་མ་བསྟན་རྣམ་པ་གསུམ་ཡོད། ཤེས་པ་གཞན་དགུ་དགེ་བ་ཁོ་ན་ཡིན་པའི་ཕྱིར། དང་པོ་གྲུབ་སྟེ། ཁམས་གསུམ་གྱི་ཤེས་པ་ཟག་བཅས་ཐམས་ཅད་དེ་ཡིན་པའི་ཕྱིར། རྩ་བར། དང་པོ་རྣམ་གསུམ་
ཞེས་སོ། །གཉིས་པ་གྲུབ་སྟེ། སེམས་ཤེས་སྒོམ་བྱུང་དང་ཤེས་པ་གཞན་རྣམས་ཟག་མེད་ཡིན་པའི་ཕྱིར། རྩ་བར། གཞན་རྣམས་དགེ་ཞེས་སོ། །རྩ་བར། སེམས་ཤེས་དེ་ནི་རྣམ་གསུམ་གང། །རྟོག་དང་རིག་སྔགས་ཀྱིས་བྱས་པའང། །ཞེས་པའི་
སེམས་ཤེས་གསུམ་ནི་ཀུན་རྫོབ་ཤེས་པ་ཡིན་གྱི་མངོན་ཤེས་ཡང་མ་ཡིན་པས་འདིའི་ཕ་རོལ་སེམས་ཤེས་མ་ཡིན་ནོ། །གཉིས་པ་ལ་སེམས་ཀྱི་རྟེན་དང། ལུས་རྟེན་གཉིས། དང་པོ་ནི། དང་པོ་ས་རྣམས་ཐམས་ཅད་ན། །དྲུག་ན་ཆོས་ཤེས་བྱ་
བར་དགུ། །རྗེས་ཤེས་བྱ་བ་དེ་བཞིན་དྲུག་གཞན་ཡིན་ཤེས་པ་བསམ་གཏན་བཞི། །ཞེས་བྱུང། དང་པོ་ཀུན་རྫོབ་ཤེས་པ་ནི་ས་ཐམས་ཅད་ན་ཡོད་དེ། འདོད་པ་ནས་སྲིད་རྩེའི་བར་དུ་ཡོད་པའི་ཕྱིར་རྩ་བར། དང་པོ་ས་རྣམས་ཐམས་ཅད་ན། ཞེས་སོ།།
ཆོས་ཤེས་ནི། བསམ་གཏན་བཞི་དང་མི་ལྕོགས་མེད་དང་བསམ་གཏན་ཁྱད་པར་ཅན་དང་ས་དྲུག་ཁོ་ན་ན་ཡོད་དེ། མཐོང་ལམ་ས་དྲུག་ཡིན་པའི་ཕྱིར། ཉེར་བསྡོགས་གཞན་ཟག་བཅས་ཡིན་ལ། འདོད་ཁམས་ལ་དམིགས་པས་ན་
[014A]༄༅། །གཟུགས་མེད་པ་དག་ནའང་མེད་པའི་ཕྱིར། རྩ་བར་དྲུག་ན་ཆོས་ཤེས་བྱ། ཞེས་སོ། །རྗེས་ཤེས་ཞེས་བྱ་བ་ནི་ས་དྲུག་པོ་དེ་དང་གཟུགས་མེད་དང་པོ་གསུམ་དང་ས་དགུ་ན་ཡོད་དེ་ཉེར་བསྡོགས་གཞན་བདུན་
དང་སྲིད་རྩེ་ནི་མཐའ་གཅིག་ཏུ་ཟག་བཅས་ཡིན་པའི་ཕྱིར། འབྲས་བུ་བར་བ་གཉིས་ཀྱི་སྒོམ་ལམ་གྱི་དེ་གཟུགས་མེད་དུ་མི་རུང་བས་དེ་ལྟར་དགོས་སོ། །རྩ་བར། དགུ་ན། །རྗེས་ཤེས་བྱ་བ། ཞེས་སོ། །སྡུག་བསྔལ་དང། ཀུན་འབྱུང་དང་
འགོག་པ་དང། ལམ་དང། ཟད་པ་དང། མི་སྐྱེ་བ་ཤེས་པ་དྲུག་ཀྱང་ཁྱད་པར་མེད་པར་བསམ་གཏན་ས་དྲུག་དང་གཟུགས་མེད་དང་པོ་གསུམ་དང་དགུ་ན་དེ་བཞིན་དུ་ཡོད་དེ། དེ་རྣམས་ཟག་མེད་ཡིན་པས་ཉེར་བསྡོགས་གཞན་བདུན་
དང་སྲིད་རྩེ་ཟག་བཅས་ཁོ་ན་ཡིན་པས་དེ་དག་ལ་མེད་ལ། ཕྱེ་ན་དེ་དག་གི་ཆོས་ཤེས་རྣམས་དྲུག་དང་རྗེས་ཤེས་ཀྱི་དེ་རྣམས་ས་དགུ་ན་ཡོད་པའི་ཕྱིར། རྩ་བར། དེ་བཞིན་དྲུག། ཅེས་སོ་།གཞན་ཡིད་ཤེས་པ་ནི་བསམ་གཏན་བཞི་ཁོ་ན་ན་ཡོད་དེ། དེ་
མངོན་ཤེས་ཡིན་པས་ཉེར་བསྡོགས་དང་ཁྱད་པར་ཅན་དང་གཟུགས་མེད་ན་དཀའ་བས་མེད་པའི་ཕྱིར། རྩ་བར། གཞན་ཡིད་ཤེས་པ་བསམ་གཏན་ན། ཞེས་སོ། །སྒོམ་བྱུང་ཡིན་པ་འདིས་ཤེས་སོ། །གཉིས་པ་ནི། དེ་ནི་འདོད་དང་གཟུགས་རྟེན་
ཅན༑ ༑ཆོས་ཤེས་བྱ་བ་འདོད་རྟེན་ཅན། །ཁམས་གསུམ་པའི་རྟེན་ཅན་གཞན། ཞེས་བྱུང། གཞན་སེམས་ཤེས་པའི་དེ་ནི་ཆོས་ཅན་འདོད་དང་གཟུགས་ཀྱི་རྟེན་ཅན་ཡིན་ཏེ། དེ་ཁམས་འོག་མ་གཉིས་སུ་མངོན་དུ་བྱེད་ཀྱི་གཟུགས་མེད་ཀྱི་རྟེན་ལ་མངོན་

[014B] རྩ་བར། དེ་ནི་འདོད་དང་གཟུགས་རྟེན་ཅན། ཞེས་སོ། །ཆོས་ཤེས་པ་ནི་འདོད་པའི་རྟེན་ཅན་ཁོ་ན་ཡིན་ཏེ། གཟུགས་དང་གཟུགས་མེད་པའི་ཁམས་དག་ན་དེ་མངོན་དུ་མི་བྱེད་པའི་ཕྱིར་ཏེ། རྩ་བར། གོང་ན་མཐོང་ལམ་མེད་
ཅེས་གསུངས་པའི་ཕྱིར། རྩ་བར། ཆོས་ཤེས་བྱ་བ་འདོད་རྟེན་ཅན། །ཞེས་སོ། །འདི་ལ་འདོད་ཚུལ་མང། དེ་གཉིས་ལས་གཞན་རྗེས་ཤེས་དང་སྡུག་བསྔལ་ཀུན་འབྱུང་འགོག་ལམ་ཤེས་པ་སྒོམ་ལམ་གྱིས་བསྡུས་པ་བཞི་དང། ཟད་ཤེས་མི་སྐྱེ་
ཤེས་པ། ཀུན་རྫོབ་ཤེས་པ་དང་བརྒྱད་མི་ཁམས་གཅིག་ཁོ་ནའི་རྟེན་ཅན་མ་ཡིན་ཏེ། ཁམས་གསུམ་ཀའི་རྟེན་ལ་དེ་བརྒྱད་མངོན་དུ་བྱེད་པ་ཡོད་པའི་ཕྱིར། རྩ་བར། ཁམས་གསུམ་པ་ཡི་རྟེན་ཅན་གཞན། །ཞེས་སོ། །སྨྲས་པ། རང་རྒྱུད་ལ་གནས་བཀྲ་
ལ་ཆེས་མང་ཡང། །མངོན་པར་རྟོགས་དཀའི་ཤེས་པ་བཅུའི་ཚུལ་།དབང་པོ་བཞིན་དང་སེམས་ཀྱི་ངོ་བོ་བཞིན། །དེ་བས་སྔར་བྱོན་འགས་ཀྱང་བརྗོད་པ་འཁྲུལ། །ཤེས་བཅུའི་རི་མོ་འབར་པའི་ཆོས་མངོན་པའི། །དཀའ་གནས་སིནྡྷུ་ཝ་རའི་ཁ་འབྱེད་པ། །མང་
མཁྱེན་སྤྱན་ཡངས་རྐེད་ཕྲའི་འགྲམ་ཆང་ལས། །རྡོལ་གཏམ་ཆུ་རྒྱུན་བྲན་པས་འབྱེད་དམ་ཅི། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །གསུམ་པ་ནི། འགོག་བློ་དྲན་པ་ཉེར་བཞག་པ་།གཅིག་སྟེ་ཕ་རོལ་སེམས་བློ་ནི། །གསུམ་
མོ་ལྷག་མ་བཞི་ཡིན་ནོ། །ཞེས་བྱུང། འགོག་པ་ཤེས་པ་ནི་དྲན་པ་ཉེར་བཞག་གཅིག་དང་ལྡན་ཏེ། ཆོས་དྲན་པ་ཉེར་བཞག་ཡིན་པའི་ཕྱིར། རྩ་བར། འགོག་བློ་དྲན་པ་ཉེར་བཞག་པ། །གཅིག་སྟེ། ཞེས་སོ། །

[015A]༄༅། །ཕ་རོལ་སེམས་བློ་སྟེ་ཤེས་པ་ནི་དྲན་པ་ཉེར་བཞག་གསུམ་དང་ལྡན་ཏེ། ལུས་མ་རྟོགས་པའི་ཉེར་བཞག་གསུམ་དང་ལྡན་པའི་ཕྱིར། རྩ་བར། ཕ་རོལ་སེམས་བློ་ནི། གསུམ་མོ། །ཞེས་སོ་།ལྷག་མའི་ཤེས་
པ་བརྒྱད་ནི་དྲན་པ་ཉེར་བཞག་བཞི་དང་ལྡན་ལུས་ཚེར་སེམས་ཆོས་བཞི་ལ་བརྒྱད་ཀས་དམིགས་པའི་ཕྱིར། རྩ་བར། ལྷག་མ་བཞི་ཡིན་ནོ། །ཞེས་སོ། །བཞི་པ་དམིགས་པའི་ཁྱད་པར་ལ། ཤེས་པ་ནང་ཕན་ཚུན་ཡུལ་དུ་གྱུར་
ཚུལ༑ ཆོས་བཅུ་དང་ཤེས་པ་ཡུལ་ཡུལ་ཅན་དུ་སྦྱར་བ། ཆོས་གང་རིག་པ་གསུམ། དང་པོ་ནི། ཆོས་བློའི་སྤྱོད་ཡུལ་དགུ་ཡིན་ནོ། །ལམ་ཤེས་བློ་ཡི་དགུ་ཡིན་ནོ། །སྡུག་བསྔལ་རྒྱུ་བློའི་གཉིས་ཡིན་ནོ་།བཞི་ཡི་བཅུ་ཡིན་གཅིག་གིས་
མིན༑ ༑ཞེས་བྱུང། ཆོས་ཤེས་པའི་དམིགས་པ་ཤེས་པ་དགུ་ཡོད་དེ་རྗེས་ཤེས་མ་གཏོགས་པ་ཡོད་པའི་ཕྱིར། རྩ་བར། ཆོས་བློའི་སྤྱོད་ཡུལ་དགུ་ཡིན་ནོ། །ཞེས་སོ། །རྗེས་ཤེས་ཀྱི་དམིགས་པ་ཤེས་པ་དགུ་ཡོད་དེ། ཆོས་ཤེས་མ་གཏོགས་
པ་ཡོད་པའི་ཕྱིར། ལམ་ཤེས་ཀྱི་དམིགས་པ་ཡང་ཤེས་པ་དགུ་ཡོད་དེ། ཀུན་རྫོབ་ཤེས་པ་མ་གཏོགས་པ་ཡོད་པའི་ཕྱིར། རྩ་བར་ལམ་རྗེས་བློ་ཡི་དགུ་ཡིན་ནོ། །ཞེས་སོ། །སྡུག་བསྔལ་ཤེས་པ་དང་ཀུན་འབྱུང་ཤེས་པ་གཉིས་ཀྱི་དམིགས་པ་
ཤེས་པ་གཉིས་ཡོད་དེ། ཀུན་རྫོབ་ཤེས་པ་དང་ཕ་རོལ་སེམས་ཤེས་གཉིས་ཡིན་པའི་ཕྱིར། རྩ་བར། སྡུག་བསྔལ་རྒྱུ་བློའི་གཉིས་ཡིན་ནོ། །ཞེས་སོ། །ཀུན་རྫོབ་ཤེས་དང་སེམས་ཤེས་དང་ཟད་ཤེས་མི་སྐྱེ་ཤེས་པ་བཞིའི་དམིགས་པ་ཤེས་

[015B] ཀུན་རྫོབ་ཤེས་པའི་དམིགས་པར་ཐམས་ཅད་ཡོད་གཞན་སེམས་ཤེས་པ་ཟག་བཅས་ཟག་མེད་ཀྱི་དམིགས་པ་མ་ཕྱེ་བ་ལ་ཤེས་བཅུ་ཡོད། ཟད་དང་མི་སྐྱེ་ཤེས་པ་དག་གིས་ལམ་ཡོངས་སུ་ཡང་སྒོམ་པར་བྱར་མེད། ཅེས་པས་ལམ་
ལ་ཆོས་ཤེས་ཟག་མེད་དགུ་ལ་དམིགས་པ་དང། སྡུག་བསྔལ་དང་ཀུན་འབྱུང་ལ་ཟད་དང་མི་སྐྱེ་ཤེས་པ་གཉིས་ཀྱི་བདག་གི་སྡུག་བསྔལ་ཡོངས་སུ་ཤེས་ཏེ་ཡང་ཤེས་པར་བྱར་མེད། སྡུག་ཀུན་ཤེས་པ་ལ་དམིགས་བསམ་ཕྱེ་ན་བཅུ་ཡོད་པའི་ཕྱིར་རོ།།
རྩ་བར། བཞི་ཡི་བཅུ་ཡིན་ཞེས་སོ། །འགོག་པ་ཤེས་པ་གཅིག་པུའི་དམིགས་པ་ལ་ཤེས་པ་མིན་ཏེ། དེའི་དམིགས་པ་འདུ་བྱས་མེད་པའི་ཕྱིར། རྩ་བར། གཅིག་གི་མ་ཡིན་ཞེས་སོ། །གཉིས་པ་ནི། ཆོས་བཅུ་དག་ནི་སྦྱར་བར་བྱ། །ཁམས་གསུམ་པ་
དང་དྲི་མེད་ཆོས། །མ་བྱས་རྣམ་གཉིས་རྣམ་གཉིས་སོ། །ཞེས་བྱུང། ཤེས་པ་བཅུ་དང་ཆོས་བཅུ་སྦྱོར་བའི་ཆོས་བཅུ་ཡོད་དེ་ཁམས་གསུམ་པ་དང་དྲི་མེད་འདུས་བྱས་ཀྱི་ཆོས་ལ་མཚུངས་པར་ལྡན་མི་ལྡན་གཉིས་བྱས་པས་བརྒྱད་དང། འདུས་མ་
བྱས་ལ་དགེ་བ་དང་ལུང་མ་བསྟན་གཉིས་བྱས་པས་བཅུར་བྱེད་པ་ཡིན་པའི་ཕྱིར། རྩ་བར། ཁམས་གསུམ་པ་དང་དྲི་མེད་ཆོས། །མ་བྱས་རྣམ་གཉིས་རྣམ་གཉིས་སོ། །ཞེས་སོ། །ཤེས་བཅུ་དང་ཆོས་ཡུལ་ཡུལ་ཅན་དུ་སྦྱོར་ཚུལ་ཀུན་རྫོབ་ཤེས་པའི་
དམིགས་པར་ཆོས་བཅུ་པོ་ཐམས་ཅད་ཡོད། ཆོས་ཤེས་ཀྱི་དམིགས་པར་ལྔ། རྗེས་ཤེས་ཀྱི་དམིགས་པར་བདུན། སྡུག་བསྔལ་དང་ཀུན་འབྱུང་ཤེས་པ་གཉིས་ཀྱི་དམིགས་པར་དྲུག་འགོག་ཤེས་དམིགས་པར་གཅིག་ལམ་ཤེས་དམིགས་པར་

[016A]༄༅། །གཉིས། གཞན་སེམས་ཤེས་པའི་དམིགས་པར་གསུམ། ཟད་དང་མི་སྐྱེ་ཤེས་པའི་དམིགས་པར་ཆོས་དགུ་ཡིན་པའི་ཕྱིར། དང་པོ་གྲུབ་སྟེ། རང་འགྲེལ་ལས། ཀུན་རྫོབ་ཤེས་པའི་དམིགས་པ་ནི་ཆོས་བཅུ་བོ་
ཐམས་ཅད་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་ཆོས་ཤེས་དམིགས་པར་འདོད་པར་སྤྱོད་པའི་མཚུངས་ལྡན་ཡིན་མིན་གཉིས་དང་ལམ་ལ་དམིགས་པའི་མཚུངས་ལྡན་ཡིན་མིན་གཉིས་ཏེ་བཞི་དང། འགོག་པ་དམིགས་
པའི་འདུ་མ་བྱས་དགེ་བ་དང་ལྔ་ལ་དམིགས་པའི་ཕྱིར། རང་འགྲེལ་ལས། ཆོས་ཤེས་པས་ནི་ལྔ་སྟེ། ཞེས་སོ། །གསུམ་པ་གྲུབ་སྟེ། དེའི་དམིགས་པར་གཟུགས་གཟུགས་མེད་ཀྱི་བཞི་དང། ཟག་མེད་ཀྱི་གཉིས་ཏེ་དྲུག་དང། འདུ་མ་བྱས་
དགེ་བ་དང་བདུན་ཡོད་པའི་ཕྱིར། རང་འགྲེལ་ལས། རྗེས་སུ་ཤེས་པའི་ནི་བདུན་ཏེ་ཞེས་སོ། །བཞི་པ་གྲུབ་སྟེ། དེ་གཉིས་ཀྱི་དམིགས་པར་ཁམས་གསུམ་ཀའི་སྡུག་བསྔལ་དང་ཀུན་འབྱུང་རེ་རེའི་མཚུངས་ལྡན་ཡིན་མིན་དྲུག་དྲུག་ཡོད་
པའི་ཕྱིར། རང་འགྲེལ་ལས། སྡུག་བསྔལ་དང་ཀུན་འབྱུང་ཤེས་པ་དག་ནི་དྲུག་སྟེ། འདོད་པ་དང་གཟུགས་དང་གཟུགས་མེད་པ་ན་སྤྱོད་པ་རྣམས་ཡིན་ནོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། རང་འགྲེལ་ལས། འགོག་པ་ཤེས་པའི་
གཅིག་སྟེ། འདུ་མ་བྱས་དགེ་བ་ཁོ་ན་ཡིན་ནོ། །ཞེས་སོ། །དྲུག་པ་གྲུབ་སྟེ། རང་འགྲེལ་ལས། ལམ་ཤེས་པའི་ནི་གཉིས་ཏེ། ཟག་པ་མེད་པ་དག་ཡིན་ནོ། །ཞེས་སོ། །བདུན་པ་གྲུབ་སྟེ། འདོད་གཟུགས་ཀྱི་མཚུངས་ལྡན་དང་

[016B] རང་འགྲེལ་ལས། གཞན་གྱི་སེམས་ཤེས་པའི་ནི་གསུམ་སྟེ། ཞེས་སོ་།བརྒྱད་པ་གྲུབ་སྟེ། རང་འགྲེལ་ལས། ཟད་པ་དང་མི་སྐྱེ་པ་ཤེས་པ་དག་གི་དམིགས་པ་ནི་ཆོས་དགུ་ཡིན་ཏེ། འདུ་
མ་བྱས་ལུང་དུ་མ་བསྟན་པ་མ་གཏོགས་སོ། ཞེས་གསུངས་པའི་ཕྱིར། །གསུམ་པ་ནི། ཀུན་རྫོབ་གཅིག་པུས་རང་ཚོགས་ལས། གཞན་ནི་བདག་མེད་ཉིད་རིགས་འགྱུར། ཞེས་བྱུང། ཤེས་པ་གཅིག་གིས་ཆོས་ཐམས་ཅད་ཤེས་པ་མེད་ཀྱང་
ཀུན་རྫོབ་ཤེས་པས་ནི་རང་གི་ཚོགས་ལས་གཞན་པའི་ཆོས་ཐམས་ཅད་ནི་བདག་མེད་པའོ། །ཞེས་བདག་མེད་པ་ཉིད་ཤེས་པར་འགྱུར་པ་གང་ཞིག་དེའི་རང་གི་ངོ་བོ་དང་ལྷན་ཅིག་པའི་ཚོར་འདུ་སོགས་ཀྱི་ཚོགས་ནི་ཧ་ཅང་ཉེ་བས་མི་འཛིན་པའི་
ཕྱིར༑ དང་པོ་གྲུབ་སྟེ། རྩ་བར། གཞན་ནི་བདག་མེད་ཉིད་རིགས་འགྱུར། ཞེས་སོ། །གཉིས་པ་གྲུབ་སྟེ། དེ་དང་མཚུངས་ལྡན་གྱི་ཚོར་འདུ་སོགས་ཡུལ་དུ་མི་བྱེད་པའི་ཕྱིར། དེར་ཐལ། ཡུལ་དང་ཡུལ་ཅན་ཐ་དད་པའི་ཕྱིར། དེར་ཐལ། ཡུལ་
ནི་ཡུལ་ཅན་ལས་ཐ་དད་པའི་ཕྱིར། རང་གི་རང་ལ་བྱ་བ་འགལ་པའི་ཕྱིར་ཏེ། རལ་གྲིའི་སོ་ནི་དེ་ཉིད་ཀྱིས་མི་རེག་ཅིང་མི་གཅོད་པ་བཞིན་ཡིན་པའི་ཕྱིར། རྩ་བར། ཀུན་རྫོབ་གཅིག་པུས་རང་ཚོགས་ལས། ཞེས་གསུངས་པའི་ཕྱིར་དང། དེ་དང་
ལྷན་ཅིག་པའི་སེམས་དང་ཚོར་སོགས་དམིགས་པ་གཅིག་པའི་ཕྱིར་ཁྱབ་སྟེ། ཕན་ཚུན་ཡུལ་ཅན་ཡིན་ན་དམིགས་པ་གཅིག་པ་མཉམ་པའི་ཕྱིར། རང་འགྲེལ་ལས། དམིགས་པ་གཅིག་པའི་ཕྱིར་དང་ཞེས་སོ། །གཉིས་པ་ལྡན་ཚུལ་ནི་

[017A]༄༅། །ཟག་མེད་སྐད་ཅིག་དང་པོ་ལ། ཆགས་ཅན་ཤེས་པ་གཅིག་དང་ལྡན། གཉིས་པ་ལ་གསུམ་ཡན་ཆད་ནི། །བཞི་ལ་རེ་རེ་འཕེལ་དང་ལྡན། །ཞེས་བྱུང། གང་ཟག་གང་ལ་ཤེས་པ་རུ་ལྡན་ཡོད་དེ། འདོད་པ་ལ་འདོད་
ཆགས་དང་མ་བྲལ་བའི་སོ་སྐྱེ་ཀུན་རྫོབ་ཤེས་པ་གཅིག་པུ་དང་ལྡན་དེ་དང་བྲལ་བའི་སོ་སྐྱེ་ཀུན་རྫོབ་ཤེས་པ་དང་ཕ་རོལ་སེམས་ཤེས་གཉིས་དང་ལྡན། ཟག་མེད་སྐད་ཅིག་དང་པོ་མཐོང་ལམ་ཆོས་བཟོད་ལ་གནས་པའི་འཕགས་པ་ཆགས་ཅན་ནི་
བཟོད་པ་ཤེས་པ་མ་ཡིན་པའི་ཀུན་རྫོབ་ཤེས་པ་གཅིག་པུ་ཁོ་ན་དང་ལྡན། འཕགས་པ་ཆགས་བྲལ་བ་ཡིན་ན་ཀུན་རྫོབ་དང་གཞན་གྱི་སེམས་ཤེས་གཉིས་དང་ལྡན་པས་ཁྱབ་པའི་ཕྱིར། རྩ་བར་ཟག་མེད་སྐད་ཅིག་དང་པོ་ལ། ཆགས་ཅན་ཤེས་པ་
གཅིག་དང་ལྡན། །ཞེས་དང། རང་འགྲེལ་ལས། རེ་ཞིག་སོ་སོ་སྐྱེ་བོ་ནི་ཀུན་རྫོབ་ཤེས་པ་གཅིག་པུ་དང་ལྡན་ནོ། །འདོད་ཆགས་དང་བྲལ་བ་ཞིག་ཡིན་ན་ནི་ཕ་རོལ་གྱི་སེམས་ཤེས་པ་དང་ཡང་ལྡན་ནོ། །ཞེས་གསུངས་པའི་ཕྱིར། འདི་འཕགས་
པར་ཡང་སྦྱར་ཏེ། །གང་སྤེལ་ལས། དེ་ལྟར་བྱས་ན་ཟག་པ་མེད་པས་སྐད་ཅིག་དང་པོ་ལ་མི་ཀུན་རྫོབ་དང་གཞན་གྱི་སེམས་ཤེས་པ་གཉིས་དང་ལྡན་ལ་ཞེས་གསུངས་པའི་ཕྱིར། དེ་བཞིན་དུ་ལྷག་མའི་ལྡན་ཚུལ་ཡང་ཡོད་དེ། །མཐོང་ལམ་
སྐད་ཅིག་གཉིས་པ་ལ། འཕགས་པ་ཆགས་བཅས་སྡུག་བསྔལ་ཆོས་ཤེས་དེ་ཉིད་སྡུག་བསྔལ་ཤེས་པ་ཆོས་ཤེས་གཉིས་བྱས་ཀུན་རྫོབ་ཤེས་པ་སྟེ་གསུམ་དང། ཆགས་བྲལ་སེམས་ཤེས་དང་བཞི་ལྡན་པ་གང་ཞིག་སྡུག་བསྔལ་རྗེས་ཤེས་

[017B] ཆགས་བྲལ་ལྔ་དང་ལྡན་པ་དེའི་སྟེང་དུ་རེ་རེ་འཕེལ་བ་ཀུན་འབྱུང་ཤེས་པའི་ཆགས་བཅས་ལྔ། ཆགས་བྲལ་དྲུག་འགོག་པ་ཤེས་ཚེ་ཆགས་བཅས་དྲུག་ཆགས་བྲལ་བདུན། ལམ་ཤེས་ཚེ་
ཆགས་བཅས་བདུན་ཆགས་བྲལ་བརྒྱད་དང་ལྡན་པའི་ཕྱིར། དང་པོ་གྲུབ་སྟེ། རྩ་བར། གཉིས་པ་ལ་གསུམ། ཞེས་དང། ཆགས་བྲལ་ནི། གང་སྤེལ་ལས། གཉིས་པ་ནི་བཞི་དང་ལྡན་ནོ། ཞེས་ཐམས་ཅད་དུ་རྒྱས་པར་བརྗོད་པར་བྱའོ།།
ཞེས་གསུངས་པའི་ཕྱིར། རྟགས་ཕྱི་མ་རྣམས་གྲུབ་སྟེ། རྩ་བར། ཡན་ཆད་ནི། །བཞི་ལ་རེ་རེ་འཕེལ་དང་ལྡན། །ཞེས་དང་ཆགས་བྲལ་ནི། རང་འགྲེལ་ལས། འདོད་ཆགས་དང་བྲལ་བ་ཞིག་ཡིན་ན་ནི་ཐམས་ཅད་དུ་གཞན་གྱི་སེམས་
ཤེས་པ་ལྷག་པར་ལྡན་པ་ཞེས་གསུངས་པའི་ཕྱིར། གསུམ་པ་འཐོབ་ཚུལ་ལ། ལམ་གྱི་གནས་སྐབས་གང་དུ་ཤེས་པ་དུ་འཐོབ་དང། ས་གང་དུ་ཤེས་པ་དུ་འཐོབ། ཐོབ་པའི་དབྱེ་བ་གསུམ། དང་པོ་ལ་མཐོང་ལམ་དུ་དང། སྒོམ་ལམ་དུ་དང་
བཤད་པའི་ལྷག་མ་དུ་ཐོབ་གསུམ། དང་པོ་ནི། མཐོང་བའི་ལམ་ལ་བཟོད་པ་དང། །ཤེས་པ་ཇི་ལྟར་སྐྱེས་པ་རྣམས། །མ་འོངས་པ་ཐོབ་དེ་ཉིད་ལ། །རྗེས་གསུམ་ལ་ནི་ཀུན་རྫོབ་ཀྱང། །དེའི་ཕྱིར་མངོན་རྟོགས་མཐའ་ཞེས་བྱ། །དེ་ནི་མི་སྐྱེ་ཆོས་
ཅན་ཡིན། །རང་དང་འོག་མ་འགོག་པའི་མཐའ། །རང་བདེན་རྣམ་ཅན་འབད་ལས་བྱུང། །ཞེས་བྱུང། མཐོང་བའི་ལམ་ལ་བཟོད་པ་བརྒྱད་དང་ཤེས་པ་བདུན་ཇི་ལྟར་སྐྱེས་པ་རྣམས་རང་རང་གི་རིགས་འདྲ་མ་འོངས་པ་ཐོབ་ཅིང་མངོན་
[018A]༄༅། །གྱུར་བ་མི་འཐོབ་སྟེ། དེ་ལན་གཉིས་མི་འཐོབ་པའི་ཕྱིར། རྩ་བར། མཐོང་བའི་ལམ་ལ་བཟོད་བ་དང། །ཤེས་པ་ཇི་ལྟར་སྐྱེས་པ་རྣམས། །མ་འོངས་པ་འཐོབ་ཅེས་སོ། །མཐོང་ལམ་དེ་ཉིད་ལ་སྡུག་བསྔལ་
དང༑ ཀུན་འབྱུང་དང་འགོག་པ་རྗེས་ཤེས་གསུམ་ལ་ཀུན་རྫོབ་ཤེས་པ་ཡང་འཐོབ་སྟེ། ཀུན་རྫོབ་ཤེས་པ་དེ་བདེན་པ་རེ་རེ་མངོན་པར་རྟོགས་པའི་རྗེས་ཤེས་སྐབས་སུ་འཐོབ་པ་ཆོས་ཤེས་སྐབས་སུ་མི་འཐོབ་པའི་ཕྱིར་ཏེ། ཆོས་ཤེས་
སྐབས་སུ་གོང་མའི་བདེན་པ་དེ་མ་རྟོགས་པས་བདེན་པ་དེ་རྫོགས་པར་མ་རྟོགས་རྗེས་ཤེས་སྐབས་སུ་རྫོགས་པར་རྟོགས་པའི་ཕྱིར། རྩ་བར། དེ་ཉིད་ལ། །རྗེས་གསུམ་ལ་ནི་ཀུན་རྫོབ་ཀྱང། ཞེས་སོ། །ཀུན་རྫོབ་ཤེས་པ་ཤེས་པ་མངོན་རྟོགས་
ཀྱི་མཐའ་ལས་བྱུང་བ་ཞེས་བྱ་སྟེ། བདེན་པ་དེ་ཟད་པར་མངོན་པར་རྟོགས་པའི་རྗེས་ཤེས་ཀྱི་སྐབས་སུ་བྱུང་བ་དེའི་ཕྱིར། ལམ་ལ་མཐའ་མེད་པས་དེའི་མཐའ་ལས་བྱུང་བ་མེད་དེ། རྩ་བར། དེའི་ཕྱིར་མངོན་རྟོགས་མཐའ་ཞེས་བྱ། །ཞེས་
སོ༑ ༑རྗེས་ཤེས་གསུམ་གྱི་ཀུན་རྫོབ་ཤེས་པ་ཆོས་ཅན། ནམ་ཡང་མངོན་གྱུར་དུ་མི་འབྱུང་སྟེ། མ་འོངས་པ་མི་སྐྱེ་བའི་ཆོས་ཅན་ཡིན་པའི་ཕྱིར། རྩ་བར། དེ་ནི་མི་སྐྱེའི་ཆོས་ཅན་ཡིན། །ཞེས་སོ། །རྗེས་ཤེས་ཀྱི་ཀུན་རྫོབ་ཤེས་པ་དེས་
གང་ལ་རྟེན་ནས་ཐོབ་པ་ཡོད་དེ། མཐོང་ལམ་གང་ལ་རྟེན་པའི་རང་ས་དང་འོག་ས་ལ་བརྟེན་ནས་ཐོབ་པ་ཡོད་པའི་ཕྱིར། རྩ་བར། རང་དང་འོག་ས་ཞེས་སོ། །ཀུན་རྫོབ་ཤེས་པ་དེ་གསུམ་གྱི་དྲན་པ་ཉེར་བཞག་གི་ཁྱད་པར་ཡོད་དེ། འགོག་པའི་

[018B]བཞག་ཡིན་ལ་འགོག་པ་གཅིག་བུ་སྨོས་པས་ལྷག་མ་གཞན་གཉིས་ལ་དྲན་པ་ཉེར་བཞག་བཞི་ག་ཡོད་པའི་ཕྱིར། རྩ་བར། འགོག་པའི་མཐའ། ཞེས་སོ། །ཀུན་རྫོབ་ཤེས་པ་གསུམ་པོ་
དེ་རང་གི་བདེན་པའི་དམིགས་རྣམ་ཅན་ཡིན་པའི་ཕྱིར་དང། འབད་རྩོལ་ལས་བྱུང་བ་ཡིན་ཏེ། རང་རང་གི་བདེན་པ་མངོན་པར་རྟོགས་པའི་མཐོང་ལམ་རྗེས་ཤེས་དེའི་སྟོབས་ཀྱིས་ཐོབ་པའི་ཕྱིར། མི་སྐྱེ་ཆོས་ཅན་ཡིན་པས་སྐྱེ་བའི་ཕྱིར་ཟེར་མི་རུང། རྩ་
བར༑ རང་བདེན་རྣམ་ཅན་འབད་ལས་བྱུང། ཞེས་སོ། །གཉིས་པ་སྒོམ་ལམ་ལ་དུ་ཐོབ་ནི། ཆགས་བཅས་བཅུ་དྲུག་པ་ལ་དྲུག་འདོད་ལ་ཆགས་དང་བྲལ་བས་བདུན། །དེ་ཡི་གོང་མ་ཆགས་བཅས་ཀྱིས། །སྒོམ་པའི་ལམ་ལ་བདུན་
འཐོབ་པོ། །ས་བདུན་ལས་བརྒྱད་མངོན་ཤེས་དང། །མི་གཡོ་ཐོབ་དང་སྤེལ་སྒོམ་པའི། །བར་ཆད་མེད་པའི་ལམ་དག་དང། །གོང་མའི་གྲོལ་བའི་ལམ་བརྒྱད་ལའང། །སློབ་པ་སྦྱོང་བའི་གྲོལ་བ་ལ་།ཤེས་པ་དྲུག་དང་བདུན་འཐོབ་
འམ༑ ༑བར་ཆད་མེད་པའི་ལམ་ལ་དྲུག་དེ་བཞིན་སྲིད་རྩེ་རྣམ་རྒྱལ་ལའང། །ཟད་པ་ཤེས་པ་ལ་དགུའོ། །མི་གཡོ་བས་ནི་བཅུ་འཐོབ་པོ། །དེར་འཕོ་གྲོལ་བའི་ཐ་མ་ལའང། ཞེས་བྱུང། འདོད་པ་ལ་ཆགས་བཅས་ཀྱི་འཕགས་པས་
བཅུ་དྲུག་པ་ལམ་རྗེས་ཤེས་ལ་གནས་པ་ལ་ནི་ཤེས་བ་དྲུག་དང་ཆགས་བྲལ་གྱི་འཕགས་པས་དེའི་ཚེ་བདུན་ཐོབ་སྟེ། དང་པོས་ཆོས་རྗེས་བདེན་བཞི་ཤེས་པ་བཞི་དང་དྲུག་ཐོབ་ཆགས་བྲལ་འཕགས་པས་དེ་དྲུག་སེམས་ཤེས་དང་བདུན་

[019A]༄༅། །ཐོབ་པའི་ཕྱིར། རྩ་བར། ཆགས་བཅས་བཅུ་དྲུག་པ་ལ་དྲུག་འདོད་ཆགས་དང་ནི་བྲལ་བའི་བདུན། །ཞེས་སོ། །སྐད་ཅིག་བཅུ་དྲུག་གི་གོང་མའི་སྒོམ་པའི་ལམ་ལ་ནི་ཇི་སྲིད་ཆགས་བྲལ་མ་ཡིན་པ་དེ་སྲིད་
དུ་སྦྱོར་བ་དང་བར་ཆད་མེད་པ་དང། རྣམ་པར་གྲོལ་བ་དང་ཁྱད་པར་ཅན་གྱི་ལམ་ཐམས་ཅད་ལ་ཤེས་བདུན་འཐོབ་ཆོས་ཤེས་རྗེས་ཤེས་ཀུན་རྫོབ་ཤེས་བདེན་བཞི་ཤེས་པ་བཞི་དང་བདུན་འཐོབ་པའི་ཕྱིར། རྩ་བར། དེའི་
གོང་མ་ཆགས་བཅས་ཀྱི། །བསྒོམ་པའི་ལམ་ལ་བདུན་འཐོབ་པོ། །ཞེས་སོ། །བསམ་གཏན་བཞི་གཟུགས་མེད་དང་པོ་གསུམ་དང་ས་བདུན་གྱི་ཉོན་མོངས་ལས་རྒྱལ་བ་དེ་དག་གི་འདོད་ཆགས་དང་བྲལ་བར་བྱེད་པའི་སྒོམ་ལམ་
བར་ཆད་མེད་ལམ་ལ་གནས་པའི་འཕགས་པ་དང། སློབ་པའི་མངོན་ཤེས་ལྔ་ཐོབ་པར་བྱེད་པའི་བར་ཆད་མེད་ལམ་ལ་གནས་གོང་མ་སྲིད་རྩེ་ལས་གྲོལ་བའི་རྣམ་གྲོལ་ལམ་དང་པོ་བརྒྱད་ལ་གནས་པ་ལའང་ཤེས་པ་བདུན་འཐོབ་སྟེ་
བཤད་མ་ཐག་པའི་བདུན་པོ་དེ་འཐོབ་པའི་ཕྱིར། རྩ་བར། ས་བདུན་ལས་བརྒྱད་མངོན་ཤེས་དང། །བར་ཆད་མེད་པའི་ལམ་དག་དང། །གོང་མའི་གྲོལ་བའི་ལམ་བརྒྱད་ལའང། ཞེས་སོ། །རྟོགས་པར་འོས་པའི་སྐལ་བ་ཅན་མི་
གཡོ་བའི་ཆོས་ཅན་ཐོབ་པར་བྱེད་པའི་བར་ཆད་མེད་ལམ་དང་བསམ་གཏན་ནི་སྤེལ་མར་བསྒོམ་པའི་བར་ཆད་མེད་ལམ་ལ་གནས་པ་གཉིས་ཀྱིའང་ཤེས་པ་བདུན་འཐོབ་སྟེ། དང་པོས་ཆོས་ཤེས་རྗེས་ཤེས་བདེན་བཞི་ཤེས་པ་ཟད་

[019B] གཉིས་པས་འགོག་ལམ་ཆོས་ཤེས་གང་རུང་གཅིག་རྗེས་ཤེས་བདེན་བཞི་ཤེས། ཀུན་རྫོབ་ཤེས་པ་དང་བདུན་འཐོབ་པའི་ཕྱིར། དང་པོ་གྲུབ་སྟེ། རྩ་བར། མི་གཡོ་ཐོབ་དང་ཞེས་སོ། །གཉིས་པ་གྲུབ་སྟེ་
རྩ་བར། སྤེལ་བསྒོམ་བའི། ཞེས་སོ། །སློབ་པ་ཆགས་བཅས་དབང་པོ་སྤྱོད་པའི་རྣམ་གྲོལ་ལམ་ལ་དྲུག་དང། ཆགས་བྲལ་བས་དབང་པོ་སྦྱོང་བའི་རྣམ་གྲོལ་ལམ་ལ་བདུན་འཐོབ་སྟེ། ཆགས་བཅས་པས་ཆོས་ཤེས་རྗེས་ཤེས་བདེན་བཞི་
ཤེས་པ་དྲུག་དང་ཆགས་བྲལ་བས་སེམས་ཤེས་དང་བདུན་རྣམས་ཐོབ་པའི་ཕྱིར་དང། འམ་སྒྲས་ཀུན་རྫོབ་ཤེས་པའང་ཐོབ་པའི་ལུགས་སྟོན། རྩ་བར། སློབ་པ་སྦྱོང་པའི་གྲོལ་བ་ལ། །ཤེས་པ་དྲུག་དང་བདུན་འཐོབ་འམ། །ཞེས་སོ། །སློབ་
པ་དབང་པོ་སྦྱོང་པའི་བར་ཆད་མེད་ལམ་ལ་གནས་པའི་འཕགས་པས་ནི་ཆགས་བཅས་ཆགས་བྲལ་གཉིས་དང་སྲིད་རྩེའི་ཉོན་མོངས་ལས་རྣམ་པར་རྒྱལ་བའི་བར་ཆད་མེད་ལམ་ལ་གནས་པ་དང་གསུམ་གས་ཤེས་པ་དྲུག་འཐོབ་སྟེ། ཆོས་
ཤེས་རྗེས་ཤེས་བདེན་བཞི་ཤེས་པ་སྟེ་དྲུག་འཐོབ་པ་དེ་བཞིན་ཡིན་པའི་ཕྱིར། རྩ་བར། བར་ཆད་མེད་པའི་ལམ་ལ་དྲུག་དེ་བཞིན་སྲིད་རྩེའི་རྣམ་རྒྱལ་ལའང། །ཞེས་སོ། །སྲིད་རྩེའི་རྣམ་གྲོལ་ལམ་དགུ་པ་ཟད་ཤེས་ལ་ཤེས་པ་དགུ་
ཐོབ་སྟེ། མི་སྐྱེ་ཤེས་བ་མ་གཏོགས་ཐོབ་པའི་ཕྱིར། རྩ་བར་ཟད་བ་ཤེས་བ་ལ་དགུའོ། །ཞེས་སོ། །དབང་རྣོན་མི་གཡོའི་ཆོས་ཅན་དང། རྟོགས་པའི་སྐལ་ཅན་མི་གཡོ་བར་དབང་པོ་འཕོ་བའི་རྣམ་གྲོལ་ལམ་དགུ་བ་གཉིས་

[020A]༄༅། །ལའང་ཤེས་བཅུ་ཐོབ་སྟེ། རྣམ་གྲོལ་ལམ་མི་སྐྱེ་ཤེས་པ་ཐོབ་པའི་ཕྱིར། རྩ་བར། མི་གཡོ་བས་ནི་བཅུ་འཐོབ་པོ། དེར་འཕོར་གྲོལ་པས་ཐ་མ་ལའང། །ཞེས་སོ། །གསུམ་པ་ནི། བཤད་པའི་ལྷག་མ་ལ་
བརྒྱད་འཐོབ། ཞེས་བྱུང། སྔར་བཤད་པའི་ལྷག་མ་འདོད་པ་ལ་འདོད་ཆགས་དང་བྲལ་བའི་རྣམ་གྲོལ་ལམ་དགུ་པ་དང། མངོན་ཤེས་དང་སྤེལ་སྒོམ་དང། མི་གཡོ་རྟོགས་པར་བྱེད་པ་གསུམ་གྱི་རྣམ་གྲོལ་ལམ་དང་པོ་བརྒྱད་དང་
ཕྱིར་མི་འོང་སྦྱོར་པ་དང། ཁྱད་པར་ཅན་གྱི་ལམ་ལ་གནས་པ་རྣམས་ཀྱིས་ནི་ཤེས་པ་བརྒྱད་བརྒྱད་འཐོབ་སྟེ། ཟད་དང་མི་སྐྱེ་ཤེས་པ་གཉིས་མ་གཏོགས་པ་འཐོབ་པའི་ཕྱིར། གཉིས་པ་ས་གང་དུ་ཤེས་པ་དུ་འཐོབ་ནི། གང་ལས་
ཆགས་བྲལ་བྱ་ཕྱིར་གང། །ཐོང་པ་དེར་ཡང་འོག་མ་འང་འཐོབ་།ཟད་པ་ཤེས་ལ་ཟག་བཅས་ཀྱང། །ཞེས་བྱུང། ལམ་གང་གི་གནས་སྐབས་སུ་ས་དུ་ཞིག་པའི་ཤེས་པ་འཐོབ་པ་ཡོད་དེ། ས་འོག་མ་གང་ལས་ཆགས་པ་དང་བྲལ་
བར་བྱ་པའི་ཆེད་དུ་སྦྱོར་ལམ་ལ་སོགས་བ་བཞི་དང། འདས་པའི་ལམ་གྱིས་འདོད་ཆགས་དང་བྲལ་བས། ས་གོང་མས་བསྡུས་པའི་ལམ་གང་ཐོབ་པ་དེར་ཡང་རང་ས་དང་འོག་མས་བསྡུས་པའི་ཟག་མེད་ཀྱི་ལམ་ཐོབ་ལ། འང་སྒྲས་
རྣམ་གྲོལ་ལམ་དགུ་པའི་ཚེ། ཟག་མེད་གཞན་ཐོབ་ཚུལ་ཡང་བསྟན་པའི་ཕྱིར། ཟད་པ་ཤེས་པ་ལ་རྒྱལ་སྲིད་ལ་དབང་བསྐུར་ལྟར་ཟག་བཅས་ཟག་མེད་ཀྱི་ཡོན་ཏན་དུ་མ་ཐོབ་སྟེ། དེ་ལ་ཟག་མེད་དུ་མ་ཟད་ཟག་བཅས་ཀྱི་ཡོན་

[020B] དབུགས་རྡུབ་འབྱུང་དང་དྲན་པ་ཉེར་བཞག་སོགས་དང། བསམ་གཏན་ས་དྲུག་གཟུགས་མེད་པ་སྟེ་ས་བཅུ་གཅིག་པོ་ཀུན་གྱིས་བསྡུས་པ་འཐོབ་པའི་ཕྱིར་ཏེ། རྡོ་རྗེ་ལྟ་བུའི་ཏིང་ངེ་འཛིན་གྱིས་
ཉོན་མོངས་པའི་ཐོབ་པ་བཅོམ་ནས་ཆོས་ཀྱི་རྒྱལ་སྲིད་རིན་པོ་ཆེ་ཐོབ་པ་ཡིན་པས་དགེ་པ་རྣམས་སྐྱེས་འབུལ་པའི་ཚུལ་གྱིས་བསུ་བའི་ཕྱིར། དཔེར་ན། རྒྱལ་སྲིད་ཆེན་པོ་ཐོབ་པས་ཡུལ་མི་རྣམས་སྐྱེས་ཀྱི་ཚུལ་དུ་བསུ་བ་ཡིན་ནོ། །རྩ་
བར༑ ཟད་པ་ཤེས་ལ་ཟག་བཅས་ཀྱང། ཞེས་སོ། །རྙེད་པ་ཐམས་ཅད་ཐོབ་པ་ཡིན་ནམ་ཞེ་ན། སྔོན་མེད་པ་ལས་རྙེད་པ་དེ་ཐོབ་པ་ཡིན་གྱི་རྙེད་ཟིན་མི་འཐོབ་པའི་ཕྱིར། གསུམ་པ་ཐོབ་པའི་དབྱེ་བ་ནི་།རྙེད་དང་རྟེན་ཅེས་བྱ་བ་ནི། །དགེ་
པ་འདུས་བྱས་འཐོབ་པའོ། །གཉེན་པོ་དང་ནི་ཐག་བསྲིང་པའི་ཐོབ་པ་ཟག་དང་བཅས་པའི་ཡིན། ཞེས་བྱུང། ཐོབ་པ་ལ་རྙེད་པའི་ཐོབ་པ་དང། བསྟེན་པའི་ཐོབ་པ་དང། གཉེན་པོའི་ཐོབ་པ་དང། ཐག་བསྲིང་པའི་ཐོབ་པ་བཞི་ཡོད་
དེ༑ རྙེད་པ་ཉིད་ཐོབ་པས་ན་རྙེད་པའི་ཐོབ་པ་སྟེ། ལམ་གསར་དུ་རྙེད་པའི་ཚེ་ལམ་དེ་མ་འོངས་པ་ཐོབ་པ་ལྟ་བུ། བསྟེན་པ་ནི་ཆོས་ཐོབ་ཟིན་དེ་ཡང་ཡང་མངོན་དུ་བྱེད་པ་ཡིན་ལ། དེ་ཐོབ་ན་བསྟེན་པའི་ཐོབ་པ་སྟེ། འཕགས་པའི་དྲན་པ་ཉེར་
བཞག་མངོན་དུ་བྱེད་པ་ལྟ་བུ། གཉེན་པོ་ནི་ལམ་སྟེ། གཉེན་པོ་འདི་ཉིད་ཐོབ་པ་ཡིན་པས་ན། གཉེན་པོའི་ཐོབ་པ་སྟེ། ལུས་ངག་ཡིད་གསུམ་མ་དུལ་པའི་གཉེན་པོ་དེ་གསུམ་དུལ་བ་བསྒོམ་པ་ལྟ་བུ། ཐག་བསྲིང་བར་བྱེད་པའི་ཐོབ་པ་

[021A]༄༅། །ནི་ཐག་བསྲིང་པའི་ཐོབ་པ་སྟེ། འཇིག་རྟེན་པའི་ཉོན་མོངས་ཆགས་བྲལ་གྱི་ཐོབ་པ་ལྟ་བུ་ཡིན་པའི་ཕྱིར། དང་པོ་ཡིན་ཏེ། གང་སྤེལ་ལས། རྙེད་པའི་ཐོབ་པ་ཞེས་བྱ་བ་ནི། ཡོན་ཏན་གང་ཡང་རུང་པ་གོམས་
པས་ཡོན་ཏན་གང་ཡང་རུང་པ་ཐོབ་པའོ། །ཐོབ་པ་ཉིད་རྙེད་པ་ཡིན་པས་ན། རྙེད་པའི་ཐོབ་པའོ། །ཞེས་གསུངས་པའི་ཕྱིར། གཉིས་པ་ཡིན་ཏེ། གང་སྤེལ་ལས། བསྟེན་པ་ནི་ཆོས་ཐོབ་ཟིན་པ་མངོན་དུ་བྱེད་པའོ། །བསྟེན་པ་ཉིད་
ཐོབ་པ་ཡིན་པས་བསྟེན་པའི་ཐོབ་པའོ། །ཞེས་གསུངས་པའི་ཕྱིར་གསུམ་པ་ཡང་ཡིན་ཏེ། མདོ་ལས། འདི་ལྟར་ལུས་བསྒོམ་པ་དང་སེམས་བསྒོམ་པ་དང་ཚུལ་ཁྲིམས་བསྒོམ་པ་ནི་དགེ་སློང་ཞེས་བྱའོ་།ཞེས་གསུངས་པ་དེ་ཡིན་
པའི་ཕྱིར་ཏེ། གང་སྤེལ་ལས། གཉེན་པོ་ནི་ལམ་སྟེ། གཉེན་པོ་འདི་ཉིད་ཐོབ་པ་ཡིན་པས་ན་གཉེན་པོའི་ཐོབ་པའོ། །དེ་ནི་ལུས་ལ་སོགས་པ་རྣམས་ཀྱི་ལུས་ལ་སོགས་པའི་གཉེན་པོ་རྟོགས་པ་ལས་ལུས་བསྒོམ་པ་ཞེས་བྱ་བ་ལྟ་བུ་སྟེ་
དེ་བཞིན་དུ་ཟག་པ་དང་བཅས་པའི་ཆོས་གཞན་དག་ཀྱང་ཡིན་ནོ་།ཞེས་གསུངས་པའི་ཕྱིར། རྒྱས་པར་བཤད་ཡོད། བཞི་པ་ཡང་ཡིན་ཏེ། གང་སྤེལ་ལས། ཐག་བསྲིང་བ་ཉིད་ཐོབ་པ་ཡིན་པས་ན། ཐག་བསྲིང་བའི་ཐོབ་པའོ། །དེ་ནི་
ཉོན་མོངས་པའི་ཐོབ་པ་གཅོད་པ་སྟེ། ཐག་བསྲིང་བར་བྱེད་ཞེས་བྱ་བའི་ཐ་ཚིག་གོ། །ཞེས་གསུངས་པའི་ཕྱིར། དེ་དག་མཚན་ཉིད་ཙམ་སྟེ། མདོར་ན་དགེ་བ་ཟག་བཅས་ལ་ཐོབ་པ་བཞི་ཀ་ཡོད་དོ། དགེ་བ་འདུ་བྱས་ཡིན་བས་རྙེད་བསྟེན་གྱི་

[021B] ཟག་བཅས་ཡིན་བས་གཉེན་པོ་དང་ཐག་བསྲིང་བའི་ཐོབ་པ་གཉིས་ཀྱང་ཡོད་པའི་ཕྱིར། རང་འགྲེལ་ལས་དགེ་བ་ཟག་པ་དང་བཅས་པ་རྣམས་ཀྱི་ནི་ཐོབ་པ་བཞི་ཡིན་ནོ་།ཞེས་སོ། །ཟག་མེད་རྣམས་ཀྱི་ཐོབ་པ་
གཉིས་ཡོད་དེ། རྙེད་བསྟེན་གྱི་ཐོབ་པ་གཉིས་ཡོད་པའི་ཕྱིར། གང་སྤེལ་ལས། ཟག་པ་མེད་པ་རྣམས་ཀྱི་ནི་གཉིས་ཡིན་ཏེ། སྔ་མ་གཉིས་སོ། །ཞེས་གསུངས་པའི་ཕྱིར། ཉོན་མོངས་ཅན་དང་ལུང་མ་བསྟན་པ་རྣམས་ཀྱི་ཐོབ་པ་གཉིས་
ཡོད་དེ། གཉེན་པོ་དང་ཐག་བསྲིང་བའི་ཐོབ་པ་གཉིས་ཡོད་པའི་ཕྱིར། གང་སྤེལ་ལས། ཉོན་མོངས་བ་ཅན་དང་ལུང་དུ་མ་བསྟན་པ་རྣམས་ཀྱི་ནི་གཉིས་ཏེ་ཕྱི་མ་གཉིས་སོ། །ཞེས་གསུངས་པའི་ཕྱིར་སྨྲས་བ། འཁོར་བའི་བཙོན་དུ་
འཆིང་བའི་ཉོན་མོངས་ཀྱི། དགྲ་ཀུན་བཅོམ་པས་མི་སློབ་རིན་ཆེན་ཁྲིར། །མངོན་པར་བཞུགས་པའི་ཟག་བཅས་ཟག་མེད་ཀྱི། །ཡོན་ཏན་ཀུན་འབྱུང་འཁོར་བསྒྱུར་སྐྱེས་བཞིན་རྨད། །རང་དོན་ཙམ་བྱས་ཕུན་ཚོགས་དེ་ལྟར་ན། །མཐའ་མེད་དོན་
གཉིས་བྱས་པའི་སངས་རྒྱས་ཀྱི། །ཡོན་ཏན་རྨད་བྱུང་རེ་རེའང་ནམ་མཁའ་ལ། །ཤོང་མིན་བློ་གྲོས་ལོངས་སྤྱོད་འདི་ཨེ་མའོ། །ངོ་མཚར་ཨཧོ་ཀྱེ་མ་ཐུབ་དབང་དཔལ། །ལན་གཅིག་དྲན་པའི་བསོད་ནམས་བསམ་ཀླས་ན། །ཇི་འདི་མི་འཇུག་
ལོང་ངམ་བླུན་ནམ་མྱོས། །སེམས་དང་ལྡན་ན་ཐུབ་དབང་སོམ་ལ་བསྟེན། །བྱ་མང་དོན་ཆུང་ཆུ་ཡི་གཉེར་མ་ལ། །མཐོ་དང་དམའ་བས་བྱིས་པའང་མི་བྲིད་ན། །མངོན་མཐོང་འཇིག་རྟེན་མི་རྟག་འགྱུར་བ་ལ། །འགྱོད་དང་རིམ་གྲོ་བྱེད་པའང་
[022A]༄༅། །བེམ་བོའམ་ཕྱུགས། །སྐྱོན་བྲལ་མཛེས་པའི་གཏེར་མཐོང་འཁོར་འདས་ཀྱི། །རྨ་དབྱུང་ངོ་མཚར་ཡོན་ཏན་མ་ལུས་པ། །དགའ་པས་ཁྱོད་ལ་འདུས་སམ་མགོན་ཁྱོད་ཉིད། །ཐབས་གང་ཞིག་གི་ཐོབ་སྙམ་ཁྱོད་ཕྱག་
འཚལ། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །བཞི་བ་ཁྱད་པར་གྱི་ཆོས་ལ་ཐུན་མོང་མ་ཡིན་པའི་ཡོན་ཏན་དང། ཐུན་མོང་གི་ཡོན་ཏན་གཉིས། དང་པོ་ལ། མདོར་བསྟན་པ། རྒྱས་པར་བཤད་པ། དོན་བསྡུ་བ་གསུམ། དང་པོ་
ནི༑ སངས་རྒྱས་ཆོས་ནི་མ་འདྲེས་པ། །སྟོབས་ལ་སོགས་པ་བཅོ་བརྒྱད་དོ། །ཞེས་བྱུང། བྱེ་སྨྲ་ན་རེ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོད་དེ། སངས་རྒྱས་ཀྱི་སྟོབས་བཅུ་ལ་སོགས་པ་མི་འཇིགས་པ་བཞི་དང། དྲན་པ་ཉེར་
བཞག་གསུམ་དང། ཐུགས་རྗེ་ཆེན་པོ་རྣམས་སུ་ཡོད་པའི་ཕྱིར་སངས་རྒྱས་ལས་གཞན་ཡང་ཐུན་མོང་མ་ཡིན་པ་དང་ཟླ་མེད་པས་ན་མ་འདྲེས་པར་འདོད་པའི་ཕྱིར། རང་འགྲེལ་ལས། ཐུན་མོང་མ་ཡིན་པས་ན་མ་འདྲེས་པ་ཞེས་དང་
གང་སྤེལ་ལས། མ་འདྲེས་པ་ནི་འདྲེས་པ་མེད་པ་སྟེ། ཟླ་མེད་པ་ཞེས་བྱ་བའི་དོན་ནོ། །ཞེས་གསུངས་པའི་ཕྱིར། ཐེག་ཆེན་རྣམས་ཀྱི་སྤྱོད་པ་མ་འདྲེས་པ་དྲུག་རྟོགས་པ་མ་འདྲེས་པ་དྲུག་འཕྲིན་ལས་མ་འདྲེས་པ་གསུམ། ཡེ་ཤེས་
མ་འདྲེས་པ་གསུམ་དང་བཅོ་བརྒྱད་དུ་འདོད་དེ། མདོ་སྡེ་རྒྱན་ལས་སྤྱོད་བ་དང་ནི་རྟོགས་པ་དང། །ཡེ་ཤེས་དང་ནི་འཕྲིན་ལས་ཀྱི་།ཞེས་སོ། གཉིས་པ་ལ་སྟོབས་བཤད་པ། མི་འཇིགས་པ་དང། དྲན་པ་ཉེར་བཞག་དང། ཐུགས་རྗེ་

[022B] དང་པོ་ལ། མཁྱེན་པའི་སྟོབས་དང། སྐུའི་སྟོབས་གཉིས། དང་པོ་ལ་སོ་སོའི་ངོ་བོ་དང། ས་གང་ན་ཡོད་དང། སྒྲ་བཤད་གསུམ། དང་པོ་ནི། །གནས་དང་གནས་མིན་ཤེས་པ་བཅུ། །ལས་འབྲས་ལ་བརྒྱད་བསམ་གཏན་
སོགས། །དབང་པོ་མོས་དང་ཁམས་ལས་ནི། །དགུའོ་ལམ་དག་ལ་བཅུ་འམ། །གཉིས་ནི་ཀུན་རྫོབ་ཤེས་པ་ཡིན། །ཟད་པ་དྲུག་གམ་བཅུ་ཡིན་ནོ། །ཞེས་བྱུང། སྟོབས་དང་པོ་དྲུག་ཆོས་ཅན། ཤེས་བཅུས་བསྡུ་ཚུལ་ཡོད་དེ། གནས་
དང་གནས་མིན་མཁྱེན་པའི་སྟོབས་ནི་ཤེས་པ་བཅུས་བསྡུས། ལས་དང་རྣམ་སྨིན་མཁྱེན་པའི་སྟོབས་ལ་འགོག་ལམ་གྱི་ཤེས་པ་གཉིས་མ་གཏོགས་པའི་བརྒྱད་ཀྱིས་བསྡུས། བསམ་གཟུགས་བརྒྱད་རྣམ་ཐར་བརྒྱད། ཏིང་ངེ་འཛིན་གསུམ་
སྙོམས་འཇུག་གཉིས་མཐར་གནས་དགུ་མཁྱེན་པའི་སྟོབས་དང། དཔང་པོ་མཆོག་དང་མཆོག་མིན་མཁྱེན་པའི་སྟོབས་དང་མོས་པ་སྣ་ཚོགས་མཁྱེན་པའི་སྟོབས་དང། ཁམས་སྣ་ཚོགས་མཁྱེན་པའི་སྟོབས་ཏེ་སྟོབས་བཞི་ནི་འགོག་ཤེས་
མ་གཏོགས་པའི་ཤེས་པ་དགུས་བསྡུས་པའི་ཕྱིར། དང་པོ་གྲུབ་སྟེ་རྩ་བར། གནས་དང་གནས་མིན་ཤེས་པ་བཅུ། ཞེས་སོ། །གཉིས་པ་གྲུབ་སྟེ། རྩ་བར། ལས་འདྲས་ལ་བརྒྱད། ཞེས་སོ། །གསུམ་པ་གྲུབ་སྟེ། བསམ་གཏན་
སོགས། དབང་པོ་མོས་དང་ཁམས་ལས་ནི། །དགུའོ། །ཞེས་གསུངས་པའི་ཕྱིར། སྟོབས་ཕྱི་མ་བཞི་ཆོས་ཅན། ཤེས་བཅུས་བསྡུས་ཏེ། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་ལམ་རང་གི་ངོ་བོར་བྱས་ན་འགོག་ཤེས་པ་

[023A]༄༅། །མ་གཏོགས་དགུ། འམ་སྒྲའི་དོན་དང་ལམ་འབྲས་བུ་དང་བཅས་ན་ཤེས་པ་བཅུ་ཡོད་དེ། སྔོན་གནས་མཁྱེན་པའི་སྟོབས་དང་འཆི་འཕོ་དང་སྐྱེ་བ་མཁྱེན་པའི་སྟོབས་གཉིས་ནི་ཀུན་རྫོབ་ཤེས་པ་ཡིན་
ཟག་ཟད་མཁྱེན་པའི་སྟོབས་ནི་འམ་སྒྲས་འགོག་པ་ཁོ་ན་ཤེས་ན་ཆོས་ཤེས་རྗེས་ཤེས་འགོག་ཤེས་ཟད་ཤེས་མི་སྐྱེ་ཤེས་པ་ཀུན་རྫོབ་ཤེས་པ་དྲུག་གིས་བསྡུས། ཟག་པ་ཟད་པའི་རྒྱུད་ལ་ཡོད་པའི་མཁྱེན་པར་འདོད་ན་ཤེས་པ་བཅུས་
བསྡུས་པའི་ཕྱིར། དང་པོ་གྲུབ་སྟེ། རྩ་བར། ལམ་དག་ལ་བཅུ་འམ། ཞེས་སོ། །གཉིས་པ་གྲུབ་སྟེ། རྩ་བར། གཉིས་ནི་ཀུན་རྫོབ་ཤེས་པ་ཡིན། ཞེས་སོ། །གསུམ་པ་གྲུབ་སྟེ། རྩ་བར། ཟད་པ་དྲུག་གམ་བཅུ་ཡིན་ནོ། །ཞེས་
སོ༑ ༑གཉིས་པ་ནི། སྔོན་གནས་འཆི་འཕོ་སྐྱེ་བའི་གནས། །བསམ་གཏན་དག་ན་ལྷག་མ་ནི། །ས་རྣམས་ཀུན་ན་ཞེས་བྱུང། སྟོབས་བཅུ་པོ་དེས་གང་ན་ཡོད་ཀྱི་ཁྱད་པར་ཡོད་དེ། སྔོན་གནས་མཁྱེན་པའི་སྟོབས་དང། འཆི་འཕོ་སྐྱེ་
བ་མཁྱེན་པའི་སྟོབས་གཉིས་བསམ་གཏན་གྱི་དངོས་གཞི་བཞིན་ཡོད་སྟོབས་ལྷག་མ་བརྒྱད་ནི་འདོད་པ་དང་མི་ལྕོགས་མེད་དང་ཁྱད་པར་ཅན་དང་བསམ་གཏན་བཞི་གཟུགས་མེད་བཞི་སྟེ་ས་ཀུན་ན་ཡོད་པའི་ཕྱིར། ཐམས་ཅད་ཀྱང་
འཛམ་གླིང་སྐྱེས་བའི་ལུས་རྟེན་ཅན་ཡིན་ཏེ། གཞན་དུ་སངས་རྒྱས་མི་འབྱུང་བའི་ཕྱིར། གསུམ་པ་ནི། འདིའི་སྟོབས་གང་ཕྱིར་ཐོགས་མི་མངའ། ཞེས་བྱུང། སངས་རྒྱས་འདིའི་རྒྱུད་ཀྱི་གནས་དང་གནས་མིན་མཁྱེན་པ་སོགས་ལ་

[023B] འདིའི་མཁྱེན་བ་ཤེས་བྱ་ཐམས་ཅད་ལ་ཐོགས་བ་མི་མངའ་བས་འཇུག་བས་སྟོབས་ཡིན་ལ། གཞན་ཉན་རང་གི་ཤེས་པ་ནི་ལ་ལར་འདོད་ཀྱང་མི་འཇུག་པས་ཐོགས་པ་ཡིན་པས་སྟོབས་སུ་མི་
འོས་པའི་ཕྱིར་ཏེ། དཔེར་ན་གནས་བརྟན་ཤཱ་རིའི་པུས་རབ་ཏུ་འབྱུང་བར་འདོད་པའི་ཐར་པའི་དགེ་རྩ་མ་གཟིགས་པས་ཕྱིར་བཏང་བ་དེ་བཞིན་གཤེགས་པས་དེ་རབ་ཏུ་བྱུང་ནས། འབྱུང་ཁུངས་རྡོ་ཡི་གསེབ་གསེབ་ན། །བག་ལ་ཞ་བའི་
གསེར་བཞིན་དུ། །ངས་ནི་འདི་ཡི་ཐར་པ་ཡི། །ས་བོན་ཤིན་ཏུ་ཕྲ་བ་མཐོང། །ཞེས་གསུངས་པ་དང། བྱ་ཞིག་ཁྲས་གཙེས་པས་སྐྱེ་བ་དང་འཆི་འཕོ་སོགས་མ་མཁྱེན་པ་ལྟ་བུ་ཡིན་པའི་ཕྱིར། །གཉིས་པ་ནི། སྐུ་ལ་སྲེད་མེད་བུ་ཡི་
སྟོབས། །གཞན་དག་ཚིགས་ན་གླིང་ཆེན་སོགས། །བདུན་ཅུས་གླགས་པའི་སྟོབས་ཡིན་ནོ། །དེ་ནི་རེག་བྱའི་སྐྱེ་མཆེད་དོ། །ཞེས་གསུངས་པའི་ཕྱིར། སངས་རྒྱས་ཀྱི་སྐུའི་སྟོབས་ཡོད་དེ། སངས་རྒྱས་ཀྱི་སྐུ་ལ་སྲེད་མེད་ཀྱི་བུའི་སྟོབས་
མངའ་བའི་ཕྱིར། འདི་འདྲ་ཐེག་ཆེན་པས་ཀྱང། རྒྱུད་བླ་མ་ལས། སྲེད་མེད་བུ་ཡི་སྟོབས་ལས་འཁྲིགས་པའི་སྐུ། །ཞེས་སོ། །སྔོན་གྱི་སློབ་དཔོན་གཞན་དག་ནི་སུམ་བརྒྱ་དྲུག་ཅུ་རྩ་གཉིས་པོ་རེ་རེ་ན། སྲེད་མེད་བུའི་སྟོབས་མངའ་ཞེས་
ཟེར༑ རྩ་བར། གཞན་དག་ཚིགས་ན་ཞེས་སོ། །སྲེད་མེད་ཀྱི་བུའི་སྟོབས་ཀྱི་ཚད་ཡོད་དེ། གླིང་ཆེན་ཕལ་བ་དང་སོགས་པ་སྤོས་ཀྱི་གླང་པོ་ཆེ་དང། ཚན་པོ་ཆེ་ཆེན་པོ་དང། རབ་གནོན་དང། ཡན་ལག་མཆོག་དང། སྟོབས་མཆོག་དང་

[024A]༄༅། །སྲེད་མེད་བུ་སྟེ་བདུན་པོ་དེ་སྔ་མ་སྔ་མ་ལས་ཕྱི་མ་ཕྱི་མ་བཅུ་འགྱུར་གླགས་བ་སྟོབས་ལྷག་པའི་ཕྱིར་དང། སློབ་དཔོན་རང་ལུགས་སྐུའི་སྟོབས་དེ་དག་ལས་ཆེས་ཆེ་བ་ཐུགས་སྟོབས་བཞིན་དུ་མཐའ་ཡས་པར་འདོད་
དེ༑ དེ་ལྟར་མིན་ན་མཁྱེན་པའི་སྟོབས་མཐའ་ཡས་པ་མི་བཟོད་པའི་ཕྱིར་ཏེ། དཔེར་ན་བཅོམ་ལྡན་འདས་བཙས་པའི་དུས་དང་རྡོ་རྗེ་གདན་དུ་བྱོན་པའི་གཏམ་བཞིན་ནོ། །རང་འགྲེལ་ལས། ཇི་ལྟར་ཆེས་ཆེ་བ་དེ་ལྟར་ཏུ་རུང་ངོ་
ཞེས་དང། རྒྱལ་སྲས་མ་ལས། སློབ་དཔོན་ནི་ཇི་ལྟར་ཆེས་ཞེས་པ་ནས་གཏན་ཚིགས་དེ་ལྟ་མ་ཡིན་ན་མཁྱེན་པའི་སྟོབས་མཐའ་ཡས་པ་བཟོད་པར་མི་འགྱུར་རོ། །ཞེས་གསུངས་པའི་ཕྱིར་དང། ཁྱད་པར་དུ་གང་སྤེལ་ལས། ཇི་
ལྟར་ཆེས་ཆེ་བ་དེ་ལྟར་རུང་ངོ་ཞེས་བྱ་བ་ནི་སློབ་དཔོན་ཏེ་དེ་ལྟ་མ་ཡིན་ན་མཁྱེན་པ་མཐའ་ཡས་པ་བཟོད་པར་མི་འགྱུར་རོ་།ཅིའི་ཕྱིར་ཞེ་ན། སྐུ་ལ་བརྟེན་པ་ནི་སྐུ་དང་འཚམས་པ་ཡིན་ཏེ། སྐུ་དང་ཐུགས་གཉིས་ནི། ཕན་ཚུན་མཐུན་
པར་བྱེད་པའི་ཕྱིར་རོ། །གཞན་དུ་ན་ལྷས་བྱིན་གྱིས་བསད་པའི་གླང་པོ་ཆེ་ཞབས་ཀྱི་མཐེ་བོས་རབ་དང་འོབས་བདུན་ཟློ་བ་དེར་མི་འགྱུར་བ་འདི་ནི་རྒྱུ་ཡིན་ནོ། །ཞེས་གསུངས་པའི་ཕྱིར། སྐུ་སྟོབས་ཐུགས་དང་འཚམས་པ་གྲུབ་མཐའ་བཞི་
ཀའི་ལུགས་ཡིན་ཀྱང། འདི་སྐོར་ལ་སྔ་མ་ཕལ་ཆེར་གྱིས་བྱེ་སྨྲ་ལས་སློབ་དཔོན་དང་མདོ་དུ་མའི་དགོངས་པ་ཡོད་སྣང་མ་ཤར་འདུག་ཀྱང་གྲུབ་མཐའ་གོང་འོག་དུ་མར་གལ་ཆེ་སྙམ་མོད་ཀྱང་དུ་མམ་སྤྲོས། སྐུའི་སྟོབས་དེ་རེག་བྱའི་

[024B] འབྱུང་བཞིའི་ཁྱད་པར་ཁོ་ནར་འདོད་པའི་ཕྱིར། སྐུ་བེམ་པོར་འདོད་ཕྱིན་འདི་ལྟར་ཡིན་ནོ། །གཉིས་པ་མི་འཇིགས་པ་ནི། མི་འཇིགས་པ་ནི་རྣམ་པ་བཞི། །ཇི་ལྟར་སྟོབས་ནི་དང་པོ་དང། །བཅུ་པ་གཉིས་པ་བདུན་
པ་བཞིན། །ཞེས་བྱུང། མི་འཇིགས་པ་ནི་རྣམ་པ་བཞི་ཡོད་དེ། རང་དོན་རྟོགས་པ་ཕུན་ཚོགས་མངོན་པར་རྫོགས་པར་སངས་རྒྱས་པར་དམ་བཅའ་ལ་ཆོས་མཐུན་གྱི་རྒོལ་བ་མི་འཇིགས་པའི་ཡེ་ཤེས་དེ་རང་དོན་རྟོགས་པ་ཕུན་ཚོགས་
ཐོབ་པར་དམ་བཅའ་བ་ལ་མི་འཇིགས་པ་དང། དེ་བཞིན་དུ་ངས་སྒྲིབ་བ་མ་ལུས་པ་སྤངས་པར་དམ་བཅས་པ་ལ་ཆོས་མཐུན་གྱི་རྒོལ་བ་མི་འཇུག་པའི་ཡེ་ཤེས་དེ། རང་དོན་སྤངས་པར་དམ་བཅས་པ་ལ་མི་འཇིགས་པ་དང། ཆོས་གང་ཉན་
ཐོས་སོགས་པར་དུ་གཅོད་པར་དམ་བཅས་པ་ལ་ཆོས་མཐུན་གྱི་རྒོལ་བ་མེད་པའི་ཡེ་ཤེས་དེ། གཞན་དོན་བར་དུ་གཅོད་པར་དམ་བཅས་པ་ལ་མི་འཇིགས་པ་དང། ཆོས་གང་ཉན་ཐོས་སོགས་ཀྱི་ངེས་འབྱིན་གྱི་ལམ་དུ་དམ་བཅས་པ་ལ་ཆོས་
མཐུན་གྱི་རྒོལ་བ་མེད་པའི་ཡེ་ཤེས་དེ། གཞན་དོན་ངེས་འབྱིན་གྱི་ལམ་དུ་དམ་བཅས་པ་མི་འཇིགས་པ་བཞི་ཡོད་པའི་ཕྱིར། མདོ་ལས། ཀྱེ་མ་ང་མངོན་པར་རྫོགས་པར་སངས་རྒྱས་པ་ལ་འདི་ན་ཆོས་འདི་དག་མངོན་པར་རྫོགས་པར་སངས་
མ་རྒྱས་སོ། །ཞེས་ང་ལ་དགེ་སྦྱོང་ངམ་བྲམ་ཟེའམ་ལྷའམ་འདུད་དམ། ཚངས་པའང་རུང་འགའ་ཡང་ཆོས་དང་མཐུན་པས་རྒོལ་ཞིང་གླེང་བར་བྱེད་པའི་རྒྱུ་མཚན་ཡང་དག་པར་རྗེས་སུ་མ་མཐོང་ངོ། །དེ་ལྟར་རྒྱུ་མཚན་ཡང་དག་པར་རྗེས་

[025A]༄༅། །སུ་མ་མཐོང་བས། བདེ་བ་ཐོབ་པ་དང་འཇིགས་པ་མེད་པར་གྱུར་ཅིང། མི་འཇིགས་པ་ཐོབ་པར་གནས་ཏེ། ཁྱུ་མཆོག་རློབས་པོ་ཆེ་ཞལ་གྱིས་འཆེ་ཞིང་ཚངས་པའི་འཁོར་ལོ་བསྐོར། འཁོར་གྱི་ནང་དུ་སེང་གེའི་
སྒྲ་ཡང་དག་པར་སྒྲོགས་པ་འདི་ནི་མི་འཇིགས་པ་དང་པོའོ། །ཞེས་གསུངས་པའི་ཕྱིར། ཁྱབ་སྟེ། སངས་རྒྱས་སོ་ཡན་ཆད་ཀྱི་དམ་བཅའ་ཚུལ་དང། ང་ལ་དགེ་སྦྱོང་ངམ། ཞེས་པ་ནས། མ་མཐོང་ངོའི་པར་གྱིས་ཆོས་མཐུན་གྱི་རྒོལ་བ་
མེད་ཚུལ་དང། དེ་ལྟར་ནས། གནས་ཏེ་པར་མི་འཇིགས་ཚུལ་དང། ལྷག་མས་མི་འཇིགས་པའི་ཡེ་ཤེས་ཀྱི་བྱེད་ལས་ཆོས་འཁོར་བསྐོར་བ་སོགས་སྟོན། དེ་བཞིན་དུ་མདོ་ཕྱི་མ་གསུམ་ཡང་སླ། མི་འཇིགས་པ་བཞི་ཤེས་པ་དང་ས་གང་
གིས་བསྡུས་པ་ཡོད་དེ། ཇི་ལྟར་སྟོབས་དང་པོ་གནས་དང་གནས་མིན་མཁྱེན་པ་ཤེས་པ་བཅུ་དང་ས་ཐམས་ཅད་ཀྱི་བསྡུས་པ་ལྟར་མི་འཇིགས་པ་དང་པོ་ཡིན། སྟོབས་བཅུ་པ་ཟག་ཟད་མཁྱེན་པ་ཤེས་པ་དྲུག་གམ་བཅུ་དང་ས་བཅུ་གཅིག་གིས་
བསྡུས་པ་ལྟར་མི་འཇིགས་པ་གཉིས་པ་ཡིན། སྟོབས་གཉིས་པ་ལས་འབྲས་མཁྱེན་པ་ཤེས་པ་བརྒྱད་དང་ས་ཐམས་ཅད་ཀྱི་བསྡུས་པ་ལྟར་མི་འཇིགས་པ་གསུམ་པ་ཡིན། སྟོབས་བདུན་པ་ཀུན་ཏུ་འགྲོ་བ་མཁྱེན་པ་ཤེས་པ་བཅུ་འམ་དགུ་དང་
ས་ཐམས་ཅད་ན་ཡོད་པ་ལྟར་མི་འཇིགས་པ་བཞི་པ་ཡང་ཡིན་པའི་ཕྱིར། གསུམ་པ་དྲན་པ་ཉེར་བཞག་གསུམ་ནི། དྲན་དང་ཤེས་བཞིན་བདག་ཉིད་གསུམ། །ཞེས་བྱུང། དྲན་པ་ཉེར་བཞག་གསུམ་ཡོད་དེ་འཁོར་གུས་པར་ཉན་པ་ལ་མི་

[025B] འཁོར་མི་གུས་པར་ཉན་པ་ལ་མི་ཁྲོ་པའི་དེ། གུས་མ་གུས་འདྲེས་པར་དེ་གཉིས་མི་འབྱུང་བར་བཏང་སྙོམས་སུ་ངན་པ་དང་ཤེས་བཞིན་གྱི་རང་བཞིན་ཅན་གྱི་བློ་གསུམ་ཡོད་པའི་ཕྱིར། བཞི་པ་ཐུགས་རྗེ་ཆེན་པོ་ནི། ཐུགས་རྗེ་ཆེན་པོ་
ཀུན་རྫོབ་བློ། །ཚོགས་དང་རྣམ་པ་སྤྱོད་ཡུལ་དང། །མཉམ་པའི་ཕྱིར་དང་ཆེས་ཆེའི་ཕྱིར། །ཐ་དད་བྱ་བ་རྣམ་པ་བརྒྱད་།ཅེས་བྱུང། ཐུགས་རྗེ་ཆེན་པོ་ཆོས་ཅན། ངོ་བོ་ཡོད་དེ། འཇིག་རྟེན་ལ་ཉིན་མཚན་དུས་དྲུག་ཏུ་སུ་ནི་དར་སུ་ནི་རྒུད་
སུ་ནི་མ་སྨིན་པ་སྨིན་པར། སུ་ནི་སྨིན་པ་ཡེ་ཤེས་ཀྱི་མཚོན་གྱིས་རྡོལ་བར་བྱ་སྙམ་དགོངས་པའི་ཀུན་རྫོབ་པའི་བློ་ཁྱད་པར་ལྔ་ལྡན་དེ་ཡིན་པའི་ཕྱིར། རྩ་བར། ཐུགས་རྗེ་ཆེན་པོ་ཀུན་རྫོབ་བློ། །ཞེས་སོ། །ཁྱད་པར་ལྔ་དང་ལྡན་པས་ཐུགས་
རྗེ་ཆེན་པོ་ཞེས་བྱ་སྟེ། རྒྱུའི་ཁྱད་པར་བསྐལ་བགྲངས་མེད་གསུམ་དུ་ཚོགས་གཉིས་རྒྱ་ཆེན་པོ་ཡང་དག་པར་གྲུབ་པ་དང། རྣམ་པའི་ཁྱད་པར་སྡུག་བསྔལ་གསུམ་ལ་རྟོགས་པའི་རྣམ་པ་ཅན་དང་སྤྱོད་ཡུལ་གྱི་ཁྱད་པར་ཁམས་གསུམ་གྱི་
སེམས་ཅན་ཐམས་ཅད་ལ་དམིགས་པ་དང། འཇུག་ཚུལ་གྱི་ཁྱད་པར་སེམས་ཅན་ཐམས་ཅད་འདུ་བྱེད་ཀྱི་སྡུག་བསྔལ་དང་བྲལ་བར་འདོད་པའི་སེམས་ཅན་ཐམས་ཅད་ལ་མཉམ་པ་ཉིད་དུ་འཇུག་པ་དང། ངོ་བོའི་ཁྱད་པར་ཀུན་རྫོབ་ཤེས་
པའི་ཤེས་རབ་ཡིན་པས། ཆེས་རྣོ་པ་དང་ཆེས་ཆེན་པོ་ཡིན་པའི་ཕྱིར། འོ་ན། རྣམ་འགྲེལ་ལས། སྒྲུབ་བྱེད་ཐུགས་རྗེ་གོམས་ལས་ཏེ་།ཞེས་བྱང་སེམས་རྒྱུད་ཀྱི་སྙིང་རྗེ་ལ་ཐུགས་རྗེར་བཤད་པ་ལྟར་འདིར་ཡང་ཡིན་ནམ་ཞེ་ན། མ་ཡིན་
[026A]༄༅། །ཏེ༑ རྣམ་འགྲེལ་སོགས་སུ་ཉན་རང་ལ་སྙིང་རྗེ་ཡོད་ཀྱང་ཐུགས་རྗེ་མ་ཡིན་ལ་བྱང་སེམས་ཀྱིས་གཞན་སྐྱོབས་པའི་ཐུགས་རྗེ་ཡོད་པར་བཤད་ཀྱང་འདི་ནི་སངས་རྒྱས་ཀྱི་སྐབས་ཡིན་པས་ཐུགས་རྗེ་ཙམ་དུ་མ་ཟད་
ཐུགས་རྗེ་ཆེན་པོ་ཡིན་པས་སྙིང་རྗེ་དང་དེ་གཉིས་ཐ་དད་པ་བརྒྱད་ཡོད་པས་དེ་གཉིས་འགལ་བ་ཡིན་པའི་ཕྱིར། ཐ་དད་བྱ་བ་རྣམ་པ་བརྒྱད་ཡོད་དེ། ངོ་བོའི་ཁྱད་པར་སྙིང་རྗེ་ཆེན་པོ་ཞེ་སྡང་མེད་པ་དང། ཐུགས་རྗེ་ཆེན་པོ་གཏི་མུག་མེད་པའི་
ཤེས་རབ་ཡིན། དམིགས་པའི་ཁྱད་པར་སྙིང་རྗེ་ཆེན་པོས་འདོད་པའི་སེམས་ཅན་དང་ཐུགས་རྗེ་ཆེན་པོས་ཁམས་གསུམ་གའི་སེམས་ཅན་ལ་དམིགས། རྣམ་པའི་ཁྱད་པར་སྙིང་རྗེ་ཆེན་པོ་སྡུག་བསྔལ་གྱི་སྡུག་བསྔལ་གཅིག་པུ་དང་
འབྲལ་འདོད་དང། ཐུགས་རྗེ་ཆེན་པོ་སྡུག་བསྔལ་གསུམ་ག་དང་འབྲལ་འདོད་ཀྱི་རྣམ་པ་ཅན་ཡིན། སའི་ཁྱད་པར་སྙིང་རྗེ་བསམ་གཏན་ལ་བསྟེན། ཐུགས་རྗེ་ཆེན་པོ་བསམ་གཏན་བཞི་པ་ཁོ་ན་ལ་བསྟེན། རྟེན་གྱི་ཁྱད་པར་
སྙིང་རྗེ་ཆེན་པོ་ཉན་རང་གི་རྒྱུད་ལ་ཡོད། ཐུགས་རྗེ་ཆེན་པོ་སངས་རྒྱས་ཁོ་ནའི་རྒྱུད་ལ་ཡོད་པ་དང། འཐོབ་ཚུལ་སྙིང་རྗེ་ཆེན་པོ་འདོད་པར་འདོད་ཆགས་དང་བྲལ་བའི་འཐོབ། ཐུགས་རྗེ་ཆེན་པོ་སྲིད་རྩེ་ལ་འདོད་ཆགས་དང་བྲལ་བས་
ཐོབ་དགོས་པ་དང། ནུས་པའི་ཁྱད་པར་སྙིང་རྗེ་ཆེན་པོས་དོན་མི་སྐྱོབས་ལ་ཐུགས་རྗེ་ཆེན་པོས་དེ་ནི་ཡོངས་སུ་སྐྱོབས་པ་དང། བྱེད་ལས་ཀྱི་ཁྱད་པར་སྙིང་རྗེ་ཆེན་པོ་སེམས་ཅན་ལ་མི་འདྲ་བ་དང། ཐུགས་རྗེ་ཆེན་པོ་སེམས་ཅན་ཐམས་

[026B] གསུམ་པ་དོན་བསྡུ་ནི་སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས། །མཉམ་པ་ཉིད་དེ་སྐུ་ཚེ་དང། །རིགས་དང་སྐུ་བོང་ཚོད་ཀྱིས་མིན། །ཞེས་བྱུང། སངས་རྒྱས་ཐམས་ཅད་
རྣམ་པ་ཐམས་ཅད་དུ་མཉམ་མམ་ཞེ་ན། སངས་རྒྱས་ཐམས་ཅད་མཉམ་པ་གསུམ་གྱིས་མཉམ་པ་ཉིད་ཡིན་ཏེ། སངས་རྒྱས་ཐམས་ཅད་རྒྱུ་ཚོགས་གཉིས་བསགས་པར་མཉམ་པ་དང། འབྲས་བུ་ཆོས་སྐུ་ཐོབ་པར་མཉམ་པ་དང། འཕྲིན་ལས་
འགྲོ་བའི་དོན་སྤྱོད་པས་མཉམ་པའི་ཕྱིར། རྩ་བར། སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས་།མཉམ་པ་ཉིད་དེ། ཞེས་སོ། །སྐུ་ཚེ་རིང་ཐུང་དང་རིགས་བཟང་ངན་དང་གདུང་གི་ཁྱད་པར་དང། སྐུ་བོང་ཚོད་
ཆེ་ཆུང་མི་མཉམ་སྟེ། དེ་དག་གདུལ་བྱའི་བསམ་པ་དང་མཐུན་པར་སྟོན་པའི་ཕྱིར། རྩ་བར། སྐུ་ཚེ་དང། རིགས་དང་སྐུ་བོང་ཚོད་ཀྱིས་མིན། །ཞེས་དང། རང་འགྲེལ་ལས། སྐུ་ཚེ་དང་གདུང་དང་སྐུ་བོང་ཚོད་ཞེས་དང། འོད་སྲུང་དང་
ཤཱཀྱ་ལ་སོགས་པ་གདུང་ཐ་དད་པའི་ཕྱིར་དང། ཞེས་སོ་།སངས་རྒྱས་དེ་ལ་མཁས་པ་དགའ་བ་དང་གུས་པ་ཆེན་པོ་སྐྱེད་པའི་ཐབས་ཡོད་དེ། སྔར་བཤད་པའི་མཉམ་པ་གསུམ་ནི་རིམ་བཞིན་དུ་རྒྱུ་འབྲས་བུ་ཕན་འདོག་པ་ཕུན་སུམ་ཚོགས་པ་
གསུམ་པོ་ཡིད་ལ་ཡང་ཡང་བྱེད་པ་དེ་ཡིན་པའི་ཕྱིར། རྒྱུ་ཕུན་ཚོགས་བཞི་ཡོད་དེ། ཚོགས་གཉིས་པོ་ཐམས་ཅད་ཀྱི་ཕ་རོལ་ཕྱིན་པ་ལ་གོམས་པ་དང་བསྐལ་ཆེན་གྲངས་མེད་གསུམ་སོགས་ཡུན་རིང་པོ་ནས་གོམས་པ་དང། བསྐལ་ཆེན་དེ་

[027A]༄༅། །སྙད་དུ་བར་ཆད་མེད་པར་གོམས་པ་དང། དེ་ཐམས་ཅད་ལ་གུས་པར་བྱས་ཏེ་གོམས་པ་བཞི་ཡོད་པའི་ཕྱིར། འབྲས་བུ་ཕུན་ཚོགས་ཡང་བཞི་ཡོད་དེ། འབད་པ་མེད་པར་རྣམ་པ་ཐམས་ཅད་མཁྱེན་པའི་ཡེ་ཤེས་
ཕུན་ཚོགས་དང། ཉོན་མོངས་པ་གཏན་དུ་བག་ཆགས་དང་བཅས་པ་དང་སྙོམས་འཇུག་གི་སྒྲིབ་པ་སྤངས་པས་སྤངས་པ་ཕུན་ཚོགས་དང། ཕྱིའི་ཡུལ་སྤྲུལ་པ་དང་ཡོངས་སུ་སྒྱུར་བ་དང། བྱིན་གྱིས་རློབས་པའི་མངའ་བ་ཕུན་ཚོགས་
པ་དང། སྒྲིབ་པ་དང་མཁའ་དང། ཤིན་ཏུ་རིང་བར་གཤེགས་པའི་མཐུ་ཕུན་ཚོགས་དང། མཚན་དཔེ་སྐུའི་སྟོབས་དང། སྐུ་རྡོ་རྗེ་ལྟར་སྲ་བས་སྐུ་ཕུན་ཚོགས་བཞི་དང་ལྡན་པའི་ཕྱིར། ཕན་འདོགས་ཕུན་ཚོགས་ཡང་རྣམ་པ་
བཞི་ཡོད་དེ། ངན་སོང་གསུམ་དང་འཁོར་བ་བཞི་ལས་གཏན་དུ་ཐར་བ་བཞིའི་ཐེག་པ་གསུམ་དང་བདེ་འགྲོ་དང་བཞི་ལ་འགོད་པར་མཛད་པ་བཞི་ཡོད་པའི་ཕྱིར། སངས་རྒྱས་ཀྱི་ཡོན་ཏན་དབྱེ་བ་མཐའ་ཡས་ཀྱང་མདོར་བསྡུས་ནས་ཡིད་
ལ་བྱེད་ཚུལ་དེ་ལྟར་ཡིན་པས། སྐྱབས་འགྲོ་ལ་དེ་ལྟར་འབད་པར་རིགས་སོ། །དེ་སྐད་དུ་རེ་ཞིག་དེ་ལྟར་ན་དེ་བཞིན་གཤེགས་པ་རྣམས་ནི་ཡོན་ཏན་དང་ཡེ་ཤེས་དང་མཐུ་དང་ཕན་འདོགས་པ་མཐའ་ཡས་ཤིང་རྨད་དུ་བྱུང་བ་རིན་པོ་ཆེའི་
འབྱུང་གནས་ཡིན་ནོ། །ཞེས་དང། གང་སྤེལ་ལས། མཐའ་ཡས་པ་ནི་གྲངས་དང་མཐུ་མཐའ་ཡས་གཏུགས་པ་མེད་པའི་ཕྱིར་རོ། །ཞེས་གསུངས་པའི་ཕྱིར། སངས་རྒྱས་ལ་དད་པ་ཆེན་པོ་ལྟ་ཅི་སྨོས་དད་པ་ཆུང་ངུ་བྱས་བྱས་ཀྱང་དམ་

[027B]མནན་ནས་ལྷ་དང་མིའི་བདེ་བ་དང་མཆོག་མྱང་འདས་ཐོབ་པར་བྱེད་དེ། དེའི་ཕྱིར་སངས་རྒྱས་ལ་བསོད་ནམས་ཀྱི་ཞིང་བླ་ན་མེད་པ་ཞེས་གསུངས་པའི་ཕྱིར་ཏེ། དེ་ལ་ཆུང་
ངུ་བྱས་ཀྱང་འབྲས་བུ་མེད་པ་མིན། ཡིད་དུ་འོང་བ། མཆོག་ཏུ་གྱུར་པ་དང་བྱུང་བ་དང་མཐའ་བཟང་བ་ལྔའི་ཕྱིར་རོ། །མདོ་ལས། གང་དག་རྒྱལ་བ་རྣམ་འདྲེན་ལ། །བྱ་བ་ཆུང་ངུ་བྱེད་འགྱུར་བའང། །དེ་དག་མཐོ་རིས་སྣ་ཚོགས་
དག་བགྲོད་ནས་བདུད་རྩིའི་གོ་འཕངས་འཐོབ། །ཞེས་གསུངས་པའི་ཕྱིར། ཇི་སྐད་དུ། རང་འགྲེལ་ལས། མཁས་པ་རྣམས་ནི་རྐང་ཡན་ཆད་ནས་ཀྱང་བཅོམ་ལྡན་འདས་དེ་དང་དེའི་ཆོས་ལ་མངོན་པར་རབ་ཏུ་དད་པར་འགྱུར་ཏེ་
ཞེས་པ་ནས་བསོད་ནམས་ཀྱི་ཞིང་བླ་ན་མེད་པ་ཞེས་བྱ་སྟེ་འབྲས་བུ་མེད་པ་མིན་པ་དང། ཡིད་དུ་འོང་བ་དང། མཆོག་ཏུ་གྱུར་པ་དང། མྱུར་བ་དང། མཐའ་བཟང་བའི་ཕྱིར་རོ། །ཞེས་གསུངས་པའི་ཕྱིར། སྨྲས་པ། ལྷ་ཡུལ་དགའ་
ཚལ་ཕྱིན་པའི་ཆགས་ལྡན་ལྟར། ཐུབ་པའི་ཕུན་ཚོགས་དགེ་ལེགས་རིན་ཆེན་གྱི། །སྐྱེད་ཚད་གྲངས་དང་མཐུའི་ཁྱད་པར་ལ། །བྱེ་བར་བསམ་ཀྱང་ངོམས་པ་མ་མཆིས་ན། །འཇིག་རྟེན་རིན་ཆེན་གཅིག་པུ་ཞལ་སྟོན་ཀྱེ། །ཁྱོད་ཀྱི་གསུང་
འདི་ཐོས་ཀྱང་ཉོན་མོངས་ནད། །གདུང་པ་ཞི་བྱེད་དད་པའི་བདུད་རྩིས་ངོམས། །འཇིག་རྟེན་ལོང་པ་རྣམས་ལ་སྙིང་རྩེ་ན། །གང་འདི་མངོན་དུ་བདག་ཅག་ནམ་མཐོང་ནའང། །ཐུབ་པའི་ཕུན་ཚོགས་མཐར་ཕྱིན་སྨོན་ལམ་ལ། །

[028A]༄༅། །བདག་ཅག་འབྲེལ་བཅས་མཁའ་ཁྱབ་མ་རྣམས་ཀྱི། །མགོན་ཁྱོད་གོ་འཕངས་ཐོབ་ཕྱིར་ཡིད་སྨོན་པ། །དུས་གསུམ་རྒྱལ་བས་བསྔོས་བཞིན་འགྲུབ་གྱུར་ཅིག་ཅེས་པའང་བར་སྐབས་ཀྱི་ཚིགས་སུ་བཅད་པ་
སེམས་ཀྱིས་ངལ་གསོ་པའོ། །གཉིས་པ་ཐུན་མོང་གི་ཡོན་ཏན་བཤད་པ་ལ། མདོར་བསྟན། རྒྱས་པར་བཤད་པ་གཉིས། དང་པོ་ནི། ཆོས་གཞན་སློབ་དང་ཐུན་མོང་ཡིན་ཁ་ཅིག་སོ་སོའི་སྐྱེ་བོ་དང། ཉོན་མོངས་མེད་དང་སྨོན་ནས་
ཤེས༑ ༑སོ་སོ་ཡང་དག་རིག་མངོན་སོགས། །ཞེས་བྱུང། ཐུན་མོང་པའི་ཡོན་ཏན་ཡང་ཡོད་དེ། སངས་རྒྱས་ཀྱིས་ཆོས་མ་འདྲེས་པ་ལས་གཞན་པའི་ཆོས་སློབ་མ་ཉན་རང་དང་ཐུན་མོང་བ་ཡིན་ལ། ཁ་ཅིག་སོ་སོའི་སྐྱེ་བོ་དང་ཐུན་མོང་ཡིན་པའི་
ཕྱིར༑ དང་པོ་ཡོད་དེ། སངས་རྒྱས་ཀྱི་རྒྱུད་ལ་ཡོད་པའི་རིས་འདྲ་བ་ཉོན་མོངས་མེད་དང་སྨོན་ནས་ཤེས་དང། སོ་སོ་ཡང་དག་རིག་པ་དང། མངོན་ཤེས་ལྔ་དང། བསམ་གཟུགས་བརྒྱད་དང། ཚད་མེད་བཞི། རྣམ་ཐར་བརྒྱད། ཟིལ་
གནོན་སྐྱེ་མཆེད་དང་ཟད་པར་གྱི་སྐྱེ་མཆེད་སོགས་སངས་རྒྱས་དང་འཕགས་པ་སློབ་པའི་ཐུན་མོང་བ་དེ་ཡིན་པའི་ཕྱིར། རྩ་བར། ཆོས་གཞན་སློབ་དང་ཐུན་མོང་ཡིན། །ཉོན་མོངས་མེད་དང་སྨོན་ནས་ཤེས། །སོ་སོ་ཡང་དག་རིག་མངོན་
སོགས། །ཞེས་གསུངས་པའི་ཕྱིར། གཉིས་པ་ཡང་ཡོད་དེ། མངོན་ཤེས་ལྔ། བསམ་གཟུགས་བརྒྱད་ཟིལ་གནོན་དང་ཟད་པར་གྱི་སྐྱེ་མཆེད་སོགས་ཡིན་པའི་ཕྱིར། རྩ་བར། ཁ་ཅིག་སོ་སོའི་སྐྱེ་བོ་དང་ཞེས་སོ། །གཉིས་པ་ལ་

[028B] སོ་སོ་སྐྱེ་བོ་དང་ཐུན་མོང་གི་ཡོན་ཏན་བཤད་པ་གཉིས། དང་པོ་ལ། ཉོན་མོངས་མེད་པའི་ཏིང་འཛིན་དང། སྨོན་ནས་ཤེས་དང། སོ་སོ་ཡང་དག་རིག་པ་བཞི་དང་དེ་དག་ཐོབ་ཚུལ་དང། ཞར་བྱུང་
བསམ་གཏན་གྱི་རབ་མཐའ་ངོས་བཟུང་བ་དང་ལྔ། དང་པོ་ནི་ཉོན་མོངས་མེད་པ་ཀུན་རྫོབ་ཤེས། །བསམ་གཏན་མཐའ་ན་མི་གཡོའི་ཆོས། །མིས་བསྐྱེད་ཉོན་མོངས་འདོད་གཏོགས་པ། །མ་སྐྱེས་གཞིར་བཅས་སྤྱོད་ཡུལ་ཅན། །ཞེས་
བྱུང༑ ཉོན་མོངས་མེད་པའི་ཏིང་འཛིན་ཆོས་ཅན། ཁྱད་པར་ལྔ་དང་ལྡན་ཏེ། །ངོ་བོ་ཀུན་རྫོབ་ཤེས་པ་ཡིན་པ། ས་བསམ་གཏན་གྱི་ཡ་མཐའ་བཞི་པ་ཁོ་ན་ལ་བརྟེན་པ་གང་ཟག་གི་ཁྱད་པར་དགྲ་བཅོམ་གཞན་རང་རྒྱུད་ལ་ཉོན་མོངས་
འཐེབ་པས་མི་གཡོ་ཆོས་ཅན་གྱི་དགྲ་བཅོམ་པ་ཁོ་ནའི་རྒྱུད་ལ་ཡོད་པ། རྟེན་ནི་གླིང་གསུམ་གྱི་མིའི་རྟེན་ཁོ་ན་ལ་སྐྱེད་པ་དམིགས་པ་འདོད་པར་གཏོགས་པའི་ཉོན་མོངས་པ་མ་སྐྱེས་པ་མ་འོངས་པ་དང། འདོད་ཆགས་སོགས་གཞི་དང་བཅས་པ་ལ་
དམིགས་ནས་རྣམ་པ་ཕ་རོལ་རྣམས་ཀྱི་ཉོན་མོངས་པ་དེ་རྣམས་མི་སྐྱེད་པར་གྱུར་ཅིག་སྙམས་པའི་སྤྱོད་ཡུལ་ཅན་ཡིན་པའི་ཕྱིར་དང་པོ་ནི། རྩ་བར། ཉོན་མོངས་མེད་པ་ཀུན་རྫོབ་ཤེས། །ཞེས་སོ། །གཉིས་པ་གྲུབ་སྟེ། བསམ་གཏན་མཐའ་ན་
ཞེས་སོ། གསུམ་པ་གྲུབ་སྟེ། མི་གཡོའི་ཆོས། ཞེས་སོ། །བཞི་པ་གྲུབ་སྟེ། མིའི་རྟེན་ལ་དགྲ་བཅོམ་ཐོབ་པ་ཞིག་གིས་སྔོན་གཞན་གྱིས་ཉོན་མོངས་པའི་དམིགས་རྐྱེན་བྱས་པ་དྲན་ནས། རང་ཉིད་གཞན་གྱི་ཡོན་གནས་ཡིན་ལ་སེམས་

[029A]༄༅། །ཅན་སྡུག་བསྔལ་བ་ཉོན་མོངས་ཀྱིས་བསྐྱེད་པར་མཐོང་ནས་དེ་འགོག་པའི་ཐབས་ཡིན་པའི་ཕྱིར། རྩ་བར། མིས་སྐྱེད་ཞེས་དང། གོང་གི་རང་འགྲེལ་ལས། དགྲ་བཅོམ་པ་ལ་སེམས་ཅན་རྣམས་ཀྱི་སྡུག་བསྔལ་
ནི་ཉོན་མོངས་པ་ལས། ཞེས་པ་ནས། ཉོན་མོངས་པ་སྐྱེད་པར་མི་བྱེད་ཅིང། ཞེས་གསུངས་པའི་ཕྱིར། ལྔ་པ་གྲུབ་སྟེ། རྩ་བར་ཉོན་མོངས་འདོད་གཏོགས་པ། །མ་སྐྱེས་གཞིར་བཅས་སྤྱོད་ཡུལ་ཅན་།ཞེས་སོ། །གཉིས་པ་ནི་
སྨོན་ནས་ཤེས་པའང་དེ་བཞིན་ནོ། །དེ་ཡི་དམིགས་པ་ཐམས་ཅད་དོ་།ཞེས་བྱུང། སྨོན་ནས་ཤེས་པ་ཆོས་ཅན། ཆོས་ལྔ་དང་ལྡན་ཏེ་ངོ་བོ་ཀུན་རྫོབ་ཤེས་པ་དང། ས་བསམ་གཏན་མཐའ་སྟེ་བཞི་པར་ཡོད་པ་དང་
རྒྱུད་མི་གཡོ་བའི་ཆོས་ཅན་གྱི་ཡིན་པ་དང། རྟེན་མི་ཡིན་པ་སྔ་མ་དེ་བཞིན་ལ་དམིགས་པ་ཆོས་ཐམས་ཅད་ཡོད་དེ། ཐམས་ཅད་ལ་སྨོན་ནས་ཤེས་པ་འཇུག་པའི་གང་ཤེས་པར་བྱ་བའི་ཆོས་ཐམས་ཅད་ལ་དམིགས་ནས། རྣམ་པ་
སྔོན་ནས་སྨོན་པ་བཏང་སྟེ་འདི་ཤེས་པར་བྱའོ་སྙམ་དུ་རབ་མཐའི་བཞི་པ་ལ་སྙོམས་པར་འཇུག་པས་དེ་ཡང་དག་པ་ཇི་ལྟ་བ་བཞིན་ཤེས་པའི་ཕྱིར། བྱེ་སྨྲ་བསམ་གཏན་བཞི་པ་ཡིན་པས་གཟུགས་མེད་མི་ཤེས་ཟེར། རྩ་བར། སྔོན་ནས་ཤེས་
པའང་དེ་བཞིན་ནོ། །དེ་ཡི་དམིགས་པ་ཐམས་ཅད་དོ། །ཞེས་དང་གང་སྤེལ་ལས། སྨོན་པ་སྔར་བཏང་ཞེས་བྱ་བ་ནི་གཏོང་བ་སྔར་བཏང་བ་སྟེ། སྨོན་ནས་ཞེས་བྱ་བ་འདི་ནི་བཏང་ནས་ཞེས་བྱ་བའི་དོན་ཏོ། །ཞེས་གསུངས་པའི་ཕྱིར་

[029B] །དེ་བཞིན་ཆོས་དོན་ངེས་ཚིག་དང། །སྤོབས་པ་སོ་སོ་ཡང་དག་རིག་གསུམ་ནི་གོ་རིམ་བཞིན་མིང་དང། །དོན་དང་ངག་ལ་ཐོགས་མེད་ཤེས། །བཞི་པ་རིག་པ་ཐགས་ཐོགས་མེད། །མངོན་བརྗོད་ལམ་ལ་དབང་ཉིད་ལ། །དེ་ཡི་
དམིགས་པ་ངག་དང་ལམ། །ཤེས་པ་དགུའོ་ས་ཐམས་ཅད། །ཡང་དག་དོན་རིག་བཅུ་འམ་དྲུག་དེ་བཞིན་ཀུན་ན་གཞན་ཀུན་རྫོབ། །ངག་ནི་འདོད་དང་དང་པོ་ན། །ཞེས་བྱུང། སོ་སོ་ཡང་དག་པར་རིག་པ་ལ་དབྱེ་ན་བཞི་ཡོད་དེ། །ཆོས་དང་
དོན་དང། ངེས་ཚིག་དང། སྤོབས་པ་སོ་སོ་ཡང་དག་པར་རིག་པ་བཞི་ཡོད་པའི་ཕྱིར། དེ་དག་གི་རྒྱུ་དང་རྟེན་གཉིས་ཉོན་མོངས་མེད་པ་བཞིན་ཡིན་ཏེ། མི་གཡོའི་ཆོས་ཅན་གྱི་དགྲ་བཅོམ་པའི་རྒྱུད་ལ་ཡོད་པ་དང། མིའི་རྟེན་ཅན་ཡིན་པ་འདྲ་ཡང་
དམིགས་པ་དང་ས་དང་རང་གི་ངོ་བོ་གསུམ་མི་འདྲ་བའི་ཕྱིར་རྩ་བར། དེ་བཞིན་ཆོས་དོན་ངེས་ཚིག་དང། །སྤོབས་པ་སོ་སོ་ཡང་དག་རིག་ཅེས་སོ། །ཆོས་སོ་སོ་ཡང་དག་རིག་པ་ཡོད་དེ། ཆོས་ནི་མིང་དང་ཚིག་དང་ཡི་གེའི་ཚོགས་ལ་དམིགས་
ནས་རེ་ཐོགས་མེད་ཤེས་པའི་རིག་པ་དེ་ཡིན་པའི་ཕྱིར། འདི་ཀུན་རྫོབ་ཤེས་པའོ་དོན་སོ་སོ་ཡང་དག་རིག་པ་ཡོད་དེ། ཆོས་རྣམས་ཀྱི་རང་སྤྱིའི་མཚན་ཉིད་དོན་དམ་ལ་དམིགས་ནས་དེ་ཐོགས་མེད་ཤེས་པ་དེ་ཡིན་པའི་ཕྱིར། འདི་དོན་དམ་ཤེས་པའོ། །ངེས་
ཚིག་སོ་སོ་ཡང་དག་རིག་པ་ཡོད་དེ། ཕོ་མོ་མ་ནིང་གི་རྟགས་དང་ཀུན་བཤད་ཀྱི་དུས་དང་ཀྲིཏ་ཀྱི་བྱེད་པ་ལ་སོགས་པའི་ངག་གི་སྦྱོར་བ་ལ་དམིགས་ན་ས་དེ་ཐོགས་པ་མེད་པར་རིག་པ་དེ་ཡིན་པའི་ཕྱིར། རྩ་བར། གསུམ་ནི་གོ་རིམ་བཞིན་མིང་
[030A]༄༅། །དང༑ ༑དོན་དང་ངག་ལ་ཐོགས་མེད་ཤེས། །ཞེས་སོ་།སྤོབས་པ་སོ་སོ་ཡང་དག་རིག་པ་ཡོད་དེ། དོན་མྱང་འདས་སོགས་དང་འབྲེལ་བའི་རིག་པའམ་འཐད་པ་ཐགས་ཐོགས་མེད་པར་མངོན་པར་བརྗོད་པ་ཉིད་
ཤེས་པ་དེ་ཡིན་པའི་ཕྱིར། རྩ་བར། །བཞི་པ་རིག་པ་ཐགས་ཐོགས་མེད། །མངོན་བརྗོད་ལམ་ལ་དབང་ཉིད་ལ། །ཞེས་སོ། །མངོན་པར་བརྗོད་པ་ནི་སྤོབས་པའི་དོན་ནོ། །སྤོབས་པ་སོ་སོ་ཡང་དག་རིག་པའི་དམིགས་པ་ཡོད་དེ། དེའི་
དམིགས་པ་དག་དང་ལམ་ཡིན་པའི་ཕྱིར། རྩ་བར། དེ་ཡི་དམིགས་པ་དག་དང་ལམ། །ཞེས་སོ། །དེ་བཞི་ཤེས་པ་བཅུ་དང་ས་གང་གིས་བསྡུས་པ་ཡོད་དེ། སྤོབས་པ་ནི་འགོག་ཤེས་མ་གཏོགས་ཤེས་པ་དགུ་དང། ངག་གམ་ལམ་གང་རུང་
གི་དམིགས་པ་ཅན་ཡིན་པའི་འདོད་པ་ནས་སྲིད་རྩེའི་བར་ས་ཐམས་ཅད་ན་ཡོད། ཡང་དག་དོན་རིག་གི་དོན་ཆོས་ཐམས་ཅད་ཡིན་ན་ཤེས་པ་བཅུ་དང། གལ་ཏེ་དོན་མྱང་འདས་ཡིན་ན། འགོག་ཤེས་ཆོས་ཤེས་རྗེས་ཤེས་ཀུན་རྫོབ་ཤེས་པ་ཟད་
ཤེས་མི་སྐྱེ་ཤེས་པ་དྲུག་གིས་བསྡུས་པ་དེ་ཐམས་ཅད་པ་ཡིན་སྤོབས་དོན་རིག་པ་གཉིས་ལས་གཞན་པའི་ཆོས་དང་ངེས་ཚིག་རིག་གཉིས་ཀུན་རྫོབ་ཤེས་པས་བསྡུས། ཆོས་རིག་ནི་འདོད་པ་དང་བསམ་གཏན་བཞི་སྟེ་ལྡན་ཡོད། ངག་
སྟེ་ངེས་ཚིག་རིག་པ་ནི། འདོད་ཁམས་དང་བསམ་གཏན་དང་པོ་སྟེ་ས་གཉིས་ན་ཡོང་པ་ཡིན་པའི་ཕྱིར། དང་པོ་སྤོབས་པའི་དེ་གྲུབ་སྟེ། རྩ་བར། ཤེས་པ་དགུའོ་ས་ཐམས་ཅད། ཅེས་སོ། །གཉིས་པ་དོན་རིག་གི་དེ་གྲུབ་སྟེ། རྩ་བར་

[030B]དེ་ནི་ཀུན་ན་ཞེས་སོ། །གསུམ་པ་དེ་གཉིས་ཀུན་རྫོབ་ཤེས་པར་གྲུབ་སྟེ། རྩ་བར། གཞན་ཀུན་རྫོབ། ཞེས་སོ། །བཞི་པ་གྲུབ་སྟེ། རྩ་བར། ཆོས་རིག་འདོད་དང་བསམ་གཏན་ན། །ཞེས་སོ། །ལྔ་པ་གྲུབ་
སྟེ༑ རྩ་བར། ངག་ནི་འདོད་དང་དང་པོ་ན། །ཞེས་སོ། །བཞི་པ་ནི། མ་ཚང་བར་ནི་དེ་ཐོབ་མེད། །དྲུག་པོ་དེ་དག་རབ་མཐའ་བས་།ཞེས་བྱུང། སོ་སོ་ཡང་དག་པ་རིག་པ་བཞི་གང་རུང་ཞིག་ཐོབ་ན་བཞི་ཅར་ཐོབ་པས་ཁྱབ་སྟེ། གང་རུང་དེ་མ་ཚང་
བར་ནི་དེ་ཐོབ་པ་མེད་པའི་ཕྱིར། རྩ་བར། །མ་ཚང་བར་ནི་དེ་ཐོབ་མེད། །ཅེས་སོ། །ཉོན་མོངས་མེད་པ་དང། སྨོན་ནས་ཤེས་དང་སོ་སོ་ཡང་དག་རིག་པ་བཞི་དང་དྲུག་པོ་དེས་གང་གིས་ཐོབ་པ་ཡོད་དེ། ཡོན་ཏན་དྲུག་པོ་དེ་དག་རབ་མཐའི་བསམ་
གཏན་གྱི་སྟོབས་ཀྱིས་འཐོབ་པའི་ཕྱིར། རྩ་བར། དྲུག་པོ་དེ་དག་རབ་མཐའ་བས། །ཞེས་སོ། །ལྔ་པ་ཞར་བྱུང་རབ་མཐའ་ནི། དེ་ནི་རྣམ་དྲུག་བསམ་གཏན་མཐའ། །དེ་ནི་ས་ཀུན་གྱིས་མཐུན་བྱས། །འཕེལ་བས་རབ་ཏུ་ཕྱིན་པ་ཡིན། །སངས་
རྒྱས་ལས་གཞན་སྦྱོར་ལས་སྐྱེས། །ཞེས་བྱུང། འོ་ན་རབ་མཐའ་དེ། དུ་ཡོད་ཅེས་ན། དྲུག་ཡོད་དེ། བསམ་གཏན་བཞི་པའི་རབ་མཐའ་ལ། །ལ་ལ་ཉོན་མོངས་མེད་པའི་ཏིང་འཛིན་དང། ལ་ལ་སྨོན་ནས་མཁྱེན་དང། ལ་ལ་ངེས་ཚིག་མ་
གཏོགས་པའི་སོ་སོ་ཡང་དག་རིག་པ་གསུམ་དང། ལ་ལ་ལྔ་པོ་དེར་མ་གཏོགས་པའི་བསམ་གཏན་གྱི་རབ་མཐའ་ཁོ་ནས་དེ་ཉིད་དང་དྲུག་ཡོད་པའི་ཕྱིར་ཏེ། རྩ་བར། དེ་ནི་རྣམ་དྲུག་ཅེས་སོ། །རབ་ཀྱི་མཐའ་བ་ཞེས་བྱ་བ་ཡོད་དེ། བསམ་

[031A]༄༅། །གཏན་གྱི་ཡ་མཐའ་བསམ་གཏན་བཞི་པའི་དངོས་གཞི་རབ་ཏུ་གྱུར་བ་ཞིག་ལ་འཇོག་པའི་ཕྱིར། རྩ་བར། བསམ་གཏན་མཐའ་ཞེས་དང། རང་འགྲེལ་ལས། རབ་ཀྱི་མཐའ་བ་ཞེས་བྱ་བ་འདི་ཅི་ཞེ་ན་
བསམ་གཏན་མཐའ་བསམ་གཏན་བཞི་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག་འདི་ལ་འཁྲུལ་ནས་བཞི་ཕ་ཐམས་ཅད་རབ་མཐར་འཆད་པ་ནི་མཐའ་དང་རབ་ཀྱི་དོན་སོ་སོར་མ་ཤེས་པས་ནོངས་འདུག་ཅིང། གཟུགས་ཀྱི་ཆགས་བཅས་
གཟུགས་མེད་ཀྱི་དངོས་གཞི་མ་ཐོབ་པའི་རྒྱུད་ཀྱི་བཞི་པའི་དངོས་གཞི་ལ་རབ་ཀྱི་དོན་མ་ཚང་སྟེ། ཁམས་གསུམ་ས་དགུ་ཐམས་ཅད་ཀྱིས་མཐུན་པར་མ་བྱས་པའི་ཕྱིར། མ་ཁྱབ་ན། རྩ་བར། དེ་ནི་ས་ཀུན་གྱིས་མཐུན་བྱས། །ཞེས་པའི་དོན་དང་
འགལ་ཏེ། སྐབས་འདིའི་བཞི་པ་རབ་གྱུར་ལས་དགུའི་མཐུན་པར་བྱས་པ་གཅིག་དགོས་པའི་ཕྱིར། རང་འགྲེལ་ལས། ཇི་ལྟར་ནས་ཐམས་ཅད་ཀྱིས་མཐུན་པར་བྱས་པ་ཡིན་ཞེ་ན། ཞེས་གསུངས་པའི་ཕྱིར། གཞན་ཡང་དེ་ལས་ཀུན་གྱིས་
མཐུན་པར་བྱས་པས་འཕེལ་བ་རབ་གཅིག་མི་དགོས་པར་ཐལ། དེ་ལ་བཞི་པའི་དངོས་གཞི་ཙམ་ལས་ས་ཀུན་གྱིས་མཐུན་པར་བྱས་པ་ཙམ་ཡང་མི་དགོས་པའི་ཕྱིར། ཁྱབ་སྟེ། སྐབས་འདིའི་རབ་མཐའ་ལས་ཀུན་གྱིས་མཐུན་པར་བྱས་ཤིང་
འཕེལ་པ་གསུམ་གྱི་མཆོག་གམ་རབ་ཀྱི་བསམ་གཏན་དེ་ལ་རབ་མཐའ་ཞེས་བཤད་པའི་ཕྱིར། རྩ་བར། འཕེལ་བའི་རབ་ཏུ་ཕྱིན་པ་ཡིན་།ཞེས་སོ། །རང་འགྲེལ་ལས། ཇི་ལྟར་འཕེལ་བའི་རབ་ཏུ་ཕྱིན་པ་ཡིན་ཞེ་ན། ཞེས་པ་ནས། ཆེན་

[031B] འཕེལ་པའི་མཆོག་ནི་འཕེལ་བའི་རབ་ཡིན་ནོ། བསམ་གཏན་འདི་ལྟ་བུ་འདི་ནི་རབ་ཀྱི་མཐའ་ཡིན་ཏེ། ཞེས་གསུངས་པའི་ཕྱིར། འདོད་མི་ནུས་ཏེ། ཁམས་གསུམ་གྱི་ས་དགུ་ལ་ཡར་འདོད་སེམས་ནས་བསམ་གཏན་
དང་པོའི་སེམས་ལ་སྙོམས་པར་འཇུག་པ་ནས། སྲིད་རྩེའི་བར་ལ་ལུགས་མཐུན་དུ་སྙོམས་པར་འཇུག་དེ་ནས་ཡང་ཡས་རིམ་ནས་འདོད་པའི་སེམས་ཀྱི་བར་དུ་ལུགས་བཟློག་ཏུ་འཇུག་དེ་ལས་ཡང་བསམ་གཏན་བཞི་པའི་བར་དུ་སྙོམས་པར་འཇུག་
པ་ནི་ས་ཀུན་གྱིས་མཐུན་པར་བྱེད་ཚུལ་ཡིན། དེ་ལྟར་བསྒོམས་པ་ཆུང་ངུ་ལས་འབྲིང་དང། འབྲིང་ལས་ཆེན་པོར་སྙོམས་པར་འཇུག་པ་འཕེལ་པ་གསུམ་གྱི་མཐར་བསམ་གཏན་བཞི་པར་ཞུགས་པའི་བཞི་པ་དེ་བཞི་པའི་རབ་མཐའ་ཡིན། རབ་མཐའི་
མཐའ་ནི་འཕེལ་པ་དང་རྣམ་པ་ལ་བྱེད་ཀྱི་བསམ་གཏན་འོག་མ་གསུམ་གྱི་ཡ་མཐའ་ལ་མི་བྱེད་པའི་ཕྱིར། དང་པོ་ལུགས་མཐུན་དུ་དེ་ལྟར་ཡིན་ཏེ། རང་འགྲེལ་ལས། འདོད་པ་ན་སྤྱོད་པའི་སེམས་ལས་བསམ་གཏན་དང་པོ་ལ་སྙོམས་པར་འཇུག་ལ་
དེ་ལས་ནི་བསམ་གཏན་གཉིས་པ་སྟེ། དེ་བཞིན་དུ་རིམས་ཀྱིས་འདུ་བྱེད་མེད་མིན་སྐྱེ་མཆེད་ཀྱི་པར་ལ་སྙོམས་པར་འཇུག་གོ་ཞེས་གསུངས་པའི་ཕྱིར། གཉིས་པ་ལུགས་མི་མཐུན་ཡང། རང་འགྲེལ་ལས། མི་མཐུན་པ་ནི་ཡང་འདོད་པ་ན་སྤྱོད་
པའི་སེམས་ཀྱི་པར། ཞེས་གསུངས་པའི་ཕྱིར། གསུམ་པ་དེ་ནས་བཞི་པའི་བར་དུ་སྙོམས་པར་འཇུག་སྟེ་མཐུན་པར་བྱས་ཚུལ་ཡང། རང་འགྲེལ་ལས། དེ་ལས་ཡང་བསམ་གཏན་བཞི་པའི་བར་དུ་མཐུན་པ་ཡིན་ཏེ། དེ་ལྟར་ས་ཐམས་ཅད་ཀྱིས་

[032A]༄༅། །མཐུན་པར་བྱས་པ་ཡིན་ནོ། །ཞེས་གསུངས་པའི་ཕྱིར་བཞི་པ་གྲུབ་སྟེ། རང་འགྲེལ་ལས། དེ་ལྟར་བསྒོམ་པ་ཆུང་ངུ་ལས་འབྲིང། འབྲིང་ལས་ཆེན་པོ་ལ་སྙོམས་པར་འཇུག་པ་སྟེ། འཕེལ་བའི་མཆོག་ནི་རབ་ཡིན་ནོ། །
བསམ་གཏན་འདི་ལྟ་བུ་ནི་འདི་ནི་རབ་ཀྱི་མཐའ་ཡིན་ཏེ། ཞེས་གསུངས་པའི་ཕྱིར། འདིས་ནི་རབ་ཀྱི་དོན་བཤད་པ་ཡིན་ནོ། །ལྔ་པ་གྲུབ་སྟེ། རང་འགྲེལ་ལས། འདིར་མཐའ་ནི་འཕེལ་པའམ་རྣམ་པ་ཡིན་ཏེ་ཞེས་གསུངས་པའི་ཕྱིར། ཁྱབ་
སྟེ༑ དེས་ན་འཕེལ་བའི་རབ་ཡིན་པས་ན་རབ་མཐའ་ཞེས་བརྗོད་དགོས་པའི་ཕྱིར། རྩ་འགྲེལ་གཉིས་ཀར་ཚིག་གིས་ཟིན་ནོ། །དེ་སྐྱོན་བརྒྱད་ལས་གྲོལ་བས་རབ་དང་བསམ་གཏན་གྱིས་མཐའ་ཡིན་པས་རབ་མཐའ་བརྗོད་ཞེས་སྨྲ་བ་རྨོངས་པ་མི་
ནག་རྒན་པོ་ལས་ཀྱང་ཐ་ཆད་པར་ངོ་ཤེས་པར་གྱིས། མངོན་པ་ཀུན་བཏུས་ལྟར་ན་རབ་མཐའ་བསམ་གཟུགས་བརྒྱད་ཡོད་དེ། འཕེལ་པ་གསུམ་གྱིས་མཐར་བྱུང་པའི་བསམ་གཟུགས་རྣམས་རབ་མཐའི་སྙོམས་འཇུག་ཡིན། འཕེལ་
པ་གསུམ་ཡང་ཡོད་དེ། ཁམས་གསུམ་ས་དགུ་ལ་ལུགས་མཐུན་ལུགས་བཟློག་ཏུ་སྙོམས་པར་འཇུག་པ་འཕེལ་བ་ཆུང་ངུ། ཡང་ལུགས་མཐུན་དུ་རེ་རེ་བར་དུ་རྒལ་བའི་ཐོད་རྒལ་འཕེལ་བ་འབྲིང། ལུགས་བཟློག་དུ་ཐོད་རྒལ་ཞུགས་པ་འཕེལ་
པར་བ་ཡིན་ཞེས་བཤད་དོ། །འདིར་རབ་མཐའི་བསམ་གཏན་སངས་རྒྱས་ལས་གཞན་པའི་རྒྱུད་ལ་ཡོད་པ་སྦྱོར་པའི་འབད་རྩོལ་ལས་བྱུང་ཞིང་སངས་རྒྱས་ནི་སྦྱོར་པ་མེད་པར་ལྷུན་གྲུབ་ཏུ་ཐོབ་པའི་ཕྱིར།། །།གཉིས་པ་སོ་སྐྱེ་དང་ཡང་

[032B] མངོན་ཤེས་ཀྱི་དབྱེ་བ། ངོ་བོ། ཆོས་ཀྱི་ཁྱད་པར་གསུམ། དང་པོ་ནི། རྫུ་འཕྲུལ་རྣ་བ་ཡིད་དང་ནི། །སྔོན་ཚེ་འཆི་འཕོ་སྐྱེ་བ་དང། །ཟད་ཤེས་མངོན་དུ་བྱ་བ་ཡི། །མངོན་ཤེས་རྣམ་དྲུག་ཞེས་བྱུང་
མངོན་ཤེས་དྲུག་ཡོད་དེ། རྫུ་འཕྲུལ་གྱི་ཡུལ་ཤེས་པ་མངོན་དུ་བྱ་བའི་མངོན་ཤེས་དང། ལྷའི་རྣ་བའི་དང། སེམས་ཅན་གྱི་རྣམ་གྲངས་ཤེས་པའི་དང། སྔོན་གྱི་གནས་རྗེས་སུ་དྲན་པའི་དང་འཆི་འཕོ་བ་དང་སྐྱེ་བ་ཤེས་པའི་དང། ཟག་
པ་ཟད་པའི་མངོན་ཤེས་དང་དྲུག་ཡོད་པའི་ཕྱིར། དེ་དྲུག་གི་དོན་ཡོད་དེ། སྤྲུལ་པ་གཅིག་དང་དུ་མར་དང་དུ་མ་གཅིག་དུ་དང། ནམ་མཁའ་ལ་འགྲོ་བ་སོགས་མངོན་དུ་བྱེད་པ་ཤེས་པའི་ཏིང་ངེ་འཛིན་ཤེས་རབ་དང་བཅས་པ་དེ་དང་པོ་དང། ལྷའི་རྣ་
པ་ལ་བརྟེན་པའི་ཤེས་པ་མངོན་དུ་བྱེད་པའི་ཏིང་ངེ་འཛིན་ཤེས་རབ་དང་བཅས་པ་དེ་གཉིས་པ་དང། སེམས་ཀྱི་རྣམ་གྲངས་ཆགས་སོགས་དང་བཅས་མ་བཅས་པ་མངོན་དུ་བྱེད་པའི་ཤེས་པ་ཏིང་ངེ་འཛིན་ཤེས་རབ་དང་བཅས་པ་དེ་གསུམ་པ་དང་
སྔོན་གྱི་གནས་རྗེས་སུ་དྲན་པ་མངོན་དུ་བྱེད་པའི་ཏིང་ངེ་འཛིན་ཤེས་རབ་དང་བཅས་པ་དེ་བཞི་པ་དང། ལྷའི་མིག་ལ་བརྟེན་ནས་འཆི་འཕོ་སྐྱེ་བ་མངོན་དུ་བྱེད་པའི་ཤེས་པ་ཏིང་ངེ་འཛིན་ཤེས་རབ་བཅས་པ་དེ་ལྔ་པ་དང། ལྷའི་མིག་གི་མངོན་
ཤེས་ཀྱི་མཚན་ཉིད་ཀྱང་ཡིན་པ་ནི། གང་སྤེལ་ལས། འཆི་འཕོ་བ་དང་སྐྱེ་བ་ཤེས་པ་སྟེ་འདི་ནི་ལྷའི་མིག་གི་མངོན་པར་ཤེས་པར་བཤད་དོ། །ཞེས་པ་ལྟར་ཡིན་ལ། འདོད་སྲིད་མ་རིག་པའི་ཟག་པ་ཟད་པ་མངོན་དུ་བྱ་བའི་ཏིང་ངེ་འཛིན་ཤེས་

[033A]༄༅། །རབ་དང་བཅས་པ་དེ་དྲུག་པའི་དོན་ཡིན་པའི་ཕྱིར། དང་པོ་གྲུབ་སྟེ། མདོ་ལས། དགེ་སློང་རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་བར་བྱེད་དེ་གཅིག་ཏུ་གྱུར་ནས་མང་པོར་འགྱུར། ནས་འདི་ནི་རྫུ་འཕྲུལ་གྱི་ཡུལ་ཤེས་
པ་མངོན་དུ་བྱ་བའི་མངོན་པར་ཤེས་པའོ། །ཞེས་བྱའོ། །ཞེས་སོ་།གཉིས་པ་གྲུབ་སྟེ། མདོ་ལས། དགེ་སློང་ལྷའི་རྣ་བ་རྣམ་པར་དག་པ་མི་ལས་འདས་པའི་མི་དང་མི་མ་ཡིན་གྱི་སྒྲ་ཐག་རིང་བའམ་ཐག་ཉེ་བ་ན་ཡོད་པ་གང་ཡིན་པ་ཡང་རུང་གཉིས་
ཀ་ཐོས་སྟེ། འདི་ནི་ལྷའི་རྣ་བའི་ཤེས་པ་མངོན་དུ་བྱ་བའི་མངོན་པར་ཤེས་པ་ཞེས་བྱའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། མདོ་ལས། འདི་ནི་དགེ་སློང་སེམས་ཅན་དང་གང་ཟག་གཞན་དག་གི་ཡིད་ཀྱི་རྟོག་པ་དང་ཡིད་ཀྱི་དཔྱོད་པ་ཡིད་
ཀྱིས་ཡང་ཇི་ལྟ་བ་བཞིན་ཤེས་ཏེ། ནས། འདི་ནི་སེམས་ཀྱི་རྣམ་གྲངས་མངོན་དུ་བྱ་བའི་མངོན་པར་ཤེས་པ་ཞེས་གསུངས། བཞི་པ་གྲུབ་སྟེ། མདོ་ལས། དགེ་སློང་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ་ཞེས་སོགས་སོ། །ལྔ་པ་གྲུབ་སྟེ་
མདོ་ལས། འདི་ནི་དགེ་སློང་ལྷའི་མིག་རྣམ་པར་དག་པ་མི་ལས་འདས་པས་སེམས་ཅན་རྣམས་མཐོང་སྟེ། ནས། འདི་ནི་ལྷའི་མིག་གི་ཤེས་པ་མངོན་དུ་བྱ་བའི་རྣམ་པར་ཤེས་པ་ཞེས་བྱའོ། །ཞེས་གསུངས་པའི་ཕྱིར། དྲུག་པ་གྲུབ་སྟེ། མདོ་
ལས༑ དགེ་སློང་འདི་ནི་སྡུག་བསྔལ་འཕགས་པའི་བདེན་པའོ། །ཅེས་པ་ནས། དེ་ལྟར་ཤེས་ཤིང་དེ་ལྟར་མཐོང་བ་དེ་འདོད་པའི་ཟག་པ་ལས་སེམས་རྣམ་པར་གྲོལ་པར་འགྱུར་སྲིད་པའི་ཟག་པ་དང། མ་རིག་པའི་ཟག་པ་ལས་སེམས་

[033B] །ནས། །སྲིད་པ་གཞན་མི་ཤེས་སོ་ཞེས་བྱ་བའི་བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། འདི་ནི་ཟག་པ་ཟད་པ་མངོན་དུ་བྱ་བའི་མངོན་པར་ཤེས་པ་ཞེས་གསུངས་པའི་ཕྱིར། ཟག་ཟད་མངོན་ཤེས་དགྲ་
བཅོམ་ཡན་ཆད་ལས་མེད་པ་ཀུན་མཐུན་ནོ། །གཉིས་པ་ནི། རྣམ་གྲོལ་བློ། །བཞི་ནི་ཀུན་རྫོབ་ཤེས་པ་སྟེ། །སེམས་ལ་ཤེས་པ་ལྔ་ཡིན་ནོ། །ཟད་པའི་མངོན་ཤེས་སྟོབས་བཞིན་ནོ། །ཞེས་བྱུང། དེ་དྲུག་གི་ཁྱད་ཆོས་ཡོད་དེ། དེ་དྲུག་གི་ངོ་
བོ་དགེ་སྦྱོང་ཚུལ་གྱི་འབྲས་བུ་བཞིན་དུ་རྣམ་པར་གྲོལ་བ་ཡན་ཆད་ཀྱི་ཤེས་རབ་ཀྱི་རང་བཞིན་ཡིན། སེམས་ཀྱི་རྣམ་གྲངས་དང་ཟག་ཟད་མངོན་ཤེས་གཉིས་མ་གཏོགས་པའི་ལྷག་མ་བཞི་ནི་ཀུན་རྫོབ་ཤེས་པ་དང་སེམས་ཀྱི་རྣམ་གྲངས་ཤེས་པའི་མངོན་
ཤེས་ནི་ཆོས་རྗེས་ལམ་ཀུན་རྫོབ་སེམས་ཤེས་ལྔ་ཡོད། ཟག་ཟད་མངོན་ཤེས་དེའི་སྟོངས་བཞིན་དུ་ཤེས་པ་དྲུག་གམ་བཅུ་ཡིན་ལས་ཐམས་ཅད་པ་ཡིན་པའི་ཕྱིར། གསུམ་པ་ཁྱད་པར་གྱི་ཆོས་ལ་ཁྱད་ཆོས་སྤྱིར་བསྟན་པ་དང། མངོན་ཤེས་ལྔ་
སོ་སོར་བཤད་པ་གཉིས། དང་པོ་ལ། སའི་ཁྱད་པར། དྲན་པ་ཉེར་བཞག་གི་ཁྱད་པར། ངོ་བོའི་ཁྱད་པར། རིག་པའི་ཁྱད་པར། ཆོ་འཕྲུལ་གསུམ་གྱི་ཁྱད་པར་དང་ལྔ། དང་པོ་ནི། ལྔ་ནི་བསམ་གཏན་བཞི་དག་ན། །རང་དང་འོག་སའི་ཡུལ་ཅན་
ཡིན༑ ༑ཐོབ་བྱ་འདྲིས་པས་ཆགས་བྲལ་བས། །ཞེས་བྱུང། མངོན་ཤེས་ལྔ་བསམ་གཏན་བཞིའི་དངོས་གཞི་དག་ན་ཡོད་དེ། དེ་ལྔ་བསམ་གཟུགས་གཉིས་ལས་གཟུགས་མེད་ན་མེད་པའི་ཕྱིར། དེར་ཐལ། གཟུགས་མེད་ན་རྫུ་འཕྲུལ་དང་ལྷའི་
[034A]༄༅། །རྣ་བ་དང་འཆི་འཕོ་ཤེས་པའི་ལྷའི་མིག་གི་མངོན་ཤེས་གསུམ་ནི་གཟུགས་ལ་བརྟེན་ནས་མེད་པ་གང་ཞིག། །སེམས་ཀྱི་རྣམ་གྲངས་མངོན་ཤེས་ཀྱང་དོན་མེད། སྔོན་ནས་རྗེས་དྲན་ཡང་དོན་མེད་པའི་ཕྱིར། དང་པོ་གྲུབ་སྟེ་
གཟུགས་མེད་ཀྱི་དངོས་གཞི་ནི་གཟུགས་ཀྱི་འདུ་ཤེས་བཤིག་པ་ཡིན་པའི་ཕྱིར། གཉིས་པ་གྲུབ་སྟེ། སེམས་ཀྱི་རྣམ་གྲངས་མངོན་པར་ཤེས་པ་ཡང་གཟུགས་ལ་བརྟེན་ནས་སྒྲུབ་དགོས་པའི་ཕྱིར། དེར་ཐལ། བདག་གི་ལུས་ནི་འདི་འདྲ་ཞིག་ལས་
སེམས་འདི་འདྲའོ། །ཞེས་ལུས་དང་སེམས་ཀྱི་མཚན་མ་འཛིན་ཅིང་ཕ་རོལ་བོ་དག་ལ་ཡང་གཏོད་པའི་ཕྱིར་ཏེ། དེ་ལྟར་བྱས་པས་ཕ་རོལ་སེམས་ཤེས་པ་ལས་དེ་གྲུབ་ཟིན་པའི་ཕྱིར། དེ་སྒྲུབ་དུས་ཡིན་གྱི་གྲུབ་ནས་གཟུགས་ལ་མི་ལྟོས་པར་སེམས་
ཤེས་པའི་ཕྱིར། རང་འགྲེལ་ལས། མངོན་པར་ཤེས་པ་མངོན་པར་གྲུབ་པས་ནི་གཟུགས་ལ་མི་ལྟོས་པར་ཤེས་སོ། །ཞེས་སོ། །གསུམ་པ་གྲུབ་སྟེ། སྔོན་གནས་དྲན་འདོད་པས་བསམ་གཏན་ལ་སྙོམས་པར་འཇུག་ནས་རང་གི་ཡིད་ཀྱི་
རྣམ་ཤེས་འགག་མ་ཐག་པའི་མཚན་མ་བཟུང་དེ་ནས་མས་རིམ་ནས་བཟློག་ཏེ་རིམ་གྱིས་ཉིང་མཚམས་སྦྱོར་བའི་བར་དུ་དེ་མ་ཐག་རྐྱེན་དྲན་པར་བྱེད་པ་དེ་དེའི་སྒོམ་ཚུལ་ཡིན་པའི་ཕྱིར། དེར་ཐལ། དེ་ལྟར་སྒོམ་པས་ཉིང་མཚམས་སྦྱོར་བའི་
སེམས་དང་དེའི་རྗེས་སུ་བར་སྲིད་ཀྱི་སེམས་དྲན་པ་ན་སྔོན་གནས་རྗེས་དྲན་གྲུབ་པ་དེ་ཡིན་པའི་ཕྱིར། རང་འགྲེལ་ལས། སྔོན་གྱི་གནས་རྗེས་སུ་དྲན་པར་འདོད་པ་ནི། ཅེས་པ་ནས། དེ་ནས་སྲིད་པ་བར་མའི་སྐད་ཅིག་མ་གཅིག་དྲན་ན་ཡང་གྲུབ་

[034B] །ཞེས་གསུངས་པའི་ཕྱིར། དེ་རང་གི་སྔོན་གནས་རྗེས་སུ་དྲན་ཚུལ་ཡིན་ལ་གཞན་དེ་དྲན་ཚུལ་ཡང་དེ་ལྟར་ཡིན་ཏེ་གྲུབ་ཟིན་ནས་དེ་ལྟར་མི་དགོས་པར་རང་གཞན་གྱི་ཚེ་ཐོད་རྒལ་དུའང་དྲན་པའི་ཕྱིར། རང་འགྲེལ་ལས། དེ་བཞིན་
དུ་གཞན་གྱི་ཡང་དྲན་ནོ། །མངོན་པར་གྲུབ་ནས་ནི་ཐོད་རྒལ་དུ་ཡང་དྲན་ནོ་ཞེས་གསུངས་པའི་ཕྱིར། མངོན་ཤེས་ལྔ་པོ་འདི་དག་རང་ས་དང་འོག་སའི་ཡུལ་ཅན་ཡིན་ཏེ། རྫུ་འཕྲུལ་གྱི་དེ་ཡང་ས་གང་ཡིན་པ་དེས་ས་འོག་མའམ་རང་ས་སྤྲུལ་བར་བྱེད་
ཀྱི་གོང་གིས་བསྡུས་པ་མ་ཡིན། ལྷའི་རྣ་བས་ཀྱང་རང་ས་འམ་འོག་མའི་སྒྲ་ཐོས་ཀྱི་གོང་མ་མིན། དེ་བཞིན་དུ་སེམས་ཀྱི་རྣམ་གྲངས་ཀྱང་ས་གོང་མ་མི་ཤེས། སྔོན་གནས་རྗེས་སུ་དྲན་པས་ཀྱང་ས་གོང་མ་མི་དྲན། འཆི་འཕོ་དང་སྐྱེ་བ་ཤེས་པས་ཀྱང་
གོང་མའི་དེ་མི་མཐོང་བའི་ཕྱིར། རྩ་བར། རང་དང་འོག་སའི་ཡུལ་ཅན་ཡིན། །ཞེས་སོ། །དེ་ལྔ་འཐོབ་ཚུལ་གཉིས་ཡོད་དེ། སྔོན་ཚེ་རབས་གཞན་དུ་མ་འདྲིས་པ་སྦྱོར་པས་འཐོབ་པར་བྱ་བ་དང་འདྲིས་པས་ནི་ཆགས་པ་དང་བྲལ་བས་
འཐོས་པའི་ཕྱིར། རྩ་བར། །འཐོབ་བྱ་འདྲིས་པས་ཆགས་བྲལ་བས། །ཞེས་སོ། །གཉིས་པ་ནི། གསུམ་པ་དྲན་པ་ཉེར་བཞག་གསུམ་ཞེས་བྱུང། མངོན་ཤེས་དྲུག་ཆོས་ཅན། དྲན་པ་ཉེར་བཞག་དང་ལྡན་ཚུལ་ཡོད་དེ། གསུམ་པ་སེམས་
ཀྱི་རྣམ་གྲངས་ཤེས་པ་ཚོར་སེམས་ཆོས་དྲན་པ་ཉེར་བཞག་གསུམ་གྱི་རང་བཞིན་དང། རྣ་བའི་མངོན་ཤེས་རྫུ་འཕྲུལ་གྱི་མངོན་ཤེས་ལྷའི་མིག་གི་མངོན་ཤེས་དྲན་པ་ཉེར་བཞག་དང་པ་ལུས་དྲན་པ་ཉེར་བཞག་གི་རང་བཞིན་དང་

[035A]༄༅། །མངོན་ཤེས་ལྷག་མ་དྲན་པ་ཉེར་བཞག་བཞིའི་རང་བཞིན་ཅན་ཡིན་པའི་ཕྱིར། དང་པོ་གྲུབ་སྟེ། རྩ་བར། གསུམ་པ་དྲན་པ་ཉེར་བཞག་གསུམ། །ཞེས་སོ། །གཉིས་པ་གྲུབ་སྟེ། རྩ་བར་དང་པོ་རྫུ་འཕྲུལ་རྣ་བ་
མིག་ཞེས་སོ། །གསུམ་པ་གྲུབ་སྟེ། རང་འགྲེལ་ལས། ལྷག་མ་ནི་དམིགས་ཀྱིས་མ་ཕྱེ་བའི་ཕྱིར་དྲན་པ་ཉེ་བར་བཞག་པ་བཞི་ཅར་གྱི་རང་བཞིན་ནོ། །ཞེས་སོ། །གསུམ་པ་ནི། མིག་དང་རྣ་བའི་མངོན་ཤེས་ནི། །ལུང་དུ་མ་བསྟན་ལྷག་
རྣམས་དགེ་ཞེས་བྱུང། ཤེས་བྱ་ཆོས་ཅན། མངོན་ཤེས་དྲུག་ལ་དགེ་བ་དང་ལུང་མ་བསྟན་གྱི་ཁྱད་པར་ཡོད་དེ། མིག་དང་རྣ་བའི་མངོན་ཤེས་ནི་དཔང་ཤེས་དེའི་འཁོར་གྱི་ཤེས་རབ་ལུང་དུ་མ་བསྟན་པ་ཡིན་ལ། ལྷག་མ་བཞི་ཤེས་རབ་དགེ་བ་ཡིན་པའི་
ཕྱིར༑ དང་པོ་གྲུབ་སྟེ། རང་འགྲེལ་ལས། དེ་དག་ཀྱང་མིག་དང་རྣ་བའི་རྣམ་པར་ཤེས་པ་དང། མཚུངས་པར་ལྡན་པའི་ཤེས་རབ་ཡིན་ནོ། །ཞེས་གསུངས་པའི་ཕྱིར། འོ་ན། མངོན་ཤེས་བསམ་གཏན་བཞི་བའི་ས་བར་མི་འཐད་པར་
ཐལ༑ དབང་ཤེས་རྟོག་དཔྱོད་དང་བཅས་པས་ཁྱབ་པས་ཕྱིར་ན་བྱེ་སྨྲ་ན་རེ་མ་ཁྱབ་སྟེ། རྟེན་གྱི་དབང་པོ་ས་གང་ཡིན་པའི་དབང་དུ་བྱས་ནས་སམ་ཡང་ན་མངོན་ཤེས་རྣམ་གྲོལ་ཡིན་པའི་དེ་འདྲེན་བྱེད་ཀྱི་བསམ་གཏན་གཉིས་པའམ་གསུམ་
པའམ་བཞི་བའི་བར་ཆད་མེད་ལམ་དེའི་དབང་གིས་བསམ་གཏན་གཉིས་པ་སོགས་སུ་བཞག་པའི་ཕྱིར། རང་འགྲེལ་ལས། རྟེན་གྱི་དབང་གིས་དེའི་ས་བར་བསྟན་པའི་ཕྱིར་ཏེ། ནས། ཡང་ན་བར་ཆད་མེད་པའི་ལམ་གྱི་དབང་གིས་སོ། །

[035B] རྟགས་གཉིས་པ་གྲུབ་སྟེ། རྩ་བར་རྣམས་དགེ་ཞེས་དང། རང་འགྲེལ་ལས། གཞན་བཞི་ནི་དགེ་བ་དག་ཡིན་ནོ། །ཞེས་གསུངས་པའི་ཕྱིར། དེ་ལ་ཁོ་ན་རེ་འོ་ན་བསྟན་བཅོས་རབ་ཏུ་བྱེད་པ་ལས་མངོན་པར་ཤེས་
པ་གང་ཞེ་ན། ཤེས་རབ་དགེ་བ་ཡིན་ནོ། །ཞེས་གསུངས་པ་མི་འཐད་པར་ཐལ། མིག་རྣ་བའི་མངོན་ཤེས་ཤེས་རབ་དགེ་བ་མ་ཡིན་པའི་ཕྱིར་ན། བྱེ་སྨྲ་ན་རེ། དེ་ལའང་མི་འགལ་ཏེ། གཙོ་བོ་རྫུ་འཕྲུལ་སོགས་དགེ་བ་ཡིན་པས་སམ། ཡང་
ཕལ་ཆེ་བ་དགེ་བའི་དཔང་དུ་བྱས་པའི་ཕྱིར། ཟེར་རོ། །རང་འགྲེལ་ལས། དེ་ནི་གཙོ་བོའམ་ཕལ་ཆེ་བ་བསྟན་པ་ཡིན་ནོ། །ཞེས་སོ། །བཞི་པ་ནི། གསུམ་ནི་རིག་པ་སྔོན་མཐའ་སོགས། །མ་རིག་པ་ནི་བཟློག་ཕྱིར་རོ། །མི་སློབ་ཐ་མ་
གཉིས་ནི་དེའི། །རྒྱུད་ལས་སྐྱེ་ཕྱིར་དེ་ཞེས་བྱ། །སློབ་ལ་འདོད་དེ་མ་རིག་དང། །བཅས་རྒྱུད་ཕྱིར་ན་རིག་མ་བཤད། །ཅེས་བྱུང་མདོ་ལས། མི་སློབ་པའི་རིག་པ་ནི་གསུམ་ཞེས་རིག་པ་གསུམ་ཡོད་དེ། མི་སློབ་པའི་རྒྱུད་ཀྱི་སྔོན་གནས་
ཤེས་པ་དང། འཆི་འཕོ་དང་སྐྱེ་བ་ཤེས་པ་དང། ཟག་ཟད་ཤེས་པ་གསུམ་ནི་རིག་པ་ཡིན་པའི་ཕྱིར། རྩ་བར། གསུམ་ནི་རིག་པ་ཞེས་སོ། །རིག་པ་གསུམ་འཇོག་ལ་གཞན་མི་འཇོག་པའི་རྒྱུ་མཚན་ཡོད་དེ་དེ་གསུམ་གྱིས་རིམ་བཞིན་
དུ་སྔོན་གྱི་མཐའ་དང་སོགས་པ་ཕྱི་མའི་མཐའ་དང་བར་ལ་ཀུན་དུ་རྨོངས་པ་བཟློག་པའི་ཕྱིར། རྩ་བར། སྔོན་མཐའ་སོགས། མ་རིག་པ་ནི་བཟློག་ཕྱིར་རོ། །ཞེས་སོ། །དེ་གསུམ་ལས་ཀྱང་དོན་དམ་པའི་སློབ་པའི་རྒྱུད་ཀྱི་མངོན་ཤེས་ཐ་

[036A]༄༅། །མ་ཟག་ཟད་ཀྱི་མངོན་ཤེས་ཁོ་ན་མི་སློབ་བ་ཡིན་གྱི་གཞན་གཉིས་ནི་དོན་དམ་པའི་མི་སློབ་པ་མ་ཡིན་ཏེ། དེ་གཉིས་སློབ་པ་ཡང་མ་ཡིན་མི་སློབ་པ་ཡང་མ་ཡིན་ཀྱང། མི་སློབ་པ་དེའི་རྒྱུད་ལ་སྐྱེས་པའི་ཕྱིར་མི་སློབ་
པ་ཞེས་བྱ་བ་ཙམ་ཡིན་པའི་ཕྱིར་ཏེ། རྩ་བར། གཉིས་ནི་དེའི་།རྒྱུད་ལ་སྐྱེས་ཕྱིར་དེ་ཞེས་བྱ། །ཞེས་སོ། །སྔོན་གནས་རྗེས་དྲན་དང་འཆི་འཕོ་སྐྱེ་ཤེས་མངོན་ཤེས་གཉིས་སློབ་པ་ལའང་ཡོད་པར་འདོད་མོད་འོན་ཀྱང་སློབ་པའི་རིག་པར་མ་
བཤད་དེ་སློབ་པ་དེ་མ་རིག་པ་དང་བཅས་པའི་རྒྱུད་ཡིན་པའི་ཕྱིར། རྩ་བར། སློབ་ལ་འདོད་དེ་མ་རིག་དང། །བཅས་རྒྱུད་ཕྱིར་ན་རིག་མ་བཤད། །ཞེས་སོ།། །།ལྔ་པ་ནི། དང་པོ་གསུམ་པ་དྲུག་པ་ནི། །ཆོ་འཕྲུལ་རྣམ་ཡིན་བསྟན་
པ་མཆོས། །མི་འཁྲུལ་ཕྱིར་དང་ཕན་པ་དང། །ཡིད་འོང་འབྲས་ལ་སྦྱོར་བྱེད་ཕྱིར། ཞེས་བྱུང། ཆོ་འཕྲུལ་དེ་ལ་རྫུ་འཕྲུལ་གྱི་ཆོ་འཕྲུལ་དང། ཀུན་བརྗོད་པའི་ཆོ་འཕྲུལ་དང། རྗེས་སུ་བསྟན་པའི་ཆོ་འཕྲུལ་ཡོད་དེ། མངོན་ཤེས་དྲུག་གི་དང་པོ་རྫུ་
འཕྲུལ་གྱི་ཆོ་འཕྲུལ་དང། མངོན་ཤེས་གསུམ་པ་སེམས་ཀྱི་རྣམ་གྲངས་ཤེས་པ་ནི་ཀུན་བརྗོད་པའི་ཆོ་འཕྲུལ་དང། དྲུག་པ་ཟག་ཟད་ཀྱི་མངོན་ཤེས་ནི་རྗེས་སུ་བསྟན་པའི་ཆོ་འཕྲུལ་ཡིན་པའི་ཕྱིར། དེ་རྣམས་ལ་ཆོ་འཕྲུལ་ཞེས་བརྗོད་པའི་རྒྱུ་
མཚན་ཡོད་དེ། དང་པོ་ཉིད་དུ་གདུལ་བྱའི་ཡིད་ཤིན་ཏུ་འཕྲོག་པར་བྱེད་པས་ན་ཆོ་འཕྲུལ་ལམ། འདི་དག་གིས་ཞེ་འགྲས་པ་དང་བར་མར་གནས་པ་རྣམས་ཀྱི་ཡིད་འཕྲོག་པར་བྱེད་པས་ན་ཆོ་འཕྲུལ་ཞེས་བརྗོད་པའི་ཕྱིར། ཆོ་འཕྲུལ་གྱི་སྐད་

[036B]འམ་སོ་སོར་དང་ཧཱ་ཏྱཱ་འཕྲོག་བར་བྱེད་པ་ལ་འཇུག་པའི་ཕྱིར་སྒྲ་སྒྲུབ་པ་ཧྲི་ཉ་འཕྲོག་པ་ལའོ་བྱིངས་བཞག་སྟེ་བྱ། དེ་དག་གི་ནང་ནས་རྗེས་སུ་བསྟན་པའི་ཆོ་འཕྲུལ་མཆོག་ཡིན་ཏེ། ཡང་དག་པ་རྗེས་སུ་སྟོན་པ་ནི་
བསྟན་པ་དེ་གཞན་དུ་བྱ་མི་ནུས་པས་མི་འཁྲུལ་བའི་ཕྱིར། གང་སྤེལ་ལས། རྫུ་འཕྲུལ་དང་ཀུན་ཏུ་བརྗོད་པ་དག་ནི་འདི་ལས་ཕྱི་རོལ་ཏུ་གྱུར་བ་རྣམས་ལ་ཡང་སྲིད་ཀྱི། ཟག་པ་ཟད་པ་ཤེས་པ་ནི་མ་ཡིན་ཏེ། མི་འཁྲུལ་བ་དང། ཐུན་མོང་མ་ཡིན་པའི་ཕྱིར་
རོ༑ ༑ཞེས་དང། མི་འཁྲུལ་ཚུལ་ཡང་དེ་ཉིད་ལས་ཡང་དག་པ་ཇི་ལྟ་བ་བཞིན་རྗེས་སུ་སྟོན་པ་ནི། རྣམ་པ་གཞན་དུ་མི་ནུས་པས་མི་འཁྲུལ་བ་ཉིད་ཡིན་ཏེ། ཉོན་མོངས་ཟག་པ་མེད་ན་མི་འབྱུང་བའི་ཕྱིར་རོ། །ཞེས་གསུངས་པའི་ཕྱིར་དང། རང་
འགྲེལ་ལས་ཀྱང་ངོ། གཞན་ཡང་དེ་གཉིས་ལས་རྗེས་བསྟན་ཆོ་འཕྲུལ་མཆོག་ཡིན་ཏེ། རྫུ་འཕྲུལ་དང་ཀུན་ཏུ་བརྗོད་པ་གཉིས་ཀྱིས་གཞན་སེམས་གཏོང་བ་ཙམ་ཡིན་ལ། རྗེས་བསྟན་གྱིས་ཐམས་ཅད་ཉེ་བར་སྟོན་པའི་སྒོ་ནས་ཕན་པ་དང་སྡུག་
བསྔལ་མེད་པའི་ཡིད་དུ་འོང་བའི་འབྲས་བུ་ལ་སྦྱོར་བའི་ཕྱིར་རོ། །རྩ་བར། ཕན་པ་དང། ཡིད་འོང་འབྲས་ལ་སྦྱོར་བྱེད་ཕྱིར་ཞེས་སོ།། །།གཉིས་པ་མངོན་ཤེས་སོ་སོར་བཤད་པ་ལ། རྫུ་འཕྲུལ་གྱི་མངོན་ཤེས། ལྷའི་མིག་དང་རྣ་བ་
བཤད་པ་སྐྱེས་ཐོབ་སོགས་ཀྱི་ཁྱད་པར་བཤད་པ་གསུམ་དང་པོ་ལ་རྫུ་འཕྲུལ་གྱི་ངོ་བོ་འབྲས་བུ་དང་བཅས་པ། སྤྲུལ་སེམས་ཡུལ་དང་བཅས་པ། སྤྲུལ་བ་བྱེད་ཚུལ་ཞར་བྱུང་དང་བཅས་པ། རྫུ་འཕྲུལ་གྱི་དབྱེ་བ་དང་བཞི། དང་པོ་ནི། རྫུ་

[037A]༄༅། །འཕྲུལ་ཏིང་འཛིན་དེ་ལས་ནི། །སྤྲུལ་དང་འགྲོ་བ་སྟོན་པ་ལ། །ཡིད་མགྱོགས་འགྲོ་བ་གཞན་དག་ལ། །ཕྱིན་བྱེད་མོས་པ་ལས་བྱུང་ཡང། །ཞེས་བྱུང། རྫུ་འཕྲུལ་འདི་ཅི་ཞེ་ན། བྱེ་སྨྲ་ན་རེ། རྫུ་འཕྲུལ་གྱི་ངོ་བོ་ཡོད་དེ་
ཏིང་ངེ་འཛིན་ལ་འཇོག་པའི་ཕྱིར། རང་འགྲེལ་ལས། བྱེ་བྲག་ཏུ་སྨྲ་བའི་ལུགས་ཀྱིས་ནི་རྫུ་འཕྲུལ་ཏིང་འཛིན་ཞེས་སོ། །སྒྲ་དོན་ཡོད་དེ། འབྱོར་བར་བྱེད་པས་སམ་སྒྲུབ་པར་བྱེད་པས་ན་རྫུ་འཕྲུལ་ཞེས་བརྗོད་པའི་ཕྱིར། ཏིང་འཛིན་དེས་སྒྲུབ་པར་བྱེད་
པ་གཉིས་ཡོད་དེ། སྤྲུལ་བ་དང་འགྲོ་བ་གཉིས་ཡོད་པའི་ཕྱིར་རྩ་བར། དེ་ལས་ནི་སྤྲུལ་དང་འགྲོ་བ་ཞེས་སོ། །དེའི་འགྲོ་བ་ནི་རྣམ་པ་གསུམ་ཡོད་དེ། མྱུར་བ་བྱ་ལྟར་ལུས་རིམ་གྱིས་ཕྱིན་བྱེད་དང། ཐག་རིང་པོ་ལ་ཉེ་བར་མོས་པ་ལས་
བྱུང་བ་དང། ཡིད་ལྟར་མགྱོགས་པ་སྟེ་འགྲོ་བ་གསུམ་ཡོད་པའི་ཕྱིར་ཏེ། སྟོན་པ་ལ་ཡིད་མགྱོགས་ཀྱི་འགྲོ་བ་ཡོད་དེ། ཡུལ་ཐག་ཤིན་ཏུ་རིང་པོར་ཡང་ཐུགས་བསྐྱེད་པའི་དུས་དེ་ཀ་རང་གིས་བྱོན་པའི་ཕྱིར་དང། དེ་སྟོན་པ་ཁོ་ན་ལ་
ཡོད་པའི་ཕྱིར་ཏེ། རྩ་བར། སྟོན་པ་ལ། ཡིད་མགྱོགས་འགྲོ་བ་ཞེས་དང། མདོ་ལས་ཀྱང། སངས་རྒྱས་ཀྱིས་ཡུལ་ནི་བསམ་གྱིས་མི་ཁྱབ་བོ། །ཞེས་སོ། །ཉན་ཐོས་དང་རང་སངས་རྒྱས་རྣམས་ལ་ལུས་ཕྱིན་བྱེད་ཀྱི་འགྲོ་བ་ཡོད་དེ་
ཐག་རིང་བ་ལ་ཡང་བྱ་བཞིན་དུ་རིམ་གྱིས་ལུས་ཕྱིན་བར་བྱེད་པའི་ཕྱིར། རྩ་བར། གཞན་དག་ལ། ཕྱིན་བྱེད་ཅེས་དང། མདོ་ལས། འཕགས་པའི་དགེ་འདུན་བསམ་མི་ཁྱབ། །ཅེས་སོ། །མོས་པ་ལས་བྱུང་བ་ཡང་ཡོད་དེ། ཐག་

[037B] རྩ་བར། མོས་པ་ལས་བྱུང་ཡང། །ཞེས་དང། བཅོམ་ལྡན་འདས་ཀྱིས་ཀྱང། བསམ་གཏན་པ་རྣམས་ཀྱི་བསམ་གཏན་གྱི་ཡུལ་ནི་བསམ་གྱིས་མི་ཁྱབ་བོ། །ཞེས་གསུངས་པའི་ཕྱིར། གཉིས་
པ་ནི༑ འདོད་པར་གཏོགས་པའི་སྤྲུལ་པ་ནི། །ཕྱི་ཡི་སྐྱེ་མཆེད་བཞི་རྣམས་གཉིས། །གཟུགས་གཏོགས་གཉིས་སྤྲུལ་སེམས་དག་གི་དེ་དག་ཀྱང་ནི་བཅུ་བཞིའོ། །བསམ་གཏན་འབྲས་གཉིས་ནས་ལྔའི་བར། །རིམ་བཞིན་གོང་མ་ལས་སྐྱེས་
མིན༑ །དེ་རྙེད་བསམ་གཏན་བཞིན་དེ་ནི། །དག་དང་རང་ལས་དེ་ལས་གཉིས། ཞེས་བྱུང། སྤྲུལ་བ་ལ་གཉིས་ཡོད་དེ། །འདོད་པར་གཏོགས་པའི་སྤྲུལ་པ་དང། གཟུགས་སུ་གཏོགས་པའི་སྤྲུལ་པ་གཉིས་ཡོད་པའི་ཕྱིར། རང་འགྲེལ་ལས་
སྤྲུལ་པ་ནི་རྣམས་པ་གཉིས་ཏེ། འདོད་པ་ན་སྤྱོད་པ་དང་གཟུགས་ན་སྤྱོད་པའོ། །ཞེས་གསུངས་པའི་ཕྱིར། འདོད་པར་གཏོགས་པའི་སྤྲུལ་པ་ནི་ཕྱིའི་སྐྱེ་མཆེད་གཟུགས་དྲི་རོ་རེག་བཞི་ཁོ་ན་སྤྲུལ་པར་ངེས་ཀྱི། ནང་གི་སྐྱེ་མཆེད་མིག་སོགས་སྤྲུལ་
པར་མི་བྱེད། དེ་ལྟར་ན་སྔོན་མེད་པའི་སེམས་ཅན་འབྱུང་བར་འགྱུར་པའི་ཕྱིར། ཕྱི་ཡང་སྒྲའི་སྤྲུལ་པ་མེད་དེ། རིགས་འདྲའི་རྒྱུན་ཆད་པའི་ཕྱིར། ཆོས་ཀྱིས་སྐྱེ་མཆེད་དང་ཡིད་ཀྱི་སྐྱེ་མཆེད་སྤྲུལ་པ་མ་ཡིན་ཏེ། སྤྲུལ་སེམས་མེད་པའི་ཕྱིར། དེ་ལ་
ཁོ་ན་རེ། སྐུ་གསུང་ཐུགས་སྤྲུལ་པ་མེད་པར་ཐལ། འདོད་པ་དེའི་ཕྱིར། འདོད་ན། མདོ་ལས་སྐུ་གསུང་ཐུགས་སྤྲུལ་བར་བཤད་པ་དང་འགལ་ཟེར་བའི་རྩོད་པ་ཐེག་པ་གོང་འོག་གཉིས་ཀར་འབྱུང་ངོ་།སོ་སོ་ལ་ཞིབ་ཆ་དགོས། འདོད་པའི་
[038A]༄༅། །སྤྲུལ་པ་ནི་རྣམ་པ་གཉིས་ཡོད་དེ། རང་ཉིད་སེང་གེ་འམ་གླིང་པོ་ཆེར་སྤྲུལ་པ་རང་ལུས་དང་འབྲེལ་བ་དང། བདག་ཉིད་ལས་ཕྱི་རོལ་ཏུ་སེང་གེའམ་གླང་པོ་ཆེར་སྤྲུལ་པ་གཞན་གྱི་ལུས་དང་འབྲེལ་བ་གཉིས་
ཡོད་པའི་ཕྱིར། རྩ་བར་རྣམས་གཉིས་ཞེས་སོ། །འདིས་གང་ཟག་དང་དབང་པོ་སྤྲུལ་པ་མ་ཡིན་ཏེ། སྐྱེ་མཆེད་བཞི་སྤྲུལ་པ་དེའི་ཕྱིར། སེང་གེར་སྤྲུལ་ཀྱང་སེང་གེ་མ་ཡིན་པའི་གང་ཟག་མ་སྤྲུལ་ཅིང། སྤྲུལ་གཞི་གང་ཟག་ཡིན་ཀྱང་
གང་ཟག་དེ་མ་སྤྲུལ་པའི་ཕྱིར། མ་གྲུབ་ན། སྤྲུལ་པ་བརྒྱད་དང་འགལ་ལོ། །གཟུགས་ཀྱི་རྟེན་ཅན་གྱིས་གཟུགས་སུ་གཏོགས་པའི་དྲི་རོ་མེད་པའི་ཕྱིའི་གཟུགས་དང་རག་བྱའི་སྐྱེ་མཆེད་སྤྲུལ་པ་གཉིས་ཡོད་པའི་ཕྱིར། རྩ་བར་གཟུགས་
གཏོགས་གཉིས་ཞེས་སོ། །དེས་ན་འདོད་པའི་རྟེན་གྱི་སྤྲུལ་པ་བཞི་ཡོད་དེ། དེའི་སྤྲུལ་པ་འདོད་པའི་རྣམ་པ་ཅན་བདག་དང་གཞན་རྒྱུད་ལ་འབྲེལ་བ་གཉིས་དང། དེའི་སྤྲུལ་པ་གཟུགས་གཏོགས་བདག་དང་གཞན་ལུས་དང་འབྲེལ་བ་གཉིས་
དང་བཞི་ཡོད་པའི་ཕྱིར། རང་འགྲེལ་ལས། འདི་ནི་སྤྲུལ་པ་རྣམས་པ་བཞི་ཡིན་ནོ། །ཞེས་དང། གང་སྤེལ་ལས། འདི་ནི་སྤྲུལ་པ་རྣམས་པ་བཞི་ཡིན་ནོ། །ཞེས་བྱ་བ་ནི་འདོད་པའི་ཁམས་སུ་སྐྱེས་པའི་འོ། །ཞེས་སོ། །དེ་བཞིན་དུ་གཟུགས་
ཁམས་ཀྱིས་རྟེན་ཅན་གྱིས་སྤྲུལ་པ་འདོད་པར་གཏོགས་པ་དང། གཟུགས་ཁམས་སུ་གཏོགས་པ་གཉིས་དང། དེ་རེ་རེ་ལ་བདག་ལུས་དང་གཞན་ལུས་དང་གཉིས་གཉིས་སྟེ་བཞི་ཡོད་པས། འདོད་གཟུགས་ཀྱིས་སྤྲུལ་པ་

[038B] རང་འགྲེལ་ལས། གཟུགས་ཀྱི་ཁམས་ན་ཡང་དེ་དང་འདྲ་བས་མདོར་བསྡུས་ན་སྤྲུལ་པ་ནི་རྣམས་བ་བརྒྱད་ཡིན་ནོ། །ཞེས་དང། རྒྱལ་སྲས་མ་ལས། ཇི་ལྟར་འདོད་པའི་ཁམས་སུ་སྐྱེས་པ་སྤྲུལ་པ་འདོད་པ་ན་སྤྱོད་པ་
དང༑ གཟུགས་ན་སྤྱོད་པ་རྣམ་པ་གཉིས་སྤྲུལ་པར་བྱེད་ལ་དེ་ཡང་བདག་གི་ལུས་དང་འབྲེལ་བ་དང་གཞི་གྱི་ལུས་དང་འབྲེལ་བ་དང་རྣམ་པ་གཉིས་ཡིན་པས། རྣམ་པ་བཞི་ཡིན་པ་དེ་བཞིན་དུ་གཟུགས་ཀྱི་ཁམས་སུ་སྐྱེས་པ་ཡང་རྣམ་པ་བཞི་སྤྲུལ་
པར་བྱེད་པ་ཞེས་གསུངས་པའི་ཕྱིར། དེ་ཡན་ཆད་ཀྱི་སྤྲུལ་སེམས་ཀྱི་ཡུལ་བཤད་ནས། མངོན་ཤེས་ཁོ་ནས་སྤྲུལ་པར་བྱེད་པ་མ་ཡིན་ཏེ། མངོན་ཤེས་ཀྱི་འབྲས་བུ་སྤྲུལ་སེམས་དག་གི་སྤྲུལ་པ་སྤྲུལ་པར་བྱེད་པའི་ཕྱིར། རྩ་བར་སྤྲུལ་སེམས་དག་
གི་ཞེས་སོ། །དབྱེ་ན་སྤྲུལ་སེམས་དེ་དག་ཀྱང་བཅུ་བཞི་ཡོད་དེ་བསམ་གཏན་དང་པོའི་འབྲས་བུ་སྤྲུལ་སེམས་འདོད་པ་དང། རང་ས་གཅིག་སྟེ་གཉིས་དང། གཉིས་པ་ལ་སྤྲུལ་སེམས་འོག་ས་གཉིས་དང་རང་ས་སྟེ་གསུམ་དང། གསུམ་པ་
ལ་སྤྲུལ་སེམས་འོག་ས་གསུམ་དང་རང་ས་སྟེ་བཞི་དང། བཞི་པོ་ལ་སྤྲུལ་སེམས་འོག་ས་བཞི་དང། རང་ས་གཅིག་སྟེ་ལྔ་ཡོད་པའི་པར་རིམ་བཞིན་སྦྱར་བ་དེའི་ཕྱིར། རྩ་བར་དེ་དག་ཀྱང་ནི་བཅུ་བཞིའོ། །བསམ་གཏན་འབྲས་གཉིས་ནས་
ལྔའི་བར། །རིམ་བཞིན་ཞེས་གསུངས་པའི་ཕྱིར། བསམ་གཏན་འོག་མའི་མངོན་ཤེས་ཀྱི་འབྲས་བུ་ས་གོང་མའི་སྤྲུལ་སེམས་བསྐྱེད་པ་མེད་དེ་བསམ་གཏན་ཀྱིས་འབྲས་བུ་སྤྲུལ་སེམས་ནི་རང་གིས་དང་ས་འོག་མ་བ་ཁོ་ནར་ངེས་པའི་ཕྱིར། རྩ་བར་

[039A]༄༅། །གོང་མ་ལས་སྐྱེས་མིན། ཞེས་སོ། །སྤྲུལ་སེམས་རྙེད་ཚུལ་ཡོད་དེ། དེ་དག་བསམ་གཏན་གྱིས་དངོས་གཞི་བཞིན་དུ་འོག་ས་ལ་འདོད་ཆགས་དང་བྲལ་བའི་རྙེད་པའི་ཕྱིར། རྩ་བར་དེ་རྙེད་བསམ་གཏན་བཞིན་
ཞེས་སོ། །སྤྲུལ་བའི་སེམས་ཁོ་ན་ལས་ལྡང་བར་འགྱུར་བ་མེད་དེ་སྤྲུལ་སེམས་དེ་ནི་དང་པོར་སྤྲུལ་བར་འཇུག་ཚེ་བསམ་གཏན་དག་པ་བ་དང། རྒྱུན་གྱི་ཚེ་རང་ཉིད་དང་གཉིས་ལས་འབྱུང་ལ། སྤྲུལ་བ་དེ་ལས་ལྡང་བའི་ཚེ་ན་ཡང་བསམ་
གཏན་དག་པ་དང། །སྤྲུལ་སེམས་གཉིས་ལས་ལྡང་བའི་ཕྱིར། ཟུར་དང་པོ་ནི། རྩ་བར། དེ་ནི་དག་དང་རང་ལས་ཞེས་སོ། །ཟུར་གཉིས་པ་ནི། རྩ་བར་དེ་ལས་གཉིས། ཞེས་སོ། །གསུམ་པ་སྤྲུལ་བ་བྱེད་ཚུལ་ཞར་བྱུང་དང་བཅས་
པ་ནི༑ རང་གི་ས་བས་སྤྲུལ་པར་བྱེད། །སྨྲར་འཇུག་པ་ནི་འོག་མས་ཀྱང། །སྟོན་མིན་སྤྲུལ་བ་པོ་དང་བཅས། །བྱིན་གྱིས་རླབས་ནས་གཞན་འཇུག་ཕྱིར། །ཤི་བ་ལ་ཡང་བྱིན་རླབས་ཡོད། །མི་བརྟན་ལ་མེད་གཞན་དག་མིན། །དང་
པོར་དུ་མས་གཅིག་ཡིན་ཏེ། །བྱང་བར་འགྱུར་ནས་བཟློག་པའོ། །སྒོམ་ལས་སྐྱེས་པ་ལུང་མ་བསྟན། །སྐྱེ་བ་ལས་སྐྱེས་རྣམས་གསུམ་མོ་།ཞེས་བྱུང། ས་གཞན་གྱི་སྤྲུལ་སེམས་ཀྱི་ས་གཞན་གྱི་སྤྲུལ་བ་མི་བྱེད་དེ། རང་གི་ས་པའི་
སྤྲུལ་སེམས་ཀྱིས་སྤྲུལ་བར་བྱེད་པའི་ཕྱིར། རྩ་བར་རང་གི་ས་པས་སྤྲུལ་བར་བྱེད། ཞེས་སོ། །བསམ་གཏན་གཉིས་པ་ཡན་ཆད་ཀྱི་སྤྲུལ་བ་ངག་སྨྲ་བར་འཇུག་པ་ནི། ས་འོག་མ་བསམ་གཏན་དང་པོའི་སེམས་ཀྱིས་སྨྲ་བར་འཇུག་ཏེ། གཉིས་

[039B] ཀྱང་སྒྲའི་འདོད་པ་དང་བསམ་གཏན་དང་པོའི་སྤྲུལ་པ་སྨྲ་བ་རང་ཁོ་ནའི་སེམས་ཀྱིས་བྱེད་པར་བསྟན་པའི་ཕྱིར། རྩ་བར་སྨྲར་འཇུག་པ་ནི་འོག་མས་ཀྱང། ཞེས་སོ། །སྤྲུལ་བ་ངག་སྨྲ་ཚུལ་ཡོད་དེ། སྟོན་པ་
མ་ཡིན་པའི་སྤྲུལ་པ་ནི་སྤྲུལ་བ་པོ་དང་བཅས་ཏེ་ཅིག་ཅར་སྨྲ་དགོས་ལ། སངས་རྒྱས་ཀྱི་སྤྲུལ་བ་ཇི་ལྟར་བཞེད་པ་བཞིན། སྨྲ་བར་བྱེད་པའི་ཕྱིར། ཇི་སྐད་དུ། གཅིག་གིས་སྨྲ་བར་བྱེད་པ་ན་།སྤྲུལ་བ་ཐམས་ཅད་སྨྲ་བར་བྱེད། །གཅིག་མི་སྨྲ་བར་
གྱུར་པ་དང། །དེ་དག་ཐམས་ཅད་སྨྲར་མི་འགྱུར། ཞེས་གསུངས་པའི་ཕྱིར། རྩ་བར། སྟོན་མིན་སྤྲུལ་བ་པོ་དང་བཅས། ཞེས་སོ། །དེ་ལ་སྤྲུལ་བ་ངག་སྨྲ་བ་མི་འཐད་པར་ཐལ། རྒྱུད་གཅིག་ལ་སྨྲ་སེམས་དང་སྤྲུལ་སེམས་གཉིས་གཅིག་ཅར་མི་
འབྱུང་བའི་ཕྱིར་ཟེར་ན་སྐྱོན་མེད་དེ། དང་པོར་སྤྲུལ་བོས་སྤྲུལ་སེམས་ཀྱིས་སྤྲུལ་བ་ཡུན་རིང་གནས་པར་གྱུར་ཅིག་སྙམ་དུ་མོས་ནས་བྱིན་གྱིས་རླབས་ཏེ། དེའི་འོག་དུ་སེམས་གཞན་དག་གི་ཀུན་སློང་རྟོག་དཔྱོད་དང་བཅས་པ་དེ་དག་འདི་ལྟར་སྨྲ་བར་
གྱུར་ཅིག་སྙམ་དུ་མོས་ནས་ངག་སྨྲ་བ་ལ་འཇུག་པའི་ཕྱིར། རྩ་བར། བྱིན་གྱིས་རླབས་ནས་གཞན་འཇུག་ཕྱིར། ཞེས་སོ། །སྤྲུལ་བ་པོ་གསོན་པར་མ་ཟད་ཤི་བ་ལ་ཡང་བྱིན་གྱིས་རླབས་པ་ཡོད་དེ། འཕགས་པའི་གནས་བརྟན་འོད་སྲུང་ཆེན་
པོས་མྱ་ངན་ལས་འདས་པའི་རུས་པ་རྗེ་བཙུན་བྱམས་པ་མ་བྱོན་བར་ཏུ་གནས་པར་བྱིན་གྱིས་རླབས་པའི་ཕྱིར། རྩ་བར་ཤི་བ་ལ་ཡང་བྱིན་རླབས་ཡོད། ཅེས་སོ། མི་བརྟན་པའི་དངོས་པོ་ལ་བྱིན་རླབས་མེད་དེ། འཕགས་པ་འོད་སྲུང་གི་ཤ་

[040A]༄༅། །ལ་སོགས་པ་བྱིན་གྱིས་མ་རླབས་པའི་ཕྱིར། རྩ་བར། མི་བརྟན་ལ་མེད། ཅེས་སོ། །སྡེ་བ་གཞན་དག་ན་རེ། ཤི་བ་ལ་ཡོད་པ་མ་ཡིན་ཏེ། འཕགས་པ་འོད་སྲུང་གི་རུས་པ་ལ་གནས་པ་ནི་གནས་
གཙང་མའི་ལྷའི་མཐུས་ཡིན་པའི་ཕྱིར་རོ། །ཞེས་ཟེར་རྩ་བར་གཞན་དག་མིན་ཞེས་སོ། །འོ་ན་སྤྲུལ་སེམས་དུ་མས་སྤྲུལ་བ་གཅིག་བྱེད་དམ་སྤྲུལ་སེམས་གཅིག་གིས་སྤྲུལ་བ་དུ་མ་བྱེད་ཅེ་ན་གཉིས་ཀ་བྱེད་པ་ཡོད་དེ། དང་པོ་སྤྲུལ་
སེམས་དུ་མས་སྤྲུལ་བ་གཅིག་བྱེད་ལ། ཕྱིས་བྱང་བར་གྱུར་པ་ན་དེ་ལས་བཟློག་སྟེ་སྤྲུལ་སེམས་གཅིག་གིས་དུ་མ་སྤྲུལ་བར་བྱེད་པའི་ཕྱིར། རྩ་བར། དང་པོ་དུ་མས་གཅིག་ཡིན་ཏེ། བྱང་བར་གྱུར་ནས་བཟློག་པའོ། །ཞེས་སོ། །སྤྲུལ་
སེམས་ཐམས་ཅད་ལུང་མ་བསྟན་ཁོ་ན་མ་ཡིན་ཏེ། བསྒོམ་པ་ལས་སྐྱེས་པའི་སྤྲུལ་སེམས་ལུང་མ་བསྟན་གནས་གཉིས་པར་བཤད་པ་འདིའི་དབང་དུ་བྱས་ལ། ལྷ་དང་ཀླུ་ལ་སོགས་པའི་སྐྱེ་བས་ཐོབ་པའི་སྤྲུལ་སེམས་ནི་དགེ་མི་དགེ་
ལུང་མ་བསྟན་གསུམ་ཡོད་པའི་ཕྱིར། རྩ་བར་བསྒོམ་པ་ལས་སྐྱེས་ལུང་མ་བསྟན། །སྐྱེ་བ་ལས་སྐྱེས་རྣམ་གསུམ་མོ། །ཞེས་སོ། །བཞི་པ་རྫུ་འཕྲུལ་གྱི་དབྱེ་བ་ནི། རྫུ་འཕྲུལ་གསང་སྔགས་སྨན་དག་དང། །ལས་ལས་སྐྱེས་དང་
རྣམ་པ་ལྔ། ཞེས་བྱུང། རྫུ་འཕྲུལ་ནི་ལྔ་ཡོད་དེ། སྒོམ་བྱུང་དང་སྐྱེས་ཐོབ་དེ་གཉིས་དང། གསང་སྔགས་ལས་སྐྱེས་གནྡྷ་རི་ཞེས་པའི་སྔགས་ཀྱིས་ནམ་མཁར་འགྲོ་བ་དང། རྟོག་བྱེད་བྱ་བའི་སྔགས་ཀྱིས་ཕ་རོལ་གྱི་སེམས་ཤེས་

[040B] སྨན་ལས་སྐྱེས་པ་སྨན་གྱིས་ཁྱབ་པར་ལག་པ་དང། རྐང་བ་ལ་བསྐུས་ན་ནམ་མཁར་འགྲོ་བ་ལྟ་བུ་དང། ལས་ལས་སྐྱེས་པ་དཔེར་ན་ང་ལས་ནུ་དང་སྲིད་པ་བར་མ་རྣམས་ཀྱིས་ལྟ་བུ་དང་ལྔ་ཡོད་པའི་ཕྱིར། གཉིས་པ་
ནི༑ ལྷ་ཡི་མིག་དང་རྣ་བ་ཡིན། །བསམ་གཏན་ས་པའི་གཟུགས་དྭངས་པ། །རྟག་ཏུ་རྟེན་བཅས་མ་ཚང་མེད། །ཐག་རིང་ཕྲ་སོགས་སྤྱོད་ཡུལ་ཅན། །དགྲ་བཅོམ་བསེ་རུ་སྟོན་རྣམས་ཀྱིས། །སྟོང་གཉིས་གསུམ་དང་གྲངས་མེད་མཐོང། །ཞེས་
བྱུང༑ ལྷའི་མིག་དང་རྣ་བའི་མངོན་ཤེས་ཀྱི་བདག་རྐྱེན་དུ་གྱུར་པའི་ལྷའི་མིག་དང་རྣ་བ་དེ་བྱང་ཆུབ་སེམས་དཔའ་དང། འཁོར་ལོས་སྒྱུར་བ་དང་ཁྱིམ་བདག་རིན་པོ་ཆེ་གསུམ་གྱིས་མིག་ལྟ་བུ་ལྷའི་མིག་སྣ་དང་འདྲ་བ་ཡིན་ནམ། ལྷའི་
མིག་དང་རྣ་བ་དངོས་གནས་དེ་གང་ཡིན་ཞེ་ན། ལྷའི་མིག་དང་ལྷའི་རྣ་བ་དངོས་གནས་པ་རེ་ཡིན་ཏེ། བསམ་གཏན་ལ་སྙོམས་པར་ཞུགས་པས་མིག་གི་ཡུལ་ཏུ་སྣང་བ་དང། རྣ་བའི་ཉེ་འཁོར་དུ་སྒྲ་ལ་གཏོད་པའི་སྦྱོར་བས་བསམ་
གཏན་གྱིས་པའི་འབྱུང་བ་རྣམས་རྒྱུར་བྱས་པའི་གཟུགས་ཅན་དྭངས་པས་གཟུགས་མཐོང་བའི་ལྷའི་མིག་དབང་དང་སྒྲ་ཐོས་པའི་ལྷའི་རྣ་དབང་དག་ཐོབ་པའི་ཕྱིར། རྩ་བར། ལྷ་ཡི་མིག་དང་རྣ་བ་ཡིན། །བསམ་གཏན་ས་པའི་གཟུགས་
དྭངས་པ། ཞེས་སོ། །འདི་ནི་གོང་འོག་མཐུན་ནོ། །སྒོམ་བྱུང་གི་ལྷའི་མིག་རྣ་གཉིས་ཀྱི་ངོ་བོའི་ཁྱད་པར་ཡོད་དེ། རྟག་ཏུ་རྒྱུ་རྣམ་པར་ཤེས་པ་བཅས་པའི་རྟེན་བཅས་དང། ལོང་བ་ལྟ་བུའི་དབང་པོ་མ་ཚང་བ་མེད་པ་དང། ཞར་བ་

[041A]༄༅། །ལྟ་བུའི་ནོངས་པ་མེད་ལ། ཡུལ་གཟུགས་སྒྲ་ཐག་རིང་བ་དང། ཕྲ་བ་དང། བསྒྲིབ་པ་ཐམས་ཅད་མཐོང་པའི་ཕྱིར། དང་པོ་ནི་རྩ་བར་རྟག་ཏུ་བརྟེན་བཅས་མ་ཚང་མེད། ཅེས་སོ། །ཟུར་གཉིས་པ་ནི། རྩ་བར་
ཐག་རིང་ཕྲ་སོགས་སྤྱོད་ཡུལ་ཅན། ཞེས་དང། རང་འགྲེལ་ལས་།གང་ཕྱིར་ཤ་ཡིས་མིག་གིས་གཟུགས། །ཐག་རིང་གནས་དང་བསྒྲིབ་པ་དང། །ཕྲ་དང་ཐམས་ཅད་མི་མཐོང་བ། །དེའི་ཕྱིར་ལྷ་ཡིས་མཐོང་བར་འདོད། །ཅེས་སོ། །ལྷའི་
མིག་གི་ཅི་ཙམ་མཐོང་བའི་ཚད་ཡོད་དེ། ཉན་ཐོས་ཀྱི་ལྷའི་མིག་གིས་སྟོང་གཉིས་དང། བསེ་རུ་རང་རྒྱལ་དགྲ་བཅོམ་གྱིས་ལྷའི་མིག་གིས་སྟོང་གསུམ་འདུ་བྱེད་དང་བཅས་རྩོལ་བ་དང་བཅས་ན་མཐོང་ལ། སངས་རྒྱས་ཀྱིས་བཞེད་པ་ཙམ་གྱིས་
འཇིག་རྟེན་གྱི་ཁམས་གྲངས་མེད་པ་གཟིགས་པའི་ཕྱིར། རྩ་བར་དགྲ་བཅོམ་བསེ་རུ་སྟོན་རྣམས་ཀྱིས། །སྟོང་གཉིས་གསུམ་དང་གྲངས་མེད་མཐོང། །ཞེས་སོ། །གསུམ་པ་ནི། གཞན་ཡང་སྐྱེ་བས་ཐོབ་དེས་ནི། །སྲིད་པ་བར་མ་མི་
མཐོང་ངོ། །སེམས་ཤེས་དེ་ནི་རྣམ་གསུམ་གང། །རྟོག་དང་རིགས་སྔགས་ཀྱིས་བྱས་པའང། །དམྱལ་བ་པས་ནི་དང་པོ་ཤེས། །མི་ལ་སྐྱེ་བས་ཐོབ་པ་མེད། ཅེས་བྱུང། རྫུ་འཕྲུལ་ཁོ་ནར་མ་ཟད་སྐྱེས་ཐོབ་གཞན་ཡང་ཡོད་དེ། ལྷའི་མིག་
རྣ་སོགས་ཡོད་པའི་ཕྱིར། རྩ་བར། གཞན་ཡང་སྐྱེ་བས་འཐོབ་ཅེས་སོ། །སྐྱེས་ཐོབ་ཀྱིས་ལྷའི་མིག་དེས་ནི་སྲིད་པ་བར་མ་མི་མཐོང་སྟེ། དེ་ནི་མངོན་ཤེས་ཁོ་ནའི་ཡུལ་ཡིན་གྱི་སྐྱེས་ཐོབ་ལ་མངོན་ཤེས་མེད་པའི་ཕྱིར། རྩ་བར། དེས་

[041B] །ཞེས་སོ། །སྐྱེས་ཐོབ་ཀྱི་སེམས་ཤེས་ལ་གསུམ་ཡོད་དེ། དེ་ལ་དགེ་མི་དགེ་ལུང་མ་སྟན་གསུམ་ཡོད་པའི་ཕྱིར། རྩ་བར། སེམས་ཤེས་དེ་ནས་རྣམ་གསུམ་ཞེས་སོ། །སེམས་ཤེས་གཞན་ལའང་གསུམ་ཡོད་དེ་
གང་ཡང་མཚན་ལྟས་རྣམས་ཀྱིས་ཕ་རོལ་གྱི་སེམས་ཤེས་པ་རྟོག་གེ་བ་དང། གང་ཡང་རིགས་སྔགས་ཀྱིས་བྱས་པས་སེམས་ཤེས་དེ་ཡང་དགེ་མི་དགེ་ལུང་མ་སྟན་གསུམ་ཡོད་ལ། བསྒོམ་པའི་འབྲས་བུ་ཕ་རོལ་སེམས་ཤེས་དགེ་བ་ཁོ་ན་ཡིན་
པའི་ཕྱིར། རྩ་བར། གང། རྟོགས་དང་རིགས་སྔགས་ཀྱིས་བྱས་པའང། ཞེས་སོ། །ཕ་རོལ་སེམས་ཤེས་གཞན་ཡང་ཡོད་དེ། དམྱལ་བ་པས་ནི་དང་པོ་སྐྱེས་མ་ཐག་ལ་ཕ་རོལ་སེམས་ཤེས་དང་སྔོན་ནས་དྲན་པ་ལྡན་ཞིང། མི་ལ་སྐྱེ་བས་
ཐོབ་པའི་སེམས་ཤེས་མེད་པའི་ཕྱིར། རྩ་བར། དམྱལ་བ་པས་ནི་དང་པོར་ཤེས། མི་ལ་སྐྱེ་ནས་ཐོབ་པ་མེད། ཞེས་སོ། །མི་ལ་རང་བཞིན་གྱིས་ཚེ་རབས་དྲན་པ་ཡོད་དེ། དགེ་བའི་ལས་ཀྱི་ཁྱད་པར་ལས་འཐོབ་པའི་ཕྱིར། རིན་ཆེན་
འཕྲེང་བ་ལས། ཆོས་ཀྱི་ཆེད་དང་དེ་བཞིན་དུ། །གཞུང་གི་དོན་དག་དྲན་པ་དང། །ཆོས་ཀྱི་སྦྱིན་པ་དྲི་མེད་པས། །ཚེ་རབས་དྲན་པ་ཐོབ་པར་འགྱུར། ཞེས་དང། འཇམ་དཔལ་རྩ་བའི་རྟོག་པ་ལས་མཆོད་རྟེན་འབུམ་བྱས་ན་རིག་པ་འཛིན་
པའི་འཁོར་ལོས་སྒྱུར་བར་འགྱུར་ཏེ། ཞེས་པ་ནས། ཡུལ་དབུས་སུ་ཉི་མ་ཤར་བ་ལྟ་བུའི་དབང་པོ་ཐམས་ཅད་དང་ལྡན་པར་འགྱུར། ཐོས་པ་འཛིན་པ་དང། སྐྱེ་བ་དྲན་པར་འགྱུར་རོ། །ཞེས་གསུངས་པ་ལྟ་བུ་ལེགས་བཤད་ཡང་བའི་ཕྱིར་
[042A]༄༅། །སྨྲས་པ། ཆོས་མངོན་ས་ལམ་ཤེས་བཅུའི་རྣམ་དབྱེ་དང་།ཡོན་ཏན་བྱེད་ལས་མ་འདྲེས་རབ་མཐོང་ཚེ། །ལྷ་ཡིས་དགའ་ཚལ་ཟ་འོག་རི་མོ་དང། མེན་གེ་ཡི་ཀླུ་ཡང་རྨད་མི་མཚར། །སྐྱེས་ཐོབ་སྒོམ་བྱུང་
གསང་སྔགས་སྨན་སྦྱོར་དང། །ལས་ལས་སྐྱེས་པའི་རྫུ་འཕྲུལ་སོ་སོ་ཡིས། །ངོ་བོ་བྱེད་ལས་ཁྱད་བར་ལ་བསམ་དུས། །འཇིག་རྟེན་སྒྱུ་མ་མཁན་དེའང་སྐྱེངས་སམ་སྙམས། ཐེག་གསུམ་ཐུན་མོང་ལམ་གྱི་འཇུག་པའི་ཡུལ། །གཞི་
ལྔའི་རྣམ་བཞག་ཆོས་མངོན་ལས་གསལ་བའོ། །ཐུབ་པའི་མ་མོ་གསུངས་ནས་བསྔགས་པ་དེ། །མ་འཁྲུལ་ལེགས་བཤད་ལམ་དུ་ལེགས་པར་བཀོད། །དེ་ལས་བྱུང་བའི་དགེ་བའི་ཟླ་ཟེར་གྱིས། །སྐྱེ་དགུའི་ལེགས་བྱས་རྒྱུ་སྐར་མགོན་
མཛད་དེ། །རྨོངས་པའི་མུན་བསལ་ཐུབ་བསྟན་ཀུན་དའི་ཚལ། །མ་ལུས་གཅིག་ཅར་བཞད་པའི་གཉེན་གྱུར་ཅིག། །།ཅེས་དམ་པའི་ཆོས་མངོན་བ་མཛོད་ཀྱིས་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་གཏེར་མཛོད་
དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་བདུན་པ་ཡེ་ཤེས་བསྟན་པའི་ཚིག་དོན་ལེགས་པར་བཤད་པ་འདིས་ཀྱང་ཀུན་ལ་ཕན་པར་གྱུར་ཅིག། བཀྲ་ཤིས་པར་གྱུར་ཅིག་

[042B][BLANK PAGE]﻿
[001A]༄༅། །ཆོས་མངོན་མཛོད་ཀྱི་མཐའ་དཔྱོད་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་དྲུག་བ་བཞུགས་སོ།།

[001B] །ཟླ་མེད་དཀོན་མཆོག་གསུམ་དང་བླ་མ་ལྷ། །ཁྱད་པར་རྒྱལ་ཀུན་ཡབ་གཅིག་དབྱངས་ཅན་མར། །གུས་པས་འདུད་དོ་ཐེག་གསུམ་འཕགས་
པའི་ཡུལ། །མངོན་རྟོགས་མ་ལུས་བདག་བློར་བཀྲ་བ་སྩོལ། །ཤེས་བཞིན་མངོན་དུ་གྱུར་བཞིན་མངོན་རྟོགས་ཀུན། །འཆད་མི་ནུས་ཀྱང་འཇམ་མགོན་མིའི་ཟློས་གར། །
དམ་པའི་དྲིན་གྱིས་གོང་འོག་སོ་སོའི་ལུགས། །མ་ནོར་ཉུང་དུས་འཆད་ལ་སྤྲོ་བར་གྱུར། །གསུམ་བ་ཐོབ་བྱ་འགོག་ལམ་གྱི་བདེན་པ་གཏན་ལ་དབབ་པ་ལ། །ལམ་གྱི་རྣམ་
བཞག་དེའི་རྟེན་གང་ཟག་གི་རྣམ་བཞག་ལམ་གྱི་ཁྱད་ཆོས་གཞན་བཤད་པ་དང་གསུམ། དང་པོ་ལ། ལམ་གྱི་ངོ་པོ། །དམིགས་པ། སྒོམ་ཚུལ་གསུམ། དང་པོ་

[002A]༄༅། །ནི༑ བདེན་པ་མཐོང་དང་གོམས་པ་ལས། །ཉོན་མོངས་སྤངས་པ་ཞེས་བཤད་པ། །སྒོམ་པའི་ལམ་ནི་རྣམ་གཉིས་ཏེ། །མཐོང་བ་ཞེས་བྱ་ཟག་
པ་མེད། །ཅེས་བྱུང། ཤེས་བྱ་ཆོས་ཅན། བདེན་བ་མངོན་སུམ་དུ་གསར་དུ་མཐོང་བའི་ལམ་དང་མཐོང་ཟིན་རྒྱུད་ལྡན་དུ་སྒོམ་པར་བྱེད་བའི་སྒོམ་ལམ་གཉིས་བསྒོམ་པར་
བྱས་པས་ཉོན་མོངས་པ་སྤངས་པའི་སྟོབས་ཀྱིས་ཡེ་ཤེས་ཡོངས་ཤེས་ཀྱི་མིང་འཐོབ་སྟེ། དེ་ལྟར་ཡེ་ཤེས་དང་སྤངས་པའི་ཡོངས་ཤེས་ཐོབ་ཚུལ་བཤད་ཟིན་པའི་ཕྱིར་ཏེ། བཅུ་
ནི་སྒོམ་པས་སྤངས་བྱ་ཡིན། ལ་ཡང། ཞེས་དང། འདོད་ན་སྡུག་བསྔལ་ལ་སོགས་པ། མཐོང་བའི་རིམ་བཞིན་སྤོངས་བར་བྱེད། ཅེས་པ་ལ་སོགས་པར་བཤད་པའི་

[002B] བདེན་པ་མངོན་སུམ་དུ་མཐོང་ཟིན་སྒོམ་པར་བྱེད་པའི་ཆ་ནས་བཞག་པའི་ཡེ་ཤེས་དེ་སྒོམ་ལམ་གྱི་ངོ་བོ་དང། དེ་ལ་སྒྲས་བརྗོད་ཀྱི་དབྱེ་ན། གཉིས་ཡོད་དེ། ཟག་བཅས་འཇིག་རྟེན་པའི་ལམ་གོམས་པར་བྱེད་པའི་འཇིག་
རྟེན་པའི་སྒོམ་ལམ་དང། ཟག་མེད་བདེན་པ་མངོན་སུམ་དུ་རྟོགས་ཟིན་གོམས་པར་བྱེད་བའི་སྒོམ་ལམ་གཉིས་ཡོད་བའི་ཕྱིར། མཐོང་ལམ་ནི་ཟག་མེད་འདས་ལམ་ཁོ་ན་ཡིན་ཏེ། ཁམས་གསུམ་གྱི་གཉེན་པོ་ཡིན་པའི་ཕྱིར། མཐའ་
ཅུང་ཟད་དཔྱད་ན། ཁ་ཅིག་ན་རེ། སྡུག་བདེན་ཡིན་ན། སྡུག་བསྔལ་ཡིན་པས་ཁྱབ་ཟེར་ན། ཟག་བཅས་ཀྱི་ཚོར་བ་བདེ་བ་ཆོས་ཅན། སྡུག་བསྔལ་ཡིན་པར་ཐལ། སྡུག་བདེན་ཡིན་བའི་ཕྱིར། དེར་ཐལ། འཁོར་བ་ཡིན་པའི་ཕྱིར་
ཟག་བཅས་ཀྱི་ཕུང་པོ་ཡིན་པའི་ཕྱིར་རོ། །འདོད་མི་ནུས་ཏེ། བདེ་བ་ཡིན་པའི་ཕྱིར། ཁ་ཅིག་མཐོང་ལམ་རྗེས་ཐོབ་ཡེ་ཤེས་ཡོད་ཟེར་ན་སྐད་ཅིག་མ་བཅུ་དྲུག་མཉམ་བཞག་ཐུན་གཅིག་གིས་བསྡུས་པ་མ་ཡིན་པར་ཐལ། འདོད་པའི་
ཕྱིར༑ ཁྱབ་སྟེ། བཅུ་དྲུག་པ་སྒོམ་ལམ་ཡིན་པའི་ཕྱིར། ཡང་ཁ་ཅིག་ཟག་མེད་ཀྱི་འཕགས་ལམ་ལམ་ལ་མཉམ་བཞག་གིས་ཁྱབ་ཟེར་ན་སྒོམ་ལམ་རྗེས་ཐོབ་པའི་རྒྱུད་ཀྱི་མི་རྟག་སོགས་བཅུ་དྲུག་རྟོགས་པའི་འཕགས་ལམ་ཆོས་ཅན། དེར་
ཐལ༑ དེའི་ཕྱིར། ཁྱབ་པ་ཁས། རྟགས་གྲུབ་སྟེ། ལམ་བདེན་ཡིན་པའི་ཕྱིར། འདོད་མི་ནུས་ཏེ། རྗེས་ཐོབ་ཡེ་ཤེས་ཡིན་པའི་ཕྱིར་ཡང་ཁ་ཅིག་མི་སྡུག་པའི་ཏིང་ངེ་འཛིན་དང། དབུགས་འབྱུང་རྡུབ་ཀྱི་ཏིང་ངེ་འཛིན་གང་རུང་

[003A]༄༅། །ཡིན་ན་བསམ་གཏན་གྱི་དངོས་གཞི་ལ་བརྟེན་པས་ཁྱབ་ཟེར་ན། བསམ་གཏན་བཞིའི་ཉེར་བསྡོགས་ལ་བརྟེན་པའི་དེ་བཞི་རེ་རེ་ནས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ་
དེའི་དབུགས་རྡུབ་པ་ལྔ་དང་མི་སྡུག་པ་དེ་ས་བཅུ་ལ་བརྟེན་པར་བཤད་པའི་ཕྱིར། གཞན་ཡང་དེ་སྒོམ་པའི་འདོད་སེམས་ལ་ཏིང་ངེ་འཛིན་ཞིག་མེད་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ་བསམ་གཏན་བཞིའི་དངོས་
གཞི༑ བསམ་གཏན་ཁྱད་པར་ཅན་དང། ཉེར་བསྡོགས་བཞི་དང། འདོད་སེམས་དང་བཅུ་ལ་བརྟེན་པའི་ཕྱིར། རྩ་བར། མི་སྡུག་མ་ཆགས་བཅུ་དང། ཞེས་གསུངས་པའི་ཕྱིར། ཁ་ཅིག་མི་སྡུག་མ་ཆགས་ས་བཅུ་དང་ཞེས་པའི་
དངོས་བསྟན་གྱི་ས་ཡིན་ན། ས་ལམ་གཉིས་སུ་ཕྱེ་བའི་ས་ཡིན་པས་ཁྱབ་ཟེར་ན། ལམ་མ་ཞུགས་ཀྱི་མི་སྡུག་པའི་སེམས་རྟེན་གྱི་བསམ་གཏན་གྱི་དངོས་གཞི་ཆོས་ཅན། དེར་ཐལ། དེའི་ཕྱིར། ཡང་ཁ་ཅིག་།ཉན་ཐོས་འཕགས་པའི་
རྟོགས་པ་སྔོན་སོང་གི་བྱང་འཕགས་ཡོད་ཟེར་ན་ཉན་ཐོས་འཕགས་པ་ངན་སོང་དུ་སྐྱེ་བ་ཡོད་པར་ཐལ། དམ་བཅའ་དེའི་ཕྱིར། ཁྱབ་སྟེ། གཉིས་སློབ་རིགས་ལས་ལོགས་ནས་ནི། སངས་རྒྱས་སུ་འགྱུར། ཞེས་དྲོད་རྩེ་ལས་ཐེག་ཆེན་
དུ་འཇུག་པ་ཡོད་ལ་བཟོད་པ་ནས་མེད་པའི་རྒྱུ་མཚན་བསྐལ་ཆེན་གྲངས་མེད་གསུམ་ཚོགས་ལམ་མན་ཆད་དུ་བྱེད་དགོས་པའི་རྒྱུ་མཚན་གྱི་ཡིན་པའི་ཕྱིར། །གཉིས་པ་ལམ་གྱི་དམིགས་པ་ལ་བདེན་བཞི་བཤད་པ་དང། བདེན་གཉིས་

[003B] དང་པོ་ལ། དངོས་དང། ཟག་བཅས་ཐམས་ཅད་སྡུག་བདེན་དུ་བཤད་པ་གཉིས། དང་པོ་ནི། བདེན་པ་དག་ནི་བཞིར་བཤད་དོ། །སྡུག་བསྔལ་ཀུན་འབྱུང་དེ་བཞིན་དུ། །འགོག་དང་ལམ་སྟེ་དེ་ལྟར་ན། །དེ་དག་ཇི་ལྟར་
མངོན་རྟོགས་རིམ། །ཞེས་བྱུང། ལམ་གྱི་དམིགས་ཡུལ་འཕགས་པའི་བདེན་པ་དེ་ལ་བཞི་ཡོད་དེ། སྔར་བཤད་པའི་ཕྱིར་ཏེ། ཟག་མེད་ལམ་གྱི་བདེན་པ་དང། །ཞེས་དང། སོ་སོར་བརྟག་པའི་འགོག་པ་གང། །ཞེས་དང། སྡུག་བསྔལ་
ཀུན་འབྱུང་འཇིག་རྟེན་དང། །ཞེས་པའི་སྐབས་སུ་བཤད་པའི་ཕྱིར་དེ་བཞིའི་གོ་རིམ་ཡོད་དེ། སྡུག་བསྔལ་བདེན་པ་དང། ཀུན་འབྱུང་བདེན་པ་དང། དེ་བཞིན་དུ་འགོག་བདེན་དང་ལས་བདེན་ཏེ་གོ་རིམ་དེ་ལྟར་མདོ་ལས་བཤད་པའི་ཕྱིར་
རྩ་བར། སྡུག་བསྔལ་ཀུན་འབྱུང་དེ་བཞིན་དུ། །འགོག་དང་ལམ་སྟེ་དེ་ལྟར་ན། །ཞེས་སོ། །གོ་རིམ་དེ་བཞིན་དུ་སྟོན་པ་བདེན་པ་མངོན་པར་རྟོགས་པའི་རིམ་པ་ཡིན་ཏེ། བདེན་པ་སྔར་མངོན་པར་རྟོགས་དེ་སྔར་བསྟན་པའི་ཕྱིར་ཏེ། མདོ་
ལས་བཤད་ཚུལ་ལ་སྐྱེ་རིམ་དང་མཐུན་པ་དྲན་པ་ཉེར་བཞག་བཞི་དང་བསམ་གཟུགས་བརྒྱད་ལྟ་བུ་དང་བརྟགས་པ་དང་མཐུན་པར་ཡང་དག་པར་སྤོང་བ་བཞི་ལྟ་བུ་དང། མངོན་རྟོགས་ཀྱི་རིམ་པ་རྣམས་ལས་འདི་ཕྱི་མའི་དབང་དུ་བྱས་པའི་
ཕྱིར༑ རྩ་བར། དེ་དག་ཇི་ལྟར་མངོན་རྟོགས་རིམ། ཞེས་སོ། །དེ་ཡང། གཞི་བདེན་བཞི་ལ་དཔྱོད་པའི་གནས་སྐབས་དང། བདེན་པ་ཡོངས་སུ་རྟོགས་པ་དེ་ཁོ་ན་བཞིན་དུ་མངོན་པར་རྟོགས་པའི་སྐབས་སུ་ཡང་གོ་རིམ་དེ་ལས་

[004A]༄༅། །རྟོགས་པ་ཡིན་ཏེ། དྲོད་སོགས་བཞི་ཀའི་དབྱོད་བའི་སྐབས་སུ་དེ་ལྟར་དབྱོད་བ་གང་ཞིག་མཐོང་ལམ་གྱི་སྐབས་སུ་ཡང་མི་རྟག་སོགས་བཅུ་དྲུག་གི་གོ་རིམ་དེ་ལྟར་མངོན་པར་རྟོགས་པར་འགྱུར་བའི་ཕྱིར། དང་
པོ་གྲུབ་སྟེ། རང་འགྲེལ་ལས། ཇི་ལྟར་དཔྱོད་པའི་གནས་སྐབས་ན་།ཞེས་དང། གང་སྦེལ་ལས། དོན་རྣམ་པ་གསུམ་པ་ལ་ཉེ་བར་ཡོངས་སུ་རྟོག་པ་ན་ཉེ་བར་བཟུང་ནས་དྲོ་བར་གྱུར་བ་དང། རྩེ་མོ་དང། བཟོད་པ་དང། འཇིག་
རྟེན་པའི་ཆོས་ཀྱི་མཆོག་གི་བར་འདི་ནི་རྣམ་པར་དཔྱོད་བའི་གནས་སྐབས་སོ། །ཞེས་གསུངས་པའི་ཕྱིར། དཔྱོད་བའི་རྣམ་གྲངས་ཡང་གང་སྤེལ་ལས། རྟོག་བ་དང་རབ་ཏུ་བརྟག་པ་དང། ངེས་པར་རྟོག་པ་ནི་རྣམ་
གྲངས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། དེ་བཞིན་དུ་རྣམ་པར་དཔྱོད་པའི་གནས་སྐབས་ན་བདེན་པ་རྣམས་ཇི་ལྟར་མཐོང་བ་དེ་ཁོ་ན་ལྟར་རྣམ་པར་རྟོག་པ་གཞན་བ་དེ་དག་གི་གེགས་
མངོན་པར་རྟོགས་སོ། །ཞེས་གསུངས་པའི་ཕྱིར། མངོན་པར་ཡང་དག་པར་རྟོག་པའི་དོན་ཡང་མཐོང་བ་ལ་མངོན་དུ་ཕྱོགས་པའི་མངོན་པར་དང་ཡང་དག་པར་ཞེས་པའི་དོན་བདེན་པ་དང། རྟོགས་པ་ཁོང་དུ་ཆུད་པ་ལ་བྱེད་
པའི་ཕྱིར། ཕར་ཚད་དང་པའི་སྐབས་དང་མི་འདྲའོ། །འདིའི་གོང་མི་རྒྱུད་བླ་མ་ལྟར་མདོ་ལས་ཀྱང་བཤད་དེ། མདོ་ལས། ཡན་ལག་བཞི་དང་ལྡན་པའི་སྨན་པ། ནས། བཞི་པོ་གང་ཞེན་ནད་ལ་མཁས་པ་ཡིན། ནད་

[004B] ནད་སྤངས་པ་ལ་མཁས་པ་ཡིན་ནད་སྤངས་ནས་ཀྱང་ཕྱིས་མི་སྐྱེ་བ་ལ་མཁས་པ་ཡིན་ནོ། །དེ་བཞིན་དུ་ཡན་ལག་བཞི་དང་ལྡན་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀྱང་སྨན་པ་ཟུག་རྡུ་འབྱིན་པ་བླ་ན་མེད་པ་ནས་འདི་སྡུག་བསྔལ་འཕགས་པའི་བདེན་པའོ། །ཞེས་གསུངས་པའི་ཕྱིར། དེས་ན་འདི་མངོན་རྟོགས་ཀྱི་ཡུལ་དང་དམིགས་པ་གཙོ་བོར་འཆད་བྱེད་ཡིན་པས་མངོན་རྟོགས་སྐྱེ་
རིམ་གཙོ་པོར་བཤད་ན་འོག་གི་མངོན་རྟོགས་སྐྱེ་རིམ་དང་ཟློས་སྐྱོན་ཡོངས་པའི་ཕྱིར་དང། མཚམས་སྦྱོར་ལས་ཀྱང་དམིགས་པར་ཤིན་ཏུ་གསལ་བའི་ཕྱིར། རང་འགྲེལ་ལས། བདེན་པ་མཐོང་བ་ལས་ཞེས་བཤད་པ་བདེན་པ་དེ་དག་ཀྱང་
གང་ཞིག་ཅེ་ན། བདེན་པ་དག་ནི་བཞིར་བཤད་དོ། །ཞེས་གསུངས་པའི་ཕྱིར། གཉིས་པ་ནི། ཡིད་འོང་ཡིད་དུ་མི་འོང་དང། །དེ་ལས་གཞན་ཟག་བཅས་རྣམས་ཉིད། །སྡུག་བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་
བསྔལ་ལོ། །ཞེས་བྱུང། ཚོར་བའི་ཕུང་པོ་ཡིད་དུ་འོང་བ་བདེ་བ་དང། ཡིད་དུ་མི་འོང་བ་མི་བདེ་བ་སྡུག་བསྔལ་དང། གཉིས་བོ་དེ་ལས་གཞན་ཚོར་བ་བཏང་སྙོམས་པ་དང་ཚོར་བ་གསུམ་པོ་མཚུངས་ལྡན་དང། མཚུངས་ལྡན་མ་
ཡིན་པའི་ཟག་བཅས་ཉེར་ལེན་གྱི་ཕུང་པོ་ཆོས་ཅན། སྡུག་བསྔལ་བ་ཞེས་བརྗོད་དེ། སྡུག་བསྔལ་གསུམ་ཅི་རིགས་དང་ལྡན་པའི་སྡུག་བསྔལ་པའི་ཕུང་པོ་ཡིན་པའི་ཕྱིར་ཏེ། རང་འགྲེལ་ལས། ཚོར་བའི་ཕྱོགས་གཅིག་སྡུག་བསྔལ་

[005A]༄༅། །ཀྱི་རང་བཞིན་ཡིན་པ་དེའི་ཚེ་ཇི་ལྟར་ན་འདུ་བྱེད་ཟག་པ་དང་བཅས་པ་ཐམས་ཅད་སྡུག་བསྔལ་ཞེས་བརྗོད་ཅེ་ན། ཞེས་གསུངས་པའི་ཕྱིར། སྐབས་འདིར་རྩོད་ཚུལ་མང་ལ། རང་འགྲེལ་ལས་རེ་ཞིག་བོད་
བ་ལ་སྐུར་བ་འདེབས་པ་དེ་ལ་ཞེས་པ་འདིས་སློབ་དཔོན་ཨཱརྱ་དེ་བ་ཡང་བཀག་བར་བཞི་བརྒྱ་པའི་འགྲེལ་བར་བཤད་དོ། །གཉིས་པ་ནི་གང་ལ་བཅོམ་དང་བློ་ཡིས་གཞན། །བསལ་ན་དེ་བློ་མི་འཇུག་སྟེ་།བུམ་ཆུ་བཞིན་དུ་ཀུན་རྫོབ་
ཏུ༑ ༑ཡོད་དེ་དོན་དམ་ཡོད་གཞན་ནོ། །ཞེས་བྱུང། ཀུན་རྫོབ་བདེན་པའི་མཚན་ཉིད་ཡོད་དེ། གང་ལ་བཅོམ་པའམ་བློས་ཆོས་གཞན་སོ་སོར་བསལ་ན་དེར་འཛིན་གྱི་བློ་མི་འཇུག་པའི་ཆོས་དེ་ཀུན་རྫོབ་བདེན་པའི་མཚན་ཉིད་
དང༑ ཀུན་རྫོབ་ཏུ་ཡོད་ཚད་གཉིས་ཀ་ཡིན་པའི་ཕྱིར། དཔེར་ན་བུམ་པ་དང། བུམ་ནང་གི་ཆུ་བཞིན་ནོ། །བུམ་པ་ནི་ཐོ་བས་བཅོམ་ན་བུམ་པའི་བློ་འདོར། བུམ་ཆུ་ཡང་ཆུ་དེའི་ཁ་དོག་དྲི་རོ་རེག་སོ་སོར་བློས་བསལ་ན་ཆུར་འཛིན་གྱི་བློ་འདོར་
པའི་ཕྱིར། དེ་གཉིས་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། ཀུན་རྫོབ་ནི་ཐ་སྙད་པའི་ཤེས་པ་ཉོན་མོངས་ཅན་དང་ཉོན་མོངས་ཅན་མ་ཡིན་པས་འཛིན་པ་ཡིན་ལ་དེའི་ངོར་བདེན་པའི་ཀུན་རྫོབ་བདེན་
པར་བརྗོད་པའི་ཕྱིར། གང་སྤེལ་ལས། ཇི་ལྟར་འཇིག་རྟེན་པ་གཞན་གྱིས་འཛིན་བ་དེ་ལྟར་ནི་ཀུན་རྫོབ་ཀྱི་བདེན་པ་ཡིན་ནོ། །ཀུན་རྫོབ་དང་ཐ་སྙད་བདེན་པ་ནི་ཀུན་རྫོབ་ཀྱི་བདེན་པའོ། །ཞེས་དང་རྒྱལ་སྲས་མ་ལས་ཀྱང། ཀུན་

[005B] ཀུན་རྫོབ་ཀྱི་ཐ་སྙད་དེ་ཤེས་པ་ཉོན་མོངས་ཅན་དང་ཉོན་མོངས་ཅན་མ་ཡིན་པས་འཛིན་པས་ན་ཀུན་རྫོབ་པའོ། །ཞེས་གསུངས་པའི་ཕྱིར། རང་འགྲེལ་ལས་ཀྱང་དེ་དག་ཁོ་ན། ནས། ཡིན་ནོ། །ཞེས་སོ། །ཀུན་རྫོབ་ཏུ་ཡོད་ཚད་
ཀྱང་གྲུབ་སྟེ། ཐ་སྙད་དུ་ཡོད་པ་དེ་དེ་ཡིན་པའི་ཕྱིར། རྒྱལ་སྲས་མ་ལས། ཀུན་རྫོབ་ཏུ་ཡོད་དེ་ཞེས་བྱ་བ་ནི་ཐ་སྙད་དུ་ཡོད་པའོ། །ཞེས་གསུངས་པའི་ཕྱིར། དབྱེ་ན་གཉིས་ཡོད་དེ། དབྱིབས་ཀྱི་ཀུན་རྫོབ་བུམ་སོགས་དང། ཚོགས་
པའི་ཀུན་རྫོབ་ཆུ་སོགས་གཉིས་ཡོད་པའི་ཕྱིར། ཡང་གཉིས་ཡོད་དེ་ཀུན་རྫོབ་གཞན་ལ་བསྟེན་པ་དང། རྫས་གཞན་ལ་བསྟེན་པ་གཉིས་ཡོད་པའི་ཕྱིར། དོན་དམ་བདེན་པའི་མཚན་ཉིད་ཡོད་དེ། བཅོམ་པ་དང་བློས་བསལ་
བ་གང་རུང་གི་དེ་འཛིན་པའི་བློ་མི་འདོར་པའི་ཆོས་དེ་དེའི་མཚན་ཉིད་ཡིན་པའི་ཕྱིར། རྩ་བར། དོན་དམ་ཡོད་གཞན་ནོ། །ཞེས་སོ་།མཚན་གཞི་གཟུགས་དང་ཚོར་བ་དང་འདུ་ཤེས་དང་སེམས་པ་སོགས་ཀྱི་སེམས་བྱུང་རང་
སྐྱ་བ་རྣམས་དོན་དམ་བདེན་པ་ཡིན་ཏེ། དེ་དག་བཅོམ་པ་དང་བློས་བཤིག་ཀྱང་གཟུགས་དང་ཚོར་སོགས་ཀྱི་བློ་མི་འདོར་པའི་ཕྱིར་ཏེ་རང་གི་མཚན་ཉིད་ཀྱིས་གྲུབ་པའི་ཕྱིར། རྒྱལ་སྲས་མ་ལས། ཚར་བ་དང་འདུ་ཤེས་དང་སེམས་པ་
ལ་སོགས་པ་ཡང་རྫས་སུ་ཡོད་པ་ཁོ་ནར་ལྟའོ། །ཞེས་གསུངས་པའི་ཕྱིར། དེ་དོན་དམ་དུ་ཡོད་པའི་ཚད་ཀྱང་ཡིན་པའི་ཕྱིར། ཚོར་བ་སོགས་ཆོས་ཅན། ཁྱོད་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། དམ་པ་

[006A]༄༅། །འཐགས་པའི་ལེ་ཤེས་ཡིན་ལ། དེའི་དོན་ཏུ་ལོད་པས་དོན་དམ་པ་དང། བདེན་པ་ཞེས་བརྗོད་པའི་ཕྱིར། རང་འགྲེལ་ལས། དེ་ནི་དོན་དམ་པར་ཡོད་པའི་ཕྱིར། དོན་དམ་པའི་བདེན་པ་ཞེས་བྱའོ་
ཞེས་དང། གང་སྤེལ་ལས། དམ་པ་ཞེས་བྱ་བ་ནི་འཇིག་རྟེན་ལས་འདས་པའི་ཡེ་ཤེས་ཏེ། དེའི་དོན་དུ་ཡོད་པའི་ཡུལ་ནི་དོན་དམ་པའོ་།ཞེས་གསུངས་པའི་ཕྱིར། དབྱེ་ན་གཉིས་ཡོད་དེ། གཟུགས་ཚོར་སོགས་རང་
མཚན་གྱི་འདུས་བྱས་དང། འདུས་མ་བྱས་གཉིས་ཡོད། འདུས་བྱས་རང་མཚན་ལའང་ལྔ་ཡོད་དེ། རང་མཚན་གྱི་ཕུང་པོ་ལྔ་ཡོད་པའི་ཕྱིར། གསུམ་ཡང་ཡོད་དེ། རང་མཚན་གྱི་གཟུགས་དང་རང་མཚན་གྱི་དུས་
མཐའི་སྐད་ཅིག་མ་དང། ཚོར་སོགས་ཤེས་པ་གསུམ་ཡོད་པའི་ཕྱིར་།གསུམ་པ་ལམ་སྒོམ་ཚུལ་ལ། ལམ་ལ་འཇུག་ཚུལ་གྱི་སྒོ་ནས་མདོར་བསྟན། ལམ་སྒོམ་ཚུལ་གྱི་སྒོས་རྒྱས་པར་བཤད་པ་གཉིས། དང་པོ་ནི་
ཚུལ་གནས་ཐོས་དང་བསམ་ལྡན་པས། །བསྐོར་བ་ལ་ནི་རབ་ཏུ་སྦྱོར་།ཐོས་སོགས་ལས་བྱུང་བློ་རྣམས་ནི། །མིང་དང་གཉིས་ཀ་དོན་ཡུལ་ཅན། །ཞེས་བྱུང། བདེན་པ་མངོན་པར་རྟོགས་པར་འདོད་པའི་ལམ་ལ་འཇུག་ཚུལ་མ་
ནོར་བ་གཅིག་དགོས་སྟེ། དང་པོ་ཁོ་ནར་ཚུལ་ཁྲིམས་སྲུང་པར་བྱེད་དགོས། དེའི་འོག་ཏུ་བདེན་པ་མཐོང་བ་དང་མཐུན་པའི་ཐོས་པ་བའམ་དེ་མི་ནུས་ན་དོན་ཉན་པར་བྱེད་པའི་མང་ཐོས་གཅིག་དགོས། ཐོས་ནས་ཕྱིན་ཅི་མ་ལོག་པར་སེམས་པར་

[006B] བསམ་ནས་ཏིང་ངེ་འཛིན་བསྒོམ་པ་ལ་རབ་ཏུ་སྦྱོར་པ་འདི་བཅོམ་ལྡན་འདས་ཀྱིས་ཐེག་པ་གོང་འོག་ཀུན་ཏུ་མཐུན་པར་གསུངས་པའི་ཕྱིར། དང་པོ་ཡིན་ཏེ། འདིར་སོ་ཐར་རིས་བདུན་གང་རུང་གི་ཚུལ་ཁྲིམས་ལ་གནས་ཤིང་དེ་བསྲུང་བ་
ནི་འདུ་འཛི་མེད་པའི་རྒྱུ་དང་རྣམ་གཡང་མེད་པའི་རྒྱུ་དང་ཆོག་ཕུན་སུམ་ཚོགས་པའི་རྒྱུ་དང་ཡོན་ཏན་ཐམས་ཅད་ཀྱི་རྟེན་ཡིན་པའི་ཕྱིར། འཕགས་པ་རྣམས་ཀྱིས་ཀྱང་ཉེས་བྱས་ཕྲ་མོ་རེ་ཡང་སྲོག་དང་བསྡོས་ནས་སྲུང་བར་བྱེད་པའི་རྒྱུ་མཚན་ཡོད་པའི་
ཕྱིར༑ རྒྱལ་སྲས་མ་ལས། ཚུལ་ཁྲིམས་ཏེ། དེ་ནི་འདུ་འཛི་མེད་པའི་རྒྱུ་དང། རྣམ་པར་མི་གཡང་བའི་རྒྱུ་དང། ཆོག་ཕུན་སུམ་ཚོགས་པའི་རྒྱུ་ཡིན་ནོ། །ཞེས་དང། མདོ་ལས་ཀྱང། ཚུལ་ཁྲིམས་ལ་བརྟེན་ཅིང་ཚུལ་ཁྲིམས་
ལ་གནས་ཏེ་ཆོས་གཉིས་བསྒོམ་པར་བྱའོ། །ཞེས་དང། གང་སྤེལ་ལས་ཚུལ་ནི་ཚུལ་ཁྲིམས་ཏེ། དེ་ནི་མི་གཡོ་བའི་རྒྱུ་དང་རྟེན་གྱི་རྒྱུ་ཡིན་ནོ། །ཞེས་དང། ཡང་དེ་ཉིད་ལས། དེས་ན་ཐོག་མ་ཁོ་ནར་ཚུལ་ཁྲིམས་དག་ལ་ཤིན་
ཏུ་གུས་པས་བྱེད་པར་བྱ་དགོས་སོ། །འདིར་ནི་སོ་སོར་ཐར་པའི་ཚུལ་ཁྲིམས་ནི། མངོན་པར་འདོད་ཀྱི་ཞེས་གསུངས་པའི་ཕྱིར། གཉིས་པ་ཡིན་ཏེ། མང་དུ་ཐོས་པས་སྒོམ་བྱའི་དོན་ལ་མ་རྨོངས་པ་གཅིག་དགོས་པའི་ཕྱིར་ཏེ། གང་
སྤེལ་ལས། ཐོས་པ་ནི་མི་རྨོངས་པའི་རྒྱུའོ། །ཞེས་དང། ཡང་དེ་ཉིད་ལས། དེའི་འོག་ཏུ་བདེན་པ་མཐོང་བ་དང་མཐུན་པའི་ཐོས་པ་འཛིན་པ་ཞེས་བྱ་བ་ལ་ཐོས་པ་དང་སྒོམ་པ་རྫོགས་པར་འགྱུར་ཏེ་ཐོས་ནས་ཆོས་རྣམས་ཤེས་

[007A]༄༅། །འགྱུར་ཏེ། །ཐོས་ནས་སྡིག་ལས་ལྡོག་པར་འགྱུར། །ཐོས་ནས་དོན་མིན་གཏོང་བ་སྟེ། །ཐོས་ནས་མྱ་ངན་འདས་པ་ཐོབ། །ཞེས་སོ་།མང་ཐོས་ཀྱི་ཚད་སྒོམ་བྱའི་དོན་ཆ་ཚང་བརྫོགས་པར་སྐྱེད་པའི་ཐབས་
ཤེས་པ་དེ་ཡིན། ཐམས་ཅད་ཐོས་པ་དང་གང་བྱུང་བྱུང་གི་མི་ཆོག་པའི་ཕྱིར། མདོ་ལས་བཙུན་པ་དགེ་སློང་མང་དུ་ཐོས་པ་ཞེས་བགྱི་ན། ཇི་ལྟར་ན་དགེ་སློང་མང་དུ་ཐོས་པ་ལེགས། ཇི་ཙམ་གྱིས་ན་དེ་བཞིན་གཤེགས་པའི་དགེ་སློང་
མང་དུ་ཐོས་པར་འདོགས་ཤིང་འདོགས་པར་མཛད། དགེ་སློང་དགེ་སློང་གི་གཟུགས་ལ་སྐྱོ་བ་དང། འདོད་ཆགས་དང་བྲལ་བ་དང། འགོག་པར་བྱ་བའི་ཕྱིར་ཆོས་ཐོས་པར་གྱུར་ཅིང། དགེ་སློང་དགེ་སློང་གིས་ཚོར་བ་དང་འདུ་ཤེས་
དང༑ འདུ་བྱེད་དང་རྣམ་པར་ཤེས་པ་ལ་སྐྱོ་བ་དང་འདོད་ཆགས་དང་བྲལ་བ་དང། འགོག་པར་བྱ་བའི་ཕྱིར་ཆོས་ཐོས་པར་གྱུར་ན་དགེ་སློང་མང་དུ་ཐོས་པ་ཞེས་བརྗོད་པར་ནུས་སོ། །ཞེས་གསུངས་པའི་ཕྱིར། དེ་མི་ནུས་ན་
དོན་ཉན་པ་ཡིན་ཏེ། རྒྱལ་སྲས་མ་ལས། དོན་ཉན་པར་བྱེད་དོ་ཞེས་བྱ་བ་ནི་དེའི་དོན་ཉན་པའི་སྒོས་རྣམ་པར་ཤེས་པར་བྱེད་དོ་།ཞེས་དང། གང་སྤེལ་ལས། ཐོས་པ་ཉན་པ་འམ་དོན་ཉན་པར་བྱེད་དོ། །ཞེས་བྱ་བ་
སྨོས་ཏེ། གལ་ཏེ་གཞུང་འཛིན་མི་ནུས་ན་སྙམ་དུ་དགོངས་པའོ་།ཞེས་སོ། །གསུམ་པ་ཡིན་ཏེ། ཐོས་པའི་ཕྱིན་ཅི་ལ་ལོག་པར་བསམ་ནས་དོན་གཏན་ལ་འབེབས་དགོས་པའི་ཕྱིར་ཏེ། རང་འགྲེལ་ལས། ཐོས་ནས་ཕྱིན་ཅི་

[007B] །ཞེས་དང། གང་སྤེལ་ལས་བསམ་པ་ནི་གཏན་ལ་འབེབས་པའི་རྒྱུའོ། །ཞེས་གསུངས་པའི་ཕྱིར་བཞི་བ་ཡིན་ཏེ། བསམ་པ་ཙམ་གྱིས་ཉོན་མོངས་མི་ལྡོག་པས། བསམ་ནས་
རྟོགས་པའི་དོན་བསྒོམ་པས་བདེན་པ་མཐོང་བ་མངོན་དུ་གྱུར་ཏེ། ཉོན་མོངས་དང་འབྲལ་བར་བྱེད་པའི་ཕྱིར། རང་འགྲེལ་ལས། ཏིང་ངེ་འཛིན་སྒོམ་པ་ལ་རབ་ཏུ་སྦྱོར་བར་བྱེད་དེ། །ཞེས་དང། གང་སྤེལ་ལས། སྒོམ་པ་ནི་འབྲལ་
བའི་རྒྱུའོ། །བཅོམ་ལྡན་འདས་ཀྱིས་ཀྱང། དགེ་སློང་རྟུན་ཅིང་རྟག་འགྲུས་པ། །ཚུལ་ཁྲིམས་ཡང་དག་བླང་བྱས་ནས། །སེམས་དང་ཤེས་རབ་སྒོམ་བྱེད་པས། །སྡུག་བསྔལ་ཟད་པ་འཐོབ་པར་འགྱུར། །ཞེས་གསུངས་པའི་ཕྱིར། འདི་
དག་གི་གོ་རིམ་ཡང་ངེས་ཅན་ཁོ་ན་ཡིན་ཏེ། དེ་ལྟར་དུ་མདོ་བསྟན་བཅོས་ཐག་པ་གོང་འོག་ཐམས་ཅད་མཐུན་པའི་ཕྱིར་ཏེ། རང་འགྲེལ་ལས། དེ་ཐོས་པ་ལས་བྱུང་བའི་ཤེས་རབ་ལ་བརྟེན་ནས་བསམ་པ་ལས་བྱུང་བ་སྐྱེའོ། །བསམ་
བ་ལས་བྱུང་བ་ལ་བརྟེན་ནས་བསྒོམ་པ་ལས་བྱུང་བ་སྐྱེའོ། །ཞེས་གསུངས་ལ། ཤེས་བྱེད་གཞན་མ་སྤྲོས། བྱེ་སྨྲ་ན་རེ། ཐོས་བྱུང་བསམ་བྱུང་བསྒོམ་བྱུང་གི་ཤེས་རབ་གསུམ་གི་ངོ་བོ་སོ་སོར་ཡོད་དེ་མིང་ཙམ་ལ་དམིགས་
པའི་ཤེས་རབ་དེ་ཐོས་བྱུང་གི་ཤེས་རབ་དང། རེས་མིང་རེས་དོན་ལ་དམིགས་པའི་ཤེས་རབ་དེ་བསམ་བྱུང་གི་ཤེས་རབ་དང། དོན་ཁོ་ན་ལ་དམིགས་པའི་ཤེས་རབ་དེ་སྒོམ་བྱུང་གི་ཤེས་རབ་ཏུ་འཇོག་པའི་ཕྱིར་རྩ་བར། ཐོས་

[008A]༄༅། །སོགས་ལས་བྱུང་བློ་རྣམས་ནི། །མིང་དང་གཉིས་ཀ་དོན་ཡུལ་ཅན། །ཞེས་སོ། །དེ་ལ་སློབ་དཔོན་གྱིས་བསམ་བྱུང་གི་དེ་མེད་པར་ཐལ། དོན་རྟོགས་པའི་ཤེས་རབ་ལ་ཐོས་བྱུང་དང་སྒོམ་བྱུང་གིས་
ཁྱབ་པའི་ཕྱིར། དེར་ཐལ། རེས་འགའ་མིང་འཛིན་པ་ཐོས་བྱུང་དང་རེས་འགའ་དོན་འཛིན་པ་སྒོམ་བྱུང་ཡིན་པའི་ཕྱིར། རྟགས་མཚན་ཉིད་ལ་སོངས། སློབ་དཔོན་གྱི་ལུགས་འཐད་ལྡན་ཡོད་དེ། ཡིད་ཆེས་པའི་ལུང་ཚད་མ་
ལས་སྐྱེས་པའི་ངེས་པ་དེ་ཐོས་བྱུང་གི་མཚན་ཉིད་དང། བརྟགས་ཤིང་དཔྱད་པ་ལས་སྐྱེས་པའི་རིགས་པས་ངེས་པ་དེ་བསམ་བྱུང་གི་མཚན་ཉིད་ཏིང་ངེ་འཛིན་ཞི་གནས་ཡན་ཆད་ལས་སྐྱེས་པའི་ཤེས་པ་དེ་སྒོམ་བྱུང་གི་མཚན་
ཉིད་ཡིན་པའི་ཕྱིར།། །།གཉིས་པ་ལ་ལམ་སྒོམ་པའི་གང་ཟག་དང་།སྒོམ་པའི་ཚུལ་དངོས་གཉིས། །དང་པོ་ལ། གང་ཟག་གི་ངོ་བོ་མི་མཐུན་ཕྱོགས་དང་བཅས་པ། དེ་ལ་ལྡན་པའི་ཡོན་ཏན་དང། རིགས་སུ་འཇོག་ཚུལ་
དང་གསུམ། དང་པོ་ནི། དེ་ལྟར་སྒོམ་པ་ལ་བརྩོན་པའི་གང་ཟག་ཆོས་ཅན། །ཁྱོད་ཀྱིས་ཇི་ལྟར་བྱ་སྣ་སྒོམ་པ་རྫོགས་པར་འགྱུར་བའི་ཐབས་གཉིས་ཡོད་དེ། གཅིག་བུར་གནས་པའི་ལུས་ཀྱིས་འདུ་འཛི་ཐག་བསྲིང་བ་དང། མི་
དགེ་བའི་ལྡན་བསྙོག་[?][?][?][?][?]བསྲིང་བ་གཉིས་དང་ལྡན་པ་དེ་ཡིན་པའི་ཕྱིར། རྩ་བར། བསྲིང་གཉིས། ཞེས་གསུངས་པའི་ཕྱིར། འདུ་འཛི་དང་རྣམ་རྟོག་བསྲིང་བ་གཉིས་གང་ཟག་གནག་ལ་སླ་མི་སླའི་ཁྱད་པར་

[008B] འདོད་ཆུང་ཆོག་ཤེས་ཅན་ལ་སླ་ཞིང། ཆོག་མི་ཤེས་པ་དང་འདོད་ཆེན་ཅན་ལ་སླ་བ་མ་ཡིན་པའི་ཕྱིར། རང་འགྲེལ་ལས། དེ་གཉིས་སུ་ལ་སླ་ཞེ་ན། འདོད་པ་ཆུང་བ་དང་ཆོག་ཤེས་པ་ལ་སླ་ཡི། ཆོག་མི་ཤེས་པ་དང་
འདོད་ཆེན་ཅན་ལ་མ་ཡིན་ནོ། །ཞེས་གསུངས་པའི་ཕྱིར། ཆོས་མངོན་པ་པ་ན་རེ། ཆོག་མི་ཤེས་པ་དང། འདོད་ཆེན་ཅན་གཉིས་ཀྱི་ངོ་བོ་ཡོད་དེ། ཆོས་གསོལ་ལ་སོགས་པ་གྱ་ནོམ་པ་རྙེད་པ་ལ་ཡང་དང་ཡང་དུ་འདོད་པ་ནི་ཆོག་
མི་ཤེས་དང། མ་རྙེད་པ་དག་ལ་འདོད་པ་ནི་འདོད་ཆེན་ཅན་ཡིན་ཞེས་གྲགས་པའི་ཕྱིར། སློབ་དཔོན་ནི་གྱ་ནོམ་པ་དང་མང་པོ་མ་ཡིན་པ་རྙེད་ན་ཡིད་མི་བདེ་བ་ནི་ཆོག་མི་ཤེས་པའི་ངོ་བོ་དང་གྱ་ནོམ་པ་འམ་མང་པོ་མ་རྙེད་པས་
དེ་ལ་འདོད་པ་ནི་འདོད་ཆེན་ཅན་གྱི་ངོ་བོ་ཡིན་པའི་ཕྱིར། གཉིས་པ་ནི། བཟློག་པ་དེ་ཡི་གཉེན་པོ་དག་དེ་གཉིས་ཁམས་གསུམ་གཏོགས་དྲི་མེད། ཞེས་བྱུང། དེ་གཉིས་ལས་བཟློག་པ་གཉིས་ནི་ཆོག་མི་ཤེས་དང་འདོད་ཆེན་དེའི་
གཉེན་པོ་ཆོག་ཤེས་དང་འདོད་པ་ཆུང་བ་དག་ཡིན་པའི་ཕྱིར། རྩ་བར། བཟློག་པ་དེ་ཡི་གཉེན་པོ་དག་ཞེས་སོ། །དེ་གཉིས་ལ་གཉིས་ཡོད་དེ། དེ་གཉིས་ལ་ཁམས་གསུམ་དུ་གཏོགས་པ་རེ་དང་དྲི་མེད་དེ་ཟག་མེད་འཕགས་
ལམ་གྱིས་བསྡུས་པ་རེ་ཡོད་པའི་ཕྱིར། རྩ་བར། དེ་གཉིས་ཁམས་གསུམ་གཏོགས་དྲི་མེད། ཞེས་སོ། །གསུམ་པ་དེ་གསུམ་རིགས་སུ་འཇོག་ཚུལ་ནི། མ་ཆགས་འཕགས་རིགས་དེ་དག་ལས། །གསུམ་ནི་ཆོག་ཤེས་

[009A]༄༅། །བདག་གཉིད་དོ། །གསུམ་གྱིས་ཚུལ་བསྟན་ཐ་མའི་ལས་།སྲེང་བ་སྐྱེ་བའི་གཉེན་པོའི་ཕྱིར། བདག་གིར་བདག་འཛིན་དངོས་འདོད་པ། །དེའི་དུས་དང་གཏན་ཞིའི་ཕྱིར། ཞེས་བྱུང། འདོད་ཆུང་ཆོག་ཤེས་
གཉིས་ཆོས་ཅན། མ་ཆགས་པ་ཡིན་ཏེ། ཆགས་པའི་འགལ་ཟླ་སྟེ་གཉེན་པོ་ཡིན་པའི་ཕྱིར། རྩ་བར། མ་ཆགས། ཞེས་དང། རང་འགྲེལ་ལས་འདི་གཉིས་ཀྱི་རང་བཞིན་ཅི་ཞེ་ན་མ་ཆགས་ཞེས་བྱ་བ་སྨོས་ཏེ་ཞེས་དང་
གོང་དུའང། བཟློག་པ་ཞེས་བཤད་དོ། །མ་ཆགས་པ་ཆེས་ཅན་འཕགས་པའི་རིགས་ཡིན་ཏེ། ཁྱོད་ལས་འཕགས་པ་རྣམས་སྐྱེས་པས་ན་རིགས་སམ་དེའི་རང་བཞིན་ཡིན་པས་ན་རིགས་ཞེས་བརྗོད་པའི་ཕྱིར་རྩ་བར། འཕགས་
རིགས། ཞེས་དང། རང་འགྲེལ་ལས། འདི་དག་ལས་འཕགས་པ་རྣམས་སྐྱེ་བས་ན་འཕགས་པའི་རིག་བཞི་སྟེ། དེ་དག་ཀྱང་འཕགས་པའི་རང་བཞིན་ཡིན་ནོ། །ཞེས་གསུངས་པའི་ཕྱིར་དང། དེ་ལྟར་དགོངས་ནས་མདོ་ལས་
ཀྱང༑ ཆོས་གོས་ངན་དོན་ཙམ་གྱིས་ཆོག་ཤེས་པ་འཕགས་པའི་རིགས་བསོད་སྙོམས་ངན་ངོན་ཙམ་གྱིས་ཆོག་ཤེས་པ་འཕགས་པའི་རིགས་གནས་མལ་ངན་དོན་ཙམ་གྱིས་ཆོག་ཤེས་པ་འཕགས་པའི་རིགས། སྤོངས་
པ་དང་སྒོས་པ་ལ་དགའ་བ་འཕགས་པའི་རིགས། ཞེས་གསུངས་པའི་ཕྱིར། རིགས་བཞི་འདི་དག་ལས་དང་པོ་གསུམ་པོ་ནི་ཆོས་གོས་དང་བསོད་སྙོམས་དང་མལ་ཆ་ལ་ཆོག་ཤེས་པ་གསུམ་ཆོས་ཅན། མ་ཆགས་པ་ཡིན་ཏེ། འདོད་

[009B] རྩ་བར། དེ་དག་ལས། གསུམ་ནི་ཆོག་ཤེས་བདག་ཉིད་དོ། །ཞེས་སོ། །རིགས་བཞི་པ་སྤོངས་བ་དང་སྒོམ་པ་ལ་དགའ་བ་ཆོས་ཅན། མ་ཆགས་པའི་རང་བཞིན་ཡིན་ཏེ། སྤོངས་པ་
ནི་འགོག་བདེན་དང། སྒོམ་པ་ནི་ལམ་བདེན་ཡིན་པས། དེ་ལ་དགའ་བ་ནི་སྲིད་པའི་འདོད་ཆགས་དང་འདོད་པའི་འདོད་ཆགས་ལ་རྒྱབ་ཀྱིས་ཕྱོགས་པ་ཡིན་པའི་ཕྱིར་ཏེ། དེ་གཉིས་སྤངས་པའི་བྲལ་བ་དང་ལམ་ལ་དགའ་བའི་ཕྱིར་
རང་འགྲེལ་ལས། ཇི་ལྟར་ན་མ་ཆགས་པའི་རང་བཞིན་ཡིན་ཞེ་ན་སྲིད་པ་དང་འདོད་བའི་འདོད་ཆགས་ལ་རྒྱབ་ཀྱི་ཕྱོགས་པའི་ཕྱིར་རོ། །ཞེས་གསུངས་པའི་ཕྱིར། རྒྱལ་སྲས་མ་ལས། ཇི་ལྟར་ན་རིགས་བཞི་པ་འདི་ཡང་མ་ཆགས་
པའི་རང་བཞིན་ཡིན་ཞེ་ན། དེའི་ཕྱིར་སྲིད་པ་དང། ཞེས་པ་ནས་རྒྱབ་ཀྱི་ཕྱོགས་པ་མ་ཆགས་པ་ཡིན་ནོ། །ཞེས་གསུངས་པའི་ཕྱིར་རིགས་བཞིའི་གང་བསྟན་ཅེན། རིགས་དང་པོ་གསུམ་གྱི་དང་ཚུལ་ལམ་ཐབས་བསྟན། རིགས་
ཐ་མ་བཞི་བས་ལས་བསྟན་ཏེ། ཆོས་ཀྱི་རྗེ་སངས་རྒྱས་བཅོམ་ལྡན་འདས་ཀྱིས་ཁྱིམ་པའི་ཕྱོགས་ཀྱིས་བསྡུས་པའི་རང་གི་ཚུལ་དང་ལས་ཀྱི་མཐའ་སྤངས་ཤིང་ཐར་པ་འདོད་པས་ཚུལ་འདི་ལ་གནས་ནས་ལས་འདི་ཀྱིས་དང་རིང་པོར་
མི་ཐོགས་པར་ཐར་བ་ཐོབ་པར་འགྱུར་ཞེས་བཅས་པ་དེ་ཡིན་བའི་ཕྱིར། རྩ་བར། གསུམ་གྱི་ཚུལ་བསྟན་ཐ་མའི་ལས། ཞེས་དང། མདོ་ལས། ཁྱེད་ཚུལ་འདི་ལྟ་བུ་ལ་གནས་ནས་ལས་འདི་ལྟ་བུ་བྱེད་ན་རིང་པོར་མི་ཐོགས་པར་

[010A]༄༅། །ཐར་པ་ཐོབ་པར་འགྱུར་རོ། །ཞེས་གསུངས་པའི་ཕྱིར། ཅི་ཕྱིར་དུ་རིགས་བཞི་བསྟན་ཞེ་ན་སྲེད་པ་སྐྱེ་བའི་གཉེན་པོའི་ཕྱིར་དུ་བསྟན་པའི་ཕྱིར། རྩ་བར། སྲེད་པ་སྐྱེ་བའི་གཉེན་པོའི་ཕྱིར། ཞེས་དང་
མདོ་ལས། སྲེད་པ་སྐྱེ་བ་བཞི་གསུངས་ཏེ། དགེ་སློང་སྲེད་པ་སྐྱེ་བ་ན་ཆོས་གོས་ཀྱི་ཕྱིར་དང། བསོད་སྙོམས་ཀྱི་ཕྱིར་དང། མལ་ཆ་དང་སྟན་གྱི་ཕྱིར་སྐྱེའོ། །ཞེས་གསུངས་པའི་ཕྱིར། དེའི་གཉེན་པོར་གསུངས་ཚུལ་ཡོད་དེ་
རིགས་དང་པོ་གསུམ་ཆོས་གོས་སོགས་བདག་གིར་འཛིན་པའི་དངོས་པོ་འདོད་པ་དེའི་དུས་སུ་ཞི་བྱེད་དང། བཞི་པ་ནི་བདག་གིར་འཛིན་པ་དང་བདག་ཏུ་འཛིན་པའི་དུས་གཉིས་ཀ་འདོད་པ་གཏན་དུ་ཞི་བར་བྱེད་པ་དེ་ཡིན་པའི་ཕྱིར། རྩ་བར་
བདག་གིར་བདག་འཛིན་དངོས་འདོད་པ། །དེའི་དུས་དང་གཏན་ཞིའི་ཕྱིར་ཞེས་དང། རང་འགྲེལ་ལས། བཞི་པ་ནི་གཉིས་ཀ་འདོད་པ་གཏན་དུ་ཞི་བར་བྱེད་པ་ཡིན་ནོ། །ཞེས་གསུངས་པའི་ཕྱིར།། །།གཉིས་པ་སྒོམ་ཚུལ་
དངོས་ལ། ཞི་གནས་སྒོམ་ཚུལ་དང། ལྷག་མ་ཐོང་སྒོམ་ཚུལ་གཉིས་དང་པོ་ལ་མདོར་བསྟན། རྒྱས་པར་བཤད་པ་གཉིས། དང་པོ་ནི། དེ་ལ་འཇུག་པ་མི་སྡུག་ད། །དབུགས་རྡུབ་དབུགས་འབྱུང་དྲན་པ་ཡི། །འདོད་ཆགས་
རྣམ་རྟོག་ལྷག་རྣམས་སོ། །ཞེས་བྱུང། །འདི་ལ་ཚིག་དོན་དང། སྤྱི་དོན་གཉིས། དང་པོ་ནི། དེ་ལྟར་ལམ་སྐྱེ་བའི་སྣོད་རིགས་སད་པར་གྱུར་པ་དེས་བསྒོམ་པ་དེ་ལ་འཇུག་ཚུལ་ཡོད་དེ། སྒོམ་ལ་འཇུག་པ་འདོད་ཆགས་ལྷག་པར་

[010B]རྣམ་རྟོག་ལྷག་པར་ཆེ་ཞིང་ཤས་ཆེར་སྤྱད་པའི་གང་ཟག་གིས་དབུགས་རྡུབ་པ་དང་དབུགས་འབྱུང་བ་དྲན་པ་ལ་འཇུག་པ་དྲན་པ་ཡིན་པའི་ཕྱིར། གཉིས་པ་སྤྱི་དོན་ལ། ཐར་ལམ་ལ་
མཚན་ཉིད། དབྱེ་བ། སོ་སོའི་རང་བཞིན། གྲངས་ངེས། གེ་རིམ་ཐུན་མོང་གི་རྣམ་བཞག་དང་དྲུག་དང་པོ་ཡོད་དེ། ཐར་པར་བསྒྲོད་པའི་གཤེགས་ཤུལ་གྱི་མངོན་རྟོགས་དེ། ཐར་ལམ་གྱི་མཚན་ཉིད་དང་སྒྲ་བཤད་ཀྱང་དེ་ཡིན་
གཉིས་པ་ནི། དབྱེ་བརྟེན་གྱི་སྒོས་ཉན་རང་ཐེག་ཆེན་གྱི་ལམ་གསུམ་དང། དེ་རེ་རེ་ལ་ཚོགས་སྦྱོར་མཐོང་སྒོམ་མི་སློབ་ལམ་ལྔར་ཡོད་འཁོར་དང་བཅས་ན་ཕུང་པོ་ལྔ་པ་ཅན་ནོ། །གསུམ་པ་ནི། སྡུག་ཀུན་ལ་ངེས་འབྱུང་དང་འགོག་ལམ་
ལ་འཇུག་པའི་སེམས་ལ་བཅོས་མིན་གྱི་མྱོང་བ་ཐོན་ཞིང་དེས་ཟིན་པའི་ཐར་བ་ཆ་མཐུན་དེ་ཚོགས་ལམ་གྱི་མཚན་ཉིད། དེ་ལ་རྟེན་གྱི་སྒོས་གསུམ་དང། དེ་རེ་རེ་ལ་ཆུང་འབྲིང་ཆེན་པོ་གསུམ་གསུམ་ཡོད། ཆོས་མངོན་རྟོགས་ཐར་པ་ཆ་
མཐུན་ལས་དང་པོའི་ས་ཚོགས་ལམ་རྣམས་དོན་གཅིག་ཤེས་པ་ཡིན་ཀྱང་འཁོར་དང་བཅས་ན་ཕུང་པོ་ལྔ་ལྡན་ཡིན་པས་ལྡན་མིན་འདུ་བྱེད་དོ། །བདེན་བཞིའི་ཁྱད་ཆོས་མི་རྟག་སོགས་ལ་དམིགས་པའི་ལྷག་མཐོང་གི་ཟིན་པའི་དོན་མངོན་
རྟོགས་སྦྱོར་ལམ་གྱི་མཚན་ཉིད། དབྱིན་རྟེན་གྱི་གསུམ་དང། དེ་རེ་རེ་ལ་དྲོད། རྩེ། བཟོད་མཆོག་བཞི། དོན་མངོན་རྟོགས། ངེས་འབྱེད་ཆ་མཐུན། སྐབས་འདིར་མོས་སྤྱོད་ཀྱིས་སྦྱོར་ལམ་རྣམས་དོན་གཅིག་།བདེན་པ་སྔར་མངོན་

[011A]༄༅། །བར་མ་རྟོགས་པ་གསར་ཏུ་རྟོགས་པས་ཟིན་པའི་རབ་ཏུ་ཕྱེ་བའི་ཡེ་ཤེས་མཐོང་ལམ་གྱི་མཚན་ཉིད། དབྱེན་རྟེན་གྱི་གསུམ་དང་དེ་རེ་རེ་ལ་བཟོད་པ་བརྒྱད་དང། རྣམ་གྲོལ་ལམ་ཤེས་པ་བདུན་སྟེ་བཅོ་ལྔ་
མཐོང་ལམ་ཡིན་ལ་བཅུ་དྲུག་པ་སྒོམ་ལམ་ཡིན་པའི་ཕྱིར་ཏེ། རྩ་བར། དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །ཞེས་དང། རང་འགྲེལ་ལས། སྐད་ཅིག་བཅོ་ལྔ་པོ་དེ་དག་ནི་མཐོང་བའི་ལམ་མོ། །ཅིའི་
ཕྱིར་ཞེན་བདེན་པ་མ་མཐོང་བ་མཐོང་བའི་ཕྱིར་རོ། །བཅུ་དྲུག་པ་ལ་ནི་མ་མཐོང་བ་མཐོང་བར་བྱར་མེད་ཀྱི་ཇི་སྙེད་པ་མཐོང་བ་སྒོམ་པར་བྱེད་པའི་ཕྱིར་སྒོམ་ལམ་མོ། །ཞེས་གསུངས་པའི་ཕྱིར་བདེན་པ་གསར་མཐོང་གི་ལམ། ངེས་ཤུགས་
ཀྱི་ལམ། ཆོས་ཀྱི་མིག་དྲི་མ་མེད་པ། མཐོང་ལམ་རྣམས་རྣམ་གྲངས་སོ། །བདེན་པ་མཐོང་ཟིན་སྒོམ་པར་བྱེད་པའི་རྗེས་ལ་མངོན་རྟོགས་དེ་སྒོམ་ལམ་གྱི་མཚན་ཉིད། དབྱེན་རྟེན་གྱི་གསུམ་དང། དེ་རེ་རེ་ལ་བར་ཆད་མེད་ལམ་དང་
རྣམ་གྲོལ་ལམ་གཉིས་ལམ་གཉིས་གཉིས་ཡོད། རང་ལམ་གྱི་སྒོམ་པ་མཐར་ཐུག་པའི་ཡེ་ཤེས་དེ་མི་སློབ་ལམ་གྱི་མཚན་ཉིད། དབྱེན་རྟེན་གྱི་གསུམ། དེ་ཐམས་ཅད་ཀྱང་འཁོར་དང་བཅས་ན་ཕུང་པོ་ལྔ་ཅན་ནོ། །བཞི་པ་གྲངས་ངེས་ནི། ཐར་ལམ་
ལྟར་གྲངས་ངེས་དེ། དེ་ལ་འཇུག་ཅིང་རྒྱུད་སྨིན་པའི་ལམ་ཚོགས་སྦྱོར་གཉིས་དང། གྲོལ་བ་པར་བྱེད་པའི་ལམ་མཐོང་སྒོམ་གཉིས་དང་མཐར་ཐུག་རྫོགས་པར་གྲོལ་བའི་མི་སློབ་ལམ་གསུམ་དུ་དེས་པའི་ཕྱིར། རང་འགྲེལ་ལས། ཆོས་

[011B] ཡོངས་སུ་སྨིན་པ་དང། རྣམ་པར་གྲོལ་བར་འགྱུར་རོ། །ཞེས་གསུངས་པའི་ཕྱིར། ལྔ་བ་ནི། གོ་རིམས་དེ་ལྟར་ངེས་ཏེ་སྔ་མ་སྔ་མ་མ་ཐོབ་པར་ཕྱིམ་ཕྱིམ་མི་ཐོབ་པའི་དེས་ཅན་ཡིན་པའི་ཕྱིར་
ལམ་ཐུན་མོང་གི་རྣམ་བཞག་ཡོད་དེ། ཚོགས་ལམ་ཆུང་འབྲིད་སྐབས་སུ་ཐོས་བྱུང་དང་བསམ་བྱུང་གཙོ་ཆེ་ལ་སྒོམ་བྱུང་ལ་ཞི་གནས་ཡན་ཆད་དགོས་པས། ཞི་གནས་ཕལ་ཆེར་ལ་མེད་དེ། རང་འགྲེལ་ལས་ཐར་བའི་ཆ་དང་མཐུན་
པ་དེ་ཡང་ཐོས་བསམ་ལས་བྱུང་བ་ཡིན་པར་བརྗོད་དེ། བསྒོམ་པ་ལས་བྱུང་བ་ནི་མ་ཡིན་ནོ། །ཞེས་གསུངས་པའི་ཕྱིར། དེས་ན་ཚོགས་ལམ་སྐབས་སུ་དུག་གསུམ་ཆེར་སྤྱད་པ་ཡིན་ན་དམིགས་པ་བྱེ་བྲག་པས་ཉན་ས་ལྟར་སྦྱངས་པས་ཞི་
གནས་གྲུབ་སྟེ། དེའི་འོག་ཏུ་མཚན་ཉིད་སོ་སོར་རིགས་པས་ཕུང་ཁམས་དང་བདེན་པ་ལ་ཞུགས་པའི་དུས་དང་དྲན་པ་ཉེར་བཞག་ལ་ཞུགས་པ་དང་ལྷག་མཐོང་བསྒོམ་པ་དག་དུས་མཉམ། དྲན་པ་ཉེར་བཞག་གི་ལྷག་མཐོང་གྲུབ་པ་དང་དྲན་བ་ཉེར་
བཞག་ལ་དཔྱད་སྒོམ་གྱི་སྒོམ་བྱུང་ཐོབ་པ་དང། སྦྱོར་ལམ་དྲོད་ཐོབ་པ་དུས་མཉམ་པར་འདིར་ཡང་འདོད་པའི་ཕྱིར། རྩ་བར། ཞི་གནས་གྲུབ་པ་གྱུར་པ་ཡི། །དྲན་པ་ཉེར་བཞག་བསྒོམ་པར་བྱ། །ཞེས་གསུངས་པའི་ཕྱིར། འདིས་
ཚོགས་ལམ་སྐབས་སུ་ལྷག་མཐོང་མེད་པར་བསྟན་སྙམ་ན་མི་རུང་སྟེ། མི་སྡུག་པ་ལ་དམིགས་པའི་ཞི་ལྷག་གཉིས་ཀ་ཡོད་པ་གང་ཞིག་།དབུགས་འབྱུང་རྡུབ་རྔན་པ་ལའང་དེ་གཉིས་ཀ་ཡོད་པའི་ཕྱིར་དང་པོ་གྲུབ་སྟེ། མི་སྦྱག་

[012A]༄༅། །པའི་ཏིང་ངེ་འཛིན་ལ་བསམ་གཏན་བཞིའི་དངོས་གཞི་ཉེར་བསྡོགས་བཞི་དང། བསམ་གཏན་ཁྱད་པར་ཅན་དང་འདོད་སེམས་དང་བཅུ་ཡོད་པས་ཚོགས་ལམ་ནའང་ཉེར་བསྡོགས་ཀྱི་ཡིད་བྱེད་དྲུག་ཀའང་
ཡོད་པའི་ཕྱིར། རང་འགྲེལ་ལས། ས་ནི་བསམ་གཏན་བཞི་ཉེར་བསྡོགས་དང་བསམ་གཏན་ཁྱད་པར་ཅན་དང་བཅས་པ་དང་འདོད་པའི་ཁམས་ན་ཡོད་དོ། །ཞེས་གསུངས་པའི་ཕྱིར། རྩ་བར་ཡང། སྨིན་མའི་བར་དུ་སེམས་
འཛིན་པས། །ཡིད་ལ་བྱེད་པ་རྫོགས་པ་ཡིན། །ཞེས་དང། དེའི་རང་འགྲེལ་ལས། འདི་ནི་མི་སྡུག་པ་ཡིད་ལ་བྱེད་བ་རྫོགས་པའི་རྣལ་འབྱོར་སྤྱོད་བ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། ཞི་ལྷག་མ་ཐོབ་ཀྱང་རྣལ་འབྱོར་
ཟེར་ན་གང་ཟག་ཐམས་ཅད་ལ་ཟེར་དགོས་སོ། །གཉིས་པ་གྲུབ་སྟེ་དབུགས་རྡུབ་དབུགས་འབྱུང་དྲན་པ་ལ་བགྲང་བ་སོགས་དྲུག་ཡོད་པས་ཏིང་ངེ་འཛིན་མ་ཐོབ་བར་དུ་བགྲང་བ་བསྒོམ་ལ། ཉེར་བསྡོགས་གི་དུས་ནས་ཕུང་པོ་ལྔ་
ལ་རྟོག་ཅིང། བསྒྱུར་བ་ནས་ཆོས་མཆོག་གི་བར་དུ་སྒོམ་ཚུལ་དང་ཡོངས་དག་མཐོང་ལམ་སོགས་དང་སྦྱར་བདེའི་ཕྱིར། ཟུར་དང་པོ་གྲུབ་སྟེ། རང་འགྲེལ་ལས། ཞི་གནས་ཕུང་པོ་ལྔ་ཉེ་བར་རྟོག་པར་བྱེད་པའོ། །ཞེས་སོ། །གཉིས་
པ་གྲུབ་སྟེ། རང་འགྲེལ་ལས། བསྒྱུར་བཞེས་བྱ་བ་ནི་རླུང་ལ་དམིགས་པའི་བློ་བསྒྱུར། ཆོས་ཀྱི་མཆོག་གི་བར་དུ་གོང་ནས་གོང་དུ་དགེ་བའི་རྩ་བ་རྣམས་ལ་ཡང་དག་བར་སྦྱོར་པའོ། །ཞས་སོ་།གསུམ་པ་གྲུབ་སྟེ། རང་

[012B] ཡོངས་སུ་དག་བ་ནི་མཐོང་བའི་ལམ་ལ་སོགས་བ་ལ་འཇུག་པའོ། །ཞེས་གསུངས་བའི་ཕྱིར། འདིའི་ཏིང་ངེ་འཛིན་གྲུབ་པ་ཞི་གནས་སུ་མ་ཟད་ལྷག་མཐོང་ཡང་ཡོད་ཀྱང་འདས་ལམ་གྱི་དམིགས་བ་མེད་བས་ཞི་གནས་སུ་བསྡུས་
ཏེ༑ མངོན་པ་འདིར་འཇིག་རྟེན་པའི་སྒོམ་ལམ་གྱིས་བགྲོད་པ་ཀུན་ལ་ཡང་སྔོན་ཞི་གནས་གོམས་བའི་ལམ་གྱིས་བགྲོད་ཚུལ་དུ་ཡང་ཡང་བཤད་པའི་ཕྱིར། འདི་དག་གི་མིང་དོན་ངོམ་འཇལ་བས་བོད་ཀྱི་སྔོན་གྱི་མངོན་པ་པ་མང་པོས་ཀྱང་
ཀུན་བཏུས་ལུགས་ལ་ཉེར་བསྡོགས་གི་ཐོག་མ་མཚན་ཉིད་སོ་སོར་རིགས་པ་བྱས་ཤིང། ལ་ལས་མཛོད་ཀྱི་དགོངས་པར་ཉེར་བསྡོགས་མི་ལྕོགས་མེད་ཀྱི་ཡིད་བྱེད་དྲུག་བསམ་བ་སོགས་འཁྲུལ་བ་མང་བར་ལམ་རིམ་ཆེན་མོར་བཤད་པ་དེ་ཡིན་
བའི་ཕྱིར། ལམ་ཆ་ཚང་ལ་དཔྱོད་ལུགས་ཀྱི་སྒོ་ཙམ་བསྟན་ཏེ་དབྱོད་ལྡན་གྱིས་དེས་ཤེས་ནུས་སོ། །སྤྲོ་བྱ་མང་ཡང་ཕན་དཀའ་བསམ་ནས་མ་སྤྲོས་སོ། །གཉིས་པ་རྒྱས་བཤད་ལ། མི་སྡུག་པ་སྒོམ་ཚུལ་དང། དབུགས་རྡུབ་
དབུགས་འབྱུང་དྲན་བསྒོམ་ཚུལ་གཉིས། དང་པོ་ལ་དེ་སྒོམ་ཚུལ་དང་དེའི་རྣམ་བཞག་གཉིས། དང་པོ་ནི། ཀེད་རུས་ཆགས་བཅས་ཐམས་ཅད་ལ། །རུས་པ་རྒྱ་མཚོའི་བར་དུ་ནི། །སྤྲོ་ཞིང་སྡུང་པས་ལས་དང་པོ། །རྐང་རུས་
ནས་ནི་ཐོད་ཕྱེད་པར། །བཏང་བས་སྤྱངས་བ་བྱས་པར་བཤད་།སྨིན་མའི་བར་དུ་སེམས་འཛིན་པས། །ཡིད་ལ་བྱེད་བ་རྫོགས་པ་ཡིན་།ཞེས་བྱུང། མི་སྡུག་པའི་ཏིང་ངེ་འཛིན་ལ་བཞི་ཡོད་དེ། ཁ་དོག་ལ་ཆགས་པའི་

[013A]༄༅། །གཉེན་པོར་རྣམ་པར་སྡོས་པ་དང། །དབྱིབས་ལ་ཆགས་པའི་གཉེན་པོར་རྣམ་པར་ཟོས་པ་དང་འཐོར་པ་དང། རེག་པར་ཆགས་པའི་གཉེན་པོར་རྣམ་པར་འབུས་གཞིག་པ་དང་རྒྱུས་པ་སྤྲེང་བའི་ཀེང་རུས་ལ་
དམིགས་པ་དང། བསྙེན་བཀུར་ལ་ཆགས་པའི་གཉེན་པོར་ཤི་བའི་རོ་མི་གཡོ་བ་ལ་དམིགས་པ་བཞི་ཡོད་པའི་ཕྱིར། ཁ་དོག་དབྱིབས་སོགས་ལ་ཆགས་བཅས་ཐམས་ཅད་ལ་ཀེང་རུས་ཏེ་བཅུད་མེད་པའི་རུས་རྙིང་དཀར་པོར་སྒོམ་
པ་ཤིས་ཏེ། དེ་ལ་ཆགས་པ་བཞི་པོ་གང་ཡང་མི་སྐྱེ་བའི་ཕྱིར་འདི་མོས་པ་ཡིད་བྱེད་ཙམ་ཡིན་པས་ཉོན་མོངས་སྤངས་མི་ཐུབ་ཀྱང་མགོ་གནོན་ཐུབ་སྟེ། དེའི་འགལ་ཟླ་ཡིད་བྱེད་ཡིན་པའི་ཕྱིར་དང་མདོ་ལས་ཀྱང། གལ་ཏེ་འདོད་
ཆགས་འཇོམ་འདོད་ན། །དེས་ནི་དུར་ཁྲོད་འགྲོ་བར་གྱིས། །ཞེས་སོ་།དེ་སྒོམ་པ་ལ་གསུམ་ཡོད་དེ། ལས་དང་པོ་བ་དང། ཡོངས་སུ་སྦྱངས་པ་བྱས་པ་དང། ཡིད་ལ་བྱེད་པ་རྫོགས་པ་གསུམ་ཡོད་པའི་ཕྱིར་དང་པོའི་སྒོམ་ཚུལ་ཡོད་
དེ༑ དེས་རང་གི་རྐང་བའི་མཐེ་མོ་འམ། དབྲལ་བའི་དབྱེས་གང་རུང་གི་ཤ་མྱགས་ཤིང་ཟག་པའམ། ལྷུད་ནས་རུས་པ་ཀེང་རུས་ལྟར་དཀར་ལྷག་གེ་ཡོད་པར་མོས་ཤིང། དེ་བཞིན་དུ་རིམ་གྱིས་ལུས་ཀྱི་རུས་པ་ཐམས་ཅད་དང། གཙུག་
ལག་ཁང་ནས་རྒྱ་མཚོའི་བར་དུ་སྤྲོ་ཞིང་ཁྱབ་པར་མོས་པ་དང། སྡུད་པའི་ཚེ་ཡང་ཕྱི་ནས་རིམ་གྱིས་བསྡུས་ཏེ། རང་གཅིག་བུ་ལ་ཀེང་རུས་སུ་མོས་པར་བྱེད་པ་དེ་ཡིན་པའི་ཕྱིར། འདི་ཀ་ཙམ་ཇི་བཞིན་བསྒོམ་ཐུབ་ན་མི་སྡུག་པ་སྒོམ་

[013B] །གཉིས་པའི་སྒོམ་ཚུལ་ཡོད་དེ། རྐང་བའི་རུས་པ་བོར་ནས་ལྷག་མར་མོས་ཤིང་དེ་བཞིན་དུ་ཐོང་པའི་ཕྱེད་ཀ་པོར་ནས་ཕྱེད་ཀ་གཞན་ཡིད་ལ་བྱེད་པ་འདི་ནི་ཡོངས་སུ་སྦྱངས་པ་བྱས་པའི་
སྒོམ་ཚུལ་ཡིན་པའི་ཕྱིར། གསུམ་པའི་སྒོམ་ཚུལ་ཡོད་དེ། ཐོད་པའི་ཕྱེད་སྒོམ་པ་ཡང་བོར་ནས་སྨིན་མ་གཉིས་ཀྱི་བར་ཙམ་རྐང་རུས་སུ་སེམས་འཛིན་པར་བྱེད་པ་འདི་ནི་མི་སྔུག་པའི་ཡིད་བྱེད་རྫོགས་པའི་རྣལ་འབྱོར་བའི་སྒོམ་ཚུལ་ཡིན་
ནོ་ཞེས་བྱེ་སྨྲ་ལ་གྲགས་པའི་ཕྱིར། གཉིས་པ་ནི། མི་སྡུག་མ་ཆགས་ས་བཅུ་དང། །དམིགས་པ་འདོད་སྣང་མིས་སྐྱེད་དོ། །ཞེས་བྱུང། མི་སྡུག་པའི་ཏིང་ངེ་འཛིན་གྱི་རང་བཞིན་དང། སེམས་རྟེན་དང། དམིགས་པ་དང། ལུས་
རྟེན་ཁམས་གང་དུ་སྐྱེད་པ་བཞི་ཡོད་དེ། དེའི་ངོ་བོ་མ་ཆགས་པ་དང། སེམས་རྟེན་བསམ་གཏན་བཞི་དང་དེའི་ཉེར་བསྔོགས་བཞི་དང་བསམ་གཏན་ཁྱད་པར་ཅན་དང་འདོད་སེམས་ཏེ། ས་བཅུ་ལ་བསྟེན། དམིགས་པ་ཁ་ཕྱིར་
བལྟས་ཀྱི་འདོད་པའི་སྣང་བ་ལ་དམིགས། ལུས་རྟེན་གླིང་གསུམ་གྱི་མིའི་རྟེན་ལ་སྐྱེད་པའི་ཕྱིར། དང་པོ་གྲུབ་སྟེ། ཆགས་པའི་གཉེན་པོ་ཡིན་པའི་ཕྱིར། རྩ་བར། མི་སྡུག་མ་ཆགས་ཞེས་སོ། །གཉིས་པ་གྲུབ་སྟེ། འདོད་སེམས་ཀྱི་མི་
སྡུག་པའི་ཏིང་ངེ་འཛིན། ནས། བཞིའི་དངོས་གཞིའི་མི་སྡུག་པའི་ཏིང་ངེ་འཛིན་ཡོད་པའི་ཕྱིར་དང། གཟུགས་མེད་ལ་གཟུགས་ལ་དམིགས་པ་མེད་པའི་ཕྱིར་དང་བཅུར་ངེས་པའི་ཕྱིར་རོ། །རྩ་བར། ས་བཅུ་དང། ཞེས་དང། རང་འགྲེ་

[014A]༄༅། །ལས༑ ས་ནི་བཅུ་སྟེ་བསམ་གཏན་བཞི་ཉེར་བསྔོགས་དང་བསམ་གཏན་ཁྱད་པར་ཅན་དང་ས་དང་བཅས་པ་དང་འདོད་པའི་ཁམས་ན་ཡོད་དེ། །ཞེས་དང། གང་སྤེལ་ལས། གཟུགས་མེད་པའི་
སེམས་ལ་ཡོད་པ་ནི་མ་ཡིན་ནོ། །ཞེས་སོ། །གསུམ་པ་གྲུབ་སྟེ། མི་སྡུག་བ་ཡིད་ཀྱིས་བ་ཡིན་ཀྱང། དབང་ཤེས་ཡུལ་གྱི་འདོད་བའི་ཁ་དོག་དང་དབྱིབས་ལ་དམིགས་པའི་ཏིང་ངེ་འཛིན་ཡིན་པའི་ཕྱིར། རྩ་བར། དམིགས་པ་
འདོད་སྣང། ཞེས་དང། རང་འགྲེལ་ལས། སྣང་བ་ཞེས་བྱ་བ་ཅི་ཞེ་ན། ཁ་དོག་དང་དབྱིབས་ཏེ། དེ་གཉིས་ཀྱི་ཕྱིར་དོན་ལ་དམིགས་པ་ཞེས་བྱ་བར་གྲུབ་པོ་ཞེས་གསུངས་པའི་ཕྱིར་དང་དོན་ལ་དམིགས་ཞེས་པས་ཕྱིར་བལྟས་སུ་བཤད་
དོ༑ ༑བཞི་པ་གྲུབ་སྟེ། ཐོག་མར་སྐྱེད་དུས་མི་ཁོ་ན་ལས་འགྲོ་བ་གཞན་ནའང་མེད་ན་ཁམས་གཞན་ལྟ་ཅི་སྨོས་པའི་ཕྱིར། དེར་ཐལ་སྔར་སྐྱེད་ཟིན་ལྷ་རྣམས་ཀྱི་ནང་དུ་མངོན་དུ་བྱེད་པའི་བསམ་གཏན་གྱི་དངོས་གཞི་ཡོད་པའི་ཕྱིར་
རྩ་བར། མིས་བསྐྱེད་དོ། །ཞེས་དང། རང་འགྲེལ་ལས། མི་རྣམས་ཀྱི་ནང་ཁོ་ནར་སྐྱེད་ཀྱི། ཞེས་དང། གང་སྤེལ་ལས། ཐོག་མར་མི་རྣམས་ཀྱི་ནང་ཁོ་ནར་སྐྱེད་ལ། སྔར་བསྐྱེད་པ་ནི་ལྷ་རྣམས་ཀྱི་ནང་དུ་མངོན་དུ་བྱེད་པའི་ཡིན་
ནོ༑ ༑ཞེས་སོ། །གཞན་ཡང། དེ་ཆོས་ཅན། དུས་ཀྱི་དང། དམིགས་ཚུལ་གྱི་དང་ཐོབ་ཚུལ་གྱི་ཁྱད་པར་གསུམ་དང་ལྡན་ཏེ། དུས་ཀྱི་ཁྱད་པར་དུས་གང་ཡིན་པ་དེ་ལ་དམིགས། དམིགས་ཚུལ་གྱི་ཁྱད་པར་མོས་པ་ཡིད་བྱང་ཡིན་པས་

[014B] ཐོབ་ཚུལ་གྱི་ཁྱད་པར་འདྲིས་པ་སོ་སྐྱེའི་རྒྱུད་ཀྱི་ཆགས་བྲལ་གྱིས་ཐོབ། མ་འདྲིས་པ་འཕགས་རྒྱུད་ཀྱི་སྦྱོར་བྱུང་ཁོ་ནས་ཐོབ་པའི་ཕྱིར། དང་པོ་གྲུབ་སྟེ་རང་འགྲེལ་ལས། དུས་གང་ཡིན་པ་དེའི་དུས་ལ་དམིགས་
སོ༑ ༑ཞེས་དང། གང་སྤེལ་ལས། མིག་གི་རྣམ་པར་ཤེས་པ་བཞིན་དུ་འདས་པའི་དམིགས་པ་ནི་འདས་པ་ཡིན་པས་ན། ད་ལྟར་བྱུང་བའི་དམིགས་པ་ད་ལྟར་བྱུང་བའི་བར་དུ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་
འགྲེལ་ལས། ཕོས་པ་ཡིད་ལ་བྱེད་པ་ཡིན་པའི་ཕྱིར། ཟག་པ་དང་བཅས་པ་ཡིན་ནོ། །ཞེས་སོ། །ཕྱི་མ་གཉིས་གྲུབ་སྟེ། རང་འགྲེལ་ལས། འདྲིས་པ་དང་མ་འདྲིས་པ་ཡིན་པའི་ཕྱིར། འདོད་ཆགས་དང་བྲལ་བའི་ཐོབ་པ་དང། སྦྱོར་བ་ལས་
བྱུང་བའི་ཐོབ་པ་ཡིན་ནོ། །ཞེས་གསུངས་པའི་ཕྱིར།། །།གཉིས་པ་དབུགས་རྡུབ་དབུགས་འབྱུང་དྲན་པ་སྒོམ་པ་ལ་དེའི་རྣམ་བཞག་དང་སྒོམ་ཚུལ་དྲུག་བཤད་པ་དང། དེའི་ཡུལ་བཤད་པ་དང་གསུམ། དང་པོ་ནི། དབུགས་
རྡུབ་དབུགས་འབྱུང་དྲན་པ་ནི། །ཤེས་རབ་ས་ལྔ་སྦྱོང་ཡུལ་རླུང་།འདོད་རྟེན་ཕྱི་བའི་མ་ཡིན་ནོ། །ཞེས་བྱུང། དབུགས་ནི་རླུང་ཡིན་ལ་རྡུབ་པ་ནང་དུ་འཇུག་པ་དང། འབྱུང་བ་ཕྱིར་འབྱིན་པ་སྟེ། དེ་གཉིས་དྲན་པ་ནི་དབུགས་རྡུབ་འབྱུང་
དྲན་པ་དེ་ཆོས་ཅན། ཁྱད་པར་དྲུག་དང་ལྡན་ཏེ། ངོ་བོ་ཤེས་རབ་དང། སེམས་རྟེན་ས་ལྔ་བརྟེན་པ་དང། དམིགས་པ་རླུང་ཡིན་པ། ལུས་རྟེན་འདོད་པ། ཐོབ་ཚུལ་སྦྱོར་བྱུང་དང། ཆགས་བྲལ་གྱི་དེ་ཡིད་ལ་བྱེད་ཚུལ་ཚུལ་

[015A]༄༅། །བཞིན་ཡིན་པ་དྲུག་དང་ལྡན་པའི་ཕྱིར། དང་པོ་གྲུབ་སྟེ། ཤེས་རབ་ཀྱི་རང་བཞིན་ཡིན་པའི་ཕྱིར་ཏེ། དྲན་པའི་སྟོབས་ཀྱིས་བསྐྱེད་པའི་དྲན་པ་ཞེས་བརྗོད་པའི་ཕྱིར། རྩ་བར། དབུགས་རྡུབ་དབུགས་
འབྱུང་དྲན་པ་ནི། ཤེས་རབ། ཞེས་སོ། །གཉིས་པ་གྲུབ་སྟེ། བསམ་གཏན་དང་པོ་གསུམ་གྱི་ཉེར་བསྔོགས་གསུམ་དང་བསམ་གཏན་ཁྱད་པར་ཅན་དང། འདོད་པའི་སེམས་ཏེ། ས་ལྡན་ཡོད་པའི་ཕྱིར། དེར་ཐལ། དེ་
ལྔར་ཡོད་པའི་རྒྱུ་མཚན་བདེ་སྡུག་ནི་རྣམ་རྟོག་དང་མཐུན་ལ་འདིར་རྣམ་རྟོག་གི་གཉེན་པོ་ཡིན་པས་ཚོར་བ་བཏང་སྙོམས་དང་མཚུངས་པར་ལྡན་པའི་ཕྱིར། རང་འགྲེལ་ལས། ས་ལྔ་བོ་ཉེར་བསྔོགས་གསུམ་དང། བསམ་
གཏན་ཁྱད་པར་ཅན་དང། འདོད་པའི་ཁམས་ན་ཡོད་དེ། བཏང་སྙོམས་དང་མཚུངས་པར་ལྡན་པའི་ཕྱིར་རོ། །ཞེས་སོ། །གསུམ་པ་གྲུབ་སྟེ་ལུས་རྟེན་གང་ཡིན་གྱིས་དེའི་རླུང་ཡིན་པའི་ཕྱིར། རྩ་བར། སྤྱོད་ཡུལ་རླུང། ཞེས་
སོ༑ ༑བཞི་པ་གྲུབ་སྟེ། འདོད་པའི་ལྷ་མི་གང་རུང་གི་རྟེན་ཅན་དགོས་པའི་ཕྱིར། དེར་ཐལ། དེ་ན་རྣམ་རྟོག་མང་ལ་གོང་མ་གཉིས་དེ་ལྟར་མ་ཡིན་པའི་ཕྱིར། རྩ་བར། འདོད་རྟེན་ཞེས་དང། རང་འགྲེལ་ལས། ལྷ་དང་མི་དག་གི་
ནང་ནས་སྐྱེད་དོ། །ཞེས་གསུངས་པའི་ཕྱིར། ལྔ་པ་གྲུབ་སྟེ་སྔར་ལྟར་མ་འདྲིས་པས་སྦྱོར་བྱུང་དང་འདྲིས་པའི་ཆགས་བྲལ་གྱིས་ཐོབ་བའི་ཕྱིར། རང་འགྲེལ་ལས། སྦྱོར་བ་ལས་བྱུང་བ་དང་འདོད་ཆགས་དང་བྲལ་བས་ཐོབ་བ་ཡིན་

[015B] ༑ཞེས་སོ། །དྲུག་པ་གྲུབ་སྟེ། རང་འགྲེལ་ལས། འདི་ནི་དེ་ཁོ་ན་ཡིད་ལ་བྱེད་པ་ཡིན་ནོ། །དེ་འདྲའི་སྒོམ་ཚུལ་དེ་ནང་བ་ཁོ་ནར་ཡོད་ཀྱི་ཕྱི་རོལ་བ་ལ་མེད་དེ། ཕྱི་བ་ལ་རླུང་འཛིན་པའི་ལུང་ཡོད་ཀྱང། དབུགས་རྡུབ་འབྱུང་དྲན་པའི་
ལུང་མེད་པའི་ཕྱིར་དང། དབུགས་རྡུབ་འབྱུང་ཙམ་གྱིས་ཏིང་ངེ་འཛིན་སྐྱེད་པ་ཡང་མི་ཤེས་ན། རླུང་གི་གདམས་བ་ཟབ་པའི་ཁྱད་པར་བགྲང་བ་དང་རྗེས་འགྲོ་སོགས་དྲུག་དང་ལྡན་པ་ཤེས་བ་ལྟ་ཅི་སྨོས་པའི་ཕྱིར། རྩ་བར། ཕྱི་བའི་མ་ཡིན་ནོ།།
ཞེས་དང། གང་སྤེལ་ལས། ཟབ་བ་ཉིད་ནི་རྒྱུ་དྲུག་དང་ལྡན་པའི་ཕྱིར་རོ། །ལུང་མེད་པར་ནི་བགྲང་བ་ཙམ་ཡང་མི་ཤེས་ན། རྗེས་སུ་འགྲོ་བ་ལ་སོགས་བ་ལྟ་སྨོས་ཀྱང་ཅི་དགོས་ཞེས་གསུངས་པའི་ཕྱིར། །གཉིས་པ་སྒོམ་ཚུལ་དྲུག་གི་ཁྱད་པར་
བཤད་པ་ནི། བགྲང་པ་ལ་སོགས་རྣམ་པ་དྲུག་ཅེས་བྱུང། དབུགས་རྡུབ་འབྱུང་ཆོས་ཅན། སྒོམ་ཚུལ་ཁྱད་པར་དྲུག་དང་ལྡན་ཏེ་བགྲང་བ་ལ་སོགས་དྲུག་གིས་སྒོམ་པ་དེ་རྫོགས་པར་བསྒོམ་ཚུལ་ཡིན་པའི་ཕྱིར། དྲུག་ཡོད་དེ་
རང་འགྲེལ་ལས། དབུགས་རྡུབ་དབུགས་འབྱུང་དྲན་པ་འདི། བགྲང་དང་རྗེས་འགྲོ་འཇོག་པ་དང། རྟོགས་དང་ཡོངས་སུ་གྱུར་བ་དང། །ཡོངས་དག་རྣམ་པ་དྲུག་ཡིན་ནོ། །ཞེས་སོ། །བགྲང་པའི་སྒོམ་ཚུལ་ཡོད་དེ་དབུགས་རྡུབ་འབྱུང་
ལ་སེམས་གཏད་དེ། ལུས་ཆོས་བདུན་ལྡན་དང་སེམས་དེ་ལས་གཞན་དུ་འདུ་བྱེད་པ་དོར་ནས་སྒོམ་པར་བྱེད་པའི་ཕྱིར། རང་འགྲེལ་ལས། ལུས་དང་སེམས་རྣལ་དུ་བཞག་སྟེ། ཞེས་དང། གང་སྤེལ་ལས། ལུས་དང་སེམས་མངོན་

[016A]༄༅། །པར་འདུ་མི་བྱེད་པ་སྟེ། ལུས་གློད་པ་དང་སེམས་གློད་པ་ཡིན་ནོ། །ཞེས་གསུངས་པའི་ཕྱིར། དབུགས་དེ་གཉིས་ཀྱི་སྔོན་ལ་འཇུག་པ་ནས་བགྲང་བའི་རྒྱུ་མཚན་ཡོད་དེ། སྐྱེ་དུས་དབུགས་འཇུག་པ་དང་འཆི་
དུས་འབྱུང་བས་ན་དེ་རྟོགས་པས་སྐྱེ་འཆིའི་མི་རྟག་པ་ཡིད་ལ་བྱས་པར་འགྱུར་བའི་ཕྱིར། གང་སྤེལ་ལས། སྔར་འཇུག་པ་བགྲང་བར་བྱ་སྟེ། སྐྱེ་བ་ལ་སྔར་འཇུག་ལ། འཆི་བ་ལ་ཕྱིས་འབྱུང་དེ་ཞེས་སོ། །བགྲང་བ་དེ་སྒོམ་ཚད་
ཡོད་དེ། ཞི་གནས་མ་གྲུབ་པར་དུ་སྒོམ་པའི་ཕྱིར། རང་འགྲེལ་ལས་ཡང་མགོ་ནས་ཇི་སྲིད་དུ་ཏིང་ངེ་འཛིན་མ་ཐོབ་ཀྱི་བར་དུ་བགྲང་བར་བྱའོ། །ཞེས་གསུངས་པའི་ཕྱིར། གཉིས་པ་རྗེས་འགྲོ་འདི་ཡོད་དེ། དབུགས་འཇུག་གནས་འབྱུང་
བའི་ཚད་དང་གང་ལ་ཁྱབ་དང་གང་རྒྱུ་རྣམས་ལ་སྔར་ལྟར་སྒོམ་པ་དེ་ཡིན་པའི་ཕྱིར་དང། གསུམ་པ་འཇོག་པའི་དེ་ཡོད་དེ་རླུང་སྣ་རྩེ་ནས་རྐང་བའི་མཐེ་བོའི་བར་དུ་གནས་པར་ལྟ་ཞིང། དེས་ཕན་གནོད་གྲང་དྲོའི་རེག་བྱ་ལ་སྔར་
ལྟར་སེམས་པ་དེ་ཡིན་པའི་ཕྱིར་ཏེ། འདི་དཔྱད་པའོ། །བཞི་པ་ཉེ་བར་རྟོག་པའི་དེ་ཡོད་དེ། ལུས་སེམས་སྔར་ལྟ་བུས་རླུང་ཁོ་ན་མ་ཡིན་པར་འབྱུང་བཞི་དང་ཕུང་པོ་ལྔ་ལ་ཉེ་བར་སྟེ་ཡང་ཡང་སོ་སོར་དཔྱོད་པའི་སྒོམ་ཚུལ་དེ་ཡིན་པའི་
ཕྱིར༑ རང་འགྲེལ་ལས། གཟུགས་དང་དེ་དག་ལ་བརྟེན་པ་སེམས་དང་སེམས་ལས་བྱུང་བ་རྣམས་ཀྱང་ཡོད་དོ་ཞེས་ཕུང་པོ་ལྔར་ཉེར་བར་རྟོགས་པར་བྱེད་པའོ། །ཞེས་གསུངས་པའི་ཕྱིར། ཉེ་བར་རྟོག་ཚུལ་དེའོ། །ལྔ་བ་བསྒྱུར་བའི་དེ་

[016B] ལུས་དང་སེམས་སྔར་ལྟ་བུས་རླུང་ལ་དམིགས་པའི་བློ་བསྒྱུར་ཏེ་དྲན་པ་ཉེར་བཞག་ནས་འཕགས་ལམ་ཡན་ལག་གི་བར་དུ་བྱང་ཕྱོགས་སྡེ་ཚན་དང་པོ་ལྔ་ལ་གོང་ནས་ཞི་ལྷག་ཟུང་འབྲེལ་གྱི་སྒོམ་པ་དེ་ཡིན་པའི་ཕྱིར། རང་འགྲེལ་
ལས༑ བསྒྱུར་བ་ཞེས་བྱ་བ་རླུང་ལ་དམིགས་པའི་བློ་བསྒྱུར་ཏེ་ཆོས་ཀྱི་མཆོག་གི་བར་དུ། ཞེས་དང། གང་སྤེལ་ལས། ཆོས་མཆོག་གི་བར་དུ་ཞེས་བྱ་བས་ནི་དྲན་པ་ཉེར་བཞག་ནས་བཟུང་སྟེ་ཞེས་སྟོན་ཞེས་གསུངས་པའི་ཕྱིར་
དང༑ གོང་ནས་གོང་དུའི་ཚུལ་ཡང་བྱང་ཕྱོགས་སྡེ་ཚན་གོང་ནས་གོང་དང་སྤྱོར་ལམ་དྲོད་སོགས་གོང་ནས་གོང་དུའི་དོན་ཡིན་པའི་ཕྱིར་ཏེ། རྒྱལ་སྲས་མ་ལས་ཀྱང། གང་ནས་གོད་དུ་དགེ་བའི་རྩ་རྣམས་ལ་ཞེས་བྱ་བ་ནི། དྲན་པ་ཉེ་བར་
བཞག་པ་དང་དྲོ་བར་གྱུར་བ་ལ་སོགས་པའོ། །ཞེས་གསུངས་པའི་ཕྱིར། དྲུག་པ་ཡོངས་དག་གི་དེ་ཡོད་དེ། དམིགས་པ་དེ་དག་སྒོམ་པས་མཐོང་ལམ་དང་སོགས་སྒྲས་སྒོམ་ལམ་གྱི་རྡོ་རྗེ་ལྟ་བུའི་བར་གྱི་དྲི་མ་དག་པ་སྟེ་མི་སློབ་ལམ་ལ་འཇུག་པ་
རྣམས་ཡིན་པའི་ཕྱིར། རང་འགྲེལ་ལས། ཡོངས་སུ་དག་པ་ནི་ལམ་ལ་སོགས་པ་ལ་འཇུག་པའོ། །ཞེས་དང། གང་སྤེལ་ལས། མཐོང་པའི་ལམ་ལ་སོགས་པ་ལ་འཇུག་པའོ། །ལ་སོགས་པ་ཞེས་བྱ་བ་སྨོས་པ་ནི་སྒོམ་པ་དང་མི་སློབ་
པའི་ལམ་གཟུང་བར་བྱ་བའི་ཕྱིར་རོ། །ཞེས་གསུངས་པའི་ཕྱིར་གསུམ་པ་དེའི་ཡུལ་གྱི་ཁྱད་པར་ནི། དབུགས་རྡུབ་དབུགས་འབྱུང་གང་ལས་ལུས། །སེམས་ཅན་ཞེས་བྱ་མ་ཟིན་པའོ། །རྒྱུ་མཐུན་ལས་བྱུང་འོག་མ་ཡི། །ཡིད་ཀྱིས་

[017A]༄༅། །དེ་གཉིས་མི་རྟོགས་སོ། །ཞེས་བྱུང། དབུགས་རྡུབ་པ་དང་དབུགས་འབྱུང་བ་གཉིས་ཆོས་ཅན། ལུས་ས་གང་ཡིན་པ་དེའི་ས་བའི་རླུང་ཡིན་ཏེ། ལུས་ཀྱི་ཕྱོགས་གཅིག་ཡིན་པའི་ཕྱིར། དེར་ཐལ་
གཟུགས་མེད་པ་དང། གཟུགས་ཡོད་ཀྱང་ནུར་ནུར་བོ་སོགས་དང། སེམས་མེད་སྙོམས་འཇུག་པ་དང། བསམ་གཏན་བཞིའི་སྙོམས་འཇུག་པ་རྣམས་ལ་མེད་པས་ན་ལུས་ཀྱི་ཁྱད་པར་ལུས་ལ་སྤུབ་ཡོད་པ་དད་སེམས་ཀྱི་
ཁྱད་པར་དབུགས་རྡུབ་འབྱུང་གིས་བའི་སེམས་མངོན་དུ་གྱུར་བ་ན་དབུགས་རྡུབ་འབྱུང་ཡོད་པའི་ཕྱིར། དེ་གཉིས་སེམས་ཅན་ཞེས་བྱ་སྟེ་སེམས་ཅན་རྒྱུད་ཀྱི་དེ་ཡིན་པའི་ཕྱིར། རྩ་བར། སེམས་ཅན་ཞེས་བྱ། ཞེས་སོ། །དེ་ཆོས་ཅན་
མ་ཟིན་པ་ཡིན་ཏེ། དབང་པོ་གཟུགས་ཅན་གྱི་ཚོགས་བར་མེད་པའི་རླུང་ཡིན་པའི་ཕྱིར། རྩ་བར་མ་ཟིན་པའོ། །ཞེས་སོ། །དེ་ཆོས་ཅན་རྒྱུ་མཐུན་ལས་བྱུང་སྟེ། སྐལ་མཉམ་གྱི་རྒྱུ་ལས་བྱུང་བའི་ཕྱིར། རྩ་བར། རྒྱུ་མཐུན་ལས་བྱུང་
ཞེས་སོ། །འོག་མའི་ཡིད་ཀྱི་དེ་གཉིས་མི་རྟོག་སྟེ། དེ་གཉིས་རང་གིས་པ་དང་གོང་མའི་སེམས་ཀྱི་རྟོགས་ཀྱི་འོག་མའི་སྤྱོད་ལམ་པ་དང་སྤྲུལ་སེམས་ཀྱི་མི་རྟོགས་པའི་ཕྱིར། །གཉིས་པ་ལྷག་མཐོང་སྒོམ་ཚུལ་ལ། ཚོགས་ལམ་སྐབས་སུ་
ཐོག་མར་ལྷག་མཐོང་བསྒོམ་དུས་ཀྱི་དྲན་པ་ཉེར་བཞག་དང། དེ་ལས་དྲོད་སོགས་བཞི་དང། བདེན་པ་མངོན་རྟོགས་བཅུ་དྲུག་སྒོམ་ཚུལ་གསུམ། དང་པོ་ལ་དྲན་པ་ཉེར་བཞག་བཞི་སྒོམ་ཚུལ་སྦྱིར་བསྟན་པ་དང། ཆོས་དྲན་བ་ཉེར་བཞག་

[017B] དང་པོ་ནི། ཞི་གནས་གྲུབ་པར་གྱུར་བ་ཡི། དྲན་པ་ཉེར་བཞག་སྒོམ་པར་བྱ། །ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་བརྟགས་པས་།ཤེས་རབ་ཐོབ་སོགས་ལས་
བྱུང་བ། །གཞན་ནི་འབྲེལ་དང་དམིགས་པ་ལས། །རིམ་ནི་ཇི་ལྟར་སྐྱེ་བ་བཞིན། །ཕྱིན་ཅི་ལོག་གི་གཉེན་པོ་བཞི། །ཞེས་བྱུང། སྔར་བཤད་པ་ལྟར་ཞི་གནས་གྲུབ་པར་གྱུར་བའི་རྗེས་སུ་བདེན་བཞིལ་དམིགས་པའི་ལྷག་མཐོང་སྒོམ་པར་བྱ་
སྟེ༑ ཞི་གནས་གྲུབ་ཀྱང་ལྷག་མཐོང་མ་གྲུབ་ན་ཁམས་གསུམ་གྱི་ཉོན་མོངས་སྤོངས་མི་ནུས་པའི་ཕྱིར། མདོ་ལས། ཉོན་མོངས་པ་ནི་ཡེ་ཤེས་ཀྱིས་གཞོམ་པར་བྱ་བ་ཡིན་ནོ། །ཞེས་སོ། །དྲན་པ་ཉེར་བཞག་སྒོམ་པས། ལྷག་མཐོང་
འགྲུབ་པར་འགྱུར་ཏེ། དྲན་པ་ཉེར་བཞག་ནི་ཤེས་རབ་ཡིན་པས་དེས་ལྷག་མཐོང་སྒྲུབ་པ་ནི་བགྲོད་པ་གཅིག་སོགས་ཀྱི་ཡོན་ཏན་ལས་བསྔགས་པའི་ཕྱིར་ཏེ། མདོ་ལས། དགེ་སློང་དག་བགྲོད་པ་གཅིག་པའི་ལམ་ནི་འདི་ལྟ་སྟེ། དྲན་པ་ཉེར་
བར་བཞག་པ་རྣམས་ལས་སོ། །དགེ་བའི་ཕུང་པོ་མ་འདྲེས་པ་ནི་འདི་ཡིན་ཏེ། བདེ་ལྟ་སྟེ། དྲན་པ་ཉེ་བར་བཞག་པ་བཞིའོ། །ཞེས་གསུངས་པའི་ཕྱིར། དྲན་པ་ཉེར་བཞག་བཞི་བསྒོམ་ཚུལ་ཡོད་དེ། ལུས་དང་ཚོར་བ་དང་སེམས་དང་
དེ་གསུམ་ལས་གཞན་པའི་ཆོས་རྣམས་ལ་རང་རང་གི་ངོ་བོ་ནི་རང་མཚན་དང། དེའི་འདུས་བྱས་རྣམས་མི་རྟག་པ་དང་ཟག་བཅས་རྣམས་སྡུག་བསྔལ་བ་དང་ཆོས་ཐམས་ཅད་སྟོང་བ་དང་བདག་མེད་བཞི་སྐྱེའི་མཚན་ཉིད་དེ། དེ་

[018A]༄༅། །གཉིས་བརྟགས་ཤིང་དབྱད་དེ་ཤེས་རབ་ཀྱིས་བསྒོམ་པར་བྱེད་པ་དེ་ཡིན་པའི་ཕྱིར། རྩ་བར། ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་བརྟགས་པས། །ཞེས་གསུངས་པའི་ཕྱིར་
ཁྱབ་སྟེ། དྲན་པ་ཉེར་བཞག་བསྒོམ་པར་བྱ། ཞེས་པའི་སྒོམ་ཚུལ་ཡིན་པའི་ཕྱིར། རང་འགྲེལ་ལས། དྲན་པ་ཉེར་བཞག་སྒོམ་པར་བྱ་ཇི་ལྟར་བྱ་ཞེ་ན། ལུས་ཚོར་ཞེས་སོ། །དྲན་པ་ཉེར་བཞག་ལ་གསུམ་ཡོད་དེ། རང་བཞིན་
དྲན་པ་ཉེར་བཞག་འབྲེལ་བ་དྲན་པ་ཉེར་བཞག་དམིགས་བ་དྲན་པ་ཉེར་བཞག་གསུམ་ཡོད་པའི་ཕྱིར། རང་བཞིན་དྲན་པ་ཉེར་བཞག་ཡོད་དེ། ལུས་སོགས་ལ་རྗེས་སུ་ལྟ་བའི་ཤེས་རབ་དེ་དེ་ཡིན་པའི་ཕྱིར་ཏེ། དེ་དམིགས་པ་དང་
འབྲེལ་བར་མ་ལྟོས་པར་རང་བཞིན་གྱིས་དེ་ཡིན་པའི་ཕྱིར། རྩ་བར་ཤེས་རབ་ཅེས་དང། རང་འགྲེལ་ལས། དེ་ལ་རང་བཞིན་གྱི་དྲན་པ་ཉེར་བཞག་ཤེས་རབ་པོ། །ཞེས་གསུངས་པའི་ཕྱིར། རང་བཞིན་གྱི་དྲན་པ་ཉེར་བཞག་ཤེས་རབ་དེ་
ལ་གསུམ་ཡོད་དེ། ཚོགས་ལམ་ཆུང་དུའི་སྐབས་ཀྱི་ལུས་སོགས་ལ་དམིགས་པའི་ཐོས་བྱུང་གི་ཤེས་རབ་དང། འབྲིང་དང། ཆེན་པོའི་སྐབས་ཀྱི་ལུས་སོགས་ལ་དམིགས་པའི་བསམ་བྱུང་གི་ཤེས་རབ་དང། སྦྱོར་ལམ་དྲོད་ཡན་
ཆད་ཀྱི་ལུས་སོགས་ལ་དམིགས་པའི་སྒོམ་བྱུང་གི་ཤེས་རབ་གསུམ་ཡོད་པའི་ཕྱིར། རྩ་བར། ཐོས་སོགས་ལས་བྱུང་བའི་ཞེས་སོ། །རང་བཞིན་གྱི་དྲན་པ་ཉེར་བཞག་དེ་ལྟར་འཇོག་སྟེ། མདོ་ལས། ནང་གི་ལུས་དང། སོ་སོའི་

[018B]ཞིང་གནས་སོ། །ཞེས་གསུངས་པའི་ཕྱིར། བྱེ་སྨྲན་ཏེ། ཤེས་རབ་ཡིན་ཀྱང་དྲན་པ་ཉེར་བཞག་ཅེས་བརྗོད་པའི་རྒྱུ་མཚན་ཡོད་དེ་དྲན་པ་ཤས་ཆེ་བའི་ཕྱིར། ཟེར། སློབ་དཔོན་གྱིས་
འདིས་དྲན་པ་ཉེ་བར་འཇོག་པས་ན་དྲན་པ་ཉེར་བཞག་ཤེས་རབ་ཡིན་ཏེ། ཇི་ལྟར་མཐོང་བ་མངོན་པར་བརྗོད་པའི་ཕྱིར། ཁྱབ་སྟེ་མཐོང་བ་ཤེས་རབ་དང་བརྗོད་པ་དྲན་པར་བྱེད་པའི་ཕྱིར། རྒྱལ་སྲས་མ་ལས། ཤེས་རབ་ཀྱི་དོན་ཇི་ལྟར་
མཐོང་བ་དེ་ཁོ་ན་བཞིན་དུ་དྲན་པས་མངོན་པར་བརྗོད་པར་བྱེད་དེ་འཛིན་པར་བྱེད་དེ་ཞེས་བྱ་བའི་དོན་ཏོ། །ཞེས་གསུངས་པའི་ཕྱིར་འབྲེལ་བའི་དྲན་པ་ཉེར་བཞག་ཡོད་དེ། ཤེས་རབ་དང་ལྷན་གཅིག་པའི་འདུ་ཤེས་སོགས་དེ་ཡིན་ཅིང། སེམས་
དང་ཚོར་བ་ཡོང་ཀྱང་དམིགས་པ་ཡིན་པས་མ་སྨོས་པའི་ཕྱིར་ཏེ་གང་སྤེལ་ལས། ཤེས་རབ་དང་ལྷན་ཅིག་འབྱུང་བ་འདུ་ཤེས་ལ་སོགས་པ་རྣམས་སོ། །སེམས་དང་ཚོར་བ་ལ་སོགས་པ་རྣམས་སོ། །ཞེས་གསུངས་པའི་ཕྱིར། འདི་
ལ་ཡུལ་ཅན་དགོས་ཤིང་དྲན་པ་ཉེར་བཞག་ཡིན་ཏེ། གྲོགས་ཤས་རབ་དང་འབྲེལ་བའི་འདིས་དྲན་པ་ཉེ་བར་འཇོག་པའི་ཕྱིར། རྩ་བར་གཞན་ནི་འབྲེལ་དང། ཞེས་དང། མདོ་ལས་ཀྱང། འདི་ལྟར་ནང་གི་ལུས་ལ་ལུས་ཀྱི་རྗེས་སུ་ལྟ་
ཞིང་གནས་སོ་ཞེས་པའི་ཤུགས་ལ་སྟོན་པའི་ཕྱིར། དམིགས་པའི་དྲན་པ་ཉེ་བཞག་ཡོད་དེ། རང་བཞིན་གྱི་དྲན་པ་ཉེར་བཞག་དང་འབྲེལ་བའི་དྲན་པ་ཉེར་བཞག་གཉིས་ཀྱི་དམིགས་པ་ཡིན་པས་ན་དྲན་པ་ཉེར་བཞག་ཞེས་བྱ་སྟེ། འདི་ལ་

[019A]༄༅། །དྲན་པ་ཉེ་བར་གནས་པའི་ཕྱིར། རྩ་བར། གཞན་ནི་དམིགས་པ་ལས། ཞེས་དང། མདོ་ལས་ཀྱང། དགེ་སློང་དག་ཆོས་ཐམས་ཅད་ཅེས་བྱ་བ་འདི་ནི་དྲན་པ་ཉེ་བར་བཞག་པ་བཞིའི་ཚིག་བླ་དག་ཡིན་ནོ། །ཞེས་གསུངས་
པའི་ཕྱིར། ཉེར་བསྡོགས་སོགས་ལ་བརྟེན་ནས་རང་གི་དམིགས་པ་ལུས་སོགས་བཞི་གང་རུང་ལ་རང་སྤྱིའི་སོ་སོར་རྟོག་པའི་ཤེས་རབ་བརྗེས་འབྲང་དང་བཅས་པའི་མངོན་རྟོགས་དེ་དྲན་པ་ཉེར་བཞག་གི་མཚན་ཉིད། དབྱེ་ན་ལུས་ཚོར་
སེམས་ཆོས་ལ་དམིགས་པའི་དེ་བཞི་ཡོད། དེ་རེ་རེ་ལ་རང་གི་རྒྱུད་ལ་དམིགས་པ། གཞན་གྱི་རྒྱུད་ལ་དམིགས་པ། རང་གཞན་གཉིས་ཀའི་རྒྱུད་ལ་དམིགས་པ་གསུམ་གསུམ་ཡོད་དེ། རང་འགྲེལ་ལས། རེ་རེ་ཞིང་རྣམ་པ་གསུམ་གསུམ་ཡིན་ནོ། །
ཞེས་དང། མདོ་ལས་ཀྱང། བརྟུན་པ་དང་ཤེས་བཞིན་དང་དྲན་པ་དང་ལྡན་པར་གྱུར་ནས་འཇིག་རྟེན་ལས་བརྣབ་སེམས་དང་ཡིད་དེ་མི་བདེ་པ་རྣམ་པར་སྤངས་ཏེ། གང་གི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཞེས་དང། ཡང་མདོ་ལས་
ཕྱིའི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཞེས་སོ། །ཡང་དེ་བཞིན་དུ། མདོ་ལས། ནང་དང་ཕྱིའི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཞེས་གསུངས་པའི་ཕྱིར། དྲན་པ་ཉེར་བཞག་བཞིའི་གོ་རིམ་ཡོད་དེ། སྐྱེ་རིམ་དང་མཐུན་
པར་བཞག་པའི་ཕྱིར། སྔ་མ་སྔམ་རགས་པའི་རྟོགས་སླ་བའི་ཕྱིར། རྩ་བར། རིམ་ནི་ཇི་ལྟར་སྐྱེ་བ་བཞིན། །ཞེས་སོ། །དེ་ལ་བཞིར་གྲངས་ངེས་ཏེ། གཙང་བདེ་རྟག་བདག་གི་ཕྱིན་གྱི་ལོག་བཞིའི་གཉེན་པོར་རིམ་བཞིན་བཞག་པའི་ཕྱིར་ཏེ་

[019B]པོ་དང། ཚོར་བ་དྲན་པ་ཉེར་བཞག་ནི་བདེར་འཛིན་ཕྱིན་ཅི་ལོག་གི་གཉེན་པོ། སེམས་དྲན་པ་ཉེར་བཞག་ནི་རྟག་འཛིན་ཕྱིན་ཅི་ལོག་གི་གཉེན་པོར་དང། ཆོས་དྲན་པ་ཉེར་བཞག་ནི་བདག་
འཛིན་ཕྱིན་ཅི་ལོག་གི་གཉེན་པོར་བཞག་པའི་ཕྱིར། དང་པོ་གྲུབ་སྟེ། ལུས་ནི་ཕྱི་ས་དང་འདྲ་པར་མི་གཙང་བའི་རྫས་སོ་དྲུག་གི་རང་བཞིན་ཡིན་པས་དེ་བསྒོམ་པར་མདོ་ལས་བཤད་པའི་ཕྱིར་དང་ཆོས་ལྷག་མ་གསུམ་ཡང་འབྲེལ་བས་ནི་
གཙང་བ་ཡིན་ཏེ། ཕྱིས་འབྱར་བའི་ཕྱག་དར་བཞིན་ནོ། །གཉིས་བ་གྲུབ་སྟེ། མདོ་ལས། གང་ཅི་ཚོར་ཡང་རུང་དེ་ནི་འདིར་སྡུག་བསྔལ་བའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། སེམས་ནི་མྱུར་དུ་འཇིག་པའི་ཕྱིར་རོ། །བཞི་
པ་གྲུབ་སྟེ། ཆོས་རྣམས་ནི་རྣམ་པར་དབྱེ་ན་རིལ་པོའི་བདག་མེད་པའི་ཕྱིར་ཏེ། ཆོས་ཙམ་དུ་ཟད་པའི་ཕྱིར་རོ། །རྩ་བར། ཕྱིན་ཅི་ལོག་གི་གཉེན་པོར་བཞི། །ཞེས་དང། རང་འགྲེལ་ལས། རིམ་བཞིན་ཏུ་བསྟན་ཏེ་མི་མང་མི་ཉུང་ངོ། །
ཞེས་གསུངས་པའི་ཕྱིར། གཉིས་པ་ནི། དེ་ནི་ཆོས་དྲན་ཉེར་བཞག་པ། །སྤྱི་ལ་དམིགས་པ་ལ་གནས་ཏེ། །དེ་དག་ལ་ནི་མི་རྟག་དང་།སྡུག་བསྔལ་སྟོང་བདག་མེད་པར་ལྟ། །ཞེས་སོ། །ལུས་ཚོར་སེམས་གསུམ་ལ་སོ་སོར་
ཉེར་བཞག་གསུམ་མ་འདྲེས་པའི་ལྟ་ཚུལ་དེ་ལྟར་ཡིན་ལ་འདིས་ཆོས་དྲན་པ་ཉེར་བཞག་ནི་འདྲེས་པ་ལ་དམིགས་པ་ཡིན་ཏེ། ལུས་ཚོར་སེམས་གསུམ་ལས་གཞན་པའི་ཆོས་ལ་དམིགས་པ་ཡང་མ་འདྲེས་པ་ལ་དམིགས་པ་ཡིན་ཀྱང། ལུས་

[020A]༄༅། །ཚོར་གཉིས་ལ་དམིགས་སམ་གསུམ་ལ་དམིགས་པ་དང། བཞི་ཀ་བསྡུས་ནས་དམིགས་པའི་ཉེར་བཞག་ཐམས་ཅད་ཆོས་དྲན་པ་ཉེར་བཞག་འདྲེས་པ་ལ་དམིགས་པ་ཁོ་ན་ཡིན་པའི་ཕྱིར། དེས་ན་སྐབས་འདིར་ཡང་ལུས་སོགས་
བཞི་ཀ་སྤྱིར་བསྡུས་ཏེ། མི་རྟག་སྡུག་བསྔལ་སྟོང་བདག་མེད་དང་རྣམ་པ་བཞིར་ལྟ་ཞིང་སྒོམ་པ་དེ་ཡིན་པའི་ཕྱིར། རང་འགྲེལ་ལས། ལུས་ལ་སོགས་པ་དེ་དག་ཐམས་ཅད་སྤྱིར་བསྡུས་ཏེ། ཞེས་གསུངས་པའི་ཕྱིར། འདི་ཚོགས་ལམ་ཆེན་པོའི་འབྲིང་གི་སྐབས་
ནས་བསྒོམ་པར་མངོན་ནོ། །གཉིས་པ་སྦྱོར་ལམ་སྐབས་ཀྱི་སྒོམ་ཚུལ་དྲོད་སོགས་སྐྱེ་རིམ་གྱིས་སྒོམ་ཚུལ་དང་ཁྱད་ཆོས། ཞར་ལ་ཐེག་པ་གསུམ་གྱི་ལམ་བགྲོད་ཚུལ་གསུམ། དང་པོ་ལ། སྐྱེ་རིམ་གྱི་སྒོམ་ཚུལ་དང་ཕུང་པོ་དུ་ཡོད་དང། དེས་ཚིག་
གསུམ། དང་པོ་ནི། དེ་ལས་དྲོ་བར་གྱུར་པ་འབྱུང། ནས། དེ་ནས་སྐད་ཅིག་གཅིག་དེ་བཞིན། ཆོས་མཆོག་ཅེས་ཤོ་ལོ་ཀ་ཕྱེད་དང་གསུམ་བྱུང། སྦྱོར་ལམ་བཞིའི་དྲོད་སྐྱེ་ཚུལ་ཡོད་དེ། ཚོགས་ལམ་གྱི་སྐབས་སུ་སྔར་ལྟར་ཆོས་དྲན་པ་ཉེར་བཞག་སྤྱིར་
བསྡུས་ཏེ་བསྒོམ་པ་ལས་སྦྱོར་ལམ་དྲོ་བར་གྱུར་པ་འབྱུང་བའི་ཕྱིར། རྩ་བར། དེ་ལས་དྲོ་བར་གྱུར་བ་འབྱུང། ཞེས་སོ། །དེ་ཆོས་ཅན། དྲོད་དམ་དྲོ་བ་ཞེས་བྱ་བའི་རྒྱུ་མཚན་ཡོད་དེ། གཙུབ་ཤིང་གཙུབ་པ་ལས་དྲོད་དང་མི་བྱུང་བའི་ཤིང་སྲེག་བ་ལྟར་
ཤེས་བྱ་ལ་ཤེས་པས་ཡང་ཡང་དཔྱད་པས། ཉོན་མོངས་པའི་བུད་ཤིང་སྲེག་པའི་ཡེ་ཤེས་ཀྱི་མ་འབྱུང་བའི་སྔ་ལྟས་སུ་བདག་མེད་རྟོགས་པའི་སྒོམ་བྱུང་གི་དྲོད་འབྱུང་བ་དེའི་ཕྱིར། གང་སྤེལ་ལས། དྲོད་ལ་ནི། བརྩོན་འགྲུས་ཀྱིས་ཡང་དང་ཡང་

[020B]ལ་འཇེབས་བ་ཟག་པ་མེད་པའི་ཡེ་ཤེས་ཀྱི་མེ་འབྱུང་སྟེ། ཞེས་སོ་།ཡེ་ཤེས་དེ་ཆོས་ཅན། ཁྱོད་ཀྱི་སྒོམ་ཚུལ་ཡོད་དེ། སྤྱོད་ཡུལ་བདེན་བ་བཞི་ལ་དམིགས་ནས། རྣམ་པ་མི་རྟག་བ་སྡུག་
བསྔལ་བ་ནས། ངེས་འབྱིན་གྱི་བར་བཅུ་དྲུག་རྒྱུན་ལྡན་གྱིས་སྒོམ་པ་དེ་ཡིན་པའི་ཕྱིར། རྩ་བར། དེ་ནི་བདེན་བཞིའི་སྤྱོད་ཡུལ་ཅན་རྣམ་པ་བཅུ་དྲུག་ཅེས་དང། རང་འགྲེལ་ལས། སྡུག་བསྔལ་ལ་མི་རྟག་པ་དང། སྡུག་བསྔལ་བ་དང། ནས། ངེས་
པར་འབྱིན་པ་རྣམ་པ་བཞིར་ལྟ་སྟེ། ཞེས་སོ། །རྩེ་མོ། སྐྱེ་ཚུལ་ཡོད་དེ། དྲོད་ཆུད་དུ་འབྲིད་ཆེན་པོ་གསུམ་འཕེལ་བ་ལས་རྩེ་མོ་སྐྱེ་བ་དེའི་ཕྱིར། རྩ་བར། བྲོ་བ་ལ། རྩེ་མོ། ཞེས་བྱུང། དེ་ཆོས་ཅན། རྩེ་མོ། ཞེས་བྱ་སྟེ། དགེ་བའི་རྩ་བ་གཡོ་བའི་རྩེ་མོ་ལ་ཕྱིན་
བའི་ཕྱིར། ཡེ་ཤེས་དེ་ཆོས་ཅན། སྒོམ་ཚུལ་དྲོད་དང་འདྲ་སྟེ་དམིགས་པ་བདེན་བཞི་དང། རྣམ་པ་མི་རྟག་སོགས་བཅུ་དྲུག་རྒྱུན་ལྡན་གྱིས་སྒོམ་པ་དེའི་ཕྱིར། རྩ་བར། དེ་ཡང་དེ་དང་འདྲ་སྟེ། ཞེས་སོ། །དྲོད་དང་རྩེ་མོ་དེ་གཉིས་ཀ་དང་པོར་བདེ་ན་བཞི་
ལ་ཆོས་དྲན་པ་ཉེར་བཞག་གིས་རྣམ་པ་གཏོང་པའམ། འགོད་ལ་དྲན་པ་ཉེར་བཞག་གཞན་གྱིས་ཀྱང་འཕེན་བར་རམ་བྱང་ཞིང་ཆུབ་བར་བྱེད་པས་ཀྱང་སྒྲས་བཞི་ཀས་བྱེད་པར་བསྟན་པའི་ཕྱིར། རྩ་བར། གཉིས་ཀ་ཆོས་ཀྱི་རྣམ་པ་གཏོད། །
གཞན་དག་གིས་ཀྱང་འཕེལ་བར་བྱེད། ཅེས་དང། གང་སྦེལ་ལས་འཕེལ་བར་བྱེད་པ་ནི་བྱང་བར་བྱེད་པ། །ཞེས་དང། རང་འགྲེལ་ལས། རྣམ་པ་གཏོད་པ་ཞེས་བྱ་བ་འདི་ཅི་ཞེ་ན། དང་པོ་ཉིད་དུ་བདེན་པ་ལ་རྣམ་པ་དག་འགོད་པའོ། །ཞེས་སོ། །སྦྱོར་ལམ་བཟོད་

[021A]༄༅། །པ་སྐྱེ་ཚུལ་ཡོད་དེ། རྩེ་མོ་ཆུང་འབྲིང་ཆེན་པོར་འཕེལ་བ་ལས་བཟོད་པ་སྐྱེ་བའི་ཕྱིར། རྩ་བར། བཟོད་པ། ཞེས་དང། རང་འགྲེལ་ལས། བཟོད་པ་སྐྱེ་སྟེ། ཞེས་སོ། །དེ་ཆོས་ཅན་བཟོད་པ་ཞེས་བྱ་སྟེ་
བདེན་པ་ལ་ཆེན་པོར་བཟོད་པའི་ཕྱིར་ཏེ། དྲོད་ཀྱི་སྐབས་སུ་བདེན་པ་ལ་ཆུང་དུ་བཟོད། རྩེ་མོའི་སྐབས་སུ་བདེན་པ་ལ་འབྲིང་དུ་བཟོད་ལ། བཟོད་པའི་གནས་སྐབས་སུ་ཆེར་བཟོད་པའི་ཕྱིར། བཟོད་པ་ལ་ཆུང་དུ་འབྲིང་ཆེན་པོ་གསུམ་ཡོད་པས་
ཆུང་འབྲིང་གཉིས་ཀ་ཆོས་ཅན། སྒོམ་ཚུལ་གྱི་དམིགས་རྣམ་རྩེ་མོ་དང་འདྲ་སྟེ། བདེན་བཞི་ལ་རྣམ་པ་བཅུ་དྲུག་དུ་རྒྱུན་བཅས་ཀྱིས་སྒོམ་པའི་ཕྱིར། རྩ་བར། གཉིས་དེ་བཞིན། ཞེས་དང། གང་སྤེལ་ལས། སྐད་ཅིག་མ་གཅིག་ཉིད་
ཡིན་ན་ནི་བདེན་པ་བཞི་ལ་ཡང་དམིགས་པར་མི་འགྱུར་ན། རྣམ་པ་བཅུ་དྲུག་ལྟ་སྨོས་ཀྱང་ཅི་དགོས། ཞེས་གསུངས་པའི་ཕྱིར། བཟོད་པ་འཕེལ་བར་བྱེད་པ་ཡོད་དེ། ཆོས་དྲན་པ་ཉེར་བཞག་ཁོ་ནས་འཕེལ་བར་བྱེད་པའི་ཕྱིར། རྩ་བར། བཟོད་
བ་ཆོས་ཀྱིས་འཕེལ་བར་བྱེད། །ཅེས་སོ། །བཟོད་པ་ཆེན་པོ་དེ་འདོད་པར་གཏོགས་པའི་སྡུག་བསྔལ་གྱི་ཡུལ་ཅན་ཡིན་ཏེ། བཟོད་པ་གང་གི་འདོད་པའི་སྡུག་བདེན་ལ་རྣམ་པ་བཞི་ཡིད་ལ་བྱེད་པ། ནས། གཟུགས་གཟུགས་མེད་ཀྱི་གཉེན་པོ་ལམ་
བདེན་གྱི་རྣམ་པའི་བར་རྣམ་པ་སོ་གཉིས་ལ་མས་རིམ་ནས་ཡིད་ལ་བྱེད་པ་འདི་སྦྱོར་ལམ་བཟོད་པ་ཆུང་དུ་ཡིན་པ་གང་ཞིག། དེ་འདྲའི་ལམ་རྗེས་ཤེས་ཀྱི་ཕྱོགས་དང་མཐུན་པའི་ལམ་བདེན་ལ་རྣམ་པ་བཞིས་རྣམ་པར་གཏོད་དེ་ནས་གཅིག་དོར་ལ་གསུམ་

[021B] ཞེས་པ་ནས། འདོད་པའི་སྡུག་བདེན་ལ་བཞི་དང་གསུམ་དང་གཉིས་ཀྱིས་གཏོད་པའི་བར་གཏོད་པ་འདི་ནི་བཟོད་པ་འབྲིང་ཡིན། དེ་ནས་སྡུག་བདེན་གྱི་རྣམ་པ་ལྷག་མ་གཉིས་ཀྱི་སྡུག་བསྔལ་ལ་སྐད་ཅིག་མ་གཅིག་གིས་དམིགས་པ་ནི་
བཟོད་པ་ཆེན་པོ་དང། སྐད་ཅིག་གིས་མི་རྟག་པར་དམིགས་པ་ཆོས་མཆོག་ཡིན་པའི་ཕྱིར། དང་པོ་གྲུབ་སྟེ། རྒྱལ་སྲས་མ་ལས། གང་གི་ཚེ་འདོད་པ་ན་སྤྱོད་པའི་སྡུག་བསྔལ་ལ་རྣམ་བ་བཞིས་ཡིད་ལ་བྱེད་པ་ནས། དེ་བཞིན་དུ། གཟུགས་དང་
གཟུགས་མེད་པ་ན་སྤྱོད་པ་རྣམས་ཀྱི་གཉེན་པོ་རྣམ་པ་བཞིས་ཡིད་ལ་བྱེད་པ་འདི་ནི་བཟོད་པ་ཆུང་དུ་ཡིན་ནོ། །ཞེས་གསུངས་པའི་ཕྱིར་གཉིས་པ་གྲུབ་སྟེ། རྒྱལ་སྲས་མ་ལས། དེ་ལྟར་ན་དང་པོ་འབྲི་བ་ནས་བཟུངས་སྟེ། སྐད་ཅིག་མ་དེ་ཐམས་ཅད་ནི་
བཟོད་པ་འབྲིང་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། དེའི་སྐད་ཅིག་མ་བརྒྱ་རྩ་བཅུ་དགུ་ཡོད་པ་ཐམས་ཅད་སྦྱོར་ལམ་བཟོད་པ་འབྲིང་ཡིན་པའི་ཕྱིར། རྒྱལ་སྲས་མ་ལས། དེ་ལྟར་ན་བཟོད་པ་འབྲིང་དེ་ནི་སྐད་ཅིག་མ་བརྒྱ་རྩ་བཅུ་དགུ་ཡིན་ནོ། །
ཞེས་དང། བདེན་པའི་དམིགས་པ་རེ་རེ་ནས་བྲི་ནས་གཟུགས་དང་གཟུགས་མེད་པའི་རྣམ་པ་འབྲི་བ་ནས་བཟུང་སྟེ། འདོད་པ་ན་སྤྱོད་པའི་སྡུག་བསྔལ་ཁོ་ན་སྐད་ཅིག་མ་གཉིས་སུ་ཡིད་ལ་བྱེད་པའི་བར་འདི་ཐམས་ཅད་ནི་བཟོད་པ་འབྲིང་ཡིན་ནོ། །ཞེས་
གསུངས་པའི་ཕྱིར། རྟགས་གསུམ་པ་དང་བཞི་བ་གྲུབ་སྟེ། རྒྱལ་སྲས་མ་ལས། དེ་ལ་དམིགས་པ་ཉིད་སྐད་ཅིག་མ་གསུམ་པ་ལ་ནི་བཟོད་པ་ཆེན་པོ་ཡིན་ནོ། །དེ་ལ་དམིགས་པ་ཉིད་བཞི་བ་ལ་ནི་ཆོས་ཀྱི་མཆོག་ཡིན་ནོ། །ཞེས་

[022A]༄༅། །གསུངས་པའི་ཕྱིར། བཟོད་འབྲིང་བརྒྱ་རྩ་བཅུ་དགུའི་དམིགས་པ་བྲི་བའི་གོ་རིམས་ཡོད་དེ། བཟོད་པ་ཆུང་དུའི་རྗེས་སུ་ཡས་རིམ་ནས་ལམ་རྗེས་ཤེས་ཀྱི་ཕྱོགས་མཐུན་ལ་ལམ་རིགས་པ་སྒྲུབ་པ་དེས་
འབྱིན་བཞིས་བསྒོམ། དེ་ནས་གཅིག་བོར་ནས་གསུམ་གྱིས་བསྒོམ། དེ་ནས་གཉིས་བོར་ནས། འདོད་པའི་སྡུག་བདེན་ལ་རྣམ་པ་བཞིས་གཏོང། དེ་ནས་གསུམ་གྱིས་དེ་ནས་གཉིས་ཀྱིས་རྣམ་པ་གཏོད་པའི་ཕྱིར། རྒྱལ་
སྲས་མ་ལས། རེ་ཞིག་རྗེས་སུ་ཤེས་པའི་ཕྱོགས་དང་མཐུན་པའི་ལམ་ལ་ལམ་དང། རིགས་པ་དང། སྒྲུབ་པ་དང། དེས་པར་འབྱིན་པ་སྟེ་རྣམ་པ་བཞི་བོ་འདི་དག་གིས་རྣམ་པ་གཏོད་པར་བྱེད་དོ། །ཞེས་པ་ནས། འདོད་པ་ན་སྤྱོད་པའི་
སྡུག་བསྔལ་གྱི་བདེན་པ་ལ་རྣམ་པ་བཞིས་རྣམ་པ་གཏོད་བར་བྱེད་དོ། །དེའི་གསུམ་གྱིས་སོ། །དེའི་འོག་ཏུ་གཉིས་ཀྱིས་རྣམ་པ་གཏོད་པར་བྱེད་དེ། །ཞེས་གསུངས་པའི་ཕྱིར། དེ་བརྒྱ་རྩ་བཅུ་དགུའི་གྲངས་འདྲེན་ཚུལ་ཡོད་དེ། བདེན་པ་བཞི་ལ་
མཉམ་བཞག་མ་ཡིན་པའི་སས་བསྡུས་བཞི་དང་མཉམ་བཞག་གིས་ས་བསྡུས་བཞི་སྟེ་བརྒྱད་དང། དེ་རེ་རེ་ལ་རྣམ་པ་བཞི་བཞི་ཡོད་པས་བདེན་བཞིའི་རྣམ་པ་སུམ་ཅུ་རྩ་གཉིས་ཡོད་ལ། དེ་ཡང་དམིགས་པ་མ་དོར་བར་དུ་རྣམ་པ་མི་དོར་བར་སློབ་
དཔོན་རྒྱལ་སྲས་བཞེད་པས། ཡས་རིམ་གྱི་ལམ་རྗེས་ཤེས་ཕྱོགས་ཀྱི་བཞི་དོར་བས་རྣམ་པ་ཉེར་བརྒྱད་ལ་དམིགས་པའི་སྐད་ཅིག་མ་ཉེར་བརྒྱད་དང། དེ་བཞིན་དུ་དེའི་འོག་ཏུ་འདོད་པར་སྤྱོད་པའི་ལམ་ཆོས་ཤེས་ཕྱོགས་ཀྱི་བཞི་དོར་བས་

[022B]མང་གཉིས་དང། དེའི་འོག་ཏུ་གོང་གི་འགོག་པའི་བཞི་བོར་བས་རྣམ་པ་ཉི་ཤུ་ལ་སྐད་ཅིག་མ་ཉི་ཤུ་དང། སྐད་ཅིག་མ་བདུན་ཅུ་དོན་གཉིས་དང། དེའི་འོག་ཏུ་འདོད་པའི་འགོག་པའི་བཞི་བོར་
པས་རྣམ་པ་བཅུ་དྲུག་ལ་སྐད་ཅིག་མ་བཅུ་དྲུག་སྟེ་སྐད་ཅིག་མ་བྱ་བརྒྱད་དང། དེའི་འོག་ཏུ་གོར་གི་ཀུན་འབྱུང་གི་བཞི་བོར་བས་རྣམ་པ་བཅུ་གཉིས་ཏེ་སྐད་ཅིག་མ་བརྒྱ་དང། དེའི་འོག་ཏུ་འདོད་པའི་ཀུན་འབྱུང་གི་བཞི་བོར་
བས་རྣམ་པ་བརྒྱད་ལ་སྐད་ཅིག་མ་བརྒྱད་དེ་བརྒྱ་དང་བརྒྱད་དང། དེའི་འོག་ཏུ་གོང་གི་སྡུག་བདེན་གྱི་བཞི་བོར་བས་འདོད་པའི་རྣམ་པ་བཞིའི་སྐད་ཅིག་མ་བཞི་སྟེ་བརྒྱ་དང་བཅུ་གཉིས་དང་གཅིག་དོར་བའི་གསུམ་དང། གཉིས་དོར་བས་གཉིས་དང། ལྔ་ལ་
དམིགས་པའི་སྐད་ཅིག་མ་ལྔ་དང་བརྒྱ་དང། བཅུ་བདུན་དང། ཉོན་མོངས་གང་སྤྱད་ཀྱི་གཉེན་པོ་ལྷག་པ་གཉིས་དང་བརྒྱ་རྩ་བཅུ་དགུ་ཡོད་པའི་ཕྱིར། དང་པོ་གྲུབ་སྟེ། རྒྱལ་སྲས་མ་ལས། དེ་ལ་གཟུགས་དང་གཟུགས་མེད་པ་ན་སྤྱོད་བའི་
གཉེན་པོ་བོར་ན་སེམས་ཀྱི་སྐད་ཅིག་མ་ཉི་ཤུ་རྩ་བརྒྱད་ཡིན་ནོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། རྒྱལ་སྲས་མ་ལས་འདོད་པ་ན་སྤྱོད་པའི་འདུ་བྱེད་ཀྱི་གཉེན་པོ་བོར་ན་ཉི་ཤུ་རྩ་བཞི་ཡིན་ནོ། །ཞེས་གསུངས་པའི་ཕྱིར་
གསུམ་པ་གྲུབ་སྟེ། རྒྱལ་སྲས་མ་ལས། གཟུགས་དང་གཟུགས་མེད་པ་ན་སྤྱོད་པའི་འདུ་བྱེད་ཀྱི་འགོག་བ་བོར་ན་ཉི་ཤུའོ། །ཞེས་གསུངས་པའི་ཕྱིར། བཞི་པ་གྲུབ་སྟེ། བཞི་པ་གྲུབ་སྟེ། རྒྱལ་སྲས་མ་ལས། འདོད་པ་ན་སྦྱོར་བའི་འགོག་པ་བོར་ན་

[023A]༄༅། །བཅུ་དྲུག་ཡོད་དོ། །ཞེས་གསུངས་པའི་ཕྱིར། ལྔ་བ་གྲུབ་སྟེ། རྒྱལ་སྲས་མ་ལས། གཟུགས་དང་གཟུགས་མེད་པ་ན་སྤྱོད་པའི་ཀུན་འབྱུང་བ་བོར་ན་བཅུ་གཉིས་ཡིན་ནོ། །ཞེས་སོ། །དྲུག་པ་གྲུབ་སྟེ་
རྒྱལ་སྲས་མ་ལས། འདོད་པ་ན་སྤྱོད་པའི་ཀུན་འབྱུང་བ་བོར་ན་བརྒྱད་དོ། །ཞེས་སོ། །བདུན་པ་གྲུབ་སྟེ། རྒྱལ་སྲས་མ་ལས། གཟུགས་དང་གཟུགས་མེད་པ་ན་སྤྱོད་པའི་སྡུག་བསྔལ་བོར་ན་བཞིའོ། །ཞེས་གསུངས་པའི་ཕྱིར་
བརྒྱད་པ་གྲུབ་སྟེ། རྒྱལ་སྲས་མ་ལས། འདོད་པ་ན་སྤྱོད་པའི་སྡུག་བསྔལ་ལ་རྣམ་ལ་རྣམ་ཞིས་ཡིད་ལ་བྱེད་པས་དེ་དག་ནི་འདིས་རྣམ་པ་བཞི་ཡིན་ནོ། །ཞེས་གསུངས་པའི་ཕྱིར། དགུ་པ་གྲུབ་སྟེ། རྒྱལ་སྲས་མ་ལས། དེ་ལ་རྣལ་
འབྱོར་བ་བདག་ཏུ་ལྟ་བ་སྤྱད་པ་ནི་འདོད་པ་ན་སྤྱོད་པའི་སྡུག་བསྔལ་ལ་རྣམ་པ་གཅིག་པོར་ནས་གསུམ་གྱིས་ཡིད་ལ་བྱེད་དོ། །དེའི་འོག་ཏུ་སྟོང་བ་དང་བདག་མེད་པའི་རྣམ་པ་གཉིས་ཀྱིས་སོ། །ཞེས་གསུངས་པའི་ཕྱིར་
མཐོང་ལམ་སྡུག་བསྔལ་ལ་ཆོས་བཟོད་དང་ཆོས་ཤེས་གཉིས་ཀྱིས་རྣམ་པ་གཅིག་ལན་གཉིས་སུ་མངོན་དུ་བྱེད་ཅིང་སྐད་ཅིག་མ་གཉིས་སུ་འདྲེན་པ་བཞིན་དུ་འདིར་ཡང་བདག་མེད་པའི་རྣམ་པ་གཅིག་ལ་ལན་གཉིས་མངོན་དུ་བྱེད་པ་
གྲངས་གཉིས་ལ་བྱས་ནས་བཟོད་པ་འབྲིང་ལ་སྐད་ཅིག་མ་བརྒྱ་རྩ་བཅུ་དགུ་བྱེད་པའི་ཕྱིར། རྒྱལ་སྲས་མ་ལས། དེའི་འོག་ཏུ་སྡུག་བསྔལ་ལ་ཆོས་ཤེས་པའི་བཟོད་པ་དང་སྡུག་བསྔལ་ལ་ཆོས་ཤེས་པ་འདྲ་བས། བདག་མེད་པའི་རྣམ་པ་

[023B] དེ་ལྟར་ན་བཟོད་པ་འབྲིང་དེ་ནི་སེམས་ཀྱི་སྐད་ཅིག་མ་བརྒྱ་རྩ་བཅུ་དགུ་ཡིན་པར་འགྱུར་རོ། །ཞེས་གསུངས་པའི་ཕྱིར། དེ་ནི་རྣལ་འབྱོར་བ་བདག་ཏུ་ལྟ་བ་སྤྱད་པའི་དབང་དུ་བྱས་ལ། དེ་བཞིན་དུ་རྣལ་འབྱོར་
པ་བདག་གིར་ལྟ་བ་ཆེར་སྤྱད་པས་སྟོང་པའི་རྣམ་པ་ལན་གཉིས་བྱས་ནས་ངེས་པ་ལ་འཇུག་པས་བཟོང་འབྲིང་སྐད་ཅིག་མ་བརྒྱ་རྩ་བཅུ་དགུ་ཡིན་པ་གང་ཞིག་སྲེད་པ་ཆེར་སྤྱད་པ་གཉིས་ལས་ང་བརྒྱལ་ཅན་གྱིས་མི་རྟག་པའི་རྣམ་པ་ལན་གཉིས་བྱས་
ནས་དེ་ལྟར་དང། ལེ་ལོ་ཅན་གྱིས་སྡུག་བསྔལ་གྱི་རྣམ་པ་ལན་གཉིས། མངོན་དུ་བྱེད་པས་ཐམ་གཉིས་ཀྱི་སོ་སོར་གྲངས་འདྲེན་ཚུལ་མི་འདྲ་བའི་ཕྱིར། དང་པོ་གྲུབ་སྟེ། རྒྱལ་སྲས་མ་ལས། བདག་གིར་མོས་པ་ཡང་དེ་དང་འདྲ་སྟེ། དེ་ནི་
སྟོང་བ་དང་བདག་མེད་པའི་རྣམ་པ་དག་གི་རྣམ་པ་གཏད་པས་སྟོང་བ་ཉིད་ཀྱི་རྣམ་པ་ལན་གཉིས་སུ་མངོན་དུ་བྱེད་དེ། དེ་ལྟར་ན་བཟོད་པ་འབྲིང་དེ་ནི་སྐད་ཅིག་མ་བརྒྱ་རྩ་བཅུ་དགུ་ཡིན་ནོ་།ཞེས་གསུངས་པའི་ཕྱིར། གཉིས་པ་གྲུབ་སྟེ་
རྒྱལ་སྲས་མ་ལས། དེ་བཞིན་དུ་སྲེད་པ་སྤྱད་པ་རྣམ་པ་གཉིས་སོ་།ངའོ་སྙམ་པའི་ང་རྒྱལ་ཉམས་པ་དང། ལེ་ལོ་ལྷག་པ་ཅན་ལ་ཡང་བརྗོད་པར་བྱའོ། །ཞེས་གསུངས་པའི་ཕྱིར། རྣམ་པ་དམིགས་པ་རེ་རེ་ནས་བྲི་བའི་རྒྱུ་མཚན་
ཡོད་དེ། ཁམས་གསུམ་ལ་སུན་འབྱིན་པ་དེས་དང་པོར་རྣམ་པ་མཐའ་དག་སྒོམ་ལ་དེ་ནས་གང་ཐོག་མར་སུན་འབྱིན་པ་ལ་དམིགས་པར་བཤད་པའི་ཕྱིར། མཐའ་ཅུད་ཟད་དཔྱད་ན། འཕགས་པའི་ཡུལ་གྱི་ཆོས་མངོན་པའི་པཎ་ཆེན་

[024A]༄༅། །ཁ་ཅིག་ན་རེ། དམིགས་པ་བྲི་པ་རྣམ་པ་འབྲི་བ་སྔོན་དུ་འགྲོ་བ་ཅན་ཡིན་ཟེར། འདི་གར་སྤེལ་གྱི་དགོངས་པ་མ་ལོན་པའི་དེའི་ཅེས་འབྲང་གཅིག་ཏུ་མངོན་དེ་ལ་བོ་ན། ཐོབ་མར་རྣམ་པ་བཞི་བྲི་བ་དང་
དེ་ནས་དམིགས་པ་བདེན་པ་རེ་རེ་བྲི་བར་ཐལ། དམ་བཅའ་དེའི་ཕྱིར་འདོད་ན་བཟོད་པ་འབྲིང་སྐད་ཅིག་མ་བརྒྱ་རྩ་བཅུ་དགུར་མངོན་པར་བཤད་པ་མི་འཐད་པར་ཐལ། དམིགས་པ་བྲི་བ་བཅུ་དྲུག་དང་རྣམ་པ་རེ་རེ་བྲི་རེས་ཀྱི་གྲངས་བྱས་ན་གྲངས་
བརྒྱ་རྩ་བཅུ་དགུ་ལས་ཆེས་མང་པའི་ཕྱིར། རྒྱལ་སྲས་མ་ལས་བཟོད་པ་འབྲིང་ནི་སྐད་ཅིག་མ་བརྒྱ་རྩ་བཅུ་དགུ་ཡིན་པར་བརྗོད་ན། དམིགས་པའི་འབྲི་བ་རྣམ་པ་འབྲི་བ་སྔོན་དུ་འགྲོ་བ་ཅན་ཡིན་ན་ནི། །སེམས་ཀྱི་སྐད་ཅིག་མ་མང་པོ་འཕྲོ་བར་
འགྱུར་རོ། །ཞེས་གསུངས་པའི་ཕྱིར། གཞན་ཡང་འགོག་བདེན་ལྟ་བུའི་བདེན་པ་དེའི་རྣམ་པ་དོར་ལ་བདེན་པ་དེ་ལ་དམིགས་པ་མདོར་བར་ཐལ་འགོག་བདེན་ལ་དམིགས་པ་བྲི་པའི་སྔོན་དུ་འགོག་བདེན་གྱི་རྣམ་པ་དོར་དགོས་པའི་ཕྱིར་
རྟགས་སོང། དེར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ་འགོག་བདེན་ལ་བློ་ངེས་དམིགས་བཞིན་ཏུ་འགོག་བདེན་གྱི་རྣམ་པ་འདོར་མི་རུང་པའི་ཕྱིར། དེར་ཐལ། འགོག་བདེན་ལ་དམིགས་པའི་བློ་ལ་འགོག་བདེན་གྱི་རྣམ་
པ་སྣང་བའི་ཕྱིར། རྒྱལ་སྲས་ཐམ་ཀ། བདེ་ནས་དབུ་ཡོད་བཞིན་དུ་རྣམ་པར་འདོད་པར་ཅན་གྱི་དང་བ་ཡིན་ནོ། །ཞེས་གསུངས་པའི་ཕྱིར་འདིར་ཞིབ་མཐོན། དེས་ཐོ་ན་རེ། འོ་ན་རྗེས་སུ་ཤེས་པའི་ཕྱོགས་དང་མཐུན་པའི་ལམ་དེ་ལ་ནི་

[024B] །དེ་ནས་གསུམ་དུའོ་།དེ་ནས་གཉིས་སུའོ། །དེ་ནས་གཅིག་ཏུ་སྟེ། རེ་ཞིག་བདེན་པའི་རྣམ་པ་རེ་རེ་བྲི་བ་དེ་ལྟ་བུའོ། །དེ་ནས་གཅིག་ཏུ་ཡང་རྣམ་པ་གཏོད་པར་མི་བྱེད་དེ། དམིགས་པ་བྲི་བ་དེ་ལྟ་བུའོ་
ཞེས་གསུངས་པ་མི་འཐད་པར་ཐལ། དང་པོར་རྣམ་པ་བྲི་ནས་དེའི་རྗེས་སུ་དམིགས་པ་བྲི་བ་མ་ཡིན་པའི་ཕྱིར་ན་མ་ཁྱབ་སྟེ། རྣམ་པ་གཅིག་ལ་གཏོང་བའི་དུས་སུ་རྣམ་པ་ཡང་མ་དོར་ལ། དམིགས་པ་ཡང་མ་དོར་པའི་ཕྱིར། དེར་ཐལ། རྣམ་པ་
གཅིག་གིས་ཀྱང་རྣམ་པ་མི་གཏོད་པ་དང་རྣམ་པ་དང། དམིགས་པ་དོར་བ་དུས་མཉམ་ཡིན་པའི་ཕྱིར་ཏེ། གང་སྤེལ་ལས། དེ་ནས་གཅིག་ཏུ་ཡང་རྣམ་པ་གཏོད་པར་མི་བྱེད་དེ། དམིགས་པ་བྲི་བ་ཡང་དེ་ལྟ་བུའོ། །ཞེས་གསུངས་པའི་ཕྱིར་
ཁྱབ་སྟེ། དམིགས་པ་གཏོད་པ་ལ་དེའི་རྣམ་པ་གང་ཡང་མི་གཏོད་པ་དགོས་པར་བཤད་པའི་ཕྱིར། འོ་ན། དམིགས་པ་དེ་མདོར་བར་དུ་དེའི་རྣམ་པ་གཅིག་ཀྱང་མི་དོར་བར་ཐལ། དེའི་རྣམ་པ་དོར་བ་དམིགས་པ་དོར་བ་དུས་མཉམ་པའི་ཕྱིར་ན་མ་ཁྱབ་
རྟགས་གྲུབ་སྟེ། རྒྱལ་སྲས་མ་ལས། བདེན་པ་དག་བོར་བར་གྱུར་པ་དེའི་ཚེ་ནི་རྣམ་པ་འདོར་རམ་ཞེས་བྱ་བར་ནི་རིགས་སོ། །ཞེས་གསུངས་པའི་ཕྱིར། འདོད་མི་ནུས་ཏེ། དེའི་རྣམ་པ་རེ་རེ་བོར་བའི་ཚེ་བདེན་པ་དེའི་རྣམ་པ་བྲི་བ་ཡིན་ཀྱང། དེའི་
རྣམ་པ་བོར་བ་མ་ཡིན་པའི་ཕྱིར། དེར་ཐལ། དེའི་རྣམ་པ་ཉུང་དུར་བྱས་ཀྱང་དེའི་རྣམ་པ་མདོར་བར་གསུམ་གྱི་རྣམ་པ་ལ་གཏོད་པའི་ཕྱིར། དེ་ལ་འཕགས་ཡུལ་གྱི་པཎ་ཆེན་གཞན་ན་རེ། འོ་ན་ལམ་བདེན་གྱི་རྣམ་པ་དང་པོ་གཉིས་པོར་བའི་ཚེ་

[025A]༄༅། །ལམ་བདེན་ལ་དམིགས་པ་བྲི་བ་དང་རྣམ་པ་བྲི་བ་གཉིས་ཀ་ཡིན་པར་ཐལ། དེའི་ཚེ་ལམ་བདེན་ལ་ཉུང་བར་དམིགས་པ་དང་རྣམ་པ་ཉུང་ངུའི་རྣམ་པ་གཏོང་པ་གཉིས་ཀ་ཡིན་པའི་ཕྱིར། དེར་ཐལ། དེའི་ཚེ་ལམ་
བདེན་ལ་དམིགས་ཚུལ་ཡང་རྣམ་པ་བཞི་ལས་གཉིས་ཀྱིས་ཉུང་པའི་ཕྱིར། འདོད་ན་དེའི་ཚེ་རྣམ་པ་རེ་རེ་བོར་བ་དང། དམིགས་པ་ཡང་རེ་རེའི་དུས་སུ་བོར་བར་ཐལ། དེའི་ཚེ་དམིགས་རྣམ་གཉིས་ཀ་ཉུང་བའི་ཕྱིར་ན་མ་ཁྱབ་སྟེ། ཇི་
སྐད་དུ་རྩོད་ཚུལ། རྒྱལ་སྲས་མ་ལས། གཞན་དག་ན་རེ། དམིགས་པ་རྣམ་རེ་རེ་ནས་བྲི་ནས་ཞེས་བྱ་བ། ཅེས་པ་ནས། གཟུང་པར་མི་བྱའོ། །ཞེས་སོ། །རུ་བར་འདོད་མི་ནུས་ཏེ། དེ་ཚེ་དམིགས་པ་གཅིག་ཡིན་ཀྱང་རྣམ་པ་གཅིག་དང་
གསུམ་དང་གཉིས་དང་གཅིག་གིས་རྣམ་པ་གཏོད་ཚུལ་མི་འདྲ་བའི་ཕྱིར། ཁྱབ་སྟེ། དེས་ན་བདེན་པ་བཞི་པོ་རེ་རེའི་རྣམ་པ་གང་ཡིན་པ་དོར་བས་དེ་དག་གི་དམིགས་པ་བདེན་པ་དེ་བྲི་ཞེས་པ་སློབ་དཔོན་དང་གང་སྤེལ་གྱི་དགོངས་པ་ཡིན་པའི་
ཕྱིར་ཏེ། རང་འགྲེལ་ལས། བདེན་པའི་རྣམ་པ་དམིགས་པ་རེ་རེ་ནས་བྲི་ནས། ཞེས་དང། གང་སྤེལ་ལས། དེ་དག་གི་བདེན་པའི་རྣམ་པ་རེ་རེ་བྲི་བ་དང། དམིགས་པ་རེ་རེ་བྲི་ནས་སོ། །ཞེས་གསུངས་པའི་དགོངས་པ་དེ་ལྟར་ཡིན་
པའི་ཕྱིར། རྒྱལ་སྲས་མ་ལས། བདེན་པ་རེ་རེའི་རྣམ་པ་གང་དག་ཡིན་པ་དེ་དག་གིས་དམིགས་པ་བྲི་བ་ཞས་བྱ་བར་ཤེས་པར་བྱའོ་།ཞེས་གསུངས་པའི་ཕྱིར། ལེགས་པར་བཤད་ཡོད་དོ། །དེས་ན་བཟོད་པ་ཆེན་པོ་ནི་དམིགས་པ་འདོད་

[025B]ངེས་ཏེ། རྣལ་འབྱོར་པ་བཞིས་སྡུག་བདེན་གྱི་རྣམ་པ་བཞི་གང་རུང་གི་རྣམ་པ་ཅན་སྐད་ཅིག་མ་གཅིག་ཡིན་པའི་ཕྱིར། རྩ་བར། ཆེན་པོ་འདོད་གཏོགས་སྡུག་བསྔལ་ཡུལ། ཞེས་དང་
གང་སྤེལ་ལས། གང་ཞིག་སྐད་ཅིག་མ་གཅིག་ཁོ་ན་ཡིན་པ་དེ་ནི་ཆེན་པོ་ཡིན་ཏེ། དེ་ནི་གང་ཟག་གིས་སྤྱད་པ་ཇི་ལྟ་བ་བཞིན་དུ་མི་རྟག་པའི་རྣམ་པ་དང། སྡུག་བསྔལ་གྱི་རྣམ་པའམ་སྟོང་པའི་རྣམ་པ་དང། བདག་མེད་པའི་རྣམ་པ་དང་
མཚུངས་པར་ལྡན་པ་ཡིན་ནོ། །ཞེས་སོ། །བཟོད་ཆེན་དེ་བཞིན་དུ་ཆོས་མཆོག་ཀྱང་ཡིན་ཏེ། དམིགས་པ་འདོད་པའི་སྡུག་བདེན་གྱི་ཡུལ་ཅན་དང། རྣམ་པ་གང་ཟག་གིས་ཉོན་མོངས་སྤྱད་པའི་གཉེན་པོ་སྡུག་བདེན་གྱི་མི་རྟག་པའམ། སྡུག་
བསྔལ་ལམ་སྟོང་ངམ་བདག་མེད་པ་བཞི་གང་རུང་གི་རྣམ་པ་ལ་ངོ་བོ་སྐད་ཅིག་མ་གཅིག་ཡིན་པ་རྣམས་མཚུངས་པའི་ཕྱིར། རྩ་བར། དེ་བཞིན། ཆོས་མཆོག་ཞེས་དང། རང་འགྲེལ་ལས། རྣམ་པ་བཞི་ཁོ་ན་སྟེ། གཞན་མེད་
པའི་ཕྱིར་དང། མཐོང་བའི་ལམ་དང་འདྲ་བའི་ཕྱིར་རོ། །ཞེས་གསུངས་པའི་ཕྱིར། གཉིས་པ་ནི། ཐམས་ཅད་ཕུང་པོ་ལྔ། ཐོབ་པ་མ་གཏོགས། ཞེས་བྱུང། ངེས་འབྱེད་ཆ་མཐུན་ཐམས་ཅད་ཀྱང་གཙོ་བོ་དྲན་པ་ཉེར་བཞག་
ཡིན་པས་ཤེས་རབ་ཡིན་ལ། འཁོར་དང་བཅས་ན་ཕུང་པོ་ལྔ་པ་ཅན་ཡིན་ཏེ། རྣམ་པར་རིག་བྱེད་མ་ཡིན་པའི་གཟུགས་ཡོད་པའི་ཕྱིར། ངེས་འབྱད་ཆ་མཐུན་གྱི་ཐོབ་པ་ངེས་འབྱེད་ཆ་མཐུན་མ་ཡིན་ཏེ་མཐོང་ལམ་པ་ལ་ངེས་འབྱེད་

[026A]༄༅། །ཆ་མཐུན་གྱི་ཐོབ་པ་མངོན་གྱུར་དུ་འབྱུང་ཡང་ངེས་འབྱེད་ཆ་མཐུན་མངོན་གྱུར་བ་མེད་པའི་ཕྱིར། གསུམ་པ་སྒྲ་བཤད་ནི། དེ་ལྟར་ན། ངེས་འབྱེད་ཆ་མཐུན་རྣམ་པ་བཞི། ཞེས་བྱུང། དེ་ལྟར་
སྔར་བཤད་པའི་དྲོད་རྩེ་བཟོད་པ་ཆོས་མཆོག་བཞི་ཆོས་ཅན། ངེས་འབྱེད་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ། ངེས་འབྱེད་ནི་འཕགས་ལམ་ཡིན་ལ་དེའི་ཆ་མཐོང་ལམ་གྱི་ཕྱོགས་གཅིག་ཡིན་པས་མཐོང་ལམ་དེ་འདྲེན་པར་
བྱེད་པ་ཉིད་ཀྱིས་ཕན་འདོགས་པས་ན། ངེས་འབྱེད་ཆ་མཐུན་ཞེས་བརྗོད་པའི་ཕྱིར། རང་འགྲེལ་ལས། ངེས་བར་འབྱེད་པས་དེ་འཕགས་པའི་ལམ་མོ། །ནས། དེའི་ཆ་ནི་མཐོང་པའི་ལམ་གྱི་ཕྱོགས་གཅིག་ཡིན་ཏེ། དེ་འདྲེན་པར་བྱེད་པ་
ཉིད་ཀྱི་ཕན་འདོགས་པའི་ཕྱིར། ཞེས་སོ། །འཕགས་ལམ་ཆོས་ཅན་ངེས་པར་འབྱེད་པར་བརྗོད་པའི་དོན་ཡོད་དེ། ཁྱོད་ཀྱིས་ཐེ་ཚོམ་སྤངས་པའི་ངེས་པ་དང། བདེན་པ་རྣམས་ལ་འདི་ནི་འདིའོ་ཞེས་སོ་སོར་རྣམ་པར་གཏན་ལ་དབབ་
ཅིང་འབྱེད་པས་ན་དེས་འབྱེད་ཅེས་བརྗོད་པའི་ཕྱིར། གཉིས་པ་ཆོས་ཀྱི་ཁྱད་པར་ལ། ངོ་བོའི་དང། རྟེན་གྱི་དང། བྲལ་ཐོབ་ཀྱི་དང། དེ་ལ་ལྡན་པའི་ཡོན་ཏན། ལམ་གཞན་དུ་འཇུག་ཚུལ་དང་ལྔ་དང་པོ་ནི། སྒོམ་བྱུང། ཞེས་བྱུང་
སྔར་སྒོམ་པའི་དམིགས་རྣམ་བཤད་པའི་སྦྱོར་ལམ་བཞི་ནི། སྒོམ་བྱུང་ཁོ་ན་ཡིན་ཏེ། དེ་ལ་ཐས་བྱུང་བསམ་བྱུང་དག་ཡོད་པ་མིན་ལ་སྤྱིར་ཡོད་པར་ཤེས་བར་བྱ་བའི་ཕྱིར། གཉིས་པ་ལ་སེམས་སྟེར་དང་ལུས་རྟེན་གཉེས། དང་པོ་ནི། མི་

[026B] ཁྱད་པར་བསམ་གཏན་པའོ། །གཉིས་ནི་འོག་ནའང་ཡོད་པའམ། ཞེས་བྱུང། དེ་ཆོས་ཅན། ས་གང་ལ་བརྟེན་པ་ཡོད་དེ། བསམ་གཏན་མཇུག་ལ་བརྟེན་པའི་ཕྱིར་ཏེ། བསམ་གཏན་དང་པོའི་ཉེར་བསྔོགས་མི་ལྕོགས་
མེད་པ་དང། བསམ་གཏན་ཁྱད་པར་ཅན་དང། བསམ་གཏན་བཞི་པའི་དངོས་གཞི་རྣམས་ལ་བརྟེན་པའི་ཕྱིར། བཞི་པོ་དེ་དག་རྣམ་སྨིན་ཡོད་དེ། གཟུགས་ཁམས་ཀྱི་ཕུང་པོ་ལྔ་ཡིན་པའི་ཕྱིར། དེ་ཡང་རྫོགས་བྱེད་ཁོ་ན་ཡིན་ལ་འཕེན་བྱེད་ནི་མི་
ཡིན་ཏེ། སྲིད་པ་མཐའ་ངག་གི་གཉེན་པོ་ཡིན་པའི་ཕྱིར། བཙུན་པ་དབྱངས་སྒོགས་ལྟར་ན་དྲོད་ས་བདུན་ལ་བརྟེན་ཏེ། སྔ་མ་དྲུག་དང་འོག་མ་འདོང་པའི་སེམས་ལ་བརྟེན་པའང་ཡོད་པར་འདོད་པའི་ཕྱིར་གཉིས་པ་ནི། འདོད་རྟེན་ཆོས་མཆོག་
བུད་ཀྱི། གཉིས་ཀའི་རྟེན་ཅན་ཐོབ་པར་འགྱུར། ཞེས་བྱུང། སྦྱོར་ལམ་བཞིའི་ལུས་རྟེན་འདོད་པའི་རྟེན་ཡིན་ཏེ། བཟོད་པ་ཆེན་པོ་མ་ཡིན་པའི་དང་པོ་གསུམ་གསར་སྐྱེ་ནི་གླིང་གསུམ་གྱི་མིང་གི་ནང་ཁོ་ན་དང། དེ་གསུམ་སྔོན་བསྐྱེད་པ་
ནི་ལྷ་དག་གི་ནང་དུའང་མངོན་དུ་བྱེད་ཅིང། བཟོད་པ་ཆེན་པོ་དང་ཆོས་མཆོག་ནི་ལྷའི་ནང་དུ་འང་གསར་སྐྱེ་ཡོད་པའི་ཕྱིར་རྩ་བར། འདོད་རྟེན། ཞེས་དང། གང་སྤེལ་ལས། བཟོད་པ་ཆེན་པོ་དང་ཆོས་ཀྱི་མཆོག་ནི་དང་པོ་ལྷ་དག་ནི་ནང་དུ་
ཡང་བསྐྱེད་པར་བྱེད་ངོ། །ཞེས་སོ། །སྦྱོར་ལམ་དང་པོ་གསུམ་ཐོབ་པའི་རྟེན་ངེས་རྟེན་ཐོབ་ཚུལ་ནི། དེ་གསུམ་ཐོབ་པའི་སྐྱེས་པས་ཀྱང་སྐྱེས་པ་བུད་དེ་གཉིས་ཀའི་རྟེན་ཐོབ་པ་ཡོད། བུར་མེད་ཀྱིས་ཀྱང་དེས་གཉིས་ཀྱི་རྟེན་ཐོབ་པ་ཡོད་དེ། དེ་

[027A]༄༅། །གསུམ་ཐོབ་པའི་སྐྱེས་པ་དང་བུད་མེད་ཚེ་དེ་ལ་དབང་པོ་འགྱུར་ན་ཚེ་དེ་ལའང་གཉིས་ཀའི་རྟེན་ཐོབ་པ་ཞེས་བྱ་ལ། ཚེ་འཕོས་ནས་རེ་རེའི་སྐྱེས་པ་དང་བུད་མེད་དུ་སྐྱེ་བ་ཡོད་པས་གཉིས་ཀ་ཐོབ་པ་དེའི་ཕྱིར། རང་འགྲེལ་
ལས༑ གསུམ་ནི་སྐྱེས་པ་དང་བུད་མེད་གཉིས་ཀའི་རྟེན་ཅན་དག་འཐོབ་བོ། །ཞེས་དང། རྒྱལ་སྲས་མ་ལས། དེ་དགའ་ཐོབ་པའི་བུད་མེད་རྣམས་ཚེ་གཞན་དུ་མོའི་ལུས་སུ་མི་སྐྱེ་བ་ནི་མ་ཡིན་ནོ། །ཞེས་གསུངས་པའི་ཕྱིར། སྲིད་ཙམ་གྱི་
ཚུལ་ལོ། །ཆོས་མཆོག་ཐོབ་པའི་བུད་མེད་ཀྱིས་བུད་མེད་དང་སྐྱེས་པ་གཉིས་ཀའི་རྟེན་ཅན་འཐོབ་སྟེ། ཚེ་དེ་ལ་བུད་མེད་ཀྱི་རྟེན་དང་ལྡན་ཞིང་ཚེ་འཕོས་ནས་སྐྱེས་པ་ཁོ་ནའི་རྟེན་ཐོབ་པས་གཉིས་ཀའི་རྟེན་ཅན་ཐོབ་ལ་སྐྱེས་པས་ནི་སྐྱེས་པ་ཁོ་ནའི་རྟེན་
ཐོབ་པའི་ཕྱིར་ཏེ། དེ་ཚེ་དེ་ལ་འཕགས་ལམ་ཐོབ་པས་བུད་མེད་ཉིད་ནི་སོ་སོར་བརྟགས་པ་མིན་པའི་འགོག་པ་ཐོབ་པའི་ཕྱིར་རོ། །འདིའི་དངོས་བསྟན་ལ་སྦྱོར་ལམ་བཞི་སྤྱི་དང་ཉན་ཐོས་ཀྱི་དེ་བཞི་ཅི་རིགས་གཙོ། །རང་རྒྱལ་དང་ཐེག་ཆེན་གྱི་དེ་བཞི་
དངོས་སུམ་བསྟན་ཏེ། ཁྱད་ཆོས་འགལ་བའི་ཕྱིར། །གསུམ་པ་བྲལ་ཐོབ་ཀྱི་ཁྱད་པར་ནི། འཕགས་པས་དེ་དག་ས་བོར་ནས། གཏོང་ངོ་འཕགས་མིན་འཆི་བས་སོ། །དང་པོ་གཉིས་ཡོངས་ཉམས་པས་ཀྱང་།དངོས་གཞི་དེ་ཉིད་ལ་བདེན་མཐོང། །
རྣམ་པར་ཉམས་ན་སྔོན་མེད་ཐོབ། །ཉམས་པ་གཉིས་ནི་མི་ལྡན་པ་།ཞེས་བྱུང། །སྦྱོར་ལམ་དེ་དག་གང་གིས་གཏོང་པ་ཡོད་དེ། འཕགས་པས་སྦྱོར་ལམ་དེས་དྲུག་གིས་གང་ལ་བརྟེན་པའི་ས་དེ་བོར་བའམ་འཕོས་པས་སྦྱོར་ལམ་དེའི་ཐོབ་པ་གཏོང་བ་གང་

[027B] འཕགས་པ་མ་ཡིན་པའི་སོ་སྐྱེ་ནི་འཆི་འཕོས་བས་སྦྱོར་ལམ་དེའི་ཐོབ་པ་གཏོང་བའི་ཕྱིར། དང་པོ་གྲུབ་སྟེ། འཕགས་པས་བསམ་གཏན་དང་པོ་ལྟ་བུ་ལ་བསྟེན་པའི་སྦྱོར་ལམ་ནི། བསམ་གཏན་གཉིས་པ་ཡན་ཆད་དུ་སྐྱེས་ཤིང་ས་འཕོས་པའམ་དོར་བ་
དེའི་ཚེ་གཏོང་ལ། བསམ་གཏན་དང་པོ་ལ་ཆགས་བྲལ་དང་ཤིག་ཙམ་གྱིས་མི་གཏོང་བའི་ཕྱིར། དང་པོ་གྲུབ་སྟེ། །གང་སྤལ་ལས། ས་འདོར་བ་ནི་ས་འཕོས་པའི་ཕྱིར་རོ། །ཞེས་བྱ་བ་ནི། ཤི་སྟེ་གོང་དུ་འཕོས་པའི་ཕྱིར་ཡིན་གྱི་འདོད་ཆགས་དང་བྲལ་བའི་ཕྱིར་
ནི་མ་ཡིན་ནོ། །ཇི་ལྟར་བསམ་གཏན་དང་པོ་ནས་འཕོས་ན་བསམ་གཏན་གཉིས་པ་ལ་སོགས་པ་དག་ཏུ་སྐྱེས་པ་དེའི་ཚེས་འདོར་བ་ཁོ་ནས་དེས་པར་འབྱེད་པའི་མཐུན་པ་དག་གཏོང་ངོ། །ཞེས་གསུངས་པའི་ཕྱིར། འཆི་བས་གཏོང་བ་དང་མི་འདྲ་སྟེ། ཤི་ཙམ་
ནས་བར་དེའི་གོང་ནས་མི་གཏོང་བའི་ཕྱིར། གཉིས་པ་གྲུབ་སྟེ། ཚེ་དེ་ལ་དང་པོ་ལ་ཆགས་པ་དང་བྲལ་ནས་བསམ་གཏན་གཉིས་པ་ཐོབ་ཀྱང་མི་གཏོང་ལ་འཆི་ཡངས་དེར་སྐྱེས་ན་མི་གཏོང་བ་དང། ཡོངས་སུ་ཉམས་པས་ཀྱང་མི་གཏོང་བའི་ཕྱིར། གང་
སྤེལ་ལས། འཕགས་པའི་གང་ཟག་ནི་དེའི་དགེ་བའི་རྩ་བའི་རྒྱུན་མཐོང་བའི་ལམ་གྱིས་སྤེལ་བའི་ཕྱིར། འཆི་བ་ཙམ་དང། ཡོངས་སུ་ཉམས་པས་གཏོང་བས་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སོ་སྐྱེ་ནི་ཤི་ཙམ་གྱིས་སྦྱོར་
ལམ་རྣམས་གཏོང་གིས་འཕོས་མ་འཕོས་ལ་མི་ལྟོས་པའི་ཕྱིར། སོ་སྐྱེ་ཁོ་ན་ལ་དེ་ལྟར་གཏོང་བ་མངོན་པར་བཤད་པའི་ཕྱིར། བསྟན་བཅོས་ལས། སྒོང་ང་དང་ནུར་ནུར་པོ་ལ་སོགས་པར་གྱུར་པའི་སོ་སོ་སྐྱེ་བོ་ནི་ལུས་དང་ལྡན་གྱི་ལུས་ཀྱི་ལས་

[028A]༄༅། །དང་ནི་མ་ཡིན་ནོ། །ཞེས་དང། རྩ་བར། འཕགས་མིན་འཆི་བས་སོ། །ཞེས་གསུངས་པའི་ཕྱིར། སྦྱོར་ལམ་དང་པོ་དྲོད་རྩེ་གཉིས་ནི་སོ་སྐྱེ་ཤི་བར་མ་ཟད་ལོག་ལྟ་ལྟ་བུས་ཡོངས་སུ་ཉམས་པས་ཀྱང་གཏོང་སྟེ། ཡོངས་སུ་
ཉམས་པས་ཀྱང་དེ་མི་ལྡན་པར་བྱས་པའི་ཕྱིར། རྩ་བར། དང་པོ་གཉིས་ཡོངས་ཉམས་པས་ཀྱང། ཞེས་སོ། །བསམ་གཏན་གྱི་དངོས་གཞི་ལ་བརྟེན་ནས་སྦྱོར་ལམ་ཐོབ་པ་ཡིན་ན་ཚེ་དེ་ཉིད་ལ་མངོན་སུམ་དུ་མཐོང་བར་འགྱུར་ཏེ། ཡིད་སྐྱོ་བ་ཤས་
ཆེ་བའི་ཕྱིར། རྩ་བར། དངོས་གཞི་དེ་ཉིད་ལ་བདེན་མཐོང། ཞེས་སོ། །ཉམས་པས་སླར་ཐོབ་ཚེ་སྔོན་མེད་པ་ཁོ་ན་ཐོབ་ཀྱི་བཏང་བ་དག་གི་ཐོབས་མ་ཡིན་ཏེ། མ་འདྲིས་པ་དང་འབད་དེ་སྒྲུབ་པར་བྱ་བ་ཡིན་པའི་ཕྱིར་རོ། །རྩ་བར། རྣམ་པར་ཉམས་ན་སྔོན་
མེད་ཐོབ། ཅེས་གསུངས་པའི་ཕྱིར། ཉམས་པ་སླར་ཐོབ་ཚུལ་གཉིས་ཡོད་དེ། སྦྱོར་ལམ་དྲོད་ལྟ་བུ་ལས་སྔོན་ཉམས་པའི་ལམ་གྱི་མཚམས་འདི་ཞེས་སྟོན་པར་བྱེད་པ་སྨོན་ནས་ཤེས་པ་ཐོབ་པ་གཅིག་ཡོད་ན་ལམ་ཉམས་པའི་འཕྲོའི་གོང་རྩེ་མོ་ནས་
སྐྱེད་ཆོག་ལ། མེད་ན་དྲོད་སོགས་གང་ཉམས་པ་ཐམས་ཅད་སླར་གཞི་ནས་སྐྱེད་དགོས་པའི་ཕྱིར། ཡོངས་མཉམ་དང་རྣམས་ཉམས་གཉིས་ཀྱི་ངོ་བོ་ཡོད་དེ། ཉམས་པ་གཉིས་ནི་གང་མཉམ་པ་དེ་དང་མི་ལྡན་པའི་རང་བཞི་ཡིན་པའི་ཕྱིར། དེ་
གཉིས་ཀྱི་ཁྱད་པར་ཡོད་དེ། ཡོངས་ཉམས་ནི་ཉེས་པས་ཡོན་ཏན་ཉམས་པ་སྙེ་དཔེར་ནས་ལོག་ལྟའི་དགེ་རྩ་ལྟ་བུ་དང། རྣམས་ཉམས་ནི་ཡོན་ཏན་གྱིས་ཀྱང་དོ་ཉམས་པར་བྱས་པ་སྟེ། དཔེར་ན་མཐོང་ལམ་གྱི་སོ་སྐྱེ་དང་ངན་སོང་ཉམས་པ་ལྟར་

[028B] རྩ་བར། ཉམས་པ་གཉིས་ནི་མི་ལྡན་པ་ཞེས་སོ། །བཞི་པ་ཡོན་ཏན་གང་དང་ལྡན་ཚུལ་ནི། རྩེ་མོ་ཐོབ་པ་རྩ་མི་འཆད། བཟོད་ཐོབ་ངན་སོང་མི་འགྲོའོ། །ཞེས་བྱུང། སྦྱོར་ལམ་དེ་ཡོན་ཏན་གང་དང་ལྡན་པ་ཡོད་དེ། དྲོད་ཐོབ་པ་
ཉམས་ཀྱང་ངེས་པར་མྱང་འདས་ཐོབ་པས་ཁྱབ་པ་དང། བར་ཆད་བྱེད་པ་མེད་ན་བདེན་པ་མཐོང་བ་ལ་ཐར་བ་ཆ་མཐུན་ལས་ཆེས་ཉེ་བ་དང། རྩེ་མོ་ཐོབ་པ་ངན་སོང་དུ་སྐྱེ་བ་ཡོད་ཅིང་མཚམས་མེད་བྱེད་པའང་ཡོད་པས་དགེ་རྩ་འགའ་ཞིག་ཡོངས་སུ་
ཉམས་པ་ཡོད་ཀྱང་དགེ་རྩ་ཀུ་ཏུ་ཆད་པ་མེད་པ་དེ་ཡིན་པའི་ཕྱིར། རྩ་བར། རྩེ་མོ་ཐོབ་པ་རྩ་མི་འཆང། །ཞེས་དང། རང་འགྲེལ་ལས། དྲོ་བར་གྱུར་བ་སོགས་སོ། །བཟོད་པ་ཐོབ་པ་ཁོ་ན་འགྲོ་བའི་སྒྲིབ་པ་དང། སྐྱེ་གནས་གྱི་སྒྲིབ་པ་དང། ལུས་ཀྱི་སྒྲིབ་པ་དང་
སྲིད་པ་དང་ཉོན་མོངས་པའི་སྒྲིབ་པ་རྣམས་ལས་ཅི་རིགས་པར་མི་སྐྱེ་བའི་ཆོས་ཉིད་ཐོབ་སྟེ། འགྲོ་བ་ནི་བཟོད་པ་ཆུང་དུའི་ཚེ་ངན་སོང་གསུམ་གྱི་འགྲོ་བར་མི་སྐྱེ་ཞིང་སྐྱེ་བའི་ནི་འདུ་ཤེས་མེད་པའི་སེམས་ཅན་དང། སྒྲ་མི་སྙན་དང་ཚངས་པ་ཆེན་པོ་
རྣམས་སུ་མི་སྐྱེ་བའི་ཆོས་ཉིད་ཐོབ། སྐྱེ་གནས་ནི་བཟོད་པ་ཆེན་པོའི་ཚེ་སྒོ་ང་དང་དྲོད་གཤེར་ལས་སྐྱེ་བའི་སྐྱེ་གནས་སུ་མི་སྐྱེ་བ་དང། ལུས་ཀྱི་ནི་ཟམ་དང་མ་ནིང་དང་མཚན་གཉིས་པའི་ལུས་སུ་མི་སྐྱེ་བའི་ཆོས་ཐོབ་ཅིང། ཆེན་པོ་ཉིད་ཀྱི་ཚེ་
ན་སྲིད་པ་བརྒྱད་ལ་སོགས་པ་དང་ཉོན་མོངས་ནི་མཐོང་སྤངས་ཉོན་མོངས་རྣམས་ལ་མི་སྐྱེ་བའི་ཆོས་ཉིད་ཐོབ་ཅིང་བཟོད་པ་ཤི་བས་ཉམས་ཀྱང་ངན་འགྲོ་སོགས་སུ་མི་སྐྱེ་བའི་ཕྱིར། རྩ་བར་བཟོད་ཐོབ་ངན་སོང་མི་འགྲོའོ། །ཞེས་དང། རང་འགྲེ་

[029A]༄༅། །ལས༑ བཟོད་པ་ཐོབ་པ་འགྲོ་བ་དང། སྐྱེ་གནས་དང། སྐྱེ་བ་དང། སྲིད་བ་དང་ཉོན་མོངས་པ་རྣམས་ལས་ཁ་ཅིག་གི་མི་སྐྱེ་བའི་ཆོས་ཉིད་ཐོབ་སྟེ། ཞེས་གསུངས་པའི་ཕྱིར། ལྔ་བ་ནི་གཉིས་སློབ་རིགས་ལས་ལོག་ནས་ནི་
སངས་རྒྱས་སུ་འགྱུར་གཞན་གསུམ་ཡང། ཞེས་བྱུང། དྲོད་དང་རྩེ་མོ་གཉིས་ལས་སློབ་མ་སྟེ་ཉན་ཐོས་ཀྱི་རིགས་ལས་བཟློགས་ནས་ནི་སངས་རྒྱས་སུ་འགྱུར་བ་ཡོང་ཀྱི་བཟོད་པ་ཐོབ་ནས་སངས་རྒྱས་སུ་འགྱུར་བ་མེད་དེ། བཟོད་པ་ནས་ངན་འགྲོ་
བཟློགས་པའི་ཕྱིར་དང། བྱང་སེམས་ནི་གཞན་ལ་ཕན་བའི་ཕྱིར་དུ་ངན་སོང་དུ་སྐྱེ་བར་བཤད་ཅེས་གྲགས་པའི་ཕྱིར། གཞན་རང་རྒྱལ་ལམ་དུ་དྲོད་རྩེ་བཟོད་པ་གསུམ་ཡང་འགྱུར་བ་ཡོད་བར་འདོད་པའི་ཕྱིར། གསུམ་པ་ཐེག་པ་གསུམ་གྱི་ལམ་བགྲོད་ཚུལ་
ནི༑ སྟོན་དང་བསེ་རུ་བྱང་ཆུབ་པར། །བསམ་གཏན་མཐའ་རྟེན་གཅིག་ལ་ཀུན། །དེའི་སྔོན་དུ་ཐར་ཆ་མཐུན། །མྱུར་བ་སྲིད་པ་གསུམ་གྱི་མཐར། །ཐོས་བསམ་ལས་བྱུང་ལས་གསུམ་མོ། །མི་ཡིན་ནང་ནས་འཕེན་པར་བྱེད། ཅེས་བྱུང། རང་རྒྱལ་རིགས་
ངེས་སམ་བསེ་རུ་ལྟ་བུའི་རིགས་ལས་ལོག་ནས་སངས་རྒྱས་སུ་འགྱུར་པ་མེད་དེ། སྟོན་པ་སངས་རྒྱས་དང་བསེ་རུ་ལྟ་བུའི་རང་སངས་རྒྱས་གཉིས་ཀྱིས་བསམ་གཏན་གྱི་མཐའ་བཞི་པའི་དངོས་གཞི་ཁོན་ལ་བརྟེན་ནས་སྟན་གཅིག་ཏུ་ངེས་འབྱེད་
ཆ་མཐུན་རྣམས་ནས། བྱང་ཆུབ་ཟད་མི་སྐྱེ་ཤེས་ཀྱི་བར་སྐྱེད་པར་བྱེད་པ་དེའི་ཕྱིར། བསེ་རུ་ཞེས་པའི་ཚོགས་སྤྱོད་པ་ལ་སངས་རྒྱས་ཡོད་པར་ཡང་བཤད་དོ། །འོ་ན། ངེས་འབྱེད་ཆ་མཐུན་དང་པོ་ནས་སྐྱེད་དམ་ཞེ་ན་དེ་མ་ཡིན་ཏེ། དེའི་

[029B]རྣམས་ཀྱིས་ཐར་པ་ཆ་མཐུན་སྐྱེད་དགོས་པའི་ཕྱིར། རྩ་བར་སྟོན་དང། ནས། དེའི་སྔོན་དུ་ཐར་ཆ་མཐུན། ཞེས་སོ། །ཐར་པ་ཆ་མཐུན་ཐོབ་ནས་ཅི་ཙམ་ནས་གྲོལ་ཞེ་ན། ཉན་ཐོས་
མྱུར་བ་སྲིང་བ་གསུམ་གྱི་ཐར་པར་འགྱུར་ཏེ། སྲིད་པ་དང་པོ་ལ་ཐར་པ་ཆ་མཐུན་སྐྱེ། གཉིས་པ་ལ་ངེས་འབྱེད་ཆ་མཐུན་སྐྱེད་གསུམ་པ་ལ་འཕགས་ལ་མཐོབ་པར་གྱུར་པའི་ཕྱིར། རྩ་བར། མྱུར་བ་སྲིད་པ་གསུམ་མ་གྱི་མཐར། ཞེས་སོ། །ཤིན་ཏུ་
མྱུར་ན་སྲིད་པ་གཉིས་ཀྱི་མཐར་ཡང་ཐར་བར་འགྱུར་ཏེ། སྲིད་པ་དང་པོ་ལ་ཐར་པ་ཆ་མཐུན་དང་དེ་ལྟར་གྲོལ་བའི་སྨོན་ནས་ཚོགས་བསགས་སྲིད་པ་གཉིས་པ་ལ་བསམ་གཏན་གྱི་དངོས་གཞི་ལ་བསྟེན་ནས་སྦྱོར་ལམ་རྣམས་དང་འཕགས་ལམ་སྐྱེད་
པའི་ཕྱིར་ཏེ། དེ་འདྲའི་ཚོགས་བསགས་པས་ཤེས་རབ་རྣོ། །སྐྱོབ་བ་ཤིན་ཏུ་ཆེ་བའི་ཕྱིར། རྩ་བར། དངོས་གཞིའི་དེ་ཉིད་ལ་བདེན་མཐོང། ཞེས་དང། རྒྱལ་སྲིད་མ་ལས། གང་གི་ཚེ་སྔ་མ་ལ་ཐར་པའི་ཆ་དང་མཐུན་པའི་ཚོགས་བསགས་པ་དེ་ནི་ཚེ་གཅིག་ཁོ་ན་ལ་ཡང་
ངེས་པར་འབྱེད་པའི་ཆ་དང་མཐུན་པ་རྣམས་དང་འཕགས་པའི་ལམ་སྐྱེད་པར་བྱེད་དོ། །ཞེས་ཁོང་དུ་ཆུད་པར་བྱའོ། །ཞེས་གསུངས་པའི་ཕྱིར། དེའི་སྔོན་དུ་འགྲོ་བའི་ཐར་པ་ཆ་མཐུན་གྱི་ངོ་བོ་ཐོས་བསམ་ལས་བྱུང་བ་ཡིན་ཏེ། ཐོས་བསམ་གཙོ་པོར་གྱུར་པའི་ཤེས་པ་དེ་
དེའི་ངོ་པོ་ཡིན་གྱི་སྒོམ་བྱུང་གཙོ་བོར་གྱུར་པ་མ་ཡིན་པའི་ཕྱིར། རྩ་བར། ཐོས་བསམ་ལས་བྱུང། ཞེས་གསུངས་པའི་ཕྱིར། དེ་ལས་གསུམ་གྱིས་བསྡུས་ཀྱང་ཡིད་ལས་གཙོ་ཆེ་སྟེ། བྱང་ཆུབ་འདོད་པའི་སྨོན་ལམ་གྱིས་ཟིན་པའི་དབང་གིས་ལུས་ངག་གི་ལས་ལ་ཐར་པ་ཆ་མཐུན་བཞག་པའི་ཕྱིར་

[030A]༄༅། །ཏེ༑ ལ་ལ་ཞིག་གིས་སེམས་སྨོན་ལམ་ངེས་ཟིན་པའི་ཟས་འགའ་བྱིན་པས་ཀུན་སློང་དང་བཅས་པའི་ལུས་ངག་ཡིད་གསུམ་གྱི་སེམས་པ་གསུམ་དང། དེའི་ཆེད་དུ་བསླབ་པ་འགའ་ཙམ་བསྲུང་པའི་ལུས་ངག་
གི་ལས་ལྟ་བུ་ཡིན་པའི་ཕྱིར། རྩ་བར། ལས་གསུམ་མོ། །ཞེས་སོ་།བྱང་ཆུབ་ཐོབ་འདོད་ཀྱིས་ཟིན་ན་དེའི་སྦྱིན་པ་དང་ཚུལ་ཁྲིམས་དང་ཐོས་བསམ་ཉུང་ཟད་ཀྱིས་ཀྱང་ཐར་པའི་ཆ་མཐུན་སྐྱེད་ལ་དེས་མ་ཟིན་ན་སྦྱིན་སོགས་
ཤིན་ཏུ་མང་པོ་དག་གིས་ཀྱང་ཐར་པ་ཆ་མཐུན་མི་འཕེན་པར་གང་སྤེལ་ལས་བཤད་པའི་ཕྱིར། དེ་ཆོས་ཅན། ཐར་པ་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ། ཐར་པའི་ཆ་ནི་དེའི་ཐོབ་པ་ཡིན་ལ་དེ་ལ་ཕན་འདོགས་པ་དང་
སྐྱེད་པས་ན་དེ་ལྟར་བརྗོད་པའི་ཕྱིར། གང་སྤེལ་ལས། ཐར་པའི་ཆ་ནི་ཐོབ་པ་ཡིན་ལ། ཞེས་སོ། །རྟེན་གང་ལ་འཕེན་ཞེ་ན། སངས་རྒྱས་ཡོད་དམ་མེད་ཀྱང་མིའི་ནང་ཁོ་ན་དང་དེ་ཡང་གླིང་གསུམ་ན་འཕེན་གྱི་གཞན་ན་མ་ཡིན་
ཏེ། འགྲོ་བ་གཞན་ན་ཅི་རིགས་པར་ཤེས་རབ་དང་སྐྱོ་བ་མེད་པས་གླིང་གསུམ་གྱི་མིར་སྐྱེད་པའི་ཕྱིར་དང། དེ་ཡན་ཆད་ཀྱིས་བདེན་པ་མངོན་རྟོགས་རིམ་པ་ལས་ཆོས་མཆོག་ཡན་ཆད་བཤད་ཟིན་པའི་ཕྱིར། སྨྲས་བ། སེམས་རྒྱུད་ཐ་
བ་ངེས་འབྱུང་ཆུས་བརླན་པའི། །ཚོགས་ལམ་མྱུ་གུའི་ཕང་ཕུང་ཆེར་སྐྱེས་ཤིང། །ཆོས་དྲན་ཉེར་བཞག་དྲོད་སྨིན་སྡོང་བུ་དེ་།བཟོད་པའི་སྙེར་ཆོས་མཆོག་གཡུར་དུ་རྒྱས། །ཚོགས་གཉིས་ལུས་རྒྱས་སྦྱིན་དྲུག་མཆེ་བ་རིང། །ཐེག་

[030B] །སྤྱན་སྟོང་ལྡན་པའི་ངེས་གནས་རྡོ་རྗེ་ཡིས། །ཀུན་དཀྲིས་རི་འཇོམས་གྲགས་སྙན་མཁའ་མཐར་སོང། །རྐང་པའི་མ་འགྲོད་ས་ལམ་རྩེ་མོར་ཕྱིན། །སྟོབས་ཀྱིས་བླངས་མིན་ཕུན་ཚོགས་དབྱང་
ཕྱུག་ཐོབ། །བོས་མིན་འགྲོ་བ་འཁོར་བའི་འདམ་ལས་བཏོན། །ཁྲོས་མིན་བདུད་བཅོམ་སངས་རྒྱས་འདི་རྨད་བྱུང། །ཞེས་བྱ་བའང་བར་སྐབས་ཀྱི་ཚིགས་སུ་བཅད་པའོ། །གསུམ་པ་བདེན་པ་མངོན་རྟོགས། བཅུ་དྲུག་བསྒོམ་
ཚུལ་ལ། སྐྱེ་རིམ། གྲངས་ངེས། ས་གང་ལ་རྟེན་དང། སྤོངས་གཉེན་གྱི་ལམ་གང་ཡིན་བཤད་པ་བཞི། དང་པོ་ནི། འཇིག་རྟེན་པ་ཡི་ཆོས་མཆོག་ལས། །ཆོས་ཀྱི་བཟོད་པ་ཟག་པ་མེད། །འདོད་སྡུག་བསྔལ་ལ་དེ་ནས་ནི། །དེ་ཉིད་
ལ་ཆོས་ཤིང་དེ་བཞིན། །སྡུག་བསྔལ་ལྷག་ལ་རྗེས་བཟོང་ཤེས་།བདེན་པ་གསུམ་ལ་དེ་བཞིན་ནོ། །ཞེས་བྱུང། བདེན་པ་མངོན་སུམ་དུ་རྟོགས་པའི་ལམ་སེམས་ཀྱི་སྐད་ཅིག་བདུ་དྲུག་སྐྱེ་བའི་རིམ་པ་ཡོད་དེ། དང་པོར་འཇིག་
རྟེན་པའི་ཆོས་མཆོག་ལས། འདོད་པའི་སྡུག་བསྔལ་ལ་དམིགས་པའི་ཆོས་ཀྱི་བཟོད་པ་ཟག་པ་མེད་པ་སྐྱེ། དེ་ནས་དེའི་འདོད་པའི་སྡུག་བསྔལ་དེ་ཉིད་ལ་དམིགས་པའི་སྡུག་བསྔལ་ལ་ཆོས་ཤེས་སྐྱེ། འདོད་པའི་སྡུག་བསྔལ་གཅིག་བུ་ལ་
དམིགས་ནས་བཟོད་ཤེས་གཉིས་སྐྱེ་བ་དེ་བཞིན་དུ་སྡུག་བསྔལ་གྱི་ལྷག་མ་ཁམས་གོང་གི་སྡུག་བསྔལ་ལ་དམིགས་པའི་རྗེས་བཟོད་སྐྱེ་དེ་ནས་དེ་ལ་དམིགས་པའི་སྡུག་བསྔལ་རྗེས་ཤེས་སྐྱེ་ལ་བདེན་པ་གཞན་གསུམ་ལའང་དེ་བཞིན་

[031A]༄༅། །དུ་སྦྱར་བར་བྱ་བ་ཡིན་པའི་ཕྱིར་ཏེ། སྡུག་བསྔལ་རྗེས་ཤེས་ཀྱིས་མཇུག་ཏུ་འདོད་པའི་ཀུན་འབྱུང་ཆོས་བཟོད་དང། དེ་ནས་ཀུན་འབྱུང་ཆོས་ཤེས་དང་དེ་ནས་གོང་མའི་ཀུན་འབྱུང་རྗེས་བཟོད་དང་དེ་
ནས་ཀུན་འབྱུང་རྗེས་ཤེས་དང། དེ་ནས་འདོད་པའི་འགོག་པ་ཆོས་བཟོད་དང། དེ་ནས་འགོག་པ་རྗེས་ཤེས་དང། དེ་ནས་གོང་མའི་འགོག་པ་རྗེས་བཟོད་དང། དེ་ནས་འགོག་པ་རྗེས་ཤེས་དང། དེ་ནས་འདོད་པའི་ལམ་ལ་ཆོས་
བཟོད་དང། དེ་ནས་ལམ་ཆོས་ཤེས་དང། དེ་ནས་གོང་མའི་ལམ་ལ་རྗེས་བཟོད་དང། དེ་ནས་ལམ་ལ་རྗེས་ཤེས་སྐྱེད་པའི་རིམ་པ་དེའི་ཕྱིར། གཉིས་པ་གྲངས་ངེས་ནི། འདི་ལྟར་བདེན་པ་མངོན་རྟོགས་འདི་།སེམས་བཅུ་དྲུག་
གོ་རྣམ་གསུམ་མོ། །མཐོང་དམིགས་བྱ་བ་ཞེས་བྱའོ། །ཞེས་བྱུང་འདི་ལག་ཞུང་དོན་དང། སྤྱི་དོན་གཉིས། དང་པོ་ནི་བདེན་པ་མངོན་རྟོགས་བཤད་མ་ཐག་པ་འདི་ཆོས་ཅན། ཟག་མེད་ཀྱི་སེམས་བཅུ་དྲུག་ཏུ་གྲངས་ངེས་
ཏེ༑ སྐྱེ་བའི་རིམ་པ་བདེན་པ་བཞི་ལ་བཟོད་ཤེས་རྣམ་པ་བཅུ་དྲུག་རིམ་པས་སྐྱེ་ཚུལ་དེ་ལྟར་ངེས་པ་ཡིན་པའི་ཕྱིར། རྩ་བར། དེ་ལྟར་བདེན་པ་མངོན་རྟོགས་འདི། །སེམས་བཅུ་དྲུག་གོ་ཞེས་དང། རང་འགྲེལ་ལས། དེ་
ལྟར་ན་རིམ་པ་འདིས་ན་བདེན་པ་མངོན་པར་རྟོགས་པ་འདི་ནི་སེམས་བཅུ་དྲུག་ཡིན་ནོ། །ཞེས་སོ། །བདེན་པ་མངོན་རྟོགས་འདོད་ཚུལ་ཐ་དད་ཀྱང་བྱེ་བྲག་མེད་བར་མངོན་རྟོགས་གསུམ་དུ་འདོད་དེ། མཐོད་བའི་མངོན་རྟོགས་

[031B] བྱ་བའི་མངོན་རྟོགས་ཞེས་བྱ་བ་གསུམ་འདོད་པའི་ཕྱིར། རྩ་བར། མཐོང་དམིགས་བྱ་བ་ཞེས་བྱའོ། །ཞེས་གསུངས་པའི་ཕྱིར། མཐོང་བ་པོ་ཟག་མེད་ཀྱི་ཤེས་རབ་ཉིད་ཀྱིས་བདེན་པ་མངོན་པར་རྟོགས་
པ་དེ་མཐོང་པ་མངོན་རྟོགས་ཀྱི་སྒྲ་དོན་ཡིན་ཏེ། མདོ་ལས་ཀྱང་དགེ་སློང་ཟག་པ་མེད་པའི་མཐོང་པ་གང་ཡིན་པ་དེ་ནི་མཐོང་བའོ། །ཞེས་དང། རང་འགྲེལ་ལས། མཐོང་སོགས་སོ། །དམིགས་པ་མངོན་རྟོགས་ཡོད་དེ། ཟག་མེད་
ཀྱི་ཤེས་རབ་དེ་དང་མཚུངས་ལྡན་གྱི་ཚོར་འདུ་སོགས་བདེན་པ་མངོན་རྟོགས་དེ་དམིགས་པ་མངོན་རྟོགས་ཡིན་ཏེ། དམིགས་པས་མངོན་པར་རྟོགས་པས་མ་དམིགས་པ་མངོན་རྟོགས་ཞེས་འཛིན་བྱེད་ལ་བྱེད་པའི་ཕྱིར་གང་ལས་
སྤེལ་ལས། འདིར་དམིགས་པ་ནི་འཛིན་པ་ལ་འདོད་དོ། །ཞེས་སོ། །དེས་ན་མཐོང་མ་མངོན་རྟོགས་ལ་དམིགས་པའི་མངོན་རྟོགས་གྱིས་ཁྱབ་ཀྱང་དམིགས་པའི་དེ་ལ་མཐོང་པས་མ་ཁྱབ་སྟེ། གང་སྤེལ་ལས། དེའི་ཕྱིར་དེ་
ལྟར་ན་རེ་ཞིག་མཐོང་བ་གང་ཡིན་པ་དེ་ནི་དམོགས་པ་ཡང་ཡིན་ལ་ཚོར་བ་ལ་སོགས་པའི་དམིགས་པ་ནི་མཐོང་པ་མ་ཡིན་ནོ། །ཞེས་སོ་།བྱ་བའི་མངོན་རྟོགས་ཡོད་དེ། བྱ་བ་ཉིད་མངོན་པར་རྟོགས་པས་ན་བྱ་མ་མངོན་རྟོགས་
ཡིན་པའི་ཕྱིར་ཏེ། ཟག་མེད་ཀྱི་ཤེས་རབ་དེ་དང་ལྷན་ཅིག་འབྱུང་བའི་ཚུལ་ཁྲིམས་དང་སྐྱེས་སོགས་མཚན་ཉིད་བཞི་དང་བདེན་པ་ལྷག་མ་གསུམ་ལ་བྱེད་པ་འཇུག་པའི་ཤེས་རབ་རང་གི་བྱ་བ་དེ་ཡང་ཡིན་པའི་ཕྱིར། གང་སྤེལ་

[032A]༄༅། །ལས༑ བྱ་བ་ཉིད་མངོན་པར་རྟོགས་པ་ཡིན་པས་བྱ་བ་མངོན་པར་རྟོགས་པ་ཡིན་པའམ། ཡང་ན་བདེན་པ་གསུམ་གྱི་བྱ་བ་གང་ཡིན་པ་བྱ་བ་ཡིན་ཏེ། ཞེས་སོ། །གཉིས་པ་སྦྱི་དོན་ལ་བདེན་པ་མངོན་
རྟོགས་ཀྱི་སྐད་ཅིག་མའི་གྲངས་སྡེ་པ་སོ་སོའི་འདོད་ཚུལ་དང་གཅིག་དང་བཅུ་དྲུག་ཏུ་འདོད་པའི་བརྩད་ཚུལ་གཉིས། དང་པོ་ནི། དེ་འདོད་ཚུལ་སྡེ་པ་སོ་སོའི་ལུང་རིགས་ལ་བརྟེན་ནས་དུ་མ་ཡོད་དེ། ཆོས་སྲུང་སྡེ་བ་སོགས་ཀྱི་བདེན་པ་
མངོན་པར་རྟོགས་པ་གཅིག་དུ་འདོད། ཁ་ཅིག། །བདེན་པ་མངོན་རྟོགས་སྐད་ཅིག་མ་བཞིར་འདོད། ཁ་ཅིག་བདེན་པ་མངོན་རྟོགས་བརྒྱད་དུ་འདོད། ཁ་ཅིག། །བདེན་པ་མངོན་རྟོགས་སྐད་ཅིག་མ་བཅུ་གཉིས་སུ་འདོད། ཁ་ཆེ་བ་རྣམས་
བདེན་པ་མངོན་རྟོགས་སྐད་ཅིག་མ་བཅུ་དྲུག་དུ་འདོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། སྡེ་པ་གཞན་དག་སོགས། ཞེས་དང་རྒྱལ་སྲས་མ་ལས། སྡེ་པ་གཞན་དག་ཅེས་བྱ་བ་ནི་འཕགས་པ་ཆོས་སྲུངས་པའི་སྡེ་བ་ལ་སོགས་
པའོ༑ ༑ཞེས་དང། གང་སྤེལ་ལས། འཕགས་པ་ཆོས་སྲུངས་པའི་སྡེ་བ་ལ་སོགས་པ་དག་བདེན་པ་རྣམས་མངོན་པར་རྟོགས་པ་གཅིག་ཏུ་བརྗོད་དོ། །ཇི་ལྟར་ཞེ་ན། ཁ་ཅིག་གི་ལྟར་ན་སྡུག་བསྔལ་ཤེས་པ་ཁོ་ནས་འཕགས་པའི་
བདེན་པ་བཞི་རྟོགས་པས་མངོན་པར་རྟོགས་པ་ནི་སྐད་ཅིག་མ་གཅིག་མངོན་པར་རྟོགས་པ་ཡིན་ནོ། །ཞེས་གསུངས་པའི་ཕྱིར་འདི་དང་བཅུ་དྲུག་གི་བརྩོད་ཚུལ་མང་སྟེ་ཅུང་ཟད་འཆད་པར་འབྱུང། གཉིས་པ་གྲུབ་སྟེ། བདེན་པ་ལ་ཁམས་

[032B]མ་བཞིར་འདོད་པའི་ཕྱིར། གང་སྤེལ་ལས། ཁ་ཅིག་མ་བཞི་སྟེ་དེ་དག་ལ་མཉམ་པར་བཞག་པ་དང་མཉམ་པར་མ་བཞག་པའི་དབྱེ་བ་མ་བྱས་པར་
བདེན་བཞི་ལ་ཤེས་པའི་སྐད་ཅིག་མ་བཞིའོ། །ཞེས་སོ། །གསུམ་པ་གྲུབ་སྟེ། ཁམས་གོང་འོག་གི་བདེན་པ་བཞི་བྱས་ནས་ཆོས་ཤིས་བཞི་དང་རྗེས་ཤེས་བཞི་སྟེ། ཤེས་པ་བརྒྱད་འདོད་ལ་བཟོད་པ་ཟུར་དུ་མི་འདོད་པའི་ཕྱིར་
ཏེ༑ གང་སྤེལ་ལས། ཁ་ཅིག་གི་བརྒྱད་དེ་འདོད་པ་དང། གཟུགས་དང་གཟུགས་མེད་པའི་བདེན་པའི་དབྱེ་བ་དང་ཆོས་དང་རྗེས་སུ་ཤེས་པའི་དབྱེ་བས་བརྒྱད་ཡིན་ནོ། །ཞེས་གསུངས་པའི་ཕྱིར། བཞི་པ་གྲུབ་སྟེ། བདེན་བཞི་
ལ་ཁམས་འོག་མ་དང་གོང་མའི་ཆོས་ཤེས་རྗེས་ཤེས་བརྒྱད་དད་དེའི་སྟེང་དུ་གཞན་འཇིག་རྟེན་པའི་ཤེས་པ་བཞི་དང་བཅུ་གཉིས་ཡོད་པའི་ཕྱིར། གང་སྤེལ་ལས། ཁ་ཅིག་ནི་སྐད་ཅིག་མ་བཅུ་གཉིས་ཏེ། སྐད་ཅིག་མ་བརྒྱད་པོ་དེ་
དག་ཁོ་ན་ལས་གཞན་འཇིག་རྟེན་པའི་ཤེས་པ་བཞི་འབྱུང་ངོ་།ཞེས་གསུངས་པའི་ཕྱིར། འདི་བས་སྐད་ཅིག་མའི་བར་སྐབས་སུ་སྡང་པར་ཡང་འདོད་པར་མངོན་ནོ། །དེ་ལྟར་འདོད་ཚུལ་ཐ་དད་ཀྱང་བདེན་པ་མངོན་པར་རྟོགས་པ་དང་
གསུམ་དུ་འདོད་པར་བྱེ་བྲག་མེད་དེ། རང་འགྲེལ་ལས། བྱེ་བྲག་མེད་པར་ནི་མངོན་པར་རྟོགས་པ་ཞེས་བྱའོ། །དེ་ནི་རྣམ་པ་གསུམ་སྟེ་ཞེས་གསུངས་པའི་ཕྱིར། གང་སྤེལ་ལས། དེ་ལྟར་སྡེ་པ་གཞན་དག་གི་བློ་ཐ་དད་པར་གྱུར་ཏེ་

[033A]༄༅། །བྱེ་བྲག་མེད་པར་མངོན་པར་རྟོགས་པ་ཞེས་བྱའོ། །ཞེས་གསུངས་པའི་ཕྱིར། །གཉིས་པ་ནི་ཆོས་སྲུངས་པ་སོགས་ན་རེ། བདེན་པ་མངོན་རྟོགས་སྐད་ཅིག་མ་གཅིག་ཡིན་ཏེ་སྡུག་བསྔལ་མཐོང་བའི་དུས་ན་
ཀུན་འབྱུང་སྤོངས་ཞིང་དེས་ན་འགོག་པ་ཐོབ་པས་མངོན་དུ་བྱེད་ཅིང། ལམ་བསྒོམ་པས་སྒོམ་པ་མངོན་དུ་བྱེད་པའི་ཕྱིར། རང་འགྲེལ་ལས། སྡུག་བསྔལ་མཐོང་ན་ཞེས་པ་ནས། མངོན་པར་རྟོགས་པ་གཅིག་གོ་ཞེས་
སྨན་ཞེས་སོ། །ཁ་ཆེ་བ་སོགས་ན་རེ། བདེན་པ་མངོན་རྟོགས་སྐད་ཅིག་མ་གཅིག་ལ་མི་རུང་བར་ཐལ། བདེན་བཞི་རེ་རེ་ཞིང་རྣམ་པ་བཞི་བཞི་དང་རྣམ་པ་ཕན་ཚུན་དོན་ཐ་དད་པ་ཡིན་པའི་ཕྱིར་ཁྱབ་སྟེ། ཤེས་པ་གཅིག་
གིས་རྣམ་པ་རྣམ་ཅན་ཐ་དད་པ་མི་རུང་བའི་ཕྱིར། རང་འགྲལ་ལས། རྣམ་པ་ཐ་དད་པའི་ཕྱིར་མི་རིགས་པ་ཡིན་ནོ། །ཞེས་སོ། །དེ་ལ་དེའི་ནང་གི་ལ་ལ་ན་རེ། དེ་ལྟར་ཡིན་ཀྱང་འདིར་མ་ཡིན་པས་བདེན་པས་བདེན་པ་མངོན་རྟོགས་སྐད་ཅིག་
མ་གཅིག་པར་མི་འགལ་བར་ཐལ་ལོ། །བདེན་བ་བཞིག་རྣམས་སོ་སོར་མི་འབྱེད་པར་ཐམས་ཅད་ལ་བདག་མེད་པའི་རྣམ་པར་སྒོམ་ནས་མཐོང་པར་འདོད་པའི་ཕྱིར། རང་འགྲེལ་ལས། འོན་ཏེ་ཐམས་ཅད་བདག་མེད་པའི་རྣམ་པར་
མཐོང་ངོ་ཞེས་ཟེར་ན་ནི། ཞེས་སོ། །ཁ་ཆེ་བ་སོགས་ན་རེ། འོ་ན། མི་རྟག་སྡུག་བསྔལ་སོགས་རྣམ་པ་བཅོ་ལྔ་མི་མཐོང་བར་ཐལ་ཐམས་ཅད་བདག་མེད་གཅིག་བུར་མཐོང་བ་དེའི་ཕྱིར། འདོད་ན། མདོ་ལས། འཕགས་པ་ཉན་

[033B] ནས། ལམ་ལའམ་གྱི་བར་དུ་ཡིད་ལ་བྱེད་པ་གང་ཟག་པ་མེད་པའི་ཡིད་ལ་བྱེད་པ་ཞེས་གསུངས་པ་མི་འཐད་པར་ཐལ། དེ་ལྟར་སྒོམ་པའི་མཐོང་ལམ་མེད་པའི་ཕྱིར། རང་འགྲེལ་
ནས་[?]༑ འོ་ན། བདེན་པ་རྣམས་ལ་སྡུག་བསྔལ་ལ་སོགས་ཞེས་པ་ནས། མདོ་དང་འགལ་ལོ། །ཞེས་སོ། དེ་ལ་ཁོ་ན་རེ། དེ་དང་མི་འགལ་ཏེ། དེ་སྒོམ་ལམ་གྱི་སྒོམ་ཚུལ་ཡིན་པའི་ཕྱིར་ཟེར། ཁ་ཆེན་རེ། དེ་ཤིན་ཏུ་མི་འཐད་པར་
ཐལ༑ བདེན་པ་མཐོང་པ་ཇི་ལྟ་བར་བསྒོམ་པ་སྒོམ་ལམ་གྱི་སྒོམ་ཚུལ་ཡིན་པའི་ཕྱིར། རང་འགྲེལ་ལས། མ་ཡིན་ཏེ་ཇི་ལྟར་མཐོང་བ་བཞིན་སྒོམ་པའི་ཕྱིར་རོ། །ཞེས་སོ། །འོ་ན་ཏེ་སྡེ་བ་ལ་ལན་རེ་སྡུག་བསྔལ་གཅིག་བུ་མཐོང་
བྱས་སྦྱར་བ་མེད་པར་བདེན་པ་ལྷག་མ་རྣམ་མཐོང་བ་ལ་དབང་ཐོབ་པའི་ཕྱིར། མངོན་པར་རྟོགས་པ་གཅིག་ཡིན་ལ་དེའི་ཕྱིར། རྣམ་པ་སོ་སོར་སྒོམ་པའི་མདོ་དང་འགལ་པའི་ཉེས་པ་མེད་ཞེས་ཟེར། རང་འགྲེལ་ལས། འོ་ན་ཏེ་གཅིག་
མཐོང་བའི་ཞེས་སོགས་སོ། །འདི་སོ་སོར་མངོན་པར་རྟོགས་པའི་དབང་གི་སྐད་ཅིག་མ་གཅིག་ཏུ་འདོད་དགོས་སོ། །འོ་ན། དང་པོ་དང་ལྷག་མའི་བར་སྐབས་སུ་ལྡང་བ་མེད་པར་ཐལ། དང་པོ་ནས་ལྷག་མ་མཐོང་བ་ལ་དབང་ཐོབ་པའི་ཕྱིར་
འདོད་ན། མདོ་ལས། གང་ཞིག་རྒྱུན་དུ་ཞུགས་པའི་འབྲས་བུ་མངོན་དུ་བྱ་དུ་བའི་ཕྱིར་ཞུགས་པ་གཅིག་ལ་ཟས་སྟེར་ན་ཞེས་སོགས་མི་འཐད་པར་ཐལ། མཉམ་བཞག་ལས་མ་ལང་བར་ཟས་ཟ་བ་མི་སྲིད་ལ་མདོ་དེའི་ཕྱིར། རང་

[034A]༄༅། །འགྲེལ་ལས། བར་སྐབས་སུ་ལྡང་བ་ཡོད་དམ་མེད་ཅེས་དཔྱད་པར་བྱ་བ་ཞེས་དང། རྒྱལ་སྲས་མ་ལས། ལྷག་མ་རྣམས་ལ་དབང་ཐོབ་པའི་ཕྱིར་བར་སྐབས་སུ་ལྡང་བར་འགྱུར་བས་ཉེས་པར་འགྱུར་
རོ་སྙམ་དུ་ཞེས་སོ། །དེ་ལ་ཁ་ཅིག་ན་རེ། རྐྱེན་མ་ཚང་བས་ལྡང་བ་ཡོད་ཟེར། བྱེ་སྨྲ་ན་རེ། ལྡང་བ་མེད་དེ། མདོ་དེ་ནི་སྲིད་པའི་དབང་དུ་མཛད་པ་ཤིང་ས་ལ་དང་གསོ་སྦྱོང་བསྟན་པ་བརྟགས་པ་མཐའ་གཟུད་ཡིན་པའི་ཕྱིར་ཟེར་ཏེ་
གང་སྤེལ་ལས། ཡང་ལ་ལ་ན་རེ། བྱ་བའི་མངོན་རྟོགས་སོ་སོར་རྟོགས་པ་སྐད་ཅིག་མ་གཅིག་ཡིན་ཏེ། སྡུག་བསྔལ་ཁོ་ན་ཡོངས་སུ་ཤེས་ན་ཀུན་འབྱུང་སྤོངས་འགོག་པ་ཡང་མངོན་དུ་བྱེད་ཅིང་ལམ་ཡང་སྒོམ་པར་བྱེད་པའི་
ཕྱིར༑ ཁོ་བོ་ཅག་གིས་ཀྱང་མདོ་ལྟར་བདེན་བཞི་མཐོང་བར་ཁས་བླངས་པས་ཉེས་པ་མེད་དེ། མདོ་ལས་ཀྱང་བྱ་བའི་མངོན་རྟོགས་གསུངས་པའི་ཕྱིར་ཟེར་ཏེ། རང་འགྲེལ་ལས། འོན་ཏེ་སྡུག་བསྔལ་ཁོ་ན་ཡོངས་སུ་
ཤེས་ན་ནི་ཞེས་གསུངས་པའི་ཕྱིར་རོ། །དེ་ལ་ཁ་ཆེ་བ་སོགས་ན་རེ། སྐད་ཅིག་མ་གཅིག་ལ་བདེན་བཞི་སོ་སོར་བྱ་བའི་མངོན་པར་རྟོགས་ཚུལ་དེ་མི་འཐད་པར་ཐལ། མདོ་ལས། བདེན་པ་བཞི་མཐོང་བའི་མངོན་རྟོགས་
རིམ་གྱིས་རྟོགས་ཀྱི་བདེན་པ་མངོན་རྟོགས་སྐད་ཅིག་གཅིག་པ་མི་རུང་བར་བཤད་པའི་ཕྱིར། དེར་ཐལ། མགོན་མེད་ཟས་སྦྱིན་ལ་དང་དགེ་སློང་གཅིག་ལ་གདམས་པའི་མདོ་དང། ཀུན་དགའ་བོ་ལ་གདམས་པའི་མདོ་གསུམ་

[034B] དེར་ཐལ། མགོན་མེད་ཟས་སྦྱིན་གྱི་མདོ་ལས། ཁྱིམ་བདག་བདེན་པ་མངོན་པར་རྟོགས་པ་གཅིག་པ་ནི་མེད་པ་ཉིད་དེ། འོན་ཀྱང་མཐར་གྱིས་མངོན་པར་རྟོགས་སོ། །ཞེས་དང། དེ་བཞིན་དུ་མདོ་ལས་
དགེ་སློང་དཔེར་ན་གང་ཞིག་འདི་སྐད་དུ་བར་རིམ་ཡོད་པའི་ཐེམ་སྐས་ནས། དེ་བཞིན་དུ་སྡུག་བསྔལ་གྱི་བདེན་པ་མ་མཐོང་བར་ཀུན་འབྱུང་གི་བདེན་པ་མཐོང་བར་འགྱུར་བ་གང་ཡིན་པའི་དེ་ནི་གནས་མེད་དོ། །ཞེས་དང། མདོ་ལས་
ཀུན་དགའ་བོས་གསོལ་བ། བཙུན་པ་ཅི་ལེགས། འཕགས་པའི་བདེན་པ་བཞིན་མཐར་གྱིས་རྟོགས་སམ་འོན་ཏེ་མངོན་པར་རྟོགས་པ་གཅིག་ལགས་ཞེས་གསུངས་པའི་ཕྱིར། དེ་ལ་བྱ་བའི་མངོན་རྟོགས་སོ་སོར་རྟོགས་པ་སྐད་ཅིག་
མ་གཅིག་ཏུ་འདོད་པ་ན་རེ། བྱ་བའི་མངོན་རྟོགས་སྐད་ཅིག་མ་གཅིག་དང་བདེན་པ་སོ་སོར་རྟོགས་མི་རིགས་པར་ཐལ། བདེན་པ་སོ་སོར་རིམ་གྱིས་ཁོ་ནར་མངོན་པར་རྟོགས་དགོས་པ་མདོ་དོན་ཡིན་པའི་ཕྱིར། འདོད་ན་སྡུག་བསྔལ་
མངོན་པར་རྟོགས་པའི་ཚེ་བདེན་པ་གཞན་གསུམ་ཡང་མངོན་པར་མ་རྟོགས་པར་ཐལ་ལོ། །འདོད་པ་དེའི་ཕྱིར། འདོད་ན། སྡུག་བསྔལ་མངོན་པར་རྟོགས་པའི་ཚེ་སངས་རྒྱས་ལའང་ཐེ་ཚོམ་དང་ནེ་མ་ནུར་སྤངས་པ་མ་ཡིན་པར་
ཐལ༑ ལམ་མངོན་པར་མ་རྟོགས་པར་སངས་རྒྱས་ཏེ་མི་སློབ་ལམ་ལ་ཐེ་ཚོམ་སྤངས་མི་ཐུབ་པའི་ཕྱིར། འདོད་མི་ནུས་ཏེ། མདོ་ལས། གང་ཞིག་སྡུག་བསྔལ་ལ་ནེམ་ཚུར་མེད་ཅིང་ཐེ་ཚོམ་མེད་པ་དེ་ནི་སངས་རྒྱས་ལ་ཡང་

[035A]༄༅། །ཐེ་ཚོམ་དང་ནེམ་ནུར་མེད་དོ། །ཞེས་གསུངས་པའི་ཕྱིར་བྱ་བའི་མངོན་རྟོགས་སྐད་ཅིག་མ་གཅིག་གི་བདེན་བཞི་སོ་སོར་རྟོགས་པ་འཐད་དོ་ཞེས་འདོད་པའི་ཕྱིར། རང་འགྲེལ་ལས། མདོ་ལས་
གང་ཞིག་ནས། སངས་རྒྱས་ལ་ཡང་ཞེས་གསུངས་པའི་མངོན་པར་རྟོགས་པ་གཅིག་གོ་ཞེས་ཟེར་ན། ཞེས་དང། གང་སྤེལ་ལས། བདེན་པ་རྣམས་མངོན་པར་རྟོགས་པ་གཅིག་ཏུ་མི་འདོད་ན། མདོ་ཇི་ལྟར་དྲངས་ཞེས་
བྱ་བའོ། །སངས་རྒྱས་ཞེས་བྱ་བ་ནི་མི་སློབ་པའི་ཆོས་རྣམས་ཡིན་ལ། དེ་དག་ཀྱང་ལམ་ཡིན་ཏེ། ལམ་གྱི་བདེན་པ་མངོན་པར་མ་རྟོགས་པར་ནི་དེ་ལ་ཐེ་ཚོམ་མེད་པར་མི་རིགས་སོ། །ཞེས་གསུངས་པའི་ཕྱིར། དེ་ལ་ཁ་ཆེ་
སོགས་ན་རེ། དེའི་སྐྱོན་མེད་དེ། དེའི་ཚེ་ཐེ་ཚོམ་ཀུན་དུ་མི་འབྱུང་ཞིང་གདོན་མི་ཟ་པར་སྤོངས་པ་ལ་དགོངས་པའི་ཕྱིར་ཟེར་ཏེ། རང་འགྲེལ་ལས། མ་ཡིན་ཏེ། ཀུན་དུ་མི་འབྱུང་བ་དང། གདོན་མི་ཟ་པར་སྤོངས་པ་ལས་དགོངས་ཏེ། གསུངས་
པའི་ཕྱིར་ཏེ། ཞེས་སོ། །ཕལ་ཆེར་གང་སྤེལ་གསལ་ཡང་ལུང་དྲངས་ན་མང་དོགས་ལ། བེད་ཀྱི་མངོན་པ་དང་དབུ་ཕར་དག་ལས་བྱ་བའི་མངོན་རྟོགས་སོ་སོར་རྟོགས་པའི་མངོན་རྟོགས་སྐད་ཅིག་མ་གཅིག་ཡན་པའི་འདོད་མཁན་དང་འདོད་ཚུལ་མ་ཐོན་
པ་མང་ཡང་དགག་གཞག་གི་དཔྱད་པ་མ་སྤྲོས་སོ། །གསུམ་པ་སེམས་རྟེན་ནི། ད་ནི་ཆོས་མཆོག་དང་ས་གཅིག་ཅེས་བྱུང། མངོན་པར་རྟོགས་པ་སེམས་བཅུ་དྲུག་པར་བཤད་པ་གང་ཡིན་དེ་ཆོས་ཅན། སྦྱོར་ལམ་ཆོས་

[035B] བསམ་གཏན་ས་དྲུག་ལ་རྟེན་ཅིང། ཆོས་མཆོག་དང་མཉམ་བཞག་གཅིག་གིས་བསྡུས་པའི་ཕྱིར་བཞི་པ་གཉེན་པོ་དང་སྤོངས་ལམ་གང་ཡིན་བཤད་པ་ལ། བཟོང་དང་ཤེས་པ་གོ་
རིམས་བཞིན། །བར་ཆད་མེད་དང་རྣམ་གྲོལ་ལམ། །དེ་ལས་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །ཞེས་བྱུང། སྐད་ཅིག་མ་བཅུ་དྲུག་པོ་དེ་དག་གཉིས་སུ་འདུ་སྟེ། བཟོད་པ་བརྒྱད་བར་ཆད་མེད་ལམ་དང་
ཤེས་པ་བརྒྱད་རྣམ་གྲོལ་ལམ་དུ་གོ་རིམས་བཞིན་འཇོག་པའི་ཕྱིར་དེར་ཐལ། བཟོད་པ་བརྒྱད་ནི་རང་གི་སྤངས་བྱ་ཉོན་མོངས་པའི་ཐོབ་པ་རྣམ་པར་གཅོད་པ་ལ་བར་ཆད་བྱ་མི་ནུས་པས་ན་བར་ཆད་མེད་ལམ་དང། ཤེས་པ་རྣམས་ནི་
ཉོན་མོངས་པའི་ཐོབ་པ་ལས་རྣམ་པར་གྲོལ་བ་རྣམས་ལ་བྲལ་བའི་ཐོབ་པ་དང་ལྷན་ཅིག་སྐྱེ་བའི་རྣམ་གྲོལ་ལམ་དུ་བཞག་པའི་ཕྱིར། དང་པོ་གྲུབ་སྟེ། བཟོད་པ་ནི་ཉོན་མོངས་པ་ཕྱིར་འབྱིན་པ་དང་སྤོངས་པའི་གཉེན་པོ་ཡིན་པའི་ཕྱིར། དཔེར་
ན། རྐུན་པོ་ཕྱིར་འབྱིན་པའི་མི་བཞིན། གཉིས་པ་གྲུབ་སྟེ། ཤེས་པ་ནི་ཉོན་མོངས་པ་དེ་སྤངས་ཟིན་པའི་ཐོབ་པ་དང་ལྡན་པའི་དེ་ཡིན་པའི་ཕྱིར། དཔེར་ན། རྐུན་པོ་ཕྱིར་ཕྱུང་བའི་སྒོ་གཅོད་པའི་མི་བཞིན་ནོ། །ཇི་སྐད་དུ་རང་འགྲེལ་
ལས༑ དེའི་ཕྱིར་གཉིས་ཀ་ཡང་ཡིན་པར་འགྱུར་ཏེ། གཉིས་ཀྱིས་རྐུན་པོ་འབྱིན་པ་དང་སྒོ་གཅོད་པ་བཞིན་ནོ། །ཞེས་གསུངས་པའི་ཕྱིར་བཟོད་པ་ནི་ཤེས་པའི་འཁོར་ཡི་རྣམས་བཟོད་པས་སྤངས་པ་ལ་ཤེས་པས་སྤངས་ཞེས་པ་

[036A]༄༅། །བསྟན་བཅོས་མངོན་པ་དང། མདོ་ལས་བཤད་པའི་ཕྱིར་སྐད་ཅིག་བཅུ་དྲུག་གི་དང་པོ་བཅོ་ལྔ་ཆོས་ཅན། མཐོང་ལམ་ཡིན་ཏེ། བདེན་པ་སྔོན་མ་མཐོང་པ་གསར་དུ་མཐོང་བའི་ལམ་ཡིན་པའི་ཕྱིར་
ལམ་བཅུ་དྲུག་པས་ཀྱང་བཅོ་ལྔ་པའི་དམིགས་པ་བདེན་པ་དེ་ཉིད་ལ་དམིགས་པའི་ཕྱིར། ལམ་རྗེས་ཤེས་ཕྱོགས་ཀྱི་བཅུ་དྲུག་པ་མངོན་དུ་མ་གྱུར་ཡང་ལམ་མངོན་དུ་གྱུར་པ་མི་འགལ་བ་ནི་ཞིང་ཉག་མ་གཅིག་ཙམ་ལུས་པས་ཞིང་མ་
བརྡས་བར་མི་འགྱུར་བ་བཞིན་ཡིན་པའི་ཕྱིར་དང། ཤེས་པ་བདུན་ཐོབ་པས་ཀྱང་མཐོང་ལམ་རྫོགས་པ་མིན་ཏེ། བདེན་པ་ཐམས་ཅད་མཐོང་བ་མ་རྫོགས་པའི་ཕྱིར། བཅུ་དྲུག་པ་ལམ་རྗེས་ཤེས་སྒོམ་ལམ་ཡིན་ཏེ། ཤེས་བཟོད་
བཅུ་དྲུག་ཐོབ་པའི་ཕྱིར་དང་ལམ་སྔ་མ་ཉམས་པའི་ཕྱིར། བདེན་པ་མཐོང་ཟིན་རྒྱུན་ཆགས་པའི་ལམ་ཡིན་པའི་ཕྱིར། །གཉིས་པ་གང་ཟག་གི་རྣམ་བཞག་ལ། ཞུགས་གནས་ཀྱི་རྣམ་བཞག་སྤྱིར་བསྟན་པ་དང་ནང་ཚ་ན་གྱི་སྒོ་ནས་བདུན་
དུ་དབྱེ་བ་དང། གཞི་རིགས་བསྡུས་པ་དང་གསུམ། དང་པོ་ལ། རྒྱུན་ཞུགས་དང་ཆགས་བྲལ་སྔོན་སོང་གི་རྣམ་བཞག་འབྲས་བུ་རིམ་གྱིས་པའི་རྣམ་བཞག་གཉིས། དང་པོ་ནི། དབང་པོ་རྣོ་རྟུལ་དེ་དག་དུ་།དད་དང་ཆོས་ཀྱི་
རྗེས་འབྲང་བ། །བསྒོམ་པའི་སྤང་བྱ་མ་སྤངས་པ། །འབྲས་བུ་དང་པོ་ལ་ཞུགས་པ། །རྣམ་ལྔའི་བར་བཅོམ་གཉིས་པ་ལ། །དགུ་བ་ཚུན་ཆད་ཟད་པ་ཡིན། །འདོད་པའམ་ཡང་ན་གོང་མ་ལས། །ཆགས་བྲལ་གསུམ་པ་ལ་ཞུགས་པ།།

[036B] །བཅུ་དྲུག་པ་ལ་དེ་འབྲས་གནས་།དེ་ཚེ་དབང་པོ་རྣོ་རྟུལ་དབང། །དད་པས་མོས་དང་མཐོང་བ་ཐོབ། །འབྲས་ཐོབ་འབྲས་བུས་ཁྱད་པར་གྱིས། །ལམ་ཐོབ་མེད་པ་དེའི་ཕྱིར། །འབྲས་གནས་ཁྱད་
པར་བྱ་བའི་ཕྱིར། །བརྩོན་པ་ནི་ཞུགས་མ་ཡིན། །ཞེས་བྱུང་མཐོང་ལམ་སྐད་ཅིག་བཅོ་ལྔ་ལ་གནས་པའི་གང་ཟག་ལ་གཉིས་ཡོད་དེ། ལམ་དེ་དག་ཏུ་དབང་རྟུལ་གཞན་གྱིས་སྨྲས་པ་ལ་ལྟོས་པའི་དད་པའི་རྗེས་འབྲང་དང་
དབང་རྣོན་གཞན་པའི་ལྟོས་པར་རང་ཉིད་ཀྱིས་མདོ་སོགས་ཆོས་ཀྱི་རྗེས་སུ་འབྲང་བ་གཉིས་ཡོད་པའི་ཕྱིར། རྩ་བར། དབང་པོ་རྣོ་རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲང་བ། །ཞེས་བྱུང་འདོད་པའི་སྒོམ་སྤངས་ཅི་ཡང་མ་
སྤངས་པའི་དེ་དག་དང། འདོད་པའི་སྒོམ་སྤངས་གཅིག་གམ་གཉིས་དང། གསུམ་དང་བཞི་འམ་རྣམ་པ་ལྔའི་བར་ཙམ་སྤངས་པའི་རྣོ་རྟུལ་དེ་དག་ཆོས་ཅན། འབྲས་བུ་དང་པོ་ལ་ཞུགས་པ་ཡིན་ཏེ། རྒྱུན་ཞུགས་ཞུགས་པ་ཡིན་པའི་
ཕྱིར༑ རྩ་བར། སྒོམ་པས་སྤང་བྱ་མ་སྤངས་ན། །འབྲས་བུ་དང་པོ་ལ་ཞུགས་པ། །རྣམ་ལྔའི་བར་བཅོམ། ཞེས་སོ། །རྣོ་རྟུལ་མཐོང་ལམ་གྱི་སྔོན་དུ་འདོད་པའི་སྒོམ་སྤངས་དྲུག་པ་ནས་དགུ་བ་ཚུན་ཆད་དེ་བརྒྱད་པ་ཟད་པ་དེ་འབྲས་
བུ་གཉིས་པ་ལ་ཞུགས་པ་ཡིན་ཏེ། ཆགས་བྲལ་སྔོན་སོང་གི་འབྲས་བུ་གཉིས་པ་ལན་ཅིག་ཕྱིར་འོང་གི་ཆེད་དུ་ཞུགས་པའི་ཕྱིར། རྩ་བར། གཉིས་པ་ལ། དགུ་བ་ཚུན་ཆད་ཟད་པ་ཡིན། ཞེས་སོ། །མཐོང་ལམ་སྔོན་དུ་འདོད་པ་ལ་

[037A]༄༅། །ཆགས་བྲལ་ལམ་གོང་མ་ཅི་ཡང་མེད་མན་ཆད་ལ་འདོད་ཆགས་བྲལ་བའི་གང་ཟག་དེ་དག་འབྲས་བུ་གསུམ་པ་ཕྱིར་མི་འོང་ལ་ཞུགས་པ་ཡིན་ཏེ། ཆགས་བྲལ་སྔོན་སོང་གི་ཕྱིར་མི་འོང་གི་ཞུགས་པ་ཡིན་པའི་ཕྱིར། རྩ་བར་
འདོད་པའམ་ཡང་ན་གོང་མ་ལས། །ཆགས་བྲལ་གསུམ་པ་ལ་ཞུགས་པ་།ཞེས་སོ། །རྣོ་རྟུལ་གྱི་ཞུགས་པ་དེ་གསུམ་གང་ཞིག་འབྲས་བུ་དེ་གསུམ་གོང་མ་ཐོབ་ཕྱིར་ཞུགས་པ་ནི་བཅུ་དྲུག་པ་ལམ་རྗེས་ཤེས་ལ་གནས་པ་དེ་འབྲས་
གནས་གསུམ་དུ་རིམ་པས་བཞག་སྟེ། དེའི་ཚེ་རྒྱུན་ཞུགས་འབྲས་བུ་འམ་ལན་ཅིག་ཕྱིར་འོང་གི་དེའམ། ཕྱིར་མི་འོང་གི་འབྲས་བུ་ལ་གནས་པར་འཇོག་པའི་ཕྱིར། རྩ་བར། གང་ཞིག་གང་ལ་ཞུགས་པ་ནི་།བཅུ་དྲུག་པ་ལ་དེ་འབྲས་
གནས། །ཞེས་སོ། །དབང་པོ་རྣོ་རྟུལ་དེ་དག་ལ་དེའི་ཚེ་དད་པ་དང་ཆོས་ཀྱི་རྗེས་འབྲང་ཞེས་མི་བྱ་སྟེ། དེའི་ཚེ་དབང་རྟུལ་ལ་དད་མོས་པ་དང། དབང་རྣོན་ལ་མཐོང་བས་ཐོབ་པ་ཞེས་བྱ་བའི་ཕྱིར། རྩ་བར། དེ་ཚེ་དབང་པོ་རྣོ་རྟུལ་དག་
དད་པས་མོས་དང་མཐོང་བས་ཐོབ། །ཞེས་སོ། །འབྲས་བུ་ཐོབ་པའི་གང་ཟག་གིས་འབྲས་བུ་གོང་མ་ཐོབ་ཕྱིར་མི་བརྩོན་པ་དེ་འབྲས་བུ་ཁྱད་པར་ཅན་དང་འབྲས་བུ་གོང་མའི་ཞུགས་པ་མིན་ཏེ། འབྲས་བུ་ཁྱད་པར་ཅན་གྱི་ཐོབ་པ་མེད་པའི་
ཕྱིར༑ རྩ་བར། འབྲས་ཐོབ། ནས། ཞུགས་མ་ཡིན། ཞེས་སོ། །གཉིས་པ་ལ་སྤང་བྱ་སྤོང་ཚུལ་དང། ཞུགས་གནས་ཀྱི་རྣམ་བཞག་དངོས་གཉིས། དང་པོ་ནི། ས་དང་ས་ན་ཉེས་རྣམ་དགུ། །དེ་བཞིན་དུ་ནི་ཡོན་ཏན་རྣམས། །

[037B] །ཆུང་དུ་ལ་སོགས་ཐ་དད་ཕྱིར། །ཞེས་བྱུང། འདོད་པ་ནས་སྲིད་རྩེའི་བར་གྱི་ས་དང་ས་ན་ཉེས་པ་རྣམ་པར་དགུ་དགུ་ཡོད་དེ། ས་དང་ས་དེ་དག་ན་ཉོན་མོངས་ཆེན་པོ་སྐོར་གསུམ། འབྲིང་སྐོར་གསུམ། ཆུང་
ཆུང་དུ་སྐོར་གསུམ་ཡོད་པའི་ཕྱིར། ཉོན་མོངས་ལ་སྐོར་དགུ་ཡོད་པ་དེ་བཞིན་དུ་ཡོན་ཏན་པར་ཆད་མེད་ལམ་དང། རྣམ་གྲོལ་ལམ་ཡང་དགུ་ཡོད་དེ། སྒོམ་ལམ་ཆུང་དུ་དང་འབྲིང་དང་ཆེན་པོ་རྣམས་ཀྱི་དབྱེ་བ་ལ་སླར་ཡང་སྒོམ་ལམ་
ཆུང་དུའི་ཆུང་དུ་དང་ལ་སོགས་པ་ཆུང་དུའི་འབྲིང་ཆུང་དུའི་ཆེན་པོ་གསུམ་དང། འབྲིང་གི་ཆུང་འབྲིང་ཆེ་གསུམ་དང། ཆེན་པོའི་ཆུང་དུ་ཆེན་པོའི་འབྲིང་ཆེན་པོའི་ཆེན་པོའི་ཕྱེ་བས་དབྱེ་བ་ཐ་དད་པའི་ཕྱིར། ལམ་ཆུང་རིམ་གྱིས་ཉོན་མོངས་ཆེ་
རིམ་ནས་སྤོང་སྟེ། དེ་ལ་བར་ཆད་མེད་ལམ་ཆུང་དུའི་ཆུང་དུས་ནི་ཉོན་མོངས་པ་ཆེན་པོའི་ཆེན་པོ་སྤོང་ལ་བར་ཆད་མེད་ལམ་ཆེན་པོའི་ཆེན་པོས་ནི། ཉོན་མོངས་པ་ཆུང་དུའི་ཆུང་དུའི་བར་སྤོང་པའི་ཕྱིར། དེར་ཐལ། དང་པོ་ཁོ་ནར་ལམ་
ཆེན་པོ་མི་སྲིད་པའི་ཕྱིར་དང། ལམ་ཆེན་པོ་སྐྱེས་པ་ལ་ཉོན་མོངས་པ་ཆེན་པོ་མི་སྲིད་པའི་ཕྱིར་དང། དཔེར་ན་དྲི་མ་ཆེ་པོར་ནི་སྔར་འཁྲུལ་ཕྲ་མོ་ནི་ཕྱིས་འཁྲུ་བ་དང། མུན་པ་ཆེན་པོ་ནི་སྣང་བ་ཆུང་དུས་སེལ་ལ། ཕྲ་མོ་ནི་ཆེན་པོས་
སེལ་པའི་ཕྱིར། རང་འགྲེལ་ལས། དེ་ལ་ལམ་ཆུང་དུའི་ཆུང་དུས་ནི། ཉོན་མོངས་པ་ཆེན་པོའི་ཆེན་པོ་སྤོང་ལ། ཞེས་པ་ནས། འདི་ནི་དེ་དཔེའི་རྣམ་པ་ཡིན་ནོ། །ཞེས་གསུངས་པའི་ཕྱིར། དེས་ན་ཆོས་དཀར་པོ་རྣམས་སྟོབས་ཆེ་ལ་ནག་པོ་

[038A]༄༅། །རྣམས་སྟོབས་ཆུང་བ་ཡིན་ཏེ། ཐོག་མ་མེད་པ་ནས་བརྒྱུད་པས་སྤེལ་བའི་ཉོན་མོངས་ཡང་འཕགས་པའི་ཡེ་ཤེས་སྐད་ཅིག་མ་གཅིག་གིས་ཀྱང་སལ་བའི་ཕྱིར། རང་འགྲེལ་ལས། འཕགས་པའི་ལམ་
སྐད་ཅིག་མ་ཆུང་དུས་ཀྱང། ནས། མུན་པ་ཆེན་པོ་འཇོམས་པ་བཞིན་ནོ། །ཞེས་གསུངས་པའི་ཕྱིར། རྣམ་བཤད་རིགས་པར་གཉེན་པོ་སྟོབས་ཆེ་བ་ཁྱད་པར་བཅུས་བཤད་དོ། །གཉིས་པ་ལ། རྒྱུན་ཞུགས་ཞུགས་འབྲས་
ཕྱིར་འོང། ཕྱིར་མི་འོང། དགྲ་བཅོམ་ཞུགས་གནས་ཏེ་བཞི། དང་པོ་ལ་གཉིས་ཀྱི་ཞུགས་པ་བཤད་ཟིན། གཉིས་པ་འབྲས་གནས་ལ། ཙམ་པོ་དང། ཁྱད་པར་ཅན་གཉིས། དང་པོ་ནི། འབྲས་གནས་སྒོམ་སྤངས་བྱ་མ་ཟད་
རེ་ལྟར་ཐོགས་ན་ལན་བདུན་པ། ཞེས་བྱུང། རྒྱུན་ཞུགས་སྲིད་པ་ལན་བདུན་པ་ཡོད་དེ། འབྲས་བུ་ལ་གནས་པ་གང་ཞིག་སྒོམ་སྤངས་ཉོན་མོངས་གཅིག་ཀྱང་མ་སྤངས་པ་དེ་ནི། རྒྱུན་ཞུགས་འབྲས་གནས་ཡིན་ལ་རེ་ལྟར་ཐོགས་
ན་སྟེ་མཆོག་ཏུ་ཐོགས་ན་འམ་རབ་ཏུ་ཐོགས་ན་འདོད་པར་འགྲོ་བ་གཅིག་གི་སྲིད་པ་ལན་བདུན་ལེན་པའི་རིགས་ཅན་གྱི་འཕགས་པ་དེ་ཡིན་པའི་ཕྱིར། དེ་ལ་བདུན་ངེས་མ་ངེས་གཉིས་ཡོད། སྒྲ་དོན་ནི། མྱ་ངན་ལས་འདས་པའི་
ལམ་ནི་རྒྱུན་སྟེ། དེ་ནས་མྱང་འདས་དེར་འགྲོ་བའམ་འདི་ནི་དེར་ཞུགས་ཅིང་ཕྱིན་ལ་སོན་པས་ན་རྒྱུན་དུ་ཞུགས་པ་ཡིན་པའི་ཕྱིར་གཉིས་པ་ནི། རྣམ་གསུམ་རྣམ་བཞི་ལས་གྲོལ་བ། །ཚེ་གཉིས་གསུམ་དུ་རིགས་ནས་

[038B] །ཞེས་བྱུང། རྒྱུན་ཞུགས་རིགས་ནས་རིགས་སྐྱེ་ཡོད་དེ་རྒྱུན་ཞུགས་འབྲས་གནས་ཁྱད་པར་གསུམ་ལྡན་དེ་དེ་ཡིན་པའི་ཕྱིར་ཏེ། སྤངས་པའི་ཁྱད་པར་སྔོན་སྒོམ་སྤངས་ཉོན་མོངས་པའི་རྣམ་པ་གསུམ་མམ་བཞི་སྤངས་པ་
དང༑ དབང་པོའི་ཁྱད་པར་དེའི་གཉེན་པོ་ཟག་མེད་ཀྱི་དབང་པོ་ཐོབ་པ་དང། སྐྱེ་བའི་ཁྱད་པར་འདོད་པའི་ལྷ་འམ། མིའི་ཚེ་གཅིག་གམ་གཉིས་ལུས་པའི་འབྲས་གནས་དང་པོ་དེ་ཡིན་པའི་ཕྱིར་དབྱེ་ན་ལྷ་དང་མིའི་རིགས་སྐྱེ་གཉིས་
ཡོད། གཉིས་པ་ལ་ཕྱིར་འོང་ཞུགས་པ་དང་འབྲས་གནས་གཉིས། དང་པོ་ནི། རྣམ་པ་ལྔ་ཡི་བར་བཅོམ་པ། །གཉིས་པ་ལ་ནི་ཞུགས་པ་ཡིན་ཞེས་བྱུང། རིམ་གྱིས་པའི་ཕྱིར་འོང་ཞུགས་པ་ཡོད་དེ། འབྲས་གནས་གང་ཞིག་
སྒོམ་སྤངས་གཅིག་ནས་ལྔ་པའི་བར་དུ་སྤངས་པ་གང་ཡིན་པ་དེ་ནི་འབྲས་བུ་གཉིས་པ་རིམ་གྱིས་པའི་ཕྱིར་འོང་ཞུགས་པ་ཡིན་པའི་ཕྱིར། གཉིས་པ་ལ་ཙམ་པོ་པ་དང། ཁྱད་པར་བ་གཉིས། དང་པོ་ནི། རྣམ་པ་དྲུག་པ་ཟད་གྱུར་པ། །དེ་
ནི་ལན་ཅིག་ཕྱིར་འོང་བ། །ཞེས་བྱུང། ལན་ཅིག་ཕྱིར་འོང་བའི་འབྲས་གནས་ཡོད་དེ། འབྲས་གནས་བཞི་གང་རུང་ལས་སྒོམ་སྤངས་རྣམ་པ་དྲུག་པ་ཟད་པར་གྱུར་པས་རབ་ཏུ་ཕྱེ་བའི་འཕགས་པ་དེ་ཡིན་པའི་ཕྱིར། གཉིས་པ་ནི་
ཉེས་ཆ་བདུན་དང་བརྒྱད་ཟད་པ། །ཚེ་གཅིག་པར་ཆད་གཅིག་པ་དང། །ཞེས་བྱུང། ཕྱིར་འོང་འབྲས་གནས་དེ་ཉིད་རྒྱུ་གསུམ་གྱི་ཚེ་ན་བར་ཆད་གཅིག་པ་ཡིན་ཏེ། སྤངས་པའི་ཁྱད་པར་ཉེས་པ་སྟེ་ཉོན་མོངས་ཀྱི་ཆ་མཐུན་དང་

[039A]༄༅། །བརྒྱད་ཟད་བ། དབང་པོའི་ཁྱད་པར་གང་སྤངས་པའི་གཉེན་པོ་ཟག་མེད་དབང་པོ་ཐོབ་པ། སྐྱེ་བའི་ཁྱད་བར་དགྲ་བཅོམ་པའི་འབྲས་བུ་ཐོབ་པ་ལ་ཚེ་གཅིག་དང། ཕྱིར་མི་འོང་གི་འབྲས་བུ་ལ་བར་ཆད་གཅིག་
གིས་ཚོང་བ་དེ་ཡིན་པའི་ཕྱིར། །གསུམ་པ་ཕྱིར་མི་འོང་ཞུགས་འབྲས་ལ། ཞུགས་བ་དང། འབྲས་གནས་གཉིས། དང་པོ་ནི། གསུམ་པ་ལ་ནི་ཞུགས་པའང་ཡིན། ཞེས་བྱུང། ཕྱིར་འོང་འབྲས་གནས་ཁྱད་པར་ཅན་
དེ་གསུམ་བ་ཕྱིར་མི་འོང་འབྲས་བུ་ལ་ཞུགས་བའང་ཡིན་ཏེ། གསུམ་པ་དེ་ཐོབ་ཕྱིར་དུ་བརྩོན་པའི་འཕགས་པ་ཡིན་པའི་ཕྱིར། གཉིས་པ་ལ། མདོར་བསྟན། རྒྱས་པར་བཤད་པ་གཉིས། དང་པོ་ནི། དེ་དགུ་ཟད་པའི་ཕྱིར་
མི་འོང། ཞེས་བྱུང། གསུམ་པ་དེ་ཐོབ་དུས་ཡོད་དེ། འབྲས་གནས་གཉིས་པ་ཁྱད་པར་ཅན་དེས་འདོད་ཉོན་དགུ་བ་སྤངས་པའི་ཕྱིར་མི་འོང་དུ་གྱུར་བ་ཡིན་པའི་ཕྱིར། གཉིས་པ་ལ། གཟུགས་སུ་ཉེར་འགྲོ་གཟུགས་
མེད་ཉེར་འགྲོ་མཐོང་ཆོས་ཞི། ཚེ་ཡོངས་གྱུར། ལུས་མངོན་བྱེད་དང་ལྔ། དང་པོ་ལ། རྩ་བའི་སྒོ་ནས་ལྔར་དབྱེ་བ། གོང་འཕོ་བྱེ་བྲག་ཏུ་བཤད་པ་གཉིས། དང་པོ་ནི། དེ་ནི་བར་སྐྱེས་འདུ་བྱེད་དང། འདུ་བྱེད་
མེད་ཡོངས་མྱ་ངན་འདའ། །གོང་དུ་འཕོ་བ་རྣམས། །ཞེས་བྱུང་ཕྱིར་མི་ངོ་ང་དེ་ལ་ལྔ་ཡོད་དེ། བར་ངོར་མྱང་འདས་འཐོབ་བའི་བར་འདའ་བ་དང། སྐྱེས་ཙམ་མི་རིང་བར་མྱང་འདས་འཐོང་བའི་སྐྱེ་འདའ་བ་དང། སྐྱེས་ནས་

[039B]མངོན་པར་འདུ་བྱེད་དང་བཅས་ཏེ་འདའ་བ་དང། བཟློག་པས་དེ་ཐོབ་པས་འདུ་བྱེད་མེད་པར་ཡོངས་སུ་མྱ་ངན་ལས་འདའ་བ་དང། གོང་དུ་འཕོ་བ་དང་ལྔ་རྣམས་ཡོད་བའི་ཕྱིར། རྩ་
བར༑ དེ་ནི་བར་སྐྱེས་ནས། གོང་དུ་འཕོ་བ་རྣམས། ཞེས་སོ། །རང་འགྲེལ་ལས། སྐྱེས་པ་ཙམ་ལས་མེ་འཕྱི་བར་ཞེས་གསུངས་པའི་སྐྱེས་ཙམ་ནས་འདའ་བ་སྐྱེ་འདའ་བས་དོན་མིན་པར་འགྲེལ་བཤད་དག་གིས་ཀྱང་བཤད་ལ་དགེ་འདུན་
ཉི་ཤུ་ཆེན་མོ་སོགས་སུ་རྒྱས་པས་འདི་སྐོར་མི་སྤྲོ། གཉིས་པ་ནི་དེ་ནི། བསམ་གཏན་སྤེལ་ནས་འོག་མིན་འགྲོ་དེ་འཕར་ཕྱེད་འཕར་ཐམས་ཅད་དུ། །འཆི་འཕོ་གཞན་སྲིད་རྩེ་མོ་འགྲོ་ཞེས་བྱུང་ཕྱིར་མི་འོང་གོང་འཕོ་དེ་ནི་གཉིས་ཡོད་
དེ༑ བསམ་གཏན་སྤེལ་ནས་འོག་མིན་གྱི་མཐར་ཐུག་པར་འགྲོ་བ་དང་སྤེལ་སྒོམ་མ་བྱས་པར་སྲིད་རྩེའི་མཐར་ཐུག་པར་འགྲོ་བ་གཉིས་ཡོད་བའི་ཕྱིར། དང་པོ་གྲུབ་སྟེ། རྩ་བར། དེ་ནི། བསམ་གཏན་སྤེལ་ནས་འོག་མིན་འགྲོ་ཞེས་
སོ༑ ༑གཉིས་པ་གྲུབ་སྟེ། རྩ་བར། གཞན་ནི་སྲིད་པའི་རྩེ་མོར་འགྲོ་ཞེས་སོ། །གོང་འཕོ་དེ་ལ་འཕར་བ་གསུམ་ཡོད་དེ། བསམ་གཏན་སྤེལ་ཀྱང་བར་དུ་གོང་དུ་མི་འགྲོ་བས་ན་འཕར་བ་དང། སྤེལ་སྒོམ་གྱིས་གནས་གཙང་དུ་སྐྱེས་
ཀྱང་བར་ནས་འགའ་ཙམ་བརྒལ་ནས་འོག་མིན་དུ་འཇུག་པས་ཕྱེད་དུ་འཕར་བ་དང། ཚངས་ཆེན་མ་ཡིན་པའི་གནས་ཐམས་ཅད་དུ་འཕོས་ནས་འོག་མིན་དུ་འཇུག་པས་གནས་ཐམས་ཅད་དུ་འཆི་འཕོ་བ་དང་གསུམ་ཡོད་པའི་ཕྱིར། རྩ་

[040A]༄༅། །བར། དེ་འཕར་ཕྱེད་འཕར་ཐམས་ཅད་དུ། འཆི་འཕོ་།ཞེས་སོ། །དེ་དག་གཟུགས་སུ་ཉེར་འགྲོའི་ཕྱིར་མི་འོང་ལྔ་ཡང་ཡིན་ནོ། །གཉིས་པ་ནི། རྩ་བར་གཞན་ནི་གཟུགས་མེད་འགྲོ་རྣམས་བཞི། ཞེས་
བྱུང། གཞན་གཟུགས་མེད་ཉེར་འགྲོ་རྣམ་པ་བཞི་ཡོད་དེ། སྐྱེས་འདའ་ནས། གོང་འཕོའི་བར་བཞི་ཡོད་པའི་ཕྱིར། །གསུམ་པ་མཐོང་ཆོས་ཞི་ནི། གཞན་ནི་འདི་ལ་མྱ་ངན་འདའ། །ཞེས་བྱུང། ཕྱིར་མེ་འོང་མཐོང་ཆོས་ཞི་ཡོད་དེ་
གཟུགས་གཟུགས་མེད་ཀྱི་ཉེར་འགྲོ་ལས་གཞན་པའི་ཕྱིར་མི་འོང་མཐོང་ལམ་ཐོབ་པའི་ཚེ་འདི་ལ་མྱ་ངན་ལས་འདའ་བའི་ཕྱིར་མི་འོང་དེ་དེ་ཡིན་པའི་ཕྱིར། བཞི་བ་ལ་དགུར་བཤད་པ་དང། དེའི་ཁྱད་པར་གཉིས། དང་པོ་ནི། གཟུགས་
སུ་ཉེར་འགྲོ་དགུར་བཤད་པ་ནི། གསུམ་ལ་ཡང་རྣམ་གསུམ་བྱེ་ནས་།གཟུགས་སུ་ཉེར་འགྲོ་དགུར་བཤད་དོ། །ཞེས་བྱུང། གཟུགས་སུ་ཉེར་འགྲོ་དགུར་ཡོད་དེ། བར་དོར་འདའ་བ་དང། སྐྱེས་ནས་འདའ་བ་དང་གོང་དུ་
འབོབ་གསུམ་ལ་ཡང་གསུམ་གསུམ་ཕྱེ་ན་དགུར་ཡོད་པའི་ཕྱིར་ཏེ། བར་འདའ་ལ་མྱུར་བར་དང། མྱུར་བར་མ་ཡིན་པ་དང། དུས་རིང་ནས་འདའ་བ་གསུམ་དང། སྐྱེས་འདའ་ལ་སྐྱེས་ཙམ་ནས་དང། འདུ་བྱེད་དང་བཅས་ཏེ་དང་
འདུ་བྱེད་མེད་པར་འདའ་བ་གསུམ་དང། གོང་འཕོལ། འཕར་བ་ཕྱེད་འཕྱེད་འཕར། གནས་ཐམས་ཅད་དུ་འཆི་འཕོ་བ་གསུམ་དང་དགུ་ཡོད་པའི་ཕྱིར། གཉིས་པ་ནི། དེ་དག་གི་ནི་ཁྱད་པར་རྣམས། ལས་དབང་ཉོན་མོངས་བྱེ་བྲག་

[040B] །ཞེས་བྱུང། ཕྱིར་མི་འོང་དགུ་བོ་དེ་དག་གི་ཁྱད་པར་རྣམས་ལས་དང་དབང་པོ་དང། ཉོན་མོངས་པའི་བྱེ་བྲག་ལས་བཞག་སྟེ། དང་པོ་གསུམ་མངོན་པར་འགྲུབ་པའི་ལས་ཀྱི་དང། བར་པ་གསུམ་སྐྱེས་ནས་མྱོང་འགྱུར་གྱི་ལས་ཀྱི་
དང། ཕྱི་མ་གསུམ་ལན་གྲངས་གཞན་ལ་མྱོང་འགྱུར་གྱི་ལས་ཀྱི་དང། ཡང་དང་པོ་གསུམ་དབང་པོ་རྣོན་པོ། །བར་པ་གསུམ་དབང་པོ་འབྲིད། ཐ་མ་གསུམ་དབང་པོ་རྟུལ་བོ་དང། ཡང་དང་པོ་གསུམ་ཉོན་མོངས་ཆུང་དུ་དང། བར་པ་
གསུམ་འབྲིང་དང། ཕྱི་མ་གསུམ་ཉོན་མོངས་ཆེ་བའི་བྱེ་བྲག་གིས་བཞག་པའི་ཕྱིར། ལྔ་པ་དམ་པའི་འགྲོ་བ་བདུན་ནི། གོང་དུ་འཕོ་བ་མ་ཕྱ་བར། །དམ་པའི་འགྲོ་པ་བདུན་དུ་འདོད། །དམ་པ་དམ་མིན་འདུག་མི་འཇུག་སོན་པ་ཕྱིར་མི་འོང་
ཕྱིར་ཏེ། །ཞེས་བྱུང། མདོ་ལས་སྐྱེས་བུ་དམ་པའི་འགྲོ་བ་བདུན་བསྟན་པ་ཡོད་དེ། དེ་ལས་གོང་དུ་འཕོ་བ་མ་ཕྱེ་བར་དམ་པའི་འགྲོ་བ་བདུན་དུ་འདོད་པའི་ཕྱིར། མངོ་ལས། བདུན་གང་ཞེ་ན། བར་མ་དོར་ཡོངས་སུ་མྱ་ངན་ལས་འདའ་པ་གསུམ་
དང། སྐྱེས་ནས་ཡོངས་སུ་འདའ་བ་གསུམ་དང། གོང་དུ་འཕོ་བའོ་།ཞེས་གསུངས་པའི་ཕྱིར། གོང་འཕོ་མི་འབྱེད་པའི་རྒྱུ་མཚན་ཡོད་དེ། ཤིན་ཏུ་མང་བས་དབྱེ་བ་འཁྲུག་པར་འགྱུར་པའི་ཕྱིར་ཏེ། དེ་ནི་བསམ་གཏན་སྤེལ་མ་སྤེལ་དང་
ཁམས་གཅིག་དང་གཉིས་སུ་ཉེ་བར་འགྲོ་བ་དང། འཕར་བ་སོགས་ཀྱི་དབྱེ་བ་ཆེས་མང་བའི་ཕྱིར། གང་སྤེལ་ལས། གསུམ་བ་ནི་མ་ཕྱེ་བར་བསྟན་ཅེ་ན། དེའི་དབྱེ་བ་ཤིན་ཏུ་མང་བསམ་ཕྱེ་བའི་ཕྱིར་ཏེ། འཁྲུག་པར་འགྱུར་ཏེ་འོང་བས་

[041A]༄༅། །སོ༑ ༑ཞེས་གསུངས་པའི་ཕྱིར། དེ་བདུན་ཆོས་ཅན། དམ་པའི་འགྲོ་བར་བརྗོད་པའི་རྒྱུ་མཚན་གཉིས་ཡོད་དེ། དམ་པ་དགེ་བ་ཁོ་ན་ལ་འཇུག་ཅིང། དམ་པ་མིན་བ་སྟེ་མི་དགེ་བ་ལ་མི་འཇུག་པས་དམ་པ་དང་
འགྲོ་བའམ་སྐྱེ་བའམ་ཚེ་ཕྱི་མར་རང་ས་དང་འོག་གི་འགྲོ་བ་དེར་ཕྱིར་འོང་བ་མེད་པས་ན་དམ་པའི་འགྲོ་བ་ཡིན་པའི་ཕྱིར་རང་འགྲེལ་ལས། གང་དག་ལ་འགྲོ་བ་འདི་དག་ཡོད། །ཅེས་དང། གང་སྤེལ་ལས། སྐྱེ་བ་དང་འགྲོ་བ་དང་ཚེ་
ཕྱི་མ་ཞེས་བྱ་བ་ནི་རྣམ་གྲངས་སོ། །ཞེས་གསུངས་པའི་ཕྱིར་རྒྱལ་སྲས་མ་ལས་ཀྱང་ངོ། །འདིའི་དམ་པ་དང་འགྲོ་བ་སོ་སོར་བཤད་དགོས་ལ་འགྲོ་བའི་དོན་ཡང་དེ་ལྟར་ཡིན་ནོ། །བཞི་པ་ཚེ་ཡོངས་གྱུར་གྱི་ཕྱིར་མི་འོང་ལ། དངོས་
དང༑ ཞར་བྱུང་བསམ་གཏན་སྦེལ་སྒོམ་བཤད་པ་གཉིས། དང་པོ་ནི་འདོད་པར་ཚེ་ཡོངས་གྱུར་པས་འཕགས། །ཁམས་གཞན་དུ་ནི་འགྲོ་བ་མེད། །དེ་དང་གོང་མར་སྐྱེས་བ་ནི། །ཡོངས་ཉམས་དབང་པོ་འཕོ་མི་སྟེན། ཞེས་
བྱུང༑ འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་གི་ངོ་བོ་ཡོད་དེ། གང་ཚེ་དང་པོ་ལ་རྒྱུན་ཞུགས་ཀྱི་འབྲས་བུ་འམ། ཕྱིར་མི་འོང་གི་འབྲས་བུ་ཐོབ་ནས་འདོད་པའི་ཚེ་གཉིས་པ་ལ་ཕྱིར་མི་འོང་གི་འབྲས་བུ་ཐོབ་པ་དེ་དེ་ཡིན་པའི་ཕྱིར། ཚེ་
ཡོངས་གྱུར་གྱི་ཕྱིར་མི་འོང་ལ་འདོད་པར་ཚེ་ཡོངས་གྱུར་གྱི་དེ་དང། གཟུགས་སུ་ཚེ་ཡོངས་གྱུར་ཏེ་གཉིས་ཡོད། དང་པོ། འདོད་ཁམས་སུ་ཚེ་ཡོངས་གྱུར་གྱི་འཕགས་པ་ཁམས་གཞན་དུ་མི་འགྲོ་སྟེ། ཚེ་དེ་ཉིད་ལ་ཕྱིར་མི་འོང་གི་འབྲས་

[041B][?][?]སུ་མྱ་ངན་ལས་འདའ་བའི་ཕྱིར་རོ་།རྩ་བར། འདོད་པར་ནས། མེད། ཅེས་སོ། །གཉིས་པ་གཟུགས་ཀྱི་ཚེ་ཡོངས་སུ་གྱུར་པ། ཁམས་གཞན་དུའང་འཇུག་པ་ཡོད་དེ། གཟུགས་མེད་བཞི་དག་ཅི་རིགས་སུ་འཇུག་
པ་ཡོད་པའི་ཕྱིར་ཏེ། གོང་འཕོ་སྲིད་རྩེའི་མཐར་ཐུག་འགྲོ་ལྟ་བུ་ཡིན་པའི་ཕྱིར། རང་འགྲེལ་ལས། གཟུགས་ཀྱི་ཁམས་སུ་ཚེ་ཡོངས་སུ་གྱུར་པ་ནི། ཞེས་པ་ནས། གང་ཡིན་པའོ། །ཞེས་སོ། །འདོད་པར་ཚེ་ཡོངས་གྱུར་དེ་དང་ཁམས་
གོང་མར་སྐྱེས་པའི་འཕགས་པ་ནི་ཡོངས་སུ་ཉམས་པར་མི་འགྱུར་ལ་དབང་པོ་རྟུལ་བོ་རྣོན་པོར་འཕོ་བ་ཡང་མིན་ཏེ། མི་ཉམས་པའི་རྟེན་ཁྱད་པར་ཅན་དང། ཚེ་རབས་གཞན་དུ་འཕགས་ལམ་ལ་འདྲིས་པའི་དབང་པོ་ཆོས་སྨིན་པའི་ཕྱིར། རྩ་
བར༑ དེ་དང་གོང་མར་སྐྱེས་བ་ནི། །ཡོངས་ཉམས་དབང་པོ་འཕོ་མི་སྟེན། །ཞེས་སོ། །གཉིས་པ་ནི། དང་པོར་བཞི་བ་སྤེལ་བར་བྱེད་སྐད་ཅིག་མ་ནི་བསྲེས་པས་འགྲུབ། །སྐྱེ་དང་གནས་པར་བྱ་ཕྱིར་དང། །ཉོན་མོངས་བས་ནི་འཇིགས་
ཕྱིར་ཡང། །དེ་ནི་རྣམ་པ་ལྔའི་ཕྱིར། །གནས་གཙང་སྐྱེ་བ་ལྔ་ཁོ་ན། ཞེས་བྱུང། དང་པོར་བསམ་གཏན་བཞི་བ་དང་སྤེལ་བར་བྱེད་དེ། དེ་ཏིང་ངེ་འཛིན་ཐམས་ཅད་ལས་སུ་རུང་བ་དང། ལམ་སླབ་རྣམས་ཀྱི་མཆོག་ཡིན་པའི་ཕྱིར། སྤེལ་
ཚུལ་ཡོད་དེ། དགྲ་བཅོམ་མ་མ་ཕྱིར་མི་འོང་བ་གང་རུང་གིས་ཟག་མེད་ཀྱི་བསམ་གཏན་བཞི་པ་རྒྱུན་ལྡན་ལ་སྙོམས་པར་འཇུག་ཅིང། དེ་ལས་ལངས་པ་སྟེ། དེ་དོར་ནས། བཞི་པ་ཟག་བཅས་རྒྱུན་ལྡན་དང་དེ་ནས་དེ་ཉིད་ཟག་མེད་རྒྱུན་ལྡན་

[042A]༄༅། །ལ་སྙོམས་པར་འཇུག་པ་དེ་ཡིན་པའི་ཕྱིར། དེ་བཞིན་དུ་སྙོམས་པར་འཇུག་ཡང་སྔ་མ་ཕྱི་མའི་ཁྱད་པར་ཡོད་དེ། དེ་བཞིན་དུ་རྒྱུན་ཕྲི་ནས་སྐད་ཅིག་མ་གཉིས་ཟག་མེད་དང། ཡང་གཉིས་ཟག་བཅས་དང། ཡང་
གཉིས་ཟག་ཡོད་ལ་སྙོམས་པར་འཇུག་པ་དེ་ཡིན་པའི་ཕྱིར། རྩ་བར་དང་པོར་བཞི་པ་སྤེལ་པར་བྱེད། །ཅེས་སོ། །ལུས་རྟེན་ཡོད་དེ། དང་བོར་འདོད་ཁམས་སུ་གླིང་གསུམ་གྱི་རྟེན་ལ་དང། ཕྱིས་ཉམས་པ་གཟུགས་ཁམས་སུ་ཡང་
སྤེལ་པར་བྱེད་པའི་ཕྱིར། གཉིས་པ་གྲུབ་ཚད་ཡོད་དེ། བསམ་གཏན་ཟག་བཅས་ཟག་མེད་སྐད་ཅིག་མ་རེ་རེ་ལ་ནི་སྤེལ་ཐུབ་པ་གྲུབ་པའི་ཚད་དུ་བྱེ་སྨྲ་འདོད་པའི་ཕྱིར། རྩ་བར། སྐད་ཅིག་མ་ནི་བསྲེས་པས་གྲུབ། ཅེས་སོ། །སློབ་
དཔོན་གྱིས་དེ་མི་འཐད་དེ། སྐད་ཅིག་མ་སངས་རྒྱས་མ་གཏོགས་པས་སྦེལ་མི་ཐུབ་པའི་ཕྱིར། དེས་ན་གྲུབ་ཚད་ཡོད་དེ། རྒྱུན་བཅས་གསུམ་གྱིས་རིམ་པས་སྙོམས་པར་འཇུག་པ་དེ་རྫོགས་པར་གྲུབ་པའི་ཚད་ཡིན་པར་གསུངས་སོ། །གསུམ་
པ་ནི། སྐྱེ་དང་གནས་པར་བྱ་ཕྱིར་དང། །ཉོན་མོངས་པས་ནི་འཇིགས་ཕྱིར་ཡང། །ཞེས་བྱུང། སྒོམ་པའི་རྒྱུ་མཚན་ཡོད་དེ། ཕྱིར་མི་འོང་གནས་གཙང་དུ་སྐྱེ་བ་དང་དགྲ་བཅོམ་གྱིས་མཐོང་ཆོས་ལ། བདེ་པར་གནས་པར་བྱ་བའི་ཕྱིར་
དང། དེ་གཉིས་དབང་རྟུལ་ནི་ཉོན་མོངས་པས་འཇིགས་ནས་འབྲས་བུ་མི་ཉམས་པའི་ཕྱིར་ཡིན་པའི་ཕྱིར། བཞི་པ་ནི། དེ་ནི་རྣམ་པ་ལྔའི་ཕྱིར། །གནས་གཙང་སྐྱེ་བ་ལྔ་ཁོ་ན། །ཞེས་བྱུང། གནས་གཙང་མའི་སྐྱེ་བ་ལྔར་དེས་པའི་

[042B] དེའི་རྒྱུ་བསམ་གཏན་སྤེལ་སྒོམ་དེ་ནི་རྣམ་པ་ལྔའི་ཕྱིར་རོ། །སྤེལ་སྒོམ་ལྔ་ཡོད་དེ། ཆུང་དུ་གསུམ་སྤེལ་འབྲིང་དྲུག་སྤེལ། ཆེན་པོ་དགུ་སྤེལ། ཤིན་ཏུ་ཆེ་བ་བཅུ་གཉིས་སྤེལ། ཤིན་ཏུ་ཆེས་ཆེ་བ་བཅོ་
ལྔ་སྤེལ་ལྔ་ཡོད་པའི་ཕྱིར། གསུམ་སྤེལ་གྱི་གོ་རིམ་གྱིས་དྲུག་དང་དགུ་སེགས་ཡིན། འདས་ལམ་ཟག་མེད་དང་འཇིག་རྟེན་པའི་བསམ་གཏན་དག་པ་ཟག་བཅས་སོ། །ལྔ་བ་ཕྱིར་མི་འོང་ལུས་མངོན་བྱེད་ནི་འགོག་པ་ཐོབ་པའི་ཕྱིར་མི་
འོང། །ལུས་ཀྱིས་མངོན་དུ་བྱེད་པར་འདོད། །ཅེས་བྱུང། ཕྱིར་མི་འོང་ལུས་མངོན་བྱེད་ཡོད་དེ། འགོག་པ་ཐོབ་པའི་ཕྱིར་མི་འོང་དེ་དེ་ཡིན་པའི་ཕྱིར། འགོག་པ་ལུས་ཀྱིས་མངོན་དུ་བྱེད་པ་ཞེས་བརྗོད་པའི་རྒྱུ་མཚན་ཡོད་དེ། སེམས་མེད་
པའི་ལུས་ལ་བརྟེན་ནས་སྐྱེ་བ་དེའི་ཕྱིར། དེ་ལྟར་བཤད་པའི་རྒྱུ་མཚན་ཡོད་དེ། མདོ་ལས་སློབ་པ་བཅོ་བརྒྱད་གསུངས་པ་དང་བསྟུན་པའི་དོན་བཤད་པའི་ཕྱིར། མདོ་ལས། ཁྱིམ་བདག་སློབ་པ་བཅོ་བརྒྱད་དང་མི་སློབ་པ་དགུ་ནི་ཡོན་
གནས་ཡིན་ཏ། སློབ་པ་བཅོ་བརྒྱད་གང་ཞེ་ན། རྒྱུན་དུ་ཞུགས་པའི་འགྲས་བུ་མངོན་དུ་བྱ་བའི་ཕྱིར་ཞུགས་པ་དང། ནས། དགྲ་བཅོམ་པའི་འབྲས་བུ་མངོན་དུ་བྱ་བའི་ཕྱིར་ཞུགས་པ་དང། དད་པའི་རྗེས་སུ་འབྲང་བ་དང། ཆོས་ཀྱི་རྗེས་སུ་
འབྲང་བ་དང། དད་པས་མོས་པ་དང། མཐོང་བའི་ཐོབ་པ་དང་རེགས་ནས་རིགས་སུ་སྐྱེ་བ་དང། བར་ཆད་གཅིག་པ་དང། བར་མ་དོར་ཡོངས་སུ་མྱ་ངན་ལས་འདའ་བ་དང། སྐྱེས་ནས་ཡོངས་སུ་མྱ་ངན་ལས་འདའ་བ་དང། མངོན་

[043A]༄༅། །པར་འདུ་བྱེད་དང་བཅས་ཏེ་ཡོངས་སུ་འདའ་པ་དང། མངོན་པར་འདུ་བྱེད་མེད་པར་ཡོངས་སུ་འདའ་བ་དང། གོང་དུ་འཕོ་བ་སྟེ་ཞེས་གསུངས། ལུས་མངོན་བྱེད་མ་བགྲངས་སོ། །འདིར་ཕྱེ་ཕྱིར་
མི་འོང་ལ་ཁྲི་ཉིས་སྟོང་དགུ་བརྒྱ་དང་དྲུག་ཅུ་ཡོད་དེ། ཕྱིར་མི་འོང་བར་འདའ་བ་སོགས་རིགས་ལྔ་རེ་རེ་ལ་གཉིས་སྟོང་ལྔ་བརྒྱ་དགུ་བཅུ་རྩ་གཉིས་རེ་ཡོད་པའི་ཕྱིར། དཔེར་ན་དེ་པར་འདའ་བ་ལ། ཉིས་སྟོང་ལྔ་བརྒྱ་དང་དགུ་བཅུ་རྩ་གཉིས་
ཡོད་པ་བཞིན་ཡིན་པའི་ཕྱིར་ཏེ། རང་འགྲེལ་ལས། བར་མ་དེར་མྱ་ངན་ལས་འདའ་བ་ཅི་ལྟ་བར་གོང་དུ་འཕོ་བའི་བར་ཐམས་ཅད་བསྡུས་ན་ཕྱིར་མི་འོང་ཁྲི་ཉིས་སྟོང་དགུ་བརྒྱ་དྲུག་ཅུ་ཡིན་ནོ། །ཞེས་གསུངས་པའི་ཕྱིར། ཇི་ལྟར་ཡོད་
ན་ཚངས་རིས་ལྟ་བུའི་གནས་གཅིག་ན་ཕྱིར་མི་འོང་རིགས་ཀྱི་དྲུག་དང་རིགས་རེ་རེ་ལའང་གཟུགས་ཀྱི་འཆིང་བ་མཐའ་དག་དང་ལྡན་པ་ནས་བརྒྱད་པ་སྤངས་པའི་བར་དགུ་དགུ་སྟེ་དགུ་སྟེ་དགུ་དྲུག་ལྔ་བཅུ་ང་བཞི་དང་གནས་ཀྱིས་ཕྱེ་ན་ལྔ་བཅུ་རང་
བཞི་བ་ཕྲག་བཅུ་དྲུག་ནི་བརྒྱད་བརྒྱ་དང་དྲུག་ཅུ་རྩ་བཞི་ཡིན་ནོ། །དེ་ལ་དབང་པོ་གསུམ་གྱིས་ཕྱེ་ན་སུམ་འགྱུར་ཉིས་སྟོང་དང་ལྔ་བརྒྱ་དང་དགུ་བཅུ་རྩ་གཉིས་ཡོད་པའི་ཕྱིར། རང་འབྲེལ་ལས། ཉིས་སྟོང་ལྔ་བརྒྱ་དགུ་བཅུ་རྩ་གཉིས་སྟེ་
ཇི་ལྟར་བྱས་པའི་ཞེ་ན། གནས་གཅིག་ན་རིགས་དྲུག་གོ་རིགས་རེ་རེ་ལ་འཆིང་བ་མཐའ་དག་དང་ལྡན་པ་ནས་རང་གི་གནས་ཀྱི་རྣམ་པ་བརྒྱད་ལས་འདོད་ཆགས་དང་དྲལ་བའི་བར་གང་ཟག་དགུ་དགུ་སྟེ་དགུ་དྲུག་ནི་ལྔ་བཅུ་རྩ་

[043B] །ལྔ་བཅུ་རྩ་བཞི་ཕྲག་བཅུ་དྲུག་ནི་བརྒྱད་བརྒྱ་དང་དྲུག་ཅུ་རྩ་བཞིའོ། །ཡང་དབང་པོའི་བྱེ་བྲག་གིས་སུམ་འགྱུར་ཏེ། དེ་ལྟར་བྱས་པས་སོ། །ཞེས་གསུངས་པའི་ཕྱིར། དེ་ཡང་རིགས་བསྡུས་ཀྱི་རྩི་ཚུལ་ཏེ་མ་བརྩིས་པ་མང་ཡང་
བརྩི་སླ་བའི་ཚུལ་བསྟན་ཙམ་མོ། །བཞི་བ་དགྲ་བཅོམ་ཞུགས་གནས་ལ། ཞུགས་པ་དང། འབྲས་གནས་གཉིས། དང་པོ་ནི། སྲིད་རྩེའི་བར་ཆད་བརྒྱད་ཟད་པ། །དགྲ་བཅོམ་ཉིད་ལ་ཞུགས་པ་ཡིན། །དགུ་བའི་བར་ཆད་མེད་ལམ་
ཡང༑ ༑དེ་ནི་རྡོ་རྗེ་ལྟ་བུ་ཡིན། །ཞེས་བྱུང། དགྲ་བཅོམ་ཞུགས་པ་ཡོད་དེ། བསམ་གཏན་དང་པོའི་རྣམ་པ་གཅིག་སྤངས་པ། ཞེས་པ་ནས་སྲིད་རྩེའི་བར་གྱི་བསྒོམ་སྤངས་ཉོན་མོངས་ཀྱི་ཆ་བརྒྱད་ཟད་པའི་ཕྱིར་མི་འོང་ཁྱད་པར་ཅན་རྣམས་དང་
སྲིད་ཉོན་དགུ་བའི་དངོས་གཉེན་བར་ཆད་མེད་ལམ་ལ་གནས་པ་དེ་ཡང་དགྲ་བཅོམ་པ་ཉིད་ལ་ཞུགས་པ་ཡིན་པའི་ཕྱིར། སྲིད་རྩེའི་དགུ་བའི་དངོས་གཉེན་པར་ཆང་མེད་ལམ་དེ་ནི་ཆོས་ཅན། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཡིན་
ཏེ༑ རྫས་ཀྱི་རྡོ་རྗེ་བཞིན་དུ་ཁམས་གསུམ་གྱི་སྒོམ་སྤངས་ཉོན་མོངས་པ་འཇོམས་པར་ནུས་ཤིང་ཚུར་འཇོམས་མི་ནུས་པའི་སྒོམ་ལམ་བར་ཆད་མེད་ལམ་ཡིན་པའི་ཕྱིར། རྩ་བར། དེ་ནི་རྡོ་རྗེ་ལྟ་བུ་ཡིན་།ཞེས་སོ། །དེ་ལ་དབྱེ་ན་རྡོ་རྗེ་
ལྟ་བུ་ཁྲི་དང་སུམ་བརྒྱ་དྲུག་ཅུ་རྩ་བརྒྱད་སོགས་ཡོད་དོ་།གཉིས་པ་ལ། དགྲ་བཅོམ་འབྲས་གནས་དངོས་དང། ཁྱད་ཆོས་རྒྱས་པར་བཤད་པ་དང། འབྲས་གནས་ཀྱི་དབྱེ་བ་དང་གསུམ། དང་པོ་ནི་དེ་ཟད་ཐོབ་དང་ཟད་པ་ཤེས། །དེ་

[044A]༄༅། །ཚེ་དེ་མི་སློབ་དགྲ་བཅོམ། །ཞེས་བྱུང། སྲིད་ཉོན་དགུ་བ་ཟང་པའི་བྲལ་ཐོབ་དང་ལྷན་ཅིག་ཏུ་ཟག་པ་ཟད་པའི་ཤེས་པ་སྐྱེ་སྟེ། དགྲ་བཅོམ་ཞུགས་པ་དེའི་ཚེ་འབྲས་བུ་ཐོབ་ཕྱིར་ལམ་ལ་སློབ་མི་དགོས་པས་མི་
སློབ་པ་དང་ཉོན་མོངས་པའི་འཚེ་བ་བཅོམ་པས་རང་དོན་རྫོགས་ཤིང་གཞན་དོན་བྱེད་པར་འོས་པ་དང། དེས་ན་མཆོད་པར་འོས་པས་དགྲ་བཅོམ་པ་ཡིན་པའི་ཕྱིར། འདི་དགྲ་བཅོམ་སྐད་དོང་ཨདྷ་ནྟེའི་སྒྲ་བཤད་ཡིན་ཏེ། ཨ་རི་དགྲ་
ཧ་ན་འཚེ་བའམ་འཇོམས་པར་བྱས་ནས་དགྲ་བཅོམ་དང་ཨརྷ་མཆོད་པ་ལ་བྱས་ནས་བཤད་པའི་ཕྱིར། སྒྲ་བསྒྲུབ་སོགས་མ་སྤྲོས། གཉིས་པ་ལ་ཆགས་བྲལ་གྱི་རྣམ་བཞག་དང། དགེ་སྦྱོང་ཚུལ་གྱི་རྣམ་བཞག་གཉིས། དང་པོ་ལ་
ལམ་གང་གིས་ཆགས་པ་དང་བྲལ་བ། བྲལ་ཐོབ་སྐྱེ་ཚུལ། ས་གང་གིས་གང་ལ་ཆགས་པ་དང་བྲལ་བ་དང། འཇིགས་རྟེན་པའི་ལམ་གྱི་དམིགས་རྣམ་བཤད་པ་དང་བཞི། དང་པོ་ནི། འཇིག་རྟེན་འདས་ཀྱིས་སྲིད་རྩེ་ལས། །ཆགས་
བྲལ་གཞན་ནི་རྣམ་པ་གཉིས། །ཞེས་བྱུང། འཇིག་རྟེན་ལས་འདས་པའི་སྒོམ་ལམ་གྱིས་སྲིད་རྩེ་ལས་འདོད་ཆགས་དང་བྲལ་བར་བྱེད་པ་ཁོ་ན་ཡིན་ཏེ། དེའི་གོང་ན་འཇིག་རྟེན་པའི་ས་མེད་ཅིང་རང་སའི་འཇིག་རྟེན་པའི་རང་སའི་
གཉེན་པོ་མི་ཐུབ་པའི་ཕྱིར། དེ་ལས་རང་སའི་ཉོན་མོངས་རྒྱས་པར་འགྱུར་བའི་ཕྱིར། རྩ་བར། འཇིག་རྟེན་འདས་ཀྱིས་སྲིད་རྩེ་ལས། ཆགས་བྲལ། ཞེས་སོ། །སྲིད་རྩེ་ལས་གཞན་བ་ལྷག་མ་བརྒྱད་ལ་འདས་ལམ་ཁོ་ན་ཆགས་

[044B]པའི་སྒོམ་ལམ་དང་འདས་པའི་སྒོམ་ལམ་གཉིས་ཡོད་པའི་ཕྱིར། རྩ་བར། གཞན་ལས་རྣམ་པ་གཉིས། །ཞེས་སོ། །གཉིས་པ་ནི། འཇིག་རྟེན་པ་ཡི་ཆགས་བྲལ་བའི། །
འཕགས་པ་བྲལ་བའི་ཐོབ་རྣམ་གཉིས། །ཁ་ཅིག་འཇིག་རྟེན་འདས་ཀྱིས་ཀྱང། །བཏང་ལ་ཉོན་མོངས་མི་ལྡན་ཕྱིར། །སྲིད་རྩེའི་ཕྱེད་ལས་རྣམ་གྲོལ་དང། །གོང་དུ་སྐྱེས་པ་བཞིན་མི་ལྡན། །ཞེས་བྱུང་འཕགས་པ་འཇིག་རྟེན་པའི་
ལམ་གྱིས་འདོད་ཆགས་དང་བྲལ་བར་གྱུར་པ་ལ་བྲལ་བའི་ཐོབ་པ་འཇིག་རྟེན་པ་དང་འཇིག་རྟེན་ལས་འདས་པ་གཉིས་ཡོད་དེ། དཔེར་ན་རྒྱུན་དུ་ཞུགས་པ་ཞི་གནས་སྤྱད་པ་ཞིག་འཇིག་རྟེན་པའི་ལམ་འདོད་པའི་འདོད་ཆགས་དང་བྲལ་བར་
གྱུར་པ་ན། རྣམ་པ་རེ་རེ་ཞིང་བྲལ་པའི་ཐོབ་པ་ཟག་བཅས་དང་ཟག་མེད་གཉིས་སྐྱེ་བའི་ཕྱིར། རྩ་བར། འཇིག་རྟེན་པ་ཡི་ཆགས་བྲལ་བའི། །འཕགས་པ་བྲལ་བའི་ཐོབ་རྣམ་གཉིས། །ཞེས་དང་རྒྱལ་སྲས་མ་ལས་སོ། །དེ་ལ་བྱེ་
སྨྲ་ན་རེ། འཇིག་རྟེན་ལས་འདས་པའི་ལམ་གྱིས་ཀྱང་འདོད་ཆགས་དང་བྲལ་བ་ན་ཐོབ་པ་ཟག་བཅས་ཟག་མེད་གཉིས་དང་ལྡན་པར་ཐལ། འདས་ལམ་གྱིས་ཅི་ཡང་མེད་པའི་སྐྱེ་མཆེད་ལས་འདོད་ཆགས་དང་བྲལ་བ་ཕྱིར་མི་འོང་དབང་
རྟུལ་བསམ་གཏན་ལ་བརྟེན་ནས་དབང་པོ་རྣོན་པོར་འཕོས་པ་ན་སྔ་མའི་བྲལ་ཐོབ་ཟག་མེད་ནི་བཏང་ཡང་སྔར་སྤངས་པའི་ཉོན་མོངས་དང་ཡང་མི་ལྡན་པའི་ཕྱིར། རྩ་བར། ཁ་ཅིག་འཇིག་རྟེན་འདས་ཀྱིས་ཀྱང། །བཏང་ལ་ཉོན་མོངས་

[045A]༄༅། །མི་ལྡན་ཕྱིར། །ཞེས་གསུངས་པའི་ཕྱིར་ཟེར་ན་ཁྱབ་པ་མེད་དེ། དེ་ལ་འཇིག་རྟེན་པའི་བྲལ་ཐོབ་མེད་ཀྱང་དེས་ཉོན་མོངས་སྔར་སྤངས་པ་དེ་དག་དང་མི་ལྡན་པའི་ཕྱིར་ཏེ། དཔེར་ན། འདས་ལམ་གྱིས་སྲིད་པའི་རྩེ་
མོའི་ཕྱེད་ལས་རྣམ་གྲོལ་བའི་ཕྱིར་མི་འོང་བསམ་གཏན་ལ་བརྟེན་ནས་དབང་པོ་འཕོས་པ་ན་ལམ་སྔ་མ་བཏང་ཞིང་འཇིག་རྟེན་པའི་བྲལ་ཐོབ་མེད་ཀྱང་སྲིད་རྩེའི་ཉོན་མོངས་སྔར་སྤངས་པ་སླར་མི་ལྡན་པ་བཞིན་དང་འདོད་པར་ཆགས་བྲལ་གྱི་
སོ་སྐྱེ་བསམ་གཏན་དང་པོ་ཡན་ཆད་དུ་སྐྱེས་པ་ལ་འདོད་པའི་ཉོན་མོངས་དང་བྲལ་ཐོབ་ཟག་བཅས་བཏང་བས་བྲལ་ཐོབ་མེད་ཀྱང་འདོད་ཉོན་མི་ལྡན་པ་བཞིན་ཡིན་པའི་ཕྱིར། གསུམ་པ་ས་གང་གིས་གང་ལ་ཆགས་པ་དང་བྲལ་བ་ནི། ཟག་
མེད་མི་ལྕོག་མེད་པ་ཡིས། །ཐམས་ཅད་ལས་ནི་འདོད་ཆགས་བྲལ། །ས་གསུམ་ལས་རྒྱལ་བསམ་གཏན་ནམ། །ཉེར་བསྔོགས་ལས་མཐའི་རྣམ་གྲོལ་ལམ། །གོང་མའི་ཉེར་བསྔོགས་ལས་མིན་འཕགས། །བརྒྱད་ཀྱིས་རང་གོང་ས་
ལས་རྒྱལ། །ཞེས་བྱུང། ཟག་མེད་ཀྱིས་དགུ་ཡང་ཡོད་དེ། བསམ་གཏན་དང་པའི་ཉེར་བསྔོགས་ཟག་མེད་དང་དང་པོའི་ཉེར་པོའི་དངོས་གཞི་ཟག་མེད་ཙམ་ཁྱད་གཉིས་དང་བསམ་གཏན་ཕྱི་མ་གསུམ་གྱི་དངོས་གཞི་ཟག་མེད་གཟུགས་མེད་
གསུམ་གྱི་ཟག་མེད་གསུམ་དང་དགུ་ཡོད་པས་བར་ཆད་མེད་ལམ་དང་རྣམ་གྲོལ་ལམ་ཡང་དེས་ཤེས་དགོས། སྤྱིར་དེ་དགུ་ལ་ཟག་བཅས་ཟག་མེད་གཉིས་ཡོད་པས་ཟག་མེད་དུག་ལ་རུང། བསམ་གཏན་དང་པོའི་ཉེར་བསྔོགས་ཟག་མེད་

[045B]ཐམས་ཅད་ལས་འདོད་ཆགས་དང་བྲལ་བར་འགྱུར་ཏེ། དེ་ལ་བར་ཆད་མེད་ལམ་སྐར་རྟེན་རུང་བ་དང་ཟག་མེད་ཡིན་པའི་ཕྱིར། རྩ་བར་ཟག་མེད་མི་ལྕོག་མེད་པ་ཡིས། །ཐམས་
ཅད་ལས་ནི་འདོད་ཆགས་བྲལ། །ཞེས་དང། རང་འགྲེལ་ལས། སྲིད་པའི་རྩེ་མོའི་བར་ལས་སོ། །ཞེས་དང། འདི་ཀུན་འདུས་ལྟར་ན་སྤངས་བྱ་ཅིག་ཅར་བ་དང་འདྲ་ཡང་འདིར་དེའི་ཐ་སྙད་མེད་པའི་རྒྱུན་ཞུགས་དང་ཕྱིར་འོད་གི་སྒོམ་ལམ་
དང་སྦྱོར་དགོས་སོ། །གང་ཞིག་ཉེར་བསྔོགས་ལ་བརྟེན་ནས་འདོད་པ་དང་བསམ་གཏན་གཉིས་ཀྱི་བར་གྱིས་འོག་མ་གསུམ་ལས་འདོད་ཆགས་དང་བྲལ་ནས་རྒྱལ་བ་རྣམ་གྲོལ་ལམ་འཐོབ་པའི་ཚེ་འཕགས་པ་དབང་རྟུལ་གྱི་བར་ཆད་མེད་
ལམ་ལྟར་མཐའི་རྣམ་གྲོལ་ལམ་ཡང་ཉེར་བསྔོགས་དང། དབང་རྣོན་གྱི་བར་ཆད་མེད་ལམ་ཉེར་བསྔོགས་དང་རྣམ་གྲོལ་ལམ་བསམ་གཏན་གྱི་དངོས་གཞི་ལ་བརྟེན་པ་ཡིན་ཏེ། དབང་རྟུལ་གྱི་དེའི་རྣམ་གྲོལ་ལམ་གྱི་ཚེ་ཚོར་བ་བདེ་བར་
འཕོ་མི་ནུས་དབང་རྣོན་གྱི་ཚོར་བ་བཏང་སྙོམས་ཀྱི་དབང་པོ་ཚོར་བ་བདེ་བར་འཕོ་ནུས་པའི་ཕྱིར་དང། བསམ་གཏན་དང་པོ་གསུམ་གྱི་དངོས་གཞི་དང་ཉེར་བསྔོགས་ཀྱི་ཚོར་ཕ་གཉིས་རིགས་མི་གཅིག་པའི་ཕྱིར་དང། ས་གསུམ་ཡང་དེ་
ལྟར་ཡིན་པའི་ཕྱིར། རྩ་བར། ས་གསུམ་ལས་རྒྱལ་བསམ་གཏན་ནམ་།ཉེར་བསྔོགས་ལས་མཐའི་རྣམ་གྲོལ་ལམ། ཞེས་དང། རང་འགྲེལ་ལས། ཅི་འདིས་རྣམ་པར་གྲོལ་བའི་ལམ་ཐམས་ཅད་བར་ཆད་མེད་པའི་ལམ་བཞིན་དུ་

[046A]༄༅། །ཉེར་བསྔོགས་ལས་སྐྱེ་འམ་སྨྲས་པ་མ་ཡིན་ནོ། །ཞེས་གསུངས་པའི་ཕྱིར་དང། ཡང་རང་འགྲེལ་ལས། བསམ་གཏན་གསུམ་ན་ནི་ཉེར་བསྔོགས་དང་དངོས་གཞི་གཉིས་ཀྱི་དབང་པོ་ཐ་དད་པས་ཕྱིར་ལ་ལ་
ཞེས་གསུངས་པའི་ཕྱིར། དབང་རྟུལ་ལམ་བུ་ལ་བས། དེ་ལྟར་མི་སྐྱེ་བས་སོ། །གོང་མ་བསམ་གཏན་གསུམ་པ་ཡན་ཆད་ལས་འདོད་ཆགས་དང་བྲལ་བའི་རྣམ་གྲོལ་ལམ་ཐ་མ་ཉེར་བསྔོགས་ལས་མཐའི་རྣམ་གྲོལ་ལམ་གྱི་ངོ་བོར་མིན་
གྱི་དངོས་གཞིར་སྐྱེ་བ་ཡིན་ཏེ། བསམ་གཏན་གསུམ་པ་ཡན་ཆད་ཀྱི་ཉེར་བསྔོགས་དང་དངོས་གཞི་ཚོར་བ་མཐུན་ཅིང་དངོས་གཞི་མཐོང་བ་ལ་གུས་པའི་ཕྱིར། རྩ་བར། གོང་མའི་ཉེར་བསྔོགས་ལས་མིན་ཞེས་སོ། །འཕགས་བ་
ཟག་པ་མེད་པའི་བསམ་གཏན་བཞི་ཁྱད་པར་ཅན་དང་གཟུགས་མེད་དང་པོ་གསུམ་དང་ཟག་མེད་དངོས་གཞི་བརྒྱད་ཀྱིས་རང་ས་དང་གོང་ས་ལས་རྒྱལ་བར་བྱེད་ཀྱི་འོག་ས་ལས་རྒྱལ་བར་བྱེད་པ་མིན་ཏེ། དེ་ལས་འདོད་ཆགས་བྲལ་ཟིན་
པའི་ཕྱིར། རྩ་བར། འཕགས། བརྒྱད་ཀྱིས་རང་གོང་ས་ལས་རྒྱལ་ཞེས་དང། རང་འགྲེལ་ལས། ཟག་པ་མེད་པའི་བསམ་གཏན་དང་བསམ་གཏན་ཁྱད་པར་ཅན་དང་གཟུགས་མེད་པ་དང་བརྒྱད་ཀྱིས། ཞེས་གསུངས་པའི་ཕྱིར་
དང༑ ཟག་མེད་བརྒྱད་ཀྱི་འདྲེན་ཚུལ་དེ་ཡིན་པའི་ཕྱིར། བཞི་པ་ལས་གྱི་དམིགས་རྣམ་ལ། འཇིག་རྟེན་པའི་ལམ་གྱི་དམིགས་རྣམ་དང་འདས་ལམ་གྱི་མཐར་རྣམ་གྲོལ་ལམ་སྐྱེ་ཚུལ་གཉིས། དང་པོ་ནི་འཇིག་རྟེན་རྣམ་

[046B] །བར་ཆད་མེད་ལམ་གོ་རིམས་བཞིན། །ཞི་སོགས་རགས་སོགས་རྣམ་པ་ཅན། །གོང་དང་འོག་མའི་སྤྱོད་ཡུལ་ཅན། །ཞེས་བྱུང། འཇིག་རྟེན་པའི་རྣམ་གྲོལ་ལམ་དང་བར་ཆད་མེད་ལམ་གཉིས་ཀྱི་དམིགས་པ་
དང་རྣམ་ཕ་གོ་རིམས་བཞིན་དུ་ཡོད་དེ། འཇིག་རྟེན་པའི་རྣམ་གྲོལ་ལམ་ནི་ཞི་བ་དང། སོགས་བ་གྱ་ནོམ་པ་དང་ངེས་འབྱུང་གི་རྣམ་པའི་གོང་ས་སྤྱོད་ཡུལ་ཏེ་དམིགས་པར་བྱེད། འཇིག་རྟེན་བའི་བར་ཆད་མེད་ལམ་ནི་སྐྱོན་མང་བའི་རགས་པ་
དང་སོགས་པས་ཐ་བ་དན་པ་དང། རྩིག་པ་སྟུག་པོ་ལྟ་བུར་ལྟ་བའི་རྣམ་པའི་སྒོས་འོག་མའི་ས་ལ་སྤྱོད་ཡུལ་དེ་དམིགས་པར་བྱེད་པའི་ཕྱིར། གཉིས་པ་ནི། གལ་ཏེ་མི་གཡོ་ཟད་ཤེས་ལས། །མི་སྐྱེའི་བློ་གྲོས་གལ་ཏེ་མིན། །ཟད་པ་
ཤེས་སམ་མི་སློབ་ལྟ། །དེ་ནི་དགྲ་བཅོམ་ཐམས་ཅད་ལ། །ཞེས་བྱུང་ཟད་བ་ཤེས་རྗེས་སུ་གང་སྐྱེ་བ་ཡོད་དེ། གལ་ཏེ་དགྲ་བཅོམ་པ་དེ་མི་གཡོ་བའི་ཆོས་ཅན་ཡིན་ན། ཟད་པ་ཤེས་པ་ལས་མི་སྐྱེ་བའི་བློ་གྲོས་ཏེ་ཤེས་པ་སྐྱེ་
གལ་ཏེ་དགྲ་བཅོམ་པ་དེ་མི་གཡོ་བའི་ཆོས་ཅན་མིན་ན་དེ་ལས་ཟད་པ་ཤེས་པའི་རྒྱུན་ནམ། མི་སློབ་པའི་ཡང་དག་པའི་ལྟ་བ་གང་རུང་སྐྱེ་ལ་མི་སྐྱེ་ཤེས་པ་མི་སྐྱེ་བའི་ཕྱིར། དང་པོ་གྲུབ་སྟེ། དེ་རྣམས་ཉམས་པ་མི་སྲིད་པའི་ཕྱིར། རྩ་བར་
གལ་ཏེ་མི་གཡོ་ཟད་ཤེས་ལས། །མི་སྐྱེའི་བློ་གྲོས་ཞེས་སོ། །གཉིས་པ་གྲུབ་སྟེ། དེ་དག་ཉམས་པ་སྲིད་པའི་ཕྱིར། རྩ་བར། གལ་ཏེ་མིན། །ཟད་པ་ཤེས་སམ་མི་སློབ་ལྟ། ཞེས་སོ། །མི་སློབ་ལྟ་པ་དེ་ནི་ཆོས་ཅན། མི་གཡོ་

[047A]༄༅། །པའི་ཆོས་ཅན་གྱི་དགྲ་བཅོམ་པ་ལ་ཡོད་པར་ཐལ། དགྲ་བཅོམ་པ་ཐམས་ཅད་ལ་ཡོད་པའི་ཕྱིར། རྩ་བར་དེ་ནི་དགྲ་བཅོམ་ཐམས་ཅད་ལ། ཞེས་སོ། །གཉིས་པ་དགེ་སྤྱོད་ཚུལ་གྱི་འབྲས་བུ་ལ་ངོ་བོ་དབྱེ་
བ་དང་བཅས་པ་དང། མདོ་དང་འགལ་བའི་རྩོད་པ་སྤངས་པ་དང་མ་ཁྱབ་སྙམ་པའི་དགོས་པ་གཅོད་པ་དང། འཐོབ་ཚུལ་དང་བཞི་དང་པོ་ནི་དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་མ་བྱས། །དེ་དག་
བརྒྱད་ཅུ་རྩ་དགུའོ། །གྲོལ་ལམ་ཟད་པ་རྣམ་དང་བཅས། །ཞེས་བྱུང། དགེ་སྦྱོང་གི་ཚུལ་ཆོས་ཅན། ངོ་བོ་ཡོད་དེ། དྲི་མེད་སྟེ་ཟག་མེད་ཀྱི་བར་ཆད་མེད་ལམ་ལ་འཇོག་པའི་ཕྱིར། རྩ་བར། དགེ་སྦྱོད་ཚུལ་ནི་དྲི་མེད་ལམ་
ཞེས་སོ། །དེ་ཆོས་ཅན། དགེ་སྦྱོང་གི་ཚུལ་ཡིན་ཏེ། རང་རྒྱུད་ལྡན་དོན་དམ་པའི་དགེ་སྦྱོང་དུ་བྱེད་པའི་ཚུལ་ཏེ་ལམ་ཡིན་པའི་ཕྱིར་མདོ་ལས་ཀྱང། འདིས་སྡིག་པ་མི་དགེ་བའི་ཆོས། ནས། རྒ་ཤིར་འགྱུར་བའི་བར་
རྣམ་པ་དུ་མ་ཞི་བར་བྱས་པ་ཡིན་པས་དེའི་ཕྱིར། དགེ་སྦྱོང་ཞེས་གསུངས་པའི་ཕྱིར། དགེ་སྦྱོང་གི་སྐད་དོད་ཤྲ་མ་ཎ། དེས་ཚིག་གི་ཞི་བ་ལ། ཤ་མ་ཞི་བ་ལ་འཇུག་པའི་སྒོ་ནས་བཤད་པའི་ཕྱིར་གང་སྤེལ་ལས། དགེ་
སྤྱོད་དུ་འགྱུར་ཏེ་ཞེས་བྱ་བ་ནི་ཞི་བར་འགྱུར་ཏེ་ཞེས་བྱ་བའི་ཐ་ཚིག་སྟེ་ཞེས་གསུངས་པའི་ཕྱིར། ཡང་ན་ཁམས་གསུམ་འགྲོ་ལྔ་སྐྱེ་གནས་བཞིར་ཡང་ཡང་འཁོར་བས་ངལ་བ་བསལ་བས་ན་དགེ་སྦྱོང་ཞེས་བྱ་སྟེ། གང་སྤེལ་

[047B] གཞན་དག་ན་རེ། ཁམས་དང་འགྲོ་བ་དང་སྐྱེ་གནས་སུ་འཁོར་བས་ངལ་བ་བསལ་བས་ན་དགེ་སྦྱོང་དོ། །ཞེས་གསུངས་པའི་ཕྱིར། དེ་ལ་དབྱེ་ན། བརྒྱད་ཅུ་རྩ་དགུ་ཡོད། དགེ་སྦྱོང་ཚུལ་གྱི་འབྲས་བུ་གཉིས་སུ་ཡོད་དེ་
འདུས་བྱས་རྣམ་གྲོལ་ལམ་དང་འདུས་མ་བྱས་པ་འགོག་བདེན་གཉིས་སུ་ཡོད་པའི་ཕྱིར། དེ་གཉིས་ཀྱི་སྒོས་འབྲས་བུ་བཞིར་ཡང་བྱས་སོ་།རྩ་བར། འབྲས་བུ་འདུས་བྱས་འདུས་མ་བྱས། །གྲོལ་ལམ་ཟད་པ་རྣམ་དང་བཅས། །ཞེས་སོ།།
དབྱེ་ན་དེ་གཉིས་དག་རེ་རེ་ལའང་བརྒྱད་ཅུ་རྩ་དགུ་ཡོད་དེ་མཐོང་སྤངས་སྤངས་པའི་རྣམ་གྲོལ་ལམ་བརྒྱད་དད་ས་དགུ་ན་སྒོམ་སྤངས་སྤངས་པའི་རྣམ་གྲོལ་ལམ་དགུ་དགུ་བརྒྱད་ཅུ་རྩ་གཅིག་ཟད་པ་འགོག་བདེན་ཡང་བརྒྱད་ཅུ་རྩ་གཅིག་
ཡོད་པ་དེའི་ཕྱིར། རྩ་བར། དེ་དག་བརྒྱད་ཅུ་རྩ་དགུའོ། །ཞེས་སོ། །གཉིས་པ་ནི། འོ་ན་དེ་ལྟར་འབྲས་བུ་མང་པོ་ཡིན་ན་མདོ་ལས་བཞི་གསུངས་པའི་ཁ་ལ་བསྣན་ནས་ཁ་བསྐང་དགོས་སམ་ཞེ་ན། དེ་མི་དགོས་ཤིང་བཞིར་བཞག་པའི་
རྒྱུ་མཚན་འཆད་པར། འབྲས་བུ་བཞི་རྣམས་བཞག་པ་ནི། །རྒྱུ་ལྔ་དག་ནི་སྲིད་ཕྱིར་རོ། །འབྲས་ལ་སྔོན་ལམ་བཏང་བ་དང། །གཞན་ཐོབ་པ་དང་ཟད་བསྔོམས་དང། །ཤེས་པ་བརྒྱད་ཚན་ཐོབ་པ་དང་།རྣམ་པ་བཅུ་དྲུག་ཐོབ་
བའོ༑ ༑ཞེས་བྱུང། དགེ་སྦྱོང་ཚུལ་གྱི་འབྲས་བུ་བརྒྱད་ཅུ་རྩ་དགུར་བཤད་པ། མདོ་ལས་བཞིར་བཤད་པ་དང་འགལ་བའི་སྐྱོན་མེད་དེ། འབྲས་བུ་བཞིར་རྣམ་པར་བཞག་པ་ལ་རྒྱུ་མཚན་རྣམ་པ་ལྔ་སྲིད་པའི་ཕྱིར། ལྔ་ཡོད་དེ་

[048A]༄༅། །འབྲས་བུལ་རང་གི་ཞུགས་ལམ་སྔོན་ཏུ་བཏང་བ་དང་ཞུགས་པ་ལས་གཞན་འབྲས་གནས་ཀྱི་ལམ་ཐོབ་པ་དང། ཟད་པ་སྟེ་མཐོང་བའི་སྤངས་པ་ཐམས་ཅད་བསྔོམས་པའི་ཐོབ་པ་གཅིག་རྙེད་པ་
དང༑ སྡུག་བསྔལ་ཆོས་ཤེས་སོགས་ཤེས་པ་བརྒྱད་ཚན་ཐོབ་པ་དང། མི་རྟག་སོགས་བཅུ་དྲུག་རྟོགས་པའི་ལམ་ཐོབ་པ་ལྔ་དགོས་པའི་ཕྱིར། གསུམ་པ་མ་ཁྱབ་པའི་དོགས་གཅོད་ནི། འཇིག་རྟེན་པ་ཡི་ཐོབ་འབྲས་ནི། །
བསྲེས་དང་ཟག་མེད་ཐོབ་འཛིན་ཕྱིར། །དེ་ཉིད་ཚངས་ཚུལ་ཚངས་པ་ཡི། །འཁོར་ལོ་ཚངས་པས་བསྐོར་ཕྱིར་རོ། །ཆོས་ཀྱི་འཁོར་ལོ་མཐོང་བའི་ལམ། །མྱུར་བར་འགྲོ་སོགས་རྩི་བས་སོགས་ཀྱིས། །ཞེས་བྱུང། དེ་ལ་ཁོ་
ན་རེ༑ དགེ་སྦྱོང་ཚུལ་ཟག་མེད་ཀྱི་ལམ་ཁོ་ན་ཡིན་ན་ཆགས་བྲལ་སྔོན་སོང་གི་འབྲས་བུ་བར་བ་གཉིས་ཇི་ལྟར་དགེ་སྦྱོང་ཚུལ་གྱི་འབྲས་བུར་རུང་ཞེ་ན། དེ་གཉིས་དགེ་སྦྱོང་ཚུལ་གྱི་འབྲས་བུར་མི་རུང་བའི་སྐྱོན་མེད་དེ། དེ་
གཉིས་འཇིག་རྟེན་པའི་ཐོབ་འབྲས་ཙམ་མ་ཡིན་པར་འཇིག་རྟེན་པའི་ཐོབ་འབྲས་དང་མཐོད་ལམ་བྲལ་འབྲས་སྤངས་པ་ཡང་དེར་བསྲེས་པས་ཟག་མེད་ཀྱི་འབྲས་བུ་གཅིག་ལ་འཛིན་པའི་ཕྱིར་ཏེ། མདོ་ལས། ལན་གཅིག་
ཕྱིར་འོང་བའི་འབྲས་བུ་གང་ཞེ་ན། ཀུན་དུ་སྦྱོར་བ་གསུམ་སྤངས་པ་དང། འདོད་ཆགས་དང་ཞེ་སྡང་དང་གཏི་མུག་རྣམས་བསྲུབས་པ་གང་ཡིན་པ་དེ་ཡིན་ནོ། །ཕྱིར་མི་འོང་བའི་འབྲས་བུ་གང་ཞེ་ན་ཀུན་དུ་སྦྱོར་བ་ཐ་མའི་

[048B]།ཞེས་གསུངས་པའི་ཕྱིར། རྩ་བར། འཇིག་རྟེན་པ་ཡི་ཐོང་འབྲས་ནི། །བསྲེས་དང་ཟག་མེད་ཐོབ་འཛིན་ཕྱིར། །ཞེས་སོ། །དགེ་སྦྱོང་གི་ཚུལ་གྱི་དེ་ཉིད་ཆོས་ཅན། ཚངས་པའི་
ཚུལ་ཞེས་བྱ་སྟེ། མྱང་འདས་ནི་ཚངས་པ་ཡིན་ལ། དེ་འཐོབ་པའི་ལམ་ཡིན་པའི་ཕྱིར། རྩ་བར། དེ་ཉིད་ཚངས་ཚུལ། ཞེས་སོ་།ཚངས་པ་ཡི་འཁོར་ལོ་ཆོས་ཅན། སྐོར་བ་པོ་ཡོད་དེ། ཚངས་པ་སངས་རྒྱས་བཅོམ་ལྡན་འདས་
ཀྱིས་བསྐོར་བའི་ཕྱིར། རྩ་བར། ཚངས་པ་ཡི། །འཁོར་ལོ་ཚངས་པས་བསྐོར་ཕྱིར་རོ། །ཞེས་དང། མདོ་ལས། བཅོམ་ལྡན་འདས་དེ་ནི་ཚངས་པ་ཞེས་ཀྱང་བྱ། ཞི་བ་དང་བསིལ་པར་གྱུར་པ་ཞེས་ཀྱང་བྱ། ཞེས་སོ། །དེའི་
ནང་ནས་མཐོང་ལམ་ཆོས་ཅན། ཆོས་འཁོར་ཡིན་ཏེ། རྒྱུ་བས་འཁོར་ལོ་རིན་པོ་ཆེ་དང་ཆོས་མཚུངས་པའི་ཕྱིར་ཏེ། འཁོར་ལོ་དེ་མྱུར་བར་འགྲོ་བ་དང། སོགས་སྒྲས་དེ་དོར་ནས་གཞན་ལ་འཇུག་པ་དང། མ་རྒྱལ་བ་ལས་རྒྱལ་
བ་དང། རྒྱལ་བ་རྣལ་དུ་འགོད་པ་དང། འཕར་བ་དང། འབབ་པ་དྲུག་བྱེད་པ་ལྟར་མཐོང་ལམ་གྱིས་ཀྱང་བདེན་པ་མངོན་རྟོགས་སྐད་ཅིག་མ་བཅོ་ལྔའི་རིམ་པ་མྱུར་དུ་འགྲོས་དང། རྣམ་པ་སྔ་མ་དོར་ནས་ཕྱི་མར་འཇུག་པ་དང། བར་
ཆད་མེད་ལམ་གྱི་ཉོན་མོངས་དེའི་ཐོབ་པ་གཅོད་པས་མ་རྒྱལ་པ་ལས་རྒྱལ་བ་དང། རྣམ་གྲོལ་ལམ་བྲལ་ཐོབ་རྒྱལ་བ་རྣལ་དུ་འགོད་པ་དང། གོང་གི་བདེན་པ་ལ་དམིགས་པས་འཕར་བ་དང་འོག་མའི་བདེན་པ་ལ་དམིགས་པས་

[049A]༄༅། །འབབ་པ་དྲུག་དང་མཐུན་པའི་ཕྱིར། རྩ་བར། ཆོས་ཀྱི་འཁོར་ལོ་མཐོང་བའི་ལམ། །མྱུར་བར་འགྲོ་སོགས། ཞེས་སོ། །བཙུན་པ་དབྱངས་སྒྲོག་ན་རེ། མཐོང་ལམ་གྱི་འཕགས་ལམ་ཡན་ལག་བརྒྱད་ཆོས་
འཁོར་ཡིན་ཏེ། འཁོར་ལོ་ལ་ལྟེ་བ་དང་རྩིབས་དང་སོགས་པས་མུ་ཁྱུད་གསུམ་ཡོད་པ་ལྟར་ཡང་དག་པའི་ངག་དང་ལས་ཀྱི་མཐའ་དང་འཚོ་བ་གསུམ་ལྟེ་བ་དང་མཚུངས་པར་རྟེན་པའི་གཞི་བྱེད། ཡང་དག་པའི་ལྟ་རྟོག་རྩོལ་གསུམ་
གྱིས་མཐོང་པས་གཅོད་བརྩིབས་དང་མཐུན། ཡང་དག་པའི་དྲན་ཏིང་གཉིས་ནི་སེམས་དགེ་བའི་དམིགས་པ་ལ་སྡུད་པར་བྱེད་པའི་མུ་ཁྱུད་དང་མཚུངས་པའི་ཕྱིར། རྩ་བར། རྩིབས་སོགས་ཕྱིར། ཞེས་སོ་།ཆོས་འཁོར་བཟླས་
ལུགས་སོགས་མ་སྤྲོས། བཞི་པ་འབྲས་བུ་ཐོབ་ཚུལ་ནི། འདོད་པར་གསུམ་ཐོབ་ཐ་མ་ནི། །གསུམ་ཏུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདིར་རྩོམ་ཞིང། །དེར་མཐར་ཕྱིན་ཞེས་འབྱུང་ཕྱིར་རོ་།ཞེས་བྱུང། འབྲས་
བུ་བཞི་པོ་ཁམས་གང་གི་རྟེན་ལ་ཐོབ་པ་ཡོད་དེ། འདོད་པའི་རྟེན་ལ་འབྲས་བུ་དང་པོ་རྒྱུན་ཞུགས་དང་ཕྱིར་འོང་དང། ཕྱིར་མི་འོང་གི་འབྲས་བུ་གསུམ་ཐོབ། འབྲས་བུ་ཐ་མ་དགྲ་བཅོམ་འབྲས་བུ་ནི་ཁམས་གསུམ་ཅར་གྱི་རྟེན་ལ་ཐོབ་
པ་ཡོད་པའི་ཕྱིར། དང་པོ་གྲུབ་སྟེ། རྩ་བར། འདོད་པར་གསུམ་ཐོབ། ཞེས་སོ། །གཉིས་པ་གྲུབ་སྟེ། རྩ་བར། ཐ་མ་ནི་གསུམ་དུ་ཞེས་སོ། །འོ་ན་དེར་ཅིའི་ཕྱིར་ཆགས་བྲལ་སྔོན་སོང་དང་ཕྱིར་མི་འོང་མེད་ཅེ་ན། དེའི་རྒྱུ་

[049B] ཁམས་གྲོང་ན་མཐོང་ལམ་མེད་ལ། དེ་མེད་པར་ཡང་འདོད་པར་ཆགས་བྲལ་གྱི་འབྲས་བུ་ཐོབ་པ་མེད་པའི་ཕྱིར་དང་པོ་གྲུབ་སྟེ། ཁམས་གོང་ན་སྐྱོ་བ་མེད་ལ་དེ་མེད་པར་འཕགས་ལམ་འཐོབ་མི་ནུས་པའི་ཕྱིར་
རྩ་བར། གོང་ན་མཐོང་ལམ་མེད། །མི་སྐྱོ། ཞེས་སོ། །དེ་རིགས་པས་སྒྲུབ་པ་ཡིན། ལུང་གིས་ཀྱང་དེ་ལྟར་གྲུབ་སྟེ། །བཅུ་ཚན་ལྔ་བའི་ལུང་ལས། ཕྱིར་མི་འོང་ལྔ་ཀ་འདིར་ལམ་ལ་རྩོམ་ཞིང་ཁམས་གོང་མ་དེར་མཐར་འབྱིན་
ཞེས་གསུངས་པའི་ཕྱིར། ཁྱབ་སྟེ། རྩོམ་པ་ནི། མྱང་འདས་ཐོབ་པར་རྩོམ་པ་ཡིན་པས་སོ་སྐྱེ་མི་འོངས་པའི་ཕྱིར། གང་སྤེལ་ལས་འཕགས་པ་མིན་པ་འགས་ཀྱང་དེར་རྩོམ་པར་མ་གསུངས་སོ། །རྩོམ་པ་ནི་རྩོམ་པ་སྟེ། མྱ་ངན་ལས་
འདས་པར་འགྲོ་བའི་ཐབས་རྩོམ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། གསུམ་པ་དགྲ་བཅོམ་འབྲས་གནས་ཀྱི་དབྱེ་བ་ལ་མཚན་གཞིའི་སྒོས་དྲུག་ཏུ་དབྱེ། གཉིས་སུ་བསྡུ། རིགས་དང་འབྲས་བུ་གང་ལས་ཉམས་པ་
རིགས་ཀྱི་དབྱེ་བ་དེ་གཞན་ལའང་སྦྱར་བ་ཉམས་པའི་དབྱེ་བ་དབང་པོ་འཕོ་ཚུལ། དགྲ་བཅོམ་དགུར་དབྱེ་བ་བདུན། དང་པོ་ནི། དགྲ་བཅོམ་དྲུག་འདོད། ཅེས་གྱུར། དགྲ་བཅོམ་ལ་དྲུག་ཏུ་འདོད་དེ། མདོ་ལས་དགྲ་བཅོམ་པ་དྲུག་སྟེ་
ཡོངས་སུ་ཉམས་པའི་ཆོས་ཅན་དང་འཆི་བར་སེམས་པའི་ཆོས་ཅན་དང། རྗེས་སུ་སྲུངས་པའི་ཆོས་ཅན་དང། གནས་པ་མི་སྐྱོད་པ་དང། རྟོགས་པའི་སྐལ་པ་ཅན་དང། མི་གཡོ་བའི་ཆོས་ཅན་ནོ་།ཞེས་གསུངས་པའི་ཕྱིར་

[050A]༄༅། །གཉིས་པ་ནི་དེ་དག་ལས། །ལྔ་ནི་དད་པའི་མོས་ལས་སྐྱེས། །དེ་དག་རྣམ་གྲོལ་དུས་དང་སྦྱོར། །མི་གཡོ་ཆོས་ཅན་མི་གཡོ་བ། །དེའི་ཕྱིར་དེ་དུས་མི་སྦྱོར་གྲོལ། །དེ་ནི་མཐོང་ཐོབ་རྒྱུ་ལས་བྱུང། །ཁ་ཅིག་དང་པོ་ནས་
དེའི་རིགས། །ཁ་ཅིག་སྦྱང་བ་ལས་གྱུར་ཏོ། །ཞེས་བྱུང། དེ་དག་ལས་མི་གཡོ་བའི་ཆོས་ཅན་མ་གཏོགས་པའི་དང་པོ་ལྔ་ནི་སློབ་པ་དབང་རྟུལ་དང་པའི་མོས་བ་སྔོན་དུ་འགྲོ་བ་དང་མོས་ལས་སྐྱེས་པ་དང་དེ་དག་གི་རྣམ་གྲོལ་དུས་དང་
སྦྱོར་བཞེས་ཀྱང་བྱ་སྟེ། འདི་དག་གིས་མི་སློབ་བའི་ཏིང་ངེ་འཛིན་མངོན་དུ་འགྱུར་པ་ཡོ་བྱད་དང་ནད་མེད་པ་དང་ཡུལ་གྱི་བྱེ་བྲག་ལ་ལྟོས་པའི་ཕྱིར་རོ། །རྩ་བར། དེ་དག་ལས། །ལྔ་ནི་།ནས། དུས་དང་སྦྱོར་ཞེས་སོ། །མི་གཡོ་བའི་
ཆོས་ཅན་གྱི་དགྲ་བཅོམ་དེ་ནི་ཆོས་ཅན། དུས་དང་མི་སྦྱོར་བའི་གྲོལ་བ་ཞེས་བྱ་སྟེ། ཉོན་མོངས་པས་མི་གཡོ་བ་དང། ཏིང་ངེ་འཛིན་མངོན་དུ་འགྱུར་བ་དུས་ལ་མི་ལྟོས་པར་འདོད་དགུར་འབྱུང་བ་དེའི་ཕྱིར། དེ་ནི་མཐོང་ཐོབ་ལས་བྱུང་བ་
ཞེས་བྱ་སྟེ། མཐོང་བས་ཐོབ་བ་སྔོན་དུ་སོང་བཅན་ཡིན་པའི་ཕྱིར། དགྲ་བཅོམ་དྲུག་པོ་འདི་དག་དང་བོ་ནས་དེ་དང་དེའི་རིགས་ཅན་མིན་ཏེ། ཁ་ཅིག་དང་བོ་ནས་འཆི་བར་སེམས་པའི་རིགས་ཅན་ཡིན་ལ། ཁ་ཅིག་དང་བོ་དེ་ལས་རྟུལ་
པ་ཉམས་པའི་ཆོས་ཅན་གྱི་རིགས་ཡིན་ཀྱང་དབང་པོ་སྦྱངས་ནས་འཆི་བར་སེམས་པའི་ཆོས་ཅན་དུ་གྱུར་པ་ནས། ཁ་ཅིག་དང་པོ་ནས་མི་གཡོ་བའི་ཆོས་ཅན་དང་ཁ་ཅིག་དང་པོ་རྟོགས་པའི་སྐལ་བ་ཅན་ཡིན་པ་དབང་པོ་སྦྱངས་པས་མི་

[050B] རང་འགྲེལ་ལས། ཁ་ཅིག་གི་ཅེས་པ་ནས། མི་གཡོ་བའི་ཆོས་ཅན་དུ་གྱུར་པའི་བར་དུ་ད་དང་འདྲ་བར་རིག་པར་བྱའོ། །ཞེས་གསུངས་པའི་ཕྱིར་དེས་ན་མི་གཡོ་བའི་མཐོང་ཐོབ་ལས་བྱུང་བ་དང་
དེ་མིན་པ་གཉིས་ཡོད། དང་པོ་ཉིད་ནས་རང་བཞིན་ཀྱིས་དབང་པོ་རྣོ་བ་དང་རྒྱུད་གཅིག་པའི་དེ་མཐོང་ཐོབ་ལས་བྱུང་བ་ཡིན་ལ་སློབ་པ་རྟུལ་བོ་སྦྱངས་པས་དགྲ་བཅོམ་དུས་མི་གཡོ་བའི་ཆོས་ཅན་དུ་གྱུར་པ་དེ་མཐོང་ཐོབ་ལས་བྱུང་བ་མ་ཡིན་
པའི་ཕྱིར། དང་པོ་གྲུབ་སྟེ། རྒྱལ་སྲས་མ་ལས། བཅུ་དྲུག་པ་ལ་མཐོང་བས་ཐོབ་པ་ཁོ་ན་ཡིན་ཏེ། དེ་བས་ན་མི་གཡོ་བའི་ཆོས་ཅན་འདི་ནི་མཐོང་བས་ཐོབ་པ་སྔོན་དུ་འགྲོ་བ་ཞེས་བྱ་བའི། ཞེས་གསུངས་པའི་ཕྱིར། གཉིས་པ་གྲུབ་སྟེ་
རྒྱལ་སྲས་མ་ལས། མི་གཡོ་བའི་ཆོས་ཅན་དགྲ་བཅོམ་པ་ཉིད་ཀྱི་གནས་སྐབས་ན་དབང་པོ་དག་འཕོ་བར་བྱེད་པ་གང་ཡིན་པ་དེ་ནི་མཐོང་བས་ཐོབ་པ་སྔོན་དུ་འགྲོ་བ་མ་ཡིན། ཞེས་གསུངས་པའི་ཕྱིར། འདི་གཞན་ལའང་སྦྱོར། གསུམ་པ་
ནི༑ བཞི་ནི་རིགས་ལས་ལྔ་འབྲས་ལས། །ཉམས་འགྱུར་དང་པོ་ལས་མ་ཡིན། ཞེས་བྱུང། དགྲ་བཅོམ་དང་པོ་ལྔའི་རིགས་དང་འབྲས་བུ་ལས་ཉམས་ཚུལ་གྱི་ཁྱད་པར་ཡོད་དེ། ཉམས་པའི་ཆོས་ཅན་རིགས་དམའ་ཤོས་ཡིན་པས། དེ་
ལས་མི་ཉམས་ལ། འཆི་བར་སེམས་པ་སོགས་རིགས་ལས་ཉམས་པ་ཡོད་འབྲས་བུ་ལས་ཉམས་པ་ལྔ་ཀ་ལ་ཡོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། འཆི་བར་སེམས་པའི་ཆོས་ཅན་ལ་སོགས་པ་བཞི་ནི་རིགས་ལས་

[051A]༄༅། །ཡོངས་སུ་ཉམས་པར་འགྱུར་རོ། །ཞེས་སོ། །གཉིས་པ་གྲུབ་སྟེ། རང་འགྲེལ་ལས། ཡོངས་སུ་ཉམས་པའི་ཆོས་ཅན་ལ་སོགས་པ་ལྔ་ནི། འབྲས་བུ་ཡོངས་སུ་ཉམས་པར་འགྱུར་རོ། །ཞེས་
གསུངས་པའི་ཕྱིར། སོ་སྐྱེ་ལ་ཡང་ཉམས་པའི་ཆོས་ཅན་སོགས་དྲུག་ཡོད་པས་དེ་དག་དང་པོ་ནས་གང་གི་རིགས་ཡིན་པ་དེ་ནི་རིགས་དེ་ལས་ཡོངས་སུ་མི་ཉམས་ཏེ། སློབ་མི་སློབ་ཀྱི་ལམ་དག་གིས་བརྟན་པོར་བྱས་པའི་ཕྱིར། རྩ་བར། དང་པོ་
ལས་མ་ཡིན། ཞེས་སོ། །གང་གི་འབྲས་བུ་དང་པོ་གང་ཡིན་པ་དེ་ལས་ཀྱང་ཡོངས་སུ་མི་ཉམས་ཏེ། རྒྱུན་ཞུགས་ཀྱི་འབྲས་བུ་ལས་ཉམས་པ་མེད་པའི་ཕྱིར། བཞི་པ་ལ་དངོས་དང་ལམ་གང་ལ་དབང་པོ་འཕོ་བ་གཉིས། དང་པོ་ནི། སློབ་
དང་འཕགས་མིན་རིགས་དྲུག་ལྡན། ཞེས་བྱུང། སློབ་པ་དང། འཕགས་མིན་སོ་སྐྱེ་ལ་ཡང་ཉམས་པའི་ཆོས་ཅན་ནས། མི་གཡོའི་ཆོས་ཅན་བར་རིགས་དྲུག་དང་ལྡན་ཏེ། དགྲ་བཅོམ་དྲུག་ལ་དང་པོ་ནས་དེའི་རིགས་ཅན་རེ་ཡང་ཡོད་པའི་
ཕྱིར༑ རང་འགྲེལ་ལས། སློབ་པ་དང་སོ་སོ་སྐྱེ་བོ་རྣམས་ཀྱང། དེ་བཞིན་དུ་རིགས་དྲུག་དང་ལྡན་ཏེ། ཞེས་སོ། །གཉིས་པ་ནི། མཐོང་བ་ལ་ནི་འཕོ་བ་མེད། ཅེས་བྱུང། ལམ་གང་ལ་དབང་པོ་འཕོ་བའི་ཁྱབ་པར་ཡོད་དེ་མཐོང་
བའི་ལམ་ལ་དབང་པོ་འཕོ་བ་མེད་ཅིང་ལམ་གཞན་ལ་དབང་པོ་འཕོ་བ་ཡོད་པའི་ཕྱིར། དང་པོ་གྲུབ་སྟེ། མཐོང་བའི་ལམ་ལ་དབང་པོ་འཕོ་བའི་སྦྱོར་བ་མེད་པའི་ཕྱིར། རང་འགྲེལ་ལས། སྦྱོར་བ་མི་སྲིད་པའི་ཕྱིར་མཐོང་བའི་ལམ་ལ་

[051B] །ཞེས་སོ། །གཉིས་པ་གྲུབ་སྟེ། རྟུལ་པོ་ལ་ལ་སོ་སྐྱེའི་གནས་སྐབས་སུ་དབང་པོ་འཕོ། །ལ་ལ་སློབ་པའི་སྒོམ་ལམ་གྱི་གནས་སྐབས་སུ་འཕོ་པའི་ཕྱིར། རང་འགྲེལ་ལས། ལ་ལ་ནི་སོ་སོ་སྐྱེ་བོའི་གནས་སྐབས་ན་དབང་
པོ་རྣམས་འཕོའོ། །ཞེས་བྱུང། རང་འགྲེལ་ལས། མཐོང་བའི་ལམ་ལས་གཞན་པ་ལ་དབང་པོ་འཕོ་བ་ཡོད་ཀྱི་ཞེས་གསུངས་པའི་ཕྱིར། ལྔ་པ་ནི། ཐོབ་དང་མ་ཐོབ་ཉེར་སྤྱད་ལས། །ཡོངས་ཉམས་རྣམ་པ་གསུམ་ཞེས་བྱ། །སྟོན་
ལ་ཐ་མ་མི་གཡོ་ལ། །བར་མའང་གཞན་ལ་རྣམ་གསུམ་མོ། །འབྲས་ལས་ཉམས་པ་འཆི་བ་མེད། །བྱ་བ་མ་ཡིན་དེ་མི་བྱེད། ཅེས་བྱུང་ཡོངས་སུ་ཉམས་གསུམ་ཞེས་བྱ་བ་ཡིན་ཏེ། ཡོན་ཏན་ཐོབ་པ་ཤོར་བ་ནི་ཐོབ་པ་ལས་
ཉམས་པ་དང། ཐོབ་བྱ་མ་ཐོབ་པ་ནི་མ་ཐོབ་པ་ལས་ཉམས་པ་ཐོབ་ཀྱང་མངོན་དུ་མ་བྱས་པ་ཉེར་སྤྱད་ལས་ཉམས་པ་གསུམ་ཡོད་པའི་ཕྱིར། སྟོན་པ་ལ་དེ་གསུམ་གྱི་ཐ་མ་ཉེར་སྤྱད་ལས་ཉམས་པ་ཡོད་དེ། འགོག་སྙོམས་སོགས་ཐོབ་
ཀྱང་མངོན་དུ་མི་མཛད་པའི་ཕྱིར། མི་གཡོ་བའི་ཆོས་ཅན་གྱི་ཉན་ཐོས་དགྲ་བཅོམ་ལ་བར་མ་མ་ཐོབ་པ་ལས་ཉམས་པ་ཡོད་དེ། དེས་སངས་རྒྱས་ཀྱི་ཆོས་མ་འདྲེས་པ་སོགས་མ་ཐོབ་པའི་ཕྱིར། འདི་སྒྲས་ཉེར་སྤྱད་ལས་ཉམས་པའང་ཡོད་
དེ༑ མཐོང་ཆོས་བདེར་གནས་ཉམས་པ་ཡོད་ཀྱང་ཡོན་ཏན་ཐོབ་པ་མི་ཉམས་པར་མདོ་དང་རང་འགྲེལ་ལས་བཤད་པའི་ཕྱིར། གཞན་རྣམས་ལ་ཉམས་པ་གསུམ་ཡོད་དེ། འབྲས་བུ་ལས་ཀྱང་ཉམས་པ་ཡོད་པའི་ཕྱིར། དགྲ་

[052A]༄༅། །བཅོམ་པ་འཁོར་བར་སྐྱེ་བ་ཡོད་པར་ཐལ། དེ་དགྲ་བཅོམ་ལས་ཉམས་པ་ཡོད་པའི་ཕྱིར་ན་མ་ཁྱབ་སྟེ། དེ་འབྲས་བུ་དེ་སོར་མཆུད་བར་དུ་འཆི་བ་མེད་པའི་ཕྱིར་དང། དེར་མ་ཟད་འབྲས་དུ་གར་
ལས་ཉམས་པ་དེ་དག་གིས་ཀྱང་འབྲས་བུ་དེ་དང་འགལ་བའི་བྱ་བ་མི་བྱེད་པའི་ཕྱིར་ཏེ། རྩལ་པོ་འདྲེད་ཀྱང་རྡེག་མི་འཆའ་བ་བཞིན་ནོ། །དྲུག་པ་དབང་པོ་འཕོ་ཚུལ་ནི། མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་
ཏུ་བསྟེན་ཕྱིར་རོ། །མཐོང་བས་ཐོབ་ལ་རེ་རེའོ། །ཟག་མེད་མི་ཡིན་འདུ་འཕེལ། །མི་སློབ་ས་དགུ་ལ་བརྟེན་ཏེ། །སློབ་པ་དྲུག་ལ་གང་གི་ཕྱིར། །འཕེལ་བ་འབྲས་བུ་ཁྱབ་པར་བཅས། །བཏང་སྟེ་འབྲས་བུ་ཐོབ་པར་འགྱུར་
ཞེས་བྱུང། དབང་བོ་འཕོ་བའི་རྣམ་བཞག་ཡོད་དེ། དབང་བོ་འཕོ་བ་དེ་ལམ། ངོ་བོ། རྟེན། ས་གང་ལ་བརྟེན་པ་བཞིས་བཤད་པའི་ཕྱིར། རྟོགས་པའི་སྐལ་བ་ཅན་མི་གཡོ་བར་དབང་པོ་འཕོ་ན། ཟག་མེད་ལམ་བཅོ་
བརྒྱད་དགོས་ཏེ། དཔེར་ན། དགྲ་བཅོམ་པ་ཐོབ་པ་ལྟར། བར་ཆད་མེད་ལམ་དགུ་དང་རྣམ་གྲོལ་ལམ་དགུ་དགོས་པའི་ཕྱིར་ཏེ། དབང་པོ་རྟུལ་བོའི་རིགས་ཡུན་རིང་དུ་གོམས་པར་བྱས་པ་འཕད་པ་ཆུང་དུས་བཟློག་པར་མི་
ནུས་པའི་ཕྱིར། རྩ་བར། མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་ཏུ་བསྟེན་ཕྱིར་རོ། །ཞེས་སོ། འདི་དྲུག་གི་འོག་མ་གོང་མར་འཕོ་བ་ལ་བར་ཆད་མེད་ལམ་དང་རྣམ་གྲོལ་ལ་དགུ་རེ་དགོས་པར་མངོན་ནོ་

[052B]དང་རྣམ་གྲོལ་ལམ་གཅིག་ཁོ་ན་ཡིན་ཏེ། དབང་པོ་འཕོ་སླ་བའི་ཕྱིར། རྩ་བར། མཐོང་བའི་ཐོབ་ལ་རེ་རེའོ། །ཞེས་སོ། །འཕགས་པ་རྣམས་ཀྱི་དབང་ཕོ་འཕོ་བ་ཟག་མེད་ཀྱི་
ལམ་ཁོ་ན་དགོས་ཏེ། བར་ཆད་མེད་ལམ་དང་རྣམ་གྲོལ་ལམ་ལ་དེ་ལྟར་དགོས་པ་དེའི་ཕྱིར། རྩ་བར། ཟག་མེད། ཅེས་སོ། །དབང་པོ་འཕོ་བ་རྟེན་གང་ན་འཕེལ་ན་མིའི་ནང་དུ་འཕེལ་ཏེ། མི་རྣམས་ཀྱི་ནང་ཁོ་ནར་དབང་པོ་
འཕེལ་ལ་གཞན་དུ་མ་ཡིན་པའི་ཕྱིར་ཏེ། ཁམས་གོང་དང་འདོད་ལྷན་དེ་ཉམས་པ་མེད་པའི་ཕྱིར་ཏེ། རྩ་བར། མིའི་ནང་དུ་འཕེལ་ཞེས་དང། རྒྱལ་སྲས་མ་ལས། ཡོངས་སུ་ཉམས་པས་འཇིག་པའི་ཕྱིར་དབང་པོ་འཕོ་བར་འདོད་
ན་གཞན་འདོད་བ་སྦྱོད་པ་ལྷའི་རིས་དྲུག་དང་གཟུགས་དང་གཟུགས་མེད་པའི་ཁམས་དག་ན་ནི་ཡོངས་སུ་ཉམས་པ་མེད་དོ་འཕགས་པ་གོང་མར་སྐྱེས་པ་ནི་དབང་པོ་དག་ཀྱང་མི་འཕོ་ལ་ཇི་ལྟར་ཡོངས་སུ་ཉམས་པར་མི་འགྱུར་རོ། །ཞེས་གསུངས་
པའི་ཕྱིར། སྦྱིར་དགྲ་བཅོམ་དྲུག་ཁམས་གསུམ་ན་ཡོད་རུང་ཉམས་དེས་དང་དབང་པོ་འཕོ་ངེས་བྱས་ན་འདོད་པའི་ཁམས་ཀྱི་མིན་དྲུག་དང་གོང་ན་གནས་པ་ལས་མི་སྐྱོད་པ་དང་མི་གཡོ་ཆོས་ཅན་གཉིས་ལས་མེད་དེ། རང་འགྲེལ་ལས་
གང་དག་གི་གདོན་མི་ཟ་བར་ཡོངས་སུ་ཉམས་པར་འགྱུར་བ་ནས་མངོན་པར་རྟོགས་པའི་བར་དུ་འགྱུར་བ་དེ་དག་གི་ལྟར་ན་འདོད་པའི་ཁམས་ན་ནི་དྲུག་གོ་གཟུགས་དང་གཟུགས་མེད་པའི་ཁམས་དག་ན་ནི་གནས་པ་ལས་མི་བསྐྱོད་

[053A]༄༅། །པ་དང་མི་གཡོ་བའི་ཆོས་ཅན་དང་ཞེས་གསུངས་པའི་ཕྱིར། མི་སློབ་པས་གང་ལ་བརྟེན་ནས་དབང་པོ་འཕོ་བ་ཡོད་དེ། ཟག་མེད་ཀྱི་མི་ལྕོག་མེད་པ་ནས་གཟུགས་མེད་དང་[?]སོ་གསུམ་ཚུན་ཆད་ཀྱིས་
དགུ་གང་རུང་ལ་བརྟེན་ཏེ། དབང་པོ་འཕོ་བའི་ཕྱིར། མི་སློབ་པ་དགུ་ལ་བརྟེན་ཏེ། ཞེས་སོ། །སློབ་པ་ཕྱིར་འོང་དང་ཕྱིར་མི་འོང་དང་མོས་གཉིས་ནི་དབང་པོ་འཕོ་བ་བསམ་གཏན་ས་དྲུག་གང་རུང་ལ་བརྟེན་ཏེ། ཟག་མེད་ཀྱི་
བསམ་གཏན་ས་དྲུག་ལ་བརྟེན་དགོས་པའི་ཕྱིར། རྩ་བར། སློབ་པ་དྲུག་ལ་ཞེས་སོ། །དེ་དག་གི་དབང་པོ་འཕོ་བ་དེ་ལྟར་ཡིན་པའི་རྒྱུ་མཚན་ཡོད་དེ། རྒྱུ་མཚན་གང་གི་ཕྱིར་ན། དེ་དག་གི་དབང་པོ་འཕེལ་ཞིང་འཕོ་བ་ནི་
དབང་བརྟུལ་གྱི་ལམ་འབྲས་དང་འབྲས་བུ་ཁྱབ་པར་ཅན་ཡང་བཏང་དབང་རྣོན་རིགས་ཀྱི་ལམ་འབྲས་ཁོ་ན་འཐོབ་པ་དེ་དེ་ཡིན་པའི་ཕྱིར་དང། དེ་འདྲ་གོང་ན་མེད་པའི་ཕྱིར། །བདུན་པ་དགྲ་བཅོམ་དགུར་དབྱེ་བ་ནི། སངས་
རྒྱས་གཉིས་དང་ཉན་ཐོས་བདུན། །དེ་དགུ་དབང་པོ་རྣམ་དགུ་ཅན་།གང་ཟག་བདུན་བོ་སྦྱོར་བ་དང། །དབང་པོ་སྙོམས་འཇུག་རྣམ་གྲོལ་དང། །གཉིས་ཀས་བྱས་པའོ་དེ་དག་གསུམ་[?]གཉིས་
གཉིས། །འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་གཅིག་ཤོས་སོ། །ཞེས་བྱུང། དགྲ་བཅོམ་པ་དབང་པོའི་བྱེ་བྲག་གིས་དགུ་ཡོད་དེ། རང་སངས་རྒྱས་དང་རྫོགས་པའི་སངས་རྒྱས་གཉིས་དང་ཉན་

[053B] དགུ་བོ་དེ་ཆོས་ཅན་དབང་པོ་ཆུང་འབྲིང་ཆེན་པོ་རྣམ་པ་དགུ་ཅན་ཡིན་ཏེ། དབང་པོ་ཆེན་པོའི་ཆེན་པོ་ནས་ཆུང་ངུའི་ཆུང་ངུའི་བར་སོ་སོར་ཡིན་པའི་ཕྱིར། ཉན་ཐོས་བདུན་པོ་དག་
སྦྱོར་བ་དང་དབང་པོ་སྙོམས་འཇུག་རྣམ་གྲོལ་གཉིས་ཀས་ཆ་ནས་གྲོལ་བ་ལྔས་སོ་སོར་འཇོག་པ་ཡིན་ཏེ། སྦྱོར་བས་དད་པ་དང་ཆོས་ཀྱི་རྗེས་འབྲང་གཉིས་དང་དབང་བོའི་དད་མོས་དང་མཐོང་ཐོབ་གཉིས་དང། འགོག་སྙོམས་ཐོབ་
པས་ལུས་མངོན་བྱེད་དང། ཉོན་མོངས་ལས་རྣམ་པར་གྲོལ་བ་ཤེས་རབ་ཀྱི་རྣམ་པར་གྲོལ་བ་དང། ཉོན་མོངས་ལས་རྣམ་གྲོལ་བ་དང། འགོག་ཐོབ་གཉིས་ཀྱིས་གཉིས་པའི་ཆ་ནས་རྣམ་གྲོལ་བ་འཇོག་པ་དེ་ཡིན་པའི་ཕྱིར། །གསུམ་པ་
གང་ཟག་གི་རིགས་བསྡུ་བ་[?]དྲུག་དང། རྣམ་གྲོལ་གྱི་ཁྱད་པར་གཉིས། དང་པོ་ནི། དེ་དག་དྲུག་འདི་ལྟར་ལམ་གསུམ་ལ་གཉིས་གཉིས་ཞེས་བྱུང། མིང་གི་སྒོས་བདུན་པོ་དེ་རྫས་ཀྱི་སྒོས་དྲུག་ཡིན་ཏེ་མཐོང་སྒོམ་མི་སློབ་ལམ་
གང་ཟག་གཉིས་འཇོག་པའི་ཕྱིར་ཏེ། མཐོང་ལམ་ལ་རྗེས་འབྲང་གཉིས། དེ་དག་སྒོམ་ལམ་ལ་དད་མོས་དང་མཐོང་ཐོབ་གཉིས། དེ་གཉིས་ཀྱང་མི་སློབ་ལམ་ལ། དུས་ཀྱི་རྣམ་པར་གྲོལ་བ་དང། དུས་དང་མི་སྦྱོར་བའི་རྣམ་པར་གྲོལ་
བ་དང་དྲུག་འཇོག་པའི་ཕྱིར། དེ་དག་དབང་པོ་དང་རིགས་དང་ལམ་དང་ཆགས་བྲལ་དང་རྟེན་གྱི་སྒོ་ནས་དབྱེ་བ་བསྡོམས་ན་འབུམ་བཞི་ཁྲི་བདུན་སྟོང་བརྒྱད་བརྒྱ་[?]ཤི་ཤུ་རྩ་ལྔ་རེ་ཡོད་དེ། དད་པའི་རྗེས་འབྲང་ལ་དབང་བོའི་སྒོ་ནས། རིག་

[054A]༄༅། །ཀྱིས་ལྔ། ལམ་གྱིས་བཅོ་ལྔ། ཆགས་བྲལ་གྱི་བདུན་ཅུ་སོགས་ཡོད་པའི་ཕྱིར། གཉིས་པ་ནི། འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་གཅིག་ཤོས་སོ། །ཞེས་བྱུང་
དགྲ་བཅོམ་རྣམ་གྲོལ་པ་གཉིས་ཀྱི་ཁྱབ་པར་ཡོད་དེ། འགོག་སྙོམས་ཐོབ་པའི་དགྲ་བཅོམ་ནི་ཏིང་ངེ་འཛིན་དང་ཤེས་རབ་གཉིས་ཀྱིས་ཉོན་སྒྲིབ་དང་རྣམ་ཐར་གྱི་སྒྲིབ་པ་གཉིས་ལས་གྲོལ་པས་ན་གཉིས་ཀས་རྣམ་པར་གྲོལ་བ་དང། ཤེས་
རབ་ཀྱིས་ཉོན་སྒྲིབ་སྤངས་ཙམ་གྱིས་དགྲ་བཅོམ་པ་དེ་གཅིག་ཤོས་ཤེས་རབ་ཀྱིས་རྣམ་གྲོལ་བར་བཤད་པ་ཡིན་པའི་ཕྱིར། བཞི་པ་ཞར་ལ་ཡན་ལག་གི་རྫོགས་ཚུལ་ནི། སྙོམས་འཇུག་དབར་པོ་འབྲས་རྣམས་ཀྱིས། །སློབ་པ་
རྫོགས་པ་ཞེས་བྱའོ། གཉིས་ཀྱི་མི་སློབ་ཡོངས་སུ་རྫོགས། །ཞེས་བྱུང། སློབ་པ་རྫོགས་པར་བྱེད་པའི་ཆོས་གསུམ་ཡོད་དེ། འབྲས་བུ་དང་དབང་པོ་དང་སྙོམས་འཇུག་གསུམ་གྱིས་རྫོགས་པར་བྱེད་པའི་ཕྱིར་ཏེ། ཕྱིར་མི་འོང་དང་
མོས་ལུས་ཀྱིས་མངོན་བྱེད་མི་པ་འབྲས་བུ་ཁོ་ནས་རྫོགས། མཐོང་ཐོབ་པ་ཆགས་བྲལ་མིན་པ་ན་དབང་པོ་ཁོ་ནས་རྫོགས། ལུས་མངོན་བྱེད་མ་ཡིན་པའི་ཕྱིར་མི་འོང་མཐོང་ཐོབ་པ་ནི་འབྲས་བུ་དང་དབང་པོས་རྫོགས། དད་མོས་པ་
ལུས་མངོན་བྱེད་ནི་འབྲས་བུ་དང་སྙོམས་འཇུག་གཉིས་ཀྱིས་རྫོགས་མཐོང་ཐོབ་པ་ལུས་མངོན་བྱེད་ནི་འབྲས་བུ་དང་དབང་པོ་དང་སྙོམས་འཇུག་གསུམ་གྱིས་རྫོགས་པའི་ཕྱིར། །མི་སློབ་པ་ཆོས་གཉིས་ཀྱིས་རྫོགས་ཏེ། དབང་པོ་དང་

[054B] སྨྲས་པ་ཀུན་དཀྲིས་རླན་གྱི་ཕུལ་བའི་ཉོན་མོངས་དྲི། །དབང་པོའི་དྲི་འཛིན་ལ་རྩུབ་ཐོས་པའི་ཆུས། །བཀྲུས་སྦྱངས་བསམ་པའི་བུར་དྲིས་བསྒོས་པའི། །ས་གསུམ་གཙུག་ན་མི་
སློབ་རིན་ཆེན་འབར། །ཡོན་ཏན་བྱེ་བའི་ཁམས་ལྡན་རྣམ་ཤེས་ལ་།དྲི་བྲལ་ཆོས་ཀུན་མཁྱེན་ལ་ཡ་མཚན་ཅི། །དྲི་ངན་དུག་སོགས་བསྲགས་སྦྱངས་དངུལ་ཆུས་ཀྱང། །ལྕགས་རྡོ་སོགས་ཀྱང་གསེར་བྱེད་མཐོང་མིན་ནམ། །
དེ་ལྟར་སེམས་ཀྱི་རྡོལ་བྱང་ཆུབ་ཀྱི། །རིན་ཆེན་ཁམས་གནས་བྱང་ཆུབ་ཕྱོགས་མཐུན་གྱིས། །བསྲེགས་པ་ཀྲུས་སྦྱངས་པའི་མངོན་རྟོགས་དམར་ཟླུམ་འདི། །ཐར་པའི་འཇིག་རྟེན་སྣང་བྱེད་མིག་ཡིན་གྱི། །ཅེས་བྱ་བའང་བར་
སྐབས་ཀྱི་ཚིགས་སུ་བཅད་པའོ། །གསུམ་པ་ལམ་གྱི་ཁྱད་ཆོས་གཞན་བཤད་པ་ལ། ལམ་གྱི་དབྱེ་པ་སྤྱིར་བསྟན། བྱང་ཆུབ་ཀྱི་ཕྱོགས་བྱེ་བྲག་ཏུ་བཤད་པ། ལམ་གྱིས་ཐོབ་པའི་རྣམ་གྲོལ་ལམ་ངོས་བཟུང་བ་གསུམ། དང་པོ་ལ་
རིགས་བསྡུས་བཞིར་བཤད་པ་དང། དཀའ་སླ་མྱུར་བུལ་གྱི་བཞིར་བཤད་པ་གཉིས། དང་པོ་ནི། མདོར་ན་ལམ་ནི་རྣམ་བཞི་སྟེ། །ཁྱད་པར་ཅན་དང་རྣམ་གྲོལ་དང། །བར་ཆད་མེ་དང་སྦྱོར་ཞེས་བྱ། ཞེས་གསུངས། ཤེས་
བྱ་ཆོས་ཅན། འཇིག་རྟེན་པ་དང་འཇིག་རྟེན་ལས་འདས་པ་དང་མཐོང་སྒོམ་མི་སློབ་ལམ་རྣམས་དང། སྦྱོར་བ་དང་བར་ཆད་མེད་པ་དང་རྣམ་པར་གྲོལ་བ་ཁྱད་པར་གྱི་ལམ་ཞེས་མང་དུ་བཤད་པ་མདོར་བསྡུན་ལམ་རྣམ་པ་བཞི་

[055A]༄༅། །ཞེས་བྱ་སྟེ། སྦྱོར་བའི་ལམ་དང། བར་ཆད་མེད་ལམ་དང། རྣམ་གྲོལ་ལམ་དང། ཁྱད་པར་གྱི་ལམ་བཞིར་འདུ་བའི་ཕྱིར་དེ་བཞིའི་ངོ་བོ་སོ་སོར་ཡོད་དེ། གང་གི་མཇུག་ཏུ་བར་ཆད་མེད་
ལམ་སྐྱེ་བའི་ལམ་དེ་སྦྱོར་བའི་ལམ་དང་འདི་སྟ་གོན་གྱི་མིང་ཡིན་པས། དེས་འབྱེད་དུ་མི་འཛིན་གང་གི་སྒྲིབ་པ་དེ་རབ་ཏུ་སྤོང་བའི་ལམ་དེ་བར་ཆད་མེད་ལམ་དང། དེས་སྤངས་པའི་སྒྲིབ་པ་ལས་ངེས་པར་གྲོལ་བ་བར་མ་ཆད་དུ་སྐྱེས་པ་རྣམ་
གྲོལ་ལམ་དང། རྣམ་གྲོལ་ལམ་ཡན་ཆད་ཀྱི་ལམ་ནི་ཁྱད་པར་གྱི་ལམ་ཡིན་པའི་ཕྱིར། འཇིག་རྟེན་པའི་སྒོམ་ལམ་དང་འདས་ལམ་བཞི་བཞི་ཡོད། གཉིས་པ་ནི། བསམ་གཏན་དག་གི་ལམ་རྣམས་སླ། །ས་གཞན་དག་
གི་དཀའ་བ་ཡིན། །བློ་རྟུལ་མངོན་ཤེས་བུ་ལ་བ་སྟེ། །གཅིག་ཤོས་ཀྱི་ནི་མངོན་ཤེས་མྱུར། །ཞེས་བྱུང། ཡང་ལ་མ་དེ་དཀའ་སླ་མྱུར་བུ་ལ་བཞི་ཡོད་དེ། སེམས་རྟེན་དང་དབང་པོའི་སྒོས་དེ་ལྟར་ཡོད་པའི་ཕྱིར། སའི་སྒོས་
དཀའ་སླ་གཉིས་ཡོད་དེ། བསམ་གཏན་གྱི་དངོས་གཞི་བཞི་ཡན་ལག་གིས་ཟིན་པ་དང་ཞི་ལྷག་ཆ་མཉམ་པས་ན་ལམ་གསལ་ལ་བརྟན་པ་རང་གི་འབྱུང་བས་ལམ་བསྐྱེད་པ་སོགས་སླ། ས་གཞན་བསམ་གཏན་དང་པོའི་དངོས་གཞི་ཁྱད་པར་
ཅན་དང། ཉེར་བསྔོགས་བརྒྱད་ནི་ལྷག་མཐོང་ཤས་ཆེ་བས་ལམ་གསལ་ཡང་མི་བརྟན་པའི་དཀའ་བ་དང་གཟུགས་མེད་ཀྱི་དངོས་གཞི་བཞི་ཞི་གནས་ཤས་ཆེ་ལ་ཡན་ལག་གིས་མ་ཟིན་པས་བརྟན་ཡང་མི་གསལ་བས་ལམ་དཀའ་

[055B] དང་པོ་གྲུབ་སྟེ། བསམ་གཏན་དག་གི་ལམ་རྣམས་སླ། །ཞེས་སོ། །གཉིས་པ་གྲུབ་སྟེ། རྩ་བར། ས་གཞན་དག་གི་དཀའ་བ་ཡིན། ཞེས་སོ། །ལམ་དཀའ་སླ་དེ་གཉིས་ལ་མྱུར་བུལ་གཉིས་
གཉིས་ཡོད་དེ། དབང་པོ་རྟུལ་བོ་དཀའ་འམ་སླ་མང་རུང་མངོན་ཤེས་བུ་ལ། རྣོན་པོ་དཀའ་འམ་སླ་ཡང་རུང་མངོན་ཤེས་མྱུར་བ་གཉིས་ཡོད་དེ། དཀའ་སླ་སེམས་རྟེན་གྱིས་ལྔར་ལྟར་ཡིན་ལ་མྱུར་བུལ་དབང་པོའི་སྟབས་ཡིན་
པའི་ཕྱིར་ཏེ། དབང་རྣོན་བློ་མྱུར་དུ་ཡུལ་ལ་འཇུག་རྟུལ་པོ་འཇུག་པ་བུལ་བའི་ཕྱིར། གཉིས་པ་མི་དགེ་སྒོས་དབྱེ་བ་དང། རྫས་ཀྱི་བསྡུ་བ། སྡེ་ཚན་གྱི་གོ་རིམས། ངོ་བོའི་ཁྱད་པར། ས་གང་གིས་བསྡུས་པ་དང་
ཞར་བྱུང་ཤེས་ནས་དད་པ་ཐོབ་ཚུལ་དྲུག་དང་པོ་ནི། ཟང་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་ཕྱིར། །སུམ་ཅུ་རྩ་བདུན་དེའི་ཕྱོགས་མཐུན། །མིང་གི་སྒོས། ཞེས་བྱུང། ཐེག་གསུམ་རང་རང་གི་ཟད་པ་དང་
མི་སྐྱེ་ཤེས་པའི་ཡེ་ཤེས་ཆོས་ཅན། ཉན་ཐོས་ཀྱི་དེ་ཉན་ཐོས་ཀྱི་བྱང་ཆུབ་རང་རྒྱལ་གྱི་དེ་རང་རྒྱལ་གྱི་བྱང་ཆུབ་དང་བླ་ན་མེད་པ་རྫོགས་པའི་བྱང་ཆུབ་དང། བྱང་ཆུབ་གསུམ་ཞེས་བྱ་སྟེ། མ་རིག་པ་སྤངས་པས་རིག་པ་
དང༑ རང་དོན་བྱས་ཤིང་སླར་སློབ་པར་བྱ་བ་མེད་པ་ཡང་དག་པར་རྟོག་པའི་ཕྱིར། རྩ་བར། ཟད་དང་མི་སྐྱེ་ཤེས་པ་ནི། བྱང་ཆུབ། ཞེས་སོ། །བོ་དཧི་རྟོག་པ་དང་ཁོང་དུ་ཆུབ་པར་འཇུག་པས་སོ། །དྲན་སོགས་སུམ་ཅུ་

[056A]༄༅། །རྩ་བདུན་ཆོས་ཅན། བྱང་ཆུབ་དེའི་ཕྱོགས་དང་མཐུན་པ་ཞེས་བྱ་སྟེ། དེ་སྐྱེད་པ་དང་མཐུན་པའི་ལམ་ཡིན་པའི་ཕྱིར་རྩ་བར། དེ་དང་མཐུན་ཉིད་ཕྱིར། །སུམ་ཅུ་རྩ་འདུན་དེའི་ཕྱོགས་
མཐུན། ཞེས་སོ། །དེ་ཆོས་ཅན། མིང་གི་སྒོས་སུམ་ཅུ་རྩ་བདུན་ཡོད་དེ། དྲན་པ་ཉེར་བཞག་བཞི། ཡང་དག་པར་སྤོང་བ་བཞི་དང་རྫུ་འཕྲུལ་གྱི་རྐང་བ་བཞི་དང། དབང་པོ་ལྔ་དང། སྟོབས་ལྔ་དང། བྱང་ཆུབ་ཀྱི་
ཡན་ལག་བདུན་དང། འཕགས་པའི་ལམ་ཡན་ལག་བརྒྱད་ཡོད་པའི་ཕྱིར་རྩ་བར། མིང་གི་སྒོས། ཞེས་སོ། །གཉིས་པ་ནི། རྫས་སུ་བཅུ། དད་དང་བརྩོན་འགྲུས་དྲན་པ་དང། །ཤེས་རབ་ཏིང་འཛིན་བཏང་སྙོམས་དགའ།།
རྟོག་དང་ཚུལ་ཁྲིམས་ཤིན་ཏུ་སྦྱངས། །དྲན་པ་ཉེར་བཞག་ཤེས་རབ་སྟེ། །བརྩོན་འགྲུས་ཡང་དག་འཇོག་ཅེས་བྱ། །རྫུ་འཕྲུལ་རྐང་བ་ཏིང་འཛིན་ཏེ། །གཙོ་བོ་སྨོས་པ་དེ་དག་ནི། །སྦྱོར་བྱུང་ཡོན་ཏན་ཀུན་ཀྱང་ཡིན། །ཞེས་བྱུང་
སོ་བདུན་པོ། །དེ་དག་རྫས་སུ་བཅུར་འདུ་སྟེ། དད་པ་དང། བརྩོན་འགྲུས་དང། དྲན་པ་དང། ཤེས་རབ་དང། ཏིང་ངེ་འཛིན་དང་བཏང་སྙོམས་དང། དགའ་བ་དང། རྟོག་པ་དང། ཚུལ་ཁྲིམས་དང་ཤིན་ཏུ་
སྦྱངས་པ་དང། བཅུར་འདུ་བའི་ཕྱིར། དེར་ཐལ། དྲན་པ་ཉེར་བཞག་བཞི་ཤེས་རབ་དང། ཡང་དག་སྤོང་བ་བརྩོན་འགྲུས་སུ་འདུ་རྫུ་འཕྲུལ་རྐང་བ་ཏིང་ངེ་འཛིན་དུ་འདུ་བའི་ཕྱིར། དང་སོགས་དབང་སྟོབས་ཀྱི་རྫས་ལྔ་དང་

[056B]བཅུའི་རྫས་སུ་འདུ་བའི་ཕྱིར། དཔེར་ན། ཤེས་རབ་རྫས་བརྒྱད་འདུ་བ་བཞིན་ནོ། །རྒྱལ་སྲས་མ་ལས། རྫས་བཅུ་ཡིན་ནོ་ཞེས་བྱ་བ་ནི་དད་པ་ལ་སོགས་པ་ལྔ་དང། དགའ་བ་ཡང་
དག་བྱང་ཆུབ་ཀྱི་ཡན་ལག་ལ་སོགས་པ་ལྔ་སྟེ། ཞེས་གསུངས་པའི་ཕྱིར། དྲན་པ་ཉེར་བཞག་ཤེས་རབ་ཏུ་བཤད་པ་སོགས་ནི་གཙོ་བོ་སྨོས་པ་ཡིན་ཏེ། དྲན་པ་ཉེར་བཞག་སོགས་དེ་དག་ནི་རང་རང་གི་སྦྱོར་བ་དེའི་སྟོབས་ཀྱིས་བྱུང་བ་
ཀུན་ཀྱང་དེ་ཡིན་པའི་ཕྱིར། རྩ་བར། གཙོ་བོ་སྨོས་པ་དེ་དག་ནི་།སྦྱོར་བྱུང་ཡོན་ཏན་ཀུན་ཀྱང་ཡིན། ཞེས་སོ། །སྡེ་ཚན་གཉིས་པའི་བརྩོན་འགྲུས་ཆོས་ཅན། ཡང་དག་སྤོང་བའམ་ཡང་དག་འཇོག་ཅེས་བརྗོད་པའི་རྒྱུ་མཚན་
ཡོད་དེ། བརྩོན་འགྲུས་ཀྱིས་མི་དགེ་བ་སྤོང་བས་ཡང་དག་སྤོང་བ་དང་བརྩོན་འགྲུས་ཀྱིས་ལུས་དག་དགེ་བར་ཡང་དག་པར་རབ་ཏུ་འཇོག་པས་ཡང་དག་པར་འཇོག་པ་ཞེས་བརྗོད་པའི་ཕྱིར། རང་འགྲེལ་ལས་དེས་ལུས་དང་ངག་ཡང་དག་པར་
འཇོག་པས་སོ། །ཞེས་གསུངས་པའི་ཕྱིར། སྡེ་ཚན་གསུམ་པའི་ཏིང་ངེ་འཛིན་ཆོས་ཅན། རྫུ་འཕྲུལ་གྱི་རྐང་པ་ཞེས་བརྗོད་པའི་རྒྱུ་མཚན་ཡོད་དེ། ཡོན་ཏན་ཐམས་ཅད་འབྱོར་བས་ན་རྫུ་འཕྲུལ་དང་དེའི་རྟེན་ཡིན་པས་ན་གནས་ཞེས་བརྗོད་
པའི་ཕྱིར། རང་འགྲེལ་ལས། དེ་ནི་ཡོན་ཏན་ཐམས་ཅད་ཀྱི་འབྱོར་བའི་རྟེན་ཡིན་པའི་ཕྱིར་རོ། །ཞེས་གསུངས་པའི་ཕྱིར། འདི་ལ་འཕགས་ཡུལ་ན་ཡང་བརྩོད་ཚུལ་ཡོད། གསུམ་པ་ནི། སྡེ་ཚན་བདུན་ནི་གོ་རིམ་བཞི་ན། །

[057A]༄༅། །ལས་ནི་དང་པོ་བདག་དང། །ངེས་འབྱེད་ཆ་མཐུན་རྣམས་དང་ནི། །མཐོང་དང་སྒོམ་ལ་རབ་ཏུ་ཕྱེ། །ཞེས་གསུངས། བྱེ་སྨྲ་ན་རེ། སྡེ་ཚན་བདུན་པོ་དེ་ནི་གོ་རིམ་ལས་ནི་དང་པོ་པ་དག་དང་དེས་
འབྱེད་ཆ་མཐུན་རྣམས་དང་སྒོམ་ལམ་དང་མཐོང་ལམ་བརྒྱད་ལ་རིམ་བཞིན་བཞག་སྟེ། དྲན་པ་ཉེར་བཞག་ཚོགས་པ་ལམ་ནས་དང། ཡང་དག་སྤོང་བ་དྲོང་ནས་དང། རྫུ་འཕྲུལ་རྐང་བརྩེ་མོ་ནས་དང་དབང་པོ་ལྔ་བཟོད་པ་ནས་དང་
སྟོབས་ལྔ་ཆོས་མཆོག་ནས་དང། བྱང་ཆུབ་ཡན་ལག་སྒོམ་ལམ་ནས་དང། འཕགས་ལམ་ཡན་ལག་མཐོང་ལམ་ནས་བཞག་པའི་ཕྱིར། གོ་རིམ་སྐྱེ་རིམ་ཡང་ཡིན་ཏེ། སྡེ་ཚན་སྔ་མ་སྔ་མ་ལས་ཕྱི་མ་ཕྱི་མ་སྐྱེ་བའི་ཕྱིར། རང་
འགྲེལ་ལས། དེའི་སྟོབས་ཀྱིས་བརྩོན་འགྲུས་ཡང་དག་པར་འཕེལ་བས་ཞེས་པ་ནས། མཐོང་བའི་ལམ་ལ་ནི་བྱང་ཆུབ་ཀྱི་ཡན་ལག་རྣམས་ཏེ། ཞེས་གསུངས་པའི་ཕྱིར། སློབ་དཔོན་དང་ཐེག་ཆེན་ལུགས་ལ་ཉེར་
བཞག་ཚོགས་ལམ་ཆུང་དུ་ནས། ཡང་དག་སྤོང་འབྲིང་ནས། རྫུ་འཕྲུལ་རྐང་པ་ཆེན་པོ་ནས། དབང་པོ་དྲོང་ནས། སྟོབས་བཟོད་པ་ནས། བྱང་ཆུབ་ཡན་ལག་མཐོང་ལམ་ནས། འཕགས་ལམ་ཡན་ལག་སྒོམ་ལམ་
དང་སྦྱར་ཏེ། དབུས་མཐའ་ལས། དབང་པོ་རྣམས་དང་སྟོབས་རྣམས་ལ། །ངེས་འབྱེད་ཆ་མཐུན་གཉིས་གཉིས་སེ། །ཞེས་གསུངས་པའི་ཕྱིར། བཞི་པ་ནི། བྱང་ཆུབ་ཡན་ལག་ལམ་ཡན་ལག་ཟག་པ་མེད་

[057B] །ཞེས་གསུངས། བྱང་ཆུབ་ཡན་ལག་འཕགས་ལམ་ཡན་ལག་ཆོས་ཅན། ཟག་མེད་ཡིན་ཏེ། འཕགས་ལམ་ཡིན་པའི་ཕྱིར། གཞན་ཡང་ཟག་བཅས་ཟག་མེད་གཉིས་ཡོད་དེ། ལམ་
བདེན་དང་ལམ་བདེན་མིན་པའི་ལམ་གཉིས་ཡོད་པའི་ཕྱིར། ལྔ་པ་ནི་བསམ་གཏན་དང་པོ་ན་ཐམས་ཅད། །མི་ལྕོག་མེད་ན་དགའ་མ་གཏོགས་།གཉིས་པ་ན་ནི་རྟོག་མ་གཏོགས། །གཉིས་ན་དེ་གཉིས་མ་གཏོགས་
པ༑ ༑བསམ་གཏན་བར་ནའང་གཟུགས་མེད་པ། །གསུམ་ནའང་དེ་དང་མཚུངས་ཡན་ལག་བྱང་ཆུབ་དང་ནི་ལམ་ཡན་ལག་མ་གཏོགས་འདོད་ཁམས་སྲིད་རྩེ་ན། །ཞེས་གསུངས། སྔེ་ཚན་བདུན་པོ་དེ་ཁམས་གང་
དང་ས་གང་ཡིད་ཀྱི་ཁྱད་པར་ཡོད་དེ། བསམ་གཏན་དང་པོ་ན་སོ་བདུན་པོ་ཐམས་ཅད་ཡོད། མི་ལྕོག་མེད་ན་དགའ་བ་མ་གཏོགས་སོ་དྲུག་ཡོད། བསམ་གཏན་ས་གཉིས་པ་ན་ཡང་དག་པའི་རྟོག་པ་མ་གཏོགས་པའི་སོ་དྲུག་ཡོད། བསམ་
གཏན་གསུམ་པ་བཞི་པ་གཉིས་དང་བསམ་གཏན་པར་ཉེར་བསྔོགས་གསུམ་དང་དང་པོ་ཁྱད་པར་ཅན་གསུམ་ན་དགའ་བ་དང། རྟོག་པ་གཉིས་མ་གཏོགས་སུམ་ཅུ་རྩ་ལྔ་ཡོད། གཟུགས་མེད་པ་དང་པོ་གསུམ་ན་ཡང་དག་པའི་དག་དང་ལས་
ཀྱི་མཐའ་དང་འཚོ་བ་དང་དགའ་བ་དང་རྟོག་པ་མ་གཏོགས་པ་སོ་གཉིས་ཡོད། འདོད་ཁམས་དང་སྲིད་རྩེ་ན་བྱང་ཆུབ་ཡན་ལག་དང་ལམ་ཡན་ལག་མ་གཏོགས་པའི་ཉེར་གཉིས་ཡོད་པའི་ཕྱིར། དྲུག་པ་ཤེས་ནས་དད་པ་ཐོབ་ཚུལ་

[058A]༄༅། །ནི༑ བདེན་གསུམ་མཐོང་ན་ཚུལ་ཁྲིམས་དང། །ཆོས་ལ་ཤེས་ནས་དང་པ་འཐོབ། །ལམ་མངོན་རྟོགས་ནས་སངས་རྒྱས་དང། །དེ་ཡི་དགེ་འདུན་དག་ལ་ཡང། །ཆོས་བདེན་གསུམ་དང་
རང་སངས་རྒྱས། །བྱང་ཆུབ་སེམས་དཔའི་ལམ་ཡིན་ནོ། །རྫས་སུ་གཉིས་ཏེ་དད་པ་དང། །ཚུལ་ཁྲིམས་དྲི་མ་མེད་པ་ཡིན། ཞེས་གསུངས། མདོ་ལས་ཤེས་ནས་དང་པ་ཐོབ་པ་བཞི་བཤད་དེ། བདེན་པ་དང་པོ་གསུམ་མངོན་སུམ་
དུ་མཐོང་ན་འཕགས་པ་དགྱེས་པའི་ཚུལ་ཁྲིམས་དང་ཆོས་ལ་ཤེས་ནས་དང་པ་འཐོབ། །ལམ་བདེན་མངོན་སུམ་རྟོགས་ན་སངས་རྒྱས་དང་དེའི་ཉན་ཐོས་ཀྱི་དགེ་འདུན་ལ་ཤེས་ནས་དང་པ་འཐོབ་ཅིང་ཡང་སྒྲས་སྔ་མ་གཉིས་ལ་དད་
པ་ཐོབ་པར་བཤད་པའི་ཕྱིར། རྩ་བར། བདེན་གསུམ་སོགས། དེའི་དམིགས་ཡུལ་གྱི་ཆོས་ཡོད་དེ། ཆོས་ནི་བདེན་པ་གསུམ་དང། རང་སངས་རྒྱས་དང་བྱང་ཆུབ་སེམས་དཔའི་ལམ་ཡིན་པའི་ཕྱིར། དད་ཡུལ་སྒོས་
བཞིར་བཤད་ཀྱང་རྫས་སུ་བ་གཉིས་ཡིན་ཏེ། སངས་རྒྱས་ཆོས་དགེ་འདུན་ལ་ཤེས་ནས་དད་པ་ནི་དད་པའི་རང་བཞིན་དང། ཚུལ་ཁྲིམས་གཉིས་སུ་འདུ་བའི་ཕྱིར། རྩ་བར། རྫས་སུ་གཉིས་ཏེ་དད་པ་དང་ཚུལ་ཁྲིམས་ཞེས་
སོ༑ ༑ཤེས་ནས་དད་པ་ཆོས་ཅན། དྲི་མ་མེད་པ་སྟེ། ཟག་མེད་ཡིན་ཏེ་ཡང་དག་པ་ཇི་ལྟ་བ་བཞིན་མངོན་པར་རྟོགས་ནས་ཡིད་ཆེས་པའི་འཕགས་རྒྱུད་ཀྱི་དད་པ་ཡིན་པའི་ཕྱིར། རྩ་བར། དྲི་མ་མེད་པ་ཡིན། ཞེས་སོ། །

[058B] རྣམ་གྲོལ་གྱི་དབྱེ་བ་དང། རྣམ་གྲོལ་འཐོབ་ཚུལ། འདུས་མ་བྱས་རྣམ་གྲོལ་བྱེ་བྲག་ཏུ་བཤད། ཡིད་འབྱུང་དང་ཆགས་བྲལ་ཁྱད་པར་བཞི། དང་པོ་ནི་བཅིངས་ཕྱིར་སློབ་པའི་
ཡན་ལག་ཏུ། རྣམ་གྲོལ་མ་བཤད་དེ་རྣམ་གཉིས། །ཉོན་མོངས་བཅོམ་པ་འདུས་མ་བྱས། །མོས་པ་འདུས་བྱས་ཡན་ལག་ནི། །དེ་ཡིན་དེ་ཉིད་རྣམ་གྲོལ་གཉིས། ཞེས་གསུངས། ཤེས་བྱ་ཆོས་ཅན། སློབ་པའི་ཡན་ལག་ཏུ་
ཡང་དག་པའི་རྣམ་གྲོལ་དང་ཡང་དག་པའི་ཤེས་པ་མ་བཤད་པའི་རྒྱུ་མཚན་ཡོད་དེ། སློབ་པ་ཉོན་མོངས་པས་བཅིངས་པའི་ཕྱིར་དང་ཡང་དག་པའི་ཤེས་པ་ཡིན་ན། ཉོན་མོངས་ཀྱི་འཆིང་བ་ཐམས་ཅད་ལས་གྲོལ་བ་སོ་སོ་རང་རིག་གིས་
ཕྱེ་བ་དགོས་པའི་ཕྱིར། རྩ་བར། བཅིང་ཕྱིར་སློབ་པའི་ཡན་ལག་ཏུ། རྣམ་གྲོལ་མ་བཤད། ཅེས་སོ། །རྣམ་གྲོལ་དེ་ལ་རྣམ་པ་གཉིས་ཡོད་དེ། ཉོན་མོངས་ཐམས་ཅད་བཅོམ་པའི་རྣམ་གྲོལ་སོ་སོར་བརྟག་འགོག་འདུས་མ་
བྱས་དང། མི་སློབ་པའི་མོས་པ་ནི་འདུས་བྱས་རྣམ་གྲོལ་ཡིན་པའི་ཕྱིར། རྩ་བར། དེ་རྣམ་གཉིས། ཉོན་མོངས་བཅོམ་པ་འདུས་མ་བྱས་མོས་པ་འདུས་བྱས། ཞེས་སོ། །མི་སློབ་པའི་མོས་པ་རྣམ་གྲོལ་ཆོས་ཅན། མི་
སློབ་པའི་ཡན་ལག་ཡིན་ཏེ། མི་སློབ་པའི་མངོན་རྟོགས་དེ་ཡིན་པའི་ཕྱིར། རྩ་བར། ཡན་ལག་ནི། དེ་ཡིན། ཞེས་སོ། །འདུས་བྱས་རྣམ་གྲོལ་དེ་ཉིད་ལ་རྣམ་གྲོལ་གཉིས་ཡོད་དེ། མདོ་ལས་སེམས་རྣམ་པར་གྲོ་

[059A]༄༅། །བ་དང། ཤེས་རབ་རྣམ་པར་གྲོལ་བ་གཉིས་སུ་གསུངས་པ་དེ་ཡིན་པའི་ཕྱིར། རྩ་བར། དེ་ཉིད་རྣམ་གྲོལ་གཉིས། ཞེས་སོ་།གཉིས་པ་ལ། སེམས་གང་རྣམ་པར་གྲོལ་བ་དང་ལམ་
གང་གིས་རྣམ་པར་གྲོལ་བ་གཉིས། དང་པོ་ནི། བྱང་ཆུབ་ཇི་སྐད་བཤད་ཤེས་པ། །མི་སློབ་སེམས་ནི་སྐྱེ་འགྱུར་བ། །སྒྲིབ་པ་ལས་ནི་རྣམ་འགྲོལ་འགྱུར། །ཞེས་གསུངས། ཤེས་བྱ་ཆོས་ཅན། སེམས་རྣམ་པར་གྲོལ་
བར་འགྱུར་བ་དང་གྲོལ་དུས་སོ་སོར་ཡོད་དེ། །བྱང་ཆུབ་ཇི་སྐད་བཤད་པ་མི་སློབ་པའི་སེམས་ནི་དུས་གསུམ་ལས་མ་འོངས་པ་སྐྱེ་འགྱུར་བ་དེ་སྒྲིབ་པ་ལས་ནི་རྣམ་པར་གྲོལ་བར་འགྱུར་བ་དེ་ཡིན། མི་སློབ་པའི་སེམས་སྐྱེས་ཟིན་པ་དང་
རྣམ་པར་གྲོལ་བ་དུས་མཉམ་ཡིན་པའི་ཕྱིར། དང་པོ་གྲུབ་སྟེ་བསྟན་བཅོས་ལས། མི་སློབ་པའི་སེམས་མ་འོངས་པ་སྒྲིབ་པ་རྣམས་ལས་རྣམ་པར་གྲོལ་བར་འགྱུར་རོ། །ཞེས་གསུངས་པའི་ཕྱིར་དང། རང་འགྲེལ་ལས་
ཀྱང༑ རྡོ་རྗེ་ལྟ་བུའི་ཏིང་ངེ་འཛིན་གྱི་ཚེ་སྤོང་བར་འགྱུར་ལས་མི་སློབ་པའི་སེམས་སྐྱེ་བར་འགྱུར་བ་དེ་ཡང་རྣམ་པར་གྲོལ་བར་འགྱུར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། དེ་སྤངས་ནས་
ནི་མི་སློབ་དེ་ཡང་སྐྱེས་པ་དང་རྣམ་པར་གྲོལ་བ་ཡིན་ནོ། །ཞེས་གསུངས་པའི་ཕྱིར། ལེགས་པར་བཤད་ཡོད་དོ། །གཉིས་པ་ནི། འགག་པར་འགྱུར་བའི་ལམ་གྱིས་ནི། །དེའི་སྒྲིབ་བ་རབ་ཏུ་སྤོང། །ཞེས་གསུངས་

[059B]པ་ཡོད་དེ། རྡོ་རྗེ་ལྟ་བུའི་ལམ་འགག་བཞིན་པའམ། ད་ལྟར་བར་གྱུར་པའི་ལམ་གྱིས་དེའི་སྒྲིབ་པ་རབ་ཏུ་སྤོང་བར་བྱེད་པའི་ཕྱིར། རྩ་བར། འགག་པར་འགྱུར་
བའི་ལམ་གྱིས་ནི། །དེའི་སྒྲིབ་པ་རབ་ཏུ་སྤོང། །ཞེས་དང། རང་འགྲེལ་ལས། ད་ལྟར་གྱི་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། གསུམ་པ་ནི། འདུས་མ་བྱས་ཉིད་ཁམས་ཞེས་བྱ། །
འདོད་ཆགས་ཀུན་ཟད་འདོད་ཆགས་བྲལ། །སྤངས་པའི་ཁམས་ནི་གཞན་དག་གོ་འགོག་པའི་ཁམས་ཞེས་བྱ་བ་གཞི། །ཞེས་གསུངས། རྣམ་གྲོལ་འདུས་མ་བྱས་ཉིད་ལ་ཁམས་ཞེས་བྱ་བ་ལ་དེ་ལ་སྤངས་
པའི་ཁམས་དང། འདོད་ཆགས་དང་བྲལ་བའི་ཁམས་དང། འགོག་པའི་ཁམས་གསུམ་ཡོད་པའི་ཕྱིར། རྩ་བར། འདུས་མ་བྱས་ཉིད་ཁམས་ཞེས་བྱ། །ཞེས་དང། རང་འགྲེལ་ལས་
རྣམ་པར་གྲོལ་བ་འདུས་མ་བྱས་དེ་ཉིད་ཁམས་གསུམ་ཡིན་ནོ། །ཞེས་གསུངས་པའི་ཕྱིར། དང་པོ་ཡོད་དེ། འདོད་ཆགས་ལས་གཞན་པའི་ཉོན་མོངས་དག་སྤངས་པ་དེ་སྤངས་པའི་ཁམས་ཡིན་པའི་ཕྱིར། རྩ་བར་
སྤངས་པའི་ཁམས་ནི་གཞན་དག་གོ་ཞེས་སོ། །གཉིས་པ་ཡོད་དེ་འདོད་ཆགས་ཀུན་ཟད་ཅིང་སྤངས་དེ་དེ་འདོད་ཆགས་དང་བྲལ་བའི་ཁམས་ཡིན་པའི་ཕྱིར། རྩ་བར། འདོད་ཆགས་ཀུན་ཟད་འདོད་

[060A]༄༅། །ཆགས་བྲལ། །ཞེས་སོ། །གསུམ་པ་ཡོད་དེ། ཉོན་མོངས་མིན་པའི་གཞིའི་ཟག་བཅས་སྤངས་པ་དེ་འགོག་པའི་ཁམས་ཡིན་པའི་ཕྱིར་རྩ་བར། འགོག་པའི་
ཁམས་ཞེས་བྱ་བ་གཞི། །ཞེས་སོ། །བཞི་པ་ནི། སྡུག་བསྔལ་རྒྱུ་བཟོད་ཤེས་རྣམས་ཀྱིས། །ཡིད་འབྱུང་གང་གིས་སྤོང་འགྱུར་བ། །ཀུན་གྱིས་འདོད་ཆགས་བྲལ་བར་འགྱུར། །དེ་ལྟར་
ན་ནི་མུ་བཞི་སྲིད། །ཅེས་གསུངས། སྡུག་བསྔལ་དང་རྒྱུ་ཀུན་འབྱུང་ལ་ཆོས་བཟོད་ཆོས་ཤེས་བཞིས་ཡིད་འབྱུང་བར་འགྱུར་ཏེ། དེ་དག་ལ་ཟག་བཅས་ཀྱི་སྐྱོན་དུ་ལྟ་བའི་ཕྱིར། རྩ་བར། སྡུག་
བསྔལ་རྒྱུ་བཟོད་ཤེས་རྣམས་ཀྱིས། ཡིད་འབྱུང། ཞེས་སོ། །སྡུག་ཀུན་འགོག་ལམ་བཞི་ལ་རྗེས་བཟོད་རྗེས་ཤེས་བརྒྱད་ཀྱིས་ཆགས་པ་དང་བྲལ་བར་འགྱུར་ཏེ་གང་གིས་བདེན་པ་དེའི་མཐོང་སྤང་སྤོངས་པར་
འགྱུར་བ་ཀུན་གྱིས་འདོད་ཆགས་བྲལ་བར་འགྱུར་བའི་ཕྱིར། དེ་ལྟར་ན་མངོན་རྟོགས་དེ་ལ་ཡིད་འབྱུང་ལ་ཉོན་མོངས་མི་སྤོང་བ་དེ་ཅིག་ཤོས་དང་གཉིས་ཀ་ཡིན་པ་དང་མིན་པ་དང་མུ་བཞི་སྲིད་དེ། སྡུག་ཀུན་ལ་དམིགས་པའི་
སྦྱོར་ལམ་དང་ཤེས་པ་དང། ཁྱད་པར་གྱི་ལམ་མི་སློབ་ལམ་རྣམས་ཡིད་འབྱུང་ཡིན་ལ་ཉོན་མོངས་དང་བྲལ་བྱེད་མིན་པ་དང། འགོག་ལམ་ལ་དམིགས་པའི་བར་ཆད་མེད་ལམ་ནི་ཉོན་མོངས་སྤོང་བྱེད་ཡིན་ལ་

[060B] སྡུག་ཀུན་ལ་དམིགས་པའི་བར་ཆད་མེད་ལམ་ནི་གཉིས་ཀ་ཡིན། འགོག་ལམ་ལ་དམིགས་པའི་སྦྱོར་ལམ་དང་རྣམ་གྲོལ་ལམ་ཡིད་འབྱུང་དང་ཆགས་པ་དང་བྲལ་བྱེད་གཉིས་ཀ་མ་ཡིན་པའི་ཕྱིར། འདི་
ལྟར་ཡང་རུང་ཀྱང་མཛོད་ཀྱི་དགོངས་པ་ཆགས་བྲལ་སྔོན་སོང་གི་མངོན་རྟོགས་སེམས་བཅུ་དྲུག་དང་སྦྱར་ནས་ཆགས་པ་དང་བྲལ་མ་བྲལ་བཤད་རྒྱུ་ཡིན་པའི་ཕྱིར། །སྨྲས་པ། ཉོན་མོངས་བརྒྱད་
ཁྲི་བཞི་སྟོད་ནང་ཀྱི་ཟུག་རྔུ་ངེ། །གསོ་བྱེད་གཉེན་པོའི་ཆོས་ཀྱི་སྒོ་ནི་སོ་སོའམ། །ཀུན་གྱི་གཉེན་པོ་ཟླ་བྲལ་སྟོང་བའི་ཨ་མྲྀཏ། །ལེགས་བསྟེན་རྣམ་གྲོལ་དོན་དམ་རྣམ་སད་མགོན་དེ་
མཆོད། །མང་མང་སྐྱེ་བའི་ཆུ་རྒྱུན་ཉིན་མཚན་དུ། །མྱུར་མྱུར་འཁོར་བའི་མཐོད་མན་གཉེར་མའི་རླབས། །ཡང་ཡང་བསམ་ནས་ཐར་པར་གཤེགས་པ་ལ། །དུང་དུང་
སེམས་ཀྱིས་སྐུལ་མ་བྱེད་རེ་རན། །དལ་འབྱོར་ཚང་བའི་དགའ་ཚལ་འདབ་བརྒྱ་རྒྱས། །ལེགས་བཤད་བདུད་རྩིའི་པད་མཚོར་དད་པས་འཇུག་།ཐོས་བསམ་བསྒོམ་པའི་
ཁྲུས་ཀྱིས་རོལ་བྱེད་པའི། །མངོན་མཐོ་ངེས་ལེགས་རིན་ཆེན་སྐས་དེར་འཇུག་ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །ཞེས་ཆོས་མངོན་པ་མཛོད་ཀྱི་དགོངས་འགྲེལ་

[061A]༄༅། །གྱི་བསྟན་བཅོས། ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་དྲུག་པའི་ཚིག་དོན་དང་དཀའ་གནད་ཉུང་ངུར་ལེགས་པར་བཤད་ཟིན་ཏོ། །

[061B][BLANK PAGE]﻿
[001A]༄༅། །དམ་པའི་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་ཆོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་བཞི་བ་བཞུགས་སོ།།

[001B] །བྱེད་པོ་མེད་ཀྱང་ལས་འབྲས་རང་རང་གི་འབྲེལ་པ་པདྨའི་ཟེ་བ་ལྟར་གཟིགས་ནས། །སྙིང་རྗེས་འགྲོལ་སྟོན་པའི་ཐུབ་དབང་གིས། །བྱང་
ཆུབ་པར་དུ་འགྲོ་ལ་ཕྱག་སྐྱོངས་ཤིག་ཆོས་ཀུན་མཁྱེན་ཀྱང་གླེགས་བམ་དུས་ཀུན་བསྣམས། །ཉོན་མོངས་བཅོམ་ཀྱང་མཁྱེན་པའི་རལ་གྲི་འཕྱར། །རྒྱལ་ཀུན་ཡབ་གཅིག་
རྒྱལ་སྲས་ཚུལ་འཛིན་པའི། །མཁྱེན་གཏེར་ཡབ་ཡུམ་བློ་གྲོས་མཆོག་སྩོལ་ཀྱི། །གཉིས་པ་སྤང་བྱ་ཀུན་འབྱུང་གཏན་ལ་དབབ་པ་ལ། ལས་ཀྱི་ཀུན་འབྱུང་དང་ཉོན་མོངས་པའི་ཀུན་
འབྱུང་གཉིས། །དང་པོ་ལ། མདོར་བསྟན་པ། རྒྱས་པར་བཤད་པ་རྣམས་གྲངས་ཀྱི་དོན་བསྡུ་བ་གསུམ། །དང་པོ་ནི། ལས་ལས་འཇིག་རྟེན་སྣ་ཚོགས་སྐྱེས། །ཞེས་གསུངས། ཚིག་

[002A]༄༅། །དོན་དང་མཐའ་དཔྱད་པ་གཉིས། །དང་པོ་ནི། འཇིག་རྟེན་བཟང་ངན་སྣ་ཚོགས་པ་འདི་ཆོས་ཅན། རྒྱུ་མེད་དང་རྒྱུ་མི་མཐུན་པ་ལས་བྱུང་བ་མ་ཡིན་ཏེ་
རང་རང་གི་རྒྱུ་དེ་ལྟར་འབྱུང་བའི་ཐུན་མོང་ངང་ཐུན་མོང་མ་ཡིན་པའི་ལས་ལ་བརྟེན་ནས་བྱུང་བ་ཡིན་པའི་ཕྱིར། མཐའ་དཔྱད་པ་ལ་ཁ་ཅིག་ན་རེ། སྐབས་འདིར་ལས་ཡིན་
ན་གཟུགས་ཅན་ཡིན་པས་ཁྱབ་ཟེར་ན། ཡིད་ལས་སེམས་པ་ཆོས་ཅན། དེར་ཐལ། དེའི་ཕྱིར། དེར་ཐལ། སྒོ་གསུམ་གང་རུང་གི་ལས་ཡིན་པའི་ཕྱིར། དེར་ཐལ་
ཡིད་ཀྱི་ལས་ཡིན་པའི་ཕྱིར། འདོད་མི་ནུས་ཏེ། ཤེས་པ་ཡིན་པའི་ཕྱིར། ཡང་ཁ་ཅིག་ན་རེ། ལས་ཡིན་ན་པ་དེ་སྡུག་བར་མ་གསུམ་གང་རུང་མྱོང་འགྱུར་གྱི་ལས་ཡིན་པས་

[002B] ཟག་མེད་ཀྱི་ལས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། ཟག་མེད་ཀྱི་ཕུང་པོ་ལྔའི་ནང་ན་ལས་ཀྱང་ཡོད་པའི་ཕྱིར། འདོད་ན་ཟག་བཅས་ཀྱི་ལས་ཡིན་པར་ཐལ། རྣམ་སྨིན་
མྱོང་འགྱུར་གྱི་ལས་ཡིན་པའི་ཕྱིར་འདོད་མི་ནུས། ཡང་ཁ་ཅིག་ན་རེ། ཟག་བཅས་ཀྱི་ལས་ཡིན་ན་དེ་གསུམ་གང་རུང་མྱོང་འགྱུར་གྱི་དེ་ཡིན་པས་ཁྱབ་ཟེར་ན། རྣམ་སྨིན་འབྱིན་མི་ཐུབ་པའི་ལུང་མ་བསྟན་གྱི་ལས་ཕྲ་རགས་རེ་རེ་ནས་
ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཟག་མེད་མ་ཡིན་པའི་ལས་ཡིན་པའི་ཕྱིར། འདོད་མི་ནུས་ཏེ། དགེ་བ་ཟག་བཅས་དང་མི་དགེ་བ་གང་རུང་མ་ཡིན་པའི་ཕྱིར། དེར་ཐལ། ལུང་མ་བསྟན་གྱི་
ལས་ཡིན་པའི་ཕྱིར། ཡང་ཁ་ཅིག་ན་རེ། ལུས་ངག་གང་རུང་གི་ལས་ཡིན་ན་ཟག་བཅས་ཡིན་པས་ཁྱབ་ཟེར་ན། དགྲ་བཅོམ་རྒྱུད་ཀྱི་ལུས་ཀྱི་ལས་སུ་གྱུར་བའི་ཟག་མེད་ཀྱི་སྔོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ་
ལུས་ཀྱི་ལས་ཡིན་པའི་ཕྱིར། དེར་ཐལ། དེའི་རྒྱུད་ཀྱི་ཟག་མེད་ཀྱི་ཕུང་བོར་གྱུར་བའི་ལུས་ཀྱི་ལས་ཡོད་པའི་ཕྱིར། མདོ་ལས། ལུས་ཀྱི་སྡོམ་པ་ལེགས་པ་སྟེ། །ཞེས་གསུངས་པའི་དོན་ཡོད་པའི་ཕྱིར། དེ་བཞིན་དུ་ངག་ལ་
འང་འདྲ། ཡང་ཁ་ཅིག་ན་རེ། རྣམ་གསུམ་དྲི་མེད་གཟུགས་གསུངས་དང། །འཕེལ་དང་མ་བྱས་ལམ་སོགས་ཕྱིར། །ཞེས་པའི་སྐབས་ནས་དངོས་སུ་བསྟན་པའི་གཟུགས་ཡིན་ན་རྣམ་རིག་མ་ཡིན་པའི་གཟུགས་ཡིན་པས་

[003A]༄༅། །ཁྱབ་ཟེར་ན། ལུས་ཀྱི་རྣམ་པར་རིག་བྱེད་ཀྱི་ལས་ཆོས་ཅན། དེར་ཐལ། དེའི་ཕྱིར། རྣམ་གསུམ་ཞེས་པའི་དངོས་བསྟན་གྱི་གཟུགས་ཡིན་པའི་ཕྱིར། དེར་ཐལ། དེའི་དངོས་བསྟན་
གྱི་བསྟན་ཡོད་ཐོགས་བཅས་ཀྱི་གཟུགས་བསྟན་མེད་ཐོགས་བཅས་ཀྱི་གཟུགས་བསྟན་མེད་ཐོགས་མེད་ཀྱི་གཟུགས་གསུམ་པོ་གང་རུང་ཡིན་པའི་ཕྱིར་།གཉིས་པ་ལ་བསྟན་བཅོས་ནས་བཤད་པའི་རྣམ་བཞག་དང། མདོ་
ལས་གསུངས་པའི་ལས་ཀྱི་རྣམ་གྲངས་གཉིས། དང་པོ་ལ་སྤྱིར་བསྟན་པ་དང། རྣམ་རིག་མ་ཡིན་པ་བྱེ་བྲག་ཏུ་བཤད་པ་གཉིས། དང་པོ་ལ་སེམས་པ་དང་བསམ་པའི་ལས་ངོས་བཟུང་བ་དང། རིག་བྱེད་དང་རིག་བྱེད་མ་
ཡིན་པ་ངོས་བཟུང་བ་དེ་དག་ལ་དགེ་སོགས་འཇོག་ཚུལ་གསུམ། དང་པོ་ནི་རྩ་བར། དེ་ནི་སེམས་པ་དང་དེས་བྱས། །སེམས་པ་ཡིད་ཀྱི་ལས་ཡིན་ཏེ། །དེས་བསྐྱེད་ལུས་དང་ངག་གི་ལས། །ཞེས་གསུངས། འདི་ལ་ཚིག་དོན་སྤྱི་
དོན་མཐའ་དཔྱད་པ་གསུམ། དང་པོ་ནི། ལས་དེ་ནི་ཆོས་ཅན། གཉིས་སུ་ཡོད་དེ། སེམས་པའི་ལས་དང་བསམ་པའི་ལས་གཉིས་ཡོད་པའི་ཕྱིར་མདོ་ལས། ལས་ནི་གཉིས་ཏེ། སེམས་པ་དང་བསམ་པའི་ལས་སོ། །
ཞེས་སོ། །སེམས་པའི་ལས་ཆོས་ཅན། ཡིད་ཀྱི་ལས་ཡིན་ཏེ། ཡིད་ཀྱི་སྒྲུབ་ལས་ལུས་ངག་ཏུ་མ་ཐོན་པའི་ལས་ཡིན་པའི་ཕྱིར། རྩ་བར་སེམས་པ་ཡིད་ཀྱི་ལས་ཡིན་ཏེ། །ཞེས་སོ། །དེས་བསྐྱེད་པའི་ལས་ཆོས་ཅན། ལུས་

[003B] ལུས་ཀྱིས་གཙོ་བོར་སྒྲུབ་པའི་ལས་དང། ངག་གིས་གཙོ་བོར་སྒྲུབ་པའི་ལས་གཉིས་འཇོག་པའི་ཕྱིར་རྩ་བར། དེས་བསྐྱེད་ལུས་དང་ངག་གི་ལས། །ཞེས་གསུངས། གཉིས་པ་སྤྱིའི་
དོན་ལ་མཚན་ཉིད་དབྱེ་བ་རྣམ་གྲངས་ཁྱད་ཆོས་བཞི། དང་པོ་ནི། སེམས་པ་གཅིག་གི་ཁྱད་པར་གྱིས་སེམས་ཡུལ་ལ་གཡོ་བར་བྱེད་པའི་རབ་ཏུ་ཕྱེ་བའི་རིགས་ཅན་གྱི་བྱེད་གཟུགས་དེ། ལས་ཀྱི་ངོ་བོར་བྱེ་སྨྲ་འདོད་དེ། དེས་
ལས་གཙོ་བོར་གཟུགས་ལ་འདོད་པའི་ཕྱིར། དེ་འདྲ་བའི་སེམས་བྱུང་སེམས་པ་དེ་ལས་ཀྱི་མཚན་ཉིད་དུ་མདོ་སྡེ་བས་འདོད་དེ། མདོ་སྔེ་བ་སོགས་དེ་ལྟར་འདོད་པའི་ཕྱིར། གཉིས་པ་དེ་ལ། དབྱེ་ན་སེམས་པའི་ལས་དང་
བསམ་པའི་ལས་གཉིས་ཡོད། དང་པོ་དང་ཡིད་ལས་དོན་གཅིག་གཉིས་པ་ལ་ལུས་ངག་གི་ལས་གཉིས་དང་དེ་རེ་རེ་ལ་རྣམ་རིག་དང་རྣམ་རིག་མིན་པ་གཉིས་གཉིས་ཡོད། གསུམ་པ་རྣམ་གྲངས་མང་པོ་ཡོད་དེ། འདིར་བཤད་པ་
ལྟར་དགེ་མི་དགེ་བཏང་སྙོམས་གསུམ་དང། བསོད་ནམས་དང་བསོད་ནམས་མ་ཡིན་པ་མི་གཡོ་བའི་ལས་གསུམ་དང། བདེ་སྡུག་བཏང་སྙོམས་གསུམ་མྱོང་འགྱུར་གསུམ་དང། རྣམ་སྨིན་མྱོང་པར་ངེས་མ་ངེས་གཉིས་དང། མྱོང་
ངེས་ལ་ཡང་མཐོང་ཆོས་དང་སྐྱེས་ནས་དང་ལན་གྲངས་གཞན་ལ་མྱོང་འགྱུར་གསུམ་དང། ཡོན་པོ་དང་སྐྱོན་ཅན་དང་སྙིགས་མའི་ལས་གསུམ་དང། དཀར་ལ་རྣམ་སྨིན་དཀར་བ་ནག་ལ་རྣམ་སྨིན་ནག་པ་འདྲེས་པའི་ལས་གསུམ་དང་

[004A]༄༅། །དཀར་པོ་དང་ནག་པོ་དང་དེ་གཉིས་ཟད་བྱེད་ཀྱི་ལས་གསུམ་དང། ཡང་ཐུབ་པའི་ལས་གསུམ་དང། གཙང་ཕྱེད་ཀྱི་ལས་གསུམ་སོགས་མང་པོ་བཤད་པའི་ཕྱིར། བཞི་པ་ཁྱད་ཆོས་བཞི་ཡོད་དེ་ལས་
ངེས་པ་དང་འཕེལ་ཆེ་བ་དང་མ་བྱས་པ་དང་མི་འཕྲད་པ་བྱས་པ་ཆུད་མི་ཟ་བ་རྣམས་འདིར་ཡང་འདོད་པའི་ཕྱིར། རིམ་པས་བཤད་པར་བྱེད་དོ། །མཐའ་དཔྱད་པ་ལ་ཁ་ཅིག་ན་རེ། ལུས་ཀྱི་རྣམ་པར་རིག་བྱེད་ལུས་དབྱིབས་
ཁོ་ནར་འདོད་ཟེར་ན། འོ་ན་ལུས་ཀྱི་རྣམ་རིག་ཏུ་འཇོག་པ་ལ་སེམས་ཀྱི་དབང་གིས་ལུས་དབྱིབས་ལ་ལུས་སྡོད་ཚུལ་དེ་ལྟར་བྱས་པ་ཅིག་མི་དགོས་པར་ཐལ། ལུས་ཀྱི་དབྱིབས་ཁོ་ན་ལ་ལུས་ཀྱི་རྣམ་པར་རིག་བྱེད་འཇོག་པའི་
ཕྱིར༑ ཁྱབ་སྟེ། སེམས་ཀྱིས་མ་ཡིན་པར་རྣམ་སྨིན་གྱི་རླུང་ལྟ་བུའི་དབང་གིས་ལུས་དེ་ལྟར་བསྡད་པའི་དབྱིབས་རྣམ་པར་རིག་བྱེད་ཀྱི་གཟུགས་མ་ཡིན་པའི་ཕྱིར། དེར་ཐལ། སྡོད་ཚུལ་དེས་དེའི་སེམས་མི་རྟོགས་པའི་
ཕྱིར༑ རང་འགྲེལ་ལས་ཀྱང་སེམས་ཀྱི་དབང་གིས་ལུས་དེ་དང་དེ་ལྟར་བནས་པ་ནི་ལུས་ཀྱི་རྣམ་པར་རིག་བྱེད་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། སེམས་ཀྱི་དབང་གིས་ཞེས་པ་བདེ་ལྟར་བཤད་པའི་ཕྱིར། གང་
སྤེལ་ལས། རྣམ་པར་སྨིན་པའི་རླུང་གི་དབང་གིས་ཀྱང་ལུས་ཀྱི་དབྱིབས་དེ་དང་དེ་ལྟར་འགྱུར་བས་སེམས་ཀྱི་དབང་གིས་ཞེས་བྱ་བ་རྒྱས་པར་སྨོས་སོ། །ཞེས་གསུངས་པའི་ཕྱིར། གཞན་ཡང་ལུས་ཀྱི་རྣམ་པར་རིག་བྱེད་ལུས་

[004B]ལུས་སྡོད་ཚུལ་ལ་མི་འཇོག་པའི་ཁྱད་པར་མི་འཐད་པར་ཐལ། ལུས་དབྱིབས་ཁོ་ན་ལུས་ཀྱི་རྣམ་པར་རིག་བྱེད་དུ་འཇོག་པའི་ཕྱིར། ཁྱབ་སྟེ། ལུས་ཀྱི་འགྱུར་བ་ཁོ་ན་
ལུས་ཀྱི་རིག་བྱེད་ཀྱི་དབྱིབས་ཡིན་པའི་ཕྱིར། རྩ་བར་འདོད་མི་ནུས་ཏེ། སེམས་ཀྱི་འགྱུར་བ་ལ་མི་ལྟོས་བར་ཐལ་པའི་སྐྱོན་ཡོད་པའི་ཕྱིར། གང་སྤེལ་ལས། ལུས་ཀྱི་རྣམ་པར་རིག་བྱེད་དབྱིབས་ཁོ་ན་ཡིན་གྱི་ལུས་ཀྱི་
རྣམ་པར་རིག་བྱེད་ཁོ་ན་ནི་དབྱིབས་མ་ཡིན་ཏེ། དེ་ཉིད་ཀྱི་ཕྱིར་སེམས་ཀྱི་དབང་གིས་ཞེས་བྱ་བ་བཤད་དེ། ཞེས་གསུངས་པའི་ཕྱིར་ཡང་ཁ་ཅིག། ལུས་ཀྱི་རྣམ་པར་རིག་བྱེད་ནི་སྡོམ་པའི་སྐབས་སུ་ལུས་ཚང་མའི་དབྱིབས་སུ་བྱས་
ནས་གཞན་འགོག་པ་ཡང་མི་འཐད་པར་ཐལ། འདི་ནི་སེམས་ཀྱི་ཁྱད་པར་གོ་བྱེད་བཞིན་འགྱུར་བ་འམ་ཐལ་མོ་སྦྱར་བ་ལྟ་བུའི་ལུས་ཀྱི་སྡོད་ཚུལ་དེ་དང་དེ་ཡང་ལུས་ཀྱི་རྣམ་པར་རིག་བྱེད་ཡིན་པའི་ཕྱིར། ཡང་ཁ་ཅིག་ན་རེ། དཀར་
ནག་ལ་སོགས་བྱེ་བྲག་གིས། །ལས་ནི་རྣམ་པ་བཞི་ཡིན་ནོ། །ཞེས་པའི་སྐབས་ནས་བསྟན་པའི་ལས་ཡིན་ན་ལས་ཡིན་པས་ཁྱབ་ཟེར་ན། ལོག་ལྟ་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་དངོས་བསྟན་གྱི་ལས་
ནག་ལ་རྣམ་སྨིན་ནག་པའི་ལས་ཡིན་པའི་ཕྱིར། དེར་ཐལ། གཟུགས་ཀྱི་དགེ་བ་དེ་ལས་དཀར་ལ་རྣམ་སྨིན་དཀར་བ་དང་འདོད་པའི་དགེ་བ་དཀར་ནག་འདྲེས་མའི་ལས་ཡིན་པའི་ཕྱིར། རྩ་བར་འདོད་མི་ནུས་ཏེ་ལས་ལམ་

[005A]༄༅། །ཡིན་ལ་ལས་མ་ཡིན་པའི་མུ་ཡིན་པའི་ཕྱིར། རྩ་བར། བ་རྣབ་སེམས་ལ་སོགས་ལས་མིན་ཡང། །ཞེས་སོ། །ཡང་ཁ་ཅིག་འདོད་པའི་དགེ་བ་དེ་དཀར་ནག་གཉིས་ཀའི་ལས་
ཡིན་ཟེར་བ་མི་འཐད་པར་ཐལ། དཀར་ནག་གཉིས་ཀའི་ལས་ཀྱི་ཡིན་པ་མེད་པའི་ཕྱིར། ཡང་ཁ་ཅིག་བསམ་གཏན་ལ་ཆགས་བྲལ་བྱེད་བའི་བསྒོམ་ལམ་བར་ཆད་མེད་ལམ་དགུ་པ་དེ་དཀར་པོ་ཟད་བྱེད་ཀྱི་ལས་ཡིན་
ཟེར་ན་དགྲ་བཅོམ་པའི་རྒྱུད་ཀྱི་དཀར་བོ་དགེ་བའི་ལས་དེ་དཀར་པོ་ཟད་པའི་ལས་ཡིན་པར་ཐལ། འདོད་པ་དེའི་ཕྱིར། འདོད་མི་ནུས་ཏེ་དཀར་པོའི་ལས་ཡིན་པའི་ཕྱིར། ཡང་ཁ་ཅིག་གཟུགས་མེད་ཁམས་ན་གཟུགས་
ཡོད་པར་ཐལ། དེ་ན་གཟུགས་རྒྱུད་ལྡན་གྱི་གང་ཟག་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་ན་ཟག་མེད་ཀྱི་སྔོམ་པ་རྒྱུད་ལྡན་གྱི་གང་ཟག་ཡོད་པའི་ཕྱིར། རྩ་བར། འདོད་དང་གཟུགས་སྐྱེས་ལྷ་རྣམས་ལ། །
བསམ་གཏན་སྐྱེས་ཡོད་ཟག་མེད་ནི། །བསམ་གཏན་ཁྱད་པར་འདུ་ཤེས་མེད། །སེམས་ཅན་མ་གཏོགས་གཟུགས་མེད་ནའང། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེའི་ས་ས་བ་སྡུས་མེད་པའི་ཕྱིར། གཞན་དུ་ན་
འཕེན་བྱེད་དགེ་མི་དགེ་རྒྱུད་ལྡན་གྱི་ཁམས་གོང་མ་པ་ཡོད་པར་ཐལ་ལོ། །ཡང་ཁ་ཅིག་ན་རེ། སྒྲ་མི་སྙན་ན་ལུས་ངག་གི་མི་དགེ་བ་བདུན་མངོན་འགྱུར་དུ་ཡོད་པར་ཐལ། རྩ་བར། སྒྲ་མི་སྙན་ན་གསུམ་ཡོད་དེ། །དེ་ན་བདུན་པ་

[005B] །ཞེས་གསུངས་པའི་ཕྱིར་ན་མ་ཁྱབ་སྟེ། ཡིད་ཀྱི་གསུམ་ལྡན་པའི་སོགས་དང་བདུན་པ་དག་འཁྱལ་ཙམ་མངོན་འགྱུར་ཡོད་པའི་ཕྱིར། ཡང་ཁ་ཅིག་ན་རེ། མི་དགེ་བའི་ལས་ཡིན་ན་བདག་འབྲས་འབྱིན་དེས་ཀྱིས་ཁྱབ་པར་
ཐལ༑ རྩ་བར། ཐམས་ཅད་བདག་པོ་རྒྱུ་མཐུན་དང། རྣམ་སྨིན་འབྲས་བུ་འབྱིན་པར་འདོད། ཅེས་གསུངས་པའི་ཕྱིར་ན་མ་ཁྱབ་སྟེ་དེས་པའི་ལས་ལ་དགོངས་པའི་ཕྱིར། འདི་དག་གིས་ངེས་པའི་ལས་བཤགས་ཀྱང་
མི་བདག་པར་འདོད་དེ། །ཡང་ཁ་ཅིག་དགྲ་བཅོམ་པ་བསད་པའི་ལས་ཡིན་ན་མཚམས་མེད་ཀྱི་ལས་ཡིན་པས་ཁྱབ་ཟེར་ན་ཤིན་ཏུ་ན་པའི་དགྲ་བཅོམ་པས་ཁོ་བོའི་མགྲིན་པ་སྡོམ་ཞེས་པ་ལ་ཕན་སེམས་ཀྱིས་བསྡམས་ནས་ཤི་བདེ་ཆོས་
ཅན༑ དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། གསོད་སེམས་མེད་པའི་ཕྱིར། དེ་བཞིན་དུ་ཕམ་སོགས་ལ་གཏམ་རྒྱུད་སྦྱར། ཡང་ཁ་ཅིག་བསམ་བཞིན་དུ་དགྲ་བཅོམ་པ་བསད་པའི་ལས་ལ་མཚམས་
མེད་ཀྱིས་ཁྱབ་ཟེར་ན། འབྲས་བུ་འོག་མའི་རྟེན་ལ་འཆི་ངེས་ཀྱི་མཚོན་བསྣུན་པའི་འོག་ཏུ་དགྲ་བཅོམ་ཐོབ་ནས་ཤི་བའི་སྲོག་གཅོད་ཀྱི་ལས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་
མི་ནུས་ཏེ། དེ་ལ་དགྲ་བཅོམ་པའི་རྟེན་ལ་སྦྱོར་དངོས་གཉིས་ཚང་དགོས་པའི་ཕྱིར། རྩ་བར། བསྣུན་འོག་དགྲ་བཅོམ་པ་ལ་མིན། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་ལ་དགེ་སློང་ཡིན་ན་ཕམ་པ་མི་འབྱུང་བར་

[006A]༄༅། །ཐལ༑ དགྲ་བཅོམ་བསད་པའི་མཚམས་མེད་མི་འབྱུང་བའི་ཕྱིར་ན་མ་ཁྱབ། འདོད་མི་ནུས་ཏེ། མདོ་རྩ་བར་གནས་སྐབས་གཞན་ཐོབ་པ་ནི་གཞན་ཉིད་མ་ཡིན་ནོ། །ཞེས་གསུངས་པའི་ཕྱིར་
གཞན་ཡང་བསམ་བཞིན་དུ་ཕམ་དག་བསད་པའི་ལས་ལ་མཚམས་མེད་ཀྱི་ལས་འབྱུང་བས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ནམ་ནིང་གི་རྟེན་ལ་ཕམ་བསད་པའི་ལས་དེ་ཆོས་ཅན། དེར་ཐལ་
དེའི་ཕྱིར། འདོད་མི་ནུས་ཏེ། ལས་ཀྱི་རྟེན་དམན་པའི་ཕྱིར། རྩ་བར། མཚམས་མེད་གླིང་གསུམ་དག་ན་ཡོད། །ཟ་མ་སོགས་ལ་མི་འདོད་དོ་།ཞེས་གསུངས་པའི་ཕྱིར། མ་ནིང་ཟེར་ཚད་འདི་མིན་ནོ། །ཡང་ཁ་ཅིག་ཕ་
མ་གང་རུང་མ་ཡིན་པའི་སྐྱེས་པ་དང་བུད་མེད་བསད་པའི་ལས་ལ་ཕམ་གང་རུང་བསད་པའི་མཚམས་མེད་འབྱུང་བ་མེད་ཟེར་ན། མ་མཚན་འགྱུར་བའི་སྐྱེས་པ་བསམ་བཞིན་བསང་པའི་ལས་ཆོས་ཅན། ཕ་མ་གང་རུང་
བསད་པའི་མཚམས་མེད་མི་འབྱུང་བར་ཐལ། རྟགས་དེའི་ཕྱིར། འདོད་མི་ནུས་ཏེ། རྩ་བར། མཚན་ནི་གཞན་དུ་གྱུར་ཀྱང་འགྱུར། །ཞེས་གསུངས་པའི་ཕྱིར། ཡང་ཁ་ཅིག་དེ་བཞིན་གཤེགས་པ་ལ་ངན་
སེམས་ཀྱིས་ཁྲག་ཕྱུང་བའི་ལས་ལ་མཚམས་མེད་ཀྱིས་ཁྱབ་ཟེར་ན་བཀྲོང་འདོད་མེད་པར་བརྡེགས་འདོད་ཙམ་གྱིས་ཁྲག་ཕྱུང་བ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེ་འདྲའི་བའི་མཚམས་མེད་ལ་བཀྲོང་

[006B] །གཉིས་པ་ལ་མདོར་བསྟན་པ་དང། རྒྱས་པར་བཤད་པ་གཉིས། དང་པོ་ནི། རྩ་བར། དེ་དག་རྣོམ་རིག་རྣམ་རིག་མིན། །ཞེས་གསུངས། ལུས་ངག་གི་དེ་གཉིས་
རེ་རེ་ནས་ཆོས་ཅན། གཉིས་གཉིས་ཡོད་དེ། རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་གཉིས་རེ་ཡོད་པའི་ཕྱིར། གཉིས་པ་ལ་རྣམ་པར་རིག་བྱེད་དང་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་གཉིས། དང་པོ་ལ་
ལུས་ཀྱི་རིག་བྱེད་དང། ངག་གི་རིག་བྱེད་གཉིས། དང་པོ་ལ། བྱེ་སྨྲའི་ལུགས་བཞག། གནས་མ་བུ་བའི་ལུགས་དགག། མདོ་སྡེ་བའི་ལུགས་བརྗོད་པ་གསུམ། དང་པོ་ནི། རྩ་བར། ལུས་རྣམ་རིག་བྱེད་དབྱིབས་སུ་འདོད།།
ཅེས་སོ། །ཤེས་བྱ་ཆོས་ཅན། །ལུས་ཀྱི་རྣམ་པར་རིག་བྱེད་ཀྱི་ངོ་བོ་ཡོད་དེ། །སེམས་ཀྱི་དབང་གིས་ལུས་དེ་དང་དེ་ལྟར་གནས་པའི་དབྱིབས་སུ་འདོད་པའི་ཕྱིར། སེམས་མེད་པར་དང་དབྱིབས་མེད་པར་མི་རུང་བར་བཤད་
ཟིན་པའི་ཕྱིར། གཉིས་པ་ནི། རྩ་བར། འགྲོ་མིན་གང་ཕྱིར་འདུས་བྱས་ནི། །ནས། རྒྱུ་ཡང་འཇིག་པ་པོར་འགྱུར་རོ། །ཞེས་དང། གནས་མ་བུ་བ་ན་རེ། །ལུས་ཀྱི་རྣམ་པར་རིག་བྱེད་ནི་ལུས་ཀྱི་བྱ་བ་ཡིན་ཏེ། ལུས་
སྐད་ཅིག་གིས་མ་འགག་པར་ཡུལ་གཞན་དུ་འགྲོ་བ་ལ་ཡོང་ལ་མི་འགྲོ་བ་ལ་མེད་ཟེར་རོ། །སློབ་དཔོན་སོགས་ན་རེ། །ལུས་ཆོས་ཅན་མ་འགག་པར་ཡུལ་གཞན་དུ་འགྲོ་བ་མ་ཡིན་པར་ཐལ། སྐད་ཅིག་མ་ཡིན་པའི་

[007A]༄༅། །ཕྱིར༑ རྟགས་རྒྱུ་མཚན་གང་གིས་འགྲུབ་ན་བཅོམ་ལྡན་འདས་ཀྱིས་དུས་ཐམས་ཅད་སྐད་ཅིག་མར་གསུངས་པའི་ཕྱིར། རྩ་བར་འགྲོ་མིན་གང་ཕྱིར་འདུས་བྱས་ནི། །སྐད་ཅིག་མ་ཡིན། ཞེས་
གསུངས། དེ་ལ་ཁོ་ན་རེ། སྐད་ཅིག་མའི་དོན་འཇིག་པ་ཁོ་ནར་བཤད་མི་དགོས་པར་ཐལ། སྣོད་སྐད་ཅིག་མ་ཅེས་པ་ལྟ་བུ་སྣོད་སྟོང་པར་འཇུག་ལྟ་སྦྱིན་སྐད་ཅིག་མ་ཞེས་པ་ལྟ་བུ་བྱ་བ་མེད་པར་འཇུག་དུས་སྐད་ཅིག་ཙམ་
ཞེས་པ་དུས་ཀྱི་མཐའ་ལ་འཇུག་པ་སོགས་ཡོད་པའི་ཕྱིར་ཟེར་ཏེ། རང་འགྲེལ་ལས། སྐད་ཅིག་ཅེས་བྱ་བ་འདི་ཅི། ཞེས་དང། གང་སྤེལ་ལས་སྐད་ཅིག་མའི་སྒྲ་དོན་དུ་མའི་བརྗོད་པར་བྱེད་པ་ཡིན་པར་འདྲི་བ་ནི་ཞེས་
གསུངས་སློབ་དཔོན་སོགས་ན་རེ། སྐད་ཅིག་མའི་དོན་འདིར་འཇིག་པ་ཁོ་ནར་བཤད་དགོས་པར་ཐལ། བདག་ཉིད་དངོས་པོ་དེ་མ་ཐག་འཇིག་པ་ལ་འདུས་བྱས་ཐམས་ཅད་མཚུངས་པའི་ཕྱིར། དངོས་པོ་འཇིག་པའི་རྒྱུ་མེད་
པའི་ཕྱིར། རྩ་བར། འཇིག་ཕྱིར་རོ། །ཞེས་གསུངས། སྐད་ཅིག་གི་དོན་དུས་མཐའ་ལ་འདོད་མི་རིགས་ཏེ། ལོ་སོགས་ཡོད་པའི་ཕྱིར། ཁྱབ་སྟེ། དེ་དག་ལ་རིང་ཐུང་ཡོད་པའི་ཕྱིར། བྱས་པ་ལ་ཁོ་ན་རེ་དངོས་པོ་
འཇིག་པའི་རྒྱུ་མེད་པ་མི་འཐད་པར་ཐལ། ཐོབ་བུལ་པ་འཇིག་པའི་རྒྱུ་ཡིན་པའི་ཕྱིར་ཟེར་ན། འོ་ན་དངོས་པོ་ཐམས་ཅད་སྐྱེ་བའི་རྒྱུ་དགོས་པ་བཞིན་དུ་འཇིག་པའི་རྒྱུ་མེད་པར་འཇིག་པ་འགའ་ཙམ་ཡང་མི་སྲིད་པར་ཐལ་

[007B] འདོད་མི་ནུས་ཏེ། སྐད་ཅིག་མ་གློག་དང་བློ་དང་སྒྲ་དང་མེ་ལྕེ་དག་འཇིག་པ་ལ་རྒྱུ་མི་དགོས་པར་མཐོང་བའི་ཕྱིར། རྩ་བར། རྒྱུ་མེད་པ་ལས་འགའ་མི་འབྱུང། །ཞེས་གསུངས། ཡང་
ཁ་ཅིག་ན་རེ། བུམ་པའི་འཇིག་རྒྱུ་ཡོད་པར་ཐལ། ཐོབས་བུམ་པའི་དབྱིབས་དང་མདོག་གཞན་དུ་བྱེད་པའི་ཕྱིར་ཟེར་ན། འོ་ན་རྫ་བུམ་སྐྱེད་བྱེད་ཀྱི་རྒྱུ་མེ་ལྕེ་ཡང་རྫ་བུམ་འཇིག་བྱེད་ཡིན་པར་ཐལ་རྫ་བུམ་མེ་དེ་དང་འབྲེལ་བས་
ཁ་དོག་གཞན་དུ་བྱས་པའི་ཕྱིར། འདོད་ན་ཕན་བྱེད་དང་གནོད་བྱེད་གཉིས་ཀར་ཐལ་ལོ། །རྩ་བར། རྒྱུ་ཡང་འཇིག་པ་བོར་འགྱུར་རོ། །ཞེས་སོ། ལུས་འགྲོ་བ་འགོག་པ་མདོ་སྡེ་བའི་རིགས་པ་ཡིན་ཏེ་འོག་ཏུ་གྲུབ་དོན་བཤད་
བ་ན་རང་འགྲེལ་ལས། ཡང་ན་ནི་མདོ་སྡེ་བ་ཁྱེད་རྣམས་ཀྱི་ལུགས་ཀྱིས་འགྲོ་བ་དང་དབྱིབས་ཀྱང་བསལ་ན། ཞེས་གསུངས་པའི་ཕྱིར་གསུམ་པ་ནི། རྩ་བར། གཉིས་བཟུང་འགྱུར་ཏེ་རྡུལ་ལ་མེད། །ཅེས་བྱུང། མདོ་སྡེ་པ་ན་རེ་
དབྱིབས་རྫས་སུ་མེད་དེ། ཕྱོགས་གཅིག་ཏུ་ཁ་དོག་ཕལ་ཆེར་བྱུང་བ་གཟུགས་རིང་པོར་བཏགས་དེ་ལ་ལྟོས་ནས་ཉུང་དུར་བྱུང་བ་ལ་ཐུང་དུར་འདོགས་ཕྱོགས་བཞིར་ཁ་དོག་མང་པོ་བྱུང་བ་ལ་གྲུབ་བཞིར་འདོགས། ཕྱོགས་ཐམས་
ཅད་དུ་ཁ་དོག་མཉམ་པར་བྱུང་བ་ལ་ལྷམ་པར་བཏགས་ལ་དེ་བཞིན་དུ་དབྱིབས་ཐམས་ཅད་ལ་འདྲ་བའི་ཕྱིར་ཏེ། དཔེར་ན་མགལ་མེ་ཕྱོགས་གཅིག་ཏུ་མྱུར་དུ་བྱུང་བ་ལ་རིང་པོར་སྙམ་པ་དང། ཕྱོགས་ཀུན་ཏུ་མྱུར་བར་སྣང་ན་ཟླུམ་

[008A]༄༅། །བོར་སྙམ་ཀྱང་དེ་གཉིས་དབྱིབས་རྫས་གཞན་མེད་བ་བཞིན་ཡིན་པའི་ཕྱིར། གལ་ཏེ་རྫས་སུ་ཡོད་ན་མིག་དང་ལུས་ཀྱི་དབང་པོ་གཉིས་ཀྱིས་གཟུང་བར་འགྱུར་བར་ཐལ། མིག་ལ་བརྟེན་ནས་ཀྱང་
ཤེས་ལུས་ལ་བརྟེན་ནས་ཀྱང་ཤེས་པའི་ཕྱིར། རྩ་བར། གཉིས་གཟུང་འགྱུར་ཏེ། ཞེས་གསུངས། གཞན་ཡང། དབྱིབས་རྫས་སུ་མེད་དེ་དེ་བཅོམ་ན་དེའི་བློ་མེད་པའི་ཕྱིར། དཔེར་ན་བུམ་པ་བཞིན་དེས་ན་དབྱིབས་
བཏགས་ཡོད་དེ། གདགས་པའི་རྒྱུ་ཁ་དོག་དང་སོ་སོར་བཏགས་པའི་བྱེ་བྲག་གམ་ཁྱད་པར་ནི་ཁ་དོག་འབྱུང་ཚུལ་གྱི་བྱེ་བྲག་གིས་ཡིན་པའི་ཕྱིར། དཔེར་ན་མགལ་མེ་འབྱུང་ཚུལ་གྱིས་སོ་སོར་བཏགས་པ་བཞིན། གང་
སྤེལ་ལས། གདགས་པའི་རྒྱུ་ནི་ཁ་དོག་ཡིན་ལ་དེར་བཏགས་པའི་བྱེ་བྲག་ནི་ཁ་དོག་འབྱུང་བའི་བྱེ་བྲག་ལས་སོ། །ཞེས་གསུངས་པའི་ཕྱིར། གཞན་ཡང། དབྱིབས་རྫས་སུ་མེད་པར་ཐལ། དེ་རྫས་སུ་ཡོད་ན་རྡུལ་ཕྲ་རབ་ལ་
ཡོད་དགོས་པ་ལ་དེ་ལ་རིང་ཐུང་སོགས་མེད་པའི་ཕྱིར། དེ་ཆ་མེད་ཡིན་པའི་ཕྱིར། རྩ་བར། རྡུལ་ལ་མེད། ཅེས་དང། དེའི་རང་འགྲེལ་ལས་ཀྱང་རིང་པོ་ལ་སོགས་པའི་དབྱིབས་ནི་རྡུལ་ཕྲ་རབས་ལ་མེད་དོ། །ཞེས་དང། གང་སྤེལ་ལས་
ཀྱང་རིང་པོ་ལ་སོགས་བའི་དབྱིབས་ཀྱི་ཡན་ལག་རེ་རེ་ཡོད་པ་མིན་ཏེ། རྡུལ་ཕྲ་རབ་རྣམས་ནི་ཆ་ཤས་མེད་པའི་ཕྱིར། ཞེས་གསུངས་འདི་ལ་ཁ་ཅིག་ན་རེ། རྡུལ་ཕྲ་རབས་ལ་དབྱིབས་མེད་ཟེར་བ་མི་འཐད་པར་ཐལ། རྡུལ་

[008B] གཉིས་བ་ངག་གི་རྣམ་པར་རིག་བྱེད་ནི། རྩ་བར། དག་རྣམ་རིག་བྱེད་ནི་དག་ཆོས་ཅན། རོ་བོ་ཡོད་དེ་མཆུ་སོགས་གྱི་དབྱིབས་
ཀྱང་མིན་ལ་མིང་གི་ཚོགས་ཀྱང་མིན་གྱི་ངག་གི་རང་བཞིན་གྱི་སྒྲལ་འཇོག་པའི་ཕྱིར། གང་སྤེལ་ལས་བཤད་ཅིང། རྒྱལ་སྲས་མ་ལས་ཀྱང། ངག་གི་བདག་ཉིད་ཀྱི་སྒྲ་སྟེ་ཡི་གེའི་བདག་ཉིད་ཀྱི་སྒྲའོ། །ཞེས་གསུངས། གཉིས་
བ་རིག་བྱེད་མ་ཡིན་པའི་གཟུགས་ལ་དབྱེ་བ་སྒྲུབ་བྱེད་ཁྱད་ཆོས་གསུམ་ལས། དང་པོ་ནི། རྣམ་རིག་མ་ཡིན་པའི་གཟུགས་ཆོས་ཅན། དབྱེ་ན་གསུམ་ཡོད་དེ། འོག་ཏུ་འཆད་འགྱུར་ལྟར་རང་ཡིན་གྱི་སྡོམ་པ་དང་སྡོམ་མིན་
དང་བར་མའི་ཚུལ་ཁྲིམས་ཀྱིས་བསྡུས་པའི་རྣམ་རིག་མ་ཡིན་པ་དང་གསུམ་ཡོད་པའི་ཕྱིར། འཆད་འགྱུར་ལས། རྣམ་རིག་མིན་རྣམ་གསུམ་ཞེས་བྱ། །སྡོམ་དང་སྡོམ་པ་མིན་དང་གཞན། །ཞེས་གསུངས་པ་ལྟ་བུ་ཡིན་པའི་ཕྱིར་
གཉིས་པ་ནི། རྩ་བར། རྣམ་གསུམ་དྲི་མེད་གཟུགས་གསུངས་དང་།འཕེལ་དང་མ་བྱས་ལམ་སོགས་ཕྱིར། །ཞེས་གསུངས། ཤེས་བྱ་ཆོས་ཅན། རྣམ་རིག་མ་ཡིན་པའི་གཟུགས་ཡོད་དེ། མདོ་ལས། གནས་
གསུམ་གྱི་གཟུགས་ཀྱིས་གཟུགས་ཐམས་ཅད་བསྡུས་ཏེ་བསྟན་དུ་ཡོད་ལ་ཐོགས་པ་དང་བཅས་པའི་གཟུགས་ཀྱང་ཡོད། བསྟན་དུ་མེད་ལ་ཐོགས་པ་དང་བཅས་པའི་གཟུགས་ཀྱང་ཡོད། བསྟན་དུ་ཡང་མེད་ལ་ཐོགས་པ་ཡང་མེད་

[009A]༄༅། །བའི་གཟུགས་ཀྱང་ཡོད་དོ། །ཞེས་གསུམ་གསུངས་པ་གང་ཞིག། ཕྱི་མེད་རྣམ་རིག་མིན་པར་འཇོག་དགོས་པའི་ཕྱིར། གཞན་ཡང་དེ་ཡོད་དེ། མདོ་ལས། ཟག་པ་མེད་པའི་ཆོས་རྣམས་གང་ཞེན། །གཟུགས་
འདས་པ་ཞེས་སོགས་ཀྱི་དྲི་མེད་ཀྱི་གཟུགས་གསུངས་པ་གང་ཞིག་རྣམ་རིག་མིན་པའི་གཟུགས་མེད་ན་དེ་མི་རུང་བའི་ཕྱིར། གཞན་ཡང་དེ་ཡོད་དེ། མོད་ལས། རྫས་ལས་བྱུང་བའི་བསོད་ནམས་བདུན་དང། རྫས་ལས་མ་བྱུང་བའི་
བསོད་ནམས་བདུན་དང་ལྡན་པའི་རིགས་ཀྱི་བུའམ་རིགས་ཀྱི་བུ་མོ་འདུག་ཀྱང་རུང་རྒྱུ་ཡང་རུང་གཉིད་ལོག་ཀྱང་རུང་གཉིད་མ་ལོག་ཀྱང་རུང་རྟག་ཏུ་རྒྱུན་མི་འཆད་པར་བསོད་ནམས་རྣམ་པར་འཕེལ་བར་འགྱུར། ཞེས་གསུངས་བས་བསོད་ནམས་
འཕེལ་བར་གསུངས་ལ། རྣམ་རིག་མ་ཡིན་པའི་གཟུགས་མེད་ན་དེ་མི་རུང་བའི་ཕྱིར། གཞན་ཡང། དེ་ཡོད་དེ། རང་གིས་མ་བྱས་པར་གཞན་ལ་བཅོལ་བས་ཀྱང་ལས་ལམ་རྫོགས་པར་བཤད་པའི་ཕྱིར་དང། སོགས་སྒྲས་འཕགས་ལམ་
ཡན་ལག་བརྒྱད་ཀྱི་ངག་དང་ལས་ཀྱི་མཐའ་གཉིས་དང་དགེ་སློང་གི་སྤོང་སེམས་མེད་ཀྱང་སྡོམ་པ་ཡོང་བར་གསུངས་པ་དང། སྡོམ་པ་ཆུ་ལོན་ལྟ་བུར་གསུངས་པ་རྣམས་ཀྱང་དེ་མེད་ན་མི་འཐད་པའི་ཕྱིར། རྫས་ལས་བྱུང་བའི་
བསོད་ནམས་བདུན་ཡོད་དི། བསྒུལ་བྱེད་ཀྱི་མདོ་ལས། ཀུན་དགའ་རབ་གཙུག་ལག་ཁང། །མལ་སྟན་འཚོ་བ་ནར་མ་དང། །གློ་བུར་ནད་པ་ནད་གཡོགས་དང། །ཡུལ་ངན་བྱུང་ཚེ་སྦྱིན་པ་ནི། །རྫས་ལས་བྱུང་བའི་

[009B] །ཞེས་སོ། །རྫས་ལས་མ་བྱུང་བའི་བསོད་ནམས་བདུན་ཡོད་དེ། སྐུལ་བྱེད་ཀྱི་མདོ་ལས། བཞུགས་དང་གཤེགས་རྩོམ་ལམ་ཞུགས་དང། །ཕྱིན་བ་ཐོས་དང་མཐོང་བ་དང། །ཆོས་ཐོས་བསླབ་
པའི་གཞི་འཛིན་ལ། །དགའ་དང་དད་པ་སྐྱེ་བ་ནི། །རྫས་ལས་མ་བྱུང་བསོད་ནམས་བདུན། །ཞེས་གསུངས་པའི་ཕྱིར། །རྣམ་འབྱོར་སྦྱོད་པ་དང་སློབ་དབོན་ན་རེ། །དེ་དག་གིས་དེ་མི་གྲུབ་སྟེ། ལུང་སྔམ་གཉིས་ཏེད་
དེ་འཛིན་དང་ཟག་མེད་ཏིང་ངེ་འཛིན་གྱི་མཐུས་གཟུགས་སྣང་གཉིས་འབྱུང་བ་དང་བསོད་ནམས་འབྲེལ་བ་ནི་སེམས་རིམ་གྱིས་བག་ཆགས་གྱིས་འགྱུར་བ་དང། སྔར་རང་གིས་བསྒོས་བས་བྱས་བས་ཕ་རོལ་བོས་སྦྱོར་བས་རྣམ་སྨིན་
གྱི་བག་ཆགས་བསོགས་པ་དང་ཆོས་ཀྱི་སྐྱེ་མཆེད་པའི་གཟུགས་ནི་ཏིང་ངེ་འཛིན་གྱི་གཟུགས་སྣད་ལྟ་བུ་དང། མཉམ་གཞག་གི་མཐུས་རྗེས་ཐོབ་ཏུ་ལུས་དག་བསྔམ་པ་དང་སྡོམ་པ་ནི་འཕེན་བའི་དབང་གིས་ཡིན་པའི་ཕྱིར་གསུངས་
སོ༑ ༑གསུམ་པ་ཁྱད་ཆོས་ལ། རྒྱུ་དང། ས་དང། ངོ་བོ་དང་རྒྱུལ་བྱང་ཆོས་གཞན་བཤད་བ་བཞི། དང་པོ་ནི། རྩ་བར། འདོད་གཏོགས་རྣམ་རིག་མིན་སྐད་ཅིག་ཕྱིན་ཆད་འདས་པའི་འགྱུར་ལས་སྐྱེས། །ཞེས་གསུངས། ཤེས་
བྱ་ཆོས་ཅན། འདོད་པར་གཏོགས་པའི་རྣམ་རིག་མ་ཡིན་པའི་དེ་སྐྱེ་ཚུལ་ཡོད་དེ། །འདོད་པར་གཏོགས་པའི་རྣམ་རིག་མིན་གྱི་དེ་སྐད་ཅིག་དང་བོ་རང་དང་དུས་མཉམ་པའི་འབྱུང་བཞི་ད་ལྟ་བ་ཁོ་ན་ལས་སྐྱེ། སྐད་ཅིག་

[010A]༄༅། །དང་པོ་ཕྱིན་ཆད་ནི་འདས་པའི་འབྱུང་བཞི་དང་རང་གི་རྟེན་གྱི་འབྱུང་བཞི་ད་ལྟར་བ་བཞི་སྟེ། བཞི་ཚན་གཉིས་ལས་སྐྱེས་པའི་ཕྱིར། དང་པོ་གྲུབ་སྟེ། དེ་ཡན་ཆད་དུ་དེའི་རིགས་འདས་པ་
མེད་པའི་ཕྱིར། གཉིས་པ་གྲུབ་སྟེ། འབྱུང་བཞི་འདས་པས་བསྐྱེད་པའི་གཞི་དང་ད་ལྟར་བས་རྒྱུན་མི་འཆད་པའི་རྟེན་གཞི་བྱེད་པའི་ཕྱིར། དཔེར་ན་འཁོར་ལོ་ས་ལ་ལག་པས་འདྲིལ་བ་ན་ལག་པ་དང་ས་བཞིན་ནོ། །རང་
འགྲེལ་ལས། འཇུག་པ་དང་རྗེས་སུ་འཇུག་པའི་རྒྱུ་ཡིན་པའི་ཕྱིར། གོ་རིམ་བཞིན་ཏེ་ཞེས་སོ། །གཉིས་པ་ནི་རྩ་བར། ཟག་བཅས་ལུས་དང་ངག་གི་ལས། །རང་གི་འབྱུང་བ་དག་རྒྱུར་བྱས། །ཟག་མེད་གང་དུ་སྐྱེས་པའི་ཡིན། །
ཞེས་གསུངས། ཟག་བཅས་ཀྱི་ལུས་ངག་གི་ལས་རྣམ་རིག་མིན་པའི་དེ་ཆོས་ཅན། འདོད་གཟུགས་ཀྱིས་གང་ཡིན་པ་དེའི་རང་གི་སའི་འབྱུང་བ་ཆེན་པོས་རྒྱུར་བྱས་པ་ཡིན་ཏེ། ཁྱོད་འདོད་བར་གཏོགས་པ་འདོད་པ་ཁོ་ནའི་འབྱུང་
ཆེན་དང། གཟུགས་སུ་གཏོགས་པ་གཟུགས་ཀྱི་འབྱུང་བ་ཆེན་པོ་ཁོ་ནས་རྒྱུ་བྱེད་པའི་ཕྱིར། རྟགས་སོ་སོར་གྲུབ་སྟེ། དེ་དག་གི་འབྱུང་འགྱུར་སོ་སོ་པ་ཡིན་པའི་ཕྱིར། རང་གི་འབྱུང་བ་དག་རྒྱུར་བྱས་།ཞེས་གསུངས། ཟག་
མེད་ཀྱི་ལུས་ངག་གི་རྣམ་རིག་མ་ཡིན་པའི་དེ་ཆོས་ཅན། ཁམས་གསུམ་སས་བསྡུས་མེད་ཀྱང་རང་གང་དུ་སྐྱེས་པའི་ས་དེའི་འབྱུང་བའི་རྒྱུར་བྱས་བ་ཙམ་ཡིན་ཏེ། ཁྱོད་ཁམས་སུ་མ་གཏོགས་ལ་ཟག་མེད་ཀྱི་འབྱུང་བ་ཡང་མེད་

[010B] རྩ་བར། ཟག་མེད་གང་དུ་སྐྱེས་པའི་ཡིན། ཞེས་དང། རང་འགྲེལ་ལས། ཁམས་སུ་མ་གཏོགས་པའི་ཕྱིར་དང་ཟག་པ་མེད་པ་རྣམས་ལ་འབྱུང་བ་མེད་པའི་ཕྱིར། ཞེས་སོ། །གསུམ་པ་ནི་རྩ་བར་
རྣམ་རིག་བྱེད་མིན་མ་ཟིན་དང། །རྒྱུ་མཐུན་ལས་བྱུང་སེམས་ཅན་སྟོན། །ཞེས་བྱུང། རྣམ་རིག་མ་ཡིན་པའི་གཟུགས་ཆོས་ཅན། ཁྱད་ཆོས་གསུམ་དང་ལྡན་ཏེ་མ་ཟིན་པ་དང་རྒྱུ་མཐུན་ལས་བྱུང་བ་དང་སེམས་ཅན་དུ་སྟོན་པ་
གསུམ་དང་ལྡན་པའི་ཕྱིར། བཞི་བ་ནི། རྩ་བར། རྒྱུ་མཐུན་ཟིན་པའི་འབྱུང་ལས་སྐྱེ། །ཏིང་འཛིན་སྐྱེས་འབྱུང་མ་ཟིན་དང་།རྒྱས་བྱུང་ཐ་དང་མིན་ལས་སྐྱེ། །ཞེས་སོ། །ཤེས་བྱ་ཆོས་ཅན་རྣམ་རིག་མ་ཡིན་
པའི་གཟུགས་སྐྱེ་ཚུལ་བཞི་ཡོད་དེ། །འདོད་པའི་དེ་རྒྱུ་མཐུན་དང་ཟིན་པའི་འབྱུང་བ་ལས་སྐྱེ། བསམ་གཏན་དང་ཟག་མེད་ཀྱི་སྡོམ་པ་ལྟ་བུའི་མ་ཟིན་པའི་འབྱུང་བ་དང་རྒྱས་བྱུང་ལས་སྐྱེ། སོ་ཐར་གྱིས་དོམ་པ་ལྟ་བུ་
འདོད་པའི་དེ་འགའ་ཞིག་འབྱུང་བ་ཆེན་པོ་གཞན་དང་གཞན་ནམ་ཐ་དད་ལས་སྐྱེ། བསམ་གཏན་གྱི་སྔོམ་པ་འབྱུང་བཞི་ཚན་གཅིག་ལས་སྐྱེས་པའི་ཕྱིར། དང་པོ་གྲུབ་སྟེ། རྩ་བར། རྒྱུ་མཐུན་ཟིན་པའི་འབྱུང་ལས་སྐྱེ། །
ཞེས་དང། རང་འགྲེལ་ལས། རྣམ་པར་རིག་བྱེད་མ་ཡིན་པ་ནི་རྒྱུ་མཐུན་པ་དང་ཟིན་པའི་འབྱུང་བ་དག་ཁོ་ན་རྒྱུར་བྱས་ནས་སྐྱེས་ཏེ་འདི་ནི་མཉམ་པར་བཞག་པ་མིན་པའི་ས་བའི་རྣམ་པ་ཡིན་ནོ་།ཞེས་གསུངས། གཉིས་པ་

[011A]༄༅། །གྲུབ་སྟེ། རྩ་བར། ཏིང་འཛིན་སྐྱེས་བྱུང་མ་ཟིན་དང་།རྒྱས་བྱུང། ཞེས་དང། རང་འགྲེལ་ལས། དེ་ནི་ཏིང་ངེ་འཛིན་ལས་སྐྱེས་པ་རྒྱས་པ་ལས་བྱུང་བ་དང། མ་ཟིན་པའི་འབྱུང་བ་
ཆེན་པོ་དག་རྒྱུར་བྱས་ནས་སྐྱེའོ། ཞེས་གསུངས་པའི་ཕྱིར་དང་རྩ་བའི་ཏིང་ངེ་འཛིན་སྐྱེས་བྱུང་ནི་བསམ་གཏན་དང་ཟག་མེད་ཀྱི་སྔོམ་པའི་མིང་ཡིན་པའི་ཕྱིར། གསུམ་པ་གྲུབ་སྟེ། རྩ་བར་ཐ་དད་ཅེས་དང། རང་
འགྲེལ་ལས། སོ་སོར་ཐར་པའི་སྔོམ་པ་ནི་འབྱུང་བ་གཞན་དང་གཞན་དག་རྒྱུར་བྱས་ནས་རྣམ་པར་རིག་བྱེད་མ་ཡིན་པ་བདུན་སྐྱེའོ་།ཞེས་གསུངས་པའི་ཕྱིར། བཞི་པ་གྲུབ་སྟེ། རྩ་བར། ཐ་དད་མིན་ལས་
སྐྱེ༑ ༑ཞེས་དང། རང་འགྲེལ་ལས། འབྱུང་བ་ཆེན་པོ་གང་དག་ཁོ་ན་རྒྱུར་བྱས་ནས་སྲོག་གཅོད་པ་སྤོང་བ་སྐྱེ་བ་དེ་དག་ཁོ་ན་ལས་ཚིག་ཀྱལ་བ་སྤོང་བའི་བར་དུ་སྐྱེའོ། །ཅིའི་ཕྱིར་ཞེ་ན་སེམས་བཞིན་དུ་འབྱུང་བ་ཐ་མི་དད་པའི་ཕྱིར་
རོ༑ ༑ཞེས་གསུངས་པའི་ཕྱིར། འདི་ལྟར་མ་བཤད་པར་སྔམ་མང་པོས་དོན་མེད་བྲིས་སོ། །གསུམ་པ་དེ་དག་ལ་དགེ་སོགས་གསུམ་དུ་འཇོག་ཚུལ་དངོས་དང་དགེ་སོགས་གསུམ་གྱི་དབྱེ་བ་ཀུན་སློང་བྱེ་བྲག་ཏུ་བཤད་པ་
གསུམ། དང་པོ་ནི། རྩ་བར། རྣམ་རིག་མིན་ལུང་བསྟན་མིན་མེད་།ནས། གང་ཕྱིར་ཀུན་སློང་མེད། ཅེས་གསུངས། ཤེས་བྱ་ཆོས་ཅན་རྣམ་པར་རིག་བྱེད་མ་ཡིན་པ་ནི་དགེ་མི་དགེ་གཉིས་གང་རུང་དུ་ངེས་ཀྱི་ལུང་དུ་

[011B] དེ་ལ་བསམ་བར་ཤུགས་དྲག་པོས་འཕངས་པ་དགོས་ལ་ལུང་མ་བསྟན་གྱི་སེམས་སྟོབས་ཆུང་བའི་ཕྱིར་རྩ་བར། རྣམ་རིག་མིན་ལུང་བསྟན་མིན་མེད། །ཅེས་གསུངས། གཞན་རྣམ་པར་
རིག་བྱེད་དང་སེམས་པ་གཞན་ནི་ཆོས་ཅན། རྣམ་པ་གསུམ་ཡོད་དེ། དགེ་མི་དགེ་ལུང་མ་བསྟན་གསུམ་ཡོད་པའི་ཕྱིར། རྩ་བར། གཞན་ནི་རྣམ་གསུམ་ཞེས་དང། རང་འགྲེལ་ལས། གཞན་ད་ཡང་གང་ཞེ་ན་
རྣམ་པར་རིག་བྱེད་དང་སེམས་པའོ། ཞེས་གསུངས། ཤེས་བྱ་ཆོས་ཅན་མི་དགེ་བའི་རྣམ་པར་རིག་བྱེད་འདོད་ཁམས་ཁོ་ནར་ཡོད་ཅིང། ཁམས་གཞན་ན་མེད་དོ། ཁམས་གཞན་ན་མི་དགེ་བའི་རྩ་བ་རྣམས་དང་ངོ་ཚ་
མེད་པ་དང་ཁྲེལ་མེད་པ་དག་སྤང་བའི་ཕྱིར། རྩ་བར། མི་དགེ་ནི་འདོད་ནའོ། །ཞེས་གསུངས་པའི་ཕྱིར། དགེ་བ་དང་ལུང་དུ་མ་བསྟན་པ་གཉིས་ས་ཐམས་ཅད་ན་ཡོད་དེ་གཟུགས་གཟུགས་མེད་འདོད་པ་ཐམས་ཅད་ན་ཡོད་པའི་
ཕྱིར༑ འདོད་པ་དང་གཟུགས་ནའང་རྣམ་རིག་གི་གཟུགས་ཡོད་དེ། འདོད་པ་ནའང་སྔོམ་པ་དང་གཟུགས་ན་བསམ་གཏན་གྱི་སྔོམ་པ་ཡོད་པའི་ཕྱིར་དང་འང་སྒྲས་འདོད་པ་བསྡུ་བའི་ཕྱིར། རྩ་བར། གཟུགས་ནའང་ཞེས་
དང་རང་འགྲེལ་ལས། ཡང་གི་སྒྲས་ནི་འདོད་པ་ནའང་ཡོད་དོ་།ཞེས་གསུངས་པའི་ཕྱིར། གཟུགས་མེད་ན་མེད་དེ་དེ་ན་སས་བསྡུས་ཀྱི་འབྱུང་བ་མེད་པའི་ཕྱིར་དང། ཟག་མེད་ཀྱི་སྡོམ་པ་ཡོད་ཀྱང་སས་བསྡུས་མ་ཡིན་པའི་

[012A]༄༅། །ཕྱིར། རྩ་བར། རྣམ་རིག་མིན། ཞེས་དང། རང་འགྲེལ་ལས། འདིར་སྙོམ་པར་འཇུག་པ་ལ་ཡོད་པར་འགྱུར་ཏེ་ཟག་པ་མེད་པའི་རྣམ་པར་རིག་བྱེད་མིན་པ་བཞིན་ནོ་ཞེ་ན་མིན་ཏེ་དེ་ནི་ཁམས་སུམ་
གཏོགས་པའི་ཕྱིར་རོ། །ཞེས་གསུངས་པའི་ཕྱིར། རྣམ་པར་རིག་བྱེད་ཀྱི་གཟུགས་ནི་རྟོག་དཔྱོད་དང་བཅས་པའི་བསམ་གཏན་དང་པོ་མན་ཆད་ན་ཡོད་ཀྱི། དེ་ཡན་ཆད་ན་མེད་དེ། །རྣམ་པར་རིག་བྱེད་ཀུན་ནས་སློང་བའི་རྟོག་དཔྱོད་མེད་པའི་ཕྱིར། རྩ་
བར༑ རྣམ་རིག་དཔྱོད་པ་དང་བཅས་དག་ན། །ཞེས་གསུངས། བསྒྲིབས་པ་ལ་ལུང་མ་བསྟན་པའི་རྣམ་པར་རིག་བྱེད་ཚང་བའི་འཇིག་རྟེན་ཁོ་ནར་ཡོད་ཅིང། འདོད་པ་ན་ཡང་བསྒྲིབས་ལ་ལུང་མ་བསྟན་པའི་རྣམ་པར་རིག་བྱེད་མེད་དོ། །ཚངས་
པ་ཆེན་པོ་ལའང་གཡོས་ཀུན་ནས་སླང་བའི་ངག་ལས་ཡོད་པས་བསྒྲིབས་ལ་ལུང་མ་བསྟན་པའི་རྣམ་རིག་གི་གཟུགས་ཡོད་པ་གང་ཞིག་འདོད་པའི་བསྒྲིབས་པ་ནི་མཐོང་སྤངས་ཡིན་ལ་དེའི་རྣམ་པར་རིག་བྱེད་ཀུན་ནས་སློང་བ་མེད་པའི་
ཕྱིར༑ དང་པོ་གྲུབ་སྟེ། རང་འགྲེལ་ལས། བསྒྲིབས་པའི་རྣམ་པར་རིག་བྱེད་ནི་འདོད་པའི་ཁམས་ནའང་མེད་ཀྱི་ཚངས་པའི་འཇིག་རྟེན་ཁོ་ན་ན་ཡོད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་རྩ་བར། འདོད་ན་ཡང་
བསྒྲིབས་པ་མེད། །གང་ཕྱིར་ཀུན་སློང་མེད། ཅེས་གསུངས་པའི་ཕྱིར་གཉིས་པ་ནི། ཐར་པ། །དམ་པའི་དོན་དུ་དགེ་རྩ་བ། །ངོ་ཚ་ཁྲེལ་ཡོད་བདག་ཉིད་ཀྱིས། །དེ་དག་དང་ལྡན་མཚུངས་ལྡན་གྱིས་།བྱ་བ་ལ་སོགས་ཀུན་

[012B] །བཟློག་པ་མི་དགེ་དོན་དམ་པར། །ལུང་མ་བསྟན་པ་བརྟན་པ་དག་ཞེས་གསུངས། ཤེས་བྱ་ཆོས་ཅན། ཀུན་སློང་ཁོ་ནའི་སོགས་དགེ་མི་དགེ་ལུང་མ་བསྟན་གསུམ་འཇོག་པ་མིན་ཏེ་དེ་གསུམ་རེ་རེའང་དོན་དམ་
པ་དང། ངོ་བོ་ཉིད་དག་མཚུངས་པར་ལྡན་པ་དང། ཀུན་ནས་སློང་བའི་སོགས་བཞི་བཞི་ཡོད་པའི་ཕྱིར། རང་འགྲེལ་ལས། བཞིས་ཏེ་དོན་དམ་པ་དང་ངོ་བོ་ཉིད་དང་མཚུངས་པར་ལྡན་པ་དང་ཀུན་ནས་སློང་བས་སོ། །ཞེས་གསུངས་
པའི་ཕྱིར། ཐར་པ་ཆོས་ཅན། དམ་པའི་དོན་དུ་དགེ་བ་ཡིན་ཏེ། སྡུག་བསྔལ་མ་ལུས་པར་སྤངས་པའི་མཆོག་ཏུ་བདེ་བ་ཡིན་པའི་ཕྱིར་ཏེ་སྐྱེས་བུ་རང་བཞིན་གྱིས་ནད་མེད་བཞིན་ནོ། །རྩ་བར། ཐར་བ་དམ་པའི་དོན་
དུ་དགེ། །ཞེས་གསུངས་པའི་ཕྱིར། དགེ་རྩ་གསུམ་དང། ངོ་ཚ་ཤེས་པ་དང་ཁྲེལ་ཡོད་ཆོས་ཅན། ངོ་བོ་ཉིད་ཀྱི་དགེ་བ་ཡིན་ཏེ། གཞན་ལ་མ་ལྟོས་པར་བདག་ཉིད་ཀྱི་དགེ་བ་ཡིན་པའི་ཕྱིར་ཏེ། དཔེར་ན་།འཕྲོད་པའི་སྨན་བཞིན་
རྩ་བར། རྩ་བ། ངོ་ཚ་ཁྲེལ་ཡོད་བདེ་གཉིད་ཀྱིས། །ཞེས་གསུངས་པའི་ཕྱིར། ཤེས་བྱ་ཆོས་ཅན། དེ་དག་དང་མཚུངས་པར་ལྡན་པའི་སེམས་སེམས་བྱུང་རྣམས་མཚུངས་པར་ལྡན་པའི་དགེ་བ་དག་ཡིན་ཏེ། དེ་དག་དང་
མཚུངས་པར་མི་ལྡན་པ་རྣམས་ལ་དགེ་བ་ཉིད་མེད་པའི་ཕྱིར། དཔེར་ན། སྨན་དང་སྦྱར་བའི་བཏུང་བ་བཞིན། རྩ་བར། དེ་དག་དང་ལྡན་པ་མཚུངས་ལྡན་གྱིས། ཞེས་གསུངས་པའི་ཕྱིར། ཤེས་བྱ་ཆོས་ཅན། དགེ་རྩ་

[013A]༄༅། །དང་མཚུངས་ལྡན་དེ་དག་ཁོ་ནས་ཀུན་ནས་བསུངས་པའི་ལུས་དག་གི་ལས་དང་སྐྱེ་བ་སོགས་དང། ཐོབ་པ་དང་འགོག་སྙོམས་དང་འདུ་ཤེས་མེད་པའི་སྙོམས་འཇུག་རྣམས་ཀུན་སློང་གིས་དགེ་བ་
ཡིན་ཏེ། དགེ་དག་ཀུན་སློང་དགེ་བས་དགེ་བར་བཞག་པའི་ཕྱིར། སྨན་དང་སྦྱར་བའི་བཏུང་བ་ལས་བྱུང་བའི་འོ་མ་བཞིན་ནོ། །རྩ་བར། བྱ་བ་ལ་སོགས་ཀུན་སློང་བས། །ཞེས་གསུངས་པའི་ཕྱིར། ཤེས་བྱ་ཆོས་
ཅན༑ མི་དགེ་བ་ཡང་ཀུན་སློང་ཁོ་ནས་འཇོག་པ་མ་ཡིན་ཏེ། མི་དགེ་བ་ཡང་དོན་དམ་པ་དང་ངོ་བོ་ཉིད་དང་མཚུངས་པར་ལྡན་པ་དང་ཀུན་སློང་སོགས་བཟློག་པ་བཞི་མི་དགེ་བར་འཇོག་པའི་ཕྱིར། མི་དགེ་བ་དེ་བཞི་ཡོད་དེ་འཁོར་བ་
དོན་དམ་པའི་མི་དགེ་བ་དང། དོ་ཚ་མེད་པ་དང་ཁྲེལ་མེད་པ་མི་དགེ་བའི་རྩ་བ་རྣམས་ངོ་བོ་ཉིད་ཀྱི་མི་དགེ་བ་དང། དེ་དག་དང་མཚུངས་ལྡན་གྱི་ཤེས་པ་མཚུངས་ལྡན་གྱི་མི་དགེ་བ་དང་རྩ་བ་དང་མཚུངས་ལྡན་དེ་དག་གིས་
ཀུན་ནས་བསླངས་པའི་ལུས་ངག་གི་ལས་དང་སྐྱེ་བ་སོགས་དང་ཐོབ་པ་རྣམས་ནི་ཀུན་སློང་གི་མི་དགེ་བ་ཡིན་པའི་ཕྱིར་ཏེ། དཔེར་ན་ནད་དང་མི་འཕྲོད་པའི་སྨན་པ་ཞིན། རྩ་བར། བཟློག་པ་མི་དགེ། ཞེས་གསུངས། ཤེས་བྱ་
ཆོས་ཅན། ལུང་མ་བསྟན་པའང་བཞི་ཡོད་དེ། སོ་སོར་བརྟག་མིན་གྱི་འགོག་པ་དང་འདུ་མ་བྱས་དོན་དམ་པའི་ལུང་མ་བསྟན་དང་དབང་པོ་གཟུགས་ཅན་པ་ངོ་བོ་ཉིད་ཀྱི་ལུང་མ་བསྟན་དང། ཁམས་གོང་གིས་ས་བསྡུས་ཀྱི་

[013B] སྤྲུལ་སེམས་ཀྱིས་ཀུན་ནས་བསླངས་པའི་ལུས་དག་གི་ལས་ནི་ཀུན་སློང་གི་ལུང་མ་བསྟན་ཡིན་པའི་ཕྱིར། རྩ་བར། དོན་དམ་པར། ལུང་མ་བསྟན་པ་བརྟན་པ་དག། ཅེས་གསུངས་
ལ་བརྟན་པ་ནི་རྟག་པ་དང་ལྷག་མའི་ཤེས་བྱེད་སྔར་བཤད་ཅིང་འཆད་པར་ཡང་འགྱུར་རོ། །འདི་དག་གི་དགེ་ལུགས་དང་དོན་དམ་པར་གྱི་ཚུལ་ཁྱད་པར་དུ་མ་ཡོད། །གསུམ་པ་ལ་ཀུན་སློང་གི་དབྱེ་བ་དང་མུ་བཞིའི་སྒོས་རྒྱས་
པར་བཤད་པ་གཉིས། དང་པོ་ནི། རྩ་བར། ཀུན་སློང་རྣམ་གཉིས་ནས། གཉིས་པ་རྗེས་སུ་འཇུག་བྱེད་ཡིན། །ཞེས་གསུངས། ལས་ཀྱི་ཀུན་སློང་ཆོས་ཅན། རྣམ་པ་གཉིས་ཡོད་དེ། རྒྱུའི་ཀུན་ནས་སློང་པ་དང་དེའི་དུས་ཀྱི་ཀུན་ནས་
སློང་བ་གཉིས་ཡོད་པའི་ཕྱིར། རྩ་བར། ཀུན་སློང་རྣམ་གཉིས་རྒྱུ་དང་ནི། །དེ་ཡི་དུས་ཀྱི་སློང་ཞེས་བྱ། །ཞེས་གསུངས། དེ་གཉིས་ལས་དང་པོ་ཆོས་ཅན། རབ་ཏུ་འཇུག་བྱེད་ཡིན་ཏེ། ལས་བརྒྱུད་ནས་འཕེན་པའི་ཀུན་སློང་ཡིན་པའི་
ཕྱིར། རྩ་བར། གཉིས་ལས་དང་པོ་རབ་འཇུག་བྱེད། །ཅེས་སོ། །དེའི་གཉིས་པ་ཆོས་ཅན། རྗེས་སུ་འཇུག་བྱེད་ཡིན་ཏེ། ལས་སམ་བྱ་བ་དེ་དུས་མཐུན་པར་འཇུག་པའི་ཀུན་སློང་ཡིན་པའི་ཕྱིར། རྩ་བར། གཉིས་པ་རྗེས་སུ་འཇུག་
ཕྱེད་ཡིན་ཞེས་གསུངས། གཉིས་པ་ལ་མུ་བཞི་བཤད་པ་དང། དགེ་སོགས་དགུར་བཤད་པ་གཉིས། དང་པོ་ནི། རྩ་བར། མཐོང་བའི་སྤང་བྱའི་རྣམ་ཤེས་ནི། །རབ་ཏུ་འཇུག་བྱེད་ཡིན་ཡིད་ནི། །སྒོམ་པའི་སྤང་བྱ་

[014A]༄༅། །གཉིས་ཀ་ཡིན། །ལྔ་ནི་རྗེས་སུ་འཇུག་བྱེད་ཡིན། །ཞེས་གསུངས། ཤེས་བྱ་ཆོས་ཅན། དེ་གཉིས་ཡིན་མིན་ཅི་རིགས་ལ་མུ་བཞི་ཡོད་དེ། རབ་འཇུག་ཡིན་ལ་རྗེས་འཇུག་མ་ཡིན་པའི་མུ་
གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ། རྗེས་འཇུག་ཡིན་ལ་རབ་འཇུག་མ་ཡིན་པའི་མུ་བཞི་ཡོད་བའི་ཕྱིར། དང་པོ་གྲུབ་སྟེ་མཐོང་སྤང་གི་ཡིད་ཤེས་རྣམས་རབ་ཏུ་འཇུག་བྱེད་ཡིན་པའི་ཕྱིར་རྩ་བར་
མཐོང་བའི་སྤང་བྱའི་རྣམ་ཤེས་ནི། །རབ་ཏུ་འཇུག་བྱེད་ཡིན། ཞེས་དང། རང་འགྲེལ་ལས། དེ་ལྟ་བས་ན་འདི་ནི་མུ་བཞིར་འགྱུར་ཏེ་མཐོང་བས་སྤངས་པར་བྱ་བའི་སེམས་ནི་རབ་ཏུ་འཇུག་པར་བྱེད་པ་ཁོ་ན་ཡིན་ནོ། །ཞེས་
གསུངས་པའི་ཕྱིར། འོ་ན་སྔར་མཐོང་སྤང་ཁ་ནང་དུ་བལྟས་པའི་ཤེས་པས་རིག་བྱེད་ཀུན་ནས་སློང་མི་ནུས་པར་བཤད་པ་དང་མདོ་ལས། ལོག་པའི་ལྟ་བ་དེ་ལས་ལོག་པར་རྟོག་པ་དང་ལོག་པའི་ངག་དང་ལས་
ཀྱི་མཐའ་འབྱུང་བར་འགྱུར་རོ། །ཞེས་གསུངས་པ་གཉིས་མི་འགལ་ཏེ་སྔ་མ་ལུས་ངག་གི་བྱ་བ་ཁ་ཕྱིར་ལྟའི་དུས་ཀྱི་ཀུན་སློང་དང་འདི་ནི་རྒྱུའི་ཀུན་སློང་ལ་དགོངས་པའི་ཕྱིར། རང་འགྲེལ་ལས་རྣམ་པར་རིག་བྱེད་རབ་ཏུ་
འཇུག་པར་བྱེད་པ་ཡིན་གྱི་སེམས་ཁ་ཕྱིར་བལྟས་པས་བྱ་བའི་དུས་ན་དེ་མེད་པས་རྗེས་སུ་འཇུག་པར་བྱེད་པ་ནི་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སྒོམ་སྤང་གི་ཡིད་ཀྱི་རྣམ་ཤེས་དེ་གཉིས་ཀ་ཡིན་

[014B] རྩ་བར། ཡིད་ནི། །སྒོམ་པས་སྤང་བྱ་གཉིས་ཀ་ཡིན། །ཞེས་དང། རང་འགྲེལ་ལས། ཡིད་ཀྱི་རྣམ་པར་ཤེས་པ་སྒོམ་པས་སྤངས་པར་བྱ་བ་ནི་གཉིས་ཀ་ཡིན་ནོ། །ཞེས་གསུངས་པའི་ཕྱིར། འདི་རྒྱུ་འབྲས་ལྟང་སྤྱིར་
བཏང་མི་འགལ་བ་དང་གཅིག་ལ་སྦྱར་ན་འགལ་ལོ། །གསུམ་པ་གྲུབ་སྟེ། ཟག་མེད་ཀྱི་སེམས་ནི་གཉིས་ཀ་མ་ཡིན་པའི་ཕྱིར། རང་འགྲེལ་ལས། ཟག་པ་མེད་པ་ནི་གཉིས་ཀ་མ་ཡིན་ནོ། །ཞེས་གསུངས་པའི་ཕྱིར། བཞི་པ་
པ་གྲུབ་སྟེ། དབང་པོའི་རྣམ་ཤེས་ལྔ་ནི་རྗེས་འཇུག་ཁོ་ན་ཡིན་པའི་ཕྱིར། རྩ་བར། ལྔ་ནི་རྗེས་སུ་འཇུག་བྱེད་ཡིན། །ཞེས་དང་རང་འགྲེལ་ལས། རྣམ་པར་ཤེས་པའི་ཚོགས་ལྔ་ནི་རྗེས་སུ་འཇུག་པར་བྱེད་པ་ཁོ་ན་ཡིན་ནོ།།
ཞེས་གསུངས་པའི་ཕྱིར། གཉིས་པ་ནི། རྩ་བར། རབ་ཏུ་འཇུག་བྱེད་དགེ་སོགས་ལས། །རྗེས་འཇུག་བྱེད་ཀྱང་རྣམ་གསུམ་འགྱུར། །ཐུབ་པའི་འདྲ་བའམ་དེ་དགེ་བ། །རྣམ་སྨིན་ལས་སྐྱེས་གཉིས་ཀ་མིན། །ཞེས་
གསུངས། ཤེས་བྱ་ཆོས་ཅན། རྗེས་སུ་འཇུག་བྱེད་དེ་ལ་དགུ་ཡོད་དེ་རབ་ཏུ་འཇུག་བྱེད་རྒྱུའི་ཀུན་སློང་དགེ་བ་དང་སོགས་སྒྲས་མི་དགེ་བ་དང་ལུང་མ་བསྟན་གསུམ་པོ་རེ་རེ་ལས་ཀྱང་རྗེས་སུ་འཇུག་བྱེད་དུས་ཀྱི་ཀུན་སློང་ཀྱང་
དགེ་བ་དང་མི་དགེ་བ་དང་ལུང་མ་བསྟན་རྣམ་པ་གསུམ་གསུམ་དུ་འགྱུར་བ་ཡོད་པའི་ཕྱིར་ཏེ། ཀྱང་སྒྲས་རྒྱུ་དེ་རེ་རེ་ལ་འབྲས་དུས་ཀྱི་ཀུན་སློང་གསུམ་རེ་ཡོད་པར་མ་ཟད་དུས་ཀྱི་ཀུན་སློང་རེ་རེ་ལ་ཡང་རྒྱུའི་ཀུན་སློང་གསུམ་གསུམ་

[015A]༄༅། །ཡོད་པར་བསྟན་པའི་ཕྱིར། རང་འགྲེལ་ལས། རབ་ཏུ་འཇུག་པར་བྱེད་པ་དགེ་བ་ལས་ཀྱང་རྗེས་སུ་འཇུག་པར་བྱེད་པ་དགེ་བ་དང་མི་དགེ་བ་དང་ལུང་དུམ་བསྟན་པར་འགྱུར་ལ་མི་
དགེ་བ་དང་ལུང་དུ་མ་བསྟན་པ་ལ་ཡང་དེ་དང་འདྲའོ། །ཞེས་གསུངས་པའི་ཕྱིར། འདི་ངེས་ཅན་མིན་གྱི་སྲིད་ཙམ་བཤད་པའོ་།ཤེས་བྱ་ཆོས་ཅན། ཐུབ་པའི་རབ་ཏུ་འཇུག་བྱེད་དང་རྗེས་སུ་འཇུག་བྱེད་འདྲ་བ་
གཉིས་ཡོད་དེ། །དེའི་རབ་ཏུ་འཇུག་བྱེད་དགེ་བ་ལས་རྗེས་སུ་འཇུག་བྱེད་དགེ་བ་ཁོ་ན་འབྱུང་བ་ལ་རབ་ཏུ་འཇུག་བྱེད་ལུང་མ་བསྟན་ལས་ལུང་མ་བསྟན་འབྱུང་བ་དེ་ཡིན་པའི་ཕྱིར། རྩ་བར། ཐུབ་པའི་འདྲ་བའམ། ཞེས་གསུངས་པའི་
ཐུབ་པའི་དེ་གཉིས་མི་འདྲ་བ་ཆ་གཅིག་ཡོད་དེ། རབ་འཇུག་ལུང་མ་བསྟན་དེས་རྗེས་འཇུག་དགེ་བ་འབྱུང་བ་ཡོད་བ་དེ་ཡིན་པའི་ཕྱིར་རབ་འཇུག་དགེ་བ་ལས་རྗེས་འཇུག་མི་འདྲ་བ་མི་སྲིད་པའི་ཕྱིར། རྩ་བར། དེ་དགེ་བ་
ཞེས་གསུངས་པའི་ཕྱིར། སྔེ་བ་གཞན་དག་སྟོན་པ་རྟག་ཏུ་མཉམ་པར་བཞག་པས་དགེ་བ་ཁོ་ན་ཡོད་ཀྱི་ལུང་མ་བསྟན་མེད་དོ་སྤྱོད་ལམ་བཞི་པ་མཉམ་གཞག་ཁོ་ནས་ཁྱབ་པའི་ཕྱིར། མདོ་ལས། གླང་ཆེན་གཤེགས་
ནའང་མཉམ་པར་བཞག། །གླང་ཆེན་བཞེངས་ནའང་མཉམ་པར་བཞག་གླང་ཆེན་མན་ལ་ནའང་མཉམ་པར་བཞག་བཞུགས་ནའང་མཉམ་པར་བཞག་པ་ཡིན། །ཞེས་གསུངས་པའི་ཕྱིར་ཟེར། ངན་པ་མེད་

[015B] མདོ་ལས་ཀྱང། སྐུ་དང་གསུང་དང་ཐུགས་ཀྱིས་ངན་པར་མི་མཛད་དེ་དེའི་ཕྱིར་གླང་པོ་ཆེ་ཞེས་བྱ། ཞེས་གསུངས་པའི་ཕྱིར། དེ་ལ་བྱེ་སྨྲ་ན་རེ། ལུང་དེ་ནི་ཐུགས་གཞན་ལ་གཡེང་བས་འགྲོ་སོགས་
མེད་པའི་དོན་ཡིན་ལ་སངས་རྒྱས་ལའང་རྣམས་སྨིན་སྐྱེས་ཀྱི་ལུང་མ་བསྟན་དང། སྤྱོད་ལམ་པའི་ལུང་མ་བསྟན་གཉིས་ཡོད་པའི་ཕྱིར་ཟེར་རོ། །ཤེས་བྱ་ཆོས་ཅན། རྣམ་སྨིན་ནི་རབ་ཏུ་འཇུག་བྱེད་དང་རྗེས་སུ་འཇུག་བྱེད་
གཉིས་ཀ་མ་ཡིན་ཏེ། རྣམ་སྨིན་སྐྱེས་ནི་ཀུན་སློང་གཉིས་ཀྱི་འདུ་བྱེད་པ་ལ་མ་ལྟོས་པར་འཇུག་པའི་ཕྱིར། ཁྱབ་སྟེ། དེ་ལྟར་ན་རབ་འཇུག་དང་རྗེས་སུ་འཇུག་པའི་དོན་མ་ཚངས་པའི་ཕྱིར། རྩ་བར་རྣམ་སྨིན་ལས་སྐྱེས་
གཉིས་ཀ་མིན། །ཞེས་སོ། །སྨྲས་པ། དགེ་དང་མི་དགེ་ལུང་མ་བསྟན་པའི་ཆོས། །དོན་དམ་ངོ་བོ་ཉིད་དང་ཀུན་སློང་དང། འབྲེལ་བས་བཞག་ཚུལ་འདི་ཡིས་འགྲོ་ཕལ་འགས། །ཆོས་སུ་རློམ་པ་ཕལ་ཆེར་འཁྲུལ་བར་གོ་
དོན་དམ་བཅོས་མིན་ངོ་བོ་ཉིད་མི་ལྟོས། །ཀུན་སློང་འདིར་གཙོས་པོ་ནའང་འབྲེལ་བཅས་འདོད། ཅེས་བྱ་བའང་བར་སྐབས་ཀྱི་ཚོགས་སུ་བཅད་པའོ།།    ༈    །།གཉིས་པ་རིག་བྱེད་མ་ཡིན་པ་བྱེ་བྲག་ཏུ་
བཤད་པ་ལ། མདོར་བསྟན་རྒྱས་བཤད་གཉིས་ལས། དང་པོ་ནི། རྩ་བར། རྣམ་རིག་མིན་རྣམ་གསུམ་ཞེས་བྱ། །སྔོ་མ་དང་སྔོམ་པ་མིན་དང་གཞན། ཞེས་གསུངས། རྣམ་པར་རིག་བྱེད་མ་ཡིན་པའི་གཟུགས་ཆོས་

[016A]༄༅། །ཅན༑ ༑རྣམ་པ་གསུམ་ཡོད་དེ། རང་ཡིན་པའི་སྔོམ་པ་དང་སྔོམ་མིན་དང་གཞན་པར་མ་གསུམ་ཡོད་པའི་ཕྱིར། རང་ཡིན་པའི་གསུམ་ཡོད་ཀྱང་དེ་གསུམ་གང་རུང་ལ་རིག་མིན་གྱིས་མ་ཁྱབ་
རང་གི་ངོ་སྐལ་གྱི་ཉེས་པ་འམ་ཁ་ན་མ་ཐོ་བ་སྡོམ་པར་བྱེད་པའི་རིག་གནས་དེ་སྔོམ་པའི་མཚན་ཉིད། དབྱེ་ན་སོ་ཐར་བསམ་གཏན་ཟག་མེད་ཀྱི་སྔོམ་པ་དང་གསུམ་ཡོད། གཞན་ལ་གནོད་པ་ཆེན་པོ་བྱེད་པ་ལ་ཞུགས་
ཤིང་རང་གི་གཉེན་པོར་གྱུར་བའི་སྔོམ་པ་ཐོབ་པ་ན། གཏོང་བའི་རིག་གནས་དེ། སྔོམ་མིན་གྱི་མཚན་ཉིད། ལུང་དུ་བསྟན་པ་གང་སྔོམ་པ་སྔོམ་མིན་གང་རུང་མ་ཡིན་པར་དམིགས་པའི་རིགས་གནས་དེ་བར་མའི་
མཚན་ཉིད། རྩ་བར། སྔོམ་དང་སྔོམ་པ་མིན་དང་གཞན། །ཞེས་གསུངས། གཉིས་པ་ལ་སྔོམ་པ་ཁྱད་པར་དུ་བཤད་པ་དང། ཐམས་ཅད་ཐུན་མོང་དུ་བཤང་པ་གཉིས། །དང་པོ་ལ། མདོར་བསྟན་པ་
རྒྱས་པར་བཤད་པ་གཉིས། དང་པོ་ནི། རྩ་བར། སྔོམ་པ་སོ་སོར་ཐར་ཅེས་བྱ། །དེ་བཞིན་ཟག་མེད་བསམ་གཏན་སྐྱེས། ཞེས་གསུངས་སྔོམ་པ་ཆོས་ཅན། གསུམ་ཡང་ཡོད་དེ། སོ་སོར་ཐར་པའི་
སྔོམ་པ་དང་ཟག་མེད་ཀྱི་སྔོམ་པ་དང་བསམ་གཏན་ལས་སྐྱེས་པའི་སྔོམ་པ་གསུམ་ཡོད་པའི་ཕྱིར། །སོ་ཐར་སྔོམ་པའི་མཚན་ཉིད་ཡོད་དེ་ཚུལ་འཆལ་དེའི་གཉེན་པོའི་རིགས་གནས་འདོད་པའི་སས་བསྡུས་ཀྱི་འདི་བའི་

[016B] ཟུར་རེ་རེ་རྣམ་བཅད་ཤེས་དགོས་སོ། །རང་འགྲེལ་ལས། སོ་སོར་ཐར་པའི་སྔོམ་པ་ནི་འདི་བ་རྣམས་ཀྱི་འདོད་པ་ན་སྤྱོད་པའི་ཚུལ་ཁྲིམས་སོ། །ཞེས་གསུངས་པའི་ཕྱིར་
ངོ་བོ་བྱེ་སྨྲས་གཟུགས་ཅན་དུ་འདོད་དེ། །འཆལ་ཚུལ་དང་དེའི་གཉེན་པོ་ལུས་ངག་གི་ཚུལ་ཁྲིམས་གཉིས་ཀ་གཟུགས་ཅན་དུ་འདོད་པའི་ཕྱིར། །རྩ་བར། འཆལ་བའི་ཚུལ་ཁྲིམས་མི་དགེའི་གཟུགས། །དེ་སྤེད་ཚུལ་
ཁྲིམས་རྣམ་གཉིས་སོ། །ཞེས་དང། འདུལ་བ་རྒྱ་མཚོའི་སྙིང་པོ་ལས། །སྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་འདོད་པ་དང། །ནས། རང་གི་སྡེ་བ་གོང་འོག་སྨྲ། །ཞེས་སོ། །དབེན་སོ་ཐར་
རིགས་བརྒྱད་དང། བསྡུན་རྟེན་གྱི་སྒོས་ཁྱིམ་པ་དང་རབ་བྱུང་གི་དེ་གཉིས་དང་རྫས་ཀྱི་སྒོས་དགེ་སློང་དགེ་ཚུལ་དགེ་བསྙེན་བསྙེན་གནས་ཀྱི་སྡོམ་པ་བཞི་དང། ཡན་ལག་སྒོས་སྤོང་བདུན་དང་སྤོང་བཞི་གཉིས་ཡོད། །ཚུལ་
འཆལ་དེའི་གཉེན་པོའི་རིགས་གནས་བསམ་གཏན་ཉེར་བསྔོགས་དང་དངོས་གཞི་ཅི་རིགས་ཀྱིས་ས་བསྡུས་ཀྱི་སྔོམ་པ་དེ་བསམ་གཏན་གྱི་སྔོམ་པའི་མཚན་ཉིད་ཡིན་ཏེ། རང་འགྲེལ་ལས། བསམ་གཏན་གྱི་སྔོམ་པ་ནི་གཟུགས་
ན་སྤྱོད་པ་རྣམས་ཀྱི་ཚུལ་ཁྲིམས་ཡིན་ནོ། །ཞེས་སོ། །བསམ་གཏན་གྱི་སྔོམ་པ་ལ་སྤོང་སྔོམ་གྱིས་མ་ཁྱབ་སྟེ་སྤོང་སྡོམ་པ་ཞི་རགས་དང་ཟག་མེད་ཀྱི་བར་ཆད་མེད་ལ་མ་གྱི་ཚོགས་པའི་སྡོམ་པ་དགོས་པའི་ཕྱིར། དབྱེན་ཉེར་

[017A]༄༅། །བསྡོགས་དང་དངོས་གཞིའི་ཚོགས་ཅན་གཉིས་དང། དང་པོ་ལ་སྤོང་སྡོམ་སྐོར་དགུ་དང་དེ་མ་ཡིན་པའི་བསམ་གཏན་གྱི་སྔོམ་པ་སྐོར་དགུ་གཉིས་སོགས་ཡོད་དེ། མུ་བཞི་པའི་ཕྱིར། ཟག་
མེད་ཀྱི་ཚུལ་ཁྲིམས་ཟག་མེད་ཀྱི་སྡོམ་པའི་མཚན་ཉིད་ཡིན་ཏེ། རང་འགྲེལ་ལས། ཟག་པ་མེད་པའི་སྡོམ་པ་ནི་ཟག་པ་མེད་པའི་ཚུལ་ཁྲིམས་སོ། །ཞེས་གསུངས་པའི་ཕྱིར། རྟེན་གྱི་སྒོས་དབྱེ་ན་ཁམས་གསུམ་
སོ་སོའི་རྟེན་ལ་ཡོད་པ་གསུམ་དང་སྤོང་སྡོམ་དང་དེ་མ་ཡིན་པའི་དེ་གཉིས་ཡོད་པ་སོགས་ཡིན་ཏེ། རང་འགྲེལ་ལས། ཟག་པ་མེད་པའི་སྡོམ་པ་ནི་འདོད་པའི་ཁམས་སུ་སྐྱེས་པ་རྣམས་ལའང་ཡོད། ཅེས་པ་ནས་གཟུགས་
མེད་པའི་ཁམས་སུ་སྐྱེས་པ་རྣམས་ལའང་ཡོད། ཅེས་གསུངས་པའི་ཕྱིར་ཏེ་མུ་བཞི་པའི་ཕྱིར། །མཐའ་དཔྱད་པ་ལ། ཁ་ཅིག་ན་རེ་འདོད་པའི་སས་བསྡུས་ཀྱི་འདི་བའི་ཚུལ་ཁྲིམས་སོ་ཐར་གྱི་སྡོམ་པའི་མཚན་ཉིད་ཡིན་ཏེ་
རང་འགྲེལ་གྱི་ལུང་དེའི་ཕྱིར་ན་མ་ཁྱབ་སྟེ། སྡོམ་པ་གཞིར་བྱས་ལ་དགོངས་པའི་ཕྱིར། འདོད་ན་དགེ་སློང་གི་བར་མ་ཆོས་ཅན་དེར་ཐལ། དེའི་ཕྱིར། ལེགས་སྨོན་འཇིགས་སྐྱོབ་ཀྱི་འདི་བ་རེ་རེ་ནས་ཀྱང་འཕེན་
ཡང་ཁ་ཅིག་ན་རེ། སྡོམ་པ་ལ་རྣམས་རིག་མ་ཡིན་པས་ཁྱབ་ཟེར་ན་རྣམ་པར་རིག་བྱེད་ཀྱི་སོ་ཐར་སྡོམ་པ་སྐད་ཅིག་དང་པོ་ཆོས་ཅན་དེར་ཐལ། དེའི་ཕྱིར། རྟགས་གྲུབ་སྟེ། རྩ་བར། དང་པོའི་རྣམ་རིག་རྣམ་

[017B] །སོ་སོར་ཐར་དང་བྱ་བའི་ལམ། །ཞེས་གསུངས། འདོད་ན་རྩ་བར། འཆལ་བའི་ཚུལ་ཁྲིམས་མི་དགེའི་གཟུགས། །དེ་སྤོང་ཚུལ་ཁྲིམས་རྣམ་གཉིས་སོ། །ཞེས་གསུངས་པ་མི་འཐད་པར་ཐལ་།འདོད་
པའི་ཕྱིར། གཞན་ཡང། རྣམ་པར་རིགས་བྱེད་ཀྱི་སྡོམ་པ་སྡོམ་མིན་པར་མ་གསུམ་མེད་པར་ཐལ། སྡོམ་པ་སྡོམ་མིན་པར་མ་གསུམ་པོ་གང་རུང་ཡིན་ན་རྣམ་རིག་མ་ཡིན་པས་ཁྱབ་པ་དེ། རྩ་བར། རྣམ་རིག་མིན་རྣམ་
གསུམ་ཞེས་བྱ། །སོགས་ཀྱིས་དགོངས་པ་ཡིན་པའི་ཕྱིར། རྟགས་ཁས་འདོད་ན་རྣམ་པར་རིག་བྱེད་ཀྱི་དེ་གསུམ་གྱི་ལྡན་ཚུལ་མེད་པར་ཐལ་རྣམ་པར་རིག་བྱེད་ཀྱི་དེ་གསུམ་མེད་པའི་ཕྱིར། འདོད་མི་ནུས་ཏེ་
རྩ་བར། རྣམ་རིག་བྱེད་ནི་ཐམས་ཅད་ལ། །བྱེད་པ་དག་ལ་ད་ལྟར་ལྡན། །ཞེས་དང། དེའི་རང་འགྲེལ་ལས། སྡོམ་པ་དང་སྡོམ་པ་མིན་པ་དང་བར་མ་ལ་གནས་པ་ཐམས་ཅད་ཇི་སྲིད་དུ་རྣམ་པར་རིག་བྱེད་བྱེད་པ་དེ་སྲིད་
དུ་ད་ལྟར་གྱི་དེ་དང་ལྡན་ནོ། །ཞེས་གསུངས་པའི་ཕྱིར། ཁྱབ་སྟེ་ཐམས་ཅད་ལ་ཞེས་པ་དེ་གསུམ་ཐམས་ཅད་ལ་སྙེགས་རིགས་པའི་ཕྱིར། ཡང་ཁ་ཅིག་ན་རེ། བསམ་གཏན་གྱི་སྡོམ་པ་དང་ཟག་མེད་ཀྱི་སྡོམ་པ་ཆོས་ཅན་
སེམས་གཡེང་བ་དང་སེམས་མེད་ཀྱི་གནས་སྐབས་སུ་ཡང་འཇུག་པར་ཐལ། རྣམ་རིག་མ་ཡིན་པའི་གཟུགས་ཡིན་པའི་ཕྱིར་ན་སྦྱིར་མ་ཁྱབ་ཅིང། རྟགས་ཡང་མ་གྲུབ། བྱས་པ་ལ་ཁོ་ན་རེ། དེར་ཐལ། རྩ་བར། གཡེང་དང་

[018A]༄༅། །སེམས་མེད་པ་ཡིས་ཡང། ཞེས་གསུངས་པའི་ཕྱིར་ན་ཡང་མ་ཁྱབ། འདོད་མི་ནུས་ཏེ། དེ་གཉིས་ལ་རྣམ་པར་རིག་བྱེད་དང་རྣམ་པར་རིག་མིན་པ་གཉིས་ཡོད་པའི་ཕྱི་མ་ལ་སེམས་ཀྱི་རྗེས་འབྲངས་ཀྱིས་ཁྱབ་པའི་ཕྱིར། རྩ་བར་
ཐམ་གཉིས་ནི་སེམས་རྗེས་འབྲངས། །ཞེས་གསུངས་པའི་ཕྱིར་དང་མཉམ་བཞག་ལས་ལངས་པ་ན་བསམ་གཏན་དང་ཟག་མེད་ཀྱི་སྔོམ་པ་རྣམ་རིག་མ་ཡིན་པ་མེད་པའི་ཕྱིར། རྩ་བར། མཉམ་བཞག་འཕགས་ལམ་གནས་
ཏེ་གཉིས། །ད་ལྟར་དང་ལྡན། ཞེས་དང་རང་འགྲེལ་ལས། བསམ་གཏན་དང་ཟག་པ་མེད་པའི་སྡོམ་པ་དང་ལྡན་པ་མཉམ་པར་བཞག་པ་དང་འཕགས་པའི་ལམ་སྙོམས་པར་འཇུག་པ་དེ་དག་ནི་གོ་རིམ་བཞིན་དུ་ད་ལྟར་
གྱི་རྣམ་པར་རིག་བྱེད་མིན་པ་དང་ལྡན་གྱི་ལངས་པ་དག་ནི་མ་ཡིན་ནོ། །ཞེས་གསུངས་པའི་ཕྱིར། མུ་བཞི་བ་གཉིས་སོགས་ཤེས་པར་གྱིས་   ༈    །གཉིས་པ་ལ་སོ་ཐར་གྱི་དང་བསམ་གཏན་ཟག་མེད་ཀྱི་གཉིས་དང་
སྔོམ་པའི་རྣམ་གྲངས་གཞན་བཤད་པ་གསུམ། དང་པོ་ལ། དབྱ་བ་བསྡུ་བ། ལྡན་ཚུལ། ངོ་བོ། རྣམ་གྲངས། སྒྲ་བཤད། རྟེན་གྱི་གང་ཟག་དང་བདུན་ལས། དང་པོ་ནི། རྩ་བར། སོ་སོར་ཐར་ཅེས་བྱ་རྣམས་བརྒྱད། །ཅེས་སོ།།
སོ་སོར་ཐར་བ་ཞེས་བྱ་བའི་སྡོམ་པ་ཆོས་ཅན། རྣམ་པ་བརྒྱད་ཡོད་དེ་དགེ་སློང་ཕ་མའི་དང། དགེ་ཚུལ་ཕ་མའི་དང། དགེ་སློབ་མའི་དང། དགེ་བསྙེན་ཕ་མའི་དང། བསྙེན་གནས་ཀྱི་སྡོམ་པ་དང་བརྒྱད་ཡོད་

[018B] གཉིས་པ་ནི། རྩ་བར། རྫས་སུ་རྣམ་པ་བཞི་ཡིན་ནོ། མཚན་ལས་མིང་ནི་འཕོ་བའི་ཕྱིར། ཞེས་གསུངས། དེ་བརྒྱད་ཆོས་ཅན། མིང་གིས་བརྒྱད་དུ་ཡོད་ཀྱང་རྫས་རིགས་ཀྱིས་དགེ་སློང་དགེ་ཚུལ་དགེ་
བསྙེན་བསྙེན་གནས་བཞིར་འདུ་སྟེ་དགེ་སློང་ཕ་མའི་སྡོམ་པ་རྫས་རིགས་གཅིག་དགེ་ཚུལ་ཕ་མ་དང་དགེ་སློབ་མའི་སྔོམ་པ་རྫས་རིགས་གཅིག་དགེ་བསྙེན་ཕ་མའི་དེ་རྫས་རིགས་གཅིག་པའི་བར་ཡིན་པའི་ཕྱིར། དེར་ཐལ། དགེ་
སློང་ཕ་མཚན་འགྱུར་བས་དགེ་སློང་མར་མིང་འཕོ་ལ། །དེའི་ཚེ་ཕའི་སྡོམ་པ་མི་གཏོང་བ་བཞིན་དུ་གཞན་ལའང་འདྲ་བའི་ཕྱིར་གསུམ་པ་ནི། རྩ་བར། ཐ་དད་དེ་དག་འགལ་བ་མེད། །ཅེས་གསུངས། འོ་ན་གང་ཟག་
གཅིག་གིས་སྡོམ་པ་རིམ་གྱིས་བླངས་ཚེ་སྲོག་གཅོད་སྤོང་བའི་སྤོང་བ་རིགས་མཐུན་རྫས་ཐ་དད་པ་གསུམ་སྐྱེའམ། །གཅིག་གོང་འཕེལ་དུ་འགྱུར་ཞེ་ན་བསླབ་གཞི་མིང་ཉུང་གི་ཁྱད་པར་དུ་བྱས་པའི་དེ་ཐ་དད་པ་གསུམ་རིམ་གྱིས་སྐྱེ་སྟེ། དགེ་
སློང་གི་སྡོམ་པ་ཕུལ་ནས་དགེ་ཚུལ་གྱི་སྡོམ་པ་ལ་གནས་པ་སོགས་ཡོད་པའི་ཕྱིར། རྩ་བར། ཐ་དད། ཅེས་གསུངས། འོ་ན་སྲོག་གཙོ་སྤང་བ་རྫས་ཐ་དད་པ་གསུམ་གཅིག་གི་རྒྱུད་ལ་ཅིག་ཅར་ཡོད་པ་མི་འགལ་ལམ་ཞེ་ན་
མི་འགལ་ཏེ། བསླབ་གཞིའི་དབང་གིས་དེ་གསུམ་རྫས་ཐ་དད་པ་ཡིན་གྱང་དེ་དག་གཅིག་ཅར་ཡོང་པ་མི་འགལ་བའི་ཕྱིར། དེར་ཐལ། ཕྱི་མ་བླངས་པ་སྔ་མའི་གཏང་རྒྱུ་མ་ཡིན་པའི་ཕྱིར། རྩ་བར། དེ་དག་འགལ་

[019A]༄༅། །པ་མེད། ཅེས་གསུངས། བཞི་བ་ངོ་བོ་ནི། རྩ་བར། སྤང་བྱ་ལྔ་བརྒྱད་བཅུ་དང་ནི། །ཐམས་ཅད་སྤོང་པར་མངོས་པ་ལས་།དགེ་བསྙེན་དང་ནི་བསྙེན་གནས་དང། །དགེ་ཚུལ་ཆེད་
དང་དགེ་སློང་ཉིད། ཅེས་གསུངས། ཤེས་བྱ་ཆོས་ཅན། སྡོམ་པ་བཞི་སོ་སོའི་ངོ་བོ་ཡོད་དེ་སྲོག་གཅོད་མ་བྱིན་ལེན་འདོད་ལོག་རྫུན་སྨྲ་ཆང་ལྔ་ཇི་སྲིད་འཚོ་བའི་བར་སྤོང་བར་ཁས་བླངས་པའི་ཁྱིམ་པའི་ཕྱོགས་ཀྱི་
སོ་ཐར་གྱི་སྔོམ་པ་དེ་དག་བསྙེན་གྱི་སྡོམ་པའི་མཚན་ཉིད། རྩ་བ་བཞི་ཆང་དང་གར་སོགས་ཕྲེང་སོགས་གཅིག་དང་མལ་ཆེ་མཐོ་གཅིག་དང་ཕྱི་དྲོའི་ཁ་ཟས་ཏེ་ཡན་ལག་བཞི་དང་བརྒྱད་ཉིན་ཟག་གཅིག་ཏུ་སྤོང་བར་ཁས་
བླངས་པའི་སོ་ཐར་གྱི་སྡོམ་པ་དེ་བསྙེན་གནས་ཀྱི་སྡོམ་པའི་མཚན་ཉིད། རྩ་བ་བཞི་ཆང་དང་གར་སོགས་གཅིག་དང་ཕྲེང་སོགས་གཅིག་དང་མལ་ཆེ་མཐོ་གཅིག་དང་གསེར་དངུལ་ལེན་པ་གཅིག་དང་བྱི་དྲོ་ཟས་བ་དང་ཡན་
ལག་དྲུག་སྟེ། དེ་བཅུ་ཇི་སྲིད་འཚོའི་བར་སྤོང་བར་ཁས་བླངས་པའི་སོ་ཐར་གྱི་སྔོམ་པ་དགེ་ཚུལ་གྱི་སྡོམ་པའི་མཚན་ཉིད། ཇི་སྲིད་འཚོའི་བར་དུ་གཞན་གནོད་དག་གཞི་དང་བཅས་པ་ཐམས་ཅད་སྤོང་བར་ཁས་བླངས་པའི་སོ་
ཐར་གྱི་སྡོམ་པ་དེ་དགེ་སློང་གི་སྡོམ་པའི་མཚན་ཉིད་ཡིན་པའི་ཕྱིར། རྒྱས་པར་གཞན་དུ་བཤད་ཟིན་ཏོ། །ལྔ་བ་ནི། རྩ་བར་ཚུལ་ཁྲིམས་དང་ནི་ལོགས་སྤྱད་དང། །ལས་དང་སྡོམ་པ་ཞེས་བྱའོ། །དང་པོའི་

[019B] །སོ་སོར་ཐར་དང་བྱ་བའི་ལམ་།ཞེས་གསུངས། སོ་ཐར་སྡོམ་པ་ཆོས་ཅན། རྣམ་གྲངས་དྲུག་ཡོད་དེ་ཚུལ་ཁྲིམས་དང་ལེགས་སྤྱད་ནས་བྱ་བའི་ལམ་གྱི་བར་དྲུག་ཡོད་པའི་ཕྱིར། དྲུག་
པོ་དེ་དྲུག་གི་སྒྲ་དོན་ཡོད་དེ། མི་མཉམ་པའི་ལས་སྡིག་པ་ལས་དགེ་བར་ཡང་དག་པར་འཇོག་པས་སམ་ཚུལ་འཆལ་གྱི་གདུང་བ་སེལ་བས་ན་ཚུལ་ཁྲིམས་དང། དམ་པས་བསྔགས་པར་འོས་པས་ན་ལེགས་སྤྱད་དང་བྱ་བའི་རང་བཞིན་
ཡིན་པས་ན་ལས་དང། ཉེས་སྤྱོད་སྡོམ་པས་ན་སྡོམ་པ་དང། མི་དགེ་བའི་རྣམ་རིག་དང་རྣམ་རིག་མིན་པ་ལས་སོ་སོར་སྟེ་དང་བོར་ཐར་བས་ན་སྐད་ཅིག་དང་པོ་སོ་སོར་ཐར་བ་ཡིན་ལ། གཉིས་པ་ཕན་ཆད་སོ་སོར་ཐར་བའི་སྡོམ་པ་ཡིན་
ཀྱང་སོ་སོར་ཐར་བ་མ་ཡིན་པ་དང། ལུས་ངག་གི་སེམས་པའི་འཇུག་གཞི་ཡིན་པས་ན་བྱ་བའི་ལམ་ཞེས་བརྗོད་པའི་ཕྱིར། སོ་ཐར་ལ་བཤད་ཚུལ་གསུམ་ཡང་ཡོད་ཀྱང་འདིར་དང་བོའི་དབང་དུ་བྱས་སོ་།བདུན་བརྟེན་ནི་
རྩ་བར། སོ་སོར་ཐར་དང་ལྡན་པ་བརྒྱད། །ཅེས་གསུངས། ཤེས་བྱ་ཆོས་ཅན། འདིར་སོ་ཐར་དང་ལྡན་པ་བརྒྱད། ཅེས་བཤད་པའི་རྒྱུ་མཚན་ཡོད་དེ། གཞན་སྡེ་ནི་སྲིད་པ་ལ་བརྟེན་པའི་ཚུལ་ཁྲིམས་ཙམ་ཡོད་ཀྱང་
སོ་ཐར་མེད་པར་མ་ཟད་རང་སྡེའི་ཡང་འདོད་པའི་དགེ་སློང་ནས་བསྙེན་གནས་ཀྱི་བར་བརྒྱད་ཁོན་དང་ལྡན་གྱི་ཁམས་གཞན་དང་འགྲོ་བ་གཞན་ལ་མེད་པར་བཤད་པའི་ཆེད་ཡིན་པའི་ཕྱིར། ལུང་ལས་ཤེས་དགོས་སོ། །

[020A]༄༅། །དེས་ན་ཁ་ཅིག་གི་ཟློས་དགོས་བྱས་པ་འབྲེལ་ཆུང་ངོ་།སྨྲས་པ། ཐུབ་པས་གྲངས་མེད་གསུམ་དུ་ཐུགས་བསྐྱེད་ཆོས། །འགྲོ་ལ་མི་འཚེ་བདག་མེད་ཞི་བ་དང། །མཆོག་ཏུ་དུལ་བའི་
བརྟུལ་ཞུགས་བདུད་རྩི་འདི། །ཚེ་རབས་ཀུན་ཏུ་ལྷན་སྐྱེས་ལྟར་སྤྱོད་སྨོན། །དུག་གསུམ་ཆང་གི་མྱོས་པའི་བག་མེད་སེམས། །ངན་པའི་གཉིས་འཐུང་དབང་པོའི་གྲོང་རྒྱུ་བ། །དྲན་དང་ཤེས་བཞིན་ལྕགས་ཀྱུས་
མ་བཏུལ་ན། །བསྟན་འགྲོའི་ཚལ་དུ་མི་སྨན་ཀྱེ་མ་ཐུལ། །བཟང་དང་ངན་གོམས་སེམས་ལ་རྗེས་འཇུག་པ། །མ་ལི་ཀ་དང་སྡོང་རོས་དང་འགྲོགས་པའི། །རས་ཡུག་བཞིན་ཡིན་སྤྱོད་ངན་འབོར་བ་ལ། །མགོ་
ལ་མེ་ཤོར་བཟློག་ལྟར་བརྩོན་རིགས་ཀྱི། །འདི་ནི་མི་ནུས་སྙམ་ནས་བཟློག་མི་བྱ། །མཁས་དང་བླུན་པོའི་དགེ་སྡིག་ཁྱད་ཆེ་བས། །ཐར་ག་འདོད་རྣམས་ཐོས་དང་བསམ་སོགས་ལ། །བརྩོན་པ་སངས་རྒྱས་
འཁོར་བཞིའི་རྗེས་འགྲོང་འཚལ། །ཞེས་པའང་པར་སྐབས་ཀྱི་ཚིགས་སུ་བཅད་པའོ།    ༈    །གཉིས་པ་བསམ་གཏན་དང་ཟག་མེད་ཀྱི་སྡོམ་བ་ནི་།རྩ་བར། བསམ་གཏན་སྐྱེས་དང་དེ་ལྡན་པ། །ཟག་
མེད་འཕགས་པའི་སེམས་ཅན་རྣམས། །ཞེས་གསུངས། བསམ་གཏན་ལས་སྐྱེས་པའི་སྡོམ་པ་དང་ལྡན་པའི་གང་ཟག་ཡོད་དེ། །གང་བསམ་གཏན་གྱི་ཉེར་བསྔོགས་སམ་དངོས་གཞིའི་ཟག་བཅས་གང་རུང་

[020B]ལྡན་པས་ཁྱབ་པའི་ཕྱིར། རང་འགྲེལ་ལས། གང་བསམ་གཏན་དང་ལྡན་པ་དེ་གདོན་མི་ཟ་བར་བསམ་གཏན་གྱི་སྡོམ་པ་དང་ལྡན་ནོ་།འདིར་ནི་ཉེར་
བསྔོགས་ཀྱང་བསམ་གཏན་དུ་བརྗོད་ནས་བསྟན་ཏེ། ཞེས་གསུངས་པའི་ཕྱིར། །ཤེས་བྱ་ཆོས་ཅན། ཟག་མེད་ཀྱི་སྡོམ་པ་རྒྱུད་ལྡན་གྱི་གང་ཟག་ཡོད་དེ། འཕགས་པའི་སེམས་ཅན་སློབ་མི་སློབ་རྣམས་དེ་ཡིན་པའི་ཕྱིར་
འགོག་སྙོམས་པ་ལ་དེ་མེད་པས་ཞིབ་ཆ་དགོས་པའི་ཕྱིར། རང་འགྲེལ་ལས། དེ་དག་སློབ་པ་དང་མི་སློབ་པ་རྣམས་སོ། །ཞེས་གསུངས་པའི་ཕྱིར། གསུམ་པ་ཞད་བྱུང་ལ་རྗེས་འབྲང་ཡིན་མིན་གྱི་ཁྱད་པར་དང། སྤོང་སྡོམ་ཡིན་མིན་གྱི་ཁྱད་པར་དང། ཡིད་དང་དབང་པོའི་
སྡོམ་པའི་ཁྱད་པར་བཤད་པ་གསུམ་ལས། དང་བོ་ནི། རྩ་བར། ཐ་མ་གཉིས་ནི་སེམས་རྗེས་འབྲང། །ཞེས་གསུངས། ཤེས་བྱ་ཆོས་ཅན་སྡོམ་པ་གསུམ་ལས་སེམས་ཀྱི་རྗེས་འབྲང་ཡིན་མིན་གཉིས་ཡོད་དེ། སོ་
ཐར་བསམ་གཏན་ཟག་མེད་ཀྱི་སྡོམ་པ་གསུམ་གྱི་ཐ་མ་གཉིས་སེམས་ཡོད་མེད་ལས་འགྲོ་ལྡོག་བྱེད་པས་རྗེས་འབྲང་ཡིན་ལ་སོ་ཐར་ནི་སེམས་གཡེང་བ་དང་སེམས་མེད་པའི་གནས་སྐབས་སུ་ཡང་འཇུག་པས་སེམས་ཀྱི་རྗེས་
འབྲང་མ་ཡིན་པའི་ཕྱིར། རང་འགྲེལ་ལས། ལྷན་ཅིག་འབྱུང་པའི་རྐྱེན་བཤད་པར། སེམས་ཀྱི་རྗེས་སུ་འབྲང་བའི་སྔོམ་པ་གཉིས་ཞེས་གང་བཤད་པ་དེ་གཉིས་གང་ཡིན་ཞེ་ན། ཞེས་པ་ནས། བསམ་གཏན་གྱི་སྡོམ་པ་དང་

[021A]༄༅། །ཟག་བ་མེད་པའི་སྡེམ་པའོ། །སོ་སོར་ཐར་པའི་སྡོམ་བ་ནི་མ་ཡིན་ནོ། །ཞེས་གསུངས་པའི་ཕྱིར། དེས་ན་དེ་ཡང་མང་པོས་ཞར་བྱུང་དུ་བཤད་པ་ལྟར་འཐད་དེ། སྔོམ་པ་གསུམ་གའི་ཁྱད་པར་
གྱི་ཞར་བྱུང་ཡིན་གྱི་ཕྱི་མ་གཉིས་ཁོ་ནའི་ཞར་བྱུང་མ་ཡིན་པའི་ཕྱིར། རང་འགྲེལ་ལས། གསུམ་པོ་འདི་དག་ཉིད་ལས་ཐ་མ་གཉིས་ནི། ཞེས་གསུངས་པའི་ཕྱིར། དེས་ན་ཁ་ཅིག་ཐ་མ་གཉིས་ནི་སེམས་ཀྱི་རྗེས་འབྲང་དུ་བཤད་བ་ཞེས་
པའི་ས་བཅད་ཡང་ནོར་རོ། །གཉིས་པ་ནི། རྩ་བར། བར་ཆད་མེད་ལམ་སྐྱེས་དེ་གཉིས། །མི་ལྕོགས་མེད་ལ་སྤོང་ཞེས་བྱ། །ཞེས་གསུངས། ཤེས་བྱ་ཆོས་ཅན། བསམ་གཏན་གྱི་དང་ཟག་མེད་ཀྱི་སྡོམ་པ་གཉིས་རེ་རེ་
ལ་སྤོང་བའི་སྡོམ་པ་ཡིན་མིན་གྱི་ཁྱད་པར་ཡོད་དེ། བར་ཆད་མེད་ལམ་གྱི་ཚོགས་པའི་དེ་གཉིས་སྤོང་སྡོམ་ཡིན་ལ་དངོས་གཞི་དང་རྣམ་གྲོལ་ལམ་གྱི་གནས་སྐབས་ཀྱི་དེ་གཉིས་སྤོང་སྡོམ་མ་ཡིན་པའི་སྡོམ་པ་ཡིན་པའི་ཕྱིར་
རྩ་བར། བར་ཆད་མེད་ལམ་སྐྱེས་དེ་གཉིས། །ཞེས་བར་ཆད་མེད་ལམ་ལ་དམིགས་ཀྱིས་བཀར་བའི་ཕྱིར། དེ་གཉིས་ཐོབ་པའི་ས་འཚམས་ཡོད་དེ། བསམ་གཏན་དང་པོའི་ཉེར་བསྔོགས་མི་ལྕོགས་མེད་ཀྱི་འཇིག་རྟེན་པའི་བར་
ཆད་མེད་ལམ་གྱི་སྐབས་སུ་བསམ་གཏན་གྱི་སྤོང་སྡོམ་དང། མི་ལྕོགས་མེད་ཀྱི་ཟག་མེད་བར་ཆད་མེད་ལམ་གྱི་སྐབས་སུ་ཟག་མེད་ཀྱི་སྦོང་སྡོམ་ཐོབ་པ་ཡིན་པའི་ཕྱིར། དེར་ཐལ། དེ་འདྲའི་བར་ཆད་མེད་ལམ་དགུ་ཚན་གཉིས་

[021B]ཉོན་མོངས་རེ་སྤོང་བའི་ཕྱིར། རྩ་བར། མི་ལྕོགས་མེད་ལ་སྤོང་ཞེས་བྱ། །ཞེས་དང། རང་འགྲེལ་ལས། མེ་ལྕོགས་མེད་པ་ལ་བསམ་གཏན་དང་ཟག་པ་མེད་པའི་
ལམ་དགུ་དག་ཏུ་སྤོང་བའི་སྔོམ་པ་ཞེས་བྱ་སྟེ། ཞེས་སོགས་གསུངས་པའི་ཕྱིར། དེས་ན་སྔོམ་པ་ཆོས་ཅན། ཁྱོད་ལ་སློང་སྡོམ་དང་བསམ་གཏན་གྱི་སྡོམ་པ་ཡིན་མིན་མུ་བཞི་ཡོད་དེ། བསམ་གཏན་གྱི་སྡོམ་པ་ཡིན་ལ་སྤོང་
སྡོམ་མིན་པ་དང་སྤོང་སྡོམ་ཡིན་ལ་བསམ་གཏན་གྱི་སྔོམ་པ་མིན་པ་དང་གཉིས་ཀ་ཡིན་པ་དང་གཉིས་ཀ་མ་ཡིན་པའི་སྡོམ་པ་དང་བཞི་ཡོད་པའི་ཕྱིར། དང་པོ་ནི། བསམ་གཏན་གྱི་དངོས་གཞི་ཟག་བཅས་ཀྱི་གནས་སྐབས་ཀྱི་
བསམ་གཏན་གྱི་སྡོམ་པ་དང། གཉིས་པ་ནི། མི་ལྕོགས་མེད་པའི་ཟག་མེད་བར་ཆད་མེད་ལམ་དགུའི་ཟག་མེད་ཀྱི་སྔོམ་པ་དང། གསུམ་པ་ནི་མི་ལྕོགས་མེད་པ་ཟག་བཅས་ཀྱི་བར་ཆད་མེད་ལམ་དགུའི་བསམ་གཏན་གྱི་སྡོམ་
པ་ལྟ་བུ་དང། བཞི་པ་ནི། ཟག་མེད་ཀྱི་བསམ་གཏན་གྱི་དངོས་གཞི་རྣམས་ཀྱི་དང་རྣམ་གྲོལ་ལམ་གྱི་སྐབས་ཀྱི་ཟག་མེད་ཀྱི་སྡོམ་པ་ལྟ་བུ་ཡིན་པའི་ཕྱིར་ཏེ། རང་འགྲེལ་ལས། དེ་ཉིད་ཀྱི་ཕྱིར་བསམ་གཏན་གྱི་སྔོམ་པ་ཡིན་ལ་
སྤོང་པའི་སྡོམ་པ་མིན་པ་ཡང་ཡོད་ཅེས་བྱ་བ་མུ་བཞིར་བྱ་སྟེ་ཞེས་གསུངས་པའི་ཕྱིར། དེས་ན་སྡོམ་པ་ཆོས་ཅན། ཟག་མེད་ཀྱི་སྡོམ་པ་དང་སློང་སྡོམ་ཡིན་མིན་གྱི་མུ་བཞི་ཡོད་དེ། རྣམས་[?][?][?]གྱི་ཟག་མེད་ཀྱི་སྡོམ་པ་ནི་ཟག་

[022A]༄༅། །མེད་ཀྱི་དེ་ཡིན་ལ་སྤོང་སྔོམ་མ་ཡིན་པའི་མུ་དང། མི་ལྕོགས་མེད་པ་ཟག་བཅས་ཀྱི་བར་ཆད་མེད་ལམ་གྱི་སྡོམ་པ་ལྟ་བུ་སྤོང་སྔོམ་ཡིན་ལ་ཟག་མེད་ཀྱི་སྡོམ་པ་མ་ཡིན་པའི་མུ་དང། མི་ལྕོགས་
མེད་པ་ཟག་མེད་པར་ཆད་མེད་ལམ་སྐོར་དགུའི་ཟག་མེད་ཀྱི་སྔོམ་པ་ལྟ་བུ་ཟག་མེད་ཀྱི་སྔོམ་པ་དང་སྤོང་སྡོམ་གཉིས་ཀ་ཡིན་པའི་མུ་དང། བསམ་གཏན་དངོས་གཞི་ཟག་བཅས་ཀྱི་སྐབས་ཀྱི་སྔོམ་པ་ལྟ་བུ་ནི་ཟག་
མེད་ཀྱི་དང་སྤོང་སྔོམ་གཉིས་ཀ་མ་ཡིན་པའི་མུ་ཡིན་པའི་ཕྱིར་རང་འགྲེལ་ལས། ཟག་པ་མེད་པའི་སྔོམ་པ་ཡིན་ལ་སྤོང་བའི་སྡོམ་པ་མིན་པ་ཡང་ཡོད་ཅེས་བྱ་བ་མུ་བཞི། ཞེས་གསུངས་པའི་ཕྱིར་གསུམ་པ་ནི། རྩ་
བར༑ ཤེས་བཞིན་དང་ནི་དྲན་དག་གཉིས། །ཡིང་དང་དབང་བོའི་སྡོམ་པ་ཡིན། ཞེས་གསུངས། ཤེས་བྱ་ཆོས་ཅན། ཡིད་དང་དབང་བོའི་སྡོམ་པ་མདོར་བཤད་པ་ཡོད་དེ་ཤེས་བཞིན་དང་དྲན་པ་གཉིས་དེ་གཉིས་ཀྱི་རང་
བཞིན་ཡིན་པའི་ཕྱིར། རང་འགྲེལ་ལས། ཡིད་ཀྱི་སྔོམ་པ་ཡང་དྲན་པ་དང་ཤེས་བཞིན་གྱི་རང་བཞིན་ཡིན་ལ་དབང་པོའི་སྔོམ་པ་ཡང་དྲན་པ་དང་ཤེས་བཞིན་གྱི་རང་བཞིན་ནོ། །ཞེས་གསུངས་པའི་ཕྱིར། གཉིས་པ་ཐུན་
མོང་དུ་བཤད་པ་ལ། ལྡན་པའི་ཚུལ་དང། འཐོབ་པའི་ཚུལ་དང་གཏོང་བའི་རྒྱུ། ལྡན་པའི་གང་ཟག་དང་བཞི་ལས། དང་བོ་ལ་རིག་བྱེད་མ་ཡིན་པའི་ལྡན་ཚུལ་དང། རིག་བྱེད་ཀྱི་ལྡན་ཚུལ་དང་སྡོམ་མིན་གྱི་མིང་གི་

[022B] མུ་བཞིའི་སྒོས་དོགས་པ་གཅོད་པ་བཞིའོ་།དང་པོ་ལ་སྡོམ་པ་དང་སྡོམ་མིན་གྱི་ལྡན་ཚུལ་དང། པར་མའི་ལྡན་ཚུལ་གཉིས། དང་བོ་འཆད་པར། རྩ་བར། སོ་སོར་ཐར་གནས་ཇི་སྲིད་དུ། །ནས་
མཉམ་གཞག་འཕགས་ལམ་གནས་དེ་གཉིས། །ད་ལྟར་དང་ལྡན། ཞེས་ཚིག་བཅད་གཉིས་དང་རྐང་བ་ཕྱེད་དང་གཉིས་བྱུང། དེའི་ལྡན་ཚུལ་བཞི་ཡོད་དེ། འདི་ལ་སོ་ཐར་དང། སྡོམ་མིན་དང། བསམ་གཏན་གྱི་དང། ཟག་མེད་ཀྱི་
སྡོམ་པའི་རྣམ་རིག་མ་ཡིན་པའི་ལྡན་ཚུལ་བཞི་ཡོད་པའི་ཕྱིར་ཤེས་བྱ་ཆོས་ཅན། སོ་ཐར་སྡོམ་པའི་རྣམ་རིག་མ་ཡིན་པའི་ལྡན་ཚུལ་ཡོད་དེ། སོ་ཐར་སྔོམ་པའི་རྣམ་རིག་མ་ཡིན་པ་ནི་རྟག་ཏུ་མ་བཏང་བར་དུ་ད་ལྟར་བ་དང་
ལྡན་པས་ཁྱབ་ལ། སྐད་ཅིག་དང་བོ་ནི་ད་ལྟར་བ་ཁོན་དང་སྐད་ཅིག་གཉིས་པ་ཕྱིན་ཆད་མ་བཏང་བར་དུ་ད་ལྟར་བ་དང་འདས་པ་གཉིས་ཀ་དང་ལྡན་པས་ཁྱབ་པའི་ཕྱིར། དང་པོ་གྲུབ་སྟེ། རྩ་བར། སོ་སོར་ཐར་གནས་ཇི་སྲིད་དུ། །མ་
བཏང་བར་རྟག་ད་ལྷར་གྱི། །རྣམ་རིག་མིན་ལྡན། ཞེས་གསུངས་།གཉིས་པ་གྲུབ་སྟེ། རྩ་བར། སྐད་ཅིག་མ། དང་པོ་ཕྱིན་ཆད་འདས་པ་དང། །ཞེས་གསུངས། སྡོམ་མིན་གྱི་དེ་ཆོས་ཅན། གང་ཟག་གང་ལ་ལྡན་ཚུལ་ཡོད་དེ། དེ་
མ་བཏང་བར་དུ་རྟག་ཏུ་དེ་ད་ལྟར་བ་དང་ལྡན་པས་ཁྱབ་ལ་།སྐད་ཅིག་དང་བོ་ཕྱིན་ཆད་མ་བཏང་བར་དུ་རྣ་མ་རིག་མ་ཡིན་པའི་འདས་པ་དང། ད་ལྟར་བ་གཉིས་ཀ་དང་ལྡན་པས་ཁྱབ་པ་སོ་ཐར་དེ་དང་འདྲ་བའི་ཕྱིར། རྩ་བར། སྔོམ་

[023A]༄༅། །མིན་གནས་པའང་དེ་དང་འདྲ། །ཞེས་གསུངས། གསུམ་པ་བསམ་གཏན་གྱི་སྡོམ་པའི་རྣམ་རིག་མིན་པ་ཆོས་ཅན། ཐོབ་ནས་མ་བཏང་བར་དུ་འདས་མ་འོངས་གཉིས་དང་ལྡན་པས་ཁྱབ་
སྟེ༑ བསམ་གཏན་གྱི་དེ་ཐོབ་ལ་མངོན་དུ་མ་བྱས་བ་ནི་ད་ལྟར་དང་མི་ལྡན་ལ། འདས་མ་འོངས་གཉིས་དང་ལྡན་པས་ཁྱབ་པའི་ཕྱིར་དང་པོ་གྲུབ་སྟེ། མཉམ་བཞག་ལས་ལངས་པ་ན་ད་ལྟ་རབ་དང་མི་ལྡན་པའི་ཕྱིར། རང་
འགྲེལ་ལས། ད་ལྟར་གྱི་རིག་བྱེད་མིན་པ་དང་ལྡན་གྱི་ལངས་པ་དག་ནི་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སྐད་ཅིག་དང་པོ་ལ་ཡང་ཚེ་རབས་གཞན་དུ་བཏང་བའི་བསམ་གཏན་གྱི་སྡོམ་པ་འདས་པ་ཡང་འཐོབ་པའི་
ཕྱིར༑ རྩ་བར། བསམ་གཏན་སྡོམ་དང་ལྡན་བ་ནི། །རྟག་ཏུ་འདས་དང་མ་འོངས་དང། །ཞེས་གསུངས། བཞི་བ་ནི། འཕགས་པ་ཟག་མེད་ཀྱི་སྡོམ་པའི་རྣམ་རིག་མ་ཡིན་པ་དང་ལྡན་ཚུལ་ཡོད་དེ། སྐད་ཅིག་དང་པོར་
འདས་པ་དང་མི་ལྡན་ལམ་འོངས་བ་དང་ལྡན་པ་བསམ་གཏན་གྱི་དེ་དང་འདྲ་བའི་ཕྱིར། རྩ་བར། འཕགས་ནི་དང་པོ་འདས་དང་མིན་ཞེས་གསུངས། ཤེས་བྱ་ཆོས་ཅན། བསམ་གཏན་དང་ཟག་མེད་ཀྱི་སྔོམ་པའི་རྣམ་རིག་མ་
ཡིན་པ་ད་ལྟར་བ་གཉིས་ལྡན་ཚུལ་འདྲ་སྟེ། བསམ་གཏན་དང་ཟག་མེད་སྙོམས་འཇུག་གཉིས་ལ་མཉམ་པར་བཞག་པའི་ཚེ་ན་རྣམ་རིག་མ་ཡིན་པ་ད་ལྟར་བ་གཉིས་དང་ལྡན་ལ་མཉམ་བཞག་ལས་ལངས་བ་དང་ད་

[023B] རྩ་བར། མཉམ་གཞག་འཕགས་ལམ་གནས་དེ་གཉིས། །ད་ལྟར་དང་ལྡན། ཞེས་གསུངས། །གཉིས་པ་ནི། བར་གནས་ལ། ཡོད་ན་དང་པོ་བར་གྱི་དང། །ནས། རབ་དང་ཉོན་མོངས་ཤུགས་ལྡན་
པར༑ ༑ཞེས་རྐང་པ་ཕྱེད་དང་བདུན་བྱུང། ཤེས་བྱ་ཆོས་ཅན་སྡོམ་པའང་མིན་སྡོམ་མིན་ཀྱང་མ་ཡིན་པའི་བར་མ་ལ་གནས་པའི་རྣམ་རིག་མ་ཡིན་པའི་ལྡན་ཚུལ་ཡོད་དེ། དེ་འདྲ་བའི་བར་མ་ལ་གནས་
པའི་གང་ཟག་ལ་དེའི་རྣམ་རིག་མ་ཡིན་པ་ཡོད་པས་མ་ཁྱབ་བ་གང་ཞིག་གལ་ཏེ་གང་ཟག་དེ་ལ་དེ་འདྲ་བའི་བར་མའི་རྣམ་རིག་མིན་པ་ཡོད་ན་མ་བཏང་བར་དུ་དང་པོར་དུས་གསུམ་གྱི་བར་གྱི་ད་ལྟར་བ་ཁོ་ན་དང་ལྡན། སྐད་
ཅིག་མ་དང་པོ་ཕྱིན་ཆད་དུས་ད་ལྟར་བ་དང་འདས་པ་གཉིས་ཀ་དང་ལྡན་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེ་ནི་བར་མ་ལ་གནས་པ་སྟེ་དེ་ལ་རྣམ་པར་རིག་བྱེད་མིན་པ་གདོན་མི་ཟ་བར་ཡོད་པ་ནི་མིན་གྱི་
ཞེས་གསུངས་བའི་ཕྱིར། གཉིས་པ་གྲུབ་སྟེ། རྩ་བར། ཡོད་ན་དང་པོ་བར་གྱི་དང། །ཞེས་དང། རང་འགྲེལ་ལས། ད་ལྟར་གྱི་རྣམ་པར་རིག་བྱེད་མིན་པ་ནི་འདས་པ་དང་མ་འོངས་པ་གཉིས་ཀྱི་བར་མ་ཡིན་ནོ། །ཞེས་གསུངས་པའི་
ཕྱིར༑ གསུམ་པ་གྲུབ་སྟེ། རྩ་བར། ཕྱིན་ཆད་དུས་ནི་གཉིས་དང་ངོ། །ཞེས་སོ། །ཤེས་བྱ་ཆོས་ཅན། སྡོམ་མིན་ལ་གནས་པའི་གང་ཟག་ལ་དགེ་བའི་རྣམ་རིག་མིན་པ་དང། སྡོམ་པ་ལ་གནས་པའི་གང་ཟག་ལ་

[024A]༄༅། །མི་དགེ་བའི་རྣམ་རིག་མིན་པ་ལྡན་ཚུལ་ལྡ་ཡོད་དེ། དེ་གཉིས་ལ་ཡང་ཡོད་པའི་ངེས་པ་མེད་ལ་གལ་ཏེ་ཡོད་ན་སྔོམ་མིན་ཅན་གྱིས་རབ་ཏུ་དང་བས་ཕྱག་འཚལ་བའི་ཚེ་དགེ་བའི་དེ་ཡོད། སྔོམ་ལྡན་
གྱིས་ཉོན་མོངས་དྲག་བོས་སྲོག་གཅོད་པའི་ཚེ་མི་དགེ་བའི་དེ་ཡོད་པའི་ཕྱིར། རྩ་བར། སྔོམ་མིན་གནས་པ་དགེ་བ་དང། །སྡོམ་ལ་གནས་པ་མི་དགེ་བའི། །རྣམ་རིག་མིན་ལྡན། ཞེས་སོ། །དེ་གཉིས་ཇི་སྲིད་དུ་ལྡན་ཚུལ་ཡོད་དེ་
དང་བའི་ཤུགས་དང་ཉོན་མོངས་པའི་ཤུགས་ལྡན་གྱི་བར་དུ་ལྡན་པའི་ཕྱིར། རྩ་བར། རྣམ་རིག་མིན་ལྡན་ཇི་སྲིད་དུ། །རབ་དང་ཉོན་མོངས་ཤུགས་ལྡན་པར། །ཞེས་སོ། །དེ་གཉིས་དུས་གང་གི་ཚེ་ལྡན་ཚུལ་ཡང་བར་
མའེ་དེ་དང་འདྲ་སྟེ། དེ་ལ་ཡོད་ན་སྐད་ཅིག་དང་བོ་ལ་ད་ལྟར་བའི་རྣམ་རིག་མིན་པ་ཁོན་དང་གཉིས་པ་ཕྱིན་ཆད་མ་བཏང་བར་དུ་འདས་པ་དང་ད་ལྟར་བ་གཉིས་ཀ་དང་ལྡན་པའི་ཕྱིར། རང་འགྲེལ་ལས་སོ། །གཉིས་པ་རྣམ་
པར་རིག་བྱེད་ཀྱི་ལྡན་ཚུལ་ནི། རྩ་བར། རྣམ་རིག་བྱེད་ནི་ཐམས་ཅད་ལ། །ནས། འདས་པ་དག་དང་ལྡན་པ་མེད། །ཅེས་ཚིག་བཅད་ཕྱེད་དང་གཉིས་བྱུང། ཤས་བྱ་ཆོས་ཅན། རྣམ་རིག་གི་ལྡན་ཚུལ་ཡོད་དེ་རྣམ་
རིག་བྱེད་ནི་ཐམས་ཅད་ལ། །བྱེད་པ་དག་ལད་ལྟར་ལྡན། །ཞེས་ལ་ལུས་ངག་གེ་བྱ་བ་བྱེད་པ་དག་ལ་ད་ལྟར་བ་དང་ལྡན་པས་ཁྱབ་ལ། སྐད་ཅིག་དང་བོ་ཕྱིན་ཆད་སྡོམ་སྔོམ་མིན་པར་མ་གསུམ་ཅི་ངི་གས་མ་བཏང་བར་དུད་ལྟར་

[024B]པ་མེད་པའི་ཕྱིར། དང་བོ་གྲུབ་སྟེ། དེ་གསུམ་ཐོབ་ལ་མ་བཏང་བའི་རྣམ་པར་རིག་བྱེད་ཡིན་པའི་ཕྱིར། རྩ་བར། རྣམ་རིག་བྱེད་ནི་ཐམས་ཅད་ལ། །བྱེད་པ་དག་
ལ་ད་ལྟར་ལྡན། །ཞེས་སོ། །གཉིས་པ་གྲུབ་སྟེ། སྡོམ་པའི་རྣམ་པར་རིག་བྱེད་ནི་བསླབ་པ་ཕུལ་སོགས་ཀྱིས་མ་བཏང་བ་དང། སྡོམ་མིན་ནི་སྔོམ་པ་བླངས་བསམ་བཏང་བར་དུ་དང། བར་མ་ནི་དང་བ་སོགས་ཀྱིས་མ་བཏང་བར་
དུ་དེ་ལྡན་བའི་ཕྱིར། རྩ་བར། མ་བཏང་བར་དུ་སྐད་ཅིག་མ་།ཕྱིན་ཆད་འདས་ལྡན། ཞེས་སོ། །གསུམ་པ་གྲུབ་སྟེ། དེ་སེམས་ཀྱི་རྗེས་འབྲང་མ་ཡིན་པའི་ཕྱིར། རྩ་བར། མ་འོངས་མེད། ཅེས་དང་གང་སྦེལ་
ལས༑ ཅིའི་ཕྱིར་ཞེན་དེ་ནི་སེམས་ཀྱི་རྗེས་སུ་འཇུག་པ་མ་ཡིན་པའི་ཕྱིར་རོ། །ཞེས་དང། རྒྱལ་སྲས་མ་ལས་ཀྱང་ངོ། །ཤེས་བྱ་ཆོས་ཅན། བསྒྲིབས་པའི་ལུང་མ་བསྟན་གྱི་དང་མ་བསྒྲིབས་པའི་ལུང་མ་བསྟན་གྱི་རྣམ་པར་རིག་བྱེད་
གཉིས་མ་འོངས་པ་དང་མི་ལྡན་པར་མ་ཟད་དེ་གཉིས་འདས་པ་དང་ཡང་ལྡན་པ་མེད་དེ། ཆོས་དེ་གཉིས་ཉམས་ཆུང་བའི་བྱིར། ཁྱབ་སྟེ། ཆོས་ཉམས་ཆུང་བས་ཐོབ་པ་ཡང་ཉམས་ཆུང་བས་རྗེས་སུ་འབྲེལ་མི་ནུས་པའི་ཕྱིར། རྩ་
བར༑ བསྒྲིབས་པ་དང་ནི་མ་བསྒྲིབས་པ། །འདས་པ་དག་དང་ལྡན་པ་མེད། །ཅེས་དང། རང་འགྲེལ་ལས། ལུང་དུ་མ་བསྟན་པའི་རྣམ་པར་རིག་བྱེད་འདས་པ་དག་དང་འགའ་ཡང་ལྡན་པ་མེད་དེ། ཞེས་གསུངས་པའི་ཕྱིར་

[025A]༄༅། །དང༑ ཡང་སྒྲས་དེ་ལྟར་བཤད་པའི་ཕྱིར་ཏེ། གང་སྤེལ་ལས། འདས་པ་དག་དང་ཡང་ཞེས་བྱ་བ་ནི་མ་འོངས་པ་ཁོ་ན་དང་ལྡན་པ་མེད་པ་འབའ་ཞིག་ཏུ་མ་ཟད་པའོ། །ཞེས་གསུངས་པའི་
ཕྱིར། རེ་ལ་ཁོ་ན་རེ། འོ་ན། བསྒྲིབས་མ་བསྒྲིབས་ལུང་མ་བསྟན་གྱི་སེམས་གཉིས་ལའང་ཐོབ་པ་འདས་མ་འོངས་གཉིས་མེད་པར་ཐལ་བསྒྲིབས་མ་བསྒྲིབས་ལུང་མ་བསྟན་གྱི་རྣམ་རིག་གཉིས་ལ་དེའི་ཕྱིར་ན་ཁྱབ་པ་མེད་དེ། རྣམ་པར་རིག་
བྱེད་གཉིས་ནི་དམིགས་པའམ་འཛིན་པ་མེད་པས་བླུན་པ་དང་སེམས་ཀྱི་གཞན་དབང་ཡིན་ལ་སེམས་དེ་གཉིས་དེ་ལྟར་མ་ཡིན་པའི་ཕྱིར། གང་སྤེལ་ལས། སེམས་ཀྱི་ཐོབ་པ་ཡང་རྗེས་སུ་འབྲེལ་བ་ཅན་དུ་མི་འགྱུར་རོ། །
ཞེས་གང་སྨྲས་པ་དེ་ནི་དེ་ལྟ་མ་ཡིན་ཏེ། རྣམ་པར་རིག་བྱེད་ནི་དམིགས་པ་མེད་པའི་ཕྱིར། བླུན་པ་དང་སེམས་ལ་རག་ལས་པའི་ཕྱིར་གཞན་གྱི་དབང་ཡིན་ན་སེམས་ནི་བཟློག་པའི་ཕྱིར། ཞེས་སོ། །གསུམ་པ་སྡོམ་མིན་གྱི་རྣམ་
གྲངས་ནི། རྩ་བར། སྔོམ་པ་མིན་དང་ཉེས་སྤྱད་དང། །འཆལ་བའི་ཚུལ་ཁྲིམས་ལས་དེའི་ལམ། །ཞེས་གསུངས། སྣོགྨ་མིན་ཆོས་ཅན་མིང་གི་རྣམ་གྲངས་ཀྱི་དོན་ཡོད་དེ། ལུས་དང་ངག་མི་སྔོམ་པས་ན་སྔོམ་མིན་
དང་དམ་པས་སྨད་པའམ་འབྲས་བུ་ངན་པ་འབྱིན་པས་སམ་སྨད་པ་སྤྱད་པས་ན་ཉེས་སྦྱད་དང། ཚུལ་ཁྲིམས་ཀྱི་མི་མཐུན་ཕྱོགས་ཡིན་པས་ན་ཚུལ་འཆལ་དང་ལུས་ངག་གི་ལས་ཀྱི་རང་བཞིན་ཡིན་པས་ན་ལས་དང་དངོས་

[025B]ལམ། ཞས་གྲ་གསུངས་པའི་ཕྱིར། བཞི་བ་མུ་བཞིའི་དོགས་གཅོད་ནི་རྩ་བར། བར་མ་དོར་གནས་སེམས་ཞན་པས། །བྱེད་ན་རྣམ་རིག་ཉིད་དང་ལྡན་
རྣམ་རིག་བཏང་[?]ངང་མ་སྐྱེས་པའི། །འཕགས་པའི་གང་ཟག་རྣམ་རིག་མིན། །ཞེས་གསུངས། ཤེས་བྱ་ཆོས་ཅན། རྣམ་རིག་དང་རྣམ་རིག་མིན་པ་ལྔན་མི་ལྡན་ལ་མུ་བཞི་ཡོད་དེ་རྣམ་རིག་ཁོ་ན་དང་ལྡན་ཞིང་རྣམ་རིག་མིན་པ་དང་
མི་ལྡན་པ་དང་རེག་ཟློག་པ་དན་གཉིས་ཀ་དང་ལྡན་པ་དང་གཉིས་ཀ་མི་ལྡན་པ་བཞི་ཡོད་པའི་ཕྱིར། དེར་ཐལ། སྔར་རྣམ་རིག་མིན་པ་མ་ཐོབ་པ་ལ་སྔོམ་སྡོམ་མིན་གྱི་བར་མ་དོའི་སེམས་ཞན་པས་ལས་ལམ་དང་རྫས་ལས་
བྱུང་བ་མ་ཡིན་པའི་དགེ་མི་དགེ་བྱེད་པ་ལྟ་བུ་དང་པོ་དང། ཚེ་སྔ་མའི་རྣམ་རིག་བཏང་ལ་ཕྱི་མའི་རྣམ་རིག་མ་ཐོབ་པའི་འཕགས་པ་ནི་གཉིས་པ་དང། སོ་ཐར་གྱི་སྡོམ་པ་ཐོབ་མ་ཐག་གི་དགེ་སློང་ནི་གསུམ་པ་དང། གཟུགས་མེད་དུ་སྐྱེས་
པའི་སོ་སྐྱེས་ནི་གཞིག་ཡིན་པའི་ཕྱིར། དང་པོ་གྲུབ་སྟེ། དེའི་སྔར་རྣམ་རིག་མིན་པ་དང་མི་ལྡན་ལད་ལྟ་དེའི་ཀུན་ནས་སློང་བའི་དགེ་མི་དགེ་དྲག་པོ་མེད་པ་གང་ཞིག་སེམས་ཞན་པས་ངེས་མི་དགེའི་རྣམ་རིག་བྱས་པའི་ཕྱིར། ཁྱབ་
[?]ཅིང་རྟགས་གཉིས་པ་གྲུབ་སྟེ། དེ་འདྲའི་གང་ཟག་ཡིན་པའི་ཕྱིར། རྩ་བར། བར་མ་དོར་གནས་སེམས་ཞན་པས། །བྱེད་ན་རྣམ་རིག་ཉིད་དང་ལྡན། །ཞེས་སོ། །ཁོ་ན་རེ། དེ་འདྲའི་གང་ཟག་གིས་ལུང་མ་བསྟན་གྱིས་དགེ་སོགས་

[026A]༄༅། །གང་བྱེད་ནའང་རྣམ་རིག་མ་ཡིན་བ་དང་མི་ལྡན་པས་ཁྱབ་པར་ཐལ། དགེ་མི་དགེའི་སེམས་ཞན་ལ་དེའི་ཕྱིར་ན་མ་ཁྱབ་སྟེ། ལུང་མ་བསྟན་གྱིས་ལས་ཀྱི་ལམ་དང་རྫས་ལས་བྱུང་བའི་བསོད་
ནམས་བདུན་གང་རུང་བྱེད་ནའང་རྣམ་རིག་མིན་པ་རྟག་ཏུ་ལྡན་བའི་ཕྱིར། མདོ་ལས། རྒྱུ་ཡང་རུང་འདུག་ཀྱང་རུང་རྟག་ཏུ་རྒྱུན་མི་འཆད་པར་བསོད་ནམས་མངོན་པར་འཕེལ་ཞིང། ཞེས་གསུངས་པའི་ཕྱིར། ཇི་སྐད་དུ་རང་
འགྲེལ་ལས། ལུད་དུ་མ་བསྟན་པ་ལ་ལྟ་སྨོས་ཀྱང་ཅི་དགོས་ཏེ། རྫས་ལས་བྱུང་བའི་བསོད་ནམས་བྱ་བའི་དོདས་པོ་དང་ལས་ཀྱི་ལམ་ནི་མ་གཏོགས་སོ། །ཞེས་གསུངས་པའི་ཕྱིར། འགྱུར་འདི་ལྟར་ན་རྫས་ལས་བྱུང་
བའི་བསོད་ནམས་དང་ལས་ལམ་སོ་སོར་བཤད་པ་ལྟར་བྱ་སྟེ། རྒྱལ་སྲས་མ་ལས། རྫས་ལས་བྱུང་བའི་བསོད་ནམས་བྱ་བའི་དངོས་པོ་བདུན་དང་སྲོག་གཅོད་པ་ལ་སོགས་པའི་ལས་ཀྱི་ལམ་ནི་མ་གཏོགས་ཏེ་ཞེས་
གསུངས་པའི་ཕྱིར། གང་སྤེལ་ལས་ཀྱང། དེར་ནི་ལུང་དུ་མ་བསྟན་པ་བྱེད་ཀྱང་རྣམ་པར་རིག་བྱེད་མིན་པ་དང་ལྡན་པར་འགྱུར་ཏེ་ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང། སྲོག་གཅོད་པ་ལ་
སོགས་པའི་ལས་ཀྱི་ལམ་ཡང་སེམས་ཞན་བས་བྱེད་ན་ཡང་རྣམ་པར་རིག་བྱེད་མ་ཡིན་པ་དང་ལྡན་པར་འགྱུར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འཕགས་པ་ཚེ་འཕོས་ནས་ནུར་ནུར་སོགས་

[026B] གཟུགས་མེད་དུ་སྐྱེས་པའི་འཕགས་བ་ནི་ཚེ་སྔ་མའི་དེ་བཏད་ཕྱི་མའི་དེ་མ་ཐོབ་པའི་ཕྱིར། རྩ་བར། རྣམ་རིག་བཏད་དང་མ་སྐྱེས་པའི། །འཕགས་པའི་གང་ཟག་རྣམ་རིག་མིན། །ཞེས་སོ་།འདི་སོ་སྐྱེས་ལའང་
སྦྱར་ལ་བཤད་ཚུལ་གཞན་ཡང་ཡོད། གསུམ་པ་གྲུབ་སྟེ། རྒྱལ་སྲས་མ་ལས། གསུམ་པ་ནི་སྔོམ་པ་དང་སྔོམ་མིན་ལ་གནས་པ་དང་བར་མ་དོར་གནས་པ་སེམས་དྲག་པོས་དགེ་བའམ་མི་དགེ་བ་བྱེད་པ་དག་གོ་ཞེས་དང་
གང་སྦེལ་ལས་ཀྱང། མུ་གསུམ་པ་ནི། སོ་སོར་ཐར་པའི་སྔོམ་པ་ལེན་པ་ན་སྟེ། དེ་ནི་དེའི་ཚེ་གཉིས་ཀ་དང་ལྡན་པ་ཡིན་ནོ། །ཞེས་སོ་།བཞི་བ་གྲུབ་སྟེ། རྒྱལ་སྲས་མ་ལས། བཞི་བ་ནི་སོ་སོའི་སྐྱེ་བོ་གང་ཞིག་ཚེ་གཞན་
དུ་བརྗེས་ནས་ད་དུང་དུ་རྣམ་པར་རིག་བྱེད་མ་བྱུང་བ་འམ་རྣམ་པར་རིག་བྱེད་ཉམས་པའོ། །ཞེས་གསུངས་པའི་ཕྱིར། །སྨྲས་པ། ཆོས་མངོན་ཉིད་ཁུ་སྔོམ་པ་བཞི་ཡི་བཅུད། །ཐོས་དང་བསམ་པས་མ་མྱང་ཉོན་མོངས་ནད། །ཞི་
འདོད་བཤེས་གཉེན་དན་པ་དེ་དག་ནི། །ལྷ་རྗེ་རང་ཉིད་ལྗགས་ཐུང་བཞིན་དུ་རྨོངས། །སྐྱེ་རྒུའི་རྣམ་འདྲེན་སྟོབས་བཅུས་མཐོ་དམན་འགྲོར། །ཐུན་མོང་ལམ་གནད་འཇུག་ངོགས་ཆེས་ཞི་པ། །བསླབ་གསུམ་སྡོམ་བཞིའི་རིན་
ཆེན་ཐེམ་སྐེས་ལ། །བློ་ལྡན་བདེར་ཞུགས་མ་ལུས་འགྲོ་འདྲེན་འཚལ་།མཐོན་པོའི་རི་ནས་ལྷ་བཞིན་མངོན་ཤེས་ལྡས། །མ་རྒན་འཁྲུལ་བའི་སྤྱོད་པས་འགྲོས་འཁྱོར་ལ། །དམ་པས་མིག་བུས་བཏང་ཚུལ་འདི་བསམ་ན། །རང་

[027A]༄༅། །བདེ་གཅིག་བུར་དབྱེས་བའི་ཉན་རང་ཡང། །ཞི་བདེ་བཏང་ནས་གཞན་དོན་ལྷུར་བྱེད་ན། །སྙིང་རྗེས་དབང་གྱུར་དལ་བར་སྤྱོད་རིགས་སམ། །ཞེས་པའང་བར་སྐབས་ཀྱི་ཚིགས་སུ་བཅད་
པའོ༑ ༑གཉིས་པ་ཐོབ་ཚུལ་ལ། རྒྱུ་གང་ལ་བརྟེན་པ་དང། གཞི་གང་ལ་བརྟེན་པའོ། །དང་བོ་ལ་བསམ་གཏན་ཟག་མེད་ཀྱི་སྔོམ་པ་དང། སོ་ཐར་གྱི་སྡོམ་པ་རྒྱུ་གང་ལ་བརྟེན་ནས་ཐོབ་པ་གཉིས་དང་པོ་ནི། རྩ་བར་
བསམ་གཏན་ལས་སྐྱེས་བསམ་གཏན་གྱི། །ས་ཉིད་ཀྱིས་འཐོབ་ཟག་མེད་ནི། །འཕགས་དེས། ཞེས་གསུངས། ཤེས་བྱ་ཆོས་ཅན། བསམ་གཏན་དང་ཟག་མེད་ཀྱི་སྔོམ་པ་ཐོབ་ཚུལ་ཡོད་དེ། བསམ་གཏན་ལས་སྐྱེས་པ་
བསམ་གཏན་གྱི་སྡོམ་པ་ནི་ཟག་བཅས་ཀྱི་བསམ་གཏན་བཞིའི་དངོས་གཞིའི་ས་དང་ཉེར་སྡོགས་ཟག་བཅས་ཀྱི་ས་པ་འཐོབ་པ་དེའི་ཚེ་བསམ་གཏན་གྱི་སྡོམ་པ་ཐོབ་པ་གང་ཞིག། །ཟག་མེད་ཀྱི་སྡོམ་པ་ནི་ཟག་མེད་ཀྱི་ས་དྲུག་གང་རུང་
ཐོབ་པ་དང་འཕགས་ལམ་ཐོབ་པ་དེའི་ཚེ་ཐོབ་པས་ཁྱབ་པའི་ཕྱིར། དང་པོ་གྲུབ་སྟེ། དེ་དག་ལྷན་ཅིག་འབྱུང་བའི་ཕྱིར། རྩ་བར། བསམ་གཏན་ལས་སྐྱེས་བསམ་གཏན་གྱི། །ས་ཉིད་ཀྱིས་འཐོབ། ཅེས་གསུངས། གཉིས་
པ་གྲུབ་སྟེ། རང་འགྲེལ་ལས། ཟག་མེད་ནི་འཕགས་དེས་ཟག་པ་མེད་པའི་བསམ་གཏན་གྱིས་ཐོབ་པ་དེ་ཉིད་ཀྱིས་ཟག་པ་མེད་པའི་སྔོམ་པ་ཡང་ཐོབ་པོ། །དེ་ལ་ཟག་པ་མེད་པ་ནི་བསམ་གཏན་གྱིས་དྲུག་གོ་།བསམ་

[027B]ཡིན་ནོ། །ཞེས་གསུངས་པའི་ཕྱིར། གཉིས་པ་ལ་སྤྱིར་བསྟན་པ་དང་བྱེ་བྲག་ཏུ་བཤད་པ་གཉིས། དང་པོ་ནི། རྩ་བར། སོ་སོར་ཐར་ཅེས་པ་གཞན་གྱི་རྣམ་
རིག་བྱེད་སོགས་ཀྱིས། །ཞེས་གསུངས། སོ་ཐར་གྱི་དེ་ཐོབ་ཚུལ་ཡོད་དེ། གཞན་དགེ་འདུན་ནམ་མཁན་སློབ་སོགས་གང་ཟག་གི་ལུས་ངག་གི་རིག་བྱེད་སོགས་ལས་ཐོབ་པའི་ཕྱིར། གཞན་གྱི་རིག་བྱེད་ལས་ཐོབ་པ་ཡང་གཉིས་
ཡོད་དེ། སོ་ཐར་རིགས་བརྒྱད་ལས་དགེ་འདུན་ལས་ཐོབ་པ་གསུམ་ཡོད་གང་ཟག་ལས་ཐོབ་པ་ལྔ་ཡོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། དགེ་སློང་དང་དགེ་སློང་མ་དང་དགེ་སློབ་མའི་སྡོམ་པ་རྣམས་ནི་དགེ་འདུན་
ལས་སོ། །ཞེས་གསུངས་པའི་ཕྱིར། འདི་བཅུའི་གཞན་མིན་པ་དང་བཅས་པ་རྫོགས་དུས་ལ་དགོངས་ཀྱི་ཁྱབ་མཐའ་མ་ངེས་ཏེ། ད་ཆོག་གི་རྗེས་སུ་འདའ་ཁར་ཡང་ཚུར་ཤོག་གནང་བའི་ཕྱིར། གཉིས་པ་གྲུབ་སྟེ། གང་སྤེལ་
ལས༑ གཞན་ནི་གང་ཟག་ལས་སོ། །ཞེས་པ་ནི་དགེ་ཚུལ་དང་དགེ་ཚུལ་མ་དང་དགེ་བསྙེན་དང་དགེ་བསྙེན་མ་དང་བསྙེན་གནས་པའི་སྡོམ་པ་དག་གོ། ཞེས་གསུངས་པའི་ཕྱིར། སོགས་སྒྲས་བསྡུ་བྱ་ཡོད་དེ་བསྙེན་རྫོགས་བཅུ་
བསྡུ་བའི་ཆེད་ཡིན་པའི་ཕྱིར་ཏེ། རང་འགྲེལ་ལས། བྱེ་བྲག་ཏུ་སྨྲ་བ་འདུལ་བ་པ་རྣམས་ན་རེ། རྣམ་པ་བཅུས་བསྙེན་པར་རྫོགས་སོ་ཞེས་ཟེར་པ་བསྡུ་པའི་ཕྱིར་སོགས་པའི་སྒྲ་སྨོས་ཏེ། ཞེས་སོ། །དེ་བཅུ་ཡོད་དེ། རང་བྱུང་གིས་

[028A]༄༅། །སངས་རྒྱས་དང་རང་རྒྱལ་དང། ངེས་འཇུག་གིས་ལྔ་སྡེ་དང། ཚུར་ཤོག་གིས་གྲགས་པ་སོགས་དང། སྟོན་བར་ཁས་བླངས་བས་འོད་སྲུང་དང། དྲི་བས་མཉེས་པས་ལེགས་སྦྱིན་དང། ལྕི་བའི་ཆོས་ཁས་བླངས་
པས་སྐྱེ་དགུའི་བདག་མོ་སོགས་དང། ཕོ་ཉས་ཆོས་སྦྱིན་མ་དང་ལྔའི་ཚོགས་ཀྱིས་མཐའ་འཁོབ་ཀྱི་མི་དང། བཅུའི་ཚོགས་ཀྱིས་དབུས་ཀྱི་མི་དང། སྐྱབས་འགྲོ་ལན་གསུམ་བཟླས་པས་སྡེ་བཟང་དྲུག་ཅུ་བསྙེན་པར་རྫོགས་པའི་
ཕྱིར་ཏེ། ལུང་མ་མོ་ལས། བསྙེན་པར་རྫོགས་པར་འོས་བ་རྣམ་པ་བཅུའོ། །དེ་བཞིན་གཤེགས་པ་རང་བྱུང་དང་རང་སངས་རྒྱས་སློབ་དཔོན་མེད་པར་བསྙེན་པར་རྫོགས་པ་དག་ནས། ཕོ་ཉ་དང་དགེ་འདུན་སྡེ་གཉིས་ལས་བསྙེན་པར་
རྫོགས་པའོ། །ཞེས་གསུངས་པའི་ཕྱིར། དང་བོ་ཡིན་ཏེ། དེ་དག་གི་ཡེ་ཤེས་ནི་སློབ་དཔོན་གཞན་ལ་མ་བསྟེན་པར་ཐོབ་པས་ན་རང་བྱུང་ཞེས་བྱ་ཡེ་ཤེས་དེ་ཐོབ་པས་སྨོན་ལམ་གྱིས་བསྙེན་རྫོགས་ཐོབ་པའི་ཕྱིར་ཏེ། གང་
སྦེལ་ལས། རང་བྱུང་གིས་ནི་ཞེས་བྱ་བ་ནི་ཡེ་ཤེས་བརྙེས་པས་ཞེས་བྱ་བའི་དོན་ཏེ། དེ་དག་གི་ཡེ་ཤེས་ནི་རང་བྱུང་ཡིན་ནོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། དེས་པ་མཐོང་ལམ་དང་འཇུག་པ་ནི་དེ་བསྐྱེད་པའི་
དོན་ཡིན་པས་མཐོང་ལ་མ་ཐོབ་པ་དད་སྨོན་ལམ་གྱི་དབང་དམ་སངས་རྒྱས་ཀྱི་མཐུས་དགེ་སློང་དུ་གྱུར་བའི་ཕྱིར་ཏེ། གང་སྦེལ་ལས་དེས་པར་འཇུག་པས་ཞེས་བྱ་བ་ནི་སྨོན་ལམ་གྱི་དབང་ངམ་སངས་རྒྱས་ཀྱི་མཐུས་སོ། །

[028B] །འཇུག་པ་ནི་དེ་སྐྱེས་པའོ། །ཞེས་གསུངས་པའི་ཕྱིར། སྨོན་ལམ་འོད་སྲུང་བསྟན་པར་བཏབ་པར་ལུང་ལས་སོ། །གསུམ་པ་གྲུབ་སྟེ། སྔོན་གྱི་སྨོན་ལམ་དང་སངས་རྒྱས་ཀྱི་
མཐུས་སྟོན་པས་ཚུར་ཤོག་ཚངས་པ་མཚུངས་པར་སྤྱོད་ཅིག་ཅེས་གསུངས་པས་སྐྲ་ཕྱི་ཆོས་གོགས་གསུམ་གྱོན་ནས་བསྙེན་པར་རྫོགས་ནས་ལོ་བརྒྱ་ལོན་པ་ལྟ་བུའི་སྤྱོད་ལམ་ཡིད་དུ་འོང་བ་དང་དགེ་སློང་གི་དངོས་པོ་ཐོབ་པའི་ཕྱིར་ཏེ་
ལུང་ལས། ཨེ་མ་ཚུར་ཤོག་སྟོན་པས་བཀའ་སྩལ་བས། །སྐྲ་ཕྱི་སྣམ་སྦྱར་གྱོན་པའི་ལུས་ལྡན་ཅིང། །མོད་ལ་དབང་བོ་རབ་ཞི་དུལ་གྱུར་ཏེ། །ཐུབ་པས་དགོངས་པས་ལུས་གཟུགས་བཀབ་པར་གྱུར། །ཅེས་སོ་།བཞི་
པ་གྲུབ་སྟེ། འོང་སྲུང་གིས་ཕྱག་འཚལ་བས་ལྷའི་གཟུགས་དགགས་པས་སངས་རྒྱས་ལའང་ཕྱག་མ་འཚལ་བས་སྟོན་པས་ཕྱག་ཚལ་ཅིག་གསུངས་ནས་ཕྱག་བྱས་ཀྱང་སྐུ་མ་ཞིག་པའི་འདི་ནི་བདག་གི་སྟོན་པ་ཡིན་ནོ་ཞེས་ཁས་
བླངས་པའི་སྨོན་ལམ་དང་སངས་རྒྱས་ཀྱི་མཐུས་དགེ་སློང་ཐོབ་ཆོས་བཤད་བདེན་པ་མཐོང་བ་སོགས་ཡིན་པའི་ཕྱིར་ཏེ། གང་སྤེལ་ལས། འདི་ནི་བདག་གི་སྟོན་པ་ཡིན་ནོ་ཞེས་ཁས་བླངས་པ་སྟེ་དེ་ཉིད་དེས་བསྙེན་པར་
རྫོགས་པ་ཡིན་ནོ་ཞེས་སོ། །ལྷག་མ་སླ། འདི་ལ་ཁ་ཅིག་ན་རེ་རང་འགྲེལ་དང་ལུང་མ་མོའི་གྲངས་བཅུ་མི་མཐུན་པར་ཐལ། མ་མོ་ལས། སངས་རྒྱས་དང་རང་རྒྱལ་སོ་སོར་བྱས་པ་གང་ཞིག་དགེ་འདུན་སྡེ་

[029A]༄༅། །གཉིས་ལས་བསྙེན་རྫོགས་གཅིག་བྱས། དྲི་མ་ཉེས་ཀྱི་དེ་ལ་ལེགས་སྦྱིན་མི་བྱེད་པར་འཆར་ལྡན་དྲངས་པའི་ཕྱིར། རྟགས་དང་བོ་གྲུབ་སྟེ། ལུང་མ་མོ་ལས། དེ་བཞིན་གཤེགས་པ་རང་
བྱུང་དང་རང་སངས་རྒྱས་སློབ་དཔོན་མེད་པར་བསྙེན་པར་རྫོགས་པ་དང། ཞེས་གསུངས་པའི་ཕྱིར་ན་མ་ཁྱབ་སྟེ། བཅུ་ཞེས་དང་དེ་གཉིས་ལ་བསྙེན་པར་རྫོགས་པ་གཅིག་སྦྱར་བའི་གྲངས་གཅིག་བྱེད་པའི་ཕྱིར་ཏེ། རང་འགྲེལ་ལས་
ཀྱང༑ རང་བྱུང་གིས་ནི་སངས་རྒྱས་དང་རང་སངས་རྒྱས་སོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། མ་མོ་ལས། བླ་མའི་ཆོས་ཁས་བླངས་པ་དང། ཕོ་ཉ་ལས་དང། དགེ་འདུན་གྱི་སྡེ་གཉིས་ལས་བསྙེན་པར་རྫོགས་པའོ། །
ཞེས་གསུངས་པའི་ཕྱིར་ན་ཡང་མ་ཁྱབ་སྟེ། ཕོ་ཉ་ལས་ཀྱང་དགེ་འདུན་སྡེ་གཉིས་ལས་བསྙེན་པར་རྫོགས་པ་བཤད་པ་ཙམ་ཡིན་གྱི་གྲངས་སོ་སོར་མ་ཡིན་པའི་ཕྱིར་ཏེ། དང་དམ་ཀྱང་ལ་སྐད་དོད་ཙ་ཡོད་པས་བླ་མའི་ཆོས་ཀྱང་ལྕི་
བའི་ཆོས་བྱས་ན་ལེགས་ཏེ་གུ་རུ་བླ་མ་དང་ལྕི་བའི་སྐད་དོད་ཡིན་པས་སོ། །གསུམ་པ་གྲུབ་སྟེ། མ་མོ་ལས། ཚེ་དང་ལྡན་པ་འཆར་ལྡན་དྲིས་ནས་ལུང་བསྟན་པས་དང། ཞེས་གསུངས་པའི་ཕྱིར་ན་མ་ཁྱབ་སྟེ། སུ་དཱ་ཡ་
ལེགས་སྦྱིན་དང་འཆར་ལྡན་གཉིས་ཀར་བཤད་དུ་ཡོད་དེ། ཡང་ཁ་ཅིག་དེ་དག་ལ་སྡོན་ཆོག་བཅུ་ཟེར་བ་མི་འཐད་པར་ཐལ། བཅུ་ཚོགས་ལྡ་ཚོགས་ཀྱི་དང་གཉིས་ཀའི་དགེ་འདུན་གྱི་ཕོ་ཉའི་བསྙེན་རྫོགས་གསུམ་

[029B] འདིས་ནི་སྡོན་ཆོག་བརྒྱད་འདོད་པ་ཡང་ལེགས་པར་ཁེགས་སོ། །ལུང་དེ་བཅུའི་གྲངས་འདྲེན་ཚུལ་ལ་སྡོན་གྱི་འདུལ་འཛིན་དམ་པ་ཁ་ཅིག་དང་ཀུན་མ་ཁྱེན་ཆེན་པོའི་གསུང་ཁ་ཅིག་ན་རེ་
སངས་རྒྱས་དང་རང་རྒྱལ་སོ་སོར་བྱེད་པ་དང། དབུས་དང་མཐའ་འཁོབ་ཀྱི་བཅུ་ཚོགས་དང་ལྡ་ཚོགས་གཅིག་ཏུ་འདྲེན་པ་དང། འགའ་ཞིག་དེ་ལས་གོ་བཟློག་ནས་འདྲེན་པ་དག་ཀྱང་ཐ་ཆད་ཡིན་པར་ཐལ། སློབ་དཔོན་དབྱིག་གཉེན་
སོགས་ཤིང་རྟ་ཆེན་པོ་རྣམས་ཀྱིས་སངས་རྒྱས་དང་རང་བྱུང་གཅིག་བྱས་ལྔ་ཚོགས་བཅུ་ཚོགས་སོ་སོར་བྱས་པ་དང་འགལ་བའི་ཕྱིར། དང་པོ་གྲུབ་སྟེ། རང་འགྲེལ་ལས། རང་བྱུང་གིས་ནི་སངས་རྒྱས་དང་རང་སངས་རྒྱས་
རྣམས་སོ། །ཞེས་གསུངས་པའི་ཕྱིར་དང། གང་སྤེལ་ལས་ཀྱང་ངོ་།གཉིས་པ་གྲུབ་སྟེ། རང་འགྲེལ་ལས། འདུལ་བ་འཛིན་པ་གཏོགས་པ་ལྡས་ནི་མཐའ་འཁོབ་ཀྱི་མི་རྣམས་སོ། །བཅུའི་ཚོགས་ཀྱིས་ནི་དབུས་
ཀྱི་མི་རྣམས་སོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས་འདུལ་བ་འཛིན་པ་གཏོགས་པ་ལྔས་ཞེས་བྱ་བ་ནི་དགེ་སློང་གི་དགེ་འདུན་བཞི་སྟེ། དེ་ལ་ཡུལ་མཐའ་འཁོར་དག་ཏུ་ནི་གསོལ་བ་བརྗོད་པ་གཏོགས་
པ་ལྡས་བསྙེན་པར་རྫོགས་པར་འགྱུར་རོ། །ཡུལ་དབུས་དག་ཏུ་ནི་གསོལ་བ་བརྗོད་པ་གཏོགས་པ་བཅུས་བསྟེན་པར་རྫོགས་པར་འགྱུར་རོ། །ཞེས་གསུངས་པའི་ཕྱིར་དང། མ་མོ་ལས་ཀྱང། ཡུལ་མཐའ་འཁོ་བདག་ཏུ་འདུལ་བ་

[030A]༄༅། །འཛིན་པ་དང་ལྡའི་དགེ་འདུན་ལས་དང་ཡུལ་དབུས་སུ་བཅུ་འདུས་པ་འམ། དེ་བས་ལྷག་པ་ལས་དང། ཞེས་གསུངས་པའི་ཕྱིར། དེས་ན་མཐའ་འཁོབ་ཏུ་ལས་བརྗོད་པ་འམ་གསོལ་
བཞི་བརྗོད་པ་མི་བགྲང་ན་རྒྱལ་སྲས་མ་ལྟར་བཞི་དང་བགྲང་ན་ལྔ་ཡིན་པའི་ཕྱིར་ཏེ། མེ་ཏོག་ཕྲེང་རྒྱུད་ལས་ཀྱང། ཀལ་ཏེ་བཞི་ནི་ལས་བརྗོད་མཁས། །ཞེས་གསུངས་པ་ཡང་དེ་ལྟར་ཡིན་པས་ཕྱིན་ཅི་ལོག་མ་སྨྲ་
ཞིག་གཞན་ཡང་དེ་བཅུ་སྔོན་ཆོག་ཡིན་པ་མི་འཐད་པར་ཐལ། དེ་བཅུའི་ཕལ་ཆེར་ལ་ཆོག་ཙམ་ཡང་མེད་པའི་ཕྱིར། དེར་ཐལ། དེ་བཅུའི་ཕལ་ཆེར་ལ་རང་དོན་གྱི་སྔགས་ཙམ་ཡང་མེད་པའི་ཕྱིར་ཏེ། རང་འགྲེལ་ལས། དེ་
དག་གི་སོ་སོར་ཐར་བའི་སྔོམ་པ་ནི་གདོན་མི་ཟ་བར་རྣམ་པར་རིག་བྱེད་ལ་རག་ལས་པ་མ་ཡིན་ནོ། །ཞེས་གསུངས་པའི་ཕྱིར། འདིའི་རྣམ་པར་རིག་བྱེད་དང་རྩ་བའི་གཞན་གྱི་རྣམ་པར་རིག་བྱེད་སོགས་ཀྱི་དོན་ལ་སྡོན་གྱི་མཛོད་པ་
ཁ་ཅིག་གཞན་རྒྱུད་ཀྱི་རྣམ་རིག་ཁོ་ན་དང། སྟག་ལོ་རང་དོན་གྱི་སྡགས་ལྟ་བུའི་རང་གི་རྣམ་རིག་ཁོ་ནར་འདོད་པ་མི་འཐད་པར་ཐལ། དང་བོ་ལྷར་ན་ལྔ་སྡེ་དང་གྲགས་བ་སོགས་རྣམ་རིག་ལ་མི་ལྟོས་པར་བཤད་པ་དང་
འགལ༑ ང་ཉིས་བ་ལྟར་ན་རང་གཞན་གཉིས་ཀའི་རྣམ་རིག་བཤད་པ་དང་འགལ་བའི་ཕྱིར། དང་པོ་གྲུབ་སྟེ། སྟོན་པས་ཆོས་བསྟན་པ་དང་ཚུར་ཤོག་གི་རྣམ་རིག་ལས་རང་གིས་གསོལ་བའི་རྣམ་རིག་མེད་པ་རྣམ་

[030B] གང་སྦེལ་ལས། དེ་དག་གི་སོ་སོར་ཐར་བའི་སྔོམ་པ་གདོན་མི་ཟ་བར་རྣམ་པར་རིག་བྱེད་ལ་རག་ལས་ད་མ་ཡིན་ཏེ་ཞེས་བྱ་བ་ནི་སྡེ་ལྟ་བོ་དང་གྲགས་པ་ལ་སོགས་པ་དག་གི་སྟེ་སྡོན་གྱི་
སྨོན་ལམ་གྱི་དབང་སྟེ་བསམ་པ་ཕུན་སུམ་ཚོགས་པའམ་སངས་རྒྱས་ཀྱི་མཐུས་རྣམ་པར་རིག་བྱེད་མེད་པར་སོ་སོར་ཐར་བའི་སྡོམ་པ་འཐོབ་པོ། །ཞེས་གསུངས་པའི་ཕྱིར་དང། དེ་འོད་སྲུང་གི་བསྟན་པའི་དུས་སུ་རང་རང་གི་[?][?]པོ་ལྟར་སྨོན་
པར་བཤད་པའི་ཕྱིར་དང། རྒྱལ་སྲས་མ་ལས་ཀྱང། སངས་རྒྱས་ལ་སོགས་བ་རྣམ་པར་རིག་བྱེད་ལ་རག་མ་ལས་པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འདིས་རྣམ་རིག་ནི་རང་གིས་གཞན་ལ་ལེན་འདོད་
རྣམ་པར་རིག་པར་བྱེད་པའི་རྣམ་རིག་དང་སློབ་དཔོན་ལྟ་བུས་ཀྱང་བསྒྲུབ་བྱ་ལ་ཆོ་ག་རྣམ་པར་རིག་པའམ་གོ་བར་བྱེད་པའི་རྣམ་རིག་གཉིས་ཡོད་པའི་ཕྱིར། རྩ་བར། གཞན་གྱི་རྣམ་རིག་བྱེད་སོགས་ཞེས་པའི་རང་འགྲེལ་ལས། སོ་
སོར་ཐར་པའི་སྔོམ་པ་ནི་གལ་ཏེ་འདིལ་གཞན་གྱིས་རྣམ་པར་རིག་བར་བྱེད་ལ་འདི་ཡང་གཞན་ལ་རྣམ་པར་རིག་པར་བྱེད་ན་གཞན་གྱི་རྣམ་པར་རིག་བྱེད་ལས་འཐོབ་པོ། །ཞེས་གསུངས་པའི་ཕྱིར། ཁྱབ་སྟེ་རྟགས་ཟུར་དང་བོ་ནི། འདི་
ཡང་གཞན་ལ་སོགས་གྱིས་བཤད། རྟགས་ཟུར་གཉིས་པ་ནི། གལ་ཏེ་འདི་ལ་གཞན་གྱིས་རྣམ་པར་རིག་པར་བྱེད་ལ་ཞེས་གསུངས་པས་བཤད་པའི་ཕྱིར་དང། འདིའི་གཞན་དེ་ཡང་ཕན་ཚུན་གཉིས་ཀའི་གཞན་དགོས་

[031A]༄༅། །ཀྱི་རེ་རེའི་གཞན་མི་རུང་བའི་ཕྱིར། ཤིན་ཏུ་གསལ་ལ་ལུང་དེ་མི་ཟློས་པར་བཤད་ཚུལ་ཡོད་པའི་ཕྱིར། སྤྲོས་པས་ཆོག་གོ་།དེས་ན་འདིའི་ཆོགས་བྱེད་པ་ལ་རང་གཞན་གཉིས་ཀས་
ཕན་ཚུན་དུ་གོ་བར་བྱས་ནས་ཐོབ་པ་དགོས་ཏེ། དེ་བས་ན་དེ་བཅུའི་དེ་ལྟར་མ་ཚང་བ་རྣམས་ལ་སྡོམ་པ་ཐོབ་དུས་གཞན་གྱི་ངག་ཡོད་ཀྱང་ཆོ་གར་མི་འགྱུར་བའི་ཕྱིར་རོ། །ལས་ཆོག་ཆེན་མོ་ལས། སྔ་ཕྱིར་
འདུལ་འཛིན་མང་པོ་སྔོན་ཆོག་བཅུ་ཞེས་ན་ཡམས་སུ་གསུངས་པར་སོགས་ཀྱི་དགོངས་པ་ལུང་རིགས་རྣམ་པར་དག་པས་བཤད་ཡོད་དོ། །འཕགས་བོད་ཀྱི་དབྱོད་ལྡན་ལ་ལ་ན་རེ། ལྔ་སྡེ་ངེས་འཇུག་གིས་བསྙེན་པར་
རྫོགས་པ་མི་འཐད་པར་ཐལ། དེ་དག་ལ་སྟོན་པས་བཀའ་སྩལ་པ་ཁྱེད་དེ་བཞིན་གཤེགས་པ་ལ་ཚེ་དང་ལྡན་པ་མ་ཟེར་ཅིག། ཡུན་རིང་པོར་མི་བདེ་བར་འགྱུར་ཏ་རེ། ངས་ནི་བདུད་རྩི་ཐོབ་བོ། །སངས་རྒྱས་སོ། །ཐམས་
ཅད་མཁྱེན་པའོ། །ཁྱེད་ཅག་གིས་འོག་ཁྲིམས་འདི་ལྟར་མ་བཅས་སམ་ཞེས་བཀའ་སྩལ་པས་དེ་དག་དགེ་སློང་དུ་གྱུར་ཏེ་ཞེས་མདོ་རྒྱ་ཆེར་རོལ་པ་ལས་གསུངས་པའི་ཕྱིར་དང། ཆོས་ཀྱི་འཁོར་ལོ་བསྐོར་བ་ན་ཡང་དགེ་
སློང་དག་མཐའ་གཉིས་པོ་འདི་ནི་རབ་ཏུ་བྱུང་བའི་འཇུག་པར་བྱ་བ་མ་ཡིན་ཏེ། ཞེས་དགེ་སློང་མིན་ན་དེ་ལྟར་འབོད་མི་རིགས་བའི་ཕྱིར་ཞེས་རྩོད་ཚུལ་ནི་ཕྲན་ཚེགས་ཀྱི་འགྲེལ་ཆེན་ལས། །དེ་ཁོ་ན་ཉིད་མ་མཐོང་བ་དང་གསོལ་

[031B]ཕྱིར་དགེ་སློང་ལྔ་སྡེ་དག་ཅེས་གསུངས་ཞེ་ན། ཞེས་གསུངས་པའི་ཕྱིར། འདིའི་དོན་ལ་ཁ་ཅིག་དགེ་སློང་ལྔའི་ནང་གི་སློང་བའི་དགེ་སློང་ཁོ་ནར་སྦྱོར་བ་དང། ཡང་
ཁ་ཅིག་ཐེག་པ་ཆེ་ཆུང་གི་ཁྱད་འབྱེད་པ་སྐད་ལོ། །དེ་གཉིས་མི་འཐད་པར་ཐལ། དེའི་ཚེ་ལྔ་སྡེ་སློང་བའི་དགེ་སློང་དང། དགེ་སློང་གི་དངོས་པོར་གྱུར་ཀླུ་བ་གཉིས་ཀའི་སྒོས་ཡིན་པའི་ཕྱིར་དང་པོ་གང་ཞིག་ཕྱི་མ་སྔེན་ཡིན་
པའི་ཕྱིར། ཀླུ་དང་པོ་གྲུབ་སྟེ། ཕྲན་ཚེགས་ཀྱི་ཊཱིཀྐ་ལས། འདི་ལ་ཉེས་པ་ཡོད་པ་མ་ཡིན་ཏེ་སློང་བའི་ཕྱིར་དགེ་སློང། ཞེས་གསུངས་ཏེ། ལྔ་སྡེ་དེ་དག་ཀྱང་ཆོས་བཞིན་གྱིས་སློང་བའི་སྦྱོད་པས་སྲོག་འཛིན་པར་བྱེད་པའི་ཕྱིར་
བཅོམ་ལྡན་འདས་ཀྱིས་དགེ་སློང་དག་ཅེས་སྟོན་པ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཕྲན་ཚེགས་ཀྱི་ཊཱིཀྐ་ལས་ཡང་ན་དགེ་སློང་གི་དངོས་པོར་གྱུར་པ་ལ་དགོངས་ནས་བཅོམ་ལྡན་འདས་ཀྱིས་དགེ་
སློང་ལྔ་སྡེ་དག་ཅེས་པོས་པ་ཡིན་ནོ། །ཞེས་གསུངས་པའི་ཕྱིར་ཐེག་ཆེན་གྱི་ལུགས་ལ་དེའི་སྔོན་ནས་དགེ་སློང་ཡིན་པའང་མི་འཐད་པར་ཐལ། ལྔ་སྡེ་ཡེ་ཤེས་ཁོང་ཆུད་དམ། །ངེས་འཇུག་གིས་བསྙེན་པར་རྫོགས་པའི་ཐ་
[?]སླུད་མཛེད་འབྲེལ་དང་ལུང་ལས་བཤད་པ་འདི་ལས་གཞན་དུ་སུས་ཀྱང་བཤད་པ་མི་སྣང་བའི་ཕྱིར། གཉིས་པ་ལ། དུས་ཀྱི་དང་བསྙེན་གནས་ཀྱི་དང། དགེ་བསྙེན་གྱི་དང། ཆེ་ཆུང་གི་དང་ཐམས་ཅད་ཀྱི་རྟེན་སྐྱབས་འགྲོ་དང་

[032A]༄༅། །བསླབ་བྱའི་ཁྱད་པར་དྲུག་དང་པོ་ནི། རྩ་བར། ཇི་སྲིད་འཚོ་དང་ཉེན་ཞག་ཏུ། །སྔོམ་པ་ཡང་དག་བླངས་པར་བྱ་།ཉིན་ཞག་པ་ཡི་སྔོམ་མིན་མེད། །དེ་དེ་ལྟར་ནོད་མེད་
ཅེས་གྲགས། །ཞེས་གསུངས། ཤེས་བྱ་ཆོས་ཅན། སོ་ཐར་རིག་བརྒྱད་པོ་དེ་དུས་ཀྱི་སྒོས་ཇི་སྲིད་འཚོའི་སྔོམ་པ་དང་ཉིན་ཞག་གི་སྔོམ་པ་གཉིས་སུ་ཡོད་དེ། གཞན་སོ་ཐར་རིག་བདུན་ཇི་སྲིད་འཚོའི་བར་དུ་ལེན་པ་དང། བསྙེན་
གནས་ཉིན་ཞག་གཅིག་ཏུ་ལེན་པ་ཡིན་པའི་ཕྱིར། དེར་ཐལ། སྔོམ་པ་ལེན་པའི་དུས་ཀྱི་མཐའ་ལ་སྲོག་གི་མཐའ་དང་ཉིན་ཞག་གི་མཐའ་གཉིས་ཡོད་པའི་ཕྱིར་ཏེ། རྩ་བར། ཇི་སྲིད་འཚོ་དང་ཉིན་ཞག་ཏུ། །སྔོམ་པ་ཡང་
དག་བླངས་པར་བྱ། །ཞེས་སོ། །དེས་ན་བསྙེན་གནས་དུས་གཅིག་ལ་ལེན་ནའང་ཆོ་འཕྲུལ་ལྟ་བུའི་ཟླ་བ་བྱེད་ཀྱི་བར་དུ་ཉི་མ་རེ་རེ་ཞིང་ཡན་ལག་བརྒྱད་པ་བསྲུང་ཞེས་ལེན་པ་ཡིན་ཏེ། དེའི་ཉི་མ་སོ་སོ་ལ་སྔོམ་པ་སྔ་མ་བཏང་
ཕྱི་མ་སྐྱེ་བ་ཡིན་པའི་ཕྱིར་ཏེ། རང་འགྲེལ་ལས། ཟླ་བ་ཕྱེད་ལ་སོགས་པ་ནི་ཉིན་ཞག་བཟླས་པས་སོ། །ཞེས་གསུངས་པའི་ཕྱིར། དེ་ལ་ཁོ་ན་རེ། བསྙེན་གནས་ཀྱི་སྔོམ་པ་ལ་ཉིན་ཞག་གི་མཐའ་ཅན་གྱིས་མ་ཁྱབ་པར་ཐལ་
སོ་ཐར་[?]སྒོམ་པ་ཤི་པའི་འོག་ཏུ་བླངས་ཀྱང་ལེན་པའི་ལུས་དང་ཕྱི་མའི་ལུས་གཉིས་འགྲོ་བའམ་འཕེན་བྱེད་སོ་སོ་བ་ཡིན་བས་སྐལ་བ་མི་འདྲ་བའི་རྒྱུ་མཚན་དང། ལུས་རྟེན་དེ་ལ་སྦྱོར་བམ་བྱས་པའི་རྒྱུ་མཚན་དང་མི་དྲན་པའི་

[032B]ཞག་གེ་འོག་ཞག་ལྔའམ་བཅུ་སོགས་བསྙེན་གནས་ཀྱི་སྔོམ་པ་སྐྱེ་བ་གེགས་བྱེད་མེད་པའི་ཕྱིར། ཞེས་པའི་རྩོད་ཚུལ་ནི་རང་འགྲེལ་ལས། རེ་ཞིག་ཇི་སྲིད་འཚོའི་འོག་
ཏུ་ནི༑ ཞེས་པ་ནས། ཡང་ཉིན་ཞག་གི་འོག་ཞག་ལྔའམ་བཅུ་ཡང་རུང་སྟེ་བསྙེན་གནས་ཀྱི་སྔོམ་པ་མང་པོ་སྐྱེ་བ་ལ་སུ་ཞིག་གིས་གེགས་བྱེད། ཅེས་གསུངས་པའི་ཕྱིར། དེ་ལ་སློབ་དཔོན་ན་རེ། དེ་ལ་གེགས་བྱེད་བ་
མེད་པ་མི་འཐད་པར་ཐལ། བཅོམ་ལྡན་འདས་ཀྱིས་བསྙེན་གནས་ཀྱིས་སྔོམ་པ་ཉིན་ཞག་གཅིག་ཁོ་ནར་བཅས་བ་འདིས་གེགས་བྱེད་པའི་ཕྱིར། དེར་ཐལ། སོ་ཐར་སྔོམ་པའི་ཐོབ་གཏོང་རྣམས་ཐུབ་པའི་བཅས་དབང་གིས་ཡིན་བའི་
ཕྱིར་སྙམ་དུ་རང་འགྲེལ་ལས། བཅོམ་ལྡན་འདས་ཀྱིས་མདོ་ལས། གང་ཉིན་ཞག་གི་བསྙེན་གནས་ཁོན་བསྟན་པ་འདིས་གེགས་བྱེད་པ་ཡོད་དོ་།ཞེས་གསུངས་པའི་ཕྱིར། འོ་ན་ཟླ་བ་རེ་རེ་ཞིང་ཉ་སྟོང་བརྒྱད་གསུམ་བྱུང་ངོ་ཅོག་ལ་དུས་
གཅིག་ཏུ་བླངས་ནའང་སྟེ་དེ་ལྟར་བླངས་པ་དེ་ཟླ་བ་དེའི་ཚེས་བརྒྱད་ལྟ་བུའི་ཞག་ངོ་མ་ཤེས་ཀྱང་སྔོམ་པ་ཉི་མ་ཤར་དུས་སྐྱེ་བའི་ཕྱིར། དེར་ཐལ། དེ་སྐྱེས་ཀྱང་མ་ཤེས་པར་ཟན་ཟོས་ཟིན་ཀྱང་སྡོམ་པ་གསལ་བའི་ཕྱིར་དུ་ལེན་
པའི་ཕྱིར་ཏེ། རང་འགྲེལ་ལས། གང་གིས་ཚེས་བརྒྱད་ལ་རྟག་ཏུ་བསྙེན་གནས་ལ་གནས་པར་བྱའོ་ཞེས་སྔོན་ཡང་དག་པར་བླངས་པར་བྱས་པ་དེས་ནི་ཟན་ཟོས་ནས་ཀྱང་ནོད་པར་བྱའོ། །ཞེས་གསུངས་པའི་ཕྱིར་དང། རྒྱལ་སྲས་

[033A]༄༅། །མ་ལས། དེས་ནི་ཟན་ཟོས་ནས་ཀྱང་ནོད་པར་བྱའོ་ཞེས་བྱ་བ་ནི་སྔོམ་པ་ནི་སློང་བར་བྱེད་པ་ཡང་དག་པར་ལེན་པར་ངེས་པའི་སེམས་ཅན་ཡིན་པའི་ཕྱིར། ཉི་མ་འཆར་བའི་ཚེ་ཁོ་ན་སྐྱེའོ་ཟན་ཟོས་ནས་
མ་ནོད་པ་ནི་གསལ་བར་བྱ་བའི་ཕྱིར་རོ། །ཞེས་གསུངས་པའི་ཕྱིར་འདིས་ནི་གང་སྤེལ་གྱིས་དགོས་པ་སྔར་ནས་སྐྱེས་ན་ལེན་དོན་མེད་པར་བཤད་པའི་ལན་ཡང་ཡིན་ཏེ། སྔོམ་པ་གསལ་བར་བྱ་བའི་ཆེད་དུ་ནོད་པའི་ཕྱིར། འདིའི་
དུས་ལ་འདུས་བཟང་ན་རེ། བསྙེན་གནས་ཞག་ལས་མི་སྐྱེ་སྟེ། བཅོམ་ལྡན་འདས་ཀྱིས་ཞག་གི་འོག་ཏུ་མི་སྐྱེ་བར་གཟིགས་ནས་བཅས་པའི་ཕྱིར། དེ་སྐད་དུ་གང་སྤེལ་ལས། སློབ་དབོན་འདུས་བཟང་ན་རེ། འདུལ་བ་དང་
ལྡན་པའི་དོན་དག་ལ་ཐམས་ཅད་མཁྱེན་པ་མ་ཡིན་པས་རྟོག་གེ་བདེ་འདི་ཁོང་དུ་ཆུད་པར་མི་ནུས་ཏེ་ཞེས་པ་ནས་ཞེས་སྨྲའོ། །ཞེས་གསུངས། དེ་ལ་བྱེ་སྨྲ་ན་རེ། བཅོམ་ལྡན་འདས་ཀྱིས་དེ་ལྟར་གཟིགས་པ་མི་འཐད་པར་ཐལ། དབང་
པོ་འདུལ་དཀའ་བ་ལ་ལྟོས་ནས་ཉིན་ཞག་གི་དུས་ཅན་མཛད་པའི་ཕྱིར་ཞེས་ཟེར། དེ་ལ་འདུས་བཟང་ན་རེ། འོ་ན་ཡུད་ཙམ་མམ་མཚན་མོ་ཙམ་གྱི་སྔོམ་པ་ཡོད་པར་ཐལ། དབང་བོ་ཆེས་འདུལ་དཀའ་བ་ཉིན་ཞག་ཚང་མར་
མི་རུང་བ་ཡོད་པའི་ཕྱིར་ཏེ། གང་སྦེལ་ལས། སློབ་དབོན་འདུས་བཟང་ན་རེ་ནི། གལ་ཏེ་དབང་བོ་འདུལ་དཀའ་བ་ལ་ལྟོས་ནས་ནི་ཉིན་ཞག་བསྟན་ན་དབང་བོ་ཆེས་འདུལ་དཀའ་བ་ལ་ལྟོས་ནས་ནི་ཡུད་ཙམ་མམ་

[033B]།ཞེས་གསུངས་པའི་ཕྱིར། དེ་ལ་བྱེ་སྨྲ་ན་རེ། དེ་སྐད་བརྩད་ཚུལ་དེ་དག་མི་འཐད་པར་ཐལ། དེ་དེ་ལྟར་བརྟགས་མི་ནུས་པའི་ཕྱིར་ཏེ། དེ་འདྲའི་ལུང་མེད་པའི་ཕྱིར། རང་
འགྲེལ་ལས། དེ་དེ་ལྟར་བརྟགས་ག་ལ་ནུས། ཞེས་དང། རྒྱལ་སྲས་མ་ལས། བྱེ་བྲག་སྨྲ་བས་སྨྲས་པ་ཇི་སྐད་བཤད་མ་ཐག་པ་དེ་ལྟར་བརྟགས་ག་ལ་ནུས། ཞེས་གསུངས་པའི་ཕྱིར། སློབ་དབོན་དབྱིག་གཉན་ན་རེ། དེ་ཕྱིན་ཆད་
སྔོམ་བ་སྐྱེ་བ་ཡང་རིགས་པ་སྔར་བཤད་པ་དང་མི་འགལ་བར་ཐལ། ལུས་རྟེན་བསམ་སྦྱོར་གཅིག་པའི་ཕྱིར་ཏེ། རང་འགྲེལ་ལས་ཕྱིན་ཆད་སྔོམ་པ་སྐྱེ་བ་ཡང་རིགས་པ་དང་འགལ་བ་ནི་མེད་པའི་ཕྱིར་རོ། །ཞེས་དང། རྒྱལ་སྲས་མ་
ལས༑ སློབ་དཔོན་གྱིས་ཕྱིན་ཆད་སྔོམ་པ། སོགས་གསུངས་པའི་ཕྱིར་ཤེས་བྱ་ཆོས་ཅན། སྔོམ་མིན་གྱི་དུས་ཡོད་དེ། ཇི་སྲིད་འཚོ་བའི་བར་དུ་སྡིག་པའི་ཆོས་ཁས་བླངས་པས་སྔོམ་མིན་སྐྱེལ། སྔོམ་མིན་དེ། བསྙེན་གནས་དེ་ལེན་པ་
ལྟར་ནོད་པ་མེད་ཅེས་གྲགས་པའི་ཕྱིར་ཏེ། རྩ་བར། ཉིན་ཞག་པ་ཡི་སྔོམ་མིན་མེད། །དེ་དེ་ལྟར་ནོད་མེད་ཅེས་གྲགས། །ཞེས་སོ། །གྲགས་ཞེས་པའི་སྔོམ་མིན་ཇི་སྲིད་འཚོ་བ་ཡང་མི་རུང་བར་ཐལ། སློབ་དབོན་སོགས་ཀྱིས་
སྔོམ་པའི་བཟློག་ཟླ་སྔོམ་མིན་ཡང་སྔོམ་པ་ལྟར་ཇི་སྲིད་འཚོ་དང་ཉིན་ཞག་པ་གཉིས་ཅིའི་ཕྱིར་མེད་སྙམ་དུ་མ་རངས་པའི་ཚིག་ཡིན་པའི་ཕྱིར་ཏེ། གང་སྤེལ་ལས། གྲགས་ཞེས་པའི་སྒྲས་ནི་མ་རངས་པར་བསྟན་པའི་ཕྱིར་རོ། །ཞེས་

[034A]༄༅། །གསུངས་པའི་ཕྱིར། །གཉིས་པ་ལ། ལེན་ཚུལ་དང། བསླབ་བྱ་དང། ལེན་པའི་གང་ཟག་གི་ཁྱད་པར་བཤད་པ་གསུམ། དང་པོ་ནི། དམའ་བར་འདུག་སྨྲས་བཟླས་པ་ཡིས། །
མི་བརྒྱན་ནམ་ནི་ནངས་པར་དུ། །བསྙེན་གནས་ཡན་ལག་ཚང་བར་ནི་།ནང་པར་གཞན་ལས་ནོད་པར་བྱ། །ཞེས་གསུངས། ཤེས་བྱ་ཆོས་ཅན་བསྙེན་གནས་ཀྱི་སྔོམ་བ་ལེན་ཚུལ་ཁྱད་བར་དྲུག་ལྡན་
དགོས་ཏེ། གུས་པའི་ཁྱད་པར་སྨྲ་པའི་ཁྱད་པར་སྦྱོད་ལམ་གྱི་ཁྱད་པར་དུས་ཀྱི་ཁྱད་པར་ཡན་ལག་གི་ཁྱད་པར་ལེན་ཡུལ་གྱི་ཁྱད་པར་དང་དྲུག་དགོས་པའི་ཕྱིར། དང་བོ་ཡོད་དེ། སྟན་དམའ་བར་བུས་མོ་བཙུག་གམ་
ཙོག་བུས་ཐལ་མོ་སྦྱར་དགོས་པའི་ཕྱིར། དེར་ཐལ། མ་གུས་པ་ལ་སྔོམ་པ་མི་སྐྱེ་བའི་ཕྱིར་ཏེ། རང་འགྲེལ་ལས། ནད་པ་ནི་མི་གཏོགས་སོ། །མ་གུས་པ་ལ་སྔོམ་པ་མི་སྐྱེའོ། །ཞེས་གསུངས་པའི་ཕྱིར། གཉིས་པ་
གྲུབ་སྟེ། འབོག་པ་བོའོ་རྗེས་སུ་བཟླ་དགོས་པའི་ཕྱིར། དེར་ཐལ། དེ་དང་དུས་མཉམ་སྨྲས་བ་དང། སྔོན་དུ་སྨྲས་ན་མི་སྐྱེ་བའི་ཕྱིར། དེར་ཐལ། དེས་གཞན་གྱིས་འབོགས་པ་དང་རང་ནོད་པ་མི་འགྲུབ་པའི་ཕྱིར་ཏེ་
གང་སྦེལ་ལས། འབོགས་པ་དང་ནོད་པར་མི་འགྱུར་རོ་ཞེས་བྱ་བ་ནི་སྔར་རམ་ཁ་མཉམ་དུ་སྨྲ་ནའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རང་འགྲེལ་ལས། མི་བརྒྱན་བ་ནི་རྒྱན་ནར་མ་མ་གཏོགས་ཏེ། ཞེས་

[034B] བཞི་བ་གྲུབ་སྟེ། ནམ་ལངས་ནས་སང་ཉི་མ་མ་ཤར་གྱི་བར་དུ་ནོད་དགོས་པའི་ཕྱིར། དེར་ཐལ། ཉིན་ཞག་གཅིག་ཚང་དགོས་པའི་ཕྱིར། ལྔ་བ་གྲུབ་སྟེ། ཡན་ལག་ཚང་བར་ནོད་དགོས་མ་ཚང་ན་སྔོམ་
པ་མི་སྐྱེ་བའི་ཕྱིར་ཏེ། རང་འགྲེལ་ལས། ཡན་ལག་བརྒྱད་ཚང་བར་ནོད་པར་བྱ་ཡི་ཡན་ལག་མ་ཚང་བ་ནི་མ་ཡིན་ནོ། །ཞེས་སོ་།དྲུག་པ་གྲུབ་སྟེ། ཡུལ་དགེ་སློང་ནས་དགེ་བསྙེན་གྱི་བར་ཆོ་ག་ཤེས་པ་གཞན་ལས་ལེན་དགོས་བདག་
ཉིད་ལས་མི་སྐྱེ་བའི་ཕྱིར། དེར་ཐལ། གཞན་ལས་ནོང་དགོས་པ་ངེས་ཅན་ཡིན་པས་རྐྱེན་དབང་གིས་དམིགས་བསལ་མི་རུང་བའི་ངེས་ཅན་ཡིན་པའི་ཕྱིར་ཏེ། རང་འགྲེལ་ལས། གཞན་ལས་ནོད་པར་བྱ་ཡི་བདག་ཉིད་ལས་ནིས་
ཡིན་ཏེ། གཞན་ལ་ལྟོས་པས་ནི་རྐྱེན་ཡོང་ཀྱང་མི་འདའ་བར་བྱ་བའི་ཕྱིར་རོ། །ཞེས་གསུངས་པའི་ཕྱིར། ཁྱབ་སྟེ། རྐྱེན་ཡོང་ཀྱང་མི་འདའ་ཞེས་པའི་དོན་ཡོད་པའི་ཕྱིར། འདིར་ལེན་པའི་ཡུལ་ལ་དགེ་སློང་ངམ་རབ་བྱུང་ཁོ་ན་མི་
དགོས་ཏེ། ལུང་ལས། ཁྱིམ་བདག་མགོན་མེད་ཟས་སྦྱིན་གྱིས་བསྙེན་གནས་ཀྱིས་སྔོམ་བ་ཕོག་བར་བཤད་ཅིང། གནས་འཇོག་གི་མདོ་ལས་ཀྱང་རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པ་ཡན་ལག་བརྒྱད་དང་ལྡན་པས་
བསྙེན་གནས་བླངས་པར་འདོད་པས་ནང་པར་ལངས་ལ་དགེ་སློང་ངམ་བྲམ་ཟེའམ་གཞན་གང་སུ་ཡང་རུང་བ་ཞིག་གི་དྲུང་དུ་སོང་སྟེ་ཞེས་གསུངས་པའི་ཕྱིར། གཉིས་པ་ནི། རྩ་བར། ཚུལ་ཁྲིམས་ཡན་ལག་བག་ཡོད་པའི། །ཡན་

[035A]༄༅། །ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན། །དེ་ཡིས་དྲན་ཉམས་དྲེགས་པར་འགྱུར། །ཞེས་གསུངས། ཤེས་བྱ་ཆོས་ཅན། དེ་ལ་བརྒྱད་དུ་གྲངས་ངེས་ཏེ། རྩ་བ་
བཞི་སྤོང་བ་ཚུལ་ཁྲིམས་ཀྱི་ཡན་ལག། ཆང་སྦོང་བ་བག་ཡོད་ཀྱི་ཡན་ལག། དེ་བཞིན་དུ་གར་སོགས་ཕྲེང་སོགས་སྤོང་བ་དང། མ་ལ་ཆེ་མཐོ་སྤོང་བ་དང། དུས་མིན་གྱི་ཟས་སྤོང་བ་གསུམ་བརྟུལ་ཞུགས་ཀྱི་ཡན་ལག་ཡིན་པའི་ཕྱིར་
རྩ་བ་བཞི་སྤོང་བ་ཆོས་ཅན། ཚུལ་ཁྲིམས་ཀྱི་ཡན་ལག་ཡིན་ཏེ་རང་བཞིན་ཀྱིས་ཚུལ་འཆལ་ལམ་ཁ་ན་མ་ཐོ་བ་སྤོང་བའི་གཉེན་པོ་ཡིན་པའི་ཕྱིར་ཏེ། རང་འགྲེལ་ལས། བཞི་ནི་རང་བཞིན་གྱིས་ཁ་ན་མཐོ་བ་སྤོང་བའི་
ཕྱིར་ཚུལ་ཁྲིམས་ཀྱི་ཡན་ལག་ཡིན་ནོ། །ཞེས་སོ། །ཆང་སྤོང་པ་གཅིག་བུ་ཆོས་ཅན། བག་ཡོད་ཀྱི་ཡན་ལག་ཡིན་ཏེ། ཆང་འཐུང་ན་ཚུལ་ཁྲིམས་རྫོགས་ཀྱང་བག་མེད་བར་འགྱུར་བའི་ཕྱིར། ལྷག་མ་གསུམ་སྤོང་བ་ཆོས་ཅན་
བརྟུལ་ཞུགས་ཀྱི་ཡན་ལག་ཡིན་ཏེ། སྐྱོབ་དང་རྗེས་སུ་མཐུན་པའི་ཕྱིར། དེ་ལ་ཁོ་ན་རེ། རྩ་བ་བཞི་སྤོང་བས་མི་ཆོག་གམ་པ་གཡོད་དང་བརྟུལ་ཞུགས་གིས་ཡན་ལག་བཞི་ཅི་དགོས་ཞེ་ན། དེ་བཞི་ཡང་དགོས་ཏེ་ཆང་
བཏུང་བས་བྱ་བ་དང་མི་བྱ་བའི་དྲན་པ་ཉམས་པར་བྱེད། དུས་མིན་ཟས་ཀྱིས་སྐྱོབ་དང་བསྙེན་གནས་ཀྱི་དྲན་པ་ཉམས་པར་བྱེད། ཁྲི་སྟན་ཆེ་མཐོ་དང་གླུ་གར་སོགས་བསྟེན་ན་དྲེགས་པ་སྐྱེ་བས་དེས་མྱུར་དུ་ཚུལ་འཆལ་བསྐྱེད་

[035B] རྩ་བར། དེ་ཡིས་དྲན་ཉམས་དྲེགས་པར་འགྱུར་།ཞེས་དང། རང་འགྲེལ་ལས། དྲེགས་པར་འགྱུར་བ་ལ་ནི་འཆལ་བའི་ཚུལ་ཁྲིམས་ཐག་མི་རིང་བར་འགྱུར་རོ། །ཞེས་གསུངས་པའི་ཕྱིར་འདིར་མཐའ་ཅུང་
ཟད་དཔྱད་ན། རྒྱ་གར་གྱི་པཎ་ཆེན་ཁ་ཅིག་ན་རེ། དུས་མ་ཡིན་པའི་ཟས་སྤོང་བ་ཁོ་ན་འདིར་བསྙེན་གནས་ཡིན་ལ། ལྷག་མ་བརྒྱད་རྣམས་འདིའི་ཡན་ལག་ཡིན་པར་འདོད་དེ། བྱུགས་པ་ལ་ཡན་ལག་གཉིས་བྱས་ནས་ཡན་ལག་
བརྒྱད་དུ་འདོད་པའི་ཕྱིར་ཏེ། རང་འགྲེལ་ལས། ཡང་ཁ་ཅིག་ནི་དུས་མ་ཡིན་པའི་ཟས་སྤོང་བ་ཁོ་ན་འདིར་བསྙེན་གནས་ཡིན་ལ་ལྷག་མ་བརྒྱད་ནི་འདིའི་ཡན་ལག་ཡིན་ཏེ། ཞེས་གསུངས་སོ། །དེ་ལ་འོན་སྟོན་པས་འཕོག་ཆོག་
ལས། ཡན་ལག་བརྒྱད་པ་འདིས་བདག་འཕགས་པ་དགྲ་བཅོམ་པའི་རྗེས་སུ་སློབ་པ་དང་རྗེས་སུ་བགྱིད་པར་གསུངས་པ་མི་འཐད་པར་ཐལ། སྟོན་པས་ཚེ་གར་དང་བོར་དུས་མ་ཡིན་པའི་ཟས་སྤོང་བར་བཤད་པའི་རྗེས་སུ་ཡན་
[ling missing]
ལག་བརྒྱད་པ་འདིས་འཕགས་པ་དགྲ་བཅོམ་པ་དེ་དག་གི་རྗེས་སུ་སློབ་པོ་རྗེས་སུ་བགྱིད་དོ་ཞེས་གསུངས་པའི་མདོའི་ཚིག་མི་རུང་བར་འགྱུར་རོ། །ཞེས་གསུངས་པའི་ཕྱིར། ཁོ་ན་རེ། དེ་མི་འཐད་པར་ཐལ། ཡན་ལག་བརྒྱད་བོ་འདི་

[036A]༄༅། །གང་གི་ཡན་ལག་ཡིན་པའི་བསྙེན་གནས་གཞན་མེད་པའི་ཕྱིར། ཇི་སྐད་དུ། རང་འགྲེལ་ལས། འོ་ན་ཡན་ལག་བརྒྱད་པོ་འདི་གང་གི་ཡིན་པའི་བསྙེན་གནས་གཞན་དེ་གང་ཞིག་ཡིན། ཞེས་
གསུངས། དེ་ལ་བྱེ་སྨྲས་མ་ཁྱབ་སྟེ། དུས་མ་ཡིན་པའི་ཟས་སྤོང་བ་བསྙེན་གནས་དང་བསྙེན་གནས་ཀྱི་ཡན་ལག་གཉིས་ཀ་ཡིན་པའི་ཕྱིར། དེར་ཐལ། དཔེར་ན་ཡང་དག་པའི་ལྟ་བ་ལམ་ཡང་ཡིན་ལམ་གྱི་ཡན་ལག་ཡང་
ཡིན་ཆོས་རབ་ཏུ་རྣམ་འབྱེད་ཡང་དག་བྱང་ཆུབ་དང་བྱང་ཆུབ་ཀྱི་ཡན་ལག་ཡང་ཡིན་པ་སོགས་ཡིན་པའི་ཕྱིར། དེར་ཐལ། ཡན་ལག་འདུས་པའི་ཡན་ལག་དེ་ཡན་ལག་དང་དེ་གཉིས་ཀ་ཡིན་པའི་ཕྱིར་ཏེ་དབེར་ན་ཤིང་རྟའི་
ཡན་ལག་དང་དབུང་གི་ཡན་ལག་བཞི་དང་སྨན་ཕྱེ་མ་ལྔ་བ་བཞིན་ཡིན་པའི་ཕྱིར་ཏེ། རང་འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ། ཞེས་པ་ནས། དུས་མ་ཡིན་པའི་ཟས་སྤོང་བ་ནི་བསྙེན་གནས་ཀྱང་ཡིན་ལ་བསྙེན་གནས་ཀྱི་ཡན་
ལག་ཀྱང་ཡིན་ཏེ་ཞེས་གསུངས། དེ་ལ་སློབ་དཔོན་གསུང་ན་རེ། དབེ་དོན་གཉིས་ཀ་མི་འཐད་པར་ཐལ། ཡང་དག་པའི་ལྟ་བ་དང་སོགས་སྒྲས་ཆོས་རབ་ཏུ་རྣམ་འབྱེད་བྱང་ཆུབ་ཀྱི་ཡན་ལག་དང་ཏིང་ངེ་འཛིན་བསམ་གཏན་གྱི་ཡན་
ལག་ཏུ་འདོད་མི་རིགས་པའི་ཕྱིར། དེར་ཐལ། དེ་དག་གཅིག་ལ་རང་དང་རང་གི་ཡན་ལག་ཏུ་འཇོག་པ་རིགས་པ་དང་འགལ་བའི་ཕྱིར་ཏེ་རྒྱལ་སྲས་མ་ལས། དེ་དག་ཉིད་ཡང་དག་པའི་ལྟ་བ་ལ་སོགས་པ་དེ་དག་ཉིད་ཀྱི་ཡན་

[036B]ནི་སློབ་དཔོན་བྱེ་བྲག་ཏུ་སྨྲ་བའི་གཞུང་ལུགས་རིགས་པ་དང་འགལ་བར་སྟོན་པ་ཡིན་ཏེ། ཞེས་གསུངས་པའི་ཕྱིར། དེ་ལ་ཁོ་ན་རེ། ཡང་དག་པའི་ལྟ་བ་སོགས་སྔ་མ་དེ་ལ་མ་སོགས་ཀྱི་
མའི་ཡན་ལག་ཡིན་ཟེར་ན་སྡུག་བསྔལ་ཆོས་བཟོད་དུས་སུ་འཕགས་ལམ་བརྒྱད་མེད་པར་ཐལ། དེའི་སྔོན་དུ་ལམ་ཡན་ལག་བརྒྱད་ཀྱི་ལྟ་བ་རྒྱུད་དེར་མ་སོང་བའི་ཕྱིར་ཏེ། རང་འགྲེལ་ལས། སྐད་ཅིག་མ་དང་བོར་སྐྱེས་པའི་
འཕགས་པའི་ལམ་ཡན་ལག་བརྒྱད་པར་མི་འགྱུར་རོ། །ཞེས་གསུངས་པའི་ཕྱིར། དེས་སྔར་རྩ་བར་ཡན་ལག་བཞི་གཅིག་གསུམ་འཇོག་ཚུལ་སློབ་དཔོན་དང་མདོ་སྡེ་བ་ཡན་ཆད་ཀྱི་རང་ལུགས་ཡིན་ལ། བྱེ་སྨྲའི་མ་ཡིན་པར་བརྩད་ཚུལ་
འདིས་ཤེས་སོ། །འདི་བོད་ཀྱི་ཡི་གེར་གསལ་བོར་མ་བཤད་ཀྱང་རང་འགྲེལ་རྫོགས་བར་ཤེས་འདོད་ཅན་གྱི་ཆེད་དུ་བྲིས་སོ། །ཡང་བོད་ཀྱི་ཁ་ཅིག་སྡོམ་གསུམ་གྱི་དགོངས་པར་བྱས་ནས་བྱེ་སྨྲས་བསྙེན་གནས་དགེ་སློང་ཁོ་ནར་ལེན་
ཟེར་བ་ནི་འཐད་པར་ཐལ། གནས་འཇོག་གི་མདོ་ལས་དགེ་སློང་དང་བྲམ་ཟེས་ཀྱང་སྟེར་བར་བཤད་ཅིང། ལུད་སྡེ་བཞིའི་སྐོར་ནས་ཁྱིམ་བདག་མགོན་མེད་ཟས་སྦྱིན་གྱིས་ཀྱང་བྱིན་པར་བཤད་པའི་ཕྱིར་ཡང་མདོ་སྡེ་བའི་ལུགས་
ལ་བསྙེན་གནས་དུང་འགྲོ་སོགས་ལ་འང་སྐྱེ་ལ་ནོད་ཡུལ་དགེ་བསྙེན་འང་རུང་བ་འདིའི་ཁྱད་ཆོས་ཁོ་ནར་བཤད་པ་མི་འཐད་པར་ཐལ་ཉིན་ཞག་མཚང་བའི་བསྙེན་གནས་དང་ལྟ་ཀླུ་སོགས་ལ་བྱིན་བ་ལེག་སྤྱད་ཙམ་ཡིན་གྱི་སོ་ཐར་གྱི་

[037A]༄༅། །སྡོམ་བ་མ་ཡིན་པའི་ཕྱིར། ད་ལྟ་བོད་དུ་འགྱུར་བའི་འདུལ་མངོན་གྱི་བསྙེན་གནས་འབོག་ཆོག་གནས་འཇོག་གི་མདོ་ལས་མེད་པས་བྱེ་མདོའི་འབོག་ཆོག་མི་འདྲ་བའི་ཤེས་བྱེད་མེད་པའི་
ཕྱིར་ཏེ། རང་འགྲེལ་ལས། དེ་ལས་གཞན་དུ་མ་ནོས་པ་ནི་ལེགས་པར་སྦྱད་པ་ཙམ་དུ་འགྱུར་གྱི་བསྙེན་གནས་ཀྱི་སྡོམ་པ་ནི་མ་ཡིན་ནོ་།ཞེས་དང། ཐུབ་བསྟན་བྱི་དོར་ལས། དེ་ལས་གཞན་ཉིན་ཞག་མ་ཚང་བ་
དང་ཡན་ལག་མ་ཆང་བ་སྲོག་གཅོང་ལྟ་བུ་རེ་རེའམ་གཉིས་སམ་གསུམ་ལ་སོགས་བཙམ་སྤོང་བར་ཁས་བླངས་པ་དང་བདག་ཉིད་ཀྱིས་བླངས་པ་ནི་ལེགས་པར་སྤྱད་པ་ཙམ་དུ་འགྱུར་ཀྱི་སྡོམ་པར་མི་འགྱུར་ལ། ཞེས་གསུངས་པའི་
ཕྱིར་དག་ཡང་ཐུབ་བསྟན་བྱི་དོར་ལས། བསྙེན་གནས་ཀྱི་སྡོམ་པ་འབོག་པའི་ཆོག་ནི་འདུལ་བ་ལུང་དང་བདུལ་བའི་བསྟན་བཅོས་གདན་ས་ཀྱང་མ་གསུངས་ལ། ཞེས་པ་ནས། ཆོ་ག་ནི་གནས་འཇོག་གི་མདོ་ལས་རྒྱས་པར་གསུངས་
བ་ལས་ཤེས་དགོས། ཞེས་གསུངས་པའི་ཕྱིར། ཡང་མཁས་མཆོག་ཁ་ཅིག་ཀྱང་ཇོ་བོས་ཇི་སྲིད་འཚོའི་བར་དུ་ཉ་སྟོང་བརྒྱད་གསུམ་བྱུང་ངོ་ཅོག་གི་དེད་ནས་སང་ཉི་མ་མ་ཤར་བར་དུ་སྡོམ་པ་ལེན་པར་བཤད་བ་དང། ཆོ་འཕྲུལ་
ཆེན་པོའི་ཚེས་གཅིག་ནས་བཅོ་ལྔའི་བར་ཉི་མ་རེ་རེ་ཞིང་དེང་ནས་སང་ཉི་མ་མ་ཤར་བར་བསྙེན་གནས་ལེན་པར་གསུངས་པ་མི་འཐད་བར་ཐལ། སྟོན་པས་བསྙེན་གནས་ཉིན་ཞག་གི་མཐའ་ཅན་དུ་གསུངས་པ་མ་དགོངས་

[037B]ཐལ། དེ་ལྟར་བླངས་པ་ཡང་ཉིན་སྡོམ་ཡིན་པའི་ཕྱིར། དེར་ཐལ་ཉ་སྟོང་བརྒྱད་གསུམ་བྱུང་ངོ་ཅོག་དང་ཉི་མ་རེ་རེ་ཞིང་ཞེས་པས་ཉི་མ་ཞག་རེ་རེའི་སྡོམ་པར་ཁས་བླངས་
པའི་ཕྱིར་ཏེ། ཐུབ་བསྟན་བྱི་དོར་ལས། དབྱིག་གཉེན་རང་ལུགས་ལ་ལོ་གཅིག་གི་ཉ་སྟོང་བརྒྱད་གསུམ་བྱུང་ངོ་ཅག་ལ། ཞེས་པ་ནས་མཁས་པ་ཁ་ཅིག་ངོ་བོ་རྗེ་དེ་ལྟར་བཞེད་པ་ལ་ཇོ་བོས་མ་དགོངས་བ་མིན་མཆི་ཞེས་ཟུར་ཟ་བ་ནི་
དེ་བས་ཀྱང་མ་དགོངས་པ་མིན་མཆི་ཞེས་བརྗོད་པར་བྱའོ། །ཞེས་དང། རང་འགྲེལ་ལས་ཀྱར། ཟླ་བ་ཕྱེང་ལ་སོགས་པ་ནི་ཉིན་ཞག་བཟླས་པས་སོ། །ཞེས་གསུངས་པའི་ཕྱིར། གཞན་ཡང། དེ་ཉིན་སྡོམ་ཡིན་པར་ཐལ། ཆོ་
འཕྲུལ་ལྟ་བུའི་ཟླ་བ་ཕྱེད་ཀྱི་ཉི་མ་རེ་རེ་ཞིང་བསྙེན་གནས་ཀྱི་སྡོམ་པ་བླངས་པ་དེ་ཉིན་སྡོམ་ཡིན་པའི་ཕྱིར། དེར་ཐལ། དེའི་ཚེས་གཅིག་གི་བསྙེན་གནས་ལ་ཚེས་གཉིས་ཀྱི་ཞག་གི་དང་པོ་བྱུང་བ་ན་ཚེས་གཅིག་གི་བསྙེན་གནས་གཏོང་
རྒྱུས་གཏོང་བ་དང་ཚེས་གཉིས་ཀྱི་བསྙེན་གནས་སྐྱེ་བ་དུས་མཉམ་པའི་ཕྱིར། དེར་ཐལ། དཔེར་ན་ཇི་སྲིད་འཚེའི་བར་དུ་ཟླ་བ་བྱུང་ངོ་ཅོག་གི་ཚེས་བརྒྱད་གྱུར་ངོ་ཅོག་གི་བསྙེན་གནས་དུས་གཅིག་ལ་བླངས་པའི་གང་ཟག་གིས་ཟླ་ངོ་འཀའ་ཞིག་
གི་ཚེས་བརྒྱད་མ་ཤེས་ཀྱང་ཚེས་བརྒྱད་ཀྱི་ཉི་མ་ཤར་དུས་ནས་སྐྱེས་ཟིན་པའི་ཕྱིར་ཏེ། རང་འགྲེལ་ལས། གང་གིས་ཚེས་བརྒྱད་ལ་རྟག་ཏུ་བསྙེན་གནས་ལ་གནས་པར་བྱའོ་ཞེས་སྔོན་དུ་ཡང་དག་པར་བླངས་བར་བྱས་པ་དེས་ནི་

[038A]༄༅། །ཟན་ཟོས་ནས་ཀྱང་བླངས་པར་ཞེས་དང། རྒྱལ་སྲས་མ་ལས། དེས་ནི་ཟན་ཟོས་ནས་ཀྱང་ནོད་བར་བྱའོ་ཞེས་བྱ་བ་ནི་སྡོམ་པ་ནི་སློང་བར་བྱེད་པ་ཡང་དག་པར་ལེན་པར་ངེས་པའི་སེམས་ཡིན་པའི་
ཕྱིར༑ ཉི་མ་འཆར་བའི་ཚེ་ཁོ་ན་སྐྱེའོ། །ཞེས་གསུངས་པའི་ཕྱིར། དེ་ལ་པཎ་ཆེན་གང་སྤེལ་གྱིས་དོགས་པ་བཀོད་བ་དང། པཎ་ཆེན་རྒྱལ་བའི་སྲས་ཀྱིས་ལན་མཛད་ཚུལ་གཉིས། དང་པོ་ནི། དཔྱོད་ལྡན་དབང་བོ་
དག་ན་རེ། དེ་འདྲའི་ཚེས་བརྒྱད་ཀྱི་ཉི་མ་ཤར་རྗེས་སུ་ཟན་ཟོས་ཀྱང་བསྙེན་གནས་ལེན་པ་དེ་མི་འཐད་པར་ཐལ། དེ་ལེན་པའི་སྔ་རོལ་དུ་སྐྱེ་པའང་མི་འཐད་པ་གང་ཞིག་མི་སྐྱེ་བའང་མི་འཐད་པའི་ཕྱིར། དང་པོ་ལེན་པའི་
སྔོན་དུ་སྐྱེ་ན་སྡོམ་པ་དེ་རྣམ་པར་རིག་བྱེད་ལ་རག་ལས་པ་ཉམས་པར་ཐལ་བ་དང། ཕྱིས་ནོད་པ་ཡང་དོན་མེད་པར་ཐལ། དེ་ལེན་པའི་སྔ་རོལ་དུ་སྐྱེས་པའི་ཕྱིར། ཞེས་པའི་དོགས་པ་ནི་གང་སྤེལ་ལས་ཡང་ནོད་པའི་སྔ་
རོལ་དུ་ཟོས་པ་ལ་ནི་སྡོམ་པ་སྐྱེའམ། འོ་ན་ཏེ་མི་སྐྱེ་གལ་ཏེ་སྐྱེ་ན་ནི་སྡོམ་པ་རྣམ་པར་རིག་བྱེད་ལ་རག་ལས་པ་ཉམས་པར་འགྱུར་ལ་ནོད་པ་ཡང་དོན་མེད་པར་འགྱུར་རོ། །ཞེས་སོ། །གཉིས་པ་ལྟར་མི་སྐྱེ་ན་དེ་ཉིན་ཞག་པའི་སྡོམ་
པ་མ་ཡིན་པར་ཐལ། ཉི་མ་ཤར་ནས་ཟས་ཟོས་པའི་དུས་བར་དུ་མ་སྐྱེས་ལ་དེ་ནས་སང་གི་བར་ཁས་བླངས་པའི་ཕྱིར་ཏེ། གང་སྤེལ་ལས། ཅི་སྟེ་མི་སྐྱེ་ན་ནི་དེ་ལྟ་ན་ཡང་ཉིན་ཞག་གཅིག་པ་ཉིད་ཉམས་པར་འགྱུར་རོ། །

[038B] །གཉིས་པ་ནི་བརྟགས་པ་དང་པོའི་སྒྲུབ་བྱེད་ལ་མ་ཁྱབ་སྟེ། ཆོས་བརྒྱད་དེའི་ཞག་གི་དང་པོ་ཉི་མ་ཤར་མ་ཐར་ཁོ་ནར་སྡོམ་པ་སྔོན་གྱི་ལེན་སེམས་དང་ཆོ་གའི་དབང་གིས་སྐྱེ་བ་གང་ཞིག། དེ་སྐྱེས་ཀྱང་སླར་ལེན་པའང་སེམས་
ལ་གསལ་འདེབས་པའི་ཆེད་ཡིན་པའི་ཕྱིར། དང་པོ་གྲུབ་སྟེ། སྔོན་ལེན་དུས་ཟླ་ངོ་ཅོག་གི་ཚེས་བརྒྱད་བྱུང་ངོ་ཅོག་ཐམས་ཅད་ལ་བསྙེན་གནས་ཡན་ལག་བརྒྱད་པ་སྲུང་སྙམ་དུ་བསམ་པའི་ཀུན་སློང་དང་ཆོག་ཡང་དེ་ལྟར་བྱས་པའི་
དབང་གིས་སྐྱེ་བའི་ཕྱིར། དཔེར་ན་དགེ་བསྙེན་གྱིས་འཕེན་པའི་ཁས་བླངས་ལྟར་སྡོམ་པ་ཐོབ་པ་བཞིན་ཡིན་པའི་ཕྱིར་ཏེ། རྩ་བར། སྡོམ་པ་ཇི་ལྟར་ཁས་བླངས་བཞིན། །འཐོབ་ཀྱི་ཞེས་དང་རང་འགྲེལ་ལས་ཀྱང། དེ་དག་
གི་སྡོམ་པ་ནི་ཇི་ལྟར་ཁས་ལེན་པ་དེ་བཞིན་འཐོབ་བོ། །ཞེས་གསུངས་པའི་ཕྱིར་ལྟ་བུ་སོགས་དུ་མས་གྲུབ་པའི་ཕྱིར། ཇི་སྐད་དུ། རྒྱལ་སྲས་མ་ལས། དེས་ནི་ཟན་ཟོས་ནས་ཀྱང་ནོད་པར་བྱའོ་ཞེས་བྱ་བ་ནི་སྔོམ་པ་ནི་སློང་བར་བྱེད་པ་ཡང་
དག་པར་ལན་པར་ངེས་པའི་སེམས་ཡིན་པའི་ཕྱིར་ཉི་མ་འཆར་བའི་ཚེ་ཁོ་ན་སྐྱེའོ། །ཞེས་གསུངས་པའི་ཕྱིར། སྔར་ཚེས་བརྒྱད་ཀྱི་བསྙེན་གནས་ཐམས་ཅད་དུས་གཅིག་ཏུ་ཁས་བླངས་པའི་ཕྱིར། དངོས་སུ་ཁས་བླངས་པ་ལས་སྐྱེས་
ཀྱང་དངོས་སུ་ཁས་བླངས་པ་ལས་དངོས་སུ་སྐྱེ་མི་དགོས་ལ་སྡོམ་བ་རྣམ་རིག་ལས་ཐོབ་པ་ཡང་མི་ཉམས་ཚུལ་ཤེས་པར་གྱིས། གོང་གི་རྟགས་གཉིས་པ་གྲུབ་སྟེ། རྒྱལ་སྲས་མ་ལས། ཟན་ཟོས་ནས་ཀྱང་ནོད་པ་ནི་གསལ་

[039A]༄༅། །བར་བྱ་བའི་ཕྱིར་རོ། །ཞེས་གསུངས་པའི་ཕྱིར། འདིས་ནི་བོད་ཀྱི་ལོག་རྟོག་དུམ་བསལ་ལོ། །སྐབས་འདིར་ཡང་ཁ་ཅིག། སོ་ཐར་རིགས་བརྒྱད་ཀྱི་བསྙེན་གནས་ལ་སྨན་བླ་དང་མདོ་དང་རྒྱུད་ཀྱི་གསོ་
སྤྱོད་ཡན་ལག་བརྒྱད་ལེན་པ་དེ་འཇོག་པར་ཐལ། དེ་ཡང་ཡན་ལག་བརྒྱད་པའི་གསོ་སྦྱོང་ཡིན་པའི་ཕྱིར་ན་མ་ཁྱབ་སྟེ། སོ་ཐར་རིགས་དརྒྱད་ཀྱི་དེ་ལ་སེམས་བསྐྱེད་མི་དགོས་ཤིང་རྟེན་དམན་ལ་རང་དོན་ཁོ་ནས་ལེན་པའང་ཡོད་
ལ་ཉིན་སྡོམ་གྱིས་ཁྱབ་ཅིང་ཐེག་ཆེན་གྱི་གསོ་སྦྱོད་ནི་སེམས་བསྐྱེད་དང་འབྲེལ་དགོས་ཤིང་རྟེན་ཡང་རབ་ཀྱི་རབ་དང་དགེ་སློང་སོགས་ཀྱིས་ཡན་ལག་བརྒྱད་པ་དུས་ལོ་དང་ཟླ་བ་དང་ནས་བྱང་ཆུབ་བར་དུ་གཞན་དོན་ཁོ་ནར་ལེན་པ་དགོས་
བས་མི་འདྲ་བའི་ཁྱད་པར་དེ་གཉིས་ཆོ་གའི་ཚིགས་ལའང་གསལ་བའི་ཕྱིར་ཏེ། ཐུབ་བསྟན་བྱི་དོར་ལས། འོ་ན་ཀྱང་རྒྱུད་སྡེ་འོག་མ་དག་ལ་གྲགས་པའི་གསོ་སྦྱོང་དང་བསླབ་བྱའི་གྲངས་དང་གསོ་སྦྱོང་གི་ཐ་སྙད་ཙམ་འདྲ་ཡང་དོན་
གཅིག་པ་མ་ཡིན་ཏེ། དེ་དག་ནི་ཐེག་པ་ཆེན་པོའི་སྡོམ་པ་ཡིན་པའི་ཕྱིར་རོ། །ཞེས་སོ། །སྒྲ་བཤད་སོགས་རེ་ཞིག་བཞག་དགེ་བསྙེན་སྔགས་ཡན་ལག་བརྒྱད་པ་ཉན་སྟོང་བརྒྱད་གསུམ་ལ་བསྲུང་དགོས་ཏེ་དགེ་བསྙེན་ལྔ་ཀའི་གསོ་
སྦྱོང་དུ་སྟོན་པས་གནད་པའི་ཕྱིར་ཏེ། ཐུབ་བསྟན་བྱི་དོར་ལས་ཡོངས་རྫོགས་སོགས་ཀྱི་དགེ་བསྙེན་རྣམས་ཀྱི་གསོ་སྦྱོང་ནི་བསྙེན་གནས་ཡིན་པར་གསུངས་པས་དགེ་བསྙེན་རྣམས་ཀྱིས་ཀྱང་ཉ་སྟོང་ཆོས་བརྒྱད་ལ་ཡན་ལག་བརྒྱད་

[039B] ཞེས་གསུངས་པའི་ཕྱིར། གསུམ་པ་ནི། གཞན་ལའང་བསྙེན་གནས་ཡོད་མེད་ཀྱི་།སྐྱབས་སུ་མ་སོང་བ་ལ་མེད། ཅེས་གསུངས། འོ་ན་ཡན་ལག་བརྒྱད་པ་འདི་དགེ་བསྙེན་ཁོ་ན་ལ་
ཡོད་དམ་ཞེན། ཤེས་བྱ་ཆོས་ཅན། ཡན་ལག་བརྒྱད་པའི་གསོ་སྦྱོད་དམ་བསྙེན་གནས་འདི་གཙོ་བོར་དགེ་བསྙེན་གྱིས་བྱེད་ཀྱང་དེ་ཁོ་ན་ལ་ཡོད་པ་མ་ཡིན་ཏེ་དགེ་བསྙེན་མ་ཡིན་པའི་ཁྱིམ་པ་གང་ཞིག་ཉིན་ཞག་དེར་དཀོན་མཆོག་
གསུམ་ལ་སྐྱབས་སུ་སོང་སྟེ་བསྙེན་གནས་ནོད་པ་གཞན་ལའང་བསྙེན་གནས་སྐྱེ་བ་ཡོད་མོད་ཀྱང་སྐྱབས་སུ་མ་སོང་བ་ལ་མེད་པའི་ཕྱིར་ཏེ། སྐྱབས་འགྲོ་ནི་སྡོམ་པ་ཐམས་ཅད་ཀྱི་སྒོར་གྱུར་བའི་ཕྱིར་དང། དེར་མ་ཟད་སྐྱབས་འགྲོ་
རྩོམ་བྱེད་བྱས་ནས་བསྙེན་གནས་ལེན་དགོས་པའི་ཕྱིར། ཁྱབ་སྟེ་འདིའི་སྐྱབས་འགྲོ་ནི་ཚིག་ལ་འཇོག་པས་འབོག་པར་བྱེད་པ་དང་ལེན་པ་བོས་བརྗེད་ནས་སྐྱབས་འགྲོ་མ་བརྗོད་པ་འམ་དཀོན་མཆོག་ལ་ལོག་ལྟ་འམ། ཐེ་
ཚོམ་ཟ་ནས་སྐྱབས་འགྲོ་མ་བརྗོད་ན་མི་སྐྱེ་བ་གང་ཞིག་དཀོན་མཆོག་ལ་ལོག་ལྟ་འམ་ཐེ་ཚོམ་ཀྱིས་མ་ཡིན་པར་བླུན་བས་ཚིག་བརྗོད་མ་ཤེས་ཀྱང་སེམས་ཀྱིས་སྐྱབས་འགྲོ་དང་སྡོམ་པ་ལེན་ན་སྐྱེ་བའི་ཕྱིར། དང་བོ་གྲུབ་
སྟེ༑ རང་འགྲེལ་ལས། མི་ཤེས་པ་ནི་མ་གཏོགས་སོ། །ཞེས་དང། དེའི་གང་སྦེལ་ལས་མི་ཤེས་པ་ནི་མ་གཏོགས་སོ། །ཞེས་བྱ་བ་ནི་འབོག་བར་བྱེད་པ་དང་ནོད་པར་བྱེད་པས་བརྗོད་བ་དང་མ་བྱང་བ་སྟེ། དཀོན་མཆོག་

[040A]༄༅། །གསུམ་ལ་ཐེ་ཚོམ་ཟ་བ་དང་ལོག་པར་ཞུགས་པའི་བསམ་པ་ཅན་ལ་སྔོམ་པ་མི་སྐྱེ་སྟེ། ཞེས་གསུངས་ཤིང། རྒྱལ་སྲས་མ་ལས། ལོག་པར་ཞུགས་པ་སོགས་ཀྱིས་སྐྱབས་འགྲོ་བྱས་ཀྱང་
མི་སྐྱེ་བར་བཤད་པའི་ཕྱིར། གཉིས་པ་གྲུབ་སྟེ། རང་འགྲེལ་ལས་མི་ཤེས་པ་ནི་མ་གཏོགས་སོ། །ཞེས་གསུངས་པའི་ཕྱིར། ཁྱབ་སྟེ། དེ་མ་བརྗོད་ཀྱང་སྐྱེ་བའི་དམིགས་བསལ་ཡིན་པའི་ཕྱིར་ཏེ། གང་སྤེལ་
ལས༑ གང་ཞིག་མི་ཤེས་པས་སྐྱབས་སུ་མི་འགྲོ་བ་ཡིན་གྱིས། ལོག་པར་ཞུགས་པ་འམ་ཐེ་ཚོམ་ཟ་བས་སྐྱབས་སུ་མི་འགྲོ་བ་མ་ཡིན་པ་དེ་ལ་ནི་སྐྱབས་སུ་མ་སོང་ཡང་བསྙེན་གནས་ཀྱི་སྡོམ་པ་སྐྱེའོ། །ཞེས་གསུངས་
པའི་ཕྱིར། གསུམ་པ་དགེ་བསྙེན་གྱི་ཁྱད་པར་ནི། དགེ་བསྙེན་ཉིད་དུ་ཁས་བླངས་པས། །སྡོམ་པ་བསྟན་པ་དགེ་སློང་བཞིན། །གལ་ཏེ་ཐམས་ཅད་སྡོམ་ཡིན་ན། །སྣ་གཅིག་སྤྱོད་སོགས་ཇི་ལྟ་བུ། །དེ་བསྲུང་པ་ལ་གསུངས་ཞེས་
གྲགས། །ཅེས་གསུངས། མིང་ཆེན་གྱི་མདོ་ལས། །མིང་ཆེན་འདི་ལྟར་ཁྱིམ་པ་གོས་དཀར་བོ་བགོས་པ། སྐྱེས་པ་ཕོའི་དབང་བོ་དང་ལྡན་བཞིག་སངས་རྒྱས་དང་ཆོས་དང་དགེ་འདུན་ལ་སྐྱབས་སུ་སོང་ཞིང་བདག་དགེ་བསྙེན་དུ་
བཟུད་རུ་གསོལ་ཞེས་ཚིག་ཏུ་ཡང་སྨྲན་འདི་ཙམ་གྱིས་ཀྱང་དགེ་བསྙེན་དུ་འགྱུར་རོ། །ཞེས་གསུངས་ན། དེའི་དོན་སྐྱབས་འགྲོ་ཁོ་ནས་དགེ་བསྙེན་དུ་འགྱུར་རམ་ཞེན། ཉི་འོག་བྱེ་སྨྲ་བ་ན་རེ། འགྱུར་ཏེ། སྡོམ་པ་མེད་ཀྱང་སྐྱབས་འགྲོ་

[040B] རང་འགྲེལ་ལས། དེ་ཅིའི་སྐྱབས་སུ་འགྲོ་བ་ཁོ་ནས་དགེ་བསྙེན་དུ་འགྱུར་རམ་ཞེན། ཉི་འོག་པ་རྣམས་ན་རེ། འགྱུར་རོ། །ཞེས་ཟེར་རོ། །ཞེས་གསུངས་པའི་ཕྱིར། དེ་ལ་ཁ་ཆེ་བྱེ་སྨྲ་ན་
དེ་ཙམ་གྱིས་མི་འགྱུར་བར་ཐལ། དེ་ལ་དགེ་བསྙེན་གྱི་སྡོམ་པ་མེད་པའི་ཕྱིར་ཞེས་འདོད་དེ། རང་འགྲེལ་ལས། ཁ་ཆོ་བ་རྣམས་ན་རེ་སྡོམ་པ་མེད་པར་མི་འགྱུར་རོ་ཞེས་ཟེར་རོ། །ཉི་འོག་པ་ན་རེ། འོ་ན་མདོ་ལས། འདི་ཙམ་གྱིས་གསུངས་
བ་མི་འཐད་བར་ཤལ། སྡོམ་པ་མེད་པའི་སྐྱབས་འགྲོ་ཙམ་གྱིས་དགེ་བསྙེན་མེད་པའི་ཕྱིར་ཏེ། རང་འགྲེལ་ལས། འོ་ན་གང་མདོ་ལས་གསུངས་པ་ཇི་ལྟ་བུ་ཞེས་དང། རྒྱལ་སྲས་མ་ལས། གལ་ཏེ་སྡོམ་པ་མེད་པར་དགེ་བསྙེན་མ་
ཡིན་ན་མདོ་ལས་བཤད་པའི་འདི་ཙམ་གྱིས་དགེ་བསྙེན་དུ་འགྱུར་རོ་ཞེས་གསུངས་པ་གང་ཡིན་པ་ཇི་ལྟ་བུ། ཞེས་གསུངས་པའི་ཕྱིར། དེ་ལ་ཁ་ཆེ་བ་རྣམས་ན་རེ། དོ་དེ་དང་མི་འགལ་བར་ཐལ། བདག་དགེ་བསྙེན་དུ་བཟུད་དུ་གསོལ་
ཞེས་དགེ་བསྙེན་ཉིད་དུ་ཁས་བླངས་པ་དེ་ཁོ་ན་ལས་སྡོམ་པ་ཐོབ་པའི་ཕྱིར། དེར་ཐལ། མདོ་དེ་ལས་ཀྱང་བདག་དགེ་བསྙེན་དུབ་ཟུང་དུ་གསོལ། ཞེས་གསུངས་པའི་ཕྱིར་དང། རང་འགྲེལ་ལས། འདི་ལ་འགལ་བ་མེད་པ་འདི་ལྟར་
དགེ་བསྙེན་ཉིད་དུ་ཁས་བླངས་པ། དེ་ཁོ་ན་ལས་འདིའི་སྡོམ་པ་སྐྱེ་བར་འགྱུར་ཏེ། ཞེས་གསུངས་པའི་ཕྱིར། དེས་ན་དེའི་སྡོམ་པ་སྐྱེ་ཚུལ་དང་འདོད་པ་དེ་འཐད་དེ། དཔེར་ན་དགེ་སློང་དང་དགེ་ཚུལ་ལ་སྡོམ་པ་སྐྱེས་ཀྱང་བསླབ་བྱ་བརྗོད་

[041A]༄༅། །བ་བཞིན་ཡིན་པའི་ཕྱིར། དེས་ན་སྡོམ་པ་མེད་པར་དགེ་ཚུལ་སློང་མི་རིགས་པ་ལྟར་དགེ་བསྙེན་ལའང་སྡོམ་པ་མེད་པར་མི་རུང་བའི་ཕྱིར། རྩ་བར། བསྟན་པ་དགེ་སློང་བཞིན། །ཞེས་དང་
རང་འགྲེལ་ལས། ཇི་ལྟར་དགེ་སློང་དང། ཞེས་པ་ནས། ཞེས་བསླབ་བའི་གཞི་རྣམས་ཡང་འཛིན་དུ་འཇུག་པ་ལྟར་དགེ་བསྙེན་ཡང་དེ་དང་འདྲབས་སྡོམ་པ་མེད་པར་དགེ་བསྙེན་ནི་མེད་དོ། །ཞེས་གསུངས་ཤེས་བྱ་ཆོས་ཅན། སྣ་
གཅིག་སྤྱོད་པའི་དགེ་བསྙེན་དང། སོགས་སྒྲས་སྣ་འགའ་སྤྱོད་པའི་དགེ་བསྙེན་ཕལ་ཆེར་སྤྱོད་པའི་དགེ་བསྙེན་ཡོངས་རྫོགས་སྤྱོད་པའི་དགེ་བསྙེན་བཤད་པ་རྣམས་ཇི་ལྟ་བུར་འཐད་དེ་མི་འཐད་པར་ཐལ། དགེ་བསྙེན་ཐམས་
ཅད་ནི་དགེ་བསྙེན་གྱི་སྡོམ་པས་བསྡམ་པ་དང་ལྡན་པ་ཡིན་པའི་ཕྱིར་ན། ཁ་ཆེ་བ་ན་རེ། རྩོད་པ་དེའི་སྐྱོན་མེད་དེ། དང་བོར་དགེ་བསྙེན་གྱི་བསླབ་བྱ་ཐམས་ཅད་བསྲུང་བར་ཁས་བླངས་ནས་ཕྱིས་སུ་བསླབ་བྱ་གཅིག་གམ་
གཉིས་སམ་གསུམ་བཞི་གང་རུང་ངམ། ལྔ་བོ་དེ་བསྲུང་བ་རྣམས་ལ་རིམ་བཞིན་སྣ་གཅིག་ངང། སྣ་འགའ་དང། ཕལ་ཆེར་གྱི་དང་ཡོངས་རྫོགས་ཀྱི་དགེ་བསྙེན་དུ་གསུངས་ཞེས་གྲགས་པའི་ཕྱིར། གྲགས་ཅེས་པ་སློབ་དཔོན་མ་རངས་པའི་
ཚིག་ཡིན་ཏེ། ཐུབ་བསྟན་བྱི་དོར་ལས། གྲགས་ཅེས་པ་ནི་མ་རངས་པའི་ཚིག་སྟེ། དབྱིག་གཉེན་རང་ལུགས་ལ་སྡོམ་པ་གཅིག་མ་གཏོགས་པ་འཆལ་ན་དེ་ནི་དགེ་བསྙེན་མ་ཡིན་པའི་ཕྱིར་སྣ་གཅིག་སྤྱོད་པའི་དགེ་

[041B] ལན་ལྟ་སྨོས་ཀྱང་ཅི་དགོས། ཞེས་གསུངས་པའི་ཕྱིར། འདི་ནི་ཤིན་ཏུ་འཐད་དེ། རང་འཐེལ་ལས། ཚུལ་ཁྲིམས་ཉམས་པའི་དབང་དུ་བྱས་ནས་སྣ་གཅིག་སྤྱོད་པ་ལ་
སོགས་བ་ཞུ་བ་ཉིད་ཀྱང་མི་འཐང་ན་ལན་ལྟ་སྨོས་ཀྱང་ཅི་དགོས། ཞེས་གསུངས་པའི་ཕྱིར། དེས་ན་སློབ་དཔོན་དབྱིག་གཉེ་ན་ནི་ལེན་དུས་ནས་སྣ་གཅིག་གམ་གཉིས་སོགས་རང་གི་ཅི་ཙམ་སྲུང་ནུས་པ་བླངས་ནས་དེ་ལྟར་སྲུང་བ་ལ་སྣ་
གཅིག་སྤྱོད་དང་སྣ་འགའ་སྦྱོད་སོགས་བཞེད་པ་འཐད་དེ། མདོ་ལས་ཀྱང། མིང་ཆེན་འདི་ན་དགེ་བསྙེན་སྲོག་གཅོད་པ་སྤངས་ནས་སྲོག་གཅོད་པ་ལས་སླར་ལོག་པ་ཡིན་ཏེ། མིང་ཆེན་འདི་ཙམ་གྱིས་མ་དགེ་བསྙེན་བསླབ་པ་ལས་སྣ་གཅིག་
སྤྱོད་པ་ཡིན་ནོ། །ཞེས་སོགས་གསུངས་པའི་ཕྱིར། དེ་སྐད་དུ། ཐུབ་བསྟན་བྱི་དོར་ལས། དེས་ན་དང་བོར་ལེན་པའི་ཚེ་ན་སྣ་གཅིག་དང་སོགས་གསུངས་པའི་ཕྱིར། དེ་ལ་ཁ་ཆེ་བ་ན་རེ། སྡོམ་པ་མེད་པའམ་མ་ཚང་བའི་དགེ་
སློང་དང་དགེ་ཚུལ་ཡང་རུང་བར་ཐལ། སྡོམ་པ་མེད་པའམ་མ་ཚད་བའི་དགེ་བསྙེན་ཡོད་པའི་ཕྱིར། ཇི་སྐད་དུ། རང་འགྲེལ་ལས། གལ་ཏེ་སྡོམ་པ་མེད་པའམ་མཚང་བར་ཡང་དགེ་བསྙེན་དུ་འགྱུར་ན་དགེ་སློང་དང་དགེ་སྤྱོད་དག་
ཏུ་ཡང་འགྱུར་རོ། །ཞེས་གསུངས། དེ་ལ་མདོ་སྡེ་བ་ན་རེ། མ་ཁྱབ་ཟེར་ཞིང་སྐྱབས་གསུམ་འཛིན་ཙམ་གྱི་དགེ་སློང་དང་དགེ་ཚུལ་དད་སྣ་གཅིག་སྤྱོད་པའི་དེ་གཉིས་སྟོན་པས་གསུངས་པར་ཐལ། སྐྱབས་གསུམ་འཛིན་ཙམ་གྱི་དགེ་བསྙེན་

[042A]༄༅། །དང་སྣ་འགའ་སྤྱོད་པའི་དགེ་བསྙེན་སོགས་སྟོན་པས་གསུངས་པའི་ཕྱིར། ཁྱབ་བ་ཁས་བླངས་འདོད་མི་ནུས་ཏེ། རང་འགྲེལ་ལས། དགེ་བསྙེན་ནི་སྡོམ་པ་མེད་པར་ཡང་བཏགས་ཀྱི་དགེ་སློང་དང་
དགེ་སྦྱོང་དག་ནི་མ་ཡིན་ནོ། །ཞེས་གསུངས་པའི་ཕྱིར། ཐུབ་བསྟན་བྱི་དོར་གྱི་དགོངས་པའོ། །དཀའ་བའི་གནད་ལེགས་པར་བཀྲོལ་ཡོད་དོ་།བཞི་བ་སྡོམ་པ་ཆེ་ཆུང་ནི། ཆུང་དུ་ལ་སོགས་ཡིད་ཇི་བཞིན་།ཞེས་གསུངས་
ཤེས་བྱ་ཆོས་ཅན། སྡོམ་བ་ལ་ཆུང་འབྲིད་ཆེ་གསུམ་ཡོད་དེ། དེ་ལེན་འདོང་ཀྱི་ཀུན་སློང་ལ་ཆུ་དུ་དང་ལ་སོགས་པས་འབྲིང་དང་ཆེན་པོ་གསུམ་ཡོད་པ་ལྟར་སྡོམ་པ་སྐྱེ་བའི་ཕྱིར། དེར་ཐལ། དེའི་རྒྱུ་མཚན་གྱིས་དགྲ་བཅོམ་
ཁ་ཅིག་གི་རྒྱུད་ཀྱི་སྡོམ་པ་འགའ་ཞིག་ལས་ཆེ་བའི་སོ་སྐྱེའི་རྒྱུད་ཀྱི་སྡོམ་པ་ཡོད་པའི་ཕྱིར་ཏེ། རང་འགྲེལ་ལས། དེ་ལྟར་བྱས་ན་དགྲ་བཅོམ་པ་ལ་ཡང་སོ་སོར་ཐར་བའི་སྡོམ་པ་ཆུང་དུ་ཡོད་ལ་སོ་སོའི་སྐྱེ་པོ་ལ་ཡང་ཆེན་པོ་ཡོད་
བར་འགྱུར་རོ། །ཞེས་གསུངས་པའི་ཕྱིར། ལྔ་བ་སྐྱབས་འགྲོའི་རྟེན་ནི། གང་ཞིག་གསུམ་ལ་སྐྱབས་འགྲོ་བ། །སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་དང། །མྱ་ངན་འདས་ལ་སྐྱབས་སུ་འགྲོ་
ཞེས་གསུངས། འདི་ལ་གཞུང་དོན་དང། མཐའ་དཔྱད་པ་གཉིས། དང་བོ་ནི། སྐྱེས་བུ་གང་ཞིག་དཀོན་མཆོག་གསུམ་ལ་སྐྱབས་སུ་འགྲོ་བ་དེ་ཆོས་ཅན། ཁྱོད་ཀྱི་སྐྱབས་ཡུལ་གྱི་གཙོ་བོ་དེ་ཡོད་དོ། སངས་རྒྱས་སུ་བྱེད་

[042B] དགེ་འདུན་དུ་བྱེད་པའི་ཆོས་སློབ་མི་སློབ་གཉིས་ཀ་དང་ཆོས་མྱང་འདས་གསུམ་ལ་སྐྱབས་ཀྱི་གཙོ་བོར་བྱེད་པའི་ཕྱིར། མཐའ་དཔྱད་པ་ལ་ཁ་ཅིག་ན་རེ། སངས་འཕགས་སངས་རྒྱས་དོ། ན་
མཆོག་མི་ན་ཟེར་ན། སངས་འཕགས་གྱི་རྒྱུད་ཀྱི་མི་སློབ་པ་ཆོས་ཅན། ཁྱེད་སངས་རྒྱས་སུ་བྱེད་པའི་ཆོས་མ་ཡིན་པར་ཐལ། ཁྱོད་རང་རྒྱུད་ལྡན་གྱི་གང་ཟག་སངས་རྒྱས་སུ་བྱེད་པའི་ཆོས་མ་ཡིན་པའི་ཕྱིར། མ་གྲུབ་ན་
དེ་སངས་རྒྱས་མ་ཡིན་པ་འགལ་ལོ། །འདོད་མི་ནུས་ཏེ། ཁྱོད་རང་ཐོབ་པའི་གང་ཟག་ལ་སངས་རྒྱས་ཞེས་བརྗོད་པའི་དོན་གྱི་གཙོ་བོ་ཡིན་པའི་ཕྱིར་ཏེ། རང་འགྲེལ་ལས། གང་ཞིག་སངས་རྒྱས་ལ་སྐྱབས་སུ་འགྲོ་བ་དེ་ནི་
ཞེས་བ་ནས། ཡང་ན་གང་དག་བརྙེས་པས་ཐམས་ཅད་ཐུགས་སུ་ཆུད་པར་སྤྱོད་པའི་ཕྱིར་སངས་རྒྱས་ཡིན་པའོ། །ཞེས་གསུངས་པའི་ཕྱིར། བྱེ་སྨན་རེ། གཟུགས་ཀྱི་སྐུ་ནི་སངས་རྒྱས་མིན་ཏེ། སྔ་མ་རྒྱལ་བོ་གཞོན་ནུ་དོན་
འགྲུབ་ཀྱི་གཟུགས་དག་ཕྱི་མ་ཤཱཀྱ་ཐུབ་བའི་གཟུགས་བྱེ་བྲག་མེད་པའི་ཕྱིར་ཏེ། རང་འགྲེལ་ལས། གཟུགས་ཀྱི་སྐུ་ནི་སྔ་མ་དང་ཕྱི་མར་ཡང་བྱེ་བྲག་མེད་པའི་ཕྱིར་རོ། །ཞེས་གསུངས་པའི་ཕྱིར། འོ་ན་དེ་བཞིན་
གཤེགས་པ་ལ་ངན་སེམས་ཀྱིས་ཁྲག་ཕྱུང་བ་མེད་པར་ཐལ། མི་སློབ་བའི་ཆོས་ཁོ་ན་སངས་རྒྱས་ཡིན་པ་དེའི་ཕྱིར། ཞེས་ཟེར། དེ་ལ་བྱེ་སྨྲན་རེ། མ་ཁྱབ་སྟེ། རྟེན་ལ་གནོད་པ་བྱས་པས་དེ་དག་ལ་ཡང་གནོད་བ་

[043A]༄༅། །བྱས་པའི་ཕྱིར་ཟེར། དེ་ལ་སློབ་དཔོན་འདིས་མི་སློབ་པའི་ཆོས་ཁོ་ན་སངས་རྒྱས་མ་ཡིན་པར་ཐལ། བསྟན་བཅོས་སྡེ་བདུན་ལས་དེ་ལྟར་མི་འབྱུང་བའི་ཕྱིར། དེར་ཐལ། བསྟན་
བཅོས་གདགས་པ་ལས། གང་ཞིག་སངས་རྒྱས་ལ་སྐྱབས་སུ་འགྲོ་བ་དེ་ནི། མི་སློབ་པ་སངས་རྒྱས་སུ་བྱེད་པའི་ཆོས་དག་ལ་སྐྱབས་སུ་འགྲོའོ། །ཞེས་གསུངས་པའི་ཕྱིར། ཁྱབ་སྟེ། སངས་རྒྱས་སུ་བྱེད་པའི་ཆོས་ཞེས་
པས་རྟེན་གཟུགས་ཕུང་སངས་རྒྱས་ཉིད་དུ་མ་བཀག་པའི་ཕྱིར་ཏེ་རང་འགྲེལ་ལས། སངས་རྒྱས་སུ་བྱེད་པའི་ཆོས་ཞེས་འབྱུང་སྟེ་དེའི་ཕྱིར་རྟེན་སངས་རྒྱས་ཉིད་དུ་མ་བཀག་པས། དེ་ནི་ཀླན་གར་མི་རུང་བ་ཉིད་དོ། །ཞེས་
གསུངས་པའི་ཕྱིར། ཡང་ཁ་ཅིག་ན་རེ། འདིའི་རྟེན་གང་ཟག་ལ་བྱེད་གཟུགས་ཕུང་སངས་རྒྱས་ཡིན་པར་མི་འདོད་ཟེར་ན། རང་འགྲེལ་ལས། དེའི་ཕྱིར་རྟེན་སངས་རྒྱས་ཉིད་དུ་མ་བཀག་ཅེས་པའི་རྟེན་དེ་ལ་འཇིག་རྟེན་པའི་ཕུང་
བོ་ལྔ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལྔ་ཡོད་པའི་ཕྱིར། དེའི་འགྲེལ་བཤད་རྒྱལ་ས་སམ་ལས། དེའི་ཕྱིར་དེ་དག་གི་རྟེན་འཇིག་རྟེན་པའི་ཕུང་པོ་ལྔའི་མཚན་ཉིད་སངས་རྒྱས་ཉིད་དུ་མ་བཀག་པས་
ཞེས་གསུངས་པའི་ཕྱིར། དེ་སོགས་བརྩད་ཚུལ་མང་ལ་ལུང་ལས་སངས་རྒྱས་ཁ་སྐོངས་འོས་མེ་འོས་སོགས་ཤེས་བྱེད་མང་ཡང་མ་སྤྲོས། ཁ་ཅིག་ན་རེ། བྱེ་སྨྲའི་སྐྱབས་འགྲོའི་ངོ་བོ་དག་གི་རྣམ་པར་རིག་བྱེད་ཡིན་ཏེ། རང་འགྲེལ་

[043B] སྐྱབས་སུ་འགྲོ་བ་རྣམས་ཀྱི་རང་བཞིན་ཅི་ཞེ་ན། དག་གི་རྣམ་པར་རིག་བྱེད་ཀྱི་ངོ་བོ་ཉིད་དག་ཡིན་ནོ། །ཞེས་གསུངས་པའི་ཕྱིར་ནམ་ཁྱབ་སྟེ། དེ་སྡོམ་པ་ལེན་དུས་ཀྱི་ཆོ་གའི་སྐྱབས་འགྲོ་ངོས་བཟུང་བ་ཙམ་ཡིན་པའི་ཕྱིར་ཏེ་
རྒྱལ་སྲས་མ་ལས། དག་གི་རྣམ་པར་རིག་བྱེད་ཀྱི་ངོ་བོ་ཉིད་དག་ཡིན་ནོ། །ཞེས་བྱ་བ་ནི་ནོད་པའི་དུས་ཀྱི་དབང་དུ་བྱས་པ་ཡིན་ནོ་།ཞེས་དང། གང་སྤེལ་ལས་ཀྱང། དག་གི་རྣམ་པར་རིག་བྱེད་ཀྱི་ངོ་བོ་ཉིད་དག་ཡིན་ནོ་ཞེས་བྱ་བ་ནི་ནོད་པའི་
དུས་ཀྱི་དབང་དུ་བྱས་ནས་ཡིན་ཏེ། ཁས་ལེན་པའི་བདག་ཉིད་ཡིན་པའི་ཕྱིར་རོ། །ཞེས་གསུངས་པའི་ཕྱིར། འདིས་ལོག་པ་ཤད་དུ་མ་བཀག་གོ། །གཞན་ཡང། སྐབས་འདིར་སྐྱབས་འགྲོའི་ངོ་བོ་དཀོན་མཆོག་སྐྱབས་སུ་ཁས་ལེན་པའི་ཤེས་
རབ་གཙོ་བོ་ཡིན་ཀྱང། འཁོར་དང་བཅས་ན་ཕུང་པོ་ལྔ་བ་ཅན་མ་ཡིན་པར་ཐལ། དེ་དག་གི་ངོ་བོ་དག་གི་ཚིག་ཡིན་པའི་ཕྱིར། རྟགས་ཁས། འདོད་མི་ནུས་ཏེ། གང་སྦེལ་ལས། འཁོར་དང་བཅས་པ་ན་ནི་ཕུང་བོ་ལྔའི་རང་བཞིན་ཡིན་ཏེ་
སེམས་ཀྱི་ཀུན་ནས་བསླངས་པའི་ཚིག་གིས་སྐྱབས་སུ་འགྲོ་ཡི་སེམས་མེད་པར་ནི་མིན་ནོ། །ཞེས་གསུངས་པའི་ཕྱིར། དྲུག་པ་བསླབ་བྱའི་ཡན་ལག་གི་དོགས་གཅོད་ནི། ལོག་གཡེམ་ཤིན་ཏུ་སྨད་ཕྱིར་དང། །སླ་ཕྱིར་མི་བྱེད་ཐོབ་
ཕྱིར་རོ། །སྡོམ་པ་ཇི་ལྟར་ཁས་བླངས་བཞིན། །འཐོབ་ཀྱི་རྒྱུ་ལས་མ་ཡིན་ནོ། །བསླབ་པ་ཐམས་ཅད་འདས་གྱུར་ན། །རྫུན་དུ་ཐལ་བར་འགྱུར་བའི་ཕྱིར། །བཅས་པའི་ཁ་ན་མཐོ་བ། །མྱོས་འགྱུར་ལས་གཞན་བསྲུང་ཕྱིར་

[044A]༄༅། །རོ༑ ༑ཞེས་གསུངས། ཤེས་བྱ་ཆོས་ཅན། མི་ཚངས་སྤྱོད་སྤོང་བ་དགེ་བསྙེན་གྱི་སྡོམ་པའི་ཡན་ལག་ཏུ་མི་འཇོག་བར། ལོག་གཡེ་མ་སྤོང་བ་འཇོག་པའི་རྒྱུ་མཚན་ཡོད་དེ། གཞན་གྱི་ཆུང་
མར་ལོག་པར་གཡེམ་པ་ངན་སོང་གི་རྒྱུ་ཡིན་པས་འཇིག་རྟེན་ན་ཤིན་ཏུ་སྨད་པའི་ཕྱིར་དང། ཁྱིམ་པས་དེ་སྤོང་སླ་ཞིང་འཕགས་པས་ཚེ་རབས་ཐམས་ཅད་དུ་ལོག་གཡེམ་མི་བྱེད་པར་ཐོབ་པའི་ཕྱིར། ལོག་གཡེམ་ཤིན་ཏུ་སྨྲད་ཕྱིར་
དང༑ །སླ་ཕྱིར་མི་བྱེད་ཐོབ་ཕྱིར་རོ། །ཞེས་སོ། །ཤེས་བྱ་ཆོས་ཅན། ཐོག་མར་དགེ་བསྙེན་ཡིན་བཞིན་དུ་ཆུང་མ་བླངས་ན་འང་སྡོམ་པ་གཏོང་བར་མི་འགྱུར་ཏེ། དགེ་བསྙེན་གྱི་སྡོམ་པ་ནི་བདག་འདོད་པས་ལོག་པར་གཡེམ་
བ་སྤོང་ངོ། །ཞེས་ཁས་ལེན་པ་ལྟར་འཐོབ་ཀྱི། བདག་གི་ཆུང་མར་བླངས་བའི་བུད་མེད་ཀྱི་རྒྱུད་འདི་ལ་མི་ཚངས་པར་སྤྱོད་པར་མི་བྱའོ་ཞེས་ཁས་མ་བླངས་པའི་ཕྱིར་ཏེ། རྩ་བར། སྡོམ་པ་ཇི་ལྟར་ཁས་བླངས་བཞིན། །འཐོབ་ཀྱི་རྒྱུད་
ལས་མ་ཡིན་ནོ། །ཞེས་དང། གང་སྦེལ་ལས། རྒྱུད་འདི་ལ་ཞེས་བྱ་བ་ནི་ཆུང་མར་མ་བླངས་པའི་བུད་མེད་ལའོ། །ཞེས་བྱ་བ་ནས་གང་གི་ཚེ་ཆུང་མར་བླངས་པ་དེའི་ཚེ་ཆུང་མར་གྱུར་བ་ལ་སྡོམ་པ་ཉམས་པ་མེད་དོ་
ཞེས་གསུངས་པའི་ཕྱིར། དག་གི་ཉེས་སྤྱོད་རྣམས་ཀྱི་ནང་ནས་རྫུན་སྤོང་བ་དགེ་བསྙེན་གྱི་སྡོམ་པའི་ཡན་ལག་ཏུ་འཇོག་པའི་རྒྱུ་མཚན་ཡོད་དེ། དག་གི་ཉེས་པའི་ནང་ནས་རྫུན་འཇིག་རྟེན་ན་ཤིན་ཏུ་སྨད་ཅིང་སྤོང་སླབ་དང་འཕགས་

[044B] བསླབ་པ་ཐམས་ཅད་ལས་འདས་ཀྱང་བདག་གིས་དེ་ལྟར་མ་བྱས་ཞེས་རྫུན་དུ་ཐལ་བར་འགྱུར་བ་སྤང་བའི་ཆེད་ཡིན་པའི་ཕྱིར་ཏེ། རང་འགྲེལ་ལས། ཕྲ་མ་ལ་སོགས་པ་
ལས་མ་ཡིན་ཞེ་ན། རྒྱུ་གསུམ་པོ་དེ་དག་ཉིད་ཀྱི་ཕྱིར་ཏེ། རྫུན་སྨ་ཤིན་ཏུ་སྨད་ཕྱིར་དང། །སླ་ཕྱིར་མི་བྱེད་ཐོབ་ཕྱིར་རོ་།ཞེས་གསུངས་པའི་ཕྱིར། བཅས་པའི་ཁ་ན་མ་ཐོབ་རྣམས་ལས་མྱོས་འགྱུར་སྤོང་བ་དགེ་
བསྙན་གྱི་སྡོམ་པའི་ཡན་ལག་ཏུ་འཇོག་པའི་རྒྱུ་མཚན་ཡོད་དེ། མྱོས་འགྱུར་སྦངས་པས་ཡན་ལག་གཞན་བསྲུང་བའི་ཆེད་ཡིན་པའི་ཕྱིར་ཏེ། མྱོས་འགྱུར་འཐུང་ན་ཡན་ལག་གཞན་བསྲུང་མི་ཐུབ་པའི་ཕྱིར་བཅས་པའི་[?]
ན་མ་ཐོ་བ། །མྱོས་འགྱུར་ལས་གཞན་བསྲུང་ཕྱིར་རོ། །ཞེས་སོ་།ཆད་འཐུང་བ་བཅས་པའི་ཁ་ན་མ་ཐོ་བ་ཡིན་ཏེ། རང་བཞིན་གྱི་ཁ་ན་མ་ཐོ་བའི་མཚན་ཉིད་མེད་པའི་ཕྱིར། དེར་ཐལ། རང་བཞིན་གྱི་ཁ་ན་མ་ཐོ་བ་ནི་
སེམས་ཉོན་མོངས་ཅན་ཁོ་ནས་སྤྱོད་པ་གང་ཞིག་འཆང་འཐུང་བ་ལ་གཉེན་པོའི་བློ་ཁོ་ནས་འཐུང་བ་གཅིག་ཡོད་པའི་ཕྱིར། དེ་ལ་འདུལ་བ་འཛིན་པ་རྣམས་ན་རེ། སྨྱོས་འགྱུར་འཐུང་བ་རང་བཞིན་གྱིས་ཁ་ན་མཐོ་བ་ཡིན་
པར་ཐལ། ནད་པ་བཅས་རྐྱང་མཐའ་དག་གིས་གསོར་གནང་བ་གང་ཞིག་ཤཱཀྱ་ནད་པ་ལ་ཡང་ཆང་རྩ་རྩེས་ཀྱང་མི་འཐུང་ཞེས་བཀག་པའི་ཕྱིར། དང་བོ་གྲུབ་སྟེ། ལུང་ལས། བཙུན་པ་ཇི་ལྟར་བྲོ་གཡོག་བགྱི། ཉེ་བར་

[045A]༄༅། །འཁོར། རང་བཞིན་གྱི་ཁ་ནམ་ཐོབ་མ་གཏོགས་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཤཱཀྱ་ནད་པ་རྣམས་ལའང། ལུང་ལས། དགེ་སློང་དག་བསྟོན་པ་ཡིན་པར་སྨྲ་བ་རྣམས་ཀྱིས་
མྱོས་པར་འགྱུར་བ་རྩྭའི་རྩེ་མོའི་ཀྱང་བཏུང་བར་མི་བྱའོ་།ཞེས་གསུངས་པའི་ཕྱིར། ཞེས་རྩོད་ཚུལ་ལ། སློབ་དཔོན་ལྟར་མྱོས་འགྱུར་འཐུང་བ་རང་བཞིན་གྱི་ཁ་ན་མ་ཐོ་བ་མིན་ཀྱང་ཉེས་པ་ཤིན་ཏུ་ཆེ་བ་འདུལ་མངོན་གཉིས་ཀས་བཞེད་དེ་
ཧ་ཅང་བསྟེན་ན་ངན་འགྲོར་འགྲོ་བས་བཅོམ་ལྡན་འདས་ཀྱིས་དེ་ལྟར་བཀག་པའི་ཕྱིར་ཏེ། གང་སྤེལ་ལས། ཆང་ནི་ལན་གཅིག་འཐུང་ཀྱང་ཞེན་པ་ཅན་དུ་འགྱུར་ཏེ། བཅོམ་ལྡན་འདས་ཀྱིས་ཀྱང་གནས་གསུམ་པོ་ཆང་དང་
མི་ཚངས་པར་སྤྱོད་པ་དང། རྨུགས་པ་དང་གཉིད་བསྟེན་པ་ནི་ཚིམ་པ་མེད་དོ། །ཞེས་གསུངས་པའི་ཕྱིར་དང། རང་འགྲེལ་ལས། ཆང་ཀུན་ཏུ་བསྟེན་པས་ངན་འགྲོར་འགྲོ་བར་གསུངས་པ་སོགས། ཞེས་གསུངས་པའི་
ཕྱིར༑ འབྲུའི་ཆང་དང། སྦྱར་བའི་ཆང་གི་ཁྱད་པར་ཡོད་དེ་འབྲས་སོགས་བཟའ་བ་ཕབས་དང་སྦྱར་བའི་བཏུང་བ་དེ་འབྲུའི་ཆང་དང། བུར་ཤིང་གི་ཁུ་བ་ཕབས་དང་སྦྱར་བའི་བཏུང་བ་སྦྱར་ཆང་དུ་གང་སྤེལ་ལས་བཤད་པའི་ཕྱིར་
འོ་མ། ཕངས་དང་སྦྱར་བའི་ཨ་རག་སོགས་ཀྱང་སྦྱར་ཆང་ཡིན་ནོ། །དེས་ན་དེ་དག་བཏུང་བ་སྐྱེས་རབས་བཞིན་དོར་བར་བྱའོ་།སྨྲས་པ། ཡིད་ལུས་ཇི་བཞིན་ཡིད་ཀྱི་གཟུགས་ཅན་དུ། །དུ་མས་རིག་མིན་དུ་ཞིག་ཐེ་ཚོམ་བློ། །བློ་

[045B] །ཀྱེ་མ་རྨོངས་སེམས་ཀྱི་ཁྱོད་ད་ཤོད་ཅིག་མཁས་མཁས་པཎ་ཆེན་ཚིག་སྦྱོར་གནམ་རུ་དེ། །ལྷོད་གསེར་བཤད་རྒྱུད་དུ་ཉེར་བཀུག་ཚེ། །མང་མང་རྒྱ་བོད་མཁྱེན་བའི་ཁངས་དྲེགས་
ཀུན༑ ༑དད་དད་ཐལ་སྦྱར་དེ་དེ་གསུང་ངམ་སྙམ། །ཞེས་པའང་བར་སྐབས་ཀྱི་ཚིགས་སུ་བཅད་པའོ།། །།གཉིས་པ། གཞི་གང་ལ་བརྟེན་ནས་འཐོབ་པ་ལ། སྡོམ་པ་དང། སྡོམ་མིན་དང། བར་མ་གསུམ། དང་པོ་ལ་སོ་
ཐར་ཀྱི་སྡོམ་པ་དང། བསམ་གཏན་ཟག་མེད་ཀྱི་སྡོམ་པ་གཉིས། དང་པོ་ནི། འདོད་གཏོགས་ཐམས་ཅད་གཉིས་ཀ་དང། །ད་ལྟར་བ་ལས་ཐོབ་པར་འགྱུར། །ཞེས་གསུངས། འདོད་པར་གཏོགས་པའི་སོ་ཐར་གྱི་སྡོམ་པ་ཆོས་
ཅན༑ ཐོབ་ཚུལ་གྱི་ཁྱད་པར་ཡོད་དེ། ལས་ལམ་གྱི་ཁྱད་པར་མི་དགེ་བའི་སྦྱོར་དངོས་མཇུག་གསུམ་གྱི་གཉེན་པོ་སོ་ཐར་སྡོམ་པ་སྦྱོར་དངོས་མཇུག་གསུམ་གྱི་གཉེན་པོ་གསུམ་ཐོབ། གཞིའི་ཁྱད་པར་སེམས་ཅན་དུ་སྟོན་པ་
སྲོག་ཆགས་དང། སེམས་ཅན་དུ་མི་སྟོན་པ་ནགས་ཚལ་སོགས་ལ་བརྟེན་ནས་ཐོག་ངོ་བོའི་ཁྱད་པར་རང་བཞིན་གྱི་ཁ་ན་མ་ཐོབ་སྲོག་གཅོད་སྤོང་བ་སོགས་དང། [?][?][?]པའི་ཁ་ན་མ་ཐོ་བ་ནགས་ཚལ་འཇོམས་པ་སྤོང་བ་སོགས་ལས་
ཐོབ། ལམ་གྱི་ཁྱད་པར་དང་དུས་ཀྱི་ཁྱད་པར་གདགས་གཞིད་ལྟ་བ་ལས་ཐོབ་པའི་ཕྱིར། ཇི་སྐད་དུ། གང་སྤེལ་ལས། དྲི་བའི་དོན་ནི་ལས་སྦྱོར་བ་དང་དངོས་དང་མཇུག་རྣམས་དང། སེམས་ཅན་དང་སེམས་ཅན་མ་ཡིན་པར་

[046A]༄༅། །སྟོན་པའི་གཞི་དག་དང། རང་བཞིན་དང་བཅས་པའི་ཁ་ན་མཐོ་བ་དག་ལས་ཞེས་བྱའོ། །ཞེས་གསུངས་པའི་ཕྱིར། ཁྱད་པར་དང་པོ་གྲུབ་སྟེ། སྦྱོར་དངོས་མཇུག་གསུམ་གྱི་སྒོས་རང་གི་དངོས་
སྐལ་གྱི་སྤང་བྱའི་གཉེན་པོར་སྡོམ་པ་རྣམ་པར་རིག་བྱེད་དང་རིག་བྱེད་མ་ཡིན་བ་སྐྱེས་པའི་ཕྱིར་ཏེ། རྒྱལ་སྲས་མ་ལས། སྦྱོར་བ་དང་དངོས་དང་མཇུག་ལས་སོ། །ཞེས་བྱ་བ་ནི། ཞེས་པ་ནག་སོ་སོར་ཐར་བའི་སྡོམ་པ་ཞེས་བྱ་བ་
རྣམ་པར་རིག་བྱེད་དང་རིག་བྱེད་མ་ཡིན་པའང་སྦྱོར་བ་དང་དངོས་དང་མཇུག་གི་ངོ་བོ་ཉིད་གསུམ་ཐོབ་བར་འགྱུར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འདིའི་བཅས་རང་རེ་རེའི་གཞི་སེམས་ཅན་དང་སེམས་ཅན་
མ་ཡིན་པ་གཉིས་གཉིས་ཡོད་པའི་ཕྱིར། དེར་ཐལ། རང་བཞིན་ཁ་ན་མ་ཐོ་བ་སྐྱེད་པའི་སེམས་ཅན་གྱི་རྟེན་ཅན་ནི་སྲོག་གཅོད་པའི་ལྟུང་བ་ལྟ་བུ་དང། རང་བཞིན་གྱི་ཁ་ན་མ་ཐོ་བའི་སེམས་ཅན་མ་ཡིན་པའི་རྟེན་ཅན་ནི་
གསེར་རྐུ་བའི་ལྟུང་བ་ལྟ་བུ་སོགས་ཡིན་པ་གང་ཞིག་བཅས་པའི་ཁ་ན་མ་ཐོ་བ་སེམས་ཅན་གྱི་རྟེན་ཅན་བུད་མེད་དང་ལྷན་གཅིག་ཉལ་བ་དང། བཅས་པའི་ཁ་ན་མ་ཐོ་བ་སེམས་ཅན་མ་ཡིན་པའི་རྟེན་ཅན་རྩྭ་གཅོད་པ་སོགས་
ལྟ་བུ་ཡིན་པའི་ཕྱིར། དང་པོ་གྲུབ་སྟེ། གང་སྤེལ་ལས། རང་བཞིན་གྱི་ཁ་ན་མ་ཐོ་བ་ཡང་སེམས་ཅན་གྱི་རྟེན་ཅན་དད་སེམས་ཅན་མ་ཡིན་པའི་རྟེན་ཅན་ཡིན་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས་

[046B]སེམས་ཅན་མ་ཡིན་པའི་རྟེན་ཅན་ཡིན་ནོ། །ཞེས་གསུངས་པའི་ཕྱིར་རྩ་བའི་ཁྱད་པར་གསུམ་པ་སྟེ། སེམས་ཅན་དང་སེམས་ཅན་མ་ཡིན་པ་རེ་རེ་ལ་བརྟེན་པའི་
བཅས་རང་གི་ཁ་ན་མ་ཐོ་བ་གཉིས་གཉིས་ཡོད་པ་སྔ་མས་ཤེས་པའི་ཕྱིར་ཏེ། རྒྱལ་སྲས་མ་ལས། དེ་ལྟར་ན་འདི་གཉིས་ནི་གཉིས་ཀའི་རྟེན་ཅན་ཡིན་ཏེ། ཞེས་གསུངས་པའི་ཕྱིར། ཁྱད་པར་བཞི་པ་གྲུབ་སྟེ། སེམས་ཅན་གྱི་
རྟེན་ལ་ད་ལྟར་བ་དགོས་ཀྱི་འདས་མའོངྶ་དེ་དུས་སུ་དངོས་མེད་ཡིན་པས་མེད་པ་དང་འདྲ་བའི་ཕྱིར་ཏེ། རྒྱལ་སྲས་མ་ལས། ད་ལྟར་གྱི་ཆོས་རྣམས་ཁོ་ན་སེམས་ཅན་དུ་གདགས་པའི་རྟེན་ཡིན་གྱི། འདས་པ་དང་མ་འོངས་པ་རྣམས་
ནི་མ་ཡིན་ཏེ། དེ་དག་ནི་མེད་པ་དང་འདྲ་བའི་ཕྱིར་རོ། །ཞེས་གསུངས་པའི་ཕྱིར། འདིས་འདས་མ་འོངས་ཀྱི་སེམས་ཅན་དེ་དུས་སུ་མེད་པས་སེམས་ཅན་དུ་མ་གྲངས་ཏེ་དུས་ལ་སྦྱར་ན་དེ་དུས་སེམས་ཅན་མ་ཡིན་པའི་ཕྱིར། གཉིས་
པ་ནི༑ བསམ་གཏན་ཟག་མེད་སྡོམ་པ་ནི། །དངོས་དང་དུས་ནི་ཐམས་ཅད་ལས། །སྡོམ་པ་སེམས་ཅན་ཐམས་ཅད་ལས། །ཡན་ལག་རྒྱུ་ལ་དབྱེ་བ་ཡོད། །ཅེས་གསུངས། བསམ་གཏན་དང་ཟག་མེད་ཀྱི་སྡོམ་པ་གཉིས་ནི་
ཆོས་ཅན། འཐོབ་ཚུལ་གྱི་ཁྱད་པར་ཡོད་དེ། མི་དགེ་བའི་དངོས་གཞི་སྤོང་པ་ལས་འཐོབ་ཀྱི། ལས་ལམ་གྱི་སྦྱོར་མཇུག་ལས་མ་ཡིན་ན་བཅས་པ་ལྟ་ཅི་སྨོས་པ་དང། དུས་ནི་གསུམ་པོ་ཐམས་ཅད་ལས་འཐོབ་པའི་ཕྱིར་

[047A]༄༅། །དང་པོ་གྲུབ་སྟེ། གང་སྤེལ་ལས། སྦྱོར་བ་དང་མཇུག་ལས་ཀྱང་མ་ཡིན་ན་ཞེས་བྱ་བ་ནི་མཉམ་པར་བཞག་པའི་གནས་སྐབས་ཁོ་ནར་དངོས་གཞི་ཡོད་པའི་ཕྱིར་དང། མཉམ་པར་མ་
བཞག་པའི་གནས་སྐབས་ན་སྡོམ་པ་མེད་པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། དུས་ཐམས་ཅད་རྒྱས་པར་འབྱུང་པ་ནི་དེ་དག་དང་ལྷན་གཅིག་འབྱུང་བའི་སེམས་བཞིན་དུ་
འདས་པ་དང་མ་འོངས་པའི་སྡོམ་པ་གཉིས་ཀྱང་འཐོབ་པའི་ཕྱིར་རོ། །ཞེས་གསུངས་པའི་ཕྱིར། དེས་ན་སོ་ཐར་གྱི་སྡོམ་པ་དང་བསམ་གཏན་ཟག་མེད་ཀྱི་སྡོམ་པའི་ཐོབ་ཚུལ་མི་འདྲ་སྟེ། སོ་ཐར་གྱི་དེ་ཐོབ་ལ་བསམ་གཏན་
དང་ཟག་མེད་ཀྱི་དེ་མི་འཐོབ་པའི་གཞི་དང། དེ་ལས་བཟློག་པའི་གཞིའི་མུ་དང། དེ་གཉིས་ཀ་ཐོབ་པའི་མུ་དང། དེ་གཉིས་ཀ་གང་ཡང་ཐོབ་བ་མ་ཡིན་པའི་གཞིའི་མུ་བཞི་ཡོད་པའི་ཕྱིར། དང་པོ་གྲུབ་སྟེ། སྲོག་གཅོད་པའི་སྦྱོར་མཇུག་གི་ཁ་ན་མ་ཐོ་བ་དེ་
དང༑ ཤིང་གཅོད་པ་སོགས་ཀྱི་བཅས་པའི་ཁ་ན་མ་ཐོ་བ་དག་སྤོང་བ་ལས་སོ་ཐར་སྡོམ་པ་ཐོབ་ཀྱི་བསམ་གཏན་ཟག་མེད་ཀྱི་སྡོམ་པ་ཐོབ་པ་མ་ཡིན་པའི་ཕྱིར། རྩ་བར། འདོད་གཏོགས་ཐམས་ཅད་གཉིས་ཀ་དང། །ཞེས་དང། རང་
འགྲེལ་ལས། མུ་དང་པོ་ནི་ད་ལྟར་འབྱུང་བའི་ཉེར་བསྡོགས་དང་མཇུག་དག་དང་བཅས་པའི་ཁ་ན་མ་ཐོ་བ་ལས་སོ། །ཞེས་གསུངས་པའི་ཕྱིར། འདིའི་ཉེར་བསྡོགས་ནི་སྦྱོར་པའི་འགྱུར་ནོར་བའོ་།གཉིས་པ་གྲུབ་སྟེ་

[047B]བདུན་ལས་བསམ་གཏན་ཟག་མེད་ཀྱི་སྡོམ་པ་ཐོབ་ཀྱང་སོ་ཐར་ནི་ད་ལྟར་བ་ལས་ཡིན་པས། དེ་ལས་མི་འཐོབ་པའི་ཕྱིར་ཏེ། རྩ་བར་དངོས་དང་དུས་ནི་
ཐམས་ཅད་ལས། །ཞེས་དང། ད་ལྟར་དག་ལས་འཐོབ་པར་འགྱུར་།ཞེས་གསུངས་པའི་ཕྱིར་དང། རང་འགྲེལ་ལས། གཉིས་པ་ནི་འདས་པ་དང་མ་འོངས་པའི་ལས་ཀྱི་ལམ་དངོས་དག་ལས་སོ། །ཞེས་གསུངས་པའི་
ཕྱིར༑ གསུམ་པ་གྲུབ་སྟེ། ད་ལྟར་བྱུང་པའི་ལུས་ངག་གི་མི་དགེ་བའི་ལས་ལམ་བདུན་སྤོང་གཞི་བྱས་པ་ལས་སོ་ཐར་གྱི་སྡོམ་པ་དང་བསམ་གཏན་ཟག་མེད་ཀྱི་སྡོམ་པ་ཐོབ་པའི་ཕྱིར་ཏེ། རང་འགྲེལ་ལས། གསུམ་པ་ནི་ད་ལྟར་
བྱུང་བའི་ལས་ཀྱི་ལམ་དངོས་དག་ལས་སོ། །ཞེས་གསུངས་པའི་ཕྱིར། བཞི་པ་གྲུབ་སྟེ། འདས་མ་འོངས་པའི་མི་དགེ་བའི་ལས་ལམ་གྱི་སྦྱོར་མཇུག་གི་གཞི་ལས་སོ་ཐར་སྡོམ་པ་དང་བསམ་གཏན་ཟག་མེད་ཀྱི་སྡོམ་པ་གང་ཡང་མི་འཐོབ་
པའི་ཕྱིར། དེར་ཐལ། འདས་མ་འོངས་སོ་ཐར་སྡོམ་པའི་ལྡོག་གཞིར་མི་རུང་ལ། སྦྱོར་མཇུག་བསམ་གཏན་ཟག་མེད་ཀྱི་སྡོམ་པའི་ལྡོག་གཞིར་མི་རུང་བའི་ཕྱིར་ཏེ། རང་འགྲེལ་ལས། བཞི་པ་ནི་འདས་པ་དང་མ་འོངས་པའི་ཉེར་བསྡོགས་
དང་མཇུག་ལས་སོ། །ཞེས་གསུངས་པའི་ཕྱིར། འདིའི་ཉེར་བསྡོགས་ཀྱང་སྦྱོར་བ་ཡིན་པ་གཞན་དུ་ན་འགལ་ལོ། །རྩ་འགྲེལ་གྱི་བཤད་ཚུལ་དེ་བྱེ་སྨྲའི་ལུགས་ཡིན་ཏེ། སློབ་དཔོན་གྱིས་མུ་གསུམ་པ་དང་གཉིས་པ་དེ་དག་མི་

[048A]༄༅། །འཐད་པར་བཞེད་པའི་ཕྱིར། དེར་ཐལ། སྡོམ་པ་ཐོབ་པའི་ཚེ་འཆལ་ཚུལ་གྱི་ལས་ལམ་མེད་པས་ད་ལྟར་གྱི་གཞི་ཅན་དུ་བརྗོད་དགོས་པའི་ཕྱིར་ཏེ། དེས་ན་མུ་གསུམ་པ་མི་འཐད་པའི་ཕྱིར། གང་
སྤེལ་ལས། སློབ་དཔོན་གྱིས་མུ་གསུམ་པ་མི་སྲིད་པར་གཟིགས་ནས་སྡོམ་པ་འཐོབ་པའི་ཚེ་ན། ཞེས་སོགས་གསུངས་པའི་ཕྱིར། མུ་གཉིས་པ་ཡང་མི་འཐད་པར་ཐལ། སྡོམ་པ་མ་འོངས་པའི་ལས་ལམ་ཁོ་ན་ལས་སྡོམ་གྱི། འདས་པ་དང་ད་
ལྟར་བ་རྣམས་བྱུང་ཟིན་པས་བསྡམས་པར་མི་རུང་པའི་ཕྱིར། རྒྱལ་སྲས་མ་ལས། འདས་པ་དང་ད་ལྟར་གྱི་ལས་ལམ་རྣམས་ལས་ནི་མ་ཡིན་ནོ། །ཞེས་བྱ་བ་ལ་སློབ་དཔོན་གྱིས་བསམ་པ་ནི་འདི་དག་ནི་བྱུང་ཟིན་པའི་ཕྱིར་བསྡམས་པར་རུང་བ་མ་
ཡིན་ལ། ཞེས་གསུངས་པའི་ཕྱིར། སོ་ཐར་གྱི་སྡོམ་པ་ཆོས་ཅན་འཐོབ་ཚུལ་སེམས་ཅན་ཐམས་ཅད་ལས་འཐོབ་ཀྱང་ཡན་ལག་ཐམས་ཅད་དང་རྒྱུ་ཐམས་ཅད་ལས་འཐོབ་པ་མ་ཡིན་ཏེ། སེམས་ཅན་ཐམས་ཅད་ལས་དེས་པར་
འཐོབ་དགོས། ཡན་ལག་ལ་མང་ཉུང་ལས་ཐོབ་པ་སོ་སོར་ཡོད། རྒྱུའི་རྣམ་གྲངས་མང་ཉུང་གིས་འཐོབ་ཚུལ་ཡང་སོ་སོར་ཡོད་པའི་ཕྱིར་དང་པོ་གྲུབ་སྟེ། སྲོག་གཅོད་སོགས་སེམས་ཅན་ཐམས་ཅད་ལ་སེམས་སྡོམ་དགོས། འགའ་
ཞིག་གིས་མི་ཆོག་པའི་ཕྱིར་ཏེ། རང་འགྲེལ་ལས། སྡོམ་པ་ནི་སེམས་ཅན་ཐམས་ཅད་ལས་འཐོབ་བ་ཉིད་དེ། འགའ་ལས་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སྤང་བྱའི་ལས་ལམ་ཐམས་ཅད་སྤོང་བ་ལས་

[048B] ལུས་ཀྱེ་གསུམ་དག་གི་རྫུན་དང་བཞི་སྤོང་བ་ལས་དགེ་ཚུལ་དགེ་བཉེན་བསྙེན་གནས་ཀྱི་སྡོམ་པ་རྣམས་ཐོབ་པའི་ཕྱིར། དང་པོ་གྲུབ་སྟེ། རྒྱས་སྲས་མ་ལས། དགེ་སློང་གི་སྡོམ་པ་ནི་ལས་ཀྱི་ལམ་ཐམས་
ཅད་ལས་ཐོང་སྟེ། ལས་ཀྱི་ལ་མཐམས་ཅད་སྤོང་བར་བྱེད་པ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས་ཡན་ལག་ཐམས་ཅད་ཀྱིས་མ་ཡིན་པ་ནི། བསྙེན་གནས་དང། དགེ་བསྙེན་དགེ་ཚུལ་གྱི་སྡོམ་བདག་ལ་ཕྲ་མ་
དང་ཚིག་རྩུབ་བོ་དད་ཚིག་ཀྱལ་སྤོང་བ་རྣམས་མི་སྲིད་པའི་ཕྱིར། ཞེས་གསུངས་པའི་ཕྱིར། རྩ་བའི་ཁྱད་པར་གྱི་རྟགས་གསུམ་པ་གྲུབ་སྟེ། རྒྱུ་དགེ་རྩ་གསུམ་སེམས་ཆེ་འབྲིད་ཆུད་གསུམ་གྱིས་དགེ་བསྙེན་གྱིས་དེ་བླངས་པ་ནས་སེམས་ཆུང་
འབྲིང་ཆེ་གསུམ་གྱིས་དགེ་སློང་གི་དེའི་བར་བླངས་པ་ཡོད་པའི་ཕྱིར་ཏེ། རང་འགྲེལ་ལས། རྒྱུ་ལས་ཀྱང་རྣམ་གྲངས་ལ་ལས་ནི་ཐམས་ཅད་ཀྱིས་སོ། །ལ་ལས་ནི་གཅིག་གིས་སོ། །ཞེས་སོགས་གསུངས་པའི་ཕྱིར། འདིར་
སྐྱེས་བུ་གསུམ་གྱི་རྣམ་བཞག་བཤད་སྣང་ཡང་མ་སྦྲོས་ཏེ་སེམས་ཀྱི་སྒོས་ཤེས་སླ་བའི་ཕྱིར། །གཉིས་པ་སྡོམ་མིན་ནི། སྡོམ་པ་མིན་པ་ཐམས་ཅད་དང། །ཡན་ལག་ཀུན་ལས་རྒྱུས་མིན་ནོ། །སྡོམ་པ་མིན་པ་བྱ་པའམ་
ཁས་ལེན་པ་ལས་ཐོབ་པར་འགྱུར། །ཞེས་གསུངས། ཤེས་བྱ་ཆོས་ཅན་སྡོམ་མིན་སེམས་ཅན་དང། ཡན་ལག་དང། རྒྱུ་གསུམ་ལས་ཐོབ་ཚུལ་ཡོད་དེ། སྡོམ་པ་མིན་པ་ཡུལ་སེམས་ཅན་ཐམས་ཅད་དང། ཡན་ལག་

[049A]༄༅། །ཀུན་ལས་ཐོབ་ཀྱང། རྒྱུ་འགའ་ཞིག་ལས་ཐོབ་ཀྱི་ཐམས་ཅད་ལས་མ་ཡིན་པའི་ཕྱིར། དང་པོ་གྲུབ་སྟེ། རང་འགྲེལ་ལས། སེམས་ཅན་ཐམས་ཅད་དད་ལས་ཀྱི་ལམ་ཐམས་ཅད་ལས་ཐོབ་
སྟེ་ཞེས་གསུངས་པའི་ཕྱིར། འདིར་མདོ་སྡེ་བས་རྩོད་ཚུལ་ཡོད་གཉིས་པ་གྲུབ་སྟེ། རྒྱུ་མི་དགེའི་རྩ་བ་གསུམ་ཅིག་ཆར་འབྱུང་བ་མེད་པའི་ཕྱིར་ཏེ། རང་འགྲེལ་ལས། རྒྱུ་ཐམས་ཅད་ཀྱིས་ནི་མ་ཡིན་ཏེ། ཞེས་
གསུངས་པའི་ཕྱིར། ཤེས་བྱ་ཆོས་ཅན། སྡོམ་མིན་ཐོབ་ཚུལ་ཡོད་དེ་ཤན་པ་སོགས་ཀྱི་རིགས་སུ་སྐྱེས་པས་སྲོག་གཅོད་པའི་བྱ་བ་ལ་ཞུགས་པའམ། དེའི་རིགས་མིན་ཀྱང་དེ་རིང་ནས་སྲོག་གཅོད་པས་འཚོ་ཞེས་
ཤན་པ་སོགས་སུ་ཁས་ལེན་བ་ལས་ཐོབ་བའི་ཕྱིར་ཏེ། རྩ་བར་སྡོམ་བ་མིན་བ་བྱ་བའམ། །ཁས་ལེན་བ་ལས་ཐོབ་པར་འགྱུར། །ཞེས་སོ། །གསུམ་པ་ནི། ལྷག་མའི་རྣམ་རིག་མིན་ཞིང་དང། །ལེན་དད་གུས་བར་བྱེད་བས་ཐོབ། །
ཅེས་གསུངས། ཤེས་བྱ་ཆོས་ཅན། སྡོམ་པ་དང་སྡོམ་མིན་གྱི་ལྷག་མ་བར་མའི་རིག་བྱེད་མ་ཡིན་པའི་ཐོབ་ཚུལ་ཡོད་དེ། རྫས་ལས་བྱུང་བའི་བསོད་ནམས་བདུན་ལྟ་བུ་ཞིང་ལས་ཐོབ་པ་དང། སངས་རྒྱས་ལ་ཕྱག་མ་
འཚལ་བར་ཟས་མི་ཟ་བའམ། ཟླ་ཕྱེད་སོགས་སུ་ཟས་སྤྱིན་བར་ཁས་བླངས་པ་ལྟ་བུ་ཁས་ལེན་པ་ལས་ཐོབ་པ་དང། ཉོན་མོངས་དྲག་པོ་འམ་རབ་དང་དྲག་པོའི་བྱས་པ་ལྟ་བུ་གུས་པར་བྱེད་པས་ཐོབ་པ་ཡོད་པའི་ཕྱིར། གསུམ་

[049B] གཏོད་ཚུལ་ལ། སྡོམ་པའི་དང། སྡོམ་མིན་གྱི་དང། བར་མའི་དང། ཞར་ལ་གཟུགས་ཅན་གཞན་གྱི་གཏོད་ཚུལ་བཞི། དང་པོ་ལ་སོ་ཐར་གྱི་དང། བསམ་གཏན་ཟག་མེད་ཀྱི་སྡོམ་པ་གཏོད་རྒྱུ་གཉིས་དང་པོ་ནི། [?]
ཤི་འཕོས་དང། །མཚན་གཉིས་དག་ནི་བྱུང་བ་དང། །རྩ་བ་ཆད་དང་མཚན་འདས་ལས། །སོ་སོར་ཐར་བའི་འདུལ་བ་གཏོང། །ཁ་ཅིག་ལྟུང་བར་འགྱུར་ལས་སྨྲ། །གཞན་དག་དམ་ཆོས་ནུབ་པ་ལས། [?]
བྱུང་བ་ལས། །བུ་ལོན་ནོར་བཞིན་གཉིས་སུ་འདོད། །ཅེས་བྱུང། ཤེས་བྱ་ཆོས་ཅན། སོ་ཐར་སྡོམ་པའི་གཏོང་རྒྱུ་ཡོད་དེ། བརྡ་འཕྲོད་པའི་གང་ཟག་གཞན་ལ་བསླབ་པ་བསམ་པ་ཐག་བས་ཕུལ་བ་དང་ཤི་འཕོས་པ་
དང། མཚན་གཉིས་དག་ཅིག་ཅར་དུ་བྱུང་བ་དང། དགེ་རྩ་ཆད་པ་རྣམས་ཀྱིས་གཏོང་བའི་ཕྱིར། དང་པོ་གྲུབ་སྟེ། ཡང་དག་པར་བླངས་པ་དང་འགལ་བའི་རྣམ་པར་རིག་བྱེད་བསྐྱེད་པའི་ཕྱིར་ཏེ་རྩ་བར། བསླབ་པ་ཕུལ་དང། ཞེས་
སོ༑ ༑གཉིས་པ་གྲུབ་སྟེ། སྡོམ་པའི་རྟེན་པོར་བའི་ཕྱིར། དེར་ཐལ་སྡོམ་པའི་རྟེན་ཤིན་ས་བོར་བའི་ཕྱིར་ཏེ། རྩ་བར། ཤི་འཕོས་དང། ཞེས་སོ། །གསུམ་པ་གྲུབ་སྟེ། སྡོམ་པའི་རྟེན་ཉམས་པའི་ཕྱིར། དེར་ཐལ་
ལེན་པའི་རྟེན་ལྟ་བུ་མ་ཡིན་པའི་ཕྱིར་ཏེ། རྩ་བར། མཚན་གཉིས་དག་ནི་བྱུང་བ་དང། །ཞེས་སོ། །བཞི་པ་གྲུབ་སྟེ། སྡོམ་པའི་གཞི་ཆད་པའི་ཕྱིར་ཏེ། རྩ་བར། རྩ་བ་ཆད་དང། ཞེས་སོ། །དེ་བཞི་ནི་སོ་ཐར་སྡོམ་པ་

[050A]༄༅། །སྦྱིའི་གཏོད་རྒྱུ་ཡིན་ཏེ། དེ་གང་རུང་ཞིག་བྱུང་ན་སོ་སོར་ཐར་པའི་འདུལ་བ་སྟེ་སྡོམ་པ་རིགས་བརྒྱད་གང་ཡིན་ཀྱང་གཏོང་བའི་ཕྱིར་ཏེ། རྩ་བར། སོ་སོར་ཐར་བའི་འདུལ་བ་གཏོང་།ཞེས་
དང༑ རང་འགྲེལ་ལས། སོ་སོར་ཐར་པའི་སྡོམ་པ་ནི་རྒྱུ་རྣམ་པ་བཞིས་གཏོང་བར་འགྱུར་ཏེ། ཞེས་གསུངས་པའི་ཕྱིར། བསྙེན་གནས་ཀྱི་སྡོམ་པ་ཆོས་ཅན། གཏོང་རྒྱུ་ལྔ་ཡོད་དེ། སྔ་མ་བཞི་དང། དེའི་སྟེང་དུ་མཚན་མོ་འདས་
པ་ན་གཏོང་བའི་ཕྱིར། དེར་ཐལ། འཕེན་པའི་དུས་ཟད་པའི་ཕྱིར་རྩ་བར། མཚན་འདས་ལས། ཞེས་དང། རང་འགྲེལ་ལས། དེ་སྲིད་དུ་འཕངས་པའི་ཕྱིར་རོ། །ཞེས་གསུངས་པའི་ཕྱིར། ཐུན་མོང་མ་ཡིན་པའི་གཏོང་
རྒྱུ་གཞན་ཡང་ཡོད་པ་འདུལ་བ་རྒྱ་མཚོའི་སྙིང་པོ་ལྟར་རོ་།ཉི་འོག་པ་དང་མདོ་སྡེ་བ་ཁ་ཅིག་ན་རེ། རྩ་བའི་ལྟུང་བ་བཞི་གང་རུང་ཞིག་བྱུང་ནའང་དགེ་སློང་དང་དགེ་སྤྱོད་དང་དགེ་ཚུལ་གྱི་སྡོམ་པ་གཏོང་ཞེས་སྨྲ་སྟེ། སྔར་བཤད་
པའི་གཏོད་རྒྱུ་ལྔ་དང་ལྟུང་པར་གྱུར་པ་དྲུག་གིས་གཏོད་པར་སྨྲ་པའི་ཕྱིར་ཏེ། རྒྱལ་སྲས་མ་ལས། ཇི་སྐད་བཤད་པའི་རྒྱུ་ལྡ་བོ་དེ་དག་དང་ལྟུང་བར་འགྱུར་བས་ཡིན་ནོ། །ཞེས་ཟེར་རོ། །ཞེས་སོགས་དང། རྩ་བར། ཁ་ཅིག་
ལྟང་པར་འགྱུར་ལས་སྨྲ། །ཞེས་སོ། །ཟངས་མའི་གླེགས་བུལ་སྡེ་སྣོད་གསུམ་འབྲི་བས་ན་གོས་དམར་བ་སྟེ་སྡེ་པ་དེ་ན་རེ། དམ་པའི་ཆོས་ནུབ་པས་ཀྱང་སོ་ཐར་སྡོམ་པ་གཏོང་སྟེ། དེའི་ཚེ་བསླབ་པའི་མཚམས་ཐམས་

[050B] རྩ་བར། གཞན་དག་དམ་ནུབ་པ་ལས། །ཞེས་གསུངས་པའི་ཕྱིར། དེ་ལ་སློབ་དཔོན་གྱི་གསུང་ན་རེ། གཏོང་ཚུལ་དེ་མི་འཐད་པར་ཐལ། དེའི་ཚེ་འདུལ་བ་གསར་
ཐོབ་མེད་ཀྱང་སྔར་ཡོད་མི་གཏོང་བའི་ཕྱིར་ཏེ། རང་འགྲེལ་ལས་དམ་པའི་ཆོས་ནུབ་ན་འདུལ་པའི་ལས་མེད་པའི་ཕྱིར། སྔོན་མེད་པའི་འདུལ་པ་ཐོབ་པ་ནི་མེད་ཀྱི་ཐོབ་ཟིན་གཏོང་པ་མེད་དོ། །ཞེས་གསུངས་པའི་ཕྱིར། ཁ་ཆེ་
གྱི་བྲག་ཏུ་སྨྲ་བ་རྣམས་ན་རེ། རྩ་ལྟུང་བཞི་གང་རུང་བྱུང་ཡང་སྡོམ་བ་མི་གཏོང་སྟེ། རྩ་ལྟུང་བྱུང་བ་ལའང་བུ་ལོན་དང་ནོར་ཅན་བཞིན་དུ་ཚུལ་ཁྲིམས་འཆལ་བ་དང་ཚུལ་ཁྲིམས་ཅན་གཉིས་ཀ་ཡིན་པའི་ཕྱིར། དེར་ཐལ་
དེ་ལྟར་ལུང་རིགས་གཉིས་ཀས་གྲུབ་པའི་ཕྱིར་ཏེ། རྒྱལ་སྲས་མ་ལས། ཁ་ཆེ་རྣམས་ནི་བྱུང་བ་ལ། །བུ་ལོན་ནོར་བཞིན་གཉིས་སུ་འདོད། །ཅེས་བྱ་བ་ནི། ལུང་དང་རིགས་པས་ཏེ། ཞེས་གསུངས་པའི་ཕྱིར། དེ་ལྟར་ལུང་
གིས་གྲུབ་སྟེ། འདུལ་བ་ལུང་ལས། གལ་ཏེ་དགེ་སློང་ཚུལ་ཁྲིམས་འཆལ་བ་ཞིག་དགེ་སློང་མ་ལ་རྗེས་སུ་སྟོན་ན་དགེ་འདུན་གྱི་ལྷག་མར་འགྱུར་རོ། །ཞེས་གསུངས་པའི་ཕྱིར། རྟགས་མངོན་གསུམ་གྱིས་གྲུབ་པོ། །ཁྱབ་སྟེ། དགེ་སློང་ཚུལ་
ཁྲིམས་འཆལ་བ་ནི་ཕམ་པ་བྱུང་བར་བཞེད་ཀྱི་རྩ་ལྟུང་མ་བྱུང་བར་ལྷག་མ་སོགས་ལྟུང་བ་གཞན་བྱུང་བ་ལ་ཚུལ་ཁྲིམས་དང་ལྡན་པ་ཞེས་ཚུལ་འཆལ་ལས་བཟློག་ནས་འབྱུང་བའི་ཕྱིར། དེར་ཐལ། དེས་ན་ཚུལ་ཁྲིམས་

[051A]༄༅། །འཆལ་བ་ལ་ཡང་དགེ་སློང་གི་དངོས་པོ་ཡོད་པའི་ཕྱིར་དེར་ཐལ། དེ་ལ་དགེ་འདུན་གྱི་ལྷག་མ་འབྱུང་པའི་ཕྱིར་ཏེ། རྒྱལ་སྲས་མ་ལས། དེ་ལ་ལུང་ནེ་འདུན་ལ་བ་ལས་གལ་ཏེ་དགེ་སློང་ཚུལ་ཁྲིམས་
འཆལ་བ་ཞིག་དགེ་སློང་མ་ལ་རྗེས་སུ་སྟོན་ན་དགེ་འདུན་གྱི་ལྷག་མར་འགྱུར་རོ། །ཞེས་གསུངས་པའི་ཡིན་ཏེ། ཞེས་པ་ནས། ཞེས་བཤད་པའི་ཕྱིར་རོ། །ཞེས་གསུངས་པའི་ཕྱིར། དེ་ལྟ་བུ་བུ་ལོན་ནོར་ཅན་ལྟ་བུར་རེགས་པས་ཀྱང་གྲུབ་
པར་ཐལ། སྡོམ་པའི་ཕྱོགས་གཅིག་ཉམས་པས་སྡོམ་པ་ཟད་པར་གཏོང་མི་རིགས་པའི་ཕྱིར་ཏེ། རྒྱལ་སྲས་མ་ལས། རིགས་པ་ཡང་སྡོམ་པ་ཕྱོགས་གཅིག་ཅེས་སོ། །དེ་ལྟ་ན་ཡང་དེ་མ་བཤགས་པར་དུ་ཚུལ་འཆལ་ཅན་
དང་ཚུལ་ཁྲིམས་རྣམ་དག་དང་ལྡན་པ་གཉིས་ཀ་ཡིན་ཏེ། བཤགས་པ་ན་རྣམ་དག་ཁོ་ན་ཡིན་གྱི་ཚུལ་འཆལ་ཅན་མ་ཡིན་པའི་ཕྱིར། ཞེས་གསུངས་པའི་ཕྱིར། རང་འགྲེལ་ལས། འོ་ན་ཅེ་ཞེ་ན། ཞེས་བ་ནས་ལྟུང་བ་དེ་བཤགས་
ན་སོགས་བྱུང། དེ་ལ་ཉི་འོག་པ་དང་མདོ་སྡེ་པ་དང་སློབ་དབོན་སོགས་ཀྱིས་གནོད་བྱེད་ཡང་དག་བསྟན་ཏེ། འོ་ན་ཕམ་པའི་སྐབས་སུ་བཅོམ་ལྡན་འདས་ཀྱིས་དགེ་སློང་མ་ཡིན་དགེ་སྦྱོང་མ་ཡིན་ཤཱཀྱའི་བུ་མ་ཡིན། ཅེས་པ་ནས་
ཉམས་པ་དང། བཅོམ་བ་དང། ལྟུང་པ་དང། ཕམ་པར་འགྱུར། ཞེས་གསུངས་པར་མི་འཐད་པར་ཐལ། ཕམ་པ་བྱུང་བའི་དགེ་སློང་གི་སྡོམ་པ་རྣམ་དག་ཡོད་པ་དེའི་ཕྱིར་ཏེ། རང་འགྲེལ་ལས། འོ་ན་བཅོམ་ལྡན་འདས་ཀྱིས་དགེ་སློང་མ་

[051B] ཅེས་པ་ནས། ཇེ་ལྟ་བུ། ཞེས་གསུངས། དེ་ལ་ཁ་ཆེ་ན་རེ། དོན་དམ་པའི་དགེ་སློང་ལ་དགོངས་ཏེ་གསུངས་ཟེར། དེ་མི་འཐད་པར་ཐལ། དེ་ལ་ཧ་ཅང་ཐུགས་ཐུབ་ཆེས་པའི་སྦྱིན་དང། དགག་བྱ་ཆེ་བའི་སྦྱོན་ཡང་ཡོད་པའི་ཕྱིར་
དང་པོ་གྲུབ་སྟེ། དེ་ལྟར་བཤད་པ་ཧ་ཅང་ཐུགས་ཐུབ་ཆེས་པའི་ཕྱིར། དེར་ཐལ། བཅོམ་ལྡན་འདས་ཀྱིས་གསུངས་པའི་དེས་དོན་གཞན་དུ་འདྲེན་པའི་ཕྱིར་ཏེ། རང་འགྲེལ་ལས། འདི་ནི་ཧ་ཅང་ཐུགས་ཐུབ་ཆེས་པར་འགྱུར་རོ། །ཞེས་
པ་ནས། གཞན་དུ་འདྲེན་མའོ། །ཞེས་གསུངས་པའི་ཕྱིར། གཉེས་པ་གྲུབ་སྟེ། དེ་ལྟར་བཤད་མི་རུང་བའི་ཕྱིར་ཏེ། དེར་ཐལ། དེ་ལྟར་ཡིན་ན་ཉོན་མོངས་མང་པོ་ཅན་ཚུལ་ཁྲིམས་འཆལ་བའི་རྐྱེན་བྱེད་པའི་ཕྱིར་ཏེ། རྩ་ལྟུང་བྱུང་ཡང་
མི་ཉམས་སོ་སྙམ་དུ་འཇུག་པའི་ཕྱིར་ཏེ། རྒྱལ་སྲས་མ་ལས། དགའ་བོ་ལ་སོགས་པ་སྟེ། ཞེས་སོ། །དོན་དམ་པའི་དགེ་སློང་ལ་གསུངས་པ་དེ་མི་འཐད་པར་ཐལ་ཚུལ་འཆལ་གྱི་དགེ་སློང་དོན་དམ་པའི་དགེ་སློང་ལས་
ཟུར་བཤད་པའི་ཕྱིར་ཏེ། སོ་སོར་ཐར་བ་ལས། དགེ་སློང་ནི་རྣམ་པ་བཞི་སྟེ། མིང་གི་དགེ་སློང་དང། ཁས་འཆེས་པའི་དགེ་སློང་དང་སློང་བས་ན་དགེ་སློང་དང། ཉོན་མོངས་པ་བཅོམ་པས་ན་དགེ་སློང་ངོ། །དོན་འདི་ལ་ནི་གསོལ་པ་
དང་བཞིའི་ལས་ཀྱིས་བསྙེན་པར་རྫོགས་པའི་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། དགེ་སློང་གིས་དེ་བྱས་ན་བྱས་མ་ཐག་དགེ་སློང་མ་ཡིན་ཞེས་སོགས་ཀྱི་དོན་དེ་གསོལ་བཞིའི་བསྙེན་རྫོགས་བྱས་པ་ཞིག་དགོས་པ་ནི་དོ་

[052A]༄༅། །འདི་ལ་ཞེས་པའི་རྣམ་བཅད་ཡོངས་གཅོད་ཀྱི་དོན་ཡིན་པའི་ཕྱིར། དེར་ཐལ། དེ་ལྟར་མ་ཡིན་ན་དེ་སྔོན་དོན་དམ་པའི་དགེ་སློང་ཡིན་པ་ཕྱིས་དགེ་སློང་མ་ཡིན་པར་འགྱུར་མི་སྲིད་པའི་ཕྱིར་
ཏེ༑ རང་འགྲེལ་ལས། དེ་སྔོན་དོན་དམ་པའི་དགེ་སློང་དུ་གྱུར་ལ་གང་གིས་ན་ཕྱིས་དགེ་སློང་མ་ཡིན་པར་འགྱུར་བ་ནི་མ་ཡིན་ནོ་།ཞེས་གསུངས་པའི་ཕྱིར། གཞན་ཡང། ཕྱོགས་གཅིག་ཉམས་པའི་ཞེས་སོགས་སྨྲ་
ཚུལ་དེ་ཡང་མི་འཐད་པར་ཐལ། དེ་ཉམས་ཚུལ་བཅོམ་ལྡན་འདས་ཀྱིས་དཔེའི་སྒོས་བཤད་པའི་ཕྱིར། དེར་ཐལ། ཤིང་ཏཱ་ལའི་ཡལ་ག་ལོ་མ་འདྲ་བའི་བསླབ་པ་གཞན་ལས་འདས་ཀྱང་བཤགས་སྔོམ་ཐུབ་ལ་ཤིང་
ཏཱ་ལའི་མགོ་དང་འདྲ་བརྩ་ལྟུང་བཞི་བོ་གང་རུང་བྱུང་ན་བཤགས་བསམས་མི་རུང་བར་བཤད་པའི་ཕྱིར་ཏེ། རང་འགྲེལ་ལས་ཕྱོགས་གཅིག་ཉམས་པས་ཞེས་གང་སྨྲས་པ་དེ་ནི་སྟོན་པ་ཉིད་ཀྱིས་ཤིང་ཏཱ་ལའི་མགོ་བཅད་ན་
སྔོན་པོར་འགྱུར་ཏུ་མི་བཏུབ་སོགས་གསུངས་པའི་ཕྱིར་དང། གང་སྤེལ་ལས་ཀྱང། བསློབ་པའི་གཞི་གཞན་པ་ཡལ་ཀ་དང་ལོ་མ་དང་འདྲ་བདག་ལས་འདས་ཀྱང། བཤགས་ན་ཡང་སྒོམ་པ་དེ་འཐོབ་ཀྱི་ཤིང་ཏཱ་ལའི་མགོ་དང་འདྲ་བ་
བཞི་པོ་དག་གང་ཡང་རུང་བ་ལས་འདས་ན་ནི་སྡོམ་པ་ཐོབ་པ་མ་ཡིན་ནོ། །ཞེས་གསུངས་པའི་ཕྱིར། གཞན་ཡང། དཔེ་དོན་དེའི་སྤོས་རྩ་ལྟུང་བྱུང་ན་སྔོམ་པ་ལྷག་མ་མེད་པར་གཏོང་བར་ཐལ། དེ་བཞི་གང་རུང་བྱུང་ན་ཁྲེལ་མེད་ཤས་

[052B] རང་འགྲེལ་ལས། དབེའི་དོན་ཡང། ཞེས་པ་ནས། རྩ་བའི་ལྟུང་བ་ལྕི་བ་བྱུང་ན་ཁྲེལ་མེད་པ་ཤས་ཆེན་པོ་དང་ལྡན་པའི་ཕྱིར་སྔོན་བའི་རྩ་བ་འཆད་པས་སྡོམ་བ་ཟད་པར་གཏོང་བར་རིགས་སོ།།
ཞེས་གསུངས་པའི་ཕྱིར། གཞན་ཡང། དེ་དགེ་སློང་མ་ཡིན་པར་ཐལ་སྟོན་པས་དེ་ལ་དགེ་འདུན་གྱི་ཟས་དང་གནས་ལ་སྤྱོད་པ་བཀག་ནས་ཟུར་དུ་བཀར་བའི་ཕྱིར། ཁུང་ལས། དགེ་སློང་མིན་ལ་དགེ་སློང་དུ་།སྨྲ་བ་སྲེ་ཏ་བསལ་
བར་གྱིས། །ཤིང་རུལ་ངག་ནི་སྤང་བར་གྱིས། །ཞེས་གསུངས་པའི་ཕྱིར། དེ་ལ་ཁ་ཆེ་བ་ན་རེ། དེ་ལའང་དགེ་སློང་གི་དངོས་པོ་ཡོད་དེ། བཅོམ་ལྡན་འདས་ཀྱིས། ཙུན་ཏེ། དགེ་སྦྱོང་བཞི་སྟེ་ལྔ་པ་མེད། །ལམ་གྱི་རྒྱལ་དང་
ལམ་སྟོན་དང། །ལམ་ཕྱིར་འཚོ་དང་ལམ་སུན་འཕྱིན། །ཞེས་གསུངས་པའི་ལམ་སུན་འབྱིན་དེ་ཚུལ་ཁྲིམས་འཆལ་བའི་དགེ་སློང་ལ་གསུངས་པའི་ཕྱིར་ན་མདོ་སྡེ་བ་སོགས་ཀྱིས་མ་ཁྱབ་སྟེ། དགེ་སློང་དང་ཤ་ཚུགས་འདྲ་བ་ལ་
དགོངས་པའི་ཕྱིར་ཏེ། རང་འགྲེལ་ལས། དེ་སྐད་དུ་གསུངས་པ་ཡོད་མོད་ཀྱི། དེ་ནི་ཤ་ཚུགས་ཙམ་ལུས་པའི་ཕྱིར་དགེ་སྦྱོང་ཞེས་གསུངས་པར་ཟད་དེ། ཞེས་གསུངས་པའི་ཕྱིར། དེ་ལའང་ཁ་ཆེ་བ་ན་རེ། འོ་ན་བསླབ་སྦྱིན་དགེ་
སློང་མེད་པར་ཐལ། ཚུལ་ཁྲིམས་འཆལ་བས་དགེ་སློང་མ་ཡིན་པར་འགྱུར་བའི་ཕྱིར་ཟེར་ན། མདོ་སྡེ་བ་སོགས་ཀྱིས་མ་ཁྱབ་སྟེ། དགེ་སློང་ཐམས་ཅད་ལྟུང་བ་བྱུང་བ་ཙམ་གྱིས་སྡོམ་པ་མི་གཏོང་གི་གང་ཕས་ཕམ་བཞི་གང་

[053A]༄༅། །རུང་བྱུང་བ་དེ་ནི་ངེས་པར་དགེ་སློང་མ་ཡིན་པར་འགྱུར་བའི་ཕྱིར་ཏེ། རང་འགྲེལ་ལས། ཐམས་ཅད་ལྟུང་བ་བྱུང་བའི་མོད་ལ་ཕས་ཕམ་པ་ཡིན་ནོ་ཞེས་མི་ཟེར་གྱི། སོགས་བྱུང། ཁ་ཆེ་བ་
ན་རེ༑ ཕས་ཕམ་པ་ལ་དགེ་སློང་མ་ཡིན་ན་ཅིའི་ཕྱིར་རབ་བྱུང་མི་བྱེད་ཟེར་ན། མདོ་སྡེ་བ་སོགས་ཀྱིས་དེ་རབ་བྱུང་མི་བྱེད་པ་རྒྱུད་ལ་དགེ་སློང་གི་སྡོམ་པ་ཡོད་པས་མ་ཡིན་པར་ཐལ། དེའི་རྒྱུད་ཁྲེལ་མེད་ཤས་ཆེན་པོས་ཉམས་པས་
སྡོམ་པ་མི་སྐྱེ་པའི་ཕྱིར། དེར་ཐལ། སྦྱིར་བསླབ་པ་ཕུལ་ནས་རབ་བྱུང་སོགས་བྱེད་པ་ཡོད་ཀྱང། དེའི་བསླབ་པ་ཕུལ་བ་ཡང་རབ་བྱུང་མི་རུང་བའི་ཕྱིར་ཏེ། རང་འགྲེལ་ལས། འདི་ལྟར་དེ་ནི་བསླབ་པ་ཕུལ་ཡང་རབ་
ཏུ་མི་འབྱུང་ངོ། །ཞེས་གསུངས་པའི་ཕྱིར། འདི་དག་དཀའ་གནས་སུ་འདུག་པས་གནད་དོན་ཙམ་བཤད་ཡོད་དོ། །གཉིས་པ་ནི། བསམ་གཏན་གཏོགས་པའི་དགེ་བ་ནི། །ས་འཕོས་ཉམས་པ་དག་གིས་གཏོང། །དེ་
བཞིན་གཟུགས་མེད་གཏོགས་འཕགས་པ། །འབྲས་བུ་ཐོབ་སྦྱངས་ཉམས་པ་ལས། །ཞེས་གསུངས། ཤེས་བྱ་ཆོས་ཅན། བསམ་གཏན་དུ་གཏོགས་པའི་དགེ་ལ་གཟུགས་ཅན་བསམ་གཏན་གྱི་སྡོམ་པ་དང་
གཟུགས་ཅན་མ་ཡིན་པའི་ཤེས་བ་སས་བསྡུས་ཐམས་ཅད་གཏོང་བའི་རྒྱུ་གཉིས་ཡོད་དེ། དེ་འདྲ་བའི་སྔོམ་པ་དང་སས་བསྡུས་ཀྱི་ཤེས་པ་ཐམས་ཅད། ས་འཕོས་པ་དང་སྙོམས་འཇུག་ཉམས་པ་གཉིས་གང་རུང་རེས་

[053B] དང་པོ་གྲུབ་སྟེ། བསམ་གཏན་དང་པོ་པ་ལྟ་བུ་གོང་ས་བསམ་གཉིས་པ་སོགས་སུ་སྐྱེས་ན་དགེ་བ་གཟུགས་ཅན་དང་མིང་བཞིའི་དགེ་བ་བསམ་གཏན་དང་པོར་གཏོགས་པ་ཐམས་ཅད་གཏོང། བསམ་
གཏན་གཉིས་པ་སོགས་ཀྱི་སས་བསྡུས་མི་གཏོང། དེ་འདོད་པར་སྐྱེ་ནའང་བསམ་གཏན་གྱིས་སར་གཏོགས་དགེ་བ་གཟུགས་ཅན་ཡིན་མིན་གཉིས་ཀ་གཏོང་བའི་ཕྱིར་ཏེ། རང་འགྲེལ་ལས། བསམ་གཏན་དུ་གཏོགས་པའི་
དགེ་བ་ཐམས་ཅད་ནི་རྒྱུ་གཉིས་ཀྱིས་གཏོང་སྟེ། ཞེས་དང། གང་སྤེལ་ལས། གོང་དུ་སྐྱེས་ན་འོག་མ་གཏོང་ལ། འོག་ཏུ་སྐྱེས་ན་གོང་མ་གཏོང་ངོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང་ངོ། །དེ་ལྟར་བཤད་
དགེས་ཀྱི་བསམ་གཏན་གཏོགས་པའི་དགེ་བ་སྡོམ་པ་ཁོ་ནར་སྦྱོར་བ་ནི་གཏོང་ཚུལ་དང་གཏོང་རྒྱུ་ངོས་མ་ཟིན་པའི་རྟགས་ཆེ་ཤོས་ཡིན་ནོ། །གཉིས་པ་གྲུབ་སྟེ། གཉིས་པའི་སྙོམས་འཇུག་ཉམས་པའི་ཚེ་སྙོམས་འཇུག་དེའི་
ཆར་གཏོགས་ཀྱི་སྡོམ་པ་དང་དགེ་བ་འཆོར་ཡང་བསམ་གཏན་དང་པོ་མཉམ་ན་དེའི་ཆར་གཏོགས་མི་ཉམས་པའི་ཕྱིར་ཏེ། རྒྱལ་སྲས་མ་ལས། སྙོམས་པར་འཇུག་པ་ལས་ཡོངས་སུ་ཉམས་པ་ལས་ནི་སྙོམས་པར་འཇུག་
པ་དེས་བསྡུས་པའི་དགེ་བ་འཆོར་རོ། །ཞེས་གསུངས་པའི་ཕྱིར། གཏོང་རྒྱུ་དེ་གཉིས་སུམ་ཟད་སྦྱོར་ལམ་བཟོད་པ་འབྲིང་མན་ཆད་ཀྱི་སོ་སྐྱེས་ས་གཅིག་ཀྱང་འཆི་འཕོས་ན་བསམ་གཏན་སས་བསྡུས་ཀྱི་སྡོམ་དང་དགེ་བ་གཉིས་

[054A]༄༅། །གཏོང་སྟེ་འཕགས་པས་ས་མ་འཕོས་པར་བསམ་གཏན་དང་པོ་ནས་དང་པོར་སྐྱེས་ཀྱང་མི་གཏོང་ལ་ས་བོར་ན་གཏོང། འཕགས་པ་མ་ཡིན་པའི་སོ་སྐྱེས་འཆི་འཕོས་པས་ཀྱང་གཏོང་བའི་ཕྱིར་ཏེ་རྩ་
བར༑ འཕགས་པས་དེ་དག་ས་བོར་ནས། །གཏོང་ངོ་འཕགས་མིན་འཆི་བས་སོ། །ཞེས་དང། རང་འགྲེལ་ལས། རིས་མཐུན་པ་བཏང་བ་ལས་ཀྱང་ཅུང་ཟད་གཏོང་བར་འགྱུར་རོ། །ཞེས་གསུངས་པའི་ཕྱིར་
གཟུགས་མེད་པའི་དགེ་བ་ལའང་ཐམས་ཅད་ཀྱི་ནི་གཏོང་རྒྱུ་གཉིས་དང། གང་ཟག་ཕལ་ཆེར་གྱི་གཏོང་རྒྱུ་གཅིག་དང་གསུམ་ཡོད། དེའི་སས་བསྡུས་ཀྱི་དགེ་བ་ཐམས་ཅད་གཏོང་པའི་ས་འཕོས་པ་དང་སྙོམས་འཇུག་ཉམས་པ་
གཉིས་དང། སོ་སྐྱེས་ས་མ་འཕོས་ཀྱང་འཆི་བས་གཏོང་བ་དང་གསུམ་ཡོད་པ་གཟུགས་ཀྱི་དེ་བཞིན་ཡིན་པའི་ཕྱིར། རྩ་བར། དེ་བཞིན་གཟུགས་མེད་གཏོགས། ཞེས་གསུངས་པའི་ཕྱིར། འཕགས་པའི་ཟག་མེད་
ཀྱི་དགེ་བ་གཟུགས་ཅན་སྡོམ་པ་དང་ཟག་མེད་ཀྱི་དགེ་བ་ཆོས་ཅན་ཁྱོད་གཏོང་པའི་རྒྱུ་གསུམ་ཡོད་དེ། འབྲས་བུ་གོང་མ་ཐོབ་པས་དེའི་ཞུགས་པའི་ལམ་དང་སྡོམ་པ་གཏོང། འཕགས་པ་དད་མོས་པས་དབང་པོ་སྦྱངས་ནས་
དབང་རྣོན་དུ་གྱུར་པ་ན་རྟུལ་པོས་བསྡུས་པའི་དེ་གཏོང། དགྲ་བཅོམ་པ་ཉམས་པ་ལས་དགྲ་བཅོམ་པའི་རྒྱུད་ཀྱིས་བསྡུས་པ་གཏོང། འབྲས་བུ་གོང་མ་གང་ལས་ཉམས་ཏེ་འོག་མ་གང་ལ་གནས་པ་དེའི་སྡོམ་པ་དང་དགེ་བ་

[054B]རྩ་བར། འཕགས་པ། །འབྲས་བུ་ཐོབ། ཅེས་དང། སྤྱངས། ཞེས་དང། ཉམས་པ་ལས། ཞེས་པ་གསུམ་གྱིས་བསྟན་པའི་ཕྱིར། འདིར་ཡང་སྡོམ་པ་གཙོ་བོར་ཡིན་
ཀྱང་དེ་ཁོ་ན་མིན་ཚུལ་ཤེས་པར་བྱ། གཉིས་པ་ནི། སྡོམ་མིན་སྡོམ་པ་ཐོབ་པ་དང། །ཤི་དང་མཚན་གཉིས་བྱུང་བ་ལས། །ཞེས་གསུངས། སྡོམ་མིན་ཆོས་ཅན། གཏོང་བའི་རྒྱུ་གསུམ་ཡོད་དེ། གཉེན་པོ་སྡོམ་པ་
གསུམ་གང་རུང་ཐོབ་པ་དང། ཤི་འཕོས་པ་དང། མཚན་གཉིས་ཅིག་ཆར་བྱུང་བ་གསུམ་གྱིས་གཏོང་བའི་ཕྱིར། དང་པོ་གྲུབ་སྟེ། འགལ་ཟླའི་གཉིན་པོ་སྟོབས་དང་ལྡན་པའི་ཕྱིར། གཉིས་པ་གྲུབ་སྟེ། ལུས་པོར་བའི་
ཕྱིར༑ གསུམ་པ་གྲུབ་སྟེ། རྟེན་ཉམས་པའི་ཕྱིར། གསུམ་པ་ནི། བར་མ་ཤུགས་བླངས་བྱ་བ་དང། །དོན་ཚེ་རྩ་བ་ཆད་པ་ལས། །ཞེས་གསུངས། ཤེས་བྱ་ཆོས་ཅན། དགེ་བའི་བར་མ་གཏོང་བའི་རྒྱུ་དྲུག་ཡོད་དེ་
འཕེན་པའི་བློའི་ཤུགས་ཆད་པ་དང། །ཁས་བླངས་པ་དོར་བས་ཁས་བླངས་ཆད་པ་དང། ཁས་བླངས་པའི་བྱ་བ་དེ་མ་བྱས་པས་བྱ་བ་ཆད་པ་དང། དོན་དགེ་བ་གཙུག་ལག་ཁང་སོགས་ཞིག་པ་དོན་ཆད་པ་དང། ཚེ་ཆད་པ་དང། དགེ་རྩ་
ཆད་པ་དྲུག་ལས་ད་གཏོང་པའི་ཕྱིར། བཞི་པ་ནི། འདོད་གཏོགས་དགེ་བ་གཟུགས་མིན་ནི། །རྩ་ཆང་གོང་དུ་སྐྱེས་པ་ལས། །ཉོན་མོངས་པ་ཅན་གཟུགས་མིན་ནི། །གཉེན་པོ་སྐྱེས་པས་རྣམ་ཉམས་འགྱུར། །ཞེས་གསུངས་

[055A]༄༅། །ཤེས་བྱ་ཆོས་ཅན། འདོད་པར་གཏོགས་པའི་དགེ་བ་གཟུགས་ཅན་མ་ཡིན་པའི་གཏོང་རྒྱུ་གཉིས་ཡོད་དེ། དགེ་རྩ་ཆད་པ་དང་གོང་མ་གཉིས་གང་རུང་དུ་སྐྱེས་པ་ལས་གཏོང་བའི་ཕྱིར། ཁམས་
གསུམ་གྱི་ཉོན་མོངས་པ་ཅན་གཟུགས་ཅན་མ་ཡིན་པ་མཚུངས་ལྡན་དང་བཅས་པ་ཆོས་ཅན། ཁྱོད་ཀྱི་གཏོང་རྒྱུ་ཡོད་དེ། ཁྱོད་ཀྱི་གཉེན་པོ་བར་ཆད་མེད་ལམ་སྐྱེས་པས་རྣམ་པར་ཉམས་ཤིང་གཏོང་བར་འགྱུར་བའི་ཕྱིར། བཞི་
པ་ལྡན་པའི་གང་ཟག་ལ། སྡོམ་མིན་ལྡན་པའི་གང་ཟག་དང། སྡོམ་པ་ལྡན་པའི་གང་ཟག་གཉིས། དང་པོ་ནི། ཟ་མ་མ་ནིང་སྒྲ་མི་སྙན། །མཚན་གཉིས་མ་གཏོགས་མི་རྣམས་ལ། །སྡོམ་མིན། ཞེས་གསུངས་
ཤེས་བྱ་ཆོས་ཅན། སྡོམ་མིན་ལྡན་པའི་གང་ཟག་ཡོད་དེ། མཚན་གཏན་ནས་མེད་པའི་ཟ་མ་དང། ཡོད་ཀྱང་དོན་བྱེད་མི་ནུས་པའི་མ་ནིང་དང། མཚན་གཉིས་དང་ལྡན་པ་དང། བྱང་སྒྲ་མི་སྙམ་པ་མ་གཏོགས་པའི་མི་
རྣམས་ཁོ་ན་ལ་སྡོམ་མིན་ཡོད་པའི་ཕྱིར་དང། རང་འགྲེལ་ལས་སྡོམ་པ་མ་ཡིན་པ་ནི་མིའི་འགྲོ་བ་ཁོ་ན་ལ་ཡོད་ཀྱི། ཞེས་གསུངས་པའི་ཕྱིར། ཟ་མ་སོགས་བཞི་ལ་སྡོམ་མིན་མེད་དེ། བསམ་པ་མི་བརྟན་པའི་ཕྱིར། ཁྱབ་
སྟེ༑ སྡོམ་པ་སྐྱེ་མི་རུང་བ་ལ་སྡོམ་མིན་ཡང་མི་རུང་པའི་ཕྱིར་རང་འགྲེལ་ལས། འོ་ན་སྡོམ་པ་མིན་པ་ཅིའི་ཕྱིར་མེད་ཅི་ན། སྡིག་པ་ལ་ཡང་བསམ་པ་མི་བརྟན་པའི་ཕྱིར། ཞེས་སོ། །གཉིས་པ་ནི་སྡོམ་པའང་དེ་བཞིན་

[055B] །ལྷ་ལའང་མི་རྣམས་ལ་གསུམ་མོ། །འདོད་དང་གཟུགས་སྐྱེས་ལྷ་རྣམས་ལ། །བསམ་གཏན་སྐྱེས་ཡོད་ཟག་མེད་ནི། །བསམ་གཏན་ཁྱད་པར་འདུ་ཤེས་མེད། །སེམས་ཅན་མ་གཏོགས་གཟུགས་མེད་ནའང་
ཞེས་གསུངས། ཤེས་བྱ་ཆོས་ཅན། སྡོམ་པ་དང་ལྡན་པའི་གང་ཟག་ཡོད་དེ། སྡོམ་པའང་སྡོམ་མིན་དེ་བཞིན་ཟམ་སོགས་བཞིར་མ་གཏོགས་པའི་མི་ལ་ཡོད་པའི་ཕྱིར། རྩ་བར། སྡོམ་པའང་དེ་བཞིན། ཞེས་གསུངས་
པའི་ཕྱིར། ཤེས་བྱ་ཆོས་ཅན། ཟ་མ་དང་མ་ནིང་དང་མཚན་གཉིས་པ་གསུམ་ལ་སྡོམ་པ་མེད་དེ། དང་པོར་མཚན་མེད། གཉིས་པ་འདུལ་བར་བཀག། གསུམ་པ་ཕོ་མོ་གཉིས་ཀའི་ཉོན་མོངས་ཆེ་ལ། གསུམ་ག་ཡང་སོ་སོར་
བརྟགས་མི་བཟོད་པ་དང། ངོ་ཚ་ཁྲེལ་ཡོད་ཆེན་པོ་མེད་པའི་ཕྱིར་ཏེ། གང་སྤེལ་ལས། ཟ་མ་དང་མ་ནིང་དག་ལ་ངོ་ཚ་དང་ཁྲེལ་ཡོད་ཤས་ཆེན་པོ་མེད་པའི་ཕྱིར། ཞེས་གསུངས་པའི་ཕྱིར་དང་སྒྲ་མི་སྙན་ན་ཡང་དག་
པར་ལེན་པ་མེད་པས་སོ་ཐར་གྱི་སྡོམ་པ་མེད། ཏིང་ངེ་འཛིན་མེད་པས་བསམ་གཏན་དང་ཟག་མེད་ཀྱི་སྡོམ་པ་མེད་པའི་ཕྱིར། འགྲེལ་བཤད་གཉིས་ལས་སོ། །ལྷ་ལའང་སྡོམ་པ་ཙམ་ཡོད་དེ། བསམ་གཏན་གྱི་སྡོམ་པ་
ཡོད་པའི་ཕྱིར་ཏེ། རྩ་བར་ལྷ་ལའང་ཞེས་སོ། །དེས་ན་སྡོམ་པ་འགྲོ་བ་ལྔའི་ལྷ་མི་ཁོ་ནར་ཡོད་དེ། དམྱལ་བ་ཡི་དྭགས་དུད་འགྲོ་དང། ཟ་མ་སོགས་ཀྱི་ལུས་ནི་ཞིང་ཚྭ་སྒོ་ཅན་བཞིན་སྡོམ་པ་སྐྱེ་མི་རུང་པ་ཡིན་པའི་

[056A]༄༅། །ཕྱིར། དམྱལ་བ་ཡི་དྭགས་ཀྱི་ལུས་རྟེན་ལ་སྡོམ་གསུམ་མེད་དེ། སྡུག་བསྔལ་གྱིས་ཡི་འཁྲུག་པའི་ཕྱིར་སྨྱོན་པ་བཞིན་ནོ་།གང་སྤེལ་ལས། ཡི་དྭགས་རྣམས་དད་དམྱལ་བ་རྣམས་
སྨྱོན་པ་ལྟར་ཚོར་བ་སྡུག་བསྔལ་ལྡན་པའི་ཕྱིར་རོ། །ཞེས་གསུངས་པའི་ཕྱིར། དུད་འགྲོ་ལ་དེ་གསུམ་མེད་དེ། ཤེས་རབ་མི་གསལ་བའི་གླེན་པའི་ཕྱིར་བྱིས་པ་བཞིན། གང་སྤེལ་ལས། དུད་འགྲོ་ནི་བྱིས་པ་དང་གཞོན་
ནུ་ལྟར་མི་གསལ་བའི་ཕྱིར་རོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། སོ་ཐར་བསམ་གཏན་ཟག་མེད་ཀྱི་སྡོམ་པ་གསུམ་ལྡན་པའི་གང་ཟག་གི་ཁྱད་པར་ཡོད་དེ། མི་ལ་དེ་གསུམ་གཡོད། འདོད་གཟུགས་ཀྱི་ལྷ་
ལའང་བསམ་གཏན་དང་ཟག་མེད་ཀྱི་སྡོམ་པ་གཉིས་ཡོད། བསམ་གཏན་ཁྱད་པར་ཅན་དང་འདུ་ཤེས་མེད་པའི་སེམས་ཅན་མ་གཏོགས་པའི་གཟུགས་མེད་ནའང་ཟག་མེད་ཀྱི་སྡོམ་པ་ཡོད་པའི་ཕྱིར། དང་པོ་གྲུབ་སྟེ་མི་ལ་
སོ་ཐར་སྡོམ་པ་ཡོད་ལྷ་ལ་མེད་པས་དེ་ལས་ཁྱད་པར་དུ་འཕགས་པའི་ཕྱིར། རྩ་བར། མི་རྣམས་ལ་གསུམ་མོ། །ཞེས་དང། མདོ་ལས་ལྷ་རྣམས་ལ་མི་དག་གིས་གསུམ་གྱིས་ཟིལ་གྱིས་མནན་ཏེ། དཔའ་བ་དང་དྲན་པ་དང་ལྡན་པ་
དང་འདིར་ཚངས་པར་སྤྱོད་པ་ལ་གནས་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། འདོད་དང་གཟུགས་སྐྱེས་ལྷ་རྣམས་ལ། །བསམ་གཏན་སྐྱེས་ཡོད། ཅེས་གསུངས་པའི་ཕྱིར། གསུམ་པ་གྲུབ་སྟེ། རྩ་བར། ཟག་

[056B] །བསམ་གཏན་ཁྱད་པར་འདུ་ཤེས་མེད། །སེམས་ཅན་མ་གཏོགས་གཟུགས་མེད་ནའང། ཞེས་གསུངས་པའི་ཕྱིར། །སྨྲས་པ། བྱིས་པའི་རྡོལ་གཏམ་མི་གཙང་སྤུངས་པ་དེ། །རྨོངས་ཞེ་ན་གཞན་གསོ་ཕག་པས་སྤྱོད་མོད་
ཀྱི༑ ༑མཁས་མང་འཁོར་ལོའི་ལག་གིས་རིང་སྤངས་ནས། །གསུང་རབ་རིན་ཆེན་འབྱུང་གནས་དེར་འཇུག་རྨད། །ལྡེམ་ལྡེམ་འདབ་བརྒྱད་གོད་པའི་པདྨ་དང། །སིལ་སིལ་སྒྲ་དང་མཻ་ན་ཀ་ཡི་གར། །འགྲིགས་འགྲིགས་ཚིག་དོན་
ཀུན་གསལ་རིག་པ་གསུམ། །མང་མད་སྐྱེ་དགུའི་ཡིད་འགུག་ལྕག་ཀྱུ་མཚར། །འཇིག་རྟེན་སྐྱོན་མང་ཕུན་ཚོགས་ལེགས་བྱས་ཚོགས། །སེམས་ཀྱི་རྗེས་འགྲེ་སེམས་ལ་ཉེར་བསྟེན་ཚུལ། །སྐྱེད་ཚལ་ལོ་ཏོག་དུས་ཀྱི་རྗེས་
བཞིན་དབྱེ། ས་ལ་རྟེན་བཞིན་སོམས་ལ་སེམས་འདི་སྦྱོངས། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །གཉིས་པ་མདོ་ལས་གསུངས་པའི་ལས་ཀྱི་རྣམ་གྲངས་ལ། ཐུན་མོང་དུ་བཤད་པ་དང། སོ་སོར་བཤད་
པ་གཉིས། དང་པོ་ལ་རྒྱུ་འབྲས་ཀྱི་སྒོས་དབྱེ་བ་དང། ལས་ཀྱི་རྣམ་གྲངས་དུ་མ་བསྟན་པ། ལས་གང་གིས་འབྲས་བུ་གང་འགྲུབ་ཚུལ། ལས་ཀྱི་རྣམ་གྲངས་གཞན་བཤད་པའོ། །དང་པོ་ལ་འབྲས་བུའི་སྒོས་དབྱེ་བ། རྒྱུའི་
སྒོས་དབྱེ་བརྒྱུ་འབྲས་གཉིས་ཀའི་སྒོས་དབྱེ་བ་གསུམ། དང་པོ་ལ་དགེ་སོགས་གསུམ་དུ་དབྱེ་བ། བསོད་ནམས་སོགས་གསུམ་དུ་དབྱེ་བ། མྱོང་འགྱུར་ལས་ཀྱི་ཁྱད་པར་བསྟན་པ་གསུམ། དང་པོ་ནི། ལས་བདེ་མི་བདེ་

[057A]༄༅། །དང་གཞན་ནི། །དགེ་དང་མི་དགེ་དང་གཞན་ཡིན། །ཞེས་བྱུང། ཤེས་བྱ་ཆོས་ཅན། མདོ་ལས་གསུངས་པའི་ལས་དགེ་བ་དང་མི་དགེ་བ་དང་ལས་ལུང་མ་བསྟན་གསུམ་གྱི་སོ་སོའི་
མཚན་ཉིད་ཡོད་དེ། བདེ་བ་མྱོང་འགྱུར་གྱི་ལས་དེ་དགེ་བའི་ལས་ཀྱི་དང། མི་དགེ་བ་མྱོང་འགྱུར་གྱི་ལས་དེ་མི་དགེ་བའི་ལས་ཀྱི་དང་དེ་གཉིས་ལས་གཞན་བདེ་མི་བདེ་གང་རུང་མ་ཡིན་པ་མྱོང་བར་བྱེད་པའི་ལས་ལུང་མ་བསྟན་གྱི་
ལས་ཀྱི་མཚན་ཉིད་ཡིན་པའི་ཕྱིར། གཉིས་པ་ལ་མདོར་བསྟན་བ་རྒྱས་པར་བཤད་པ་གཉིས། དང་པོ་ནི། བསོད་ནམས་བསོད་ནམས་མིན་མི་གཡོ། །བདེ་བ་མྱོང་འགྱུར་ལ་སོགས་གསུམ། །ཞེས་བྱུང། ལས་ལ་
གསུམ་ཡོད་དེ། བསོད་ནམས་ཀྱི་ལས། བསོད་ནམས་མ་ཡིན་པའི་ལས། མི་གཡོ་བའི་ལས་གསུམ་ཡོད་པའི་ཕྱིར་ཏེ། རྩ་བར། བསོད་ནམས་བསོད་ནམས་མིན་མི་གཡོ། །ཞེས་བྱུང། །ཡང་གསུམ་ཡོད་དེ། བདེ་
བ་མྱོང་འགྱུར་གྱི་ལས་དང་སྡུག་བསྔལ་མྱོང་འགྱུར་གྱི་ལས་དང་བདེ་སྡུག་གང་ཡང་མ་ཡིན་པ་མྱོང་འགྱུར་གྱི་ལས་གསུམ་ཡོད་པའི་ཕྱིར། རྩ་བར། བདེ་བ་མྱོང་འགྱུར་ལ་སོགས་གསུམ། །ཞེས་གསུངས་པའི་ཕྱིར་
རང་འགྲེལ་འགྲེལ་བཤད་དང་བཅས་པའི་དགོངས་པའོ། །གཉིས་པ་ནི་བསོད་ནམས་འདོད་ཁམས་དགེ་བའི་ལས། །མི་གཡོ་གོང་མ་ལས་སྐྱེས་པའི། །གང་ཕྱིར་ས་ནི་དེ་དག་ཏུ། །ལས་རྣམས་སྨིན་ཕྱིར་

[057B] །ཞེས་བྱུང། ཤེས་བྱ་ཆོས་ཅན། བསོད་ནམས་ཀྱི་ལས་སོགས་གསུམ་ཡོད་དེ། འདོད་པའི་དགེ་བའི་ལས་དེ་བསོད་ནམས་ཀྱི་དང། མི་དགེ་བའི་ལས་བསོད་ནམས་མ་ཡིན་པའི་ལས། ཁམས་གོང་
མའི་ལས་མི་གཡོ་བའི་ལས་ཡིན་པའི་ཕྱིར། དང་པོ་གྲུབ་སྟེ། དེ་བསོད་ནམས་ཀྱི་ལས་ཡིན་པའི་ཕྱིར་ཏེ། བསོད་ནམས་མ་ཡིན་པའི་གཉེན་པོ་ཡིན་པའི་ཕྱིར་དང། བསོད་ནམས་ཀྱི་སྒྲ་དོན་ཡང་ཚད་བའི་ཕྱིར་ཏེ། གང་སྤེལ་
ལས༑ བསོད་ནམས་མ་ཡིན་པའི་གཉེན་པོར་གྱུར་པའི་ཕྱིར་བསོད་ནམས་ཞེས་བྱ་སྟེ་སྲུང་བའམ་མཚིམ་པར་བྱེད་པས་ན་བསོད་ནམས་སོ་།ཞེས་གསུངས་པའི་ཕྱིར། གཉིས་པ་གྲུབ་སྟེ། འཇིག་རྟེན་ན་གྲགས་ཟིན་པའི་ཕྱིར་ཏེ་
རང་འགྲེལ་ལས། བསོད་ནམས་མ་ཡིན་པའི་ལས་ནི་མི་དགེ་བའོ་འཇིག་རྟེན་ན་གྲགས་པས། ཞེས་གསུངས་པའི་ཕྱིར། རྟགས་གསུམ་པ་ལ་ཁོ་ན་རེ། བཅོམ་ལྡན་འདས་ཀྱི་བསམ་གཏན་གསུམ་གཡོ་བ་དང་བཅས་པར་གསུངས་
པ་ནི་འཐད་པར་ཐལ། ལམས་གོང་མའི་ལས་མི་གཡོ་བའི་ལས་ཡིན་པའི་ཕྱིར། ཞེས་པའི་རང་འགྲེལ་ལས། བསམ་གཏན་གསུམ་པོ་གཡོ་བ་དང་བཅས་པར་གསུངས་པ་མ་ཡིན་ནམ་ཞེ་ན། ཞེས་བྱུང། ལུང་དྲངས་འཚམས་
ལ་མ་ཁྱབ་སྟེ། དེ་གསུམ་གྱི་ཏིང་ངེ་འཛིན་གཡོ་པའི་སྐྱོན་ལ་གསུངས་པ་ཙམ་ཡིན་པ་གང་ཞིག་འདིར་ལས་མི་གཡོ་ཚུལ་བཤད་པའི་ཕྱིར། དང་པོ་གྲུབ་སྟེ། རང་འགྲེལ་ལས། ད་དག་གི་ཏིང་ངེ་འཛིན་ནི་སྐྱོན་དང། ཞེས་དང་

[058A]༄༅། །གང་སྤེལ་ལས། བསམ་གཏན་གསུམ་པོ་དེ་དག་གི་ཏིང་ངེ་འཛིན་སྐྱོན་དང་བཅས་པའི་དབང་དུ་མཛད། ཅེས་པ་ནས། མི་གཡོ་བའི་ལས་ཀྱི་དབང་དུ་མཛད་ནས་ནི་མ་ཡིན་ནོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། རྒྱུ་མཚན་གང་གི་ཕྱིར་ན་ཁམས་གོང་མ་གཉིས་ཀྱི་ལས་ནི་རང་གིས་དེ་དག་ཏུ་ལས་ཀྱི་འབྲས་བུ་རྣམ་པར་སྨིན་གྱི་འདོད་པའི་བསོད་ནམས་ལྟར་ས་གཞན་དང་འགྲོ་བ་གཞན་དུ་རྣམ་སྨིན་གཡོ་བ་མེད་པའི་ཕྱིར་
དེར་ཐལ། གོང་མའི་སྲེད་པས་འོག་མང་མི་གོས་པའི་ཕྱིར། གང་སྤེལ་ལས། མི་གཡོ་བའི་ཕྱིར་ཞེས་སྨོས་ཏེ་ས་རྣམས་སྲེད་པས་ཡོངས་སུ་བཅད་པའི་ཕྱིར་རོ། ཞེས་དང། རྩ་བར། གང་ཕྱིར་ས་ནི་དེ་དག་ཏུ། །ལས་རྣམས་
སྨིན་ཕྱིར་མི་གཡོའི་ཕྱིར། །ཞེས་བྱུང། འདོད་པར་སྤྱོད་པའི་བསོད་ནམས་ནི་དེ་ལྟར་མ་ཡིན་ཏེ། འདོད་པའི་བསོད་ནམས་ཀྱི་རྣམ་སྨིན་གྱི་འགྲོ་བ་ཡང་འགྲོ་བ་གཞན་དུ་གཡོ་ལ། དེའི་རྣམ་སྨིན་གྱི་བོད་ཆོད་དང་སྟོབས་དང་ཁ་
དོག་དང་བདེ་བ་དང་ལོངས་སྤྱོད་ལྔ་ལྷའི་བོང་ཚོད་སོགས་ལྡར་སྨིན་རྒྱུ་དེ་མི་དང་དུད་འགྲོ་ཡི་དྭགས་ཀྱི་ནང་དུ་དེ་དག་གི་བོང་ཚོད་སོགས་ལྡར་སྨིན་པ་ཡོད་པའི་ཕྱིར། དང་པོ་གྲུབ་སྟེ། འདོད་ལྷའི་སྐྱེ་བ་འབེན་བྱེད་ཀྱི་ལས་ཀྱིས་ཀྱང་
སྲེད་ལེན་དང་སྨོན་ལམ་གྱི་དབང་གིས་མིར་སྐྱེས་བ་ཡོད་པའི་ཕྱིར་དེར་ཐལ། དཔེར་ན། སྦྱིན་པ་དང་ཚུལ་ཁྲིམས་ལས་བྱུང་བའི་དང་སྒོམ་བྱུང་གསུམ་ཆུང་དུ་བྱས་པ་དེ་ལྷ་མི་གང་རུང་དུ་སྨོན་པ་དེར་སྐྱེ་བ་བཞིན་ཡིན་པའི་

[058B] རང་འགྲེལ་ལས། རྣམ་པར་མི་གནས་པའི་ཕྱིར་འགྲོ་བ་གཞན་པ་ཡང་འགྲོ་བ་གཞན་དུ་རྣམ་པར་སྨིན་པར་འགྱུར་ཏེ། ཞེས་གསུངས་པའི་ཕྱིར་དང། དེ་ཡང་མདོའི་དགོངས་པ་ཡིན་པའི་ཕྱིར་ཏེ། རྒྱལ་སྲས་མར་
མདོ་དྲངས་པ་ལས། དེ་ན་ལ་ལས་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང། དེ་བཞིན་དུ་ཚུལ་ཁྲིམས་ལས་བྱུང་བ་དང། སྒོམ་པ་ལས་བྱུང་བ་ཆུ་དུ་ཀུན་དུ་བསྟེན་ཅིང་གོམས་པ་དང་ལན་མང་དུ་བྱས་
པ་ཡིན་ལ། དེ་འདི་སྙམ་དུ་བདག་ལྷ་བཟང་པོ་རྣམས་སམ་མི་བཟང་པོ་རྣམས་དང་སྐལ་བ་མཉམ་པར་སྐྱེ་བར་གྱུར་ན་ཅི་མ་རུང་སྙམ་དུ་སེམས་ན་ཞེས་བྱ་བ་ནས། དེ་ནི་དེར་སྐྱེའོ། །ཞེས་གསུངས་པའི་ཕྱིར། ཁྱབ་སྟེ། མདོས་
བཅུ་བ་དང་འཇུག་པར་དག་བ་ཆུང་དུས་མི། འབྲིད་གིས་འདོད་ལྷ་དང། ཆེན་པོས་ཁམས་གོང་དུ་སྐྱེ་བར་གསུངས་པ་བཞིན་འདིར་ཡང་གཞི་གསུམ་གྱི་དགེ་བ་ཆུང་དུ་དང་ལན་མང་ཡན་ཆད་ཀྱིས་ལས་བཤད། འདི་སྙམ་དུ་མན་ཆད་ཀྱིས་སྲེད་
སྨོན་བཤད་པའི་ཕྱིར་ཏེ། བསླབ་བཏུས་སུ་སྲེད་པའི་མདོ་དང་རྟེན་འབྲེལ་མདོ་འབྲེལ་དང་མཐུན་པའི་ཕྱིར། རྩ་རྟགས་གཉིས་པ་གྲུབ་སྟེ། ལྷའི་བོང་ཚོད་སོགས་སུ་རྣམ་པར་སྨིན་པ་དང། ཡི་དྭགས་དང་དུད་འགྲོའི་བོང་ཚོད་
བཟང་བོ་སོགས་ལྔར་རྣམ་པར་སྨིན་པ་ཡོད་པའི་ཕྱིར། དེར་ཐལ་དཔེར་ན་བྲམ་ཟེ་ཞིག་གིས་སྦྱིན་པ་མང་བོ་བཏང་ཡང་སྲོག་གཅོད་ཤིན་ཏུ་མང་བོ་བྱས་པས་གླང་ཆེ་ནས་སྲུང་གི་བུར་སྐྱེས་པར་བཅོམ་ལྡན་འདས་ཀྱིས་གསུངས་པ་བཞིན་

[059A]༄༅། །ཡིན་པའི་ཕྱིར་ཏེ། འགྲེལ་བཤད་གཉིས་སུ་མདོ་དྲངས་པ་ལས། འདི་ན་ལ་ལ་སྦྱིན་པ་པོ་ཡིན་ཞིང། སྦྱིན་བདག་ཡིན་ལ། དེ་ཡང་ཤིན་ཏུ་སྲོག་གཅོད་པ་ཡིན་ཞེས་བྱ་བ་རྐྱས་པར་དེ་གླང་པོ་
ཆེར་གྱུར་ན་གླང་པོ་ཆེའི་རྒྱན་རྣམ་པ་སྣ་ཚོགས་དག་ཐོབ་པར་འགྱུར་རོ། །ཞེས་སོགས་གསུངས་པའི་ཕྱིར། ཁྱབ་སྟེ། སྤྱིན་བདག་ཡིན་ཡན་ཆད་ཀྱིས་བོང་ཚོད་སོགས་ལྡ་དང་ལོངས་སྤྱོད་ཀྱིས་དགེ་བ་བསྟན། དེ་ཡང་ཤིན་ཏུ་སྲོག་གཅོད་
པ་ཡིན་ཞེས་པས་མི་དགེ་བའི་འཕེན་བྱེད་ཀྱི་ལས་བསྟན་པའི་ཕྱིར་འདི་ནི་ལས་ཀྱི་འཁོར་བར་ལྕི་གང་དང། །ཞེས་སོགས་ལྟར་བཤད་པའི་ཕྱིར། ཇི་སྐད་དུ། རང་འགྲེལ་ལས། བོང་ཚོད་དང་སྟོབས་དང་ཁ་དོག་དང་བདེ་བ་དང་
ལོངས་སྤྱོད་ལ་སོགས་པར་འགྱུར་བའི་ལས་ལྷ་དག་གི་ནང་དུ་རྣམ་པར་སྨིན་པར་འགྱུར་བ་གང་ཡིན་པ་དེ་ཉིད་རེས་འགའ་རྐྱེན་གཞན་གྱིས་དབང་གིས་མི་དང་དུད་འགྲོ་དང་ཡི་དྭགས་ཀྱི་ནང་དུ་རྣམ་པར་སྨིན་པར་འགྱུར་རོ། །ཞེས་གསུངས་
པའི་ཕྱིར། ཁྱབ་སྟེ། ལྷ་དག་གི་དང་མི་དང་དུད་འགྲོ་ཡི་དྭགས་ཞེས་པའི་དོན་ཡོད་པའི་ཕྱིར་དང། དེས་ན་སྐྱེ་བ་འཕེན་ཚུལ་མ་ཡིན་ཏེ། འགྲོ་བ་འགྱུར་ཚུལ་ལས་ཟུར་དུ་བོང་ཚོད་སོགས་རྣམ་སྨིན་འགྱུར་ཚུལ་ཡིན་པའི་
ཕྱིར་རོ། །དེས་ན་ཁ་ཅིག་ལྷའི་སྐྱེ་བ་འཕེན་བྱེད་ཀྱིས་རྐྱེན་དབང་གིས་གླང་ཆེན་དུ་སྐྱེ་པ་འཕེན་ཟེར་ན། སྐབས་འདིར་ཡང་ལས་ངེས་པ་མ་ཡིན་པར་ཐལ། འདོད་པའི་ཕྱིར། འདོད་ན་མི་དགེ་བ་ལས་ངན་འགྲོར་སྐྱེ་བ་

[059B] བདེ་འགྲོར་སྐྱེ་བ་གནས་མ་ཡིན་པ། དགེ་བ་ལས་ངན་འགྲོར་སྐྱེ་བ་གནས་མིན་ལ་བདེ་འགྲོར་སྐྱེ་བ་གནས་ཡིན་པའི་ཁྱད་པར་མི་འཐད་པར་ཐལ། འདོད་པའི་ཕྱིར། འདོད་མི་ནུས་ཏེ་གནས་དང་གནས་
མ་ཡིན་པ་མཁྱེར་པའི་སྟོབས་ཡོད་པའི་ཕྱིར། འདི་དག་དཀའ་གནས་མཐར་ཐུག་ཏུ་སྣང་བས་གནད་དོན་ཙམ་གསལ་བར་བྱས་ཡོད་དོ། །གསུམ་པ་ནི། མྱོང་འགྱུར་གསུམ་དུ་དབྱེ་བ་དང། མྱོང་འགྱུར་ལྡར་དབྱེ་བ་དང། ལས་དེས་
མ་ངེས་ཀྱི་ཁྱད་པར་བཤད་པ་གསུམ། དང་པོ་ལ། རང་ལུགས་དང་གཞན་ལུགས་གཉིས། དང་པོ་ནི། བསམ་གཏན་གསུམ་པའི་བར་དགེ་བ་།བདེ་བ་མྱོང་འགྱུར་དེ་ཡན་ཆད། །སྡུག་མིན་བདེ་མིན་མྱོང་འགྱུར་བ། །
སྡུག་བསྔལ་མྱོང་འགྱུར་འདིའི་མི་དགེ། ཞེས་བྱུང། ཤེས་བྱ་ཆོས་ཅན། སྡར། བདེ་བ་མྱོང་འགྱུར་ལ་སོགས་གསུམ། །ཞེས་པའི་བདེ་སྡུག་བཏང་སྙོམས་གསུམ་མྱོང་འགྱུར་གྱི་དེ་གསུམ་ཡོད་དེ། འདོད་པ་ནས་བསམ་གཏན་གསུམ་
པའི་བར་གྱི་དགེ་བདེ་བདེ་བ་མྱོང་འགྱུར་དང། གསུམ་པ་དེ་ཡན་ཆད་བཞི་པ་ནས་སྲིད་རྩེའི་བར་གྱི་དགེ་བ་དེ་སྡུག་མིན་བདེ་མིན་མྱོང་འགྱུར་དང། འདོད་ཁམས་འདིའི་མི་དགེ་བའི་ལས་ནི་སྡུག་བསྔལ་མྱོང་འགྱུར་གྱི་དེ་ཡིན་པའི་ཕྱིར་
ངང་བོ་གྲུབ་སྟེ། རྩ་བར། བསམ་གཏན་གསུམ་པའི་བར་དགེ་བ། །བདེ་བ་མྱོང་འགྱུར། ཞེས་སོ། །གཉིས་པ་གྲུབ་སྟེ། རྩ་བར། དེ་ཡན་ཆད། །སྡུག་མིན་བདེ་མིན་མྱོང་འགྱུར་བ། །ཞེས་སོ། །གསུམ་པ་གྲུབ་སྟེ། རྩ་བར། སྡུག་

[060A]༄༅། །བསྔལ་མྱོད་འགྱུར་འདིའི་མི་དགེ། ཞེས་སོ། །གཉིས་པ་ནི་འོག་ན་འང་བར་མ་ཡོད་དེ་ཞེས། ཁ་ཅིག་ཟེར་ཏེ་གང་གི་ཕྱིར་།བསམ་གཏན་ཁྱད་པར་རྣམ་སྨིན་ལས། །སྔ་ཕྱི་མེད་གསུམ་
སྨིན་འདོད་ཕྱིར། །ཞེས་བྱུང། ཤེས་བྱ་ཆོས་ཅན། བསམ་གཏན་བཞི་བའི་འོག་མ་གསུམ་པ་མན་ཆད་ན་འང་བདེ་སྡུག་པར་མ་མྱོང་འགྱུར་གྱི་ལས་ཡོད་དོ་ཞེས་ཁ་ཅིག་ཟེར་ཏེ། རྒྱུ་མཚན་གང་གི་ཕྱིར་ན་བསམ་གཏན་དང་བོའི་
དངོས་གཞི་བསམ་གཏན་ཁྱད་པར་ཅན་ལ། །རྣམ་སྨིན་གྱི་འབྲས་བུ་ཚོར་བ་བཏང་སྙོམས་ཡོད་པ་ལས་ཤེས་པའི་ཕྱིར། དེར་ཐལ། དེ་ན་ཚོར་བ་བཏང་སྙོམས་མེད་ན། དེ་བཏང་སྙོམས་ཀྱི་ས་པ་ཡིན་པས་བདེ་སྡུག་མེད་ཅིང། དེ་ལྟར་ན་ལས་
དེ་ལན་ནས་སྨིན་མེད་པར་འགྱུར་བའི་ཕྱིར་ཏེ། རྩ་བར། འོག་ནའང་པར་མ་ཡོད་དོ་ཞེས། །ཁ་ཅིག་ཟེར་ཏེ་གང་གི་ཕྱིར། །བསམ་གཏན་ཁྱད་པར་རྣམ་སྨིན་ལས། །ཞེས་སོ། །དེ་ལ་ཁ་ཅིག་བསམ་གཏན་ཁྱད་པར་ཅན་གྱི་
ལས་ཀྱི་རྣམ་སྨིན་བདེ་བའི་དབང་པོ་མིག་རྣ་ལུས་གསུམ་གྱི་རྣམ་ཤེས་ཚོགས་དང་ལྡན་པ་ཡིན་ཏེ། ས་དེ་དག་རྟེན་ཐ་མི་དད་པའི་ཕྱིར། དེས་ན་དེའི་ལས་བདེ་བ་ཡོང་འགྱུར་ཡིན་ཟེར། གཞན་དག་ན་རེ། དེའི་རྣམ་སྨིན་
ཚོར་བ་མེད་ཅིང། དེ་ལས་གཞན་བའི་ཕུང་བོ་བཞིའོ་ཟེར། དེ་གཉིས་ནི་མཐད་པ་ན་ཐལ། དེར་ཞིས་བསྟན་ཆོས་དན་འགལ་པའི་ཕྱིར། དེར་ཐལ། བསྟན་ཆོས་ལས། ལས་ཀྱི་རྣམ་པར་སྨིན་པ་སེམས་ཀྱི་ཚོར་

[060B] ཡོད་དེ། རྟོག་པ་མེད་པའི་ལས་དགེ་བ་ཡིན་ནོ། །ཞེས་གསུངས་པའི་ཕྱིར་ཇི་སྐད་དུ། རྒྱལ་སྲས་མ་ལས། སློབ་དཔོན་གྱིས་འདི་ནི་བསྟན་བཅོས་དང་འགལ་བ་ཡིན། ཞེས་བ་ནས། དེ་
གཉིས་ཀ་ཡང་བསྟན་བཅོས་དང་འགལ་བ་ཡིན་ནོ། །ཞེས་གསུངས་པའི་ཕྱིར། དེས་ན་གསུམ་པའི་འོག་ན་འང་བཏང་སྙོམས་མྱོང་འགྱུར་གྱི་ལས་ཡོད་དེ། སྡ་ཕྱི་མེད་པར་ཅིག་ཆར་དུ་བདེ་སྡུག་བཏང་སྙོམས་མྱོང་འགྱུར་གྱི་ལས་
གསུམ་གྱི་རྣམ་སྨིན་གསུམ་སྨིན་པར་འདོད་པ་དེའི་ཕྱིར། རྟགས་གྲུབ་སྟེ། བསྟན་བཅོས་ལས་ལས་གསུམ་པོ་རྣམས་ཀྱི་རྣམ་པར་སྨིན་པ་སྔ་ཕྱི་མེད་པར་འགྱུར་བ་ཡོད་ད་མ་ཞེན་ཡོད་དེ། བདེ་བ་མྱོང་བར་འགྱུར་བ་ནི་གཟུགས་སོ། །
སྡུག་བསྔལ་མྱོང་བར་འགྱུར་བ་ནི་སེམས་དང་སེམས་ལས་བྱུང་བའི་ཆོས་རྣམས་སོ། །བདེ་བ་ཡང་མིན་སྡུག་བསྔལ་ཡང་མིན་བ་མྱོང་བར་འགྱུར་བ་སེམས་དང་ལྡན་པ་མ་ཡིན་པའི་འདུ་བྱེད་རྣམས་སོ། །ཞེས་གསུངས་པའི་ཕྱིར་
ཞེན༑ བསམ་གཏན་དང་པོར་སྤྱོར་བ་མ་ཡིན་ཏེ། འདོད་ཁམས་མིན་པ་ལ་ལས་གསུམ་གྱི་རྣམ་སྨིན་གསུམ་ཅིག་ཆར་སྨིན་པ་མེད་པའི་ཕྱིར་ཏེ་སྡུག་བསྔལ་མྱོང་འགྱུར་མེད་པའི་ཕྱིར་ཏེ། རང་འགྲེལ་ལས། འདོད་ཁམས་
ལས་གཞན་ན་ནི་ལས་གསུམ་གྱི་རྣམ་པར་སྨིན་པར་དང་ཅིག་ཅར་དུ་ལྡན་པ་མེད་དོ། །ཞེས་གསུངས་པའི་ཕྱིར། བསམ་གཏན་དང་བོའི་གཏང་སྙོམས་མྱོང་འགྱུར་གྱི་ལས་དེ་དགེ་མི་དགེ་གང་རུང་ཡིན་པར་ཐལ། རྣམ་སྨིན་མྱོང་འགྱུར་

[061A]༄༅། །དེའི་ཕྱིར། འདོད་ན། དགེ་བར་ཐལ། དགེ་མི་དགེ་གང་རུང་ཡིན། མི་དགེ་བ་མ་ཡིན་པའི་ཕྱིར། འདོད་དེ་དགེ་བ་ཆུང་ངུར་འདོད་པའི་ཕྱིར་ཟེར། གང་སྤེལ་ལས། དགེ་བ་དང་མི་དགེ་བ་མ་གཏོགས་
བའི་གཞན་ལ་རྣམ་སྨིན་མེད་པས་འདྲི་བ་ནི། ཞེས་སོ། །འོ་ན་བསྟན་བཅོས་སུ། བསམ་གཏན་གསུམ་པའི་བར་དགེ་བ། །འདི་བ་མྱོང་འགྱུར། ཞེས་དང། རྣམ་པར་སྨིན་པ་ཡིད་དུ་འོང་བ་ནི་དགེ་བ་ཡིན་ནོ། །ཞེས་བྱ་བ་
གཉིས་དང་འགལ་བར་ཐལ། བསམ་གཏན་གསུམ་པའི་བར་གྱི་དགེ་བ་ལ་བདེ་བ་མྱོང་འགྱུར་གྱིས་མ་ཁྱབ་པའི་ཕྱིར་དང། རྣམ་སྨིན་ཡིད་འོང་ཡིད་མི་འོང་གང་རུང་ལས་གཞན་པའི་བར་མ་མྱོང་འགྱུར་གྱི་དེའི་བར་གྱི་དགེ་བ་ཡོད་
པའི་ཕྱིར། གང་སྦེལ་ལ་ལས། དེ་ལྟར་འདོད་པ་དེ་ནི་སྔ་མ་མི་འདོད་པ་ཁོ་ན་ཡིན་ན། ཞེས་པ་ནས། སྔ་མ་མི་འདོད་པ་ནི་བསྟན་བཅོས་དང་འགལ་བར་འགྱུར་རོ། །ཞེས་གསུངས་པའི་ཕྱིར། རྩོད་ཚུལ་གཙོ་བོ་བཀོད་དོ། །གཉིས་པ་ནི། ངོ་བོ་ཉིད་
དང་མཚུངས་ལྡན་དང། །དམིགས་པ་དང་ནི་རྣམ་སྨིན་དང། །མངོན་སུམ་དུ་ནི་གྱུར་བ་ལས། །མྱོང་འགྱུར་རྣམ་པ་ལྔ་ཡིན་ནོ། །ཞེས་བྱུང། ཤེས་བྱ་ཆེས་ཅན། མྱོང་འགྱུར་གྱི་ལས་རྣམ་པ་ལྔ་ཡོད་དེ། ཚོར་བ་ངོ་བོ་ཉིད་ཀྱིས་
མྱོང་བར་འགྱུར་བ་དང། རེག་པ་མཚུངས་ལྡན་གྱིས་མྱོང་བར་འགྱུར་བ་དང། གཟུགས་དམིགས་པས་མྱོང་བར་འགྱུར་བ་དང། དགེ་མི་དགེའི་ལས་རྣམ་སྨིན་གྱིས་མྱོང་བར་འགྱུར་བ་དང། ཚོར་བ་བདེ་བ་ལྟ་བུ་མདོན་སུམ་གྱིས་

[061B] གསུམ་པ་ལ། མདོར་བསྟན་རྒྱས་བཤད་གཉིས། དང་བོ་ནི། དེ་ཡང་དེས་དང་མ་ངེས་དང། །ཞེས་བྱུང། བདེ་བ་མྱོང་འགྱུར་སོགས་ཀྱི་ལས་གསུམ་དེ་ཡང་ཆོས་ཅན། བྱེད་རེ་རེ་ལ་གཉིས་
སུ་ཡོད་དེ། དེས་པའི་ལས་ངང་མ་ངེས་པའི་ལས་གཉིས་སུ་ཡོད་པའི་ཕྱིར། གཉིས་པ་ལ། དབྱེ་བ་སྦྱིར་བསྟན། ཁྱར་ཆོས་སོ་སོར་བཤད་པ། མྱོང་ངེས་བྱེ་བྲག་ཏུ་བཤད་པ་དང་གསུམ། དང་བོ་ལ་དངོས་དང། སྡེ་བ་གཞན་གྱིས་
འདོད་ཚུལ་གཉིས། དང་བོ་ནི། མཐོང་བའི་ཆོས་ལ་སོགས་པ་ལ་།མྱོང་འགྱུར་ཕྱིར་ན་ངེས་རྣམས་གསུམ། །ཞེས་བྱུང། མངོན་སུམ་དུ་མྱོང་བར་འགྱུར་བའི་ལས་ཆོས་ཅན། ཁྱོད་ལ་བཞི་ཡོད་དེ། ཚེ་འདིར་མཐོང་ཆོས་
ལ་རྣམ་སྨིན་གྱི་མགོ་མྱོང་བར་འགྱུར་བའི་བསྲས་དང། ལ་སོགས་བ་སྐྱེ་བ་ཕྱི་མར་རྣམ་སྨིན་གྱི་མགོ་མྱོང་བ་སྐྱེས་ནས་མྱོང་བར་འགྱུར་བའི་ལས་དང། ཚེ་གསུམ་པ་སོགས་ལ་ནི་རྣམ་སྨིན་གྱི་མགོ་རྩོམ་པ་ལན་གྲངས་གཞན་ལ་མྱོང་འགྱུར་གྱི་
ལས་ཏེ་ངེས་པའི་གསུམ་མ་ངེས་པ་དང་བཞི་ཡོད་པར། རང་འགྲེལ་ལས་བཤད་པའི་ཕྱིར། འདིར་མཐོང་ཆོས་མྱོང་འགྱུར་སོགས་ཀྱི་རྣམ་སྨིན་ནི་མགོ་ཟུག་པའི་དབང་དུ་བྱས་པའི་ཕྱིར་ཏེ། རང་འགྲེལ་ལས་མཐོང་བའི་ཆོས་ལ་
མྱོང་བར་འགྱུར་བའི་ལས་ཀྱི་རྣམ་བར་སྨིན་པ་ཚེ་རབས་གཞན་དག་ན་ཡང་ཡོད་མོད་ཀྱི་རྩོམ་པའི་དབང་གིས་མིང་དེ་ལྟར་རྣམ་པར་བཞག་བོ། །ཞེས་དང། གང་སྦེལ་ལས། རྩོམ་པའི་དབང་གིས་ཞེས་བྱ་བ་ནི་གང་དུ་བྱས་པའི་སྐྱེ་བ་

[062A]༄༅། །དེ་ཉིད་ལ་རྣམ་པར་སྨིན་པའི་མགོ་ཟུག་ཅེས་བྱ་བའི་དོན་ནོ། །ཞེས་གསུངས་པའི་ཕྱིར། གཉིས་པ་ནི། ཁ་ཅིག་ལས་རྣམ་ལྔ་ཞེས་ཟེར། །གཞན་དག་མུ་ནི་བཞི་ཞེས་ཟེར། །ཞེས་བྱུང། སྡེ་པ་
ཁ་ཅིག་ན་རེ་ཁས་དེ་ལ་རྣམ་པ་ལྔ་ཡོད་དེ། ངེས་པའི་ལས་གསུམ་མ་ངེས་པའི་ལས་ལ་གནས་སྐབས་མ་ངེས་ལ་རྣམ་སྨིན་ངེས་པ་དང་གནས་སྐབས་དང་རྣམ་སྨིན་གཉིས་ཀ་མ་ངེས་པའི་ལས་གཉིས་དང་ལྔ་ཡོད་པའི་
ཕྱིར་ཏེ། རྩ་བར། ལས་རྣམ་ལྔ་ཞེས་ཟེར། །ཞེས་སོ། །དཔེ་སྟོན་སྡེ་པ་སྟེ་མདོ་སྡེ་པ་ན་རེ། ལས་ལ་མུ་བཞི་ཡོད་དེ། གནས་སྐབས་ངེས་ལ་རྣམ་སྨིན་མ་ངེས་པའི་ལས་ཡང་ཡོད། རྣམ་སྨིན་ངེས་ལ་གནས་སྐབས་མ་ངེས་པའི་
ལས་ཀྱང་ཡོད། གནས་སྐབས་དང་རྣམ་སྨིན་གཉིས་ཀ་ངེས་པའི་ལས་ཀྱང་ཡོད། གནས་སྐབས་དང་རྣམ་སྨིན་གཉིས་ཀ་མ་ངེས་པའི་ལས་ཀྱང་ཡོད་པའི་ཕྱིར། དང་པོ་གྲུབ་སྟེ། མཐོང་ཆོས་སོགས་གསུམ་གང་རུང་ལ་མྱོང་བར་འགྱུར་ལ་རྣམ་པར་སྨིན་པར་མི་འགྱུར་པའི་ལས་དེ་དེ་
ཡིན་པའི་ཕྱིར། གཉིས་པ་གྲུབ་སྟེ། མཐོང་ཆོས་དང། སྐྱེས་ནས་དང་ལན་གྲངས་དང་གང་ཡིན་མ་ངེས་རྣམ་སྨིན་འབྱིན་བར་ངེས་པའི་ལས་དེ་དེ་ཡིན་པའི་ཕྱིར། གསུམ་པ་གྲུབ་སྟེ། མཐོང་པའི་ཆོས་སོགས་ལ་མྱོང་བར་
རེས་ཤིང་རྣམ་པར་སྨིན་པ་ངེས་བར་འབྱིན་པ་དེ་དེ་ཡིན་པའི་ཕྱིར། བཞི་པ་གྲུབ་སྟེ། མྱོང་བར་ཡང་མ་ངེས་རྣམ་པར་སྨིན་པར་ཡང་མ་ངེས་པའི་ལས་དེ་དེ་ཡིན་པའི་ཕྱིར། དེ་ལྟར་ན་བརྒྱད་ཡང་ཡོད་དེ། ངེས་པ་ལ་དེ་ལྟར་མུ་

[062B] མ་ངས་བ་ལའང་མུ་བཞི་ཡོད་པའི་ཕྱིར་ཏེ། རང་འགྲེལ་ལས། ཞེས་བྱ་བ་མུ་བཞིར་བྱེད་དེ། དེ་དག་གི་ལྟར་ན་ལས་རྣམ་བ་བརྒྱད་དེ། ཞེས་གསུངས་པའི་ཕྱིར། སྐད་ཅིག་མ་གཅིག་ལ་ལས་ཐ་དད་པ་བཞིས་འཕེན་པ་ཡང་
ཡོད་དེ། རང་ཉིད་ཀྱིས་མི་ཚངས་པར་སྤྱད་ཅིང་གཞན་གསུམ་སྲོག་གཅོད་དང་མ་བྱིན་ལེན་རྫུན་སྨྲ་གསུམ་བཅོལ་ནས་སྐད་ཅིག་མ་གཅིག་ལ་གྲུབ་པའི་ཚེ་འཕེན་པ་བཞི་པོ་དེ་ཡོད་པའི་ཕྱིར། རང་འགྲེལ་ལས། སྐད་ཅིག་
མ་གཅིག་ལ་ལས་རྣམ་པ་བཞི་འཕེན་པར་འགྱུར་བ་ལྟ་ཡོད་དམ་ཞེ་ན་ཡོད་དེ། ཕ་རོལ་པོ་གསུམ་ལ་སྦྱར་ནས་བདག་ཉིད་འདོད་པའི་ལོག་བར་གཡེམ་པ་ལ་ཞུགས་ཏེ། དེ་དག་ཅིག་ཅར་མཐར་ཕྱིན་པར་འགྱུར་ནའོ་།ཞེས་
གསུངས་པའི་ཕྱིར། འདི་རྒྱ་ཆེར་འགྲེལ་དུ་བཤད་པས་དོགས་པ་ཆེ་བས་བཀོད་དོ། །རྒྱལ་སྲས་མ་ལས། ལས་རྣམ་པ་བཞི་འཕེན་པར་འགྱུར་བ་ཞེས་བྱ་བ་ནི། མཐོང་བའི་ཆོས་ལ་མྱོང་བར་འགྱུར་བ་ལ་སོགས་པའི་ལས་
རྣམ་པ་བཞིས་འཕེན་པར་འགྱུར་བ་ཞེས་བྱ་བའི་ཐ་ཚིག་གོ་ཞེས་དང། ཡང་དེ་ཉིད་ལས། དེ་དག་ཅིག་ཅར་མཐར་ཕྱིན་པར་གྱུར་ན་སྟེ། གཅིག་ཅིག་ནི་མཐོང་བའི་ཆོས་ལ་མྱོང་བར་འགྱུར་བ་ཡིན་ལ་གཅིག་ཅིག་ནི་སྐྱེས་
ནས་མྱོང་བར་འགྱུར་བ་ཡིན། གཅིག་ཅིག་ནི་ལན་གངས་གཞན་ལ་མྱོང་བར་འགྱུར་བ་ཡིན། གཅིག་ཅིག་ནི་མྱོང་བར་འགྱུར་བར་མ་ངེས་པ་ཡིན་ནའོ། །ཞེས་གསུངས་པའི་ཕྱིར། གཉིས་པ་ནི། གསུམ་གྱིས་རིབ་ནི་

[063A]༄༅། །འཕེན་པར་བྱེད། །ཐམས་ཅད་ན་ནི་འཕེན་བ་བཞི། །དམྱལ་བ་ན་ནི་དགེ་བའི་གསུམ། །གང་ལས་འདོད་ཆགས་བྲལ་བརྟན་པའི་།བྱིས་པ་དེར་སྐྱེས་མྱོང་མི་བྱེད། །འཕགས་པ་
གཞན་དུའང་མྱོང་མི་བྱེད། །འདོད་རྩེའི་མི་བརྟན་པ་ཡང་མིན་།སྲིད་པ་བར་མ་འདོད་ཁམས་སུ། །འཕེན་པ་རྣམ་པ་ཉི་ཤུ་གཉིས་།དེ་ནི་མཐོང་ཆོས་འབྲས་བུ་ཡིན། །དེ་ནི་རིས་གཅིག་ཁོ་ན་ཡིན་།ཞེས་
བྱུང༑ ཤེས་བྱ་ཆོས་ཅན། ལས་བཞི་ལས་སྐྱེས་ནས་དང་ལན་གྲངས་གཞན་ལ་མྱོང་འགྱུར་དང་མ་ངེས་པའི་ལས་གསུམ་གྱིས་རིས་མཐུན་འཕེན་གྱི་མཐོང་ཆོས་མྱོང་འགྱུར་གྱིས་རིས་མཐུན་མི་འཕེན་ཏེ། དེ་ལས་དེ་བྱེད་
པའི་གནས་སྐབས་ཀྱི་ཕུང་པོའི་རྒྱུན་དེ་ཉིད་ལ་རྣམ་པར་སྨིན་པའི་ཕྱིར་ཏེ། རྩ་བར། གསུམ་གྱིས་རིས་ནི་འཕེན་པར་བྱེད། །ཅེས་སོ། །ཁམས་གསུམ་པོ་ཐམས་ཅད་དང་འགྲོ་བའང་ལྡན་འཕེན་པ་བཞི་ཡོད་དེ། དེ་དག་ན་དགེ་མི་
དགེ་ཅི་རིགས་ཀྱི་ལས་བཞི་ཡོད་པའི་ཕྱིར་ཏེ། རྩ་བར། ཐམས་ཅད་ན་ནི་འཕེན་པ་བཞི། ཞེས་སོ། །སྤྱིར་འགྲོ་བ་ལ་དེ་ལྟར་བཤད་པའི་དམིགས་བསལ་དམྱལ་བ་ན་ནི་མི་དགེ་བའི་འཕེན་བ་བཞི་ཀ་ཡོད་ཀྱང་དགེ་བའི་འཕེན་པ་གསུམ་
ཡོད་དེ། དེ་ན་དག་བའི་ལས་གསུམ་གྱིས་འཕེན་པ་ཡོད་ཀྱི་མཐོང་ཆོས་ལ་མྱོང་འགྱུར་གྱི་འཕེན་པ་མེད་པའི་ཕྱིར། དེར་ཐལ། དེ་ན་རྣམ་སྨིན་ཡིད་དུ་འོང་བ་མེད་པའི་ཕྱིར། རྩ་བར། དམྱལ་བ་ན་ནི་དགེ་བའི་གསུམ། །ཞེས་

[063B] ༑ས་གང་ལའང་འདོད་ཆགས་དང་བྲལ་བའི་བརྟན་པ་སྟེ་ཡོངས་སུ་མི་ཉམས་པའི་བྱིས་པ་སོ་སོའི་སྐྱེ་བོ་རྣམས་ཆོས་ཅན། ས་དེར་སྐྱེས་ནས་མྱོང་འགྱུར་གྱི་ལས་གསར་གསོག་མི་བྱེད་དེ། ཁྱོད་ས་དེ་ལ་ཆགས་པ་དང་བྲལ་བའི་
གང་ཟག་བརྟན་པ་དེ་ཡིན་པའི་ཕྱིར་ཏེ། ས་དེའི་ལས་གཞན་གསུམ་བྱེད་པ་ཡོད་པར་སྐྱེས་ནས་མྱོང་འགྱུར་གཅིག་བུས་རྣམ་བཅད་ལས་འཕང་པའི་ཕྱིར་རོ། །རྩ་བར། གང་ལས་འདོད་ཆགས་བྲལ་བརྟན་པའི། །བྱིས་བ་དེར་སྐྱེས་
མྱོང་མི་བྱེད། །ཅེས་དང། རང་འགྲེལ་ལས། གཞན་རྣམ་པ་གསུམ་ནི་བྱེད་དོ། །ཞེས་གསུངས་པའི་ཕྱིར། ས་དེ་ལ་འདོད་ཆགས་བྲལ་བའི་མི་ཉམས་པའི་འཕགས་པ་ཆོས་ཅན། ཁྱོད་རང་གི་ཆགས་བྲལ་གྱིས་དེ་ལ་སྐྱེས་ནས་མྱོང་
འགྱུར་གྱི་ལས་སུ་མ་ཟད་ལན་གྲངས་གཞན་དུའང་མྱོང་འགྱུར་གྱི་ལས་ཀྱང་གསར་གསོག་མི་བྱེད་དེ། ས་དེ་ལ་ཆགས་བྲལ་གྱི་འཕགས་པ་བརྟན་པའི་གང་ཟག་ཡིན་པའི་ཕྱིར་ཏེ། དེས་ནས་དེ་ལྔས་མ་ངེས་པ་དང་མཐོང་ཆོས་ལ་མྱོང་
འགྱུར་གཉིས་བྱེད་པ་ཡོད་པར་དེ་གཉིས་ཀྱིས་རྣམ་པ་བཅད་ལས་འཕང་བའི་ཕྱིར་ཏེ། རྩ་བར། འཕགས་པ་གཞན་དུ་མྱོང་མི་བྱེད། །ཅེས་དང། རང་འགྲེལ་ལས། གང་དུ་སྐྱེས་བར་མ་ངེས་པ་དང་མཐོང་བའི་ཆོས་ལ་མྱོང་པར་
འགྱུར་བ་དག་བྱེད་དོ། །ཞེས་གསུངས་པའི་ཕྱིར། འདོད་ཁམས་ལ་ཆགས་པ་བྲལ་བའི་མི་བརྟན་པའི་ཆོས་ཅན་གྱི་ཕྱིར་མི་འོང་དང་སྲིད་རྩེའི་ཆགས་བྲལ་མི་བརྟན་པ་སྟེ་ཉམས་པའི་ཆོས་ཅན་གྱི་དགྲ་བཅོམ་པ་གཉིས་ཡང་ཆོས་ཅན་ས་

[064A]༄༅། །དེར་སྐྱེས་ནས་མྱོང་འགྱུར་དང་ལན་གྲངས་གཞན་ལ་མྱོང་འགྱུར་གྱི་ལས་གསར་དུ་གསོག་པ་མ་ཡིན་ཏེ། དེ་ནི་འབྲས་བུ་ལས་ཉམས་པ་ཡིན་ལ་འབྲས་བུ་ལས་ཉམས་པ་སོར་མ་ཆུད་པར་དུ་འཆི་བ་
མེད་པར་བཤད་བས་ས་དེར་སྐྱེ་བ་མེད་པའི་ཕྱིར་ཏེ། རྩ་བར་འདོད་རྩེའི་མི་བརྟན་པ་ཡང་མིན། །ཞེས་སོ། །ཤེས་བྱ་ཆོས་ཅན་བར་མ་དོན་ཡང་ལས་ཀྱི་འཕེན་པ་ཡོད་དེ། བར་མ་དོ་ནའང་འདོད་ཁམས་སུ་སྐྱེ་ཚོ་བར་དོ་རང་ཉིད་དང་
མང་ལ་གྱི་གནས་སྐབས་ལྔ་དང། སྐྱེས་པའི་གནས་སྐབས་ལྔ་དང་བཅུ་གཅིག་པོ་དེ་རེ་རེ་ལ་ངེས་མ་ངེས་གཉིས་ཀྱི་འཕེན་པས་ཕྱེ་ན་ཉེར་གཉིས་ཡོད་པའི་ཕྱིར། རྩ་བར། སྲིད་པ་བར་མ་འདོད་ཁམས་སུ། །འཕེན་པ་
རྣམ་པ་ཉི་ཤུ་གཉིས། །ཞེས་བྱུང། འཕེན་པ་ཉེར་གཉིས་ཀྱི་ངེས་པ་བཅུ་གཅིག་པོ་དེ་ནི་ཆོས་ཅན། མཐོང་ཆོས་འབྲས་བུ་ཅན་གྱི་ལས་བྱེད་པ་ཡིན་ཏེ། ཁྱོད་ཀྱི་གནས་སྐབས་བཅུ་གཅིག་གི་འབྲས་བུ་དེ་ནི་རིགས་གཅིག་
ཁོ་ན་ཡིན་པའི་ཕྱིར། དེར་ཐལ། དེ་འདྲའི་བར་དོ་དང་ལྷག་མ་བཅུ་འཕེན་བྱེད་ལས་གཅིག་གིས་འཕང་བའི་ཕྱིར། རྩ་བར། དེ་ནི་མཐོང་ཆོས་འབྲས་བུ་ཡིན། །དེ་ནི་རིས་གཅིག་ཁོ་ན་ཡིན། །ཞེས་གསུངས་པའི་ཕྱིར།།
གསུམ་པ་ལ། མྱོང་ངེས་སྦྱིར་བསྟན་པ། མཐོང་ཆོས་ལ་མྱོང་ངེས་བྱེ་བྲག་ཏུ་བཤད་གཞར་བྱུང་གི་དོན་བཤད་པ་དང་གསུམ། དང་པོ་ནི། ཉོན་མོངས་རབ་དང་དྲག་པོ་དང། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་

[064B] །ཕ་མ་གསོད་གང་དེ་ངེས་སོ། །ཞེས་བྱུང་རྣམ་སྨིན་མྱོང་བར་ངེས་པའི་ལས་ཆོས་ཅན། དྲུག་ཡོད་དེ་ཀུན་སློང་ཉོན་མོངས་དྲག་པོས་མི་དགེ་བ་དང། དད་པ་དག་བོས་དགེ་བ་བྱས་པ་དང། ཡོན་ཏན་གྱི་ཞིང་
དཀོན་མཆོག་གསུམ་ལ་ཕན་པའམ་གནོད་པ་བྱས་པའི་ལས་དང། སྦྱོར་བའི་སྒོས་རྒྱུན་ཆགས་སུ་བྱས་པའི་དགེ་སྡིག་གང་ཡིན་པ་དང་ཕན་འདོགས་པའི་ཞིང་ཕ་མ་གསོད་པ་གང་ཡིན་པ་དེ་རྣམས་ནི་རྣམ་སྨིན་མྱོང་བར་ངེས་པའི་
ལས་དྲུག་ཡིན་པའི་ཕྱིར། གཉིས་པ་ནི། མཐོང་ཆོས་འབྲས་བུ་ཅན་གྱི་ལས། །ཞིང་དང་བསམ་པའི་ཁྱད་པར་ལས། །ས་དེའི་འདོད་ཆགས་གཏན་བྲལ་ཕྱིར། །རྣམ་སྨིན་དེས་པ་གང་ཡིན་པའོ། །གང་དག་འགོག་བྱམས་ཉོན་
མོངས་མེད། །མཐོང་དང་དགྲ་བཅོམ་འབྲས་ལངས་པ། །དེ་ལ་ཕན་གནོད་བྱས་པ་ཡི། །འབྲས་བུ་འཕྲལ་དུ་མྱོང་པར་འགྱུར། །ཞེས་བྱུང། ཤེས་བྱ་ཆོས་ཅན། མཐོང་ཆོས་འབྲས་བུ་ཅན་གྱི་ལས་དེ་ལ་གཉིས་ཡོད་
དེ༑ ཞིང་གི་ཁྱད་པར་བདག་ཅག་གི་སྟོན་པ་སྡེ་སྣོད་གསུམ་པར་གྱུར་བས། དགེ་འདུན་གྱི་རྩོད་པ་འཕེལ་བར་བྱས་པ། དགེ་སློང་མདོ་སྡེ་འཛིན་པ་གཅིག་གིས་བསྡུམ་པས་སྡེ་སྣོད་གསུམ་པ་ཁྲོས་ནས། བུད་མེད་གྱིས་
བུད་མེད་ཀྱི་རྩོད་བཞི་བར་བྱས་སོ། །ཞེས་སྐུར་བ་བཏབ་པས། ཚེ་དེ་ལ་བུད་མེད་དུ་གྱུར་ཅིང། སྐྱེ་བ་ལྔ་བརྒྱར་བུད་མེད་དུ་གྱུར་བ་ལྟ་བུ་དང། རྒྱལ་བོ་ཀ་ནི་ཀའི་གཉུག་རུམ་པ་ལོང་བ་ཞེས་པས་མི་གཅིག་གི་གླང་ལྔ་བརྒྱད་དེ་

[065A]༄༅། །པ་ཅི་ཡིན། དྲིས་པས་འབྲས་བུ་འབྱིན་ཞེས་ཟེར་བས། དེ་དག་ལ་སྙིང་རྗེས་དེ་དག་ཐར་བར་བྱས་པས་ཚེ་དེ་ཉིད་ལས་ཕོའི་དབང་བོ་སྐྱེས་པ་ལྟ་བུ་བསམ་པའི་ཁྱད་པར་གྱིས། མཐོང་ཆོས་ལ་མྱོང་
བ་ཡིན་པའི་ཕྱིར་ཏེ། རྩ་བར། ཞིང་དང་བསམ་པའི་ཁྱད་པར་ལས། །མཐོང་ཆོས་འབྲས་བུ་ཅན་གྱི་ལས། ཞེས་སོ། །མཐོང་ཆོས་ས་མ། འཕྲལ་དུ་འབྲས་བུ་མྱོང་འགྱུར་གྱི་རྣམ་གྲངས་གཞན་ཡང་ཡོད་དེ། ལས་
རང་གི་ནུས་པས་དེ། གཉེན་པོ་གཞན་གྱི་ནུས་པའི་དབང་གིས་དེ་འབྲས་བུ་ཁྱད་པར་ཅན་གྱི་ཞིང་གིས་དེ། སྙོམས་འཇུག་ཁྱད་པར་ཅན་གྱི་ཞིང་གིས་དེ་རྣམས་ཡོད་པའི་ཕྱིར། དང་བོ་ནི། ལས་གནས་སྐབས་མཐོང་
ཆོས་དང་རྣམ་སྨིན་གཉིས་ཀ་ངེས་པ་ལྟ་བུ་ཡིན། གཉིས་པ་ནི། དེ་ལ་གཏན་ནས་ཆགས་པ་དང་བྲལ་ཚེ། ས་དེའི་དགེ་མི་དགེ་རྣམ་སྨིན་དེས་ལ་གནས་སྐབས་མ་ངེས་པ་ལྟ་བུ་ཡིན་ཏེ། དེས་དེ་ལ་གཉེན་པོའི་དབང་གིས་མི་སྐྱེ་
བས་རྣམ་སྨིན་དེས་པ་མཐོང་ཆོས་ལ་འབྱུང་བའི་ཕྱིར་ཏེ། རྩ་བར། ས་དེའི་འདོད་ཆགས་གཏན་བྲལ་ཕྱིར། །རྣམ་སྨིན་ངེས་པ་གང་ཡིན་པའོ། །ཞེས་དང། རྒྱལ་སྲས་མ་ལས། མ་ངེས་པ་ཡང་མ་ཡིན་པ་དེ་ཁོ་ན་མཐོང་
བའི་ཆོས་ལ་མྱོང་བར་འགྱུར་རོ། །ཞེས་གསུངས་པའི་ཕྱིར། གསུམ་པ་ནི། རྒྱུན་ཞུགས་དང་དགྲ་བཅོམ་ཐོབ་མ་ཐག་པ་རྣམས་དེ་ཡིན་པའི་ཕྱིར། དེར་ཐལ། སྔ་མ་ནི་མཐོང་སྦང་མཐའ་དག་སྤང་བའི་གནས་གྱུར་དྲི་མེད་གསར་

[065B] དགྲ་བཅོམ་ནི་སྒོམ་སྤང་མཐའ་དག་སྤངས་པའི་གནས་གྱུར་དབང་གིས་དེ་ལ་ཕན་གནོད་ཀྱི་འབྲས་བུ་འཕྲལ་ལ་འབྱུང་ཡང་ཕྱིར་འོང་དང་ཕྱིར་མི་འོང་ལ་དེ་ལྟར་མ་ཡིན་པའི་ཕྱིར་ཏེ། རྩ་བར། མཐོང་དང་དགྲ་བཅོམ་
འབྲས་ལངས་པ། །དེ་ལ་ཕན་གནོད་བྱས་པ་ཡི། །འབྲས་བུ་འཕྲལ་དུ་མྱོང་བར་འགྱུར། །ཞེས་དང། གང་སྦེལ་ལས། དེ་ལ་འབྲས་བུས་ཁྱད་པར་ཅན་ནི་རྒྱུན་དུ་ཞུགས་པའི་འབྲས་བུ་དང་དགྲ་བཅོམ་པ་ཉིད་དོ། །ཞེས་གསུངས་པའི་
ཕྱིར༑ བཞི་བ་ནི། འགོག་སྙོམས་བྱམས་པ་ཚད་མེད་དང། ཉོན་མོངས་མེད་པའི་སྙོམས་འཇུག་གསུམ་ལས་ལངས་མ་ཐག་ལ་ཕན་གནོད་དེ་ལྟར་ཡིན་པའི་ཕྱིར། དེར་ཐལ། འགོག་སྙོམས་ལས་ལངས་པ་ནི་མྱང་ན་ལས་
འདས་པ་སླར་ལོག་ལྟ་བུ། བྱམས་པ་ནི་སེམས་ཅན་ཚད་མེད་ལ་ལྷག་པས་མཚད་མེད་དང་འབྲེལ་བ་དང། ཉོན་མོངས་པ་མེད་པ་ཡང་སེམས་ཅན་ཚད་མེད་པ་ཉོན་མོངས་མེད་པའི་ལྷག་བསམ་དང་འབྲེལ་བས་ཕན་གནོད་འཕྲལ་
ལ་མྱོང་པའི་ཕྱིར་ཏེ། རྩ་བར། གང་དག་འགོག་བྱམས་ཉོན་མོངས་མེད། །ལངས་པ་དེ་ལ་ཕན་གནོད་བྱས་པ་ཡི། །འབྲས་བུ་འཕྲལ་དུ་མྱོང་པར་འགྱུར། །ཞེས་དང། །གང་སྦེལ་ལས། སྙོམས་པར་འཇུག་པ་ཁྱད་པར་ཅན་ནི་
འགོག་པ་དང་བྱམས་པ་དང་ཉོན་མོངས་པ་མེད་པའི་སྙོམས་པར་འཇུག་པའོ། །ཞེས་གསུངས་པའི་ཕྱིར། ཁྱབ་སྟེ། ཁྱད་པར་ཅན་གྱིས་སྙོམས་འཇུག་གཞན་གཅོད་པའི་ཕྱིར། འདི་དག་ཐམས་ཅད་ཀྱང་ཞིང་གི་ཁྱད་པར་ཡང་ཡིན་

[066A]༄༅། །ཏེ༑ ཞིང་དུ་འགྱུར་བའི་ཡོན་ཏན་སྒོས་བཤད་པ་ཙམ་ཡིན་པའི་ཕྱིར། རང་འགྲེལ་ལས། གང་དུ་གདོན་མི་ཟ་བར་མཐོང་བའི་ཆོས་ལ་མྱོང་བར་འགྱུར་བའི་ལས་སུ་འགྱུར་བའི་ཞིང་དེ་ཇི་ལྟ་བུ་
ཞེན༑ སྨྲས་པ། སངས་རྒྱས་ལ་སོགས་པ་དགེ་སློང་གི་དགེ་འདུན་དང་གང་ཟག་ལྔ་གོ། གང་དག་འགོག་བྱམས། ཞེས་སོགས་གསུངས་པའི་ཕྱིར། གསུམ་པ་ལ། ལས་གང་གི་འབྲས་བུ་དང། གཡེང་བའི་སེམས་ངོས་བཟུང་བ་གཉིས་
དང་བོ་ནི། རྣམ་པར་རྟོག་པ་མེད་པ་ཡི། །དགེ་བའི་ལས་ཀྱི་རྣམ་སྨིན་ནི། །སེམས་ཀྱི་ཚོར་བ་ཁོ་ནར་འདོད། །མི་དགེ་བའི་ནི་ལུས་ཀྱི་ཡིན། །ཞེས་གསུངས། རྣམ་རྟོག་མེད་པ་བསམ་གཏན་ཁྱད་པར་ཅན་ནས་སྲིད་རྩེའི་བར་
གྱི་དགེ་བའི་ལས་ཀྱི་རྣམ་སྨིན་གྱི་འབྲས་བུ་ཚོར་བ་ནི་སེམས་ཀྱི་ཚོར་བ་ཁོ་ནར་འདོད་དེ། དེའི་བར་གྱི་སས་བསྡུས་ཀྱི་ལུས་ཚོར་མེད་པའི་ཕྱིར། དེར་ཐལ། ལུས་ཤེས་ལ་རྟོག་དབྱོད་དང་བཅས་པའི་ཁྱབ་པའི་ཕྱིར། རྩ་བར་
རྟོག་དང་དབྱོད་དང་བཅས་པ་ནི། །རྣམ་པར་ཤེས་པའི་ཁམས་ལྔ་ཡིན། །ཞེས་གསུངས་པའི་ཕྱིར། ཁ་ཅིག། སས་བསྡུས་མི་སྦྱོར་བར་དེའི་བར་ན་རྟོག་དབྱོད་མེད་པར་འདོད་མི་རིགས་པར་ཐལ། རྩ་བར་མིག་
དང་རྣ་བའི་རྣམ་རིག་སློང། །གང་ཡིན་དེ་ནི་དང་བོར་གཏོགས་།སོགས་དང་འགལ་བའི་ཕྱིར་དང། བསམ་གཟུགས་བརྒྱད་ལ་སྙོམས་པར་འཇུག་པའི་དེའི་བར་གྱི་གང་ཟག་ཡོད་པའི་ཕྱིར། མི་དགེ་བའི་རྣམ་སྨིན་ནི་ལུས་

[066B] སེམས་ཀྱིས་ཚོར་བ་སྡུག་བསྔལ་བ་ནི་ཡིད་མི་བདེ་ཡིན་པའི་ཕྱིར། ཁྱབ་སྟེ། དེ་རྣམས་སྨིན་མིན་པར་བཤད་ཟིན་པའི་ཕྱིར་ཏེ། དབང་བོ་བསྟན་པ་ལས་སྲོག་ནི་རྣམ་སྨིན་བཅུ་གཉིས་གཉིས། །ཐ་
མ་བརྒྱད་དང་མི་བདེ། །མ་གཏོགས། ཞེས་གསུངས་པའི་ཕྱིར། གཉིས་པ་ནི། གཡེང་བའི་སེམས་ནི་ཡིད་སེམས་ལ། །དེ་ནི་ལས་ཀྱི་རྣམ་སྨིན་སྐྱེས། སྐྲགས་གནོད་མ་མཉམས་མྱ་ངན་གྱིས། །སྒྲ་མི་སྙན་མིན་འདོད་ལྡན་
རྣམས། ཞེས་གསུངས། གཡེང་བ་སྟེ་སྨྱོས་པའི་སེམས་ནི་ཆོས་ཅན་ཁྱད་ཆོས་གསུམ་དང་ལྡན་ཏེ། ངོ་བོའི་ཁྱད་པར་ཡིད་ཀྱི་སེམས་ལས་བྱུང་བ་དང། རྒྱུའི་ཁྱད་པར་སྔོན་གཞན་སྨྱོར་བཅུག་པའི་རྣམ་སྨིན་ལས་སྐྱེས་པ་
དང༑ མི་མ་ཡིན་གྱིས་སྐྲགས་པར་བྱས་པ་དང། དེས་གནོད་པ་དང་འབྱུང་བ་ཆ་མི་སྙོམས་པ་དང། མྱ་ངན་གྱིས་གཟིར་བ་སྟེ། རྒྱུ་ལྔ་དང། རྟེན་སྒྲ་མི་སྙན་མ་གཏོགས་པའི་འདོད་པ་དང་ལྡན་པའི་གང་ཟག་
འགྲོ་བ་ལྔ་ལ་ཡོད་པའི་ཕྱིར། དང་བོ་གྲུབ་སྟེ། དབང་ཤེས་རྟོག་མེད་ཡིན་ལ་དེ་ནི་རྣམ་རྟོག་ངན་པའི་རང་བཞིན་ཡིན་པའི་ཕྱིར་ཏེ། རྩ་བར། གཡེང་བའི་སེམས་ནི་ཡིད་སེམས་ལ། །ཞེས་སོ། །ལྷག་མ་སླ། གཉིས་པ་
རྒྱུའི་སྒོས་དབྱེ་བ་ནི། ཡོན་སྐྱོན་སྙིགས་མར་གསུངས་པ་ནི། །གཡོ་དང་ཞེ་སྡང་འདོད་ཆགས་སྐྱེས། །ཞེས་གསུངས། མདོ་ལས་གསུངས་པའི་ཡོན་སྐྱོན་སྙིགས་མའི་ལས་གསུམ་ཡོད་དེ། གཡོ་ལས་བྱུང་བའི་ལུས་

[067A]༄༅། །ངག་ཡིད་གསུམ་གྱི་ལས། ལུས་ཀྱི་ཡོན་པོ་དང། དག་གི་ཡོན་པོ་དང། ཡིད་ཀྱི་ཡོན་པོ་ཡིན། ཞེ་སྡང་ལས་བྱུང་བའི་ལུས་ངག་ཡིད་གསུམ་གྱི་ལས་ལུས་ཀྱི་ཉེས་པ་སོགས་དང། འདོད་
ཆགས་ལས་སྐྱེས་པའི་ལུས་ངག་ཡིད་གསུམ་གྱི་ལས་སྙིགས་མའི་ལས་སོགས་སུ་བཤད་པའི་ཕྱིར། གསུམ་པ། རྒྱུ་འབྲས་གཉིས་ཀའི་སྒོས་དབྱེ་བ་ལ་མདོར་བསྟན་པ། རྒྱས་པར་བཤད་པ་གཉིས། དང་པོ་ནི་དཀར་ནག་ལ་
སོགས་བྱེ་བྲག་གིས། །ལས་ནི་རྣམ་པ་བཞི་ཡིན་ནོ། །ཞེས་གསུངས། མདོ་ལས་གསུངས་པའི་ལས་བཞི་ཡོད་དེ། དཀར་ལ་རྣམ་སྨིན་དཀར་བ་གཟུགས་ཀྱི་ལས་དང། །གནག་ལ་རྣམ་སྨིན་ནག་པ་མི་དགེ་བ་དང་
དཀར་ནག་འདྲེས་པ་འདོད་པའི་དགེ་བ་དང། །མི་དཀར་མི་ནག་ཅིང་རྣམ་སྨིན་མེད་པ་ཟག་མེད་ཀྱི་ལས་དང་བཅས་པའི་བྱེ་བྲག་གིས་བཞིར་ཕྱེ་བའི་ཕྱིར། གཉིས་པ་ལ། སོ་སོའི་ད་དོས་པོ་སྦྱིར་བསྟན་པ་དང། ཟག་མེད་ཀྱི་ལས་
བྱེ་བྲག་ཏུ་བཤད་པ། གཞན་གྱི་འདོད་པ་བརྗོད་པ་དང་གསུམ་ལས་དང་བོ་ནི། མི་དགེ་གཟུགས་དང་འདོད་གཏོགས་པའི། །དགེ་བ་ཉིད་ནི་རིམ་བཞིན་དུ། །གནག་དང་དཀར་དང་གཉིས་ཀའི་ལས། །དེ་ཟད་བྱེད་པ་
ཟག་མེད་ཡིན། །ཞེས་གསུངས། མི་དག་བའི་ལས་ཆོས་ཅན། གནག་ལ་རྣམ་སྨིན་གནག་པའི་ལས་ཡིན་ཏེ། ངོ་བོ་ཉོན་མོངས་ཅན་ཡིན་པས་གནག་ཅིང། རྣམ་སྨིན་ཡིད་དུ་མི་འོང་བས་གནག་པ་ཡིན་པའི་ཕྱིར་ཏེ་རྩ་

[067B] མི་དགེ་ཉིད་ནི་རིམ་བཞིན་དུ། །གནག་དག་ཅེས་གསུངས་པའི་ཕྱིར། གཟུགས་ཁམས་ཀྱི་དགེ་བ་ཆོས་ཅན། དཀར་ལ་རྣམ་སྨིན་དཀར་བའི་ལས་ཡིན་ཏེ། ངོ་བོ་མི་དགེ་བ་དང་མ་འདྲེས། རྣམ་སྨིན་ཡིད་འོང་འབྱིན་
བས་གཉིས་ཀ་དཀར་བའི་ཕྱིར་ཏེ། རང་འགྲེལ་ལས། མི་དགེ་བ་དང་མ་འདྲེས་པའི་ཕྱིར་གཅིག་ཏུ་དཀར་བ་ཡིན་ལ། ཞེས་སྦྱོར་བའི་ཕྱིར། གཟུགས་མེད་མ་བཤད་པས་པར་སྲིད་སྐྱེ་སྲིད་དང་ལུས་ངག་ཡིད་གསུམ་གྱི་
ལས་གཙོ་བས་སོ། །འདོད་ཁམས་སུ་གཏོགས་པའི་དགེ་བའི་ལས་ཆོས་ཅན་ངོ་བོ་དཀར་ནག་ལ་རྣམ་སྨིན་ཡང་དཀར་ནག་འདྲེས་པའི་ལས་ཞེས་བཤད་པའི་རྒྱུ་མཚན་ཡོད་དེ། རང་གི་ངོ་བོ་མི་དགེ་བ་དང་མ་འདྲེས་པས་དཀར་ལ་
རྒྱུད་གཅིག་ལ་མི་དགེ་བ་དང་འདྲེས་པས་གནག་པས་ན་ལས་ངོ་བོ་དཀར་ནག་དང། རང་གི་རྣམ་སྨིན་ཡིད་འོང་ཁོ་ན་འབྱིན་པས་རྣམ་སྨིན་དཀར་ཡང་རྒྱུད་གཅིག་ལ་སྡུག་བསྔལ་དང་འདྲེས་པས་གནག་ཅིང་རྣམ་སྨིན་ཡང་དཀར་ནག་ཅེས་
བཤད་པ་ཡིན་པའི་ཕྱིར་ཏེ། རྩ་བར། འདོད་གཏོགས་པའི། །དགེ་བ་ཉིད་ནི་རིམ་བཞིན་དུ། །གཉིས་ཀའི་ལས། ཞེས་གསུངས་པའི་ཕྱིར་རྒྱུད་ལ་སྦྱར་ནས་དེ་ལྟར་དགོས་པར་ཐལ། གཞན་དུ་ན་ལས་གྱི་ངོ་བོ་དཀར་ནག་གཉིས་
ཅན་དང། རྣམ་སྨིན་དཀར་ནག་གཉིས་ཅན་མི་སྲིད་པའི་ཕྱིར་ཏེ་རང་འགྲེལ་ལས། འདི་ནི་རྒྱུད་ཀྱི་སྒོས་རྣམ་པར་བཞག་གི་ངོ་བོ་ཉིད་ཀྱི་སྒོས་མ་ཡིན་ཏེ། ལས་སམ་རྣམ་པར་སྨིན་པ་གཅིག་ལ་དཀར་བོ་ཡང་ཡིན་ནག་པོ་ཡིན་པ་དེ་

[068A]༄༅། །ལྟ་བུ་ནི་མེད་དེ་ཕན་ཚུན་འགལ་བའི་ཕྱིར་རོ། ཞེས་གསུངས་པའི་ཕྱིར། མི་དགེ་བ་དང་མི་འདྲ་སྟེ། དེ་འདིར་སྟོབས་ཆེལ་འདྲེས་པའི་དགེ་བསྟོབས་ཆུང་བས་འདྲེས་བར་འགྱུར་བའི་ཕྱིར། ཤེས་བྱ་
ཆོས་ཅན། ཟག་མེད་ཀྱི་ལས་དེ་སྐབས་འདིའི་མི་དཀར་མི་གནག་ཅིང་རྣམ་པར་སྨིན་བར་མི་འགྱུར་ལ་སྔ་མའི་འཁོར་བའི་ལས་དཀར་ནག་དང་འདྲེས་མ་གསུམ་ཟད་བྱེད་ཡིན་ཏེ། དེ་རྣམ་སྨིན་ཡིད་འོང་མེད་པས་མི་དཀར་
ཞེས་བཤད། ཉོན་མོངས་ཅན་མིན་པས་མི་གནག་པ་དང། དེ་གསུམ་སྤོང་བྱེད་ཡིན་པའི་ཕྱིར། རྩ་བར། དེ་ཟད་བྱེད་པ་ཟག་མེད་ཡིན། །ཞེས་གསུངས་པའི་ཕྱིར། དེ་ལྟར་མ་བཤད་པར་ཁ་ཅིག་དཀར་པོ་དང་
ནག་པོ་འདྲས་མ་གསུམ་གཟད་བྱེད་ཟེར་བ་དང། ལ་ལས་ཟག་མེད་ནག་ངོ་ཁོ་ན་ཟད་བྱེད་ལ་སྦྱོར་པ་དང། གཞན་དག་ཟག་མེད་ཀྱི་ལས་མི་དཀར་མི་གནག་བར་འདོད་ཟེར་ན། འོན་ཟག་མེད་ཀྱི་ལས་དེ་ལས་དཀར་མ་ཡིན་པར་ཐལ་
ཟག་མེད་ཀྱི་དེ་དཀར་བོའང་ཟད་བྱེད་དུ་འདོད་པ་དང། མི་དཀར་མི་གནག་པའི་ལས་ཡིན་པའི་འདོད་ཚུལ་གཉིས་བོ་དེའི་ཕྱིར། འདོད་མི་ནུས་ཏེ། སྐབས་འདིའི་མི་དཀར་ཞེས་པ་སྒྲ་ཇི་བཞིན་བམ་ཡིན་པའི་དགོངས་པ་ཅན་
ཡིན་པའི་ཕྱིར། དེར་ཐལ། དེ་ལ་རྣམ་སྨིན་དཀར་བོ་མེད་པར་དགོངས་ནས་མི་དཀར་བར་བཤད་པའི་ཕྱིར། དེར་ཐལ། དེ་ལྟར་དགོངས་བ་ཅན་གང་ཞིག། ཟག་མེད་ཀྱི་ལས་རྣམས་གཅིག་ཏུ་དཀར་བ་དང་དགེ་བ་ཡིན་པའི་

[068B] དང་པོ་གྲུབ་སྟེ། རང་འགྲེལ་ལས། རྣམ་པར་སྨིན་པ་དཀར་བོ་ཉིད་མེད་པའི་ཕྱིར་མི་དཀར་བའོ། །མི་དཀར་བཞེས་བྱ་བའི་སྒྲ་འདི་ནི་དགོངས་པ་ཅན་ཡིན་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ལྟར་
དུ་མངོ་བསྟན་ཆོས་གཉིས་ཀས་བསྒྲུབ་པའི་ཕྱིར་ཏེ། རང་འགྲེལ་ལས། བཅོམ་ལྡན་འདས་ཀྱིས་སྟོང་བ་ཆེན་བོའི་མདོ་ལས་མི་སློབ་བའི་ཆོས་ལས་བརྩམས་ཏེ་ཀུན་དགའ་བོ་འདི་དག་གཅིག་ཏུ་དཀར། གཅིག་ཏུ་དགེ་བ་གཅིག་
ཏུ་ཁ་ན་མཐོ་བ་མེད་པ་ཡིན་ནོ། །ཞེས་གསུངས་སོ། །བསྟན་བཅོས་ལ་ཀྱང། ཆོས་དཀར་བོ་རྣམས་གང་ཞེན། དགེ་བའི་ཆོས་རྣམས་དང་མ་བསྒྲིབས་ལ་ལུང་དུམ་བསྟན་པ་རྣམས་ཡིན་ནོ། །ཞེས་གསུངས་པའི་ཕྱིར། མི་སློབ་
པའི་ཆོས་དཀར་བ་བཤད་དོ། །ལུགས་གཉིས་པ་མི་འཐད་པར་ཐལ། ད་འཁོར་བའི་སས་བསྡུས་སྤོང་བྱེད་ཡིན་པའི་ཕྱིར། ཁྱབ་ཅིང། རྟགས་གྲུབ་སྟེ། དེ་ལྟར་ན་ཁམས་གསུམ་གའི་སར་གཏོགས་སྤངས་དགོས་པར་རང་སྡེ་ཀུན་
མཐུན་པའི་ཕྱིར་ཏེ། རང་འགྲེལ་ལས་ཀྱང། ཟག་པ་མེད་པའི་ལས་ནི་ལས་གསུམ་བོ་དེ་དག་ཟད་པར་བྱེད་ཅིང་སྤོང་བར་བྱེད་པ་ཡིན་ནོ་།ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཟག་མེད་ལས་ལ་དེ་གསུམ་ཐམས་ཅད་ཟད་བྱེད་ཀྱིས་
ཁྱབ་པར་ཐལ་དེ་དེ་གསུམ་ཟད་བྱེད་ཡིན་པའི་ཕྱིར་ནམ་ཁྱབ་སྟེ་རང་འབྲེལ་ལས། ཅི་ཟག་བ་མེད་བའི་ལས་དང་ལས་ཐམས་ཅད་ལས་རྣམ་པ་གསུམ་པོ་འདི་དག་ཐམས་ཅད་ཟད་པར་བྱེད་བ་ཡིན་ནམ་ཞེན་སྨྲས་པ་མ་ཡིན་ནོ། །ཞེས་

[069A]༄༅། །གསུངས་པའི་ཕྱིར། གཉིས་པ་ནི། ཆོས་བཟོད་འདོད་ཆགས་བྲལ་བ་ཡི། །བར་ཆད་མེད་ལམ་བརྒྱད་ཀྱི་གང། །སེམས་པ་རྣམ་པ་བཅུ་གཉིས་ཏེ། །ནག་པོ་ཟད་པར་བྱེད་པའི་ལས། །དགུ་བའི་
སེམས་པ་གང་ཡིན་པ། །དེ་ནི་དཀར་ནག་ཟད་བྱེད་ཡིན། །དཀར་བོ་བསམ་གཏན་ཆགས་བྲལ་བའི། །བར་ཆད་མེད་ལམ་སྐྱེས་ཐམས། །ཞེས་གསུངས། ཤེས་བྱ་ཆོས་ཅན། ཟག་མེད་ཀྱི་ལས་དེ་གསུམ་ཟད་བྱེད་ཡིན་ཀྱང་
ཟག་མེད་ཀྱི་ལས་ཐམས་ཅད་དེ་གསུམ་ཟད་བྱེད་ཡིན་མི་དགོས་ཏེ། མཐོང་ལམ་ཆོས་བཟོད་ཀྱི་སེམས་པ་བཞི་དང། འདོད་ཆགས་བྲལ་བ་ལ་སྒོམ་ལ་མ་བར་ཆད་མེད་ལམ་བརྒྱད་ཀྱི་སེམས་པ་བརྒྱད་དེ་བཅུ་གཉིས་བོ་དེ་ནག་པོ་མི་
དགེ་བ་ཟད་པར་བྱེད་པའི་ལས་ཡིན་པ་གང་ཞིག་འདོད་ཆགས་དང་བྲལ་བར་བྱེད་པའི་སྒོམ་ལམ་བར་ཆད་མེད་ལམ་དགུ་བའི་སེམས་པ་གང་ཡིན་པ་དེ་ནི་འདོད་པའི་སས་བསྡུས་ཀྱི་དཀར་ནག་འདྲེས་པ་འདོད་པའི་དགེ་བ་རྣམ་པ་དགུ་
ཟད་བྱེད་ཡིན། བསམ་གཏན་བཞི་ལ་སྒོམ་སྤང་དགུ་དགུ་ཡོད་ཅིང་དེ་ལ་ཆགས་བྲལ་བྱེད་པའི་སྒོམ་ལམ་པར་ཆད་མེད་ལམ་ཟག་མེད་དགུ་དགུ་ཡོད་པས་ཐ་མའི་བར་ཆད་མེད་ལ་མ་བཞིའི་སེམས་པ་བཞི་བོ་དེ་ནི་བསམ་གདན་སོ་སོའི་སས་
བསྡུས་ཀྱི་དཀར་བོ་འཁོར་བའི་ལས་སྦོད་བྱེད་ཡིན་པའི་ཕྱིར། དང་བོ་གྲུབ་སྟེ། རྩ་བར། ཆོས་བཟོད་འདོད་ཆགས་བྲལ་བ་ཡི། །བར་ཆད་མེད་ལམ་བརྒྱད་ཀྱི་གང། །སེམས་པ་རྣམ་པ་བཅུ་གཉིས་ཏེ། །ཟག་པོ་ཟད་པར་

[069B] །ཞེས་གསུངས་པའི་ཕྱིར། བཅུ་གཉིས་ཞེས་པས་རྗེས་བཟོད་བཞི་དང་རྣམ་གྲོལ་ལམ་སྐབས་འདིའི་ཟང་བྱེད་མ་ཡིན་པར་བཤད་ཀྱང་རྐུན་པོ་ཕྱུང་བ་དང་སྒོ་འཕར་བཅད་པའི་དེབ་ཤེས་དགོས་སོ། །གཉིས་པ་གྲུབ་སྟེ་
རྩ་བར། དགུ་བའི་སེམས་པ་གང་ཡིན་པ། །དེ་ནི་དཀར་ནག་ཟད་བྱེད་ཡིན། །ཞེས་གསུངས་པའི་ཕྱིར། དེས་ན་འདིས་ནི་འདོད་པའི་དགེ་བ་ལ་ཆགས་བྲལ་གྱིས་སྤངས་ཀྱང་འདོད་པའི་ངོ་བོ་སྤངས་པ་མ་ཡིན་ཏེ། དེའི་
ཐོབ་པ་ཆད་པའི་ཚུལ་གྱིས་སྤང་བ་མ་ཡིན་པའི་ཕྱིར་ཏེ། རང་འགྲེལ་ལས། དེའི་རང་གི་ངོ་བོ་ནི་སྤང་བ་མ་ཡིན་ཏེ། སྤངས་ཀྱང་མངོན་གསུམ་དུ་བྱེད་པའི་ཕྱིར། ཞེས་གསུངས་པའི་ཕྱིར། སྒོམ་ལམ་པར་ཆད་མེད་ལམ་དང་བོ་བརྒྱད་དེ་
སྤོད་བྱེད་མིན་ཏེ། འདོད་ཉོན་བརྒྱད་པ་སྤངས་པས་ཀྱང་དེའི་དགེ་བ་ལ་དམིགས་པའི་དགུ་བ་མ་སྤངས་པའི་ཕྱིར། གསུམ་པ་གྲུབ་སྟེ་རྩ་བར། དཀར་བོ་བསམ་གཏན་ཆགས་བྲལ་བའི། །བར་ཆད་མེད་ལམ་སྐྱེས་ཐམས། །ཞེས་གསུངས་
པའི་ཕྱིར། དེ་འདྲའི་བར་ཆད་མེད་ལམ་ཐ་མ་བཞིའི་སེམས་པ་བཞིས་བསམ་གཏན་སོ་སོའི་སས་བསྡུས་ཀྱི་འཕེན་བྱེད་དཀར་བོའི་ལས་སྤོང་སྟེ། དེ་བཞིས་བསམ་གཏན་དུ་སྐྱེ་བ་བཞི་སྤོང་པའི་ཕྱིར་ཏེ། རང་འགྲེལ་ལས། སེམས་པ་
རྣམས་པ་བཞི་བོ་དེ་ནི་དཀར་པོའི་ལས་སྤོང་བར་བྱེད་པ་ཡིན་ནོ་།ཞེས་གསུངས་པའི་ཕྱིར། འདིའི་ལས་ལམ་སྦྱར་བར་ཉོན་མོངས་ཁོ་ནར་སྦྱར་བ་ཡང་འཁྲུལ་ལོ། །གསུམ་པ་ནི། གཞན་ནི་དམྱལ་བ་མྱོད་འགྱུར་དང་

[070A]༄༅། །འདོང་གཞན་མྱོང་འགྱུར་གཉིས་སུ་རིགས། །གཞན་ནི་མཐོང་པས་སྤང་བྱ་གནག་འདོང་པ་ལས་སྐྱེས་གཞན་དཀར་ནག་ཅེས་གསུངས། སློབ་དཔོན་གཞན་དག་ན་རེ། །ལས་དང་རྣམ་སྨིན་
གཉིས་ཀ་ནག་པའི་ལས་དང། །དཀར་དང་ནག་པ་འདྲེས་པའི་ལས་གཉིས་ཡོད་དེ། དམྱལ་བ་མྱོང་འགྱུར་གྱི་ལས་ནག་ལ་རྣམ་སྨིན་ནག་པས་གཅིག་ཏུ་ནག་བའི་ལས་དང། དམྱལ་བ་ལས་གཞན་པའི་འདོད་པ་མྱོང་འགྱུར་གྱི་ལས་ནི་
དཀར་ནག་འདྲེས་པའི་ལས་ཡིན་པའི་ཕྱིར། དང་པོ་གྲུབ་སྟེ། དམྱལ་བར་འཕེན་རྫོགས་གཉིས་ཀ་ནག་པས་གཅིག་ཏུ་ནག་པའི་ལས་ཡིན་པའི་ཕྱིར་ཏེ། རྩ་བར། གཞན་ནི་དམྱལ་བ་མྱོང་འགྱུར་དང། །ཞེས་གསུངས་པའི་ཕྱིར་
གཉིས་པ་གྲུབ་སྟེ། དེ་དག་ཏུ་འཕེན་རྫོགས་དགེ་མི་དགེ་གཉིས་ཀ་འདྲེས་པར་ཡོད་པའི་ཕྱིར་ཏེ། རྩ་བར། འདོད་གཞན་མྱོང་འགྱུར་གཉིས་སུ་རིགས། །ཞེས་གསུངས། སློབ་དཔོན་ཁ་ཅིག་ན་རེ། ནག་པའི་ལས་དང་དཀར་ནག་
འདྲེས་པའི་ལས་ཡོད་དེ། མཐོང་ལམ་གྱི་སྤང་བྱའི་ལས་ནག་པའི་ལས་དང། འདོད་པར་སྐྱེས་པའི་མཐོང་སྤང་ལས་གཞན་སྒོམ་སྤང་གི་ལས་ནི་དཀར་ནག་འདྲེས་མ་ཡིན་པའི་ཕྱིར། དང་པོ་གྲུབ་སྟེ་མཐོང་སྤང་ལ་དགེ་བ་མེད་
པའི་ཕྱིར་ཏེ། རྩ་བར། གཞན་ནི་མཐོང་བའི་བྱང་དྲན། །ཅེས་གསུངས་པའི་ཕྱིར། གཉིས་པ་གྲུབ་སྟེ། སོམ་སྤང་གི་པས་ལ་དགེ་མི་དགེ་ལུང་མ་བསྟན་གསུམ་ཡོད་པའི་ཕྱིར་ཏེ། རྩ་བར། འདོད་པ་ལས་སྐྱེས་གཞན་

[070B]ཅེས་གསུངས་པའི་ཕྱིར། གཉིས་པ་ལས་ཀྱི་རྣམ་གྲངས་དུ་མ་བསྟན་པ་ལ། དབྱེ་བ་སྤྱིར་བསྟན་པ་དང། ལས་ལམ་བྱེ་བྲག་ཏུ་བཤད་པ་གཉིས། དང་པོ་ནི། མི་སློབ་ལུས་ངག་ལས་ཡིད་ཉིད། །ཐུབ་པའི་
གསུམ་སྟེ་གོ་རིམས་བཞིན། །ལེགས་སྤྱང་གསུམ་པོ་ཐམས་ཅད་ནི་།གཙང་བྱེད་རྣམ་པ་གསུམ་ཡིན་ནོ། །ལུས་ཀྱི་ལས་སོགས་མི་དགེ་བ་།ཉེས་པར་སྤྱད་པ་གསུམ་དུ་འདོད། །བརྣབ་སེམས་ལ་སོགས་ལས་མིན་ཡང། །ཡིད་
ཀྱི་ཉེས་སྦྱད་གསུམ་དུ་འདོད། །བཟློག་པ་ལེགས་པར་སྤྱད་པ་ཡིན་།ཞེས་གསུངས། ཤེས་བྱ་ཆོས་ཅན། མདོ་ལས་གསུངས་པའི་ཐུབ་བའི་ལས་གསུམ་ཡོད་དེ། མི་སློབ་པའི་ལུས་ཀྱི་ལས་དང་ངག་གི་ལས་དང་ཡིད་ཀྱི་
ལས་ཉིད་ལ་རིམ་བཞིན་དུ་ཐུབ་པའི་ལུས་སོགས་གསུམ་དུ་གོ་རིམ་བཞིན་ཡིན་ཀྱང་མི་སློབ་པའི་ཡིད་ཁོ་ན་ལ་ཐུབ་པར་འཇོག་ཀྱང་ལས་མ་ཡིན་པར་འཇོག་པའི་ཕྱིར་ཏེ། དེའི་ཡིད་ཁོ་ན་དོན་དམ་པའི་ཐུབ་པར་འཇོག་པའི་ཕྱིར་ཏེ། མདོ་
ལས༑ ཐུབ་པའི་ནི་གསུམ་སྟེ། ཐུབ་པའི་ལུས་དང། ཐུབ་པའི་ངག་དང། ཐུབ་པའི་ཡིད་དོ། །ཞེས་གསུངས་པའི་ཕྱིར་དང། རྩ་བར་མི་སློབ་ལུས་ངག་ལས་ཡིད་ཉིད། །ཐུབ་པའི་གསུམ་སྟེ་གོ་རིམ་བཞིན་།ཞེས་སོ།།
ཤེས་བྱ་ཆོས་ཅན། ལེགས་སྤྱད་ཐམས་ཅད་གཙང་བྱེད་ཡིན་ཏེ། ལུས་ཀྱི་ལེགས་སྤྱད་ཐམས་ཅད་ལུས་གཙང་བྱེད་དང། དག་ཡིད་ཀྱི་དེ་ཐམས་ཅད་དེ་དག་གི་གཙང་བྱེད་ཡིན་པའི་ཕྱིར་ཏེ། ཕྱི་རོལ་པའི་གཙང་སྤྲ་དགག་པའི་

[071A]༄༅། །ཆེད་དུ་དེ་ཐམས་ཅད་ལུས་སོགས་ཀྱི་དྲི་མ་དག་བྱད་ཡིན་པར་བསྟན་པའི་ཕྱིར་ཏེ། རྩ་བར། ལེགས་སྤྱད་གསུམ་པོ་ཐམས་ཅད་ནི། །གཙང་བྱེད་རྣམ་པ་གསུམ་ཡིན་ནོ། །ཞེས་སོ། །ཉིས་
སྤྱད་དེ་ལ་གསུམ་ཡོད་དེ། །ལུས་ཀྱི་མི་དགེ་བ་ལུས་ཀྱི་ཉེས་སྤྱད་དང། ངག་ཡིད་ཀྱི་མི་དགེ་བ་ངག་ཡིད་ཀྱི་ཉེས་སྤྱད་སོ་སོར་འཇོག་པའི་ཕྱིར་ཏེ། རྩ་བར། ལུས་ཀྱི་ལས་སོགས་མི་དགེ་བ། །ཉེས་པར་སྦྱད་པ་གསུམ་
དུ་འདོད། །ཅེས་གསུངས། ཡིད་ཀྱི་ཉེས་སྤྱད་གསུམ་ཡོད་དེ། ལས་དངོས་མིན་ཀྱང་བ་རྣབ་སེམས་དང། སོགས་བས་གནོད་སེམས་དང་ལོག་ལྟ་རྣམས་ཡིད་ཀྱི་ཉེས་སྤྱད་གསུམ་ཞེས་འཇོག་པའི་ཕྱིར་ཏེ། རྩ་བར་བརྣབ་
སེམས་ལ་སོགས་ལས་མིན་ཡང། །ཡིད་ཀྱི་ཉེས་སྤྱད་གསུམ་དུ་འདོད། །ཅེས་གསུངས། ཡིད་ཀྱི་ལེགས་སྤྱད་གསུམ་ཡོད་དེ། ལས་མིན་ཀྱང་ཡིད་ཀྱི་ཉེས་སྤྱད་གསུམ་གྱི་བཟློག་ཟླ་ཡིད་ཀྱི་བརྣབ་སེམས་མེད་པ་གནོད་སེམས་མེད་པ་
ཡང་དག་བའི་ལྟ་བ་གསུམ་པོ་དེ་ཡིད་ཀྱི་ལེགས་བར་སྤྱད་པ་ཡིན་པའི་ཕྱིར་ཏེ། རྩ་བར། བཟློག་པ་ལེགས་པར་སྤྱད་པ་ཡིན། །ཞེས་གསུངས། གཉིས་པ་ལ་མདོར་བསྟན་པ། རྒྱས་པར་བཤད་པ་གཉིས། དང་པོ་ནི། དེ་ལས་ཚེ་ལོང་
བསྡུས་ནས་ནི། །དགེ་དང་མི་དགེ་ཅི་རིགས་བར། །ལས་ཀྱི་ལམ་ནི་བཅུར་གསུངས་སོ། །ཞེས་གསུངས། འདི་ལ་ཚིག་དོན་དག་མཐའ་དཔྱད་པ་གཉིས། དང་པོ་ནི། ཤེས་བྱ་ཆོས་ཅན། ལེགས་སྤྱད་དང་ཉེས་སྤྱད་དེ་ལས་ཏེ། དེའི་ནང་

[071B]ཤིན་ཏུ་རགས་པ་བསྡུས་ནས་དགེ་བ་དང་མི་དགེ་བའི་ལམ་བཅུར་གསུངས་པ་ཡིན་ཏེ། ལེགས་སྤྱད་ཆེ་ལོང་བསྡུས་ནས་དགེ་བའི་ལམ་བཅུ་དང་ཉེས་སྤྱད་ཆེ་ལོང་བསྡུས་ནས་མི་དགེ་
བའི་ལམ་བཅུར་མདོ་དུ་མ་ལས་གསུངས་པའི་ཕྱིར་ཏེ། རང་འགྲེལ་ལས་ཉེས་པར་སྤྱད་པ་དང་ལེགས་པར་སྤྱད་པ་དེ་དག་ཉིད་ལས་ཆེ་ལོང་བསྡུས་ཏེ་ཅི་རིགས་པར་མདོ་ལས་ལས་ཉིད་ཀྱི་ལམ་བཅུར་གསུངས་ཏེ་ཞེས་གསུངས་པའི་ཕྱིར་
དང༑ གང་སྤེལ་ལས། ཆེ་ལོང་ནི་ཆེན་པོའོ། །ཞེས་དང། རྒྱལ་སྲས་མ་ལས། ཅི་རིགས་པར་ཞེས་བྱ་བ་ནི་ཇི་ལྟར་སྲིད་པར་རོ་།ཞེས་གསུངས་པའི་ཕྱིར་དང། གོ་རིམ་ཇི་ལྟར་རིགས་བར་ཡང་སྦྱར་དགོས་སོ། །མཐའ་
དཔྱད་པ་ལ། ཁ་ཅིག་ན་རེ། སྐབས་འདིར་བཅུར་གསུངས་ཞེས་བའི་བཅུ་པོ་གང་རུང་ལ་ལས་ཀྱིས་ཁྱབ་པར་ཐལ། དེ་ལྟར་ཁྱབ་པར་མདོ་སྡེ་བས་ཁས་ལེན་པའི་ཕྱིར་ན་མ་ཁྱབ། རྟགས་གྲུབ་སྟ། དེས་ཆེད་དུ་བསམ་པའི་མདོ་དྲངས་
ནས་བརྣབ་སེམས་སོགས་ཀྱང་ལས་ཉོན་གཉིས་ཀར་ཁས་བླངས་པའི་ཕྱིར་ཏེ། རང་འགྲེལ་ལས། དཔེས་སྟོན་པ་རྣམས་ན་རེ། ཆེད་དུ་བསམ་པར་བྱ་བའི་མདོས་སོགས་གསུངས་པའི་ཕྱིར། འདོད་མི་ནུས་ཏེ། བརྣབ་སེམས་
སོགས་གསུམ་པོ་ལས་ལམ་ཡིན་ཀྱང་ལས་མ་ཡིན་པའི་ཕྱིར་ཏེ། རྩ་བར། བརྣབ་སེམས་ལ་སོགས་ལས་མིན་ཡང། །ཞེས་དང། རང་འགྲེལ་ལས་ལས་ཀྱི་རང་བཞིན་མ་ཡིན་པ་ཡང། ཞེས་གསུངས་པའི་ཕྱིར། ཡང་

[072A]༄༅། །ཁ་ཅིག་ན་རེ། བ་རྣམ་སེམས་སོགས་ཀྱི་གསུམ་ལས་ཡིན་པར་ཐལ། དེ་གསུམ་གྱི་རྣམ་པ་ཅན་གྱི་ལས་ཡོད་པའི་ཕྱིར་ན་མ་ཁྱབ་སྟེ། སེམས་པ་ལས་དོན་གཞན་གྱི་མི་དགེ་པའི་ལས་མ་
ཡིན་པར་བཤད་དགོས་པའི་ཕྱིར་ཏེ། རང་འགྲེལ་ལས། སེམས་པ་ལས་དོན་གཞན་དུ་གྱུར་བབ་རྣབ་སེམས་དང། ཞེས་སོགས་གསུངས་པའི་ཕྱིར་ཡང་ཁ་ཅིག་ན་རེ། རྒྱུའི་ཀུན་སློང་ཞེ་སྡང་སོགས་མི་དགེ་བ་དང་དུས་ཀྱི་ཀུན་
སློང་དགེ་བས་བྱས་པའི་ལས་དེ་ལས་དཀར་ལ་རྣམ་སྨིན་ནག་པ་དང་རྒྱུའི་ཀུན་སློང་དགེ་པ་དང་དུས་ཀྱི་ཀུན་སློང་ཞེས་སྡང་གིས་བྱས་པའི་ལས་དེ་ལས་ནག་ལ་རྣམ་སྨིན་དཀར་པ་ཡིན་པའི་ཕྱིར་ཟེར་ན། ལས་དང་པོ་དེ་ཆོས་ཅན་
ལས་དཀར་པ་ཡིན་པར་ཐལ། ལས་དཀར་ལ་རྣམ་སྨིན་ནག་པའི་ཕྱིར་རྟགས་ཁས། འདོད་ན་དགེ་པར་ཐལ། དཀར་བའི་དོན་མི་དགེ་བ་ལས་བཟློག་པ་ལ་ཁྱོད་ཀྱིས་བྱེད་པའི་ཕྱིར། འདོད་མི་ནུས་ཏེ། མི་དགེ་བའི་རྩ་བ་གསུམ་གང་
རུང་གིས་བྱས་པའི་དེ་ཡིན་པའི་ཕྱིར། རྟགས་ཁས་བླངས་ཤིང་ཁྱབ་སྟེ། སྦྱོར་བའི་ཀུན་སློང་མི་དགེ་བའི་རྩ་བ་གསུམ་གང་རུང་གིས་བྱས་པའི་ལས་བཅུ་པོ་དེ་མི་དགེ་པ་ཡིན་པའི་ཕྱིར་ཏེ་རྩ་བར། སྦྱོར་བ་རྩ་བ་གསུམ་ལས་སྐྱེ། །
ཞེས་དང། དེའི་རང་འགྲེལ་ལས། དེ་དག་གི་སྦྱོར་བ་ནི་མི་དགེ་པའི་རྩ་བ་གསུམ་ལས་སྐྱེ་པ་ཡིན་པས་ན་དང་ངོའི་ཀུན་ནས་སློང་བའི་ཚིག་ལས་དེ་སྐད་བཤད་དོ། །ཞེས་གསུངས་པའི་ཕྱིར་དང། དེ་ནི་རིན་ཆེན་འཕྲེང་བ་ལས། འདོད་

[072B] །དེས་བསྐྱེད་ལས་ནི་མི་དགེ་བ། །ཞེས་གསུངས་པ་དང། ཤིན་ཏུ་མཐུན་པའི་ཕྱིར། གཞན་ཡང་དེ་ཆོས་ཅན། དཀར་པའི་ལས་མ་ཡིན་པར་ཐལ། གནག་པའི་ལས་ཡིན་པའི་ཕྱིར། དེར་ཐལ། མི་དགེ་
ངའི་ལས་ཡིན་པའི་ཕྱིར། རྟགས་གྲུབ་ཟིན། ཁྱབ་སྟེ། རྩ་བར་གནག་དང་དཀར་དང་གཉིས་ཀའི་ལས། །ཞེས་དང། དེའི་རང་འགྲེལ་ལས། ལས་མི་དགེ་བ་ནི་ཉོན་མོངས་པ་ཅན་ཡིན་པའི་ཕྱིར་གཅིག་ཏུ་གནག་པ་ཡིན་ལ། ཞེས་
གསུངས་པའི་ཕྱིར། གཞན་ཡང། གཉིས་པ་ལ་རྒྱུའི་ཀུན་སློང་དགེ་པ་དང་དུས་ཀྱི་ཀུན་སློང་ཞེ་སྡང་གིས་བྱས་པའི་ལས་དེ་ཚེས་ཅན། ལས་གནག་པ་ཡིན་པར་ཐལ། ལས་ནག་ལ་རྣམ་སྨིན་དཀར་པའི་ཕྱིར། རྟགས་ཁས་བླངས། འདོད་
མ་མི་དགེ་པར་ཐལ། ལས་ནག་པ་མི་དགེ་པར་ཁྱོད་ཀྱིས་ཀྱང་ཁས་བླངས་པའི་ཕྱིར། འདོད་མི་ནུས་ཏེ། དགེ་པ་ཡིན་པའི་ཕྱིར། དེར་ཐལ། དགེ་རྩ་གསུམ་གྱིས་ཀུན་སློད་བྱས་པའི་ལས་ཡིན་པའི་ཕྱིར་དེར་ཐལ། དེ་འདྲ་བའི་དགེ་བ་
ཡོད་པའི་ཕྱིར། དཔེར་ན། མི་ནག་མ་དུད་ཐུང་ཅན་དེ་དེ་དཔོན་སྙིང་རྗེ་ཅན་གྱིས་བསད་པའི་ལས་ལྷ་བུ་ཡིན་པའི་ཕྱིར། ཁྱབ་ཅིང། རྟགས་གྲུབ་སྟེ། རྩ་བར། དགེ་པ་སྦྱོར་དང་མཇུག་བཅས་རྣམས། །ཆགས་སྡང་གཏི་མུག་མེད་ལས་
སྐྱེས༑ ༑ཞེས་དང། རིན་ཆེན་འཕྲེང་པ་ལས། འདོད་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བར་འདོད། །ཅེས་གསུངས་པའི་ཕྱིར། ཡང་ཁ་ཅིག་ན་རེ། དེ་ཆོས་ཅན། དགེ་བར་ཐལ། དཀར་བའི་ལས་ཡིན་པའི་

[073A]༄༅། །ཕྱིར་ཟེར་ན། འོ་ན། དཀར་པའི་ལས་ལ་དགེ་པས་ཁྱབ་པར་ཐལ། འདོད་ཚུལ་དེའི་ཕྱིར། འདོད་ན། ལས་དཀར་བོ་ལ་རང་བཞིན་གྱིས་དཀར་བ་དང། རྣམ་སྨིན་གྱིས་དཀར་པ་གཉིས་མེད་པར་ཐལ་འདོད་
པའི་ཕྱིར། འདོད་མི་ནུས་ཏེ། ཟག་མེད་ཀྱི་ལས་རྣམས་རྣམ་སྨིན་མེད་པས་རྣམ་སྨིན་གྱིས་མི་དཀར་ཡང་ཉོན་མོངས་མེད་པས་རང་བཞིན་གྱིས་དཀར་པར་བཞག་པའི་ཕྱིར་ཏེ། གང་སྦེལ་ལས། དཀར་བ་ནི་རྣམ་པ་གཉིས་ཏེ། རང་
བཞིན་གྱིས་དཀར་བ་དང། རྣམ་པར་སྨིན་པས་དཀར་བའོ། །ཞེས་གསུངས་པའི་ཕྱིར། གཞན་ཡང། མི་སློབ་པའི་རྒྱུད་ཀྱི་མ་བསྒྲིབས་ལུང་མ་བསྟན་གྱི་ལས་ཆོས་ཅན། དགེ་པ་ཡིན་པར་ཐལ། དཀར་བའི་ལས་ཡིན་པའི་ཕྱིར། དེར་
ཐལ༑ ཉོན་མོངས་ཅན་མ་ཡིན་པའི་ལས་ཡིན་པས་ན་རང་བཞིན་གྱིས་དཀར་པའི་ལས་ཡིན་པའི་ཕྱིར་ཏེ། བསྟན་བཅོས་ལས་ཀྱང། ཆོས་དཀར་པོ་རྣམས་གང་ཞེ་ན། དགེ་པའི་ཆོས་རྣམས་དང་མ་བསྒྲིབས་ལུང་དུ་མ་བསྟན་པ་
རྣམས་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ་དགེ་མི་དགེ་གང་རུང་མ་ཡིན་པའི་ཚེས་ཡིན་པའི་ཕྱིར། དེར་ཐལ་ལུང་མ་བསྟན་ཡིན་པའི་ཕྱིར། ཡང་
ཁ་ཅིག། ཐར་བ་ཆོས་ཅན། དགེ་པ་ཡིན་པར་ཐལ། དོན་དམ་པའི་དགེ་པ་ཡིན་པའི་ཕྱིར་ན་མཁྱབ། འདོད་ན། འདུས་བྱས་སུ་ཐལ། འདོད་པའི་ཕྱིར། ཁྱབ་སྟེ། དགེ་མི་དགེ་གང་རུང་ལ་འདུས་བྱས་ཀྱིས་ཁྱབ་པའི་ཕྱིར། ཁོ་རང་ལ་

[073B] སོ་སྐྱེའི་རྒྱུད་ཀྱི་དགེ་པའི་རྣམ་སྨིན་གྱི་གཟུགས་ཕུང་ཆོས་ཅན། མི་དགེ་པར་ཐལ། དོན་དམ་པའི་མི་དགེ་བ་ཡིན་པའི་ཕྱིར། དེར་ཐལ། འཁོར་བ་ཡིན་པའི་ཕྱིར། ཁྱབ་སྟེ། རྩ་བར་བཟློག་བ་མི་དགེ། ཞེས་པ་རྩ་འགྲེལ་གྱི་དོན་ཡོད་པའི་
ཕྱིར༑ གོང་གི་རྟགས་གྲུབ་སྟེ། ཉེར་ལེན་གྱི་ཕུང་པོ་ཡིན་པའི་ཕྱིར། རྣམ་འགྲེལ་ལས། སྡུག་བསྔལ་འཁོར་བ་ཅན་ཕུང་བོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར། དེར་ཐལ་
རྣམ་སྨིན་ཡིན་པའི་ཕྱིར་ཏེ། རྩ་བར། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར། དེས་ན་དཀར་ན་དགེ་པས་ཁྱབ་བམ་སྙམ་ན། དགེ་པའི་ནམ་སྨིན་དཀར་པ་སྐྱོན་དུ་འཕེན་པ་སོགས་ཤེས་སླ། ཡང་ཁ་ཅིག་
ན་རེ། རྩ་བར། གནག་དང་དཀར་དང་གཉིས་ཀའི་ལས། །ཞེས་དང་དེའི་རང་འགྲེལ་ལས། འདོད་པར་གཏོགས་པའི་དགེ་པ་ནི་མི་དགེ་པ་དང་འདྲེས་པའི་ཕྱིར་དཀར་གནག་ཡིན་ལ། རྣམ་པར་སྨིན་པ་འདྲེས་པའི་ཕྱིར། རྣམ་
པར་སྨིན་པའང་དཀར་གནག་ཡིན་ནོ། །ཞེས་པའི་འདྲེས་པའི་དོན་ཀུན་བཏུས་ལྟར་ལས་ནག་ལ་རྣམ་སྨིན་དཀར་བ་དང། ལས་དཀར་ལ་རྣམ་སྨིན་ནག་པའི་ཚུལ་གྱི་ལས་ཀྱི་ངོ་བོ་དང་རྣམ་སྨིན་དཀར་ནག་འདྲེས་ཚུལ་ཁོ་ནར་འཇོག་ཟེར་ན་
འོ་ན༑ འདིར་ལས་ཀྱི་ངོ་བོ་ལ་སྦྱར་པའི་འདྲེས་ཚུལ་དང་རྣམ་སྨིན་ལ་སྦྱར་བའི་འདྲེས་ཚུལ་སོ་སོར་བཤད་པ་མི་འཐད་པར་ཐལ་ཀུན་བཏུས་ལྟར་ཡིན་པ་དེའི་ཕྱིར། ཁྱབ་སྟེ། དེ་ནི་ལས་དཀར་ཡང་རྣམ་སྨིན་ནག་པའི་ཚུལ་སོགས་

[074A]༄༅། །ལས་དང་རྣམ་སྨིན་གྱི་མུ་བྱས་ནས་སྦྱར་པའི་ཕྱིར་འདོད་མི་ནུས་ཏེ། ལས་དཀར་ནག་གཉིས་ཀྱི་ངོ་བོ་མ་འདྲེས་ཀྱང་རྒྱུད་གཅིག་ལ་ཅིག་ཅར་ཏུ་ལྡན་པ་དེ་དཀར་ནག་གི་འདྲེས་ཚུལ་དང་རྣམ་
སྨིན་གཅིག་ལ་ལས་གཉིས་ཀའི་རྣམ་སྨིན་མི་རུང་ཡང་གང་ཟག་གཅིག་གི་རྒྱུད་ལ་རྣམ་སྨིན་སྤེལ་ནས་སམ་རྩིག་ཅར་ཡད་སྲིན་པ་ཡོད་པས་རྣམ་སྨིན་འདྲེས་པར་འཇོག་པའི་ཕྱིར་ཏེ། རང་འགྲེལ་ལས། འདི་ནི་རྒྱུད་ཀྱི་
སྒོ་ནས་རྣམ་པར་བཞག་གི་ངོ་བོ་ཉིད་ཀྱི་སྒོ་ནས་མིན་ཏེ། ལས་སམ་རྣམ་པར་སྨིན་པ་གཅིག་ལ་དཀར་པོ་ཡང་ཡིན་ནག་པོ་ཡང་ཡིན་པ་དེ་ལྟ་བུ་ནི་མེད་དེ། ཞེས་གསུངས་པའི་ཕྱིར། འདི་ལྟར་རྒྱ་གར་གྱི་སློབ་དཔོན་ཁ་
ཅིག་ན་རེ། འོ་ན། མི་དགེ་པ་ཡང་དཀར་ནག་འདྲེས་པའི་ལས་ཡིན་པར་ཐལ། རྒྱུད་གཅིག་ལ་མི་དགེ་པ་དང་དགེ་པ་ཅིག་ཅར་རམ་སྤེལ་མར་འབྱུང་བའི་ཕྱིར་ནམ་ཁྱབ་སྟེ། འདོད་པའི་དགེ་པ་ལ་དེ་ལྟར་ཅིག་ཅར་རམ་སྤེལ་
པས་ཁྱབ་ཀྱང། མི་དགེ་པ་ལ་དགེ་བ་གཅིག་ཅར་རམ་སྦེལ་བསམ་ཁྱབ་པའི་ཕྱིར། དེར་ཐལ། ལོག་ལྟས་དགེ་རྩ་བཅད་པའི་རྒྱུད་ལ་དགེ་པ་མེད་པའི་ཕྱིར་ཏེ། རང་འགྲེལ་ལས། འདོད་པའི་ཁམས་ན་མི་དགེ་པ་གདོན་མི་
ཟ་བར་དགེ་པ་དང་འདྲེས་པ་མ་ཡིན་ཏེ། ཞེས་དང། རྒྱལ་སྲས་མ་ལས། འདེས་མོད་ཀྱི་གདོན་མི་ཟ་བར་ནི་མ་ཡིན་ནོ། །ཞེས་གསུངས་པའི་ཕྱིར། འོ་ན། མི་དགེ་བ་ལ་རྣམ་སྨིན་སྒོས་འདྲེས་པའི་ལས་ཀྱིས་ཁྱབ་བར་ཐལ། རྒྱུད་གཅིག་ལ་ལས་

[074B]སྟེ། མ་ནང་མེད་དུ་སྐྱེ་བའི་མི་དགེ་བའི་རྣམ་སྨིན་དང་དགེ་བའི་རྣམ་སྨིན་ཅིག་ཅར་འབྱུང་བ་མེད་པའི་ཕྱིར། དེར་ཐལ། མ་ནར་མེད་པའི་རྒྱུད་ཀྱི་དགེ་པའི་རྣམ་སྨིན་ཀྱི་འབྲས་བུ་བཞག་
དཀའ་པའི་ཕྱིར། ཡང་ཁ་ཅིག་ན་རེ། སོ་ཐར་སྔོམ་པ་དང་ཞེ་སྡང་གཉིས་རྒྱུད་གཅིག་ལ་ཅིག་ཐར་ལྡན་ཀྱང་རྣམ་སྨིན་འབྲས་བུ་གཉིས་ཅིག་ཅར་གང་ཟག་གཅིག་ལ་ལྡན་པ་མེད་ཟེར་ན། གཞུང་གོང་འོག་གསུམ་དང་འགལ་ཏེ། འོ་ན། བདེ་བ་མྱོང་
འགྱུར་གྱི་དེ་དག་སྡུག་བསྔལ་མྱོང་འགྱུར་གྱི་དེ་དང། བདེ་མིན་སྡུག་མིན་མྱོང་འགྱུར་གྱི་ལས་དེ་ལ་ངེས་པ་དང་མ་ངེས་པའི་ལས་གཉིས་རེ་ཡོད་པ་མ་ཡིན་པར་ཐལ། དགེ་སྡིག་གི་རྣམ་སྨིན་གྱི་འབྲས་བུ་ལ་འཕངས་འབྲས་ཀྱིས་ཁྱབ་པའི་ཕྱིར། མ་
གྲུབ་ན། དགེ་སྡིག་གི་རྣམ་སྨིན་གྱི་འབྲས་བུ་གཅིག་བར་སྨིན་པ་མེད་པ་འགལ་ལོ། །འདོད་ན། རང་འགྲེལ་ལས། དེའི་ཕྱིར་རྣམ་པར་སྨིན་པ་མྱོང་བར་འགྱུར་བ་ཡིན་པའི་ཕྱིར། ལས་ཀྱང་བདེ་བ་མྱོང་འགྱུར་ཞེས་བྱ་བ་ལ་སོགས་པ་བརྗོད་
དོ༑ ༑དེ་ཡང་ངེས་དང་མ་ངེས་པ། ཞེས་གསུངས་པ་མེ་འཐད་པར་ཐལ། འདོད་པའི་ཕྱིར། གཞན་ཡང། བསྟན་བཅོས་ལས། ལས་གསུམ་པོ་རྣམས་ཀྱི་རྣམ་པར་སྨིན་པ་སྔ་ཕྱི་མེད་པར་སྨིན་པར་འགྱུར་བ་ཡོད་དམ་ཞེས་མོང་དེ་
ཞེས་དང། རྩ་བར། སྔ་ཕྱི་མེད་གསུམ་འདོད་ཕྱིར། །ཞེས་དང་རང་འགྲེལ་ལས། འདོད་པའི་ཁམས་ལས་གཞན་ན་ནི་ལས་གསུམ་གྱི་རྣམ་པར་སྨིན་པ་དང་ཅིག་ཅར་ལྡན་པ་མེད་དོ། །ཞེས་པ་དག་གི་དོན་མ་གྲུབ་པར་

[075A]༄༅། །ཐལ༑ བདེ་བ་དང་སྡུག་བསྔལ་དང་བདེ་མིན་སྡུག་མིན་སྡུག་མིན་མྱོང་འགྱུར་གྱི་ལས་གསུམ་གྱི་རྣམ་སྨིན་ཅིག་ཅར་ལྡན་པ་མེད་པའི་ཕྱིར། གཞན་ཡང། མི་གཡོ་པའི་ལས་ལ་འདོད་པའི་སས་བསྡུས་ཡང་
ཡོད་པར་ཐལ། འདོད་པའི་དགེ་པའི་རྣམ་སྨིན་དན་འགྲོའི་ལུས་རྟེན་ལ་སྨིན་པ་མེད་པའི་ཕྱིར་ཏེ། དམ་བཅའ་འཐད་པའི་ཕྱིར། གཞན་ཡང་དེ་མེད་པར་ཐལ། འཕགས་ཡུལ་གྱི་ལས་ལྔར་འདོང་པ་དང། ལས་མུ་བཞིང་
འདོད་པ་མཐའ་དག་དང། སློབ་དཔོན་གྱི་ལུགས་གཅིག་དང་ཡང་མི་མཐུན་པའི་ཕྱིར། སྔར་བཤད་པས་ཤེས་སོ། །ཡང་ཁ་ཅིག་ན་རེ་དགེ་མི་དགེའི་ལས་ཀྱི་ལམ་དངོས་གཞི་ལ་རྣམ་པར་རིག་བྱེད་མེད་དེ་རྩ་བར། མི་དགེ་
དྲུག་ནི་རྣམ་རིག་མིན། །ཞེས་དང། རང་འགྲེལ་ལས། དངོས་ཀྱི་རྣམ་པར་རིག་བྱེད་མེད་པའི་ཕྱིར་གདོན་མི་ཟ་བར་རྣམ་པར་རིག་བྱེད་མ་ཡིན་པའི་རང་བཞིན་དག་ཡིན་ནོ། །ཞེས་གསུངས་པའི་ཕྱིར་དང་རྒྱལ་སྲས་མ་ལས་
ཀྱང༑ འདི་ལྟར་བྱེ་བྲག་སྨྲ་པའི་གྲུབ་པའི་མཐའ་ནི་དངོས་ཀྱི་ལམ་གྱིས་བསྡུས་པའི་རྣམ་པར་རིག་བྱེད་ནི་མེད་ཀྱི་བསྒོ་བར་བྱེད་པའི་རྣམ་པར་རིགས་བྱེད་སྦྱོར་པས་བསྡུས་པ་ནི་ཡོད་དོ། །ཞེས་གསུངས་པས་ཕྱིར་ན་ཤིན་ཏུ་མ་ཁྱབ་སྟེ་
རྩ་བར་འགྲེལ་འགྲེལ་བཤད་གསུམ་གས་ཀྱང་བྱེ་སྨྲའི་ལུགས་ལ་སྲོག་གཅོད་མ་བྱིན་ལེན་རྫུན་ཕྲ་མཚིག་རྩུབ་པ་དག་འཁྱལ་དྲུག་གཞན་ལ་བྱེད་པར་བསྒོ་བསྟེལ་བ་ནས་དེ་དྲུག་བྱས་ཚེད་དྲུག་གི་དངོས་གཞི་ལ་རྣམ་རིག་མ་ཡིན་པས་

[075B]བྱེད་ཡོད། ཅེས་པའི་དོན་ཡིན་པའི་ཕྱིར། དེར་ཐལ། ཁྱོད་ཀྱི་ལུང་དེ་གསུམ་གཞན་ལ་ལ་བ་ནས་མི་དགེ་དུག་བྱེད་དུ་བཅུག་བའི་དབང་དུ་བྱས་པའི་ལུང་ཡིན་པ་གང་ཞིག། དེ་དྲུག་
རང་གིས་བྱེད་ན་དངོས་གཞི་ལ་རྣམ་རིག་དང་རྣམ་རིག་མ་ཡིན་པ་གཉིས་ཀ་ཡོད་པས་ཁྱབ་པའི་ཕྱིར། དང་པོ་གྲུབ་སྟེ། རང་འགྲེལ་ལས། མི་དགེ་བའི་ལས་ཀྱི་ལམ་དྲུག་བོ་སྲོག་གཅོད་པ་དང། མ་བྱིན་པར་ལེན་པ་དང། རྫུན་དུ་སྨྲ་
བ་དང༑ ཕྲ་མ་དང། ཚིག་རྩུབ་བོ་དང། ངག་ཀྱལ་བ་རྣམས་ནི་གཞན་བྱེད་དུ་འཇུག་པ་ལ་དངོས་ཀྱི་རྣམ་པར་རིག་བྱེད་མེད་པའི་ཕྱིར་གདོན་མི་ཟ་བར་རྣམ་པར་རིག་བྱེད་མ་ཡིན་པའི་རང་བཞིན་དག་ཡིན་ནོ། །ཞེས་གསུངས་པའི་ཕྱིར་
ཁྱབ་སྟེ། གཞན་བྱེད་དུ་འཇུག་པ་ལ། ཞེས་དང། དངོས་ཀྱི་རྣམ་པར་རིག་བྱེད་སོགས་གང་ཟག་གཞན་གྱི་དབང་དུ་བྱས་པ་སྟོན་བྱེད་ཡིན་པའི་ཕྱིར་ཏེ། གང་སྤེལ་ལས་ཀྱང། རེ་ཞིག་རང་བྱེད་པ་མ་ཡིན་པ་ལ་ནི། མི་དགེ་དྲུག་ནི་རྣམ་
རིག་མིན་ཞེས་བྱ་བ་རྒྱས་པར་འབྱུང་སྟེ། དངོས་ཀྱི་རྣམ་པར་རིག་བྱེད་མེད་པའི་ཕྱིར་རོ། །ཞེས་གསུངས་པའི་ཕྱིར། འདིའི་རྩ་བ་ཡང་གཞན་གྱིས་བྱེད་པ་ཁོ་ནར་བཤད་དོ། །གོང་གི་རྩ་རྟགས་གཉིས་པ་གྲུབ་སྟེ། རྩ་བར། དེ་དག་ཀྱང་
བྱེད་ན། ཞེས་དང། དེའི་རང་འགྲེལ་ལས། ལས་ཀྱི་ལམ་དྲུག་པོ་དེ་དག་ཀྱང་བདག་ཉིད་བྱེད་པ་ལ་ནི་དུས་དེའི་ཚེ་ཤིན་རྣམ་པར་རིག་བྱེད་དང། རྣམ་པར་རིག་བྱེད་མ་ཡིན་པ་དང། རྣམ་པར་གཉིས་སུ་འགྱུར་རོ། །ཞེས་གསུངས་པའི་

[076A]༄༅། །ཕྱིར༑ ཁྱབ་སྟེ། བདག་ཉིད་བྱེད་པ་ལ། ཞེས་དང། རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་དང་ཞེས་པའི་དོན་ཡོད་པའི་ཕྱིར། གཞན་ཡང། བྱེ་སྨྲས་སྲོག་གཅོད་ཀྱི་ལས་ལམ་ལ་རྣམ་
པར་རིག་བྱེད་མི་འདོད་པ་རྒྱལ་སྲས་མའི་དགོངས་པར་མི་འཐང་བར་ཐལ། སྲོག་གཅོད་ཀྱི་དངོས་གཞིའི་ལས་ལམ་ལ་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་གཉིས་བྱེ་སྨྲས་འདོད་པ་སློབ་དཔོན་དང་བྱེ་སྨྲས་བརྩད་ཚུལ་གྱི་རྒྱལ་
སྲས་མ་ལས་བཤད་པའི་ཕྱིར། དེར་ཐལ། སློབ་དཔོན་གྱིས་ཤི་བའི་ཚེ་དེ་ཇི་ལྟར་རྣམ་པར་རིག་བྱེད་ལས་ལམ་དངོས་གཞིར་འགྱུར་ཞེས་བརྩོད་པ་གང་ཞིག་བྱེ་སྨྲས་དེའི་ལན་དུ་ཇི་ལྟར་མི་འགྱུར་ཞེས་འགྱུར་བར་ལན་བཏབ་པའི་ཕྱིར། དང་
པོ་ཐུབ་སྟེ། རང་འགྲེལ་ལས། འོ་ན་དེའི་ཚེ་རྣམ་པར་རིག་བྱེད་ཇི་ལྟར་ལས་ཀྱི་ལམ་དངོས་སུ་འགྱུར། ཞེས་དང། དེའི་འགྲེལ་བཤད་རྒྱལ་སྲས་མ་ལས། སློབ་དཔོན་གྱིས་འོ་ན་དེའི་ཚེ་རྣམ་པར་རིག་བྱེད་ཇི་ལྟར་ལས་ཀྱི་ལམ་དངོས་གཞིར་
འགྱུར་ཞེས་བྱ་བ་སྨོས་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ཇི་ལྟར་ན་མི་འགྱུར། ཞེས་དང། དེའི་འགྲེལ་བཤད་རྒྱལ་སྲས་མ་ལས། བྱེ་བྲག་སྨྲ་པས་ཇི་ལྟར་ན་མི་འགྱུར་ཞེས་སྨྲས་པ་དང། ཞེས་
གསུངས་པའི་ཕྱིར་དང། དེར་མ་ཟད་གྲུབ་དོན་སྐབས་སུ་རང་འགྲེལ་ལས། དེའི་ཕྱིར་སྦྱོར་བའི་འབྲས་བུ་ཡོངས་སུ་རྫོགས་པའི་ཚེ་གཉིས་ཀ་ལས་ཀྱི་ལམ་ཡིན་ནོ། །ཞེས་དང། རྒྱལ་སྲས་མ་ལས་ཀྱང་བྱེ་བྲག་ཏུ་སྨྲ་པས་སྨྲ་པ་

[076B] དེའི་ཕྱིར་སྦྱོར་བའི་འབྲས་བུ་ཡོངས་སུ་རྫོགས་པའི་ཚེ་སྟེ། ལས་ཀྱི་ལམ་དངོས་ཡོངས་སུ་རྫོགས་ཤིང་སྲོག་ཆགས་ཤི་བའི་གནས་སྐབས་ན་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་ཞེས་བྱ་བ་དེ་གཉིས་ཀ་ལས་ཀྱི་
ལམ་ཡིན་ཏེ། ཞེས་གསུངས་པའི་ཕྱིར། འདི་དག་ལ་སྔ་མ་མང་བོས་དོགས་པ་ཡང་མ་ཤར་ལ། ལ་ལས་དབྱད་ཀྱང་ཤིན་ཏུ་འཁྲུལ་ལ་རྟོགས་དཀའ་བར་སྣང་བས་ལུང་རིགས་ཀྱི་གནད་མ་དོར་བར་བཀོད་དོ་།གཞན་ཡང་སྲོག་གཅོད་ཀྱི་
ལས་ལམ་དངོས་གཞིའི་ཚད་གཅིག་མེད་པར་ཐལ། དེའི་དུས་འཆི་སྲིད་ཚེ་ཡང་མིན། ཤི་ནས་ལུས་དོར་བའི་དུས་ཡང་མ་ཡིན་པའི་ཕྱིར་ཞེས་པའི་རྩོད་ཚུལ་རང་འགྲེལ་ལས། ཅི་རེ་ཞིག་སྲོག་ཆགས་དེ་ཞེས་སོགས་གསུངས། དང་པོ་མཐུབ་
ན༑ འོ་ན་གསོད་མཁན་དང་གསོད་དུ་འཇུག་མཁན་དང་གསོད་བྱ་གཉིས་མཉམ་དུ་ཤི་བའི་ཚེ་ཡང་སྲོག་གཅོད་ཀྱི་ལས་ལམ་རྫོགས་པར་ཐལ་འཆི་སྲིད་ལ་གནས་པའི་དུས་སུ་སྲོག་གཅོད་ལས་ལམ་དངོས་གཞི་རྫོགས་པ་དེའི་ཕྱིར། ཁྱབ་སྟེ་
དེའི་ཚེ་གསོད་མཁན་དང་གསོད་དུ་འཇུག་མཁན་མ་ཤི་བའི་ཚེ་དེ་གཉིས་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་ཀ་ཡོད་པའི་ཕྱིར་ཏེ། རང་འགྲེལ་ལས། གལ་ཏེ་འཆི་པའི་སྲིད་པ་ལ་གནས་པ་ཡིན་ན། སོགས་དང། གང་སྤེལ་ལས་
གལ་ཏེ་འཆི་བབ་སྲིད་པ་ལ་གནས་པ་ན་ནི་ཞེས་བྱ་བ་ནི་སྲོག་ཆགས་དེ་མ་ཤི་བའི་ཚེ་ཁོ་ནར་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་ལས་ཀྱི་ལམ་ཡིན་ནའོ། །ཞེས་གསུངས་པའི་ཕྱིར་འདོད་མི་ནུས་ཏེ། གྲུབ་མཐའ་ལས་

[077A]༄༅། །དེའི་སྔོན་དུ་ཤི་བ་དང་མཉམ་དུ་ཤི་བ་ལ་དངོས་གཞི་མེད་པར་བཤད་པའི་ཕྱིར་ཏེ། རང་འགྲེལ་ལས། གྲུབ་པའི་མཐའ་ལས་ནི་དེ་སྐད་དུ་མི་འབྱུང་ངོ། །ཞེས་གསུངས་པའི་ཕྱིར། རྟགས་གཉིས་པ་མ་
གྲུབ་ན། འོ་ན་མཚོན་བསྣུན་པ་གང་གིས་སྲོག་གཅོད་པར་བྱེད་པ་དེའི་ཚེ་རྣམ་པར་རིག་བྱེད་དང་རིག་བྱེད་མ་ཡིན་པ་གང་ཡིན་པ་དེ་ལས་ལམ་དངོས་གཞི་ཡིན་ནོ། །ཞེས་བརྗོད་མི་རིགས་པར་ཐལ། དེ་སྲོག་གཅོད་ཀྱི་ལས་ལམ་དངོས་
གཞིའི་སྐབས་དང་མི་འབྱོར་བའམ་མ་སློབ་པའི་ཕྱིར་ཏེ། རང་འགྲེལ་ལས། འོ་ན་ཏེ་ཤི་བ་ཡིན་ན་ནི། ཞེས་པ་ནས། དེ་ནས་ལས་ལམ་དངོས་ཡིན་ནོ། །ཞེས་གང་སྨྲས་པ་དེ་བརྗོད་པར་མི་བྱའོ། །ཞེས་དང། རྒྱལ་སྲས་མ་
ལས༑ དེ་བརྗོད་པར་མི་བྱའོ་ཞེས་བྱ་བ་སྲོག་གཅོད་པར་བྱེད་པ་ཞེས་བྱ་བ་སྟེ། སྐབས་སུ་བབས་པའི་གནས་སྐབས་དང་མི་འབྱོར་བའི་ཕྱིར་རོ། །ཞེས་གསུངས་པའི་ཕྱིར། དེ་ལྟར་ན་ཤི་མ་ཐག་གི་གསོད་པ་པོའི་བསད་པའི་རྣམ་རིག་
དང་རྣམ་རིག་མ་ཡིན་པ་གཉིས་སྲོག་གཅོད་ཀྱི་ལས་ལམ་དངོས་གཞིར་བརྗོད་དགོས་ཏེ། དེའི་ཚེ་སྦྱོར་བའི་འབྲས་བུས་ཡོངས་སུ་རྫོགས་པས་ལས་ལམ་དངོས་གཞིར་གྲུབ་པ་གང་ཞིག་ལས་དེའི་སྦྱོར་བ་ལ་ཞུགས་ཀྱང་ལས་ལམ་དངོས་སྐྱེད་
པར་མི་བྱེད་པ་དེ་ལ་སྦྱོར་བ་ཁོ་ན་ཡོད་ཀྱང་སྦྱོར་བའི་འབྲས་བུས་ཡོངས་སུ་མ་རྫོགས་པའི་ཕྱིར། དང་པོ་གྲུབ་སྟེ། རང་འགྲེལ་ལས། དེའི་ཕྱིར་སྦྱོར་བའི་འབྲས་བུས་ཡོངས་སུ་རྫོགས་པའི་ཚེ་གཉིས་ཀ་ལས་ཀྱི་ལམ་ཡིན་ནོ། །ཞེས་དང་

[077B] ལས་ཀྱི་ལམ་ཡོངས་སུ་རྫོགས་ཤིང་སྲོག་ཆགས་ཤི་བའི་གནས་སྐབས་ན་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་ཞེས་བྱ་བ་དེ་གཉིས་ཀ་ལས་ཀྱི་ལམ་ཡིན་ཏེ། ཞེས་གསུངས་པའི་ཕྱིར། གཉིས་
གྲུབ་སྟེ། རྒྱལ་སྲས་མ་ལས། གང་ཞིག་སྦྱོར་བར་བྱེད་ཀྱི་ལས་ཀྱི་ལམ་དངོས་སྐྱེ་བར་མི་བྱེད་པ་དེ་ལ་ནི་སྦྱོར་བ་ཁོ་ན་ཡོད་ཀྱི་འབྲས་བུས་ཡོངས་སུ་རྫོགས་པ་མེད་དོ། །ཞེས་གསུངས་པའི་ཕྱིར། དེས་ན་ལས་ལམ་དང་པོ་བདུན་ལས་
མ་དངོས་གཞིའི་གྲུབ་ཚད་ཡོད་དེ། ལས་ལམ་དེ་སྦྱོར་བ་དང། སྦྱོར་བའི་འབྲས་བུས་ཡོངས་སུ་རྫོགས་པ་གཉིས་དེ་ཡིན་པའི་ཕྱིར་ཏེ་རང་འགྲེལ་ལས། རྒྱུ་གཉིས་ཀྱིས་ནི་སྲོག་གཅོད་པའི་ཁ་ན་མ་ཐོ་བས་རེག་པར་འགྱུར་ཏེ། སྦྱོར་བ་
དང་འབྲས་བུ་ཡོངས་སུ་རྫོགས་པས་སོ། །ཞེས་དང། དེ་བཞིན་དུ་གཞན་དྲུག་ལ་ཡང་ཅི་རིགས་པར་སྦྱར་བར་བྱའོ། །ཞེས་གསུངས་པའི་ཕྱིར། འདིར་སོ་སོར་སྤྲོ་བྱ་མང་མོད་ཡིག་གེ་མང་དོགས་སོ། །སྐབས་འདིའི་ཡིད་ཀྱི་དགེ་མི་དགེ་ལས་
མ་ལ་སྦྱོར་མཇུག་མེད་དེ། ཡིད་ཀྱི་གསུམ་པོ་སྦྱོར་བ་ལ་མི་ལྟོས་པར་སེམས་དེ་སྐྱེས་པ་ཙམ་གྱིས་གྲུབ་པས་སྦྱོར་མཇུག་གཉིས་ཀ་མེད་པའི་ཕྱིར་ཏེ། རང་འགྲེལ་ལས། བརྣབ་སེམས་ལ་སོགས་པ་ནི་མངོན་དུ་གྱུར་བ་ཙམ་གྱིས་ལས་ཀྱི་ལམ་
འགྱུར་བའི་ཕྱིར་སྦྱོར་བ་ཡང་མེད་ལ་མཇུག་ཀྱང་མེད་དོ། །ཞེས་གསུངས་པའི་ཕྱིར། དགེ་བའི་ལས་ཀྱི་སྦྱོར་དངོས་མཇུག་གསུམ་སོ་སོར་བཞག་ཏུ་ཡོད་དེ། མི་དགེ་བའི་སྦྱོར་བ་སྤོང་བ་ནི་དགེ་བའི་སྦྱོར་བ་དང། མི་དགེ་བའི་དངོས་གཞི་སྦྱོར་

[078A]༄༅། །བ་ནི་དགེ་བའི་དངོས་གཞི་དང། མི་དགེ་བའི་མཇུག་སྤོང་བ་ནི་མཇུག་ཡིན་པའི་ཕྱིར་ཏེ། རང་འགྲེལ་ལས། དེ་ལ་མི་དགེ་པའི་ལས་ཀྱི་ལམ་གྱི་སྦྱོར་བ་སྤོང་བ་ནི། དགེ་བའི་ལས་ཀྱི་ལམ་གྱི་སྦྱོར་བ་
ཡིན་ནོ། །དངོས་སྤོང་བ་ནི་དངོས་ཡིན་ནོ། །མཇུག་སྤོང་བ་ནི་མཇུག་ཡིན་ཏེ། ཞེས་གསུངས་པའི་ཕྱིར། འདི་ལ་འང་ས་སྐྱ་གསེར་མདོག་པའི་དགེ་བཤེས་ཁ་ཅིག་སྡོམ་པ་ལ་རྣམ་རིག་མ་ཡིན་པས་ཁྱབ་པས་སོ་ཐར་སྡོམ་པའི་
དངོས་གཞི་ལའང་རྣམ་པར་རིག་བྱེད་མེད་ཟེར། འོན་དགེ་ཚུལ་བསྙེན་པར་རྫོགས་པའི་ཚེ་གསོལ་བཞིའི་ལས་ཀྱི་བརྗོད་པ་གསུམ་པའི་དུས་སུ་དངོས་གཞི་བསྒྲུབ་བྱའི་རྒྱུད་ཀྱི་སྤོང་བདུན་གྱི་དགེ་བ་རྣམ་རིག་དང་རྣམ་རིག་མིན་པ་
གཉིས་མེད་པར་ཐལ། ཁྱོད་ཀྱི་དགེ་མི་དགེའི་ལས་ལམ་དངོས་གཞི་གང་ལའང་རྣམ་རིག་མེད་པ་དང། སྡོམ་པ་ལ་རྣམ་རིག་མ་ཡིན་པས་ཁྱབ་པ་དེའི་ཕྱིར། འདོད་མི་ནུས་ཏེ། དགེ་ཚུལ་དེ་བསྙེན་པར་རྫོགས་པའི་ཚེ་དགེ་
འདུན་ལ་ཕྱག་འཚལ་བ་ནས་བརྗོད་པ་གསུམ་གྱི་བརྗོད་པ་དང་པོ་གཉིས་ཡན་ཆད་སྦྱོར་བ་གང་ཞིག་བརྗོད་པ་གསུམ་པའི་ཚེ་དངོས་གཞི་དང་སྤོང་བདུན་རྣམ་རིག་དང་རྣམ་རིག་མ་ཡིན་པའི་དགེ་སློང་གི་སྡོམ་པ་ཐོབ་པ་དང། དེའི་འོག་
གནས་བརྗོད་དུས་གོ་སོགས་མཇུག་ཡིན་པའི་ཕྱིར། དང་པོ་གྲུབ་སྟེ་རང་འགྲེལ་ལས། འདི་ལྟ་སྟེ། དགེ་ཚུལ་བསྙེན་པར་རྫོགས་པར་བྱེད་པ་གནས་སྣ་ཚོགས་པར་འཇུག་བྱེད། དགེ་འདུན་རྣམས་ལ་ཕྱག་འཚལ་བར་བྱེད། མཁན་

[078B]ལན་གཉིས་བརྗོད་པའི་འདི་ནི་སྦྱོར་བ་ཡིན་ནོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས། ལས་བརྗོད་པ་དེ་ཡང་ལན་གསུམ་དུ་བརྗོད་དེ། ལས་བརྗོད་པ་
གསུམ་པ་ཡོངས་སུ་མ་རྫོགས་པའི་བར་ནི་ལས་ཀྱི་ལམ་གྱི་སྦྱོར་བ་ཡིན་པར་ཁོང་དུ་ཆུད་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། ལས་གསུམ་པ་བརྗོད་པའི་ཚེ་རྣམ་པར་རིག་བྱེད་དང་དེའི་སྐད་ཅིག་གི་
རྣམ་པར་རིག་བྱེད་མ་ཡིན་པ་གང་ཡིན་པ་འདི་ནི་ལས་ཀྱི་ལམ་དངོས་ཡིན་ནོ། །ཞེས་གསུངས་པའི་ཕྱིར། འདི་ལའང་གཞན་གྱི་ཁ་ཅིག་ལུང་དེ་མ་དག་གོ་རྣམ་པར་རིག་བྱེད་དེའི་སྐད་ཅིག་རྣམ་པར་རིག་བྱེད་མིན་པ་ཟེར། གསུམ་པ་གྲུབ་
སྟེ༑ རང་འགྲེལ་ལས། དེའི་འོག་ཏུ་ཇི་སྲིད་དུ་གནས་བསྒོ་བ་དང་དེའི་རྟེན་རྣམ་པར་རིག་པར་བྱེད་པ་ཇི་སྲིད་དུ་རྣམ་པར་རིག་བྱེད་མ་ཡིན་པ་རྗེས་སུ་འབྲང་བ་འདི་ནི་མཇུག་ཡིན་ནོ། །ཞེས་གསུངས་པའི་ཕྱིར། ཡང་ཁ་ཅིག། ལུས་ཀྱི་ལས་ལམ་
ཡིན་ན་ལུས་ཀྱི་བྱ་བ་ཡིན་པས་ཁྱབ། དེ་བཞིན་དུ་དག་ལའང་འདྲ་ཡིད་ཁོ་ནས་ལུས་ངག་གི་ལས་ལམ་གཉིས་མེད་ཟེར་ན། འོ་ན་ངག་གིས་མ་སྨྲས་པར་རྫུན་སྨྲ་བའི་ལས་ལམ་ལུས་ཀྱི་རྣམ་འགྱུར་ཙམ་གྱིས་བྱས་པའི་ལས་ལམ་ཆོས་
ཅན༑ ངག་ཡིན་པར་ཐལ། ངག་གི་ལས་ལམ་ཡིན་པའི་ཕྱིར། དེར་ཐལ་རྫུན་སྨྲའི་ལས་ལམ་ཡིན་པའི་ཕྱིར། དེར་ཐལ། དེ་འདྲའི་ལས་ལམ་ཡོད་པའི་ཕྱིར་ཏེ། རང་འགྲེལ་དུ་བསྟན་ཆོས་དྲངས་པ་ལས། ངག་གིས་མི་

[079A]༄༅། །བྱེད་ན་རྫུན་གྱི་ཁ་ན་མ་ཐོ་བས་རག་པར་འགྱུར་བལྟ་ཡོད་དམ་ཞེ་ན་ཡོད་དེ། ལུས་ཀྱི་བྱེད་པར་འགྱུར་ནའོ། །ཞེས་གསུངས་པའི་ཕྱིར། ཁྱབ་སྟེ། རྒྱལ་སྲས་མ་ལས། ཡོད་དེ་ལུས་ཀྱི་བྱེད་པར་འགྱུར་ནའོ་
ཞེས་བྱ་བ་འདིར་ཡང་རྫུན་དུ་སྨྲ་བ་ནི་ངག་གི་ཡིན་པའི་ཕྱིར་ཞེས་གསུངས་པའི་ཕྱིར། དེས་ནི་དགེ་སློང་གི་སྤོང་བདུན་སྡོམ་པའི་ངག་གི་སྤོང་བ་བཞི་ཡང་སྐྱེ་ཚུལ་ཤེས་པར་འགྱུར་ཏེ། སེམས་ཀྱིས་སྤང་བྱ་ཐམས་ཅད་སྤོང་འདོད་ནས་དག་
མ་སྨྲས་ཀྱང་ལས་སློབ་ཀྱིས་སྨྲས་པ་ལྟར་དེའི་ཆེད་དུ་ལུས་བསྡད་པའི་ཕྱིར་རོ། །སོགས་རྣམ་གྲངས་དུ་མ་ཤེས་པར་བྱའོ། །རྩ་བར་འདོད་མི་ནུས་ཏེ། འདི་ལ་རྫུན་སྨྲའི་དངོས་གཞི་ལ་རྣམ་རིག་མ་ཡིན་པས་ཁྱབ་པའི་ཕྱིར། རྒྱལ་སྲས་མ་
ལས༑ དངོས་གཞིས་བསྡུས་པའི་རྣམ་པར་རིག་པ་མ་ཡིན་པ་དག་ཁོ་ནའི་ཡིན་ནོ་ཞེས་བྱ་བར་ཁོང་དུ་ཆུད་པར་བྱའོ་ཞེས་གསུངས་པའི་ཕྱིར། འདི་བྱེ་སྨྲའི་ལུགས་སོ་ཞིབ་ཆ་དགོས། དམ་བཅའ་དང་པོ་ལ་ལུས་ཀྱིས་མ་བྱས་པར་དག་གིས་
སྒོས་སྲོག་གཅོད་པའི་ལས་ལམ་ཆོས་ཅན། ལུས་ཀྱིས་བྱས་པར་ཐལ། ལུས་ཀྱི་ལས་ལམ་ཡིན་པའི་ཕྱིར། དེར་ཐལ། དེ་འདྲའི་སྲོག་གཅོད་པའི་ལས་ལམ་ཡོད་པའི་ཕྱིར་ཏེ། རང་འགྲེལ་དུ་བསྟན་བཅོས་དྲངས་པ་ལས། དེ་ཉིད་
ཀྱི་ཕྱིར་རུས་ཀྱིས་མི་བྱེད་ན་སྲོག་གཅོད་པའི་ཁ་ན་མ་ཐོ་བས་རེག་པར་འགྱུར་བ་ལྟ་ཡོད་དམ་ཞེ་ན། ཡོད་དེ་དག་གིས་བྱེད་པར་འགྱུར་ནའོ། །ཞེས་གསུངས་པའི་ཕྱིར། ཁྱབ་སྟེ། རྒྱལ་སྲས་མ་ལས། ངག་གིས་བྱེད་པར་འགྱུར་ནའོ། ཞེས་བྱ་བ་ནི་

[079B]གོ། འདི་ལ་སྲོག་གཅོད་པ་ལུས་ཀྱི་ཡིན་པའི་ཕྱིར། ཞེས་གསུངས་པའི་ཕྱིར། འདིས་དགེ་བདེ་འདྲ་འང་སྔར་ལྟར་ཤེས། རྩ་བར་འདོད་ནི་ནུས་ཏེ། དེ་འདྲའི་དངོས་གཞི་ལ་རྣམ་རིགས་
ཡིན་པའི་ལས་ལམ་ཁོ་ན་དགོས་པའི་ཕྱིར་ཏེ། གང་སྤེལ་ལས། ངག་གིས་བྱེད་པར་འགྱུར་ནའོ། །ཞེས་བྱ་བ་འདིར་ནི་རྣམ་པར་རིག་བྱེད་མ་ཡིན་པ་ཁོ་ན་དངོས་ཀྱི་ལས་ཀྱི་ལམ་ཡིན་གྱི། རྣམ་པར་རིག་བྱེད་ནི་མ་མིན་ནོ། །ཞེས་གསུངས་
པའི་ཕྱིར། དམ་བཅའ་གསུམ་པ་ལ། འོན་ལུས་ངག་གཉིས་གང་གིས་ཀྱང་མ་བྱས་ན་ལུས་ངག་གང་རུང་གི་ལས་ལམ་མ་ཡིན་པས་ཁྱབ་པར་ཐལ། ཡིད་ཀྱི་དེ་གཉིས་མེད་ཚུལ་དེའི་ཕྱིར། འདོད་མི་ནུས་ཏེ་ལུས་ངག་གཉིས་གང་
གིས་མ་བྱས་ཀྱང་སྲོག་གཅོད་པའི་ལམ་ལམ་ཡོད་པ་གང་ཞིག་ལུས་ངག་གཉིས་གང་གིས་མ་བྱས་ཀྱང་རྫུན་སྨྲ་བའི་ལས་ལམ་གྲུབ་པ་ཡོད་པའི་ཕྱིར། རྟགས་གཉིས་ཀ་གྲུབ་སྟེ། དང་པོའི་མཚན་གཞིར་དྲང་སྲོང་ཁྲོས་པའི་ཡིད་ཙམ་
གྱིས་གཞན་གྱི་སྲོག་བཅད་པ་ལྟ་བུ་དང། གཉིས་པའི་མཚན་གཞིར་སོ་ཐར་གྱི་མདོ་འདོན་དུས་ཅི་འདི་ལ་ཁྱེད་ཡོངས་སུ་དག་གམ་ཞེས་དྲིས་དུས་ལྷུང་བ་ཡོད་པ་བཤགས་སྡོམ་བྱིན་བརླབ་མ་བྱས་པ་ཡོད་པ་དྲན་བཞིན་དུ་ཅད་མི་སྨྲ་བ་ལྟ་
བུ་འཇོག་པའི་ཕྱིར་ཏེ། བསྟན་བཅོས་ལས། ལུས་ཀྱིས་ཀྱང་མི་བྱེད་ངག་གིས་ཀྱང་མི་བྱེད་ན་ཁ་ན་མ་ཐོ་བ་གཉིས་ཀས་རེག་པར་འགྱུར་བ་ཡོད་དམ་ཞེ་ན་ཡོད་དེ། འདིར་དྲང་སྲོད་རྣམས་ཡིད་རབ་ཏུ་ཁྲོས་པ་དང་གསོ་སྦྱོང་དབེར་བྱའོ། །ཞེས་

[080A]༄༅། །གསུངས་པའི་ཕྱིར། ཁྱབ་སྟེ། ལུས་དང་ངག་གཉིས་ཀྱིས་མ་བྱས་པ་དེ་གཉིས་རེ་རེ་ལའང་སྦྱོར་བའི་ཕྱིར་ཏེ། རྒྱལ་སྲས་མ་ལས། ཇི་ལྟར་ན་དྲང་སྲོང་དང་དགེ་སློང་ལུས་དང་ངག་གིས་མི་བྱེད་པ་དེ་གཉིས་ཀྱིས་སྲོག་
གཅོད་པ་དང་རྫུན་དུ་སྨྲ་བ་གོ་རིམ་བཞིན་དུ་ལས་ཀྱི་ལམ་དུ་གྲུབ་སྟེ། ཞེས་གསུངས་པའི་ཕྱིར། འདིས་ཀྱང་ལུས་ངག་གི་རིག་བྱེད་ལ་མི་ལྟོས་པར་ཡིད་ཀྱི་སྒོས་ལུས་ངག་གི་སྤོང་བདུན་གྱི་སྡོམ་པ་ཡོད་པར་བཤད་རིགས་ཏེ། རང་བྱུང་གཉིས་
ཀྱི་དང་ཚུར་ཤོག་གི་དང་ཡེ་ཤེས་ཁོང་ཆུད་ཀྱི་འདོད་པའི་སས་བསྡུས་ཀྱི་སྡོམ་པ་རྣམས་ལུས་ངག་གི་རིག་བྱེད་ལམ་ལྟོས་པར་ཡིད་ཀྱི་སྒོས་སྐྱེ་བ་ཤུགས་ལ་སྟོན་པའི་ཕྱིར་ཏེ། རྩ་བར། སོ་སོར་ཐར་ཅེས་པ། །གཞན་གྱི་རྣམ་རིག་བྱེད་སོགས་
ཀྱིས༑ ༑ཞེས་པའི་སོགས་སྒྲས་ཀྱང་སྟོན་པའི་ཕྱིར་ཏེ། རང་འགྲེལ་ལས། དེ་དག་གི་སོ་སོར་ཐར་བའི་སྡོམ་པ་ནི་གདོན་མི་ཟ་བར་རྣམ་པར་རིག་བྱེད་ལ་རག་ལས་པ་མ་ཡིན་ནོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང། འདོད་
པའི་ཁམས་ཀྱི་རྣམ་པར་རིག་བྱེད་མ་ཡིན་པ་ནི་ཐམས་ཅད་རྣམ་པར་རིག་བྱེད་ལ་རག་ལས་པར་ངེས་པ་མ་ཡིན་ཏེ། རྟེན་ལྔ་བོ་ལ་སོགས་པ་འབྲས་བུ་ཐོབ་པའི་མདོ་ལ་སོ་སོར་ཐར་པའི་སྡོམ་པ་སྐྱེ་བ་སྲིད་པའི་ཕྱིར་རོ། །ཞེས་གསུངས་པའི་ཕྱིར་
པའི་དག་ལ་སློབ་དཔོན་གྱིས་བྱེ་སྨྲས་འབད་དགོས་པར་བཤད་པ་བཞིན་ཡིན་ཀྱང། མངོན་འདུལ་པ་ཕལ་ཆེར་གྱིས་དཔྱོད་པ་ཙམ་ཡང་མི་སྣང་དཀའ་གནས་སུ་སྣང་བས་ཉུང་གསལ་ཞིག་སྨྲས་ཏེ། འདུལ་མངོན་གྱི་ཁྱད་པར་མི་འདྲ་བས་ལ་ལ་

[080B] །སྨྲས་པ། སེམས་ཀྱི་བྱེད་པས་རྣམ་རིག་རྣམ་རིག་མིན། །སྡོམ་དང་སྡོམ་མིན་པར་མའི་ཐོབ་གཏོང་དང། །ལས་ལམ་བཅུ་ཕྲག་སྐོར་གཉིས་སྦྱོར་དངོས་སོགས། །ཐུབ་དགོངས་མཁས་བརྒྱས་ལྕིགས་དཀའ་འང་
འདིར་གསལ་བཀྲ། །སེམས་ཀྱི་རི་མོས་དངོས་པོ་དངོས་མེད་ཆོས། །སོ་སོར་བཀྲ་བར་བྱས་ཚུལ་འདི་མཐོང་ཚེ། །ཁམས་གསུམ་གཟུགས་ཅན་རི་མོས་སྙེམས་པ་ཡང། །ལྷ་རྫས་ཚོན་རིས་བདུན་གྱི་རེ་ལྡེ་བཞིན། །གྲུབ་མཐའ་གོང་འོག་མངོན་
པ་ལུགས་གཉིས་ཀྱི། །བཞེད་ཚུལ་ཕྲ་ཟབ་མང་མཐོང་འདིར་མ་འདྲེས། །ཇི་བཞིན་འཆད་སྙམ་དྲེགས་ལྡན་འགྲོས་འཁྱོར་བ། །མཐོང་ཚེ་ཞུམ་དང་སྤྲོ་པ་ལྷན་ཅིག་བྱས། །ལེགས་བཤད་རིན་ཆེན་ཤིང་རྟའི་ཟུར་སྒྲོ་གྱིས། །ནོར་བུའི་ཡོན་
ཏན་བཀྲ་འདིར་དུས་གསུམ་གྱི། །རྒྱལ་རྣམས་དགྱེས་པའི་རྨད་བྱུང་འཛུམ་བཞད་ཚུལ། །སྟོན་སླད་ཉི་ཟླ་ཡང་ཡང་འོང་སམ་སྙམ་།ཞེས་པའང་བར་སྐབས་ཀྱི་ཚིགས་སུ་བཅད་པའི་སྤ་བར་བྱས་པའོ་།གཉིས་པ་ལ་རིག་བྱེད་དང་རིག་བྱེད་མ་
ཡིན་པ་ངོས་བཟུང། རྩ་བ་གསུམ་དུ་བསྟན་པ། རྫོགས་བྱེད་གསུམ་དུ་བསྟན་པ། སོ་སོའི་ཞར་བྱུང་དང་བཅས་པ་བཞི། དང་པོ་ལ། དངོས་གཞི་ལ་དོགས་པ་དཔྱད་པ་དང། སྦྱོར་མཇུག་ལ་དོགས་པ་དཔྱད་པ་གཉིས། དང་པོ་ནི། མི་དགེ་དྲུག་
ནི་རྣམ་རིག་མིན། །གཅིག་རྣམས་གཉིས་སོ་དེ་དག་ཀྱང། །བྱེད་ན་དགེ་བ་བདུན་རྣམས་གཉིས། །ཏིང་འཛིན་ལས་སྐྱེས་རྣམ་རིག་མིན། །ཞེས་བྱུང། ངག་གི་བཞི་དང་སྲོག་གཅོད་མ་བྱིན་ལེན་དང་ཇུག་ནི། བཅོལ་བྲས་ཀྱང། རྫོགས་པ་

[081A]༄༅། །ཡོད་པས། གཞན་བྱེད་དུ་བཅུག་པས་མི་དགེ་བ་དེ་དྲུག་གི་ལས་ལམ་དངོས་གཞི་ལ་རྣམ་རིག་མ་ཡིན་པ་ཁོ་ན་དང་ལྡན་ཏེ། དེ་དྲུག་གི་བཅོལ་བའི་ངག་གི་རྣམ་རིག་ཡོད་ཀྱང་སྦྱོར་བ་ཡིན་ལ་དངོས་གཞི་
ལ་བྱེད་དུ་འཇུག་པ་པོའི་རྣམ་པར་རིག་བྱེད་མེད་པའི་ཕྱིར། རྩ་བར། མི་དགེ་དྲུག་ནི་རྣམ་རིག་མིན། །ཞེས་དང། རང་འགྲེལ་ལས་གཞན་བྱེད་དུ་འཇུག་པ་ལ་དངོས་གཞི་རྣམ་པར་རིག་བྱེད་མེད་པའི་ཕྱིར། ཞེས་གསུངས་པའི་ཕྱིར། གཅིག་
འདོད་ལོག་ནི་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་ཀ་དང་ལྡན་ཏེ། དེ་ལ་བཅོལ་བས་མི་རྫོགས་ཀྱི་རང་གིས་བྱེད་དགོས་པའི་ཕྱིར་ཏེ། རྩ་བར། རྣམ་པ་གཉིས་སོ། །ཞེས་གསུངས་པའི་ཕྱིར། དྲུག་པོ་དེ་དག་ཀྱང་རང་གིས་བྱེད་
ན་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་ཀ་ཕལ་ཆེར་ལྡན་ཏེ། མཚོན་ལྟ་བུ་འདེབས་པའི་དུས་དེའི་ཚེ་གཞན་ཤིན་དེ་གཉིས་ཀ་དང་ལྡན་པ་གང་ཞིག་མཚོན་བཏབ་པ་ལྟ་བུའི་དུས་ལས་ཕྱིས་སུ་ཤི་ན་དངོས་གཞི་ལ་རྣམ་
རིག་མ་ཡིན་པ་ཁོ་ན་དང་ལྡན་པའི་ཕྱིར། དང་པོ་གྲུབ་སྟེ། དེའི་ཚེ་མཚོན་འདེབས་པའི་རྣམ་པར་རིག་བྱེད་དེས་དངོས་སུ་ཤི་བའི་ཕྱིར་ཏེ། རྩ་བར། གཅིག་པ་དེ་དག་ཀྱང། །བྱེད་ན། ཞེས་དང་རང་འགྲེལ་ལས། ལས་ཀྱི་ལམ་དྲུག་པོ་
དེ་དག་ཀྱང་བདག་ཉིད་བྱེད་པ་ལ་ནི། དུས་དེའི་ཚེ་ཤིན་རྣམ་པར་རིག་བྱེད་དང། རྣམ་པར་རིག་བྱེད་མ་ཡིན་པ་གཉིས་སུ་འགྱུར་རོ་།ཞེས་དང། རྒྱལ་སྲས་མ་ལས། དུས་དེའི་ཚེ་ཤིན་ཞེས་བྱ་བ་ནི་རྣམ་པར་རིག་བྱེད་ཀྱི་ཚེ་ཤིན་སྟེ། ཞེས་

[081B] གཉིས་པ་གྲུབ་སྟེ། དངོས་སུ་སྲོག་གཅོད་པའི་རྣམ་པར་རིག་བྱེད་མེད་པར་སྔར་གྱི་མཚོན་བཏབ་པས་ཤི་བའི་ཕྱིར་ཏེ། རང་འགྲེལ་ལས། ཕྱིས་ཤིན་རྣམ་པར་རིག་བྱེད་མ་ཡིན་པ་ཁོ་ན་ཡིན་ནོ། །ཞེས་དང། རྒྱལ་
སྲས་མ་ལས། དུས་གཞན་ཞིག་ན་ཤིན་ནི་རྣམ་པར་རིག་བྱེད་མ་ཡིན་པ་ཁོ་ན་ཡིན་ནོ། །ཞེས་གསུངས་པའི་ཕྱིར། ལུས་ངག་གི་དགེ་བ་བདུན་ནི་རྣམ་པར་རིག་བྱེད་དང། རིག་མིན་གཉིས་ཀ་ཡོད་དེ། དགེ་བ་བདུན་ནི་སྔར་བཤད་པ་ལྟར་
འབད་པས་བྱེད་དགོས་པ་སོགས་ཀྱི་ཕྱིར། རྩ་བར། དགེ་བ་བདུན་རྣམ་གཉིས། །ཞེས་དང། རྒྱལ་སྲས་མ་ལས། དགེ་བ་བདུན་རྣམ་གཉིས་ཞེས་བྱ་བ་ནི་རྣམ་པ་གཉིས་ཁོ་ནའོ་ཞེས་ངེས་པར་བཟུང་བ་ཡིན་ནོ་།ཞེས་གསུངས་པའི་ཕྱིར། དེས་ན་
ཡང་དག་པར་བླངས་པའི་སོ་ཐར་སྡོམ་པར་གྱུར་པའི་སྤོང་བ་བདུན་པོ་རེ་རེ་ལ་ཡང་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་གཉིས་ཡོད་དེ་དགེ་བ་བདུན་ལ་དེ་གཉིས་ངེས་ཅན་ཡིན་པ་དེའི་ཕྱིར་རང་འགྲེལ་ལས། ཡང་དག་པར་
བླངས་པའི་ཚུལ་ཁྲིམས་ནི་རྣམ་པར་རིག་བྱེད་ལ་རག་ལས་པའི་ཕྱིར། ཞེས་གསུངས་པའི་ཕྱིར་དང། འདི་ལ་མངོན་འདུལ་གྱི་ཁྱད་པར་བསྙེན་རྫོགས་བཅུའི་སྐབས་ལྟར་ཡིན་པས་ཞིབ་ཆ་གཅེས། ཚུལ་ཁྲིམས་ལ་ཡང་དག་པར་བླངས་
པའི་ཚུལ་ཁྲིམས་སོ་ཐར་སྡོམ་པ་དང། ཆོས་ཉིད་ཀྱི་ཚུལ་ཁྲིམས་བསམ་གཏན་དང་ཟག་མེད་ཀྱི་གཉིས་ཡོད། ཏིང་ངེ་འཛིན་ལས་སྐྱེས་པའི་བསམ་གཏན་དང། ཟག་མེད་ཀྱི་སྡོམ་པ་གཉིས་ཆོས་ཅན། རྣམ་པར་རིག་བྱེད་མ་

[082A]༄༅། །ཡིན་ཏེ། རྣམ་པ་རིག་བྱེད་མ་ཡིན་པ་ཁོ་ན་ཡིན་པའི་ཕྱིར། དེར་ཐལ། དེ་མཉམ་བཞག་གི་སེམས་ཙམ་ལ་རག་ལས་པའི་ཕྱིར་ཏེ། རྩ་བར། ཏིང་འཛིན་སྐྱེས་བྱུང་རྣམ་རིག་མིན། །ཞེས་
དང། རང་འགྲེལ་ལས། དེ་དག་ནི་སེམས་ལ་རག་ལས་པའི་ཕྱིར། ཞེས་གསུངས་པའི་ཕྱིར། གཉིས་པ་ནི། ཉེར་བསྔོགས་རྣམས་ནི་རྣམ་རིག་བྱེད། །རྣམ་རིག་ཁྱེད་མིན་གྱུར་པའམ། །མ་ཡིན་བཟློག་པ་མཇུག་ཡིན་ནོ། །
ཞེས་བྱུང། སྔར་བཤད་པའི་དགེ་མི་དགེ་བདུན་གྱི་ཉེར་བསྡོགས་སྦྱོར་བ་རྣམས་ནི་རྣམ་པར་རིག་བྱེད་དང་ངེས་པར་ལྡན་ཏེ། དེ་རྣམས་ལུས་ངག་གི་བྱ་བ་ཅི་རིགས་ལ་ལྟོས་པའི་ཕྱིར་ཏེ། རྩ་བར་ཉེར་བསྔོགས་རྣམས་ནི་རྣམ་
རིག་བྱེད། །ཅེས་སོ། །དེ་དག་གི་སྦྱོར་བ་བདུན་ལ་རིག་བྱེད་དང་རིག་བྱེད་མ་ཡིན་པ་གཉིས་དང་ལྡན་པའང་ཡོད་དེ། དེ་དག་ཉོན་མོངས་ཀུན་དཀྲིས་གྲག་པོའམ། དང་བ་དྲག་པོ་གང་རུང་གིས་སྦྱོར་བརྩོམ་ན་རྣམ་པར་རིག་བྱེད་མ་ཡིན་པ་དང་ལྡན་པར་
འགྱུར་བར་མ། ཀུན་སློང་གཉིས་པོ་གང་ཞན་པ་གཅིག་གིས་སྦྱོར་བ་རྩོམ་ན་རྣམ་རིག་ཁོ་ན་ལྡན་ལ། རྣམ་རིག་མ་ཡིན་པ་དང་ལྡན་པ་མ་ཡིན་པའི་ཕྱིར་ཏེ། རྩ་བར། རྣམ་རིག་བྱེད་མིན་འགྱུར་བའམ་།མ་ཡིན། ཞེས་གསུངས་པའི་ཕྱིར། ལས་
ལམ་བདུན་པོ་དེ་དག་གི་མཇུག་གི་ཁྱད་པར་ཡོད་དེ། བདུན་པོ་རང་རང་གི་ཉེར་བསྡོགས་ལས་བཟློག་པ་དེ་རང་རང་གི་མཇུག་ཏུ་འཇོག་པའི་ཕྱིར། དེར་ཐལ། སྦྱོར་བ་ལས་བཟློག་པ་སྟེ། རྣམ་པར་རིག་བྱེད་མ་ཡིན་པ་དང་ངེས་པར་

[082B]ཕྱིར། དེར་ཐལ། ལས་དེ་བྱས་ཟིན་ཀྱང་མཇུག་ཏུ་ལས་དངོས་གཞིའི་བྱེད་པ་དང་མཐུན་པ་བྱེད་ན་རྣམ་པར་རིག་བྱེད་འཇུག་ལ། དེ་དང་མི་མཐུན་ན་མི་འཇུག་པའི་ཕྱིར། དཔེར་ན་
སྲོག་བཅད་ནས་ཤི་ཟིན་ཀྱང་ད་དུང་མཚོན་བསྣུན་པ་དང་ངན་བྱེད་ན་མཇུག་ལའང་རིག་བྱེད་དང་རིག་མིན་གཉིས་ཀ་འཇུག་པའི་ཕྱིར་ཏེ་རྩ་བར། བཟློག་པ་མཇུག་ཡིན་ནོ། །ཞེས་དང། རང་འགྲེལ་ལས། གལ་ཏེ་ལས་ཀྱི་ལམ་བྱས་ནས་ཡང་
དེའི་རྗེས་སུ་མཐུན་པའི་ཆོས་སྦྱོད་ན་ནི་རྣམ་པར་རིག་བྱེད་དུ་འགྱུར་གྱི་གཞན་དུ་ནི་མ་ཡིན་ནོ། །ཞེས་གསུངས་པའི་ཕྱིར་དང་བསྟན་བཅོས་ལས་ཀྱང། འདི་སྐད་དུ་སྲོག་ཆགས་པས་ད་ལ་སྲོག་གཅོད་པ་མི་འགགས་པ་ཡོད་དམ་ཞེ་ན་ཡོད་དེ་
འདི་ལྟ་སྟེ། དཔེར་ན། སོག་ཆགས་ཀྱི་སྲོག་བཅད་ལ་སྦྱོར་བ་མེད་པར་མ་གྱུར་བ་ལྟ་བུའོ། །ཞེས་གསུངས་པའི་སྦྱོར་བའི་དོན་སློབ་དཔོན་གྱིས་དངོས་གཞི་ལ་འདོད་བྱེ་སྨྲས་མཇུག་སྦྱོར་བ་ཞེས་པས་བསྟན་པར་འདོད་པ་གཉིས་ཡོད་པའི་ཕྱིར། བརྩད་ཚུལ་
མང་ངོ། །དེས་ན་མི་དགེ་བཅུའི་སྦྱོར་བ་དང་མཇུག་མི་འགལ་ཏེ། གེ་སྦྱོར་བ་གཅིག་གིས་མི་དགེ་བཅུའི་སྦྱོར་བ་བྱས་བ་བྱས་པའང་ཡོད་མཇུག་ཀྱང་དེ་བཞིན་ཡིན་པའི་ཕྱིར་ཏེ། རང་འགྲེལ་ལས། ལས་ཀྱི་ལམ་གཞན་གྱི་སྦྱོར་བ་འམ་མཇུག་ལས་ཀྱི་ལམ་གཞན་
ཡིན་པ་ཡོད་ད་མ་ཞེ་ན་ཡོད་དེ། སྲོག་གཅོད་པའི་སྦྱོར་བ་ལས་ཀྱི་ལམ་བཅུ་ཅར་ཡང་ཡིན་ཏེ། ཞེས་པ་ན། དེ་བཞིན་དུ་གཞན་དགྲ་ལ་འང་ཅི་རིགས་པར་སྦྱོར་བར་བྱའོ། །ཞེས་གསུངས་པའི་ཕྱིར། གཉིས་པ་ནི། སྦྱོར་བ་རྩ་བ་གསུམ་ལས་སྐྱེས། །

[083A]༄༅། །དེའི་མཇུག་ཐོག་ལས་བྱུང་ཕྱིར། །བརྣབ་སེམས་སོགས་རྩ་གསུམ་ལས་སྐྱེས། །དགེ་བ་སྦྱོར་དང་མཇུག་བཅས་རྣམས། །ཆགས་སྡང་གཏི་མུག་མད་ལས་སྐྱེས། །ཞེས་བྱུང། མི་དགེ་བའི་ལས་ཐམས་
ཅད་ནི་དུག་གསུམ་གྱིས་མཐར་ཕྱིན་པར་མི་བྱེད་ཀྱང་ལུས་ངག་གི་མི་དགེ་བའི་ལས་ཀྱི་སྦྱོར་བ་ནི་དང་པོའི་ཀུན་སློང་རྩ་བ་གསུམ་ལས་སྐྱེས་པ་ཡོད་དེ། སྲོག་གཅོད་འདོད་ཆགས་ལས་སྐྱེས་བ་ཤ་སོགས་ལ་སྲེད་པས་གསོད་པ་དང། ཞེ་སྡང་
ལས་སྐྱེས་པ་མཁོན་བཟུང་བ་སོགས་ཀྱིས་གསོད་པ་དང། གཏི་མུག་གིས་གསོད་བ་ཆོས་མིན་གྱི་ཡེ་གེའི་དབང་མཆོད་སྦྱིན་ལྟ་བུ་ལྷ་ལོག་དབང་གིས་གསོད་པ་སོགས་ཡོད་པའི་ཕྱིར་ཏེ། སྦྱོར་བའི་ཀུན་སློང་ནི་དང་པོའི་ཀུན་སློང་
ཡིན་ལ་དེའི་དབང་གིས་ཆགས་པས་གསོད་པ་སོགས་བཞག་པའི་ཕྱིར་ཏེ་ལུས་ངག་གི་མི་དགེ་བ་གཞན་ལའང་རིགས་འགྲེ་བའི་ཕྱིར་ཏེ། རྩ་བར། སྦྱོར་བ་རྩ་བ་གསུམ་ལས་སྐྱེས། །ཞེས་སོ། །བརྣབ་སེམས་དང་གནོད་སེམས་
ལོག་ལྟ་གསུམ་ནི་མི་དགེ་བའི་རྩ་བ་གསུམ་ལས་སྐྱེས་པ་ཡོད་དེ་དེའི་རྩ་བ་གསུམ་གྱི་མཇུག་ཐོག་ལས་བྱུང་བའི་ཕྱིར་ཏེ། རྩ་བར། དེའི་མཇུག་ཐོག་ལས་བྱུང་ཕྱིར། །ཞེས་སོ། །དེས་ན་མི་དགེ་བའི་རྩ་བ་གཅིག་གམ་གཉིས་ཀྱིས་གཅིག་
ཅར་ཀུན་སློང་ཡར་གསུམ་གྱིས་མེད་ཀྱང་དགེ་བ་བཅུའི་སྦྱོར་བ་དང་དངོས་གཞི་མཇུག་དང་བཅས་པ་རེ་རེ་ཡང་གཅིག་ཅར་ཆགས་མེད་སྡང་མེད་གཏི་མུག་མེད་པའི་དགེ་རྩ་གསུམ་གྱི་ཀུན་ནས་བསླངས་པ་ལས་སྐྱེས་པའི་ཕྱིར་ཏེ། དེ་

[083B]རྩ་བར། དགེ་བ་སྦྱོར་དང་མཇུག་བཅས་རྣམས། །ཆགས་སྡང་གཏི་མུག་མེད་ལས་སྐྱེས། །ཞེས་དང། རང་འགྲེལ་ལས། དེ་ཡང་གདོན་མི་ཟ་བར་ཆགས་པ་ལ་སོགས་
དང་མཚུངས་པར་ལྡན་པའི་ཕྱིར། ཞེས་གསུངས་པའི་ཕྱིར། །གསུམ་པ། རྫོགས་པར་འགྲུབ་བྱེད་གསུམ་དུ་བསྟན་པ་ལ། ཉོན་མོངས་གང་གིས་མཐར་ཕྱིན་པ་དང། གང་ཞིག་གང་ལ་བརྟེན་ནས་བྱུང་བ་གཉིས། དང་པོ་ནཾ། གསོད་དང་
གནོད་སེམས་ཚིག་རྩུབ་བོ། །ཞེ་སྡང་གིས་ནི་མཐར་ཕྱིན་བྱེད། །ལོག་གཡེམ་པ་རྣབ་སེམས་མ་བྱིན་ལེན། །ཆགས་པ་ཡིས་ནི་རྫོགས་པར་བྱེད་།ལོག་པར་ལྟ་བ་གཏི་མུག་གིས། །ལྷག་མ་གསུམ་གྱིས་རྫོགས་པར་འདོད་།ཅེས་
གསུངས། ཤེས་བྱ་ཆོས་ཅན། མི་དགེ་བཅུ་ཉོན་མོངས་གང་གིས་རྫོགས་པར་བྱེད་པ་ཡོད་དེ། གསོད་དང་གནོད་སེམས་ཚིགས་རྩུབ་གསུམ་ནི་ཞེ་སྡང་གིས་ནི་མཐར་ཕྱིར་བར་བྱེད། ལོག་གཡེམ་དང་བརྣབ་སེམས་དང་མ་བྱིན་ལེན་གསུམ་
ནི་ཆགས་པ་ཡིས་ནི་རྫོགས་པར་བྱེད། ལོག་བར་ལྟ་བ་ནི་གཏི་མུག་གིས་རྫོགས་བར་བྱེད། དེ་དག་གི་ལྷག་མ་རྫུན་དང་ཕྲ་མ་དང་ངག་ཀྱལ་གསུམ་རྩ་ཉོན་གསུམ་ཆར་གྱིས་རྫོགས་པར་འགྲུབ་པར་བྱེད་པའི་ཕྱིར། གཉིས་པ་ནི། གཞི་ནི་
སེམས་ཅན་ཡོངས་སྤྱོད་དང། །མིང་དང་གཟུགས་དང་མིང་ཡིན་ནོ་།ཞེས་གསུངས། ལས་ལམ་བཅུ་ཆ་བཞིར་བགོས་པའི་ཆ་དང་བོ་གསོད་དང་གནོད་སེམས་ཚིགས་རྩུབ་གསུམ་ཆོས་ཅན། བྱེད་པའི་གཞི་སྟེ། ཡུལ་སེམས་ཅན་ལ་ཡིན་

[084A]༄༅། །ཏེ༑ སེམས་ཅན་གྱི་སྲོག་གཅོད་པ་དང། དེ་ལ་གནོད་སེམས་དང་ཚིགས་རྩུབ་སྨྲ་པ་གཅིག་དགོས་པའི་ཕྱིར་ཏེ། གང་སྤེལ་ལས་སེམས་ཅན་དུ་སྟོན་པ་མ་ཡིན་པ་དག་ལས་དེ་སྐྱེ་བ་མི་སྲིད་དོ་།ཞེས་
གསུངས་པའི་ཕྱིར། ཆ་གཉིས་པ་ལོག་གཡེམ་དང་བརྣབ་སེམས་དང་མ་བྱིན་ལེན་ཆོས་ཅན། གཞི་ལོངས་སྦྱོད་པ་ལ་ཡིན་ཏེ། སེམས་ཅན་གྱི་རེག་བྱ་ལ་ལོངས་སྦྱོད་པ་དང། ལོངས་སྤྱོད་བདག་གིར་བྱས་པ་ལས་བྱུང་པའི་ཕྱིར་ཏེ། གང་སྦེལ་
ལས༑ གཞི་དང་རྟེན་དང་ཡུལ་ཞེས་བྱ་བ་ནི་དོན་གཞན་མ་ཡིན་ཏེ་ལོངས་སྤྱོད་ལ་བརྟེན་ནས་ལས་ཀྱི་ལམ་འབྱུང་བའི་ཕྱིར་རོ། །ཞེས་སོ། །ཆ་གསུམ་པ་ལོག་ལྟའི་ཡུལ་མིང་དང་གཟུགས་ལ་ཡིན་ཏེ། མིང་གཟུགས་གི་དགེ་མི་དགེ་ལ་
སྐུར་བ་འདེབས་པའི་ཕྱིར་ཏེ། གང་སྤེལ་ལས། ལོག་བར་ལྟ་བའི་གཞི་ནི་མིང་དང་གཟུགས་ཡིན་ཏེ། དེ་ལ་སྐུར་བ་འདེབས་པའི་ཕྱིར་རོ་ཞེས་སོ། །ཆ་བཞི་བ་རྫུན་དང་ཕྲ་མ་དང་ཀྱལ་བ་གསུམ་ཆོས་ཅན་གཞི་མིང་གི་ཚོགས་ལ་ཡིན་
ཏེ༑ མིང་གི་ཚོགས་ལ་བརྟེན་ནས་རྫུན་སོགས་འབྱུང་པའི་ཕྱིར་ཏེ་གང་སྤེལ་ལས། ཚིག་ནི་མིང་ལ་འཇུག་པའི་ཕྱིར་རོ། །ཞེས་གསུངས་པའི་ཕྱིར། བཞི་བ་སོ་སོའི་ངེ་བོ་ཞར་བྱུང་བཅས་པ་ལ། ལས་ལམ་སོ་སོའི་ངོ་བོ་དང་
སེམས་པ་གང་ལས་ལམ་དུ་དང་ལྷན་ཅིག་འབྱུང་དཔྱད་པ། འགྲོ་བ་གང་ན་ལས་ལམ་དུ་ཡོད་དཔྱད་པ། ལས་ཀྱི་འབྲས་བུ་ཞར་བྱུང་དང་བཅས་པ་བཤད་པ་བཞི། དང་པོ་ལ་ལུས་ཀྱི་ལས། ངག་གི་ལས། ཡིད་ཀྱི་ལས་བཤད་པ་གསུམ་

[084B] སྲོག་གཅོད་མ་བྱིན་ལེན་གཡེམ་གསུམ། དང་པོ་ནི་དེང་པོ་ནི། སྔ་དང་མཉམ་དུ་ཤི་བ་ལ། །དངོས་མེད་ལུས་གཞན་སྐྱེས་ཕྱིར་རོ། །དམག་གལ་སོགས་པ་དོན་གཅིག་ཕྱིར༑ །ཐམས་ཅད་བྱེད་པ་བོ་བཞིན་ལྡན། །སྲོག་གཅོད་པ་ནི་བསམ་བཞིན་
དུ༑ ༑མ་ནོར་བར་ནི་གཞན་བསད་པ། །ཞེས་གསུངས། ཕ་རོལ་པོ་འཆི་ངེས་ཀྱི་སྦྱོར་བ་བྱས་ནས་གསོད་མཁན་དེ་བསད་བྱའི་སྔར་ཤི་བ་དང། དུས་མཉམ་དུ་ཤི་བ་ལ་དངོས་གཞི་འབྱུང་བ་མེད་དེ། ཕ་རོལ་པོ་མ་ཤི་བར་གསོད་པ་བོ་ལ་ལས་ལམ་
དངོས་མི་ཡོང་སྟེ། དེང་ཤི་པའི་ཚེ་གསོད་པ་བོ་ལ་ལུས་ངག་གི་དེ་ལ་སྦྱོར་བ་བྱས་པ་དེ་ཆད་ཅིང་དེ་ལ་སྦྱོར་བ་མ་བྱས་པའི་ལུས་གཞན་ཞིག་དེ་དུས་ཐོབ་པའི་ཕྱིར། ཁྱབ་ཅིང། རྟགས་གྲུབ་སྟེ་ལས་ལམ་དེའི་སྦྱོར་བ་ཡང་བྱས་འབྲས་བུ་ཡང་རྫོགས་ཀྱང་
དངོས་གཞི་མི་འགྱུར་བ་གཅིག་ཡོད་པའི་ཕྱིར་ཏེ། མདོ་ལས། སྦྱོར་བ་ཡང་བྱས་ལ་འབྲས་བུ་ཡང་རྫོགས་པར་གྱུར་ཀྱང་སྲོག་གཅོད་ཁ་ན་མ་ཐོབ་པས་རེག་པར་མི་འགྱུར་བ་ལྟ་མཆིས་སམ། བཀའ་སྩལ་པ། ཡོད་དེ། འདི་ལྟ་སྟེ་སྲོག་གཅོད་པ་བོ་སྔར་
རམ་མཉམ་དུ་ཤི་བར་གྱུར་བའོ། །ཞེས་གསུངས་པ་ལྟ་བའོ། །དམག་དང་ལིང་སོགས་ཀྱིས་ནང་ནས་གཅིག་གིས་སྲོག་གཅོད་བྱས་ནའང་གཅིག་པོ་དེ་ཁོ་ནར་འབྱུང་བ་མ་ཡིན་ཏེ། དམག་དང་ལིང་
དེས་ན་དེ་ཐམས་ཅད་ལ་བྱེད་པོ་བཞིན་དུ་ལས་ལམ་དངོས་གཞི་ལྡན་པའི་ཕྱིར་ཏེ། རྩ་བར། དམག་ལ་སོགས་པ་དོན་གཅིག་ཕྱིར། །ཐམས་ཅད་བྱེད་པ་བོ་བཞིན་ལྡན། །ཞེས་སོ། །སྲོག་གཅོད་ཀྱི་ལས་ལམ་དངོས་གཞིའི་

[085A]༄༅། །མཚན་ཉིད་ཡོང་དེ། གསོད་འོད་ཀྱིས་བསམ་བཞིན་དུ་བསད་བྱ་མ་ནོར་བར་རང་ལས་གཞན་པའི་བསད་བྱ་བསད་པའི་ལས་ལམ་དེ་དེ་ཡིན་པའི་ཕྱིར་ཏེ། དེའི་བསམ་བཞིན་ཞེས་བསམ་བསམ་པར་རྐང་
བས་བརྫིས་ནས་གསོད་པ་ལྟ་བུ་གཅོད། མ་ནོར་བར་ཞེས་པས་སྔོད་དུ་མ་དུ་འཁྲུལ་ནས་བསད་པ་ལྟ་བུ་གཅོད། གཞན་ཞེས་བས་བས་མ་བཞིན་དུ་མ་འཁྲུལ་བས་རང་གསོད་པ། ལས་ལམ་དངོས་གཞི་ཡིན་པ་གཅོད་པའི་ཕྱིར་ཏེ། དེ་གསུམ་
ལ་རིམ་བཞིན་དུ་སྦྱོར་པ་དང། འདུ་ཤེས་དང། དངོས་གཞི་མི་ཚང་བའི་ཕྱིར་ཏེ། གང་སྦེལ་ལས། ཡང་ཅིའི་ཕྱིར་མ་བསམ་པ་དང་ནོར་བ་དང་བདག་ལ་སྲོག་བཅད་པ་མི་འོང་ཅེན་སྦྱོར་བ་མི་སྲིད་པའི་ཕྱིར་དང། སོགས་གསུངས་པའི་ཕྱིར་
གཉིས་པ་ནི། མ་བྱེན་ལེན་པ་གཞན་གྱི་ནོར། །མཐུ་དང་འཇབ་བུས་བདག་གིར་བྱེད། །ཅེས་གསུངས། མ་བྱིན་ལེན་གྱི་ལས་ལམ་གྱི་ངོ་བོ་ཡོད་དེ། གཞན་གྱིས་བདག་ཏུ་བཟུང་བའི་ནོར་མཐུས་ཕྲོག་པ་དང་འཇབ་བུ་སྟེ། བརྐུས་ནས་བདག་
གིར་བྱས་པའི་ལས་ལམ་དེ་དེ་ཡིན་པའི་ཕྱིར་ཏེ། དབྱེ་ན། གང་ཟག་ལས་བླངས་པ་དང། མཆོད་རྟེན་ལས་བླངས་པ་གཉིས་བཤད། གསུམ་པ་ནི། བགྲོད་མིན་འགྲོ་བར་འདོང་པ་ཡི། །ལོག་པར་གཡེམ་པ་རྣམ་པ་བཞི། །ཞེས་གསུངས་
ལག་གཡེམ་ལས་ལམ་གྱི་ངོ་བོ་ཡོད་དེ། བགྲོད་བྱ་མ་ཡིན་ལ་འགྲོ་བ་སྟེ་ལ་ཁྲིག་པར་འདོད་པའི་བྱེ་བྲག་གིས་བགྲོད་བྱ་ཡུལ་ཡན་ལག་དུས་མིན་པ་གང་རུང་ལ་ལོག་པར་སྦྱང་བའི་ལས་ལམ་དེ་དེ་ཡིན་པའི་ཕྱིར། དབྱེ་ན་བཞི་ཡོད་དེ་

[085B] གཞན་གྱི་ཆུང་མ་དང་མའམ་བུ་མོ་དང་ཕ་མ་དང་འབྲེལ་བའི་གན་དུ་འགྲོ་བ་དང། ཡན་ལག་མ་ཡིན་པའི་དེ་ནི་ཆུང་མའི་ཟག་བྱེད་མ་ཡིན་པའི་ཁ་སོགས་ལ་འཇུག་པ་དང། ཡུལ་མ་ཡིན་པའི་དེ་ནི་སྣང་བའམ་མཆན་རྟེན་
ནམ་གཙུག་ལག་ཁང་དུ་ལོག་པར་སྤྱད་པ་དང། དུས་མ་ཡིན་པའི་དེ་ནི་སྦྲུམ་མ་དང་ནུ་ཞོ་འཐུང་བ་ཡོད་པ་དང་ནད་ཅན་དང་མྱ་ངན་ཅན་དང་བསྙེན་གནས་དུས་སུ་ལོག་པར་སྤྱད་པ་བཞི་ཡོད་པའི་ཕྱིར། གཉིས་པ་ལ། རྫུན་ཕྲ་མ་ཚིག་རྩུབ་ངག་འཁྱལ་
བཞི་ལས། དང་པོ་ལ། དངོས་དང་ཞར་བྱུང་གཉིས། དང་བོ་ནི་རྫུན་ཚིག་འདུ་ཤེས་གཞན་བསྒྱུར་བའི། །ཚིག་དོན་མངོན་པར་གོ་བའོ། །ཞེས་གསུངས། རྫུན་ཚིག་གི་ལས་ལམ་གྱི་ངོ་བོ་ཡོད་དེ་རྫུན་སྨྲ་བ་བོའི་སྨྲ་བྱ་བདེན་ནམ་
མི་བདེན་པའི་དོན་དེ། དེ་ལས་གཞན་དུ་འདུ་ཤེས་བརྒྱུ་ཏེ་བསམ་བཞིན་དུ་མི་བདེན་པའི་ཚིག་སྨྲས་ཏེ་དོན་གོ་བའི་ལས་ལམ་དེ་དེ་ཡིན་པའི་ཕྱིར། འདི་རྫུན་ཚིག་གི་ལས་ལམ་འདི་ལའང་གཉིས་ཏེ། རང་གིས་སྨྲས་ཚེ་རིག་བྱེད་དང་རིག་བྱེད་
མིན་པ་གཉིས་དང། གཞན་སྨྲར་བཅུག་ཚོ་དངོས་གཞིའི་རྣམ་རིག་མ་ཡིན་པ་ཁོ་ན་དང། ཡང་ཚིག་མ་སྨྲས་ཀྱང་སྔར་ལྟར་ཡོད་སྦྱོར་དངོས་ཀྱི་ཁྱད་པར་ཡོད་དེ། ཚིག་དུ་མ་ཡེང་བའི་ཐ་མ་རྫོགས་པ་དང། ཡང། དོན་གོ་བྱེད་ཚིག་གིས་
དབུས་ན་ཡོད་ན་དེ་ཡན་ཆང་སྦྱོར་བ་དང། ཚིག་ཐ་མ་འམ་གོ་རུང་ཚངས་པ་དངོས་གཞིའི་དུས་ཡིན་པའི་ཕྱིར་ཏེ། རང་འགྲེལ་ལས། དེ་ལ་ལས་ཀྱི་ལམ་གང་ཞིག་ཡིན་ཞེ་ན། ཐ་མ་རྣམ་པར་རིག་བྱེད་མིན་པ་དང་བཅས་པའོ། །ཡང་ནག་གང་ལ་འདོན་

[086A]༄༅། །གོ་བར་འགྱུར་བ་སྟེ་ཡེ་གེ་སྔ་མ་རྣམ་ནི་སྦྱོར་བ་ཡིན་དེ། །ཞེས་གསུངས་པའི་ཕྱིར། དོན་མངོན་པར་གོ་བའི་དོན་ཡོད་དེ་ཉན་བ་བོས་མངོན་སུམ་དུ་འམ་མངོན་པར་གོ་བ་མི་འཐད་པ་གང་ཞིག་དེས་ན་མངོན་པར་
གོ་ནུས་དེ་དེའི་དོན་ཡིན་པའི་ཕྱིར། དང་པོ་གྲུབ་སྟེ། ཚིག་གི་དོན་རྨ་ཤེས་ཀྱི་ཡུལ་མིན་པར་ཡིད་ཤེས་ཀྱི་ཡུལ་ཡིན་པའི་ཕྱིར་ཏེ། རང་འགྲེལ་ལས། ཚིག་གི་དོན་ཡིན་ཀྱི་རྣམ་པར་ཤེས་པའི་ཡུལ་ཡིན་པའི་ཕྱིར་ཏེ། ཞེས་གསུངས་པའི་ཕྱིར་
དང༑ གཉིས་པ་གྲུབ་སྟེ། སྐད་ཤེས་པ་དེ་ལ་རྣ་བའི་རྣམ་ཤེས་སྐྱེ་རུང་ཡིན་ན་སྐྱོན་དེ་མེད་པའི་ཕྱིར་ཏེ། རང་འགྲེལ་ལས། འོ་ན་ཏེ་མངོན་པར་གོ་བར་ནུས་པ་ཡིན་ན་ནི་དེ་ལྟར་ན་ཉེས་པར་མི་འགྱུར་ཏེ། ཞེས་གསུངས་པའི་ཕྱིར། གཉིས་པ་ནི་
མིག་རྣ་ཡིད་ཀྱི་རྣམ་ཤེས་དང། །གསུམ་གྱིས་ཉམས་སུ་མྱོང་གང་དེ། །མཐོང་ཐོས་རྣམ་པར་ཤེས་པ་དང། །རྟོགས་པ་ཡིན་ཏེ་རིམ་བཞིན་བཤད། །ཅེས་གསུངས། མདོ་ལས། ཐ་སྙད་བཅུ་དྲུག་གསུངས་པ་ཡོད་དེ། མཐོང་བ་དང། ཐོས་པ་
དང༑ ༑རྟོགས་པ་དང། རྣམ་པར་ཤེས་པ་བཞི་ལ་མ་མཐོབ་སོགས་སུ་སྨྲ་བ་བཞི་དང། མ་མཐོང་བ་སོགས་བཞི་ལ་མཐོང་བ་སོགས་སུ་སྨྲ་བ་བཞི་སྟེ། ལོག་པ་རྫུན་གྱི་དོན་ཅན་བྱས་པའི་ཐ་སྙད་བརྒྱད་དང། མཐོང་པ་སོགས་བཞི་ལ་མཐོང་བ་སོགས་བཞིར་
སྨྲ་བཞི་དང། མ་མཐོང་བ་སོགས་བཞི་ལམ་མཐོང་བ་སོགས་སུ་སྨྲ་བཞི་སྟེ་བརྒྱད་དེ་ཡང་དག་བ་བདེན་པའི་དོན་ཅན་འཕགས་པའི་ཐ་སྙད་བརྒྱ་དང་བཅུ་དྲུག་ཡོད་པའི་ཕྱིར། དེའི་མཐོང་པ་དང་ཐོས་པ་རྟོགས་པ་རྣམ་པར་ཤེས་པ་

[086B] བྱེ་སྨྲ་རེ། མིག་གི་རྣམ་པར་ཤེས་པས་ཉམས་སུ་མྱོང་བ་ནི་མཐོང་བ་དང། རྣ་བའི་རྣམ་ཤེས་ཀྱིས་ཉམས་སུ་མྱོང་བ་ནི་ཐོས་པ་དང། ཡིད་ཀྱི་རྣམ་ཤེས་ཀྱིས་ཉམས་སུ་མྱོང་བ་ནི་རྣམ་པར་ཤེས་པ་དང། སྣ་ལྕེ་ལུས་ཀྱི་རྣམ་
པར་ཤེས་པས་ཉམས་སུ་མྱོང་བ་ནི་རྟོགས་པ་ཡིན་ཏེ། དེ་ལྟར་དུ་རེགས་པ་དང་ལུང་ལས་བཤད་པས་གྲུབ་པའི་ཕྱིར་ཏེ། རང་འགྲེལ་ལས། འདི་ལ་ཁུངས་ཅི་ཞིག་ཡོད་ཅི་ན། མདོ་དང་རིགས་པ་ཡོད་དེ་ཞེས་གསུངས་པའི་ཕྱིར། གཉིས་པ་ནི། དྲི་
མ་ཕ་རོལ་དབྱེ་བའི་ཕྱིར། །ཉིན་མོངས་ཅན་གྱི་སེམས་ཀྱི་ཚིག་།ཅེས་གསུངས། ཕྲ་མའི་ལས་ལམ་གྱི་ངོ་བོ་ཡོད་དེ། ཕ་རོལ་མཐུན་པ་དབྱེ་བའི་ཕྱིར་འདུ་ཤེས་མ་འཁྲུལ་བས་ཉོན་མོངས་ཅན་གྱི་ཕ་རོལ་གྱི་ངོན་གོ་བའི་ཚིག་གང་ཡིན་པའི་ལས་
ལམ་དེ་དེ་ཡིན་པའི་ཕྱིར་ཏེ། རང་འགྲེལ་ལས། དོན་མངོན་པར་གོ་བ་དང་མ་ནོར་བཞེས་བྱ་བར་སྦྱར་རོ། །ཞེས་གསུངས་པའི་ཕྱིར། ཉོན་མོངས་ཅན་མ་ཡིན་ན་མི་འགྱུར་ཏེ། གང་སྤེལ་ལས། ཉོན་མོངས་ཅན་གྱི་སེམས་ཞེས་བྱ་བ་ནི་དེ་ལ་ཕན་
བའི་ཕྱིར་མ་ཡིན་པའོ། །ཞེས་གསུངས་པའི་ཕྱིར། འདི་གཞན་འང་སྦྱོར། གསུམ་པ་ནི། ཚིག་རྩུབ་པོ་ནི་མི་སྙན་པ། ཞེས་གསུངས་ཚིག་རྩུབ་ཀྱི་ལས་ལམ་གྱི་ངོ་བོ་ཡོད་དེ། འདུ་ཤེས་མ་འཁྲུལ་ཞིང་ཉོན་མོངས་ཅན་གྱི་ངག་མི་སྙན་པ་སྨྲས་
བོལ་གྱི་དོན་གོ་བ་དེ་དེ་ཡིན་པའི་ཕྱིར། རང་འགྲེལ་ལས། ཉོན་མོངས་ཅན་གྱི་ཚིག་དང་དོན་མངོན་པར་གྲོ་བ་དང། མ་ནོར་བ་ཞེས་བྱ་བར་སྦྱར་ཏེ། ཞེས་གསུངས་པའི་ཕྱིར། འདིས་སེམས་དགེ་བའི་ཚིག་མི་སྙན་པ་ཚིག་རྩུབ་མ་ཡིན་པར་

[087A]༄༅། །བསྟན་ནོ། །བཞི་པ་ནི། ཉོན་མོངས་ཅན་ཀུན་ཀྱལ་བ་ཉིད་།ཁ་བསག་གྲུ་དང་ཟློས་གར་བཞིན། །བསྟན་བཅོས་དན་བཞིན། ཞེས་གསུངས། ཆིག་ཀྱལ་གྱི་ལས་ལམ་གྱི་ངོ་བོ་ཡོད་དེ། ཉོན་མོངས་
ཅན་གྱི་ཚིག་དེ་དེ་ཡིན་པའི་ཕྱིར་ཏེ། རྩ་བར། ཉོན་མོངས་ཅན་ཀུན་ཀྱལ་བ་ཉིད། ཅེས་དང། རང་འགྲེལ་ལས། ཉོན་མོངས་ཅན་གྱི་ཚིག་ཐམས་ཅད་ནི་ཚིག་ཀྱལ་བ་ཡིན་ནོ། །ཞེས་སོ། །ཁ་ཅིག་རྫུན་སོགས་ལས་གཞན་པའི་ཉོན་
མོངས་ཅན་གྱི་ཚིག་དེ་ཚིག་ཀྱལ་བ་ཟེར་བ་མི་འཐད་པར་ཐལ། ཉོན་མོངས་ཅན་རྫུན་སོགས་ཀྱང་ཚིག་ཀྱལ་དུ་འདིར་འདོད་པའི་ཕྱིར་ཏེ་རྒྱལ་སྲས་མ་ལས་ཀྱང། ཉོན་མོངས་ཅན་གཞན་ཡིན་པ་འབའ་ཞིག་ཏུ་མ་ཟད་རྫུན་དུ་སྨྲ་
པ་ལ་སོགས་པ་གསུམ་ཡང་ཡིན་པའོ། །ཞེས་དང། གང་སྤེལ་ལས་ཀྱང། དེ་ལྟར་བྱས་ན་རྫུན་དུ་སྨྲ་བ་དེ་ནི་ཚིག་ཀྱལ་བ་ཡང་ཡིན་ལ། ཞེས་གསུངས་པའི་ཕྱིར། དེས་ཚིག་ཀྱལ་ལ་དུ་མ་ཡོད་དེ་རྫུན་སོགས་ཀྱི་ཚིག། དེ་མིན་པའི་
ལས་ལམ་གྱི་ཚིག་ཀྱལ་དང། ལས་ལམ་མ་ཡིན་པའི་ཚིག་ཀྱལ་སོགས་ཡོད་པའི་ཕྱིར། གཞན་བཤད་ཟེན། ཕྱི་མ་ནི། གང་སྤེལ་ལས། ཡང་ཀྱལ་བ་ཡིན་ལ་ལས་ཀྱི་ལམ་མིན་པ་ཇི་ལྟར་ཞེན། དེའི་ཚེ་སེམས་ཅན་རྣམས་འདོད་
ཆགས་ཤས་ཆུང་བ་ཡིན་པའི་ཕྱིར། ཞེས་གསུངས་པའི་ཕྱིར། སྡེ་བ་གཞན་ནི་དེའི་ངོ་བོ་ཡོད་དེ། རྫུན་སོགས་གསུམ་ལས་གཞན་པའི་ཉོན་མོངས་ཅན་གྱི་ཚིག་དེ་དེ་ཡིན་པའི་ཕྱིར་ཏེ། རྩ་བར། གཞན་ནི་དེ་ལས་གཞན་ཉོན་མོངས།།

[087B] །དབྱེ་ན་བཞི་སོགས་ཡོད་དེ། རྙད་བཀུར་ཐོབ་ཕྱིར་ཁ་བསག་སྨྲ་བ་དང། ཆགས་བས་གླུ་དང་ཟློས་གར་མཁན་བཞད་གང་སྨྲ་བ་གསུམ་བཞིན་དུ། ཕྱི་བའི་བསྟན་བཅོས་དན་པ་འདོན་པ་བཞིན་དང་བཞི་སོགས་ཡོད་པའི་ཕྱིར་ཏེ་
རྩ་བར། ཁབ་སག་གླུ་དང་ཟློས་གར་བཞིན། །བསྟན་བཅོས་ངན་བཞིན། ཞེས་གསུངས། གསུམ་པ་ལ། བརྣབ་སེམས་གནོད་སེམས་ལོག་ལྟ་གསུམ། དང་པོ་ནི། ས་རྣ་བ་སེམས་ནི། ལོག་བས་གཞན་གྱི་ནོར་ལ་ཆགས། །ཞེས་གསུངས་
བརྣབ་སེམས་ཀྱི་ལས་ལམ་གྱི་ངོ་བོ་ནི་ཡོད་དེ། ལོག་པ་སྟེ་མི་རིགས་པས་གཞན་གྱི་ནོར་ལ་བརྣབ་སེམས་ཏེ་དེ་བདག་གིར་གྱུར་ན་ཞེས་འདུན་པའི་ཆགས་བློ་དེ་དེ་ཡིན་པའི་ཕྱིར། དེར་ཐལ། ལོག་པའི་དོན་དེ་གར། བརྣབ་སེམས་ཀྱི་དོན་
དེ་ཡིན་པའི་ཕྱིར། དང་པོ་གྲུབ་སྟེ། གང་སྤེལ་ལས། ལོག་པས་གཞན་གྱི་ནོར་ལ་ཆགས། །ཞེས་བྱ་བ་ནི། མི་རིགས་པར་ཆགས་པ་སྟེ། ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། འཇིག་རྟེན་ན་བརྣབ་
སེམས་སྤངས་ཏེ། ཞེས་བྱ་བ་ནི་འདོད་པ་ལ་འདུན་པ་སྤང་སྟེ་ཞེས་བྱ་བའི་དོན་ཏོ། །ཞེས་གསུངས་པའི་ཕྱིར། འདོད་པ་ལ་འདུན་པ་ཡིན་ཡང་བརྣབ་སེམས་ཡིན་མི་དགོས་ཏེ། དེ་ལ་ལོག་པར་ཆགས་པས་མ་ཁྱབ་པའི་ཕྱིར་ཏེ། གང་
སྤེལ་ལས། འཁོར་ལོས་སྒྱུར་བ་རྣམས་དང་བྱང་གི་སྒྲ་མི་སྙན་རྣམས་ལ་ཡང་བརྣབ་སེམས་ཀྱི་ལས་ལམ་ཡོད་པར་འགྱུར་དུ་འོང་བས་ལོག་པས་གཞན་གྱི་ནོར་ལ་ཆགས་པ་གང་ཡིན་པ་དེ་ལས་ཀྱི་ལམ་ཡིན་ནོ། །ཞེས་དང། རྒྱལ་

[088A]༄༅། །སྲས་མ་ལས་ཀྱང། དེའི་ཕྱིར་བ་རྣབ་སེམས་ཐམས་ཅད་ལས་ཀྱི་ལམ་མ་ཡིན་ནོ། །ཞེས་གསུངས་པའི་ཕྱིར། གཉིས་པ་ནི། གནོད་སེམས་སེམས་ཅན་ལ་སྡང་བ། །ཞེས་གསུངས། གནོད་སེམས་ཀྱི་
ལས་ལམ་གྱི་ངོ་བོ་ཡོད་དེ། ཞེ་སྡང་བས་སེམས་ཅན་ལ་གནོད་པར་བྱེད་འདོད་ཀྱི་བློ་དེ་ཡིན་པའི་ཕྱིར། གསུམ་པ་ལ། དངོས་དང། ཞར་བྱུང་གཉིས། དང་པོ་ནི། དགེ་དང་མི་དགེ་མེད་ལྟ་བ། །ལོག་པར་ལྟ་བ་ཡིན། ཞེས་གསུངས། ལོག་
ལྟའི་ལས་ལམ་གྱི་ངོ་བོ་ཡོད་དེ། ལས་འབྲས་དང་འཕགས་ཆེས་ཅི་རིགས་ལ་སྐུར་བ་འདེབས་པའི་ཤེས་རབ་ཉོན་མོངས་ཅན་དེ་དེ་ཡིན་པའི་ཕྱིར། དེར་ཐལ། རྩ་བར། ལོག་ལྟའི་དང་པོ་གཉིས་ལས་ཚངས་པར་མ་བསྟན་པས་དེ་ལྟར་
སྦྱོར་དགོས་པའི་ཕྱིར་ཏེ། རང་འགྲེལ་ལས། ལས་དང་འབྲས་བུ་དང་འཕགས་པ་ལ་སྐུར་བ་འདེབས་པ། འདི་ནི་རིལ་གྱིས་ལོག་པར་ལྟ་བ་ཡིན་ནོ། །ཚིགས་སུ་བཅད་པར་ནི་དང་པོ་ཙམ་ཞིག་བསྟན་པར་ཟད་དོ་ཞེས་དང། གང་
སྤེལ་དང་རྒྱལ་སྲས་མ་གཉིས་ཀ་ལས་ཀྱང། དགེ་དང་མི་དགེ་མེད་ལྟ་བ། །ཞེས་བྱ་བ་ནི་དཔེར་བརྗོད་པ་ཙམ་དུ་ཟད་པའི་ཕྱིར་རོ་།ཞེས་གསུངས་པའི་ཕྱིར། ལས་འདྲས་དང་འཕགས་པ་ལ་སྐུར་འདེབས་སོ་སོར་ཡོད་དེ། སྦྱིན་པ་མེད་པ་
ནང་ཉེས་སྤྱད་མེད་པའི་པར་ལས་ལ་སྐུར་བ་འདེབས་དང། མ་མེད་ཕ་མེད་སོགས་ཀྱང་ལས་ལ་སྐུར་འདེབས་དང། ལེངས་སླད་མེད་པ་ནས་རྫུས་སྐྱེས་མེད་པའི་བར་འབྲས་བུ་ལ་སྐུར་འདེབས་དང། འཇིག་རྟེན་ན་ཡང་དག་པར་སོང་བ་མེད་

[088B] དགྲ་བཅོམ་པ་མེད་ཀྱི་བར་འཕགས་པ་ལ་སྐུར་བ་འདེབས་ཚུལ་ཡིན་པའི་ཕྱིར། སྒྲོ་འདོགས་པའི་ལོག་ལྟའང་ཡོད་དེ་འཇིག་རྟེན་རྟག་པར་ལྟ་བ་དང་སྣོད་བཅུད་དབང་ཕྱུག་སོགས་ཀྱིས་བྱས་བལྟ་བུ་སོགས་ཡོད་པའི་ཕྱིར་འཚལ་
སེམས་སོགས་གསུམ་ཆོས་ཅན། ལས་ཀྱི་ལམ་ཡིན་ཏེ། རང་དང་མཚུངས་ལྡན་གྱི་སེམས་པ་ཁྱོད་ཀྱི་རྒྱུ་བའི་རྒྱུ་བའམ་འགྲོ་བ་དེའི་ཕྱིར། དེར་ཐལ། ཁྱོད་ཀྱི་དབང་གིས་སེམས་པས་དེ་ལྟར་འདུ་བྱེད་པའི་ཕྱིར། རྩ་བར། འདི་ལ། །གསུམ་
ལམ༑ ཞེས་དང། རང་འགྲེལ་ལས། དེ་དག་གི་རྒྱུ་བས་རྒྱུ་སྟེ། ཞེས་དང། རྒྱལ་སྲས་མ་ལས། བརྣབ་སེམས་ལ་སོགས་པ་དེ་དག་གི་རྒྱུ་བས་ཏེ་འགྲོས་ཀྱི་རྒྱུ་སྟེ། འགྲོའོ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། ལས་མ་ཡིན་པར་
བཤད་ཟིན། ལུས་ངག་གི་སྲོག་གཅོད་སོགས་བདུན་ནི་ཆོས་ཅན། ལས་ལམ་དུ་མ་ཟད་ལས་ཀྱང་ཡིན་ཏེ། ལུས་ངག་གི་ལས་ཀུན་ནས་སློང་བའི་སེམས་བ་ནི་དེ་དག་ལ་བརྟེན་ནས་འཇུག་པས་ན་ལས་ཀྱི་ལམ་ཡིན་ལ་ལུས་ངག་གི་ལས་
ཡིན་པ་དེས་ན་ལས་ཀྱང་ཡིན་པའི་ཕྱིར་ཏེ། རྩ་བར། བདུན་ནི་ལས་ཀྱང་ཡིན། ཞེས་དང། རང་འགྲེལ་ལས། སྲོག་གཅོད་པ་ལ་སོགས་པ་བདུན་ནི་ལུས་དང་དག་གི་ལས་ཡིན་པའི་ཕྱིར་ལས་ཀྱང་ཡིན་ལ། ལས་ཀྱི་ལམ་ཡིན་པས། ཞེས་
གསུངས་པའི་ཕྱིར། དེས་ན་འདིའི་ལས་ལམ་ལ་དངོས་གཞིས་ཁྱབ་སྟེ་དེ་དག་གི་སྦྱོར་བ་བདུན་ནི་ལས་ལམ་གྱི་ཆེད་དུ་འཇུག་པས་ལས་ལམ་མ་ཚངས། མཇུག་བདུན་ནི་ལས་ལམ་དེའི་རྩ་བ་ཅན་ཡིན་པས་ལས་ལམ་ལས་འདས་ཤིང། དེར་

[089A]༄༅། །མ་ཟད་ལས་ལམ་བཅུ་དགེ་མི་དགེ་ཆེ་ལོང་བསྡུས་ཤིང་སྦྱོར་མཇུག་ཆེ་ལོང་མིན་པའི་ཕྱིར། ཇི་སྐད་དུ་རང་འགྲེལ་ལས་ཅིའི་ཕྱིར་སྦྱོར་བ་དང་མཇུག་དག་ལས་ཀྱི་ལམ་མ་ཡིན་ཞེ་ན། འདི་ལྟར་དེ་དག་ནི་
དེའི་དོན་དང། དེའི་རྩ་བ་ཅན་དུ་འཇུག་པ་ཡིན་ནོ། །སྔར་ཡང་ཆེ་ལོང་བསྡུས་པའི་ཕྱིར། ཞེས་བཤད། ཅེས་གསུངས་པའི་ཕྱིར་རྟགས་གསུམ་པ་གྲུབ་སྟེ། ལས་ལམ་དེ་དག་འཇིག་རྟེན་འདིར་འཕེལ་འགྲིབ་ཀྱི་དབང་གིས་སྣོད་བཅུད་
འཕེལ་འགྲིབ་བྱེད་ལ་སྦྱོར་མཇུག་གིས་དེ་མི་བྱེད་པའི་ཕྱིར་ཏེ། རང་འགྲེལ་ལས། འཇིག་རྟེན་ན་གང་དག་འཕེལ་བ་དང་འགྲིབ་པས་ཕྱིན་གི་དངོས་པོ་རྣམས་འཕེལ་བ་དང་འགྲིབ་པ་ཡིན་ནོ། །ཞེས་གསུངས་པའི་ཕྱིར་དང། རྩ་བར། ཐམས་ཅད་
བདག་པོ་རྒྱུ་མཐུན་དང། སོགས་ཀྱིས་བཤད་པའི་ཕྱིར། གཉིས་པ་ལ་ཇི་གཅོད་ཚུལ་དང། འཚམས་སྦྱར་ཚུལ་གཉིས། དང་པོ་ནི། མེད་པར་ལྟ་བས་རྩ་བ་གཅོད། །འདོད་གཏོགས་སྐྱེས་ནས་ཐོབ་པ་རྣམས། །རྒྱུ་དང་འབྲས་ལ་སྐུར་འདེབས་པས། །
ཀུན་གྱིས་རིམ་གྱིས་མིའི་ནང་དུ། །སྐྱེ་བ་བུད་མེད་ཀྱིས་གཅོད་དོ་།ལྟ་སྤྱད་དེ་ནི་མི་ལྡན་པའོ། །ཞེས་གསུངས། མི་དགེ་བ་གང་གིས་དགེ་རྩ་གཅོད་པ་ཡོད་དེ། མེད་པར་ལྟ་བའི་ལོག་ལྟས་གཅོད་པའི་ཕྱིར་ཏེ། རྩ་བར། མེད་པར་ལྟ་བས་རྩ་
བ་གཅོད། །ཅེས་སོ། །བསྟན་བཅོས་དང་མི་འགལ་ཚུལ་གྱིས་དེ་ལྟར་བཤད་དགོས། དེ་ཡང་འདོད་གཏོགས་ཀྱི་དགེ་རྩ་རྣམས་རྩ་བ་ནས་གཅོད་ཀྱི། གཟུགས་གཟུགས་མེད་ཀྱི་དགེ་རྩ་མི་གཅོད་དེ། དེའི་རྒྱུད་ལ་མེད་པའི་ཕྱིར་ཏེ་

[089B] འདོད་གཏོགས། ཞེས་སོ། །འདོད་གཏོགས་ཀྱི་འང་སྐྱེས་ནས་ཐོབ་པ་ཁོ་ན་གཅོད། སྦྱོར་བྱུང་མི་གཅོད་དེ། དེའི་སྦྱོར་བྱུང་སྔར་ལོག་ལྟ་ཆུང་དུའི་ཆུང་དུའི་དུས་ནས་ཉམས་ཟིན་པའི་ཕྱིར་ཏེ། རྩ་བར། སྐྱེས་ནས་ཐོབ་པ་རྣམས། ཞེས་སོ། །
ལོག་ལྟ་ཀུན་གྱིས་མི་གཅོད་དེ། རྒྱུ་དང་འབྲས་བུ་ལ་སྐུར་བ་འདེབས་པས་གཅོད་པ་འཕགས་པ་ལ་སྐུར་བ་འདེབས་པས་མི་གཅོད་པའི་ཕྱིར་ཏེ་རྩ་བར། རྒྱུ་དང་འབྲས་ལ་སྐུར་འདེབས་པས། །ཞེས་སོ། །དེས་དགེ་རྩ་ཀུན་མི་གཅོད་ཀྱང་ཆུང་དུ་
གཅོད་དོ། །ཁ་ཅིག་ཟག་མེད་དང་སྐལ་བ་མི་མཉམ་པས་མི་གཅོད་ཟས་པ་མི་འཐད་དེ། སྐལ་བ་མཉམ་མི་མཉམ་ཟག་བཅས་ཟག་མེད་ལ་དམིགས་པ་ཀུན་གྱིས་གཅོད་པའི་ཕྱིར། རྩ་བར། ཀུན་གྱིས། ཞེས་དང། རང་འགྲེལ་ལས། འདི་
སྐད་དུ་ཀུན་གྱིས། ཞེས་དང། གང་སྤེལ་ལས། འདི་སྐད་དུ་ཞེས་བྱ་བ་ནི་བྱེ་བྲག་ཏུ་སྨྲ་བ་རྣམས་སོ། །ཀུན་གྱིས་ཞེས་བྱ་བ་ནི་ཟག་པ་དང་བཅས་པ་དང་ཟག་པ་མེད་པ་ལ་དམིགས་པ་དང་སྐལ་བ་མཉམ་པ་དང་སྐལ་བ་མི་མཉམ་པའི་
ཁམས་ལ་དམིགས་པས་སོ། །ཞེས་གསུངས་པའི་ཕྱིར། འདི་ལྟར་མ་ཤེས་པར་ཁ་ཅིག་ལོག་ལྟ་ཀུན་གྱིས་སྨྲས་སོ། །གཅོད་ཚུལ་ལ་ཁ་ཅིག་མཐོང་སྤང་ལྟར་ཅིག་ཅར་ཟེར་ན་མི་འཐད་པར་ཐལ། སྒོམ་སྤང་སྤོང་པ་ལྟར་རིམ་གྱིས་གཅོད་པའི་
ཕྱིར་ཏེ། ལོག་ལྟ་ཆུང་དུའི་ཆུང་དུས་དགེ་རྩ་ཆེན་པོའི་ཆེན་པོ་གཅོད་ཅིང། དེ་བཞིན་དུ་ལོག་ལྟ་ཆེན་པོའི་ཆེན་པོས་དགེ་རྩ་ཆུད་དུའི་ཆུང་དུ་གཅོད་པའི་ཕྱིར་ཏེ། རྩ་བར་རིམ་གྱིས་ཞེས་དང་རང་འགྲེལ་ལས། འདི་སྐད་དུ་རིམ་གྱིས་ཞེས་

[090A]༄༅། །བརྗོད་དེ་སྒོམ་པས་སྤང་བར་བྱ་བའི་ཉོན་མོངས་བཞིན་དུ། ཞེས་སོགས་དང། རྒྱལ་སྲས་མ་ལས། ལོག་པར་ལྟ་བ་རྣམ་པ་དགུས་ཀྱང་དགེ་བའི་རྩ་བ་རྣམ་པ་ཀུན་ཏུ་གཅོད་པར་འགྱུར་རོ་།ཞེས་གསུངས་པའི་
ཕྱིར༑ འགྲོ་བ་མིའི་ནང་ཁོ་ནར་གཅོད་ཀྱི་འགྲོ་བ་གཞན་ན་དུ་མི་གཅོད་དེ། ངན་སོང་བ་རྣམས་ཤེས་རབ་མི་བརྟན། ལྟ་རྣམས་ལ་ལས་ཀྱི་འབྲས་བུ་མངོན་དུ་འགྱུར་བའི་ཕྱིར་ཏེ། རྩ་བར། མིའི་ནང་དུ། ཞེས་དང། རང་འགྲེལ་ལས། མིའི་ནང་
ཁོ་ན་དག་ཏུ་གཅོད་ཀྱི། ཞེས་གསུངས་པའི་ཕྱིར། གླིང་གསུམ་ཁོ་ནར་གཅོད་ཀྱི་སྒྲ་མི་སྙན་ན་མེད་དེ། དེ་སྡིག་པའི་བསམ་པ་མི་བརྟན་པའི་ཕྱིར། མི་ཡང་སྐྱེས་པ་བུད་མེད་གང་རུང་གི་གཅོད་ཀྱི་ཟ་མ་སོགས་ཀྱི་རྟེན་ལ་མེད་དེ། དེ་དག་བསམ་པ་མི་
བརྟན་པའི་ཕྱིར་ཏེ། རྩ་བར། སྐྱེས་པ་བུད་མེད་ཀྱིས་གཅོད་དོ་།ཞེས་གསུངས་པའི་ཕྱིར། དེ་ཡང་ལྟ་བ་སྤྱད་པས་གཅོད་ཀྱི། སྲེད་པ་སྤྱད་པས་མ་ཡིན་ཏེ། དེ་བསམ་པ་གཡོ་བའི་ཕྱིར་ཏེ། རྩ་བར་ལྟ་སྤྱད། ཅེས་སོ། །དགེ་རྩ་ཆད་པ་དེའི་ངོ་བོ་
ནི་ཡོད་དེ། དགེ་རྩ་དེ་དར་མི་ལྡན་པ་དེ་ཡིན་པའི་ཕྱིར་ཏེ། རྩ་བར། དེ་ནི་མི་ལྡན་པའོ། །ཞེས་སོ། །གཉིས་པ་ནི། འཚམས་ནི་ཐེ་ཚོམ་ཡོད་ལྟ་བས། །མཚམས་མེད་བྱེད་པའི་དེ་ལ་མིན། །ཞེས་གསུངས་དགེ་རྩ་ཆད་པས་འཚམས་སྦྱོར་
ཚུལ་ཡོད་དེ། རྒྱུ་འབྲས་ལ་ཡོད་དམ་སྙམ་པའི་ཐེ་ཚོམ་དང། རྒྱུ་དང་འབྲས་བུ་ཡོད་པར་ངེས་པའི་ཡང་དག་པའི་ལྟ་བ་གང་རུང་གིས་འཚམས་སྦྱོར་བའི་ཕྱིར་ཏེ། རྩ་བར། འཚམས་ནི་ཐེ་ཚོམ་ཡོད་ལྟ་པས། །ཞེས་སོ། །ཉིད་འཚམས་སྦྱོར་

[090B]སྦྱོར་ཏེ། འཚམས་གཅིག་ཆར་སྦྱོར་ཡང་སྐྱེ་བ་རིམ་གྱིས་སྐྱེས་པའི་ཕྱིར། དེར་ཐལ། དེ་སྐོར་དགུའི་ཐོབ་པ་ཅིག་ཅར་རྙེད་ནས་མངོན་གྱུར་དུ་རིམ་ཅན་འབྱུང་པའི་ཕྱིར་ཏེ། རང་འགྲེལ་ལས། ཉིད་
འཚམས་ནི་རྣམས་པ་དགུ་གཅིག་ཅར་སྦྱོར་ལ། མངོན་སུམ་དུ་ནི་རིམ་གྱིས་འགྱུར་ཏེ། ཞེས་གསུངས་པའི་ཕྱིར། དགེ་རྩ་ཆད་པ་ཐམས་ཅད་ཚེ་འདིར་འཚམས་སྦྱོར་བར་མ་ངེས་ཏེ། མཚམས་མེད་བྱེད་པའི་དགེ་རྩ་ཆད་པ་ནི་ཚེ་འདི་ལ་འཚམས་
སྦྱོར་བ་མ་ཡིན་པའི་ཕྱིར། དེར་ཐལ། དེ་ལ་རྒྱུའི་སྟོབས་ཀྱིས་དགེ་རྩ་ཆད་ན་དམྱལ་བ་ནས་འཆི་འཕོ་བའི་ཚེ་སྦྱོར། རྐྱེན་གྱི་སྟོབས་ཀྱིས་དགེ་རྩ་ཆད་ན་དམྱལ་བར་སྐྱེ་བའི་ཚེ་སྦྱོར་བ་ཡིན་ཏེ། རྩ་བར། དམྱལ་བར་སྐྱེས་པའི་འདི་ལ་མིན། །ཞེས་སོ། །
གཉིས་པ། སེམས་པ་གང་ལས་ལམ་དུ་དང་ལྷན་ཅིག་འབྱུང་དཔྱད་པ་ལ། མི་དགེ་བའི་དུ་འབྱུང་དང། དགེ་བའི་དུ་འབྱུང་གཉིས། དང་པོ་ནི། མི་དགེ་བརྒྱད་ཀྱི་བར་དག་དང། །སེམས་པ་ཅིག་ཅར་ལྷན་ཅིག་འབྱུང། །ཞེས་གསུངས། མི་དགེ་
པའི་ལས་གཅིག་ནས་བརྒྱད་ཀྱི་བར་དང་སེམས་ཅིག་ལྷན་ཅིག་འབྱུང་གི་།མི་དགེ་བ་དགུ་དང་བཅུ་དང་སེམས་པ་ལྷན་ཅིག་བྱུང་བ་མེད་དེ་ཡིད་ཀྱི་ལས་མི་དགེ་བ་གསུམ་དང་ལྷན་ཅིག་ཏུ་འབྱུང་པ་མི་སྲིད་པའི་ཕྱིར། ལོག་གཡེམ་
བཅོལ་བས་རྫོགས་པར་མི་འགྲུབ་པའི་ཕྱིར། ཁྱབ་སྟེ། ཡིད་ཀྱི་སེམས་པ་དང་དགེ་མི་དགེ་བའི་ལས་ལམ་དུ་འབྱུང་དཔྱད་པའི་སྐབས་ཡིན་པའི་ཕྱིར། མི་དགེ་བ་གཅིག་དང་སེམས་པ་ལྷན་ཅིག་འབྱུང་བ་ཡོད་དེ་ཡིད་ཀྱི་གསུམ་གང་རུང་ཁོ་ན་སེམས་པ་

[091A]༄༅། །ལྷན་ཅིག་འབྱུང་བའི་ཕྱིར། གཉིས་སོགས་དང་ལྷན་ཅིག་འབྱུང་བ་ཡོད་དེ། དེ་གཉིས་དང་ལྷན་ཅིག་འབྱུང་བ་ནི་མ་བྱིན་པ་ལེན་པ་ལྟ་བུ་དང། གསུམ་དང་ནི་རང་ཉིད་གནོད་སེམས་ལ་གནས་ནས་སྲོག་གཅོད་ཅིང་
མ་བྱིན་ལེན་གཞན་ལ་ཅོལ་བ་ལྟ་བུ་དང། བཞི་དང་ནི་ཡིད་ཀྱི་གསུམ་གང་རུང་ལ་གནས་ཏེ་ཕ་རོལ་དབྱེ་ཕྱིར་རྫུན་དང་ཕྲ་མ་ཚིག་རྩུབ་སྨྲ་བ་ལྟ་བུ་དང། ལྔ་དང་དྲུག་དང་བདུན་དང་ནི་ཡིད་ཀྱི་གསུམ་གང་རུང་ལྡན་པས་འདོད་ལོག་དང་གཞན་ལ་ལུས་ངག་
གི་གསུམ་དང་བཞི་དང་ལྔ་བཅོལ་བ་ལྟ་བུ་ཡིན་པའི་ཕྱིར། བརྒྱད་དང་ལྷན་ཅིག་འབྱུང་བ་ཡོད་དེ། ཡིད་ཀྱི་གསུམ་གང་རུང་ལ་གནས་ཏེ་འདོད་ལོག་སྤྱད་ཅིང་གཞན་ལ་ལུས་ངག་གི་དྲུག་བཅོལ་བས་རྔོགས་པ་ལྟ་བུ་ཡིན་པའི་ཕྱིར། གཉིས་པ་ནི། དགེ་
བ་བཅུ་ཡི་བར་དག་དང། །གཅིག་དང་བརྒྱ་དང་ལྔ་དང་མིན་།ཞེས་བྱུང། དགེ་བའི་ལས་ལམ་སྡོམ་པའི་དབང་དུ་བྱས་པའི་གཟུགས་ཅན་དང་སེམས་པ་ལྷན་ཅིག་འབྱུང་ཚུལ་ཡོད་དེ། སྤྱིར་བཏང་ལ་སྡོམ་པའི་དབང་དུ་བྱས་ཀྱང་དགེ་བ་གཅིག་ནས་
བཅུའི་བར་དག་ཕལ་ཆེར་དང་སེམས་པ་ལྷན་ཅིག་འབྱུང་བ་ཡོད་པའི་ཕྱིར། དམིགས་བསལ་ཡོད་དེ། སྡོམ་པའི་དབང་དུ་བྱས་ནས་དགེ་བའི་ལས་ལམ་གཅིག་ཁོ་ན་དང་ལྔ་ཁོ་ན་དང། བརྒྱད་ཁོ་ན་དང་སེམས་པ་ལྷན་ཅིག་འབྱུང་བ་མེད་
པའི་ཕྱིར། གཅིག་ཁོ་ན་དང་སེམས་པ་ལྷན་ཅིག་འབྱུང་བ་མེད་དེ་བརྣབ་སེམས་མེད་པ་དང་གནོད་སེམས་མེད་པ་ཕན་ཚུན་དེས་ལྡན་པའི་ཡིན་པའི་ཕྱིར་དང། སྣ་གཅིག་གི་སྡོམ་པ་སྣ་གཅིག་མེད་པའི་ཕྱིར་ཏེ། གང་སྤེལ་ལས། རེ་

[091B] ནས། སྤོང་བ་གཅིག་གི་བདག་ཉིད་ཀྱི་སྡོམ་པ་མེད་པའི་ཕྱིར། ཞེས་གསུངས་པའི་ཕྱིར་གཉིས་སོགས་དང་ཡོད་དེ། གཉིས་དང་ནི་ཡིད་ཀྱི་གསུམ་པོ་གང་རུང་ལ་གནས་པ་ལྟ་བུ་དང། གསུམ་དང་ནི་
ཡིད་ཤེས་དགེ་བ་ལ་གནས་པ་ལྟ་བུ་དང། བཞི་དང་ནི་དུས་ཀྱིས་ཀུན་སློང་ཉོན་མོངས་ཅན་དང་ལུང་མ་བསྟན་ལ་གནས་དུས་ཀྱི་དགེ་བསྙེན་གྱི་སྡོམ་པ་སྤོང་བཞི་ལྟ་བུ་དང། དྲུག་དང་ནི་དུས་ཀྱི་ཀུན་སློང་དབང་ཤེས་དགེ་བ་ལ་གནས་དུས་ཀྱི་དགེ་ཚུལ་
གྱི་སྡོམ་པ་སྤོང་བཞི་ལྟ་བུ་ཡིན་པའི་ཕྱིར། རྒྱུ་མཚན་དེས་ན་ལྔ་ཁོ་ན་དང་སེམས་པ་ལྷན་ཅིག་འབྱུང་བ་མེད་དེ། གང་སྤེལ་ལས། ལྔ་དང་ལྷན་ཅིག་འབྱུང་བ་ཡང་མ་ཡིན་ཏེ། སྤོང་བ་གཉིས་དང་གསུམ་དང་ལྔའི་བདག་ཉིད་ཀྱི་སྡོམ་པ་མེད་
པའི་ཕྱིར། ཞེས་གསུངས་པའི་ཕྱིར། བདུན་སོགས་དང་སེམས་པ་ལྷན་ཅིག་འབྱུང་བ་ཡོད་དེ། བདུན་དང་ནི་དུས་ཀྱི་ཀུན་སློང་ལུང་མ་བསྟན་ནམ་ཉོན་མོངས་ཅན་ལ་གནས་དུས་ཀྱི་དགེ་སློང་གི་སྡོམ་པ་སྤོང་བདུན་ལྟ་བུ་དང། དགུ་དང་ནི་དུས་ཀྱི་ཀུན་སློང་
དབང་ཤེས་དགེ་བ་ལ་གནས་པའི་དགེ་སློང་གི་སྡོམ་པ་ལྟ་བུ་ཡིན་པའི་ཕྱིར། བརྒྱད་དང་ལྷན་ཅིག་འབྱུང་བ་མ་ཡིན་ཏེ། དེ་འདྲའི་སྡོམ་པ་མེད་པའི་ཕྱིར། ཁྱབ་སྟེ། འདི་དགེ་བའི་ལས་ལམ་དང་སྡོམ་པའི་དབང་གིས་ཡིན་པའི་ཕྱིར་ཏེ། གང་
སྤལ་ལས། བརྒྱད་དང་ལྷན་ཅིག་འབྱུང་བ་ཡང་མ་ཡིན་ཏེ། སྤོང་པ་ལྔའམ་དྲུག་གི་བདག་ཉིད་ཀྱི་སྡོམ་པ་མེད་པའི་ཕྱིར་རོ། །ཞེས་གསུངས་པའི་ཕྱིར། བཅུ་དང་སེམས་པ་ལྷན་ཅིག་འབྱུང་བ་ཡོད་དེ་ཟད་དང་མི་སྐྱེ་ཤེས་པ་ལས་གཞན་

[092A]༄༅། །བའི་ཡིད་ཀྱི་རྣམ་ཤེས་དགེ་བའི་དུས་ཀྱི་དགེ་སློང་གི་སྡོམ་པ་ལྟ་བུ་ཡིན་པའི་ཕྱིར། དེར་ཐལ། དེ་དུས་ཡིད་ཀྱི་གསུམ་དང་དགེ་སློང་གི་སྤོང་བདུན་དང་བཅུ་ཡོད་ལ། ཟང་དང་མི་སྐྱེ་ཤེས་པ་ལས་གཞན་ཡིད་
ཤས་དགེ་པའི་བསམ་གཏན་གྱི་སྡོམ་པ་དང། ཟག་མེད་ཀྱི་སྡོམ་པ་ཡང་ལུས་ངག་གི་འདུན་དང་ཡིད་ཀྱི་གསུམ་དང་བཅུ་ཡོད་པའི་ཕྱིར་ཏེ། རང་འགྲེལ་ལས། བཅུ་དང་ལྷན་ཅིག་འབྱུང་བ་ནི་དེ་ལས་གཞན་པའི་དགེ་བའི་ཡིད་ཀྱི་རྣམ་པར་
ཤེས་པ་ལ་གནས་པ་དགེ་སློང་གི་སྡོམ་པ་ཡང་དག་པར་ལེན་པ་ཁོ་ན་དང། ཞེས་གསུངས་པའི་ཕྱིར། ཁྱབ་སྟེ། དེ་ལས་གཞན་ཞེས་པ་ཟད་དང་མི་སྐྱེ་ཤེས་པ་ལས་གཞན་ཡིན་པའི་ཕྱིར། གང་སྤེལ་ལས་ཟད་དང་མི་སྐྱེ་བ་ཤེས་པ་
དང་མཚུངས་པར་ལྡན་པ་ལས་གཞན་པའི་དགེ་བའི་ཡིད་ཀྱི་རྣམ་པར་ཤེས་གཞེས་གསུངས་པའི་ཕྱིར། དེ་དག་སྡོམ་པའི་དབང་གིས་དགེ་བཅུའི་ལས་ལམ་དབྱད་པ་ཡིན་ཏེ། སྡོམ་པར་མ་སྦྱར་ན་གཅིག་ངང་སེམས་པ་ལྷན་ཅིག་འབྱུང་བ་
[?]པའི་ཕྱིར་ཏེ། གང་སྦེལ་ལས། རེ་ཞིག་འདི་ནི་སྔོམ་པས་བསྡུས་པ་རྣམས་ཀྱི་ངེས་པ་ཡིན་ནོ། །ཞེས་གསུངས་པའི་ཕྱིར་དང། རང་འགྲེལ་ལས། སྡོམ་པ་མ་གཏོགས་པར་ནི་གཅིག་དང། ཞེས་གསུངས་པའི་ཕྱིར། བར་མའི་དབང་གིས་
གཅིག་དང་ལྔ་དང་བརྒྱད་དང་སེམས་པ་ལྷན་ཅིག་འབྱུང་བ་ཡོད་དེ། སེམས་ལུང་མ་བསྟན་གྱིས་སྤོང་བའི་ཡན་ལག་གཅིག་བླངས་པ་ལྟ་བུ་གཅིག་དང། དགེ་བའི་ཡིད་ཀྱི་རྣམ་པར་ཤེས་པས་སྤོང་བའི་ཡན་ལག་གཉིས་བླངས་པ་ལྟ་བུ་ལྔ་དང། དགེ་

[092B]དག་པར་བླངས་པ་ལྟ་བུ་བརྒྱད་དང་སེམས་པ་ལྷན་ཅིག་འབྱུང་བའི་ཕྱིར་ཏེ། དང་བོ་གྲུབ་སྟེ། རང་འགྲེལ་ལས། སྔོམ་པ་མ་གཏོགས་པར་ནི་གཅིག་དང་ལྷན་ཅིག་འབྱུང་བ་ཡང་ཡོད་
དེ༑ སེམས་གཞན་དང་ལྡན་པ་སྤོང་བའི་ཡན་ལག་གཅིག་ཡང་དག་པར་ལེན་ནའོ། །ཞེས་གསུངས་བའི་ཕྱིར། ཁྱབ་སྟེ། སེམས་གཞན་ལུང་མ་བསྟན་དང་ཉོན་མོངས་ཅན་གང་རུང་ལ་བྱེད་པའི་ཕྱིར་ཏེ། གང་སྦེལ་ལས། སེམས་གཞན་དང་
ལྡན་པ་ཞེས་བྱ་བ་ནི་མི་དགེ་བ་དང་ལུད་དུམ་བསྟན་པའི་སེམས་དང་ལྡན་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། ཡན་ལག་གཉིས་ཡང་དག་པར་ལེན་ན་ནི་ལྔ་དང་ལྷན་ཅིག་སྟེ་ཡིད་ཀྱི་གསུམ་དང་ལུས་ཀྱི་
གཉིས་དང་བོ། །ཞེས་གསུངས་པའི་ཕྱིར། གསུམ་བ་གྲུབ་སྟེ། གང་སྤོལ་ལས། གང་སྦོལ་ལས། ཡན་ལག་ལྔ་ཡང་དག་པར་ལེན་པ་ནི་ན་བརྒྱད་དང་ལྷན་ཅིག་ཅིག་ཅར་འབྱུང་སྟེ། དེ་ལ་ནི་གཟུགས་ཅན་ལྔ་དང་ཡིད་ཀྱི་གསུམ་འབྱུང་དོ། །ཞེས་གསུངས་པའི་
ཕྱིར། འདིར་མཐའ་ཅུད་ཟད་[?]ན་ཕྱད་ན། ཁ་ཅིག་ན་རེ། དགེ་བའི་ལས་གཅིག་ཁོ་ན་དང་མ་ཡིན་ཏེ། དགེ་སེམས་སུ་གྱུར་བའི་བརྣབ་སེམས་མེད་པ་དང་གནོད་སེམས་མེད་པ་གཉིས་འབྲལ་མི་རུང་བའི་ཕྱིར་ཟེར་ན། འོ་ན་ཡིད་ཀྱི་དེ་གཉིས་འབྲལ་མི་རུང་ཡིན་
ན། དགེ་བའི་ལས་གཅིག་ཁོན་དང་སེམས་བ་ལྷན་ཅེག་འབྱུང་བ་མེད་པས་ཁྱབ་པར་ཐལ། དེའི་རྗེས་ཁྱབ་གྲུབ་པའི་ཕྱིར། འདོད་ན་སྲོག་གཅོད་པ་ཁོ་ན་སྤོང་བར་ཁས་བླངས་པའི་སྣ་གཅིག་སྤྱོད་པའི་དགེ་བསྙེན་ལུང་མ་བྲ་སྟན་གྱི་སེམས་དང་ཉོན་

[093A]༄༅། །མོངས་ཅན་གྱི་སེམས་གང་རུང་ལ་གནས་དུས་ཀྱི་དེའི་དགེ་བའི་ལས་ལམ་གཅིག་ཁོ་ནམ་ཡིན་པར་ཐལ། ཡིད་ཀྱི་བརྣབ་སེམས་མེད་པ་དང་གནོད་སེམས་མེད་པ་གཉིས་ཕན་ཚུན་འབྲལ་མི་རུང་བའི་ཕྱིར་ཁྱབ་པ་
ཁས༑ རྟགས་གྲུབ་སྟེ། བདག་མེད་ཡིན་པའི་ཕྱིར། འདོད་མི་ནུས་ཏེ་དེའི་ཚེ་གང་ཟག་དེའི་རྒྱུད་ལ་དགེ་པའི་ལས་བཅུའི་སྲོག་གཅོད་སྤོང་བའི་ལས་གཅིག་བུ་མངོན་གྱུར་ཡོད་ཀྱི་ཡིད་དང་ལུས་ངག་གི་དགེ་བ་གཞན་མངོན་གྱུར་མེད་པའི་ཕྱིར་
དེར་ཐལ། སེམས་ཉོན་མོངས་ཅན་དང་ལུང་མ་བསྟན་གང་རུང་མངོན་དུ་གྱུར་དུས་ཀྱི་དེ་འདྲའི་གང་ཟག་ཡིན་པའི་ཕྱིར། ཁྱབ་སྟེ་དེའི་ཚེ་སྲོག་གཅོད་སྤོང་པའི་རྣམ་རིག་མ་ཡིན་པ་ཁོ་ན་མངོན་གྱུར་དུ་ཡོད་བའི་ཕྱིར་ཏེ། རྩ་བར། གཡེང་དང་སེམས་
མེད་པ་ཡི་ཡང། །ཞེས་སོ། །གཞན་ཡང། གཅིག་དང་བརྒྱད་དང་ལྔ་དང་མིན། །ཞེས་པའི་གཅིག་གི་དོན་དེ་ལྟར་བཤད་རིགས་པར་ཐལ་ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་སྡོམ་པར་མ་སྦྱར་བའི་དགེ་བའི་ལས་ལམ་གཅིག་ངང་སེམས་པ་
ལྷན་ཅིག་བྱུང་བ་མེད་པར་འཆད་རིགས་པར་ཐལ། འདོད་པ་དེའི་ཕྱིར། འདོད་མི་ནུས་ཏེ། དེའི་གཅིག་དེ་སྡོམ་པ་གཟུགས་ཅན་གྱི་སྣ་གཅིག་ལ་བྱེད་དགོས་པའི་ཕྱིར། དེར་ཐལ། སེམས་པ་དེ་ལ་ལས་ཀྱི་ལམ་གཟུགས་ཅན་སྡོམ་པས་བསྡུས་
པ་གཅིག་དང་ལྷན་ཅིག་འབྱུང་བ་མ་ཡིན་ཏེ་ཞེས་བཤད་དགོས་པའི་ཕྱིར་ཏེ། རྒྱལ་སྲས་མ་ལས། སེམས་པ་ལས་ཀྱི་ལམ་གཟུགས་ཅན་སྡོམ་པར་བསྡུས་བ་ཞིག་དང་ལྷན་ཅིག་འབྱུང་བ་ཡང་མ་ཡིན་ཏེ། དགེ་བསྙེན་གྱི་སྡོམ་པ་ལ་སོགས་

[093B] ཤིན་ཏུ་གསལ་ལོ། །གཞན་ཡང་སྒྲུབ་བྱེད་འགོད་ཚུལ་དེ་ཡང་མི་འཐད་པར་ཐལ། དེའི་སྒྲུབ་བྱེད་དགེ་བསྙེན་གྱི་སྡོམ་ལྡན་ཉོན་མོངས་ཅན་དང་ལུང་མ་བསྟན་གྱི་ཚེ་ཡང་སྤོང་བཞི་དང་ལྡན་པའི་ཕྱིར། ཞེས་འགོད་
པའི་ཕྱིར། དེར་ཐལ། དེར་སྤོང་བཞི་འགོད་པ་འམ་སློང་པ་གཅིག་གི་བདག་ཉིད་ཀྱི་སྡོམ་པ་མེད་པ་གང་རུང་འགོད་དགོས་པའི་ཕྱིར། དང་པོ་གྲུབ་སྟེ། རྒྱལ་སྲས་མ་ལས། དགེ་བསྙེན་གྱི་སྡོམ་པ་ལ་སོགས་པ་ལ་ཉོན་མོངས་པ་ཅན་དང་ཞེས་པ་
ནས་རྫུན་དུ་སྨྲ་བ་སྤོང་བ་དག་གདོན་མི་ཟ་བར་ལྷན་ཅིག་འབྱུང་བའི་ཕྱིར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གང་སྤེལ་ལས། སྤོང་བ་གཅིག་གི་བདག་ཉིད་ཀྱི་སྡོམ་པ་མེད་པའི་ཕྱིར་རོ། །ཞེས་གསུངས་པའི་ཕྱིར། གཞན་ཡང། བརྒྱད་དང་
ལྔ་གཉིས་སྡོམ་པར་མ་སྦྱར་བར་བཤད་རིགས་པར་ཐལ། ཁྱོད་ཀྱིས་དེ་གཉིས་སྡོམ་པར་མ་སྦྱར་བར་བཤད་པའི་ཕྱིར། འདོད་མི་ནུས་ཏེ་དེའི་བརྒྱད་སྡོམ་པའི་སྒོས་མེད་ཚུལ་བཤད་དགོས་པ་གང་ཞིག་ལྔ་ཡང་སྡོམ་པའི་སྒོས་མེད་ཚུལ་བཤད་
དགོས་པའི་ཕྱིར། དང་པོ་གྲུབ་སྟེ། གང་སྤེལ་ལས། བརྒྱད་དང་ལྷན་ཅིག་འབྱུང་བ་ཡང་མ་ཡིན་ཏེ། སྤོང་བ་ལྔའམ་དྲུག་གི་བདག་ཉིད་ཀྱི་སྡོམ་པ་མེད་པའི་ཕྱིར་རོ། །ཞེས་དང། རྒྱལ་སྲས་མ་ལས། བརྒྱད་ཁོ་ན་དང་ཡང་མ་ཡིན་ཏེ། དགེ་
སློང་གི་[?][?]བསྡུས་པའི་ལུས་དང་ངག་གི་ལས་[?]རྣམས་ནི་ཉོན་མོངས་པ་ཅན་དང་ལུང་དུ་མ་བསྟན་པའི་སེམས་ཀྱི་གནས་སྐབས་ན་ཡང་བདུན་ཆར་ཡོད་པའི་ཕྱིར་ལ། དགེ་བའི་སེམས་ཀྱི་གནས་སྐབས་ན་ནི་དགུ་འམ་བཅུ་ཡོད་པའི་ཕྱིར་

[094A]༄༅། །རོ༑ ༑ཞེས་གསུངས་པའི་ཕྱིར། གཉིས་པ་གྲུབ་སྟེ། གད་སྤེལ་ལས། ལྔ་དང་ཡང་ལྷན་ཅིག་འབྱུང་བ་ཡང་མ་ཡིན་ཏེ། སྤོང་བ་གཉིས་དང་གསུམ་དང་ལྡའི་བདག་ཉིད་ཅན་མེད་པའི་ཕྱིར་རོ་།ཞེས་དང། རྒྱལ་སྲས་
མ་ལས་ཀྱང། ལྡ་ཁོ་ནའང་མ་ཡིན་ཏེ། ཞེས་པ་ནས། སྲོག་གཅོད་སྤོང་བ་ལ་སོགས་པ་སྔོམ་པས་བསྡུས་པ་བཞི་བོ་འདི་དག་ཀྱང་གདོན་མི་ཟ་བར་ལྷན་ཅིག་འབྱུང་བའི་ཕྱིར་རོ། །ཞེས་གསུངས་པའི་ཕྱིར་དེས་གཞན་ལ་དཔྱད་ལུགས་ཀྱང་
ཤེས་པར་གྱིས། གསུམ་པ་འགྲོ་བ་གང་ན་ལས་ལམ་དུ་ཡོད་དཔྱད་པ་ལ། མི་དགེ་བའི་དུ་དང། དགེ་བའི་དུ་ཡོད་དཔྱད་པ་གཉིས། དང་པོ་ནི། དམྱལ་བ་ན་ནི་ཀྱལ་བ་དང། །ཚིག་རྩུབ་གནོད་སེམས་རྣམས་གཉིས་སོ། །བརྣབ་སེམས་ལོག་
ལྟ་ལྡན་པས་སོ། །སྒྲ་མི་སྙན་ན་གསུམ་ཡོད་དེ། །དེ་ན་བདུན་པ་དངོས་སུ་ཡང། །འདོད་པ་གཞན་ན་མི་དགེ་བཅུ། །ཞེས་གསུངས། དམྱལ་བ་ན་ནི་སྨྲེ་སྔགས་ཀྱི་ངག་ཀྱལ་དང་ཕན་ཚུན་ཚིག་རྩུབ་དང་སྡང་བའི་གནོད་སེམས་མངོན་དུ་
གྱུར་བ་དང་ལྡན་པ་གཉིས་ཀའི་སྒོས་ཡོད། བརྣབ་སེམས་དང་ལོག་ལྟ་ལྡན་པའི་སྒོས་ཡོད་ཀྱང་ལྷག་མ་རྣམས་མེད། སྒྲ་མི་སྙན་ན་བརྣབ་སེམས་གནོད་སེམས་ལོག་ལྟ་དག་ལྡན་པའི་སྒོས་དང། དེ་ན་བདུན་པ་ཚིག་ཀྱལ་མངོན་དུ་གྱུར་པའི་
སྒོ་ནས་ཀྱང་ཡོད་ལ་སྲོག་གཅོད་སོགས་མེད་པའི་ཕྱིར། དང་བོ་དམྱལ་བ་ན་ལུས་ཀྱི་གསུམ་དང། རྫུན་ཕྲ་མ་མངོན་གྱུར་མེད་དེ། །ལས་མ་ཟད་ན་བསད་ཀྱང་མི་འཆི། །རྫེས་དང་བུད་མེད་བདག་གིར་བཟུང་བ་མེད་པས་མ་བྱིན་ལེན་

[094B] དགོས་པ་མེད་པས་རྫུན་མེད། ཕྱེ་ཟིན་པས་ཕྲ་མ་མེད་པའི་ཕྱིར་ཏེ། རྩ་བར། དམྱལ་བ་སོགས་བྱུང། གཉིས་པ་ནི། སྒྲ་མི་སྙན་ན་ལུས་ངག་གི་གཞན་མེད་དེ། ཚེ་དེས་པས་སྲོག་གཅོད་མེད། བདག་གི་རམ་བཟུང་
བསམ་བྱིན་ལེན་མེད། བུད་མེད་བདག་གིར་མ་ཡིན་པས་ལོག་གཡེམ་མེད་སྡིག་པའི་སེམས་མེད་པས་རྫུན་དང་ཕྲ་མ་མེད། རྒྱུད་འཇམ་པས་ཚིག་རྩུབ་མེད་པའི་ཕྱིར་ཏེ། གང་སྤེལ་ལས། སྡིག་པ་ཅན་གྱི་བསམ་པ་མ་ཡིན་པའི་ཕྱིར་
སྲོག་གཅོད་པ་ལ་སོགས་པ་དྲུག་ཅར་ཡང་ལྡན་པ་དང་མངོན་དུ་གྱུར་པའི་སྒོས་མེད་དང། འདོད་པ་ན། གཟུགས་ཀྱི་སྔར་ནི། ཞེས་གསུངས་པའི་ཕྱིར་དང། རང་འགྲེལ་ལས། སྲོག་གཅོད་པ་ལ་སོགས་པ་མེད་དོ་།ཞེས་གསུངས་པའི་ཕྱིར། དེ་གཉིས་
ལས་གཞན་པའི་འདོད་པ་གཞན་ན་མི་དགེ་བ་བཅུ་ལྡན་པ་དང་མངོན་དུ་གྱུར་པའི་སྒོས་ཡོད་དེ། དུད་འགྲོ་དང་ཡི་དྭགས་དེང་ལྷ་དག་གི་ནང་ན་སྡོམ་མིན་མ་གཏོགས་པ་ཡོད། མི་དག་གི་ནང་ན་མི་དགེ་བ་བཅུ་དང་སྡོམ་མིན་ཀྱང་ཡོད་བའི་ཕྱིར་ཏེ། རྩ་བར་
འདོད་པ་གཞན་ན་མི་དགེ་བཅུ། །ཞེས་སོ། །གཉིས་པ་ནི། དགེ་བ་གསུམ་ནི་ཐམས་ཅད་ན། །རྙེད་དང་མངོན་དུ་གྱུར་སྒོ་ནས། །གཟུགས་མེད་འདུ་ཤེས་མེད་སེམས་ཅན། །རྙེད་པས་བདུན་ཡོད་ལྷག་བྱས་ན། །མངོན་དུ་གྱུར་པའི་སྒོ་ནས་
ཀྱང༑ ༑དམྱལ་བཅས་སྒྲ་མི་སྙན་མ་གཏོགས། །ཞེས་གསུངས། །ཡིད་ཀྱི་དགེ་བ་གསུམ་ནི་ཆོས་ཅན། ཁམས་གསུམ་དང་འགྲོ་བ་ལྡ་ཆར་ན་ཡོད་དེ། །དེ་དག་ན་མངོན་དུ་གྱུར་པ་དང་ལྡན་པའི་སྒོས་ཡོད། གཟུགས་མེད་པ་དང། འདུ་

[095A]༄༅། །ཤེས་མེད་པའི་སེམས་ཅན་ལ་འང་ལུས་ངག་གི་དགེ་བ་ལྡན་པ་ཁོ་ནའི་སྒོས་ཡོད། དེ་དག་གི་ལྷག་བྱས་ཏེ། ལྷག་མའི་ཁམས་དང་འགྲོ་བ་དམྱལ་བ་དང་བཅས་པའི་སྒྲ་མི་སྙན་མ་གཏོགས་བན་ལུས་ངག་གི་
ལས་ལམ་བདུན་མངོན་གྱུར་གྱི་སྒོས་ཀྱང་ཡོད་པའི་ཕྱིར། དང་པོ་གྲུབ་སྟེ། རྩ་བར། དགེ་བ་གསུམ་རི་ཐམས་ཅད་ན། །རྙེད་དང་མངོན་དུ་གྱུར་སྒོ་ནས། །ཞེས་དང། ཐམས་ཅད་ཀྱི་དོན་རང་འགྲེལ་ལས། ཁམས་གསུམ་པོ་ཐམས་ཅད་
ན་འགྲོ་བ་ལྔ་ཆར་ན་མངོན་གྱུར་བ་དང། ཞེས་གསུངས་པའི་ཕྱིར། གཉིས་པ་གྲུབ་སྟེ། གཟུགས་མེད་ཀྱི་འཕགས་པ་ཟག་མོད་སྤོང་བདུན་དང། གཟུགས་མེད་ས་སྐྱེ་དང་འདུ་ཤེས་མེ་ད་པའི་སེམས་ཅན་དག་ཀྱང་བསམ་གཏན་གྱི་སྔོམ་
པའི་སྤོང་བདུན་ལྡན་པའི་སྒོས་ཡོད་པའི་ཕྱིར་ཏེ། རྩ་བར། གཟུགས་མེད་འདུ་ཤེས་མེད་སེམས་ཅན། །རྙེད་པའི་བདུན་ཡོད། ཅེས་སོ། །གསུམ་པ་གྲུབ་སྟེ། ལྷ་དང་མི་ལ་སྤོང་བདུན་གྱི་སྔོམ་བ་ཡོད་དུད་འགྲོ་དང་ཡི་དྭགས་ལ་བར་
མའི་ལུས་ངག་གི་དགེ་ལམ་བདུན་མངོན་གྱུར་ཡོད་པའི་ཕྱིར་ཏེ། རྩ་བར། ལྷག་བྱས་ན། མངོན་དུ་གྱུར་པའི་སྒོ་ནས་ཀྱང། །དམྱལ་བཅས་སྒྲ་མི་སྙམ་མ་གཏོགས། །ཞེས་དང། རང་འགྲེལ་ལས། ལྷག་མར་བྱས་པ་ནི་ཁམས་སམ་
འགྲོ་བ་གཞན་གང་ཡིན་པའོ། །ཞེས་དང། དགེ་བའི་ཁྱད་པར་ཡང་རང་འགྲེལ་ལས། དེ་དག་ཀྱང་དུད་འགྲོ་དང་ཡི་དྭགས་ཀྱི་ནང་དག་ན་ནི་སྔོམ་བས་བསྡུས་བ་མ་གཏོགས་པ་རྣམས་སོ། །ཞེས་སོ། །བཞི་བ་ལས་ཀྱི་འབྲས་བུ་ཞར་བྱུང་དང་བཅས་པ་

[095B] ལས་ཀྱི་འབྲས་བུ་དང། ཞར་གྱུར་གཉིས། དང་པོ་ནི་ཐམས་ཅད་བདག་པོ་རྒྱུ་མཐུན་དང། །རྣམ་སྨིན་འབྲས་བུ་འབྱིན་པར་འདོད། །སྡུག་བསྔལ་ཕྱིར་དང་བསད་ཕྱིར་དང། །གཟི་བྱིན་མེད་ཕྱིར་འབྲས་རྣམ་གསུམ། །ཞེས་གསུངས་
དགེ་བའི་ལས་ལམ་དང་མི་དགེ་བའི་ལས་ལམ་ཐམས་ཅད་ཆོས་ཅན་སྦྱོར་དངོས་མཇུག་གསུམ་གྱིས་འབྲས་བུ་གསུམ་སོ་སོར་འབྱིན་པར་འདོད་དེ། སྦྱོར་བའི་དབང་གིས་རྣམ་སྨིན་གྱི་འབྲས་བུ་དང། དངོས་གཞིའི་དབང་གིས་རྒྱུ་མཐུན་གྱི་འབྲས་
[LING MISSING]
[LING MISSING]
[LING MISSING]
མཐུན་འབྲས་བུ་ཆེ་ཐུས། མཇུག་ཏུ་བསད་བྱ་བ། ཟི་བྱིན་མེད་པར་བྱས་པས་སྨན་གཟི་མཐུ་རུང་བར་བྱས་པའི་ཕྱིར། དང་པོ་གྲུབ་སྟེ། རང་འགྲེལ་ལས། ཕ་རོལ་པོ་སྡུག་བསྔལ་བར་བྱས་པའི་ཕྱིར་རྣམ་པར་སྨིན་པས་འབྲས་བུས་དམྱལ་བ་

[096A]༄༅། །དག་ཏུ་སྡུག་བསྔལ་བར་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། དེའི་སྡུག་བསྔལ་བར་བྱས་པ་སྤྱོར་དུས་ཡིན་པའི་ཕྱིར་ཏེ། རྒྱལ་སྲས་མ་ལས། སྲོག་གཅོད་པའི་སྦྱོར་བས་ནི་དམྱལ་བར་སྡུག་
བསྔལ་མི་བཟད་པ་ཉམས་སུ་མྱོང་བར་འགྱུར་ཏེ། སྲོག་གཅོད་པའི་སྦྱོར་བ་བྱེད་བ་ན་བསད་པར་བྱ་བའི་སྲོག་ཆགས་ཤིན་ཏུ་སྡུག་བསྔལ་བར་འགྱུར་རོ། །ཞེས་གསུངས་པའི་ཕྱིར། གཉིས་བ་གྲུབ་སྟེ་རང་འགྲེལ་ལས། བསད་པའི་
ཕྱིར་རྒྱུ་མཐུན་པའི་འབྲས་བུས་ཚེ་ཐུང་དུར་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། བསད་དུས་དངོས་གཞིའི་དུས་ཡིན་པའི་ཕྱིར། རྒྱལ་སྲས་མ་ལས། འདིར་ནི་དངོས་ཀྱིས་ཚེ་ཐུང་བར་བགྱུར་ཏེ། ཇི་ལྟར་བས་ད་པར་བྱ་བའི་
སྲོག་ཆགས་དེའི་སྲོག་གཅོད་བ་ལྟར་འདིར་ཡང་དེ་དང་འདྲ་བ་ཁོ་ན་ཡིན་ནོ། །ཞེས་གསུངས་པའི་ཕྱིར་དང། སྡུག་བསྔལ་བར་བྱས་པ་རྣམ་སྨིན་ཆེ་ལ་དངོས་གཞི་ལ་སྡུག་བསྔལ་གྱི་ཚོར་བ་མེད་པའི་ཕྱིར་ཏེ། རྒྱལ་སྲས་མ་ལས། ལས་ཀྱི་
ལམ་དངོས་ནི་སྐད་ཅིག་མ་གཅིག་ཁོ་ན་ཡིན་ལ་དེ་ན་ཡང་སྡུག་བསྔལ་གྱི་ཚོར་བ་མེད་བས་འདིར་དངོས་ཀྱི་ཡིན་ཏེ་ཞེས་བརྗོད་བར་རིགས་སོ། །ཞེས་གསུངས་བའི་ཕྱིར། གསུམ་པ་གྲུབ་སྟེ། རང་འགྲེལ་ལས། གཟི་བྱིན་མེད་པར་བྱས་པའི་
ཕྱིར་བདག་པོའི་འབྲས་བུས་ཕྱིའི་སྨན་རྣམས་གཟི་མཐུ་ཆུང་བར་འགྱུར་ཏེ། ཞེས་གསུངས་བའི་ཕྱིར། ཁྱབ་སྟེ། འབྲས་བུ་གསུམ་སོ་སོར་འབྱུང་བའི་སྒྲུབ་བྱེད་ཀྱི་རྒྱུ་མི་འདྲ་བ་གསུམ་སོ་སོར་རྟགས་སུ་བཀོད་པའི་ཕྱིར་ཏེ། རྩ་བར། སྡུག་

[096B] །གཟི་བྱིན་མེད་ཕྱིར་འབྲས་རྣམས་གསུམ། །ཞེས་གསུངས་པའི་ཕྱིར་དང། དེའི་སྔ་འགྲེལ་དུ། རང་འགྲེལ་ལས། ཡང་ཅིའི་ཕྱིར་ལས་ཀྱི་ལམ་འདི་དག་གི་འབྲས་བུ་རྣམ་པ་གསུམ་མངོན་པར་འགྲུབ་ཅེ་ན། ཞེས་
སོགས་གསུངས་པའི་ཕྱིར། མི་དགེའི་ལ་[?]ལམ་བཅུ་ཀའི་རྣམ་སྨིན་འབྲས་བུ་ཆེན་བོས་དམྱལ་བ་འབྲིང་གིས་དུད་འགྲོ་ཆུང་དུས་ཡི་དྭགས་རྒྱུ་མཐུན་གྱི་སྲོག་གཅོད་ཀྱིས་ཚེ་ཐུང་བ་དང། མ་བྱིན་ལེན་གྱིས་ལོངས་སྤྱོད་དབུལ་བ་སོགས་དང། བདག་
འབྲས་སྲོག་གཅོད་ཀྱིས་ཡུལ་གཟི་མཐུ་ཆུང། མ་བྱིན་ལེན་གྱིས་ཡུལ་ལ་གནོད་པ་མང་པ་སོགས་ཡིན་པའི་ཕྱིར། འདིའི་སྡུག་བསྔལ་བ་དང་གཟི་བྱིན་མེད་པ་ནི་མི་དགེ་བའི་ལས་ལམ་གཞན་ལ་སྦྱར་ནས་བཤད་དོ། །ཡིད་ཀྱི་གསུམ་ལ་འདིར་
སྦྱོར་དངོས་མཇུག་གི་ཞིབ་ཆ་གྱིས། དགེ་བའི་ལས་ལམ་བཅུའི་འབྲས་བུ་གསུམ་ཡང་སྔར་བཤད་པ་དེ་ལྟར་ཡིན་ཏེ། ཕ་རོལ་པོ་སྡུག་བསྔལ་བར་མ་བྱས་པས་རྣམ་སྨིན་གྱི་འབྲས་བུས་བདེ་འགྲོར་སྐྱེ་སྲོག་གཅོད་པ་སྤངས་པས་ཚེ་རིང། གཞན་
གཟི་བྱིན་མེད་པ་མ་བྱས་པས་བདག་འབྲས་སྨན་མཐུ་ཆེ་བ་སོགས་ཡིན་པའི་ཕྱིར། གད་སྤེལ་ལས། ཐམས་ཅད་མི་དགེ་བ་ལས་བཟློག་སྟེ་སྦྱར་བར་བྱའོ། །ཞེས་བྱ་བ་ནི་སྲོག་གཅོད་པ་སྤངས་པས་གཞན་ལ་སྡུག་བསྔལ་མ་
བསྐྱེད་པ་དང་མ་བསད་པ་དང་གཟི་བྱིན་མེད་པར་མ་བྱས་པས་དེའི་ཕྱིར། དེ་ལ་འབྲས་བུ་རྣམ་པ་གསུམ་འབྱུང་ངོ། །ཞེས་གསུངས་པའི་ཕྱིར། དེ་སྐད་དུ་མདོ་ལས་ཀྱང། སྲོག་གཅོད་པ་སྤོང་བ་ཀུན་ཏུ་བསྟེན་པ་དང། གོམས་པར་བྱས་པ་

[097A]༄༅། །དང༑ ལན་མང་དུ་བྱས་པས་ན་ལྷ་དག་གི་ནང་དུ་སྐྱེ་བར་འགྱུར་རོ། །བརྒྱ་ལ་མི་རྣམས་དང་སྐལ་བ་མཉམ་བར་འོངས་ན་ཡང་ཚེ་རིང་བར་འགྱུར་ཏེ། ཞེས་གསུངས་པའི་ཕྱིར། ཁྱབ་སྟེ་བསྟེན་གོམས་ཡང་ཡང་
མངོན་བྱས་གསུམ་གྱས་སྦྱོར་དངོས་མཇུག་གསུམ་བསྟན་ཞིང་རྣམ་སྨིན་གྱི་འབྲས་བུས་ལྷར་སྐྱེ་བ་དང། རྒྱུ་མཐུན་མིར་སྐྱེས་ཀྱང་ཚེ་རིང་བ་དེ་ཡིན་པའི་ཕྱིར་ཏེ། ལས་རེ་རེ་ཡང་བསམ་སྦྱོར་སོགས་གསུམ་ཚོགས་དགོས་ཀྱང་བསམ་སྦྱོར་དངོས་
མཇུག་གི་དབང་གིས་འབྲས་བུ་སོ་སོར་ལག་རྗེས་འཇོག་ཚུལ་ཡིན་པའི་ཕྱིར། གཉིས་པ་ནི། ལོག་འཚོ་སྤྱངས་དཀའི་ཕྱིར་ལོགས་ཤིག་བསྟན་ཏོ་གལ་ཏེ་ཡོ་བྱད་ལ། །ཆགས་བསླང་མདོ་དང་འགལ་ཕྱིར་མིན་།ཞེས་བྱུང། ལོག་
འཚོའི་ངོ་བོ་ཡོད་དེ། ལུས་ཀྱི་ལས་དང་ངག་གི་ལས་ལོག་པ་ཆགས་པ་ལས་སྐྱེས་པ་དེ་ཡིན་པའི་ཕྱིར། ལུས་ངག་གི་ལས་ལོག་པ་ལ་ལོག་འཚོས་མ་ཁྱབ་སྟེ། ཞེ་སྡང་དང་གཏི་མུག་ལས་སྐྱེས་པའི་ལུས་ངག་གི་ལས་ནི་ལོག་པའི་ལུས་ངག་གི་
ལས་ཡིན་ཀྱང་ལོག་འཚོ་མ་ཡིན་པའི་ཕྱིར་ཏེ། རྩ་བར། ལུས་དང་ངག་ལས་ཆགས་ལས་སྐྱེས། །ལོག་འཚོ། ཞེས་སོ། །མདོ་ལས། ལོག་པའི་ངག་དང། ལོག་པའི་ལས་ཀྱི་མཐའ་དང་ལོག་པའི་འཚོ་བ་ཞེས་ལོག་འཚོ་ལོག་
ཤིག་ཏུ་བསྟན་པའི་རྒྱུ་མཚན་ཡོད་དེ། དེ་སྦྱང་དཀའ་བའི་ཕྱིར་ཏེ། རྩ་བར། སྦྱང་དཀའི་ཕྱིར་ལོགས་ཤིག་བསྟན་ཏོ། །ཞེས་སོ་།གལ་ཏེ་ཁ་ཅིག་འཚོ་བའི་ཡོ་བྱད་ལ་ཆགས་པའི་ལུས་ངག་གི་ལས་ཁོ་ན་ལོག་འཚོ་ཡིན་གྱི་

[097B] བདག་དགའ་བར་བྱ་བའི་ཆེད་དུ་གར་དང་གླུ་ལེན་པ་སོགས་ལོག་འཚེ་མ་ཡིན་པའི་ཕྱིར། ཞེ་ན། དེ་མེད་དེ་ཚུལ་ཁྲིམས་ཀྱི་ཕུང་པོའི་མདོ་ལས། དད་པས་བྱིན་པ་ལ་ལོངས་སྦྱད་དེ་གླང་ཆེན་འཐབ་པ་དང་སྟོབས་འབྱེད་པ་སོགས་ལྟད་
མོ་ལ་ལྟ་བ་དང་རྔ་སྒྲ་གླུ་སོགས་སྒྲ་སྣ་ཚོགས་ལ་ཉན་ལྟ་སོགས་ཀྱང་ལོག་འཚོར་གསུངས་པ་དང་འགལ་བའི་ཕྱིར་ཏེ། ཚུལ་ཁྲིམས་ཀྱི་ཕུང་པོའི་མདོ་ལས། དགེ་སློང་དམ་བྲམ་ཟེ་ཁ་ཅིག་དད་པས་བྱིན་པ་ཡོངས་སུ་ལོངས་སྤྱད་ནས་ལྟད་མོ་སྣ་ཚོགས་
འདི་ལྟ་སྟེ། གླང་པོ་འཐབ་པ་དང། རྟ་འཐབ་པ་དང། ནས། བདས་[?]སྟོབས་འགྱེད་པ་དང། རྒྱལ་མཚན་གྱི་རྩེ་མོ་དང། སོགས་ནས་སྒྲ་སྣ་ཚོགས་འདི་ལྟ་སྟེ། གླང་པོ་ཆེའི་སྒྲ་དང་ཞེས་སོགས་གསུངས་པའི་ཕྱིར། ཁྱབ་སྟེ། མདོ་དེས་ལོག་
འཚོར་ཚིག་ལ་མེད་ཀྱང་ཆགས་པས་ཡུལ་ལོག་པར་ལོངས་སྤྱོད་པའི་ཕྱིར་ཏེ། རང་འགྲེལ་ལས། ལོག་པའི་འཚོ་བར་བཞག་སྟེ། ཅིའི་ཕྱིར་ཞེ་ན། ལོག་པའི་ཡུལ་ལ་ལོངས་སྤྱོད་པའི་ཕྱིར་རོ། །ཞེས་གསུངས་པའི་ཕྱིར། གསུམ་པ། ལས་
གང་གིས་འབྲས་བུ་གང་འགྲུབ་ཚུལ་ལ་མདོར་བསྟན། རྒྱས་པར་བཤད་པ་གཉིས། དང་པོ་ནི། དྲིར་བཅས་སྤོང་བའི་ལམ་དག་གི། ནས། ལུང་བསྟན་མིན་གང་གསུམ་གྱིས་སོ། །ཞེས་བྱུང། །དྲིར་བཅས་ཏེ་ཟག་བཅས་ཉོན་མོངས་གྲོ་བ་འཇིག་
རྟེན་པའི་སྒོམ་ལམ་བར་ཆད་མེད་ལམ་གྱི་ལས་སེམས་པ་ཆོས་ཅན་འབྲས་བུ་ལྔ་དང་བཅས་པ་ཡིན་ཏེ། རྣམ་སྨིན་གྱི་འབྲས་བུ་རང་སར་གཏོགས་པའི་རྣམ་སྨིན་ཡིད་འོང་དང་རྒྱུ་མཐུན་གྱི་འབྲས་བུ་ཏིང་ངེ་འཛིན་གྱི་རིགས་འདྲ་ཕྱི་མ་དང། སྐྱེས་བུ་བྱེད་འབྲས་

[098A]༄༅། །རྣམ་གྲོལ་ལམ་དང་བྲལ་འབྲས་འོག་སའི་ཉོན་མོངས་པ་སྤངས་པའི་བྲལ་བ་དང། བདག་འབྲས་སྔར་མ་བྱུང་བའི་རང་ལས་གཞན་པའི་འདུས་བྱས་རྣམས་དང་བཅས་པའི་ཕྱིར་ཏེ། རྩ་བར་དྲིར་
བཅས་སྦོངས་པའི་ལམ་དག་གི་ལས་ནི་ལྔ་ཡི་འབྲས་བུར་བཅས། །ཞེས་སོ། །དྲི་མེད་དེ་ཟག་མེད་ཉོན་མོངས་སྤོང་བའི་བར་ཆད་མེད་ལམ་གྱི་ལས་སེམས་བ་ཆོས་ཅན། འབྲས་བུ་བཞི་དང་བཅས་ཏེ། རྣམ་སྨིན་གྱི་འབྲས་བུ་མ་
གཏོགས་པའི་འབྲས་བུ་བཞི་དང་བཅས་པའི་ཕྱིར་ཏེ། རྩ་བར། དྲི་མེད་བཞི་ཡིས། ཞེས་སོ། །སྤོང་བའི་ལམ་ལས་གཞན་པའི་ལས་དགེ་བ་ཟག་བཅས་དང་མི་དགེ་བའི་ལས་གང་ཡིན་པའང་ཆོས་ཅན། འབྲས་བུ་བཞི་
རང་བཅས་ཏེ། བྲལ་བའི་འབྲས་བུ་མ་གཏོགས་པའི་འབྲས་བུ་བཞི་དང་བཅས་པའི་ཕྱིར་ཏེ། རྩ་བར། ཟག་བཅས་གཞན། །དགེ་དང་མཾ་དགེ་གང་ཡིན་པའང། །ཞེས་གསུངས་པའི་ཕྱིར། སྤོང་བའི་ལམ་ལས་གཞན་པའི་ལས་
ཟག་པ་མེད་པ་དང་ལུང་དུ་མ་བསྟན་པའི་ལས་གང་ཡིན་པ་ཆོས་ཅན། འབྲས་བུ་གསུམ་དང་བཅས་པ་ཡིན་ཏེ། རྣམ་སྨིན་གྱི་འབྲས་བུ་དང་བྲལ་འབྲས་མ་གཏོགས་པའི་འབྲས་བུ་གསུམ་དང་བཅས་པའི་ཕྱིར་ཏེ། རྩ་བར། ཟག་པ་
མེད་པ་ལྷག་མ་དང། ལུང་བསྟན་མིན་གང་གསུམ་གྱིས་སོ། །ཞེས་སོ་།གཉིས་པ་རྒྱས་བཤད་ལས། དགེ་སོགས་ཕན་ཚུན་འབྲས་བུ་དུ་བཅས་དང། དུས་གསུམ་ཕན་ཚུན་འབྲས་བུ་དུ་བཅས་དང། ཁམས་གསུམ་འབྲས་བུ་དུ་བཅས་

[098B] སློབ་སོགས་ཕན་ཚུན་འབྲས་བུ་དུ་བཅས་དང། མཐོང་སྤང་སོགས་འབྲས་བུ་དུ་བཅས་དང་ལྔ། དང་པོ་ནི། དགེ་བའི་དགེ་ལ་སོགས་པ་ནི། །ནས། དེ་དག་གཉིས་དང་གསུམ་དང་གསུམ། །ཞེས་བྱུང། དགེ་བའི་འབྲས་བུ་དགེ་མི་
དགེ་ལུང་མ་བསྟན་ཇི་ཙམ་འབྱུང་བ་ཡོད་དེ། དེའི་འབྲས་བུ་དགེ་བ་ལ་རྣམ་སྨིན་འབྲས་བུ་མ་ཡིན་པའི་རྒྱུ་མཐུན་གྱི་འབྲས་བུ་སྐྱེས་བུ་བྱེད་འབྲས། བདག་འབྲས་བྲལ་འབྲས་བཞི་འབྱུང། སོགས་པས་དེའི་མི་དགེ་བ་ལ་རྣམ་སྨིན་གྱི་དང་རྒྱུ་མཐུན་གྱི་དང་བྲལ་འབྲས་
གསུམ་མ་གཏོགས་པའི་གཉིས་དང། དེའི་འབྲས་བུ་ལུང་མ་བསྟན་ལ་རྒྱུ་མཐུན་དང་བྲལ་འབྲས་མ་གཏོགས་པའི་ལྷག་མ་གསུམ་འབྱུང་བའི་ཕྱིར་ཏེ། རྩ་བར། དགེ་བའི་དགེ་ལ་སོགས་པ་ནི། །བཞི་དང་གཉིས་དང་དེ་བཞིན་གསུམ། །ཞེས་སོ། །མི་དགེ་བའི་འབྲས་
བུ་དགེ་མི་དགེ་ལུང་མ་བསྟན་གསུམ་ཅི་ཙམ་འབྱུང་བ་ཡོད་དེ། མི་དགེ་བའི་འབྲས་བུ་དགེ་བ་ལ་སྐྱེས་བུ་བྱེད་འབྲས་དང་བདག་འབྲས་གཉིས་དང། དེའི་འབྲས་བུ་མི་དགེ་བ་ལ་རྣམ་སྨིན་དང་བྲལ་འབྲས་མ་གཏོགས་པ་གསུམ་དང། དེའི་འབྲས་བུ་ལུང་མ་བསྟན་ལ་བྲལ་
འགྲས་མ་གཏོགས་པའི་འབྲས་བུ་བཞི་འབྱུང་བ་ཡིན་པའི་ཕྱིར་ཏེ་རྩ་བར། མི་དགེའི་དགེ་སོགས་གཉིས་དང་ནི། །གསུམ་དང་བཞི་དང་རིམ་པ་བཞིན། །ཞེས་སོ། །ལུང་མ་བསྟན་གྱི་འབྲས་བུ་དགེ་མི་དགེ་ལུང་མ་བསྟན་ཇི་ཙམ་འབྱུང་བ་ཡོད་དེ། ལུང་མ་
བསྟན་གྱི་འབྲས་བུ་དགེ་བ་ལ་སྐྱེས་བུ་བྱེད་འབྲས་དང་བདག་འབྲས་གཉིས་དང། དེའི་འབྲས་བུ་མི་དགེ་བ་ལ་བྲལ་འབྲས་རྣམ་སྨིན་གྱི་འབྲས་བུ་མ་གཏོགས་པའི་གསུམ་དང། དེའི་འབྲས་བུ་ལུང་མ་བསྟན་ལ་བྲལ་འབྲས། རྣམ་སྨིན་འབྲས་བུ་མ་གཏོགས་

[099A]༄༅། །འབྲས་བུ་གསུམ་ཡོད་པའི་ཕྱིར་ཏེ། རྩ་བར། ལུང་བསྟན་མིན་གྱི་དགེ་ལ་སོགས། །དེ་དག་གཉིས་དང་གསུམ་དང་གསུམ། །ཞེས་སོ་།གཉིས་པ་ནི། འདས་པའི་ཐམས་ཅད་བཞི་ཡིན་ནོ། །ནས། གཞན་གྱིས་
པའི་གསུམ་དང་གཉིས། །ཞེས་བྱུང། འདས་པའི་ལས་ཆོས་ཅན། ཁྱོད་ཀྱི་འབྲས་བུ་དུས་གསུམ་ཐམས་ཅད་དང། དེ་ཐམས་ཅད་འབྲས་བུ་བཞི་དང་བཅས་པ་ཡིན་ཏེ། བྲལ་འབྲས་མ་གཏོགས་བ་བཞི་ཡོད་པའི་ཕྱིར་ཏེ། བྲལ་འབྲས་འདུས་མ་བྱས་
པས་དུས་སུ་མི་རུང་དགེ་བ་ཟག་བཅས་དང་མི་དགེ་བ་འདས་པ་རྣམས་ཀྱི་རྣམ་སྨིན་གྱི་འབྲས་བུ་འདས་པ་ཕྱི་མ་ཡིན། སྐྱེས་བུ་བྱེད་འབྲས་དེས་དྲངས་པའི་ལྷན་ཅིག་དང་ཕྱིས་མཇུག་ཐོགས་སུ་འདས་པ་གཉིས་དང་བདག་འབྲས་ལྷན་ཅིག་བྱུང་བའི་རང་མ་གཏོགས་པ་
གཞན་དང་ཕྱིས་འབྱུང་བའི་འདས་པ་གཉིས་དང། རྒྱུ་མཐུན་པའི་འབྲས་བུ་རིགས་འདྲ་ཕྱིས་འབྱུང་འདས་པ་རྣམས་ཡིན་པའི་འབྲས་བུ་འདས་པ་ད་ལྟར་བའི་ཚུལ་དེ་ཡིན། འབྲས་བུ་མ་འོངས་པ་ལ་དེའི་རྣམ་སྨིན་མ་འོངས་པ་ཡིན་ཏེ། སྐྱེས་བུ་བྱེད་འབྲས་དེས་
དྲངས་པའི་ཆོས་མ་འོངས་པ་འཐོབ་པ་དེ་ཡིན། བདག་འབྲས་དེའི་འབྲས་བུ་མ་འོངས་པ་དང། རྒྱུ་མཐུན་འབྲས་བུ་དེ་དང་འདྲ་བ་མ་འོངས་པ་རྣམས་ཡིན་པའི་ཕྱིར་ཏེ། རྩ་བར། འདས་པའི་ཐམས་ཅད་བཞི་ཡིན་ནོ། །ཞེས་སོ། །ད་ལྟར་བའི་ལས་
ཆོས་ཅན། ཁྱོད་ཀྱི་འང་བཞི་ཡོད་དེ། བར་མད་ལྟར་བ་ཡང་ནི་འབྲས་བུ་མ་འོངས་བ་ཡིན་ཀྱང། བྲལ་འབྲས་མ་གཏོགས་པ་འབྲས་བུ་བཞི་ཡོད་པ་འདས་པའི་རིགས་འདྲ་བའི་ཕྱིར་ཏེ། དེ་འབྲས་བུ་བར་མ་ད་ལྟར་བ་སྐྱེས་བུ་བྱེད་འབྲས་དང་བདག་

[099B] རྩ་བར། བར་མ་ཡི་ནི་མ་འོངས་པ། །བར་མ་གཉིས་སོ། །ཞེས་གསུངས་པའི་ཕྱིར། མ་སྐྱེས་བ་མ་འོངས་པའི་ལས་ཆོས་ཅན། ཁྱོད་འབྲས་བུ་གསུམ་དང་ལྡན་ཏེ་རྒྱུ་མཐུན་དང་བྲལ་འབྲས་པ་མ་གཏོགས་པའི་འབྲས་བུ་
གསུམ་འབྱུང་བའི་ཕྱིར་ཏེ། རྩ་བར། མ་སྐྱེས་པའི། །འབྲས་བུ་མ་འོངས་གསུམ་ཡིན་ནོ། །ཞེས་གསུངས་པའི་ཕྱིར། གསུམ་པ་ནི། རང་གིས་པའི་བཞི་ཡིན་ནོ། །གཞན་གྱི་ས་པའི་གསུམ་དང་གཉིས། །ཞེས་བྱུང། ཁམས་གསུམ་གྱི་ལས་རང་གིས་པའི་
འབྲས་བུ་སྒྲུབ་བལ་འབྲས་བུ་བཞི་ཡོད་དེ། བྲལ་འབྲས་མ་གཏོགས་པ་བཞི་མོད་པའི་ཕྱིར་ཏེ། དེ་སྲིད་ཚད་ཡིན་གྱི་སས་བསྡུས་ཐམས་ཅད་ལ་མ་ངེས་པའི་ཕྱིར་ཏེ། གང་སྤེལ་ལས། རང་གིས་བ་བཞི་ཡིན་ཏེ་ཞེས་བྱ་བ་འདི་ཡང་སྲིད་ཆད་ཀྱི་དབང་དུ་བྱས་
གྱི༑ ཞེས་གསུངས་པའི་ཕྱིར། ད་ཡང་ཡིན་ཏེ་རང་གི་སས་བསྡུས་ཟག་བཅས་དགེ་བས་འབྲས་བུ་ཟག་བཅས་སྒྲུབ་ན་རྣམ་སྨིན་རྒྱུ་མཐུན་སྐྱེས་བདག་བཞི་དང། ཟག་མེད་སྒྲུབ་ན་འབྲས་བུ་སྐྱེས་བདག་གཉིས་གང་ཞིག་ཟག་མེད་ཀྱིས་གཉིས་དང་གསུམ་སྒྲུབ་པའི་ཕྱིར། དང་
པོ་གྲུབ་སྟེ། གང་སྤེལ་ལས། ཟག་བ་མེད་པ་ལ་ཡང་རྣམ་པར་སྨིན་པའི་འབྲས་བུ་མེད་མོད་ཀྱི་རང་གིས་པའི་ཆོས་འདོད་བན་སྦྱོད་བ་ནས་སྲིད་པའི་རྩེ་མོའི་བར་ཅི་རིགས་པར་ལས་ཟག་པ་དང་བཅས་པ་དང། ཟག་པ་མེད་པའི་འབྲས་བུ་བཞིར་འགྱུར་རོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། ཟག་མེད་ཀྱིས་རང་སའི་ཟག་མེད་ཀྱི་ལས་སྒྲུབ་ན་རྒྱུ་མཐུན་སྐྱེས་བདག་གསུམ་དང། །ཟག་མེད་ཀྱིས་རང་སའི་ཟག་བཅས་ཀྱི་ལས་སྒྲུབ་ན་སྐྱེས་བདག་གཉིས་ཡིན་པའི་ཕྱིར་ཟུར་དང་པོ་གྲུབ་སྟེ། གང་སྤེལ་ལས། ཟག་པ་

[100A]༄༅། །མེད་བ་རྣམས་ནི་ཟག་བ་མེད་པའི་འབྲས་བུ་གསུམ་ཡིན་ཏེ་རྣམ་སྨིན་དང་བྲལ་བའི་འབྲས་བུ་མ་གཏོགས་སོ། །ཞེས་སོ། །ཟུར་གཉིས་པ་གྲུབ་སྟེ། གང་སྦེལ་ལས། ཟག་པ་དང་བཅས་པ་ནི་གཉིས་ཡིན་ཏེ། རྣམ་པར་
སྨིན་པ་དང་རྒྱུ་མཐུན་དང་བྲལ་པའི་འབྲས་བུ་མ་གཏོགས་སོ་།ཞེས་གསུངས་པའི་ཕྱིར་དང། རང་སའི་སྐབས་ཡིན་པའི་ཕྱིར་རོ་།དེ་དག་ལས་དེའི་རྟེན་རང་གིས་ན་ཡོད་པའི་འབྲས་བུ་སྐྱེས་ཚུལ་ཡིན་ནོ། །ལ་ལས་ནོར་བདུག། ཟག་མེད་ཀྱི་ལས་ཆོས་
ཅན། ས་གཞན་གྱི་ཟག་མེད་ལས་སྒྲུབ་ན་འབྲས་བུ་གསུམ་ཡིན་ཏེ། ས་གཞན་གྱི་སྐྱེས་བདག་རྒྱུ་མཐུན་གྱི་འབྲས་བུ་གསུམ་བྱེད་པའི་ཕྱིར་ཏེ། གྲུབ་མཐའ་ལས། ས་དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་ཡིན། །ཞེས་གསུངས་པའི་
ཕྱིར༑ ཁྱབ་སྟེ། ཟག་མེད་ཀྱི་ཆོས་མཉམ་པ་དང་ཁྱད་པར་ཅན་ས་གཞན་གྱི་ཡང་རྒྱུ་མཐུན་ཡོད་པའི་ཕྱིར། གང་སྤེལ་ལས། ཟག་པ་མེད་པའི་ལས་ཀྱི་འབྲས་བུ་ཟག་པ་མེད་པའི་ཆོས་གཞན་གྱི་ས་བ་ནི་གསུམ་སྟེ། སྐྱེས་བུ་བྱེད་པ་དང། བདག་
པོ་དང་རྒྱུ་མཐུན་པའི་འབྲས་བུ་རྣམས་སོ། །ཞེས་གསུངས་པའི་ཕྱིར། དེ་ཆོས་ཅན། ས་གཞན་གྱི་ཟག་བཅས་ཀྱི་ལས་སྒྲུབ་ན་གཉིས་ཡིན་ཏེ། སྐྱེས་བདག་གི་འབྲས་བུ་གཉིས་སུ་ངེས་པའི་ཕྱིར་ཏེ། གང་སྤེལ་ལས། གཞན་གྱིས་བའི་ཆོས་ཟག་བ་དང་
བཅས་པ་རྣམས་ནི་གཉིས་ཡིན་ཏེ། སྐྱེས་བུ་བྱེད་བ་དང་བདག་པོའི་འབྲས་བུ་དག་གོ། །ཞེས་གསུངས་པའི་ཕྱིར། དེ་བཞིན་དུ་ཟག་བཅས་ཀྱི་ལས་ཀྱི་འབྲས་བུ་ལའང་སྦྱོར་རིགས་ཏེ། གང་སྤེལ་ལས། དེ་བཞིན་དུ་གཞན་གྱིས་བའི་ཆོས་ཟག་པ་དང་

[100B] ཟག་པ་མེད་པ་རྣམས་ཀྱང་ཟག་བ་དང་བཅས་པའི་ལས་ཀྱི་གཉིས་ཡིན་ཏེ། སྐྱེས་བུ་བྱེད་པ་དང་བདག་པོའི་འབྲས་བུ་དག་གོ་ཞེས་གསུངས་པའི་ཕྱིར། དེ་ལྟར་བཤད་པས་ས་གཞན་གྱི་ཟག་བཅས་དང་ཟག་མེད་ཕན་ཚུན་ལ་འབྲས་བུ་
སོར་ཕྱེ་ནས་སྦྱར་ཚུལ་རང་འགྲེལ་གྱི་དངོས་བསྟན་ལ་ཁ་བསྐང་བ་ཡིན་ཏེ། གང་སྤེལ་ལས། གཞན་གྱིས་བ་གསུམ་དང་གཉིས། ཞེས་བྱ་བ་ལ་ཟག་པ་དང་བཅས་པ་དང། ཟག་པ་མེད་པས་དབྱེ་བས་ཕྱེ་ནས་བསྟན་ཏེ། ཞེས་གསུངས་པའི་ཕྱིར། གཞི་བ་སློབ་
སོགས་ཀྱི་དུ་ཡོད་ནི། སློབ་པའི་སློབ་ལ་སོགས་པ་གསུམ། ནས། སློབ་སོགས་གཉིས་དང་གཉིས་དད་ལྔ། །ཞེས་བྱུང། དེ་ལ་སློབ་པ་དང་མི་སློབ་བ་དང་གཉིས་ཀ་མིན་བ་གསུམ་ལས། སློབ་པའི་ལས་ཆོས་ཅན་འབྲས་བུ་སློབ་སོགས་གསུམ་ལ་
འབྲས་བུ་ཇི་ཙམ་སྐྱེད་ཀྱི་ཁྱད་པར་ཡོད་དེ། སློབ་པའི་ལས་ཀྱིས་འབྲས་བུ་སློབ་པ་སྒྲུབ་ན་རྣམ་སྨིན་དང་བྲལ་འབྲས་མ་གཏོགས་པའི་འབྲས་བུ་གསུམ་དང་ལྡན་པ། སོགས་པས་སློབ་པའི་འབྲས་བུ་མི་སློབ་པ་སྒྲུབ་ནའང་འབྲས་བུ་དེ་གསུམ་དང་ལྡན་སློབ་པའི་
འབྲས་བུ་སློབ་མི་སློབ་གཉིས་ཀ་མིན་བསྒྲུབ་ནའང་རྣམ་སྨིན་དད་རྒྱུ་མཐུན་གི་འབྲས་བུ་མ་གཏོགས་པ་གསུམ་འབྱུང་བའི་ཕྱིར་ཏེ་རྩ་བར། སློབ་པའི་སློབ་ལ་སོགས་གསུམ། །ཞེས་གསུངས་པའི་ཕྱིར་།གཉིས་པ་མི་སློབ་པའི་ལས་ཆོས་ཅན། འབྲས་བུ་སློབ་
སོགས་གསུམ་ལ་ཅི་ཙམ་སྐྱེད་ཀྱི་ཁྱད་པར་ཡོད་དེ། ཁྱོད་ཀྱིས་སློབ་པའི་ཆོས་སྐྱེད་ན་བདག་འབྲས་གཅིག་བུ་དང། ཁྱོད་ཀྱིས་མི་སློབ་པ་སྐྱེད་ན་རྣམ་སྨིན་དང་བྲལ་འབྲས་མ་གཏོགས་འབྲས་བུ་གསུམ་དང་སློབ་མི་སློབ་གཉིས་གམ་ཡིན་པའི་བྱེད་འབྲས་བདག་

[101A]༄༅། །འབྲས་འབྱིན་པ་ཡིན་པའི་ཕྱིར་ཏེ། རྩ་བར། མི་སློབ་ལས་ཀྱི་འབྲས་བུ་ནི། །སློབ་པ་ཡི་ནི་ཆོས་ལ་སོགས། །གཅིག་དང་གསུམ་དང་གཉིས་ཡིན་ནོ། །ཞེས་གསུངས་པའི་ཕྱིར། གསུམ་པ་སློབ་མི་སློབ་དེ་ལས་
གཞན་པ་གཉིས་ཀ་མ་ཡིན་པའི་ལས་ཆོས་ཅན། ཁྱོད་ཀྱི་འབྲས་བུ་སློབ་སོགས་གསུམ་ལ་འབྲས་བུ་ཇི་ཙམ་ལྡན་པའི་ཁྱད་པར་ཡོད་དེ་ཁྱོད་ཀྱི་འབྲས་བུ་སློབ་པ་ལ་བྱེད་འབྲས་བདག་འབྲས་གཉིས་དང་མི་སློབ་པ་ལ་ཡང་དེ་གཉིས་དང། སློབ་མི་སློབ་
གཉིས་ཀ་མ་ཡིན་པའི་འབྲས་བུ་ལྔ་ཅར་འབྱུང་བའི་ཕྱིར་ཏེ། རྩ་བར། དེ་ལས་གཞན་པའི་འབྲས་བུ་ནི། །སློབ་སོགས་གཉིས་དང་གཉིས་དང་ལྔ། །ཞེས་སོ། །ལྔ་པ་ལ། མཐོང་སྤང་སོགས་ཕན་ཚུན་འབྲས་བུ་དུ་བཅས་ནི། མཐོང་བའི་སྤང་བྱའི་དེ་ལ་
སོགས། །ནས། གཉིས་དང་བཞི་སྟེ་གོ་རིམ་བཞིན། །ཞེས་བྱུང། དེ་ལ་མཐོང་སྤང་སྒོམ་སྤང་སྤང་བྱ་མ་ཡིན་པའི་ལས་གསུམ་ལས་མཐོང་བའི་སྤང་པར་བྱ་བའི་ལས་ཆོས་ཅན། ཁྱོད་ཀྱི་འབྲས་བུ་མཐོང་སོགས་ཀྱི་དེ་ལ་འབྲས་བུ་ཇི་ཙམ་
འབྱུང་གི་ཁྱད་པར་ཡོད་དེ། ཁྱོད་ཀྱི་འབྲས་བུ་མཐོང་སྤང་ལ་རྣམ་སྨིན་དང་བྲལ་འབྲས་མ་གཏོགས་གསུམ་དང། སྒོམ་སྤང་ལ་བྲལ་འབྲས་མ་གཏོགས་བཞི་དང། སྤང་བྱ་མ་ཡིན་པ་ལ་བདག་འབྲས་གཅིག་བུ་ཡིན་པའི་ཕྱིར་ཏེ། རྩ་བར་
མཐོང་བའི་སླང་བྱའི་དེ་ལ་སོགས། །གསུམ་དང་བཞི་དང་གཅིག་ཡིན་ནོ། །ཞེས་སོ། །སྒོམ་སྤང་གི་ལས་ཆོས་ཅན། ཁྱོད་དེ་གསུམ་དག་ལས་འབྲས་བུ་ཅི་ཙམ་སྐྱེ་བའི་ཁྱད་པར་ཡོད་དེ། ཁྱོད་ཀྱི་འབྲས་བུ་མཐོང་སྤང་ལ་བྱེད་འབྲས་བདག་འབྲས་

[101B] སྒོམ་སྤང་ལ་བྲལ་འབྲས་མ་གཏོགས་པའི་འབྲས་བུ་བཞི་དང། སྤང་བྱ་མིན་པ་ལ་རྣམ་སྨིན་དང་རྒྱུ་མཐུན་མ་གཏོགས་པའི་འབྲས་བུ་གསུམ་དང་ལྡན་པའི་ཕྱིར་ཏེ། རྩ་བར། སྒོམ་པས་སྤང་པར་བྱ་ལས་ཀྱི། །དེ་དག་གཉིས་དང་བཤད་དང་
གསུམ། །ཞེས་སོ། །སྤང་བྱ་མ་ཡིན་པའི་ལས་ཆོས་ཅན། ཁྱོད་ཀྱི་གསུམ་པོ་དེ་དག་ལས་འབྲས་བུ་ཇི་ཙམ་སྐྱེད་པ་ཡོད་དེ། ཁྱོད་ཀྱི་འབྲས་བུ་མཐོང་སྤང་ལ་བདག་འབྲས་གཅིག་བུ་དང། སྒོམ་སྤང་ལ་བྱེད་འབྲས་བདག་འབྲས་གཉིས་དང། སྤང་བྱ་
ཡིན་པའི་ལས་ལ་རྣམ་སྨིན་འབྲས་བུ་མ་གཏོགས་འབྲས་བུ་བཞི་དང་ལྡན་ལ། བར་བ་སྒོམ་སྤང་ལ་གོ་རིམ་དེ་བཞིན་འཆད་རིགས་པའི་ཕྱིར་ཏེ། རྩ་བར། སྤང་བྱ་མིན་པའི་དེ་དག་གཅིག། །གཉིས་དང་བཞི་སྟེ་གོ་རིམ་བཞིན། ཞེས་དང། རང་
འགྲེལ་ལས། ཡང་གོ་རིམ་བཞིན་ཞེས་སྨོས་པ་ནི་དབུས་སུ་ཡང་ཐོག་མ་དང་ཐ་མ་བཞིན་ཤེས་བར་བྱ་བའི་ཕྱིར་ཏེ། ཞེས་གསུངས་པའི་ཕྱིར། །བཞི་པ་ལས་ཀྱི་རྣམ་གྲངས་གཞན་བཤད་པ་ནི། རིགས་མིན་སྐྱེད་པ་ཉོན་མོངས་ཅན། །ཁ་ཅིག་
ཆོ་གཉམས་པའང་ཞེའོ། །གཅིག་གིས་སྐྱེ་བ་གཅིག་འཕེན་ཏེ། །ཡོངས་རྫོགས་བྱེད་པ་དུ་མ་ཡིན། །སེམས་མེད་སྙོམས་པར་འཇུག་པ་དག་།འཕེན་བྱེད་མ་ཡིན་ཐོབ་པའང་མིན། །ཞེས་བྱུང། ཞེས་བྱ་ཆོས་ཅན། བསྟན་བཅོས་ལས་
རིགས་པ་མ་ཡིན་པས་བསྐྱེད་པ་དང། རིགས་པས་བསྐྱེད་པ་དང། རིགས་པས་བསྐྱེད་པ་ཡང་མ་ཡིན། རིགས་པ་མ་ཡིན་པས་བསྐྱེད་པ་ཡང་མ་ཡིན་པའི་ལས། ཞེས་གསུངས་པའི་དང་པོའི་མཚན་ཉིད་ཡོད་དེ། ཉོན་མོངས་ཅན་གྱི་ལས་དེ་རིགས་

[102A]༄༅། །བམ་ཡིན་པས་བསྐྱེད་པའི་ལས་ཀྱི་མཚན་ཉིད་ཡིན་པའི་ཕྱིར་ཏེ། དེ་ཚུལ་བཞིན་ཡིད་ལ་བྱེད་བམ་ཡིན་པ་ལས་བྱུང་བ་ཡིན་པའི་ཕྱིར། ཚུལ་བཞིན་ཡིད་ལ་བྱེད་པས་བསྐྱེད་པའི་ལས་དེ་རིགས་པའི་ལས་ཀྱི་མཚན་
ཉིད་དང། དེ་གཉིས་ལས་གཞན་པའི་ལས་ནི་གཉིས་ཀ་མ་ཡིན་པའི་ལས་ཀྱི་མཚན་ཉིད་ཡིན་ཞེས་འདོད་དེ། རྩ་པར། རིགས་མིན་བསྐྱེད་པ་ཉོན་མོངས་ཅན། །ཞེས་སོ། །གཞན་དག་ན་རེ། དེའི་དེ་ཡོད་དེ། སྡ་མར་མ་ཟད་འགྲོ་བསྡད་ཟས་གོས་བཞི་
ལ་སོགས་ཆོག་ལྟར་མ་བྱས་པའི་ལས་ཀྱང་དེ་ཡིན་པའི་ཕྱིར། ཆོག་མ་ཉམས་པའི་ལས་དེ་རིགས་པས་བསྐྱེད་པའི་ལས་དང། དེ་ལས་གཞན་པའི་ལས་དེ་གཉིས་ཀམ་ཡིན་པའི་ལས་ཀྱི་མཚན་ཉིད་ཡིན་ཞེས་འདོད་དེ། ཁ་ཅིག་ཆོ་ག་ཉམས་བ་
ཞེའོ་ཞེས་གསུངས་པའི་ཕྱིར། སྔར་བཤད་བའི་ལས་དེ་ལ་ཁོན་རེ་ལས་གཅིག་གིས་སྐྱེ་ད་གཅིག་ཁོ་ན་འཕེན་ན་མ་འོན་ཏེ་དུ་མ་འཕེན་དེ་བཞིན་དུ་ལས་དུམས་ཀྱང་སྐྱ་བ་གཅིག་འཕེན་ནམ་འོ་ན་ཏེ་དུ་མ་འཕེན་ཅེན། འདིར་བྱེ་སྨྲའི་གྲུབ་
མཐའ་ལས་ལས་གཅིག་ཁོ་ནས་སྐྱེབ་གཅིག་ཁོ་ན་འཕེན་བར་ངེས་ཏེ་ལས་དུ་མས་སྐྱེ་བ་གཅིག་འཕེན་བླ་གབ་ཞིག་ལས་གཅིག་གིས་སྐྱེ་བ་དུ་མ་འཕེན་པ་ཡང་མི་འཐད་པའི་ཕྱིར། དང་པོ་མ་གྲུབ་ན། འོ་ན་མིའི་འགྲོ་བའི་རྒྱུད་ཀྱི་སྔོན་ལས་ཀྱི་
འཕངས་འབྲས་དེ་ལས་དུ་པས་འཕངས་འབྲས་སུ་ཐལ་ལོ། དེ་འཕེན་བྱེད་ཀྱི་ལས་དུ་མ་ཡོད་པའི་ཕྱིར། རྟོགས་ཁས། འདོད་ངན། དེ་འདྲའི་མི་དེའི་སྔོན་དུས་ཀྱི་སྨྲིད་པ་འཕེན་བྱེད་ལས་དེ་དག་གི་དེའི་སྐད་ཅིག་སྔ་ཕྱི་སོ་སོར་འཕངས་པར་ཐལ། འདོད་

[102B] འདོད་ན། དེ་འདྲའི་སྔོན་དུས་ཀྱི་སྲིད་པ་གཅིག་པུ་དེ་ལ་ལས་སྔམ་སྔམ་མའི་འཕངས་འབྲས་ཟད་ཅིང་ལས་ཕྱི་མ་ཕྱི་མའི་འཕངས་འབྲས་འཚམས་སྤྱོར་བར་ཐལ། དེ་འདྲའི་སྔོན་དུས་ཀྱི་སྲིད་བ་དེ་གཅིག་ལ་འཕེན་བྱེད་ཀྱི་ལས་དུ་མས་སྐད་མིག་སྔ་ཕྱི་སོ་
སོང་འཕངས་པ་དེའི་ཕྱིར། འདོད་ན། དེ་འདྲའི་སྔོན་དུས་ཀྱི་སྲིད་པ་གཅིག་ལ་འཆི་བ་དང་སྐྱེབ་དུམ་འབྱུང་བར་ཐལ། འདོད་པ་དེའི་ཕྱིར། དེ་སྐད་དུ་གང་སྤེལ་ལས། རེ་ཞིག་དང་པོ་ལྟར་ན་རིས་མཐུན་པ་དུམ་བུར་འཕེན་པས་སྐྱེ་ང་གཅིག་ཁོ་ན་ལ་ལས་
ཀྱི་འབྲས་བུ་གཅིག་ཟང་ཅིང་ལས་གཞན་གྱི་འབྲས་བུ་སྐྱེ་བ་ན་འཆི་འཕོ་བ་དང་སྐྱེ་བར་ཐལ་བར་འགྱུར་བའི་ཕྱིར། ཞེས་གསུངས་པའི་ཕྱིར། དེས་ན་ལས་དུམས་འཕངས་འབྲས་སྔ་ཕྱི་དུམ་བུར་འཕངས་པར་ཁས་བླངས་ན་སྐྱོན་དེ་སུས་ཀྱང་བཟློག་མི་ནུས་
བསམ། བས་དགོས་ལ་བར་དོའི་འཕན་པ་ཉི་ཤུའང་སྦྱར་རོ། །གཉིས་པ་མ་གྲུབ་ན། ལས་གཅིག་ཁོ་ན་སྐྱེ་སྐྱེས་ནས་[?][?][?]ལན་གྲངས་གཞན་ལ་མྱོང་འགྱུར་གཉིས་ཀ་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། ལས་གསུམ་གནས་སྐབས་
དེས་པ་ཡིན་པའི་ཕྱིར། ཇི་སྐད་དུ་གང་སྤེལ་ལས། གཅིག་གིས་དུམ་འཕེན་པ་ཡང་མ་ཡིན་ཏེ། དེ་ལྟ་ནི་ལས་གཅིག་ཁོ་ན་སྐྱེས་ནས་མྱོང་བར་འགྱུར་བ་དང་ལན་གྲངས་གཞན་ལ་མྱོང་བར་འགྱུར་བར་ཡང་འགྱུར་རོ། །དེ་ནི་འདོད་པ་ཡང་ཡིན་ཏེ་
ལས་གནས་སྐབས་ངེས་པ་ཡིན་བའི་ཕྱིར་རོ། །ཞེས་གསུངས་པའི་ཕྱིར། སྡར་ཡང་སྐབས་དུ་མར་འདིའི་དབང་དུ་བྱས་ཏེ། རྩ་བར་གསུམ་གྱིས་རིས་ནི་འཕེན་པར་བྱེད། །སོགས་དང། མཐོང་ཆོས་མྱོང་འགྱུར་སོགས་ཀྱང་འདི་དང་བསྟུན་ནས་

[103A]༄༅། །བཤད་པ་ཐམས་ཅད་བྱེ་སྨྲས་འདོད་ཅིང་སློབ་དཔོན་མི་བཞེད་པར་མངོན་ཏེ། རང་འགྲེལ་ལས། འདི་ནི་གྲུབ་པའི་མཐའ་ཡིན་ཏེ། ཞེས་གསུངས་པའི་ཕྱིར། འདི་ལ་གཞན་ཀྱི་བརྩད་ཚུལ་ཡང་སྔར་
མཐོང་བའི་ཆོས་ལ་སོགས་པ་ལ། །མྱོང་འགྱུར་ཕྱིར་ན་ངེས་རྣམ་གསུམ། །ཞེས་པའི་ལས་གསུམ་ངོས་འཛིན་པར། རང་འགྲེལ་ལས། གཞན་དག་ན་རེ། ཆོས་སྟོབས་དང་ལྡན་པ་གང་ཡིན་པ་དེའི་རྣམ་པར་སྨིན་པ་ཆུང་ཆེས་
པར་འགྱུར་དུ་འོང་བས་མཐོང་བའི་ཆོས་ལ་མྱོང་བར་འགྱུར་བའི་ལས་ཀྱི་རྣམ་པར་སྨིན་པ་ཚེ་རབས་གཞན་ན་ཡང་ཡོད་མོད་ཀྱི། ཞེས་སོགས་ལྟ་བུ་དུ་མ་ཡོད་པའི་ཕྱིར། འོ་ན་མདོ་ལས། གནས་བརྟན་མ་འགག་པས་དགེ་སློང་རྣམས་
ལ་སྨྲས་པ། ཚེ་དང་ལྡན་པ་བདག་ཝ་ར་ཎ་སིར་དབུལ་པོ་རྩྭ་འཐུ་བ་གཅིག་ཏུ་གྱུར་པ་ན་རང་སངས་རྒྱས་སྟེང་གནས་བསམ་ཤེས་བྱ་བའམ་སྤྱི་གཙུག་མེ་ཏོག་ཏ་ཀར་ལྟ་བུ་ཞེས་བྱ་བ་ལ་བསོད་སྙོམས་ཕུལ་ཏེ། བདག་གི་བསོད་
སྙོམས་གཅིག་བུ་དེའི་རྣམ་པར་སྨིན་པས་ལན་བདུན་གྱི་བར་དུ་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སྐྱེས་ཤིང། ལན་བདུན་གྱི་བར་དུ་འཁོར་ལོས་བསྒྱུར་པའི་རྒྱལ་པོར་གྱུར་པ་ནས་ད་ལྟ་ཤཱཀྱ་ཕྱུག་པོའི་རིགས་སུ་སྐྱེས་པའི་བར་
དུ་ཡིན་ནོ། །ཞེས་གསུངས་པ་དང་འགལ་བར་འགྱུར་ཏེ། གཅིག་གིས་སྐྱེ་བ་གཅིག་ཁོ་ན་འཕེན་པའི་ཕྱིར་ནམ་ཁྱབ་སྟེ། ལུང་དེས་བསོད་ནམས་དེས་བདེ་འགྲོར་སྐྱེས་ནས་སྐྱེ་བ་དྲན་ཏེ་ཡང་ཡང་བསོད་ནམས་བྱས་པས་དེ་དག་ཏུ་སྐྱེ་བ་ལ་

[103B]ཕྱིར། དཔེར་ན། དོང་ཚེ་གཅིག་ལན་དུ་མར་བསྒྱུར་པས་ཕྱུག་པོར་གྱུར་པ་ལ་དོང་ཚེ་གཅིག་གིས་ཕྱུག་པོར་གྱུར་ཞེས་པ་ལྟ་བུ་ཡིན་པའི་ཕྱིར། རྫོགས་བྱེད་ཀྱི་ལས་དུ་མ་ཡོད་དེ་
ལས་གཅིག་གིས་འཕངས་པའི་རིགས་མཐུན་པའི་སྐྱེ་དེའི་ཁྱད་པར་གྱི་ཆོས་ཡོངས་སུ་རྫོགས་པར་བྱེད་པའི་ལས་ནི་དུ་མ་ཡོད་པའི་ཕྱིར་དཔེར་ན། རི་མོ་མཁན་མཁས་པས་སྐྱ་རིས་ཐིག་རྡོ་ལྟ་བུ་གཅིག་གིས་བྱས་ནས་ཚོན་སྣ་ཚོགས་ཀྱིས་སོ་སོར་
རྫོགས་པར་བྱེད་པ་ལྟར་མིར་མཚུངས་ཀྱང་ཁ་ཅིག་རྫོགས་བྱེད་དགེ་བས་འབྱོར་གཟུགས་སོགས་བཟང་བ་དང་མི་ཁ་ཅིག་རྫོགས་བྱེད་མི་དགེ་བས་བཀྲེན་པ་གཟུགས་ངན་པ་སོགས་ལྟ་བུ་ཡིན་པའི་ཕྱིར། འཕེན་བྱེད་དགེ་བ་ལ་རྫོགས་བྱེད་མི་དགེ་
བ་དང། དེ་ལས་ཟློག་པ་དང། གཉིས་ཀ་དགེ་བ་དང། གཉིས་ཀ་མི་དགེ་བས་བྱས་པ་སྟེ་མུ་བཞི་ཡོད་པའི་ཕྱིར། དང་པོ་ནི་ལྷ་མི་སྡུག་བསྔལ་ཅན་ལྟ་བུ། གཉིས་པ་ནི་ཆོས་ཀྱི་རྒྱལ་པོ་གཤིན་རྗེ་དང། ཀླུའི་རྒྱལ་པོ་ནོར་རྒྱས་ཀྱི་བུ་ལྟ་བུ་
དང། གསུམ་པ་ནི་བརྒྱ་བྱིན་ལྟ་བུ་དང། བཞི་པ་ནི་མནར་མེད་པའི་སེམས་ཅན་ལྟ་བུ་ཡིན་པའི་ཕྱིར་ཏེ། རྩ་བར། ཡོངས་རྫོགས་བྱེད་པ་དུ་མ་ཡིན། །ཞེས་སོ། །བྱེ་སྨྲ་དེ་ལྟར་འདོད། མདོ་སྔེ་པ་སོགས་ལས་གཅིག་གིས་སྐྱེ་བ་དུ་མ་འཕེན་པ་དང་
ལས་དུ་མས་སྐྱེ་བ་གཅིག་འཕེན་པ་གཉིས་ཀ་ཡོད་དེ། མདོ་དུ་མས་བཤད་པའི་ལུང་དང་འཕེན་བྱེད་ཀྱི་ལས་ཤིན་ཏུ་ཆེན་པོས་ཀྱང་གཅིག་ལས་མི་འཕེན་ན་འཕེན་བྱེད་ཀྱི་ལས་ཆུང་དུར་ཐལ་བ་སོགས་རིགས་པས་ཀྱང་སྒྲུབ་བྱེད་དུ་མ་སྨྲ་

[104A]༄༅། །པའི་ཕྱིར། འཕེན་རྫོགས་ཀྱི་དོན་ལ་པཎ་ཆེན་གང་སྤེལ་བ་ན་རེ། འཕེན་བྱེད་ཀྱིས་མིར་འཕངས་པར་མཚུངས་ཀྱང། བ་ཅིག་དབང་བོ་ཚང་པ་དང་ཁ་ཅིག་དབང་པོ་མཚང་པ་གཉིས་རྫོགས་བྱེད་ཀྱི་ལས་
མང་པོས་སོ་སོར་བྱས་པར་འདོད་དེ། གང་སྤེལ་ལས། འདི་ལྟར་མིར་[?]མཚུངས་མོད་ཀྱི་ཁ་ཅིག་དབང་པོ་ཚང་ལ་ཁ་ཅིག་དབང་པོ་མཚང་སྟེ། ཡོངས་སུ་རྫོགས་པར་བྱེད་པའི་ལས་མང་པའི་ཕྱིར་དང་འཕེན་པར་བྱེད་པའི་ལས་འདྲ་
བའི་ཕྱིར། ཞེས་གསུངས། དེ་ལ་པཎ་ཆེན་རྒྱལ་པོའི་སྲས་ན་རེ། དེ་མི་བཟང་པར་ཐལ། དབང་པོ་དྲུག་འཕངས་འབྲས་ཡིན་པའི་ཕྱིར་དེར་ཐལ། མིའི་སྐྱེ་པ་འཕེན་བྱེད་ལས་ཀྱིས་མིའི་དབང་པོ་དྲུག་ཀྱང་འཕེན་པས་དེ་དེའི་འཕངས་འབྲས་
ཡིན་པའི་ཕྱིར། ཇི་སྐད་དུ་རྒྱལ་སྲས་མ་ལས། མིར་འདྲ་པ་ལ་ལ་ནི་དབང་པོ་ཚང་བ་ཡིན་ལ། ཞེས་པ་ནས། ཞེས་བྱ་བར་ནི་མི་འཐད་དེ། དབང་པོ་དྲུག་འཕེན་པར་བྱེད་པས་མིག་ལ་སོགས་པ་ནི་འཕེན་པར་བྱེད་པའི་ལས་ཀྱི་འབྲས་བུ་ཡིན་
པའི་ཕྱིར་རོ། །ཞེས་གསུངས་པའི་ཕྱིར། གང་སྤེལ་གྱིས་དེ་བྱེ་སྨྲ་གཞིར་བ་[?]ལ་ཤིན་ཏུ་འཐད་དེ། རྩ་བར། གཅིག་གིས་སྐྱེ་བ་གཅིག་འཕེན། ཞེས་པའི་སྐྱེ་བ་དེ་འགྲོ་བ་རིགས་མཐུན་གྱི་སྐྱེ་བ་ལ་བྱེད་ཀྱི་དེ་ལ་མིག་སོགས་མི་རུང་བའི་
ཕྱིར་ཏེ། རང་འགྲེལ་ལས། སྐྱེ་བ་ཞེས་བྱ་བ་ནི་རིས་མཐུན་པ་ལ་བྱ་སྟེ། དེར་བྱིན་པས་སྐྱེ་བ་ཞེས་བརྗོད་དོ། །ཞེས་གསུངས་པའི་ཕྱིར་དང། སྔར་ཡང་རྩ་བར། གསུམ་གྱིས་རིས་ནི་འཕེན་བར་བྱེད་།ཅེས་བའི་སྐབས་སུ་ཡང་

[104B]རྣམ་སྨིན་ལ་འཕངས་འབྲས་ཀྱིས་མ་ཁྱབ་བའི་ཕྱིར། དེ་ལའང་བར་དོའི་འཕེན་པ་ཉི་ཤུ་དང་མི་འགལ་ཏེ། རིས་མཐུན་གྱི་གནས་སྐབས་འཕངས་ཀྱང་དེ་དུས་ཀྱི་ཁྱད་པར་
རྣམས་འཕངས་པར་མི་འདོད་པའི་ཕྱིར། རྒྱལ་སྲས་ཀྱི་ལུགས་དེ་བྱེ་སྨྲ་དང་མི་མཐུན་གྱད་གྲུབ་མཐའ་གོང་ཕྱོགས་ཀྱི་སྐྱོན་བརྗོད་ཡིན་བྱས་ཆོག་པའི་ཕྱིར་ཏེ། རྣལ་འབྱོར་སྤྱོད་པའི་ས་ལྟར་འཕངས་འབྲས་བཞི་འཐད་ལྡན་ཡིན་པའི་ཕྱིར་ཏོ། །
འཕངས་འབྲས་འདོད་ཚུལ་དེ་ལ། བྱེ་སྨྲན་རེ། མིའི་སྐྱེ་བ་འཕངས་ན་དབང་པོ་མ་ཚང་བ་མེད་པར་འཕངས་པར་ཐལ། འཕེན་བྱེད་ཀྱི་རིགས་ཁོ་ན་འཕེན་ལ་དབང་པོ་སོགས་རྫོགས་བྱེད་ལ་ལྟོས་པ་དེ་ལྟར་མ་ཡིན་པའི་ཕྱིར། འདོད་ན། མི་དབང་
པོ་མ་ཚང་བ་འགའ་ཡང་མེད་པར་ཐལ། འཕེན་བྱེད་ཀྱི་རིས་མཐུན་དང་ཁྱད་པར་ཀུན་འཕེན་ལ་འཕངས་པ་ལྟར་གྲུབ་པའི་ཕྱིར། ཏེ་གང་སྤེལ་ལས། དེ་ལྟར་མིན་ན་སྐྱེབ་འཕངས་ན་འགའ་ཡང་དབང་པོ་མ་ཚད་བར་མི་འགྱུར་རོ། །ཞེས་
གསུངས་པའི་ཕྱིར། འདི་དག་ལ་ལན་ཞིབ་པར་དགོས་སོ། །དེས་བོད་སྔམ་དག་གིཊཱིཀྐ་འདི་སྙེད་ཅི་ག་ན་འཕང་ས་རྫོགས་ཀྱི་ཁྱད་པར་མ་ཐོན་པར་སྣང་བས་འགྲེལ་བ་འགྲེལ་བཤད་ཀྱི་དངོས་བསྟན་ལགས་པར་བ་ཀོད་པའི་བློ་གྲོས་ཀྱི་
རིན་ཆེན་ལྔན་པ་རྣམས་དགའ་བར་བྱོས་ཤིག་འོ་ན་ལས་ཁོ་ན་འཕེན་བྱེད་ཡིན་ནམ་ཞེ་ན། ལས་སེམས་པ་འབའ་ཞིག་འཕེན་བྱེད་མ་ཡིན་པར་ཐལ། ལས་སེམས་པ་དེ་དང་མཚུངས་ལྡན་གྱི་ཚོར་སོགས་དགེ་མི་དགེ་

[105A]༄༅། །གཟུགས་ཅན་དང་མིང་བཞི་ཉོན་མོངས་དང་སེམས་སོགས་རྣམ་སྨིན་དང་བཅས་པ་དག་གིས་ཀྱང་འཕེན་པའི་ཕྱིར། དེར་ཐལ། དེ་དག་དེ་དང་ལྷན་ཅིག་འབྱུང་བའི་རྒྱུ་ཡིན་པའི་ཕྱིར་ཏེ། རང་འགྲེལ་ལས་
ལས་འཔའ་ཞིག་ཚེ་འཕེན་པར་བྱེད་པ་ཡང་མ་ཡིན་ཏེ། འོ་ན་ཅི་ལྟ་ཞེན་རྣམ་པར་སྨིན་པ་དང་བཅས་པ་གཞན་ཡང་ཡིན་ནོ། །ཞེས་གསུངས་པའི་ཕྱིར་ཁྱབ་སྟེ། གང་སྤེལ་ལས། རྣམ་པར་སྨིན་བ་དང་བཅས་བ་གཞན་ཡང་ཡིན་ཞེས་བྱ་བ་ནི་ལས་
དང༑ འབྲས་བུ་གཅིག་པའི་ཚོགས་ཐམས་ཅད་དོ། །ཅིའི་ཕྱིར་རོ་།ཞེས་ལྷན་ཅིག་འབྱུང་བའི་རྒྱུའི་ཕྱིར་རོ། །ཞེས་གསུངས་པའི་ཕྱིར། དེ་ལའོ་ན། སེམས་མེད་སྙོམས་འཇུག་ཡང་འཕེན་བྱེད་ཡིན་པར་ཐལ། རྣམ་སྨིན་དང་བཅས་པའི་ཕྱིར་ཞེ་
ན༑ སེམས་མེད་སྙོམས་འཇུག་ཆོས་ཅན། རྣམ་སྲིན་དང་བཅས་ཀྱང་རིས་མཐུན་འཕེན་བྱེད་མ་ཡིན་པར་ཐལ། ལས་དང་ལྷན་ཅིག་མི་འབྱུང་བའི་ཕྱིར་ཏེ། རྩ་བར། སེམས་མེད་སྙོམས་པར་འཇུག་པ་དག་འཕེན་བྱེད་མ་ཡིན། ཞེས་
དང། རང་འགྲེལ་ལས། རིས་མཐུན་པ་འཕེན་པར་མི་བྱེད་དེ། ལས་དང་ལྷན་ཅིག་མི་འབྱུང་བའི་ཕྱིར་རོ། །ཞེས་གསུངས། ལས་དང་ལྷན་ཅིག་བྱུང་བའི་ཐོབ་བ་རྣམས་ཀྱང་འཕེན་བྱེད་མ་ཡིན་ཏེ། ལས་བས་ཀྱང་འབྲས་བུ་མང་བའི་ཕྱིར་
དང། དེ་གཉིས་འབྲས་བུ་མི་གཅིག་པར་གནས་གཉིས་པར་བཤད་ཟིན་བའི་ཕྱིར་ཏེ། རྩ་བར། ཐོབ་པ་འང་མིན། །ཞེས་དང། རང་འགྲེལ་ལས་ཐོབ་བ་རྣམས་ཀྱིས་ཀྱང་མིན་ཏེ། ལས་བས་འབྲས་བུ་མང་བའི་ཕྱིར་ཏོ། །ཞེས་གསུངས་པའི་

[105B] ཁ་ཅིག་ན་རེ། ལས་ཐམས་ཅད་སྐྱེབ་འཕེན་བྱེད་ཡིན་མ་ཞེན་མ་ཡིན་ཏེ། སེམས་མེད་སྙོམས་འཇུག་གཉིས་པོ་དག་ནི་འཕེན་བྱེད་ཀྱི་ལས་མ་ཡིན་པའི་ཕྱིར་ཟེར་བ་ཤིན་དུ་ཐ་ཆད་ཡིན་ནོ། །སྨྲས་པ། འདི་ལྟར་བཤད་
ཚ་ལས་སེངྒ་འབྲས་ཚོན་རིས་དང། །སྣོང་བཅུད་རི་མོ་འཇིག་རྟེན་ཕ་མཐའ་རྣམས། །ཁྱད་པར་མེད་བར་བཀྲ་ལ་མཐའ་མེད་ཚུལ། །སོ་སོར་འབྱེད་ཕྱིར་རྒྱལ་རྣམས་སྤྱོད་པ་སྙམ། །གཟུགས་ཅན་མིན་ཀྱང་མཁས་པའི་རིགས་ལ་མ་
བཀྲ༑ ༑མཚོན་ཆ་མིན་ཀྱང་རིགས་པས་ལོག་རྟོག་གཅོད། །ལྷུན་པོ་མིན་ཀྱང་ལུགས་བཟང་གཡོ་མི་ནུས། །ཐེམ་སྐས་མིན་ཀྱང་སྐྱེད་གུ་ལེགས་ལམ་འགྲོ། །ཞེས་པའང་བར་སྐབས་ཀྱི་ཚིགས་སུ་བཅད་བའོ། །གཉིས་བ་སོ་སོར་
བཤད་པ་ལ། སྤང་བྱ་སྒྲིབ་པ་གསུམ་དང། བསྟེན་བྱ་བསོད་ནམས་ཀྱི་གསུམ་དང། ཆ་མཐུན་གྱི་དགེ་བ་གསུམ་བཤད་པ་གསུམ། དང་པོ་ལ་སྦྱིར་བསྟན་པ་དང། འགྲོ་བ་གང་ན་སྒྲིབ་པ་དུ་ཡོད་དང། ལས་སྒྲིབ་བྱེ་བྲག་ཏུ་བཤད་
བ་གསུམ། དང་བོ་ནི། མཚམས་མེད་བ་ཡི་ལས་རྣམས་དང། །ཉོན་མོངས་ཤས་ཆེན་ངན་འགྲོ་དང། །འདུ་ཤེས་མོད་བའི་སེམས་ཅན་དང། །སྒྲ་མི་སྙན་སྒྲིབ་གསུམ་དུ་འདོད། །ཅེས་བྱུང། མདོ་ལས། ལས་ཀྱི་སྒྲིབ་པ་དང་
མོངས་པའི་སྒྲིབ་པ་དང་རྣམ་པར་སྨིན་པ་གསུམ་གསུངས་བ་བཞག་ཏུ་ཡོད་དེ། མཚམས་མེད་ལྔའི་ལས་རྣམས་ལས་སྒྲིབ་དང། ཉོན་མོངས་ཤས་ཆེན་པོ་ནི་ཉོན་མོངས་པའི་སྒྲིབ་པ་དང། དན་འགྲོ་གསུམ་དང་འདུ་ཤེས་མེད་པའི་

[106A]༄༅། །སེམས་ཅན་དང། སྒྲ་མི་སྙན་པ་རྣམས་རྣམ་བར་སྨིན་པའི་སྒྲིབ་པ་སྟེ་གསུམ་དུ་འདོད་རིགས་པ་ཡིན་པའི་ཕྱིར། དེ་གསུམ་གྱིས་གང་ལ་སྒྲིབ་ཚུལ་ཡོད་དེ། འཕགས་ལམ་དང་འཕགས་ལམ་ལ་སྦྱོར་བར་བྱེད་
པའི་ཚོགས་སྤྱོར་སོགས་ལ་སྒྲིབ་པའི་ཕྱིར། དེ་གསུམ་གྱི་ཆེ་ཆུང་ཡོད་དེ། ཉོན་སྒྲིབ་ཤིན་ཏུ་ངན་ཅིང་དེ་འོག་ལས་སྒྲིབ་ངན་པའི་ཕྱིར། གཉིས་པ་ནི། མཚམས་མེད་གླིང་གསུམ་དག་ན་ཡོད། །ནས། ལྷག་མ་འགྲོ་བ་ལྔ་
དག་ན། །ཞེས་བྱུང། མཚམས་མེད་ནི་ཁམས་གཞན་ན་མེད་དེ། འདོད་པའི་སྒྲ་མི་སྙན་མ་གཏོགས་པའི་གླིང་གསུམ་དང་མི་ཁོ་ན་ལ་ཡོད་ཀྱི་གླིང་དང་འགྲོ་བ། གཞན་ལ་མེད་པའི་ཕྱིར་ཏེ། དེ་དག་ན་སྔོམ་པ་མེད་པའི་ཕྱིར་ཏེ། རྩ་བར་
མཚམས་མེད་གླིང་གསུམ་དག་ན་ཡོད། །ཅེས་སོ། །དེ་གསུམ་གྱི་སྐྱེས་པ་དང་བུད་མེད་ལ་ཡོད་ཀྱི་ཟ་མ་དང་མ་ནིང་སོགས་ལ་མཚམས་མེད་ཡོད་པར་མི་འདོད་དེ། ཟ་མ་སོགས་ནི་ཕམས་ལུས་དབང་བོ་ཚང་པར་མ་སྐྱེད་པས་ཕན་པ་ཆུང་
བ་དང་རྒྱུད་ངོ་ཚ་ཁྲེལ་ཡོད་ཤེས་ཆུང་བའི་ཕྱིར་ཏེ། རྩ་བར། ཟ་མ་སོགས་ལ་མི་འདོད་དོ། །ཕན་དང་ངོ་ཚ་ཆུང་བའི་ཕྱིར། །ཞེས་སོ། །དེའི་ལྷག་མ་ཉོན་མོངས་དང་རྣམ་སྨིན་གྱི་སྒྲིབ་བ་གང་ན་ཡོད་ཀྱི་ཁྱད་པར་ཡོད་དེ། འགྲོ་བ་ལྔ་བོ་
ཐམས་ཅད་ན་ཡོད་པའི་ཕྱིར་ཏེ། རྩ་བར། ལྷག་མ་འགྲོད་བ་ལྡ་དག་ན། །ཞེས་སོ། །གསུམ་པ་ལ་མཚམས་མེད་བཤད་པ་དང། ཉེ་བའི་མཚམས་མེད་ཞར་བྱུང་དང་བཅས་བ་གཉིས། དང་པོ་ལ། དགེ་འདུན་གྱི་དབྱེན་དང། དེ་དག་

[106B] དེ་ལ་གཞན་གྱི་དོགས་སྤངས་དང། དགེ་མི་དགེའི་འབྲས་བུ་ཚེ་ཚད་བསྟན་པ་དང་བཞི་དང་པོ་ལ། དགེ་འདུན་གྱི་དབྱེན་ངོས་བཟུང་བ། འཁོར་ལོའི་དབྱེན་གྱི་མཚམས་མེད་དངོས་བཟུང་བ། དེའི་བྱང་
ཆོས་དང་གསུམ། །དང་པོ་ནི། དགེ་འདུན་དབྱེན་ནི་མི་འཕྲོང་བའི་།རང་བཞིན་ལྔན་བམ་ཡིན་ཆོས། །ཉོན་མོངས་ཅན་མིན་ལུང་བསྟན་མིན། །དེ་དང་དགེ་འདུན་ཡང་དག་ལྡན། །ཞེས་བྱུང། དགེ་འདུན་གྱི་དབྱེན་ནི་ཡོད་དེ། དགེ་འདུན་སྡེ་
གཉིས་ཐུགས་མི་འཕྲོད་པའི་རང་བཞིན་ལྡན་བམ་ཡིན་པའི་ཆོས་དེ་ཡིན་པའི་ཕྱིར་ཏེ། རྩ་བར། དགེ་འདུན་དབྱེན་ནི་མི་འཕྲོད་པའི་།རང་བཞིན་ལྡན་པ་མིན་བའི་ཆོས། །ཞེས་སོ། །དགེ་འདུན་དབྱེན་ཆོས་ཅན། ཉོན་མོངས་ཅན་དང་མི་དགེ་
བའང་མ་ཡིན་ཏེ། ཉོན་མོངས་སྤངས་པའི་གང་ཟག་གི་རྒྱུད་ལའང་ཡོད་ཅིང་ལུང་དུ་མ་བསྟན་པའི་ཕྱིར་ཏེ། རྩ་བར། ཉོན་མོངས་ཅན་མིན། ཞེས་སོ། །དེ་ཆོས་ཅན། ལུང་དུ་བསྟན་པའི་དགེ་བའང་མ་ཡིན་ཏེ། དགེ་རྩ་ཆད་པའི་གང་ཟག་གི་རྒྱུད་
ལའང་ཡོད་པའི་ཕྱིར་ཏེ། རྩ་བར། ལུང་བསྟན་མིན། །ཞེས་སོ་།དགེ་འདུན་དབྱེན་ཆོས་ཅན། གང་ལ་ལྡན་པ་ཡོད་དེ། དགེ་འདུན་དེ་དང་ཕྱེ་བས་དགེ་འདུན་སྡེ་ཕན་ཆུན་གཉིས་དང་ལྡན་ལ་འབྱེད་པ་པོ་ལ་མི་ལྡན་པའི་ཕྱིར་ཏེ། རྩ་བར་
དེ་དང་དགེ་འདུན་ཡང་དག་ལྡན། །ཞེས་དང། རང་འགྲེལ་ལས། གང་ལ་ཕྱེ་བ་དེ་དང་ལྡན་གྱི་འབྱེད་པ་པོ་ལ་མ་ཡིན་ནོ། །ཞེས་སོ་།གཉིས་པ་ནི། དེ་ཡི་ཁ་ན་མ་ཐོ་རྫུན། །དེ་དང་འབྱེད་པོ་ཡང་དག་ལྡན། །ཞེས་བྱུང། དགེ་འདུན་འཁོར་ལོའི་

[107A]༄༅། །དབྱེན་གྱི་མཚམས་མེད་ཀྱི་ལས་ཡོད་དེ། དགེ་འདུན་སྡེ་གཉིས་ཕན་ཚུན་འབྱེད་པར་ཕྱེད་པར་བྱེད་པ་དེའི་རྒྱུ་ཁ་ན་མ་ཐོ་པའི་རྫུན་ཆེན་པོ་མཚམས་མེད་ཀྱི་ལས་དེ་དེ་ཡིན་པའི་ཕྱིར་ཏེ་རྩ་བར། དེ་ཡི་ཁ་ན་མཐོ་རྫུན།།
ཞེས་སོ། །དགེ་འདུན་དབྱེན་གྱི་མཚམས་མེད་དང་ལྡན་པ་ཡོད་དེ། དེ་དང་འབྱེད་པ་པོ་ལྷས་སྦྱིན་ལྟ་བུ་ཡང་དག་པར་ལྡན་པའི་ཕྱིར་ཏེ། རྩ་བར། དེ་དང་འབྱེད་པ་པོ་ཡང་དག་ལྡན། །ཞེས་སོ། །གསུམ་པ། དེའི་ཁྱད་ཆོས་ལ་འབྲས་
བུའི་ཁྱད་པར་དང། གང་ཟག་གི་དང། ཚུལ་ཇི་ལྟར་དང། གནས་ཀྱི་ཁྱད་པར་དང། དུས་ནམ་གྱི་ཚ་བྱེད་པ་དང་ལྔ། དང་པོ་ནི། བསྐལ་པར་མནར་མེད་པར་སྨིན་འགྱུར། །ལྷག་པའི་གནོད་པ་ལྷག་པར་འགྱུར། །ཞེས་བྱུང་
དགེ་འདུན་འཁོར་ལོའི་མཚམས་མེད་ཆོས་ཅན། ཁྱོད་བྱས་པའི་རྣམ་སྨིན་གྱི་འབྲས་བུ་ཡོད་དེ། ཁྱོད་བྱེད་པ་པོ་སྐྱེ་བ་ཕྱི་མར་བར་གྱི་བསྐལ་པར་མནར་མེད་པའི་དམྱལ་བར་རྣམ་སྨིན་ཡིད་དུ་མི་འོང་བར་མྱོང་བར་འགྱུར་པའི་ཕྱིར་ཏེ། རྩ་
བར༑ བསྐལ་བར་མནར་མེད་རྣམ་སྨིན་འགྱུར། །ཞེས་སོ། །འོ་ན་མཚམས་མེད་མང་པོ་བྱས་པའི་སྨིན་ཚུལ་མེད་པར་ཐལ། མཚམས་མེད་ཀྱི་ལས་དེ་དང་ལས་གཞན་གྱི་རྣམ་སྨིན་པར་མེད་པར་སྨིན་པའི་ཕྱིར་ཞེ་ན་སྐྱོན་མེད་དེ་
མཚམས་མེད་གཉིས་སོགས་བྱས་པའི་འབྲས་བུ་མནར་མེད་ཅིག་ཅར་སྨིན་ཀྱང་མཚམས་མེད་གཅིག་བྱས་པ་ལས་ལྷག་པའི་ལུས་ཇི་ཆེར་སྐྱེས་ནས་མཚམས་མེད་ཀྱི་གྲངས་ལྟར་རྣམ་སྨིན་གྱི་སྡུག་བསྔལ་ཡང་ཉིས་འགྱུར་སོགས་ལྷག་

[107B] རྩ་བར། ལྷག་པས་གནོད་པ་ལྷག་པར་འགྱུར། །ཞེས་སོ། །གཉིས་པ་ནི། དགེ་སློང་ལྟ་སྤྱོད་ཚུལ་ལྡན་པས། །འབྱེད་དོ། །ཞེས་བྱུང། འཁོར་ལོའི་དབྱེན་དེའི་འབྱེད་པ་པོའི་གང་ཟག་ཡོད་དེ་དགེ་སློང་ཡིན་པ་དང། ལྟ་བ་
གཙོ་བོར་སྤྱད་པ་དང། ཚུལ་ཁྲིམས་དང་ལྡན་པས་འབྱེད་དགོས་པའི་ཕྱིར་ཏེ། དེ་ལས་གཞན་པས་སངས་རྒྱས་ལ་འགྲན་མི་བཟོད་པའི་ཕྱིར། གསུམ་པ་ནི། གཞན་དུའོ་བྱིས་པ་རྣམས། །སྟོན་དང་ལམ་གཞན་ལས་ཟོད་པ། །བྱེ་པའོ། །ཞེས་བྱུང་
སངས་རྒྱས་དངོས་སུ་བཞུགས་པའི་གནས་དེ་ལས་གཞན་དུ་འབྱེད་དགོས་ཏེ། སངས་རྒྱས་བཞུགས་པའི་གནས་དེར་སངས་རྒྱས་ཀྱི་གཟི་བརྗིད་མི་བཟོད་པའི་ཕྱིར་ཏེ། རྩ་བར། གཞན་དུའོ། །ཞེས་སོ། །ཕྱིས་པ་སོ་སོའི་སྐྱེ་བོའི་དགེ་འདུན་རྣམས་འབྱེད་
ཀྱི་འཕགས་པ་རྣམས་མི་འབྱེད་དེ། འཕགས་པ་རྣམས་སངས་རྒྱས་དང་ཆོས་ལ་ཤེས་ནས་དད་པ་ཐོབ་པའི་ཕྱིར་ཏེ། རྩ་བར། བྱིས་པ་རྣམས། །ཞེས་སོ། །བྱེ་བའི་ཚད་ཡོད་དེ། སྟོན་པ་སངས་རྒྱས་ལས་གཞན་ལྷས་སྦྱིན་ལ་དང་པ་དང་
སངས་རྒྱས་ཀྱི་བཅས་པའི་ལམ་ལས་གཞན་ལྷས་སྦྱིན་གྱི་ཤ་མི་ཟ་བ་སོགས་ཀྱི་བཅས་པ་ལྔའི་ཚིག་ལ་བཟོད་པ་སྟེ་འདོད་ཅིང་དང་དུ་ལེན་པ་དེ་ཡིན་པའི་ཕྱིར། རྩ་བར། སྟོན་དང་ལམ་གཞན་ལ་བཟོད་པ། །ཕྱེ་བའོ། །ཞེས་སོ། །དེའི་ཡུན་ཚད་ཡོད་དེ་
དགེ་འདུན་ཕྱེ་[?]བ་ནི་ཞག་གཅིག་ལས་རིང་དུ་མི་གནས་པའི་ཕྱིར་དེར་ཐལ། ཞག་གཅིག་གིས་ནང་དུ་འདུམ་པ་རྟེན་འབྲེལ་གྱི་ཆོས་ཉེད་ཡིན་པའི་ཕྱིར་ཏེ། རྩ་བར། དེ་ནི་མི་གནས་སོ། །ཞེས་སོ། །དབྱེ་ན་དེ་ཆོས་ཅན། འཁོར་ལོའི་

[108A]༄༅། །དབྱེ་ན་ཞེས་བརྗོད་པའི་རྒྱུ་མཚན་ཡོད་དེ། དགེ་འདུན་ཕྱེ་ནས་མ་འདུམ་བར་དུས་ལམ་གྱི་རྟོགས་པ་གསར་དུ་མི་ཐོབ་པ་དང་ཆོས་འཁོར་ཡང་ཕྱེ་བས་དེ་ལྟར་བརྗོད་པའི་ཕྱིར་ཏེ། རྩ་བར་དེ་ནི་འཁོར་ལོའི་དབྱེ་མ་
དུ་འདོད། །ཅེས་སོ། །བཞི་བ་ནི། འཛམ་བུ་གླིང་ནའོ་དགུ་སོགས་ཀྱིས་།ལས་ཀྱི་དབྱེན་ནི་གླིང་གསུམ་ན། །དེ་ནི་བརྒྱད་དག་ཡན་ཆད་ཀྱིས་།ཞེས་བྱུང། འཁོར་ལོའི་དབྱེན་དེ་འཛམ་བུ་གླིང་ན་ཡོད་ཀྱི་གླིང་གཞན་ན་མེད་
དེ༑ གླིང་གཞན་ན་འགྲན་ཟླ་སངས་རྒྱས་མེད་པའི་ཕྱིར་ཏེ། རྩ་བར། འཛམ་བུ་གླིང་ནའོ། །ཞེས་སོ། །དེའི་ཉུང་མཐའ་ཡང་དགེ་སློང་དགུ་སོགས་དགོས་ཏེ། དགེ་སློང་བརྒྱད་དང་དགེ་འདུན་སྡེ་གཉིས་ལ་དགོས་ཤིང། འབྱེད་པ་པོ་
ཡང་དགེ་སློང་དགོས་པའི་ཕྱིར་ཏེ། རྩ་བར། དགུ་སོགས་ཀྱིས། ཞེས་སོ། །ལས་ཀྱི་དབྱེན་ཡོད་དེ། འཚམས་གཅིག་ཏུ་དགེ་འདུན་འབྱེད་སེམས་ཀྱིས་གསོ་སྦྱོད་སོགས་ལས་ཐ་དང་དུ་བྱས་པའི་ལས་མི་མཐུན་པ་དེ་ཡིན་པའི་ཕྱིར། ལས་
ཀྱི་དབྱེན་དེ་ནི་གླིང་གསུམ་ན་ཡོད་དེ། གང་ན་བསྟན་པ་ཡོད་པ་ཁོ་ནར་ཡོད་པའི་ཕྱིར་ཏེ། རྩ་བར། ལས་ཀྱི་དབྱེན་ནི་གླིང་གསུམ་ན་།ཞེས་སོ། །དེ་ནི་བརྒྱད་ཡན་ཆད་ཀྱིས་ཆོག་སྟེ། འབྱེད་པོ་ཟུར་དུ་མི་དགོས་པའི་ཕྱིར་ཏེ། རྩ་
བར༑ དེ་ནི་བརྒྱད་དག་ཡན་ཆད་ཀྱིས། །ཞེས་སོ། །ལྔ་བ་ནི། དང་བོ་མཐའ་སྐྱོན་ཟུང་གཅིག་གིས། །སྔ་རོལ་ཐུབ་བ་ནོངས་པ་དང་།མཚམས་མ་བཅད་པ་དག་ཏུ་ཡང། །འཁོར་ལོའི་དབྱེན་ནི་མི་འབྱུང་ངོ། །ཞེས་གསུངས་

[108B] དང་པོ་ཆོས་འཁོར་བསྐོར་ནས་རིང་བོར་མ་ལོན་པར་མི་འབྱུང། མཐའ་མ་སྟོན་པ་མྱང་ན་ལས་འདའ་ཁར་མི་འབྱུང། སྟོན་པ་སངས་རྒྱས་ནས་ལོ་བཅུ་གཉིས་པར་མི་འབྱུང། མཆོག་ཟུང་གཅིག་
མ་བྱུང་བའི་སྔོན་དུ་མི་འབྱུང། ཐུབ་པ་ནོངས་པ་སྟེ་མྱ་ངན་ལས་འདས་ནས་མི་འབྱུང། མཚམས་པོ་ཆེ་མ་བཅད་པའི་ནང་དག་ཏུ་ཡང་མི་འབྱུང་བའི་ཕྱིར། དང་པོ་གྲུབ་སྟེ། ཐམས་ཅད་དགའ་ཞིང་དད་པར་མཐུན་པའི་ཕྱིར། གཉིས་པ་གྲུབ་
སྟེ༑ དེའི་ཚེ་སྐྱོབ་དང་དགེ་འདུན་ཤ་གཅིག་པའི་ཕྱིར། གསུམ་པ་གྲུབ་སྟེ། དེའི་བར་དུ་བསྟན་པ་ལ་ཚུལ་ཁྲིམས་དང་ལྟ་པའི་སྐྱོན་མ་བྱུང་བའི་ཕྱིར། བཞི་པ་གྲུབ་སྟེ། དེ་ཕྱེ་བ་ཞག་ཏུ་མི་གནས་པར་མཆོག་ཟུང་གིས་ཟླུམ་པའི་ཕྱིར་རོ། །ལྔ་
པ་གྲུབ་སྟེ། སྟོན་པ་འདས་ནས་འགྲན་ཟླ་མེད་པའི་ཕྱིར། དྲུག་པ་གྲུབ་སྟེ། མཚམས་བོ་ཆེ་གཅིག་གིས་ནང་དུ་དགེ་འདུན་ཕྱོགས་གཉིས་སུ་གནས་པ་ན་ཕྱེ་བ་ཡིན་ལ་མཚམས་མ་བཅད་པ་ལ་དེ་མེད་པའི་ཕྱིར་འཁོར་ལོའི་དབྱེན་སངས་
རྒྱས་གཞན་ལ་མི་འབྱུང་སྟེ། བདག་ཅག་གི་སྟོན་པས་སྔོན་སློབ་ལམ་དུ་ལྟ་སྦྱིན་དྲང་སྲོང་མངོན་ཤེས་ལྔ་ལྡན་ཞིག་གི་འཁོར་ཕྱེ་བས་དེའི་ཡས་ཀྱིས་ལྷག་མར་བྱུང་བར་བྱེ་སྨྲས་འདོད་ལ། ཐེག་པ་གོང་མས་དགོངས་པ་ཅན་དུ་འདོད་པའི་
ཕྱིར༑ ༑གཉིས་པ་དེ་དག་མཚམས་མེད་ཡིན་པའི་རྒྱུ་མཚན་ནི། ཕན་འདོགས་པ་དང་ཡོན་ཏན་ཞིང། །སྤངས་དང་མེད་པར་བྱས་ཕྱིར་རོ་།ཞེས་གསུངས། ཕམ་བསད་པའི་ལས་ཆོས་ཅན། མཚམས་མེད་ཡིན་ཏེ་ཕན་འདོགས་

[109A]༄༅། །བའི་ཞིང་ཁྱད་པར་ཅན་བསམ་པས་སྤངས་ཤིང་སྦྱོར་བས་མེད་པར་བྱས་པའི་ཕྱིར། དེར་ཐལ། ཕ་མ་གཉིས་ཀྱིས་རང་གི་ལུས་ཐར་པ་དང་མཐུན་པ་སྐྱེང་ནས་ཕན་དགོས་པའི་ཞིང་ཁྱད་པར་ཅན་ཡིན། དེ་བསམ་པས་
པོར་ཞིང་སྦྱོར་བས་བསད་པའི་ཕྱིར་ཏེ། རྩ་བར། ཕན་འདོགས་པ་དང། སྤངས་དང་མེད་པར་བྱས་ཕྱིར་རོ། །ཞེས་སོ། །དགྲ་བཅོམ་བསད་པ་དང་དགེ་འདུན་གྱི་དབྱན་བྱེད་པའི་ལས་དང། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་
པའི་ལས་གསུམ་ཆོས་ཅན། མཚམས་མེད་ཀྱི་ལས་ཡིན་ཏེ། སྔ་མས་དགྲ་བཅོམ་པ་ཡོན་ཏན་གྱི་ཞིང་ཁྱད་པར་ཅན་བསམ་པས་སྤངས་སྦྱོར་བས་བསད་པ་རང་བྱི་མ་གཉིས་ཀྱིས་དགེ་འདུན་དང་སངས་རྒྱས་ཡོན་ཏན་གྱི་ཞིང་ཁྱད་པར་ཅན་བསམ་པས་
སྤངས་ཤིང་སྦྱོར་བས་ཀྱང་སྤངས་ཤིང་ཉམས་པར་བྱས་པའི་ཕྱིར། ཁྱབ་སྟེ། དེས་ན་དེ་ལྔ་མཚམས་མེད་ཡིན་ལ་ལས་གཞན་མཚམས་མེད་མ་ཡིན་པའི་ཕྱིར་ཏེ། རྩ་བར། ཡོན་ཏན་ཞིང། །སྤངས་དང་མེད་པར་བྱས་ཕྱིར་རོ། །ཞེས་
དང༑ རྒྱལ་སྲས་མ་ལས། དགེ་འདུན་གྱི་དབྱེ་བྱེད་པ་གང་ཡིན་པ་དེ་ཡང་ཉམས་པར་བྱས་པ་ཡིན་ནོ། །ཞེས་དང། མ་གསོད་པ་ལ་སོགས་པ་ཁོ་ན་མཚམས་མེད་པ་ཡིན་གྱི་གཞན་ནི་མ་ཡིན་ནོ། །ཞེས་སོ། གསུམ་པ་དགོས་
གཅོད་ནི། མཚན་ནི་གཞན་དུ་གྱུར་ཀྱང་འགྱུར། །ནས། འདོད་ཆགས་བྲལ་འབྲས་མི་སྲིད་དོ། །ཞེས་གསུངས། ཕམ་མཚན་གྱུར་པ་བསད་པ་ལ་ཡང་མཚམས་མེད་དུ་གྱུར་པ་ཡོད་དེ། ཕ་སྐྱེས་པ་ལས་མཚན་གཞན་བུད་

[109B] མ་བུད་མེད་ལས་མཚན་སྐྱེས་པར་གྱུར་པ་གཉིས་བསད་ཀྱང་མཚམས་མེད་འབྱུང་བའི་ཕྱིར་ཏེ། ལུང་ལས། མ་ཡང་མ་ཡིན་དགྲ་བཅོམ་པ་ཡང་མ་ཡིན་པའི་སྐྱེས་པ་ཞིག་བསད་ན་མཚམས་མེད་པའི་ཁ་ན་མ་ཐོ་བས་
དགེ་བར་འགྱུར་པ་ཡོད་དམ་ཞེ་ན་ཡོད་དེ། མ་མཚན་གྱུར་པ་བསད་ན་མཚམས་མེད་པའི་ཁ་ན་མ་ཐོ་བས་རེག་པར་འགྱུར་རོ། །མ་ཡང་མ་ཡིན། ཞེས་གསུངས་པའི་ཕྱིར། གལ་ཏེ་བུད་མེད་གཞན་ཞིག་གི་མངལ་གྱི་ནུང་ནུར་བོ་ཐག་
པ་དེ་དེ་ལས་གཞན་པའི་མངལ་དུ་བླུགས་ཏེ་བསྐྱང་པའི་བུད་མེད་གཉིས་ལས་གང་བསད་ན་མཚམས་མེད་དུ་འགྱུར་པ་ཡོད་དེ། གང་གི་ཟླ་མཚན་ལས་བྱུང་བདེ་མ་དངོས་དང། མངལ་དུ་བསྐྱངས་པའི་དེ་མ་མ་ཡིན་པའི་ཕྱིར་ཏེ། རྩ་བར་
གང་གི་ཟླ་མཚན་ལས་བྱུང་མ། །ཞེས་སོ། །དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་ལ་མཚམས་མེད་ཀྱིས་མ་ཁྱག་སྟེ་བཀྲོང་འདོད་མེད་པར་བརྡེག་སེམས་ཀྱིས་དེ་བཞིན་གཤེགས་པ་ལ་མཚོན་བསྣུན་ནས་ཁྲག་ཕྱུང་བ་
མཚམས་མེད་མ་ཡིན་པའི་ཕྱིར་ཏེ། རྩ་བར། སངས་རྒྱས་བརྡེག་པར་སེམས་ལ་མིན། །ཞེས་སོ། །སློབ་པ་ལ་མཚོན་བསྣུན་པའི་འོག་ཏུ་དགྲ་བཅོམ་ཐོབ་བ་སྔམས་བྲོང་བ་མ་མཚམས་མེད་འགྱུར་བ་མ་ཡིན་ཏེ་དེས་
དགྲ་བཅོམ་པ་ལ་སྦྱོར་བ་མ་བྱས་པའི་ཕྱིར་ཏེ། རྩ་བར། བསྣུན་འོག་དགྲ་བཅོམ་པ་ལ་མིན། །ཞེས་སོ། །མཚམས་མེད་ཀྱི་སྦྱོར་བ་བྱས་པའི་གང་ཟག་གི་ལས་དེ་བྱས་ནས་བསམ་པ་མ་ལོག་གི་བར་དུ་ཁམས་གསུམ་ལ་འདོད་ཆགས་

[110A]༄༅། །དང་བྲལ་བ་དང་འབྲས་བུ་བཞི་པོ་གང་རུང་གསར་དུ་ཐོབ་པ་མི་སྲིད་ད། དེ་དང་བསམ་པ་ཤིན་ཏུ་འགལ་བའི་ཕྱིར། དེར་ཐལ། འཕགས་ལམ་ཐོབ་ནས་མི་དགེ་བའི་ལས་ལམ་གྱི་ཁ་ན་མ་ཐོབས་མི་རེག་པས་
དེ་འདྲ་བའི་རྟེན་དུ་དེ་འགལ་བའི་ཕྱིར་ཏེ། རང་འགྲེལ་ལས། བསམ་པ་ཤིན་ཏུ་འགལ་བའི་ཕྱིར་རོ། །ཞེས་གསུངས་པའི་ཕྱིར། བྱེ་སྨྲ་ན་རེ། མཚམས་མེད་སྦྱོར་བ་བྱས་ནས་ལྡོག་པ་ཡོད་དེ། སོར་ཕྲེང་ཅན་དེ་ཡིན་པའི་ཕྱིར་ཏེ། གང་
སྤེལ་ལས། བྱེ་བྲག་ཏུ་སྨྲ་བ་རྣམས་ན་རེ། སྡོག་སྟེ་སོར་མོའི་ཕྲེང་བ་ཅན་བཞིན་ནོ། །ཞེས་ཟེར་རེ། །ཞེས་སོ། །འདིར་མཐའ་དཔྱད་པ་ལ་ཁ་ཅིག་ན་རེ། དགེ་འདུན་དབྱེན་ནི་མི་འཕྲོད་པའི། །རང་བཞིན་ལྡན་པ་མ་ཡིན་ཆོས། །ནས་
ལྷག་པས་གནོད་པ་ལྷག་པར་འགྱུར། །ཞེས་པའི་དངོས་བསྟན་གྱི་དབྱེན་ཡིན་ན། དགེ་སློང་ལྟ་སྦྱད་ཚུལ་ལྡན་པས། འབྱེད་དོ། །ཞེས་པའི་དངོས་བསྟན་གྱི་དགེ་འདུན་དབྱེན་ཡིན་པས་ཁྱབ་ཟེར་ན། ལས་ཀྱི་དགེ་འདུན་དབྱེན་ཆོས་ཅན། དེར་ཐལ། དའི་
ཕྱིར༑ དེར་ཐལ། གཞུང་དེས་ལས་ཀྱི་དགེ་འདུན་དབྱེན་དང་འཁོར་ལོའི་དབྱེན་གཉིས་ཀ་བསྟན་པའི་ཕྱིར། འདོད་ན། མཚམས་མེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་ཏེ། རྩ་བར། ཉོན་
མོངས་ཅན་མིན་ལུང་བསྟན་མིན། །ཞེས་གསུངས་པའི་ཕྱིར། ཡང་སྔ་མ་དེའི་དངོས་བསྟན་གྱི་ལས་ལམ་ལ་གཞུང་ཕྱི་མའི་དངོས་བསྟན་གྱི་ལས་ལམ་གྱིས་ཁྱབ་ཟེར་ན། སྔ་མའི་དངོས་བསྟན་ཀྱི་དགེ་འདུན་དབྱ་ན་གྱི་ལས་ལམ་ཆོས་ཅན་དེར་ཐལ་

[110B] རྟགས་གྲུབ་སྟེ། དེ་ལ་དེ་དང་མཚམས་མེད་ཀྱི་ལས་ལམ་གཅིག་ཀྱང་ཡོད་པའི་ཕྱིར། དེར་ཐལ། དགེ་འདུན་དེ་བྱེ་ན་མི་ཞེས་པའི་དངོས་བསྟན་གྱི་དེ་ཡོད་པའི་ཕྱིར། དེར་ཐལ། དེའི་མཚམས་མེད་ཀྱི་ལས་ལམ་ནི། དེ་དང་
འབྱེད་བོ་ཡང་དག་ལྡན། །ཞེས་པས་བསྟན། དེ་ཡི་རྣམ་སྨིན་ནི་བསྐལ་པར་མནར་མེད། སོགས་ཀྱིས་བཤད་པའི་ཕྱིར། རྩ་བར་འདོད་ན་དེ་འཁོར་ལོའི་དབྱེན་གྱི་ལས་ལམ་ཡིན་པར་ཐལ། འདོད་པའི་ཕྱིར་ཁྱབ་སྟེ། གཞུང་དེ་འཁོར་
ལོའི་དབྱེན་དངོས་སུ་བཤད་པའི་གཞུང་ཡིན་པའི་ཕྱིར། སོགས་འཕེན་ཡང་ཁ་ཅིག་ན་རེ། བྱེ་སྨྲའི་སྐབས་འདིར་མཚམས་མེད་ཡིན་ན་སྐྱེ་བ་ཕྱི་མ་ལ་དམྱལ་བར་སྐྱེ་བ་གཞན་གྱིས་བར་མ་ཆོད་པར་མྱལ་བའི་སྐྱེ་པ་འཕོན་བྱེད་ཡིན་པས་
ཁྱབ་ཟེར་ན། ལྷ་ས་སྦྱིན་རྒྱུད་ཀྱི་འཁོར་ལོའི་དབྱེན་སོགས་ཀྱི་མཚམས་མེད་གསུམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས་རྟགས་སླ། འདོད་ན། ལྷ་སྦྱིན་གྱི་སྐྱེ་བ་ཕྱི་མའི་དམྱལ་བའི་སྐྱེ་བ་དེ་དེ་གསུམ་གའི་འཕང་འབྲས་ཡིན་
པར་ཐལ། དེ་གསུམ་ག་དེ་འཕེན་བྱེད་ཡིན་པའི་ཕྱིར། རྟགས་ཁས་བླང། འདོད་ན། གཅིག་གིས་སྐྱེ་བ་གཅིག་འཕེན་མིན་པར་ཐལ། མཚམས་མེད་ཀྱི་ལས་དུ་མས་ལུས་གཅིག་སྐྱེད་པའི་ཕྱིར། མ་གྲུབ་ན། དངོས་སུ་འགལ་ཞིང་
དེར་ཐལ། དེ་གསུམ་ཀ་མཚམས་མེད་ཀྱི་ལས་ཡིན་ཚུལ་ཡོད་པའི་ཕྱིར་མ་ཁྱབ་དང་མ་གྲུབ་ན། དེར་ཐལ། ལྷས་བྱིན་གྱི་སྐྱེ་བ་ཕྱི་མའི་མནར་མེད་དུ་སྐྱེས་པ་དེ་འཁོར་ལོའི་དབྱེན་གྱི་དབང་གིས་ཡིན་པ་གང་ཞིག། །མནར་མེད་ཀྱི་སྐྱེ་བ་

[111A]༄༅། །དེ་ལ་མཚམས་མེད་དུ་མའི་འབྲས་བུ་མྱོང་བའི་ཕྱིར་ཏེ་འཁོར་ལོའི་དབྱེན་མ་གཏོགས་གཞན་གྱི་འབྲས་བུས་མནར་མེད་ཁོ་ནར་མ་ངེས་པའི་ཕྱིར་ཏེ། རྩ་བར། བསྐལ་བར་མནར་མེད་པར་སྨིན་འགྱུར་།ཞེས་
དང༑ རང་འགྲེལ་ལས། གཞན་དག་གིས་མནར་མེད་པར་མ་དེས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། ལྷག་པས་གནོད་པ་ལྷག་པར་འགྱུར། །ཞེས་སོ། །ཡང་ཁ་ཅིག་ན་རེ། བསམ་བཞིན་དུ་སྦྱོར་
བ་བྱས་ཏེ་དགྲ་བཅོམ་པ་བསད་ན་མཚམས་མེད་འབྱུང་བས་ཁྱབ་ཟེར་ན། སློབ་པའི་དུས་སུ་འཆི་དེས་ཀྱི་སྦྱོར་བས་རྗེས་སུ་དགྲ་བཅོམ་ཐོབ་ནས་ངེས་ཤི་བ་དེ་ཆོས་ཅན། དེར་ཐལ། དེའི་ཕྱིར། ཡང་ཁ་ཅིག་ན་རེ། ཕ་དང་མ་གང་རུང་བསད་ན་
མཚམས་མེད་འབྱུང་བས་ཁྱབ་ཟེར་ན། མ་མ་ཡིན་པ་ལ་སྦྱོར་བ་བྱས་ནས་མ་བསད་པའི་ལས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། འདུ་ཤེས་འཁྲུལ་བའི་ཕྱིར། ཁྱབ་སྟེ། དེ་འདྲའི་མ་ལ་སྦྱོར་བ་བྱས་ནས་གཞན་
བསད་པ་དང། གཞན་ལ་སྦྱོར་བ་བྱས་ནས་ཕམ་བསད་ཀྱང་མཚམས་མེད་མི་འོང་བའི་ཕྱིར། དཔེར་ན། ཁྲུས་པ་སྟ་བཙོ་མཁན་གྱི་བུས་སྦྲས་བུ་གསོད་འདོད་པས་ཕབས་ཀྱང་ལས་ལམ་མ་བྱུང་བ་བཞིན་ནོ་།རང་འགྲེལ་ལས། མ་
མ་ཡིན་པ་ལ་སྦྱོར་བ་བྱས་ནས་མ་བསད་ན་ཡང་མཚམས་མེད་བར་མི་འགྱུར་ཏེ། མཁྲིའུ་འོག་ན་འདུག་པ་བསད་པ་དང། ཁྲུས་པས་སྤྲང་བུ་ལ་སྦྱོར་བས་ཕ་བསད་པ་དཔེར་བྱའོ། །ཞེས་གསུངས་པའི་ཕྱིར་ཡང་ཁ་ཅིག་མཚོན་

[111B]རིག་བྱེད་དང་རིག་མིན་གྱི་ལས་ལམ་གྱི་གྲངས་འདྲ་བར་འབྱུང་བར་ཐལ། དེའི་ཚེ་སྲོག་གཅོད་ཀྱི་ལས་ལམ་གཉིས་རྫོགས་པའི་ཕྱིར་ན་མ་ཁྱབ། རྟགས་གྲུབ་ཅིག་འདོད་
མི་ནུས་ཏེ། སྲོག་གཅོད་དང་རྣམ་རིག་མ་ཡིན་པའི་མཚམས་མེད་དང་ལས་གཞན་གཉིས་ཡོད་ཀྱང་རྣམ་པར་རིག་བྱེད་མཚམས་མེད་ཁོ་ན་ཡིན་པའི་ཕྱིར་ཏེ། ལས་དེ་སྟོབས་ཆེ་བའི་ཕྱིར་ཏེ། རང་འགྲེལ་ལས་མཚོན་ཐབས་
གཅིག་གིས་མ་དང་གཞན་ཞིག་ཀྱང་བསད་ན། ནས། རྣམ་པར་རིག་བྱེད་ནི་མཚམས་མེད་པ་ཁོན་ཡིན་ཏེ། ཞེས་སོ། །མངོན་པོའི་བྱེ་སྨྲ་གཞིར་བཞག་ལ། ཡང་ཁ་ཅིག་ན་རེ། གང་ཟག་གཅིག་བསད་པས་མཚམས་མེད་ཀྱི་ལས་
ལམ་གཉིས་འབྱུང་བ་ཡོད་དེ། རྒྱལ་བོ་གཙུག་ཕུད་ཅན་གྱིས་རང་གི་ཕ་ཨུ་ཏྲ་ཡ་ན་བསད་པས་མཚམས་མེད་ཀྱི་ལས་ལམ་གཉིས་བྱུང་བའི་ཕྱིར་ཏེ། ལུང་རྣམ་འབྱེད་ལས། ཁྱོད་ཀྱིས་མཚམས་མེད་པ་གཉིས་བྱས་ཏེ། ཕ་བསད་
པ་གང་ཡིན་པ་དང། གང་ཡང་དགྲ་བཅོམ་པ་བསད་པའོ། །ཞེས་གསུངས་པའི་ཕྱིར་ན་མངོན་པའི་བྱེ་སྨྲ་ན་རེ། མ་ཁྱབ་སྟེ། དེ་རྒྱུ་གཉིས་ཀྱི་སྒོས་བྱས་ཞེས་པའམ། ཕ་ཡང་བསད་དགྲ་བཅོམ་པ་ཡང་བསད་པའི་སྒོ་གཉིས་ནས་སྦྱོས་བཙམ་
ཡིན་པའི་ཕྱིར་ཟེར་ཏེ། རང་འགྲེལ་ལས། རྒྱུ་གཉིས་ཀྱིས་ཞེས་བརྗོད་པར་བྱའོ། །ཡང་ན་སྒོ་གཉིས་ནས་ཀྱང་སྦྱོས་པ་ཡིན་ནོ། །ཞེས་དང། གང་སྤེལ་ལས། ཕ་ཉིད་དང་དགྲ་བཅོམ་པ་ཉིད་ཀྱི་རྒྱུ་གཉིས་ཀྱིས་མཚམས་མེད་པ་

[112A]༄༅། །དེ་བྱས་བའོ། །ཡང་སྒོ་གཉིས་ནས་ཞེས་བྱ་བ་ནི་ཕ་ཉིད་ཀྱི་སྒོ་དང་དགྲ་བཅོམ་པ་ཉིད་ཀྱི་སྒོ་ནས། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། སྲོག་གཅོད་པའི་ལས་ལམ་གཅིག་ལས་མི་འོང་
པའི་ཕྱིར། དེར་ཐལ། སྲོག་གཅོད་པའི་རྟེན་གཅིག་ལས་མེད་པའི་ཕྱིར་ཏེ། རང་འགྲེལ་ལས། གང་ཞིག་གིས་ཕ་དགྲ་བཅོམ་པ་བསད་ན་ཡང་དེ་ལ་མཚམས་མེད་པ་ནི་གཅིག་ཁོ་ནར་འགྱུར་ཏེ། རྟེན་གཅིག་པའི་ཕྱིར་རོ། །ཞེས་
གསུངས་པའི་ཕྱིར། ཁྱབ་སྟེ། མཚམས་མེད་པ་གཅིག་པོ་དེ་ཡང་དགྲ་བཅོམ་བསད་པའི་མཚམས་མེད་ཀྱི་ལས་ལམ་ལ་བྱེ་སྨྲས་འདོད་པའི་ཕྱིར་ཏེ། རྒྱལ་སྲས་མ་ལས། དེ་ལ་མཚམས་མེད་པ་ནི་གཅིག་ཁོ་ནར་འགྱུར་རོ། །ཞེས་བྱ་བ་
ནི་དགྲ་བཅོམ་པ་བསད་པ་ཞེས་བྱ་བའོ། །ཞེས་གསུངས་པའི་ཕྱིར་གྲུབ་མཐའ་གོང་འོག་དང་མངོན་འདུལ་ལ་ཅུང་ཟད་ཁྱད་པར་ཡོད་པས་ཤེས་པར་གྱིས།    ༈    །བཞི་པ་དགེ་མི་དགེའི་འབྲས་བུ་ཆེ་ཚད་ངོས་བཟུང་བ་ནི། དགེ་འདུན་
[?]ཕྱིར་རྫུན་སྨྲ་པ། །ཁ་ན་མ་ཐོ་རབ་ཆེར་འདོད། །འཇིག་རྟེན་པ་ཡི་དགེ་བ་ལ། །སྲིད་རྩེའི་སེམས་པ་འབྲས་རབ་ཆེ། །ཞེས་བྱུང་མཚམས་མེད་ལྔའི་ནང་ནས་དགེ་འདུན་མཐུན་པ་དབྱེ་བའི་ཕྱིར་དུ་རྫུན་སྨྲ་ཚུལ་ལེགས་བཤད་ལ་
ཉེས་བཤད་དང་ཉེས་བཤད་ལ་ལེགས་བཤད་དུ་སྟོན་པ་དེ་ཁ་ན་མ་ཐོབ་བ་ཐམས་ཅད་ཀྱི་ནང་ནས་རབ་ཏུ་ཆེ་ལ་དེའི་འོག་ལྔ་པ་དེ་བཞིན་གཤེགས་པ་ལ་ངན་སེམས་ཀྱིས་ཁྲག་དང། དེའི་འོག་ཏུ་གསུམ་པ་དགྲ་བཅོམ་པ་གསོད་པ་

[112B] དེའི་འོག་ཏུ་དང་པོ་མ་གསོད་པ་ལྕི་ལ་ཕ་གསོད་པ་དེ་ཀུན་ལས་ཡང་བའི་ཕྱིར། དང་པོ་གྲུབ་སྟེ། དེ་ལ་ཆོས་སྐུ་ལ་བསྣུན་པ་སོགས་ཉེས་པ་ཆེས་མང་བར་རང་འགྲེལ་ལས་བཤད་པའི་ཕྱིར། ལྷག་མ་བཞི་གྲུབ་སྟེ་
རང་འགྲེལ་ལས། མཚམས་མེད་པ་ལྷག་མ་རྣམས་ལས་ནི་གོ་རིམས་བཞིན་དུ་ལྔ་བ་དང་གསུམ་པ་དང་དང་པོ་རྣམས་ཆོས་ལྕི་བ་ཡིན་ཏེ་ཞེས་གསུངས་པའི་ཕྱིར། ཆེ་ཚུལ་ཡང་ཡོད་དེ། དྲང་སྲོང་ཁྲོས་པས་ཡིད་ཀྱིས་དན་དཀའི་
དགོན་པ་སོགས་སྟོངས་བས་ལས་གསུམ་ལས་ཡིད་ཆེ། མཚམས་མེད་ནས་གཞན་གྱི་མངོན་མཐོ་ངེས་ལེགས་ཀུན་ལ་གནོད་པས་འཁོར་ལོའི་དབྱེན་ཆེ་བར་བཤད་པའི་ཕྱིར། རྣམ་སྨིན་གྱི་དབང་དུ་བྱས་ན་འཇིག་རྟེན་པའི་
དགེ་བ་ལ་སྲིད་རྩིའི་སེམས་པ་འབྲས་བུ་རབ་ཏུ་ཆེ་བ་ཡིན་ཏེ། དེའི་རྣམ་པར་སྨིན་པ་བསྐལ་པ་ཆེན་པོ་བརྒྱད་ཁྲིར་རབ་ཏུ་ཞི་བ་ཡིན་ལ་བྲལ་འབྲས་ཀྱི་དབང་དུ་བྱས་ན་རྡོ་རྗེ་ལྟ་བུའི་ཏིང་ངེ་འཛིན་ཆེ་བའི་ཕྱིར། གཉིས་པ་ལ། ཉེ་བའི་
མཚམས་མེད་དང། ལས་ལམ་གྱི་གེགས་ངོས་བཟུང་བ། བྱང་སེམས་ངེས་གནས་བཤད་པ་གསུམ། དང་པོ་ནི། མ་དགྲ་བཅོམ་མ་སུན་བྱས་དང་།ནས། ལྔ་པ་མཆོད་རྟན་འཇིག་པ་ཡིན། །ཞེས་བྱུང། མཚམས་མེད་
པ་ལྔ་དང་ཉེ་པའི་མཚམས་མེད་པ་ལྔ་ཡོད་དེ། མ་དགྲ་བཅོམ་པ་མི་ཚངས་པར་སྤྱོད་པས་སུན་བྱུང་བར་བྱས་པ་དང། བྱང་ཆུབ་སེམས་དཔའ་ངེས་པ་ལ་གནས་པ་གསོད་པ་དང། འཕགས་པ་སློབ་པ་གསོད་པ་དང། དགེ་འདུན་གྱི་ཞལ་དུ་འདུ་བའི་སྒོ་

[113A]༄༅། །བཞི་ནི་རིམ་པ་ལྟར་མ་དང་ཕ་དང་དགྲ་བཅོམ་གསོད་པ་དང་དགེ་འདུན་གྱི་དབྱེན་བྱེད་པའི་མཚམས་མེད་རྣམས་དང་ཉེས་པ་ཆ་འདྲ་ལ། ལྔ་བ་མཆོད་རྟེན་འཇིག་པ་ནི་དེ་བཞིན་གཤེགས་པ་ལ་ངན་
སེམས་ཀྱིས་ཁྲག་འབྱིན་པ་དང་ཆ་འདྲ་བ་ཡིན་པའི་ཕྱིར་ཏེ་འདིའི་ཉེ་བ་ནི་ཆ་འདྲ་བའི་དོན་ཡིན་པའི་ཕྱིར་ཏེ། གང་སྤེལ་ལས། མ་དགྲ་བཅོམ་མ་སུན་བྱས་པ་དང་ཞེས་བྱ་བ་འདི་ནི་མ་བསད་པ་དང་འདྲ་བ་ཡིན་ནོ། །ཞེས་པ་
ནས། མཆོད་རྟེན་འཇིག་པ་ནི་དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང་འདྲའོ། །ཞེས་གསུངས་པའི་ཕྱིར། གཉིས་པ་ནི་བཟོད་དང་ཕྱིར་མི་འོང་དགྲ་བཅོམ། །འཐོབ་ལ་ལས་བགེགས་ཤིན་ཏུ་བྱེད། ཅེས་
བྱུང། སྦྱོར་ལམ་བཟོད་པ་འཐོབ་པ་ལ་ངན་སོང་དུ་སྐྱེ་ངེས་ཀྱི་ལས་དང། ཕྱིར་མི་འོང་འཐོབ་པ་ལ་འདོད་ཁམས་སུ་སྐྱེ་ངེས་ཀྱི་ལས་དང། དགྲ་བཅོམ་པ་ལ་ཁམས་གོང་དུ་སྐྱེ་ངེས་ཀྱི་ལས་རྣམས་རིམ་བཞིན་དུ་བགེགས་ཤིན་
ཏུ་བྱེད་པ་ཡིན་ཏེ། བཟོད་པ་ཐོབ་ནས་ངན་སོད་དུ་དང་ཕྱིར་མི་འོང་ཐོབ་ནས་འདོད་པར་དང། དགྲ་བཅོམ་ཐོབ་ནས་ཁམས་གསུམ་དུ་མི་སྐྱེ་བའི་བར་ཡིན་པས་དེ་ལ་ལས་དེ་དག་གིས་གནོད་པའི་ཕྱིར། དཔེར་ན། ཡུལ་དེ་
འདོར་བ་ལ་བུ་ལོན་ཅན་སྡང་བ་བཞིན་ཡིན་པའི་ཕྱིར། །གསུམ་པ་ལ་བྱང་སེམས་ངེས་གནས་ཀྱི་ཁྱད་ཆོས་དང། སྔོན་བྱུང་སྟོན་པའི་རྣམ་ཐར་གཉིས། དང་པོ་ནི། གང་ནས་བྱང་ཆུབ་སེམས་དཔའ་ཡིན་།ནས། རེ་

[113B] །ཞེས་གསུངས། ས་མཚམས་གང་ནས་བྱང་སེམས་ངེས་པ་ལ་གནས་པ་ཡིན་ཞེན་ཡོད་དེ། གང་ཕན་ཆད་ནས་དེ་བཞིན་གཤེགས་པའི་མཚན་གྱི་རྣམ་པར་སྨིན་པ་ཅན་གྱི་ལས་དག་
བྱེད་པ་དང། མཚན་གྱི་རྣམ་པར་སྨིན་པ་ཅན་གྱི་ལས་ཆོས་གཟུགས་ལ་དམིགས་ཤིང་སེམས་པས་བྱད་ཆུབ་སེམས་དཔའ་འམ་ཆོས་གཟུགས་ཀྱི་སྟེ། སངས་རྒྱས་ཀྱི་སྨོན་ལམ་བཏབ་ཅིང་སེམས་པར་བྱེད་པས་བྱང་ཆུབ་
སེམས་དཔའ་དང། བྱང་ཆུབ་ལ་ངེས་པར་གཞོལ་བའི་མི་ལྡོག་པས་ན་ངེས་གནས་སམ་ངེས་གཏོགས་སུ་འགྱུར་པའི་ཕྱིར་ཏེ། ཡེ་ཤེས་ལ་འཇུག་པ་ལས། གང་ནས་བཟུང་ནས་བྱང་ཆུབ་སེམས་དཔའ་བརྗོད་ཅིང། ལས་
གང་དང་ལྡན་པས་བྱང་ཆུབ་སེམས་དཔར་འགྱུར་བར་བཤད་གང་ནས་བཟུང་ནས་མཚན་གྱི་རྣམ་པར་སྨིན་པ་ཅན་གྱི་ལས་དག་བྱེད་དང་མཚན་གྱི་རྣམ་པར་སྨིན་པ་ཅན་གྱི་ལས་དང་ལྡན་པས་བྱང་ཆུབ་སེམས་དཔར་འགྱུར་
རོ༑ ༑ཞེས་གསུངས་པའི་ཕྱིར། དེ་ཆོས་ཅན། ཡོན་ཏན་དྲུག་དང་ལྡན་ཏེ། དེ་ཕན་ཆད་ནས་བདེ་འགྲོར་སྐྱེ་བ་དང་ཤིང་སཱ་ལ་ལྟ་བུའི་རིགས་མཐོན་པོར་སྐྱེ་བ་དང། མིག་སོགས་དབང་པོ་ཚང་བ་དང། ཕོ་ཁོ་ནར་སྐྱེ་བ་
དང། སྐྱེ་བ་ཐམས་ཅད་དུ་ཚེ་རབས་དྲན་པ་དང། ཕྱིར་མི་ལྡོག་པ་དྲུག་དང་ལྡན་པའི་ཕྱིར། རྩ་བར། བདེ་འགྲོ་རིགས་མཐོན་སྐྱེ་དབང་ཚང། །ཕོ་འགྱུར་ཚེ་རབས་དྲན་མི་ལྡོག་ཅེས་སོ། །ཡོན་ཏན་དྲུག་པ་ཡོད་དེ་

[114A]༄༅། །སེམས་ཅན་ཐམས་ཅད་ལ་ཕན་པའི་དོན་དུ་སྡུག་བསྔལ་གྱི་རྣམ་པ་ཐམས་ཅད་དང། ལོག་སྒྲུབ་ཐམས་ཅད་ཀྱིས་ཀྱང་སྦྱོ་བ་མེད་པར་ལས་དལ་བ་དང། བརྣག་དཀའ་བ་ཐམས་ཅད་
ཀྱང་དང་དུ་བླངས་ནས་མི་ལྡོག་པ་ཡིན་པའི་ཕྱིར་ཏེ། དབེར་ན་བ་ད་རིའི་གླིང་དུ་འགྲོ་བ་ལ་སོགས་པ་བཞིན་ནོ། །རང་འགྲེལ་ལས་འཇིག་རྟེན་ན་ཟོང་གིས་མ་ཉོས་པའི་བྲན་ཞེས་བརྗོད་པ་གང་ཡིན་པ་དེ་ནི་བྱང་ཆུབ་
སེམས་དཔའ་དེ་དག་ཡིན་ཏེ། ནས། བདག་ཉིད་སེམས་ཅན་ཐམས་ཅད་ཀྱི་དྲུང་དུ་ཁྱི་ལྟར་ང་རྒྱལ་མེད་པར་གནས་ཏེ། །སེམས་ཅན་ཐམས་ཅད་ཀྱིས་བརྙས་གནོད་བྱས་པ་བཟོད་ཅིང་ངལ་བ་དང་བརྣག་པ་ཐམས་ཅད་ཀྱང་
ཉམས་སུ་ལན་པ་ཡིན་ནོ། །ཞེས་གསུངས་པའི་ཕྱིར། མཚན་རྣམ་པར་སྨིན་པའི་ལས་སུ་བཤད་པ་དེ་ནི་ཆོས་ཅན། གླིང་གི་དང། རྟེན་གྱི་དང། ཡུལ་གྱི་དང། དམིགས་པའི་དང། ངོ་བོའི་དང། གནས་སྐབས་
གྱི་ཁྱད་པར་དྲུག་དང་ལྡན་པ་ཡིན་ཏེ། ལས་དེ་གླིང་འཛམ་གླིང་ཁོ་ནར་སངས་རྒྱས་ཀྱི་མཚན་སྨིན་པ་ཅན་གྱི་ལས་འཕེན་པར་བྱེད་རྟེན་ཕོ་ཁོ་ནས་འཕེན། ཡུལ་སྟོན་པ་མངོན་སུམ་དུ་གྱུར་པ་ལ་སོགས་ཀྱི། དམིགས་པ་སངས་
རྒྱས་ལ་དམིགས་པའི་སེམས་པ་ཁོ་ནས་བྱེད། ལས་དེའི་ངོ་བོ་བསམ་བྱུང་ཡིན་པའི་ཁྱད་པར། དུས་དེ་ཡང་འཚང་རྒྱ་བ་ལས་བསྐལ་བ་བརྒྱ་ལུས་པའི་ཆོ་འཕེལ་གྱི་མང་བོ་ལུས་པའི་ཆོ་མ་ཡིན་པའི་ཕྱིར། དང་པོ་གྲུབ་སྟེ་

[114B]ལྟར་མ་ཡིན་པའི་ཕྱིར་ཏེ། རྩ་བར། དེ་ནི་འཛིམ་གླིང། ཞེས་དང། རང་འགྲེལ་ལས། འཛམ་བུ་གླིང་བ་རྣམས་བློ་རྣོ་བའི་ཕྱིར་རོ། །ཞེས་སོ། །གཉིས་པ་གྲུབ་
ཏེ༑ རྩ་བར། ཕོ་གྱུར་ཉིད། ཅེས་དང། རང་འགྲེལ་ལས། ཕོ་ཁོ་ནས་འཕེན་གྱི་མོས་ནི་མ་ཡིན་ནོ། །ཞེས་སོ། །གསུམ་པ་གྲུབ་སྟེ། རྩ་བར། མངོན་སུམ། ཞེས་དང། རང་འགྲེལ་ལས། སྟོན་པ་མངོན་སུམ་གྱུར་བ་
དང༑ ཞེས་སོ། །བཞི་པ་གྲུབ་སྟེ། རྩ་བར། སངས་རྒྱས་ལ་སེམས་པ། །ཞེས་དང། རང་འགྲེལ་ལས། སངས་རྒྱས་ལ་དམིགས་པའི་སེམས་པ་ཁོ་ནས། ཞེས་སོ། །ལྔ་པ་གྲུབ་སྟེ། གླིང་འདིར་སྐྱེ་བ་འཕེན་པས་སྒོམ་བྱུང་མི་རུང་ལ་
ཐོས་བྱུང་དམན་པའི་ཕྱིར། རྩ་བར། བསམ་པ་ལས་བྱུང། ཞེས་དང། རང་འགྲེལ་ལས། དེ་ཡང་བསམ་པ་ལས་བྱུང་བ་ཡིན་གྱི་ཐོས་པ་ལས་བྱུང་བ་ཡང་མ་ཡིན་ལ། བསྒོམ་པ་ལས་བྱུང་བ་ཡང་མ་ཡིན་ནོ། །ཞེས་སོ། །དྲུག་པ་གྲུབ་
སྟེ། དཔེར་ན། སྟོན་པ་སྔོན་བརྩོན་འགྲུས་སྦྱངས་ཏེ། སངས་རྒྱས་སྐར་རྒྱལ་ལ་བསྟོད་པས་བསྐལ་པ་དགུ་བསྡུམ་པས་བསྐལ་པ་གོ་གཅིག་ལུས་བར་འཕེན་བ་བཞིན་ཡིན་པའི་ཕྱིར་ཏེ། རྩ་བར། བསྐལ་པ་བརྒྱ། །ལུས་པ་དག་ཏུ་འཕེན་པར་
གྱེད། །ཅེས་དང། རང་འགྲེལ་ལས། བསྐལ་པ་བརྒྱ་ལུས་པའི་ཚེ་འཕེན་གྱི་མང་པོ་ལུས་པའི་ཚེ་ནི་མ་ཡིན་ནོ། །ཞེས་གསུངས་པའི་ཕྱིར། དེས་བསྒྲུབ་བྱའི་མཚན་སོ་གཉིས་བོ་དེ་དག་ཆོས་ཅན། རྣམ་སྨིན་གྱི་རྒྱུ་ཡོད་དེ། རེ་རེའང་

[115A]༄༅། །བསོད་ནམས་བརྒྱུ་ལས་སྐྱེས་པའི་ཕྱིར། བསོད་ནམས་དེ་རེ་རེའི་ཚད་ཡོད་དེ། ཁ་ཅིག་བྱང་སེམས་ངེས་གནས་མ་གཏོགས་སེམས་ཅན་ཐམས་ཅད་ཀྱི་ལོངས་སྤྱོད་ཀྱི་འབྲས་བུ་ཅན་གྱི་བསོད་ནམས་
བསྡུས་པ་ཙམ་དང། ལ་ལ་སེམས་ཅན་སྤྱིའི་ལས་ཀྱི་སྟོད་གསུམ་འཆགས་པའི་བསོད་ནམས་ཙམ་དང། དེ་འདྲ་བརྒྱས་མ་ཚན་གཅིག་ནས་སོ་གཉིས་ཀྱི་བར་འགྲུབ་པར་འདོད་པའི་ཕྱིར་ཏེ། རྒྱལ་སྲས་མ་ལས་ཚད་དེ་ལྟར་
བཅད་པ་དེ་དག་བརྒྱས་སྐྱེས་བུ་ཆེན་པོའི་མཚན་གཅིག་འགྲུབ། ཅེས་གསུངས་པའི་ཕྱིར། བརྒྱར་འདྲེན་ཚུལ་དུ་མ་ཡོད་དེ། འཕེན་རྫོགས་ཀྱི་བསམ་པ་བརྒྱར་འདོད་པ་དང། ལས་ལམ་བཅུ་ལ་རྒྱུ་ལྔས་དམིགས་པའི་དང་སྨོན་པའི་
སེམས་པ་བརྒྱར་འདོད་པ་དང། ཆོས་གཟུགས་ཀྱི་སྐུ་གཉིས་ལ་དམིགས་པའི་སེམས་པ་བརྒྱ། ཁམས་གསུམ་ལ་དམིགས་པའི་སྙིང་རྗེའི་སེམས་པ་བརྒྱར་འདོད་པ་དང་བཞིར་ཡོད་པའི་ཕྱིར། དང་པོ་ཡོད་དེ། མཚན་དེ་
དག་འཕེན་པའི་བསོད་ནམས་ཀྱི་སེམས་ལ་ལྔ་བཅུ་དང་རྫོགས་པར་བྱེད་པའི་སེམས་པ་ལྔ་བཅུ་སྟེ། སེམས་པ་བརྒྱ་ཡོད་པའི་ཕྱིར། དེར་ཐལ། དགེ་བ་བཅུའི་སྤོང་སེམས་དང། འགོང་སེམས་དང། བསྔགས་སེམས་དང། ཡི་
རང་དང། བསྔོ་བའི་སེམས་པ་ལྔ་བཅུ་ལན་གཉིས་མངོན་གྱུར་པ་ལ་འདོད་བ་ཡིན་པའི་ཕྱིར་ཏེ། གང་སྤེལ་ལས། འདིར་སེམས་པ་བརྒྱས་བསོད་ནམས་བརྒྱ་ཞེས་བྱ་བའི་མིང་འཐོབ་སྟེ། ཞེས་སོ། །གཉིས་པ་གྲུབ་སྟེ་

[115B] སྦྱོར་བ་དག། རྣམ་རྟོག་གིས་མ་སྨས་པ། དྲན་པས་ཟིན་པ། མྱང་འདས་སུ་བསྔོ་བ་ལྔས་ཕྱེ་བའི་སེམས་པ་ལྔ་བཅུ་དང། དེ་ལྟར་གྱུར་ཅིག་སྙམ་དུ་སྨོན་པའི་སེམས་པ་
ལྔ་བཅུ་དང་བརྒྱ་ལ་འདོད་པའི་ཕྱིར་ཏེ། གང་སྤེལ་ལས། སེམས་པ་ལྔ་ཕྲག་བཅུ་ནི་སེམས་པ་ལྔ་བཅུ་ཡིན་ནོ། །ནས། བདག་ཀྱང་དེ་དང་འདྲ་བར་ཤོག་ཅིག་སྙམ་དུ་དེ་དག་ལ་ལན་གཉིས་སུ་མངོན་དུ་གྱུར་པས་སེམས་
པ་བརྒྱར་འགྱུར་བ་ཡིན་ནོ། །ཞེས་སོ། །གསུམ་པ་གྲུབ་སྟེ། ཆོས་སྐུའི་མ་འདྲེས་པ་བཅོ་བརྒྱད་དང་སྐྱེ་བའི་སྐུའི་མཚན་སོ་གཉིས་དང། ལྔ་བཅུ་ལ་དམིགས་པའི་སེམས་པ་ལྔ་བཅུ་དང་བདག་ཀྱང་དེ་འདྲར་གྱུར་ཅིག་སྙམ་པའི་སྨོན་པའི་
སེམས་པ་ལྔ་བཅུ་དང་བརྒྱ་བོ་དེ་བསོད་ནམས་བརྒྱ་ལ་བྱེད་པའི་ཕྱིར་ཏེ། གང་སྤེལ་ལས། སངས་རྒྱས་ཀྱི་སྐུ་ནི་རྣམ་པ་གཉིས་ཏེ་སྐྱེ་བའི་སྐུ་དང་ཆོས་ཀྱི་སྐུའོ། །ཞེས་པ་ནས། མངོན་དུ་གྱུར་པ་ལས་སེམས་པ་ལྔ་བཅུ་འབྱུང་ལ་
བདག་ཀྱང་འདི་འདྲར་གྱུར་ཅིག་སྙམ་པའི་ལས་ཀྱང་གཞན་ལྔ་བཅུ་འབྱུང་སྟེ། དེ་ལྟར་ན་བསོད་ནམས་བརྒྱ་ཡིན་ནོ། །ཞེས་གསུངས་པའི་ཕྱིར། བཞི་པ་གྲུབ་སྟེ། འདོད་ཁམས་ཉི་ཤུ་གཟུགས་ཁམས་བཅུ་དྲུག་།གཟུགས་མེད་བཞི་
དང། གྲང་དམྱལ་བརྒྱད་དང། ཞེ་བརྒྱད་ལ་དམིགས་པའི་སྙིང་རྗེའི་སེམས་པ་ཞེ་བརྒྱད་དང། ཁམས་གསུམ་ལས་གྲོལ་པར་སྨོན་པ་དང། བདག་གྲོལ་པར་སྨོན་པ་གཉིས་དང་ལྔ་བཅུ་དང་དེ་ལན་གཉིས་མངོན་གྱུར་ལ་འདོད་

[116A]༄༅། །པའི་ཕྱིར། གང་སྤེལ་ལས་བཤད་དོ། །འདི་དག་མདོ་སོ་སོར་བཤད་ཚུལ་ཡིན་ལ་གཅིག་ཁོ་ན་འདོད་མི་རུང་ཡང་མཚན་གཞིར་རུང་ངོ། །གཉིས་པ་སྔོན་བྱུང་སྟོན་པའི་ནམ་ཐར་དང་[?]སྦྱར་
ཚུལ་ལ་བསོད་ནམས་བསགས་ཚུལ་དང། ཕར་ཕྱིན་རྫོགས་ཚུལ་གཉིས་དང་པོ་ནི། རྣམ་གཟིགས་མར་མེ་རིན་ཆེན་གཙུག་གྲངས་མེད་གསུམ་གྱི་ཐ་མར་བྱུང། །དང་པོ་ཤཱཀྱ་ཐུབ་པ་ཡིན། །ཞེས་གསུངས། བདག་ཅག་
གི་སྟོན་པ་འདིས་སྔོན་སློབ་ལམ་དུ་བསྐལ་བ་གྲངས་མེད་པ་གསུམ་དུ་སངས་རྒྱས་དུ་མ་ལ་བསྙེན་བཀུར་ཚུལ་ཡོད་དེ། གྲངས་མེད་གསུམ་གྱི་དང་བོར་ཤཱཀྱ་ཐུབ་པ་ཆེན་བོ་ལ་རྫ་མཁན་གྱི་བུ་སྣང་བྱེད་དུ་གྱུར་བས། ཆུ་
འཇམ་བོ་དང་སྐུ་མཉེ་དང་ཞམ་འབྲིང་ལ་སོགས་པ་བྱས་ནས། དེ་བཞིན་གཤེགས་པ་ཁྱེད་སྐུ་ཅི་འདྲ། ཞེས་སོགས་ཀྱིས་སེམས་བསྐྱེད་ཅིང། དེ་ནས་སངས་རྒྱས་བདུན་ཁྲི་ལྔ་སྟོང་ལ་བསྙེན་པ་ཀུར་པའི་མཐར་དེ་བཞིན་
གཤེགས་པ་རིན་ཆེན་གཙུག་ཏོར་ཅན་གྱི་ཆེ་གྲངས་མེད་དང་པོའི་ཚོགས་རྫོགས། གྲངས་མེད་གཉིས་པར་དེ་བཞིན་གཤེགས་པ་བདུན་ཁྲི་དྲུག་སྟོང་ལ་བསྙེན་བཀུར་བའི་ཐ་མར་མར་མེ་མཛད་ཀྱི་ཚེ་གྲངས་མེད་གཉིས་པའི་
ཚོགས་རྫོགས། གྲངས་མེད་གསུམ་པར་སངས་རྒྱས་བདུན་ཁྲི་བདུན་སྟོང་ལ་བསྙེན་བཀུར་བའི་མཐར་སངས་རྒྱས་རྣམས་གཟིགས་ཀྱི་དུས་སུ་གྲངས་མེད་གསུམ་པའི་ཚོགས་རྫོགས་ཀྱང་ཚིགས་གཉིས་མཐར་ཕྱིན་མ་

[116B] དང་པོ་སེམས་བསྐྱེད་ཚུལ་གྲུབ་སྟེ། རང་འགྲེལ་ལས། བདག་ཀྱང་འདི་འདྲ་བའི་རྣམ་པ་ཁོ་ནར་སངས་རྒྱས་པར་ཤོག་ཅིག་ཅེས་དང་བོར་སྨོན་ལམ་བཏབ་པ་བྱུང་སྟེ། ཞེས་སོགས་དང། གང་
སྤེལ་ལས། རྫ་མཁན་གྱི་བུ་སྣང་བྱེད་ཅེས་བྱ་བར་གྱུར་པས། ཆུ་འཇམ་པོ་དང་སྐུ་མཉེས་དང་ཞམ་འབྲིང་ལ་སོགས་པ་དག་གིས་རིམ་འགྲོ་བྱས་ནས་དང་པོ་སྨོན་ལམ་བཏབ་པའོ། །ཞེས་དང། རྒྱལ་སྲས་མ་ལས་ཀྱང། རྫ་
མཁན་སྣང་བྱེད་ཅེས་བྱ་བར་གྱུར་པས་དང་པོར་སྨོན་ལམ་བཏབ་པའོ། །ཞེས་གསུངས་པའི་ཕྱིར། མ་བཤད་པའི་ཤེས་བྱ་མང་པོ་མ་སྨྲ་ཞིག་རྟགས་གཉིས་པ་ཚོགས་རྫོགས་ཚུལ་གྲུབ་སྟེ། གཙུག་ཏོར་ཅན་
སོགས་སངས་རྒྱས་ཉིས་འབུམ་ཉིས་ཁྲི་བརྒྱད་སྟོང་ལ་གྲངས་མེད་གསུམ་གྱི་ཚོགས་རྫོགས་བྱེད་ཀྱི་ཚོགས་བསགས་ཡུལ་ཡིན་པའི་ཕྱིར་ཏེ་གང་སྤེལ་ལས། གལ་ཏེ་དེ་བཞིན་གཤེགས་པ་རྣམ་པར་གཟིགས་ཀྱི་ཚེ་
བསྐལ་པ་གྲངས་མེད་པ་གསུམ་ཡོངས་སུ་རྫོགས་ན་ཅིའི་ཕྱིར་གཙུག་ཏོར་ཅན་དང། ཞེས་པ་ནས། ཡོངས་སུ་རྫོགས་མེད་ཀྱི་རྣམ་པ་ཐམས་ཅད་དུ་ཡོངས་སུ་རྫོགས་པ་ནི་མ་ཡིན་ནོ། །གྲངས་མེད་པར་རྫོགས་ཀྱི་
རྣམ་པ་ཐམས་ཅད་དུ་ཡོངས་སུ་རྫོགས་པ་ནི་མ་ཡིན་ཏེ། ཞེས་གསུངས་པའི་ཕྱིར། དེས་ན་ལུང་སྨན་གཞི་ལས། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་གི་བར། །བདུན་ཁྲི་དང་ནི་

[117A]༄༅། །ལྔ་སྟོང་གི་སངས་རྒྱས་རྣམས་ནི་ངས་མཆོད་དོ་།སངས་རྒྱས་མར་མེ་མཛད་ནས་ནི། །ཐུབ་པ་དབང་བོ་རྒྱལ་མཚན་བར། །བདུན་ཁྲི་དང་ནི་དྲུག་སྟོང་གི། །སངས་རྒྱས་རྣམས་ནི་ངས་
མཆོད་དོ། །སངས་རྒྱས་ལེགས་མཛད་ནས་བཟུང་སྟེ། །སངས་རྒྱས་འོད་སྲུང་བར་དག་ཏུ། །བདུན་ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །ཞེས་གསུངས་པ་དང་གྲངས་མཐུན་ནོ་།ཐེག་
ཆེན་བས་ནི་གྲངས་མེད་བ་རེ་རེ་ལ་ཡང་སངས་རྒྱས་དཔག་ཏུ་མེད་པ་ལ་བསྙེན་བཀུར་བྱས་པར་འདོད་དེ། ས་རེ་རེའི་སྐབས་སུ་ཡང་སངས་རྒྱས་དཔག་མེད་ལ་མཆོད་པར་བཤད་པས་སོ། །གཉིས་པ་ནི། ཀུན་ལ་ཐམས་ཅད། ནས་
ཏིང་འཛིན་བློ། །ཞེས་གསུངས། བདག་ཅག་གི་སྟོན་བ་ཆོས་ཅན། གནས་སྐབས་གང་དུ་སྦྱིན་པའི་ཕར་ཕྱིན་རྫོགས་ཚུལ་ཡོད་དེ། སེམས་ཅན་ཀུན་ལ་ལུས་ལོངས་སྤྱོད་སྙིང་རྗེས་སྦྱིན་པར་བྱེད་པ་ན་སྦྱིན་པའི་ཕར་ཕྱིན་རྫོགས་
པའི་ཕྱིར། དེར་ཐལ། བྱང་སེམས་ཀྱིས་ཀྱང་ཐོག་མར་ཐམས་ཅད་སྦྱིན་མི་ནུས་ལ། སེམས་ཅན་ཐམས་ཅད་ཀྱང་མིན་ལ་སྙིང་རྗེ་ཁོ་ནས་ཀྱང་མིན་ལ། དེའི་འོག་ཏུ་གོམས་པའི་ཤུགས་དང་སྙིང་རྗེ་ཆེ་བས་ཐམས་ཅད་ལ་སྦྱིན་
པར་བྱེད་ཀྱང་ཐམས་ཅད་སྟེར་བ་མ་ཡིན་ལ་གང་གི་ཚེ་ཐམས་ཅད་ལ་སྙིང་རྗེ་ཁོ་ནས་བདོག་པ་ཐམས་ཅད་གཏོང་བ་དེ་ཙམ་གྱིས་དེའི་ཕར་ཕྱིན་རྫོགས་པའི་ཕྱིར་ཏེ། དཔེར་ན། ཐམས་ཅད་སྒྲོལ་བཞིན། རྩ་བར། ཀུན་ལ་ཐམས་ཅང་

[117B] །སྦྱིན་བར་བྱེད་བས་སྦྱིན་པ་རྫོགས། །ཞེས་སོ། གང་སྤེལ་གྱིས་བཤད། དེ་ཆོས་ཅན། བཟོད་པ་དང་ཚུལ་ཁྲིམས་ཀྱི་ཕར་ཕྱིན་གཉིས་རྫོགས་དུས་ཡོད་དེ། ཆགས་པ་དང་བཅས་བཞིན་དུ་རང་གི་ཡན་ལག་
བཅད་ཀྱང་ནི་ཁོང་མི་འཁྲུག་པས་བཟོད་པ་དང་ཚུལ་ཁྲིམས་ཀྱི་ཕར་ཕྱིན་རྫོགས་པའི་ཕྱིར། དབེར་ན་དྲང་སྲོང་བཟོད་པ་སྨྲ་བ་བཞིན་ནོ། །རྩ་བར། ཆགས་བཅས་ཡན་ལག་བཅད་ཀྱང་ནི། །མི་འཁྲུག་བཟོད་དང་ཚུལ་ཁྲིམས་ཀྱི། །
ཞེས་སོ། །བརྩོན་འགྲུས་ཀྱི་ཕར་ཕྱིན་རྫོགས་ཚད་ཡོད་དེ། སྟོན་པ་བྲམ་ཟེའི་ཁྱེའུ་གྱུར་པའི་དུས་སངས་རྒྱས་སྐར་རྒྱལ་རིའི་ཕུག་གཅིག་ན་མེའི་ཁམས་ལ་སྙོམས་པར་འཇུག་པ་ལ་དད་དེ། རྐང་པ་ཡ་གཅིག་འགྲེལ་སྟེ། ཞག་བདུན་
གྱི་བར་དུ། སྐྱེས་བུ་ཁྱུ་མཆོག་ཁྱོད་འདྲའི་དགེ་སྦྱོང་ཆེན་པོ་གཞན་དག་ལྷ་ཡུལ་ས་ལ་མེད། །འཇིག་རྟེན་འདི་ན་ཡོད་པ་མ་ཡིན་རྣམ་ཐོས་བུའི་གནས་ནའང་ཡོད་མ་ཡིན། །ལྷའི་ཕོ་བྲང་གནས་མཆོག་དག་ནའང་ཡོད་མིན་ཕྱོགས་དང་
ཕྱོགས་མཚམས་དག་ནའང་མེད། །རི་དང་ནགས་སུ་བཅས་པའི་ས་སྟེང་རྒྱས་པ་ཀུན་དུ་ཡུལ་གཅིག་ག་ལ་ཡོད། །ཅེས་ཚིགས་བཅད་གཅིག་གིས་བསྟོད་པས་རྩོན་འགྲུས་ཀྱི་ཕར་ཕྱིན་རྫོགས་པའི་ཕྱིར་ཏེ། བྲམ་ཟེ་དམ་པ་དེ་རིང་
དུ༑ ༑དེ་བཞིན་གཤེགས་པ་ལེགས་བསྟོད་པའི། །སྟོབས་དང་བརྩོན་འགྲུས་འདི་ཡིས་ནི། །བསྐལ་པ་དགུ་ཞིག་འདུམ་པར་འགྱུར། །ཞེས་གསུངས་པ་ལྟར། བསྐལ་པ་དགུའི་ཚོགས་ཀྱང་འདུམ་པའི་ཕྱིར་ཏེ། རྩ་བར་སྐར་

[118A]༄༅། །རྒྱལ་པ་སྟོང་བས་བརྩོན་འགྲུས་ཀྱིས། །ཞེས་སོ། །དེ་ཆོས་ཅན། རྒྱལ་བོ་གཞོན་ནུ་དོན་འགྲུབ་དུས་བླ་མེད་བྱང་ཆུབ་ཀྱི་སྔ་རོལ་དུ་བསམ་གཏན་དང་ཤེས་རབ་ཀྱི་ཕར་ཕྱིན་རྫོགས་པ་ཡིན་ཏེ། ཟང་
མི་སྐྱེ་ཤེས་པའི་བྱང་ཆུབ་ཀྱི་སྔ་རོལ་དེ་མ་ཐག་རྡོ་རྗེ་ལྟ་བུའི་ཏིང་ངེ་འཛིན་གྱི་ཚེ་བསམ་གཏན་དང་བློ་ཤེས་རབ་ཀྱི་ཕར་ཕྱིན་རྫོགས་པའི་ཕྱིར་ཏེ། རང་འགྲེལ་ལས། བྱང་ཆུབ་པའི་སྔོན་རོལ་གྱི་དེ་མ་ཐག་རྡོ་རྗེ་ལྟ་བུའི་ཏིང་ངེ་འཛིན་
གྱི་ཚེ་ཞེས་གསུངས་པའི་ཕྱིར། གཉིས་པ་བསྟེན་བྱ་བསོད་ནམས་ཀྱི་གཞི་ལ། བསྟན་བཤད་ཞར་བྱུང་དང་གསུམ། དང་པོ་ནི། གསུམ་བོ་བསོད་ནམས་བྱ་བ་དང། །དེའི་གཞི་དཔེར་ན་ལས་ལམ་བཞིན། །
ཞེས་གསུངས། སྦྱིན་པ་དང་ཚུལ་ཁྲིམས་དང་བསྒོམ་བྱུང་བྱམས་པའི་བསོད་ནམས་ལུས་ངག་གིས་ལས་གསུམ་ཆོས་ཅན། བསོད་ནམས་དང་བྱ་བ་དང་གཞི་གསུམ་རེ་རེ་ནས་ཡིན་ཏེ། གསུམ་པོ་རེ་རེ་ཡང་རྣམ་སྨིན་ཡིད་འོང་
འབྱིན་པས་བསོད་ནམས། ལས་ཀྱི་རང་བཞིན་ཡིན་པས་བྱ་བ་དང། ཀུན་སློང་གི་སེམས་པའི་རྟེན་ནམ་གཞི་ཡང་ཡིན་ལ། དེ་ལས་གཞན་ལ་མུ་ཅི་རིགས་ཡོད་པའི་ཕྱིར་ཏེ། དཔེར་ན་ལས་དང་ལས་ལམ་བཞིན། རང་འགྲེལ་
ལས༑ གསུམ་པོ་འདི་ནི་ཅི་རིགས་པར་བསོད་ནམས་ཀྱང་ཡིན། བྱ་བ་ཡང་ཡིན། གཞི་ཡང་ཡིན་པས་བསོད་ནམས་བྱ་བའི་གཞི་སྟེ། ཞེས་གསུངས་པའི་ཕྱིར། ཁྱབ་སྟེ། ཅི་རིགས་ཞེས་བས་དེ་རེ་རེ་ལ་མུ་རྩི་བ་ཡང་

[118B] སྦྱིན་པའི་ལུས་ངག་གི་དེ་གསུམ་ཅར་དང་དེའི་སེམས་པའི་ལས་བསོད་ནམས་དང་བྱ་བ་གཉིས་དང། དེ་དང་མཚུངས་ལྡན་གཞན་བསོད་ནམས་ཁོ་ན་དང། ལུས་ངག་གི་ཚུལ་ཁྲིམས་བདུན་གསུམ་ཅར་དང་
བསྒོམ་པའི་བྱམས་པ་ནི་བྱ་བའི་གཞི་གཉིས་དང། དེ་དང་མཚུངས་ལྡན་གྱི་སེམས་པ་བྱ་བ་དང། བསོད་ནམས་གཉིས་དང། མཚུངས་ལྡན་གཞན་བསོད་ནམས་ཁོ་ན་ཡིན་པའི་ཕྱིར། དང་པོ་གྲུབ་སྟེ། གང་སྦེལ་ལས་
དེ་ལ་ལུས་དང་ངག་གི་ལས་གང་ཡིན་པ་དེ་ནི་རྣམ་པ་གསུམ་ཅར་ཡིན་ནོ། །ཞེས་སོ། །གཉིས་པ་གྲུབ་སྟེ། གང་སྤེལ་ལས། ཚུལ་ཁྲིམས་ལས་བྱུང་བ་ནི་ལུས་ངག་གི་ལས་ཁོ་ན་ཡིན་པས། རྣམ་པ་གསུམ་ཅར་ཡིན་
ཏེ༑ ཞེས་སོ། །གསུམ་པ་གྲུབ་སྟེ། གང་སྤེལ་ལས། བསྒོམ་པ་ལས་བྱུང་བའི་བྱམས་པ་ནི། ཞེས་བ་ནས། དེ་དང་ལྷན་གཅིག་འབྱུང་བ་གཞན་ནི་བསོད་ནམས་ཁོ་ན་ཡིན་ནོ། །ཞེས་གསུངས་པའི་ཕྱིར། གཉིས་པ་ལ་སྦྱིན་
པ་ཚུལ་ཁྲིམས་བསྒོམ་པའི་གཞི་གསུམ་ལས། དང་པོ་ལ། ངོ་བོ་།དབྱེ་བ། ཁྱད་ཆོས། ཞར་བྱུང་དང་བཞི། དང་པོ་ནི། གང་གིས་སྦྱིན་བྱེད་དེ་སྦྱིན་བ། །ནས། དེ་འབྲས་ལོངས་སྤྱོད་ཆེན་པོ་ཅན་།ཞེས་གསུངས། སྦྱིན་པ་ཆོས་
ཅན༑ ངོ་བོ་ཡོད་དེ། སྦྱིན་བྱའི་དངོས་པོ་གང་གིས་སྟེར་བར་བྱེད་པ་དེ་ཡིན་པའི་ཕྱིར། རྩ་བར། གང་གིས་སྦྱིན་བྱེད་དེ་སྦྱིན་།ཞེས་གསུངས་པའི་ཕྱིར། དེའི་ཀུན་སློང་ཡོད་དེ། ཆགས་སོགས་ཀྱིས་སྟེར་ཟའང་ཡོད་ཀྱང་

[119A]༄༅། །འདིར་མཆོད་འདོད་དང་ཕན་འདོད་ཀྱིས་སྟེར་བ་དེ་ཡིན་པའི་ཕྱིར་ཏེ། རྩ་བར། མཆོད་དང་ཕན་གདགས་འདོད་པ་ཡིས། །ཞེས་སོ་།སྦྱིན་བྱེད་དེ་ཡོད་དེ། སྦྱིན་བྱའི་ངོ་བོ་གང་གིས་སྟེར་བའི་ཀུན་
སློང་ཡིད་ལས་ངེས་བསླང་བའི་ལུས་ངག་གི་ལས་གཟུགས་ཅན་དང་འཁོར་དང་བཅས་ན་ཕུང་བོ་ལྔ་ཅན་དེ་ཡིན་པའི་ཕྱིར་ཏེ། རྩ་བར། ལུས་དང་ངག་ལས་སློང་དང་བཅས། །ཞེས་སོ། །དེའི་འབྲས་བུ་ཡོད་དེ། ལོངས་
སྦྱོད་ཆེན་པོ་ཅན་ཡིན་པའི་ཕྱིར་ཏེ། རྩ་བར། དེ་འབྲས་ལོངས་སྤྱོད་ཆེན་པོ་ཅན། །ཞེས་སོ། །གཉིས་པ་ནི། བདག་གཞན་དོན་ཕྱིར་གཉིས་དོན་ཕྱིར། །གཉིས་ཀའི་དོན་དུ་མིན་ཕྱིར་སྦྱིན། །ཞེས་གསུངས། སྤྱིན་པ་ལ་
བདག་ཁོ་ནའི་དོན་དུ་སྦྱིན་པ་དང། གཞན་སྦྱིན་ཡུལ་ཁོ་ནའི་དོན་གྱི་ཕྱིར་དུ་སྦྱིན་པ་དང། བདག་གཞན་གཉིས་ཀའི་དོན་གྱི་ཕྱིར་དུ་སྦྱིན་པ་དང། སྦྱིན་བདག་སྦྱིན་ཡུལ་གཉིས་ཀའི་དོན་མིན་པའི་ཕྱིར་སྦྱིན་པ་དང་བཞི་ཡོད་དེ་
ཆགས་པ་དང་མ་བྲལ་བས་མཆོད་རྟེན་ལ་ཕུལ་བ་དང་བོ་དང་འཕགས་པ་ཆགས་བྲལ་གྱིས་ཆགས་བཅས་ཀྱི་སེམས་ཅན་ལ་སྦྱིན་པ་གཉིས་པ་དང། འཕགས་པ་དང་སོ་སྐྱེ་ཆགས་པ་དང་མ་བྲལ་བ་གཉིས་ཀའི་སེམས་
ཅན་ལ་སྦྱིན་པ་ནི་གསུམ་པ་དང། འཕགས་པ་དགྲ་བཅོམ་གྱིས་མཆོད་རྟེན་ལ་ཕུལ་བ་སྦྱིན་པ་བཞི་བ་ཡིན་པའི་ཕྱིར། ཁ་ཅིག་ན་རེ་འཕགས་པ་ཆགས་བྲལ་གྱིས་མཆོད་རྟེན་ལ་ཕུལ་བ་དེ་བདག་གཞན་གཉིས་ཀའི་དོན་

[119B] དེ་གཞན་ངོན་དུ་སྦྱིན་པ་མ་ཡིན་པར་ཐལ། འདོད་བའི་ཕྱིར། འདོང་མི་ནུས་ཏེ། དེ་སེམས་ཅན་གཞན་གྱིས་མྱང་འདས་འཐོབ་ཕྱིར་དུ་སྦྱིན་པ་ཡིན་པའི་ཕྱིར། དེའི་རྒྱུད་ལ་
གཞན་ལ་ཕན་འདོད་ཀྱི་བློ་ཡོད་པའི་ཕྱིར། དེར་ཐལ། དེའི་རྒྱུད་ལ་སེམས་ཅན་སྡུག་བསྔལ་དང་འབྲལ་འདོད་ཀྱི་སྙིང་རྗེ་ཡོད་པའི་ཕྱིར། གསུམ་པ་ལ། བསྟན་བཤད་གཉིས། དང་བོ་ནི། དེའི་ཁྱད་པར་སྦྱིན་བདག་དང། །
དངོས་དང་ཞིང་གི་ཁྱད་པར་ལས། །ཞེས་གསུངས། སྦྱིན་པ་འབྲས་བུ་ལོངས་སྦྱོང་ཆེན་པོ་ཅན་དེའི་ཁྱད་པར་འཕགས་ཆོས་ཡོད་དེ་སྦྱིན་བདག་ཁྱད་པར་ཅན་དང། དངོས་པོ་ཁྱད་པར་ཅན་དང། ཞིང་ཁྱད་པར་ཅན་ལས་དེའི་
འབྲས་བུ་ལོངས་སྦྱོད་ཆེན་པོ་འབྱུང་བའི་ཕྱིར། གཉིས་པ་ལ་སྦྱིན་བདག་དངོས་པོ་ཞིང་གི་ཁྱད་པར་གསུམ། དང་བོ་ནི། སྦྱིན་བདག་ཁྱད་འཕགས་དང་སོགས་ཀྱིས། །ནས། དུས་དང་བར་ཆད་མེད་པར་རྙེད། །ཅེས་གསུངས་
སྦྱིན་བདག་ཁྱད་འཕགས་དེ་ལ་གསུམ་ཡོད་དེ། དད་པ་ཅན་དང་དད་པ་ཚུལ་ཁྲིམས་གཉིས་ཅན་དང། དེ་གཉིས་དང་ཐོས་སྒོམ་ལ་སོགས་པའི་ཡོན་ཏན་དང་ལྡན་པ་གསུམ་ཡོད་པའི་ཕྱིར་ཏེ། རྩ་བར། སྦྱིན་བདག་ཁྱད་འཕགས་
པ་སོགས་ཀྱིས། །ཞེས་སོ། །སྦྱིན་བདག་ཁྱད་པར་ཅན་གྱིས་སྦྱིན་པའི་འབྲས་བུས་ཁྱད་པར་འཕགས་ཚུལ་ཡོད་དེ། སྦྱིན་བདག་དེ་འདྲས་གུས་པས་སྟེར་བ་དང་རང་གི་ལག་པ་དར་བས་སྟེར་བ་དང། དུས་སུ་སྟེར་བ་དང་

[120A]༄༅། །གཞན་ལ་མི་གནོད་བར་སྟེར་བ་བཞིས་འབྲས་བུ་ཆེན་པོ་འཐོབ་པའི་ཕྱིར། དེར་ཐལ། དེ་བཞིས་རིམ་བཞིན་དུ་རང་ལ་བཀུར་སྟི་རྙེད་པ་དང། ལོངས་སྤྱོད་རྒྱ་ཆེན་པོ་རྙེད་པ་དང། ལོངས་སྦྱོད་
ཀྱི་དུས་མི་ཡོལ་བར་རྙེད་བ་དང། ལོངས་སྤྱོད་ལ་བར་ཆད་མེད་པར་རྙེད་པའི་རྒྱུ་མཚན་བཞི་པོ་དེའི་ཕྱིར་ཏེ། རྩ་བར། གུས་ལ་སོགས་པས་སྦྱིན་པར་བྱེད། །དེ་ཕྱིར་བཀུར་སྟི་རྒྱ་ཆེན་དང། །དུས་དང་བར་ཆད་མེད་པར་རྙེད། །
ཅེས་སོ། །གཉིས་བ་ནི། ཁ་དོག་ལ་སོགས་ཕུན་སུམ་དངོས། །དེ་ལས་གཟུགས་བཟང་གྲགས་དང་ལྡན། །དགའ་ངག་ཤིན་ཏུ་གཞོན་ཤ་ཅན་།དུས་སུ་རེག་ནང་དེ་ལུས་འགྱུར། །ཞེས་གསུངས། སྦྱིན་བྱའི་དངོས་པོ་ཆོས་
ཅན༑ ཁྱད་པར་འཕགས་ཚུལ་ཡོད་དེ། ཁ་དོག་ཕུན་སུམ་ཚོགས་པ་དང། ལ་སོགས་པས་དྲི་དང་རོ་དང་རེག་རྣམས་ལས་བཞི་ཀའམ་གང་རུང་རེ་དང་ལྡན་པ་ཡང་དེ་ཡིན་པའི་ཕྱིར་ཏེ། རྩ་བར། ཁ་དོག་ལ་སོགས་ཕུན་སུམ་
དངོས། །ཞེས་སོ། །དངོས་པོ་ཁྱད་འཕགས་དེའི་སྒོས་སྦྱིན་པ་ཁྱད་པར་འཕགས་ཚུལ་ཡོད་དེ། ཁ་དོག་བཟང་བ་སྦྱིན་པས་གཟུགས་བཟང་བ་དང། དྲི་བཟང་སྦྱིན་པས་གྲགས་པས་ཁྱབ་པ་དང། རོ་བཟང་བྱིན་
བས་དགའ་བར་འགྱུར་བ་དང། རེག་ཕུན་སུམ་ཚོགས་པ་བྱིན་བས་དུས་སུ་རེག་ན་བདེ་བའི་ལུས་སུ་འགྱུར་བའི་ཕྱིར། རྩ་བར། དེ་ལས་གཟུགས་བཟང་གྲགས་དང་ལྡན། །དགའ་དང་ཤིན་ཏུ་གཞོན་ཤ་ཅན། །དུས་

[120B] །ཞེས་སོ། །གསུམ་པ་ནི། འགྲོ་དང་སྡུག་བསྔལ་ཕན་འདོགས་དང། །ཡོན་ཏན་རྣམས་ཀྱི་ཞིང་ཁྱད་འཕགས། །ནས། ཡོན་ནི་གཞལ་དུ་མེད་པ་ཡིན། །ཞེས་གསུངས། སྦྱིན་ཡུལ་ཞིང་
ཁྱད་པར་ཅན་དེ་ལ་བཞི་ཡོད་དེ། འགྲོ་བའི་སྒོ་ནས་དུད་འགྲོ་ལ་རྣམ་སྨིན་བརྒྱ་འགྱུར་དང། ཚུལ་འཆལ་གྱི་མི་ལའང་སྟོང་འགྱུར་སོགས་དང། སྡུག་བསྔལ་གྱི་སྒོས་ནད་པ་དང་མགོན་མེད་པ་ལ་སོགས་པ་བསོད་ནམས་ཚད་
མེད་བར་བཤད། ཕན་འདོགས་སྒོས་ཕ་མ་སོགས་ལ་རྣམ་སྨིན་གཞལ་དུ་མེད་པ་དང། ཡོན་ཏན་གྱི་སྒོས་ཚུལ་ཁྲིམས་དང་ལྡན་པ་ལ་རྣམ་སྨིན་འབུམ་འགྱུར། ནས། དེ་བས་དགྲ་བཅོམ་པ་ལ་རྣམ་སྨིན་ཆེས་གཞལ་དུ་མེད་པའི་
བར་ཡིན་པའི་ཕྱིར་ཏེ། རྩ་བར། འགྲོ་དང། ནས། ཁྱད་འཕགས་ཞེས་སོ། །ཟང་ཟིང་གི་དེ་ལའང་ཡུལ་རྟེན་གྱི་སྒོས་སྦྱིན་པའི་མཆོག་གསུམ་ཡོད་དེ། ཡུལ་རྟེན་གྲོལ་བ་དགྲ་བཅོམ་བ་དགྲ་བཅོམ་པ་ལ་ཟང་ཟིང་
སྦྱིན་བ་མཆོག་དང། ཡུལ་རྟེན་མ་གྲོལ་ཀྱང་བྱང་ཆུབ་སེམས་དཔས་སེམས་ཅན་ཀུན་ལ་གྲོལ་ཕྱིར་ཟང་ཟིང་སྦྱིན་པ་མཆོག་དང། སྦྱིན་བ་བརྒྱད་གསུངས་པའི་བརྒྱད་པ་སེམས་ཀྱི་རྒྱན་ལ་སོགས་པའི་ཕྱིར་ཏེ། སྦྱིན་པ་བྱང་
སེམས་ཀྱི་དེ་མ་གཏོགས་པའི་མཆོག་ཡིན་པའི་ཕྱིར། དང་པོ་ནི། རྩ་བར། མཆོག་གི་གྲོལ་བས་གྲོལ་བ་འམ། །ཞེས་དང། མདོ་ལས། འདོད་ཆགས་བྲལ་ལ་ཆགས་བྲལ་གྱིས། །སྦྱིན་ན་ཟང་ཟིང་སྦྱིན་པའི་མཆོག་

[121A]༄༅། །ཅེས་སོ། །གཉིས་པ་གྲུབ་ཏེ། རྩ་བར། བྱང་ཆུབ་སེམས་དཔའ་ཡིས། །ཞེས་སོ། །གསུམ་པ་གྲུབ་སྟེ། རང་འགྲེལ་ལས། དེ་མ་གཏོགས་པ་བཅོམ་ལྡན་འདས་ཀྱིས་གང་དག་སྦྱིན་པ་བརྒྱད་
གསུངས་པ་དེ་དག་གི་ནང་ན་ནི་བརྒྱད་པ་མཆོག་ཡིན་ནོ། །ཞེས་བྱ་བར་སྦྱར། ཞེས་སོ། །བརྒྱད་ཡོད་དེ། ཉེ་བ་ལ་སྦྱིན་པ་དང་འཇིགས་པས་སྦྱིན་པ་དང། བདག་ལ་བྱེད་ནས་སྦྱིན་པ་དང། བདག་ལ་སྦྱིན་པར་འགྱུར་བས་
སྦྱིན་པ་དང། ཕམས་སོགས་ཀྱིས་སྦྱིན་པ་བྱིན་པས་སྦྱིན་པ་དང་མཐོ་རིས་དོན་དུ་སྦྱིན་པ་དང། གྲགས་པས་དོན་དུ་སྦྱིན་པ་དང་སེམས་ཀྱི་རྒྱན་གྱི་དོན་དང། སེམས་ཀྱི་ཡོ་བྱད་ཀྱི་དོན་དང། རྣལ་འབྱོར་གྱི་ཚོགས་ཀྱི་དོན་
དང༑ དོན་གྱི་མཆོག་ཐོབ་པའི་ཕྱིར་སྦྱིན་བ་བརྒྱད་བོ་དེ་ཡིན་པའི་ཕྱིར། དེའི་སེམས་ཀྱི་རྫུ་འཕྲུལ་དང། སེམས་ཀྱི་ཡོ་བྱད་འཕགས་ལམ་ཡན་ལག་དང། རྣལ་འབྱོར་གྱི་ཚོགས་ཞི་གནས་དང། དོན་གྱི་མཆོག་དགྲ་བཅོམ་
མོ༑ ༑དེ་དག་མཚན་གཞི་ཙམ་དུ་མངོན། མདོ་ལས། རྒྱུན་ཞུགས་ཞུགས་པ་ལ་གཞལ་དུ་མེད་ཅིང་རྒྱུན་ཞུགས་ལ་དེ་བས་ཆེས་གཞལ་དུ་མེད་པར་བཤད་ཀྱང་འཕགས་བ་མིན་ཀྱང་རྣམ་སྨིན་གཞལ་དུ་མེད་པ་ལྔ་ཡོད་དེ་
ཕ་མ་གཉིས་དང། ནད་པ་དང། སྐྱེ་རྒུ་མ་རིག་པའི་གཉིད་ལས་སློང་བའི་ཆོས་སྨྲ་དང། སྐྱེ་མཐའི་བྱང་སེམས་སྲིད་པ་ཐ་མ་བ་དད་ལྔ་བོ་དེ་ལ་ཕུལ་པའི་ཡོན་གཞལ་དུ་མེད་པ་ཡིན་པའི་ཕྱིར་ཏེ། རྩ་བར། འཕགས་བ་མིན་ཡང་

[121B] ཡིན། ཞེས་སོ། །ཆོས་སྨྲའི་ཆེ་བའི་རྒྱུ་མཚན་ཡོད་དེ་དེས་སངས་རྒྱས་ཀྱི་མཛད་པ་ཐམས་ཅད་གདུལ་བྱ་ལ་བྱེད་པ་དེའི་ཕྱིར་ཏེ། རང་འགྲེལ་ལས། མདོར་ན་སངས་རྒྱས་ཀྱི་མཛད་པ་ཐམས་ཅད་བྱེད་པ་ཡིན་པས་དགེ་བའི་
བཤེས་གཉེན་ཆེན་པོ་ཡིན་ནོ། །ཞེས་སོ། །བཞི་བཞར་བྱུང་ལ་ལས་ཆེ་ཆུང་གི་ཁྱད་པར། བསགས་མ་བསགས་ཀྱི་ཁྱད་པར། ལས་ཀྱི་འབྲས་བུ་ལ་དགོས་པ་དཔྱོད་པ་གསུམ། དང་པོ་ནི། མཇུག་དང་ཞིང་དང་གཞི་དང་ནི། །སྦྱོར་
དང་སེམས་པ་བསམ་པ་སྟེ། །དེ་དག་ཆུང་དང་ཆེ་བ་ལས། །ལས་ཀྱང་ཆུང་དང་ཆེ་བ་ཉིད། །ཅེས་བྱུང། ལས་ལ་ཆེ་ཆུང་གི་ཁྱད་པར་ཡོད་དེ། །མཇུག་ལས་བྱས་པས་རྗེས་སུ་ཡང་བྱེད་པ་དང་ཕན་འདོགས་དང་ཡོན་ཏན་གྱི་
ཞིང་དང། སྲོག་གཅོད་སོགས་ཀྱི་ལས་ལམ་བྱེད་པའི་ཡུལ་གཞི་དང་ལས་ལམ་དེའི་སྦྱོར་བ་དང། རྫོགས་པར་བྱེད་པའི་སེམས་པ་དང་།ཀུན་སློང་གི་བསམ་པའི་ཁྱད་པར་དྲུག་པོ་དེ་དག་ཐམས་ཅད་ཆུང་བ་ལས་ཀྱང་ཤིན་ཏུ་
ཆུང་བ་དང། དེ་དག་ཐམས་ཅད་ཆེ་བ་ལས་ཤིན་ཏུ་ཆེ་བ་དང་ཅི་རིགས་ཆེ་བ་ལས་ལས་ཀྱང་ཆེ་བ་འམ་ལྕི་བར་འགྱུར་བའི་ཕྱིར་ཐམས་ཅད་མི་ཆེ་ཡང་ཅི་རིགས་ནི། དཔེར་ན་གཞན་མི་ལྕི་ཡང་མཇུག་ཏུ་བྱེད་པ་ལ་དགའ་ཞིང་
བྱད་ལས་ཆེ་བ་དང་ལ་ལ་གཞན་མི་རྩི་ཡང་ཕམ་སོགས་ལ་ཆུད་དུ་བྱས་ཀྱང་ཆེ་བ་ལྟ་བུ་ཡིན་པའི་ཕྱིར་ཏེ། རང་འགྲེལ་ལས། ལ་ལའི་ནི་མཇུག་ཡོངས་སུ་བཟུང་བ་ཁོ་ནས་ལས་དེ་ལྕི་བར་འགྱུར་ཏེ་ཞེས་པ་ནས། དེ་བཞིན་

[122A]༄༅། །དུ་གཞན་ལ་ཡང་སྦྱར་བར་བྱའོ། །གང་གི་ཐམས་ཅད་ཆེ་བ་ཡིན་ན་དེའི་ནི་ལས་ཀྱང་ཤིན་ཏུ་ལྕི་བ་ཡིན་པར་རིགས་པར་བྱའོ། །ཞེས་གསུངས་པའི་ཕྱིར། གཉིས་པ་ནི། པས་མ་བཞིན་པ་དང་
རྫོགས་པ་དང། །མི་འགྱོད་གཉེན་པོ་མེད་པ་དང། །འཁོར་དང་རྣམ་པར་སྨིན་པ་ལས། །བསགས་པའི་ལས་ཞེས་བྱ་བ་ཡིན། །ཞེས་བྱུང་ལས་ལ་བྱས་བསགས་ཀྱི་ལས་དང། བྱས་བསགས་མ་ཡིན་པའི་ལས་
གཉིས་ཡོད་དེ། ཆེད་དུ་བསམ་བཞིན་དུ་བྱས་པའི་ལས་དང། འགྲོ་བ་དེར་སྐྱེ་དེས་ལྟ་བུའི་རྫོགས་པར་བྱས་པས་ལས་དང། ལས་དེ་ལ་མི་འགྱོད་པ་དང། ལས་དེ་ལ་གནོད་བྱེད་ཀྱི་གཉེན་པོ་མེད་པ་དང། མི་དགེ་བ་ལ་སྲོག་
བཅད་ཅིང་ཆུང་མ་བྲིད་པ་ལྟ་བུའི་འཁོར་དང། དགེ་བ་ལ་སྲོག་མི་གཅོད་ཅིང་སྦྱིན་པ་སྟེར་བ་ལྟ་བུའི་འཁོར་དང་བཅས་པ་དང་གནས་སྐབས་མ་ངེས་ཀྱང་རྣམ་སྨིན་ངེས་པའི་ལས་ཏེ། ལས་དེ་དྲུག་ནི་བསགས་པའི་ལས་ཞེས་བྱ་བ་ཡིན་
ལ༑ དེ་དྲུག་ལས་གཞན་པའི་ལས་མ་བསགས་པའི་ལས་ཡིན་པའི་ཕྱིར་ཁྱད་པར་དང་པོ་གྲུབ་སྟེ། བློ་སྔོན་དུ་མ་བཏང་ན་བསགས་པ་མ་ཡིན་ལ་ལུང་མ་བསྟན་དང་བློ་སྔོན་དུ་བཏང་ཀྱང་གོམས་བས་ལང་ཤོར་གྱི་བྱུང་རྒྱལ་
ལམ་བབ་ཆོལ་དུ་རྫུན་སྨྲ་བ་ནི་བྱས་བ་ཡིན་ཀྱང་བསགས་བམ་ཡིན་བ་སགས་ཞིག་ཆེད་དུ་བསམ་བཞིན་བྱས་པའི་ལས་དེ་བསགས་པའི་ལས་ཡིན་པའི་ཕྱིར། དང་པོ་གྲུབ་སྟེ། རྒྱལ་སྲས་པ་ལས། དེ་ནི་བསགས་པ་མ་ཡིན་གྱི་

[122B] གོམས་ཏེ་ཁ་ལང་དུ་རེད་པས་རྫུན་དུ་སྨྲ་བ་ལ་སོགས་པ་མི་དགེ་བ་གང་ཡིན་པ་དེ་ནི་བྱས་པ་ཡིན་གྱི་བསགས་པ་ནི་མ་ཡིན་ནོ། །ཞེས་གསུངས་པའི་ཕྱིར། རྟགས་གཉིས་པ་སླ། རྩ་བའི་ཁྱད་པར་གཉིས་པ་གྲུབ་སྟེ། བསམ་
བཞིན་དུ་བྱས་ཀྱང་འགྲོ་བ་དེར་སྐྱེ་ངེས་མིན་ན་ལས་དེ་བྱས་པ་ཡིན་ཀྱང་བསགས་པ་མ་ཡིན་པའི་ཕྱིར་ཏེ། རང་འགྲེལ་ལས། གང་ཞིག་ཅི་རྩམ་གྱིས་འགྲོ་བ་དེར་འགྲོ་བར་འགྱུར་བ་རྫོགས་པར་མ་བྱས་ན་ལས་དེ་བྱས་པ་ཡིན་གྱི་
བསགས་པ་ནི་མ་ཡིན་ནོ། །རྫོགས་པ་ནི་བསགས་པ་ཡིན་ནོ། །ཞེས་གསུངས་པའི་ཕྱིར། གསུམ་པ་དང་བཞི་བ་སླ། ཁྱད་པར་ལྔ་བ་གྲུབ་སྟེ། དེ་ལ་སྦྱོར་མཇུག་དང་གཙོ་བོ་དང། ཞར་བྱུང་ལྟ་བུའི་གཙོ་བོ་དུ་མ་ཡོད་པའི་ཕྱིར། རང་འགྲེལ་ལས། འཁོར་
ལ་ཇི་ལྟ་བུ་ཞེ་ན། མི་དགེ་བ་ལ་འཁོར་ཡང་མི་དགེ་བ་ཡིན་ནོ་།ཞེས་གསུངས་པའི་ཕྱིར། ཁྱབ་སྟེ། འདིའི་འཁོར་འཛོག་ཚུལ་གཉིས་བཤད་ཀྱང་རྒྱལ་སྲས་མ་ལྟར་སྐབས་སུ་བབས་པའི་ཕྱིར་ཏེ། རྒྱལ་སྲས་མ་ལས། མི་དགེ་བ་ལ་འཁོར་ཡང་
མི་དགེ་བ་ཡིན་ཞེས་བྱ་བ་ནི་གང་ཞིག་བྱས་ནས་ཀྱང་རྗེས་སུ་ཡི་རང་བར་བྱེད་པའོ། །ཞེས་དང། གང་སྦེལ་ལས། མི་དགེ་བ་ལ་འཁོར་ཡང་མི་དགེ་བ་ཡིན་ཞེས་བྱ་བ་ནི་གང་གིས་མ་བྱིན་བར་བླངས་ནས་གཞན་གྱི་ཆུང་མ་ལ་
ཉལ་པོར་བྱེད་པ་ལྟ་བུའོ་ཞེས་གསུངས་པའི་ཕྱིར། ཁྱབ་སྟེ། གང་སྤེལ་ལས་དགེ་བའི་ལས་བྱས་བསགས་དྲུག་གི་འཁོར་གྱི་སྐབས་སུ་ཡི་རང་བཤད་པའི་ཕྱིར་ཏེ། གང་སྤེལ་ལས། དགེ་བ་ལ་ཡང་འཁོར་དགེ་བ་ཡིན་ཏེ། བྱིན་

[123A]༄༅། །ནས་དེའི་རྗེས་སུ་ཡི་རང་པའི་ཕྱིར་རོ། །ཞེས་གསུངས་པའི་ཕྱིར། ཁྱད་པར་དྲུག་པ་གྲུབ་སྟེ། གང་སྤེལ་ལས། རྣམ་པར་སྨིན་པ་ལས་ཇི་ལྟ་བུ་ཞེ་ན། གནས་སྐབས་མ་དེས་ཀྱང་རྣམ་བར་སྨིན་
པར་ངེས་པར་འགྱུར་བའོ། །ཞེས་གསུངས་པའི་ཕྱིར། ཁྱད་བར་བདུན་པ་གྲུབ་སྟེ། ཁྱད་པར་དྲུག་ལས་གཞན་དུ་གྱུར་བའི་ལས་དེ་མ་བསགས་པའི་ལས་ཡིན་པའི་ཕྱིར་ཏེ། རང་འགྲེལ་ལས། དེ་ལས་གཞན་དུ་བྱས་པའི་
ལས་ནི་མ་བསགས་པའི་ལས་ཡིན་ནོ། །ཞེས་གསུངས་པའི་ཕྱིར། གསུམ་པ་ནི། མཆོད་རྟེན་ལ་བཏང་རྒྱུས་བྱུང་བའི། །བསོད་ནམས་ལེན་མེད་བྱམས་སོགས་བཞིན། །རྒྱུ་ལས་འབྲས་བུ་མི་འཁྲུལ་ཕྱིར། །ངན་པའི་ཞིང་
ལའང་འབྲས་ཡིད་འོང། །ཞེས་བྱུང། འདི་ལ་ཕལ་ཆེན་པའི་ཤར་ནུབ་ཀྱི་སྡེ་བདག་ན་རེ། འདོད་ཆགས་དང་བཅས་པས་མཆོད་རྟེན་ལ་སྦྱིན་པ་བྱིན་པ་ལ་བསོད་ནམས་མེད་དེ། དེ་ལ་ལོངས་སྤྱོད་བ་མེད་པའི་ཕྱིར་དང། སླར་བདག་
གཞན་དོན་གཉིས་དོན་སོགས་ཀྱི་བདག་དོན་ཡང་མེད་བའི་ཕྱིར་ཏེ་རང་འགྲེལ་ལས། འདོད་ཆགས་དང་བཅས་པ་ནས་ཞེ་ན། ཞེས་སོ། །དེ་མི་འཐད་པར་ཐལ། མཆོད་རྟེན་ལ་སྦྱིན་པ་བཏང་བའི་བསོད་ནམས་ཡོད་པའི་
ཕྱིར༑ མཆོད་རྟེན་ལ་སྦྱིན་པའི་བསོད་ནམས་གཉིས་ནི་ཡོངས་སུ་ལོངས་སྤྱོད་པའི་བསོད་ནམས་མེད་ཀྱང། བཏང་བའི་རྒྱུས་བྱུང་བའི་བསོད་ནམས་ཡོད་པའི་ཕྱིར་དང། མ་ཆགས་པའི་བཏང་བ་ཆགས་པའི་གཉེན་པོ་དང་

[123B] རྩ་བར། མཆོད་རྟེན་ལ་བཏང་རྒྱུས་བྱུང་པའི། །བསོད་ནམས། ཞེས་དང་རང་འགྲེལ་ལས། བསོད་ནམས་ནི་རྣམ་པ་གཉིས་ཏེ། བཏང་བའི་རྒྱུས་བྱུང་བ་ནི་བཏང་པ་
ཁོ་ནས་བྱུང་བ་གང་ཡིན་པའོ། །ཞེས་གསུངས་པའི་ཕྱིར། བཏང་པ་ཁོ་ན་ཞེས་པའི་དོན་ཡོད་པའི་ཕྱིར་དང། གང་སྤེལ་ལས། དེའི་ཕྱིར་དངོས་བོ་ཡོངས་སུ་ལོངས་སྤྱོད་པ་མེད་ཀྱང་མཆོད་རྟེན་ལ་བཏང་བའི་རྒྱུ་ལས་བྱུང་བའི་བསོད་
ནམས་སུ་འགྱུར་ཏེ། དངོས་པོ་ཡོངས་སུ་གཏོང་བ་ལ་ནི་དེའི་འོག་རོལ་ཏུ་དངོས་པོ་དེ་ལ་ཡོངས་སུ་ལོངས་སྤྱོད་པ་ཡོད་དམ་མེད་ཀྱང་བླ་སྟེ། མ་ཆགས་པ་ཆགས་པའི་གཉེན་པོ་ཡིན་པའི་ཕྱིར། ལྷན་ཅིག་བར་འགྱུར་བའི་སེམས་པ་གདོན་
མི་ཟ་བར་འགྱུར་ཏེ། ཞེས་གསུངས་པའི་ཕྱིར། དེ་ལ་ཁོ་ན་རེ། དེར་བསོད་ནམས་མེད་པར་ཐལ༑ དེ་ལ་ལེན་པོ་མེད་ཅིང་ཕན་གདགས་པ་དང་ལོངས་སྤྱོད་པ་གང་ཡང་མེད་པའི་ཕྱིར་ཞེན། དེ་ལ་ཁྱབ་པ་མེད་པའི་རྒྱུ་སྟེ་གཏན་ཚིགས་མི་
རུང་བར་ཐལ། གཞན་ལ་ཕན་གདགས་པ་དང་ལོངས་སྤྱོད་པ་ཁོ་ནས་བསོད་ནམས་སུ་འགྱུར་བ་མ་ཡིན་པའི་ཕྱིར། མ་གྲུབ་ན། ཞེ་སྡང་མེད་པ་དང། བྱམས་སོགས་ཚང་མེད་བསྒོམ་པ་དང་སོགས་སྒྲས་གཏི་མུག་མེད་པ་ཡང་དག་པར་
ལྟ་བ་བསྒོམ་པ་རྣམས་ཀྱང་བསོད་ནམས་དང་དགེ་བ་མི་འགྱུར་དགོས་པ་ལ་དེ་འགྱུར་བ་བཞིན་ཡིན་པའི་ཕྱིར། དེ་དག་ངེ་བོ་ཉཾ་ད་ཀྱི་དགེ་རྩ་ཡིན་པས་གཞན་ལ་མི་ལྟོས་པའི་ཕྱིར་ཏེ། རྩ་བར། ལེན་མེད་བྱམས་སོགས་བཞིན། །ཞེས་དང་

[124A]༄༅། །གང་སྦེལ་ལས། གཞན་ལ་ཕན་བཏགས་པ་དང་གནོད་པ་ལ་ལྟོས་པའམ་ལེན་པར་བྱེད་པ་ལ་ལྟོས་ནས་སེམས་དང་སེམས་ལས་བྱུང་བ་རྣམས་དགེ་བ་དང་མི་དགེ་བ་གཉིས་སུ་འགྱུར་བ་ཡང་མ་ཡིན་
ཏེ༑ འོ་ན་ཅི་ཞེ་ན། དགེ་བ་དང་མི་དགེ་པའི་རྩ་བ་དང་མཚུངས་པར་ལྡན་པ་ལ་ལྟོས་ནས་ཡིན་ནོ། །ཞེས་གསུངས་པའི་ཕྱིར། དེ་ལ་གཅེར་བུ་བ་ན་རེ། ཆོམ་རྐུན་ལ་སྦྱིན་པ་བྱིན་ན་འབྲས་བུ་སྡུག་བསྔལ་ལམ་ཡིད་དུ་མི་འོང་བ་འབྱིན་
ཟེར་ན། དེ་མི་འཐད་པར་ཐལ། དན་པའི་ཞིང་ལ་སྦྱིན་པའི་འབྲས་བུ་ཡིད་དུ་འོང་བ་འབྱིན་པའི་ཕྱིར། དེར་ཐལ། རྒྱུ་སྦྱིན་པ་ལས་དགེ་བའི་འབྲས་བུ་ཡིད་འོང་འབྱིན་པ་མི་འཁྲུལ་པའི་ཕྱིར། ཞིང་བཟང་ངན་གྱི་འབྲས་བུ་ཡིད་དུ་འོང་མི་
འོང་དུ་མི་འགྱུར་བའི་ཕྱིར་ཏེ། སྲོག་གཅོད་པའི་ཞིང་བཟང་བས་ཡིད་དུ་མི་འོང་སྟེར་བ་བཞིན་ནོ། །རྩ་བར། རྒྱུ་ལས་འབྲས་བུ་མི་འཁྲུལ་ཕྱིར། །ངན་པའི་ཞིང་ལ་འབྲས་ཡིད་འོང། །ཞེས་དང་གང་སྲེལ་ལས་གཅེར་བུ་བདག་ཆོམ་རྐུན་ལ་སོགས་པ་ལ་
བྱིན་ན་འབྲས་བུ་ཡིད་དུ་མི་འོང་བར་འགྱུར་ཏེ། ཞེས་པ་ནས། ཇི་ལྟར་སྲོག་གཅོད་བ་ནི་ཞིང་བཟང་ན་ཡང་རུང་སྟེ། ཐམས་ཅད་དུ་འབྲས་བུ་ཡིད་དུ་མི་འོང་བ་ཡིན་པ་དེ་བཞིན་དུ་སྦྱིན་པ་ཡང་ཞིང་བཟང་ངམ་ངན་ཡང་རུང་སྟེ་ཐམས་ཅད་དུ་
འབྲས་བུའི་ཡིད་དུ་འོང་བ་ཁོ་ན་ཡིན་ནོ།། ཞེས་གསུངས་པའི་ཕྱིར་ཞིང་གི་ཚེ་ཆུང་ཡོད་ཀྱང་ཡིད་དུ་འོང་མི་བྱེད་པ་ཁོ་ནའོ་།གཉིས་པ་ཚུལ་ཁྲིམས་ལས་བྱུང་བའི་བསོད་ནམས་བྱ་བའི་གཞི་ནི་འཆལ་བའི་ཚུལ་ཁྲིམས་མི་དགེའི་

[124B] །དེ་སྦོང་ཚུལ་ཁྲིམས་རྣམ་གཉིས་སོ། །སངས་རྒྱས་ཀྱིས་ནི་བཅས་པ་ཡང། །རྣམ་དག་ཡོན་ཏན་བཞི་ལྡན་ནོ། །འཆལ་ཁྲིམས་དེ་རྒྱུ་འཕན་མ་བྱུང། །དེའི་གཉེན་པོ་དང་ཞི་ལ་རྟེན་།ཞེས་བྱུང། འཆལ་བའི་ཚུལ་
ཁྲིམས་ཀྱི་ངོ་བོ་ཡོད་དེ། ཚུལ་ཁྲིམས་ཀྱི་བཟློག་ཟླའི་རྣམ་རིག་དང་རྣམ་རིག་མ་ཡིན་པས་བསྡུས་པའི་མི་དགེའི་གཟུགས་དེ་དེ་ཡིན་པའི་ཕྱིར་ཏེ། རྩ་བར། འཆལ་པའི་ཚུལ་ཁྲིམས་མི་དགེའི་གཟུགས། །ཞེས་དང། གང་སྦེལ་ལས་
འཆལ་བའི་ཚུལ་ཁྲིམས་ལུས་དང་ངག་གི་རང་བཞིན་ཡིན་པའི་ཕྱིར་ཏེ། དེས་ན་སྲོད་གཅོད་པ་སྦྱོར་བ་དང་མཇུག་དང་བཅས་པ་ནས་ཚིག་ཀྱལ་བའི་བར་ཡིན་ནོ། །ཞེས་གསུངས་པའི་ཕྱིར། ཚུལ་ཁྲིམས་ཀྱི་ངོ་བོ་ཡོད་དེ། ཚུལ་འཆལ་
སྤོང་བའི་གཉེན་བོ་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པས་བསྡུས་པའི་དགེ་བ་གཟུགས་ཅན་དེ་དེ་ཡིན་པའི་ཕྱིར་ཏེ། རྩ་བར། དེ་སྤོང་ཚུལ་ཁྲིམས། ཞེས་དང། རང་འགྲེལ་ལས། དེ་སྤོང་བ་ནི་ཚུལ་ཁྲིམས་ཡིན་ནོ། །ཞེས་དང་
གང་སྤེལ་ལས། དེའི་ཕྱིར་མི་དགེ་བའི་གཟུགས་སྤོང་བ་དེ་ནི་ཚུལ་ཁྲིམས་ཡིན་ནོ། །ཞེས་གསུངས་པའི་ཕྱིར། ཚུལ་ཁྲིམས་ཀྱིས་ཚུལ་འཆལ་སྤོང་པ་དེ་ཡང་རྣམ་པ་གཉིས་ཡོད་དེ། དེ་སྤོང་པའི་རྣམ་པར་རིག་བྱེད་ཀྱི་ཚུལ་ཁྲིམས་དང་དེ་སྤོང་
བའི་རྣམ་པར་རིག་བྱེད་མ་ཡིན་པའི་ཚུལ་ཁྲིམས་གཉིས་ཡོད་པའི་ཕྱིར་ཏེ། རྩ་བར། དེ་སྤོང་ཚུལ་ཁྲིམས་རྣམ་གཉིས་སོ། །ཞེས་དང། རང་འགྲེལ་ལས། སྤོང་བ་དེ་ཡང་རྣམ་པ་གཉིས་སོ། །རྣམ་པར་རིག་བྱེད་གང་གིས་སྤོང་བར་

[125A]༄༅། །བྱེད་པ་དང་རྣམ་པར་རིག་བྱེད་མིན་པ་སྤོང་བ་གད་ཡིན་པའོ། །ཞེས་གསུངས་པའི་ཕྱིར། ཚུལ་ཁྲིམས་ཀྱིས་རང་བཞིན་གྱི་འཆལ་ཁྲིམས་མི་དགེ་འཁོ་ན་སྤོང་བ་མ་ཡིན་ཏེ། སངས་རྒྱས་ཀྱིས་བཅས་པའི་འཆལ་
ཁྲིམས་དུས་མིན་གྱི་ཟས་སོགས་ཀྱང་སྤོང་པའི་ཕྱིར་ཏེ། རྩ་བར་སངས་རྒྱས་ཀྱིས་ནི་བཅས་པ་ཡང། །ཞེས་གསུངས་པའི་ཕྱིར། བསླབ་པ་ནོད་པས་བཅས་པ་ལས་འདས་ན་འཆལ་ཁྲིམས་སུ་འགྱུར་པའི་ཕྱིར་རང་འགྲེལ་
ལས༑ བསླབ་པ་ནོད་པས་དེ་དག་སྤྱད་ན་འཆལ་བའི་ཚུལ་ཁྲིམས་སུ་འགྱུར་རོ། །ཞེས་གསུངས་པའི་ཕྱིར། ཚུལ་ཁྲིམས་རྣམ་པར་དག་པ་ཆོས་ཅན། ཡོན་ཏན་བཞི་དང་ལྡན་ཏེ། འཆལ་པའི་ཚུལ་ཁྲིམས་ཀྱི་འཕན་ཏེ་སྐྱོན་
མ་བྱུང་བ་དང། འཆལ་བའི་ཚུལ་ཁྲིམས་དེའི་རྩ་ཉོན་ཉེ་ཉོན་གྱིས་འཕན་མ་བྱུང་བ་འཆལ་ཚུལ་དེའི་གཉེན་པོ་དྲན་པ་ཉེ་བར་བཞག་ལ་བརྟེན་པ་དག་སྐྱེ་བའི་ཕྱིར་ཁྱད་པར་ལ་མི་བརྟེན་པར་ཞི་བ་མྱང་འདས་སུ་ཡོངས་སུ་སྦྱོབ་པའི་
ཕྱིར་བརྟེན་པའི་ཁྱད་པར་བཞི་དང་ལྡན་པའི་ཕྱིར། དང་པོ་གཉིས་གྲུབ་སྟེ། རྩ་བར། འཆལ་ཁྲིམས་དེ་རྒྱུས་འཕན་མ་བྱུང་ཞེས་སོ། །ཕྱི་མ་གཉིས་གྲུབ་སྟེ། དེ་གཉེན་པོ་དང་ཞི་ལ་བརྟེན་།ཞེས་སོ། །གསུམ་པ་བསྒོམ་པ་ལས་བྱུང་
བའི་བསོད་ནམས་བྱ་བའི་གཞི་ནི། མཉམ་བར་བཞག་པའི་དགེ་བ་ནི་།བསྒོམ་པའོ་སེམས་ལ་བསྒོ་ཕྱིར་རོ། །མཐོ་རིས་དོན་དུ་ཚུལ་ཁྲིམས་དང། །འབྲལ་བའི་དོན་དུ་བསྒོམ་གཙོའི་ཕྱིར། །ཞེས་བྱུང། བསྒོན་པ་ལས་བྱུང་

[125B] སེམས་དམིགས་པ་ལ་རྩེ་གཅིག་དུ་མཉམ་པར་བཞག་པའི་དགེ་སེམས་རྩེ་གཅིག་བ་མཚུངས་ལྔན་དང་བཅས་པ་དེ་ཡིན་པའི་ཕྱིར་ཏེ། རྩ་བར། མཉམ་པར་བཞག་པའི་དགེ་བ་ནི་།བསྒོམ་པའོ། །ཞེས་
སོ༑ ༑མཉམ་པར་བཞག་པའི་དགེ་བརྩེ་གཅིག་པ་ཆོས་ཅན། བསྒོམ་པ་ཞེས་བརྗོད་པའི་རྒྱུ་མཚན་ཡོད་དེ། རྒྱུད་ཡོན་ཏན་རྣམས་ཀྱིས་དེའི་བདག་ཉིད་དུ་བྱེད་ཅིང་སེམས་ལ་ཤིན་ཏུ་བསྒོ་བར་བྱེད་པའི་ཕྱིར་དཔེར་ན་མེ་ཏོག་གིས་
ཏིལ་ལ་དྲི་བསྒོས་པ་བཞིན། རྩ་བར། སེམས་ལ་བསྒོ་ཕྱིར་རོ། །ཞེས་སོ། །མངོན་མཐོ་དང་ངེས་ལེགས་ཐོབ་པའི་རྒྱུར་ཚུལ་ཁྲིམས་དང་བསྒོམ་པ་གཉིས་གཙོ་ཆེ་ཆུང་གི་ཁྱད་པར་ཡོད་དེ། མཐོ་རིས་དོན་དུ་ཚུལ་ཁྲིམས་གཙོ་ཆེ། ཉོན་
མོངས་དང་འབྲལ་བའི་དོན་དུ་བསྒོམ་པ་གཙོ་ཆེ་པའི་ཕྱིར། དང་པོ་གྲུབ་སྟེ། སྦྱིན་པས་མཐོ་རིས་ཐོབ་ཀྱང་ཚུལ་ཁྲིམས་དེའི་མེད་ན་མི་འབྱུང་བའི་རྒྱུ་ཡིན་པའི་ཕྱིར། གཉིས་པ་གྲུབ་སྟེ། ཚུལ་ཁྲིམས་ཀྱིས་ཀྱང་ཉོན་མོངས་དང་འབྲལ་
བར་བྱེད་ཀྱང་བསྒོམ་པ་མེད་ན་དེ་མི་འབྲལ་བའི་ཕྱེད། གསུམ་པ་ཞར་བྱུང་ལ་ཚངས་པའི་བསོད་ནམས་དང་མཆོད་སྦྱིན་ངོས་བཟུང་བ་གཉིས། དང་པོ་ནི། བསྐལ་པར་མཐོ་རིས་དགའ་གནས་ཕྱིར། བཞི་ཡིས་ཚངས་བའི་བསོད་ནམས་
ཡིན། །ཞེས་བྱུང། མདོ་ལས། གང་ཟག་བཞི་ནི་ཚངས་པའི་བསོད་ནམས་ལས་སྐྱེས་ཏེ། ཞེས་སོགས་གསུངས་པའི་ཕྱིར། ཚངས་པའི་བསོད་ནམས་བཞི་ཡོད་དེ། །སྔར་ལ་བྱས་པའི་ས་ཕྱོགས་སུ་དེ་བཞིན་གཤེགས་པའི་སྐུ་

[126A]༄༅། །གདུང་མཆོད་རྟེན་བཞེངས་པ་དང། ཕྱོགས་བཞིའི་དགེ་འདུན་ལ་ཀུན་དགའ་རབ་འབུལ་ཞིང་དེ་ཉིད་དུ་གཙུག་ལག་ཁང་བརྩིགས་པ་དང། །དེ་བཞིན་གཤེགས་པའི་ཉན་ཐོས་ཕྱེ་བས་སྡུམ་པ་དང། བྱམས་
པ་ཚད་མེད་བསྒོམ་པའོ། །ཞེས་གསུངས་པ་ལྟར་བྱེད་པའི་གང་ཟག་བཞི་པོ་དེ་ཚངས་འདུན་དང་ཚེ་མཉམ་པར་བསྐལ་པར་མཐོ་རིས་ཚེ་འཐུང་ཅིང་དགའ་བར་གནས་པས་གང་ཟག་བཞི་བོ་དེའི་བསོད་ནམས་བཞི་ལ་ཚངས་པའི་བསོད་
ནམས་བཞི་ཞེས་བཤད་པའི་ཕྱིར། དེ་ཡན་ཆད་ཀྱིས་ཟང་ཟིང་གི་སྦྱིན་པ་བཤད་ཟིན་ཏོ། །གཉིས་པ་ནི། ཆོས་སྦྱིན་ཉོན་མོངས་ཅན་མིན་པས། །མདོ་སོགས་ཡང་དག་ཇི་བཞིན་སྟོན། །ཞེས་བྱུང། ཆོས་སྦྱིན་གྱི་ངོ་བོ་ཡོད་དེ་
རྙེད་བཀུར་གྲགས་པ་འདོད་པས་སེམས་ཉོན་མོངས་ཅན་མ་ཡིན་པས་མདོ་དང་སོགས་པས་བསྟན་ཆོས་ཀྱི་ཚིག་དོན་ཇི་བཞིན་དུ་སྟོན་པ་དེ་ཡིན་པའི་ཕྱིར། གསུམ་པ་ཆ་མཐུན་གྱི་དགེ་བ་གསུམ་པ་ནི། བསོད་ནམས་མྱ་ངན་འདས་པ་
རང༑ ༑དངེས་འབྱེད་ཆ་མཐུན་དགེ་རྣམས་གསུམ། །ཞེས་བྱུང། ཆ་མཐུན་གྱི་དགེ་བ་རྣམ་པ་གསུམ་ཡོད་དེ། མྱང་འདས་བསམ་པས་མ་ཟིན་པའི་འཁོར་པར་རྣམ་སྨིན་ཡིད་འོང་འབྱིན་པའི་དག་པ་དེ་བསོད་ནམས་ཆ་མཐུན་གྱི་དགེ་པ་
དང༑ སྦྱོར་ལམ་མ་སྐྱེས་གོང་གི་མྱང་འདས་དོན་གཉེར་གྱི་དགེ་བ་དེ་ཐར་པ་ཆ་མཐུན་གྱི་དགེ་བ་དང། སྦྱོར་ལམ་དྲོང་སོགས་བཞི་དེས་འབྱེད་ཆ་མཐུན་གྱི་དགེ་བ་ཡིན་པའི་ཕྱིར༑ གསུམ་པ་ལས་ཀྱི་རྣམ་གྲངས་བསྟན་པ་ལ། འཇིག་རྟེན་པའི་

[126B] ཆོས་ཀྱི་རྣམ་གྲངས་གཞན་བསྟན་ནས་མཇུག་བསྡུབ་གཉིས། དང་པོ་ནི། རིགས་པས་རང་ཏུ་བཅུག་པའི་ལས། །རྣམ་གསུམ་ཀུན་སློང་བཅས་པ་ནི། །ཡིག་འབྲུ་རྒྱ་དང་བགྲང་བཅས་པའི། །སྙན་ངག་
གྲངས་ཏེ་གོ་རིམ་བཞིན། །ཞེས་བྱུང། རིགས་པ་རབ་ཏུ་བཅུག་པ་སྟེ་།ཐབས་ཀྱི་བྱེ་བྲག་གིས་བཅུག་པའི་ལས་གསུམ་ཡོད་དེ། རིགས་པ་སློབ་པའི་ཐབས་ཀྱི་བྱེ་བྲག་གིས་སྒོ་གསུམ་གྱི་ལས་ཀུན་སློང་དང་བཅས་པ་གསུམ་པོ་རིམ་པས་འཇོག་
པའི་ཕྱིར། དེར་ཐལ། གོ་རིམ་བཞིན་དུ་རིགས་པས་ཐབས་ཀྱིས་ཀ་སོགས་ཡིག་འབུའི་གཟུགས་འབྲི་བ་དང། ལྷ་སོགས་ཀྱི་འབུར་གྱི་རྒྱ་སྐོ་བ་ལུས་ཀྱི་ལས་དང། དངོས་པོའི་གྲངས་བགྲང་བ་དང། སྙན་ངག་གིས་ཚིགས་བརྗོད་པ་
དག་གིས་ལས་དང། བཅུ་ཚན་བཅུ་ལ་བརྒྱའོ། །ཞེས་པ་དང་ཆོས་ཐམས་ཅད་ནི་ཡུལ་ལོ་སྙམ་དུ་སྡོམ་པ་ཡིད་ཀྱི་ལས་ཡིན་པའི་ཕྱིར་དང་པོ་གྲུབ་སྟེ། རང་འགྲེལ་ལས། དེ་ལ་ཡིག་འབྲུ་དང་རྒྱ་ནི་ལུས་ཀྱི་ལས་རིགས་པས་སོ། །ཞེས་
སོ༑ ༑གཉིས་པ་གྲུབ་སྟེ། རང་འགྲེལ་ལས། བགྲང་བ་དང་སྙན་ངག་ནི་ངག་གི་ལས་ཏེ། དེ་ལྟར་ན་དེ་དག་ནི་ཕུང་པོ་ལྔའི་རང་བཞིན་ཡིན་ནོ། །ཞེས་སོ། །གསུམ་པ་གྲུབ་སྟེ། རང་འགྲེལ་ལས། གྲངས་ནི་ཡིད་ཀྱི་ལས་ཏེ། ཡིད་ཀྱི་ཆོས་
རྣམས་སྔོ་མ་པར་བྱེད་པ་གང་ཡིན་པའོ་ཞེས་སོ། །གཉིས་པ་ནི་བསྒྲིབས་ངན་ཁ་ན་མཐོ་བཅས། །ཉོན་མོངས་ཅན་ཆོས་དྲི་མེད་དགེ་།གྱ་ནོམ་འདུས་བྱས་དགེ་བསྟེན་བྱ། །ཐར་པ་བླ་ན་མེད་པ་ཡིན་།ཞེས་བྱུང། ཉོན་མོངས་ཅན་ཀྱི་

[127A]༄༅། །ཆོས་ཀྱི་རྣམ་གྲངས་ཡོད་དེ། ཉོན་མོངས་པས་བཀག་པས་ན་བསྒྲིབས་པ་དང་འཕགས་པ་རྣམས་ཀྱིས་བོར་བས་ངན་པ་དང། ཉོན་མོངས་དང་ལྷན་ཅིག་འདུག་པས་ན་ཁན་མ་ཐོ་བ་དང་བཅས་ཞེས་བྱ་བ་རྣམ་གྲངས་
ཡིན་པའི་ཕྱིར། རྩ་བར། བསྒྲིབས་ངན་ཁན་མཐོ་བཅས། །ཉོན་མོངས་ཅན་ཆོས། ཞེས་སོ། །དགེ་བ་དྲི་མེད་ཀྱི་རྣམ་གྲངས་ཡོད་དེ་།རབ་ཀྱི་མཐར་ཕྱིན་པས་གྱ་ནོམ་ཞེས་བྱ་བའི་རྣམ་གྲངས་ཡིན་པའི་ཕྱིར་ཏེ། རྩ་བར། དྲི་
མེད་དག་གྱ་ནོམ། ཞེས་སོ། །འདུ་ཤེས་དགེ་བའི་རྣམ་གྲངས་ཡོད་དེ་རྒྱུད་ལ་བསྐྱེད་ཅིང་བསྟེན་པར་བྱ་བ་དེ་དེའི་རྣམ་གྲངས་ཡིན་པའི་ཕྱིར། རྩ་བར། འདུས་བྱས་དགེ་བསྟེན་བྱ། ཞེས་སོ། །ཐར་པ་མྱ་ངན་ལས་འདས་པ་ཆོས་
ཅན༑ ཁྱོད་ལ་བླ་ན་མེད་པ་ཞེས་བརྗོད་པའི་རྒྱུ་མཚན་ཡོད་དེ་ཆོས་གཞན་ནི་བླ་དང་བཅས་པ་ཡིན་ལ་ཁྱོད་ལས་ཆེས་ཁྱད་པར་དུ་འཕགས་པ་མེད་པའི་ཕྱིར་ཏེ། གཅིག་ཏུ་དགེ་བ་དང་རྟག་པ་ཡིན་པའི་ཕྱིར་ཏེ། རྩ་བར། ཐར་པ་བླ་ན་
མེད་པ་ཡིན། །ཞེས་དང། མདོ་ལས། ཆོས་འདུས་བྱས་བསམ་འདུས་མ་བྱས་གང་ཇི་སྙེད་པ་དེ་དག་གི་ནང་ནས་མཆོག་འདོད་ཆགས་དང་བྲལ་བ་ཡིན་ནོ། །ཞེས་གསུངས་པའི་ཕྱིར། སྨྲས་པ། ཐུབ་གསུང་བརྒྱད་ཁྲི་བཞི་སྟོང་ཀུན་གྱི་བཅུད་
འཁོར་འདས་རི་མོ་མང་འགོད་བི་ཤྭའི་ལས། །རིགས་པའི་ཚོན་རིས་བྱེ་བ་འགྱེད་པ་པོ། །དབྱིག་གཉེན་ཞལ་ལུང་བཤད་ཟིན་སྐལ་ལྡན་བསྟེན་།དུས་གསུམ་མ་ཁྱན་པའི་གསུང་རབ་གོང་འོག་གི་ཐུན་མོང་ལས་འབྲས་བླང་དོར་སྤྱི་ཡེ་

[127B] ༑ཇི་བཞིན་ཕ་རོལ་མཁྱེན་པའི་ལམ་བཟང་དེ། །མཁས་མང་འདུས་པའི་གྲགས་སྙན་འབྲུག་བཞིན་ལྡིར། །ལམ་ལམ་རིགས་པའི་རལ་གྲི་རྣོན་པོ་ཡིས། །དམ་དམ་སོམ་ཉིའི་མདུད་པ་ཀུན་བཅང་ཚེ་།ལྡེམ་སྡེམ་
དད་པས་པདྨ་མགོ་ལྕོག་རྒྱས། །སྙན་སྙན་ལེགས་བཤད་ར་ཡིག་དབྱངས་དེས་ཚིམ། །ཞེས་ཆོས་མངོན་པ་མཛོད་ཀྱི་མཐའ་དབྱོང་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེང་དོན་ཀུན་གསལ་ལས་གནས་བཞི་བའི་
ཚིག་དོན་ལེགས་པར་བཤད་ཟིན་ཏོ། །དགེ་བར་གྱུར་ཅིག། །།﻿
[001A]༄༅། ཤཱ་སྟཱ་མུ་ནི་ཤཱ་སན་མ་ཎི་ཀ་སྱ་རྣི་དཧི་ཏྲཱི་སཱ་མ་ཡ་ཛོ་ནོ་རྨན་སྱཱ་རྠ་ཀ་ཤ་ནཱ་མ་སྶཱ་དྡྷཱ་རྨྨ་ཨབྷི་ཀཽ་ཥཱ་སྶ་དཧི་བྲྀ་ཏཿ་བི་ཛ་ཧ་རཿ།།
༄༅། །དམ་པའི་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞད་དོན་ཀུན་གསལ་ཞེས་བྱ་བ་བཞུགས་སོ།།

[001B]༄༅། །སྡེབ་སྦྱོར་མཉམ་པའི་པྲྀ་དྷ་ལས་ཡི་གེ་ཉེར་གཅིག་པར་བ་བྱེད་ལྡན་ལ་རྐང་པ་རེ་རེ་ཕྱི་མོ་ཞེ་གཉིས་ལྕི་བ་ཉེར་གཅིག་ངོ་མཚར་རྟོགས་བྱེད་ཀྱི་གྲངས་ས་ཡ་གཉིས་དགུ་ཕྲི་བདུན་སྟོང་བརྒྱ་པ་གཉིས་ལས་བསེ་རུ་གྲོག་ཕྲེང་རོལ་པ་
༄༅། །དྭོ་སཾ་བྷ་རྱཾ་རཏྣཱ་སི་དྡྷཱི་ལཀྵེཎ་བྲཱ་ཙི་ཏྟྲ་དྡྷ་རཱ་ཏ་རྤཱ་ནཾ་ཀླ་ཡཾ། གྷོ་ཥཱ་ཎཱ་མངྒ་ཤཤ་ཥྚི་བྷྱཱཾ་པྲཱ་ཛྱཱ་ཤེ་ཥེ་བྷྱ་ཝ་སྥཱི་ར་ཏྱཻ་ཀླ་རོ་ཏྦཱ་གྱཾ་
༄༅། །ཚོགས་གཉིས་རིན་ཆེན་ལས་གྲུབ་མཚན་དཔེས་རབ་སྤྲས་ལྟ་བས་མི་ངོམས་སྐུ། དབྱངས་ཀྱི་ཡན་ལག་དྲུག་ཅུས་སྐྱེ་དགུ་མ་ལུས་ཚིམ་པར་མཛད་པའི་གསུང་
[DD]
[DD]
[DD] །

[002A]༄༅། །དྭཽ་སཾ་བྲཱི་ཏྱཱ་མུ་ཀྟཱ་ནཾ་སཱ་མ་དྷྱ་ཀཽ་ཊཱི་ཀཿ་བི་པྲ་ཏྱ་པྟཾ་སརྦ་ཛྙཱ་ཙི་ཏ་གླ་ཏཱ་སྶཾ་སརྱ་པྟིཾ་ཏུ་རོ་ཤཤ་ཀྱ་སྶི་དྷ་ཙ་རྱ་ནཱ་ཁྱ་ཤཤཱི་ཏྱཾ་ཥུཿ་ཤོ་བྷཾ། །
༄༅། །སྒྲིབ་གཉིས་ལས་གྲོལ་ཏིང་འཛིན་བྱེ་བས་རྣམ་བཀྲའི་ཐམས་ཅད་མཁྱེན་པའི་ཐུགས། །འགྲོ་བ་འཁོར་མཚོ་ལས་སྒྲོལ་ཤཱཀྱ་སེང་གེའི་ཞབས་སེན་གཙུག་ན་མཛེས། །

[002B] །གསུང་གི་གསང་བའི་མཛོད་ལ་མངའ་བརྙེས་པའི། །གཞོན་ནུའི་སྐུ་ཅན་རྒྱལ་བའི་ཡབ་གཅིག་ལ། །སྒོ་གསུམ་གུས་འདུད་བྱང་ཆུབ་བར་དུ་
སྐྱོངས། །མཛེས་སྡུག་རྒྱ་མཚོའི་སྐུ་བཞིན་མཁྱེན་རབ་ཀྱང། །མ་ལུས་ངོ་མཚར་བསྡུས་མིན་སྲིད་ཞི་ན། །ཡེ་ཤེས་སྒྱུ་མ་འདི་ཅི་དབྱངས་ཅན་མ། །བློ་གྲོས་ཁྱོད་བཞིན་མཛོད་ཅིག་བུ་རྣམས་ལའོ་
བཀའ་རྣམས་སྡུད་མཛད་བྱམས་མགོན་གསང་བའི་བདག་འཇམ་དབྱངས་སོགས་དང་འོད་སྲུང་སོགས་གཏད་རབས། །ཐོགས་མེད་སྐུ་མཆེད་གང་སྦེལ་རྒྱལ་སྲས་དང། །ལོ་པཎ་རོག་དོལ་
ཁུ་དང་མཆིམས་སྔ་ཕྱི། །རྒྱ་བོད་ཆོས་མངོན་མིག་སྤེལ་རྒྱལ་བའི་ཟླ། །ཐུབ་དབང་གཤེགས་ཀྱང་རྒྱལ་པའི་ཉི་མ་སླར། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པར། །སྤྲུལ་བའི་བློ་གྲོས་བཟང་བོའི་
གྲགས་སྙན་གྱིས། །ཐུབ་བསྟན་གདུགས་དཀར་འཇིག་རྟེན་གསུམ་གྱི་གསོས་།མ་ཁྱེན་པའི་ལང་ཚོ་དར་ཞིང་འགྲོ་ལ་མ་ལྟར་བརྩེ། །ལེགས་བཤད་རིན་ཆེན་མ་ལུས་འབྱུང་གནས་རྒྱ་མཚོ་ཆེ། །མཁྱེན་བརྩེ་
ནུས་མཐུའི་དགེ་ལེགས་ངོ་མཚར་དཔལ་ལྡན་པས། །ལམ་བཟང་སྟོན་མཛད་རིགས་ལྡན་ས་ཡི་ཉི་ཟླ་རྨད། །འཇམ་དབྱངས་གྲུབ་བརྙེས་བཀྲ་ཤིས་དཔལ་ལྡན་དང། །ཕྱག་ན་པདྨ་དགེ་འདུན་གྲུབ་པ་

[003A]༄༅། །སོགས། །ཞྭ་སེར་སྡེ་སྣོད་གསུམ་གསལ་མཁས་མང་དང་།རྒྱལ་བ་ཡབ་སྲས་རིམ་བྱོན་ཐུབ་བསྟན་བདག་ངག་གི་དབང་ཕྱུག་རྗེ་བཙུན་བརྩེ་བའི་བདག་བློ་བཟང་གྲགས་བསྟན་སྤེལ་
སླད་དུར་སྨིག་གར། །རྒྱ་མཚོའི་གོས་ཅན་མགོན་པོ་རྒྱལ་བའི་དབང་།མཁན་ཆེན་ཐམས་ཅད་མཁྱེན་པར་གུས་ཕྱག་འཚལ། །བལྟམ་ས་དང་ཕེབས་པའི་ཚེ་ན་ལྷ་རྣམས་ཀྱང། །གུས་པས་མེ་ཏོག་ཆར་འབེབས་བློ་བཟང་
བསྟན། །སྦེལ་མཛད་ཡེ་ཤེས་རང་བཞིན་སྤྲུལ་པའི་སྐུ། །སྐྱེས་རབས་ཕྲེང་བས་ཁེངས་ལྡན་དེ་བསྟོད་འོས། །སྙིགས་མའི་མུན་པ་ལང་ལོང་རབ་རིབ་དག་བལྟམས་བ་ཙམ་གྱིས་ཞི་མཛད་འཇིག་རྟེན་མགོན་།བློ་
བཟང་བསྟན་པ་རིན་ཆེན་ཚངས་དབྱངས་སོགས། །རྒྱ་མཚོའི་གོས་ཅན་བཤེས་རྣམས་ལྷ་མིའི་མགོན། །དུལ་དུལ་ཚུལ་ཁྲིམས་བསླབ་པའི་ནོར་གྱིས་ལྕི། །མང་མང་རྣམ་དཔྱོད་ཡངས་པས་མཁའ་མཐར་སྙེགས་།བཟང་
བཟང་བྱམས་བརྩེའི་རྒྱ་མཚོ་གཏིང་མི་དཔོགས། །ཡོངས་འཛིན་ཚོགས་མང་ཡབ་གཅིག་འཇམ་དབྱངས་དངོས། །ལ་ལས་མཐོང་ཚང་བྲིས་པའི་མུ་ཏོའི་ཕྱེ། །ཕལ་ཆེར་སྔ་མའི་འཁྲུལ་འབྱམས་བྲིས་བཤུས་དང་།ལུང་རིགས་
མེད་པའི་འོ་ལ་ཚོད་གཞི་ལམ་འབྲས། །རི་གླིང་དུས་ཚིགས་སྨྱོན་པའི་གར་དེ་མཚར། །མང་མང་དཔྱད་ན་བློ་གྲོས་ཅན་མགུ་ཡང་།ཆུང་ཆུང་སྙིང་སྟོབས་བརྩོན་པ་ཞན་སྐྲག་པས། །དམ་དམ་བཀའ་གནས་ལུང་དང་རིགས་

[003B] །ལྷག་ལྷག་གསལ་བ་འདོད་ན་ད་ལྟོས་ཤིག་དེ་ལ་འདིར་སྟོན་པ་མཉམ་མེད་ཉི་མའི་གཉེན་ཟས་གཙང་གི་སྲས་པོ་འདི་དང་པོར་སྨོན་འཇུག་གི་སེམས་རིམ་པས་བསྐྱེད་དེ་གྲངས་མེད་གསུམ་དུ་ཚོགས་གཉིས་མཐའ་
ཡས་པ་བསགས་ནས་དུས་འཁོར་ཊཾ་ཀ་ཆེན་སོགས་ལྟར་ན་ཟིལ་གནོན་མེ་རྟ་ལ་སྐུ་བལྟམས་ཉེར་དགུར་ཁབ་ཏུ་བཞུགས་ནས་ཤིང་ཁྱིལ་རབ་ཏུ་བྱུང། ལོ་དྲུག་དཀའ་བ་སྤྱད་རྗེས་ཟས་གསོལ་རྗེས་སོ་བདུན་བཆུ་རྟའི་ས་ག་ཟླ་བའི་
ཚེས་བཅོ་ལྔའི་ཐུན་ཐ་མའི་དང་པོའི་ཆི་ལ་སངས་རྒྱས་ཏེ་བདུན་ཕྲག་བདུན་འདས་པའི་ཁོར་ཟླ་དྲུག་པའི་ཚེས་དྲུག་ལ་ཆོས་འཁོར་བསྐོར་ཞིང་དེ་དག་གི་ནང་ནས་ཞི་བའི་ཐབས་གཉིས་པ་མེད་པ་ཡོན་ཏན་ཐམས་ཅད་ཀྱི་རྩ་བ་དང་རྟེན་དུ་གྱུར་
པ་ལྷག་པ་ཤེས་རབ་ཀྱི་བསླབ་པ་གཙོ་བོར་སྟོན་པའི་སྡེ་སྣོད་ཀྱི་མ་མོ་ཆོས་མངོན་པ་འཆད་པ་ལ། ཀླད་ཀྱི་དོན་དང། གཞུང་གི་དོན་དང། མཇུག་གི་དོན་གསུམ། དང་པོ་ལ་མཚན་དོན་དང། འགྱུར་ཕྱག་གཉིས། དང་པོ་
རི༑ རྒྱ་གར་སྐད་དུ། ཨ་བཧི་དྷ་རྨ་ཀོ་ཥཱ་ཀླ་རི་ཀླ། བོད་སྐད་དུ། ཆོས་མངོན་བ་མཛོད་ཀྱི་ཚིག་ལེའུ་བྱས་བ། ཞེས་བྱུང། ཤེས་བྱ་ཆོས་ཅན། རྒྱ་གར་བས་སྨྲ་བའི་ལྷའི་སྐད་དམ་ལེགས་སྦྱར་གྱི་སྐད་དུ་བསྟན་བཅོས་
འདིའི་མཚན་ལ་ཨ་བཧི་སོགས་སུ་འབོད་པ་གངས་ཅན་བོད་ཀྱི་སྐད་དུ་ཆོས་མངོན་པ་མཛོད་ཀྱི་ཚིག་ལེའུ་བྱས་བའམ་ཚིགས་བཅད་ཅེས་པ་ཡིན་ཏེ། འདི་དག་དོན་དུ་མར་འཇུག་ཀྱང་སྐབས་འདིར་ཨབྷི་མངོན་པ་དྷཱ་རྨ་ཆོས་ཀོ་ཥ་མཛོད་

[004A]༄༅། །ཀླ་རི་ཀླ་ཚིགས་ལེའུ་བྱས་པར་འཇུག་པའི་ཕྱིར། ཨ་བཧི་དོན་དུ་མར་འཇུག་སྟེ། ཨ་བཧི་མུ་ཥ་མངོན་ཕྱོགས་དང། ཨ་བཧི་ཀྵྞ་ཡང་ཡང་དང། ཨ་བཧི་བྷཱུ་ཟིལ་གནོད་དང། ཨ་བཧི་ས་
མ་ཡ་མངོན་རྟོགས་ལ་འཇུག་པ་སོགས་ཡིན་པའི་ཕྱིར་ཏེ། དེ་སྐད་དུ་མངོན་པའི་མིང་དོན་བཤད་པའི་སྐབས་ཀྱི་མདོ་སྡེ་རྒྱན་ལས་མངོན་འདུའི་ཕྱིར་དང་ཡང་ཡང་དང། །ཟིལ་གནོན་རྟོགས་ཕྱིར་མངོན་པའི་ཆོས། །ཞེས་
གསུངས་པའི་ཕྱིར། དྷཱ་རྨའམ་ཆོས་ཞེས་པ་དོན་བཅུ་ལ་འཇུག་སྟེ། རྣམ་བཤད་རིགས་པ་ལས། ཆོས་ནི་ཤེས་བྱ་ལམ་དང་ནི་།མྱ་ངན་འདས་དང་ཡིད་ཀྱི་ཡུལ། །བསོད་ནམས་ཚེ་དང་གསུང་རབ་དང། །འབྱུང་འགྱུར་
ངེས་དང་ཆོས་ལུགས་ལའོ། །ཞེས་གསུངས་པའི་ཕྱིར། སྒྲ་བསྒྱུར་ཚུལ་དུ་མ་ཡོད་དེ། མར་ལོ་ཆེན་པོས། སྒྲ་ཐད་ལོག་སྐད་ཀྱི་ལོ་ཙཱ་བ་སླབས། །ཞེས་པ་ལྟར། སྐད་དོད་གོ་རིམ་ཐད་ཀར་བསྒྱུར་བ་དང་གོ་རིམ་ལོག་ནས་བསྒྱུར་བ་
གཉིས་དང། རྣམ་གྲངས་བསྒྱུར་བ་དང། བརྒྱུད་དེ་བསྒྱུར་བ་སོགས་ཡོད་པ་ལས་ཨ་བཧི་དྷཱ་རྨ་ཆོས་མངོན་པར་བསྒྱུར་བ་ནི་ལོག་བསྒྱུར་དང་ལྷག་མ་ནི་ཐད་བསྒྱུར་ཡིན་པའི་ཕྱིར། གཉིས་པ་འཆད་པར་འཇམ་དཔལ་གཞོན་ནུར་
གྱུར་པ་ལ་ཕྱག་འཚལ་ལོ། །ཞེས་བྱུང། ལོ་ཆེན་ཡེ་ཤེས་སྡེས་རྒྱལ་བ་ཀུན་གྱི་ཡབ་གཅིག་འཇམ་ཞིང་མཉེན་པའི་གསུང་ཅན་ཚོགས་གཉིས་ཀྱི་དཔལ་དང་ལྡན་པས་འཇམ་དཔལ་ལོ་བཅུ་དྲུག་ལོན་པ་ལྟ་བུའི་གཞོན་ནུར་

[004B] དགོས་པ་ཡོད་དེ་འདི་བཀས་བཅད་ལྟར་མངོན་པའི་སྡེ་སྣོད་དུ་ཤེས་པ་དང་འགྱུར་སོགས་དོན་གཉིས་གྲུབ་པ་དང་དམ་པའི་མཛད་པ་དང་མཐུན་པར་བྱ་བའི་ཆེད་ཡིན་པའི་ཕྱིར། གཉིས་པ་
གཞུང་དོན་ལ། བསྟན་བཅོས་ལ་འཇུག་པའི་ཡན་ལག་དང། གཞུང་དངོས་ཀྱི་དོན་དང། རྩོམ་པ་མཐར་ཕྱིན་པའི་བྱ་བ་དང་གསུམ། དང་པོ་ལ་མཆོད་བརྗོད་དང། བརྩོམས་པར་དམ་བཅའ་བ་དང། ཆོས་མངོན་པའི་དོན་
བཤད་པ་དང། མངོན་པ་བརྩམས་པའི་དགོས་པ་དང་བཞི། དང་པོ་འཆད་པར། གང་ཞིག་ཀུན་ལ། ནས། ཕྱག་འཚལ། ཞེས་བྱུང་འདི་ལ་ཚིག་དོན་དང། མཐའ་དཔྱད་པ་གཉིས། དང་པོ་ནི། སློབ་དཔོན་གྱིས་ཕུན་སུམ་
ཚོགས་པ་གསུམ་དང་ལྡན་པའི་ཐུབ་པ་ལ་ཡོན་ཏན་ཇི་ལྟ་བ་བཞིན་བསྟོད་ནས་མགོ་བོ་བཏུང་ཏེ་ཕྱག་འཚལ་བ་ལ་ཆོས་ཅན་དགོས་པ་ཡོད་དེ། ཕྱག་འཚལ་བས་བསོད་ནམས་འཕེལ་བ་དང། དམ་པའི་སྤྱོད་པ་དང་མཐུན་པ་
དང༑ དེ་ལ་གུས་པས་ཐོས་སོགས་ལ་འཇུག་པའི་ཆེད་ཡིན་པའི་ཕྱིར་ཏེ། རང་འགྲེལ་ལས། བསྟན་བཅོས་བྱེད་པར་འདོད་པས་རང་གི་སྟོན་པའི། ནས། ཕྱག་འཚལ་བརྩོམ་མོ། །ཞེས་དང། རྒྱལ་སྲས་མ་ལས། ཕྱག་འཚལ་བརྩོམ་
པས་ནི་བསོད་ནམས་འཕེལ་བའི་ཕྱིར་རོ། །ནས། དགོས་པ་ནི་དེར་ཟད་དོ། །ཞེས་སོ། །ཕུན་ཚོགས་གསུམ་གྱིས་བསྟོད་ཚུལ་ཡོད་དེ། རྐང་པ་དང་པོས་རང་དོན་ཕུན་ཚོགས། གཉིས་པས་གཞན་དོན་ཕུན་ཚོགས། གསུམ་

[005A]༄༅། །པས་འཕྲིན་ལས་ཕུན་ཚོགས་ཀྱི་སྒོ་ནས་བསྟོད་པའི་ཕྱིར། སངས་རྒྱས་བཅོམ་ལྡན་འདས་གང་ཞིག་ལ་ཆོས་ཅན། ཕུན་ཚོགས་གསུམ་དང་ལྡན་ཏེ། ཤེས་བྱ་ཀུན་ལ་ཉོན་མོངས་ཅན་དང་ཉོན་མོངས་ཅན་
མ་ཡིན་པའི་སྒྲིབ་པའི་མུན་པ་ས་བོན་དང་བཅས་པ་གཏན་ནས་ཏེ་ཡོང་ཡེའམ་རྣམ་པ་ཐམས་ཅད་དུ་བཅོམ་པའི་རང་དོན་ཕུན་ཚོགས་དང། དེ་ལྟར་མུན་པ་གཉིས་སྤངས་པས་ཤེས་བྱ་ཐམས་ཅད་རྟོགས་ཏེ་འགྲོ་བ་བརྒལ་དཀའ་བ་འཁོར་
བའི་འདམ་དུ་བྱིང་བའམ་ལྷུང་བ་དག་སྐལ་བ་ཇི་ལྟ་བ་བཞིན་དུ་མངོན་མཐོ་དང་ངེས་ལེགས་ལ་རིམ་པས་ཆོས་བསྟན་ནས་དྲངས་པར་མཛད་པའི་གཞན་དོན་ཕུན་ཚོགས་དང། དེ་ལྟར་འདྲེན་པའི་ཐབས་ཡང་རང་གིས་མ་རྟོགས་ཀྱང་
ཁྱབ་འཇུག་ལྟར་ལུས་སྣ་ཚོགས་པའི་རྫུ་འཕྲུལ་གྱི་མཐུ་དང་དབང་ཕྱུག་ལྟར་ཁྱོད་དེར་གྱུར་ཅིག་ལྟ་བུའི་དམ་པ་སྦྱིན་པའི་མཐུས་མ་ཡིན་པར་གནས་ལུགས་ཕྱིན་ཅི་མ་ལོག་པར་དོན་ཇི་ལྟ་བ་བཞིན་སྟོན་པའི་འཕྲིན་ལས་ཕུན་ཚོགས་ཀྱི་ཐབས་
ལ་བརྟེན་ནས་ཡིན་པའི་ཕྱིར་ཏེ། རང་འགྲེལ་ལས། རྫུ་འཕྲུལ་དང་དམ་པ་སྦྱིན་པའི་མཐུས་ནི་མ་ཡིན་ནོ། །ཞེས་དང། ཚོམས་ལས། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་
ལ༑ ༑ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་མཛད། །ཅེས་གསུངས་པའི་ཕྱིར། གཉིས་པ་མཐའ་དཔྱད་པ་ལ། འཕགས་ཡུལ་གྱི་དཔྱོད་ལྡན་ཁ་ཅིག་ན་རེ་རང་འགྲེལ་

[005B] གང་ཞིག་ཅེས་བྱ་བ་ནི་སངས་རྒྱས་བཅོམ་ལྡན་འདས་ཀྱི་དབང་དུ་བྱས་ནས་སྨྲས་སོ་ཞེས་གསུངས་པ་ལ་ཟློས་སྐྱོན་ཡོད་པར་ཐལ། སངས་རྒྱས་དང་བཅོམ་ལྡན་འདས་གང་རུང་ཞིག་སྨྲས་པས་ཆོག་པའི་ཕྱིར། དེར་ཐལ་
དེ་གཉིས་དོན་གཅིག་ལ་འཇུག་པའི་ཕྱིར་ན་མ་ཁྱབ་སྟེ། དེ་གཉིས་དོན་གཅིག་ལ་འཇུག་ཀྱང་གཉིས་ཀ་སྨོས་པ་ནི་མ་གུས་པ་བཟློག་ཕྱིར་ཡིན་པའི་ཕྱིར། དེར་ཐལ། ཆེ་བ་བརྗོད་པའི་ཚིག་ཉེ་བར་མ་སྦྱར་བར་མིང་ནས་སྨོས་པ་ནི་མ་
གུས་པའི་ཚིག་ཡིན་པའི་ཕྱིར། དཔེར་ན་ལྷས་སྦྱིན་ཞེས་པ་ལྟ་བུ་ཡིན་པའི་ཕྱིར་ཏེ། རྒྱལ་སྲས་མ་ལས། བཅོམ་ལྡན་འདས་ཞེས་བྱ་བའི་ཚིག་གཉིས་པ་སྨོས་པས་ནི་མ་གུས་པར་དོགས་པ་བཟློག་པའི་ཕྱིར་ཏེ། འཇིག་རྟེན་ན་
མངོན་པར་བརྗོད་པ་ཉེ་བའི་ཚིག་མེད་པ་རྣམས་ནི་མ་གུས་པར་སྣང་སྟེ། ལྷས་སྦྱིན་ཞེས་བྱ་བ་ལྟ་བུའོ། །ཞེས་གསུངས་པའི་ཕྱིར། རྩོད་པ་དེ་ལ་འཕགས་ཡུལ་གྱི་འདུལ་བ་རྣམ་པར་བཤད་པ་དག་ན་རེ། སངས་རྒྱས་དང་བཅོམ་
ལྡན་འདས་གང་རུང་རེ་སྨོས་མི་རིགས་པར་ཐལ། གསུང་རབ་ནས་སངས་རྒྱས་དང་བཅོམ་ལྡན་འདས་ཞེས་བཤད་པ་གང་རུང་རེ་ཡིན་ན་སངས་རྒྱས་བཅོམ་ལྡན་འདས་ཡིན་པས་མ་ཁྱབ་པའི་ཕྱིར། དེར་ཐལ། དེར་བཤད་པའི་སངས་
རྒྱས་དང་བཅོམ་ལྡན་འདས་ཡིན་མིན་ལ་མུ་བཞི་ཡོད་པའི་ཕྱིར་དེར་ཐལ། གསུང་རབ་ནས་བཤད་པའི་སངས་རྒྱས་ཡིན་ལ་བཅོམ་ལྡན་འདས་མ་ཡིན་པ་བསེ་རུ་ལྟ་བུའི་རང་རྒྱལ་དང། དེར་བཤད་པའི་བཅོམ་ལྡན་
[006A]༄༅། །འདས་ཡིན་ལ་སངས་རྒྱས་མ་ཡིན་པ་སྲིད་པ་ཐ་མའི་བྱང་སེམས་ལྟ་བུ་དང། གཉིས་ཀ་ཡིན་པ་སངས་རྒྱས་བཅོམ་ལྡན་འདས་ལྟ་བུ་དང། གཉིས་ཀ་མ་ཡིན་པ་དེ་དག་ལས་གཞན་རྣམས་
ཡིན་པའི་ཕྱིར། དང་པོ་གྲུབ་སྟེ། བསེ་རུ་ལྟ་བུའི་རང་རྒྱལ་དགྲ་བཅོམ་ནི་རང་བྱུང་ཡིན་པས་སངས་རྒྱས་ཞེས་བཤད་ལ། སྦྱིན་སོགས་ཀྱི་ཚོགས་མ་རྫོགས་པས་བཅོམ་ལྡན་འདས་མ་ཡིན་པའི་ཕྱིར། དེར་ཐལ། ཆེ་བ་དྲུག་
དང་ལྡན་པ་ལ་བཅོམ་ལྡན་འདས་སུ་བཤད་པའི་ཕྱིར་ཏེ། རྒྱལ་སྲས་མ་ལས། འདུལ་བ་རྣམ་པར་བཤད་པ་བྱེད་པ་རྣམས་ནི་མུ་བཞིར་བྱེད་དེ། སངས་རྒྱས་ཡིན་ལ་བཅོམ་ལྡན་འདས་མ་ཡིན་པ་ཡོད་དེ། རང་སངས་རྒྱས་
ནི་རང་བྱུང་ཡིན་པས། ཞེས་པ་ནས། བཅོམ་ལྡན་འདས་ཞེས་བྱའོ་།ཞེས་གསུངས་པའི་ཕྱིར་དང། བཅོམ་ལྡན་གྱི་དོན་ཡང་ལེགས་པ་དྲུག་ལ་བྱེད་པའི་ཕྱིར་ཏེ། གཞི་འགྲེལ་ལས། ཡང་ན་ལེགས་པ་རྣམ་པ་དྲུག་པོ་
རང་དབང་དང། རབ་ཏུ་སྦྱངས་པ་དང། གཟུགས་བཟང་པ་དང་གྲགས་པ་དང། དབལ་ལྡན་དང། ཆེ་བ་ཉིད་ཚོགས་པ་ལ་བྱེད་སྟེ་སྒྲ་ངེས་པར་སྦྱོར་བ་ལས། ཇི་སྐད་དུ། རང་དབང་དང་ནི་རབ་སྦྱངས་དང། །ཞེས་
སོགས་དྲངས་པའི་ཕྱིར། ལུང་ཕྱི་མ་འདིས་ནི་རྒྱ་ཆེར་རོལ་བས་སྒྲ་ངེས་པར་སྦྱོར་བ་ཞེས་པ་ཡང་མངོན་བརྗོད་ཡིན་པ་ཤེས་པར་བྱིས། རྟགས་གཉིས་པ་གྲུབ་སྟེ། དེ་ཚོགས་རྫོགས་ལ་སངས་མ་རྒྱས་པའི་ཕྱིར་ཏེ། རྒྱལ་སྲས་མ་ལས་

[006B] སྲིད་པ་ཐ་མའི་བྱང་ཆུབ་སེམས་དཔའ་ནི་ཡེ་ཤེས་ལ་སོགས་པའི་ཕ་རོལ་ཏུ་ཕྱིན་བ་ཡོངས་སུ་རྫོགས་པའི་ཕྱིར་དང། མངོན་བར་རྫོགས་པར་སངས་མ་རྒྱས་པའི་ཕྱིར་རོ། །ཞེས་
གསུངས་པའི་ཕྱིར་ཏེ། བདུད་བཞི་བཅོམ་བ་བྱང་སེམས་འདིས་མཐོབ་པར་གཞི་འགྲེལ་ལས་བཤད་པའི་ཕྱིར། བཅོམ་ལྡན་ནི་ལེགས་པ་དྲུག་ལ་བྱས་ནས་བྱང་སེམས་སྲིད་པ་ཐ་མ་ལ་བཤད་དོ། །རྟགས་ཕྱི་མ་གཉིས་གྲུབ་སྟེ་
རྒྱལ་སྲས་མ་ལས། གཉིས་ཀ་ཡིན་པ་ཡང་ཡོད་དེ། ཞེས་པ་ནས་ཁྱད་པར་གཉིས་ཀ་སྨོས་སོ་ཞེས་ཟེར་རོ། །ཞེས་གསུངས་པའི་ཕྱིར་དང། གང་སྤེལ་ལས། གཉིས་ཀ་བརྗོད་པ་ནི་སངས་རྒྱས་ཀྱི་སྒྲ་ཉེ་པའི་ཚིག་དང་བྲལ་
བ་ནི་ཉན་ཐོས་དང་རང་སངས་རྒྱས་དང་ཡང་དག་པར་རྫོགས་པའི་སངས་རྒྱས་གསུམ་ཆར་ལ་འཇུག་སྟེ། ཞེས་སོགས་གསུངས་པའི་ཕྱིར། འདི་དག་ལ་ཞིབ་ཆ་གྱིས། ཡང་ཁ་ཅིག་ན་རེ། སྐབས་འདིའི་མུན་པ་བཅོམ་པའི་དོན་གཉེན་
བོ་འདིས་བཅོམ་པའི་དོན་ཁོ་ནར་འཆད་རིགས་པར་ཐལ། རང་འགྲེལ་ལས། དེ་ཡང་སངས་རྒྱས་བཅོམ་ལྡན་འདས་ཀྱིས་གཉེན་པོ་བརྙེས་ནས་ཤེས་བྱ་ཐམས་ཅད་ལ་ཕྱིས་མི་སྐྱེ་བའི་ཆོས་ཅན་དུ་གྱུར་པའི་ཕྱིར། ཞེས་གསུངས་པའི་ཕྱིར་ན་མ་
ཁྱབ་གཏེ། བྱེད་བས་བཅོམ་ཚུལ་ཙམ་སྟོན་བྱེད་ཡིན་པའི་ཕྱིར། རྩ་བར་འདོད་མི་རིགས་པར་ཐལ། སྐབས་འདིའི་མུན་པ་བཅོམ་བའི་དོན་ལ་འདིའི་མུན་པ་བཅོམ་ཞེས་དྲུག་སྒྲ་ལ་སྦྱར་བ་དང། འདིས་མུན་པ་བཅོམ་ཞེས་རྣམ་དབྱེ་

[007A]༄༅། །གསུམ་བ་བྱེད་ཚིག་ལ་སྦྱར་པ་གཉིས་དགོས་པའི་ཕྱིར་ཏེ་རང་འགྲེལ་ལས། འདིའི་འམ་འདིས་མུན་པ་བཅོམ་པས་མུན་པ་བཅོམ་པའོ་།ཞེས་གསུངས་པའི་ཕྱིར། གཞན་ཡང་དེ་གཉིས་དགོས་
པར་ཐལ། དེའི་དང་པོ་དགོས་པ་གང་ཞིག། གཉིས་པ་ཡང་དགོས་པའི་ཕྱིར། དང་བོ་གྲུབ་སྟེ། དེའི་དྲུག་སྒྲ་བསྡུས་ནས་སྦྱར་བས་ལམ་བྱེད་པ་བོར་གོ་བའི་ཕྱིར་ཏེ། རྒྱལ་སྲས་མ་ལས། དྲུག་བའི་འབྲུ་མང་པོ་སྦྱར་ན་ནི་ལམ་གྱི་
བཅོམ་པའོ་ཞེས་ལམ་བྱེད་པ་པོ་ཡིན་པར་ཁོང་ནས་དྲང་ངོ། །ཞེས་གསུངས་པའི་ཕྱིར། དྲུག་པའི་འབྲུ་མང་ཞེས་པ་ནི་དྲུག་སྒྲ་བསྡུས་པའི་བདག་སྒྲ་ཁོང་ནས་འདོན་དགོས་པའི་ཚིག་སྡུད་ཀྱི་མིང་སྟེ་མུན་པ་བཅོམ་པ་ལམ་གྱི་ཆོས་ཡིན་
པར་སྟོན་པས་མུན་པ་བཅོམ་བཅན་ཞེས་པའི་དོན་ཡིན་ནོ། །གཉིས་པ་གྲུབ་སྟེ། དེའི་བྱེད་ཚིག་བསྡུས་ནས་སྦྱར་བས་ལམ་གྱིས་ཞེས་བྱ་བ་བྱེད་པ་ཡིན་བར་གོ་བའི་ཕྱིར་ཏེ། རྒྱལ་སྲས་མ་ལས། གསུམ་པའི་འབྲུ་མང་བོར་
སྦྱར་ན་ནི་ལམ་གྱིས་ཞེས་བྱ་བ་བྱེད་པ་ཡིན་པར་ཁོང་ནས་དྲང་ངོ། །ཞེས་གསུངས་པའི་ཕྱིར། གསུམ་པའི་འབྲུ་མང་ནི་རྣམ་དབྱེ་གསུམ་པའི་བྱེད་ཚིག་བསྡུས་པའི་བྱེད་ཚིག་ཁོང་ནས་འདོན་དགོས་པའི་ཚིག་སྡུད་གཅིག་གི་མིང་སྟེ་
འདིས་མུན་པ་འཇོམས་པར་བྱེད་ཅེས་འདོན་དགོས་པའོ། །གཞན་ཡང། འདིའི་འམ་འདིས་མུན་པ་བཅོམ་པ་ཞེས་བཤད་དགོས་པར་ཐལ། དེ་ལྟར་སྦྱར་ནས་བཅོམ་པ་དོན་གཉིས་ལ་འཇུག་པར་སྟོན་པའི་ཕྱིར། དེར་ཐལ་

[007B]བཅོམ་པའི་དོན་བྲལ་བ་ལ་བྱེད། བར་ཆད་མེད་ལམ་ལྟ་བུ་འདིས་བཅོམ་ཞེས་གསུམ་པའི་སྒྲ་བྱས་ན་བཅོམ་པ་གནོད་པའི་དོན་ལ་འཇུག་པའི་ཕྱིར། དང་པོ་གྲུབ་སྟེ། དེ་ལྟར་
བྱས་ན་རྣམ་གྲོལ་ལམ་ལྟ་བུ་མུན་པ་བྲལ་བྱེད་ལ་མི་འགྲོ་བར་བྲལ་བའི་གཞིར་འགྲོ་བའི་ཕྱིར་ཏེ། དེ་ལྟར་བྱས་ཚེ་བཅོམ་པ་ཅན་འཆད་དགོས་པའི་ཕྱིར། དེར་ཐལ། དྲུག་པ་བདག་པོའི་སྒྲ་ཡིན་པའི་ཕྱིར་ཁྱབ་སྟེ། དེ་ལྟར་
ན་ལམ་འདིའི་མུན་པ་བཅོམ་ཞེས་འབྲེལ་གཞིའི་སྒོ་ནས་སྟོན་པའི་ཕྱིར། དཔེར་ན་རིའི་མུན་པ་སངས་ཞེས་པ་བཞིན། རྒྱལ་སྲས་མ་ལས། གང་གི་ཚེ་འདིའི་མུན་པ་བཅོམ་ཞེས་ཚིག་རྣམ་པར་སྦྱར་བ་དེའི་ཚེ་ནི་བཅོམ་པ་བྲལ་པའི་
དོན་ཡིན་པར་བཟུང་སྟེ། འདིའི་མུན་པ་དང་བྲལ་ལོ་ཞེས་པའི་ཐ་ཚིག་གོ། ཞེས་དང། གང་སྤེལ་ལས། དེ་ཉིད་བདག་ཉིད་ཀྱི་མུན་པའི་འཇོམས་པ་པོ་དང། འདིས་བདག་ཉིད་ཀྱི་མུན་བ་བཅོམ་མོ་ཞེས་བྱ་བར་ཁོང་དུ་ཆུད་པར་འགྱུར་ཏེ་
ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ལྟར་བྱས་ན་བདག་སྒྲར་མི་འགྲོ་བར་མུན་པར་གནོད་བྱེད་ལ་འགྲོ་བའི་ཕྱིར། དེར་ཐལ་གསུམ་པ་བྱེད་ཚིག་ཡིན་ཞིང་བཅོམ་ཞེས་པ་དང་འབྲེལ་བའི་ཕྱིར་དེར་ཐལ་
བཅོམ་པའི་དོན་དེ་དང་བྲལ་བ་དང་དེ་ལ་གནོད་པ་གཉིས་སྟོན་པའི་ཆེད་དུ་འདིའི་འམ་འདིས་མུན་པ་བཅོམ་ཞེས་བཤད་པ་ཡིན་པའི་ཕྱིར་ཏེ། རྒྱལ་སྲས་མ་ལས། བཅོམ་པ་ནི་གནོད་པ་དང་བྲལ་བ་དག་ཡིན་ནོ་ཞེས་བཅོམ་པའི་

[008A]༄༅། །དོན་གཉིས་ཡོངས་སུ་བསྡུས་པའི་ཕྱིར་ཏེ། ཞེས་གསུངས་པའི་ཕྱིར། ཡང་སྡོན་གྱི་ཁ་ཅིག་ན་རེ། ཉོན་མོངས་ཅན་དང་ཉོན་མོངས་ཅན་མ་ཡིན་པའི་མུན་པ་གཉིས་སྤངས་པའི་སྤངས་པ་དེ་
སྤངས་པ་ཕུན་ཚོགས་ལ་འདོད་ཟེར། ལ་ལ་ན་རེ། དེ་སྐབས་འདིའི་དངོས་བསྟན་གྱི་སྤངས་པ་ཡིན་ཟེར་ན། དེ་ཆོས་ཅན། ཁྱོད་རྒྱུད་ལྡན་གྱི་ཉན་རང་མེད་པར་ཐལ། དམ་བཅའ་སྔ་ཕྱི་དེའི་ཕྱིར་འདོད་མི་ནུས་
ཏེ༑ དེ་གཉིས་ཀྱིས་ཆོས་ཀུན་ལ་དེ་གཉིས་སྤངས་པ་དང་བཅོམ་ཀྱང་གཏན་སྤངས་སམ་རྣམ་པ་ཐམས་ཅད་དུ་སྤངས་པ་དང་བཅོམ་པ་མ་ཡིན་པའི་ཕྱིར། དེར་ཐལ། ཀུན་ལ་མུན་པ་གཏན་བཅོམ་ཞིང། །ཞེས་པའི་
ཀུན་ནི་སྐྱེ་མཆེད་བཅུ་གཉིས་སོགས་ཆོས་ཀུན་དང། མུན་པ་གཉིས་སངས་རྒྱས་ཀྱིས་གཏན་སྤངས་དང། ཉན་རང་དགྲ་བཅོམ་གཉིས་ཀྱིས་ཉོན་མོངས་ཅན་མ་ཡིན་པའི་མུན་པ་འདུན་པའི་འདོད་ཆགས་དང་བྲལ་བའི་ཚུལ་གྱིས་
སྤངས་པའི་ཕྱིར། ཁྱབ་སྟེ། སྐབས་འདིར་སྤངས་ལྡན་ཡང་འདོད་པའི་ཕྱིར་ཏེ། གནས་བརྒྱད་པ་ལས། ཡན་ལག་སྔ་སྔ་སྤངས་པའོ་།ཞེས་གསུངས་པའི་ཕྱིར་དང། རང་འགྲེལ་ལས་ཀྱང། ཇི་ཙམ་གྱིས་ན་ཉོན་
མོངས་སྤངས་ཞེས་བརྗོད་ཅེ་ན། རང་རྒྱུད་ལ་ཡོད་པའི་ཉོན་མོངས་དང་གཟུགས་ཐམས་ཅད་དང་ཉོན་མོངས་ཅན་མ་ཡིན་པའི་ཆོས་ནི་དེ་དག་ལ་དམིགས་པའི་ཉོན་མོངས་པ་རང་གི་རྒྱུད་ལ་ཡོད་པ་སྤངས་པ་ས་སོ། །ཞེས་གསུངས་

[008B] ཉོན་མོངས་ཅན་མ་ཡིན་པའི་ཞེས་སོགས་ཀྱི་དོན་གྲུབ་པའི་ཕྱིར། གོང་གི་མ་ཁྱབ་མཚམས་ཀྱི་རྟགས་གྲུབ་སྟེ་དགྲ་བཅོམ་ཡིན་པའི་ཕྱིར། ཁྱབ་སྟེ། སངས་རྒྱས་དང་དགྲ་བཅོམ་གཉིས་ཀྱིས་དེ་སྤངས་
ཚུལ་མི་འདྲ་བའི་ཕྱིར་ཏེ། མདོ་ལས། ད་ནི་ཆོས་གཅིག་ཡོངས་སུ་མ་ཤེས་ཤིང་མ་སྤངས་པར་སྡུག་བསྔལ་གྱི་མཐར་བྱེད་པར་མི་སྨྲའོ། །ཞེས་དང། དེ་བཞིན་དུ། རྒྱལ་སྲས་མ་ལས། དེ་ནི་དེ་ལྟ་ཡིན་པ་བདེན་ཏེ་དེ་
དག་གིས་ཉོན་མོངས་ཅན་བཞིན་དུ་ཉོན་མོངས་ཅན་མ་ཡིན་པའི་མི་ཤེས་པ་ཡང་སྤངས་པ་ཁོ་ན་ཡིན་ན། དེ་ནི་སྤངས་ཀྱང་དེ་དག་ལ་མིག་ལ་སོགས་པ་བཞིན་དུ་ཀུན་ཏུ་འབྱུང་གི་སངས་རྒྱས་བཅོམ་ལྡན་འདས་ལ་ནི་སྤངས་ཟིན་ཕན་ཆད་
ཀུན་ཏུ་མི་འབྱུང་སྟེ། ཞེས་གསུངས་པའི་ཕྱིར། ཡང་བོད་སྔ་མ་མང་བོ་ངང་བར་གྱི་མཁས་པ་འགའ་ཞིག་ན་རེ། གང་སྤེལ་ལུགས་ལ་ཉོན་མོངས་ཅན་མ་ཡིན་པའི་མུན་པ་དགྲ་བཅོམ་དག་གིས་མ་སྤངས་པར་ཐལ། དེས་
སངས་རྒྱས་ཀྱིས་དེ་སྤངས་ལ་དགྲ་བཅོམ་གཞན་གྱིས་མ་སྤངས་པར་འདོད་པའི་ཕྱིར་ཏེ། གང་སྤེལ་ལས། འདི་ནི་ཞེས་བྱ་བས་སངས་རྒྱས་བཅོམ་ལྡན་འདས་དེ་ཡིན་གྱི་གཞན་ནི་འགའ་ཡང་མ་ཡིན་ནོ་།ཞེས་གསུངས་པའི་
ཕྱིར་ན་མཁྱབ་སྟེ། ཉོན་མོངས་ཅན་མ་ཡིན་པའི་མུན་པ་སོ་སོར་བརྟགས་འགོག་གིས་སྤངས་པ་སངས་རྒྱས་ཁོ་ནར་བཤད་པའི་དོན་ཡིན་པའི་ཕྱིར་ཏེ། རང་འགྲེལ་ལས། འདི་ནི་ཀུན་ལ་མུན་པ་གཏན་བཅོམ་པའོ། །ཞེས་གསུངས་

[009A]༄༅། །པའི་འགྲེལ་བཤད་ཡིན་པའི་ཕྱིར། རྩ་བར་འདོད་མི་ནུས་ཏེ། དེས་ཆགས་བྲལ་གྱིས་སྤངས་པ་ཡང་འདོད་པའི་ཕྱིར་ཏེ། གང་སྤེལ་ལས། སྤངས་པའི་བྱེ་བྲག་གིས་རྣམ་པ་ལྔའོ། ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། ཉོན་མོངས་དེ་སྤངས་པའི་སོ་སོར་བརྟགས་འགོག་ཐོབ་ན་དེ་སྐྱེ་མི་རུང་དུ་བྱས་བས་ཁྱབ་ཟེར་ན། ཉམས་པའི་ཆོས་ཅན་གྱི་དགྲ་བཅོམ་པ་ཆོས་ཅན། དེར་ཐལ་དེའི་ཕྱིར་
རྟགས་གྲུབ་སྟེ། རྡོ་རྗེ་ལྟ་བུའི་ཏིང་ངེ་འཛིན་གྱིས་ཐོབ་པའི་བརྟགས་འགོག་རྒྱུད་ལྡན་ཡིན་པའི་ཕྱིར། འདོད་མི་ནུས་ཏེ། ཉམས་པའི་དེ་ལྔ་རང་གི་འབྲས་བུ་ལས་ཉམས་པར་འགྱུར་པའི་ཕྱིར་ཏེ། བཞི་ནི་རིགས་ལས་ལྔ་འབྲས་
ལས༑ ༑ཉམས་འགྱུར་དང་པོ་ལས་མ་ཡིན། །ཞེས་གསུངས་པའི་ཕྱིར་ཡང་ཁ་ཅིག་མི་གཡོ་བའི་ཆོས་ཅན་གྱི་དགྲ་བཅོམ་པ་ཡིན་ན། ཐོབ་བྱའི་ཡོན་ཏན་གང་ལས་ཀྱང་མི་ཉམས་པས་ཁྱབ་ཟེར་ན། འོ་ན་
གནས་དྲུག་པར། ཐོབ་དང་མ་ཐོབ་ཉེར་སྤྱད་ལས། །ཡོངས་ཉམས་རྣམ་པ་གསུམ་ཞེས་བྱ། །ཞེས་གསུངས་པ་མི་འཐད་པར་ཐལ། ཐོབ་པའི་ཡོན་ཏན་ལས་ཉམས་པ་ཐོབ་པ་ལས་ཉམས་པའི་དོན་དང། ཐོབ་བྱའི་ཡོན་
ཏན་མ་ཐོབ་པ་དེ་མཐོབ་པ་ལས་ཉམས་པའི་དོན་དང། ཡོན་ཏན་དེ་ཐོབ་ཀྱང་མངོན་དུ་མི་བྱེད་པ་དེ་ཉེར་སྦྱད་ལས་ཉམས་པའི་དོན་ཡིན་པའི་ཕྱིར། མ་གྲུབ་ན། དགྲ་བཅོམ་དྲུག་གི་མི་གཡོ་བའི་ཆོས་ཅན་དེ་ཆོས་ཅན། སྟོབས་

[009B]ཁྱོད་དེ་གང་ཞིག་དེ་མ་ཐོབ་པའི་ཕྱིར། ཁྱབ་ཅིང་རྟགས་གྲུབ་སྟེ། མི་གཡོ་བའི་ཆོས་ཅན་གྱི་ཉན་ཐོས་དགྲ་བཅོམ་པ་ཡིན་ན་ཉམས་པ་གསུམ་གྱི་བར་མའང་
ལྡན་པའི་ཁྱབ་ལ། དགྲ་བཅོམ་ལྷག་མ་ལྔ་ལ་གསུམ་ཀ་ཡོད་པའི་ཕྱིར་ཏེ། གནས་དྲུག་པར། མི་གཡོ་ལ། །བར་མའང་གཞན་ལ་རྣམ་གསུམ་མོ། །ཞེས་གསུངས་པའི་ཕྱིར། ཡང་ཁ་ཅིག་སངས་རྒྱས་ཡིན་ན་ཡོན་ཏན་
གང་ལས་ཀྱང་མི་ཉམས་པས་ཁྱབ་ཟེར་ན། སྟོན་པ་སངས་རྒྱས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་མི་ནུས་ཏེ་ཐོབ་བྱའི་ཡོན་ཏན་ཐོབ་པ་ཉེར་སྦྱད་ལས་ཉམས་པ་དང་ལྡན་པའི་ཕྱིར། དེར་ཐལ། ཐོབ་
བྱའི་ཡོན་ཏན་འགོག་སྙོམས་ཐོབ་ཀྱང་མངོན་དུ་མི་བྱེད་པའི་ཕྱིར་ཁྱབ་སྟེ། དེ་འགོག་སྙོམས་ཉེར་སྦྱད་ལས་ཉམས་པའི་དོན་ཡིན་པའི་ཕྱིར་ཏེ། གནས་དྲུག་པར། སྟོད་ལ་ཐ་མ། ཞེས་པའི་དོན་གྲུབ་པའི་ཕྱིར། མ་ཁྱད་མཚམས་
ལ་རྟགས་གྲུབ་སྟེ། དེ་དབང་ཤེས་ལྔ་མངོན་གྱུར་རྒྱུད་ལྡན་གྱི་གང་ཟག་ཡིན་པའི་ཕྱིར། ཡང་ཁ་ཅིག་མི་ཤེས་པའི་རྒྱུ་བཞི་སོགས་ཉོན་མོངས་ཅན་མ་ཡིན་པའི་མ་རིག་པར་འཇོག་ཟེར་བ་དང། ཡང་ཁ་ཅིག་མི་ཤེས་པའི་རྒྱུ་བཞི་
སོགས་ཉོན་མོངས་ཅན་མ་ཡིན་པའི་སྒྲིབ་པར་འཇོག་ཟེར་ན། དང་པོ་ལ་འོ་ན། ཤེས་བྱ་རིང་བ་སོགས་རིང་བ་བཞི་ཆོས་ཅན། ཉོན་མོངས་ཅན་མ་ཡིན་པའི་མ་རིག་པར་ཐལ། མི་ཤེས་པའི་རྒྱུ་བཞིར་འཇོག་པའི་ཕྱིར། དེར་ཐལ། ཤེས་བྱ་རིང་བ་

[010A]༄༅། །ཁམས་དང་འགྲོ་བ་དང་སྐྱེ་གནས་དང་སྐྱེ་བརྟོགས་དཀའ་བ་དང། ཡུལ་རིང་བ་འཇིག་རྟེན་གྱི་ཁམས་འབུམ་གྱིས་བར་ཆོད་པ་ལྟ་བུའི་ཡུལ་དང། དུས་རིང་བ་བསྐལ་བ་ཆགས་འཇིག་བརྒྱ་སྟོང་གིས་
ཆོད་པའི་འདས་མ་འོངས་དང། དབྱེ་བ་རིང་བ་ཤེས་བྱའི་དབྱེ་བ་མཐའ་དག་པ་བཞིར་འཇོག་ཀྱང་དེ་དག་མ་རིགས་པ་མ་ཡིན་པའི་ཕྱིར་ཏེ། གང་སྤེལ་ལས། འདིར་ཉན་ཐོས་ལ་སོགས་པ་རྣམས་ཀྱིས་མི་ཤེས་པའི་རྒྱུ་རྣམ་པ་
བཞིར་བཤད་པར་འགྱུར་ཏེ། ཤེས་བྱ་རིང་བ་ཉིད་དང། ཡུལ་རིང་བ་ཉིད་དང། དུས་རིང་བ་ཉིད་དང། རབ་ཏུ་དབྱེ་བ་རིང་བ་ཉིད་དོ་།དེ་ཉིད་ཀྱི་ཕྱིར། ཤེས་བྱ་ཡུལ་དང་རབ་དབྱེ་དང། །དུས་ནི་རིང་བ་ཉིད་ཀྱིས་ན། །
རིང་བ་ཉིད་བཞི་[?]རབ་བཤད་པ། །རྫོགས་སངས་རྒྱས་ཀྱིས་རབ་ཏུ་མཁྱེན། །ཅེས་བཤད་དོ། །ཞེས་གསུངས་པའི་ཕྱིར། རྩ་བར་འདོད་ན། སངས་རྒྱས་ཀྱི་ཟག་མེད་ཀྱི་ཕུང་པོ་ལྔ་ཡང་དེ་ཡིན་པར་ཐལ། དེ་དེ་དག་གིས་མི་
ཤེས་པའི་རྒྱུ་ཆོས་ཟབ་བ་ཡིན་པའི་ཕྱིར་ཏེ། རང་འགྲེལ་ལས། དེ་དག་ལ་སངས་རྒྱས་ཀྱི་ཆོས་དང་ཡུལ་དང་དུས་ཤིན་ཏུ་བསྐལ་བ་དང། ཞེས་པ་ནས། མི་ཤེས་པ་ཡོད་པ་ཉིད་དོ། །ཞེས་གསུངས་པའི་ཕྱིར། འདོད་མི་ནུས་
ཏེ༑ སྤངས་བྱ་ཙམ་ཡང་མ་ཡིན་པའི་ཕྱིར། འདིས་ཉོན་མོངས་ཅན་མ་ཡིན་པའི་སྒྲིབ་པར་འདོད་པ་ཡང་ཁེགས་སོ། །ཡང་ཁ་ཅིག་སྐབས་འདིའི་དངོས་བསྟན་གྱི་དྲང་འོས་ཀྱི་འགྲོ་བ་ལ་ལམ་མ་ཞུགས་ཀྱི་སྐལ་ལྡན་ཡང་ཡོད་

[010B] སངས་རྒྱས་ཀྱི་ཆོས་འཁོར་བསྐོར་ཡུལ་གྱི་གདུལ་བྱ་ལ་ལམ་མ་ཞུགས་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། སྡེ་སྣོད་གསུམ་གང་རུང་གི་ཆེད་དུ་བྱ་པའི་གདུལ་བྱ་ལམ་མ་ཞུགས་དཔག་མེད་ཡོད་པའི་ཕྱིར། རྩ་བར་
འདོད་མི་ནུས་ཏེ། དེ་ལ་ཐར་བ་ཆ་མཐུན་གྱི་དགེ་རྩ་སྨིན་པ་གཅིག་དགོས་པའི་ཕྱིར་ཏེ། རང་འགྲེལ་ལས། སྐལ་པ་ཇི་ལྟ་བ་བཞིན་དུ་དྲང་སོ། །ཞེས་གསུངས་པའི་ཕྱིར། ཁྱབ་སྟེ། དེའི་སྐལ་ལྡན་ལ་དེ་དགོས་པའི་ཕྱིར་ཏེ། གང་
སྦེལ་ལས། ཡང་སྐལ་བ་དང་ལྡན་པ་གང་ཞིག་ཅེན་ཐར་པའི་ཆད་དང་མཐུན་པའི་དགེ་བའི་རྩ་བ་ཡོངས་སུ་སྨིན་པའོ། །ཞེས་གསུངས་པའི་ཕྱིར། ཡང་ཁོ་ན་རེ། སངས་རྒྱས་ཀྱིས་རྫུ་འཕྲུལ་གྱིས་སེམས་ཅན་དྲངས་པ་མེད་པར་ཐལ། རང་
འགྲེལ་ལས། རྫུ་འཕྲུལ་དང་དམ་པ་སྦྱིན་པའི་མཐུས་ནི་མ་ཡིན་ནོ་།ཞེས་གསུངས་པའི་ཕྱིར་ན་མ་ཁྱབ་སྟེ། འཁོར་བ་དང་ཉོན་མོངས་ལས་གྲོལ་པ་ལ་རང་གིས་ལམ་མ་བསྒོམ་པར་སངས་རྒྱས་ཀྱི་རྫུ་འཕྲུལ་ལ་དད་བརྩམ་གྱིས་
མི་གྲོལ་ཅེས་པའི་དོན་ཡིན་པའི་ཕྱིར་ཏེ། རྒྱལ་སྲས་མ་ལས། སངས་རྒྱས་རྣམས་ཀྱང་རེས་འགའ་གདུལ་བྱ་རྣམས་ལ་རྫུ་འཕྲུལ། ཞེས་པ་ནས། འོ་ན་ཀྱང་དེ་དག་དང་པར་བྱ་བཙམ་དུ་ཟད་ཀྱི། འཁོར་བ་ལས་གྲོལ་བ་ནི་
རྗེས་སུ་བསྟན་པའི་ཆོ་འཕྲུལ་གྱི་སྒོ་ནས་འདོད་ཆགས་ལ་སོགས་པའི་གཉེན་བོ་སྒོམ་པའི་རིམ་གྱིས་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་ན། རྩ་བར་འདོད་ན། སངས་རྒྱས་ཀྱིས་རྫུ་འཕྲུལ་བསྟན་ནས་དན་འགྲོ་ལས་བདེ་འགྲོད་

[011A]༄༅། །དྲངས་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་དག་དད་པས་རིམ་པས་ཐར་བའི་བར་ཏུ་ཐོབ་པར་འགྱུར་བའི་ཕྱིར་ཏེ། དཔེར་ན་སེར་སྐྱ་མགོ་བརྙན་མི་འདྲ་བའི་ཆུ་སྲིན་དུ་སྐྱེས་
པའི་རྣམ་ཐར་བཞིན་ཏེ། བཞི་བརྒྱ་བ་ལས། སངས་རྒྱས་རྣམས་ཀྱི་གཡོ་བ་ནི། །རྒྱུ་མེད་འགའ་ཡང་ཡོད་མིན་ཏེ། ཞེས་སོགས་དང། གང་སྦེལ་ལས། གདུལ་བྱ་སྐལ་བ་དང་ལྡན་པའི་ངོ་བོའི་འགྲོ་བ་སྟེ་ངན་
འགྲོ་གསུམ་དང་སྐྱེ་བ་ཉམ་ང་བ་ཐམས་ཅད་ལས་འདྲེན་པས་འབྱུང་ཁུངས་ཀྱི་དོན་འཐད་དོ། །ཞེས་དང། དེའི་ཤེས་བྱེད་དྲངས་པ་ལས། སེམས་ཅན་རྣམས་ནི་ངན་འགྲོ་དང། །སྲིད་པ་དག་ལས་འདྲེན་པར་མཛད། །ཅེས་
གསུངས་བའི་ཕྱིར། གཉིས་པ་དམ་བཅའ་འཆད་པར། ནས། ཆོས་མངོན་མཛོད་ཀྱི་བསྟན་བཅོས་རབ་བཤད་བྱ། །ཞེས་བྱུང། སློབ་དཔོན་ཆོས་ཅན། ཕྱག་འཚལ་ནས་མངོན་པ་སྡེ་བདུན་གྱི་དགོངས་འགྲེལ་བསྟན་
བཅོས་མཛོད་རྩོམ་པར་དམ་བཅའ་བའི་རྒྱུ་མཚན་ཡོད་དེ། དེ་མཐར་ཕྱིན་བའི་ཆེད་ཡིན་པའི་ཕྱིར། གསུམ་པ་ཆོས་མངོན་པ་མཛོད་ཀྱི་མཚན་དོན་བཤད་པ་ལ། མངོན་པའི་དེ་བཤད་པ་དང། མཛོད་ཀྱི་དེ་བཤད་པ་གཉིས། དང་
པོ་ལ་དོན་དམ་པའི་ཆོས་མངོན་པ་དང། བརྡར་བཏགས་པའི་ཆོས་མངོན་པ་བཤད་པ་གཉིས། དང་པོ་ནི། ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་བྱུང། ཚིག་དོན་དང། མཐའ་དཔྱད་པ་གཉིས། དང་

[011B] མཐོད་སྒོམ་མི་སློབ་ལམ་དྲི་མེད་རྗེས་འབྲང་དང་བཅས་པ་ཆོས་ཅན། དོན་དམ་པའི་ཆོས་མངོན་པ་ཡིན་ཏེ། དོན་དམ་པ་ཉིད་ཡིན་བའམ། དོན་དམ་པ་ལས་བྱུང་བས་ན་དོན་དམ་པ་དང། ཆོས་ལམ་བདེན་དང་མྱང་འདས་
ལ་མངོན་དུ་ཕྱོགས་པའམ་དེའི་ཆ་འགོག་བདེན་མངོན་རྟོགས་སམ་མངོན་དུ་གྱུར་པ་ཅན་ཡིན་པས་ན་མངོན་བ་ཞེས་བཤད་པའི་ཕྱིར། རྟགས་དང་པོ་གྲུབ་སྟེ། རྒྱལ་སྲས་མ་ལས། དོན་དམ་པ་ཞེས་བྱ་བ་དོན་དམ་པ་ཉིད་ཡིན་པའམ་
དོན་དམ་པ་ལས་བྱུང་བས་ན་དོན་དམ་པའོ། །ཞེས་དང། གང་སྤེལ་ལས། དོན་དམ་པའི་དགོས་པ་ཅན་ཏེ་མྱ་ངན་ལས་འདས་པའི་དགོས་པ་ཅན་ཡིན་པས། ཞེས་བྱུང། གཉིས་པ་གྲུབ་སྟེ། མངོན་པའི་དོན་མངོན་དུ་དང་
ཡང་ཡང་དང། ཟིལ་གནོན་དང། རྟོགས་པའི་དོན་བཞིར་བཤད་པའི་ཐོག་མཐའ་གཉིས་སྐབས་སུ་བབས་པའི་ཕྱིར་ཏེ། མངོན་དུའི་དོན་མདོ་སྡེ་རྒྱན་གྱི་འགྲེལ་བར། མྱ་ངན་ལས་འདས་པ་ལ་མངོན་དུ་ཕྱོགས་པའི་ཆོས་ནི་མངོན་
པའི་ཆོས་ཏེ། ཞེས་སོགས་དང། རྟོགས་པའི་དོན་འགྲེལ་བ་དེ་ཉིད་ལས། འདིས་མདོ་སྡེའི་དོན་རྟོགས་པར་འགྱུར་བས་ན་ཆོས་མངོན་པའོ་།ཞེས་གསུངས་པའི་ཕྱིར། དོན་དམ་པའི་ཆོས་མངོན་པ་ཆོས་ཅན་ཕུང་པོ་ལྔ་པ་
ཅན་ཡིན་ཏེ། ཟག་མེད་ཀྱི་ཤེས་རབ་རྗེས་འབྲང་སྟེ་འཁོར་དུ་བྱས་པའི་གཟུགས་ཚོར་བ་འདུ་ཤེས་འདུ་བྱེད་རྣམ་ཤེས་ལྔ་བ་ཅན་ཡིན་པའི་ཕྱིར། དེ་ཡིན་ཚུལ་ཡོད་དེ། བསམ་གཏན་བཞི་བ་མན་ཆད་དུ་དེའི་དངོས་གཞིའི་ཚོགས་པ་

[012A]༄༅། །ན་ཡོད་པའི་ཟག་མེད་ཀྱི་ཚོར་བ་གསུམ་གང་རུང་དང་འདུ་ཤེས་དང་ཤེས་རབ་སོགས་དང་སྐྱེ་བ་དང་ཐོབ་པ་འདུ་བྱེད་དང་དེ་དག་དང་མཚུངས་ལྡན་གྱི་སེམས་དང་ཡང་དག་པའི་དག་དང་ལས་ཀྱི་མཐའ་དང་
འཚོ་བས་བསྡུས་པ་རྣམ་རིག་མ་ཡིན་པའི་གཟུགས་གསུམ་དང་ཟག་མེད་ཀྱི་སྡོམ་པ་དང་བཅས་པའི་ལྔ་པ་ཅན་དང་གཟུགས་མེད་དང་པོ་གསུམ་ན་ཕུང་པོ་བཞི་བ་ཅན་ཡིན་པའི་ཕྱིར་ཏེ། གང་སྤེལ་ལས། དེ་ལ་མི་ལྕོགས་པ་མེད་
བ་དང། ཞེས་པ་ནས་དག་དང་ལས་ཀྱི་མཐའ་དང་འཚོ་བས་བསྡུས་པ་རྣམ་པར་རིག་བྱེད་མ་ཡིན་པའི་གཟུགས་ཀྱང་རྗེས་སུ་འཇུག་པ་ཡོད་དེ། དེ་ལྟར་ན་ཟག་པ་མེད་པའི་ཕུང་པོ་ལྔ་ལ་ཆོས་མངོན་པ་ཞེས་བསྟན་པར་འགྱུར་རོ། །
གཟུགས་མེད་པ་གསུམ་ལ་བརྟེན་པའི་ཆོས་མངོན་པ་ནི་ཕུང་པོ་བཞི་བའོ། །ཞེས་དང། རྒྱལ་སྲས་མ་ལས། ཟག་པ་མེད་པའི་ཕུང་པོ་ལྔ་པོ་ལ་ཞེས་བྱ་བ་ནི་ཚོགས་པ་དེ་ལ་ཟག་པ་མེད་པའི་སྡོམ་པ་ནི་གཟུགས་ཀྱི་ཕུང་པོ་ཡིན་ནོ། །
ཞེས་སོགས་གསུངས་པའི་ཕྱིར། ཁོ་ན་རེ། ཤེས་རབ་གཙོ་བོར་བཤད་པ་མི་འཐད་པར་ཐལ། དེའི་རྣམ་ཤེས་གཙོ་བོ་དང། ཤེས་རབ་འཁོར་དུ་འཇོག་པའི་ཕྱིར་ན་མ་ཁྱབ་སྟེ། ཆོས་རྣམ་པར་འབྱེད་པའི་དུས་ན་ཤེས་རབ་
བྱེད་བའི་སྦོ་ནས་གཙོ་བོར་འཇོག་དགོས་ལ་རྣམ་ཤེས་དམིགས་བ་སོགས་ཀྱིས་གཙོ་བོར་འཇོག་པ་གཉིས་མི་འགལ་བའི་ཕྱིར་རོ། །ཡང་ཁ་ཅིག་ན་རེ། མཐོང་སྒོམ་མི་སློབ་ལམ་གསུམ་ཆོས་ཅན། དོན་དམ་པའི་ཆོས་མངོན་པ་

[012B] ཟག་པ་མེད་པའི་ཤེས་རབ་རྗེས་འབྲང་དང་བས་པ་ཡིན་པའི་ཕྱིར་ཟེར་ན། འོ་ན། ལམ་དེ་གསུམ་ཟག་པ་མེད་པའི་ཤེས་རབ་རྗེས་འབྲང་དང་བཅས་པ་ཡིན་བར་ཐལ། སྦྱོར་པ་དེའི་རྟགས་གྲུབ་བའི་ཕྱིར། འདོད་
ན༑ ཟག་མེད་ཀྱི་ཕུང་པོ་ལྔའི་གཞི་མཐུན་ཡོད་པར་ཐལ་ལོ་།གཞན་ཡང་དེ་གསུམ་ཆོས་ཅན། ཟག་མེད་ཀྱི་ཤེས་རབ་ཡིན་པར་ཐལ་དེ་རྗེས་འབྲང་དང་བཅས་པ་ཡིན་པའི་ཕྱིར། འདོད་མི་ནུས་ཏེ། དེ་གསུམ་
རེ་རེལ་ཡང་སེམས་བྱུང་དུ་མ་ཡོད་པའི་ཕྱིར། ཡང་ཁ་ཅིག་ཟག་མེད་ཀྱི་ཤེས་རབ་ལྡན་མིན་ཡིན་ཏེ། དེ་ཕུང་པོ་ལྔ་པ་ཅན་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་ལྔའི་རྗེས་འབྲང་ཅན་ཡིན་པའི་ཕྱིར་
གོང་དུ་འདོད་མི་ནུས་ཏེ། དེ་སེམས་བྱུང་ཡིན་པའི་ཕྱིར། དེར་ཐལ་ཟག་མེད་ཀྱི་ཤེས་རབ་དེ་ཟག་མེད་སེམས་ཀྱི་འཁོར་ཡིན་ཀྱང་བྱེད་ལས་ཀྱི་གཙོ་བོ་ཡིན་པའི་ཕྱིར་ཏེ། རྒྱལ་སྲས་མ་ལས། དེས་ན་ཤེས་རབ་ཉིད་
སེམས་ཀྱི་འཁོར་ཡིན་པར་འོས་ཀྱི་སེམས་ནི་མ་ཡིན་ཏེ། ཤེས་རབ་སེམས་ལས་བྱུང་བ་ཡིན་པའི་ཕྱིར་རོ། །ཞེ་ན་བདེན་མོད་ཀྱི། ཞེས་གསུངས་པའི་ཕྱིར། གཞན་ཡང། ཟག་མེད་ཀྱི་སེམས་དང་དེའི་ཚོར་བ་དང་དེའི་
འདུ་ཤེས་རེ་རེ་ནས་ལྡན་མིན་ཡིན་པར་ཐལ། དེ་དག་རེ་རེ་ནས་ཕུང་པོ་ལྔ་པ་ཅན་ཡིན་པའི་ཕྱིར། དེར་ཐལ། དེ་དག་རེ་རེ་ནས་ཟག་མེད་ཀྱི་ཕུང་པོ་ལྔ་ལྡན་ཡིན་པའི་ཕྱིར། དེར་ཐལ། དེ་དག་རེ་རེ་ནས་དེ་ལྔའི་རྗེས་འབྲང་

[013A]༄༅། །ཅན་ཡིན་པའི་ཕྱིར། གོང་དུ་འདོད་ན། ཟག་མེད་ཀྱི་ཆོས་ཡིན་ན་ཤེས་པ་མ་ཡིན་དགོས་པར་ཐལ། ཟག་མེད་ཀྱི་སེམས་སེམས་མ་ཡིན་པའི་ཕྱིར། འདོད་ན། ཟག་མེད་ཀྱི་ཕུང་པོ་ལྔ་མེད་
པར་ཐལ་བ་དང། ཟག་མེད་ཀྱི་གཟུགས་གཟུགས་མ་ཡིན་པར་ཐལ་བ་སོགས་ཀྱི་སྐྱོན་ཡོད་ཅིང། དེ་དག་གང་ལ་ཡང་འདོད་མི་རིགས་ཏེ། རྒྱལ་སྲས་མ་ལས། ཟག་མེད་ཀྱི་ཕུང་པོ་ལྔ་བོ་ལ། ཞེས་པ་ནས། ཚོར་བ་གང་
ཡིན་པ་དེ་ནི་ཚོར་བའི་ཕུང་པོ་ཡིན་ནོ། །འདུ་ཤེས་གང་ཡིན་པ་དེ་ནི་འདུ་ཤེས་ཀྱི་ཕུང་པོ་ཡིན་ནོ། །སེམས་པ་ལ་སོགས་པ་དང་སྐྱེ་བ་ལ་སོགས་པ་ནི་འདུ་བྱེད་ཀྱི་ཕུང་པོ་ཡིན་ནོ། །འདི་ལ་རྣམ་པར་ཤེས་པ་ནི་རྣམ་པར་ཤེས་པའི་
ཕུང་པོ་ཡིན་ནོ། །ཞེས་གསུངས་བའི་ཕྱིར། འཁོར་གསུམ། གཞན་ཡང་ཟག་མེད་ཀྱི་ཤེས་རབ་ཁོ་ན་ཆོས་མངོན་པ་ཡིན་པར་ཐལ། ཟག་མེད་ཀྱི་ཤེས་རབ་དེ་ལ་ཟག་མེད་ཀྱི་གཟུགས་སོགས་ལྔ་དཔྱེར་ཡོད་པའི་ཕྱིར་
རྟགས་ཁས། དེར་ཐལ། དེ་འཁོར་དང་བཅས་ན་ཕུང་པོ་ལྔ་པ་ཅན་དང་ལྡན་མིན་ཡིན་ཀྱང་དེ་ལ་ཕུང་པོ་ལྔ་མེད་པའི་སེམས་བྱུང་ཡིན་པའི་ཁྱད་པར་མི་འཐད་པའི་ཕྱིར། ཁྱབ་ཅིང། འདོད་མི་ནུས་ཏེ། གང་སྤེལ་ལས། ཡང་
ཅི་ཤེས་རབ་དྲི་མ་མེད་པ་ཁོ་ན་ཆོས་མངོན་པ་ཡིན་ནམ་ཞེན་སྨྲས་བ་མ་ཡིན་ནོ། །འོ་ན་ཅི་ཞེ་ན། རྗེས་འབྲང་དང་བཅས་བའོ་།ཞེས་གསུངས་པའི་ཕྱིར། ཤིན་ཏུ་སླ་བ་འདི་ལའང་བླུན་པོ་དག་གིས་དེ་ལྟར་སྨྲས་སོ། །

[013B] གཟུགས་མེད་ཁམས་ན་ཟག་མེད་ཀྱི་སྡོམ་པ་མེད་ཟེར་ན། འོ་ན། གནས་བཞི་བ་ལས། ཟག་མེད་ནི། བསམ་གཏན་ཁྱད་པར་འདུ་ཤེས་མེད། །སེམས་ཅན་མ་གཏོགས་གཟུགས་མེད་ནའང། །ཞེས་
གསུངས་པ་མི་འཐད་པར་ཐལ། ལུང་ངེས་ཟག་མེད་ཀྱི་སྡོམ་པ་འདོད་པ་དང། བསམ་གཏན་ཁྱད་པར་ཅན་དང། འདུ་ཤེས་མེད་པའི་སེམས་ཅན་མ་ཡིན་པའི་ཁམས་གོང་གི་གཟུགས་གཟུགས་མེད་ཀྱི་འཕགས་རྒྱུད་ལ་ཡོད་པར་བཤད་
པ་བཞིན་མེད་པའི་ཕྱིར། བྱས་པ་ལ་ཁོ་ན་རེ། གཟུགས་མེད་ཁམས་ན་གཟུགས་མེད་དེ། ཞེས་དང། སྔར་གཟུགས་མེད་ན་ཆོས་མངོན་པ་ཕུང་པོ་བཞི་བར་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར་ན་མ་ཁྱབ་
སྟེ༑ དེ་དགས་ས་བསྡུས་དང་མངོན་གྱུར་པ་མེད་པ་ལ་དགོངས་པའི་ཕྱིར་ཏེ། འདིའི་ཐད་ཀྱི་རང་འགྲེལ་ལས། ཟག་བ་མེད་པའི་སྡོམ་པ་ནི་འདོད་པའི་ཁམས་སུ་སྐྱེས་པ་རྣམས་ལ་ཡང་ཡོང་ལ། ཞེས་པ་ནས། གཟུགས་མེད་པའི་ཁམས་
སུ་སྐྱེས་པ་རྣམས་ལ་ཡང་ཡོད་དེ། དེ་དག་ནི་ལྡན་པའི་སྒོ་ནས་ཡོད་ཀྱི་མངོན་དུ་གྱུར་པ་ལས་ནི་མ་ཡིན་ནོ། །ཞེས་གསུངས་བའི་ཕྱིར་ཡང་ཁ་ཅིག་ན་རེ། དོན་དམ་བའི་ཆོས་མངོན་པ་ཡིན་ནོ། དེའི་ཚིག་ཟུར་གྱི་དོན་དང་དམ་
པ་དང་མངོན་པ་གསུམ་ཀ་ཡིན་པས་ཁྱབ་པར་ཐལ། དོན་དམ་པའི་ཆོས་མངོན་པ་ཡིན་ཚུལ་དུ་མ་ཡོད་པའི་ཕྱིར། འདོད་ན། དེའི་ཚིག་ཟུར་གྱི་དེ་གསུམ་དོན་གཅིག་པར་ཐལ། འདོད་པའི་ཕྱིར་ན་མ་ཁྱབ་འདོད་ན། མྱང་འདས་

[014A]༄༅། །ཆོས་ཅན། དེའི་ཚིག་ཟུར་གྱི་མངོན་པ་ཡིན་པར་ཐལ། དེའི་ཚིག་ཟུར་གྱི་དོན་དེ་ཡིན་པའི་ཕྱིར། དེར་ཐལ། དེའི་ཚིག་ཟུར་གྱི་དོན་ལ་ཤེས་བྱའི་དོན་དང་དགོས་དོན་གཉིས་ཡོད་བའི་མྱང་འདས་
དེ་གཉིས་ཀ་ཡིན་པའི་ཕྱིར། དེར་ཐལ། དེ་ལ་དེ་གཉིས་ཡོད་པ་གང་ཞིག་མྱང་འདས་སྟེ་གི་འགོག་པ་དང་ཞི་བ་དང་གྱ་ནོམ་དང་ངེས་འབྱུང་བཞི་ཤེས་པར་བྱ་རྒྱུའི་དོན་ཡིན། མྱང་འདས་དགོས་དོན་ཡང་ཡིན་པའི་ཕྱིར། རྟགས་
དང་པོ་གྲུབ་སྟེ། གང་སྦེལ་ལས། དོན་གྱི་སྒྲ་ནི་ཤེས་བྱའི་རྣམ་གྲངས་སོ། །ཞེས་སོགས་དང། ཡང་ན་དོན་གྱི་སྒྲ་ནི་དགོས་པ་བརྗོད་པའོ། །དགོས་པ་དམ་པ་ནི་དོན་དམ་པའོ། །ཞེས་དང། རྒྱལ་སྲས་མ་ལས་
ལེ་ཤེས་དམ་པའི་དོན་ཡིན་བས་དོན་དམ་བའོ། །ཞེས་གསུངས་བའི་ཕྱིར། གཉིས་པ་གྲུབ་སྟེ། དེའི་དོན་ལ་མི་རྟགས་སོགས་བཅུ་དྲུག་ཡོད་ལ། མྱང་འདས་དེ་འདིའི་ཟུར་གྱི་དོན་དང་དམ་བ་དང་ཆོས་གསུམ་ག་ཡིན་པའི་ཕྱིར་ཏེ་
རང་འགྲེལ་ལས། དེ་ལྟབས་ན་འདི་ནི་དོན་དམ་བའི་ཆོས་མྱ་ངན་ལས་འདས་པའོ། །ཞེས་གསུངས་བའི་ཕྱིར། རྩ་བར་འདོད་ན། མྱང་འདས་ཆོས་ཅན། དྲི་མེད་ཀྱི་ཤེས་རབ་སོགས་ཟག་མེད་ཀྱི་ཕུང་པོ་ལྔ་པོ་གང་རུང་ཡིན་པར་
ཐལ༑ འདོད་པའི་ཕྱིར། ཁྱབ་སྟེ། རྫས་སྤྱི་སོགས་ཆོད་ན་དེ་ལ་དེ་ལྟར་དགོས་པའི་ཕྱིར་ཏེ། འདི་ཉིད་ལས། ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་དང། རྒྱལ་སྲས་མ་ལས། དེ་ལྟ་བུལ་

[014B]ཁོང་དུ་ཆུད་པར་བྱ་བ་མངོན་དུ་ཕྱོགས་པའི་ཆོས་ནི་ཆོས་མངོན་པའོ། །ཞེས་དང། གང་སྦེལ་ལས་ཀྱང། དེ་བཞིན་དུ་བཤད་པའི་ཕྱིར། བྱས་པ་ལ་ཁོ་ན་རེ་
ཆོས་མངོན་པ་ལ་མི་སློབ་ལམ་འཇོག་པ་མི་འཐད་པར་ཐལ། དེ་ལ་མྱང་འདས་ཐོབ་ཕྱིར་དུ་མངོན་དུ་ཕྱོགས་པ་གཅིག་དགོས་པའི་ཕྱིར་ཏེ། གང་སྤེལ་ལས། དེ་ལ་མྱ་ངན་ལས་འདས་པ་ཐོབ་པར་བྱེད་པས་ན་མངོན་དུ་ཕྱོགས་
པ་ཡིན་ལ། ཞེས་གསུངས་བའི་ཕྱིར་ན་མ་ཁྱབ་སྟེ། དེ་བརྡར་བཏགས་པའི་ཆོས་མངོན་པར་དགོངས་པའི་ཕྱིར་ཏེ། དེ་ཐོབ་བྱ་ཕྱིན་ཞེས་པའི་འགྲེལ་བཤད་ཡིན་པའི་ཕྱིར། འདོད་ན། ཆོས་མངོན་ཤེས་རབ་སོགས་གསུངས་པ་
མི་འཐད་པར་ཐལ། འདོད་པའི་ཕྱིར། ཡང་ཁ་ཅིག་ཟག་མེད་ཀྱི་ཆོས་དེ་ཆོས་མངོན་པའི་མཚན་ཉིད་ཟེར་ན། སྦྱོར་ལམ་པའི་རྒྱུད་ཀྱི་སོ་སོར་བརྟགས་མིན་གྱི་འགོག་པ་ཆོས་ཅན། མཚོན་བྱ་དེར་ཐལ་མཚན་ཉིད་དེའི་
ཕྱིར༑ དེར་ཐལ། འདུ་མ་བྱས་གསུམ་པོ་གང་རུང་ཡིན་པའི་ཕྱིར་འདོད་ན། དེ་ཆོས་ཅན། ཟག་མེད་ཀྱི་ཕུང་པོ་ཡིན་པར་ཐལ། འདོད་པའི་ཕྱིར། ཡང་ཁ་ཅིག་ཤེས་རབ་ཀྱི་བསྡུས་པའི་ཟག་མེད་ཀྱི་ཆོས་དེ་དེའི་
མཚན་ཉིད་ཟེར་ན། འཕགས་རྒྱུད་ཀྱི་ཟག་མེད་ཀྱི་སྡོམ་པ་ཆོས་ཅན་མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཟག་མེད་ཀྱི་གཟུགས་ཕུང་ཡིན་པའི་ཕྱིར་ཏེ། ཟག་མེད་ཀྱི་སྡོམ་པ་ཡིན་པའི་ཕྱིར་

[015A]༄༅། །འདོད་ན། སེམས་བྱུང་ཡིན་པར་ཐལ། ཤེས་རབ་ཀྱིས་བསྡུས་པའི་ཕྱིར། འདོད་མི་ནུས། ཡང་ཁ་ཅིག་ཟག་མེད་ཀྱི་སྡོམ་པ་ཡིན་ན། གཟུགས་ཡིན་པས་མ་ཁྱབ་པར་ཐལ་
གཟུགས་མེད་ན་དེ་ཡོད་པའི་ཕྱིར་ན་མ་ཁྱབ། དེར་ཐལ། གཟུགས་མེད་འཕགས་རྒྱུད་ལ་དེ་ཡོད་པའི་ཕྱིར། དེར་ཐལ། དེ་དེ་རྒྱུད་ལྡན་གྱི་གང་ཟག་ཡིན་པའི་ཕྱིར། དེར་ཐལ། འཕགས་པ་ཡིན་པའི་ཕྱིར་ཁྱབ་སྟེ། ཟག་
མེད་འཕགས་པའི་སེམས་ཅན་རྣམས། །ཞེས་གསུངས་བའི་ཕྱིར། བྱས་པ་ལ་ཁོ་ན་རེ། གཟུགས་མེད་ཀྱི་ཟག་མེད་ཀྱི་སྡོམ་པ་ཡོད་པར་ཐལ་གཟུགས་མེད་འཕགས་རྒྱུད་ཀྱི་དེ་ཡོད་པའི་ཕྱིར་ན་མ་ཁྱབ། ཁྱབ་པར་
ཐལ༑ ཟག་མེད་ཀྱི་སྡོམ་པ་རྟེན་གང་གིས་བསྡུས་པ་དེའི་ཡིན་པའི་ཕྱིར། ཏེ། བཞི་པར། ཟག་མེད་གང་དུ་སྐྱེས་བའི་ཡིན། །ཞེས་གསུངས་བའི་ཕྱིར་ན་ཤིན་ཏུ་མ་ཁྱབ་སྟེ། ཟག་མེད་ཀྱི་ལུས་ངག་གི་ལས་ཀྱིས་བསྡུས་ཚུལ་ཙམ་ཡིན་
པའི་ཕྱིར། འདིའི་རང་འགྲེལ་ལས། ཟག་པ་མེད་པའི་ལུས་དང་ངག་གི་ལས་དེ་ནི་ས་གང་དུ་སྐྱེས་ཏེ། ཞེས་གསུངས་བའི་ཕྱིར། འདིས་པར་ཆད་མེད་ལམ་དུ་གྱུར་བའི་འཕགས་ལམ་ཡན་ལག་གི་ངག་སོགས་དཔྱད་དགོས་
ཡང་ཁོ་ན་རེ། སོ་ཐར་གྱི་སྡོམ་པ་དང་ཟག་མེད་ཀྱི་སྡོམ་པའི་གཞི་མཐུན་ཡོད་པར་ཐལ། ཟག་མེད་ཀྱི་སྡོམ་པ་དང་སྦོང་སྡོམ་གྱི་གཞི་མཐུན་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། ཉེར་བསྡོགས་མི་ལྕོགས་མེད་བའི་

[015B][?]པ་ན་ཡོད་པའི་བསམ་གཏན་གྱི་སྡོམ་པ་དང་དེའི་ཟག་མེད་ཀྱི་སྡོམ་པ་ལ་སྦོང་སྡོམ་གྱིས་ཁྱབ་བའི་ཕྱིར། དེར་ཐལ། དེ་ན་ཡོད་བའི་དེ་གཉིས་ཀྱིས་ཚུལ་འཆལ་དང་དེའི་རྒྱུ་ཉོན་མོངས་སྤོང་བའི་ཕྱིར། བཞི་
བར༑ བར་ཆད་མེད་ལམ་སྐྱེས་དེ་གཉིས། །མི་ལྕོགས་མེད་ལ་སྤོང་ཞེས་བྱ། །ཞེས་གསུངས་བའི་ཕྱིར། རྩ་བར་འདོད་མི་ནུས་ཏེ། བསམ་གཏན་གྱི་སྔོམ་པ་དང་ཟག་མེད་ཀྱི་དེ་ལ་སེམས་ཀྱི་རྗེས་འབྲང་གིས་ཁྱབ་སོ་ཐར་
གྱི་ངེ་ལས་སེམས་ཀྱི་རྗེས་འབྲང་མ་ཡིན་པས་ཁྱབ་བའི་ཕྱིར་བཞི་པར། ཐ་མ་གཉིས་ནི་སེམས་རྗེས་འབྲང། །ཞེས་པ་རྩ་འགྲེལ་གྱིས་གྲུབ་བའི་ཕྱིར། ཡང་ཀ་ཅིག་སྒོམ་ལམ་ལ་ཟག་བཅས་ཟག་མེད་གཉིས་སུ་ཡོད་ཟེར་ན། ཟག་
བཅས་སྒོམ་ལམ་སྒོམ་ལམ་ཡིན་པར་ཐལ། འདོད་པའི་ཕྱིར། འདོད་ན། དེ་རྒྱུད་ལྡན་ཡིན་ན་སྒོམ་ལམ་རྒྱུད་ལྡན་ཡིན་དགོས་པར་ཐལ། འདོད་པའི་ཕྱིར། འདོད་ན། དེ་རྒྱུད་ལྡན་གྱི་ཕྱི་རོལ་པ་ཆོས་ཅན་འཕགས་པ་ཡིན་པར་
ཐལ༑ སྒོམ་ལམ་རྒྱུད་ལྡན་ཡིན་པའི་ཕྱིར། འཁོར་གསུམ། རང་ལུགས་ལ། ཟག་མེད་ཀྱི་ཤེས་རབ་གཙོ་བོར་གྱུར་བའི་ཟག་མེད་ཀྱི་ཕུང་པོ་དེ་དོན་དམ་བའི་ཆོས་མངོན་བའི་མཚན་ཉིད། ངོ་བོའི་སྒོ་ནས་དབྱེ་ན་ཟག་མེ་ཀྱི་ཕུང་པོ་ལྔ་
སྤང་བྱ་སྤོང་ཚུལ་གྱི་སྒོ་ནས་བར་ཆད་མེད་ལམ་དང་རྣམ་འགྲེལ་ལམ་གཉིས་དང། མཐོང་སྒོམ་མི་སློབ་ལམ་གསུམ་ཡོད། ལམ་གསུམ་ཡང་རྗེས་འབྲང་བཅས་ན་ཟག་མེད་ཀྱི་ཕུང་པོ་ལྔ་པ་ཅན་དང། མ་བཅས་ན་ཤེས་པ་འཇོག་གཉིས་

[016A]༄༅། །པ་ནི༑ དེ་ཐོབ་བྱ་ཕྱིར་གང་དང་བསྟན་བཅོས་གང་།ཞེས་བྱུང། ཚིག་དོན་དང། མཐའ་དབྱད་པ་གཉིས། དང་བོ་ནི་བརྡར་བཏགས་པའི་ཆོས་མངོན་པ་ཆོས་ཅན། མཚན་ཉིད་ཡོད་དེ་
དོན་དམ་པའི་དེ་ཐོབ་བྱེད་ཀྱི་ལམ་དང་དེའི་ཚོགས་སྟོན་པའི་གཞུང་ཅི་རིགས་ཀྱིས་བསྡུས་པའི་མདོན་པ་དེ་དེ་ཡིན་པའི་ཕྱིར། དེ་ཆོས་ཅན། དབྱེ་ན་གཉིས་ཡོད་དེ། དེ་ཐོབ་བྱེད་ཀྱི་ལམ་མངོན་བ་དང། དེའི་ཚོགས་སྟོན་པའི་གཞུང་
མངོན་པ་གཉིས་ཡོད་པའི་ཕྱིར། ལམ་མངོན་པ་ཆོས་ཅན། མཚན་ཉིད་ཡོད་དེ། དོན་དམ་པའི་མངོན་པ་ཐོབ་བྱེད་ཀྱི་ཐོས་བསམ་སྒོམ་གསུམ་གང་རུང་གིས་བསྡུས་པའི་ཟག་བཅས་ཀྱི་མངོན་པ་དེ་དེ་ཡིན་པའི་ཕྱིར། གཞུང་མངོན་
པ་ཆོས་ཅན། མཚན་ཉིད་ཡོད་དེ། དོན་དམ་པའི་ཟིལ་གནོན་དང་ཡང་ཡང་གི་དོན་གྱི་ཚོགས་དང་བཅས་པའི་ཟག་བཅས་ཀྱི་མངོན་པ་དེ་དེ་ཡིན་པའི་ཕྱིར། མཐའ་དབྱད་པ་ལ་ཁ་ཅིག་ན་རེ། དོན་དམ་པའི་ཆོས་མངོན་པ་ཐོབ་
བྱེད་ཀྱི་ཐབས་ཡིན་ན། བརྡར་བཏགས་པའི་ཆོས་མངོན་པ་ཡིན་པས་ཁྱབ་ཟེར་ན། ཉན་ཐོས་མཐོང་ལམ་གྱི་ངོ་བོར་གྱུར་བའི་ཐོས་བསམ་སྒོམ་གསུམ་གྱི་ཤེས་རབ་ཆོས་ཅན། དེར་ཐལ། དེའི་ཕྱིར། འདོད་ན། ལམ་
མངོན་པ་ཡིན་པར་ཐལ། དེ་གང་ཞིག་ལམ་ཡིན་བའི་ཕྱིར། འདོད་ན་མ་ཡིན་པར་ཐལ། དོན་དམ་པའི་ཆོས་མངོན་པ་ཡིན་པའི་ཕྱིར། སྔོན་གྱི་མཁས་པ་འཇམ་དབྱངས་བའི་ཊིཀྐ་ལས། སྟ་ཡ་ཏི་ན་སྐོབ་

[016B]འགྲོ་དང་ཉོན་མོངས་ལས་སྐྱོབ་པས་ན་དེ་སྐད་དུ་བརྗོད་དེ། རྣམ་བཤད་རིགས་པ་ལས། ཉོན་མོངས་དགྲ་རྣམས་མ་ལུས་འཆོས་པ་དང་།སོགས་འདྲེན་པ་
མི་འཐད་པར་ཐལ། དེའི་སྒྲ་བཤད་དེ་མུན་རྡོ་ཡིན་འདུག་པའི་ཕྱིར། དེར་ཐལ། ཏྲ་དང་ཏྲ་ཡ་གང་རུང་བྱས་ན་ཡང་སྐྱོབ་བར་འཇུག་པས་སྟྲ་ཡ་ཏི་ན་ཞེས་པ་ཡང་འཁྲུལ་བའི་ཕྱིར་དང། ཡང་ཁ་ཅིག་ཚོགས་སྦྱོར་གང་
རུང་ཡིན་ན་ལམ་མངོན་བ་ཡིན་པས་མ་ཁྱབ་པར་ཐལ། ཉན་ཐོས་དགྲ་བཅོམ་གྱི་རྟོགས་པ་སྔོན་སོང་གི་བྱང་སེམས་ཚོགས་ལམ་པ་ཡོད་པའི་ཕྱིར། དེར་ཐལ། ཉན་ཐོས་ཀྱི་རྟོགས་བ་སྔོན་སོང་གི་དེ་ཡོད་པའི་ཕྱིར་ན་མ་ཁྱབ་སྟེ་
ཉན་ཐོས་སྦྱོར་ལམ་དྲོད་རྩེ་ལས་ལོག་ནས་སངས་རྒྱ་བ་ཡོད་ཀྱང་བཟོད་པ་ཐོབ་ནས་ངན་སོང་དུ་མི་སྐྱེ་བས་བྱང་ཆུབ་སེམས་དཔས་སྐྱེ་བ་སྣ་ཚོགས་འཛིན་པ་དང་འགལ་བར་འདོད་པའི་ཕྱིར་ཏེ། གནས་འོག་མར། གཉིས་སློབ་རིགས་ལས་
ལོ་གནས་ནི། །སངས་རྒྱས་སུ་འགྱུར། ཞེས་གསུངས་པའི་ཕྱིར། ཡང་ཁ་ཅིག་འདོད་ཁམས་ན་བརྡར་བཏགས་བའི་མངོན་པ་ལ་སྒོམ་བྱུང་མེད་པར་ཐལ། འདོད་པའི་སས་བསྡུས་ཀྱི་སྒོམ་བྱུང་མེད་པའི་ཕྱིར་ན་མ་ཁྱབ། རྟགས་
གྲུབ་སྟེ། མཉམ་པར་མ་བཞག་པའི་སས་བསྡུས་ཀྱི་མཉམ་པར་བཞག་པའི་སེམས་སམ་གོང་མའི་སེམས་མེད་པའི་ཕྱིར། དེར་ཐལ། དེའི་རྒྱུ་མཚན་གྱིས་འདོད་པའི་སས་བསྡུས་ཀྱི་ཐོས་བསམ་གྱི་ཤེས་རབ་ཡོད་ལ་སྒོམ་བྱུང་གི་དེ་

[017A]༄༅། །མེད་གཟུགས་ཁམས་ན་ཐོས་བསམ་གཉིས་ཡོད་ཀྱང་སས་བསྡུས་ཀྱི་དེ་གཉིས་མེད་ལ་སྒོམ་བྱུང་ཡོད། གཟུགས་མེད་ན་ཐོས་བྱུང་དང་བསམ་བྱུང་མེད་ལ་སྒོམ་བྱུང་ཡོད་པའི་ཕྱིར། དེ་བཟང་ཁམས་
གོང་ན་བསམ་ལོངས་མེད་པར་སྒོམ་བྱུང་དུ་འགྱུར་བར་གྲགས་པའི་ཕྱིར། རྩ་བར་འདོད་ན། འདོད་ཁམས་ན་ལམ་མངོན་བ་ལ་སྒོམ་བྱུང་ཡོད་བར་ཐལ། འདོད་ཁམས་ན་སྦྱོར་ལམ་ཡོད་པའི་ཕྱིར། ཁྱབ་སྟེ་སྦྱོར་ལམ་སྒོམ་བྱུང་
གཙོ་ཆེ་བའི་ཕྱིར་ཏེ། དྲུག་བ་ལས། སྒོམ་བྱུང་མི་ལྕོགས་མེད་པ་དང། །ཁྱད་པར་བསམ་གཏན་ས་བའོ། །ཞེས་བས་ངོ་བོ་སྒོམ་བྱུང་དང་སེམས་རྟེན་དང་པོའི་ཉེར་བསྡོགས་མི་ལྕོགས་མེད་དང་དང་པོའི་དངོས་གཞི་ཙམ་
ཆ་གཉིས་ཕྱི་མ་གསུམ་དང་དྲུག་ལ་བརྟེན་པར་བཤད་པའི་ཕྱིར་མ་ཁྱབ་མཚམས་ལ་རྟགས་གྲུབ་སྟེ། འདོད་པའི་ལྷ་མིའི་རྟེན་ལ་སྦྱོར་ལམ་བཞི་ཀ་ཐོབ་པ་ཡོད་བའི་ཕྱིར། དེར་ཐལ། འདོད་རྟེན་ཆོས་མཆོག་བུད་
མེད་ཀྱི། །གཉིས་ཀའི་རྟེན་ཅན་ཐོབ་པར་འགྱུར། །ཞོག་ཁས་དང་བོ་གསུམ་འདོད་པའི་མིའི་རྟེན་ལ་གསར་སྐྱེ་དང། སྐྱེས་ཟིན་འདོད་ལྷའི་རྟེན་ལའང་ཡོད་ལ། ཆོས་མཆོག་ལྷའི་རྟེན་ལའང་གསར་སྐྱེ་ཡོད་ཅིང་
དང་པོ་གསུམ་གྱི་རྟེན་ཅན་གྱི་ཕོའམ་མོར་སྐྱེ་བ་ཡབ་ཡོད། ཆོས་མཆོག་[?]དམན་ཡིན་ན་ཚེ་དེ་ལ་དང་མེད་ད། བྱམ་སྐྱེས་བའི་དངོས་པོ་གཉིས་ཀ་ཐོབ་བས་ཁྱབ་པར་བཤད་པའི་ཕྱིར། ཁ་ཅིག་

[017B] ཆོས་མངོན་བ་བསྲེག་པའི་ཆོས་སྤོང་གི་ལས་ཡོད་བའི་ཕྱིར་ན་མ་ཁྱབ་སྟེ། དེ་བརྗོད་པར་བྱེད་པ་ལ་དེ་ལྟར་བྱས་བས་དེ་ལ་དེ་ལྟར་བྱས་པར་སོང་བའི་ཕྱིར་ཏེ། དཔེར་ན་སངས་
རྒྱས་ལ་ངན་སེམས་ཀྱིས་ཁྲག་ཕྱུང་བ་བཞིན་ཡིན་པའི་ཕྱིར། དེར་ཐལ། གཞན་དུ་ན་མངོན་པའི་གླེགས་བམ་ནི་ལུང་གི་ཆོས་མངོན་པ་ཡང་མ་ཡིན་ལ་སྒྲ་མེས་སྲེག་མི་ནུས་པའི་ཕྱིར། ཡང་ཁ་ཅིག་སྦྱོར་ལམ་དང་མཐོང་ལམ་
གྱི་སྔ་ལོགས་ཀྱི་སེམས་དེ་དེའི་སེམས་རྟེན་ཡིན་ཟེར་ན། དེའི་དངོས་ཀྱི་དེ་མ་ཐག་རྐྱེན་ལ་དེའི་སེམས་རྟེན་གྱིས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། འདོད་པའི་དགེ་སེམས་ཀྱིས་མི་དགེ་བའི་སེམས་རྟེན་
དང་གཟུགས་གཟུགས་མེད་གསུམ་གའི་དགེ་མི་དག་ལུང་མ་བསྟན་གསུམ་གྱི་སེམས་རྟེན་བྱས་བ་གཅིག་ཡོད་པར་ཐལ། གཉིས་པར། འདོད་སེམས་དགེ་བ་ལས་སེམས་དགུ། །ཞེས་གསུངས་པའི་ཕྱིར། འདོད་མི་
ནུས་ཏེ། དེ་དེའི་སེམས་རྟེན་བྱེད་པ་ནི་རྟེན་བརྟེན་བ་དང་སེམས་རྟེན་དེའི་རང་བཞིན་དུ་སྐྱེད་དགོས་པའི་ཕྱིར་ཏེ། བརྒྱད་བ་ལས། རྣམ་པར་ཐར་བརྒྱད་དང་པོ་གཉིས། །མི་སྡུག་བསམ་གཏན་གཉིས་ན་ཡོད་།ཅེས་རྣམ་
ཐར་བརྒྱད་དང་པོ་གཉིས་ངོ་བོ་མི་སྡུག་བ་སེམས་རྟེན་བསམ་གཏན་དང་བོ་གཉིས་དང། ཡང་དགའ་བ་བསམ་གཉིས་ན་ཡོད། །ཅེས་སོགས་ཀྱི་དོན་ཡོད་པའི་ཕྱིར། གཉིས་པ་མཛོད་ཀྱི་མཚན་དོན་ནི། འདིར་དེ་སོགས་

[018A]༄༅། །རྐང་བ་གཉིས་སྨོས་སོ། །ཚིག་དོན་དང། མཐའ་དཔྱད་པ་གཉིས། དང་པོ་ནི། བསྟན་བཅོས་འདི་ཆོས་ཅན། མངོན་པའི་མཛོད་ཅེས་བྱ་སྟེ། མངོན་པ་སྟེ་བདུན་པོ་རེ་རེའི་
མངོན་པ་གསུམ་པོ་གཅེས་གཅེས་རྣམས་བསྟན་བཅོས་འདིར་བརྗོད་བྱའི་དོན་དུ་ཡང་དག་པར་ཆུང་བའི་ཕྱིར་ཏེ། དཔེར་ན་གཅེས་གཅེས་ཀྱི་ནོར་བུ་རྣམས་འཇོག་པའི་གནས་ལ་མཛོད་དུ་བརྗོད་པ་གཞིན་ནོ། །ཡང་ན་
མངོན་པ་སྡེ་བདུན་ཆོས་ཅན། ཁྱོད་ལ་མངོན་པ་མཛོད་ཅེས་བྱ་སྟེ་བསྟན་བཅོས་འདིའི་ཚིག་དོན་གྱི་མངོན་པ་རྣམས་འབྱུང་བའི་གནས་ཡིན་པའི་ཕྱིར་ཏེ། དཔེར་ན་རལ་གྲི་འབྱུང་འཇུག་གི་གནས་ལ་རལ་གྲིའི་གནས་ཞེས་བརྗོད་
པ་བཞིན་ནོ། །མཐའ་དཔྱད་པ་ལ་ཁོ་ན་རེ། སྡེ་བདུན་གྱི་ཚིག་རྣམས་འདིར་ཆུང་བར་བྱས་པར་ཐལ། སྡེ་བདུན་གྱི་ཚིག་དོན་གྱི་མངོན་པ་གཅེས་གཅེས་རྣམས་ཆུད་བའི་ཕྱིར་ན་མ་ཁྱབ། རྟགས་གྲུབ་སྟེ། རང་འགྲེལ་ལས་
ཆོས་མངོན་བའི་བསྟན་བཅོས་ཞེས་བྱ་བ་དེ་ཇི་ལྟར་གཅེས་གཅེས་རྣམས་དོན་དུ་འདིར་ཆུད་དེ། དེ་ལྟ་པས་ན་བསྟན་བཅོས་འདི་འདིའི་མཛོད་ལྟ་བུ་ཡིན་ནོ། །ཞེས་གསུངས་པའི་ཕྱིར། འདོད་མི་ནུས་ཏེ། དོན་གྱི་
གཅེས་གཅེས་རྣམས་ཆུད་ལ་ཚིག་རྣམས་མ་ཡིན་པའི་ཕྱིར་ཏེ། རང་འགྲེལ་ལས། གཅེས་གཅེས་རྣམས་དོན་དུ། ཞེས་གསུངས་པའི་ཕྱིར། ཁྱབ་སྟེ། རྒྱལ་སྲས་མ་ལས། དོན་དུ་ཞེས་བྱ་བ་ནི་ཚིག་གི་སྒོ་ནས་མིན་བ་སྟེ་

[018B]ཕྱིར་གཅེས་གཅེས་རྣམས་ཞེས་སྨོས་སོ། །ཞེས་གསུངས་པའི་ཕྱིར། ཡང་ཁ་ཅིག་དེའི་མངོན་པ་མཛོད་ཡིན་ན། དབྱིག་གཉེན་གྱི་བསྟན་བཅོས་འདི་ཡིན་པས་ཁྱབ་ཟེར་ན་
སྡེ་བདུན་གྱི་ཡེ་ཤེས་ལ་འཇུག་པའི་སྡེ་ཆོས་ཅན། དེར་ཐལ། དེའི་ཕྱིར། སྐབས་འདིའི་འབྱུང་ཁུངས་ཀྱི་མཛོད་ལ་མངོན་པའི་མཛོད་ཅེས་འབྲུ་མང་གི་བསྡུ་བ་མཛད་པའི་ཕྱིར་ཏེ། རང་འགྲེལ་ལས་ཡང་ན་དེ་ལས་འདི་བྱུང་པས་
སོགས་དང། རྒྱལ་སྲས་མ་ལས། ཡང་ན་ཆེས་མངོན་པའི་གཙུག་ལག་དེ་ལས་བདག་གི་བསྟན་བཅོས་འདི་བྱུང་བས། ཆོས་མངོན་པ་ཡེ་ཤེས་ལ་འཇུག་པ་ལ་སོགས་པ་དེ། བདག་གི་བསྟན་བཅོས་འདིའི་གནས་ལྟ་བུ་ཡིན་པས་
ནས༑ དེའི་ཕྱིར་ཆོས་མངོན་པ་དེ་ཉིད་འདིའི་མཛོད་ཡིན་ཏེ། ཞེས་དང། ཀད་སྤེལ་ལས། འོག་མ་ནི་འབྲུ་མང་བའོ། །ཞེས་གསུངས་པའི་ཕྱིར། དེས་ཆོས་མངོན་པ་མཛོད་ལ། འདིའི་མངོན་པ་མཛོད་དང་འདི་ལ་མངོན་པའི་མཛོད་
ཡོད་ཅེས་པའི་དྲུག་པའི་སྐྱེས་བུའི་བསྡུ་བ་དང། འབྲུ་མང་བོའི་བསྡུ་བ་གཉིས་བྱས་ནས་མངོན་པ་མཛོད་ཅེས་བཞག་པར་ཤེས་དགོས་ཏེ་གཞན་དུ་ན་ཚིག་དོན་གང་ཡང་མི་ཤེས་པའི་ནེ་ཙོའི་འདོན་པར་འགྱུར་བའི་ཕྱིར་རོ། །དེས་ན་
ཚིམ་མ་སླ་ཞིག་བཞི་བ་མངོན་པ་གསུངས་པའི་དགོས་བ་ནི། ཆོས་རྣམས་རབ་ཏུ་རྣམ་འབྱེད་སོགས་ཚིགས་བཅད་གཅིག་བྱུང། ཚིག་དོན་དང། མཐའ་དཔྱད་གཉིས། དང་པོ་ནི། སློབ་དཔོན་ཆོས་ཅན། ཆོས་མངོན་

[019A]༄༅། །པའི་བསྟན་བཅོས་འདི་རྩོམ་བར་སྤྲ་བའི་རྒྱུ་མཚན་ཡོད་དེ། རྒྱུ་མཚན་གང་གི་ཕྱིར་ན། གང་བཅས་ཟག་མེད་ཀྱིས་བསྡུས་པའི་ཆོས་རྣམས་རབ་ཏུ་རྣམ་འབྱེད་ཀྱི་ཤེས་རབ་མེད་པར་ཉོན་མོངས་
རྣམས་ཉེ་བར་ཞི་བའི་ཐབས་མེད་ལ། ཉོན་མོངས་པ་རྣམས་ཀྱིས་ཀྱང་འཇིག་རྟེན་ཏེ་སྐྱེ་དགུ་རྣམས་སྲིད་པའི་རྒྱ་མཚོར་འཁྱམས་པའམ་འཁོར་བར་གྱུར་བ་ལས་ཐར་བ་ཐོབ་པར་མི་འགྱུར་བས་རྒྱུ་མཚན་དེ་བས་ན་མངོན་པ་སྡེ་
བདུན་འདི་ནི་དང་པོར་ལྷ་མིའི་སྟོན་པ་སངས་རྒྱས་ཀྱིས་གསུངས་ཤིང། དགྲ་བཅོམ་བདུན་གྱིས་བསྡུས་བར་བྱེ་བྲག་སྨྲ་བ་རྣམས་ལ་གྲགས་པའི་ལེགས་ཆའམ་གཅེས་རྣམས་བཤད་པར་འདོད་པའི་ཕྱིར། ལོ་ཞེས་
སྨོས་པ་ལ་ཆོས་ཅན། དགོས་པ་ཡོད་དེ། མངོན་པའི་དོན་སྟོན་པས་གསུངས་ཀྱང་སྡེ་བདུན་དགྲ་བཅོམ་པའམ་དེའི་མིང་ཅན་བདུན་གྱིས་བརྩམས་པར་བཞེད་བས། བྱེ་སྨྲའི་སྡེ་བདུན་གསུངས་ཚུལ་ལམ་རངས་བའི་ཚིག་ཡིན་
པའི་ཕྱིར། སྡེ་བདུན་གྱི་ཐོག་མའི་གསུང་བ་བོ་དང་སྡུད་པ་བོ་ཡོད་དེ། དང་བོར་སྟོན་པས་གསུངས་པ་དེ་རྗེས་སྡུད་བ་པོའམ་བྱེད་པོ་རྒྱལ་སྲས་མའི་དོན་ལྷ་རྗེ་གོ་ཆའི་སྡོགས་ལས། ཡེ་ཤེས་ལ་འཇུག་ཀཱ་ཏྱའི་བུས། རབ་
ཏུ་བྱེད་པ་དབྱིག་བཤེས་ཀྱིས། །རྣམ་ཤེས་ཚོགས་ནི་ལྷ་སྐྱེད་ཀྱིས་།ཆོས་ཀྱི་ཕུང་པོ་ཤཱ་རི་བུས། །གདགས་པའི་བསྟན་བཅོས་མོའུ་འགལ་བུས། །འགྲོ་བའི་རྣམ་གྲངས་གསུས་པོ་ཆེས། །ཁམས་ཀྱི་ཚོགས་ནི་

[019B] །ཞེས་གསུངས་པ་ལྟར་ཡིན་པའི་ཕྱིར། མངོན་པའི་བསྟན་བཅོས་འདི་ཆོས་ཅན། ཁྱོད་ཀྱི་དགོས་སོགས་བཞི་ཡོད་དེ་བྲག་བཅས་[?]ནས་ཟག་མེད་ཀྱིས་བསྡུས་པའི་ཆོས་ཐམས་ཅད་བརྗོད་བྱ་དང། འདི་ལ་བརྟེན་
ནས་དེ་རྣམས་རྟོགས་པ་དགོས་པ་དང། དེ་ལྟར་རྟོགས་ཏེ་ཉམས་སུ་བླངས་ནས་ཐོབ་རྒྱུའི་མྱང་འདས་གཉེས་ཉིད་དགོས་དང། འདིའི་ཉིད་དགོས་ཀྱི་མྱང་འདས་ཐོབ་པ་དག་དགོས་པའི་ཤེས་རབ་དང་འབྲེལ། དེ་བསྟན་བཅོས་ལ་འབྲེལ་བ་
འབྲེལ་བར་འཇོག་པའི་ཕྱིར། དགོས་འབྲེལ་ངག་ཆོས་ཅན། ཁྱོད་ཀྱི་དགོས་སོགས་བཞི་ཡོད་དེ། བསྟན་བཅོས་ཀྱི་དེ་བཞི་བརྗོད་བྱ་དང་བསྟན་བཅོས་ལ་དེ་ཡོད་པར་རྟོགས་སོགས་པ་དགོས་པ་དང། དེ་ལྟར་རྟོགས་ནས་ཐོས་སོགས་
ཀྱིས་འཇུག་པ་ཉིང་དགོས་དང། ཕྱི་མ་ཕྱི་མ་སྔ་མ་སྔ་མ་ལ་འབྲེལ་བ་དེ་དེའི་འབྲེལ་བ་ཡིན་པའི་ཕྱིར། ཤཱ་སྟྲ་སྒྲུབ་ན་ཤཱ་སུ་རྗེས་སྟོན་ལའོ། །ཞེས་པའི་བྱིངས་ལ། ཨུ་ཎ་ལས། ཨི་མན་ཏྲ་ཨུ་སུ་ཀའོ་ཞེས་པའི་ཏྲ་བྱིན་ནས་
ཤཱ་སུའི་ཨུ་རྗེས་འབྲེལ་ཕྱིས། སིའམ་སུ་བྱིན་ནས་རྗེས་འབྲེལ་ཕྱིས་རྣམ་བཅད་བྱས་པ་ཤཱ་སྟྲ་གྲུབ། བསྟན་བཅོས་འདི་ཆོས་ཅན། བསྟན་བཅོས་ཞེས་བརྗོད་པའི་རྒྱུ་མཚན་ཡོད་དེ། དེས་ཚིག་གིས་བཤད་ན་ངན་འགྲོ་དང་ཉོན་
མོངས་ལས་འཆོས་ཤིང་སྐྱོབ་པས་ན་བསྟན་བཅོས་ཞེས་བཤད་པའི་ཕྱིར་ཏེ། ཤཱ་སྟྲའི་ཤཱ་ས་ནའམ་ཤཱ་ས་འཆོས་པའམ་བསྟན་པ་དང། ཏྲའམ་ཏྲ་ཡ་སྐྱོབ་པ་ལ་འཇུག་པས། སྔ་མ་བྱིངས་སྒྲུབ་དང། ཕྱི་མ་ཏྲ་ཡ་བྱས་ན་ངེས་

[020A]༄༅། །ཚིག་གིས་བཤད་པ་ཡིན་པའི་ཕྱིར་ཏེ། རྣམ་བཤད་རིགས་པའི་ལེའུ་ལྔ་པ་ལས། ཉོན་མོངས་དགྲ་རྣམས་མ་ལུས་འཆོས་པ་དང། །ངན་འགྲོའི་སྲིད་ལས་སྐྱེ་བ་བྱེད་གང་ཡིན་པ། །འཆོས་སྐྱོབ་ཡོན་ཏན་
ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་མེད་།ཅེས་དང། བློ་བརྟན་གྱི་དབུས་མཐའི་འགྲེལ་བཤད་ལས། དེའི་ཕྱིར་ཉོན་མོངས་པའི་དགྲ་འཆོས་པ་དང། ངན་འགྲོའི་སྲིད་ལས་སྐྱོབ་པས་
བསྟན་བཅོས་ཀྱི་མཚན་ཉིད་དེ། ཞེས་གསུངས་པའི་ཕྱིར། འོ་ན་དེས་ཚིག་གི་བཤད་ཚུལ་ཇི་ལྟ་བུ་སྙམ་ན། དེ་ལ་བཱ་ཎི་ཙཱ་ནྟྲ་བ་དབྱངས་ཅན་གསུམ་ལས་མང་དུ་བཤད་དེ། ཚིག་གམ་མིང་དེ་ལ་ཡི་གེ་ཨཱ་ག་མའམ་གློ་བུར་བ་
བསྣན་ནས་དང། ཡི་གེ་དེ་དག་གོ་རིམ་བཟློག་ནས་དང། ཡི་གེ་ཉམས་པར་བྱིས་ནས་དང། ཡི་གེ་རྣམ་པར་བསྒྱུར་ནས་དང། བྱིངས་ཀྱི་སྒོ་ནས་བཤད་པ་དང་ལྔ་ཡོད་པའི་ཕྱིར་ཏེ། དབྱངས་ཅན་ལས། ཡི་གེ་གློ་བུར་ཡི་གེ་
བསྣོལ་བ་དང། གཞན་ཡང་གཉིས་ནི་ཡི་གེ་རྣམ་འགྱུར་ཉམས་།བྱིངས་ཀྱི་དོན་དེ་ཕུལ་བྱུང་སྦྱོར་བ་སྟེ། །དེས་གསུངས་ཆོག་ལྔ་བོ་ངེས་པར་བཤད། །ཅེས་དང། འཆི་མེད་མཛོད་ཀྱི་འགྲེལ་བ་འདོད་འཇོ་ལས། དེས་ཚིག་ནི་ཡི་གེ་
ཨཱ་ག་མ་དང་ཡི་གེ་བཟློག་བ་ལ་སོགས་པ་ངེས་བས་བཤད་པ་བྱེད་བའོ། །ཞེས་གསུངས་པའི་ཕྱིར། འདི་ཡང་རྒྱལ་བ་གོང་མའི་རྗེས་སུ་འབྲང་ནས་བློ་གྲོས་ཡངས་པ་རྣམས་ལ་ངེས་ཚིག་གི་དགའ་སྟོན་བྱས་སོ། །མཐའ་དཔྱད་པ་ལ་

[020B][?]སྀ་བྷ་བྷ་ཏྲ་སོགས་འགའ་ཞིག་ན་རེ། ལོ་གྲག་ཟེར་གསུམ་བཤད་པའི་རྒྱན་ཡིན་པས་ལོ་ཡང་རྒྱན་ཡིན་ཟེར་ན། འོ་ན། འདིའི་ལོ་ཞེས་པ་གཞན་གྱི་འདོད་པ་སྟོན་བྱེད་དང་མ་རངས་པའི་ཚིག་
མ་ཡིན་བར་ཐལ། དམ་བཅའ་འཐད་པའི་ཕྱིར། །སིདྷཱི། འདོད་ན་སྣང་དང་མུན་བ་དག་ཡིན་ལོ། །ཞེས་པའི་ལོ་ཡང་མ་རངས་པའི་ཚིག་མ་ཡིན་པར་ཐལ། འདོད་པའི་ཕྱིར། འདོད་ན། སློབ་དཔོན་གྱིས་ནམ་མཁའ་སྣང་མུན་གྱི་
བདག་ཉིད་དུ་ཁེས་ལེན་པར་ཐལ། དེ་ལ་མ་རངས་པའི་ཚིག་མ་ཡིན་པའི་ཕྱིར། འདོད་མི་ནུས་ཏེ། སློབ་དཔོན་གྱིས་ནམ་མཁའ་ཐོགས་རེག་བཀག་ཙམ་དུ་འདོད་པའི་ཕྱིར་ཏེ། རྒྱལ་སྲས་མ་ལས། སྣང་དང་མུན་བ་དག་ཡིན་
ལོ༑ ༑ཞེས་བྱ་བ་ལ་ལེ་ཞེས་བྱ་བའི་སྒྲ་ནི་ཕ་རོལ་བོའི་ལུགས་བརྗོད་པར་བྱེད་པ་ཡིན་ཏེ། རང་གི་གཞུང་ལུགས་ནི་ནམ་མཁའ་ཐོགས་པ་དང་རྫས་མེད་པ་ཙམ་ཡིན་ནོ། །ཞེས་སོགས་གསུངས་པའི་ཕྱིར་ཡང་ཁ་ཅིག་ན་རེ། །མཛོད་
ཀྱི་བསྟན་བཅོས་འདི་རང་གི་བསྟན་དོན་རྟོགས་པའི་ཚད་མ་སྔོན་སོང་གི་བསྟན་བཅོས་མ་ཡིན་པར་ཐལ། རང་གི་བཤད་བྱ་རྩ་བའི་མངོན་པ་སྡེ་བདུན་ལ་མ་རངས་པའི་ཚིག་ཡོད་པའི་ཕྱིར། དེར་ཐལ་ལོ་ཞེས་པའི་ཚིག་མ་རངས་པའི་
ཚིག་ཡིན་པའི་ཕྱིར་ན་མ་ཁྱབ་སྟེ། ལོ་ཞེས་པའི་ཚིག་དེ། བྱེ་སྨྲས་སྡེ་བདུན་བཀའ་ཡིན་པར་འདོད་པ་ལ་མ་རངས་པ་ཡིན་ཀྱང་སྡེ་བདུན་གྱི་བརྗོད་དོན་ལམ་རངས་པའི་ཚིག་མ་ཡིན་པའི་ཁྱད་པར་འཐད་པའི་ཕྱིར། །དེར་ཐལ། དང་པོ་གང་ཞིག་

[021A]༄༅། །ཕྱི་མ་ཡང་གྲུབ་པའི་ཕྱིར། དང་པོ་གྲུབ་སྟེ། སྡེ་བདུན་བཀར་འདོད་པ་རང་ལུགས་མ་བྱས་པར་བྱེ་སྨྲས་འདོད་ཅེས་ཕྱོགས་སྔར་བླངས་པའི་ཕྱིར་ཏེ། རང་འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ། དེ་
ནི་བཅོམ་ལྡན་འདས་ཀྱིས་སིལ་བུར་བཤད་ལ་བཙུན་པ་ཀཱ་ཏྱའི་བུ་ལ་སོགས་པས་བསྡུས་ནས་བཞག་སྟེ། བཙུན་བ་ཆོས་སྐྱོབ་ཀྱིས་ཆེད་དུ་བརྗོད་པའི་སྡེ་སྡེ་ཚན་དུ་བྱས་བ་བཞིན་ནོ། །ཟེར་རོ། ཞེས་དང་རྒྱལ་སྲས་མ་ལས། ལོ་
ཞེས་བྱ་བའི་སྒྲ་ནི། འདི་ན་ཆོས་མངོན་བ་བ་རྣམས་ཀྱི་གཞུང་ལུགས་ཡིན་གྱི། མདོ་སྡེ་བ་ཁོ་བོ་ཅག་གི་ནི་མ་ཡིན་ནོ་ཞེས་ཕ་རོལ་གྱི་འདོད་པ་སྟོན་པར་བྱེད་པ་ཡིན་ནོ། །ཞས་གསུངས་པའི་ཕྱིར་རྟགས་གཉིས་པ་གྲུབ་སྟེ། སློབ་
དཔོན་གྱིས་བྱེ་སྨྲའི་ལུགས་སྐབས་འདིར་ཁས་ལེན་པའི་ཕྱིར། དེར་ཐལ། འདུས་མ་བྱས་གསུམ་རྫས་གྲུབ་ཏུ་ཁས་ལེན་པའི་ཕྱིར། དེར་ཐལ། དེ་གསུམ་གྱིས་དོན་བྱེད་ནུས་པའི་ཕྱིར། དེར་ཐལ། ནམ་མཁས་རླུང་བརྟེན་
པའི་དོན་བྱེད་ནུས། འགོག་བ་གཉིས་ཀྱིས་རང་གི་དགག་བྱ་འགོག་པའི་དོན་བྱེད་ནུས་པའི་ཕྱིར་ཏེ། འགོག་པ་གང། བྲལ་པའོ་སོ་སོ་སོ་སོ་སོ་ཡིན། །ཞེས་དང། བདག་གི་མངོན་པའི་ཆོས་འདི་ཕལ་ཆེར་ནི་།ཁ་ཆེ་བྱེ་བྲག་སྨྲ་
པའི་ཚུལ་གྲུབ་བཤད། །ཅེས་གསུངས་པའི་ཕྱིར། བྱས་བ་ལ་ཁོ་ན་རེ། འདུས་མ་བྱས་གསུམ་སློབ་དཔོན་གྱིས་རྫས་གྲུབ་ཏུ་ཁས་ལེན་པར་ཐལ། སྐབས་འདིར་སློབ་དཔོན་གྱིས་དེ་ཁས་ལེན་པའི་ཕྱིར་ན་སྤྱིར་མ་ཁྱབ་སྟེ། སློབ་

[021B]གྱིས་ཁས་ལེན་པས་མ་ཁྱབ་པའི་ཕྱིར་དང། སྐབས་འདིར་སློབ་དཔོན་སོགས་ཕྱེ་སྨྲར་བྱེད་དགོས་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་པར་ཐལ། སློབ་
དཔོན་མདོ་སྡེ་བ་ཡིན་པའི་ཕྱིར་ཏེ། རྒྱལ་སྲས་མ་ལས། མདོ་སྡེ་བ་ཁོ་བོ་ཅག་གི་ནི་མ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། སློབ་དཔོན་དང་མདོ་སྡེ་བ་གཉིས་ཀས་བཀའ་མ་ཡིན་པར་འདོད་ཅེས་པའི་དོན་ཙམ་
ཡིན་པའི་ཕྱིར། དེ་ལ་ཁོ་ན་རེ། སློབ་དཔོན་ཆོས་ཅན། སྡེ་བདུན་བཀར་ཁས་ལེན་པར་ཐལ། བྱེ་སྨྲ་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། སྔར་གྱི་བྱེ་སྨྲ་ཕལ་ཆེར་གྱིས་ཁས་ལེན་ཀྱང་སློབ་དཔོན་སོགས་ཀྱིས་བཀར་
ཁས་མི་ལེན་པའི་ཕྱིར། དེར་ཐལ། སློབ་དཔོན་རྗེས་འབྲང་དང་བཅས་པས་དེ་དག་ཀཱ་ཏྱའི་བུ་སོགས་ཀྱིས་བྱས་པའི་བསྟན་བཅོས་ཡིན་ལ་བཀའ་མ་ཡིན་པར་འདོད་པའི་ཕྱིར་ཏེ། རང་འགྲེལ་ལས། དེས་པ་དེ་ག་ལས་གྲུབ། བསྟན་
བཅོས་ལས་སོ། །ཁོ་བོ་ཅག་མདོ་ཚད་མར་བྱེད་པ་ཡིན་གྱི། ཁོ་བོ་ཅག་བསྟན་བཅོས་ཚད་མར་བྱེད་པ་ནི་མ་ཡིན་ཏེ། ཞེས་གསུངས་པའི་ཕྱིར་དེ་བཞིན་དུ་ཐེག་ཆེན་གྱི་མདོ་སྡེ་བཀར་ཁས་ལེན་མི་ལེན་གཉིས་ཀྱང་ཡོད་ཚུལ་ཞི་འཚོ་
སོགས་ཀྱིས་བཤད་པས་སོ། །བྱས་པ་ཁོ་ན་རེ། འོ་ན། མཛོད་ཀྱི་རྗེས་སུ་འབྲང་བའི་བྱེ་སྨྲ་རྣམས་ཀྱིས་བྱེ་བྲག་སྨྲ་བའི་ཁས་ལེན་ཐམས་ཅད་ཁས་མི་ལེན་པར་ཐལ། སྡེ་བདུན་ལ་དེའི་ཕྱིར་ན་ཤིན་ཏུ་འདོད་པ་ཡིན་ཏེ། སྡེ་བ་བཅོ་

[022A]༄༅། །བརྒྱད་ཀྱི་འདོད་ཚུལ་མི་མཐུན་པར་གཞན་དུ་ལེགས་པར་བཤད་ཟིན་པའི་ཕྱིར་རོ། །ཡང་མདོ་སྡེ་པ་ཁ་ཅིག་ན་རེ། སྡེ་བདུན་བཀའ་མ་ཡིན་པར་ཐལ། སྡེ་བདུན་སངས་རྒྱས་ཀྱིས་བྱས་པ་མ་ཡིན་
པའི་ཕྱིར། དེར་ཐལ། སྡེ་བདུན་བྱེད་པ་པོ་ཀཱ་ཏྱའི་བུ་སོགས་མང་པོས་སོ་སོར་བྱས་པར་གྲགས་པའི་ཕྱིར་ཏེ། རྒྱལ་སྲས་མ་ལས། ཆོས་མངོན་པ་བྱེད་པ་ནི་མང་པོ་ཞིག་ཡོད་པར་གྲགས་ཏེ། ཞེས་པ་ནས་ཡང་དག་པར་
འགྲོ་པའི་རྣམ་གྲངས་ནི་གསུས་པོ་ཆེས་བྱས་པར་གྲག་གོ་ཞེས་གསུངས་པའི་ཕྱིར། འདིའི་གྲག་ཅེས་པ་མདོ་སྡེ་བས་ཀྱང་དགྲ་བཅོམ་པས་བྱས་པར་གྲགས་ཙམ་དུ་འདོད་པའི་དོན་ཡིན་ཏེ། མདོ་སྡེ་བ་འགའ་ཞིག་གིས་དགྲ་བཅོམ་པས་
ཀྱང་བརྩམས་པར་མི་འདོད་པའི་ཕྱིར་ཏེ། ཐུབ་བསྟན་བྱི་དོར་ལས་ཉན་ཐོས་ཀྱི་ཐེག་པ་འཕགས་པ་སློབ་པ་དང་མི་སློབ་པ་རྣམས་བྱེ་སྨྲའི་འདོད་པས་བཏགས་པའི། ཞེས་པ་ནས། དེའི་ཕྱིར་མདོ་སྡེ་པས་ཀྱང་མངོན་པ་སྡེ་བདུན་ལ་
སོགས་པ་རྩོམ་པ་པོ་རྣམས་འཕགས་པ་མ་ཡིན་པར་སྨྲ་བ་ཡིན་ནོ་།ཞེས་སོ། །དེ་ལ་བྱེ་སྨྲ་ན་རེ། འོ་ན་དགེ་སློང་སྡེ་སྣོད་གསུམ་པ་ཞེས་པའི་སྡེ་སྣོད་གསུམ་མེད་པར་ཐལ། མངོན་པ་སྡེ་བདུན་བཀའ་མ་ཡིན་པའི་ཕྱིར་
འདོད་མི་ནུས་ཏེ། སྡེ་སྣོད་གསུམ་ཞེས་པའི་མངོན་པའི་སྡེ་སྣོད་འབྱུང་བའི་ཕྱིར། རྒྱལ་སྲས་མ་ལས། གལ་ཏེ་བསྟན་བཅོས་ཚད་མར་མི་བྱེད་ན། ཞེས་པ་ནས། སྡེ་སྣོད་གསུམ་པ་ཞེས་མངོན་པའི་སྡེ་སྣོད་འབྱུང་ངོ། །

[022B] །དེ་ལ་མདོ་སྡེ་པ་ན་རེ། དེ་ལྟར་ཡིན་ཀྱང་སྡེ་སྣོད་གསུམ་མེད་པའི་སྐྱོན་མེད་པར་ཐལ། མདོ་སྡེ་དང་བདུལ་བར་ཆོས་རྣམས་ཀྱི་རང་སྦྱིའི་མཚན་ཉིད་སིལ་བུར་བཤད་པ་རྣམས་དེ་དེ་ཡིན་པའི་ཕྱིར་ཏེ། རྒྱལ་སྲས་མ་ལས་
འདི་ནི་ཉེས་པ་མེད་དེ། སོགས་བྱུང། བྱེ་སྨྲ་ན་རེ། དེ་མངོན་པའི་སྡེ་སྣོད་ཡིན་པར་ཐལ། དང་པོར་མངོན་པ་བཅོམ་ལྡན་འདས་ཀྱིས་སིལ་བུར་བཤད་པ་དེ། ཕྱིས་དགྲ་བཅོམ་པ་བདུན་གྱིས་སོ་སོར་བསྡུས་པའི་ཕྱིར། དེར་ཐལ། དཔེར་
ན་དགྲ་བཅོམ་པ་ཆོས་སྐྱོབ་ཀྱིས་ཚོམ་བཞིན་ཡིན་པའི་ཕྱིར་ཏེ་རང་འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ། དེ་ནི་བཅོམ་ལྡན་འདས་ཀྱིས་སིལ་བུར་བཤད་ལ། བཙུན་པ་ཀཱ་ཏྱའི་བུ་ལ་སོགས་པས་བསྡུས་ནས་བཞག་སྟེ། བཙུན་
པ་ཆོས་སྐྱོབ་ཀྱིས་ཆེད་དུ་བརྗོད་པའི་སྡེ་སྡེ་ཚན་དུ་བྱས་པ་བཞིན་ནོ། །ཞེས་ཟེར་རོ། །ཞེས་གསུངས་པའི་ཕྱིར། སྨྲས་པ། ཆོས་མངོན་གཞི་ལྔའི་རྣམ་སད་ལྷ་རྫས་གོས། །རྣམ་དཔྱོད་ཚོན་མང་བཀྲ་བའི་ལྷབ་ལྷུབ་ཅན། །དཔྱད་གསུམ་དག་
པའི་ཚད་མའི་ཏོག་འབར་པའི། །ཆོས་མངོན་རྒྱལ་མཚན་མངོན་པར་མཐོན་པོར་བསྒྲེང། །ཆོས་མངོན་རིན་ཆེན་ཀུན་འདྲེན་ཤིང་རྟ་ཆེའི། །ཟུར་རྒྱན་ནོར་བུའི་ཕྲེང་བ་ཆེས་མང་བ། །སྤེལ་མཛེས་ལུང་རིགས་བཀྲ་བསྡེབ་སྦྱོར་གྱི། །
གཡེལ་བའི་སིལ་སིལ་སྒྲོགས་པའི་སྐྱེ་དགུ་ཚིམ། བར་སྐབས་ཀྱི་ཚིགས་སུ་བཅད་པའོ།    ༈    །།གཉིས་པ་བརྩམས་པའི་གཞུང་གི་བརྗོད་དོན་ལ་ལུས་བཤད་པ་དང། ཡན་ལག་བཤད་པ་གཉིས། དང་པོ་ལ་

[023A]༄༅། །ཟག་བཅས་ཟག་མེད་ཀྱི་སྒོ་ནས་མངོར་བསྟན་པ་དང། དེ་དག་མཚན་ཉིད་སོགས་ཀྱི་སྒོ་ནས་རྒྱས་པར་བཤད་པ་གཉིས། དང་པོ་འཆད་པར། ཟག་བཅས་ཟག་པ་མེད་ཆོས་དང། །ཞེས་བྱུང་
འདི་ལ་ཚིག་དོན་དང། མཐའ་དཔྱད་པ་གཉིས། དང་པོ་ནི། ཤེས་བྱ་ཆོས་ཅན། ཕུང་པོ་ལྔ་དང་བསྟན་ཡོད་བསྟན་མེད་ཀྱི་སྒོ་ནས་མི་འཆད་པར་ཟག་བཅས་ཟག་མེད་ཀྱི་སྒོ་ནས་འཆད་པའི་རྒྱུ་མཚན་ཡོད་དེ། ཆོས་ཐམས་
ཅད་ཕུང་པོ་སོགས་སུ་མི་འདུལ། ཟག་བཅས་ཟག་མེད་གཉིས་སུ་འདུ་བའི་རྒྱུ་མཚན་གྱིས་ཡིན་པའི་ཕྱིར་ཏེ། རང་འགྲེལ་ལས། འདི་ནི་ཆོས་ཐམས་ཅད་མདོར་བསྡུས་ཏེ་བསྟན་པའོ། །ཞེས་དང། གང་སྦེལ་ལས་ཡང་
ཅིའི་ཕྱིར་ཕུང་པོ་ལྔའོ་ཞེས་ཕུང་པོ་བསྟན་པ་མ་སྨྲས་ཤེ་ན་ཆོས་ཐམས་ཅད་དེ་རྣམས་སུམ་འདུས་པའི་ཕྱིར་རོ། །ཞེས་གསུངས་པའི་ཕྱིར། ཁམས་དད་སྐྱེ་མཆེད་སོགས་སུ་ཆོས་ཐམས་ཅད་འདུས་ཀྱང་མི་སྟོན་པར་འདིར་ཟག་བཅས་ཟག་
མེད་སྟོན་པའི་རྒྱུ་མཚན་ཡོད་དེ། ཁྱམས་དང་སྐྱེ་མཆེད་ལ་ཀུན་ཉོན་དང་རྣམ་བྱད་གི་གོ་རིམ་མེད། འདིར་ཀུན་ཉོན་དང་རྣམ་བྱང་གི་གོ་རིམ་སྟོན་པའི་ཆེད་དུ་དེ་གཉིས་ཟག་བཅས་སྔོན་དང་ཟག་མེད་རྗེས་སུ་བསྟན་པའི་ཕྱིར་ཏེ། གང་[?]
སྤེལ་ལས། དེ་ལྟར་ན་འོ་ན། ཁམས་བསྟན་དང་སྐྱེ་མཆེད་བསྟན་པར་ཡིན་ལ་རག་གོ་ཞེ་ན། ཀུན་ནས་ཉོན་མོངས་པ་དང་རྣམ་པར་བྱང་བ་འཆོལ་བའི་ཕྱིར་ལ། འདིར་ནི། ཞེས་བ་ནས། རྣམ་པར་བྱང་བ་ནི་ཀུན་ནས་ཉོན་མོངས་བ་

[023B]སྨོས་སོ། །ཞེས་གསུངས་པའི་ཕྱིར། དེ་གཉིས་ལ་ཆོས་ཞེས་སྨོས་པའི་རྒྱུ་མཚན་ཡོད་དེ། བདག་དང་བདག་གི་བས་སྟོང་བ་ར་བསྟན་པའི་ཆེད་ཡིན་པའི་ཕྱིར་ཏ། གང་
སྤེལ་ལས། ཆོས་སྨོས་པས་ནི་འདི་ནི་ཆོས་ཙམ་ཁོ་ན་སྟེ། འདི་ནི་བདག་གམ་བདག་གི་བ་ཡོད་པ་མ་ཡིན་ནོ་ཞེས་བསྟན་ཏོ། །ཞེས་གསུངས་པའི་ཕྱིར། མཐའ་དཔྱད་པ་ལ་གསུམ་ལས། དང་པོ་ལ་ཁ་ཅིག་ན་རེ་དམིགས་
པ་དང་མཚུངས་ལྡན་གཉིས་ཀྱི་སྒོ་ནས་ཟག་པ་རྒྱས་སུ་རུང་བ་དེ་ཟག་བཅས་ཀྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་མིག་དབང་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ལམ་
བདེན་དུ་མ་གཏོགས་པའི་འདུས་བྱས་ཡིན་པའི་ཕྱིར། ཁྱབ་སྟེ། འདི་ཉིད་ལས། ལམ་མ་གཏོགས་པའི་འདུས་བྱས་རྣམས། །ཟག་བཅས། ཞེས་གསུངས་པའི་ཕྱིར། མ་ཁྱབ་མཚམས་ལ་རྟགས་གྲུབ་སྟེ། སྒོམ་སྤང་ཡིན་
པའི་ཕྱིར། དེར་ཐལ། གཟུགས་ཅན་གྱི་ཁམས་བཅུ་པོ་གང་རུང་ཡིན་པའི་ཕྱིར། ཁྱབ་སྟེ། དེ་བཅུ་དང་མིག་སོགས་ཀྱི་རྣམ་ཤེས་ཀྱི་ཁམས་ལྔ་ལ་སྒོམ་སྤང་གིས་ཁྱབ་པའི་ཕྱིར་ཏེ། འདི་ཉིད་ལས་བཅུ་ནི་སྒོམ་པའི་སྤང་བྱ་ཡིན།།
ལྔ་ཡང། ཞེས་གསུངས་པའི་ཕྱིར། རྩ་བར་འདོད་ན། མཚུངས་ལྡན་གྱི་སྒོ་ནས་ཟག་པ་རྒྱས་སུ་རུང་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་དང་མཚུངས་ལྡན་གྱི་ཉོན་མོངས་ཡོད་པར་ཐལ་ལོ། །འདོད་

[024A]༄༅། །མི་ནུས་ཏེ། དགྲ་བཅོམ་པའི་རྒྱུད་ཀྱི་ཆོས་ཡིན་པའི་ཕྱིར། ཡང་མདོ་སྡེ་པ་སྔ་རབས་དག་ན་རེ། ཟག་པ་གང་ལ་སྐྱེ་རུང་དེ་ཟག་བཅས་ཀྱི་དོན་ཡིན་ཟེར་ཏེ། གང་སྤེལ་ལས། མདོ་སྡེ་པ་སྔ་
རབས་རྣམས་གང་དུ་ཉོན་མོངས་པ་སྐྱེ་བར་འགྱུར་བ་དེ་ནི་ཟག་པ་དང་བཅས་པའོ། །ཞེས་སོ། འོ་ན། འགོག་ལམ་གཉིས་ཆོས་ཅན། དམིགས་མཚུངས་གང་རུང་གི་སྒོ་ནས་ཟག་པ་རྒྱས་རུང་ཡིན་པར་ཐལ། དེ་གང་རུང་གི་སྒོ་ནས་
ཟག་པ་སྐྱེ་རུང་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ་དེ་གཉིས་ལ་དམིགས་ནས་ཟག་པ་སྐྱེས་པ་ཡོད་པའི་ཕྱིར། དེར་ཐལ་འགོག་པ་མཐོང་སྤང་ཉོན་མོངས་གསུམ་དང་ལམ་མཐོང་སྤང་ཉོན་མོངས་གསུམ་དང་དྲུག་
ཡོད་པའི་ཕྱིར། འགོག་དང་ལམ་མཐོང་སྤང་བྱ་བ། །ལྟ་དང་ཐེ་ཚོམ་དེ་དག་དང། །ལྡན་དང་འབའ་ཞིག་མ་རིག་པ། །དྲུག་ནི་ཟག་མེད་སྤྱོད་ཡུལ་ཅན། །ཞེས་གསུངས་པའི་ཕྱིར། རྩ་བར་འདོད་ན། ཟག་བཅས་ཡིན་པར་
ཐལ༑ འདོད་པའི་ཕྱིར། ཁྱབ་ཅིང། འདོད་མི་ནུས་ཏེ། རང་འགྲེལ་ལས། དེ་གཉིས་ལ་རྒྱས་པར་མི་འགྱུར་བས་དེ་གཉིས་ཟག་པ་དང་བཅས་པ་ཉིད་དུ་ཐལ་པ་མེད་དོ། །ཞེས་དང། གང་སྤེལ་ལས། དེ་དགག་པའི་
ཕྱིར་འགོག་པ་དང་ལམ་གྱི་བདེན་པ་ལ་དམིགས་པས་ཀྱང་ཞེས་བྱ་བ་ལ་སོགས་པ་སྨོས་ཏེ། ཞེས་གསུངས་པའི་ཕྱིར། ཡང་ཁ་ཅིག་ཟག་པ་དང་མཚུངས་ལྡན་གྱི་ཆོས་ཟག་བཅས་ཀྱི་མཚན་ཉིད་ཟེར་ན། འོ་ན་ཟག་བཅས་

[024B] དམ་བཅའ་འཐད་པའི་ཕྱིར། འདོད་ན། གཟུགས་ཆོས་ཅན། དེར་ཐལ། དེའི་ཕྱིར་དེར་ཐལ། རྒྱལ་སྲས་མ་ལས། ཡང་དེ་དག་ཇི་ལྟར་ན་ཟག་པ་དང་བཅས་པ་
ཡིན་གལ་ཏེ་ཟག་པ་དང་མཚུངས་པར་ལྡན་པའི་ཕྱིར་ཡིན་ན་ནི་སེམས་དང་སེམས་ལས་བྱུང་བ་ཉོན་མོངས་པ་ཅན་དག་ཁོ་ན་ཟག་པ་དང་བཅས་པར་འགྱུར་གྱི་གཞན་ནི་མ་ཡིན་ནོ། །ཞེས་གསུངས་པའི་ཕྱིར་ཡང་ཁ་ཅིག་ཟག་
པ་དང་ལྷན་ཅིག་འབྱུང་བའི་ཆོས་དེ་ཟག་བཅས་ཀྱི་མཚན་ཉིད་ཟེར་ན། འོ་ན། ཕྱིའི་ཆོས་ཡིན་ན་ཟག་བཅས་མ་ཡིན་པས་ཁྱབ་པར་ཐལ་དམ་བཅའ་འཐད་པའི་ཕྱིར། འདོད་མི་ནུས་ཏེ། ཕྱིའི་ཟག་བཅས་ཡང་ཡོད་པའི་ཕྱིར་ཏེ་
རྒྱལ་སྲས་མ་ལས། འོ་ན་ཏེ་ཟག་པ་དང་ལྷན་ཅིག་འབྱུང་བའི་ཕྱིར་ཡིན་ན་ནི་རྒྱུད་གཅིག་ལ་ཅི་རིགས་པར་སེམས་ཅན་ཉོན་མོངས་པ་ཀུན་ཏུ་སྤྱོད་པ་ཉེ་ངར་ལེན་པའི་ཕུང་པོ་དག་ཟག་པ་དང་བཅས་པར་འགྱུར་གྱི་ཉོན་མོངས་པ་ཀུན་ཏུ་མི་
སྤྱོད་པའི་ཡང་མ་ཡིན་ལ། ཕྱིའི་ཆོས་རྣམས་ཀྱང་མ་ཡིན་ནོ་།ཞེས་གསུངས་པའི་ཕྱིར། འཕགས་ཡུལ་གྱི་པཎ་ཆེན་ཡོན་ཏན་བློ་གྲོས་ན་རེ། ལམ་མ་གཏོགས་པའི་འདུ་བྱས་ཁོ་ན་ཟག་བཅས་སུ་བཤད་པ་མི་འཐད་པར་ཐལ་
ཆེས་ཐམས་ཅད་ཟག་པའམ་ཉོན་མོངས་ཀྱི་དམིགས་པ་ཡིན་པའི་ཕྱིར་ཞེས་གསུངས་ཏེ། ཇི་སྐད་དུ། རྒྱལ་སྲས་མ་ལས། སློབ་དཔོན་ཡོན་ཏན་བློ་གྲོས་ན་རེ། ཆོས་ཐམས་ཅད་ཟག་པ་དག་གི་དམིགས་པ་ཡིན་ན་ཅིའི་

[025A]༄༅། །ཕྱིར་ལམ་མ་གཏོགས་པའི་འདུས་བྱས་དག་ཁོ་ན་ཟག་པ་དང་བཅས་པ་ཞེས་བྱ་ཞེས་ཟེར་བ། །ཞེས་གསུངས་པའི་ཕྱིར། འོ་ན་ཆོས་ཐམས་ཅད་ཟག་པ་རྣམས་ཀྱི་དམིགས་པ་ཡིན་པར་ཐལ། ཆོས་ཐམས་
ཅད་དམིགས་པའི་སྒོ་ནས་ཟག་བཅས་ཡིན་པའི་ཕྱིར། རྟགས་ཁས། འདོད་ན། ཆོས་ཐམས་ཅད་ལ་དམིགས་པའི་ཉོན་མོངས་རྣམས་ཡོད་པར་ཐལ་འདོད་པ་དེའི་ཕྱིར། འདོད་ན། ནམ་མཁའ་དང་སོ་སོར་བརྟགས་མིན་
གྱི་འགོག་པ་གཉིས་ལ་དམིགས་པའི་སྲེད་པ་དང་ཞེ་སྡང་སོགས་ཡོད་པར་ཐལ། དེ་གཉིས་ལ་དམིགས་པའི་ཉོན་མོངས་རྣམས་ཡོད་པའི་ཕྱིར་རྟགས་ཁས། འདོད་མི་ནུས་ཏེ། ཟག་པའི་དམིགས་པ་ཡང་མ་ཡིན་ལ་དེ་
ལྟར་འདོད་པ་མངོན་པ་སྡེ་བདུན་སོགས་དང་འགལ་བ་དེ་ཡིན་པའི་ཕྱིར་ཏེ། རྒྱལ་སྲས་མ་ལས། ཆོས་ཐམས་ཅད་ཟག་པ་རྣམས་ཀྱི་དམིགས་པ་ཡིན་ནོ་ཞེས་བྱ་བ་འདི་ནི་ཆོས་མངོན་པ་བ་མ་ཡིན་ཏེ་ནམ་མཁའ་དང་སོ་
སོར་བརྟགས་པ་མ་ཡིན་པའི་འགོག་པ་དག་ཟག་པའི་དམིགས་པ་མ་ཡིན་པའི་ཕྱིར་རོ། །ཞེས་གསུངས་པའི་ཕྱིར། འདིས་ནི་དེ་གཉིས་ཟག་བའམ་ཉོན་མོངས་ཀྱི་དམིགས་པ་མ་ཡིན་པར་བསྟན་ཏོ། །གཞན་ཡང་ཆོས་
ཐམས་ཅད་ཆོས་ཅན། ཁྱོད་ལ་བདག་ཏུ་ལྟ་བ་དང་སྲེད་པ་དག་གིས་བདག་གིར་བྱས་པར་ཐལ། ཁྱོད་དམིགས་པའི་ཟག་བཅས་ཡིན་པའི་ཕྱིར་ཁྱབ་སྟེ། དེ་གཉིས་གང་རུང་གིས་བདག་གིར་མ་བྱས་པ་ལ་དམིགས་

[025B]པའི་ཕྱིར་ཏེ། རྒྱལ་སྲས་མ་ལས། དངོས་པོ་གང་ཞིག་བདག་ཏུ་ལྟ་བ་དང་སྲེད་བ་དག་གིས་བདག་གིར་བྱས་པ་དེ་ལ་ནི་ཕྲ་རྒྱས་གཞན་དག་ཀྱང་རྒྱས་པར་ནུས་ཏེ། རས་གཤེར་
པ་ལ་རྡུལ་ཆགས་བ་ལྟ་བུ་ཡིན་ན་ཟག་པ་མེད་པ་ནི་དེ་ལྟ་མ་ཡིན་ལ། ཞེས་གསུངས་པའི་ཕྱིར། རྩ་བར་འདོད་ན། འདུ་མ་བྱས་གསུམ་དང་ལམ་བདེན་ལ་ཡང་བདག་ལྷ་དང་སྲེད་པས་བདག་གིར་བྱས་པར་ཐལ། འདོད་པའི་ཕྱིར་
འདོད་མི་ནུས་ཏེ། ཟག་མེད་ཡིན་པའི་ཕྱིར། ཁྱབ་སྟེ། འདི་ཉིད་ལས་ཟག་མེད་གོང་མའི་སྤྱོད་ཡུལ་མིན། །བདག་གིར་མ་བྱས་གཉེན་པོའི་ཕྱིར། །ཞེས་གསུངས་པའི་ཕྱིར། ཡང་ཁ་ཅིག་ན་རེ། ཟག་པའི་རྟེན་ཡིན་པ་དེ་
ཟག་བཅས་ཀྱི་མཚན་ཉིད་ཟེར་ན། ཟག་བཅས་ལ་ནང་གི་སྐྱེ་མཆེད་དྲུག་གང་རུང་གིས་ཁྱབ་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། རྒྱལ་སྲས་མ་ལས། ཅི་སྟེ་ཟག་པ་རྣམས་ཀྱི་རྟེན་གང་དག་ཡིན་པ་དེ་དག་
ཟག་པ་དང་བཅས་པ་ཡིན་ན་ནི་ནང་གི་སྐྱེ་མཆེད་དྲུག་ཁོ་ན་ཟག་པ་དང་བཅས་པར་འགྱུར་རོ། །ཞེས་གསུངས་པའི་ཕྱིར། དེ་བཞིན་དུ་མདོ་སྡེ་བ་སོགས་ཀྱི་བརྩད་ཚུལ་ཡོད་ཀྱང་མ་སྤྲོས་ཏེ་འགྲེལ་བཤད་གཉིས་ལ་ལྟོས་ཤིག་གཉིས་
བ་རང་ལུགས་ལ། དམིགས་པ་དང་མཚུངས་ལྡན་གང་རུང་གི་སྒོ་ནས་ཟག་པའམ་ཉོན་མོངས་རྒྱས་འགྱུར་གྱི་ཆོས་དེ་ཟག་བཅས་ཀྱི་མཚན་ཉིད་ཡིན་ཏེ། འདི་ཉིད་ལས། ཟག་བཅས་གང་ཕྱིར་དེ་དག་ལ། །ཟག་རྣམས་ཀུན་ཏུ་རྒྱས་

[026A]༄༅། །བསྒྱུར་ཕྱིར། །ཞེས་གསུངས་པའི་ཕྱིར། དབྱེ་ན་དམིགས་པ་དང་མཚུངས་ལྡན་གྱི་ཟག་བཅས་གཉིས་ཡོད། གང་ལ་དམིགས་ནས་ཟག་པ་ཆུས་པར་འགྱུར་བའི་ཆོས་དེ་དམིགས་པའི་སྒོ་ནས་ཟག་
པ་རང་བ་ཅག་པའི་མཚན་ཉིད། མཚན་གཞི་གཟུགས་ཅན་བཅུ་ལྟ་བུ་གང་དང་མཚུངས་ལྡན་གྱི་སྒོ་ནས་ཟག་པའམ་ཉོན་མོངས་རྒྱས་པར་འགྱུར་པའི་ཆོས་དེ་མཚུངས་པ་དང་ལྡན་པའི་ཟག་བཅས་ཀྱི་མཚན་ཉིད། མཚན་
བའི་ཕྱིར་རྒྱས་རྣམས་ལྟ་བུ། དམིགས་བའམ་མཚུངས་ལྡན་གང་གི་སྒོ་ནས་ཀྱང་ཟག་པ་རྒྱས་པར་མི་འགྱུར་བའི་ཆོས་དེ་ཟག་མེད་ཉིད། དབྱེ་ན་རང་ཡིན་གྱི་འདུ་བྱས་འདུ་མ་བྱས་གཉིས་ཡོད། གསུམ་པ་ཐོད་པ་སྤོང་བ་
ལ་ཁོ་ན་རེ། [?]ལ་དམིགས་པའི་ཐེ་ཚོམ་ཆོས་ཅན། དམིགས་པའི་སྒོ་ནས་ཟག་བཅས་ཡིན་པར་ཐལ། ཁྱོད་རང་དམིགས་ནས་ཟག་པ་རྒྱས་རུང་གི་ཆོས་ཡིན་པའི་ཕྱིར། དེར་ཐལ། ཉོན་མོངས་ཡིན་པའི་
ཕྱིར༑ འདོད་མི་ནུས་ཏེ། དམིགས་པའི་[?]བདག་མེད་ཡིན་པའི་ཕྱིར་དེར་ཐལ། རང་གི་དམིགས་པའི་སྒོ་ནས་ཐག་མེད་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། ཟག་མེད་ལ་དམིགས་པ་དྲུག་དང་ལྷག་
མའི་ཕྲ་རྒྱས་པར་བས་པའི་[?]བ་མིན་པའི་ཕྱིར་ཏེ། [?]བསྟན་ལས། [?]མེད་དགུལ་ཅན། །ཞེས་གསུངས་པའི་ཕྱིར། ཁྱབ་སྟེ། དྲུག་ནི་ཞེས་པའི་རྣམ་བཅད་ཡོད་པའི་ཕྱིར། གཞན་ཡང་

[026B]འཐད་པར་ཐལ། ཟག་བཅས་ཀྱི་གོ་དོན་མདོ་སྡེ་པ་ལྟར་འཐད་པའི་ཕྱིར། དེར་ཐལ། ཟག་པ་རྒྱས་ཚུལ་གྱི་དོན་མདོ་སྡེ་པ་ལྟར་འཐད་པའི་ཕྱིར། དེར་ཐལ། ཕྲ་རྒྱས་
ཀྱི་དོན་མདོ་སྡེ་པ་ལྟར་འཐད་པའི་ཕྱིར། དེར་ཐལ། རང་འགྲེལ་ལས། མདོ་སྡེ་པ་རྣམས་ཀྱི་ཇི་ལྟ་བ་དེ་ལྟ་བུ་ནི་ལེགས་པ་ཡིན་ནོ་།ཞེས་གསུངས་པའི་ཕྱིར་ན་མ་ཁྱབ་སྟེ། ཕྲ་རྒྱས་ཀྱི་ངོ་བོ་མདོ་སྡེ་པས་མཚུངས་ལྡན་མ་
ཡིན་པ་དང་ས་བོན་དུ་འདོད་པ་མངོན་དང་མཐུན་པར་བཤད་པ་ཙམ་ཡིན་པའི་ཕྱིར། གཞན་ཡང། དམིགས་པའི་སྒོ་ནས་ཟག་བཅས་མ་ཡིན་ལ་མཚུངས་ལྡན་གྱི་སྒོ་ནས་ཟག་བཅས་ཡིན་པའི་ཕྲ་རྒྱས་མེད་པར་ཐལ། ཉོན་མོངས་
ཡིན་ན་དམིགས་པའི་ཟག་བཅས་ཡིན་དགོས་པའི་ཕྱིར། རྟགས་གྲུབ་སྟེ་ཕྲ་རྒྱས་ཀུན་འགྲོ་དང་ཕྲ་རྒྱས་ཀུན་འགྲོ་མ་ཡིན་པ་གང་རུང་ཡིན་པའི་ཕྱིར། ཁྱབ་སྟེ། སྔ་མ་རང་གིས་ཐམས་ཅད་དང་ཕྱི་མ་རང་རིས་ཁོ་ན་ལ་དམིགས་
པའི་སྒོ་ནས་ཟག་པ་རྒྱས་པར་འགྱུར་བའི་ཕྱིར་ཏེ། ལྔ་པ་ལས་ཕྲ་རྒྱས་ཀུན་ཏུ་འགྲོ་རྣམས་ནི། །དམིགས་པའི་སྒོ་ནས་རང་གིས་།ཐམས་ཅད་དུ་ནི་རྒྱས་པར་འགྱུར། །ཀུན་འགྲོ་མ་ཡིན་རང་རིས་སུ་།ཞེས་གསུངས་པའི་
ཕྱིར༑ འདིས་ཕྲ་རྒྱས་དགུ་བཅུ་རྩ་བརྒྱད་ཀྱི་ཟག་མེད་འགོག་ལམ་ལ་དམིགས་པ་དྲུག་མ་ཡིན་པ་ཐམས་ཅད་རང་གི་དམིགས་པའི་སྒོ་ནས་ཟག་བཅས་སུ་བསྟན་ལ། རང་གི་དམིགས་པའི་སྒོ་ནས་ཟག་བཅས་དང་རང་ལ་དམིགས་

[027A]༄༅། །བའི་སྒོ་ནས་ཟག་བཅས་གཉིས་མི་འདྲའོ། །རྩ་བར་འདོད་མི་ནུས་ཏེ། དེ་འདྲ་ཡོད་པའི་ཕྱིར། དེར་ཐལ། རང་གི་དམིགས་པའི་སྒོ་ནས་ཟག་བཅས་མ་ཡིན་ལ་མཚུངས་ལྡན་གྱི་སྒོ་ནས་ཟག་བཅས་
ཡིན་པ་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། རང་འགྲེལ་ལས། དེ་དག་ཀྱང་མཚུངས་པར་ལྡན་པའི་སྒོ་ནས་རྒྱས་པར་འགྱུར་གྱི། དམིགས་པའི་སྒོ་ནས་ནི་མ་ཡིན་པའི་ཕྲ་རྒྱས་དག་ལྟ་ཡོད་དམ་ཞེ་ན། ཡོད་དེ་སྐལ་བ་
མི་མཉམ་པའི་ས་ཀུན་ཏུ་འགྲོ་བའི་ཕྲ་རྒྱས་རྣམས་སོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ། གཞི་གྲུབ་ན། ཟག་བཅས་ཟག་མེད་གང་རུང་གི་མ་ཁྱབ་པར་ཐལ། ལྷག་མེད་མྱང་འདས་ཀྱི་ཐོབ་པ་དང་སངས་
རྒྱས་ཀྱི་ཐོབ་པ་དང་ལམ་བདེན་གྱི་ཐོབ་པ་གསུམ་མ་ཟག་བཅས་ཟག་མེད་གང་རུང་མ་ཡིན་པའི་ཕྱིར་ཟེར་ན་མི་འཐད་དེ། དེ་གསུམ་ཟག་མེད་ཡིན་པའི་ཕྱིར། དེར་ཐལ། འཕགས་ལམ་ལ་བརྟེན་ནས་ཐོབ་དགོས་པའི་ཟག་
མེད་ཀྱི་ཐོབ་པ་ཡིན་པའི་ཕྱིར། ཁྱབ་སྟེ། རང་འགྲེལ་ལས། དེའི་ཕྱིར་འཕགས་པའི་ལམ་གྱི་ཐོབ་པ་དང་ལམ་གྱི་བདེན་པའི་ཐོབ་པ་ནི་ཟག་པ་མེད་པ་སྤང་བར་བྱ་བ་མ་ཡིན་པའོ། །ཞེས་གསུངས་པའི་ཕྱིར། ཡང་ཁ་ཅིག་
ན་རེ། ཟག་མེད་ཀྱི་ཐོབ་པ་ཟག་མེད་དང་ཟག་བཅས་ཀྱི་ཐོབ་པ་ཟག་བཅས་ཡིན་ཟེར་ན། འོ་ན། ཟག་བཅས་ཀྱི་ཐོབ་པ་ལ་ཟག་བཅས་ཀྱིས་ཁྱབ་ཀྱང། ཟག་མེད་ཀྱི་ཐོབ་པ་ལ་ཟག་བཅས་དང་ཟག་མེད་གཉིས་མེད་པར་ཐལ་

[027B] འདོད་མི་ནུས་ཏེ་ཟག་མེད་སོ་སོར་བརྟགས་མིན་གྱི་འགོག་པའི་འདི་དང། སོ་སྐྱེས་སོ་སོར་བརྟགས་འགོག་གི་ཐོབ་པ་གཉིས་ཟག་བཅས་དང། འཕགས་རྒྱུད་ཀྱི་ཟག་མེད་ཐོབ་པ་
ཟག་མེད་དེ་གཉིས་ཡོད་པའི་ཕྱིར། མཛོད་ལས། སྤང་བྱ་མིན་པའི་རྣམ་གཉིས་འདོད། ཅེས་དང། དེའི་རང་འགྲེལ་ལས། སྤང་བར་བྱ་བ་མ་ཡིན་པའི་ཆོས་དག་ནི་ཟག་པ་མེད་པ་རྣམས་ཏེ། དེ་དག་ལས་སོ་སོར་བརྟགས་པ་
མ་ཡིན་པའི་འགོག་པ་དང། འཕགས་པ་མ་ཡིན་པའི་ཐོབ་པ་སོ་སོར་བརྟགས་པའི་འགོག་པའི་ཐོབ་པ་ནི་སྒོམ་པས་སྤང་བར་བྱ་བའོ་།ཞེས་གསུངས་པའི་ཕྱིར། ཡང་ཁ་ཅིག་ན་རེ། སོ་སོར་བརྟགས་འགོག་གི་ཐོད་པ་ལ་
ཟག་མེད་ཀྱིས་ཁྱབ་ཟེར་ན། སོ་སྐྱེས་ཐོབ་པའི་མཐོང་ལམ་སྔོན་གྱི་འདོད་ཉོན་ལྔ་པ་སོགས་སྤངས་པའི་སོ་སོར་བརྟགས་འགོག་གི་ཐོབ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཅིང་འདོད་མི་ནུས་ཏེ། ཆགས་
བྲལ་སྔོན་སོང་དང་རྒྱུད་གཅིག་པའི་སོ་སྐྱེའི་རྒྱུད་ཀྱི་ཐོབ་པ་ཡིན་པའི་ཕྱིར་ཏེ། རང་འགྲེལ་ལས། འཕགས་པ་མ་ཡིན་པས་ཐོབ་པ་སོ་སོར་བརྟགས་པའི་འགོག་པའི་ཐོབ་པ་ནི་སྒོམ་པས་སྤང་བར་བྱ་བའོ། །ཞེས་
གསུངས་པའི་ཕྱིར། གཉིས་པ་མཚན་ཉིད་ཀྱི་སྒོ་ནས་འཆད་པ་ལ་ཟག་བཅས་བཤད་པ། ཟག་མེད་བཤད་པ་གཉིས། དང་པོ་ནི། ལམ་མ་གཏོགས་པའི་འདུས་བྱས་རྣམས། །ཟག་བཅས་གང་ཕྱིར་དེ་

[028A]༄༅། །དག་ལ། །ཟག་རྣམས་ཀུན་ཏུ་རྒྱས་པར་འགྱུར། །ཞེས་བྱུང་ཤེས་བྱ་ཆོས་ཅན། ལམ་བདེན་དང་དེ་དངོས་མིན་ཀྱང་དེའི་ཚོགས་པ་ན་ཡོད་པའི་ཟག་མེད་གཟུགས་ཕུང་ལྟ་བུ་དེར་
གཏོགས་པ་གང་རུང་མ་ཡིན་པའི་འདུ་བྱས་རྣམས་ཟག་བཅས་ཡིན་ཏེ་རྒྱུ་མཚན་གང་གི་ཕྱིར་ན་འདུ་བྱས་དེ་དག་ལ་རང་གཞན་གྱི་ཟག་པ་རྣམས་གང་རུང་རེ་ཀུན་ཏུ་རྒྱས་པར་འགྱུར་བའི་ཕྱིར། འོ་ན་ཟག་པ་སྤངས་
པའི་མིག་སོགས་ཇི་ལྟར་ཟག་བཅས་ཡིན་ཞེ་ན། དེ་ཡང་ཡིན་ཏེ། དེ་ལ་ཟག་པ་རྒྱས་སུ་ཟིན་པ་དང་རྒྱས་བཞིན་པ་དང་རྒྱས་འགྱུར་གསུམ་གང་རུང་ཡིན་པའི་ཕྱིར། དཔེར་ན་སྐྱེ་རྒུ་དགའ་བས་རྒྱལ་པོ་ཞེས་པ་བཞིན་ཡིན་པ་
དེའི་ཕྱིར། རྒྱལ་སྲས་མ་ལས། དེ་དག་སྤངས་ཟིན་པ་དག་གིས་ཇི་ལྟར་ཟག་པ་དང་བཅས་པར་རྣམ་པར་བཞག་ཅེ་ན། །གང་དག་ལ་ཟག་པ་རྒྱས་པ་དང། རྒྱས་པར་གྱུར་པ་དང། རྒྱས་པར་འགྱུར་བ་དེ་དག་ནི་ཟག་པ་དང་བཅས་
བའོ༑ ༑ཞེས་གསུངས་པའི་ཕྱིར་རོ། །གཉིས་པ་ལ་དབྱེ་བ་དང། སོ་སོར་བཤད་པ་གཉིས། དང་པོ་ནི། ཟག་མེད་ལམ་གྱི་བདེན་པ་དང་།འདུས་མ་བྱས་རྣམས་གསུམ་ཡང་སྟེ། །ཞེས་བྱུང། འདུས་མ་བྱས་
གསུམ་དངོས་པོ་ཡིན་ཏེ། ནམ་མཁས་རླུང་རྟེན་པའི་དོན་བྱེད། སོ་སོར་བརྟགས་འགོག་གིས་སྤང་བྱ་འགོག་པའི་དོན་བྱེད། སོ་སོར་བརྟགས་མིན་འགོག་པ་ལ་མ་འོངས་པ་སྐྱེ་བ་འགོག་པའི་དོན་བྱེད་པའི་ཕྱིར་ཤེས་

[028B] ཟག་མེད་ཀྱི་ཆོས་ཡོད་དེ། ལམ་བདེན་དང། དང་སྒྲས་དེར་མ་ཟད་ནམ་མཁའ་དང་འགོག་པ་གཉིས་ཏེ་འདུས་མ་བྱས་གསུམ་པོ་དེ་རྣམས་ཡིན་པའི་ཕྱིར་ཏེ། གང་སྤེལ་ལས། དང་གི་སྒྲ་ནི་བསྡུ་བའི་དོན་ཏོ། །
ཞེས་གསུངས་པའི་ཕྱིར། ཡང་སྒྲའི་དོན་ཡོད་དེ། གནས་མ་བུ་བས་འདུས་མ་བྱས་མྱང་འདས་གཅིག་པུར་སྨྲ་བ་དང། བྱེ་བྲག་བས་རྡུལ་ཕྲ་རབ་སོགས་མང་པོར་སྨྲ་བ་དགག་པའི་ཆེད་དུ་རྣམ་གསུམ་དང་ཡང་སྒྲ་སྨོས་པའི་ཕྱིར་ཏེ་
གང་སྤེལ་ལས། ཡང་གི་སྒྲ་ནི་ངེས་པར་གཟུང་བའི་དོན་ཏོ་ལུགས་གཞན་དགག་པར་བྱ་བའི་ཕྱིར་རྣམ་པ་གསུམ་ཁོ་ནའོ་ཞེས་སྟོན་པར་བྱེད་དོ། །ཞེས་དང། རྒྱལ་སྲས་མ་ལས། རྣམ་གསུམ་སྨོས་པ་ནི་འདི་ཙམ་ཡིན་པས་ངེས་
བར་གཟུང་བའི་ཕྱིར་ཏེ། ཁ་ཅིག་འདུས་མ་བྱས་གཅིག་ཁོ་ནར་ཟད་པར་སྨྲ་བ་ཡོད་དེ་འདི་ལྟ་སྟེ་གནས་མ་བུ་བའི་སྡེ་བ་དག་ལྟ་བུའོ། །བྱེ་བྲག་པ་དག་ནི་འདུས་མ་བྱས་རྡུལ་ཕྲ་རབ་ལ་སོགས་པ་མང་དུ་བརྗོད་དེ། དེ་དག་གི་གཞུང་ལུགས་
དགག་པའི་ཕྱིར་འདི་ཙམ་ཞིག་ཏུ་ངེས་པར་གཟུང་བ་ཡིན་ནོ། །ཞེས་གསུངས་པའི་ཕྱིར། གཞན་ཡང། ཡང་སྒྲའི་དོན་འདོད་ཚུལ་དུ་མ་ཡོད་དེ། དེའི་དོན་སློབ་དཔོན་ཡོན་ཏན་སོགས་དེ་ཁྱད་པར་དུ་བྱ་བའི་ཕྱིར་བརྗོད་
པར་འདོད། མཁས་པ་གཞན་དག་ཟག་བཅས་ཟག་མེད་གང་རུང་མ་ཡིན་པའི་ཕུང་གསུམ་སེལ་བའི་ཕྱིར་ཡང་སྒྲ་སྨོས་ཟེར། དཔེ་སྟོན་སྡེ་པས་རྣམ་གྲངས་པའི་ཟག་བཅས་ཟག་མེད་གཉིས་ཡིན་གྱི་དགོས་པ་བསལ་བའི་ཕྱིར་

[029A]༄༅། །གསུམ་ཡང་སྨོས་ཟེར་རོ། །གཉིས་པ་སོ་སོར་བཤད་པ་ནི། དེ་ལ་ནམ་མཁའ་མི་སྒྲིབ་པའོ། །ནས། འགོག་གཞན་སོ་སོར་བརྟགས་མིན་པས། །ཞེས་བྱུང། འདུས་མ་བྱས་
ནམ་མཁའ་ངོ་བོ་ཡོད་དེ། གཟུགས་ཅན་གཞན་ལ་ཕར་མི་སྒྲིབ་པར་མ་ཟད་གཟུགས་ཅན་གཞན་གྱིས་ཚུར་མི་སྒྲིབ་པའི་རྟགས་རྫས་དེ་དེ་ཡིན་པའི་ཕྱིར་ཏེ། རྒྱལ་སྲས་མ་ལས། ཆོས་གང་ཞིག་གཞན་དག་ལ་སྒྲིབ་པར་མི་བྱེད་པ་
འམ། གཞན་དག་གིས་སྒྲིབ་པར་བྱ་བ་མ་ཡིན་པ་དེ་ནི་ནམ་མཁའ་སྒྲིབ་པ་མེད་པའི་ངོ་བོ་ཉིད་ཡིན་ནོ། །ཞེས་གསུངས་པའི་ཕྱིར་ཁོ་ན་རེ། སེམས་དང་སེམས་པ་ལ་སོགས་པ་ཡང་ནམ་མཁར་ཐལ་ལོ་།དེ་དག་གིས་ཕར་སྒྲིབ་
བ་དང་ཚུར་སྒྲིབ་པ་མི་བྱེད་པའི་ཕྱིར་ཞེ་ན། མི་སྒྲིབ་པ་མ་གྲུབ་སྟེ། དེ་དག་གིས་གཞན་ལ་སྒྲིབ་པ་ཡོད་པའི་ཕྱིར་ཏེ། རྫུ་འཕྲུལ་དང་ལྡན་པའི་སེམས་དང་སེམས་བྱུང་མཐུས་གཞན་གྱི་འགྲོ་སོགས་ལ་གེགས་བྱེད་པ་ཡོད་པའི་ཕྱིར་ཏེ་
རྒྱལ་སྲས་མ་ལས། གཞན་དག་ལ་སྒྲིབ་པ་ཡོད་པའི་ཕྱིར་མི་འགྱུར་ཏེ། རྫུ་འཕྲུལ་དང་ལྡན་པའི་སེམས་དང་སེམས་ལས་བྱུང་བའི་མཐུས་གཞན་དག་གི་འགྲོ་བའམ་སེམས་ལ་སོགས་པའི་གེགས་བྱེད་དོ་།ཞེས་གསུངས་པའི་ཕྱིར་
དེ་མི་སྒྲིབ་པ་ཡང་ཡིན་ཏེ། ནམ་མཁས་གཟུགས་སོགས་གཞན་ལ་གོ་འབྱེད་པ་ཡིན་པའི་ཕྱིར། ཁྱབ་སྟེ། དེ་ལའམ་དེས་སྒྲིབ་ན་དེ་དང་དེ་ལ་གོ་འབྱེད་པར་མི་འགྱུར་བའི་ཕྱིར། བྱས་པ་ལ་ཁོ་ན་རེ་གཟུགས་ཀྱི་གོ་སར་ནམ་མཁའ་

[029B] དེར་གཟུགས་ཅན་གཞན་མི་འབྱུང་བའི་ཕྱིར་ན་མ་ཁྱབ་སྟེ། དེར་གཟུགས་གཞན་མི་འབྱུང་བ་གཟུགས་ཀྱིས་གེགས་བྱས་པ་ཡིན་གྱི་ནམ་མཁའ་མེད་པ་མ་ཡིན་པའི་ཕྱིར་ཏེ། དེར་ནམ་མཁའ་མེད་ན་གཟུགས་ཡང་མེད་པར་
གྱུར་བའི་ཕྱིར་ཏེ། ཕྱོགས་གླང་གི་མཛོད་འགྲེལ་གནད་སྒྲོན་ལས་ནམ་མཁའ་ནི་སྒྲིབ་པ་མེད་པའི་རང་བཞིན་ཏེ། གང་ན་གཟུགས་གྱི་གོ་ཡོད་པའོ། །ཞེས་གསུངས་པའི་ཕྱིར། སྒྲ་བཤད་ཡོད་དེ། གོ་འབྱེད་པས་ན་ནམ་མཁའ་ཞེས་
བརྗོད་པའི་ཕྱིར། སློབ་དཔོན་གཞན་དག་ན་རེ། སྒྲ་བཤད་ཡོད་དེ་འདིའི་ནང་ནས་དངོས་པོ་ཤིན་ཏུ་སྣང་བས་ན་ནམ་མཁའ་ཞེས་ཟེར་ཉོན་སྒྲིབ་སྤངས་པའི་འགོག་པ་ཆོས་ཅན། སོ་སོར་བརྟགས་འགོག་ཡིན་ཏེ། བདེན་པ་བཞི་ལ་ངང་
ཆད་མེད་ལམ་གྱིས་སོ་སོར་བརྟགས་པས་ཐོབ་པའི་བྲལ་བ་ཡིན་པའི་ཕྱིར། འདིའི་སོ་སོར་བརྟགས་པ་ཡོད་དེ། ཟག་མེད་ཀྱི་ཤེས་རབ་ཀྱི་ཁྱད་པར་ཁོ་ནར་འཇོག་པའི་ཕྱིར། དེར་ཐལ། བདེན་བཞི་ལ་དམིགས་པར་བྱེད་པའི་ཕྱིར། ཁྱབ་སྟེ་
འཇིག་རྟེན་པའི་ལམ་ནི་གོང་འོག་ཞི་རིགས་ཅན་ཡིན་པའི་ཕྱིར་ཏེ་རང་འགྲེལ་ལས། བདེན་པ་རྣམས་ལ་སོ་སོར་རྟོག་པ་ནི་སོ་སོར་བརྟགས་པ་སྟེ། ཤེས་རབ་ཀྱིས་བྱེ་བྲག་གོ་ཞེས་དང། རྒྱལ་སྲས་མ་ལས་སྡུག་བསྔལ་ལ་སོགས་
པ་འཕགས་པའི་བདེན་པ་རྣམས་ལ་ཞེས་ཁྱད་པར་དུ་སྤོས་པའི་ཕྱིར་སོ་སོར་བརྟགས་པ་ནི་ཟག་པ་མེད་པའི་ཤེས་རབ་ཁོ་ན་ཡིན་པར་གཟུང་སྟེ། སོགས་གསུངས་པའི་ཕྱིར། སྡུག་བསྔལ་མཐོང་སྤང་སོགས་བཞི་སྤངས་པའི་བརྟགས་འགོག་བཞི་ཆོས་

[030A]༄༅། །ཅན༑ རྫས་སོ་སོ་ཡིན་ཏེ། ལྡན་བྱེད་ཀྱི་རྫས་སོ་སོ་ཡིན་པའི་ཕྱིར། ཁོ་ན་རེ། དེ་བཞི་སྤངས་པའི་འགོག་པ་རྫས་གཅིག་ཟེར་ན། འོ་ན་སྡུག་བསྔལ་མཐོང་སྤང་སྤངས་ན་མཐོད་སྤང་ཀུན་སྤངས་པར་
ཐལ་བ་དང། མཐོང་སྤངས་ན་སྤངས་བྱ་ཀུན་སྤངས་པར་ཐལ་འགོག་པ་རྫས་གཅིག་ཡིན་པ་དེའི་ཕྱིར། བྱས་པ་ལ་ཁོ་ན་རེ། མཆོད་སྦྱིན་མའི་མདོ་ལས། འགོག་པ་ནི་འདྲ་བ་མ་ཡིན་ནོ། །ཞེས་གསུངས་པ་དང་འགལ་བར་ཐལ། མཐོང་
སྤང་སྤངས་པའི་འགོག་པ་ལ་འདྲ་བ་དུ་མ་ཡོད་པའི་ཕྱིར་ན་མ་ཁྱབ་སྟེ། དེ་འགོག་པ་ནང་ཕན་ཚུན་འདྲ་བ་མེད་པའི་དོན་མ་ཡིན་པའི་ཕྱིར། དེར་ཐལ། དེའི་དོན་འགོག་པ་འདུ་མ་བྱས་ཡིན་པས་འགོག་པ་ལ་རང་གི་འདྲ་བའི་རྒྱུ་མེད་ཅིང་འགོག་
པས་ཀྱང་ཆོས་གཞན་གྱི་འདྲ་བའི་རྒྱུ་མི་བྱེད་པ་ལ་དགོངས་པའི་ཕྱིར་ཏེ། རང་འགྲེལ་ལས། ཚིག་དོན་ནི་འདིའི་འདྲ་བའི་རྒྱུ་ཡང་གང་ཡང་མ་ཡིན་ལ། འདི་ཡང་གང་གི་ཡང་འདྲ་བའི་རྒྱུ་མ་ཡིན་ནོ་ཞེས་བྱ་ཡི། འདི་ལ་འདྲ་བ་གང་ཡང་མེད་དོ་ཞེས་
བྱ་བ་མ་ཡིན་ནོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། སོ་སོར་བརྟགས་པ་མ་ཡིན་པའི་འགོག་པའི་མཚན་ཉིད་ཡོད་དེ། རང་གི་དགག་བྱའི་ཆོས་མ་འོངས་པ་སྐྱེ་བ་ལ་གཏན་དུ་གེགས་སུ་གྱུར་ཅིང་བྲལ་བ་ལས་གཞན་བའི་འགོག་པ་དེ་དེ་
ཡིན་པའི་ཕྱིར། བྲལ་བ་ལས་གཞན་ཞེས་པས་བརྟགས་འགོག་གཅོད་དེ་འདི་སོ་སོར་བརྟགས་པས་ཐོབ་པ་མིན་གྱི་རྐྱེན་མ་ཚང་བས་ཐོང་པ་ཡིན་པའི་ཕྱིར་ཏེ། གནད་སྒྲོན་ལས། འདི་སོ་སོར་བརྟགས་པས་ཐོབ་པ་མ་ཡིན་ནོ། །འོ་ན་

[030B] །ཞེས་གསུངས་པའི་ཕྱིར། འོ་ན་རྐྱེན་མ་ཚང་བའི་འགོག་པ་ལ་སོ་སོར་བརྟགས་མིན་གྱི་འགོག་པས་ཁྱབ་པ་མ་ཞེན་ཤིན་ཏུ་མ་ཁྱབ་སྟེ། གསུང་རབ་ནས་འགོག་པ་ལྔ་བཤད་པའི་ཕྱིར། དེར་ཐལ། མི་
རྟག་པའི་དང། སྙོམས་འཇུག་གི་དང། སྐྱེ་བའི་བསམ་གཏན་གྱི་དང། སོ་སོར་བརྟགས་པའི་དང། སོ་སོར་བརྟགས་མིན་གྱི་འགོག་པ་ལྔར་བཤད་པའི་ཕྱིར་ཏེ། གང་སྤེལ་ལས། འགོག་པ་ནི་རྣམ་པ་ལྔ་བསམ་པར་བྱ་སྟེ། མི་རྟག་པ་དང་
སྙོམས་པར་འཇུག་པ་དང་སྐྱེ་བ་དང་སོ་སོར་བརྟགས་པ་དང་སོ་སོར་བརྟགས་པ་མ་ཡིན་པའི་འགོག་པའི་བྱེ་བྲག་གིས་སོ། །ཞེས་གསུངས་པའི་ཕྱིར། སྐྱེ་ལ་གེགས་བྱེད་སྨོས་པས་མི་རྟག་པའི་འགོག་པ་སེལ་ཏེ། མི་རྟག་པས་དེ་ལྟར་བྱུང་བ་
རྣམས་འགོག་གི་སྐྱེ་བ་ལ་གེགས་མི་བྱེད་པའི་ཕྱིར། སྐྱེ་ལ་གཏན་ཏུ་གེགས་བྱེད་པ་སྨོས་པས་སྙོམས་འཇུག་གི་འགོག་པ་དང་སྐྱེ་བའི་བསམ་གཏན་གྱི་འགོག་པ་གཉིས་སེལ་ཏེ། དེ་གཉིས་ཀྱིས་རང་གི་དགག་བྱ་མ་འོངས་པའི་སེམས་སེམས་
བྱུང་ལ་དུས་ཅུང་ཟད་ཅིག་གེགས་བྱེད་པ་ཙམ་ཡིན་གྱི་གཏན་ཏུ་མ་ཡིན་པའི་ཕྱིར། འགོག་པ་གཞན་སྨོས་པས་སོ་སོར་བརྟགས་འགོག་གཅོད་དེ། འདི་སོ་སོར་བརྟགས་པས་ཐོབ་པ་མ་ཡིན་གྱི་རྐྱེན་བྮིའམ་གསུམ་མ་མ་གཉིས་གང་རུང་
ཞིག་མ་ཚང་བའམ་བྲལ་བ་ལས་ཐོབ་པའི་ཕྱིར། འགོག་པ་གཉིས་ཀྱི་ཐོབ་ཚུལ་ལ་མུ་བཞི་ཡོད་དེ། སོ་སོར་བརྟགས་པའི་འགོག་པ་ཁོ་ན་ཐོབ་པ་དང། སོ་སོར་བརྟགས་པ་མ་ཡིན་པའི་འགོག་པ་ཁོ་ན་ཐོབ་པ་དང། འགོག་པ་གཉིས་ཀ་

[031A]༄༅། །ཐོབ་པ་དང། འགོག་པ་གཉིས་ཀ་མི་ཐོབ་བའི་ཆོས་དེ་བཞི་ཡོད་པའི་ཕྱིར། དང་པོ་ཡོད་དེ། ཟག་བཅས་འདས་བ་དང་ད་ལྟར་བ་དང་འབྱུང་བའི་ཆོས་ཅན་རྣམས་ཀྱིས་སོ་སོར་བརྟགས་པའི་འགོག་པ་ཁོ་
ན་ཐོབ་ཀྱི་བརྟགས་མིན་གྱི་འགོག་པ་མི་ཐོབ་པའི་ཕྱིར་ཏེ། བརྟགས་མིན་གྱི་འགོག་པ་ནི་མ་འོངས་པ་མི་སྐྱེ་བའི་ཆོས་ཅན་ཁོ་ན་ཡིན་པའི་ཕྱིར། གཉིས་པ་ཡོད་དེ། ཟག་པ་མེད་པའི་འདུ་བྱས་མི་སྐྱེ་བའི་ཆོས་ཅན་རྣམས་ནི་སོ་སོར་བརྟགས་པ་
མ་ཡིན་པའི་འགོག་པ་ཁོ་ན་ཐོབ་ཀྱི་བརྟགས་འགོག་མི་ཐོབ་པའི་ཕྱིར་ཏེ། ཆོས་ཅན་དེ་དག་ཟག་མེད་ཡིན་པས་དེ་སྤངས་པའི་བརྟགས་འགོག་མེད་ལ་སྐྱེ་བའི་རྐྱེན་མ་ཚང་བས་བརྟགས་མིན་གྱི་འགོག་པ་ཐོབ་པ་ཡོད་པའི་ཕྱིར། དེར་ཐལ། མི་སྐྱེ་
བའི་ཆོས་ཅན་སྨོས་བས་ཟག་མེད་འདུ་བྱས་འདས་པ་དང་ད་ལྟར་བ་དང་འབྱུང་བ་ལ་དེ་ཡོད་བ་གཅོད། ཟག་མེད་སྨེས་བས་ཟག་བཅས་དེ་འདྲ་ཡིན་པ་གཅོད། འདུ་བྱས་སྨོས་པས་འདུ་མ་བྱས་མི་སྐྱེ་བའི་ཆོས་ཅན་དང། ཟག་མེད་ཡིན་ཀྱང་དེ་
འདྲ་ཡིན་བ་གཅོད་པའི་ཕྱིར། གསུམ་པ་འགོག་པ་གཉིས་ཀ་ཐོབ་པ་ཡོད་དེ། ཟག་བཅས་མི་སྐྱེ་བའི་ཆོས་ཅན་རྣམས་དེ་ཡིན་པའི་ཕྱིར། དེར་ཐལ། དེ་ཟག་བཅས་ཡིན་པས་སོ་སོར་བརྟགས་འགོག་ཐོབ་པ་ཡང་ཡོད་ལ་འདུ་བྱས་མི་སྐྱེ་བའི་
ཆོས་ཅན་ཡིན་པས་བརྟགས་མིན་འགོག་པ་ཡང་ཐོབ་པ་ཡོད་པའི་ཕྱིར་ཏེ། རང་འགྲེལ་ལས། གང་དག་གི་གཉིས་ཀ་ཐོབ་པ་ཡང་ཡོད་དེ་འདི་སྟ་སྟེ་ཟག་པ་དང་བཅས་པ་མི་སྐྱེ་བའི་ཆོས་ཅན་རྣམས་ཀྱི་ལྟ་བུའོ། །ཞེས་གསུངས་པའི་ཕྱིར། འོ་

[031B]པ་མེད་དེ། དུས་ན་མ་རུང་བ་ན་ཐོབ་པའི་ཕྱིར། དེར་ཐལ། སྔོན་ལ་ཆོས་དེའི་བརྟགས་འགོག་ཐོབ་ནས་རྗེས་སུ་ཆོས་དེའི་བརྟགས་མིན་གྱི་དེ་ཐོབ་པ་ཡང་ཡོད། དེ་ལས་བཟློག་པ་ཡང་ཡོད་
ཅིག་ཅར་ཐོབ་པ་ཡང་ཡོད་པའི་ཕྱིར། དང་པོ་གྲུབ་སྟེ། དགྲ་བཅོམ་པ་གཟུགས་གཅིག་ལ་མིག་དང་ཡིད་གཡེང་བའི་དེ་ལས་གཞན་པའི་གཟུགས་སོགས་ལ་དམིགས་པའི་རྣམ་ཤེས་ལྔའི་འགོག་གཉིས་ཐོབ་པ་རྟ་བུ་ཡིན་པའི་ཕྱིར། གཉིས་པ་གྲུབ་སྟེ་
བཟོད་པར་ངན་འགྲོའི་བརྟགས་མིན་འགོག་པ་སྔོན་དང། མཐོང་ལམ་དུ་ངན་འགྲོའི་བརྟགས་འགོག་ཐོབ་པ་ལྟ་བུ་ཡིན་པའི་ཕྱིར། གསུམ་པ་གྲུབ་སྟེ། རྒྱལ་སྲས་མ་ལས། ཁ་ཅིག་ནི་ཅིག་ཅར་ཏེ་མཐོང་བས་ཐོབ་པའི་ཉོན་མོངས་པ་ཆེན་པོའི་ཡང་ཆེན་པོའི་
གཉེན་པོ་སྐྱེས་བ་ན། ཉོན་མོངས་པ་ཆེན་པོ་མ་འོངས་བ་དེ་དག་གི་སོ་སོར་བརྟགས་པའི་འགོག་པ་དང་སོ་སོར་བརྟགས་པ་མ་ཡིན་པའི་འགོག་པ་ཅིག་ཅར་ཐོབ་པོ། །ཞེས་གསུངས་པའི་ཕྱིར། འདི་ལྟར་མ་ཤེས་ན་འགོག་ལམ་ཐོབ་ཚུལ་དང། རྐྱེན་རེ་ཞིག་
མ་ཚང་བ་ཡང་བརྟགས་མིན་འདོད་པ་སོགས་ཀྱི་འཁྲུལ་མུན་མི་སང་བས་གསལ་བྱེད་ཉི་མ་ལྟ་བུ་འདི་ཁོ་བོས་བྱས་སོ། །སྨྲས་པ། ཆོས་མངོན་རྩ་འགྲེལ་གཏིང་ཟབ་རྒྱ་མཚོའི་གཏམ། །ཇི་བཞིན་བཤད་ཚེ་ཐོས་ཉུང་ཁྲོན་ནང་གི་བློ་དམན་རུས་སྦལ་
འཇིགས་པ་སྐྱེད་དོགས་ནས། །ལུང་མང་མ་སྤྲོས་ཉུང་གསལ་རྨད་བྱུང་བྱས། །ཨེ་མ་ཉོན་མོངས་མི་སྤོང་ཤེས་རབ་སྤོང། །ལེགས་བཤད་མི་སློབ་དུག་གསུམ་སྤྱོད་བ་སློབ། །སངས་རྒྱས་གསུང་འགལ་ཕྱུགས་རྫིར་གྲུབ་ཐོབ་ཅེས། །ཐུབ་

[032A]༄༅། །བསྟན་དགྲ་རྣམས་ཉི་མས་མུན་བཞིན་བཅོམ། །དབྱད་གསུམ་རི་དབང་སྤོར་གནས་ཆོས་མངོན་མཛོད། །གནས་ལྔའི་དཀའ་གནད་སིནྡྷུ་ཝ་རའི་འདབ། །བོད་རྒན་ཉི་མའི་འོད་ཀྱིས་མི་ཕྱེད་པ། །འཇམ་མགོན་
དེ་སིའི་འགྲམ་ཆང་བཏབ་བས་གཞད། །བར་སྐབས་ཀྱི་ཚིགས་སུ་བཅད་པའོ། །གཉིས་པ་ཡན་ལག་རྒྱས་པར་བཤང་པ་ལ། །གང་ལ་མཁས་པར་བྱ་བའི་གནས་ངོས་བཟུང་བ་དང། དེ་ལྟར་མཁས་པར་བྱ་བའི་ཡོན་ཏན་དང་གཉིས། དང་
བོ་ལ་མཁས་བྱའི་གནས་དང། དེ་ཉིད་ངེས་པར་བྱེད་ཚུལ་གཉིས་དང་པོ་ལ། ཡུལ་ཕུང་ཁམས་སྐྱེ་མཆེད་གྱི་རྣམ་བཞག་དང། ཡུལ་ཅན་དབང་པོའི་རབ་དབྱེ་གཉིས། དང་པོ་ལ་འདུ་བྱས་སྤྱིའི་མཚན་ཉིད་དང། ཆོས་
གསུམ་གྱི་རྣམ་བཞག་དང། ཁམས་ཀྱི་རྣམ་པའི་རབ་དབྱེ་དང་གསུམ་དང་པོ་ལ་མཚན་ཉིད་སྒོས་དབྱེ་བ་དང། མིང་གི་རྣམ་གྲངས་གཉིས། དང་པོ་ནི། འདུ་བྱས་ཆོས་རྣམས་དེ་དག་ཀྱང། །གཟུགས་ལ་སོགས་པའི་ཕུང་
བོ་ལྔ༑ ༑ཞེས་བྱུང། རང་གི་རྒྱུ་རྐྱེན་ལས་སྐྱེ་བའི་རབ་ཏུ་ཕྱེ་བ་དེ་འདུ་བྱས་ཀྱི་མཚན་ཉིད། འདུ་བྱས་ཆོས་ཅན། དབྱེ་ན་ལྔ་ཡོད་དེ། གཟུགས་ཀྱི་ཕུང་པོ་དང། ཚོར་བའི་ཕུང་པོ་དང་འདུ་ཤེས་ཀྱི་ཕུང་པོ་དང། འདུ་བྱེད་ཀྱི་ཕུང་པོ་
རྣམ་པར་ཤེས་པའི་ཕུང་པོ་ཞེས་བྱ་བ་དེ་དག་ནི་སྔར་བཤད་པའི་འདུ་བྱས་ཀྱི་ཆོས་རྣམས་ཞེས་བཤད་པ་དེ་ཡིན་པའི་ཕྱིར། དེ་ལྔ་ཆོས་ཅན། འདུ་བྱས་ཞེས་པའི་སྒྲ་བཤད་ཡོད་དེ། རྒྱུ་རྐྱེན་རྣམས་འདུས་ཤིང་ཕྲད་ནས་བྱ་བས་ན་འདུ་

[032B] རང་འགྲེལ་ལས། རྒྱུ་རྐྱེན་རྣམས་འདུས་ཤིང་ཕྲད་ནས་བྱས་པ་ངག་ནི་འདུ་བྱས་རྣམས་ཏེ་ཞེས་གསུངས་པའི་ཕྱིར། འོ་ན་གཟུགས་སོགས་ཕུང་པོ་ལྔ་བྱས་པ་ཡིན་པས་བྱས་པ་ཞེས་པས་ཆོག་མོད་འདུས་
ཞེས་པའི་དོན་ཅི་ཡོད་ཅེན། དེའི་ཚིག་སོ་སོའི་རྣམ་བཅད་ཀྱི་དོན་ཡོད་དེ། བྱས་ཞེས་བས་རྐྱེན་གཅིག་གིས་བྱས་སམ་སྙམ་པ་མི་ཁེགས་པས་འདུས་ཤིང་ཞེས་བརྗོད་པའི་ཕྱིར་ཏེ། འདི་ཉིད་ལས། བཞི་ཡིས་སེམས་དང་སེམས་བྱུང་རྣམས། །
གསུམ་གྱིས་སྙོམས་པར་འཇུག་རྣམ་གཉིས། །གཞན་ནི་གཉིས་པོ་དག་ལས་སྐྱེ། །ཞེས་གསུངས་པ་ལྟར་རྐྱེན་ཉུང་ཡང་གཉིས་ངེས་ཅན་དགོས་པས་རྐྱེན་འདུས་བ་ཞིག་དགོས་ལ། འདུས་པའི་སྒྲ་ནི་ཕྲད་པ་དང་ཕན་ཚུན་ལྟོས་པའི་རྣམ་གྲངས་ཡིན་
བའི་ཕྱིར་ཏེ། གང་སྦེལ་ལས། བྱས་ཞེས་བརྗོད་ན་ནི་གཟུགས་ལ་སོགས་པ་རྐྱེན་གཅིག་གིས་བསྐྱེད་བ་ཉིད་མ་བཀག་པར་འགྱུར་རོ། །ཞེས་དང། རྒྱལ་སྲས་མ་ལས། འདུས་ཤིང་ཕྲད་ནས་ཞེས་བྱ་བ་འདི་དག་ནི་རྣམ་གྲངས་ཡིན་
ནོ༑ ༑ཞེས་གསུངས་པའི་ཕྱིར། འདི་ནི་འདུ་བྱས་ཀྱི་སྐད་དོད་སཾ་སྐྲྀ་ཏ་འདུ་བྱས་དང་ལེགས་སྦྱར་ལ་འཇུག་པ་འདིའི་སཾ་ཀུན་དང་ཡང་དག་སོགས་དང་སྐྲྀ་ཏ་བྱས་བ་ཡིན་པས་ངེས་ཚིག་ས་མ་ཡ་འདུས་པ་དང་ས་མ་ག་མཇལ་བའམ་ཕྲད་པ། སཾ་
ས་རྒ་བསྐྲུན་པ་དང་འདུ་འཛི་དང་ཕྲད་པར་འཇུག་པས་ན་རྐྱེན་ཀུན་རྣམས་འདུས་ཤིང་ཕྲད་ནས་བྱས་བཞེས་པའི་དོན་ཡིན། ཚིག་སོ་སོའི་རྣམ་བཅད་ཡོངས་གཅོད་དག་ཡོད་དེ། ཡང་སྒྲས་ཟག་བཅས་ཟག་མེད་གཉིས་སུ་མ་ཟད་ལྔར་ཡང་

[033A]༄༅། །དབྱེ་བ་དང་ཆོས་ཞེས་པས་བདག་མེད་པར་སྟོན་པ་དང་དེ་དག་ཅེས་རིང་ཚིག་སྨོས་པས་པར་དུ་འདུ་མ་བྱས་བཤད་ཀྱང་སྔར་བཤད་པའི་འདུ་བྱས་རྣམས་ལ་བྱེད་བའི་ཕྱིར་ཏེ། ཤེས་བྱེད་རིམ་པ་
བཞིན། རྒྱལ་སྲས་མ་ལས། ཡང་ཞེས་བྱ་བའི་སྒྲ་ནི་གོང་དུ་ཟག་བཅས་ཟག་མེད་ཅེས་རབ་ཏུ་དབྱེ་བ་བཤད་ཟིན་ཏེ། འདིར་ནི་ཡང་རབ་ཏུ་དབྱེ་བ་ཡིན་ནོ། །ཞེས་དང། གང་སྤེལ་ལས། ཆོས་ཀྱི་སྒྲ་ནི་བདག་མེད་པ་གསལ་
པར་བྱེད་པའི་ཕྱིར་རོ། །ཞེས་དང། རྒྱལ་སྲས་མ་ལས། དེ་དག་ཅེས་བྱ་བ་ནི་སྐབས་སུ་བབས་པ་གོང་མ་དང་སྦྱར་རོ། །ཞེས་གསུངས་པའི་ཕྱིར། འདུ་བྱས་ཕུང་པོ་ལྔ་མི་གསུངས་པར་གཟུགས་ལ་སོགས་པ་གསུངས་པའི་རྒྱུ་མཚན་
ཡོད་དེ། ཚུལ་ཁྲིམས་ཏིང་ངེ་འཛིན་ཤེས་རབ་རྣམ་གྲོལ་དང་རྣམ་གྲོལ་མཐོང་བའི་ཕུང་པོ་སྟེ་ཟག་མེད་ཀྱི་ཕུང་པོ་ཙམ་ཡིན་པ་བཅད་པའི་ཆེད་ཡིན་པའི་ཕྱིར་ཏེ། རྒྱལ་སྲས་མ་ལས། གཟུགས་ལ་སོགས་པ་སྨོས་པས་ནི་ཚུལ་ཁྲིམས་
ལ་སོགས་པའི་ཕུང་པོ་བསལ་བའི་ཕྱིར། ཞེས་གསུངས་པའི་ཕྱིར་བྱས་པ་ལ་ཁོ་ན་རེ། ཆོས་ཞེས་པ་ཙམ་གྱིས་བདག་མེད་པ་སྟོན་པར་ཐལ། སྐབས་འདིའི་ཆོས་ཞེས་པ་བདག་མེད་སྟོན་ཆེད་ཡིན་པའི་ཕྱིར་ན་མ་ཁྱབ། རྟགས་གྲུབ་
སྟེ༑ འདུ་བྱས་ཀྱི་ཆོས་འདི་ཙམ་ཡོད་ཀྱི་དེ་ལས་གཞན་པའི་བྱེད་པོ་མེད་པར་སྟོན་པའི་ཆེད་ཡིན་པའི་ཕྱིར། རྩ་བར་འདོད་མི་ནུས་ཏེ་བདག་མེད་སྟོན་འདོད་མིན་ན་དེ་ལྟར་མི་འགྱུར་བའི་ཕྱིར། དེར་ཐལ་ཚིག་གི་ནུས་

[033B] རྣམ་འགྲེལ་ལས། སྒྲ་ནི་བརྗོད་འདོད་རྗེས་འབྲང་ཕྱིར། །ཞེས་གསུངས་པའི་ཕྱིར། ཡང་ཁོ་ན་རེ། འདུ་བྱས་ཞེས་པའི་ཚིག་སྔ་ཕྱི་གཉིས་ལ་དོགས་པ་མི་འདྲ་བ་རེ་གཅོད་རྒྱུ་མེད་པར་ཐལ་
འདུས་ཞེས་པ་མདོར་བསྟན་དང། བྱས་ཞེས་པ་རྒྱས་བཤད་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། བྱས་པ་ཞེས་པ་ཡང་རྒྱུ་རྐྱེན་འདུས་པ་དང་ཕྲད་པའི་རྣམ་གྲངས་ཡིན་པའི་ཕྱིར་ཏེ། གང་སྤེལ་ལས། གཞན་དག་ན་རེ་
སྔ་མ་ནི་བསྟན་པའི་ཚིག་ཡིན་ལ་ཕྱི་མ་ནི་བཤད་པའི་ཚིག་ཡིན་ཏེ། སྔ་མ་ཁོ་ནའི་རྣམ་གྲངས་ཡིན་པའི་ཕྱིར་རོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། འདུས་ཞེས་པས་རྒྱུ་རྐྱེན་ཚོགས་པ་སྟོན་པས་རྒྱུ་རྐྱེན་རེ་རེས་བསྐྱེད་
དམ་སྙམ་པ་སེལ། བྱས་ཞེས་པས་རྒྱུ་རྐྱེན་གྱི་འབྲས་བུ་ལ་བྱེད་པ་སྟོན་པ་ཡིན་པའི་ཕྱིར་ཏེ། གང་སྤེལ་ལས། གཞན་དག་ན་རེ་སྔ་མས་ནི་ཕན་ཚུན་ཕྲད་ཅེས་བྱ་བ་ཡིན་ལ། ཕྱི་མས་ནི་རྐྱེན་ཐམས་ཅད་ཀྱི་བྱེད་པ་སྟོན་ཏོ། །སྔ་མའི་
སྒོས་ནེ་རེས་འགའ་རྐྱེན་གཅིག་གིས་ཀྱང་བྱས་སོ་སྙམ་དུ་དོགས་པར་འགྱུར་རོ། །དེ་ཉིད་ཀྱི་ཕྱིར་རྐྱེན་གཅིག་གིས་བསྐྱེད་པ་འགའ་ཡང་མེད་དོ་ཞེས་སྨོས་ཏེ། ཞེས་གསུངས་པའི་ཕྱིར། འོ་ན། འདིའི་འདུ་བྱས་ཡིན་ན་བྱུང་ཟིན་ཡིན་པས་ཁྱབ་
པར་ཐལ། [?]བྱས་པ་ཞེས་པ་བྱུང་ཟིན་ལ་འཇུག་པའི་ཕྱིར་ན་མ་ཁྱབ་སྟེ། དེ་བྱས་ཟིན་དང་བྱེད་འགྱུར་དང་དུས་ལ་ལྟོས་པའི་མི་སྐྱེ་བའི་ཆོས་ཅན་གྱི་བྱས་པ་གསུམ་གལ་འཇུག་པའི་ཕྱིར། དེར་ཐལ། བྱས་པ་དེ་བྱས་ཟིན་དེ་དང་

[034A]༄༅། །རིགས་མཐུན་པའི་བྱེད་འགྱུར་དང་མི་སྐྱེ་བའི་ཆོས་ཅན་གསུམ་ག་ལ་འཇུག་པའི་ཕྱིར་ཏེ། དཔེར་ན་འོ་མའི་སྒྲ་ནི་བཞོས་ཟིན་དང་འཇོ་བར་གྱུར་པ་དང་འཇོ་འགྱུར་མི་སྐྱེ་བའི་ཆོས་ཅན་གསུམ་ཀ་ལ་འཇུག་པ་
བཞིན་ཡིན་པའི་ཕྱིར་ཏེ། རང་འགྲེལ་ལས། དེ་དང་རིགས་མཐུན་པའི་ཕྱིར་མ་འོངས་པ་དག་ལ་ཡང་མི་འགལ་ཏེའོ་མ་བཞིན་ནོ། །ཞེས་དང། རྒྱལ་སྲས་མ་ལས། འདུས་བྱས་ཞེས་བྱ་བའི་སྒྲ་མཐར་ཕྱིན་པ་ཡིན་པའི་ཕྱིར་
མཐར་ཕྱིན་པའི་སྒྲ་ཉིད་ཀྱིས་དཔེར་སྟོན་པར་བྱེད་དེ། ཞེས་གསུངས་པའི་ཕྱིར། ཡང་ཁ་ཅིག་གཟུགས་ཅན་གྱི་ཁམས་ཡིན་ན་གཟུགས་ཁམས་ཡིན་པས་ཁྱབ་ཟེར་ན། སྒྲའི་ཁམས་ཆོས་ཅན། དེར་ཐལ། དེའི་ཕྱིར། དེར་
ཐལ༑ གཟུགས་ཕུང་ཡིན་པའི་ཕྱིར། དེར་ཐལ། དབང་པོ་ལྔ་དང་དོན་ལྔ་སྟེ་ཁམས་དང་པོ་བཅུ་བོ་གང་རུང་ཡིན་པའི་ཕྱིར། འདོད་མི་ནུས་ཏེ། བསྟན་ཡོད་མ་ཡིན་པའི་ཕྱིར། ཁྱབ་ཅིང་རྟགས་གྲུབ་པ་གཉིས་ཀ་ཡིན་ཏེ་
གཟུགས་ཅན་བཅུའི་ནང་ནས་གཟུགས་ཁོ་ན་བསྟན་ཡོད་གཞན་དགུ་བསྟན་མེད་ཡིན་པའི་ཕྱིར་ཏེ། འདི་ཉིད་ལས། བསྟན་ཡོད་འདིར་ནི་གཟུགས་གཅིག་བུ། །ཞེས་གསུངས་པའི་ཕྱིར། ཡང་ཁ་ཅིག་འདུ་བྱེད་ལ་ལྡན་མིན་འདུ་
བྱེད་ཀྱིས་ཁྱབ་ཟེར་ན། འོ་ན། སེམས་པ་ཆོས་ཅན། ལྡན་མིན་འདུ་བྱེད་ཡིན་པར་ཐལ། འདུ་བྱེད་ཡིན་པའི་ཕྱིར། དེར་ཐལ། མཚུངས་ལྡན་གྱི་འདུ་བྱེད་དང་མཚུངས་ལྡན་མ་ཡིན་པའི་འདུ་བྱེད་གཉིས་པོ་གང་རུང་ཡིན་

[034B] མཚུངས་ལྡན་གྱི་འདུ་བྱེད་ཡིན་པའི་ཕྱིར་ཚོར་འདུ་གཉིས་གང་རུང་མ་ཡིན་པའི་སེམས་བྱུང་ཡིན་པའི་ཕྱིར་འདོད་ན། སེམས་དང་མཚུངས་པར་ལྡན་པ་མ་ཡིན་པའི་འདུ་བྱེད་ཡིན་པར་ཐལ། ལྡན་མིན་འདུ་བྱེད་
ཡིན་པའི་ཕྱིར། ཁྱབ་སྟེ། ལྡན་མིན་ཞེས་པ་མཚུངས་ལྡན་མ་ཡིན་པ་ཞེས་པའི་དོན་ཡིན་པའི་ཕྱིར་ཏེ། འགྲེལ་བ་གནད་སྒྲོན་ལས། འདུ་བྱེད་འདི་དག་ནི་སེམས་དང་མཚུངས་པར་ལྡན་པ་ཡང་མ་ཡིན་ལ་གཟུགས་ཀྱི་རང་བཞིན་ཡང་མ་
ཡིན་པས་སེམས་དང་ལྡན་བ་མ་ཡིན་དག་ཅེས་བྱའོ། །ཞེས་གསུངས་པའི་ཕྱིར། ཁྱབ་སྟེ། འདུ་བྱེད་འདི་དག་ནི་སེམས་དང་མཚུངས་པར་ལྡན་པ་ཡང་མ་ཡིན་ལ། ཞེས་གསུངས་པའི་ཕྱིར། འདིས་ནི་ཤེས་པ་ལྡན་མིན་དུ་འདོད་པ་སོགས་
ཁེགས་སོ། །ཡང་ཁ་ཅིག་གཟུགས་ཅན་གྱི་ཁམས་ཡིན་ན་གཟུགས་ཅན་གྱི་ཁམས་བཅུ་པོ་གང་རུང་ཡིན་པས་ཁྱབ་ཟེར་ན། རྣམ་པར་རིག་བྱེད་མ་ཡིན་པའི་གཟུགས་ཆོས་ཅན། དེར་ཐལ། དེའི་ཕྱིར། དེར་ཐལ། གཟུགས་ཡིན་པའི་
ཕྱིར། དེར་ཐལ། རྣམ་རིག་མ་ཡིན་པའི་གཟུགས་ཡིན་པའི་ཕྱིར། རྩ་བར་འདོད་ན། དབད་པོ་ལྔ་དང་དོན་ལྔ་གང་རུང་དུ་ཐལ། འདོད་པའི་ཕྱིར། ཁྱབ་སྟེ། འདི་ཉིད་ལས། དབང་དོན་དེ་དག་ཁོ་ན་ལ་།སྐྱེ་མཆེད་དང་ནི་
ཁམས་བཅུར་འདོད། །ཅེས་གསུངས་པའི་ཕྱིར། འདོད་ན། དོན་ལྔ་པོ་གང་རུང་ཡིན་པར་ཐལ་ལོ། །ཡང་ཁ་ཅིག་ཁམས་བཅོ་བརྒྱད་ནང་ཕན་ཚུན་འགལ་བ་ཡིན་པར་ཐལ། མིག་དང་གཟུགས་ཁམས་འགལ་བ་ནས་

[035A]༄༅། །ལུས་དབང་དང་རེག་བྱ་འགལ་བའི་བར་ཡིན་པའི་ཕྱིར་འདོད་ན། དེ་བཅོ་བརྒྱད་རེ་རེ་ནས་ཕན་ཚུན་འགལ་བ་ཡིན་པར་ཐལ་འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། ཡིང་ཁམས་དང་
རྣམ་ཤེས་ཀྱི་ཁམས་དྲུག་པོ་རེ་རེ་ནས་མི་འགལ་བའི་ཕྱིར་ཏེ། དེ་དྲུག་གང་རུང་ལ་ཡིད་ཁམས་ཀྱིས་ཁྱབ་པའི་ཕྱིར། ཡང་ཁ་ཅིག་ན་རེ། ལྷ་མིའི་བར་དོ་བའི་རྒྱུད་ལ་མིག་སོགས་དབང་པོ་ལྔ་ཡོད་པར་ཐལ། གཉིད་ལོག་པ་ལའང་
དབང་པོ་ལྔ་ཡོད་པ་མི་འགལ་བའི་ཕྱིར། འདོད་ན། དེ་གཉིས་ཀྱི་བར་དོ་བ་ལ་དབང་པོ་ལྔ་ལྡན་གྱིས་ཁྱབ་པར་ཐལ། འདོད་པའི་ཕྱིར། འདོད་ན། དེ་གཉིས་གྱི་བར་དོ་བ་ལ་དབང་ཤེས་ལྔ་ལྡན་གྱིས་ཁྱབ་པར་ཐལ། འདོད་
པའི་ཕྱིར་ན་མ་ཁྱབ། འདོད་མི་ནུས་ཏེ། གཟུགས་ཀྱི་བར་སྲིད་པ་ལ་སྣ་ལྕེའི་རྣམ་ཤེས་དང་དྲི་རོ་གཉིས་ཏེ་ཁམས་བཞི་མི་ལྡན་པའི་ཕྱིར། དེར་ཐལ། འདོད་པའི་སས་བསྡུས་ཁམས་བཅོ་བརྒྱད་དང། གཟུགས་ཀྱི་སས་བསྡུས་
ལ་དེ་བཞི་མེད་པས་བཅུ་བཞི་ཡིན་པའི་ཕྱིར་ཏེ། འདི་ཉིད་ལས། འདོད་ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་བཞིའོ་།ཞེས་གསུངས་པའི་ཕྱིར། ཁ་ཅིག་ན་རེ། ཟིན་པའི་འབྱུང་བ་ལས་གྱུར་པའི་སྒྲ་ཡིན་ན་
ཟིན་པའི་ཁམས་ཡན་པས་ཁྱབ་ཟེར་ན། ལག་པ་བརྡབ་པའི་སྒྲ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། མ་ཟིན་པའི་ཁམས་ཡིན་པའི་ཕྱིར། དེར་ཐལ། སྒྲ་ཡིན་པའི་ཕྱིར། ཁྱབ་སྟེ། སྒྲ་ཡིན་ནམ་ཟིན་པའི་ཁམས་

[035B][?]དགོས་པའི་ཕྱིར། དེར་ཐལ། འདིའི་ཟིན་མ་ཟིན་གྱི་དོན་དབང་པོས་ཟིན་མ་ཟིན་ལ་བྱེད་པའི་ཕྱིར། དེར་ཐལ། དེའི་རྒྱུ་མཚན་གྱིས་སེམས་ཀྱི་ཁམས་བདུན་ཆོས་ཁམས་ཀྱི་བྱེད་སེམས་བྱུང་དང་བརྒྱད་སྒྲ་དང་དགུ་བོ་མ་ཟིན་པར་
འཇོག་གཟུགས་ཅན་གྱི་ཁམས་གཞན་དགུ་ལ་ཟིན་མ་ཟིན་གྱི་ཆ་གཉིས་ཡོད་པའི་ཕྱིར་ཏེ། མཛོད་ལས། མ་ཟིན་དགུ། །བརྒྱད་པོ་དེ་དག་རྣམས་དང་སྒྲ། །དགུ་བོ་གཞན་ནི་རྣམ་པ་གཉིས། །ཞེས་གསུངས་པའི་ཕྱིར། ཡང་ཀུན་
མཁྱེན་གོ་པོ་ན་རེ། སོ་ཐར་གྱི་སྔོ་མ་པ་རྣམ་པར་རིག་བྱེད་མ་ཡིན་པའི་གཟུགས་ཡིན་པར་ཐལ། སྡོམ་པ་དང་སྡོམ་མིན་དང་བར་མ་གསུམ་རྣམ་པར་རིག་བྱེད་མ་ཡིན་པའི་གཟུགས་ཡིན་པའི་ཕྱིར་ཏེ། བཞི་བ་ལས། རྣམ་རིག་མིན་རྣམ་
གསུམ་ཞེས་བྱ། །སྡོམ་དང་སྡོམ་པ་མིན་དང་གཞན། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་རྣམ་པར་རིག་བྱེད་མ་ཡིན་པ་རང་ཡིན་གྱི་དེ་གསུམ་ཡོད་ཅེས་པའི་དོན་ཡིན་པའི་ཕྱིར། འདོད་མི་ནུས་ཏེ་སོ་ཐར་གྱི་སྡོམ་པ་ལ་རྣམ་
པར་རིག་བྱེད་དང་རྣམ་པར་རིག་བྱེད་མ་ཡིན་པ་གཉིས་ཡོད་པའི་ཕྱིར་ཏེ། བཞི་བ་ལས། དང་པོའི་རྣམ་རིག་རྣམ་རིག་མིན། །སོ་སོར་ཐར་དང་བྱ་བའི་ལམ། །ཞེས་དང། རང་འགྲེལ་ལས། སྔོ་མ་པ་ཡང་དག་པར་བླངས་པའི་རྣམ་པར་རིག་
བྱེད་དང་རྣམ་པར་རིག་བྱེད་མ་ཡིན་པ་དང་བོ་དག་ནི་སོ་སོར་ཐར་བཞེས་བྱ་སྟེ། དེས་སྡིག་པ་ལས་སོ་སོར་ཐར་པའི་ཕྱིར་ཏེ། སྤངས་པའི་ཕྱིར་ཞེས་བྱ་བའི་ཐ་ཚིག་གོ་སོ་སོར་ཐར་པའི་སྡོམ་ཞེས་ཀྱང་བྱ་སྟེ། ཞེས་གསུངས་པའི་ཕྱིར་

[036A]༄༅། །ཡང་ཁ་ཅིག་རྣམ་པར་རིག་བྱེད་མ་ཡིན་པར་འདོད་པ་དང། དེ་ལ་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་གཉིས་འདོད་པ་ཡང་རྫས་སྤྱི་མཆོད་པ་དང་ཆོས་ཅན་ཕྱོགས་གཅིག་ལ་མ་གྲུབ་པའི་
རྟགས་སུ་སོང་པ་ཡིན་ཏེ། དེ་ཁས་བླངས་ཆོག་ན་གཟུགས་གཟུགས་ཅན་བཅུ་བོ་གང་རུང་ཡིན་ཞེས་ཁས་བླངས་ཆོག་པར་འགྱུར་བའི་ཕྱིར་རོ། །རྣམ་པར་རིག་བྱེད་མ་ཡིན་པའི་གཟུགས་ཆོས་ཅན། བསྟན་ཡོད་ཀྱི་གཟུགས་ཡིན་པར་ཐལ་
གཟུགས་ཁམས་ཡིན་པའི་ཕྱིར། དེར་ཐལ། ཁམས་བཅོ་བརྒྱད་པོ་གང་རུང་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། བཅོ་བརྒྱད་བ་ཆོས་ཁམས་ཡིན་པའི་ཕྱིར། དེར་ཐལ། རྣམ་པར་རིག་བྱེད་མ་ཡིན་པའི་གཟུགས་ཡིན་པའི་
ཕྱིར༑ ཁྱབ་སྟེ། ཕུང་བོ་བར་བ་གསུམ་དང་རྣམ་པར་རིག་མིན་གྱི་གཟུགས་འདུས་མ་བྱས་ཏེ་ལྔ་པོ་རྣམས་ལ་ཆོས་ཀྱི་སྐྱེ་མཆེད་དང་ཆོས་ཀྱི་ཁམས་ཀྱིས་ཁྱབ་པ་ཡིན་པའི་ཕྱིར་ཏེ། མཛོད་ལས། དེ་གསུམ་རྣམ་རིག་བྱེད་མིན་དང། །འདུ་
མ་བྱས་རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་ཞེས་བྱ་།ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། བསྟན་མེད་ཐོགས་མེད་ཀྱི་གཟུགས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཡང་ཁ་ཅིག། འདོད་པའི་
རྟེན་ཅན་གྱི་གང་ཟག་གི་རྒྱུད་ཀྱི་དབང་པོ་ཡིན་ན། འདོད་པའི་སས་བསྡུས་ཀྱིས་ཁྱབ་ཟེར་ན། དེའི་རྟེན་ཅན་གང་ཟག་གི་རྒྱུད་ཀྱི་བསམ་གཏན་དང་པོའི་མིག་དབང་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། དེར་

[036B] འདོད་པའི་རྟེན་ཅན་གྱི་གང་ཟག་གིས་བསམ་གཏན་དང་པོའི་མིག་ལ་བརྟེན་ནས་བསམ་གཏན་དང་པོའི་གཟུགས་ལ་ལྟ་བའི་ཚེ་རྟེན་དང་དབང་པོ་དང་ཡུལ་དད་རྣམ་ཤེས་རྣམས་ས་མི་མཚུངས་པའི་ཕྱིར། དེར་ཐལ། རྟེན་འདོད་པའི་
སས་བསྡུས་དང་ལྷག་མ་རྣམས་བསམ་གཏན་དང་པའི་སས་བསྡུས་ཡིན་པའི་ཕྱིར། དེར་ཐལ། བསམ་གཏན་དང་པོ་པ་དེས་བསམ་གཏན་གཉིས་པའི་མི་གལ་བརྟེན་ནས་གཉིས་པའི་གཟུགས་ལ་ལྟ་བའི་ཚེ། རྟེན་དང་རྣམ་ཤེས་
དང་པོའི་སས་བསྡུས་དང་ལྷག་མ་གཉིས་བསམ་གཏན་གཉིས་པའི་སས་བསྡུས་ཡིན་པའི་ཕྱིར། དེར་ཐལ། བསམ་གཏན་གསུམ་པ་བདེས་བསམ་གཏན་བཞི་པ་པའི་མིག་ལ་བརྟེན་ནས་གཉིས་པའི་གཟུགས་ལ་ལྟ་བའི་ཚེ་རྟེན་
གསུམ་པའི་སས་བསྡུས་དང། མིག་དབང་བཞི་པའི་སས་བསྡུས་དང། ཡུལ་གཉིས་པའི་སས་བསྡུས་དང། རྣམ་ཤེས་དང་པོའི་སས་བསྡུས་ཡིན་པའི་ཕྱིར། དེར་ཐལ། དེ་དག་གི་རྒྱུ་མཚན་བསམ་གཏན་གཉིས་པ་ཡན་ཆད་ཀྱི་དབང་
ཤེས་ལ་བསམ་གཏན་དང་པོ་མན་ཆད་ཀྱི་འོག་མའི་དབང་ཤེས་གཅིག་དགོས་པའི་ཕྱིར་ཏེ། འདི་ཉིད་ལས། ལུས་ཀྱི་རྣམ་ཤེས་འོག་དང་ནི་།རང་གིས་ཡིད་མ་ངེས་ཏེ། །ཞེས་བརྩ་འགྲེལ་དང། གནས་བརྒྱད་པ་ལས། གཉིས་པ་
སོགས་ན་ལུས་མིག་དང། །རྣ་བའི་རྣམ་ཤེས་རྣམ་རིག་སློང། །གང་ཡིན་དེ་ནི་དང་པོར་གཏོགས། །ཞེས་གསུངས་པའི་ཕྱིར། གཉིས་པ་ལ་འདུས་བྱས་སྤྱིའི་མིང་གི་རྣམ་གྲངས་དང། ཟག་བཅས་ཀྱི་མིང་གི་རྣམ་གྲགས་གཉིས། དང་པོ་

[037A]༄༅། །ནི༑ དེ་དག་ཉིད་དུས་གཏམ་གཞི་དང། །ངེས་པར་འབྱུང་བཅས་གཞི་དང་བཅས། །ཞེས་བྱུང། འདུ་བྱས་དེ་དག་ཉིད་ཆོས་ཅན་དུས་ཞེས་བྱ་སྟེ། སོང་བ་དང་འགྲོ་བ་དང་འགྲོ་བའི་ཕྱིར་དང་མི་རྟག་
པ་ཉིད་ཀྱིས་ཟད་པའི་ཕྱིར། དེ་དག་ཆོས་ཅན། གཏམ་གྱི་གཞི་ཞེས་བྱ་སྟེ། གཏམ་ནི་ངག་སྟེ་ཚིག་དུ་མ་འདུས་པ་ཡིན་ལ། དེའི་གྮིའམ་རྒྱུ་ནི་མིང་སྟེ་དོན་དང་བཅས་པའི་མིང་ངམ་གཞིས་བསྡུས་པའི་ཕྱིར། འདིའི་གཞི་མིང་ཁོ་ནར་
མི་རུང་སྟེ། འདུས་བྱས་ཐམས་ཅད་དེར་མ་འདུས་པའི་ཕྱིར་དང་བསྟན་བཅོས་དང་འགལ་བའི་སྐྱོན་གཉིས་ཡོད་པའི་ཕྱིར་ཏེ། རང་འགྲེལ་ལས། དེ་ལྟ་མ་ཡིན་ན་རབ་ཏུ་བྱེད་པས་གཏམ་གྱི་གཞི་རྣམས་ནི་ཁམས་བཅོ་བརྒྱད་ཀྱིས་
བསྡུས་སོ་ཞེས་བྱུང་བའི་གཞུང་དང་འགལ་བར་འགྱུར་རོ། །ཞེས་གསུངས་པའི་ཕྱིར། འོ་ན་ཁམས་བཅོ་བརྒྱད་ལ་གཏམ་གྱི་གཞི་ཡོད་ན། འདུས་མ་བྱས་ཅིའི་ཕྱིར་གཏམ་གྱི་གཞི་རམ་བཤད་ཅེ་ན། དེ་མ་བཤད་པའི་རྒྱུ་མཚན་གཉིས་ཡོད་
དེ༑ འདུས་མ་བྱས་རྣམས་དུས་མ་ཡིན་པ་དང། གཏམ་གྱི་གཞི་ལ་གཏམ་གྱི་ཡུལ་དང་རྒྱུ་རྐྱེན་ཡིན་པ་གཅིག་དགོས་བས་མ་བཤད་པའི་ཕྱིར་ཏེ། རྒྱལ་སྲས་མ་ལས། གང་ཞིག་གཏམ་གྱི་ཡུལ་དང་རྒྱུ་དང་རྐྱེན་ཡིན་པ་དེ་ནི་གཏམ་
གྱི་གཞི་ཡིན་ན་འདུས་ས་[?]གཏན་གྱི་རྒྱུ་དང་རྐྱེན་མ་ཡིན་པས་གཏམ་གྱི་གཞི་མ་ཡིན་ནོ། །ཞེས་གསུངས་པའི་ཕྱིར། འདིར་གཏམ་མ་[?]ནི་ཚིག་ཏུ་མ་འདུས་པ་གཅིག་ཡིན་ཏེ། ཙནྟྲ་བའི་སྐབས་དྲུག་པའི་རྐང་བ་གསུམ་པར་

[037B]།ཞེས་པའི་འགྲེལ་བ་དྷཱརྨ་དཱ་བར། ཚིག་ཅེས་པ་འདི་ཡི་དོན་ནི་སུབ་ཀྱི་མཐའ་དང་ཏིང་གི་མཐའ་ཚིག་ཏུ་རྟོགས་པར་བྱའོ། །ཚིག་ཚོགས་པ་ནི་དག་གོ་ཞེས་གསུངས་པའི་ཕྱིར། དེ་དག་
ཆོས་ཅན། དེས་པར་འབྱུང་བཅས་ཞེས་བྱ་སྟེ། ལྷག་མེད་མྱང་འདས་ལ་ལྟོས་ནས་ལམ་བདེན་སོགས་འདུས་བྱས་ཐམས་ཅད་སྐབས་འདིའི་མྱ་ངན་ཡིན་ལ། དེ་ལས་གདོན་མི་ཟ་བར་ངེས་པར་འབྱུང་བའི་ན་ངེས་འབྱུང་དང། ངེས་འབྱུང་དེ་འདུས་བྱས་
དེ་དག་ལ་ཡོད་པས་ན་ངེས་པར་འབྱུང་བཅས་ཞེས་བརྗོད་པའི་ཕྱིར་ཏེ། རང་འགྲེལ་ལས། གདོན་མི་ཟ་བར་འབྱུང་བ་ནི་ངེས་པར་འབྱུང་བ་སྟེ། འདུ་བྱས་ཐམས་ཅད་ཀྱི་མྱ་ངན་ལས་འདས་པའོ། །ཞེས་དང། རྒྱལ་སྲས་མ་ལས། འདུ་བྱས་ཐམས་
ཅད་ཀྱི་མྱ་ངན་ལས་འདས་པའོ་ཞེས་བྱ་བ་ནི་ཕུང་པོ་ལྷག་མ་མ་ལུས་པའི་མྱ་ངན་ལས་འདས་པའོ། །ཞེས་གསུངས་པའི་ཕྱིར། དེ་ལ་ཁོ་ན་རེ། ལྷག་མེད་ལ་ལྟོས་ནས་ལམ་བདེན་ཡང་སྤང་བྱར་ཐལ་འདུས་བྱས་ཐམས་ཅད་དེ་ལ་ལྟོས་པའི་མྱ་ངན་ཡིན་
པའི་ཕྱིར། འདོད་ན། ལམ་བདེན་ཡང་སྤང་བྱར་ཐལ། འདོད་པའི་ཕྱིར་ན་མ་ཁྱབ་སྟེ། ལྷག་མེད་ལ་ལྟོས་ཏེ་འདུས་བྱས་ཀྱི་རྒྱུན་ལྡོག་དགོས་པས་ལམ་བདེན་ཡང་དོར་དགོས་པར་བཤད་པའི་ཕྱིར་ཏེ་རྒྱལ་སྲས་མ་ལས། ཆོས་ཀྱི་རྣམ་གྲངས་
གཟིངས་ལྟ་བུར་ཤེས་པ་རྣམས་ཀྱིས་ཆོས་རྣམས་ཀྱང་སྤང་པར་བྱ་ན་ཆོས་མ་ཡིན་པ་ལྟ་ཅི་སྨོས་ཞེས་བྱུང་པས་ལམ་གྱི་བདེན་པ་ཡང་ངེས་པར་འབྱུང་བ་དང་བཅས་པ་ཁོ་ན་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། ཆོས་ཀྱང་སྤང་པར་བྱ་ན་

[038A]༄༅། །ཞེས་དང། གང་སྤེལ་ལས། ལམ་ཡང་གཟིངས་དང་འདྲ་པ་ཉིད་ཀྱིས་སྤང་བར་བྱ་བར་བཤད་དེ། དེའི་ཕྱིར་འདུས་བྱས་ཐམས་ཅད་ཀྱི་ཞེས་སྨོས་སོ། །ཞེས་གསུངས་པའི་ཕྱིར། དེ་ཆོས་ཅན་
གཞི་དང་བཅས་པ་ཞེས་བྱ་སྟེ། གཞི་དང་བཅས་པའི་དོན་དུ་མ་ཡོད་པས་འདུས་བྱས་ཀྱི་སྐབས་འདིར་རྒྱུ་དང་བཅས་པས་གཞི་བཅས་ཞེས་བརྗོད་པའི་ཕྱིར། གཞི་དང་བཅས་པའི་དོན་ལྔ་གསུང་རབ་ལས་བཤད་དེ་ངོ་བོ་ཉིད་དང་དམིགས་པ་དང་
ཀུན་ཏུ་སྦྱོར་བའམ་ལྡན་པ་དང་རྒྱུ་དང་ཡོངས་སུ་བཟུང་བ་སྟེ་ལྔའི་སྒོ་ནས་བཤད་པའི་ཕྱིར། དེར་ཐལ། ངོ་བོ་ཉིད་གཞི་ནི་ཆོས་གང་ཐོབ་པ་དེ་དང་ལྡན་པ་ལྟ་བུ་དང། དམིགས་པའི་གཞི་ནི་ཆོས་ཐམས་ཅད་ཤེས་པ་ལྟ་བུ་དང། ཀུན་སྦྱོར་
རམ་ལྡན་པའི་གཞི་ནི་ཆགས་སྡང་དང་ལྡན་པ་ལྟ་བུ་དང་རྒྱུའི་གཞི་ནི་འདུས་བྱས་ཐམས་ཅད་ལྟ་བུ་དང། ཡོངས་སུ་འཛིན་པའི་གཞི་ནི་ཞིང་གི་གཞི་དང་ཁྱིམ་གྱི་གཞི་དང་ཟོང་གི་གཞི་ལྟ་བུ་ཡིན་པའི་ཕྱིར། དེར་ཐལ། རྒྱལ་སྲས་མ་
ལས༑ གསུང་རབ་ལས་ནི་གཞི་ཞེས་བྱ་བའི་སྒྲ་ངོ་བོ་དང། དམིགས་པ་དང་ཀུན་ཏུ་སྦྱར་བར་བྱ་བ་དང། རྒྱུ་དང། ཡོངས་སུ་བཟུང་བ་དང་དོན་ལྔ་ཡིན་པར་སྣང་སྟེ། ཞེས་དང། གང་སྤེལ་ལས་གསུང་རབ་ལས་ནི་དོན་ལྔ་ལ་
གཞིའི་སྒྲ་མཐོང་སྟེ། རང་བཞིན་དང། ཡུལ་དང་ལྡན་པ་དང་རྒྱུ་དང་ཡོངས་སུ་འཛིན་པ་ལའོ། །ཞེས་གསུངས་པའི་ཕྱིར། བྱེ་སྨྲ་ན་རེ། གཞིའི་སྒྲ་རྒྱུ་ཁོ་ནར་འདོད་ཀྱང་མི་འཐད་དེ། གཞི་ལྔར་བཤད་པས་གནོད་པའི་ཕྱིར་

[038B] རང་འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ་གཞི་ཞེས་བྱ་བའི་སྒྲ་ནི་རྒྱའི་ཚིག་ཡིན་ལོ། །ཞེས་གསུངས་པའི་ཕྱིར། གཉིས་པ་འཆད་པར། གང་དག་ཟག་བཅས་ཉེར་ལེན་པའི་།ཕུང་པོའང་དེ་དག་འཐབ་བཅས་
ཀྱང༑ །སྡུག་བསྔལ་ཀུན་འབྱུང་འཇིག་རྟེན་དང། །ལྟ་གནས་སྲིད་པའང་དེ་དག་ཡིན། །ཞེས་བྱུང། མདོ་ལས། ཕུང་པོ་དང་འཐབ་བཅས་དང་སྡུག་བསྔལ་དང་ཀུན་འབྱུང་དང་འཇིག་རྟེན་དང་ལྟ་གནས་དང་སྲིད་པ་ཞེས་བཤད་པ་དེ་
རྣམས་གང་དག་ཡིན་པ་ཡོད་དེ། དེ་དག་ཟག་བཅས་ཀྱི་རྣམ་གྲངས་ཡིན་པའི་ཕྱིར་ཏེ། གནད་ཀྱི་སྒྲོན་མེ་ལས། འདི་དག་མི་ཟག་པ་དང་བཅས་པའི་ཆོས་རྣམས་ཀྱི་རྣམ་གྲངས་དོན་དང་མཐུན་པ་དག་གོ་ཞེས་གསུངས་པའི་ཕྱིར། ཟག་
བཅས་ཀྱི་ཕུང་པོ་ཆོས་ཅན། ཉེར་ལེན་གྱི་ཕུང་པོ་ཞེས་བྱ་སྟེ་ཉེར་ལེན་ནི་ཉོན་མོངས་ཡིན་ལ། དེ་ལས་བྱུང་བའི་ཕྱིར། དཔེར་ན་རྩའི་མེ་དང་སོགས་མའི་མེ་བཞིན་རྒྱུའི་སྒོ་ནས་དང་རྒྱལ་པོའི་མི་བཞིན་རག་ལས་པའི་སྒོ་ནས་
བཏགས་པའི་ཕྱིར། ཡང་དེ་ཆོས་ཅན། ཉེར་ལན་གྱི་ཕུང་པོ་ཞེས་བརྗོད་དེ། ཁྱད་ཆོས་ཉེར་ལེན་ཉོན་མོངས་རྣམས་འབྱུང་བའི་ཕྱིར་དཔེར་ན་མེ་ཏོག་གི་ཤིང་དང་འབྲས་བུའི་ཤིང་བཞིན་འབྲས་བུའི་སྒོ་ནས་བཏགས་པའི་
ཕྱིར༑ ཟག་བཅས་ཀྱི་ཕུང་པོ་དེ་དག་ཆོས་ཅན། འཐབ་བཅས་ཞེས་བརྗོད་དེ། ཉོན་མོངས་ནི་རང་གཞན་ལ་གནོད་པས་འཐབ་པ་ཡིན་ལ་དེ་རྒྱས་པར་འགྱུར་བས་འཐབ་བཅས་སུ་བཤད་པའི་ཕྱིར། དཔེར་ན་ཟག་པ་རྒྱས་

[039A]༄༅། །པར་འགྱུར་བས་ཟག་བཅས་སུ་བཤད་པ་བཞིན་ནོ། །དེ་ཆོས་ཅན། སྡུག་བསྔལ་ཞེས་བྱ་སྟེ་འཕགས་པ་རྣམས་དང་མི་མཐུན་པའི་ཕྱིར། དེ་ཆོས་ཅན། ཀུན་འབྱུང་ཞེས་བྱ་སྟེ། ཁྱོད་ལས་
སྡུག་བསྔལ་ཀུན་འབྱུང་བའི་ཕྱིར། དེ་ཆོས་ཅན། འཇིག་རྟེན་ཞེས་བྱ་སྟེ། སྐད་ཅིག་རེ་རེ་ནས་འཇིག་པའི་ཕྱིར། དེ་ཆོས་ཅན། ལྟ་གནས་ཞེས་བྱ་སྟེ། ཁྱོད་ལ་ལྟ་བ་རྒྱས་པར་འགྱུར་བའི་ཕྱིར། དེ་ཆོས་ཅན། སྲིད་པ་ཞེས་བྱ་
སྟེ༑ སྡུག་བསྔལ་དང་ཀུན་འབྱུང་གཅིག་ནས་གཅིག་ཏུ་བརྒྱུད་པའི་ཕྱིར། གཉིས་པ་ཕུང་ཁམས་སྐྱེ་མཆེད་ཀྱི་ཆོས་གསུམ་རྒྱས་པར་བཤད་པ་ལ། ཆོས་གསུམ་སོ་སོའི་རང་བཞིན་དང། ཆོས་གསུམ་གྱི་ཁྱད་ཆོས་དང། ཆོས་
གསུམ་གྱིས་གཞན་བསྡུས་ཚུལ་གསུམ། དང་པོ་ལ། གཟུགས་ཀྱིས་བསྡུས་པའི་ཆོས་གསུམ་དང། གཟུགས་སེམས་གཉིས་ལས་གཞན་པས་བསྡུས་པའི་ཆོས་གསུམ་དང། སེམས་ཀྱིས་བསྡུས་པའི་ཆོས་གསུམ་བཤད་པ་
གསུམ། དང་པོ་ལ། གཟུགས་ཕུང་གི་རང་བཞིན་དང། དེ་ལས་ཕྱུང་སྟེ་ཕུང་ཁམས་སྐྱེ་མཆེད་དུ་འཇོག་ཚུལ་བཤད་པ་གཉིས། དང་པོ་ལ། མདོར་བསྟན་པ་དང། རྒྱས་པར་བཤད་པ་གཉིས། དང་པོ་འཆད་པར། གཟུགས་ནི་
དབང་པོ་ལྔ་དང་དོན། །ལྔ་དང་རྣམ་རིག་བྱེད་མིན་ཉིད། །ཞེས་བྱུང། མིག་རྣ་བ་སྣ་ལྕེ་ལུས་ཀྱི་དབང་པོ་ལྔ་དང། གཟུགས་སྒྲ་དྲི་རོ་རེག་བྱ་སྟེ། དོན་ལྔ་དང་རྣམ་རིག་མིན་པའི་གཟུགས་དང་བཅུ་གཅིག་ཆོས་ཅན། གཟུགས་ཀྱི་ཕུང་

[039B] བློའི་ཡུལ་དུ་དུ་མ་སྦུངས་པ་ལྟར་སྣང་བའི་གཟུགས་ཡིན་པའི་ཕྱིར། དེས་ན་གཟུགས་སུ་རུང་བ་དེ་གཟུགས་ཕུང་གི་མཚན་ཉིད་ཡིན་ཏེ། མདོ་ལས། དགེ་སློང་དག་གཟུགས་སུ་ཡོད་ཅིང་གཟུགས་སུ་རུང་བས་ནི་དེའི་ཕྱིར་
གཟུགས་ཉེ་བར་ལེན་པའི་ཕུང་པོ་ཞེས་བྱའོ། །ཞེས་གསུངས་པའི་ཕྱིར། དེ་ཆོས་ཅན། དབྱེ་ན་དུ་མ་ཡོད་དེ། དོན་ལྔ་དང་དབང་པོ་ལྔ་དང་རྣམ་པར་རིག་བྱེད་མ་ཡིན་པ་དང་བཅུ་གཅིག་ཡོད་པའི་ཕྱིར། གཉིས་པ་ལ། དབང་པོ་ལྔ་
དང༑ དོན་ལྔ་དང། རྣམ་རིག་མ་ཡིན་པའི་གཟུགས་བཤད་པ་གསུམ་དང་པོ་ནི། དེ་དག་རྣམས་ཀྱི་རྣམ་ཤེས་རྟེན། །མིག་ལ་སོགས་གཟུགས་དང་བ་རྣམས། །ཞེས་བྱུང། རང་གི་འབྲས་བུར་གྱུར་པའི་དབང་ཤེས་ཀྱི་ཐུན་མོང་
མིན་པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་དང་བ་ཡིན་པ་དེ། རང་དབང་པོ་གཟུགས་ཅན་པ་ཡིན་པའི་མཚན་ཉིད་ཡིན་ཏེ། མདོ་ལས། དགེ་སློང་དག་མིག་ནི་ནང་གི་སྐྱེ་མཆེད་དེ་འབྱུང་བ་ཆེན་བོ་བཞི་དག་རྒྱུར་
བྱས་པ་གཟུགས་དང་པའོ། །ཞེས་དང། བསྟན་བཅོས་རབ་ཏུ་བྱེད་པ་ལས། མིག་གི་དབང་པོ་གང་ཞེ་ན། མིག་གི་རྣམ་པར་ཤེས་པའི་རྟེན་གཟུགས་དང་པའོ། །ཞེས་གསུངས་པའི་ཕྱིར། རིགས་གནས་སྨོས་པའི་རྒྱུ་མཚན་ཡོད་དེ། དེ་
མཚུངས་ཀྱི་དབང་པོ་བསྡུས་པའི་ཆེད་ཡིན་པའི་ཕྱིར། དེ་ལ་དབྱེ་ན་ལྔ་ཡོད་དེ། གཟུགས་ཀྱི་རྣམ་ཤེས་ཀྱི་རྟེན་ནང་གི་གཟུགས་དང་བ་དེ་མིག་དབང་གི་མཚན་ཉིད་ཡིན་པ་ནས། རེག་བྱའི་རྣམ་ཤེས་ཀྱི་རྟེན་ནང་གི་གཟུགས་དང་བ་དེ་ལུས་

[040A]༄༅། །ཀྱི་དབང་པོའི་མཚན་ཉིད་དུ་འཇོག་པའི་བར་ཡིན་པའི་ཕྱིར། དེ་རེ་རེ་ལ་དབྱེ་ན་གཉིས་གཉིས་ཡོད་དེ། དེ་མཚུངས་ཀྱི་དབང་པོ་དང། རྟེན་བཅས་ཀྱི་དབང་པོ་གཉིས་གཉིས་ཡོད་པའི་ཕྱིར་མཚན་
གཞི་དང་པོ་ལྔ་ཉིད་དུས་ཀྱི་དེ་ལྔ་ལྟ་བུ་དང། གཉིས་པ་རྣམ་ཤེས་དང་ལྡན་པ་ལྟ་བུ་རྣམས་ཡིན། གཉིས་པ་འཆད་པ་ལ། གཟུགས་རྣམ་གཉིས་དང་རྣམ་ཉི་ཤུ། །སྒྲ་ནི་རྣམ་པ་བརྒྱད་ཡོད་དེ། །རོ་ནི་རྣམ་དྲུག་དྲི་རྣམ་བཞི། །རེག་བྱ་
བཅུ་གཅིག་བདག་ཉིད་དོ། །ཞེས་བྱུང། གཟུགས་གྱི་སྐྱེ་མཆེད་ཀྱི་མཚན་ཉིད་ཡོད་དེ། མིག་ཤེས་ཀྱི་བཟུང་བྱ་དེ་དེ་ཡིན་པའི་ཕྱིར་ཀུན་བཏུས་ལས། གཟུགས་གང་ཞེ་ན་འབྱུང་བ་ཆེན་པོ་བཞི་དག་རྒྱུར་བྱས་པ་མིག་གི་དབང་པོའི་སྤྱོད་ཡུལ་
གྱི་དོན་གང་ཡིན་པ་སྟེ། ཞེས་གསུངས་པའི་ཕྱིར། གཟུགས་ཀྱི་སྐྱེ་མཆེད་ཆོས་ཅན། ཁྱོད་ལ་རྩ་བའི་སྒོ་ནས་དབྱེ་ན་གཉིས་སུ་ཡོད་དེ། རང་ཡིན་པའི་ཁ་དོག་དང་དབྱིབས་ཀྱི་གཟུགས་གཉིས་ཡོད་པའི་ཕྱིར། དབྱིབས་འདི་དབྱིབས་ཀྱི་བྱེ་བྲག་
ཡིན་ཏེ། རྒྱལ་སྲས་མ་ལས། དབྱིབས་ཞེས་བྱ་བ་ནི་དབྱིབས་ཀྱི་བྱེ་བྲག་གོ། །ཞེས་སོ། །དེ་ཆོས་ཅན། ཁྱོད་ལ་ཡན་ལག་གི་སྒོ་ནས་དབྱེ་ན་རྣམ་པ་ཉི་ཤུ་ཡོད་དེ། ཁ་དོག་བཅུ་གཉིས་དང། དབྱིབས་བརྒྱད་དུ་ཡོད་པའི་ཕྱིར་ཏེ། རྒྱལ་
སྲས་མ་ལས། འདི་ལྟ་སྟེ་རིང་པོ་ལ་སོགས་པ་ནས་པ་ནས་བྱ་ལ་བ་མ་ཡིན་པ་ལ་ཐུབ་པའི་བར་གྱི་དབྱིབས་རྣམ་བ་བརྒྱད་དང་ལྷག་མ་སྔོན་པོ་ལ་སོགས་པ་ཁ་དོག་རྣམ་པ་བཅུ་གཉིས་ཏེ་རྣམ་པ་ཉི་ཤུ་ཡིན་ནོ། །ཞེས་གསུངས་པའི་ཕྱིར། དང་

[040B] རྩ་བའི་ཁ་དོག་བཞི་དང་ཡན་ལག་གམ་བྱེ་བྲག་གི་ཁ་དོག་བརྒྱད་ཡོད་པའི་ཕྱིར། དང་པོ་གྲུབ་སྟེ། སྔོན་པོ་སེར་ཕོ་དམར་པོ་དཀར་པོ་བཞི་ཡོད་པའི་ཕྱིར། གཉིས་གྲུབ་སྟེ་སྤྲིན་དང་དུ་བ་དང་རྡུལ་དང་ཁུག་སྣ་དང་གྲིབ་མ་དང་
ཉི་མ་དང་སྣང་བ་དང་མུན་པ་རྣམས་ཡོད་པའི་ཕྱིར། རྩ་རྟགས་གཉིས་པ་གྲུབ་སྟེ། རིང་པོ་ཐུད་དུ་ལྷ་མ་པ་ཟླུམ་པོ་མཐོ་བ་དམའ་པ་ཕྱ་ལྡེ་བ་ཕྱ་ལེ་མ་ཡིན་པ་རྣམ་སུ་ཡོད་པའི་ཕྱིར། རང་འགྲེལ་ལས། རྣམ་པ་ཉི་ཤུ་ཞེས་བྱ་སྟེ། འདི་ལྟ་
སྟེ༑ སྔོན་པོ་དང་སེར་པོ་དང་དམར་པོ་དང་རིང་པོ་དང་ཐུང་དུ་དང་ལྷམ་པ་དང་ཟླུམ་པོ་དང་མཐོན་པོ་དང་དམའ་བ་དང་ཕྱ་ལེ་བ་དང། ཕྱ་ལེ་བ་མ་ཡིན་པ་དང་སྤྲིན་དང་དུ་བ་དང་རྡུལ་དང་ཁུག་སྣང་དང་གྲིབ་མ་དང་ཉི་མ་དང་སྣང་བ་དང་མུན་
པའོ༑ ༑ཞེས་བྱུང། སྣང་བ་ཡོད་དེ། ཟླ་བ་དང་སྐར་མ་དང་མེ་དང་སྨན་དང་ནོར་བུ་རྣམས་ཀྱི་འོད་དག་ཡིན་པའི་ཕྱིར། གྲིབ་མ་ཡོད་དེ། རང་འགྲེལ་ལས། གྲིབ་མ་ནི། གང་ན་གཟུགས་རྣམས་སྣང་བའོ། །ཞེས་གསུངས་པའི་ཕྱིར། མུན་
པ་ཡོད་དེ། གཟུགས་མི་སྣང་བར་བྱེད་པའི་ཁ་དོག་ནག་པོ་གཅིག་ལ་འཇོག་པའི་ཕྱིར་ཏེ། རང་འགྲེལ་ལས། བཟློག་པ་ནི་མུན་པའོ། །ཞེས་གསུངས་པའི་ཕྱིར། ལྷ་མ་ཡོད་དེ། ངོས་ཀུན་ནས་མཉམ་པའི་གྲུབ་ཞི་ལྟ་བུ་ཡིན་པའི་ཕྱིར་
ཏེ༑ རྒྱལ་སྲས་མ་ལས། ལྷམ་པ་གྲུབ་ཞིའོ། །ཞེས་སོ། །ཟླུམ་པོ་ཡོད་དེ། རིལ་རིལ་ལྟ་བུ་ཡིན་པའི་ཕྱིར་ཏེ། རྒྱལ་སྲས་མ་ལས། ཟླུམ་པོ་ནི་རིལ་རིལ་པའོ། །ཞེས་གསུངས་པའི་ཕྱིར། མཐོན་པོ་ཡོད་དེ། གཟུག་

[041A]༄༅། །རགས་པ་སོགས་ལ་འཇོག་པའི་ཕྱིར། དམའ་བ་ཡོད་དེ། གཟུགས་དམའ་བ་སོགས་ལ་འཇོག་པའི་ཕྱིར། འདིར་གཟུགས་ཀྱི་སྐྱེ་མཆེད་ཉི་ཤུར་ལྗང་ཁུ་སོགས་མ་འདུས་ཀྱང་དེ་ལྟར་བཤད་
པའི་རྒྱུ་མཚན་ཡོད་དེ། དོགས་པ་བཟློག་པའི་ཆེད་ཡིན་པའི་ཕྱིར་ཏེ། རྒྱལ་སྲས་མ་ལས། སྤྲིན་ལ་སོགས་པ་དེ་དག་སྔོན་པོ་ལ་སོགས་པའི་བྱེ་བྲག་ཏུ་གྱུར་པ་ཡིན་པར་སྒྱུ་མའི་གཟུགས་དང་འདྲ་བའི་ཕྱིར་ལེགས་ཤིག་ཏུ་བཤད་དོ། །
ཞེས་པ་ནས། དེ་ལ་ཕྱིན་ཅི་ལོག་པ་དང་ཐེ་ཚོམ་ཟ་བ་དགག་པའི་ཕྱིར་སྤྲིན་ལ་སོགས་པ་འདི་དག་བཤད་དེ། གཟུགས་ཀྱི་སྐྱེ་མཆེད་ཀྱི་ངོ་བོ་ཉིད་འདི་དག་ཡོད་པ་ཉིད་དོ། །ཞེས་བྱ་བ་ཡིན་ནོ། །ཞེས་གསུངས་པའི་ཕྱིར། རྩ་བ་དང་ཡན་
ལག་གི་ཁ་དོག་ལ་འདྲེན་ཚུལ་གཞན་ཡང་ཡོད་པས་ཤེས་པར་བྱ། དེ་ལ་ཁོ་ན་རེ། ཁ་དོག་དང་དབྱིབས་གཉིས་གང་རུང་ཡིན་ན་གཟུགས་ཀྱི་སྐྱེ་མཆེད་ཡིན་དགོས་པར་ཐལ། གཟུགས་རྣམས་གཉིས་དང། ཞེས་གསུངས་པའི་ཕྱིར་
ན་མཁྱབ་སྟེ། འདིའི་དབྱིབས་དབྱིབས་ཀྱི་བྱེ་བྲས་ཡིན་པར་བཤད་ཟིན་པ་ལྟར་ཡིན་པའི་ཕྱིར། དེར་ཐལ། ཁ་དོག་དང་དབྱིངས་ཡིན་མིན་ཅི་རིགས་ལ་མུ་བཞི་ཡོད་པའི་ཕྱིར། དེར་ཐལ། གཟུགས་ཀྱི་སྐྱེ་མཆེད་དང་ཁ་དོག་
གཉིས་སུ་ཡོད་པ་དབྱིབས་སུ་མེད་པ་སྡེ་སེར་ཡོད་[?]ཡོད་གྱལ་བ་དོན་གཟུགས་ཀྱི་སྐྱེ་མཆེད་དུ་མེད་པ་ལུས་ཀྱིས་མྱོང་བྱར་གྱུར་པའི་རིང་པོ་སོགས་ཡང་ཡོད། དབྱིབས་དང་ལ་དོག་གཉིས་ཀར་ཡོད་པ་སྦྲིན་

[041B] དང་པོ་གྲུབ་སྟེ། རང་འགྲེལ་ལས་གཟུགས་ཀྱི་སྐྱེ་མཆེད་དང་ཁ་དོག་དུ་ཡོད་ལ་དབྱིབས་སུ་མེད་པ་ཡང་ཡོད་དེ། སྔོན་པོ་དང་སེར་པོ་དང་དམར་པོ་དང་དཀར་པོ་དང་གྲིབ་མ་དང་ཉི་མ་དང་སྣང་བ་དང་
མུན་པ་ཞེས་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་རིང་པོ་སོགས་ཀྱི་ཕྱོགས་གཅིག་དེ་ཡིན་པའི་ཕྱིར་ཏེ། རང་འགྲེལ་ལས། དབྱིབས་སུ་ཡོད་ལ་ཁ་དོག་དུ་མེད་པ་ཡང་ཡོད་དེ། རིང་པོ་ལ་སོགས་པའི་ཕྱོགས་ལུས་ཀྱི་
རྣམ་པར་རིག་བྱེད་ཀྱི་ངོ་བོ་ཉིད་དོ། །ཞེས་དང། གང་སྦེལ་ལས་རིང་པོ་ལ་སོགས་པའི་ཕྱོགས་ཞེས་བྱ་བ་ནི་རིང་པོ་དང་ཐུང་དུ་དང་ལྷམ་པ་དང་ཟླུམ་པོ་དང་མཐོན་པོ་དང་དམའ་བ་དང་ཕྱ་ལེ་བ་དང་ཕྱ་ལེ་བ་མ་ཡིན་པ་རྣམས་ཀྱི་ཕྱོགས་གཅིག་
གོ་ཞེས་གསུངས་པའི་ཕྱིར། ཕྱོགས་གཅིག་ཅེས་པ་འདིའི་གོང་འོག་ཀུན་ལ་ཞིབ་ཆ་ཐོན་ཅིག་རྟགས་གསུམ་པ་གྲུབ་སྟེ། རང་འགྲེལ་ལས་གཉིས་ཀར་ཡོད་པ་ཡང་ཡོད་དེ། གཟུགས་ཀྱི་སྐྱེ་མཆེད་ལྷག་མའོ་།ཞེས་དང། རྒྱལ་
སྲས་མ་ལས། གཟུགས་ཀྱི་སྐྱེ་མཆེད་ལྷག་མའོ་ཞེས་བྱ་བ་ནི་རིང་པོ་ལ་སོགས་པ་བསལ་བ་གང་ཡིན་པ་དང་སྤྲིན་དང་དུ་བ་དང་རྡུལ་དང་ཁུག་སྣ་དག་གོ་ཞེས་གསུངས་པའི་ཕྱིར། གཟུགས་ཀྱི་སྐྱེ་མཆེད་བཤད་ཟིན་ཏོ། །སྒྲའི་སྐྱེ་
མཆེད་ཀྱི་མཚན་ཉིད་ཡོད་དེ། རྣ་ཤེས་ཀྱི་བཟུང་བྱ་དེ་དེ་ཡིན་པའི་ཕྱིར་ཏེ། ཀུན་བཏུས་ལས། སྒྲ་གང་ཞེ་ན་འབྱུང་བ་ཆེན་པོ་བཞི་དག་རྒྱུར་བྱས་པ་རྣ་པའི་དབང་པོའི་བཟུང་པའི་དོན་གང་ཡིན་པ་སྟེ། ཞེས་གསུངས་པའི་ཕྱིར་

[042A]༄༅། །སྒྲ་ཆོས་ཅན། རྩ་པའི་སྒོ་ནས་དབྱེ་ན་གཉིས་ཡོད་དེ་དབང་པོས་ཟིན་པ་དང་དེས་མ་ཟིན་པའི་འབྱུང་བ་ཆེན་པོ་རྒྱུར་བྱས་པའི་སྒྲ་གཉིས་ཡོད་པའི་ཕྱིར། མཚན་གཞི་ལག་པ་དང་ནགས་ཚལ་གྱི་
སྒྲ་ལྟ་བུ། རྒྱལ་སྲས་མ་ལས། ད་ལྟར་གྱི་འབྱུང་བ་ཆེན་པོ་དབང་པོ་དང་ཐ་མི་དད་པར་འཇུག་པ་དག་ནི་ཟིན་པ་ཡིན་ལ། གཞན་དག་ནི་མ་ཟིན་པ་ཡིན་ནོ། །ཞེས་སོ། །དེ་ཆོས་ཅན། ཡན་ལག་གིས་དབྱེ་ན་བཞི་ཡོད་དེ། ཟིན་
པ་དང་མ་ཟིན་པ་གཉིས་རེ་རེ་ལ་ཡང་སེམས་ཅན་དུ་སྟོན་པ་སྟེ་རྣམ་པར་རིག་བྱེད་ཀྱི་སྒྲ་དང་མ་ཡིན་པར་སྟོན་པ་སྟེ་རྣམ་པར་རིག་བྱེད་མ་ཡིན་པ་གཉིས་གཉིས་ཏེ་བཞི་ཡོད་པའི་ཕྱིར། དེར་ཐལ་སེམས་ཅན་དུ་སྟོན་མི་སྟོན་ཞེས་པའི་དོན་
ལ་ཁ་ཅིག་སེམས་ཅན་དུ་བགྲང་བ་དང་སེམས་ཅན་མ་ཡིན་པར་བགྲང་པ་ཟེར་ཅིང་དེའི་དོན་སེམས་ཅན་གྱི་རྒྱུད་ལས་བྱུང་མ་བྱུང་ལ་འཆད་བ་མི་འཐད་པའི་ཕྱིར་ཏེ། རྒྱལ་སྲས་མ་ལས། སེམས་ཅན་དང་སེམས་ཅན་མ་ཡིན་པར་སྟོན་
པ་ཞེས་[?]མ་ནི་ངག་གི་རྣམ་པར་རིག་བྱེད་ཀྱི་སྒྲ་དང་དེ་ལས་མ་གཏོགས་པ། ཞེས་གསུངས་པའི་ཕྱིར་དང། དེ་སློབ་དཔོན་གྱི་ཡང་དགོངས་པ་ཡིན་ཏེ། རང་འགྲེལ་ལས། སེམས་ཅན་དུ་སྟོན་པ་ནི་ངག་གི་རྣམ་པར་རིག་བྱེད་ཀྱི་སྒྲའོ། །གཞན་
གེ་སེམས་ཆན་སྟོན་ཐལ་ཡིན་པའོ། །ཞེས་གསུངས་པའི་ཕྱིར་དང་གཞང་སྒྲོན་ལས་ཀྱང་དེ་ལྟར་བཤད་པའི་ཕྱིར། དེ་ཆོས་ཅན་ཉིད་ལག་གི་ཕྱིན་བརྒྱད་ཡོད་དེ། ཟིན་པའི་སྒྲ་སེམས་ཅན་དུ་སྟོན་པ་ལ་སྟ་ན་མི་སྙན་གཉིས་

[042B] ཟིན་པའི་སྒྲ་སེམས་ཅན་དུ་སྟོན་པ་མ་ཡིན་པ་ལ་སྙན་མི་སྙན་གཉིས་ཏེ་བཞི་ཡོད་པ་གང་ཞིག་མ་ཟིན་པའི་སྒྲ་སེམས་ཅན་དུ་སྟོན་པ་ལ་ཡང་སྙན་མི་སྙན་གཉིས་དང། མ་ཟིན་པའི་སྒྲ་སེམས་ཅན་དུ་མི་སྟོན་པ་ལ་ཡང་སྙན་མི་སྙན་
གཉིས་དང་བཞི་སྟེ་བརྒྱད་ཡོད་པའི་ཕྱིར། དང་པོ་གྲུབ་སྟེ་སྐྱེས་བུས་གླུ་ལེན་པ་དང་སྐྱེས་བུས་ཚིག་རྩུབ་སྲྨ་བ་དང་སྐྱེས་བུས་གླིང་བུ་འབུད་པ་དང། ཁུ་ཚུར་གྱི་སྒྲ་བཞི་ལྟ་བུ་ཡིན་པའི་ཕྱིར། གཉིས་བགྲུབ་སྟེ། སྤྲུལ་པས་ཆོས་
འཆད་པ་དང། སྤྲུལ་པས་ཚིག་རྩུབ་པ་དང་རྔ་སྒྲ་དང་ཆུ་སྒྲ་བཞི་ལྟ་བུ་ཡིན་པའི་ཕྱིར། ཁ་ཅིག་ཟིན་མ་ཟིན་གཉིས་ཀའི་སྒྲ་ལག་པའི་རྫ་རྡ་ལྟ་བུ་འདོད་པ་ཀུན་བཏུས་དང་མཐུན་ཀྱང་སློབ་དཔོན་འདེས་བཀག་གོ་སྣ་ཤེས་ཀྱིས་བཟུང་པའི་
དོན་དྲིའི་སྐྱེ་མཆེད་ཀྱི་མཚན་ཉིད་ཡིན་ཏེ། ཀུན་བཏུས་ལས། དྲི་གང་ཞེ་ན་འབྱུང་བ་ཆེན་པོ་བཞི་དག་རྒྱུར་བྱས་པ་སྣའི་དབང་པོས་བཟུང་པའི་དོན་གང་ཡིན་པ་སྟེ། ཞེས་གསུངས་པའི་ཕྱིར། དེ་ཆོས་ཅན། རྩ་བའི་དབྱེ་བ་གཉིས་ཡོད་
དེ༑ དྲི་ཞིམ་པ་དང་དྲི་བ་གཉིས་ཡོད་པའི་ཕྱིར། དེ་ཆོས་ཅན་ཡན་ལག་གི་སྒོ་ནས་དབྱེན་བཞི་ཡོད་དེ། དྲི་ཞིམ་པ་ལ་མཉམ་མི་མཉམ་གཉིས་དང། དྲི་ང་བ་ལ་མཉམ་མི་མཉམ་གཉིས་ཏེ་བཞི་ཡོད་པའི་ཕྱིར། མཉམ་
པའི་དྲི་དང་མི་མཉམ་པའི་དྲིའི་དོན་ཡོད་དེ། ཤས་མི་ཆེ་པའི་དྲི་ནི་མཉམ་པའི་དྲིའི་དོན་དང། ཤས་ཆེ་པའི་དྲི་ནི་མི་མཉམ་པའི་དྲིའི་དོན་ཡིན་པའི་ཕྱིར་ཏེ། གང་སྤེལ་ལས། དེ་ལ་དྲི་མཉམ་པ་ནི་གང་ཤོས་མི་ཆེ་པའོ། །དྲི་མི་

[043A]༄༅། །མཉམ་པ་ནི་ཤས་ཆེ་པའོ། །ཞེས་དང། རྒྱལ་སྲས་མ་ལས། དྲི་མཉམ་པ་དང་དྲི་མི་མཉམ་པའི་ཕྱིར་ཞེས་བྱ་བ་ནི་དྲི་ཤས་ཆེ་བ་མ་ཡིན་པ་དང་ཤས་ཆེ་བའི་ཕྱིར་རོ་ཞེས་བྱ་པའི་ཐ་ཚིག་གོ། ཞེས་
གསུངས་པའི་ཕྱིར། འདིའི་མཉམ་མི་མཉམ་ལྷན་སྐྱེས་རེ་རེ་རུང་ཙམ་ཡོད་ཀྱང་གཙོ་བོར་སྦྱར་པའི་དྲི་འམ་ཚོགས་པའི་དྲི་དགོས་ཏེ། མཉམ་མི་མཉམ་གྱི་ཚུལ་དཔྱད་པས་ཤེས་པའི་ཕྱིར། སྒྲ་བཤད་ཡོད་དེ། སྣོམ་པས་ན་
དྲི་ཞེས་བརྗོད་པའི་ཕྱིར། ལྕེ་ཤེས་ཀྱི་གཟུང་དོན་སྐྱེ་མཆེད་དེ་རོའི་སྐྱེ་མཆེད་ཀྱི་མཚན་ཉིད་ཡིན་ཏེ། ཀུན་བཏུས་ལས། རོ་གང་ཞེན་འབྱུང་བ་ཆེན་པོ་བཞི་དག་རྒྱུར་བྱས་པ་ལྕེའི་རྣམ་པར་ཤེས་པའི་གཟུང་པའི་དོན་གང་
ཡིན་པ་སྟེ། ཞེས་གསུངས་པའི་ཕྱིར། དེ་ཆོས་ཅན། ཁྱོད་ལ་དབྱེ་ན་དུ་མ་ཡོད་དེ། རྩ་བའི་དབྱེ་བ་དྲུག་དང་དེ་ལས་ཉིང་ལག་གིས་ཕྱེན་དྲུག་དྲུག་སྟེ་སོ་དྲུག་དང། དེ་དག་གི་རོ་འཛུ་བ་དང་ཕན་པ་སོགས་ཀྱིས་ཕྱེན་བརྒྱ་རྩ་བརྒྱད་
དང༑ བསྲེས་པས་སྦྱོར་བས་ཕྱེན་མང་རབ་གཅིག་བུ་ལ་འང་རོ་མང་པོ་འབྱུང་བ་ལྟ་བུ་མཐའ་ཡས་པ་ཡོད་པའི་ཕྱིར། དང་པོ་གྲུབ་སྟེ། མངར་སྐྱུར་གཉིས་ཁ་བ་དང་སྐ་བ་གཉིས་ཚྭ་དང་ལན་ཚྭ་བ་གཉིས་སྟེ་དྲུག་ཡོད་པའི་
ཕྱིར་ཏེ། ཏིག་ཏའི་རོ་ལྟ་བུ་ཁ་བ་དང་ཨ་རུ་རའི་རོ་ལྟ་བུ་སྒ་བ་ཡིན་ནོ། །གཉིས་བ་གྲུབ་སྟེ། མངར་པའི་མངར་བ་སོགས་དྲུག་དྲུག་ཕྱེ་པས་སོ་དྲུག་ཡོད་པའི་ཕྱིར། གསུམ་པ་གྲུབ་སྟེ། དེ་དག་སོ་དྲུག་གི་རེ་རེ་ལའང་མྱང་ཚེ་

[043B] འཇུ་བར་མངོན་དུ་ཕྱོགས་ཚེ་ལུས་ཤེས་ལ་མི་གཉོད་པའི་རོ་རེ་དང། ཞུ་ཚེ་ལུས་སེམས་ལ་ཕན་འདོགས་པའི་རོ་རེ་སྟེ་གསུམ་གསུམ་ཕྱེ་པས་བརྒྱ་དང་བརྒྱད་ཡོད་པའི་ཕྱིར། རྟགས་
བཞི་བ་གྲུབ་སྟེ། གང་སྤེལ་ལས། རང་བཞིན་གྱི་བྱེ་བྲག་ཁས་བླངས་ནས་བྱེ་བྲག་དྲུག་བསྟན་གྱི་དེ་དག་སྦྱོར་པའི་བྱེ་བྲག་ལས་ནི་མཐའ་ཡས་སོ། །ཞེས་དང། རྒྱལ་སྲས་མ་ལས། གཞིའི་རིགས་དྲུག་གི་དབང་དུ་
བྱས་ནས་དེ་སྐད་བཤད་ཀྱི་རོ་དྲུག་ཕན་ཚུན་ཕྲད་པའི་ཁྱད་པར་ལས་ནི་རོའི་རྣམ་པ་མང་པོར་འགྱུར་ཏེ། སྨན་དབྱད་ཙ་ཀྲ་ཀ་ལས་གཅིག་དང་གཉིས་དང་གསུམ་དང་བཞི་དང། ལྔ་དང་དྲུག་ཕྲད་པའི་སྦྱོར་པ་ལས་རོ་དྲུག་ཅུ་ཙ་གསུམ་
བསྟན་ཏོ། །ཞེས་གསུངས་པའི་ཕྱིར། དེ་ཆོས་ཅན། སྒྲ་བཤད་ཡོད་དེ། མྱང་བར་བྱ་བསན་རོ་ཞེས་བརྗོད་པའི་ཕྱིར་ཏེ། རྒྱལ་སྲས་མ་ལས། མྱང་བར་བྱ་བས་ན་རོ་སྟེ། ཞེས་སོ། །ལུས་ཤེས་ཀྱེ་གཟུང་དོན་གྱི་སྐྱེ་མཆེད་དེ་
རིག་བྱའི་སྐྱེ་མཆེད་ཀྱི་མཚན་ཉིད་ཡིན་ཏེ། ཀུན་བཏུས་ལས། རེག་བྱའི་ཕྱོགས་གཅིག་གང་ཞེན་འབྱུང་བ་ཆེན་པོ་བཞི་དག་རྒྱུར་བྱས་བ་ལུས་ཀྱིས་གཟུང་པའི་དོན་གང་ཡིན་པ་སྟེ། ཞེས་གསུངས་པའི་ཕྱིར། རེག་བྱའི་ཕྱོགས་
གཅིག་ཞེས་པ་འབྱུང་བ་བཞི་ཡང་རེག་བྱའི་ཕྱོགས་གཅིག་དང་འབྱུང་འགྱུར་གྱི་དེ་གཉིས་སྟོན་པའི་ཚིག་གོ་སྐྱེ་མཆེད་ལྔ་ལ་འབྱུང་བ་ཆེན་པོ་བཞིས་རྒྱུར་བྱས་ཚུལ་དུམ་ཡོང་དེ། སྐྱེད་པའི་དང་རྟེན་པའི་དང་གནས་པའི་དང་

[044A]༄༅། །རྟོན་པའི་དང་འཕེལ་པའི་རྒྱུ་བྱེད་པའི་བར་ལྔ་བོ་ཅི་རིགས་ཀྱི་རྒྱུ་བྱེད་པའི་ཕྱིར་ཏེ། ཀུན་བཏུས་ཀྱི་འགྲེལ་པ་ལས་འབྱུང་བ་ཆེན་པོ་བཞི་དག་རྒྱུར་བྱས་པ་ནི་སྐྱེད་པ་དང་བརྟེན་པ་དང་གནས་པ་
དང་རྟོན་ལ་དང་འཕེལ་པར་བྱེད་པའི་རྒྱུ་ཡིན་པའི་ཕྱིར་རོ་།ཞེས་གསུངས་པའི་ཕྱིར། ཁ་ཅིག་སྐྱེ་མཆེད་ལྔ་ཀའི་མཚན་ཉིད་ལ་ཕྱིའི་སྐྱེད་མཆེད་ཅེས་སྦྱོར་བ་མི་འཐད་དེ། དེ་ལྔ་ཕྱིའི་སྐྱེ་མཆེད་མི་དགོས་པའི་ཕྱིར་ཏེ། ཕྱི་
ནང་གི་འཇོག་ཚུལ་དུ་མ་ཡོད་པའི་ཕྱིར། དེ་ཆོས་ཅན། དབྱེན་བཅུ་གཅིག་ཡོད་དེ། འབྱུང་བ་ཆེན་པོ་གཞི་དད་འབྱུང་འགྱུར་བདུན་ཡོད་པའི་ཕྱིར་ཏེ། རང་འགྲེལ་ལས། འབྱུང་བཚན་པོ་བཞི་དག་དང་འཇམ་པ་ཉིད་དང་རྩུབ་པ་ཉིད་
དང་ལྕི་བ་ཉིད་དང། ཡང་བཉིད་དང་གྲད་བ་དང་བཀྲེས་པ་དང་སྐོམ་པའོ། །ཞེས་གསུངས་པའི་ཕྱིར། ལྕི་ཡང་གི་དོན་ཡོད་དེ། ཞོ་སྲང་སོགས་སུ་གཞལ་རྒྱུ་ཡོད་པ་ལྕི་པ་དང། དེ་མེད་པའི་རེག་བྱ་ཡང་བར་འཇོག་པའི་ཕྱིར། མཚན་
གཞི་གསེར་ལྟ་བུ་སྔམ་དང་བྱ་སྒྲོ་ལྟ་བུ་ཕྱི་མ་ཡིན་ནོ་།གཟུགས་ཁམས་ན་བཀྲེས་སྐོམ་མེད་ཀྱང་འབྱུང་འགྱུར་གྱི་རེག་བྱ་ལྷག་མ་ཡོད་དེ། འབྱུང་འགྱུར་གྱི་རིག་བྱ་ལྷག་མ་ལྔ་ཡོད་པའི་ཕྱིར་ཏེ། གང་སྤེལ་ལས། ཡང་བ་ལ་སོགས་
པ་ལྷག་མ་རྣམ་པ་ལྔ་ནི་ཡོད་དེ། །ཞེས་གསུངས་པའི་ཕྱིར། དེ་ལ་ཁོ་ན་རེ། འོ་ན་གདགས་པ་ལས། བྱང་གི་སྒྲ་མི་སྙན་བརྣམས་ཀྱི་དཔག་བསམ་ཤིང་གི་གོས་ནི་སུང་གཅིག་འཇལ་ལོ། །རྒྱ་ཆེན་སྔེ་བཞི་བ་རྣམས་ཀྱི་ནི་

[044B] །སུམ་ཅུ་རྩ་གསུམ་བ་རྣམས་ཀྱི་ནི་དེའི་ཕྱེད་དོ། །ཞེས་པ་ནས། གཞན་འཕྲུལ་དབང་བྱེད་པ་རྣམས་ཀྱིས་དཔག་བསམ་ཤིང་གི་གོས་ནི་སྲང་གི་བཞི་ཆའི་བཅུ་དྲུག་ཆ་འཇལ་གྱི་དེ་ཡན་ཆད་གཟུགས་ན་སྤྱོད་བ་རྣམས་ཀྱི་
གོས་དག་ནི་མི་འཇལ་ལོ། །ཞེས་བྱ་བ་འདིས་སྒྲ་མི་སྙན་གྱི་དཔག་བསམ་ཤིང་གི་གོས་ལ་ལྕིད་སྲང་གང་རྒྱལ་ཆེན་སྣྡེ་བཞིའི་གོས་དེ་ལ་ལྕིད་སྲང་ཕྱེད། སུམ་ཅུ་རྩ་གསུམ་པའི་དེ་ལ་ལྕིད་དེ་ཡེ་ཕྱེད་དང། དེ་ལྟར་རིམ་པས་འདོད་ལྷ་
རེགས་དྲུག་གི་ལྷག་མའི་གོས་སྔམ་མའི་གོས་ལས་ལྕིད་ཕྱེད་ཕྲིད་ཕྲི་ནས། གཞན་འཕྲུལ་པའི་དེ་ལ་ལྕིད་སུད་གི་བཞི་ཆའི་ཡང་གཅུ་དྲུག་ཆ་དང། དེ་ཡང་ཆད་གཟུགས་ན་མེད་མང་བཤད་པ་ཨི་འཐད་པར་ཐལ། གསུངས་
ཁམས་ན་ལྕི་བ་ཡོད་པའི་ཕྱིར་ན་མ་ཁྱབ། ཁྱབ་སྟེ། ལྕི་པ་ཡོད་ན་གཞལ་ཏུ་རུང་པའི་ཕྱིར་ན་ཡང་མ་ཁྱབ། དེ་ན་དེ་མེད་པར་ཐལ། གཟུགས་ཁམས་ཀྱི་སེམས་ཅན་གྱི་ལུས་རྣམས་དང། དེའི་རྟེན་རྣམས་ནོར་བུའི་འདི་
བཞིན་དངས་པའི་ཕྱིར་ན་མ་ཁྱབ་སྟེ། ལུང་དེའི་དོན་ནི། དེ་ན་གོས་རེ་ཡིན་ནས། མི་འཇལ་བར་བཤད་པ་ཡིན་ཡང་དུ་མ་བསགས་ཞིང་འདུས་ན་འཇལ་རྒྱུ་ཡོད་པའི་ཕྱིར་ཏེ། དཔེར་ན་ཀ་ཤིའི་མེ་ཏོག་གི་སྣལ་མ་བསྡུས་པ་
དང་བརྐྱངས་པ་བཞིན་ནོ། །རང་འགྲེལ་ལས། གལ་ཏེ་དེན་གོས་རེ་རེ་ནས་མི་འཇལ་ཡང་པ་སགས་པ་དག་ནི་འཇལ་ལོ། །ཞེས་དང། གང་སྦེལ་ལས། དེལ་གདགས་པའི་བསྟན་བཅོས་གཟུགས་པར་བྱ་པའི་ཕྱིར། ནས་

[045A]༄༅། །འདི་ཇི་ལྟར་ཤེས་པར་བྱ་ཞེ་ན། བསྡུས་པ་དང་བརྐྱངས་པ་ལས་ཏེ། ཀ་ཤིའི་མེ་ཏོག་གི་སྣལ་མ་བཞིན་ནོ། །ཞེས་གསུངས་པའི་ཕྱིར། གྲང་པ་ཡོད་ཚུལ་ལ་བརྩད་ཚུལ་མང་ཡང་མ་སྤྲོས་
གཟུགས་ཀྱི་སྐྱེ་མཆེད་དབྱེ་བ་དེ་ལྟར་བཤད་པའི་རྒྱུ་མཚན་ཡོད་དེ། ཀུན་བཏུས་ལས་གཟུགས་ཀྱི་སྐྱེ་མཆེད་ཉེར་ལྔར་བཤད་པ་དེ་མཚན་ཉིད་དང། གནས་དང། ཕན་གནོད་དང། བྱེད་པའི་རྟེན་དང་བྱེད་པའི་མཚན་ཉིད་
དང༑ རྒྱན་དང་དྲུག་གི་སྒོ་ནས་དབྱེ་བ་ལྟ་བུ་ཡིན་པའི་ཕྱིར་རོ། །དེ་ལྟར་བཞས་ཚུལ་ཡོད་དེ། མཚན་ཉིད་ལས་ཁ་དོག་བཞི་དང་གནས་ལས་རིང་པོ་ནས་དམའ་པའི་བར་བཅུ་དང། ཕན་གནོད་ཀྱིས་གྲིབ་མ་ནས་ཁུག་སྣའི་
བར་བརྒྱད་དང། བྱེད་པའི་རྟེན་གྱིས་མངོན་པར་སྐབས་ཡོད་དང་བྱེད་པའི་མཚན་ཉིད་རྣམ་པར་རིག་བྱེད་དང། རྒྱན་གྱིས་རྒྱན་རྣམ་མྑ་ལ་དོག་གཅིག་པ་བཞག་པའི་ཕྱིར་ཏེ། ཀུན་བཏུས་ལས། འདི་ལྟ་སྟེ་སྔོན་པོ་དང་སེར་
འོང་དམར་པོ་དན་དཀར་དང་རིང་པོ་དང་ཐུང་དུ་དང་ལྷམ་པ་དང་ཟླུམ་པོ་དང་རྡུལ་ཕྲ་མོ་དང་རགས་པ་དང་ཕྱ་ལ་བ་དང་ཕྱ་བ་མ་ཡིན་པ་དང་མཐོན་པོ་དང་དམའ་བ་དང་གྲིབ་མ་དང་ཉིད་མ་དང་སྣང་པ་དང་མུན་པ་དང་སྦྲིན་དང་དུ་པ་དང་རྡུལ་དང་
ཁུགས་དང་མངོན་པར་སྐབས་ཡོད་པ་དང་རྣམ་པར་རིག་བྱེད་དང་རྣམ་མཁའ་ཁ་དོག་གཅིག་པའོ། །ཞེས་དང། དེའི་འགྲེལ་བ་རྒྱལ་སྲས་མ་ལས། སྔོན་པོ་ལ་སོགས་པ་གཟུགས་རྣམ་པ་ཉི་ཤུ་རྩ་ལྡ་ནི་མཚན་ཉིད་དང་

[045B]མཚན་ཉིད་དང་རྒྱན་དང་རྣམ་པ་དྲུག་གིས་རྣམ་པར་གཞག་པར་རིག་པར་བྱའོ། །བཞི་དང་བཅུ་དང་བརྒྱད་དང་གཅིག་དང་གཅིག་དང་གོ་རིམས་བཞིན་ནོ། །ཞེས་གསུངས་
པའི་ཕྱིར། གཟུགས་ཀྱི་སྐྱེ་མཆེད་དེ་དག་གིས་ལས་བྱེད་ཚུལ་དུ་མ་ཡོད་དེ། གཟུགས་ཀྱི་སྐྱེ་མཆེད་རིགས་གཅིག་གིས་མིག་གི་རྣམ་ཤེས་སྐྱེད་པ་ཡང་ཡོད། གཟུགས་ཀྱི་སྐྱེ་མཆེད་རིགས་མང་པོས་མིག་གི་རྣམ་ཤེས་སྐྱེད་པ་ཡོད་པའི་ཕྱིར་
དང་པོ་གྲུབ་སྟེ། སྔོན་པོ་ལྟ་བུའི་རིགས་གཅིག་ཁོ་ན་ལ་དམིགས་པའི་ཚེ་དེ་ལྟར་སྐྱེ་པའི་ཕྱིར། གཉིས་པ་གྲུབ་སྟེ། ཁྲ་བོ་དང་ནོར་བུའི་སྣ་ཚོགས་པ་ལྟ་བུ་ལ་དམིགས་པས་དེ་ལྟར་སྐྱེ་པའི་ཕྱིར། དེས་རྣ་བ་དང་སྣ་ལྕེ་ལུས་ཤེས་
རྣམས་ལ་རིགས་བསྒྲེ་བར་བྱ་སྟེ། རྣ་ཤེས་སྒྲ་གཅིག་གིས་སྐྱེད་པ་རྔ་བ་ཊ་ཧ་ལྟ་བུ་གཅིག་ལ་བརྟེན་པ་དང་དེ་སྒྲ་དུ་མས་བསྐྱེད་པ་ཅ་ཅོ་དང་གླུ་དབྱངས་དུ་མ་ཉན་པ་ལྟ་བུ་ནས། ལུས་ཤེས་རིག་བྱ་གཅིག་གིས་སྐྱེད་པ་འཇམ་པ་ལྟ་བུ་གཅིག་
[?]མ་བ་དང། དུ་མས་སྐྱེད་པ་འབྱུང་བ་གཉིས་གཅོད་པ་ལྟ་བུའི་བར་ཡིན་པའི་ཕྱིར། དུ་མས་སྐྱེད་ན་རིགས་མི་འདྲ་བ་རྫ་ཙམ་དུས་གཅིག་ཏུ་དབང་པོའི་རྣམ་ཤེས་གཅིག་གིས་གཅོད་ཚུལ་ཡོད་དེ། ཡུལ་དང་ཕྲད་མི་དགོས་
པ་[?]པའི་ཤེས་གཉིས་ལ་གྲངས་ཤིན་ཏུ་མང་པོ་ཡང་གཅོད་རུང་ཟར་མ་ཟད་ཕྲད་དགོས་པར་སྣ་ལྕེ་ལུས་ཀྱི་རྣམ་ཤེས་གསུམ་ལ་ཡང་རང་གི་ཡུལ་རིགས་མི་འདྲ་བ་ལྔ་དང་དྲུག་དང་བདུན་དང་ཤིན་ཏུ་མང་ཚེ་བཅུ་གཅིག་གི་བར་ཡང་

[046A]༄༅། །གཅོད་པ་ཡོད་པའི་ཕྱིར་ཏེ། དཔེར་ན་རྒྱལ་ཆེན་ལྟོ་བཀུག་པ་རྣམས་ཀྱི་ལུས་ཤེས་ཀྱིས་རེག་བྱ་བཅུ་གཅིག་གཅོད་པ་ཡིན་པའི་ཕྱིར་ཏེ། གང་སྤེལ་ལས། ཡང་རེས་འགའ་ནི་གསུམ་དང་བཞི་
ནས་ལྔའི་བར་གྱིས་ཏེ་འབྱུང་བ་རྣམས་དང་འཇམ་པ་ལ་སོགས་པ་གཅིག་གིས་ཏེ། ཞེས་དང། ཡང་དེ་ཉིད་ལས། དེའི་ཕྱིར་དྲུག་དང་བདུན་དང་བཅུ་གཅིག་གི་པར་དག་གིས་ཀྱང་རྒྱལ་ཆེན་ལྟོ་བཀུག་པ་རྣམས་ལ་ལུས་ཀྱི་རྣམ་པར་
ཤེས་བ་རེག་བྱ་བཅུ་གཅིག་གི་ཡུལ་ཅན་རྣམ་བ་བྱེ་བྲག་དུ་མ་བཅད་པ་སྐྱེ་བ་ཡིན་ནོ། །ཞེས་གསུངས་པའི་ཕྱིར། ལྕེ་ཤེས་དང་ལུས་ཤེས་ཀྱི་ཡུལ་ལས་རྣམས་ཤེས་སྔ་ཕྱིར་སྐྱེ་ཚུལ་ཡོད་དེ། སྤྱིར་དེ་གཉིས་ཀྱི་ཡུལ་དུས་མཉམ་ན་
ཡུལ་གང་ཤེས་ཆེ་བའི་རྣམ་ཤེས་སྐྱེལ་ཡུལ་དང་ཕྲད་ན་ལྕེ་ཤེས་སྔོན་ལ་སྐྱེ་པའི་སྐྱེ་བའི་ཕྱིར། རྣམ་ཤེས་ལྔས་ཡུལ་དུ་མ་འདུས་པ་ལ་དམིགས་པ་ཡིན་ཏེ། རྣམ་ཤེས་ལྔའི་ཡུལ་རྡུལ་ཕྲ་རབ་བསགས་པ་དགོས་པར་ཆོས་
མངོན་པ་ལས་བཤད་པའི་ཕྱིར། མདོ་སྡེ་བ་ན་རེ། འོ་ན་རང་སྤྱི་གང་ལ་དམིགས་ཞེ་ན་སྒྲ་རྟོགས་གིས་བཏགས་པའི་སྤྱི་མཚན་ལ་དམིགས་པ་མིན་ཀྱང་དུ་མ་བསགས་པའི་སྤྱི་ལ་དམིགས་པ་དང་རང་གི་མཚན་ཉིད་ལ་རང་མཚན་
དུ་བཤད་པའི་རང་མཚན་ལ་དམིགས་པ་མི་འགལ་ཏེ། གཞན་དུ་ན་དུ་མ་ལ་དམིགས་པ་མེད་པར་འགྱུར་བ་དང། གཟུགས་རུང་ལྟ་བུ་ལ་དམིགས་པ་ནི་ཚོགས་སྤྱི་དང་དེ་འདྲ་བའི་རང་མཚན་ལ་དམིགས་བ་གཉིས་ཀ་ཡིན་པའི་

[046B] འདིའི་རྗེས་སུ་རང་འགྲེལ་དང་འགྲེལ་བཤད་གཉིས་ཀའི་རང་མཚན་སྤྱི་མཚན་སོགས་ཀྱི་རྩོད་ཚུལ་དེ་རྣམ་འགྲེལ་སོགས་སུ་བཀོད་པས་ཤེས་པ་གལ་ཆེ་ཡང་ཡེ་གེ་མང་དོགས་ནས་མ་སྤྲོས། ཡུལ་གྱིས་རྣམ་ཤེས་
སྐྱེད་ཚུལ་དང་རྣམ་ཤེས་ཀྱིས་ཡུལ་འཛིན་ཚུལ་འདི་ལྟར་ཤེས་པ་ནི་མངོན་པ་བཤད་པའི་དགོས་པ་ཡིན་པས་ཞིབ་དཔྱོད་བྱེད་དགོས་ཏེ། རང་འགྲེལ་ལས། དབང་བོ་ལྔ་དང་དོན་ལྔ་དང་དེ་དག་ཇི་ལྟར་འཛིན་པ་ཡང་བཤད་ཟིན་ཏོ། །
ཞེས་གསུངས་པའི་ཕྱིར། སྨྲས་བ། མ་སྨད་དབང་བོ་ལྔ་ཡི་གྲོང་ཁྱེར་དུ། །དོན་ལྔའི་ཉེར་སྤྱད་ལྷ་རྫས་བཀྲ་བའི་མ་དངས་།རྣམ་ཤེས་རི་མོ་མཁན་གྱིས་མང་བཀོད་པས། །སྐྱེ་འཕགས་ཚོགས་ཀུན་དོ་མཚར་གཟིགས་མོས་བྲེལ། །ཡུལ་
གྱི་སྣང་བ་འཇའ་ལྟར་བཀྲ་བའི་ཆ། །བརྒྱ་ཕྲག་ཕྱེ་ཡང་རྟག་གཅིག་རིལ་བོའི་བདག་མི་དམིགས་སྟོང་དང་བདག་མེད་མཐུན་པའི་དཔེར་།འདུས་མ་བྱས་པའི་ནམ་མཁའ་འདི་ཇི་བཞིན། །དབང་དོན་བཅུ་ཕྲག་སྐྱེ་གནས་ངོ་བོ་སོགས་
མ་འདྲེས་མ་འཁྲུབ་དབྱིག་གཉེན་ཕེབས་པ་བཞིན། །ལྷོད་ལྷོད་འགྲིན་པའི་ལམ་ནས་འཆད་པའོ། །འཕགས་བོད་ལྗོངས་སུ་གཉིས་པ་འདིར་གཞན་སུ། །ཞེས་པར་སྐབས་སྐབས་ཀྱི་ཚིགས་སུ་བཅད་པའོ། །གསུམ་པ་རྣམ་པར་རིག་བྱེད་མ་ཡིན་
པའི་གཟུགས་བཤད་པ་ལ། །གཡེངས་དང་སེམས་མེད་པ་ཡི་ཡང། །དགེ་དང་མི་དགེ་རྗེས་འབྲེལ་གང། །འབྱུང་བ་ཆེ་རྣམས་རྒྱུར་བྱས་བ་།དེ་ནི་རྣམ་རིག་བྱེད་མིན་བརྗོད། །ཅེས་བྱུང། འདི་ལ་སྤྱི་དོན་དང་གཞུང་གི་དོན་

[047A]༄༅། །གཉིས། དང་པོ་ལ། གྲུབ་མཐའ་བཞིའི་འདོད་ཚུལ་དང་མཛོད་འགྲེལ་མཁན་རྣམས་བཞེད་ཆུལ། །བོད་ཀྱི་མངོན་པའི་ལུགས་དཔྱད་པ་གསུམ་ལས། དང་པོ་ནི། གྲུབ་མཐའ་བཞིའི་འདོད་
ཚུལ་ཡོད་དེ། བྱེ་སྨྲ་དང་ཐལ་འགྱུར་རང་གཉིས་ཀྱིས་རྣམ་རིག་མ་ཡིན་པའི་གཟུགས་དེ་གཟུགས་མཚན་ཉིད་བར་འདོད་པ་གང་ཞིག་མདོ་སེམས་རང་རྒྱུད་པ་གསུམ་གྱི་རྣམ་རིག་མ་ཡིན་པའི་གཟུགས་ཡོད་ཀྱང་གཟུགས་མ་ཡིན་པར་འདོད་
པའི་ཕྱིར། དང་པོ་གྲུབ་སྟེ། བྱེ་སྨྲ་ནི་འཆད་པར་འགྱུར་ལ་ཐལ་འགྱུར་བས་ཀྱང་ཆོས་ཀྱི་སྐྱེ་མཆེད་པའི་ཀུན་བཏགས་པའི་གཟུགས་སུ་འདོད་པའི་ཕྱིར་ཏེ། རྩ་ཤེས་ལས། སྲིད་བ་དེ་ཡང་ཕུང་པོ་ལྔ། །ཞེས་དང། བུ་དྡྷ་པཱ་ལི་ཏ་
ལས༑ སྲིད་པ་དེ་ཡང་ཕུང་བོ་ལྔ་ཡིན་པར་ཤེས་པར་བྱའོ། །ཞེས་དང། །ཚིག་གསལ་ལས། དེ་ལ་ལུས་དང་དག་གི་ལས་ནི། གཟུགས་ཀྱི་ཕུང་པོའི་རང་བཞིན་ཡིན་ལ། ཡིད་ཀྱི་ལས་ནི་ཕུང་བོ་བཞིའི་རང་བཞིན་ཏེ། ཞེས་དང་
འཕགས་པ་ལྷའི་སྤྱོད་བསྡུས་ལས་ཀྱང། རང་རིག་བཙམ་ཞིག་གི་རྣམ་བར་རིག་བྱེད་མ་ཡིན་པ་ནི། ཞེས་དང། རྣམ་བཤད་དགོངས་པ་རབ་གསལ་ལས། དེ་ལ་ཆོས་ཀྱི་སྐྱེ་མཆེད་པའི་གཟུགས་ལྔ་ནི་དངོས་སྨྲའི་གྲུབ་མཐའི་
བརྟགས་པ་མིན་གྱི། མདོ་ལས་ཀྱང་གསུངས་ཤིང་རང་ཉིད་དེ་ལྟར་བཞེད་དོ། །ཞེས་གསུངས་པའི་ཕྱིར། དེ་ཆོས་ཀྱི་སྐྱེ་མཆེད་པའི་གཟུགས་ཡིན་ཏེ། དེ་ཡུལ་སྤྱད་པ་དང་རེག་པ་གང་རུང་གིས་གཟུགས་སུ་རུང་པས་གཟུགས་

[047B] དཔེར་ན་རྨི་ལམ་གྱིས་པདྨ་མཐོང་པ་བཞིན་ནོ། །དེ་སྐད་དུ་དགོངས་པར་བ་གསལ་ལས། རྨི་ལམ་ན་དབང་ཤེས་མེད་པས་ཡུལ་ལྔར་སྣང་བ་རྣམས་ནི་ཡིད་ཤེས་ཁོ་ན་ལ་སྣང་བས་
ན༑ དེ་ལ་གཟུགས་ཀྱི་སྐྱེ་མཆེད་སོགས་ལྔར་བཞག་ཏུ་མེད་ཀྱང་ཡིད་ཀྱི་ངོ་བོར་ཀེང་རུས་གསལ་བར་སྣང་བ་ལྟ་བུ་ཆོས་ཀྱི་སྐྱེ་མཆེད་དུ་འཇོག་བ་དང་འདྲ་བས་ཆོས་ཀྱི་སྐྱེ་མཆེད་ཀྱི་གཟུགས་ཡིན་ལ་དེ་ཡང་དེའི་གཟུགས་ལྔའི་ཀུན་བཏགས་
པའི་གཟུགས་ཡིན་ནོ། །འདིས་ནི་འདི་འདྲ་མང་བོ་ཤེས་བར་བྱའོ་།ཞེས་གསུངས་པའི་ཕྱིར། རྒྱས་པར་གཞན་དུ་བཤད་ཟིན་ཏོ། །རྩ་རྟགས་གཉིས་བ་གྲུབ་སྟེ། འཕགས་པ་ལྷས། མདོ་སྡེ་བའི་སྐབས་སུ་རྣམ་རིག་མིན་པའི་
གཟུགས་ཡོད་མིན། །ཞེས་དང། དེའི་ཐང་ཀྱི་ཊིག་ཆེན་དེ་ཉིད་སྣང་བ་ལས། སོ་སོར་ཐར་བའི་སྔོམ་པ་ལྷ་བུ་བསྟན་དུ་མེད་ཅིང་ཐོགས་པ་མེད་པའི་རྣམ་པར་རིག་བྱེད་མ་ཡིན་པའི་གཟུགས་གཟུགས་མཚན་ཉིད་པར་གྱུར་བ་ཡོད་པ་མ་
ཡིན་ནོ། །ཞེས་དང། གནས་བཞི་བའི་རང་འགྲེལ་ལས་ཀྱང་དེ་ལྟར་བཤད་པའི་ཕྱིར་དང། སེམས་རྩམ་པའི་འདོད་ཚུལ་ཀུན་བཏུས་ལས་རྒྱུར་བྱས་བའི་གཟུགས་གང་ཞེན་མིག་གི་དབང་བོ་དང་རྣ་བའི་དབང་བོ་དང། ནས། རེག་
བྱའི་ཕྱོགས་གཅིག་དང་ཆོས་ཀྱི་སྐྱེ་མཆེད་པའི་གཟུགས་སོ། །ཞེས་དང། དབྱག་གཉེན་གྱི་ཕུང་བོ་ལྔའི་རབ་བྱེད་ལས་ཀྱང། ས་ཆུ་སོགས་བཞི་རྒྱུར་བྱས་པའི་གཟུགས་གང་ཞེ་ན། མིག་གི་དབང་བོ་དང་རྣ་བའི་དབང་གོ་ནས། དྲི་དང་རོ་

[048A]༄༅། །དང་རེག་བྱའི་ཕྱོགས་གཅིག་དང་རྣམ་པར་རིག་བྱེད་མ་ཡིན་པའོ། །ཞེས་གསུངས་པའི་ཕྱིར་དང། ཀུན་བཏུས་ལས། ཆོས་ཀྱི་སྐྱེ་མཆེད་པའི་གཟུགས་གང་ཞེ་ན། དེ་ནི་རྣམ་པ་ལྡར་བླ་སྟེ་ཞེས་
སོགས་དང། རྟོག་གེ་འབར་ར་བ་ལས་ཀྱང། དེ་ན་རྨི་ལམ་ལ་སོགས་པའི་ཤེས་བ་ནི་དམིགས་པ་མེད་པ་མ་ཡིན་ཏེ། ཞེས་སོགས་གསུངས་པའི་ཕྱིར། གཉིས་པ་ནི། ཆོས་མངོན་སྨྲ་བའི་རྟོག་གེའི་དབང་པོ་སློབ་དཔོན་འདས་བཟང་
ན་རེ། མཛོད་ཀྱི་སྐབས་འདི་མི་འཐད་པར་ཐལ། །འདི་ལ་མ་ཚང་བསྟན་བཅོས་འགལ། །ཉམས་དང་དེ་མིན་དེ་ཉིད་ཐལ། །ཡང་སྒྲ་ལྷག་བརྗོད་ཁྱང་བར་དུ། །བྱ་བ་ཁྱད་པར་མ་བྱས་སོ། །ཞེས་པ་ལྟར་གྱིས་ཁྱོན་དྲུག་འཇུག་
པའི་ཕྱིར། དེར་ཐལ། མཚན་ཉིད་མ་ཚང་བའི་སྒྱོན་དང། བསྟན་བཅོས་དང་འགལ་པའི་དང། །བསྟན་བཅོས་དང་འགལ་བའི་དང། རྣམ་རིག་མི་ན་པའི་གཟུགས་ཡིན་པ་ཉམས་པའི་དང། རྣམ་པར་རིག་བྱེད་ཀྱང་རྣམ་རིག་མ་ཡིན་པའི་གཟུགས་སུ་ཐལ་
པའི་དང། འགྲེལ་བའི་ཡང་སྒྲ་ལྷག་པའི་དང། དགེ་པའི་རྗེས་འབྲེལ་གྱི་ཁྱད་པར་དང། ཐོགས་མེད་ཀྱི་གཟུགས་ཀྱི་ཁྱད་པར་བྱེད་དགོས་པ་མ་བྱས་པའི་སྐྱོན་དྲུག་ཡོད་པའི་ཕྱིར། རྟགས་དང་པོ་མ་གྲུབ་ན། དེ་སྐད་ཅིག་
དང་པོ་ཆོས་ཅན། དེ་མ་ཡིན་པར་ཐལ། །རྒྱན་མ་ཡིན་པའི་ཕྱིར་ཏེ། དེ་སྲད་དུ། འདི་[?] འགྲེལ་པ་ལས། སྐང་[?]མ་དང་པོ་རྒྱུན་ནམ་ཡིན་ཏེ། ཞེས་གསུངས་པའི་ཕྱིར། ལན་ནི་འདིར་སྐྱོན་

[048B] རྟགས་དེ་མ་གྲུབ་པའི་ཕྱིར། སྐད་ཅིག་མ་དང་པོ་གཉིས་པ་སོགས་བསགས་པ་རྒྱུན་དུ་འཇོག་པའི་ཕྱིར་ཏེ། གཞན་དུ་ན་རྒྱུན་མི་སྲིད་པར་ཐལ་བའི་ཕྱིར་རོ། །དེས་ན་མཚེའུ་མགོ་ལ་སོགས་པ་ཚོགས་པར་
མཚོ་རྒྱུན་འཇོག་པ་བཞིན་ཡིན་པས། འདིས་རྩ་རྟགས་གཉིས་པ་ཡང་ལན་བཏབ་པའི་ཕྱིར། རྩ་རྟགས་གཉིས་པ་གྲུབ་སྟེ། རྒྱུན་རྫས་སུ་མ་གྲུབ་པས་བསྟན་བཅོས་ལས་དེ་རྫས་གྲུབ་ཏུ་བཤད་པ་དང་འགལ་བའི་ཕྱིར་ཏེ། དེ་
ཉིད་ལས། བསྟན་བཅོས་འགལ། །ཞེས་དང། འགྲེལ་བར། རྒྱུན་ཡང་རྫས་སུ་མེད་པའི་ཕྱིར་རྣམ་པར་རིག་བྱེད་མ་ཡིན་པ་རྫས་སུ་མེད་པར་འགྱུར་བས་བསྟན་བཅོས་དང་འགལ་བ་ཡིན་ནོ། །ཞེས་གསུངས་པའི་ཕྱིར། དེ་ཡང་བསྟན་
བཅོས་དང་འགལ་བ་མ་གྲུབ་སྟེ། སྐད་ཅིག་མ་མང་པོ་རྒྱུན་ཏུ་འཇོག་དགོས་ལ། དེ་ལྟ་ན་དེའི་སྐད་ཅིག་རེ་རེ་ཡང་རྒྱུན་དུ་བྱེད་དགོས་པས་རྫས་ཡོད་དང་རྣམ་པར་རིག་བྱེད་མ་ཡིན་པ་ཡིན་པ་མི་འཇིག་པའི་ཕྱིར་ཏེ། རྒྱལ་སྲས་མ་ལས་
དེ་ཉིད་ཀྱི་ཕྱིར་བསྟན་བཅོས་དང་འགལ་བ་ཡོངས་སུ་སྤངས་པ་ཡིན་ནོ། །ཞེས་གསུངས་སོ། །འདི་ལྟར་མ་ཤེས་ན་འཁོར་གསུམ་ཡོད་པར་སྣང་བས་ཞིབ་ཆ་གྱིས། རྩ་རྟགས་གསུམ་པ་མ་གྲུབ་ན། དེ་ཡིན་ན་གཡེང་བ་དང་སེམས་མེད་
ཀྱི་སྐབས་ཀྱི་དེས་ཁྱབ་པར་ཐལ། གཡེང་བ་དང་སེམས་མེད་ཙམ་ལས་མེད་པས་མ་གཡེང་བའི་མཉམ་བཞག་དང་སེམས་བཅས་ཀྱི་གནས་སྐབས་ཀྱི་རྣམ་རིག་མ་ཡིན་པའི་གཟུགས་བསྡུས་པའི་ཕྱིར་ཏེ། དེ་ཉིད་ལས་ཉམས་

[049A]༄༅། །དང། ཞེས་དང། འགྲེལ་ལས། མཉམ་པར་བཞག་པ་ནི་གཡེང་བ་དང་སེམས་མེད་པའི་རྗེས་སུ་འབྲེལ་བ་མེད་པས་དེའི་རྣམ་པར་རིག་བྱེད་མ་ཡིན་པ་མ་ཡིན་པར་ཐལ་བར་འགྱུར་བའི་ཕྱིར་ཉམས་པ་ཡིན་
ནོ༑ ༑ཞེས་གསུངས་པའི་ཕྱིར། འདིས་ཀྱང་མི་གནོད་དེ། ཡང་སྒྲས་གཡེང་བ་དང་སེམས་མེད་དུ་ཟད་མ་གཡེང་བའི་དང་སེམས་བཅས་ཀྱང་སྡུད་པའི་ཕྱིར་ཏེ། གནད་སྒྲོན་ལས། ཡང་ཞེས་བྱ་བའི་སྒྲས་ནི་གཡེང་པ་དང་སེམས་
དང་བཅས་[?]ཡང་ཡིན་ནོ་ཞེས་བྱ་བར་མངོན་ནོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས། མཉམ་པར་བཞག་པའི་རྣམ་པར་རིག་བྱེད་མ་ཡིན་པ་མ་བསྡུས་པ་ཡང་མིན་ཏེ། ཞེས་སོགས་གསུངས་པའི་ཕྱིར། རྩ་རྟགས་
གཞི་བགྲུབ་པའི། རྗེས་འབྲེལ་ཞེས་པས་མ་གཡེང་བ་དང་སེམས་དང་བཅས་པའི་རྗེས་འབྲེལ་བྱས་ན་དགེ་མི་དགེའི་རྣམ་བར་རིག་བྱེད་ཀྱང་རྣམ་རིག་མ་ཡིན་པར་འགྱུར་པའི་ཕྱིར་ཏེ། དེ་ཉིད་ལས། དེ་མིན་དེ་ཉིད་ཐལ། །ཞེས་དང་
འགྲེལ་བ་གལ་ཏེ་མ་གཡེང་པ། ཞེས་བ་ནས། དེ་མ་ཡིན་པ་དེ་ཉིད་དུ་ཐལ་བར་འགྱུར་རོ། །ཞེས་གསུངས་པའི་ཕྱིར། སྐྱོན་འདི་ཡང་གཏན་ནས་མི་ཡོང་བར་ཐལ། གཡེང་མ་གཡེང་གི་སེམས་དང་སེམས་མེད་དུད་དུའང་འཇུག་པ་
ཡང་སྒྲས་བསྟན་བས་རྣམ་པར་རིག་བྱེད་དེར་ཐལ་བའི་སྐྱོན་མི་ཡོང་བའི་ཕྱིར་ཏེ། རྣམ་པར་རིག་བྱེད་ནི་སེམས་བཅས་ཀྱི་སྐབས་ཁོ་ནར་འབྱུང་བར་བཤད་པར་འགྱུར་པའི་ཕྱིར་ཏེ། རྒྱལ་སྲས་མ་ལས་གལ་ཏེ་སེམས་གཡེང་

[049B] ཞེས་བ་ནས། འབྲེལ་བར་གྱུར་བ་མ་ཡིན་ནོ། །ཞེས་སོ། །རྩ་རྟགས་ལྔ་བ་གྲུབ་སྟེ་རང་འགྲེལ་ལས། སེམས་གཡེང་བཞེས་བྱ་བ་ནི་དེ་ལས་གཞན་པའི་སེམས་ཀྱི་ཡང་ཡིན་པའོ། །སེམས་
མེད་པའི་ཡང་ཞེས་བྱ་བ་བའི་སེམས་མེད་པའི་ཡང་ཞེས་པ་འདི་ལྷག་པའི་ཕྱིར། ཡང་སྒྲ་གོང་མས་ཆོག་བའི་ཕྱིར་ཏེ། དེ་ཉིད་ལས། ཡང་སྒྲ་ལྷག་བརྗོད། ཅེས་དང། འགྲེལ་བར། གོང་མ་ཁོ་ན་ཆོག་བའི་ཕྱིར། སེམས་མེད་
པའི་ཡང་ཞེས་བྱ་བ་དོན་མེད་པར་འགྱུར་ཏེ། ཞེས་གསུངས་པའི་ཕྱིར། ཁྱོད་ཀྱི་སྐྱོན་འདི་ནི་རིགས་པ་མ་ཡིན་པར་ཐལ། རྩ་བར་ཡང་སྒྲ་གཅིག་ལས་མེད་ལ་འགྲེལ་བ་ལས་ཡང་སྒྲ་སྐབས་གཉིས་ཀར་སྦྱོར་དགོས་པར་བསྟན་པའི་ཆེད་ཙམ་
ཡིན་པའི་ཕྱིར་ཏེ། རྒྱལ་སྲས་མ་ལས། ཡང་ཞེས་བྱ་བའི་སྒྲ་སྨོས་བ་ལྷག་པ་ཡིན་ནོ་། ཞེས་སྨྲས་པ་དེ་ཡང་རིགས་པ་མ་ཡིན་པར་སྨྲས་པ་ཡིན་ཏེ། འདི་ལྟར་མདོ་ལས་ནི་ཡང་ཞེས་བྱ་བའི་སྒྲ་གཅིག་ཁོ་ན་འབྱུང་ངོ། འགྲེལ་བ་ལས་ནི་དེའི་
དོན་གང་ཟག་དེ་གཉིས་ཀ་དང་སྦྱོར་བར་བྱེད་པས་གཉིས་ཀྱང་བྱུང་སྟེ། ཞེས་གསུངས་པའི་ཕྱིར། རྩ་རྟགས་དྲུག་པ་གྲུབ་སྟེ་སེམས་མེད་སྙོམས་འཇུག་གཉིས་ཀྱི་དུས་སུ་དགེ་བའི་རྣམ་རིག་མ་ཡིན་པ་ཁོ་ན་འཇུག་པའི་ཕྱིར་ཏེ། དེ་ཉིད་ལས་
ཁྱད་པར་ཏུ། །བྱ་བ་ཁྱད་པར་མ་བྱས་སོ། །ཞེས་དང། འགྲེལ་པར། སེམས་མེད་པའི་དབང་དུ་བྱས་ཏེ་དགེ་བའི་རྣམ་པར་རིག་བྱེད་མ་ཡིན་པའི་རྗེས་སུ་འབྲེལ་བ་ཁྱད་པར་དུ་བྱ་དགོས་པ་ལས་ནས། ཐོགས་པ་མེད་པའི་གཟུགས་སོ། །ཞེས་

[050A]༄༅། །ཁྱད་པར་དུ་བྱ་བ་ཁྱད་པར་དུ་མ་བྱས་སོ། །གཞན་ཡང་ཡོད་དེ། ཞེས་གསུངས་པའི་ཕྱིར། དེ་ལ་འོ་ན་སྐྱོན་འདི་གྱི་ན་བར་ཐལ། དེའི་ཁྱད་པར་ཡིན་ཚད་ཐམས་ཅད་འདིར་བརྗོད་མི་དགོས་ཤིང་ཐོགས་པ་མེད་པའི་
ཁྱད་པར་འོག་ཏུ་བཤད་པར་འགྱུར་པའི་ཕྱིར་ཏེ། རྒྱལ་སྲས་མ་ལས། སྨྲས་པ་འདི་ཡང་གྱི་ན་ཞིག་སྟེ། ཞེས་སོགས་གསུངས་པའི་ཕྱིར། དེའི་རྟགས་ཟུར་དང་པོ་གྲུབ་ཏེ། ཁྱོད་ཀྱིས་ཀྱང། དེའི་མཚན་ཉིད་འཇོག་པ་ན། བྱས་པ་
དང་ཡང་མི་འདྲ་བའི་སེམས་པའང་སེམས་མེད་པ་ལ་གང། །ལུང་བསྟན་ཐོགས་པ་མེད་པའི་གཟུགས། །དེ་ནི་རྣམ་རིག་བྱེད་མིད་༑དོད་།ཅེས་གསུངས་པས་ཀྱང་སེམས་མདལ་དགེ་བའི་ཁྱད་པར་མ་སྦྱར་བའི་ཕྱིར། འདི་ནི་
ནང་འགལ་སྣང་སྟེ། ཏིང་ངེ་འཛིན་གྱིས་སྐྱེས་པའི་བས་མ་གཏན་དང་ཟག་མེད་ཀྱི་སྡོམ་པ་གཉིས་ཆོས་ཅན། རྣམ་པར་རིག་བྱེད་མ་ཡིན་པའི་གཟུགས་ཡིན་པ་ཉམས་པར་ཐལ། སེམས་གཡེང་བ་དང་སེམས་མེད་ཀྱི་གནས་སྐབས་ན་
མེད་པའི་ཕྱིར། འཁོར་གསུམ་རིམ་བཞིན་ཁས་ཏེ། ཉམས་དང་དེ་མིན་དེ་ཉིད་ཐལ། །སྨྲས་པའི་ཕྱིར། རྣམ་པར་རིག་བྱེད་ཀྱི་གཟུགས་ཚོགས་ཅན། རྣམ་རིག་མ་ཡིན་པའི་གཟུགས་ཡིན་པར་ཐལ། མ་གཡེང་པ་སེམས་དང་
བཅས་པའི་གནས་སྐབས་ན་ཡོད་པའི་ཕྱིར། ཁྱབ་བ་ཁས། ཡང་དང་སྤེལ་གྱིས་བཤད་པ་དང་འགྲེལ་དང་མཐུན་ཀྱང་རྣམ་པར་རིག་བྱེད་མ་ཡིན་པའི་ཁྱད་པར་ཚིག་བཅད་ཀྱི་ཚིག་ཟིན་ལྟར་ན་སྐྱོན་ཅུང་ཟད་སྣང་སྟེ། གང་སྤེལ་

[050B] འདིར་སྨྲས་པ། རིག་བྱེད་སོགས་སྟོབས་ཀྱིས་དྲངས་ཤིང་།དགེ་སློང་སོགས་བྱེད་གཟུགས་ཅན་དེ། །རྣམ་རིག་བྱད་མི་ན་འགོས་པའོ། །ཞེས་གསུངས་པའི་ཕྱིར། ཡང་བོད་ཀྱི་འགྲེལ་པ་
དག་གིས། དེ་གནས་སྐབས་དང་ངོ་བོ་དང་རྒྱུན་གྱི་དང་རྒྱུའི་ཁྱད་པར་དང། དེས་ཚིག་གི་ཁྱད་པར་ལྔ་ལྡན་དེ་མཚན་ཉིད་དང་ངེས་ཚིག་གི་སྐབས་སུ་ཁྱད་པར་ལྡར་སྨྲོས་པ་ཆོས་ཅན། དོན་ཡོད་དེ། དེ་ལྟར་དུ་སློབ་དཔོན་དབྱིག་གཉེན་གྱིས་
བརྗོད་པར་བྱ་བ་ཙམ་ཡིན་པར་རྟོགས་པར་བྱ་བའི་ཆེད་ཡིན་པའི་ཕྱིར། ཞེས་སྔ་ཕྱི་མང་པོས་སྨྲོས་ས། །འདི་མི་འཐད་པར་ཐལ་རྣམ་པར་རིག་བྱེད་མ་ཡིན་ཞེས་པའི་སྒྲ་དོན་ཡང་མ་བཤད་ཅིང་མི་རྟོགས་པ་གནག་ཞིག་བརྗོད་ཅེས་པའི་དོན་ཡང་
ཆེས་འཁྲུལ་པའི་ཕྱིར། རྟགས་དང་པོ་གྲུབ་སྟེ། རྣམ་པར་རིག་བྱེད་མ་ཡིན་པའི་དགག་སྒྲའི་དོན་ནི་རྣམ་པར་རིག་བྱེད་བཀག་ཙམ་ཡང་མ་ཡིན་རྣམ་པར་རིག་བྱེད་ལས་གཞན་པ་ཙམ་ལ་ཡང་མི་རུང། དེས་ན་འདྲ་བ་སྟོན་པའི་དགག་ཚིག་ཡིན་
པའི་ཕྱིར། དང་པོ་གྲུབ་སྟེ། མེད་དགག་མ་ཡིན་པའི་ཕྱིར་ཏེ། གང་སྤེལ་ལས། རྣམ་པར་རིག་བྱེད་མ་ཡིན་པ་ནི་རྣམ་པར་རིག་པ་བཀག་ཙམ་ཡང་མིན་ལ། ཞེས་གསུངས་པའི་ཕྱིར། གཉིས་པས་གྲུབ་ན། བུམ་པ་ཡང་རྣམ་རིག་མ་
ཡིན་པའི་གཟུགས་ཡིན་པར་ཐལ། དེ་རྣམ་པར་རིག་བྱེད་ཀྱི་གཟུགས་མ་ཡིན་པའི་ཕྱིར་ཏེ། གང་སྤེལ་ལས། གང་ཅུང་ཟད་གཅིག་རྣམ་པར་རིག་བྱེད་ལས་གཞན་པ་ཡང་མ་ཡིན་ཏེ། ཞེས་གསུངས་པའི་ཕྱིར། གསུམ་པ་གྲུབ་སྟེ། རྣམ་

[051A]༄༅། །པར་རིག་བྱེད་ཀྱི་གཟུགས་ལྟར་ནང་གི་སེམས་དང་སེམས་བྱུང་ཡོད་པ་གཞན་ལ་རིག་བྱེད་དམ་གོ་བར་བྱེད་པའི་གཟུགས་མ་ཡིན་པར་དེ་དང་འདྲ་བའི་གཟུགས་དང་བྱེད་པའི་རང་བཞིན་གཞན་གཅིག་ཡིན་པར་
སྟོན་པའི་དགག་ཚིག་ཡིན་པའི་ཕྱིར་ཏེ། དཔེར་ན་བྲམ་ཟེ་ངང་འདྲ་བའི་རྗེ་རིགས་གཅིག་ལ་འདི་བྲམ་ཟེ་མ་ཡིན་ཞེས་བརྗོད་པས་བྲམ་ཟེ་དང་འདྲ་བར་སྟོན་པ་ལྟ་བུ་ཡིན་པའི་ཕྱིར་ཏེ། གང་སྤེལ་ལས་གཟུགས་དང་བྱེད་པའི་རང་བཞིན་ཡིན་
པའི་ཕྱིར། རྣམ་པར་རིག་བྱེད་དང་འདྲ་བའི་གཟུགས་གཞན་ཞིག་།ཅེས་པ་ནས། འདྲ་བ་ལ་དགག་ཚིག་བརྗོད་པའི་ཕྱིར་བྲམ་ཟེ་མ་ཡིན་པ་བཞིན་ནོ། །ཞེས་དང། རང་འགྲེལ་ལས་ཀྱང། གཟུགས་དང་བྱེད་པའི་རང་བཞིན་ཡིན་ཡང་
ཞེས་དང། རྒྱལ་སྲས་མ་ལས། ཅིའི་ཕྱིར་གཟུགས་དང་བྱེད་པའི་རང་བཞིན་ཡང་ཞེས་བྱ་བ་ཁྱད་པར་གཉིས་ཀ་སྨོས་ཞེ་ན། ཞེས་པ་ནས། དེའི་ཕྱིར་རྣམ་པར་རིག་བྱེད་བཞིན་དུ་བཟློག་པའི་དཔེ་སྦྱོར་བ་ཡིན་ནོ། །ཞེས་གསུངས་པའི་ཕྱིར། བྱས་
བ་ལ་ཁོ་ན་རེ། རྣམ་པར་རིག་བྱེད་མ་ཡིན་པའི་གཟུགས་ཞེས་པའི་དགག་སྒྲས་ཚིག་ཟུར་གྱི་གཟུགས་དང་བྱེད་པ་གཉིས་མི་འགོག་ལ་རྣམ་པར་རིག་པ་ཁོ་ན་འགོག་པར་ཐལ། དེ་ཡིན་ན་གཟུགས་དང་བྱེད་པ་གཉིས་ཀ་ཡིན་པས་ཁྱབ་པའི་
ཕྱིར་ན་མཁྱབ་[?]རྟགས་གྲུབ་སྟེ། གཟུགས་ཡིན་ཀྱང་བྱེད་པ་མ་ཡིན་པའི་མིག་ལྟ་བུ་དང། བྱེད་པ་ཡིན་ཀྱང་གཟུགས་མ་ཡིན་པའི་སེམས་པ་ལྟ་བུ་དང། གཟུགས་དང་བྱེད་པ་གཉིས་ཀ་ཡིན་པ་རྣམ་པར་རིག་བྱེད་ཀྱི་གཟུགས་ལྟ་བུ་དང་གསུམ་

[051B]རིག་པར་མི་བྱེད་པ་གཅིག་ལ་འཇོག་པའི་ཕྱིར་ཏེ། རང་འགྲེལ་ལས་གཟུགས་དང་བྱེད་པའི་རང་བཞིན་ཡིན་ཡང་རྣམ་པར་རིག་བྱེད་བཞིན་དུ་གཞན་དག་ལ་རྣམ་པར་རིག་
པ་མ་ཡིན་པས་རྣམ་པར་རིག་བྱེད་མ་ཡིན་པའོ། །ཞེས་གསུངས་པའི་ཕྱིར། ཁྱབ་སྟེ། གཟུགས་དང་བྱེད་པའི་རང་བཞིན་ཡིན་ཡང་ཞེས་པས་དེ་གསུམ་གཅོད་པའི་ཕྱིར་ཏེ། གང་སྤེལ་ལས། གཟུགས་དང་བྱེད་པའི་རང་བཞིན་
ཡིན་ཡང་ཞེས་བྱ་བ་ལ་གཟུགས་སྨྲོས་པ་ནི་སེམས་པ་ལས་ཁྱད་པར་དུ་བྱ་བའི་ཕྱིར་རོ། །བྱེད་པ་སྨོས་པ་ནི་མིག་ལ་སོགས་པ་ལས་ཁྱད་པར་དུ་བྱ་བའི་ཕྱིར་རོ། །ཞེས་དང། རྒྱལ་སྲས་མ་ལས་ཅིའི་ཕྱིར་གཟུགས་དང་བྱེད་པའི་རང་བཞིན་
ཡང་ཞེས་བྱ་བ་ཁྱད་པར་གཉིས་ཀ་སྨོས་ཞེ་ན། ཞེས་སོགས་གསུངས་པའི་ཕྱིར། རྩ་བར་འདོད་མི་ནུས་ཏེ། རྣམ་པར་རིག་བྱེད་ལྟ་བུའི་གཟུགས་དང་བྱེད་པ་གཉིས་ཀ་ཡིན་པ་བཀག་ནས་དེ་དང་འདྲ་བའི་གཟུགས་དང་བྱེད་པ་གཞན་གཅིག་
ཡིན་པར་སྟོན་པའི་ཕྱིར་ཏེ། གང་སྤེལ་ལས། རྣམ་པར་རིག་བྱེད་དང་འདྲ་བའི་གཟུགས་གཞན་ཞིག་རང་ཀུན་ནས་སློང་བར་བྱེད་པའི་སེམས་དང་ལས་སེམས་བྱུང་བ་རྣམ་པར་བྱེད་པ་མ་ཡིན་པས་རྣམ་པར་རིག་བྱེད་མ་ཡིན་པ་
སྟ་འདྲ་བ་ལ་དགག་ཚིག་བརྗོད་བའི་ཕྱིར། བྲམ་ཟེ་མ་ཡིན་བ་བཞིན་ནོ། །ཞེས་གསུངས་པའི་ཕྱིར། གོང་གི་རྟགས་གཉིས་པ་བརྗོད་ཅེས་པའི་དོན་ཡང་ཆེས་འཁྲུལ་བར་ཐལ། འདིའི་བརྗོད་མཁན་ནི་སློབ་དཔོན་དབྱིག་གཉེན་ནས་

[052A]༄༅། །མི་རུང་བའི་ཕྱིར། དེར་ཐལ། འདིའི་བརྗོད་ཅེས་བ་དབྱིག་གཉེན་རང་གི་སློབ་དཔོན་གྱིས་དེ་ལྟར་བརྗོད་བའམ་བཤད་ཅེས་པའམ་མདོ་ལས་ཀྱང་རྣམ་པར་རེག་བྱེད་མ་ཡིན་པའི་གཟུགས་བརྗོད་པའམ་
གསུངས་ཞེས་པའི་དོན་ཡིན་པའི་ཕྱིར། རྟགས་ཟུར་དང་པོ་གྲུབ་སྟེ་རང་འགྲེལ་ལས། བརྗོད་ཅེས་བྱ་བ་ནི་སློབ་དཔོན་གྱི་ཚིག་ཡིན་པར་སྟོན་པའོ། །ཞེས་གསུངས་པའི་ཕྱིར། ཁྱབ་སྟེ། ཚིག་དེའི་རྣམ་བཅད་ཀྱིས་རྣམ་པར་རིག་
བྱེད་མ་ཡིན་པའི་གཟུགས་གཟུགས་ཡིན་ཞེས་པ་དེ་རང་གི་སློབ་དཔོན་གྱི་ཚིག་ཡིན་གྱི་སྟོན་པའི་གསུང་གི་དགོངས་པ་མ་ཡིན་པར་སྟོན་པའི་ཕྱིར་ཏེ། གང་སྤེལ་ལས། སློབ་དཔོན་གྱི་ཚིག་ཡིན་པར་སྟོན་པའོ་།ཞེས་བྱ་བ་ནི་སྟོན་པའི་
གསུངས་མ་ཡིན་ནོ་སྙམ་དུ་དགོངས་སོ། །ཞེས་གསུངས་པའི་ཕྱིར་རྟགས་གཉིས་པ་གྲུབ་སྟེ། མདོ་ལས་བསྟན་ཡོད་ཐོགས་བཅས་དང་བསྟན་མེད་ཐོགས་བཅས་དང་བསྟན་མེད་ཐོགས་མེད་ཀྱི་གཟུགས་གསུམ་གསུངས་པའི་
སྐབས་སུ་དེ་གསུངས་ཀྱང་གཟུགས་མ་ཡིན་སྙམ་དུ་དགོངས་པའི་ཕྱིར་ཏེ། བཞི་པར། རྣམ་གསུམ་དྲི་མེད་གཟུགས་གསུངས་དང། །ཞེས་གསུངས་བའི་ཕྱིར་དང། གང་སྤེལ་པས། ཡང་ན་བརྗོད་ཅེས་བྱ་བ་ལ་གང་ལས་ཞེན་
མདོ་ལས་ཏེ། ཞེས་གསུངས་པའི་ཕྱིར། ཡང་འོད་ཀྱི་ཊིཀ་ཆེན་མཐའ་དཔྱོད་དང་བཅས་བརྒྱས་པར་བྱེད་པ་དག་གིས་ཀྱང། རྩ་བར་གཡེང་པ་དང་སེམས་མིད་པ་ཡིན་ཡང། །ཞེས་པའི་ཚིག་སོར་བཞག་གི་ཊིཀྐ་དང་རྒྱལ་སྲས་མ་

[052B]ལན་མཛད་པ་ནང་འགལ་བར་ཐལ། ཁྱོད་ཀྱིས་ཀྱང་རྩ་བ་རྱེང་དག་ཞེས་བཤད་པའི་ཕྱིར། འཁོར་གསུམ། ཁྱབ་སྟེ། འདིའི་དང་ཞེས་པའང་ཡང་དང་ཁྱང་དང་འང་
སྒྲའི་དོན་ཡིན་ཅིང་སྐད་དོད་ཙ་འབྱུང་བ་མད་པའི་ཕྱིར་ཏེ་འདུས་བཟང་གིས་བརྩད་ཚུལ། རྒྱལ་སྲས་མ་ལས་ཀྱང། གོང་མ་ཁོ་ནས་ཆོག་པའི་ཕྱིར། སེམས་མེད་པའི་ཡང་ཞེས་བྱ་བའི་སྒ་དོན་མེད་པར་འགྱུར་ཏི། སེམས་གཡེང་
པའི་ཡང་ཞེས་བྱ་བ་འདིས། ཞེས་གསུངས་པའི་ཕྱིར། དེས་ན་རྒྱལ་སྲས་མ་ལྟར་ན་རྩ་བར་གཡེང་བ་སེམས་མེད་པའི་ཡང་ཞེས་པའམ་ཡང་ན་རྩ་བར་གཡེང་བ་དང་སེམས་མེད་པའོ་ཞེས་བྱུང་བ་ཡིན་ཏེ། མཛོད་ཀྱི་འགྲེལ་བར་
ཁ་ཅིག་སེམས་གཡེང་བ་ཞེས་འདོན་པས། དེ་ལྟར་ན་རྩ་བར་གཡེང་བ་སེམས་མེད་པའི་ཡང་ཞེས་སྦྱོར་རིག་པ་གང་ཞིག་ཡང་འགྲེལ་བར། ཁ་ཅིག་གཡེང་བ་དང་ཞེས་འཆད་པས་ད་ལྟར་ན་རྩ་བར་གཡེང་བ་དང་སེམས་མེད་པའོ་ཞེས་
སྦྱོར་པ་གཉིས་འགྲེལ་བཤད་ཀྱིས་བཤད་པའི་ཕྱིར། དང་པོ་གྲུབ་སྟེ། དེའི་ཚེ་འདི་ལ་སེམས་གཡེང་བ་དང་སེམས་མེད་པ་ཡོད་པའམ་ལྡན་པས་གཡེང་པ་དང་སེམས་མེད་ཅེས་སེམས་ཀྱི་སྒྲ་སྔ་མ་བསྡུས་ནས་བཤད་པའི་
ཕྱིར་ཏེ། རྒྱལ་སྲས་མ་ལས། ཁ་ཅིག་ནི་འགྲེལ་བ་སེམས་གཡེང་བ་ཞེས་བྱ་བར་འདོན་ཏེ། འདོན་པ་འདི་ལ་ནི་མདོའི་ཚིག་འདི་ལྟར་རྣམ་པར་སྦྱར་བར་བྱའོ། །འདི་ལ་སེམས་གཡེང་པའམ་མེད་པ་ཡོད་པས་ན་ཞེས་པ་ནས་

[053A]༄༅། །སེམས་ཞེས་པའི་སྦྲ་གཅིག་མི་མདོན་བར་བྱས་པ་ཡིན་ནོ་།ཞེས་གསུངས་པའི་ཕྱིར། འདིས་ནི་དང་སང་གི་རང་འགྲེལ་གྱི་འགྱུར་ལྟར་བཤད་སྣང་ངོ། །རྩ་རྟགས་གཉིས་པ་གྲུབ་སྟེ། དེ་
ལྟར་ན་གཡེང་བ་གང་ཟག་ལ་བྱས་ནས་གང་གཡེང་ན་སེམས་གཡེང་ཞེས་བཤད་དགོས་པ་གང་ཞིག་དེའི་ཚེ་བར་གྱི་དང་སྒྲབ་སྡུས་ཏེ་འབྲུ་མང་གི་ཚིག་སྡུད་ཡིན་ཞེས་བཤད་དགོས་པའི་ཕྱིར། རྟགས་དང་པོ་གྲུབ་སྟེ། རྒྱལ་སྲས་
མ་ལས། གཡེང་བ་ནི་ཞེས་བྱ་བ་གང་ཟག་སྟེ་སེམས་གཡེང་པའོ་ཞེས་བྱ་པའི་ཐ་ཚིག་གོ་ཞེས་གསུངས་པའི་ཕྱིར། ཁྱབ་སྟེ་འདིའི་གཡེང་པ་དང་སེམས་མེད་དང། ཡང་སྒྲ་གསུམ་གྱི་དངོས་བསྟན་གྱི་གང་ཟག་གསུམ་
ཡོང་པའི་ཕྱིར་ཏེ། རྒྱལ་སྲས་མ་ལས། ཡང་ཞེས་གྱ་བའི་སྒྲས་ནི་མ་གཡེང་བ་དང་སེམས་དང་བཅས་པའི་ཡང་ཡིན་ནོ་ཞེས་བྱ་བར་མངོན་ནོ་ཞེས་བྱ་བ་ནི་གང་ཟག་འདི་དག་ལ་མ་གཏོགས་པ་གསུམ་གའི་ཡང་ཡིན་ནོ་ཞེས་བྱ་བའི་
ཚིག་གོ་ཞེས་གསུངས་པའི་ཕྱིར། ཁྱབ་སྟེ། ཡང་སྒྲས་གཡེང་པ་སེམས་བཅས་ཀྱི་གང་ཟག་དང་སེམས་མེད་ཀྱི་གང་ཟག་འདི་དག་ལ་མ་གཏོགས་མ་གཡེང་སེམས་བཅས་ཀྱི་གང་ཟག་མཉམ་བཞག་པའི་རྒྱུད་ཀྱི་ཡང་ཡོད་པར་
བསྟན་པའི་ཕྱིར་རོ། །[?]རྒྱལ་སྲས་མ་ལས། ཁ་ཅིག་འདི་སྐད་ཧ་ཅིག་འདི་སྐད་དུ་གཡེང་བ་དང་ཞེས་བྱ་བར་འདོན་ཏེ། འདོན་པ་འདི་ལ་ཚིག་ཕྱི་མ་གཉིས་འབྲུ་མང་པོར་བྱས་པ་མཇུག་ཏུ་འདི་སྐད་ཅེས་གཡེང་པ་དང་

[053B]ཞེས་ཚིག་རྣམ་པར་སྦྱར་རོ། །ཞེས་གསུངས་པའི་ཕྱིར། འགྲེལ་བཤད་མཁན་པོར་ཚིག་སྦྱོར་ཚུལ་དེ་ལྟར་མང་ལ་དཀའ་བར་མཛད་ཀྱང་ཁྱེད་རྣམས་ལ་ཐེ་ཚོམ་ཡང་མེད་པར་
རྒྱལ་བ་གོང་མའི་གསུང་བཞིན་དུ་སླ་སར་རྒྱས་པར་བཤད་པའི་འགྲེལ་བཤད་དཀའ་འགྲེལ་མཁན་དང་རྒྱས་བཤད་མཁན་མང་པོ་བྱུང་སྣང་མོད་ཚིག་སྡུད་སོགས་ཡང་ཡང་བཤད་ཀྱང་སྒྲ་མི་ཤེས་ན་མི་གོ་བས་མ་བཤད་ཅིང། རྣམ་
རིག་མ་ཡིན་པ་གྲུབ་མཐའ་བཞི་ཀས་འདོད་ཀྱང་འདི་ལས་རྒྱས་མི་སྣང་བས་སྐབས་འདིར་མང་དོན་ལེགས་པར་བཤད་ཡོད་པས་བློ་དམན་རྣམས་ཀྱིས་མིག་ལྟར་གཅེས་པར་གྱིས་ཤིག་སྨྲས་པ། རྣམ་པར་རིག་མིན་གནས་ཚུལ་
འབོད་སྒྲོག་གཟུགས། །པཎ་ཆེན་སོ་སོའི་གཞུང་ལུགས་དང་ས་ཤེལ་ངོར། །བརྒྱ་ཕྲག་ཤར་བའི་དོན་དྲོད་སྲོག་གི་ཆའི། །དངོས་བཏགས་ཕྱེ་ཚེ་ཧ་ནུ་མནྠའང་སྐྱེངས། །ཚུལ་འདིའི་གྲུ་རྫིངས་ལ་ཞུགས་གྲུབ་མཐའ་བཞིའི་
མཁས་དབང་དོན་མཐུན་བློ་གྲོས་ཡོལ་གོ་རུ། །ཆོས་མངོན་ཚིག་དོན་རིན་ཆེན་འཕྱུར་སྤུངས་པས། །དུས་གསུམ་ཡིད་ཅན་ཀུན་གྱི་རེ་བ་སྐོངས། །བར་སྐབས་ཀྱི་ཚིགས་སུ་བཅད་པའོ།། །།གཉིས་གཞུང་དོན་དང་
རང་ལུགས་སྦྱར་ཏེ་བཤད་ན། མཚན་ཉིད་དང། དབྱེ་བ། ཁྱད་པར་ལྔ་བཤད་པ། སྒྲུབ་བྱེད། ཁྱད་ཆོས་གཞན་བཤད་པ་ལྔ་ལས་དང་པོ་ནི། རང་ཀུན་ནས་སློང་པའི་སེམས་གཞན་གྱིས་རིག་བྱེད་མ་ཡིན་པ་ཡང་ཡིན་

[054A]༄༅། །རང་གི་ཐ་སྙད་འཇུག་པ་གཟུགས་གཞན་ལ་རག་ལས་པའི་ཁྱད་པར་བཞི་ལྡན་གྱི་ཆོས་ཀྱི་སྐྱེ་མཆེད་པའི་གཟུགས་དང་བྱེད་པའི་གཞི་མཐུན་ཡིན་བ་ཏེ། རང་རྣམ་པར་རིག་བྱེད་མ་ཡིན་པའི་
གཟུགས་ཡིན་པར་མཚན་ཉིད་ཡིན་ཏེ། སྡར་བཤད་པའི་ལུང་རིགས་ཀྱིས་གྲུབ་ཅིང་གོ་ཐོབ་གཞིར་བཅས་པའི་ཕྱིར། ཡང་ན་ཁྱད་པར་བཞི་ལྡན་གྱི་ཆོས་ཀྱི་སྐྱེ་མཆེད་པའི་གཟུགས་དང་བྱེད་པའི་གཞི་མཐུན་དེ། དེའི་མཚན་
ཉིད་ཡིན་ཏེ། ཆོས་ཀྱི་སྐྱེ་མཆེད་པའི་གཟུགས་ལ་དེའི་ཀུན་བཏགས་པའི་གཟུགས་དང། སྒྲོ་མ་བཏགས་པར་རྒྱུས་བསྐྱེད་པའི་གཟུགས་གཉིས་ཡོད་པས། དང་པོ་ནི། མི་སྡུག་པའི་ཏིང་ངེ་འཛིན་གྱི་སྤྱོད་ཡུལ་གྱིས་གཞི་ཆུས་ཁྱབ་
བར་སྣང་བ་ལྟ་བུ་དང། གཉིས་པ་ནི། སོ་ཐར་གྱི་སྡོམ་པར་གྱུར་བའི་རྣམ་རིག་མིན་གྱི་སྡོམ་པ་ལྟ་བུ་ཡིན་ཏེ། རང་གི་རྒྱུ་བྱས་ཚུལ་འཆད་པར་འགྱུར་པའི་ཕྱིར་རོ། །གཉིས་པ་ནི། དེ་ལ་དབྱེན་གསུམ་ཡོད་དེ། སྔོམ་པའི་དེ། སྡོམ་
མིན་གྱི་རེ། བར་པའི་དེ་དང་གསུམ་ཡོད་པའི་ཕྱིར་ཏེ། བཞི་པ་ལས་རྣམ་རིག་མིན་རྣམ་གསུམ་ཞེས་བྱ། །སྡོམ་དང་སྡོམ་པ་མིན་དང་གཞན་ཞེས་གསུངས་པའི་ཕྱིར། གསུམ་པ་ནི། དེ་ཆོས་ཅན། ཁྱད་པར་ལྔ་དང་ལྡན་
རེ། གནས་[?]ངོ་བའི་དང། རྒྱུན་གྱི་དང། རྒྱུའི་དང། ངེས་ཚིག་གི་ཁྱད་པར་རྣམས་བྱང་ལྡན་པའི་ཕྱིར། དང་པོ་གྲུབ་སྟེ་ཉོན་མོངས་ཀྱིས་གཡེང་བ་དང་གཉིད་དང་བརྒྱལ་བ་སེམས་བཅས་ཡིན་པར་བཤད་

[054B]པ་དང་འགོག་པའི་སྙོམས་འཇུག་གི་སེམས་མེད་གཉིས་ཀྱི་དུས་དང་ཡང་སྒྲས་བཤད་པའི་མ་གཡེང་སེམས་བཅས་མཉམ་བཞག་གི་དུས་སུ་ཡང་གང་ཟག་དེ་ལ་འབྱུང་བའི་ཕྱིར་
གཡེང་ད་་སེམས་མེད་པ་ཡི་ཡང། །ཞེས་བྱུང། ཁྱད་པར་དང་པོས་ངག་གི་རྣམ་པར་རིག་བྱེད་ཡིན་པ་གཅོད་དེ། སེམས་དེ་དག་ལ་དེ་མི་འབྱུང་པའི་ཕྱིར་ཏེ། གང་སྤེལ་ལས། གཡེང་དང་སེམས་མེད་པའི་ཡང་ཞེས་བྱ་བ་ནི་ངག་གི་
རྣམ་པར་རིག་བྱེད་ལས་ཁྱད་པར་དུ་བྱེད་པ་སྟེ། དག་གི་རྣམ་པར་རིག་བྱེད་ནི་སེམས་མེད་པ་དང་གཞན་གྱི་སེམས་དང་ལྡན་པ་ལ་མི་འབྱུང་སྟེ་རྒྱུན་ཆད་པའི་ཕྱིར། དེས་ན་ཁྱད་པར་དང་པོས་སྙོམས་འཇུག་དེ་ཡིན་པ་
གཅོད་ཟེར་པ་ཤིན་ཏུ་འཁྲུལ་ལོ། །ཁྱད་པར་གཉིས་པ་གྲུབ་སྟེ། དགེ་བ་དང་མི་དགེ་བ་གང་དུང་ཡིན་པའི་ཕྱིར། ཁྱད་པར་གཉིས་པས་ལུང་མ་བསྟན་དང་མིག་སོགས་དེ་ཡིན་པ་གཅོད་དེ། རྒྱལ་སྲས་མ་ལས་དགེ་བ་དང་མི་དགེ་བ་ཞེས་བྱ་
བ་ནི་དགེ་བ་དང་མི་དགེ་བ་དག་ཁོ་ནའོ་ཞེས་ངེས་པར་བཟུང་སྟེ་ལུང་དུ་མ་བསྟན་པ་མེད་དོ་ཞེས་བྱ་བའི་ཐ་ཚིག་གོ་འདིས་ནི་མིག་ལ་སོགས་པ་ཡང་བསལ་བར་རིག་པར་བྱའོ། །ཞེས་གསུངས་པའི་ཕྱིར་འདིས་ཐོབ་པ་བཅད་ཟེར་པ་དངོས་
འགལ་དང་ལུང་རིགས་དང་ཡང་འགལ་ཏེ། རྒྱལ་སྲས་མ་ལས། ཐོབ་པའི་རྒྱུན་ཡང་འདི་ལྟ་བུ་ཡོད་པས་ཞེས་བྱ་བ་ནི་དེའི་ཐོབ་པ་ཡང་གཡེང་བ་དང་སེམས་མེད་པ་ལ་རྒྱུན་ཆགས་པ་ཡིན་ལ། དགེ་བ་དང་མི་དགེ་བ་ཉིད་ཀྱང་ཡིན་པས་

[055A]༄༅། །དེ་ལས་ཁྱད་པར་དུ་བྱ་བའི་ཕྱིར། ཞེས་གསུངས་པའི་ཕྱིར། ཁྱད་པར་གསུམ་པ་གྲུབ་སྟེ། རིགས་རྒྱུན་སྔ་ཕྱི་གང་རུང་དང་བཅས་པའི་བྱེད་པ་ཡིན་པའི་ཕྱིར། དེར་ཐལ། སོ་ཐར་སྡོམ་བ་སྐད་ཅིག་
དང་པོ་ལྟ་བུ་ཡང་སྐང་ཅིག་ཕྱི་མའི་རྒྱུན་སྔ་མ་ཡིན་པའི་ཕྱིར། ཁྱབ་སྟེ། འདི་ལ་རྒྱུན་ཡོད་བའམ་རྒྱུན་མཆོག་ཡོད་པ་ཞེས་བཤད་ཀྱི་སྔ་མ་དེའི་རྒྱུན་ལ་མི་འཐད་པའི་ཕྱིར་ཏེ། རྒྱལ་སྲས་མ་ལས། འདི་ལ་རྒྱུན་འབྱུང་བའམ་ཆོག་
ཡོད་པས། དེ་ཉིད་རྒྱུན་ཀྱི་ཆོས་སུ་བསྟན་གྱི་དེའི་རྒྱུན་མི་མ་ཡིན་ནོ། །ཞེས་གསུངས་པའི་ཕྱིར། ཁྱད་པར་གསུམ་པ་འདིས་ལུས་ཀྱི་རྣམ་པར་རིག་བྱེད་སོགས་དེ་ཡིན་པ་གཅོད་དེ། དེ་དག་ལ་རྒྱུན་ཙམ་ཡོད་ཀྱང། རྒྱུན་མཆོག་ཏུ་
གྱུར་པ་མེད་པའི་ཕྱིར་ཏེ། གང་སྤེལ་པས། རྗེས་འབྲེལ་གང་ཞེས་བྱ་བ་ནི་ཡུས་ཀྱི་རྣམ་པར་རིག་བྱེད་ལས་ཁྱད་པར་དུ་བྱེད་པའོ་།ཞེས་སོགས་དང། རྒྱལ་སྲས་མ་ལས། རྗེས་འབྲེལ་གང་ཞེས་བྱ་བ་ཆོས་གནག་ཞིག་རྟག་ཏུ་
རྒྱུན་དང་ལྡན་བ་ཞེས་བྱ་བའི་ཐ་ཆིག་སྟེ། ཞེས་གསུངས་པའི་ཕྱིར། ཁྱད་པར་བཞི་པ་གྲུབ་སྟེ། རང་གི་རྒྱུར་གྱུར་པའི་འབྱུང་བ་ཆེན་པོ་བྮཱི་ཅི་རིགས་ཀྱི་སྐྱེད་རྟེན་གནས་དརྟོན་འཕེལ་བའི་རྒྱུད་བྱས་པའི་ཕྱིར། ཁྱད་པར་བཞི་བ་
འདིས་དགེ་མི་དགེའི་ཐོས་པའི་རྒྱུན་དེ་ཡིན་པ་གཙོད་དེ། རང་འགྲེལ་ལས། ཐོབ་བའི་རྒྱུན་ཡང་འདི་ལྟར་བུ་ཡོང་པས་བྱེ་བྲག་ཏུ་བྱ་བའི་ཕྱིར་འབྱུང་བ་ཆེན་རྣམས་རྒྱུར་བྱས་བ་ཞས་བརྗོད་དོ་།ཞེས་དང། གང་སྤེལ་ལས། བྱུང་

[055B]ལས་ཁྱད་པར་དུ་བྱས་པའི་ཕྱིར་རོ། །ཞེས་གསུངས་པའི་ཕྱིར། འོ་ན་འདིའི་རྒྱུའི་དོན་ཇི་ལྟ་བུ་ཞེ་ན་དེ་ལ་ཕན་འདོགས་པའི་འབྱུང་བ་རྣམས་ཆོས་ཅན། དེའི་སྐྱེང་རྟེན་གནས་རྟོན་འཕེལ་
བའི་རྒྱུ་ལྔ་བྱེད་དེ། སྐྱེད་པའི་རྒྱུ་ཡང་བྱེད་རྟེན་པའི་རྒྱུ་ཡང་བྱེད་གནས་པའི་རྒྱུ་ཡང་བྱེད་རྟོན་པའི་རྒྱུ་ཡང་བྱེད་འཕེལ་བའི་རྒྱུ་ཡང་བྱེད་པའི་ཕྱིར། དང་པོ་གྲུབ་སྟེ། རང་འབྲས་འབྱུང་འགྱུར་གྱི་སྐྱེད་པའི་རྒྱུ་བྱེད་པའི་ཕྱིར། གཉིས་པ་གྲུབ་
སྟེ༑ རང་འབྲས་འབྱུང་འགྱུར་གྱི་རྟེན་པའི་རྒྱུ་བྱེད་པའི་ཕྱིར་ཏེ། དཔེར་ན་ཁར་གཞོང་ལ་རྒྱ་ཤུག་བཞིན་ནོ། །རྒྱུ་རྟགས་འདི་འདྲ་བཤད་པས་རྣམ་འགྲེལ་ལྟོས། གསུམ་པ་གྲུབ་སྟེ། རང་འབྲས་འབྱུང་འགྱུར་གྱི་གཞི་ཡིན་པའི་ཕྱིར་ཏེ། དཔེར་
ན་རི་མོའི་རྩིགས་པ་བཞིན་ནོ། །གཞི་བ་གྲུབ་སྟེ། དེ་རྒྱུན་མི་འཆང་པའི་རྒྱུ་ཡིན་པའི་ཕྱིར་ཏེ། དཔེ་ན་མར་མེའི་འདོད་དང་མར་མེད་ལྟ་བུ། ལྔ་བ་གྲུབ་སྟེ། ཁྱོད་སྐྱེས་པས་ཁྱོད་ལ་བརྟེན་པའི་འབྱུང་འགྱུར་ཡང་འཕེལ་པའི་ཕྱིར། ཏེ། རྒྱལ་
སྲས་མ་ལས། སྐྱེད་པ་ལ་སོགས་པ་ཡིན་པའི་ཕྱིར། རོ། །ཞེས་བྱ་བ་ནི། སྐྱེད་དང་རྟེན་དང་གནས་པ་དང། །རྟེན་པ་དང་ནི་འཕེལ་བ་དང། ཞེས་བྱ་བ་ཡིན་ཏེ། ཞེས་གསུངས་པའི་ཕྱིར། འདི་ལྟར་བཤད་པས་སྙོམས་འཇུག་གི་ཤེས་པ་དད་
ལྡན་མིན་དེ་ཡིན་པ་གཅོད་པར་ཤིན་ཏུ་གལ་ལོ། །ཁྱད་པར་ལྔ་པ་ནི། དེ་ཆོས་ཅན། རྣམ་པར་རིག་བྱེད་མ་ཡིན་པའི་གཟུགས་ཞེས་བརྗོད་པའི་རྒྱུ་མཚན་ཡོད་དེ། གཟུགས་དང་བྱེད་པའི་རང་བཞིན་ཡིན་ཡང་ཡང་གི་ཀུན་སློང་གི་སེམས་གཞན་

[056A]༄༅། །ལ་རིག་པར་བྱེད་པའི་རིག་བྱེད་ཡིན་པ་བཀག་ནས་དེ་དང་འདྲ་བ་གཞན་སྟོན་པའི་ཚིག་ཡིན་པའི་ཕྱིར་ཏེ། རྩ་བར། དེ་ནི་རྣམ་རིག་བྱེད་མིན་བརྗོད། །ཅེས་གསུངས་པའི་ཕྱིར། བརྗོད་གསུངས་བའི་དགོས་པ་
ཡོད་དེ། རྣམ་རིག་མིན་པའི་དེ་གཟུགས་ཡིན་པ་རང་གིས་མི་འདོད་པ་སྟོན་པ་དང། རྣམ་རིག་མ་ཡིན་པའི་གཟུགས་ཀྱི་རྣམ་གཞག་མདོ་ལས་ཀྱང་བཤད་པར་སྟོན་ཆེད་ཡིན་པའི་ཕྱིར་ཏེ། ཕྱོགས་གླང་གི་གནང་སྒྲོན་ལས། བརྗོད་ཅེས་
བྱ་བ་ནི་སློབ་དཔོན་གྱི་ཚིག་ཡིན་པར་སྟོན་པའོ། །ཞེས་གསུངས་པའི་ཕྱིར། །གཉིས་བ་ཞར་བྱུང་ནི། འབྱུང་བའི་དབྱེ་བ། བྱེད་ལས་ངོ་བོ། འཕྲོས་བའི་དོགས་གཅོད་བཞི། དང་པོ་ནི། འབྱུང་བདག་ནི་ས་ཁམས་དང། །ཆུ་
དང་མེ་དང་རླུང་ཁམས་རྣམས། །ཞེས་བྱུང། འབྱུང་བ་ཆོས་ཅན་དབྱེན་བཞི་ཡོད་དེ། ས་ཆུ་མེ་རླུང་བཞི་ཡོད་པའི་ཕྱིར། དེ་བཞི་ཆོས་ཅན། འབྱུང་བ་ཞེས་བརྗོད་པའི་རྒྱུ་མཚན་ཡོད་དེ། གཟུགས་སྣ་ཚོགས་འགྲུབ་པ་ལ་དེ་
དག་གི་རྣམ་པར་འབྱུང་བས་ན་འབྱུང་བ་དང། དངོས་བོ་འབྱུང་བ་མཆེད་པར་བྱས་པས་ན་འབྱུང་བ་ཞེས་བརྗོད་པའི་ཕྱིར་ཏེ། རྒྱལ་ས་སམ་ལས། འབྱུང་བརྒྱས་པར་བྱེད་པས་འབྱུང་བདག་ཡིན་ནོ། །ཞེས་དང། གང་
སྤྲེལ་ལས། འབྱུང་པ་ཉིད་ནི་གཟུགས་རྣམ་བ་སྣ་ཚོགས་མངོན་པར་འགྲུབ་པ་ལ། དེ་དང་དེ་དག་གི་རྣམ་པར་འབྱུང་བས་ན་འབྱུང་བ་དག་གོ་ཞེས་སོ། །དེ་ཆོས་ཅན། ཆེན་པོ་ཞེས་བརྗོད་པའི་རྒྱུ་མཚན་ཡོད་དེ། ཁྱབ་

[056B] རྟེན་པས་གཏོས་པ་ཆེ། གནས་པ་ཐ་གྲུ་ཆེ་བས་དེ་ལྟར་བརྗོད་པའི་ཕྱིར་ཏེ། རྒྱལ་སྲས་མ་ལས། འབྱུང་བ་ཆེན་པོ་དེ་རྣམས་ཆེན་པོར་གནས་ཤིང་ཆེན་པོར་བཀོད་པའི་ཕྱིར། ཞེས་གསུངས་པའི་ཕྱིར། གཉིས་
པ་འཆད་པར། འཛིན་པ་ལ་སོགས་ལས་སུ་གྲུབ། །ཅེས་བྱུང། དེ་བཞི་ཆོས་ཅན། བྱེད་ལས་ཡོད་དེ། སས་འཛིན་པ་དང། ཆུས་སྡུད་པ་དང་མེས་སྨིན་པ་དང། རླུང་གིས་རྒྱས་པར་གྱེད་པའི་ལས་དག་རང་རང་ལས་
གྲུབ་པའི་ཕྱིར། གསུམ་པ་ནི། སྲག་ཤེར་དྲོ་ཉིད་གཡོ་བ་རྣམས་།ཞེས་བྱུང། སའི་མཚན་ཉིད་ཡོད་དེ། སྲ་བའི་འབྱུང་བ་དེ་དེ་ཡིན་པའི་ཕྱིར་ཏེ། རང་འགྲེལ་ལས། གྲ་བ་ནི་སའི་ཁམས་སོ། །ཞེས་བྱུང། ངོ་བོ་བྱེད་
ལས་ཚང་པའི་མཚན་ཉིད་འཇོག་ན་སྲ་ཞིང་འཐས་པའི་འབྱུང་བ་དེ་སའི་མཚན་ཉིད། དེ་བཞིན་དུ་ལྷག་མ་ལའང་གཉིས་གཉིས་ཤེས་པར་བྱའོ། །ཆུའི་མཚན་ཉིད་ཡོད་དེ། གཤེར་བའི་འབྱུང་བ་འམ་རླན་ཞིང་གཤེར་བའི་འབྱུང་
བ་དེ་དེ་ཡིན་པའི་ཕྱིར་ཏེ། རང་འགྲེལ་ལས། གཤེར་བ་ནི་ཆུའི་ཁམས་སོ། །ཞེས་གསུངས། མེའི་མཚན་ཉིད་ཡོད་དེ། དྲོ་བའི་འབྱུང་བའམ་ཚ་ཞིང་སྲེག་པ་དེ་དེ་ཡིན་པའི་ཕྱིར་ཏེ། རང་འགྲེལ་ལས་དྲོ་བ་ནི་མེའི་ཁམས་
སོ༑ ༑ཞེས་གསུངས་བའི་ཕྱིར། རླུང་གི་མཚན་ཉིད་ཡོད་དེ། གཡོ་བ་འམ་ཡང་ཞིང་གཡོ་བ་དེ་དེ་ཡིན་པའི་ཕྱིར། རང་འགྲེལ་ལས། གཡོ་བ་ནི་རླུང་གི་ཁམས་སོ། །ཞེས་གསུངས་བའི་ཕྱིར། འདི་དག་ལ་ཁམས་ཞེས་བརྗོད་

[057A]༄༅། །པའི་རྒྱུ་མཚན་ཡོད་དེ། རང་གི་མཚན་ཉིད་འཛིན་པས་ན་ཁམས་ཞེས་བརྗོད་པའི་ཕྱིར་ཏེ། བྱིངས་མདོ་ལས། ཌུདྡཱ་ཉ་འཛིན་པ་ལའོ་ཞེས་པའི་འཛིན་པའི་བྱིངས། ཌུདྡཱ་ཉ་བཞག་ཌུ་རྗེས་སུ་
འབྲེལ་བ་ལས། དེའི་ཚོར་བ་ལ་ཊྲྀ་མ་ཀའོ་ཞེས་པས་ཌུ་ཕྱིས། ཨིན་དང་ཏ་དང་ཡ་ཛ་སོགས་ལ་གཉིས་ཀའོ་ཞེས་པས་ཉ་ཡང་ཕྱིས་དྷཱ་ལས་སི་ཏ་ནི་ག་མི་མ་སི་ས་རྩ་ཨ་བི་དྷཱ་ཉ་ཀྲུ་ཤི་རྣམས་ལས་ཏུ་ནའོ་ཞེས་པས། ཏུན་རྐྱེན་
བྱིན་རྗེས་འབྲེལ་ཕྱིས་པས་དྷཱ་ཏུ་ཞེས་པ་ཁམས་དང་རོ་དང་སེམས་ཅན་དང་དབྱིངས་སོགས་དུ་མ་ལ་འཇུག་ཌུདྷཱྀ་ཉ་འཛིན་པ་ལ། ས་ཙ་སོགས་རྣམས་ལས་ཨ་ཙའི་ཞེས་པས་ཨ་ཙའི་རྐྱེན་བྱིན་རཱྀ་ཨཱ་ར་བྱས། ཙ་དབྱངས་དོན་ཕྱིས་
འཚམས་སྦྱར་བས། དྷཱ་ར་ཞེས་པ་འཛིན་པ་དང་འཆང་བ་སོགས་ལ་འཇུག་ཅིང། སྒྲུབ་ལུགས་དང་བཤད་ལུགས་གཞན་ཡང་ཡོད་དོ། བཞི་པ་ནི། འཇིག་རྟེན་གྱི་ནི་ཐ་སྙད་དུ། །ཞེས་སོགས་ཚིགས་བཅད་གཅིག་བྱུང། ཤེས་བྱ་
ཆོས་ཅན། སའི་ཁམས་དང་སོགས་པས་སའི་ཁ་དོག་སོགས་ཀྱི་ཁྱད་པར་ཡོད་དེ། འཇིག་རྟེན་ན་ས་ཁ་དོག་སེར་པོ་དབྱིབས་གྲུ་བཞི་ལས་ཞེས་བརྗོད་པ་དེ་བཞིན་དུ་མེ་ཡང་ཁ་དོག་དམར་པོ་དབྱིབས་གྲུ་གསུམ་དང། ཆུ་ནི་ཁ་དོག་དཀར་
པོ་དབྱིབས་ཟླུམ་པོ་དང། རླུང་ཡང་ཁ་དོག་སྔོན་པོ་དབྱིབས་ཟླ་གམ་ལ་འཇོག་པས་དེ་དང་འདྲ་བ་ཡིན་ལ་ས་ཆུ་མེ་རླུང་གི་ཚོགས་བཞི་བོ་ལ་ས་སོགས་ཀྱི་ཁམས་ཉིད་དུ་འཇོག་པའི་ཕྱིར། གཉིས་པ་དེ་ལས་ཕྱུང་སྟེ་ཁམས་དང་སྐྱེ་མཆེད་

[057B] དབང་དོན་དེ་དག་ཁོ་ན་ལ། །སྐྱེ་མཆེད་དང་ནི་ཁམས་བཅུར་འདོད། །ཅེས་བྱུང། འདི་ལ་ཚིག་དོན་དང། མཐའ་དཔྱད་པ་གཉིས། དང་པོ་ནི། དབང་པོ་ལྔ་དང་དེའི་དོན་ལྔ་པོ་དེ་དག་ཁོ་ན་ལ་སྐྱེ་མཆེད་བཅུར་འཇོག་སྟེ་
མིག་གི་སྐྱེ་མཆེད་དང་དེའི་དོན་གཟུགས་ཀྱི་སྐྱེ་མཆེད་དང་ནས་ལུས་ཀྱི་སྐྱེ་མཆེད་དང་དེའི་དོན་རེག་བྱའི་སྐྱེ་མཆེད་དུ་འཇོག་པའི་བར་ཡིན་པའི་ཕྱིར། དེ་དག་ཁོ་ན་ཁམས་བཅུར་འཇོག་ཚུལ་ཡོད་དེ་མིག་གི་ཁམས་དང་དེའི་གཟུང་དོན་
གཟུགས་ཀྱི་ཁམས་ནས་ལུས་ཀྱི་ཁམས་དང་དེའི་གཟུང་དོན་རེག་བྱའི་ཁམས་ཡིན་པའི་ཕྱིར། གཉིས་པ་འདིའི་མཐའ་དཔྱད་ན། ཁ་ཅིག་ན་རེ། ཁམས་ཀྱི་དོན་རང་འགྲེལ་ལས་དེ་ལ་འབྱུང་གནས་དག་ནི་རིགས་ཞེས་བྱ་ན་ཞེས་སོགས་
ལྟར་འབྱུང་གནས་དང་ས་བོན་ཡིན་པར་འདོད་པ་དང། ཡང་མིག་གི་ཁམས་དང་མིག་དོན་གཅིག་ལ་དེ་བཞིན་དུ་ཡུལ་དབང་ལྷག་མ་དགུ་ལའང་འཇོག་ཟེར་ན། འོ་ན། དགྲ་བཅོམ་པའི་མིག་ཐ་མ་ཆོས་ཅན་མིག་གི་ཁམས་ཡིན་
པར་ཐལ། མིག་ཡིན་པའི་ཕྱིར། ཁྱབ་པ་ཁས། འདོད་ན་རང་གི་སྐད་ཅིག་ཕྱི་མའི་རིགས་འདྲའི་རྒྱུ་ཡིན་པར་ཐལ། ཁྱོད་ཀྱི་ཁམས་ཀྱི་དོན་འཐད་པའི་ཕྱིར། རྟགས་སླ། འདོད་མི་ནུས་ཏེ། ཀུན་བཏུས་ལས་མིག་ཡིན་ལ་མིག་
གི་ཁམས་མ་ཡིན་པ་ཡང་ཡོད་དེ། དགྲ་བཅོམ་པ་ཐ་མའི་མིག་གོ་།ཞེས་གསུངས་པའི་ཕྱིར། གཞན་ཡང། གཟུགས་མེད་ཁམས་ཀྱི་གང་ཟག་གི་རྒྱུད་ཀྱི་མིག་གི་ཁམས་དང་སྒོ་ང་དང་མངལ་གྱི་མིག་དབང་མ་དོད་པའི་རྒྱུད་ཀྱི་མིག་གི་

[058A]༄༅། །ཁམས་རྣམས་རེ་རེ་ནས་ཆོས་ཅན། མིག་ཡིན་པར་ཐལ། མིག་གི་ཁམས་ཡིན་པའི་ཕྱིར། མ་གྲུབ་ན། དེ་དེ་ཡིན་པར་ཐལ། མིག་གི་ཁམས་ཡིན་ལ། མིག་མ་ཡིན་པའི་མུ་གཅིག་ཡོད་པའི་
ཕྱིར་ཏེ། བརྒྱད་པ་ལས། གཟུགས་ནི་སེམས་ལས་སྐྱེ་བར་འགྱུར། །ཞེས་དང། ཀུན་བཏུས་ལས་ཀྱང། མིག་གི་ཁམས་ཡིན་ལ་མིག་མ་ཡིན་པ་ཡང་ཡོད་དེ། སྒོ་ངའི་ནང་ན་འདུག་པ་དང། ནུར་ནུར་བོར་གྱུར་པ་དང་
མེར་མེར་པོར་གྱུར་བ་དང། ནར་ནར་བོར་གྱུར་བ་དང། མའི་མང་ལ་ན་གནས་པའི་མིག་མ་དོང་བ་དང། ཞེས་གསུངས་པའི་ཕྱིར། གཞན་ཡང། དེ་མི་འཐད་པར་ཐལ། མིག་དང་མིག་གི་ཁམས་ཡིན་མིན་ཅི་རིགས་མུ་བཞི་རྩིབ་
ལྟར་དབང་པོ་ལྷག་མ་ལྔ་ལའང་འདྲ་བའི་ཕྱིར་ཏེ། ཀུན་བཏུས་ལས། མིག་དང་མིག་གི་ཁམས་ཇི་ལྟ་བ་བཞིན་དུ་རྣ་བ་དང་སྣ་དང་ལྕེ་དང་ལུས་དང་ལུས་ཀྱི་ཁམས་ཀྱང་དེ་བཞིན་ཏེ། ཞེས་གསུངས་པའི་ཕྱིར། གང་སྤེལ་ལས་
[?][?][?]བརྒྱད་ཡོད་པ་སྟེ་ས་བོན་བཅོ་བརྒྱད་ཡོད་བ་ལ་ཁམས་བཅོ་བརྒྱད་ཞེས་བྱ། ཞེས་པ་ལྟར་སྤྱིར་མཛོད་ལུགས་ལ་ཡང་དེ་ལྟར་བཤད་པ་ཡོད་ཀྱང་དེས་འཁྲུལ་ནས་ཁ་ཅིག་གི་མིག་སོགས་ཀྱིས་བོན་ནམ་ཁམས་ཙམ་ལ་ཁམས་
བཅོ་བརྒྱད་སྐབས་ཀྱི་[?]ལ་དོན་ད་མཚོད་[?]ལ་གསུམ་ཡང་འཇོག་ཟེར་ན། དེ་ཤིན་ཏུ་མི་འཐད་པར་ཐལ། ཁམས་བཅོ་བརྒྱད་ཀྱི་ཁམས་དོན་རང་གི་མཚན་ཉིད་འཛིན་པའི་སྒོ་ནས་འཇོག་ཡུལ་དབང་རྣམ་ཤེས་ཀྱི་ཁམས་བཅོ་

[058B]ས་བོན་སྒོ་ནས་མི་འཇོག་སྐབས་འདིའི་ཁམས་དོན་དེ་ཡང་ཡིན་ཁམས་ཀྱང་ཡིན་པ་གཅིག་དེའི་ཁམས་སུ་འཇོག་དོགས་པའི་ཕྱིར་དང། རྟགས་དང་བོ་གྲུབ་སྟེ་
རང་འགྲེལ་ལས། བཞི་བོ་དེ་དག་ནི་རང་གི་མཚན་ཉིད་དང། རྒྱུར་བྱས་པའི་གཟུགས་འཛིན་པའི་ཕྱིར་ཁམས་དག་གོ་ཞེས་གསུངས་པའི་ཕྱིར། གཉིས་པ་གྲུབ་སྟེ། ཐ་མའི་མིག་སོགས་དེ་དག་གིས་ཀྱང་རང་ལ་དམིགས་
པའི་སེམས་སེམས་བྱུང་གི་རྒྱུ་དྲུག་གང་རུང་བྱེད་པས་དེ་དག་གི་འབྱུང་གནས་སུ་བཞག་པའི་ཕྱིར་ཏེ། དེས་ན་འདུས་མ་བྱས་ཀྱང་དེར་རུང་བའི་ཕྱིར་ཏེ། རང་འགྲེལ་ལས། མིག་ལ་སོགས་པ་འདི་དག་གང་གི་འབྱུང་གནས་ཡིན་ཞེ་ན། ནས་
འདུས་མ་བྱས་ཁམས་མ་ཡིན་པར་འགྱུར་རོ་ཞེ་ན་སོགས་དང་དེའི་འགྲེལ་བཤད་གང་སྤེལ་ལས། འོ་ན་སེམས་དང་སེམས་ལས་བྱུང་བ་རྣམས་ཀྱི་དམིགས་པ་དང་བདག་པོའི་རྐྱེན་ཏུ་གྱུར་པའི་ཕྱིར་འདུས་མ་བྱས་ཀྱང་འབྱུང་གནས་ཉིད་
དུ་གྲུབ་བོ། །ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང་དེ་ལྟར་བཤད་དོ། །གསུམ་པ་གྲུབ་སྟེ། སྐབས་འདིར་མི་གཉིད་ཁམས་ཡིན་པ་སྐབས་འདིའི་མིག་གི་ཁམས་ཀྱི་དོན་སོགས་ཡིན་པའི་ཕྱིར། དཔེར་ནས་ཉིད་
ཁམས་ཡིན་པ་དེ་སྐབས་འདིའི་ས་ཁམས་ཀྱི་དོན་ཡིན་པ་ལྟར་ཁམས་ལྷག་མ་ལ་འང་འདྲ་བའི་ཕྱིར། གང་སྤེལ་ལས། ས་ཉིད་ཁམས་ཡིན་པ་ནི་སའི་ཁམས་ཏེ། ལྷག་མ་དག་ལ་ཡང་དེ་སྐད་དུ་བརྗོད་པར་བྱའོ། །ཞེས་གསུངས་

[059A]༄༅། །བའི་ཕྱིར། ཡང་ཁ་ཅིག་མིག་ཐོབ་ན་མིག་གི་རྣམ་ཤེས་ཡང་ཐོབ་བས་ཁྱབ་བ་དང། མིག་གི་རྣམ་ཤེས་ཐོབ་ན་མིག་ཡང་ཐོབ་པས་ཁྱབ་པར་ཐལ། །མིག་མེད་པར་མིག་གི་རྣམ་ཤེས་ཐོབ་
པ་མེད་པའི་ཕྱིར། དེར་ཐལ། དེ་དེའི་རྟེན་ཡིན་པའི་ཕྱིར་ན་མ་ཁྱབ། རྩ་བར་འདོད་ན། དམ་བཅའ་དང་པོ་ལ། འདོད་པའི་ཁམས་ན་མེར་མེར་སོགས་ཀྱི་མིག་སོགས་རིམ་གྱིས་ཐོབ་པ་དང་མིག་མེད་པའི་འདོད་པའི་མི་འཆི་བ་གཉིས་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ་མིག་གི་ཁམས་གསར་དུ་ཐོབ་དགོས་ལ་མིག་ཤེས་དགེ་མི་དགེ་ལུང་མ་བསྟན་གསུམ་འདས་མ་འོངས་དང་བར་དོའི་དུས་ནས་ཐོང་ཅིང་ལྡན་བཞིན་པ་ཡིན་པས་
གསར་ཐོབ་མ་ཡིན་པའི་ཕྱིར། རང་འགྲེལ་ལས། མིག་གི་ཁམས་ཡང་ཡིན་ལ། མིག་གི་རྣམ་པར་ཤེས་པ་མ་ཡིན་པ་ཡང་ཡོད་དེ། འདོད་པའི་ཁམས་ན་རིམ་གྱིས་མིག་གི་དབང་པོ་ཐོབ་པ་དང། ཞེས་སོགས་གསུངས་པའི་ཕྱིར་
དང༑ རྒྱལ་སྲས་མ་ལས། མིག་གི་རྣམ་པར་ཤེས་པའི་ཁམས་དང་མི་ལྡན་པར་ཐོབ་པ་ནི་མ་ཡིན་ཏེ། འདི་ལྟར་འདི་ནི་སྔར་སྲིད་བ་བར་མར་ཉིད་མཚམས་སྦྱོར་བའི་ཚེ་ན་དགེ་བ་དང་ཉོན་མོངས་ཅན་འདས་པ་དང་མ་འོངས་པ་དེ་དང་
ལྡན་པ་ཁོ་ན་ཡིན་ནོ། །ཞེས་གསུངས་པའི་ཕྱིར། དམ་བཅའ་གཉིས་པ་ལ། བསམ་གཏན་གཉིས་པ་དང་གསུམ་པར་སྙེས་ལ་མིག་གི་རྣམ་ཤེས་མངོན་དུ་བྱེད་པའི་བསམ་གཏན་གཉིས་པ་བ་དང་གསུམ་པ་བ་ཆོས་ཅན། དེར་

[059B] དེའི་ཕྱིར། རྟགས་སླ། ཁྱབ་པ་ཁས། དེའི་མིག་སྔར་ནས་ལྡན་པས་གསར་དུ་མ་ཐེབ་ལ་རྣམ་ཤེས་གསར་དུ་ཐོབ་པའི་གང་ཟག་ཡིན་པའི་ཕྱིར། དེ་དེ་ཡིན་པར་ཐལ། དེ་འདྲ་བ་གཅིག་ཡོད་པའི་ཕྱིར་ཏེ། རང་འགྲེལ་
ལས༑ མིག་གི་རྣམ་པར་ཤེས་པའི་ཁམས་དང་ཡིན་ལ་མིག་གི་ཁམས་དང་མ་ཡིན་པ་ཡང་ཡོད་དེ། ཞེས་གསུངས་བའི་ཕྱིར། གཞན་ཡང་མཛོད་ལས། མིག་དང་ནི། །རྣམ་ཤེས་ཁམས་དག་སོ་སོ་དང། །ལྷན་ཅིག་ཏུ་
ཡང་ཐོབ་པ་ཡོད། །ཅེས་གསུངས་པ་མུ་བཞིར་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། སོ་སོ་ཞེས་པས་མིག་ཐོབ་ལ་མིག་ཤེས་མ་ཐོབ་པ་དང་དེ་ལས་བཟློག་པའི་མུ་དང་གཉིས་བསྟན། ལྷན་ཅིག་
ཅེས་པས་གཟུགས་མེད་ནས་འཕོས་ནས་འདོད་ཁམས་དང་བསམ་གཏན་དང་པོར་སྐྱེ་བའི་བར་དོའི་སྐབས་ནས་མིག་དང་མིག་ཤེས་གཉིས་གཅིག་ཆར་ཐོབ་པར་བཤད་ནས་ཤུགས་ལ་གཉིས་ཀ་གང་ཡང་མ་ཐོབ་པ་བཤད་པའི་ཕྱིར། རྒྱལ་
སྲས་མ་ལས། སོ་སོར་ཐོབ་ཅེས་བྱ་བ་འདིས་ནི་མུ་དང་བོ་དང་གཉིས་པ་ངག་བསྟན་ཏོ། །ལྷན་ཅིག་ཏུ་ཡང་ཞེས་བྱ་བ་འདིས་ནི་སུ་གསུམ་པ་བསྟན་ཏོ། བཞི་པ་ནི་བཤད་པར་མ་གཏོགས་པ་ཡིན་ནོ། །ཞེས་བྱ་བར་རྟོགས་པར་སླ་བཾ་
ཕྱིར་མ་བཤད་དོ། །ཞེས་གསུངས་པའི་ཕྱིར། ཡང་ཁོ་ན་རེ། འདི་ཐོབ་ཚུལ་ཁོ་ནར་སྦྱོར་བར་ཐལ། བཤད་ཟིན་དེའི་ཕྱིར་ན་མ་ཁྱབ་སྟེ། འདོད་མི་ནུས་ཏེ། ཚིག་བསྒྱུར་ན་མིག་དང་གཟུགས་གཉིས་དང་མིག་ཤེས་དང་

[060A]༄༅། །གཟུགས་གཉིས་དང་སོགས་ལའང་སྦྱོར་ལ་མིག་དང་མིག་ཤེས་ལྡན་ཚུལ་མུ་བཞི་ལ་སྦྱོར་དགོས་པའི་ཕྱིར་ཏེ། རྒྱལ་སྲས་མ་ལས་གང་མིག་གི་ཁམས་དང་ལྡན་པ་ཏེ། ཞེས་པ་ནས། སོ་སོ་དང་
ལྷན་ཅིག་ཏུ་ཡང་འཐོབ་པ་ཡོད་ཅེས་བྱ་བ་ནི་མདོ་འདི་ཉིད་ཀྱི་མུ་བཞི་པ་ཉིད་དང་ཡང་སྒྲེ་བར་བྱེད་པ་ཡིན་ནོ། །ཞེས་གསུངས་པའི་ཕྱིར། ཡང་ཁ་ཅིག་མིག་དང་མིག་ཤེས་ཐོབ་ཚུལ་མི་མཉམ་ཡང་དེ་དག་ལྡན་ཚུལ་དེ་ལྟར་ཡིན་ཞེ་ན་
རང་འགྲེལ་ལས། གང་མིག་གི་ཁམས་དང་ལྡན་པ་དེ་མིག་གི་རྣམ་པར་ཤེས་པའི་ཁམས་དང་ཡང་མ་ཡིན་ནམ་ཞེ་ན་མུ་བཞི་སྟེ། ཞེས་གསུངས་པ་མི་འཐད་པར་ཐལ། ལྡན་ཚུལ་ཁྱོད་ལྟར་དེའི་ཕྱིར་གཞན་ཡང་བསམ་གཏན་གསུམ་
པར་སྐྱེས་པའི་མིག་གི་རྣམ་ཤེས་མངོན་དུ་མི་བྱེད་པའི་གསུམ་པའི་ལྷ་ཆོས་ཅན། དེར་ཐལ་དེའི་ཕྱིར། འདོད་མི་ནུས་ཏེ། གསུམ་པའི་མིག་དང་ལྡན་ཡང་དེའི་མིག་ཤེས་དང་མི་ལྡན་པའི་ཕྱིར། དེར་ཐལ་གསུམ་པའི་སས་བསྡུས་
ཀྱི་མི་ཤེས་མེད་པའི་ཕྱིར། གཞན་ཡང། འདོད་པའི་མིའི་གང་ཟག་མིག་ཉམས་པ་ཆོས་ཅན། དེར་ཐལ་དེའི་ཕྱིར། འདོད་མི་ནུས་ཏེ། མིག་ཤེས་དང་ལྡན་ལ་མིག་དང་མི་ལྡན་པ་ཡོང་པའི་ཕྱིར་ཏེ། རང་འགྲེལ་ལས། གཉིས་པ་ནི་
འདོད་པའི་ཁམས་ན་མིག་མཐོབ་པ་དང་ཉམས་པའོ། །ཞེས་གསུངས་པའི་ཕྱིར། །སྨྲས་པ། ཆོས་གསུམ་རྣམ་དབྱེ་སྒྲ་དོན་ཕྲ་ཞིང་ཀྱི། །སྦུ་རིས་མ་འདྲེས་སོ་སོར་རབ་ཕྱེ་ཚེ། །མངོན་པའི་མཁས་དབང་གོང་འོག་ཨ་སུ་རས། །རང་

[060B] །ཕྲ་ཞིབ་ཚོན་བརྒྱས་སྤྲས་པའི་དཔལ་མཐོང་ཚེ། །རགས་རགས་ཚིག་ཊིཀ་མཐའ་དཔྱོད་ཀ་ཊ་ཀའི། །གོས་གྱོན་མཛེས་རློམས་ལེགས་བཤད་ལྷ་དབང་གི་།མདུན་དུ་སྒྲིགས་ཀྱང་རྣམ་སད་
མགུ་འམ་ཅི། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །གཉིས་པ་གཟུགས་སེམས་གཉིས་མ་ཡིན་པའི་ཕུང་པོ་བཤད་པ་ལ། ངོ་བོ་དང། དེ་ལས་ཁམས་དང་སྐྱེ་མཆེད་འཇོག་ཚུལ་གཉིས། དང་པོ་ནི་ཚོར་བ་མྱོང་བའོ་
འདུ་ཤེས་ནི། །མཚན་མར་འཛིན་པའི་བདག་ཉིད་དོ། །འདུ་བྱེད་ཕུང་པོ་བཞི་ལས་གཞན། །ཞེས་བྱུང། སིམ་གདུང་བར་མ་གསུམ་ཅི་རིགས་སུ་ཉམས་སུ་མྱོང་བའི་ཆ་ནས་བཞག་པའི་སེམས་བྱུང་དེ་ཚོར་བའི་མཚན་ཉིད། སིམ་
གདུང་བར་མ་ཅི་རིགས་ཉམས་སུ་མྱོང་བའི་སེམས་བྱུང་དུ་མ་འདུས་པ་དེ་ཚོར་ཕུང་གི་མཚན་ཉིད་ཡིན་ཏེ། རྒྱལ་སྲས་མ་ལས། ཡང་ན་དེའི་ཡུལ་ཉམས་སུ་མྱོང་བར་འགྱུར་བས་མྱོང་བའོ། །ཡང་ན་ཉམས་སུ་མྱོང་བར་བྱེད་བས་མྱོང་
བའོ། །ཞེས་གསུངས་པའི་ཕྱིར། དབྱེ་ན་ཡུལ་གྱི་སྒོ་ནས་བདེ་སྡུག་གཏང་སྙོམས་ཀྱི་ཚོར་བ་གསུམ་ཡོད་དེ། བདག་རྐྱེན་གྱིས་ཕྱེ་ན་མིག་གི་འདུས་ཏེ་རེག་པ་ལས་བྱུང་བའི་ཚོར་བ་ནས། ཡིད་ཀྱི་འདུས་ཏེ་རེག་པ་ལས་བྱུང་བའི་
ཚོར་བའི་བར་དྲུག་ཡོད། དྲུག་པོ་དེ་རེ་རེ་ལ་བདེ་སྡུག་བཏང་སྙོམས་གསུམ་གསུམ་དུ་ཕྱེ་བས་བཅོ་བརྒྱད་ཡོད་དེ། གསུམ་པ་ལས། དེ་ཡིད་ཉེ་བར་རྒྱུ་བ་ལས། །ཚོར་བ་དག་ནི་ཡང་བཅོ་བརྒྱད། །ཞེས་སོ། །བསྡུ་ན་ལུས་

[061A]༄༅། །ཚོར་དང་སེམས་ཚོར་གཉིས་སུ་འདུ་སྟེ། འདི་ཉིད་ལས་ལྔ་ནི་ལུས་ཀྱིའོ་སེམས་ཀྱི་གཞན། །ཞེས་གསུངས་བའི་ཕྱིར། ལུས་ཚོར་དང་དབང་ཤེས་སུ་གྱུར་པའི་ཚོར་བ་དོན་གཅིག་སེམས་ཚོར་
དང་ཡིད་ཤེས་སུ་གྱུར་པའི་ཚོར་བ་དོན་གཅིག་འདི་ཉིད་ལས། ཚོར་བ་མྱོང་བའོ། །ཞེས་གསུངས་པའི་ཕྱིར། མྱོང་བའི་དོན་མངོན་སུམ་དུ་རྟོགས་པ་དང་ཡུལ་ཉམས་སུ་མྱོང་བར་འགྱུར་བ་དང། མྱོང་བྱེད་གསུམ་ལ་བཤད་
ཅིང༑ ཉམས་སུ་ཞེས་པ་རེག་པས་བཅད་པ་དང་མྱོང་ཞེས་བདེ་མྱོང་བའམ་ཚོར་ཞེས་པའི་དོན་ནི། །རང་ཡུལ་གྱི་ཐུན་མོང་མིན་པའི་མཚན་མའམ་སྤུ་རིས་མ་འདྲེས་པར་འཛིན་པས་རབ་ཏུ་ཕྱེ་བའི་སེམས་བྱུང་དེ་འདུ་ཤེས་ཀྱི་
ངོ་བོ་དང། དེ་དུ་མ་སྤུངས་པས་རབ་ཏུ་ཕྱེ་བ་དེ་འདུ་ཤེས་ཀྱི་ཕུང་བོའི་མཚན་ཉིད་ཡིན་ཏེ། འདི་ཉིད་ལས། འདུ་ཤེས་ནི། མཚན་མར་འཛིན་པའི་བདག་ཉིད་དོ། །ཞེས་གསུངས་པའི་ཕྱིར། འདིའི་མཚན་མ་ནི་ཡུལ་གྱི་ཁྱད་
པར་རམ་སྤུ་རིས་ཡིན་ལ། འཛིན་པ་ནི་གཅོད་པའི་དོན་ཡིན་པའི་ཕྱིར་ཏེ། རྒྱལ་སྲས་མ་ལས། མཚན་མ་ནི་དངོས་བོའི་གནས་སྐབས་ཀྱི་ཁྱད་པར་དེ། སྔོན་པོ་ལ་སོགས་པའོ། །དེ་འཛིན་པ་ནི་ཡོངས་སུ་གཅོད་པའོ། །
ཞེས་གསུངས་པའི་ཕྱིར། དབྱེ་བ་ཡོད་དེ། བདག་རྐྱེན་གྱི་སྒོ་ནས་མིག་གི་འདུས་ཏེ་རེག་པ་ལས་བྱུང་བའི་འདུ་ཤེས་སོགས་དྲུག་དང། ངོ་བོའི་སྒོ་ནས་མཚན་མ་ཙམ་དུ་འཛིན་པའི་རྟོག་མེད་ཀྱི་འདུ་ཤེས་དང། བཀྲ་བར་

[061B]ཕྱི་མ་གཉིས་ཡོད་དེ། དང་བོ་ན། སྒོ་ལྔའི་དབང་བོའི་འདུ་ཤེས་ལྟ་བུ་དང། གཉིས་བ་ནི། ཡིད་ཀྱི་འདུ་ཤེས་ལྟ་བུ་ཡིན་པའི་ཕྱིར་ཏེ། རྒྱལ་སྲས་མ་ལས་
མཚན་མར་འཛིན་པའི་རྣམ་པར་ཤེས་པའི་ཚོགས་ལྔ་ཡང་རྣམ་པར་རྟོག་བཅན་དུ་འགྱུར་རོ་ཞེ་ན་མི་འགྱུར་ཏེ། ནས། དེ་ཁོ་ན་རྟོག་པ་དང་བཅས་བ་ཡིན་པར་བཤད་དོ། །ཞེས་སོ། །གཟུགས་ཚོར་འདུ་ཤེས་རྣམ་ཤེས་ཀྱི་ཕུང་
བོ་བཞི་བོ་གང་རུང་མ་ཡིན་པའི་འདུས་བྱས་དེ། འདུ་བྱེད་ཀྱི་མཚན་ཉིད། དེ་དུ་མ་སྤུངས་པའི་འདུས་བྱས་དེ་འདུ་བྱེད་ཀྱི་ཕུང་བོའི་མཚན་ཉིད་ཡིན་ཏེ། རང་འགྲེལ་ལས། གཟུགས་དང་ཚོར་བ་དང་འདུ་ཤེས་དང་རྣམ་པར་ཤེས་པ་དང་ཕུང་
བོ་བཞི་ལས་གཞན་པའི་འདུ་བྱེད་རྣམས་ནི་འདུ་བྱེད་ཀྱི་ཕུང་བོའོ་།ཞེས་གསུངས་པའི་ཕྱིར། དབྱེ་ན་གཉིས་ཡོད་དེ། མཚུངས་ལྡན་འདུ་བྱེད་དང་མཚུངས་ལྡན་མ་ཡིན་པའི་འདུ་བྱེད་གཉིས་ཡོད་བའི་ཕྱིར་དང་བོ་དང་ཤེས་པར་གྱུར་
པའི་འདུ་བྱེད་དོན་གཅིག་གཉིས་བ་དང་ཤེས་པ་མ་ཡིན་པའི་འདུ་བྱེད་དོན་གཅིག་ལ། འདུས་བྱས་དང་འདུ་བྱེད་དོན་མི་གཅིག་སྟེ། འདུ་བྱེད་ལ་ཕུང་པོ་གཞན་བཞི་བོ་གང་རུང་མ་ཡིན་པ་གཅིག་དགོས་པ་ཡིན་པའི་ཕྱིར། དང་བོ་ལ་དབྱེ་ན་
སེམས་བྱུང་ཞེ་དགུ་ཡོད་དེ། ཚོར་འདུ་གཉིས་གང་རུང་མ་ཡིན་པའི་སེམས་བྱུང་ཞེ་དགུ་ཡོད་བའི་ཕྱིར། གཉིས་པ་ལ་བཅུ་བྮིའམ་ཉེར་གཉིས་ཡོད་དེ། ཀུན་བཏུས་ལྟར་ན་ཐོབ་པ་ནས། ཚོགས་པའི་བར་ཉེར་གཉིས་དང། འདི་ལྟར་ན་བཅུ་

[062A]༄༅། །བཞི་སོགས་ཡོད་པའི་ཕྱིར། ཁོ་ན་རེ། མདོ་ལས། འདུ་བྱེད་ཀྱི་ཕུང་པོ་གང་ཞེ་ན། སེམས་བའི་ཚོགས་དྲུག་གོ་ཞེས་གསུངས་པ་མི་འཐད་པར་ཐལ། སེམས་པ་ཁོ་ན་འདུ་བྱེད་ཀྱི་ཕུང་པོར་མི་འཇོག་
པའི་ཕྱིར་ན་མ་ཁྱབ་སྟེ། དེ་ནི་རང་དང་མཚུངས་ལྡན་གྱི་སེམས་བྱུང་འདུ་བྱེད་ལྷག་མའི་གཙོ་བོ་ཡིན་པ་ལ་དགོངས་པ་ཙམ་ཡིན་པའི་ཕྱིར། དེ་ལས་གཞན་དུ་ན་སེམས་བྱུང་ལྷག་མ་ཞེ་དགུ་བདེན་བཞི་གང་རུང་དུ་མི་འདུ་པར་ཐལ་བ་
དང་ཕུང་པོ་ལྔ་གང་རུང་མ་ཡིན་པར་ཐལ་ལོ། །དེ་དག་སྡུག་ཀུན་གང་རུང་དུ་མི་འདུ་ཞིང། ཕུང་པོ་གཞན་དུ་མི་རུང་ཞིང་གཞན་དུ་དོགས་པ་མེད་པའི་ཕྱིར། འདོད་ན། བཅོམ་ལྡན་འདས་ཀྱིས་ཆོས་གཅིག་མངོན་པར་མ་ཤེས་ཤིང་
ཡོངས་སུ་མ་ཤེས་པར་ཡང་སྡུག་བསྔལ་གྱི་མཐར་བྱེད་པར་ད་མི་སྨྲའོ། །ཞེས་གསུངས་པ་མི་འཐད་པར་ཐལ་ལོ། །གང་སྤེལ་ལས་མངོན་པར་མ་ཤེས་ཞེས་བྱ་བ་ནི་མཐོང་བའི་ལམ་གྱིས་སོ། །ཡོངས་སུ་མ་ཤེས་ཞེས་
བྱ་བ་ནི་སྒོམ་པའི་ལམ་གྱིས་སོ། །ཞེས་གསུངས་པའི་ཕྱིར་དང་ཡང་འདིའི་མངོན་པར་ཤེས་པ་འཇིག་རྟེན་པའི་དང་ཡོངས་སུ་ཤེས་པ་འདས་ལམ་དུ་འགྲེལ་བཤད་གཉིས་ཀ་ལས་བཤད་པའི་ཕྱིར་རོ། །རང་འགྲེལ་ལས་
བཅོམ་ལྡན་འདས་ཀྱི་ནས། དེ་ལྟ་བས་ན་གདོན་མི་ཟ་བར་དེ་དག་འདུས་བྱས་ཀྱི་ཕུང་བོར་བསྡུས་པར་ཁས་བླངས་པར་བྱའོ། །ཞེས་གསུངས་པའི་ཕྱིར། དེས་ན་སླ་བ་ནས་ཤེས་རབ་ལམ་བརྟེན་པར་གྲོལ་བ་འདི་ནང་བ་གཅིག་

[062B]བལྟ་བར་ཐོག་མར་དོན་ཤེས་ཤིང་དེ་རྗེས་དེ་ཉམས་སུ་ལེན་བ་ལ་འབུངས་ཤིག། བློ་གྲོས་ཅན་དག་གང་སྤེལ་ན་ཤིན་ཏུ་རྒྱས་སོ་།གཏིས་པ་དེ་ལས་བྱུང་སྟེ་
ཁམས་དང་སྐྱེ་མཆེད་དུ་འཇོག་ཚུལ་ནི། དེ་གསུམ་རྣམ་རིག་བྱེད་མན་དང། །འདུས་མ་བྱས་རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་ཞེས་བྱ། །ཞེས་བྱུང། ཚོར་བ་འདུ་ཤེས་འདུ་བྱེད་ཀྱི་ཕུང་བོ་དེ་གསུམ་དང་རྣམ་
རིག་མ་ཡིན་པའི་གཟུགས་དང་བཞི་འདུས་མ་བྱས་གསུམ་དང་བདུན་པོ་འདི་ཆོས་ཅན། ཁམས་བཅོ་བརྒྱད་དང་སྐྱེ་མཆེད་བཅུ་གཉིས་གང་དུ་བཞག་ཚུལ་ཡོད་དེ། ཁམས་དང་སྐྱེ་མཆེད་ལྷག་མ་གཞན་དུ་མི་རུང་བས། ཆོས་ཀྱི་སྐྱེ་
མཆེད་དང་ཆོས་ཀྱི་ཁམས་སུ་བཞག་དགོས་པའི་ཕྱིར་ཏེ། གཟུགས་ཅན་མ་ཡིན་པའི་སྐྱེ་མཆེད་དང་དེའི་ཁམས་ཡིན་པ་དེའི་ཕྱིར་ཏེ། རང་འགྲེལ་ལས། རྫས་བདུན་པོ་འདི་དག་ནི་ཆོས་ཀྱི་སྐྱེ་མཆེད་དང་ཆོས་ཀྱི་ཁམས་ཞེས་བྱའོ། །ཞེས་
དང༑ གང་སྤེལ་ལས། སྐྱེ་མཆེད་བཅུ་གཅིག་དང་ཁམས་བཅུ་བདུན་གྱིས་མ་བསྡུས་བའི་ཆོས་རྣམས་ཆོས་ཀྱི་སྐྱེ་མཆེད་དང་ཆོས་ཀྱི་ཁམས་ཀྱིས་བསྡུས་པ་དེའི་ཕྱིར། རྣམ་རིག་བྱེད་ཡིན་དང། །འདུས་མ་བྱས་རྣམས་བཅས་པ་ནི། །
ཞེས་བྱ་བ་སྨོས་ཏེ། ཞེས་གསུངས་པའི་ཕྱིར། ཤིན་ཏུ་གསལ་ལོ་།གསུམ་པ་སེམས་ཀྱིས་བསྡུས་པའི་ཆོས་གསུམ་བཤད་པ་ལ། ཆོས་གསུམ་གྱི་རང་བཞིན་དང། ཆོས་གསུམ་གྱི་གཙོ་བོ་ངོས་བཟུང་བ། ཞར་ལ་ཁམས་

[063A]༄༅། །ཀྱི་གྲངས་ངེས་ལ་རྩོད་སྤོང་གསུམ་ལས། དང་པོ་ནི་རྣམ་ཤེས་སོ་སོ་རྣམ་རིག་པ། །ནས། ཁམས་ནི་བཅོ་བརྒྱད་ངག་ཏུ་འདོད། །ཅེས་བྱུང། དང་པོ་ནི། རྣམ་ཤེས་ཚོགས་དྲུག་ཆོས་ཅན། རྣམ་
ཤེས་ཀྱི་ཕུང་པོ་ཡིན་ཏེ། བློའི་ཡུལ་དུ་དུ་མ་སྤུངས་པ་ལྟར་སྣང་ཞིང། རང་སྟོབས་ཀྱིས་ཡུལ་གྱི་ངོ་བོ་སོ་སོར་རྣམ་པར་རིག་པའི་སེམས་ཡིན་པའི་ཕྱིར། ཡུལ་གྱི་ངོ་བོ་སོ་སོར་རང་སྟོབས་ཀྱིས་རིགས་པ་ཡིན་ཏེ། མིག་གི་རྣམ་
ཤེས་ཀྱིས་རང་སྟོབས་ཀྱིས་གཟུགས་རིག་པ་ནས། ཡིད་ཀྱི་རྣམ་པར་ཤེས་པས་རང་སྟོབས་ཀྱིས་ཆོས་རིག་པའི་བར་ཡིན་པའི་ཕྱིར་ཏེ། གང་སྤེལ་ལས། རྣམ་པར་ཤེས་པའི་ཁམས་ཀྱི་དབྱེ་བ་བསྟན་པའི་ཕྱིར་སོ་སོར་བསྣན་པ་
སྨོས་སོ། །དེ་ཉིད་ཀྱི་ཕྱིར་ཡུལ་དང་ཡུལ་ལ་ཞེས་སྨོས་སོ། །ཞེས་གསུངས་པའི་ཕྱིར། རང་སྟོབས་ཀྱིས་ཡུལ་གྱི་ངོ་བོ་རིག་ཅེས་བརྗོད་པའི་རྒྱུ་མཚན་ཡོད་དེ། སེམས་སེམས་བྱུང་ཡུལ་རིག་པར་མཚུངས་ཀྱང་སེམས་ཀྱིས་
ངོ་བོ་རིག་པ་དང་ཁྱད་པར་རིག་པ་སེམས་བྱུང་གིས་བྱེད་པ་གཙོ་བའི་ཕྱིར་ཏེ། རང་འགྲེལ་ལས། ཡུལ་དང་ཡུལ་ལ་སོ་སོར་རྣམ་པར་རིག་ཅིང་དམིགས་པ་ནི་རྣམ་པར་ཤེས་པའི་ཕུང་པོའོ། །ཞེས་གསུངས་པའི་ཕྱིར། ཁྱབ་
སྟེ༑ དམིགས་པ་ཞེས་པས་དེ་ལྟར་བསྟན་པའི་ཕྱིར་ཏེ། རྒྱལ་སྲས་མ་ལས། དམིགས་པ་ནི་དངོས་བོ་ཙམ་འཛིན་པའོ། །ཚོར་བ་ལ་སོགས་པའི་སེམས་ལས་བྱུང་བའི་ཁྱད་པར་རྣམས་ནི་ཁྱད་པར་འཛིན་པའི་ངོ་བོ་དག་

[063B] ཞེས་གསུངས་པའི་ཕྱིར་དང། ཆོས་མངོན་རིན་ཆེན་འདྲེན་པའི་ཤིང་རྟ་ལས་ཀྱང། ངོ་བོ་རང་གི་སྟོབས་ཀྱིས་སོ་སོར་རྣམ་པར་རིག་པ། ཞེས་གསུངས་པའི་ཕྱིར། ཡིད་ཀྱི་སྐྱེ་མཆེད་ཀྱང་ཆོས་ཅན། བཞག་ཏུ་ཡོད་དེ། རྣམ་ཤེས་
དྲུག་པོ་དེ་ཉིད་ཡིན་པའི་ཕྱིར། ཤེས་བྱ་ཆོས་ཅན། ཁམས་བཅོ་བརྒྱད་ཀྱི་གྲངས་ལ་རྣམ་ཤེས་ཀྱི་ཁམས་དྲུག་ཏུ་མ་ཟད། བདུན་དག་དང་འང་སྒྲས་གྲངས་དེ་ལྟར་འདྲེན་པར་མ་ཟད་བདུན་པོ་རེ་རེ་ནས་ཁམས་རེ་རེ་ཡིན་པར་ཡང་
འདོད་དེ། རྣམ་ཤེས་དྲུག་དང་ཡིད་ཁམས་ཏེ་ཁམས་བདུན་འདོད་པའི་ཕྱིར་ཏེ། གང་སྤེལ་ལས། ཁམས་བདུན་དག་ཏུ་འང་འདོད་པ་སྟེ། བདུན་གང་ཞེ་ན། ཞེས་པ་ནས། འང་གི་སྒྲ་ནི་རྣམ་པར་ཤེས་པའི་རྫས་རེ་རེ་
ཞིང་ཁམས་ཉིད་ཡིན་གྱི་འདི་ཚོགས་པ་ཞེས་བྱ་བ་ནི་མ་ཡིན་ནོ་ཞེས་བསྟན་པའི་ཕྱིར་རོ། །ཞེས་གསུངས་པའི་ཕྱིར། འོ་ན། རྣམ་ཤེས་ཚོགས་དྲུག་གང་རུང་མ་ཡིན་པའི་རྣམ་ཤེས་ཡོད་དམ་མེད་ན་ཡིད་ཀྱི་ཁམས་བདུན་མི་
རུང་ངོ་སྙམ་ན། ཚོགས་དྲུག་གང་རུང་ལས་གཞན་པའི་རྣམ་ཤེས་མེད་ཀྱང་ཡིད་ཀྱི་ཁམས་བདུན་མི་རུང་བའི་སྐྱོན་མེད་དེ། ཡིད་ཀྱི་རྣམ་ཤེས་གང་གེ་སྔོན་དུ་འགག་མ་ཐག་པའི་རྣམ་ཤེས་དྲུག་པོ་དེ་ཡིད་ཀྱི་ཁམས་དང། རྣམ་
ཤེས་ཀྱི་ཁམས་གཉིས་ཀར་འཇོག་པའི་ཕྱིར་ཏེ། དཔེར་ན་བུ་དེ་ཉིད་གཞན་གྱི་ཕར་གྱུར་པ་དང། འབྲས་བུ་དེ་ཉིད་གཞན་གྱི་ས་བོན་ཡིན་པ་ལྟ་བུ་ཡིན་པའི་ཕྱིར་ཏེ། རང་འགྲེལ་ལས། རྣམ་པར་ཤེས་པའི་ཚོགས་དྲུག་ནི་

[064A]༄༅། །ནས༑ ས་བོན་ཡིན་པ་ལྟ་བུའོ། །ཞེས་བྱུང། འདིར་དྲུག་ལས་ཡིད་ཁམས་ཟུར་དུ་བསྟན་པ་ལ་ཆོས་ཅན། དགོས་བ་ཡོད་དེ། རྣམ་ཤེས་དང་བོ་ལྔའི་རྟེན་མི་གནས་ལུས་ཀྱི་བར་ཡོད་ལ་
དྲུག་པ་ཡིད་ཀྱི་རྣམ་ཤེས་ཀྱི་རྟེན་གཞན་མེད་པས་རང་གི་སྔ་རོལ་དེ་མ་ཐག་འགག་པའི་རྣམ་ཤེས་དྲུག་བོ་གང་རུང་གིས་དེའི་རྟེན་བྱེད་པར་སྒྲུབ་པའི་ཆེད་ཡིན་པའི་ཕྱིར་ཏེ། རང་གི་སྔ་རོལ་དུ་འགག་མ་ཐག་པའི་རྣམ་ཤེས་དྲུག་པོ་
གང་རུང་ལ་མ་བརྟེན་པར་ཡིད་ཀྱི་རྣམ་ཤེས་ཀྱི་སྐྱེ་བའི་རྟེན་མི་རྙེད་པའི་ཕྱིར་ཏེ། རང་འགྲེལ་ལས། རྣམ་པར་ཤེས་པའི་ཁམས་ལྔ་བོ་དག་གི་རྟེན་ནི་མིག་གི་ཁམས་ལ་སོགས་པ་ཡིན་ན། དྲུག་བ་ཡིད་ཀྱི་རྣམ་པར་ཤེས་པའི་
ཁམས་ཀྱི་རྟེན་ནི་གཞན་མེད་དེ། དེའི་ཕྱིར་དེའི་རྟེན་རབ་ཏུ་སྒྲུབ་པའི་ཕྱིར་ཡིད་ཀྱི་ཁམས་བསྟན་ཏོ། །ཞེས་གསུངས་པའི་ཕྱིར་དང་གང་སྤེལ་ལས་ཀྱང། ཇི་ལྟར་གཟུགས་ཡོད་ཀྱང་མིག་མེད་པར་དེའི་རྣམ་པར་ཤེས་བ་མི་སྐྱེ་བ་དེ་
བཞིན་དུ་ཡུལ་རྣམས་ཡོད་ཀྱང་རྣམ་པར་ཤེས་པ་སྔ་མ་འདུས་བ་མེད་པར་རྣམ་པར་ཤེས་བ་ཕྱི་མ་མི་འབྱུང་ངོ། །དེ་ཉིད་ཀྱི་ཕྱིར་འགག་མ་ཐག་བཞེས་བརྗོད། ཅེས་གསུངས་པའི་ཕྱིར། ཁམས་ཆོས་ཅན་ཁྱོད་ལ་རྒྱས་བར་ཕྱེ་ན་
བཅོ་བརྒྱད་དག་ཏུ་ཡོད་པར་འདོད་དེ། ཁྱོད་ལ་རྟེན་མིག་ནས་ཡིད་ཀྱི་བར་དབང་བོ་དྲུག་དང་བརྟེན་པ་མིག་གི་རྣམ་ཤེས་ནས་ཡིད་ཀྱི་རྣམ་ཤེས་ཀྱི་བར་རྣམ་ཤེས་དྲུག་དང། དམིགས་བ་གཟུགས་ནས་ཆོས་ཀྱི་བར་ཡུལ་དྲུག་སྟེ་

[064B] རང་འགྲེལ་དང་གནད་སྒྲོན་གཉིས་ལས། དེ་ལྟར་ན་རྟེན་དང་བརྟེན་པ་དང་དམིགས་པ་དྲུག་ཚན་རྣམ་པར་བཞག་པས་ཁམས་བཅོ་བརྒྱད་དག་ཏུ་འགྱུར་རོ། །ཞེས་གསུངས་པའི་ཕྱིར། བཅོ་བརྒྱད་པོ་དེ་
ཆོས་ཅན། རྫས་ཀྱིས་ཅུང་ཟད་བསྡུས་ན་བཅུ་བདུན་དང་ཤིན་ཏུ་བསྡུས་ན་བཅུ་གཉིས་སུ་ཡང་རུང་སྟེ་ཡིད་ཀྱི་ཁམས་ཡིད་ཀྱི་རྣམ་ཤེས་སུ་བསྡུས་ན་བཅུ་བདུན་དང། རྣམ་ཤེས་བདུན་གཅིག་ཏུ་བྱས་ན་བཅུ་གཉིས་སུ་འགྱུར་པའི་
ཕྱིར་ཏེ། གནང་སྒྲོན་ལས། འོན་ནི་རྣམ་པར་ཤེས་པའི་ཁམས་དྲུག་དང་ཡིད་ཀྱི་རྣམ་ཤེས་གཅིག་གི་ནང་དུ་གཅིག་འདུས་པའི་ཕྱིར་རྫས་སུན་ཁམས་བཅུ་བདུན་ནམ་བཅུ་གཉིས་སུ་འགྱུར་རོ། །དེ་ལྟར་འང་ཡིན་མོད་ཀྱི། ཞེས་
དང༑ གང་སྤེལ་ལས། དངོས་སུན་དོན་དམ་པར་དེ་ལྟར་བཅུ་བདུན་ནམ་བཅུ་གཉིས་ཡོད་མོད་ཀྱི། འོན་ཀྱང་རྟེན་དང་བརྟེན་པས་དབྱེ་བས་སོ་།ཞེས་གསུངས་བའི་ཕྱིར། །གཉིས་བ་ཆོས་གསུམ་གྱི་གཙོ་བོ་དངོས་བཟུང་པ་ནི་
ཕུང་བོ་དང་ནི་སྐྱེ་མཆེད་དང། ཁམས་གཅིག་གིས་ནི་ཐམས་ཅད་བསྡུས། །རང་གི་ངོ་བོ་ཉིད་ཀྱིས་ཏེ། །གཞན་གྱི་དངོས་དང་མི་ལྡན་ཕྱིར། །ཞེས་བྱུང། གཟུགས་ཀྱི་ཕུང་བོ་དང་ནི་ཡིད་ཀྱི་སྐྱེ་མཆེད་དང་ཆོས་ཁམས་གཅིག་བུ་
དེ་གསུམ་ཆོས་ཅན། ཆོས་གསུམ་གྱི་གཙོ་བོ་སྡུད་བྱ་མང་བཅན་ཡིན་ཏེ། ཁྱོད་ཀྱི་ཆོས་ཐམས་ཅད་བསྡུས་པའི་ཕྱིར། དེ་ཡང་ཡིན་ཏེ་གཟུགས་ཀྱི་ཕུང་བོས་གཟུགས་རྣམས་དང། ཡིད་ཀྱི་སྐྱེ་མཆེད་ཀྱིས་ཡིད་ཀྱི་ཁམས་

[065A]༄༅། །བདུན་དང་ཆོས་ཀྱི་ཁམས་ཀྱིས་ཚོར་བ་འདུ་ཤེས་འདུ་བྱེད་གསུམ་དང་འདུས་མ་བྱས་དང་རྣམ་རིག་མ་ཡིན་པ་རྣམས་བསྡུས་པའི་ཕྱིར། དེར་ཐལ། སྡུད་ཚུལ་དེ་ལྟར་བཤད་པ་དེ་སྡུད་བྱེད་ཀྱི་ཕུང་པོ་
སྐྱེ་མཆེད་ཁམས་རྒྱས་པ་སྤྱི་ལ་མི་བྱ་བར་སྡུད་བྱེད་བསྡུས་པ་སྟེ་རྒྱ་ཆུང་ཡང་གཙོ་བོར་བཤད་པའི་ཆེད་ཡིན་པའི་ཕྱིར་དང་དང་ནི་ཞེས་པའི་སྒྲས་རེ་རེས་ཆོས་ཐམས་ཅད་བསྡུས་པ་གཅོད་པའི་ཕྱིར་ཏེ། གང་སྤེལ་ལས། འདི་
ནི་རེ་ཞིག་རྒྱས་པའི་སྒོ་ནས་ཆོས་ཐམས་ཅད་བསྡུས་པ་ཡིན་ལ་མདོར་བསྡུས་ན་ནི། ཕུང་པོ་དང་ནི་སྐྱེ་མཆེད་དང། །ཞེས་བྱ་བ་རྒྱས་པར་འབྱུང་བ་ཡིན་ནོ། །དང་གི་སྒྲ་ནི། ཞེས་སོགས་གསུངས་པའི་ཕྱིར་དང། རིན་ཆེན་
འདྲེན་པའི་ཤིང་རྟ་ལས། ཆོས་གསུམ་གྱི་གཙོ་པོ་ཡིན་ཏེ། ཞེས་གསུངས་པའི་དགོངས་པ་ཟབ་མེ་ཡིན་ནོ། །ཆོས་དེ་གསུམ་གྱིས་བསྡུས་ཚུལ་བཤད་པའི་དགོས་པ་ཤེས་དགོས་སོ། །འོ་ན་བསྡུས་ཚུལ་ལ་དུ་མ་ཡོད་པས་ཇི་
ལྟར་བསྡུས་སྙམ་ན། སྐབས་འདིའི་དེ་ནི་རང་གི་ངོ་བོ་ཉིད་ཀྱིས་བསྡུས་ཚུལ་ཡིན་ཏེ། དེས་དེ་བསྡུས་ཤིང་དེ་དེ་ཡིན་པའི་ཕྱིར། དེ་ལ་དབྱེ་ན། མང་བས་ཉུང་བ་དང་རྒྱ་ཆེན་པོས་ཆུང་དུ་དང། ཕན་ཚུན་གཅིག་གིས་གཅིག་
བསྡུས་པ་གསུམ་ཡོད་དེ། དང་པོ་ནི། གཟུགས་ཀྱི་ཕུང་པོས་གཟུགས་ཀྱི་སྐྱེ་མཆེད་བསྡུས་པ་ལྟ་བུ་དང། གཉིས་པ་ནི། གླང་པོའི་རྗེས་ཀྱིས་བྱའི་རྗེས་བསྡུས་བ་ལྟ་བུ་དང། གསུམ་པ་ནི། ཡིད་ཀྱི་ཁམས་དང་ཡིད་ཀྱི་སྐྱེ་

[065B] དེས་ན་དེ་འདྲ་ལ་ངོ་བོའི་སྒོ་ནས་བསྡུས་བ་ཞེས་བྱ་ལ་ངོ་བོའི་སྒོ་ནས་བསྡུས་པ་ལ་གཞན་གྱི་ངོ་བོས་བསྡུས་པ་མེད་དེ། ཆོས་གང་ཡིན་པ་ཆོས་རང་ལས་གཞན་པ་སྟེ་རང་མ་ཡིན་
པའི་ངོ་བོ་དང་མི་ལྡན་པའི་ཕྱིར། དཔེར་ན་མིག་སྡུག་བདེན་ཡིན་པས་འགོག་ལམ་མ་བསྡུས་བ་དང་མིག་གིས་གཟུགས་དང་སྒྲ་མ་བསྡུས་པ་ལྟ་བུ་ཡིན་པའི་ཕྱིར། ངོ་བོའི་སྒོ་ནས་བསྡུས་ཚུལ་ལ་གཞན་གྱི་ངོ་བོས་བསྡུས་ན་ཆོས་གཅིག་
སྐྱེ་འཇིག་བྱེད་ན་ཐམས་ཅད་སྐྱེ་འཇིག་བྱེད་པ་དང་གཅིག་སྤངས་ན་ཐམས་ཅད་སྤངས་པར་ཐལ་བ་སོགས་འཇུག་པར་གང་སྤེལ་ལས་བཤད་དོ། །མཐའ་དཔྱད་པ་ལ་གོང་འོག་གི་གཞུང་དག་གི་དཀའ་གནས་ལ་དཔྱད་པའི་སྒོ་ཙམ་བསྟན་ན་
ཁོ་ན་རེ། ཚོར་བ་དང་མཚུངས་ལྡན་གྱི་སེམས་དང་སེམས་བྱུང་རྣམས་ཆོས་ཅན། མྱོང་བ་ཡིན་པར་ཐལ། རང་གི་ཡུལ་མྱོང་བའི་ཕྱིར་ན་མ་ཁྱབ། རྟགས་གྲུབ་སྟེ། དེ་དང་མཚུངས་ལྡན་ཡིན་པའི་ཕྱིར། འདོད་ན། དེ་དག་
ཆོས་ཅན། ཚོར་པར་ཐལ། མྱོང་བ་ཡིན་པའི་ཕྱིར། འཁོར་གསུམ། ཁོ་རང་ལ་འོ་ན། དེ་དག་ཆོས་ཅན། ཚོར་བ་ཡིན་པར་ཐལ། རང་གི་ཡུལ་ཚོར་བའི་ཕྱིར། ཁྱབ་པ་ཁས། འཁོར་གསུམ། ཡང་རྒྱ་བོད་ཁ་ཅིག་
ན་རེ། མིག་ཤེས་སུ་གྱུར་པའི་འདུ་ཤེས་ཆོས་ཅན། མཚན་འཛིན་ཡིན་པར་ཐལ། རང་ཡུལ་གྱི་མཚན་མ་འཛིན་པའི་བློ་ཡིན་པའི་ཕྱིར་ན་ཤིན་ཏུ་མ་ཁྱབ་སྟེ། མཚན་འཛིན་གྱི་མཚན་མ་ལ་གང་ཟག་གི་བདག་དང་རྟག་

[066A]༄༅། །གཅིག་ལྟ་བུ་སོགས་དགོས། འདུ་ཤེས་ཀྱི་མཚན་མ་ནི་ཐུན་མོང་མ་ཡིན་པའི་ཁྱད་ཆོས་ཙམ་གྱིས་ཆོག་པའི་ཕྱིར་ཏེ། རྒྱལ་སྲས་མ་ལས། མཚན་མ་ནི་ངོ་བོའི་གནས་སྐབས་ཀྱི་ཁྱད་པར་ཏེ་
སྔོན་པོ་ལ་སོགས་པ་ཡིན་ནོ། །ཞེས་གསུངས་པའི་ཕྱིར། ཁོ་རང་ལ་འོན། སྟོན་པ་སངས་རྒྱས་ཀྱི་རྒྱུད་ཀྱི་མཚན་མ་འཛིན་པའི་བློ་ཆོས་ཅན། མཚན་འཛིན་དུ་ཐལ། རང་ཡུལ་མཚན་མ་འཛིན་པའི་བློ་ཡིན་པའི་ཕྱིར་
ཁྱབ་པ་ཁས། འཁོར་གསུམ། རྟགས་གྲུབ་སྟེ། རྟགས་མཚན་ཐམས་ཅད་འཛིན་པའི་རྣམ་མཁྱེན་ཡོད་པའི་ཕྱིར། གཞན་ཡང། སངས་འཕགས་རྒྱུད་ཀྱི་བདག་གམ་ང་འཛིན་པའི་བློ་ཆོས་ཅན། བདག་འཛིན་དང་
ངར་འཛིན་ཡིན་པར་ཐལ། རང་ཡུལ་གྱི་བདག་གམ་ང་འཛིན་པའི་བློ་ཡིན་པའི་ཕྱིར། འཁོར་གསུམ། ཁྱབ་པ་ཁས། ཡང་ཁོ་ན་རེ། མིག་ཤེས་སུ་གྱུར་པའི་འདུ་ཤེས་ཆོས་ཅན། རྣམ་རྟོག་ཡིན་པར་ཐལ། རང་ཡུལ་
གྱི་སྤུ་རིས་བཀྲ་བར་འཛིན་པའི་བློ་ཡིན་པའི་ཕྱིར། དེར་ཐལ་རང་ཡུལ་གྱི་སྤུ་རིས་ཕྱེ་ནས་འཛིན་པའི་བློ་ཡིན་པའི་ཕྱིར་ན་མཁྱབ་སྟེ། དེ་འདྲའི་དབང་ཤེས་ཀྱིས་དྲངས་པའི་དྲན་ཤེས་ཀྱིས་ཡུལ་གྱི་སྤུ་རིས་ཕྱེ་ནས་འཛིན་པའི་
ཕྱིར༑ ཁྱབ་སྟེ། དབང་མངོན་གྱིས་ཡུལ་གྱི་ཁྱད་པར་སོ་སོར་མ་རྟོགས་ན་ཡིད་ཤེས་ཀྱི་སོ་སོར་རྟོགས་མི་ཐུབ་པའི་ཕྱིར་ཏེ། གང་སྤེལ་ལས། མིག་གི་རྣམ་པར་ཤེས་པའི་དུས་སུ་རྒྱུ་མཚན་མ་བཟུང་བས་ཡིད་ཀྱི་རྣམ་པར་

[066B]རོ། །ཞེས་གསུངས་པའི་ཕྱིར། དེས་ན་གང་སྤེལ་གྱི་ལུང་འདི་དང་མཛོད་ལས། དྲུག་པོ་འངས་མ་ཐག་ཅེས་དང། དྲུག་པའི་རྟེན་ནི་རབ་བསྒྲུབ་ཕྱིར། །ཞེས་
གསུངས་པ་རྣམས་ལ་བརྟེན་ནས་མངོན་བ་རྩ་འགྲེལ་གྱི་ལུགས་ལའང་བོད་ཀྱིས་མངོན་གསུམ་འགྲོས་གསུམ་པར་འདོད་པ་ཡང་མི་འཐད་དེ་དབང་མངོན་ལམ་བརྟེན་པའི་གཟུགས་འཛིན་ཡིད་མངོན་མི་འབྱུང་བར་གསལ་བར་བཤད་
པའི་ཕྱིར་ཏེ། གང་སྤེལ་ལས། དེ་ལྟ་མ་ཡིན་ཏེ། གལ་ཏེ་དབང་པོའི་རྣམ་པར་ཤེས་པ་མེད་པར་ཡིད་ཀྱི་རྣམ་པར་ཤེས་པ་གཟུགས་ལ་སོགས་པ་ལ་དངོས་སུ་འཇུག་ན་ནི་ལོང་བ་ཡང་ལོང་བ་མ་ཡིན་པར་འགྱུར་རོ། །ཞེས་གསུངས་
པའི་ཕྱིར། དེ་བཞིན་དུ་རིགས་ཐིག་ལས། རང་གི་ཡུལ་གྱི་དེ་མ་ཐག་པ་ཡུལ་ལྷན་ཅིག་བྱེད་པ་ཅན་དབང་པོའི་ཤེས་པ་མཚུངས་པ་དེ་མ་ཐག་པའི་རྐྱེན་གྱིས་བསྐྱེད་པ་ཡིད་ཀྱི་རྣམ་པར་ཤེས་པ་དང་ཞེས་དང། དེའི་འགྲེལ་བ་འཐད་ལྡན་ལས་
ཡུལ་དང་རྣམ་པར་ཤེས་པ་གཉིས་ཀྱིས་ཡིད་ཀྱི་རྣམ་པར་ཤེས་པ་གཅིག་ལ་བྱེད་དེ་འདི་ལྟར་དེ་གཉིས་ནི་གཉིས་ཀ་ལྷན་ཅིག་བྱེད་པ་ཉིད་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། མིག་ཤེས་དང་ཡུལ་གཟུགས་གཉིས་ཀས་ཡིད་མངོན་
སྐྱེད་པར་བཤད་པའི་ཕྱིར་དང། ཤིང་རྟ་ཆེན་པོ་དག་དང་རྗེ་ཡབ་སྲས་ཀྱི་དགོངས་པ་མིན་ཚུལ་གཞན་དུ་འཆད་དོ། །སེམས་སེམས་བྱུང་གཅིག་གམ་ཐ་དད་ཅེན། སྔོན་གྱི་དུས་ཀྱི་སྐལ་ལྡན་ཁྱད་པར་ཅན་ན་རེ། སེམས་སེམས་བྱུང་གཅིག་ཏུ་

[067A]༄༅། །འདོད་དེ། སེམས་གཅིག་བུ་སེམས་དང་སེམས་བྱུང་ཐ་དད་སོགས་སུ་ཐ་དང་དུ་སྣང་ཡང་ཐ་དད་དུ་མ་གྲུབ་པའི་ཕྱིར་ཏེ། སྲིད་པ་འཕོ་བའི་མདོ་ལས། སེམས་ཉིད་གཉིས་སུ་སྣང་བ་སྟེ། །དེ་བཞིན་ཆགས་
སོགས་སྣང་བའམ། །དད་ལ་སོགས་པར་སྣང་བར་འདོད། །ཉོན་མོངས་དགེ་ཆོས་ཡོད་མ་ཡིན། །ཞེས་གསུངས་པའི་ཕྱིར་ཟེར་རོ། །འདི་ནི་ངོ་བོ་ཐ་དད་མེད་པའི་ཁུངས་ཡིན་གྱི་སེམས་གཅིག་ལས་མེད་པའི་དོན་མ་ཡིན་ནོ། །
བཙུན་བ་རཱ་ཛཱ་ཤྲིན་རེ། སེམས་བྱུང་ལ་ཚོར་བ་དང་འདུ་ཤེས་གཉིས་ཁོ་ནར་ངེས་ཏེ། དེ་གཉིས་ཕུང་པོ་རེ་བྱས་པས་སེམས་ལས་ཐ་དད་ཀྱང་གཞན་རྣམས་སེམས་ཀྱི་གནས་སྐབས་ལ་བཏགས་པ་ཡིན་ནོ་ཞེས་ཟེར་རོ། །འདི་ནི་ཚོར་འདུ་
ཕུང་པོ་རེ་བྱས་པའི་རྒྱུ་མཚན་མ་ཤེས་པ་ནེ་ངས་སོ། །བཙུན་པ་ཀུ་མ་རཱ་ཛ་ན་རེ། ཚོར་འདུ་རེག་བ་སེམས་པ་བཞི་སེམས་ལས་ཐ་དད་ཀྱང་གཞན་ནི་གནས་སྐབས་བཏགས་པ་ཡིན་ནོ་ཟེར་རོ། །འདི་དག་ཀྱང་བཙུན་པ་ཆོས་སྐྱོབ་
སོགས་ལྟར་སྔོན་ནས་བྱུང་བ་བྱེ་བྲག་བཤད་མཚོན་ཡང་འདོད་པ་བཀོད་ཡོད་པར་མངོན་ཏེ། བསྡུ་བ་ལས། དགེ་སྦྱོང་ངམ་བྲམ་ཟེ་ལ་ལ་མིང་ལས་སེམས་ཙམ་ཞིག་རྫས་སུ་འདོད་ལ་སེམས་ལས་བྱུང་བའི་ཆོས་རྣམས་ནི་མི་འདོད་
བ་གང་དག་ཡོད་གཞེས་གསུངས་པའི་ཕྱིར། དེ་དག་མི་འཐད་པར་ཐལ། དེ་གསུམ་ལྟར་ན་ཕུང་པོ་ལྔ་མེད་པར་ཐལ་བའི་སྐྱོན་དང་སེམས་ཚོར་སོགས་ཀྱི་བྱེད་པ་དང་མཚན་ཉིད་ཐ་དད་པའི་ངོ་བོ་ཐ་དད་དུ་ཐལ་བའི་སྐྱོན་དང། ཐ་

[067B]འཐད་པར་ཐལ་བའི་སྐྱོན་དང་སེམས་བྱུང་དགེ་མི་དགེ་རྣམས་ཀྱི་དཔང་པོ་དང་ཡིད་བྱེད་སོགས་བྱེད་རྒྱུ་ལ་ཁྱད་པར་མེད་པས་འབྲས་བུ་ལ་ཡང་བཟང་ངན་མེད་པར་ཐལ་བ་དང་
བཅོམ་ལྡན་འདས་ཀྱིས་ལྷན་ཅིག་སྐྱེས་པར་བཤད་པ་དང་ཉོན་མོངས་བྱ་དང་ཉོན་མོངས་བྱེད་དུ་བཤད་པ་དང། དད་སོགས་སེམས་གྲོལ་བྱེད་དུ་བཤད་པའི་མདོ་མཐའ་དག་དང་འགལ་བའི་སྐྱོན་རྣམས་ཡོད་པའི་ཕྱིར་ཏེ། བསྡུ་བ་ལས་
དེ་ཡང་མི་འཐད་དེ། ཅིའི་ཕྱིར་ཞེན། ལྔ་ཉིད་འཐད་པ་མེད་ཕྱིར་དང། །དེ་ཡི་གནས་སྐབས་ཅན་ཕྱིར་དང། །བྱེད་རྒྱུ་བྱེ་བྲག་མེད་ཕྱིར་དང། །ལུང་དང་འགལ་པར་འགྱུར་ཕྱིར་རོ། །ཞེས་གསུངས་པའི་ཕྱིར། ཡང་ཁ་ཅིག་གིས། ལུང་
འདི་ལ་འཁྲུལ་ནས་སེམས་སེམས་བྱུང་ངོ་བོ་དང་རྫས་མི་གཅིག་ཟེར་ན། འོ་ན། ངོ་བོ་གཅིག་ན་གྲུབ་བདེ་རྫས་གཅིག་པས་ཁྱབ་པར་ཐལ་མཚུངས་ལྡན་གྱི་སེམས་སེམས་བྱུང་ངོ་བོ་མི་གཅིག་པའི་ཕྱིར། གཞན་ཡང་རྫས་སོ་སོར་
ངོ་འཛིན་རྒྱུ་ཡོད་ན་རྫས་མི་གཅིག་བས་ཁྱབ་པར་ཐལ་ལོ། །འདོད་པའི་ཕྱིར། འདོད་ན། བུམ་པ་དང་གཟུགས་ཆོས་ཅན། རྫས་མི་གཅིག་པར་ཐལ། རྫས་སོ་སོར་འཛིན་རྒྱུ་ཡོད་པའི་ཕྱིར། ངེར་ཐལ། བུམ་པ་བསལ་
ཡང་གཟུགས་སྟོན་རྒྱུ་ཡོད་པའི་ཕྱིར། འདོད་ན། དེ་གཉིས་ཆོས་ཅན་ངོ་བོ་མི་གཅིག་པར་ཐལ། རྫས་ཐ་དད་ཡིན་པའི་ཕྱིར། འཁོར་གསུམ། ཡང་ཁ་ཅིག་ན་རེ། མཚུངས་ལྡན་གྱི་སེམས་སེམས་བྱུང་གི་རྫས་དང་

[068A]༄༅། །བྱེད་པ་ལ་ཁྱད་པར་མེད་པར་ཐལ། དེ་རྣམས་རྟེན་དམིགས་པ་རྣམ་པ་དུས་རྫས་ལྔ་མཚུངས་པའི་ཕྱིར་ནམ་ཁྱབ་སྟེ། རྫས་མཚུངས་པ་རྫས་རེ་རེར་འདྲ་བའི་དོན་ཡིན་པའི་ཕྱིར། རྟགས་གྲུབ་སྟེ་
མཛོད་ལས། མཚུངས་པར་ལྡན་པའང་རྣམ་པ་ལྔ། །ཞེས་དང། རང་འགྲེལ་དང་གནད་སྒྲོ་ན་གཉིས་ལས། མཚུངས་པ་རྣམ་པ་ལྔ་བོ་རྟེན་དང་དམིགས་པ་དང་རྣམ་པ་དང་དུས་དང་རྫས་མཚུངས་པ་དག་གིས་མཚུངས་
པར་ལྡན་ནོ། །ཞེས་གསུངས་པའི་ཕྱིར། འདོད་ན། མཚུངས་ལྡན་ཡིན་ན་རྫས་དང་བྱེད་པ་མཚུངས་པ་ཁོ་ནས་ཁྱབ་པར་ཐལ། འདོད་པའི་ཕྱིར། འདོད་ན། མི་དགེ་བའི་རྩ་བ་གསུམ་ལས་མ་རིག་པ་འབའ་ཞིག་དང་མཚུངས་པར་
ལྡན་པའི་སེམས་དང་མཚུངས་ལྡན་གྱི་སེམས་བྱུང་ཉི་ཤུ་ཆོས་ཅན་རྫས་དང་བྱེད་པ་མཚུངས་པ་ཁོ་ན་ཡིན་པར་ཐལ། མཚུངས་ལྡན་ཡིན་པའི་ཕྱིར་ཏེ། གཉིས་པ་ལས། མི་དགེ་ལ་ནི་མ་འདྲེས་དང། །ལྷ་དང་ལྡན་ལའང་ཉི་
ཤུ་འབྱུང། །ཞེས་གསུངས་པའི་ཕྱིར། འདོད་ན། དེའི་ནང་གི་ཤེས་རབ་དང་མ་རིག་པ་གཉིས་རྫས་དང་བྱེད་པ་མཚུངས་པ་ཁོ་ནར་ཐལ་ལོ། །འདོད་པའི་ཕྱིར། །འདོད་པའི་ཕྱིར། འདོད་མི་ནུས་ཏེ། གཏི་མུག་དང་གཏི་མུག་མེད་པ་རྫས་མི་མཚུངས་པའི་
ཕྱིར་ཏེ། གསུམ་པ་ལས། ཤེས་རབ་ངན་བའོ་མིན་ལྟའི་ཕྱིར། །ཞེས་གསུངས་པས་ཤེས་པའི་ཕྱིར། དེ་བཞིན་དུ་དེའི་ནང་གི་ཏིང་ངེ་འཛིན་དང་རྒོད་པ་གཉིས་རྫས་དང་བྱེད་པ་མཚུངས་པ་ཁོ་ནར་ཐལ་ལོ། །འདོད་པ་དེའི་ཕྱིར་

[068B] ཡང་བློ་བརྟན་གྱི་གསུང་ལ་འཁྲུལ་ནས་བོད་ཀྱི་སྔོན་དུས་ཀྱི་མཁས་པ་མང་བོ་ན་རེ། དོན་གྱི་ངོ་བོ་འཛིན་པ་སེམས་དང་དོན་གྱི་ཁྱད་པར་ཤེས་པ་སེམས་བྱུང་ཡིན་ཏེ། དབུས་མཐའ་ལས། དེ་ལ་དོན་མཐོང་རྣམ་
པར་ཤེས། །དེ་ཡི་ཁྱད་པར་སེམས་ལས་བྱུང། །ཞེས་གསུངས་པའི་ཕྱིར་ཟེར་ན་འདིར་མཁྱབ་སྟེ། དོན་གྱི་ངོ་བོ་རིག་པ་དང་གསལ་བ་རྣམ་ཤེས་ཀྱི་ལག་རྗེས་དང། དོན་དེ་མྱོང་བའི་ཁྱད་པར་ཚོར་བའི་དང་དེའི་སྤུ་རིས་འབྱེད་པ་འདུ་
ཤེས་ཀྱི་དང། དེ་ལ་ཡིད་འཇུག་པ་འདུ་བྱེད་ཀྱི་ལག་རྗེས་སོགས་སོ་སོར་བཤད་པ་ཙམ་ཡིན་པའི་ཕྱིར་ཏེ། རྒྱལ་སྲས་མ་ལས། སེམས་ནི་དངོས་བོ་ཙམ་འཛིན་པའོ། །ཚོར་བ་ལ་སོགས་པའི་སེམས་ལས་བྱུང་བའི་ཁྱད་པར་
རྣམས་ནི་ཁྱད་པར་འཛིན་པའི་ངོ་བོ་དག་ཡིན་ནོ། །ཞེས་དང་འཐད་ལྡན་ཆུང་བ་ལས་ཀྱང། སེམས་ནི་དོན་ཙམ་འཛིན་པའོ། །སེམས་ལས་བྱུང་བ་བདེ་བ་ལ་སོགས་པ་ནི། བྱེ་བྲག་གི་གནས་སྐབས་འཛིན་པའོ། །ཞེས་
གསུངས་པའི་ཕྱིར་དང། འདི་ཀུན་བཏུས་དར་ཊིཀ་གི་དགོངས་པ་ཡིན་པས་དེར་ལྟ་ཞིང་དབུས་མཐའི་འགྲེལ་བ་འགྲེལ་བཤད་དང་བཅས་པ་དང་ཚིག་གསལ་གྱི་དགོངས་པ་དེ་ལྟར་རོ། །དེ་ལ་འོ་ན། སྔོན་འཛིན་རྣམ་ཤེས་ཀྱིས་སྔོན་པོའི་
ངོ་བོ་ཙམ་དང། དེའི་འཁོར་སེམས་བྱུང་ཚོར་བ་སོགས་ཀྱིས་སྔོན་པོའི་ཁྱད་པར་ཙམ་བཟུང་བར་ཐལ་ལོ། །ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་འདྲ་བའི་སེམས་བྱུང་རྣམ་པ་མི་མཚུངས་པར་ཐལ་

[069A]༄༅། །འདོད་པའི་ཕྱིར། འདོད་ན། དེ་གཉིས་ཆོས་ཅན། མཚུངས་ལྡན་རྣམ་པ་ལྔ་མཆུངས་མ་ཡིན་པར་ཐལ། འདོད་པའི་ཕྱིར། འདོད་ན། མཚུངས་ལྡན་རྣམ་པ་ལྔ་མཚུངས་མི་སྲིད་པར་
ཐལ་ལོ། །ཡང་ཁ་ཅིག་ན་རེ། ཡིད་ཀྱི་རྣམ་ཤེས་ཀྱི་དངོས་རྟེན་ལ་རང་གི་སྔ་རོལ་གྱི་རྣམ་ཤེས་དྲུག་གང་རུང་གེས་ཁྱབ་པར་ཐལ་དྲུག་པའི་རྟེན་ནི། ཞེས་གསུངས་པའི་ཕྱིར། འདོད་ན། བྱེ་སྨྲ་སྔེ་བཅོ་བརྒྱད་ཀུན་གྱིས་
དེ་ལྟར་འདོད་པར་ཐལ། འདོད་པའི་ཕྱིར་ན་མཁྱབ་སྟེ། གོས་དམར་སྡེ་བ་རྣམས་ཀྱིས་དེའི་རྟེན་སྙིང་ལ་འདོད་ཅིང། ཁམས་གསུམ་གན་དེའི་རྟེན་སྙིང་ཡོད་པར་འདོད་པའི་ཕྱིར་ཏེ། རྒྱལ་སྲས་མ་ལས་གོས་དམར་པའི་སྡེ་
བ་རྣམས་ཀྱང་ཡིད་ཀྱི་རྣམ་པར་ཤེས་པའི་རྟེན་སྙིང་གི་དངོས་པོ་ཡིན་པར་བརྗོད་དེ། དེ་ནི་གཟུགས་མེད་པའི་ཁམས་ནའང་ཡོད་དོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ། གཞུང་འདི་གོང་འོག་འགལ་བར་ཐལ། གཞུང་
འདིས་དགྲ་བཅོམ་པའི་ཐ་མའི་སེམས་དེ་མཚུངས་པ་དེ་མ་ཐག་མ་ཡིན་པར་བཤད་པ་གང་ཞིག་ཐ་མའི་སེམས་དེ་དེ་མ་ཐག་རྐྱེན་ཡིན་པར་ཡང་བཤད་པའི་ཕྱིར། དང་པོ་གྲུབ་སྟེ། ཐ་མ་མིན་མཚུངས་དེ་མ་ཐག་ཅེས་གསུངས་
པའི་ཕྱིར། གཉིས་པ་གྲུབ་སྟེ། ཐ་མའི་སེམས་དེ་དེ་མ་ཐག་རྐྱེན་ཡིན་པའི་ཕྱིར། དེར་ཐལ། དེ་རྣམ་ཤེས་ཕྱི་མའི་རྟེན་བྱེད་པའི་ཡིད་ཀྱི་ཁམས་ཡིན་པའི་ཕྱིར་ན་མ་ཁྱབ་སྟེ། རང་འགྲེལ་ལས། འོ་ན་ནི་དགྲ་བཅོམ་

[069B] དེ་གང་གི་མཚུངས་པ་དེ་མ་ཐག་པ་འདས་པར་གྱུར་པ་དེ་ནི་མེད་དོ། །ཞེ་ན། དེ་ཡང་ཡིད་ཀྱི་ངོ་བོར་གནས་པའི་ཕྱིར་ནམ་ཡིན་ཏེ། ཞེས་གསུངས་པའི་ཕྱིར། ཁྱབ་སྟེ། ཡིད་མ་
ཡིན་པར་འགྱུར་ཞེས་པས་ཡིད་ཀྱི་ཁམས་མ་ཡིན་པར་འགྱུར་ཞེས་བརྩད་པའི་ལན་དུ། དེ་ཡང་ཡིད་ཀྱི་སོགས་ཀྱིས་སེམས་ཐ་མའང་ཡིད་ཀྱི་རྟེན་ཡིན་པར་བཤད་པའི་ཕྱིར་ཏེ། རྒྱལ་སྲས་མ་ལས། ཡིད་མ་ཡིན་པར་འགྱུར་
ཏེ་ཞེས་བྱ་བ་ནི་ཡིད་ཀྱི་ཁམས་མ་ཡིན་པར་འགྱུར་ཏེ། ཞེས་པའི་ཐ་ཚིག་གོ་ཞེས་པ་ནས། སེམས་ཐ་མ་དེ་ཡང་ཡིད་ཀྱི་ངོ་བོ་རྟེན་ཉིད་དུ་གནས་པའི་ཕྱིར་རོ། །ཞེས་གསུངས་པའི་ཕྱིར། དེ་ལ་ཁོ་ན་རེ། སྔར་གྱི་མཁྱབ་པ་དེ་
ལ་ཁྱབ་པར་ཐལ། སེམས་ཐ་མས་སེམས་རྗེས་མའི་རྟེན་མི་བྱེད་པའི་ཕྱིར། དེར་ཐལ། སེམས་ཐམས་དེའི་རིགས་འདྲ་ཕྱི་མའི་རྟེན་མི་བྱེད་པའི་ཕྱིར། དེར་ཐལ། དེའི་རིགས་འདྲ་ཕྱི་མ་མེད་པའི་ཕྱིར་ན་མཁྱབ་སྟེ། དེས་དེའི་རྟེན་
བྱེད་ཀྱང་སེམས་ཕྱི་མ་འཁོར་བར་སྐྱེ་བའི་རྒྱུ་ལས་ཉོན་གཉིས་མཚང་བསམ་སྐྱེས་པ་ཙམ་ཡིན་པའི་ཕྱིར་ཏེ། རང་འགྲེལ་ལས། མ་ཡིན་ཏེ། རྒྱུ་གཞན་མཚང་བའི་ཕྱིར། རྣམ་པར་ཤིས་པ་ཕྱི་མ་མི་སྐྱེ་བར་ཟད་དོ། །ཞེས་དང། གང་
སྤེལ་ལས། དགྲ་བཅོམ་པའི་རྣམ་པར་ཤེས་པ་ཐ་མ་ལ་ནི་ཡིད་ཀྱི་ངོ་བོར་གནས་ཀྱང་གཉིས་ཀ་མེད་པས་རྣམ་པར་ཤེས་པ་ཕྱི་མ་མི་སྐྱེའོ། །ཞེས་གསུངས་པའི་ཕྱིར་དང། འདིའི་གཉིས་ཀ་ལས་ཉོན་ཡིན་ཏེ། རྒྱལ་སྲས་མ་ལས་

[070A]༄༅། །རྒྱུ་གཞན་མཚང་བའི་ཕྱིར་ཞེས་བྱ་བ་ནི་ཡང་སྲིད་པའི་ལས་དང་ཉོན་མོངས་པ་མཚང་བའི་ཕྱིར་རོ། །ཞེས་གསུངས་པའི་ཕྱིར་དང། འོག་ཏུ་ཡང་ཟག་པ་དང་བཅས་པའི་རྣམ་ཤེས་ནི་རྣམ་ཤེས་
ཁམས་ཡིན་སྐྱེ་བའི་རྟེན། །ཞེས་གསུངས་པ་ཡང་འདི་ལྟར་བཤད་དགོས་སོ། །འདི་ལྟ་བུའི་ཚིག་ལ་འགལ་བ་ལྟ་བུ་མང་བོ་སྣང་བས་ཞིབ་ཆ་ཤེས་དགོས་སོ། །འདིའི་ས་བོན་དང་ཁམས་སོགས་ལ་དཔྱད་ཤེས་པར་གྱིས། ཡང་ཁ་
ཅིག་ན་རེ། ཕུང་པོས་འདུས་བྱས་ཐམས་ཅད་དང་ཁམས་དང་སྐྱེ་མཆེད་གཉིས་ཀྱིས་ཆོས་ཐམས་ཅད་བསྡུས་ན། དེ་ལས་བསྡུས་ཚུལ་མདོར་བསྡུས་པ་ཡོད་དམ་ཞེ་ན། དེའི་ལན་འཆད་པ་ལ། ཕུང་པོ་དང་ནི་སྐྱེ་མཆེད་དང་
སོགས་བྱུང་ཟེར་ན། འོ་ན། རང་འགྲེལ་ལས། མདོར་བསྡུ་ན་ཞེས་པས་བསྡུས་པ་དེ་སྡུང་བྱེད་བསྡུས་བ་ལ་མི་བྱེད་པར་བསྡུས་ཚུལ་བསྡུས་པ་ལ་འཇོག་པར་ཐལ། དེ་ལས་བསྡུས་ཚུལ་མདོར་བསྡུས་ཞེས་སྨྲས་པའི་ཕྱིར་
འདོད་ན། འདིའི་ཕུང་པོ་ཡང་གཟུགས་ཕུང་ཙམ་མ་ཡིན་པར་ཕུང་པོ་སྤྱི་དང། སྐྱེ་མཆེད་དང་ཁམས་གཉིས་ཀྱང་རིམ་བཞིན་ཡིད་དང་ཆོས་ཁམས་བསྡུས་པ་ལ་མི་བྱེད་པར་ཐལ་ལོ། །འདོད་པའི་ཕྱིར་འདོད་ན། རང་འགྲེལ་
དང་འགལ་ལོ། །དེ་བཞིན་དུ་ལུང་དེ་ཕུང་ཁམས་སྐྱེ་མཆེད་སྦྱིས་ཆོས་ཐམས་ཅད་བསྡུས་པའི་ཤེས་བྱེད་བྱེད་པ་རྒྱུས་མེད་ཀྱི་མུན་རྡོ་ཡིན་ནོ། །སྨྲས་པ། ཀུན་མཁྱེན་མདུན་དུ་ཀུན་དགའ་པོས་ཞུས་ནས་ཁམས་ལ་མཁས་

[070B] །མཁས་དབང་དབྱིག་གཉེན་མཁས་པའི་སློབ་བཅས་ཀྱི། །ལེགས་བཤད་ཇི་བཞིན་ལེགས་པར་མ་འཁྲུལ་བཤད། །ཐར་འདོད་ཐར་བའི་སྒོ་ཆེན་ལམ་དང་མིག་ཡིན་བསམ་ཡིན་ཚུལ་
ཐ་སྙད་ཆོས་གསུམ་པོ་ར། །བློ་གྲོས་བློ་གཏེར་ལྟ་བུར་གྱུར་གྱི་བར། །མ་ལྷོད་མ་ཚིམ་གནས་འདིར་ལན་འབུམ་དཔྱོད། །ཅེས་པ་ནི་བར་སྐབས་ཀྱི་ཚིགས་སུ་བཅད་པའོ། །གསུམ་པ་ཁམས་ཀྱི་གྲངས་ངེས་ལ་རྩོད་པ་སྤོང་བ་
ནི། མིག་ལ་སོགས་པ་གཉིས་མོད་ཀྱི། །མཛེས་བྱའི་ཕྱིར་ན་གཉིས་བྱུང་ངོ། །ཞེས་བྱུང། ཁོ་ན་རེ། མིག་རྣ་བ་སྣ་གསུམ་ལ་གཉིས་གཉིས་ཡོད་པས། བཅོ་བརྒྱད་ལས་མང་བ་ཁམས་ཉེར་གཅིག་ཏུ་མི་འགྱུར་རམ་ཞེ་
ན། དེ་མི་འགྱུར་ཏེ། མིག་དང་ལ་སོགས་པས་རྣ་བ་དང་སྣ་དག་ལ་གཉིས་གཉིས་ཡོད་མོད་ཀྱང་མིག་གཉིས་མིག་ཏུ་རིགས་གཅིག་པ་དང་དེའི་སྤྱོད་ཚུལ་གཟུགས་ཀྱི་སྐྱེ་མཆེད་ཡིན་པར་མཚུངས་པ་དང་འབྲས་བུ་མིག་གཉིས་
ཀྱང་རྣམ་ཤེས་གཅིག་བརྟེན་པར་མཚུངས་པས་མིག་ཁམས་གཅིག་ཏུ་བཞག་ལ་དེ་བཞིན་དུ་རྣ་བ་དང་སྣ་ལའང་ཁམས་རེ་རེར་བྱས་པའི་ཕྱིར། མིག་སོགས་གསུམ་ཁམས་གཅིག་ཡིན་ཀྱང་གཉིས་གཉིས་བྱུང་བ་ལ་ཆོས་ཅན་
དགོས་པ་ཡོད་དེ། མིག་སོགས་གཅིག་ཡིན་ན་ཤིན་ཏུ་མི་མཛེས་པས་དེ་ལྟ་བུ་སྤངས་ཏེ་རྟེན་མཛེས་པར་བྱ་བའི་ཆེད་ཡིན་པའི་ཕྱིར། མཛེས་པའི་དོན་དུ་མ་ཡོད་དེ། སློབ་དཔོན་འདུས་བཟང་མཛེས་པའི་དོན་བདག་པོའི་དོན་དུ་

[071A]༄༅། །བཤད་དོ། །བྱེ་བྲག་ཏུ་བཤད་པས་ཁ་ཅིག་མཛེས་པའི་ཕྱིར་གཉིས་བྱུང་ཟེར་བ་དང། གཞན་དག་གསལ་བའི་ཕྱིར་གཉིས་བྱུང་ཟེར་བར་བཤད་པའི་ཕྱིར། དེ་ལ་ཁོ་ན་རེ། བཤད་ཚུལ་དེ་
མི་འཐད་པར་ཐལ། མཛེས་མི་མཛེས་དང་གསལ་མི་གསལ་ལ་མི་ལྟོས་བར་བྱུང་བའི་ཕྱིར། དེར་ཐལ། ལས་དབང་གིས་བྱུང་བའི་ཕྱིར་ན་མ་ཁྱབ་སྟེ། ཐོག་མེད་ནས་མཛེས་རློམ་གྱིས་དེ་འདོད་པའི་ལས་དབང་གིས་
གཉིས་བྱུང་ཞེས་པའི་དོན་ཡིན་པའི་ཕྱིར་ཏེ། རྒྱལ་སྲས་མ་ལས་ལས་ཀྱི་དབང་གིས། ཞེས་པ་ནས། གསལ་བར་བྱ་བའི་ཕྱིར་འབྱུང་ངོ་ཞེས་བཤད་པ་ཡིན་ནོ། །ཞེས་གསུང། གཉིས་པ་ཆོས་གསུམ་ཀྱི་ཁྱད་ཆོས་
ལ༑ ཆོས་གསུམ་གྱི་སྒྲ་དོན་དང། ཆོས་གསུམ་གསུངས་པའི་དགོས་པ་དང། ཆོས་གསུམ་གྱི་གོར་མི་དང་གསུམ་ལས། དང་བོ་ནི། སྤུངས་དང་སྐྱེ་སྒོ་རིགས་ཀྱི་དོན། །ཕུང་པོ་སྐྱེ་མཆེད་ཁམས་རྣམས་ཡིན་།ཞེས་བྱུང་
ཚིག་དོན་དང། དཀའ་གནས་དཔྱད་པ་གཉིས། དང་པོ་ནི། ཕུང་པོ་ལྔ་ཆོས་ཅན། ཕུང་པོ་ཞེས་བརྗོད་པའི་སྒྲ་དོན་ཡོད་དེ། རྒྱུ་རྐྱེན་དུ་མ་གཅིག་ཏུ་སྤུངས་བའམ་འདུས་བས་ན་ཕུང་པོར་བརྗོད་པའི་ཕྱིར་ཏེ། མདོ་ལས། གཟུགས་
གང་ཅི་ཡང་རུང་འདས་པའམ། མ་འོངས་པའམ། ཞེས་བ་ནས། ཉེ་བ་ན་ཡོད་པ་གང་ཡིན་པ་དེ་དག་ཐམས་ཅད་གཅིག་ཏུ་བསྡུས་ཏེ། གཟུགས་ཀྱི་ཕུང་པོའོ་ཞེས་བྱ་བའི་གྲངས་སུ་འགྲོ། ཞེས་དང། དེའི་དོན་འཆད་པར་

[071B] སྤུངས་པའི་དོན་ནི། ཕུང་བོའི་དོན་ཏོ་།ཞེས་གསུངས་པའི་ཕྱིར། གཞན་དུ་ན་རྡུལ་ཕྲ་རབ་གཅིག་ཕུང་བོར་མི་འགྱུར་བས་འདུས་བྱས་མ་ཡིན་པར་འགྱུར་ལ། དེས་ན་འདུས་མ་བྱས་ལ་ཕུང་བོའི་དོན་མེད་ཚུལ་
དང་འགྲིགས་པའི་ཕྱིར་རེ། །སྐྱེ་མཆེད་བཅུ་གཉིས་ཆོས་ཅན། སྐྱེ་མཆེད་དུ་བརྗོད་པའི་སྒྲ་དོན་ཡོད་དེ། སེམས་སེམས་བྱུང་རྣམས་སྐྱེ་བ་མཆེད་པ་སྟེ་རྒྱས་པའི་སྒོར་གྱུར་བས་ན་དེ་ལྟར་བརྗོད་པའི་ཕྱིར་ཏེ། རང་འགྲེལ་ལས་
ངེས་པའི་ཚིག་དུ་ན་སེམས་དང་སེམས་ལས་བྱུང་བ་རྣམས་སྐྱེ་བ་མཆེད་པར་བྱེད་བས་ན་སྐྱེ་མཆེད་རྣམས་ཏེ། རྒྱས་པར་བྱེད་ཅེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། རྒྱས་པའི་སྐད་དོད་བི་སྟ་ར་རྒྱུན་ལ་ཡང་
འཇུག་པས་རྒྱས་པ་སྟེ་རྒྱུན་གནས་པར་བྱེད་ཅེས་པའི་དོན་ཡིན་པའི་ཕྱིར་ཏེ། གང་སྤེལ་ལས། སྐྱེ་མཆེད་དེ་མཆེད་པར་བྱེད་རྒྱས་བར་བྱེད་པ་དག་གྲི་དངོས་པོར་བྱེད་པ་རྒྱུན་དུ་གནས་པར་བྱེད་ཅེས་བྱ་བའི་དོན་ཏོ། །ཞེས་
གསུངས་པའི་ཕྱིར། ཁམས་བཅོ་བརྒྱད་ཆོས་ཅན། ཁམས་སུ་བརྗོད་པའི་སྒྲ་དོན་ཡོད་དེ། འབྲས་བུ་འབྱུང་བའི་རྒྱུ་འམ་རིགས་ཏེ་ས་བོན་ལྟ་བུ་ཡིན་པས་དེ་ལྟར་བརྗོད་པའི་ཕྱིར། དཔེར་ན་རི་འགའ་ཞིག་ལ་གསེར་སོགས་ཀྱི་
རིགས་མང་བོ་ཡོད་པ་ལ་རི་འདི་ལ་གསེར་སོགས་ཀྱི་ཁམས་རྣམས་ཡོད་ཅེས་བརྗོད་པ་ལྟ་བུ་ཡིན་པའི་ཕྱིར་ཏེ། རིགས་ཀྱི་དོན་འབྱུང་གནས་དང་ས་བོན་ལ་ཡང་བྱེད་དགོས་པའི་ཕྱིར་ཏེ། རང་འགྲེལ་ལས། རིགས་ཀྱི་དོན་ནི་

[072A]༄༅། །ཁམས་ཀྱི་དོན་ཏེ། དཔེར་ན་རི་འགའ་ཞིག་ལ་ལྕགས་དང་ཟངས་དང་དངུལ་དང་གསེར་ལ་སོགས་པ་རིགས་མང་བོ་དག་ཡོད་པ་ལ་ཁམས་རྣམས་ཞེས་བརྗོད་པ་བཞིན། ཞེས་དང། གནད་སྒྲོན་ལས་
རིགས་ཀྱི་དོན་ནི་ཁམས་ཀྱི་དོན་ཏོ་རིགས་ཀྱང་འབྱུང་གནས་སོ། །ཞེས་དང། གང་སྤེལ་ལས། རིགས་བཅོ་བརྒྱད་དག་ཡོད་པ་སྟེ་ས་བོན་བཅོ་བརྒྱད་ཡོད་པ་ལ་ཁམས་བཅོ་བརྒྱད་ཅེས་བྱའོ། །ཞེས་གསུངས་པའི་ཕྱིར། འདི་ལ་
སྔར་ཡང་དོགས་པ་ལྟར་གཙོ་ཆེ་ཆུང་གིས་བཤད་ཙམ་མོ། །འདི་དག་གི་དཀའ་གནས་སྤྱི་ངོན་གྱིས་འགྲོལ་ན། ཕུང་པོའི་དོན་ལ་རྩོད་ཚུལ་དུ་མ་ཡོད་དེ། མདོའི་དོན་ལ་གཉིས་དང། སྤུངས་པའི་དོན་ལ་བྱེ་མདོ་སེམས་ཙམ་
སོགས་རྩིས་རྩོད་ཚུལ་གསུམ་སོགས་ཡོད་པའི་ཕྱིར། དང་པོ་ནི། གང་ལ་རྩོད་པའི་གཞི་ཡོད་དེ། མདོ་ལས། གཟུགས་གང་ཅིའང་རུང་སྟེ་འདས་པའམ། མ་འོངས་པའམ། ད་ལྟར་བྱུང་བའམ། ནང་གིའམ་ཕྱིའི་
འམ༑ རགས་པའམ། བྲ་བའམ། ངན་པའམ། གྱ་ནོམ་པའམ། ཐག་རིང་བོ་ན་ཡོད་པ་གང་ཡིན་པ་དང། ཉེ་བ་ན་ཡོད་པ་གང་ཡིན་པ་དེ་དག་ཐམས་ཅད་གཅིག་ཏུ་བསྡུས་ཏེ་གཟུགས་ཀྱི་ཕུང་པོ་ཞེས་བྱ་བའི་གྲངས་སུ་འགྲོ་ཞེས་
པ་ནས། ཚོར་བ་དང་འདུ་ཤེས་དང་འདུ་བྱེད་དག་གང་ཅིའང་རུང་རྣམ་པར་ཤེས་པ་གང་ཅིའང་རུང། འདས་པ་དང་མ་འོངས་པ་དང་ད་ལྟར་བྱུང་བའམ། ནས། ཉེ་བ་ན་ཡོད་པ་གང་ཡིན་པ་དེ་ཐམས་ཅད་གཅིག་ཏུ་བསྡུས་ཏེ་རྣམ་

[072B]།ཞེས་གསུངས་པ་དེའི་དོན་ལ་རྩོད་པའི་ཕྱིར་དེའི་དོན་འདོད་ཚུལ་གཉིས་ཡོད་དེ། བྱེ་བྲག་སྨྲ་བས། འདས་པ་སོས་ནི་དུས་གསུམ་གྱི་གཟུགས་དང། ནང་དང་ཕྱི་ནི་རང་གཞན་གྱི་རྒྱུད་
དམ༑ ནང་དང་ཕྱིའི་སྐྱེ་མཆེད་ཀྱི་གཟུགས་དང། ཕྲ་རགས་ནི་ཐོགས་བཅས་ཐོགས་མེད། ལྟོས་ས་ལ་ལྟོས་པའི་ཕྲ་རགས་དང། ངན་པ་དང་གྱ་ནོམ་ནི་ཉོན་མོངས་ཅན་དང་ཉོན་མོངས་མེད་པ་དང་ཉེ་རིང་ནི་ད་ལྟར་བ་དང་དུས་གཞན་
གཉིས་ཀྱི་གཟུགས་ལ་བྱེད་ཅིང་ཕུང་པོ་ལྷག་མའང་དེ་བཞིན་ཡིན་པར་བཤད་པ་གང་ཞིག་བཙུན་པས། དུས་གསུམ་ཀྱི་རང་མིང་ལྟར་དང། ཕྲ་རགས་ནི་ཡིད་དང་དབང་ཤེས་ཀྱི་གཟུང་བྱ་གཉིས་དང་ངན་པ་དང་གྱ་ནོམ་ནི་ཡིད་དུ་
མི་འོངས་བ་དང། ཡིད་དུ་འོང་བ་གཉིས་དང། ཉེ་རིང་ནི་རང་གི་ཡུལ་དུ་སྣང་བ་དང་མི་སྣང་བ་ལ་བཤད་པའི་ཕྱིར། དང་པོ་གྲུབ་ཏེ། རང་འགྲེལ་ལས། དེ་ལ་བྱེ་བྲག་སྨྲ་བ་ན་རེ། ཞེས་པ་ནས། ཡང་ནས་ལས་རིགས་
བར་བྱའོ། །ཞེས་བྱུང། གཉིས་པ་གྲུབ་ཏེ། རང་འགྲེལ་ལས། བཙུན་པ་ན་རེ། གཟུགས་རགས་པ་ནི་དབང་པོ་ལྔས་བཟུང་བར་བྱ་བ། ཞེས་པ་ནས། སྔ་མ་བཞིན་ནོ་ཞེས་ཟེར་རོ། །ཞེས་གསུངས་པའི་ཕྱིར་འདི་ལ་སྐལ་
ལྡན་ན་རེ། འདིའི་བཙུན་པ་ཡོད་དེ། བཙུན་པ་ཆོས་སྐྱོབ་ཡིན་པའི་ཕྱིར་ཟེར། རྒྱལ་སྲས་མ་ལས། སྐལ་ལྡན་ཁྱད་པར་ཅན་ན་རེ། འདི་ནི་གནས་བརྟན་ཆོས་སྐྱོབ་ཡིན་ནོ་ཞེས་ཟེར་རོ། །ཞེས་གསུངས་པའི་ཕྱིར། སློབ་དཔོན་

[073A]༄༅། །རྒྱལ་སྲས་ན་རེ། དེ་མི་འཐད་པར་ཐལ། བཙུན་པ་ཙམ་ལས་མི་ངག་ཞན་མ་བྱུང་བའི་ཕྱིར། ཁྱབ་སྟེ། བྱེ་བྲག་བཤད་པར་བཙུན་པ་མདོ་སྔེ་བའི་སྐབས་སུ་བཤད་ཅིང། བཙུན་པ་ཆོས་སྐྱོབ་
རང་མིང་གིས་བཤད་པས་འདིའི་བཙུན་པ་ཆོས་སྐྱོབ་ལས་གཞན་པའི་མདོ་སྡེ་བཞིག་ཡིན་པའི་ཕྱིར་ཏེ། རྒྱལ་སྲས་མ་ལས། བཙུན་པ་འདི་ནི་མདོ་སྡེ་བའི་ལྟ་བ་ལ་འཆེལ་བ་ཡིན་ཏེ། བྱེ་བྲག་ཏུ་བཤད་པའི་ནང་དུ་བཙུན་པ་ན་རེ་
ཞེས་བྱ་བ་ལ་སོགས་པ་བྲིས་སོ། །བཙུན་པ་ཆོས་སྐྱོབ་ཀྱང་བྱེ་བྲག་བཤད་པའི་ནང་དུ་བཙུན་པ་ཆོས་སྐྱོབ་ན་རེ། ཞེས་བྱ་བ་ལ་སོགས་པ་རང་མིང་ཁོ་ན་བྲིས་སོ། །ཞེས་གསུངས་པའི་ཕྱིར། གང་སྤེལ་ལས་ཀྱང། བཙུན་པ་ཞེས་བྱ་བ་ནི་
དབེ་སྟོན་པ་གནས་བརྟན་ཆོས་སྐྱོབ་བོ། ཞེས་གསུངས་ཡང་རྒྱལ་སྲས་མ་ལྟར་འཐད་དེ། དེར་དཔྱད་པ་ཞིབ་གནང་མཛད་པའི་ཕྱིར་དང་བྱེ་བྲག་བཤད་པ་དང་མཐུན་པའི་ཕྱིར། གཉིས་པ་ཕུང་བོ་དང་སྤུངས་པའི་དོན་རྩོད་ཚུལ་བཞི་ཡོད་
དེ༑ བྱེ་སྨྲ་རྣམས་ཀྱིས་སྐྱེ་མཆེད་དང་ཁམས་ལྟར་ཕུང་པོ་ཡང་རྫས་སུ་འདོད། མདོ་སྡེ་བ་དང་སློབ་དཔོན་གཟུགས་ཚོར་རེ་རེ་ནས་རྫས་སུ་ཡོད་ཀྱང་གཟུགས་ཕུང་སོགས་བཏགས་ཡོད་དུ་འདོད། བྱེ་བྲག་ཏུ་བཤད་པས་གཟུགས་
ཕུང་ལ་རྫས་བཏགས་འཇོག་ཚུལ་གཉིས་བཤད། སྡེ་བ་ཁ་ཅིག་དང་སེམས་ཙམ་པ་ཕུང་པོའི་སྐད་དོད་སྐན་དྷ་ཕྲག་པ་ལ་འཇུག་པས་ཁུར་ཁྱེར་བ་དང་ཡོངས་སུ་ཆད་པ་ཕུང་པོའི་དོན་དུ་འདོད་པའི་ཕྱིར། དང་པོ་གྲུབ་སྟོ། ཕུང་བོ་

[073B]ཕྱིར། དཔེར་ན་རེ་རེ་ནས་རྫས་ཡོད་ཡིན་པ་ལྟར་འདུས་ན་ཡང་རྫས་ཡོད་ཡིན་པར་འདོད་པའི་ཕྱིར་ཏེ། གང་སྤེལ་ལས། བྱེ་བྲག་ཏུ་སྨྲ་བ་རྣམས་ཀྱིས་སྐྱེ་མཆེད་དང་ཁམས་ལྟར་
ཕུང་པོ་ཡང་རྫས་སུ་འདོད་ལ་སྤུངས་པ་ཡང་རྫས་དུ་མ་འདུས་པའི་བདག་ཉིད་ཅན་ཡིན་པས་རྫས་སུ་ཡོད་ལ། ཞེས་གསུངས་པའི་ཕྱིར། ཁྱབ་སྟེ། འདི་བས་ཡུལ་གྱི་རྡུལ་ཕྲ་རབ་རེ་རེས་དབང་ཡུལ་དང། དབང་རྟེན་གྱི་རྡུལ་ཕྲ་རབ་རེ་རེ་ལ་ཡང་
དབང་ཤེས་བརྟེན་པར་བཤད་པའི་ཕྱིར་ཏེ། གང་སྤེལ་ལས། རྡུལ་ཕྲ་རབ་གཅིག་བུ་ཡང་ཕུང་པོར་བརྗོད་དེ། ཞེས་དང། འོག་ཏུ་ཡང་གང་སྤེལ་ལས། མིག་ལ་སོགས་པའི་རྣམ་པར་ཤེས་པ་རྣམས་རྡུལ་ཕྲ་རབ་རེ་རེ་ལ་བརྟེན་པའི་ཕྱིར་
དང༑ རྡུལ་ཕྲ་རབ་རེ་རེ་ལ་དམིགས་པའི་ཕྱིར་རོ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། རང་འགྲེལ་ལས། དེ་ལྟ་བས་ན་གཟུགས་ཀྱི་ཕུང་བོ་དག་ནི་སྤུངས་པ་བཞིན་དུ་བཏགས་པའི་ཡོད་པ། ཞེས་དང། དེའི་འགྲེལ་
བཤད་རྒྱལ་སས་མ་ལས། གཟུགས་ཀྱི་ཕུང་བོ་དག་ནི་སྤུངས་པ་བཞིན་དུ་བཏགས་པའི་ཡོད་པ་ཡིན་ནོ། །ཞེས་བྱ་བ་སློབ་དཔོན་གྱིས་བཞག་པའི་ཕྱོགས་ཡིན་ནོ། །ཞེས་གསུངས་པའི་ཕྱིར། འདིའི་ཕྱོགས་ནི་བསྒྲུབ་བྱའམ་དམ་བཅའི་
མིང་ཡིན་ནོ། །དེས་ན་བྱེ་སྨྲས་རྡུལ་ཕྲ་རབ་གཅིག་བུ་ཡང་དུས་གསུམ་གྱིས་བསྡུས་པའི་ཕྱིར་བློས་མངོན་པར་བསྡུས་པའི་སྒོ་ནས་ཕུང་བོར་འགྱུར་ཞེས་ཁས་བླངས་པ་ལ། མདོ་སྡེ་བ་ན་རེ། འོ་ན་སྤུངས་པའི་དོན་ཕུང་པོའི་དོན་དུ་མི་འཐད་

[074A]༄༅། །པར་ཐལ། རྡུལ་ཕྲ་རབ་གཅིག་པུ་ལ་སྤུངས་པ་མེད་པའི་ཕྱིར། དེར་ཐལ། མདོ་ལས། གཟུགས་གང་ཅི་ཡང་རུང། ཞེས་པ་དང་གང་ཡིན་པ་དེ་ཐམས་ཅད་གཅིག་ཏུ་བསྡུས་ཏེ། །གཟུགས་ཀྱི་ཕུང་
པོའི་ཞེས་བྱ་པའ། །ཞེས་གསུངས་པའི་ཕྱིར་ཟེར་བ་ཡིན་ཏེ། རང་འགྲེལ་ལས། དེ་ལྟར་ན་གཅིག་བུ་ལ་སྤུངས་པ་ཉིད་མེད་པས་སྤུངས་པའི་དོན་ནི་ཕུང་པོའི་དོན་ཏོ་ཞེས་བརྗོད་པར་མི་བྱའོ། །ཞེས་གསུངས་པའི་ཕྱིར། ཁྱབ་སྟེ། གཅིག་
བུ་ལ་སྤུངས་པ་མེད་པ་མདོ་དོན་ཡིན་ཞེས་པའི་དོན་དང། འདིའི་དོན་ནི་རྫས་ཡོད་ལ་འཇོག་པའི་ཕྱིར་ཏེ། གང་སྦེལ་ལས། དེ་ལྟ་ནའང་མདོ་དང་འགལ་པ་ནི་གཅིག་བུ་ལ་ནི་སྤུངས་པ་ཉིད་མེད་པའི་ཕྱིར་རོ་ཞེས་བྱ་བ་སྟེ། དེ་དག་རྣམ་པ་
གཅིག་ཏུ་བསྡུས་ཏེ་ཞེས་བྱུང་བའི་ཕྱིར་རོ། །ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། བྱེ་བྲག་ཏུ་བཤད་པ་ལྟར་ནའང་ཕུང་པོ་ལ་རྫས་བཏགས་གཉིས་ཡོད་པའི་བཏགས་ཡོད་ཀྱི་ཚེ་དེའི་སྒྲ་ཚོགས་བར་དངོས་མིང་དང་རྡུལ་ཕྲ་
རབ་ལ་བཏགས་ནས་འཇུག་བ་གང་ཞིག་རྫས་ཡོད་ཀྱི་ཚེ་སྤྱི་དང་རྡུལ་ཕྲ་རབ་གཉིས་ཀར་དངོས་མིང་དུ་འཇུག་པའི་ཕྱིར། དང་པོ་གྲུབ་སྟེ། བྱེ་བྲག་ཏུ་བཤད་པས། གལ་ཏེ་ཆོས་མངོན་པའི་ཞིག་ཕུང་པོ་བཏགས་པའི་ཡོད་པར་ལྟན་ནི་དེ་
རྡུལ་ཕྲ་རབ་ཁམས་གཅིག་དང་སྐྱེ་མཆེད་གཅིག་དང་ཕུང་པོ་གཅིག་གི་ཕྱོགས་ཡིན་ནོ་ཞེས་སྨྲའོ། །ཞེས་གསུངས་པའི་ཕྱིར། ཁྱབ་སྟེ་དེའི་ཁམས་གཅིག་དང་སྐྱེ་མཆེད་གཅིག་ཅེས་བས་ཁམས་སྐྱེ་མཆེད་དངོས་གནས་པར་བསྟན། ཕུང་

[074B]ཕུང་བོའི་ཆི་ཡིན་བས་ཕུང་པོ་བཏགས་པ་པར་བསྟན་པའི་ཕྱིར་ཏེ་རྒྱལ་སྲས་མ་ལས། བཏགས་པ་ཡིན་པར་ལྟ་བ་ལ་ནི་ཕྱོགས་ཅན་འཇུག་པའི་སྒྲ་གྱོགས་ལ་མི་འཇུག་གོ་ཞེས་
གསུངས་པའི་ཕྱིར་དང། གང་སྤེལ་ལས་ཀྱང། དེ་ལ་ཕྱོགས་ནི་རྡུལ་ཕྲ་རབ་པོ། །ཕྱོགས་ཅན་ནི་གཟུགས་ཀྱི་ཕུང་པོའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། བྱེ་བྲག་ཏུ་བཤད་པས། འོ་ན་ཏེ་མི་ལྟ་ན་ནི། དེ་རྡུལ་ཕྲ་རབ་
ཁམས་གཅིག་དང་སྐྱེ་མཆེད་གཅིག་དང་ཕུང་བོ་གཅིག་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། འདིར་ཕུང་བོ་གཅིག་ཡིན་པ་ཙམ་ལས་ཕྱོགས་མ་སྨོས་པས་དངོས་གནས་པར་བཤད་པའི་ཕྱིར། དེར་ཐལ། དེ་དག་གི་གྲུབ་དོན་གཟུགས་
འདུས་བ་གཟུགས་ཕུང་དུ་བཤད་ན། བཏགས་ཡོད་དང་ཚོགས་པ་ལེ་དའི་སྒྲ་དངོས་མིང་དང་རྡུལ་ཕྲ་རབ་ལ་བཏགས་མིང་དང། གཟུགས་ཉིད་ལ་ཕུང་བོར་བརྗོད་ན་རྫས་ཡོད་དང་རྡུལ་ཕྲ་རབ་ལ་ཡང་གཟུགས་ཕུང་གི་སྒྲ་དངོས་མིང་དུ་འཇུག་
པའི་ཕྱིར་ཏེ། དཔེར་ན་རས་ཡུག་གི་ཕྱོགས་གཅིག་ཚིག་པ་ལ་རས་ཡུག་ཚིག་ཅེས་བརྗོད་ཚེ་དངོས་པོ་གཞན་ཡིན་པ་དང་མ་ཚིག་པ་གཅོད་པའི་ཆེད་དུ་དེ་ལྟར་བརྗོད་ལ་རས་ཡུག་རིལ་དང་ཕྱོགས་གཅིག་ཚིག་པ་སོ་སོར་བརྗོད་འདོད་པའི་ཚེ་རས་
ཡུག་ཅིག་བ་མ་ཡིན་པ་བཞིན་ཡིན་པའི་ཕྱིར་ཏེ། གང་སྦལ་ལས། གལ་ཏེ་གཟུགས་ཉིད་ཕུང་བོ་ཡིན་པས་གཟུགས་ཕུང་ཡིན་ན་ནི་གཟུགས་ཀྱི་ཕུང་པོ་རྫས་སུ་ཡོད་པ་ཡིན་ལ། འོ་ན་ཏེ། གཟུགས་ཀྱི་ཕུང་པོ་གཟུགས་རྣམས་

[075A]༄༅། །ཀྱི་ཕུང་པོ་ཡིན་ན་ནི་དེའི་ཕྱིར་བཏགས་པའི་ཡོད་པའོ་།ཞེས་གསུངས་པའི་ཕྱིར་དང། རྒྱལ་སྲས་མ་ལས་ཀྱང། བྱེ་བྲག་ཏུ་བཤད་པ་ལས་ནི་ཞེས་བྱ་བ་འདིས་ཕུང་པོ་དག་བཏགས་པའི་ཡོད་པའོ་
ཞེས་ཀྱི་བར་སྟོན་ཏོ། །སོགས་གསུངས་པའི་ཕྱིར། རྩ་རྟགས་བཞི་བ་གྲུབ་སྟེ། ཕུང་པོར་བྱ་བ་ནི་ཁུར་དང་ཁྱེར་བ་ནི་དེ་ལ་རག་ལས་པའི་དོན་ཡིན་པས་ན་ཁུར་ཁྱེར་བ་ཕུང་པོའི་དོན་ཡིན་པའི་ཕྱིར་ཏེ། རང་འགྲེལ་ལས། གཞན་
དག་ན་རེ། བྱ་བའི་ཁུར་ཁྱེར་བའི་དོན་དམ། ཞེས་དང། གང་སྤེལ་ལས། བྱ་བ་ཉིད་ཁུར་ཡིན་པ་ནི་བྱ་བའི་ཁུར་རོ། །ཁྱེར་བ་ནི་དེ་ལ་རག་ལས་པ་ཉིད་དེ། ཞེས་གསུངས་པའི་ཕྱིར། གང་ཞིག་གང་གི་ཁུར་ཡིན་པ་ཡོད་དེ་
ཕུང་པོ་ལྔའི་ཁུར་སྐྱེ་མཆེད་དྲུག་དང། ཚོར་བའི་ཁུར་སྲེད་པ་དང། འདུ་ཤེས་དང་འདུ་བྱེད་རྣམས་ཀྱི་ཁུར་སྐྱེ་མཆེད་དྲུག་རྣམ་པར་ཤེས་པའི་ཁུར་མིང་གཟུགས་རེ་ཡོད་པའི་བར་ཡིན་པའི་ཕྱིར་ཏེ་མདོ་ལས། མིང་གཟུགས་
གི་རྐྱེན་གྱིས་སྐྱེ་མཆེད་ཅེས་གསུངས་པ་ལྟ་བུ་དང་པོ་ནས། རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་གསུངས་པའི་བར་ཡིན་པའི་ཕྱིར་ཏེ། གང་སྤེལ་ལས། གང་ཞིག་གང་གི་ཁུར་ཡིན་ཞེ་ན་རེ་ཞིག་ཐུན་མོང་དུ་ནི་
ཕུང་པོ་ལྔ་བོ་རྣམས་ཀྱི་སྐྱེ་མཆེད་དྲུག་ཡིན་ཏེ། ཞེས་གསུངས་པའི་ཕྱིར། དེས་ན་རྟེན་འབྲེལ་ཡན་ལག་བཅུ་གཉིས་སྔ་མ་སྔ་མའི་ཕྱིན་ཕྱི་མ་ཁུར་འཁྱེར་བའི་ན། རྡུལ་ཕྲ་རབ་ལྟ་བུ་རྫས་རེ་རེ་འང་ཕུང་པོ་ཡིན་ལ་ཚོགས་པའི་ཡ་ཀྱལ་

[075B] སློབ་དཔོན་དང་མདོ་སྡེ་པ་ན་རེ་མི་འཐད་པར་ཐལ། མདོ་དང་འགལ་བའི་ཕྱིར། མདོ་ལས་གཟུགས་འདས་པའམ། ད་ལྟར་པའམ་ཞེས་སོགས་གསུངས་པའི་ཕྱིར་ཟེར། ཁོ་ན་རེ། མ་ཁྱབ་སྟེ་
འདས་པ་སོགས་རེ་རེ་ནས་མདོ་དེས་ཕུང་པོར་བསྟན་པའི་ཕྱིར་ཟེར་སློབ་དཔོན་དང་མདོ་སྡེ་བ་ན་རེ། མདོའི་དོན་དེ་ལྟར་མི་རུང་བར་ཐལ། མདོ་ལས། དེ་ཐམས་ཅད་གཅིག་ཏུ་བསྡུས་ནས་ཕུང་པོ། ཞེས་གསུངས་པའི་ཕྱིར། ཁྱབ་
སྟེ༑ དེ་རེ་རེ་ནས་ཕུང་པོར་འཇོག་ན་གཅིག་ཏུ་བསྡུས་མི་གསུང་པས་ར་དེ་ཐམས་ཅད་ཕུང་པོ་ཞེས་བཤད་རིགས་པའི་ཕྱིར་ཏེ། གང་སྤེལ་ལས། སོ་སོ་རེ་རེ་ཕུང་པོ་ཉིད་ཡིན་ན་དེ་ཐམས་ཅད་གཅིག་ཏུ་བསྡུས་ནས་བཤད་པར་
མི་འགྱུར་ཏེ། འོ་ན་ཅི་ཞེ་ན་དེ་ཐམས་ཅད་ཕུང་པོའོ་ཞེས་བཤད་པར་འགྱུར་རོ། །ཞེས་གསུངས་པའི་ཕྱིར། འདི་ནི་གོང་མས་གསུངས་པ་ལྟར་སླ་སར་རྒྱས་པར་བཤད་པའི་དཀའ་འགྲེལ་མིན་གྱི་འཕགས་ཡུལ་གྲུབ་མཐའ་
བཞིའི་པཎ་ཆེན་རྣམས་ཀྱིས་ཀྱང་འཕྱང་ཉུག་གི་ཡུལ་ཡིན་པས་རྒྱས་པར་བཤད་རིགས་ཀྱང་དེང་དུས་སྡིག་པར་མི་སྐྲག་པར་ཆོས་མང་བར་སྐྲག་དུས་སུ་སྣང་བས། དཀའ་གནད་ཀྱི་མདུད་པ་འགྲོལ་ངེས་བྱས་པར་བློ་ལྡན་
རྣམས་ཡིད་རངས་པར་གྱིས་ཤིག་གཉིས་པ་ལ། ཆོས་གསུམ་བསྟན་པའི་དགོས་པ་དང། དོགས་གཅོད་གཉིས། །དང་པོ་ནི། རྨོངས་དབང་འདོད་རྣམས་གསུམ་གྱི་ཕྱིར། །ཕུང་བོ་ལ་སོགས་གསུམ་བསྟན་ཏོ། །ཞེས་

[076A]༄༅། །གསུངས་པའི་ཕྱིར། ཤེས་བྱ་ཆོས་ཅན། ཕུང་པོ་དང་ལ་སོགས་པས་སྐྱེ་མཆེད་དང་ཁམས་ཏེ་ཆོས་གསུམ་བསྟན་པ་ལ་དགོས་པ་ཡོད་དེ། རྨོངས་པ་གསུམ་བཟློག་པ་དང། དད་སོགས་དབང་
པོ་ལྔ་རྣོ་འབྲིང་རྟུལ་གསུམ་རྗེས་སུ་འཛིན་པ་དང། ཚིག་གི་སྤྲོས་བ་རྒྱས་འབྲིང་བསྡུས་གསུམ་འདོད་པ་རྣམ་པ་གསུམ་གྱི་ཆེད་དུ་ཡིན་པའི་ཕྱིར། རྨོངས་པ་གསུམ་བཟློག་པའི་ཆེད་དུ་བསྟན་ཚུལ་ཡོད་དེ་སེམས་བྱུང་ལ་རིལ་
པོ་འམ་གཅིག་འཛིན་གྱི་རྨོངས་པ་བཟློག་ཆེད་དུ་ཕུང་པོ་ལྔ་བསྟན་བ་དང། གཟུགས་ལ་གཅིག་གམ་རིལ་འཛིན་གྱི་རྨོངས་པ་བཟློག་ཕྱིར་དུ་སྐྱེ་མཆེད་བཅུ་གཉིས་བསྟན་པ་དང། གཟུགས་སེམས་གཉིས་ཀར་གཅིག་གམ་རིལ་
འཛིན་གྱི་རྨོངས་པ་བཟློག་ཕྱིར་ཁམས་བཅོ་བརྒྱད་བསྟན་པའི་ཕྱིར། དེ་ལྟར་བསྟན་པས་རྨོངས་པ་གསུམ་བཟློག་ནུས་ཏེ། ཕུང་པོ་ལྔའི་སྐབས་སུ་སེམས་བྱུང་གི་ཕུང་པོ་གསུམ་དུ་ཕྱེ་བས་སེམས་བྱུང་ལ་རིལ་བོའམ་གཅིག་
འཛིན་བཟློག་པ་དང། སྐྱེ་མཆེད་བཅུ་གཉིས་ཀྱི་སྐབས་སུ་གཟུགས་ཅན་ལ་བཅུར་ཕྱེ་བས་གཟུགས་ལ་རིལ་འཛིན་བཟློག་པ་དང། ཁམས་བཅོ་བརྒྱད་སྐབས་སུ་གཟུགས་ཅན་བཅུ་དང་རྣམ་ཤེས་ཀྱི་ཁམས་བདུན་དུ་བཤད་
པས་གཟུགས་སེམས་ལ་རིལ་འཛིན་བཟློག་པའི་ཕྱིར། རིལ་འཛིན་བཟློག་པའི་བདག་འཛིན་གསུམ་ཡང་བཟློག་སྟེ། བདག་འཛིན་ནི་རིལ་འཛིན་སྔོན་དུ་འགྲོ་བ་ལ་ལྟོས་དགོས་པའི་ཕྱིར། དད་སོགས་དབང་པོ་ལྔ་རྣོ་འབྲིང་རྟུལ་

[076B] དབང་རྣོན་མགོ་སྨོས་པས་གོ་བ་དང་བསྡུས་པ་འདོད་པའི་ཆེད་དུ་ཕུང་པོ་ལྔ་དང། ཅུང་ཟད་སྤྲོས་པས་གོ་བ་དབང་འབྲིང་དང། འབྲིང་འདོད་པའི་ཆེད་དུ་སྐྱེ་མཆེད་བཅུ་གཉིས་དང་
དབང་རྟུལ་དང་ཚིག་དོན་རྒྱས་པ་འདོད་པའི་ཆེད་དུ་ཁམས་བཅོ་བརྒྱད་བཤད་པར་གྲགས་པའི་ཕྱིར། རྨོངས་པ་གསུམ་གྱི་ཆུང་འབྲིང་ཆེ་གསུམ་གྱི་ཁྱད་པར་ཡོད་དེ། སེམས་བྱུང་ཙམ་ལ་རྨོངས་པ་ནི་ཕྲ་བ་དང་རིགས་མཐུན་ལ་རྨོངས་
བས་ན་ཆུང་ངུ་དང། གཟུགས་ཙམ་ལ་རྨོངས་པ་ནི་རགས་པ་དང་རིགས་མཐུན་ལ་རྨོངས་པས་ན་འབྲིང་དང། གཟུགས་སེམས་གཉིས་ཀར་རྨོངས་པ་ནི་ཕྲ་རགས་གཉིས་དང་རིགས་མཐུན་དང་རིགས་མི་མཐུན་ལའང་རྨོངས་པས་ན་
རྨོངས་པ་ཆེན་པོར་བཤད་པའི་ཕྱིར། གང་སྤེལ་ལས་སོ། །གཉིས་པ་དོགས་གཅོད་ནི། རྩོད་པའི། ནས། མི་རུང་ཕྱིར་མ་བཤད། ཅེས་བྱུང་དོན་ནི། ཤེས་བྱ་ཆོས་ཅན། སེམས་བྱུང་རྣམས་ལས་ཚོར་བ་དང་འདུ་ཤེས་
ལོགས་ཤིག་ཏུ་ཕུང་པོར་བཞག་པའི་རྒྱུ་མཚན་གསུམ་ཡོད་དེ། ཟག་བཅས་ཀྱི་ཚོར་འདུ་གཉིས་རྩོད་པའི་རྩ་བར་གྱུར་བ་དང། འཁོར་བའི་རྒྱུའི་གཙོ་བོའང་ཡིན་པ་དང། འཁོར་བར་འཁོར་བའི་རིམ་པ་གཉིས་རྣམས་ཀྱང་ཡིན་པའི་ཕྱིར་
དང་པོ་གྲུབ་སྟེ། འདོད་པའི་ཡུལ་གཟུགས་སོགས་ལ་ཞེན་ནས་ཚོར་བའི་རྒྱུས་རྒྱལ་བོ་སོགས་ཁྱིམ་པ་རྣམས་རྩོད། ཆོས་མ་ཡིན་པ་ལ་ཆོས་སུ་འདུ་ཤེས་པ་དང། བདག་མེད་པ་ལ་བདག་ཏུ་འདུ་ཤེས་པ་སོགས་ཀྱིས་རབ་བྱུང་པ་

[077A]༄༅། །རྣམས་རྩོད་པའི་ཕྱིར་ཏེ། མདོ་ལས་འདོད་པ་ལ་ལྷག་པར་ཆགས་པའི་རྒྱུས་རྒྱལ་པོ་དང། ཞིང་བ་ལ་ཞིང་པས་རྩོད་པར་འགྱུར་རོ། །ལྟ་བ་ལ་ཆགས་པའི་རྒྱུས་རབ་ཏུ་བྱུང་བ་དང། རབ་
ཏུ་བྱུང་བ་རྣམས་ལྷན་ཅིག་རྩོད་པར་འགྱུར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཚོར་བ་ཟག་བཅས་ལ་མངོན་པར་ཞེན་པས་སྲེད་པ་དང་ཡུལ་ལ་འདུ་ཤེས་ཕྱིན་ཅི་ལོག་ཏུ་ཞུགས་པ་དག་འཁོར་བའི་རྒྱུའི་གཙོ་བོ་
ཡིན་པའི་ཕྱིར་ཏེ། རང་འགྲེལ་ལས། ཚོར་བ་ལ་ཞེན་ཅིང་འདུ་ཤེས་ཕྱིན་ཅི་ལོག་ཏུ་གྱུར་པ་ནི་འཁོར་རོ། །ཞེས་གསུངས་པའི་ཕྱིར་གསུམ་པ་གྲུབ་སྟེ། རང་འགྲེལ་ལས། འདི་དག་ཆེས་རགས་པ་དང་ཀུན་ནས་ཉོན་མོངས་པའི་གོ་
རིམ་གྱི་རྒྱུད་དང་ཟས་དང་ཚོད་མ་ལྟ་བུ་དང་དེ་དག་གིས་ཁམས་གཉིས་རབ་ཏུ་ཕྱེ་བས་རྒྱུ་དེ་ཉིད་ཀྱི་ཕྱིར། ཚོར་བ་དང་འདུ་ཤེས་ངག་ནི་འདུ་བྱེད་རྣམས་ལས་ལོགས་ཤིག་ཏུ་བྱས་སོ། །ཞེས་གསུངས་པའི་ཕྱིར། ཤེས་བྱ་ཆོས་ཅན་
ཕུང་པོ་དག་ཏུ་འདུས་མ་བྱས་མ་བཤད་པའི་རྒྱུ་མཚན་དུ་མ་ཡོད་དེ། གྲངས་ཀྱིས་ཕུང་པོར་མི་རུང། དུས་ཀྱིས་ཀྱང་ཕུང་པོར་མི་རུང། ཉོན་མོངས་པའི་གཞི་ཉེར་ལེན་གྱིས་ཕུང་པོར་ཡང་མི་རུང་རྣམ་པར་བྱང་བའི་གཞི་ཤེས་
པར་བྱ་བའི་ཕུང་པོར་ཡང་མི་རུང་བའི་ཕྱིར། དང་པོ་གྲུབ་སྟེ་ཕུང་པོ་ལྔར་མི་རུང་ཞིང་དྲུག་པར་བཅོམ་ལྡན་འདས་ཀྱིས་མ་གསུངས་པའི་ཕྱིར། གཉིས་པ་གྲུབ་སྟེ། དུས་གསུམ་མི་རུང་བའི་ཕྱིར། གསུམ་པ་གྲུབ་སྟེ། ཀུན་

[077B]ཁྱབ་སྟེ། གང་སྤེལ་ལས། གཞིའི་སྒྲ་ནི་རྒྱུའི་རྣམ་གྲངས་ཏེ་ཞེས་གསུངས་པའི་ཕྱིར། བཞི་པ་གྲུབ་སྟེ། ལམ་བདེན་མ་ཡིན་པའི་ཕྱིར། ཁྱབ་སྟེ། རྣམ་བྱང་གི་གཞི་
སྟེ་རྒྱུ་ནི་ལམ་བདེན་དགོས་པའི་ཕྱིར་ཏེ། གང་སྤེལ་ལས། ལམ་གྱི་བདག་ཉིད་མ་ཡིན་པར་རྣམ་པར་བྱང་བའི་གཞི་མ་ཡིན་ཏེ། ཞེས་གསུངས་པའི་ཕྱིར། སྨྲས་པ། ཕུང་སོགས་ངོ་བོ་རྫས་བཏགས་འོ་མ་ཆུ། །གྲུབ་མཐའ་རྣམ་
བཞིའི་འདོད་པས་མང་བསྲེས་པའི། །རྣམ་དབྱེའི་དཀའ་གནད་འབྱེད་ཕྱིར་རྒྱལ་རྣམས་ཀྱང། །དུས་ཀུན་མཉམ་པར་བཞག་པས་དཔྱད་དམ་སྙམ། །དྲན་དབང་བྱེ་བའི་ལུགས་མང་འདི་དཀའ་དཀའ། །ལེགས་པར་ཕྱེ་ཡང་བློ་དམན་
སེམས་རྨོངས་རྨོངས། །དུས་མང་སྤྱངས་ཡང་ཤེས་བྱའི་མཐའ་རིང་རིང། །གནད་རྣམས་གོན་མི་རིང་རབ་ཉེ་ཉེ། །ཞེས་པ་བར་སྐབས་ཀྱི་ཚིགས་སུ་བཅད་པའོ། །གསུམ་པ་གོ་རིམ་ལ། ཕུང་པོའི་གོ་རིམ་དང་ཁམས་
དང་སྐྱེ་མཆེད་ཀྱི་གོ་རིམ་དང། ཞར་བྱུང་དང་གསུམ། དང་པོ་ནི། རིམ་ནི་རགས་དང་ཀུན་ཉོན་རྨོངས། །སྣོད་སོགས་དོན་ཁམས་ཇི་བཞིན་ནོ། །ཞེས་བྱུང། དོན་ནི། ཤེས་བྱ་ཆོས་ཅན། གཟུགས་ཚོར་
བ་འདུ་ཤེས་འདུ་བྱེད་རྣམ་ཤེས་རྣམས་རིམ་བ་དེ་ལྟར་མཐའ་གཅིག་ཏུ་ངེས་ཏེ་རགས་ཕྲའི་སྒོ་ནས་ཀྱང་ངེས། ཀུན་ནས་ཉོན་མོངས་སྐྱེ་བའི་སྒོ་ནས་ཀྱང་དེས། དཔེ་ཟས་ལ་ལོངས་སྤྱོད་པའི་རིམ་པ་དང་མཐུན་པས་ཀྱང་ངེས་

[078A]༄༅། །ཁམས་གསུམ་ན་སྤྱོད་ཚུལ་དང་མཐུན་པས་ཀྱང་ངེས་བའི་ཕྱིར། དང་པོ་གྲུབ་སྟེ། གཟུགས་ཐོགས་པས་ཐམས་ཅད་ལས་རགས། དེ་ནས་ཚོར་བ་རྒྱུ་བས་གཞན་གསུམ་ལས་རགས། འདུ་ཤེས་
ནི་མཆན་མར་འཛིན་པས་ཕྱི་མ་གཉིས་ལས་རགས། འདུ་བྱེད་ནི་འདུ་བྱེད་པས་རྣམ་ཤེས་ལས་རགས་ཅིང། རྣམ་པར་ཤེས་པ་ནི་ཐམས་ཅད་ལས་ཕྲ་བ་ཡིན་ཏེ། བཅོམ་ལྡན་འདས་ཀྱིས་སེམས་ནི་བ་ལྟ་བར་དཀའ་བ་
རྟོགས་པར་དཀའ་བ། ཞེས་གསུངས་པའི་ཕྱིར་ཏེ། རང་འགྲེལ་ལས་དེའི་ཕྱིར་གང་ཆེས་རགས་པ་དེ་ལྟར་བཤད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཉོན་མོངས་སྐྱེ་བའི་ཚེ་ཐོག་མར་གཟུགས་ལ་དགའ་
བདེ་བའི་ཚོར་བས་རོ་མྱང་བས་ཆགས། དེ་ནས་འདུ་ཤེས་ཀྱིས་ཕྱིན་ཅི་ལོག་ཏུ་ཞེ་ན། དེ་ལས་ཆགས་སྡང་ལ་སོགས་པའི་འདུ་བྱེད་ཉོན་མོངས་རྣམས་སྐྱེས། དེས་སེམས་ཉོན་མོངས་པ་ཅན་དུ་བྱེད་པའི་ཕྱིར་ཏེ། རང་འགྲེལ་
ལས༑ སེམས་ཀྱང་དེ་དག་གིས་ཀུན་ནས་ཉོན་མོངས་པ་ཅན་དུ་བྱས་པས་ཀུན་ནས་ཉོན་མོངས་པའི་གོ་རིམ་ཇི་ལྟ་བ་བཞིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། གཟུགས་སྣོད་ལྟ་བུ། ཚོར་བ་ཟས་དང་
འདུ་ཤེས་ཚོད་མ་དང། འདུ་བྱེད་བྱན་པོ་སྟེ་ལག་བདེ་དང། རྣམ་ཤེས་ཟབ་པོ་ལྟ་བུར་གོ་པའི་ཆེད་ཡིན་པའི་ཕྱིར། དེར་ཐལ། གཟུགས་ཀྱིས་སྣོད་ལྟར་ཚོར་བའི་རྟེན་བྱེད། ཟས་ལྟར་ཚོར་བ་རྣམ་ཤེས་ཀྱི་མྱང་བྱ་དང་

[078B]བ་བདེ་སྡུག་གི་མཚན་མ་བཟུང་ནས་ཚོར་བ་སོ་སོར་གསལ་བར་བྱེད་བྱན་པོས་ཟས་འདྲེན་པ་ལྟར་འདུ་བྱེད་ཀྱིས་ཚོར་བ་བདེ་སྡུག་འགྲུབ་པར་བྱས་པ་རྣམ་ཤེས་ལ་གཏོང་
པར་བྱེད། སྐྱེས་བུས་ཟས་ཟབ་ལྟར་རྣམ་ཤེས་ཀྱིས་བདེ་སྡུག་ལ་ལོངས་སྤྱོད་པའི་ཕྱིར། རྩ་རྟགས་བཞི་པ་གྲུབ་སྟེ། འདོད་ཁམས་ནི་འདོད་པའི་ཡོན་ཏན་ལྔ་ལ་སྤྱོད་པས་བྱེ་བ་དང། བསམ་གཏན་བཞི་ལ་ཚོར་བ་བཞི་སྤྱོད་པས་
གཟུགས་ཁམས་ཚོར་བས་ཕྱེ། གཟུགས་མེད་དང་པོ་གསུམ་འདུ་ཤེས་ཀྱིས་ཕྱེ། སྲེད་རྩེ་འདུ་བྱེད་ཀྱིས་ཕྱེ་ཞིང་རྣམ་ཤེས་ནི་དེ་དག་ལ་གནས་པར་འདྲ་བའི་ཕྱིར། དེར་ཐལ། རྒྱུ་མཚན་བཞི་བོ་དེ་ཉིད་ཀྱིས་ཕུང་པོ་ལ་ལྔར་གྲངས་
ངེས་པའི་ཕྱིར་ཏེ། རང་འགྲེལ་ལས། དེ་ཉིད་ཀྱིས་ཕྱིར། ཕུང་པོ་རྣམས་ནི་ལྔ་སྟེ་མི་ཉུང་མི་མང་བའི་ཕྱིར། ཞེས་གསུངས་པའི་ཕྱིར། །གཉིས་པ་འཆད་པར། ད་ལྟའི་དོན་ཕྱིར་དང་པོ་ལྔ། ནས་ཡང་ན་ཇི་ལྟར་གནས་རིམ་བཞིན། །ཞེས་
བྱུང༑ དོན་ནི། ཤེས་བྱ་ཆོས་ཅན། སྐྱེ་མཆེད་བཅུ་གཉིས་དང་ཁམས་བཅོ་བརྒྱད་ཀྱི་གོ་རིམ་དེ་ལྟར་བསྟན་པའི་རྒྱུ་མཚན་ཡང་ཡོད་དེ་ཡུལ་ཅན་གྱི་སྐྱེ་མཆེད་དང་ཁམས་དག་ཡུལ་ལ་འཇུག་པའི་ཁྱད་པར་གྱིས་ཡུལ་
ཅན་སྐྱེ་མཆེད་དང་ཁམས་ཀྱི་གོ་རིམ་ངེས་ཤིང། ཡུལ་ཅན་གྱི་གོ་རིམ་ལྟར་ཡུལ་གྱི་སྐྱེ་མཆེད་དང་ཁམས་དག་ཀྱང་རིམ་པར་བཤད་པའི་ཕྱིར་ཏེ། རང་འགྲེལ་དང་གནད་སྒྲོན་གཉིས་ལས། མིག་ལ་སོགས་པའི་

[079A]༄༅། །ཁམས་དང་སྐྱེ་མཆེད་དག་གི་གོ་རིམ་བརྗོད་པར་བྱ་སྟེ་དེའི་དབང་ཉིད་ཀྱིས་ན་དེའི་ཡུལ་དང་རྣམ་པར་ཤེས་པ་རྣམས་ཀྱི་གོ་རིམས་སུ་འགྱུར་རོ། །ཞེས་གསུངས་པའི་ཕྱིར། ཁམས་
དང་སྐྱེ་མཆེད་དྲུག་གི་དབང་པོ་དྲུག་ལས་དབང་པོ་ལྔ་སྔོན་དང་ཡིད་རྗེས་སུ་སྟོན་པའི་རྒྱུ་མཚན་ཡོད་དེ། དབང་པོ་ལྔ་ཡུལ་ད་ལྟ་བ་ཁོ་ནར་འཇུག་ཡིད་དུས་གསུམ་ལ་འཇུག་པའི་དོན་ཅན་ཡིན་པའི་ཕྱིར་ཏེ། ད་ལྟའི་དོན་ཕྱིར་
དང་བོ་ལྔ། །ཞེས་སོ། །དབང་པོ་ལྔའི་ནང་ནས་ལུས་དབང་རྗེས་སུ་བཤད་བའི་རྒྱུ་མཚན་ཡོད་དེ། དབང་བོ་དང་པོ་བཞི་འབྱུང་འགྱུར་ཁོ་ན་ལ་འཇུག་པའི་དོན་དང། ལུས་དབང་ནི་ཡུལ་མ་ངེས་པ་རེས་འབྱུང་བ་དང་རེས་འབྱུང་བ་
འབྱུང་འགྱུར་གཉིས་ཀའི་ཡུལ་ཅན་དུ་འགྱུར་བའི་ཕྱིར་ཏེ། འབྱུང་བ་ལས་གྱུར་དོན་ཕྱིར་བཞི། །ཞེས་སོ། །དབང་བོ་དང་པོ་བཞིའི་མིག་རྣ་གཉིས་སྔར་སྨྲོས་པའི་རྒྱུ་མཚན་ཡོད་དེ། དེ་རྒྱང་རིང་པོར་འཇུག་པས་སྣ་ལྕེ་གཉིས་ཀྱི་
སྔོན་དུ་བརྗོད་པའི་ཕྱིར་ཏེ་རང་འགྲེལ་ལས། མིག་དང་རྣ་བ་ནི་ཡུལ་རྒྱང་རིང་བའི་ཕྱིར། གཉིས་བོ་དེ་དག་སྔར་སྨྲོས་སོ། །ཞེས་སོ། །དེ་གཉིས་ལས་ཀྱང་མིག་སྔར་སྨྲོས་པའི་རྒྱུ་མཚན་ཡོད་དེ་ཆུ་ཀླུང་རྒྱང་རིང་པོ་ནས་མིག་
གིས་མཐོང་ཡང་དེའི་ཚེ་རྣ་བས་ཆུ་སྒྲ་མི་ཐོས་པའི་ཕྱིར་གཞན་ནི་ཆེས་རིང་མྱུར་འཇུག་ཕྱིར། །ཞེས་དང། རང་འགྲེལ་ལས་དེ་གཉིས་ལས་ཀྱང་མིག་ནི་ཆེས་རྒྱང་རིང་པོ་ལ་འཇུག་སྟེ། ཞེས་གསུངས་པའི་ཕྱིར། སྣ་ལྕེ་

[079B] ཟས་ལྕེ་དང་མ་ཕྲང་པའི་གོང་ནས་སྣས་དྲི་ཚོར་བའི་ཕྱིར། གཞན་ནི་མྱུར་འཇུག་ཕྱིར། །ཞེས་གསུངས། དེར་མ་ཟང་གོ་རིམ་དེ་ལྟར་སྟོན་པའི་རྒྱུ་མཚན་གཞེན་ཡང་ཡོད་དེ། དབང་
རྟེན་ལུས་ལ་གོ་རིམ་མཐོ་དམན་ཇི་ལྟར་གནས་པ་བཞིན་དུ་བཤད་པའི་ཕྱིར། །གསུམ་པ་ཞར་བྱུང་འཆད་པར། བྱེ་བྲག་དོན་དང་གཙོ་བོའི་ཕྱིར། །ནས། གཅིག་ནི་ཆོས་ཞེས་བྱ་བར་བརྗོད། །ཅེས་བྱུང། དོན་ནི་ཁོ་ན་
རེ༑ གཟུགས་ཕུང་གིས་བསྡུས་པའི་སྐྱེ་མཆེད་བཅུ་ཀ་ཡང་གཟུགས་དང་སྐྱེ་མཆེད་ཡིན་པས་མིག་གི་ཡུལ་གཟུགས་ཀྱི་སྐྱེ་མཆེད་དུ་བཤད་པ་དང། ཕུང་ཁམས་སྐྱེ་མཆེད་ཐམས་ཅད་ཆོས་དང་སྐྱེ་མཆེད་ཡིན་བཞིན་དུ་ཡིད་
ཡུལ་ཆོས་ཀྱི་སྐྱེ་མཆེད་དུ་ཇི་ལྟར་བཤད་ཙམ་དེའི་ལན་སྟོན་པར་བྱེ་བྲག་སོགས་བྱུང། གཟུགས་དང་སྐྱེ་མཆེད་གཉིས་ཀ་ཡིན་པ་བཅུ་ལས་མིག་གི་ཡུལ་ལ་གཟུགས་ཀྱི་སྐྱེ་མཆེད་དུ་རིགས་ཏེ། བྱེ་བྲག་གི་དོན་གཉིས་དང་གཙོ་བོའི་
དོན་གསུམ་གྱིས་དེ་ལྟར་གྲུབ་པའི་ཕྱིར། བྱེ་བྲག་གི་དོན་གཉིས་ཀྱིས་དེ་ལྟར་གྲུབ་སྟེ། བྱེ་བྲག་གི་དོན་གཉིས་ལས། དང་པོ་ནི། ཡུལ་ཡུལ་ཅན་གྱི་གཟུགས་ཅན་བཅུ་ཀ་སོ་སོ་ནས། སྐྱེ་མཆེད་ཡིན་གྱི་བཅུ་ཀ་སྤྱི་འདུས་ལ་
གཟུགས་གི་སྐྱེ་མཆེད་མི་འཇོག་པར་རྟོགས་པ་དང། གཉིས་པ་ནི། མིག་སོགས་གཟུགས་ཅན་བཅུའི་གཞན་དགུའི་མིང་མ་བཏགས་པའི་དབང་པོ་ལྔ་གང་རུང་གི་ཡུལ་དེ་གཟུགས་ཀྱི་སྐྱེ་མཆེད་དུ་རྟོགས་པའི་ཆེད་དུ་ཡིན་པའི་ཕྱིར། དེར་

[080A]༄༅། །ཐལ༑ འདིའི་གཟུགས་ཅན་བཅུ་གར་གཟུགས་ཀྱི་སྐྱེ་མཆེད་བཏགས་ན་ཡུལ་ཡུལ་ཅན་སོ་སོར་མི་རྟོགས་པས་སྐྱེ་མཆེད་གསུམ་དུ་འགྱུར་བའི་སྐྱོན་ཡོང་པའི་ཕྱིར་ཏེ། གང་སྤེལ་ལས། བྱེ་བྲག་
ནི་གཟུགས་ཀྱི་ཆོས་ཉིད་དུ་ཁྱད་པར་མེད་པ་རྣམས་སོ་སོར་སྐྱེ་མཆེད་ཉིད་ཡིན་པར་ཤེས་པར་བྱ་བའི་ཕྱིར་རོ། །བྱེ་བྲག་དེ་ཡང་གང་ཞིག་ཅེན་མང་དོ། །གལ་ཏེ་གཟུགས་ཀྱི་རང་བཞིན་ཡིན་པའི་ཕྱིར་བཅུ་ཆར་ལ་ཡང་གཟུགས་ཀྱི་
སྐྱེ་མཆེད་ཅེས་བརྗོད་ན་ནི། ཞེས་པ་ནས། དེ་མ་རྟོགས་པས་ཀྱང་དེ་དག་སོ་སོར་སྐྱེ་མཆེད་ཉིད་དུ་ཤེས་པར་མི་འགྱུར་རོ། །ཞེས་གསུངས་པའི་ཕྱིར་དང། སོ་སོར་སྐྱེ་མཆེད་ནི་སྐྱེ་མཆེད་སོ་སོར་ཞེས་པའོ། །གཙོ་བོའི་རྒྱུ་
མཚན་གསུམ་གྱིས་ཀྱང་གྲུབ་སྟེ། གཟུགས་ཀྱི་སྐྱེ་མཆེད་ལག་པ་སོགས་ཀྱིས་ཐོགས་པས་རེག་པ་དང། མིག་ཤེས་ཀྱི་ཡུལ་དུ་བསྟན་དུ་ཡོད་པ་དང། འཇིག་རྟེན་ན་ཡང་དེ་ལ་གཟུགས་ཞེས་གྲགས་པ་གསུམ་གྱིས་གྲུབ་པའི་ཕྱིར་
[?]རྒྱལ་སྲས་མ་ལས། གཟུགས་ཀྱི་སྐྱེ་མཆེད་ནི་རྒྱུ་གསུམ་གྱིས་ན་གཙོ་བོ་ཡིན་ཏེ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། ལག་པས་རེག་ཏུ་རུང་པས་ཐོགས་བཅས་མི་འཐད་པར་ཐལ་རེག་བྱ་མ་
ཡིན་བའི་ཕྱིར་ན་མ་ཁྱབ་སྟེ། དེའི་རྟེན་འབྱུང་བ་ལ་ལག་པ་སོགས་ཀྱིས་རིག་པས་དེ་ལ་རེག་ཅེས་བརྗོད་པའི་ཕྱིར། དེར་ཐལ། དེ་རང་གི་རྟེན་འབྱུང་བ་དང་གྲུབ་བདེ་རྫས་གཅིག་ཡིན་པའི་ཕྱིར་ཏེ། གང་སྤེལ་ལས། གལ་ཏེ་

[080B]སོགས་པའི་འདུས་ཏེ་རེག་བདག་གིས་ཇི་ལྟར་རེག་ཅེ་ན། ཞེས་པ་ནས། དེ་ཡང་གཟུགས་སུ་རུང་བས་རེག་ནས་གཟུགས་སུ་རུང་བ་ཞེས་བརྗོད་དེ་རང་གི་རྟེན་དང་གྲུབ་པ་
དང་བདེ་བ་གཅིག་པའི་ཕྱིར་རོ། །ཞེས་གསུངས་བའི་ཕྱིར། དེ་སྐད་དུ། བྱེ་བྲག་དོན་དང་གཙོ་བོའི་ཕྱིར། །གཅིག་ནི་གཟུགས་ཀྱི་སྐྱེ་མཆེད་བརྗོད། །ཅེས་པའོ། །ཆོས་ཐམས་ཅད་ཆོས་དང་སྐྱེ་མཆེད་ཡིན་ཀྱང་ཡིད་ཡུལ་གཅིག་བུ་ལ་ཆོས་
ཀྱི་སྐྱེ་མཆེད་དུ་བཤད་པའི་རྒྱུ་མཚན་ཡོད་དེ། སྐྱེ་མཆེད་བཅུ་གཉིས་སོ་སོར་ཤེས་པའི་ཆེད་དང། ཚོར་སོགས་ཀྱི་ཆོས་མང་བོ་འདིར་འདུས་པ་དང། ཆོས་ཀྱི་མཆོག་མྱང་འདས་རྣམས་ཀྱང་འདིར་འདུས་ལ་སྐྱེ་མཆེད་གཞན་དུ་མ་འདུས་
པའི་ཕྱིར་ཏེ། ཇི་སྐད་དུ། བྱེ་བྲག་དོན་དང། ཞེས་དང། ཆོས་མང་བ་དང་མཆོག་བསྡུས་ཕྱིར། །གཅིག་ནི་ཆོས་ཞེས་བྱ་བར་བརྗོད་།ཅེས་བྱུང། སྐབས་འདིར་འགའ་ཞིག་གིས་ཆེན་པོ་ནོར་ཏེ། བྱེ་བྲག་གི་དོན་གཅིག་ཁོ་
ནར་བཤད་པ་དང། གཟུགས་ཡིན་ལ་མིང་མེད་པ་ཞེས་པ་རགས་ཤོས་ནོར་བ་སོགས་སྣང་མོད་ཁོ་བོས་ཆེས་ལེགས་པར་བཤད་ཡོད་དོ། །སྨྲས་པ་མཁས་མཁས་པཎ་ཆེན་བྱེ་བས་འཕྱང་མོའི་ཡུལ། །ཟབ་ཟབ་ཆོས་དོན་
སྤུ་རིས་འབུམ་ལྕིའི་སྤྲང། །གསལ་གསལ་རྣམ་དཔྱོད་འདབ་མ་བརྒྱར་བཞད་པས། །སྟན་སྙན་བློགས་ལ་རྐང་དྲུག་བྱེ་བ་ཆིམ། །ཟག་བཅས་ཟག་མེད་ཤེས་བྱའི་ཀུན་བཟོད་མར། །ཕུང་པོའི་རྒྱ་མཚོར་སྐྱེ་མཆེད་རྦ་རླབས་

[081A]༄༅། །ཚོགས། །བཅོ་བརྒྱད་ཁམས་ཀྱི་ལྦུ་བ་མང་དཀྲིགས་པར་།ཆོས་མངོན་ནོར་བུས་གཙུག་མཛེས་ཀླུ་དབང་རྨད། །ཆེར་སྙིགས་ཁྲོད་དུ་དམ་པའི་མཛད་པ་སྟོང། །སྤྲོས་པས་རྒུད་མུན་བསལ་ལ་
ངོ་མཚར་ཅི། །རྟ་ལྗང་ཅན་གྱིས་འོད་སྟོང་སྔོན་སྤྲོས་པས་།སྐྱེ་དགུའི་མུན་སེལ་མཛད་པ་མཐོང་མིན་ནམ། །ལེགས་པར་བཤད་བའི་ལྷ་རྫས་མནྡྷ་རའི། །ལྷག་བསམ་དྲི་བསུང་ཕྱོགས་ཀྱི་མཐར་འགྲོ་ཞིང། །རྩོམ་པའི་
མེ་ཏོག་འཆད་པའི་གོས་རྒྱན་འཕྱང། །ཟླ་མེད་མཆོག་འདིས་བླ་མ་ལྷར་བཅས་མཆོད། །ཐུབ་གསུང་རྣམ་སད་རྫིད་བུ་ཆེས་བཀྲ་བར་།བསླབ་གསུམ་གོས་གྱོན་འཕགས་ནོར་རྒྱན་གྱིས་སྤྲས། །དཀོན་མཆོག་རིན་ཆེན་གཙུག་
མཛེས་ལྷ་ཕྲན་བརྒྱས། །བསམ་སྒོམ་རྩེད་འཇོ་བགྱིད་འྡིའང་མཆོད་སྤྲིན་བྱས། །ཞེས་པར་སྐབས་ཀྱི་ཚིགས་སུ་བཅད་པའོ།། །།གསུམ་པ་ཆོས་གསུམ་གྱིས་གཞན་བསྡུས་ཚུལ་ལ། ཆོས་ཕུང་གིས་བསྡུས་
ཚུལ་དང། ཕུང་ཁམས་སྐྱེ་མཆེད་ཀྱིས་གཞན་བསྡུས་ཚུལ་གཉིས་།དང་པོ་ལ། དངོས་དང། ཞར་བྱུང་གཉིས། དང་པོ་ནི། ཆོས་ཀྱི་ཕུང་པོ་བརྒྱད་ཁྲི་དག་ནས། འདུ་བྱེད་དག་ཏུ་འདུས། །ཞེས་བྱུང་ཁོ་ན་རེ་
མདོ་སྡེ་དག་ལས་ཕུང་ཁམས་སྐྱེ་མཆེད་ཀྱི་ཐ་སྙད་ཆེས་མང་དུ་གསུངས་པ་དེ་དག་དེ་དག་ཏུ་འདུས་སམ་ཞེ་ན། དེ་དག་ཏུ་འདུས་ཏེ་ཐུབ་པས་གསུངས་པའི་ཆོས་ཀྱི་ཕུང་པོ་བརྒྱད་ཁྲི་རྣམས་ཀྱང་ཕུང་པོར་འདུས་པའི་ཕྱིར། དེ་དག་

[081B] མདོ་སྡེ་བས་ཚིག་གི་རང་བཞིན་གཟུགས་ཕུང་གིས་བསྡུས་པར་འདོད། བྱེ་སྨྲའི་སྡེ་པ་ཁ་ཆེ་བ་དང་མངོན་པ་བ་ལས་གཞན་པའི་སྡེ་པ་འགའ་ཞིག་གིས་མིང་ཚོགས་པའི་རང་བཞིན་ལྡན་མིན་འདུ་
བྱེད་དུ་འདོད། མངོན་པ་སྡེ་བདུན་གྱི་རྗེས་འབྲིང་མངོན་པ་བདག་གིས་ཆོས་ཕུང་གི་གཞི་ལྡོག་གཟུགས་དང། སྤྱི་ལྡོག་འདུ་བྱེད་ཀྱི་ཕུང་པོར་འདོད་པའི་ཕྱིར། དང་པོ་གྲུབ་སྟེ། རང་འགྲེལ་ལས། སངས་རྒྱས་ཀྱི་གསུང་ཚིག་
གི་རང་བཞིན་ཡིན་པ་དེ་དག་གི་ལྟར་ན། དེ་དག་ནི་གཟུགས་ཀྱི་ཕུང་པོས་བསྡུས་སོ། །ཞེས་གསུངས་པའི་ཕྱིར། ཁྱབ་སྟེ། འདི་མདོ་སྡེ་པའི་འདོད་པ་ཡིན་ཅིང། དེ་ཡང་ཕུང་པོའི་མཚན་གཞི་སངས་རྒྱས་ཀྱི་གསུངས་གི་སྒོ་ནས་
བཤད་པ་ཡིན་ལ། ཕུང་པོའི་དོན་མིན་ཚུལ་སྔར་ཕུང་པོའི་དོན་བཤད་པས་ཤེས་པའི་ཕྱིར་ཏེ། རྒྱལ་སྲས་མ་ལས། མདོ་སྡེ་པ་གང་དག་གི་ལྟར་ན། ངག་གི་རྣམ་པར་རིག་བྱེད་ཀྱི་ངོ་བོ་ཡིན་པ་དེ་དག་གི་ལྟར་ན་གཟུགས་ཀྱི་ཕུང་
པོས་བསྡུས་ཏེ། སྒྲའི་སྐྱེ་མཆེད་ནི་གཟུགས་ཀྱི་ཕུང་པོས་བསྡུས་པའི་ཕྱིར་རོ། །ཞེས་དང། གང་སྤེལ་ལས་ཀྱང། སངས་རྒྱས་ཀྱི་གསུངས་ཚིག་གི་རང་བཞིན་ཡིན་པ་སོགས་མཐུན་པར་གསུངས་པའི་ཕྱིར་དང་སངས་རྒྱས་ཀྱི་
གསུངས་གཟུགས་སུ་བཤད་ཀྱི་ཕུང་པོའི་ཆར་མ་བཤད་པའི་ཕྱིར་འདིར་གསེར་ཕྲེང་སོགས་ལ་ཞིབ་ཆ་དགོས་སོ། །གཉིས་པ་གྲུབ་སྟེ་རང་འགྲེལ་ལས། གང་དག་གི་ལྟར་ན་མིང་གི་རང་བཞིན་ཡིན་པ་དེ་དག་གི་ལྟར་ན་ནི་འདུ་བྱེད་

[082A]༄༅། །ཀྱི་ཕུང་པོས་བསྡུས་སོ། །ཞེས་གསུངས་པའི་ཕྱིར། ཁྱབ་སྟེ། འདིའི་སྡེ་བ་དེ་ལྟར་གཞན་ཡིན་ཅིང་ཚོགས་གསུམ་གྱི་ཕུང་པོ་འདུ་བྱེད་དུ་འདོད་པའི་ཕྱིར་ཏེ། རྒྱལ་སྲས་མ་ལས། གང་དག་གི་ལྟར་ན་
མིང་གི་རང་བཞིན་ཡིན་པ་ཞེས་བྱ་བ་ནི་སྡེ་བ་གཞན་དག་གི་ལྟར་ན་སེམས་དང་ལྡན་པ་མ་ཡིན་པའི་མིང་ཡོད་པ་དེ་དག་གི་ལྟར་ན་འདུ་བྱེད་ཀྱི་ཕུང་པོས་བསྡུས་ཏེ། མིང་ནི་འདུ་བྱེད་ཀྱི་ཕུང་པོས་བསྡུས་པའི་ཕྱིར་རོ། །ཞེས་གསུངས་
པའི་ཕྱིར། ཁྱབ་སྟེ། འདིའི་མིང་གི་ཚོགས་ནི་མཚོན་བ་ཙམ་སྟེ་ཚིག་གི་ཚོགས་དང་ཡིག་གེའི་ཚོགས་ཀྱང་དགོས་པའི་ཕྱིར་ཏེ། གང་སྤེལ་ལས། སངས་རྒྱས་ཀྱི་གསུང་མིང་གི་བདག་ཉིད་ཡིན་ནོ། །ཞེས་ཟེར་རོ། །
འདིར་མིང་ནི་དཔེ་ཙམ་དུ་ཟད་དེ། སངས་རྒྱས་ཀྱི་གསུང་མིང་དང་ཚིག་དང་ཡི་གེའི་ཚོགས་ཀྱི་བདག་ཉིད་ཡིན་པའི་ཕྱིར། ཞེས་གསུངས་པའི་ཕྱིར། གསུམ་པ་གྲུབ་སྟེ། ཡེ་ཤེས་ལ་འཇུག་པ་ལས། སངས་རྒྱས་ཀྱི་གསུང་ཞེས་
བྱ་བ་འདི་ཆོས་གང་ཞིག་ཡིན་ཞེ་ན། གང་མིང་གི་ཚོགས་དང་ཚིག་གི་ཚོགས་དང་ཡི་གེའི་ཚོགས་རྣམས་གོ་རིམས་རྣམས་སུ་བཀོད་པ་དང་གོ་རིམས་སུ་བཞག་པ་དང་གོ་རིམས་སུ་ཡང་དག་པར་སྦྱར་བའོ་།ཞེས་དང། རྒྱལ་
སྲས་མ་ལས། ཆོས་མངོན་པ་བདེ་དག་གི་ཆོས་ཀྱི་ཕུང་པོ་བརྒྱད་ཁྲི་བོ་དེ་དག་གཟུགས་ཀྱི་ཕུང་པོ་དང་འདུ་བྱེད་ཀྱི་ཕུང་པོས་བསྡུས་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག་དེ་ལྟར་བཤད་མི་ཤེས་པར། མདོ་སྡེ་པའི་རྣམ་

[082B] བྱེ་བྲག་སྨྲ་བས་ཡིད་ཀྱི་ཡུལ་མིང་ལ་འདོད་ཟར་བ་སོགས་ནི་མདོ་དང་མཛོང་རྩ་འགྲེལ་འགྲེལ་བཤད་གང་དང་མི་མཐུན་པའི་བ་པས་ཅོལ་ཡིན་ནོ། །དགེ་ན་གཞུང་གོང་འོག་དང་རྩ་འགྲེལ་བསྒྲིགས་ནས་བཤད་དགོས་
སོ༑ ༑གཉིས་བ་ཞར་བྱུང་འཆད་པར། ཁ་ཅིག་བསྟན་བཅོས་ཚད་ཅེས་ཟེར། །ནས། ཆོས་ཀྱི་ཕུང་བོ་མཐུན་པར་གསུངས། །ཞེས་བྱུང། དོན་ནི། ཆོས་ཕུང་བརྒྱད་ཁྲི་ཞེས་པའི་ཆོས་ཕུང་གི་ཚད་ཇི་ལྟ་བུ་ཞེ་ན། ཤེས་བྱ་ཆོས་ཅན་
ཆོས་ཕུང་གི་ཚད་གཞན་གྱི་འདོད་ཚུལ་ཡོད་དེ། ཁ་ཅིག་ཤཱ་རཱི་བུས་མཛད་པའི་ཆོས་ཀྱི་ཕུང་བོའི་བསྟན་བཅོས་ཤོ་ལོ་ཀ་དྲུག་སྟོང་ཡོད་པ་དེ་ཙམ་དང། གཞན་དག་ཕུང་པོ་དང་ཁམས་རྣམས་དང་སྐྱེ་མཆེད་དང་རྟེན་འབྲེལ་རྣམས་ནས་
བྱང་ཕྱོགས་ཉོན་མོངས་མེད་པའི་བར་གང་རུང་རེའི་གཏམ་རྒྱུད་ཚང་བ་རེ་ལ་ཆོས་ཕུང་ཡིན་པར་འདོད་པའི་ཕྱིར། དེའི་དང་པོ་ལྟར་ན་ཆོས་ཕུང་སྦྱིའི་ཚིགས་བཅད་ཀྱི་བྲངས་ཡོད་དེ། ཆོས་ཕུང་བརྒྱད་ཁྲི་སྤྱི་ལ་ཤོ་ལོ་ཀ་དུང་ཕྱུར་བཞི་
དང་བྱེ་བ་བརྒྱད་ཡོད་ལ། ཀུན་བཏུས་འགྲེལ་པ་རྒྱལ་སྲས་མ་ལས་ཆོས་ཕུང་གཅིག་གི་ཚད་ཇི་ཙམ་ཞེ་ན། གྲངས་བརྒྱ་ཕྲག་བཅུ་ནི་ཆོས་ཀྱི་ཕུང་པོ་སྟེ་གྲངས་སྟོང་ཞེས་བྱ་བའི་ཐ་ཚིག་གོ་།འགྲང་བའི་ཚུལ་འདིས་ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་ནི་ཚིག་ལེའུ་བྱས་པའི་བྱེ་བ་ཕྲག་བརྒྱ་དང། འབུམ་ཕྲག་བཞི་བཅུར་འགྱུར་རོ། །ཞེས་གསུངས་པ་ལྟ་བུ་གཉིས་ཡོད་པའི་ཕྱིར། ཤེས་བྱ་ཆོས་ཅན། སློབ་དཔོན་རང་ལུགས་ཀྱི་བཞེད་ཚུལ་ཡོད་དེ། ཉོན་མོངས་

[083A]༄༅། །པ་སྣ་རེའི་གཉེན་པོ་ཚད་པར་སྟོན་པ་ལ་ཆོས་ཕུང་རེ་འཇོག་པའི་ཕྱིར་ཏེ། འགྲོ་བ་ཉོན་མོངས་པ་བརྒྱད་ཁྲི་ལ་སྤྱོད་པའི་གཉེན་བོར་ཆོས་ཀྱི་ཕུང་པོ་བརྒྱད་ཁྲི་གྲངས་མཐུན་པར་གསུངས་པའི་ཕྱིར་ཏེ། དཀོན་
ཅོག་ཏཱ་ལ་ལས། འགྲོ་བ་སྤྱོད་པའི་སྒོ་རྣམས་ཇི་སྙེད་པ། །དེ་སྙེད་ཆོས་ཀྱི་སྒོ་ལ་རབ་ཞུགས་ཏེ། །དེ་དག་ཀུན་ཏུ་རྣམ་ཐར་སྒོ་དག་ནས། བསམ་པ་ཇི་བཞིན་འཇིག་རྟེན་སེམས་ཅན་འདུལ། །ཞེས་གསུངས་པའི་ཕྱིར། ཉན་
ཐོས་སྡེ་པའི་སྐབས་སུ་ཡང་ཆོས་ཕུང་བརྒྱད་ཁྲི་དང། བརྒྱད་ཁྲི་བཞི་སྟོང་འདོད་པ་གཉིས་ཡོད་དེ། རྒྱལ་སྲས་མ་ལས། མདོ་ལས་ནི་བདག་གིས་བཅོམ་ལྡན་འདས་ལས་མངོན་སུམ་དུ་ཆོས་ཀྱི་ཕུང་པོ་བརྒྱད་ཁྲི་ལྷག་ཙམ་
བཟུང་ངོ་ཞེས་ཀྱང་འབྱུང་ངོ། །སྡེ་བ་གཞན་གྱི་མདོ་ལས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འབྱུང་ངོ། །ཞེས་གསུངས་པའི་ཕྱིར། དེ་དག་མདོ་གང་ལས་འབྱུང་བ་ཡོང་དེ། དང་པོ་ནི། ཀུན་དགའ་བོའི་མདོ་ལས། ཀུན་
དགའ་བོས་གསོལ་བ། བཅོམ་ལྡན་འདས་བདག་ལོ་ཉི་ཤུ་ལྷག་ཙམ་ཞིག་བཅོམ་ལྡན་འདས་ཀྱི་ཐད་དུ་གནས་པར་བགྱི་ལེགས་སོ། །ནས། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་ཞིག་བཅོམ་ལྡན་འདས་ཀྱི་ཐད་ནས་བདག་གིས་
བཟུང་ངོ་གཉིས་ནི་དགེ་སློང་དག་ལས་སོ། །ཞེས་གསུངས་པ་ལྟ་པ་ཡིན་ལ། གཉིས་པ་ནི། ཕལ་ཆེན་སྡེ་པའི་ནང་ཚན་དོན་གྲུབ་པ་རྣམས་ཀྱི་རིག་འཛིན་སྡེ་སྣོད་ལས། བཅོམ་ལྡན་འདས་སེམས་ཅན་གྱི་སྦྱོད་པ་བརྒྱད་ཁྲི་

[083B] སེམས་ཅན་གྱི་སྤྱོད་པ་བརྒྱད་ཁྲི་བཞི་སྟོང་དང་མཐུན་པར་ཆོས་སྟོན་པར་བགྱིད་པ་འགའ་ཞིག་མཆིས་ལགས་སམ། ཞེས་གསུངས་པ་ལྟ་བུ་ཡིན་པའི་ཕྱིར། བརྒྱད་ཁྲི་བཞི་སྟང་འདྲན་
ཚུལ་དུག་གསུམ་གྱི་སྤྱོད་པ་གསུམ་དང། དུག་གསུམ་ཆ་མཉམ་པར་སྤྱད་པའི་སྤྱོད་པ་བཞི་པོ་རེ་རེ་ལ་ཉི་ཁྲི་ཆིག་སྟོང་རེ་འདྲེན་པ་ལེགས་ཏེ། བློ་གྲོས་མི་ཟད་པའི་མདོ་སོགས་དང་མཐུན་ཅིང་རྒྱལ་སྲས་མ་དང་མཐུན་པའི་ཕྱིར་ཏེ་
རྒྱལ་སྲས་མ་ལས། ཁ་ཅིག་ནི་འདོད་ཆགས་ལ་སྤྱོད་པ་ཡིན། ཁ་ཅིག་ནི་ཞེ་སྡང་ལ་སྤྱོད་པ་ཡིན། ཁ་ཅིག་ནི་ཞེ་སྡང་ལ་སྤྱོད་པ་ཡིན་སོགས་ཀྱིས་དུག་གསུམ་རེ་རེའི་སྤྱོད་པ་བསྟན་ཅིང། ཡང་རྒྱལ་སྲས་མ་ལས། ཡང་ཁ་
ཅིག་ནི་འདོད་ཆགས་དང་ཞེ་སྡང་དང་གཏི་མུག་སྤྱོད་པ་ཡིན། ནས་ཁ་ཅིག་ནི་ཞེ་སྡང་སྦངས་ལ་འདོད་ཆགས་པ་ལྟར་འཆོས་པ་ཡིན་ཏེ། དེ་དག་གི་གཉེན་པོར་བཅོམ་ལྡན་འདས་ཀྱིས་དེ་གསུངས་པ་ཡིན་ནོ་།ཞེས་གསུངས་
པས་དུག་གསུམ་ཆ་མཉམ་པར་སྤྱད་པ་བསྟན་ཅིང། དེ་བཞི་ཀའི་གཉེན་པོར་གསུངས་ཚུལ་བཤད་པའི་ཕྱིར། འདིར་ཕྲང་པོ་དང་སྒོ་ལ་ཐེག་པ་གོང་འོག་ཁྱད་ཆེ་མོད་འདིར་མ་སྤྲོས་ཏེ་གཞན་དུ་ཤེས་པར་བྱའོ། །གཉིས་པ་
ཁམས་དང་སྐྱེ་མཆེད་གཞན་གྱིས་བསྡུས་ཚུལ་ནི། དེ་བཞིན་གཞན་ཡང་ཅི་རིགས་པར། །ནས། རྣམ་ཤེས་ཁམས་ཡིན་སྐྱེ་བའི་རྟེན། །ཞེས་པའི་པར་ཚིགས་བཅད་གཉིས་བྱུང། དོན་ནི། ཤེས་བྱ་ཆོས་ཅན། ཆོས་

[084A]༄༅། །ཕུང་ཆོས་གསུམ་གྱིས་བསྡུས་པ། དེ་བཞིན་དུ་ཆོས་གསུམ་ཅི་རིགས་མདོ་དུ་མ་ལས་ཕུང་པོ་མང་བོ་དང། ཟད་པར་གྱི་སྐྱེ་མཆེད་བཅུ་ལྟ་བུའི་སྐྱེ་མཆེད་མང་པོ་དང། ཁམས་མང་པོའི་མདོ་ལས་ཁམས་དྲུག་ཅུ་རྩ་གཉིས་
སམ་བཞི་བཅུ་གསུངས་པ་དེ་དག་ཀྱང་རང་རང་གི་མཚན་ཉིད་ལ་ལེགས་པར་དཔྱད་ནས་ཕུང་པོ་ལྔ་དང་སྐྱེ་མཆད་བཅུ་གཉིས་དང་ཁམས་བཅོ་བརྒྱད་ཇི་སྐད་བཤད་པ་འདི་ནང་དུ་བསྡུས་པར་བྱ་སྟེ་ལེགས་པར་དཔྱད་ན་དེ་
གསུམ་ཅི་རིགས་སུ་མི་འདུ་བའི་ཆོས་མེད་པའི་ཕྱིར། དེར་ཐལ། ཕུང་པོར་བཤད་པ་རྣམས་ཕུང་པོ་ལྔར་ཅི་རིགས་པར་འདུ་བ་གང་ཞིག་།སྐྱེ་མཆེད་དུ་བཤད་པ་རྣམས་ཀྱང་སྐྱེ་མཆེད་བཅུ་གཉིས་ཅི་རིགས་སུ་འདུ། ཁམས་
མང་པོ་རྣམས་ཀྱང་བཅོ་བརྒྱད་ཅི་རིགས་སུ་འདུ་བའི་ཕྱིར། དང་པོ་གྲུབ་སྟེ། ཟག་མེད་ཀྱི་ཕུང་པོ་ལྔར་བཤད་པའི་དང་པོ་གཟུགས་ཕུང་ལྷག་མ་འདུ་བྱེད་ཀྱི་ཕུང་པོར་འདུ་བའི་ཕྱིར། གཉིས་པ་གྲུབ་སྟེ། ཟད་པར་གྱི་སྐྱེ་མཆེད་
བཅུའི་ནམ་མཁའ་དང་རྣམ་ཤེས་ཀྱི་ཟད་པར་གཉིས་མ་ཡིན་པའི་བརྒྱད་མ་ཆགས་པ་ཡིན་པས་ཆོས་ཀྱི་སྐྱེ་མཆེད་དང་འཁོར་དང་བཅས་ན་ཕུང་པོ་ལྔ་བ་ཅན་ཡིན་པས་ཡིད་དང་ཆོས་ཀྱི་སྐྱེ་མཆེད་དུ་འདུས་ཤིང། དེ་བཞིན་དུ་
གྲིལ་གྱིས་གནོན་པའི་སྐྱེ་མཆེད་བརྒྱད་དང་རྣམ་པར་གྲོལ་བའི་སྐྱེ་མཆེད་ལྔ་ཡང་ཆོས་ཀྱི་སྐྱེ་མཆེད་དང་འཁོར་དང་བཅས་ན་སྒྲ་དང་ཡིད་དང་ཆོས་ཀྱི་སྐྱེ་མཆེད་གསུམ་གྱིས་བསྡུས་པའི་ཕྱིར། རྣམ་གྲོལ་གྱི་སྐྱེ་མཆེད་

[084B] བླ་མ་སོགས་ཀྱིས་ཆོས་བསྟན་ནས་དོར་སོ་སོ་ཡང་དག་པར་རིག་པ་དང། དགའ་བ་དང་ཤིན་སྦྱང་དང་སེམས་བདེ་བ་དང་མཉམ་པར་བཞག་སྟེ་ཆགས་པ་དང་བྲལ་བ་ནི་རྣམ་གྲོལ་གྱི་སྐྱེ་མཆེད་དང་པོ་
དང༑ དགེ་སློང་སོགས་ཀྱི་སམ་བསྟན་ཀྱང་རང་གིས་ཇི་ལྟར་ཐོས་པ་དང་བཟུང་བ་ལྟར་དབྱངས་ཀྱིས་ཁ་ཏོན་དུ་བྱས་ཞིང་དོན་སོ་སོ་ཡང་དག་པར་རིག་པ་ནས། ཆགས་པ་དང་བྲལ་བ་ནི་རྣམ་པར་གྲོལ་བའི་སྐྱེ་མཆེད་གཉིས་
པ་དང། གཞན་གྱིས་མ་བསྟན་ལ། རང་གིས་ཐོས་པ་དང་ཤེས་པ་རྣམས་ཀྱང་དབྱངས་ཀྱིས་ཁ་ཏོན་ཀྱང་མི་བྱེད་ཀྱང་ཇི་ལྟར་ཤེས་པའི་ཆོས་གཞན་ལ་རྒྱ་ཆེར་སྟོན་ཅིང། ཇི་ལྟར་བསྟན་པ་ལྟར་ཆོས་དེ་དག་སོ་སོ་ཡང་དག་པར་
རིག་པ་ནས་ཆགས་པ་དང་བྲལ་བ་འདི་ནི་རྣམ་པར་གྲོལ་བའི་སྐྱེ་མཆེད་གསུམ་པ་དང། གཞན་གྱིས་སྟོན་པ་ཡང་མི་བྱེད་ཅིང་དབྱངས་ཀྱི་ཁ་ཏོན་ཡང་མི་བྱེད་གཞན་ལ་རྒྱས་པར་ཡང་མི་སྟོན་ཀྱང་ཇི་ལྟར་ཐོས་པའི་དོན་དང་ཤེས་
བའི་དོན་ལ་སེམས་པ་དང་འངལ་བ་དང་ཉེ་བར་རྟོག་པར་བྱེད་པ་དེ་ལྟར་དོན་སོ་སོར་ཡང་དག་པར་རིག་པ་ནས། ཆགས་པ་དང་བྲལ་བ་འདི་ནི་རྣམ་པར་གྲོལ་བའི་སྐྱེ་མཆེད་བཞི་བ་དང། དེ་བཞི་ལྟར་མི་བྱེད་ཅིང་ཏིང་ངེ་འཛིན་གྱི་མཚན་
མ་རྣམ་པར་བསྡོས་པ་སོགས་དགུ་གང་རུང་ལེགས་བར་བཟུང་ལེགས་པར་ཡིད་ལ་བྱེད། ལེགས་པར་སྒོམ་ལེགས་པར་ཁོང་དུ་ཆུད་པ་དེ་ལྟར་དོན་སོ་སོ་ཡང་དག་པ་རིག་པ་ནས། ཆགས་བ་དང་བྲལ་བ་འདི་རྣམ་པར་

[085A]༄༅། །གྲོལ་བའི་སྐྱེ་མཆེད་ལྔ་པ་ཡིན་པར་རྒྱལ་སྲས་མ་ལས་བཤད་དོ། །གསུམ་པ་གྲུབ་སྟེ། ཁམས་དྲུག་ཅུ་རྩ་གཉིས་པོ་དེ་ཡང་ཁམས་བཅོ་བརྒྱད་ཅི་རིགས་སུ་འདུ་བའི་ཕྱིར། དེར་ཐལ། ཁམས་
རེ་གཉིས་ཀྱི་གྲངས་ལ་བཅོ་བརྒྱད་འདྲེན་པ་གང་ཞིག་རེ་གཉིས་ལས་བཅོ་བརྒྱད་དོར་བའི་ལྷག་མ་ཞེ་བཞི་བོ་ཡང་བཅོ་བརྒྱད་ཅི་རིགས་སུ་འདུ་བའི་ཕྱིར། དང་པོ་གྲུབ་སྟེ། གང་སྤེལ་ལས། དེའི་ཕྱིར་ཁམས་བཅོ་བརྒྱད་པོ་དེ་དག་ནི་
དྲུག་ཚན་གསུམ་དང་བཞི་ཚན་གཅིག་དང་སུམ་ཚན་དྲུག་དང། ཉིས་ཚན་གཉིས་ཏེ་དྲུག་ཅུ་རྩ་གཉིས་སུ་འགྱུར་རོ། །ཞེས་གསུངས་པའི་ཕྱིར། འདིར་སྨྲས་པ། ཁམས་ནི་བཅོ་བརྒྱད་ས་ཆུ་མེ་རླུང་བཞི་།ནམ་མཁའི་ཁམས་དང་
རྣམ་ཤེས་ཁམས་ཏེ་དྲུག་འདོད་ཆགས་གནོད་སེམས་རྣམ་འཚེ་ངེས་འབྱུང་ཁམས། །གནོད་མེད་ཁམས་དང་མི་འཚེའི་ཁམས་ཏེ་དྲུག་སྡུག་བསྔལ་བདེ་བ་ཡིད་མི་བདེ་བའི་ཁམས། །ཡིང་བདེ་བཏང་སྙོམས་མ་རིག་ཁམས་ཏེ་
དྲུང། ༑ཚོར་བ་འདུ་ཤེས་འདུ་བྱེད་རྣམ་ཤེས་བཞི། །འདོད་ཁམས་གཟུགས་དང་གཟུགས་མེད་ཁམས་ཏེ་གསུམ། །གཟུགས་དང་གཟུགས་མེད་འགོག་པའི་ཁམས་ཀྱང་གསུམ། །འདས་དང་མ་འོངས་ད་ལྟར་ཁམས་ཀྱང་གསུམ་
དམན་པ་གྱ་ནོམ་པར་མའི་ཁམས་གཞན་གསུམ། །དགེ་དང་མི་དགེའི་ལུང་མ་བསྟན་ཁམས་གསུམ། །སློབ་དང་མི་སློབ་དེ་གཉིས་མིན་ཁམས་གསུམ། །ཟག་བཅས་ཟག་མེད་ཁམས་གཉིས་འདུས་བྱས་ཁམས། །འདུས་

[085B] །བཅོ་བརྒྱད་དྲུག་ཚན་གསུམ་དང་བཞི་ཚན་གཅིག། གསུམ་ཚན་དྲུག་དང་ཉིས་ཚན་གཉིས་བཅས་པས། །ཁམས་མང་རེ་གཉིས་ལེགས་པར་བཤད་པ་ཡིན། །རྩ་རྟགས་གཉིས་པ་གྲུབ་
སྟེ༑ ལྷག་མ་ཞེ་བཞིའི་ནང་ནས་ཁམས་བཅོ་བརྒྱད་ལ་འདུ་པ་འདོད་ཁམས་དང་དུས་གསུམ་དང། དམན་སོགས་གསུམ་དང་ལུང་མ་བསྟན་དང་སློབ་མི་སློབ་གཉིས་ཀ་མ་ཡིན་པའི་ཁམས་དང་ཟག་བཅས་དང་འདུས་བྱས་ཏེ་བཅུ་
གཅིག་དང། ཆོས་ཁམས་སུ་འདུ་བ་ནམ་མཁའི་ཁམས་དང་འདོད་ཆགས་སོགས་དྲུག་དང། སྡུག་བསྔལ་གྱི་ཁམས་སོགས་དྲུག་དང། ཚོར་འདུ་འདུ་བྱེད་གསུམ་དང། འགོག་པ་དང་འདུས་མ་བྱས་ཏེ་བཅོ་བརྒྱད་དང་ཆོས་
དང་ཡིད་ཁམས་དང་རྣམ་ཤེས་ཀྱི་ཁམས་གསུམ་དུ་འདུ་བ། གཟུགས་མེད་གཉིས་སློབ་མི་སློབ་ཀྱི་ཁམས་གཉིས་ཟག་མེད་ཀྱི་ཁམས་ཏེ་ལྔ་དང། བཅུ་བཞིར་འདུ་བ་གཟུགས་ཁམས་ལན་གཉིས་དང། གཟུགས་ཁམས་སྒྲའི་
ཁམས་ཡིད་ཁམས་རྣམ་ཤེས་ཀྱི་ཁམས་དྲུག་ཆོས་ཁམས་བཅུར་འདུ་བ་དགེ་བའི་ཁམས་དང་མི་དགེ་པའི་ཁམས་གཉིས་དང། རྣམ་ཤེས་ཀྱི་ཁམས་སུ་འདུ་བ་དྲུག་ཚན་དང་པོའི་རྣམ་ཤེས་དང་བཞི་ཚན་གྱི་རྣམ་ཤེས་ཏེ་གཉིས་
རྣམས་ཡིན་པའི་ཕྱིར་ཏེ། རང་འགྲེལ་ལས། དེ་བཞིན་དུ་ཁམས་མང་པོ་བ་ལས་ཁམས་དྲུག་ཅུ་རྩ་གཉིས་བསྟན་པ་དེ་དག་ཀྱང་ཅི་རིགས་པར་བསྡུ་བར་རིག་པར་བྱའོ། །ཞེས་དང། རྒྱལ་སྲས་མ་ལས། ཅི་རིགས་པར་

[086A]༄༅། །བསྡུ་བར་རིགས་པར་བྱའོ་ཞེས་བྱ་བ་ནི་རེ་ཞིག་ཁམས་བཅོ་བརྒྱད་ནི་དེ་དག་ཉིད་ཡིན་པས་ད་དག་ནི་འདི་དག་གིས་བསྡུས་པ་ཡིན་ནོ། །ཞེས་གསུངས་པའི་ཕྱིར་དང། གང་སྤེལ་ལས་ཀྱང། དེ་ལྟར་
ན་ཁམས་བཞི་བཅུ་རྩ་བཞི་པོ་དེ་དག་ཁམས་བཅོ་བརྒྱད་པོ་དེ་དག་ཏུ་འགྱུར་རོ། །ཞེས་གསུངས་པའི་ཕྱིར། སྡོམས་[?]སུ་སྨྲས་པ། བཅོ་བརྒྱད་འདུ་བ་བཅུ་གཅིག་དང། ཆོས་ཁམས་ཡིན་པ་བཅོ་བརྒྱད་དེ་།ཆོས་ཡིན་རྣམ་ཤེས་
གསུམ་ཡིན་ལྔ། །བཅུ་བཞིར་འདུ་བ་གཟུགས་ཁམས་གཉིས། །བཅུར་འདུ་དགེ་དང་མི་དགེ་གཉིས། །རྣམ་ཤེས་ཁམས་སུ་རྣམ་ཤེས་གཉིས། །ཞེ་བཞི་བཅོ་བརྒྱད་འདུ་ཚུལ་དུ། །ཆོས་མངོན་མཐར་སོན་མཁས་པས་
སྨྲས༑ ༑བར་སྐབས་ཀྱི་སྡོམ་ཚིག་གོ་ཁམས་མང་པོ་དེ་དག་ལས་ནམ་མཁའ་དང་ནམ་མཁའི་ཁམས་ཀྱི་ཁྱད་པར་གང་ཞེ་ན། ཤེས་བྱ་ཆོས་ཅན། བྱེ་སྨྲའི་ལུགས་ལ། ནམ་མཁའ་དང་ནམ་མཁའི་ཁམས་མི་གཅིག་
སྟེ། ནམ་མཁའ་མི་སྒྲིབ་པ་དང་འདུས་མ་བྱས་དང་ཟག་མེད་ཡིན་ཀྱང་ནམ་མཁའི་ཁམས་ནི་ངོ་བོ་གཟུགས་དང་ཟག་བཅས་ཕྱིའི་སྒོ་སོགས་དང་ནང་གི་ཁ་སྣ་ལྟ་བུའི་བུ་ག་གཅིག་ལ་ནམ་མཁའི་ཁམས་སུ་འཇོག་པའི་ཕྱིར། དེར་ཐལ་
བུ་ག་དེ་ཡང་སྣང་བ་དང་མུན་པ་གང་རུང་གི་བདག་ཉིད་ཡིན་པའི་ཕྱིར་ཏེ། རང་འགྲེལ་ལས། བུ་ག་ནི་སྣང་བ་དང་མུན་པ་དག་ལས་གཞན་དུ་བཟུང་དུ་མེད་དོ། །ཞེས་གསུངས་ཞིང། ནམ་མཁའི་ཁམས་ཀྱི་ངོ་བོ་གཟུགས་དང་

[086B] བུ་ག་དེ་ཡང་ཐོགས་བཅས་ཀྱི་ཉེ་འཁོར་གྱི་གཟུགས་གཅིག་ལ་འཇོག་པའི་ཕྱིར་ཏེ། རང་འགྲེལ་ལས། དེ་དག་ནི་ཐོགས་པའི་ཉེ་འཁོར་གྱི་གཟུགས་ཞེས་བྱ་སྟེ། ཞེས་དང། གང་སྤེལ་ལས། གཟུགས་ཀྱི་འདོད་ཆགས་
དང་བྲལ་བ་ལ་ནམ་མཁའི་ཁམས་སྤངས་པར་བསྟན་པའི་ཕྱིར་ཏེ་ཞེས་གསུངས་པའི་ཕྱིར། ལོ་ཞེས་པ་བྱེ་སྨྲས་ནམ་མཁའི་ཁམས་གཟུགས་སུ་འདོད་པ་ལ་མདོ་སྡེ་པ་དང་སློབ་དཔོན་མ་རངས་པ་ཡིན་ཏེ་སློབ་དཔོན་དང་མདོ་སྡེ་པའི་རང་ལུགས་
ནམ་མཁའ་ཐོགས་པ་བཀག་ཙམ་དུ་འཇོག་པའི་ཕྱིར་ཏེ། རང་འགྲེལ་ལས། དེ་ནི་དེའི་ཉེ་འཁོར་རོ་ལོ། །ཞེས་དང། རྒྱལ་སྲས་མ་ལས་ལོ་ཞེས་བྱ་བ་ནི་ཕ་རོལ་པོའི་གཞུང་ལུགས་བརྗོད་པ་ཡིན་ཏེ། རང་གི་ལུགས་ནི་ནམ་མཁའ་ཐོགས་པ་
དང་བཅས་པའི་རྫས་མེད་པ་ཙམ་ཡིན་ནོ། །ཞེས་གསུངས་པའི་ཕྱིར་དེས་ན་སློབ་དཔོན་རང་ལུགས་ལ་བུ་ག་ནམ་མཁའ་ནི་ཐོགས་མེད་ཉེ་འཁོར་བ་ཡིན་པར་འདོད་དེ། འདི་ལ་གཟུགས་གཞན་མི་ཐོགས་པས་ཐོགས་མེད་དང་གཟུགས་གཞན་གྱི་
ཉེ་འཁོར་ཡིན་པའི་ཕྱིར་ཏེ། རང་འགྲེལ་ལས། དེ་ལ་གཟུགས་གཞན་མི་ཐོགས་པས་སོགས་དང། རྒྱལ་སྲས་མ་ལས། རང་གི་གཞུང་ལུགས་ནི་འོག་ནས་བྱུང་བ་ཡིན་ཏེ། ནས། ཐོགས་མེད་ཉེ་འཁོར་ཡིན་ནོ་
ཞེས་བྱ་བར་ཚིག་གི་བསྡུའོ། །ཞེས་གསུངས་པའི་ཕྱིར། དེས་ན་གང་སྤེལ་ལས། མདོ་སྡེ་པ་ན་རེ། ནམ་མཁའི་ཁམས་ནི་ནམ་མཁའ་ལས་ཐ་དད་པ་མེད་ལ་ནམ་མཁའ་ཡང་རྫས་མ་ཡིན་པའི་ཕྱིར། ནམ་

[087A]༄༅། །མཁའི་ཁམས་རྫས་སུ་ཡོད་དོ་ཞེས་ཟེར་རོ། །ཞེས་གསུངས་པ་ལྟར་འདོད་པ་ལ། བྱེ་སྨྲ་ན་རེ་ནམ་མཁའི་ཁམས་དང་ནམ་མཁའ་ཐ་དད་དད་པ་སྟེ་འགལ་བར་ཐལ། འདུས་མ་བྱས་ལ་ཕྱི་ནང་མི་
རུང་ལ་ནམ་མཁའི་ཁམས་ལ་ཕྱི་ནང་གཉིས་བཤད། ནམ་མཁའ་ཟག་མེད་ཡིན་པས་སྤང་མི་རུང་ལ་ནམ་མཁའི་ཁམས་སྤངས་པར་ཡང་བཤད། ས་སོགས་ལྟར་སྐྱེས་བུའི་ཉེ་བར་ལེན་པའི་གདགས་གཞིར་ཡང་བཤད་
པའི་ཕྱིར། དང་པོ་གྲུབ་སྟེ། མདོ་ལས། ནང་གི་ནམ་མཁའི་ཁམས་གང་ཞེ་ན་ལུས་འདིའི་ནང་གི་ནམ་མཁའ་གང་ཞིག་ནང་ལ་བརྟེན་པ། ཞེས་དང། ཡང་མདོ་ལས། ཕྱི་རོལ་གྱི་ནམ་མཁའ་གང་ཞེ་ན་ཕྱིའི་ནམ་མཁའ་
གང་ཞིག་ནམ་མཁར་གྱུར་པ། ཞེས་གསུངས་པའི་ཕྱིར་ཟེར་ཏེ། །གང་སྤེལ་ལས། བྱེ་བྲག་ཏུ་སྨྲ་བ་རྣམས་ན་རེ། ནམ་མཁའི་ཁམས་ནི་ནམ་མཁའ་ལས་ཐ་དད་དོ་ཞེའོ། །གང་ལས་ཞེ་ན་ནང་དང་ཕྱིའི་ནམ་མཁའ་གསུངས་
པའི་ཕྱིར་ཏེ། ཞེས་དང། འདུས་མ་བྱས་ནི་ནང་ངམ་ཕྱི་ཞེས་བྱ་བར་རིགས་པ་མ་ཡིན་ནོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། མདོ་ལས། གང་གི་ཕྱིར་དེའི་སེམས་ཁམས་ལྔ་ལས་འདོད་ཆགས་དང་བྲལ་
བ་རྣམ་པར་གྲོལ་བར་འགྱུར་ལ། དེ་ནས་དེའི་རྣམ་པར་ཤེས་པ་ཉིད་ལྷག་མར་ལུས་པར་འགྱུར་ཞེས་གསུངས་པའི་ཕྱིར། ཁམས་ལྔ་ནི་ས་ཆུ་མེ་རླུང་ནམ་མཁའི་ཁམས་ཡིན་ཟེར་ཏེ། གང་སྤེལ་ལས། ནམ་མཁའ་

[087B] ཟག་པ་མེད་པའི་ཕྱིར་རོ། །ཞེས་གསུངས་པའི་ཕྱིར། རྟགས་གསུམ་པ་གྲུབ་སྟེ་མདོ་ལས། སྐྱེས་བུ་འདི་ནི་ཁམས་དྲུག་པ་ཡིན་ནོ། །ཞེས་གསུངས་པའི་ཕྱིར་ཟེར་
ཏེ༑ གང་སྤོལ་ལས། ས་ལ་སོགས་པ་ལྟར་སྐྱེས་བུར་གདགས་པའི་ཉེ་བར་ལེན་པའི་ཡང་ཡིན་པའི་ཕྱིར་ཏེ། །ཞེས་གསུངས་པའི་ཕྱིར་སྔོན་གྱི་རྗེ་ཡབ་སྲས་ཀྱི་བུ་ཆེན་ལ་ལའི་ཟིན་བྲིས་ལས། ནམ་མཁའི་ཁམས་ལ་
བཞི་ཡོད་དེ། རྒྱན་ནམ་མཁའ་དང། མངོན་པར་སྐབས་ཡོད་ཀྱི་ནམ་མཁའ་དང། བུ་ག་ནམ་མཁའ་དང། འདུས་མ་བྱས་ཀྱི་ནམ་མཁའ་དང་བཞི་ཡོད་པའི་ཕྱིར། དང་པོ་ནི། གླིང་འདིའི་ནམ་མཁའི་ཁ་དོག་སྔོན་པོ་དང། བྱང་
གི་སེར་པོ་ལྟ་བུ་དང། གཉིས་པ་ནི། བར་གྱི་སྣང་བ་སྐྱ་སེང་བ་ལྟ་བུ་དང། གསུམ་པ་ནི། ཁ་སྣའི་བུ་ག་ལྟ་བུ་དང། བཞི་བ་ནི་ཐོགས་རེག་བཀག་པའི་ཆ་ལྟ་བུ་ཟེར་རོ། །དེའི་དང་པོ་གསུམ་བྱེ་སྨྲའི་ལུགས་ལ་རུང་ཡང་མདོ་སྡེ་
པའི་ལུགས་ལ་ནམ་མཁར་འཇོག་དཀའོ། །ཡང་ཁམས་དྲུག་ཅུའི་རྣམ་ཤེས་དང་རྣམ་ཤེས་ཀྱི་ཁམས་ལ་ཁྱད་པར་ཡོད་དམ་མེད་ཅེ་ན་འཁོར་བར་སྐྱེ་བའི་རྟེན་ལ་ཁམས་སུ་བཤད་པའི་ས་སོགས་ཁམས་དྲུག་གི་ནང་གི་ཁམས་ལ་
ཟག་བཅས་ཁོ་ནས་ཁྱབ་པར་བྱེ་སྨྲས་འདོད་དེ། སྐབས་འདིའི་ཁམས་དྲུག་གི་ཁམས་དེ་འཁོར་བར་སྐྱེ་བའི་ཉིད་མཚམས་སྦྱོར་བའི་ས་བོན་ལ་གསུངས་པའི་ཕྱིར་ཏེ། འདིའི་བཤད་གཞིའི་མདོ་ལས། དགེ་སློང་སྐྱེས་བུ་འདི་ནི་ཁམས་

[088A]༄༅། །དྲུག་པ་ཡིན་ནོ། །ཞེས་དང། ཁམས་དྲུག་བ་རྟེན་ནས་མའི་མངལ་དུ་བུ་འཇུག་གོ་ཞེས་གསུངས་པའི་ཕྱིར། ཁྱབ་སྟེ། ཟག་པ་མེད་པའི་ཆོས་ནི་དེ་ལྟར་མི་རུང་བ་དེས་ན་ཟག་པ་དང་བཅས་
པའི་རྣམ་ཤེས་གཅིག་ལ། སྐབས་འདིའི་ཁམས་རེ་གཉིས་ཀྱི་ནང་གིས་སོགས་ཁམས་དྲུག་གི་རྣམ་ཤེས་ལ་འཇོག་པའི་ཕྱིར་ཏེ། རང་འགྲེལ་ལས། ཅིའི་ཕྱིར་ཟག་པ་མེད་པ་ལ་མི་བྱ་ཞེ་ན། འདི་ལྟར་ཁམས་དྲུག་པོ་འདི་
དག་ནི། ཞེས་པ་ནས། འདི་དག་ནི་ཉིད་མཚམས་སྦྱོར་བའི་སེམས་ནས་འཆི་བའི་སེམས་ཀྱི་བར་སྐྱེ་བའི་གཞིར་གྱུར་པ་སྟེ་ཟག་པ་མེད་པའི་ཆོས་རྣམས་ནི་དེ་ལྟ་མ་ཡིན་ནོ། །ཞེས་གསུངས་པའི་ཕྱིར་སྐབས་འདིའི་ནམ་མཁའི་ཁམས་
དང་རྣམ་ཤེས་ཀྱི་ཁམས་བ་ཉིས་ནི་ཁམས་རེ་གཉིས་དྲུག་ཚན་གསུམ་གྱི་དང་པོ་ལྔ་ཅད་བྱེད་ཡིན་གྱི་ཁམས་བཙོ་བརྒྱད་ཀྱི་རྣམ་ཤེས་ཀྱི་ཁམས་འཆད་བྱེད་མ་ཡིན་པའི་ཕྱིར་ཏེ། རང་འགྲེལ་ལས། དེར་གང་དག་སའི་ཁམས་དང། ནས་
དེ་ལས་གཉིས་ཀྱི་མཚན་ཉིད་མ་བཤད་ན། ཞེས་གསུངས་པའི་ཕྱིར་ཁྱབ་སྟེ། གང་སྤེལ་ལས། དེར་གང་དག་ཅེས་བྱ་བ་ལ་དེར་ཞེས་བྱ་བ་ནི་ཁམས་མང་པོའི་མདོར་རོ། །གཉིས་ཀྱི་མཚན་ཉིད་མ་བཤད་ན་ཞེས་བྱ་བ་ནི་ནམ་
མཁའ་དང་རྣམ་པར་ཤེས་པའི་ཁམས་གཉིས་ཀྱིའོ། །ཞེས་གསུངས་པའི་ཕྱིར། འདི་དག་གི་རྒྱ་མཚན་མ་གོ་བ་སྔ་མ་མང་བོས་མུན་རྡོ་མང་བོ་བྱས་སྣང་བས་ལེགས་པར་བཤད་པའི་ཉི་མའི་འོད་སྟོང་སྤྲོས་སོ། །སྨྲས་པ། ནམ་མཁའི་

[088B] །མ་བཞག་བྱེ་སྨྲའི་ཆོས་མངོན་བཤད་འདོད་ཁྱོད། །སྟེང་གི་རྣ་བའི་སྒྲུབ་ཆོས་མཁན་གྱུར་བཞིན། །ཟག་བཅས་རྣམ་ཤེས་ཁོ་ན་ཁམས་འདོད་ནའང། །མཐོང་མཐོང་གླེགས་བམ་ཆ་ཀུན་གཅིག་
བྱེད་པ། །མང་མང་སྨན་ཀུན་ཟ་བའི་བླུན་པོ་བཞིན། །འགྲིགས་འགྲིགས་དོན་བྲལ་མཁས་དབང་མདུན་ས་རུ། །ཐོམ་ཐོམ་[?]སྨྲ་བའི་ལྔགས་དེ་ཐུང་དུ་འགྱུར། །ཞེས་པའང་བར་སྐབས་ཀྱི་ཚིགས་སུ་བཅད་པའོ།། །།གསུམ་
པ་ཁམས་ཀྱི་རྣམ་པའི་རབ་དབྱེ་ལ་མཚན་ཉིད་ཀྱི་སྒོ་ནས་དང་སུ་མཚན་གྱི་སྒོ་ནས་དང། བཅས་མ་བཅས་ཀྱི་སྒོ་ནས་དང། གྲུབ་པ་གཟུགས་ཀྱི་སྒོ་ནས་དང། བྱུང་སོགས་ཀྱི་སྒོ་ནས་དང། ལྟ་སོགས་ཀྱི་སྒོ་ནས་དབྱེ་བ་དང་དྲུག་
ལས༑ དང་པོ་ལ། བསྟན་དུ་ཡོད་མེད་ཀྱི་སྒོ་ནས་དང། ཐོགས་པ་ཡོད་མེད་ཀྱི་སྒོ་ནས་དང། དགེ་སོགས་གསུམ་གྱི་སྒོ་ནས་དང། ཁམས་གསུམ་གྱི་སྒོ་ནས་དབྱེ་བ་བཤད་པ་བཞི་ལས། དང་པོ་འཆད་པར། བསྟན་ཡོད་
འདིར་ནི་གཟུགས་གཅིག་བུ། །ཞེས་བྱུང། ཁམས་བཅོ་བརྒྱད་ཆོས་ཅན་ཁྱོད་ཀྱི་ནང་ནས་བསྟན་ཡོད་གཟུགས་ཀྱི་སྐྱེ་མཆེད་གཅིག་པུ་དང་ལྷག་མ་བཅུ་བདུན་བསྟན་མེད་ཡིན་ཏེ། ཁྱོད་བཅོ་བརྒྱད་ལས་མིག་ཤེས་ཀྱི་
ཡུལ་དུ་བསྟན་དུ་ཡོད་པ་གཟུགས་ཀྱི་ཁམས་གཅིག་པུ་ཡིན་པའི་ཕྱིར་ཏེ་རྒྱལ་སྲས་མ་ལས། འདིར་ཁམས་བཅོ་བརྒྱད་དག་ལས་གཟུགས་ཀྱི་ཁམས་གཅིག་ཁོ་ན་བསྟན་དུ་ཡོད་པའོ་ཞེས་དམིགས་ཀྱིས་བསལ་བའི་ཕྱིར་

[089A]༄༅། །ལྷག་མ་རྣམས་ནི་བསྟན་དུ་མེད་པའོ་ཞེས་འཆད་པར་འགྱུར། ཞེས་གསུངས་པའི་ཕྱིར། གཉིས་པ་འཆད་པར། ཐོགས་དང་བཅས་པ་གཟུགས་ཅན་བཅུ། ཞེས་བྱུང། ཁམས་བཅོ་བརྒྱད་ཆོས་ཅན་
ཁྱོད་ཀྱི་ནང་ནས་ཁམས་གཟུགས་ཅན་བཅུ་ཐོགས་བཅས་དང་ལྷག་མ་བརྒྱད་ཐོགས་མེད་ཡིན་ཏེ། ཁྱོད་ཀྱི་གཟུགས་ཅན་བཅུ་སྒྲིབ་པའི་ཐོགས་བཅས་དང་ལྷག་མ་བརྒྱད་སྒྲིབ་པའི་ཐོགས་མེད་ཡིན་པའི་ཕྱིར་ཏེ་འདིའི་མདོ་ལས་
དགེ་སློང་མིག་ནི་ནང་གི་སྐྱེ་མཆེད་ཡིན་ཏེ། འབྱུང་བ་ཆེན་པོ་བཞི་དག་རྒྱུར་བྱས་པ་གཟུགས་ཅན་དང་བ་བསྟན་དུ་མེད་པ་ཐོགས་པ་དང་བཅས་པའོ་སོགས་ཀྱིས་དབང་པོ་ལྔ་བསྟན་མེད་ཐོགས་བཅས་དང་ཡང། མདོ་ལས་
དགེ་སློང་གཟུགས་ནི་ཕྱིའི་སྐྱེ་མཆེད་ཡིན་ཏེ། འབྱུང་བ་ཆེན་པོ་བཞི་དག་རྒྱུར་བྱས་པ་གཟུགས་ཅན་བསྟན་དུ་ཡོད་ལ་ཐོགས་པ་དང་བཅས་པའོ། །དགེ་སློང་སྒྲ་ནི་ཕྱི། ཞེས་པ་ནས་གཟུགས་ཅན་བསྟན་དུ་མེད་ཅིང་ཐོགས་པ་དང་བཅས་
པའོ་སོགས་ཀྱིས་རེག་བྱའི་བར་བསྟན་མེད་ཐོགས་བཅས་སུ་བཤད་ཅིང་ཡང། མདོ་ལས། དགེ་སློང་ཡིད་ནི་ནང་གི་སྐྱེ་མཆེད་ཡིན་ཏེ། གཟུགས་ཅན་མ་ཡིན་པ་བསྟན་དུ་མེད་པ་ཐོགས་པ་མེད་པའོ། །ཞེས་དང། དགེ་
སློང་ཆོས་ནི་ཕྱིའི་སྐྱེ་མཆེད་ཡིན་ཏེ། སྐྱེ་མཆེད་བཅུ་གཅིག་གིས་མ་བསྡུས་པ་བསྟན་དུ་མེད་པ་ཐོགས་པ་མེད་པའོ། །ཞེས་གསུངས་པའི་ཕྱིར། འདིས་བསྟན་དུ་ཡོད་མེད་དང། ཐོགས་པ་ཡོད་མེད་ཐམས་ཅད་

[089B] །དེ་བཅུ་ཆོས་ཅན། སྒྲིབ་པའི་ཐོགས་བཅས་ཡིན་ཏེ་ཕན་ཚུན་གཅིག་གི་གོ་སར་རང་དུ་གཏོགས་པ་མ་ཡིན་པའི་གཟུགས་ཅན་ཕན་ཚུན་འབྱུང་བ་ལ་རྟུག་པ་དེ་ཡིན་པའི་ཕྱིར། ཐོགས་པ་ཆོས་ཅན། གསུམ་
ཡོད་དེ། སྒྲིབ་པས་ཐོགས་པ་དང། ཡུལ་ལ་ཐོགས་པ་དང། དམིགས་པ་ལ་ཐོགས་པ་གསུམ་ཡོད་པའི་ཕྱིར། དང་པོ་ནི་ཡོད་དེ། གཟུགས་ཅན་བཅུ་དེ་ཡིན་པར་སྔར་བཤད་ཟིན་པའི་ཕྱིར། གཉིས་པ་གྲུབ་སྟེ། དབང་པོ་ལྔ་
སོགས་ཡུལ་ཅན་རྣམས་ཡིན་པའི་ཕྱིར། དེར་ཐལ། དབང་པོ་ཡུལ་ལ་འཇུག་པ་དང་ཕྲད་པ་ལ་དེ་ཡུལ་ལ་ཐོགས་པ་ཞེས་བཤད་པའི་ཕྱིར་དཔེར་ན་དབང་པོ་ཆུ་དང་ཕྲད་པ་ལ་ཐོགས་པར་བཤད་པའི་ཕྱིར་ཏེ། གདགས་པ་ལས་
ཆུ་ལ་ཐོགས་ལ་སྐམ་ལམ་ཡིན་པ་ཡོད་དེ། ཞེས་དང། དེའི་འགྲེལ་བཤད་གང་སྤེལ་ལས། རང་གི་ཡུལ་ཆུ་ལ་ཐོགས་པ་སྟེ། ཡུལ་ཆུ་དང་ཕྲད་ཅེས་བྱ་བའི་དོན་ཏོ། །ཞེས་དང། རྒྱལ་སྲས་མ་ལས་ཀྱང། ཆུ་ལ་ཐོགས་ལ་
ཞེས་བྱ་བ་ནི་རང་གི་ཡུལ་ཆུ་ལ་འཇུག་པ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། སེམས་སེམས་བྱུང་རྣམས་དེ་ཡིན་པའི་ཕྱིར། ཡུལ་ལ་ཐོགས་པའི་དབང་པོ་གཟུགས་ཅན་ལྔ་ཡོད་ཅིང། མིག་
གཅིག་པུ་ལའང་དུ་མ་ཡོད་དེ། ཆུ་ལ་ཐོགས་ལ་སྐམ་ལ་མི་ཐོགས་པ་དང། སྐམ་ལ་ཐོགས་ལ་ཆུ་ལ་མི་ཐོགས་པ་དང། གཉིས་ཀར་ཐོགས་པ་དང་གཉིས་ཀར་མི་ཐོགས་པ་དང། མཚན་མོ་ཐོགས་ལ་ཉིན་མོ་མི་ཐོགས་པ་དང། དེ་བཟློག་

[090A]༄༅། །པ་དང། གཉིས་ཀར་ཐོགས་པ་དང། གཉིས་ཀར་མི་ཐོགས་པ་སྟེ། མུ་བརྒྱད་ཡོད་པའི་ཕྱིར། དང་བོ་ནི། ཉའི་མིག་ལྟ་བུ་དང་གཉིས་པ་ནི། མི་ཕལ་ཆེར་གྱི་མིག་ལྟ་བུ་དང། གསུམ་པ་ནི། ཆུ་
སྲིན་གྱིས་པ་གསོང་དང་སྦལ་བའི་མིག་ལྟ་བུ་དང། བཞི་པ་ནི་གཉིད་ལོག་པའི་དུས་ཀྱི་མིག་དང། མངལ་དུ་འཆི་བའི་མིག་ལྟ་བུ་དང། ལྔ་པ་ནི། མི་ཕལ་ཆེར་གྱི་མིག་ལྟ་བུ་དང། དྲུག་པ་ནི་འུག་པ་དང་ཕ་བང་གི་མིག་ལྟ་བུ་དང་
བདུན་པ་ནི། གུང་དང་བྱི་བ་དང་ཁྱི་རྟ་ཝ་གསུམ་གྱི་མིག་ལྟ་བུ་དང། བརྒྱད་པ་ནི། གཉིད་དང་སྙོམས་འཇུག་དུས་ཀྱི་མིག་ལྟ་བུ་ཡིན་ཏེ། གང་སྤེལ་ལས། རྣམ་པ་དེ་དག་མ་གཏོགས་པ་ཞེས་བྱ་བ་ནི་མངལ་དུ་དེས་བར་འཆི་བ་དང་དམིགས་
བ་གཞན་ལ་སེམས་གཡེང་པ་དང། འགོག་པ་དང་འདུ་ཤེས་མེད་པའི་སྙོམས་འཇུག་ལ་སྙོམས་པར་འཇུག་པ་དང་འདུ་ཤེས་མེད་པ་མངོན་དུ་གྱུར་པ་དང་འཇིག་རྟེན་གྱི་བར་དག་ཏུ་སྐྱེས་བ་རྣམས་ཀྱི་མིག་ནི་གཉིས་ཀར་ཡང་མི་ཐོགས་
སོ༑ ༑ཞེས་གསུངས་པའི་ཕྱིར། ཡུལ་ལ་ཐོགས་བཅས་དང་སྒྲིབ་པའི་ཐོགས་བཅས་དོན་གཅིག་གམ་ཞེ་ན། དེ་གཉིས་ཡིན་མིན་ཅི་རིགས་ལ་མུ་བཞི་ཡོད་དེ། ཡུལ་ལ་ཐེགས་པ་ཡིན་ལ། སྒྲིབ་པའི་ཐོགས་པ་མ་ཡིན་པའི་
མུ་སེམས་དང་སེམས་བྱུང་རྣམས་དང། ཡུལ་ལ་ཐོགས་བཅས་མ་ཡིན་ལ་སྒྲིབ་པའི་ཐོགས་བཅས་ཡུལ་ལྔ་ལྟ་བུ་དང། གཉིས་ཀ་ཡིན་པ་དབང་པོ་ལྔ་ལྟ་བུ་དང། ཡུལ་ཅན་མ་ཡིན་པའི་ལྡན་མིན་རྣམས་དང་འདུས་མ་

[090B]གཉིས་ཀ་མ་ཡིན་པའི་མུ་ཡིན་པའི་ཕྱིར། ཡང་ཡུལ་ལ་ཐོགས་པ་དང་དམིགས་པ་ལ་ཐོགས་པ་དོན་གཅིག་གམ་ཞེ་ན་མུག་སུམ་ཡོད་དེ། དམིགས་པར་ཐོགས་ལ་ཡུལ་ལ་
མི་ཐོགས་པ་མེད་པས་མུ་གསུམ་ལས་མི་འོངས་ལ། ཡུལ་ལ་ཐོགས་ལ་དམིགས་པར་མ་ཐོགས་པ་ནི་དབང་པོ་ལྔ་ལྟ་བུ་དང། གཉིས་ཀར་ཐོགས་པ་སེམས་དང་སེམས་བྱུང་མཐའ་དག་དང། གཉིས་ཀར་མི་ཐོགས་པ་ནི་ཡུལ་ཅན་མ་
ཡིན་པའི་དངོས་པོ་རྣམས་ལྟ་བུ་ཡིན་པའི་ཕྱིར། མཐའ་དཔྱད་པ་ལ་དགག་གཞག་སྤངས་གསུམ་ལས། དང་པོ་ལ། ཁ་ཅིག་ན་རེ། སྐབས་འདིའི་ཡུལ་དང་དམིགས་པ་ལ་ཁྱད་པར་མེད་དེ། ཡུལ་དང་ཤེས་བྱང་དམིགས་པ་དོན་གཅིག་
པའི་ཕྱིར་ན་མ་ཁྱབ། འདོད་ན། དེའི་ཡུལ་ཡིན་ན་དེའི་དམིགས་པ་ཡིན་པས་ཁྱབ་པར་ཐལ་ལོ། འདོད་པའི་ཕྱིར། འདོད་ན། མིག་དབང་ཆོས་ཅན། ཁྱོད་ཀྱི་དམིགས་པ་ཡོད་པར་ཐལ། ཁྱོད་ཀྱི་ཡུལ་ཡོད་པའི་ཕྱིར། ཁྱབ་པ་ཁས་
རྟགས་གྲུབ་སྟེ། ཁྱོད་ཡུལ་ཅན་ཡིན་པའི་ཕྱིར་ཏེ། དབང་པོ་དང་ཤེས་པ་གང་རུང་ཡིན་པའི་ཕྱིར། འདོད་མི་ནུས་ཏེ། ཁྱོད་སེམས་དང་སེམས་བྱུང་གང་རུང་མ་ཡིན་པའི་བེམ་པོ་ཡིན་པའི་ཕྱིར། ཁྱབ་སྟེ། རང་འགྲེལ་ལས། གང་
ཞིག་སེམས་དང་སེམས་ལས་བྱུང་བ་རྣམས་ཀྱིས་འཛིན་པ་དེ་ནི་དམིགས་པ་ཡིན་ནོ། །ཞེས་གསུངས་པའི་ཕྱིར་དང། དམིགས་པ་སེམས་དང་སེམས་བྱུང་གང་རུང་ཁོ་ནའི་ཡུལ་དུ་བཞག་པའི་ཕྱིར་ཏེ། གང་སྤེལ་ལས། དམིགས་

[091A]༄༅། །པ་ལ་ཐོགས་པ་ནི་སེམས་དང་སེམས་ལས་བྱུང་བ་རྣམས་ཀྱིས་རང་གི་དམིགས་པ་འཛིན་པ་སྟེ། དེའི་ཕྱིར་འདི་ནི་སེམས་དང་སེམས་ལས་བྱུང་བ་རྣམས་ཁོ་ནའི་རང་གི་དམིགས་པ་དག་ལ་རྣམ་པར་གཞག་ག་
ཞེས་གསུངས་པའི་ཕྱིར། ཡང་ཁ་ཅིག་ན་རེ། ཡུལ་ཅན་དེའི་འཇུག་ཡུལ་བཞག་ཏུ་ཡོད་ན་བཟུང་ཡུལ་དང་དམིགས་ཡུལ་བཞག་ཏུ་ཡོད་པས་ཁྱབ་ཟེར་ན། འོ་ན། མིག་དབང་ཆོས་ཅན། ཁྱོད་ཀྱི་བཟུང་ཡུལ་དང་དམིགས་
ཡུལ་བཞག་ཏུ་ཡོད་པར་ཐལ། ཁྱོད་ཀྱི་འཇུག་ཡུལ་བཞག་ཏུ་ཡོད་པའི་ཕྱིར། དེར་ཐལ། ཁྱོད་རང་གི་ཡུལ་གཟུགས་དེ་ཁྱོད་ཀྱི་འཇུག་ཡུལ་ཡིན་པའི་ཕྱིར། དེར་ཐལ། ཁྱོད་ཡུལ་གཟུགས་ཁམས་ལ་འཇུག་པ་དེ་ཁྱོད་དེ་ལ་
ཐོགས་པའི་དོན་ཡིན་པའི་ཕྱིར་ཏེ། རང་འགྲེལ་ལས། རང་གི་ཡུལ་དམིགས་པ་ལ་འཇུག་པ་ལ་ཐོགས་ཞེས་བྱ་བ་སྟེ། དེ་ལས་གཞན་དུ་མི་འཇུག་པའི་ཕྱིར་རོ། །ཞེས་གསུངས་པའི་ཕྱིར། ཡང་ཁ་ཅིག་གི་དེའི་འཇུག་ཡུལ་
བཞག་ཏུ་ཡོད་ན། དེའི་འཇུག་ཡུལ་ཡོད་པས་ཁྱབ་ཟེར་ན། རབ་རིབ་ཅན་གྱི་མིག་དབང་དང། གངས་རི་སྔོན་པོ་མཐོང་བའི་མིག་དབང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ནམ་མཁའི་སྐྲ་ཤད་དང་གངས་རི་
སྔོན་པོ་དེར་འཇོག་པའི་ཕྱིར། ཚད་མ་པའི་བཟུང་འཇུག་གི་ཡུལ་ཡང་བཅོམ་ལྡན་འདས་ཀྱིས་འདི་དག་ཏུ་གསུངས་མོང། བོད་ཀྱི་རྟོག་གེ་བ་དག་གིས་དེ་དག་སངས་རྒྱས་ཀྱིས་མ་བཤད་པར་གཞན་སྡེའི་ཡུལ་བརྐུས་སྙམ་ནས་ཚད་མ་

[091B]བདག་ཉིད་ལེགས་པར་འདོད་པའི་དཔྱོད་ལྡན་རྣམས་ཀྱིས་དེ་འདྲ་སྤངས་རིགས་སོ། །རང་ལུགས་ནི། སྐབས་འདིའི་དམིགས་པ་དང་ཡུལ་གཉིས་ལ་བྱེ་བྲག་ཤིན་ཏུ་ཆེ་སྟེ་
དམིགས་པའི་ཐ་སྙད་ཡུལ་ཅན་སེམས་དང་སེམས་བྱུང་གིས་འཛིན་པ་ལ་ལྟོས་ཤིང། ཡུལ་ནི་སེམས་དང་སེམས་བྱུང་དང་དབང་པོ་སོགས་ཀྱིས་དེ་ལ་བྱ་བ་བྱེད་པས་ཀྱང་འཇོག་པའི་ཕྱིར་ཏེ། རང་འགྲེལ་ལས་ཡུལ་དང་དམིགས་པ་དག་ལ་བྱེ་བྲག་
ཅི་ཡོད་ཅེ་ན། གང་ལ་གང་ཞིག་བྱེད་པ་དེ་ནི་དེའི་ཡུལ་ཡིན་ལ་གང་ཞིག་སེམས་དང་སེམས་ལས་བྱུང་བ་རྣམས་ཀྱིས་འཛིན་པ་དེ་ནི་དམིགས་པ་ཡིན་ནོ། །ཞེས་གསུངས་པའི་ཕྱིར། ད་དུང་སྦྲོ་བྱ་མང་མདོ་རེ་ཞིག་བཞག་གོ། །གསུམ་
པ་འཆད་པར། ལུང་མ་བསྟན་བརྒྱད་དེ་དག་ཉིད། །གཟུགས་སྒྲ་མ་གཏོགས་གཞན་རྣམ་གསུམ། །ཞེས་བྱུང། ཤེས་བྱ་ཆོས་ཅན། བཅོ་བརྒྱད་ལས་མཐའ་གཅིག་ཏུ་དགེ་མི་དགེ་གང་རུང་དུ་ལུང་དུ་མ་བསྟན་པའི་ཁམས་བརྒྱད་ཡོད་
དེ༑ གཟུགས་ཅན་བཅུ་པོ་དེ་དག་ཉིད་ལས་གཟུགས་དང་སྒྲ་གཉིས་མ་གཏོགས་པའི་ལྷག་མ་གཟུགས་ཅན་བརྒྱད་པོ་དེ་ཡིན་པའི་ཕྱིར་ཏེ། ལུང་མ་བསྟན་བརྒྱད་དེ་དག་ཉིད། །གཟུགས་སྒྲ་མ་གཏོགས། ཞེས་སོ། །བཅོ་བརྒྱད་ཀྱི་བརྒྱད་བོ་དེ་
དག་ལས་གཞན་པའི་ཁམས་ལྷག་མ་བཅུ་ཆོས་ཅན། ཁྱོད་ལ་དགེ་མི་དགེ་ལུང་མ་བསྟན་གསུམ་ཡོད་དེ། ཁྱོད་ཀྱི་ནང་ཚན་སེམས་ཀྱི་ཁམས་བདུན་མཆགས་པ་སོགས་དང་མཚུངས་ལྡན་དགེ་པ་དང། ཆགས་སོགས་དང་མཚུངས་

[092A]༄༅། །ལྡན་མི་དགེ་པ་དང། དེ་དག་ལས་གཞན་པའི་སེམས་བདུན་ལུང་མ་བསྟན་དང། ཆོས་ཁམས་ལ་ཡང་མ་ཆགས་པ་སོགས་ངོ་བོ་ཉིད་ཀྱི་དགེ་བ་ལྔ། དེ་དག་དང་མཚུངས་ལྡན་གྱི་ཚོར་སོགས་མཚུངས་
ལྡན་གྱི་དང་དེ་དག་གིས་ཀུན་ནས་བསླང་བའི་སྐྱེ་བ་སོགས་དང་རྣམ་རིག་མ་ཡིན་པ་སོགས་ཀུན་སློང་གི་དགེ་བ་དང་འགོག་བདེན་དོན་དམ་པའི་དགེ་པ་ཡང་ཡོད། དེ་བཞིན་དུ་ཆོས་ཁམས་ལ་དེ་ལས་བཟློག་པ་ཆགས་སོགས་ངོ་བོ་ཉིད་ཀྱི་
མི་དགེ་པ་དང། ཚོར་སོགས་མཚུངས་ལྡན་གྱི་དེ་དང། དེ་དག་གིས་ཀུན་ནས་བསླང་པའི་སྐྱེ་བ་སོགས་རྣམ་རིག་མ་ཡིན་པ་ཀུན་སློང་གི་དེ་དང། དེ་གཉིས་སུ་མ་གཏོགས་པའི་སེམས་བདུན་དང། ཆོས་ཁམས་ངོ་བོ་ཉིད་ཀྱི་ལུང་
མ་བསྟན་སོགས་གསུམ་ཡོད་པའི་ཕྱིར་དང། དེ་དག་གིས་ཀུན་ནས་བསླང་པའི་ལུས་ངག་གི་ལས་གཟུགས་སྒྲ་ལ་དགེ་སོགས་གསུམ་ཡོད་པའི་ཕྱིར་སྒྲ་བཤད་ནི། ལུང་མ་བསྟན་བརྒྱད་ཆོས་ཅན། ལུང་མ་བསྟན་ཞེས་བྱ་
སྟེ༑ དགེ་དང་མི་དགེ་གང་རུང་དུ་ལུང་དུ་མ་བསྟན་པས་ལུང་མ་བསྟན་ཞེས་བྱ་ཡི་སྦྱིར་ལུང་ལས་མ་བཤད་ཅེས་པའི་དོན་མ་ཡིན་པའི་ཕྱིར། མི་དགེ་པ་ནི་དགེ་པའི་སྒྲ་བཤད་ལས་ལོག་པས། རྟོགས་སླ། མ་ཆགས་པ་ཆོས་
ཅན༑ དགེ་བ་ཞེས་བརྗོད་དེ། དགེ་པའི་སྐད་དོད་ཀུ་ཤིའི་ཀུ་ངན་བའམ་སྨད་པ་ཡིན་པས་ན་སྨད་པ་ལས་འདས་ཤིང་སོང་ལ་རྒལ་བས་ན་དགེ་བ་ཞེས་བརྗོད་པའི་ཕྱིར་ཏེ། རྒྱལ་སྲས་མ་ལས། སྨད་པ་ལས་འདས་ཤིང་སོང་ལ་

[092B] །ཞེས་སོ། །ཡང་ན་ཀུན་པ་དང་ངན་པ་དང་ཤ་སེལ་བ་སྟེང་ན་པའི་ནད་སེལ་བར་སོན་པས་ན་དགེ་བ་སྟེ། གང་སྤེལ་ལས། དགེ་བ་ནི་ནད་དང་བྲལ་བ་སྟེ་སོན་ཏོ་ཞེས་བྱ་བའི་དོན་ཏོ། །ཞེས་གསུངས་པའི་ཕྱིར་
ཡང་ཀུན་ཤ་ལའི་ཤེས་རབ་ནི་ཀུ་ཤ་ལྟར་རྣོབས་ཀུ་ཤ་དང། ལ་ནི་དེ་ལེན་ཞིང་ཀུན་ཏུ་ལེན་པས་ན་དགེ་བ་ཞེས་བྱའོ། །འགྲེལ་བཤད་གཉིས་ལས་སོ། །བཞིབ་འཆད་པར། འདོད་ཁམས་གཏོགས་པ་ཐམས་ཅད་དོ་།ནས་
ཆོས་དང་ཡིད་ཀྱི་རྣམ་ཤེས་ཁམས། །ཞེས་བྱུང། ཁམས་བཅོ་བརྒྱད་ཁམས་གསུམ་ན་ཇི་ལྟར་ཡོད་ཅེ་ན། ཤེས་བྱ་ཆོས་ཅན། འདོད་ཁམས་ན་ཁམས་བཅོ་བརྒྱད་ཡོད་དེ། དེ་བཅོ་བརྒྱད་ལ་འདོད་པའི་སྲེད་པའི་བདག་གིར་བྱས་
པའི་མ་བྲལ་པའི་ཕྱིར། ཤེས་བྱ་ཆོས་ཅན། གཟུགས་ཀྱི་ཁམས་ན་དེ་བཅོ་བརྒྱད་ཀྱི་བཅུ་བཞི་ཡོད་དེ། དེར་སྐྱེ་བ་ལ་ཁ་མ་ཟས་ལ་ཆགས་པ་དང་བྲལ་དགོས་པས་ཡུལ་དྲི་རོ་མེད་ཅིང་ཡུལ་མེད་པས་ཡུལ་ཅན་སྣ་ལྕེའི་རྣམ་ཤེས་ཀྱང་
མེད་ལ་གཟུགས་ལ་ཆགས་པ་དང་མ་བྲལ་བས་ཁམས་ལྷག་མ་བཅུ་བཞི་ཡོད་པའི་ཕྱིར་ཏེ། རང་འགྲེལ་ལས། དེ་དག་གི་འདོད་ཆགས་དང་བྲལ་བ་རྣམས་ཀྱང་དེར་སྐྱེ་པའི་ཕྱིར་རོ། །ཞེས་དང། འདི་སྐད་དུ་ལུས་ཀྱི་སྒོ་ནས་སྐྱེ་མཆེད་དྲུག་
ལ་སྲེད་པ་ཀུན་ཏུ་སྤྱོད་ཀྱི་ཡུལ་གྱི་སྒོ་ནས་མ་ཡིན་པས་དེ་ན་སྣ་ལྕེའི་དབང་པོ་དག་ནི་ཡོད་ཅིང་དྲི་དང་རོན་མི་ཡིན་ནོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། དེ་དག་ལས་གཟུགས་མེད་དུ་གཏོགས་པ་ཡིད་དང་ཆོས་ཁམས་དང་རྣམ་

[093A]༄༅། །ཤེས་ཀྱི་ཁམས་གསུམ་ཙམ་ཡིན་ཏེ། གཟུགས་ལ་ཆགས་པ་དང་བྲལ་བ་ཁོ་ན་དེར་སྐྱེ་བས་ན་གཟུགས་ཅན་བཅུ་མེད་ལ་རྟེན་དབང་པོ་ལྔ་དང་དམིགས་པ་ཡུལ་ལྔ་མེད་པས་རྣམ་ཤེས་ལྔ་ཡང་མེད་པའི་ཕྱིར་ཏེ་
རང་འགྲེལ་ལས། དེ་དག་ལ་རྟེན་དང་དམིགས་པ་དང་རྣམ་པར་ཤེས་པའི་ཁམས་ལྔ་ཡང་མེད་དོ། །ཞེས་གསུངས་པའི་ཕྱིར། །གསུམ་པ་ལ། ཟག་པ་དང་བཅས་མ་བཅས་དང། རྟོགས་པ་དང་བཅས་མ་བཅས་དང། དམིགས་
པ་དང་བཅས་མ་བཅས་གསུམ་ལས། དང་པོ་འཆད་པར། དེ་གསུམ་ཟག་བཅས་ཟག་པ་མེད། །ལྷག་མ་རྣམས་ནི་ཟག་བཅས་སོ། །ཞེས་བྱུང། ཤེས་བྱ་ཆོས་ཅན། ཡིད་དང་རྣམ་ཤེས་ངང་ཆོས་ཁམས་དེ་གསུམ་ལ་ཟག་བཅས་
ཟག་མེད་གཉིས་ཡོད་དེ། ཡིད་དང་རྣམ་ཤེས་ལ་ལམ་བདེན་དུ་གཏོགས་པ་ཟག་མེད་དང་མ་གཏོགས་པ་ཟག་བཅས་དང། ཆོས་ཁམས་ཀྱི་ལམ་བདེན་དུ་གཏོགས་པ་དང་འདུས་མ་བྱས་རྣམས་གསུམ་ཟག་མེད་དང། འདུས་བྱས་
རྣམས་ཟག་བཅས་ཡིན་པའི་ཕྱིར། ལྷག་མ་བཅོ་ལྔ་ཆོས་ཅན། ཟག་བཅས་ཡིན་ཏེ། སྒོམ་སྤང་ཡིན་པའི་ཕྱིར། གཉིས་པ་ལ་དངོས་དང་རྩོད་སྤོང་གཉིས། དང་པོ་འཆད་པར། རྟོག་དང་དཔྱོད་དང་བཅས་པ་ནི།།
ནས༑ ལྷག་མ་རྣམས་ནི་གཉིས་ཀ་སྤངས། །ཞེས་པའི་ཚིགས་བཅད་གཉིས་བྱུང། ཤེས་བྱ་ཆོས་ཅན། སྒོ་ལྔའི་རྣམ་པར་ཤེས་པའི་ཁམས་ལྔ་པོ་ཡང་རྒྱུད་ལྡན་གྱི་དབང་དུ་བྱས་ན་རྟོག་པ་དང་དཔྱོད་པ་གཉིས་ཀ་དང་བཅས་

[093B] དེ་རྣམས་ཁ་ཕྱིར་བལྟས་ཀྱི་རྩིད་ཞིབ་ཀྱི་རྟོག་དཔྱོད་གཉིས་དང་མཚུངས་ལྡན་ཁོ་ན་ཡིན་པའི་ཕྱིར་ཏེ། རྒྱལ་སྲས་མ་ལས་ནི་ཞེས་བྱ་པའི་སྒྲ་ནི་རྟོག་པ་དང་དཔྱོད་པ་དང་བཅས་པ་ཁོ་ནའོ་ཞེས་ངེས་པར་བཟུང་པ་ཡིན་ནོ། །ཞེས་
གསུངས་པའི་ཕྱིར། ཤེས་བྱ་ཆོས་ཅན། ཁམས་ཐ་མ་གསུམ་ལ་དེ་གཉིས་ཀ་དང་བཅས་པ་དང། རྟོག་མེད་དཔྱོད་བཅས་དང། རྟོག་དཔྱོད་གཉིས་ཀ་མེད་པ་རྣམ་པ་གསུམ་ཡོད་དེ། འདོད་པའི་རྟོག་དཔྱོད་གང་རུང་མ་
ཡིན་པའི་ཐ་མ་གསུམ་དང། བསམ་གཏན་དང་པོའི་དངོས་གཞི་ཙམ་པོ་བའི་ཁམས་ཐ་མ་གསུམ་ནི་དང་པོ་ཡིན། བསམ་གཏན་དང་པོའི་དངོས་གཞི་ཁྱད་པར་ཅན་གྱི་ཁམས་ཐ་མ་གསུམ་ནི་གཉིས་པ་ཡིན་ཏེ། བསམ་གཏན་
གཉིས་པ་ཡན་ཆད་ཀྱི་ཁམས་ཐ་མ་གསུམ་དང་ལྷག་མ་བཅོ་ལྔ་ནི་གཉིས་ཀ་སྤངས་པ་ཡིན་པའི་ཕྱིར། དེས་ན་ངོ་བོ་རྟོག་པ་དང་བཅས་ཀྱང་རྟོག་བཅས་ཡིན་མི་དགོས་ཏེ། རྟོག་པ་ནི་རྟོག་པ་གཉིས་པ་དང་མཚུངས་པར་མི་ལྡན་པས་
རྟོག་བཅས་མ་ཡིན་པར་དཔྱོད་པ་ཙམ་དང་བཅས་པར་བཤད་པའི་ཕྱིར། དེས་དཔྱོད་པ་སོགས་ལ་རིགས་འདྲ། གཉིས་པ་རྩོད་སྤོང་འཆད་པར། དེས་པར་རྟོག་དང་རྗེས་དྲན་པའི། །ནས། ཡིད་ཀྱི་དྲན་པ་ཐམས་ཅད་ཉིད། །ཞེས་
བྱུང༑ ཁོ་ན་རེ། སྒོ་ལྔའི་རྣམ་ཤེས་རྟོག་བཅས་ཡིན་པ་མི་འཐད་པར་ཐལ། མདོ་ལས། དགེ་སློང་དག་མིག་གི་རྣམ་པར་ཤེས་པས་སྔོན་པོ་ཤེས་ཀྱི་སྔོན་པོའོ་སྙམ་དུ་ནི་མ་ཡིན་ནོ་ཞེས་རྟོག་མེད་དུ་བཤད་པ་དང་འགལ་བའི་

[094A]༄༅། །ཕྱིར་ཟེར་ན། །བྱེ་སྨྲ་ན་རེ༑ སྐྱོན་དེ་མི་འཇུག་པར་ཐལ། རྟོག་པ་ལ་ངོ་བོ་ཉིད་ཀྱི་རྟོག་པ་དང། དེས་རྟོག་གི་རྟོག་པ་དང་རྗེས་དྲན་གྱི་རྟོག་པ་གསུམ་ཡོད་པར་གྲགས་པ་ལས། འདི་ལྔ་ངོ་བོ་ཉིད་
ཀྱི་རྟོག་བཅས་ཡིན་ཀྱང་[?]རེས་རྟོག་དང་རྗེས་དྲན་གྱི་རྟོག་པ་མེད་པས་མདོ་ལས་རྟག་བྱ་[?]ལ་དུ་གསུངས་པའི་ཕྱིར། དཔེར་ན་རྟ་རྐང་བ་གཅིག་ལས་མེད་པས་རྐང་བའི་བྱ་བ་མི་ནུས་པས་རྐང་མེད་ཟེར་བ་བཞིན་དུ་ངོ་བོ་ཉིད་ཀྱི་རྟོག་པ་གཅིག་
ལས་མེད་པ་ལ་ཡང་ངེས་པར་རྟོག་པ་དང་མངོན་པར་བརྗོད་པ་མེད་པས་རྟོག་མེད་དུ་གསུངས་པའི་ཕྱིར་ཏེ། རང་འགྲེལ་ལས། དེ་ལྟ་བས་ན་རྣམ་པར་རྟོག་པ་མེད་ཅེས་བྱ་སྟེ། དཔེར་ན་རྟ་རྐང་བ་གཅིག་པ་ལ་རྐང་མེད་ཅེས་བྱ་བ་
བཞིན་ནོ། །ཞེས་གསུངས་པའི་ཕྱིར། གསུམ་གྲགས་ཞེས་པ་བྱེ་སྨྲ་འདོད་པ་དང་སློབ་དཔོན་རང་ལུགས་མ་ཡིན་པའི་དོན་ཡིན་ཏེ། གང་སྤེལ་ལས། གྲགས་ཏེའི་སྒྲ་ནི་བྱེ་བྲག་ཏུ་སྨྲ་པའི་ཚིག་ཡིན་པར་སྟོན་ཏེ། །ཞེས་དང་
རྒྱལ་སྲས་མ་ལས་ཀྱང། རང་གི་བསམ་པ་ནི། རྟོག་པ་ནི་ཤེས་རབ་ཀྱི་ཁྱད་པར་ཁོ་ན་ཡིན་པས། ཞེས་གསུངས་པའི་ཕྱིར། ངེས་པར་རྟོག་པའི་ངོ་བོ་ཡོད་དེ། རང་གི་གྲོགས་རྣམ་ཤེས་དང་མཚུངས་པར་ལྡན་པ། གཡེང་པ་
རྗེས་ཐོབ་ཀྱི་གནས་སྐབས་སུ་བྱུང་བ། ངོ་བོ་ཤེས་རབ་རང་ཡུལ་དོན་སྦྱིའི་ཚུལ་དུ་རྟོགས་པ་གཅིག་ལ་འཇོག་པའི་ཕྱིར། དྲན་རྟོག་གི་ངོ་བོ་ཡོད་དེ། ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་པ་མཉམ་རྗེས་ཐམས་ཅད་དུ་འབྱུང་

[094B] རྟོག་པ་གསུམ་གྲུབ་མཐའ་གོང་མས་ཀྱང་འདོད་དེ། དབུས་མཐའ་ལས། ཡང་དག་མ་ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ་ཞེས་པ་ལྟ་བུ་དུ་མ་ཡོད་པའི་ཕྱིར། །གསུམ་པ་
དམིགས་པ་དང་བཅས་མ་བཅས་ཀྱི་དབྱེ་བ་འཆད་པར། དམིགས་བཅས་སེམས་ཀྱི་ཁམས་བདུན་ནོ། །ཆོས་ཀྱི་ཕྱེད་ཀྱང། ཞེས་བྱུང། བཅོ་བརྒྱད་ཆོས་ཅན། ཁྱོད་ལ་དམིགས་བཅས་དང་དམིགས་མེད་གཉིས་ཡོད་དེ། ཁྱོད་ཀྱི་ནང་
ཚན་སེམས་ཀྱི་ཁམས་བདུན་དང་ཆོས་ཁམས་ཀྱི་ཕྱེད་སེམས་བྱུང་དང་ཁམས་ཕྱེད་དང་བརྒྱད་དམིགས་བཅས་དང་ལྷག་མ་གཟུགས་ཅན་བཅུ་དང་ཆོས་ཁམས་ཀྱི་ཕྱེད་འདུས་མ་བྱས་དང་ལྡན་མིན་རྣམས་ཏེ་ཁམས་ཕྱེད་དང་བཅུ་གཅིག་
དམིགས་མེད་ཡིན་པའི་ཕྱིར། །བཞི་བ་ལ་ཟིན་མ་ཟིན་གྱི་སྒོ་ནས་དབྱེ་བ་དང། འབྱུང་བ་དང་འབྱུང་འགྱུར་གྱི་སྒོ་ནས་དབྱེ་བ་དང་འབྱུང་བ་དང་འབྱུང་འགྱུར་གྱི་སྒོ་ནས་དབྱེ་བ་དང། བསགས་མ་བསགས་ཀྱི་སྒོ་ནས་དབྱེ་བ་དང། གཅོད་བྱ་གཅོད་བྱེད་ཀྱི་སྒོ་ནས་དབྱེ་བ་དང། བཞི་
དང་པོ་འཆད་པར། མ་ཟིན་དགུ། །བརྒྱད་པོ་དེ་དག་རྣམས་དང་སྒྲ་།དགུ་པོ་གཞན་ནི་རྣམ་པ་གཉིས། །ཞེས་བྱུང། བཅོ་བརྒྱད་ཆོས་ཅན་ཁྱོད་ལ་ཟིན་མ་ཟིན་གཉིས་ཡོད་དེ། ཁྱོད་ལས་སེམས་ཀྱི་ཁམས་བདུན་ཆོས་
ཁམས་དང་བརྒྱད་པོ་དེ་དག་རྣམས་དང་སྒྲ་སྟེ་ཁམས་དགུ་ནི་དབང་པོས་མ་ཟིན་པས་ན་མ་ཟིན་པ་དང། ལྷག་མ་དགུ་ལ་དབང་བོས་ཁྱབ་པས་ཟིན་པ་དགུ་དང། དབང་བོས་མ་ཁྱབ་པ་མ་ཟིན་པ་དགུ་སྟེ་རྣམ་པ་གཉིས་སུ་ཡོད་པའི་ཕྱིར་

[095A]༄༅། །ཟིན་པའི་དོན་ཡོད་དེ། སེམས་ཀྱི་རྟེན་པ་དབང་པོས་ཁྱབ་པ་ལ་འཇོག་པའི་ཕྱིར་ཏེ། རང་འགྲེལ་ལས། ཟིན་པ་ཞེ་བྱ་བའི་དོན་ཅི་ཞེ་ན། ཕན་པ་དང་གནོད་པ་དག་གིས་ཕན་ཚུན་མཐུན་པར་བྱེད་པའི་
ཕྱིར༑ སེམས་དང་སེམས་ལས་བྱུང་བ་རྣམས་ཀྱིས་རྟེན་གྱི་དངོས་པོར་ཉེ་བར་བཟུང་བ་སྟེ། འཇིག་རྟེན་ན་སེམས་པ་དང་བཅས་པ་ཞེས་བརྗོད་པ་གང་ཡིན་པའོ། །ཞེས་གསུངས་པའི་ཕྱིར། བྱེ་སྨྲས་གཞན་ཞིག་འདོད། །གཉིས་
པ་འཆད་པར། རེག་བྱ་རྣམ་པ་གཉིས་ཡིན་ཏེ། །ནས། ཕྱོགས་གཅིག་ཀྱང། །ཞེས་བྱུང། བཅོ་བརྒྱད་ཆོས་ཅན། ཁྱོད་ལ་འབྱུང་བ་འབྱུང་འགྱུར་ཡིན་མིན་ཆ་གསུམ་ཡོད་དེ། ཁྱོད་ལ་རེག་བྱ་ལ་འབྱུང་བ་དང་འབྱུང་འགྱུར་གཉིས་
ཀ་ཡོད། ལྷག་མ་གཟུགས་ཅན་དགུ་པོ་དང་ནི་ཆོས་ཁམས་ཀྱི་ཕྱོགས་གཅིག་རྣམ་རིག་མ་ཡིན་པའི་གཟུགས་ཀྱང་འབྱུང་འགྱུར་ཁོ་ན་དང་ལྷག་མ་ཕྱེད་དང་བརྒྱད་འབྱུང་བ་དང་འབྱུང་འགྱུར་གཉིས་ཀ་མ་ཡིན་པའི་ཕྱིར། དང་པོ་གྲུབ་སྟེ། རེག་
བྱ་ལ་འབྱུང་བཞི་དང་འཇམ་རྩུབ་སོགས་འབྱུང་འགྱུར་གྱི་རེག་བྱ་བདུན་ཡོད་པའི་ཕྱིར། བཙུན་པ་སངས་རྒྱས་ལྷན་རེ། སྐྱེ་མཆེད་བཅུ་ནི་འབྱུང་བ་ཁོ་ན་ཡིན་ཟེར། དེ་ཤིན་ཏུ་མི་འཐད་པར་ཐལ། དེ་ནི་གྲངས་དང་འགལ། ངོ་བོ་དང་ཡང་
འགལ་པའི་ཕྱིར། དང་པོ་གྲུབ་སྟེ། མདོ་ལས། འབྱུང་བ་ཆེན་པོ་འདི་དག་ནི་བཞི་སྟེ། ཞེས་གསུངས་པའི་ཕྱིར། ཁྱབ་སྟེ། བཞི་ཉིད་དུ་ངེས་བཟུང་བྱས་པའི་འབྱུང་བཅུར་འདོད་བ་ཁེགས་པའི་ཕྱིར། དེར་ཐལ། གཟུགས་ཅན་

[095B] གང་སྤེལ་ལས། བཞི་ཉིད་དུ་ངེས་པར་བཟུང་པས་ན་འབྱུང་བ་ཆེན་པོ་བཅུ་དག་མེད་དོ་ཞེས་བསྟན་ཏོ། །ཞེས་གསུངས་པའི་ཕྱིར་དང། འདིས་སྐྱེ་མཆེད་བཅུ་མི་རུང་བར་ཡང་
འཕེན་ནོ། །གཞན་ཡང། མིག་ལ་སོགས་དང་གཟུགས་སྒྲ་སོགས་བཞི་ཡང་ཆོས་ཅན། སྲ་པ་སོགས་བཞི་པོ་གང་རུང་ཡིན་པར་ཐལ། འབྱུང་བ་ཡིན་པའི་ཕྱིར། འདོད་ན། མིག་སོགས་བཞིའི་ཡུལ་མ་ཡིན་པར་ཐལ་
འབྱུང་བ་ཡིན་པའི་ཕྱིར། ཁྱབ་སྟེ། འབྱུང་བ་དང་སྲ་བ་སོགས་རེག་བྱ་ཁོ་ན་ཡིན་པའི་ཕྱིར་ཏེ། རང་འགྲེལ་ལས། དེ་ནི་དེ་ལྟ་མ་ཡིན་ཏེ་མདོ་ལས་འབྱུང་བ་རྣམ་པ་བཞི་ཉིད་དང་སྲ་བ་ལ་སོགས་པའི་མཚན་ཉིད་དུ་ངེས་པར་བཟུང་
པའི་ཕྱིར་ལ། དེ་དག་ཀྱང་རེག་བྱ་ཡིན་པའི་ཕྱིར་རོ། །ཞེས་གསུངས་པའི་ཕྱིར། ངེས་ནས་སོགས་འབྱུང་བཞིན་ཡང་གསུངས་སྒྲ་དྲི་རོའི་སྐྱེ་མཆེད་མ་ཡིན་པར་ཐལ། མིག་སོགས་བཞི་གང་རུང་གིས་མི་འཛིན་པའི་ཕྱིར་ཏེ། གང་
སྤེལ་ལས། དེའི་ཕྱིར་ས་ལ་སོགས་པ་དག་གཟུགས་ལ་སོགས་པའི་བདག་ཉིད་མ་ཡིན་ནོ། །ཞེས་གསུངས་པའི་ཕྱིར། གཟུགས་ཀྱི་དང་སྒྲའི་དང་དྲིའི་དང་རོའི་སྐྱེ་མཆེད་བཞི་ཡང་ཆོས་ཅན། འབྱུང་བ་མ་ཡིན་པར་ཐལ། ལུས་ཀྱི་
དབང་ཤེས་ཀྱི་ཡུལ་མ་ཡིན་པའི་ཕྱིར་ཏེ། གང་སྤེལ་ལས། དེའི་ཕྱིར་གཟུགས་ལ་སོགས་པ་རྣམས་འབྱུང་བའི་རང་བཞིན་མ་ཡིན་ནོ་།ཞེས་གསུངས་པའི་ཕྱིར། དེ་དག་རིགས་པས་བསྒྲུབ་ནས་ལུང་གིས་ཀྱང་སྒྲུབ་པར་ཐལ། མདོ་ལས་

[096A]༄༅། །དགེ་སློང་མིག་ནི་ནང་གི་སྐྱེ་མཆེད་ཡིན་ཏེ། འབྱུང་བ་ཆེན་པོ་བཞི་དག་རྒྱུར་བྱས་བ་ཞེས་གསུངས་པ་ལྟར་ལུས་ཀྱི་བར་ལ་རྒྱུར་བྱས་གཞེས་གསུངས་ལ། ཡང་མདོ་ལས། དགེ་སློང་གཟུགས་རྣམས་ནི་
ཕྱིའི་སྐྱེ་མཆེད་ཡིན་ཏེ། འབྱུང་བ་ཆེན་པོ་བཞི་དག་རྒྱུར་བྱས་བཞེས་གསུངས་པ་ལྟར་དྲའི་བར་དུ་ཡིན་ལ་རེག་བྱ་ལ་འབྱུང་བ་དང་འབྱུང་འགྱུར་གཉིས་ཀ་གསུངས་པའི་ཕྱིར་ཏེ། མདོ་ལས། རེག་བྱ་རྣམས་ནི་ཕྱིའི་སྐྱེ་མཆེད་ཡིན་ཏེ་
འབྱུང་བ་ཆེན་པོ་བཞི་དག་དང། འབྱུང་བ་ཆེན་པོ་བཞི་དག་རྒྱུར་བྱས་པ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འོ་ན། མདོ་ལས། གང་མིག་གི་ཤའི་གོང་བུ་ལ་སྲ་བ་འཁྲང་བར་གྱུར་བ་གང་ཡིན་པ་གསུངས་པ་མི་འཐད་
བ་ཐལ། མིག་འབྱུང་བ་མ་ཡིན་པའི་ཕྱིར་ན་མ་ཁྱབ་སྟེ། མིག་དང་ངོ་བོ་ཐ་མི་དད་པའི་ཤའི་གོང་བུ་ལ་དེ་སྐད་བཤད་ཙམ་ཡིན་པའི་ཕྱིར་རོ། །གསུམ་པ་འཆད་པར། གཟུགས་ཅན་བཅུ་ནི་བསགས་པའོ། །ཞེས་བྱུང། ཁམས་བཅོ་བརྒྱད་
ཆོས་ཅན། ཁྱོད་ལ་བསགས་མ་བསགས་ཀྱི་ཆ་གཉིས་ཡོད་དེ། གཟུགས་ཅན་བཅུ་རྡུལ་ཕར་རབ་འདུས་བས་ན་[?]པ་དང། སེམས་བདུན་ཆོས་ཁམས་དང་བརྒྱད་མ་བསགས་པ་ཡིན་པའི་ཕྱིར། མཐའ་དཔྱད་ན། མི་ཤེས་
པ་ཁ་ཅིག་ན་རེ། རྫས་རྡུལ་དང་བསགས་རྡུལ་གྱི་ཁྱད་པར་ཡོད་དེ། རྫས་རྡུལ་གཟུགས་ཀྱི་ཆུང་མཉམ་དང། བསགས་གྲས་རྡུལ་དེ་ལས་ཆེ་བའི་ཕྱིར་ཟེར་ན། འོ་ན། རྫུལ་རྫས་བརྒྱད་འདུས་ཞེས་པའི་རྫས་བརྒྱད་བོ་དི་རྡུལ་བརྒྱད་དུ་ཁས་ལེན་

[096B] རྫས་རྡུལ་ཡོད་པའི་ཕྱིར། འདོད་ན། འབྱུང་བཞི་རེ་རེའི་རྫས་ཙམ་གྱི་རྡུལ་དང་འབྱུང་འགྱུར་བཞི་རེ་རེ་ཙམ་གྱི་རྡུལ་ཡོད་པར་ཐལ། འདོད་པའི་ཕྱིར། འདོད་ན། སའི་རྫས་ཁོ་ནའི་རྡུལ་ཆོས་ཅན། རིལ་རིལ་དུ་མི་
གནས་པར་ཐལ། ཁྱོད་རལ་བོར་སྡུང་བའི་ཆུའི་རྫས་མེད་པའི་ཕྱིར། འཁོར་གསུམ། དེས་ལྷག་མ་གོ་གཞན་ཡང། དེ་མི་འཐད་པར་ཐལ། བསགས་རྡུལ་ཕྲ་རབ་དེ་གཟུགས་ཀྱི་ཆུང་མཐའ་ཡིན་པའི་ཕྱིར། དེར་ཐལ། རང་
འགྲེལ་ལས། ཐམས་ཅད་པས་ཕྲ་བའི་གཟུགས་ནི་བསགས་པའི་རྡུལ་ཕྲ་རབ་ཅེས་བྱ་སྟེ། དེ་ལས་ཆེས་ཆུང་བ་ནི་མི་མངོན་ནོ། །ཞེས་གསུངས་པའི་ཕྱིར། །བཞི་བ་འཆད་པར། གཅོད་བྱེད་བཅད་པར་བྱ་བ་ཉིད། །ནས། སྲེག་
དང་གཞལ་ལ་མི་མཐུན་སྨྲ། །ཞེས་བྱུང། ཤེས་བྱ་ཆོས་ཅན་ཁམས་བཅོ་བརྒྱད་ལས་གཅོད་བྱེད་དང་བཅད་བྱ་ཡིན་མིན་གྱི་ཁྱད་པར་ཡོད་དེ། གཅོད་བྱེད་སྟ་རེ་དང་བཅད་བྱ་ཤིང་ལ་སོགས་པ་དེ་དག་ཉིད་ནི་ཕྱི་རོལ་གྱི་ཁམས་
གཟུགས་དྲི་རོ་རེག་བྱ་བཞི་པོ་རྣམས་ལ་འཇོག་པ་གང་ཞིག་ཁམས་ལྷག་མ་བཅུ་བཞི་ལ་གཅོད་བྱེད་དང་བཅད་བྱ་བཞག་ཏུ་མེད་པའི་ཕྱིར། དང་པོ་གྲུབ་སྟེ། བསགས་པའི་རྒྱུན་འབྲེལ་བར་གནས་པའི་ཕྱིར། ཁྱབ་སྟེ། རྒྱུན་
འབྲེལ་བ་རྣམ་པར་ཕྱེ་བ་བཅད་པའི་དོན་ཡིན་པའི་ཕྱིར། གཉིས་པ་གྲུབ་སྟེ། སྒྲལ་རྒྱུན་མེད་ཅིང་ཕྱི་རོལ་ཞེས་པས་ནང་གི་ཁམས་བཅུ་གཉིས་མ་ཡིན་པར་གྲུབ་ཅིང་དེ་དག་ལ་གཅོད་བྱེད་དང་བཅད་བྱ་མེད་པའི་ཕྱིར། དེར་ཐལ། དབང་

[097A]༄༅། །པོ་ལྔ་འོད་ལྟར་དྭངས་ཤིང་ཐོགས་མེད་བརྒྱད་ནི་བསགས་པར་མི་གནས་པའི་ཕྱིར། བཅོ་བརྒྱད་ལས་སྲེག་བྱ་དང་འཇལ་བྱའི་ཁྱད་པར་ཡོད་དེ། གཅོད་བྱ་གཅོད་བྱེད་ཀྱི་ཁམས་བཞི་བཞག་པ་
བཞིན་དུ་སྲེག་བྱ་བུད་ཤིང་དང་འཇལ་བྱེད་སྲང་ཡང་ཕྱི་རོལ་གྱི་ཁམས་བཞི་ལ་འཇོག་པའི་ཕྱིར། སྲེག་བྱེད་དང་འཇལ་བྱེད་ལ་མི་མཐུན་པར་སྨྲ་སྟེ། ཁ་ཅིག་ན་རེ། སྲེག་པར་བྱེད་པ་མེ་དང་རྩི་དྲག་པོ་ལ་སོགས་པ་ཡིན་ཅིང་ཁམས་
བཞི་བོ་ཐལ་བར་འགྱུར་བས་བསྲེག་བྱ་ཡང་ཡིན་ལ་ལན་ཚ་སོགས་འཇལ་བར་བྱ་བ་ཡིན་པ་ནི་སྲང་མགོ་དམའ་བའི་རྒྱུ་ཡིན་པའི་ཕྱིར། བཞི་པོ་དེ་ཉིད་སྲེག་བྱེད་ཡང་ཡིན་ལ་འཇལ་བྱ་ཡང་ཡིན་ནོ། །ཞེས་ཟེར་ཅིང་ལ་ལ་ན་རེ་
[?]ཁོ་ན་སྲེག་བྱེད་དང་ལྕི་བ་ཁོ་ན་འཇལ་བྱེད་ཡིན་པར་སྨྲ་བའི་ཕྱིར། ལྔ་པ་བྱུང་སོགས་ཀྱི་སྒོ་ནས་དབྱེ་བ་ལ་བྱུང་མ་བྱུང་གི་སྒོ་ནས་དང། ཕྱི་ནང་གི་སྒྲོ་ནས་དང། རྟེན་བཅས་དེ་མཚུངས་སྒོ་ནས་དང། སྤང་བྱ་ཡིན་མིན་སྒོ་ནས་དབྱེ་བ་
དང་བཞི། དང་པོ་བྱུང་བ་སྤྱིར་བཤད་པ་དང། དབང་པོ་རྣམས་ཀྱིས་མཚུངས་བཤད་པ་གཉིས་ལས། དང་པོ་ལས། རྣམ་སྨིན་ལས་སྐྱེས་དང། རྒྱས་བྱུང་དང། རྒྱུ་མཐུན་ལས་བྱུང་བ་དང། རྫས་ལྡན་གྱི་ཁྱད་པར་
དང། སྐད་ཅིག་མའི་དབྱེ་བ་ལྔ་ལས། དང་པོ་འཆད་པར། རྣམ་པར་སྨིན་ལས་བྱུང་བ་དང། །ནང་གི་ལྔ། །ཞེས་བྱུང། མིག་སོགས་ནང་གི་དབང་པོ་ལྔ་ཆོས་ཅན། ཁྱོད་ལ་དགེ་མི་དགེའི་རྣམ་སྨིན་ལས་སྐྱེས་པ་ལྔ་

[097B] ངན་འགྲོའི་ཁྱོད་ལྔ་ནི་མི་དགེའི་དང་བདེ་འགྲོའི་ཁྱོད་ལྡན་ནི་དགེ་བ་ཟག་བཅས་ལས་བྱུང་བའི་ཕྱིར་རྣམ་སྨིན་སྐྱེས་ཀྱི་སྒྲ་དོན་གཉིས་ཡོད་དེ། རྣམ་སྨིན་གྱི་རྒྱུ་ལས་སྐྱེས་པས་ན་དེ་ལྟར་དང། རྣམ་པར་སྨིན་
ཟིན་ལས་སྐྱེས་པས་རྣམ་སྨིན་སྐྱེས་ཞེས་བཤད་པའི་ཕྱིར། །གཉིས་པ་འཆད་པར། རྒྱས་ལས་བྱུང་བ་ནང་གི་ལྔ། །ཞེས་བྱུང་[?]མིག་སོགས་ལྔ་ཆོས་ཅན། རྒྱས་པ་ལས་བྱུང་བ་ཡིན་ཏེ། ཟས་དང་ཁྲུས་སྐུ་མཉེ་སོགས་
ལེགས་སྤྱད་དང། གཉིད་དང་ཏིང་ངེ་འཛིན་གྱི་ཁྱད་པར་དག་གིས་ཁྱོད་རྒྱས། དེས་དབང་རྟེན་ཁོག་པ་རྒྱས་པར་བྱས་པའི་ཕྱིར་མིག་སོགས་རང་རང་གི་རིགས་འདྲ་སྔ་མ་ལས་བྱུང་བ་རྒྱུ་མཐུན་ལས་བྱུང་ཡང་བྱུང་བ་གཉིས་གང་
རུང་མ་ཡིན་པའི་རྒྱུ་མཐུན་ལས་བྱུང་བ་མེད་དེ། རང་འགྲེལ་ལས་རྒྱུ་མཐུན་བ་ལས་བྱུང་བ་ནི་མེད་དེ། དེ་དག་ལ་མ་གཏོགས་པ་རྒྱུ་མཐུན་པ་མེད་པའི་ཕྱིར། ཞེས་གསུངས་པའི་ཕྱིར་དང། དེ་ལྟ་མ་ཡིན་ན། རང་འགྲེལ་
ལས༑ སྡུག་བསྔལ་ལ་ཆོས་ཤེས་པའི་བཟོད་པའི་ཚོགས་ཀྱི་སྐད་ཅིག་དང་པོ་མ་གཏོགས་པའི་འདུས་བྱས་གཞན་ནི་རྒྱུ་མཐུན་ལས་མ་བྱུང་བའི་འགའ་ཡང་མེད་དེ། ཞེས་གསུངས་པ་དང་འགལ་བའི་ཕྱིར། ཤེས་བྱ་ཆོས་ཅན། སྒྲ་
ནི་མགུལ་བ་སོགས་ཀྱི་འབྱུང་བ་ཆེན་པོ་རྒྱས་པ་དང་ཐ་མི་དད་པ་ནི་རྒྱས་བྱུང་དང། རྒྱུ་མཐུན་གྱི་འབྱུང་བ་དང་ཐ་མི་དད་པར་འདུག་པ་ལྟ་བུའི་རྒྱུ་མཐུན་ལས་བྱུང་བ་གཉིས་ཡོད་ཀྱང་རྣམ་སྨིན་ལས་སྐྱེས་པ་མེད་དེ། འདོད་དགུར་

[098A]༄༅། །སྒྲ་བྱུང་ཆོག་པའི་ཕྱིར། གསུམ་པ་འཆད་པར། རྒྱུ་མཐུན་ལས་བྱུང་རྣམ་སྨིན་སྐྱེས། །ཐོག་པ་མེད་བརྒྱད་དག་གཞན་རྣམ་གསུམ། །ཞེས་བྱུང། ཐོག་མེད་རྣམ་ཤེས་བདུན་དང་
སེམས་བྱུང་དང་བརྒྱད་ཆོས་ཅན། རྒྱུ་མཐུན་ལས་བྱུང་བ་དང་རྣམ་སྨིན་སྐྱེས་ཡིན་ཏེ། སྐལ་མཉམ་ཀུན་འགྲོའི་རྒྱུ་ལས་བྱུང་བ་ནི་རྒྱུ་མཐུན་ལས་བྱུང་བ་དང། རྣམ་སྨིན་གྱི་རྒྱུ་ལས་བྱུང་བ་ནི་རྣམ་སྨིན་སྐྱེས་ཡིན་པའི་
ཕྱི༑ [?]གཏོགས་པ་པའི་གཞན་བཞི་ཆོས་ཅན། བྱུང་བ་གསུམ་ཀ་ཡོང་དེ། རྒྱས་བྱུང་གི་ཚོགས་པར་ཡོད་བརྒྱས་བྱུང་དང། རྣམ་སྨིན་སྐྱེས་ཀྱི་ཚོགས་པར་ཡོད་པ་རྣམ་སྨིན་སྐྱེས་དང། རྒྱུད་ཀྱིས་མ་བསྡུས་པ་
རྣམས་རྒྱུས་ཐུན་ལས་བྱུང་པ་ཡིན་པའི་ཕྱིར། །བཞི་བ་ནི། རྫས་དང་ལྡན་ཅིག། །ཅེས་བྱུང། བཅོ་བརྒྱད་ཀྱི་ནང་ནས་ཆོས་ཁམས་ཀྱི་ཕྱོགས་གཅིག་འདུས་མ་བྱས་གཅིག་བུ་ཆོས་ཅན། རྟག་ཅིང་བརྟན་པའི་རྫས་ལྡན་
གྱི་ཁམས་ཡིན་ཏེ། བཅོ་བརྒྱད་ནང་ནས་ཁྱོད་འདུས་མ་ཡིན་གྱི་ཁྱོད་ལས་གཞན་པའི་ཕྱེད་དང་བཅོ་བརྒྱད་འདུས་བྱས་ཡིན་པའི་ཕྱིར་དེས་འདི་གཅིག་པུ་རྒྱུ་གསུམ་གང་ལས་ཡང་མ་བྱུང་བར་བཤད་པ་ཡིན་ཏེ། འདུས་
མ་བྱས་གསུམ་འདོད་པ་ཡང་རྒྱུ་མཚན་འདི་ཡིན་པའི་ཕྱིར་ཏེ། རང་འགྲེལ་ལས། སྔས་དང་ལྔ་ནས་རྣམས་ནི་དུ། ཞེས་གསུངས་པའི་ཕྱིར། ལྔ་བ་འཆད་པར། ཐ་མ་གསུམ། །སྐད་ཅིག་མ་སྟེ། ཞེས་བྱུང། སྡུག་

[098B]ཤེས་ཀྱི་ཁམས་ཏེ་ཐ་མ་སྐད་ཅིག་མ་གཅིག་ཆོས་ཅན། རྒྱུ་མཐུན་ལས་བྱུང་བ་མ་ཡིན་ཏེ། ཁྱོད་ཟག་མེད་གང་ཞིག་རང་གི་ཟག་མེད་ཀྱི་སྐལ་མཉམ་གྱི་ཁམས་སྔོན་
དུ་ན་སོང་བའི་ཕྱིར། དེས་ན་ཤུགས་ལ་ཁམས་ལྷག་མའི་འདུས་བྱས་ལ་རྒྱུ་མཐུན་ལས་བྱུང་བས་ཁྱབ་པར་བསྟན་ཏེ། རང་འགྲེལ་ལས་འདུས་བྱས་གཞན་ནི་རྒྱུ་མཐུན་ལས་མ་གྱུར་བ་འགའ་ཡང་མེད་དོ་།ཞེས་གསུངས་པའི་
ཕྱིར༑ འདི། རྒྱུ་མཐུན་ལས་བྱུང་རྣམ་སྨིན་སྐྱེས། །ཐོག་པ་མེད་བརྒྱད། ཅེས་པའི་དམིགས་བསལ་ཡིན་པས། རིན་ཆེན་འདྲེན་པའི་ཤིང་རྟ་ལས། མ་བྱུང་བ་དམིགས་ཀྱིས་བསལ་བ་གསུངས་ལ་འདིར་ནི་སྐད་ཅིག་མ་ནི་དུ་ཞེས་བྱུང་
བ་དང་མཐུན་པར་ས་བཅད་བྱས་པས་མི་འགལ་བར་ཤེས་པར་གྱིས་སྨྲས་པ། དགེ་བའི་རྣམ་སྨིན་སྐྱེས་ཀྱི་ཨ་མྲའི་ཚལ། །སྲུང་བྱེད་རྒྱས་བྱུང་སྨིག་ཚེར་རླབས་བསྐོར། །རྒྱུ་མཐུན་སྨིན་དང་མ་སྨིན་སོ་སོའི་ཁམས། །རང་རྒྱུའི་
རྗེས་འགྲོའི་རོ་ནུས་མྱང་འདི་རྨད། །ལས་འབྲས་ཞིབ་ཞིབ་ཕྱོགས་འགའ་འང་མ་ཐོང་ཡང། །མིག་བསྒྲད་ཏུར་ཏུར་གཅེར་མཐོད་རྦད་ཁམས་ཅན། །བླུན་པོ་ཧྲིག་ཧྲིག་མིག་ལྡན་ཅེ་རེ་ལོང། །ཁྱོད་ནི་ལྷབ་ལྷབ་དམྱལ་བར་སྲེགས་
དོགས་སྐྲགས། །ཅེས་པ་འང་བར་སྐབས་ཀྱི་ཚིགས་སུ་བཅད་པའོ།།།།གསུམ་པ་ཐོབ་ཚུལ་འཆད་པར། མིག་དང་ནི། །རྣམ་ཤེས་ཁམས་དག་སོ་སོ་དང། །ལྷན་ཅིག་ཏུ་ཡང་འཐོབ་པ་ཡོད། །ཅེས་བྱུང། ཤེས་

[099A]༄༅། །བྱ་ཆོས་ཅན། མིག་དང་མིག་ཤེས་དང་ཚུལ་དང་ལྡན་ཚུལ་ལ་བཞི་བཞི་སོགས་དུ་མ་ཡོད་དེ། དེ་རེ་རེ་ལ་ཐོབ་ཚུལ་བཞི་དང་ལྡན་ཚུལ་བཞི་ཡོད་པའི་ཕྱིར། དང་པོ་ཐོབ་ཚུལ་བཞི་ཡོད་དེ། སོ་
སོར་མིག་སྔར་མ་ཐོབ་པ་ལས་ཐོབ་ལ་མིག་ཤེས་དེ་ལྟར་མིན་པ་དང། མིག་ཤེས་མ་ཐོབ་པ་ལས་ཐོབ་ལ་མིག་དེ་ལྟར་མི་ཐོབ་པ་གཉིས་དང། དེ་གཉིས་ལྷན་ཅིག་ཐོབ་པ་དང་ཡང་སྒྲས་དེ་གཉིས་མ་ཐོབ་པ་དང་བཞི་ཡོད་པའི་
ཕྱིར༑ དང་པོ་ཡོད་དེ། འདོད་ཁམས་ན་རིམ་གྱིས་དབང་པོ་ཐོབ་མ་ཐག་པ་དང། གཟུགས་མེད་ནས་འཕོས་ནས་བསམ་གཏན་གཉིས་པ་ཡན་ཆད་དུ་སྐྱེས་པ་ལྟ་བུ་ཡིན་པའི་ཕྱིར་ཏེ། གང་སྤེལ་ལས། དེའི་ཕྱིར་གང་གི་
ཚེ་མིག་གི་དབང་པོ་ཐོབ་པ་དེའི་ཚེ་མིག་གི་ཁམས་ཁོ་ན་དང་མི་ལྡན་པ་ཐོབ་ཀྱི་མིག་གི་རྣམ་པར་ཤེས་པའི་ཁམས་དང་མ་ཡིན་ཏེ་སྔར་ཁོ་ནས་ལྡན་ཟིན་པའི་ཕྱིར། ཞེས་གསུངས་པའི་ཕྱིར། བར་དོ་ནས་ཀྱང་རྣམ་ཤེས་ཐོབ་
པའོ༑ ༑གཉིས་པ་ཡོད་དེ། གཟུགས་མེད་ནས་བསམ་གཏན་གཉིས་པ་ལ་སོགས་པར་སྐྱེས་ནས་མིག་ཤེས་མངོན་དུ་བྱེད་པ་དང། བསམ་གཏན་གཉིས་པ་སོགས་ནས་འོག་མར་སྐྱེ་ཚེ་ལྟ་བུ་ཡིན་པའི་ཕྱིར། དེའི་ཚེ་
མིག་ཤེས་གསར་ཐོབ་དང་མིག་ནི་ལྟར་ནས་ལྡན་པའི་ཕྱིར་ཏེ། གང་སྤེལ་ལས། དེའི་ཚེ་མིག་གི་རྣམ་པར་ཤེས་པའི་ཁམས་དང་མི་ལྡན་པ་ཐོབ་ཀྱི་མིག་གི་ཁམས་དང་མི་ལྡན་པ་ཡོད་པ་མིན་ཏེ། དེ་དག་ནི་དབང་པོ་མ་

[099B] ཞེས་སོ། །གསུམ་པ་ཡོད་དེ། གཟུགས་མེད་ནས་འདོད་ཁམས་དང་ཚངས་པའི་འཇིག་རྟེན་དུ་སྐྱེ་བའི་ཚེ་བར་དོའི་དུས་མིག་དང་མིག་ཤེས་ལྷན་ཅིག་ཐོབ་པའི་ཕྱིར། བཞི་བ་ཡོད་དེ། ཁམས་འོག་
མ་གཉིས་ལས་གཟུགས་མེད་དུ་སྐྱེས་པ་དང་གཟུགས་མེད་ནས་གཟུགས་མེད་དུ་སྐྱེས་བ་ལྟ་བུ་ཡིན་པའི་ཕྱིར། ལྔ་ཚུལ་བཞི་ཡོད་དེ། མིག་དང་ལྡན་ལ་མིག་ཤེས་མི་ལྡན་པ་དང། མིག་མི་ལྡན་ལ་མིག་ཤེས་ལྡན་
བ་དང༑ གཉིས་ཀ་ལྡན་པ་དང། གཉིས་ཀ་མི་ལྡན་པ་བཞི་ཡོད་པའི་ཕྱིར། དང་པོ་ཡོད་དེ། བསམ་གཏན་ཕྱི་མ་གསུམ་དུ་སྐྱེས་ལ་མིག་ཤེས་མངོན་དུ་མི་བྱེད་དང་དེ་ཡིན་པའི་ཕྱིར། གཉིས་པ་ཡོད་དེ་འདོད་ཁམས་
སུ་མིག་མ་ཐོབ་པ་དམུས་ལོང་དམ་མེར་མེར་ལྟ་བུ་དང། མིག་ཉམས་པའི་མིའི་རྒྱུད་ལ་རྣམ་ཤེས་སྔར་བར་དོའི་དུས་ནས་ལྡན་ཟིན་ཅིང་མ་འོངས་པ་དང་ལྡན་པའི་ཕྱིར་ཏེ། གང་སྤེལ་ལས། དེ་ནི་མིག་གི་རྣམ་པར་ཤེས་པ་མ་
འོངས་པ་ཁོ་ན་དང་ལྡན་གྱི་མིག་གི་ཁམས་དང་ནི་མ་ཡིན་ནོ་།ཞེས་གསུངས་པའི་ཕྱིར། གསུམ་པ་ཡོད་དེ། གང་སྤེལ་ལས། གསུམ་པ་ནི་འདོད་པའི་ཁམས་ན་མིག་ཐོབ་པ་དང་མཉམས་པ་དང་ཞེས་བྱ་བ་ནི་གཉིས་ཀ་དང་ལྡན་པའོ།།
ཞེས་གསུངས་པའི་ཕྱིར། བཞི་བ་སྔར་ལྟར་རོ། །མིག་དང་མིག་ཤེས་ཡུལ་གསུམ་ལས་མཚུངས་ལྡན་ནས་བཤད་དོ། །གཉིས་པ་ཕྱི་ནང་གི་སྒོ་ནས་འཆད་པར། ནང་གི་བཅུ་གཉིས་གཟུགས་ལ་སོགས། །མ་གཏོགས་

[100A]༄༅། །ཞེས་བྱུང། བཅོ་བརྒྱད་ལས་ཕྱི་ནང་གི་ཁྱད་པར་ཡོད་དེ། ནང་གི་ཁམས་རྟེན་དབང་པོ་དྲུག་དང་བརྟེན་པ་རྣམ་ཤེས་དྲུག་དང་བཅུ་གཉིས་ཡིན་ལ། ཕྱིའི་ཁམས་ནི་བཅུ་གཉིས་པོ་དེར་མ་གཏོགས་
པའི་གཟུགས་སོགས་ཡུལ་དྲུག་ཡིན་པའི་ཕྱིར། ཁོ་ན་རེ། བདག་མེད་ན་ཕྱི་ནང་ཇི་ལྟར་ཞེ་ན། ལས་འབྲས་ལ་སྤྱོད་པའི་བདག་ཡོད་དེ་སེམས་ནི་ངར་འཛིན་གྱི་ང་ཞེས་འཛིན་པའི་དམིགས་རྐྱེན་རྐྱེན་ཡིན་པའི་ཕྱིར། ཁྱབ་སྟེ་
བཅོམ་ལྡན་འདས་ཀྱིས་སེམས་ལ་བདག་གི་ཐ་སྙད་གདགས་པའི་ཕྱིར་ཏེ། མདོ་ལས། མཁས་པ་བདག་ཉིད་ཤིན་ཏུ་ནི། །དུལ་བའི་མཐོ་རིས་ཐོབ་པར་འགྱུར། །ཞེས་དང། མདོ་གཞན་ལས་ཀྱང། སེམས་དུལ་བ་ནི་
ལེགས་པ་སྟེ། སེམས་དུལ་བ་ནི་བདེ་བ་འདྲེན། །ཞེས་གསུངས་པའི་ཕྱིར། རང་འགྲེལ་ལས་ཀྱང། སེམས་ནི་ངར་འཛིན་པའི་རྟེན་ཡིན་པའི་ཕྱིར་བདག་ཅེས་ཉེ་བར་འདོགས་ཏེ། ཞེས་དང། སེམས་བདག་ཏུ་གྱུར་པའི་
ཞེས་གསུངས་པའི་ཕྱིར། གསུམ་པ་རྟེན་བཅས་དེ་མཚུངས་ཀྱི་སྒོ་ནས་དབྱེ་བ་ནི། ཆོས་ཞེས་བྱ་བ་ནི། །རྟེན་པ་དང་བཅས་ལྷག་མ་ནི་།དེ་དང་མཚུངས་པ་དག་ཀྱང་ཡིན། །གང་ཞིག་རང་གི་ལས་མི་བྱེད། །ཅེས་བྱུང། ཆོས་
ཞེས་བྱ་བའི་ཁམས་ནི་ཆོས་ཅན། གཅིག་ཏུ་རྟེན་བཅས་ཡིན་ཏེ། ཁྱོད་ལ་བརྟེན་ནས་རྣམ་ཤེས་སྦྱིར་ཞེ་ན་བཅས། སྐྱེ་བའི་ཆོས་ཅན་གང་རུང་ཡིན་པའི་ཕྱིར། དེར་ཐལ། རང་ལ་དམིགས་ནས་རྣམ་པར་ཤེས་པ་མཐའ་ཡས་

[100B][?]འཆད་པའི་ཕྱིར། ཤེས་བྱ་ཆོས་ཅན། ཁམས་བཅོ་བརྒྱད་ཀྱི་ལྷག་མ་རྣམས་ལ་རྟེན་བཅས་དང་དེ་མཚུངས་གཉིས་ཀ་ཡོད་དེ། དེ་ལ་རང་གི་ལས་བྱེད་མི་བྱེད་གཉིས་ཡོད་པའི་ཕྱིར་
ཁྱབ་སྟེ། ཁམས་གང་ཞིག་རང་གི་ལས་བྱེད་མཁན་བཅས་དང། དེ་གང་ཞིག་ལས་མི་བྱེད་པ་རྟེན་མཚུངས་ཡིན་པའི་ཕྱིར། རང་གི་ལས་བྱེད་པའི་དོན་ནི་ཡུལ་དབང་རྣམ་ཤེས་གསུམ་པན་ཚུན་བརྟེན་པའམ་འཕྲད་པར་བྱེད་པ་ལ་
བརྟེན་པ་དེ་ཡིན་པའི་ཕྱིར་ཏེ། དཔེར་ན་དབང་པོ་མིག་གིས་ལྟ་བ་རྣ་བས་ཉན་པ་སོགས་དང་རྣམ་ཤེས་ཀྱིས་རྣམ་པར་ཤེས་པ་དང་ཡུལ་རྣམས་ཀྱིས་དེ་དག་གི་ཡུལ་དུ་གཏོང་པ་ལྟ་བུ་ཡིན་པའི་ཕྱིར་ཏེ། གང་སྤེལ་ལས། དཔེར་ན་མིག་
གི་དབང་པོའི་བྱེད་པ་ལྟ་བ་ཡིན་པ་དང་རྣམ་པར་ཤེས་པས་རྣམ་པར་ཤེས་པ་དང་གཟུགས་གྱི་དེ་དག་གི་ཡུལ་གྱི་ངོ་བོར་གནས་པ་ལྟ་བུ། ཞེས་གསུངས་པའི་ཕྱིར། འདི་ལ་ཁ་ཆེ་བ་དང་ནུབ་ཕྱོགས་པའི་ལུགས་ཀྱང་ཐེག་ཆེན་དང་མི་མཐུན་
ཀྱང་མ་སྤྲོས་སོ། །བཞི་བ་སྤང་བྱ་ཡིན་མིན་གྱི་ཁྱད་པར་འཆད་པར། བཅུ་ནི་སྒོམ་པའི་སྤང་བྱ་ཡིན། །ལྔ་ཡང། ནས། གཟུགས་མིན་དྲུག་པ་མིན་སྐྱེས་མིན། །ཞེས་བྱུང། གཟུགས་ཅན་བཅུ་ཆོས་ཅན། སྒོམ་སྦང་
ཡིན་ཏེ། སྤང་བྱ་གང་ཞིག་མཐོང་སྤང་མ་ཡིན་པའི་ཕྱིར་དབང་ཤེས་ལྔ་ཡང་དེ་ལྟར་སྒྲུབ་པོ། ཁམས་ཐ་མ་གསུམ་ནི་ཆོས་ཅན། རྣམ་པ་གསུམ་ཡོད་དེ། ཕྲ་རྒྱས་བརྒྱད་ཅུ་རྩ་བརྒྱད་མཚུངས་ལྡན་དང་བཅས་པ་དང་རྗེས་འབྲང་

[101A]༄༅། །ཐོབ་པ་དང་བཅས་པ་མཐོང་སྤང་དང། ཟག་བཅས་ལྷག་མ་སྒོམ་སྤང་དང། ཟག་མེད་སྤང་བྱ་མ་ཡིན་པའི་ཕྱིར། དེ་ལ་གནས་མ་བུ་བ་རྣམས་ན་རེ། སོ་སོ་སྐྱེ་བོ་དང་ངན་སོང་བའི་
ལུས་ངག་གི་ལས་ཆོས་ཅན། མཐོང་སྤང་ཡིན་པར་ཐལ། མཐོང་ལམ་སྐྱེས་པ་ན་འགག་པའི་ཕྱིར་ཏེ། མདོ་ལས། རྒྱུན་དུ་ཞུགས་པས་ངན་སོང་གི་འགྲོ་བ་འགགས་སོ། །ཞེས་དང། རྒྱུན་ཏུ་ཞུགས་པ་
ལོག་པར་མི་ལྟུང་བའི་ཆོས་ཅན་ནོ། །ཞེས་གསུངས་པའི་ཕྱིར་ཟེར་སོ་སོ་སྐྱེ་བོ་ཆོས་ཅན། མཐོང་སྤང་མ་ཡིན་པར་ཐལ། ཉོན་མོངས་ཅན་མ་ཡིན་པའི་ཕྱིར། དེར་ཐལ། མ་སྒྲིབ་ལུང་མ་བསྟན་
ཡིན་པའི་ཕྱིར། དེར་ཐལ། འདོད་ཆགས་དང་བྲལ་བའི་སོ་སྐྱེ་ཡང་ཡོད་པས་ཉོན་མོངས་ཅན་མ་ཡིན་ཅིང། དགེ་རྩ་ཆད་པའི་དེ་ཡོད་པས་དགེ་བ་ཡང་མ་ཡིན་པས་ལུང་མ་བསྟན་ཡིན་པའི་ཕྱིར་ཏེ། རང་འགྲེལ་ལས་
སོ་སོ་སྐྱེ་བོ་ཉིད་ནི་ཉོན་མོངས་ཅན་མ་ཡིན་པའི་ལུང་དུ་མ་བསྟན་པ་ཡིན་ཏེ། ཞེས་སོགས་གསུངས་པའི་ཕྱིར། རན་སོང་བའི་ལུས་དག་གི་ལས་ཆོས་ཅན། ཉོན་མོངས་ཅན་ཡིན་ཀྱང་མཐོང་སྤང་མ་ཡིན་པར་ཐལ། བདེན་པ་
པར་ངོས་བརྒྱུད་གང་གི་ཡང་ལོག་ཞུགས་མ་ཡིན་པའི་ཕྱིར། དེར་ཐལ། དྲུག་པ་ཡིད་ཤེས་མ་ཡིན་པའི་ཕྱིར་ཏེ། ཡིད་ཀྱི་སྐྱེ་མཆེད་མ་ཡིན་པའི་དབང་པོ་ལས་སྐྱེས་པའི་གཟུགས་དང་དབང་ཤེས་གང་རུང་ཡིན་

[101B] སྐབས་འདིའི་བྲལ་བ་དང་སྦངས་བ་ལ་ཁྱད་པར་ཡོད་དེ། དུས་སོགས་ཅུང་ཟད་ཅིག་བྲལ་བ་ནི་བྲལ་བ་དང། རབ་ཏུ་བྲལ་བ་ནི་སྤངས་པ་ཡིན་པའི་ཕྱིར། གང་སྤེལ་ལས་སོ། །དྲུག་པ་ལྟ་སོགས་
ཀྱི་སྒོ་ནས་དབྱེ་བ་ལ། ལྟ་བ་ཡིན་མིན་སྒོས་དང། རྣམ་ཤེས་ཡུལ་དུ་བྱུར་ཚུལ་གྱི་སྒོས་དང། རྟག་མི་རྟག་གི་སྒོས་དང། དབང་པོ་ཡིན་མིན་གྱི་སྒོ་ནས་དབྱེ་བ་དང་བཞི། དང་པོ་ལ་ལྟ་བའི་དབྱེ་བ་དང། མིག་
ལྟ་བར་སྒྲུབ་བ་དང། དབང་བོའི་ཁྱད་ཆོས་དང་གསུམ། དང་པོ་འཆད་པར། མིག་དང་ཆེས་ཀྱི་ཁམས་ཕྱོགས་ནི། །ལྟ་བ་ཡིན་ཏེ་རྣམ་པ་བརྒྱད། །ནས། ལྟ་ཡིན། །ཞེས་བྱུང། ཤེས་བྱ་ཆོས་ཅན་
བཅོ་བརྒྱད་ལས་ལྟ་བ་དང་ལྟ་མིན་གྱི་ཆ་གཉིས་ཡོད་དེ། མིག་དང་འཇིག་ལྟ་མཐར་ལྟ་ལོག་ལྟ་གསུམ་དང་ལྟ་བ་མཆོག་འཛིན་དང་ཚུལ་ཁྲིམས་བརྟུལ་ཞུགས་མཆོག་འཛིན་གཉིས་སྟེ་ལྟ་བ་ལྔ་དང་
འཇིག་རྟེན་པའི་ཡང་དག་པའི་ལྟ་བ་དང་སློབ་པའི་ལྟ་བ་དང་མི་སློབ་པའི་ལྟ་བ་སྟེ་ཆོས་ཀྱི་ཁམས་ཀྱི་ཕྱོགས་གཅིག་ཏུ་བསྡུས་པའི་ལྟ་བ་རྣམ་པ་བརྒྱད་པོ་འདི་དག་ལྟ་བ་ཡིན་ལ། ལྷག་མ་བཅུ་བདུན་པོ་རྣམས་ལྟ་བ་མ་ཡིན་པའི་ཕྱིར། ཡིད་ཤེས་ཁ་
ན་དང་མཚུངས་ལྡན་ལ་འཇིག་རྟེན་བའི་ཡང་དག་པའི་ལྟ་བ་འཇོག་ཀྱང་དབང་པོའི་རྣམ་ཤེས་ལྔ་དང་མཚུངས་ལྡན་གྱི་བློ་ཤེས་རབ་ཆོས་ཅན། འཇིག་རྟེན་པའི་ཡང་དག་པའི་ལྟ་བ་མ་ཡིན་ཏེ། ངེས་རྟོག་མིང་དོན་

[102A]༄༅། །འཛིན་པའི་རྟོག་མེད་ཡིན་པའི་ཕྱིར། །གཉིས་པ་འཆད་བར། མིག་གིས་གཟུགས་རྣམས་མཐོང་རྟེན་བཅས། །ནས། གསལ་བར་མཐོང་ཕྱིར་རོ། །ཞེས་བྱུང། མིག་
ཆོས་ཅན། ལྟ་བ་ཡིན་ཏེ། །གཟུགས་ལ་ལྟ་བྱེད་ཡིན་པའི་ཕྱིར། དེར་ཐལ། མིག་གིས་གཟུགས་རྣམས་མཐོང་བའི་ཕྱིར། འོ་ན་སེམས་གཞན་དུ་ཞུགས་པའམ་སྙོམས་པར་འཇུག་པའི་མིག་
གིས་ཀྱང་མཐོང་བར་ཐལ། འདོད་པའི་ཕྱིར་ན་མ་ཁྱབ་སྟེ། མིག་ལ་རྟེན་བཅས་དང་དེ་མཚུངས་གཉིས་ཀྱི་ནང་ནས་རྟེན་བཅས་ཁོ་ནས་མཐོང་སྟེ། མིག་གིས་གཟུགས་མཐོང་བའི་གྲོགས་སུ་རྣམ་ཤེས་དེས་བར་དགོས་
པའི་ཕྱིར་རོ། །འོན་མིག་ལ་བརྟེན་པའི་རྣམ་ཤེས་ཁོ་ནས་མཐོང་བར་འགྱུར་རམ་ཞེན། ཤེས་བྱ་ཆོས་ཅན། དེ་ལ་བརྟེན་བའི་རྣམ་ཤེས་ཁོ་ནས་མཐོང་བ་ནམ་ཡིན་ཏེ། གང་གི་ཕྱིར་ན་དེ་ལྟན་རྣམ་ཤེས་
ནི་ཐོགས་མེད་ཡིན་པས་བར་དུ་ཆོད་པའི་གཟུགས་ཡང་མཐོང་དགོས་པ་ལ་མཐོང་བམ་ཡིན་པའི་ཕྱིར་རོ། །ལོ་ནི་སློབ་དཔོན་དང་མདོ་སྡེ་བ་མ་རངས་པའི་ཚིག་ཡིན་ཏེ། མིག་ཐོགས་བཅས་ཡིན་པས་མི་མཐོང་ན་
མཆིང་བུ་དང་ལྷང་ཚེར་དང་ཤེལ་དང་ཆུ་དག་གིས་བར་དུ་ཆོད་པ་ཡང་མི་མཐོང་བར་ཐལ་བའི་སྐྱོན་འཇུག་པའི་ཕྱིར། དེས་ན་ཐོགས་བཅས་ཙམ་གྱིས་མ་ཡིན་པར་ཐལ། གང་སྣང་ལེག་གས་མེད་ན་བར་དུ་

[102B]སྐྱེ་བས་མི་མཐོང་ཞེས་བཤད་དགོས་པའི་ཕྱིར་གསུངས་སོ། །ཁ་ཆེ་བྱེ་སྨྲས་མིག་གིས་མཐོང་རྣ་བས་ཐོས་སྣས་ཚོར་བ་སོགས་འདོད། འོན་ཡུལ་མིག་གཅིག་
གིས་མཐོང་དམ་གཉིས་ཀྱིས་མཐོང་ཞེན། ཆོས་མངོན་བ་ན་རེ། དེ་ལ་ངེས་པ་མེད་དེ་ཡུལ་དེ་ནི་མིག་ནི་གཉིས་ཀ་དག་གིས་ཀྱང་མཐོང་བའི་ཕྱིར། གཅིག་གིས་པ་ལྟས་པ་ལས་གཉིས་གྱིས་བལྟས་བ་གསལ་བར་
མཐོང་བའི་ཕྱིར། འོ་ན་རྣམ་ཤེས་གཉིས་བརྟེན་པར་འགྱུར་ཞེ་ན་མི་འགྱུར་ཏེ། རྟེན་དབང་པོ་སོ་སོར་ཆད་ཀྱང་རྣམ་ཤེས་དེ་ལྟར་མི་དགོས་པའི་ཕྱིར་ཏེ། དེ་ཡུལ་ན་མི་གནས་པའི་ཕྱིར། གསུམ་པ་ཁྱད་ཆོས་ལ། དབང་
སོ་ཡུལ་སྤྱོད་ཚུལ་དང། དབང་པོའི་རྟེན་དུ་གྱུར་ཚུལ་དང། ས་གར་གཏོགས་ཚུལ་དང་གསུམ་ལས། དང་བོ་འཆད་པར། མིག་དང་ཡིད་དང་རྣ་བ་ནི། །ཡུལ་དང་མ་ཕྲད་གསུམ་གཞན་དུ། །ནས། ཡུལ་ནི་མཉམ་
པ་འཛིན་པར་འདོད། །ཅེས་བྱུང། མིག་དང་ཡིད་དང་རྣ་བ་གསུམ་ནི་ཆོས་ཅན། ཡུལ་དང་མ་ཕྲད་པར་འཛིན་ཏེ། མིག་ཤེས་ཀྱིས་ཐག་རང་བོ་ནས་གཟུགས་མཐོང། །རྣ་བས་དེ་ལྟར་སྒྲ་ཐོས། །ཡིད་ཀྱིས་
དུས་གསུམ་ཀ་ཡུལ་དུ་བྱེད་པའི་ཕྱིར། ཤེས་བྱ་ཆོས་ཅན། སྣ་ལྕེ་ལུས་གསུམ་གྱིས་དེ་ལས་གཞན་དུ་ཡུལ་དང་ཕྲད་ནས་འཛིན་པ་ཡིན་ཏེ་སྣ་ལྕེ་ལུས་གསུམ་གྱིས་ནི་རང་དང་ཆེ་ཆུང་མཉམ་པའི་ཡུལ་འཛིན་

[103A]༄༅། །པར་འདོད་པའི་ཕྱིར། །དེར་ཐལ། ལྕེ་དབང་གིས་རང་གི་རྔུལ་དང་མཉམ་པའི་རོའི་རྡུལ་འཛིན་པ་བཞིན་དུ་གཞན་གཉིས་ཀྱིས་ཀྱང་ཡིན་པའི་ཕྱིར། མིག་རྣ་བའི་ཡུལ་ཆེ་ཆུང་
མ་ངེས། རེ་འགའ་ཆེ་བ་རི་སོགས་དང། རེས་འགའ་སྐྲ་རྩེ་སོགས་འཛིན་པའི་ཕྱིར། །གཉིས་པ་འཆད་བར། ཐ་མའི་རྟེན་འདས་ལྔ་རྣམས་ཀྱི། །ནས། དེ་དག་གིས་ནི་རྣམ་ཤེས་བསྟན། །
ཞེས་བྱུང། ཐམ་ཡིད་ཀྱི་རྣམ་ཤེས་ཆོས་ཅན། ཁྱོད་ཀྱི་རྟེན་དུས་གསུམ་ག་མེད་དེ། ཁྱོད་ཀྱི་རྟེན་རང་དུས་ནས་འདས་པའི་ཡིད་ཁོ་ན་ཡིན་པའི་ཕྱིར། ཤེས་བྱ་ཆོས་ཅན། དབང་པོའི་རྣམ་ཤེས་ཀྱི་རྟེན་
འདས་པ་དང་ད་ལྟར་བ་གཉིས་ཡོད་དེ། རང་དུས་ན་འདས་པ་ཡོད་པར་མ་ཟད་ལྷན་ཅིག་སྐྱེས་པའི་མིག་ཤེས་ཀྱི་རྟེན་མིག་ཡིན་པ་ནས། ལུས་ཤེས་ཀྱི་རྟེན་ལུས་ཡིན་པའི་བར་ཡིན་པའི་ཕྱིར། འདིར་མུ་བཞི་ཡོད་
དོ༑ ༑ཤེས་བྱ་ཆོས་ཅན། མིག་སོགས་ཀྱི་རྣམ་ཤེས་ཡུལ་དབང་གཉིས་ཀ་ལ་རག་ལས་ཀྱང་མིག་སོགས་དབང་པོ་ལྔ་ལ་རྟེན་བྱེད་པའི་རྒྱུ་མཚན་ཡོད་དེ། དབང་པོ་ལྔ་གསལ་མི་གསལ་དུ་གྱུར་
པས་དེ་ལ་བརྟེན་པའི་རྣམ་ཤེས་ཡང་གསལ་མི་གསལ་དུ་འགྱུར་བ་ཡིན་པའི་ཕྱིར། ཤེས་བྱ་ཆོས་ཅན། དབང་པོའི་རྣམ་ཤེས་ལྔ་ལ་ཡུལ་ལྔའི་སྒོ་ནས་མིང་མི་འདོགས་པར་མིག་གི་རྣམ་ཤེས་ནས། ལུས་

[103B]ཡོད་དེ། མིག་ནི་མིག་གི་རྣམ་ཤེས་ཀྱི་ཐུན་མོང་མིན་པའི་བདག་རྐྱེན་ཡིན་པ་ནས། ལུས་ལུས་ཀྱི་རྣམ་ཤེས་ཀྱི་ཐུན་མོང་མིན་པའི་བདག་རྐྱེན་ཡིན་པའི་རྒྱུ་
མཚན་གྱིས་ཡིན་ལ། ཡུལ་དྲུག་གིས་ཐུན་མོང་མིན་པའི་བདག་རྐྱེན་མི་བྱེད་པའི་ཕྱིར། དེར་ཐལ། མིག་གིས་མིག་གི་རྣམ་ཤེས་ཁོ་ནའི་རྟེན་བྱེད་ལ་གཞན་ལྔའི་རྟེན་མི་བྱེད་པ་ཐུན་མོང་མིན་པའི་དོན་དང་
གཟུགས་ཁམས་ཀྱིས་མིག་ཤེས་དང། ཡིད་ཤེས་གཉིས་ཀའི་རྐྱེན་བྱེད་པས་ཐུན་མོང་མིན་པའི་རྐྱེན་དུ་མི་རུང་བའི་རྒྱུ་མཚན་གྱིས་ཡིན་པའི་ཕྱིར། དཔེར་ན་དབྱུག་གུས་བསྐུལ་ཀྱང་རྡ་གཙོ་བས་རྡའི་སྒྲ་དང་ས་ཆུ་སོགས་
ལ་བརྟེན་ཀྱང་ནས་མི་མྱུ་གུར་བརྗོད་པ་བཞིན་ནོ། །གསུམ་པ་འཆད་བར། ལུས་ལ་འོག་མའི་མིག་མ་ཡིན། །ནས། རང་གི་ས་ཡིད་མ་ངེས་ཏེ་།ཞེས་བྱུང། ཡང་ལུས་གནས་ལ་གནས་ཏེ་
མིག་གིས་གཟུགས་ལ་ལྟ་བའི་ཚེ་ལུས་དང་མིག་དང་གཟུགས་དང་རྣམ་ཤེས་རྣམས་ས་གཅིག་པ་ཡིན་ཏེ། ལུས་དང་མིག་དང་གཟུགས་གསུམ་ལ་འདོད་ཁམས་ནས་བསམ་གཏན་བཞི་བའི་བར་གྱི་སས་བསྡུས་རེ་ཡོད་པས་དེ་
གསུམ་ས་ལྔ་བཅན་ཡིན་ལ། མིག་ཤེས་ནི་འདོད་པ་དང་བསམ་གཏན་དང་པོ་ཁོ་ནའི་སས་བསྡུས་ཡིན་པས་ས་གཉིས་པ་ཅན་ཡིན་པའི་ཕྱིར་དང་པོ་གྲུབ་སྟེ། དེ་ཡན་ཆད་ན་གཟུགས་མེད་པའི་ཕྱིར་ཏེ་

[104A]༄༅། །གནད་སྒྲོན་ལས། ལུས་དང་མིག་དང་གཟུགས་རྣམས་ནི་འདོད་པ་ན་སྦྱོད་པ་ནས་བསམ་གཏན་བཞི་བའི་བར་ས་ལྔ་པ་ཡིན་ནོ་།ཞེས་གསུངས་པའི་ཕྱིར། གཉིས་པ་གྲུབ་སྟེ་
མིག་གི་ནས་ཤེས་ནི་རྟོག་བཅས་དཔྱོད་བཅས་ཡིན་པའི་ཕྱིར། ཁྱབ་སྟེ། གཉིས་པ་ཡན་ཆད་རྟོག་དཔྱོད་དང་བྲལ་བའི་ས་ཡིན་པའི་ཕྱིར་ཏེ། གནད་སྒྲོན་ལས། མིག་གི་རྣམ་པར་ཤེས་པ་ནི་འདོད་པ་ན་སྤྱོད་པ་
དང་བསམ་གཏན་དང་པོའི་ས་བསྟེ་ས་གཉིས་པ་ཡིན་ནོ། །ཞེས་གསུངས་པའི་ཕྱིར། དེར་མ་ཟང་ལུས་ལ་གནས་པ་མིག་གིས་གཟུགས་ལ་ལྟ་བའི་ཚེ་ལུས་མིག་གཟུགས་གསུམ་ཡང་ས་མི་གཅིག་སྟེ། ལུས་གང་ལ་རང་
དབད་བགོང་སའི་མིག་བརྟེན་དུ་རུང་ཡང་འོག་མའི་མིག་མི་བརྟེན་པ་གང་ཞིག་མིག་གི་ཡུལ་ཡང་རངས་དང་འོག་སའི་གཟུགས་འཛིན་ཀྱང་གོང་སའི་གཟུགས་མི་འཛིན། །གོང་སའི་རྣམ་ཤེས་ཀྱང་འོག་མའི་མིག་ལ་མི་བརྟེན་པའི་
ཕྱིར༑ དང་པོ་གྲུབ་སྟེ། འོག་མའི་རྣམ་སྨིན་གྱི་རྒྱུས་གོང་སའི་འབྲས་བུ་མི་འབྱིན་པའི་ཕྱིར་དང། འོག་སའི་དེ་བསྐྱོད་པའི་རྒྱས་བྱུང་གི་རྒྱུ་དེ་ལ་མེད་པའི་ཕྱིར་ཏེ། གོང་འོག་གི་འབྱུང་བ་ཐ་དད་པའི་ཕྱིར་ཏེ། གང་
སྤེལ་ལས། ས་གོང་མའི་ལུས་ལས་འོག་མའི་མིག་རྣམ་བར་སྨིན་པ་ལས་སྐྱེས་བ་མི་རིགས་ཏེ། ས་འོག་མའི་རྣམ་པར་སྨིན་པའི་རྒྱུས་གོང་མའི་འབྲས་བུ་མི་འབྱིན་པའི་ཕྱིར་རོ། །རྒྱས་པ་ལས་བྱུང་བ་ཡང་མི་རུང་སྟེ་

[104B] ཞེས་གསུངས་པའི་ཕྱིར། དེས་ལུས་གཅིག་ལའང་ཐ་དད་པའི་མིག་ལྔའང་བརྟེན་པ་ཡོད་དེ། སྙོམས་འཇུག་དགུ་གྲུབ་པའི་མིའི་ལུས་ལ་འདོད་པ་དང་བསམ་གཏན་བཞིའི་
མིག་བཞི་བརྟེན་ཆོག་པའི་ཕྱིར། དེར་ཐལ། དེའི་ཚེ་བསམ་གཏན་བཞི་པའི་མིག་གིས་ལྟན་འདོད་པའི་གཟུགས་ནས་བཞི་པའི་གཟུགས་ཀྱི་བར་ལྔ་དང་གསུམ་པའི་མིག་གིས་གསུམ་པ་མན་ཆད་ཀྱི་ཡུལ་བཞི་དང་
གཉིས་པའི་མིག་གིས་གསུམ་དང་དང་པོའི་མིག་གིས་གཉིས་ཡིན་ཅིང་རྣམ་ཤེས་ནི་བསམ་གཏན་དང་པོར་གཏོགས་པ་གཅིག་དགོས་པའི་ཕྱིར་ཏེ་རང་འགྲེལ་ལས། འདོད་པའི་ཁམས་སུ་རང་གི་མིག་གིས་རང་
གི་གཟུགས་ལ་ལྟ་བ་ན་ཐམས་ཅད་རང་གིས་བ་ཡིན་ནོ། །ཞེས་པ་ནས་བཞི་པའི་མིག་གིས་དེ་དག་གིས་བ་དང་ས་འོག་མ་བའི་གཟུགས་རྣམས་ལ་ལྟ་བའི་ཡང་དེ་བཞིན་དུ་སྦྱར་བར། ཞེས་གསུངས་པའི་ཕྱིར་དེས་
ལྷག་མ་འདྲ། འདི་ནི་གྲུབ་མཐའ་གོང་འོག་མདོ་སྔགས་ཐམས་ཅད་ལ་མཐུན་ཅིང་གལ་ཆེ་བ་གཅིག་ཡོད་དོ། །རྩ་རྟགས་གཉིས་པ་གྲུབ་སྟེ་ས་འོག་མའི་ཁམས་རགས་ལ་དམན་པས་རགས་པའི་གཟུགས་
མཐོང་ཡང་གོང་སའི་དྭངས་ལ་ཕྲ་བའི་གཟུགས་མཐོང་བའི་སྐབས་མེད་པའི་ཕྱིར་ཏེ། གང་སྤེལ་ལས། ས་འོག་མའི་མིག་ནི་ཡུལ་རགས་པ་ལ་མཚམ་པའི་ཕྱིར་ས་གོང་མའི་གཟུགས་ཕྲ་མོ་ལ་ལྟ་བའི་ནུས་

[105A]༄༅། །པ་མེད་དོ། །ཞེས་གསུངས་པའི་ཕྱིར། འདིར་ལ་ལ་ན་རེ་མིག་གིས་གོང་འོག་རང་ས་གསུམ་ཀའི་གཟུགས་མཐོང་ཟེར་བ་མི་འཐང་པར་ཐལ། དེས་
གོང་སའི་དེ་རྣམ་ཡང་མི་མཐོང་པའི་ཕྱིར་ཏེ། རང་འགྲེལ་ལས་ས་གོང་མ་པའི་གཟུགས་འོག་མ་པའི་མིག་གིས་མཐོང་བར་ནི་ནམ་ཡང་མི་ནུས་སོ། །ཞེས་གསུངས་པའི་ཕྱིར། འདིས་དམིགས་ཡུལ་
འདོད་པ་བཀག་གོ་རྩ་རྟགས་གསུམ་པ་གྲུབ་སྟེ། རང་གི་རྟེན་དང་ལྷན་ཅིག་ཡུལ་ལ་འཇུག་པའི་ཕྱིར། དེར་ཐལ། ཐུན་མོང་མིན་པའི་བདག་རྐྱེན་བྱེད་ཚུལ་ཡོད་པའི་ཕྱིར་ཏེ། གང་
སྤེལ་ལས། རང་གི་རྟེན་དང་ལྷན་ཅིག་ཡུལ་ལ་འཇུག་པའི་ཕྱིར། ཞེས་སོ།། ཡང་ཁ་ཅིག། །འདིར་འཁྲུལ་ནས་འོག་མའི་མིག་ཤེས་ཀྱིས་གོང་མའི་གཟུགས་མི་མཐོང་བར་འདོད་པ་མི་འཐད་དེ་
རྣམ་ཤེས་ཀྱིས་གོང་འོག་རང་གསུམ་ཀ་མཐོང་པ་ཡོད་པའི་ཕྱིར་ཏེ་གང་སྤེལ་ལས། བསམ་གཏན་དང་པོའི་ས་པའི་མིག་གི་རྣམ་པར་ཤེས་པའི་ཡུལ་ནི་རང་དང་འོག་དང་གོང་མའི་ས་པའི་གཟུགས་ཡིན་ལ་ཞེས་
གསུངས་པའི་ཕྱིར། འདི་ཡང་དབང་པོ་གཅིག་ལ་བརྟེན་བའི་དབང་ཤེས་དུ་མ་ཡིན་ནོ། །འདི་ལ་དམིགས་བསལ། རྣམ་འགྲེལ་ལས། རིགས་མཐུན་བག་ཆགས་སད་པ་ཅན། །ཞེས་དང། ཐག་བསྡུས་

[105B] དངོས་གཅིག་ཡིད་ནི་ཐ་དད་ཕྱིར། །ཞེས་གསུངས་པ་སོགས་ནི་སེམས་ཅན་སོ་སོའི་ལམ་ཀྱི་བདག་རྐྱེན་མི་འདྲ་ཚུལ་དང། ཕ་ཝང་གི་ཁ་རྐུབ་ཡིན་པར་བཤད་པ་ལྟར་འགྲོ་བ་འགའ་ཞིག་ལ་མིག་རྣ་དབང་
པོ་གཅིག་ཡིན་པ་ཡང་ཡོད་པས། ཐེག་པ་ཆེ་ཆུང་ཕྱེ་ནས་ཕྲ་ཞིབ་ཀྱི་རྣམ་གཞག་གཅེས་སོ། །གཞན་ཡང། དེའི་ཚེ་མིག་ཤེས་དང་དེའི་ཡུལ་གཟུགས་ཡང་ས་མི་མཚུངས་ཏེ། བསམ་གཏན་དང་པོའི་སས་
བསྡུས་མིག་ཤེས་ཀྱི་ཡུལ་གཟུགས་གོང་འོག་རང་ས་གསུམ་ཡོད་ཅིང། ལུས་ཀྱི་ཡང་ཡུལ་གཟུགས་དང་རྣམ་ཤེས་གཉིས་གོང་འོག་རང་ས་གསུམ་ཀ་ཡོད་པའི་ཕྱིར། དེར་ཐལ། ལུས་ལ་རྣམ་ཤེས་རྟེན་ཚུལ་བཤད་ཟིན་
པས་ཤེས་པའི་ཕྱིར། རྣ་པ་ལ་ཡང་དེ་བཞིན་དུ་སྦྱར་རིགས་ཏེ་རང་འགྲེལ་ལས། ལུས་ལ་འོག་མའི་རྣ་བ་མིན། །རྣ་བས་གོང་མའི་སྒྲ་མ་ཡིན། །རྣམ་པར་ཤེས་པའང་དེའི་སྒྲ། །ལུས་
ཀྱི་འང་གཉིས་ཀ་ཐམས་ཅད་དོ། །ཞེས་བྱ་བར་སྦྱར་རོ། །ཞེས་གསུངས་པའི་ཕྱིར། ཤེས་བྱ་ཆོས་ཅན། སྣ་ལྕེ་ལུས་གསུམ་གྱི་ལུས་དང་ཡིད་དང་རྣམ་པར་ཤེས་པ་རྣམས་སྤྱིར་རང་གིས་པར་མཚུངས་
ཏེ༑ ཡུལ་ངང་ཕྲད་དགོས་པའི་ཕྱིར་ལ་དམིགས་ཀྱིས་ཕྱེན། ཡུལ་དབང་ལུས་བ་གསུམ་ལ་དེ་ལྟར་ཡིན་ཀྱང། རྣམ་ཤེས་སོགས་ལ་ཁྱད་པར་ཡོད་བའི་ཕྱིར། བསམ་གཏན་དང་པོ་སོགས་

[106A]༄༅། །ན་ཡུལ་དྲི་རོ་དང་དེའི་རྣམ་ཤེས་མེད་པའི་ཕྱིར། ལུས་ཀྱི་རྣམ་ཤེས་བསམ་གཏན་གཉིས་པ་སོགས་ལ་འོག་སར་གཏོགས་པ་ཡང་ཡོད་ལ་རང་སར་གཏོགས་པའང་ཡོད་པ་ལྟ་བུ་ཡིན་པའི་ཕྱིར། ཤེས་
བྱ་ཆོས་ཅན། དེའི་ཚེ་ནའང་ཡིད་ཀྱི་རྣམ་ཤེས་ནི་ས་མཚུངས་མ་ངེས་ཏེ། གོང་འོག་རང་གསུམ་གྱིས་པ་ཡོད་པའི་ཕྱིར། །གཉིས་པ་འཆད་པར། གཉིས་ཀྱི་རྣམ་ཤེས་པའི་ཕྱིར། །ཞེས་
བྱུང༑ ཤེས་བྱ་ཆོས་ཅན། བཅོ་བརྒྱད་ལས་ཡུལ་གང་རྣམ་ཤེས་གང་གིས་ཤེས་པར་བྱ་བ་ཡིན་ཚུལ་ཡོད་དེ། གཟུགས་སོགས་ཕྱིའི་ཡུལ་ལྔ་ནི་དབང་ཤེས་དང་ཡིད་ཀྱི་རྣམ་ཤེས་གཉིས་ཀྱིས་ཤེས་པར་
བྱེད་ལ། ལྷག་མ་བཅུ་གསུམ་ནི་ཡིད་ཀྱི་ཡུལ་ཡིན་པའི་ཕྱིར། གསུམ་པ་འཆད་པར། འདུས་མ་བྱས་ཆོས་རྟག་པའོ། །ཞེས་བྱུང། ཤེས་བྱ་ཆོས་ཅན། བཅོ་བརྒྱད་ལས་
རྟག་མི་རྟག་གི་ཁྱད་པར་ཡོད་དེ། ཆོས་ཁམས་ཀྱི་ཕྱོགས་གཅིག་འདུས་མ་བྱས་པའི་ཆོས་གསུམ་རྟག་པ་ཡིན་ལ། ལྷག་མ་ཕྱེད་དང་བཅོ་བརྒྱད་མི་རྟག་པ་ཡིན་པའི་ཕྱིར། །བཞི་བ་འཆད་པར་
ཆོས་ཀྱི་ཕྱེད་དང་གང་དག་ནི། །བཅུ་གཉིས་ནང་གིར་བཤད་དབང་པོ། །ཞེས་བྱུང། །ཤེས་བྱ་ཆོས་ཅན། བཅོ་བརྒྱད་ལས་དབང་པོ་ཡིན་མིན་གྱི་ཁྱད་པར་ཡོད་དེ། ཆོས་

[106B]ཚོར་བདེ་སོགས་ལྔ་དང་དད་སོགས་ལྔ་དང། བཅུ་གཉིས་མི་ཤེས་པོ་གསུམ་ཀྱི་ཆ་རེ་སྟེ་བཅུ་བཞི་དང། ནང་གི་ཁམས་བཅུ་གཉིས་པའི་དབང་
པོ་གསུམ་ཀྱི་ཆ་རེ་སྟེ་བཅུ་བཞི་དང། ནང་གི་ཁམས་བཅུ་གཉིས་ཏེ་དེ་དག་དབང་པོ་ཡིན་ལ། ལྷག་མ་ཕྱིའི་ཁམས་ལྔ་དང། ཆོས་ཁམས་ཀྱི་ཕྱེད་དེ་ལས་གཞན་པ་རྣམས་དབང་པོ་
མ་ཡིན་པའི་ཕྱིར། ཤེས་བྱ་ཆོས་ཅན། ཆོས་མངོན་པ་མཛོད་ཀྱི་ཁམས་བསྟན་པ་ཞེས་བྱ་བའི་གནས་དང་པོ་ལེགས་པར་གཏན་ལ་ཕབ་པ་ཡིན་ཏེ། མདོར་བསྟན་རྒྱས་བཤད་རྣམས་
ཚིག་དོན་དང་སྦྱི་དོན་མཐའ་དཔྱད་པ་གསུམ་གྱིས་ལེགས་པར་བཀྲལ་བའི་ཕྱིར། །སྨྲས་པ། ཆོས་མངོན་རིན་ཆེན་མང་འདྲེན་ལེགས་བཤད་ཁུར་ལྕི་གསེར་གྱི་ཤིང་རྟ་ཆེར། །ལུང་རིགས་
ནོར་བུ་སྣ་ཚོགས་སྒྲ་དོན་ཧ་རིའི་སྐུད་བར་བསྟར་བྱས་པས། །དྲ་བའི་ཚོགས་མང་སྒྲ་སྙན་སིལ་སིལ་དྲིལ་འཁྲོལ་གཞི་ལྔའི་རི་མོ་བཀྲ། །གང་འདི་ལོངས་ཤིག་དགའ་བདེའི་ནོར་དང་གཏན་འདུན་དོན་
ཀུན་འགྲུབ། །བློ་ཆུང་མ་སྦྱངས་ཟེར་སྒྲོས་པ་ཡི་སྦྲ། །ཅུང་ཟད་སྦྱངས་པའི་སྲིན་བུའི་དར་སྐུད་དང། །ཆོས་མངོན་ལྷ་རྫས་རིན་ཆེན་སྐུད་པ་གསུམ། །གཅིག་ཏུ་མ་འཛིན་མཆོག་

[107A]༄༅། །ཏུ་ཁྱད་ཆེ་ཀྱེ། །ནང་ལ་སྨན་དང་འཕོངས་སློབ་འབེན་ཇི་བཞིན། །འགྲོ་བློ་དང་འཚམས་མང་མིན་ཉུང་མིན་དུ། །གཏན་ལ་འབེབས་དང་སྒོམ་དང་སྤྱོད་ཚུལ་
སོགས། །གཞི་ལྔའི་རབ་དབྱེ་ཐུབ་དབང་གསུང་བཞིན་སྨྲས། །བར་སྐབས་ཀྱི་ཚིགས་སུ་བཅད་པའོ། །གནས་དང་པོའི་དཀའ་གནས་བཤད་ཟིན་ཏོ།། །།

[107B][BLANK PAGE]﻿
[001A]༄༅། །ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་བརྒྱད་པ་བཞུགས་སོ།།

[001B] །ན་མོ་གུ་རུ་མཉྫུ་གྷོཥཱ་ཡ་ཙྪ་སྭ་ར་སྭ་ཏྱཻ་འཇམ་དབྱངས་བྱེ་བའི་བློ་གྲོས་རླབས་ལྡན་འཁྱིལ་བའི་སྭ་ར་སྭ། །ཐུགས་རྗེའི་སྤྱན་བཟང་ཨུཏྤལ་
ལྟར་མཛེས་ཐབས་མཁས་སྒྱུ་འཕྲུལ་གར། །སྣ་ཚོགས་སྟོན་པའི་གྲགས་སྙན་རྒྱུད་སྟོང་དབྱངས་སུ་ཆེར་བླངས་པས། །རྒྱལ་བའི་མེས་བོ་འཛུམ་པས་མི་ངོམས་རྒྱལ་བ་གཉིས་
པར་འདུད། །མགོན་དེའི་རང་ལུགས་གངས་རི་ལས་འོངས་པའི། །དགོངས་འགྲེལ་ཆུ་ཀླུང་ཕྱོགས་བཞིར་འགྱེད་མཛད་པའི། །སྲས་ཀྱི་ཐུ་པོ་རྣམས་དང་ཡབ་སྲས་ཟུང། །ཆོས་
མངོན་ཤིང་རྟ་ཆེ་རྣམས་ཨེ་མ་བསྔགས། །ངོ་མཚར་ལན་གཅིག་སྐྱེ་ལ་ཆེ་ཞིང་མཛེས། །དྲི་མས་ནད་ཀུན་སེལ་ལ་ཡུན་རིང་བའི་།ཨུ་དུམྦ་རའི་མེ་ཏོག་འདིས་ཚིམ་བས།།

[002A]༄༅། །པད་ཚལ་གཞན་ལ་ལྟ་བའི་གུས་པ་ལྷོད། །གཉིས་པ་སྙོམས་འཇུག་གི་ཡོན་ཏན་གཏན་ལ་དབབ་བལ་སྙོམས་འཇུག་གི་རང་བཞིན། དེའི་ཁྱད་པར་
གྱི་ཆོས། །ཏིང་ངེ་འཛིན་གསུམ་གྱི་དབྱེ་བ། དེ་ལ་བསྟེན་པའི་ཡོན་ཏན་བཤད་པ་དང་བཞི། དང་པོ་ལ། སྙོམས་འཇུག་གཉིས་སོ་སོར་བཤད་པ་དང། །ཐུན་མོང་དུ་
བཤད་པ། བསམ་གཏན་གྱི་ཡན་ལག་བྱེ་བྲག་ཏུ་བཤད་པ་གསུམ། དང་པོ་ལ། བསམ་གཏན་གྱི་སྙོམས་འཇུག་དང་གཟུགས་མེད་ཀྱི་སྙོམས་འཇུག་གཉིས། དང་
པོ་ལ༑ དབྱེ་བ་སྤྱིར་བསྟན་པ་དང། སྙོམས་འཇུག་བྱེ་བྲག་ཏུ་བཤད་པ་གཉིས། དང་པོ་ནི། བསམ་གཏན་དག་ནི་རྣམ་གཉིས་བཞི་།དེར་སྐྱེ་བ་དག་རབ་ཏུ་བཤད་

[002B] འདི་ལ་ཚིག་དོན་སྤྱི་དོན། མཐའ་དཔྱད་པ་གསུམ་དང་པོ་ནི། ཤེས་བྱ་ཆོས་ཅན། བསམ་གཏན་ལ་རྣམ་པ་གཉིས་ཡོད་དེ། རྒྱུ་སྙོམས་འཇུག་གི་དེ་དང། འབྲས་བུ་སྐྱེ་བའི་བསམ་གཏན་གཉིས་
ཡོད་པའི་ཕྱིར། རྩ་བར། བསམ་གཏན་དག་ནི་རྣམ་གཉིས། ཞེས་སོ་དེ་གཉིས་རེ་རེ་ལ་བཞི་བཞི་ཡོད་དེ། འབྲས་བུ་སྐྱེ་བའི་བསམ་གཏན་དང་པོ་སོགས་བཞི་དང། རྒྱུ་སྙོམས་འཇུག་བསམ་གཏན་དང་པོའི་སྙོམས་འཇུག་
ནས་བཞི་པའི་དེ་བཞི་ཡོད་པའི་ཕྱིར། རྩ་བར། བཞི་ཞེས་སོ་།སྐྱེ་བའི་བསམ་གཏན་ཡོད་དེ། བསམ་གཏན་བཞིའི་རྒྱུ་སྙོམས་འཇུག་ཆུང་འབྲིང་ཆེ་གསུམ་གྱི་འབྲས་བུ་སྐྱེ་བའི་བསམ་གཏན་བཞི་ལ་གནས་གསུམ་གསུམ་
དང༑ བཞི་པ་ལ་དེའི་སྟེང་དུ་སྤེལ་སྒོམ་ལྔའི་འབྲས་ཕུ་གནས་གཙང་ལྔ་དང་བརྒྱད་ཡོད་པར་སྔར་རབ་ཏུ་བཤད་ཟིན་པའི་ཕྱིར། གསུམ་པའི་རྩ་བར། དེར་སོ་སོ་ཡི། བསམ་གཏན་ས་ནི་གསུམ་པ་ཡིན། །བཞི་པ་ས་ནི་བརྒྱད་
བ་ཡིན། ཞེས་གསུངས་པའི་ཕྱིར། རྩ་བར། དེར་སྐྱེ་བ་དག་རབ་ཏུ་བཤད་ཅེས་སོ། །གཉིས་པ་སྙོམས་འཇུག་ལ། མཚན་ཉིད་དབྱེ་བ་སྒྲ་དོན། ས་མཚམས་བཞི་དང་པོ་ནི། བསམ་གཏན་གྱི་སས་བསྡུས་པའི་ཆ་
ནས་བཞག་པའི་སེམས་རྩེ་གཅིག་པ་དེ། བསམ་གཏན་གྱི་སྙོམས་འཇུག་གི་མཚན་ཉིད། དེ་ལ་དབྱེ་ན། བསམ་གཏན་གྱི་ཉེར་བསྡོགས་ཀྱི་སྙོམས་འཇུག་དང། དངོས་གཞིའི་སྙོམས་འཇུག་གཉིས། དང་པོ་ལ་བསམ་

[003A]༄༅། །གཏན་དང་པོའི་ཉེར་བསྔོགས་ནས་བཞི་བའི་ཉེར་བསྔོགས་གི་བར་བཞི། དང་པོའི་ཉར་བསྔོགས་ལ་གཉིས་ཡོད་དེ། ཞི་གནས་གྲུབ་པ་ཙམ་གྱི་ལས་དང་པོའི་ཡིད་བྱེད་ཉེར་བསྡོགས་མི་ལྕོགས་
མེད་པ་དང་ལྷག་མཐོང་བསྒོམ་པའི་མཚན་ཉིད་སོ་སོར་རིག་པ་སོགས་ཡིད་བྱེད་དྲུག་གིས་བསྡུས་པའི་མི་ལྕོགས་མེད་དང་གཉིས་ཡོད་པའི་ཕྱིར། དང་པོ་གྲུབ་སྟེ། ཞི་གནས་གྲུབ་པ་ནས་གོང་གི་ཏིང་ངེ་འཛིན་ཐོབ་པའི་ཕྱིར་དང་
མཛོད་ལས། ཞི་གནས་གྲུབ་པར་གྱུར་པ་ཡིན་ཞེས་དང། སྒོམ་བྱུང་མི་ལྕོགས་མེད་པ་དང། །ཁྱད་པར་བསམ་གཏན་ས་པའོ། །ཞེས་གསུངས་པའི་ཕྱིར། ཁྱབ་སྟེ། བསམ་གཏན་ས་དྲུག་ཡོད་པའི་ཕྱིར། གཉིས་པ་
གྲུབ་སྟེ། དེ་ལ་མཚན་ཉིད་སོ་སོར་རག་པ་དང། མོས་པ་ལས་བྱུང་བ་དང། རབ་ཏུ་དབེན་པ་དང། དགའ་བ་སྡུད་པ་དང། དཔྱོད་པ་ཡིད་བྱེད་དང། སྦྱོར་མཐའི་ཡིད་བྱེད་དང་དྲུག་ཡོད་པའི་ཕྱིར་ཏེ་ཉེར་བསྡོགས་རྣམས་
ལྷག་མཐོང་ཤས་ཆེ་པའི་ཕྱིར། རྩ་བར། ས་གཞན་དག་གིས་དཀའ་བ་ཡིན། ཞེས་དང། ཤེས་རབ་ཀྱིས་ནི་གཅིག་ཤོས་སོ། །ཞེས་དང་ཁྱད་པར་འཕགས་བསྟོད་ལས། ཁྱོད་ཀྱི་བསྟན་པའི་རྗེས་འགྲོ་པ་ཞས་སོགས་
གསུངས་པའི་ཕྱིར་དང། ཀུན་བཏུས་ལས་ཀྱང། སྙོམས་པར་གཞུགས་པའི་རྣམ་པར་བཞག་པ་ཇི་ལྟ་བུ་ཞེ་ན། ཡིད་ལ་བྱེད་པ་བདུན་གྱིས་བསམ་གཏན་དང་པོ་ལ་སྙོམས་པར་ཞུགས་ཏེ་འདུ་ཤེས་མེད་མིན་སྐྱེ་མཆེད་བར་དུ་

[003B] ཞེས་གསུངས་པའི་ཕྱིར། ཡིད་བྱེད་བདུན་པ་དངོས་བཞི་ཡིན་ནོ། །དེས་བསམ་གཏན་གྱི་ཉེར་བསྡོགས་ཀྱང་ཤེས་སོ་ཉེར་བསྔོགས་ཀྱིས་རང་གི་འོག་ས་ལས་རྒྱལ་ཞིང་གཟུགས་ཀྱི་སས་བསྡུས་པའི་ཆ་ནས་
བཞག་པའི་ཡན་ལག་གིས་ཕྱེ་བའི་སེམས་རྩེ་གཅིག་པ་དེ་བསམ་གཏན་གྱི་དངོས་གཞིའི་སྙོམས་འཇུག་གི་མཚན་ཉིད། སེམས་རྩེ་གཅིག་པའི་དོན་ཡོད་དེ། སེམས་ཀྱི་རྩེ་དམིགས་པ་ཡིན་པས་དེ་གཅིག་ལ་གཏོང་པ་དེ་ཡིན་པའི་ཕྱིར་
སས་དབྱེ་ན་བསམ་གཏན་བཞིའི་དངོས་གཞིའི་སྙོམས་འཇུག་བཞི་དང་ངོ་བོའི་སྒོ་ནས་དག་ཉམས་གཉིས་དང། མཇུག་ཏུ་ཏིང་ངེ་འཛིན་སྐྱེ་ཚུལ་གྱིས་དག་པ་བ་ལ། ཉམས་པ་ཆ་མཐུན། གནས་པ་ཆ་མཐུན། ཁྱད་པར་
ཆ་མཐུན། ངེས་འབྱེད་ཆ་མཐུན་བཞི་དང། ཉོན་མོངས་ཅན་ལ་ང་རྒྱལ་གྱི་ཉོན་མོངས་ཅན་སོགས་ཡོད། སོ་སོའི་མཚན་ཉིད་ཚིག་དོན་དུ་བཤད་དོ། །བསམ་གཏན་དང་པོའི་དངོས་གཞིའི་ཏིང་ངེ་འཛིན་ཆོས་ཅན། བསམ་
གཏན་ཞེས་བརྗོད་པའི་རྒྱུ་མཚན་ཡོད་དེ། འདིས་སེམས་པར་བྱེད་པས་ན་བསམ་གཏན་ཞེས་བརྗོད་པའི་ཕྱིར། སྐད་ཀྱི་བྱིངས་ལས་བཤད་ཚུལ་གཞན་དུ་བཤད་ཟིན་ཏོ། འོ་ན་ཏིང་ངེ་འཛིན་ཐམས་ཅད་དེར་འགྱུར་ཞེན་མ་ཡིན་
ཏེ། སེམས་པ་ཕུལ་དུ་བྱུང་བ་དང་ལྡན་པས་ན་བསམ་གཏན་ཞེས་བརྗོད་པའི་ཕྱིར། དཔེར་ན་ཉི་མ་སྟེ་འོད་དང་ལྡན་པ་བཞིན་ཕུལ་དུ་བྱུང་བ་དང་ལྡན་པ་ཡོད་དེ། ཏིང་ངེ་འཛིན་གང་ཡན་ལག་དང་ལྡན་པ་དེ་ཡིན་པའི་
[004A]༄༅། །ཕྱིར༑ དེ་ནི་ཞི་ལྷ་གཟུང་དུ་འབྲེལ་བར་རང་གིས་བསྡུས་པའི་ལམ་སླ་བ་ཞེས་བཤད་པའི་ཕྱིར། དེས་ན་འདིས་སེམས་པ་ལྷག་མཐོང་གི་དཔྱོད་པ་ཡིན་གྱི་སེམས་བྱུང་སེམས་པ་མིན་པའི་
ཕྱིར་ཏེ། ཕལ་ཆེར་གྱིས་མཐོན་འདུག་གོ་རང་འགྲེལ་ལས། འདིས་སེམས་པར་མཛད་པས་ན་བསམ་གཏན་ཏེ། ནས། སྐད་ཀྱི་བྱིངས་ལས་འདི་ནི་སེམས་པའི་དོན་ཡིན་ལ། སེམས་པ་ཡང་ཤེས་རབ་ཡིན་ནོ་
ཞེས་གྲུབ་པའི་མཐའ་ལས་བྱུང་ངོ། །ཞེས་སོགས་གསུངས་པའི་ཕྱིར་དང། བཞི་བས་མཚམས་ཡོད་དེ། །བསམ་གཏན་དང་པོའི་ཉེར་བསྡོགས་ཐོབ་ནས་ཡོད་པའི་ཕྱིར། གསུམ་པ་མཐའ་དཔྱད་པ་ལ་ཁ་ཅིག་ན་རེ། །
བསམ་གཏན་གྱི་རྒྱུ་སྙོམས་འཇུག་གི་བསམ་གཏན་དང། འབྲས་བུ་སྐྱེ་བའི་བསམ་གཏན་གང་རུང་ཡིན་ན། བསམ་གཏན་ཡིན་པས་ཁྱབ་ཟེར་ན་བསམ་གཏན་དང་པོ་པའི་རྒྱུད་ཀྱི་གཟུགས་ཕུང་ཆོས་ཅན། བསམ་
གཏན་ཡིན་པར་ཐལ། འབྲས་བུ་སྐྱེ་བའི་བསམ་གཏན་ཡིན་པའི་ཕྱིར་རྒྱུ་སྙོམས་འཇུག་གིས་བསམ་གཏན་དེར་སྐྱེ་བའི་ཕུང་པོ་ལྔ་ཀ་དེ་ཡིན་པའི་ཕྱིར། འདོད་ན། སེམས་པར་བྱེད་པས་དགེ་བའི་རིགས་ཅན་ཡིན་པར་
ཐལ༑ འདོད་པའི་ཕྱིར། །ཁྱབ་པ་སྒྲ་དོན་གྱིས་གྲུབ། ཡང་ཁ་ཅིག་ན་རེ། འབྲས་བུ་སྐྱེ་བའི་བསམ་གཏན་ཡིན་ན་སྙོམས་འཇུག་མ་ཡིན་པས་ཁྱབ་ཟེར་ན། བསམ་གཏན་བཞི་ཀའི་སོ་སྐྱེའི་རྒྱུད་ཀྱི་སྐྱེས་ཐོབ་ཀྱི་བསམ་

[004B] དེར་ཐལ་དེའི་ཕྱིར། རྟགས་ཆོས་ཅན་གྱིས་གྲུབ་སྟེ། འབྲས་བུ་སྐྱེ་བའི་བསམ་གཏན་ལ་རྗེས་འབྲང་བཅས་ན་ཕུང་པོ་ལྔ་པ་ཅན་ཡིན་པའི་ཕྱིར་དང་ཡང་ཁ་ཅིག་ན་རེ། རྒྱུ་
སྙོམས་འཇུག་ཡིན་ན་ཤེས་པ་ཡིན་པས་ཁྱབ་ཟེར་ན། བསམ་གཏན་དང་པོའི་རྒྱུ་སྙོམས་འཇུག་གི་རྗེས་འབྲང་ལུས་ངག་གི་བསམ་གཏན་གྱི་སྡོམ་པ་ཆོས་ཅན། དེར་ཐལ། དེའི་ཕྱིར། རྩ་བར། སྙོམས་འཇུག་དགེ་བ་རྩེ་གཅིག་
པ༑ ༑རྗེས་འབྲང་བཅས་ན་ཕུང་པོ་ལྔ། །ཞེས་གསུངས་པའི་ཕྱིར་དེ་བཞིན་དུ་འདུ་ཤེས་མེད་པའི་སྙོམས་འཇུག་ཆོས་ཅན། ཤེས་པར་ཐལ། རྒྱུ་སྙོམས་འཇུག་ཡིན་པའི་ཕྱིར། རྟགས་སླ། འདུ་ཤེས་མེད་པར་སྐྱེ་བྱེད་
ཀྱི་སྙོམས་འཇུག་གཅིག་ཡོད་པའི་ཕྱིར། འདོད་མི་ནུས་ཏེ། སེམས་མེད་སྙོམས་འཇུག་ཡིན་པའི་ཕྱིར། ཡང་ཁ་ཅིག་རྒྱུ་སྙོམས་འཇུག་གི་ཤེས་པ་ཡིན་ན་ཏིང་ངེ་འཛིན་ཡིན་པའི་ཁྱབ་ཟེར་ན། རྒྱུ་སྙོམས་འཇུག་གི་སེམས་དང་
ཚོར་སོགས་གཞན་རེ་རེ་ནས་ཆོས་ཅན། དེར་ཐལ། དེའི་ཕྱིར་ཏེ། དེ་ལ་ཕུང་པོ་ལྔ་ཡོད་པའི་ཕྱིར། འདོད་མི་ནུས་བྱས་པ་ལ་ཁོ་ན་རེ། དེ་ཆོས་ཅན། སེམས་རྩེ་གཅིག་པ་ཡིན་པར་ཐལ། བསམ་གཏན་གྱིས་ས་བསྡུས་
པའི་ཆ་ནས་བཞག་པའི་སེམས་རྩེ་གཅིག་པ་ཡིན་པའི་ཕྱིར་ན་མ་ཁྱབ། འདོད་ན། ཏིང་ངེ་འཛིན་ཡིན་པར་ཐལ། འདོད་པའི་ཕྱིར་ཁྱབ་སྟེ། སེམས་རྩེ་གཅིག་པ་ཏིང་ངེ་འཛིན་ཁོ་ནར་ངེས་པའི་ཕྱིར། རང་འགྲེལ་ལས་

[005A]༄༅། །གང་གིས་དེ་རྩེ་གཅིག་པར་བྱེད་པའི་ཆོས་དེ་ཏིང་ངེ་འཛིན་ཡིན་ལ། ཞེས་དང། གང་སྤེལ་ལས། སེམས་རྩེ་གཅིག་པ་ཁོ་ན་ཏིང་ངེ་འཛིན་ཡིན་ཏེ། ཞེས་བྱ་བ་ནི་དོན་ལ་ཡིན་ནོ། །ཞེས་
གསུངས་པའི་ཕྱིར། དེ་ལ་ཁོ་ན་རེ། སེམས་ཐམས་ཅད་ཆོས་ཅན་རྩེ་གཅིག་པར་ཐལ། ཤེས་པ་སྐད་གཅིག་མ་གཅིག་པ་ཡིན་པའི་ཕྱིར་ན་མ་ཁྱབ། ཁྱབ་སྟེ། དམིགས་པ་འཕོ་བ་མེད་པར་འགག་པའི་ཕྱིར་ན་ཡང་མ་
ཁྱབ༑ འདོད་མི་ནུས་ཏེ། སེམས་སྐད་ཅིག་སྔ་ཕྱི་ཏིང་ངེ་འཛིན་གྱིས་དམིགས་པ་གཅིག་ལ་གཏོད་བར་མ་བྱས་པའི་ཕྱིར་སོགས་རྩོད་ཚུལ་མང། ཡང་ཁ་ཅིག་བསམ་གཏན་གྱི་སྙོམས་འཇུག་ཉོན་མོངས་ཅན་དེ་བསམ་
གཏན་གྱི་སྙོམས་འཇུག་ཡིན་ཟེར་ན། དེ་ཆོས་ཅན། དགེ་བ་ཡིན་པར་ཐལ། སྙོམས་འཇུག་གི་ཤེས་པ་ཡིན་པའི་ཕྱིར། ཁྱབ་སྟེ། རྩ་བར། སྙོམས་འཇུག་དགེ་བ་རྩེ་གཅིག་པ། །ཞེས་གསུངས་པའི་ཕྱིར་འདོད་མི་
ནུས་ཏེ། དགེ་བ་མ་ཡིན་པའི་ཕྱིར། དེ་ལ་ཁོ་ན་རེ། རྩ་བར། དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་བདུན་རྣམ་པ་གསུམ། ཞེས་གསུངས་པ་མི་འཐད་པར་ཐལ། སྙོམས་འཇུག་ཉོན་མོངས་ཅན་
རྣམས་སྙོམས་འཇུག་མ་ཡིན་པའི་ཕྱིར་ན་མ་ཁྱབ་སྟེ། དེ་སྙོམས་འཇུག་གི་རྫས་རྒྱུན་ཡིན་པས་སྙོམས་འཇུག་གི་མིང་གིས་བཏགས་ནས་བསྟན་པའི་ཕྱིར། དཔེར་ན། ས་བོན་རུལ་བ་བཞིན། ཇི་སྐད་དུ། རང་

[005B] ཉོན་མོངས་པ་ཅན་ཇི་ལྟར་བསམ་གཏན་ཡིན་ཞེ་ན་ལོག་པར་ངེས་པར་སེམས་པའི་ཕྱིར་རོ། །ཧ་ཅང་ཐལ་བར་འགྱུར་ཞེ་ན། མིན་ཏེ། དེ་དང་མཐུན་པ་ཁོ་ན་ལ་དེའི་མིང་དུ་བཏགས་པའི་ཕྱིར་ཏེ། ས་བོན་
རུལ་བ་བཞིན་ནོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ་སྲིད་རྩེའི་སྙོམས་འཇུག་ལ་ཁྱབ་པར་ཆ་མཐུན་ངེས་འབྱེད་ཆ་མཐུན་གཉིས་མེད་ཟེར་ན། འོ་ན་དེ་ལ་ངེས་འབྱེད་ཆ་མཐུན་ཡང་མེད་པར་ཐལ་འདོད་པ་
དེའི་ཕྱིར། འདོད་མི་ནུས་ཏེ། རང་འགྲེལ་ལས། སྲིད་པའི་རྩེ་མོ་རྣམ་པ་གསུམ་སྟེ། ཁྱད་པར་གྱི་ཆ་དང་མཐུན་པ་མ་གཏོགས་སོ་།ཞེས་གསུངས་པའི་ཕྱིར། བྱས་པ་ལ་ཁོ་ན་རེ། སྲིད་རྩེའི་སྙོམས་འཇུག་ལ་ངེས་འབྱེད་ཆ་
མཐུན་མེད་པར་ཐལ། སྲིད་རྩེའི་དེ་ལ་འདས་ལམ་མེད་པའི་ཕྱིར་ན་མ་ཁྱབ། འདོད་མི་ནུས་ཏེ། སྲིད་རྩེའི་དེའི་མཇུག་ཏུ་འདས་ལམ་སྐྱེ་བ་ཡོད་པའི་ཕྱིར་ཏེ། རྩ་བར། སྲིད་རྩེར་འཕགས་པས་ཅི་ཡང་མེད། །མངོན་དུ་བྱས་ནས་
ཟག་པ་ཟད། །ཅེས་དང། བསམ་གཏན་གཟུགས་མེད་རང་དང་ནི། །འོག་སའི་རྟེན་ཅན། ཞེས་གསུངས་པའི་ཕྱིར། ཡང་ཁ་ཅིག་ན་རེ། སྲིད་རྩེའི་དངོས་གཞིའི་སྙོམས་འཇུག་ཁྱད་པར་ཆ་མཐུན་ཡོད་ཟེར་ན་སྲིད་རྩེའི་
དེའི་མཇུག་ཐོགས་སུ་རང་གི་གོང་སའི་དངོས་གཞིའི་སྙོམས་འཇུག་དག་པ་བ་སྐྱེ་བ་ཡོད་པར་ཐལ་ལོ། འདོད་པའི་ཕྱིར། འདོད་མི་ནུས་ཏེ། དེའི་གོང་ས་མེད་པའི་ཕྱིར། རང་འགྲེལ་ལས། སྲིད་པའི་རྩེ་མོ་ནི་རྣམ་པ་གསུམ་

[006A]༄༅། །སྟེ༑ ཁྱད་པར་ཀྱི་ཆ་དང་མཐུན་པ་མ་གཏོགས་སོ་།ཞེས་གསུངས་པའི་ཕྱིར། ཡང་ཁ་ཅིག་སྙོམས་འཇུག་གང་ཞིག་།རང་འབྲས་སྡུག་བདེན་སྐྱེད་བྱེད་ཀྱི་འཁོར་བས་བསྡུས་པའི་ཆོས་རྒྱུ་
སྙོམས་འཇུག་གི་བསམ་གཏན་གྱི་དངོས་གཞིའི་སྙོམས་འཇུག་གི་མཚན་ཉིད་ཟེར་ན། ཆགས་བྲལ་སྔོན་སོང་གི་ཕྱིར་མི་འོང་གོང་འཕོ་དང་རྒྱུད་གཅིག་པའི་ཉན་ཐོས་སྦྱོར་ལམ་བཟོད་པ་བའི་རྒྱུད་ཀྱི་བསམ་གཏན་དང་པོའི་སྙོམས་
འཇུག་བདེན་པའི་རྣམ་པ་ཅན་ཆོས་ཅན། རྒྱུ་སྙོམས་འཇུག་ཡིན་པར་ཐལ། བསམ་གཏན་གྱི་དེ་གང་ཞིག་རང་འབྲས་སྡུག་བདེན་སྐྱེད་པའི་ཆོས་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ། རང་འབྲས་སྡུག་བདེན་སྐད་
ཅིག་གཉིས་པ་སོགས་ཡོད་པའི་ཕྱིར། འདོད་ན། སྙོམས་འཇུག་དག་པ་པ་ཡིན་པར་ཐལ། འདོད་པའི་ཕྱིར། འདོད་ན། སྲིད་པ་བཟློག་བྱེད་ཀྱི་ལམ་གྱི་དམིགས་རྣམ་ཅན་གྱི་སྙོམས་འཇུག་མ་ཡིན་པར་ཐལ་ལོ། །དེ་བཞིན་
དུ་འཕགས་རྒྱུད་ཀྱི་བསམ་གཏན་སྤེལ་སྒོམ་ལ་སྦྱར་ནས་དཔྱད་དོ་།ཡང་ཁ་ཅིག་གཟུགས་མེད་ཁམས་ན་གཟུགས་མེད་ཀྱི་དངོས་གཞིའི་སྙོམས་འཇུག་ཕུང་པོ་ལྔ་པ་ཅན་ཡིན་ཟེར་ན། གཟུགས་མེད་དངོས་གཞིའི་སྙོམས་
འཇུག་དག་པ་བའི་ཚོགས་པ་ན་སྡོམ་པ་གཟུགས་ཅན་ཡོད་པར་ཐལ། དེ་ཕུང་པོ་ལྔ་པ་ཅན་ཡིན་པའི་ཕྱིར། འདོད་ན་གཟུགས་མེད་སས་བསྡུས་ཀྱི་གཟུགས་ཡོད་པར་ཐལ། གཟུགས་མེད་སྙོམས་འཇུག་དག་པ་བའི་ཚོགས་

[006B] འདོད་ན་དེ་བཞིན་གཟུགས་མེད་ཕུང་བཞི། ཞེས་གསུངས་པ་མི་འཐད་པར་ཐལ། འདོད་པའི་ཕྱིར་བྱས་པ་ལ་ཁོ་ན་རེ། གཟུགས་མེད་ཁམས་ཀྱི་གཟུགས་ཡོད་པར་ཐལ་གཟུགས་མེད་
ཁམས་པའི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ལ་ཟག་མེད་ཀྱི་སྡོམ་པ་ཡོད་པའི་ཕྱིར་ན་མ་ཁྱབ་ཅིང། རྟགས་གྲུབ་སྟེ་དེ་ཟག་མེད་སྙོམས་འཇུག་གི་ཚོགས་པ་ན་ཡོད་ཅིང། རྟེན་གཟུགས་མེད་ན་ཡོད་ཀྱང་གཟུགས་ཀྱི་
སས་བསྡུས་མ་ཡིན་པའི་ཕྱིར། དང་པོ་གྲུབ་སྟེ། རྩ་བར། ཟག་མེད་འཕགས་པའི་སེམས་ཅན་རྣམས། །ཞེས་དང། བསམ་གཏན་ཁྱད་པར་འདུ་ཤེས་མེད། །མ་གཏོགས་གཟུགས་མེད་ནའང། ཞེས་གསུངས་པའི་ཕྱིར་
གཉིས་པ་གྲུབ་སྟེ། དེའི་སས་བསྡུས་ཀྱི་ཕུང་པོ་བཞི་ལས་མེད་པའི་ཕྱིར། རང་འགྲེལ་ལས། འཁོར་དང་བཅས་ན་ནི་ཕུང་པོ་བཞི་རྗེས་སུ་འབྲང་བའི་གཟུགས་མེད་པའི་ཕྱིར་རོ། །ཞེས་གསུངས་པའི་ཕྱིར་གོང་འོག་ཐམས་
ཅད་དུ་རིགས་པ་འདིས་ཤེས་དགོས་སོ། །དེས་ན་དེའི་རྒྱུད་ལ་ཡོད་ཀྱང་ས་དེ་ན་མེད་པ་དུ་མ་ཤེས་དགོས་ཏེ། མཉམ་བར་མ་བཞག་པའི་འདོད་པའི་མིའི་རྟེན་ལ་བསམ་གཟུགས་བརྒྱད་ཀྱི་སྙོམས་འཇུག་ཡོད་ཀྱང་མཉམ་
པར་མ་བཞག་པའི་སར་དེ་བརྒྱད་མེད་པའི་ཕྱིར། ཡང་ཁ་ཅིག་།བསམ་གཏན་གྱི་ཉེར་བསྡོགས་སུ་གྱུར་པའི་བསམ་གཏན་གྱི་རྒྱུ་སྙོམས་འཇུག་ཡོད་པར་ཐལ། ཉེར་བསྡོགས་སུ་གྱུར་པའི་བསམ་གཏན་གྱི་སྙོམས་འཇུག་ཡོད་

[007A]༄༅། །པའི་ཕྱིར་ན་མ་ཁྱབ། འདོད་མི་ནུས་ཏེ། རྒྱུན་ཞུགས་དང། ཚེ་གཅིག་པར་ཆད་གཅིག་པ་འདོད་པར་སྐྱེ་བའི་ཕྱིར། །གཉིས་པ་ནི། སྙོམས་འཇུག་དགེ་བ་རྩེ་གཅིག་པ། །རྗེས་འབྲང་བཅས་ན་
ཕུང་པོ་ལྔ། །དཔྱོད་དང་དགའ་དང་བདེ་དང་ལྡན། །ཡན་ལག་སྔ་སྔ་སྤངས་པ་ཡི། །ཞེས་བྱུང། བསམ་གཏན་གྱི་དངོས་གཞི་སྙོམས་འཇུག་གི་ངོ་བོ་ཡོད་དེ། ཡན་ལག་གི་སྒོས་འོག་ས་ལས་འདས་པའི་དགེ་བ་རྩེ་
གཅིག་པ་དེ་ཡིན་པའི་ཕྱིར་ཏེ། རྩེ་དང་དམིགས་པ་དོན་གཅིག་པས་དམིགས་པ་གཅིག་ལ་རྒྱུན་ཆགས་སུ་འཇུག་པ་རྩེ་གཅིག་གི་དོན་ཡིན་པའི་ཕྱིར། རྩ་བར། སྙོམས་འཇུག་དགེ་བ་རྩེ་གཅིག་པ། ཞེས་བྱུང། ཏིང་ངེ་འཛིན་
གྱི་རང་བཞིན་ཡིན་ཀྱང་ཕུང་པོ་ལྔ་ཡོད་དེ། རྗེས་འབྲང་བསམ་གཏན་གྱི་སྡོམ་པ་སོགས་དང་བཅས་ན་ཕུང་པོ་ལྔ་བ་ཅན་ཡིན་པའི་ཕྱིར། རྩ་བར། རྗེས་འབྲང་བཅས་ན་ཕུང་པོ་ལྔ། ཞེས་སོ་།སྙོམས་འཇུག་གི་བསམ་
གཏན་དང་པོའི་དངོས་གཞི་སྙོམས་འཇུག་གི་ངོ་བོ་ཡོད་དེ། དཔྱོད་པ་དང་དགའ་བ་དང་བདེ་བ་དང་དགེ་སེམས་རྩེ་གཅིག་པ་དང་ལྡན་པའི་བསམ་གཏན་གྱི་དངོས་གཞིའི་སྙོམས་འཇུག་དེ་དེ་ཡིན་པའི་ཕྱིར། རྩ་བར། དཔྱོད་
དང་དགའ་དང་བདེ་དང་ལྡན། ཞེས་གསུངས། འདིར་དགའ་བདེ་དང་ལྡན་པ་དཔྱོད་པ་སྨོས་པས་རྟོག་པ་ཡང་བཤད་དེ། དེ་གཉིས་ལྷན་ཅིག་སྤྱོད་པ་མེ་དུ་བཞིན་ཡིན་པའི་ཕྱིར། དེ་ལ་ཁོ་ན་རེ། བསམ་གཏན་ཁྱད་པར་ཅན་

[007B] དེ་མ་ངེས་པའི་སྐྱོན་མེད་དེ། བསམ་གཏན་ཁྱད་པར་ཅན་ལ་དགའ་བདེ་དང་བཅས་པའི་དཔྱོད་པ་མེད་པས་རྟོག་པ་མེད་པའི་ཕྱིར། རང་འགྲེལ་ལས། རྟོག་པ་མེད་པར་ནི་དགའ་བ་དང་བདེ་པ་
དང་ལྡན་པའི་དཔྱོད་པ་མེད་དོ། ཞེས་གསུངས་པའི་ཕྱིར། འོ་ན་རྟོག་དང་དགའ་དང་བདེ་དང་ལྡན། ཞེས་མ་སྨོས་པའི་རྒྱུ་མཚན་ཡོད་དེ། ཡན་ལག་སྔ་སྔ་ཞེས་པས་བསམ་གཏན་དང་པོ་ཁྱད་པར་ཅན་གཉིས་པར་འགྱུར་བས་
དཔྱོད་པ་སྨོས་པའི་ཕྱིར། རྒྱལ་སྲས་མ་ལས། བསམ་གཏན་གཉིས་པ་ན་ནི་རྟོག་པ་སྤངས་པའོ། །ཞེས་བྱས་ན་བསམ་གཏན་ཁྱད་པར་ཅན་ཡང་བསམ་གཏན་གཉིས་པར་འགྱུར་རོ། ཞེས་སོ། །བསམ་གཏན་འདི་རྒྱུ་སྙོམས་
འཇུག་ཁོ་ནར་སྦྱོར་བ་མི་འཐད་དེ། འོག་ཏུ་ཟག་མེད་ཡང་ཡང་བཤད་པས་སོ། །བསམ་གཏན་ཕྱི་མ་གསུམ་གྱི་དངོས་གཞིའི་སྙོམས་འཇུག་གི་ངོ་བོ་ཡན་ལག་སྔ་མ་སྔ་མ་སྤངས་པའི་སྒོས་ཡིན་ཏེ་དཔྱོད་པ་དང་བྲལ་བའི་དགེ་
སེམས་རྩེ་གཅིག་པ་དགའ་བ་དང་བདེ་བ་དང་ལྡན་པའི་བསམ་གཏན་གྱི་སྙོམས་འཇུག་དེ་གཉིས་པའི་དངོས་གཞིའི་སྙོམས་འཇུག་གི་ངོ་བོ་དང། དཔྱོད་པ་དང་དགའ་བ་གཉིས་དང་བྲལ་བའི་དགེ་སེམས་རྩེ་གཅིག་པ་བདེ་བ་དང་ལྡན་པའི་
སྙོམས་འཇུག་ཏེ། གསུམ་པའི་དངོས་གཞིའི་སྙོམས་འཇུག་གི་མཚན་ཉིད། དཔྱོད་པ་དང་དགའ་བ་དང་བདེ་པ་གསུམ་དང་བྲལ་བའི་དགེ་སེམས་རྩེ་གཅིག་པ་བསམ་གཏན་གྱི་དངོས་གཞིའི་སྙོམས་འཇུག་དེ་བཞི་པའི་དངོས་གཞིའི་
[008A]༄༅། །སྙོམས་འཇུག་གི་མཚན་ཉིད་ཡིན་པའི་ཕྱིར། རྒྱལ་སྲས་མ་ལས། ཡན་ལག་བདེ་བ་ཡང་སྤངས་པས་དེ་ལ་ཏིང་ངེ་འཛིན་འབའ་ཞིག་ལུས་སོ་ཞེས་གསུངས་པའི་ཕྱིར། འདིར་ཡན་ལག་གི་སྒོས་འདའ་
ཚུལ་སྟོན་གྱི་ཡན་ལག་ཚང་མ་མི་སྟོན་ཏེ། དེ་བསྟན་ན་ཡང་འོག་དང་ཟློས་པའི་ཕྱིར། ཇི་སྐད་དུ། རྩ་བར། ཡན་ལག་སྔ་སྔ་སྤངས་པ་ཡི། ཞེས་སོ།    ༈    །གཉིས་པ་གཟུགས་མེད་སྙོམས་འཇུག་ལ་དབྱེ་བ། འཐོབ་
ཚུལ༑ དམིགས་པའི་ཁྱད་པར། སོ་སོའི་ངོ་བོ་དང་བཞི། དང་པོ་ནི། དེ་བཞིན་གཟུགས་མེད་ཕུང་པོ་བཞི། ཞེས་བྱུང། གཟུགས་མེད་ཀྱི་སྙོམས་འཇུག་ལ་ཆོས་ཅན། གཉིས་ཡོད་དེ། བསམ་གཏན་དེ་བཞིན་དུ་རྒྱུ་
སྙོམས་འཇུག་གི་གཟུགས་མེད་དང་འབྲས་བུ་སྐྱེ་བའི་དེ་གཉིས་དང་དེ་རེ་རེ་ལ་ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད་དང། འདུ་ཤེས་མེད་མིན་གྱི་བར་བཞི་བཞི་ཡོད་པའི་ཕྱིར་རྩ་བར། དེ་
བཞིན་གཟུགས་མེད། ཅེས་དང། རང་འགྲེལ་ལས། དེ་དག་ཀྱང་སྐྱེ་བ་དང་སྙོམས་པར་འཇུག་པའི་སྒོ་ནས་རྣམ་པ་གཉིས་ཀྱང་ཡིན་ལ་བཞི་ཡང་ཡིན་ནོ། །ཞེས་གསུངས་པའི་ཕྱིར། གཟུགས་མེད་པའི་སྙོམས་
འཇུག་གི་ངོ་བོ་ཡོད་དེ། དམིགས་པའི་སྒོས་འོག་ས་ལས་འདའ་བའི་རིགས་གནས་ཀྱི་དགེ་སེམས་རྩེ་གཅིག་པ་དེ་དེ་ཡིན་པའི་ཕྱིར། རང་འགྲེལ་ལས། སྙོམས་པར་ཞུགས་པའི་གཟུགས་མེད་པ་རྣམས་ནི་བྱེ་བྲག་མེད་པར་

[008B]ཕྱིར། འཁོར་དང་བཅས་ན་ཕུང་པོ་བཞི་པ་ཅན་ཡིན་ཏེ། སྙོམས་འཇུག་རྗེས་འབྲང་གི་གཟུགས་མེད་ལ་གཞན་བཞི་ཡོད་པའི་ཕྱིར། རྩ་བར། ཕུང་པོ་བཞི་ཞེས་
དང༑ རང་འགྲེལ་ལས། རྗེས་སུ་འབྲང་བའི་གཟུགས་མེད་པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་ནི། འོག་མའི་ས་ལས་དབེན་ལས་སྐྱེས། ཞེས་བྱུང། གཟུགས་གཟུགས་མེད་ཀྱི་སྙོམས་འཇུག་བཞི་ཆོས་ཅན་
ཐོབ་ཚུལ་རང་གི་འོག་མའི་ས་ལས་དབེན་པ་ལས་སྐྱེས་བ་ཡིན་ཏེ་བསམ་གཏན་བཞི་པ་ལས་དབེན་པ་ལས་སྐྱེས་པ་ནམ་མཁའ་མཐའ་ཡས་དང། དེ་ལས་དབེན་པ་ལས་སྐྱེས་པ་རྣམ་ཤེས་མཐའ་ཡས་དང། དེ་ལས་དབེན་པ་ལས་སྐྱེས་པ་ཅི་ཡང་མེད་པའི་སྐྱེ་མཆེད་དང་
དེ་ལས་དབེན་པ་ལས་སྐྱེས་པ་ནི་འདུ་ཤེས་མེད་མིན་སྐྱེ་མཆེད་འཐོབ་པ་དེ་ཡིན་པའི་ཕྱིར་ཏེ། འོག་ས་ལས་འདོད་ཆགས་དང་བྲལ་བའི་དབེན་པ་དེ་ཡིན་པའི་ཕྱིར། གསུམ་པ་ནི། ཉེར་བསྡོགས་གསུམ་དང་བཅས་པར་ནི་
གཟུགས་ཀྱི་འདུ་ཤེས་པ་ཤིག་ཅེས་བྱ། །གཟུགས་མེད་པ་ན་གཟུགས་མེད་དོ། །གཟུགས་ནི་སེམས་ལས་སྐྱེས་པར་འགྱུར། ཞེས་བྱུང། གཟུགས་མེད་དེ་དག་གི་དམིགས་ཚུལ་ཡོད་དེ། གཟུགས་མེད་ཀྱི་དངོས་གཞི་དེ་དག་
བཞི་དང། །རྣམ་ཤེས་མཐའ་ཡས་སོགས་གཟུགས་མེད་ཕྱི་མ་གསུམ་གྱི་ཉེར་བསྡོགས་གསུམ་དང་བཅས་པ་བདུན་ནི་གཟུགས་ཀྱི་འདུ་ཤེས་བཤིག་པ་འམ་བྲལ་བ་ཡིན་ལ། ནམ་མཁའ་མཐའ་ཡས་ཀྱི་ཉེར་བསྡོགས་གཟུགས་

[009A]༄༅། །ཀྱི་འདུ་ཤེས་ལ་ཆགས་པ་དང་མ་བྲལ་བ་ཡིན་པའི་ཕྱིར། རྩ་བར། ཉེར་བསྡོགས་གསུམ་དང་བཅས་པར་ནི། གཟུགས་ཀྱི་འདུ་ཤེས་བ་ཤིག་ཅེས་བྱ། ཞེས་སོ། །དེ་ལ་གཞི་ཐམས་ཅད་
ཡོད་པའི་བྱེ་སྨྲ་ལས་སྡེ་བ་ཕལ་ཆེན་སོགས་གཞན་དག་ན་རེ། རེ་ཞིག་གཟུགས་མེད་ན་གཟུགས་མེད་པ་མི་འཐད་པར་ཐལ། དེ་ནི་སྒྲུབ་པར་བྱ་བ་ཁོ་ན་ཡིན་པའི་ཕྱིར། རང་འགྲེལ་ལས། རེ་ཞིག་གཟུགས་མེད་པ་དག་ན་
གཟུགས་མེད་དོ་ཞེས་བྱ་བ་འདི་ནི་སྒྲུབ་པར་བྱ་བ་ཡིན་ནོ། །ཞེས་དང། རྒྱལ་སྲས་མ་ལས། རེ་ཞིག་འདི་ནི་སྒྲུབ་པར་བྱ་བ་ཡིན་ནོ་།ཞེས་ཟེར་བ་ནི་སྡེ་བ་གཞན་དག་གོ་ཞེས་གསུངས་པའི་ཕྱིར་གཞི་ཐམས་ཅད་ཡོད་པའི་
བྱེ་སྨྲ་ན་རེ། གཟུགས་མེད་ཅེས་བརྗོད་མི་རུང་བར་ཐལ། གཟུགས་ཡོད་པའི་ཕྱིར། རང་འགྲེལ་ལས། གལ་ཏེ་ཡོད་ན་སོགས་དང། རྒྱལ་སྲས་མ་ལས། གལ་ཏེ་ཡོད་ན་ཞེས་ཟེར་བ་ནི་བྱེ་བྲག་ཏུ་སྨྲ་བའོ་།ཞེས་གསུངས་
པའི་ཕྱིར། གཟུགས་ཡོད་ཀྱང་གཟུགས་མེད་ལ་བརྗོད་ཚུལ་ཡོད་དེ་གཟུགས་ཅུང་ཟད་ཙམ་ལས་མེད་པའི་ཕྱིར་དང། དེ་ཡང་ལུས་ངག་གི་སྡོམ་པ་རྣམ་རིག་མིན་པ་ཙམ་ཡོད་པའི་ཕྱིར་ཏེ། རང་འགྲེལ་ལས་གཟུགས་
ཅུང་ཟད་ཡོད་པའི་ཕྱིར། ཞེས་སོ། འོ་ན་དེ་ན་འབྱུང་བ་མེད་པར་དེའི་འབྱུང་འགྱུར་རྣམ་རིག་མིན་པ་ཇི་ལྟར་ཡོད་ཞེ་ན། དེར་འབྱུང་བ་མེད་ཀྱང་དེ་ཡོད་དེ། ཟག་མེད་སྡོམ་པ་ལྟར་ཡོད་པའི་ཕྱིར་རང་འགྲེལ་ལས་

[009B] ཞེས་ན། ཞེས་སོ། །བྱེ་སྨྲ་ན་རེ། དེ་དག་རིམ་བཞིན་མི་འཐད་པར་ཐལ། ལུས་ངག་མེད་པར་དེའི་སྡོམ་པ་མི་རུང་པའི་ཕྱིར་དང། འབྱུང་བ་མེད་པར་འགྱུར་འགྱུར་མི་རུང་པའི་
ཕྱིར་ཏེ། ཟག་མེད་ཀྱི་འབྱུང་བ་མེད་ཀྱང་རྟེན་གྱི་འབྱུང་བ་ཟག་བཅས་ཡོད་པས། ཟག་མེད་ཀྱི་སྡོམ་པ་ཡོད་ཅིང་སྐྱེ་པའི་གཟུགས་བཀག་པས་སྙོམས་འཇུག་ལ་ཡང་གཟུགས་བཀག་དགོས་པའི་ཕྱིར་དང། ལུང་ལས་
ཀྱང༑ རྣམ་པ་ཐམས་ཅད་ཀྱི་གཟུགས་ཀྱི་འདུ་ཤེས་ལས་ཡང་དག་པར་འདས་ནས། ཞེས་གསུངས་པའི་ཕྱིར། དེ་ལ་ཁོ་ན་རེ། དེ་དག་གིས་མི་གནོད་དེ་ལུས་དང་དབང་པོ་གཟུགས་ཅན་ཡོད་ཀྱང་ཆུང་བས་སམ་
དྭངས་པས་སམ། ཤིན་ཏུ་ཆེས་དྭངས་པས་གཟུགས་མེད་ཞེས་བརྗོད་ལ་འདོད་གཟུགས་ཀྱི་ཁམས་མིང་དོན་མཐུན་བས་སྒྲ་དོན་ཡོད། གཟུགས་མེད་མིང་དོན་མི་མཐུན་ཀྱང་འདོད་རྒྱལ་ཡིན་པའི་ཕྱིར། རང་འགྲེལ་
ལས༑ འོན་ཏེ་ལུས་ཀྱང་ཡོད་ལས། དབང་པོ་གཟུགས་ཅན་རྣམས་ཀྱང་ཡོད་དོ་ཞེ་ན་ནི། ཞེས་དང། བོད་ཚོད་ཆུང་པའི་ཕྱིར་ཞེས་དང། དྭངས་པའི་ཕྱིར། ཞེས་དང། གང་ལས་ཆས་དྭངས་བ་མེད་པ། ཞེས་དང་
གཉིས་ཀྱི་མིང་ནི་སོགས་གསུངས་པ་རིམ་བཞིན་རྟགས་སོ་སོར་སྦྱོར་རོ། །དེ་ལ་བྱེ་སྨྲ་ན་རེ། དེ་དག་རེ་རེ་ནས་མི་འཐད་པར་ཐལ་ཆུང་བའི་གཟུགས་མེད་ཟེར། ཆུའི་སྐྱེ་བོ་རྡུལ་ཕྲ་རབ་ལྟ་བུའི་འབུ་ཡང་གཟུགས་མེད་

[010A]༄༅། །པར་འགྱུར་བའི་ཕྱིར་དང། དེ་བཞིན་དུ་དྭངས་པས་གཟུགས་མེད་ཟེར་ན། བར་དོ་པ་དང་གཟུགས་ཁམས་པ་ཡང་དེར་འགྱུར་ལ་གང་ལས་ཆེས་དྭངས་པ་མེད་པས་གཟུགས་མེད་ཟེར་ན། སྲིད་རྩེ་
ཁོ་ན་གཟུགས་མེད་དུ་འགྱུར་བའི་སྐྱོན་ཡོད་པའི་ཕྱིར་དང། མིང་དོན་ཡོད་མེད་ལ་ཡང་རིག་པ་ཅི་ཡང་མེད་པའི་ཕྱིར། རྟགས་རིམ་བཞིན། རང་འགྲེལ་ལས། ཆུའི་སྐྱེ་བོ་གཟུགས་ལྟར་མི་སྣང་བ་ཞེས་དང། སྲིད་
པ་བར་མ་དང་གཟུགས་ན་སྤྱོད་པ་དག་ལ་ཞེས་སྲིད་པའི་རྩེ་མོ་ཁོ་ན་གཟུགས་མེད་པ་ཡིན་པར་འགྱུར་ཏེ། ཞེས་དང། དེ་ལ་རིག་པ་ཅི་ཞིག་ཡོད་ཅེས་གསུངས་པ་རིམ་བཞིན་དུ་སྦྱར་བའི་ཕྱིར། དེ་ལ་ཁོ་ན་རེ། གཟུགས་
མེད་ན་གཟུགས་མེད་པ་ལ་གནོད་བྱེད་དུ་མ་ཡོད་དེ། རིགས་པ་དུ་མའི་གནོད་ཚུལ་དེ་ལྟར་ཡིན་ལ། ལུང་གིས་ཀྱང་གནོད་པའི་ཕྱིར། རྒྱལ་སྲས་མ་ལས། དེ་ལྟར་རིགས་པས། གཟུགས་མེད་པས་ཁམས་ན་གཟུགས་
མེད་དོ་ཞེས་བཀག་ནས་ལུང་སྨོས་ཏེ་དོགས་པ་བཟློག་པར་བྱེད་དོ་།ཞེས་གསུངས་པའི་ཕྱིར། གཟུགས་དྭངས་པ་དང་བོད་ཚོད་ཆུང་བས་གཟུགས་མེད་ཅེས་འདོད་རྒྱལ་ཡིན་གྱི་གཏན་མེད་མ་ཡིན་ཏེ། ཚེ་དང་དྲོད་གཉིས་
འདྲེས་པར་གསུངས་ཞིང་གཟུགས་མེད་པའི་ཚེ་ཡོད་པའི་ཕྱིར་དང་མིང་གཟུགས་ཕན་ཚུན་བརྟེན་པར་གསུངས་ཤིང་གཟུགས་མེད་ན་མིང་ཡོད་པའི་ཕྱིར་དང། རྣམ་ཤེས་ཀྱི་རྐྱེན་གྱིས་མིང་གཟུགས་སྐྱེ་བར་གསུངས་ལ་

[010B] གཟུགས་ནས་འདུ་བྱེད་ཀྱི་བར་ལས་གཞན་དུ་རྣམ་ཤེས་འོང་བ་འམ་འགྲོ་བ་བཀག་ལ་གཟུགས་མེད་དུ་འོད་བ་སྐྱེ་བ་དང་འགྲོ་པ་འཆི་འཕོ་ཡོད་པའི་ཕྱིར་དང། གཟུགས་མེད་ན་གཟུགས་
ཡོད་པར་ལུང་གིས་གྲུབ་པའི་ཕྱིར། དང་པོ་གྲུབ་སྟེ། མདོ་ལས། ཚེ་དང་ལྡན་པ་གསུས་པོ་ཆེ་ཚེ་གང་ཡིན་པ་དང་དྲོད་གང་ཡིན་པའི་ཆོས་འདི་དག་ནི་འདྲེས་པ་སྟེ་མ་འདྲེས་པ་མ་ཡིན་ནོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། མདོ་ལས། ཤཱ་རིའི་བུ་དཔེར་ན་འདམ་བུའི་གཤོག་གཉིས་གནམ་དུ་བསྒྲེང་ཏེ་ཕན་ཚུན་བརྟེན་ཅིང་འདུག་པ་དེ་ལ་འགའ་ཞིག་གིས་གཅིག་པོར་ན་གཅིག་ཤོས་འགྱེལ་པར་འགྱུར་ལ། གཅིག་ཤོས་པོར་ན་ཡང་
གཅིག་འགྱེལ་པར་འགྱུར་རོ། །ཚེ་དང་ལྡན་པ་ཤཱ་རིའི་བུ་དེ་བཞིན་དུ་མིང་དང་གཟུགས་ཀྱང་ཕན་ཚུན་རྟེན་ཅིང་གནས། ཞེས་གསུངས་པའི་ཕྱིར། གསུམ་པ་གྲུབ་སྟེ། རྟེན་འབྲེལ་གྱི་མདོ་ལས། ཉིད་འཚམས་སྦྱོར་བའི་
མཚན་ཉིད་ཀྱི་རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་གསུངས་པའི་ཕྱིར། བཞི་པ་གྲུབ་སྟེ། མདོ་ལས། དགེ་སློང་དག་རྣམ་པར་ཤེས་པ་གཟུགས་སུ་ཉེ་བར་འགྲོ་བ་གཟུགས་ལ་དམིགས་པ་གཟུགས་
ལ་བརྟེན་པ་གནས་སོ། །ཞེས་པ་ནས། དགེ་སློང་དག་གང་ལ་ལ་ཞིག་འདི་སྐད་དུ་བདག་ནི་གཟུགས་ལས་གཞན་དང། ཚོར་བ་ལས་གཞན་དང། འདུ་ཤེས་ལས་གཞན་དང། འདུ་བྱེད་ལས་གཞན་དུ་རྣམ་པར་

[011A]༄༅། །ཤེས་པ་འགྲོ་བ་འམ་འོང་བའམ་སྐྱེ་བར་སྨྲའོ། ཞེས་ཟེར་ན། དེའི་ངག་ནི་ཚིག་ཙམ་དུ་ཟད་དོ། ཞེས་གསུངས་པའི་ཕྱིར། དེ་ལ་བྱེ་སྨྲ་ན་རེ། ལུང་སྔ་མས་གཟུགས་མེད་པའི་དྲོད་ཡོད་པར་མི་འགྲུབ་
སྟེ༑ དེའི་ཚེ་དྲོད་འདོད་པ་ལ་དམིགས་ཀྱིས་བསལ་བ་ཡིན་པའི་ཕྱིར་ཏེ། མདོ་གཞན་ལས། ཇི་སྐད་དུ། ཚེ་དང་དྲོད་དང་རྣམ་ཤེས་ཀྱིས། །གང་ཚེ་ལུས་འདི་འདོར་བྱེད་ཅིང། །བོར་ནས་དེ་ཚེ་ཉལ་བ་ནི། །ཇི་ལྟར་ཤིང་
ལ་སེམས་མེད་བཞིན། །ཞེས་གསུངས་པའི་ཕྱིར། ཁྱབ་སྟེ། གཟུགས་མེད་ཁམས་ན་ལུས་མེད་གཟུགས་ཁམས་ན་ལུས་ཡོད་ཀྱང་ལུས་སོ་སོར་འཇིག་པ་མི་མངོན། ལུས་སེམས་སོ་སོར་པོར་བས་འདོད་པར་གྲུབ་པའི་
ཕྱིར༑ དེ་ལས་གཞན་མི་འཐད་དེ། ཁྱད་པར་མ་ཕྱེ་བར་ཚེ་དྲོད་ཕན་ཚུན་འདྲེས་ན་སེམས་མེད་ཕྱིའི་ས་དང་མེ་ལ་སེམས་ཡོད་པ་དང། ཚེ་མེད་པའི་ཕྱིའི་གཟུགས་དྲོ་བ་ཡང་མེད་པར་འགྱུར་བའི་ཕྱིར། རང་འགྲེལ་ལས། ཧ་ཅང་
ཐལ་བར་འགྱུར་ཏེ། ནས། ཕྱིའི་གཟུགས་ཀྱང་རྣམ་ཤེས་ལ་རྟེན་པ་ཉིད་དུ་འགྱུར་ཏེ། ཞེས་གསུངས་པའི་ཕྱིར། ལུང་གཉིས་པས་ཀྱང་མི་འགྲུབ་སྟེ། དེ་འདོད་གཟུགས་ལ་དགོངས་པའི་ཕྱིར། ལུང་གསུམ་པས་ཀྱང་མི་
འགྲུབ་སྟེ། རྣམ་པར་ཤེས་པའི་རྐྱེན་གྱིས་མིང་གཟུགས་ཞེས་གསུངས་ཀྱིས། རྣམ་ཤེས་ཐམས་ཅད་ཀྱིས་མིང་གཟུགས་སྒྱེད་བར་མ་གསུངས་པའི་ཕྱིར། མདོ་ལས་ཀྱང། ཀུན་དགའ་བོ་གལ་ཏེ་རྣམ་པར་ཤེས་པ་མའི་

[011B] ཞེས་པ་ནས། མིང་དང་གཟུགས་མེད་ཀྱང་རྣམ་པར་ཤེས་པའི་རྐྱེན་ཅན། ཞེས་གསུངས་པའི་ཕྱིར། ལུང་བཞི་པས་ཀྱང་དེ་མི་འགྲུབ་སྟེ། གཟུགས་ཚོར་འདུ་ཤེས་འདུ་བྱེད་ཐམས་ཅད་གཅིག་ཀྱང་
མེད་པར་རྣམ་ཤེས་འགྲོ་འོང་བཀག་གམ། དེ་གང་ཡང་རུང་བ་མེད་པར་རྣམ་ཤེས་འགྲོ་འོང་བཀག་དཔྱད་དགོས་པའི་ཕྱིར་དང། ཁོ་བོ་ནི་དེ་ཐམས་ཅད་གཅིག་ཀྱང་མེད་ན་རྣམ་ཤེས་འགྲོ་འོང་བཀག་པ་ཁོ་ན་ཁས་ལེན་པ་ཡིན་པའི་
ཕྱིར༑ རྒྱལ་སྲས་མ་ལས། བདག་ནི་ཐམས་ཅད་མེད་ན་དེ་བཀག་པ་ཡིན་ནོ། །ཞེས་ཟེར་རོ། །ཞེས་གསུངས་པའི་ཕྱིར། བྱེ་སྨྲ་ན་རེ་དེ་ལྟར་རིགས་པར་མ་ཟད་ལུང་གིས་ཀྱང་གཟུགས་མེད་ན་གཟུགས་མེད་པར་གྲུབ་
སྟེ༑ ལུང་གི་དམིགས་ཀྱིས་པ་ཀར་ནས་ཚིག་ཟིན་ལ་བསྟན་པའི་ལུང་དུ་མས་གྲུབ་པའི་ཕྱིར། མདོ་ལས། གཟུགས་མེད་པ་རྣམས་ནི། གཟུགས་ལས་ངེས་པར་འབྱུང་བ་ཡིན་ནོ། །ཞེས་དང། ཡང་མདོ་ལས། གཟུགས་
མེད་པའི་རྣམ་པར་ཐར་བ་ཞི་པ་གང་དག་གཟུགས་རྣམས་ལས་འདས་ནས་ཞེས་དང། ཡང་མདོ་ལས། གཟུགས་ཅན་མ་ཡིན་པའི་སེམས་ཅན་དག་ཡོད། ཅེས་དང། ཡང་མདོ་ལས། རྣམ་པ་ཐམས་ཅད་དུ་གཟུགས་ཀྱི་འདུ་
ཤེས་རྣམས་ལས་ཡང་དག་པར་འདས་ནས། ཞེས་གསུངས་པའི་ཕྱིར་དང། གཟུགས་མེད་པའི་སྙོམས་འཇུག་དང་སྐྱེ་བ་གཟུགས་ཤིག་ཡོད་ན་རང་གི་གཟུགས་གདོན་མི་ཟ་བར་འདུ་ཤེས་པར་འགྱུར་པའི་ཕྱིར། དེས་ན་
[012A]༄༅། །གཟུགས་མེད་པ་ན་གཟུགས་མེད་དོ། །ལུང་དང་རིགས་པ་དེའི་ཕྱིར། རྩ་བར། གཟུགས་མེད་པ་ན་གཟུགས་མེད་དོ། །ཞེས་སོ་།འོ་ན་གཟུགས་མེད་ནས་ཁམས་འོག་མ་གཉིས་སུ་སྐྱེས་པའི་ཚེ་
གཟུགས་རྒྱུན་ཆད་བསྐལ་པ་དུ་མར་གནས་པ་དེ་གང་ལས་སྐྱེ་ཞེ་ན། དེ་ལ་བྱེ་སྨྲ་དང་མདོ་སྡེ་པ་སློབ་དཔོན་སྐུ་མཆེད་སོགས་ཤིང་རྟ་ཆེན་པོ་དག་གི་ལུགས་ལ་གསུམ་ལས། དང་པོ་ནི། དེ་གཟུགས་མེད་པའི་འཆི་ཁའི་སེམས་ཀྱི་
ལྷན་ཅིག་བྱེད་རྐྱེན་བྱས་པ་ལས་སྐྱེ་སྟེ། དེ་དུས་གཟུགས་ཅན་དང་མཐུན་པའི་སེམས་རྒྱུན་གྱི་ལྷན་ཅིག་བྱེད་རྐྱེན་དང་རྣམ་པར་སྨིན་པའི་རྒྱུ་སྔར་འགག་པ་ལས་གཟུགས་སྐྱེ་བ་དེ་ཡིན་པའི་ཕྱིར། གང་སྤེལ་ལས། གཟུགས་
དང་མཐུན་པའི་སེམས་ཀྱི་རྒྱུ་ཉིད་གནས་ལ་དེ་ཉིད་དེ་དག་གི་འཆི་ལྟས་ཡིན་ནོ། །ཞེས་སྨྲ་སྟེ། དེའི་ཕྱིར་སྔར་གཟུགས་དང་ལྷན་ཅིག་སྤྱོད་པའི་སེམས་ཀྱི་རྒྱུད་ཀྱི་རྐྱེན་གྱིས་རྣམ་པར་སྨིན་པའི་རྒྱུ་སྔར་འགག་པ་ལས་གཟུགས་
སྐྱེ་སྟེ། ཞེས་པ་ནས། །འདི་ནི་བྱེ་བྲག་སྨྲ་བའི་ལུགས་ཡིན་ནོ་།ཞེས་གསུངས་པའི་ཕྱིར། མདོ་སྡེ་པ་ན་རེ། གཟུགས་དང་པོ་དེ་ནི་གཟུགས་ཀྱི་རྣམ་པར་སྨིན་པའི་རྒྱུས་ཡོངས་སུ་བསྒོས་པས་སེམས་འཇུག་པ་རང་རྒྱུད་
ལ་རྙེད་པ་ལས་སྐྱེ་བར་འདོད་དེ། །གཟུགས་དེ་འཕེན་བྱེད་སེམས་པས་རྣམ་སྨིན་རྒྱུ་དང། དེས་བསྒོས་པ་ནི་གཟུགས་དེ་སྐྱེད་པའི་ནུས་པ་སེམས་ལ་བཞག་པ་དང། སེམས་དེ་འཇུག་པ་ནི་སེམས་དེ་རང་ཡུལ་དགེ་བ་ལ་

[012B] དེ་རང་རྒྱུད་ལ་ཐོབ་པའམ་བསྐྱེད་པ་ནི་སེམས་དེ་འཇུག་པ་རྙེད་པ་ཡིན་ཅིང། དེའི་རྒྱུན་ལས་སྐྱེ་ལ་གཟུགས་ཀྱི་རྒྱུན་ལས་མི་སྐྱེ་བའི་ཕྱིར། དང་པོ་གྲུབ་སྟེ། གང་སྤེལ་ལས། རྣམ་པར་སྨིན་པའི་རྒྱུ་ནི་
དེ་འཕེན་པར་བྱེད་པའི་སེམས་པའོ། ཞེས་གསུངས་པའི་ཕྱིར་གཉིས་པ་གྲུབ་སྟེ། དེ་ཉིད་ལས། དེས་བསྒོས་པ་ནི་གཟུགས་དེ་བསྐྱེད་པར་བྱ་བའི་ཕྱིར་དེ་ལ་ནུས་པ་བཞག་པའི་ཕྱིར་རོ་།ཞེས་གསུངས་པའི་ཕྱིར། དེས་
ན་དངོས་སུ་ནུས་པ་འདི་ལས་སྐྱེ་བ་ཡིན་ནོ། །གསུམ་པ་གྲུབ་སྟེ་སེམས་ཀྱི་འཇུག་པ་སེམས་རང་ཡུལ་ལ་སོང་བ་ལ་བྱེད་པའི་ཕྱིར་ཤིན་ཏུ་གྲགས། བཞི་པ་གྲུབ་སྟེ། དེ་ཉིད་ལས། དེ་འཇུག་པ་རྒྱུད་ལ་རྙེད་པ་ཡིན་པས་
སེམས་འཇུག་པ་རྙེད་པ་ལས་ཏེ། ཞེས་གསུངས་པའི་ཕྱིར། ལྔ་པ་གྲུབ་སྟེ། དེ་ཉིད་ལས། དེའི་རྣམ་པར་སྨིན་པའི་རྒྱུས་ཡོངས་སུ་བསྒོས་པའི་སེམས་འཇུག་པ་རྙེད་པ་དེ་ལས་གཟུགས་སྐྱེ་ཡི་གཟུགས་ལས་ནི་མ་ཡིན་
ནོ་ཞེས་གསུངས་པའི་ཕྱིར། རྩ་བར། གཟུགས་ནི་སེམས་ལས་སྐྱེ་བར་འགྱུར། ཞེས་སོ། །རང་འགྲེལ་ཡང་མདོ་སྡེ་པ་སོགས་ལྟར་རོ་།སློབ་དཔོན་སོགས་ཤིང་རྟ་ཆེན་པོ་རྣམས་གཟུགས་དེ་བསྐྱེད་པའི་ལས་ཀྱི་
བག་ཆགས་གཟུགས་དེའི་ཉེར་ལེན་དུ་འདོད་དེ་བློའི་སྟེང་གི་བག་ཆགས་ལས་དབང་པོ་ལྔ་སྐྱེ་བས་བློ་ལས་དབང་པོ་ཡིན་ལ་དབང་པོ་རྣམས་ཀྱི་དེ་ལྟར་མིན་པར་འདོད་པའི་ཕྱིར། རྣམ་འགྲེལ་ལས། བློ་ཉིད་ལ་ནི་བསྟེན་

[013A]༄༅། །པ་འགའ། །དེ་ཕྱིར་བློ་ལས་དབང་པོ་ཡིན། །དབང་པོ་རྣམས་ཀྱི་རྒྱུ་མིན་ལ། །ཞེས་དང། རྒྱན་མཁན་པོ་ཉི་མ་སྤས་པ་སོགས་དུ་མའི་བཤད་པའི་ཕྱིར་དང། སྡེ་བདུན་རྒྱན་ལས། ཁོ་བོ་ནི་
གཟུགས་མེད་ཁམས་ནས་འཆི་འཕོ་ཁའི་ཡིད་ཤེས་ཀྱི་སྟེང་ན་ཡོད་པ་འདོད་ཁམས་སུ་སྐྱེ་བ་འཕེན་བྱེད་ཀྱི་སྔོན་གྱི་ལས་ཀྱིས་བཞག་པའི་བག་ཆགས་དེའི་ཉེར་ལེན་ཡིན་པར་འདོད་ལ། འདི་ནི་ཤིང་རྟ་ཆེན་པོ་དག་གི་
གཞུང་ལུགས་ཕལ་ཆེ་བ་དང་མཐུན་ཅིང་ཞེས་གསུངས་པའི་ཕྱིར། འདི་འདྲའི་རྒྱུ་མཚན་དུ་མས་མདོ་དང་སྡེ་བདུན་ནི་མངོན་པའི་རིགས་པ་ཡིན་ཀྱང་དོན་སྤྱི་མ་ཆགས་པ་དག་ནི་བློར་མ་ཆུད་པ་ཁོ་ནར་སྣང་ངོ། །འདི་
དག་མདོ་སྔགས་ཐམས་ཅད་ལ་དགོས་པས་གནད་སྒོ་ཙམ་སྨྲས་ཀྱང་མ་སྤྲོས་སོ། །བཞི་པ་དམིགས་རྣམས་ནི། རྩ་བར། རྣམ་ཤེས་མཐའ་ཡས་མཁའ་མཐའ་ཡས། །ཅི་ཡང་མེད་ཅེས་བྱེད་ལྟར། །སྦྱོར་ཕྱིར་དམན་ཕྱིར་
འདུ་ཤེས་མེད། །འདུ་ཤེས་མེད་པའང་མ་ཡིན་པའོ། །ཞེས་བྱུང་ནམ་མཁའ་མཐའ་ཡས་ལ་སོགས་པ་དེ་དག་ནམ་མཁའ་ལ་སོགས་པ་ཁོ་ན་ལ་དམིགས་པས་དེ་སྐད་བརྗོད་དམ་ཞེ་ན་དེ་མིན་ཏེ། སྦྱོར་བའི་དུས་སུ་
ནམ་མཁའ་མཐའ་ཡས་སོ་སྙམ་པ་དང། རྣམ་ཤེས་མཐའ་ཡས་སོ་སྙམ་པ་དང། ཅི་ཡང་མེད་དོ་ཞེས་བྱ་བར་དེ་ལྟར་ཡིད་ལ་བྱེད་ཅིང་དེ་དག་ལ་རབ་ཏུ་སྦྱོར་བས་ནམ་མཁའ་མཐའ་ཡས་སོགས་རིམ་བཞིན་དུ་བརྗོད་ལ་

[013B] རྩ་བར། རྣམ་ཤེས་ནས། སྦྱོར་ཕྱིར་ཞེས་སོ། །འདི་གསུམ་ཟུར་དུ་བཤད་པ་རྣམ་ཤེས་ལ་སོགས་པ་གསུམ་གྱི་རྣམ་ཅན་ཁོ་ནའི་མ་ཁྱབ་ཅིང་འདས་ལམ་ཡོད་པར་བཤད་པའི་ཆེད་དོ། །འདུ་ཤེས་
མེད་མིན་སྐྱེ་མཆེད་ཀྱི་སྒྲ་དང་དོན་ཡོད་དོ། །སྦྱོར་བའི་དུས་སུ་འདུ་ཤེས་ནི་ནད་དོ། །འདུ་ཤེས་ནི་འབྲས་སོ། །འདུ་ཤེས་ནི་ཟུག་རྔུའོ། །འདུ་ཤེས་མེད་པ་པ་ནི་རྨོངས་པའོ། །དེས་ན་འདུ་ཤེས་མེད་མིན་སྐྱེ་མཆེད་འདི་ནི་
ཞི་བགྱ་ནོན་པའོ། །ཞེས་ཡིད་ལ་བྱེད་པའི་དངོས་གཞིའི་དུས་སུ་འདུ་ཤེས་མེད་མིན་གྱི་སྙོམས་འཇུག་གྲུབ་པའི་ཕྱིར་ཏེ། དེ་ཡང་འདུ་ཤེས་རགས་པ་མེད་ལ་ཕྲ་བ་མེད་པ་མིན་པས་འདུ་ཤེས་མེད་མིན་སྐྱེ་མཆེད་ཞེས་བརྗོད་པའི་
ཕྱིར༑ རྩ་བར། དམན་ཕྱིར་འདུ་ཤེས་མེད། །འདུ་ཤེས་མེད་པའང་མ་ཡིན་ནོ་ཞེས་སོ། །གཉིས་པ་ཐུན་མོང་དུ་བཤད་པ་ནི། །དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་བདུན་རྣམ་པ་གསུམ། །རོ་མྱངས་
ལྡན་དང་དག་པ་བ། །ཟག་མེད་བརྒྱད་པ་རྣམ་པ་གཉིས། །རོ་མྱངས་མཚུངས་ལྡན་སྲེད་བཅས་སོ། །འཇིག་རྟེན་པ་ཡི་དགེ་པ་ནི་།དག་པ་དེ་ནི་དེས་མྱང་བྱ། །ཟག་མེད་འཇིག་རྟེན་འདས་པའོ་།ཞེས་བྱུང། དེ་ལྟར་
སྙོམས་འཇུག་དངོས་གཞིའི་རྫས་རྣམ་པ་བརྒྱད་ཡོད་དེ། བསམ་གཏན་གྱི་དངོས་གཞིའི་བཞི་དང་གཟུགས་མེད་ཀྱི་དངོས་གཞི་བཞི་ཡོད་པའི་ཕྱིར། རྩ་བར། དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་

[014A]༄༅། །ཅེས་སོ། །སྲིད་རྩེ་མ་གཏོགས་པའི་དང་པོ་བདུན་ལ་རྣམ་པ་གསུམ་ཡོད་དེ། རོ་མྱོང་ལྡན་དང་དག་བ་པ་དང། ཟག་མེད་གསུམ་ཡོད་པའི་ཕྱིར། རྩ་བར། རོ་མྱོང་ལྡན་དང་དག་པ་བ། །ཟག་མེད་
ཅེས་གསུངས་པའི་ཕྱིར། །བརྒྱད་པ་སྲིད་རྩེ་ན་རོ་མྱང་ཅན་དང་དག་པ་པ་གཉིས་ཡོད་ཀྱི་ཟག་མེད་མེད་དེ། དེ་འདུ་ཤེས་ཀྱི་རྒྱུ་པ་མི་གསལ་པས། དམིགས་རྣམས་ཤིན་ཏུ་གསལ་བའི་འདས་ལམ་ངོ་བོར་མི་རུང་པའི་ཕྱིར་ཏེ་
རྩ་བར། བརྒྱད་པ་རྣམ་པ་གཉིས་ཞེས་གསུངས་པའི་ཕྱིར་ཏེ་དེ་ཡང་མངོན་པ་གོང་འོག་ཀུན་དེ་ལྟར་བཤད་ལ། རང་རྒྱུད་པ་སོགས་ཐེག་དམན་ལ་དེ་ལྟར་ཡིན་ཀྱང་བྱང་སེམས་ཐབས་མཁས་པས་དམིགས་རྣམ་མི་གསལ་
ཡང་རུང་བར་འདོད་པའི་ཕྱིར། དང་པོ་གྲུབ་སྟེ། ཀུན་བཏུས་ལས་འདུ་ཤེས་མེད་མིན་སྐྱེ་མཆེད་ནི་འདུ་ཤེས་ཀྱི་རྒྱུ་བ་ཡོངས་སུ་མི་གསལ་པའི་ཕྱིར་འཇིག་རྟེན་པ་ཉིད་དེ། དེའི་ཕྱིར་མཚན་མ་མེད་པ་ཞེས་བྱའོ། །བཅོམ་ལྡན་
འདས་ཀྱི་ཇི་སྐད་དུ། ཅི་ཙམ་དུ་འདུ་ཤེས་ཀྱི་སྙོམས་པར་འཇུག་པ་དེ་ཙམ་དུ་ཀུན་ཏུ་ཤེས་པ་རྟོགས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འགྲེལ་ཆེན་ལས་སོ། །བསམ་གཏན་གྱི་དངོས་གཞིའི་སྙོམས་འཇུག་
ཉོན་མོངས་ཅན་གྱི་ངོ་བོ་ཡོད་དེ། བསམ་གཏན་གྱི་དངོས་གཞིའི་སྙོམས་འཇུག་དག་པ་བའི་རྫས་རོ་མྱང་གི་སྲེད་པ་སོགས་གང་རུང་དང་བཅས་པ་དེ་དེ་ཡིན་པའི་ཕྱིར། རྩ་བར། རོ་མྱང་མཚུངས་ལྡན་སྲེད་བཅས་སོ། །ཞེས་

[014B] དེས་རོ་མྱོང་བྱ་ཡོད་དེ། སྙོམས་འཇུག་དག་པ་བ་དེ་ནི་དེས་མྱོང་བྱ་ཡིན་པའི་ཕྱིར། རྩ་བར། དེ་ནི་དེས་མྱོང་བྱ་ཞེས་སོ། །བསམ་གཏན་གྱི་དངོས་གཞིའི་སྙོམས་འཇུག་དག་པ་བའི་ངོ་བོ་ཡོད་དེ། འཇིག་རྟེན་པའི་བསམ་
གཏན་གྱི་དངོས་གཞིའི་དགེ་བ་རྩེ་གཅིག་པ་དེ་ཡིན་པའི་ཕྱིར་རྩ་བར། འཇིག་རྟེན་པ་ཡི་དགེ་བ་ནི། དག་པ་ཞེས་སོ། །བསམ་གཏན་གྱི་དངོས་གཞི་ཟག་མེད་ཀྱི་ངོ་བོ་ཡོད་དེ། འཇིག་རྟེན་ལས་འདས་པའི་སྙོམས་པར་ཞུགས་པའི་
བསམ་གཏན་གྱི་དངོས་གཞིའི་རྫས་དེ་ཡིན་པའི་ཕྱིར། རྩ་བར་ཟག་མེད་འཇིག་རྟེན་འདས་པའོ། །ཞེས་སོ། །གསུམ་པ་ཡན་ལག་བྱེ་བྲག་ཏུ་བཤད་པ་ལ། དབྱེ་བ་བསྡུ་བ་ཉོན་མོངས་ཅན་ཡན་ལག་དང་མི་ལྡན་ཚུལ་དང། ཞར་
བྱུང་དང་བཞི། དང་པོ་ནི། དང་པོ་ལ་ལྔ་རྟོག་དཔྱོད་དང་དགའ་དང་བདེ་དང་ཏིང་འཛིན་རྣམས། གཉིས་པ་ལ་ནི་ཡན་ལག་བཞི། རབ་དང་དང་ནི་དགའ་ལ་སོགས། གསུམ་པ་ལ་ལྔ་བཏང་སྙོམས་དང། དྲན་དང་
ཤེས་བཞིན་བདེ་དང་གནས། མཐའ་ན་བཞི་དྲན་བཏང་སྙོམས་དང། བདེ་མིན་སྡུག་མིན་ཏིང་འཛིན་རྣམས། ཞེས་བྱུང། བསམ་གཏན་དང་པོའི་དངོས་གཞི་ལ་ཡན་ལག་ལྔ་དང་ལྡན་ཏེ། རྟོག་དཔྱོད་གཉེན་པོའི་ཡན་ལག་
གཉིས་དགའ་བདེ་ཕན་ཡོན་གྱི་ཡན་ལག་གཉིས། ཏིང་ངེ་འཛིན་གནས་ཀྱི་ཡན་ལག་རྣམས་དང་ལྡན་པའི་ཕྱིར། དང་པོ་གྲུབ་ཏེ། རྟོག་དཔྱོད་ཀྱིས་འདོད་པའི་སྐྱོན་དང་བསམ་གཏན་གྱི་ཡོན་ཏན་ཚོལ་པའི་ཕྱིར། གཉིས་པ་གྲུབ་

[015A]༄༅། །སྟེ༑ འདོད་ཉོན་སྤངས་པའི་ཕན་ཡོན་དགའ་བདེ་ཐོབ་པའི་ཕྱིར། གསུམ་པ་གྲུབ་སྟེ། དེ་ཐམས་ཅད་ཀྱི་རྟེན་ཏིང་ངེ་འཛིན་ཡིན་པའི་ཕྱིར། རྩ་བར། དང་པོ་ལ་ལྔ་རྟོག་དཔྱོད་དང། །དགའ་དང་བདེ་དང་
ཏིང་འཛིན་རྣམས། ཞེས་སོ། །དེས་གཞན་རྣམས་ཡན་ལག་ཁོ་ན་དང། ཏིང་འཛིན་ནི་བསམ་གཏན་དང་ཡན་ལག་གཉིས་ཀར་འདོད་དེ་ཡན་ལག་བཞིའི་དམིགས་བཞིན་དུ་ཡན་ལག་ལྔའི་བསམ་གཏན་ཡང་འདྲ་བར་འདོད་པའི་ཕྱིར་
གཉིས་པའི་ཡན་ལག་བཞི་ཡོད་དེ། ནང་རབ་ཏུ་དང་བ་གཉེན་པོའི་དགའ་བདེ་ཕན་ཡོན་གྱི་ཏིང་འཛིན་གནས་ཀྱི་ཡན་ལག་དང་ལྡན་པའི་ཕྱིར། དང་པོ་གྲུབ་སྟེ། ནང་རབ་ཏུ་དང་བས་བསམ་གཏན་དང་པོའི་རྟོག་དཔྱོད་ལ་སྐྱོན་དུ་བལྟས་
ནས་སྤོང་པའི་ཕྱིར། ལྷག་མ་འདྲ། རྩ་བར། གཉིས་པ་ལ་ནི་ཡན་ལག་བཞི། །རབ་དང་དང་ནི་དགའ་ལ་སོགས། ཞེས་སོ། །གསུམ་པ་ལ་ཡན་ལག་ལྔ་དང་ལྡན་ཏེ། བཏང་སྙོམས་དང་དྲན་པ་དང་ཤེས་བཞིན་གཉེན་པོའི་བདེ་
བ་ཕན་ཡོན་གྱི་ཏིང་འཛིན་གནས་ཀྱི་ཡན་ལག་དང་ལྡན་པའི་ཕྱིར། དང་པོ་གྲུབ་སྟེ། འདུ་བྱེད་བཏང་སྙོམས་ཀྱིས་གཉིས་པའི་དགའ་བ་ལ་གཏོད་པ་མེད་ཅིང། དྲན་པས་བཏང་སྙོམས་ཀྱིས་རྒྱུ་མཚན་མི་བརྗེད་པ་དང་
ཤེས་བཞིན་རྗེས་སུ་སྲུང་བས་དགའ་བ་སྤོངས་པའི་ཕྱིར། གཉིས་པ་སླ། གསུམ་པ་གྲུབ་སྟེ། གནས་པ་ཏིང་ངེ་འཛིན་གྱི་རྣམ་གྲངས་ཡིན་པའི་ཕྱིར། མདོ་ལས། ཡང་དག་པའི་ཏིང་ངེ་འཛིན་གང་ཞེ་ན། གང་སེམས་གནས་

[015B] །ཞེས་གསུངས་པའི་ཕྱིར་མཐའ་བསམ་གཏན་བཞི་པ་ནི། ཡན་ལག་བཞི་དང་ལྡན་ཏེ། དྲན་པ་དང་བཏང་སྙོམས་དག་པ་གཉིས་གཉེན་པོའི་དང། བདེ་མིན་སྡུག་མིན་གྱི་ཚོར་བ་ཕན་ཡོན་དང་
ཏིང་འཛིན་གནས་ཀྱི་ཡན་ལག་རྣམས་དང་ལྡན་པའི་ཕྱིར། དང་པོ་ཡིན་ཏེ། དེ་གཉིས་ཀྱིས་བསམ་གཏན་གྱི་བདེ་བ་སྤོང་པའི་ཕྱིར། བསམ་གཏན་དང་པོ་སོགས་ཀྱི་རྟོག་དཔྱོད་སོགས་བཅོ་བརྒྱད་ཆོས་ཅན། ཡན་ལག་ཞེས་བརྗོད་
པའི་སྒྲ་དོན་དུ་མ་ཡོད་དེ། མཚོན་པར་བྱེད་པས་ན་ཡན་ལག་གམ་རྗེས་སུ་མཐུན་པས་ན་ཡན་ལག་གམ་ཚོགས་པས་ན་ཡན་ལག་ཞེས་བརྗོད་པའི་ཕྱིར། དང་པོ་ཡོད་དེ། ཡན་ལག་གིས་བསམ་གཏན་བཞི་སོ་སོར་གསལ་བར་བྱེད་པའི་
ཕྱིར། གང་སྤེལ་ལས། ཡན་ལག་ཞེས་བྱ་པའི་དོན་ཅི། ཞེས་པ་ནས། གསལ་བར་བྱེད་པའི་ཡན་ལག་སྟེ། མཚོན་པར་བྱེད། མངོན་པར་བྱེད། ཅེས་སོ། །གཉིས་པ་ཡིན་ཏེ། རང་གི་ས་དང་རྗེས་སུ་མཐུན་པའི་ཕྱིར། གང་
སྤེལ་ལས། དེ་དག་ཀྱང་རང་གི་ས་དང་རྗེས་སུ་མཐུན་པས་ན་ཡན་ལག་གོ་ཞེས་སོ། །གསུམ་པའང་ཡིན་ཏེ། ཡན་ལག་གི་སྒྲ་ནི་ཡན་ལག་ཕན་ཚུན་ཚོགས་པས་ན་ཡན་ལག་ཏུ་འཇོག་པའི་ཕྱིར་དཔེར་ན་མཆོད་སྦྱིན་གྱི་ཡན་ལག་བཞིན། གང་
སྤེལ་ལས། འདི་དག་ཕན་ཚུན་ཚོགས་པ་ཡིན་པས་ན་ཡན་ལག་ཡིན་ནོ་ཞེས་སོ། །གཉིས་པ་ནི་རྫས་སུ་བཅུ་གཅིག་ཅེས་བྱུང། བསམ་གཏན་གྱི་ཡན་ལག་མིང་གི་སྒོས་བཅོ་བརྒྱད་ཡོད་ཀྱང་རྫས་སུ་བཅུ་གཅིག་ཡིན་ཏེ། དང་པོ་ན་ཡོད་
[016A]༄༅། །པ་ལྔ་དང། གཉིས་པའི་ནང་རབ་ཏུ་དང་བ་དང་གསུམ་པའི་བཏང་སྙོམས་དྲན་ཤེས་བཞིན་བདེ་བ་བཞི་དང་བཞི་པའི་བཏང་སྙོམས་སུ་ཡོད་པའི་ཕྱིར། དེར་ཐལ། དེས་ན་དང་པོ་ན་ཡོད་པའི་ཡན་ལག་དེ་དག་
གཉིས་པ་ན་ཡང་ཡོད་པ་སོགས་མུ་བཞི་ཡོད་པའི་ཕྱིར་དང། རྟོག་དཔྱོད་གཉིས་དང་པོ་ཁོ་ན་ན་ཡོད། ནང་རབ་ཏུ་དང་བ་དང་པོར་མེད་ལ་གཉིས་པར་ཡོད། དགའ་བདེ་གཉིས་གཉིས་ཀར་ཡོད། ཏིང་ངེ་འཛིན་བསམ་གཏན་བཞི་ཀའི་
སྙོམས་འཇུག་ལ་ཡོད་པའི་ཕྱིར། རང་འགྲེལ་ལས། ཡན་ལག་གང་དག་བསམ་གཏན་དང་པོ་ན་ཡོད་པ་དེ་དག་གཉིས་པ་ན་ཡང་ཡོད་ནས། ཡན་ལག་ཐམས་ཅད་ཕན་ཚུན་དུ་སྦྱར་པར་བྱའོ་ཞེས་གསུངས་པའི་ཕྱིར། དེ་ལ་ཁོ་ན་
རེ༑ བསམ་གཏན་གསུམ་པའི་བདེ་བ་དང་པོ་གཉིས་ནི་བདེ་བ་ལས་རྫས་གཞན་ཇི་ལྟར་ཡིན་ཞེ་ན། བྱེ་སྨྲ་ན་རེ། དེ་རྫས་གཞན་ཡིན་ཏེ་བསམ་གཏན་དང་པོ་གཉིས་ན་ཤིན་ཏུ་སྦྱངས་པ་བདེ་བ་ཡིན་གྱི་ཚོར་བ་བདེ་བ་མི་རུང་
བའི་ཕྱིར་ཏེ། དབང་ཚོར་མི་རུང་ལ་ཡིད་ཚོར་བྱས་ན་དགའ་བ་དང་ཐ་དད་ན་རྫས་མཚུངས་ཉམས་ཤིང་རྣམ་གྲངས་ཡིན་ན་ཡན་ལག་གི་གྲངས་དང་མི་མཐུན་པའི་ཕྱིར། རྩ་བར། དང་པོ་ན། ཤིན་ཏུ་སྦྱངས་པ་བདེ་བ་ཡིན་
ཞེས་གསུངས་པའི་ཕྱིར། བར་འདིར་བརྩོད་ཚུལ་གཞན་བསམ་གཟུགས་ཀྱི་མཐའ་དཔྱོད་དུ་བཤད་ཟིན་པས་མ་སྤྲོས་སོ། །མངོན་པ་གོང་མར་ཡིད་ཚོར་སེམས་པ་དགའ་བདེ་གཉིས་ཀར་འདོད་ཀྱང་འདིར་གྲུབ་མཐའ་མི་གཅིག་གོ་

[016B]བསམ་གཏན་གཉིས་པ་ལ་ཡིད་ཆེས་པའི་དད་པ་དེ་ཡིན་པའི་ཕྱིར་རྩ་བར། རབ་ཏུ་དང་བ་དད་པ་ཡིན། ཞེས་སོ། །སྡེ་པ་ཁ་ཅིག་བསམ་གཏན་གསུམ་པའི་བདེ་བ་ཡིད་
བདེ་ཡིན་ལ་དགའ་བ་ཡིད་བདེ་ལས་ཚོར་བ་གཞན་ཡིན་ཟེར་བ་མི་འཐད་དེ། བཅོམ་ལྡན་འདས་ཀྱི་རྣམ་པར་བསྒྱུར་བའི་མདོ་དང་བསམ་གཏན་གྱི་ཡན་ལག་སྟོན་པའི་མདོ་སྡེ་ལུང་རྣམ་པ་གཉིས་དང་འགལ་བའི་ཕྱིར་ཏོ། རྣམ་པར་བསྒྱུར་
བའི་མདོ་ལས། བསམ་གཏན་གསུམ་པ་བཀའ་སྩལ་ནས་འདིར་འདིའི་ཡིད་བདེའི་དབང་པོ་སྐྱེས་པ་མ་ལུས་པར་འགག་པར་འགྱུར་རོ་ཞེས་བཀའ་སྩལ་ལ། བསམ་གཏན་བཞི་པ་ལ་ནི་བདེ་བའི་དབང་པོ་འགག་པར་འགྱུར་རོ་ཞེས་གསུངས་
པ་དང། བསམ་གཏན་གྱི་ཡན་ལག་སྟོན་པའི་མདོ་ལས། བདེ་བ་ཡང་སྤངས་ཏེ། སྔ་ནས་སྡུག་བསྔལ་ཡང་སྤངས་ཤིང་ཡིད་བདེ་བ་དང་ཡིད་མི་བདེ་བ་ཡང་ནུབ་བས་ཞེས་གསུངས་པའི་ཕྱིར། རྩ་བར། ལུང་རྣམ་གཉིས་ཕྱིར་ཞེས་སོ། །
དེས་ན་དགའ་བ་ཡིད་བདེ་ཡིན་ཏེ། ལུང་རྣམ་པ་གཉིས་པོ་དེའི་ཕྱིར། རྩ་བར། དགའ་ཡིད་བདེ་ཞེས་སོ། །གསུམ་པ་ནི། རྩ་བར་ཉོན་མོངས་ཅན་ལ་དགའ་བདེ་དང། །རབ་དང་ཤེས་བཞིན་དྲན་པ་དང། །བཏང་སྙོམས་དྲན་པ་དག་པ་མེད། ཁ་
ཅིག་ཤིན་ཏུ་སྦྱངས་བཏང་སྙོམས། ཞེས་བྱུང། ཉོན་མོངས་ཅན་གྱི་བསམ་གཏན་བཞི་ལ་ཡན་ལག་མེད་ཚུལ་ཡོད་དེ། ཉོན་མོངས་ཅན་གྱི་བསམ་གཏན་དང་པོ་ལ་དགའ་བདེ་མེད། ཉོན་མོངས་ཅན་གྱི་གཉིས་པ་ལ་ནད་རབ་ཏུ་དང་ཕྲ་

[017A]༄༅། །མེད༑ ཉོན་མོངས་ཅན་གྱི་གསུམ་པ་ལ་ཤེས་བཞིན་དང་དྲན་པ་མེད། ཉོན་མོངས་ཅན་གྱི་བཞི་པ་ལ་བཏང་སྙོམས་དང་དྲན་པ་དག་པ་མེད་པའི་ཕྱིར། དང་པོ་གྲུབ་སྟེ། དེ་ཉོན་མོངས་པ་སམ་དབེན་པའི་ཕྱིར་
རྩ་བར། ཉོན་མོངས་ཅན་ལ་དགའ་བདེ་དང། ཞེས་སོ། །ཉོན་མོངས་ཅན་དང་དག་པ་མེད། ཅེས་པ་ཀུན་ལ་སྦྱར། གཉིས་པ་གྲུབ་ཏེ། དེ་ཉོན་མོངས་པས་རྙོགས་པར་བྱས་པའི་ཕྱིར། རྩ་བར་རབ་དང་ཞེས་སོ། །གསུམ་པ་གྲུབ་
སྟེ༑ ཉོན་མོངས་པའི་སེམས་དཀྲུག་པའི་ཕྱིར། རྩ་བར། ཤེས་བཞིན་དྲན་པ་དང་ཞེས་སོ། །བཞི་པ་གྲུབ་སྟེ། ཉོན་མོངས་པའི་དྲི་མ་ཅན་དུ་བྱས་པའི་ཕྱིར། རྩ་བར། བཏང་སྙོམས་དྲན་པ་དག་པ་མེད། ཅེས་སོ། །ཁ་ཅིག་ན་རེ་
ཉོན་མོངས་ཅན་གྱི་བསམ་གཏན་དང་པོ་གཉིས་ན་ཤིན་ཏུ་སྦྱངས་པ་མེད་ལ། ཉོན་མོངས་ཅན་གྱི་གོང་མ་གཉིས་ན་བཏང་སྙོམས་མེད་དེ། དེ་གཉིས་དགེ་བའི་ས་མང་བོ་བ་ཡིན་པའི་ཕྱིར། རྩ་བར། ཁ་ཅིག་ཤིན་ཏུ་སྦྱངས་བཏང་སྙོམས། ཞེས་སོ། །བཞི་པ་ཞར་བྱུང་ལ། བསམ་
གཏན་བཞི་པ་མི་གཡོ་བའི་རྒྱུ་མཚན་དང། འབྲས་བུ་སྐྱེ་བས་ཐོབ་པའི་བསམ་གཏན་ལ་ཚོར་བའི་ལྡན་ཚུལ། བསམ་གཏན་གཉིས་པར་འོག་མའི་སེམས་མངོན་དུ་བྱེད་ཚུལ་གསུམ། དང་པོ་ནི། རྩ་བར། སྐྱོན་བརྒྱད་ལས་ནི་གྲོལ་བའི་ཕྱིར། །བཞི་པ་གཡོ་བ་མེད་པ་ཡིན། །རྟོག་
དང་དཔྱོད་དང་དབུགས་དག་དང། །བདེ་བ་ལ་སོགས་བཞི་ཡིན་ནོ་།ཞེས་གསུངས། བསམ་གཏན་བཞི་བའི་དངོས་གཞིའི་སྙོམས་འཇུག་གཡོ་བ་མེད་པ་ཡིན་ཏེ། བསམ་གཏན་གཡོ་བྱེད་ཀྱི་སྐྱོན་བརྒྱད་ལས་གྲོལ་བའི་ཕྱིར། སྐྱོན་བརྒྱད་དང་དེའི་མི་གཡོ་བའི་ཚུལ་ཡོད་དེ། བསམ་གཏན་

[017B]རབ་ཏུ་གཡོ་ལ་བཞི་བར་དེ་མེད་པས་དེས་མི་གཡོ། །གཉིས་པར་དེས་མི་དཀྲུགས་ཀྱང་དགའ་བ་དེས་སེམས་ཡ་ཡ་བོ་དང་མཐུན་པར་གཡོ་ཞིང། བཞི་བར་དེ་མེད་པས་དེ་དག་གི་མི་གཡོ་བ་
དང༑ གསུམ་པར་བདེ་བས་སེམས་མ་ཞི་བ་དང་ཆ་མཐུན་གཡོ་བ་དང། བཞི་པར་དེ་ཡང་མེད་པས་སྐྱོན་བརྒྱད་ཀྱིས་དེ་མི་གཡོ་བའི་ཕྱིར། རྩ་བར། རྟོག་དང་དཔྱོད་དང་དབུགས་དག་དང། བདེ་བ་ལ་སོགས་བཞི་ཡིན་ནོ་ཞེས་དང། རང་འགྲེལ་
ལས༑ རྟོག་པ་དང་དཔྱོད་པ་དང་བདེ་བ་དང་སྡུག་བསྔལ་དང་ཡིད་བདེ་བ་དང། ཡིད་མི་བདེ་བ་དང། དབུགས་རྔུབ་པ་དང་དབུགས་འབྱུང་བ་སྟེ། བསམ་གཏན་བཞི་པ་ན་སྐྱོན་བརྒྱད་པོ་དེ་དག་གཅིག་ཀྱང་མེད་པས་ཞེས་གསུངས་པའི་ཕྱིར་
དང༑ གང་སྤེལ་ལས། ཇི་ལྟར་བསམ་གཏན་སྔ་མ་གསུམ་པོ་རྟོག་པ་ལ་སོགས་པ་དག་གིས་གཡོ་བ་སྟེ། བསམ་གཏན་དང་པོ་རྟོག་པ་དང་དཔྱོད་པ་དག་གིས་གཡོ་ལ། གཉིས་པ་དགའ་བས་གཡོ་ཞིང། གསུམ་པ་བདེ་བའི་གཡོ་བ་དེ་
ལྟར་བསམ་གཏན་བཞི་པ་ནི། དེ་དག་གིས་མི་གཡོ་སྟེ། དཔེར་ན་མར་མེ་རླུང་གི་མི་གཡོ་བ་དེ་དང་འདྲའོ། །ཞེས་གསུངས་པའི་ཕྱིར། དེས་ན་གོང་མར་བསམ་གཏན་དང་པོ་དང། གཉིས་པར་ཏིང་ངེ་འཛིན་རྫོགས་མ་རྫོགས་དང། གཉིས་
པ་དང་གསུམ་པར་དགའ་བདེ་རྫོགས་མ་རྫོགས་དང། གསུམ་པ་དང་བཞི་པར་ཡོངས་སུ་དག་པ་རྫོགས་མ་རྫོགས་ཀྱི་ཁྱད་པར་ཡང་ཤེས་དགོས་སྟེ། འདིར་ཡང་གཉེན་པོའི་ཡན་ལག་ཕན་འདོགས་ཀྱི་ཡན་ལག་ཏིང་ངེ་འཛིན་གྱི་ཡན་ལག་བཤད་

[018A]༄༅། །བའི་ཕྱིར་རོ། །གཉིས་པ་ནི། སྐྱེ་བའི་བསམ་གཏན་དག་ན་ནི། ཡིད་བདེ་བདེ་དང་བཏང་སྙོམས་དང། བཏང་སྙོམས་ཡིད་བདེ་བདེ་བ་དང། བཏང་སྙོམས་བཏང་སྙོམས་ཚོར་བ་ཡོད། ཅེས་བྱུང། རྒྱུ་
སྙོམས་འཇུག་གི་ཚོར་བ་ལྟར་འབྲས་བུ་སྐྱེ་བའི་བསམ་གཏན་ལའང་ཡིན་ན་མ་ཞེ་ན་མ་ཡིན་ཏེ། འབྲས་བུ་སྐྱེ་བའི་བསམ་གཏན་དང་པོ་ན་ཚོར་བ་གསུམ་ཡོད་དེ། སྣ་ལྕེའི་རྣམ་ཤེས་མ་གཏོགས་པས་མིག་རྣ་ལུས་ཀྱི་རྣམ་ཤེས་ཚོགས་གསུམ་
གྱི་བདེ་བ་དང། ཡིད་ཀྱིས་བའི་ཡིད་བདེ་བ་དང། རྣམ་ཤེས་ཚོགས་བཞིའི་བཏང་སྙོམས་དག་ཡོད་པའི་ཕྱིར། རྩ་བར། སྐྱེ་བའི་བསམ་གཏན་དག་ན་ནི། ཡིད་བདེ་བདེ་དང་བཏང་སྙོམས་དང་ཞེས་སོ། །འབྲས་བུ་སྐྱེ་བའི་དེ་གཉིས་
བ་ན་ཚོར་བ་གཉིས་ཡོད་དེ། ཡིད་ཀྱིས་བའི་ཡིད་བདེ་དང་བཏང་སྙོམས་གཉིས་ཡོད་ཀྱི་རྣམ་ཤེས་ཚོགས་ལྔ་རྟོག་དཔྱོད་དང་བཅས་པ་རང་གི་སས་བསྡུས་ཀྱི་རྟོག་དཔྱོད་མེད་བས་བདེ་བ་ཡང་མེད་པའི་ཕྱིར། རྩ་བར། བཏང་སྙོམས་ཡིད་
བདེ་ཞེས་དང། རང་འགྲེལ་ལས། རྣམ་པར་ཤེས་པའི་ཚོགས་གཞན་མེད་པའི་ཕྱིར། བདེ་བ་ནི་མེད་དོ་ཞེས་དང། གང་སྤེལ་ལས། མིག་ལ་སོགས་པའི་རྣམ་པར་ཤེས་པ་མེད་པའི་ཕྱིར། ཞེས་གསུངས་པའི་ཕྱིར། འབྲས་བུ་སྐྱེ་བའི་
བསམ་གཏན་གསུམ་པར་ཡིད་ཀྱི་ཚོར་བ་གཉིས་ཡོད་དེ། ཡིད་ཀྱིས་བའི་ཚོར་བ་བདེ་བ་དང། བཏང་སྙོམས་ཡོད་ལ་སས་བསྡུས་ཀྱི་རྣམ་ཤེས་གཞན་མེད་པའི་ཕྱིར། རྩ་བར། བདེ་བ་དང་བཏང་སྙོམས་ཞེས་གསུངས་པའི་ཕྱིར། འབྲས་

[018B]ཁོ་ན་ཡོད་དེ། སས་བསྡུས་ཀྱི་ཚོར་བ་གཞན་དང་རྣམ་ཤེས་གཞན་མེད་པའི་ཕྱིར། རྩ་བར། བཏང་སྙོམས་ཚོར་བ་ཡོད་ཅེས་གསུངས་པའི་ཕྱིར། གསུམ་པ་ནི། གཉིས་པ་སོགས་
ན་ལུས་མིག་དང། རྣ་བའི་རྣམ་ཤེས་རྣམ་རིག་སློང། གང་ཡིན་དེ་ནི་དང་པོར་གཏོགས། དེ་ལུང་མ་བསྟན་ཉོན་མོངས་མིན། ཞེས་བྱུང། འབྲས་བུ་སྐྱེ་བའི་བསམ་གཏན་གཉིས་པ་སོགས་ཀྱི་རྣམ་ཤེས་ཚོགས་གསུམ་ཡང་མེད་ལ། རྟོག་
དཔྱོད་ཡང་མེད་ན་དེ་དག་གི་གཟུགས་མཐོང་སྒྲ་ཐོས་རེག་བྱ་རེག་ལ་རྣམ་པར་རིག་བྱེད་ཀྱི་ཀུན་སློང་ཇི་ལྟ་བུ་ཞེ་ན། འབྲས་བུ་སྐྱེ་བའི་བསམ་གཏན་གཉིས་པ་སོགས་མིག་རྣ་ལུས་ཀྱི་རྣམ་ཤེས་མེད་པ་མིན་ཀྱང་རང་གིས་ས་བསྡུས་མེད་དེ། འབྲས་
བུ་སྐྱེ་བའི་བསམ་གཏན་གཉིས་པ་དང་སོགས་པས་གསུམ་པ་བཞི་པ་དག་ན་ལུས་ཤེས་དང་མིག་ཤེས་རྣ་བའི་རྣམ་ཤེས་གསུམ་དང་དེ་དག་གི་རྣམ་རིག་གི་ཀུན་སློང་རྟོག་དཔྱོད་གང་ཡིན་དེ་ནི་བསམ་གཏན་དང་པོར་གཏོགས་པའི་ཕྱིར། རྩ་བར་
གཉིས་པ་སོགས་ན་ལུས་མིག་དང། རྣ་བའི་རྣམ་ཤེས་རྣམ་རིག་སློང། གང་ཡིན་དེ་ནི་དང་པོར་གཏོགས། ཞེས་དང། རང་འགྲེལ་ལས། དེ་དག་ཏུ་སྐྱེས་པ་རྣམས་ལ་མིག་གི་རྣམ་པར་ཤེས་པ་ལ་སོགས་པ་མེད་པ་ཉིད་ཀྱང་མ་ཡིན་ལ་
རང་གིས་པ་ཡང་མིན་ནོ། །ཞེས་གསུངས་པའི་ཕྱིར། གཉིས་པ་སོགས་ཀྱི་ས་འོག་མའི་རྟོག་དཔྱོད་དང་རྣམ་ཤེས་གསུམ་མངོན་དུ་བྱེད་པ་ལུང་མ་བསྟན་ཡིན་ཏེ། དེ་དགོས་དབང་གིས་མངོན་དུ་བྱེད་ཀྱི་གུས་པས་མི་བྱེད་པས་དགེ་བ་མིན། ས་

[019A]༄༅། །འོག་མར་ཆགས་བྲལ་བྱས་བས་ཉོན་མོངས་ཅན་ཡང་མ་ཡིན་པའི་ཕྱིར། དང་པོ་གྲུབ་སྟེ། དད་གུས་མེད་པར་དགེ་བ་མི་འབྱུང་བའི་ཕྱིར་དང། འོག་མའི་དགེ་བའི་རྣམ་སྨིན་དམན་པའི་ཕྱིར་དང། རྩ་བར། དེ་
ལུང་མ་བསྟན་ཞེས་དང། རྒྱལ་སྲས་མ་ལས། དགོས་པའི་ཕྱིར་དེ་དག་བསམ་གཏན་དང་པོ་བའི་ས་བ་མངོན་དུ་བྱེད་ཀྱི་གུས་པས་ནི་མ་ཡིན་ནོ། །ནས། དེ་དག་ནི་དེའི་རྣམ་པར་སྨིན་པ་དོན་དུ་གཉེར་བ་མིན་པས་དགེ་བའི་སེམས་མངོན་དུ་བྱ་
བ་ལ་འབད་པ་མི་བྱེད་དོ། །ཞེས་གསུངས་པའི་ཕྱིར། སེམས་འོག་མ་ལུང་མ་བསྟན་བྱེད་པ་ཀུན་འདྲའོ། །གཉིས་པ་གྲུབ་སྟེ། རྩ་བར། ཉོན་མོངས་མིན། ཞེས་གསུངས་པའི་ཕྱིར། གཉིས་པ་དེ་དག་གི་ཁྱད་ཆོས་ལ་འཐོབ་ཚུལ་
ཐོབ་ཟིན་མངོན་དུ་བྱེད་ཚུལ། དམིགས་པའི་ཁྱད་པར། སྤངས་བྱ་སྤོང་ཚུལ་ཉེར་བསྡོགས་དང་བཅས་པ་བཞི། དང་པོ་ལ་དངོས་དང་སྙོམས་འཇུག་གང་གི་མཇུག་ཏུ་སྙོམས་འཇུག་ཏུ་འབྱུང་ལ་དཔྱད་པ། དག་པ་བའི་དབྱེ་བ། ཞར་བྱུང་
ཐོད་རྒལ་གྱི་རྣམ་བཞག་དང་བཞི། དང་པོ་ནི། རྩ་བར། དེ་དང་མི་ལྡན་འདོད་ཆགས་བྲལ། སྐྱེ་བ་ལས་ནི་དག་པ་འཐོབ། ཟག་མེད་འདོད་ཆགས་བྲལ་བ་ཡི། ཉོན་མོངས་ཅན་རྣམས་སྐྱེ་བ་ཡི་ཞེས་བྱུང། སྙོམས་འཇུག་དག་པ་བ་དང་
ཟག་མེད་དང་ཉོན་མོངས་ཅན་གསུམ་ཐོབ་ཚུལ་ཡོད་དེ། དག་པ་བ་ནི་སྔར་དག་པ་དེ་དང་མི་ལྡན་ན་འདོད་ཆགས་བྲལ་བའི་ཐོབ་ལ། ལྡན་པ་ནི་སྲིད་རྩེ་མ་གཏོགས་པ་གོང་ས་ནས་འོག་མར་སྐྱེ་བ་ལས་ཀྱང་འཐོབ་པ་གང་ཞིག་ཟག་མེད་

[019B]དེ་དང་ལྡན་པ་ནི་ཟད་ཤེས་དང། དབང་པོ་འཕོ་བས་ཀྱང་ཐོབ། སྙོམས་འཇུག་ཉོན་མོངས་ཅན་དེ་དང་མི་ལྡན་པ་ཁོ་ནས་འཐོབ་ཀྱི་ལྡན་ཀྱང་ཐོབ་པ་མེད་པའི་ཕྱིར། དང་པོ་གྲུབ་
སྟེ༑ མི་ལྡན་པ་ལས་འོག་མ་ལས་ཆགས་བྲལ་གྱིས་སྲིད་རྩེའི་བར་གྱི་ངེས་འབྱེད་ཆ་མཐུན་འདུན་ཐོབ། དེ་དང་མི་ལྡན་པ་གོང་ནས་འོག་མར་སྐྱེ་བས་ཀྱང་འཐོབ། ལྡན་པ་སྦྱོར་བ་དང་ཉམས་ཀྱང་དག་པ་ཐོབ་པའི་ཕྱིར། དང་པོ་གྲུབ་སྟེ། རྩ་
བར༑ དེ་དང་མི་ལྡན་འདོད་ཆགས་བྲལ། ཞེས་དང། རྒྱལ་སྲས་མ་ལས། དེ་དང་མི་ལྡན་པ་ནི་ས་འོག་མ་ལས་འདོད་ཆགས་དང་བྲལ་བས་བསམ་གཏན་ནམ་གཟུགས་མེད་བདག་པ་བ་འཐོབ་སྟེ་ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། སྐྱེ་
བ་ལས་ནི་དག་པ་འཐོབ། ཞེས་དང། རྒྱལ་སྲས་མ་ལས། ས་འོག་མར་སྐྱེ་བ་ལས་ཞེས་བྱ་བ་ནི་གོང་ནས་ས་འོག་མར་སྐྱེ་བ་ན་དེ་འཐོབ་པོ་ཞེས་གསུངས་པའི་ཕྱིར། གསུམ་པ་གྲུབ་སྟེ། ལྡན་པ་སྦྱོར་བས་ངེས་འབྱེད་ཆ་མཐུན་དང་
ཉམས་ཀྱང་ཉམས་པ་ཆ་མཐུན་ཐོབ་པའི་ཕྱིར་ཏེ། དེ་གཉིས་ནི་ཆགས་བྲལ་གྱིས་ཐོབ་པའང་མིན་ལ་སྐྱེ་བས་ཀྱང་མ་ཡིན་པའི་ཕྱིར་ཏེ། ཆགས་བྲལ་གསར་བ་མ་ཐོབ་ཅིང་སྐྱེ་བ་དེ་ཡིན་པའི་ཕྱིར། རང་འགྲེལ་ལས། ཅིའི་ཕྱིར་དེ་དང་མི་ལྡན་པ་ཞེས་
བརྗོད་ཞེ་ན། དགའ་བ་དང་ལྡན་པ་ནི་སྦྱོར་བ་ལས་ཀྱང་ཞེས་དང། གང་སྤེལ་ལས། དེ་དང་མི་ལྡན་པ་ཅིའི་ཕྱིར་བརྗོད་འདོད་ཆགས་དང་བྲལ་སྐྱེ་བ་ལས་ནི་ཞེས་བྱ་བ་འདི་ཙམ་གྱིས་ཅེས་ཆོག་ཅེས་སོགས་གསུངས་པའི་ཕྱིར། དེ་ལྟར་
[020A]༄༅། །དགོས་པའི་དོགས་པ་ཙམ་ཡང་ཀུན་ལ་མི་སྣང་ཡང་དཔྱད་པའི་ཟུར་གཅིག་བསྟན་ཏོ། །རྩ་རྟགས་གཉིས་པ་ཟག་མེད་ལྡན་མི་ལྡན་གྱི་འཐོབ་ཚུལ་དེ་ཡང་འཐད་དེ། དེ་དང་མི་ལྡན་པས་ཆགས་བྲལ་གྱི་བསམ་
གཏན་ཟག་མེད་ཐོབ་པ་གང་ཞིག། ལྡན་པ་ཟད་མི་སྐྱེ་ཤེས་པས་མི་སློབ་པ་ཐོབ། དབང་པོ་འཕོ་པའི་མཐོང་ལམ་དུ་སློབ་པ་མཐོང་ཐོབ་པ་ཐོབ་ཅིང། མི་སློབ་ལམ་དུ་མི་སློབ་པ་མི་གཡོ་བའི་རྟོགས་པ་གཉིས་ཐོབ་པའི་ཕྱིར། དང་པོ་གྲུབ་
སྟེ༑ རྩ་བར། ཟག་མེད་འདོད་ཆགས་བྲལ་བ་ཡིས། ཞེས་དང། རང་འགྲེལ་ལས། དེ་དང་མི་ལྡན་པ་ལས་འཐོབ་ཅེས་བྱ་བར་སྦྱར། ཞེས་གསུངས་པའི་ཕྱིར་དང། གང་སྤེལ་ལས། ཟག་པ་མེད་པ་ནི་བསམ་གཏན་ན་མ་གཟུགས་
མེད་པ་ལས་འདོད་ཆགས་དང་བྲལ་བས་ཏེ་དེ་དང་མི་ལྡན་པ་ལས་འཐོབ་བོ་ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། དེ་དང་ལྡན་པ་ནི་ཟད་པ་ཤེས་པ་ལས་ཀྱང་མི་སློབ་པ་འཐོབ་ལ་ཞེས་གསུངས་པའི་ཕྱིར། གསུམ་
པ་གྲུབ་སྟེ། རང་འགྲེལ་ལས་ཀྱང། དབང་པོ་འཕོ་བ་ལས་ཀྱང་སློབ་པ་དང་མི་སློབ་པ་འཐོབ་པོ་ཞེས་གསུངས་པའི་ཕྱིར་དང་གང་སྤེལ་ལས། དབང་པོ་འཕོ་པ་ལས་དད་པས་མོས་པ་ཟག་པ་མེད་པ་དང་ལྡན་པ་ཁོ་ན་མཐོང་བས་ཐོབ་
བར་གྱུར་ནས། སློབ་པ་འཐོབ་བོ། །དེ་བཞིན་དུ་དུས་ཀྱིས་རྣམ་པར་གྲོལ་པ་ཡང་མི་གཡོ་བ་རྟོགས་པ་ནི་མི་སློབ་པ་འཐོབ་པོ་ཞེས་གསུངས་པའི་ཕྱིར། རྩ་རྟགས་གསུམ་པ་ཡང་གྲུབ་སྟེ། ཉོན་མོངས་ཅན་བསམ་གཏན་དེ་དང་མི་ལྡན་

[020B]ནས། འོག་མར་སྐྱེ་བ་ནས་དེའི་སྐྱེ་བས་ཐོབ་པ་གཉིས་ཡོད་པའི་ཕྱིར། རྩ་བར། ཉོན་མོངས་ཅན་ཉམས་སྐྱེ་བ་ཡིས། ཞེས་དང་རང་འགྲེལ་ལས། དེ་དང་མི་ལྡན་པ་ལས་
འཐོབ་ཅིས་བྱ་བ་ཁོ་ནར་སྦྱར་ཏེ་ཞེས་གསུངས་པའི་ཕྱིར། གཉིས་པ་ནི། ཟག་པ་མེད་པའི་མཇུག་ཐོགས་སུ། བ་ལྟག་འོག་གསུམ་པའི་བར་དགེ་བ། །སྐྱེ་འོ་དག་པ་ལས་དེ་བཞིན། །རང་གི་ས་པའི་ཉོན་མོངས་ཀྱང། །ཉོན་མོངས་ཅན་
ལས་རང་དག་དང། །ཉོན་མོངས་ས་འོག་མའི་དག་གཅིག་ཀྱང། །ཤི་འཕོ་དག་ལས་ཉོན་མོངས་ཀུན། ཉོན་མོངས་ཅན་ལས་གོང་མ་མིན་ཞེས་བྱུང། སྙོམས་འཇུག་གི་རྫས་གང་གི་མཇུག་ཐོགས་སུ་སྙོམས་འཇུག་དུ་ཞིག་སྐྱེ་ཚུལ་ཡོད་
དེ༑ ༑ཟག་མེད་ཀྱི་བསམ་གཏན་དང་པོའི་མཇུག་ཏུ་རང་གིས་པ་དང་གཉིས་པ་དང་གསུམ་པའི་དག་པ་རེ་དང་ཟག་མེད་རེ་སྟེ་དྲུག་སྐྱེ་ཅི་ཡང་མེད་པའི་སྐྱེ་མཆེད་ཀྱི་མཇུག་ཐོགས་སུ་རང་ས་དང་རྣམ་ཤེས་མཐའ་ཡས་དང། ནམ་མཁའ་མཐའ་
ཡས་ཀྱི་དག་པ་དང་ཟག་མེད་གཉིས་དང་སྲིད་རྩེའི་དག་པ་གཅིག་དང་བདུན་སྐྱེ། བསམ་གཏན་གཉིས་པའི་ཟག་མེད་མཇུག་ཐོགས་སུ་རང་ས་གསུམ་པ་བཞི་པ་དང་པོའི་དག་པ་པ་དང་ཟག་མེད་གཉིས་གཉིས་ཏེ་བརྒྱད་སྐྱེ། དེ་བཞིན་དུ་རྣམ་
ཤེས་མཐའ་ཡས་ཟག་མེད་ཀྱི་མཇུག་ཏུ་དགུ་དང་བསམ་གཏན་དང་གཟུགས་མེད་གཞན་གྱི་མཇུག་ཐོགས་སུ་བཅུ་སྐྱེ་བ་སོགས་སྦྱོར་པའི་ཕྱིར་དང་པོ་གྲུབ་སྟེ། དེའི་འོག་ས་མེད་པས་རང་ས་དང་གོང་སའི་གསུམ་པའི་བར་གྱི་དེ་དྲུག་ཏུ་ངེས་

[021A]༄༅། །པའི་ཕྱིར། རྩ་བར། ཟག་པ་མེད་པའི་མཇུག་ཐོགས་སུ་།ལྟག་འོག་གསུམ་པའི་བར་དགེ་པ་སྐྱེའོ་ཞེས་གསུངས་པའི་ཕྱིར་རང་འགྲེལ་ལས། དགེ་བ་སྨོས་པས་ནི་དག་པ་བ་དང། ཟག་པ་མེད་པ་གཟུང་
སྟེ་ཞེས་གསུངས་པའི་ཕྱིར། དེས་ན་ཟག་མེད་ཀྱི་དགེ་པའི་ལས་དང་དཀར་པོའི་ལས་མ་ཤེས་ན་འདི་དག་དུ་མར་འགལ་ལོ། །འདིའི་རིགས་པས་སྲིད་རྩེའི་མཇུག་ཏུ་ལྔར་ཤེས་པར་བྱའོ། །གཉིས་པ་གྲུབ་སྟེ། ཅི་ཡང་མེད་པའི་སྐྱེ་མཆེད་
ཀྱི་གོང་ས་སྲིད་རྩེའི་ལས་མེད་ཅིང། དེ་ལ་ཟག་མེད་མེད་ཅིང་འོག་ས་གསུམ་པའི་བར་གྱི་དྲུག་དང་སྲིད་རྩེའི་དག་པ་གཅིག་དང་བདུན་དུ་ངེས་པའི་ཕྱིར། རྩ་བར། འོག་གསུམ་པའི་བར་དགེ་བ། སྐྱེ་འོ་ཞེས་དང་རང་འགྲེལ་ལས། ཅི་ཡང་མེད་
པའི་སྐྱེ་མཆེད་ཀྱི་མཇུག་ཐོགས་སུ་བདུན་ཏེ་ཞེས་གསུངས་པའི་ཕྱིར། གསུམ་པ་གྲུབ་སྟེ། དེའི་རིགས་པས་བསམ་གཏན་གཉིས་པའི་བརྒྱད་ཀྱང་གྲུབ་པའི་ཕྱིར། རྩ་བར། ལྟག་འོག་སོགས་དང། རང་འགྲེལ་ལས། བསམ་གཏན་
གཉིས་པའི་མཇུག་ཐོགས་སུ་བརྒྱད་དེ། ཞེས་གསུངས་པའི་ཕྱིར། བཞི་བ་གྲུབ་སྟེ། རྩ་བར། ལྟག་འོག་གསུམ་པའི་ཞེས་དང། རང་འགྲེལ་ལས། རྣམ་ཤེས་མཐའ་ཡས་སྐྱེ་མཆེད་ཀྱི་མཇུག་ཐོགས་སུ་དགུ་སྟེ་ཞེས་གསུངས་
པའི་ཕྱིར་དང། སྲིད་རྩེའི་དག་པ་གཅིག་ལས་མེད་པས་སོ། །ལྔ་བ་གྲུབ་སྟེ། རང་རང་གི་གོང་དང་འོག་གིས་གཉིས་ཀྱི་བཞི་བཞི་དང་རང་སའི་གཉིས་དང་བཅུ་ཡང་ཡོད་པའི་ཕྱིར། རྩ་བར། ཟག་པ་མེད་པའི་མཇུག་ཐོགས་སུ། །ལྟ་

[021B] །སྐྱེའོ་ཞེས་དང། རང་འགྲེལ་ལས། དེ་བཞིན་དུ་བསམ་གཏན་དང་གཟུགས་མེད་པ་གཞན་གྱི་མཇུག་ཐོགས་སུ་ཡང་རྫས་བཅུ་སྦྱར་བར་བྱའོ་ཞེས་གསུངས་པའི་ཕྱིར་འདི་ཉན་ཐོས་ཀྱི་གསུམ་ཕན་ཆད་
བརྒལ་མི་ཐུང་པའི་དབང་དུ་བྱས་ལ་ཐེག་ཆེན་སྐབས་སུ་བསམ་གཏན་དང་པོའི་མཇུག་ཏུ་རང་ས་ནས་སྲིད་རྩེའི་དག་པ་བརྒྱད་དང་ཟག་མེད་བརྒྱད་དང་སྙོམས་འཇུག་བཅུ་དྲུག་དང་དེ་བཞིན་དུ་སྙོམས་འཇུག་བརྒྱད་ཀའི་མཇུག་ཏུ་སྙོམས་འཇུག་བཅུ་
དྲུག་དང། འགོགས་སྙོམས་བྱས་བཅུ་བདུན་ཡང་ཤེས་པར་བྱའོ། །སོ་སོའི་བཞེད་དོན་དཔྱིས་ཕྱིན་པར་གོ་དགོས་སོ། །བསམ་གཏན་སྙོམས་འཇུག་དག་ས་བའི་མཇུག་ཏུ་སྙོམས་འཇུག་རྫས་དུ་སྐྱེ་ཚུལ་ཡོད་དེ་དག་པ་ལས་རང་གིས་པའི་
ཉོན་མོངས་ཅན་སྐྱེ་བ་ཡོད་ཅིང་ཟག་མེད་ལ་སྐྱེ་བ་མེད་ལ་གཞན་གྲངས་ལྷག་མ་ཟག་མེད་དེ་བཞིན་ཡིན་པའི་ཕྱིར། རྩ་བར། དག་པ་ལས་དེ་བཞིན། རང་གི་ས་པའི་ཉོན་མོངས་ཀྱང། ཞེས་སོ། །ཉོན་མོངས་ཅན་གྱི་མཇུག་ཐོགས་སུ་རྫས་དུ་
སྐྱེ་ཚུལ་ཡོད་དེ། སྙོམས་འཇུག་ཉོན་མོངས་ཅན་ལས་རང་སའི་དག་པ་དང་ཉོན་མོངས་ཅན་དང་འོག་སའི་དག་པ་གཅིག་ཀྱང་སྐྱེ་བ་ཡོད་པའི་ཕྱིར། རྩ་བར། ཉོན་མོངས་ཅན་ལས་རང་དག་དང་།ཉོན་མོངས་འོག་མའི་དག་གཅིག་ཀྱང་
ཞེས་སོ། །འཚེ་འཕོ་བའི་སྐྱེས་ཐོབ་ཀྱི་བསམ་གཏན་དག་པ་བའི་མཇུག་ཐོགས་སུ་རང་ས་དང་འོག་ས་དང་གོང་སའི་ཉོན་མོངས་ཀུན་སྐྱེ་བ་ཡོད་དེ། དག་པ་བའི་འཆི་སེམས་བྱས་པ་ལས་རང་ས་དང་འོག་ས་དང་གོང་སར་སྐྱེ་བ་ཡོད་པའི་ཕྱིར་

[022A]༄༅། །རྩ་བར། འཆི་འཕོ་དག་ལས་ཉོན་མོངས་ཀུན། ཞེས་སོ་།སྙོམས་འཇུག་ཉོན་མོངས་ཅན་གྱི་འཆི་སེམས་བྱས་པས་རང་ས་དང་འོག་སར་སྐྱེ་ཡི་གོང་སར་མི་སྐྱེ་སྟེ། འོག་མའི་ཉོན་མོངས་དང་བཅས་
བཞིན་དུ་གོང་མར་མི་སྐྱེ་བའི་ཕྱིར། རྩ་བར། ཉོན་མོངས་ཅན་ལ་གོང་མ་མིན། ཞེས་བྱུང། གསུམ་པ་དག་པ་བའི་དབྱེ་བ་ནི། དག་པ་ཉམས་པ་ཆ་མཐུན་སོགས། །རྣམ་བཞི་དེ་ནི་གོ་རིམ་བཞིན། །ཉོན་མོངས་སྐྱེ་དང་རང་
ས་དང། །གོང་དང་ཟག་མེད་རྗེས་མཐུན་པའོ། །ཉམས་ཆ་མཐུན་ཕྱོགས་མཇུག་ཐོགས་སུ། །གཉིས་དང་གསུམ་དང་གསུམ་དང་གཅིག་ཞེས་བྱུང། སྙོམས་འཇུག་དག་པ་ཆོས་ཅན། དབྱེ་ན་རྣམ་པ་བཞི་ཡོད་དེ་ཉམས་པ་
ཆ་མཐུན་སོགས་སྒྲས་གནས་པ་ཆ་མཐུན་དང་ཁྱད་པར་ཆ་མཐུན་དང་ངེས་འབྱེད་ཆ་མཐུན་རྣམས་སུ་ཡོད་པའི་ཕྱིར། རྩ་བར། དག་པ་ཉམས་པ་ཆ་མཐུན་སོགས། །རྣམ་བཞི་ཞེས་སོ། །དེ་བཞིའི་ངོ་བོ་སོ་སོར་ཡོད་དེ། རང་གི་
མཇུག་གམ་དེ་མ་ཐག་ཏུ་རང་སའི་ཉོན་མོངས་སྐྱེ་པ་དང་རྗེས་སུ་མཐུན་པ་དེ་དང་པོ་དང། རང་གི་དེ་མ་ཐག་ཏུ་རང་སའི་དག་པ་སྐྱེ་བ་དང་རྗེས་སུ་མཐུན་པ་དེ་གཉིས་པ་དང་རང་གི་དེ་མ་ཐག་ཏུ་གོང་སའི་དག་པ་སྐྱེ་བ་དང། རྗེས་སུ་མཐུན་པ་
དེ་གསུམ་པ་དང། །རང་གི་དེ་མ་ཐག་ཏུ་ཟག་མེད་སྐྱེ་བ་དང་རྗེས་སུ་མཐུན་པའི་སྙོམས་འཇུག་དགེ་བ་དེ། སྙོམས་འཇུག་དག་པ་ངེས་འབྱེད་ཆ་མཐུན་གྱི་མཚན་ཉིད་དུ་འཇོག་པའི་ཕྱིར། རྩ་བར། དེ་ནི་གོ་རིམ་བཞིན། །ཉོན་མོངས་

[022B] གོང་དང་ཟག་མེད་རྗེས་མཐུན་པ་ཞེས་སོ། །དེ་དག་གི་མཇུག་ཐོགས་སུ་དེ་བཞིན་དུ་འབྱུང་བ་ཡོད་དེ་དང་པོའི་དེར་ཉམས་གནས་གཉིས་དང། གཉིས་པའི་དེར་ངེས་འབྱེད་ཆ་མཐུན་མ་གཏོགས་པའི་གསུམ་དང། གསུམ་
པའི་དེར་ཉམས་པ་ཆ་མཐུན་མ་གཏོགས་གསུམ་དང། བཞི་པའི་དེར་ཐ་མ་གཅིག་བུ་སྐྱེ་པའི་ཕྱིར། རྩ་བར། ཉམས་ཆ་མཐུན་ཕྱོགས་མཇུག་ཐོགས་སུ། །གཉིས་དང་གསུམ་དང་གསུམ་དང་གཅིག་ཅེས་སོ་།བཞི་པ་ཞར་བྱུང་ཐོད་རྒལ་
ནི༑ རྩ་བར། ས་བརྒྱད་རྣམ་པ་གཉིས་འབྲེལ་དང། །གཅིག་རྒལ་སོང་ཞིང་འོངས་ནས་ནི། །རིས་མི་མཐུན་པ་གསུམ་པར་འགྲོ། །ཐོད་རྒལ་གྱི་ནི་སྙོམས་འཇུག་ཡིན། ཞེས་བྱུང། འདིར་ཐོད་རྒལ་གྱི་སྙོམས་འཇུག་ལ་སྦྱོར་བ་
དངོས་གཞི་སྒྲ་བཤད། རྟེན་བཞི། དང་པོ་ལ་རིང་སྦྱོར་ཉེ་སྦྱོར་གཉིས་ལས། རིང་སྦྱོར་ཡོད་དེ་བསམ་གཏན་གཟུགས་མེད་ཀྱི་སྙོམས་འཇུག་གི་ས་བརྒྱད་ལ་ཟག་བཅས་ཟག་མེད་རྣམ་པ་གཉིས་ཀྱི་སྒོས་འབྲེལ་བ་སྟེ་གོ་རིམ་མ་མ་ལུགས་
མཐུན་དུ་ཡར་ཟག་བཅས་བརྒྱད་ལ་སོང་ཞིང་ལུགས་མི་མཐུན་དུ་མར་ཟག་བཅས་བརྒྱད་ལ་འོང་བའི་ཟག་བཅས་རིང་སྦྱོར་དང། དེ་བཞིན་དུ་ཡང་ཟག་མེད་སྲིད་རྩེ་མ་གཏོགས་པའི་ས་བདུན་ལ་ལུགས་མཐུན་ཡར་སོང་དང་ལུགས་མི་མཐུན་མར་འོང་ལ་ཟག་མེད་རིང་སྦྱོར་ཡིན་པའི་ཕྱིར་
རྩ་བར། ས་བརྒྱད་རྣམ་གཉིས་འབྲེལ་བ་དང། ཞེས་དང། རང་འགྲེལ་ལས། ཟག་པ་དང་བཅས་པའི་ས་བརྒྱད་དང་ཟག་པ་མེད་པའི་ས་བདུན་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་འཇུག་པའི་སྒོས་བྱང་བར་

[023A]༄༅། །བྱས་ནས། ཞེས་གསུངས་པའི་ཕྱིར། ཉེ་སྦྱོར་ཡོད་དེ་རིང་སྦྱོར་ལ་བྱད་བའི་རྗེས་སུ་བསམ་གཏན་དང་པོ་ཟག་བཅས་ལ་སྙོམས་པར་ཞུགས་ནས་བསམ་གཏན་གཉིས་པ་གཅིག་བུ་རྒལ་བ་སྟེ་བོར་ནས་
ཟག་བཅས་ཀྱི་བསམ་གཏན་གསུམ་པར་འཇུག་དེ་ནས་བསམ་གཏན་བཞི་པ་གཅིག་བུ་རྒལ་བ་འམ་བོར་ནས་ཟག་བཅས་ཀྱི་ནམ་མཁའ་མཐའ་ཡས་ལ་འཇུག་དེ་ནས་རྣམ་ཤེས་མཐའ་ཡས་གཅིག་བུ་རྒལ་ནས་ཟག་བཅས་ཀྱི་ཅི་
ཡང་མེད་ལ་འཇུག་ཅིང་དེ་བཞིན་དུ་ལུགས་མི་མཐུན་པར་འཇུག་པ་ཟག་བཅས་ཉེ་སྦྱོར་དང། ཟག་མེད་ཀྱི་བསམ་གཏན་དང་པོ་ནས་གཅིག་རྒལ་ཏེ་ཟག་མེད་བསམ་གཏན་གསུམ་པ་དེ་ནས་གཅིག་རྒལ་ཏེ་ཟག་མེད་ནམ་མཁའ་མཐའ་ཡས་
ཀྱི་ཏིང་ངེ་འཛིན་དང། དེ་ནས་གཅིག་རྒལ་ཏེ་ཟག་མེད་ཅི་ཡང་མེད་པའི་ཏིང་ངེ་འཛིན་ལ་འཇུག་ཅིང་ལུགས་མི་མཐུན་པར་ཡང་དེ་ལྟར་འཇུག་པ་ཟག་མེད་ཉེ་སྦྱོར་ཡིན་པའི་ཕྱིར། རྩ་བར། གཅིག་རྒལ་སོང་ཞིང་འོང་ནས་ནི། ཞེས་དང་
རང་འགྲེལ་ལས། ཕྱིས་ཟག་པ་དང་བཅས་པའི་བསམ་གཏན་དང་པོ་ནས་ཟག་པ་དང་བཅས་པ་གསུམ་པ་སྙོམས་པར་འཇུག་ཅིང། ཞེས་པ་ནས། ཟག་པ་མེད་པ་རྣམས་ཀྱང་རེ་རེ་རྒལ་ཞིང། ལུགས་དང་མཐུན་པ་དང་ལུགས་དང་མི་
མཐུན་པར་སྙོམས་པར་འཇུག་པ་ནི་ཐོད་རྒལ་དུ་སྙོམས་པར་འཇུག་པའི་སྦྱོར་བ་ཡིན་ནོ་ཞེས་གསུངས་པའི་ཕྱིར། དངོས་གཞིའི་སྙོམས་འཇུག་ཡོད་དེ། ཉེ་རིང་གི་སྦྱོར་བ་གཉིས་ཀྱི་རྗེས་སུ་ཟག་བཅས་བསམ་གཏན་དང་པོ་ནས་ཟག་

[023B]འཇུག་དེ་ནས་ཟག་མེད་དང་རིས་མི་མཐུན་པའི་ཟག་བཅས་ནམ་མཁའ་མཐའ་ཡས་ལ་དེ་ནས་ཟག་བཅས་དང་རིས་མི་མཐུན་པའི་ཟག་མེད་ཅི་ཡང་མེད་པའི་སྐྱེ་མཆེད་ལ་སྙོམས་
པར་འཇུག་ཅིང་དེ་བཞིན་དུ་ལུགས་མི་མཐུན་པར་ཡང་ཟག་བཅས་ཟག་མེད་རིས་མི་མཐུན་པ་གསུམ་པར་སྤེལ་ནས་འོད་བདེའི་ཚེ་ཐོད་རྒོལ་གྱི་ཏིང་ངེ་འཛིན་གྲུབ་པའི་ཕྱིར། རྩ་བར། རེས་མི་མཐུན་པར་གསུམ་པར་འགྲོ་ཞེས་དང། རང་འགྲེལ་
ལས༑ གང་ཚེ་ཟག་པ་དང་བཅས་པ་དང་པོ་ནས་ཟག་པ་མེད་པའི་གསུམ་པ་ལ་ཞེས་པ་ནས། དེའི་རིས་མི་མཐུན་པའི་རྫས་གསུམ་པར་འགྲོ་བའི་ཕྱིར་མངོན་པར་འགྲུབ་པ་ཡིན་ནོ། །ཞེས་གསུངས་པའི་ཕྱིར། དེ་དག་ཆོས་ཅན་ཐོད་རྒལ་
གྱི་སྙོམས་འཇུག་ཞེས་བརྗོད་པའི་རྒྱུ་མཚན་ཡོད་དེ། སྙོམས་འཇུག་གིས་བརྒྱད་ལ་རིམ་པ་མཐར་ཆགས་སུ་མ་ཡིན་པར་ཐོད་རྒལ་རེ་རེ་རྒལ་བའམ་བོར་ནས་སྙོམས་པར་འཇུག་པའི་ཏིང་འཛིན་ཡིན་པའི་ཕྱིར། རྩ་བར། ཐོད་རྒལ་གྱི་ནི་
སྙོམས་འཇུག་ཡིན། ཞེས་གསུངས་པའི་ཕྱིར། དེ་དང་པོར་མངོན་དུ་བྱེད་པའི་རྟེན། གླིང་གསུམ་གང་རུང་གི་རྟེན་དང་དགྲ་བཅོམ་མི་གཡོ་བའི་ཆོས་ཅན་ཁོ་ནས་མངོན་དུ་བྱེད་དེ། དེས་ཉོན་མོངས་མེད་པ་དང་ཏིང་ངེ་འཛིན་ལ་དབང་ཐོབ་པའི་
ཕྱིར་དང། སློབ་པས་ཉོན་མོངས་མེད་པ་མ་ཐོབ་ལ། དགྲ་བཅོམ་གཞན་གྱིས་ཏིང་ངེ་འཛིན་ལ་དབང་མ་ཐོབ་པའི་ཕྱིར། རང་འགྲེལ་ལས། ཉོན་མོངས་པ་མེད་པའི་ཕྱིར་དང། ཏིང་ངེ་འཛིན་ལ་དབང་ཐོབ་པའི་ཕྱིར་རོ། །ཞེས་གསུངས་
[024A]༄༅། །པའི་ཕྱིར། གཉིས་པ་ཐོབ་ཟིན་མངོན་དུ་བྱེད་ཚུལ་ནི་བསམ་གཏན་གཟུགས་མེད་རང་དང་ནི། །འོག་སའི་རྟེན་ཅན་འོག་དགོས་མེད། །སྲིད་རྩེར་འཕགས་པའི་ཅི་ཡང་མེད། །མངོན་དུ་བྱས་ནས་ཟག་པ་ཟད་
ཅེས་བྱུང། བསམ་གཏན་དང་གཟུགས་མེད་སྙོམས་འཇུག་གི་རྟེན་རང་ས་དང་འོགས་གང་རུང་ཡིན་ཏེ། སྲིད་རྩེའི་སྙོམས་འཇུག་རངས་སྲིད་རྩེའི་རྟེན་དང་ནི་འདོད་པའི་བར་འོག་ས་བརྒྱད་ཀྱི་རྟེན་ལའང་དེ་མངོན་དུ་བྱེད་ལ། དེ་བཞིན་དུ་བསམ་
གཟུགས་གཞན་རྣམས་ཀྱང་རང་ས་ནས་འོག་ས་འདོད་པའི་བར་གྱི་རྟེན་ལ་སྐྱེད་པའི་ཕྱིར། རྩ་བར། བསམ་གཏན་གཟུགས་མེད་རང་དང་ནི། །འོག་སའི་རྟེན་ཅན་ཞེས་སོ། །སྤྱིར་གོང་སའི་རྟེན་ལ་འོག་སའི་སྙོམས་འཇུག་གི་རྫས་
སྐྱེད་པའི་དགོས་པ་མེད་དེ། འོག་མ་དམན་པའི་མི་གོས་ལ་གོང་སའི་ཁྱད་འཕགས་ཡོད་པའི་ཕྱིར། རྩ་བར། འོག་དགོས་མེད་ཅེས་སོ་།དམིགས་བསལ་ལ་སྲིད་རྩེར་སྐྱེས་པའི་འཕགས་པ་སྲིད་པ་ཐ་མ་པས་ཟག་མེད་ཀྱི་ཅི་ཡང་མེད་
པ་མངོན་དུ་བྱེད་དགོས་ཏེ། རང་སའི་ཟག་མེད་མེད་ལ་དེའི་གོངས་མི་སྲིད་ཅིང། །ཅི་ཡང་མེད་ཉེ་བས་དེའི་ཟག་མེད་མངོན་དུ་བྱས་ནས་ཟག་བ་ཟད་པར་བྱེད་དགོས་པའི་ཕྱིར། རང་འགྲེལ་ལས། རང་གི་མེད་པའི་ཕྱིར་དང། དེ་ཡང་ཉེ་བའི་
ཕྱིར་རོ་ཞེས་གསུངས་པའི་ཕྱིར། གསུམ་པ་དམིགས་པའི་ཁྱད་པར་ནི། སྲེད་བཅས་རང་གི་སྲིད་ལ་དམིགས། །བསམ་གཏན་དགེ་ཡུལ་ཡོད་དགུ་ཡིན། །གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན། ཞེས་

[024B] སྙོམས་འཇུག་སྲེད་བཅས་ཀྱི་རང་སའི་ཟག་བཅས་ཁོ་ན་ལ་དམིགས་པ་ཡིན་ཏེ། དེས་འོག་མར་ཆགས་པ་དང་བྲལ་ཞིང་ཟག་མེད་ལ་དམིགས་ན་དགེ་བར་འགྱུར་ལ་ས་རྣམས་སྲེད་པས་ཡོངས་སུ་བཅད་པས་གོང་སར་ཡང་མ་དམིགས་པས་
རང་སའི་སྲིད་པ་ཁོ་ན་ལ་དམིགས་པའི་ཕྱིར། རང་འགྲེལ་ལས་སྲིད་པ་སྨོས་པས་ནི་ཟག་པ་དང་བཅས་པའི་དངོས་པོ་གཟུང་ངོ་ཞེས་གསུངས་པའི་ཕྱིར། བསམ་གཏན་དགེ་བ་དག་པ་བ་དང་ཟག་པ་མེད་པའི་ཡུལ་ཡོད་དགུ་ཅོག་ཡིན་ཏེ། འདུ་
བྱས་འདུ་མ་བྱས་ཀྱི་ཆོས་ཐམས་ཅད་ཡིན་པའི་ཕྱིར། རྩ་བར་དགེ་ཡུལ་ཡོད་དགུ་ཡིན་ཞེས་སོ། །གཟུགས་མེད་ཀྱི་དངོས་གཞི་དགེ་བ་དག་པ་ཟག་མེད་རྣམས་ཀྱི་སྤྱོད་ཡུལ་ནི་ས་འོག་མའི་ཟག་བཅས་མིན་ཏེ། དེས་ཟག་བཅས་རང་གིས་
དང་གོང་མ་ལ་དམིགས་པའི་ཕྱིར་ཏེ། དངོས་གཞི་སྨོས་པའི་ཉེར་བསྡོགས་གཅོད་ལ་དེས་འོག་སར་དམིགས་པ་གང་ཞིག་གཟུགས་མེད་དམིགས་པས་འདའ་བས་དེ་ལྟར་བཤད་ལ་བསམ་གཏན་མིན་པའི་ཕྱིར། དང་པོ་གྲུབ་སྟེ། གང་
སྤེལ་ལས། དངོས་གཞི་སྨོས་པས་ཉེར་བསྡོགས་བསལ་བའི་ཕྱིར་ཏེ་ནས། ཟག་བཅས་སྨོས་པས་ནི་ཟག་མེད་ལ་དམིགས་པ་ཡིན་ནོ། །ཞེས་གསུངས་པའི་ཕྱིར། གང་སྤེལ་ལས། དེ་ཉིད་ཀྱི་ཕྱིར་རྣམ་པ་ཐམས་ཅད་དུ་ཡང་དག་
པར་འདས་པ་ཞེས་བཤད་ཀྱི་བསམ་གཏན་དག་ལ་མིན་ཏེ། བསམ་གཏན་དག་ནི་དམིགས་པ་ལས་འདའ་བ་མེད་པས་ཞེས་གསུངས་པའི་ཕྱིར་།བཞི་པ་སྤང་བྱ་སྤང་ཚུལ་ཉེར་བསྡོགས་དང་བཅས་པ་ལ། སྤང་བྱ་སྤོང་ཚུལ། ཉེར་

[025A]༄༅། །བསྡོགས་ཀྱི་དབྱེ་བ། བསམ་གཏན་གྱི་སྙོམས་འཇུག་ཁྱད་པར་ཅན་བཤད་པ་གསུམ། དང་པོ་ནི། ཟག་པ་མེད་པས་ཉོན་མོངས་རྣམས། །སྤོང་ངོ་ཉེར་བསྡོགས་དག་པས་ཀྱང། ཞེས་བྱུང། བསམ་
གཏན་གཟུགས་མེད་ཀྱི་སྙོམས་འཇུག་ཟག་མེད་པས་ཉོན་མོངས་སྤོང་གྱི་སྙོམས་འཇུག་དག་བ་བས་ཀྱང་དེ་མི་སྤོང་ན་ཉོན་མོངས་ཅན་གྱིས་ལྟ་ཅི་སྨོས་ཏེ། དེ་དག་འོག་སར་འདོད་ཆགས་བྲལ་བས་འོག་གི་ཉོན་མོངས་མི་
སྤོངས་ལ། རང་སའི་ཉོན་མོངས་ཀྱི་ཡང་གཉེན་པོ་མ་ཡིན་པའི་ཕྱིར། རྩ་བར། ཟག་པ་མེད་པའི་ཉོན་མོངས་རྣམས། །སྤོང་ངོ་ཞེས་སོ། །གཟུགས་གཟུགས་མེད་ཀྱི་ཉེར་བསྡོགས་ཟག་མེད་དུ་མ་ཟད་དག་པ་བས་ཀྱང་
ཉོན་མོངས་པ་སྤོང་སྟེ། དེ་དག་འོག་སའི་གཉེན་པོ་ཡིན་པའི་ཕྱིར་ཏེ་དེ་སུན་འབྱིན་བྱེད་ཡིན་པའི་ཕྱིར། རྩ་བར། ཉེར་བསྡོགས་དག་པས་ཀྱང། ཞེས་སོ། །གཉིས་པ་ནི། དེ་དག་ལས་ནི་ཉེར་བསྡོགས་བརྒྱད། །དག་འབད་
མིན་སྡུག་བསྔལ་མིན། །དང་པོ་འཕགས་པའང་ཁ་ཅིག་གསུམ། ཞེས་བྱུང། དེ་དག་གི་ཉེར་བསྡོགས་བརྒྱད་ཡོད་དེ། བསམ་གཏན་གཟུགས་མེད་ཀྱི་དངོས་གཞི་ལ་འཇུག་པའི་སྦྱོར་བ་རེ་ཡོད་པའི་ཕྱིར། དེ་དག་གི་ངོ་བོ་དང་ཚོར་བ་རང་
རང་གི་དངོས་གཞི་དང་མི་འདྲ་སྟེ་ཉེར་བསྡོགས་བརྒྱད་ནི་ངོ་བོ་དག་པ་བ་ཁོ་ན་ཡིན་གྱི་ཉོན་མོངས་ཅན་སོགས་མ་ཡིན་པ་གང་ཞིག་།ཚོར་བ་རང་གི་བཏང་སྙོམས་དང་མཚུངས་པར་ལྡན་པའི་ཕྱིར་དང་པོ་གྲུབ་སྟེ། ས་འོག་མ་ལས་ཡིད་

[025B]འདོད་ཆགས་དང་འབྲལ་བྱེད་ཡིན་པའི་ཕྱིར། ཁྱབ་སྟེ། དེ་ལ་ཉོན་མོངས་ཀྱི་དག་པ་གཅིག་དགོས་པའི་ཕྱིར། རྩ་བར། དག་པ། ཞེས་དང། རང་འགྲེལ་ལས། འདོད་ཆགས་
དང་བྲལ་བའི་ལམ་ཡིན་པའི་ཕྱིར། ཞེས་དང། རྒྱལ་སྲས་མ་ལས་སྲེད་པ་དང་མཚུངས་པར་ལྡན་པའི་ལམ་གྱིས་ཉོན་མོངས་པ་སྤོང་བར་མི་འགྱུར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ་འབད་དེ་དྲངས་པར་བྱ་བའི་ལམ་
ཡིན་པའི་ཕྱིར། ཁྱབ་སྟེ། འབད་རྩོལ་གྱི་འདུ་བྱ་བ་མེད་པའི་ལམ་ཡང་དགའ་བདེ་དང་མི་ལྡན་ན་དེ་སྨོས་མི་དགོས་པའི་ཕྱིར་དང། ས་འོག་མའི་ཡིད་འབྱུང་ཅན་ཡིན་པས་ཚོར་བ་བཏང་སྙོམས་དང་ལྡན་པའི་ཕྱིར། རྩ་བར། བདེ་མིན་སྡུག་
བསྔལ་མིན། ཞེས་དང། རང་འགྲེལ་ལས། འབད་དེ་དྲངས་པར་བྱ་བ་ཡིན་པའི་ཕྱིར་དང་སོགས་གསུངས་པའི་ཕྱིར། འདིར་ཡང་མ་བཤད་ཀྱང་སྤྲོ་ན་ཉེར་བསྡོགས་བརྒྱད་ཀྱི་རེ་རེ་ལའང་ལས་དང་པོ་བས་ཡིད་བྱེད་ཞི་གནས་དང་དེ་རྗེས་སུ་
མཚན་ཉིད་སོ་སོར་རིག་པའི་མོས་པའི་རབ་དབེན་གྱི་དགའ་སྡུད་ཀྱི་དཔྱོད་པའི་སྦྱོར་མཐའི་ཡིད་བྱེད་བདུན་ཡོད་པར་ཤེས་དགོས་ཏེ། ཉེར་བསྡོགས་ཀྱིས་འདོད་ཉོན་སྐོར་དགུའི་གཉན་པོ་དང་སྒོམ་ཚུལ་ཉན་ས་ལྟར་དགོས་པའི་ཕྱིར། ཀུན་བཏུས་
ལས༑ ཡིད་ལ་བྱེད་པ་བདུན་གྱིས་བསམ་གཏན་དང་པོ་ལ་སྙོམས་པར་འཇུག་སྟེ། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བར་དུའང་དེ་བཞིན་ནོ། །ཡིད་ལ་བྱེད་པ་བདུན་གང་ཞེ་ན། མཚན་ཉིད་རབ་ཏུ་རིག་པའི་ཡིད་ལ་བྱེད་

[026A]༄༅། །པ་དང། མོས་པ་ལས་བྱུང་བ་དང། རབ་ཏུ་དབེན་པ་ལས་བྱུང་བ་དང་དགའ་བ་སྡུད་པ་དང། དཔྱོད་པ་དང། སྦྱོར་བའི་མཐའ་དང། སྦྱོར་བའི་མཐའི་འབྲས་བུ་ཡིད་ལ་བྱེད་པའོ། །ཞེས་གསུངས་པའི་ཕྱིར་
དང༑ སྦྱོར་མཐའི་འབྲས་བུ་ཡིད་བྱེད་ནི་དངོས་གཞི་ཡིན་ནོ། །ཐ་སྙད་མ་བྱས་ཀྱང་དོན་ཤེས་དགོས་སོ། །བསམ་གཏན་དང་པོའི་ཉེར་བསྡོགས་ལ་དག་པ་བར་མ་ཟད་འཕགས་པ་སྟེ་ཟག་མེད་འདས་ལམ་འང་ཡོད། རྒྱུན་ཞུགས་
དང༑ ཕྱིར་འོང་གིས་འདོད་ཉོན་སྤོང་པའི་བར་ཆད་མེད་ལམ་དེ་དག་ཉེར་བསྡོགས་ཡིན་པའི་ཕྱིར། རྩ་བར། དང་པོ་འཕགས་པའང་ཞེས་གསུངས་པའི་ཕྱིར། ཉེར་བསྡོགས་སེམས་ཀྱིས་ཉིང་མཚམས་སྦྱོར་པ་ཉོན་མོངས་
ཅན་ཡིན་ཀྱང་ཉེར་བསྡོགས་དངོས་ཀྱི་ཉིང་མཚམས་སྦྱོར་བ་མེད་དེ། གོང་མའི་སེམས་ཀྱི་འདོད་སོགས་འོག་སར་མཚམས་སྦྱོར་བའི་མཉམ་བཞག་གིས་འཆི་འཕོ་མེད་པའི་ཕྱིར་དང། ཉེར་བསྡོགས་མཉམ་བཞག་ཉོན་མོངས་ཅན་
མེད་པའི་ཕྱིར། རང་འགྲེལ་ལས། མཉམ་པར་བཞག་པ་ལ་ནི་ཉོན་མོངས་པ་ཅན་ཉིད་དག་གོ་ཞེས་དང། རྒྱལ་སྲས་མ་ལས། བསམ་གཏན་དང་གཟུགས་མེད་པ་བརྒྱད་ཅར་ན་ཡང་གང་གིས་ཉེར་བསྡོགས་གང་ཡིན་པ་དེའི་ཉེར་
བསྡོགས་ཀྱི་སེམས་ཉོན་མོངས་པ་ཅན་མཉམ་པར་བཞག་པ་མ་ཡིན་པ་དེས་ཉིང་འཚམས་སྦྱོར་རོ། །ཞེས་བྱ་བ་འདི་ནི་གྲུབ་པའི་མཐའ་ཡིན་ནོ། །ཞེས་གསུངས་པའི་ཕྱིར། ཁ་ཅིག་ན་རེ། ཉེར་བསྡོགས་མི་ལྡོགས་མེད་པ་ཉོན་

[026B] དངོས་གཞི་ལ་འགྲན་བཟོད་པས་ན་གསུམ་ཡོད་པའི་ཕྱིར་ཟེར། རྩ་བར། ཁ་ཅིག་གསུམ། ཞེས་སོ་།གསུམ་པ་ནི། རྟོག་མེད་བསམ་གཏན་ཁྱད་པར་ཅན། །རྣམ་གསུམ་པ་དེ་མིན་སྡུག་བསྔལ་མིན། །དེ་
ནི་ཚངས་ཆེན་འབྲས་བུ་ཅན། ཞེས་བྱུང། བསམ་གཏན་གྱི་དངོས་གཞི་ཁྱད་པར་ཅན་ཡོད་དེ། རྟོག་པ་མེད་ཅིང་དཔྱོད་པ་དང་བཅས་པའི་བསམ་གཏན་གྱི་དངོས་གཞིའི་སྙོམས་འཇུག་དེ་དེ་ཡིན་པའི་ཕྱིར། རྩ་བར། རྟོག་མེད་བསམ་
གཏན་ཁྱད་པར་ཅན། ཞེས་སོ། །དེ་ལ་རྫས་ཀྱི་སྒོས་གསུམ་ཡོད་དེ་རོ་མྱང་དག་པ་ཟག་མེད་རྣམ་པ་གསུམ་ཡོད་པའི་ཕྱིར། རྩ་བར་རྣམ་གསུམ། ཞེས་སོ། །དེ་བདེ་བ་ཡང་མ་ཡིན་སྡུག་བསྔལ་ཡང་མ་ཡིན་པའི་ཚོར་བ་བཏང་
སྙོམས་དང་མཚུངས་པར་ལྡན་ཏེ་འབད་པའི་དྲངས་པར་བྱ་བ་ཡིན་པའི་ཕྱིར། ཁྱབ་སྟེ། དེས་ན་དགའ་བ་ཡང་མེད་ལ་བདེ་བ་ཡང་མེད་པས་ལམ་དཀའ་བ་དེ་ཡིན་པའི་ཕྱིར་ཏེ། རྩ་བར། བདེ་མིན་སྡུག་མིན། ཞེས་སོ། །དེའི་དག་པ་པའི་
འབྲས་བུ་ཡོད་དེ། དེ་ནི་ཚངས་པ་ཆེན་པོའི་འབྲས་བུ་ཅན་ཡིན་པའི་ཕྱིར། རྩ་བར། དེ་ནི་ཚངས་ཆེན་འབྲས་བུ་ཅན། ཞེས་སོ། །འདི་དང་ཉེར་བསྡོགས་ཁྱད་པར་དྲི་བ་ནི་རྟོག་པ་འགོག་པ་གཉིས་པའི་ཉེར་བསྡོགས་དང་འདྲ་བའི་ཡིན་ནོ། །
གསུམ་པ་ཏིང་ངེ་འཛིན་གྱི་དབྱེ་བ་ལ། ཁམས་ཀྱི་སྒོས་རྟོག་བཅས་སོགས་གསུམ་དང། ལམ་གྱི་སྒོས་རྣམ་ཐར་སྒོ་གསུམ་དང། ལམ་སུན་འབྱིན་པའི་སྒོས་གསུམ་དང། བྱེད་པའི་སྒོས་མཐོང་ཆོས་ལ་བདེ་བར་འགྱུར་བ་སོགས་བཞིར་

[027A]༄༅། །བཤད་པ་བཞི། དང་པོ་ནི། །མན་ཆད་རྟོག་དཔྱོད་བཅས་པ་ཡི། །ཏིང་འཛིན་ཡན་ཆད་གཉིས་ཀ་མེད། །ཞེས་བྱུང། མདོ་ལས་རྟོག་པ་དང་བཅས་ལ་དཔྱོད་པ་དང་བཅས་པའི་ཏིང་ངེ་འཛིན་རྟོག་པ་
མེད་ལ་དཔྱོད་པ་ཙམ་གྱི་ཏིང་ངེ་འཛིན། རྟོག་པ་ཡང་མེད་དཔྱོད་པ་ཡང་མེད་པའི་ཏིང་ངེ་འཛིན་ཞེས་སུ་གསུངས་པ་ཡོད་དེ། བསམ་གཏན་ཁྱད་པར་ཅན་མན་ཆད་ཀྱི་བསམ་གཏན་དང་པོའི་དངོས་གཞི་ཙམ་པོ་ཉེར་བསྡོགས་དང་
བཅས་པ་དེ་རྟོག་བཅས་དཔྱོད་བཅས་ཀྱི་དེ་ཡིན། བསམ་གཏན་ཁྱད་པར་ཅན་དེ་རྟོག་མེད་དཔྱོད་བཅས་ཀྱི་དེ་ཡིན། ཁྱད་པར་ཅན་ཡན་ཆད་ཀྱི་གཉིས་པའི་ཉེར་བསྡོགས་ཀྱི་དངོས་གཞི་གཉིས་ནས་སྲིད་རྩེའི་བར་ཉེར་བསྡོགས་
དངོས་གཞི་དག་རྟོག་མེད་དཔྱོད་མེད་ཀྱི་དེ་ཡིན་པའི་ཕྱིར། གཉིས་པ་ནི། རྩ་བར། །མཚན་མེད་ཞི་བའི་རྣམ་པ་དང། །སྟོང་ཉིད་བདག་མེད་སྟོང་ཉིད་དུ། །འཇུག་པའོ་སྨོན་པ་མེད་པ་ནི། །དེ་ལས་གཞན་བདེན་རྣམ་པ་ཅན། །དག་དང་
དྲི་མ་མེད་དེ་དག། །དྲི་མེད་རྣམ་ཐར་སྒོ་གསུམ་མོ། །ཞེས་བྱུང་མདོ་ལས། སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་ཏིང་ངེ་འཛིན་ཞེས་གསུམ་གསུངས་པ་བཞག་ཏུ་ཡོད་དེ། མཚན་མེད་ཀྱི་ཏིང་ངེ་འཛིན་
འགོག་བདེན་གྱི་འགོག་ཞི་གྱ་ནོམ་ངེས་འབྱུང་གི་རྣམ་པ་སྟེ་དེ་དག་རྟོགས་པའི་ཤེས་རབ་དང་མཚུངས་ལྡན་གྱི་ཏིང་ངེ་འཛིན་ཡིན་སྟོང་ཉིད་ཀྱི་ཏིང་ངེ་འཛིན་ནི། སྡུག་བདེན་ལ་བདག་མེད་དང་སྟོང་ཉིད་དུ་འཇུག་པའི་རྣམ་པ་སྟེ་

[027B]སྨོན་མེད་ཀྱི་ཏིང་འཛིན་ནི་འགོག་བདེན་གྱི་བཞི་དང་སྡུག་བདེན་གྱི་རྣམ་པ་དང་པོ་གཉིས་དང་དྲུག་མ་གཏོགས་པའི་རྣམ་པ་གཞན་སྡུག་བདེན་གྱི་མི་རྟག་སྡུག་བསྔལ་གཉིས་
དང༑ ཀུན་འབྱུང་གི་བཞི་དང། ལམ་གྱི་བཞི་སྟེ་བཅུའི་རྣམ་པ་སྟེ་དེ་དག་རྟོགས་པའི་ཤེས་རབ་དང་མཚུངས་པར་ལྡན་པའི་ཏིང་ངེ་འཛིན་དེ་ཡིན་པའི་ཕྱིར། དང་པོ་གྲུབ་སྟེ། མྱང་འདས་གཟུགས་སོགས་ཡུལ་ལྔ་ཕོ་མོ་སྐྱེ་འགག་
གནས་གསུམ་གྱི་མཚན་མ་བཅུ་མེད་ཅིང། དེ་ལ་དམིགས་པའི་ཏིང་ངེ་འཛིན་ཡིན་པའི་མཚན་མེད་ཀྱི་ཏིང་ངེ་འཛིན་ཡིན་པའི་ཕྱིར། རྩ་བར། མཚན་མེད་ཞི་བའི་རྣམ་པ་དང། ཞེས་དང། རང་འགྲེལ་ལས་མྱ་ངན་ལས་
འདས་པ་ནི་མཚན་མ་བཅུ་དང་བྲལ་བས་མཚན་མ་མེད་པ་ཡིན། ཞེས་པ་ནས། མཚན་མ་བཅུ་ནི་ཡུལ་ལྔ་དང་ཕོ་དང་མོ་དང། འདུས་བྱས་ཀྱི་མཚན་ཉིད་རྣམས་སོ། །ཞེས་གསུངས་པའི་ཕྱིར་དང། གང་སྤེལ་ལས། ཡུལ་
ལྔ་ཞེས་བྱ་བ་ནི་ཡུལ་རྣམས་ཤིན་ཏུ་འཕྲོག་པར་བྱེད་པ་ཉིད་ཡིན་པ་དེ་ལྟར་དབང་པོ་རྣམས་མ་ཡིན་པས་ཡུལ་སྨོས་སོ། །འདུས་བྱས་ཀྱི་མཚན་ཉིད་གསུམ་ཞེས་བྱ་བ་སྐྱེ་བ་དང་རྒ་བ་དང་མི་རྟག་པ་ཉིད་དོ། །ཞེས་གསུངས། གཉིས་པ་
གྲུབ་སྟེ། བདག་མེད་དང་སྟོང་ཉིད་ཀྱིས་རྣམ་པ་གཉིས་ཀྱིས་ང་དང་ང་ཡིར་འཛིན་པའི་འཇིག་ལྟའི་གཉེན་པོ་བྱེད་པས་སྟོང་ཉིད་ཏིང་འཛིན་ལ་རྣམ་པ་གཉིས་ཡོད་པའི་ཕྱིར། རྩ་བར། སྟོང་ཉིད་བདག་མེད་སྟོང་ཉིད་དུ། འཇུག་པའོ། །ཞེས་
[028A]༄༅། །གསུངས་པའི་ཕྱིར། གསུམ་འགྲུབ་སྟེ། མི་རྟག་སྡུག་བསྔལ་གཉིས་ཀྱི་སྡུག་བདེན་ལ་ཡིད་འབྱུང། རྒྱུ་ཀུན་འབྱུང་རབ་སྐྱེ་རྐྱེན་བཞིས་ཀུན་འབྱུང་ལས་ཡིད་འབྱུང་ལ། ལམ་ཡང་གདོན་མི་ཟ་བར་
མཐར་ཐུག་གི་གཟིང་ལྟར་བསྟེན་པ་འཇོག་པས་ན་སྨོན་པ་མེད་པ་ཡིན་པའི་ཕྱིར་དང། སྟོང་བདག་མེད་གཉིས་ཀྱིས་མྱང་འདས་དང་འདྲ་བར་ཡིད་མི་འབྱུང་བའི་ཕྱིར་རོ། །རྩ་བར། སྨོན་པ་མེད་པ་ནི་དེ་ལས་གཞན་བདེན་རྣམ་པ་དང་
ཞེས་གསུངས་པའི་ཕྱིར་དང། རང་འགྲེལ་ལས། མྱ་ངན་ལས་འདས་པ་དང་འདྲ་པའི་ཕྱིར། སྟོང་པ་དང་བདག་མེད་པ་དག་གིས་ནི་ཡིད་མི་འབྱུང་ངོ། །ཞེས་གསུངས་པའི་ཕྱིར། ཏིང་ངེ་འཛིན་དེ་གསུམ་ལ་ལམ་གྱི་སྒོ་ནས་དག་
པ་བ་དང་དྲི་མེད་པ་གཉིས་ཡོད། དག་པ་བ་ནི་འཇིག་རྟེན་པ་སྦྱོར་ལམ་གྱིས་བསྡུས་པ་ས་བཅུ་གཅིག་ན་ཡོད། དྲི་མ་མེད་པ་ཟག་མེད་ནི་མཐོང་ལམ་སོགས་ཀྱིས་བསྡུས་པ་སྲིད་རྩེ་མ་གཏོགས་པའི་འདས་ལམ་གང་ན་ཡོད་པའི་ས་དགུ་ན་
ཡོད་པའི་ཕྱིར། དང་པོ་གྲུབ་སྟེ། རྩ་བར། དག་དང། ཞེས་དང་གང་སྤེལ་ལས། དག་པ་བ་ནི་ངེས་པར་འབྱེད་པའི་ཆ་དང་མཐུན་པའི་གནས་སྐབས་སོ། །ནས། འདོད་པའི་ཁམས་དང་མི་ལྕོགས་མེད་པ་དང། བསམ་གཏན་
ཁྱད་པར་ཅན་དང། བསམ་གཏན་དང་གཟུགས་མེད་པའི་དངོས་གཞི་བརྒྱད་ནའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། དྲི་མ་མེད། ཞེས་དང། གང་སྤེལ་ལས། དྲི་མ་མེད་པ་ནི་མཐོང་བའི་ལམ་གྱི་གནས་སྐབས་སོ། །ཞེས་

[028B] སྲིད་པའི་རྩེ་མོ་མ་གཏོགས་པ་ས་གཞན་དགུ་ནའོ་།ཞེས་གསུངས་པའི་ཕྱིར། རྣམ་ཐར་སྒོ་གསུམ་ཡོད་དེ། ཏིང་ངེ་འཛིན་དེ་དག་དྲི་མ་མེད་པ་རྣམ་པར་ཐར་པ་ཐོབ་པ་ལ་སྒོ་དང་འདྲ་བ་དེ་ཡིན་པའི་ཕྱིར། རྩ་བར། དེ་དག། དྲི་མེད་
རྣམ་ཐར་སྒོ་གསུམ་མོ། །ཞེས་གསུངས་པའི་ཕྱིར།    ༈   སྟོང་ཉིད་སྟོང་ཉིད་ཅེས་ལ་སོགས། །གཞན་ཡང་ཏིང་ངེ་འཛིན་གསུམ་མོ། །གཉིས་ནི་སྟོང་དང་མི་རྟག་པར། །མི་སློབ་པ་ལ་དམིགས་པ་ཡིན། །མཚན་
མ་མེད་པ་མཚན་མེད་ནི། །ཞི་བར་མ་བརྟགས་ཟད་པ་ལ། །ཟག་བཅས་མིའི་ནང་མི་གཡོ་ལ། །ཉེར་བསྡོགས་བདུན་ནི་མ་གཏོགས་སོ། །ཞེས་བྱུང། ཏིང་ངེ་འཛིན་གཞན་གསུམ་ཡང་ཡོད་དེ། །སྟོང་ཉིད་སྟོང་ཉིད་ཅེས་པའི་ཏིང་
འཛིན་དང། ལ་སོགས་པའི་སྨོན་པ་མེད་པ་སྨོན་པ་མེད་པའི་ཏིང་འཛིན་དང། མཚན་མ་མེད་པ་མཚན་མ་མེད་པའི་ཏིང་འཛིན་དང་གསུམ་ཡོད་པའི་ཕྱིར། རྩ་བར། སྟོང་ཉིད་སྟོང་ཉིད་ཅེས་ལ་སོགས། །གཞན་ཡང་ཏིང་ངེ་འཛིན་
གསུམ་མོ། །ཞེས་གསུངས་པའི་ཕྱིར། དེ་དག་གི་ངོ་བོ་ཡོད་དེ། དང་པོ་གཉིས་ནི་རིམ་བཞིན་དུ་མི་སློབ་པའི་རྒྱུད་ཀྱི་སྟོང་པ་ཉིད་ཀྱི་ཏིང་ངེ་འཛིན་ལ་སྟོང་པའི་རྣམ་པར་དམིགས་པ་དང། སྨོན་པ་མེད་པའི་ཏིང་ངེ་འཛིན་ལ་མི་རྟག་
པའི་རྣམ་པར་འཇུག་ལ། མཚན་མ་མེད་པ་མཚན་མེད་ནི། །མ་བརྟགས་ཟད་པ་སྟེ་བརྟགས་མིན་འགོག་པ་ལ་དམིགས་ནས་ཞི་བའི་རྣམ་པར་འཇུག་པ་ཡིན་པའི་ཕྱིར། དང་པོ་གཉིས་གྲུབ་སྟེ། རྩ་བར། གཉིས་ནི་སྟོང་དང་མི་

[029A]༄༅། །རྟག་པར། །མི་སློབ་པ་ལ་དམིགས་པ་ཡིན། ཞེས་སོ། །གསུམ་པ་གྲུབ་སྟེ། རྩ་བར། མཚན་མ་མེད་པ་མཚན་མེད་ནི། །ཞི་བར་མ་བརྟགས་ཟད་པ་ལ། ཞེས་གསུངས་པའི་ཕྱིར་དང། ངོ་བོ་ཟག་
བཅས་ཡིན་ཏེ། འཕགས་ལམ་ལ་རྒྱབ་ཀྱིས་ཕྱོགས་པ་འམ་སྡང་བའི་ཕྱིར། རྩ་བར། ཟག་བཅས། ཞེས་སོ། །ཁམས་གསུམ་ལས་འདོད་ཁམས་དང། མིའི་ནང་དུ་མངོན་དུ་བྱེད་དེ། བློ་གསལ་ལ་ལྷ་སོགས་ཀྱི་རྟེན་ལ་མ་ཡིན་པའི་
ཕྱིར༑ རྩ་བར། མིའི་ནང། ཞེས་སོ། །གང་ཟག་མི་གཡོ་ཆོས་ཅན་གྱི་མངོན་དུ་བྱེད། སློབ་པ་དང་དུས་ཀྱི་རྣམ་གྲོལ་བྱ་བ་ལྷག་མ་དང་བཅས་པའི་ལམ་ལ་མི་སྡང་ལ། དགྲ་བཅོམ་པ་གཞན་ནི་འཕགས་ལམ་སྲུང་བ་བརྩོན་པ་
དག་ཀྱང་ལམ་སུན་འབྱིན་མི་བྱེད་པའི་ཕྱིར། གང་སྤེལ་ལས་སོ་།རྩ་བར། མི་གཡོ་ལ་ཞེས་གསུངས་པའི་ཕྱིར། ས་བཅུ་གཅིག་གིས་བསྡུས་ཏེ། ཉེར་བསྡོགས་ཐ་མ་བདུན་མ་གཏོགས་པས་བསྡུས་པའི་ཕྱིར་རྩ་བར། ཉེར་
བསྡོགས་བདུན་ནི་མ་གཏོགས་སོ། །ཞེས་གསུངས་པའི་ཕྱིར། བཞི་པ་ནི་དགེ་བའི་བསམ་གཏན་དང་པོ་ནི། །བདེ་འགྱུར་ཏིང་འཛིན་བསྒོམ་པ་ཡིན། །མིག་གི་མངོན་ཤེས་མཐོང་འགྱུར་འདོད། །སྦྱོར་བ་ལས་བྱུང་བློ་དབྱེ་འགྱུར། །རྡོ་རྗེ་
ལྟ་བུའི་བསམ་གཏན་མཐའི། །གང་ཡིན་དེ་ཟག་ཟད་འགྱུར་བསྒོམ་།ཞེས་བྱུང། མདོ་ལས། མཐོང་བའི་ཆོས་ལ་བདེ་འགྱུར་གྱི་དང་ཤེས་པ་མཐོང་འགྱུར་གྱི་དང། རབ་ཏུ་བློ་དབྱེ་བར་འགྱུར་བའི་དང། ཟག་པ་ཟད་འགྱུར་གྱི་ཏིང་ངེ་

[029B] དགེ་བའི་བསམ་གཏན་དང་པོ་བསྒོམ་པ་ནི་མཐོང་ཆོས་ལ་བདེ་འགྱུར་གྱི་ཏིང་ངེ་འཛིན་བསྒོམ་པ་ཡིན། ལྷའི་མིག་གི་མངོན་ཤེས་དང་མཚུངས་ལྡན་གྱི་ཤེས་རབ་ནི་མཐོང་བར་འགྱུར་བའི་ཏིང་ངེ་འཛིན་
བསྒོམ་པ་དང། དེའི་རྗེས་ཀྱི་ཡིད་ཤེས་དང། མཚུངས་ལྡན་གྱི་ཤེས་རབ་ནི་ཤེས་པར་འགྱུར་བའི་ཏིང་ངེ་འཛིན་བསྒོམ་པ་ཡིན་པས་དེ་གཉིས་གཅིག་བྱས་ནས་ཤེས་པ་མཐོང་བར་འགྱུར་པའི་ཏིང་ངེ་འཛིན་དུ་འདོད་དོ། །སྦྱོར་བ་ལས་བྱུང་བའི་ཟག་
བཅས་ཟག་མེད་ཀྱི་ཡོན་ཏན་ཀུན་བློ་ཤེས་རབ་ཏུ་དབྱེ་བ་སྟེ་རྒྱས་པར་འགྱུར་བའི་ཏིང་འཛིན་བསྒོམ་པ་ཡིན་ཏེ། རྡོ་རྗེ་ལྟ་བུའི་ཏིང་འཛིན་བསམ་གཏན་མཐའ་བཞི་པ་ལ་བརྟེན་པ་གང་ཡིན་པ་དེ་ཟག་པ་ཟད་པར་འགྱུར་བའི་ཏིང་འཛིན་བསྒོམ་པ་ཞེས་
བྱ་བའི་ཕྱིར། དང་པོ་གྲུབ་སྟེ། འདོད་པ་ལས་དབེན་པའི་དགའ་བ་བདེ་བ་མྱང་བར་འགྱུར་བའི་ཕྱིར་ཏེ། དེར་མ་ཟད་བསམ་གཏན་གཞན་ཡང་མཚོན་པའི་ཕྱིར། རྩ་བར། དགེ་བའི་བསམ་གཏན་དང་པོ་ནི་བདེ་འགྱུར་ཏིང་འཛིན་སྒོམ་པ་ཡིན་
ཞེས་སོ། །མདོ་ལས། ཏིང་འཛིན་བསྒོམ་པ་ཀུན་ཏུ་བསྟེན་གོམས་པར་ལན་མང་དུ་བྱས་པའི་རྒྱུས་མཐོང་བའི་ཆོས་ལ་བདེ་བར་གནས་པར་འགྱུར། ཞེས་པ་ནས། ཟག་པ་ཀུན་ཟད་པར་འགྱུར་བ་ཡང་ཡོད། ཞེས་གསུངས་པའི་ཕྱིར་
གང་སྤེལ་ལས། ཡང་བསམ་གཏན་ཐམས་ཅད་མཐོང་བའི་ཆོས་ལ་བདེ་བར་གནས་པ་ཉིད་ཡིན་བཞིན་དུ་ཡང་མདོ་ལས་དང་པོ་ཁོ་ན་བཤད་ཅེ་ན། ཞེས་པ་ནས། འཕགས་པའི་ལམ་ཐམས་ཅད་ཀྱི་བདེ་བ་ཡང་དམིགས་པའི་ཕྱིར་

[030A]༄༅། །ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། མིག་གི་མངོན་ཤེས་མཐོང་འགྱུར་འདོད། ཅེས་སོ། །འདི་ལ་མཛོད་དང་གཞན་གྱི་འདོད་པ་གཉིས་ཡོད། གསུམ་པ་གྲུབ་སྟེ། རྩ་བར་སྦྱོར་བ་
ལས་བྱུང་བློ་དབྱེ་འགྱུར། ཞེས་སོ། །བཞི་པ་གྲུབ་སྟེ། རྩ་བར་རྡོ་རྗེ་ལྟ་བུ་བསམ་མཐའི། གང་ཡིན་དེ་ཟག་ཟད་འགྱུར་བསྒོམ་ཞེས་གསུངས་པའི་ཕྱིར།    ༈    །བཞི་པ་དེ་ལ་བསྟེན་པའི་ཡོན་ཏན་ལ་ཚད་མེད་དང། རྣམ་ཐར་
དང༑ ཟིལ་གནོན་དང། ཟད་པར་དང། དེ་དག་གི་ཐོབ་ཚུལ་རྟེན་དང་བཅས་པ་ལྔ། དང་པོ་ནི། ཚད་མེད་པ་ནི་བཞི་ཡིན་ནོ། །གནོད་སེམས་ལ་སོགས་གཉེན་པོའི་ཕྱིར། །ཞེ་སྡང་མེད་བྱམས་སྙིང་རྗེ་ཡང་།ཡིད་བདེ་བ་ནི་དགའ་
བ་ཡིན། །བཏང་སྙོམས་མ་ཆགས་རྣམ་པ་ནི། །ཀྱེ་མ་བདེ་འགྱུར་སྡུག་བསྔལ་དང། དགར་འགྱུར་སེམས་ཅན་རྣམས་སྙམ་པ། །སྤྱོད་ཡུལ་འདོད་པའི་སེམས་ཅན་རྣམས། །དགའ་བ་བསམ་གཏན་གཉིས་ན་ཡོད་།གཞན་ནི་དྲུག་ན་
ཁ་ཅིག་ལྔ། །དེ་ཡིས་མི་སྤོང་མི་དག་གི་ནང་དུ་སྐྱེད་དོ་ངེས་གསུམ་ལྡན། ཞེས་བྱུང། ཚད་མེད་བཞི་ཡོད་དེ། དམིགས་ཡུལ་སེམས་ཅན་ཚད་མེད་པ་ལ་དམིགས་པ་དང། བསོད་ནམས་ཚད་མེད་པ་དང་ལྡན་པའི་བྱམས་པ་དང་སྙིང་
རྗེ་དང། དགའ་བ་དང། བཏང་སྙོམས་ཚད་མེད་པའི་བར་བཞི་ཡོད་པའི་ཕྱིར། སྒྲ་དོན་ཡང་ཡིན་ཏེ། རྩ་བར། ཚད་མེད་པ་ནི་བཞི་ཡིན་ནོ། །ཞེས་གསུངས་པའི་ཕྱིར། བཞིར་གྲངས་ངེས་སྟེ། གནོད་སེམས་དང་སོགས་པས་བསྡུས་

[030B] གཞན་གྱི་ཕུན་ཚོགས་ལ་མི་དགང་བ་དང། གནོད་སེམས་དང་ཆགས་པ་མང་པའི་གཉེན་པོར་བཞིར་ངེས་པའི་ཕྱིར། རྩ་བར། གནོད་སེམས་ལ་སོགས་གཉེན་པོའི་ཕྱིར། ཞེས་སོ། །མི་སྡུག་པ་དང་བཏང་
སྙོམས་ཀྱིས་ཆགས་པའི་གཉེན་པོ་བྱེད་ཚུལ་ལ། བྱེ་སྨྲ་ན་རེ། དེ་ཡོད་དེ། མི་སྡུག་པ་ཁ་དོག་ལ་ཆགས་པས་གཉེན་པོ་དང། བཏང་སྙོམས་འཁྲིག་པ་ལ་ཆགས་པའི་གཉེན་པོ་ཡིན་ཟེར་སློབ་དཔོན་ན་རེ་མི་སྡུག་པ་འཁྲིག་པ་དང་
བཏང་སྙོམས་ཉེ་དུ་ལ་ཆགས་པའི་གཉེན་པོ་ཡིན་གསུངས། ངོ་བོའི་ཁྱད་པར་ཡོད་དེ། བྱམས་པ་དང་སྙིང་རྗེ་རེ་རེ་ནས་ཞེ་སྡང་མེད་པའི་དགེ་བ་ཡིན། དགའ་བ་ནི་ཡིད་བདེ་བ་ཡིན། བཏང་སྙོམས་ནི་མ་ཆགས་པ་ཡིན་པའི་ཕྱིར། དང་
པོ་གྲུབ་སྟེ། རྩ་བར། ཞེ་སྡང་མེད་བྱམས་སྙིང་རྗེ་ཡང། ཞེས་སོ། །གཉིས་པ་གྲུབ་སྟེ། འདིར་གནའ་རབས་ཀྱི་ལུགས་ཡིན་པའི་ཕྱིར་རྩ་བར། ཡིད་བདེ་བ་ནི་དགའ་བ་ཡིན། ཞེས་སོ། །གཞན་དག་དགའ་བ་དང་ལྷན་ཅིག་པའི་
འདུ་བྱེད་ལ་འདོད་པ་ཡང་ཡོད། གསུམ་པ་གྲུབ་སྟེ། རྩ་བར། བཏང་སྙོམས་མ་ཆགས། ཞེས་གསུངས་པའི་ཕྱིར། མ་ཆགས་པའི་རང་བཞིན་ཡིན་ན་ཆགས་པའི་གཉེན་པོར་རུང་མོད། གནོད་སེམས་ཀྱི་གཉེན་པོར་མི་རུང་སྙམ་ན་
བྱམས་པ་བཏང་སྙོམས་གཉིས་གནོད་སེམས་ཀྱི་གཉེན་པོ་ཙམ་དུ་འདྲ་ཡང་ཁྱད་པར་ཡོད་དེ། བྱམས་པ་ནི་ཞེ་སྡང་མེད་པའི་རང་བཞིན་ཡིན་པས་གནོད་སེམས་ཐམས་ཅད་ཀྱི་གཉེན་པོ་དང། བཏང་སྙོམས་ནི་མ་ཆགས་

[031A]༄༅། །པའི་རང་བཞིན་ཡིན་པས་མི་མཛའ་བས་བསྐྱེད་པའི་སྡང་བའི་གཉེན་པོ་ཡིན་པའི་ཕྱིར། དེས་ན་བཏང་སྙོམས་མ་ཆགས་པ་དང་ཞེ་སྡང་མེད་པ་གཉིས་ཀའི་རང་བཞིན་ཡིན་ན་ཆགས་པ་དང་གནོད་
སེམས་ཀྱི་གཉེན་པོར་རུང་བའི་ཕྱིར། རང་འགྲེལ་ལས། འདི་ནི་གཉིས་ཀའི་རང་བཞིན་ཡིན་ན་རུང་ངོ། །ཞེས་གསུངས་པའི་ཕྱིར། འདོད་ཚུལ་མང་ཡང་མ་སྤྲོས། དེ་བཞིའི་རྣམ་པའི་ཁྱབ་པར་ཡོད་དེ་ཀྱེ་མ་སེམས་ཅན་
རྣམས་བདེ་བར་གྱུར་ཅིག་སྙམ་དུ་ཡིད་ལ་བྱེད་པ་བྱམས་པ་དང་ཀྱེ་མ་སེམས་ཅན་རྣམས་སྡུག་བསྔལ་ལོ་སྙམ་དུ་ཡིད་ལ་བྱེད་པ་སྙིང་རྗེ་དང། ཀྱེ་མ་སེམས་ཅན་རྣམས་དགའ་བར་གྱུར་ཅིག་སྙམ་དུ་ཡིད་ལ་བྱེད་པ་དགའ་བ་དང་
སེམས་ཅན་རྣམས་འདྲ་བའམ་སྙམས་སོ་སྙམ་དུ་ཡིད་ལ་བྱེད་པ་བཏང་སྙོམས་ཡིན་པའི་ཕྱིར། རྟགས་རིམ་བཞིན་དུ། རྩ་བར། རྣམ་པ་ནི། ཀྱེ་མ་བདེ་གྱུར་ཞེས་དང། སྡུག་བསྔལ་དང། ཞེས་དང་དགའ་འགྱུར། ཞེས་དང་
ཀྱེ་མ་ཞེས་པ་སྦྱོར་ལ། སེམས་ཅན་སྙོམས་པ་ཞེས་གསུངས་པའི་ཕྱིར། བཏང་སྙོམས་ཀྱིས་སེམས་ཅན་མཉམ་ལུགས་ཆགས་སྡང་མེད་པའི་བར་མར་གནས་པ་ཡིན་ཏེ། ཆགས་སྡང་གི་ཕྱོགས་སུ་མ་ལྷུང་བའི་བར་མ་ཡིན་ལ་ཆགས་
མེད་དང་སྡང་མེད་ཀྱི་དགེ་རྩ་སེམས་བྱུང་གཉིས་ཡིན་པ་མེད་པའི་ཕྱིར། རང་འགྲེལ་ལས། བར་མར་གནས་པ་ཡིན་པའི་ཕྱིར་རོ། །ཞེས་དང། གང་སྤེལ་ལས། འདིར་བར་མར་གནས་པ་མ་ཆགས་པ་དང་ཞེ་སྡང་མེད་པའི་རང་བཞིན་

[031B]བཞིན་ཡིན་པ་ནི་མེད་དོ། །ཞེས་དང། རྒྱལ་སྲས་མ་ལས། ཆགས་པ་ཡང་མེད་ཞེ་འདྲེས་པ་ཡང་མེད་ཅེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། བྱམས་སོགས་དེ་དག་གིས་སུ་དེ་
ལྟར་མི་འགྱུར་ན་དོན་མེད་དེ་ཞེ་ན། དོན་མེད་མིན་ཏེ། དེའི་སྒོས་གནོད་སེམས་སོགས་རང་རང་གི་མི་མཐུན་ཕྱོགས་གནོན་པའི་ཕྱིར་རོ་།ཚད་མེད་བཞི་ཆོས་ཅན། དམིགས་པ་འདོད་པ་ན་སྤྱོད་པའི་དགྲ་གཉེན་བར་མའི་སེམས་ཅན་རྣམས་ལ་
དམིགས་པ་ཡིན་ཏེ། དེ་ལ་དམིགས་པའི་གནོད་སེམས་དང་སོགས་པས་རྣམ་པར་འཚེ་བ་དང། ཡིད་མི་དགའ་བ་དང་ཆགས་པ་དང་གནོད་སེམས་དག་གི་གཉེན་པོའི་རྣམ་པས་ཞུགས་པའི་ཕྱིར། རྩ་བར། སྤྱོད་ཡུལ་འདོད་པའི་སེམས་ཅན་
རྣམས། ཞེས་དང། རང་འགྲེལ་ལས། དེ་ལ་དམིགས་པའི་གནོད་སེམས་ལ་སོགས་པའི་གཉེན་པོ་ཡིན་པའི་ཕྱིར་རོ། །ཞེས་གསུངས་པའི་ཕྱིར་ཚད་མེད་བཞི་ས་གང་ན་ཡོད་ཀྱི་ཁྱད་པར་ཡོད་དེ། དགའ་བ་ཚད་མེད་བསམ་གཏན་དང་པོ་
གཉིས་ན་ཡོད། ཚད་མེད་གཞན་བྱམས་པ་སྙིང་རྗེ་བཏང་སྙོམས་ཚད་མེད་གསུམ་ནི་བསམ་གཏན་ས་དྲུག་ན་ཡོད་པའི་ཕྱིར། དང་པོ་གྲུབ་སྟེ། སྒོམ་བྱུང་གི་ཡིད་བདེ་ཡིན་པའི་ཕྱིར། རྩ་བར། དགའ་བ་བསམ་གཏན་གཉིས་ན་ཡོད། ཅེས་
སོ༑ ༑གཉིས་པ་གྲུབ་སྟེ། གཟུགས་མེད་ན་འདོད་པ་ལ་དམིགས་པ་མེད་པའི་ཕྱིར། རྩ་བར། གཞན་ནི་དྲུག་ན། ཞེས་སོ། །འདོད་པ་གཞན་ཡང་ཡོད་དེ། ཁ་ཅིག་དེ་དག་བསམ་གཏན་དངོས་གཞི་ཁྱད་པར་ཅན་དང་དངོས་གཞི་ལྔ་ན་ཡོད་
[032A]༄༅། །བར་འདོད། གཞན་དག་སྦྱོར་དངོས་ཐམས་ཅད་བསྡུས་ནས་འདོད་པ་དང་བསམ་གཏན་གྱི་ཉེར་བསྡོགས་བཞི་དང་དངོས་གཞི་ལྔ་སྟེ་ས་བཅུ་ན་ཡོད་པར་འདོད་པའི་ཕྱིར། དང་པོ་ནི། རྩ་བར། ཁ་ཅིག་ལྔ། ཞེས་སོ།།
གཉིས་པ་ནི། རང་འགྲེལ་ལས། གཞན་དག་ན་རེ། འདོད་པའི་ཁམས་དང་ཉེར་བསྡོགས་བསྣན་ནས་བཅུ་ན་ཡོད་དོ། །ཅེས་པ་ནས། དངོས་གཞི་དང་སྦྱོར་པ་སྨོས་པའི་ཕྱིར་རོ། །ཞེས་གསུངས་པའི་ཕྱིར་དང། གང་སྤེལ་ལས་
དངོས་གཞི་དང་སྦྱོར་བ་སྨོས་པའི་ཕྱིར། ཞེས་བྱ་བ་ལ་བྱམས་པ་ལ་སོགས་པ་འགའ་ཞིག་ནི་མཉམ་པར་བཞག་པའི་ས་པ་ཡིན་ལ་འགའ་ཞིག་ནི་མཉམ་པར་མ་བཞག་པའི་ས་པ་ཡིན་ཞིང། ཁ་ཅིག་ནི་དངོས་
གཞིའི་གནས་སྐབས་ན་ཡོད་ལ་ཁ་ཅིག་ནི་སྦྱོར་པའི་གནས་སྐབས་ན་ཡོད་དེ། ཉེར་བསྡོགས་ཀྱི་གནས་སྐབས་ན་ཡོད་ཅེས་པའི་ཐ་ཚིག་གོ་།ཞེས་གསུངས་པའི་ཕྱིར། ཚད་མེད་བཞིས་གནོད་སེམས་སོགས་མི་སྤོང་ཀྱང་
གཉེན་པོར་བཤད་པའི་རྒྱུ་མཚན་ཡོད་དེ། དེ་དག་གནོད་སེམས་སོགས་ཀྱི་འགལ་ཟླའི་གཉེན་པོར་བཞག་ལ། སྦྱོར་བའི་དུས་ན་གནོད་སེམས་སོགས་ཟིལ་གྱིས་གནོན། དངོས་གཞིའི་དུས་ལམ་གཞན་གྱིས་དེ་དག་བྲལ་ཟིན་པ་
ཐེག་སྲིད་པར་བྱེད་པའི་ཕྱིར། རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཤིན་ཏུ་ཉེས་པ་ཚར་གཅོད་མིན། །ཞེས་དང་རྩ་བར། དེ་ཡིས་མི་སྤོང། ཞེས་གསུངས་པའི་ཕྱིར། ལས་དང་པོ་བས་

[032B] བདག་ཉིད་ཀྱི་བདེ་བ་ཉམས་མྱོང་ལ་ཡོད་པའམ། སངས་རྒྱས་དང་བྱང་སེམས་དང་དགྲ་བཅོམ་པའི་བདེ་བ་ཐོབ་པ་དེ་ལྟ་བུ་ཀྱེ་མ་སེམས་ཅན་རྣམས་དེ་ལྟར་བདེ་བར་གྱུར་ཅིག་ཅེས་སེམས་
ཅན་རྣམས་ལ་བདེ་བར་མོས་པར་བྱེད་པ་དེ་ཡིན་པའི་ཕྱིར། རང་འགྲེལ་ལས། ཡང་ལས་དང་པོ་པ་བྱམས་པ་ལ་ཇི་ལྟར་སྦྱོར་ཞེ་ན་ཞེས་གསུངས་པའི་ཕྱིར། གལ་ཏེ་ཉོན་མོངས་ཤས་ཆེ་བས་སྐྱེ་དཀའ་ན་དེ་དག་གི་བསྒོམ་ཚུལ་
ཡོད་དེ། ཐོག་མར་མཛའ་བོའི་ཕྱོགས་ལ་དུང་སེམས་ཆེ་བ་མ་དང་འབྲིང་ཕ་དང། དུང་སེམས་ཆུང་ངུ་གཞན་གསུམ་དུ་ཕྱེ་ནས་སྔ་མ་ལ་སྐྱེ་བ་དང། གཉིས་པ་ལ་སྒོམ་པ་སོགས་ཀྱིས་མཛའ་བོ་ཆེ་འབྲིང་ཆུང་གསུམ་ལ་བསྐྱེད། དེ་
དག་ལ་བྱམས་པ་སྐྱེས་པ་ན། དེ་ནས་དགྲ་གཉེན་གང་ཡང་མིན་པས་བར་མ་ལ་བྱམས་པ་བསྒོམ། དེའི་འོག་ཏུ་དགྲ་བོའི་ཕྱོགས་ལ་གནོད་པ་ཆུང་འབྲིང་ཆེན་པོ་གསུམ་ལ་རིམ་པས་སྒོམ་པ་དེ་ཡིན་པའི་ཕྱིར། དང་པོ་གྲུབ་སྟེ། རང་འགྲེལ་
ལས༑ ཉོན་མོངས་པའི་འཇུག་པ་ཤས་ཆེ་བའི་ཕྱིར། ཞེས་པ་ནས་ཆུང་ངུ་ལ་མོས་པར་བྱེད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རང་འགྲེལ་ལས། དེ་དག་ལ་བྱམས་པ་མཉམ་པ་ཐོབ་ན་དེའི་འོག་ཏུ་ཐ་མལ་པའི་
ཁྱོགས་ལ་མོས་པར་བྱེད་དོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རང་འགྲེལ་ལས། དེའི་འོག་ཏུ་དགྲ་བོའི་ཕྱོགས་ལ་རྣམ་པ་གསུམ་དུ་ཕྱེ་ནས་ཆུང་ངུ་ལ་བདེ་བ་དེ་མོས་པར་བྱེད་དོ། །དེ་ནི་འབྲིང་དང་ཆེན་པོ་ལ་མོས་པར་བྱེད་དོ།།

[033A]༄༅། །ཞེས་གསུངས་པའི་ཕྱིར། དགྲ་ལའང་མཛའ་བོ་ཆེན་པོ་མ་ལྟ་བུར་བདེ་བར་མོས་པ་མི་ལྡོག་པའི་ཚེ། རིམ་གྱིས་ཁྱིམ་གང་བ་དང་གྲོང་དང་ཡུལ་འཁོར་ནས་ཕྱོགས་གཅིག་གི་འཇིག་རྟེན་ཐམས་ཅད་ནས་ཕྱོགས་
ཐམས་ཅད་དུ་ཁྱབ་པ་ཉན་ས་དང་མདོ་ལྟར་སྒོམ་པ་ཡིན་ཏེ། རང་འགྲེལ་ལས། དེའི་འོག་ཏུ་རིམ་གྱིས་ཁྱིམ་དང། ནས། བྱམས་པས་རྒྱས་པར་བྱེད་དོ། །ཞེས་གསུངས་པའི་ཕྱིར། བྱམས་པ་སྐྱེ་སླ་བའི་གང་ཟག་ཡོད་དེ་
མདོ་ལྟར་སེམས་ཅན་ཐམས་ཅད་ཀྱི་ཡོན་ཏན་འཛིན་པ་དེ་ལ་བྱམས་པ་སྐྱེ་སླ་བའི་ཕྱིར། རང་འགྲེལ་ལས། གང་ཞིག་ཐམས་ཅད་དུ་ཡོན་ཏན་འཛིན་པ་དེ་ནི་བྱམས་པ་མྱུར་དུ་སྐྱེད་བར་བྱེད་དོ། །ཞེས་གསུངས་པའི་ཕྱིར། སྙིང་
རྗེ་ཡང་དེ་དང་འདྲ་ལ་བཏང་སྙོམས་ལ་ཐ་མལ་བ་སྔོན་ལ་སྒོམ་པ་སོགས་ཡིན་པའི་ཕྱིར། རྟེན་གླིང་གསུམ་གྱི་མི་དག་གི་ནང་དུ་སྐྱེད་དོ། གཞན་དུ་དེ་གསར་སྐྱེད་མི་རུང་བའི་ཕྱིར། རྩ་བར། མི་དག་གི་ནང་དུ་སྐྱེད་དོ། །ཞེས་
སོ༑ ༑ལྡན་ཚུལ་ཡོད་དེ། བྱམས་སྙིང་རྗེ་བཏང་སྙོམས་ཚད་མེད་གསུམ་ནི་གང་རུང་རེ་རེ་དང་ལྡན་ན་གསུམ་ག་དང་ལྡན་དགོས་ལ་དགའ་བ་ནི་བསམ་གཏན་གསུམ་པ་དང། བཞི་པ་ལ་མི་ལྡན་པའི་ཕྱིར། རྩ་བར་ངེས་གསུམ་
ལྡན༑ ཞེས་སོ། །གཉིས་པ་རྣམ་ཐར་ནི། རྩ་བར། རྣམ་པར་ཐར་བརྒྱད་དང་པོ་གཉིས། མི་སྡུག་བསམ་གཏན་གཉིས་ན་ཡོད། །གསུམ་པ་མཐའ་ན་དེ་མ་ཆགས། །གཟུགས་མེད་མཉམ་བཞག་དགེ་རྣམས་སོ། །འགོག་པའི་སྙོམས་

[033B] །ཕྲབ་ཕྲ་བའི་མཇུག་ཐོགས་སུ། །རང་གི་དག་དང་འོག་མ་ཡི། འཕགས་པའི་སེམས་ཀྱིས་དེ་ལས་ལྡང། །དང་པོ་འདོད་གཏོགས་སྣང་ཡུལ་ཅན། །གང་དག་གཟུགས་ཅན་མིན་དེ་དག་སྤྱོད་ཡུལ་གོང་དང་རང་གི་སའི། །སྡུག་
བསྔལ་སོགས་དང་རྗེས་ཤེས་ཕྱོགས། །ཞེས་བྱུང། རྣམ་པར་ཐར་པ་ཆོས་ཅན། བརྒྱད་ཡོད་དེ། གཟུགས་ཅན་གཟུགས་ལ་ལྟ་བའི་རྣམ་ཐར་།གཟུགས་མེད་གཟུགས་ལ་ལྟ་བའི་རྣམ་ཐར། སྡུག་པའི་རྣམ་ཐར་གཟུགས་མེད་ཀྱི་རྣམ་ཐར་
བཞི་དང་འགོག་པའི་རྣམ་ཐར་རྣམས་སུ་ཡོད་པའི་ཕྱིར། རྩ་བར་རྣམ་པར་ཐར་བརྒྱད། ཅེས་སོ། །རྣམ་ཐར་བརྒྱད་ཀྱི་དང་པོ་གཉིས་ཆོས་ཅན། ཁྱད་ཆོས་གསུམ་དང་ལྡན་ཏེ། ངོ་བོ་རྣམ་པར་སྡོས་པ་སོགས་ཀྱི་མི་སྡུག་པ་དང། ཁ་དོག་ལ་
ཆགས་པའི་གཉེན་པོ་མ་ཆགས་པ། །ས་བསམ་གཏན་དང་པོ་དང་གཉིས་པ་ན་ཡོད་པའི་ཕྱིར། དང་པོ་གྲུབ་སྟེ། རྩ་བར། དང་པོ་གཉིས། མི་སྡུག་ཅེས་སོ། །གཉིས་པ་གྲུབ་སྟེ། འདོད་པ་དང་བསམ་གཏན་དང་པོའི་སས་བསྡུས་ཀྱི་ཁ་དོག་
ལ་ཆགས་པའི་གཉེན་པོ་ཡིན་པའི་ཕྱིར། གསུམ་པ་གྲུབ་སྟེ། འདོད་པ་དང་བསམ་གཏན་དང་པོའི་ཁ་དོག་ལ་ཆགས་པའི་གཉེན་པོ་བསམ་གཏན་དང་པོ་དང་གཉིས་པ་ན་ཡོད་ཀྱི་བསམ་གཏན་གསུམ་པ་དང་བཞི་པ་ན་མེད་པའི་ཕྱིར་ཏེ་
བསམ་གཏན་གཉིས་པའི་ཁ་དོག་ལ་ཆགས་པའི་གཉེན་པོ་མེད་པའི་ཕྱིར་དང། གཉིས་པའི་སས་བསྡུས་ཀྱི་མིག་ཤེས་མེད་པའི་ཕྱིར་ཁྱབ་སྟེ། ཡུལ་ལ་ཆགས་པ་དང་བྲལ་ན་དེའི་ཤེས་པ་ལའང་ཆགས་བྲལ་གྱིས་ཁྱབ་པའི་ཕྱིར་

[034A]༄༅། །རྩ་བར། བསམ་གཏན་གཉིས་ན་ཡོད། ཅེས་དང། གང་སྤེལ་ལས། མིག་གི་རྣམ་པར་ཤེས་པ་མེད་པའི་ཕྱིར། གང་ཞིག་ཡུལ་གང་ལས་འདོད་ཆགས་དང་བྲལ་བ་དེ་ནི་ངེས་པར་དེ་འཛིན་པར་
བྱེད་པའི་རྣམ་པར་ཤེས་པས་ཀྱང་འདོད་ཆགས་དང་བྲལ་བ་ཡིན་ཞེས་གསུངས་པའི་ཕྱིར། རྣམ་ཐར་གསུམ་པ་སྡུག་པའི་རྣམ་ཐར་ཆོས་ཅན། ཁྱད་པར་གསུམ་དང་ལྡན་ཏེ། སའི་ཁྱད་པར་བསམ་གཏན་མཐའ་བཞི་པ་ན་ཡོད་པ་
ངོ་བོ་མ་ཆགས་པ་ཡིན་པ། རྣམ་པ་སྡུག་པའི་རྣམ་ཅན་ཡིན་པས་མི་སྡུག་པའི་རྣམ་ཅན་མིན་པའི་ཁྱད་པར་གསུམ་དང་ལྡན་པའི་ཕྱིར་དང་པོ་ནི། རྩ་བར། གསུམ་པ་མཐའ་ན། ཞེས་སོ། །གཉིས་པ་ནི་རྩ་བར། དེ་མ་ཆགས་
ཞེས་སོ། །གསུམ་པ་ནི། རང་འགྲེལ་ལས། སྡུག་པའི་རྣམ་པ་ཅན་ཡིན་པའི་ཕྱིར། མི་སྡུག་པའི་ཏིང་ངེ་འཛིན་མ་ཡིན་ནོ། །ཞེས་གསུངས་པའི་ཕྱིར། གཟུག་མེད་ཀྱི་རྣམ་ཐར་ཡོད་དེ། གཟུགས་མེད་ཀྱི་མཉམ་བཞག་དགེ་བ་སྟེ་
དངོས་གཞིའི་སྙོམས་འཇུག་དག་པ་བ་དང་ཟག་མེད་རྣམས་དང་ཉེར་བསྡོགས་རྣམ་གྲོལ་ལམ་མཉམ་པར་བཞག་པ་རྣམས་གཟུགས་མེད་ཀྱི་རྣམ་ཐར་ཡིན་གྱི་མཉམ་པར་མ་བཞག་བ་དང། འགོག་ལམ་ལ་དམིགས་པའི་ཉེར་བསྡོགས་ཀྱི་
བར་ཆད་མེད་ལམ་རྣམས་གཟུགས་མེད་ཀྱི་རྣམ་ཐར་མ་ཡིན་ཏེ། རྣམ་ཐར་གྱི་དོན་རྒྱབ་ཀྱིས་ཕྱོགས་པའི་དོན་ཡིན་པའི་ཕྱིར་ཏེ། རྣམ་ཐར་དང་པོ་གཉིས་ཀྱི་ཁ་དོག་གི་ཆགས་པར་རྒྱབ་ཀྱིས་ཕྱོགས་གསུམ་པ་མི་སྡུག་པ་ལ་གཟུགས་མེད་

[034B]ས་འོག་མ་དང་དམིགས་པ་ཐམས་ཅད་ལ་དང་འགོག་པ་ཚོར་འདུལ་རྒྱབ་ཀྱིས་ཕྱོགས་པའི་ཕྱིར། རྩ་བར། གཟུགས་མེད་མཉམ་བཞག་དགེ་རྣམས་སོ། །ཞེས་སོ། །རང་འགྲེལ་ལས། བར་ཆད་མེད་པའི་ལམ་རྣམས་ནི་མ་
ཡིན་ཏེ། རྣམ་པར་ཐར་པའི་དོན་ནི་རྒྱབ་ཀྱིས་ཕྱོགས་པའི་དོན་ཡིན་ནོ། །ཞེས་གསུངས་པའི་ཕྱིར། འགོག་པའི་རྣམ་ཐར་ཡོད་དེ། གནས་གཉིས་པར་བཤད་པའི་འགོག་སྙོམས་དེ་ཡིན་པའི་ཕྱིར། རྩ་བར་འགོག་པའི་སྙོམས་པར་
འཇུག་པའོ། །ཞེས་སོ། །འགོགས་པ་ལ་སྙོམས་པར་འཇུག་ལྡང་གི་སེམས་ཀྱི་ཁྱད་པར་ཡོད་དེ། ཁམས་གསུམ་གྱི་སེམས་ཕྲ་བ་སྲིད་རྩེའི་སེམས་ཡིན་ལ། དེ་ལས་ཀྱང་ཕྲ་པར་བྱས་པའི་སེམས་ཀྱིས་སྙོམས་པར་འཇུག་ལ་སྲིད་རྩེ་རང་
གི་ས་པའི་དག་པ་བ་དང་འོག་མའི་ཅི་ཡང་མེད་ཀྱི་ས་པའི་འཕགས་པ་ཟག་མེད་པའི་སེམས་ཀྱིས་འགོག་པའི་སྙོམས་འཇུག་དེ་ལས་ལྡང་བར་བྱེད་པའི་ཕྱིར། དང་པོ་གྲུབ་སྟེ། རྩ་བར། ཕྲ་བ་ཕྲ་བའི་མཇུག་ཐོགས་སུ། ཞེས་གསུངས་པའི་
ཕྱིར༑ གཉིས་པ་གྲུབ་སྟེ། རྩ་བར། རང་གི་དག་དང་འོག་མ་ཡི་།འཕགས་པའི་སེམས་ཀྱིས་དེ་ལས་ལྡང། །ཞེས་གསུངས་པའི་ཕྱིར་རྣམ་ཐར་དེ་རྣམས་ཀྱིས་སྤྱོད་ཡུལ་གྱི་ཁྱད་པར་ཡོད་དེ། རྣམ་ཐར་བརྒྱད་ཀྱི་དང་པོ་གསུམ་
འདོད་པར་གཏོགས་པའི་སྣང་བ་གཟུགས་ཀྱི་ཡུལ་ཅན་དང། གཟུགས་ཅན་མ་ཡིན་པའི་རྣམ་ཐར་བཞིའི་དེ་དག་གི་སྤྱོད་ཡུལ་གོང་དང་རང་གི་སའི་སྡུག་བསྔལ་དང་སོགས་པའི་ཀུན་འབྱུང་དང་འགོག་པ་དང་རྗེས་ཤེས་ཕྱོགས་དང་མཐུན་

[035A]༄༅། །པའི་ལམ་ཐམས་ཅད་ཡིན་པའི་ཕྱིར། དང་པོ་གྲུབ་སྟེ་རྩ་བར། དང་པོ་གཏོགས་འདོད་སྣང་ཡུལ་ཅན། ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། གང་དག་གཟུགས་ཅན་མིན་དེ་དག་སྤྱོད་
ཡུལ་གོང་དང་རང་གི་སའི། །སྡུག་བསྔལ་སོགས་དང་རྗེས་ཤེས་ཕྱོགས། ཞེས་གསུངས་པའི་ཕྱིར། རྣམ་པར་ཐར་པ་རྣམས་སྐྱེད་པའི་རྒྱུ་མཚན་གཉིས་ཡོད་དེ། ཉོན་མོངས་མེད་པ་སྨོན་ནས་ཤེས་པ་ལ་སོགས་པའི་ཡོན་ཏན་
མངོན་པར་སྒྲུབ་པ་དང་འཕགས་པའི་རྫུ་འཕྲུལ་ནི་ས་གསེར་དུ་བྱེད་པ་ལྟ་བུ་དངོས་པོ་བསྒྱུར་བ་དང། དངོས་པོ་བརྟན་པ་རིང་ཐུང་འདི་ཙམ་དུ་གྱུར་ཅེས་བྱིན་གྱིས་རློབས་པ་དང། ཚེ་གཏོང་བ་ཡང་དེ་ལྟར་དང་རི་རབ་ཕྲ་རབ་ཏུ་
འཇུག་པ་སོགས་ཀྱི་ཆེད་ཡིན་པའི་ཕྱིར་ཏེ། རང་འགྲེལ་ལས། རྒྱུ་གཉིས་ཀྱིས་རྣམ་པར་ཐར་པ། ཞེས་པ་ནས། དེ་ཡང་གང་གིས་དངོས་པོ་ཡོངས་སུ་བསྒྱུར་བ་དང། བྱིན་གྱིས་རློབས་པ་དང། ཞེས་གསུངས་པའི་ཕྱིར། །གསུམ་པ་ནི། རྩ་བར་
ཟིལ་གྱིས་གནོན་པའི་སྐྱེ་མཆེད་བརྒྱད། །གཉིས་ནི་རྣམ་ཐར་དང་པོ་བཞིན། །གཉིས་ནི་གཉིས་པ་བཞིན་ནོ་གཞན། །སྡུག་པའི་རྣམ་པར་ཐར་པ་བཞིན། །ཞེས་བྱུང། མདོ་ལས་གསུངས་པའི་ཟིལ་གྱིས་གནོན་པའི་སྐྱེ་མཆེད་བརྒྱད་
ཡོད་དེ། ནང་གཟུགས་སུ་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་དང་ཆེན་པོ་ལ་ལྟ་བ་གཉིས་དང། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་ཆེན་པོ་སོགས་ལ་ལྟ་བ་གཉིས་སྟེ་དབྱིབས་ཟིལ་གྱིས་གནོན་

[035B] ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ་དང། སེར་པོ་དང། དམར་པོ་དང། དཀར་པོ་ལ་ལྟ་བ་སྟེ་ཁ་དོག་ཟིལ་གྱིས་གནོན་པའི་བཞི་སྟེ་བརྒྱད་ཡོད་པའི་ཕྱིར། ཟིལ་གནོན་དང་པོ་གཉིས་
ཆོས་ཅན། ཁྱད་པར་བཞི་དང་ལྡན་པ་རྣམ་ཐར་དང་པོ་བཞིན་ཡིན་ཏེ། ངོ་བོ་མ་ཆགས་པའི་དགེ་བ་དང་ས་བསམ་གཏན་དང་པོ་གཉིས་ཁོ་ནར་ཡོད་པ། འདོད་པའི་གཟུགས་ཀྱི་ཁ་དོག་ལ་ཆགས་པའི་གཉེན་པོ་བྱེད་པ་དམིགས་ཡུལ་འདོད་པའི་
གཟུགས་ཡིད་དུ་འོང་བ་རྣམས་ལ་དམིགས་ཡུལ་བྱེད་པའི་ཕྱིར། དཔེར་ན་རང་གི་རྒྱུ་རྣམ་ཐར་དང་པོ་དེ་བཞི་དང་ལྡན་པ་བཞིན་ནོ་།རྩ་བར། གཉིས་ནི་རྣམ་ཐར་དང་པོ་བཞིན། ཞེས་དང། གང་སྤེལ་ལས། ཟིལ་གྱིས་གནོན་པའི་
སྐྱེ་མཆེད་གཉིས་པ་འདི་དག་ཀྱང་རང་བཞིན་དང་ས་དང་རྣམ་པའི་བྱེ་བྲག་གི་སྒོས་དེ་དང་འདྲ་བར་ལྟ་བར་བྱ་སྟེ། འདི་གཉིས་ནི་རྣམ་པར་ཐར་པ་དང་པོའི་འབྲས་བུ་ཡང་ཡིན་ནོ། །ཞེས་གསུངས་པའི་ཕྱིར། ཟིལ་གནོན་གསུམ་པ་དང་བཞི་པ་
ཆོས་ཅན། ཁྱད་པར་བཞི་དང་ལྡན་པ་རྣམ་ཐར་གཉིས་པ་བཞིན་ཡིན་ཏེ། ངོ་བོ་མ་ཆགས་པའི་དགེ་བ། ས་བསམ་གཏན་དང་པོ་གཉིས་ཁོ་ནར་ཡོད། བསམ་གཏན་དང་པོའི་ཁ་དོག་ལ་ཆགས་པའི་གཉེན་པོ་དང་འདོད་པའི་གཟུགས་ཡིད་
དུ་འོང་མི་འོང་རྣམས་ཡུལ་དུ་བྱེད་པའི་ཕྱིར། དཔེར་ན་རང་གི་རྒྱུ་རྣམ་ཐར་གཉིས་པ་དེ་བཞི་དང་ལྡན་པ་བཞིན་ཡིན་པའི་ཕྱིར། རྩ་བར། གཉིས་ནི་གཉིས་པ་བཞིན་ནོ། །ཞེས་གསུངས་པའི་ཕྱིར། གཞན་ཁ་དོག་ཟིལ་གྱིས་གནོན་
[036A]༄༅། །བའི་སྐྱེ་མཆེད་བཞི་ཆོས་ཅན། ཁྱད་པར་བཞི་དང་ལྡན་པ་སྡུག་པའི་རྣམ་ཐར་བཞིན་ཡིན་ཏེ། ངོ་བོ་མ་ཆགས་པའི་དགེ་བ་ཡིན། ས་བསམ་གཏན་བཞི་པ་ན་ཡོད་པ། ཆགས་པའི་གཉེན་པོ་བྱེད་པ་
འདོད་པའི་གཟུགས་ཡིད་དུ་འོང་བ་དམིགས་པའི་ཡུལ་ཡིན་པའི་ཕྱིར་དཔེར་ན་རང་གི་རྒྱུ་སྡུག་པའི་རྣམ་ཐར་ལ་དེ་ལྟར་བསྒོམ་པས་དམིགས་པ་ལ་འདོད་དགུར་དབང་བསྒྱུར་ཞིང་ཟིལ་གྱིས་གནོན་པ་ན་ཟིལ་གནོན་དུ་གྱུར་པ་དེ་ཡིན་
པའི་ཕྱིར། རྩ་བར། གཞན། སྡུག་པའི་རྣམ་པར་ཐར་པ་བཞིན་ཞེས་གསུངས་པའི་ཕྱིར། རྣམ་ཐར་དེ་གསུམ་དང་ཟིལ་གནོན་རྣམས་ཁྱད་པར་བཞིར་འདྲ་ཡང་ཁྱད་པར་ཡོད་དེ། རྣམ་ཐར་ནི་དམིགས་པ་དེ་ཟིལ་གྱིས་མི་ནོན་
ཀྱང་དེ་ལ་རྒྱབ་ཀྱིས་ཕྱོགས་ཙམ་ཡིན་ལ། དེར་མ་ཟད་ཇི་ལྟར་འདོད་པར་དབང་བསྒྱུར་བ་དང་དེ་ལ་ཉོན་མོངས་མི་སྐྱེ་བ་གཉིས་ཚང་བ་དེ་ཟིལ་གྱིས་གནོན་པའི་དོན་ཡིན་པའི་ཕྱིར། རང་འགྲེལ་ལས། དེ་དག་གིས་ནི་རྒྱབ་ཀྱིས་ཕྱོགས་
པ་ཙམ་དུ་ཟད་ལ། འདི་དག་གིས་ནི་དམིགས་པ་ཟིལ་གྱིས་གནོན་ཏེ། ཇི་ལྟར་འདོད་པ་བཞིན་མོས་པའི་ཕྱིར་དང། ཉོན་མོངས་པ་མི་སྐྱེ་པའི་ཕྱིར་རོ། །ཞེས་གསུངས་པའི་ཕྱིར། གང་སྤེལ་ལས། རྣམ་པར་ཐར་པ་དག་གི་ནི་
ཞེས་པ་ནས། གལ་ཏེ་ཀུན་ནས་ཉོན་མོངས་པའི་དངོས་པོ་ལ་སྡུག་པར་འཛིན་ཡང་ཉོན་མོངས་པ་མི་སྐྱེ་ན་དེ་ལྟར་ན་དེ་དག་གི་དམིགས་པ་ཟིལ་གྱིས་མནོན་པ་ཡིན་ནོ། །ཞེས་གསུངས་པའི་ཕྱིར། བཞི་པ་ནི་རྩ་བར། ཟད་པར་བཅུའོ་

[036B] །བསམ་གཏན་མཐའ་ན་སྤྱོད་ཡུལ་ནི། །འདོད་པ་གཉིས་ནི་གཟུགས་མེད་དག་སྤྱོད་ཡུལ་རང་གི་ཕུང་པོ་བཞི་།ཞེས་བྱུང། ཟད་པར་གྱི་ཏིང་ངེ་འཛིན་ཆོས་ཅན། བཅུ་ཡོད་དེ་ཟད་པར་ས་དང། ཆུ་དང། མེ་
དང༑ རླུང་དང། སྔོན་པོ་དང། སེར་པོ་དང། དམར་པོ་དང། དཀར་པོ་དང། ནམ་མཁའ་དང། ཟད་པར་རྣམ་པར་ཤེས་པའི་སྐྱེ་མཆེད་ཀྱི་ཏིང་ངེ་འཛིན་བཅུ་ཡོད་པའི་ཕྱིར། མདོ་ལས། ལ་ལ་ཟད་པར་སའོ་ཞེས་སྟེང་དང་འོག་དང་
ཐད་ཀར་གཉིས་སུ་མེད་པར་འདུ་ཤེས་སུ་བྱེད། དེ་བཞིན་དུ། ཆུ་དང། མེ་དང། རླུང་དང། སྔོན་པོ་དང། སེར་པོ་དང། དམར་པོ་དང། དཀར་པོ་དང། ནམ་མཁའ་དང། ཟད་པར་རྣམ་པར་ཤེས་པའི་སྐྱེ་མཆེད་ཀྱང་ཡིན་ཏེ། འདི་
དག་ནི་ཟད་པར་གྱི་སྐྱེ་མཆེད་བཅུའོ། །ཞེས་གསུངས་པའི་ཕྱིར་དེའི་དོན་ཡོད་དེ། ཟད་པར་ཞེས་པ་རྣམ་པ་དང་སྟེང་དང་འོག་དང་ཐད་ཀར་ཞེས་ཕྱོགས། གང་དུ་ཡིད་ཟད་པར་འཇུག་པའི་ཡུལ་དང་གཉིས་སུ་མེད་པ་ནི་བར་འཚམས་
མེད་པར་ཁྱབ་པར་དང་ཚད་མེད་པ་ནི་མཐའ་ཡས་པར་མོས་ཏེ་སྟེང་འོག་ཐད་ཀར་པར་འཚམས་མེད་པར་ས་མཐའ་ཡས་སོ་སྙམ་དུ་མོས་པར་བྱེད་པ་དེ་ཟད་པར་སའི་སྐྱེ་མཆེད་ནས་རྣམ་ཤེས་ཀྱི་བར་འདྲ་བའི་ཕྱིར། གང་སྤེལ་ལས། བར་
མེད་ཅིང་འཚམས་མེད་པའི་ངོ་བོར་གང་ཞིག་སྔར་མོས་པ་དེ་ཐམས་ཅད་སྲ་བར་རྒྱས་པར་བྱེད་དེ་ཁྱབ་པར་བྱེད་ཅེས་བྱ་བའི་ཐ་ཚིག་གོ་ཇི་ལྟར་ཞེ་ན། ས་མཐའ་ཡས་སོ་སྙམ་དུ་མོས་པའི་སྟེ་རྣམ་པར་ཤེས་པའི་བར་ལ་ཡང་བརྗོད་པར་

[037A]༄༅། །བྱའོ༑ ༑ཞེས་གསུངས་པའི་ཕྱིར། དེ་བཅུ་ཆོས་ཅན། ཟད་པར་གྱི་སྒྲ་བཤད་ཡོད་དེ། གང་སྤེལ་ལས། དེའི་ཕྱིར་དེ་ལྟར་བར་མེད་ཅིང་འཚམས་མེད་པར་རྒྱས་པར་ཡིད་ལ་བྱེད་པས་གནས་པའི་ཕྱིར་ཟད་པར་གྱི་
སྐྱེ་མཆེད་ཅེས་བྱའོ། །ཞེས་གསུངས་པའི་ཕྱིར། ཟད་པར་དང་པོ་བརྒྱད་ཆོས་ཅན། ཁྱད་པར་བཞི་དང་ལྡན་ཏེ། ངོ་བོ་མ་ཆགས་པའི་དགེ་བ་དང། ཆགས་པའི་གཉེན་པོ་བྱེད་པ། ས་བསམ་གཏན་གྱི་མཐའ་བཞི་པ་ཁོ་ནར་ཡོད་པ། འདོད་
པའི་གཟུགས་ཀྱི་སྐྱེ་མཆེད་ཀྱི་ཡུལ་ཅན་ཡིན་པའི་ཕྱིར། གཉིས་པ་སླ། དང་པོ་དང་གསུམ་པ་གྲུབ་སྟེ། རྩ་བར་བརྒྱད། ཅེས་དང་བསམ་གཏན་མཐའ་ན། ཞེས་སོ། །བཞི་པ་གྲུབ་སྟེ། འདིའི་ས་སོགས་ཀྱང་སྔར་གནས་དང་པོར་
འཇིག་རྟེན་གྱི་ནི་ཐ་སྙད་དུ། ཁ་དོག་དབྱིབས་ལ་ས་ཞེས་བརྗོད་ཆུ་མེ་ཡང་ངོ། །ཞེས་གསུངས་པ་ལྟར་ཁ་དོག་དང་དབྱིབས་ཀྱིས་སྤྲུལ་བ་དེ་ཡིན་པའི་ཕྱིར། རྩ་བར། སྤྱོད་ཡུལ་ནི། འདོད་པ་ཞེས་དང། རང་འགྲེལ་ལས། འདོད་
པ་ན་སྤྱོད་པའི་གཟུགས་ཀྱི་སྐྱེ་མཆེད་ཡིན་ནོ། །ཞེས་གསུངས་པའི་ཕྱིར། འགྲེལ་བཤད་གཉིས་ལས་ཀྱང་ངོ། །ཟད་པར་ཕྱི་མ་གཉིས་ཆོས་ཅན། ཁྱད་པར་གསུམ་དང་ལྡན་ཏེ། དེ་གཉིས་རིམ་པ་བཞིན་དུ་གཟུགས་མེད་ནམ་མཁའ་
མཐའ་ཡས་དང་རྣམ་ཤེས་མཐའ་ཡས་ཀྱི་སྙོམས་འཇུག་དག་པ་བ་དང། དམིགས་པའི་སྤྱོད་ཡུལ་རང་སའི་ཕུང་པོ་བཞི་ཡིན་པའི་ཕྱིར། རྩ་བར། གཉིས་ནི་གཟུགས་མེད་དག་སྤྱོད་ཡུལ་རང་གི་ཕུང་པོ་བཞི། །ཞེས་གསུངས་པའི་ཕྱིར་

[037B] དེ་གསུམ་གྱི་སྔ་མ་སྔ་མ་ལས་ཕྱི་མ་ཕྱི་མ་འབྱུང་བ་ཡིན་ཏེ། ཟིལ་གནོན་ནི་རྣམ་ཐར་གྱི་འཇུག་པ་འམ་འཇུག་སྒོ་བྱས་ནས་བྱུང། ཟད་པར་ཡང་ཟིལ་གནོན་གྱིས་འཇུག་པ་ལས་བྱུང་བའི་ཕྱིར་ཏེ། དེ་གསུམ་
གོང་ནས་གོང་དུ་འཕེལ་བ་ལས་བྱུང་བའི་ཕྱིར། རང་འགྲེལ་ལས་གོང་ནས་གོང་དུ་ཁྱད་པར་དུ་འཕགས་པའི་ཕྱིར་རོ། །ཞེས་དང་གང་སྤེལ་ལས། ཇི་ལྟར་གོང་ནས་གོང་དུ་འཕགས་ཞེ་ན། རྒྱབ་ཀྱིས་ཕྱོགས་པ་ཙམ་དང་ཟིལ་གྱིས་
གནོན་པ་དང། ཟད་པར་བྱེད་པའི་ཕྱིར། ཞེས་གསུངས་པའི་ཕྱིར་རྒྱལ་སྲས་མ་ལས། རིམ་ཅན་དུ་སྐྱེ་བ་དེའི་དོན་དུ་བཤད་དོ་།ལྔ་པ་ནི། རྩ་བར། འགོག་པ་བཤད་ཟིན་ལྷག་མ་ནི། །འདོད་ཆགས་བྲལ་དང་སྦྱོར་བས་ཐོབ། །གཟུགས་མེད་ཅེས་
བྱ་ཁམས་གསུམ་གྱི། །རྟེན་ཅན་ལྷག་མ་མི་ལས་སྐྱེ། །ཁམས་གཉིས་དག་ཏུ་གཟུགས་མེད་པ། །རྒྱུ་དང་ལས་ཀྱི་སྟོབས་ཀྱིས་སྐྱེས། །གཟུགས་ཀྱི་ཁམས་སུ་བསམ་གཏན་རྣམས། །དེ་དག་དང་ཆོས་ཉིད་ཀྱིས་ཀྱང་།ཞེས་བྱུང་
འགོག་པ་མ་གཏོགས་སྐྱེ་འཕགས་ཐུན་མོང་གི་ཡིན་ལ། ཡོན་ཏན་བརྒྱད་གསུམ་དང་གཉིས་དེ་ཉེར་དྲུག་གི་ཐོབ་ཚུལ་ཡོད་དེ། འགོག་པའི་རྣམ་ཐར་ཐོབ་ཚུལ་གནས་གཉིས་པར་བཤད་ཟིན་ལ། ལྷག་མ་ཉེར་ལྔ་ནི་སྔར་འདྲིས་ན་འདོད་ཆགས་
དང་བྲལ་བས་ཐོབ་པ་དང། མ་འདྲིས་ན་སྦྱོར་བས་ཐོབ་པའི་ཕྱིར། དང་པོ་ནི། རྩ་བར། འགོག་པ་བཤད་ཟིན། ཞེས་སོ། །གཉིས་པ་གྲུབ་སྟེ། རྩ་བར། ལྷག་མ་ནི། འདོད་ཆགས་བྲལ་དང་སྦྱོར་བས་འཐོབ། །ཞེས་གསུངས་པའི་

[038A]༄༅། །ཕྱིར༑ དེ་རྣམས་ཀྱི་རྟེན་གྱི་ཁྱད་པར་ཡོད་དེ། གཟུགས་མེད་ཅེས་བྱ་རྣམ་ཐར་བཞི་དང། ཟད་པར་གཉིས་ཏེ། དྲུག་ནི་ཁམས་གསུམ་གའི་རྟེན་ཅན་ཡོད། ལྷག་མ་བཅུ་དགུ་ལུང་ལ་བརྟེན་ནས་སྐྱེ་དགོས་པས་
མི་ལས་སྐྱེ་བའི་ཕྱིར། དང་པོ་གྲུབ་སྟེ། རྩ་བར། གཟུགས་མེད་ཅེས་བྱ་ཁམས་གསུམ་གྱི། །རྟེན་ཅན། ཞེས་སོ། །གཉིས་པ་གྲུབ་སྟེ་ཁམས་གོང་ན་འཆད་ཉན་མེད་མི་ལ་ཡོད་པའི་ཕྱིར། རྩ་བར་ལྷག་མ་མི་ལས་སྐྱེ། ཞེས་
གསུངས་པའི་ཕྱིར། གང་སྤེལ་ལས། དེ་དག་ནི་མིའི་རྟེན་ཁོ་ན་ཡིན་ནོ། །ཅིའི་ཕྱིར་ཞེ་ན། ལུང་གིས་མཐུས་བསྐྱེད་པའི་ཕྱིར་དང་ལྷ་ལ་སོགས་པ་གཞན་ན་ལུང་མེད་པའི་ཕྱིར་རོ། །ཞེས་གསུངས་པའི་ཕྱིར། ཁོ་ན་རེ་
ཁམས་གོང་མ་གཉིས་སུ་བསམ་གཏན་དང་གཟུགས་མེད་པའི་ཏིང་ངེ་འཛིན་མི་སྐྱེ་འམ། དེར་ལུང་མེད་པས་སོ་སྙམ་ན། ལུང་མེད་ཅིང་དེ་གཉིས་སུ་མི་སྐྱེ་བའི་སྐྱོན་མེད་དེ། ཁམས་གོང་མ་གཉིས་དག་ཏུ་གཟུགས་མེད་པ་སྔོན་
གོམས་པའི་སྐལ་མཉམ་རྒྱུ་དང་གཟུགས་མེད་སྐྱེ་འགྱུར་གྱི་ལན་གྲངས་གཞན་ལ་མྱོང་འགྱུར་གྱི་ལས་ཀྱི་སྟོབས་ཀྱིས་སྐྱེ་གཟུགས་ཁམས་སུ་བསམ་གཏན་རྣམས་སྔོན་གོམས་པའི་སྐལ་མཉམ་རྒྱུ་དང་ལན་གྲངས་གཞན་ལ་མྱོང་
འགྱུར་གྱི་ལས་ཀྱིས་སྟོབས་དེ་དག་དང། ཆོས་ཉིད་ཀྱིས་ཀྱང་སྐྱེ་བའི་ཕྱིར། དང་པོ་གྲུབ་སྟེ། རྩ་བར། ཁམས་གཉིས་དག་དུ་གཟུགས་མེད་པ། །རྒྱུ་དང་ལས་གྱི་སྟོབས་ཀྱིས་སྐྱེས། ཞེས་སོ། །གཉིས་པ་གྲུབ་སྟེ། རྩ་བར་

[038B] །དེ་དག་དང་ཆོས་ཉིད་ཀྱིས་ཀྱང། ཞེས་གསུངས་པའི་ཕྱིར། སྨྲས་པ། ཡང་དག་རྫོགས་པའི་སངས་རྒྱས་ཞལ་ལུང་གི་བདུད་རྩི་མྱང་བའི་སྙོམས་འཇུག་བརྒྱད་ཀྱིས་སྐོར། །ལུང་རིགས་
རྣམ་སད་དཔག་བསམ་ལྗོན་པ་ལས། །སྐྱེས་པའི་རིན་ཆེན་བརྒྱན་འཕྲེང་ད་ལོངས་ཀྱེ། །བསམ་གཟུགས་ལ་བརྟེན་ཏིང་འཛིན་རྣམ་ཐར་དང། །ཟིལ་གནོན་ཟད་པར་སྐྱེ་མཆེད་ཕུལ་གྱིས་གཏམ། །རྣམ་གྲོལ་བདུད་རྩིའི་གོས་
འཛིན་འོ་མའི་མཚོ། །མཁོས་མཆོག་དབྱངས་ཅན་རབ་བཀྲ་འབྱུང་བའི་གནས། །བློ་ཆེན་མེས་པོས་མྱང་ཡང་མ་ཚིམ་མོ། །འཁོར་འདས་ཕུན་ཚོགས་རིན་ཆེན་འབྱུང་བའི་གནས། །རྣམ་དཔྱོད་གཏིང་ཟབ་ཆོས་མངོན་པདྨའི་
མཚོ༑ ༑ཐོས་བསམ་བསྒོམ་པས་རོལ་འདོད་གཉིས་སྐྱེས་ཀུན། །དགའ་བདེས་རླབས་དང་ལྷན་ཅིག་རོལ་བའི་བྲེལ། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་
བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་བཞེད་དོན་ཀུན་གསལ་ལས་གནས་བརྒྱད་པ་ལེགས་པར་བཤད་ཟིན་ཏོ།།    ༈    །།གསུམ་པ་རྩོམ་པ་མཐར་ཕྱིན་པའི་བྱ་བ་ལ། །བསྟན་པའི་གནས་ཚད་དང། ནོངས་པ་
བཟོད་པར་གསོལ་བ། ཐར་འདོད་ཀྱིས་བག་ཡོད་བསྟེན་རིགས་པ་གསུམ་དང་པོ་ནི། རྩ་བར། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་པ་།སྒྲུབ་པར་བྱེད་པ་ཁོ་ན་ཡིན། གཞེས་བྱུང་

[039A]༄༅། །འདི་ལ་ཚིགས་དོན་དང། སྤྱི་དོན་གཉིས། དང་པོ་ནི་སྟོན་པའི་དམ་ཆོས་ཆོས་ཅན། ལུང་རྟོགས་ཀྱིས་དམ་ཆོས་གཉིས་ཡོད་དེ། ལུང་གི་དམ་ཆོས་མདོ་སྡེ་འདུལ་བ་མངོན་པའི་སྡེ་སྣོད་གསུམ་དང་
རྟོགས་པའི་དམ་ཆོས་བྱང་ཕྱོགས་སོ་བདུན་དང་བཅས་པ་ཡོད་པའི་ཕྱིར། རྩ་བར། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །ཞེས་སོ། །དམ་པའི་ཆོས་གཉིས་འཛིན་པར་བྱེད་པའི་ཚུལ་ཡོད་དེ་
ལུང་སྡེ་སྣོད་གསུམ་གཞན་ལ་ཕྱིན་ཅི་མ་ལོག་པར་སྨྲ་བའི་སྒོས་སྟོན་པ་དང། བྱང་ཕྱོགས་སོ་བདུན་སོགས་སྒྲུབ་པ་ལག་ལེན་ལ་བྱེད་པ་སྒྲུབ་པ་ཡིན་པའི་ཕྱིར་ཏེ། དེ་གཉིས་གནས་ཀྱི་བར་དུ་བསྟན་པ་གནས་པ་དེ་ཡིན་པའི་ཕྱིར། རྩ་
བར༑ དེ་འཛིན་བྱེད་པ་སྨྲ་བྱེད་པ། །སྒྲུབ་པར་བྱེད་པ་ཁོ་ན་ཡིན། ཞེས་སོ། །རང་འགྲེལ་ལས། དེའི་ཕྱིར་དེ་ཉིད་ཇི་སྲིད་དུ་གནས་པ་དེ་སྲིད་དུ་དམ་པའི་ཆོས་གནས་པར་རིག་པར་བྱའོ། །ཞེས་གསུངས་པའི་ཕྱིར། གཉིས་པ་སྤྱིའི་དོན་
ལ༑ བསྟན་པའི་གནས་ཚད་སྟོན་པས་གསུང་ཚུལ་དང། རྒྱ་བོད་ཀྱི་མཁས་པས་བཀྲལ་ཚུལ། འཐད་ལྡན་བཞག་པ་གསུམ། དང་པོ་ནི་བསྟན་པ་གནས་ཚད་དྲང་དོན་ངེས་དོན་དུ་མ་གསུངས་པ་ཡོད་དེ་མདོ་སྡེ་བསྐལ་བཟང་
ལས་བསྟན་པ་ཡང་དག་ལོ་ལྔ་བརྒྱ་གཟུགས་བརྙན་ལོ་ལྔ་བརྒྱ་དང་སྟོང་གནས་པར་གསུངས། སོར་འཕྲེང་ཅན་གྱི་རྟོགས་བརྗོད་ལས་ཀྱང། ཤཱཀྱ་ཐུབ་པའི་བསྟན་པ་ལོ་སྟོང་དུ་གནས་ཤིང། ཞེས་གསུངས། ཟླ་བའི་སྙིང་

[039B] ང་མྱ་ངན་ལས་འདས་ནས་དམ་པའི་ཆོས་ཀྱི་གཟུགས་བརྙན་ལོ་ཉིས་སྟོང་གནས་པར་འགྱུར་རོ། །ཞེས་དང། སྙིང་རྗེ་པད་དཀར་དུ་བདག་མྱ་ངན་ལས་འདས་ནས་ལོ་སྟོང་དུ་དམ་པའི་ཆོས་གནས་པར་གྱུར་ཅིག་ཡང་ལོ་
ལྔ་བརྒྱར་དམ་པའི་ཆོས་ཀྱི་གཟུགས་བརྙན་གནས་པར་གྱུར་ཅིག་ཅེས་ལོ་སྟོང་ཕྲག་ཕྱེད་གཉིས་གནས་པར་གསུངས་པ་སོགས་དྲང་དོན་དུ་མ་དང། ངེས་དོན་ནི། ལྷ་མོ་དྲི་མ་མེད་པས་ཞུས་པ་ལས། ལོ་ཉིས་སྟོང་ལྔ་བརྒྱ་ན་གདོང་དམར་
ཅན་གྱི་ཡུལ་དུ་དམ་པའི་ཆོས་རྒྱས་པར་གསུངས། ཤེར་ཕྱིན་ལས་བསྟན་པ་བྱང་ཕྱོགས་ནས་བྱང་ཕྱོགས་རྒྱ་མཚོའི་མཐའི་བར་དུ་རྒྱས་པར་འགྱུར་བར་གསུངས་པ་དང། འཇམ་དཔལ་རྩ་རྒྱུད་དུ་རྒྱ་གར་བལ་པོ་བོད་རྒྱ་ལི་སོགས་སུ་
བསྟན་འཛིན་དུ་མ་ལུང་བསྟན་པ་དང། ཁྱད་པར་དུས་འཁོར་ལས་དུས་བཞི་ཆེ་ཆུང་གཉིས་བཤད་པ་དེ་ཡིན་པའི་ཕྱིར། རྒྱ་གར་མཁས་པས་བཤད་ཚུལ་ལ་ཡང་མདོའི་དབང་གི་དུ་མ་ཡོད་དེ། མཛོད་རང་འགྲེལ་ལས། དེ་དག་ལོ་
སྟོང་དུ་གནས་སོ། །ཞེས་བཤད་དོ། །གཞན་དག་ན་རེ། རྟོགས་པ་ནི་དེ་ལྟ་བུ་ཡིན་གྱིས་ལུང་ནི་རིང་དུ་གནས་སོ། །ཞེས་ཟེར་རོ། །ཞེས་གསུངས་པའི་སྔ་མ་ལུང་ལས་གསུངས་ཚུལ་དང། གཞན་དག་མན་ཆད་སློབ་དཔོན་
ཡབ་སྲས་བཞེད་དེ། གང་སྤེལ་ལས། རྟོགས་པ་ནི་དེ་ལྟ་བུ་ཡིན་ཞེས་བྱ་བ་ནི་ལོ་སྟོང་དུ་གནས་པའོ། །ལུང་ནི་རིང་དུ་གནས་སོ། །ཞེས་བྱ་བ་ནི་ལོ་སྟོང་གི་ཕྱི་ནས་ཀྱང་ཞེས་བྱ་བའི་ཐ་ཚིག་སྟེ་ཕྱོགས་འདི་ཉིད་རིགས་པར་
[040A]༄༅། །མཐོང་ངོ། །ཞེས་དང། རྒྱལ་སྲས་མ་ལས་ཀྱང། དེ་ལྟར་བཤད་པ་དང། བློ་གྲོས་མི་ཟད་པའི་མདོའི་འགྲེལ་བར་སློབ་དཔོན་དབྱིག་གཉེན་གྱིས་ཤཱཀྱ་ཐུབ་པའི་བསྟན་པ་འབྲས་བུ་ཐོབ་པ་དང་ཤིན་
ཏུ་རྒྱས་པའི་དུས་ནི། ལོ་སྟོང་ཞིག་འཛམ་བུ་གླིང་དུ་གནས་དེ་སོགས་དང། རྡོ་རྗེ་གཅོད་པའི་འགྲེལ་བར་སློབ་དཔོན་ཀླ་མ་ལ་ཤཱི་ལས་ལྔ་བརྒྱ་ཐ་མ་ཞེས་བྱ་བ་ལ་བརྒྱ་ཕྲག་ལྔ་ཚོགས་ནི་ལྔ་བརྒྱ་སྟེ། སངས་རྒྱས་ཀྱི་བསྟན་
པ་ལྔ་བརྒྱ་ཕྲག་ལྔའི་བར་དུ་གནས་སོ། །ཞེས་གྲགས་པ་དེའི་ཕྱིར། ཐ་མ་ཞེས་བྱེ་བྲག་ཏུ་མཛད་དོ། །ཞེས་དང། ཐུབ་དགོངས་ལས་ཀྱང་དེ་ལྟར་གསུངས་པ་དག་དྲང་དོན་དང། ངེས་པའི་དོན་ཅན་དག་འབུམ་ཊིཀ་དུ་ལྔ་
སྟོང་གནས་པར་བཤད་པ། སློབ་དཔོན་འཇམ་དཔལ་གྲགས་པའི་ཀྱང་དེ་ལྟར་བཤད་པ་དང་དུས་འཁོར་གྱི་རྩིས་ལོ་མཐུན་པས་འཐང་ལྡན་ཡིན་པའི་ཕྱིར། འབུམ་ཊིཀ་གནོད་འཇོམས་ལས། ལྔ་བརྒྱ་བ་ཕྲག་བཅུར་གནས་པས་
དང་པོ་ལ། དགྲ་བཅོམ་པ། གཉིས་པ་ལ་ཕྱིར་མི་འོང། །གསུམ་པ་ལ་འབྲས་བུ་དང་པོ་གཉིས་འབྱུང་བའི་དེ་དག་འབྲས་བུའི་དུས་དང་བཞི་པ་ལ་ཤེས་རབ། ལྔ་པ་ལ་ཏིང་ངེ་འཛིན། དྲུག་པ་ལ་ཚུལ་ཁྲིམས་ལ་སློབས་པ་
ཤས་ཆེ་བས་དེ་དག་སྒྲུབ་པའི་དུས་དང། བདུན་པ་ལ་མངོན་པ་བརྒྱད་པ་ལ་མདོ་སྡེ། དགུ་པ་ལ་འདུལ་བ་ཤས་ཆེར་སྤྱོད་པས་དེ་དག་ལུང་གི་དུས་དང། བཅུ་བ་ནི་རྟགས་ཙམ་འཛིན་པའོ། །ཞེས་གསུངས་པའི་ཕྱིར། གཞན་

[040B]རྟོགས་བརྗོད་དུ་མི་རྣམས་ཚེ་ལོ་བཅུ་པ་ནས་ཡར་འཕེལ་ཏེ་ལོ་དྲུག་བརྒྱ་བའི་བར་དུ་གནས་ཤིང་བདུན་བརྒྱ་བའི་དུས་ནུབ་པར་བཤད་པ་དང། གདགས་པར་ཚེ་ལོ་བཅུ་
པའི་དུས་སུ་བསྟན་པ་འགྲིབ་བར་བཤད་པ་ལྟ་བུ་ཡང་ཡོད་པའི་ཕྱིར། རང་ལུགས་ལོ་ལྔ་སྟོང་དུ་གནས་པ་འཐད་ལྡན་ཡིན་ཏེ་ལུང་རིགས་དུ་མས་གྲུབ་ཚུལ་སྔར་བཤད་པས་ཤེས་ནུས་པའི་ཕྱིར་དང། གཞན་ཡང་དུ་མ་ཡོད་པའི་ཕྱིར་
ཏེ་ལྔ་བརྒྱ་པ་ཕྲག་བཅུར་བྱས་བས་ཕྲག་དང་པོ་གསུམ་གྱི་དང་པོ་ལ་དགྲ་བཅོམ་དང། གཉིས་པར་ཕྱིར་མི་འོངས། གསུམ་པར་རྒྱུན་ཞུགས་དང། ཕྱིར་འོངས་གི་འབྲས་བུ་ཐོབ་པ་མང་དུ་འབྱུང་བས་འབྲས་བུའི་ལེའུ་གསུམ་དང། གཉིས་
པ་གསུམ་གྱི་དང་པོ་ལ་ཤེས་རབ་ཀྱི་བསླབ་པ། གཉིས་པར་ཏིང་ངེ་འཛིན་གྱི་བསླབ་པ། གསུམ་པར་ཚུལ་ཁྲིམས་ཀྱི་བསླབ་པ་འཛིན་པ་མང་དུ་འབྱུང་བའི་སྒྲུབ་པའི་ལེའུ་གསུམ་དང། གསུམ་པ་གསུམ་གྱི་དང་པོ་ལ་མངོན་པ། གཉིས་
པར་མདོ་སྡེ། གསུམ་པར་འདུལ་བ་འཛིན་པ་མང་བས་ལུང་གི་ལེའུ་གསུམ་དང། བཅུ་བར་ལྟ་སྤྱོད་རྣམ་དག་མེད་པར་རྟགས་ཙམ་འཛིན་པའི་ལེའུ་ཐ་མ་ཡིན་པའི་ཕྱིར། དེ་སྐད་དུ་སློབ་དཔོན་འཇམ་དཔལ་གྲགས་པས་ཀྱང་
མངོན་པར་རྟོགས་པའི་དུས། སྒྲུབ་པའི་དུས། ལུང་གི་དུས། རྟགས་ཙམ་འཛིན་པའི་དུས་སོ། །ཞེས་གསུངས་པའི་ཕྱིར་དེས་ན་སྟོང་དང་ཉིས་སྟོང་དང་ཉིས་སྟོང་ལྔ་བརྒྱ་གནས་བར་གསུངས་པ་དག་དང་མི་འགལ་སྟེ། དེ་དག་ནི་དགོངས་

[041A]༄༅། །གཞི་དགོས་པ་དངོས་ལ་གནོད་བྱེད་གསུམ་ཚང་བའི་དྲང་དོན་ཡིན་པའི་ཕྱིར། དགོངས་གཞི་ཡོད་དེ། སྒྲུབ་པ་ཉམས་པ་སོགས་ལ་དགོངས་པའི་ཕྱིར། ཐུབ་པ་དགོངས་རྒྱན་ལས། དམ་པའི་ཆོས་ཉམས་པ་ནི་
སྒྲུབས་པ་ཡོངས་སུ་ཉམས་པ་ཡིན་ནོ། །ཞེས་དང། རྡོར་གཅོད་འགྲེལ་བ་ལས་ཀྱང། དེའི་རབ་ཏུ་རྣམ་པར་འཇིག་པ་ན་མོས་པ་དང། ཀློག་པ་དང། ཁ་དོན་བྱེད་པ་དང། ཉན་པ་དང། སེམས་པ་རྣམས་ཉམས་པར་འགྱུར་རོ། །ཞེས་
གསུངས་པའི་ཕྱིར། དགོས་པ་ཡོད་དེ། གདུལ་བྱ་ལ་སྐྱོ་བ་བསྐྱེད་པའི་རྟོགས་པའི་བསྟན་པ་སྐྱེ་སླ་བའི་ཆེད་ཡིན་པའི་ཕྱིར། བཞི་བརྒྱ་བ་ལས། གང་ལ་འདིར་སྐྱོ་ཡོད་མིན་པ། དེ་ལ་ཞི་གུས་ག་ལ་ཡོད། ཞེས་གསུངས་པའི་ཕྱིར། དངོས་
ལ་ལུང་རིགས་གཉིས་ཀའི་གནོད་བྱེད་ཡོད་དེ། ལུང་ནི་ཤེར་མདོ་དང་འཇམ་དཔལ་རྩ་རྒྱུད་དང། ལྷ་མོ་དྲི་མ་མེད་པའི་འོད་ལུང་བསྟན་པའི་མདོ་ལས་ཀྱང། ང་མྱ་ངན་ལས་འདས་ནས་ལོ་ཉིས་སྟོང་ལྔ་བརྒྱ་ན་གདོང་དམར་ཅན་གྱི་ཡུལ་དུ་
དམ་པའི་ཆོས་རྒྱས་པར་འགྱུར་རོ། །ཞེས་གསུངས་པ་དང། རིགས་པས་ནི་དེང་དུས་ཡང་སྡེ་སྣོད་གསུམ་ཕྱིན་ཅི་མ་ལོག་པར་བཤད་ཉན་བྱེད་པ་ཆེས་མང་བ་མངོན་སུམ་དུ་གྲུབ་པས་མངོན་སུམ་ཚང་མས་གནོད་པ་དང། དེའི་རྒྱུ་མཚན་གྱིས་
རྟོགས་པའི་བསླབ་པ་གསུམ་ཡང་ཚུལ་བཞིན་སྒྲུབ་པའི་གསུམ་ལྡན་གྱི་དགེ་སློང་གནས་བརྟན་ཆེན་པོ་གསེར་གྱི་རི་པོ་བསྒྲིགས་པ་བཞིན་ཕྱོགས་དུ་མར་འབྱོན་བཞིན་པ་མངོན་སུམ་གྱིས་གྲུབ་པའི་རྗེས་དཔག་ལ་མི་ལྟོམ་པའི་ཕྱིར་རོ། །སྐལ་

[041B]ལོང་སྡང་བར་བྱ་ཞིང་གུས་བར་བྱོས་ཤིག་ཅེས་གསོལ་བ་འདེབས་སོ་།བསྟན་པའི་གནས་ཚད་ལས་ཅི་ཙམ་འདས་ཞེ་ན། སྤྱིར་སངས་རྒྱས་པའི་ཚུལ་བསྟན་པ་ནས་བསྟན་པ་བྱུང། སངས་
རྒྱས་འགའ་ཞིག་གི་བསྟན་པ་རང་ཉིད་དང་མཉམ་པར་བཤད་པ་དང། འགའ་ཞིག་སྐལ་བཟང་ལྟར་མྱ་ངན་ལས་འདས་ནས་ཀྱང་བསྟན་པ་གནས་པར་བཤད་པ་ལྟར་ཕལ་ཆེར་གྱིས་དུས་དེ་ནས་བརྩིས་པ་ཡིན་པའི་ཕྱིར། སྟོན་པ་དེ་ཉིད་ཆོས་
དབྱིངས་སུ་ཞུགས་ནས་ལོ་དུ་སོང་གིས་ཁྱད་པར་ཡོད་དེ། བཤད་ཚུལ་མང་ཡང་འཐད་ལྡན་ཊིཀ་ཆེན་ལྟར་ན་ཟིལ་གནོན་མེ་རྟའི་ས་ག་ཟླ་བར་སྐུ་འཁྲུངས། ཉེར་དགུ་བ་ཤིང་ཕག་ལ་རབ་ཏུ་བྱུང། སོ་ལྔ་པ་ལྕགས་སྦྲུལ་ལ་སངས་རྒྱས་ཏེ་
ལོ་ཞེ་བཞིར་ཆོས་འཁོར་རིམ་པ་གསུམ་དུ་བསྐོར་ཞིང་བརྒྱད་ཅུ་བ་མེ་ཕོ་སྟག་ལ་ཞི་བར་གཤེགས་པ་དེ་ནས་ལོ་ཉིས་སྟོང་ལྔ་བརྒྱ་ཞེ་གཅིག་འདས་ཤིང་ཞེ་གཉིས་པ་མེ་ཕག་འདི་ཡིན་པས་སོ། །འདི་ལྟར་ན་ལྔ་བརྒྱ་པ་ཕྲག་བཅུ་ལ་ལོ་
ཉིས་སྟོང་ལྔ་བརྒྱ་དང་ཞེ་གཅིག་གིས་སྦྱངས་པའི་འབྲས་བུའི་ལེའུ་གསུམ་དང། སྒྲུབ་པའི་ལྷག་མཐོང་དང་ཏིང་ངེ་འཛིན་གྱིས་ལེའུ་གཉིས་མྱང་འདས་ནས་ཚུལ་ཁྲིམས་ལེའུ་ལྔ་བརྒྱ་པ་ཕྲག་གཅིག་གི་ཉག་མ་ཞེ་གཅིག་འདས་ཤིང། ལྷག་
མ་བཞི་བརྒྱ་དང་ང་དགུ་དང་ལུང་གི་ལྔ་བརྒྱ་པ་གསུམ་དང་རྟགས་ཙམ་གྱི་ལྔ་བརྒྱ་བ་རྣམས་ལུས་པས་དྲིལ་ན་རྣམ་དག་ལོ་སྟོང་དང་དགུ་བརྒྱ་དང་ང་དགུ་ལུས་པ་དེ་ཡིན་པའི་ཕྱིར། བུ་དང་དཔལ་འཛིན་དང་མཁས་པ་སྤྱན་སྔ་གཉིས་དང་

[042A]༄༅། །ཁྲི་རིན་པོ་ཆེ་རིན་ཆེན་འོད་ཟེར་དང། པཎ་ཆེན་བསོད་ནམས་གྲགས་པ། མཁས་པ་དངོས་གྲུབ་རྒྱ་མཚོ། པཎ་ཆེན་སྒོམ་སྡེ་ནམ་མཁའ་རྒྱལ་མཚན་སོགས་དེ་ལྟར་བཞེད་འདུག་པས་བྲིས་སོ། །
ཡང་ལྕགས་སྦྲེལ་ལ་བལྟམ་པའི་ལུགས་ཀྱི་ཞི་བར་གཤེགས་ནས་ལྔ་བརྒྱ་བ་ཕྲག་ལྔ་རྫོགས་ནས་ཚུལ་ཁྲིམས་ལེའུ་ལོ་ཉག་མ་དོན་བརྒྱད་འདས་ཤིང་དོན་དགུ་པ་མེ་ཕག་ཀྱི་སྟེང་ན་གནས་པའི་ཕྱིར་ཏེ། འདི་གྲགས་ཆེ་བསམ་
སྤྲོས་གཞན་དུ་བཤད་ཟིན་ཏོ། །གཉིས་པ་ནི། རྩ་བར། བདག་གིས་མངོན་པའི་ཆོས་འདི་ཕལ་ཆེར་ནི། ཁ་ཆེ་བྱེ་བྲག་སྨྲ་བའི་ཚུལ་གྲུབ་བཤད། ཉེས་པར་ཟིན་གང་དེ་འདིར་བདག་གིས་ཉེས། །དམ་ཆོས་ཚུལ་ལ་ཐུབ་རྣམས་ཚད་མ་ཡིན།།
ཞེས་བྱུང། ཤེས་བྱ་ཆོས་ཅན། སློབ་དཔོན་དབྱིག་གཉེན་གྱིས་མངོན་པ་མཛོད་ཀྱི་རྩ་བ་འདི་ལུགས་གང་དང་མཐུན་པར་བཤད་ཚུལ་ཡོད་དེ། བསྟན་བཅོས་འདི་ཕལ་ཆེར་ནི་བྱེ་བྲག་སྨྲ་བའི་བཞེད་ཚུལ་དུ་གྲུབ་པ་སྟེ་སྒྲུབ་པའི་ཚུལ་དུ་བཤད་
ཅིང༑ མདོ་སྡེ་པ་དང་ཉི་འོག་ལུགས་ཀྱང་ཅུང་ཟད་བཤད་པ་ཡིན་པའི་ཕྱིར། རྩ་བར། བདག་གི་མངོན་པའི་ཆོས་འདི་ཕལ་ཆེར་ནི་ཁ་ཆེ་བྱེ་བྲག་སྨྲ་བའི་ཚུལ་གྲུབ་བཤད། ཅེས་སོ། །བསྟན་བཅོས་འདིའི་ཚིག་དོན་གྱི་ཆ་ལ་
གཟུལ་བའི་ཉེས་པར་མཁས་པ་རྣམས་ཀྱིས་ཟིན་པ་གང་ཡིན་པ་དེ་ནི་རྩོམ་པ་བདག་གིས་ཉེས་པ་ཡིན་ཞེས་པ་ནི་མཐོལ་བ་དང་བཤགས་པས་བཟོད་རིགས་ཏེ། ལུང་དང་རྟོགས་པའི་དམ་པའི་ཆོས་ཀྱི་ཚུལ་ལ་ཐུབ་པ་སངས་རྒྱས་རྣམས་ཁོ་

[042B] སངས་རྒྱས་ཀྱི་སྲས་དགྲ་བཅོམ་པ་ཆེན་པོ་རྣམས་ཚད་མ་ཡིན་པའི་ཕྱིར། རྩ་བར། །ཉེས་པར་ཟིན་གང་དེ་འདིར་བདག་གིས་ཉེས། །དམ་ཆོས་ཚུལ་ལ་ཐུབ་རྣམས་ཚད་མ་ཡིན། །ཞེས་དང། རང་འགྲེལ་ལས། སངས་
རྒྱས་རྣམས་ཁོ་ན་དང། སངས་རྒྱས་ཀྱིས་སྲས་རྣམས་ཚད་མ་ཡིན་ནོ། །ཞེས་གསུངས་པའི་ཕྱིར། སངས་རྒྱས་ཀྱི་སྲས་ཀྱང་ཚད་མ་ཡིན་པ་འོག་དུ་དབང་གྱུར་དང་མཐུན་ནོ། །གསུམ་པ་ནི། སྟོན་པ་འཇིག་རྟེན་མིག་ནི་ཟུམ་གྱུར་ཅིང། དབང་
གྱུར་སྐྱེ་བོ་ཕལ་ཆེར་ཟད་པ་ན། །དེ་ཉིད་མ་མཐོང་རང་དགར་གྱུར་པ་ཡི། །དོན་རྟོགས་རྣམས་ཀྱིས་བསྟན་པ་འདི་དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །མཆོག་ཏུ་ཞིར་གཤེགས་འགྲོ་མགོན་མེད་པ་ན། །འདོམས་
མེད་ཡོན་ཏན་འཇོམས་པར་བྱེད་པ་ཡི། །དྲི་མས་དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་དག་གི་བསྟན་པ་ནི། །ལྐོག་མར་སྲོག་ཕྱིན་འདྲ་དང་དྲི་མ་རྣམས། །སྟོབས་དང་ལྡན་པའི་དུས་སུ་རིགས་ནས་ནི། །ཐར་པ་འདོད་པ་དག་གིས་
བག་ཡོད་བྱོས། །ཞེས་བྱུང། སྟོན་པ་འཇིག་རྟེན་གྱི་མིག་ནི་ཟུམ་པ་བཞིན་དུ་མྱ་ངན་ལས་འདས་པར་གྱུར་ཅིང་ཆོས་ཀྱི་དབང་དུ་གྱུར་པའི་སྐྱེ་བོ་འཕགས་པ་དང་ལུང་ཇི་བཞིན་མཁྱེན་ཅིང་སྨྲ་བའི་སྐྱེ་བོ་ཕལ་ཆེར་ཟད་པས་མང་པོ་མེད་པ་དང་
དེ་ཉིད་མ་མཐོང་བའི་སོ་སྐྱེ་མ་རིག་པས་མདོངས་པ་རྣམས་ཀྱི་རང་དགར་གྱུར་པའི་རྟོག་གེ་ངན་པ་ལ་བརྟེན་པའི་ངན་རྟོགས་རྣམས་ཀྱིས་བསྟན་པ་འདིའི་ཚིག་དང་དོན་གྱི་ཆ་དཀྲུགས་སོ། །དེའི་རྒྱུ་མཚན་གྱིས། རང་བྱུང་སངས་རྒྱས་དང་རང་

[043A]༄༅། །བྱུང་དེའི་བསྟན་པ་ལ་གཅེས་པར་འཛིན་པའི་འཕགས་པ་རྣམས་ཕུང་པོ་ལྷག་མ་མེད་པར་མཆོག་ཏུ་ཞི་བར་གཤེགས་ཤིང་འགྲོ་བ་མགོན་མེད་པ་ན་གདམས་ངག་འདོམས་པ་མེད་ཅིང་བསླབ་པ་གསུམ་གྱི་ཡོན་ཏན་
འཇོམས་པར་བྱེད་པའི་དྲི་མ་དུག་གསུམ་གྱིས་དགའ་མགུར་སྤྱོད་པའི་ཕྱིར་ན་ཐུབ་བ་དག་གི་བསྟན་པ་ནི་འཆི་བའི་ཚེ་ལྐོག་མར་སྲོག་ཕྱིན་པ་དང་འདྲ་བ་དང་དྲི་མ་རྣམས་སྟོབས་དང་ལྡན་པའི་དུས་སུ་རིག་ནས་ཅི་ཐར་པ་འདོད་པས་བག་ཡོད་པར་གྱིས་
ཤིག་གདམས་རིགས་ཏེ། བག་ཡོད་པའི་ཡོན་ཏན་ཐམས་ཅད་ཐོབ་པའི་ཕྱིར་ཏེ་མདོ་དཀོན་མཆོག་སྤྲིན་ལས། སེམས་ནི་ཆོས་ཐམས་ཅད་ཀྱི་སྔོན་དུ་འགྲོ་བ་སྟེ་སེམས་ཡོངས་སུ་ཤེས་ན་ཆོས་ཐམས་ཅད་ཡོངས་སུ་ཤེས་པར་འགྱུར་རོ།།
ཞེས་གསུངས་པའི་ཕྱིར། དེས་ན་རྒྱལ་བའི་བསྟན་པ་ཡང་ནམ་ཡང་ནུབ་པར་མི་འགྱུར་ཏེ། གསེར་འོད་ལས། སངས་རྒྱས་མྱ་ངན་ཡོངས་མི་འདའ། །ཆོས་ཀྱང་ནུབ་པར་མི་འགྱུར་ཞིང། །ཞེས་དང། མངོན་རྟོགས་རྒྱན་ལས། འགྲོ་ལ་
བན་པ་སྣ་ཚོགས་དག་མཉམ་དུ་མཛད་པའི་སྐུ་དེ་ནི། །ཐུབ་པའི་སྤྲུལ་སྐུ་རྒྱུན་མི་འཆད། །དེ་བཞིན་འཁོར་པ་ཇི་སྲིད་འདིའི། །ལས་ནི་རྒྱུན་མི་འཆད་པར་འདོད། ཞེས་གསུངས་པའི་ཕྱིར། གསུམ་པ་མཇུག་གི་དོན་ལ་མཛད་པ་བོ་དང་
ལོ་པཎ་གང་གིས་བསྒྱུར་པ་གཉིས། དང་པོ་ནི། ཆོས་མངོན་པ་མཛོད་ཀྱི་ཚིག་ལེའུ་བྱས་པ་སློབ་དཔོན་ཤཱཀྱའི་དགེ་སློང་དབྱིག་གཉེན་གྱིས་མཛད་པ་རྫོགས་སོ། །ཞེས་བྱུང། ཆོས་མངོན་པ་མཛོད་ཀྱི་ཚིག་ལེའུ་བྱས་པ་ཆོས་ཅན་

[043B] སངས་རྒྱས་ཀྱི་བསྟན་པ་ལ་དགེ་སློང་གི་བརྟུལ་ཞུགས་རྫོགས་པར་སྲུངས་པའི་ཤཱཀྱའི་དགེ་སློང་དབྱིག་གི་གཉེན་ནམ་ནོར་གྱི་རྩ་ལག་ཞེས་བྱ་བ་འབུམ་སྡེ་དགུ་བཅུ་ཐུགས་ལ་མངའ་ཞིང་བསླབ་པ་གསུམ་དང་
བྱང་ཆུབ་ཀྱི་སེམས་དང་ཏིང་ངེ་འཛིན་མཐའ་ཡས་པ་ལ་མངའ་བརྙེས་པ་ཀུན་མཁྱེན་གཉིས་པར་གྲགས་པ་དེས་མཛད་པའི་ཚིག་དོན་དཀའ་བའི་གནས་ལེགས་པར་བཤད་ཟིན་པའི་ཕྱིར། གཉིས་པ་ལོ་པཎ་གང་གིས་བསྒྱུར་བ་ཡོད་དེ། རྒྱ་གར་
གྱི་མཁན་པོ་ཛིན་རྒྱལ་བ་མི་ཏྲ་བཤེས་གཉེན་ཏེ། རྒྱལ་བའི་བཤེས་གཉེན་དང། ཞུ་ཆེན་ལོཙྪ་བ་བནྡྷེ་བཙུན་པ་དཔལ་བརྩེགས་ཀྱིས་རྒྱ་སྐད་ལས་བོད་སྐད་དུ་བསྒྱུར་ཅིང་ཞུས་ཏེ་འཆད་ཉན་གྱིས་ལེགས་པར་གཏན་ལ་ཕབ་པས་ཆོས་ཀྱི་མིག་
བྱིན་པས་བཀའ་དྲིན་བླ་ལྷག་ཆེ་བ་དེ་ཡིན་པའི་ཕྱིར། སྨྲས་པ་རྒྱལ་བསྟན་སྤྱི་དང་ཚེ་གཅིག་སངས་རྒྱས་ཆོས། །རྒྱལ་བ་གཉིས་པའི་མདོ་སྔགས་བསྟན་པ་དང། །ཕྲད་པ་སྐལ་བཟང་རྨད་དུ་བྱུང་སྙམ་དུ། །ཐོས་བསམ་བསྒོམ་པའི་སྙིང་པོ་
ལོངས་དང་ཀྱཻ། །ཐུབ་བསྟན་ལྔ་ཕྲག་དྲུག་པའི་ཞེ་གཅིག་པར་།སླེབས་པས་ལྷག་མའི་ཚུལ་བསམ་བླང་དོར་ལ། །དམ་ཆོས་སྒྲོན་མེ་བཟུང་བའི་དུས་འདི་རུ། །སྤྱང་ཀྲུངས་གླེན་པའི་འདམ་ཀ་མ་ནོར་གཅེས། །སྙིགས་མའི་དང་ཚུལ་མཐོང་ནས་
མོད་བཞིན་དུ། །གསོང་དང་འཚེ་བའི་རྟོག་ངོའི་དགྲ་འདྲེ་ཡང་།གྲངས་མེད་གཅེས་པའི་མ་དང་ཕར་བྱས་ཚུལ། །ཡང་ཡང་སོམ་ལ་སྙིང་རྗེ་སེམས་བསྐྱེད་རིགས། །དམན་པའི་རེགས་ཅན་ཡིན་ཡང་སྤྱིར་འཁོར་བ། །སྨྱོན་པའི་གར་དང་ཉོན་མོངས་
[044A]༄༅། །བཙོན་ས་བཞིན་ཡང་ཡང་བསམ་ན་ངེས་འབྱུང་བདག་མེད་ལྟ། །ལེགས་བསྒོམ་འཁོར་བར་ཕྱི་ཕྱག་མི་དགའ་འམ། །རིག་ཆད་དམན་པའི་གང་ཟག་ཡིན་འགས་ཀྱང། །རིན་ཆེན་གླིང་ནས་སྟོང་ལོག་མི་བྱེད་པར།།
ལས་ངན་བཤགས་དང་ཚོགས་བསགས་དད་མོས་ཀྱིས། །མངོན་མཐོའི་ཁང་བཟང་བརྒྱུད་ན་དགའ་འམ་སྙམ། །དེ་ལྟར་བྲོ་བའི་གླུ་འདྲའི་ཆོས་བཤད་མཁན། །སྙིགས་དུས་ཆོས་དང་དམ་པ་མང་བསྟེན་ཀྱང། །རྣམ་གཡེང་རླུང་གིས་
གཡོ་བའི་དགེ་སྦྱོང་ཞིག་རང་དང་གཞན་ལ་ཚིག་ལབ་གྲོས་དེ་ལོ། །ཐུབ་བསྟན་སྡེ་སྣོད་ཀུན་གྱི་མ་མོ་ཆེ། །མདོ་དང་མཁས་པས་ལུང་མང་རིགས་པའི་ཚོགས། །དྲི་མེད་བྱེད་ས་ལེགས་པར་གསལ་བྱས་མོད། ནོངས་པ་གང་མཆིས་
བླ་མ་ལྷག་ལ་འཆགས། །མི་དམན་བསོད་ནམས་ཁ་བ་དུང་ལྟ་བུ་།དཀར་བ་གང་དེས་མཁའ་མཉམ་མ་རྣམས་ཀྱི། །སེམས་རྒྱུད་ཆོས་ལ་ཁོས་ཞིང་ཐུབ་དབང་ཞལ། །མཐོང་ཀྱང་མི་ངོམས་གསུང་བཞིན་སྒྲུབ་གྱུར་ཅིག་གོང་
འོག་ཐེག་པ་གྲུབ་མཐའི་ཐེམ་སྐས་ཀྱིས། །འགྲོས་ཚུལ་མང་ཡང་བླ་མེད་བྱང་ཆུབ་ཀྱི། །སྙིང་པོ་འགྲོ་ལ་ཁྱབ་བདག་རྒྱལ་རྣམས་ཀྱི། །ཐུགས་བསྐྱེད་བཞིན་དུ་བྱང་ཆུབ་མྱུར་ཐོབ་ཤོག་།ལྷུན་པོ་རྒྱ་མཚོ་བདུན་གྱི་རྐེང་ཆིང་ཅན། །གླིང་
བཞིའི་འདབ་མ་ཇི་སྲིད་གནས་ཀྱི་བར། །ལེགས་བཤད་འདིས་ཀྱང་ཐུབ་བསྟན་གསལ་བྱེད་ཀྱི། །ཉི་མའི་འོད་བཞིན་སྣང་བར་གྱུར་ཅིག་གུ། ཞེས་ཆོས་མངོན་པ་མཛོད་ཀྱི་དགོངས་འགྲེལ་གྱི་བསྟན་བཅོས་ཐུབ་བསྟན་ནོར་བུའི་

[044B]བྱ་བ་འདི་ནི་འཛམ་གླིང་མཁས་པའི་འབྱུང་གནས་བཀྲ་ཤིས་སྒོ་མང་གི་ཐོག་མར་ཁང་ཚན་སོ་སོས་བསྐུལ་ཀྱང་དུས་དབང་གིས་དཀའ་སྙམ་པ་དང། སླར་ཡང་ཆོས་གྲྭ་ནས་བསླབ་
པ་གསུམ་ལྡན་མང་དུ་ཐོས་པའི་དགེ་འདུན་རྣམས་ཀྱིས་མཎྜལ་དང་ཁང་ཚན་སོ་སོས་ཀྱང་ནན་ཆེར་འདུལ་མཛོད་གཉིས་བསྐུལ་ཞིང་གཞུང་ལུགས་དང་ལོ་རྒྱུས་ལ་དེབ་སྔོན་པ་ལྟ་བུ་མཁས་པ་གསེར་ཁང་ཆོས་རྗེ་གུ་ན་མ་ཏིའི་ཆབ་ཤོག་གི་རྒྱུ་མཚན་
འགྲེལ་ལྡན་དང་དངོས་སུ་ནན་ཆེར་གྱིས་ཁས་ལེན་དགོས་བྱུང་ཞིང། གཞུང་ལུགས་སྨྲ་བ་ཕུག་ཁང་བླ་མ་བསོད་ནམས་མཆོག་གྲུབ་ཀྱིས་དུང་དཀར་དང་རིན་ཆེན་ནོར་བུའི་གཟུགས་ཅན་གྱིས་དང། དེས་སོགས་དུ་མས་བསྐུལ་ཞིང། ཕྱིས་
སུ་རྒྱལ་བའི་བསྟན་པ་འཕེལ་ན་སྙམ་པའི་ཐུགས་དགོངས་ཆེས་ཆེ་བ་ཁྲི་རིན་པོ་ཆེ་འོད་ཟེར་བ་སོགས་དམ་པ་དུ་མའི་སྐྱེ་བར་བརྒྱུད་པ་བདེ་ཐང་སྤྲུལ་སྐུ་མཁན་པོ་ཨེར་དཧེ་ནས་བློ་བཟང་གྲགས་བསྟན་མ་དང། མ་རིག་གཉིད་སངས་རྟགས་
བརྒྱད་བཅོམ་ལྡན་ཡུག་དངུལ་གྱི་གའུ་རིན་པོ་ཆེའི་རྒྱན་ཁྱད་འཕགས་བཅས་བསྐུལ་བའི་ངོར། མཁན་ཆེན་དུས་གསུམ་རྒྱལ་བའི་རང་གཟུགས་རྒྱལ་བའི་དབང་པོ་དང། འཇམ་མགོན་བླ་མ་མིའི་གར་མཁན་ཁྲི་རིན་པོ་ཆེ་ངག་དབང་
བློ་གྲོས་རྒྱ་མཚོའི་ཞལ་སྔ་ནས་ཡབ་སྲས་བཞི་དང། རྡོ་རྗེ་འཆང་སྨིན་གྲོལ་ཆོས་ཀྱི་རྒྱལ་པོ། །པཎ་ཆེན་བཀའ་འགྱུར་པ་སྦྱིན་པ་རྒྱ་མཚོ་དང། རྒྱལ་པའི་སྲས་མཆོག་མེར་རྒན་རིན་པོ་ཆེ་སོགས་དམ་པ་རྣམས་ཀྱི་ཞབས་རྡུལ་

[045A]༄༅། །སྤྱི་བོར་ལེན་པ་ཤཱཀྱའི་དགེ་སློང་མང་ཐོས་འཇམ་དབྱངས་བཞད་པའི་རྡོ་རྗེ་བདེ་མཆོག་སྟོད་འགྲེལ་ལུགས་ཀྱི་ཐམས་ཅད་འདུལ་དང། ཀོང་རྩེའི་ལུགས་ཀྱི་མེ་ཕག་གི་ལོ་གྲོ་ཞུན་ཟླ་བའི་དཀར་ཕྱོགས་ཀྱི་རྫོགས་པ་
གསུམ་པའི་ཉིན་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གར་བཞུགས་ཐེག་ཆེན་གཉེར་མཛོད་དུ་སྦྱར་བའི་ཡི་གེ་བ་ནི་ཡིག་རིགས་དུ་མ་དང་དཀའ་བཅུ་ལེགས་པར་སྨྲ་བ་སོག་པོ་བློ་བཟང་ངག་དབང་དང་ཚེ་བློས་བཏང་གི་མདོ་སྨད་པ་དགེ་སློང་
ཆོས་བསམ་འགྲུབ་གཉིས་ཀྱིས་བགྱིས་པ་འདིས་ཀྱང་རྒྱལ་བའི་བསྟན་བསྒོ་ཐམས་ཅད་ནས་ཕྱོགས་དུས་གནས་སྐབས་ཐམས་ཅད་དུ་རྒྱས་པར་གྱུར་ཅིག་བཀྲ་ཤིས་པར་གྱུར་ཅིང། །མངྐ་ལམ།། །།

[045B][BLANK PAGE]