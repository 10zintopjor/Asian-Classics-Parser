   ༈    ལྷག་གནས་བྱའོ། །ཞེས་པའི་དོན་ནི། ལྟ་གོན་བྱའོ། །ཞེས་པའི་དོན་ཡིན་ལ། ཉིན་མོ་འབྱུང་གནས་ཀྱིས་ལྷག་གནས་ཞེས་པ་རབ་ཏུ་གནས་པའི་དོན་དུའང་བཤད་དེ། དཔེར་
ན་སློབ་མ་སྟ་གོན་བྱས་པས་སློབ་མའི་རྒྱུད་སྔར་ལས་ལྷག་པའམ་རབ་དང་མཆོག་ཏུ་བྱས་པའི་རྒྱུ་མཚན་གྱིས་ཡིན་ནོ།།



﻿༄༅། །དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་རྣམ་བཤད་དངོས་གྲུབ་སྙེ་མ་ཞེས་བྱ་བ་བཞུགས་སོ། །

[001A] །ན་མོ་མཉྫུ་གྷོ་ཥཱ་ཡ། རྒྱལ་བའི་ཡེ་ཤེས་གཅིག་གྱུར་འཇམ་པའི་དབྱངས། །ཕྱི་ནང་གསང་བའི་གཤིན་རྗེ་ཀུན་འདུལ་ཕྱིར། །ཁྲོས་པའི་གར་མཛད་བཅོམ་ལྡན་དུས་དགྲའོ་དབང། །བཀའ་སྡོད་ལས་ཀྱི་གཤིན་རྗེར་བཅས་ལ་འདུད། །
འཇམ་དཔལ་ཞི་ཁྲོ་མི་ཡི་ཟློས་གར་ཅན། །བློ་བཟང་རྒྱལ་བ་གཉིས་པར་གྲགས་པ་དང། །ཐུགས་སྲས་མཁས་གྲུབ་ཆོས་རྗེ་ཡབ་སྲས་སོགས། །ཆོས་འདིའི་བརྒྱུད་འཛིན་བླ་མ་རྣམས་ལ་འདུད། །གཤིན་རྗེ་གཤེད་ཀྱི་རིམ་པ་དང་པོའི་གནད། །ཕྱེ་བ་མང་ཡང་རྫོགས་
རིམ་གནད་རྣམས་ནི། །ཁུངས་བཅས་སྔོན་ཆད་ཕྱོགས་འདིར་མ་གསལ་བ། །བླ་མའི་དྲིན་ལས་ཅུང་ཟད་གསལ་བར་བྱ། །འདི་ལ་གཉིས། སྔོན་དུ་འགྲོ་བ་སྤྱིའི་རྣམ་གཞག་བཤད་པ་དང། སྐབས་སུ་བབས་པའི་རྫོགས་རིམ་ཉིད་བཤད་པའོ། །དང་པོ་ལ་བཞི་
རྒྱུད་གཉིས་ཀྱི་ཁྱད་པར་ཅུང་ཟད་བཤད་པ། འདིའི་རྫོགས་རིམ་རྒྱུད་དང་རྒྱ་གཞུང་གང་ལས་བསྟན་པ་དང་དོན་གྱིས་ཐོབ་ཚུལ། རྫོགས་རིམ་ལ་ཉེ་བར་མཁོ་བའི་རྩ་རླུང་ཐིག་ལེའི་རྣམ་གཞག་ཐབས་ཤེས་ཀྱི་ཁྱད་པར་བཤད་པའོ། །དང་པོ་ནི། སྤྱིར་རྒྱུད་དེ་ལ་བྱ་རྒྱུད་
སྤྱོད་རྒྱུད། རྣལ་འབྱོར་གྱི་རྒྱུད། བླ་མེད་ཀྱི་རྒྱུད་དང་བཞི། ཕྱི་མ་ལ་ནི་ཕ་མའི་རྒྱུད་གཉིས་ཏེ། ཕ་རྒྱུད་དང་ཐབས་རྒྱུད་གཉིས་དོན་གཅིག་ཅིང། མ་རྒྱུད་དང་ཤེས་རབ་ཀྱི་རྒྱུད་གཉིས་དོན་གཅིག་གོ་རྒྱུད་གཉིས་ཀྱི་གྲངས་ཚད་ཀྱང་ཡོད་དེ། སྡོམ་འབྱུང་ལས། རྣལ་འབྱོར་

[002A]༄༅། །རྒྱུད་རྣམས་ཀྱི་ནི་ཚད། །བྱེ་བ་ཕྲག་ནི་དྲུག་ཏུ་ངེས། །དེ་བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་དྲུག་གྲགས། །ཞེས་གསུངས་པ་ལྟར་ཡིན་པའི་ཕྱིར། འདིར་རྣལ་འབྱོར་རྒྱུད་ནི་རྒྱུད་སྡེ་གསུམ་པ་ལ་བྱེད་པ་མིན་གྱི། བླ་མེད་ཀྱི་རྒྱུད་ལ་
རྣལ་འབྱོར་ཆེན་པོའི་རྒྱུད་ཀྱི་ཐ་སྙད་མཛད་པ་ལྟར་ཡིན་ཏེ། རྒྱུད་གཉིས་ལས་ཕ་རྒྱུད་ནི་སྒྱུ་ལུས་རྩལ་དུ་བཏོན་ནས་འཆད་པའི་སྒོ་ནས་དེར་བཞག་ལ། མ་རྒྱུད་ནི་ལུགས་འབྱུང་ལུགས་ལྡོག་གི་དགའ་བཞི་རྩལ་དུ་བཏོན་ནས་འཆད་པའི་སྒོ་ནས་དེར་བཞག་པ་ཡིན་
ཡང། གཉིས་ཀའང་བདེ་སྟོང་དབྱེར་མེད་ཀྱི་ཡེ་ཤེས་སམ་རྣལ་འབྱོར་གཙོ་བོར་སྟོན་པ་ལ་ཁྱད་པར་མེད་པས་དེའི་སྒོ་ནས་ནི་རྣལ་འབྱོར་རྒྱུད་དང་རྣལ་འབྱོར་མའི་རྒྱུད་ཅེས་པའི་ཐ་སྙད་མཛད་པ་ཡིན་པའི་ཕྱིར་ཏེ། འདུས་པ་ཕྱི་མ་ལས། ཐབས་དང་ཤེས་རབ་སྙོམས་འཇུག་
པས། །རྣལ་འབྱོར་ཞེས་ནི་བཤད་པ་ཡིན། །ཞེས་གསུངས་པའི་ཕྱིར། ཐབས་རྒྱུད་ལ་ནི་འདོད་ཆགས་ཞེ་སྡང་གཏི་མུག་ཐབས་རྒྱུད་གསུམ་ཡོད་པ་ལས། གསང་འདུས་ལྟ་བུ་འདོད་ཆགས་ཐབས་རྒྱུད་དང། གཤིན་རྗེ་གཤེད་ཀྱི་སྐོར་རྣམས་དེའི་ཕྱོགས་མཐུན་གྱི་
རྒྱུད་དུ་བཞག་ཀྱང་ངོ་བོའི་སྒོ་ནས་ཞེ་སྡང་ཐབས་རྒྱུད་དང། རྡོ་རྗེ་ཨ་ར་ལིའི་རྒྱུད་ལྟ་བུ་གཏི་མུག་ཐབས་རྒྱུད་དུ་འཇོག་གོ་གཤིན་རྗེ་གཤེད་ཀྱི་རྒྱུད་ནི། དམར་ནག་འཇིགས་གསུམ་གྱི་རྒྱུད་རྣམས་ཡིན་ལ། འཇིགས་བྱེད་ཀྱི་རྒྱུད་རྒྱས་པ་ཤླཽ་ཀ་འབུམ་ཡོད་པ་ནི་ཨུ་རྒྱན་གྱི་ཡུལ་

[002B] ད་ལྟ་རྟོག་བདུན་དུ་གྲགས་པའི་རྒྱུད་ནི་རྒྱུད་རྒྱས་པ་དེ་ནས་ལོགས་སུ་ཕྱུང་བའོ། །རྟོག་གསུམ་ནི་བཤད་རྒྱུད་དེ། འདི་ཡང་བཤད་རྒྱུད་ཀྱི་དུམ་བུ་འཁྲུལ་འཁོར་རྒྱས་པར་འཆད་པ་ཞིག་གོ་གཉིས་པ་ནི། འདིར་འཇིགས་བྱེད་ཀྱི་བསྐྱེད་རིམ་རྒྱས་པ་
མཁས་གྲུབ་ཆོས་རྗེས་མཛད་པ་དང། དེའི་འཕྲོ་ལུས་པ་རྗེ་དེ་ཉིད་ཀྱི་སྲས་མཁས་པ་ཆེན་པོ་ཆོས་རྗེ་བློ་གྲོས་ཆོས་སྐྱོང་པས་མཛད་པ་ལ་བརྟེན་ནས་འཆད་པ་ཡིན་ལ། འོ་ན་འདིའི་རྫོགས་རིམ་རྒྱུད་དང་རྒྱ་གཞུང་གང་ལ་བརྟེན་ནས་འཆད་པ་ཡིན་ཞེ་ན། དེའི་ལན་དུ་ཁུངས་རྒྱས་པར་བཀོད་ན་མང་བར་
འགྱུར་བས་བསྡུས་པའི་ཚུལ་གྱིས་དགོང་པར་བྱ་སྟེ། དེ་ཡང་འདི་ལྟར། རྟོག་བདུན་གྱི་རྟོག་པ་བདུན་པ་ལས། དེ་ནས་ཞུ་བའི་བསམ་གཏན་གྱི་རབ་ཏུ་སྦྱོར་བ་འབྱུང་བ། ཞེས་པ་ནས། འོ་མའི་ཤིང་བཞིན་དུ་ཞུ་བར་བྱེད་པ་ཐེ་ཚོམ་མེད་དོ། །ཞེས་པའི་བར་གྱིས་ཕྱག་རྒྱ་ལ་བརྟེན་ནས་བྱང་སེམས་
བཞུ་བའི་རྫོགས་རིམ་ཇི་ལྟར་བསྟན་པ་མི་བསྐྱོད་པའི་འགྲེལ་བར་བཤད་པ་ལྟར་དང། ཡང། རྟོག་བདུན་ལས། མར་མེ་ཆེ་བ་བཟའ་ཞིར་ཞེས་གསུངས་ཏེ། དེས་ནི་རྩ་འཁོར་ལ་བརྟེན་པའི་གཏུམ་མོའི་རྫོགས་རིམ་བསྟན་པ་ཡིན་ལ། དགྲ་ནག་ལས་ཀྱང། འོ་མ་ལ་སེམས་གོམས་བྱས་པས། །ཕྱག་
རྒྱ་ཆེན་པོ་བསྒྲུབ་པར་བྱ། །ཞེས་པས་བྱང་སེམས་བཞུས་ནས་ཕྱག་ཆེན་བསྒྲུབ་ཚུལ་བསྟན་ཏོ། །གཞན་ཡང་གཤིན་རྗེ་གཤེད་དམར་པོའི་རྒྱུད་དང། གྲུབ་ཆེན་བཧིར་ཝ་པས་མཛད་པའི་སྤྲོས་མེད་དང། ཤནྟི་པས་མཛད་པའི་འཇིགས་བྱེད་ཀྱི་ཆོགས་འཁོར་དང། ཨ་མོ་གྷ་བཛྲ་ཆེ་བས་མཛད་པའི་རྫོགས་
རིམ་མདོར་བསྡུས་པ་དང། དརྤན་ཨ་ཙ་རྱས་མཛད་པའི་འཚོ་བའི་དེ་ཉིད་རྣམས་ལས་འདིའི་རྫོགས་རིམ་བསྒོམ་ཚུལ་བསྟན་པའང་ཤེས་པར་བྱའོ། །འདིར་ནི་གྲུབ་ཆེན་དཔལ་འཛིན་གྱིས་མཛད་པའི་རྣལ་འབྱོར་བཞིའི་རིམ་པ་ཉིད་གཙོ་བོར་བྱ་དགོས་པ་ཡིན་ཏེ། འདིའི་དངོས་བསྟན་གཤིན་རྗེ་གཤེད་

[003A]༄༅། །དམར་པོའི་རྫོགས་རིམ་གཙོ་བོར་སྟོན་པའི་དབང་དུ་མཛད་ཀྱང། འཇིགས་བྱེད་ཀྱི་རྫོགས་རིམ་རྣམས་ཀྱང་སྟོན་པས་དམར་ནག་འཇིགས་གསུམ་གྱི་རྫོགས་རིམ་རྣམས་ཐུན་མོང་དུ་སྟོན་པ་ཡིན་པའི་ཕྱིར་ཏེ། འདིའི་རྫོགས་རིམ་ཆོས་རྗེ་བློ་གྲོས་པས་མཁས་གྲུབ་
རྗེའི་མན་ངག་ལྟར་འཆད་པ་ན་འཇིགས་བྱེད་ཀྱི་བསྐྱེད་རིམ་ཆེན་མོ་ལས། དམར་ནག་འཇིགས་གསུམ་ལས་དམར་པོའི་རྒྱུད་དང་རྒྱ་གཞུང་རྣམས་ཀྱི་ནང་ནས་ནི་རྣལ་འབྱོར་བཞིའི་རིམ་པ་ཉིད་ལ་བརྟེན་ནས་བཤད་ན་འདིའི་རྫོགས་རིམ་ཀྱང་རྒྱས་པར་ཐོན་པར་འགྱུར་རོ། །ཞེས་གསུངས་ཞེས་
དང། ཁྱད་པར་དུ་རྣལ་འབྱོར་བཞི་རིམ་འདི་ནི་དངོས་སུ་ན་དམར་པོའི་རྫོགས་རིམ་སྟོན་བྱེད་དུ་སྦྱར་ནས་གསུངས་ཀྱང། འདི་ཉིད་གྲུབ་ཆེན་ལ་ལི་ཏའི་མན་ངག་ལ་བརྟེན་ནས་དམར་པོའི་རྒྱུད་དང། རྒྱུད་འབུམ་པ་ཞེས་གྲགས་པ་འཇིགས་བྱེད་ཀྱི་རྒྱུད་རྒྱས་པའི་རྫོགས་རིམ་གྱི་གནད་རྣམས་བསྡུས་
ནས་སྟོན་པ་ཡིན་པས། དམར་ནག་འཇིགས་གསུམ་ཐམས་ཅད་ཀྱི་རྫོགས་རིམ་ཐུན་མོང་དུ་སྟོན་པའི་གཞུང་དུ་སྦྱར་བར་བྱའོ། །ཞེས་པ་ནི་བླ་མའི་ཞལ་གྱི་གདམས་པ་ཡིན་ནོ། །ཞེས་གསུངས་པའི་ཕྱིར། གྲུབ་ཆེན་གྱི་གཞུང་དེས་རྣལ་འབྱོར་བཞི་འཆད་པའི་ཚུལ་བསྡུས་ཏེ་བཀོད་ན། དེ་ཉིད་ལས་
རྣལ་འབྱོར་དམ་པ་བཞིར་བཤད་དེ། །དབྱིབས་དང་སྔགས་དང་དམ་ཚིག་དང། །རྣམ་དག་ཡེ་ཤེས་ཞེས་བྱ་བས། །སྲིད་པའི་འཆིང་ལས་གྲོལ་བར་འགྱུར། །ཞེས་མདོར་བསྟན་ནས་དེ་ཉིད་ཕྱེ་སྟེ་འཆད་པ་ལ། རིམ་པའམ་ཡང་ན་ཅིག་ཅར་དུ། །སངས་རྒྱས་རྗེས་དྲན་བསྒོམ་པར་བྱ། །ཞེས་སོགས་
ཀྱིས་ཐོག་མར་རང་དང་གཉུག་མའི་ལུས་ལྷར་བསྒོམ་དགོས་པར་བསྟན། འདི་ནི་བདག་ལས་ཐ་དད་མིན། །ཞེས་སོགས་ཀྱིས་གཉུག་མའི་ལུས་ལས་སྒྱུ་ལུས་བསྒྲུབ་ཚུལ་བསྟན། ལུས་ཅན་ཀུན་གྱིས་དེ་མཐོང་དང། །ཞེས་སོགས་ཀྱིས་སྒྱུ་ལུས་འོད་གསལ་དུ་འཇུག་ཚུལ་བསྟན། སྒྱུ་མ་ལྟ་

[003B] །ཞེས་སོགས་ཀྱིས་སྒྱུ་ལུས་དཔེའི་སྒོ་ནས་བསྟན་ཏེ། དེ་དག་ནི་དབྱིབས་ཀྱི་རྣལ་འབྱོར་རོ། །ཡང། ལུས་ཅན་ཀུན་གྱི་སྲོག་གྱུར་པ། །རླུང་ཞེས་བྱ་བས་ལས་ཀུན་བྱེད། །ཞེས་སོགས་ཀྱིས་སྔགས་ཀྱི་རྣལ་འབྱོར་སྟོན་ཏེ། དེ་ཡང་རླུང་གི་རྣལ་འབྱོར་དགའ་ཞིག་དང། རྡོར་བཟླས་དང། བུམ་པ་
ཅན་དང། འཕོ་བའི་རིམ་པ་རྣམས་སྟོན་ནོ། །ཡང། ཤེས་རབ་ཐབས་ཀྱི་ཕྱག་རྒྱ་ལས། །ཞེས་སོགས་ཀྱིས་དམ་ཚིག་གི་རྣལ་འབྱོར་སྟོན་ཏེ། པདྨ་ཅན་ལ་སོགས་པའི་ཕྱག་རྒྱ་རིགས་བཞིའི་མཚན་ཉིད་དང། ཕྱག་རྒྱ་སྲོག་རྩོལ་དུ་འགྲོ་ཚུལ་རྣམས་དང། ཕྱག་རྒྱ་ལ་བརྟེན་ནས་དགའ་བཞི་བསྐྱེད་ཚུལ་
རྣམས་སྟོན་ནོ། །ཡང། མཁའ་འགྲོའི་ཆུ་སྐྱེས་ཕོ་བྲང་དབུས། །ཞེས་སོགས་ཀྱིས་སྡུད་རིམ་བྱས་ནས་དོན་གྱི་འོད་གསལ་དང། དེ་ལས་དག་པའི་སྒྱུ་ལུས་བསྐྱེད་ཚུལ་དང། དེ་གཉིས་དབྱེར་མེད་དུ་སྦྱོར་བའི་སློབ་པའི་ཟུང་འཇུག་དང། མཐར་མི་སློབ་པའི་ཟུང་འཇུག་འགྲུབ་ཚུལ་རྣམས་སྟོན་པ་ཡིན་ཏེ་
དེ་རྣམས་ཉམས་ལེན་དུ་འཁྱེར་ཚུལ་འོག་ཏུ་འཆད་པར་འགྱུར་རོ། །དེར་མ་ཟད། འཇིགས་བྱེད་རང་གི་སྐུ་དང་ཕྱག་མཚན་གྱིས་མཚོན་ཚུལ་ལས་ཀྱང་རྫོགས་རིམ་སྟོན་པ་ཡིན་ཏེ། རྗེའི་གསུང་འབུམ་ཐོར་བུ་ལས་འབྱུང་བའི་དོན་བསྡུས་ཏེ་བཤད་ན། རྭ་གཉིས་ཀྱིས་སྒྱུ་ལུས་དང་འོད་གསལ་མཚོན་ཞིང་
གོ་བར་བྱེད་ལ། ཁྱད་པར་དུ་ཕྱག་མཚན་རྒྱུ་མ་དང་མེ་ཐབ་གཉིས་ཀྱིས་དེ་ལྟར་དུ་མཚོན་ཞིང་སྟོན། ཁཊཱཾ་གས་ནི་བདེ་བ་འབར་འཛག་སྟོན་ཅིང། དེ་ཡང་མ་རྒྱུད་ནས་བཤད་པའི་བདེ་སྟོང་གི་རྣམ་གཞག་སྟོན། བསྡིགས་མཛུབ་ཀྱིས་ཕ་བརྒྱུད་མ་རྒྱུད་ཀྱི་གནད་མཐར་ཐུག་པ་ང་ལ་ཡོད་ཅེས་མཚོན་པ་དང། སྐྱེས་
བུ་གསལ་ཤིང་ལ་བསྐྱོན་པས་ནི་སྡིག་ཅན་བཙན་ཐབས་སུ་འཚང་རྒྱ་བར་མཚོན་ཞིང་སྟོན་པ་རྣམས་ཀྱིས་ཀྱང་རྫོགས་རིམ་གྱི་ལམ་རྣམས་རང་ལ་ཡོད་པར་སྟོན་པའི་ཕྱིར་རོ། །གཞན་ཡང་འཇིགས་བྱེད་ཀྱི་རྩ་རྒྱུད་རྒྱས་པའི་གླེང་བཞིའི་ལུང་དུས་འཁོར་འགྲེལ་ཆེན་དུ་དྲངས་པ་ལས། རྡོ་རྗེ་མཁའ་

[004A]༄༅། །འགྲོའི་པདྨར་གནས། །ཞེས་སོགས་གསུངས་ཤིང། དེ་ཡང་བཤད་རྒྱུད་རྡོ་རྗེ་ཕྲེང་བ་ལས། ཨེ་ནི་གསང་བ་མཁའ་དབྱིངས་དང། །བྷ་ག་ཆོས་འབྱུང་པདྨ་ལ། །ཞེས་སོགས་དང། རྡོ་རྗེ་སེམས་དཔའ་ཝཾ་རྡོ་རྗེ། །རྡོ་རྗེ་འཇིགས་བྱེད་དབང་ཕྱུག་དང། །ཞེས་སོགས་སྔ་ཕྱི་
གཉིས་ཀྱིས་བསྟན་པའི་ཨེ་ཝཾ་གྱི་དོན་ཡིན་ལ། ཨེ་ཝཾ་གྱི་ངེས་དོན་ལ་ནི་རྫོགས་རིམ་གྱི་གཙོ་བོའི་དོན་རྣམས་ཚང་བ་ཡིན་པས། དེས་ཀྱང་འདིའི་རྫོགས་རིམ་བསྟན་ཏོ། །ཨེ་ཝཾ་གྱིས་མཚོན་པའི་རྫོགས་རིམ་ནི་བླ་མེད་ཀྱི་རྒྱུད་ཀུན་གྱིས་སྟོན་པ་ཡིན་ཏེ། རྗེའི་རིམ་ལྔ་གསལ་སྒྲོན་
ལས། སྤྱིར་བླ་མེད་ཀྱི་རྒྱུད་ཀྱི་དོན་གྱི་གནད་ཐམས་ཅད་ཨེ་ཝཾ་ལ་སོགས་པ་ཡི་གེ་བཞི་བཅུའི་གླེང་གཞིའི་དོན་དུ་འདུས་ལ། དེའི་དོན་གྱི་གཙོ་བོ་ཡང་ཐོག་མའི་ཡི་གེ་གཉིས་ཀྱི་དོན་དུ་འདུ་བ་ཡིན་ནོ། །ཞེས་གསུངས་པའི་ཕྱིར། འདིའི་རིམ་གཉིས་ཀྱིས་རྣམ་གཞག་རང་ཉིད་ནས་གསལ་བར་
མི་འབྱུང་བ་རྣམས་ནི་འདུས་པ་ནས་ཁ་སྐོང་དགོས་པ་ཡིན་ཏེ། འདིའི་བསྐྱེད་རིམ་མཁས་གྲུབ་རིན་པོ་ཆེས་མཛད་པ་ལས། རིམ་གཉིས་ཀྱི་ལམ་གྱི་ཆ་རྒྱུད་གཞན་ནས་ཁ་འགེངས་འོས་པ་དག་ནི། གཙོ་བོར་འདུས་པའི་སྐོར་ནས་འགེངས་པར་རིགས་ཅི་ཞེས་དང། བློ་གྲོས་ཆོས་སྐྱོང་བས་
མཛད་པ་ལས་ཀྱང། དེ་ལྟར་ན་འདིའི་རྫོགས་རིམ་གྱི་ངོ་བོ་དང་སྐྱེ་ཚུལ་སོགས་ཀྱི་རིམ་པ་རྣམས་འདུས་པ་འཕགས་ལུགས་དང་མཐུན་ཚབས་ཤིན་ཏུ་ཆེ་བས། བླ་མ་དམ་པའི་མན་ངག་གིས་འདི་ལྟར་འཆད་ཤེས་ན། གཤིན་རྗེ་གཤེད་སྐོར་གྱི་རྒྱུད་རྣམས་གསང་བ་འདུས་པ་དང་རྗེས་སུ་
མཐུན་པའི་རྒྱུད་ཡིན་པར་གསུངས་པ་རྣམས་ཀྱི་དོན་ཡང་ལེགས་པར་རྙེད་པར་འགྱུར་བ་ཡིན་ནོ། །ཞེས་གསུངས་པའི་ཕྱིར། དེས་ན་འདིར་འོད་གསལ་སྒྱུ་ལུས་གཉིས་དང་ཁྱད་པར་དུ་སྒྱུ་ལུས་ཀྱི་རྣམ་གཞག་རྣམས་རྒྱས་པར་གསང་འདུས་ནས་རྒྱས་དགེ་བས་རིགས་ཏེ། བློ་གྲོས་ཆོས་སྐྱོང་

[004B] སྤྱོད་པའི་རྣམ་དབྱེ་ཞེས་པ་ནས། རིམ་ལྔ་གསལ་སྒྲོན་སོགས་རྗེ་བླ་མའི་གསུང་རབ་རྣམས་ན་ཤིན་ཏུ་གསལ་ཞིང་རྒྱས་པར་བཞུགས་པས་དེ་དག་ལས་ཤེས་པར་བྱའོ། །ཞེས་དང། རིམ་ལྔ་གསལ་སྒྲོན་ལས་ཀྱང། བདེ་སྟོང་དབྱེ་མེད་ཀྱི་ལམ་དང། སྒྱུ་མའི་སྐུ་གཉིས་ལས་
ཕྱི་མ་ཆེས་རྟོགས་དཀའ་ལ། དེ་ཡང་ལུགས་མཆོག་ཏུ་གྱུར་པ་འདི་ནས་རྩད་བཅད་ནས་གཞན་ལ་འཁྱེར་ཤེས་དགོས་སོ། །ཞེས་གསུངས་པའི་ཕྱིར། གསུམ་པ་རྩ་རླུང་ཐིག་ལེའི་རྣམ་གཞག་བཤད་པ་ལ་གཉིས། དངོས་དང། དེ་དག་ལ་གནད་དུ་བསྣུན་པའི་སྒོ་མི་འདྲ་བ་བསྟན་པའོ། །དང་པོ་
ལ་གསུམ། རྩ་དང། རླུང་དང། ཐིག་ལེའི་རྣམ་གཞག་བཤད་པའོ། །དང་པོ་ནི། མངལ་དུ་འཇུག་པའི་མདོ་ལས་ལུས་ཀྱི་མདུན་རྒྱབ་དང་གཡས་གཡོན་བཞི་པོ་རེ་རེར་རྩ་ཉིས་ཁྲི་ཉིས་ཁྲི་སྟེ་བརྒྱད་ཁྲི་འཆགས་པར་བཤད་ལ། བླ་མེད་ཀྱི་གཞུང་ནས་ལུས་ལ་རྩ་བདུན་ཁྲི་ཉིས་སྟོང་འཆགས་པར་
བཤད་དོ། །རྩ་འཆགས་པའི་ཚེ་ཐོག་མར་སྙིང་གནས་འཆགས་ཤིང། ཐིག་ལེ་ཡང་ཐོག་མར་སྙིང་གའི་རྩ་འཁོར་འོད་ས་དེར་འཆགས་པ་ཡིན་ཏེ། རྣམ་ཤེས་མངལ་དུ་འཇུག་པའི་ཚེ་ཐོག་མར་སྙིང་ག་འོངས་ས་ནས་འཇུག་ཅིང། དེ་ནས་སྙིང་གའི་རྩ་འཁོར་སོགས་རིམ་གྱིས་གྲུབ་སྟེ་མཐར་འཆི་བའི་ཚེ་
ཡང་ཐོག་མར་རྣམ་ཤེས་སྙིང་ག་ནས་འཕོ་བ་འཕགས་པ་ཐོགས་མེད་སོགས་དུ་མས་བཤད་པའི་ཕྱིར། སྙིང་གར་ཐོག་མར་འཆགས་པའི་རྩ་བརྒྱད་ཇི་ལྟར་འགྲུབ་ཚུལ་ཡོད་དེ། སྙིང་གའི་རོ་རྐྱང་དབུ་མ་གསུམ། ཤར་གྱི་སུམ་སྐོར་མ། ལྷོའི་འདོད་མ་སྟེ་ལྔ་དུས་མཉམ་དུ་འཆགས་དེ་ནས་དབུ་མ་དང་
ལྷན་ཅིག་ཏུ་གནས་པའི་བདུད་བྲལ་མ་དང། ནུབ་ཀྱི་ཁྱིམ་མ། བྱང་གི་གཏུམ་མ་གསུམ་དུས་མཉམ་དུ་འཆགས་པའི་ཕྱིར། ཕྱོགས་ཀྱི་རྩ་རྣམས་ལས་མཚམས་ཀྱི་རྩ་རྣམས་གྱེས་པ་ཡིན་ཏེ། ཤར་གྱི་སུམ་སྐོར་མ་ལས་ཤར་ལྷོ་དང། ལྷོའི་འདོད་མ་ལས་ལྷོ་ནུབ་དང། ནུབ་ཀྱི་ཁྱིམ་མ་ལས་ནུབ་བྱང་

[005A]༄༅། །དང། བྱང་གི་གཏུམ་མ་ལས་བྱང་ཤར་གྱི་རྩ་འདབ་རྣམས་གྱེས་པའི་ཕྱིར། དེ་བརྒྱད་ལ་ནི་སྙིང་གའི་རྩ་འདབ་བརྒྱད་དང་ཐུན་ཚོད་བརྒྱད་ཀྱི་རྩ་ཞེས་བྱའོ། །དེ་ལྟར་ན་སྙིང་གའི་རྩ་འདབ་བརྒྱད་དང། སྙིང་གར་ཐོག་མར་འཆགས་པའི་ཙ་བརྒྱ་དོན་མི་གཅིག་སྟེ། རོ་རྐྱང་དབུ་མ་
གསུམ་དང་བདུད་བྲལ་མ་ནི་སྙིང་གའི་རྩ་བརྒྱད་ཀྱི་ནང་ཚན་དུ་མི་འདྲེན་པའི་ཕྱིར། ཕྱོགས་ཀྱི་རྩ་བཞི་ལ་འབྱུང་བའི་རྩ་ཞེས་བྱ་སྟེ། དེ་ལས་ས་སོགས་འབྱུང་བ་བཞི་འབབ་པའི་ཕྱིར། མཚམས་ཀྱི་རྩ་བཞི་ལ་མཆོད་པའི་རྩ་ཞེས་བྱ་སྟེ། གཟུགས་དྲི་རོ་རེག་བྱ་སྟེ་མཆོད་པ་བཞི་འབབ་
པའི་ཕྱིར། རྩ་བརྒྱད་པོ་རེ་རེའི་ནང་ནས་གཙོ་བོར་རླུང་འབབ་པ། གཙོ་བོར་ཁྲག་འབབ་པ། གཙོ་བོར་ཁུ་བ་འབབ་པ་གསུམ་གསུམ་དུ་གྱེས་ནས་གནས་ཉེར་བཞིར་གནས་པའི་རྩ་དེ་རྣམས་ལ་ནི་གནས་ཉེར་བཞིའི་རྩ་ཞེས་བྱའོ། །གནས་ཉེར་བཞི་པོ་གང་ཞེ་ན་ཡོད་དེ། སྐྲ་མཚམས་དང་
སྤྱི་བོ་དང་རྣ་བ་གཡས་དང་གཡོན་དང་ལྟག་པ་དང་མིག་དབུས་དང་མིག་གཉིས་དང་ཕྲག་པ་གཉིས་ཏེ་བརྒྱད་དང། མཚན་ཁུང་གཉིས་དང་ནུ་མ་གཉིས་དང་སྙིང་དང་ལྟེ་བ་དང་སྣ་རྩེ་དང་ཁ་དང་མགྲིན་པ་དང་འབྲས་བུ་གཉིས་ཏེ་བརྒྱད་དང། རྟགས་ཀྱི་རྩེ་དང་བཤང་ལམ་དང་བརླ་གཉིས་དང་
བྱིན་པ་གཉིས་དང་སོར་མོ་བཅུ་དྲུག་དང་བོལ་གོང་གཉིས་དང་མཐེ་བོང་བཞི་དང་པུས་མོ་གཉིས་ཏེ་བརྒྱད་དེ། །བརྒྱད་གསུམ་ཉི་ཤུ་རྩ་བཞི་པོ་དེ་ལ་གནས་ཉེར་བཞི་ཞེས་བརྗོད་པའི་ཕྱིར། དེ་ཡང་བརྒྱད་ཚན་དང་པོའི་རྩ་རྣམས་ནས་གཙོ་བོ་རླུང་འབབ་པས་ཐུགས་ཀྱི་རྩ་དང། བརྒྱད་ཚན་བར་པའི་
རྩ་རྣམས་ནས་གཙོ་བོ་ཁྲག་འབབ་པས་གསུང་གི་རྩ་དང། བརྒྱད་ཚན་ཐ་མའི་རྩ་རྣམས་ནས་གཙོ་བོར་ཁུ་བ་འབབ་པས་སྐུའི་རྩ་ཞེས་བྱའོ། །རྩ་དེ་རྣམས་ཀྱི་སྟེང་དུ་སྙིང་གར་ཐོག་མར་འཆགས་པའི་རྩ་བརྒྱད་བསྣན་པས་སུམ་ཅུ་རྩ་གཉིས་པོ་དེ་ལ་རླུང་དང་བྱང་སེམས་འབབ་པའི་རྩ་ཞེས་བྱའོ། །

[005B] ད་ལྟ་གཞི་ལ་དེའི་ནང་ནས་རླུང་དང་བྱང་སེམས་མི་འབབ་སྟེ། དེའི་ནང་ནས་དེ་མི་འབབ་པར་མ་ཟད། དེས་རྩ་གཞན་གྱི་ནང་ནས་རླུང་དང་བྱང་སེམས་འབབ་པའི་གེགས་བྱེད་
པས་དེ་ལ་བདུད་བྲལ་མ་དང། དུས་ཀྱི་རྩ་དང། རྣལ་འབྱོར་མ་འགོག་པའི་རྩ་ཞེས་བཤད་པའི་ཕྱིར། གནས་ཉེར་བཞིའི་རྩ་དེ་ལས་ཁུ་ཁྲག་རླུང་གསུམ་གཙོ་བོར་འབབ་པའི་དབང་གིས་གསུམ་གསུམ་དུ་ཕྱེ་བས་བདུན་ཅུ་རྩ་གཉིས། དེ་རེ་རེ་ལས་སྟོང་སྟོང་དུ་ཕྱེ་བས་སྟོང་ཕྲག་
བདུན་ཅུ་རྩ་གཉིས། དེ་རེ་རེ་ལས་སྟོང་ཕྲག་ཉེར་བཞི་པ་ཚན་པ་གསུམ་དུ་ཕྱེ་བའི་ཚན་པ་གཅིག་ནས་གཙོ་བོར་ཁུ་བ་བུ་པ་དང། ཚན་པ་གཅིག་ནས་གཙོ་བོར་ཁྲག་དང། ཚན་པ་གཅིག་ནས་གཙོ་བོར་རླུང་འབབ་པ་གསུམ་ལ་རིམ་པ་བཞིན་དུ་སྐུ་གསུང་ཐུགས་ཀྱི་རྩ་དང། འཁོར་
ལོ་གསུམ་གྱི་རྩ་ཞེས་བྱ་སྟེ། རྡོ་རྗེ་ཕྲེང་བ་ལས། གསུམ་པོ་ཉི་ཤུ་རྩ་བཞིར་འགྲོ། །དེ་ལས་འཁོར་ལོ་གསུམ་ཕྱེ་བས། །རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱིས་ནི། །གསུམ་ཕྱེ་བདུན་ཅུ་རྩ་གཉིས་གསལ། དེ་ལས་སྟོང་དུ་རབ་ཕྱེ་བས། །སོ་སོར་
སྤྲོ་བའི་བདག་ཉིད་ཅན། །སྟོང་ཕྲག་བདུན་ཅུ་རྩ་གཉིས་ཀྱི། །རྩ་རྣམས་ཀྱི་ནི་གྲངས་ཞེས་བྱ། །ཞེས་གསུངས་པའི་ཕྱིར། རྩ་རྣམས་ཀྱི་ནང་ནས་རྩ་བརྒྱད་ཉི་ཤུ་གཙོ་བོ་ཡིན་ཏེ། སྤྱི་བོའི་རྩ་འདབ་སོ་གཉིས། མགྲིན་པའི་བཅུ་དྲུག་སྙིང་གའི་བརྒྱད། ལྟེ་བའི་དྲུག་ཅུ་རེ་བཞི་
རྣམས་གཙོ་བོ་ཡིན་པའི་ཕྱིར་ཏེ། བརྟག་གཉིས་ལས། རྩ་གྱི་གཙོ་བོ་བརྒྱ་ཉི་ཤུ། །ཞེས་གསུངས་པའི་ཕྱིར། རྩའི་ནང་ནས་གནས་ཉེར་བཞིའི་རྩ་རྣམས་གཙོ་བོ་ཡིན་ཏེ། དེ་རྣམས་ཀྱིས་སྐྲ་སྤུ་སེན་མོ་སོགས་ཀྱི་བྱེད་པའི་ཕྱིར། དེའི་ནང་ནས་ཀྱང་རོ་རྐྱང་དབུ་མ་གསུམ་གཙོ་

[006A]༄༅། །པོ་ཡིན་ཏེ། དེ་གསུམ་གྱིས་རླུང་དང་རྣམ་ཤེས་ཀྱི་རྟེན་བྱེད་ཅིང་རྩ་གཞན་རྣམས་ཀྱང་དེ་གསུམ་ལ་བརྟེན་ནས་སྐྱེ་བའི་ཕྱིར། རོ་རྐྱང་དབུ་མ་གསུམ་གྱི་མིང་གི་རྣམ་གྲངས་ཡོད་དེ། དབུ་མ་ལ། ཨ་ཝ་དྷཱུ་ཏི། སྒྲ་གཅན། གཉིས་སྤངས་ཀྱི་རྩ། མུན་པའི་རྩ་
ཡིད་ཀྱི་རྩ། ཐུགས་ཀྱི་རྩ་ཞེས་བྱ་ལ། རོ་མ་ལ། ར་ས་ན། འཛིན་པའི་རྩ། ཉི་མའི་རྩ། རྡུལ་གྱི་རྩ། གསུང་གི་རྩ། ཤེས་རབ་ཀྱི་རྩ། གཡས་ཀྱི་རྩ་ཞེས་བྱ་ཞིང། རྐྱང་མ་ལ། ལ་ལཱ་ན། གཟུང་བའི་རྩ། ཟླ་བའི་རྩ། སྙིང་སྟོབས་ཀྱི་རྩ། སྐུའི་རྩ། ཐབས་ཀྱི་རྩ། གཡོན་གྱི་
རྩ་ཞེས་བྱ་བའི་ཕྱིར། འོན་ཀྱང་རོ་མ་ལ་ཐབས་ཀྱི་རྩ་དང། རྐྱང་མ་ལ་ཤེས་རབ་ཀྱི་རྩ་ཞེས་བཤད་པའང་ཡོད་དེ་མི་འགལ་ལོ། །གཉིས་པ་རླུང་འཆགས་ཚུལ་ཡོད་དེ། བར་དོ་མངལ་དུ་ཉིང་མཚམས་སྦྱར་བའི་དུས་ཀྱི་རླུང་ནི་སྲོག་འཛིན་གྱི་རླུང་ཕྲ་བ་ཡིན་ལ། དེ་ལས་སྲོག་འཛིན་
འགས་པ་སྐྱེ། དེའི་ཚེ་སེམས་ཅན་དེའི་ལུས་ཉའི་དབྱིབས་ལྟ་བུར་ཡོད། དེ་ནི་ཟླ་བ་དང་པོའི་དབང་དུ་བྱས་པ་ཡིན། ཟླ་བ་གཉིས་པ་ལ་སྲོག་འཛིན་རགས་པ་དེ་ལས་ཐུང་སེལ་གྱི་རླུང་སྐྱེ་ཞིང། སེམས་ཅན་དེའི་ལུས་འབུར་པོ་ལྔ་དོད་པ་རུས་སྦལ་གྱི་དབྱིབས་སུ་ཡོད། ཟླ་བ་གསུམ་
པར་ཐུར་སེལ་ལས་མཉམ་གནས་སྐྱེ་ཞིང། སེམས་ཅན་དེའི་ལུས་སྟོད་ཅུང་ཟད་སྒུར་བ་ཕག་རྒོད་ལྟ་བུ། ཟླ་བ་བཞི་པར་མཉམ་གནས་ལས་གྱེན་རྒྱུ་སྐྱེ་ཞིང། སེམས་ཅན་དེའི་ལུས་སྟོད་ཅུང་ཟད་རྒྱས་པ་སེང་གེ་ལྟ་བུ། ཟླ་བ་ལྔ་པར་གྱེན་རྒྱུ་ལས་ཁྱབ་བྱེད་ཀྱི་རླུང་སྐྱེ་ཞིང་
སེམས་ཅན་དེའི་ལུས་མིའུ་ཐུང་ལྟ་བུ། ཟླ་བ་དྲུག་པ་བདུན་པ་བརྒྱད་པ་དགུ་པ་བཅུ་པ་རྣམས་ལ་རིམ་པ་བཞིན་དུ་མིག་རྣ་བ་སྣ་ལྕེ་ལུས་ཀྱི་སྒོར་རྒྱུ་བའི་རླུང་ཀླུ་དང་རུས་སྦལ་དང་རྩངས་པ་དང་ལྷས་བྱིན་དང་གཞུ་ལས་རྒྱལ་རྣམས་དང། འབྱུང་བས་ཆུ་མེ་རླུང་ནམ་མཁའི་ཁམས་

[006B] རླུང་གི་རྣམ་གཞག་ཅུང་ཟད་རྒྱས་པར་འོག་ཏུ་འཆད་པར་འགྱུར་རོ། །གསུམ་པ་ཐིག་ལེ་འཆགས་པའི་ཚུལ་ཡོད་དེ། བར་དོའི་འཆི་བ་འོད་གསལ་གྱི་རླུང་སེམས་ཀྱི་རིགས་འདྲ་ཕྱི་མ་དང། ཕ་མ་གཉིས་ཀྱི་ཁམས་དཀར་དམར་གྱི་དངས་མ་
གཉིས་གཅིག་ཏུ་འདྲེས་ནས་གོང་བུ་གཅིག་ཏུ་གྱུར་པའི་ཐིག་ལེ་དེ། སྙིང་གའི་རྩ་འཁོར་གྱི་དྷཱུ་ཏཱིའི་ནང་དུ་སྦུབས་སྟོང་ཅུང་ཟད་ཡོད་པ་དེའི་ནང་ན་གནས་པའི་ཕྱིར། དེའི་མིང་གི་རྣམ་གྲངས་ཡོད་དེ། མི་ཤིགས་པའི་ཐིག་ལེ། ལྷན་སྐྱེས་ཀྱི་ཐིག་ལེ། ཡེ་ཤེས་ཀྱི་ཐིག་ལེ་ཞེས་ཀྱང་
བྱ་བའི་ཕྱིར། ཐིག་ལེ་དཀར་དམར་དེ་གཉིས་ལུས་ཟུང་ཐམས་ཅད་ཀྱི་གཙོ་བོ་ཡིན་ཏེ། དཀར་པོ་དེ་ལས་ཁུ་བ་རུས་པའམ་ཚིལ་རྐང་རྣམས་འབྱུང་ཞིང། དམར་པོ་ལས་ཤ་ཁྲག་ལྤགས་པ་རྣམས་འབྱུང་བའི་ཕྱིར། མི་ཤིགས་པ་དེ་ལ་ཚེ་ཇི་སྲིད་འཚོའི་བར་གྱི་མི་ཤིགས་པ་དང་
དུས་ནམ་ཡང་མི་ཤིགས་པ་གཉིས་ཡོད་དེ། ཐིག་ལེ་མི་ཤིགས་པ་དང་པོ་དང། རླུང་སེམས་མི་ཤིགས་པ་གཉིས་པ་ཡིན་པའི་ཕྱིར། ཕྱི་མ་ལ་ཕྱེ་ན་གཉིས་སུ་འགྱུར་ཏེ། རླུང་དང་སེམས་མི་ཤིགས་པ་གཉིས་སུ་འགྱུར་བའི་ཕྱིར། རྩ་འཁོར་གྱིས་ཁམས་དཀར་དམར་གང་འཕེལ་
བའི་གནས་སུ་འགྱུར་ཚུལ་ཡོད་དེ། སྤྱི་བོ་དཔྲལ་པ་མགྲིན་པ་ནོར་བུའི་དབུས་རྣམས་ཁམས་དཀར་པོ་འཕེལ་བའི་གནས་དང། དེའི་ནང་ནས་སྤྱི་བོའི་རྩ་འཁོར་ནི་ཁམས་དཀར་པོ་འཕེལ་བའི་གནས་ཀྱི་གཙོ་བོ་ཡིན་ལ། མགྲིན་པ་ལྟེ་བ་དང་གསང་གནས་རྣམས་ནི་ཁམས་
དམར་པོ་འཕེལ་བའི་གནས་དང། དེའི་ནང་ནས་ལྟེ་བའི་རྩ་འཁོར་ནི་ཁམས་དམར་པོ་འཕེལ་བའི་གནས་ཀྱི་གཙོ་བོ་ཡིན་ཞིང། སྙིང་གའི་རྩ་འཁོར་ནི་ཁམས་དཀར་དམར་གཉིས་ཆ་མཉམ་དུ་འཕེལ་བའི་གནས་ཡིན་པའི་ཕྱིར། གནས་སྐབས་ཀྱི་དབང་དུ་བྱས་ན་བཞི་ཡོད་དེ། །

[007A]༄༅། །སྙིང་ག་དང་ནོར་བུའི་དབུས་ན་གཉིད་འཐུག་བསྐྱེད་པའི་ཐུགས་ཀྱི་ཐིག་ལེ། མགྲིན་པ་དང་གསང་གནས་ན་རྨི་ལམ་བསྐྱེད་པའི་གསུང་གི་ཐིག་ལེ། སྤྱི་བོ་དང་ལྟེ་བ་ནས་སྲེད་པ་བསྐྱེད་པའི་སྐུའི་ཐིག་ལེ། ལྟེ་བ་དང་གསང་གནས་སུ་ཤི་བའི་གནས་སྐབས་བསྐྱེད་བའི་
ཡེ་ཤེས་ཀྱི་ཐིག་ལེ་རྣམས་སུ་ཡོད་པའི་ཕྱིར། དེ་དག་ཇི་ལྟར་བསྐྱེད་པའི་ཚུལ་ཡོད་དེ། རྩ་འཁོར་དེ་དང་དེར་རླུང་འདུས་པ་ན་དེ་རྣམས་བསྐྱེད་པ་ཡིན་པའི་ཕྱིར། དང་པོར་འཆགས་བར་དུ་གནས་ནས་མཐར་ཇི་ལྟར་འཇིག་པའི་ཚུལ་ཡོད་དེ། རླུང་ཐིག་གཉིས་ཐོག་མར་སྙིང་གར་འཆགས་
པ་བཞིན་དུ་མཐར་འཆི་བའི་ཚེ་ཡང་སྙིང་གར་རིམ་གྱིས་སྡུད་པ་ཡིན་པའི་ཕྱིར་ཏེ། རྡོ་རྗེ་འཕྲེང་བ་ལས། ཇི་ལྟར་མེས་བསྲེགས་དངོས་པོ་མེད། །རྒྱུ་མེད་པར་ནི་ཐིམ་ནས་འགྲོ། །སླར་ཡང་སྲོག་གི་རླུང་ཤར་ནས། །ལས་ཀྱི་རླུང་ནི་སྣ་ཚོགས་པ། །དེ་ནི་རྣམ་ཤེས་ལྷན་ཅིག་དང། །སླར་
ཡང་འཇིག་རྟེན་གསུམ་དུ་གནས། །ཞེས་གསུངས་པའི་ཕྱིར། གཉིས་པ་ནི། གང་ལ་གནང་དུ་བསྣུན་པའི་གཞི་ནི་རྩ་འཁོར་རྣམས་ཡིན་ལ། དེ་ཡང་སྤྱི་བོར་བདེ་ཆེན་གྱི་འཁོར་ལོ་ལྟེ་བ་གྲུ་གསུམ་པ་ཁ་ཐུར་དུ་ལྟ་བ། མགྲིན་པར་ལོངས་སྤྱོད་ཀྱི་འཁོར་ལོ་ལྟེ་བཟླུམ་པོ་ཁ་སྟེང་དུ་
ལྟ་བ། སྙིང་ག་ཆོས་ཀྱི་འཁོར་ལོ་ལྟེ་བ་ཟླུམ་པོ་ཁ་ཐུར་དུ་ལྟ་བ། ལྟེ་བར་སྤྲུལ་པའི་འཁོར་ལོ་ལྟེ་བ་གྲུ་གསུམ་པ་ཁ་སྟེང་དུ་ལྟ་བ་སྟེ་གྲངས་ནི་བཤད་ཟིན་ལ། གཞན་ཡང་གསང་གནས་སུ་བདེ་སྐྱོང་གི་འཁོར་ལོ་རྩ་འདབ་སོ་གཉིས་དང། དཔྲལ་བར་རླུང་འཁོར་རྩ་འདབ་དྲུག་པ་གཅིག་
དང། མགྲིན་པ་དང་སྙིང་གའི་བར་ན་མེ་འཁོར་རྩ་འདབ་གསུམ་པ་གཅིག་དང། ནོར་བུའི་དབུས་ན་རྩ་འདབ་བརྒྱད་པ་གཅིག་རྣམས་སོ། །དེ་རྣམས་ལས་གང་གནད་དུ་བསྣུན་སའི་གཙོ་བོ་ཡིན་ཞེ་ན་ཡོད་དེ། སྤྱིར་རྩ་འཁོར་དེ་རྣམས་དང་ཁྱད་པར་དུ་དྷཱ་ཏཱིའི་ཡར་སྣ་མར་སྣ་གཉིས་དང་

[007B] སྐབས་འདིར་གང་གཙོ་བོ་ཡིན་པ་ཡོད་དེ། སྙིང་ག་དང་ལྟེ་བའི་རྩ་འཁོར་གཉིས་གཙོ་བོ་ཡིན་པའི་ཕྱིར། རླུང་དབུ་མར་འཇུག་པའི་ཐབས་ཀྱི་གཙོ་བོ་ཡང་དུ་མ་ཡོད་དེ། རྡོར་བཟླས་
དང་བུམ་པ་ཅན་དང་ལྟ་བ་དང་གསང་གནས་གཉིས་སུ་གཏུམ་མོའི་རྣལ་འབྱོར་དང། སྙིང་ག་དང་དྷཱུ་ཏཱིའི་མར་སྣར་ཐིག་ལེའི་རྣལ་འབྱོར་བསྒོམ་པ་རྣམས་སུ་ཡོད་པའི་ཕྱིར། གཞུང་ནས་བཤད་ཚུལ་ཐ་དད་པའི་དབང་གིས་གྲུབ་ཆེན་རྣམས་ཀྱིས་ཀྱང་བཞེད་ཚུལ་མི་འདྲ་བ་ཡོད་དེ། ཌོཾ་བི་བ་དག་
ནག་པོ་སྤྱོད་པ་དང། ནཱ་རོ་ཆོས་དྲུག་པ་ནི་གཙོ་བོར་ལྟེ་བར་གཏུམ་མོ་བསྒོམས་པ་ལ་བརྟེན་ནས་རླུང་དབུ་མར་འཇུག་པར་བྱེད། ལཱུ་ཧི་པ་ནི་ལྟེ་བར་ཧཱུཾ་ཡིག་བསྒོམས་པ་ལ་བརྟེན་ནས་བྱེད། དྲིལ་བུ་བ་ནི་ཐོག་མར་སྙིང་ག་དང། དེ་ནས་དྷཱུ་ཏཱིའི་མར་སྣ་དང། དེ་ནས་ཡར་སྣ་སོགས་ལ་གནང་དུ་
བསྣུན་ནས་བྱེད། མཚོ་སྐྱེས་དང་ཀུ་ཀུ་རི་པ་ནི་སྙིང་གར་རྡོར་བཟླས་བསྒོམས་ནས་བྱེད། ཡེ་ཤེས་ཞབས་ཡུགས་པ་ནི་དང་པོར་སྙིང་ག་དང། དེ་ནས་དྷཱུ་ཏཱིའི་མར་སྣ་དང། དེ་ནས་སྙིང་ཁར་གནད་དུ་བསྣུན་ནས་བྱེད། འདུས་པ་འཕགས་ལུགས་པ་ནི་དང་པོར་དྷཱུ་ཏཱིའི་མར་སྣ་དང། དེ་ནས་སྙིང་ཁར་
གནད་དུ་བསྣུན་ནས་བྱེད། ལུགས་འདིར་དང་པོར་ལྟེ་བ་དང། དེ་ནས་སྙིང་ཁར་རྡོར་བཟླས་བྱས་པ་ལ་བརྟེན་ནས་རླུང་དབུ་མར་འཇུག་པར་བྱེད་པའི་ཕྱིར། དེ་ལྟར་མི་འདྲ་བ་དེ་ཐམས་ཅད་ཀྱང་ངང་གིས་གང་ལ་བརྟེན་པའི་རྒྱུད་དེའི་དགོངས་པ་ཡིན་པས། ཐབས་དེས་ལྟེ་གསང་གི་གཏུམ་མོ་སྤར་
ཏེ་སྤྱི་པོ་ནས་བྱང་སེམས་ཞུ་བ་བབས་པ་ལས་དགའ་བཞི་དྲངས་ནས་བདེ་སྟོང་སྦྱོར་བ་ལ་ནི་འདྲ་བ་ཡིན་ལ། དེ་ལྟར་ཤེས་ན་ནི་བླ་མེད་ཀྱི་རྫོགས་རིམ་མི་འདྲ་བ་མཐའ་དག་ལ་མཁས་པར་འགྱུར་བ་ཡིན་ནོ། །བཞི་བ་ལ་གཉིས། ཐབས་ཤེས་ཀྱི་ཁྱད་པར་བཤད་པ་དང། དེ་ཨེ་ཝཾ་གཉིས་

[008A]༄༅། །ཀྱི་དོན་དུ་འགྱུར་ཚུལ་ལོ། །དང་པོ་ལ་གཉིས། དངོས་དང། དེ་དག་བསྐྱེད་པ་ལ་ལུས་ལ་གནད་དུ་བསྣུན་དགོས་པར་བསྟན་པའོ། །དང་པོ་ལ་གཉིས། བདེ་སྟོང་དབྱེར་མེད་དང། བདེན་གཉིས་དབྱེར་མེད་ཀྱི་དོན་བཤད་པའོ། །དང་པོ་ལ་གསུམ། སྟོང་པ་བཤད་པ། བདེ་བ་བཤད་པ་
བདེ་སྟོང་དབྱེར་མེད་དུ་སྦྱོར་ཚུལ་བཤད་པའོ། །དང་པོ་ལ་སྤྱཨྲ་བྱཨ་བྲག་སྨྲ་བ་མདོ་སྡེ་པ་རང་རྒྱུད་པས་ཀྱང་འདོད་པའི་གང་ཟག་རང་རྒྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ནས། ཐལ་འགྱུར་པས་འདོད་པ་ལྟར་རང་བཞིན་གྱིས་གྲུབ་པས་སྟོང་པའི་སྟོང་ཉིད་ཀྱི་བར་བཞི་ཡོད་ཀྱང། འདིར་
ནི་ཐལ་འགྱུར་བས་འདོད་པ་ལྟར་རང་བཞིན་གྱིས་གྲུབ་པས་སྟོང་པའི་སྟོང་ཉིད་དེ། བདེ་སྟོང་སྦྱོར་རྒྱུའི་སྟོང་ཉིད་དུ་འདོད་པ་ཡིན་ནོ། །གཉིས་པ་བདེ་བ་ལའང་ཤིན་སྦྱངས་ཀྱི་བདེ་བ་དང། བསམ་གཏན་གྱི་དངོས་གཞིའི་བདེ་བ་དང། སྟོང་ཉིད་རྟོགས་པའི་བདེ་བ་དང། རླུང་བསྒོམས་པའི་བདེ་བ་
དང། གཏུམ་མོ་ཕལ་བ་འབར་ནས་བྱང་སེམས་བཞུས་པའི་བདེ་བ་དང། ཕྱག་རྒྱ་གཉིས་ལ་བརྟེན་པའི་བདེ་བ་ཙམ་ནི་སྐབས་འདིར་སྟོང་པ་དང་སྦྱོར་རྒྱུའི་བདེ་བ་མིན་གྱི། བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པས་བརྟེན་ནས་བྱུང་བའི་རྫོགས་རིམ་
པའི་ཐུན་མོང་མ་ཡིན་པའི་ལྷན་སྐྱེས་ཀྱི་བདེ་བ་དེ་ཉིད། སྐབས་འདིར་སྟོང་པ་དང་སྦྱོར་རྒྱུའི་བདེ་བ་ཡིན་ནོ། །གསུམ་པ་བདེ་སྟོང་སྦྱོར་ཚུལ་ཡང་ཆོས་ཅན་དང་ཆོས་ཉིད་ངོ་བོ་གཅིག་ཏུ་སྦྱོར་བ་དང། སྟོང་ཉིད་རྟོགས་པའི་བློ་དང་བདེ་བ་གཉིས་ངོ་བོ་ཐད་པའི་ཚུལ་གྱིས་ཟིན་བྱ་ཟིན་བྱེད་དུ་
སྦྱོར་བ་ཙམ་ནི་འདིར་བདེ་སྟོང་སྦྱོར་བའི་དོན་མིན་གྱི། སྟོང་ཉིད་རྟོགས་པའི་བློ་དེ་ཉིད་བདེ་བ་དང་ངོ་བོ་གཅིག་ཏུ་སོང་བའི་སྒོ་ནས་ཡུལ་ཡུལ་ཅན་གཉིས་ངོ་བོ་དབྱེར་མེད་དུ་སྦྱོར་བ་ཉིད། འདིར་བདེ་སྟོང་དབྱེར་མེད་དུ་སྦྱོར་བའི་དོན་ཡིན་ནོ། །དེ་ལྟར་བདེ་སྟོང་དབྱེར་མེད་དུ་སྦྱོར་བ་དགོས་ཀྱི། བདེ་

[008B] སྟོང་ཉིད་རྟོགས་པ་དང་བྲལ་བའི་བདེ་བ་ཙམ་གྱིས་ནི་མི་ཆོག་སྟེ། གྲུབ་ཆེན་ས་ར་ཧས། སྙིང་རྗེ་དང་བྲལ་སྟོང་པ་ཉིད་ཞུགས་པ། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམས་ན་ཡང། །འཁོར་བ་འདིར་གནས་ཐར་པ་ཐོབ་
མི་འགྱུར། །གང་ཡང་གཉིས་པོ་སྦྱོར་བར་ནུས་པ་དེ། །འཁོར་བར་མི་གནས་མྱ་ངན་འདས་མི་གནས། །ཞེས་གསུངས་པའི་ཕྱིར། འདིའི་སྙིང་རྗེ་ནི་སྤྱི་དོན་གྱི་སྙིང་རྗེ་ཙམ་མིན་གྱི། བདེ་ཆེན་ལ་སྙིང་རྗེའི་ཐ་སྙད་བྱས་པ་ཡིན་ལ། མྱ་ངན་འདས་མི་གནས་ཞེས་པའང་སྤྱིར་མྱང་འདས་ལ་མི་གནས་པའི་
དོན་མིན་གྱི། ཞི་མཐའ་དམན་པའི་མྱང་འདས་ལ་གནས་པར་མི་འགྱུར་བའི་དོན་ནོ། །གཉིས་པ་ལ་གཉིས། ངོས་བཟུང་བ་དང། རིགས་པས་བསྒྲུབ་ཚུལ་ལོ། །དང་པོ་ནི། སྐབས་འདིར་ཐུན་མོང་དུ་གྲགས་པའི་བདེན་པ་གཉིས་ལ་མི་བྱེད་གྱི། འདིར་བདེན་གཉིས་སོ་སོའི་དབང་དུ་བྱས་ན་ཤེས་
རབ་དོན་དམ་བདེན་པ་དོན་གྱི་འོད་གསལ་དང། ཐབས་ཀུན་རྫོབ་བདེན་པ་དག་པ་སྒྱུ་མའི་སྐུ་སྟེ། དེ་གཉིས་ངོ་བོ་དབྱེར་མེད་དུ་སྦྱོར་བ་ནི་བདེན་གཉིས་ཟུང་འཇུག་སྟེ། དེ་ལ་ནི་སློབ་མི་སློབ་ཀྱི་ཟུང་འཇུག་གི་སྐུ་གཉིས་ཡོད་དོ། །གཉིས་པ་ལ་བཞི་སྟེ། གཟུགས་སྐུའི་ཐུན་མོང་མ་ཡིན་པའི་རྒྱུ་ལ་བརྟེན་
ནས་སྒྲུབ་པ། སྦྱར་གཞིའི་གནད་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་གྱི་གནད་ལ་བརྟེན་ནས་སྒྲུབ་པ། ཐབས་ཤེས་དབྱེར་མེད་དུ་སྦྱོར་ཚུལ་གྱི་གནད་ལ་བརྟེན་ནས་སྒྲུབ་པ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། གདུལ་བྱའི་དོན་དུ་གཉེར་བྱའི་གཙོ་བོ་ནི་སངས་རྒྱས་ཀྱི་གཟུགས་སྐུ་ཡིན་ལ། དེ་ནི་
རང་དང་རྣམ་པ་ཤིན་ཏུ་མཐུན་པའི་དངོས་ཀྱི་རྒྱུ་ཞིག་ལ་བརྟེན་ནས་བསྒྲུབ་དགོས་ཤིང། དེ་འདྲ་བ་ནི་ཕར་ཕྱིན་ཐེག་པ་དང། རྒྱུད་སྡེ་འོག་མ་གསུམ་དང། བསྐྱེད་རིམ་དང། དབེན་པ་གསུམ་དང། རིམ་པ་གསུམ་པའི་སྐབས་སུའང་མེད་པའི་ཕྱིར། རེ་རེ་ནས་གྲུབ་སྟེ། ཕར་ཕྱིན་ཐེག་པ་བས་གཟུགས་སྐུ་དེ་རང་དང་

[009A]༄༅། །རྣམ་པ་མཐུན་པའི་ལམ་གྱིས་བསྒྲུབ་པར་མི་འདོད། རྒྱུད་སྡེ་འོག་མ་གསུམ་གྱི་སྐབས་སུ་དེ་དང་རྣམ་པ་མཐུན་པའི་ལམ་བསྒོམ་པ་ཡོད་ཀྱང་དེ་ཙམ་གྱིས་གཟུགས་སྐུ་ཐོབ་པར་མི་ནུས། བསྐྱེད་རིམ་གྱི་སྐབས་སུ་ལྷའི་གསལ་སྣང་བརྟན་པོ་ཡོད་ཀྱང་རང་གི་ལུས་སེམས་ཕྲ་
རགས་གང་ཡང་ལྷ་སྐུར་མ་སོང། དབེན་པ་གསུམ་གྱི་སྐབས་སུ་ཡིད་ངོའི་ལྷ་སྐུ་ཙམ་ཞིག་ཏུ་ཟད། རིམ་པ་གསུམ་པའི་སྐུ་དེ་ཡང་དོན་གྱི་འོད་གསལ་སྐྱེས་པའི་ཆེ་འཇའ་ཡལ་བ་ལྟར་འགྱུར་བའི་ཕྱིར། དེ་ལྟར་ན་རིམ་པ་བཞི་པའི་དོན་གྱི་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་
ལེན་དང། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་བྱུང་བའི་དག་པ་སྒྱུ་མའི་སྐུ་དེ་གཟུགས་སྐུ་དང་རྣམ་པ་ཤིན་ཏུ་མཐུན་པའི་རྡོ་རྗེའི་སྐུ་དངོས་ཡིན་པས། དེའི་རིགས་འདྲ་ཕྱི་མ་ཞིག་གིས་རང་འབྲས་གཟུགས་སྐུའི་དངོས་ཀྱི་ཉེར་ལེན་གྱི་རྒྱུ་བྱེད་པར་འགྲུབ་པའོ། གཉིས་པ་གྲུབ་སྟེ། གཞི་ལ་
འཆི་བ་འོད་གསལ་གྱི་བཞོན་པར་གྱུར་བའི་རླུང་འོད་ཟེར་ལྔ་པས་ཉེར་ལེན་དང། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་བར་དོ་རླུང་གི་ལུས་ཅན་ཞིག་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་ཕྱེ་ནས་འགྲུབ་པ་དེ་བཞིན་དུ། ལམ་དུས་སུ་དཔེ་དོན་གྱི་འོད་གསལ་གྱི་
བཞོན་པའི་རླུང་དང་སེམས་གཉིས་ལ་བརྟེན་ནས་དག་མ་དག་གི་སྒྱུ་མའི་སྐུ་གཉིས་འགྲུབ་པར་འགྱུར་བ་ཡང་ཤེས་པའི་ཕྱིར། གསུམ་པ་གྲུབ་སྟེ། རྒྱུད་སྡེ་འོག་མ་གསུམ་ནས་དབེན་པ་གསུམ་གྱི་བར་དུ་སྟོང་ཉིད་བསྒོམས་པའི་མཐར་ལྷའི་སྐུར་ལྡང་བ་ཞིག་ཡོད་ཀྱང་ལྷར་དངོས་གནས་སུ་
འགྱུར་བ་མེད་ཅིང། རིགས་དེས་རྫོགས་རིམ་གྱི་སྐབས་སུ་ལྷ་སྐུར་དངོས་གནས་ལ་ལྡང་བ་ཞིག་ཡོད་པར་འགྲུབ་ལ། གཞན་དུ་ན་སྔར་སྟོང་ཉིད་བསྒོམས་ནས་ལྷར་བསྐྱེད་པ་ཡང་དོན་མེད་དུ་ཐལ་བའི་ཕྱིར། བཞི་པ་གྲུབ་སྟེ། ཕར་ཕྱིན་ཐེག་པར་སྐུ་གཉིས་ཀྱི་རྒྱུའི་གཙོ་བོ་ཁྱད་པར་

[009B] བླ་མེད་ཀྱི་འོད་གསལ་ལྷན་སྐྱེས་ཀྱི་བདེ་ཆེན་བསྒོམས་པའི་སྟེང་ན་ཆོས་སྐུའི་ཉེར་ལེན་གྱི་རྒྱུའི་གཙོ་བོར་མ་ཟད། གཟུགས་སྐུའི་ཉེར་ལེན་གྱི་རྒྱུའི་གཙོ་བོ་ཐབས་ཀྱི་ཆ་ཡང་ཚང་བ་ཤིན་ཏུ་
གསལ་བའི་ཕྱིར། དེ་ཡང་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུ་བསྒྲུབ་ཚུལ་ཤེས་ན་འབྱུང་བ་ཡིན་ནོ། །གཉིས་པ་ལ་བདེ་སྟོང་དབྱེར་མེད་ཀྱི་ལྷན་སྐྱེས་སྐྱེ་བ་ལ་ལུས་ལ་གནད་དུ་བསྣུན་དགོས་ཏེ། ལུས་ལ་གནད་དུ་བསྣུན་པ་དང་བྲལ་ན་དེ་མི་སྐྱེ་བའི་ཕྱིར་
གནད་དུ་བསྣུན་པ་ལ་ནི་ཕྱི་ཕྱག་རྒྱ་ལ་བརྟེན་པ་དང། ནང་རྩ་རླུང་ཐིག་ལེ་ལ་བརྟེན་པ་གཉིས་གསུངས་ཤིང། ཐབས་དེ་གཉིས་གང་རུང་ལ་བརྟེན་ནས་རོ་རྐྱང་གི་རླུང་དྷཱུ་ཏཱིར་ཞུགས་གནས་ཐིམ་གསུམ་བྱས་པ་ལས། གཏུམ་མོ་སྤར་ནས་བྱང་སེམས་བཞུས་པའི་བདེ་བས་སྟོང་
ཉིད་རྟོགས་པའི་བདེ་སྟོང་དབྱེར་མེད་དུ་སྦྱོར་བ་ནི་གདམས་ངག་ཐམས་ཅད་ཀྱི་གནད་བསྡུས་པ་ཡིན་ཏེ། ས་ར་ཧས། ཟ་ཞིང་འཐུང་ལ་གཉིས་སྤྲོད་ཀྱིས་དགའ་ཞིང། །རྟག་ཏུ་ཡང་དང་ཡང་དུ་འཁོར་ལོའི་འགེངས། །ཆོས་འདི་ལྟ་བུས་འཇིག་རྟེན་ཕ་རོལ་འགྲུབ་འགྱུར་ཏེ། །རྨོངས་པའི་
འཇིག་རྟེན་མགོ་བོར་རྡོག་པས་མནན་ནས་སོང། །གང་དུ་རླུང་དང་སེམས་ནི་མི་རྒྱུ་ཞིང། །ཉི་མ་ཟླ་བ་འཇུག་པ་མེད་གྱུར་བ། །མི་ཤེས་པ་དག་གནས་དེར་སེམས་ནི་དབུགས་ཕྱུངས་ཤིག་མདའ་བསྣུན་གྱིས་ནི་མན་ངག་མཐའ་དག་བརྟེན་ནས་སོང། །ཞེས་གསུངས་པའི་ཕྱིར། གཉིས་
པ་ནི། ཨེ་ཝཾ་གྱི་དོན་ལ་དྲང་ངེས་ཀྱི་བཤད་པ་གཉིས་ཡོད་པའི་ངེས་དོན་གྱི་དབང་དུ་བྱས་ན། སྟོང་ཉིད་རྟོགས་པའི་ཤེས་རབ་དེ་ཨེ་ཡིག་གི་མཚོན་དོན་དང། ལྷན་སྐྱེས་ཀྱི་བདེ་བ་དེ་ཝ་ཡིག་གི་མཚོན་དོན་དང། དེ་གཉིས་ངོ་བོ་དབྱེར་མེད་དུ་སྦྱོར་བ་ནི་ཐིག་ལེའི་མཚོན་དོན་ཡིན་ལ། དེ་ནི་བདེ་སྟོང་

[010A]༄༅། །དབྱེར་མེད་ཀྱི་ཨེ་ཝཾ་གྱི་དོན་མཚན་ཚུལ་ཡིན་ཏེ། རྡོ་རྗེ་འཕྲེང་བ་ལས། ཨེ་ཝཾ་དེ་བཞིན་གཤེགས་པའི་རྒྱ། །གཉིས་སུ་མེད་པའི་མཚོན་བྱེད་དང། །སྟོང་ཉིད་སྙིང་རྗེ་དབྱེར་མེད་པ། །གང་ལ་དེ་ཉིད་མངོན་པར་བརྗོད། །དེ་ལ་དེ་བཞིན་གཤེགས་པའི་རྒྱ། །གཉིས་མེད་
ཡེ་ཤེས་མཚོན་པ་ནི། །རྒྱུད་རྣམས་ཀུན་གྱི་གླེང་གཞིར་གསུངས། །ཞེས་གསུངས་པའི་ཕྱིར། ཡང་བདེ་སྟོང་དབྱེར་མེད་ཀྱི་ཡེ་ཤེས་དེ་ཨེ་ཡིག་གི་དོན་དང། སྒྱུ་མའི་སྐུ་དེ་ཝ་ཡིག་གི་དོན་དང། དེ་གཉིས་ངོ་བོ་དབྱེར་མེད་དུ་སྦྱོར་བའི་ཟུང་འཇུག་ནི་ཐིག་པའི་དོན་ཏེ། དེ་ལའང་ལམ་དུས་དང་
འབྲས་དུས་ལ་སྦྱར་བ་གཉིས་ཡོད་དོ། །དྲང་དོན་འདྲེན་བྱེད་རྟགས་ཀྱི་ཨེ་ཝཾ་གྱི་དོན་ལ་ཕྱི་ནང་གཉིས་ལས། ཕྱི་ལ་སྦྱར་ན་ཨེས་ཕྱག་རྒྱའི་པདྨ་དང། ཝས་ཡབ་ཀྱི་རྡོ་རྗེ་ནོར་བུ་དང། ཐིག་ལེས་དེ་གཉིས་ཕན་ཚུན་སྦྱོར་བ་དེ་མཚོན་ལ། ནང་ལ་སྦྱར་ན། ཨེས་སྤྱི་བོ་དང་ལྟེ་བའི་རྩ་འཁོར། ཝས་
མགྲིན་པ་དང་སྙིང་གའི་རྩ་འཁོར། ཐིག་ལེས་སྤྱི་བོ་དང་མགྲིན་པའི་རྩ་འཁོར་ཐབས་ཤེས་སུ་ཕྱོགས་པ་དང། སྙིང་ག་དང་ལྟེ་བའི་རྩ་འཁོར་ཐབས་ཤེས་སུ་ཕྱོགས་པ་དེ་མཚོན་ནོ།    ༈    །གཉིས་པ་སྐབས་སུ་བབས་པའི་རྫོགས་རིམ་བཤད་པ་ལ་གསུམ། གཞི་དངོས་པོའི་གནས་ཚུལ་
ལམ་བགྲོད་པའི་རིམ་པ། འབྲས་བུ་མངོན་དུ་བྱེད་པའི་ཚུལ་ལོ། །དང་པོ་ནི་སྔར་རྩ་རླུང་ཐིག་ལེའི་རྣམ་གཞག་བཤད་པ་དེ་ཡིན་ལ། འདིར་ཡང་ཅུང་ཟད་བརྗོད་ན་གསུམ། ལུས་ཀྱི་གནས་ཚུལ་དང། སེམས་ཀྱི་གནས་ཚུལ་དང། ལུས་སེམས་ཐུན་མོང་བའི་གནས་ཚུལ་ལོ། །དང་པོ་ལའང་
གསུམ། རགས་པ། ཕྲ་བ། ཤིན་ཏུ་ཕྲ་བའོ། །དང་པོ་ནི། རྣམ་སྨིན་གྱིས་བྱུང་ལུས་རགས་པ་འདི་ལྟ་བུ། གཉིས་པ་ནི། རྩ་རླུང་ཐིག་ལེ་ལྟ་བུ། གསུམ་པ་ནི་སྟོང་པ་གསུམ་དང་གཞི་ལམ་གྱི་འོད་གསལ་གྱི་བཞོན་པའི་རླུང་ཕྲ་བ་ལྟ་བུ་ཡིན། གཉིས་པ་སེམས་ཀྱི་གནས་ཚུལ་ལའང་རགས་

[010B] དང་པོ་ནི། མིག་རྣ་བ་སྣ་ལྕེ་ལུས་ཀྱི་རྣམ་ཤེས་ལྟ་བུ། གཉིས་པ་ནི་ཀུན་རྟོག་བརྒྱད་ཅུ་དང་རྩ་ཉོན་དང་ཉེ་ཉོན་ལྟ་བུ། གསུམ་པ་ནི་སྟོང་པ་གསུམ་དང་ཐམས་ཅད་སྟོང་པ་འོད་གསལ་གྱི་སེམས་ལྟ་བུ་ཡིན། གསུམ་པ་ལུས་སེམས་ཐུན་མོང་བའི་གནས་ཚུལ་ནི། ཤིན་ཏུ་ཕྲ་བའི་རླུང་
སེམས་གཉིས་ངོ་བོ་གཅིག་པ་སྟེ་དེ་ཡང་འཆི་བ་འོད་གསལ་གྱི་རླུང་སེམས་དངོས་པོ་གཅིག་པ་ལྟ་བུའོ། །གཉིས་པ་ལམ་བགྲོད་པའི་རིམ་པ་ལ་ནི། རྡོར་སེམས་ཀྱི་སྒོམ་བཟླས་དང། བླ་མའི་རྣལ་འབྱོར་གཉིས་འཁྲིད་ཀྱི་སྔོན་འགྲོར་བྱེད་དགོས་པས་དེ་ནི་གཞན་དུ་ཤེས་པར་བྱ་ལ། འདིར་ནི་འཁྲིད་དམིགས་
ཙམ་གཙོ་བོར་མི་བྱེད་གྱི། གཞུང་དོན་བཤད་པ་དང་འབྲེལ་བར་འཆད་པ་ཡིན་ནོ། །འོན་ཀྱང་སྔོན་འགྲོ་སྤྱོད་ལམ་ཇི་ལྟ་བུ་དང། རླུང་རོ་བསལ་ཚུལ་གཉིས་ལས། དང་པོ་ནི་བཤད་རྒྱུད་རྡོ་རྗེ་འཕྲེང་བ་ལས། སྒྲུབ་པོ་བདེ་བའི་སྟན་འདུག་ནས། །མིག་གཉིས་སྣ་རྩེར་གཏད་བྱས་ལ། །སྣ་ནི་ལྟེ་བའི་ཚད་དུ་
བཞག་ཕྲག་གོང་མཉམ་ལ་ལྕེ་རྐན་སྦྱར། །མཆུ་དང་སོ་ནི་བདེ་བར་བཞག་དབུགས་ཀྱི་འབྱུང་རྔུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་བ། །ཇི་ལྟ་བ་བཞིན་འབྱུང་རྔུབ་ནི། །སེམས་དཔའི་སྐྱིལ་ཀྲུང་ལེགས་གནས་པ། །ཞེས་གནད་བཞིའི་ནང་ནས་ལུས་དང་རླུང་གི་གནད་གཉིས་བསྟན་
པ་ལྟར་ཡིན་ལ། དེ་ཡང་གནད་བཞི་ནི་རིམ་ལྔ་བསྡུས་པ་གསལ་བ་ལས། ལུས་དང་དུས་དང་ཡུལ་རླུང་གི་གནད་ནི་རྣམ་པ་བཞིར་ཤེས་བྱ། །ཞེས་འབྱུང་བ་ལྟར་ཏེ། ལུས་ཀྱི་གནད་ནི་བཤད་མ་ཐག་པའི་རྣམ་སྣང་གི་ཆོས་བདུན་ལྡན་དང། དུས་ནི་སྤྱིར་དུས་ཐམས་ཅད་དང། ཁྱད་པར་ཐོར་རང་
རིག་པ་དངས་བའི་དུས་དང། ཕྱི་དྲོ་མེ་རླུང་རྒྱུ་བའི་དུས་སུ་བསྒོམ། ཡུལ་ནི་སྙིང་ག་སོགས་མང་དུ་གསུངས་ཀྱང་འདིར་རང་ལྷར་གསལ་བའི་ལྟེ་བའི་རྩ་འཁོར་གྱི་དྷཱུ་ཏཱིའི་ནང་དུ་དམིགས་ནས་བྱེད། རླུང་གི་གནད་ནི་དབུགས་ཀྱི་འབྱུང་རྔུབ་གློད་པ་སོགས་སྔར་ལྟར་རོ། །གཉིས་པ་རླུང་རོ་བསལ་ཚུལ་ནི་

[011A]༄༅། །རང་འཇིགས་བྱེད་དུ་གསལ་བའི་ལུས་ཀྱི་ནང་དབུས་ཐད་ཀྱི་སྒལ་ཚིག་ལ་ཉེ་བར་དབུས་སུ་དབུ་མ་ཕྱི་སྔོ་ལ་ནང་དམར་བ་ཡར་སྣེ་སྨིན་མཚམས་ཀྱི་མཛོད་སྤུའི་ཐད་དང། དེའི་གཡས་སུ་རོ་མ་དམར་པོ། །གཡོན་དུ་རྐྱང་མ་དཀར་པོ། །གཉིས་ཀའི་ཡར་སྣེ་དོན་ལ་སྨིན་
མཚམས་སུ་དབུ་མའི་གཡས་གཡོན་དུ་ཡོད་ཀྱང། བསྒོམ་པའི་ཚེ་སྣ་བུག་གཡས་གཡོན་དུ་གནས་པར་བསམ་པ་དང། གསུམ་ཀའི་མར་སྣ་རྟགས་ཀྱི་རྩེ་མོར་མཉམ་མོ། །དེ་བཞིན་དུ་སྤྱི་བོ་ལ་སོགས་པའི་རྩ་འཁོར་རྣམས་བཤད་པ་ལྟར་གསལ་གདབ། འོན་ཀྱང་དོན་ལ་ནི་རྩ་འཁོར་
གྱི་ཐད་དུ་མདུད་པ་བཅིངས་ཡོད་པ་རྣམས་ལ་ནི། འདིར་བསྒོམ་པའི་ཚེ་མདུད་པ་མ་བཅིངས་པར་སོག་སྤུག་གི་རྣམ་པ་ཅན་དུ་བྱའོ། །རོ་མའི་མར་སྣེ་རྐྱང་མའི་ནང་དུ་བཅུག་སྟེ། རང་གི་སྣ་བུག་གཡས་ནས་རླུང་ནང་དུ་རྔུབས་པས་རོ་མའི་ནང་བརྒྱུད་དེ་རྐྱང་མའི་ནང་དུ་དྲངས། སྣ་བུག་གཡོན་ནས་
ལན་གསུམ་ཕྱིར་བུས་པས་རྐྱང་མའི་ནང་གི་རྩ་སྐྱོན་ཐམས་ཅད་སྦྱངས་ནས་ཕྱིར་ཐོན་པར་བསམ། ཡང་རྐྱང་མའི་མར་སྣེ་རོ་མའི་ནང་དུ་བཅུག་པར་མོས་ཏེ། རང་གི་སྣ་བུག་གཡོན་ནས་རླུང་ནང་དུ་རྔུབས་པས་རོ་མའི་ནང་དུ་ཡར་དྲངས། སྣ་བུག་གཡས་ནས་ལན་གསུམ་ཕྱིར་བུས་པས་རོ་
མའི་ནང་གི་རྩ་སྐྱོན་ཐམས་ཅད་སྦྱངས་ནས་ཕྱིར་ཐོན་པར་བསམ། ཡང་རོ་རྐྱང་གཉིས་ཀྱི་མར་སྣེ་དབུ་མའི་ནང་དུ་སྔར་ལྟར་བཙུད་དེ། སྣ་བུག་གཉིས་ཀ་ནས་མཉམ་དུ་རླུང་ནང་དུ་རྡུབས་པས་དབུ་མའི་ནང་དུ་ཡར་དྲངས། སྟེང་གི་སྣ་སྒོར་སླེབས་པ་ན་སྣ་བུག་གཉིས་ནས་མཉམ་དུ་ལན་གསུམ་
ཕྱིར་བུས་པས། དབུ་མའི་ནང་གི་རྩ་རེངས་པ། ཁུམ་པ། ཞར་པ་སོགས་ཀྱི་སྐྱོན་ཐམས་ཅད་སྦྱངས་ནས། དབུ་མའི་ནང་ཐམས་ཅད་དངས་ཤིང་སྣུམ་ཕྲོམ་པ་ཞིག་ཏུ་བྱུང་བར་བསམ་མོ། །རྒྱ་གཞུང་འགའ་ཞིག་ཏུ་རླུང་སྦྱོར་མི་འདྲ་བ་གཞན་མང་པོ་ཞིག་ཀྱང་བཤད་དོ། །དེ་ནས་དངོས་གཞི་བཤད་

[011B] སྔགས་ཀྱི་རྣལ་འབྱོར། དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར། རྣམ་དག་ཡེ་ཤེས་ཀྱི་རྣལ་འབྱོར་རོ། །དེ་ཡང་གྲུབ་ཆེན་གྱི་གཞུང་ལས། དབྱིབས་དང་སྔགས་དང་དམ་ཚིག་དང། །རྣམ་དག་ཡེ་ཤེས་ཞེས་བྱ་བས། །ཞེས་དབྱིབས་ཀྱི་རྣལ་འབྱོར་སྔོན་དུ་གསུངས་པ་ནི་བཤད་པའི་རིམ་པ་
ཡིན་ལ། འདིར་སྔགས་ཀྱི་རྣལ་འབྱོར་སྔོན་དུ་འཆད་པ་ནི་བསྒོམ་པའི་རིམ་པ་ཡིན་ནོ། །རྣལ་འབྱོར་བཞིའི་ལམ་གྱིས་ནི་འདུས་པའི་ཐབ་ལམ་རིམ་པ་ལྔའི་གནད་ཐམས་ཅད་བསྡུས་པ་མིན་ཏེ། རྗེ་དགེ་འདུན་རྒྱ་མཚོའི་གསུང་ལས། ཟབ་ལམ་རིམ་པ་ལྔ་ཡི་གནད་ཀྱི་དོན། །མ་ལུས་བསྡུས་པ་རྣལ་
འབྱོར་རྣམ་པ་བཞི། །སྤྱོད་པ་གསུམ་དང་བཅས་པའི་ལམ་བཟང་གིས། །སྐུ་གསུམ་གོ་འཕང་ཚེ་འདིར་ཐོབ་པར་ཤོག་ཅེས་གསུངས་པའི་ཕྱིར། སྨོན་ལམ་འདི་ནི་རྗེ་ཡབ་སྲས་ཀྱི་དགོངས་པ་ལྟར་གསུངས་འདུག་པས་འདི་དང་བསྟུན་ནས་བཤད་པར་བྱ་སྟེ། དང་པོ་སྔགས་ཀྱི་རྣལ་འབྱོར་འཆད་པ་ལ་
གཉིས། སྔོན་དུ་ལྟེ་བར་གནད་དུ་བསྣུན་ཚུལ། དེ་ནས་བུམ་པ་ཅན་དང་སྙིང་གར་རྡོར་བཟླས་བྱ་ཚུལ་ལོ། །དང་པོ་ནི། བསྐྱེད་རིམ་ལ་བརྟན་པ་ཐོབ་པའི་རྗེས་སུ། གྲུབ་ཆེན་གྱི་གཞུང་ལས། མཁའ་འགྲོའི་ཕོ་བྲང་ཆུ་བསྐྱེས་དབུས། །ཞེས་སོགས་ཀྱིས་བསྟན་པ་ལྟར། སྨོན་ལམ་ལས། སྤྲུལ་པའི་འཁོར་ལོར་འདོད་
ལྟ་ཡབ་ཡུམ་ལ། །སེམས་གཞོལ་རྗེས་གཞིག་སྡུད་རིམ་མཆོག་གིས་ནི། །ཟླ་ཉིའི་རྒྱུ་བ་སྒྲ་གཅན་ལམ་བཀག་པས། །ཡས་བབས་མས་བརྟན་དགའ་བཞི་སྐྱེ་བར་ཤོག་ཅེས་གསུངས་པའི་དོན་ནི། རང་འདོད་ལྷ་འཇིགས་བྱེད་ཞལ་ཕྱག་ཡོངས་རྫོགས་སམ་ཞལ་གཅིག་ཕྱག་གཉིས་པ་ཡུམ་བཅས་
གང་རུང་བསྒོམས་པའི་རྩ་གསུམ་འཁོར་ལོ་བཞི་དང། ཁྱད་པར་ལྟེ་བའི་རྩ་འཁོར་གསལ་བཏབ་སྟེ་རྩ་ལམ་ཇི་ལྟར་སྦྱོང་ཚུལ་ནི་འཁྲིད་ཡིག་ཏུ་འབྱུང་བ་ལྟར་བྱས་ནས། ལྟེ་བའི་རྩ་འཁོར་གྱི་དབུས་སུ་དྷཱུ་ཏྲཱིའི་ནང་དུ་འཇིགས་བྱེད་ཞལ་གཅིག་ཕྱག་གཉིས་པ་ཡབ་ཡུམ་ཚོན་གང་བ་ཞིག་གསལ་

[012A]༄༅། །གདབ་ཅིང། ཡབ་ཀྱི་ཐུགས་གར་ཉི་གདན་སྲན་མ་ཕྱེད་གཤགས་ཙམ་གྱི་སྟེང་དུ་ཧཱུཾ་ཡིག་དཀར་ལ་དམར་བའི་མདངས་ཅན་འོད་འཕྲོ་བ་ཞིག་ལྷའི་ངོ་བོར་བསམ་པ་ཏེ་སེམས་ཞུགས་པ་བཞིན་བྱས་ནས་བསྒོམ། དེ་ནས་ལྟེ་བའི་འཇིགས་བྱེད་ལ་ཡབ་ཡུམ་སྙོམས་པར་ཞུགས་པའི་
སྦྱོར་མཚམས་ནས་འོད་ཟེར་དམར་པོའི་ཚོགས་སྤྲོས་ཏེ། དམ་ཚིག་པའི་སྐུ་གང་བ་སྤུའི་བུ་ག་ཐམས་ཅད་ནས་ཕྱིར་ཐོན་སྣོད་ཀྱི་འཇིག་རྟེན་ལ་འཕོག་པས་དག་པའི་ཞིང་དང་འོད་ཀྱི་རང་བཞིན་དུ་གྱུར། བཅུད་ཀྱི་སེམས་ཅན་ཐམས་ཅད་ལ་འཕོག་པས་སྒྲིག་པ་སྦྱངས་ནས་འཇིགས་བྱེད་དུ་བྱས་
དེ་ནས་སྣོད་བཅུད་དང་བཅུད་ཐམས་ཅད་དུར་ཁྲོད་གཞལ་ཡས་ཁང་བསྒོམས་པ་ཡིན་ན་རིམ་གྱིས་བསྡུས་ཏེ་དེ་རྣམས་འཁོར་བསྒོམས་པ་ཡོད་ན་དེར་བསྡུ་བར་ཡང་བཤད། དེ་དམ་ཚིག་སེམས་དཔའ་ཡབ་ཡུམ། དེ་ཡང་རིམ་གྱིས་བསྡུས་ནས་འཇམ་དཔལ་བསྒོམས་པ་ཡོད་ན་དེར་བསྡུ་བར་ཡང་
གསུངས། འཁྲིད་ཡིག་ལྟར་ན་འདིར་དེ་མེད་ཀྱང་རུང་བར་སྣང་བས་དམ་ཚིག་པ་ལྟེ་བའི་ཡེ་ཤེས་སེམས་དཔའ་ཡབ་ཡུམ་ལ་བསྡུ་ཞིང། དེ་ཡང་ལྟེ་བའི་ཧཱུཾ་ཡིག་ལ་ཐིམ་དེ་ཉིད་ཀྱང་ཞབས་ཀྱུ་ནས་ནཱ་དའི་བར་བསྡུས་ཏེ་ནཱ་ད་ལ་སེམས་འཛིན་པའམ། ནཱ་ད་ཡང་མི་དམིགས་པར་བྱས་ནས་དེའི་ཐད་ཀ་
མ་འཆུགས་པར་བྱས་ཏེ་སེམས་བཟུངས་ཀྱང་ཆོག་སྟེ། གཞུང་དེ་ཉིད་ལས། ཇི་ལྟར་དབུགས་ཀྱི་མེ་ལོང་ལ། །ཞེས་སོགས་གསུངས། བློ་གྲོས་ཆོས་སྐྱོང་པས་ཧཱུཾ་ཡིག་དེ་ཐིག་ལེ་ཡུངས་འབྲུ་ཙམ་དཀར་ལ་དམར་བའི་མདངས་ཅན་དུ་གྱུར་པའི་ནང་སེམས་འཛིན་པར་བཤད་དེ། གཞུང་
དེ་ཉིད་ལས། ཡུངས་ཀར་ཙམ་དུ་བརྟག་བྱ་གང། །ཞེས་སོགས་ཀྱིས་བསྟན་པས་མི་འགལ། དེ་ལྟར་ལྟེ་བར་གནད་དུ་བསྣུན་ནས་བསྒོམས་པས་ལྟེ་བའི་དབུ་མའི་ནང་དུ་རླུང་ཞུགས་གནས་ཐིམ་གསུམ་བྱེད་པ་འབྱུང་བ་ཡིན་ཏེ། རླུང་སེམས་འཇུག་པ་གཅིག་པའི་གནད་ཀྱིས་གང་དུ་

[012B] །དེ་ཡང་དང་པོ་ཞུགས། །དེ་ནས་གནས། དེ་ནས་ཐིམ་པ་འོངས་ཤིང། ཞུགས་པའི་རྟགས་སུ་སྣ་བུག་གཉིས་ནས་རླུང་མཉམ་རྒྱུ་ཤེད་མཚུངས་ངེས་ཅན་དུ་འཕྲེངས་པ་དེ་འབྱུང། གནས་པའི་རྟགས་སུ་སྣ་བུག་གཉིས་ནས་རླུང་གི་རྒྱུ་བ་
ཆད་ཅིང་ལྟོ་བ་མི་འགུལ། ཐིམ་པའི་རྟགས་སུ་ས་ཆུ་ལ་ཐིམ་པ་ན་སྨིག་རྒྱུ་ལྟ་བུའི་སྣང་བ་འཆར་ཏེ། དེ་ནི་སོས་ཀའི་དུས་སུ་རི་ཐང་མཚམས་སུ་བལྟས་པ་ན་ཆུ་སྔོ་ཁྲེབ་ཁྲབ་རྒྱུགས་པའི་སྣང་བ་འཆར་བ་ལྟ་བུ། ཆུ་མེ་ལ་ཐིམ་པ་ན་དུ་བ་ལྟ་བུའི་སྣང་བ་འཆར་ཏེ། དེ་ནི་དུ་བ་ཕྲ་མོ་སྔོ་སངས་ཀྱི་
རྣམ་པ་ལྟ་བུ། མེ་རླུང་ལ་ཐིམ་པ་ན་མེ་འཁྱེར་ལྟ་བུའི་སྣང་བ་འཆར་ཏེ། དེ་ནི་རྩྭ་ཕུང་མེར་བསྲེགས་པའི་མེ་མདག་ཕྲ་མོ་ནམ་མཁར་གཏོར་བས་དམར་ཁྲེམ་ཁྲེམ་འབྱུང་བ་ལྟ་བུ། ཀུན་རྟོག་གཡོ་བྱེད་ཀྱི་རླུང་ཕལ་ཆེར་དབུ་མའི་ནང་དུ་ཐིམ་པ་ན་མར་མེ་འབར་བ་ལྟ་བུའི་སྣང་བ་འཆར། ཀུན་རྟོག་གཡོ་
བྱེད་ཀྱི་རླུང་རྣམས་སྣང་བ་ལ་ཐིམ་པ་ན་མཚན་མོ་ཟླ་འོད་ཀྱིས་ཁྱབ་པ་ལྟར་དཀར་ལམ་པའི་སྣང་བ་འཆར། སྣང་བ་མཆེད་པ་ལ་ཐིམ་པ་ན་སྟོན་དུས་ཀྱི་ནམ་མཁའ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུ་དམར་སྐྱེའམ་དམར་ལམ་པའི་སྣང་བ་འཆར། མཆེད་པ་ཉེར་ཐོབ་ལ་ཐིམ་པ་ན་སྟོན་
དུས་ཀྱི་ནམ་མཁའ་གཡའ་དག་པ་ལ་སྲོད་ཀྱི་སྨག་འཐུག་པོས་ཁྱབ་པ་ལྟ་བུ་ནག་ལམ་པའི་སྣང་བ་འཆར་ཏེ། འདི་ལ་ཐོག་མར་དྲན་པ་མཉམ་པ་དང། དེ་ནས་དྲན་མེད་དུ་འགྲོ་བ་གཉིས་ཡོད། ཉེར་ཐོབ་འོད་གསལ་ལ་ཐིམ་པའི་འོད་གསལ་རང་དུས་སུ་སྟེན་གྱི་ནམ་མཁའ་གཡའ་དག་པ་ལས་
སློང་བྱེད་གསུམ་པོ་དེ་མེད་པར་ཐོ་རངས་ཀྱི་ནམ་མཁའི་རང་མདོག་ཇི་ལྟ་བ་བཞིན་འཆར་བ་སྟེ། དེ་རྣམས་ཀྱི་དུས་སུ་ཡུལ་སྣང་གཞན་གང་ཡང་ཡིད་དོད་མི་འཆར་བར་སྣང་བ་དེ་དང་དེ་རྣམས་འཆར་པའོ། །དེ་ལྟ་བུའི་སྣང་བ་གསུམ་དང་ཁྱད་པར་འོད་གསལ་གྱི་དུས་སུ་སྟོང་ཉིད་ཀྱི་ལྟ་བ་དྲན་ཏེ་བདེ་སྟོང་

[013A]༄༅། །སྦྱར་ནས་ཅི་ནུས་སུ་བསྒོམ། འོད་གསལ་དེ་ལ་མཉམ་པར་བཞག་བཞིན་པ་དང། ཡང་དེ་ལས་འཇིགས་བྱེད་དུ་ཕངས་ནས་འཇིགས་བྱེད་དུ་བསྒོམས་པའི་རྩ་འཁོར་བཞི་དང། སྤྱི་བོའི་རྩ་འཁོར་གསལ་བཏབ་སྟེ། རྟོག་བདུན་ལས་བཤད་པ་ལྟར་གཏུམ་མོ་སྦར་ནས་བྱང་སེམས་
བཞུས་པ་ལས་དགའ་བཞི་འདྲེན་པར་བྱ་ཚུལ་ནི། སྤྱི་བོའི་རྩ་འཁོར་ནང་དུ་ཟླ་གདན་དང། དེའི་འོག་ནས་བྱར་སེམས་ཀྱི་ངོ་བོ་ཧཾ་ཡིག་དཀར་པོ་མགོ་ཐུར་དུ་བལྟ་ཞིང། རྩ་བ་ཟླ་གདན་ལ་ཟུག་པ་དང། མགྲིན་པའི་རྩ་འཁོར་གྱི་དྷཱུ་ཏཱིའི་ནང་དུ་གཏུམ་མོའི་ངོ་བོ་ཨ་ཡིག་དམར་པོ་དང། ཡང་སྙིང་
གའི་དྷཱུ་ཏཱིའི་ནང་དུ་བྱང་སེམས་ཀྱི་ངོ་བོ་ཧཱུཾ་ཡིག་དཀར་པོ། །ལྟེ་བའི་དྷཱུ་ཏཱིའི་མར་སྣེར་ཉི་གདན་ལ་གཏུམ་མོའི་ངོ་བོ་ཨ་ཐུང་ཤད་ཀྱི་རྣམ་པ་ཅན་ཟླ་ཚེས་ཐིག་ལེ་དང་བཅས་པ་ཞིག་བསྒོམས་ལ། རང་གི་རླུང་ནང་དུ་རྔུབ་པས་རོ་རྐྱང་གཉིས་ཀྱི་ནང་བརྒྱུད་དེ་དབུ་མའི་མར་སྣེ་ནས་ཞུགས། ཡུམ་
གྱི་དྷཱུ་ཏཱིའི་མར་སྣེ་ནས་ཀྱང་རླུང་བྱུང་སྟེ་རང་གི་དྷཱུ་ཏཱིའི་ནང་དུ་དྲངས། རླུང་དེ་གཉིས་བསྡོམས་པས། ཉི་གདན་ཨ་ཐུང་དང་བཅས་པ་བུས་ཏེ་དམར་ཧར་ཧར་གྱུར་ནས་མེ་འབར་ལ་ཁྱད་བྱས། སླར་ཡང་བུས་པས་མེ་རྒྱ་ཁབ་ཙམ་འབར། དེ་ཉིད་ཆེར་འབར་ནས་བྱའི་སྒྲོ་རྐང་ལྟར་སོང་སྟེ། སྙིང་ག་
མགྲིན་པ་སྤྱི་བོ་རྣམས་སུ་རིམ་གྱིས་སླེབས་པ་ན། སྤྱི་བོའི་ཧཾ་ཡིག་མར་ཞུ་བ་ལྟར་རིམ་གྱིས་བཞུས་ནས་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་ག་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་
ལྷན་སྐྱེས་ཀྱི་དགའ་བ་འདྲེན་པ་ནི་ཡས་བབས་ཀྱི་དགའ་བཞི་དང། ཡང་དམིགས་པས་གྱེན་དུ་བཟློག་ནས་རྟགས་ཀྱི་རྩེ་ནས་ལྟེ་བ་དང། དེ་ནས་སྙིང་ག་དང། དེ་ནས་མགྲིན་པ་དང། དེ་ནས་སྤྱི་བོའི་བར་རིམ་པ་བཞིན་དུ་དགའ་བ་དང་མཆོག་དགའ་དང་ཁྱད་དགའ་དང་ལྷན་སྐྱེས་ཀྱི་དགའ་

[013B] དེ་ལྟ་བུའི་དགའ་བཞི་ཟུང་གཅིག་དྲངས་ནས་དགའ་བ་བཞིག་དང། ཁྱད་པར་ལྷན་སྐྱེས་ཀྱི་དུས་སུ་བདེ་བས་སྟོང་པ་ངེས་པའི་བདེ་སྟོང་སྦྱར་ནས་བསྒོམ་པར་བྱའོ། །དགའ་བཞི་འདྲེན་ཚུལ་ནི་དེ་ལྟར་ཡིན་ཏེ། རྡོ་རྗེ་འཕྲེང་བ་ལས། དེ་རྗེས་ལུགས་འབྱུང་བཤད་
བྱ་སྟེ། །བདེ་ཆེན་འཁོར་ལོ་སྤྱི་བོ་ལ། །དེ་ནི་དགའ་བར་བཤད་པ་ཡིན། །ལོངས་སྤྱོད་འཁོར་ལོ་མཆོག་དགའ་དང། །དགའ་བྲལ་ཆོས་ཀྱི་འཁོར་ལོར་གནས། །སྤྲུལ་པའི་འཁོར་ལོ་ལྷན་ཅིག་སྐྱེས། །དགའ་བ་ཉམས་སུ་མྱོང་བར་བྱེད། །ཅེས་དང། དེ་ཉིད་ལས། སྤྲུལ་པའི་འཁོར་ལོ་དགའ་བ་དང། །
མཆོག་དགའ་ཆོས་ཀྱི་འཁོར་ལོར་གནས། །ལོངས་སྤྱོད་བྲལ་བའི་དགའ་བ་དང། །ལྷན་ཅིག་སྐྱེས་དང་བདེ་བ་ཆེ། །ལུགས་ལྡོག་རིམ་པ་ཞེས་ནི་གསུངས། །ཞེས་གསུངས་པའི་ཕྱིར། འོད་གསལ་ལས་ལྡང་བ་ན་འཇིགས་བྱེད་ཡབ་ཡུམ་གྱི་སྐུར་ལྡང་སྙམ་པའི་འཕེམ་པ་བཏང་ནས་ལྡང་ངོ། །འདིར་
བསྲེ་བའི་སྐོར་ཉམས་སུ་ལེན་པར་བཤད་ཀྱང་དེའི་ཚུལ་ནི་འོག་ཏུ་འཆད་པ་ལས་ཤེས་པར་བྱའོ། །མཉམ་གཞག་ཏུ་བདེ་སྟོང་བསྒོམ་ཏེ་རྗེས་ཐོབ་ཏུ་ལངས་པའི་ཚེ་གང་སྣང་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་ལ་བསླབ་པར་བྱ་ཞིང། དེ་ཡང་ཆོས་ཐམས་ཅད་རང་བཞིན་གྱིས་སྟོང་
པས་ན། སྟོང་པ་དེའི་རྣམ་འཕྲུལ་དུ་བལྟ་བ་དང། དེ་བཞིན་དུ་གང་ཤར་ཐམས་ཅད་ཀྱང་བདེ་ཆེན་གྱི་རྣམ་རོལ་ཏུ་བལྟ་བར་བྱ་སྟེ། དེའི་ཚེ་གང་སྣང་སྟོང་པ། སྟོང་པ་བདེ་བ། བདེ་བ་ལྷའི་སྐུར་འཆར་བ་ལ་གོམས་པར་བྱེད་པ་ཡིན་ནོ། །འདི་ནི་འདུས་པའི་ལུགས་ཀྱི་ལུས་དབེན་གྱི་དོད་ཐུབ་ཏུ་
འགྱུར་པ་ཡིན་ཏེ། བློ་གྲོས་ཆོས་སྐྱོང་བས་འདིའི་རྫོགས་རིམ་འཆད་པའི་སྐབས་ལས། འདི་ནི་འདུས་པ་འཕགས་ཡུགས་ཀྱི་ལུས་དབེན་གྱི་རིམ་པའི་དོད་ཐུབ་ཏུ་འགྱུར་བ་ཡིན་ནོ། །ཞེས་གསུངས་པའི་ཕྱིར་རོ། །གཉིས་པ་བུམ་པ་ཅན་དང་སྙིང་གར་རྡོར་བཟླས་བྱ་ཚུལ་ནི། །རྒྱ་གཞུང་དེ་

[014A]༄༅། །ཉིད་ལས། དག་པའི་སྦྱོར་བས་དག་བྱ་སྟེ། །ཞེས་སོགས་དང། སྨོན་ལམ་ལས། ཆོས་ཀྱི་འཁོར་ལོར་སྔགས་ཀྱི་རྣལ་འབྱོར་མཆོག་བུམ་པ་ཅན་དང་རྡོ་རྗེའི་བཟླས་པ་ཡིས། །སྙིང་གའི་རྩ་མདུད་མ་ལུས་གྲོལ་བྱས་ནས། །ལྷན་སྐྱེས་བདེ་བས་ཡིད་ལ་མྱོས་ཐོབ་ཤོག་
ཅེས་གསུངས་པ་ལྟར་འཆད་པ་ལ་གཉིས། བུམ་པ་ཅན་བསྒོམ་ཚུལ་དང། སྙིང་གར་རྡོར་བཟླས་བྱ་ཚུལ་ལོ། །དང་པོ་ལ་གྲུབ་ཆེན་གྱི་གཞུང་དེས་རླུང་སྦྱོར་མི་འདྲ་བ་གཞན་བསྟན་པར་འདོད་པའི་ཚུལ་ཡོད་ཀྱང། རྗེ་ཡབ་སྲས་ཀྱི་ལུགས་ལ་བུམ་པ་ཅན་བསྒོམ་ཚུལ་བསྟན་པར་
བཞེད་པས་དེ་ལྟར་ན། འདིར་རང་ཉིད་འཇིགས་བྱེད་དུ་བསྒོམས་པའི་སྙིང་གའི་རྩ་འཁོར་གྱི་དྷཱུ་ཏཱིའི་ནང་དུ་ཐིག་ལེ་དཀར་པོ་སྲན་མ་ཕྱེད་གཤགས་ཙམ་སྟེང་དང། ཐིག་ལེ་དམའ་པོ་དེ་ལྟ་བུ་ཞིག་འོག་ཏུ་གའུ་ཁ་སྦྱོར་གྱི་ཚུལ་བྱས། དེའི་ལྟེ་བར་ཧཱུཾ་ཡིག་དཀར་པོ་ཡུངས་འབྲུ་ཙམ་ཞིག་གསལ་
བཏབ་ནས་སེམས་བཟུང་སྟེ། སྣ་བུག་གཉིས་ནས་རླུང་ནང་དུ་ཅུང་ཟད་རྔུབས་རྗེས། མཆིལ་མ་སྒྲ་མེད་ཞིག་མིད་པ་དང་མཉམ་དུ་སྟེང་རླུང་སྲོག་འཛིན་མར་མནན། ཡང་འོག་སྒོ་བཙུམས་པ་རང་མཉམ་དུ་འོག་རླུང་ཐུར་སེལ་ཡར་དྲངས། དེ་གཉིས་ག་སྙིང་གའི་ཧཱུཾ་ཡིག་ལ་ཐིམ་པར་བསམས་
ལ། ལག་པ་ལན་གསུམ་དུ་མཉེད་པ་གནས་གསུམ་དུ་རེག་པ། སེལ་གོལ་ལན་གསུམ་གདབ་པའི་ཡུན་ལ་ཐོགས་པ་སུམ་ཅུ་རྩ་དྲུག་དེ་ནས་དེ་ལ་ཉིས་འགྱུར། དེ་ནས་དེའི་སུམ་འགྱུར་ཙམ་ལ་མཉམ་པར་བཞག་རླུང་མི་ཐུབ་ན་ཁ་ནས་དལ་བུས་གཏོང། ཁ་དེ་ལྟར་བསྒོམ་པས་
རླུང་དབུ་མར་ཞུགས་གནས་ཐིམ་གསུམ་འབྱུང་ཞིང། འོད་གསལ་གྱི་བར་འདྲེན། ཡང་སྔར་ལྟར་གཏུམ་མོ་སྦར་ནས་དགའ་བཞི་ལུགས་འབྱུང་ལུགས་ལྡོག་ཏུ་འདྲེན་པ་དང། བསྲེ་བའི་སྐོར་རྣམས་ཀྱང་ཉམ་སུ་ལེན་ནོ། །གཉིས་པ་སྙིང་གར་རྡོར་བཟླས་བྱ་ཚུལ་ནི། གཞུང་དེ་ཉིད་ལས་

[014B] །ཞེས་དང། སེམས་ཅན་ཀུན་གྱི་སྲོག་གྱུར་པ། །རླུང་ཞེས་བྱ་བས་ལས་ཀུན་བྱེད། །འདི་ནི་རྣམ་ཤེས་བཞོན་པ་སྟེ། །སྲིད་དང་རྣམ་གྲོལ་ཐོབ་བྱེད་པའོ། །ཞེས་གསུངས་པའི་དང་པོས་རྡོར་བཟླས་དང། ཕྱི་མས་རླུང་གི་བྱེད་ལས་སྙོན་པས་འདིར་གཉིས། རླུང་གི་དབྱེ་བ་
སོགས་བཤད་པ་དང། རྡོར་བཟླས་ཉམས་སུ་ལེན་ཚུལ་བཤད་པའོ། །དང་པོ་ལ་ལྔ། རླུང་གི་དབྱེ་བ། ཕྱེ་བ་སོ་སོའི་དོན། ཇི་ལྟར་འཕོ་ཚུལ། བྱེད་ལས། དེ་ལ་བརྟེན་ནས་ཉམས་ལེན་གྱི་གནད་ཤེས་པའི་ཚུལ་ལོ། །དང་པོ་ནི། རླུང་དེ་ལ་དབྱེ་ན་བཅུ་ཡོད་དེ། རྩ་བའི་རླུང་ལྔ་དང། ཡན་ལག་གི་རླུང་ལྔ་
ཡོད་པའི་ཕྱིར། དང་པོ་གྲུབ་སྟེ། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད་དང་ལྔ་པོ་དེ་རྩ་བའི་རླུང་དུ་འཇོག་པའི་ཕྱིར། གཉིས་པ་གྲུབ་སྟེ། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བ་ལྔ་ནི་ཡན་ལག་གི་རླུང་དུ་འཇོག་པའི་ཕྱིར། ཕྱི་མ་
ལྔའི་མིང་གི་རྣམ་གྲངས་ཡོད་དེ། རྡོ་རྗེ་འཕྲེང་བ་ལས། ཀླུ་དང་རུས་སྦལ་རྩངས་པ་དང། །ལྷས་བྱིན་དང་ནི་གཞུ་ལས་རྒྱལ། །ཞེས་གསུངས་པ་ལྟར་ཡིན་པའི་ཕྱིར། གཉིས་པ་ལ་གསུམ། རྩ་བ་དང། ཡན་ལག་གི་རླུང་སོ་སོའི་དོན་དང། རླུང་གཉིས་ཐུན་མོང་པའི་དོན་བཤད་པའོ། །
དང་པོ་ནི། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད་ལྔའི་རྩ་བའི་གནས་ཀྱི་དབང་དུ་བྱས་ན་རིམ་བཞིན། སྙིང་ཁ། གསང་གནས། ལྟེ་བ། མགྲིན་པ། ལུས་ཀྱི་ཚིགས་རྣམས་དང། མགོན་པོའི་དབང་དུ་བྱས་ན་མི་བསྐྱོད་པ། རིན་འབྱུང། དོན་གྲུབ། འོད་དཔག་མེད་
རྣམ་སྣང་གི་རླུང་དང། ལྷ་མོའི་དབང་དུ་བྱས་ན། མ་མཱ་ཀི། སྤྱན་མ། སྒྲོལ་མ། གོས་དཀར་མོ། ཡང་སྤྱན་མའི་རིགས་ཀྱི་རླུང། འབྱུང་བའི་དབང་དུ་བྱས་ན། ཆུ་ས་རླུང་མེ་ནམ་མཁའི་རླུང། །ཁ་དོག་གི་དབང་དུ་བྱས་ན། དཀར་པོ། སེར་པོ། ལྗང་ཁུ། དམའ་པོ། སྔོན་པོ། རྒྱུ་ཚུལ་གྱི་དབང་དུ་བྱས་ན་

[015A]༄༅། །སྣ་བུག་གཉིས་ཀ་ནས་དལ་བར་རྒྱུ་བ། དྲག་ཏུ་རྒྱུ་བ་དང། གཡོན་རྐྱང་ནས་དལ་བར་རྒྱུ་བ། གཡས་རྐྱང་ནས་དྲག་ཏུ་རྒྱུ་བ་དང། འཆི་དུས་མ་གཏོགས་སྣ་སྒོར་མི་རྒྱུ་བའོ། །དེ་ལྟར་གསུངས་པ་ནི་རླུང་བཞི་པོ་རེ་རེས་གཙོ་བྱས་ནས་རྒྱུ་བའི་དབང་དུ་བྱས་ཀྱི། དེར་མ་ངེས་ཏེ། རྩ་
བའི་རླུང་བཞི་གང་རུང་རེས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བའི་ཚེ་གཞན་གསུམ་ཡང་འཁོར་དུ་བྱས་ནས་རྒྱུ་བའི་ཕྱིར། དེ་ཡང་གྱེན་རྒྱུས་གཙོ་བྱས་ནས་རྒྱུ་བའི་ཚེ་གྱེན་རྒྱུ་དམར་བའི་དབང་གིས་སྲོག་འཛིན་དཀར་ལ་དམར་བ། ཐུར་སེལ་སེར་ལ་དམར་བ། མཉམ་གནས་ལྗང་ལ་
དམར་བའི་མདངས་ཅན་དུ་བྱས་ནས་རྒྱུ་ལ། མགོན་པོ་བཞིའི་རླུང་གང་རུང་གིས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བ་ལ། ལྷ་མོ་བཞིས་བགོས་པས་ཉིས་བརྒྱ་ཉེར་ལྔ་རེ་འབྱུང་ལ། དེ་ཡང་མཚོན་ན་གྱེན་རྒྱུས་གཙོ་བྱས་ནས་དགུ་བརྒྱ་རྒྱུ་བའི་ཚེ། ཉིས་བརྒྱ་ཉེར་ལྔ་པ་དང་པོ་
གོས་དཀར་མོའི་རླུང་སྣ་བུག་གི་སྟེང་ལ་བརྡར་ནས་རྒྱུ་བ་དང། དེ་ནས་ཉིས་བརྒྱ་ཉེར་ལྔ་སྒྲོལ་མའི་རླུང་སྣ་བུག་གི་ལོགས་ལ་བརྡར་ནས་དང། དེ་ནས་ཉིས་བརྒྱ་ཉེར་ལྔ་སྤྱན་མའི་རླུང་སྣ་བུག་གི་དབུས་ནས་དང། དེ་ནས་ཉིས་བརྒྱ་ཉེར་ལྔ་མ་མཱ་ཀིའི་རླུང་སྣ་བུག་གི་འོག་ངོས་
ལ་བརྡར་ནས་རྒྱུ་བ་ཡིན་ཏེ། ལུང་སྟོན་ལས། གོས་དཀར་ལ་སོགས་རིམ་བཞིན་དུ། །སྟེང་དང་གསེག་དང་ཐད་ཀ་འོག་མེ་དང་རླུང་དང་དབང་ཆེན་དང། །ཆུ་སྟེ་སོ་སོའི་དཀྱིལ་འཁོར་རོ། །ཞེས་གསུངས་པའི་ཕྱིར། གཉིས་པ་ནི། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། །
རབ་ཏུ་རྒྱུ་བ། ངེས་པར་རྒྱུ་བ་ལྔ་ནི་མགོན་པོའི་དབང་དུ་བྱས་ན་རིམ་པ་བཞིན་དུ་རྣམ་སྣང། རིན་འབྱུང། འོད་དཔག་མེད། དོན་གྲུབ། མི་བསྐྱོད་པའི་རླུང། ལྷ་མོའི་དབང་དུ་བྱས་ན་གཟུགས་སྒྲ་དྲི་རོ་རེག་བྱ་རྡོ་རྗེ་མའི་རླུང། འབྱུང་བའི་དབང་དུ་བྱས་ན་ས་ཆུ་མེ་རླུང་ནམ་མཁའི་རླུང། ཁ་དོག་

[015B] གནས་ཀྱི་དབང་དུ་བྱས་ན་སྲོག་འཛིན་གྱི་ཆ་ཤས་ཡིན་པས་སྙིང་གར་གནས་ཤིང། དེ་ཡང་སྙིང་གའི་ཟླ་བའི་ཆ་དང། སྣང་བ་དང། བསྙེན་བཀུར་དང། ལྐོག་ཤལ་དང། མཆིན་པ་མ་སྟེ་རྩ་འདབ་ལྔ་ལས་རྒྱུ་བར་གསུངས་ཏེ། དེ་ནི་བདུད་བྲལ་མ་
སོགས་ལྔ་དང་དོན་གཅིག་གོ་སྙིང་ག་ནས་བྱུང་བའི་ལན་ལག་གི་རླུང་ལྔ་དང་སྲོག་འཛིན་རགས་པ་དང་དྲུག་ནི་གཟུང་འཛིན་གྱི་རླུང་བཅུ་གཉིས་སུ་འགྱུར་བ་ཡིན་ཏེ། མིག་གི་རྣམ་ཤེས་སོགས་དྲུག་པོ་དེ་ཡུལ་གཟུགས་སོགས་དྲུག་ལ་གཡོ་པར་བྱེད་པས་འཛིན་པའི་རླུང་དྲུག་དང། གཟུགས་
སོགས་དྲུག་གསལ་བར་བྱེད་པའི་ཆ་ནས་གཟུང་བའི་རླུང་དྲུག་སྟེ་བཅུ་གཉིས་སུ་འགྱུར་བའི་ཕྱིར་རོ། །གསུམ་པ་ནི། རླུང་བཅུ་པོ་མངལ་དུ་འཆགས་ཀྱང་མ་བཙས་བར་དུ་སྣ་སྒོར་འབྱུང་འཇུག་མི་བྱེད་ཅིང། ཕྱིར་བཅོས་པ་ན་འབྱུང་འཇུག་བྱེད་ལ། བཅུ་པོ་དེ་ནི་ཨ་ཐུང་གི་གཞིར་གྱུར་ནས་
ངག་སྨྲ་བའི་རྒྱུ་བྱེད་པ་དང། ཡི་གེ་གསུམ་གྱི་གཞིར་གྱུར་ནས་རྡོར་བཟླས་ཀྱི་རྒྱུ་བྱེད་པ་དང། མི་ཤིགས་པ་ལ་ཐིམ་ནས་འོད་གསལ་འཆར་བའི་གཞི་བྱེད་དོ། །ཁྱད་པར་དུ་རླུང་གིས་རྣམ་ཤེས་ཀྱི་བཞོན་པ་བྱེད་པ་ཡིན་ཏེ། གྲུབ་ཆེན་གྱི་གཞུང་སྔར་དྲངས་པ་ལྟར་དང། རིམ་ལྔ་ལས་ཀྱང་
འདི་ནི་རྣམ་ཤེས་བཞོན་པ་སྟེ། །ཞེས་གསུངས་པའི་ཕྱིར། བཞོན་པར་འགྱུར་བའི་ཚུལ་ཡོད་དེ། རླུང་གྲོགས་སུ་ཡོད་པའི་དབང་གིས་རྣམ་ཤེས་ཡུལ་ལ་འཇུག་གི་དེ་མེད་ན་རྣམ་ཤེས་ཡུལ་ལ་གཡོ་མི་ནུས་པའི་ཕྱིར་ཏེ། མེད་ན་དེའི་རྟེན་མེད་པའི་ཕྱིར་རོ་གསུམ་པ་ལ་དསུམ། སྣ་བུ་གི་འཕོ་བ། དཀྱིལ་
འཁོར་གྱི་འཕོ་བ། རྩ་འདབ་ཀྱི་འཕོ་བའོ། །དང་པོ་ནི། ཉིན་ཞག་གཅིག་ལ་རླུང་དགུ་བརྒྱ་པ་ཕྲག་ཉེར་བཞི་རྒྱུ་པའི་ཕྱེད་སྲོག་ཐུར་གཉིས་ཀྱིས་གཙོ་བྱས་ནས་དགུ་བརྒྱ་པ་བཅུ་གཉིས་རྒྱུ་བའི་ཚེ་སྣ་བུག་གཉིས་ཀ་ནས་མཉམ་རྒྱུ་བྱེད་པས་སྣ་ཕུག་གི་འཕོ་བ་མེད་ལ། དེའི་ཕྱིར་མེ་

[016A]༄༅། །མཉམ་གཉིས་ཀྱིས་གཙོ་བྱས་ནས་དེ་ལྟར་རྒྱུ་བའི་ཚེ་དགུ་བརྒྱ་རེ་ལ་འཕོ་བ་རེ་བྱས་པའི་འཕོ་བ་དྲུག་དྲུག་སྟེ་བཅུ་གཉིས་སུ་འགྱུར་རོ། །གཉིས་པ་ནི། དཀྱིལ་འཁོར་ཆེ་བའི་དབང་དུ་བྱས་ན་དཀྱིལ་འཁོར་བཞི་པོ་རེ་རེ་ལ་འཕོ་བ་དྲུག་དྲུག་སྟེ་དྲུག་བཞི་ཉི་ཤུ་རྩ་བཞིར་སྔར་ལྟར་འགྱུར་
རོ། །དཀྱིལ་འཁོར་ཆེ་བའི་འཕོ་བ་རེ་རེར་ཆུང་བའི་འཕོ་བ་བཞི་བཞི་སྟེ་གོ་དྲུག་སྡོམ་འབྱུང་དང་བརྟག་གཉིས་ལས་ཉིན་ཞག་གཅིག་ལ་དཀྱིལ་འཁོར་ཆེ་བའི་འཕོ་བ་བཅུ་དྲུག་དེ་ལ་ལྷ་མོ་བཞིས་བསྒྱུར་བས་འཕོ་ཆུང་རེ་བཞིར་བསྒྱུར་པས། བཅུ་དྲུག་ཏུ་འབྱེད་ཚུལ་ཡང་
སྣ་བུག་གི་འཕོ་བ་བརྒྱད་དང། མི་འཕོ་བ་བརྒྱད་དེ་བཅུ་དྲུག་གོ་གསུམ་པ་ནི། ཕྱི་ལ་དབྱུག་གུ་དྲུག་ཅུ་རྩ་བཞི་ཡོད་པ་ལྟར། ནང་དུ་ཉིན་ཞག་གཅིག་ལ་ལྟེ་བའི་རྩ་འདབ་དྲུག་ཅུ་རྩ་བཞི་ནས་དབྱུག་གུ་རེ་བཞིའི་རླུང་རྒྱུ། ཕྱི་ལ་ཆུ་ཚོད་སོ་གཉིས་ཡོད་པ་ལྟར། ནང་དུ་སྤྱི་བོའི་རྩ་འདབ་
སོ་གཉིས་ནས་ཆུ་ཚོད་སོ་གཉིས་ཀྱི་རླུང་རྒྱུ། ཕྱི་ལ་འཕོ་བ་བཅུ་དྲུག་ཡོད་པ་ལྟར། ནང་དུ་མགྲིན་པའི་རྩ་འདབ་བཅུ་དྲུག་ནས་འཕོ་བ་བཅུ་དྲུག་གི་རླུང་རྒྱུ། ཕྱི་ལ་ཐུན་ཚོད་བརྒྱད་ཡོད་པ་ལྟར། ནང་དུ་སྙིང་གའི་རྩ་འདབ་བརྒྱད་ནས་ཐུན་ཚོད་བརྒྱད་ཀྱི་རླུང་རྒྱུ་སྟེ། ཉིན་ཞག་གཅིག་ལ་
རླུང་འབྱུང་འཇུག་གཉིས་གཅིག་ཏུ་བྱས་པའི་ཉིས་ཁྲི་ཆིག་སྟོང་དྲུག་བརྒྱ་ལྷག་ཆད་མེད་པར་རྒྱུའོ། །དེ་ཡང་ལྟེ་བའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྤྱི་བོའི་རྩ་འདབ་གཉིས་པར་འཕོ། སྤྱི་བོའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་མགྲིན་པའི་རྩ་འདབ་གཉིས་པར་འཕོ་
མགྲིན་པའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྙིང་གི་རྩ་འདབ་གཅིག་ནས་གཉིས་པར་འཕོ་བ་ཡིན་ནོ། །བཞི་བ་བྱེད་ལས་ནི། རླུང་ཕྲ་བ་དང་རྣམ་ཤེས་འདྲེས་པ་དེས་འཇིག་རྟེན་པ་ལ་འཁོར་བའི་བྱ་བ་དང། རྣལ་འབྱོར་པ་ལ་ཐར་པའི་བྱ་བ་བྱེད་པ་ཡིན་ཞིང། དེའི་དང་པོ་ཤེས་

[016B] དེ་ཤེས་ན་རྣལ་འབྱོར་པ་ལ་ཐར་པའི་བྱ་བ་བྱེད་ཚུལ་དེ་ཤེས། དེ་ཤེས་ན་འཁོར་བ་ལས་ལྡོག་པའི་རིམ་པ་ཡང་ཤེས་པར་འགྱུར་རོ། །འོ་ན་རླུང་གིས་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་ཇི་ལྟར་ཡིན་ཞེ་ན། དེ་ཡང་ལས་
ཉོན་གྱི་དབང་གིས་སྐྱེ་འཆི་གཅིག་ནས་གཅིག་ཏུ་བརྒྱུད་ཅིང་འཁོར་བའི་ཆ་ནི་འཁོར་བ་ཡིན་ལ། དེ་ནི་རླུང་གིས་བྱེད་པ་ཡིན་ཏེ། སེམས་ཅན་འཆི་བའི་ཚེ། ས་ཆུ་ལ་ཐིམ། ཆུ་མེ་ལ། མེ་རླུང་ལ། རླུང་སྣང་བ་ལ། སྣང་བ་མཆེད་པ་ལ། མཆེད་པ་ཉེར་ཐོབ་ལ། ཉེར་ཐོབ་འོད་
གསལ་ལ་ཐིམ་པའི་འོད་གསལ་དེ་ནི་འཆི་བ་འོད་གསལ་ཡིན་ལ་དེ་ཡང་རླུང་གི་གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་ཞན་ཇེ་ཞན་དུ་སོང་བའི་སྒོ་ནས་འབྱུང་ངོ། །ས་ཆུ་ལ་ཐིམ་ཞེས་པ་ནི་ས་ཁམས་རགས་པས་རྣམ་ཤེས་ཀྱི་རྟེན་བྱེད་པའི་ནུས་པ་ཉམས་པས་དེ་ལྟར་བརྗོད་
པ་ཡིན་གྱི། དེའི་ཚེ་ས་ཁམས་མེད་པ་ནི་མིན་ཏེ། གཟུགས་ཕུང་ཡོད་པའི་ཕྱིར་དང། དེ་བཞིན་དུ་རླུང་ཐིམ་པའི་བར་ལ་སྦྱོར་ཞིང། ཐིམ་པ་ཡང་ངོ་བོའི་སྒོ་ནས་དངོས་སུ་ཐིམ་པ་མིན་གྱི། སྔ་མ་ཕྱི་མ་ལ་འཕོས་པ་འདྲ་བ་ཞིག་འབྱུང་བས་དེ་ལྟར་དུ་བརྗོད་པའི་ཕྱིར་རོ། །སྐྱེ་བའི་ཚེ་ཡང་
འཆི་བ་འོད་གསལ་ལས་ཉེར་ཐོབ་སོགས་འབྱུང་བ་ནི་རླུང་གི་གཡོ་བ་སྔ་མ་ལས་ཕྱི་མ་ཇེ་རགས་སུ་སོང་བའི་སྒོ་ནས་འབྱུང་ངོ། །དེ་ལྟར་ན་རླུང་གིས་ཀུན་རྟོག་བརྒྱད་ཅུ་དང་ཉོན་མོངས་རྣམས་བསྐྱེད་ཅིང། དེས་ལས་བསགས་ནས་འཁོར་བར་སྐྱེ་བར་འགྱུར་བས་ན་སྐྱེ་འཆིའི་
རིག་པ་ཡང་རླུང་གིས་བྱེད་པར་འགྲུབ་པོ། །དེ་ནི་འཁོར་བའི་འཇུག་རིམ་ཐུན་མོང་མ་ཡིན་པའི་དབང་དུ་བྱས་ལ། ཐུན་མོང་བ་ནི་མ་རིག་པའི་དབང་གིས་ལས་བསགས། དེའི་དབང་གིས་འཁོར་བར་འཁོར་བ་ནི་གོང་དང་འདྲའོ། །ལས་རླུང་འཁོར་བ་འགྲུབ་པའི་རྒྱུར་ཁས་ལེན་པའི་

[017A]༄༅། །ཚེ་མ་རིག་པའི་ལྷན་ཅིག་བྱེད་རྐྱེན་བྱས་པའི་སྒོ་ནས་འཁོར་བ་འགྲུབ་པར་འདོད་པ་ཡིན་གྱི། ལས་རླུང་དེ་ཉིད་འཁོར་བའི་རྩ་བར་འདོད་མི་ནུས་ཏེ། འཁོར་བའི་རྩ་བ་ནི་མ་རིག་པ་ཁོ་ནར་ངེས་པའི་ཕྱིར་ཏེ། འཁོར་བའི་རྩ་བ་ལ་འཛིན་སྟངས་མི་མཐུན་པ་གཉིས་མེད་པའི་
ཕྱིར། བྱེད་ལས་དེ་དག་ནི་ཐུན་མོང་བའི་དབང་དུ་བྱས་ལ། སོ་སོའི་བྱེད་ལས་ཡོད་དེ། སྲོག་འཛིན་གྱིས་ཚེ་གནས་པ་དང། ཡན་ལག་གི་རླུང་རྣམས་དབང་པོའི་སྒོར་འདྲེན། ཐུར་སེལ་གྱིས་བཤང་གཅི་ཁུ་ཁྲག་རྣམས་ལུས་ཀྱི་སྨད་དང་ཁྱད་པར་དུ་འོག་སྒོར་འདྲེན། མཉམ་གནས་
ཀྱིས་བཟའ་བཏུང་ལ་ལོངས་སྤྱོད་པ་རྣམས་ལྟེ་བར་འཇུ་པ་དང། ཟས་ཁྱི་དངས་མ་རྣམས་སྙིང་ཁར་འདྲེན། གྱེན་རྒྱུས་བལྡང་བ་དང། མྱོང་བ་དང། འོག་རླུང་སྟེང་དང་ཕྱི་རླུང་ནང་དུ་སྡུད་པ་དང། ངག་སྨྲ་བ་རྗོད་ཀྱི་བྱ་བ་བྱེད། ཁྱབ་བྱེད་ཀྱིས་ལུས་གཡོ་འགུལ་སྤྱི་དང་འགྲོ་འོང་སོགས་ཀྱི་བྱ་བ་
བྱེད། ཡན་ལག་གི་རླུང་ལྔས་རིམ་པ་བཞིན་དུ། མིག་གིས་གཟུགས་མཐོང། རྣ་བས་སྒྲ་ཐོས། སྣས་དྲི་ཚོར། ལྕེས་རོ་མྱོང། ལུས་ཀྱིས་རེག་བྱ་འཛིན་པའི་བྱ་བ་རྣམས་བྱེད་པའི་ཕྱིར། དེ་ལྟ་བུ་ནི་འཇིག་རྟེན་པ་དང་རྣལ་འབྱོར་པ་གཉིས་ཀ་ལ་བྱེད་ཅིང། རྣལ་འབྱོར་པ་ལ་བྱ་བ་བྱེད་
ཚུལ་ཡོད་དེ། རྩ་བའི་རླུང་བཞི་ལ་རྡོར་བཟླས་བྱས་པས་ཞི་སོགས་ཐུན་མོང་གི་དངོས་གྲུབ་འགྲུབ་པ་དང། རླུང་སེམས་ཙམ་ལས་སྒྱུ་མའི་སྐུ་འབྱུང་བས་མཆོག་གི་དངོས་གྲུབ་ཀྱི་རྒྱུ་ཡང་བྱེད་པའི་ཕྱིར། ལྔ་པ་ནི། རླུང་གི་ངོ་བོ་དང་བྱེད་ལས་ཤེས་པ་ལ་བརྟེན་ནས་ཉམས་ལེན་གྱི་གནད་
ཤེས་པ་ཞིག་ཀྱང་འབྱུང་བ་ཡིན་ཏེ། དེ་ལྟར་ཤེས་ན་བདེ་སྟོང་གི་ཡེ་ཤེས་ཁྱད་པར་ཅན་དང། སྒྱུ་མའི་སྐུ་གཉིས་བསྐྱེད་པ་ལ་རླུང་དངོས་སམ་བརྒྱུད་པ་ཅི་རིགས་ཀྱི་སྒོ་ནས་བསྒོམ་དགོས་པར་ཤེས་པ་དེ་འབྱུང་ཞིང། དེ་ལ་བརྟེན་ནས་ཉམས་ལེན་གྱི་གནས་ཀྱང་མ་འཕྱུགས་པ་ཞིག་འོང་བའི་ཕྱིར་

[017B] དེ་ཤེས་པ་ལས་འཁོར་བའི་འཇུག་རིམ་གཉིས་ཤེས་པ་དེ་འབྱུང་ལ། འཁོར་བའི་འཇུག་རིམ་ཐུན་མོང་བ་ཤེས་ན་མ་རིག་པ་འཁོར་བའི་རྩ་བར་ཤེས་ཏེ་དེའི་གཉེན་པོར་བདག་མེད་རྟོགས་པའི་ཤེས་རབ་བསྐྱེད་པ་ལ་འབད་པ་ཞིག་འོང། ཐུན་མོང་མ་ཡིན་པ་ཤེས་ན་ཀུན་རྟོག་གཡོ་བྱེད་ཀྱི་རླུང་འཁོར་བ་
འགྲུབ་པའི་རྐྱེན་དུ་ཤས་ནས་དེའི་གཉེན་པོར་ལུས་ལ་གནད་དུ་བསྣུན་པའི་ཐབས་ལ་འཇུག་པ་ཅིག་འོང་བའི་ཕྱིར་རོ། །གཉིས་པ་སྙིང་གར་རྡོར་བཟླས་བྱ་ཚུལ་ལ། འདུས་པ་ནས་འབྱུང་བ་ལྟར་ཡི་གེ་གསུམ་འཐུ་ཚུལ་རྒྱས་པར་བཤད་པའང་སྐབས་སུ་བབས་མོད། འདིར་ཅུང་ཟད་བཤད་ན་
བཤད་རྒྱུད་རྟོག་གསུམ་ལས། ཨཱ་ལི་ཀཱ་ལིའི་གྲོང་ཁྱེར་ནི། །གསང་སྔགས་འབྱུང་བའི་རྩ་བ་སྟེ། །ཞེས་གསུངས་པ་ལྟར། དབྱངས་བཅུ་དྲུག་དང། གསལ་བྱེད་སོ་གསུམ་རྣམས་སྔགས་བཏུ་བའི་གཞི་ཡིན་ལ། དེ་ལས་བཏུས་པའི་སྔགས་ལ་སྙིང་པོ་ཉེ་སྙིང་རྩ་སྔགས་སོགས་
མང་ཡང། འདིར་ཨོཾ་ཨཱ་ཧཱུཾ་གསུམ་ལ་སྡུ་བ་ཡིན་ཞིང་དེ་ལའང་དྲང་ངེས་གཉིས་ཡོད་ཀྱང་དྲང་དོན་གྱི་འཐུ་ཚུལ་ཙམ་བཤད་ན་ཨོཾ་ལ་ཨ་ཨུ་མ་གསུམ་ཡོད་པའི་ཨུ་དེ་ཨ་ལ་བྱིན་པས་ཨོ་དང། མ་ཡིག་ཐིག་ལེར་བྱིན་པས་ཨོཾ་མོ། །ཨཿ་ལ་ཨ་ཐུང་གཉིས་དང་ཧ་སྲོག་མེད་གཅིག་
སྟེ་གསུམ་ཡོད་པའི་ཨ་ཕྱི་མ་སྔ་མ་ལ་བྱིན་པས་ཨཱ་དང། ཧ་རྣམ་བཅད་དུ་བྱས་པས་ཨཱའོ། །སྒྲོན་གསལ་གྱི་དགོངས་པ་རྗེས་བཀྲལ་བ་ལྟར་ན་ཧ་རྣམ་བཅད་དུ་སོང་བ་ཡིན་ལ། མཁས་པ་ཁ་ཅིག་ས་རྣམ་བཅད་དུ་བྱས་པ་ནི་དེ་དང་མི་མཐུན་ཡང་མཚམས་སྦྱོར་ལྟ་བ་ལས་
ར་ས་ངག་གིས་རྣམ་བཅད་དོ། །ཞེས་འབྱུང་བ་དང་མཐུན་ནོ། །ཧཱུཾ་ལ་ཧ་ཨཱུ་མ་གསུམ་ཡོད་པའི་ཨཱུ་ཧ་ལ་བྱིན་པས་ཧཱུཾ་དང། མ་ཡིག་ཐིག་ལེར་བརྒྱན་པས་ཧཱུཾ་མོ། །སྔགས་ཀྱི་ལྷ་ཐམས་ཅད་རྡོ་རྗེ་གསུམ་དུ་འདུ་བས་སྔགས་ཀྱི་ཡི་གེ་རྣམས་བྱེད་ལས་ཀྱི་སྒོ་ནས་ཡི་གེ་གསུམ་དུ་

[018A]༄༅། །སྟེ། ཨོཾ་ཨཱ་ཧཱུཾ་གསུམ་རིམ་པ་བཞིན་དུ་སྐུ་གསུང་ཐུགས་རྡོ་རྗེ་གསུམ་གྱི་ས་བོན་ཡིན་པ་དང། ཡི་གེ་གསུམ་གྱི་རྡོར་བཟླས་གྱིས་སྔགས་ཐམས་ཅད་ཀྱི་བྱེད་ལས་བསྒྲུབ་ནུས་པའི་ཕྱིར། མཚོན་དོན་ནི། ཨོཾ་གྱི་ཨ་ཨུ་མ་གསུམ་གྱིས་སྲོག་འཛིན་གྱེན་རྒྱུ་བྱང་སེམས་
དཀར་པོ་གསུམ་རིམ་པར་མཚོན་ལ། ཨཱའི་ཨ་གཉིས་དང་ཧས་ནི་སྲོག་འཛིན་གྱེན་རྒྱུ་ཐུར་སེལ་གསུམ་དང། ཧཱུཾ་གི་ཧ་ཨཱུ་མ་གསུམ་གྱིས་ཐུར་སེལ་གྱེན་རྒྱུ་སྲོག་འཛིན་གསུམ་མཚོན་ཏེ། དེའི་དགོས་པ་ཕལ་ཆེར་ནི་གཞན་དུ་ཤེས་པར་བྱ་ཞིང། དགོས་པའི་གཙོ་བོ་ནི་
ཡི་གེ་གསུམ་གྱི་རྡོར་བཟླས་བྱས་པས་སྒྱུ་མའི་སྐུ་འགྲུབ་པའི་ཆེད་དུ་ཡིན་ནོ། །རྡོར་བཟླས་བྱ་ཚུལ་དངོས་ལ་ནི། སྤྱི་འགྲོའི་ཚུལ་དུ་བྱེད་པ་དང། མན་ངག་གིས་བྱེད་པ་གཉིས་ལས། དང་པོ་ནི། རང་ཉིད་འཇིགས་བྱེད་དུ་གསལ་པའི་ཐུགས་ཀའི་དམིགས་རྟེན་ཧཱུཾ་དང་བཅས་པ་
གསལ་བཏབ་ནས་དེ་ལ་སེམས་བཟུང་སྟེ། རླུང་ཕྱི་རྒྱུ་པའི་ཚེ་རླུང་གི་རང་གདངས་ཧཱུཾ་གི་རང་གདངས་སུ་མོས་པ་དང། ནང་དུ་འཇུག་པའི་ཚེ་རླུང་གི་རང་གདངས་ལ་ཨོཾ་གྱི་རང་གདངས་སུ་ཤར་བའི་སྒོ་ནས་འཇུག་པ་དང། དེ་ནས་རླུང་ནང་དུ་ལྡང་འཇུག་གང་རུང་གི་ཡུན་ཚད་ཅིག་
བཟུང་སྟེ། གནས་པའི་རང་གདངས་ལ་ཨཿའི་རང་གདངས་སུ་མོས་པའི་ཚུལ་གྱིས་བྱ་བ་ཡིན་ནོ། །དེ་ཡང་ངག་གིས་བརྗོད་པའམ། ཡིད་ཀྱིས་འདོན་པ་ཙམ་མིན་གྱི། འཇུག་ལྡང་གནས་གསུམ་གྱི་རང་གདངས་ཡི་གེ་གསུམ་དུ་མོས་ནས་བྱེད་པ་ཡིན་ནོ། །དེའི་ཚེ་རླུངས་སྔགས་
ངོ་བོ་དབྱེར་མེད་དུ་མོས་དགོས་ཏེ། རླུང་སྔགས་ངོ་བོ་ཐ་དད་དུ་ཞེན་པ་དེ་རྡོར་བཟླས་ཀྱི་མི་མཐུན་ཕྱོགས་ཡིན་པའི་ཕྱིར་ཏེ། འདུས་པའི་རྩ་རྒྱུད་ལས། སློང་མོ་ཟ་ཞིང་མི་བཟླ་སྟེ། །ཞེས་པའི་ངེས་དོན་འཆད་པ་ན། ལུང་སྟོན་ལས། ཐ་དད་ཡི་གེ་སློང་མོ་ཡིན། །དེ་འདོན་པ་ནི་ཟ་བ་སྟེ། །

[018B] ཡི་གེ་གསུམ་རླུང་ལྡང་འཇུག་གནས་གསུམ་དང་སྦྱོར་ཚུལ་སྔར་བཤད་པ་ལྟར་ཡིན་ཏེ། ཞལ་ལུང་ལས། དེ་ལས་ཧཱུཾ་གིས་དབྱུང་བ་དང། ཨོཾ་གྱིས་སྡུད་དང་ཨ་ཡིས་གནས། །ཞེས་གསུངས་པའི་ཕྱིར། དེ་ཡང་དང་པོར་
རླུང་འཇུག་ལྡང་གནས་གསུམ་ཚད་མཉམ་པའི་རྡོར་བཟླས་བྱས་པས་གོམས་པ་ན་རང་ཤུགས་ཀྱིས་གནས་པ་ཞིག་འོང་ལ། དེ་ནས་གནས་པ་ཇེ་རིང་དང་འཇུག་ལྡང་གཉིས་ཇེ་ཐུང་དུ་སོང་ནས་མཐར་གནས་པ་འབའ་ཞིག་ཏུ་འགྱུར་ཞིང། གནས་རྗེས་སུ་ཐིམ་པར་འགྱུར་པ་
ཡིན་ཏེ། རྡོ་རྗེ་འཕྲེང་བ་ལས། བརྡ་ཡི་དེ་ཉིད་གསུམ་གནས་པ། །རང་བཞིན་བཟླས་པའི་མཚན་ཉིད་དོ། །ཅེས་པ་ནས། གསུམ་པོ་དེ་ཉིད་གཅིག་ཕྱུང་བ། །འགྲོ་བ་མེད་ཅིང་འོང་བ་མེད། །ཅེས་གསུངས་པའི་ཕྱིར། །དེ་ལྟར་བྱས་པས་རྡོར་བཟླས་ཀྱིས་ཐུར་སེལ་གྱི་རླུང་གཡོས་
ནས་ལྟེ་བའི་གཏུམ་མོ་སྦར་ཏེ་སྤྱི་བོའི་བྱང་སེམས་བཞུས་པ་ལས་བདེ་ཆེན་སྐྱེ་བ་ཡིན་ཏེ། རྡོ་རྗེ་འཕྲེང་བ་ལས། རླུང་གི་དེ་ཉིད་ཡང་དག་ལྡན། །ཡི་གེ་ཧཱུཾ་གིས་བསྐུལ་ནས་ནི། །མེ་ཡི་འཁོར་ལོ་སད་པར་བྱེད། །ཅེས་དང། ཞལ་ལུང་ལས། སྡོམ་བརྩོན་གཞུ་དབྱིབས་གཡོ་བ་
ཡིས། །སུམ་མདོར་ཡེ་ཤེས་མེ་འབར་བས། །ཁམས་ཞུ་ནས་ནི། ཞེས་དང། ཕྱག་ཆེན་ཐིག་ལེ་ལས། དེ་ཡི་མེ་འབར་ཡང་དག་གིས། །བདེ་ཆེན་འཁོར་ལོ་བཞུ་བར་འགྱུར། །ཞེས་གསུངས་པའི་ཕྱིར། དེ་ལྟར་བྱུང་བ་ན་བདེ་སྟོང་གི་ཡེ་ཤེས་སྐྱེ་བར་འགྱུར་བ་ཡིན་ཏེ་
ཞལ་ལུང་ལས། དེ་ལ་དེ་ཉིད་རབ་བཟུང་བས། །འཇུག་དང་གནས་དང་ལྡང་བ་ལས། །གྲོལ་བའི་ཡེ་ཤེས་རྙེད་འགྱུར་བ། །སོམ་ཉི་ཡིད་གཉིས་མ་བྱེད་ཅིག་ཅེས་གསུངས་པའི་ཕྱིར། རྡོར་བཟླས་ཀྱིས་སྙིང་གའི་རྩ་མདུད་འགྲོལ་ནུས་པ་ཡིན་ཏེ། རྡོ་རྗེ་འཕྲེང་བ་

[019A]༄༅། །ལས། སྔགས་ཀྱི་དེ་ཉིད་ཀྱིས་དེ་འབྱེད། །རྣལ་འབྱོར་མདུད་པ་བཀྲོལ་ནས་ནི། །ཞེས་གསུངས་པའི་ཕྱིར། འགྲོལ་ཚུལ་ཡོད་དེ། སྙུག་སྦུབས་སས་འགགས་པ་ཐུར་མ་རིང་པོས་དེའི་ནང་དུ་འབྱུང་འཇུག་མང་དུ་བྱས་པས་སངས་པར་འགྱུར་བ་དེ་བཞིན་དུ་
སྙིང་གའི་དཧིའི་ཏཱིའི་ནང་དུ་ལྡང་འཇུག་གནས་གསུམ་གྱི་དམིགས་པ་ཡང་ཡང་བྱས་སྟོབས་ཀྱིས་སྙིང་གའི་རྩ་མདུད་རིམ་གྱིས་ལྷོད་པོར་སོང་སྟེ་མཐར་རྩ་མདུད་རྣམས་གྲོལ་བར་བྱེད་པ་ཡིན་པའི་ཕྱིར། གྲོལ་བའི་ཚེ་སྙིང་གའི་རྩ་འདབ་དེ་ཉིད་གྱེན་དུ་ལོག་དགོས་པ་ཡིན་ཏེ། རྡོ་རྗེ་
འཕྲེང་བ་ལས། གང་ཕྱིར་དེར་ནི་བཟླས་བྱས་པས། །སྙིང་གའི་པདྨ་སྟེང་བལྟས་འཇིག་ཞེས་གསུངས་པའི་ཕྱིར། རྩ་མདུད་རྣམས་ཀྱི་ནང་ནས་སྙིང་གའི་རྩ་མདུད་དེ་འབྱེད་དཀའ་བ་ཡིན་ཏེ། རྩ་འཁོར་གཞན་གྱི་ཐད་ན་རོ་རྐྱང་གིས་གཡས་གཡོན་ནས་འཁྱུད་པའི་
མདུད་པ་རེ་རེ་སྟེ་གཉིས་རེ་ལས་མེད། སྙིང་གའི་དྷཱུ་ཏཱི་ལ་རོ་རྐྱང་གིས་གཡས་གཡོན་ནས་འཁྱུད་པའི་མདུད་པ་གསུམ་གསུམ་སྟེ་དྲུག་གིས་བསྡམས་ནས་ཡོད་པའི་ཕྱིར་ཏེ། རྡོ་རྗེ་འཕྲེང་བ་ལས། དེ་ལ་དབྱེ་བར་དཀའ་བ་ཡི། །དབུས་སུ་མདུད་པ་གསུམ་གྱིས་དཀྲིས། །ཞེས་
གསུངས་པའི་ཕྱིར། གཞན་ཡང་རྡོར་བཟླས་ལ་ངོ་བོའི་སྒོ་ནས་ཧཱུཾ་ཧོ་གཉིས་ཀྱི་རྡོར་བཟླས་དང། ཡི་གེ་གསུམ་གྱི་རྡོར་བཟླས་གཉིས་ཡོད་ལ། རླུང་གི་དབྱེ་བས་རྩ་བ་དང་ཡན་ལག་གི་རླུང་གི་རྡོར་བཟླས་གཉིས། གནས་ཀྱི་དབྱེ་བས་སྟེང་འགྲོ་དང་འོག་འགྲོའི་རྡོར་བཟླས་གཉིས་
རྣམས་སུ་ཡོད་དོ། །མན་ངག་གིས་ཡེ་གེ་གསུམ་གྱི་རྡོར་བཟླས་བྱེད་པའི་ཚེ། ཧཱུཾ་གི་ནཱ་ད་ལས་རླུང་སྤོས་རེང་གི་དུད་པ་ལྟ་བུ་ཕྲ་མོ་ཞིག་ཐོན་པ་ཧཱུཾ་གི་གདངས་སུ་མོས་ནས། དེ་ཨོཾ་གྱི་གདངས་ཀྱིས་དམིགས་རྟེན་ལ་ཐིམ་པ་དང། ཨཱའི་གདངས་ཀྱིས་གནས་པར་བསམ་པའོ། །

[019B] རྟགས་ནི་སྔར་ལྟར་རོ། །དེའི་ཚེ་ལྟེ་གསང་གི་གཏུམ་མོ་སྤོར་བ་ཡང་སྔར་བཞིན་བྱས་ནས་དགའ་བཞི་ལུགས་འབྱུང་ལུགས་ལྡོག་ཏུ་དྲངས་ཏེ་བདེ་སྟོང་སྦྱར་ནས་བསྒོམ་
པ་དང་བསྲེ་བའི་སྐོར་རྣམས་ཀྱང་བྱའོ། །རྡོར་བཟླས་ཀྱི་སྐོར་འདི་འདུས་པའི་ལུགས་ལ་ངག་དབེན་གྱི་སྐབས་སུ་འབྱུང་བས་འདིར་ཡང་དེ་དང་འདྲའོ། །གཉིས་པ་དམ་ཚིག་གི་རྣལ་འབྱོར་ནི། རྒྱ་གཞུང་དེ་ཉིད་ལས། ཤེས་རབ་ཐབས་ཀྱི་ཕྱག་རྒྱ་ལས། བླ་མའི་མན་ངག་རིམ་པ་ཡིས། །
སྲིད་པའི་སྡུག་བསྔལ་གཞོམ་འདོད་པས། །མི་འགྱུར་བདེ་བ་བསྒོམ་པར་བྱ། །ཞེས་དང། སྨོན་ལམ་ལས། སླར་ཡང་བྱིན་གྱིས་བརླབ་པའི་རྣལ་འབྱོར་གྱིས། །ནང་གི་རྗེས་གཞིག་བསམ་གཏན་རིམ་པ་དང། །ཕྱག་རྒྱ་གཉིས་དང་སྦྱོར་བའི་ཐབས་མཁས་ལས། །སེམས་དབེན་
མཐར་ཐུག་ཏིང་འཛིན་འདྲེན་པར་ཤོག་ཅེས་གསུངས་པ་ལྟར་ཡིན་ལ། དེ་ཡང་སྤྱིར་རྡོར་བཟླས་ཀྱིས་སྙིང་གའི་རྩ་མདུད་གྲོལ་བར་བྱེད་ནུས་པས་སེམས་དབེན་གྱི་སྟོང་པ་གསུམ་འདྲེན་ནུས་ཀྱང། དེ་ཙམ་གྱིས་སེམས་དབེན་མཐར་ཐུག་འདྲེན་མི་ནུས་པས་འདིར་དེ་འདྲེན་པའི་
ཆེད་དུ་ཕྱི་ནང་གི་ཐབས་ལ་བརྟེན་ནས་སྣང་བའི་ཡེ་ཤེས་ཁྱད་པར་ཅན་བསྐྱེད་པ་ཡིན་པས་འདི་ལ་གཉིས། རྗེས་གཞིག་གི་སྡུད་རིམ་བཤད་པ་དང། ཕྱག་རྒྱ་ལ་བརྟེན་ནས་སྣང་བའི་ཡེ་ཤེས་ཁྱད་པར་ཅན་བསྐྱེད་ཚུལ་ལོ། །དང་པོ་ནི་སྔར་ལྟར་རྡོར་བཟླས་བྱས་པས་རྩ་མདུད་ལྷོད་
པོར་སོང་ནས་རླུང་གཞན་བཞི་སྙིང་གའི་མི་ཤིགས་པ་ལ་སྡུད་ནུས་ཀྱང། ཁྱབ་བྱེད་སྡུད་དཀའ་བས་དེ་མ་བསྡུས་བར་དུ་སེམས་དབེན་གྱི་ཡེ་ཤེས་མཐར་ཐུག་མི་འཆར་བས་ན། དེ་བསྡུ་བའི་ཕྱིར་དུ་སྔ་མའི་བོགས་འདོན་ལྟ་བུར་རང་ལྷ་ཡབ་ཡུམ་དུ་གསལ་བའི་སྙིང་གའི་ཧཱུཾ་

[020A]༄༅། །ཡིག་ལས་འོད་ཟེར་འཕྲོས་པས་སྣོད་བཅུད་ཐམས་ཅད་ལ་ཕོག་པས། སྣོད་ཀྱི་སྐྱོན་ཐམས་ཅད་སྦྱངས་ནས་དག་པའི་ཞིང་དང་འོད་ཀྱི་རང་བཞིན་དང། བཅུད་ཀྱི་སེམས་ཅན་ཐམས་ཅད་འཇིགས་བྱེད་ཡབ་ཡུམ་དུ་གྱུར་པར་བསམས་ལ། དེ་ནས་
སྣོད་བཅུད་དང་བཅུད་དང་ཡབ་ཡུམ་དང། རང་སྙིང་གའི་ཧཱུཾ་ཡིག་ལ་ཐིམ་པར་མོས་ཏེ་སེམས་ཞུགས་པ་བཞིན་བྱས་ནས་བསྒོམས་པས། རླུང་དབུ་མར་ཞུགས་གནས་ཐིམ་གསུམ་དང། གཏུམ་མོ་སྤར་ཏེ་དགའ་བཞི་ལུགས་འབྱུང་ལུགས་ལྡོག་ཏུ་འདྲེན་ཚུལ་དང་
བསྲེ་བ་སོགས་ནི་སྔར་ལྟར་རོ། །གཉིས་པ་ལ་གཉིས། ཕྱི་ཕྱག་རྒྱ་ལ་བརྟེན་དགོས་པ་དང། དེ་ལས་སྣང་བའི་ཡེ་ཤེས་ཁྱད་པར་ཅན་བསྐྱེད་ཚུལ་ལོ། །དང་པོ་ནི། རྒྱ་གཞུང་དེ་ཉིད་ལས། འདིར་ཕྱིའི་ཕྱག་རྒྱ་ལ་རིགས་བཞིར་བཤད་ནས་ཕྱག་རྒྱ་མ་ལ་བརྟེན་པ་ནི་འདིར་མི་
རུང་བའི་དམ་ཚིག་ཡིན་པས། དམ་ཚིག་གི་རྣལ་འབྱོར་དུ་བཤད་ལ། བླ་མ་ཁ་ཅིག་དབྱིབས་ཀྱི་རྣལ་འབྱོར་བསྒོམ་པའི་རིམ་པར་བསྡུས་ནས་བཤད་དེ་གང་བྱས་ཀྱང་མི་འགལ་ཡང། དང་པོ་ལྟར་བྱས་ན་སེམས་དབེན་མཐར་ཐུག་བསྐྱེད་པ་ནི་ལས་རྒྱ་ལ་ལྟོས་
པ་ཡིན་ཏེ། རིམ་ལྔ་ལས། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བར་འདི་ལས་མཚོན་པར་འགྱུར། །ཞེས་དང། སྤྱོད་བསྡུས་ལས་ཀྱང། རྡོ་རྗེ་དང་མདྨ་མཉམ་པར་སྦྱོར་བ་མེད་པར་རྣམ་
པར་ཤེས་པ་གསུམ་ཉེ་བར་མཚོན་པར་མི་ནུས་སོ། །བྷ་ག་དང་ལིང་ག་ཡང་དག་པར་སྦྱོར་བར་མི་ནུས་པ་དེས་ནི་བདེ་བ་ཆེན་པོའི་ཏིང་ངེ་འཛིན་མི་རྙེད་དོ། །ཅེས་གསུངས་པའི་ཕྱིར། ལས་རྒྱ་ལ་དབྱེ་ན་པདྨ་ཅན། གླང་པོ་ཅན། དུང་ཅན་མ། རི་དགས་ཅན་པ་དང་བཞི་

[020B] ཕག་མོ་དང། དབྱངས་ཅན་མ་དང། གཽ་རི་དང་བཞིའི་རིགས་སུ་བཤད་ལ། སོ་སོའི་མཚན་ཉིད་ཀྱང་རྒྱ་གཞུང་ཉིད་ལས། པདྨ་ཅན་གྱི་མཚན་ཉིད་ནི། །བཞིན་ནི་ཀུན་ནས་ཟླུམ་པོ་སྟེ། །ཞེས་སོགས་ཀྱིས་བསྟན་ཅིང། ལུས་ཐུན་མོང་བའི་
མཚན་ཉིད་ནི། བཅུ་དྲུག་ལོན་མ་སྐལ་བཟང་མ། །ཞེས་སོགས་ཀྱིས་འཆད། རྣལ་འབྱོར་པས་ནི་ཇི་སྲིད་དུ། །བྱང་སེམས་འབྱིན་པར་མི་བྱེད་པ། །ཞེས་སོགས་ཀྱིས་ཕྱག་རྒྱ་སྲོལ་རྩོལ་དུ་སོང་ནས་བྱང་སེམས་བབས་པ་ལས་ལྷན་སྐྱེས་ཀྱི་བདེ་བ་སྐྱེ་ཚུལ་བསྟན་ཏོ། །
གཉིས་པ་ལ་གཉིས། དངོས་དང། སྣང་བའི་རང་བཞིན་བཤད་པའོ། །དང་པོ་ནི། དེ་ལྟར་ལས་རྒྱའི་མཚན་ཉིད་ཤེས་པར་བྱས་ནས། དེ་ལ་རིམ་གཉིས་ཀྱི་ལམ་བསྟན་པས་ཉམས་སུ་བླངས་ཏེ་རྒྱུད་སྨིན་པ་ན་བསྟེན་དགོས་ལ། དེ་འདྲ་བའི་ཕྱག་རྒྱའི་དྷཱུ་ཏཱིའི་མར་སྣ་
རང་གི་དྷཱུ་ཏཱིའི་ནང་དུ་བཅུག་སྟེ་སྙོམས་པར་འཇུག་བཞིན་པའི་ངང་ནས། སྙིང་གའི་སྡུད་རིམ་དང་ཁྱབ་བྱེད་ལ་དམིགས་པའི་རྡོར་བཟླས་དང། ཁ་སྦྱོར་བུམ་པ་ཅན་བསྒོམས་པས། རླུང་དགུ་དང། ཁྱབ་བྱེད་ཀྱི་རླུང་ཕལ་ཆེར་སྙིང་གའི་དབུ་མར་ཞུགས་གནས་ཐིམ་གསུམ་བྱེད་
ནུས་པ་འབྱུང་ལ། དེ་ལས་སྨིག་སྒྱུ་ནས་འོད་གསལ་གྱི་བར་གྱི་རྟགས་རྣམས་འཆར་ཞིང། གཏུམ་མོ་སྤར་ཏེ་སྟོང་བཞི་དགའ་བཞི་ཁྱད་པར་ཅན་གྱི་ངོ་བོར་བསྐྱེད་ནུས་པ་དེ་འབྱུང་བས། དེའི་ཚེ་བཞི་ག་དང་ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་བསྒོམ། སྐབས་འདིར་བསྲེ་
བའི་སྐོར་རྣམས་ཀྱང་བྱེད་དོ། །འོད་གསལ་ལས་ལྡང་བ་རྩོམ་པ་ན་ཕུང་པོ་རྙིང་པོ་ལས་གོ་ས་ལོགས་སུ་སྒྱུ་མའི་སྐུར་ལྡང་སྙམ་པའི་འཕེན་པ་ཡང་ཡང་བཏང་བས། འོད་གསལ་ལས་ལངས་པའི་སྪེ་རེ་ཞིག་ལྷ་སྐུར་མོས་པ་ཡིད་བྱེད་ཀྱིས་ལྡང་བ་འབྱུང་ཡང། དེ་ལ་

[021A]༄༅། །གོམས་པར་བྱས་པའི་མཐར་དངོས་གནས་ལ་ལྡང་ནུས་ཏེ་འཆད་པར་འགྱུར་རོ། །སྣང་བ་གསུམ་གྱི་མིང་གི་རྣམ་གྲངས་ཡོད་དེ། ཡུལ་སྣང་མི་འདྲ་བ་གསུམ་འཆར་བའི་དབང་དུ་བྱས་ནས་སྣང་བ་དང་མཆེད་པ་དང་ཉེར་ཐོབ་ཅེས་བརྗོད་ལ། དེ་ཡང་སྔར་བཤད་པ་
ལྟར་ཟླ་འོད་ལྟར་དཀར་ལམ་པའི་སྣང་བ་འཆར་བས་ན་སྣང་བ་དང། དེ་སྔར་ལས་ཉི་འོད་བཞིན་དུ་གསལ་བར་སོང་བས་ན་མཆེད་པ་དང། དེ་ནས་སྲོད་ཀྱི་སྨག་བཞིན་དུ་མི་གསལ་ཞིང་འོད་གསལ་དང་ཉེ་བར་སོང་བས་ན་ཉེར་ཐོབ་དང། སྣང་བ་དང་པོ་དེ་ཀུན་
རྟོག་བཞོན་པའི་རླུང་དང་བཅས་པས་སྟོང་པས་ན་སྟོང་པ་དང། མཆེད་པ་དེ་སྣང་བ་བཞོན་པའི་རླུང་དང་བཅས་པས་སྟོང་པས་ན་ཤིན་ཏུ་སྟོང་པ་དང། ཉེར་ཐོབ་དེ་མཆེད་པ་བཞོན་པའི་རླུང་དང་བཅས་པས་སྟོང་པས་ན་སྟོང་པ་ཆེན་པོ་ཞེས་བརྗོད་པའི་ཕྱིར། དེ་འདྲ་
བའི་སྣང་བ་གསུམ་པོ་དེ་འཆི་དུས་དང། ལམ་དུས་སུ་ནི་སྙིང་གའི་དྷཱུ་ཏིར་རླུང་ཐིམ་པ་ལས་མཚན་ཉིད་ཚང་བར་འཆར་ལ། གཉིད་དུས་དང། ལམ་དུས་ཀྱི་སྐབས་གཞན་འགའ་ཞིག་གི་ཚེ་སྣ་བུག་གི་རྒྱུ་བ་ཕྲ་མོ་མི་ལྡོག་པས་རྫོགས་པར་མི་འཆར་ཡང་ཆ་
འདྲ་ཙམ་འཆར་རོ། །གཉིས་པ་སྣང་བ་གསུམ་གྱི་རང་བཞིན་ཀུན་རྟོག་དེ་ལ་བརྒྱད་ཅུ་ཡོད་དེ། སྣང་བའི་རང་བཞིན་གྱི་རྟོག་པ་སོ་གསུམ་དང། མཆེད་པའི་རང་བཞིན་གྱི་རྟོག་པ་བཞི་བཅུ་དང། ཉེར་ཐོབ་ཀྱི་རང་བཞིན་གྱི་རྟོག་པ་བདུན་ཡོད་པའི་ཕྱིར་
དང་པོ་གྲུབ་སྟེ། ཆགས་བྲལ་ཡུལ་མི་འདོད་པའི་བློ་ནས། ཕྲག་དོག་གི་བར་སུམ་ཅུ་རྩ་གསུམ་ཡོད་པའི་ཕྱིར། གཉིས་པ་གྲུབ་སྟེ། སྔར་མ་ཐོབ་པའི་ཡུལ་ལ་ཆགས་པ་ནས། གྱ་གྱུ་མི་དྲང་བའི་བར་བཞི་བཅུ་ཡོད་པའི་ཕྱིར། གསུམ་པ་གྲུབ་སྟེ། ཆགས་

[021B] སྙམ་པའི་བློན་ནས་ཐེ་ཚོམ་གྱི་བར་བདུན་ཡོད་པའི་ཕྱིར། དེ་དག་གི་ཁྱད་པར་རྒྱས་པར་ནི་གཞན་དུ་བལྟའོ། །དེ་ཡང་སྐྱེ་བའི་ཚེ་སྣང་བའི་རྗེས་སུ་རང་བཞིན་གྱི་རྟོག་པ་ཅི་རིགས་པར་སྐྱེ་ཡང། འགག་པའི་ཚེ་སྣང་བ་ཐིམ་པའི་སྔོན་དུ་རང་བཞིན་རྣམས་འགག་དགོས་ཏེ། སྣང་བ་
དང་པོ་སྐྱེས་པ་ན་ཀུན་རྟོག་བརྒྱད་ཅུའི་བཞོན་པར་གྱུར་པའི་རླུང་རགས་པ་རྣམས་ཐིམ་པའི་ཕྱིར། དེས་ན་སྣང་བ་གསུམ་དང་དེ་གསུམ་གྱི་རང་བཞིན་རྣམས་སྤེལ་ནས་སྐྱེ་བ་མིན་ནོ། །རྟོག་པ་དེ་རྣམས་སྣང་བ་གསུམ་གྱི་རང་བཞིན་དུ་འཇོག་པའི་རྒྱུ་མཚན་ཡོད་དེ། རྟོག་པ་ཚན་པ་
གསུམ་ལ་རླུང་གི་གཡོ་བ་ཤས་ཆེ་ཆུང་བར་མ་གསུམ་ཡོད་ལ། དེ་ཡང་སྣང་བ་གསུམ་གྱི་བཞོན་པར་གྱུར་པའི་རླུང་ལ་ཤས་ཆེ་ཆུང་བར་མ་གསུམ་ཡོད་པའི་ལག་རྗེས་ཡིན་པས་ན་དེའི་དབང་གིས་བཞག་པ་ཡིན་པའི་ཕྱིར། དེ་རྣམས་ལ་སྣང་བ་གསུམ་གྱི་རང་བཞིན་ནམ་
མཚན་ཉིད་དུ་བརྗོད་པ་ནི་ངོ་བོ་གཅིག་པའི་སྒོ་ནས་མཚོན་བྱེད་དུ་བྱས་པ་མིན་གྱི། ངོ་བོ་ཐ་དད་པའི་མཚོན་བྱེད་ཡིན་ཏེ། དཔེར་ན་བྱ་རོག་གིས་ཁང་བཟང་མཚོན་པ་བཞིན་ནོ། །མདོར་ན་སེམས་དབེན་གྱི་ཡེ་ཤེས་རྣམས་རྫོགས་པར་བསྐྱེད་པ་ལ་ནང་རྐྱེན་རྡོར་བཟླས་དང། ཕྱི་རྐྱེན་
ཕྱག་རྒྱ་ལ་བརྟེན་པ་དགོས་ཤིང། ཕྱག་རྒྱ་ལའང་ལས་དང་ཡེ་ཤེས་ཀྱི་ཕྱག་རྒྱ་གཉིས་ལས་ཡེ་རྒྱ་ལ་བརྟེན་ནས་ཀུན་རྟོག་བརྒྱད་ཅུ་བཞོན་པའི་རླུང་དང་བཅས་པ་ཐིམ་ནས་སེམས་དབེན་ཙམ་བསྐྱེད་ནུས་ཀྱང། སེམས་དབེན་མཐར་ཐུག་བསྐྱེད་མི་ནུས་པས་ད་ལ་ནི་ལས་རྒྱ་དགོས་སོ། །
དེ་ཡང་ཡུལ་རྟེན་གཉིས་ཀ་རྒྱུད་ནས་བཤད་པ་ལྟར་མཚན་ཉིད་ཚང་དགོས་ཀྱི། གང་བྱུང་གིས་མི་ཆོག་གོ་འོན་ཀྱང་མཁས་གྲུབ་ནོར་བཟང་པས་ནི་ཡེ་རྒྱ་ཙམ་ལ་བརྟེན་ནས་སེམས་དབེན་དཔེའི་འོད་གསལ་མཐར་ཐུག་བསྐྱེད་ནུས་པ་ཞིག་ཀྱང་བཞེད་དེ་དཔྱད་པར་བྱའོ། །དེ་ལྟར་ཕྱི་

[022A]༄༅། །ནང་གི་ཐབས་དེ་གཉིས་ལ་བརྟེན་ནས་རླུང་ཐམས་ཅད་འཆི་བའི་དུས་སུ་ཐིམ་རིམ་ཇི་ལྟར་འབྱུང་བ་དེ་བཞིན་དུ་སྙིང་ཁར་བསྡུས་ནས། དཔེའི་འོད་གསལ་སྔ་ཕྱི་རྣམས་འཆི་བ་འོད་གསལ་བཞིན་དུ་བསྐྱེད་པ་ནི་སེམས་དབེན་གྱི་རིམ་པར་འགྱུར་ཏེ་དེ་ནི་
འདུས་པ་འཕགས་ལུགས་ཀྱི་སེམས་དབེན་དང་འདྲའོ། །གསུམ་པ་དབྱིབས་ཀྱི་རྣལ་འབྱོར་ནི། གྲུབ་ཆེན་གྱི་གཞུང་དེ་ལས། འོད་གསལ་བ་ལ་དེ་བསམས་ནས། །དེ་ལས་རྡོ་རྗེ་འཛིན་འདྲར་འགྱུར། །ཞེས་དང། སྨོན་ལམ་ལས་ཀྱང། འཆི་རིམ་ཇི་བཞིན་རླུང་
རྣམས་མ་ལུས་པ། །སྙིང་ཁར་ཐིམ་པའི་འོད་གསལ་དེ་ཉིད་ལས། །དབྱིབས་ཀྱི་རྣལ་འབྱོར་མཚན་དཔེའི་དྲ་བ་ཅན། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་ཞེས་གསུངས། འདི་ལ་གཉིས། འགྲུབ་ཚུལ་དངོས་དང། དེའི་ཡན་ལག་བཤད་པའོ། །དང་པོ་ནི། ཕྱི་
ནང་གི་ཐབས་དེ་ལ་བརྟེན་ནས་ས་ཆུ་མེ་རླུང་དང་ཀུན་རྟོག་གཡོ་བྱེད་ཀྱི་རླུང་ཐམས་ཅད་སྣང་བ། དེ་མཆེད་པ། དེ་ཉེར་ཐོབ། དེ་འོད་གསལ་ལ་སྔར་བཤད་པ་ལྟར་ཐིམ་ནས་དཔེའི་འོད་གསལ་མཐར་ཐུག་ཤར་བ་དང། དཔེའི་འོད་གསལ་གྱི་བཞོན་པར་གྱུར་པའི་རླུང་
འོད་ཟེར་ལྔ་པས་ཉེར་ལེན་དང། འོད་གསལ་གྱི་སེམས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་ལུགས་ལྡོག་ཏུ་ལངས་པའི་ཚེ་ཉེར་ཐོབ་གྲུབ་པ་དང་མཉམ་དུ། ཕུང་པོ་རྙིང་པ་ལས་གོ་ས་ལོགས་སུ་བྱེ་སྟེ་སྒྱུ་ལུས་རྡོ་རྗེ་འཇིགས་བྱེད་སྐུར་དངོས་གནས་ལ་བཞེངས་པ་དེ་
འབྱུང་ལ། དེ་ནས་མཆེད་པ། དེ་ནས་སྣང་བ། དེ་ནས་རང་བཞིན་གྱི་རྟོག་པ་རྣམས་སྐྱེ་ལ། དེ་ཡང་སྣང་བ་གསུམ་ནི་མྱུར་བའི་ཚུལ་གྱིས་སྐྱེའོ། །སྒྱུ་ལུས་གྲུབ་མ་ཐག་པའི་གནས་ནི་སྙིང་གའི་རྩ་འཁོར་གྱི་དབུས་ཀྱི་དྷཱུ་ཏཱིའི་ནང་ཡིན་ཏེ། དཔེའི་གསལ་མཐར་ཐུག་འཆར་བའི་

[022B] རྗེས། འོད་གསལ་ཉི་མ་སྙིང་དབུས་འཆར་བར་ཤོག་ཞེས་གསུངས་པའི་ཕྱིར། འོན་ཀྱང་མཁས་པ་ཁ་ཅིག་སྒྱུ་ལུས་ཐོག་མར་ལུས་ཀྱི་ཕྱི་རོལ་ཏུ་འགྲུབ་པར་བཞེད་ལ། ཁ་ཅིག་ཕྱི་ནང་གང་དུ་ལྡང་བ་འདོད་པ་དེ་བཞིན་དུ་འགྱུར་བར་འདོད་དེ་མི་འདྲའོ། །གང་
ལྟར་ཡང་གཞིའི་བར་དོ་ཇི་ལྟར་འགྲུབ་པ་དེ་བཞིན་དུ་འབྱུང་ལ། ནང་ལྡང་འདོད་ནའང་གྲུབ་མ་ཐག་ནས་ཕྱིར་ཐོན་པར་འགྱུར་བ་ཡིན་ནོ། །སྒྱུ་མའི་སྐུ་དེ་ནི་འདུས་པ་ལྟར་སྒྱུ་མ། ཆུ་ཟླ། མིག་གཡོར། མིག་འཕྲུལ། སྨིག་རྒྱུ། རྨི་ལམ། བྲག་ཅ། དྲི་ཟའི་གྲོང་ཁྱེར། འཇའ་ཚོན། གློག་
ཆུ་བུར། མེ་ལོང་གི་གཟུགས་བརྙན་ཏེ་དཔེ་བཅུ་གཉིས་ཀྱིས་མཚོན་དུའང་ཡོད་མོད། འདིར་དཔེ་ལྔའི་སྒོ་ནས་མཚོན་པ་ཡིན་ཏེ། རྨི་ལམ། སྒྱུ་མ། ཆུ་ཟླ། ཆུ་བུར། མེ་ལོང་ནང་གི་གཟུགས་བརྙན་དང་ལྔས་མཚོན་པའི་ཕྱིར། དེ་ཡང་སྒྱུ་མའི་སྐུ་དེ་ཕུང་པོ་རྙིང་པ་ལས་གོ་ས་ལོགས་
སུ་བྱེ་ཡང། སླར་དེ་ལ་འཇུག་དགོས་པ་ཞིག་ཡིན་པ་ནི། དཔེར་ན། རྨི་ལམ་གྱི་ལུས་ཁྱད་པར་ཅན་ཕུང་པོ་རྙིང་པ་ལས་ལོགས་སུ་བྱེ་ནས་སླར་དེ་ལ་འཇུག་པ་བཞིན་དང། སྐུ་དེ་རླུང་སེམས་ཀྱི་རང་བཞིན་ཅན་ཡིན་ཡང་བཞིན་ལག་གི་རྣམ་པ་ཅན་དུ་སྐྱེ་བ་ནི་སྒྱུ་མའི་མི་བཞིན་དང། སྐུ་དེ་
ངོ་བོ་གཅིག་ཡིན་ཡང་གདུལ་བྱ་གང་དུ་ཡོད་པ་དེར་སྤྲུལ་པ་འབྱུང་བ་ནི་ཟླ་བ་གཅིག་ཡིན་ཡང་གཟུགས་བརྙན་ཆུ་དུ་མར་འཆར་བ་བཞིན་དང། སྐུ་དེ་རང་རྒྱུ་དཔེའི་འོད་གསལ་ལས་བྱུང་བ་ནི། ཆུ་ལས་ཆུ་བུར་འབྱུང་བ་བཞིན་དང། སྐུ་དེ་ཡན་ལག་ཐམས་ཅད་རྫོགས་པར་
ཅིག་ཅར་དུ་གྲུབ་པ་ནི། མེ་ལོང་ནང་དུ་ལྷའི་གཟུགས་བརྙན་ཞལ་ཕྱག་ཐམས་ཅད་ཅིག་ཅར་དུ་སྣང་བ་བཞིན་ནོ། །སྐུ་དེ་ནི་སྒྲུབ་གཞི་རང་རྒྱུ་ཤིན་ཏུ་ཕྲ་བའི་རླུང་སེམས་ལས་གྲུབ་པ་ཡིན་ཏེ། རིམ་ལྔ་ལས། སེམས་གང་གིས་ནི་བྱིས་པ་རྣམས། །འཁོར་བའི་འཆིང་བས་

[023A]༄༅། །བཅིངས་གྱུར་བ། །སེམས་དེ་ཉིད་ཀྱིས་རྣལ་འབྱོར་པ། །བདེ་གཤེགས་གནས་སུ་འགྲོ་བར་འགྱུར། །ཞེས་ཐ་མལ་པ་ལ་འཁོར་བའི་རྒྱུར་འགྱུར་བའི་ཤིན་ཏུ་ཕྲ་བའི་རླུང་སེམས་དེ། རྣལ་འབྱོར་བ་ལ་སྒྱུ་མའི་སྐུར་འགྱུར་བར་གསུངས་ཤིང། ཡང་དེ་
ཉིད་ལས། དེ་ཉིད་རླུང་དང་ཡང་དག་ལྡན། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་པ་ཡི་ལུས་སུ་འགྱུར། །སྒྱུ་མའི་སྐུ་ཞེས་དེ་ལ་བཤད། །ཅེས་སྣང་བ་གསུམ་རླུང་དང་བཅས་པ་ལས་སྒྱུ་མའི་སྐུ་འགྲུབ་པར་བཤད་པའི་ཕྱིར། ཤིན་ཏུ་ཕྲ་བའི་རླུང་སེམས་དེ་ཉིད་ཐ་མལ་
པ་ལ་འཆི་བ་འོད་གསལ་གྱི་རླུང་སེམས་སུ་གྱུར་ནས་ལུས་སྣ་ཚོགས་སྐྱེ་འགག་བྱེད་པའི་རྒྱུར་འགྱུར་པ་ཡིན་ཏེ། རྡོ་རྗེ་འཕྲེང་བ་ལས། སྙིང་པོར་གྱུར་པ་རང་སྲོག་ལས། །ཁམས་གསུམ་ན་ནི་གཞན་མེད་དེ། །སྒྱུ་མ་རླུང་གི་ཁམས་གསུམ་ལ། །རྨི་ལམ་རྨི་བ་བཞིན་དུ་
མཐོང། །ཞེས་དང། སྐྱེ་དང་གནས་དང་འཇིག་པ་དང། །སྲིད་པ་བར་མར་གནས་པ་སྟེ། །ཇི་སྙེད་འཇིག་རྟེན་གྱིས་བཏགས་པ། །སེམས་ཀྱི་རླུང་གི་རྣམ་འཕྲུལ་ལོ། །ཞེས་དང། ལུང་སྟོན་ལས་ཀྱང། འདུ་ཤེས་ཅན་དང་འདུ་ཤེས་མེད། །སེམས་ཅན་དུ་བཏགས་འདིར་
གནས་པ། །དེ་རྣམས་རླུང་ལས་བྱུང་བ་སྟེ། །རླུང་ལས་སླར་ཡང་འགག་པ་ཡིན། །ཞེས་དང། རིམ་ལྔ་ལམ། འགྲོ་ཀུན་རང་དབང་མེད་པ་སྟེ། །རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །འོད་གསལ་ཐམས་ཅད་སྟོང་པའོ། །ཞེས་གསུངས་པའི་ཕྱིར་
སྒྱུ་ལུས་ཀྱི་སྐོར་འདི་འདུས་པའི་ལུགས་ཀྱི་རིམ་པ་གསུམ་པའི་སྒྱུ་ལུས་སྒྲུབ་ཚུལ་དང་ཤིན་ཏུ་མཐུན་པས་རྒྱས་པར་ནི་དེ་ལས་ཤེས་པར་བྱ་སྟེ། འདིར་མཚོན་པ་ཙམ་མོ། །གཉིས་པ་བསྲེ་བའི་སྐོར་ཅུང་ཟད་འཆད་པ་ལ་གཉིས། དབྱེ་བ་དང། རང་བཞིན་ནོ། །དང་པོ་ནི་

[023B] སད་དུས་ཀྱི་སྐུ་གསུམ་གྱི་བསྲེ་བ་དང། གཉིད་དུས་ཀྱི་སྐུ་གསུམ་གྱི་བསྲེ་བ་དང། འཆི་དུས་ཀྱི་སྐུ་གསུམ་གྱི་བསྲེ་བ་རྣམས་སུ་ཡོད་པའི་ཕྱིར། དེ་ནི་བསྡུ་ན་གསུམ་དུ་འགྱུར་ཏེ། ཆོས་ལོངས་སྤྲུལ་སྐུའི་བསྲེ་བ་གསུམ་དུ་འགྱུར་བའི་ཕྱིར་
གཉིས་པ་ལ་གསུམ། སད་དུས་ཀྱི། གཉིད་དུས་ཀྱི། འཆི་དུས་ཀྱི་སྐུ་གསུམ་དང་བསྲེ་བའོ། །དང་པོ་ལ་སད་དུས་ཀྱི་ཆོས་སྐུ་དང་བསྲེ་ཚུལ་ཡོད་དེ། ལུས་དབེན་ཐོབ་ནས་ཟུང་འཇུག་གི་བར་སད་པའི་གནས་སྐབས་སུ་དགའ་བཞི་དྲངས་ཏེ། བདེ་སྟོང་སྦྱར་ནས་བསྒོམ་པ་ཡིན་པའི་
ཕྱིར། སད་དུས་ཀྱི་ལོངས་སྐུ་དང་བསྲེ་ཚུལ་ཡོད་དེ། འོད་གསལ་དེ་ལས་ལྷའི་སྐུར་ཡིད་ངོར་རམ་དངོས་གནས་ལ་ལྡང་བ་ཡིན་པའི་ཕྱིར། སད་དུས་ཀྱི་སྤྲུལ་སྐུ་དང་བསྲེ་ཚུལ་ཡོད་དེ། ལྡང་བའི་སྐུ་དེ་ཉིད་རྣམ་སྨིན་གྱི་ཕུང་པོ་རྙིང་པ་འཇིགས་བྱེད་དུ་བསྒོམས་པའི་ཐུགས་
ཀར་ཡེ་ཤེས་སེམས་དཔའི་ཚུལ་གྱིས་འཇུག་པ་ཡིན་པའི་ཕྱིར། གཉིས་པ་གཉིད་དུས་ཀྱི་ཆོས་སྐུ་དང་བསྲེ་ཚུལ་ཡོད་དེ། གཉིད་ཀྱི་འོད་གསལ་གྱི་དུས་སུ་བདེ་སྟོང་སྦྱར་ནས་བསྒོམ་པ་ཡིན་པའི་ཕྱིར། གཉིད་དུས་ཀྱི་ལོངས་སྐུ་དང་བསྲེ་ཚུལ་ཡོད་དེ། གཉིད་
ཀྱི་འོད་གསལ་ལས་ལྷའི་སྐུར་ཡིད་ངོར་རམ་དངོས་གནས་ལ་ལྡང་བ་ཡིན་པའི་ཕྱིར། གཉིས་སད་པ་སྤྲུལ་སྐུ་དང་བསྲེ་ཚུལ་ཡོད་དེ། ལྡང་བའི་སྐུ་དེ་ཉིད་ཕུང་པོ་རྙིང་པ་ལྷར་བསྒོམས་པའི་ཐུགས་ཀར་ཡེ་ཤེས་སེམས་དཔའི་ཚུལ་གྱིས་ཞུགས་ནས་སད་པར་བྱ་བ་ཡིན་
པའི་ཕྱིར། གསུམ་པ་འཆི་དུས་ཀྱི་ཆོས་སྐུ་དང་བསྲེ་ཚུལ་ཡོད་དེ། འཆི་བ་འོད་གསལ་གྱི་དུས་སུ་བདེ་སྟོང་སྦྱར་ནས་བསྒོམ་པ་ཡིན་པའི་ཕྱིར། བར་དོ་ལོངས་སྐུ་དང་བསྲེ་ཚུལ་ཡོད་དེ། བར་དོར་ལྷའི་སྐུར་ཡིད་ངོར་རམ་བར་དོ་འབྱུང་བའི་དོད་དུ་ལྷའི་སྐུར་དངོས་གནས་ལ་ལྡང་

[024A]༄༅། །པ་ཡིན་པའི་ཕྱིར། སྐྱེ་བ་སྤྲུལ་སྐུ་དང་བསྲེ་ཚུལ་ཡོད་དེ། བསམ་བཞིན་དུ་སྐྱེ་གནས་སུ་ཉིད་མཚམས་སྦྱོར་བ་ཡིན་པའི་ཕྱིར། རིམ་པ་གསུམ་པའི་སྒྱུ་མའི་སྐུ་འདི་ཡེ་ཤེས་ཀྱི་སྐུ་མཚན་ཉིད་པ་ཡིན་ཀྱང། རྡོ་རྗེའི་སྐུ་བཏགས་པ་ཙམ་ཡིན་གྱི། མཚན་ཉིད་པ་མ་ཡིན་
ཏེ། དོན་གྱི་འོད་གསལ་སྐྱེས་པའི་ཚེ་རིགས་འདྲ་རྒྱུན་ཆད་པར་འགྱུར་བའི་ཕྱིར། དོན་གྱི་འོད་གསལ་གྱི་སྔོན་དུ་སྒྱུ་མའི་སྐུ་སྔོན་དུ་འགྲོ་དགོས་པའི་རྒྱུ་མཚན་ཡོད་དེ། དོན་གྱི་འོད་གསལ་དེ་ཤེས་སྒྲིབ་སྦྱོང་བའི་ནུས་པ་མཐུ་ཅན་དུ་འགྱུར་པ་ལ་དེ་སྔོན་དུ་འགྲོ་དགོས་པའི་ཕྱིར་ཏེ་
རིམ་པ་གསུམ་པའི་སྒྱུ་མའི་སྐུ་འདི་ཕར་ཕྱིན་ཐེག་པའི་བསྐལ་བ་གྲངས་མེད་གསུམ་དུ་བསོད་ནམས་ཀྱི་ཚོགས་བསགས་པའི་དོད་དུ་འགྱུར་ཞིང། འདི་སྦྱངས་པ་ལས་བྱུང་བའི་དོན་གྱི་འོད་གསལ་དེས་ཉོན་སྒྲིབ་དངོས་སུ་སྤོང་ནུས་ཤིང། ཤེས་སྒྲིབ་ཀྱང་སྦྱོང་བའི་ནུས་པ་ཕུལ་དུ་བྱུང་
བ་ཡང་ཐོབ་པའི་ཕྱིར་རོ། །བཞི་པ་རྣམ་དག་ཡེ་ཤེས་ཀྱི་རྣལ་འབྱོར་བཤད་པ་ལ་གཉིས། དོན་གྱི་ལྷན་སྐྱེས་བཤད་པ་དང། དེ་ལས་ཟུང་འཇུག་གི་སྐུ་འགྲུབ་ཚུལ་བཤད་པའོ། །དང་པོ་ནི། གཞུང་དེ་ཉིད་ལས། མཁའ་འགྲོའི་ཕོ་བྲང་ཞེས་སོགས་དང། རྣལ་འབྱོར་བཞིའི་རིམ་པ་
ལས། གང་སྐྱེས་ཡེ་ཤེས་ཕྱག་རྒྱ་ཆེ། །ཞེས་སོགས་དང། སྨོན་ལམ་ལས། དབང་པོའི་གཞུ་ལྟར་དངས་པའི་སྐུ་དེ་ཉིད། །ནམ་མཁའི་དབྱིངས་སུ་ཆུ་འཛིན་ཞུ་བ་བཞིན། །སྦྱངས་བའི་རྣམ་དག་ཡེ་ཤེས་རྣལ་འབྱོར་གྱིས། །བདེན་པར་འཛི་པའི་ས་བོན་དྲུངས་འབྱིན་ཤོག་
ཅེས་གསུངས། དེ་ནི། བདག་གི་ཐུགས་ཀའི་ས་བོན་ལས། །ཞེས་སོགས་ཀྱིས་བསྟན་པ་ལྟར། རྣལ་འབྱོར་བ་དེ་ལ་དོན་གྱི་འོད་གསལ་འགྲུབ་ཏུ་ཉེ་བའི་མཚན་མ་མཐོང་བ་ན། ཕྱི་རྐྱེན་ལས་རྒྱ་དང་སྙོམས་པར་འཇུག་ཅིང། ནང་རྐྱེན་རང་གི་སྙིང་གའི་ཧཱུཾ་ཡིག་ལས་འོད་ཟེར་འཕྲོས་

[024B] དེ་ནས་སྣོད་བཅུད་དང་བཅུད་རང་ལ་ཐིམ་པ་སོགས་སྔར་བཞིན་བསྒོམ་པ་ནི་རྗེས་གཞིག་གི་བསམ་གཏན་དང། ཡང་སྣོད་སྔོན་དུ་མི་སྡུད་པར་རང་གི་ལུས་ཀྱི་སྟོད་སྨད་ནས་ནཱ་དའི་བར་དང། དེ་ཡང་འོད་གསལ་དུ་ཐིམ་པར་བསྒོམ་
པ་ནི་རིལ་འཛིན་གྱི་བསམ་གཏན་ཏེ། དེ་གཉིས་ཀྱི་སྒོ་ནས་སྒྱུ་ལུས་འོད་གསལ་དུ་འཇུག་པའི་སྡུད་རིམ་ཡང་ཡང་བྱས་པས་གོམས་པ་ན། རླུང་དབུ་མར་ཞུགས་གནས་ཐིམ་གསུམ་དང་འབྱུང་བའི་ཐིམ་རིམ་རྣམས་ཀྱང་འཆི་རིམ་བཞིན་དུ་འབྱུང་ཞིང། སྣང་མཆེད་ཐོབ་
གསུམ་གྱི་མཐར་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་གསར་དུ་རྟོགས་པ་ན་རིམ་པ་བཞི་པའི་དོན་གྱི་ལྷན་སྐྱེས་སྐྱེས་པ་ཡིན་ལ། དེ་སྐྱེས་པ་དང་མཉམ་དུ་རིམ་པ་གསུམ་པའི་སྒྱུ་མའི་ལུས་དེ་ཉིད་འཇའ་ཡལ་བ་ལྟར་དག་ནས་ཡལ་འགྲོ་བ་ཡིན་ནོ། །དེའི་ཚེ་འཕགས་ལམ་
གསར་དུ་ཐོབ་ཅིང། དེ་ནི་མཐོང་ལམ་ཡིན་ཀྱང། ཉོན་སྒྲིབ་ཀུན་བཏགས་དང་ལྷན་སྐྱེས་གཉིས་ཀའི་དངོས་གཉེན་བར་ཆད་མེད་ལམ་ཡིན་ནོ། །གཉིས་པ་ནི། གཞུང་དེ་ཉིད་ལས། བསམ་པ་རྫོགས་མཛད་ཟུང་འཇུག་སྐུ། །ཞེས་དང། སྟོང་ཉིད་སྙིང་རྗེ་དབྱེར་མེད་པ། །ཞེས་
སོགས་དང། སྨོན་ལམ་ལས། དོན་གྱི་ལྷན་ཅིག་སྐྱེས་པ་དེ་ཉིད་ལས། །མཚན་དཔེས་བརྒྱན་པའི་ཡོངས་སུ་དག་པའི་སྐུ། །དོན་དམ་འོད་གསལ་ཐུགས་དང་མཉམ་སྦྱོར་བའི། །ཟུང་དུ་འཇུག་པའི་རྣལ་འབྱོར་མཆོག་འགྲུབ་ཤོག་ཅེས་པས་སློབ་པའི་ཟུང་འཇུག་གི་
གཙོ་བོ་འགྲུབ་ཚུལ་བསྟན་ནས། དེའི་རྒྱུན་ལས་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་ཀྱང་འགྲུབ་པར་འགྱུར་བ་ནི། ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། །ཁ་སྦྱོར་བདུན་ལྡན་གོ་འཕང་མངོན་གྱུར་ནས། །མཐའ་དག་འགྲོ་འདི་གོ་འཕང་དེ་

[025A]༄༅། །ཉིད་ལ། །སྐད་ཅིག་ཉིད་ལ་བདེ་བླག་འགོད་པར་ཤོག་ཅེས་གསུངས་སོ། །འདི་ལ་གཉིས། སློབ་པའི་ཟུང་འཇུག་འགྲུབ་ཚུལ་དང། སྤྱོད་པའི་རྣམ་གཞག་བསྟན་པའོ། །དང་པོ་ནི། དོན་གྱི་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་བས་ཉེར་ལེན་དང། འོད་གསལ་དེའི་
སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས། དག་པའི་སྒྱུ་མའི་སྐུ་དེ་ཕུང་པོ་རྙིང་པ་ལས་གོ་ས་ལོགས་སུ་བྱེ་བའི་ཚུལ་གྱིས་འགྲུབ་ཅིང། དེ་ཡང་འདིར་འཇིགས་བྱེད་ཞལ་ཕྱག་ཡོངས་རྫོགས་སམ། ཞལ་གཅིག་ཕྱག་གཉིས་པ་སྐུ་མདོག་དཀར་པོའི་རྣམ་པ་ཅན་དུ་བཞེངས་པར་འགྱུར་
པ་ཡིན་ནོ། །འཁྲིད་ཡིག་ལས་རྟེན་བརྟེན་པའི་དཀྱིལ་འཁོར་ཡོངས་རྫོགས་ཀྱི་རྣམ་པར་བཞེངས་པར་ཡང་བཤད་སྐུ་མདོག་དཀར་ནི་སྒྲུབ་གཞི་སྲོག་འཛིན་ཁ་དོག་དཀར་པའི་རྒྱུ་མཚན་གྱིས་ཡིན་ནོ། །འཕྲུལ་པའི་གནས་དང་མཚོན་ཚུལ་ནི་སྔར་བཞིན་ཡིན་ལ་སྐུ་འདི་ནི་རིགས་འདྲ་ནམ་ཡང་
རྒྱུན་མི་ཆད་པའི་རྡོ་རྗེའི་སྐུ་དངོས་ཡིན་ནོ། །དུས་ནི་སྔར་རིམ་པ་གསུམ་པའི་སྒྱུ་ལུས་ལྟར་ལུགས་ལྡོག་གི་ཉེར་ཐོབ་གྲུབ་པ་དང་མཉམ་དུ་འབྱུང་ཞིང། དེ་ནས་མཆེད་པ་སོགས་ཀྱང་རིམ་གྱིས་འབྱུང། དེ་ནི་ཟུང་འཇུག་ཕལ་པ་སྤངས་མ་ཟུང་འཇུག་གམ། དག་པའི་སྒྱུ་ལུས་ཐོབ་པ་ཡིན་ལ། དེའི་ཚེ་གང་ཟག་དེ་ཉིད་
དགྲ་བཅོམ་པར་སོང་བ་དང། ཉོན་སྒྲིལ་སྤངས་པའི་རྣམ་གྲོལ་ལམ་ཐོབ་པ་དུས་མཉམ་མོ། །ཟུང་འཇུག་པ་དེས་སླང་ཡང་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་ནམ་རྟོགས་པ་དེའི་ཚེ་ཟུང་འཇུག་གི་གཙོ་བོ་རྟོག་པ་ཟུང་འཇུག་དེ་ཉིད་ཐོབ་པ་ཡིན་ནོ། །འོན་ཀྱང་མཉམ་གཞག་ལས་ལངས་པ་ན་སྤངས་པ་ཟུང་
འཇུག་པར་འགྱུར་བ་ཡིན་གྱི། རྟོགས་པ་ཟུང་འཇུག་པ་ནི་མ་ཡིན་ཏེ། རྗེས་ཐོབ་དུ་སྟོང་ཉིད་མངོན་སུམ་དུ་རྟོགས་པའི་སློབ་པ་མེད་པའི་ཕྱིར་རོ། །ཟུང་འཇུག་སྐོར་འདི་ནི་འདུས་པ་འཕགས་ལུགས་དང་ཤིན་ཏུ་འདྲ་བས་རྒྱས་པར་དེ་ནས་ཤེས་པར་བྱའོ། །གཉིས་པ་ནི་སྤྱོད་པ་ལ་དབྱེ་བ་དུས་ཆོ་ག་ཕན་ཡོན་སོགས་མང་པོ་ཞིག་ཡོད་པ་རྣམས་འདིར་འཆད་

[025B] སྤྱིར་སྤྱོད་པ་དེ་ལ་གསུམ་ཡོད་དེ། ཆགས་བྲལ་གྱི་སྤྱོད་པ། ས་དང་ཕ་རོལ་ཏུ་ཕྱིན་པའི་སྤྱོད་པ། འདོད་ཆགས་ཀྱི་སྤྱོད་པ་གསུམ་ཡོད་པའི་ཕྱིར། སྐབས་འདིའི་སྤྱོད་པ་དེ་ལ་གསུམ་ཡོད། །སྤྲོས་བཅས། སྤྲོས་མེད་
ཤིན་ཏུ་སྤྲོས་མེད་ཀྱི་སྤྱོད་པ་རྣམས་སུ་ཡོད་པའི་ཕྱིར་ཏེ། རིམ་པ་བཞིན་དུ་ལས་རྒྱ་དང་འདྲ་བག་ཆས་གོས་སོགས་ཡོད་ཅིང། བརྡ་དང་དེའི་ལན་བྱ་བ་སོགས་དགོས་པའི་སྤྲོས་བཅས་ཀྱི་སྤྱོད་པ་དང། ལས་རྒྱ་དང་འདྲ་བག་ཆས་གོས་སོགས་ཡོད་ཀྱང། བརྡ་དང་དེའི་ལན་བྱ་བ་སོགས་ཀྱི་
སྤྲོས་པ་དང་བྲལ་བའི་སྤྲོས་མེད་ཀྱི་སྦྱོང་བ་དང། དེ་ཐམས་ཅད་སྤང་ནས་ཡེ་རྒྱ་དང་སྙམ་པར་འཇུག་ཅིང། གཉིད་ཀྱི་འོད་གསལ་ཆིག་དྲིལ་དུ་བསྒོམ་པའི་ཤིན་ཏུ་སྤྲོས་མེད་ཀྱི་སྤྱོད་པ་རྣམས་སུ་ཡོད་པའི་ཕྱིར་རོ། །དེ་ནས་མི་སློབ་པའི་ཟུང་འཇུག་འགྲུབ་ལུགས་ནི་འབྲས་བུ་མངོན་དུ་བྱེད་ཚུལ་
གྱི་ནང་དུ་འདུ་བས་ལོགས་སུ་འཆད་མི་དགོས་སོ། །གསུམ་པ་འབྲས་བུ་མངོན་དུ་བྱེད་པའི་ཚུལ་ནི། སློབ་པའི་ཟུང་འཇུག་ཐོབ་མ་ཐག་པ་ནས་ཉོན་སྒྲིབ་སྤངས་ཟིན་པས། དེ་ནས་བཟུང་སྟེ་མི་སློབ་པའི་ཟུང་འཇུག་མ་ཐོབ་པར་དུ་ཤེས་སྒྲིབ་སྤོང་བའི་ཕྱིར་དུ་བརྩོན་དགོས་ལ། དེའི་ཚུལ་
ནི་སྤྱོད་པ་གསུམ་གང་རུང་ལ་བརྟེན་ནས་དོན་གྱི་འོད་གསལ་ཡང་ཡང་དྲངས་ཏེ། དེ་ལམ་སྒོམ་ལམ་སྐོར་དགུར་ཕྱེ་བའི་དང་པོ་བརྒྱད་ཀྱིས་ཤེས་སྒྲིབ་སྐོར་དགུར་ཕྱེ་བའི་དང་པོ་བརྒྱད་སྤངས་ཟིན་ནས་མི་སློབ་པའི་ཟུང་འཇུག་འགྲུབ་ཏུ་ཉེ་བའི་མཚན་མ་ཁྱད་པར་ཅན་མཐོང་བ་ན། སློབ་པའི་
ཟུང་འཇུག་པ་དེས་ཕྱིའི་ཟླ་འོད་ཉི་འོད་སྲོད་ཀྱི་སྨག་འཐུག་པོ་གསུམ་དང་བྲལ་བའི་ཐོ་རངས་ཀྱི་དུས་སུ་ནང་གི་དཀར་དམར་ནག་ལམ་པའི་སློང་བྱེད་ཀྱི་རྐྱེན་གསུམ་དང་བྲལ་བའི་མངོན་བྱང་ཐམས་ཅད་སྟོང་པ་འོད་གསལ་རྒྱུན་མཐའི་ཡེ་ཤེས་མངོན་བྱས་ཏེ། ཡེ་ཤེས་དེས་ཤེས་

[026A]༄༅། །སྒྲིབ་ཆུང་ངུའི་ཆུང་ངུ་དངོས་སུ་སྤངས་པ། རྣམ་མཁྱེན་སྐད་ཅིག་དང་པོ་ཐོབ་པ། མི་སློབ་པའི་ཟུང་འཇུག་ཐོབ་པ། སངས་རྒྱས་པ་རྣམས་དུས་མཉམ་པའི་ཚུལ་གྱིས་འབྱུང་བ་ཡིན་ནོ། །དེ་ལྟ་བུའི་མི་སློབ་པའི་ཟུང་འཇུག་གི་སྐུ་དེ་ཐོབ་པ་ལ། རྣམ་
དག་ཡེ་ཤེས་ཀྱི་རྣལ་འབྱོར་གཉིས་སྔོན་དུ་འགྲོ་དགོས། དེ་ལ་དབྱིབས་ཀྱི་རྣལ་འབྱོར་མ་དག་པའི་སྒྱུ་ལུས་སྔོན་དུ་འགྲོ་དགོས། དེ་ལ་དམ་ཚིག་གི་རྣལ་འབྱོར་འཆི་རིམ་བཞིན་དུ་རླུང་རྣམས་སྙིང་གའི་མི་ཤིགས་པའི་ཐིག་ལེ་ལ་བསྡུས་ཏེ་ཐིམ་པ་ལས་བྱུང་བའི་
སེམས་དབེན་དཔེའི་འོད་གསལ་མཐར་ཐུག་སྔོན་དུ་འགྲོ་དགོས། དེ་ལ་སྔགས་ཀྱི་རྣལ་འབྱོར་རྡོར་བཟླས་དང་སྙིང་གའི་སྡུད་རིམ་བསྒོམ་པ་སྔོན་དུ་འགྲོ་དགོས། དེ་ལ་བསྐྱེད་རིམ་མཐར་ཕྱིན་པ་སྔོན་དུ་འགྲོ་དགོས། དེ་ལ་དབང་བསྐུར་ལེགས་པར་ཐོབ་ཅིང་དམ་ཚིག་དང་
སྡོམ་པ་བསྲུང་བ་སྔོན་དུ་འགྲོ་དགོས། དེ་ལ་ལམ་ཐུན་མོང་བས་རྒྱུད་ལེགས་པར་སྦྱངས་པ་རྣམས་སྔོན་དུ་འགྲོ་དགོས་པ་ཡིན་ཏེ། དེ་རྣམས་ལས་སྔ་མ་སྔ་མ་མེད་ན་ཕྱི་མ་ཕྱི་མ་རྣམས་མི་འབྱུང་ལ། ཡོད་ན་ཕྱི་མ་ཕྱི་མ་རྣམས་ཀྱང་ཚུལ་བཞིན་དུ་འབྱུང་བས། ཚེ་གཅིག་
ལུས་གཅིག་ལ་འཚང་རྒྱ་ནུས་པའི་ཕྱིར་རོ། །དེ་དག་ནི་ཐེག་པ་འདིའི་ཆེད་དུ་བྱ་བའི་གདུལ་བྱ་རིན་པོ་ཆེ་ལྟ་བུའི་གང་ཟག་གི་དབང་དུ་བྱས་པ་ཡིན་ལ། ད་ལྟའི་གང་ཟག་གིས་ཀྱང་ཐ་ན་སྨོན་ལམ་ཡན་ཆད་ཀྱི་སྒོ་ནས་ལམ་འདི་ལ་བག་ཆགས་བཟང་པོ་རེ་འཇོག་
པ་ཡང་གནད་ཆེ་བར་རྗེ་ཉིད་ཀྱིས་གསུངས་སོ།། །།སྨྲས་པ། གསང་ཆེན་རྣལ་འབྱོར་བླ་མེད་རྒྱུད་ཀུན་ལས། །འཁྲུལ་འཁོར་མཐར་ཐུག་གཤིན་རྗེ་གཤེད་ཀྱི་རྒྱུད། །རྣམ་པ་མང་ཡང་འདི་ཡི་རྩ་བའི་རྒྱུད། །སྐལ་པ་འབུམ་ཕྲག་གཅིག་པ་

[026B] །དེ་ལས་ཕྱུང་བ་རྟོག་པ་མདུན་པ་དང། །དམར་ནག་གཉིས་ཀྱི་རྒྱུད་ལ་བརྟེན་ནས་ནི། །གྲུབ་ཆེན་དཔལ་འཛིན་སོགས་ཀྱིས་བཤད་པ་ལྟར། །རྣལ་འབྱོར་བཞི་ཡི་རྣམ་གཞག་ཅུང་ཟད་ཕྱེ། །ཚུལ་འདི་མཁས་པའི་མན་ངག་ལ་བརྟེན་ནས། །
བླ་མ་འཇམ་དཔལ་གཤིན་རྗེ་གཤེད་པོ་ཡི། །རིམ་གཉིས་བསྟན་པ་རྣམ་པར་རྒྱས་པའི་ཆེད། །གུས་པས་བགྱིས་པ་ཡིན་གྱི་གཞན་དུ་མིན། །དེ་ལྟར་རྣལ་འབྱོར་བཞི་ཡི་རིམ་པ་འདིར། །སྣམ་བཤད་ལོག་པར་བཤད་པའི་ཆ་གང་ཡིན། །བདག་བློའི་སྐྱོན་
ཏེ་ལེགས་པར་བཤད་པའི་ཆ། །ལྷ་དང་བླ་མ་དམ་པའི་དྲིན་ལས་ཡིན། །འདིར་འབད་དགེ་ལེགས་ཟླ་ཟེར་འབུམ་འཁྱུད་པ། །གངས་རིའི་ཏོག་ལྟར་གང་ཞིག་ཐོབ་པ་དེ། །སྐྱེ་ཀུན་འཇམ་དཔལ་ཞི་ཁྲོས་རྗེས་འཛིན་ཅིང། །ཟུང་འཇུག་གོ་འཕང་མཆོག་དེ་
ཐོབ་ཕྱིར་བསྔོ།། །།ཅེས་དཔལ་རྡོ་རྗེ་འཇིགས་བྱེད་ཆེན་པོའི་རིམ་པ་གཉིས་པའི་རྣམ་པར་བཤད་པ་དངོས་གྲུབ་ཀྱི་སྙེན་མ་ཞེས་བྱ་བ་འདི་ནི། །བསྟན་པའི་མངའ་བདག་ཏུ་གྱུར་པ་ལྷ་བཙུན་གང་གིས་རང་དགོན་དུ་སྔགས་དང་མཚན་ཉིད་ཀྱི་འཆད་ཉན་བཙུགས་
པའི་ཚེ། དེ་གཉིས་ཀྱི་བླ་མའི་གོ་སར་གནས་པ་ཤཱཀྱའི་དགེ་སློང་གྲགས་པ་བཤད་སྒྲུབ་ཅེས་བྱ་བས། སྔར་སློབ་དཔོན་རྡོ་རྗེ་འཆང་བློ་བཟང་སྦྱིན་པ་དང། ཁྲི་ཆེན་བློ་བཟང་དར་རྒྱས་རྣམ་པ་གཉིས་ཀྱི་དྲུང་དུ་ཆོས་འདིའི་དབང་འཁྲིད་སོགས་ལེགས་པར་མནོས་
ཤིང། དོན་ཅུང་ཟད་ཤེས་པའི་སྒོ་ནས་ཉམས་ལེན་ཕྱོགས་ཙམ་ཞིག་བགྱིས་པའི་མཐུ་དང། ཁྱད་པར་འདིའི་རྫོགས་རིམ་གྱི་འཁྲིད་ཙམ་ཞིག་སྣང་ཡང། འདིར་གཞུང་ཆེ་བ་ནས་བཤད་ཚུལ་སོགས་ཇི་ལྟར་ཡིན་པ་དང། ཁ་སྐོང་དགོས་པ་དག་གིས་

[027A]༄༅། །ཁ་བསྐངས་ནས་རྗེ་དང་མཁས་གྲུབ་ཡབ་སྲས་ཀྱིས་ཕྱེ་བ་བཞིན་གསལ་བར་བཤད་པ་མི་འདུག་པས། འདིར་རྒྱུད་དོན་གྲུབ་ཆེན་གྱིས་བཀྲལ་བའི་རྗེས་སུ་འབྲང་སྟེ་རྗེ་ཡབ་སྲས་དང་ཆོས་རྗེ་བློ་གྲོས་ཆོས་སྐྱོང་སོགས་ཀྱི་མན་ངག་ལ་བརྟེན་
ནས། གཞུང་ནས་བཤད་ཚུལ་དང། འདུས་དང་ཐུན་མོང་བའི་རྣམ་གཞག་ཁ་འགེང་འོས་པ་དག་གིས་ཁ་བསྐངས་ནས་ཅོ་ནེའི་གཟིམས་ཁང་ཉིད་དུ་སྦྱར་བ་སྟེ། འདིར་ཀྱང་རྗེ་བླ་མའི་བསྟན་པ་ལ་ཕན་ཐོགས་པར་གྱུར་ཤིག་ །།བཀྲ་ཤིས།།



﻿   ༈    དཀྱིལ་འཁོར་བསྟན་པ་དང། ལས་ཐམས་ཅད་འགྲུབ་
པ་དང། སྔགས་བཏུ་བ་དང། བསྒོམ་པ་དང། བྲིས་སྐུའི་ཆོ་ག་དང། སྦྱིན་སྲེག་གི་ལས་ཀྱི་ཆོ་ག་རྒྱ་ཆེ་བ་དང། བསམ་གཏན་གྱི་ལས་སྒྲུབ་པའི་རྟོག་པ་རྣམས་ཡིན་ལ། རྟོག་གསུམ་ནི་
རྟོག་པ་གཉིས་པའི་བཤད་རྒྱུད་དོ།།



﻿༄༅། །དཔལ་རྡོ་རྗེ་འཇིགས་བྱེད་ཀྱི་རིམ་པ་དང་པོའི་ཁྲིད་རྒྱུན་མན་ངག་སྣང་བརྙན་ཀུན་འཆར་གསལ་བའི་མེ་ལོང་ཞེས་བྱ་བ་བཞུགས་སོ།། །།

[001A] །ན་མོ་གུ་རུ་བཛྲ་བཧཻ་ར་ཝཱ་ཡ། གྲངས་མེད་རྒྱལ་བའི་ཡེ་ཤེས་ཕུང་པོ་མ་ལུས་གཅིག་བསྡུས་འཇམ་པའི་དབྱངས། །ཕྱི་ནང་གསང་བའི་གཤིན་རྗེ་གདུལ་ཕྱིར་གཏུམ་དྲག་ཁྲོས་པའི་གར་མཛད་པ། །བཅོམ་ལྡན་དུས་དགྲའི་དབང་པོ་གང་དང་དབྱེར་
མེད་ཀུན་མཁྱེན་ཙོང་ཁ་པ། །དུས་རྣམས་ཀུན་དུ་བདག་སྙིང་དབུས་རོལ་འབྲལ་མེད་རྗེས་བཟུང་བྱིན་གྱིས་རློབས། །བློ་བཟང་རྒྱལ་བ་གཉིས་པའི་ལུང་རྟོགས་ཆོས། །ཐུབ་བསྟན་རྣམ་རྒྱལ་ཁང་བཟང་རྩེར་བཟུང་ནས། །སྐལ་ལྡན་ལེགས་བྲིས་གཞོན་ནུའི་ཚོགས་རྣམས་
ཀུན། །དབུགས་འབྱིན་བཤེས་གཉེན་ལྷ་དབང་ཡོངས་ལ་འདུད། །གསང་ཆེན་མཐར་ཐུག་བླ་མེད་རྒྱུད་ཀུན་གྱི། །གཙོ་བོར་གྱུར་བ་གཤིན་རྗེ་གཤེད་པོ་ཡི། །རྒྱུད་རྒྱལ་སྙིང་པོ་རིམ་པ་དང་པོའི་ལམ། །དམ་པའི་གསུང་ལ་བརྟེན་ནས་འདིར་བཤད་བྱ། །དེ་ལ་དཔལ་རྡོ་རྗེ་འཇིགས་
བྱེད་ཀྱི་རིམ་པ་དང་པོའི་རྣམ་གཞག་བཤད་པ་ལ་གཉིས། སྤྱིའི་རྣམ་གཞག་མདོར་བསྟན་པ་དང། སྐབས་དོན་བྱེ་བྲག་ཏུ་བཤད་པའོ། །དང་པོ་ནི། སྟོང་ཉིད་ལ་རྩེ་གཅིག་ཏུ་གཉིས་སྣང་གི་སྤྲོས་པ་ཞི་བའི་སྒོ་ནས་མཉམ་པར་བཞག་པའི་སྒྲིབ་བྲལ་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་
དང། རླུང་སེམས་ཙམ་ལས་གྲུབ་པའི་བཞིན་ལག་གི་རྣམ་པ་ཅན་གྱི་སྐུ་གཉིས་ངོ་བོ་དབྱེར་མི་བྱེད་པར་ཟུང་དུ་འཇུག་པའི་རྒྱལ་བའི་གོ་འཕང་ནི། བླ་མེད་ཀྱི་རྒྱུད་དག་གི་བརྗོད་བྱའི་གཙོ་བོ་དང། དེའི་གདུལ་བྱའི་ཐོབ་བྱ་མཐར་ཐུག་ཡིན་ཞིང། དེ་ཡང་གཞི་དུས་ན་སེམས་ཅན་ལ་ཤིན་ཏུ་

[002A] །ཕྲ་བའི་གཉུག་མའི་ལུས་སེམས་གཉིས་ཡོད་པ་ལ་བརྟེན་ནས་སྒྲུབ་པར་བྱེད་པ་ཡིན་ནོ། །དེ་ལ་གཉུག་མའི་སེམས་དང་ལུས་ཇི་ལྟ་བུ་ཞེ་ན་བསྡུས་ཏེ་བརྗོད་ན། དང་པོ་སེམས་དེ་ནི། རང་ཉིད་མངོན་དུ་གྱུར་བའི་ཚེ་སྤྲོས་པའི་མཐའ་དང་བྲལ་བ་སྟོང་ཉིད་མངོན་སུམ་དུ་
རྟོགས་པ་ལྟ་བུའི་ཡུལ་སྣང་ཅན། སེམས་ཅན་ཐམས་ཅད་ཀྱི་རྒྱུད་ལ་ཐོག་མ་མེད་པ་ནས་སྐད་ཅིག་ཀྱང་རྒྱུན་མ་ཆད་པར་རྗེས་སུ་ཞུགས་པ། རང་གི་ངོ་བོ་དྲི་མའི་རང་བཞིན་དུ་མ་སྐྱེས་པའི་གསལ་རིག་ཤིན་ཏུ་དག་པ། རྐྱེན་ལས་དང་ཉོན་མོངས་པའི་དབང་དུ་གྱུར་ན་ནི་ངན་འགྲོ་དང་འཁོར་བའི་གནས་
སུ་སྐྱེ་ཡང། ཐབས་མཁས་ཁྱད་པར་ཅན་དང་ལྡན་ན་རང་འབྲས་སངས་རྒྱས་ཀྱི་ཡོན་ཏན་ཀྱང་བསྐྱེད་ནུས་པའོ། །རང་གི་ངོ་བོ་ལ་དྲི་མའི་བསླད་པ་མ་ཞུགས་པ་སོགས་ཀྱང་དཔེར་ན། གསེར་བཟང་པོ་ནི་གཡའ་སོགས་དང་བཅས་པའི་ཚེ་རང་གི་ངོ་བོ་ནི་གཡས་སོགས་དང་མ་འདེས་ཤིང། གཞན་གྱིས་
འབྱེད་ནུས་པ་དང། དེ་བཞིན་དུ་ཆུ་ནི་རྙོག་པ་དང་བཅས་ནའང་རང་ངོས་ནས་དེ་དང་འབྲལ་རུང་བ་དང། ཉི་མའི་འོད་དང་རླུང་ནི་གཙང་མི་གཙང་གང་ལ་རེག་ཀྱང་རང་ངོས་ནས་དེ་དང་མ་འདྲེས་ཤིང་འབྲལ་རུང་ཡིན་ལ། དེ་དག་གི་སྐྱོན་ཡོན་དང་རེ་ཞིག་འབྲེལ་ཡང་ངོ་བོ་ནི་དེ་དག་གི་རྐྱེན་གྱིས་བསྒྱུར་མི་ནུས་པ་ལྟར་
གཉུག་མའི་སེམས་ཕྲ་བ་ནི། དྲི་མ་དང་བཅས་པའི་ཚེ་ཡང་དྲི་མའི་རང་བཞིན་དུ་མ་སྐྱེས་ཤིང་དྲི་མ་དང་འབྲལ་རུང་དུ་གནས་པ་ཞིག་སྟེ་འཆི་བ་འོད་གསལ་གྱི་དུས་སུ་མངོན་དུ་འགྱུར་རོ། །གཉིས་པ་ཕྲ་བའི་ལུས་ནི། ཤིན་ཏུ་ཕྲ་བའི་སེམས་དེ་དང་ངོ་བོ་གཅིག་ཅིང་དེའི་བཞོན་པར་གྱུར་བའི་
རླུང་ཤིན་ཏུ་ཕྲ་བ་སྟེ་སེམས་དེ་དང་འབྲལ་མི་རུང་དུ་གནས་པའོ། །སྒྲུབ་གཞི་དེ་ལྟ་བུ་ལ་བརྟེན་ནས་ཐོབ་པའི་འབྲས་བུ་མཐར་ཐུག་ཟུང་འཇུག་གི་གོ་འཕང་དང། དེ་ཐོབ་བྱེད་ཀྱི་ལམ་དང་བཅས་པ་ནི། རྫོགས་པར་རྡོ་རྗེ་འཆང་གིས་བླ་མེད་ཀྱི་རྒྱུད་ལས་གསུངས་ཀྱི། གཞན་

[002B] ཐུན་མོང་བའི་མདོ་སྡེ་ལས་ནི་མ་བཤད་དོ། །སྤྱིར་བླ་མེད་པ་རྒྱུད་ལའང་དབྱེ་བ་དྲུག་ཡོད་ཀྱང། འདིར་གཤིན་རྗེ་གཤེད་ཀྱི་དབང་དུ་བྱས་ན། དེ་ལྟར་སྟོན་པའི་དཔལ་རྡོ་རྗེ་འཇིགས་བྱེད་ཀྱི་རྩ་རྒྱུད་རྒྱས་པ་ཤོ་ལོ་ཀ་འབུམ་ཡོད་པ་ནི། ཨུ་རྒྱན་མཁའ་འགྲོའི་ཡུལ་ན་ཡོད་ཀྱང། འཕགས་བོད་ཀྱི་ཡུལ་དུ་མ་འགྱུར་ལ་
སློབ་དཔོན་ལཱ་ལི་ཏས་རྒྱུད་རྒྱས་པ་ལས་བྱུང་བ་ནི་ད་ལྟ་རྟོག་བདུན་དུ་གྲགས་པ་འདི་ཉིད་དོ། །བཤད་རྒྱུད་ནི། རྟོགས་གསུམ་དུ་གྲགས་པ་སྟེ། འདི་ཡང་རྩ་རྒྱུད་ནས་བཤད་པའི་འཁྲུལ་འཁོར་གྱི་གནད་གསལ་བར་འཆད་པ་ཞིག་གོ་སྤྱིར་གཤིན་རྗེ་གཤེད་ལ་དམར་ནག་འཇིགས་གསུམ་ཡོད་ཅིང། དེ་ཡང་འཇམ་དཔལ་ཉིད་ཅུང་ཟད་
ཁྲོས་པས་དགྲ་ནག་ཆོས་ཁྲོས་པས་གཤེད་དམར། ཤིན་ཏུ་ཁྲོས་པས་འཇིགས་བྱེད་དེ། དེ་དག་གི་རྒྱུད་ཀྱང་བླ་མེད་པ་རྒྱུད་ཀྱི་སྡེར་གཏོགས་ལ། སྒྲུབ་ཐབས་ཀྱི་སྐོར་ཡང། དཔའ་བོ་གཅིག་པ། རོ་ལངས་བརྒྱད་སྐོར། བཅུ་གསུམ་མ། ཞེ་དགུ་མ་སོགས་ཡོད་དོ། །དེ་རྣམས་གང་ཉམས་སུ་བླངས་ན་འཇམ་དབྱངས་ཀྱིས་
རྗེས་སུ་འཛིན་ཡང། ལྷག་པར་འཇིགས་བྱེད་ལ་བསྟེན་ན་དེས་རྗེས་སུ་འཛིན་པར་གསུངས་པས་ན། འདིར་འཇིགས་བྱེད་ལྷ་བཅུ་གསུམ་མའི་དབང་དུ་བྱས་ཏེ་འཆད་པར་འགྱུར་རོ།། །།གཉིས་པ་ལ་གསུམ། ཐུན་གྱི་ཐོག་མར་ཇི་ལྟར་བྱ་བ། དངོས་གཞི་ལ་ཇི་ལྟར་བྱ་བ། མཇུག་དང་ཐུན་མཚམས་སུ་ཇི་ལྟར་བྱ་བའོ། །
དང་པོ་ལ་གསུམ། རྡོར་དྲིལ་དང་ནང་མཆོད་བྱིན་གྱིས་བརླབ་ཚུལ། སྔོན་འགྲོ་གཏོར་མ་ཇི་ལྟར་བྱ་ཚུལ། བདག་བསྐྱེད་མཆོད་པ་བྱིན་གྱིས་བརླབ་ཚུལ་ལོ། །དང་པོ་ནི། ཡིད་དང་མཐུན་པའི་གནས་སུ་མཆོད་རྫས་དང་བྲིས་སྐུ་སོགས་འཚོགས་པར་བྱས་ནས། རོ་གདན་དུ་བསམས་པའི་སྟན་བདེ་བ་ལ་ཁ་ལྷོར་ཕྱོགས་པ་འམ་
དེར་ཕྱོགས་པར་མོས་ཏེ། གཤིན་རྗེ་གཤེད་ཀྱི་བླ་རྒྱུད་གསོལ་འདེབས་སྔོན་དུ་བཏང་ལ། ཐོག་མར་ལྷར་གསལ་འདེབས་པའི་ཚེ། རང་གི་ཕུང་པོ་འདི་ཕྲ་རགས་མ་ཕྱེ་བར་སྟོད་སྨད་ནས་རིམ་གྱིས་འོད་དུ་ཞུ་བར་བསམ། དེའི་ཚེ་བདག་དང་ཕུང་པོ་སོགས་ཀྱི་ཆོས་ནི་བརྟེན་ནས་བཏགས་པ་ལས་གཞན་དུ་རང་བཞིན་གྱིས་མེད་དོ་སྙམ་དུ་

[003A]༄༅། །སྟོང་ཉིད་ཀྱི་ལྟ་བ་དྲན་པར་བྱེད་ཅིང་མཉམ་པར་བཞག་སྟོང་པའི་ངང་ལས་རང་གི་ཕུང་པོ་རྙིང་པའི་གོ་ས་དེར་སྣ་ཚོགས་པདྨ་ཕྱོགས་བཞིའི་འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག་ལྟེ་བ་ལྗང། ཟེའུ་འབྲུ་སེར་བ་ཞིག་ཐོལ་གྱིས་བྱུང་བར་བསམ། དེའི་སྟེང་དུ་ལྟེ་
བ་དང་མཉམ་པའི་ཉི་མའི་དཀྱིལ་འཁོར་དབྱིབས་མེ་ཤེལ་གྱི་མཎྜལ་ལྟ་བུ་དམར་འཁྱིལ་ལེ་བ་ཞིག་བྱུང་བར་བསམ། ལ་ཡར་སྣ་ཚོགས་པདྨའི་སྔོན་དུ་འོད་སྔོན་པོ་ཁྲུ་གྡ་བ་སོགས་ཅི་རིགས་བསམ་པར་བཤད་པ་བཞིན་བྱས་ཀྱང་རུང་ངོ། །ཉིད་དཀྱིལ་གྱི་སྟེང་དུ་ཆུ་ལས་ཆུ་བུར་རྡོལ་བའི་ཚུལ་དུ་རང་གི་གང་བ་
བདེ་སྟོང་དབྱེར་མེད་ཀྱི་ཡེ་ཤེས་ཀྱི་ངོ་བོར་གནས་པ་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་སྐུ་མདོག་མཐིང་ནག་རྭ་སྔོན་པོ་རྣོན་པོ་གཉིས་དང་ལྡན་པ། མ་ཧེ་རབ་ཏུ་ཁྲོས་པའི་གདོང་པ་ཅན་ཞལ་གཅིག་ཕྱག་གཉིས་པ། སྦོམ་ཞིང་ཐུང་ལ་སུས་པ་འཕྱང་བ། ཞབས་གཡས་བསྐུམ་ཞིང་གཡོན་བརྐྱང་
བའི་སྟོབས་ཀྱིས་བཞུགས་པ། ཞལ་རབ་ཏུ་གདངས་ཤིང་མཆེ་བ་རྣོན་པོ་བཞི་གཙིགས་པ། ལྗགས་གློག་ལྟར་འཁྱུག་ཅིང་ཞལ་ནས་ཁྲག་རྒྱུན་འཛག་པ། ཤངས་ནས་རླུང་ནག་འཚུབ་པ། རབ་ཏུ་བགྲད་པའི་སྤྱན་གསུམ་ཉི་མ་ལྟར་འབར་བ་སྨིན་མ་དང་རྫི་མ་དང་སྨ་ར་མེ་ལྟར་རབ་ཏུ་འབར་བ། །དབུ་སྐྲ་
དམར་སེར་གྱེན་དུ་བརྫེས་ཤིང་ཕྱག་གཉིས་ཀྱི་མཐིལ་ཁྲག་རློན་གྱིས་བྱུགས་པ་ལྟ་བུ། ཕྱག་སེན་རྣམས་ལྕགས་ཀྱུ་ལྟར་རྣོ་ཞིང་རིང་བ། ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པའོ། །ཡུམ་རོ་ལངས་མ་སྔོན་མོ་གཅེར་བུ་ཁྲོ་མོའི་ཞལ་ཅན། གཡོན་ཐོད་ཁྲག་འཛིན་པས་ཡབ་ཀྱི་མགུལ་ནས་བྱུང་
ཅིང། གཡས་གྲི་གུག་འཕྱར་བ། ཞབས་གཡོན་པས་ཡབ་ཀྱི་བརླའི་སྟེང་དུ་འཁྲིལ་ཞིང་གཡས་བརྐྱང་བ། གཉིས་ཀའི་སྐུ་ལས་འོད་ཟེར་དམར་པོ་ཕྱོགས་བཅུར་སྒོར་གྱིས་འཕྲོ་བའི་རྩེ་མོར་ཡེ་ཤེས་ཀྱི་མེ་དྲག་ཏུ་འབར་བ། ཐོད་བསྐམ་ལྔའི་དབུ་རྒྱན་དང། རློན་པ་ལྔ་བཅུའི་དོ་ཤལ་འཕྱང་བ། ཡབ་

[003B]འདིར་རང་ཉིད་ལྷར་བསྐྱེད་པའི་དགོས་པ་ཡོད་དེ། འོག་ནས་འབྱུང་བའི་ནང་མཆོད་སོགས་བྱིན་གྱིས་བརླབ་པའི་ཆེད་ཡིན་པའི་ཕྱིར་ཏེ། དེའི་ཐ་མལ་གྱི་སྣང་ཞེན་དང་ལྡན་པའི་སྒོ་ནས་མི་ནུས་པས། ལྷའི་ང་
རྒྱལ་གྱིས་བྱེད་དགོས་པའི་ཕྱིར་རོ། །འདིར་དོགས་པ་ཅུང་ཟད་དཔྱད་ན། ཁ་ཅིག་འདི་སྙམ་དུ་འདིར་འཇིགས་བྱེད་དངོས་མ་ཡིན་བཞིན་དུ་དངོས་ཡིན་ནོ་སྙམ་དུ་འཛིན་ཅིང་བསྒོམ་པར་མི་རུང་སྟེ། དེ་ལྟར་འཛིན་པའི་བློ་དེ་ལོག་ཤེས་སུ་འགྱུར་བའི་ཕྱིར་ཞེ་ན། དོགས་པ་དེ་ནི་སྐབས་འདི་འདྲར་མ་ཟད། གཞན་དུའང་སྐྱེ་བས་ལན་
འདེབས་ཤེས་ན་ཁྱད་ཆེའོ། །དེས་ན་སྐབས་འདི་ལྟ་བུའི་ཚེ་བློ་དེ་རྟོག་པ་ཡིན་ཡང་ལོག་ཤེས་སུ་མི་འགྱུར་ཏེ་དུས་དེར་དངོས་པོའི་གནས་ཚོད་ལ་ལྷ་དེ་དངོས་ཡིན་པར་མི་འཛིན་གྱི་མོས་པའི་ཁྱད་པར་གྱིས་རེ་ཞིག་ལྷ་དེ་དངོས་སོ་སྙམ་དུ་ང་རྒྱལ་འཇོག་པ་ཡིན་པའི་ཕྱིར་རོ། །དཔེར་ན། ཡིད་ཀྱིས་སྤྲུལ་བའི་མཆོད་པ་ཙམ་ནི། མཆོད་པ་དེ་དང་དེ་
དངོས་མ་ཡིན་བཞིན་དུ་དངོས་སུ་མོས་ནས་ཕུལ་ཆོག་པ་དང། མདུན་དུ་ཚོགས་ཞིང་དུ་བཞུགས་པའི་སྐུ་བརྙན་རྣམ། དེ་ཡང་མེད་ཀྱང་སངས་རྒྱས་བྱང་སེམས་སོགས་དངོས་སུ་བཞུགས་པའི་མོས་པ་བྱས་ཆོག་པ་ནི། མདོ་སྔགས་གཉིས་ཀ་ནས་འབྱུང་བ་བཞིན་ནོ། །དེའི་ཚེ་དངོས་པོའི་གནས་ཚོད་ལ་ཡང་ལྷ་
དེ་དངོས་ཡིན་པར་འཛིན་ན། བློ་དེ་ལོག་ཤེས་སུ་འགྱུར་ཏེ། དེའི་ཚེ་ལྷ་དངོས་ཡིན་མིན་ཙམ་ཡང་ལེགས་པར་མ་ཕྱེད་པའི་རྨོངས་པ་ཆེན་པོས་ལྷ་མ་ཡིན་པའང་ལྷར་ཞེན་པ་ཕྱིར་རོ། །སྐབས་འདིར་མ་ཟད། བསྐྱེད་རིམ་མཐར་ཕྱིན་ནས་ལྷའི་གསལ་སྣང་བརྟན་པའི་ཚེ། ལྷའི་ང་རྒྱལ་བཅོས་མིན་དུ་འབྱུང་ཡང་དེའི་
ཚེ་ལྷ་དེ་ཉིད་དངོས་ཡིན་སྙམ་དུ་མོས་ངོ་ཙམ་མ་ཡིན་པར་དངོས་གནས་སུ་ལྷ་དེར་འཛིན་ཞིང་ཁས་ལེན་རིགས་པ་ནི་མ་ཡིན་ཏེ། དྲི་མེད་འོད་ལས། བསྒོམ་པའི་དབང་གིས་ཕུང་པོ་དང་ཁམས་དང་སྐྱེ་མཆེད་ལ་སོགས་པ་དཀྱིལ་འཁོར་འཁོར་བའི་རྣམ་པར་འགྱུར་ཏེ། དེ་ཉིད་ཀྱིས་ན་སངས་རྒྱས་ཉིད་དུ་

[004A]༄༅། །ཡང་དེ་བཞིན་གཤེགས་པས་གསུངས་པ་མ་ཡིན་ནམ་འགའ་ཞིག་གི་བསམ་པ་འབྱུང་བར་འགྱུར་ཏེ། ཞེས་དོགས་པ་བཀོད་ནས། ལན་དུ། འོན་ཀྱང་ཐམས་ཅད་མཁྱེན་པའི་ལམ་ཉམས་པ་དེ་ནི་ལོག་པའི་ང་རྒྱལ་གྱིས་ཟིལ་གྱིས་གནོན་པར་གྱུར་ན། བདག་རྡོ་རྗེ་སེམས་དཔའ་
སྟོབས་བཅུ་པའོ་ཞེས་དེ་ལྟར་རློམ་པར་བྱེད་དོ། །འདི་ནི་སྟོབས་བཅུ་པ་མ་ཡིན་ཏེ། སྟོབས་བཅུ་པའི་འགལ་ཟླ་ཉི་ཚེ་བ་རྨོངས་པ་ཆེན་པོའོ། །འདིར་རྣལ་འབྱོར་པ་འདིའི་སངས་རྒྱས་ནི་སྔོན་མེད་པ་ཤིན་ཏུ་རྨད་དུ་བྱུང་བ་ཆེན་པོ་སྟེ། སྒྲིབ་པ་དང་ལྡན་པའི་ཕྱིར་རོ། །ཞེས་གསུངས་ཤིང། སྔགས་རིམ་དུ་དེ་དྲངས་ནས་
དེའི་དོན་འཆད་པ་ན། སྐབས་དེར་སངས་རྒྱས་ཐོབ་པར་རློམ་པ་དེ་ནི་སངས་རྒྱས་ཀྱི་མི་མཐུན་ཕྱོགས་སུ་གྱུར་པའི་རྨོངས་པ་ཆེན་པོ་ཡིན་པས། སྒྲིབ་པ་དང་བཅས་བཞིན་དུ་སངས་རྒྱས་སུ་འདོད་པ་ནི་སྔོན་མེད་པའོ་ཞེས་བཞད་གད་ཀྱི་གནས་སུ་མཛད། །ཞེས་གསུངས་པའི་ཕྱིར་རོ། །མདོར་ན། ལྷ་དེ་དངོས་མིན་ཀྱང་དེ་
ཚེ་དེ་དངོས་ཡིན་སྙམ་པའི་ང་རྒྱལ་བྱེད་པ་མི་འགལ་ཏེ། དེ་ལྟར་ཐ་མལ་གྱི་སྣང་ཞེན་བཀག་ནས་མཆོག་གི་སྣང་ཞེན་བྱས་པས་དགོས་པ་ཁྱད་པར་ཅན་དུ་མ་འགྲུབ་པར་འགྱུར་པའི་ཕྱིར་ཏེ། དེའི་རྒྱུ་མཚན་རྒྱས་པར་ནི་གཞན་དུ་ཤེས་དགོས། མོས་པའི་ཁྱད་པར་རམ་རྟེན་འབྲེལ་གྱི་ཆོས་ཉིད་བསམ་གྱི་
མི་ཁྱབ་ཅིང། ཚུལ་དེར་རྟོག་གེ་ཙམ་གྱིས་རིགས་པས་གནོད་པ་མི་ནུས་པའི་ཕྱིར་རོ། །རྡོར་དྲིལ་བྱིན་གྱིས་བརླབ་པའི་ཚུལ་ནི་གཞུང་ལྟར་ལ། མཚོན་དོན་ནི་རྡོ་རྗེས་ཐབས་ཀྱི་ཆ་ཐམས་ཅད་དང་དྲིལ་བུས་ཤེས་རབ་ཀྱི་ཆ་ཐམས་ཅད་མཚོན་ལ། རྡོ་དྲིལ་གཉིས་ཀས་དོན་དམ་པའི་བྱང་ཆུབ་ཀྱི་སེམས་མཚོན་ན་
ཡང་རང་ལྷར་བསྐྱེད་པ་སྐུའི་དམ་ཚིག་དང། རྡོ་རྗེ་ཐུགས་དང། དྲིལ་བུ་གསུང་དང། རང་ལྷ་ཡབ་ཡུམ་དུ་བསྒོམ་པ་ཕྱག་རྒྱའི་དམ་ཚིག་སྟེ་དེ་རྣམས་དྲན་པའི་སྒོ་ནས་རྡོར་དྲིལ་བཟུང་བར་བྱའོ། །དེ་ནས་ནང་མཆོད་བྱིན་གྱིས་བརླབ་པའི་ཚུལ་ལ་བཞི། བསང་བ། སྦྱང་བ། བསྐྱེད་པ། བྱིན་

[004B] །དང་པོ་ནི། ཧྲཱི་ཥྚཱི་བརྗོད་པ་དང་མཉམ་དུ་རང་གི་སྙིང་ག་ནས་རང་འདྲའི་གཤིན་རྗེ་གཤེད་ཡབ་རྐྱང་དཔག་ཏུ་མེད་པ་སྤྲོས་ཏེ། ནང་མཆོད་ཀྱི་སྒྲུབ་གཞི་ལ་གནས་པའི་བགེགས་ཀྱི་ཚོགས་རྣམས་སྤྲིན་ནག་རླུང་གིས་བདས་པ་བཞིན་དུ་རྒྱང་རིང་དུ་བསྐྲད་པར་བསམ་མོ། །གཉིས་པ་
སྦྱང་བ་ནི། སྭ་བྷཱ་ཝའི་སྔགས་བརྗོད་པའི་སྒོ་ནས་སྔགས་དེའི་དོན་འོག་ནས་འབྱུང་བ་ལྟར་དྲན་པར་བྱས་ཏེ་སྟོང་པར་སྦྱང་བར་བྱ་ལ། དེའི་དགོས་པ་ནི་ཐ་མལ་གྱི་སྣང་ཞེན་སྦྱོང་བ་དང། མཆོད་རྫས་བདེ་སྟོང་གི་རྣམ་རོལ་དུ་འཆར་བའི་ཆེད་དོ། །གསུམ་པ་བསྐྱེད་པ་ནི། སྟོང་པའི་ངང་ལས་ཡམ་ཡིག་སྔོན་པོ་ཞིག་ཐོལ་
གྱིས་བྱུང་བ་འོད་དུ་མེར་གྱིས་ཞུ་བ་ལས། རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན། བཅད་ཁ་རང་དང་སྒོར་མོ་ཕར་བསྟན་པ། མཆོག་མ་གཉིས་སུ་བུམ་པ་ནས་འཐོན་པའི་བ་དན་གྱིས་མཚན་པ། དེའི་སྟེང་དུ་རམ་ལས་མེ་དཀྱིལ་དམར་པོ་ཟུར་གསུམ་པ་ཟུར་གཅིག་རང་ལ་བསྟན་པ་མེ་འབར་བཞིན་པ་
དེའི་ཟུར་གསུམ་གྱི་སྟེང་དུ་ཨ་དམར་པོ་འམ་དཀར་པོ་རེ་རེ། དེ་ཡོངས་སུ་གྱུར་པ་ལས་མི་མགོ་རློན་པའི་སྒྱེད་བུ་གསུམ་གྱི་ལྟག་པ་དབུས་སུ་བསྟན་པའི་འཛོམས་སུ་ཨ་དཀར་པོ་སྔ་མ་ལས་ཅུང་ཆེ་བ་ལས་ཐོད་པ་ཕྱི་དཀར་ལ་ནང་དམར་བ་དབུས་ཡངས་ཤིང་རྒྱ་ཆེ་བ། དཔྲལ་བ་རང་ལ་བསྟན་པའི་ནང་དུ་ཤ་ལྔ་དང་
བདུད་རྩི་ལྔ་འགོད་ཚུལ་མི་འདྲ་བ་མང་ཡང། འདིར་ནང་གི་ཤར་ལྷོ་ནུབ་བྱང་དབུས་སུ་རིམ་པ་བཞིན་དུ་མཚོན་བྱ་རྣམ་སྣང། རིན་འབྱུང། འོད་དཔག་མེད། དོན་གྲུབ། མི་བསྐྱོད་པའི་ས་བོན་བྲི་པ་བཞིན་དུ། བཧྲུཾ། ཨཾ། ཛིཾ། ཁཾ། ཧཱུཾ་ལས་བྱུང་ཞིང། བདག་གི་བླ་མ་མཁས་པ་ཁ་ཅིག་སྦྱང་གཞིའི་དབང་དུ་མཛད་
ནས་ངོ་བོ་རང་རྒྱུད་ཀྱི་ཉོན་མོངས་པ་གཏི་མུག་ང་རྒྱལ་སེར་སྣ་འདོད་ཆགས་ཕྲག་དོག་ཞེ་སྡང་རྣམས་རིམ་བཞིན་ཡིན་པ་ལ། ཞེས་གསུངས་པ་ལྟར་རམ། ཁ་ཅིག་འདི་ལ་ཀླན་ཀ་འཚོལ་འདུག་པས་ཡང་ན་སྤྱི་འགྲོ་ལྟར་ངོ་བོ་ཡེ་ཤེས་ཡིན་པ་ལ་རྣམ་པ་ཡང། ཁྱི། གླང་ཆེན། རྟ། མིའི་ཤ་རྣམས་ཚང་མའམ་

[005A]༄༅། །གཏུབ་པ་གང་རུང། མཚོན་བྱེད་མིང་ཡིག་དང་པོ་རིམ་བཞིན་གོ་གུ་ད་ཧ་ན་ཡིག་གིས་མཚན་པར་བསྐྱེད་དོ། །ཡང་ཤར་ལྷོ། ལྷོ་ནུབ། ནུབ་བྱང། བྱང་ཤར། དབུས་དང་ལྔར་རིམ་བཞིན། མཚོན་བྱ་སྤྱན་མ། མ་མཱ་གི། གོས་དཔར་མོ། སྒྲོལ་མ། རོ་ལངས་མ་ལྔའི་ས་བོན་རིམ་པར་ལཾ་མཾ་པཾ་ཏཾ་བཾ་
ལྔ་ལས་བྱུང་ཞིང། ངོ་བོ་རང་རྒྱུད་ཀྱི་ས་ཆུ་མེ་རླུང་ནམ་མཁའ་དང་རྣམ་ཤེས་ཀྱི་ཁམས་རྣམས་སམ། ཡང་ན་ངོ་བོ་ཡེ་ཤེས་ཡིན་པ་ལ་རྣམ་པ་དྲི་ཆེན་རཀ་ཏ་བྱང་སེམས་དཀར་པོ་རྐང་མར། དྲི་ཆུ་དང། མཚོན་བྱེད་མིང་ཡིག་དང་པོ་བིར་ཤུ་མ་རྣམས་ཀྱིས་མཚན་པར་བསྐྱེད་དོ། །དེ་ཡང་སྦྱང་གཞི་དང་སྦྱར་ན་
རང་རྒྱུད་ཀྱི་རླུང་ལས་ཡམ་དང། རང་རྒྱུད་ཀྱི་དྲོད་ལས་རམ་སྟེ་དེ་གཉིས་ལས་རླུང་དཀྱིལ་དང་མེ་དཀྱིལ་བསྐྱེད་པའམ། ཡེ་ཤེས་ལས་བསྐྱེད་པ་གང་རུང་ངོ། མེ་རླུང་གི་ས་བོན་སྟོང་པའི་ངང་ལས་བྱུང་བས་ནི་སྟོང་ཉིད་ཀྱི་རྣམ་འཕྲུལ་དུ་བལྟ་བ་དང། ས་བོན་ལས་བསྟོད་པ་ནི་མིང་རྐྱང་བཏགས་ཡོད་དུ་བསྟན་པ་ཉིད་མཚོན་ཏེ་གཞན་ལ་འང་
འགྲེ། རླུང་དཀྱིལ་གྱི་འོག་རླུང་ཐུར་སེར། མེས་གཏུམ་མོ། མི་མགོ་གསུམ་གྱིས་ལུས་ངག་ཡིད་གསུམ་ཐོད་པའི་རྫས་ཀྱིས་སྤྱི་བོའི་བྱང་སེམས་རྣམས་མཚོན་ནོ། །སྐབས་འདིར་ཐོད་པ་རྫས་ཀྱི་སྣོད་དུ་འཇོག་པའི་རྒྱུ་མཚན་ཡོད་དེ། ཐོད་པའི་སྐད་དོད་ཀ་པཱ་ལ་ཞེས་པ་བདེ་སྐྱོང་ལ་འཇུག་པས་བདེ་སྟོང་
དབྱེར་མེད་ཀྱི་ཡེ་ཤེས་མཚོན་པའི་ཆེད་ཡིན་པའི་ཕྱིར། ཐོད་པ་བདེ་སྐྱོང་གི་སྣོད་ཡིན་ཏེ། བདེ་བ་ཆེན་པོའི་རྟེན་ཀུན་ད་ལྟ་བུའི་བྱང་ཆུབ་ཀྱི་སེམས་ནི་སྤྱི་བོའི་རྩ་འཁོར་ན་གནས་པའི་ཕྱིར་རོ། །ཁ་ཅིག་ཐོད་པ་ཕྱི་དཀར་བས་ཁམས་དཀར་པོ་དང་བདེ་བ། ནང་དམར་བས་ཁམས་དམར་པོ་དང་སྟོང་པ་མཚོན་པར་
འདོད་ལ་གཞན་དག་དེ་ཡས་ལྡོག་སྟེ་མཚོན་པར་ཡང་བཞེད་དེ་མི་འགལ། དཀར་དམར་གྱིས་ནི་ཁམས་དཀར་དམར་གྱི་འདུ་འཕྲོད་དང། ཐོད་པ་དུམ་བུ་གཅིག་པ་དང་ཚང་བས་ནི་བདེ་སྟོང་དབྱེར་མེད་མཚོན་ནོ། །ཤ་ལྔ་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། མཚོན་དོན་སྔར་བཞིན་དང་

[005B] དཀྱིལ་འཁོར་གྱི་ལྷ་ལ་ཕུལ་བས་དངོས་གྲུབ་མྱུར་དུ་འགུགས་པས་ལྕགས་ཀྱུ་ལྔ་དང། དངོས་གྲུབ་ཐམས་ཅད་གསལ་བར་བྱེད་པས་སྒྲོན་མ་ལྔ་ཞེས་ཀྱང་བརྗོད་པའི་ཕྱིར། དྲི་ཆེན་སོགས་ལྔ་དེར་འཇོག་པའི་རྒྱུ་མཚན་ཡོད་དེ། དེ་ལྔ་ལུས་ཟུང་
གི་དྭངས་མ་ཡིན་པས། སྦྱངས་རྟོགས་སྦར་གསུམ་བྱས་ནས་ལོངས་སྤྱོད་ཅིང་ཕུལ་བས། རང་ཉིད་ལ་འཆི་མེད་ཀྱི་གོ་འཕང་སྟེར་བའི་རྟེན་འབྲེལ་ཡོད་པའི་ཕྱིར་རོ། །འདིར་ཤ་ལྔ་གཤེགས་པ་དེ་བཞིན་གཤེགས་པ་ལྔ་དང། བདུད་རྩི་ལྔ་གཤེགས་མ་ཡུམ་ལྔའི་ངོ་བོར་བྱིན་གྱིས་བརླབས་ནས་མོས་
དགོས་ཏེ། ས་བོན་གྱི་བསྐྱེད་ཚུལ་ལས་དང། ཕྱོགས་མཚམས་སུ་འགོད་ཚུལ་ལས་འགྲུབ་པའི་ཕྱིར་རོ། །ཤ་ལྔ་དང་བདུད་རྩི་ལྔ་ལ་མཚན་པའི་ཡི་གེ་དེ་དག་ནི་བ་ལང་སོགས་ཀྱི་མིང་ཡིག་དང་པོ་ཡིན་ཏེ། གཽ་བ་ནི་བ་ལང། ཀུ་ཀུ་རའི་བྱི། དཎྜི་ནི་སོ་ལྡན་ཏེ་གླང་པོ། ཧ་ཡ་ནི་རྟ། ན་ར་ནི་མི་སྟེ་དེ་
རྣམས་ཀྱི་དང་པོ་དང། ཡང། བི་ཊ་བཤང་བ། རཀ་ཏ་ཁྲག་ཤུ་ཏྲ་བྱང་སེམས་ཏེ་ཁུ་བ། མནྟྲ་རྐང་མར། མའུ་ཊ་གཅིན་རྣམས་ཀྱི་མིང་ཡིག་དང་པོ་ཡིན་པའི་ཕྱིར། མིང་ཡིག་རྣམས་ནི་འགྲེང་སྟེ་གནས་ཤིང། དེ་དག་གི་བར་སྣང་ལ་སྟེང་དུ་ཨོཾ་དཀར་པོ། །དེའི་འོག་ཏུ་ཨཱ་དམར་པོ། །དེའི་འོག་ཏུ་
ཧཱུཾ་སྔོན་པོའོ། །ཁ་ཅིག་ཡི་གེ་གསུམ་དེ་ལས་ལྡོག་སྟེ་གནས་པར་ཡང་བཤད། བཞི་པ་བྱིན་གྱིས་བརླབ་པ་ནི། རང་གི་ཐུགས་ཀའི་ཧཱུཾ་ལས་འོད་འཕྲོས། རླུང་དཀྱིལ་བ་དན་དང་བཅས་པ་ལ་ཕོག་པས། བ་དན་གཡོབ། རླུང་གཡོས། མེ་རབ་ཏུ་འབར་ནས་ཐོད་པ་གདུངས་ཏེ་རྫས་རྣམས་ཞུ་ཞིང་
ཁོལ་བའི་རླངས་པ་ཡི་གེ་གསུམ་ལ་ཕོག་པས། དེ་གསུམ་ལས་རིམ་པ་བཞིན་དུ་འོད་ཟེར་འཕྲོས་པས་སྐུ་གསུང་ཐུགས་རྡོ་རྗེའི་ལྷ་ཚོགས་རྣམས་བཀུག་ནས་ཡི་གེ་གསུམ་ལ་རིམ་པར་ཐིམ་པས་སྐུ་གསུང་ཐུགས་ཀྱི་བདག་ཉིད་དུ་བསམ། ཡི་གེ་གསུམ་ཡང་མས་རིམ་ནས་ཐོད་པར་ལྷུང་སྟེ་གཡས་

[006A]༄༅། །སྐོར་དུ་ལན་གསུམ་གསུམ་དཀྲུགས་པའི་མཐར་ཞུ་བས། ཧཱུཾ་གིས་རྫས་ཀྱི་ཁ་དོག་ངན་པ་དྲི་མི་ཞིམ་པ་ནུས་པ་དམན་པའི་སྐྱོན་སྦྱངས་ནས་དྭངས་ཤིང་སྔོ་བའི་རང་བཞིན་ཅན་དུ་བྱས་པར་བསམ། ཨཿ་ས་བདུད་རྩི་ཁ་དོག་དམར་སེར་གྱི་རྣམ་པར་རམ་སྔོ་དམར་གྱི་རྣམ་པར་
བསྒྱུར། ཨོཾ་གྱིས་བདུད་རྩི་ཟད་མི་ཤེས་པའི་རང་བཞིན་དུ་མང་པོར་སྤེལ་ཞིང་ཁ་དོག་དཀར་དམར་དུ་བསྒྱུར་བའི་མོས་པ་བྱེད་པའམ། ཡང་ན་ཁ་དོག་དམར་སེར་ཉིད་དུ་གནས་པར་བྱས་ཀྱང་མི་འགལ། ངག་ཏུ་ཡི་གེ་གསུམ་ལན་གསུམ་བརྗོད་ཅིང་བྱིན་གྱིས་བརླབ་པོ། །དེ་ལ་བསྐྱེད་པ་
ནི། དམ་ཚིག་པའི་རྫས་སམ་བདུད་རྩི་ཡིན་ལ། རྡོ་རྗེ་གསུམ་བཀུག་ནས་བསྟིམ་པ་ནི་ཡེ་ཤེས་པའི་བདུད་རྩི་འཇུག་པའོ། །འདིར་ཁྲིད་རྒྱུན་འགའ་ཞིག་ཏུ་ལུས་ངག་ཡིད་གསུམ་གྱི་སྡིག་སྒྲིབ་རྣམས་ཀྱང་ཐོད་པའི་བདུད་རྩིར་ཐིམ་པར་མོས་པའི་ཚུལ་བཤད་ལ། ཁ་ཅིག་ནི་དེ་འགོག་པ་སྣང་སྟེ་
བརྟག།    ༈    ནང་མཆོད་འཐོར་བ་དང་མཉམ་དུ་འམ་མིན་ཀྱང་ལས་སྔགས་བརྗོད་དེ། བསང་བ་དང་སྦྱང་བ་ནི་ནང་མཆོད་ཀྱི་སྐབས་ལྟར་བྱས་ལ། བསྐྱེད་པ་ནི། སྟོང་པའི་ངང་ལས་རང་གི་གཡོན་ནས་གཡས་ཕྱོགས་སུ་ཨཿ་དཀར་པོ་བརྒྱད་
ཚར་བཅུ་དྲུག་གམ་ཚར་གཅིག་འཕྲེང་བྱས་ནས་འགྲེང་བ་འོད་དུ་ཞུ་བ་ལས་ཐོད་པ་དཀར་པོ་ཡངས་ཤིང་རྒྱ་ཆེ་བ་དེའི་གྲངས་ལྡན། དེ་དག་གི་ནང་དུ་བདེ་སྟོང་གི་ཡེ་ཤེས་ཀྱི་ཆ་ཧཱུཾ་ཡིག་སྔོན་པོ་རེ་རེ་འགྲེང་སྟབས་སུ་བྱུང་བར་བསམ་དེ་རྣམས་ཞུ་བ་ལས་ངོ་བོ་ཡེ་ཤེས་དེ་ཉིད་ལ་རྣམ་པ་གཡོན་
ནས་བརྩམས་ཏེ། འདིར་དྲག་པོའི་དབང་དུ་བྱས་ན། དགྲ་བགེགས་ཀྱི་སྙིང་ཁྲག་གི་མཆོད་ཡོན་དང། ཞབས་བསིལ། སྙིང་ཁྲག་གིས་བསྒོས་པའི་དྲི་ཆབ། དབང་བོའི་མེ་ཏོག་ཤ་ཆེན་དང་ཚིལ་ཆེན་གྱི་བདུག་སྤོས། ཞུན་ཆེན་གྱི་སྒྲོན་མེ། ཤ་རུས་ཀྱི་ཞལ་ཟས། ཐོད་རྔ་དང་

[006B] མཆོད་རྫས་སོ་སོའི་རྣམ་པ་ཅན། བྱེད་ལས་མགྲོན་རྣམས་ཀྱི་མིག་སོགས་དབང་པོ་དྲུག་གི་སྤྱོད་ཡུལ་དུ་ཟག་མེད་གྱི་བདེ་བར་ཁྱད་པར་ཆན་བསྐྱེད་པའི་ནུས་པ་དང་ལྡན་པར་བསམ། འཁྲིད་ཡིག་ཁ་ཅིག་ཏུ་ངོ་བོ་ལྷ་དང་མིའི་ཡོ་བྱད་དེ་དང་དེ་ཕུན་སུམ་ཚོགས་པ་ཡིན་པ་ལ་ཞེས་ཀྱང་འབྱུང་ངོ། །
དེ་ནས་ཨོཾ་ཨརྒཾ་ཨཿ་ཧཱུཾ། ཞེས་སོགས་ཀྱིས་རྡོ་རྗེ་གསུམ་གྱི་ངོ་བོར་བྱིན་གྱིས་བརླབ་པོ།    ༈    །སྔོན་འགྲོའི་གཏོར་མ་བྱིན་བརླབ་ནི། གཏོར་མ་ལ་དམིགས་ཏེ་བསང་སྦྱང་བསྐྱེད་པ་ནི། ནང་མཆོད་ཀྱི་སྐབས་ལྟར་རོ། །གཏོར་མགྲོན་ནི། རང་གི་ཐུགས་ཀ་ནས་རང་འདྲའི་ཁྲོ་བོ་གཡས་ལྕགས་ཀྱུ་དང་གཡོན་ཞགས་
པ་ཐོགས་པ་བཅུ་དྲུག་སྤྲོས་ཏེ། ཕྱོགས་སྐྱོང་གསལ་འདེབས་རྒྱས་པར་བྱེད་ན། ཨོཾ་ཧྲཱི་ཥྚཱི་ཞེས་སོགས་བརྗོད་ཅིང་བཀའ་བསྒོ་ལ། སྔགས་དོན་ནི། འཕྲོག་བྱེད་མཆེ་བ་རྣམ་པར་འགྱུར་བའི་ཞལ་ཅན། མ་རུངས་པ་དབང་པོ་ལ་སོགས་པ་འདི་དག་འཁོར་དང་བཅས་པ་མྱུར་དུ་ཁུག་ཅིག་ཅེས་པའོ། །ཧྲཱི་ནི་འཕྲོག་
བྱེད། ཥྚྲཱི་མཆེ་བ། ཝི་ཀྲི་ཏ་རྣམ་པར་འགྱུར་བ། ཨ་ན་ན་གདོང་ངམ་ཞལ། ཨོཾ་ནི་མགོ་འདྲེན་དང་ཧཱུཾ་དང་ཕཊ་ནི་བསྐུལ་བ། སརྦ་ནི་ཐམས་ཅད། དུ་ཥྚྲཾ་ནི་མ་རུངས་པ། ཨིནྡྲ་དམར་པོ། །ཨཱ་དི་ན་འདི་དག་པཱ་རི་ཝཱ་ར་འཁོར་བཅས། ཨ་ཀརྵ་ཡ་ཛ་ནི་མྱུར་དུ་ཁུག་ཅིག་གོ་སྤྲོས་པའི་ཁྲོ་བོ་
དེ་དག་ལས་ཤར་དང་ལྷོ་དང་བྱང་དང་འོག་ཏུ་གཉིས་གཉིས་དང་མཚམས་བཞི་དང་ནུབ་རྣམས་སུ་རེ་རེ་སྟེང་དུ་གསུམ་རྣམ་པར་ཡོད་པས། ཕྱོགས་སྐྱོང་རྣམས་ཀྱི་སྙིང་ཁ་ནས་ལྕགས་ཀྱུས་བཟུང། མགྲིན་པ་ནས་ཞགས་པས་བཅིངས་ཏེ་བཀག་ནས་རང་དང་གཏོར་མའི་ཕྱོགས་མཚམས་རྣམས་སུ་འཁོད་
པར་བསམས་ལ། དེ་ཡང། ཤར་དུ་དབང་པོ། །དེའི་གཡོན་དུ་ཉེ་དབང། ལྷོར་ཆོས་རྒྱལ་འཁོར་བཅས། དེའི་གཡོན་དུ་གཤིན་རྗེ། ནུབ་དུ་ཆུ་བདག་བྱང་དུ་གནོད་སྦྱིན། དེའི་གཡོན་དུ་ཚོགས་བདག་བྱང་ཤར་དུ་དབང་ལྡན། ཤར་ལྷོར་མེ་ལྷ། ལྷོ་ནུབ་ཏུ་སྲིན་པོ། །ནུབ་བྱང་དུ་རླུང་ལྷ་

[007A]༄༅། །དབང་པོའི་གཡས་སུ་ཟླ་བ། ཉེ་དབང་གི་གཡོན་དུ་ཉི་མ། དེ་དག་གི་རྒྱབ་ཏུ་ཚངས་པ། འོག་ཏུའམ་ཆུ་ལྷའི་གཡས་སུ་སའི་ལྷ་མོ། །གཡོན་དུ་ཐག་བཟད་རིས་རྣམས་ཁ་ནང་དུ་ཕྱོགས་པ། མངོན་རྟོགས་ནས་འབྱུང་བ་ལྟར་རོ། །དེ་ནས་ཁྲོ་བོ་རྣམས་རང་གི་སྙིང་ཁར་བསྡུ་
སླར་ཡང་ཁྲོ་བོ་ཕུར་བུ་ཐོགས་པ་བཅུ་དྲུག་སྤྲོས་ཏེ། སྔགས་བརྗོད་ཅིང་སྔགས་དོན་གཞན་འདྲ་བ་ལ། ཀཱི་ལ་ཡ་ནི་ཕུར་བུ་ཐོབ་ཅིག་ཅེས་པའོ། །ཁྲོ་བོ་དེ་དག་གིས་ཕྱོགས་སྐྱོང་རྣམས་ཀྱི་སྤྱི་གཙུག་ནས་རྐང་མཐིལ་གྱི་བར་ཕུར་བུ་བཏབ་པས། གྲུབ་པ་བརྒྱད་ཀྱི་ནང་ཚན་གྱི་རིལ་བུའི་བཅུད་
ལེན་གྲུབ་ན། རྒས་ཁོག་གི་ལུས་ཀྱང་གཞོན་ལུས་ལྟར་འགྱུར་ཞིང། ཁ་དོག་གསེར་ལྟར་འོང་བ་དེ་བཞིན་དུ་འདིར་ཡང། ཕུར་བུས་རེག་པས་སྐད་ཅིག་གིས་རྡོ་རྗེ་འཇིགས་བྱེད་ཡུམ་བཅས་སུ་གྱུར་བའི་རིགས་བདག་ཏུའང་འཇིགས་བྱེད་ཡུམ་བཅས་རེ་བཞུགས་པར་བསམ། དེ་ནི་རྒྱས་པའི་དབང་དུ་
བྱས་ལ། ལྷར་བསྐྱེད་པ་ནི་ཐ་མལ་གྱི་སྣང་ཞེན་བཀག་ནས་ལྷའི་འཁོར་ལོར་འཆར་བའི་ཆེད་དོ། །གཞན་འགུགས་སྔགས་བརྗོད་ནས་བཀུག་སྟེ་གསལ་འདེབས་རྒྱས་པར་མི་བྱེད་པར་ལྷར་བསྐྱེད་པ་ནི་འབྲིང། སྔགས་ཀྱང་མི་བརྗེད་པར་འོད་ཟེར་ཙམ་གྱིས་བཀུག་ནས་ལྷར་བསྐྱེད་པ་ནི་བསྡུས་
པ་སྟེ། རྒྱུན་པའི་མངོན་རྟོགས་ལ་ནི་གཏོར་འབུལ་མ་བྱས་ཀྱང་མི་འགལ། མགྲོན་རྣམས་ཀྱི་ལྗགས་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་རྣམས་སུ་གྱུར་པར་བསམས་ལ། རང་གི་སྙིང་ཁ་ནས་ལྷ་མོ་རོ་རྡོ་རྗེ་མ་ཐོད་པ་ཐོགས་པ་བཅུ་དྲུག་སྤྲོས་ཏེ། རྩ་སྔགས་ཚར་གཅིག་བརྗོད་པ་དེ་
མཉམ་དུ་ལྷ་མོ་རྣམས་ཀྱིས་བདུད་རྩི་ནས་ཕུད་བཅུས་ཏེ། མདུན་གྱི་ནམ་མཁར་འཇིགས་བྱེད་ཀྱི་ལྷ་ཚོགས་སྐད་ཅིག་གིས་གསལ་བ་ལ་ཕུལ་བས་བཞེས་ནས་མགྲོན་རྣམས་ཤ་ཁྲག་གི་གཏོར་མ་ལ་ལོངས་སྤྱོད་པའི་གནང་བ་བྱིན་པར་བསམས་ལ། ལྷ་མོ་རྣམས་ཀྱིས་སླར་ཡང་བདུད་རྩི་གྲུས་བཅུས་

[007B] གཏོར་སྔགས་ཀྱི་དོན། སྔགས་ཚན་དང་པོ་བདུན་གྱི་ཨོཾ་ཡ་སོགས་བདུན་ནི་ཨོཾ་ཡ་མན་ཏ་ཀ་ཧཱུཾ་ཕད་ཅེས་པ་སྟེ། ལྷག་མ་བདུན་ནི་གཤིན་རྗེ་འཁོར་བཅས་ཀྱི་མིང་དང་སྤེལ་བ་ཡིན་ལ། དགོས་པ་ནི་དེ་དག་གི་རྒྱུད་བྱིན་གྱིས་རློབས་པའི་ཆེད་དོ། །བཧུ་ཙ་ར་ནི། ས་ལ་
སྤྱོད་པ་ཆོས་རྒྱལ་ནང་སྒྲུབ་འཁོར་བཅས། པ་ཏ་ལ་ཙ་ར་ནི་ས་འོག་ན་སྤྱོད་པ་སྟེ་ཙ་མུཎྜི་འཁོར་བཅས། ཁེ་ཙ་ར་ཡ་ནི་མཁའ་ལ་སྤྱོད་པ་སྟེ་དཔལ་ལྡན་ལྷ་མོ་འཁོར་བཅས། པཱུ་ར་ཝ་ནཾ་ག་ནཾ་ནི་ཤར་དུ་གནས་པ་སྟེ་ཞི་བའི་གཤིན་རྗེ་དཀར་པོ་འཁོར་བཅས། དཀྵི་ན་དི་ཀ་ཡ་ནི་ལྷོ་ཕྱོགས་པ་སྟེ་རྒྱས་པའི་
གཤིན་རྗེ་སེར་པོ་འཁོར་བཅས། པཉྩི་མ་ནི་ནུབ་ཕྱོགས་པ་སྟེ་དབང་གི་གཤིན་རྗེ་དམར་པོ་འཁོར་བཅས། ཨུཏྟ་ར་དི་ག་ཡ་ནི་བྱང་ཕྱོགས་པ་སྟེ་དྲག་པོའི་གཤིན་རྗེ་སྔོན་པོ་འཁོར་བཅས་ལ་ཕུལ་བར་བསམ། ཨོཾ་ཨི་སོགས་ཀྱི་ཧྲཱི་ཥྚཱི་སོགས་བཅུ་ནི་ལས་སྔགས་ཀྱི་ཡི་གེ་དང། ཨི་སོགས་ནི་ཕྱོགས་
སྐྱོང་གི་མིང་ཡིག་དང་པོ་སྤེལ་བ་སྟེ། དགོས་པ་ནི་སྔར་བཞིན་ནོ། །དེ་ཡང་ཨི་ནི་ཨིནྡྲ་སྟེ་དབང་པོའི་མིང་ཡིག་དང་པོ། །དེ་བཞིན་དུ་ཡ་ནི་ཡ་མ་སྟེ་གཤིན་རྗེའི། ཝ་ནི་ཝ་རུ་ཎ་སྟེ་ཆུ་ལྷའི། ཀྵེ་ནི་ཡ་ཀྵེ་སྟེ་གནོད་སྦྱིན་གྱི་མིང་ཡིག་ཐ་མ། ཀོ་ནི་ཀིའུ་ཤིག་བྱིན་གྱི། ཨེ་ནི་ཨེ་དྷ་ནི་སྟེ་མེ་ལྷའི། ཨ་ནི་ཨ་ཤ་ས་སྟེ་
ཁྲག་ཐུང་ངམ། ཨ་བཧི་རཀྵ་སྟེ་མངོན་པར་སྲུང་བ་སྲིན་པོའི། དེ་ནི་དེ་ཝ་བ་ཡུ་སྟེ་རླུང་ལྷའི་མིང་ཡིག་དང་པོ། །བྷྱོ་ནི་ས་སྟེ་སའི་ལྷ་མོ། །སརྦ་ཐམས་ཅད་ཏེ་ཕྱོགས་རྣམས་ལ་སྦྱར། བཧུ་ཏེ་བྷྱ་ནི། འབྱུང་པོ་རྣམས་ཏེ་དེ་དག་གི་འཁོར་དུ་འོངས་པའི་འབྱུང་པོ་རྣམས་ལའང་འབུལ་ལོ། །སླར་ཡང་སྤྲོས་པའི་ཙརྩི་ཀ་ལ་སོགས་
པས་མཆོད་པར་བསམས་ལ། ཨོཾ་ད་ཤ་སོགས་ཀྱིས་མཆོད། དེ་ཡང། ད་ཤ་ནི་བཅུ། དིཀྐ་ནི་ཕྱོགས། ལོ་ཀ་ནི་འཇིག་རྟེན། པཱ་ལ་སྐྱོང་བ། ས་པཱ་རི་ཝཱ་ར་འཁོར་དང་བཅས་པ། ཨརྒཾ་ནི་མཆོད་ཡོད། པྲ་ཏཱིཙྪ་ནི་སོ་སོར་བཞེས་ཤིག་ཧཱུཾ་སཱ་ཧཱ་ནི་གཞི་ཚུགས་ཞེས་པ་སྟེ། དེ་བཞིན་དུ་ཤཔྟའི་བར་ལ་

[008A]༄༅། །རིགས་འགྲེ། དེ་ནས་ནང་མཆོད་ཀྱང་ཕུལ་ལ། བཅོམ་ལྡན་ཆོས་རྗེ་སོགས་ཀྱིས་འཕྲིན་ལས་བཅོལ། ཕྱོགས་སྐྱོང་རྣམས་ཀྱི་སྤྱི་བོའི་རིགས་བདག་གི་ཐུགས་ཀར་གཤིན་རྗེ་གཤེད་ཀྱིས་ཡིག་བརྒྱས་བསྐོར་བར་བསམས་ལ། དེའི་ཡིག་བརྒྱ་བརྗོད་ཅིང་ལྷག་ཆད་བསྐང། རིགས་བདག་
གི་ཐུགས་ཀའི་ཡིག་བརྒྱ་ལས་བདུད་རྩིའི་རྒྱུན་བབས་པས་ལྷག་ཆད་ཀྱི་ཉེས་པ་ཐམས་ཅད་དག་པར་བསམ་པར་འཁྲིད་འགའ་ཞིག་ལས་བྱུང་ཡང། འདིར་ཡིག་བརྒྱ་བརྗོད་པ་ནི་ལྷག་ཆད་གསོ་བའི་ཆེད་དུ་ཡིན་པས། དམིགས་པ་དེ་ལྟར་བྱས་ཚེ་མགྲོན་གྱི་ཉེས་པ་དག་པའི་ཆེད་དུ་བྱས་པར་སོང་
པས་དཔྱོད། བཟོད་གསོལ་བྱས་ནས་རང་གནས་སུ་གཤེགས་ཏེ་སྒྲུབ་པ་པོའི་འཕྲིན་ལས་བསྒྲུབ་པའི་ཆེད་དུ་རང་ཕྱོགས་སུ་འཁོད་པར་བསམ་མོ། །འདི་ལའང་རང་དང་ཉེ་བའི་ཕྱོགས་མཚམས་སུ་འཁོད་པར་བཞེད་པ་དང། ཕྱོགས་སྐྱོང་རང་རང་གི་བཞུགས་གནས་སུ་འཁོད་པར་འདོད་པའི་ཚུལ་གཉིས་སོ། །
   ༈    མཆོད་འགོ་རང་གི་གཡས་ཕྱོགས་ནས་བརྩམས་པ་མ་གཏོགས་བྱིན་རློབས་ཀྱི་སྐབས་སྔར་བཞིན་དང་འོན་ཀྱང་བརྒྱད་ཚར་ནི་རྒྱས་པར་ན་ལྷ་གྲངས་དང་མཉམ་པའོ། །སློབ་དཔོན་ཁྲི་ཆེན་བློ་བཟང་དར་རྒྱས་ཞལ་སྔ་ནས་ནི། འདི་ལྟར། འཁྲིད་
རྒྱུན་ལ་མེད་ཅིང་སྒྲུབ་ཐབས་དང་མི་མཐུན་པའི་བདག་བསྐྱེད་འབའ་ཞིག་གི་ཚེ་འབུལ་བའི་ཡུལ་གང་ཡང་མེད་བཞིན་དུ་ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་འབུལ་བའི་ཁྲིད་བྱེད་པ་ནི་རྗེའི་དགོངས་པ་དང་འགལ་བར་བཤད་པས། དེ་ལྟར་མཛད་པ་ནི་འཁྲིད་རྒྱུན་འགའ་ཞིག་ཏུ་སྣང་མོད། དཀྱིལ་
འཁོར་སྒྲུབ་མཆོད་ཀྱི་སྐབས་ལྟ་བུ་ཡིན་ན་མ་གཏོགས། བདག་བསྐྱེད་ཀྱི་མངོན་རྟོགས་རྐྱང་བའི་སྐབས་སུ་འདིར་མཎྜལ་གྱི་རྣམ་གཞག་མཛད་པ་ནི་མི་རུང་བར་ཨེ་ཡིན་མ་ཤེས་ཀྱང། ཆོ་གའི་རྣམ་དབྱེ་དོད་པར་བྱས་ཚེ་འབུ་ལ་མི་དགོས་པ་ཡང་བདེན་པར་མངོན་ནོ། །དེ་ལྟར་ཆོ་ག་གཞན་ལ་

[008B] འདིར་ནི་མི་འཆད་དོ། །དེར་མ་ཟད། པཎ་ཆེན་དགེ་འདུན་རྒྱ་མཚོ་དང། པཎ་ཆེན་ཐམས་ཅད་མཁྱེན་པ་རྣམ་པ་གཉིས་ཀྱིས་མཛད་པར་བཅུ་གསུམ་མ་འདི་བདག་མདུན་ཐ་མི་དད་འཇུག་པ་གཅིག་ཡིན་པར་རྗེའི་དགོངས་པ་ཡིན་པར་བཤད་ནས་བདག་མདུན་གྱི་མཆོད་པ་གཉིས་ཆབ་གཅིག་ཏུ་
བྱིན་བརླབ་བྱ་བར་གསུངས་ལ། རྒྱལ་དབང་ལྔ་བ་དང། ཅང་གྱ་ཞབས་དྲུང་སོགས་ནི། མངོན་རྟོགས་རྐྱང་བའི་སྐབས་སུ་བདག་མདུན་འཇུག་པ་གཅིག་མི་གཅིག་པའི་ཐ་སྙད་མི་འཐོབ་པར་བཤད་པས། འདིར་དེ་འཐད་པ་ལྟར་མཐོང་ངོ། །འོན་ཀྱང་ཁོང་རྣམ་གཉིས་ཀྱི་དགོངས་པ་ཡང་དཀྱིལ་འཁོར་
སྒྲུབ་པ་ལྟ་བའི་སྐབས་ལ་དགོངས་པར་མངོན་ཏེ། གཞན་དུ་ན་ཀླན་ཀ་འཇུག་ཅིང། ཁྱད་པར་དུ་པཎ་ཆེན་རིན་པོ་ཆེས་དིང་སང་ནག་འགྲོས་སུ་བཀོད་པའི་བར་མ་འདི་གཏོར་འབུལ་སྐབས་སླ་ཆོས་སུ་སོང་བར་བཞེད་པའི་ཕྱིར་རོ། །རྡོ་རྗེ་སེམས་དཔའི་བསྒོམ་བཟླས་ནི་ལོགས་སུ་ཤེས་པར་བྱ་ལ། སྐབས་
འདིར་ཁ་ཅིག་ནི། རྡོར་སེམས་བསྒོམ་པའི་ཚེ་རང་ཉིད་རྡོ་རྗེ་འཇིགས་བྱེད་ཡིན་པའི་དམིགས་པ་ངེས་པར་བྱེད་དགོས་པར་འདོད་ཀྱང། ཁོ་བོ་ནི་དེ་མི་རུང་བ་མིན་ཡང་ཐ་མལ་པའི་རྣམ་པ་ཅན་དུ་གསལ་བའི་སྤྱི་བོར་རྡོར་སེམས་བསྒོམས་ན་ལེགས་སམ་སྙམ། གལ་ཏེ་མངོན་རྟོགས་སྔ་མ་སོང་ཞིང། ཕྱི་མ་
ཡང་འཇུག་དགོས་པས་ལྷའི་ང་རྒྱལ་ལས་མ་འདས་སོ་སྙམ་ན་མི་འགལ་ཏེ། ལྷའི་ང་རྒྱལ་ཡང་བློས་གསར་དུ་བཅོས་པ་ཡིན་གྱི། འགྱུར་མེད་མིན་ཞིང། ཚོགས་ཞིང་གི་ཐོག་མར་ཡང། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསམ་པའི་ཞེས་པ་སླར་ཡང་ལྷར་བསྐྱེད་པར་བསྟན་
པའི་ཕྱིར་རོ། །གཉིས་པ་ཐུན་དངོས་གཞིར་ཇི་ལྟར་བྱ་བ་ལ། སྒྲུབ་ཐབས་འདིས་མ་ཏིང་ངེ་འཛིན་གསུམ་གྱི་ཆིངས་དང། རྣལ་འབྱོར་བཞིའི་ཆིངས་གཉིས་ཀ་ཐོབ་པས་ཕྱི་མ་ལ། རྣལ་འབྱོར་དང་རྗེས་སུ་རྣལ་འབྱོར་དང་ཤིན་ཏུ་རྣལ་འབྱོར་དང་རྣལ་འབྱོར་ཆེན་པོ་བཞི་སྟེ། དང་པོ་ནི། སྟོང་ཉིད་བསྒོམས་པ་

[009A]༄༅། །ནས་རྒྱུ་རྡོ་རྗེ་འཛིན་པའི་བར་དང། གཉིས་པ་ནི། འཇམ་དཔལ་གྱི་ཐུགས་གར་ཉི་མ་བསྐྱེད་པ་ནས་འབྲས་བུ་རྡོ་རྗེ་འཛིན་པའི་བར་དང། གསུམ་པ་ནི་མཁའ་གསང་བྱིན་རློབས་ནས་ཡེ་ཤེས་ཀྱི་གཞལ་ཡས་ཁང་བསྟིམ་པའི་བར་དང། བཞི་བ་ནི་དེ་ནས་བཟླས་པའི་བར་རོ། །
འདིར་དང་པོའི་དབང་དུ་བྱས་ནས་གསུམ། དང་པོ་སྦྱོར་བ། དཀྱིལ་འཁོར་རྒྱལ་མཆོག་ལས་རྒྱལ་མཆོག་གི་ཏིང་ངེ་འཛིན་ལ་བསླབ་ཚུལ་ལོ། །དང་པོ་ལ་བཞི། འཆི་བ་ཆོས་སྐུར་འཁྱེར་བའི་ལམ་ཁྱེར་ཡན་ལག་དང་བཅས་པ་ལ་བསླབ་ཚུལ། གང་དུ་འཚང་རྒྱ་བའི་རྟེན་གཞལ་ཡས་ཁང་
བསྐྱེད་ནས་བར་དོ་ལོངས་སྐུར་འཁྱེར་བའི་ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་ཚུལ། སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་འབྲས་བུ་རྡོ་རྗེ་འཛིན་པ་བསྐྱེད་ཚུལ། སྐུ་གསུམ་གྱི་གོ་འཕང་འདོད་ཆགས་ཀྱི་ཆོས་ཀྱིས་ཐོབ་པར་བསྟན་པའི་ཕྱིར་རིག་མའི་འདོད་ཡོན་ལ་ལོངས་སྤྱོད་ཚུལ་ལོ། །དང་པོ་ལ་
གསུམ། སྡགས་སྤྱོད་པའི་རྟེན་ཁྱད་པར་ཅན་འཛམ་བུ་གླིང་བའི་མི་མངལ་སྐྱེས་ཁམས་དྲུག་ལྡན་དུ་སྐྱེ་བ་ལེན་པའི་རྒྱུར་སྐྱེས་ནས་མྱོང་འགྱུར་གྱི་ལས་མངོན་པར་འདུ་བྱ་བ་དང་མཐུན་པར་ཚོགས་ཞིང་མཆོད་ཅིང་སྡོམ་པ་འཛིན་ཚུལ། དེའི་འོག་ཏུ་འཆིབ་འོད་གསལ་མངོན་དུ་བྱེད་པ་དང་ཆོས་མཐུན་པར་ཡེ་ཤེས་ཀྱི་
ས་བསྒོམ་ཚུལ། འབྱུང་བཞིའི་དཀྱིལ་འཁོར་བསྐྱེད་དེ་འགལ་རྐྱེན་འགོག་པའི་ཕྱིར་སྲུང་འཁོར་བསྒོམ་ཚུལ་ལོ། །དང་པོ་ནི། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་སྣ་ཚོགས་པདྨ་དང་ཉི་མ་ལ་གནས་པས་ཧཱུཾ་གི་འོད་ཟེར་གྱིས་ལོངས་སྤྲུལ་གྱི་འཇིག་རྟེན་གྱི་ཁ་ཁམས་མཐའ་
ཡས་མུ་མེད་པ་རྣམས་ཀྱང་གསལ་བར་བྱས་དེ་ན་བཞུགས་པའི་ཞེས་སོགས་ཀྱི་དོན་དྲན་པའི་སྒོ་ནས་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས། དེའི་ཚེ་བླ་མ་ནི་སྤྱན་དྲངས་པའི་འཇིགས་བྱེད་དེའི་སྤྱི་བོའི་རྩ་ཞལ་གྱི་སྟེང། སྲིན་ཞལ་གྱི་མདུན་དུ་རིགས་བདག་

[009B] སྤྱན་འདྲེན་པའི་གནས་ལ། སྤྱིར་རང་བཞིན་གྱི་གནས་ཞེས་པ། ཆོས་སྐུ་ལ་རང་བཞིན་གྱི་གནས་སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་པ་དང། ལོངས་སྐུ་ལ་རང་བཞིན་གྱི་གནས་སུ་བྱས་ནས་སྤྲུལ་སྐུའི་རྣམ་པར་སྤྱན་འདྲེན་པ་དང། གནས་བྱེ་བྲག་པ་འོག་མིན་ལྟ་
བུ་དང། རང་གི་སངས་རྒྱས་ཀྱི་ཞིང་ནས་སྤྱན་འདྲེན་པ་སོགས་ལས་འདིར་ནི་ལོངས་སྤྲུལ་གྱི་ཞིང་ནས་སྤྱན་འདྲེན་པ་ཡིན་ནོ། །བླ་མ་ཡང་ཙ་བའི་བླ་མ་ཞེས་པ། དངོས་ཀྱི་བླ་མ་སྟེ་དབང་བསྐུར་རྒྱུད་བཤད་མན་ངག་གནང་བའི་བླ་མ་རྣམས་བླ་མ་གཅིག་ཏུ་འདུས་པར་བསམ་པའམ། སོ་སོར་གང་བདེ་ཡིན་
ལ། ཁྱད་པར་ཆོས་འདིའི་ཉམས་འཁྲིད་ཀྱི་བླ་མའོ། །འོད་ཟེར་རང་གི་སྙིང་ཁར་བསྡུ་ཞིང་དེ་ནི་སྙིང་ཁར་རྩ་འཁོར་ཡོད་པ་དོར་རོ། །དེ་ནས་གང་གི་དྲིན་གྱིས་བདེ་ཆེན་གནས། །ཞེས་སོགས་ཀྱི་ཚིགས་བཅད་གཅིག་གིས་བླ་མ་ལ་ཕྱག་བྱ་ཞིང། དོན་ནི། བླ་མ་གང་གི་བཀའ་དྲིན་གྱིས་མཐར་ཐུག་གི་བདེ་བ་
ཆེན་པོའི་གནས་ནི། དུས་སྐད་ཅིག་སྟེ་སྙིགས་དུས་ཀྱི་ཚེ་ཐུང་གཅིག་ལ་ཐོབ་པར་འགྱུར་བར་མཛད་པའི་བླ་མ་རིན་པོ་ཆེ་དབང་གི་རྒྱལ་པོ་དང་ཆོས་མཚུངས་པའི་འབྲས་དུས་ཀྱི་རྡོ་རྗེ་ཅན་རྡོ་རྗེ་འཆང་གི་རྣམ་པར་བལྟས་པའི་ཞབས་ཀྱི་པདྨོ་ལ་གུས་པས་འདུད་དོ་ཅེས་པ་སྟེ། ཞབས་ཀྱི་པདྨོ་ནི་ཞབས་ཉིད་ལ་པདྨོའི་
མིང་གིས་བཏགས་པ་ཡིན་གྱི། པདྨའི་གདན་ནི་མིན་ནོ། །དེའི་དོན་ཡང་སྐུའི་ཆ་དམའ་ཤོས་ལ་འདུད་པ་ནི་ཤིན་ཏུའང་གུས་པའི་དོན་ཏེ། ཡོན་ཏན་ཁྱད་པར་ཅན་གཞན་ལ་འདུད་པ་ལྟ་ཅི་སྨོས་པའོ། །གཟུགས་མཆོག་སོགས་ཀྱིས་འཇིགས་བྱེད་ལ་ཕྱག་འཚལ་ཞིང། དོན་ནི། འབྲས་དུས་ཀྱི་བདེ་བ་
ཆེན་པོའི་ཡེ་ཤེས་གཟུགས་སྐུའི་རྣམ་པར་ཤར་བས་ན་གཟུགས་མཆོག་ཆེས་ཆེར་ཁྲོས་པས་ན་མཆོག་ཏུ་དྲག་པོ་ཆེ། མི་མཐུན་པའི་ཕྱོགས་ཀུན་ལས་རྒྱལ་བས་ན་དཔའ་བོ། །སྐུ་གསུང་ཐུགས་ཀྱི་ཕྱི་ནང་གསང་བའི་གནས་རྣམས་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་ཡིན་པས་ན་

[010A]༄༅། །མཆོག་གི་སྤྱོད་ཡུལ་ཅན། གདུལ་དཀའ་བ་ཕྱི་ནང་གསང་བའི་གཤིན་རྗེ་སོགས་འདུལ་བའི་སྒོ་ནས་སེམས་ཅན་གྱི་དོན་མཛད་པའི་རྡོ་རྗེ་འཇིགས་བྱེད་ལ་ཕྱག་འཚལ་ལོ་ཞེས་པ་སྟེ། དེ་ལ་དྲང་ངེས་གཉིས་ཡོད་པའི་འབྲས་དུས་ཀྱི་བདེ་སྟོང་དབྱེར་མེད་ཀྱི་ཡེ་ཤེས་དེ་ངེས་དོན་གྱི་རྡོ་རྗེ་འཇིགས་
བྱེད་དང་དེ་ཉིད་གཟུགས་སྐུའི་རྣམ་པར་རོལ་པའི་འཇིགས་བྱེད་ནི་དྲང་དོན་གྱི་རྡོ་རྗེ་འཇིགས་བྱེད་དོ། །དེ་ནས་རང་གི་སྙིང་ཁ་ནས་ཙརྩི་ཀ་སོགས་མཆོད་པའི་ལྷ་མོ་བཞི་པོ་རེ་རེ་ཡང་མང་དུ་སྤྲོས་ཏེ། མཆོད་ཡོན་སོགས་ཀྱིས་མཆོད་པར་བསམ་དེ་ཡང། ཨོཾ་ཧྲིཿ་ཥྚི་ཧས་མཆོད་ཡོན་འབུལ་ཞིང། སྔགས་
དོན་ནི་འཕྲོག་བྱེད་མཆེ་བ་གཟིགས་པ་ལ་ཞེས་གང་ལ་འབུལ་པ་ཡུལ་གྱི་ཁྱད་པར། ཨོཾ་ཧཱུཾ་ཧཱུཾ་ཕཊ་ཀྱིས་ཞབས་བསིལ། ཐ་མལ་གྱི་སྣང་ཞེན་བཅད་དེ་བདེ་སྟོང་གི་རྣམ་སྤྲུལ་ཞེས་ངོ་བོའི་ཁྱད་པར། ཨོཾ་ཝི་ཀྲི་ནས་ག་གཿ་ཡིས་ཧྲི་རྣམ་པར་འགྱུར་བའི་ཞལ་ཅན་སེམས་ཅན་མ་རུངས་པ་
བསྒྲལ་བའི་སྙིང་ཁྲག་གི་དྲི་ཞེས་རྒྱུའི་ཁྱད་པར། ཨོཾ་ཀུ་མ་ར་རཱུ་པི་ནི་ཛཿ་ཛཿ་ཧཱུཾ་ཕཊ་ཀྱིས་མེ་ཏོག་ཡིད་དུ་འོང་བའི་གཙུགས་ཅན་ཅེས་རྣམ་པའི་ཁྱད་པར། ཨོཾ་ཧྲིཿ་ཧ་ཧེ་ཕཊ་ཀྱིས་བདུག་སྤོས། འཕྲོག་བྱེད་དགྱེས་པའི་ཆེད་དུ་ཞེས་དགོས་པའི་ཁྱད་པར། ཨོཾ་དཱིབྟ་ནས་སཱ་ཧཱས་མར་མེ། དོན་ནི་
སྤྱན་གྱི་དབང་པོ་དགྱེས་པའི་ཆེད་དུ་ཞེས་ཡུལ་གྱི་གནས་གང་ལ་འབུལ་བའི་ཁྱད་པར་བསྟན། ཞས་ཟས་དང་རོལ་མོ་གཉིས་རང་མིང་གིས་སྨོས་པ་ནི་ཐ་མའི་གསལ་བྱེད་དེ། ཁྱད་པར་དེ་ལྟར་ཤེས་པའི་སྒོ་ནས་ཕུལ་ན་ཕུལ་དུ་བྱུང་བའི་མཆོད་པར་འགྱུར་བར་བཤད་དེ། །བཤགས་པ་ནི། སྒོ་
གསུམ་དང་འབྲེལ་བའི་སྡིག་པ་ཐམས་ཅད་བཤགས་པར་བགྱིའོ། །ཚུལ་ཇི་ལྟར་ན་འདས་པའི་དུས་སུ་རང་རྒྱུད་ལ་སྐྱེས་ཤིང། ད་ལྟར་གྱི་དུས་སུ་རང་རྒྱུད་ལ་བྱུང་བའི་སྡིག་པ་རྣམས་ནི་དུག་ཁོང་དུ་སོང་བ་ལྟ་བུའི་འགྱོད་སེམས་དང་བཅས་ཏེ་བསལ་བ་སྟེ་བཤགས་པའི་སྒོ་ནས་མེད་པར་

[010B] དེར་མ་ཟད་ཕྱིན་ཆད་མི་བྱེད་པར་ཚོགས་ཞིང་ཁྱེད་ཀྱི་སྤྱན་སྔར་ཁས་བླངས་པའི་བསྡོམ་པར་བརྗོད་དོ། །དུས་གསུམ་གྱི་སྡིག་པ་བཤགས་པ་དེ་བཞིན་དུ་དུས་གསུམ་གྱི་བསོད་ནམས་ཐམས་ཅད་ལ་རྗེས་སུ་ཡི་རང་ངོ། །ཚུལ་དེ་ལྟར་བྱས་ནས་བསགས་པའི་དགེ་པ་རྣམས་བདག་གཞན་ཀུན་བླ་མེད་རྫོགས་པའི་བྱང་ཆུབ་ཏུ་
བདེ་བླག་འགྲོ་བའི་རྒྱུར་བསྔོའོ། །ཡང་ན་བདེ་འགྲོ་བླ་མེད་བྱང་ཆུབ་ཀྱི་རྒྱུར་བསྔོ་བའོ། །དཀོན་མཆོག་གསུམ་ལ་སྐྱབས་སུ་འགྲོ། ཞེས་སོགས་རྐང་བ་བཞིས། སྐྱབས་སུ་འགྲོ་བ་དང། སེམས་ཅན་ཐམས་ཅད་འཁོར་བ་དང་ངན་སོང་ལས་སྒྲོལ་ཞིང་སངས་རྒྱས་ལ་འགོད་པ་དང། དེའི་ཆེད་དུ་བྱང་
ཆུང་ཏུ་སྨོན་པའི་སེམས་བསྐྱེད་པར་བསྟན་ཏོ། །ལུས་འབུལ་བ་ནི། ཡོན་ཏན་རྒྱ་མཚོ་ལྟར་ཚད་མེད་པའི་ཚོགས་ཞིང་ཁྱེད་རྣམས་ལ་བདག་གི་ལུས་འབུལ་ཞིང། ལམ་བསྟན་ནི། སངས་རྒྱས་དང་དའི་སྲས་བྱང་སེམས་རྣམས་ཀྱི་འབྱེར་པའི་ལམ་དུ་གྱུར་བ་སྦྱིན་སོགས་ཀྱི་ཚུལ་དེ། སྐུ་གསུམ་
དང་ཡེ་ཤེས་ལྔ་ལྡན་གྱི་གོ་འཕང་ཐོབ་པའི་ཕྱིར་དུ་རབ་ཏུ་དང་བས་རང་རྒྱུད་ལ་བརྟེན་པར་བགྱིའོ་ཞེས་པ་ནི་དོན་བསྡུས་པ་སྟེ། འདི་ནི་འཇུག་སེམས་སུ་ཡང་འགྱུར་རོ། །རིགས་ལྔའི་སྡོམ་བཟུང་ནི། སངས་རྒྱས་བྱང་ཆུབ་སེམས་དཔའ་ཀུན། །ཞེས་སོགས་ཀྱིས་སྟོན་ཏེ། འདི་ཡང་དོན་བསྡུན་
གཞན་རྣམས་ནི་སླ་ཞིང། ཉེས་སྤྱོད་སྡོམ་པའི། དགེ་བ་ཆོས་སྡུད་ཀྱི། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དང། དཀོན་མཆོག་གསུམ་ལ་སྐྱབས་སུ་འགྲོ་བ་ལ་ཉིན་མཚན་ཐུན་དྲུག་ཏུ་སློབ་པ་འམ་སློབ་འདོད་སྦྱོར་བ་ནི། རྣམ་སྣང་གི་སྡོམ་པའི་བསླབ་བྱ་ལ་སློབ་ཚུལ་དང། དེ་བཞིན་དུ། རྒྱལ་བའི་ཐུགས་
ཉིས་སུ་མེད་པའི་ཡེ་ཤེས་མཚོན་བྱེད་ཀྱི་ཆགས་ཚད་དང་ལྡན་པའི་རྡོ་རྗེ་དང། སྟོང་ཉིད་ཀྱི་རང་སྒྲ་སྒྲོགས་པར་སེམས་པའི་སྒོ་ནས་ཆགས་ཚད་དང་ལྡན་པའི་དྲིལ་བུ་འཛིན་པ་ནི་དྲིལ་བུའི་དམ་ཚིག་དང། རང་ལྷར་བསྒོམ་ནས་ལས་དང་ཡེ་ཤེས་ཀྱི་ཕྱག་རྒྱ་ཚུལ་བཞིན་སྙོམས་པར་འཇུག་པས་ལྷ་མཆོད་

[011A]༄༅། །པ་ནི་ཕྱག་རྒྱའི་དམ་ཚིག་རང་ལ་སྔགས་ཀྱི་ལམ་སྟོན་པའི་བླ་མ་མཆོད་པ་ནི་སློབ་དཔོན་གྱི་དམ་ཚིག་སྟེ། དེ་སྔར་བཞིན་བསྟེན་པ་ནི། མི་བསྐྱོད་པའི་དང། ཟང་ཟིང་གི་སྦྱིན་པ། ཆོས་ཀྱི་སྦྱིན་པ། བྱམས་པའི་སྦྱིན་པ། མི་འཇིགས་པ་སྐྱབས་ཀྱི་སྦྱིན་པ་རྣམས་སྔར་བཞིན་བསྟེན་
པ་ནི་རིན་འབྱུང་གི་དང། ཕྱི་བྱ་སྤྱོད་དང། གསང་བ་རྣལ་འབྱོར་དང་རྣལ་འབྱོར་བླ་མེད་ཉན་རང་བྱང་སེམས་ཀྱི་ཐེག་པ་གསུམ་གྱི་ལུང་རྟོགས་ཀྱི་ཆོས་ལ་སྔར་བཞིན་སློབ་པ་ནི་འོད་དཔག་མེད་ཀྱི་དང། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ལ་སློབ་པ་ནི་དོན་གྲུབ་ཀྱི་རིགས་ཀྱི་སྡོམ་པའི་བསླབ་བྱ་ལ་སློབ་ཚུལ་
ལོ། །མ་བསྒྲལ་བ་སོགས་ནི་ཉོན་སྒྲིབ་ལས་མ་བསྒྲལ་བའི་ཚངས་པ་དང་བརྒྱ་བྱིན་སོགས་བདག་གིས་བསྒྲལ་བར་བྱ་ཞིང། ཤེས་སྒྲིབ་ལས་མ་གྲོལ་བའི་ཉན་རང་དགྲ་བཅོམ་རྣམས་བདག་གིས་སྒྲོལ་བ་དང། སྡུག་བསྔལ་གྱིས་མནར་ནས་དབུགས་མ་ཕྱིན་པའི་སེམས་ཅན་རྣམས་བདག་གིས་དབུགས་འབྱུང་
སྟེ། སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་དབྱིངས་ལ་འགོད་པར་བྱའོ་ཞེས་པའོ། ཐུན་མོང་མིན་པའི་སྡོམ་པ་འདིར་སྨོས་པ་ནི། སྡོམ་པ་སྔར་མེད་གསར་དུ་སྐྱེ་བ་དང། ཉམས་པ་སོར་ཆུད་པའི་ཆེད་དུ་མིན་ཀྱང། སྡོམ་པ་སྐྱེ་ཟིན་གནས་པ་དང། གོང་འཕེལ་དུ་འགྱུར་བའི་དགོས་པ་ཡོད་དོ་
འདིར་སྡོམ་པ་མ་བཟུང་ནའང་ཆོ་ག་ལ་ཆད་ལྷག་ཏུ་ནི་མི་འགྱུར་རོ། །དེ་ནས་ཚད་མེད་བཞི་བསྒོམ་པར་བྱ་ཞིང། དང་པོ་གསུམ་ནི་སྤྱི་ལྟར་ལ། བཞི་པ་བཏང་སྙོམས་ནི། སེམས་ཅན་ཐམས་ཅད་རྙེད་པ་དང། མ་རྙེད་པ་དང། བདེ་བ་དང། མི་བདེ་བ་དང། སྙན་པ་དང། མི་སྙན་པ་དང། བསྟོད་པ་དང་མི་བསྟོད་
པའི་འཇིག་རྟེན་གྱི་ཆོས་བརྒྱད་མགོ་སྙོམས་ལ་འགོད་པ་དང། གཟུང་བ་དང་འཛིན་པའི་ཆོས་ལ་ཕྱིན་ཅི་ལོག་ཏུ་འཛིན་པའི་རྣམ་པ་རྟོག་པ་དེ་དག་ཉེ་བར་ཞི་བའི་བཏང་སྙོམས་ལ་འགོད་པར་དམ་བཅའ་བའོ། །ཆོས་བརྒྱད་འདྲེན་ཚུལ་ལ་མིང་མི་འདྲ་བ་ཡོད་ཀྱང་དོན་འདྲ་བ་ཡིན་ནོ། །ཚོགས་

[011B] མཐར་རང་གནས་སུ་གཤེགས་པ་དང། དེ་ཉིད་དུ་མི་དམིགས་པར་བསྒོམ་པ་དང། རང་ལ་བསྡུ་བ་དང། སྟོང་པ་ཉིད་དུ་བསྒོམ་པ་རྣམས་སུ་ཡོད་པ་ལས་འདིར་ཕྱི་མ་ལྟར་རོ། །སྟོང་པ་ཉིད་དུ་བསྒོམ་པ་ལ་མི་དམིགས་པའི་ཐ་སྙད་མཛད་ཀྱང། རྣམ་བཤད་འདོད་འཇོ་ལས་མི་སྣང་བར་བྱས་པ་ཙམ་ལ་མི་
དམིགས་པ་ཞེས་པའི་བསྒོམ་ཚུལ་ཡོད་པར་བཤད་ཅིང། མཁས་གྲུབ་ཀྱིས་ཀྱང་དེ་ལྟར་གསུངས་སོ། །ཚོགས་ཞིང་ནས་འདིའི་བར་གྱི་མཚོན་དོན་ནི་ས་བཅད་ཀྱི་སྐབས་སུ་བཤད་ཅིང་འཆད་པར་འགྱུར་རོ།    ༈    །གཉིས་པ་འཆི་བ་འོད་གསལ་མངོན་དུ་བྱས་པ་དང་ཆོས་མཐུན་པར་ཡེ་ཤེས་ཀྱི་སའི་སྟོང་
ཉིད་བསྒོམ་ཚུལ་ལ་གཉིས། སྦྱང་གཞི་བཤད་པ་དང། དེ་དང་མཐུན་པ་ལ་སྟོང་ཉིད་བསྒོམ་ཚུལ་ལོ། །དང་པོ་ནི། འཛམ་བུའི་གླིང་བའི་མི་མང་སྐྱེས་ཁམས་དྲུག་ལྡན་གྱིས་འཆི་བ་འོད་གསལ་མངོན་དུ་བྱེད་པའི་ཚུལ་ཡོད་དེ། དེ་འཆི་བའི་ཚེ་ཐོག་མར་ས་ཆུ་ལ་ཐིམ་པའི་སྐབས་སུ་ཕྱི་རྟགས་སུ་ལུས་བྱིང་
བའི་ཉམས་དང། ནང་རྟགས་སུ་སྨིག་རྒྱུ་ལྟ་བུའི་སྣང་བ་འཆར། ཆུ་མེ་ལ་ཐིམ་པའི་སྐབས་ཀྱི་རྟགས་སུ་མཆུ་དང་ལྕེ་བསྐམས་ཤིང་སོ་ལ་དྲེག་པ་ཆགས་པ་དང། ནང་རྟགས་སུ་དུ་བ་ལྟ་བུའི་སྣང་བ་འཆར། མེ་རླུང་ལ་ཐིམ་པའི་ཕྱི་རྟགས་སུ་ལུས་ཀྱི་དྲོད་མཐའ་ནས་སྡུད་པ་དང། ནང་རྟགས་སུ་མཁའ་སྣང་མི་ཁྱེར་ལྟ་
བུའི་སྣང་བ་འཆར། རླུང་རྣམ་ཤེས་ལ་ཐིམ་པར་བརྩམས་པ་ན་ཕྱི་རྟགས་སུ་ཕྱིའི་དབུགས་ཀྱི་རྒྱུ་བ་འཆད་ཅིང། ནང་རྟགས་སུ་མར་མེ་འབར་བ་ལྟ་བུའི་སྣང་བ་འཆར། ཀུན་རྟོག་གཡོ་བྱེད་ཀྱི་རླུང་སྣང་བ་ལ་ཐིམ་པའི་སྣང་བ་རང་དུས་སུ་སྟོན་གནམ་གཡའ་དག་པ་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་པའི་
སྣང་བ་འཆར། དེ་མཆེད་པ་ལ་ཐིམ་པའི་ཚེ་དེ་ལ་ཉི་འོད་ཀྱིས་ཁྱབ་པ་ལྟ་བུ་དང། དེ་ཉེར་ཐོབ་ལ་ཐིམ་པའི་ཚེ་སྲོད་ཀྱི་མུན་པ་འཐུག་པོའི་སྨག་གིས་ཁྱབ་བལྟ་བུའི་སྣང་བ་འཆར་ཞིང། ཉེར་ཐོབ་དེ་འོད་གསལ་བ་ཐིམ་པའི་ཚེ་སློང་བྱེད་ཀྱི་རྐྱེན་གསུམ་དང་བྲལ་བའི་ཐོ་རངས་ཀྱི་ནམ་མཁའ་སྟོང་སང་ལྟ་བུའི་སྣང་བ་འཆར་བའི་

[012A]༄༅། །སྒོ་ནས་དེ་མངོན་དུ་བྱེད་པའི་ཕྱིར་རོ། །གཉིས་པ་ལ་གཉིས། སྔགས་གཉིས་ཀྱི་དོན་བཤད་པའི་སྒོ་ནས་སྟོང་ཉིད་བསྒོམ་ཚུལ་དངོས་དང། སྦྱང་གཞི་དང་ཆོས་མཐུན་སྦྱོར་བའི་ཚུལ་ལོ། །དང་པོ་ནི། སྔགས་གཉིས་ཀྱི་དང་པོའི་དོན་ནི། ཨོཾ་གྱི་ཨ་ཨུ་མ་གསུམ་གྱིས་སྐུ་གསུང་ཐུགས་རྡོ་རྗེ་གསུམ་མཚོན་
ཞིང། དེ་གསུམ་གཅིག་ཏུ་གྱུར་པའི་ཨོཾ་གྱིས་རྡོ་རྗེ་གསུམ་དབྱེར་མི་ཕྱེད་པ་དེ་མཚོན། མཚོན་དོན་དེ་དྲན་པའི་སྒོ་ནས་ངག་ཏུ་བརྗོད་ན་བསོད་ནམས་མང་དུ་སྡུད་པས་ནོར་བུ་འཛིན་པའི་སྔགས་ཞེས་བརྗོད་དེ། རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་དང་ནོར་དང་དཔལ་དང་གཡང། །
སྐལ་བཟང་རྣམ་པ་དང་ལྡན་ཞིང། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྔགས་སུ་བརྗོད། །ཞེས་གསུངས་པའི་ཕྱིར། སྭ་བྷཱ་ཝ་ནི་རང་བཞིན་གྱིས། ཤུདྡྷ་ནི་རྣམ་པར་དག་པ། སརྦ་དྷརྨ་ནི་ཆོས་ཐམས་ཅད་དེ། ཡུལ་གཟུང་བས་བསྡུས་པའི་ཆོས་ཐམས་ཅད་དང་རང་བཞིན་གྱིས་རྣམ་པར་
དག་པའི་དོན་དང། སྭ་བྷཱ་ཝ་ཤུདྡྷ་ནི་སྔར་བཞིན་དང། ཨ་ཧཾ་ནི་ངའོ་སྟེ་ཡུལ་ཅན་ང་སོགས་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པ་སྟེ། མདོར་ན། གཟུང་འཛིན་གྱིས་བསྡུས་པའི་ཆོས་ཐམས་ཅད་རང་ཉིད་བདེན་འཛིན་གྱིས་ཇི་ལྟར་བཟུང་བ་ལྟར་མེད་པ་ནི་རང་བཞིན་
གྱིས་རྣམ་པར་དག་པའི་དོན་ནོ། །སྔགས་གཉིས་པའི་དོན་ཨོཾ་ནི་སྔར་བཞིན་དང། ཤཱུ་ནྱ་ཏཱ་ནི་སྟོང་པ་ཉིད། ཛྙཱ་ན་ནི་ཡེ་ཤེས། བཛྲ་ནི་མི་ཕྱེད་པ། སྭ་བྷཱ་ཝ་ནི་རང་བཞིན། ཨཏྨ་ཀོ་ནི་བདག་ཉིད། ཨ་ཧཾ་ནི་ངའོ་སྟེ། ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མེད་པའི་ལམ་གྱི་ཆོས་
སྐུ་ལ་ང་རྒྱལ་བཞག་ནས་བསྒོམ་པའི་དོན་ཏེ། ཀོཉ་ཧཾ། ཞེས་སུམ་འཁྱོག་འབྱུང་བ་ནི་པ་ལཱུ་ཏ་ཡིན་པས་མིག་འཛུམ་གསུམ་ཡུན་དུ་བཀླག་དགོས་པའི་དོན་ནོ། །འདིར་ཆོས་སྐུ་ལ་ང་རྒྱལ་འཇོག་པ་ནི་གཞི་དུས་དང་ལམ་འབྲས་ཀྱི་ཆོས་སྐུ་གསུམ་ལས་ཕྱི་མ་གཉིས་ཡིན་ལ། འབྲས་དུས་ཀྱི་ཆོས་སྐུ་ནི་

[012B] དེ་ཡང་རྒྱལ་དབང་དགེ་འདུན་རྒྱ་མཚོ་དང། པཎ་ཆེན་ཐམས་ཅད་མཁྱེན་པས་འབྲས་དུས་ཀྱི་ཆོས་སྐུ་ལ་ང་རྒྱལ་གཙོ་བོར་བྱེད་པར་བཤད་ཅིང་དེ་ལྟར་གསུངས་པ་གཞན་ཡང་ཡོད་ལ། ནམ་མཁའ་རྒྱལ་མཚན་ཞབས་ནི་ལམ་དུས་ཀྱི་
ཆོས་སྐུ་ལ་བཤད་དེ་མི་འགལ་ལོ། །ལམ་དུས་ཀྱི་སྐབས་སུ་ཡང་སྟོང་ཉིད་རྟོགས་མ་རྟོགས་ཀྱི་དབྱེ་བས་གཉིས་སུ་འགྱུར་ལ། རྟོགས་པ་ལའང་བདེ་སྟོང་དབྱེར་མེད་ཀྱི་ཡེ་ཤེས་སུ་སོང་མ་སོང་གཉིས་ཡོད་དོ། །སྤྱིར་བདེ་སྟོང་དབྱེར་མེད་ཀྱི་ཡེ་ཤེས་དེ་ལ་སྤྱི་དོན་སྦས་དོན་མཐར་ཐུག་གསུམ་ཡོད་ཀྱང་
འདིར་དང་པོའི་དབང་དུ་བྱས་པ་ཡིན་ལ། ལམ་དུས་ཀྱི་ལྷན་སྐྱེས་ཀྱི་དབང་དུ་བྱས་པའི་བདེ་སྟོང་དབྱེར་མེད་ཀྱི་ཡེ་ཤེས་དངོས་ནི་བསྒོམས་སྟོབས་ཀྱིས་རླུང་དབུ་མར་ཞུགས་པའི་དབང་གིས་གཏུམ་མོ་སྦར་བས་བྱང་སེམས་བཞུན་ནས་སྐྱེས་པ་ཞིག་དགོས་ཏེ། རིམ་ལྔ་གསལ་སྒྲོན་ལས་
བདེ་སྟོང་སྦྱོང་བར་གསུངས་པའི་བདེ་བ་ནི་ལྷན་སྐྱེས་ཀྱི་དགའ་བ་ཡིན་ལ། དེ་ཐོག་མར་སྐྱེ་བ་ནི་རོ་རྐྱང་གི་རླུང་ཨ་ཝ་དཧུ་ཏཱིར་བཙུད་པའི་དབང་གིས་གཏུམ་མོ་སྦར་ནས་བྱང་སེམས་བཞུས་པ་ལས་སྐྱེ་ལ། ཞེས་གསུངས་པའི་ཕྱིར་རོ། །གཞི་དུས་ཀྱི་ཆོས་སྐུ་ནི་རང་བཞིན་གྱིས་མེད་པའི་སྟོང་
ཉིད་དོ། དེ་ལ་ཡུལ་གྱི་ཆོས་སྐུ་ཞེས་ཐ་སྙད་བྱེད་ཀྱང་ཆོས་སྐུ་དངོས་མིན་ལ། དེ་རྟོགས་པའི་སློབ་པའི་ཡེ་ཤེས་རྣམས་ལ་སྐབས་འདིར་ཡུལ་ཅན་གྱི་ཆོས་སྐུར་བརྗོད་པའང་བཏགས་པ་ཙམ་མོ། །རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་རང་རང་གི་གདགས་གཞི་ཆ་
ཤས་སོགས་ལ་བརྟེན་ནས་མིང་དང་བརྡ་ལས་ཐ་སྙད་ཀྱིས་བཏགས་པ་ཙམ་གྱིས་འཇོག་པའི་ཕྱིར་ན། དེ་རྣམས་ཕན་ཚུན་ལྟོས་པའི་རྟེན་འབྲེལ་ཡིན་ལ། ལྟོས་མེད་རང་བཞིན་གྱིས་གྲུབ་པའི་རྟག་མཐའ། ཐ་སྙད་དུ་བྱ་བྱེད་མི་རུང་བའི་ཆད་མཐའ། འདི་གཉིས་སུ་རང་བཞིན་གྱིས་གྲུབ་པ་དང་དེ་གཉིས་

[013A]༄༅། །ཀ་མ་ཡིན་པར་ཡང་རང་བཞིན་གྱིས་གྲུབ་པའི་མཐའ་བཞི་དང་བྲལ་བར་བཤད་པ་ལྟར་རམ། ཅུང་ཟད་མི་འདྲ་བ་རང་བཞིན་གྱིས་གྲུབ་པའི་རྟག་མཐའ། ཐ་སྙད་དུ་མེད་པའི་ཆད་མཐའ། དེ་གཉིས་སུ་གྲུབ་པའི་རྟག་མཐའ། དེ་གཉིས་གང་རུང་དུ་ཡང་མེད་པའི་ཆད་མཐའ་སྟེ་
ཆོས་ཐམས་ཅད་རྟག་ཆད་ཀྱི་མཐའ་བཞི་དང་བྲལ་བའི་བདག་མེད་པའི་རང་བཞིན་སྟོང་པ་ཉིད་དུ་བསྒོམ་མོ། །བཞི་གསུངས་པ་ནི། བློ་ལ་ལྟོས་ཏེ་མཐའ་གཞན་སེལ་བའི་མེད་ཡིན་གྱི། མཐའ་བཞི་ཀའང་རྟག་ཆད་ཀྱི་མཐའ་གཉིས་སུ་མི་འདུ་བ་མིན་ནོ། །འདིར་རང་བཞིན་གྱིས་སྟོང་ཅེས་པས་རྟག་
མཐའ་སེལ་ཞིང། བརྟེན་ནས་བཏགས་པའི་ཕྱིར་ཞེས་པས་ཆད་མཐའ་སེལ་ཏེ། ཐ་སྙད་དུ་ཡོད་པས་རང་བཞིན་གྱིས་མེད་པའི་དོན་ནོ། །དེ་ཡང་སྤྱིར་ཆོས་ཐམས་ཅད་རང་བཞིན་གྱིས་མེད་ཅིང་ཐ་སྙད་དུ་ཡོད་པར་མཐའ་གཉིས་དང་བྲལ་ཡང། འདིར་བློས་འཛིན་ཚུལ་ལ་ལྟོས་ནས་འགོག་པ་ཡིན་ནོ། །འོ་ན། སྟོང་ཉིད་བསྒོམ་
རྒྱུ་ཡོད་ན་དེ་ལྟར་ཡིན་མོད། སྟོང་ཉིད་ཐོས་བྱུང་གི་ཤེས་རབ་ཙམ་གྱིས་ཀྱང་མ་ངེས་པ་དག་གིས་ཇི་ལྟར་བྱ་སྙམ་ན། རབ་བྱུང་ན་སྟོང་ཉིད་བསྒོམས་བྱུང་གིས་རྟོགས་པའམ། མེད་ན་བསམ་བྱུང་དང། དེ་ཡང་མེད་ན་ཐོས་བྱུང་གི་ཤེས་རབ་ཀྱིས་རྟོགས་དགོས་པ་ནི། སྐབས་འདིར་ཡང། སྔགས་ཀྱི་
ཆེད་དུ་བྱ་བའི་གདུལ་བྱ་ལ་དགོས་པ་ཡིན་ལ། གལ་ཏེ་དེ་དག་མེད་ན། སྟོང་ཉིད་ཀྱི་གོ་བ་མདོར་བསྡུས་པ་ཡིན་ནའང་རྣམ་དག་གི་ཕྱོགས་གཏོགས་ཞིག་ངེས་པར་དགོས་སོ། །གང་ཟག་འདི་འམ་སྟོང་ཉིད་རྟོགས་པ་ཞིག་གིས་ཀྱང། འདི་ལྟར་བྱས་ན་ལེགས་པར་བཤད་དེ་
རང་གི་ཐུགས་ཁ་ནས་འོད་འཕྲོས། སྣོད་བཅུད་ལ་ཕོག་པས། དེ་རྣམས་འོད་ཀྱི་རྣམ་པར་ཞུ་ནས་རང་ལ་ཐིམ། རང་ཉིད་ཀྱང་འོད་དུ་ཞུ་ནས་མི་སྣང་ཞིང་མི་དམིགས་པར་བསམ། སྟོང་ཉིད་རྟོགས་པ་མ་ཡིན་ནའང། རེ་ཞིག་རང་གཞན་ཀུན་རྫོབ་པའི་ཆོས་རྣམས་བློ་ངོར་མི་སྣང་

[013B] སྤྱིར་ཆོས་རྣམས་མེད་པ་མིན་ཀྱང་དེ་ལྟར་མེད་པ་བཞིན་བྱེད་པ་ནི། དགོས་པའི་དབང་ཡིན་པས་མི་འགལ་བར་མ་ཟད། རྟེན་དང་བརྟེན་པ་བསྒོམ་པའི་གྲོགས་སུ་འགྱུར་པ་ནི། རྗེའི་རྣམ་བཤད་འདོད་འཇོ་དང། མཁས་གྲུབ་ནོར་བཟང་རྒྱ་མཚོའི་དགོངས་པའང་ཡིན་ནོ། །
གཞན་ཡང། ཁོ་བོ་ཅག་གིས་ཞུས་པའི་འཁྲིད་རྒྱུན་ལས། རང་ཡབ་ཡུམ་གྱི་སྦྱོར་མཚམས་དང་ཧཱུཾ་གི་ན་ད་ལས་འོད་ཟེར་འཕྲོས། ཚོགས་ཞིང་དང་སྣོད་བཅུད་ལ་ཕོག་པས་དེ་རྣམས་འོད་དུ་ཞུ་ནས་རང་ལ་ཐིམ་པས་སྨིག་སྒྱུ་ལྟ་བུ་དང། རང་གི་སྟོད་སྨད་སོགས་ནས་ཞུ་སྟེ་ཐུགས་
ཁའི་ཧཱུཾ་ལ་ཐིམ་པས་དུ་བ་ལྟ་བུ་དང། ཧཱུཾ་གི་ཞབས་ཀྱུའི་ཨཱུ་ནི་ཧ་ལ་ཐིམ་པས་མེ་འཁྱེར་དང། ཧ་མགོ་བོ་ལ་ཐིམ་པས་མར་མེ་དང། དེ་ཟླ་ཚེས་ལ་ཐིམ་པས་སྣང་བ་དཀར་ལམ་པ་དང། དེ་ཐིག་ལེ་ལ་ཐིམ་པས་མཆེད་པ་དམར་ལམ་པ་དང། དེ་ནཱ་ད་ལ་ཐིམ་པས་ཉེར་ཐོབ་ནག་ལམ་པ་དང་
ནཱ་ད་དེ་འོད་གསལ་དུ་ཐིམ་པས་ཐོ་རངས་ནམ་མཁའི་རང་མདོག་ལྟ་བུའི་སྣང་བ་ཤར་བྱུང་སྙམ་དུ་མོས་དགོས་པར་བཤད་པས། འདི་ལྟར་བྱེད་པ་ནི་འཆི་རིམ་དང་ཆོས་མཐུན་སྦྱོར་བ་དང། དེའི་ལམ་ཁྱེར་ལ་ཕན་ཆེ་བ་ཞིག་གོ་གཉིས་པ་ནི། སྔགས་གཉིས་ཀྱི་དོན་དྲན་པའི་སྒོ་ནས་སྟོང་ཉིད་སྒོམ་ཚུལ་འདི་ལ་འཆི་བ་ཆོས་སྐྱུར་འཁྱེར་
བའི་རྣལ་འབྱོར་དང་ལམ་ཁྱེར་ཞེས་བྱ་སྟེ། སྦྱང་གཞི་ལ་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་ཞིག་རང་གི་གཟུགས་སོགས་ཕུང་པོ་ལྔ། ས་སོགས་ཁམས་ལྔ། མིག་སོགས་དབང་པོ་ལྔ། གཟུགས་སྒྲ་སོགས་ཡུལ་ལྔ། གཞི་དུས་ཀྱི་མེ་ལོང་ལྟ་བུའི་ཡེ་ཤེས་སོགས་ཡེ་ཤེས་ལྔ་སྟེ་རགས་པ་ཉེར་ལྔ་རིམ་གྱིས་ཐིམ་
ནས་འཆི་བ་འོད་གསལ་མངོན་དུ་བྱེད་པ་དང་ཆོས་མཐུན་ཞིང། སྒྲུབ་པ་པོ་རང་ཉིད་ཀྱི་འཆི་བ་སྦྱོང་པར་བྱེད། རྫོགས་རིམ་གྱི་སྐབས་སུ་བསྒོམས་སྟོབས་ཀྱིས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་དཔེ་དོན་གྱི་འོད་གསལ་དང་རྣམ་པ་མཐུན་པ་དང། དེ་ལྟ་བུའི་རྟོགས་པ་སྐྱེ་པའི་དགེ་རྩ་སྨིན་བྱེད་དུ་འགྱུར་

[014A]༄༅། །འབྲས་བུའི་སྐབས་སུ་ཡུལ་དག་པ་གཉིས་ལྡན་གྱི་དབྱིངས་དང། ཡུལ་ཅན་སྒྲིབ་བྲལ་གྱི་བདེ་བ་ཆེན་པོའི་ཡེ་ཤེས་གཉིས་ཆུ་ལ་ཆུ་བཞག་བཞིན་དུ་རོ་གཅིག་ཏུ་ཞུགས་པའི་རྒྱལ་བའི་ཐུགས་ཡེ་ཤེས་ཆོས་སྐུ་དང་རྣམ་པ་མཐུན་ཞིང། དེ་ལམ་དུ་བྱས་པའི་ཚུལ་གྱིས་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་པ་ཡིན་པའི་
ཕྱིར་རོ། །སྐབས་འདིར་སྟོང་ཉིད་བསྒོམ་པ་ལ་ཡེ་ཤེས་ཀྱིས་ཞེས་བརྗོད་པའི་རྒྱུ་མཚན་ཡོད་དེ། གཞི་ལ་སྣོད་ཀྱི་འཇིག་རྟེན་སྔ་མ་ཞིག་སྟོང་ནས་ནམ་མཁའ་སྟོང་སང་དུ་གནས་པ་དེ་ཉིད་ཀྱིས་སྣོད་ཀྱི་འཇིག་རྟེན་ཕྱི་མ་ཞིག་གི་རྟེན་བྱེད་པ་དེ་བཞིན་དུ། འདིར་བསྒོམས་པའི་སྟོང་ཉིད་ཀྱིས་འབྱུང་བཞི་དང་རྟེན་བརྟེན་བའི་
དཀྱིལ་འཁོར་དང་བཅས་པ་བསྐྱེད་པའི་གཞི་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འདིར་སྟོང་ཉིད་བསྒོམས་པ་ལ་དགོས་པ་ཡོད་དེ། གཙོ་བོར་ནི་འཆི་བ་ཆོས་སྐུར་འཁྱེར་བའི་ལམ་ཁྱེར་དང། གཞན་གོང་དུ་བསོད་ནམས་ཀྱི་ཚོགས་བསགས་ནས། འདིར་ཡེ་ཤེས་ཀྱི་ཚོགས་གསོག་པ་དང། སྟོང་
ཉིད་རྟོགས་པའི་ཡེ་ཤེས་ཀྱི་གཟུང་རྣམས་དེ་ཉིད་རྟེན་བརྟེན་པའི་དཀྱིལ་འཁོར་གྱི་རྣམ་རོལ་དུ་འཆར་བའི་ཟབ་གསལ་གཉིས་མེད་ཀྱི་རྣལ་འབྱོར་ཁྱད་པར་ཅན་འགྲུབ་པ་དང། སྲུང་བའི་མཆོག་ཏུ་འགྱུར་བའི་དགོས་པ་ཡང་ཡོད་པའི་ཕྱིར་རོ། །གསུམ་པ་འབྱུང་བཞིའི་དཀྱིལ་འཁོར་བསྐྱེད་ནས་འགལ་རྐྱེན་འགོག་པའི་ཆེད་དུ་སྲུང་
འཁོར་བསྒོམ་པ་ལ་གཉིས། འབྱུང་བཞི་བསྐྱེད་དེ་ཐུན་མོང་བའི་སྲུང་འཁོར་བསྒོམ་ཚུལ་དང། ཐུན་མོང་མ་ཡིན་པའི་སྲུང་འཁོར་བསྒོམ་ཚུལ་ལོ། །དང་པོ་ནི། ཆོས་སྐུ་འབའ་ཞིག་ལ་མི་གནས་པར་གཟུགས་སྐུར་ལྡང་ནས་སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ནུས་ན་བློའི་ཆ་ཕྱེ་
སྟེ། སྟོང་པའི་ངང་ལས་ཡཾ་སྔོན་པོ་ཞིག་ཐོལ་གྱིས་བྱུང་བ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་གདུངས་པ་ལྟ་བུའི་མཆོག་མ་གཉིས་སུ་རྒྱལ་མཚན་དང་ལྕེ་གསུམ་པས་མཚན་པ། བཅད་ཁ་ཕྱི་ལ་བསྟན་པ། དེའི་སྟེང་དུ་རཾ་དམར་པོ་ལས་མེ་དཀྱིལ་ཟུར་གསུམ་

[014B] ཁ་ལ་མེ་འབར་བས་མཚན་པ། དེའི་སྟེང་དུ་ལམ་དཀར་པོ་ལས་ཆུ་དཀྱིལ་དཀར་པོ་ཟླུམ་པོ་དབུས་སུ་བུམ་པ་ཆུས་གང་བས་མཚན་པ། དེའི་སྟེང་དུ་ལམ་སེར་པོ་ལས་ས་དཀྱིལ་གྲུ་བཞི་པ་ཟུར་བཞིར་རྡོ་རྗེས་མཚན་པ། །དེ་དག་གི་ཡི་གེ་རྣམས་ཉལ་འགྲེང་གང་
བདེ་བྱའོ། །འདིར་འབྱུང་བ་རིམ་བརྩེགས་བསྒོམ་པའི་དགོས་པ་ནི། སྦྱང་གཞི་སྣོད་ཀྱི་འཇིག་རྟེན་སྔ་མ་ཞིག་སྟོང་ནས་ཕྱི་མ་འཆགས་པ་ན། དང་པོར་རླུང་དཀྱིལ་ནས་འཆགས་པ་སོགས་དང་ཆོས་མཐུན་སྦྱོར་བའི་ཆེད་དོ། །དུས་ཀྱི་འཁོར་ལོའི་ལུགས་ལ་མེ་དཀྱིལ་དངོས་གནས་པ་ཡོད་ཅིང་
མངོན་པ་ནས་མེ་དཀྱིལ་དངོས་གནས་པ་ཡོད་པར་མ་བཤད་ཀྱང་སྐྱོན་མེད་དེ། འབྱུང་བ་གཞན་གསུམ་ལ་མེ་རྡུལ་ཡོད་པས་ཆོས་མཐུན་དུ་སྦྱོར་བ་ཡིན་པའི་ཕྱིར་རོ། །ས་དཀྱིལ་གྱི་དབུས་སྟེང་དུ་ཧཱུཾ་ཡིག་སྔོན་པོ་ཞིག་བྱུང་བ་ཞུ་སྟེ། སྣ་ཚོགས་རྡོ་རྗེ་མངོན་རྟོགས་ལྟར་གྱི་རྭ་ཅན་གྱི་ལྟེ་བ་ལ་
ཧཱུཾ་གིས་མཚན་པ་དབྱིབས་ཟླུམ་པོར་རུང། དེ་ལས་འོད་ཟེར་རླུང་དཀྱིལ་གྱི་འོག་ཏུ་འཕྲོས་པས་རྡོ་རྗེའི་ས་གཞི་སྟེ། ས་དཀྱིལ་དང་སྟེང་ངོས་མཉམ་པ་བྱས་ཀྱང་མི་འགལ་བར་སེམས། ལོགས་སུ་འཕྲོས་པས་རྡོ་རྗེའི་རྭ་བ་ཟླུམ་པོ་འོག་གུར་གྱི་སྨད་ལྟ་བུ། སྟེང་དུ་གདུགས་བཏེགས་པ་ལྟར་
འཕྲོས་པས་ཚ་ཆེའོ་སྟོད་སོག་གུར་གྱི་སྟོད་ཀྱི་རྣམ་པ་ཅན་ལྟ་བུའི་རྡོ་རྗེའི་གུར། ཡང་འཕྲོས་པས་གུར་གྱི་འོག་དང་མཐའི་སྟེང་གི་མཚམས་སུ་རྡོ་རྗེའི་བླ་བྲེ་བྲེས་པ། རྡོ་རྗེའི་ས་གཞི་རྭ་གུར་རྣམས་ཀྱང་རྡོ་རྗེ་བསྣེལ་མའམ། ཆུ་རྒྱུག་འབུམ་བརྩིགས་གང་རུང་དུ་རྡོ་རྗེ་ཆེ་བ་རྣམས་ཀྱི་ཁོང་སེང་
དུ་ཆུང་བ་རྣམས་ཀྱིས་རྡུལ་ཕྲ་རབ་ཀྱི་ཚུལ་དུ་གཏམས་པ་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་དུ། དེ་དག་ལས་འཕྲོས་པའི་ཡེ་ཤེས་ཀྱི་མེ་རབ་ཏུ་ལྦར་ནས་བརྩམས་ཏེ་དཀར་སེར་དམར་ལྗང་སྔོ་པའི་ཁ་དོག་སྣ་ལྔ་པོ་འཇིག་དུས་ཀྱི་མེ་ལྟར་ཕྱོགས་མཚམས་ཐམས་ཅད་

[015A]༄༅། །ཏུ་འཕྲོ་བ། ནག་ཕྱོགས་པ་རྣམས་ཀྱིས་འདའ་ནུས་པ་ལྟ་ཞོག་བལྟར་མི་བཟོད་པ། དཀར་ཕྱོགས་པ་རྣམས་ཀྱིས་ཡིད་དུ་འོང་བའི་རྣམ་པ་ཅན་དུ་མཐོང་བར་བསམ་པར་བཤད་དོ། །སྲུང་འཁོར་འདི་བསྒོམ་པ་དེ། སྒྲུབ་ཐབས་བསྒོམ་པ་ལ་བགེགས་ཀྱི་བར་
ཆད་མི་འབྱུང་བའི་ཆེད་ཡིན་ལ། དེར་མ་ཟད་ཐུན་མོང་མ་ཡིན་པའི་སྲུང་འཁོར་ཡང་དེའོ། །གཉིས་པ་ཐུན་མོང་མ་ཡིན་པའི་སྲུང་འཁོར་ནི། རྭ་བའི་དབུས་སུ་བཧྲུཾ་སེར་པོ་ཞིག་བྱུང་བ་ཡོངས་སུ་གྱུར་པ་ལས། བཀའི་འཁོར་ལོ་སེར་པོ་ཡེ་ཤེས་བཅུའི་བདག་ཉིད་ལས་བྱུང་བའི་
རྩིབས་བཅུ་པ་དབྱིབས་མདུང་ལྕགས་ཀྱི་སྦུབས་ཡངས་པ་གཉིས་ཁ་སྤྲད་པ་ལྟ་བུའི་སྟེང་འོག་གི་རྩིབས་གཉིས་མདུང་རྩེ་གཅིག་པའི་རྣམ་པ་ལ། ལྟེ་བའི་ཕྲད་མཚམས་ཀྱི་ཕྱོགས་བཞི་དང། མཚམས་བཞིར་ཡུ་བ་ཐུག་པའི་རྩིབས་རལ་སོ་གཉིས་མ་ལྟ་བུ་བརྒྱད། ལྟེ་བའི་དབུས་
དང་སྟེང་འོག་གི་སྦུབས་སྟོང་གི་བར་སྣང་དང། ཕྱོགས་མཚམས་ཀྱི་རྩིབས་རྣམས་ཀྱི་རྩེ་མོ་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པདྨ་དང། ཟླ་བ་དང། ཉི་མའི་གདན་གསུམ་གསུམ་བརྩེགས་པའི་དབུས་ཀྱི་གདན་ལ། རང་ཉིད་གནོད་མཛེས་རྒྱལ་པོ་སྐུ་མདོག་དང་རྩ་ཞལ་
མཐིང་ཀ། ཞལ་གསུམ་ཀའི་དབུ་ཐོད་ཀྱི་རྫ་མ་དང་མགྲིན་པ་གཅིག་པ་ལ། སྙན་ཕན་ཆད་འབུར་པོ་གསུམ་དུ་དོད་པའི་རྣམ་པ་ཅན། གཡས་གཡོན་གྱི་སོག་པའི་དཀར་ཡོལ་ཁ་གཉིས་ནས་དཔུང་མགོ་གསུམ་གསུམ་ཡས་མན་དུ་གྱེས་པའི་ཕྱག་དང་པོ་གཉིས་ཀྱི་རང་འདྲའི་ཡུམ་ལ་འཁྱུད་
ཅིང། གཡས་འོག་མ་གཉིས་རིན་པོ་ཆེ་དང་ལྕགས་ཀྱུ། གཡོན་འོག་མ་གཉིས་ཀྱིས་པདྨ་དང་ཞགས་པ་འཛིན་པ། ཁྲོ་བོའི་ཉམས་ཡོངས་སུ་རྫོགས་ཤིང། གཡས་བསྐུམ་གཡོན་བརྐྱང་ནས་མེ་དཔུང་འབར་བའི་དབུས་ན་བཞུགས་པ། ཡབ་ཡུམ་སྙོམས་པར་ཞུགས་པའི་སྦྱོར་

[015B] ཕྱོགས་བཅུའི་སངས་རྒྱས་ཐམས་ཅད་ཁྲོ་བོ་བཅུའི་རྣམ་པར་སྤྱན་དྲངས། རང་གི་ཞལ་དུ་ཞུགས་ཐུགས་ཀར་ཆགས་པ་ཆེན་པོའི་མེས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་སོང་སྟེ་རང་མདོག་ཅན་གྱི་ཐིག་ལེ་བཅུ་དང། དེ་ལས་དེ་ལྟ་བུའི་
ཧཱུཾ་རིང་པོ་བཅུར་གྱུར་པ་ཞུ་བ་ལས། ཁྲོ་བོ་བཅུར་གྱུར་ཧཱུཾ་རིང་པོ་ཞེས་པ་ལ་ཁ་ཅིག་ཨཱུ་རིང་པོ་དང་ལྡན་པའི་ཧཱུཾ་ལ་འདོད་ཅིང། ལ་ལ་ཧཱུཾ་ཡིག་ནཱ་ད་ཅན་ལ་འདོད་དོ། དང་པོ་ལྟར་ན་ཧཱུཾ་ཐུང་དགར་བའི་ཆེད་ཡིན་ལ། ཕྱི་མ་ལྟར་ན་དཔྱད་དགོས་སོ། །དེ་ནས་འཁོར་གཤིན་རྗེ་གཤེད་སོགས་ནི་སྒྲུབ་ཐབས་
བཞིན་གསལ་བཏབ་སྟེ། རེ་རེ་ནས་ཧཱུཾ་ཞེས་བརྗོད་དེ་བསྐུལ་བ་ཡུམ་གྱི་པདྨ་སྟེ་མངལ་གྱི་སྒོ་ནས་ཕྱིར་སྤྲོས། ཤར་སོགས་ཕྱོགས་མཚམས་བརྒྱད་དང། སྟེང་འོག་གི་གདན་ལ་གཡོན་བརྒྱང་གིས་འཁོད་པར་བསམས་ཤིང། གཞན་བརྒྱད་ཁ་ནང་ལྟ་དང། གཙུག་ཏོར་འཁོར་སྒྱུར་ནི་
གཙོ་བོའི་སྟེང་གི་མདུན་རོས་སུ་ཅུང་ཟད་ཡོལ་བའི་གདན་ལ་ཞལ་ནུབ་དང། རྡོ་རྗེས་འོག་ནི་གཙོ་བོའི་འོག་གི་རྒྱབ་ངོས་སུ་ཅུང་ཟད་ཡོལ་ནས་ཞལ་ཤར་དུ་གཟིགས་པའོ། །སྤྲོ་བའི་ཚེ་སླར་རང་གི་ཐུགས་ཀར་འདྲེན་པར་བཤད་པ་ནི། རྒྱས་པའི་དབང་དུ་བྱས་པ་ཡིན་ཡང། འདོན་ཆའི་ཚིག་ཟིན་དང་མི་མཐུན་
པར་མངོན་ནོ། །ཁྲོ་བོ་ཐམས་ཅད་ཀྱང་མཆེ་བ་གཙིགས་ཤིང། ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་གསུམ་དང་ལྡན་པ་སོགས་སྒྲུབ་ཐབས་ལྟར་དང། འཇིགས་སུ་རུང་བའི་རྡོ་རྗེ་ཆེ་ཆུང་སྣ་ཚོགས་དང། བཅུ་ཀ་ལའང་ཁྲོ་ཆུང་ཞུན་མའི་ཁུ་བ་བྱིར་འཐོར་བ་ལྟ་བུ་དང་
ཡེ་ཤེས་ཀྱི་མེ་རྭ་བའི་ཕྱི་རོལ་དུའང་འཕྲོ་བས་གདུག་པ་ཅན་ཐམས་ཅད་ཚར་གཅོད་པར་བསམ། དེ་ཡང་ཁྲོ་བོ་རྣམས་ཀྱིས་རང་ཕྱོགས་བཟུང་ནས་མི་འཁོར་ལ། འཁོར་ལོ་ནི་ས་གཞི་རྭ་གུར་ཁྲོ་བོ་རྣམས་ལ་མ་རེག་པར་གཡས་བསྐོར་དུ་མགྱོགས་པར་འཁོར་བར་བསམ་ཞིང་

[016A]༄༅། །འདི་ལ་ཁྲོ་བོའི་སྔགས་བཟླ་བ་དང། འཁོར་ལོ་འཁོར་བའི་གནད། བསྒྲུབ་བྱ་སྦ་བའི་གནད། ཁྲོ་བོ་ཞལ་གཟིགས་པའི་གནད། འཕྲིན་ལས་མཛད་པའི་གནད་རྣམས་འདོད་ན། གཞན་དུ་ཤེས་པར་བྱའོ། །གཉིས་པ་གང་དུ་འཚང་རྒྱ་བའི་གནས་ཀྱི་རྟེན་གཞལ་
ཡས་ཁང་བསྐྱེད་དེ་བར་དོ་ལོངས་སྐུར་འཁྱེར་བའི་ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པ་ལ་གཉིས། རྟེན་གཞལ་ཡས་ཁང་བཤད་པ་དང། ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པའོ། །དང་པོ་ལ་གཉིས། གཞལ་ཡས་ཁང་གོ་དོན་དང། གཞལ་ཡས་ཁང་དངོས་བསྐྱེད་པའོ། །དང་པོ་ནི་
རང་ཉིད་གནོད་མཛེས་སུ་གནས་པ་དེ་ཉིད་ཡོངས་སུ་གྱུར་བ་ལས། སྒྲུབ་ཐབས་ནས་འབྱུང་བ་བཞིན་གྱི་རྡོ་རྗེ་སེམས་དཔར་གྱུར། དེ་ཡང་ཞུ་བ་ལས་ཆོས་འབྱུང་ཕྱི་དཀར་ལ་ནང་དམར་བ། འོག་ཏུ་ཕྲ་ཞིང་སྟོད་ཡངས་པ། དབྱིབས་ཅུང་ཟད་མི་འདྲ་བ་ཡོད་ཀྱང་དམར་གཏོར་མགོ་མཇུག་ཟློག་པ་ལྟ་བུ་
ཟུར་གཅིག་མདུན་དུ་བསྟན་པ་སྟེ། ཆོས་འབྱུང་ཕྱི་དཀར་བས་བདེ་བ་དང། ནང་དམར་བས་སྟོང་པ་མཚོན་པའམ་ལྡོག་སྟེ་མཚོན་པ་གང་བྱས་ཀྱང་མི་འགལ་སྙམ། ཆོས་འབྱུང་ཉིད་ཀྱིས་བདེ་སྟོང་དབྱེར་མེད་ཀྱི་ཡེ་ཤེས་མཚོན། ཟུར་གསུམ་གྱིས་རྣམ་ཐར་སྒོ་གསུམ་དང། ཤེས་རབ་མའི་
བྷ་གའི་དབྱིབས་ཀྱིས་ལྷན་སྐྱེས་ཀྱི་བདེ་བ་དང། འོག་ཕྲ་ཞིང་སྟོད་ཡངས་པས་ནི། མོས་སྤྱོད་ཀྱི་སའི་ཡོན་ཏན་ཕྲ་ཞིང་ས་གོང་མ་རྣམས་ཡོན་ཏན་ཇེ་རྒྱས་སུ་ཡོད་པ་མཚོན་ནོ། །ཆོས་འབྱུང་གི་འོག་ཟུར་ནས་པཾ་ཡིག་ལྗང་ཁུ་ཞིག་བྱུང་བ་ཡོངས་སུ་གྱུར་པ་ལས། ཡུ་བ་འོག་ཟུར་ནས་
འཐོན་པའི་སྣ་ཚོགས་པདྨ་ལྟེ་བ་རྒྱ་ཆེ་ཞིང་འདབ་མ་ཆུང་པ་སྟེ་འདབ་མ་དཀར་སེར་དམར་ལྗང་བའི་ཁ་དོག་སྣ་ཚོགས་སྤེལ་བ། འདབ་མའི་གྲངས་རེ་བྮིའམ། སོ་གཉིས་སམ། བཅུ་དྲུག་ཡོད་པ་གང་རུང། འདབ་མའི་ཤར་གྱི་ཕྱི་མཐའ་ནས་ནུབ་ཀྱི་ཕྱི་མཐའི་བར་སྒོ་ཚད་ཉེར་གཅིག་སྟེ་ཆ་ཕྲན་གྱ་བཞི་ཡོད་

[016B] ལྷོ་མཐའ་ནས་བྱང་མཐའི་བར་ཡང་དེ་ལྟར་ཡོད་པའི་ལྟེ་བ་ལྗང་གེ་སར་སེར་པོ། །ལྟེ་བའི་ཕྱི་མཐའ་ནས་ཕྱི་མཐའི་བར་གྱི་རྒྱ་ལ་སྒོ་ཚད་ཉི་ཤུ་སྟེ་ཆ་ཕྲན་བརྒྱད་ཅུའོ། །དེའི་ལྟེ་བར་ཧཱུཾ་སྔོན་པོ་ཉལ་འགྲེང་གང་རུང་ལ་སྣ་ཚོགས་རྡོ་རྗེའི་རྒྱ་ནི་པདྨའི་ལྟེ་བ་དང་མཉམ་པ། རྭ་ཉི་ཤུ་པ་དང་བཅུ་
གཉིས་པ་གང་རུང། རྭ་རྣམས་ཕྱོགས་མདོག་གམ་རྭ་ཁྲ་གང་བདེ། ལྟེ་བ་སྔོན་པོ། དབྱིབས་བྲེ་ལེབ་ཁ་སྦུབས་པ་ལྟ་བུ་གྲུ་བཞི་པ། དཔངས་ནི། ཆ་ཕྲན་བཞི་དང་ལྔ་དང་ཆ་ཆེན་བཞི་དང་ལྔར་ཡང་བཤད་སྣང་བ་ལས་རྭ་ཉི་ཤུ་པ་ལ་ཕྱི་མ་གང་རུང། ར་བཅུ་གཉིས་པ་ལ་ནི་དཔང་ཆ་ཆེན་གཅིག་ཏུ་བཤད། དེ་གཉིས་ཀ་ལའང་སྟེ་བའི་རྒྱར་
སྒོ་ཚད་བཅུ་གཉིས། རྭ་དབུས་མ་རྣམས་ཀྱི་རྩ་བ་ལ་ཆ་ཕྲན་གསུམ་དབུས་ལ་ཆ་ཕྲན་བཞི། རྩེ་མོ་ལ་ཆ་ཕྲན་གཅིག་ཕྱོགས་རྭ་རྣམས་ཀྱི་རྩ་བ་ལ་གཉིས། དབུས་ལ་གསུམ། རྩེར་ཆ་ཕྲན་སུམ་གཉིས། རྭ་ཐམས་ཅད་ཀྱི་སྲིད་ལ་ཆ་ཕྲན་བཅུ་དྲུག་ཕྱོགས་རྭ་རྣམས་དབུས་རྭའི་ཚངས་ཐིག་ནས་ཕྱོགས་ཕྱོགས་
སུ་ཆ་ཕྲན་བརྒྱད་རེ་སོང་བའི་མཚམས་ནས་རྭའི་ཕྱི་དང། དྲུག་རེ་སོང་པ་ན་ནང་མཐའ་འཐོན་ཞིང། དབུས་རྭའི་ཆ་ཕྲན་གཉིས་ཕྱིར་སོང་བའི་མཚམས་སུ་ཟུག་པ། ཆ་ཕྲན་གཉིས་ཕྱོགས་སུ་མ་སླེབ་པ་ནི་གུག་པའི་ཆ་ལ་སོང་བ་དང། །དེ་རྣམས་ཆུ་སྲིན་གྱི་ཁ་ནས་འཐོན་པའོ། །དགོས་པ་ནི་
གཞལ་ཡས་ཁང་གི་རྟེན་གྱི་དོན་དུ་ཡིན་ལ། མཚོན་དོན་ནི་སྣ་ཚོགས་པདྨས་འཁོར་བའི་ཉེས་པས་མ་གོས་པ་དང། རྫོགས་རིམ་གྱི་སྐབས་གནད་དུ་བསྣུན་པའི་རྩ་འཁོར་མཚོན། སྣ་ཚོགས་རྡོ་རྗེས་ཡེ་ཤེས་ལྔ་དང། རྟེན་བརྟེན་པའི་དཀྱིལ་འཁོར་རྣམས་ཡེ་ཤེས་ལྔའི་རྣམ་རོལ་དུ་འཆར་དགོས་པ་དེ་མཚོན་
ནོ། །གཉིས་པ་གཞལ་ཡས་ཁང་དངོས་བསྐྱེད་པ་ནི། སྣ་ཚོགས་རྡོ་རྗེའི་ལྟེ་བའི་དབུས་སུ་བཧྲུཾ་དཀར་པོ་ལས་འཁོར་ལོ་དཀར་པོ་རྡོ་རྗེའི་ཡུ་བ་ཅན་གྱི་ལྟེ་བར་བཧྲུཾ་གྱིས་མཚན་པ་ཡོངས་སུ་གྱུར་པ་ལས། རྣམ་སྣང་དཀར་པོ་མངོན་རྟོགས་བཞིན་དང། དབུ་བ་ལས་གཞལ་ཡས་ཁང་མཚན་ཉིད་ཐམས་ཅད་

[017A]༄༅། །ཡོངས་སུ་རྫོགས་པར་གྱུར་པར་བསམ། གཞལ་ཡས་ཁང་གི་རྒྱ་དཔངས་ནི། དེའི་ཤར་གྱི་ནང་མཐའ་ནས་ནུབ་ཀྱི་ནང་མཐའི་བར་གྱི་རྒྱ་ཚད་ནི་ཆ་ཕྲན་བཞི་ལ་སྒོ་ཚད་དུ་བྱས་པའི་སྒོ་ཚད་བརྒྱད། རྩིག་པ་ལྔ་བསྡོམས་པའི་ཞེང་ཆ་ཕྲན་གཅིག་དཔངས་ཆ་ཕྲན་བཅུ་གསུམ། དེའི་སྟེང་དུ་ཕ་གུ་དམར་པོ་དཔངས་
ཆ་ཕྲན་གཅིག་ཞེང་ཆ་ཕྲན་ཕྱེད་གཉིས་ཡོད་པའི་ཕྱེད་རྩིག་པ་ལས་ཕྱིར་འཕགས་པའི་ཕྱི་ངོས་སུ་རིན་པོ་ཆེ་ཟུར་གསུམ་དང། ཟླུམ་པོ་དང། གྲུ་བཞི་ལ་སོགས་པ་ཁ་དོག་སྣ་ཚོགས་པ་སྤེལ་བ་འབུར་དོད་བྱས་པས་སྨྲས་པ། དེའི་སྟེང་གི་ཕྱོགས་བཞིར་བར་འཚམ་པར། རྡོ་སྨུག་པོ་རྡོ་རྗེའི་སྙིང་པོ་ཅན་གྱི་ཀ་ཆུང་རེ་རེ་
དེའི་སྟེང་དུ་མུ་ཏིག་དམར་པོའི་པྲེ་རེ་རེ། དེའི་སྟེང་དུ་སྤུག་གི་གཞུ་ཐུང་རེ། དེའི་མཆོག་མ་གཉིས་སུ་ཤེལ་གྱི་ཀ་ཆུང་རེ། དེའི་སྟེང་དུ་བཻ་ཌཱུརྱ་སྔོན་པོའི་བྲེ་རེ། དེའི་སྟེང་དུ་དངུལ་གྱི་གཞུ་རིང་སྟེ། ལ་ལར་གཞུ་ཐུང་དེ་ཉིད་སྐོར་རུ་ཁར་བཏང་བའི་ཕྱོགས་བཞིར་ཤེལ་གྱི་ཀ་ཆུང་རེ་བྱེད་པར་ཡང་བཤད། དེ་དག་གི་སྟེང་དུ་གསེར་གྱི་སྐ་
རགས་ཞེང་ཆ་ཕྲན་གཅིག་པ་ལེབ་མོར་ཡོད་པ་ཕྱོགས་ཐམས་ཅད་དུ་འཁོར་མར་བཏང་བ། ཚུལ་དེ་ལྟ་བུར་བརྩེགས་པའི་གསེར་གྱི་སྐ་རགས་བཞི་ཀ་བསྡོམས་པའི་དཔངས་ཆ་ཕྲན་གཅིག། །ཀ་པ་བྲེ་ཕུལ་དང་བཅས་པ་གོང་འོག་བཞི་བསྡོམས་པའི་དཔངས་ལ་ཆ་ཕྲན་གཅིག་སྟེ་ཐམས་ཅད་བསྡོམས་པ་ལས་ཆ་ཕྲན་
གཉིས་སོ། །ཁྱད་པར་དུ་གཞལ་ཡས་ཁང་གི་ཟུར་དུ་རྡོའི་ཀ་བ་སོགས་ཡོད་པ་བྱ་དགོས་ཤིང། དེ་ཡང་གཞུ་གོང་འོག་ནི་ཟུར་དང་འཐུན་པར་བྱའོ། །ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་གཡས་གཡོན་དུ་ཆ་ཕྲན་གཉིས་སོང་བ་ན་སྒོ་ཚད་གཅིག་ནི་སྒོ་འཁྱུད། དེ་ནས་ཀྱང་ཆ་
ཕྲན་གཉིས་རེ་གཡས་གཡོན་དུ་སོང་བ་སྒོ་འགྲམ། དེ་ནས་ཆ་ཕྲན་གཉིས་རེ་ཕྱིར་སོང་བ་སྒོ་ལོགས་ཀྱི་ནང་ངོས། དེའི་རྩིག་གདོང་གི་བར་ན་སྒོ་མེད་པ་མ་གཏོགས། ཡ་ཐེམ་མ་ཐེམ་འགྲམ་རྣམས་སྒོ་ཇི་ལྟ་བ་བཞིན་བཙུགས་པའི་ཡ་ཐེམ་གྱི་རྩིག་པ་ནི་དཔངས་ཇི་ལྟར་རིགས་པར་སྒོ་ལོགས་ཀྱི་རྩིག་

[017B] དེའི་སྟེང་དུ་ཕ་གུ་ཀ་བ་བྲེ་ཕུལ་སོགས་ཀྱང་སྔར་བཞིན་ནོ། །ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་ནང་དུ་ཆ་ཕྲན་རེ་སོང་བ་ན། གསེར་གྱི་རྡོ་རྗེ་རྩེ་ལྔ་བའམ། རྩེ་གསུམ་པའི་འཕྲེང་བས་ཟླུམ་པོར་བསྐོར་བ་ལ་དཔངས་ཆ་ཕྲན་གཅིག་པ་
དེ་དང་འབྲེལ་བར་རྡོ་རྗེའི་མིག་མངས་རིས་སུ་རྒྱུགས་པའི་མཚམས་སུ་རྡོ་རྗེའི་འཕྲེང་བར་བརྟན་པའི་ཀ་བ་ཞེང་ཆ་ཕྲན་གཅིག་དཔངས་ཆ་ཕྲན་བཅུ་གསུམ་ཡོད་པ་ཕྱོགས་བཞིར་གཉིས་གཉིས་ཏེ་བརྒྱད་བཙུགས། དེའི་པྲེ་བ་ཐུ་ཐུང་གཞུ་རིང་དང་བཅས་པ་ལ་ཆ་ཕྲན་གཉིས་ཏེ་ཀ་པའི་རྩ་བ་ནས་དེའི་བར་
ཆ་ཕྲན་བཅོ་ལྔ། དེའི་སྟེང་དུ་གདུང་འཁོར་དཔངས་ཆ་ཕྲན་གཅིག་པ། གདུང་འཁོར་དང་ཤར་ནུབ་ལྷོ་བྱང་གི་ཀ་བ་འཕྲད་མཚམས་སུ་གདུང་དང་སྟེང་མཉམ་པར་བྱས་ཏེ་སྣེ་མོ་བཀལ་པའི་གདུང་རིང་དཔངས་ཆ་ཕྲན་གཅིག་པ་ཐལ་མར་བཏང་བ། འོན་ཀྱང་གདུང་འདི་གདུང་འཁོར་འཕྲད་
མཚམས་སུ་བཀལ་བ་དང་གདུང་གི་སྟེང་དུ་རང་སོར་བཞག་པ་གཉིས་ཀྱི་ཁྱད་པར་ལས་ནང་གི་དཔངས་ཆ་ཕྲན་བཅུ་དྲུག་དང་བཅུ་བདུན་དུའང་འགྱུར་བས་བརྟག་གདུང་འོག་གི་ཀ་བ་ནི། ཚངས་ཐིག་དང་རྡོ་རྗེའི་ཕྲེང་བ་འཕྲད་མཚམས་ནས་གཡས་གཡོན་དུ་ཆ་ཕྲན་ལྔ་ལྔ་སེང་བའི་མཚམས་ནས་
བཙུགས་པ་སྟེ། འྡིའང་རྡོར་འཕྲེང་གི་བར་དང་སྟེང་དུ་གཞག་པ་ལ་ཁྱད་པར་ཡོད་པས་ཞིབ་ཆ་གྱིས། དེ་ལྟར་བྱས་པས་སྟེང་འོག་གཉིས་ཀ་ལ་རེ་མིག་དགུ་པ་འོང། དབུས་ཀྱི་རེ་མིག་གྲུ་བཞི་པ་མ་གཏོགས་རེ་མིག་གཞན་རྣམས་ཀྱི་འོག་ངོས་སུ་གནམ་རྒྱན། །ཤར་ལྷོ་ནུབ་
བྱང་གི་ཀ་གདུང་རྣམས་རིམ་པ་བཞིན་དཀར་སེར་དམར་ལྗང་པ་ལ། རིམ་པར་འཁོར་ལོ་ནོར་བུ་པདྨ་རལ་གྲིས་མཚན་པའོ། །ཕྱི་འཁྱམས་གྲུ་བཞི་བའི་ལྕམ་འགེལ་བའི་ཚུལ་ནི། ཟུར་ལྕམ་ཁྲ་བོ་ལྕམ་སྣེ་ཕྱི་མ་ལ་ཆུ་སྲིན་མ་ག་རའི་མགོ་ཡོད་པ་གསེར་གྱི་སྐ་

[018A]༄༅། །རགས་རྣམས་ལ་བཀལ་བའི་སྣེ་མོ་གསེར་གྱི་སྐ་རགས་ལས་ཆ་ཕྲན་ཕྱེད་གཉིས་ཕྱིར་ཐལ་བ། ནང་མ་གདུང་འཁོར་ཟླུམ་པོ་ལ་བཀལ་བ། དེ་བཞིན་དུ་ཕྱོགས་བཞིའི་སྒོ་འཁྱུད་ཀྱི་ངོས་ནས་གདུང་ཕྲེང་ལ་བཏང་བ། སྒོ་འཁྱུད་ཕན་
ཚུན་གྱི་གསེར་གྱི་སྐེ་རགས་གཉིས་པ་ལ་སྣེ་མོ་བཀལ་བའི་ཞེང་ཆ་ཕྲན་གཅིག་སྲིད་ཆ་ཕྲན་ལྔ་པ་ལ་ལྕམ་སྣེ་ཕྱི་མ་དང། སྒོ་འཁྱུད་གཡས་གཡོན་གྱི་གསེར་གྱི་སྐ་རགས་རྣམས་ཀྱི་སྟེང་དུ་ལྕམ་སྣེ་ཕྱི་མ་ཆ་ཕྲན་རེ་རེ་ཕྱིར་ཐལ་བའི་མོར་ཆུ་སྲིན་མ་ག་རའི་མགོ་ཡོད་པ་དང། ལྕམ་སྣེ་
ནང་མ་རྣམས་རྡོ་རྗེའི་གདུང་ཟླུམ་གྱི་སྟེང་དུ་འཁོར་བར་བཀལ། ཡང་གདུང་ཟླུམ་གྱི་སྟེང་དུ་ཕྱི་མ་དང། ནང་མ་དབུས་ཀྱི་རྒྱ་ཐོད་གྲུ་བཞི་པའི་གདུང་ལ་ཆ་ཕྲན་རེ་ནང་དུ་ཐལ་བའི་ལྕམ་འགེལ། འདིར་ཕྱི་ནང་གི་ལྕམ་རྣམས་ཅིག་ཏུ་བྱེད་པའི་སྲོལ་ཡང་སྣང་སྟེ་མི་འགལ། སྒོ་
ལོགས་གཡས་གཡོན་གྱི་གསེར་གྱི་སྐ་རགས་ཀྱི་སྟེང་དུ་ཆ་ཕྲན་རེ་རེའི་སར་ཆུ་སྲིན་གྱི་མགོ་ཡོད་པའི་ལྕམ་ཐུང་བཙུགས། ལྕམ་གྲངས་ནི་ཕྱོགས་བཞིར་ཉེར་བརྒྱད་རེ་བྱ་བར་བཤད། རྒྱ་ཐོད་གྲུ་བཞི་བའི་ལྕམ་སྣེ་ནང་མ་རྣམས་ཀྱི་སྟེང་དུ་གུད་དུ་བཏགས་པའི་བྲེ་ཕུལ་ལྕམ་སྣེ་སྔ་མ་
རྣམས་ལས་ཆ་ཕྲན་ཕྱེད་རེ་ནང་དུ་ཐལ་བའི་སྣེ་མོ་དང། འོག་གི་ལྕམ་སྣེ་གཉིས་སུ་གསལ་བྱེད་ཀྱི་ནོར་བུ་དགའ་བས་འཁྱིལ་བས་མཛེས་པར་བྱ། འགའ་ཞིག་ལས་སྟེང་དུ་བཏགས་པ་དེ་མི་སྣང་ངོ། །དེ་དག་ལ་གྲལ་བཏང་སྟེ་ཐོག་འགེབ། ཕྱི་ཁྱམས་ཀྱི་ལྕམ་སྣེ་ཕྱི་མ་
ལ་ཆུ་སྲིན་གྱི་མགོ་བོ་ཡོད་པ་བྱས་ཏེ་དེ་རྣམས་ཀྱི་སྟེང་དུ་གདུང་ཐུང་རེ་བཏང་བའི་ལམ་སྣེ་ནི་ཆུ་སྲིན་གྱི་མགོ་པོ་ཡོད་པ་ལས་ཆ་ཕྲན་ཕྱེད་ཀྱིས་རིང་བའོ། །དེའི་སྟེང་དུ་བྱ་འདབ་བཀལ་བའི་སྣེ་མོ་ལ། རིན་པོ་ཆེའི་ཤར་བུ་དཀར་པོ་སྤྱི་བླུགས་མཆུ་མེད་མགོ་མཇུག་ཟློག་པ་ལྟ་བུ་འམ་

[018B] བྱ་འདབ་ཞེང་ཆ་ཕྲན་གཉིས། ཁ་ཅིག་ལྟར་བྱ་འདབ་ཀྱི་རྩ་བར་རམ། ཤར་བུའི་ཐད་ཀྱི་བྱ་འདབ་ཀྱི་སྟེང་དུ་མདའ་ཡབ་དཀར་པོ་པདྨ་འདབ་མ་ཕྱེད་པའི་དབྱིབས་ཅན། དཔངས་ཞེང་གཉིས་ཀར་ཆ་ཕྲན་རེ་རེ་ཡོད་པ་པུ་ཤུ་ལྟར་བསླངས་པ། ཆུ་
སྲིན་གཅིག་གི་ཁ་ནས་གཅིག་གི་ཁར་རིན་པོ་ཆེའི་ཕྲེང་བའི་དྲ་བ་ཉིས་བཤིབས་སུ་འཕྱང་བ། ཆུ་སྲིན་རྣམས་ཀྱི་ཁའི་དབུས་ནས་རིན་པོ་ཆེའི་བྲ་ཕྱེད་སུམ་བཤིབས་སུ་འཕྱང་བའི་སྣེ་མོར་ནོར་བུ་སྦོམ་པོ་གསེར་གྱི་པཊྶ་བསྡོམས་པ། དྲིལ་ཆུང་དང། རྔ་ཡབ་རིན་པོ་ཆེའི་ཡུ་བ་ཅན་བཏགས་པ་སྤེལ་མར་
བརྒྱན་པ། དྲ་བ་ཕྱི་མའི་ཁུག་པའི་དབུས་སུ་ནོར་བུ་པ་ཊས་བསྡོམས་པ་ཆེ་བ་རེ་རེ་དང། དེའི་གཡས་གཡོན་དུ་ཆུང་བ་རེ། ཆུ་སྲིན་རྣམས་ཀྱི་ཁ་འགྲམ་གཡས་གཡོན་དུ་ནོར་བུ་པ་ཊས་བསྡོམས་པ་ཆེ་བ་རེ་དང། དེའི་འོག་ཏུ་ཆུང་བ་རེ། དྲ་བ་ནང་མའི་སྟེང་གི་ནང་ངོས་སུ་ཁ་ཅིག་ཏུ་པདྨ་ལ་ཟླ་བ་ཕྱེད་པ་ལ་ལར་ཉི་མ་ལ་རྡོ་རྗེས་
ཕྱེད་པ། འགའ་ཞིག་ཏུ་པདྨ་ལ་རིན་པོ་ཆེ་དམར་པོ་ཆ་དགུ་པ་དང། རྡོ་རྗེ་སྔོན་པོ་རྩེ་ལྔ་པ་གྱེན་དུ་བསྒྲེང་བ་རྣམས་ནི་སྤེལ་མར་གནས་པ། དེ་དག་གི་གཡས་གཡོན་དུ་མེ་ལོང་ལ་བཏགས་པའི་གོས་ཁ་དོག་སྣ་ཚོགས་པ་བྱིའུ་ཁྲུག་ཁར་བསྒྲིགས་པའི་འཕན་ཆུང་རེ་རེ། དེའི་གཡས་གཡོན་དུ་དེ་ལས་ཐུང་ཙམ་གྱི་མེ་ཏོག་
སྣ་ཚོགས་པའི་འཕྲེང་བ་རེ་རེ་སྟེ། དེ་རྣམས་ཀྱི་རྩེ་མོ་ཟླ་ཕྱེད་རྡོ་རྗེ་སོགས་ལ་མ་རེག་པའོ། །སྟེང་གི་ཟུར་བཞིར་སྤྲེའུ་ཁ་ནང་བལྟ་མཇུག་མ་མདའ་ཡབ་ཀྱི་སྟེང་དུ་བཀལ་པ་ལག་ཏུ་གདུགས་འཛིན་པ་རེ་རེའམ། ཡང་ན་གསེར་གྱི་བུམ་པ་ཆ་ཕྲན་གཅིག་པ་བཞི་ནས་ཡུ་བ་ཆ་ཕྲན་གཉིས་འཐོན་པའི་གཡོགས་ཆ་ཕྲན་གཉིས་པའི་
གདུགས་དཀར་པོ་དར་ལྕེའི་ཤམ་བུ་དང་བཅས་པ། ཟླ་ཕྱེད་རྡོ་རྗེ་ཏོག་གིས་མཚན་པ། གདུགས་རྟོག་དང་བཅས་པའི་དཔངས་ལ་ཆ་ཕྲན་གསུམ། གཡོགས་ལ་ཆ་ཕྲན་ཕྱེད་གསུམ། གཡོགས་ཀྱི་སྟེང་དུ་རིན་པོ་ཆེའི་དྲ་བ་དྲ་ཕྱེད་ཉིལ་ལེར་འཕྱང་བའོ། །ཡོངས་གྲགས་ཀྱི་གདུགས་ལ་ཤམ་བུ་འདུག་མོད། འདིར་གདུགས་རང་ལ་དར་གྱི་ཤམ་བུ་ཡོད་མེད་དཔྱད་དགོས་པར་སྣང་ངོ། །

[019A]༄༅། །ཕྱོགས་བཞིར་མདའ་ཡབ་ཀྱི་སྟེང་དུ། གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དན་བརྒྱད་བརྒྱད་བྱེད་པའི་དོན་ནི། ཕྱོགས་རེ་རེར་རྒྱལ་མཚན་གཉིས་དང་བ་དན་གཉིས་རེ་སྟེ། སོ་སོར་བགྲང་ན་བཅུ་དྲུག་འབྱུང་བའི་དོན་ཡིན་གྱི། ཕྱོགས་རེ་
རེ་ན་རྒྱལ་མཚན་བརྒྱད་དང་བ་དན་བརྒྱད་ཡོད་པ་མིན་ནོ། །རྒྱལ་མཚན་དང་བ་དན་གྱི་ཁྱད་པར་ནི། ཁེབས་ཀྱི་ནང་དུ་དར་ལྕེ་གསུམ་པ་སུམ་ཁུག་འཁྱོག་ཅིང་འགྱིང་བ་ལ་ནི་སྲོག་ཆགས་གསུམ་གྱི་མཚན་མ་སོགས་ཡོད་པ་རྒྱལ་མཚན་དང། དེ་མེད་པ་ནི་བ་དན་ནོ། །
མཚན་མ་དེ་ལྡན་གྱི་དར་ལྕེའི་རྩེར་རྔ་ཡབ་དང་དྲིལ་བུ་གཡེར་ཁ་སིལ་སིལ་གྱི་སྒྲ་ལྡན་ནོ། །གཞན་ཡང། ངང་པ་ཀླུ་ཟ་བ་དང། རྨ་བྱ་དང། མིའམ་ཅི་ཕོ་མོ་རྣམས་ཀྱི་མཚན་མ་ཡོད་པ་ནི་རྒྱལ་མཚན་དུའང་བཤད། སྲོག་ཆགས་གསུམ་ནི། སེང་གེ་རྐང་པ་བརྒྱད་
ཉ་སྤུ་རྒྱས་པ། ཆུ་སྲིན་མ་ཀ་ར་གསུམ་མོ། །སེང་གེ་རྐང་པ་བརྒྱད་ཅེས་པ་ནི། སེང་གེ་དང་མཁའ་ལྡིང་འདུས་པ་ལས་བྱུང་བའི་སེང་གེ་སྟེ། སེང་གེའི་སྤར་མོ་བཞི་དང། ཁྱུང་གཤོགས་གཉིས་སྡེར་མོ་གཉིས་དང་བརྒྱད་ཡིན་ལ། སེང་གེའི་མགོ་བོ་ལ་ཁྱུང་གི་མཆུ་ཅན་
ནོ། །ཉ་དང་སྲམ་ལས་ཉ་སྤུ་ཅན་དེ་མགོ་ལུས་ཉ་ལ་སྲམ་གྱི་མཆེ་བ་དང་མཇུག་མ་ཅན་ནོ། །དུང་དང་ཆུ་སྲིན་ལས་ཆུ་སྲིན་མ་ག་ར་སྟེ། ལུས་ནི་དུང་དང་ཆུ་སྲིན་གྱི་མགོ་ཅན་ནོ་ཞེས་བཤད། གཡོགས་སོགས་ནི་སྔར་བཞིན་ནོ། །དབུས་ཀྱི་རེ་མིག་སྟེང་དུ་གསེར་གྱི་
རྒྱ་ཕིབ་འབུབས་ཚུལ་ནི། རྒྱ་མཐོང་གྲུ་བཞི་པའི་ཁ་གདང་གི་མཚམས་བཞི་ནས་རྩ་བ་ཟུག་པའི་ཀ་བ་མགོ་མཇུག་བསགས་ཁ་ཅན་ཞེང་ཆ་ཕྲན་གཅིག་དང་དཔངས་ཆ་ཆེན་གསུམ་པ་གཉིས་གཉིས་མགོ་ཤར་ནུབ་ཏུ་དུང་པའི་བར་དུ་སྒྲོགས་ཐུང་བཏང་སྟེ། དེའི་སྟེང་

[019B] ཕྱི་ཁྱམས་གྲུ་བཞི་བའི་ཕྱོགས་མཚམས་ཀྱི་ཁ་གདངས་ལ་ཀ་བ་བྲེ་ཕུལ་སོགས་སྔར་བཞིན་བྱས་ཏེ། ཆ་ཕྲན་རེ་རེའི་པར་བཙུགས་པའི་སྟེང་དུ་གདུང་ཕྱོགས་ཐམས་ཅད་དུ་ཐལ་རྒྱུགས་
སུ་བཏང་བ། ཀ་བ་ནས་གདུང་གི་བར་བསྡོམས་པའི་དཔངས་ལ་སྒོ་ཚད་གཅིག་ཡོད་པ། ལྕམ་སྣེ་ནང་མ་རྒྱ་ཕིབ་ཀྱི་གདུང་དང་སྒྲོགས་ཐུང་གཉིས་ལ་བཀལ་ཅིང། ཕྱི་མ་ཁ་གདངས་ཀྱི་གདུང་ལ་བཀལ་བའི་ཆ་ཕྲན་ཕྱེད་རེ་ཕྱིར་ཐལ་བ་ཕྱོགས་བཞིའི་ལྕམ་སྣེ་ཕྱི་མ་རྣམས་ཀྱི་སྟེང་
ངོས་སུ་པད་འདབ་ཕྱེད་པའི་དབྱིབས་ཅན་གྱི་ཆུ་སྐྱོར་གྱེན་དུ་ལངས་པ་བྱས་ཏེ། རྒྱ་ཕིབ་ཀྱི་ཐོག་འགེབ། རྒྱ་ཕིབ་ཀྱི་ལྷོ་བྱང་གི་གདུང་སྣེ་གཉིས་སུ་མགྲིན་པ་དང་བཅས་པའི་ཁྱུང་མགོའི་རྭ་བར་དུ་ཡིད་བཞིན་གྱི་ནོར་བུ་འབར་བས་མཚན་པ། ཁྱུང་གི་ཁ་ནས་སྐུད་པ་དམར་པོ་ལས་
བརྒྱུས་པའི་རིན་པོ་ཆེའི་ཕྲེང་བའི་དྲ་བ་དང། དེའི་གཡས་གཡོན་དུ་དྲ་བ་ཕྱེད་པ་འཕྱང་བའི་སྣེ་མོ་སྒྲོགས་ཐུང་ལ་སླེབ་པ། ལྕམ་སྣེ་ཕྱི་མ་རྣམས་ལའང་ཆུ་སྲིན་གྱི་མགོ་ཡོད་པའི་ཁ་ནས་དྲ་བ་དྲ་ཕྱེད་འཕྱང་བ། དེ་ལྟ་བུའི་རྒྱ་ཕིབ་རྟ་རྒྱབ་ཅན་གྱི་དབུས་སུ། གསུང་རྒྱུན་འགའ་ཞིག་ལས་
གསེར་གྱི་ཁང་བུ་དཔངས་ཞེང་གཉིས་གར་ཆ་ཕྲན་གཉིས་རེ་ཡོད་པའི་ནང་དུ་རྡོ་རྗེ་འཇིགས་བྱེད་ཀྱི་རྒྱུད་རྣམས་བཞུགས་ཅེས་གསུངས། ལ་ལར་དེ་མེད་པར། པདྨ་རཱ་གའི་པད་སྤུངས་ཆ་ཕྲན་གཉིས་པ་བྱ་བར་བཤད། དེའི་སྟེང་དུ་རིན་པོ་ཆེ་ཆ་དགུ་པའི་ཏོག་དཔངས་ཆ་ཕྲན་གཅིག་པའི་
སྟེང་དུ་རིན་པོ་ཆེའི་རྡོ་རྗེ་རྩེ་ལྔ་པ་སྲིད་ཆ་ཕྲན་གཅིག་པ་གྱེན་དུ་བསྒྲེང་བ་བྱ་བ་དང། ལ་ལར་ཏོག་གདུགས་ལྟར་སུམ་བརྩེགས་ཅན་དུ་བཤད། གང་ལྟར་ཡང་གཞལ་ཡས་ཁང་གི་འོག་གི་མཐིལ་ནས་ཏོག་གི་རྩེ་མོའི་བར་སྒོ་ཚད་བརྒྱད་ཡོད་པ་བྱས་ཚེ། རྒྱ་མཉམ་དཔངས་མཉམ་དང་

[020A]༄༅། །འོག་གི་མཐིལ་ནས་བར་གྱི་གདུང་གི་བར་སྒོ་ཚད་བཞི་ཡོད་པས་རྒྱ་ཕྱེད་དཔངས་མཉམ་མོ། །ཕྱོགས་བཞིའི་སྒོ་འཁྱུད་ཀྱི་སྟེང་གི་ལྕམ་ནི། སྔར་བཤད་པའི་ཕྱི་ཁྱམས་གྲུ་བཞི་པའི་ལྕམ་སྣེ་ཕྱི་མ་འཕེལ་བའི་གདུང་དང། སྒོ་འཁྱུད་ཀྱི་ཕྱི་ངོས་
སུ་གྲང་ལ་བཏང་བའི་གདུང་གཉིས་ཀྱི་བར་དུ་ལྕམ་བཞི་ཕྲད་ལ་བཏང། སྒོ་འཁྱུད་ཕྱི་ངོས་ཀྱི་གདུང་དང། སྒོ་ལོགས་ཀྱི་སྟེང་གི་གསེར་གྱི་སྐ་རགས་ཐོག་ཏུ་བཀལ་བའི་ལྕམ་སྣེ་ཕྱི་མ་གསེར་གྱི་སྐ་རགས་ལས་ཆ་ཕྲན་ཕྱེད་ཕྱིར་ཐལ་བ། སྒོ་འཁྱུད་ཕན་ཚུན་དུ་ཐལ་བའི་
ལྕམ་སྣེར་ཆུ་སྲིན་གྱི་མགོ་བྱ། སྒོ་ལོགས་གཡས་གཡོན་གྱི་སྟེང་དུ་པད་ཆོད་ཀྱི་ཕུར་བུ་བཙུགས་ཏེ་ཆུ་སྲིན་གྱི་ཁ་བྱས་ནས་ཐོག་བཀབ། དེ་ལྟ་བུའི་ལྕམ་རྣམས་ཀྱི་དཔངས་ལ་ཆ་ཕྲན་ཕྱེད་དང། གྲལ་མ་ཐོག་དང་བཅས་པའི་དཔངས་ལ་ཆ་ཕྲན་ཕྱེད་ཡིན་པས་བསྡོམས་
ན་ཆ་ཕྲན་གཅིག་གོ། །སྒོ་འགྲམ་གཡས་གཡོན་དུ་སྒོའི་རུ་གཞི་ཞེང་ཆ་ཕྲན་ཕྱེད་པ། ཕན་ཚུན་གྱི་འགྲམ་གཉིས་དང་སྟེང་ངོས་སུ་པད་ཆོད་ཡོད་པ་བཙུགས་ལ་སྒོ་གླེགས་ཞེང་ཆ་ཕྲན་ཕྱེད་གཉིས་ཡོད་པ་འབྱེད་བསྡོམས་ནས་བྱེད་ཅིང། ཕྱེ་ཚེ་ཕྱིར་འགྲོ་བ་ཕྱོགས་
མདོག་སྒོའི་ཡ་ཐེམ་དང་གདུང་གི་བར་དུ་ཤར་དུ་འཁོར་ལོ་དཀར་པོ་ཉིས་བརྩེགས་ཉིས་གཤིབས། དེ་བཞིན་དུ་ལྷོར་རིན་པོ་ཆེ། ནུབ་ཏུ་པདྨ། བྱང་དུ་རལ་གྲི་རྣམས་ཀྱང་ངོ། །གཞལ་ཡས་ཁང་གི་འོག་གི་ཟུར་ཐིག་གིས་བཅད་པའི་སྟེང་འོག་རྣམས་ཤར་དཀར་
བ་སོགས་དང། འདིར་རྩིག་པའི་ནང་ཐམས་ཅད་ནི་མདོག་སྔོན་པོའོ། །སྒོ་བཞི་ཡང་ཕྱོགས་མདོག་རྩིག་པའི་མཐའ་སྐོར་དུ་འདོར་སྣམ་དམར་པོ་དཔངས་ཆ་ཕྲན་གཅིག་ཞེང་ཆ་ཕྲན་གཉིས་ཡོད་པའི་སྟེང་དུ་ལྷ་མོ་ཕྱག་ན་མཆོད་རྫས་སྣ་ཚོགས་

[020B] ཁ་དོག་སྣ་ཚོགས་པ། གཞལ་ཡས་ཁང་ལ་ཕྱོགས་ཏེ་མཆོད་པ་བྱེད་བཞིན་པའོ། །སྒོ་དང་སྒོ་འཁྱུད་ཀྱི་ཕྱི་མཚམས་དང་གཞལ་ཡས་ཁང་གི་ཕྱི་ནང་གི་ཟུར་རྣམས་སུ་ཟླ་བ་ཕྱེད་པ་ལ་རིན་པོ་ཆེ་དམར་པོ་དང་རྡོ་རྗེ་རྩེ་ལྔ་པས་མཚན་པ་
རེ་རེ་སྟེ་གྲངས་ནི་ཉེར་བཞི་འབྱུང་ཡང། མཁས་པ་ཁ་ཅིག་སོ་གཉིས་སུ་བཞེད་དེ་བརྟག་རྟ་བབས་ནི། སྒོ་སོ་སོའི་མདུན་དུ་སྣ་ཚོགས་རྡོ་རྗེའི་ལྟེ་བ་ཟད་མཚམས་སུ་བང་རིམ་ཐོག་མའི་དཔངས་དེ་དང་མཉམ་ཞིང། བང་རིམ་བཞི་པ་རེ་རེའི་དངས་སུ་སྒོ་ཚད་རེ་དང་ཞེང་ཆ་ཕྲན་གསུམ་
སྲིད་ཆ་ཕྲན་བཅུ་དྲུག་ཏུ་མཉམ་པ། དབུས་རྭའི་གཡས་གཡོན་དུ་བང་རིམ་རེ་རེ་ལའང་ཐེམ་སྐས་རིམ་པ་བཞི་བཞིའི་འམ་ལྔ་ཡོད་པ་གང་རུང། སྣ་ཚོགས་རྡོ་རྗེའི་རྭ་དང་ཐེམ་ལ་གཅིག་གིས་གཅིག་བསྒྲིབས་པ་མེད་ཅིང་གསལ་བ། སྣ་ཚོགས་རྡོ་རྗེ་རྭ་གསུམ་མ་ལ་དཔངས་ནི་སྒོ་ཚད་གཅིག་
ངེས་པར་དགོས་ཤིང། །དེ་ལས་མ་མཐོས་ཀྱང་མི་འགལ། ཐེམ་པ་གོང་མའི་གཡས་གཡོན་དུ་རྭ་རྩ་བའི་ཐད་ལ་སྟེགས་བུ་གྲུ་བཞི་པ་ཇི་ལྟར་འཚམས་པའི་སྟེང་དུ་ཕྱོགས་རེ་རེར་གཡས་གཡོན་གྱིས་ཕྱེ་བའི་བཞི་བཞི་སྟེ། གསེར་གྱི་བུམ་པ་ནས་ཐོན་པའི་སྟེགས་ཀ་བ་བུམ་པ་དང་
བཅས་པའི་དཔངས་ཆ་ཕྲན་ལྔ་རེ། རྟ་བབས་དང་སྒོ་ལོགས་ངོས་ཀྱི་བར་ན་ཆ་ཆུང་གཅིག་སྟེ་ཀ་བ་རྣམས་ཕྱོགས་མདོག་ཡིན་ལ། ཀ་བ་ནང་མ་དང་སྒོ་ལོགས་པར་ཡང་ཆ་ཆུང་གཅིག་གོ་འགའ་ཞིག་གཡས་གཡོན་རེ་རེ་རག་པ་བཞི་བཞི་དང། དེ་དག་གི་སྟེང་དུ་གདུང་བཞི་འགྲེལ་བ་
སོགས་ཅུང་ཟད་མི་འདྲ་བའི་ལུགས་ཀྱང་ཡོད། གང་ལྟར་ཡང་ཀ་བའི་སྟེང་དུ་གདུང་བཏང་ནས་དེའི་སྟེང་དུ་སྣམ་བུ་དང་པོ་གསེར་སྣམ་སེར་པོ། སྲིད་ཆ་ཕྲན་ཕྱེད་གསུམ་རེ་ཡོད་པ། དེའི་སྟེང་དུ་སྣམ་བུ་གཉིས་པ་ཤར་བུ་དཀར་པོ་བཞི་སྔོན་པོ་ལ་དབྱིབས་སྔ་མ་བཞིན་དུ་ཡོད་པ་

[021A]༄༅། །སྣམ་བུ་གསུམ་པ་རིན་པོ་ཆེ་ནི། གཞི་དམར་པོ་ལ་ཟུར་གསུམ་དང་གྲུ་བཞི་སོགས་ཀྱིས་མཛེས་པ་སྟེ། དེ་གཉིས་ཀྱི་དཔངས་ཆ་ཕྲན་རེ་རེ་དང་སྲིད་ཆ་ཕྲན་གསུམ་གསུམ། སྣམ་བུ་བཞི་པ་རྟ་རྨིག་ནི་གཞི་ལྗང་ཁུ་ལ་རྟ་རྨིག་གི་རི་མོས་མཚན་པ། སྲིད་ཆ་ཕྲན་ལྔ་
སྣམ་བུ་ལྔ་པ་མུན་སྣམ་ནི་སྣམ་བུ་གོང་འོག་གི་བར་སྟོང་སྟེ། ཀ་བ་ཞེང་ཆ་ཕྲན་གཅིག་དཔངས་ཆ་ཕྲན་ཕྱེད་གཉིས་རེ་ཕྱོགས་མདོག་ཅན་ཕྱི་ནང་དུ་བསྒྲིགས་པ། སྣམ་བུ་དྲུག་པ་ཝ་རཎྜ་ནི་ཁ་དོག་སྣ་ཚོགས་པ། སྲིད་ཆ་ཕྲན་ལྔ། སྣམ་བུ་བདུན་པ་ཡང་མུན་སྣམ་སྟེ་སྔར་བཞིན་
ལ། ཀ་བ་དེའི་ཕྱི་མཐའ་དང་མུན་སྣམ་འོག་མའི་ཀ་བའི་ནང་མཐའ་གཉིས་ཐད་དྲང་པོར་ཡོད་པ། བརྒྱད་པ་ཤར་བུ། དགུ་པ་རིན་པོ་ཆེ། བཅུ་པ་རྨིག་པ། བཅུ་གཅིག་པ་མདའ་ཡབ་རྣམས་གཡས་གཡོན་དང་རྒྱབ་འབྲེལ་པར་གནས་པའི་ཁ་དོག་དང་དབྱིབས་སྔར་བཞིན་དང་
འོག་མ་གསུམ་གྱི་སྲིད་ཆ་ཕྲན་བཅུ་བཞི་དང། མདའ་ཡབ་ཀྱི་སྣམ་བུའི་སྲིད་ཆ་ཕྲན་བཅུ་སྟེ། མདའ་ཡབ་དང་དེའི་སྣམ་བུ་ནི་གཅིག་མིན་ནོ། །མུན་སྣམ་གཉིས་མ་གཏོགས་པའི་སྣམ་བུ་རྣམས་དཔངས་ཆ་ཕྲན་རེ་རེ་དང་ཞེང་སྣམ་བུ་ཐམས་ཅད་ལ་ཆ་ཕྲན་གསུམ་གསུམ་སྟེ། ཆ་
ཕྲན་བཞི་བཞིར་ཡང་རུང་བར་བཤད། སྣམ་བུ་བཞི་པའི་སྲིད་ལ་ཆ་ཕྲན་གསུམ་བྱེད་པའི་ལུགས་སྣང་ཡང། རྩ་ཚིག་ལས་ལྔར་བཤད་པ་དང་མི་མཐུན་ནོ། །ཁ་ཅིག་མདའ་ཡབ་ཀྱི་སྣམ་བུའི་སྟེང་དུ་སྣམ་བུ་དཀར་པོ་མདའ་ཡབ་དང་ཁ་མཉམ་པར་བྱ་བར་བཤད་ཅིང་
ལ་ལར་དེ་མི་འབྱུང་ངོ། །དེའི་དབུས་སུ་ཕན་ཟླ་འམ་ཟླ་རྒྱང་གི་སྟེང་དུ་ནི། གསེར་གྱི་འཁོར་ལོ་རྩིབས་བརྒྱད་པ། དཔངས་ཞེང་གཉིས་ཀར་ཆ་ཕྲན་གཉིས་སམ་རེ་རེ་གྱེན་དུ་བསླངས་པ་དེའི་གཡས་གཡོན་དུ་རི་དགས་ཕོ་མོ་ཉལ་སྟབས་སུ་གནས་ཤིང། མིག་འཁོར་

[021B]དེ་གཉིས་ཀྱི་རྒྱབ་ཏུ་མདའ་ཡབ་ཕྱི་ནང་གཉིས་བཙུགས་པའི་ནང་མར་སྤྲེའུ་གདུགས་འཛིན་པ་དང། ཕྱི་མ་ལ་གསེར་བུམ་དུ་རྒྱལ་མཚན་དང་བ་དན་སྤེལ་མར་བྱས་པ། ཝ་རཎྜའི་སྣམ་བུའི་སྟེང་གི་མཆོག་མ་གཉིས་སུའང་དེ་ལྟ་བུ་དང་
རྟ་མིག་འོག་མ་ལའང་དེ་ལྟར་བྱེད་པར་བཤད་ཅིང་མུན་སྣ་གཉིས་ཀྱི་སྟེང་གི་སྣམ་བུ་འདེགས་བྱེད་ཀྱི་སེང་གེ་རྐང་པ་བརྒྱད་པ་དང། རྨྱ་བྱ་དང་མི་འམ་ཅིའི་གཟུགས་བརྙན་བྱ་བར་སྔགས་རིམ་ནས་བཤད་དོ། །དེ་ཡང་ཝ་རཎྜ་སྣམ་བུ་ནི་སྡོད་མི་ཉན་པར་སྣང་བ་དེ་ལ་འདེགས་བྱེད་འདི་བྱས་ན་ལེགས་སཾ་
སྙམ། གླང་རྒྱབ་ཀྱི་སྟེང་གི་ནང་ངོས་སུ་བླ་རེ་རྣམ་པར་བཀྲ་བ་སྲིད་ཆ་ཕྲན་དྲུག་པ་དང་དྲ་བ་དྲ་ཕྱེད་མཛེས་པར་བྱས་པ། གསེར་སྣམ་ལ་བཏགས་པའི་གོས་ཁ་དོག་སྣ་ཚོགས་སྤེལ་མར་འཕྱང་བ་སོགས་སོ། །རྟ་བབས་ཀྱི་གཡས་གཡོན་དུ་རྡོ་རྗེའི་ལྟེ་བ་དྲུག་པ་ལ་གསེར་གྱི་བུམ་པ་ནས་འཐོན་པའི་དཔག་
བསམ་གྱི་ཤིང་ལ་ལྷ་རྫས་ཀྱི་རིན་པོ་ཆེའི་འཕྲེང་བ་དང་གོས་འཕྱང་བའི་ཡལ་ག་དྲུག་པ་ཅན་གྱི་དབུས་མ་ལ་ཁྱིམ་བདག་དམར་པོ་མཛོད་ལྡན་ཁ་ནང་དུ་ཕྱོགས་པ། དེའི་མདུན་ནས་བརྩམས་ཏེ་མཐའ་སྐོར་དུ་ཡལ་ག་དྲུག་ལ་འཁོར་ལོ་སེར་པོ་རྩིབས་བརྒྱད་པ། ནོར་བུ་སེར་པོ་རྩིབས་དྲུག་པའམ་སྔོན་
པོ་རྩིབས་བརྒྱད་པ། བུད་མེད་སྔོན་པོ། རྟ་མཆོག་ལྗང་ཁུ། གླང་ཆེན་དཀར་པོ། དམག་དཔོན་ནག་པོ་རལ་གྲི་ཅན་རྣམས་སོ། །དེ་དག་གི་སྟེང་གི་ནམ་མཁར་རང་ཕྱོགས་ཀྱི་དེ་བཞིན་གཤེགས་པའི་མདོག་ཅན་གྱི་གྲུབ་ཆེན་རེ། དེ་དག་གི་ནམ་མཁའི་སྤྲིན་གསེབ་ནས་ལྷའི་བུ་ཁ་དོག་སྣ་ཚོགས་
པས་མེ་ཏོག་བཟུང་སྟེ་ཆར་འབེབ་པའོ། །༸རྡོར་ར་མེ་རི་དང་བཅས་པའི་ཕྱི་རོལ་དུ་དུར་ཁྲོད་རྣམས་ཀྱིས་བསྐོར་བའི་བུར་ཁྲོད་བརྒྱད་ནི། ཤར་དུ་གཏུམ་དྲག་ལྷོར་ཀེང་རུས་ཅན། ནུབ་ཏུ་རྡོ་རྗེ་འབར་བ། བྱང་དུ་ཚང་ཚིང་ཁྲིགས་པ། བྱང་ཤར་དུ་ཧ་ཧ་རྒོད་པ། ཤར་ལྷོར་བཀྲ་ཤིས་མཆོག་གམ་

[022A]༄༅། །ཚལ། ལྷོ་ནུབ་དུ་མུན་པ་དྲག་པོ། ནུབ་བྱང་དུ་ཀི་ལི་ཀི་ལིའི་སྐྲ་སྒྲོགས་པ་རྣམས་སོ། །དེ་ན་གནས་པའི་ཤིང་བརྒྱད་ནི། ཤར་དུ་ནཱ་ག་གེ་སར། ལྷོར་ཀཌྐེ་ལ། ནུབ་ཏུ་ཙུན་ཏ། བྱང་དུ་ཨ་ཤཏཱ། བྱང་ཤར་དུ་ནེ་གྲོ་དྷ། ཤར་ལྷོར་ཀ་རཉྫ། ལྷོ་ནུབ་ཏུ་པ་ཊ་བརྒ། ནུབ་བྱང་དུ་བྲྠི་རྣམས་སོ། །
ཤིང་དེ་དག་གི་རྩ་བར་རིམ་བཞིན་ཤར་དུ་བརྒྱ་བྱིན་དཀར་པོ། ལྷོར་གཤིན་རྗེ་སྔོན་པོ། ནུབ་ཏུ་ཆུ་ལྷ་དཀར་པོ། བྱང་དུ་གནོད་སྦྱིན་སེར་པོ། བྱང་ཤར་དུ་དབང་ཕྱུག་དཀར་པོ། ཤར་ལྷོར་མེ་ལྷ་དམར་པོ། ལྷོ་ནུབ་ཏུ་སྲིན་པོ་སྔོན་པོ། ནུབ་བྱང་དུ་རླུང་ལྷ་དུ་བའི་མདོག་ཅན་རྣམས་རང་རང་གི་བཞོན་པ་ལ་ཞོན་ཏེ་
ཞལ་གཅིག་ཕྱག་བཞི་པ་དང་པོ་གཉིས་ཐུགས་ཀར་ཐལ་མོ་སྦྱར་ནས་གཡས་འོག་མ་རྣམས་ཀྱིས་རིམ་པ་བཞིན་རྡོ་རྗེ་དབྱུག་པ་སྤྲུལ་ནོར་བུ་སྐྱུགས་པའི་ནེའུ་ལེ་རྩེ་གསུམ་བགྲང་འཕྲེང་རལ་གྲི་བ་དན་བསྣམས་པ་དང། གཡོན་ཐམས་ཅད་ཐོད་ཁྲག་ཐུགས་ཀར་བཟུང་ནས་རང་གི་ཡུམ་ལ་འཁྱུད་
པའོ། །ཤིང་དེ་དག་གི་རྩེ་མོར་གནས་པའི་ཕྱོགས་སྐྱོང་རྣམས་ཀྱི་བཞོན་པའི་གདོང་བརྙན་གྱི་ཞིང་སྐྱོང་བརྒྱད་ནི། ཤར་དུ་གླང་པོའི་གདོང་ཅན་དཀར་པོ། ལྷོར་མ་ཧེའི་གདོང་ཅན་སྔོན་པོ། །ནུབ་ཏུ་སྤྲུལ་གདོང་ཅན་དཀར་པོ། །བྱང་དུ་མི་གདོང་ཅན་སེར་པོ། །བྱང་ཤར་དུ་གླང་གདོང་ཅན་དཀར་པོ། །
ཤར་ལྷོར་ར་སྐྱེས་གདོང་ཅན་དམར་པོ། །ལྷོ་ནུབ་ཏུ་རོ་ལངས་གདོང་ཅན་སྔོན་པོ། །ནུབ་བྱང་དུ་ཤ་བའི་གདོང་ཅན་དུད་ཁ་སྟེ། དེ་ཐམས་ཅད་ཀྱང་དྲག་ཅིང་གཏུམ་ལ་རྫུ་འཕྲུལ་ཆེ་བ། ཞལ་གཅིག་ཕྱག་གཉིས་པ་ཤིང་གསེབ་ནས་ལུས་ཕྱེད་ཕྱིར་འཐོན་པ། གཡས་ཐོད་པ་ཁྲག་གི་གང་པ་
འཛིན་ཅིང། གཡོན་ཐམས་ཅད་གཏོར་མ་བཟུང་ནས་བྲེལ་བའི་ཚུལ་དུ་གནས་པའོ། །ཤིང་དེ་དག་གི་མདུན་ངོས་སུ་ཆུ་བརྒྱད་དང། དེ་དག་ལ་གནས་པའི་ཀླུ་བརྒྱད་ནི། ཤར་གྱི་ཆུར་ནོར་རྒྱས་དཀར་པོ། །ལྷོར་པདྨ་དཀར་པོ། །ནུབ་ཏུ་ཀ་ཀོ་ཊ་སྔོན་པོ། །བྱང་དུ་འཇོག་པོ་དམར་པོ། །བྱང་ཤར་

[022B] །ཤར་ལྷོར་དུང་སྐྱོང་སེར་པོ། །ལྷོ་ནུབ་ཏུ་རིགས་ལྡན་དཀར་པོ། །ནུབ་བྱང་དུ་མཐའ་ཡས་སྔོན་པོ། །དེ་ཐམས་ཅད་ཀྱང་ཞལ་གཅིག་ཕྱག་གཉིས་པ་སྟོད་ལྷའི་ལུས་དང་སྨད་སྤྲུལ་མཇུག་ཅན། དབུ་ལ་སྤྲུལ་མགོའི་གདེངས་ག་བདུན་དང་ལྡན་པ་ཕྱག་ཐལ་མོ་སྦྱར་ནས་གཙོ་བོ་ལ་འདུད་པའོ་
ཀླུ་དེ་དག་གི་ནམ་མཁར་སྤྲིན་བརྒྱད་ནི། ཤར་དུ་སྒྲོགས་པ། ལྷོར་གཡོ་པ། ནུབ་ཏུ་དྲག་པོ། །བྱང་དུ་ཆེར་སྒྲོགས་པ། བྱང་ཤར་དུ་བརྟན་པ། ཤར་ལྷོར་གང་བ། ལྷོ་ནུབ་ཏུ་འབེབས་པ། ནུབ་བྱང་དུ་གཏུམ་པ་སྟེ་ཐམས་ཅད་ཀྱང་གློག་འཕྲེང་འཁྱུག་ཅིང་འབྲུག་སྒྲ་སྒྲོགས་པ། སེར་བ་དང་ཆར་འབེབས་
བའོ། །དུར་ཁྲོད་དེར་གནས་པའི་རི་བརྒྱད་ནི། ཤར་དུ་རིན་པོ་ཆེའི་ལྷུན་པོ། །ལྷོར་མ་ལ་ཡ་སེར་པོ། །ནུབ་ཏུ་ཀེ་ལ་ཤར་དཀར་པོ། །བྱང་དུ་མནྡ་ར་ལྗང་ཁུ། བྱང་ཤར་དུ་དབང་ཆེན་ནག་པོ། །ཤར་ལྷོར་སྤོས་དང་ལྡན་སེར་པོ། །ལྷོ་ནུབ་ཏུ་གངས་ཅན་དཀར་པོ། །ནུབ་བྱང་དུ་དཔལ་རི་སྔོན་པོའོ། །
རི་དེ་དག་ལ་གནས་པའི་མཆོད་རྟེན་བརྒྱད་ནི། ཤར་དུ་རྡོ་རྗེ་དཀར་པོ། །ལྷོར་རྡོ་རྗེ་ནག་པོ། །ནུབ་ཏུ་རྡོ་རྗེ་ཆགས་པ་དཀར་པོ། །བྱང་དུ་རྡོ་རྗེ་འདུས་བྱས་སེར་པོ། །བྱང་ཤར་དུ་རྡོ་རྗེ་ཐུགས་དཀར་པོ། །ཤར་ལྷོར་སྐུ་རྡོ་རྗེ་དམར་པོ། །ལྷོ་ནུབ་ཏུ་རིན་པོ་ཆེའི་རྡོ་རྗེ་ནག་པོ། །ནུབ་བྱང་དུ་ཆོས་རྡོ་རྗེ་ལྗང་ཁུའོ་
ཞེས་པ་བཞིན་ནམ། ཡང་ན་བརྒྱད་པོ་བྱང་ཆུབ་མཆོད་རྟེན་གྱི་རྣམ་པ་ཅན་ནོ། །གཞན་ཡང། ཀེང་རུས་དང། གསལ་ཤིང་གིས་ཕུག་པའི་རོ་དང། ཤིང་ལ་དཔྱངས་པ་སོགས་མངོན་རྟོགས་བཞིན་ནོ། །སྔར་བཤད་པ་དེ་དག་གི་མཚོན་དོན་རགས་པ་ནི། དེ་ཡང་གཞལ་ཡས་
ཁང་རྣམ་སྣང་ལས་བསྐྱེད་པ་ནི། གཞལ་ཡས་ཁང་གཟུགས་ཕུང་རྣམ་པར་དག་པ་རྣམ་སྣང་གི་ངོ་བོར་མོས་པ་དེ་མཚོན། གཞལ་ཡས་ཁང་གྲུ་བཞི་བས་ནི། སངས་རྒྱས་དང་སེམས་ཅན་གྱི་དེ་ཁོ་ན་ཉིད་མི་མཉམ་པ་མེད་པ་དང། སྒོ་བཞིས་ནི་རིམ་པ་བཞིན་དུ། དྲན་པ་ཉེ་བར་གཞག་

[023A]༄༅། །པ་བཞི། ཡང་དག་པ་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ་རྣམ་པར་དག་པ་མཚོན། རྟ་བབས་ཀྱིས་བསམ་གཏན་བཞི། མཆོད་པའི་ལྷ་མོས་ཏིང་ངེ་འཛིན་བཞི། རིན་པོ་ཆེའི་རྒྱན་སོགས་ཀྱིས་ནི་གདུལ་བྱའི་རེ་བ་སྐོང་བ། དྲིལ་ཆུང་གི་སྒྲས་གདུལ་བྱ་ལ་
ཆོས་སྟོན་པ། ནང་གི་རྡོ་རྗེའི་འཕྲེང་བ་ཟླུཾ་པོས་ཆོས་ཀྱི་འཁོར་ལོ་བསྐོར་བ་སོགས་དང། དུར་ཁྲོད་ཀྱིས་བདག་མེད་པ་དང། ཀེང་རུས་སོགས་ཀྱིས་མི་རྟག་པ་དང་འཁོར་བའི་ཉེས་དམིགས་མཚོན། ཆུ་རྣམས་ཀྱིས་བྱང་ཆུབ་ཀྱི་སེམས། ཀླུ་རྣམས་ཀྱིས་ཕར་ཕྱིན་ཤིང་རྣམས་ཀྱིས་རྩ་
མེས་གཏུམ་མོ། །སྤྲིན་གྱིས་བྱང་སེམས་དཀར་པོ། །མཆོད་རྟེན་རྣམས་ཀྱིས་སྐུ་གསུམ་གྱི་གོ་འཕང། གྲུབ་ཐོབ་ཀྱིས་དེ་མངོན་དུ་བྱེད་པའི་གང་ཟག་མཚོན་པ་སོགས་ཡིན་ནོ། །གཉིས་པ་བར་དོ་ལོངས་སྐུར་འཁྱེར་བའི་ལམ་ཁྱེར་རྒྱུ་རྡོ་རྗེ་འཛིན་པ་བསྐྱེད་པ་ལ་གཉིས་
གདན་བསྐྱེད་པ་དང། དངོས་སོ། །དང་པོ་ནི། རེ་མིག་གྲུ་བཞི་པའི་དབུས་སུ་ཡམ་སྔོན་པོ་ཞིག་ཐོལ་གྱིས་བྱུང་བ་འོད་དུ་མེར་གྱིས་ཞུ་ནས། རླུང་གི་དཀྱིལ་འཁོར་ཁ་དོག་ནག་ལ་ཅུང་ཟད་དམར་བའི་མདངས་ཅན་དབྱིབས་ཟླུམ་པོ་དྲག་ཏུ་གཡོ་བཞིན་པ་ཞིག་ཏུ་གྱུར། རླུང་དཀྱིལ་དེའི་
སྟེང་དང། ནང་གི་ཤར་མ་གཏོགས་པའི་ཕྱོགས་གཞན་གསུམ་དང། སྒོ་བཞིའི་ནང་དུ་སྣ་ཚོགས་པདྨ་དང། དེའི་སྟེང་དུ་ཉི་མའི་གདན་བཅས་ཟུང་རེ་རེ། ནང་གི་ཤར་གྱི་རེ་མིག་གི་ནང་དང་རེ་མིག་གི་ཕྱི་ནང་གི་གྲྭ་བཞིར་སྣ་ཚོགས་པདྨ་དང་ཟླ་བའི་གདན་ཟུང་འབྲེལ་རེ་རེ་
བསམ་མོ། །འདིར་རླུང་དཀྱིལ་དེ་ཁ་དོག་ནག་པས་ནི་མངོན་སྤྱོད་ཀྱི་ལས་སྒྲུབ་པ་མཚོན་ཞིང། ཟུང་ཟད་དམར་བས་གཏུམ་མོ་འང་མཚོན་ནོ། །གཉིས་པ་ནི། འཕེན་པ་སྔོན་དུ་བཏང་ནས། གདན་དབུས་མ་ཉི་དཀྱིལ་གྱི་སྟེང་དུ་དབྱངས་ཀྱི་ཨ་གཉིས་ཀྱི་དང་པོ་ཨ་ཐུང་སེར་

[023B] སྟེང་ངོས་སུ་འོད་ཟེར་དཀར་པོ་འཕྲོ་བ་ཞིག་ལ་ང་རྒྱལ་གཞག་དེའི་སྟེང་དུ་ཆུ་ལས་ཆུ་བུར་རྡོལ་བ་ལྟར་བྱུང་བའི་དྷཱི་ཡིག་སེར་པོ་སྒྲ་ལྡན་འོད་ཟེར་འབར་བ་ལ་སེམས་བཟུང། དྷཱི་ཡོངས་སུ་གྱུར་པ་ལས་གསེར་གྱི་རྡོ་རྗེ་ཕྱེད་པའི་ཡུ་
གཅན་གྱི་རལ་གྲི་སྔོན་པོ་སོ་གཉིས་མའི་རྣམ་པ་ཅན་གྱི་ཡུ་བའི་ལྟེ་བ་འམ། རལ་གྲིའི་རྩ་བའི་དབུས་སུ་དྷཱི་སེར་པོ་མཚན་པ། དེ་ལས་འོད་ཟེར་འཕྲོས། གཤེགས་པ་ལྔ། གཤེགས་མ་ལྔ། སེམས་དཔའ་བཅུ་དྲུག་སེམས་མ་བཞི། ཁྲོ་བོ་བཅུ་སོགས་ཀྱི་ངོ་བོར་གྱུར་པ་ཐམས་ཅད་
འཇམ་དཔལ་རིགས་ལྔའི་རྣམ་པ་ཅན། ཤར་དང་ཤར་ལྷོ་པ། ལྷོ་དང་ལྟོ་ནུབ་པ། ནུབ་དང་ནུབ་བྱང་བ། བྱང་དང་བྱང་ཤར་བ་སྟེང་ཕྱོགས་པ་རྣམས་རིམ་པ་བཞིན་དུ། སྐུ་མདོག་ནི་སྔོ་སེར་དམར་ལྗང་དཀར་པ་སྟེ་ཕྱག་གཡས་རིམ་པ་བཞིན་དུ། རྡོ་རྗེ་རིན་པོ་ཆེ་པདྨ་རལ་གྲི་འཁོར་
ལོ་དང། གཡོན་ཐམས་ཅད་ན་པོ་ཏི་འཛིན་པའི་རྣམ་པར་སྤྱན་དྲངས་རལ་གྲི་ལ་ཐིམ་པས། དེ་ཡོངས་སུ་གྱུར་པ་ལས་རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་གཞོན་ནུ་བཅུ་དྲུག་ལོན་པའི་ན་ཚོད་ཅན། གཡས་རལ་གྲི་འཕྱར་ཞིང། གཡོན་སྡིགས་
མཛུབ་དང་བཅས་པས་གླེགས་བམ་ཐུགས་ཀར་འཛིན་པ་རྒྱན་ཐམས་ཅད་ཀྱིས་བརྒྱན་ཅིང་མཚན་དཔེ་གསལ་རྫོགས་ཀྱིས་སྤྲས་པ་ཤིན་ཏུ་ཕྲ་བའི་རླུང་སེམས་ཀྱི་རང་བཞིན་ཅན་འཇའ་ཚོན་ལྟར་དངས་ཤིང་གསལ་བ་ཞིག་ལ་ང་རྒྱལ་འཇོག་གོ་དེ་ལྟར་བར་དོ་
ལོངས་སྐུར་འཁྱེར་བའི་རྣལ་འབྱོར་འདི་ནི། གཞི་དང་རྣམ་པ་མཐུན་ཚུལ་ཡོད་དེ། གཞི་ལ་འཛམ་བུའི་གླིང་གི་མི་མངལ་སྐྱེས་ཁམས་དྲུག་ལྡན་ཞིག་གིས་འཆི་བ་འོད་གསལ་མངོན་དུ་བྱས་ནས། འོད་གསལ་དེ་ལས་ལངས་པ་དང་དུས་མཉམ་དུ་འོད་གསལ་དེའི་གཞོན་

[024A]༄༅། །པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་སེམས་ཀྱིས་ལྷན་ཅིག་བྱེད་རྐྱེན་བྱས་ཏེ། དངོས་གནས་ལ་རླུང་སེམས་ཙམ་པས་དབང་པོ་ཀུན་ཚང་བའི་བར་དོའི་ལུས་འགྲུབ་པ་དང་རྣམ་པ་མཐུན་པར་རླུང་སེམས་ཙམ་ལས་གྲུབ་པའི་རྒྱུ་རྡོ་རྗེ་འཛིན་པ་མོས་པས་
བསྐྱེད་པ་ཡིན་པའི་ཕྱིར། རྣལ་འབྱོར་འདི་ལ་བར་དོ་ལོངས་སྐུར་འཁྱེར་བའི་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། དེ་གཞི་ལ་འཛམ་བུའི་གླིང་པའི་མི་མངལ་སྐྱེས་ཞིག་གིས་འཆི་བ་འོད་གསལ་མངོན་དུ་བྱས་པའི་མཐར་བར་དོའི་ལུས་འགྲུབ་པ་དང་ཆོས་མཐུན་པས་སྒྲུབ་
པ་པོ་རང་ཉིད་ལ་འབྱུང་འགྱུར་གྱི་བར་དོ་སྦྱོང་པར་བྱེད། རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་གཉིས་ལས་སྒྱུ་མའི་སྐུ་གཉིས་འགྲུབ་པ་དང་རྣམ་པ་མཐུན་ཞིང། དེའི་དགེ་རྩ་སྨིན་བྱེད་དུ་འགྱུར་པ་དང། འབྲས་དུས་ཀྱི་ལོངས་སྐུ་དངོས་དང་རྣམ་པ་མཐུན་ཞིང། དེ་ད་
ལྟ་ནས་ལམ་བྱེད་ཀྱི་ཚུལ་དུ་བསྒོམས་པས་སྐུ་དེ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །རྒྱུ་རྡོར་འཛིན་བསྐྱེད་པ་འདི་སྤྱང་གཞི་པར་དོ་དང་ཆོས་མཐུན་པ་ཡང་ཡིན་ཏེ། ར་མིག་གི་དབུས་ཀྱི་རླུང་དེ། འཆི་བ་འོད་གསལ་གྱི་བཞོན་པའི་རླུང་དང། ཨ་ཡིག་ལ་
བྱུང་བའི་ཟླ་བའི་དཀྱིལ་འཁོར་དེ་འཆི་བ་འོད་གསལ་གྱི་སེམས་དང། དྷཱི་ཡིག་སེར་པོ་བར་དོའི་ངག་དང། རལ་གྲི་དེ་ནི་བར་དོའི་ཡིད་དང། དེ་ལས་འོད་ཟེར་འཕྲོས་ཏེ་བདེ་བར་གཤེགས་པ་སོགས་སྤྱན་དྲངས་པ་སོགས་བར་དོའི་བྱ་བ་དང། དེ་རྣམས་ལས་འཇམ་
དཔལ་དུ་གྱུར་པ་ནི་བར་དོའི་ལུས་ངག་ཡིད་གསུམ་གཅིག་ཅར་དུ་གྲུབ་པ་དང་ཆོས་མཐུན་པའི་ཕྱིར་རོ། །དེ་བསྐྱེད་པ་ནི། སྦྱོང་བྱེད་ལམ་གྱི་སྐབས་དང་ཆོས་མཐུན་ཏེ། རེ་མིག་གི་དབུས་ཀྱི་རླུང་དེ་སྒྱུ་ལུས་གཉིས་ཀྱི་སྒྲུབ་གཞིར་གྱུར་པའི་འོད་གསལ་གཉིས་ཀྱི་བཞོན་

[024B] ཨ་ལས་བྱུང་བའི་ཟླ་བ་དེ་འོད་གསལ་གཉིས་ཀྱི་སེམས་དང། ཟླ་བའི་དབུས་ཀྱི་དྷཱི་ནི་དག་མ་དག་གི་སྒྱུ་མའི་སྐུ་གཉིས་ཀྱི་གསུང་དང། རལ་གྲི་དྷཱི་ས་མཚན་པ་ནི་སྐུ་དེ་གཉིས་ཀྱི་ཐུགས་དང། དེ་ལས་འོད་ཟེར་འཕྲོས་བདེ་བར་གཤེགས་པ་ཐམས་ཅད་
སྤྱན་དྲངས་པ་ནི་སྐུ་དེ་གཉིས་ཀྱི་མཛད་པ་དང། དེ་གཉིས་ལས་འཇམ་དཔལ་དུ་གྱུར་པ་ནི་འོད་གསལ་གཉིས་ལས་སྐུ་དེ་གཉིས་འགྲུབ་པ་དང་རྣམ་པ་མཐུན་ཞིང་དེ་ལྟ་བུའི་རྟོགས་པ་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཕྱིར་རོ། །དེ་བསྐྱེད་པ་ནི། འབྲས་བུའི་གནས་སྐབས་དང་ཆོས་མཐུན་
ཏེ། རེ་མིག་གི་རླུང་དེ་མི་སློབ་པའི་ཟུང་འཇུག་གི་དངོས་རྒྱུར་གྱུར་པའི་རླུང་དང། ཨ་ཡིག་ལས་བྱུང་བའི་ཟླ་བ་དེ་ཟུང་འཇུག་གི་སྐུ་དེའི་དངོས་རྒྱུ་དོན་གྱི་འོད་གསལ་དང། ཟླ་བའི་དྷཱི་ནི་ལོངས་སྐུའི་ངག་དང། རལ་གྲི་ནི་ལོངས་སྐུའི་ཐུགས་དང། དེ་ལས་འོད་ཟེར་འཕྲོས་པ་སོགས་ནི་ལོངས་སྐུའི་མཛད་
པ་དང། དེ་རྣམས་ལས་འཇམ་དཔལ་དུ་བསྐྱེད་པ་ནི་ལོངས་སྐུ་དངོས་དང་རྣམ་པ་མཐུན་ཞིང། དེ་ལྟ་བུ་ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བསྒོམས་པས། མཐར་རྒྱལ་བའི་ལོངས་སྐུ་འགྲུབ་པའི་ནུས་པ་ཁྱད་པར་ཅན་འཇོག་པ་ཡིན་པའི་ཕྱིར། འཇམ་དཔལ་གྱི་ཐུགས་ཀའི་ཉི་མ་ནི། སྦྱང་
གཞི་དང་ཆོས་མཐུན་སྦྱོར་ཚུལ་མེད་ཀྱང་མཚོན་དོན་ཡོད་དེ། ལམ་དུས་དང་འབྲས་འདུས་ཀྱི་འོད་གསལ་གཉིས་མཚོན་པ་ཡིན་པའི་ཕྱིར་རོ། །གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ལ་གཉིས། འབྲས་བུ་རྡོ་རྗེ་འཛིན་པ་མངོན་བྱང་ལྔ་དང་མཐུན་པར་བསྐྱེད་ཚུལ། །དེ་ཉིས་སྐྱེ་
པ་སྤྲུལ་སྐུར་འཁྱེར་བའི་རྣལ་འབྱོར་དུ་བསྟན་པའོ། །དང་པོ་ནི། སྔར་བསྟན་པའི་སྐུ་ཕྲ་བ་དེ་ཐ་མལ་བའི་མིག་གི་སྤྱོད་ཡུལ་མ་ཡིན་པས། དེ་དེ་དག་གི་ཡུལ་དུ་འགྱུར་བར་བྱའོ་སྙམ་པའི་འཕེན་པ་བཏང་ནས། འཇམ་དཔལ་གྱི་ཐུགས་ཀར་ཨ་ཡིག་ལས་ཉི་མའི་དཀྱིལ་འཁོར་ཞིག་བྱུང་

[025A]༄༅། །བར་བསམ། དེའི་ངང་ནས་སེམས་ཅན་ཞི་བས་གདུལ་བར་བྱའོ་སྙམ་ནས། ཉི་མའི་དཀྱིལ་འཁོར་དེ་ལས་འོད་ཟེར་འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང་བ་སོགས་ཀྱི་སྒོ་ནས་དེ་རྣམས་ཀྱི་དོན་བྱས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་འཇམ་དཔལ་
རིགས་ལྔའི་རྣམ་པར་སྤྱན་དྲངས། དེ་རྣམས་འཇམ་དཔལ་དང་བཅས་པ་ཉི་མ་ལ་ཞུགས་པས་ཉི་མའི་དཀྱིལ་འཁོར་དེ་ཡང་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པར་བྱེད་པའི་ཉི་མའི་དཀྱིལ་འཁོར་ཆེན་པོར་གྱུར་པར་བསམས་ང་རྒྱལ་འཇོག། དེའི་དབུས་སུ་ཧཱུཾ་ཡིག་
མཐིང་ག་བཟོད་པར་དཀའ་བའི་འོད་ཟེར་ཅན་ཞིག་བསམས་ཏེ། དེའི་ངང་ནས་ཞི་བས་འདུལ་མི་ནུས་པའི་གདུག་པ་ཅན་ཆུང་ཏུ་འདུལ་བར་བྱའོ་སྙམ་ནས་ཧཱུཾ་ཡིག་ལས་ཡིག་འབྲུ་ཙམ་མ་ཡིན་པར་ཧཱུཾ་ཞེས་པའི་སྒྲ་འབྲུག་སྟོང་ལྟར་ལྡིར་བ་ཕྱོགས་བཅུར་སྤྲོས་པས་འདུག་པ་ཅན་
དེ་རྣམས་བཏུལ། སེམས་ཅན་ཐམས་ཅད་ཀྱི་དོན་བྱས་ནས་ཧཱུཾ་ཡིག་ལ་ཐིམ་པར་བསམ། ཧཱུཾ་ཡིག་དེ་ལས་ཁྲོ་བོའི་རྡོ་རྗེ་ཁ་དོག་ནག་པོ་འཇིགས་སུ་རུང་བ། ཕྱོགས་རྭ་རྣམས་ཤིན་ཏུ་གདེངས་པ། ལྟེ་བའི་སྒོ་ངའི་དབུས་སུ་ཧཱུཾ་ཡིག་གིས་མཚན་པ་ཞིག་ལ་སེམས་འཇོག་
དེའི་ངང་ནས་གདུག་པ་ཅན་འབྲིང་པོ་རྣམས་འདུལ་བའི་སྒོ་ནས་སེམས་ཅན་གྱི་དོན་བྱའོ་སྙམ་ནས། རྡོ་རྗེ་དེ་ལས་རྡོ་རྗེ་ཕྲ་མོའི་ཚོགས་སྤྲོ་ཞིང་རྡོ་རྗེ་ཕྲ་མོ་དེ་རྣམས་ལས་དང་དེ་སྤྲོ་བ་དང་དུས་མཉམ་དུ་སངས་རྒྱས་སོགས་བཞི་དང། རྡོ་རྗེ་འཇིགས་བྱེད་ཡུམ་བཅས་དང་ཡུམ་
མེད་དཔག་ཏུ་མེད་པ་སྤྲོས། གདུག་པ་ཅན་རྣམས་བཏུལ། །སྤྲུལ་པ་ནམ་མཁའི་ཁམས་ཐམས་ཅད། དཔེར་ན། ཏིམ་གྱི་གང་བུ་ལྟར་ཕན་ཚུན་གཅིག་ལ་གཅིག་ཅར་བའི་ཚུལ་གྱིས་བར་འཚམས་མེད་པར་གང་བ་རྣམས། རང་རང་གི་གདན་ཉི་མ་ལ་གནས་

[025B] ཡབ་ཡུམ་སྙོམས་པ་བཞུགས་པའི་བྱང་ཆུབ་ཀྱི་སེམས་སོགས་ཀྱིས་སེམས་ཅན་ཐམས་ཅད་ལ་དབང་བསྐུར། སྒྲིབ་བ་སྦྱོང་བའི་སྒོམས་སྨིན་པར་བྱས་ཏེ། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། དེ་དག་སྔར་སྤྲོས་པ་རྣམས་དང་ལྷན་ཅིག་ཏུ་འདུས་ནས། རྩ་བའི་རྡོ་རྗེ་ཧཱུཾ་དང་བཅས་
པ་ལ་ཐིམ་པར་བསམ་སྟེ་ང་རྒྱལ་འཇོག་དེའི་ངང་ནས་སླར་ཡང་གདུག་པ་ཅན་ཆེན་པོ་འདུལ་བའི་སྒོ་ནས་སེམས་ཅན་གྱི་དོན་བྱ་འོ་སྙམ་དུ་འཕེན་པ་བཏང་སྟེ། དེ་ལས་ཁ་ཆད་འགྱུར་ལྟར་གྱི་འབྲས་བུ་རྡོ་རྗེ་འཛིན་པ་ཡབ་ཡུམ་གྱི་སྐུར་ལྡང་བ་བྱའོ།།    ༈    །།གཉིས་པ་ནི། འབྲས་
བུ་རྡོ་རྗེ་འཛིན་པ་བསྐྱེད་པ་འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། སྦྱང་གཞི་དང་སྦྱར་ཚེ། ཕ་མའི་ཁུ་ཁྲག་གི་དབུས་སུ་བར་དོའི་རྣམ་ཤེས་ཞུགས་པ་དང་ཆོས་མཐུན་ཞིང། སྒྲུབ་པ་པོ་རང་ཉིད་ཀྱི་མ་དག་པའི་སྐྱེ་བ་སྦྱོང་བར་བྱེད། རྫོགས་རིམ་གྱི་སྐབས་སུ་སྒྱུ་མའི་
སྐུ་གཉིས་ཀྱིས་རགས་པའི་སྤྲུལ་སྐུ་འཛིན་པ་དང་ཆོས་མཐུན་ཞིང་དེ་ལྟར་འགྲུབ་པའི་དགེ་རྩ་སྨིན་བྱེད་དུ་འགྱུར། འབྲས་དུས་ཀྱི་ལོངས་སྐུ་དངོས་ཀྱིས་འདོད་ཁམས་སུ་རགས་པའི་སྤྲུལ་སྐུ་སྟོན་པ་དང་རྣམ་པ་མཐུན་ཞིང་དེ་དེ་ལྟ་བུ་ད་ལྟ་ནས་ལམ་བྱེད་ཀྱི་ཚུལ་གྱིས་བསྒོམས་པས་སྤྲུལ་
སྐུ་དངོས་གནས་པ་འགྲུབ་པའི་ནུས་པ་ཁྱད་པར་ཅན་འཇོག་པའི་ཕྱིར་རོ། །འདི་བསྐྱེད་པ་ནི། སྦྱང་གཞི་སྐྱེ་བ་དང་ཆོས་མཐུན་པ་ཡིན་ཏེ། སྔར་གྱི་ཟླ་བའི་དཀྱིལ་འཁོར་དེ་ཕ་ལས་ཐོབ་པའི་བྱང་སེམས་དཀར་པོ་དང་ཆོས་མཐུན། འཇམ་དཔལ་གྱི་ཐུགས་ཀའི་ཉི་མ་དེ་མ་ལས་ཐོབ་པའི་ཁམས་
དམར་པོ་དང་ཆོས་མཐུན། འཇམ་དཔལ་དང་བཅས་པ་ཉི་མ་ལ་ཞུགས་པ་ནི་ཁུ་ཁྲག་གི་དབུས་སུ་རྣམ་ཤེས་ཞུགས་པ་དང་ཆོས་མཐུན། །འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར་པ་ནི་ཁུ་ཁྲག་རྣམ་ཤེས་གསུམ་འདྲེས་པ་གསུམ་དང་ཆོས་མཐུན་

[026A]༄༅། །ཧཱུཾ་ཡིག་དེ་མངལ་གྱི་གནས་སྐབས་སུ་ངག་སྨྲ་བའི་ནུས་པ་བྱེད་པ་ལྕེ་རྐན་གྲུབ་པ་དང་ཆོས་མཐུན། ཁྲོ་བོ་རྡོ་རྗེ་ནི་མངལ་གྱི་ཡིད་དང་ཆོས་མཐུན། དེ་ལས་རྡོ་རྗེ་ཕྲ་མོ་སྤྲོས་པ་ནས་རྡོ་རྗེ་ལ་ཐིམ་པའི་བར་ནི། མངལ་གྱི་སྐབས་སུ་སངས་རྒྱས་ཀྱི་སྒྲས་བསྟན་པའི་ཕུང་པོ་ལྔ་
དང། སེམས་དཔའི་སྒྲས་བསྟན་པའི་དབང་པོ་ལྔ། སེམས་མའི་སྒྲས་བསྟན་པའི་སྐྱེ་མཆེད། ཁྲོ་བོའི་སྒྲས་བསྟན་པའི་ཡན་ལག་རྣམས་འཕེལ་བ་དང་ཆོས་མཐུན། ཟླ་བ་དང་དེའི་སྟེང་གི་ཉི་མ་རྡོ་རྗེ་ཧཱུཾ་དང་བཅས་པ་ལས་འབྲས་བུ་རྡོ་རྗེ་འཇིགས་བྱེད་དུ་གྱུར་པ་ནི་མངལ་གྱི་ལུས་ཕྱི་རོལ་ཏུ་
བཙས་པ་དང་ཆོས་མཐུན་དུ་ཡོད་པའི་ཕྱིར་རོ། །སྦྱོང་བྱེད་ལམ་གྱི་སྐབས་དང་ཡང་ཆོས་མཐུན་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པ་ནི་དག་མ་དག་གི་སྒྱུ་མའི་སྐུ་གཉིས་རང་གི་སྔར་གྱི་ཕུང་པོ་རགས་པ་ལ་ཞུགས་ནས་ལམ་དུས་ཀྱི་སྤྲུལ་སྐུ་འཛིན་པ་དང་རྣམ་པ་མཐུན་
ཧཱུཾ་ནི་ལམ་དུས་ཀྱི་སྤྲུལ་སྐུ་དེའི་གསུང་དང། རྡོ་རྗེ་ནི་དེའི་ཐུགས་དང་རྣམ་པ་མཐུན། དེ་ལས་རྡོ་རྗེ་ཕྲ་མོ་སྤྲོ་བ་ནས་རྡོ་རྗེ་ལ་ཐིམ་པའི་བར་ནི་སྤྲུལ་སྐུ་དེའི་མཛད་པ་དང་རྣམ་པ་མཐུན། དེ་རྣམས་ལས་འབྲས་བུ་རྡོ་རྗེ་འཛིན་པར་གྱུར་པ་ནི་སྤྲུལ་སྐུ་དེའི་སྐུ་དང་རྣམ་པ་མཐུན་ཞིང། དེ་ལྟ་བུ་
འགྲུབ་པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བ་ཡིན་པའི་ཕྱིར་རོ། །སྦྱངས་པ་འབྲས་བུའི་གནས་སྐབས་དང་ཡང་ཆོས་མཐུན་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པ་ནི་ལོངས་སྐུ་དངོས་ཀྱིས་རགས་པའི་སྤྲུལ་སྐུ་སྟོན་པ་དང་ཆོས་མཐུན། ཧཱུཾ་དང་རྡོ་རྗེ་ནི་རིམ་བཞིན་
རགས་པའི་སྤྲུལ་སྐུའི་གསུང་ཐུགས་དང་ཆོས་མཐུན། རྡོ་རྗེ་ཕྲ་མོ་སྤྲོ་བ་ནས་ཐིམ་པའི་བར་ནི་སྤྲུལ་སྐུ་དེའི་མཛད་པ་དང་ཆོས་མཐུན། དེ་རྣམས་ལས་འབྲས་བུ་རྡོ་རྗེ་འཛིན་པར་གྱུར་པ་ནི། རགས་པའི་སྤྲུལ་སྐུ་དངོས་དང་ཆོས་མཐུན་ཞིང། དེ་ད་ལྟ་ནས་འབྲས་བུ་ལམ་བྱེད་ཀྱི་

[026B] །མངོན་བྱང་ལྔའི་སྒོ་ནས་བྱང་ཆུབ་པ་དང་ཆོས་མཐུན་ཏེ། ཨ་ཡིག་ལས་བྱུང་བའི་ཟླ་བ་དེ། མེ་ལོང་ཡེ་ཤེས་ཀྱི་ངོ་བོ་ཟླ་བ་ལ་བྱང་ཆུབ་པ་དང། དྷཱི་བསྐྱེད་པ་ནས་ཉི་མའི་དཀྱིལ་འཁོར་ཆེན་པོར་གྱུར་པའི་
བར་ནི་མཉམ་ཉིད་ཡེ་ཤེས་ཀྱི་ངོ་བོ་ཉི་མ་ལས་བྱང་ཆུབ་པ་དང། ཧཱུཾ་ཡིག་མཐིང་ག་ནས་ཧཱུཾ་ལ་ཞུགས་པའི་བར་ནི་སོར་རྟོགས་ཡེ་ཤེས་ཀྱི་ངོ་བོ་གསུང་ས་བོན་ལས་བྱང་ཆུབ་པ་དང། ཁྲོ་བོའི་རྡོ་རྗེ་བསྐྱེད་པ་ནས་རྡོ་རྗེ་ལ་ཐིམ་པའི་བར་ནི་བྱ་གྲུབ་ཡེ་ཤེས་ཀྱི་ངོ་བོ་ཐུགས་ཕྱག་མཚན་ལས་བྱང་ཆུབ་པ་དང། ཟླ་
ཉི་རྡོ་རྗེ་ཧཱུཾ་དང་བཅས་པ་ལས་འབྲས་བུ་རྡོ་རྗེ་འཛིན་པར་གྱུར་པ་ནི་ཆོས་དབྱིངས་ཡེ་ཤེས་ཀྱི་ངོ་བོ་སྐུ་ཡོངས་རྫོགས་ལས་བྱང་ཆུབ་པ་ཡིན་པའི་ཕྱིར་རོ། །ཚོགས་ཞིང་ནས་འདིའི་བར་གྱི་ལམ་ལྔར་འཇོག་ཚུལ་ཡོད་དེ། འགྲོ་བ་བཟང་པོར་སྐྱེ་འགྱུར་ལྟ་ལས་བསགས་ནས་མཐར་འཆི་བའི་སྔ་རོལ་གྱི་སྨིག་
རྒྱུའི་བར་ནི་གཞི་དུས་ཀྱི་ཚོགས་ལམ། སྨིག་རྒྱུ་ནས་མངལ་དུ་འཇུག་དུས་ཀྱི་འཆི་བ་འོད་གསལ་ཚུན་ཆད་ནི་གཞི་དུས་ཀྱི་སྦྱོར་ལམ། དེ་གཉིས་གཞི་དུས་ཀྱི་མོས་སྤྱོད་ཀྱི་ས་དང་ས་བཅུའི་དང་པོ། མངལ་དུ་ཉིང་མཚམས་སྦྱར་མ་ཐག་པའི་ལུགས་ལྡོག་གི་ཉེར་ཐོབ་ནས་མངལ་གྱི་སེམས་ཅན་མགོ་
མཇུག་མ་བསྒྱུར་གྱི་བར་ཟླ་བ་བཅུའི་སྐབས་ནི། རིམ་བཞིན་གཞི་དུས་ཀྱི་ས་གཉིས་པ་རབ་ཏུ་དགའ་བ་ནས་གཞི་དུས་ཀྱི་ས་བཅུ་གཅིག་པ་ཆོས་ཀྱི་སྤྲིན། ཕྱི་རོལ་ཏུ་བཙས་མ་ཐག་པ་ནི་གཞི་དུས་ཀྱི་མི་སློབ་ལམ་ཀུན་ཏུ་འོད་ཡིན་ལ། དེ་ཡང་ཕར་ཕྱིན་ཐེག་པས་ས་བཅུ་གཅིག་པ་ཀུན་ཏུ་འོད་
ཡིན་པར་འདོད་ཀྱང། འདིར་ནི། མོས་སྤྱོད་ཀྱི་ས་ནི་ས་བཅུ་པའི་དང་པོར་བྱས་ནས། ས་བཅུ་པ་ལ་བཅུ་པ་ཙམ་དང། ཁྱད་པར་གྱི་ལམ་དང། བར་ཆད་མེད་པའི་ལམ་གསུམ་དུ་ཕྱེ་བའི་སྟེང་དུ་ཀུན་ཏུ་འོད་བསྣན་པས་ས་བཅུ་བཞིར་བྱེད་ཀྱང་དོན་ལ་མི་འགལ་ལོ། །དེ་དག་སྦྱོང་བྱེད་བསྐྱེད་རིམ་

[027A]༄༅། །དང་སྦྱར་ན། ཚོགས་ཞིང་ནས་སྡུད་རིམ་མ་བྱས་ཀྱི་བར་ལམ་དུས་ཀྱི་ཚོགས་ལམ། སྡུད་རིམ་བྱེད་པའི་འོད་ཟེར་སྤྲོ་བསྡུའི་སྐབས་སྔགས་གཉིས་ཀྱི་དོན་བསྒོམས་པ་ནས། འཇམ་དཔལ་གྱི་ཐུགས་ཀར་ཉི་མའི་དཀྱིལ་འཁོར་བསྐྱེད་པའི་བར་སྦྱོར་ལམ། ཉི་མ་དེ་ལས་འོད་འཕྲོས་པ་ནས། འཇམ་
དཔལ་ཉི་མའི་དཀྱིལ་འཁོར་ལ་ཞུགས་པའི་བར་ནི་མཐོང་ལམ། ཉི་མའི་སྟེང་གི་ཧཱུཾ་ནས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་བར་ནི་སྒོམ་ལམ་ས་བཅུ་གཅིག་རྡོ་རྗེ་དེ་ལས་འོད་འཕྲོས་པ་ནས་ཚུར་མ་བསྡུས་པའི་བར་ནི་ས་བཅུ་གཉིས་པ་ཁྱད་པར་གྱི་ལམ་དང་འོད་ཟེར་རྣམས་ཚུར་འདུས་ཏེ་རྡོ་རྗེ་ལ་ཐིམ་པ་
ནས་རྡོ་རྗེ་འཇིགས་བྱེད་དུ་མ་གྱུར་པའི་བར་ནི་བཅུ་གསུམ་པ་བར་ཆད་མེད་པའི་ལམ་དང། དེར་གྱུར་པ་ནི་འདིར་ས་བཅུ་བཞི་པ་ཀུན་ཏུ་འོད་རྡོ་རྗེའི་ས་སྟེ་མི་སློབ་ལམ་མོ། །བསྡུ་ན། སྦྱང་གཞིའི་སྐྱེ་བ་ལེན་པོ་དེ་ཉིད། བསོད་ནམས་ཀྱི་ལས་ཀྱིས་འཕངས་པ་ལྟར་ཕུང་པོ་སྔ་མ་དོར་ནས་
བར་དོར་སྐྱེས་ཏེ། དེ་ནས་འཛམ་བུའི་གླིང་གི་དབུས་སུ་མིར་སྐྱེ་བ་བཞིན་དུ། ཚོགས་ཞིང་ལ་བརྟེན་ནས་བསོད་ནམས་ཀྱི་ཚོགས་བསགས། འཆི་རིམ་ལྟ་བུའི་སྔགས་གཉིས་ཀྱི་དོན་བསྒོམས་ནས། རྒྱུ་རྡོ་རྗེ་འཛིན་པར་བསྐྱེད། དེ་ལས་འབྲས་བུ་རྡོ་རྗེ་འཛིན་པ་ནི་གཞལ་ཡས་ཁང་གི་དབུས་སུ་
བསྐྱེད་པའི་ཚུལ་ཏེ་རྒྱས་པར་གོང་དུ་བརྗོད་ཟིན་ཏོ། །འདི་ཡན་ཆད་ཡུམ་བཅས་ཙམ་ནི་དང་པོ་སྦྱོར་བའོ། །འབྲས་བུ་རྡོ་རྗེ་འཛིན་པ་གསལ་འདེབས་ཚུལ་ནི། མངོན་རྟོགས་ཀྱི་སྐབས་བཞིན་ཏེ། དེ་ཡང་དོན་གྱི་གཙོ་བོ་རྣམས་བསྡུ་ན། རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་
འཇིགས་བྱེད་ཤིན་ཏུ་ཁྲོས་པ་སྐུ་མདོག་མཐིང་ནག་དབུས་ཀྱི་རྩ་ཞལ་དང། གཡས་གཡོན་གྱི་རྭ་རྩའི་ཞལ་གསུམ་གསུམ་སྟེ་བདུན་པོ་སྙན་ཚུན་གྱི་དབུ་ཐོད་དང་མགྲིན་པ་གཅིག་པ་ལ་སྙན་ཕན་ཆད་འབུར་མོ་བདུན་དོད་ཀྱི་ཚུལ་ལྟ་བུ་ལ་བཞུགས་

[027B] རྩ་ཞལ་ནག་པོ་མ་ཧེའི་གདོངས་ཅན། དེའི་སྟེང་དུ་སྲིན་ཞལ་དམར་པོ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། རྭའི་རྩ་བའི་གཡས་ཀྱི་ཞལ་གསུམ་གྱི་དབུས་མ་སྔོན་པོ། །དེའི་གཡས་ཞལ་ལྟག་པའི་
ཕྱོགས་སུ་གནས་པ་དམར་པོ། །གཡོན་ཞལ་རྩ་ཞལ་ཕྱོགས་སུ་གནས་པ་སེར་པོ་རྭ་རྩའི་གཡོན་ཞལ་གསུམ་གྱི་དབུས་མ་དཀར་པོ། །གཡས་ཞལ་དུད་ཁ་རྩ་ཞལ་ཕྱོགས་སུ་ཡོད་པ་གཡོན་ཞལ་ནག་པོ་ལྟག་པའི་ཕྱོགས་སུ་ཡོད་པ་སྟེ། ཁྲོ་ཞལ་བརྒྱད་ཀྱི་སྤྱི་བོར་རུས་པའི་འཁོར་
ལོ་རྩིབས་བརྒྱད་པ་རེ་རེ། མདུན་གྱི་རྩིབས་ལྔ་བའི་མུ་འཁྱུད་ཀྱི་སྟེང་དུ་དྲག་པོའི་ཐོད་སྐམ་ལྔ་ལྔ། དེ་རྣམས་ཀྱི་ཁ་ནས་རུས་པའི་དྲ་བ་དྲ་ཕྱེད་འཕྱང་བ་སོགས་དང། སྙན་གཡས་གཡོན་གྱི་སྣེར་རུས་པའི་འཁོར་ལོ་ལ་རུས་པའི་དྲ་ཕྱེད་སུམ་བཤིབས་འཕྱང་བ། འདི་མ་ཧེའི། སྙན་ལ་མི་བདེ་
བས་ཞིབ་ཆ་གྱིས། མགུལ་པའི་ཐད་དུ་རུས་པའི་འཁོར་ལོ་རྩིབས་བཅུ་དྲུག་པ། དཔུང་མགོ་གཡས་གཡོན་དུ་འཁོར་ལོ་རྩིབས་བརྒྱད་པའི་དྲུག་པ། རྒྱབ་དུ་དེ་ལྟ་བུ། འཁོར་ལོ་རྣམས་ཀྱི་མཚམས་སུ་རུས་པའི་དྲ་བ་ལྔ་བཤིབས་སམ་བདུན་སྐོར་ཁར་བཏང་ནས་སྤྲེལ་བ། འཁོར་ལོ་རྣམས་
ལ་རུས་པའི་དྲ་ཕྱེད་སུམ་བཤིབས་སུ་འཕྱང་བ། སྙིང་ཁའི་ཐད་ཀྱི་མདུན་རྒྱབ་དུ་འཁོར་ལོ་རྩིབས་བརྒྱད་པ་རེ་དང། རུས་ཕྲེང་ཉིས་བཤིབས་ཕྲག་གོང་གཡས་ནས་མཆན་ཁུང་གཡོན་དང་ཕྲག་གོང་གཡོན་ནས་མཆན་ཁུང་གཡས་སུ་བཏང་བའི་མདུན་རྒྱབ་ཀྱི་འཁོར་ལོར་སྦྲེལ་བ་དང་
འཁོར་ལོ་དེར་རུས་པའི་དྲ་ཕྱེད་སུམ་བཤིབས་སུ་འཕྱང་བ་ནི་ཉི་གདན་ལ་མ་སླེབ་ཙམ་མོ། །ཕྱག་ཞབས་ཀྱི་མཁྲིག་མའི་མདུན་དུ་འཁོར་ལོ་རེ། དེ་རྣམས་ཀྱི་བར་རུས་པའི་དྲ་བ་ཉིས་བཤིབས་ཀྱིས་སྔར་བཞིན་སྦྲེལ་བ་དང། རུས་པའི་དྲ་ཕྱེ་སུམ་བཤིབས་ཁ་ཡར་བལྟ་བ། དབུར་དཔུང་

[028A]༄༅། །རྒྱན་དང། གྲུ་མོའི་རྒྱན་དང། ཞབས་ཀྱི་པུས་མོའི་རྒྱན་སོགས་ཀྱང་ཤེས་པར་བྱ། སྤྲུལ་གྱི་མཆོད་ཕྱིར་ཐོགས་ནི་གཡས་གཡོན་དུ་སེ་རལ་ཁར་བྱས་པའོ། །འཇམ་དཔལ་གྱི་ཞལ་ཅུང་ཟད་ཁྲོས་ཤིང། དབུ་སྐྲ་ལྷས་མར་བསླབས་པའི་སྣེ་མོ་ནང་དུ་བཀུག་
པའི་རྩེ་མོར་ནོར་བུ་ཡུ་བ་ཅན་གྱིས་རལ་པའི་ཐོར་ཅོག་གི་སྲོག་ཤིང་བྱས་པ། རལ་པ་བསྒྱུར་ཐག་ལེན་གཉིས་དཀྲིས་པའི་སྟེང་གི་ཁུགས་དང། གཡས་གཡོན་གྱི་ཁུག་པ་གཉིས་ཏེ་ཟུར་ཕུད་ལྔ་ལྡན་ཅེས་གསུང་ལ། ཡང་ཐོར་ཚུགས་སྟེང་ངོས་སུ་ཁུག་པ་གཅིག་དང་ཟུར་
བཞིར་ཁུག་པ་རེ་རེར་ཡང་བཤད་པ་ལྟ་བུ་དང། མེ་ཏོག་གིས་ཐོད་བརྒྱན་ཅིང། རིན་པོ་ཆེའི་དབུ་རྒྱན་སྙན་རྒྱན་དང་བཅས་པའོ། །ཕྱག་རྒྱའི་ཚུལ་ནི། དཔུང་མགོ་གཡས་གཡོན་གྱི་སོག་པའི་དཀར་ཡོལ་གྱི་ཁ་རེ་རེའི་ནང་དུ་གཡས་གཡོན་གྱི་ཕྱག་བཅུ་བདུན་བཅུ་
བདུན་གྱི་ཚིག་མགོ་རྣམས་ཚུད་པ། དེ་ཡང་མདུན་ཕྱག་བརྒྱད་དང་རྒྱབ་ཕྱག་བརྒྱད་རྣམས་སྟེང་འོག་ཏུ་བསྒྲིགས་པ། རྒྱབ་མདུན་གྱི་ཕྱག་རིམ་པ་གཉིས་སུ་བསྒྲིགས་པའི་གྱེས་མཚམས་ནས་འཐོན་པའི་ཕྱག་གཉིས་ཀྱིས་གླང་ལྤགས་འཛིན་པ་དང། མདུན་ཕྱག་བརྒྱད་
གཉིས་ཀྱི་གཡས་དང་པོས་གྲི་གུག་དང། གཡོན་དང་ཡོས་ཐོད་པ་བཟུང་ནས་སུམ་གྱི་མཆན་འོག་ནས་འཁྱུད་པ། ཡུམ་རོ་ལངས་མ་སྔོན་མོ་ཞལ་གཅིག་ཕྱག་གཉིས་ཀྱིས་གྲི་ཐོད་བཟུང་ནས་སྔར་བཞིན་ཡབ་ལ་འཁྱུད་པའོ། །ཕྱག་གི་སོག་པའི་དཀར་ཡོལ་ཞེས་
བཤད་པ་ནི། ཡེ་ཤེས་ཀྱི་སྐུ་འཇའ་ཚོན་ལྟ་བུ་ལ་དེ་ཁོ་ན་ལྟར་ཡོད་པའི་ངེས་པ་མེད་མོད། འོན་ཀྱང་དཔེ་ཙམ་ལ་མི་འགལ་ལོ། །ཕྱག་མཚན་གཞན་གོ་སླ་ཞིང། བཧི་དཧི་པ་ལ་ནི། ལྕགས་ཀྱི་མདུང་ཐུང་གི་རྣམ་པ་ཅན་གྱི་ལྕགས་དབྱུག་སྣེ་ཕྲ་བའི་རྩེར་རྨ་བྱའི་

[028B] གཏུན་ཤིང་ནི་དཀྱིལ་ཕྲ་ལ་སྣེ་མོ་སྦོམ་པ། ཆུ་གྲ་ནི་དཔུང་མགོ་ནས་ཅུང་ཟད་འོང་བའི་དཔུང་མགོ་རྒྱས་ཤིང་སྐེད་མན་ཕྲ་བ། ཀ་ན་ཡ་ནི་མདུང་ལ་ཞགས་པ་བཏགས་པ། ཁ་ཊྭཾ་ཀ་ནི་བདེ་མཆོག་གི་ཕྱག་མཚན་ལྟ་བུ། འཁོར་ལོ་ནི་རལ་གྲི་སོ་གཉིས་མའི་རྣམ་པ་ཅན་གྱི་གཅོད་
པའི་འཁོར་ལོ་རྡོ་རྗེ་ཐོ་བ་ནི་རྭ་ཉི་ཤུ་པ་ཡང་བཤད་ཅིང། ཡུ་བའི་རྩེ་དང་ཐོ་བའི་མགོ་ལ་རྡོ་རྗེ་རྩེ་ལྔ་པ་ཕྱེད་པ་ཅན་ནོ། །མེ་ཐབ་ནི་གྲུ་གསུམ་ལ་མེ་སྒོ་རེ་ཡོད་པ་ཁ་ལ་མེ་འབྲར་བའོ། །ཐོད་ཚལ་ནི་མི་མགོ་རློན་པའི་ཡ་ཐོད་སྐྲ་དང་བཅས་པའོ། །སྡིགས་མཛུབ་ནི། སྡིགས་མཛུབ་བྱས་པའི་
ལག་པ་འཛིན་པའོ། །འཕན་རྩེ་གསུམ་པ་ནི། མདུང་རྩེ་གསུམ་པ་ལ་བཏགས་པའི་དར་ལྕེ་གསུམ་པའི་འཕན་ནོ། །རླུང་རས་ནི་ཟུར་གསུམ་པའི་དར་ཁྲའོ། །ཞབས་ཀྱི་གྱེས་ཚུལ་ཡང་གཡས་གཡོན་གྱི་ཞབས་བརྒྱད་པོ་རེ་རེ་ནས་མདུན་རྒྱབ་ཏུ་བསྒྲིགས་པའི་འོག་གི་སྲོག་ཆགས་རྣམས་ནི་
ཞབས་དང་མགོ་སྟོན་ཕྱོགས་མཐུན་པར་རྒྱབ་ཏུ་མནན་པའོ། །སྲོག་ཆགས་གཞན་ནི་སླ་ཞིང། བྱ་ཆེན་པོ་ནི་ལུས་ནག་ལ་མགོ་དང་མཆུ་དཀར་བའི་འོལ་བ་སྟེ། ཡོངས་གྲགས་ནི་ནེ་ལེའོ་གསུང། ཁྱིམ་བྱ་ནི་ལུས་ནག་ལ་ཤའི་སྐེད་སྐོར་ཅན་མི་སྐད་སྨྲ་བའི་བྱ་ཞིག་གོ་བཞད་ནི་ལུས་
དཀར་ལ་མཆུ་སེར་བ་མགུལ་པ་ཁྲ་བོ་ཅན་གྱི་བྱ་ཞིག་འཁོར་ཞལ་ཅན་གྱི་ཚངས་པ་གདོང་བཞི་པ་དང། དབང་པོ་དཀར་པོ། །ཁྱབ་འཇུག་ནག་པོ། །མགྲིན་སྔོན་ཅན་རྣམས་གཡས་ཀྱི་ཞབས་འོག་ཏུ་དང། གདོང་དྲུག་དམར་པོ། ལོག་འདྲེན་གླང་གདོང་ཅན་དཀར་པོ། །
ཟླ་བ་དཀར་པོ། །ཉི་མ་དམར་པོ་རྣམས་གཡོན་གྱི་ཞབས་འོག་ཏུ་མནན་པའོ། །ཕྱག་གཡས་རྣམས་ཀྱིས་ཕྱག་མཚན་དང་བཅས་པའི་སྡིགས་མཛུབ་ཅུང་ཟད་ཁ་འོག་ཏུ་བསྟན་ནས་གདེངས་པ་དང། གཡོན་རྣམས་ཀྱིས་ཕྱག་མཚན་དང་བཅས་པའི་སྡིག་མཛུབ་

[029A]༄༅། །ཅུང་ཟད་ཁ་གྱེན་དུ་བསྟན་ནས་གདེངས་པའོ། །ལྷ་དེའི་རྒྱན་ཕྱག་མཚན་རྣམས་ནི་ཡེ་ཤེས་ཀྱི་རང་བཞིན་དུ་མོས་དགོས་པར་མ་ཟད། ཞབས་འོག་གི་འཇིག་རྟེན་པ་དང་སྲོག་ཆགས་རྣམས་ཀྱང་ཡེ་ཤེས་ཀྱི་ངོ་བོར་མོས་དགོས་པ་ཡིན་ལ་འཇིག་རྟེན་པ་དེ་རྣམས་ཞབས་འོག་ཏུ་མནན་
པར་བསྒོམ་པ་ནི་དེ་དག་ཟིལ་གྱིས་གནོན་པའི་མཚོན་བྱེད་དོ།། རང་ཉིད་དམ་ཚིག་སེམས་དཔའི་ཐུགས་ཀའི་ཟླ་གདན་ལ། ཤིན་ཏུ་ཕྲ་བའི་རླུང་སེམས་ཀྱི་རང་བཞིན་ཅན་གྱི་ཡེ་ཤེས་སེམས་དཔའ་འཇམ་དཔལ་སྔར་བཞིན་དང། དེའི་ཐུགས་ཀའི་གནས་སུ་ཨཱ་ལས་ཉི་དཀྱིལ་གྱི་དབུས་
སུ། གཉུག་མའི་སེམས་ཀྱི་ངོ་བོ་ཏི་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ། ཡུམ་ནི་བཤད་ཟིན་པ་ལྟར་ཏེ། ཕྱག་རྒྱ་ལྔ་ནི་དབུའི་འཁོར་ལོ་སྙན་རྒྱན་མགུལ་རྒྱན་གདུ་བུ་སྐེ་རགས་རྣམས་སུ་བཤད། དམ་ཚིག་པ་ནི་ཡེ་ཤེས་པ་འགྲོ་བ་དང་འདུ་བའི་གཞི་ཡིན་པས་དེ་
ལྟར་བཤད་ཅིང། ཡེ་ཤེས་སེམས་དཔའ་ནི། འདིར་བདེ་སྟོང་དབྱེར་མེད་ཀྱི་ཡེ་ཤེས་བཞོན་པའི་རླུང་དང་བཅས་པ་ལྷ་སྐུའི་རྣམ་པར་ཤར་བས་ན་དེར་བརྗོད་ལ། ཏིང་ངེ་འཛིན་སེམས་དཔའ་ནི། གང་ལ་དམིགས་ནས་བསྒོམས་པས་ཏིང་ངེ་འཛིན་ཁྱད་པར་ཅན་སྐྱེ་བའི་རྒྱུ་བྱེད་པས་ན་དེ་
ལྟར་བཤད་དོ། །སེམས་དཔའ་སུམ་བརྩེགས་བྱས་པ་སྦྱང་གཞི་དང་སྦྱོར་ཚུལ་ཡོད་དེ། དམ་ཚིག་སེམས་དཔའ་ནི་རང་གི་རྣམ་སྨིན་གྱི་ལུས་རགས་པ་དང་ཆོས་མཐུན། ཡེ་ཤེས་སེམས་དཔའ་ནི་གཉུག་མའི་རླུང་སེམས་གཉིས་ཀྱི་ནང་མར་རླུང་དང་ཆོས་མཐུན། ཏིང་ངེ་འཛིན་
སེམས་དཔའ་ནི་དེ་གཉིས་ཀྱི་ནང་ནས་སེམས་དང་ཆོས་མཐུན་པའི་ཕྱིར་རོ། །དེ་ནི་ལམ་གྱི་སྐབས་དང་མཐུན་ཏེ། དམ་ཚིག་སེམས་དཔའ་ནི་དག་མ་དག་གི་སྒྱུ་མའི་སྐུ་གཉིས་ཕུང་པོ་རགས་པ་ལ་ཞུགས་ནས་རགས་པའི་སྤྲུལ་སྐུ་འཛིན་པ་དང་ཆོས་མཐུན། ཡེ་ཤེས་སེམས་

[029B] ཏིང་ངེ་འཛིན་སེམས་དཔའ་ནི་སྒྱུ་མའི་སྐུ་གཉིས་ཀྱི་རྒྱུད་ཀྱི་ཡེ་ཤེས་དང་ཆོས་མཐུན་པའི་ཕྱིར། དེ་ནི་འབྲས་བུ་དང་ཡང་མཐུན་ཏེ། རིམ་པ་བཞིན་དུ་སྤྲུལ་སྐུ་ལོངས་སྐུ་ཆོས་སྐུ་དང་རྣམ་པ་དང་མཐུན་པའི་ཕྱིར་རོ། །བཞི་པ་རིག་
མ་དང་སྦྱོར་ཚུལ་ནི། ཡབ་ཀྱི་གསང་གནས་ཧཱུཾ་སྔོན་པོ་ཞིག་ཏུ་གྱུར་པ་དེ་ཞུ་བ་ལས་རྡོ་རྗེ་སྔོན་པོ་རྩེ་ལྔ་པ་རྭ་དབུས་མ་སྦུགས་སྟོང་གི་རྣམ་པ་ཅན་གྱི་བུ་གར་ཕཊ་ཡིག་སེར་པོ་མགོ་ནང་དུ་བསྟན་པས་བར་མཚམས་མེད་པས་བཀག་པ། འདི་ལ་ཕྱི་ཡོངས་གྲགས་ལྟར་ལ་རྡོ་རྗེ་གཟུགས་བརྙན་ཤར་བ་བཞིན་དུའང་
བཤད། ཡུམ་གྱི་གསང་གནས་ཧཱུཾ་ལས་པདྨ་དམར་པོ་འདབ་བརྒྱད་སྦུབ་སྦུབ་བ་ཟེའུ་འབྲུ་སེར་པོ་དང་བཅས་པའི་ལྟེ་བར་སྦུག་གུ་ཁོང་སེང་དུ་ཕཊ་ཀྱིས་བཀག་པར་བསམ། དེ་ལྟར་བསམ་པ་ལ་དགོས་པ་ཡོད་དེ། ཡབ་ཀྱི་གསང་གནས་ཀྱི་རྩ་འདབ་བཞི་པའི་རྩ་འཁོར་དྷཱུ་ཏཱི་དང་བཅས་པ་རྡོ་རྗེ་རྩེ་ལྔ་པས་མཚོན་
ཡུམ་གྱི་གསང་གནས་ཀྱི་རྩ་འཁོར་བརྒྱད་ཡོད་པ་ནི། པདྨ་འདབ་མ་བརྒྱད་པས་མཚོན། ཨོཾ་དང་ཨཱ་གཉིས་ཀྱིས་ཡབ་ཡུམ་གྱི་བྱང་སེམས་དཀར་དམར་གཉིས་མཚོན་པའི་ཕྱིར་རོ། །འདིར་རང་དང་རིག་མའི་ལུས་ལྷར་སྒོམ་པ་ལྷའི་འདུ་ཤེས། མཁའ་གསང་བྱིན་གྱིས་རླབས་ཏེ་ཡི་གེ་བཀོད་པ་སྔགས་
ཀྱི་འདུ་ཤེས། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པ་ཆོས་ཀྱི་འདུ་ཤེས་ཏེ། འདུ་ཤེས་གསུམ་དང་ལྡན་དགོས་ལ་དེ་ལྟར་དྲན་བཞིན་པས་སྙོམས་པར་འཇུག་ཅིང། ཨོཾ་སརྦ་ཏ་ཐཱ་ག་ཏ་སོགས་བརྗོད་པའི་སྒོ་ནས་རྗེས་ཆགས་ཀྱི་ང་རྒྱལ་འཛིན་པ་ཡིན་ཏེ། དོན་ནི། ཨོཾ་ནི་
སྔར་བཞིན་དང། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། ཨ་ནུ་རཱ་ག་ནི་རྗེས་སུ་ཆགས་པ་བཛྲ་ནི་རྡོ་རྗེ། སབྷཱ་ཝ་ཐཱ་ནི་རང་བཞིན་གྱི་ཨཱཏྨ་ཀཾ་ནི་བདག་ཉིད། ཨ་ཧཾ་ནི་ངའོ་སྟེ། དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་རང་བཞིན་གྱི་བདག་ཉིད་ངའོ་སྙམ་དུ་ང་རྒྱལ་

[030A]༄༅། །བྱ་བ་ཡིན་པའི་ཕྱིར། དེ་ལྟར་ཕྱག་རྒྱ་དང་སྦྱར་བ་ལ་དགོས་པ་ཡོད་དེ། ཆགས་པ་ལམ་དུ་བྱས་པ་ལ་བརྟེན་ནས་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་པ་དང། རྟེན་དང་བརྟེན་པའི་དཀྱིལ་འཁོར་ཡེ་ཤེས་དེའི་རྣམ་རོལ་ཏུ་འཆར་བ་དང། རྫོགས་རིམ་གྱི་བདེ་སྟོང་དབྱེར་མེད་ཀྱི་ཡེ་ཤེས་ཁྱད་
པར་ཅན་སྐྱེ་བའི་དགེ་རྩ་སྨིན་བྱེད་དུ་འགྱུར་བའི་ཆེད་ཡིན་པའི་ཕྱིར་རོ།། །།གཉིས་པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་འཆད་པ་ལ་གསུམ། དཀྱིལ་འཁོར་བའི་ལྷ་སྤྲོས་ཏེ་མཛད་པ་མཛད་ནས་དཀྱིལ་འཁོར་ལ་འགོད་པ་བསྐྱེད་མཆེད་སོགས་བྱིན་གྱིས་རློབ་པ། ཡེ་ཤེས་
པ་དགུག་གཞུག་དབང་བསྐུར་རྒྱས་འདེབས་པའོ། །དང་པོ་ལ་གཉིས། ལྷ་བསྐྱེད་པ་དང། སྤྲོས་ཏེ་འཕྲིན་ལས་མཛད་ནས་དཀྱིལ་འཁོར་ལ་འགོད་པའོ། །དང་པོ་ནི། གོང་དུ་བཤད་པ་ལྟར་ང་རྒྱལ་བཟུང་སྟེ། རང་གི་ཐུགས་ཀའི་ཧཱུཾ་ལས་འོད་ཟེར་ལྕགས་ཀྱུ་ལྟ་བུ་ཕྱོགས་བཅུར་སྤྲོས་
བས་མཁའ་ཁྱབ་ཀྱི་སངས་རྒྱས་ཐམས་ཅད་འཇིགས་བྱེད་ཞེ་དགུ་མ་འམ་འཇིགས་བྱེད་ཡབ་ཡུམ་ཀྱི་རྣམ་པར་སྤྱན་དྲངས། རང་གི་རྩ་ཞལ་དུ་བཅུགས་ཐུགས་ཀར་སླེབ་བ་ན་ཆགས་པ་ཆེན་པོའི་མེས་ཞུ་ནས་ཐིག་ལེ་ཆེན་པོ་གཅིག་ཏུ་གྱུར། སྐུའི་དབྱིབས་རྒྱུད་རྡོ་རྗེའི་ལམ་ནས་ཡུམ་
གྱི་པདྨར་སོང་སྟེ་ཐུགས་ཁར་སླེབས་པ་ན་ཐིག་ལེ་ཆ་གཉིས་སུ་གྱུར། དེའི་ཚེ་ཕཊ་ཡིག་གཉིས་གྱི་ཟུར་ཅུང་ཟད་ཕྱེ་བར་མོས་དགོས་སོ། །ཆ་གཅིག་འོད་དུ་ཞུ་ནས་བཧྲུཾ་དཀར་པོ་ཞིག་ཏུ་གྱུར་པ་ལས་རྡོར་རྭ་སོགས་མེད་པའི་གཞལ་ཡས་ཁང་གསར་བཅས་དང། ཐིག་ལེ་ཆ་གཅིག་གདན་དེ་
རྣམས་ཀྱི་སྟེང་དུ་ཆ་བཅུ་བདུན་དུ་གྱུར་པར་བསམ། དེ་རྣམས་ཡོངས་སུ་གྱུར་པ་ལས་དབུས་སུ་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ་སོགས་རང་གི་ས་བོན་ལས་ཕྱག་མཚན་བསྐྱེད་པ་སྒྲུབ་ཐབས་བཞིན་དང། དེ་རྣམས་ལས་ལྷའི་ཚོགས་སྤྲོས་འགྲོ་བའི་དོན་བྱས་ནས་ཕྱག་མཚན་

[030B] ཕྱག་མཚན་རྣམས་འོད་དུ་ཞུ་ནས། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་སོགས་ལྷ་བཅུ་གསུམ་ཐོད་པ་བཞི་དང་བཅས་པ་བཅུ་བདུན་དུ་གྱུར་པར་བསམ་མོ། །སྤྱིར་ཡབ་ཀྱི་པང་ནས་ཡུམ་གྱི་མ་འཁྱུད་པ་ཡིན་ཡང་འདིར་ཙ་རྩི་ཀ་སོགས་བཞིའི་པང་
ནས་ཡབ་བཞིས་འཁྱུད་པར་བྱ་དགོས་སོ། །གཉིས་པ་ལྷ་སྤྲོས་ནས་མཛད་པ་མཛད་དེ་བསྡུས་ནས་དཀྱིལ་འཁོར་ལ་འགོད་པའི་ཚུལ་ནི། ལྷ་དེ་དང་དེའི་སྒོ་ནས་ཞེ་སྡང་སོགས་འདི་དང་འདི་སྦྱང་བར་བྱའོ་སྙམ་དུ་འཕེན་པ་བཏང་ནས། ཨོཾ་ཧྙཱི་ཥྲཱི་སོགས་བརྗོད་དེ་དང་པོར་གཙོ་བོ་ཡབ་ཡུམ་བསྐུལ་བས། ཡབ་
ཡུམ་གྲངས་མེད་པར་གྱུར་ནས་ཡུམ་གྱི་བ་སྤུའི་སྒོ་ནས་སམ་མངལ་སྒོ་ནས་ཕྱིར་སྤྲོས་ཏེ། ཕྱོགས་བཅུར་སོང། སེམས་ཅན་ཐམས་ཅད་ཀྱི་ཞེ་སྡང་སྦྱངས། དེ་རྣམས་ཆོས་ཀྱི་དབྱིངས་ཀྱི་ཡེ་ཤེས་ལ་བཀོད། སྤྲུལ་པ་རྣམས་ཡབ་ཡུམ་ཟུང་གཅིག་ཏུ་འདུས་ནས། རང་ཉིད་ཡབ་ཡུམ་གཉིས་སོ་སོ་ལ་
ཐིམ་པར་བསམས་ཤིང། འདིར་ལྷ་རྣམས་ཡུམ་གྱི་ཐུགས་ཀ་ནས་ཕབས་ཏེ་ཡབ་ཀྱི་རྡོ་རྗེའི་ལམ་ནས་ཐུགས་ཀར་དྲངས། ཡབ་ཉིད་ཀྱི་ཐུགས་ཀ་ནས་ཕྱིར་སྤྲོ་བའི་ཁྲིད་རྒྱུན་ཡོད་ཀྱང། གསང་འདུས་དང་སྦྱར་ཚེ་མི་འཐད་པ་མི་སྣང་ཡང། འདོན་ཆའི་ཚིག་ཟིན་དང་མི་མཐུན་སྙམ། དེ་བཞིན་དུ་ཨོཾ་
ཛི་ན་རྫིག་སོགས་རེ་རེ་ནས་བརྗོད་པས་གཏི་མུག་གཤིན་རྗེ་གཤེད་སོགས་རེ་རེ་ནས་གྲངས་མེད་པར་གྱུར་པ་ཕྱིར་སྤྲོས་ཏེ། སོ་སོ་ནས་མཛད་པ་མཛད་ཟིན་པ་ན་བསྡུས་ཏེ་ལྷ་སོ་སོ་དང་ཐོད་པ་བཞི་རྣམས་རང་གི་གདན་ལ་འཁོད་པ་དང་གཞལ་ཡས་ཁང་དམ་ཚིག་པའི་གཞལ་ཡས་ཁང་ལ་ཐིམ་
པར་བསམ། ཡབ་ཡུམ་ཟུང་རེ་རེ་སེམས་ཅན་རེ་རེའི་སྤྱི་བོར་འཁོད་དེ་སྦྱོར་འཚམས་ནས་སྤྲོས་པའི་འོད་གྱིས་སེམས་ཅན་དེ་དང་དེ་དག་གི་ཉེས་སྐྱོན་སྦྱོང་པ་དང། ཐུགས་ཀ་སོགས་ནས་སྤྲོས་པའི་འོད་ཟེར་གྱིས་སྦྱོང་བ་ཅི་རིགས་བྱའོ། །འདིར་འགོད་རྒྱུའི་ལྷ་ཡབ་ཡུམ་རྣམས་སོ་སོར་

[031A]༄༅། །ཕྱེ་ན་ཉེར་དྲུག་ཡོད་ཀྱང། ཡབ་ཡུམ་ཟུང་རེ་རེ་གཅིག་ཏུ་བགྲང་བའམ། དེ་བཞིན་གཤེགས་པ་བཞིའི་ཡུམ་རྣམས་ཙ་རྩི་ཀ་སོགས་བཞིར་འདུ་བ་དང། ཡུམ་བཞིའི་ཡབ་རྣམས་དེ་བཞིན་གཤེགས་པ་བཞིར་འདུ་བའི་ཚུལ་གྱིས་ལྷ་བཅུ་གསུམ་དང། ཐོད་པ་
བཞི་སྟེ་བཅུ་བདུན་ནོ། །དེ་བཞིན་གཤེགས་པ་ལྔ་ནི། དཀྱིལ་འཁོར་གཞན་གྱི་མི་བསྐྱོད་པ་སོགས་ལྔ་དང། རོ་ལངས་མ་ནི་རྡོ་རྗེ་དབྱིངས་ཀྱི་དབང་ཕྱུག་མ་འམ་མཱ་མ་ཀི་དང། ཙ་རྩི་ཀ་སོགས་སྤྱན་སོགས་བཞི། ཐོ་བ་གཤིན་རྗེ་བཤེད་སོགས་ནི་གཤིན་རྗེ་གཤེད་སོགས་བཞི། ཤར་ལྷོ་སོགས་
བཞིའི་ཐོད་པ་བཞི་ནི། རིམ་པ་བཞིན་དུ་གཟུགས་དང་དྲི་རྡོ་རྗེ་མའི་ངོ་བོ་དང། སྒྲ་རྡོ་རྗེ་མ་རོ་རྡོ་རྗེ་རྗེ་མ་རེག་བྱ་རྡོ་རྗེ་མའི་ངོ་བོ་དང། བཞི་ཀའང་ཆོས་དབྱིངས་རྡོ་རྗེ་མའི་ངོ་བོ་ཡིན་ནོ། །སྦྱང་གཞི་ཉོན་མོངས་པ་ལྔ་དང་ཁམས་བཞི་ནི་གོ་སླ་ཡང། བདུད་བཞི་ལས་ཕུང་པོའི་བདུད་ནི་ཉེར་ལེན་གྱི་ཕུང་པོ་ལྔ་
དང། ཉོན་མོངས་པའི་འདུད་ནི་རྩ་ཉོན་དང་ཉེ་བའི་ཉོན་མོངས་པ་རྣམས་དང། འཆི་བདག་གི་བདུད་ནི་ལས་ཉོན་གྱི་དབང་གིས་སྲོག་དབང་འགག་པའི་ཆ་དང། ལྷའི་བུའི་བདུད་ནི་དགེ་བའི་ཆོས་ལ་བར་དུ་གཅོད་པའི་ཆ་དང་དགའ་རབ་དབང་ཕྱུག་ལྷ་བུ་སྟེ། འོན་ཀྱང་བརྒྱ་བཞིའི་ཆོ་ག་
ལས་བདུད་བཞི་ཀ་ལ་གང་ཟག་ཞིག་ཀྱང་བཤད་དེ་བརྟག་གོ་དཀྱིལ་འཁོར་རྒྱལ་མཆོག་གི་ལྷ་བསྐྱེད་པ་འདི། སྦྱང་གཞི་དང་ཆོས་མཐུན་མི་སྦྱོར་ཡང། སྒྱུ་ལུས་དང། ཟུང་འཇུག་གི་སྐབས་སུ་མ་དག་པའི་སྣོད་བཅུད་སྦྱོར་བར་ཆོས་མཐུན་ཞིང། འབྲས་བུ་ལོངས་སྤྱོད་རྫོགས་སྐུས་
རྟེན་བརྟེན་པའི་དཀྱིལ་འཁོར་བྱེ་བ་སྤྲུལ་ནས་སྣོད་བཅུད་སྦྱོང་བའི་སྒོ་ནས་སེམས་ཅན་གྱི་དོན་མཛད་པ་དང་ཆོས་མཐུན་ནོ། །འགའ་ཞིག་འདིར་ཕྱོགས་སྐྱོང་དགུག་བསྐྱེད་བྱེད་ཀྱང། དེ་ནི་དཀྱིལ་འཁོར་སྒྲུབ་པ་དང་འཇུག་པ་བདག་ཏུ་བྱེད་པའི་སྐབས་ཡིན་ན་མ་གཏོགས་མངོན་རྟོགས་རྐྱང་པའི་སྐབས་

[031B] །འོན་ཀྱང་དེང་སང་གི་ཕར་མ་དེར་སྐབས་འདིར་ཕྱོགས་སྐྱོང་དགུགས་བསྐྱེད་བྱས་སྣང་ཡང། ཆོ་གའི་རྣམ་དབྱེ་ལེགས་པར་ཕྱེ་བ་ཞིག་མ་ཡིན་པར་གསལ་ལོ། །མངོན་རྟོགས་འདི་རྗེས་མཛད་པར་གྱིས་སྣང་ཡང། རྗེ་ཉིད་ཀྱིས་མཛད་པའི་མངོན་རྟོགས་
ཁ་བསྐང་བ་ཞིག་ཡིན་ཀྱང། རྗེས་མཛད་པ་ནི་མ་ཡིན་པར་ངེས་སོ། །གཉིས་པ་སྐྱེ་མཆེད་སོགས་བྱིན་གྱིས་བརླབ་པ་ལ་གཉིས། སྐྱེ་མཆེད་བྱིན་གྱི་བརླབ་པ་དང། སྐུ་གསུང་ཐུགས་བྱིན་གྱིས་བརླབ་པའོ། །དང་པོ་ནི། གཙོ་འཁོར་ཐམས་ཅད་ཀྱི་རྩ་ཞལ་གྱི་སྤྱན་གཉིས་གཉིས་སུ་རྡོ་རྗེ་
མིག་སོགས་ཀྱི་ངོ་བོ་ཀྵིཾ་དཀར་པོ་སོགས་ཀྱི་ངོ་བོར་བསྒོམ་པའམ། ཡང་ན། མིག་འབྲས་དང་ངོ་བོ་དབྱེར་མེད་པའི་ཀྵིཾ་སོགས་རེ་རེ་བྱུང་བ་ཡོངས་སུ་གྱུར་བ་ལས་འཁོར་ལོ་དཀར་པོ་སོགས་དང། དེ་ལས་རྡོ་རྗེ་མིག་དཀར་པོ་སོགས་མངོན་རྟོགས་བཞིན་བསྐྱེད་པ་ཞལ་ཕྱིར་བལྟ་བ་ཡབ་རྐྱང་མེ་
ལོང་ནང་དུ་གཟུགས་བརྙན་ཤར་བ་ལྟ་བུ་འམ་ཡུམ་བཅས་ཀྱང་རུང་བར་བཤད་ལ། རྡོ་རྗེ་མིག་ནས་རྡོ་རྗེ་ཡིད་ཀྱི་བར་ནི་རིམ་པ་བཞིན་དུ། ས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་སྒྲིབ་སེལ་ཀུན་བཟང་རྣམས་དང་དོན་གཅིག་གོ་དེས་ན་བླ་མ་ཁ་ཅིག་རྡོ་རྗེ་ཡིད་འཇམ་དབྱངས་ལ་བཞེད་
པ་ནི་འཐད་སྙམ་པ་མེད་དོ། །གཉིས་པ་སྐུ་གསུང་ཐུགས་བྱིན་གྱིས་བརླབ་པ་ལ་གཉིས། རྡོ་རྗེ་གསུམ་བསྐྱེད་དེ་ཡེ་ཤེས་པ་སྤྱན་དྲངས་ནས་མཆོད་པའི་ཚུལ་དང། བྱིན་གྱིས་བརླབས་ནས་ང་རྒྱལ་འཛིན་པའི་ཚུལ་ལོ། །དང་པོ་ནི། ལྷ་ཐམས་ཅད་ཀྱི་ཐུགས་ཀར་ཧཱུཾ་སྔོན་པོ་ལས་རྡོ་རྗེ་སྔོན་པོ་རྩེ་ལྔ་
བའི་ལྟེ་བའི་ནང་དུ་ཧཱུཾ་ལས་རྡོ་རྗེ་སྔོན་པོ་དང། དེ་ལས་ཐུགས་རྡོ་རྗེ་སྒྲུབ་ཐབས་ལྟར་བསྐྱེད། མགྲིན་པའི་རྩ་འཁོར་ཡོད་པར་ཨཱ་ལས་པདྨ་དམར་པོ་ཨཱ་ས་མཚན་པ་དང། དེ་ལས་གསུང་རྡོ་རྗེ། སྤྱི་བོའི་རྩ་འཁོར་ཡོད་པར་ཨོཾ་ལས་འཁོར་ལོ་དཀར་པོ་ཨོཾ་གྱིས་མཚན་པ་ལས་

[032A]༄༅། །སྐུ་རྡོ་རྗེ་དང། དེ་རྣམས་ཀྱི་ཐུགས་ཀར་རང་རང་གི་ཕྱག་མཚན་གྱི་ལྟེ་བར་ས་བོན་གྱིས་མཚན་པ་ཅན་དུ་བསྐྱེད། དེ་ནས་རང་དང་རྡོ་རྗེ་གསུམ་གྱི་ལྷའི་ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་བཅུའི་སངས་རྒྱས་ཐམས་ཅད་རྡོ་རྗེ་གསུམ་གྱི་རྣམ་པར་ནམ་མཁའི་ཁམས་གང་བ་
སྤྱན་དྲངས་ཏེ། ཨོཾ་ཧྲཱི་ཥྚཱི་ཧ་སོགས་ཀྱིས་མཆོད་ཅིང། དེའི་ཚེ་མཆོད་པའི་ལྷ་མོ་རིམ་བཞིན་སྤྲོ་ཞིང་བསྡུའོ། །གཉིས་པ་བྱིན་གྱིས་བརླབས་ནས་ང་རྒྱལ་འཛིན་པ་ནི། རང་གི་ཐུགས་ཀའི་ཧཱུཾ་གི་འོད་ཟེར་གྱིས་ཐུགས་རྡོ་རྗེ། གསུང་རྡོ་རྗེ་སྐུ་ཐུག་རྡོ་རྗེ་རྣམས་རིམ་པར་བཀུག་ནས་ལྷ་རྣམས་
ཀྱི་རྡོ་རྗེ་གསུམ་ལ་རིམ་པར་བསྟིམས་པ་དང་ང་རྒྱལ་ཡང་དེ་ལྟར་བྱ། ཁ་ཅིག་རང་འདྲ་གཉིས་པ་རེ་ཆད་ནས་ཐིམ་པར་བསམ་པ་ཡང་ལུགས་གཅིག་སྟེ་དེ་མ་བྱས་ཀྱང་ཆོག་ང་རྒྱལ་འཛིན་པའི་སྔགས་ཀྱི་དོན་ཨོཾ་སརྦ་ཏ་ཐཱ་ག་ཏའི་དོན་ནི་སྔར་བཞིན་དང། ཙིཏྟ་ནི་ཐུགས། ཝཱཀྐ་ནི་གསུང་
ཀཱ་ཡ་ནི་སྐུ་སྟེ། ལྷག་མ་ནི་སྔར་ལྟར་ཏེ། དོན་བསྡུ་ན། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་པའི་ང་རྒྱལ་བྱ་བའོ། །འདིར་ཐུགས་བྱིན་རླབས་སྔོན་དུ་འབྱུང་བ་ནི་འཇམ་དབྱངས་ཤེས་རབ་འམ་ཐུགས་ཀྱི་ལྷ་ཡིན་པ་དང། དེས་
རྗེས་སུ་འཛིན་པའི་ཚེ་སྔོན་དུ་སྒྲུབ་པ་པོའི་ཡིད་བྱིན་གྱིས་རློབ་པར་བྱེད་པ་སོགས་ཀྱི་སྒོ་ནས་ཡིན་ནོ་གསུང། གསུམ་པ་ཡེ་ཤེས་པ་འགུག་གཞུག་དབང་བསྐུར་རྒྱས་འདེབས་ལ་གཉིས། ཡེ་ཤེས་པ་བཀུག་ནས་གཞུག་པ་དང། དབང་བསྐུར་ནས་རྒྱས་འདེབས་པའོ། །དང་པོ་ནི། འཇམ་དཔལ་རང་
བཞིན་མས་སྤྱན་འདྲེན་པ་སྣང་བ་ལ། ཁ་ཅིག་བདག་བསྐྱེད་ཁོ་ན་ལ་དེ་མི་དགོས་པར་གསུང་པ་ལྟར་རམ། གལ་ཏེ་འདིས་སྤྱན་འདྲེན་ན། ལས་བྱེད་སྤྲུལ་པ་གཤིན་རྗེ་འཁོར་དང་བཅས། ཞེས་པ་ནི། དཔའ་གཅིག་གི་དབང་དུ་བྱས་ལ། འདིར་གཏི་མུག་གཤིན་རྗེ་གཤེད་སོགས་འཁོར་དང་

[032B] ཞེས་བསྒྱུར་བར་མཛད་པ་ལྟར་ཐང་སྙམ་མོ། །འཇམ་དཔལ་རང་བཞིན་མའི་དོན་བསྡུ་ན་ཆོས་སྐུའི་དབང་དུ་བྱས་ཚེ་འཇམ་དབྱངས་ཀྱི་རང་བཞིན་སྟོང་པའི་ཆོས་སྐུ་ནི་ཆོས་ཀུན་ལ་ནམ་མཁའ་ལྟར་ཁྱབ་པས་གནས་བྱེ་བྲག་པའི་ངེས་བཟུང་མེད་དོ། །དེའི་ཕྱིར་སྔར་མ་སླེབ་པའི་གནས་སུ་
གསར་དུ་འགྲོ་འོང་གི་བྱེད་པ་དང་བྲལ་བའོ། །ཡང་དབྱར་སོགས་དུས་བཞི་ནི་གཞན་ཞིག་ནས་ཚུར་འོང་བ་ལྟ་བུ་མ་ཡིན་པར་ཉི་མའི་བགྲོད་པའི་དབང་གིས་དེ་དང་དེར་བྱུང་བ་ལྟར། ཐུགས་རྗེ་ཆེན་པོ་ཡང་སེམས་ཅན་རྗེས་སུ་འཛིན་མི་འཛིན་གྱི་འགྲོ་འོང་ལྟར་སྣང་ཡང་ཕྱོགས་རིས་ཀྱི་འགྲོ་འོང་མེད་པས་
ཐམས་ཅད་ལ་ཁྱབ་པོ། ཡང་ཟླ་བའི་གཟུགས་བརྙན་ནི་ཆུ་ནང་དུ་འཆར་ཡང་དེར་མི་འཕོ་བ་ལྟར་སྤྲུལ་པ་ཡང་དེ་དང་དེར་འཕོ་བ་མེད་ཀྱང། ཆུ་གར་ཡོད་སར་ཟླ་བའི་གཟུགས་བརྙན་འཆར་བ་ལྟར་གདུལ་བྱ་གར་ཡོད་དེར་སྤྲུལ་པ་སྣང་བས་ན། དེས་འདིར་བདག་གིས་སྤྱན་འདྲེན་ཞེས་སོགས་ནི་གོ་
སླའོ། །དེས་ན་སྔགས་ཙམ་གྱིས་སྤྱན་འདྲེན་པའི་དབང་དུ་བྱས་ན། ཨོཾ་ཧྲཱི་ཧ་བཧོ་སོགས་ཀྱི་དོན་ཡོད་དེ། ཨོཾ་ནི་བཤད་ཛིན། ཧྲཱི་འཕྲོག་བྱེད། ཧ་བཞད་པའམ་རྨད་བྱུང། བཧོ་ཀྱི། མ་ཧཱ་ཆེན་པོ། ཀྲོ་བྷ་ཁྲོའོ། ཨཱ་གཙྪ་ཨཱ་གཙྪ་ནི་ཚུར་བྱོན་གཉིས། ཨཏྨ་ཀ་བདག་ཉིད། པཱཙྪ་མཆོད་པ། པྲ་ཏི་
སོ་སོ། གྲ་ཧ་ཞེས་ཤིག་པྲ་ར་སཱ་ད་དང་བ་འམ་བཀའ་དྲིན་བདག་དྷཱི་མན་བློ། ཀུ་རུ་མཛོད་ཅིག་སཱ་ཧཱ་ནི་གཞི་ཚུགས་ཤིག་པ་སྟེ། བསྡུ་ན། ཨོཾ་འཕྲོག་བྱེད་རྨད་བྱུང་ཀྱཻ་ཁྲོ་ཆེན། །ཚུར་བྱོན་ཚུར་བྱོན་བདག་གི་ན། །རབ་དང་མཆོད་པ་སོ་སོར་བཞེས། །བདག་ལ་བློ་ལྡན་བཀའ་
དྲིན་མཛོད། །སཱ་ཧཱ་ཞེས་བརྗོད་ཅིང་བསམ། དེ་ནས་ཧྲཱི་ཥྲྛི་བརྗོད་ཅིང་ཁྲོ་བོ་སྤྲོས་ནས་ཕྱི་ནང་གི་བགེགས་བསྐྲད། ཧྲཱི་ཥྚཱི་ཧ་སོགས་ཀྱིས་མཆོད་ལྷ་སྤྲོས་ཏེ་མཆོད་པ་འབུལ། མུངྒར་ཛ་ཞེས་བརྗོད་ཅིང་ཕྱག་རྒྱ་བྱ། དེའི་ཚེ་ཤར་གྱི་སྒོ་བས་ཕྱག་མཚན་འཕྱར་ཙམ་གྱི་བརྡའ་བྱས་པས་

[033A]༄༅། །ཡེ་ཤེས་པ་རྣམས་དམ་ཚིག་པའི་སྟེང་དུ་ཁ་ལྟ་ཕྱོགས་དད་མཐུན་པར་བཀུག་ནས་བརྩེགས་པ་ལྟར་བྱ། དནྚ་ཧཱུཾ་ཞེས་པས། ལྷོ་སྒོ་ནས་བརྡ་བྱས་པས་ཡེ་ཤེས་པ་རྣམས་དམ་ཚིག་པ་སོ་སོ་ལ་ཐིམ་ནས་འདྲེས་པར་བསམ། པདྨས་གྱིས། ཡེ་ཤེས་པ་རྣམས་རང་རང་གི་དམ་ཚིག་
པ་སོ་སོ་དང་དབྱེར་མེད་སོང་ནས་དགྱེས་བཞིན་བཞུགས་པར་བསམ། ཁང་ལ་ཧོ་ས་ལྷ་རྣམས་སྒྲུབ་པ་པོའི་དབང་དུ་བྱས་པར་བསམ་ཞིང། དེ་གཉིས་ཀྱི་ཚེ་ཡང་སྒོ་པ་གཉིས་ཀྱི་ཕྱག་མཚན་གྱི་བརྡ་བྱས་པར་བསམ་མོ། །གཉིས་པ་དབང་ལྷ་སྤྱན་དྲངས་ནས་མཆོད་པ་སོགས་ནི། སླར་ཡང་ཨོཾ་ཧྲཱི་
ཏ་སོགས་བརྗོད་ཅིང་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ། སྔགས་ཙམ་གྱིས་མཆོད། སངས་རྒྱས་རྣམས་ནི་ཞེས་སོགས་ཀྱི་དོན། ཇི་ལྟར་བལྟམས་པ་སོགས་དང་འདྲ་སྟེ། དེ་ཡང་ཤཱཀྱ་ཐུ་པ་སོགས་སྐུ་བལྟམས་མ་ཐག་པའི་ཚེ་
ལྷ་ཀླུ་སོགས་ཁྲུས་གསོལ་བ་ལྟར། དག་པའི་ལྷའི་ཆུ་སྟེ་ཡེ་ཤེས་ཀྱི་བདུད་རྩིའི་ཆུས་སྤྱི་བོ་ནས་དབང་བསྐུར་བས་སྐུ་གང། དྲི་མ་དག་པ་སོགས་ཡིན་ལ། གཙོ་བོའི་རྩ་ཞལ་གྱི་ཚངས་བུག་གི་སྟེང་དུ་མི་བསྐྱོད་པ་ཞལ་གཅིག་ཕྱག་གཉིས་རྡོར་དྲིལ་འཛིན་པ་ཡུམ་བཅས་སམ། ཡབ་རྐྱང་ས་
གནོན་མཉམ་གཞག་གི་ཕྱག་རྒྱ་ཅན་རྡོ་རྗེ་སྐྱིལ་མོ་ཀྲུང་གིས་བཞུགས་པ། ཤར་དང་ཤར་ལྷོ་བ་སོགས་ཀྱང་ཤེས་པར་བྱ་ཞིང། ཡབ་རྐྱང་ཡིན་ན་སྤྱི་འགྲོ་ལྟར་རོ། །འདིར་བདག་མདུན་ཐ་མི་དད་མིན་པས་གཙོ་བོ་ལས་བྱེ་མི་དགོས་ཏེ་མཆོད་པ་རྣམས་ཐུགས་ག་ནས་སྤྲོས་པའི་
ལྷ་མོ་རྣམས་ཀྱིས་མཆོད་པར་བསམ་དགོས་པས་སོ། །དཀྱིལ་འཁོར་སྒྲུབ་པའི་བདག་མདུན་ཐ་མི་དད་ཡིན་ན་གཙོ་བོ་ལས་གཉིས་སུ་ཕྱེ་སྟེ་མཆོད་ཅིང། དབང་ལྷ་རང་ཉིད་ལ་བསྡུ། རྒྱས་བཏབ་པ་ནི། ལྷ་དེ་དང་དེ་རྣམས་རིགས་དེ་དང་དེར་ཤེས་པའི་ཆེད་དོ། །གསུམ་པ་ལས་རྒྱལ་

[033B] མཆོད་བསྟོད་ཇི་ལྟར་བྱ་བ། བསྐྱེད་རིམ་གྱི་དམིགས་པ་ཇི་ལྟར་བྱ་བ། དགའ་དྲན་ཚུལ། བཟླས་པ་བྱ་ཚུལ་ལོ། །དང་པོ་ནི། མཆོད་པ་སྔར་བྱིན་གྱིས་མ་བརླབས་ན། འདིར་བརླབས་ཏེ། ཨོཾ་ཡཱ་མནྟ་ཀ་ས་བྷ་རེ་ཝཱ་ར་ཨརྒྟཾ་པྲ་ཏཱིཙྪ་སཱ་ཧཱ་ནས་ཤ་པྟའི་བར་
གྱིས་མཆོད་པའམ། ཡང་ན། ཧྲཱི་ཧ་སོགས་ཀྱི་མཐར། འདོད་ཡོན་སྔར་བཞིན་སྦྱར། འདི་ལྟར་བྱེད་པ་ནི་རྗེའི་དགོངས་པར་མངོན་ལ། འོན་ཀྱང་ཚིགས་བཅད་དང་སྦྱོར་ན་རྒྱལ་བ་རྣམས་ནི་ཞེས་སོགས་ལྟ་བུ་དང། བདག་མདུན་ཐ་མི་དད་ལ་ཚིགས་བཅད་སྔགས་དང་བཅས་པ་བརྗོད། ལ་
ཅིག་ཏུ་རྒྱལ་སྲིད་བདུན་ཡང་འབུལ་བར་བཤད་ལ། ཁྲིད་རྒྱུན་འགའ་ཞིག་ལས་དེ་འབུལ་བར་མི་སྣང་བས་ཅི་རིགས་སུ་བྱས་ཀྱང་མི་འགལ། དེ་དག་ནི་ཕྱི་བུམ་དབང་དང་འབྲེལ་བའི་མཆོད་པའོ། །དྲི་ཆབ་སྔོན་དུ་འབྱུང་བའི་རྒྱུ་མཚན་ཡང་སྔར་ལྟར་རུང་བར་བཤད། ནང་མཆོད་ནི། རེ་མིག་
དབུས་མའི་སྟེང་གི་ནམ་མཁར་རྩ་བརྒྱུད་བླ་མ་རྣམས་ཀྱིས་གང་བར་བཞུགས་པར་མོས་པ་འམ། གཙོ་བོའི་རྩ་ཞལ་གྱི་སྟེང་གི་རིགས་བདག་གི་བླ་མའི་ཐུགས་ཀའི་ཟླ་གདན་གྱི་དབུས་སུ་རྩ་བའི་བླ་མ་དང་མཐར་བརྒྱུད་པའི་བླ་མ་རྣམས་ཀྱིས་བསྐོར་ནས་བཞུགས་པར་བསམས་ལ། གཡོན་པའི་
མཐེབ་སྲིན་གྱིས་སྨིན་མཚམས་ནས་ནང་མཆོད་གྱེན་དུ་གཏོར་བས། བླ་མ་རྣམས་ཀྱི་ལྗགས་འོད་ཟེར་གྱི་སྤུ་དགུས་བྲངས་ནས་གསོལ་བས་ཐུགས་རྒྱུད་ཚིམ་པར་བསམས་ཏེ། མཚན་མཐར་འབྲུ་གསུམ་བཏགས་ཏེ་འབུལ། རང་གི་སྙིང་ཁའི་ཐད་ནས་དཀྱིལ་འཁོར་བའི་ལྷ་སོ་སོའི་
སྔགས་ཀྱི་མཇུག་ཏུ་འབྲུ་གསུམ་བཏགས་ལ་འབུལ་ཞིང་རྒྱུད་སྡེ་བཞིར་འབྲེལ་གྱི་ཡི་དམ་རྣམས་དང་འཇིག་རྟེན་ལས་འདས་པའི་ཆོས་སྐྱོང་ལ་ཡང་འབུལ། ལྟེ་བའི་ཐད་ནས་དཔའ་བོ་དང་དཔའ་མོ་རྣལ་འབྱོར་མ་རྣམས་དང། དུར་ཁྲོད་ཀྱི་ཕྱོགས་སྐྱོང་སོགས་ལ་འབུལ། པུས་མོའི་ཐད་ནས་གཞི་

[034A]༄༅། །བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་ལ་འབུལ་ལོ། །དེ་ནས་འོད་ཟེར་གྱིས་ཕྱོགས་བཅུའི་སངས་རྒྱས་བྱང་སེམས་འཇམ་དཔལ་གཤིན་རྗེ་གཤེད་ཀྱི་རྣམ་པར་སྤྱན་དྲངས་ནས་རང་གི་ལུས་ལ་ཐིམ་པར་བསམས་ལ། བདུད་རྩི་མྱངས་
པས་བདེ་ཆེན་སྐྱེས་པར་བསམ། དེའི་ཚེ་ལྗགས་འོད་ཟེར་གྱི་སྤུ་གུས་ནང་མཆོད་གསོལ་བར་བསམས་པ་ཐམས་ཅད་ལ་འདྲ་སྟེ། གསང་དབང་དང་འབྲེལ་པའི་མཆོད་པའོ། །ཡབ་ཡུམ་སྙོམས་པར་ཞུགས་པའི་ལྷན་སྐྱེས་ཀྱི་བདེ་བས། དཀྱིལ་འཁོར་བ་ཐམས་ཅད་ཚིམ་པར་བསམས་
པ་ནི་ཤེར་དབང་དང་འབྲེལ་པའི་མཆོད་པའོ། །བདེ་བ་དེས་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པ་ཚིག་དབང་དང་འབྲེལ་བའི་དེ་ཁོ་ན་ཉིད་ཀྱི་མཆོད་པའོ། །བསྟོད་པ་ནི། གཉིས་མེད་ཐུན་མོང་མ་ཡིན་ཞེས་སོགས་ཀྱིས་བསྟོད་ཅིང། དེ་ཡང་འཇིགས་བྱེད་གཤིན་རྗེ་གཤེད་ལ་ཕྱག་
འཚལ་བསྟོད། ཞེས་པ་ཡན་གྱིས་འཁོར་ནམས་ཀྱིས་གཙོ་བོ་དང། གཤིན་རྗེ་གཤེད་པོ་རབ་བརྗིད་པ། ནས་ཕྱག་ན་རལ་གྲི་ཕྱག་འཚལ་བསྟོད་ཅེས་པའི་བར་གྱིས་གཙོ་བོས་འཁོར་དང། སླར་ཡང་སངས་རྒྱས་ཀུན་གྱི་ཞེས་སོགས་ཚིགས་བཅད་གཅིག་གིས་འཁོར་རྣམས་ཀྱིས་
གཙོ་བོ་ལ་བྲག་ཆའི་དབྱངས་བཞིན་དུ་བསྟོད། དེ་དག་གི་དོན་བསྡུས་ཏེ་བཤད་ན། ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཐུན་མོང་མ་ཡིན་པ་དེ་ནི་ཡུལ་ཤེས་བྱ་ཐམས་ཅད་ལ་ཁྱབ་པའི་སྐུ་རང་གི་ངོ་བོར་འཆང་ཞིང། ཐུགས་རྗེ་ཆེན་པོ་འགྲོ་བ་ཀུན་ལ་སྙོམས་པར་མཛད་པའི་
ཐབས་ཀྱི་སྒོ་ནས་རྒྱལ་བ་ཐམས་ཅད་བསྐྱེད་པས་རྒྱལ་བ་ཀུན་གྱི་ཡབ་དང། ཆོས་དབྱིངས་དེ་བཞིན་ཉིད་ལ་རོ་གཅིག་ཏུ་གྱུར་པའི་ཤེས་རབ་ཀྱི་སྒོ་ནས་དེ་ཐམས་ཅད་བསྐྱེད་པས། དེའི་ཡུམ་དང། དེ་ལྟར་ཡིན་ནའང་ཡེ་ཤེས་སེམས་དཔའ་རྒྱལ་སྲས་གཞོན་ནུའི་ཚུལ་འཛིན་པས་

[034B] ཆོས་ཀྱི་སྐུ་ལས་མི་གཡོ་ཞིང་འགྲོ་བ་ལ་རིས་སུ་བཅད་པ་མེད་ཀྱང། ས་འོག་ས་སྟེང་ས་བླ་གསུམ་གྱི་གདུག་པ་ཅན་མ་ལུས་པ་འདུལ་བའི་ཕྱིར་དུ་ཁྲོ་བོའི་དབང་པོ་གཤིན་རྗེ་གཤེད་ཀྱི་རྣམ་པར་བསྟན་པ་ལ་ཕྱག་འཚལ་ལ་བསྟོད་ཅེས་པ་ནི་གཙོ་བོའི་བསྟོད་པའི་དོན་
བསྡུས་པའོ། །འཁོར་ལ་བསྟོད་པའི་དང་པོ་གཏི་མུག་གཤིན་རྗེ་གཤེད་ནི། གཤིན་རྗེ་གཤེད་པོ་རབ་ཏུ་འཇིགས་པ་གཏི་མུག་འཇོམས་པར་བྱེད་པའི་རྡོ་རྗེའི་ངོ་བོ་ཁྱོད་ནི་སྟོན་པ་སངས་རྒྱས་ཀུན་གྱི་སྐུ་རྡོ་རྗེའི་ངོ་བོར་བལྟས་ནས་ཕྱག་འཚལ་བ་དང། གཉིས་པ་སེར་སྣ་གཤིན་རྗེ་གཤེད་ནི། ཕྲ་མ་དང་ང་རྒྱལ་
སེར་སྣ་སོགས་འཇོམས་པར་བྱེད་པའི་རྡོ་རྗེ་སངས་རྒྱས་ཐམས་ཅད་ཀྱི་ཐུགས་རྡོ་རྗེ་དང་མཚུངས་པར་བལྟས་ནས་ཕྱག་འཚལ་བ་དང། གསུམ་པ་འདོད་ཆགས་གཤིན་རྗེ་གཤེད་ནི། འདོད་ཆགས་འཇོམས་པར་བྱེད་པའི་རྡོ་རྗེ་སངས་རྒྱས་ཐམས་ཅད་ཀྱི་གསུང་རྡོ་རྗེ་དང་མཚུངས་པར་བལྟས་ནས་ཕྱག་འཚལ་
བ་དང། བཞི་པ་ཕྲག་དོག་གཤིན་རྗེ་གཤེད་ནི། ཕྲག་དོག་འཇོམས་པར་བྱེད་པའི་རྡོ་རྗེ་སངས་རྒྱས་ཐམས་ཅད་ཀྱི་སྐུ་རྡོ་རྗེ་དང་མཚུངས་པར་བལྟས་ནས་ཕྱག་འཚལ་བ་དང། སླར་ཡང་གཙོ་བོ་ནི་སངས་རྒྱས་ཐམས་ཅད་ཀྱི་དངོས་པོ་སྟེ་ངོ་བོ་ཡིན་པ་དང། སངས་རྒྱས་ཐམས་ཅད་གཅིག་ཏུ་འདུས་པ་དང་
སངས་རྒྱས་ཐམས་ཅད་ཀྱི་གཙོ་བོ་ཡིན་པའི་སྒོ་ཅས་བསྟོད་ཅིང་ཕྱག་འཚལ་བ་ཡིན་ནོ། །སྤྱིར་གཤིན་རྗེའི་ཐ་སྙད་ལ་ཕྱི་ནང་གསང་བའི་གཤིན་རྗེ་གསུམ་ཡོད་པས། དེའི་གཤེད་པའང་ཕྱི་ནང་གསང་གསུམ་ཡོད་དེ། དེ་ཡང་ལས་ཀྱི་གཤིན་རྗེ་སོགས་གཟུགས་ཅན་གྱི་རྗེ་རྣམས་ཕྱིའི་གཤིན་རྗེ་དང། དེའི་གཤེད་
ནི་ལྷ་དྲག་པོར་ཁྲོས་པའི་འཇིགས་བྱེད་འཁོར་བཅས་ལྟ་བུ་དང། ལས་ཉོན་རྣམས་ནང་གི་གཤིན་རྗེ་དང། །དེའི་གཤེད་ནི་བདེ་སྟོང་དབྱེར་མེད་ཀྱི་ཡེ་ཤེས་ལྟ་བུ་དང། །རོ་རྐྱང་དུ་རྒྱུ་བའི་ལས་རླུང་ནི་གསང་བའི་གཤིན་རྗེ་དང། དེའི་གཤེད་ནི་རོ་རྐྱང་གི་རྒྱུ་བ་དྷྱཧཱིར་ཞུགས་གནས་ཐིམ་གསུམ་བྱེད་པ་ལྟ་བུ་ཡིན་

[035A]༄༅། །པའི་ཕྱིར་ཏེ། དར་པན་ཨཱ་ཙརྱས། ཕྱི་དང་ནང་དང་གཞན་རྣམས་ཀྱི། །དུས་དགྲའི་ཚུལ་དུ་ཤེས་པར་བྱ། །ཞེས་གསུངས་པའི་ཕྱིར། སྐབས་འདིར་འཇམ་དཔལ་གསེར་མདོག་མས་བསྟོད་པ་ནི། སྤྲོས་པ་ལ་དགའ་ན་མ་གཏོགས་མི་དགོས་པར་བཤད་ཅིང། བསྟོད་པ་དེ་བདག་མདུན་ཐ་
མི་དད་ཀྱི་སྐབས་དང། གཏོར་འབུལ་གྱི་བསྐྱེད་ཆོག་རྒྱས་པ་བྱེད་པའི་ཚེ་འདོན་དགོས་སོ།། གཉིས་པ་བསྐྱེད་རིམ་ལ་དམིགས་པ་ཇི་ལྟར་བྱ་བ་ནི། འགོ་ནས་འདིའི་བར་གྱི་དམིགས་རྣམས་ཀྱི་སྐབས་དེ་དང་དེར་དེ་ལས་གཞན་པའི་དམིགས་པ་མི་མཐུན་པའི་རྣམ་རྟོག་ཡིད་ལ་མི་བྱེད་ཅིང། བྱིང་རྒོད་ཀྱི་དབང་
དུ་མ་སོང་བ་དང། སྦྱང་གཞི་སྦྱོང་བྱེད་དོ་ལེགས་པར་ཕྲོད་པ་དང། རྟེན་བརྟེན་པ་རྣམས་འཇའ་ཚོན་ལྟར་གསལ་བ་ལ་ནུས་པ་ཅི་ཡོད་ཀྱིས་བསླབ་ཞིང། དེ་ཡང་ཐོག་མར་འཇོག་བསྒོམ་ལ་གཙོ་བོ་ཞལ་གཅིག་ཕྱག་གཉིས་པའི་སྐུ་སྤྱི་ནས་གསལ་ན་དེ་ལ་དང། མི་གསལ་ན་སྐུའི་ཆ་གང་གསལ་བ་ལ་སེམས་
འཛིན་ཅིང། སྐུ་ཡང་དང་པོར་རྒྱན་མེད་དང། ཅུང་ཟད་གོམས་ན་རྒྱན་བཅས་དང་སྐུ་ཡོངས་རྫོགས་དེ་ལ་རིམ་གྱིས་ཡུམ་དང་འཁོར་བསྣན་ཏེ་རྫོགས་པར་འཆར་བ་ལ་བསླབ། གོམས་ན་སྔ་མ་མདོར་བར་ཕྱི་མ་གསལ་འདེབས་དགོས་པ་དང། རགས་པ་བརྟན་ན་ཕྲ་མོའི་རྣལ་འབྱོར་ལ་བསླབ་པ་སོགས་རྒྱས་
པར་ནི་གཞན་དུ་ཤེས་དགོས། ལྷ་གང་དང་གང་ལ་ཡང་དེ་དང་དེ་དངོས་ཡིན་ནོ་སྙམ་དུ་ང་རྒྱལ་བྱ་དགོས་ཏེ། དེ་ནི་ལྷ་མྱུར་དུ་འགྲུབ་པ་དང། ལས་གང་བྱེད་ཀྱང་ནུས་པ་དང་ལྡན་པ་སོགས་དགོས་པ་ཁྱད་པར་ཅན་ཡོད་པའི་ཕྱིར་རོ། །སྒྲུབ་ཐབས་ཐུན་བཞིར་བྱས་ནས་བསྒོམ་པའི་ཚེ། ཐོག་མཐའ་གཉིས་རྒྱས་
ཤིང་བར་པ་བསྡུས་པ་དང། ཐོག་མ་རྒྱས་ཤིང་གཞན་གསུམ་བསྡུས་པ་དང། ཡང་བཞི་ག་རྒྱས་པ་དང། དམིགས་བསལ་བཞི་ཀའང་བསྡུས་པ་བྱེད་པའི་ལུགས་བཤད་ལ། དེའི་བྱེད་ཚུལ་ཡང་ལེགས་པར་ཤེས་དགོས། བསྡུས་ཏེ་བྱེད་ཚུལ་ནི་བདག་གིས་གཞན་དུ་བཤད་ཟིན་པས་མི་སྤྲོའོ།། །།

[035B] ཞལ་དགུ་ནི། མདོའི་སྡེ། ལུང་དུ་བསྟན་པའི་སྡེ། ཚིགས་སུ་བཅད་པའི་སྡེ། དབྱངས་ཀྱིས་བསྙད་པའི་སྡེ། ཆེད་དུ་བརྗོད་པའི་སྡེ། གླིང་གཞིའི་སྡེ། རྟོགས་པ་བརྗོད་པའི་སྡེ། འདས་པ་བརྗོད་པའི་སྡེ། སྐྱེས་རབ་ཀྱི་ཤིན་ཏུ་རྒྱས་པའི་སྡེ། རྨད་དུ་བྱུང་བའི་སྡེ་
གཏན་ལ་དབབ་བའི་སྡེ་སྟེ་གསུང་རབ་ཡན་ལག་བཅུ་གཉིས་པོ་དེ་རྣམས་ཡན་ལག་དགུར་འདུས་པའི་སྒོ་ནས་ཆོས་སྟོན་པ་མཚོན་ལ། ཡན་ལག་དགུར་བསྡུ་ཚུལ་ཡང། ཆེད་བརྗོད་དང་རྟོགས་བརྗོད་ཀྱི་སྡེ་གཉིས་གླིང་གཞིའི་ནང་དུ་བསྡུས་ནས་གཅིག་ཏུ་བྱ་ཞིང། ཚིགས་སུ་བཅད་པའི་སྡེ་ནི་
དབྱངས་ཀྱིས་བསྙད་པའི་སྡེར་བསྡུས་ནས་གཅིག་ཏུ་བྱས་པས་དགུའོ། །དེ་ལྟར་བྱུང་བ་འམ་འདས་བརྗོད་ཀྱི་སྡེ་གླིང་གཞིའི་ཡན་ལག་ཏུ་བསྡུ་བའི་ལུགས་ཀྱང་སྣང། རྭ་གཉིས་ཀྱིས་ནི་ཐུན་མོང་པའི་དབང་དུ་བྱས་ན། ཀུན་རྫོབ་བདེན་པ་དང། དོན་དམ་བདེན་པ་གཉིས་མཚོན་ལ། ཐུན་མོང་མ་ཡིན་
པའི་དབང་དུ་བྱས་ན་ཀུན་རྫོབ་སྒྱུ་མའི་སྐུ་དང་དོན་དམ་འོད་གསལ་གྱི་ཡེ་ཤེས་གཉིས་སོ། །ཕྱག་སོ་བཞི་དང་དེའི་སྟེང་དུ་སྐུ་དང་གསུང་དང་ཐུགས་ཏེ་གསུམ་བསྣན་པའི་སོ་བདུན་གྱིས་ནི་ལམ་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་མཚོན་ཏེ། དེ་ཡང། དྲན་པ་ཉེར་གཞག་བཞི། ཡང་དག་སྤོང་བ་བཞི། རྫུ་
འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་ལམ་ཡན་ལག་བརྒྱད་དེ་སོ་སོར་ཕྱེ་ན་སོ་བདུན་ནོ། །ཞབས་བཅུ་དྲུག་གིས་ནི། རྟོགས་བྱ་ནང་སྟོང་པ་ཉིད་ལ་སོགས་པ་བཅུ་དྲུག་དང། དེ་རྟོགས་བྱེད་ཀྱི་ལམ་བདེ་བ་ཆེན་པོ་རྒྱས་པའི་རང་བཞིན་ཅན་ཡིན་པས་
ཡུམ་དང་སྦྱོར་བ། སྟོང་ཉིད་བཅུ་དྲུག་རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་མཚོན་བྱེད་ཞབས་བཅུ་དྲུག་གིས་ནང་གི་ཆོས་དང། ཕྱི་དང། ཕྱི་ནང་གཉིས་གའི་ཆོས་སོགས་བདེན་པར་འཛིན་པའི་བདེན་འཛིན་བཅུ་དྲུག་མཚོན་བྱེད་གྱི་མ་ལ་སོགས་པ་བཅུ་དྲུག་ཟིལ་གྱིས་གནོན་པར་

[036A]༄༅། །མཚོན་པའི་ཆེད་དུ་དེ་དག་ཞབས་འོག་ཏུ་བརྫིས་པའོ། །ཡང། མི་ལ་སོགས་པ་བརྒྱད་ནི། རིལ་བུའི་གྲུབ་པ་དང། དེ་བཞིན་དུ་མིག་སྨན་དང། རལ་གྲི་དང། ས་འོག་ཏུ་འགྲོ་བ་དང། ནམ་མཁར་འཕུར་པ་དང། ལུས་མི་སྣང་བ་དང། འཆི་མེད་དང། ནད་ཀུན་འཇོམས་པའི་དངོས་
གྲུབ་སྟེ་བརྒྱད་དང། བྱ་རྒོད་སོགས་བརྒྱད་ནི། སྐུའི་དབང་ཕྱུག་དང། དེ་བཞིན་དུ་གསུང་དང། ཐུགས་དང། རྫུ་འཕྲུལ་དང། ཀུན་འགྲོ་དང། གནས་དང། ཅི་འདོད་བསྐྱེད་དང། ཡོན་ཏན་གྱི་དབང་ཕྱུག་སྟེ་བརྒྱད་དག་པ་མཚོན་པ་ཡིན་ལ། དེ་ལྟ་བུའི་སངས་རྒྱས་ཀྱི་གོ་འཕང་དེ་སྒྲིབ་བྱེད་ཀྱི་དྲི་
མས་གཡོགས་པ་དང་བྲལ་བ་ནི་གཅེར་བུས་མཚོན་པ་དང། སྐྲ་གྱེན་དུ་བརྫེས་པ་ནི་མྱ་ངན་ལས་འདས་པ་སྟེ། མཐར་ཐུག་གི་ཐར་པའམ་ཆོས་སྐུ་མཚོན་པའོ། །དེ་དག་ནི་མདོར་བསྡུས་པ་ཡིན་ཞིང། དག་པ་རྒྱས་པར་ནི་ལཱ་ལི་ཏའི་གཞུང་དང། སོ་ན་ཤྲཱི་དང་རྡོ་རྗེ་གྲུབ་པའི་འགྲེལ་པར་
བཤད་ཅིང། དེ་ཡང་ཞེ་དགུ་མ་ལས། ཞལ་དགུ་གཟའ་དགུ་སྤྱན་ཉེར་བདུན་རྒྱུ་སྐར་ཉེར་བདུན་དང་སྦྱར་ནས་བཤད་པ་སོགས་ཡོད་ཀྱང་མ་བྲིས།།    ༈    །བཞི་པ་བཟླས་པ་བྱ་ཚུལ་ལ། ཕྲེང་བ་བྱིན་རླབས་ནི་མངོན་རྟོགས་བཞིན་ནམ་གཙོ་རྐྱང་དུ་བསྐྱེད་པ་གང་རུང་བྱས་ཏེ། དེ་ཡང་
ཞི་ཁྲོ་སྦྲག་སྒྲུབ་ཐུན་མོང་མ་ཡིན་པ་འདོད་ན། ལོགས་སུ་ཤེས་པར་བྱ་ཞིང། ཐུན་མོང་བ་ནི་ཡེ་ཤེས་སེམས་དཔའི་ཐུགས་ཀར་ཉི་གདན་ཟླ་གདན་དང། དེའི་སྟེང་དུ་འཁོར་ལོ་རྩིབས་དྲུག་པ་དང། ཧཱུཾ་ཡིག་དྷཱི་ཡིག་ཏུ་བསྒྱུར་བ་ལ། མདུན་ནས་བརྩམས་ཏེ་གཡས་བསྐོར་དུ་རྩིབས་དྲུག་ལ་ཨོཾ་
ཨ་ར་པ་ཙ་ན་བཀོད། ཡིག་འབྲུ་རྣམས་འཁོར་ལོ་ལ་མ་རེག་ཙམ་དུ་གནས་པའི་འཁོར་ལོ་གཡས་སུ་འཁོར་བའི་ཚེ་ཡིག་འབྲུ་གཡོན་དུ་འཁོར་བ་ལྟ་བུ་ལས་འོད་ཟེར་འཕྲོས་ལུས་ཀྱི་ནང་ཐམས་ཅད་གང་སྒྲིབ་གཉིས་མི་ཤེས་པའི་མུན་པ་འཐུག་པོ་དང་བཅས་པ་ཐམས་ཅད་བསལ་ནས་ཤེས་

[036B] འོད་ཟེར་ཕྱིར་འཕྲོས་སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་མི་ཤེས་པའི་མུན་པ་ཐམས་ཅད་བསལ། ཤེས་རབ་ཀྱི་སྣང་བ་ཁྱད་པར་ཅན་ལ་བཀོད་པར་བསམ་ལ་ཨ་ར་པ་ཙ་བཟླའོ། །ཡང་ན་ཟླ་གདན་གྱི་དབུས་སུ་དྷཱུཨ་དང་མཐའ་སྐོར་དུ་ཨ་ར་པ་ཙས་བསྐོར་ནས་བཟླས་
པ་བྱའོ། །དེ་ནས་གདན་འཁོར་ལོ་ཡིག་འབྲུ་དང་བཅས་པ་ཉི་དཀྱིལ་དུ་གྱུར། དྷཱི་ཡིག་ཀྱང་ཧཱུཾ་ཡིག་ཏུ་གྱུར་པའི་ཕྱི་རོལ་ཏུ་མདུན་ནས་བརྩམས་ཏེ་གཡས་བསྐོར་དུ་ཕྱི་ནས་རིམ་པ་བཞིན་དུ་རྩ་སྔགས་ལས་སྔགས་ཡ་མཱནྟ་ཀ་རྣམས་གཡས་སྐོར་གྱིས་འཁོད་པར་བསམ། དེའི་ཚེ་དབུས་ཀྱི་
ཧཱུཾ་ཡིག་ལ་སེམས་བཟུང་ལ། ལྷ་འགུག་པའི་བསམ་པས་བགྲང་ཕྲེང་མི་མགོའི་འཕྲེང་བར་གསལ་བའི་སྨིན་མཚམས་ནས་གཙོ་རྐྱང་ང་མ་རྟེན་བརྟེན་པ་ཡོངས་རྫོགས་རེ་འབེབས་པའམ་ཧཱུཾ་ཡིག་རེ་ཆད་དེ་སྙིང་ཁའི་ཧཱུཾ་ཡིག་ལ་ཐིམ་པར་བསམས་ལ་ཕྲེང་རྡོག་རེ་དབབ་པ་དང། ལྷ་ཐམས་
ཅད་ཀྱི་ཞལ་ནས་སྔགས་འདོན་པ་དང། སྔགས་འཕྲེང་ལས་འོད་ཟེར་སྤྲོ་བསྡུ་སོགས་གཞན་མངོན་རྟོགས་དང་བསྙེན་ཡིག་སོགས་ལས་ཤེས་པར་བྱའོ། །ཡ་མ་རཱ་ཛཱའི་སྔགས་དོན་ལ། ཡ་མ་ནི་གཤིན་རྗེ། རཱ་ཛཱ་ནི་རྒྱལ་པོ། ས་དོ་གང་དུ། མེ་ཡ་བདག་ལ། ཡ་མེ་གཤིན་རྗེ་མོ་
དོ་ཆོས། རུ་ཎ་དགྲ། ཡོད་མི་འབྱུང་བར། ཡ་ད་གང་ཞིག་ཡོ་སྐྱེ་གནས། ནི་ར་ཡ་གཏན་ནས། ཀྵེ་ཡ་ཟད་པར་བྱེད་པ། ཡ་ཀྵེ་གནོད་སྦྱིན་མོ། ཡཙྪ་གང་ཡང། ནི་རཱ་མ་ཡ་ནི་འགྲུལ་པར་མཛོད་ཅིག་པ་སྟེ། འདིའི་ངེས་དོན་གྱི་བཤད་པ་དེ་དང་ཅུང་མི་འདྲའོ། །ཧྲཱི་ཥྜྲིཾ་སོགས་
ནི་འཕྲོག་བྱེད་མཆེ་བ་རྣམ་པར་འགྱུར་བའི་ཞལ་ཅན་ནོ། །ཡ་མཱནྟ་ཀ་ནི་གཤིན་རྗེ་མཐར་བྱེད་ཅེས་པའོ། །བཛྲ་བེ་ར་ཡི་སོགས་ནི་རྡོ་རྗེ་རོ་ལངས་མཚུར་སྤྱོན་ཅེས་པ་སྟེ་གཞན་སླའོ། །གཏི་མུག་གཤིན་རྗེ་གཤེད་ཀྱི་སྔགས་བཟླ་བའི་ཚེ་ཙ་རྩི་གའི་ཡབ་ཀྱི་ཐུགས་ཁར་ཡང་སྔགས་

[037A]༄༅། །ཕྲེང་འགོད་པ་སོགས་བྱ་བར་བཤད་ཅིང། མཐར་ཡིག་བརྒྱ་བཟླ། གྲུབ་ན་ཐུན་ཐམས་ཅད་དང། མ་གྲུབ་ན་ཐུན་ཐ་མའི་མཐར་གཏོར་མ་འབུལ་ཞིང། རྒྱུན་གྱི་རྣལ་འབྱོར་ལ་ཡོད་དམ་མེད་ཀྱང་རུང། གཏོར་མགྲོན་ཡང་རྒྱས་བསྡུས་ཅི་ལྟར་བྱེད་ཀྱང་ལོགས་སུ་བསྐྱེད་
དགོས་ཀྱི། དིང་སང་ཕལ་ཆེར་གྱིས་འདོན་པ་ལྟར་གཅིག་ཏུ་མི་བྱའོ། །འབུལ་རྒྱུའི་གཏོར་མའི་རྫས་ནི། རྒྱུ་ཟན་དང། སྲན་མ་དང། ཤ་དང། ཉ་ཤ་དང། ཆན་ཐུག་དང། འཁུར་བ་དང། ཆང་དང། ཆུ་དང། སྒོ་སྐྱ་དང། འོ་མ་སོགས་དང། གཞན་ཡང་ཅི་རིགས་པར་བཤད་ཅིང་
འབུལ་ཚུལ་ནི་སྔར་བཞིན་ནོ།། ་གསུམ་པ་མཇུག་དང་ཐུན་མཚམས་སུ་ཇི་ལྟར་བྱ་བ་ནི། དུར་ཁྲོད་སྲུང་འཁོར་དང་བཅས་པ་གཞལ་ལས་ཁང་ལ་ཐིམ་པ་སོགས་ཀྱིས་ཉེར་བསྡུ་བྱས་ནས་འོད་གསལ་ལས་སླར་ལང་སྐད་ཅིག་གིས་ལྷའི་སྐུར་ལྡང་ངོ། །འདི་ལྟར་བྱས་
པའི་དགོས་པ་ནི། རྫོགས་རིམ་གྱི་སྐབས་སུ་འཆི་རིམ་བཞིན་དུ་རླུང་རྣམས་སྙིང་ཁའི་མི་ཤིག་བའི་ཐིག་ལེ་ལ་བསྡུས་པའི་འོད་གསལ་ལས་སྒྱུ་མའི་སྐུར་ལྡང་བའི་དགེ་རྩ་སྨིན་བྱེད་དུ་འགྱུར་བའོ།། ཐུན་མཚམས་སུ་ཡང་ལྷའི་ང་རྒྱལ་ལ་ཅི་ནུས་སུ་གནས་པ་དང། ལུས་ངག་གི་
བྱ་བ་རྣམས་ཀྱང་ལྷའི་སྒོ་གསུམ་གྱི་མཛད་པར་བལྟ་ཞིང། བཟའ་བཏུང་གཏོར་མ་ལྟར་བྱིན་གྱིས་བརླབས་ཏེ། ཁ་ཐབ་ཁུང། ལག་པ་གཉིས་དགང་བླུག་བཟའ་བཏུང་བསྲེག་རྫས་སུ་མོས་ནས་ལྷ་ཐམས་ཅད་འདུས་པའི་བདག་ཉིད་སྙིང་ཁའི་ཏིང་ངེ་འཛིན་སེམས་དཔའ་ལ་འབུལ། ཉལ་
བའི་ཚེ་སྣོད་བཅུད་འོད་གསལ་དུ་བསྡུས་ནས་ལྟ་བ་དྲན་བཞིན་པའི་ངང་ནས་ཉལ་བ་དང། ལྡང་བའི་ཚེ་ཙ་རྩིག་སོགས་ཀྱིས་བསྐུལ་བར་མོས་པ་དང། ཁྲུས་ཀྱི་ཚེ་དེ་རྣམས་ཀྱིས་ཁྲུས་བྱ་བར་མོས་པ་ནི། ཁྲུས་ཀྱི་རྣལ་འབྱོར་རོ། དེ་ལྟར་ཉམས་སུ་བླངས་པས་རྫོགས་རིམ་

[037B] ལྷག་པའི་ལྷས་ཚེ་རབས་ཀུན་ཏུ་རྗེས་སུ་འཛིན་པ་དང། ཚོགས་བདེ་བླག་ཏུ་རྫོགས་ནས་མྱུར་དུ་འཚང་རྒྱ་བ་སོགས་དོན་ཕུན་སུམ་ཚོགས་པ་ཐམས་ཅད་འགྲུབ་པར་འགྱུར་བར་གསུངས་པ་ལ་ངས་པ་དྲངས་ཏེ། དེ་དག་ལེགས་པར་འགྲུབ་པའི་རྟེན་དུ་
དབང་ཐོབ་ནས་དམ་ཚིག་དང་སྡོམ་པ་ཚུལ་བཞིན་དུ་སྲུང་བའི་སྒོ་ནས་ཐ་ན་ཐུན་རེ་ཙམ་ཡང་ཉམས་སུ་ལེན་པ་ལ་འབད་པར་བྱ་ཞིང། དལ་བ་དོན་ལྡན་དུ་བྱའོ།། །།སྨྲས་པ། འཇམ་དཔལ་ཞི་ཁྲོ་དུས་ཀྱི་མཐའ་འདིར་ཡང། །ངུར་སྨིག་གར་གྱིས་རྣམ་རོལ་བླ་མ་མཆོག་ཀུན་མཁྱེན་
ཆོས་ཀྱི་རྒྱལ་པོ་བཙོང་ཁ་པའི། །ཐུགས་བཅུད་སྙིང་པོ་མན་ངག་འདི་ཀོ་མཚར། །ཚུལ་འདིར་བརྟེན་པའི་ལེགས་བཤད་མང་མོད་ཀྱི། །དམ་པའི་གསུང་གིས་བསྐུལ་ཞིང་རང་ཉིད་ཀྱང། །ཆོས་ཀྱི་བགོ་སྐལ་འདོད་པས་གཞུང་མང་ལ། །ཇི་བཞིན་འདྲིས་པའི་ཚུལ་གྱིས་འདི་ཉིད་བགྱིས། །
གང་འདིས་མི་འདོད་གྱ་གྱུས་ཡིད་དཀྲུགས་པའི། །བློ་ངན་ཕྱོགས་ལྷུང་ཅན་ལ་དགའ་སྤྲོའི་དཔལ། །སྟེར་བར་མི་ནུས་འོན་ཏེ་གཟུར་གནས་འགར། །ཅུང་ཟད་ཕན་པར་སྲིད་ཚེ་དོན་དང་བཅས། །འདིར་འབད་ལས་བྱུང་ལེགས་སྤྱད་ཨམྲྀ་ཏ། །ཇི་སྙེད་བདག་རྒྱུད་རིན་ཆེན་ཀཱ་ལ་ཤར། །གཅིག་
ཏུ་འཁྱིལ་བ་གང་དེ་འགྲོ་བ་ཀུན། །འཆི་མེད་ཟུང་འཇུག་གོ་འཕང་ཐོབ་ཕྱིར་བསྔོ། །ཅེས་པ་འདི་ནི། ལུགས་གཉིས་ཀྱི་མངའ་བདག་ཆེན་པོ་ཀོའུ་ཤྲི་ནང་སོ་ཡེས་ཀྱིས་དོན་གཉེར་ཅན་འགའ་ཞིག་ལ་ཕན་པའི་དོན་དུ་དགོངས་ནས། གནང་སྦྱིན་དང་བཅས་ཏེ་གསུང་གིས་བསྐུལ་བ་ལ་བརྟེན་ནས་
སློབ་དཔོན་རིན་པོ་ཆེ་རྡོ་རྗེ་འཆང་ཆེན་པོ་བློ་བཟང་སྦྱིན་པ་དང་ཁྲི་ཆེན་བློ་བཟང་དར་རྒྱས་རྣམ་པ་གཉིས་ཀྱི་དྲུང་དུ་ཆོས་འདིའི་དབང་རྒྱུན་དང། ཁྱད་པར་སྔ་མའི་དྲུང་དུ་འདིའི་ཉམས་འཁྲིད་རྫོགས་པར་བློ་འཛིན་གྱི་ཚུལ་དུ་ཐོབ་ཅིང། གཤིན་རྗེ་གཤེད་ཀྱི་རྣལ་འབྱོར་ལ་ཉམས་ལེན་ཕྱོགས་

[038A]༄༅། །ཙམ་ཞིག་བགྱིད་པར་རློམ་པ་དང། འདིར་ཅོ་ནེའི་སྔགས་དང་མཚན་ཉིད་ཀྱི་བླ་མའི་གོ་སར་གནས་པའི་ཤཱཀྱའི་དགེ་སློང་བཤད་སྒྲུབ་མིང་ཅན་གྱིས། འདི་སྐོར་གྱི་གཞུང་མང་པོ་མཐོང་བ་ལ་བརྟེན། འདི་ལས་རྒྱས་པར་སྤྲོ་ནུས་མོད་ཀྱང་མང་དུ་དོགས་
ནས་ཅུང་ཟད་བསྡུས་པའི་ཚུལ་གྱིས་སྦྱར་བའོ། །ལེགས་བཤད་དྲི་ལྡན་རྩི་མ་གྷིས།། གཟུར་གནས་སོམ་ཉིའི་དུག་སེལ་ཀྱང། །ཕྲག་དོག་གྱ་གྱུའི་དུག་འཆང་བའི། །ལྟོ་འཕྲོའི་རིགས་ཀྱིས་ཁ་ལ་འདོད།། ཅེས་ཀྱང་སྨྲས་སོ། །མངྒ་ལཾ་



