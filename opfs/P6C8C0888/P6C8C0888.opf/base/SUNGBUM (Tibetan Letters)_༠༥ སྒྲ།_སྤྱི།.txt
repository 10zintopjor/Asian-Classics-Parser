
[001A]༄༅། །སྒྲ་བསྒྱུར་མར་པ་ལོ་ཙཱའི་རྣམ་ཐར་མཐོང་བ་དོན་ཡོད་ཅེས་བྱ་བ་བཞུགས་སོ།། ཨེ་ཝཾ་

[001B] །ན་མོ་གུ་རུ་དེ་ཝ་ཌཱ་ཀི་ནི། སྔོན་སྦྱངས་ཐུགས་བསྐྱེད་སྨོན་ལམ་དུས་བབ་ལྷག་བསམ་སྤུ་གཟིངས་ནང་དུ་ལུས་
སྲོག་མ་ཆགས་འགྲོ་དོན་སྦྱོར་བ་མཆོག་གི་རབ་བཞུགས་ནས། །འཕགས་ནོར་མཐུན་རྐྱེན་ཡོ་བྱད་གཡོར་མོ་བརྩོན་འགྲུས་མཐུན་རླུང་
གིས་བསྐྱོད་ཕུ་ལ་ཧ་རི་ལ་སོགས་འཕགས་ཡུལ་ཆུ་གཏེར་གླིང་ཕྱིན་ཏེ། །ནཱ་རོ་ལ་སོགས་མཆོག་གི་མཁས་གྲུབ་གདེང་ཅན་རྒྱལ་པོ་
དཔལ་འབར་རྣམས་ལས་དམ་ཆོས་ནོར་བུ་དགོས་འདོད་ཆར་འབེབས་བླངས་ནས་ནི། །བོད་ཡུལ་འཛམ་གླིང་དབུལ་ཕོངས་ཀུན་བསལ་

[002A]༄༅། །འཕྲལ་ཡུན་ཟག་མེད་དགེ་ལ་འགོད་མཛད་དེད་དཔོན་དགེ་དོན་མར་པའི་ཞབས་ལ་གུས་ཕྱག་འཚལ། །རྡོ་རྗེའི་
སྐུ་ཡིས་ངལ་དུབ་ཁྱད་བསད་ནས། །རྒྱ་གར་མཁས་གྲུབ་མཉེས་མཛད་རྒྱལ་ཚབ་འཛིན། །གངས་རིའི་ཁྲོད་འདིར་ཐུབ་བསྟན་རྒྱལ་
མཚན་བཙུགས། །སྒྲ་བསྒྱུར་མར་པའི་སྐུ་ལ་ཕྱག་འཚལ་བསྟོད། །རྒྱལ་བ་རྣམས་ཀྱི་གསུང་གི་བདུད་རྩི་ནི། །ཚིག་དོན་མ་
ལུས་འཐུངས་འབྲས་མངོན་གྱུར་པའི། །སེང་གེའི་ང་རོས་ལོག་ལྟ་ཐེག་དམན་འཇོམས། །སྒྲ་བསྒྱུར་མར་པའི་གསུང་ལ་ཕྱག་

[002B] །ཤེས་བྱའི་གནས་ཚུལ་ཇི་ལྟ་ཇི་སྙེད་མཁྱེན། །བདག་བས་གཞན་གཅེས་འགྲོ་ཀུན་བརྩེ་བས་སྐྱོངས། །མཁྱེན་བརྩེའི་འོད་ཀྱིས་སྐྱེ་རྒུའི་བློ་
མུན་སེལ། །སྒྲ་བསྒྱུར་མར་པའི་ཐུགས་ལ་ཕྱག་འཚལ་བསྟོད། །ཟག་མེད་བདེ་རྒྱས་གཞན་དོན་མཛད་པའི་སྐུ། །ཉམས་མྱོང་ཐེག་ཆེན་ཆོས་འཁོར་བསྐོར་
བའི་གསུངས། །ཡེ་ཤེས་ལྔ་བདག་དོན་གཉིས་མཐར་ཕྱིན་ཐུགས། །སྐྱེས་མཆོག་སྒྲ་བསྒྱུར་རྗེ་བཙུན་མར་པ་ཡི། །སྐུ་གསུང་ཐུགས་ལ་གུས་པས་ཕྱག་
འཚལ་བསྟོད། །རྒྱལ་སྲས་ཐུ་བོ་ཆོས་ཀྱི་བློ་གྲོས་ལ། །བདག་ནི་དད་པས་དབང་མེད་གུས་ཕྱག་འཚལ། །ཉིན་མཚན་ཁོར་ཡུག་སྒོ་གསུམ་རིམ་གཉིས་དང།།
གཞན་དོན་བསྒྲུབ་ལ་བརྩོན་ པའི་མཆོད་  པ་འབུལ། །ཐོག་མེད་དུས་ནས་ཉོན་མོངས་དབང་གྱུར་པའི། །སྒོ་གསུམ་ཉེས་ལྟུང་གནོང་འགྱོད་དྲག་པོས་བཤགས། །དམ་པ་
ཁྱོད་ཀྱིས་ཆོས་ཕྱིར་དཀའ་སྤྱད་སོགས། །མཛད་མཆོག་རྣམས་ལ་སྙིང་ནས་རྗེས་ཡིད་རང། །བདག་སོགས་འགྲོ་ཀུན་སྨིན་ཅིང་གྲོལ་བྱའི་ཕྱིར། །གང་ལ་

[003A]༄༅། །གང་འདུལ་ཆོས་འཁོར་བསྐོར་བཞིན་ཏུ། །ཇི་སྲིད་སེམས་ཅན་སྡུག་བསྔལ་མ་བསྒྲལ་བར། །སྐྱབས་མགོན་མྱ་ངན་མི་འདའ་
བཞུགས་སུ་གསོལ། །དགེ་བས་འགྲོ་ཀུན་སངས་རྒྱས་ཐོབ་ཕྱིར་བསྔོ། །རྒྱལ་བ་སྲས་བཅས་ཐུགས་དགོངས་ཡོངས་རྫོགས་ཤོག་སྐྱེས་མཆོག་སྒྲ་བསྒྱུར་
མར་པ་ལོ་ཙཱ་ཡི། །ཡོན་ཏན་རྣམ་ཐར་ནམ་མཁའ་ལྟ་བུ་ལས། །ངོ་མཚར་མདོ་ཙམ་འགྲོ་ལ་ཕན་ཕྱིར་བཀོད། །བླ་མ་ཡི་དམ་མཁའ་འགྲོས་གནང་དུ་གསོལ།།
བརྩེ་བས་གནང་ནས་བྱིན་གྱིས་བརླབ་པར་མཛོད།།    ༈   
མཛད་ནས། ཐུགས་ཀྱི་སྲས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དེ་ཉིད་མངགས་པས། རྒྱ་གར་དུ་ཌོཾ་བཧི་ཧེ་རུ་ཀ་ཞེས་བྱ་བར་སྐྱེ་
བ་བཞེས་ནས་འགྲོ་བ་མང་པོའི་དོན་མཛད་རྗེས། སླར་ཡང་གངས་ཅན་ལྗོངས་ཀྱི་འགྲོ་བ་རྣམས་འདུལ་བ་ལ་བཅུགས་ཕྱིར་མིར་སྐྱེ་བ་བཞེས་པས། བོད་

[003B] སངས་རྒྱས་ཀྱི་བསྟན་པ་ཉིན་མོར་མཛད་པའི་སྐྱེས་བུ་དམ་པ། སྒྲ་བསྒྱུར་མར་པ་ལོ་ཙཱ་དེ་ཉིད་ཀྱི་ངོ་མཚར་
བའི་མཛད་པ་རྣམ་ཐར་ལས། སྐུ་སྐྱེ་བཞེས་ནས་སྤྱིར་གྱིས་དམ་པའི་ཆོས་དང་མཇལ་ཚུལ། བྱེ་བྲག་ཏུ་རྒྱ་གར་ལ་བྱོན་ནས་ཆོས་ཕྱིར་དཀའ་བ་སྤྱད་ཅིང་མཁས་
གྲུབ་ཀྱི་བླ་མ་རྣམས་ལས་དམ་ཆོས་ནོད་པ་བོད་ཡུལ་དུ་སྤྱན་དྲངས་ཚུལ། ཐུགས་ཉམས་སུ་བཞེས་པས་ཉམས་རྟོགས་ཐུགས་ལ་འཁྲུངས་ཚུལ་གྱི་སྒོ་ནས་བསྟན་
པ་དང་སེམས་ཅན་ལ་ཕན་ཐོགས་མཛད་ཚུལ། བསྟན་པ་དང་སེམས་ཅན་གྱི་དོན་མཛད་ནས་གཟུགས་སྐུ་ཆོས་དབྱིངས་སུ་ཐིམ་ཚུལ་དང་ལྔའི་དང་པོ། བོད་ཡུལ་
དུ་སྐྱ་སྐྱེ་བ་བཞེས་ནས་སྤྱིར་གྱིས་དམ་པའི་ཆོས་དང་མཇལ་ཚུལ་ནི། སྐྱེས་མཆོག་མར་པ་ལོ་ཙཱ་དེ་ཉིད་ཀྱི་སྐུ་འཁྲུངས་པའི་ཡུལ། ལྷོ་བྲག་ཆུ་ཁྱེར་གྱི་གྲོ་བོ་ལུང་
དཔེ་གསར་དུ། ཡབ་མར་པ་དབང་ཕྱུག་འོད་ཟེར་དང། ཡུམ་རྒྱ་མོ་ཟ་མདོ་སྡེ་ཞེས་བྱ་བ་ཡུལ་འབྲོག་གཉིས་ཀ་འཛིན་པས་ལོངས་སྤྱོད་ཤིན་ཏུ་ཆེ་བའི་ཡབ་ཡུམ་

[004A]༄༅། །གཉིས་ལ། སྲས་ལྕམ་སྲིང་གསུམ་ཡོད་པའི་སྲས་པོ་ཆུང་བ་རྗེ་བཙུན་མར་པ་ཡིན་ལ། དེ་ཡང་སྐུ་གཞོན་ནུ་ནས་ཐུགས་ཤིན་ཏུ་གཏུམ་
ཞིང་རྒོད་པས། ཡབ་ཀྱི་ཞལ་ནས་ངའི་བུ་འདི་བློ་ཕྱིར་མ་ལོག་ན། ཆོས་འཇིག་རྟེན་གང་བྱས་རུང་གཏོག་ཏུ་ཐོན་པས་རང་གཞན་མང་པོ་ལ་ཕན་ཐོགས་ཆེན་པོ་
འབྱུང་བ་ཞིག་ཡོང་བ་འདུག་སྟེ། རྒྱ་ལ་བློ་ལོག་ན་རང་གཞན་ཀུན་ཕུང་ལ་སྦྱོར་བ་ཞིག་ཡོང་བ་འདུག་པས། ཁེ་ཉེན་ལ་བསྡོས་ཆོས་བཅོལ་བ་ལེགས་པ་འདུག་
གསུང་པ་ལྟར། སྔར་མཚན་དར་མ་དབང་ཕྱུག་ཟེར་བ་ལ། ལོ་བཅུ་གཉིས་ནས་ཡུལ་ན་སློབ་དཔོན་ཅིག་ཡོད་པ་དེའི་སར། མཚན་ཆོས་ཀྱི་བློ་གྲོས་སུ་གསོལ་
ནས་ཆོས་སྒོར་བཅུག་སྟེ། ཀློག་ཡིག་བསླབས་པ་ལས་ཐུགས་རབ་ཆེ་བའི་སྟོབས་ཀྱིས་མཐར་ཕྱིན་པ་ཤེས་རུང། ཐུགས་རྒོད་པས་འཐབ་མོ་ལ་ཤིན་ཏུ་དགྱེས་
ཕྱིར་ནང་མི་ཀུན་ན་རེ། འདིས་ཆེ་སྟེ་ཁོ་རང་ངམ་འོ་ཅག་གི་སྲོག་སྐྱེལ། ཆུང་སྟེ་ནོར་ཞིང་ཁང་དང་བཅས་པ་སྐྱེལ་བར་འདུག་ཟེར། ཕྱི་ནང་གི་མི་ཀུན་གྱིས་

[004B] ཡབ་ཀྱི་ཞལ་ནས་ཁྱོད་རང་ཐག་རིང་གི་བླ་མ་བཟང་ས་ཞིག་ཏུ་སློབ་གཉེར་ལ་ཕྱིན་པ་ལེགས་
པ་འདུག་གསུང་བ་ལྟར། ཡབ་ཀྱི་ཞལ་ལ་ཉན་ནས་སློབ་གཉེར་ལ་ཐུགས་ཐག་བཅད་ཏེ། ཡབ་ཡུམ་ལ་སློབ་གཉེར་གྱི་རྒྱགས་ཞུས་པས་རེ་ཞིག་འདི་དག་གྱིས་གསུང་
ཆོས་རྒྱགས་ལ་ཡུམ་བཅུ་དྲུག་དུམ་ཚར་གཅིག་གི་ཤོག་བུ་ཁལ་མ་གཉིས་དང་བཅས་པ། གསེར་སྲང་གང། དངུལ་སྐྱོགས་གཅིག་རྟ་བཟང་པོ་སེང་ལྡེང་གི་སྒ་དང་
བཅས་པ། ཟ་འོག་ཡུག་གཅིག་རྣམས་ཁྱེར་ཏེ། བླ་མ་འབྲོག་མི་ལོ་ཙཱ་བས་རྒྱ་གར་འཁོར་འཕྲལ་གྱི་སྙན་པ་ཤིན་ཏུ་ཆེ་བར་འདུག་པས། མང་འཁར་མྱུ་གུ་ལུང་གི་
དགོན་པར་བྱོན་ནས། འབྲོག་མིའི་དྲུང་དུ་ཤོག་བུ་ཁལ་མ་གཉིས་དང་བཅས་པ་འབུལ་བར་ཕུལ་ཞབས་ལ་བཏུགས་ཏེ། ཆོས་བྱེད་པའི་ལོ་རྒྱུས་ཞུས་དབང་གདམས་
ངག་གི་གསོལ་བ་བཏབ་པ་ལས། དབང་གདམ་ངག་ནི་མ་གནང། རྒྱ་གར་གྱི་སྐད་ཐད་ཀློག་དང་འཕྲལ་སྐད་ཀྱི་ལོ་ཙཱ་བསླབས་པས་ལོ་གསུམ་ལ་བརྡ་འཕྲོད་ངེས་

[005A]༄༅། །མཁྱེན་པར་གྱུར་ཏོ།།    ༈    མཁས་གྲུབ་ཀྱི་བླ་མ་རྣམས་ལས་དམ་
ཆོས་ནོད་པ་བོད་ཡུལ་དུ་སྤྱན་དྲངས་ཚུལ་ལ། རྒྱ་གར་ལན་གསུམ་བྱོན་པའི་དང་པོ་ལ། རྒྱ་གར་དུ་འབྱོན་པ་ཐུགས་ལ་ཤར་ཏེ་མཐུན་རྐྱེན་བསྒྲུབས་ནས་ཆས་པས་གྲོགས་
དང་མཇལ་ཏེ་རྒྱ་གར་ལ་བྱོན་ཚུལ། རྒྱ་གར་དུ་ཕེབས་ནས་མཁས་གྲུབ་ཀྱི་བླ་མ་རྣམས་དང་མཇལ་ཏེ་ཐེག་ཆེན་སྙིང་པོ་དོན་གྱི་དམ་ཆོས་རྣམས་ཐོབ་ཚུལ། ཐོབ་ནས་སླར་
བོད་དུ་བྱོན་ཚུལ་དང་གསུམ་གྱི་དང་པོ། རྒྱ་གར་དུ་འབྱོན་པ་ཐུགས་ལ་ཤར་ཏེ་མཐུན་རྐྱེན་བསྒྲུབས་ནས་ཆས་པས་གྲོགས་དང་མཇལ་ཏེ་རྒྱ་གར་ལ་བྱོན་ཚུལ་ནི། འ་མ་འབྲོག་
མིའི་དྲུང་དུ་འཕྲལ་སྐད་བརྡ་འཕྲོད་ཙམ་མཁྱེན་པའི་ཚེ། སྤྱིར་གྱིས་བླ་མ་འབྲོག་མི་དང་ཡུན་དུ་འགྲོགས་པའི་ལས་འབྲེལ་མེད་པ་དང། པཎ་ཆེན་ནཱ་རོ་སོགས་རྒྱ་གར་
གྱི་བླ་མ་རྣམས་དང་ལས་འབྲེལ་བཟང་པོ་ཡོད་པ་སད་པའི་དུས་ལ་བབ་ཕྱིར། རྗེ་བཙུན་རྡོ་རྗེ་རྣལ་འབྱོར་མས་ནཱ་རོ་པ་དང་སྤྲོད་ཕྱིར་ཐུགས་རྒྱུད་བསྐུལ་བའི་སྟོབས་

[005B] ཐུགས་ལ་ངས་བླཾ་འདིའི་དྲུང་དུ་ཡུན་སྲིངས་ནས་བསྡད་རུང། བདག་མེད་མའི་དབང་བཞི་རྫོགས་རེ་ལ་འབྲི་བཅོ་ལྔ་རེ་དང། ལྷ་མོ་རལ་གཅིག་མའི་རྗེས་
གནང་རེ་ལའང་འབྲི་གཡག་རེ་ཙམ་ངེས་པར་དགོས་ཤིང་འདུག་པས། འབུལ་བ་མེད་ན་ཆོས་རྫོགས་པ་བློ་ཁ་རངས་པ་ཞིག་མི་ཐོབ་པ་འདུག་རྒྱ་ལ་འབུལ་བ་འབྱོར་ན་
ཆོས་རྫོགས་པར་ཐོབ་རུང། ངའི་བླ་མ་པཎ་ཆེན་འདི་སྐད་བཞེད་བྱས་པས་ཆོག་པ་ཅིག་ཀྱང་མི་ཡོང་བ་འདུག་ཅིང། ཁྱད་པར་མཁའ་འགྲོ་མ་རྡོ་རྗེ་གུར་གྱི་རྒྱུད་ལ་
ཡུད་ཙམ་ཞིག་ལྟ་བ་ལགས་པས་གཡར་པོ་གནང་བ་ཞུ་ཡང་ཡང་ཞུས་ཚེ་མ་གནང་བས། བླ་མ་འདི་ལ་ཅི་མ་ཉེས་ཀྱི་འབུལ་བ་ཞིག་ཕུལ་ལ་དེ་ལྷག་གི་ནོར་རྣམས་
གསེར་དུ་བསྒྲིལ། ཕ་མ་ལ་ནོར་སྐལ་གང་ཡོད་བླངས་ནས་ང་རང་ཡང་རྒྱ་གར་ལ་ཆོས་སློབ་ཏུ་འགྲོ་དགོས་དགོངས་པ་ཐུགས་ལ་ཤར་ནས། བླ་མ་འབྲོག་མི་ལ་
ལག་ན་གང་ཡོད་ཀྱི་ནོར་གྱི་ཐོག་ནས། ཐུགས་དང་མི་འགལ་བའི་འབུལ་བ་ཕུལ། དེ་ལྷག་རྟ་གཅིག་དང་སེང་ལྡེང་གི་སྒ་གཅིག་ཡོད་པ་ཁྱེར་ནས། ལ་སྟོད་བྱང་

[006A]༄༅། །གི་སྟག་རྩེའི་ཕྱོགས་སུ་གསེར་བསྒྲུབ་པ་ལ་བྱོན་པས། རྟ་དང་སྒ་གཉིས་ཀ་གསེར་དུ་འགྱུར། དེ་དུས་གཞིར་དགོན་པ་ན་གཙང་དགྱེར་བུའི་
ཀློག་སྐྱ་ཇོ་སྲས་སློབ་མ་གཅིག་གི་ཆོས་ཀློག་ལ་གདན་དྲངས། འབུལ་བ་བཟང་པོ་བྱས་ཏེ་ཚུར་འབྱོན་པ་དང་དུས་མཚུངས་པས་ལམ་གྲོགས་ཞུས་པས་ཐུགས་གཉེར་ཆེན་
པོ་མཛད་ཏེ། ལམ་རྒྱགས་དང་བྱ་ན་སོགས་གནང། སྐབས་སུ་གྲེའུ་ལ་ཡང་ཞབས་སྲོངས་མཛད་དོ། །དགྱེར་ཕུར་ཕེབས་པ་དང། མར་པས་དགེ་བཤེས་དེ་དམ་
ཚིག་པར་མཁྱེན་ནས། ང་ལྷོ་བ་ལ་དུ་ལོ་ཙཱ་སློབ་ཏུ་འགྲོ་རྒྱུ་ཡིན་པས། ད་རེས་ཀྱང་ཁྱེད་ཀྱིས་ཐུགས་ལ་བཏགས། བདག་ཚེ་ལ་བར་ཆད་མ་བྱུང་ན་དུས་ཕྱིས་ཀྱི་
ཡང་སྣ་ལེན་དང་འབབ་ས་ཐུགས་ལ་འདོགས་པ་ཞུ་ཞུས་པས། ཁོང་ན་རེ་ང་ན་སོ་རྒས་པས་ཕྱིས་ཁྱེད་དང་ཨི་འཕྲད་མི་ཤེས། བྱིས་པ་འདི་རྣམས་ཀྱིས་ཁྱེད་ཀྱི་
འབབ་ས་དང་སྣ་ལེན་བྱེད་དུ་འཇུག་པས། ཅིས་ཀྱང་འདིར་འབྱོན་པ་མཛོད་གསུང་ནས་གསེར་སྲང་གང་དང་སྣམ་དཀར་བུབས་གཅིག་གི་རྫོང་བ་ཡང་བྱས་སོ། །

[006B] ང་རང་གི་ནོར་ཞིང་ཁང་གི་སྐལ་བ་ཚང་མར་དགོས་གསུངས་པས། ཡབ་
ཡུམ་སྐུ་མཆེད་ཀུན་ཞལ་འཆམ་པར་ཁྱོད་རྒྱ་གར་དུ་ལོ་ཙཱ་ས་ཅི་བྱེད་ཆོས་ཀྱིས་གང་བྱེད། བོད་དུ་ཆོས་ནུས་ན་གྱིས། མི་ནུས་ན་སོ་ནམ་གྱིས་ལ་འདིར་སྡོད་ཟེར་
བཤོལ་མང་པོ་འདེབས་སུ་བྱུང་པ་ལས། ཡབ་ལ་ང་དང་པོར་ཐག་རིང་གི་བླ་མ་བཟང་ས་ཞིག་ཏུ་བཏོང་ཟེར་བ་ལ་ང་རྒྱ་གར་ལས་ཐག་རིང་པ་ཅི་ཙུག་བྱེད། བླ་མ་པཎྜི་
ཏ་བཟང་པོ་བཙལ་ཡོང་གིས་བྱས། བཤོལ་ཅི་བཏབ་རུང་མ་གསན་པར་ཁང་ཞིང་ནོར་དང་བཅས་པའི་སྐུ་སྐལ་རྣམས་ཚང་མར་བཞེས་ཏེ། ཁང་ཞིང་མ་གཏོགས་
གཞན་གང་ཡོད་ཐམས་ཅད་གསེར་དུ་བསྒྲིལ་བས་སྲང་བཅོ་བརྒྱད་བྱུང་བ་བསྣམས་ཏེ། གྲོགས་གཉིས་དང་སྡེབས་ཆས་བྱོན་པ་ལ་གྲོགས་གཉིས་གཉེན་གྱིས་
བཤོལ་བཏབ་ནས་མ་ཐོན། མར་པ་རང་རྒྱ་གར་ལ་ཆས་ཏེ་བྱོན་པ་ལམ་གྲོགས་ཀྱིས་གདུངས་པའི་ཚེ། ཉང་སྟོད་རྩིས་གནས་གསར་དུ་ཁ་རག་གི་གཉོས་ལོ་ཙཱ་

[007A]༄༅། །བ་རྒྱ་གར་དུ་འབྱོན་པ་དང་འཛོམ་སྟེ། ཁོང་ན་རེ། ཁྱོད་གང་ནས་འོངས། གང་དུ་འགྲོ་གསུང་བ་ལ། ང་ལྷོ་བྲག་ནས་ཡོངས་རྒྱ་གར་དུ་ཆོས་
སློབ་པ་ལ་འགྲོ་བྱས་པས། འོ་ན་ཁྱོད་ལ་གསེར་མང་པོ་ཡོད་དམ་ཟེར་བ་ལ། ཞོ་རེ་ཞོ་དོ་ལས་མེད་ཅེས་བརྫུན་བྱས་པས། དེ་འདྲས་གང་དུའང་མི་སླེབ་པར་འདུག་
རྒྱ་གར་དུ་འགྲོ་བ་ལ་གསེར་མང་པོ་མེད་ན་ཆོས་ཀ་ར་ཝ་ཏི་སྟོང་པ་ལ་ཆུ་འཐུངས་པ་དང་འདྲ། ང་ལ་གསེར་མང་པོ་ཡོད་པས་ཁྱོད་རང་ངའི་གཡོག་གྱིས་གསེར་མཉམ་
པོར་བྱའོ་གསུང་བ་ལ། མཐར་གར་འགྲོ་མི་ཤེས་སྙམ་ཆོས་ནི་མ་ཞུས། འཕྲལ་ཆས་ལ་ཕན་ཏུ་རེ་བས་འགྲོགས་ལམ་དཔོན་གཡོག་གི་ཚུལ་ཏུ་བྱས་སྡེབས་བྱོན་པས་
བལ་པོར་ཕེབས་པར་གྱུར་ཏོ།།    ༈   
བལ་པོར་ཕེབས་ནས་ཉིན་གཅིག་རི་སུལ་ཅིག་ན་མི་མང་པོ་ལང་ལོང་འདུག་པ་ལ་ཅི་ཡིན་དྲིས་པས། རྗེ་ནཱ་རོ་པའི་སློབ་མ་བལ་པོ་སྤྱི་ཐེར་པ་དང་པིན་ཏ་བ་གཉིས་ཡོད་

[007B] ཉ་མ་རྣམས་ཀྱིས་ཚོགས་འཁོར་བསྐོར་བར་འདུག་པས། ཁྱེད་རང་བོད་རྣམས་ཀྱང་ཕྱིན་ན་བཟའ་བཏུང་འོང་ཟེར་བས། མར་པས་རྗེ་ནཱ་རོ་པའི་མཚན་གསན་
པ་ཙམ་ལ། སྔོན་གྱི་བག་ཆགས་སད་ནས་མོས་པ་ཚད་མེད་པ་ཞིག་སྐྱེས་ཏེ། འགྲོ་བ་ལ་ཤིན་ཏུ་འཐད་ནས་ཅིས་ཀྱང་འགྲོ་བྱས་གཉིས་པོས་བལྟས་མོ་དང་
ཚོགས་སྐྲུ་བ་ལ་བྱོན་པས། བལ་པོ་སྤྱི་ཐེར་བས་གསང་འདུས་གསུང་གི་འདུག་པ་ལ་ཉན་པས་སྤྱི་ཐེར་བ་ན་རེ། བོད་འདི་ཀུན་གྱིས་དབང་ཨི་ཐོབ་མི་ཤེས་པས་
གསང་སྒྲོགས་ཀྱི་ཉེས་པ་འོང་གསུང་བ་ལ། པན་ཏ་བ་ན་རེ་འོ་སྐོལ་བལ་པོའི་སྐད་མི་གོ་བོད་བ་གླང་དང་འདྲ་གསུང་བ་ལ། གཉོས་ཀྱིས་བལ་སྐད་གོ་ཞིང་
འདུག་པས་མ་དགའ་བར། ཆོས་ཉན་འཕྲོ་ལ་རྒྱབ་གཏད་ནས་སྔགས་འདྲེན་ཞིང་འདུག་སང་མར་པས་དེ་རིང་ཡང་ཚོགས་སྐྲུ་བ་དང་ཆོས་ཉན་པ་ལ་འགྲོ་བྱས་
པས༑ གཉོས་ན་རེ་ཁྱོད་རང་འགྲོ་ན་སོང། ང་བ་གླང་དང་འདྲ་ཟེར་ས་དེར་མི་འགྲོ། བ་གླང་བལ་པོ་རང་ཡིན་མོད་ཟེར་བསྡད་འདུག་མར་པས་བྱོན་ཏེ་ཆོས་

[008A]༄༅། །གསན་པས། སྤྱི་ཐེར་བའི་གསུང་ནས་ཁ་སང་གི་གྲོགས་དེ་གར་སོང་གསུང། ཁོང་བལ་སྐད་གོ་བས་ཁ་སང་གི་བླ་མ་པེན་ཏ་བའི་
གསུང་དེ་ལ་ཁྲོས་ནས་དེ་རིང་མེད་ཞུས་པས། ཁོ་དང་ང་ལས་འབྲེལ་མེད་པ་ཡིན། ཁྱོད་རང་ཡོངས་པ་ལེགས་གསུང་ནས། དཔལ་གདན་བཞི་དང་འཕོ་བའི་
གདམས་པ། དུད་སོལ་ལྷ་མོའི་རྗེས་གནང་རྣམས་གནང་བའི་ཡོན་དང། སྔར་བརྡ་འཇོལ་ཙམ་ཤེས་པའི་སྟེང་དུ། པེན་ཏ་བ་ལ་ལོ་ཙཱ་བསླབས་པ་ལ་གསེར་
མང་པོ་མེད་པའི་ལོ་རྒྱུས་བྱས། བླ་མ་གཉིས་ལ་གསེར་སྲང་རེ་རེ་ཕུལ་བ་ལ་མཉེས་པའི་ཞལ་སྔ་ནས། ཁྱོད་ལ་གསེར་མང་པོ་མེད་ན། གསེར་མེད་པར་ཆོས་
གནང་བའི་བླ་མ་དང་པཎྜི་ཏ་རྗེ་ནཱ་རོ་པ་མིན་པ་གཞན་མེད་གསུང། རྗེ་ནཱ་རོ་པའི་སྐུ་ཆེ་བའི་ཡོན་ཏན་རྣམས་བརྗོད་ནས། ངེད་ཀྱི་བླ་མ་སངས་རྒྱས་གཉིས་པ་
ལྟ་བུ་དེའི་སར་རྫོང་བ་ཡིན་པས་རེ་ཞིག་ཚད་པ་ལ་གོམས་སུ་ཆུག་གསུང། ཐུགས་བརྩེ་བའི་ཞལ་ཏ་མང་པོ་ཕྱིན་པ་གནང་བྱུང་བས། །བླ་མ་གཉིས་ལའང་

[008B] ང་འཆི་མི་འཆིའི་རེ་དོགས་སྤངས་ཏེ། ནཱ་རོ་པའི་དྲུང་དུ་འགྲོ་དགོས་དགོངས་པ་ཐུགས་ལ་ཤར་ནས། བླ་མ་གཉིས་ཀྱི་
གསུང་ལྟར་ལོ་ངོ་གསུམ་གྱི་བར་དུ་འཕགས་པ་ཤིང་ཀུན་དུ་ཚད་པ་ལ་འདྲིས་སུ་བཅུག་དེའི་བར་ནཱ་རོ་པ་ནས་བརྒྱུད་པའི་ཆོས་ཁོ་ན་ལ་སློབ་གཉེར་དགོས་པ་
རྣམས་ཅི་ཤེས་བྱས། ལོ་ངོ་གསུམ་སོང་བ་དང་བླ་མ་སྐུ་མཆེད་ཀྱིས། ནཱ་རོ་པའི་དགེ་ཚུལ་ཤེས་རབ་སེང་གེ་ལ་བདོ་འདི་ལ་ཁྱེད་ཀྱིས་ཆོས་ཀྱང་ཤོད་ཅིང། རྗེ་
ནཱ་རོ་པའི་དྲུང་དུ་འཕྲོད་ངེས་རང་ཅིག་གྱིས། ཅེས་པའི་ཡི་གེ་བསྐུར་བསླབ་བྱ་མཛད་ནས་གྲོགས་ཛོ་ཀི་གཅིག་གཉོས་དང་གསུམ་གྱི་དཀའ་སྤྱད་ཆེན་པོ་མཛད་
བྱོན་པས། དཔལ་ནཱ་ལེན་ཏྲའི་གཙུག་ལག་ཁང་དུ་ཕེབས་པ་དང། མར་པས་གཉོས་ལ་འདི་ན་བལ་པོ་སྤྱི་ཐེར་བའི་བླ་མ་ནཱ་རོ་པ་ཞེས་བྱ་བའི་པཎྜི་ཏ་མཁས་པ་
དེ་ཡོད་པར་འདུག་པས་ཆོས་མི་ཞུ་འམ་བྱས་པས། ནཱ་རོ་པ་བྱ་བ་སྔར་པཎྜི་ཏ་མཁས་པ་ཡིན་ཏེ། ཕྱིས་ཏེ་ལོ་པའི་སར་ཕྱིན་མན་བཤད་པ་བོར་ནས་ཀུ་སུ་ལུའི་

[009A]༄༅། །སྒོམ་བྱེད་ཀྱི་ཡོད་འདུག་པས། ང་ཁོང་ཅན་དུ་མི་འགྲོ། ཁྱོད་རང་ངའི་ཕྱི་ལ་འགྲོ་ན་གསེར་མཉམ་དུ་བྱེད། མི་འགྲོ་ན་ཁྱེད་ལ་གསེར་སེ་བ་
གཅིག་ཀྱང་སྟེར་རྒྱུ་མེད། རྒྱ་གར་ཤར་ནུབ་ལྷོ་བྱང་རྣམས་ན་པཎྜི་ཏ་མཁས་པ་ཉི་ཟླ་ལྟར་གྲགས་པ་མང་པོ་ཡོད་པས། ང་དེ་རྣམས་ཀྱི་དྲུང་དུ་འགྲོ་ཟེར། ཁོང་ནཱ་རོ་
པ་དང་ལས་འབྲེལ་མེད་པས་མར་པ་ལ་གསེར་གཅིག་ཀྱང་མ་བྱིན་པར་རང་གང་མོས་ཀྱི་བླ་མའི་སར་ཐལ་ལོ། །དེར་མར་པས་དགེ་ཚུལ་ཤེས་རབ་སེང་གེ་རྩད་བཅད་
པས་མཇལ་ཏེ། བལ་པོ་མཆེད་གཉིས་ཀྱི་གསུང་ཡིག་ཕུལ། ལོ་རྒྱུས་རྒྱས་པ་བྱས་པས་དགེ་ཚུལ་ན་རེ། བླ་མ་ནཱ་རོ་པ་ད་ལྟ་རྒྱ་གར་ནུབ་ཕྱོགས་ཀྱི་ལ་བར་
ཞེས་བྱ་བ་ལ་ཕེབས་ནས་མེད་ཏེ། མྱུར་སྟབས་སུ་ཕེབས་འབྱོན། དེ་བར་ལ་ངའི་སར་སྡོད་ངས་ཀྱང་བལ་པོ་སྐུ་མཆེད་ཀྱི་གསུང་ལྟར་ཕན་ཅི་ཐོགས་བྱེད་གསུང་
པ་ལྟར་དེར་བཞུགས་རྩིས་མཛད་པས། དགེ་ཚུལ་བ་ཤེས་རབ་སེང་གེའི་དྲུང་ན་སློབ་མ་པཎྜི་ཏ་མངོན་ཤེས་མངའ་བ་ཅིག་འདུག་པ་དེ་ན་རེ། དེ་རིང་སང་མྱར་སྟབས་

[009B] ཕུ་ལ་ཧ་རིར་བླ་མས་ཀྱང་ཕེབས་པ་འདུག་ཟེར། ནམ་ལངས་པ་དང་ཨ་ཙ་ར་གཅིག་བྱུང་ནས། ཁྱེད་ཀྱི་ས་ན་བོད་
ཀྱི་བན་དཧེ་གཅིག་ཡོད་འདུག་པ་ཁྲིད་ལ་ཤོག་ཟེར་ནས་སོང། དེའི་ཚེ་ཤེས་རབ་སེང་གེ་དང་སྡེབས་ནས་བྱོན་ཏེ། ལྗོངས་མེ་ཏོག་རྒྱན་པའི་གྲོང་ཁྱེར། རི་བོ་གསེར་གྱི་
དགོན་པ་ཕུ་ལ་ཧ་རིར་དགེ་ཚུལ་བས་མཇལ་སྣ་བྱས། དཔལ་ནཱ་རོ་པཎ་ཆེན་དང་མཇལ་ནས་རྐྱང་ཕྱག་མང་དུ་བཙལ། གསེར་གྱི་མེ་ཏོག་མང་དུ་ཕུལ་བས། རྗེ་
ནཱ་རོ་པའི་ཞལ་ནས། བླ་མས་ལུང་བསྟན་བདག་གི་བུ། །སྣོད་ལྡན་མར་པ་བློ་གྲོས་ཀྱིས། །ཁ་བ་ཅན་ལྗོངས་བྱང་ཕྱོགས་ནས། །རྒྱལ་ཚབ་འཛིན་ཕྱིར་སླེབ་
པ་ལེགས། །ཅེས་གསུང་ཞིང་མཆོག་ཏུ་དགྱེས་པར་གྱུར་ཏོ། །དེ་ནས་མར་པས་རྗེ་ནཱ་རོ་པ་ལ་བདག་ལ་གྲོགས་པོ་གསེར་མང་པོ་ཡོད་པ་ཅིག་བལ་པོ་པེན་ཏ་པའི་
གསུང་སྨྲ་མ་མཁས་པ་ཙམ་ཞིག་ལ་རྟེན། བླ་མ་གཞན་གྱི་དྲུང་དུ་སོང་ཞེས་ཞུས་པས། ཁོ་དང་ང་ཆོས་ཀྱི་འབྲེལ་པ་མེད་པ་ཡིན་གསུང་ནས། རྗེ་ནཱ་རོ་པས་བླ་

[010A]༄༅། །མ་མར་པ་ལ་དང་པོ་དཔལ་དགྱེས་པ་རྡོ་རྗེའི་དབང་བསྐུར་ནས་རྒྱུད་རྟག་པ་གཉིས་པ། རྡོ་རྗེ་གུར་དང་སཾ་བུ་ཏི་རྣམས་རྫོགས་པར་གནང། །
མར་པས་ལོ་གཅིག་གི་བར་དེ་རྣམས་བསླབས་ཤིང་ལོ་གཅིག་སོང་བ་དང་གྲོང་ཁྱེར་ན་མར་སྐྱོ་སངས་ལ་བྱོན་པས་གཉོས་དང་མཇལ་བས་ཁོང་ན་རེ། ཁྱོད་ཀྱི་སློབ་
གཉེར་ཅི་ལ་བྱས་ཟེར་བ་ལ་ངས་ཀྱང་དགྱེས་རྡོར་བསླབས་བྱས་པས། དེ་རིང་རང་རེ་གཉིས་བསྒྲོ་གླེང་བྱེད་ཟེར་བྱས་པས། དགྱེས་རྡོར་ལ་མར་པ་མཁས་པར་བྱུང་
བས། གཉོས་ན་རེ་དགྱེས་པ་རྡོ་རྗེ་བོད་ན་ཡང་དར་ནས་ཡོད། དེ་བས་ཕ་རྒྱུད་གསང་བ་འདུས་པ་ཞེས་བྱ་བ་རླུང་ལག་སོར་ལ་ཁྲེམས་པ། སངས་རྒྱས་ལག་ཐོབ་
ཏུ་བྱེད་པ་དེ་དགོས་པ་ལགས་ཟེར། གསང་འདུས་ཀྱི་ཆོས་སྐད་ལ་ལན་འདེབས་རྒྱུ་མ་བྱུང་བས། མར་པས་རྗེ་ནཱ་རོ་པའི་དྲུང་དུ་བྱོན་ནས། དེ་རིང་བདག་གྲོང་
ཁྱེར་དུ་ཕྱིན་པས་གཉོས་དང་འཕྲད་ནས། དགྱེས་པ་རྡོ་རྗེ་ལ་བསྒྲོ་གླེང་བྱས་པས་བདག་རྒྱལ་ཏེ། གཉོས་ན་རེ། གསང་འདུས་བྱ་བ་དགོས་ཟེར་བས་གནང་བར་

[010B] ཕ་རྒྱུད་ཀྱི་བདག་པོ་གཅིག་ནུབ་དུ་ལ་ཀྵེ་ཏྲའི་དགོན་པ་གཙུག་ལག་ཁང་ཟླ་བ་རྒྱས་པ་ན། པཎྜི་ཏ་ཡེ་ཤེས་སྙིང་པོ་བྱ་བ། དབུ་མ་རང་རྒྱུད་དུ་སྨྲ་
བའི་སྐྱེས་བུ་དངོས་གྲུབ་བརྙེས་པ་ཅིག་ཡོད་པས་དེར་སོང་ལ་ཞུས་ཤིག་བར་ཆད་མི་འབྱུང་གི་གསུང་ནས་མར་པས་དེར་བྱོན། དཔལ་ཡེ་ཤེས་སྙིང་པོའི་དྲུང་དུ་
དཔལ་གསང་བ་འདུས་པའི་དབང་གདམས་ངག་དང། གཞན་ཡང་ཀྲི་ཡ་དང་ཡོ་ག་ཕྱག་ལེན་ལས་ཚོགས་དང་བཅས་པ་ཞུས་པས། གསང་སྔགས་ཀྱི་དོན་ལ་
རྟོགས་པ་ཡང་དག་པ་འཁྲུངས་ཏེ། ཡང་བསམས་པས། ངས་བོད་ནས་བལ་པོར་སླེབ་རྗེ་བལ་པོ་བ་རྣམ་གཉིས་དང་མཇལ། ལུང་བསྟན་གདམ་ངག་དང་
བཅས་པ་ཐོབ་པ་ཡང་བླ་མ་ནཱ་རོ་པ་ཆེན་པོས་བྱིན་གྱིས་བརླབས་པ་ཡིན་ངེས་པར་འདུག་སྙམ་པའི་ངེས་ཤེས་སྐྱེས། ཐོ་རངས་ཁ་དགའ་བའི་ཉམས་རྡོ་རྗེའི་གླུའི་
མཎྜལ་འདི་བླ་མ་ལ་ཕུལ་བར་གདའ། །རྗེ་སངས་རྒྱས་ཀུན་དང་མཉམ་པའི་སྐུ། །བླ་མ་རྣམས་ལ་ཕྱག་འཚལ་ལོ། །ཞིང་དག་པ་ནཱ་རོ་པཎ་ཆེན་དང། །

[011A]༄༅། །དཔལ་ཡེ་ཤེས་སྙིང་པོའི་ཞབས་ལ་འདུད། །ང་ལྷོ་བྲག་བོད་དུ་ལས་དབང་གིས། །ཕ་མ་གཉིས་ཀྱིས་ལུས་སྐྱོང་བའི། །མར་པ་བློ་
གྲོས་བགྱི་བ་འདི། །ཆོས་ལ་བཀོད་པའི་བཀའ་དྲིན་ཅན། །ཡབ་ཡུམ་གཉིས་ལ་གུས་ཕྱག་འཚལ། །དྲིན་ཆོས་ཀྱིས་འཁོར་བར་བྱིན་གྱིས་རློབས། །རང་
བཞིན་སྐྱེ་མེད་ཀྱི་མཎྜལ་ལ། །སྣང་བ་སྣ་ཚོགས་ཀྱི་མེ་ཏོག་བཀོད། །བླ་མའི་སྐུ་ལ་མཆོད་པར་འབུལ། །བདག་གི་ལུས་ལ་བྱིན་གྱིས་བརློབས། །ནམ་
མཁའ་རྣམ་དག་གི་མཎྜལ་ལ། །འགག་མེད་རྟེན་འབྲེལ་གྱི་མེ་ཏོག་བཀོད། །བླ་མའི་གསུང་ལ་མཆོད་པར་འབུལ། །བདག་གི་ངག་ལ་བྱིན་གྱིས་རློབས། །
རང་སེམས་བདེ་ཆེན་གྱི་མཎྜལ་ལ། །རྣམ་རྟོག་འཕྲལ་འཇོམས་ཀྱི་མེ་ཏོག་བཀོད། །བླ་མའི་ཐུགས་ལ་མཆོད་པར་འབུལ། །བདག་གི་ཡིད་ལ་བྱིན་གྱིས་
རློབས༑ ༑རིན་ཆེན་ས་གཞིའི་མཎྜལ་ལ། །རི་རབ་གླིང་བཞིའི་མེ་ཏོག་བཀོད། །བླ་མའི་སྐུ་གསུང་ཐུགས་ལ་མཆོད་པར་འབུལ། །བདག་གི་ལུས་ངག་

[011B] །ཞིང་ཁམས་ས་གཞི་རབ་འབྱམས་ལ། །འབྱུང་བ་ལྔ་ལས་སྐྱེས་པ་ཡི། །མཆོད་ཡོན་མེ་ཏོག་བདུག་སྤོས་དང། །སྣང་
གསལ་དྲི་ཆབ་ཞལ་ཟས་དང། །རོལ་མོ་ལ་སོགས་མཆོད་རྫས་རྣམས། །ལེགས་པར་གྲུབ་པ་ཇི་སྙེད་པ། །བླ་མ་རྗེ་ལ་མཆོད་པར་འབུལ། །བར་ཆད་མེད་
པར་བྱིན་གྱིས་བརློབས། །ནམ་མཁའི་མཐའ་དང་མཉམ་པ་ཡི། །གདུགས་དང་རྒྱལ་མཚན་རོལ་མོ་དང། །བླ་བྲེས་ཡོལ་བ་ལ་སོགས་པ། །བློ་ཡིས་སྤྲུལ་
ནས་མཆོད་པར་འབུལ། །རྟོགས་པ་འཕེལ་བར་བྱིན་གྱིས་བརློབས། །སངས་རྒྱས་ཡེ་ཤེས་སྙིང་བོ་ལ། །རྒྱུད་ཆེན་གསང་བ་འདུས་པ་ཉན། །ཐབས་ཤེས་ཟུང་དུ་
འཇུག་པར་གོ། །ཆོས་ཀྱི་ལྡེ་མིག་ཡིན་པར་གོ། །རྒྱུད་ཀྱི་རྒྱ་མཚོ་ཡིན་པར་གོ། །ཆོས་དང་ཟང་ཟིང་སྦྱིན་པ་བྱུང། །སྙིང་གི་ལྗོན་ཤིང་རྒྱས་བྱེད་ཅིང། །ཚིག་ཚོགས་དྲི་
མེད་ལོ་འདབ་རྒྱས། །ཡེ་ཤེས་ལྔའི་བདག་ཉིད་ཅན། །འགྲོ་བའི་དོན་རྣམས་མཐའ་དག་བྱུང། །རིམ་ལྔའི་ལམ་མཆོག་བསྒྲོད་པས་བདེ། །འོད་གསལ་སྒྱུ་ལུས་

[012A]༄༅། །རྨི་ལམ་གྱི། །གདམས་ངག་རིན་ཆེན་ཐུགས་ལ་བཏགས། །སྐུ་དྲིན་ཆེ་འོ་ཛྙཱ་ན་བ། །འདི་ནས་བཟུང་སྟེ་མཐར་ཐུག་གི། །བླ་མེད་
བྱང་ཆུབ་མ་ཐོབ་བར། །སྤྱི་གཙུག་བདེ་ཆེན་གྱི་རྒྱན་དུ་བཞུགས། །སྙིང་གི་དཀྱིལ་དུ་འབྲལ་ཐབས་མེད། །སྐྱོ་འཇིགས་མེད་པར་སྐྱབས་སུ་མཆི། །ཐུགས་
རྗེའི་ལྕགས་ཀྱུ་འོད་ཟེར་ཅན། །མ་རིག་མུན་པ་བསལ་ནས་ཀྱང། །ལུས་ངག་ཡིད་གསུམ་བཟུང་དུ་གསོལ། །ཞེས་གསོལ་བ་བཏབ་པ་ལགས་ཤིང་
མར་པས་པ་རྒྱུད་ཀྱི་སློབ་གཉེར་ཚར་ནས་བླ་མ་ལ་དྲིན་ལན་གྱི་མཆོད་པ་ཕུལ། ལུས་ངག་གི་བསྒྲུབ་པས་མཉེས་པར་མཛད། དེ་ནས་མར་པས་ཕུ་ལ་ཧ་
རིར་བྱོན་པས་ལམ་གྱི་ལྷ་ཁང་ཞིག་ཏུ་གཉོས་ལོ་ཙཱ་བ་དང་འཕྲད་པས། ཁོང་ན་རེ་མར་པ་ཁྱེད་ཀྱིས་ན་ནིང་ནས་སློབ་གཉེར་ཅི་ལ་བྱས་ཟེར། ངས་ཕ་རྒྱུད་
བསླབས་བྱས་པས། འོ་ན་བགྲོ་གླེང་བྱེད་ཟེར་མཛད་པས། མར་པས་ཏོག་ཐོན་པས་གཉོས་ན་རེ། གནས་པ་རྩ། གཡོ་བ་རླུང། བཀོད་པ་བྱང་ཆུབ་

[012B] གསང་འདུས་ཡང་བོད་ན་དར་ཡོད་ཟེར་མཧཱ་མ་ཡའི་ཆོས་སྐད་ལབ་ཏུ་བྱུང་བ་ལ། ལན་
འདེབས་རྒྱུ་མ་བྱུང་བས། མར་པས་རྗེ་ནཱ་རོའི་དྲུང་དུ་བྱོན་ཏེ་ཕྱག་ཕུལ་བས་ན་རོ་པའི་གསུང་ནས། གསང་འདུས་ཡིད་ཆེས་པར་ཐོབ་བམ་གསུང་བ་ལ་
གསང་འདུས་ཡིད་ཚིམ་པར་ཐོབ་ལགས་པས། ལམ་བར་དུ་བདག་རང་གི་གྲོགས་པོ་དང་འཕྲད་ཆོས་སྐད་བྱས་པས། གསང་འདུས་ལ་བདག་རྒྱལ་ཏེ། བདག་
ལ་མཧཱ་མ་ཡའི་ཆོས་གཏམ་ལབ་རྒྱུ་མ་བྱུང་བས། མཧཱ་མ་ཡ་ཐུགས་ལ་འདོགས་པ་ཞུ་ཞུས་པས། ཁྱོད་ལ་རང་གིས་གསང་འདུས་ཀྱང་བཤད་པས་ཆོག་སྟེ་
ད་ལྟ་དུས་ལ་མ་བབ་པས་ཡེ་ཤེས་སྙིང་པོའི་དྲུང་དུ་བཏང་བ་ཡིན། ང་རང་གིས་སང་དུས་ལ་བབ་ཚེ་བྱེད། མཧཱ་མ་ཡ་ང་རང་གིས་ཤེས་ཏེ། དུག་མཚོའི་གླིང་
ན་དཔལ་ཞི་བ་བཟང་པོ་ཞེས་བྱ་བ། མ་རྒྱུད་ཀྱི་བདག་པོ་གཅིག་བཞུགས་ཤིང་ཡོད་པས། བུ་ཁྱོད་ཁོང་ཅན་བཏང་དགོས་གསུང། ཚོགས་ཞིག་བཤམས་པའི་གྲལ་དུ་

[013A]༄༅། །ནཱ་རོས་དུར་ཁྲོད་ལ་ཕྱག་སྡིགས་མཛུབ་གཏད་པས། སྐད་ཅིག་ལ་དུར་ཁྲོད་སོ་སོའི་གླིང་ནས་རྣལ་འབྱོར་པ་དུར་ཁྲོད་འཛིན་པ་གསུམ་བྱོན་
པས༑ ངའི་བུ་མར་པ་འདི་ལྷོ་དུག་མཚོའི་གླིང་དུ་བཏོང་བ་ལ་ཁྱེད་གསུམ་གྱིས་བར་ཆད་མེད་པར་བྱིན་གྱིས་བརློབས་ཤིག་གསུངས་པས། གཅིག་ན་རེ། བདག་གིས་
དུག་སྤྲུལ་གྱི་འཇིགས་པ་ལས་སྐྱོབ་གསུང། གཅིག་ན་རེ། བདག་གིས་གཅན་ཟན་གྱི་འཇིགས་པ་ལས་སྐྱོབ་གསུང། གཅིག་ན་རེ། བདག་གིས་མི་མ་ཡིན་
གྱི་འཇིགས་པ་ལས་སྐྱོབ་གསུང། དེར་ནཱ་རོ་པའི་ཞལ་ནས། འདི་ནས་དུག་མཚོའི་གླིང་ལ་ཟླ་བ་ཕྱེད་ཀྱི་ལམ་ཡོད་པས། དུག་གི་ཆུ་ལ་དང་པོ་བོལ་ནུབ། དེ་ནས་
རིམ་པ་བཞིན་དཔུས་ནུབ། བརླ་ཕྲ་སྦོམ། ཐ་མ་རྐྱལ་ཏེ་སོང། ཤིང་རེ་རེ་འདུག་པའི་རྩ་བ་ལ་འཁྲིས་ལ་སོང། གཉིས་གཉིས་འདུག་པའི་བར་ལ་སོང། ས་སྐྱ་
ཐལ་ལེ་གང་འདུག་ཏུ་ཞག་སྡོད་གྱིས། ཀུ་ཀུ་རི་པ་དེ་ལུས་ལ་སྦུ་སྐྱེས་པ། ཁ་མཚུལ་སྤྲེའུ་འདྲ་བ། མདོག་མི་སྡུག་པ་ཅིར་ཡང་བརྫུ་བ་ཞིག་ཡོད་པས། དེ་

[013B] མཧཱ་མ་ཡ་གནང་བ་ཞུ་གྱིས་ལ་ཆོས་ཞུས་ཤིག་གསུང། །ལུང་བསྟན་ཕྱག་རྟགས་དང་བཅས་པ་མཛད་ནས་རྫངས་
ཏེ༑ བླ་མ་མར་པས་རྒྱ་གར་ལྷོ་ཕྱོགས་དུག་མཚོ་ཁོལ་མའི་དོ་རི་ལ་ཟླ་བ་ཕྱེད་ཀྱི་རྒྱགས་བཟུང་ནས་ལམ་བསྒྲོད་དཀའ་བའི་ཕྱིར། བླ་མའི་བཀའ་བཞིན་དུ་བྱོན་པས་ལམ་
བར་ལ་བྱ་གཉིས་འཕུར་སོང་བ་མ་གཏོགས། སེམས་ཅན་གཞན་གྱི་རིགས་མ་མཐོང་བ་ལ། དུག་མཚོའི་དོ་རི་ལ་ཕེབས་པ་དང། གཞི་བདག་མི་མ་ཡིན་གྱི་ཆོ་འཕྲུལ་
གྱིས༑ ནམ་མཁའ་ལ་སྤྲིན་མཐུག་པོ་འཁྲིགས། ཀློག་དམར་འཁྱུག་ཅིང་འབྲུག་སྒྲ་དྲག་པོ་སྒྲོག་པ་དང་བཅས། ཐོག་མང་པོ་དང། ཁ་ཆར་བུ་ཡུག་ཆེན་པོ་བབས་
ཉིན་གུང་ལ་མུན་ནག་སྨག་རུམ་འཐིབས་ཏེ། སྐྱེ་བ་སྔ་ཕྱི་དྲན་པ་ལྟ་བུའི་སྡུག་བསྔལ་མྱོང་བས། ནཱ་རོའི་དྲུང་དུ་རྣལ་འབྱོར་པ་གསུམ་གྱིས་ཁས་བླངས་དྲན་ནས་
པཎ་ཆེན་ནཱ་རོའི་མཚན་ནས་བོས་ཏེ་གསོལ་བ་བཏབ་པས་ནམ་མཁའ་དངས་པར་གྱུར་ཏོ། །དེ་ནས་བླ་མ་གང་ན་ཡོད་དམ་སྙམ་འཚོལ་དུ་བྱོན་པས། མི་ལུས་དང་བྱད་

[014A]༄༅། །སྤུ་ཡིས་ཁེངས་པ་གཅིག་ཤིང་སྡོང་ཞིག་གི་དྲུང་ན། གདོང་པ་མཆན་དུ་བཅུག་ནས་འདུག་པས་ཡིན་ནམ་མིན་ནམ་སྙམ་པའི་ཐེ་ཚོམ་སྐྱེས་
ཏེ༑ ཁྱེད་ཀྱིས་ཀུ་ཀུ་རི་པ་མཐོང་ངམ་དྲིས་པས། ཐུགས་དང་སྤྱན་ཧུར་མཛད་ཅིང། ཨ་ཁ་བོད་སྣ་ལེབ་པ་ལམ་གྱི་དཀའ་ལས་འདི་ཙམ་གྱིས་ཀྱང་མི་ཐུབ་པར་ཁྱོད་
གང་ནས་འོངས། གང་དུ་འགྲོ། ཀུ་ཀུ་རི་པས་ཅི་བྱེད། ངས་འདིར་སྡད་པར་ཀུ་ཀུ་རི་པའམ་དེ་མིག་གིས་ཀྱང་མ་མཐོང་ལ་རྣ་བས་ཀྱང་མ་ཐོས་གསུང། ཡང་གདོང་
པ་མཆན་དུ་བཅུག་ཐལ། གཞན་དུ་བཙལ་བས་ནི་མ་རྙེད་ཚེ། བླ་མའི་གསུང་དྲན་ནས་ད་ཅིའི་དེ་ཀ་ཡིན་ངེས་སྙམ། སླར་དེའི་དྲུང་དུ་འོངས་ནས་ཕྱག་བྱས་ཏེ་
ང་པཎ་ཆེན་ནཱ་རོ་པས་བཏང་བ་ཡིན། མཧཱ་མ་ཡ་ཞུ་རུ་འོངས་པས་གནང་འཚལ་ཞུས་ནས་ཕྱག་རྟགས་ཕུལ་བས། གདོང་པ་མཆན་ནས་བཏོན་ཏེ། ཅི་ཟེར་
ནཱ་རོ་པ་བྱ་བ་བསླབས་པའི་ཤེས་རྒྱ་མེད། བསྒོམས་པའི་ཉམས་མྱོང་མེད་པའི་པཎ་ཆེན་རྒོད་བྲོ། མ་ཧཱ་མ་ཡ་ཤེས་ནི་ཤེས། ཁོ་རང་གིས་བསླབ་པས་ཆོག་མོད་

[014B] ཨ་ཀྱང་བྲེ་མོ་ཡིན། ཁོང་པཎྜི་ཏ་མཁས་གྲུབ་བསམ་གྱིས་མི་
ཁྱབ་པ་ཡིན་ཕྱིར། ངས་དག་སྣང་བྱས་པས་ངེད་གཉིས་ཕར་སློབ་ཚུར་སློབ་ཏུ་སོང། མ་ཧཱ་མ་ཡ་ཁོང་རང་གིས་མཁྱེན་རུང་བཀའ་ང་ལ་བབས་པ་དང། དག་སྣང་གིས་
ཁྱོད་ང་ལ་ཞུ་རུ་བཏང་འདུག་པས་མཐིལ་ཕྱིན་པ་ཞིག་སློབ་པ་ཡིན། ཕྱིས་ནཱ་རོའི་དྲུང་དུ་ཞུས་ལ་ཁྱད་ཅི་འདུག་ལྟོས་ཅིག་ཁྱོད་ཚུར་ཡོང་པའི་ལམ་བར་དུ་མི་གཉིས་
དང་འཕྲད་དམ་གསུང། མ་འཕྲད་ཞུས་པས། འོ་ན་བྱ་གཉིས་དང་འཕྲད་དམ་གསུང། འཕྲད་ཞུས་པས། བྱར་མཐོང་བ་ཡིན་གསུང་ནས་དབང་བསྐུར་ཏེ། ལྐུག་
ཆེན་ལྐུག་ཆུང་བརྒྱན་པ་དང་གསུམ་གྱི་ངོས་ནས་རྣལ་འབྱོར་གསུམ་དུ་ངོ་སྤྲད་པ་ནི། དམན་པ་དབྱིབས་ཀྱི་རྣལ་འབྱོར་ལ་བརྟེན་ནས་ལམ་ཕྲ་རྒྱས་བསྡུས་གསུམ་ལམ་
དུ་སློང་བ་དང། ཟབ་པ་སྔགས་ཀྱི་རྣལ་འབྱོར་ལ་བརྟེན་ནས་རིག་པ་གསུམ་རྣལ་འབྱོར་དུ་འཁྱེར་བ་དང། མཐར་ཐུག་ཆོས་ཀྱི་རྣལ་འབྱོར་ལ་བརྟེན་ནས་གནད་ཀྱི་

[015A]༄༅། །ཆིངས་ལྔ། རྩ་བའི་རྫོགས་རིམས་ཉི་ཤུ་རྩ་བཞི་ལ་སོགས་པའི་དོན་རྣམས་རྒྱས་པར་གནང། བར་ཆད་མེད་པར་སློབ་གཉེར་ཚར་བ་
དང༑ བླ་མ་ལ་ཆོས་རྫོགས་པར་ཐོབ་པའི་བཏང་རག་གི་དགའ་སྟོན་བཤམས་པའི་ཚོགས་གྲལ་དུ་མར་པ་ཐུགས་སྤྲོ་བའི་ངང་ནས། བླ་མ་དང་མཆེད་ལྕམ་རྣམས་
ཀྱི་དྲུང་དུ་གནང་བ་ཞུས་ནས་མགུར་འདི་ཕུལ་ལོ། །རྗེ་སངས་རྒྱས་ཀུན་གྱི་ཐུགས་ཀྱི་སྲས། །འགྲོ་བ་ཀུན་གྱི་རྡོ་རྗེ་འཆང། །རྒྱུད་གཉན་པོ་རྣམས་ཀྱི་གཏེར་
བདག་པོ། །དཔལ་ཞི་བ་བཟང་པོའི་ཞབས་ལ་འདུད། །སྐུ་མཐོང་བས་ང་རྒྱལ་རི་བོ་སྙིལ། །གསུང་ཐོས་པས་ཐ་མལ་སེམས་རྒྱུད་གྲོལ། །ཐུགས་དྲན་པས་
ཕྱི་ནང་མུན་པ་བསལ། །དིང་སང་དུས་ཀྱི་སྐལ་ལྡན་བདག་བོད་ནས་རྒྱ་གར་ཡུལ་དུ་མཆིས། །བཤུལ་ཐག་རིང་པོའི་མི་ཞིག་ཡིན། །དམ་ཆོས་པཎྜི་ཏ་ལ་
ཞུས༑ ༑བརྒྱུད་པ་ཉེ་བའི་དམ་ཆོས་ཐོབ། །རྗེ་དངོས་གྲུབ་ཅན་གྱི་ཞབས་ལ་བཏུགས། །མི་དང་མི་མིན་བར་ཆད་ཞི། །གསང་སྔགས་ཕ་རྒྱུད་མ་རྒྱུད་ཐོབ། །

[015B] །དཔལ་ཞི་བ་བཟང་པོས་ཐུགས་ལ་བཏགས། །བླ་མ་བཟང་པོའི་བུ་ཅིག་ཡིན། །བར་ཆད་མེད་པར་ལྷོ་བལ་བགྲོད། །ལས་
འཕྲོ་ཅན་གྱི་བན་དཧེ་ཡིན། །བདེ་མཆོག་རྒྱུད་རྒྱལ་བདེ་ལག་ཁུམས། །བསྒྲུབ་ཐག་ཉེ་བའི་དམ་ཆོས་ཡིན། །བཀྲ་ཤིས་ལུང་བསྟན་ཞལ་ནས་ཐོས། །མི་ལུས་
ཐོབ་པའི་དོན་གོ་ཡིན། །ལྷོ་བྲག་བོད་དུ་ལྟེ་བ་གཅད། །དཀར་པོའི་རྒྱ་ལ་ལས་འཕྲོ་སང། །གྲུབ་ཐོབ་མཁས་པ་རྣམས་དང་མཇལ། །དབང་བསྐུར་རྒྱུད་བཤད་མན་ངག་
ཐོབ༑ ༑ལུས་ངག་ཡིད་གསུམ་བྱིན་གྱིས་བརླབས། །མཁའ་འགྲོའི་དབང་ཕྱུག་ཞབས་དྲུང་དུ། །རྣལ་འབྱོར་གསུམ་གྱི་དོན་ལ་བསླབ། །སྒྱུ་མ་ཆེན་མོའི་མ་དང་
མཇལ༑ ༑ཀུན་ཏུ་བཟང་པོའི་ཕ་རྒན་བསྟེན། །ཆགས་ལམ་ཏིང་འཛིན་ཉམས་སུ་བདར། །ཤེས་རབ་གསུམ་གྱི་སྒྲོན་མེ་རྒྱས། །གཏི་མུག་གསུམ་གྱི་མུན་པ་
བསལ༑ ༑སྒྲིབ་པ་གསུམ་གྱི་བུད་ཤིང་བསྲེགས། །ངན་སོང་གསུམ་གྱི་དུར་ས་སྟོངས། །བཀའ་དྲིན་ཆེའོ་བླ་མ་རྗེ། །སྐྱིད་དོ་ཆོས་ཀྱི་བློ་གྲོས་བདག་དགའ་

[016A]༄༅། །འོ་འདིར་བཞུགས་མཆེད་ལྕམ་ཀུན། །ཞེས་པའི་གླུ་བོད་སྐད་དུ་བླངས་པས། །བོད་ཀྱི་གྲོགས་དང་བོད་སྐད་གོ་བ་མེད་པའི་ཕྱིར། དྷ་ར་
ཤྲི་ལ་སོགས་པའི་མཆེད་གྲོགས་རྣམས་ན་རེ། བོད་སྨྱོ་བ་མིན་ནམ་གསུང་བ་ལ། བདག་རིགས་དང་ལས་འཕྲོ་ཁྱད་པར་ཅན་ཡོད་ཀྱང། སྐྱེ་བ་འདིའི་བག་ཆགས་
ཤས་མཐུག་པའི་སྟོབས་ཀྱིས་གླུ་བོད་སྐད་དུ་བྱུང་བ་ཡིན་གསུང་ནས། སླར་རྒྱ་གར་གྱི་སྐད་དུ་བསྒྱུར་བས། ཁོང་རྣམས་ངོ་མཚར་སྐྱེས་སོ། །ད་ནཱ་རོ་དྲུང་དུ་མྱུར་
བར་འགྲོ་དགོས་དགོངས་པ་ལ། སྤྱིར་གྱིས་རྗེ་མར་བ་མངའ་བདག་མཻ་ཏྲི་པའི་སྙན་པ་ལ་རྟེན་མི་ཕྱེད་པའི་དད་པའི་ངང་ནས། ཆོས་ཐོབ་པ་ཞིག་ཅིས་ཀྱང་བྱེད་དགོངས་
པ་རྒྱུན་ཆགས་སུ་ཡོད་པ་ལས། ཁྱད་པར་བླ་མས་རྫོགས་དང་ཚོགས་འཁོར་གནང་བའི་སྔ་ནུབ་མངོན་སུམ་དུ་ཡང་ཡང་དྲན་ཞིང་མཆོག་ཏུ་དད་པ་ཞིག་བྱུང་བས་
ཡིད་ཀྱིས་མཎྜལ་དང་ཡན་ལག་བདུན་པ་ཕུལ། གསོལ་བ་བཏབ་པས་རྨི་ལམ་དུ་མཻ་ཏྲི་པའི་ཕོ་ཉ་ཡིན་ཟེར་བའི་བུད་མེད་མཛེས་མ་ལག་ན་བུམ་པ་ཐོགས་པ་

[016B] དེའི་བུམ་པ་དང་ཕྱག་མར་པའི་དབུ་ཐོག་ཏུ་བཞག་པ་ཞིག་རྨི་བ་ལས། སད་པ་དང་དགའ་སྤྲོ་དཔག་མེད་ཞིག་ཐོབ་པར་གྱུར་ཏོ། །དེ་ནས་རྗེ་བཙུན་
མར་པ་འབྱོན་པར་ཆས་པ་ལ། དཔལ་ཞི་བ་བཟང་པོས་མར་པའི་རྫོངས་སུ་ཚོགས་འཁོར་མཛད་ནས། བཤད་པའི་ཆོས་རྣམས་ཀྱི་དཔེ་ཆ་རྣམས་གནང་ཞིང། ཕྱག་
མར་པའི་དབུ་ཐོག་ཏུ་བཞག་སྟེ་ཞལ་ནས། ངེད་ཀྱི་འདུག་ས་འདི་ལམ་བསྒྲོད་དཀའ་བར་ཡོད་པ་ལ་ཁྱོད་ཀྱིས་འདིར་སླེབ་པ་དོན་ཆེན་ཐོབ། ན་རོ་པས་ཁྱོད་ སྐལ་  ལྡན་དུ་
མཁྱེན་ནས་ངའི་སར་ཡང་བརྫངས། མཻ་ཏྲི་པའི་སར་ཡང་རྫོང་བ་འདུག་ཅིང། ནཱ་ རོ་  པ་རང་གིས་ཀྱང་བརྩེ་བས་རྗེས་སུ་བཟུང་སྟེ་ཅི་འདོད་ཀྱི་གདམས་པ་གནང་ནས་
ཁ་བ་ཅན་འདུལ་བའི་རྒྱལ་ཚབ་ཏུ་མངའ་གསོལ་བ་འདུག་ཅིང། དེ་བཞིན་དུ་ངེས་ཀྱང་ཁྱོད་དང་པོ་ཡོང་བ་ཤེས་ནས། བསྲུས་པ་ལ་བསྲུངས་མ་མིར་སྤྲུལ་ནས་བཏང་
པ་ཡིན་ཏེ། མིར་མ་མཐོང་བྱར་མཐོང་འདུག་ད་གདམ་ངག་དཔེ་ཆ་དང་བཅས་པ་བྱིན་ནས་བཀྲ་ཤིས་མངའ་གསོལ་བྱེད་པ་ཡིན་པས། དགའ་བར་གྱིས་ཤིག་

[017A]༄༅། །གསུང་མཉེས་མཉེས་མཛད་པས་རྨི་ལམ་དང་ལུང་བསྟན་མཐུན་པར་བྱུང་སྟེ། རྗེ་མར་པས་བླ་མ་ལ་ཕྱིར་ལྡོག་པའི་དད་པ་དང་དགའ་
སྤྲོ་དཔག་ཏུ་མེད་པ་ཞིག་ཐོབ་ནས། མར་པས་ཕྱི་ཕྱག་གི་ཚུལ་དུ། བླ་མ་དང་མཆེད་ལྕམ་རྣམས་ལ་ཡང་རྟོགས་པ་འདི་མགུར་དུ་ཕུལ་ལོ། །འདི་ན་
བཞུགས་པའི་རྗེ་བཙུན་དང། །སྙིང་གྲོགས་སྤུན་རྣམས་སྙན་གསན་འཚལ། །མགོ་རྒོད་མར་པ་ལོ་ཙཱ་ངས། །ལས་འབྲེལ་སད་པས་ལྷོ་བལ་ཕྱིན། །དངོས་གྲུབ་
ཅན་གྱི་བལ་པོ་དང། །ཡེ་ཤེས་སྙིང་པོ་ཞི་བཟང་ལ། །གདན་བཞི་གསང་འདུས་བདེ་མཆོག་སྐོར། །རྒྱུད་དང་མན་ངག་གཏེར་ཁ་ཕྱེས། །ད་ལྟ་སློབ་དཔོན་ཞལ་སྔ་
ནས༑ ༑ཞུས་པ་གནང་བའི་དམ་ཆོས་ཚར། །ལུང་བསྟན་བཀྲ་ཤིས་དུས་གཅིག་ཐོབ། །མདང་སང་ཐལ་བའི་ཁར་ནུབ་ཏུ། མཎྜལ་ཡིད་ཀྱིས་བཤམས་ནས་ཀྱང། །
མཻ་ཏྲི་པ་ལ་གསོལ་བཏབ་ཉལ། འཁྲུལ་པའི་བག་ཆགས་རྨི་ལམ་དུ། །མངའ་བདག་མཻ་ཏྲིའི་ཕོ་ཉ་མོ། །བུད་མེད་ལུས་ལ་བཞིན་རྒྱས་མ། །ལག་ན་བུམ་

[017B] །མི་ཁོ་བོའི་མགོ་ལ་རེག་པ་རྨིས། །ཐུགས་རྗེས་བྱིན་གྱིས་བརློབ་པ་འདྲ། །སྔོན་སྨོན་ལམ་ལས་ཀྱིས་འབྲེལ་ལམ་བསམ། །དེ་ཕྱིར་དད་
འདུན་དྲག་པོ་ཡིས། །ཕ་རྒན་དེ་ཡི་སྤྱན་སྔར་མཆིས། །འདི་ན་བཞུགས་པའི་རྗེ་བཙུན་ལ། །མོས་གུས་ལྟེམས་ཀྱང་མེད་པ་བྱུང། །སྐྱབས་སུ་འདུ་འབྲལ་མེད་
པར་མཆི། །ངན་སོང་མེད་པར་བྱིན་གྱིས་བརློབས། །ཚེ་འདི་དང་ཕྱི་མར་འགྲོགས་པ་ཡི། །རྡོ་རྡེ་སྤུན་གྱི་གྲོགས་པོ་ཀུན། །འཁོར་བའི་བསླུ་ཁྲིད་རྒྱབ་ཏུ་སྐྱུར།།
དམ་པའི་གདམ་ངག་ཉམས་སུ་ལོང། །དམ་ཚིག་ངོ་ལྐོག་མེད་པར་བསྲུངས། །རྟག་ཏུ་བླ་མ་སྤྱི་བོར་བསྒོམས། །དགེ་བ་བཅུ་ལ་ལོངས་སྤྱོད་མཛོད། །མི་
དགེ་བཅུ་པོ་དུག་བཞིན་སྤོངས། །བསྒྲུབ་པ་རྒྱུན་ཆད་མེད་པར་མཛོད། །ཅེས་ཕུལ་བ་དང། བླ་མ་ཞི་བ་བཟང་པོས་མར་པའི་དབུ་ཐོག་ཏུ་ཕྱག་བཞག་ནས་
བར་ཆད་མི་འབྱུང་བར་བྱིན་གྱིས་བརླབས་སོ། །དེ་ནས་བླ་མ་མར་པས་སྒྱུ་མ་ཆེན་པོའི་སྐོར་རྣམས་མཁྱེན་ཏེ། ཚུར་བྱོན་པས་ཞག་གསུམ་ལ་ཕུ་ལ་ཧ་རིར་

[018A]༄༅། །ཕེབས༑ རྗེ་ན་རོ་པོ་ཆེན་པོ་དེ་དགེ་ཚུལ་ཤེས་རབ་སེང་གེ་གཅིག་པུ་ལ་མན་ངག་ཅིག་གནང་གི་འདུག་པས། མ་འོང་གསུང་པའི་
ཕྱག་གི་བརྡ་ཅིག་བྱུང་བས། དེ་མ་གྲོལ་བར་ཕྱག་འཚལ་ཞིང་བསྡད། ཆོས་ཐོན་པ་དང་དྲུང་དུ་ཕྱིན་བྱིན་བརླབས་ཞུས་པས། ཆོས་ཐོབ་བམ་གསུང། ཐོབ་ལགས་
ཞུས་པས། ཁོང་ང་ལ་གཤེ་ཞིང་མི་འདུག་གམ་གསུང། བྲེ་མོ་གསུང་གི་གདའ་ཞུས་པས། ཇི་སྐད་གསུང་གི་འདུག་གསུང། གསུང་ཚུལ་ཞུས་པས། དེ་ཁོ་
རང་ཡིན་མོད། ཡོན་ཏན་མེད་པས་དུག་མཚོའི་གླིང་མི་མེད་སར་སྡོད། མིའི་ལུས་ལ་སྤྲེའུ་གདོང་པ་ཡོད་པས། ཕྱག་རྒྱ་མ་མི་མ་འབྱོར་བར་ཁྱི་མོ་ལ་བྱེད་མཁན་
ཀུ་ཀུ་རི་པ་མིན་པ་སུ་ཡོད་གསུང་བཞད་ནས། ཨ་ཀྱང་དེ་ཀ་ཁོང་གི་ཆེ་བ་ཡིན། དེ་ཁོང་མིན་པ་གཞན་གྱིས་མི་ཡོང་ཞིང། ཁོང་གིས་ང་ལ་དགྱེས་པ་རྡོ་རྗེ་གསན་
ཁོང་མ་ཧཱ་མ་ཡའི་གྲུབ་ཐོབ་ཡིན་པས་ངེས་ཞུས་པ་ཡིན་གསུང། མཧཱ་མ་ཡ་ཚར་གཅིག་ནཱ་རོ་པས་ཀྱང་གནང་བྱུང་ལ། དོན་ལ་ཁྱད་མེད་པ་ལ་ཚིག་ནཱ་རོ་པས་གསུངས་

[018B] བླ་མ་རང་གིས་འདི་ལྟ་བུ་མཁྱེན་བཞིན་དུ། བདག་དུག་མཚོའི་གླིང་དུ་དཀའ་ལས་དེ་ཙམ་བྱེད་དུ་འཇུག་པ་ཅི་ལགས་
ཞུས་པས། ཁོང་མ་རྒྱུད་ཀྱི་བདག་པོ་ཡིན་ཞིང་གདམ་ངག་ལ་ངེས་ཤེས་སྐྱེད་པ་དང། ཁུངས་བཙུན་པའི་ཕྱིར་བཏང་བ་ཡིན་གསུང། དེར་བླ་མ་མར་པས་ཤར་ཕྱོགས་བྷ་ག་
ལ་ན་ཁ་སར་པ་ཎི་རང་བྱོན་གྱི་ལྷ་ཁང་ཡོད་པ་གཟིགས་སུ་བྱོན། དེའི་ཚེ་གཉོས་དང་མཧཱ་མ་ཡའི་བསྒྲོ་གླེང་མཛད་པར་དགོངས་ཏེ། གཉོས་ན་ལེན་ཏྲ་ན་བླ་མ་བ་ལིཾ་ཏ་པ་
ལ་ཆོས་ཞུ་ཞིང་ཡོང་པའི་སར་བྱོན་ཏེ། ཚོང་འདུས་ནས་ཟས་ཆང་བཟང་པོ་ཉོས་ནས་གསོལ་བའི་ཚེ། མཧཱ་མ་ཡའི་བསྒྲོ་གླེང་མཛད་པས། རྗེ་མར་པ་རྒྱལ་བ་དང། གཉོས་
ན་རེ། ཁྱོད་ ལ་  མ་རྒྱུད་སློབ་པའི་སློབ་དཔོན་དེ་སུ་ཡིན་ཟེར་བས། མར་པས་བླ་མ་གསང་ཏེ། ངའི་བླ་མ་རྣལ་འབྱོར་གསུམ་དང་ལྡན། དམན་པ་དབྱིབས་ལ་ཟབ་པ་སྔགས་
མཐར་ཐུག་ཆོས་ཀྱི་རྣལ་འབྱོར་པ། །བླ་མ་ཐར་པའི་ལམ་སྟོན་ཡིན། །ད་ལྟ་གྲོང་ཁྱེར་སེར་སྐྱ་ནའོ། །ཅེས་གསུངས་པས། །གཉོས་ཀྱིས་སེར་སྐྱར་ཕྱིན་ནས། །བླ་

[019A]༄༅། །མ་ཐར་བའི་ལམ་སྟོན་གང་ན་བཞུགས་ཅེས་འདྲི་ཞིང་བཙལ་བས། བླ་མ་ཐམས་ཅད་ཐར་པའི་ལམ་སྟོན་ཡིན་པ་ལ། ཁྱོད་ལ་སུ་དགོས་པ་
ཡིན་ཟེར་བྱུང་བས། བདེན་སྙམ་བླ་མ་གསང་བར་ཤེས་རུང་རྩད་བཅད་པས་དང་པོ་མ་ཆོད། ཕྱིས་ཆོད་རུང་དུག་མཚོའི་ལམ་མ་བསྒྲོད་པར། གཉོས་དཔལ་ཀུ་ཀུ་རི་པ་དང་
མ་མཇལ་སྐད། དེ་ནས་རྗེ་མར་པས་དཔལ་ནཱ་རོ་པའི་དྲུང་དུ་བྱོན་ཏེ། བདག་གྲོགས་པོ་དང་འཕྲད་ནས་མ་རྒྱུད་ལ་བསྒྲོ་གླེང་བྱས་པས་བདག་རྒྱལ། ཁོང་ན་རེ་རྒྱུད་སློབ་
པའི་སློབ་དཔོན་སུ་ཡིན་ཞེས་འདྲི་བ་ལ། བདག་གིས་མ་བཤད་ལགས་ཞུས་པས། བླ་མ་གསང་མི་དགོས་པ་ཡིན་ཏེ། ཁོང་གསེར་མང་ཡང་དེས་ཆོག་པ་མིན། བསོད་
ནམས་དང་ལས་འཕྲོ་དགོས་པ་ཡིན་གསུང། དེ་ནས་མར་པས་ནཱ་རོ་པ་ལ་མཻ་ཏྲི་པའི་དྲུང་དུ་འགྲོ་བའི་གསོལ་བ་བཏབ་པས་དགྱེས་བཞིན་གནང་བ་ལས། བླ་མ་ནཱ་རོ་པ་ལ་
མཉེས་པའི་མཆོད་པ་དང། དཔའ་བོ་མཁའ་འགྲོ་རྡོ་རྗེ་སྤུན་རྣམས་ལ་ཚོགས་གཏོར་ཕུལ་ནས། བར་ཆད་མེད་པར་གསོལ་བ་བཏབ་པས་ངོ་མཚར་བའི་ལྟས་དུ་མ་བྱུང་ངོ།།

[019B] རི་མེ་ལྟར་འབར་བའི་དགོན་པ་ན་བཞུགས་ཏེ། ལམ་བསྒྲོད་དཀའ་མོ་རང་ཡོད་པས་མ་ཕྱིན་
ན་དྲག་ཟེར་བ་འགའ་བྱུང་བས། ཚེ་འདིའི་ཕྱིར་ནོར་འཚོལ་བ་ནི་མིན་ཆོས་ཕྱིར་ཤི་ནའང་ཤི་འགྲོ་དགོངས་པ་ཐུགས་ལ་ཤར་ནས། ཐེ་ཚོམ་མེད་པར་བྱོན་ཏེ། མཻ་ཏྲི་པའི་བཞུགས་
སར་ཉི་མ་སྔ་ཕྱེད་ཙམ་ལ་ཕེབས་པས། ཤིང་ནྱ་གྲོ་ཏའི་གྲིབ་མ་ལ་བཞུགས་པ་དང་མཇལ་བས། བྱང་ཆུབ་སེམས་དཔའ་རྟག་ཏུ་དུ་བྱང་ཆུབ་སེམས་དཔའ་ཆོས་འཕགས་
དང་མཇལ་བ་ལྟ་བུའི་དགའ་བ་ཆེན་པོ་སྐྱེས་ནས། རྐྱང་ཕྱག་ལན་བདུན་བཙལ། གསེར་གྱི་འབུལ་བ་བགྱིས་ཏེ་བླ་མའི་སྐུ་གསུང་ཐུགས་ལ་བསྟོད་པའི་མགུར་འདི་ཕུལ་
ལོ༑༑ ཁྱེད་འགྲོ་བའི་དོན་དུ་འཛམ་གླིང་འདིར། །རྒྱལ་པོའི་རིགས་སུ་སྐྱེ་བ་བཞེས། །ཕྱི་ནང་བསྒྲུབ་ཐབས་སྣ་ཚོགས་མཁྱེན། །མཻ་ཏྲི་པ་ལ་ཕྱག་འཚལ་ལོ། །
རྗེ་བཙུན་སྒྲོལ་མས་ལུང་བསྟན་ནས། །བར་ཆད་མེད་པར་བྱིན་གྱིས་བརླབས། །རི་ཁྲོད་དབང་ཕྱུག་ཞབས་རྡུལ་རེག་ཨ་ཝ་དཧུ་ཏི་ཁྱོད་ལ་བསྟོད། །སྐུ་ནི་རིན་ཆེན་

[020A]༄༅། །གསེར་གྱི་རི། །ཡེ་ཤེས་སྨོན་སོགས་རྣམ་དག་པ། །ཉོན་མོངས་ནད་རྣམས་འཇོམས་མཛད་པའི། །ཆོས་ཀྱི་ཉི་མ་ཁྱོད་ལ་བསྟོད། །ཐུགས་
ནི་སྟོང་ཉིད་རྡོ་རྗེ་ཡིས། །བདག་ལྟའི་རི་བོ་ཆེན་པོ་འཇོམས། །ཆོས་རྣམས་མཉམ་པ་ཉིད་གཟིགས་པའི། །མཉམ་མེད་བླ་མ་རྗེ་ལ་བསྟོད། །སྤྲུལ་སྐུ་འཛམ་གླིང་ཀུན་
གྱི་རྒྱན། །རྡོ་རྗེ་སེམས་དཔའི་ངོ་བོ་ཉིད། །ཐུགས་རྗེའི་གཏེར་ལྡན་འགྲོ་བའི་མགོན། །གཙུག་གི་རྒྱན་གྱུར་ཁྱེད་ལ་བསྟོད། །མི་དང་མི་མིན་འབྱུང་པོའི་ཚོགས། །
གང་ཞིག་ཚོགས་ཅན་མ་ལུས་པ། །བརྟུལ་ཞུགས་ནུས་པས་བཀའ་ཉན་མཛད། །རྡོ་རྗེ་འཛིན་པ་ཁྱེད་ལ་བསྟོད། །བདེ་གཤེགས་བླ་མ་ཐུགས་རྗེ་ཅན། །མངའ་འབངས་
བོར་ནས་དམ་ཆོས་མཛད། །པཎ་ཆེན་ནཱ་རོ་ལ་སོགས་པའི། །བླ་མ་ཀུན་ལ་གདམ་ངག་ཞུས། །རྒྱུད་སྡེའི་སློབ་གཉེར་འགའ་རེ་ཚར། །ལྷོ་དུག་མཚོ་ཁོལ་མའི་དོ་རི་ལ། །
དཔལ་ཞི་བ་བཟང་པོའི་ཞབས་དྲུང་དུ། །དམ་པ་ཁྱེད་ཀྱིས་ཐུགས་རྗེས་བཟུང། །སྲོག་ཕངས་པ་མེད་པར་དྲུང་དུ་འོངས། །རི་བོ་མེ་འབར་གྱི་དགོན་པ་ན། །ཤིང་ནྱ་གྲོ་ཏའི་

[020B] །མངའ་བདག་རྒྱལ་སྲས་མཻ་ཏྲི་པ། །ཕ་སངས་རྒྱས་ཁྱེད་དང་ད་ལྟ་མཇལ། །ཉི་མ་ཤར་འདྲའི་དང་བ་སྐྱེས། །ཤི་ཡང་ཕོད་པའི་དད་པ་གཡོས། །ཁ་གཏིང་
མེད་པར་གསོལ་བ་བཏབ། །རྒྱུན་ཆད་མེད་པར་བྱིན་གྱིས་བརླབས། །བྲམ་ཟེ་ཆེན་པོའི་སྲོལ་འཛིན་ཅིང། །སྤྲུལ་པ་རི་ཁྲོད་དབང་ཕྱུག་དྲུང། །ལེགས་པར་འོངས་པ་དམ་པའི་
ཆོས༑ ༑ཐེག་པའི་ཡང་རྩེ་སྙིང་པོའི་དོན། །མཐའ་བྲལ་ཕྱག་རྒྱ་ཆེན་པོ་དེ། །ནམ་མཁའ་ལྟ་བུར་གནང་བ་ཞུ། །ཅེས་གསོལ་བ་བཏབ་པ་ལས། །མངའ་བདག་གིས་རྗེས་
སུ་བཟུང་སྟེ། །དབང་བསྐུར་རྣམས་རྫོགས་པར་མཛད་ཅིང། གསང་མཚན་ཐུགས་ཀྱི་རྡོ་རྗེ་བརྟགས། དེའི་ཚེ་བླ་མ་མཉེས་པའི་མཆོད་པ། མཁའ་འགྲོ་མཉེས་པའི་
ཚོགས་གཏོར་རྣམས་བཤམས་པས། ཡ་མཚན་པའི་ལྟས་མང་པོ་བྱུང་ཞིང། བླ་མས་ཕྱག་རྒྱ་ཆེན་པོའི་གདམ་ངག་ངོ་སྤྲོད་དང་བཅས་པ། རྒྱུད་བསྟོད་པ་གླུར་བླངས་
འགྲེལ་པ་དང་བཅས་པ། དོ་ཧའི་བཤད་པ་དང་བཅས་པ་རྣམས་ཅིག་ཆར་དུ་སྒྲོ་མདོགས་ཆོད་པར་གནང་ཞིང། ཉམས་སུ་བླངས་པས་ཉམས་དང་རྟོགས་པ་བཟང་པོ་ཐུགས་ལ་

[021A]༄༅། །འཁྲུངས་པས་ཐུགས་དགྱེས་པར་གྱུར་ཚེ། བླ་མ་ལ་བཏང་རག་གི་མཆོད་པ་ཞིག་ཕུལ་བའི་ཚོགས་གྲལ་དུ། ཉམས་མྱོང་གི་རྟོགས་པ་འདི་མགུར་དུ་
ཕུལ་ལོ།། སྤྱི་བོ་བདེ་ཆེན་གཞལ་ཡས་སུ། །དྲི་མེད་པདྨ་ཉི་ཟླ་ལ། །བླ་མ་མངའ་བདག་བྱམས་མགོན་བཞུགས། །བདག་གི་སེམས་རྒྱུད་བྱིན་གྱིས་བརློབས། །
དུས་གསུམ་སངས་རྒྱས་ཐམས་ཅད་དང། །ཡི་དམ་ལྷ་ཚོགས་ཇི་སྙེད་པ། །དབྱེར་མེད་དཔལ་ལྡན་དཧུ་ཏི་པ། །སྙིང་གི་པདྨར་བཞུགས་ནས་ཀྱང། །ངག་གི་བདེན་པ་གྲུབ་
ཏུ་གསོལ། །རྒྱ་གར་ཞིང་ཁམས་རྣམ་དག་ཏུ། །པཎ་ཆེན་ནཱ་རོ་ལ་སོགས་པའི། །གྲུབ་ཐོབ་རྣམས་ཀྱི་ཞབས་རྡུལ་དེ། །མི་བདག་གི་སྤྱི་བོའི་གཙུག་ཏུ་བླངས། །རྒྱུད་སྡེའི་
ཚིག་རྣམས་མང་པོ་ཉན། །བདག་དེས་ཀྱང་ཆོག་ཤེས་མ་བྱུང་བས། །མངའ་བདག་རྗེ་བཙུན་དྲུང་དུ་འོངས། །བྱིན་བརླབས་དམ་ཆོས་ཚུལ་བཞིན་ཞུས། །ཁྱད་པར་ཕྱག་
རྒྱ་ཆེན་པོ་ཞུས། །ཆོས་ཤེས་པ་རྣམས་ཀྱི་སྒྲོ་དོགས་བཅད། །མི་ཤེས་པ་རྣམས་སློབ་གཉེར་བྱས། །རྗེ་ས་ར་ཧ་ཡི་བཀའ་སྲོལ་གྱིས། །བྱིན་བརླབས་དང་རྟོགས་པ་དུས་

[021B] །རྗེ་ལ་རྟོགས་འབུལ་གྱི་དབྱངས་ཅིག་ལེན། །ཕྱི་ནང་གྲུབ་མཐའ་སྣ་ཚོགས་ཀུན། །རྟོགས་ཤིང་ཕྱག་རྒྱ་ཆེན་པོར་འདུས། །སྣང་བ་བདེན་མེད་མཐའ་ཡས་ཀུན། །
ཟུང་འཇུག་མཉམ་ཉིད་རོལ་པར་ཤར། །རྒྱུན་ཆད་མེད་པའི་ཆོས་ཉིད་འདི། །རང་གསལ་རིག་པ་འགག་པ་མེད། །ཟུང་འཇུག་རིག་པ་གཉུག་མའི་ངང། །ཡེ་ཤེས་ལྷུན་གྲུབ་
ལྟ་བ་ལགས། །སྤྱོད་ལམ་བཞིའི་མཉམ་རྗེས་སུ། །དུས་གསུམ་འབྲལ་མེད་ཆུ་བོའི་རྒྱུན། །རྣལ་འབྱོར་མངོན་གསལ་འགྲིབ་ཏུ་མེད། །ཡེངས་སུ་མེད་པ་བསྒོམ་པ་
ལགས༑ ༑དུས་གསུམ་ལུས་ངག་ཡིད་ཀྱི་ཆོས། །སྣ་ཚོགས་ངེས་མེད་རྒྱུན་གཅིག་ཏུ། །མ་འགགས་འབད་མེད་ངོ་བོར་མཉམ། །སྤྲུལ་པ་ལྟ་བུའི་སྤྱོད་པ་ལགས། །
རྟོགས་པའི་ངོ་བོ་སྐད་ཅིག་མ། །གཅིག་ཆར་བ་ལ་ཕྲི་བསྣན་མེད། །རང་གྲོལ་གཉུག་མ་བདེ་བ་ཆེ། །རེ་དོགས་བྲལ་བ་འབྲས་བུ་ལགས། །ཚིག་ཚོགས་མ་ཉན་དགུ་ཉན་
ཀྱང༑ །གཞི་སེམས་ཉིད་ཆོས་སྐུར་ད་གཟོད་གོ་མི་ཁོ་བོ་ཐེ་ཚོམ་ད་གཟོད་ཟད། །འཁྲུལ་པའི་གཞི་རྩ་ད་གཟོད་ཞིག་ཐ་སྙད་ལ་སངས་རྒྱས་མི་རེ་བས། །རྗེ་མངའ་

[022A]༄༅། །བདག་ཆེན་པོའི་ཞབས་དྲུང་དུ། །དོན་ཉམས་སུ་བླངས་པའི་འབྲས་བུ་དང། །བརྒྱུད་པ་རྣམས་ཀྱི་བྱིན་བརླབས་ཀྱིས། །གོ་བ་ཉམས་མྱོང་
རྟོགས་པ་འདི། །ཕུལ་བ་བླ་མ་རྗེ་བཙུན་དང། །མཆེད་གྲོགས་འདིར་བཞུགས་དགྱེས་པར་མཛོད། །ཅེས་ཕུལ་བ་ལས། མངའ་བདག་མཻ་ཏྲི་པས་མར་པ་ལ་ཞལ་
གདམས་བཅུ་གཉིས་རྡོ་རྗེའི་མགུར་འདི་གསུངས་སོ།། བུ་དད་པའི་རྩ་བ་མི་བརྟེན་ན། །གཉིས་མེད་ཀྱི་རྩ་བ་བརྟན་མི་འགྱུར། །ཕྱོགས་མེད་ཀྱི་སྙིང་རྗེ་མ་སྐྱེས་ན། །
གཟུགས་སྐུ་རྣམ་གཉིས་ཐོབ་མི་སྲིད། །ཤེས་རབ་རྣམ་གསུམ་མ་སྦྱངས་ན། །རྟོགས་པ་རྒྱུད་ལ་སྐྱེ་མི་འགྱུར། །བླ་མ་རྗེ་བཙུན་མ་བསྟེན་ན། །དངོས་གྲུབ་རྣམ་
གཉིས་ཐོབ་མི་སྲིད། །སེམས་ཀྱི་རྩ་བ་མ་ཆོད་ན། །ཤེས་པ་གང་དགར་བཏང་མི་བྱ། །སྣང་བ་རྒྱ་ཡིས་མ་ཐེབས་ན། །བདེ་བ་ཆེན་པོར་དབེན་མི་གནས། །ཞེན་ཆགས་
ཤེས་པ་སྐྱེས་གྱུར་ན། །གླང་ཆེན་རབ་དགའི་སྤྱོད་པ་བྱ། །སྐབས་སུ་ཉོན་མོངས་སྐྱེས་གྱུར་ན། །སེམས་ལ་ལྟོས་ལ་མ་ཡེངས་བསྒོམས། །རྐྱེན་གྱིས་སེམས་

[022B] །དབང་བཞིའི་ཉམས་ལེན་རྒྱུན་དུ་གྱིས། །ཉོན་མོངས་རང་རྒྱུད་ཤོར་གྱུར་ན། །བླ་མའི་གདམས་པ་དྲན་པར་གྱིས། །རྩེ་ཅིག་གསོལ་བ་མ་བཏབ་
ན༑ ༑དམ་པའི་ཐུགས་དགོངས་ག་ལ་ལོངས། །ལྷ་བསྐྱེད་རྫོགས་ཟུང་འཇུག་མ་བསྒོམས་ན། འཁོར་འདས་དབྱེར་མེད་ག་ལ་རྟོགས། །བཅུ་གཉིས་རྡོ་རྗེའི་མགུར་
ལྡན་པ། །དྲན་པ་དང་བཅས་བཅུ་གསུམ་འདི། །རྣལ་འབྱོར་ཉམས་སུ་བླངས་པ་ན། །བཅུ་གསུམ་ས་ལ་གནས་པར་འགྱུར། །ཅེས་གསུངས་པས། མར་པའི་
ཐུགས་ལ་ཤིན་ཏུ་འཐད་ཅིང་འཇགས་པར་གྱུར་ཅིང། མཻ་ཏྲི་པ་ལ་མི་ཕྱེད་པའི་དད་པའི་ངང་ནས་བྱོན་ཏེ། ཕུ་ལ་ཧ་རིར་ནཱ་རོ་པའི་དྲུང་དུ་ཕེབས་པས། ནཱ་རོ་པའི་
ཞལ་ནས། ལྷོ་དུག་མཚོའི་འགྲམ་གྱི་དུར་ཁྲོད་སོ་ས་གླིང་ན་ཡེ་ཤེས་ཀྱི་མཁའ་འགྲོ་མ་འབྲེལ་ཚད་དོན་ལྡན་རུས་པའི་རྒྱན་དང་ལྡན་པ་ཞིག་བཞུགས་པ་དེའི་དྲུང་དུ་
སོང་ལ་གདན་བཞི་ཞུས་ཤོག་གཞན་ཡང་རང་གང་མོས་ཀྱི་ཀུ་སུ་ལུ་རྣམས་ལ་ཆོས་ཅི་འདོད་ཞུས་ཤོག་གསུང་པ་ལྟར། སོ་ས་གླིང་གི་དུར་ཁྲོད་དུ་ཕྱིན་རྣལ་འབྱོར་

[023A]༄༅། །མ་བཙལ་བས་རྩའི་སྤྱིལ་པོ་ཅིག་གི་ནང་ན་བཞུགས་པ་དང་མཇལ་ཏེ། གསེར་གྱི་མཎྜལ་ཕུལ་ནས་གསོལ་བ་བཏབ་པས། གདན་
བཞིའི་དབང་གདམ་ངག་རྣམས་དགྱེས་བཞིན་རྫོགས་པར་གནང། གཞན་ཡང་དཔལ་སིང་གྷ་གླིང་པ་ལ་སོགས་ཏེ། དུར་ཁྲོད་དང་ཤིང་དྲུང་ན་བཞུགས་པའི་ཀུ་སུ་
ལུའི་རྣལ་འབྱོར་པ་མཚན་ལྡན་འགའ་དང་འགའ་ལ་བསྐྱེད་རྫོགས་ཀྱི་དབང་གདམ་ངག་དང། འཕྲལ་དགོས་ཀྱི་གདམ་ངག་ཕྲན་ཚེགས་མང་པོ་སྐབས་
སྐབས་སུ་ཞུས་པས། གདམ་ངག་གི་གཏེར་མཛོད་དུ་གྱུར་པ་ལགས་སོ། །དེ་ནས་ནཱ་རོའི་དྲུང་དུ་ཕེབས་ཕྱག་ཕུལ་ནས་སྙུན་དྲིས་པས། ཁྱོད་དབང་གདམ་ངག་
རྣམས་ཡིད་ཆེས་པོ་བྱུང་ངམ་གསུང། ལོ་རྒྱུས་རྣམས་ཞུས་པས་ཤིན་ཏུ་མཉེས་པར་གྱུར་ཏོ། །དེ་ནས་རྗེ་མར་པས་དཔལ་ནཱ་རོ་པ་ལ་བདེ་མཆོག་གི་དབང་གདམ་
ངག་རྒྱུད་འགྲེལ་བཤད་རྣམས་དགོས་ཞེས་གསོལ་བ་བཏབ་པས། དབང་རྒྱས་པར་ངང་རྒྱུད་འགྲེལ་བཤད་ལུང་དུ་གནང་ནས། ག་ལ་ཉམས་ལེན་ཆེ་བ་ཡིན་གསུང་

[023B] གཉུག་མ་ལྷན་གཅིག་སྐྱེས་པའི་ཡེ་ཤེས་སེམས་སུ་ངོ་སྤྲོད་པ་ཕྱག་རྒྱ་ཆེན་པོ་རྣམས་གནང་ནས་བསྒོམས་
པས༑ སྤྱིར་གྱི་གསང་སྔགས་བླ་མེད་ཀྱི་ཉམས་རྟོགས་ཁྱད་པར་ཅན་མང་པོ་ཐུགས་ལ་འཁྲུངས་ཤིང། ཁྱད་པར་དུ་གཏུམ་མོ་བསྒོམས་པས་བདེ་གསལ་མི་རྟོག་པ་ཟུང་
འཇུག་མངོན་དུ་གྱུར་པས། སྒོ་གསུམ་གཡོ་འགུལ་མི་ནུས་པའི་ངང་ལ་ཞག་བདུན་གྱི་བར་བརྟན་པ་ཐོབ་པ་དེ་ལ་རྟགས་བཅུ་རྣམས་བྱུང་བས། ཐུགས་སྤྲོ་བའི་ངང་
ནས་ཉིན་མཚན་འདའ་བ་བྱུང་ངོ། །དེ་ནས་མར་པའི་ཐུགས་ལ་ངས་བལ་པོ་དང་རྒྱ་གར་དུ་ལོ་བཅུ་གཉིས་ཙམ་སོང་འདུག་སྟེ། དབང་དང་གདམ་ངག་མང་པོ་ཡང་ཐོབ་
པ་ཙམ་དུ་མ་བཞག་པར། ཚིག་དོན་གཉིས་ལ་སློབ་གཉེར་དང་ཉམས་ལེན་རང་མི་འགྱོད་པ་བྱས་པས། སྨྲ་རྒྱུ་དང་བསྒོམ་རྒྱུ་ཡང་གཞན་ལ་སྨོས་མི་དགོས་པ་བྱུང་
ད་གསེར་ཕལ་ཆེར་རྫོགས་འདུག་པས། རེ་ཞིག་བོད་ལ་ཕྱིན་གསེར་ཅི་མང་རང་ཅིག་བསྒྲུབས་ཏེ། སླར་ཡང་རྒྱ་གར་དུ་ཡོངས་ནས་བླ་མ་རྣམས་འབུལ་བས་

[024A]༄༅། །མཉེས་པ་དང། ཆོས་སྔར་ཐོབ་པ་རྣམས་ལ་དོགས་གཅོད་ནན་ཏན་བྱེད་པ་དང། མ་ཐོབ་པ་རྣམས་ཅི་ཐོབ་བྱས། བོད་དུ་སྤྱིར་
སངས་རྒྱས་ཀྱི་བསྟན་པ། དགོས་བསྒྲུབ་བརྒྱུད་ཀྱི་བསྟན་པ་དར་བ་ཞིག་ཅིས་ཀྱང་བྱེད་དགོངས་པ་ཤར་ནས། གསེར་ལྷག་གང་ཡོད་ཀྱིས་ལམ་ཆས་ཙམ་ཞིག་མ་གཏོགས་
ཀུན་གྱིས་ཡོ་བྱད་བསྒྲུབས་ཏེ། བྲམ་ཟེ་སུ་ཀ་མུ་ཏི་དང། རྣལ་འབྱོར་མ་སུ་ཀ་དྷ་རི་ལ་སོགས་པ་རྣམས་བཀུག་ནས། པཎ་ཆེན་ནཱ་རོ་པ་ལ་བཏང་རག་དང་དགའ་སྟོན་ཏུ་
ཚོགས་མཆོད་ཕུལ་བའི་གྲལ་དུ། མར་པའི་ཐུགས་དགོངས་ལ། ཡོང་བྱོད་ནས་རྒྱ་གར་དུ་འོངས་པའི་དོན་ལ། བླ་མ་མཁས་ཤིང་གྲུབ་པ་བརྙེས་པ་མང་པོ་དང་མཇལ་
རྒྱུད་འགྲེལ་པ་དང་བཅས་པ་མང་པོ་ཐོབ་ཅིང་སློབ་གཉེར་བྱས། སྒྲ་སྐད་ལོ་ཙཱ་ནི་མཁས་པའི་ཚད་དུ་ཤེས། ཉམས་དང་རྟོགས་པ་ཕྱིན་ཅི་མ་ལོག་པ་ནི་རྒྱུད་ལ་སྐྱེས། ད་
བར་ཆད་མེད་པར་བོད་དུ་ལོག་འགྲོ་བ་ཡིན་པས། དུས་དེ་རིང་ལས་དགའ་བ་མི་ཡོང་དགོངས་ནས། མགུར་ཆེན་བརྒྱད་ཀྱི་ཐོག་མ། དཔལ་ནཱ་རོ་པའི་དྲུང་དུ་དབྱངས་རིང་

[024B]། རྗེ་མཚན་ལྡན་གྱི་བླ་མ་རིན་པོ་ཆེ། །ཁྱེད་སྔོན་སྦྱངས་བསོད་ནམས་བསགས་
པའི་ཕྱིར། །སྤྲུལ་སྐུ་ཏེ་ལོ་དངོས་དང་མཇལ། །སྤང་དཀའ་སྲིད་པའི་སྡུག་བསྔལ་ལ། །ཁྱད་དུ་གསོད་པ་བཅུ་གཉིས་མཛད། །དཀའ་བ་སྤྱད་པའི་ཐུགས་དམ་
དེས༑ །སྐད་ཅིག་ཉིད་ལ་བདེན་པ་གཟིགས། །ཤྲཱི་ཛྙཱ་ན་སིདྡྷིའི་ཞབས་ལ་འདུད། །སྒྲ་བསྒྱུར་བོད་ཀྱི་བན་ཆུང་ང། །སྦྱངས་པ་སྔ་མའི་ལས་འབྲེལ་གྱིས། །ནཱ་རོ་
པཎ་ཆེན་ཁྱེད་དང་མཇལ། །རྒྱུད་ཟབ་མོ་གྲགས་པའི་དགྱེས་རྡོར་བསླབས། །སྙིང་པོ་མ་ཧཱ་མ་ཡ་གནང། །ཡང་སྙིང་བདེ་མཆོག་སྙན་རྒྱུད་ཞུས། །ལར་རྒྱུད་སྡེ་བཞི་ཡི་
ཁོང་སྙིང་ཕྱུང། །མ་སྐལ་པ་བཟང་མོས་རྗེས་གནང་བའི། །བྱིན་བརླབས་ཀྱི་ཆུ་རྒྱུན་མ་ཆད་པ། །དབང་བཞིའི་དོན་ལ་ངོ་སྤྲོད་མཛད། །ཟག་པ་མེད་པའི་ཏིང་འཛིན་སྐྱེས།།
ཞག་བདུན་བར་དུ་བརྟན་པ་ཐོབ། །སྲོག་རྩོལ་འཕོ་བ་ཉི་ཟླ་གཉིས། །གཡོ་མེད་ནམ་མཁའི་ཁྱིམ་དུ་ཆུད། །རང་བྱུང་ལྷན་ཅིག་སྐྱེས་པའི་ཉམས། །བདེ་གསལ་མི་

[025A]༄༅། །རྟོག་ཁོང་ནས་ཤར། །བག་ཆགས་གཉིད་ཀྱི་འཁྲུལ་པ་དེ། །འོད་གསལ་ལམ་གྱི་ངོ་བོར་རྟོགས། །ཡིད་ཀྱི་གཡོ་བ་གཟུང་འཛིན་གཉིས། །སྤྲོས་
བྲལ་ཆོས་ཀྱི་སྐུ་རུ་ཐིམ། །ཕྱི་སྣང་བ་སྒྱུ་མའི་འཁྲུལ་འཁོར་འདི། །སྐྱེ་མེད་ཕྱག་རྒྱ་ཆེན་པོར་རྟོགས། །ནང་འཛིན་པ་ཡིད་ཀྱི་རྣམ་ཤེས་འདི། །སྔོན་ཆད་མཛའ་བོ་ཕྲད་པ་
བཞིན༑ ༑སེམས་ཉིད་རང་ངོ་རང་གིས་ཤེས། །ལྐུགས་པས་རྨི་ལམ་རྨིས་པ་བཞིན། །བརྗོད་དུ་མེད་པའི་ཉམས་ཅིག་ཤར། །གཞོན་ནུས་བདེ་བ་མྱོང་བ་བཞིན། སྨྲ་རུ་མེད་
པའི་དོན་ཅིག་རྟོགས། །རྗེ་སྐུ་དྲིན་ཆེའོ་ནཱ་རོ་པ། །སྔར་ཡང་དབང་བསྐུར་བྱིན་གྱིས་བརླབས། །ད་དུང་བཀའ་དྲིན་སྐྱབས་དུ་གསོལ། །ཞེས་ཕུལ་བས། ནཱ་རོའི་ཕྱག་མར་
པའི་དབུ་ཐོག་ཏུ་བཞག་ནས་ཞལ་གདམས་ཀྱི་མགུར་འདི་གསུངས་སོ།། བོད་ཡུལ་གྱི་མར་པ་ལོ་ཙཱ་ཁྱོད། །ཆོས་བརྒྱད་ཚེ་འདིའི་དོན་མ་བསྒྲུབ། །གཟུང་འཛིན་ང་ཁྱོད་
རེས་མ་གཅོད། །ཉེ་དུ་དགྲ་ལ་སྐུར་མ་འདེབས། །གཞན་གྱི་ཆོས་ལ་སྒྲོ་མ་འདོགས། །ཐོས་བསམ་མུན་སེལ་སྒྲོན་མེ་ཡིན། །ཐར་པའི་ལམ་མཆོག་འཕྲང་མ་བཅད་

[025B] །ཕྱིས་ཡང་ཁུར་ཅིང་བློས་མ་སྤང། །རང་སེམས་ནོར་བུ་རིན་ཆེན་འདི། །དྲེད་བོར་ཆུ་ལ་མ་བསྐུར་བར། །བག་ཟོན་ཡེངས་མེད་བསྲུངས་
ཤིག་དང། །དགོས་འདོད་བསམ་པ་ཐམས་ཅད་འགྲུབ། །ཅེས་པ་དང། གཞན་ཡང་ཐུགས་བརྩེ་བའི་གསུང་མང་པོ་གནང་བ་རྣམས་ལ་དགྱེས་བཞིན། སླར་ཡང་སྐུ་དྲུང་
དུ་ཡོང་བའི་དམ་བཅའ་ཕུལ་ནས་བོད་ལ་བྱོན་ནོ།།    ༈    མར་པས་
འཚོ་ཆས་རྣམས་རྫོགས་པ་དང་མཉམ་དུ། གཉོས་ཀྱི་ཆས་ཀྱང་ཟད་དེ། ཕན་ཚུན་དུས་སྒྲིགས་ནས་ཚུར་ལམ་ཡང་གཉོས་དང་སྡེབས་བྱོན་པ་ལས་གཉོས་ཀྱི་ཡིད་ལ་
ངེད་གཉིས་གསེར་ང་མང་རུང། ཆོས་ཁོ་མཁས་རིགས་སུ་འདུག་སྙམ་པའི་ཕྲག་དོག་གི་བསམ་ངན་ཤར་ཏེ། གཉོས་ལ་གྲོགས་པཎྜི་ཏ་གཉིས། ཨ་ཙ་ར་གཅིག་དང་
གཞན་ཡང་ལམ་གྲོགས་འགའ་ཟུང་འདུག་པ་ལ་གཉོས་ཀྱི་དཔེ་ཆ་སོགས་ཆས་རྣམས་བསྐུར་འདུག་མར་པས་ཕྱག་དཔེ་ཁྲིལ་པོ་བྱས་བསྣམས་བྱོན་པས། གཉོས་

[026A]༄༅། །ན་རེ། རང་རེ་ལོ་ཙཱ་བ་ཆེན་པོ་ཁྲེལ་པོ་ཁུར་བ་མི་ཡོང་པས། ཨ་ཙ་ར་འདི་ལ་བསྐུར་ཟེར་བ་ལྟར་བསྐུར་བས། གཉོས་ཀྱིས་ཨ་ཙ་ར་ལ་ཕག་
བརྡན་བྱིན་མར་པའི་དཔེ་ཆ་ཆུ་ལ་ཤོག་བ་ལྟར་གྱིས་བསྐུར་བྱས་ཁ་ལོག་སླབས་པ་བཞིན། ཨ་ཙ་རས་ཀྱང་གྲུ་ཆུ་བོ་གངྒའི་དབུས་སུ་སླེབ་ཚེ། མར་པའི་ཕྱག་དཔེ་ཆུ་ལ་བསྐུར་
བ་ལས། གཉོས་ཀྱིས་བྱས་པ་མཁྱེན་ཅིང། བོད་དུ་གསེར་འཚོལ་བའི་དཀའ་ལས། རྒྱ་གར་དུ་བླ་མ་འཚོལ་བའི་དཀའ་ལས། ཆོས་དང་གདམས་པ་དེ་འདྲ་གཞན་ལ་
དཀོན་པ་མེད་པར་སོང་བས། ཆུ་ལ་ལྕེབ་བམ་ལྕེབ་བམ་སྙམ་པའི་ཐུགས་ལས་ཆེན་པོ་བྱུང་ཚེ། བླ་མའི་གདམ་ངག་དྲན་ནས་ཐུགས་ལས་ཅུང་ཟད་ཆུང་བར་གྱུར་ཅིང་
གཉོས་ལ་ངན་ལན་བྱེད་པའི་ཐུགས་འདུན་མ་ཤར་རུང། འདི་ཁྱོད་ཀྱིས་བྱས་པ་ཡིན་སྨྲས་པས། མ་བྱས་ཟེར་གྲུ་ཐོན་འཕྲལ་ཨ་ཙ་རབ་བཟུང་ནས་རྒྱལ་པོ་ལ་ཞུ་བྱས་བས་
ཨ་ཙ་རས་གཉོས་ཀྱིས་བསླབས་ཚུལ་རྣམས་རྒྱས་པར་བཤད་བྱུང་བས། ཐུགས་ལ་ཤར་བ་ལྟར་གཉོས་ལ་ཁྲེལ་འདེད་ཀྱི་མགུར་འདི་གསུངས་སོ།། གསན་དང་ལས་

[026B] །མཐུན་ནས་མཉམ་དུ་འགྲོགས་པའི་མི། །སྤྱིར་གྱིས་ཆོས་སྒོར་ཞུགས་པ་དང། །ཁྱད་པར་ལོ་པཎ་བླ་མར་གྲགས། །བསམ་སོགས་གཅིག་ཏུ་
གྲུར་ཞུགས་ལ། །ཕན་འདོགས་ནུས་པ་མ་ཐོན་རུང། །སྤྱིར་གྱིས་གནོད་བྱེད་མི་རིགས་ཤིང། །ཁྱད་པར་སངས་རྒྱས་བསྟན་པ་དང། །བདག་དང་སེམས་ཅན་ཐམས་ཅད་
ལ༑ །གནོད་པ་འདི་འདྲ་ག་ལ་རིགས། །ཉོན་མོངས་དུག་ལྔའི་བསམ་སྦྱོར་གྱིས། །མི་བདག་གི་དཔེ་དང་ལྷན་གཅིག་ཏུ། །མི་ཁྱོད་ཀྱི་བསྒྲུབ་པའི་སྙན་གྲགས་དང། །
གསེར་དང་དམ་ཆོས་ཆུ་ལ་ཕོ། །ང་རིན་མཐོང་ཆེ་བ་མ་ཡིན་ཏེ། །གཞན་ལ་དཀོན་པའི་ཁྱད་ཆོས་འགའ། །གཞན་ཕན་མེད་པས་བློ་མ་བདེ། །འོན་ཀྱང་ནན་ཏན་ཞུས་དག་
གིས༑ ༑ཆོས་དང་རང་གི་སེམས་རྒྱུད་འདྲེས། །ཚིག་དོན་མ་བརྗེད་ཝ་ལ་ལེ་བདོག། །སླར་ཡང་རྒྱ་གར་ཡུལ་དུ་ཡོངས། །པཎ་ཆེན་ནཱ་རོ་ལ་སོགས་པའི། །གྲུབ་ཐོབ་རྣམས་
ལ་ཞུས་པས་ཆོག། །མི་ཁྱེད་རང་དེང་ནས་བླ་མ་དང། །ཆོས་བཤད་ལོ་ཙཱའི་ཁུར་བོར་ལ། །གནང་འགྱོད་དང་བཅས་ཡུལ་ལ་བྱོན། །སྡིག་ལ་མཐོལ་བཤགས་དྲག་པོ་

[027A]༄༅། །གྱིས༑ ༑བསམ་སྦྱོར་འདི་འདྲ་བྱེད་བཞིན་དུ། །བླ་མའི་རློམ་སེམས་བྱས་ལགས་ཀྱང། །བླུན་པོ་འགའ་ཡི་མགོ་སྐོར་ལས། །སྐལ་
ལྡན་སྨིན་གྲོལ་ག་ལ་འབྱུང། །མི་ལུས་རིན་ཆེན་རྙེད་དཀའ་འདིས། །ངན་སོང་གསུམ་པོ་མི་བསྒྲུབ་འཚལ། །ཅེས་དེ་སྐད་གསུང་པས་གཉོས་ན་རེ། ད་སེམས་
ལས་མ་བྱེད། ངའི་དཔེ་ཆ་མ་ཕྱིར་གཡར་ནས་བྲིས་པས་ཆོག་ཟེར་བས། ཁྱོད་ཀྱིས་མ་ཕྱི་ཨེ་གཡར་ཡང་མི་ཤེས། གཡར་རུང་ཁྱོད་དང་ང་བླ་མ་དང་གདམ་ངག་
མི་གཅིག་པས་ཕན་ཡང་མི་ཐོགས། ཁྱོད་ཀྱི་དཔེ་ཆ་བས་ང་རང་གི་བློ་ལ་ཡོད་པ་རྣམས་དགའ་ཏེ། འོན་ཀྱང་རྒྱ་གར་དུ་མྱུར་དུ་སླེབ་པ་ཅིག་བྱེད་དགོངས་པ་ཐུགས་
ལ་ཤར་ཞིང། ཞལ་ནས་དེ་ཀ་བྱེད་པས་མ་ཕྱི་གཡོར་ཅིག་གསུངས་སོ། །དེ་ནས་བལ་པོར་ཕེབས་པ་དང་གཉོས་དང་སྡེབས་རུང་སྡིག་བསོག་པར་དགོངས་ནས། མི་
འགྲོ་བའི་ལོ་རྒྱུས་བྱས་པས། གྱེས་འགྲོ་ཁར་གཉོས་ན་རེ། འོ་ན་དཔེ་ཆ་ཆུ་ལ་ཤོར་བའི་གཏམ་གང་དུ་སུ་ལའང་མ་བཏོང་བར་ངའི་སར་དཔེ་ཆ་འདྲི་བ་ལ་ཤོག་ཟེར་བ་

[027B] གཉོས་རང་བལ་པོ་ནས་སྔོན་ལ་སོང་བ་བལ་བོད་འཚམས་སུ་སླེབ་པ་དང། བསུ་མི་ཤོག་བྱས་ལན་བསྐུར་བས་འཕྲོད་ཏེ། བསུ་མི་དང་
བཅས་ཁ་རག་ཏུ་སླེབ་པར་གདའ། མར་པས་བླ་མ་སྤྱི་ཐེར་བ་དང་མཇལ་བས་གྲོགས་ཧ་དུ་དཀར་པོས་དབུ་མཛད་པའི་མཆེད་གྲོགས་རྣམས་ཀྱིས། མར་པ་ལ་སྣ་ལེན་བཟང་པོ་
ཡང་དག་པ་བྱས་ཏེ། ད་རེས་གཉོས་ཀྱིས་ཁྱེད་ལ་ཕྲག་དོག་བྱས་དཔེ་ཆ་ཆུ་ལ་ཕོ་དུས། ཐུགས་སྐྲོ་མ་ལངས་པར་ཁོང་ལ་དབྱངས་གསུངས་པ་ཐོས་པས་ངོ་མཚར་ཆེ། དེ་
ལྟ་བུའི་ཐུགས་དམ་གྱི་ཐོག་ཏུ་ཁེལ་བ་དེ་ལྟ་བ་བཟང་པོ་ཕྱིན་ཅི་མ་ལོག་པ་འཁྲུངས་པའི་རྟགས་ཡིན་པས། ལྟ་བ་མཐར་ཕྱིན་པ་གཞུང་གི་ཚིག་ལ་མ་རྟེན་པ། ཁྱེད་རང་
གི་ཐུགས་ལ་འཁྲུངས་པའི་མགུར་ཅིག་གསུང་འཚལ་ཞུས་པ་ལ་འདི་གསུངས་སོ།། འདྲེན་པའི་བླ་མ་དམ་པ་དང། །ཧ་དུ་དཀར་པོས་དབུ་མཛད་པའི། །ཁྱེད་མདོ་
སྔགས་ཀྱི་སློབ་གཉེར་ཚར་བ་རྣམས། །ཡུད་ཙམ་ཞིག་བོད་ཀྱི་གླུ་ལ་གསན། །མཐར་ཐུག་གི་ལྟ་བ་ཁྱད་པར་ཅན། །ཟུང་འཇུག་རབ་ཏུ་མི་གནས་པ། །དུས་གསུམ་

[028A]༄༅། །རྒྱལ་བའི་དགོངས་པ་ཡིན། །ཐབས་ཤེས་ཡ་བྲལ་འདོད་པ་གང། །མཐའ་རུ་ལྷུང་བས་དགག་བྱའི་ཕྱིར། །ཁྱེད་མཁྱེན་པའི་དྲུང་དུ་
བརྗོད་དཀའ་ཡང། །དབྱངས་སྔོན་ཆད་མ་བླངས་གདུགས་པར་འགྲོ། །བསྟན་ཆོས་དབྱངས་སུ་བླང་གི་གསན། །དངོས་པོར་འཛིན་པ་དགག་བྱའི་ཕྱིར། །བདུད་སྡེ་
བཅོམ་པས་མེད་ཅེས་གསུང། །དོན་དེ་འདྲ་བཞིན་གཟུང་བས་སྒྲིབས། །འཁོར་མངས་ཡོན་ཏན་འབྱུང་བའི་དཔལ། །ཁྱད་པར་ཐབས་སུ་གྱུར་པ་སྤངས། །རྨོངས་པ་
སྟོང་པ་ཆད་པར་འདོད། །དགེ་ཚོགས་སུན་འབྱིན་ཆད་པའི་མཐའ། །ནམ་མཁའི་མེ་ཏོག་ཞེན་པ་རྣམས། །དཀར་པོའི་ལོ་ཏོག་འཇོམས་པ་ཡི། །སེར་བ་ལོག་པའི་ལྟ་
བ་ཡིན། །ནམ་མཁའི་མཚན་ཉིད་ཤེས་པར་གྱིས། །སྟོང་པ་མི་ཤེས་སྐྱེས་བུ་ཀུན། །མེད་ལ་ཡོད་པར་སྒྲོ་ཡིས་བཏགས། །ལོག་པས་མིག་རྒྱུ་ཆུ་འཛིན་ཅིང། །
དོན་ལ་རྨོངས་པས་འཁོར་བའི་རྒྱུ། །སེམས་ཙམ་མུ་སྟེགས་གྲངས་ཅན་སོགས། །ཐབས་དང་ཤེས་རབ་ཡ་བྲལ་འདོད། །སོ་སོ་རང་རང་གྲུབ་མཐའ་ཡང། །ཤིང་

[028B] །ཁས་ལེན་ཐམས་ཅད་བྲལ་བ་ཡི། །དོན་དེ་རབ་ཏུ་མི་གནས་པའི། །རབ་ཏུ་ཤེས་པ་ཤེས་ཕྱིན་ཏེ། །མི་གནས་སྲིད་དང་ཞི་བའི་མཐའ་
སྙིང་རྗེ་སྟོང་པའི་སྙིང་པོ་ཅན། །ཐབས་དང་ཤེས་རབ་ཟུང་དུ་འཇུག་དེ་ནི་རང་བྱུང་ལྷན་གཅིག་སྐྱེས། །ཇི་ལྟར་བདེ་དང་སྟོང་པ་དང། །རིག་པ་དང་ནི་སྟོང་པ་གཉིས། །
ཐ་དད་མེད་པར་བདག་གིས་གོ། །དམིགས་པ་མེད་པའི་སྙིང་རྗེ་དང། །གདོད་ནས་རང་བཞིན་སྟོང་པ་ཉིད། །དབྱེར་མེད་རང་བཞིན་སྤྲོས་བྲལ་དུ། །ཆོས་རྣམས་དེ་ལྟར་གོ་
བར་མཛོད། །ལྟ་བས་མཚོན་པའི་ཚིག་ཙམ་དུ། །ཞེན་པའི་ཡུལ་དུ་བདག་གིར་མཛོད། །འཇིག་རྟེན་པ་ཡི་ལྟ་བ་དེ། །རྒྱུ་འབྲས་ལས་ལ་ཡིད་ཆེས་བྱས། །བསྐལ་
པ་བརྒྱར་ཡང་ཆུད་མི་ཟ། །མཁྱེན་པ་མཆོག་གིས་དེ་སྐད་གསུང། །མི་གང་སྙིང་རྗེ་མེད་པ་རྣམས། །ཏིལ་འབྲས་མེ་ཡིས་ཚིག་པ་ལ། །དེ་ལ་འབྲས་བུ་ག་ལ་འབྱུང་
གཞི་མེད་ཁྱད་པར་ག་ལ་ཡོད། །དེ་ལ་ཐེག་ཆེན་ཡོད་མ་ཡིན། །མཁྱེན་རབས་ན་ག་ཛུ་ན་གསུང། །དམིགས་ཡུལ་ལྟ་བ་མ་མཆིས་ན། །དམ་ཆོས་གནང་པ་དོན་

[029A]༄༅། །མེད་ཡིན། །སྦུན་པ་འབྲས་བུ་མེད་དང་མཚུངས། །དེ་སྐད་མར་པ་ལོ་ཙས་ཟེར། །ཁྱེད་མཁྱེན་པའི་དོན་ལ་ཐུགས་རྒྱས་རྣམས། །དོན་གོལ་
བ་གདའ་ན་བཟོད་པར་གསོལ། །ཞེས་པ་དེ་གསུངས་པས། བླ་མ་བལ་པོ་བ་དང། གྲོགས་ཧ་དུ་དཀར་པོ་ལ་སོགས་པ་རྣམས་དགྱེས་པར་གདའ་འོ། །དེ་ནས་
མར་པས་བོད་ལ་ཆས་བྱོན་པ་ལས། ལི་ཤོ་ཀ་ར་ཞེས་བྱ་བ་བལ་བོད་འཚམས་ཀྱི་གྲོང་ཁྱེར་ཤོ་གམ་མང་པོ་ལེན་པ་ཞིག་ཡོད་པ་དེར། ཞག་ཤས་བཞུགས་དགོས་བྱུང་
བ་ལས། ནུབ་ཐ་མའི་རྨི་ལམ་དུ་མཁའ་འགྲོས་འོད་ལི་ལ་བཏེག་ནས་ལྷོ་ཕྱོགས་དཔལ་གྱི་རི་ལ་བྱོན་པས། བྲམ་ཟེ་ཆེན་པོ་ས་ར་ཧ་དང་མཇལ་ཏེ་ལུས་ངག་ཡིད་གསུམ་
བྱིན་གྱིས་བརླབས། སྙིང་པོ་དོན་གྱི་ཆོས་ཕྱག་རྒྱ་ཆེན་པོའི་བརྡ་དོན་རྣམས་གནང་བས། སྐུ་ལ་ཟག་མེད་ཀྱི་བདེ་བ་དང། ཐུགས་ལ་ཕྱིན་ཅི་མ་ལོག་པའི་རྟོགས་པ་
ཤར་བས་དགའ་སྤྲོ་དཔག་ཏུ་མེད་པ་ཞིག་རྨི་བ་ལས། མནལ་སད་ནས་ཀྱང་གསུང་རྣམས་མ་བརྗེད་པར་འདུག་སྟེ། དགའ་སྤྲོ་དང་བཅས་པའི་ངང་ནས་མང་ཡུལ་དུ་

[029B] གླང་པོ་མཁར་དུ་ཟླ་བ་གཉིས་ཙམ་ཆོས་གསུང་ཞིང་བཞུགས་པ། གཙང་དགྱེར་ཕུའི་ཀློག་སྐྱ་ཇོ་སྲས་སྐུ་གཤེགས་ནས། གདན་ས་མཛད་པའི་སྲས་
ཕོ་ཆེ་བས་གསན་ཏེ། སྐྱིད་གྲོང་དུ་སྤྱན་འདྲེན་མི་བཏང་བྱུང་བ་ལ་འབྱོན་པར་ཞལ་གྱིས་བཞེས། དུས་བཏབ་ནས་བཏང་པས། དཔལ་ཁུང་ཀྱི་ལྷ་མཚོ་སྲིན་མཚོ་ནས་
བསུ་བ་དང། དགྱེར་ཕུར་གདན་ཕེབས་པས་སྣ་ལེན་བཟང་པོ་བྱས། ཟླ་བ་གཅིག་གི་བར་དུ་ཆོས་གྲྭ་ཆེན་པོ་བཙུགས། ཟླ་བ་ཡར་ངོའི་ཚེས་བཅུའི་ཉིན་དཔའ་བོ་དཀའ་
སྟོན་གྱི་ཚོགས་འཁོར་བསྐོར་བའི་གྲལ་དུ། ཇོ་སྲས་ཀྱིས་བླ་མ་མར་པ་ལ་བླ་མ་ཁྱེད་ལ། ངེད་ཡབ་སྲས་ཀྱིས་སྔར་ཡང་སྣ་ལེན་བཟང་པོ་བྱས་པ་ལགས། ད་ཡང་བགྱིད་
པ་ལགས་པས། དེ་རིང་ཚོགས་གྲལ་འདིར་སྔོན་ཆད་ཚིག་ཏུ་མ་བརྗོད་ཅིང། །ཚིག་དང་དོན་དུ་འདྲིལ་བའི་དབྱངས་ཅིག་གསུང་འཚལ་ཞུས་པས། ཁོ་བོས་ཁར་སིང་དཔྱིད་
ཁ་བལ་པོ་མཐིལ་ནས་ཡར་གྲོ་ལམ་ཅིག་ཡོངས་པའི་ས་ན། ལི་ཤོ་ཀ་ར་བྱ་བ་མཐའ་འཁོབ་ཀྱི་གྲོང་ཁྱེར་ཤོ་གམ་ལེན་པ་ཞིག་འདུག་པ་དེར་ཁོ་བོས་ཞག་འགའ་བསྡད་

[030A]༄༅། །པས༑ ནུབ་གཅིག་གི་རྨི་ལམ་ན། རིགས་ཀྱི་མཚན་ལྡན་མ་བྲམ་ཟེའི་བུ་མོ་ཆ་བྱད་དུ་བྱས་ནས། ཁོ་བོ་ལ་ལྷོ་ཕྱོགས་དཔལ་གྱི་རི་ལ་འདེང་
ཟེར་ནས་ཁྲིད་ཏེ། རྗེ་བྲམ་ཟེ་ཆེན་པོ་དང་དངོས་སུ་མཇལ་བ་ལྟ་བུའི་རྨི་ལམ་བྱུང། དེའི་དུས་ཡིད་ལ་མི་བྱེད་པ་སྙིང་པོའི་དོན་བྲམ་ཟེ་ཆེན་པོའི་ཞལ་ནས་འདི་ལྟ་བུ་ཐོས་གསུང་
ཏེ༑ ལྟ་བ་ཁྱུང་ཆེན་གྱི་གཤོག་རྒྱངས་ལྡིང་བའི་སྐད་ལ་རྟ་དྲངས་ཏེ་སེམས་གནད་དུ་བསྣུན་པ་དོ་ཧ་རྡོ་རྗེའི་མགུར་ཆེན་འདི་གསུངས་པ་ལགས་སོ།། དཔལ་དེ་རིང་
བཀྲ་ཤིས་ཡར་གྱི་ངོ། །དུས་ཁྱད་པར་ཅན་གྱི་ཚེས་བཅུ་ལ། །དཔའ་བོ་དགའ་སྟོན་གྱི་ཚོགས་གྲལ་དུ། །བུ་འགྱུར་བ་མེད་པའི་དམ་ཚིག་ཅན། །ཁྱེད་ཀློག་སྐྱ་ཇོ་སྲས་
ཞུ་འབུལ་བ། །སྔར་མ་ཐོས་པ་ཡི་གླུ་ལོང་སྐད། །ང་ཤུལ་རིངས་ལམ་ལ་བཤར་བ་དེས། ལུས་ངལ་དུབ་དབང་དུ་སོང་བའི་ཕྱིར། །གླུ་ཡིད་འཕྲོག་སྙན་པོ་མ་མཆིས་
ཤིང༑ ༑ཚིག་སྡེབ་སྦྱོར་མཁས་པོ་མི་ཤེས་ཀྱང། །གྲོགས་ཁྱེད་བས་ངོ་ཆེ་མེད་པའི་ཕྱིར། །ངོ་ཆེའི་དཔྲལ་བ་མི་ལྡོགས་པས། །དོན་སྔར་མ་ཐོས་པའི་ཡ་མཚན་ཅན།།

[030B] །ཁྱེད་གདན་གང་བཞུགས་པའི་མདོ་སྔགས་རྣམས། །སྙན་ལྷན་ནེ་གསན་ལ་ཐུགས་དགོངས་འཚལ། །དུས་ཁ་སང་དཔྱིད་ཟླ་ཐ་
ཆུང་ལ། །གཞི་བལ་པོའི་མཐིལ་ནས་ཡར་འཕགས་པའི། །གདུགས་གྲོ་ལམ་མཆིས་ཀྱི་ཤུལ་ཁ་ན། །བལ་པོ་ལིང་གི་ཤོ་གམ་རི། །གདོལ་པ་ཅན་གྱི་གྲོང་ཁྱེར་དུ། །མི་
བརྡ་མི་འབྱལ་གྱི་ཤོ་གམ་པས། །འགྲོན་ཁ་ཞན་པོ་ཡི་བོད་རྣམས་བསྐྱིལ། །མི་ངས་ཀྱང་དབང་མེད་ཞག་འགའ་སྡད། །དགུང་ནུབ་གཅིག་ཐམ་ཐུམ་རྨི་ལམ་ན། །རིགས་ཀྱི་
མཚན་ལྡན་ཚངས་སྐུད་ཅན། །བྲམ་ཟེའི་བུ་མོ་མཛེས་མ་གཉིས། །ཅུང་ཟད་འཛུམ་ཞིང་ཟུར་མིག་ལྟ། །མི་ཁོ་བོའི་དྲུང་དུ་འོངས་ནས་ཀྱང། །ལྷོ་དཔལ་གྱི་རི་ལ་འགྲོ་དགོས་
སྐད༑ ༑ཁོ་བོས་སྔོན་ཆད་ཕྱིན་མ་མྱོང། །རྒྱུས་མེད་ལམ་ཡང་མི་ཤེས་སྨྲས། །བུ་མོ་གཉིས་ཀྱི་ཞལ་ན་རེ། །ཁྱེད་མིང་པོས་དཀའ་བ་སྤྱད་མི་དགོས། །ངེད་ཀྱི་ཕྲག་ལ་
ཁུར་གྱི་ཟེར། །འོད་ལི་དར་གྱི་ལིང་ཁྲིར་བཅུག་གདུགས་བཞིན་མཁའ་ལ་བཏེག་ནས་ཀྱང། །ཀློག་འགྱུ་སྐད་གཅིག་ཡུད་ཙམ་ལ། །ལྷོ་དཔལ་གྱི་རི་ལ་ཕྱིན་པ་རྨིས། །

[031A]༄༅། །ཤིང་ཀླག་ཤ་ལྗོན་པའི་བསིལ་གྲིབ་ལ། །ཏི་ར་རོའི་གདན་སྟེངས་ན། །རྗེ་བྲམ་ཟེ་ཆེན་པོ་ས་ར་ཧ། །ཞལ་སྔར་མ་མཐོང་བའི་གཟི་མདངས་ཅན། །
བཙུན་མོ་གཉིས་ཀྱིས་མཐའ་རྟེན་ནས། །སྐུ་ལ་དུར་ཁྲོད་ཆས་ཀྱིས་བརྒྱན། །དགྱེས་པའི་ཞལ་རས་འཛུམ་མདངས་ཅན། ༑བུ་བདེ་བར་འོངས་སམ་ཞེས་ཀྱང་གསུང། །རྗེ་
མཐོང་པ་དགའ་བས་མ་བཟོད་པར། །ལུས་ཀྱི་སྤུ་གཡོས་མཆི་མ་འཁྲུགས། །ལན་བདུན་བསྐོར་ཞིང་རྐྱང་ཕྱག་བཙལ། །ཞབས་མཐིལ་སྤྱི་བོར་བླངས་ནས་ཀྱང། །ཕ་
ཐུགས་རྗེས་ཟུང་ཞེས་གསོལ་བཏབ་པས། །ལུས་ལ་སྐུ་ཡིས་བྱིན་བརླབས་པ། །ཕྱག་དབང་སྤྱི་བོར་རེག་ཙམ་གྱིས། །ལུས་ཟག་མེད་བདེ་བས་ར་རོ་བ། །གླང་ཆེན་
ཆང་གིས་མྱོས་པ་བཞིན། །གཡོ་འགུལ་མེད་པའི་ཉམས་ཅིག་ཤར། །ངག་ལ་གསུང་གིས་བྱིན་བརླབས་པ། །སྟོང་ཉིད་སེང་གེའི་ང་རོ་ཡིས། །ཡི་གེ་མེད་པའི་དོན་
གསུངས་པ། །ལྐུགས་པས་རྨི་ལམ་རྨིས་པ་བཞིན། །བརྗོད་དུ་མེད་པའི་ཉམས་ཅིག་ཤར། །ཡིད་ལ་ཐུགས་ཀྱིས་བྱིན་བརླབས་པ། །ལྷན་ཅིག་སྐྱེས་པ་ཆོས་ཀྱི་

[031B] ༑འགྲོ་འོང་མེད་པའི་དོན་རྟོགས་པས། །དུར་ཁྲོད་གནས་པའི་མི་རོ་བཞིན། །བསམ་དུ་མེད་པའི་ཉམས་ཅིག་ཤར། །དེ་རྗེས་བདེ་ཆེན་དག་པའི་གསུང། །རིན་
ཆེན་མགུར་གྱི་བུམ་པ་ནས། །ཚངས་པའི་དབྱངས་ཀྱི་བརྡ་སྐད་ཀྱིས། །སྤྲིན་བྲལ་ནམ་མཁའ་སྟོང་པའི་དོན། །གནས་ལུགས་མཚོན་པ་རྡོ་རྗེའི་མགུར། །སྐྱེ་མེད་རང་སྒྲ་
འདི་སྐད་ཐོས། །ན་མོ། སྟོང་ཉིད་སྙིང་རྗེ་དབྱེར་མེད་པ། །རྒྱུན་ཆད་མེད་པ་གཉུག་མའི་སེམས། །གདོད་ནས་དག་པ་དེ་བཞིན་ཉིད། །ནམ་མཁས་ནམ་མཁའ་སྦྱོར་བ་
མཐོང༑ ༑རྩ་བ་ཁྱིམ་ན་གནས་པའི་ཕྱིར། །ཡིད་ཀྱི་རྣམ་ཤེས་བཙོན་དུ་བཟུང། །སྒོམ་པ་ཤེས་པ་ཕྱི་མ་ཡིས། །སེམས་ལ་ལྷན་པ་གདབ་ཏུ་མེད། །སྣང་སྲིད་
སེམས་ཀྱི་རང་བཞིན་ཤེས། །གཉེན་པོས་བཅོས་ཏེ་བསྒོམ་དུ་མེད། །སེམས་ཀྱི་གནས་ལུགས་དྲན་དུ་མེད། །དེའང་མ་བཅོས་ངང་ལ་བཞག་དེ་དོན་མཐོང་ན་གྲོལ་
བའི་ཕྱིར། །བུ་ཆུང་གདོལ་པའི་སྤྱོད་པ་ལྟོས། །ཤ་ཟ་སྨྱོན་པ་གང་དགར་ཐོང། །སྙེམས་དང་བྲལ་བའི་སེང་གེ་བཞིན། །སེམས་ཀྱི་གླང་པོ་ཡན་དུ་ཆུག་བུང་

[032A]༄༅། །བ་མེ་ཏོག་རྒྱུ་བ་ལྟོས། །འཁོར་བ་སྐྱོན་དུ་མི་ལྟ་ཞིང། །མྱ་ངན་འདས་པ་ཐོབ་བྱར་མེད། །ཐ་མལ་ཤེས་པ་རང་ལུགས་དེ། །མ་བཅོས་སོ་
མ་ཉིད་དུ་ཞོག་བྱ་བ་རྣམས་ལ་ཁྱོད་མ་རྟོག་ཕྱོགས་དང་ཆ་ལ་མི་གནས་ཤིང། །སྤྲོས་བྲལ་ནམ་མཁའི་དཀྱིལ་དུ་ལྟོས། །ཆོས་ཟད་སར་འཁྱོལ་བ་སྙིང་པོའི་
དོན༑ ༑ལྟ་བའི་ཡང་རྩེ་ཕྱག་རྒྱ་ཆེ། །སེམས་གནད་དུ་བསྣུན་པའི་བརྡ་དོན་ཞིག་བྲམ་ཟེ་ཆེན་པོའི་ཞལ་ནས་ཐོས། །སྐད་ཅིག་དེ་ལ་གཉིད་ཀྱང་སད། །དེ་མ་
རྗེད་དྲན་པའི་ལྕགས་ཀྱུས་ཟིན། །མ་རིག་གཉིད་གྱི་མུན་ཁུང་དུ། །རིག་པ་ཡེ་ཤེས་མཐོངས་ཕྱེ་ནས། །སྤྲིན་མེད་མཁའ་ལ་ཉི་ཤར་ལྟར། །འཁྲུལ་པའི་མུན་ནག་
སངས་ནས་ཐལ། །དུས་གསུམ་སངས་རྒྱས་ཞལ་མཇལ་ཀྱང། །ཕྱིན་ཆད་དྲི་རྒྱུ་མེད་དོ་སྙམ། །སེམས་ཁོ་ཐག་ཆོད་པའི་ཉམས་ཅིག་སྐྱེས། །ཡིད་འགྱུ་བ་ཟད་
པ་ངོ་མཚར་ཆེ། །ཨེ་མ། ཡི་དམ་མཁའ་འགྲོའི་ལུང་བསྟན་དང། །བླ་མས་གསུངས་པ་ཟབ་མོའི་དོན། །ངག་སྨྲ་རུ་མི་བཏུབ་གསུང་ན་ཡང། །དགུང་དོ་ནུབ་མི་

[032B] །དུས་ད་རེས་ཙམ་ཞིག་མ་གཏོགས་པར། །སྔོན་ཆད་ངག་ཏུ་བརྗོད་མ་མྱོང། །ད་ཕྱིན་ཆད་བཟླས་སམ་རྣ་བར་ཉོན། །ང་སྔོན་ཆད་ཤུལ་རིངས་རྒྱང་གི་མི།།
མཛའ་བཤེས་གཉེན་མེད་གྲོགས་ཀྱང་མེད། །ལུས་ངལ་དུབ་བཀྲེས་པར་གྱུར་པའི་ཚེ། །བུ་ཁྱེད་ཀྱིས་གང་བྱས་སེམས་ལ་ཡོད། །དེ་མ་བརྗེད་སེམས་ལ་ཤིན་ཏུ་གཅགས། །
དྲིན་འཁོར་བར་ཐལ་ལོ་སྙིང་གི་གྲོགས། །རྗེ་གོང་ན་བཞུགས་པའི་བླ་མ་དང། །དངོས་གྲུབ་སྟེར་བའི་ཡི་དམ་ལྷ། །བར་ཆད་སེལ་བའི་ཆོས་སྐྱོང་རྣམས། །མི་བདག་ལ་
བཀའ་བཀྱོན་མི་གནང་འཚལ། །དོན་འཁྲུལ་པར་གདའ་ན་བཟོད་པར་གསོལ། །ཞེས་པའི་མགུར་གསུངས་པ་དང། ཀློག་སྐྱ་ཇོ་སྲས་ཀྱི་བླ་མ་སངས་རྒྱས་དངོས་སུ་
མཐོང་ངོ། དེ་ནས་རྗེ་མར་པས་ལྷོ་བྲག་ཏུ་འབྱོན་པའི་ཞར་ལ། ཕྱི་མོ་ཡོང་རིགས་སུ་མི་འདུག་ནའང་ཚོད་ལྟར་རུང་དགོངས་ནས་ཁ་རག་ཏུ་གཉོས་ཀྱི་སར་བྱོན་དཔེ་ཆའི་ཕྱི་
མོ་རྣམས་དགོས་གསུངས་པས། རྗེ་མར་པ་ལ་གཉོས་ཀྱིས་གསེར་སྲང་གང་དང་མཎྜལ་གཅིག་ཕུལ་ནས། མཧཱ་མ་ཡ་ལ་ཁྱེད་རང་འདྲིས་པ་འདུག་པས་དཔེ་མི་དགོས་པ་

[033A]༄༅། །འདུག་ཁྱོད་ཀྱིས་མ་ཧཱ་མ་ཡ་སོགས་མ་རྒྱུད་ཀྱི་བདག་གྱིས་ལ་ཤོད། ངས་གསང་འདུས་སོགས་ཕ་རྒྱུད་ཀྱི་བདག་བྱས་བཤད་ཀྱིས་ཟེར་
ཕྱི་མོ་མ་བྱུང་བས། རྒྱ་གར་ལ་མྱུར་དུ་འབྱོན་པའི་ཐུགས་འདུན་དྲག་པོ་དང་བཅས་ལྷོ་བྲག་ཏུ་ཕེབས་པ་ལས། ཡབ་ཡུམ་གཉིས་ནི་སྐུ་གཤེགས་འདུག་སློབ་དཔོན་
དང་ཇོ་བོ་གཅེན་པོ་རྣམས་ཀྱིས་སྣ་ལེན་བཟང་པོ་མཛད། སྔར་སློབ་འབངས་སུ་སོང་བས་ཆོས་ནི་མ་ཞུས་ཏེ། ཆོས་མཐོང་ཆེན་པོ་བྱས། དེ་སྟོབས་ཀྱིས་ཉེ་འཁོར་གྱི་ཡུལ་
པས་ཀྱང་ཆོས་ཞུ་བ་དང་ཕྱག་འཚལ་མཁན་ནི་མེད། ཞེ་ས་མཐོང་ཆ་འཇོགས་ནི་དགའ་རབ་བྱས། ལྷོ་བྲག་གི་ཐག་རིང་ས་ནས་ཆོས་དབང་ཞུ་བ་ཡང་འགའ་རེ་བྱུང་ཞིང་
ཕྱག་དང་འབུལ་བ་ཕྲན་ཚེགས་བྱེད་པ་མང་དག་བྱུང་བར་གྱུར་ཏོ། །རྒྱ་གར་ལ་འབྱོན་ཐེངས་དང་པོའོ།། །།    ༈   
དང་པོ་གསེར་ཚོལ་དུ་བྱོན་ཞིང་བུ་སློབ་རྣམས་དང་མཇལ་ཚུལ་ནི། གསེར་ཚོལ་བའི་ཕྱག་ཕྱི་ལ་འཁྲིད་དགོངས་ནས། ལྷོ་བྲག་གི་བན་བཙུན་ཆོས་ཞུས་པ་འགའ་ལ་

[033B] དབང་རྫས་དང་མཆོད་ཆ་བཟང་པོ་བསྣམས། ཆིབས་པ་གཅིག་མཇལ་ནས་ཆིབས་བྱོན་ཏེ་
དབུས་ཀྱི་གཙང་པོ་ལྷོར་ཕེབས་ནས་ཆུ་ཁ་ཞིག་ཏུ་གསོལ་མཛད་ཅིང་བཞུགས་སར། སྔགས་བཙུན་དཔོན་སློབ་ཀྱི་རྣམ་པ་ཅན་གཉིས་བྱུང་བའི་དྲག་པ་དེ་ན་རེ། དྲུང་པ་
རྣམས་གང་ནས་ཕེབས་གང་དུ་འབྱོན་ཟེར་བས། གྲྭ་པ་རྣམས་ཀྱི་ནང་ནས་སྨྲ་མཁས་པ་ཞིག་ཡོད་པ་དེས། དྲུང་པས་གསན་ལ་ཆེ། རྗེའི་ཞལ་མངའ་ནས་རྒྱ་གར་གྱི་
མཁས་གྲུབ་ནཱ་རོ་པཎ་ཆེན་གྱི་དངོས་སློབ་སྒྲ་བསྒྱུར་མར་པ་ལོ་ཙཱ་ཞེས་བྱ་བའི་བླ་མ་དེ་ཡིན། ངེད་དཔོན་སློབ་སྐལ་ལྡན་ལས་འཕྲོ་ཅན་རྣམས་སྨིན་གྲོལ་ལ་འགོད་
པ་དང། སྐལ་མེད་རྣམས་ལ་ཡང་རྣམ་དཀར་གྱི་ལས་འབྲེལ་འཇོགས་པའི་ཕྱིར་དང། སླར་ཡང་བསྟན་པ་དང་སེམས་ཅན་གྱི་དོན་དུ་རྒྱ་གར་ལ་འབྱོན་པའི་ཡོ་
བྱད་གསེར་གྱི་འབུལ་བསྡུད་ལ་འབྱོན་པ་ཡིན་ཞེས་སོགས་ལོ་རྒྱུས་ཞིབ་པར་བྱས་པས། དེ་ན་རེ་འོ་ན་བླ་མའི་སྙན་པ་སྔར་ནས་ཐོས་ཤིང་མཇལ་ན་སྙམ་པ་ཡོད་

[034A]༄༅། །པས༑ དོ་ནུབ་ངའི་སར་འབྱོན་པ་ཞུ་ཞེས་གདན་དྲངས་ནས། གཞུང་རི་བོ་ཁྱུང་ལྡིང་གི་དགོན་པར་ཕེབས་ཏེ། སྔགས་བཙུན་དེ་བུ་སློབ་
རྣམས་ཀྱི་ནང་ནས་ཐོག་མར་ཆེ་ཞིང་མཇལ་བ་གཞུང་གི་རྡོག་སྟོན་ཆོས་རྡོར་ཡིན་ནོ། །དེར་གཞུང་དུ་སྣ་ལེན་དང་ཞབས་རྟོག་བཟང་པོ་བྱས། ཆོས་ཞུ་བའི་གསོལ་བ་
འདེབས་སུ་བྱུང་བ་ལ། བཅོམ་ལྡན་འདས་དགྱེས་པ་རྡོ་རྗེ་མཚོ་སྐྱེས་རྡོ་རྗེའི་ལུགས་སུ་དབང་བསྐུར་བསྒྲུབ་ཐབས་གནང་བ་ལ། ནབ་བཟའ་བཟང་པོ་ལ་སོགས་
པའི་འབུལ་བ་མང་པོ་བྱས། གཞན་ཡང་ཁོང་རང་གི་སློབ་མ་དང། ཡོན་བདག་མང་པོ་ལ་ཆོས་ཞུས་བྱས་ཤིང་བསྐུལ། བླ་མ་ལ་གསོལ་བ་བཏབ་ནས་དབང་བསྐུར་
ཟླ་བ་གཉིས་ཆོས་བཤད་པས་འབུལ་བ་མང་པོ་བྱུང་ཞིང་སྙན་གྲགས་འཕེལ་བར་གྱུར། དེ་ནས་འཕན་ཡུལ་གྱི་སྲས་ས་དམར་བྱ་བར་བཞུགས། ཀྲི་ཡའི་སྒོ་
ནས་སྲེ་བུ་དགུ་ཙམ་གསོས་ཤིང། སྲེ་བུ་རེ་ལ་གསེར་ཞོ་བཅུ་གཅིག་རེ་བླངས། ལྷ་མོ་རེ་མ་ཏིའི་རྗེས་གནང་དང་ལས་ཚོགས་རེ་ཙམ་ཡང་བྱས་ཤིང་བསླབས་

[034B] དེར་མི་མང་པོ་ལ་དགྱེས་པ་རྡོ་རྗེའི་དབང་བསྐུར་ཚེ། བྱང་འདམ་ཤོད་སྙིང་དྲུང་གི་མར་པ་མགོ་ལེགས་
ཀྱིས་བོད་དུ་ཚོང་ལ་ཡོངས་པ་དུས་མཚུངས་ནས། སྒང་རྒྱུད་ན་མི་མང་པོ་ལོང་ལོང་འདུག་པ་ལ། སུ་ཅི་བྱེད་པ་ཡིན་དྲིས་པས། རྗེ་བཙུན་ནཱ་རོ་པའི་སློབ་མ་མར་པ་ལོ་ཙཱ་བྱ་
བས་མི་རྣམས་ལ་དབང་བསྐུར་བའི་ཚོགས་འཁོར་བྱེད་པར་འདུག་ཟེར་བས། མར་པ་མགོ་ལེགས་ཀྱི་བསམ་པ་ལ། ང་དང་རུས་ཀྱི་ཕ་ཚན་དུ་ཡང་འགྲོ་བ་འདུག་ཅིང། བླ་
མ་བཟང་པོ་ཅིག་འདུག་ན་ང་རང་ཡང་ཆོས་ཅིག་ཞུ་དགོས་སྙམ་ནས། ཤ་ཁོག་གཉིས་དང། ཚྭ་ཡ་གཅིག་ཕུལ་ནས་གླེང་མོ་འདྲ་བྱས་པས། མགོ་ལེགས་དད་པ་སྐྱེས་ཏེ་
ཡིད་ལ་བླ་མ་འདི་ང་རང་སར་སྤྱན་དྲང་དགོས་པ་འདུག་སྙམ་ནས། ཁྱེད་རྒྱ་གར་དུ་བླ་མ་རྣམས་ལ་འབུལ་བའི་གསེར་ཚོལ་ན། འཕེན་ཡུལ་ནས་གསེར་མི་རྙེད། ཁ་གཏམ་
ལ་ཡང། འཕན་ཡུལ་སྐྱ་མོ་ན་བྱེའུ་ལ་ལྷུ་ཐང་རྩི། བྱང་ཁ་སྣ་བརྒྱད་ན་འབྲོང་བུ་ལ་གཟུག་ཐང་རྩི་བྱ་བ་ཡིན། འཕན་ཡུལ་བ་ནི་མི་ངན་དད་པ་ཆུང། ས་རྩ། མགོ་ཤ་

[035A]༄༅། །འཁྲེགས། བྱང་ལ་ང་ཅན་དུ་གཤེགས་དང། འགྲོ་ན་རྟ་ཞོན་བེར་གྱོན། སྡོད་ན་འབོལ་བཏིང་ཤ་མར་ཐུད་གསུམ་ཟོས་པས་ཆོག་ཟེར་བ་
ལ༑ འོ་ན་ཁྱེད་ཅན་དུ་འགྲོ་དགོས་གསུངས་པས། མགོ་ལེགས་ཀྱིས་ངེད་ཀྱི་གདན་འདྲེན་ཅིག་བྱུང་པ་དང་བྱོན་ཟེར། ཚོང་རྣམས་ཟིན་པ་དང་བྱང་ལ་སོང་ནས། ངེད་ཀྱི་བླཾ་
ཕྱིབས་པའི་རྟ། ཆས་འགེལ་བའི་མཛོ། ནབ་བཟའ་ལམ་རྒྱགས་དང་ བཅས་པ་  བསྐུར་ནས་སྔོན་ལ་བསུ་རུ་བཏང་བས། འབྱོན་པའི་སྐད་ཐོས་ཏེ། མགེ་ལེགས་རང་གིས་ཀྱང་
རྟ་ཞོན་ནས་བསུ་རུ་ཕྱིན་པས། འདམ་གྱི་མཚུལ་པ་སྣ་རུ་བླ་མ་དང་མཇལ་བའི་ཚེ། མགོ་ལེགས་རང་གིས་ཕུལ་བའི་ན་བཟའ་སོ་མ་འགའ་རེ་བཞག་ནས། རྙིང་པ་
འགའ་ཞིག་ཀྱང་གསོལ་འདུག་པ་ལ། ངེད་བྱ་ ང་  སྦྲ་ཁྱིམ་པ་བྱ་བ་ཕྱི་འཕྱོར་ཆེ་བ་ཡིན་པས། ནབ་བཟའ་ཧྲུལ་པོ་དེ་རྣམས་བོར་ལ། སོ་མ་རྣམས་བཞེས་ཞུས་པས་
སྤྱིར་གྱིས་རང་ནོར་ལ་འདྲེ་མི་གནོད་བྱ་བ་ཡིན་ཅིང། ཁྱད་པར་ངའི་གོས་འདི་རྣམས་ལ། དཔལ་ནཱ་རོ་པ་ཆེན་པོས་བྱིན་བརླབས་མཛད་པས། བོར་ན་ཕངས་ཤིང་ལྷོ་བྲག་

[035B] སྣོད་དུ་བཅུག་ནས་བསྣམས་བྱོན། ཁྱོད་དགའ་བ་ཡང་བྱེད་གསུང་རྡོག་གིས་ཕུལ་བ་དང། མགོ་ལེགས་རང་གིས་ཕུལ་བའི་ནབ་བཟའ་སོ་མ་རྣམས་
བཞེས༑ མགོ་ལེགས་རང་གི་འོག་རྟ་ཆིབས་སུ་ཕུལ་ནས་འབྱོན་པའི་ལམ་བར་ལ། མགོ་ལེགས་ཀྱི་ཡིད་ལ་ངས་ཕུལ་བ་མ་ཟད། ནབ་བཟའ་སོ་མ་གཞན་ཡང་འགའ་
འདུག་པ་ལ་མི་བཞེས་པ་འདི། ཕྱག་རྫས་ལ་སྲེད་པོ་རང་ཡོད་རིགས་སུ་འདུག་པས། སྤྱིར་གྱིས་སྐྱེས་བུ་དམ་པའི་མཛད་སྤྱོད་ཀྱི་ཕུགས་མི་རྟོགས་རུང། འཕྲལ་རྫས་
ལ་སྲེད་པ་རང་ཡིན་ན་སྐྱོན་ཆེ་ཕྱིར། དེ་ལུགས་ཅིག་བྱེད་པས་བླ་མ་བརྟག་དགོས་པར་འདུག་སྙམ། ནབ་བཟའ་སོ་མ་བདག་གིས་ཕུལ་བ་མ་གཏོགས། གཞན་ཡང་གདའ་
བ་ལ་དང་པོ་ནས་མི་གསོལ་བ་ཅི་ལགས་ཞུས་པས། གོས་རྒྱ་གར་ལ་འཁྱེར་མི་བདེ་བས། རྙིངས་ནས་གསེར་དུ་མི་འགྱུར་སོ་མ་གསེར་དུ་བསྒྱུར་ནས། དཔལ་ནཱ་རོ་པ་ལ་
འབུལ་ལོ་སྙམ་པ་ཡིན་ཏེ། ད་ཁྱོད་དགའ་བ་འདུག་པས་གྱོན་པ་ཡིན། རྒྱ་གར་དུ་གསེར་མེད་ན་ཆོས་མི་ཐོབ་གསུང་པ་ལས། ཕྱག་རྫས་ལ་སྲེད་པ་ལྟ་བུ་དེ་སྐྱོན་དུ་

[036A]༄༅། །མི་འདུག་ཡོན་ཏན་དུ་འདུག་སྙམ་ནས་མར་བ་མགོ་ལེགས་ལས་འབྲེལ་སད་པའི་ཕྱིར། འཆི་མ་འཁྲུག་ཅིང་བ་སྤུ་གཡོ་བའི་དད་པ་ཐུན་
མོང་མ་ཡིན་བ་ཞིག་སྐྱེས་ཏེ། བླ་མ་འདིའི་དྲུང་དུ་སྙིང་ནས་ཆོས་ཅིག་བྱས། ཕྱགས་ཕྱིར་རྒྱུན་དུ་འབྲེང་བའི་ཡིད་དམ་བཅས་སོ། །དེ་ནས་འདམ་ཤོད་སྙིང་དྲུང་དུ་
ཕེབས་ཚེ། མགོ་ལེགས་འབྲོག་སྡེ་དེའི་དཔོན་དུ་འདུག་པས། གཡོག་རིགས་རྣམས་ལ་ཡང་བསྐུལ་ནས་སྣ་ལེན་བཟང་པོ་བྱས། མར་པ་མགོ་ལེགས་རང་དམ་
བཅའ་ལྟར། ཆོས་སྒོར་ཞུགས་ནས་དབང་གདམ་ངག་རྣམས་ཞུས་ཏེ། གཡོག་རིགས་དང་ཉེ་རིང་ས་དགའ་བཤེས་རྣམས་ལའང་དགེ་བསྐུལ་བྱས་ཆོས་ཞུ་རུ་བཅུག་
དེར་ཡང་སྲེ་བུ་མང་པོ་བསོས་པ་ལ་གསེར་མང་པོ་བླངས། མི་དགུ་བཅུ་ཙམ་གྱིས་ཆོས་ཞུས་ནས་གསེར་དང་ནོར་མང་པོ་ཕུལ་བའི་གསེར་མ་ཡིན་པའི་དངོས་པོ་
གཞན་རྣམས་ཀྱང་གསེར་དུ་སྒྲིལ་བས། སྤྱིར་གྱིས་བྱང་ངམས་རའི་གསེར་རྡོལ་དང་ཐུག་པས་གསེར་མང་པོ་བྱུང་བ་དང། ཁྱད་པར་མགོ་ལེགས་རང་གིས་གསེར་

[036B] རྟ་གཡུ་འབྲུག་མགོ་དཀར་གྱིས་ཐོག་དྲངས་པའི་མཛོ་རྟ། གནག་ལུག་དང། གོ་ཁྲབ་མང་པོ་ཕུལ་བ་སོགས་གསེར་དང་འབུལ་བས་ཐུགས་ཚིམ་པའི་ཚེ་
ད་རྒྱ་གར་ལ་འབྱོན་དགོས་དགོངས་ནས། མགོ་ལེགས་རང་དང། ཆོས་བྱེད་མི་འགའ་བླ་མའི་ཕྱག་ཕྱིར་འབྲེངས་ཏེ། ལྷོ་བྲག་ལ་ཆས་བྱོན་པ་ལས། གཙང་པོ་བྱང་དུ་
དོལ་གྱི་མཚུར་སྟོན་དབང་ངེས་གདན་འདྲེན་བྱུང་བ་ལྟར། དཔོན་སློབ་རྣམས་ཀྱིས་དོལ་དུ་ཕེབས་ནས་སྣ་ལེན་བྱས། གསང་འདུས་ཀྱི་དབང་གདམ་ངག་གསོལ་བ་བཏབ་
པ་ལས། དེ་དུས་དབང་གནང་ནས། གདམ་ངག་ཕྱིས་ནས་བྱེད་ད་ལན་ ང་  རིངས་པ་ཡོད་གསུངས་པས། མཚུར་སྟོན་གྱིས་འབུལ་བ་མང་པོ་ཕུལ་ཏེ་གདམ་ངག་ཞུ་ཕྱིར་
བླ་མའི་ཕྱགས་ཕྱིར་འབྲེངས་དེ་དུས་ཡང་རྔོག་པས་གཞུང་དུ་སྤྱན་དྲངས། གསེར་སོགས་འབུལ་བ་མང་དག་ཕུལ་ཞིང། ཕྱག་ཕྱི་བགྱིས་ཏེ་བྱོན་པས། དཔོན་སློབ་
ཀུན་གྱི་གྲོ་བོ་ལུང་དུ་ཕྱག་ཕེབས་འཕྲལ། ལྷོ་ལ་ཡག་ཏུ་བ་རང་ཝ་བ་ཅན་གྱིས་སྤྱན་དྲངས་ནས། མ་ཧཱ་མ་ཡའི་དབང་ཞུས་འབུལ་བ་མང་པོ་ཕུལ་ནས། འབུལ་བ་

[037A]༄༅། །རྣམས་བསྐྱེལ་བ་དང། ཆོས་ཞུ་བ་ལ་ཕྱགས་ཕྱིར་ཕྱིན་པས་གྲོ་བོ་ལུང་དུ་བླ་མས་བུ་ཆེན་རྣམས་ལ་གདབས་ལེན་གྱི་ཚུལ་དུ། དགྱེས་པ་
རྡོ་རྗེའི་དབང་བསྐུར་ནས་རྡོག་པ་ལ་དགྱེས་རྡོར། མཚུར་སྟོན་དང་མར་པ་མགོ་ལེགས་ལ་གསང་འདུས་རྒྱུད་ཀྱང་གི་ལུགས་དང། རིམ་ལྔའི་དམར་ཁྲིད། བ་རང་ཝ་བ་
ཅན་ལ་མ་ཧཱ་མ་ཡའི་བཤད་པ་རྣམས་མཛད་ནས། ཐོན་སྟོན་ལ་ཇོ་བོ་ཡང་བོས་ནས་ཚོགས་འཁོར་བཟང་པོ་ཞིག་གནང་བའི་གྲལ་དུ། གྲྭ་པ་རྣམས་ཀྱིས་བླ་མ་རིན་པོ་
ཆེ་ལ་རྒྱ་གར་ན་བླ་མ་དུ་བཞུགས། དེ་རྣམས་ཀྱི་ནང་ནས་གྲུབ་རྟགས་ཀྱི་ཡོན་ཏན་ངོ་མཚར་ཅན་དང་ལྡན་པ་ཅི་འདྲ་མཆིས། དེ་རྣམས་ལ་དབང་དང་གདམ་ངག་ཆོས་
ཅི་འདྲ་ཞུས། ཕར་ཚུར་འབྱོན་པའི་ལམ་ལ་གྲོགས་ཇི་ལྟ་བུ་དང་སྡེབས་ནས་བྱོན། ཞེས་ཞུས་པ་ལས། རྗེ་མར་པས་དེ་དག་གི་ལན་ཚིག་ལྷུག་པས་རྒྱས་པར་
བཀྲོལ་རྗེས། མདོར་བསྡུས་ཚིགས་སུ་བཅད་པའི་མགུར་འདི་གསུངས་སོ།། རྗེ་རྩོད་ལྡན་དུས་ཀྱི་རྡོ་རྗེ་འཆང། །དཀའ་བ་སྤྱད་པའི་སྐྱེས་བུ་མཆོག་

[037B] །དཔལ་ནཱ་རོའི་ཞབས་ལ་གུས་པས་འདུད། །ང་ལྷོ་བྲག་མར་པ་ལོ་ཙཱ་འདི། །ལོ་བཅུ་གཉིས་ལོན་ནས་ཆོས་དང་མཇལ། །དེ་སྔོན་སྦྱངས་
ཀྱི་བག་ཆགས་སད་པ་ངེས། །དང་པོ་ཡིག་ཚད་ཀ་ཁ་བསླབས། །བར་དུ་སྒྲ་བསྒྱུར་ལོ་ཙཱ་བསླབས། །ཐ་མ་ལྷོ་བལ་རྒྱ་ལ་ཕྱིན། །ལོ་གསུམ་བལ་པོའི་མཐིལ་དུ་སྡད། །
བྱིན་བརླབས་ཅན་གྱི་བལ་པོ་ལ། །རྒྱུད་གཉན་བོར་གྲགས་པའི་གདན་བཞི་ཉན། །ཆོས་སྐྱོང་དུད་སོལ་ལྷ་མོ་ཞུས། །དེས་ཀྱང་འདོད་པ་མ་ཚིམ་པར། །རྒྱ་གར་ཡུལ་
དུ་ཆོས་ལ་ཕྱིན། །ཆུ་མི་ཟན་དུག་གི་ཆུ་ལ་བརྒལ། །ལུས་དུག་སྤྲུལ་བཞིན་དུ་ཤུན་པ་བརྗེས། །སྲོག་ཆོས་ཕྱིར་འདོར་ཕོད་བསམ་པ་ཡིས། །གནས་ངོ་མཚར་
མཁའ་འགྲོས་ལུང་བསྟན་པ། །བྱང་ཕྱོགས་ཕུ་ལ་ཧ་རིར་ཕྱིན། །དངོས་གྲུབ་ཅན་གྱི་དགོན་པ་རུ། །སྒོ་སྲུང་ནཱ་རོ་པཎ་ཆེན་ལ། །རྒྱུད་ཟབ་མོར་གྲགས་པའི་དགྱེས་
རྡོར་དང། །བསྲེ་འཕོ་འཚམས་སྦྱོར་གྱི་གདམ་ངག་ཐོབ། །ཁྱད་པར་གཏུམ་མོའི་ལས་རྒྱ་ཞུས། །སྙན་རྒྱུད་ཀྱི་དོན་ལ་ངོ་སྤྲོད་བྱས། །ནུབ་དུ་ལ་ཀྵེ་ཏྲའི་དགོན་པ་རུ་

[038A]༄༅། །དཔལ་ཡེ་ཤེས་སྙིང་པོའི་ཞབས་ལ་གཏུགས། །ཕ་རྒྱུད་གསང་བ་འདུས་པ་ཉན། །སྒྱུ་ལུས་འོད་གསལ་གྱི་གདམས་པ་ཐོབ། །ལམ་
རིམ་པ་ལྔའི་དོན་ལ་བསླབས། །ལྷོ་དུག་མཚོ་ཁོལ་མའི་གླིང་དུ་ཕྱིན། །གདུགས་ཉི་མའི་གུང་ལ་དམག་ཏུ་སྲོས། །ལམ་ད་ལྟ་གསལ་བ་ད་ལྟ་སྟོར། །སྲོག་
ཡལ་བར་དོར་ནས་རྗེ་བཙུན་བཙལ། །དཔལ་ཞི་བ་བཟང་པོ་དངོས་དང་མཇལ། །མ་རྒྱུད་མ་ཧཱ་མ་ཡ་གནང། །དབྱིབས་རྣལ་འབྱོར་གསུམ་གྱི་དོན་ལ་བསླབས། །སྒྱུ་
མ་གསུམ་རྒྱུད་ཀྱི་གདམས་པ་ཐོབ། །ཤར་དངོས་གྲུབ་ཀྱི་ཆུ་བོ་གངྒ་བརྒལ། །རི་རབ་ཏུ་འཁྲུག་པའི་དགོན་པ་རུ། །རྗེ་མངའ་བདག་མཻ་ཏྲིའི་ཞབས་ལ་གཏུགས། །
རྒྱུད་ཟབ་མོ་བསྟོད་པ་གླུར་བླངས་ཐོབ། །ཆོས་ཕྱག་རྒྱ་ཆེ་ལ་རྟོགས་པ་བསྐྱངས། །སེམས་དངོས་པོའི་བཞུགས་ཚུལ་གཏན་ལ་ཕབ། །གཞི་ཆོས་ཉིད་དོན་གྱི་ངོ་བོ་
མཐོང༑ ༑དེ་འཛམ་གླིང་ཡོངས་ལ་གྲགས་པ་ཡི། །ཕྱོགས་བཞི་བླ་མའི་བརྒྱུད་ཚུལ་ཡིན། །གཞན་དུར་ཁྲོད་མྱུལ་བའི་རྣལ་འབྱོར་དང། །ཤིང་དྲུང་གནས་པའི་

[038B] །ཡོངས་སུ་མ་གྲགས་འགའ་ཡོད་ཏེ། །རྫོགས་རིམས་ཁ་འཐོར་མང་དུ་ཞུས། །ངོ་མཚར་ཅན་གྱི་བསྒྲུབ་ཐབས་དང། །ཕྲན་ཚེགས་ཀྱི་གདམ་ངག་རྩིས་ལས་
འདས༑ ༑ལམ་ལ་ཁ་རག་གཉོས་དང་འགྲོགས། །ངེད་བལ་པོའི་མཐིལ་དུ་སླེབ་པའི་ཚེ། །ང་ལྷོ་བྲག་གི་མར་པ་ལོ་ཙཱ་དང། །ཁ་རག་གཉོས་ཀྱི་ལོ་ཙཱ་གཉིས། །ལོ་ཙཱ་
གང་མཁས་གང་མཁས་ཟེར། །གདམ་ངག་གང་ཆེ་གང་ཆེ་ཟེར། །ཡར་བལ་བོད་མཚམས་སུ་ཐོན་ཙ་ན། །ནོར་ཟང་ཟིང་གི་སྐུ་བསོད་ཁོང་ལ་སྐྱེས། །ཡུལ་ལ་སྟོད་ཚོ་བཞིར་
ཕྱིན་ཙ་ན། །སྒྲ་བསྒྱུར་གྱི་གྲགས་པ་མཉམ་པོར་ཐོབ། །བོད་དབུས་གཙང་གི་མཐིལ་དུ་ཐོན་ཙ་ན། །གདམ་ངག་གི་སྙན་པ་ཁོ་བོས་ཐོབ། །བླ་མ་གྲུབ་ཐོབ་དང་མཇལ་
ལགས་པས། །གདམ་ངག་མི་ཆེའི་དོགས་མ་མཆིས། །ཐ་སྙད་ལ་བྱང་ཆུབ་མི་རེ་བས། །གཞུང་བཤད་པ་ཀུན་ཇི་ལྟར་དགྱེས་དགྱེས་མཛོད། །ཅེས་གསུངས་པས་
ཇོ་བོ་ཡང་མོས་གུས་ཆེན་པོ་སྐྱེས། བླ་མ་རང་ཐུགས་བཞེད་པའི་ས་ཆ་དང་ལུང་པ་ཕུལ་ཅིང། གཞན་ཡང་སྙན་གྲགས་དང་སྐུ་བསོད་ཤིན་ཏུ་རྒྱས་ཏེ། །འཁོར་དང་

[039A]༄༅། །ལོངས་སྤྱོད་མང་པོ་འདུས་པའི་ཚེ། །བདག་མེད་མ་ལ་སོགས་པའི་མཚན་ལྡན་གྱི་རིག་མ་འགའ་ཡང་བཞེས་པས། སྲས་དར་མ་མདོ་
སྡེ་ལ་སོགས་པ་སྐུ་འཁྲུངས་པར་གྱུར་ཏོ།། །།    ༈    བླ་མ་དང་ཡི་དམ་
ཆོས་སྐྱོང་བསྲུངས་མ་ལ། སྔར་བཅོལ་ལེགས་པའི་གཏང་རག་དང། ད་བཅོལ་ལས་ཀྱི་གསལ་འདེབས་དང་བྱ་དགའ་ལ། །མཆོད་པ་དང་གཏོར་མ་རྒྱ་ཆེན་པོ་བཤད་
ཚོགས་ཀྱི་འཁོར་ལོ་བཟང་པོ་བསྐོར་ནས། གསེར་སྲང་ལྔ་བཅུ་ཙམ་བསྣམས་ཏེ་རྒྱ་གར་ལ་འབྱོན་པར་ཆས་པ་ལ། གྲྭ་པ་འགས་ཕྱགས་ཕྱིར་འགྲོ་བར་གསོལ་
པ་ལས་མ་གནང་བར་གཅིག་པུར་འགྲོ་གསུང་བྱོན་པས། བལ་པོར་ཕེབས་ནས་སྤྱི་ཐེར་བ་དང། ཕེན་ཏ་བ་གཉིས་ལ་མཇལ་ནས་གསེར་གྱི་འབུལ་བས་མཉེས་
བྱས༑ བལ་པོ་སྐུ་མཆེད་ཀྱིས་ཀྱང་བློ་ཐུབ་ཀྱི་གྲོགས་བཟང་པོ་དང་སྡེབས་ནས་རྒྱ་གར་དུ་རྫ་ངས་པ་ལས། བར་ཆད་མེད་པར་རྒྱ་གར་དུ་ཕེབས་ཏེ། ནཱ་རོ་པས་དྲུང་

[039B] བཀའ་དྲིན་གྱི་སྒོ་ནས་གསེར་གྱི་འབུལ་བས་མཉེས་པར་བྱས་སླར་ཡང་ཆོས་ཞུས་ཚུལ་ནི། དཔལ་ནཱ་རོ་པའི་དྲུང་དུ་དགྱེས་པ་རྡོ་རྗེའི་དབང་རྒྱས་
འབྲིང་བསྡུས་གསུམ། རྩ་རྒྱུད་རྟག་པ་གཉིས་པ། ཐུན་མོང་མ་ཡིན་པའི་བཤད་རྒྱུད་མཁའ་འགྲོ་མ་རྡོ་རྗེ་གུར་དང། ཐུན་མོང་གི་བཤད་རྒྱུད་སཾ་བཧུ་ཏི་འགྲེལ་པ་མན་ངག་
དང་བཅས་པ་རྣམས་ཞུས་སོ། །དེ་རྗེས་ནཱ་རོ་བའི་ཞལ་ནས། སྔར་གྱི་བླ་མ་གཞན་རྣམས་དང་ཡང་མཇལ། སྔར་ཐོབ་པའི་ཆོས་རྣམས་ལ་ནན་ཏན་ཞུས་དག་ཕྱིས་ཐེ་
ཚོམ་མི་ཟ་བ་དང། སྔར་མ་ཐོབ་པ་རྣམས་ཞུར་ཕྱིན་པ་གྲག་པས། ཐོག་མར་གང་དུ་འགྲོ་གསུང་བ་ལས། ཐོག་མར་མཻ་ཏྲི་པའི་དྲུང་དུ་འགྲོ་ཞུས་ནས་མཻ་ཏྲི་པའི་དྲུང་དུ་བྱོན་
ཏེ༑ གསེར་གྱི་འབུལ་བས་མཉེས་པར་བྱས་ནས། སྔར་ཐོབ་པའི་ཆོས་རྣམས་ལ་ནན་ཏན༑ མ་ཐོབ་པ་གསང་འདུས་ཀྱི་དབང་དང་འགྲེལ་པ། ཕྱག་རྒྱ་ཆེན་པོ་ཐིག་ལེའི་
རྒྱུད་རྣམས་ཞུས་ཤིང་དེ་དག་གི་དཔེ་ཆ་བཞེངས་ཏེ། ཕུ་ལ་ཧ་རིར་ནཱ་རོ་པའི་དྲུང་དུ་ཆས་ནས་ན་ལེན་ཏྲར་བྱོན་པས། ཁ་ཆེའི་པཎྜི་ཏ་ཤྲཱི་བྷ་དྲ་དང་མཇལ་བས་སྣ་ལེན་གྱི་

[040A]༄༅། །ཚོགས་འཁོར་ཞིག་བྱས་པའི་གྲལ་དུ། ཁོང་ན་རེ་ཁྱེད་ཀྱིས་མངའ་བདག་མཻ་ཏྲི་པ་ལ་སྙིང་པོ་དོན་གྱི་ཆོས་སྐོར་གསན་ཟེར་བས། རྗེ་བྲམ་ཟེ་ཆེན་
པོའི་སློབ་མ་རི་ཁྲོད་དབང་ཕྱུག་གི་བརྒྱུད་པ་དེ་དང། ཏེ་ལོ་པའི་སློབ་མ། འོ་སྐོལ་རང་གི་བླ་མ་ནཱ་རོ་པའི་དགོངས་པ་གཉིས་གང་ཟབ་པ་འདུག་གསུང་པས། མར་པའི་
དགོངས་པ་ལ་ཚོགས་ཀྱི་འཁྲོ་ལོ་གླུ་གར་ གྱིས་  གྲུབ་པ་ཡིན་པས། མཻ་ཏྲི་པའི་དགོངས་བཞེད་ཟུར་ཙམ་ཞིག་དབྱངས་སུ་བླངས་པ་ལ་འགལ་བ་མེད་དགོངས་ནས་མགུར་འདི་
གསུངས་སོ།། གསན་དང་སྙིང་གྲོགས་དཔལ་བཟང་པོ། །ང་མར་པ་བྱ་བའི་བན་དཧེ་ལ། །ནཱ་རོ་མཻ་ཏྲིའི་དགོངས་པ་གཉིས། །གང་ཟབ་གསུང་པས་དབྱངས་འདི་
ལེན༑ ༑སེངྒེ་ལྟ་བུའི་ནཱ་རོ་པ། །ཀུན་གྱི་ནང་ནས་རིན་པོ་ཆེ། །དགོས་འདོད་ཐམས་ཅད་སྐོང་མཛད་པའི། །དགོངས་པ་ཉིད་ཀྱི་ཐུགས་ལ་མངའ། །རྗེ་དྷརྨ་དྷ་རས་
ཐུགས་རྗེས་བཟུང། །པཎ་ཆེན་དེའི་ཞབས་པད་ནི། །དིང་སང་བདག་གི་གཙུག་གི་བརྒྱན། །ཁོང་གི་དགོངས་པ་འདི་ལྟར་གདའ། །སྙན་ལྷན་ནེ་གསན་ལ་ཐུགས་གཏང་

[040B] ༑ཆོས་སྐུའི་མཁའ་ལ་ཡེ་ཤེས་སྤྲིན་ཕུང་འཁྲིགས། །ཆར་རྒྱུན་སྤྲུལ་པས་འགྲོ་བ་ཡོངས་ལ་ཁྱབ། །རྒྱུད་པ་མ་ཆད་སྐྱེས་བུ་བླ་མ་མཆོག་དེ་ལ་སྒོ་
གསུམ་གུས་པས་ཕྱག་འཚལ་ལོ། །ཆོས་སྐུ་ནམ་མཁའ་ལྟ་བུ་དེ། །སངས་རྒྱས་རྡོ་རྗེ་འཆང་ཆེན་ཡིན། །ཡེ་ཤེས་སྤྲིན་ཕུང་འཁྲིགས་པ་དེ། །བྱང་ཆུབ་སེམས་དཔའ་
རྣམ་གཉིས་ཡིན། །ཕྲིན་ལས་བདུད་རྩིའི་ཆར་འབབ་པ། །རྗེ་བཙུན་བྲམ་ཟེ་ས་ར་ཧ། །སྤྲུལ་པས་འགྲོ་དོན་མཛད་པ་དེ། །རི་ཁྲོད་དབང་ཕྱུག་ཤ་བ་རི། །དེ་ཡི་
བརྒྱུད་པ་མ་ཆད་པ། །མངའ་བདག་རྒྱལ་སྲས་མཻ་ཏྲི་ལགས། །དམ་པ་དེ་ལ་དྲིན་ཐོབ་པ། །གོ་ལུགས་དགོངས་པ་འདི་ལྟར་གདའ། །འགྱུར་མེད་རིག་པ་རང་གསལ་
དེ༑ ༑ཆོས་སྐུ་སྐྱེ་བ་མེད་པར་བཞེད། །རང་བྱུང་ཡེ་ཤེས་འགག་མེད་ནི། །སྣ་ཚོགས་སྤྲུལ་པའི་སྐུ་རུ་བཞེད། །དེ་གཉིས་ཟུང་འཇུག་ལྷན་སྐྱེས་དེ། །ལོངས་སྤྱོད་
རྫོགས་པའི་སྐུ་རུ་བཞེད། །དེ་གསུམ་གཞི་རྩ་མ་གྲུབ་པ། །ངོ་བོ་ཉིད་ཀྱི་སྐུ་རུ་བཞེད། །དེ་དག་ཟག་པ་མེད་པ་དེ། །བདེ་བ་ཆེན་པོའི་སྐུ་རུ་བཞེད། །དོན་གྱི་

[041A]༄༅། །སྐུ་ལྔ་དེ་ལྟར་ལགས། །དེ་ཐུགས་ལ་བདེ་འམ་སྙིང་གི་གྲོགས། །ཅེས་པ་དེ་གསུངས་པ་དང། །སྐུ་ལྔའི་དགོངས་བཞེད་དེ་ལགས། དོན་
ལ་ལྟ་སྒོམ་སྤྱོད་འབྲས་ཇི་ལྟར་བཞེད་པ་འདུག་གསུང་པ་ལ། ཡང་མགུར་འདི་གསུངས་སོ།། ཐུགས་གཞན་དུ་མ་གོལ་གསན་བཞུ། །ཚིག་གི་སྡེབ་སྦྱོར་མི་མཁས་
ཀྱང༑ ༑དོན་གྱི་གདམ་ངག་གོ་ལུགས་འདི། །སྙན་ཆུད་བགྱིད་པས་མཇལ་བར་མཛོད། །སྲིད་གསུམ་ཡེ་ནས་རྣམ་པར་དག་དོན་དམ་ཡེ་ནས་གོ་རྒྱུ་མེད། །མེད་པ་
མ་ཡིན་རྒྱུན་ཆད་མེད། །འཕོ་འགྱུར་མེད་པ་ལྟ་བར་བཞེད། །གཉུག་མའི་ངོ་བོ་ངང་གིས་གསལ། །ཟག་མེད་བསམ་གཏན་རྒྱུན་ཆད་མེད། །མེད་པ་མ་ཡིན་འདུ་
འབྲལ་མེད། །ཞེན་ཆགས་མེད་པ་སྒོམ་པར་བཞེད། །སྣ་ཚོགས་རྟེན་འབྲེལ་ཤུགས་འབྱུང་ལ། །སྒྱུ་མའི་རོལ་པ་འགག་པ་མེད། །མེད་པ་མ་ཡིན་དངོས་པོ་ལ། །
གློ་བུར་ངེས་མེད་སྤྱོད་པར་བཞེད། །སེམས་རྒྱུད་བྱང་ཆུབ་སྙིང་པོར་གསལ། །སྐུ་གསུམ་སངས་རྒྱས་ཐོབ་བྱར་མེད། །མེད་པ་མ་ཡིན་རེ་དོགས་བྲལ། །གཞི་མེད་

[041B] །ཅེས་གསུངས་པས། ཡང་དྲིས་པ། བསྒོམ་ཉམས་སུ་ལེན་པའི་གང་ཟག་ལ་གདམ་ངག་ཅིག་ཆར་དུ་འདེབས་སམ། ཐབས་ལམ་ལ་རྟེན་
ནས་འཁྲིད་མཛད་པ་འདུག་གསུང་པ་ལ་ཡང་མགུར་འདི་གསུངས་སོ།། ཁྱེད་ཅག་མཆེད་གྲོགས་གོང་མ་རྣམས། །ངེད་ཀྱི་རྗེ་བཙུན་མཻ་ཏྲི་པ། །སྤྱན་རས་གཟིགས་
ཀྱིས་ལུང་བསྟན་པའི། །འགྲོ་མགོན་ཀླུ་གྲུབ་ཐུགས་ཀྱི་སྲས། །ཤ་བ་རི་པའི་ཞབས་ལ་གཏུགས། །སུམ་ལྡན་ཚང་བར་རྗེས་གནང་མཛད། །གསང་མཚན་གཉིས་
མེད་རྡོ་རྗེར་བཏགས། །ཁོང་རྒྱུད་སྡེ་ཀུན་གྱི་ལྡེ་མིག་འཛིན། །གསང་སྔགས་ཐབས་ལམ་མངོན་དུ་གྱུར། །ཆོས་ཀྱི་རྒྱལ་མཚན་ཆོས་ཀྱི་མཛོད། །ཆོས་ཀྱི་སེང་གེ་
ཆོས་ཀྱི་རྒྱལ། །སྒྲ་དང་དབུ་ཚད་མཐའ་དག་མཁྱེན། །པཎྜི་ཏའི་དངོས་གྲུབ་བརྙེས། །དངོས་བོའི་གནས་ལུགས་དྲི་མེད་མཁྱེན། །རྒྱལ་སྲིད་རྩ་བཞིན་དོར་བྱས་ནས་
ཚེ་གཅིག་མཆོག་གི་གོ་འཕངས་ཐོབ། །རྗེ་བཙུན་མཁའ་འགྲོས་ཞལ་བསྟན་ཞིང། །ཐུན་མོང་གྲུབ་པ་ཐམས་ཅད་ཐོབ། །དེ་ལྟར་ཡོན་ཏན་དཔག་མེད་བརྙེས། །

[042A]༄༅། །ཕ་ཁོང་གི་དགོངས་པ་འདི་ལྟར་གདའ། །རིམ་པར་སྐྱེས་པའི་གང་ཟག་ལ། །སྲོག་རྩོལ་གཏུམ་མོའི་གདམ་ངག་དང། །ཞེན་མེད་སྒྱུ་ལུས་
ཀྱི་གདམ་ངག་དང། །མུན་སེལ་འོད་གསལ་གྱི་ངོ་སྤྲོད་དང། །སྲིད་པ་ལོངས་སྐུའི་ངོ་སྤྲོད་དང། །སྐྱེ་བ་སྤྲུལ་སྐུའི་ངོ་སྤྲོད་སོགས། །ཐབས་མཆོག་གཞི་
ལམ་འབྲས་བུར་འཁྲིད། །ཅིག་ཆར་བ་ཡི་གང་ཟག་ལ། །ཕྱག་ཆེན་གཅེར་མཐོང་ངོ་སྤྲོད་མཛད། །ཕ་ཁོང་མཐོང་སྒོ་གསུམ་དང་བ་སྐྱེས། །ཐོས་ན་ལས་ཀྱི་སྒྲིབ་
པ་འདག་མཇལ་ན་ངན་སོང་འཇིགས་ལས་གྲོལ། །ཞུས་ན་སངས་རྒྱས་ལག་བཅངས་གནང། །དཔལ་རི་ཁྲོད་དབང་ཕྱུག་གི་བརྒྱུད་པ་འཛིན། །པཎ་ཆེན་ནཱ་རོའི་
ཐུགས་ཀྱི་སྲས། །སངས་རྒྱས་གཉིས་པ་རིན་པོ་ཆེ། །རྗེ་མཻ་ཏྲི་པ་ཡི་ཡོན་ཏན་ལགས། །དེང་སོང་སྐྱེ་བོ་ཕྲག་དོག་ཆེ། །སྤུན་ཁྱེད་ཉིད་མ་གཏོགས་བཟླས་པ་ན། །
ཡོན་ཏན་མི་འཕེལ་ཟག་པ་འཕེལ། །དེ་ཕྱིར་ཕལ་ལ་གསང་བ་ལགས། །བལ་མའི་མཛད་སྤྱོད་དེ་ལྟར་གདའ། །ལེགས་སམ་སྐལ་ལྡན་རྡོ་རྗེ་སྤུན། །ཅེས་པ་

[042B] པཎྜི་ཏ་ཤྲཱི་བྷ་ཏྲས་དབུ་མཛད་པ་རྣམས་དགྱེས་ནས། ལོ་ཙཱ་བ་ཁྱེད་ཀྱི་མདུན་མ་མཐའ་མར་གྲུབ་གདའ་གསུང་ངོ། །དེ་ནས་རྗེ་མར་པས་དཔལ་
ནཱ་རོ་པའི་དྲུང་དུ་ཕེབས་ཏེ། ཡང་བཀའ་ལུང་ལྟར་བླ་མ་རྣམས་ལ་གསེར་གྱི་འབུལ་བ་དང་བཅས། ཐོག་མར་དུག་མཚོའི་དོ་ལ་བྱོན་ཏེ་ཀུ་ཀུ་རི་པ་དང། རྣལ་འབྱོར་
མ་རུས་པའི་རྒྱན་ཅན་དང་མཇལ། དེ་ནས་ནུབ་དུ་ལ་ཀྵཱེ་ཏྲར་ཕེབས་ཏེ་དཔལ་ཡེ་ཤེས་སྙིང་པོ་དང། སིང་གྷ་གླིང་པ་དང་མཇལ་ནས། བླ་མ་ཀུན་ལ་གསེར་གྱི་འབུལ་
བས་ཤིན་ཏུ་མཉེས་པར་གྱུར་པ་ལ། སླར་ཡང་སྔར་ཐོབ་པ་དང་མ་ཐོབ་པའི་དབང་ལུང་གདམ་ངག་རྣམས་ཐུགས་ཚིམ་པར་ཞུས་པ་ཀུན་ལ། ཞུས་དག་ནན་ཏན་
དང་བཅས་པའི་སྒོ་ནས་ཆོས་གང་ཐོབ་པའི་དཔེ་བསྒྱུར་ཞིང་བྲིས་ཏེ་བསྣམས་ནས། ཕུ་ལ་ཧ་རིར་ཕེབས་པ་དང། དཔལ་ནཱ་རོ་པ་ལ། བདེ་མཆོག་རྒྱལ་པོ་
ཨི་ཎྟྲ་བོ་དཧི་ནས་བརྒྱུད་པ་དང། སངས་རྒྱས་ཐོད་པའི་རྒྱུད་བཤད་སྲོལ་བྲམ་ཟེ་ཆེན་པོ་ས་ར་ཧའི་ལུགས་ཤོག་དྲིལ་གདམས་ངག་དང་བཅས་པ་ཐོབ་པ་དང་

[043A]༄༅། །སྔར་ཐོབ་པའི་ཆོས་རྣམས་ཀྱི་དཔེ་ཆ་བསྒྱུར་ནས་འདྲི་ཞིང་ཡོད་པ་ལས། ལན་གཅིག་ནཱ་རོ་པ་གསོལ་མཛད་པའི་དྲུང་ན་མར་པ་བཞུགས་དུས་
ཞིག་ཁ་ཆེ་ལ་བར་ནས་ཡིན་ཟེར་བའི་པཎྜི་ཏ་མཁས་པ། ཨ་ཀ་སིདྡྷི་བྱ་བའི་དགེ་སློང་ཞི་དུལ་ཅན། ནཱ་རོ་པས་ཀྱང་ཞེ་ས་རྩེ་སྤྲོད་དུ་མཛད་པ་ཞིག་བྱུང་བ་དེ། གསང་
འདུས་ཀྱི་དབང་ལུང་འགྲེལ་བཤད་མན་ངག་དང་བཅས་པ་གནང་དགོས་ཞེས་གསོལ་བ་འདེབས་ཤིང་འདུག་པ་ལ། རྗེ་མར་པས་ཀྱང་གསོལ་བ་བཏབ་པས། ད་དུས་ལ་
བབ་ཕྱིར་ཅིས་ཀྱང་བྱེད་གསུང། ཁོང་དང་མཉམ་དུ་གསང་འདུས་རིགས་རྒྱས་བསྡུས་གཉིས་ཀའི་དབང་དང། རྒྱུད་བཤད་པ་ཆེན་མོ་དོན་གཉིས་སུ་མེད་པ་མཉམ་པ་
ཉིད་རྣམ་པར་རྒྱལ་བ། ཤོ་ལོ་ཀ་སུམ་སྟོང་ལྔ་བརྒྱ་པ་དང། འགྲེལ་པ་སྒྲོན་གསལ་རྣམས་གནང་ཞིང། ཆོས་གྲོལ་བ་དང་ཁོང་འབྱོན་ཞིང་འདུག་པ་ལ་གཤེགས་
བསྐྱེལ་བྱས། ད་གང་དུ་འབྱོན་ཞུས་པས། ང་བོད་ལ་ལམ་བྱས་རྒྱ་ནག་རི་བོ་རྩེ་ལྔ་ལ་གནས་འབྲེལ་ལ་འགྲོ་གསུང་བ་ལ། མར་པའི་ཐུགས་ལ་པཎྜི་མཁས་པ་

[043B] ང་ལ་གསང་འདུས་སོགས་ཆོས་ཞུ་མི་ཅུང་ཟད་ཉུང་བ་ཙམ་ཡོང་ངམ་དགོངས་པ་ཡུད་ཙམ་ཞིག་ཐུགས་ལ་ཤར་བས། དེ་པཎྜའི་མངོན་མཁྱེན་གྱིས་
རིག་བཞིན་བོད་ལ་བྱོན་པས། ཁབ་གུང་ཐང་གི་ཡང་ཐོག་ན། ནག་ཚོ་ལོ་ཙཱ་བས་སྒྲོན་གསལ་འཆད་ཅིང་འདུག་པའི་སར་ཕེབས་པ་ལས། ཁོང་ན་རེ་ཛོ་ཀི་ཁྱོད་གང་
ནས་ཡིན་གང་དུ་འགྲོ་གསུང་བ་ལ། ང་པཎྜི་ཏ་ཡིན། རྒྱ་ནག་རི་བོ་རྩེ་ལྔ་ལ་འགྲོ་བྱས་པས། ནག་ཚོ་ཁྲེལ་ནས་རྒྱ་གར་གྱི་པཎྜི་ཏ་འདི་རྣམས་གསེར་འཚོལ་བའི་ཕྱིར་དུ་
རྐང་པ་སྔོ་རྗེན་རྗེན་ཡོང་ནུས་པ་རྒོད་བྲོ། ཁྱོད་ཀྱི་པཎྜི་ཏ་ཨ་ཀ་ར་སིདྡྷི་ངོ་ཤེས་སམ་ཟེར་བ་ལ། ང་རང་ཡིན་བྱས་པས། དེ་ཡིན་ན་གསེར་འཚོལ་བ་མ་ཡིན་ངོ་མཚར་ཅན་
ཡིན་ཟེར་ནང་དུ་གདན་དྲངས། བསྙེན་བཀུར་ཕུན་སུམ་ཚོགས་པ་བྱས། སྤྱིར་གྱིས་མདོ་སྔགས་ཀྱི་ཆོས་ཟབ་ཅིང་རྒྱ་ཆེ་བ་མང་པོ་དང། ཁྱད་པར་གསང་འདུས་ཞུས་ཤིང་
གནང་བའི་བར་ལ། པཎྜི་ཏས་མངོན་མཁྱེན་གྱི་དགོངས་པ་ལ། བོད་ལ་ཕྱིན་ཆོས་བཤད་རུང་ང་རང་གི་འདུལ་སྐལ་ནི་འདི་བས་གཞན་མི་འདུག་བོད་ཀྱི་ད་ལྟའི་སྔགས་

[044A]༄༅། །ལ་དང་པ་ཀུན་ནི། ཌོམ་བཧི་ཧེ་རུ་ཀའི་རྣམ་འཕྲུལ་མར་པ་ལོ་ཙའི་གདུལ་བྱར་འདུག་པས་ཁོང་རང་གིས་ཐུལ་བར་འདུག་རྒྱ་ནག་ལ་
ཕྱིན་རུང་ཙེའི་བར་ཆད་དུ་འགྲོ་བ་དང། གདུལ་བྱ་ཕྲིན་ལས་ཀྱི་སྐལ་བ་ཨུ་རྒྱན་ན་ཡོད་པར་དགོངས་པའི་ཕྱིར། སླར་རྒྱ་གར་ལ་འབྱོན་པར་ཐུགས་ཐག་ཆོད་པ་ལས་
ཆོས་གྲོལ་ཚེ། ནག་ཚོས་གསེར་གྱི་འབུལ་བ་མང་དག་ཕུལ་བའི་ཁར་བོད་དུ་མཁོ་བའི་ཡོ་བྱད་འགའ་ཕུལ་ནས། རྒྱ་ནག་ལ་འབྱོན་པའི་ཐོག་མར་བོད་ལ་འབྱོན་
དགོས་པ་གདའ་བས། ལྷ་ས་བར་གྱི་ས་སྣ་དང་ཞབས་ཏོག་པ་མི་དུ་དགོས་བཏོང་ཞུས་པས། ཐུགས་ཞེན་ལོག་ཆེ་བ་དང། སྔར་པཎྜི་ཏ་གསེར་འཚོལ་བ་རྐང་བཙུགས་
འབྱོན་པའི་གཏམ་དེས་ཐུགས་མཛངས་པས། ང་རྒྱ་གར་ལ་འགྲོ་སྟེ་གསེར་དང་ཟླ་གྲོགས་ཡེ་མི་དགོས་གསུང་མ་བཞེས་ཚེ། རྒྱུ་མཚན་ཅི་ལགས་ཞུས་པས། མངོན་
མཁྱེན་གྱིས་དགོངས་ཚུལ་རྣམས་གསུངས་པ་ལས། རྒྱ་གར་ལ་འབྱོན་ན་ཀ་བདག་ཚོགས་རྫོགས་ཕྱིར་གསེར་ཅིས་ཀྱང་བཞེས་དགོས་ཞེས། སྤྱན་ཆབ་བསིལ་ནས་

[044B] འོ་ན་ཁྱེད་ཚོགས་རྫོགས་ཕྱིར་ཅུང་ཟད་ཅིག་འཁྱེར་དགོས་གསུང་སྲང་གང་བསྣམས་ནས་གཤེགས་པས། ནག་ཚོ་ལོ་ཙཱ་བ་རྗེ་བཙུན་མར་པ་
ལ་སར་གནས་ཀྱི་བྱང་ཆུབ་སེམས་དཔའ་ཆེན་པོར་ཐུགས་ཐག་ཆོད་པའི་དག་སྣང་ཤར་རོ། །དེ་ནས་པཎྜི་ཏས་རྒྱ་གར་དུ་ཕེབས་ཏེ་རྗེ་མར་པ་ལ། ངས་གྲོགས་པོ་དོགས་པ་
བཞིན་མ་བྱས་པས། རེ་བ་བཞིན་གྱི་གདུལ་བྱ་ཕྲིན་ལས་ཡོང་བ་ཡོད་དོ་གསུང་བས། རྗེ་མར་པའི་ཐུགས་ལ་པཎྜི་ཏ་བཟང་པོ་འདིས་ངའི་ངན་རྟོགས་ཅུང་ཟད་དེ། མངོན་
མཁྱེན་གྱིས་དགོངས་འདུག་སྟེ། ཞེ་ནས་རྒྱུན་ཆགས་སུ་མེད་པས། ཐུགས་གཏིང་ནས་ཁྲེལ་དོན་མེད་ལར་རང་རིག་པ་སྒྲིམས། བསམ་རྟོག་ངན་པ་མ་བྱུང་བར་བྱེད་དགོས་
དགོངས་པ་ཤར་ཅིང། ཤར་བ་ལྟར་པཎྜི་ཏ་ལ་ཞུས་པས། ཨ་ཀྱང་བྲེ་མོ་ཡིན། ཁྱེད་སྐྱེ་བ་སྔོན་ནས་ལྷག་བསམ་དང་ལྡན་པའི་ཕྱིར། ད་ལྟ་བླ་མའི་ཐུགས་སུ་བྱོན་
ཅིང༑ མ་འོངས་པ་ན་བསྟན་པ་དང་སེམས་ཅན་གྱི་དཔལ་དུ་འགྱུར་བ་འདུག་གི་གསུང་ཨུ་རྒྱན་ལ་གཤེགས་སོ། །དེ་ནས་རྗེ་མར་པས་བླ་མ་རྣམས་ཀྱི་དྲུང་དུ། དབང་

[045A]༄༅། །ལུང་གདམ་ངག་རྫོགས་པར་ཞུས་པ་རྣམས་ཀྱི་ཕྱག་དཔེ་རྣམས་བསྒྱུར་ཞིང་བཞེངས་པ། བརྩོན་འགྲུས་བསྐྱེད་ནས་མཛད་པས་མྱུར་དུ་གྲུབ་པར་གྱུར་
ཏོ༑༑    ༈    བསྟན་པ་དང་སེམས་ཅན་གྱི་དོན་ལ་དགོངས་པའི་མཛད་ཕྲིན་རྣམས་བཞེད་པ་ལྟར་གྲུབ་པས་ཐུགས་ཚིམ་ནས་བོད་ལ་
འབྱོན་ཁར༑ ན་རོ་པའི་དྲུང་དུ་གཏང་རག་གི་ཚོགས་མཆོད་ཞིག་ཕུལ་བའི་ཚེ། པཎ་ཆེན་ནཱ་རོའི་ཕྱག་རྗེ་བཙུན་མར་པའི་དབུ་ཐོག་ཏུ་བཞག་ནས་མགུར་འདི་གསུངས་སོ། །
ནམ་མཁའི་མེ་ཏོག་སྐྱེས་བུ་ཡིས། །མོ་གཤམ་བུའི་རྟ་ཞོན་ནས། །རུས་སྦལ་སྤུ་ཡིས་ཐུན་བྲབས་ཏེ། །རི་བོང་རྭ་ཡི་ཕུར་པ་ཡིས། །དགྲ་བོ་ཆོས་ཉིད་ཀློང་དུ་བསད། །
ལྐུགས་པ་སྨྲ་ཞིང་དམུས་ལོང་བལྟ། །འོན་པ་ཉན་ཞིང་ཞ་བོ་རྒྱུག་ཉི་ཟླ་གར་མཁན་དུང་འབུད་ཅིང། །འཁོར་ལོ་བུ་ཆུང་བསྐོར་བར་བྱེད། །ཅེས་པ་དང། གཞན་ཡང་
གྲོང་འཇུག་དང། སྙན་རྒྱུད་སོགས་གདམ་ངག་ཟབ་མོ་འགའ་ཡོད་པས་ལན་གཅིག་ཅིས་ཀྱང་ཤོག་ཅིང་ཅེས་ནན་ཆེར་གསུང་བ་མ་གཏོགས། ནཱ་རོའི་ཞལ་ནས་འདི་

[045B]མར་པས་གོ་བ་དང་ཇི་ལྟར་ལགས་ཞུ་བ་ནི་མ་བྱུང། ཚིག་རྣམས་ནི་ཐུགས་ལ་སལ་ལེ་འཇགས་བཞིན་པའི་ངང་ནས་ད་དུང་ལན་གཅིག་
མཇལ་བའི་དམ་བཅའ་ཕུལ་ཞིང་སྨོན་ལམ་བཏབ་ནས་བྱོན་པ་ལས། བལ་བོར་ཕེབས་ཏེ་ཡུན་རིངས་མ་བཞུགས་པར་བོད་ལ་བྱོན་ནས་གཙང་རོང་དུ་ཕེབས་པས། མེས་
སྟོན་ཚོན་པོས་བདེ་མཆོག་གི་དབང་གདམ་ངགས་ཞུས་ཏེ་གནང་ཞིང་བཞུགས་པའི་ཚེ། བླ་མ་སྐུ་ཁམས་བཟང་ཞིང་སྙན་གྲགས་དང་བཅས་བོད་ན་ཕེབས་པ་གྲོ་བོ་ལུང་དུ་
ཐོས་པ་ལས། མར་པ་མགོ་ལེགས་སོགས་བུ་སློབ་འགའ་བསུ་བ་ལ་བྱོན་པ་དང། བླ་མ་གཙང་རོང་ནས་བྱོན་པ་གཉིས། ཉང་སྟོད་རི་ནང་དུ་མཇལ་ཏེ། ལྷོ་བྲག་ཏུ་
ཕེབས་ནས་བཞུགས་པའི་དྲུང་དུ། རྗེ་བཙུན་མི་ལ་ལ་སོགས་སྐལ་ལྡན་གྱི་གདུལ་བྱ་མང་པོ་འདུས་ཤིང། སྐུ་བསོད་སྙན་གྲགས་གདུལ་བྱ་ཕྲིན་ལས་རྣམས་ཤིན་ཏུ་
རྒྱས་པར་གྱུར་ཏོ། །དེ་ནས་རྗེ་བཙུན་མི་ལའི་ཚར་གཅོད་ཀྱི་སྲས་མཁར་གྲུབ་ནས། སྲས་ཀྱི་ཆེ་འདོན་དང་རབ་གནས་མཛད་པའི་ཚོགས་གྲལ་དུ། རྗེ་མར་པ་དང་སྲས་

[046A]༄༅། །དར་མ་མདོ་སྡེ་བསྒྲོ་གླེང་མཛད་པ་སྲས་རྒྱལ་བས། སྲས་ཀྱི་ཞལ་ནས་དཀའ་ལས་རྐྱ་བས་བྱས་རུང། དངོས་གྲུབ་གཟར་བུས་ལེན་ཟེར་བ་
ལྟར༑ དཀའ་ལས་ཕ་ཇོས་མཛད་རུང་ཉམས་ལེན་བདག་གིས་བྱེད་དགོས་པ་གདའ། ཕ་ཇོ་རང་ཞལ་སྐྱོ་མ་ཁལ་ལེ་བཞུགས་མཛོད། ཞེས་དགྱེས་ནས་བཞད་པས་
ཡབ་ཀྱི་ཞལ་ནས། བུ་ང་རྒྱལ་གྱི་སྒང་པོ་ལ། ཡོན་ཏན་གྱི་ཆུ་མི་ཆགས་བྱ་བ་ཡིན། བུ་མཁས་པ་དང་ཆེ་བ་དེ་ཕ་ཇོའི་བཀའ་དྲིན་ཡིན་ཞིང། ང་ཡང་དེ་ཀ་འདོད་རུང་
ང་རྒྱལ་མ་ཆེ་བར་གླུ་འདི་ཉོན་ཅིག་གསུང། སྲས་ལ་བཀའ་ནོན་གྱི་མགུར་འདི་གསུངས་སོ།། བུ་གསན་དང་ཇོ་སྲས་མདོ་སྡེ་འབུམ། །ང་ཆེ་དང་ང་མཁས་ཟེར་
ལགས་ཀྱང། །དེ་ཀུན་ཕ་ཇོའི་བཀའ་དྲིན་ཡིན། །ངེས་ཚེ་སྔོན་ཡང་ཡང་ཚོགས་བསགས་པས༑ །ལོངས་སྤྱོད་སེར་པོ་གསེར་ལ་བྱས། །བླ་མ་མཉེས་པ་དེ་ལྟར་
ལགས༑ ༑བུ་གསན་དང་ཇོ་སྲས་ནཱ་རོ་དང་མཻ་ཏྲི་ཐར་ལམ་གསུམ། །རྩ་བའི་བླ་མ་དམ་པ་ཡིན། །གདམ་ངག་ཟབ་པ་དེ་ལྟར་ལགས། །བུ་གསན་དང་ཇོ་སྲས་

[046B] །མཁའ་འགྲོ་མཉེས་ཕྱིར་བུ་བཞིན་སྐྱོང། །རྐྱེན་ངན་བར་ཆད་མེད་པ་དེ་ལྟར་ལགས། །དམ་ཆོས་ཐེག་པ་ཆེ་ལ་བློ་སྦྱངས་
པས༑ ༑སེམས་བསྐྱེད་ཀྱིས་འགྲོ་བ་ཡོངས་ལ་ཁྱབ། །དམ་ཆོས་བོད་དུ་དར་བ་དེ་ལྟར་ལགས༑ ༑བུ་གསན་དང་ཇོ་སྲས་ངས་སྔོན་བླ་མ་བསུ་བསྐྱེལ་བྱས་པ་ཡིས། །
རྐང་པ་འཁོར་ལོའི་མཚན་དང་ལྡན། །ཡུལ་རྒྱ་གར་འཁོར་བ་དེ་ལྟར་ལགས། །བུ་གསན་དང་ཇོ་སྲས་ངས་རྒྱུད་དང་རྒྱུད་འབྲེལ་མན་ངག་གསུམ། །ཚིགས་དོན་མ་ནོར་
མཁས་པར་བསླབས། །བསྟན་པ་དར་བ་དེ་ལྟར་ལགས། །བུ་གསན་དང་ཇོ་སྲས་མེ་རྔོག་མཚུར་སྟོན་མགོ་ལེགས་བཞི། །སྙིང་དང་འདྲ་བའི་བུ་བཞི་ཡིན། །རྒྱུད་
འགྲེལ་འཆད་པ་དེ་ལྟར་ལགས། །བུ་གསན་དང་ཇོ་སྲས་བླ་མས་ཅི་གསུང་བསྒྲུབ་པ་དེ། །མི་ལ་རྡོ་རྗེ་རྒྱལ་མཚན་ཡིན། །གདམ་ངག་སྟེར་བ་དེ་ལྟར་ལགས། །
བུ་གསན་དང་ཇོ་སྲས་མདོ་སྡེ་འབུམ། །ཕ་ཇོ་ང་ན་སོ་རྒས་ནས་གདའ། །ཆོས་ཉིད་ཀྱང་ཟད་སར་འཁྱོལ་ནས་གདའ། །མདོ་སྡེའི་དུས་ལ་བབ་གདའ་བས། །ཆེ་

[047A]༄༅། །མཁས་ཀྱིས་བསྟན་པ་སྤེལ་མཛོད་ཅིག་མི་རྒན་གྱི་བསམ་པ་གྲུབ་པ་ལགས། །ཅེས་གསུངས་ཀུན་རྗེ་མར་པ་ལ་མི་ཕྱེད་པའི་དད་
པ་སྐྱེས་སོ། །དེ་ནས་རབ་གནས་དང་བཀྲ་ཤིས་མཛད་ཚེ། ཡང་རྗེ་བཙུན་མར་པས་བཀྲ་ཤིས་མངའ་གསོལ་གྱི་མགུར་འདི་གསུངས་སོ།། བླ་མ་བཀའ་དྲིན་ཅན་
ལ་གསོལ་བ་འདེབས། །ངའི་རྒྱུད་པ་རིན་ཆེན་འདི་ཉིད་ལ། །ཉེས་ལྟུང་མེད་པའི་བཀྲ་ཤིས་ཡོད། །བཀྲ་ཤེས་དེས་ཀྱང་བཀྲ་ཤིས་ཤོག་གདམ་ངག་ཟབ་མོའི་ཉེ་ལམ་
ལ༑ ༑ནོར་འཁྲུལ་མེད་པའི་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་ང་རང་མར་པ་ལོ་ཙཱ་ལ། །ཟབ་མོ་གནད་ཀྱི་བཀྲ་ཤིས་ཡོད། །བཀྲ་ཤིས་དེས་
ཀྱང་བཀྲ་ཤིས་ཤོག་བླ་མ་ཡི་དམ་མཁའ་འགྲོ་ལ། །བྱིན་བརླབས་དངོས་གྲུབ་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་བུ་ཆེན་སློབ་མའི་འཁོར་
ཚོགས་ལ། །དད་པ་དམ་ཚིག་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་ཡོན་བདག་ཡུལ་མི་ཉེ་རིང་ལ། །མཐུན་རྐྱེན་ཚོགས་བསོག་བཀྲ་ཤིས་ཡོད། །

[047B]ལས་དང་བྱ་བ་ཐམས་ཅད་ལ། །འགྲོ་དོན་བྱང་ཆུབ་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་སྣང་ཞིང་སྲིད་པའི་ལྷ་འདྲེ་
ལ༑ ༑ཆད་མདོ་བཙན་པའི་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་འདིར་ཚོགས་ཁྲོམ་གྱི་ལྷ་མི་ལ། །བདེ་སྐྱིད་སྨོན་ལམ་བཀྲ་ཤིས་ཡོད། །བཀྲ་ཤིས་
དེས་ཀྱང་བཀྲ་ཤིས་ཤོག་ཅེས་གསུངས་པའི་རྗེས་སུ། བླ་མ་རྡོག་པ་ལ་སོགས་བུ་སློབ་དང་ཡོན་བདག་རྣམས་ཀྱི་འབུལ་བ་བཞེས། དགེ་བ་བྱང་ཆུབ་ཏུ་བསྔོ་བ་རྣམས་
མཛད་པ་ལགས་སོ།། རྒྱ་གར་ལ་འབྱོན་ཐེངས་པར་པའོ།། །།   ༈    གསེར་ལ་སོགས་པའི་ཡོ་བྱད་རྣམས་
བསྒྲུབ་དུ་བྱོན་ཚུལ་ནི། དེ་ནས་རྗེ་བཙུན་མི་ལ་ལ་རྗེས་འཛིན་གྱི་དབང་གདམས་པ་རྣམས་གནང་ནས། ལྷོ་བྲག་སྟག་ཉ་ལ་བསྒྲུབ་པ་ལ་བཞུགས་སུ་བཅུག་རྗེ་བཙུན་
མར་པ་དཔལ་ནཱ་རོ་པའི་དྲུང་དུ། དམ་བཅའ་ཕུལ་བ་ལྟར་འབྱོན་པར་བཞེད་པས། མར་པ་མགོ་ལེགས་སོགས་བུ་སློབ་མང་པོ་དང་བཅས། སླར་ཡང་དབུ་རུ་བྱང་

[048A]༄༅། །ཕྱོགས་ལ་གསེར་གྱི་འབུལ་བསྡུད་ལ་བྱོན་པས། སྙན་གྲགས་ཀྱི་སྒོ་ནས་ཆོས་ཞུ་མཁན་མང་བའི་སྟབས་ཀྱིས། གསེར་གྱི་
འབུལ་བ་མང་པོ་བྱུང་བའི་མཐར། མར་པ་མགོ་ལེགས་ཀྱི་སར་དབང་བསྐུར་ཅིག་མཛད་པའི་ཚེ། དབང་གི་དངོས་གཞི་ཟིན་ནས། རྗེས་ཆོག་རྣམས་མཛད་དགོས་
དགོངས་པའི་བར་དེ་ལ། རྗེ་མར་པ་མནལ་དང་འོད་གསལ་འདྲེས་པའི་ངང་ལ་སོང་བའི་གཟིགས་སྣང་ལ། སྐུ་མདུན་ན་ཚུར་དར་གྱི་གོས་དང་རུས་པའི་རྒྱན་གསོལ་
བའི་བུད་མེད་མཛེས་མ་གསུམ་སྒྲིགས་ནས། སྔར་པཎ་ཆེན་ནཱ་རོས་གསུངས་པའི་བརྡ་ཚིག་མ་གོ་བ་དེ་རྣམས་འགྲོལ་བའི་ཕྱིར། དབུས་མའི་རམ་གཡས་གཡོན་
གཉིས་ཀྱིས་བཏེག་ནས་དབྱངས་འདི་སྐད་དོ།། མཁའ་འགྲོ་ནམ་མཁའི་མེ་ཏོག་གིས། །སྙན་རྒྱུད་མོ་གཤམ་རྟ་ཞོན་ནས། །བརྗོད་མེད་རུས་སྦལ་སྤུས་བྲབས་
གཏེ། །སྐྱེ་མེད་རི་བོང་ཕུར་པ་ཡིས། །ཏེ་ལོ་ཆོས་ཉིད་ཀློང་དུ་གསད། །ཏེ་ལོ་ལྐུགས་པ་སྨྲ་བསམ་བརྗོད་མེད་ཀྱིས། །ནཱ་རོ་དམུ་ལོང་མཐོང་མེད་བདེན་མཐོང་

[048B] ༑ནཱ་རོ་འོན་པ་ཆོས་ཉིད་ཆོས་སྐུའི་རི་བོ་ལ། །བློ་གྲོས་ཞ་བོ་འོད་གསལ་འགྲོ་འོང་མེད་པར་རྒྱུག་ཉི་ཟླ་དགྱེས་པ་རྡོ་རྗེ་སྟེ། །གར་མཁན་དུ་མ་རོ་གཅིག་
ཡིན༑ ༑དུང་ནི་སྙན་པ་ཕྱོགས་བཅུར་གྲགས། །འབུད་པ་སྣོད་ལྡན་དག་ལ་འབུད། །འཁོར་ལོ་བདེ་མཆོག་འཁོར་ལོ་སྟེ། །བསྐོར་བ་སྙན་རྒྱུད་འཁོར་ལོ་ཉིད་
བུ་ཆུང་ཞེན་པ་མེད་པར་བསྐོར། །ཟེར་འཕྲལ་ཐུགས་དམ་སད་པ་དང་ཐལ་མོ་སྦྱར་ནས་སྤྱན་ཆབ་བསིལ་ཞིང་འདུག་པ་ལ་ཅི་ལགས་ཞུས་པས། ང་དཔལ་ནཱ་རོའི་
དྲུང་དུ་མྱུར་བར་འགྲོ་དགོས་པ་འདུག་པས་སང་རང་འགྲོ་གསུང་རྗེས་ཆོག་རྣམས་མཛད་དོ། །དེ་ནས་མར་བ་མགོ་ལེགས་ཀྱིས་རྒྱུ་མཚན་རྣམས་ཞིབ་ཏུ་གསུང་དགོས་ཅེས་
གསོལ་བ་བཏབ་པས། རྒྱས་པར་གསུང་པ་ལས། མར་པ་མགོ་ལེགས་ཀྱིས་འོ་ན་ད་ངེད་སློབ་མ་རྣམས་ཀྱི་འབུལ་བ་ཡང་གསེར་དུ་འབུལ། ཕྱག་རྫས་གཞན་
རྣམས་ཀྱང་གསེར་དུ་སྒྲིལ་བ་ཞུ་ཞུས་པ་ལྟར་གསེར་དུ་སྒྲིལ་ནས། སླར་ཡང་མར་པ་མགོ་ལེགས་དང་བཅས་ལྷོ་བྲག་ཏུ་ཕེབས་ཏེ། རྒྱ་གར་ལ་འབྱོན་དགོས་དགོངས་

[049A]༄༅། །བཞིན་པའི་ངང་ལ་ཞག་ཤས་ལུས་པའི་ཚེ། རྗེ་བཙུན་མི་ལ་ལྷོ་བྲག་སྟག་ཉལ་བསྒྲུབ་པའི་སྐུ་མཚམས་དམ་པོ་ལ་བཞུགས་ཡོད་པའི་
མནལ་ལམ་དུ། བུད་མེད་སྔོ་སངས་མ་དར་གྱི་ནབ་བཟའ་དང། རུས་པའི་རྒྱན་གྱིས་མཛེས་པ་སྨིན་མ་དང་སྨ་ར་སེར་ཁྱུག་གེ་བ་ཡོད་པ་ཞིག་བྱུང་ནས། ཁྱོད་ལ་ཡུན་
དུ་སྒོམས་པས་སངས་རྒྱས་ཕྱག་ཆེན་དང་ཆོས་དྲུག་འདུག་སྟེ། ཚེགས་ཆུང་དུ་བསྒོམ་པས་སངས་རྒྱ་བ་ཁྱད་པར་གྱི་འཕོ་བ་གྲོང་འཇུག་གི་གདམས་པ་དེ་མི་འདུག་པ་ཟེར་
བྱུང་བས། དེ་ལུང་བསྟན་དང་བར་ཆད་གང་ཡིན་མི་ཤེས། ལུང་བསྟན་ཡིན་ན་ངའི་བླ་མ་དུས་གསུམ་སངས་རྒྱས་ལ་མེད་མི་སྲིད་སྙམ་བྱོན་ནས་ལོ་རྒྱུས་དང་བཅས་
ཞུས་པས། དེ་མཁའ་འགྲོའི་ལུང་བསྟན་ཡིན་པ་འདུག་སྟེ། ང་རྒྱ་གར་ནས་ཚུར་ཡོང་དུས། པཎ་ཆེན་ནཱ་རོའི་ཞལ་ནས་གྲོང་འཇུག་དང་སྙན་རྒྱུད་ཀྱི་གསུང་བགྲོས་
ཅིག་བྱུང་སྟེ་ཞུས་སུ་ཚོར་བ་མི་འདུག་པས་དཔེ་རྣམས་ལྟ་གསུང། དཔོན་སློབ་གཉིས་ཀས་རྒྱ་དཔེ་རྣམས་གཟིགས་པས། འཕོ་བའི་ཡིག་ཆ་མང་དག་འདུག་སྟེ་

[049B] དབུ་རུ་བྱང་ཕྱོགས་སུ་བྱུང་བའི་བརྡ་འགྲོལ་དེ་རྣམས་ཡང་འདི་ཞུ་བ་ལ་བསྐུལ་བར་འདུག་གཞན་ཡང་སྙན་རྒྱུད་ལ་སོགས་པའི་གདམ་
ངག་ཅི་འདྲ་ཡོད་མི་ཤེས་པ་འདུག་པས། ད་རྒྱ་གར་ལ་མྱུར་དུ་འགྲོ་གསུང་བ་ལ། ཡུམ་བདག་མེད་མ་བུ་སློབ་དང་བཅས་ཀྱིས། སྐུ་ན་བྱོན་པ་སོགས་རྒྱུ་མཚན་དུ་མའི་
སྒོ་ནས་བཤོལ་འདེབས་ཀྱི་ཞུ་བ་ནན་ཅན་ཕུལ་བ་ལས། ཁྱེད་རྣམས་ཅི་ཟེར་རུང་ངས་ད་དུང་དཔལ་ནཱ་རོ་བའི་དྲུང་དུ་ལན་གཅིག་མཇལ་དུ་ཡོང་བའི་དམ་བཅའ་ཕུལ་ཅིང་
ནཱ་རོའི་ཞལ་ནས་ཀྱང་དེ་བཞིན་ཤོག་གསུང་བའི་ཞལ་ཏ་ཡོད་པས། ད་ཅི་ལ་ཐུག་རུང་རྒྱ་གར་ལ་འགྲོ་གསུང་མི་གསན་པར་འདུག་པས། གཞན་བྱ་ཐབས་ནི་མ་བྱུང་
གསེར་ལ་སོགས་པའི་རྒྱ་གར་ལ་འབྱོན་པའི་ཕྱག་རྫས་རྣམས་སྦས་པ་ལས། ང་སྟོབས་ནུས་མ་ཐོན་ན་བྱ་ཐབས་མེད། ཐོན་བཞིན་བླ་མའི་དྲུང་དུ་དམ་བཅས་པ་ཉམས་
པ་ལས་ཤི་བ་དགའ་གསུང། ཐུགས་རྒྱལ་བཞེངས་པའི་ངང་ལ་གཟིམས་བཞུགས། ནང་པར་གཟིམས་མལ་བུ་གུ་ཧར་རེ་གཤེགས་འདུག་པས། གྲྭ་པ་ཀུན་ཕྱོགས་

[050A]༄༅། །བཅུར་ཁ་བཀྲམ་སྟེ་ཚོལ་དུ་རྒྱུགས་པས། རྗེ་བཙུན་མི་ལས་ཕྱགས་ཕྱི་ཟིན། དེའི་ནང་ན་གཞན་འགས་ཀྱང་སླེབ་པ་རྣམས་ཀྱིས་ཞུ་བ་ཕུལ་བས་
ང་འབུལ་བ་མེད་རུང་དམ་མ་ཉམས་པ་བྱེད། གསེར་མེད་རུང་རྒྱ་གར་ལ་འགྲོ་གསུང་བ་ལ། འོ་ན་རེ་ཞིག་གྲོ་བོ་ལུང་དུ་ཅིས་ཀྱང་ཕེབས་དགོས། དེ་ནས་རྒྱ་གར་ལ་འབྱོན་པ་
ཞུ་ཞེས་ཞུ་བ་ནན་གྱིས་ཕུལ་བས་བྱོན་པའི་ཚེ། སླར་ཡང་སློབ་འབངས་ཀུན་གྱིས་ཕྱག་ཕུལ་ནས། ད་སྐུ་ན་བྱོན་པ་དང། རྒྱ་གར་གྱི་འབྱོན་ལམ་ལ་དཔལ་མོ་དཔལ་
ཐང་ཞེས་བྱ་བའི་ཐང་ཆེན་པོ། རྟ་ཡང་ངལ་དུབ་འཆད་པ་དང། ཁ་ལ་བྱ་བ་ཞེས་བྱ་བ་ཤིན་ཏུ་གྲང་བས་དབྱར་ཡང་འཁྱག་པ་དང། རོང་དང་བལ་པོ་ཚད་པ་ཤིན་ཏུ་ཆེ་བ་
དང༑ ཆུ་བོ་གངྒ་ཆུ་ཆེན་པོ་འཇིགས་སུ་རུང་བ་དང། རྒྱ་གར་མཐའ་འཁོབ་དང། ལམ་པར་གྱི་ཡུལ་ཕྲན་མུག་གེ་ཆེ་ཞིང་ཨར་ཇག་རྒོད་པ་རྣམས་ནི། བླ་མ་རང་གི་
གསུང་ཚད་མ་ལགས་པས་བདེན་ངེས་ཡིན། ད་དེ་ལྟ་བུའི་ཉེན་ལ་བདོས་ནས་རྒྱ་གར་ལ་བྱོན་རུང་སྐུ་ཚེའི་བར་ཆད་དུ་སོང་ན་རང་རེའི་གྲྭ་པ་བུ་སློབ་གདུལ་བྱར་གྱུར་པ་རྣམས་

[050B] གང་ཟག་གིས་ཉམས་ལེན་ནུས་ན། ཆོས་སྔར་བོད་དུ་འགྱུར་བ་རྣམས་ཀྱིས་ཅི་དགོས་ཆོག་བླ་མའི་ཐུགས་ཀྱི་དཀྱིལ་དུ་བསྒོམ་ཞིང་བཞུགས་
པ་ལ་གསོལ་བ་འབྲལ་མེད་བཏབ་པས། ཐུགས་རྗེའི་བྱིན་བརླབས་ལ་ཐག་ཉེ་རིང་མེད་ཕྱིར། འདིར་བཞུགས་རུང་ཆོག་ལགས་མོད། ཅིས་ཀྱང་སྔར་བོད་དུ་སྤྱན་
དྲངས་པའི་ཆོས་ཀྱིས་མི་ཆོག་པར་ལེན་དགོས་ན། སྲས་དར་མ་མདོ་སྡེ་ཕྱག་ཕྱི་བ་དང་བཅས་པ་ལ་བསླབ་བྱ་ལམ་ཡིག་གནང་ནས་ཆོས་ཞུ་བ་ལ་རྫངས་ཏེ། བླ་མ་
རང་ད་ལན་བོད་ཀྱི་གདུལ་བྱ་རྣམས་ལ་དགོངས་ནས་ཅིས་ཀྱང་བཞུགས་པ་ཐུགས་རྗེས་འཛིན་པ་ཞུ་ཞེས་གསོལ་བ་བཏབ་པ་ལས། བླ་མའི་ཞལ་ནས། བླ་མའི་
ཐུགས་རྗེ་ལ་ཉེ་རིང་མེད་རུང། ངས་ད་དུང་ལན་གཅིག་མཇལ་དུ་ཡོང་བའི་དམ་བཅའ་ཕུལ་ཡོད། བོད་ཀྱི་གདུལ་བྱ་རྣམས་ལ་བརྩེ་བའི་ཕྱིར། སྔར་མ་ཐོབ་པའི་
གདམ་ངག་ཁྱད་པར་ཅན་ཡོད་ཕྱིར་ལེན་པ་ལ། མཁའ་འགྲོས་བརྡའ་བཀྲོལ་ནས་བསྐུལ་འདེད་རིམ་པར་བྱེད་པ་ལ་ངེས་ཤེས་འདྲོངས་པས་འགྲོ་བ་ཡིན། དེ་ལ་

[051A]༄༅། །སྤྱིར་དར་མ་མདོ་སྡེ་བཏང་རུང་ན་གཞོན་པས་ཀུན་སེམས་ལས་ཆེ་བ་མིན་པ་མི་ཡོང་ཞིང། ཁྱད་པར་ངས་བླ་མའི་དྲུང་དུ་ང་རང་ཡོང་བར་
ཞུས་པ་མ་གཏོགས། བུ་བཏོང་བར་མ་ཞུས། ཚོང་པ་རྒན་པོ་ལུས་ཟུངས་ངན་རུང་ལམ་རྒྱུས་བཟང་ཟེར་བ་ལྟར། ང་ཅུང་ཟད་རྒས་རུང་རྒྱ་གར་མི་བགྲོད་པའི་རྒན་
པོ་མིན་ཅིང། རྒྱ་གར་གྱི་རྒྱུས་ཀྱང་ང་རང་ཆེ་བས། ད་ལན་ལས་ཅི་ལ་ཐུག་རུང་ཆོས་ལེན་དུ་འགྲོ་བ་ཡིན། ལམ་བར་ན་འཇིགས་པ་དེ་དག་ཡོད་དག་ཡོད་ཏེ། ང་
ལ་དེ་དག་གིས་མི་རྫི་བའི་གདེང་འདི་དག་ཡོད་པས། ད་ལན་འཆི་བ་སྲོག་ལ་བབ་ཀྱང་རྒྱ་གར་ལ་འགྲོ་གསུང། རྒྱ་གར་ཕར་འབྱོན་གྱི་མགུར་འདི་གསུངས་སོ། །
དཔལ་ནཱ་རོ་མཻ་ཏྲིའི་ཞབས་ལ་འདུད། །ངས་ནཱ་རོའི་དྲུང་དུ་དམ་བཅས་པ། །དགོས་པ་མཆོག་ཅིག་ཡོད་པའི་ཕྱིར། །གསུང་མཁའ་འགྲོས་བརྡ་བཀྲོལ་བསྐུལ་མཛད་
པས། །བླ་མ་དྲན་ཏེ་བཟོད་ཀླགས་མེད། །ང་ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་བབ་ཀྱང་རྒྱ་གར་ལ་འགྲོ། །དཔལ་མོ་དཔལ་ཐང་ཐང་དུ་ཆེ་

[051B] །ང་ལ་རྣམ་ཤེས་རླུང་ཞོན་གྱི་གདམ་པ་ཡོད། །འདི་མདོ་ཕྲུག་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་ལ་ཁ་ལ་བྱ་ལ་ཤིན་ཏུ་གྲང་ལགས་
ཀྱང༑ ༑ང་ལ་གཏུམ་མོ་མེ་འབར་གྱི་གདམ་ངག་ཡོད། །འདི་སྣལ་གོས་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་བལ་པོ་ཤིན་ཏུ་ཚད་པ་ཆེ་ལགས་ཀྱང། །
ང་ལ་འབྱུང་བ་རོ་སྙོམས་ཀྱི་གདམ་ངག་ཡོད། །འདི་བཟང་དྲུག་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་ཆུ་བོ་གངྒ་ཆུ་རུ་ཆེ་ལགས་ཀྱང། །ང་ལ་རྣམ་ཤེས་
མཁའ་ལྡིང་གི་གདམ་ངག་ཡོད། །འདི་གྲུ་གཟིངས་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་རྒྱ་གར་མཐའ་འཁོབ་མུ་གེ་ཆེ་ལགས་ཀྱང། །ང་ལ་དཀའ་
ཐུབ་ཆུ་འཐུང་གི་གདམ་ངག་ཡོད། །འདི་བཟའ་བཏུང་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་ལམ་བར་དང་ཡུལ་ཕྲན་འཇིགས་ས་ཆེ་ལགས་ཀྱང། །ང་
ལ་མ་མོ་ཇག་ཆིངས་ཀྱི་གདམ་ངག་ཡོད། །འདི་ཟླ་བསྐྱེལ་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་བླ་མ་ནཱ་རོ་དང་མཻ་ཏྲི་ཡང་རྒྱ་གར་ན་བཞུགས། །དཔལ་

[052A]༄༅། །ཞི་བ་བཟང་པོ་ཡང་རྒྱ་གར་ན་བཞུགས། །རྟེན་མ་ཧཱ་བོ་དཧི་ཡང་རྒྱ་གར་ན་བཞུགས། །ང་ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་
བབ་ཀྱང་རྒྱ་གར་ལ་འགྲོ། །ཅེས་གསུངས་ཤིང་ཐག་ཆོད་པའི་ཚེ། སྔར་འབུལ་སྡུད་ལ་བྱུང་བའི་གསེར་དང། སློབ་མ་རྣམས་ཀྱི་འབུལ་བ་ཐམས་ཅད་གསེར་དུ་
བསྒྲིལ་བས། གསེར་དཀར་ཡོལ་གང་བྱུང་བ་བསྣམས་ཏེ། གཞན་ཕྱག་ཕྱི་ལ་བཏོང་བའི་ཞུ་བ་ཕུལ་ཡང་མ་གནང་བར་གཅིག་པུར་རྒྱ་གར་ལ་བྱོན་ནོ། །
   ༈    རྗེ་མར་པས་འབྱོན་ལམ་ཉང་སྟོད་ལ་བྱོན་པས། བཞེངས་ཀྱི་གླང་པོ་སྣར། ཇོ་བོ་རྗེ་བོད་དུ་
བྱོན་པ་དང་མཇལ་བས། སྔར་ནཱ་རོ་པའི་དྲུང་དུ། ན་ལེན་ཏྲའི་ཆོས་ཁྲིམས་མཛད་པ། རྒྱལ་རིགས་ཀྱི་པཎྜི་ཏ་ཞི་དུལ་ཅན་ཞིག་ཆོས་ཞུ་བ་ལ་ཡང་ཡང་
འབྱོན་ཞིང་འདུག་པ་དེ་ཡིན་པར་ཤེས་ནས། མངའ་བདག་མཻ་ཏྲི་པས་དམ་རྫས་བསྟེན་པ་ལ་ཐུགས་སུ་མ་ཤོང་བའི་རྣམ་པས། བསྐུར་པ་ཅུང་ཟད་

[052B] དགེ་འདུན་སོ་ཐར་བ་སྤྱིའི་ཁྲིམས་ཡིན་ཕྱིར། ཁོང་རང་ལ་རང་འདོད་མེད་པ་དང། ཞི་དུལ་ཆེ་ཞིང་བོད་དུ་སངས་རྒྱས་ཀྱི་བསྟན་པ་སྤེལ་བ་ལ་བྱོན་པས་
ཐུགས་ལ་དགའ་སྤྲོ་དང་དག་སྣང་ཤར་ཏེ། དབང་རྡོ་རྗེ་ཕྲེང་བ་གནང་བའི་ཞར་ཅིག་འདུག་པས། གསོལ་བ་བཏབ་ནས་གནང་ཚེ། ནཱ་རོ་པ་གར་བཞུགས་གསུང་གླེང་
ཞུས་པས། ན་རོ་པ་སྤྱོད་པ་ལ་གཤེགས་ནས་མི་མ་ཡིན་གྱི་ཚོགས་དཔོན་མཛད་པ་མ་གཏོགས། མི་དང་མི་མཇལ་བ་འདུག་ཟེར། ཁྱེད་དང་ཡང་ཨེ་མཇལ་མི་ཤེས་
པས༑ རྒྱ་གར་ལ་བྱོན་པ་བས་ངའི་ལོ་ཙཱ་ལ་ཕྱིན་ན་འགྲོ་དོན་ཆེ་གསུང་བ་ལ། ཐུགས་ལ་མི་མཇལ་མི་སྲིད་སྙམ་པ་ཤར་རུང། ཞལ་ནས་མི་མཇལ་རུང་ལན་གཅིག་རྒྱ་
གར་ལ་ཅིས་ཀྱང་འགྲོ་ཞུས་ནས་བྱོན་ཏེ་བལ་པོར་ཕེབས་ཚེ། བླ་མ་པེན་ཏ་པ་དང་སྤྱི་ཐེར་བ་གཉིས་ལས། ཇོ་བོའི་གསུང་ལྟར་ནཱ་རོ་པ་སྤྱོད་པ་ལ་གཤེགས་པའི་གཏམ་
ཐོས་པས། ཐུགས་ཐོན་འགྲོ་བ་ལྟ་བུའི་སྡུག་བསྔལ་བྱུང། ད་མི་མཇལ་ལམ་ཞུས་པས། ཁྱེད་སློབ་མ་དམ་ཚིག་ཅན་ཡིན་ཅིང། རྗེ་བཙུན་ཆོས་ཀྱི་སྤྱན་ཅན་

[053A]༄༅། །ཡིན་ཕྱིར་མཇལ་ངེས་པས། ཚོགས་མཆོད་ཕུལ་ལ་གསོལ་བ་ཐོབ་ཟེར་བ་ལྟར་བྱེད་དགོས་དགོངས་ནས། རྒྱ་གར་དུ་བྱོན་དགེ་ཚུལ་ཤེས་རབ་
སེང་གེ་དང་མཇལ་བས་དགེ་ཚུལ་བ་ན་རེ། ཁྱེད་ཡོང་བ་འཕྱིས། རྗེ་བཙུན་ན་ནིང་གི་ལོ་གསར་གྱི་ཉ་ལ་སྤྱོད་པ་ལ་གཤེགས། དེ་ཙམ་ཅི་བྱེད་ཅིང་བསྡད་ཟེར་
གསེར་བསྒྲུབ་ཅིང་བསྡད་པའི་བར་ལ་མཁའ་འགྲོས་སྙན་རྒྱུད་ཞུ་བ་ལ་བསྐུལ་བའི་ལོ་རྒྱུས་རྣམས་རྒྱས་པར་བཤད་ནས། དེ་ཡང་བརྡ་བསྐུལ་འདི་དག་གིས་མྱུར་བར་
བྱུང་བ་ཡིན་ཏེ། ད་བླ་མ་དང་མཇལ་བ་ཞིག་རང་བསོད་ནམས་ལ་མ་བཀོད་པ་འདྲ། རྗེ་བཙུན་མི་བཞུགས་སྟེང་ཁྱེད་ལ་སྙན་རྒྱུད་ཀྱི་ཆོས་མངའ་འམ་ཅི། བདག་
གི་གསུང་བགྲོས་སམ་ཞལ་ཏ་རེ་ཙམ་འདུག་གེ་བྱས། མཚན་ནས་བོས་མང་དུ་བཤུམས་པས། དགེ་ཚུལ་བ་ན་རེ། སྙན་རྒྱུད་དམ་དེ་འདྲ་ཐོས་ཡང་མ་ཐོས། ཁོ་
ཡོང་རྒྱུ་ཡིན་ཏེ་གསུང་ཁྱེད་ལ་ཐུགས་བརྩེ་བའི་གསུང་མང་པོ་རང་ཡང་ཡང་འབྱོན་གྱི་འདུག་འབྱོན་ཁར་ཁོ་ཡོང་ངེས་ཡིན་པས་འདི་རྣམས་སྤྲོད་གསུང། ཕྱག་

[053B] ཐུགས་དམ་ཐང་ཁ་གཉིས་བཞག་པ་ཡིན་ཏེ། རྡོ་རྗེ་དྲིལ་བུ་རྐུ་ལ་ཤོར་བས་འདི་ལུས་དང་འབྲལ་མེད་བྱས་པ་ཡིན་ཟེར། དགྱེས་རྡོར་
གྱི་བྲིས་སྐུ་སྤྲད་བྱུང་བས་ཀྱང། བླ་མ་སྙིང་ལ་འདོད་པས་གདུངས་ཏེ་བཟོད་ཀླགས་མེད་པའི་སྤྱན་ཆབ་མང་པོ་ཤོར་བ་དང་དགེ་ཚུལ་བ་ན་རེ། ཁྱོད་ཀྱི་བླ་མ་ལ་མོས་
པའི་གདུང་ཤུགས་འདི་དང། རྗེ་བཙུན་ཆོས་ཀྱི་སྤྱན་ཅན་གྱི་ཐུགས་རྗེ་ནང་མཐུན་ཕྱིར་མཇལ་ངེས་པས། གསེར་གྱི་ཆ་རྐྱེན་འདི་དག་གིས་ཚོགས་མཆོད་ཕུལ་ལ་
གསོལ་བ་ཐོབ། དེ་ཡང་ཐོག་མར་ཁྱེད་རང་གི་བླ་མ་ཡང་ཡིན། རྗེ་བཙུན་གྱི་སློབ་མ་ཡང་ཡིན་པས་མངའ་བདག་མཻ་ཏྲི་པའི་དྲུང་དུ་བྱོན་ལ་གསོལ་བ་ཐོབ་ཟེར་བ་
ལྟར། མཻ་ཏྲི་པའི་སར་བྱོན་ཚོགས་མཆོད་ཟླ་བ་གཅིག་ཕུལ་བའི་མཐར་མཇལ་བར་ལུང་བསྟན་པ་ནི། །ནོར་བུ་རྒྱལ་མཚན་རྩེ་ལ་ཕྱར། །སྒེག་མོ་མེ་ལོང་ཟུར་
མིག་ལྟ། །བྱ་འཕུར་སྟེང་ནས་རྒྱལ་མཚན་འཕྱར། དེད་དཔོན་གྲུ་གཟིངས་བཏོང་བར་རྨི། །དཔལ་ནཱ་རོ་པ་དང་མཇལ་བར་ངེས། །གསུང་ངོ། །དེ་ནས་ཡང་ཁྱེད་

[054A]༄༅། །རང་གི་སློབ་དཔོན་རྗེ་བཙུན་དང་ཕར་སློབ་ཚུར་སློབ་ཞི་བ་བཟང་པོ་ཅན་སོང་ལ་ཟླ་བ་གཅིག་གསོལ་བ་ཐོབ་ཟེར་ཕྱིན་པས། དུག་མཚོའི་གླིང་
ནས་ཚུར་བྱོན་ཏེ་ཤིང་ཏིང་ཏིང་འཁུན་པའི་འགྲམ་ན་བཞུགས་པ་ལ་ཟླ་བ་གཅིག་གསོལ་བ་བཏབ་པས་ལུང་བསྟན་པ། །རྗེ་བཙུན་དཔལ་ལྡན་ནཱ་རོ་པ། །གླང་པོ་ཆེ་ཡི་
ལྟ་སྟངས་ཀྱིས། །སྤྱན་མིག་གཉིས་ལ་ཉི་ཟླ་ཡིས། །འོད་ཟེར་བོད་དུ་བཀྱེ་བ་རྨི། །ནཱ་རོ་པ་དང་མཇལ་ཏེ་འོང། །གསུང་ངོ། །དེ་ནས་ནཱ་རོ་པའི་སློབ་མ་རྣལ་འབྱོར་
མ་རུས་པའི་རྒྱན་ཅན་དུར་ཁྲོད་ན་བཞུགས་པའི་སར་སོང་ལ་ཟླ་བ་གཅིག་གསོལ་བ་ཐོབ་གསུང་ནས་ཕྱིན་ཏེ། གསོལ་བ་བཏབ་པས་ལུང་བསྟན་པ། །རི་གསུམ་རྩེ་ནས་
དུང་འབུད་ཅིང། །ལུང་གསུམ་མདོ་ནས་ལམ་སྣ་ཁྲིད། །བུམ་ནང་མར་མེ་འབར་བ་ཡིས། །འཛམ་གླིང་འོད་ཀྱིས་གང་བར་རྨི། །ནཱ་རོ་པ་དང་མཇལ་ཏེ་འོང་གསུང་ངོ། །
དེ་ནས་དགེ་ཚུལ་ཤེས་རབ་སེངྒེ་ན་རེ། ང་ཡང་རྗེ་བཙུན་ལ་ངོ་མི་ཆུང་བས་ཟླ་བ་གཅིག་གསོལ་བ་ཐོབ་གསུང་བཏབ་པས་ལུང་བསྟན་པ། །བདག་གིས་མྱ་ངན་ཐང་ཆེན་

[054B] ༑དམུ་ལོང་ཁྲིད་ཏེ་གཞན་ལ་སྤྲད། །དེ་ཡི་མ་རིག་མིག་ཕྱེ་ནས། །སེམས་ཀྱི་མེ་ལོང་བལྟས་པ་རྨི། །ནཱ་རོ་པ་དང་མཇལ་ཏེ་འོང། །གསུང་ངོ། །དེ་ནས་ནཱ་རོ་
པའི་རྡོ་རྗེའི་སྤུན་རི་རི་བ་དང། ཀ་སོ་རི་པ་ཅན་སོང་ལ་གསོལ་བ་ཐོབ་གསུང་ནས། རི་རི་པ་ཅན་ཟླ་བ་གཅིག་གསོལ་བ་བཏབ་པས་ལུང་བསྟན་པ། །སྔོན་ཚེ་བྲམ་ཟེ་བཟང་
ལྡན་ལ། །རིགས་ལྡན་ཆོས་ཀྱི་རྒྱལ་པོ་ཡིས། །དགེ་བཟང་དཔང་བཙུགས་གསོལ་བཏབ་པའི། །འབྲས་བུ་འདིར་འོང་མི་མཇལ་མེད། །དེའི་དོན་བླ་མ་ནཱ་རོ་པའི་
ཐུགས་རྗེ་དང། སློབ་མ་མོས་གུས་ཅན་ཁྱེད་ཀྱི་གདུང་ཤུགས་ནང་འཛོམ་པའི་ནུས་པས། ད་ནང་ང་ཡང་སྐྱེ་བ་ཡང་སྔ་མ་དྲན་ཞིང་ཤེས་པ་ཞིག་བྱུང་བ་ནི། ནཱ་རོ་པ་
བྲམ་ཟེ་བཟང་ལྡན་ཞབས་བྱ་བར་གྱུར། ལོ་ཙཱ་བ་ཁྱེད་བྱང་ཕྱོགས་ཀྱི་རིགས་ལྡན་ཆོས་ཀྱི་རྒྱལ་ཞེས་བྱ་ཡིན། ང་དྲང་སྲོང་དགེ་བ། ཀ་སོ་རི་པ་བྲམ་ཟེ་བཟང་པོ། དེ་
གཉིས་དཔང་པོར་བཞག་ནས་ཕྱི་མ་ལ་མཇལ་བར་གསོལ་བ་བཏབ་པས་ཞལ་གྱིས་བཞེས་པ་ཡིན་གསུང། །དེ་ནས་ཀ་སོ་རི་པ་ཅན་ཟླ་བ་གཅིག་གསོལ་བ་བཏབ་

[055A]༄༅། །པས་ལུང་བསྟན་པ། །ཡོངས་དག་ཟླ་བའི་དཀྱིལ་འཁོར་ནི། །མི་གཡོ་ཕུ་ལ་ཧ་རི་རུ། །སེམས་ཉིད་ཆོས་སྐུའི་མེ་ལོང་ནི། །ནཱ་རོ་པ་
ཡིས་སྟོན་པར་འགྱུར། །ཅེས་གསུངས་པ་སོགས་མཇལ་བའི་ལུང་བསྟན་ཁོ་ན་བྱུང་བས། དགའ་སྤྲོའི་སྤོབས་པ་ཞིག་སྐྱེས། རྗེ་བཙུན་སྙིང་ལ་འདོད་པས་གདུངས་ཏེ་
སྡོད་མ་ཚུག་པར་རེས་གྲོགས་དང་བཅས་ཏེ་བཙལ། རེས་གྲོགས་མེད་དུ་རི་སུལ་དང། ནགས་ཁྲོད་དང། གྲོང་ཁྱེར་རྣམས་མྱུར་ཞིང་བཙལ་བས། ལམ་ལོག་སྟེ་ཤར་
ཁྲི་སྒོ་བརྩེགས་པའི་གྲོང་དུ་སྡིག་སྤྱོད་རྒྱལ་པོས། གསེར་འདོད་པའི་ཕྱིར་བླ་མཆོད་གྱིས་ཟེར་བཙོན་དུ་བཟུང་བ་ལ། ང་བླ་མ་ནཱ་རོ་པ་ཚོལ་དུ་འགྲོ་བས་བསྡད་ལོང་མེད་
ཅེས་གསུངས་ནས་འགྲོ་བར་ཆས་པས། ཁྱོད་སྙིང་རྗེ་བ་ཅིག་འདུག་པས། བརྒྱགས་འདི་ཁྱེར་ལ་བཞུད་ཟེར་ནས། ཉ་ལྟང་དཀར་གྱི་ཁོག་པ་གཅིག་དང། འབྲས་བྲེ་དྲུག་
རྣམས་བསྐུར་ནས། འདི་ནས་ཤར་དྲང་པོ་ལ་བྱོན་ཟེར་བ་ལྟར་ཕྱིན་ཏེ། ཟླ་བ་བརྒྱད་བཙལ་བའི་དང་པོ་ལ། མར་པའི་མནལ་ལམ་དུ། རྗེ་ནཱ་རོ་པ་དེ་སེངྒེ་ལ་ཆིབས་

[055B] གུ་ན་མ་སིདྡྷི་བྱ་བའི་ཕྱག་རྒྱ་མ་གཉིས་ཀྱིས་མཐའ་རྟེན་ནས། ཉི་ཟླའི་སྟེང་ན་གར་བསྒྱུར་གླུ་ལེན་པ་མཐོང་སྟེ། དེ་ལ་གསོལ་བ་བཏབ་པས། རྣལ་
འབྱོར་མ་དེ་གཉིས་ན་རེ། །ནཱ་རོ་གཉིས་མེད་ཟུང་འཇུག་སྟེ། །ཕྱག་རྒྱ་གཉིས་ཀྱིས་མཐའ་རྟེན་ཅིང། །སེངྒེ་ཞོན་ནས་ཉི་ཟླ་ཡི། །སྟེང་ནས་གར་བསྒྱུར་གླུ་ལེན་པའི།།
རྨི་ལམ་འཁྲུལ་པས་མི་བྶླུའམ། །ཟེར་རོ། །དེ་ནས་ཟླ་བ་གཉིས་པ་ལ་བླ་མ་པེན་ཏ་བ་རྒྱ་གར་དུ་འབྱོན་པ་གྲོགས་སུ་ཁྲིད། རེས་བྲམ་ཟེའི་ཁྱེའུ་གསེར་ཕྲེང་ཅན་
གྲོགས་སུ་ཁྲིད་ནས་བཙལ་བྱས་མ་རྙེད་ཅིང། དལ་དུབ་སྒྱིད་ལུག་པའི་ཚེ། ནམ་མཁའ་ནས་སྒྲ་ཞིག་ན་རེ། །དད་གུས་རྒྱུན་ཆད་མེད་ཀྱི་རྟ། །བརྩོན་འགྲུས་ལྕག་གིས་
མ་བསྐུལ་ན། །གཟུང་འཛིན་རི་དྭགས་དངོས་པོ་ཡི། །རྒྱར་ཆུད་འཁོར་བར་མི་འཁྱམ་མམ། །ཟེར་རོ། །དེ་ནས་ཟླ་བ་གསུམ་པ་ལ་གྲོགས་བོར་ནས་གཅིག་པུར་ཚོལ་
ཞིང༑ ཕྱུགས་རྫི་འདྲ་ལ་དྲིས་པས་མཐོང་ཟེར་ནས་བརྔན་པ་བྱིན་ཏེ་བཙལ་བས། ནཱ་རོ་པའི་ཞབས་རྗེས་འདུག་ནས། ས་སྤྱི་བོར་བཞག་ཅིང་བཙལ་བས། སྒྲ་ཅིག་ན་རེ་

[056A]༄༅། །རྗེས་ནི་བྱ་ལམ་ཇི་བཞིན་དུ། །ངོས་བཟུང་མེད་པར་མ་ཤེས་ན། །ཁྱི་ཡིས་བྱ་འཕུར་གྲིབ་སྙོག་བཞིན། །དོན་མེད་གཡང་ལ་མི་འཁྱམ་
མམ༑ ༑ཟེར་རོ། །དེ་ནས་ཟླ་བ་བཞི་པ་ལ་བཙལ་བས། རི་ལོགས་ཅིག་ན་ཕར་རྣལ་འབྱོར་པ་གོས་སེར་བོ་ར་རི་གྱོན་པ་གཅིག་སོང་བ་ལ། ཡིན་ནམ་མིན་ནམ་བསམ་
ཞིང་བསྡད་པས། །གང་ཡང་སྐྱེ་བ་མེད་པ་ཡི། །སེམས་ཉིད་ཆོས་ཉིད་ཆོས་སྐུ་རུ། །ཐེ་ཚོམ་སྦྲུལ་མདུད་མ་རློད་ན། །རྩེ་གཉིས་ཁབ་ཀྱིས་དོན་མི་གྲུབ། །གསུང་
ནས་གཤེགས། དེ་ནས་ཟླ་བ་ལྔ་པ་ལ་བཙལ་བས། ཞལ་མཐོང་སྟེ་ཞེན་པ་སྐྱེས་པ་ལས། །འཇའ་ཚོན་ལྟ་བུ་ཞེན་མེད་ལུས། །ངོས་བཟུང་མེད་པར་མ་ཤེས་ན། །
དམུ་ལོང་ལྟས་མོ་ལྟ་བ་བཞིན། །དེ་དོན་རིག་པར་ག་ལ་འགྱུར། །གསུང་ནས་གཤེགས་སོ། །དེ་ནས་ཟླ་བ་དྲུག་པ་ལ་བཙལ་བས་ཉམས་ལ་བྱེ་སྟོངས་ཅིག་ན་བཞུགས་
འདུག་པ་ལ། གསོལ་བ་བཏབ་གསེར་གྱི་མཎྜལ་ཕུལ་ནས་ཆོས་ཞུས་པས། །སྣང་སྲིད་གདོད་ནས་དག་པ་ལ། །ཆོས་ཉིད་མཎྜལ་མ་ཕུལ་ན། །ཞེན་བཅས་

[056B] །ཆོས་བརྒྱད་སྒྲོག་ཏུ་མ་ཆུད་དམ། །གསུངས་ནས་གཤེགས་སོ། །ཡང་ཟླ་བ་བདུན་པ་ལ་བཙལ་བས་ཉམས་ལ། གྲོག་ཕུགས་ཅིག་ན་མི་རོ་
གཅིག་གི་ཁོག་པ་ཕྱེ། ཐོད་པ་ཕོག་ནས་ཀླད་པ་དང་རྒྱུ་མ་ལ་སོགས་པ་རྣམས་རྩིབ་མ་ཕོག་ནས་གསོལ་གྱི་འདུག་པ་ལ། གསོལ་བ་བཏབ་གདམ་ངག་ཞུས་པས་
རྩིབ་ཁྱེམ་གང་བྱིན་པ་སྐྱུག་བྲོ་ནས་མ་ཟོས་པས། །བདེ་བ་ཆེན་པོའི་སྣོད་ཆེན་དུ། །བདེ་ཆེན་ལོངས་སྤྱོད་རོ་མཉམ་དག་བདེ་བ་ཆེན་པོར་མ་སྤྱད་ན། །བདེ་ཆེན་
ལོངས་སྤྱོད་འབྱུང་མི་འགྱུར། །གསུང་སྟེ་ཤར་སྤྲུགས་ནས་གཤེགས་སོ། །ལྟས་པས་རོ་ལ་སོགས་པ་ཅི་ཡང་མི་འདུག་འཐོར་མ་ཅིག་རྩིག་ལོགས་ལ་གོས་འདུག་
པ་ལྡགས་པས། རོ་ཕུན་སུམ་ཚོགས་པ་ཅིག་བྱུང་སྟེ། ཏིང་ངེ་འཛིན་བཟང་པོ་ཡང་སྐྱེས་སོ། །ཡང་ཟླ་བ་བརྒྱད་པ་ལ་བཙལ་བའི་ཉམས་ལ། རྗེ་བཙུན་མཐོང་ནས་དེད་
པས་མ་ཟིན། ཐང་ཆད་པ་དང་བཞུགས་འདུག་པ་ལ། །གསོལ་བ་བཏབ་གདམ་ངག་ཞུས་པས། །ཆོས་ཉིད་འོད་གསལ་བྱ་བྲལ་རྟ། །འགྲོ་འོང་མེད་པར་མ་རྒྱུགས་

[057A]༄༅། །ན༑ ༑རི་དྭགས་སྨིག་རྒྱུ་སྙོག་པ་བཞིན། །དོན་མེད་ཐང་ལ་མི་འཁྱམ་མམ། །གསུང། གསུང་གླེང་འགའ་ཡང་བྱུང་བ་ཤར་ཏེ། དེ་ཡན་
ཆད་ནི་ཐུགས་ཉམས་ལ་བྱུང་བ་ཁོ་ནའོ། །ཟླ་བ་བརྒྱད་སོང་བའི་ཚེ། ཐུགས་སྐྱོ་ནས་ཕྱག་དཔེ་ལ་གཟིགས་རྟོག་མཛད་ཅིང་བཞུགས་པས། པཎ་ཆེན་ནཱ་རོ་དྲན་ནས་
མ་བཟོད་པར་དཔེ་ཆ་ལྟ་འཕྲོ་ལ་བོར་ཏེ། རི་མུན་པ་ཅན་ཞེས་བྱ་བའི་ནགས་ལ་ཚོལ་དུ་བྱོན་ནས་ཕྱུགས་རྫི་ཞིག་ལ་དྲིས་པས་བརྔན་པ་དགོས་ཟེར། གསེར་བྱིན་ནས་
དྲིས་པས། ཤེལ་གྱི་ཕ་བོང་ལ་ནཱ་རོའི་ཞབས་རྗེས་ཡོད་པ་ཞིག་བསྟན་པས། རྗེ་བཙུན་དང་མཇལ་བ་སྙམ་བྱེད་པའི་དགའ་སྤྲོ་དཔག་ཏུ་མེད་པ་ཞིག་ཐོབ་སྟེ། གདུང་
ཤུགས་དྲག་པོས་གསོལ་བ་བཏབ་པས། ནཱ་རོ་པའི་ཐུགས་ཀྱི་སྤྲུལ་པ་ཙནྡན་སྡོང་པོ་ཡལ་འདབ་ཤིན་ཏུ་རྒྱས་པ་ཞིག་གི་རྩེ་ལ། འཇའ་འོད་འཁྲིགས་པའི་གུར་
ཁང་ཙནྡན་སྡོང་པོ་ལ་རེག་མ་རེག་ཞིག་གི་ནང་ན། བཅོམ་ལྡན་འདས་དགྱེས་པ་རྡོ་རྗེ་སྤྲུལ་པའི་ལྷ་དགུ། སྐུ་མདོག་ཕྱག་མཚན་རྒྱན་ཆ་ལུགས་རྣམས་གསལ་ཞིང་

[057B] དེ་བླ་མའི་སྤྲུལ་པར་ཤེས་ནས་ཕྱག་མཆོད་ཕུལ་གསོལ་བ་བཏབ་པས། ཡུམ་བདག་མེད་མའི་ཐུགས་ཀ་ནས་ཨཥྚའི་སྔགས་སྤུ་ཤད་ཀྱིས་བྲིས་
པའི་རི་མོ་ལྟ་བུ་དེ་ལས་འདོ་འཕྲོས་ཏེ་མར་པའི་ཐུགས་ཀར་ཐིམ་པས་སྐུའི་བྱིན་བརླབས་དང། གསུང་གི་རྗེས་གནང་ཐོབ་པར་གྱུར་ཏེ། པཎ་ཆེན་ན་རོའི་ཐུགས་རྗེར་ཤེས་
ནས། དགའ་བ་དང་བླ་མ་དྲན་དྲགས། དུ་འབོད་འོ་དོད་སྨྲེ་སྔགས་དང་བཅས་གསོལ་བ་བཏབ་པས། པཎ་ཆེན་ནཱ་རོ་སྐུ་དུར་ཁྲོད་ཀྱི་ཆས་ཀྱིས་བརྒྱན་པས་སྒེག་པ་ལ་སོགས་
གར་དགུའི་ཉམས་དང་ལྡན་པ་ཞིག་ཕ་བུའི་མདུན་ན་སླེབ་ཡོད་གསུང་ཞལ་མངོན་སུམ་དུ་བསྟན་ཞིང་མཐོང་བས། ས་དང་པོ་ཐོབ་པ་ལྟ་བུའི་དགའ་སྤྲོ་བསམ་གྱིས་
མི་ཁྱབ་པ་ཞིག་ཐོབ། ཁོང་ནས་ཡུས་པའི་ཚིག་དང་མཆི་མ་མང་པོ་ཤོར། ཞབས་སྤྱི་བོར་བླངས་པས་མ་ཚིམ་པར་སྐུ་ལ་འཁྱུད་ཏེ། བརྒྱལ་བ་ལས་སངས་པ་དང་
གསེར་ཕངས་མེད་མཎྜལ་དུ་བཀོད་ནས་ཕུལ་བས། ཁོ་བོ་གསེར་མི་འདོད་གསུང་བཞེས་སུ་མ་གནང་བས། རྗེ་ལ་མི་དགོས་རུང། བདག་དང་གསེར་འབུལ་

[058A]༄༅། །མཁན་སོགས་སེམས་ཅན་ཐམས་ཅད་ཚོགས་རྫོགས་པའི་སླད་དུ་ཅིས་ཀྱང་བཞེས་དགོས་ཞེས་ཞུ་བ་ཡང་ཡང་ནན་གྱིས་ཕུལ་བས་
འོ་ན་བླ་མ་དཀོན་མཆོག་མཆོད་ཅིག་གསུང། གསེར་ཐམས་ཅད་ནགས་བསེབ་ལ་གཏོར་སོང་བས། བླ་མ་དང་མཇལ་བའི་དགའ་སྤྲོའི་ངང་ནས། ཡང་བོད་དུ་
དཀའ་ལས་བྱས་ཚུལ་རྣམས་དྲན་ནས་ཕངས་སེམས་ཞིག་ཤར་བ་ལས། ཕྱག་གཉིས་ཡབ་མཛད་ཐལ་མོ་སྦྱར་བའི་ཁ་ཕྱེ་སྟེ། གོད་ཉམས་མེད་པ་གནང་ནས་
ཁྱོད་ཕངས་ན་སླར་ཡོང་ངོ། །ང་ལ་གསེར་གྱིས་དགོས་པ་མེད། དགོས་ན་འདི་དག་ཐམས་ཅད་གསེར་གླིང་ཡིན་གསུང་ཞབས་ས་ལ་བརྡབས་པས། ས་གཞི་
ཐམས་ཅད་གསེར་དུ་སོང་ངོ། །དེ་ནས་བུ་ཆོས་ཀྱི་བློ་གྲོས་སླེབ་པ་ལ་སྣ་ལེན་བྱེད་གསུང། ནམ་མཁའ་ལ་ལྟ་སྟངས་མཛད་གཟིགས་པས། ཉ་རོ་སོ་མ་ཆེ་
ལ་ཡིད་དུ་འོང་བ་ཞིག་བབས་བྱུང་བ། འདི་ཁྱོད་ཀྱིས་བཤོས་ཅིག་གསུང་བཤས་པའི་ནང་ནས་ཤ་ལྔ་བདུད་རྩི་ལྔ་ལ་སོགས་ཏེ། ཚོགས་དང་མཆོད་པའི་ཡོ་བྱད་

[058B] བླ་མ་ཡི་དམ་མཁའ་འགྲོ་ཆོས་སྐྱོང་མཆོད་པས་མཉེས་པར་བྱས། དཔོན་སློབ་གཉིས་
ཀྱིས་ཀྱང་ཐུགས་དགྱེས་བཞིན་རོལ་ཚེ། མར་པས་ཆོས་ཀྱི་གསོལ་བ་བཏབ་པས། ནཱ་རོ་པའི་ཞལ་ནས། ཁྱོད་འདིར་ཏེ་ལོའི་ཐུགས་རྗེས་བཀུག་པ་ཡིན། ང་ལ་
ཏེ་ལོའི་ལུང་བསྟན་ཡོད་པས་གདམ་ངག་ཕུ་ལ་ཧ་རིར་བྱ་གསུང། ལུང་བསྟན་གསུང་དུ་གསོལ། ཞུས་པས། །རང་གྲོལ་ཡེ་ཤེས་ཉི་མ་ཡིས། །ཕུ་ལ་ཧ་
རིའི་དགོན་པ་རུ། །མ་དཧིའི་མ་རིག་མུན་པ་སོལ། །ཡེ་ཤེས་སྣང་བས་ཁྱབ་པར་གྱིས། །གསུང་བ་ཡོད་གསུང། དཔོན་སློབ་གཉིས་ཕུ་ལ་ཧ་རིར་བྱོན་པའི་ལམ་
བར་ལ། མཁའ་འགྲོ་རྣམས་ཆོས་ལ་འཕྲེན་པའི་བགེགས་དང་ཆོ་འཕྲུལ་ཆེན་པོ། སྤྱིར་གྱིས་མར་པ་བླ་མའི་སྔ་ཕྱི་གང་ལ་བྱོན་རུང་འཇིགས་སྣང་ཆེན་བོ་ཤར་
ཞིང༑ ཁྱད་པར་དུ་ཕུ་ལ་ཧ་རིར་ཕེབས་པ་དང། ཆེར་སོང་སྟེ་རྗེ་བཙུན་བདག་ལ་སྐྱབ་དུ་གསོལ་ཞེས་བསྐོར་བ་བྱས་གསོལ་བ་བཏབ་པས། མཁའ་འགྲོའི་

[059A]༄༅། །བགེགས་རྣམས་ཀྱིས་འཇིགས་པའི་གཟུགས་དངོས་སུ་བསྟན་ནས་མར་པ་འཛིན་དུ་བྱུང་བ་ལ། མར་པས་ཀྱང་རི་བྲག་ལ་སྤྲིན་
གྱི་བསེབ་ལ་བྱོན་པ་ལྟར། ཐོགས་གདུགས་མེད་པར་རྗེས་ནར་མར་བྱོན་པའི་ཕྱི་བཞིན། བགེགས་རྣམས་ཀྱིས་ཀྱང་དེད་པའི་ཚེ། ནཱ་རོ་རང་གིས་ཀྱང་སྐྱོབ་ནུས་རུང། །
བླ་མས་ལུང་བསྟན་བདག་གི་བུ། །སྣོད་ལྡན་མར་པ་བློ་གྲོས་ལ། །མཁའ་འགྲོའི་མིང་ཅན་བདུད་མོ་རྣམས། །བར་ཆད་རྩོམ་གྱིས་བྱིན་གྱིས་བརློབས། །ཅེས་ཏེ་
ལོ་པ་ལ་གསོལ་བ་བཏབ་པས། ཏེ་ལོའི་སྤྲུལ་པ་མཚོན་ཆ་སྣ་ཚོགས་ཐོགས་པའི་ཁྲོ་བོ་དཔག་ཏུ་མེད་པ་བྱུང་མ་ཐག་བགེགས་རྣམས་ཀྱིས་མར་པའི་ཕྱིར་བཞིན་
མ་ཐར་ཞིང། ཁྲོ་བོ་རྣམས་ཀྱི་གཟི་བརྗིད་མ་བཟོད་པར་ཕྱོགས་བཅུར་བྲོས་པའི་ཕྱིར་བཞིན། ཁྲོ་བོ་རྣམས་ཀྱིས་ཀྱང་དེད་པའི་རྗེས་བྲག་གི་བསེང་བར་ནར་མར་བྱུང་
ཞིང༑ དེ་དུས་མར་པས་ཀྱང་འོད་དང་སྤྲིན་ཕུང་གི་གསེབ་ནས་ཏེ་ལོའི་སྐུ་ཕྱེད་ཙམ་གཟིགས། དེ་གཟིགས་པས་དགྱེས་ཏེ་བྲོ་འཁྲབས་པས། བྲག་གི་ཁོང་གསེང་

[059B] བགེགས་རྣམས་བྲོས་པའི་རྗེས་བྱུང་བ་ཡང་ཕུ་ལ་ཧ་རི་ན་མངོན་གྱུར་དུ་ཡོད་དོ། །ཁྲོ་བོ་རྣམས་ཀྱིས་བགེགས་བཏུལ་བའི་ཚེ་
མཁའ་འགྲོ་རྣམས་སྐྲག་ནས་ཐལ་མོ་སྦྱར་ཏེ། །འཇིགས་པའི་སྐུ་ལ་འཇིགས་པའི་གསུང། །འཇིགས་པའི་མཚོན་ཆ་ལེགས་བསྣམས་པའི། །འཇིགས་ཆེན་སྐུ་
ལ་སྐྱབས་སུ་མཆི། །བདག་ཅག་གནོད་སྐྱེལ་མ་ལགས་ཀྱི། །ཟླ་བ་གཉིས་ཤར་ཚུལ་དུ་ནི། །ཤིང་རྟ་ཆེན་པོའི་རྟ་བསྐྱོན་ནས། །རྗེ་བཙུན་དཔལ་ལྡན་ནཱ་རོ་པ། །
ལུང་བསྟན་རང་གྲོལ་མཁའ་སྤྱོད་བསུ། །ཟེར་མི་སྣང་བར་གྱུར་ཏོ། །དེ་ནས་ཇོ་བོ་ནཱ་རོ་པ་ལ། རྗེ་མར་པས་སྤྱིར་གྱིས་སྙན་རྒྱུ་ཞུ། ཁྱད་པར་འཕོ་བ་གྲོང་འཇུག་ཞུ་
ཞུས་པས། གྲོང་འཇུག་ཞུ་བ་ཁྱོད་རང་དྲན་ནམ། ཁྱོད་ལ་ལུང་བསྟན་བྱུང་གསུང་བས། འདི་བདག་ལ་ལུང་བསྟན་བྱུང་བའང་མ་ལགས། བདག་རང་དྲན་པའང་
མ་ལགས། བདག་ལ་ཐོས་པ་དགའ་ཞེས་བྱ་བའི་སློབ་མ་ཞིག་ཡོད་པ་དེ་ལ། མཁའ་འགྲོའི་ལུང་བསྟན་བྱུང་བ་ལགས་ཞུས་པས། ངོ་མཚར་ཆེ་བོད་མུན་པའི་

[060A]༄༅། །གླིང་ན་སྐྱེས་བུ་གངས་ལ་ཉི་མ་ཤར་བ་འདྲ་བ་ཡང་ཡོད་པ་འདུག་གསུང། ཕྱག་གཉིས་དབུའི་གཙུག་ཏུ་ཐལ་མོ་སྦྱར་ནས།    ༈   
མུན་པའི་སྨག་རུམ་ན། །གངས་ལ་ཉི་མ་ཤར་འདྲ་བའི། །ཐོས་པ་དགའ་ཞེས་བྱ་བ་ཡི། །སྐྱེས་བུ་དེ་ལ་ཕྱག་འཚལ་ལོ། །ཞེས་གསུང་ཞིང་སྦྱན་བཙུམས་
ནས་དབུ་གུག་གུག་པ་ལན་གསུམ་མཛད་པས། །རྒྱ་གར་རི་དང་ཤིང་རྩི་རྣམས་ཀྱང་མགོ་གུག་གུག་པ་ལན་གསུམ་བྱུང་ཞིང། དུས་ད་ལྟའི་བར་དུ་ཡང་ཕུ་ལ་ཧ་རིའི་རི་
དང་ཤིང་རྣམས་བོད་ཀྱི་ཕྱོགས་ལ་མགོ་གུག་གེ་ཡོད་པར་གདའ། དེ་ནས། ཁྱོད་ལ་སྔར་སུ་ལའང་མ་གྲགས་པའི་ཁྱད་ཆོས། བདེ་མཆོག་མཁའ་འགྲོ་སྙན་རྒྱུད་ཀྱི་
ཆོས་སྟེར་བ་ཡིན་གསུང། བདེ་མཆོག་དྲུག་ཅུ་རྩ་གཉིས་དང། བཅུ་གསུམ་མ། ལྷ་ལྔ་མ། ལྷན་སྐྱེས་རྣམས་ཀྱི་དབང་རྡུལ་ཚོན་གྱི་དཀྱིལ་འཁོར་ལ་རྟེན་ནས་
བསྐུར། ཡུམ་རྡོ་རྗེ་ཕག་མོ་ལྷ་མོ་བཅོ་ལྔ་མ། བདུན་མ། ལྔ་མ། ལྷན་གཅིག་སྐྱེས་མ་རྣམས་ཀྱི་དབང་སིན་དཧུ་རའི་དཀྱིལ་འཁོར་ལ་རྟེན་ནས་བསྐུར། བླ་མའི་

[060B] གདམ་ངག་རྣམས་རྫོགས་པར་གནང་ནས། ཁྱད་ཆོས་ཀྱི་གདམ་ངག་འདི་ལ་ལྟོས་ན་ཁྱོད་ལ་སྔར་
བྱིན་པའི་གདམས་པ་རྣམས་ཕྱི་ཤུན་གྱི་ཚུལ་དུ་ཡོད་ཅིང། ཡང་སྙིང་དུ་གྱུར་པའི་མཆོག་གི་གདམས་པ་འདི། རྒྱུད་པ་བཅུ་གསུམ་མ་རྫོགས་བར་དུ་གཅིག་བརྒྱུད་ཀྱི་
བཀའ་རྒྱས་ཐོབ་ལ་ཐོས་པ་དགའ་ཞེས་བྱ་བའི་གདུལ་བྱ་དེ་ལ་བྱིན་ཅིག་འཕྲིན་ལས་དར་རྒྱས་སུ་འགྱུར་བ་ཡིན། སྔར་དང་ཁྱད་འདུག་གམ་མི་འདུག་གསུང་བས། མར་
པའི་ཐུགས་ལ། སྤྱིར་གཤིས་ཀྱི་བཞུགས་ཚུལ་ཁྱད་མི་འདུག་སྟེ། དེ་མངོན་དུ་བྱེད་པའི་ཐབས་ཟབ་མི་ཟབ་དང། ཡིད་ཆེས་དང་ཉམས་མྱོང། དཀའ་ཚེགས་མེད་པར་
མངོན་དུ་བྱེད་པ་མྱུར་མི་མྱུར་ལ་ཡིན་མིན་གྱི་ཁྱད་འདུག་ཅིང། ཁྱད་པར་བསྲེ་འཕོ་བསྐོར་གསུམ་དང། བསྲེ་བ་རོ་སྙོམ་གཉིས་ཀུན་ལ་མེད་པའི་ཁྱད་ཆོས། གཅིག་ཤེས་
ཀུན་གྲོལ། གཅིག་ཆོག་རྒྱལ་པོར་འདུག་པས། འདི་དང་པོ་ནས་གནང་བས་ཆོག་པ་ལ་སྙམ་པ་ཐུགས་ལ་ཤར་ཞིང། ཤར་བ་ལྟར་ཞུས་པས། སྤྱིར་གྱིས་ཁྱོད་ཡོང་

[061A]༄༅། །ཐེངས་སྔ་མ་གཉིས་ལ་འདི་སྟེར་བའི་དུས་ལ་མ་བབ་པས་མ་བྱིན་པ་ཡིན་ཅིང། ཁྱད་པར་ཆོས་ཕྱིར་དཀའ་བ་མ་སྤྱད་ན་ཆོས་ལ་དཀོན་
མཐོང་དང་རྩིས་མེད་པས་ཉམས་སུ་ལེན་མི་ནུས། རྒྱ་ལ་ཉམས་ལེན་བྱེད་བློ་བྱས་རུང་ཡོན་ཏན་རྒྱུད་ལ་མི་སྐྱེ་བ་ཡིན། ངས་སྔར་བཤད་པའི་ཏེ་ལོའི་དྲུང་དུ་དཀའ་ཆེན་
བཅུ་གཉིས། དཀའ་ཕྲན་བཅུ་གཉིས་རྣམས་ཆོས་འདིའི་ཕྱིར། ལུས་སྲོག་གི་ཐོག་ཏུ་སྤྱད་ནས་ཞུས་ཤིང་བསྒོམས་པས། ད་ལྟ་སྣང་བ་ལ་རང་དབང་ཐོབ་ཕྱིར་
ཡུལ་ཉི་ཤུ་རྩ་བཞི་སོགས། སངས་རྒྱས་ཀྱི་ཞིང་དུ་ཕྱིན་རུང་དཔའ་བོ་མཁའ་འགྲོའི་ཚོགས་གྲལ་དུ་ཆུད་ཅིང། རེས་འགའ་ཚོགས་ཀྱི་གཙོ་བོར་ཡང་གྱུར་པ་ཡིན་
ཁྱོད་རང་གིས་ཀྱང་དཀའ་ཚེགས་ཆེན་པོས་གསེར་བསྒྲུབས་ནས། ལམ་བར་གྱི་འཇིགས་པ་ལ་མ་བསམས་པར་ཆོས་ཕྱིར་དཀའ་བ་སྤྱད་པས། ཏེ་ལོས་ཆོས་འདིའི་
སྣོད་དང་སྐལ་བར་ལྡན་པ་གཟིགས་ནས་ང་ལ་ལུང་བསྟན་གནང་བ་ཡིན། ངས་ཁྱོད་ལ་བརྩེ་བས་མ་བཟོད་པར་ཆོས་འདི་སྟེར་དགོས་སྙམ། ད་ལན་འདིར་སླེབ་པའི་

[061B] མཁའ་འགྲོ་ཆོས་སྐྱོང་ལ་བཅོལ་དམ་དང་བསྐུལ་མ་བྱས་ནས་སླེབ་པ་ལ། རྒྱུད་པ་ལ་བྱིན་བརླབས་འཇུག་ཕྱིར་མྱུར་དུ་མ་འཕྲད་པར་དཀའ་
བ་སྤྱད་དུ་བཅུག་པ་ཡིན་གསུང། དེ་དུས་བདེ་མཆོག་གི་དབང་གདམ་ངག་རྣམས་གནང་བ་ཡིན་རུང། མར་པའི་རྒྱུན་གྱི་ཡི་དམ་དགྱེས་པ་རྡོ་རྗེ་ཡིན་པས། དཔལ་ནཱ་རོ་
པའི་ཐུགས་ལ། བོད་ཀྱི་མར་པ་ལོ་ཙཱ་འདི་ང་ལ་ཤིན་ཏུ་མོས་ཕྱིར་གསེར་ཁྱེར་ནས་འདིར་ཡང་ཡང་བྱུང་སྙིང་རྗེ་བས། འདི་ལ་རྒྱུད་འཛིན་སོགས་ཀྱི་རྟེན་འབྲེལ་ཅི་འདུག་
ལྟས༑ དེ་དང་མཐུན་པར་ལུང་བསྟན་བྱེད་དགོས་ དགོངས་  ནས་རྗེ་མར་པ་ལ། དཔལ་ནཱ་རོ་པས་ཚོགས་འཁོར་ཞིག་གནང། དེའི་ནུབ་དྲུང་དུ་གཟིམས་པའི་ཐོ་རངས་པཎ་ཆེན་ནཱ་རོས་
དགྱེས་པ་རྡོ་རྗེའི་ལྷ་དགུའི་དཀྱིལ་འཁོར་རྟེན་དང་བརྟེན་པར་བཅས་པ་ནམ་མཁར་ཁྲ་ལམ་མེ་སྤྲུལ་ནས། བུ་མར་སྟོན་ཆོས་ཀྱི་བློ་གྲོས་མ་ཉལ་བར་ཡར་ལོངས་དང་
ནམ་མཁའ་ལ་ཁྱོད་རང་གི་ཡི་དམ་དགྱེས་པ་རྡོ་རྗེ་སྤྲུལ་པའི་ལྷ་དགུ་ཡང་ཕེབས་འདུག་པས། ཁྱོད་ང་ལ་ཕྱག་འཚལ་ལམ། ཡི་དམ་ལ་ཕྱག་འཚལ་གསུངས་པས་

[062A]༄༅། །མར་པས་ཡི་དམ་རྟེན་དང་བརྟེན་པར་བཅས་པ་ཁྲ་ལམ་མེ་འདུག་པ་ལ་ཕྱག་བཙལ་བས། ནཱ་རོའི་ཞལ་ནས། བླ་མ་མེད་པའི་གོང་རོལ་
ན༑ ༑སངས་རྒྱས་བྱ་བའི་མིང་ཡང་མེད། །བསྐལ་པ་སྟོང་གི་སངས་རྒྱས་ཀྱང། །བླ་མ་དག་ལ་རྟེན་ཏེ་འབྱུང། །བྱ་བ་ལགས། འདི་དག་ཁོ་བོའི་སྤྲུལ་པ་ཡིན་
གསུང༑ ༑ཡི་དམ་བླ་མའི་ཐུགས་ཀར་ཐིམ་སྟེ་སོང། དེའི་རྟེན་འབྲེལ་གྱི་གནད་ཀྱིས་ད་ཁྱོད་ལ་མི་རྒྱུད་རིང་པོ་མི་ཡོང་སྟེ། རྟེན་འབྲེལ་དེ་ཡང་སེམས་ཅན་གྱི་སྐལ་
བ་ཡིན། ཆོས་རྒྱུད་སངས་རྒྱས་ཀྱི་བསྟན་པ་ནམ་གནས་ཀྱི་བར་དུ་ཡོང་བས་དགའ་བ་གྱིས་ཤིག་གསུང་བས། མར་པའི་ཐུགས་ལ་སྔར་ཐོས་བསམ་དེ་ཙམ་ཞིག་
བྱས་པ་ལ། ཡི་དམ་བས་བླ་མ་མཆོག་ཏུ་བསྟན་པ་ཁོ་ན་མཐོང་ཞིང་ཐོས། སྒོམ་པའི་ཚེ་ཡང་བླ་མ་ཡི་དམ་གྱི་དབུ་གཙུག་ཏུ་བསྒོམ་ཞིང་ཡོད། ཁ་སང་བླ་མ་
ཚོལ་ཚེ་ཡང་ཡི་དམ་དགྱེས་པ་རྡོ་རྗེ་ཙན་དན་སྡོང་པོའི་རྩེ་ལ་བཞུགས་པ་དང་མཇལ་རུང། དེས་མ་ཚིམ་པར་བླ་མ་བཙལ་བ་ཡིན་པ་ལ། ད་ལན་དེ་ལྟར་ཡོང་པ་

[062B] དེ་དང་མཐུན་པར་སྐུ་ལ་རྒྱ་ཚད་ཀྱི་བྲོ་འཚལ་བས། གྲོངས་
ལ་ཁད་པ་བཅུ་གསུམ་དང། རླུང་གིས་ཁྱེར་ཏེ་གྲོངས་ཐེངས་ཡང་གསུམ་བྱུང་བའི་བར་ལ། དཔལ་ནཱ་རོ་པའི་ཞལ་ནས་སྙན་རྒྱུད་ཀྱི་ཆོས་འདི་བཀའ་གཉན་པས། བདུད་
ཀྱི་བར་ཆད་ཀྱི་རྣམ་པར་འདུག་སྟེ། ཁྱོད་ང་དང་སངས་རྒྱས་ཀྱི་བསྟན་པ་ལ་གཅེས་པས། ངས་ཀྱང་དཀོན་མཆོག་ལ་གསོལ་བ་འདེབས། ཁྱོད་ལ་བདུད་གནོད་པ་ཙམ་ཞིག་
དཀོན་མཆོག་ཀྱང་སྐྱོབ་པ་ལ་བརྩོན་པར་མཛད་པས། ཚེ་ལ་བར་ཆད་མི་ཡོང་བའི་ཁག་ངས་ཐེག་ཁྱོད་རང་མྱོང་འགྱུར་གྱི་ལས་ངན་འཛད་པའི་ཐབས་སུ། ནད་དཀོན་
མཆོག་གི་ཐུགས་རྗེར་ཤེས་པ་གྱིས་ལ། སེམས་ཅན་ལ་བྱམས་སྙིང་རྗེ་དང་ཉམས་ལེན་གྱི་དྲན་པ་མ་བྲལ་བ་གྱིས་གསུང་པས། ཐུགས་བརྩེ་བའི་གསུང་ཐུགས་
རྗེས་བཟུང། བདག་ལ་ཤི་རུང་གསོན་རུང་དཀོན་མཆོག་གི་ཐུགས་རྗེར་ཤེས་པ་ལས་གཞན་མ་མཆིས་པས། འགྲོ་བ་ཀུན་ལ་བདག་ལྟར་ཐུགས་རྗེས་བཟུང་དུ་གསོལ་

[063A]༄༅། །ཅེས་ཞུས་པས་ནཱ་རོ་པ་མཉེས་སོ། །བསྙུང་བའི་བར་ལ་ཐུགས་ཉེ་བའི་མཆེད་ལྕམ་རྣམས་ཀྱིས་ཀྱང་ཐུགས་དམ་བསྲུང་འཁོར་མཛད་
ཅིང༑ ཡང་ཡང་བྱོན་ནས་གང་ཕན་གྱི་སྨན་དཔྱད་དང། རིམ་འགྲོ་དཀོན་མཆོག་གསོལ་གདབ་རྣམས་བྱས་པ་གྲག་གསུང་བ་ལ། རིམ་འགྲོ་བྱེད་པ་ལ་ཡོ་བྱད་
ཐམས་ཅད་བླ་མ་ལ་དམིགས་པ་མ་གཏོགས། ངས་བདག་ཏུ་བཟུང་བ་གཅིག་ཀྱང་མེད། བླ་མའི་ཕྱག་རྫས་ངའི་རིམ་འགྲོར་བཏང་མ་ཉེས་པར་འགྱུར་བས་མི་བྱེད་
སྨན་དཔྱད་བོད་ཀྱི་སེམས་ཅན་རྣམས་ཀྱི་བསོད་ནམས་ཀྱིས་མ་ཐུབ་ན་ང་འཆི་སྟེ་ཡོང། ཐུབ་ན་སྨན་དཔྱད་མེད་རུང་ནད་ལས་གྲོལ་ཏེ་འོང་བས་མི་བྱེད། དཀོན་
མཆོག་གསོལ་གདབ་དཔལ་ནཱ་རོ་པས་བརྩེ་བས་སྐྱོང་བ་ལས་ལྷག་པ་ཞིག་ཡོང་རྒྱུ་མེད་ཅིང་བླ་མ་ལ་ནི་རྒྱུན་དུ་གསོལ་བ་འདེབས་ཤིང་ཡོད། ཆོས་སྐྱོང་ རྣམས་  བསྟན་པ་
བསྲུང་མི་བསྲུང་ལ་རག་ལས་གསུང། སྨན་དཔྱད་དང་རིམ་འགྲོ་ཅི་ཡང་མ་བྱས་རུང་བླ་མ་དང་མཆེད་ལྕམ་རྣམས་ཀྱིས་ཐུགས་རྗེས་བསྙུང་གཞི་ལས་གྲོལ་ལོ། །

[063B] ཐུགས་སྐྱོ་བ་མ་སངས་པ་ལས། མཆེད་ལྕམ་རྣམས་ཀྱིས་བསྙུང་བ་ལས་གྲོལ་བའི་བཏང་རག་གིས་ཐུགས་བསོས་ཤིས། དཔལ་ནཱ་རོ་པས་
ཀྱང་བསྙུང་བ་ལས་གྲོལ་བའི་གཏང་རག་གནང་ཞིང། དེའི་ཚེ་གདམ་ངག་ཉམས་ལེན་གྱི་སྒོ་ནས་ཐུགས་བསོ་བའི་ཕྱིར། རྗེ་མར་པ་ལ་ཆོས་དྲུག་དྲིལ་བ་རྡོ་རྗེའི་མགུར་
འདི་གསུངས་སོ།། རྗེ་བཀའ་དྲིན་ཅན་གྱི་ཞབས་ལ་འདུད། །བོད་ཡུལ་གྱི་མར་བ་ལོ་ཙཱ་ཁྱོད། །དལ་འབྱོར་ལུས་ཀྱི་ཕུང་བོའི་ཡིད། །དབྱར་སྐྱོ་ཚེ་ན་འདི་སྐད་
ལོ༑ ༑སེམས་ཀྱི་གནས་ཐབས་ལྟ་བའི་གདེང། །ལུས་ཀྱི་གནས་ཐབས་སྒོམ་པའི་གནད། །ཕྱི་ནི་སྒྱུ་མ་ལྷ་ཡི་སྐུ། །ནང་ན་རྩ་གསུམ་འཁོར་ལོ་བཞི། །འོག་
ན་ཨ་ཤད་ཙཎྜ་ལི། །སྟེང་ན་ཧཾ་ཡིག་རྣམ་པ་ཅན། །སྟེང་འོག་རླུང་གི་འཁོར་ལོ་ནི། །སྲོག་རྩོལ་བུམ་ཅན་ཉམས་ལེན་གྱིས། །བར་ན་བདེ་སྟོང་གསལ་བའི་
ཉམས༑ ༑མིང་ཡང་གཏུམ་མོའི་གདམ་ངག་ཟེར། །རླུང་གནད་དུ་ཆུད་དམ་ལོ་ཙཱ་བ། །ཕྱི་ན་སྣང་བ་སྒྱུ་མ་ཙམ། །ནང་ན་ཉམས་མྱོང་སྨྲར་མ་བཏུབ། །ཉིན་མཚན་

[064A]༄༅། །སྣང་བ་སྤྲུལ་པའི་སྐུ། །མིང་ཡང་སྒྱུ་ལུས་ཀྱི་གདམ་ངག་ཟེར། །ཞེན་པ་ལོག་གམ་ལོ་ཙཱ་བ། །རྨི་ལམ་ཉམས་ཀྱི་འཁྲུལ་པའི་
དུས༑ ༑མགྲིན་པར་ཨོཾ་ཡིག་འོད་ཟེར་ཅན། །དྲན་འདུན་བག་ཆགས་ཀྱི་འཚམས་སྦྱོར་ལས། །སྐྱེས་པ་རྨི་ན་ཕོ་འདྲེ་ཟེར། །བུད་མེད་རྨི་ན་མོ་འདྲེ་ཟེར། །བྱོལ་
སོང་རྨི་ན་ཀླུ་རུ་འཛིན། །དགའ་བ་རྨི་ན་སེམས་དཔངས་བསྐྱེད། །མི་དགའ་རྨི་ན་སྙིང་མི་དགའ། །འདྲེ་སེམས་ཀྱི་རྩ་བར་མ་ཤེས་ན། །རྣམ་རྟོག་གི་འདྲེ་ལ་ཟད་
པ་མེད། །བཟང་ངན་རང་གྲོལ་སྟོན་པའི་དོན། །མིང་ཡང་རྨི་ལམ་གྱི་གདམ་ངག་ཟེར། །རང་བཞིན་ཤེས་སམ་ལོ་ཙཱ་བ། །གཉིད་དང་རྨི་ལམ་བར་ཞིག་ན། །
གཏི་མུག་ཆོས་སྐུའི་ངོ་བོ་ཅན། །བརྗོད་མེད་འོད་གསལ་བདེ་བའི་ཉམས། །རྗེས་ལ་འོད་གསལ་རྒྱ་ཡིས་ཐེབས། །རྨི་ལམ་འོད་གསལ་མཐུག་པོ་ཉིད། །མིང་
ཡང་འོད་གསལ་གྱི་གདམ་ངག་ཟེར། །སེམས་སྐྱེ་མེད་དུ་རྟོགས་སམ་ལོ་ཙཱ་བ། །སྒོ་བརྒྱད་འཁོར་བའི་དཀར་ཁུང་ཅན། །སྒོ་གཅིག་ཕྱག་རྒྱ་ཆེན་པོའི་ལམ། །

[064B] །སེམས་ཀྱི་མདའ་ལ་རླུང་གི་གཞུ། །ཧིག་གི་རྒྱུད་ཀྱིས་རབ་བསྐུལ་ནས། །རྣམ་ཤེས་ཚངས་པའི་ལམ་ནས་འཕེན། །
མིང་ཡང་འཕོ་བའི་གདམ་ངག་ཟེར། །རླུང་དུས་སུ་ཁེགས་སམ་ལོ་ཙཱ་བ། །རང་ལུས་དུས་ཀྱི་ཚད་ཕེབས་ལ། །གཞན་ལུས་མཚན་ལྡན་དམ་པའི་ཡུལ། །བར་ན་
ཡིག་འབྲུ་རླུང་གི་རྟ། །རྟེན་འབྲེལ་རླུང་གི་འཁོར་ལོ་ཡིས། །རང་ལུས་ཁང་སྟོང་བཞིན་དུ་བོར། །གཞན་ལུས་སྤྲུལ་སྐུའི་ངོ་བོ་ཅན། །མིང་ཡང་གྲོང་འཇུག་གི་
གདམ་ངག་ཟེར། །རླུང་ལས་སུ་རུང་ངམ་ལོ་ཙཱ་བ། །རྨི་ལམ་དུས་ཀྱི་ཤེས་པ་དེ། །བར་དོའི་སེམས་དང་བསྲེ་དགོས་པས། །ལོངས་སྤྱོད་རྫོགས་སྐུའི་ངོ་བོ་ཅན། །
དག་དང་མ་དག་གཟུགས་སྐུ་གཉིས། །བར་དོའི་དུས་སུ་ཟིན་ཡང་འཚལ། །རྨི་ལམ་བར་དོ་བསྲེ་འཕོའི་གནད། །མིང་ཡང་བར་དོའི་གདམ་ངག་ཟེར། །བར་དོ་
འབྱོངས་སམ་ལོ་ཙཱ་བ། །ལར་ཕྱི་ནང་གི་ཆོས་ལ་ཐོས་པ་དགོས། །གོ་བས་མཐའ་གཉིས་སྤོང་བ་ཡིན། །ཡིན་མིན་གྱི་སྒྲོ་དོགས་ཆོད་ཙ་ན། །གོལ་ས་མེད་པའི་

[065A]༄༅། །ལམ་ཅིག་ཡིན། །ལམ་དེ་ལ་སྐྱོ་བ་ག་ལ་ཡོད། །ཅེས་གསུངས་པ་དེ་ཐུགས་ལ་ཤིན་ཏུ་འཇགས་པར་གྱུར་པས། སྐྱོ་བ་སངས་ཤིང་
ཕྱིས་ཀྱང་བླ་མ་དྲན་པ་སོགས་ཐུགས་ནམ་ངེས་པར་འབྱུང་བའི་ཚེ་གསུང་བར་གདའ། རྗེ་མར་པ་བསྙུང་བ་ལས་གྲོལ་ཞིང་ཐུགས་སྐྱོ་བ་སངས་པའི་ཚེ། །ནཱ་རོའི་
ཞལ་ནས་དམངས་ཀྱི་རྣལ་འབྱོར་བདུན་ལས། ཁྲུས་ཀྱི་རྣལ་འབྱོར་ལ་འགྲོ་གསུང་བའི་ཞབས་ཕྱིར་ཕྱིན། ཡན་ལག་བརྒྱད་ལྡན་གྱི་རྫིང་བུར་མར་པས་ཀྱང་ཁྲུས་
མཛད་ཚེ། སྐུ་ལ་བསྲུང་བ་ཟབ་མོ་ཞིག་ཡོད་པ་དེ་བཀྲོལ་ནས་བཞག་པ་ཁྭ་ཏས་ཁྱེར་སོང་བ། ནཱ་རོ་པས་མི་མ་ཡིན་གྱི་བར་ཆད་རྩོམ་པར་དགོངས་ནས། ལྟ་
སྟངས་དང་བཅས་སྡིགས་མཛུབ་མཛད་པས། བྱ་རེངས་ཏེ་ནམ་མཁའ་ནས་ལྷུང་བྱུང་བ་ལས། བསྲུང་འཁོར་བཞེས་ཏེ་མར་པ་ལ་གནང་ནས་ད་ཕྱིན་པར་ཆད་བདུད་
ལས་རྒྱལ་བ་ཡིན་ནོ་གསུང། དེ་ནས་དཔལ་ནཱ་རོ་པ་ཆེན་པོས། མར་པ་ཆོས་ཀྱི་བློ་གྲོས་འདི་ངའི་རྒྱལ་ཚབ་ཏུ་བཀོད་པ་ཡིན་གསུང། རྫོངས་ཀྱི་ཚོགས་མཆོད་

[065B] ལོ་ཙཱ་བ་ཁྱོད་ལ་ངས་སྔར་ངོ་སྤྲད་པ་ལྟར། ཕུང་པོ་ལྔ་རིགས་ལྔ། ཉོན་མོངས་པ་ལྔ་ཡེ་ཤེས་ལྔར་གདོད་ནས་
གནས་པ་ངོ་འཕྲོད་ཕྱིར། ངོ་བོ་ལ་སྤང་བླང་མེད་པས། སྣང་སྲིད་ཀྱི་ཆོས་ཐམས་ཅད་རྒྱལ་བ་རིགས་ལྔའི་ངོ་བོར་གྱུར་ཅིང། དེ་དག་ཆོས་ཉིད་འགག་མེད་དུ་ཤར་བའི་
རང་རྩལ་དུ་ཤེས་པས། ཟུང་འཇུག་ཏུ་མ་གྱུར་པའི་ཆོས་གཅིག་ཀྱང་མེད་ཕྱིར། ཆོས་ཉིད་ཀྱི་ཀློང་དུ་ཉམས་སུ་ལེན་པ་ལ་ཐོགས་གདུགས་མེད་པ། དཔེ་ནམ་མཁའ་
ལ་བྱ་འཕུར་བ་ལྟ་བུ་ཡིན་ཞིང། དེ་རྟོགས་པའི་ཆོས་འཁོར་གྱི་བསྟན་པ་འཁོར་ལོ་བསྒྱུར་བའི་རྒྱལ་པོ་ལྟ་བུ་མངོན་དུ་གྱུར་པ་ཡིན་པས། ལུང་གི་ཆོས་འཁོར་གྱི་
བསྟན་པ་རྒྱལ་སྲིད་རིན་ཆེན་སྣ་བདུན་ལྟ་བུ་ཤུགས་ལ་འཛིན་པར་འགྱུར་བས། སྤྱིར་ཁྱོད་ཀྱིས་སངས་རྒྱས་ཀྱི་བསྟན་པ་མདོ་སྔགས་གཉིས་ཀའི་ལུང་རྟོགས་ཀྱི་སྒོ་
ནས་འཛིན་ཅིང། བྱེ་བྲག་ཏུ་གསང་སྔགས་ཀྱི་བསྟན་པ་ལུང་རྟོགས་གཉིས་ཀ་ཉིན་མོར་བྱེད་པར་འགྱུར་ཞིང། ཁྱོད་ཀྱི་ཚེ་འདིའི་རིགས་རྒྱུད་འཆད་ཏེ། ཆོས་རྒྱུད་

[066A]༄༅། །བོའི་གཞུང་ལྟར་སངས་རྒྱས་ཀྱི་བསྟན་པ་ནམ་གནས་ཀྱི་བར་དུ་གནས་པར་འགྱུར་ལ། མ་དག་པའི་གང་ཟག་འགའ་ཞིག་གི་སྣང་ངོར་
ཁྱོད་ཚེ་འདིའི་འདོད་ཡོན་ལ་མངོན་ཞེན་རྡོ་ལ་རི་མོ་བྲིས་པ་བཞིན་དུ། འགྱུར་མི་སྲིད་ཅིང་བརྟན་བརྟན་དང་ཆེ་ཆེ་འདྲ་མོ་ཞིག་སྣང་རུང། ཁྱོད་རང་གི་ངོ་ཐོག་ན་ཆོས་ཉིད་དུ་
ངོ་འཕྲོད་འདུག་པས། སྤྲུལ་ལ་མདུད་པ་བོར་བ་བཞིན་འཁོར་བ་རང་གྲོལ་དུ་འགྱུར་ལ། མ་འོངས་པའི་སློབ་རྒྱུད་ཐམས་ཅད་ཀྱང་སེང་གེ་དང་ཁྱུང་གི་ཕྲུ་གུ་བཞིན་དུ་ཇེ་བཟང་
ཇེ་བཟང་ལ་འགྲོ་བ་ཡིན་ཞིང། རང་རེ་གཉིས་ཚེ་འདིར་བརྩེ་གདུངས་ནང་མཐུན་པས་འོད་གསལ་གྱི་ངང་ལ་འདུ་འབྲལ་མེད་ལ། ཕྱི་མ་ཡང་དག་པ་མཁའ་སྤྱོད་ཀྱི་གནས་
སུ་ངས་བསུ་སྟེ། འབྲལ་མེད་དུ་འགྲོགས་པར་འགྱུར་བས་དགའ་བར་གྱིས་ཤིག་ཅེས་གསུངས་པས། མར་པས་ཆོས་རྒྱུད་ལ་དར་རྒྱས་ཡོང་བའི་ལུང་བསྟན་ཐུགས་རྗེས་
བཟུང༑ མཐར་ཐུག་མདོ་སྔགས་གཉིས་ཀྱི་ལྟ་བ་རྟོགས་པ་ལ་ཁྱེད་མི་འདུག་པས། གཉིས་ཀའི་རྟོགས་པ་དང་ལུང་གི་བསྟན་པ་འཛིན་རུང། རྣམ་པ་ཀུན་སྤྱོད་སོ་ཐར་

[066B] བདག་ལ་དར་མ་མདོ་སྡེ་ཞེས་བྱ་གཅིག་གིས་ཐོག་དྲངས་ཤ་ནས་ཆད་པའི་བུ་བདུན་ཡོད་རུང་རིགས་རྒྱུད་འཆད་ན་
མི་འཆད་པའི་ཐབས་ཀྱི་བཀའ་ལུང་གནང་དུ་རུང་ལགས་སམ། ཅེས་ཞུས་པས། པཎ་ཆེན་ནཱ་རོའི་ཞལ་ནས། མ་འོངས་པ་ན་ཁྱོད་ཀྱི་ཆོས་རྒྱུད་ལ་ཕྱི་ཉན་ཐོས་ཀྱི་རྣམ་
པ་ཅན་ལ། ནང་ཐེག་ཆེན་གྱི་དོན་རྟོགས་པའི་སར་གནས་ཀྱི་སེམས་དཔའ་འཁོར་བཅས་ཡང་མང་པོ་འབྱུང་ཞིང། གཞན་ཆ་ལུགས་ངེས་མེད་ཀྱིས་སྒྲུབ་རྒྱུད་ཀྱི་བསྟན་
པ་དར་རྒྱས་སུ་བྱེད་པར་འགྱུར་ལ། བུ་བདུན་གྱིས་མི་ཚད་སྟོང་ཡོད་རུང། རིགས་རྒྱུད་ཡོང་རིགས་སུ་མི་འདུག་ནའང། འགྱོད་མེད་ཀྱི་ཐབས་ལ་ཕ་བུ་ཀུན། ཡི་དམ་
ལྷའི་བསྙེན་བསྒྲུབ་ཀྱི་མཚམས་དམ་པོའི་ངང་ནས། མཁའ་འགྲོ་ཆོས་སྐྱོང་གི་ཚོགས་གཏོར་ལ་འབད་འབུངས་ཐོན། ཁྱོད་སྐྱེ་བ་སྔོན་ནས་སྦྱངས་པའི་ལས་འཕྲོ་ཅན་
སར་གནས་ཀྱི་སེམས་དཔའ་ཆེན་པོ་ཡིན་ཕྱིར། འགྲོ་བ་མང་པོ་ལ་ཕན་ཐོགས་པ་འདུག་པས། བོད་གངས་ཅན་གྱི་གདུལ་བྱ་རྣམས་འདུལ་ཕྱིར་ངའི་རྒྱལ་ཚབ་དུ་མངའ་

[067A]༄༅། །གསོལ་བ་ཡིན་ནོ་གསུང། ཕྱག་གཡས་མར་པའི་དབུ་ཐོག་ཏུ་བཞག་ནས། མ་འོངས་ལུང་བསྟན་གྱི་མགུར་འདི་གསུངས་སོ།།
སྔོན་ཚུལ་བཞིན་སྦྱངས་པའི་ལས་འཕྲོ་ཅན། གཉུག་མའི་དོན་རྟོགས་རྣལ་འབྱོར་པ། བོད་ཡུལ་གྱི་མར་པ་ལོ་ཙཱ་ཁྱོད། །རིགས་ལྔ་བྱ་འཕུར་ཆོས་ཉིད་ཀློང། །འཁོར་
ལོ་བསྒྱུར་རྒྱལ་རིན་ཆེན་འཛིན། །རིགས་རྒྱུད་ནམ་མཁའི་མེ་ཏོག་ཡལ། །ཆོས་རྒྱུད་ཆུ་བོའི་གཞུང་དང་ལྡན། །ཞེན་པ་རྡོ་ལ་རི་མོ་བཀྲ། །འཁོར་བ་ཆུ་རིས་རང་ཡལ་
འགྱུར༑ ༑བུ་སེང་གེ་ཁྱུང་གི་ཕྲུ་གུ་བཞིན། །སློབ་མ་བས་ཀྱང་ཡང་སློབ་བཟང། །ཐེག་པ་ཆེན་པོའི་དོན་རྟོགས་ནས། །ལས་ཅན་སྨིན་དང་གྲོལ་གྱུར་པའི། །སྐལ་ལྡན་
གདུལ་བྱའི་རྒྱལ་པོ་ཁྱོད། །ད་ནི་བོད་ཡུལ་དབུས་སུ་བྱོན། །བྱང་ཕྱོགས་ཁ་བ་ཅན་གྱི་ལྗོངས། །སྤོས་ཀྱི་ཤིང་རྣམས་རྒྱས་པའི་ས། །སྨན་སྣ་ཚོགས་སྐྱེ་བའི་རི་
མགུལ་ན། །སྐལ་ལྡན་གདུལ་བྱ་སྣོད་ལྡན་ཡོད། །བུ་དེ་རུ་སོང་ལ་འགྲོ་དོན་མཛོད། །ཁྱོད་ཀྱི་འགྲོ་དོན་གྲུབ་པར་ངེས། །ཚེ་འདིར་བརྩེ་གདུངས་ནང་མཐུན་པས། །འོད་

[067B] །ཕྱི་མ་དག་པ་མཁའ་སྤྱོད་དུ། །ཁོ་བོས་བསུ་ནས་འབྲལ་མེད་དུ། །འགྲོགས་པར་འགྱུར་ལ་གདོན་མི་ཟ། །བུ་ཁྱོད་ཀྱི་སེམས་ལ་
དེ་ལྟར་ཞོག། ཅེས་གསུང་ཞིང། ད་ཁྱོད་འདི་ནས་མཻ་ཏྲི་པའི་སར་སོང་ལ། འདོད་ཆོས་རྣམས་ནན་ཏན་གྱི་སྒོ་ནས་ཞུས་ཤིག་སྔར་བས་ཀྱང་ངེས་ཤེས་འདྲོངས་པ་
ཞིག་ཡོང་བ་འདུག་གསུང་ངོ། །དེ་ནས་མར་པས་བོད་ལ་འབྱོན་པར་ཐུགས་ཆས་པའི་ཚེ། ཕུ་ལ་ཧ་རིའི་ནུབ་ཕྱོགས་ཨ་མྲའི་ཚལ་གྱི་ཤིང་དྲུང་ཅིག་ཏུ་གཟིམས་པའི་ཐོ་
རངས་ཞིག་གི་ཐུགས་དགོངས་ལ། ཡོང་ངས་ཚེ་འདིར་བོད་ནས་རྒྱ་གར་ལ་ལན་གསུམ་ཡོངས་བའི་སྔ་མ་ལ་ལོ་བཅུ་གཉིས། བར་པ་ལ་དྲུག་ད་ལན་གསུམ་སྟེ་ཉེར་
གཅིག་སོང་བ་ལས། དབལ་ནཱ་རོ་པ་རང་གི་དྲུང་དུ་ལོ་བཅུ་དྲུག་དང་ཟླ་བ་བདུན་བསྡད་འདུག་ཆོས་བྱས་པ་ལ་གྲུབ་ཐོབ་ཀྱི་བླ་མ་རྣམས་དང་མཇལ། སྒྲ་སྐད་དང་
སློབ་གཉེར་ནི་མཐར་ ཕྱིན་  པ་ཤེས་དགོངས་ཏེ། དགྱེས་བཞིན་བོད་དུ་བྱོན་པ་ལ། བླ་མ་མཆེད་གྲོགས་རྣམས་ཤུལ་དུ་ལུས་པ་ལ་ནི་ཐུགས་འཕྲེང། ལམ་བར་གྱི་ཆུ་འཕྲང་

[068A]༄༅། །ཨར་ཇག་ལ་སོགས་འཇིགས་པ་རྣམས་ལ་ནི་འཚེར། སློབ་གཉེར་གྱི་རྗེས་གདམ་ངག་ཁྱད་པར་ཅན་རྣམས་ཐོབ་ནས་བོད་དུ་འབྱོན་པ་ལ་ནི་
བྲོད་པའི་ཐུགས་ཉམས་དྲག་པོ་ཞིག་ཤར་བ། པཎ་ཆེན་ནཱ་རོ་པ་ལ་ཕྱི་ཕྱག་གི་ཚུལ་དུ་ཚོགས་མཆོད་ཞིག་ཕུལ་བའི་གྲལ་དུ་ལོ་རྒྱུས་དང། བཀའ་གནང་ཞུས་ནས་
བུང་བ་རྒྱང་རིང་དུ་འཕུར་འགྲོ་བའི་སྒྲ་ལ་རྟ་དྲངས་ནས་ཡོངས་སུ་གྲགས་པའི་མགུར་ཆེན་ལམ་གླུ་རིང་མོ་འདི། བླ་མ་དང་མཆེད་ལྕམ་རྣམས་ལ་ཕུལ་ལོ། །རྗེ་
འགྲོ་བ་འདྲེན་མཛད་སྐུ་དྲིན་ཅན། །གྲུབ་ཐོབ་བརྒྱུད་པའི་བླ་མ་རྣམས། །མི་ཁོ་བོའི་སྤྱི་གཙུག་རྒྱན་དུ་བཞུགས། །རྒྱ་གར་གྱི་ནཱ་རོ་པཎ་ཆེན་དང། །བོད་ཡུལ་གྱི་
མར་པ་ལོ་ཙཱ་གཉིས། །སྔར་སྦྱངས་སྨོན་ལམ་གཅིག་པས་མཇལ། ལོ་བཅུ་དྲུག་ཟླ་བ་བདུན་དུ་བསྟེན། །དུས་སྐད་གཅིག་མི་འབྲལ་འགྲོགས་པའི་ཕྱིར། །ཐུགས་
ལ་མི་འདོགས་སྐབས་མ་མཆིས། །དཔལ་མེ་ཏོག་མདངས་འཕྲོག་གི་དགོན་པ་འདིར། །དབང་བཞིའི་ཆུ་བོ་རྫོགས་པར་བསྐུར། །སྙན་རྒྱུད་ཀྱི་གདམ་ངག་

[068B] །བླ་མེད་ཐེག་པ་མཆོག་གི་དོན། །གཉིས་མེད་རྩེ་གཅིག་གཞིར་བཞག་ནས། །སེམས་སྟོང་པ་ཉིད་ལ་སྦར་ཟིན་བྱས། །ཁ་བ་ཅན་འདབས་
བྱང་ཕྱོགས་སུ། །ལུང་བསྟན་རྒྱལ་ཚབ་བཀོད་པའི་ཕྱིར། །ད་ནི་བན་ཆུང་བོད་དུ་འགྲོ། །བན་ཆུང་བོད་དུ་འགྲོ་བ་ལ། །ཤུལ་ན་འཕྲེང་བ་རྣམ་གསུམ་ཡོད། །ཡིད་ལ་
གཅགས་པ་རྣམ་གསུམ་ཡོད། །ལམ་ན་འཇིགས་པ་རྣམ་གསུམ་ཡོད། །བར་ན་འཚེར་བ་རྣམ་གསུམ་ཡོད། །གདོང་ན་བྲོད་པ་རྣམས་གསུམ་ཡོད། །ངོ་མཚར་ཆེ་
བ་རྣམ་གསུམ་ཡོད། །གླུ་དེའི་རྗེས་བཟློས་མ་བཤད་ན། །ཚིག་དེས་དོན་གྱི་བརྡ་མི་འཇོལ། །ཤུལ་ན་འཕྲེང་བ་རྣམ་གསུམ་ནི། །རྗེ་ནཱ་རོ་དང་མཻ་ཏྲིས་དབུ་མཛད་
ནས༑ ༑གྲུབ་ཐོབ་ཀྱི་བླ་མ་བརྒྱ་རྩ་གཅིག་ཤུལ་དུ་ལུས་ཏེ་མ་བས་འཕྲེང། །དཔལ་འཇིགས་མེད་གྲགས་པས་དབུ་མཛད་ནས། །མཆེད་དང་ལྕམ་དྲལ་བརྒྱ་
རྩ་གཅིག་ཤུལ་དུ་ལུས་ཏེ་མ་བས་འཕྲེང། །གནས་ཕུ་ལ་ཧ་རིས་སྣ་དྲངས་པའི། །གྲུབ་ཐོབ་གནས་ཆེན་བརྒྱ་རྩ་གཅིག་ཤུལ་དུ་ལུས་ཏེ་མ་བས་འཕྲེང། །

[069A]༄༅། །ཡིད་ལ་གཅགས་པ་རྣམ་གསུམ་ནི། ལྷ་དྷརྨ་བོ་ ཛྷ་  ཨ་ཤོ་ཀ་དྲིན་ཅན་གནས་པོ་ཕོ་མོ་རྣམས། །འབྲལ་མི་ཕོད་ཏེ་ཡིད་ལ་གཅགས། །
བྲམ་ཟེའི་ཁྱེའུ་གསེར་ཕྲེང་ཅན། །ཤི་སྲོག་གིས་མཐུད་པའི་གྲོགས་པོ་བྱས། །འབྲལ་མི་ཕོད་ཏེ་ཡིད་ལ་གཅགས། །དེད་དཔོན་གྱི་བུ་མོ་སྔོ་བསང་མ། །མཚན་
ལྡན་དེ་རིག་མར་རྟེན་རྟེན་ནས། །འབྲལ་མི་ཕོད་ཏེ་ཡིད་ལ་གཅགས། །ལམ་གྱི་འཇིགས་པ་རྣམ་གསུམ་ནི། མཚོ་དུག་མཚོ་ཁོལ་མས་སྣ་དྲངས་ནས། །ཤར་ཆུ་
བོ་གངྒ་ད་གཟོད་རྒོལ། །འདི་མ་མཐོང་གོང་ན་ང་རེ་འཇིགས། །རི་ཨུ་ཤུ་རིའི་ནགས་འདབས་ན། །ཆོམ་རྐུན་ཇག་པ་ལམ་ན་བསླུག་འདི་མ་མཐོང་གོང་ན་ང་རེ་འཇིགས་
གྲོང་ཁྱེར་ཏིར་ཧུ་ཏི་ན། །ཁྲེལ་མེད་ཤོ་གམ་ཆར་ལྟར་འབེབས། །འདི་མ་མཐོང་གོང་ནས་ང་རེ་འཇིགས། །བར་གྱི་འཚེར་བ་རྣམ་གསུམ་ནི། །འཕྲང་པ་ལ་ཧ་ཏི་མ་
གཏོགས་པ། །བཅའ་འཕྲང་ཟམ་པ་བརྒྱ་བཅུ་གཅིག། །ཨེ་མ་དངུལ་ཆུ་བས་ཀྱང་འཚེར། །ལ་ཁ་ལ་བྱ་ལ་མ་གཏོགས་པ། །ལ་ཆེན་ལ་ཆུང་བརྒྱ་བཅུ་གཅིག་

[069B] །ཐང་དཔལ་མོ་དཔལ་ཐང་མ་གཏོགས་པ། །ཐང་ཆེན་ཐང་ཆུང་བརྒྱ་བཅུ་གཅིག་ཨེ་མ་དངུལ་ཆུ་བས་ཀྱང་འཚེར། །གདོང་གི་བྲོད་
པ་རྣམ་གསུམ་ནི། །སྒྲ་ཀ་ལ་ཙན་ཏྲས་སྣ་དྲངས་ནས། །སྐད་སྣ་བརྒྱ་དང་རྩ་བརྒྱད་ཤེས། །གྲོགས་ལོ་ཙ་ཚོགས་ན་ང་རེ་བྲོད། །དགྱེས་རྡོར་གདན་བཞིས་སྣ་དྲངས་
ནས༑ ༑རྒྱུད་འགྲེལ་བརྒྱ་དང་རྩ་བརྒྱད་ཤེས། །གྲོགས་སྟོན་ཆེན་ཚོགས་ན་ང་རེ་བྲོད། །བཀའ་བཞིའི་གདམས་པས་སྣ་དྲངས་ནས། །སྙན་རྒྱུད་བརྒྱ་དང་རྩ་བརྒྱད་ཤེས།།
གྲོགས་སྒོམ་ཆེན་ཚོགས་ན་ང་རེ་བྲོད། །ངོ་མཚར་ཆེ་བ་རྣམ་གསུམ་ནི། །བསྲེ་དང་འཕོ་བ་མ་གཏོགས་པ། །ཁྱད་ཆོས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་
ཆེ་མོད། །དུད་སོལ་ལྷ་མོ་མ་གཏོགས་པ། །བསྟན་བསྲུངས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །རིམ་ལྔའི་དམར་ཁྲིད་མ་གཏོགས་པ། །རྫོགས་
རིམས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དེ་ཐམས་ཅད་བླ་མ་རྗེའི་དྲིན། །འབངས་དྲིན་ལན་གཞལ་གྱིས་མི་འཁོར་བས། །རྗེ་མི་འབྲལ་སྤྱི་

[070A]༄༅། །གཙུག་བརྒྱན་དུ་བཞུགས། །དེ་འོག་མཆེད་དང་ལྕམ་དྲལ་རྣམས། །བན་ཆུང་བོད་དུ་འགྲོ་བ་ལ། །རྐྱེན་བར་ཆད་མེད་པའི་བྱིན་རླབས་
ཞུ༑ ༑དུས་ད་ནི་མཇལ་བ་ཡོང་མི་མཆིས། །དཔལ་ཨུ་རྒྱན་ཡུལ་ལམ་མཁའ་སྤྱོད་དུ། །ཚེ་ཕྱི་མ་ཅིས་ཀྱང་མཇལ་བ་ཞུ། །ཞེས་བླ་མ་ལོ་ཙཱ་བས་མགུར་
དེ་བཞེས་པས་མཆེད་གྲོགས་གོང་མར་གྱུར་པ། བྲམ་ཟེ་ས་མུ་ཏ་ཀི་རྟི་དང། རྣལ་འབྱོར་མ་སུ་ཀ་དྷ་རི་ལ་སོགས་བ་བརྒྱད་ཀྱིས་སྤྱན་ཆབ་ཤོར་རོ། །དེ་ནས་རྗེ་
མར་པས་བླ་མའི་སྐུའི་དཀྱིལ་འཁོར་ལ་དབང་བཞི་ཞུས་སྨོན་ལམ་བཏབ་ནས་བྱོན་པ་ལ། མཆེད་ལྕམ་གཤེགས་བསྐྱེལ་བ་རྣམས་ཀྱིས་སྐུ་ཆས་ཀུན་བསྣམས་
རྗེ་མར་བ་རང་གིས་ཕུ་ལ་ཧ་རིའི་རྡོ་སྐས་ཀྱི་རྩ་བར་མ་ཕེབས་པར་ཕྱི་འགྲོས་ཀྱིས། བླ་མ་ལ་གོམ་པ་རེ་ལ་ཕྱག་རེ་དང་ཐེམ་སྐས་རེའི་སྟེང་ནས་ཕྱག་རེ་འབུལ་
ཞིང༑ རྡོ་སྐས་རྫོགས་འཚམས་སུ། བླ་མ་ལ་གདུང་ཤུགས་དྲག་པོས་ཕྱག་མང་པོ་བཙལ་བའི་ས་དེར་ཡང་རྡོ་ལ་རྗེ་མར་པའི་ཞབས་རྗེས་ཞིག་བྱུང་བ་ད་ལྟ་

[070B] །དཔལ་ནཱ་རོ་པ་ཡང་སྐུ་ཚེ་འདི་ཉིད་ལ་མཁའ་འགྲོས་མཁའ་སྤྱོད་དུ་སྤྱན་དྲངས་པར་གདའ། །རྗེ་མར་པ་ལ་བླ་མ་དང་མཆེད་ལྕམ་རྣམས་ཀྱིས་
བྱིན་གྱིས་བརླབ་པ་མཛད་པས། བར་ཆད་མེད་པར་བོད་ཡུལ་ལྷོ་བྲག་ཏུ་ཕེབས་ནས། སྐུ་ཚེ་མཐར་མ་སྐྱོལ་གྱི་བར་དུ་བསྟན་པ་དང་སེམས་ཅན་གྱི་དོན་རྒྱ་
ཆེན་མཛད་ཅིང། འདིའི་རེས་ལ་བླ་མའི་བཀའ་བཞིན་མངའ་བདག་མཻ་ཏྲི་པའི་དྲུང་དུ་བྱོན། སླར་དགྱེས་པ་རྡོ་རྗེའི་དབང་ཞུས་པའི་དུས། ནམ་མཁའ་ནས་ལྷའི་
མེ་ཏོག་གི་ཆར་ཙན་དན་དང། ཨ་ཀ་རུ་ལ་སོགས་པའི་དྲི་བཟང་འཐུལ་བ་དང། མར་མེ་ལ་སྒྲོན་ཤིང་མཛུབ་གང་སྦར་བ་ཌཱ་ཀྱིས་འཛིན་པའི་རྟགས་སུ་གཡོ་
འགུལ་བྱེན་བཞིན་ཞག་བདུན་ཐུབ་པ། ལྷའི་རོལ་མོ་ཡིད་འཕྲོག་པའི་སྒྲ་སྣ་ཚོགས་སྒྲོག་པ་བྱུང་ཞིང། བདེ་མཆོག་གི་དབང་ཞུས་པའི་ཚེ། ས་གསུམ་གྱི་
དཔའ་བོ་མཁའ་འགྲོ་རྣམས་སྐུ་མི་མངོན་པར་སྔགས་ཀྱི་སྒྲ་སྒྲོགས་པ་དང། ཏི་ར་མ་སྐྱོང་ཚེ་ཞིང་སྐྱོང་མཁའ་འགྲོའི་སྤྲུལ་པ་ལྕེ་སྦྱང་དམར་མོ་བདུན་གྱིས་

[071A]༄༅། །གཏོར་མ་ལེན་པ་རྣམས་དངོས་སུ་མཐོང་བས། རྗེ་མར་པ་ལ་འཇིག་རྟེན་འདི་མ་ཡིན་པ་འོག་མིན་ལྟ་བུ་ཞིག་ཏུ་ཕེབས་སྙམ་པའི་
དགའ་སྤྲོའི་ཐུགས་ཉམས་དཔག་ཏུ་མེད་པ་ཞིག་ཤར་བས། མཻ་ཏྲི་པས་ལྟས་འདི་དག་རེ་ཞིག་རྒྱ་གར་དུ་གསང་བའི་བཀའ་རྒྱས་བཏབ་པ་ལས། ནཱ་རོ་མཻ་ཏྲི་
གཉིས་ཀ་ལ་སངས་རྒྱས་བས་ཀྱང་ལྷག་པ་ལྟ་བུའི་ངེས་ཤེས་སྐྱེས་སོ།། །།    ༈    དེ་ནས་མཻ་ཏྲི་པ་དང། དཔལ་ཞི་བ་
བཟང་བོ། ཡེ་ཤེས་སྙིང་པོ་ལ་སོགས་པའི་བཀའ་དྲིན་ཅན་གྱི་བླ་མ་རྣམས་ལ་ཕྱི་ཕྱག་ཕུལ་ནས། དགུན་བལ་པོར་སྙེལ་གསོ་ཞིང་བཞུགས་པའི་ཐུགས་
དགོངས་དང་བཅས་བོད་ལ་ཚུར་བྱོན་ཏེ། བལ་པོ་ཕམ་མཐིང་དུ་ཕེབས་པ་ལས། སྤྱི་ཐེར་བ་ཆོས་ཀྱི་སྤྱན་ཅན་དེ་ནི་སྐུ་ཡལ་འདུག་པེན་ཏ་བས་ཐོག་དྲངས་
པའི་མཆེད་ལྕམ་མང་པོས་སྣ་ལེན་དུ་ཚོགས་འཁོར་ཞིག་བཤམས་པའི་གྲལ་དུ། པེན་ཏ་བའི་ཞལ་ནས་ལོ་ཙཱ་བ་ཁྱེད་ལ་ངས་དང་པོ་ནས། ཁྱེད་དཔོན་སློབ་

[071B] ཞལ་མཇལ་བའི་སྙན་པ་ནི་སྔར་ནས་ཐོས། རང་རེ་གཉིས་སྡེབས་ནས་བཙལ་བ་མ་གཏོགས་
གཞན་གང་དང་གང་དུ་བཙལ། བླ་མ་དང་ཞལ་གང་དུ་མཇལ། སྐུ་ཆེ་བའི་ཡོན་ཏན་དང། ངོ་མཚར་བའི་ལྟས་ཅི་འདྲ་མཐོང། ནཱ་རོ་མཻ་ཏྲི་གཉིས་མ་གཏོགས་
པའི་བླ་མ་དུ་ཙམ་བསྟན། ངེད་རྣམས་ཀྱི་ཚོགས་ཆུང་འདི། ཁྱེད་བར་ཆད་མེད་པར་འདིར་བྱོན་པའི་དགའ་སྟོན་ཡིན། ཁྱེད་ཀྱིས་ཀྱང་སྐྱེས་ཁ་ལ་དྲི་བ་དེ་དག་གི་
ལན་དུ་གླུ་ཅིག་ལོང་མཛོད་གསུང་བའི་ལན་དུ། ཡིད་གདུང་བས་སྐྱོ་བ་སངས་པར་བྱེད་པ། ཆོས་སྐྱོང་གི་བཤུགས་གླུའི་སྐད་ལ་རྟ་དྲངས་ཏེ་བླ་མ་དང་མཇལ་
ཚུལ་ངོ་མཚར་ལྟས་བརྒྱད་ཀྱི་མགུར་ཆེན་འདི། བླ་མ་དང་མཆེད་ལྕམ་རྣམས་ལ་སྐྱེས་སུ་ཕུལ་ལོ། །དཔལ་ཀ་ན་ཀ་ཤྲིས་དབུ་མཛད་པའི། །འདིར་
བཞུགས་གསན་ཅིག་མཆེད་གྲོགས་རྣམས། །མི་ང་རང་གང་ཡིན་ཟེར་ཙ་ན། །མཚན་སྙན་མར་པ་ལོ་ཙཱ་ཡིན། །ལྟེ་བ་བོད་ཡུལ་དབུས་སུ་གཅད། །སྦྱངས་

[072A]༄༅། །པ་ལྷོ་བལ་རྒྱ་རུ་བྱས། །རྒྱ་གར་ཡུལ་དུ་ལན་གསུམ་ཕྱིན། །དུས་ད་རེས་ནན་ཏན་ཞུས་གཏིག་བྱས། །ཞབས་པད་སྤྱི་བོས་རེག་
མཛད་ཅིང། །གསུང་དོན་བདུད་རྩིའི་རྗེས་གནང་བའི། །སྤྱིར་ཆོས་འབྲེལ་པ་ཙམ་གྱི་བླ་མ་མང། །དཔལ་སིང་གྷ་གླིང་པས་སྣ་དྲངས་པའི། །མངོན་ཤེས་རིག་
པ་མངའ་བརྙེས་ཤིང། །སྣང་བ་འགྱུར་ངེས་བཅུ་གསུམ་བཞུགས། །ཀུན་གྱི་ནང་ནས་མཆོད་སྡོང་བཞིན། །རྗེ་འགྲན་གྱི་དོ་མེད་ནཱ་རོ་པ། །རྡོ་རྗེ་འཆང་ཆེན་མི་
གཟུགས་ཅན། །རྗེ་ཁོང་གི་དྲིན་ལ་འཁོར་ཐབས་མེད། །ཕ་ཡིད་ལ་བཅགས་སོ་སྤྲུལ་པའི་སྐུ། །མི་ཁོ་བོས་མ་བཙལ་ས་ཕྱོགས་མེད། །ཞལ་ཡང་དེ་མཇལ་
དེ་མ་མཇལ། །རི་མུན་པ་ཅན་གྱི་ནག་འདབས་སུ། །ངོ་མཚར་ཤེལ་གྱི་ཕ་བོང་ལ། །རྒྱ་ཡིས་འབུར་དུ་བཀོད་པ་བཞིན། །ཕ་རྗེ་བཙུན་གཤེགས་པའི་ཞབས་
རྗེས་མཐོང། །ལར་ངོ་མཚར་ཆེན་དེ་ཆེ་མོད། །ཤིང་ཙནྡན་སྨན་གྱི་སྡོང་པོ་ལ། །ནཱ་རོའི་ཐུགས་རྗེའི་རྣམ་འཕྲུལ་གྱི། །དགྱེས་རྡོར་སྤྲུལ་པའི་ལྷ་དགུ་ཡི། །

[072B] །ཨཥྚ་སྔགས་ཀྱི་འཁོར་ལོ་དེ། །སྤུ་ཤད་རྩེ་མོས་བྲིས་འདྲ་ལས། །འོད་ཟེར་སྣ་ཚོགས་འཕྲོ་བ་ཡིས། །བདག་
ལ་རྗེས་སུ་གནང་བ་མཛད། །ངོ་མཚར་ཆེ་ནཿ་ང་རང་དབང་མེད་པར་མཆི་མ་ཤོར། །ངུ་སྙིང་འདོད་པའི་གདུང་སེམས་སྐྱེས། །རབ་ཏུ་མ་བཟོད་སྨྲེ་སྔགས་བཏོན་
རྩེ་གཅིག་ཡིད་ཀྱིས་གསོལ་བ་བཏབ། །ཐུགས་རྗེས་གཟིགས་ནས་མདུན་དུ་བྱོན། །མཐོང་ལམ་ལྟ་བུའི་དགའ་བ་སྐྱེས། །ངོ་མཚར་ཆེ་ནཿ་ངས་དཀོན་པའི་
རིན་ཆེན་གསེར་ཕྱེ་ཕུལ། །ང་ནི་དེ་ཀུན་མི་འདོད་གསུང། །ཡང་ཡང་སྐྱར་ཏེ་བཞེས་པར་ཞུས། །ཕ་བླ་མ་དཀོན་མཆོག་མཆོད་ཅིག་གསུང། །ལྟོས་མེད་
ནགས་ཀྱི་བསེབ་ཏུ་གཏོར། །ཁོ་བོ་ཕངས་སེམས་སྐྱེས་པ་ལས། །ཁྱོད་འདོད་ན་སླར་ཡང་ཡོད་དོ་གསུང། །ཕྱག་ཐལ་སྦྱར་སྙིམ་པ་ཁ་ཕྱེ་བས། །མ་
གོད་མ་ཉམས་སྔ་མ་བཞིན། །ངོ་མཚར་ཆེ་ནཿ་ཞབས་མཐེ་བོང་ས་ལ་བརྡབས་པ་ལས། །རྡོ་དང་གསེག་མ་གསེར་དུ་གྱུར། །ཐམས་ཅད་གསེར་གླིང་ཡིན་

[073A]༄༅། །ནོ་གསུང། །ངོ་མཚར་ཆེ་ནཿ་སྤྱན་ལྟ་སྟངས་མཁའ་ལ་གཟིགས་པ་ཡི། །ལྟང་དཀར་ཉའི་ཁོག་པ་ནས། །ཚོགས་ཀྱི་འཁོར་
ལོའི་མཆོད་པ་བཤམས། །རོ་བརྒྱ་ལྡན་པའི་ཁ་ཟས་བྱུང། །ངོ་མཚར་ཆེ་ནཿ་ཡན་ལག་བརྒྱད་ལྡན་རྫིང་བུ་རུ། །ཁྲུས་བྱས་བསྲུང་འཁོར་ཁྭ་ཏས་ཁྱེར། །
ལྟ་སྟངས་སྡིགས་མཛུབ་མཛད་མ་ཐག་ཁྭ་ཏ་རེངས་ནས་ས་ལ་ལྷུང། །བར་ཆད་བདུད་ལས་རྒྱལ་ལོ་གསུང། །ངོ་མཚར་ཆེ་ནཿ་ཁྱོད་འདི་རུ་མ་འདུག་
བོད་ལ་སོང། །ལྗོངས་བྱང་ཕྱོགས་ཁ་བ་ཅན་རྒྱུད་ན། །གདུལ་བྱ་སྣོད་ལྡན་ཡོད་དོ་ཞེས། །ལུང་བསྟན་རྗེས་སུ་གནང་བ་ཐོབ། །ངོ་མཚར་ཆེ་ན་དེ་ཆེ་
མོད༑ ༑སྤྲུལ་སྐུ་ནཱ་རོ་པཎ་ཆེན་ལ་ངོ་མཚར་ཅན་གྱི་མཐོང་ལུགས་བརྒྱད། །ཁྱེད་རྡོ་རྗེ་སྤུན་རྣམས་མ་གཏོགས་པ། །ཁོང་གཞན་ལ་བཟླས་ན་ཡིད་
མི་ཆེས། །ད་དུས་བསྟན་པའི་སྙིགས་མ་ལ། །ལོག་རྟོག་སྐྱེ་བོ་ཕྲག་དོག་ཆེ། །ཡོན་ཏན་བརྗོད་ན་སྒྲོ་སྐུར་འདེབས། །དེ་ཕྱིར་རང་མིན་གཞན་རྣམས་

[073B] ༑བཀའ་མཆིད་མི་སྤེལ་གསང་བར་ཞུ། །དབྱངས་མཆོད་པར་འབུལ་ལོ་བླ་མ་རྗེ། །ཐུགས་དགྱེས་པར་མཛོད་ཅིག་སྙིང་གྲོགས་རྣམས། །ཅེས་གསུངས་
པས་ཀུན་ཐུགས་མཉེས་པར་གྱུར་ཏོ། །ཡང་དེའི་ཕྱི་ནུབ་སྤྱི་ཐེར་བའི་དུས་མཆོད་དང། ཚེས་བཅུའི་མཆོད་པ་ལྷན་གཅིག་བྱེད་པའི་སར། དགེ་སློང་
འཇིགས་མེད་གྲགས་པས་དབུ་མཛད། རྣལ་འབྱོར་ཕོ་མོ་ཉི་ཤུ་ཙམ་འཚོགས་པའི་གྲལ་དུ། དགེ་སློང་འཇིགས་མེད་གྲགས་པ་ན་རེ། སྤྱིར་ཡང་ཁྱོད་བོད་ཀླུ་
མཁས་པ་ཡིན་ཅིང། ཁྱད་པར་དུ་ལོ་ཙཱ་བ་ཁྱེད་རྒྱ་གར་དུ་ཡུན་རིང་དུ་བཞུགས་པ་ལ། སྲོག་ལ་བར་ཆད་མེད་པར་སློབ་གཉེར་མཐར་ཕྱིན་འདུག་པས། །
བཀྲ་ཤིས་པའི་གླུ་ཅིག་ལེན་དགོས། ཁྱེད་ཀྱི་བླ་མ་མཻ་ཏྲི་པ་དེ་ལྟ་བ་གཙོ་བོར་སྨྲ་བ་ཡིན་ཟེར་བས། ཁོང་གི་དགོངས་པ་ཇི་ལྟར་བཞད་འདྲིར་བྱུང་བ་ལ། དེའི་
ལན་དུ་མཻ་ཏྲི་པའི་བཞེད་གཞུང་གི་རྟོགས་པའི་མགུར་འདི་བཞེས་པར་གདའ། །དཔལ་རི་ཁྲོད་ཞབས་ཀྱིས་བྱིན་བརླབས་ཤིང། །དགོངས་པ་མཐར་ཐུག་

[074A]༄༅། །སྙིང་པོའི་དོན། །ཆོས་ཕྱག་རྒྱ་ཆེ་ལ་མངའ་བརྙེས་པ། །རྗེ་མངའ་བདག་ཆེན་པོའི་ཞབས་ལ་འདུད། །གྲོགས་སྙིང་དང་འདྲ་བའི་
རྡོ་རྗེའི་སྤུན། །འབྲལ་ཐབས་མེད་དོ་མཆེད་ལྕམ་རྣམས། །ཐ་དད་ལུས་ལ་སེམས་རྒྱུད་གཅིག་དཔལ་འཇིགས་མེད་གྲགས་པ་མ་ལགས་སམ། །ང་
རྒྱ་གར་ཡུལ་ནས་ཡོངས་པ་དང། །ཁྱེད་བལ་ཡུལ་མཐིལ་ན་བཞུགས་པ་གཉིས། །ཚེ་འདུ་བྱེད་དབང་དུ་མ་ཐལ་བར། །ཁ་སང་དེ་རིང་དུས་བཟངས་ལ། །
མཁའ་འགྲོ་མཆོད་པའི་ཚོགས་གྲལ་དུ། །དུས་མཚུངས་ཞལ་ཡང་འཛོམ་པ་དེ། །དམ་ཚིག་ངོ་ལྐོག་མེད་པར་ངེས། །མི་ཁོ་བོ་ཤིན་ཏུ་སྤྲོ་བ་སྐྱེས། །
ཁྱེད་དགའ་རུ་ཚོར་རམ་འདིར་བཞུགས་རྣམས། །ང་བློ་རྨོངས་བོད་ཀྱི་བན་ཆུང་ལ། །མི་ཁྱེད་ཀྱིས་མཚན་སྙན་ལོ་ཙཱར་བཏགས། །ཁྱོད་སྒྲ་བསྒྱུར་བོད་ཀྱིས་
གླུ་ལོང་ཟེར། །ངག་འདྲེན་པའི་གྲེ་འགྱུར་མི་བདེ་ཡང། །ཁྱེད་གོང་མ་རྣམས་ཀྱི་བཀའ་མ་ཆོགས། །རྗེ་ནཱ་རོ་མཻ་ཏྲི་རྣམ་གཉིས་ལ། །སྐུ་དྲིན་རྗེས་སུ་དྲན་

[074B] །ངོ་མཚར་ཅན་གྱི་མཐོང་ལུགས་ཡོད། །སྙན་ལྷན་ནེ་གསན་ཅིག་མཆེད་གྲོགས་རྣམས། །རྗེ་རྟོགས་པ་ཅན་གྱི་མཻ་ཏྲི་པ། །མི་ཁོང་གི་སྙན་པ་རྒྱང་
ནས་ཁུམས། །སྤྲུལ་སྐུའི་བཞུགས་གནས་རྒྱ་གར་ཡུལ། །ལྗོངས་ཡངས་པ་ཅན་གྱི་གྲོང་ཁྱེར་དུ། །ས་སྐྱོང་རྒྱལ་པོའི་ཅོད་པན་གྱིས། །ཞབས་ཀྱི་ཟེའུ་འབྲུ་བསྟེན་
མཛད་ཅིང། །གནས་ལྔ་རིག་པའི་མཁས་པ་རྣམས། །མངའ་བདག་གཙུག་གི་རྒྱན་ཡིན་ཞེས། །སྙན་པའི་བ་དང་ཕྱོགས་བཅུར་གྲགས། །ཆོ་འཕྲུལ་བྱ་ཡི་ལོ་
དུས་སུ། །བདེ་གཤེགས་མཆོད་པ་མངའ་མཛད་ཕྱིར། །མཚན་མངའ་བདག་ཞེས་བྱར་ཡོངས་སུ་གྲགས། །རྗེ་སངས་རྒྱས་དེའི་ཞལ་མཇལ་ནས། །ཐེག་པ་
མཐར་ཐུག་སྙིང་པོའི་དོན། །ཆོས་ཕྱག་རྒྱ་ཆེ་ལ་ངོ་སྤྲོད་བགྱིས། །ཕྱི་གཟུང་བ་ཡུལ་གྱི་སྣང་བ་འདི། །བདེ་བ་ཆེན་པོར་རྒྱུན་ཆད་མེད། །སྐྱེ་མེད་ཆོས་ཀྱི་སྐུ་རུ་
རྟོགས། ༑ནང་འཛིན་པ་སེམས་ཀྱི་རྣམ་ཤེས་འདི། །འགྱུ་བ་ངོས་བཟུང་མེད་པའི་ཕྱིར། །རིག་པ་རྟེན་མེད་གཅེར་བུར་མཐོང། །སྤྱིར་སྣང་ཞིང་སྲིད་པའི་ཆོས་

[075A]༄༅། །རྣམས་ཀུན། །གདོན་ནས་མ་གྲུབ་སྐྱེ་བ་མེད། །ངོ་བོ་སྤྲོས་དང་བྲལ་བར་རྟོགས། །འཁོར་བ་སྤང་བྱར་མི་འདོད་ཅིང། །མྱ་ངན་འདས་
པ་སྒྲུབ་བྱར་མེད། །འཁོར་འདས་རང་གྲོལ་གཉུག་མའི་དང། །ཟུང་འཇུག་བདེ་བ་ཆེན་པོར་རྟོགས། །དུས་གསུམ་སངས་རྒྱས་ཐུགས་ཕྱུང་ཡང། །མཐར་ཐུག་
དེ་ལས་མེད་དོ་གསུང། །མི་ཁོ་བོའི་སྒྲོ་དོགས་དེ་ནས་ཆོད། །རྗེ་མཻ་ཏྲི་ཆེན་པོའི་བཞེད་པ་ཡིན། །ཁྱེད་ལྟ་བ་བཞེད་ན་དེ་ལ་མཛོད། །དབྱངས་མཆོད་པར་འབུལ་
ལོ་དཀོན་མཆོག་གསུམ། །ཐུགས་དགྱེས་པར་མཛོད་ཅིག་གདན་གང་རྣམས། །ཅེས་གསུངས་པས་ཁོང་རྣམས་རྗེ་མར་པ་ལ་ལྷག་པར་ངོ་མཚར་སྐྱེས་སོ། །
དེ་ནས་མེ་ཛ་གླིང་ན་བླ་མ་མི་མཉམ་རྡོ་རྗེ་ཞེས་བྱ་བ། མངའ་བདག་མཻ་ཏྲི་པས་བསྡུས་པའི་མཆེད་གྲོགས་ཡིན་ཞིང། རྗེ་རང་གིས་ཀྱང་ཀྲི་ཡ་ཚར་གཅིག་གསན་
པའི་སློབ་དཔོན་ཡང་ཡིན་པ་ཞིག་ཡོད་པ་དེའི་དྲུག་དུ་ཕྱག་བསྐྱེལ་དུ་བྱོན་པས། ཁོང་གི་གྲོགས་པོ་ཁ་ཆེའི་ལྷ་བཟོ་བ་གཅིག་གིས། དཔལ་གསང་བ་འདུས་པའི་

[075B] དེའི་ཚོགས་གྲལ་དུ་བྱོན་པས་ཁོང་རྣམས་ན་རེ། ལོ་ཙཱ་བ་ཁྱེད་ཀྱིས་རྒྱ་གར་དུ་བྱོན། ཡུན་རིང་བོར་
བཞུགས་ནས། ཁྱེད་ཀྱི་བླ་མ་ནཱ་རོ་པ་དེ། སྐུ་སྙན་པ་ཤིན་ཏུ་ཆེ་བར་གདའ་བ། ཁོང་གི་དྲུང་དུ་ཁྱེད་ཀྱིས་ཇི་ཙམ་བཞུགས་ཆོས་ནི་གང་གསན། ཁྱེད་རང་ལ་ཁོང་
དུ་ཆུད་པའི་གདེང་ཅི་ཡོད། ཁྱེད་ཀྱིས་རྒྱ་གར་ནས་བྱོན་པའི་སྐྱེས་སུ་གླུ་ཅིག་ལོང་ཟེར་བ་ལ་དེའི་ལན་དུ། ནཱ་རོ་པ་དང་མཇལ་ལུགས་ཀྱི་མགུར་འདི་བཞེས་སོ། །
རྗེ་གྲུབ་ཐོབ་རྣམས་ལ་ཕྱག་འཚལ་ལོ། །སྐལ་ལྡན་བདག་ལ་བྱིན་གྱིས་བརློབས། །ང་མོས་པའི་བུ་ཡིས་ལམ་སྣ་དྲོངས། །ལར་མི་ང་ལ་གླུ་ལོང་མི་རིགས་ཏེ། །
ཁྱེད་མཆེད་གྲོགས་གོང་མའི་གསུང་མ་ཆོགས། །ང་ནི་འཆི་བྲོད་ཀྱི་དབྱངས་ཅིག་ལེན། །ཁྱེད་གདན་གང་གི་ཐུགས་ལ་འདི་བཞེས་ལ། །ཆོས་ཚལ་བཞིན་ཉམས་སུ་
ལེན་པ་ཞུ། །ང་བོད་ཡུལ་གྱི་མར་པ་ལོ་ཙ་དང། །རྒྱ་གར་གྱི་ནཱ་རོ་པཎ་ཆེན་གཉིས། །ལྗོངས་མེ་ཏོག་རྒྱས་པའི་གྲོང་ཁྱེར་དང། །རི་བོ་གསར་གླིང་གི་དགོན་

[076A]༄༅། །པར་མཇལ། །དེ་ཚེ་རབས་ཀྱི་སྨོན་ལམ་དག་པ་འདྲ། །གནས་བྱིན་བརླབས་ཅན་དུ་གྲགས་པ་དེར། །སྐུ་སྙན་པ་ཅན་གྱི་རྗེ་བཙུན་དེ། །ལོ་
བཅུ་དྲུག་ཟླ་བ་བདུན་དུ་བསྟེན། །དབང་བཞི་ཡོངས་རྫོགས་ལན་བདུན་ཞུས། །དཔལ་བདེ་མཆོག་འཁོར་ལོའི་བྱིན་བརླབས་མཛད། །རྒྱུད་ཟབ་མོ་དགྱེས་པ་རྡོ་རྗེ་
གསུངས༑ ༑ཡི་དམ་ལྷན་གཅིག་སྐྱེས་མ་གནང། །གདམ་ངག་བསྐོར་ཚེ་བསྐོར་ཚེ་ཞུས། །ལམ་རྩ་དང་རླུང་ལ་སྦར་ཟིན་བྱས། །སངས་རྒྱས་ལག་པའི་མཐིལ་ན་
གདའ༑ ༑དུས་ལན་གཅིག་འཆི་བའི་ཚུལ་སྟོན་ཏེ། །རྣམ་སྨིན་གྱི་ལུས་རྒྱ་གྲོལ་བའི་ཚེ། །འདའ་ཀ་ཟབ་མོའི་གདེང་ཡོད་ཏེ། །བསྲེ་འཕོ་གནད་ཀྱིས་འཚམས་
སྦྱར་ནས། །དཔའ་བོ་དཔའ་མོའི་བསུན་མ་ཡོད། །རྒྱལ་མཚན་རོལ་མོའི་སྒྲ་དང་བཅས། །བདེ་ཆེན་མཁའ་སྤྱོད་གནས་སུ་འགྲོ། །དཔལ་ནཱ་རོ་པ་དང་མཇལ་
བར་ངེས། །ད་ནི་འཆི་ཡང་ང་རེ་བྲོད། །ཁྱེད་འདིར་བཞུགས་ཀྱི་ཇོ་བོ་སྔགས་པ་ཀུན། །དོན་སྙན་རྒྱུད་ཀྱི་ངོ་སྤྲོད་མི་མངའ་བར། །བཤད་རྒྱུད་ཚིག་གི་ཐ་སྙད་

[076B] ༑ཚེ་གཅིག་གི་སངས་རྒྱས་མ་རེ་མཛོད། །ལར་སྙིང་ནས་དམ་ཆོས་མཛད་དགོངས་ན། །ནཱ་རོ་དང་མཻ་ཏྲིའི་རྒྱུད་པ་ཟུང། །བུ་སློབ་མ་བས་ཀྱང་ཡང་སློབ་
བཟད༑ ༑བདེ་ནས་བདེ་བར་འགྲོ་སྟེ་མཆི། །དབྱངས་སྙན་དུ་བྱོན་ནམ་འདིར་བཞུགས་རྣམས། །དོན་འཁྲུལ་པར་གདའ་ན་བཟོད་པར་བཞེས། །ཞེས་གསུངས་
པས་ཡང་ཁོང་རྣམས་ན་རེ། ལོ་ཙཱ་བ་ཁྱེད་ལ་སྤྱིར་བལ་པོ་ཕན་ཆད་ན་བླ་མ་དུ་བཞུགས། བླ་མའི་གཙོ་བོ་རང་གང་ལ་བགྱིད། མངའ་བདག་གི་ཞབས་དྲུང་དུ་
བསྡད་པ་ལ་སྐུ་ཆེ་བའི་ཡོན་ཏན་ཇི་འདྲ་མཐོང། གདམས་པའི་གཙོ་བོ་ནི་ཅི་ཞུས་འདྲིར་བྱུང་བས། ཡང་རྗེ་ལོ་ཙཱ་བས་དེའི་ལན་དུ་མགུར་འདི་བཞེས་སོ། །
བྲམ་ཟེ་ཆེན་པོའི་གདུང་འཚོབ་པའི། །མཐའ་བྲལ་གཉུག་མའི་དོན་རྟོགས་ཕྱིར། །དཔེ་མེད་ནམ་མཁའི་རྣལ་འབྱོར་པ། །མཚན་མཻ་ཏྲི་ཞེས་བྱར་ཡོངས་སུ་
གྲགས༑ ༑ཕ་རྗེ་བཙུན་དེའི་བཀའ་སྲེལ་འཛིན། །ལམ་འབྲེལ་མེད་སྒོམ་གྱི་རྣལ་འབྱོར་པ། །མི་ང་རང་མར་པ་ལོ་ཙཱ་འདི། །སྐྱེ་ས་འཕམ་སྟེ་འགྲོ་ས་

[077A]༄༅། །རྒྱལ༑ ༑རྒྱ་གར་ཡུལ་དུ་ལན་གསུམ་ཕྱིན། །ལུས་སྲོག་ལ་མ་ལྟས་དམ་ཆོས་བཙལ། །རྗེ་སྤྲུལ་སྐུ་སངས་རྒྱས་རྣམས་དང་མཇལ།།
དབང་གདམ་ངག་བཅས་པ་ཐུགས་ལ་བཏགས། །དུས་ད་ལན་དྲིན་ལས་བསྐྱེལ་དུ་མཆིས། །ལར་ཁྱེད་ལ་བླ་མ་དུ་ཡོད་གསུང། །ཆོས་སྨོན་ལམ་གྱིས་
འབྲེལ་བ་བཅུ་གསུམ་བཞུགས། །ཁྱད་པར་གྲུབ་ཐོབ་ཞལ་ལྔ་བཞུགས། །རྗེ་འགྲན་གྱི་དོ་མེད་རྣམ་གཉིས་བཞུགས། །གཙོ་བོ་པཎ་ཆེན་ནཱ་རོ་པ། །དེ་འོག་
རྒྱལ་སྲས་མཻ་ཏྲི་པ། །ཁོང་ལྷག་པར་མ་བས་བརྩེ་བའི་ཕྱིར། །ཡང་ཡང་ཡིད་ལ་འཕྲེང་ནས་ཀྱང། །ཤར་ཆུ་བོ་གངྒའི་འགྲམ་དུ་ཕྱིན། །རི་མེ་ལྟར་འབར་
བའི་དགོན་པ་རུ། །ཤིང་ནྱ་གྲོ་ཏའི་བསིལ་གྲིབ་ལ། །རྗེ་མངའ་བདག་ཆེན་པོ་བཞུགས་པ་མཐོང། །ས་དང་པོ་ལྟ་བུའི་དགའ་བ་སྐྱེས། །ཌ་ཀི་མཉེས་པའི་
མཆོད་པ་ཕུལ། །བླ་མ་མཉེས་པའི་མཎྜལ་ལ༑ །གུ་ལང་གསེར་གྱི་མེ་ཏོག་བཀོད། །ལུས་ཀྱིས་ཐལ་སྦྱར་བརྐྱང་ཕྱག་བཙལ། །སེམས་རྩེ་གཅིག་གདུང་

[077B] །རྒྱུད་ཟབ་མོ་བསྟོད་པ་གླུ་བླངས་དང། །ཡི་དམ་དགྱེས་པ་རྡོ་རྗེ་ཞུས། །དོན་མཐར་ཐུག་ཕྱག་རྒྱ་ཆེན་པོ་གནང། །དཔལ་གཉིས་མེད་
ཨ་ཝ་དཧུ་ཏི་པ། །རྗེ་བཙུན་དེ་ཡིས་ཐུགས་རྗེས་བཟུང། །ནང་ཟབ་མོ་བརྔའི་དབང་བཞི་བསྐུར། །རྒྱུད་ཡོངས་སུ་དག་པར་བྱིན་གྱིས་བརླབས། །གཞི་འདུན་པའི་
ས་བོན་གཏིང་ནས་གཡོས། །ནང་རིག་པ་སེམས་ཀྱི་འདུག་ཚུལ་དེ། །འོད་གསལ་སྐྱེ་འགག་མེད་པའི་ཕྱིར། །མ་བཅོས་གཉུག་མའི་ངོ་བོ་བསྟན། །གློ་བུར་
གྱི་རྣམ་རྟོག་དབྱིངས་སུ་ཐིམ། །ཟག་མེད་ཀྱི་བདེ་བ་ནང་ནས་ཤར། །གདོད་ནས་དག་པ་ཀུན་གཞིའི་རྒྱུད། །གཞི་ལ་སྐུ་གསུམ་གཏན་ལ་ཕབ། །སེམས་ཆོས་
ཉིད་མ་དང་ཞལ་ཡང་མཇལ། །དུས་ད་རེས་ངོ་མཚར་ཆེ་བའི་ལྟས། །སྒྲོན་ཤིང་མར་མེ་མཛུབ་གང་ལ། །ཞག་བདུན་བར་དུ་སྣང་བ་བྱུང། །བེམ་པོར་གྱུར་པའི་
ལྗོན་ཤིང་དེས། །རབ་ཏུ་མ་བཟོད་གཡོ་འགུལ་བྱས། །སྤྲུལ་པའི་ལྕེ་སྤྱང་དམར་མོ་བདུན། །དངོས་སུ་གཏོར་མ་ལེན་པ་མཐོང། །ས་གསུམ་གནས་པའི་

[078A]༄༅། །མཁའ་འགྲོ་རྣམས། །གཟུགས་མེད་སྔགས་ཀྱི་རང་སྒྲ་སྒྲོག་བར་སྣང་གང་བའི་ཞིང་སྐྱོང་རྣམས། །སྣ་ཚོགས་རོལ་མོ་སྒྲོག་པ་
ཐོས༑ ༑ཁྱེད་སྐྱེ་བ་གསུམ་གྱི་འོག་རོལ་དུ། །མཆོག་གི་དངོས་གྲུབ་ཐོབ་པོ་ཞེས། །རྗེ་མངའ་བདག་ཆེན་པོའི་ཞལ་ནས་ཐོས། །ལར་མི་རང་ངན་ཏེ་བླ་མ་བཟང།།
ཆོས་ལྟ་བའི་ཡང་རྩེ་ཕུགས་ཐག་ཆོད། །ལམ་གྲུབ་མཐའ་དམའ་བའི་དོགས་མ་མཆིས། །དེ་རྗེ་མཻ་ཏྲི་ཆེན་པོའི་བཞེད་པ་ལགས། །མི་ཁྱེད་ཀྱི་ཐུགས་དགྱེས་
དེ་ལ་མཛོད། །ཅེས་བླ་མ་མི་མཉམ་རྡོ་རྗེས་དབུ་མཛད་པའི་མཆེད་གྲོགས་རྣམས་ལ་བྱོན་སྐྱེས་སུ་ཕུལ་བར་གདའ། དེའི་དགུན་རྗེ་མར་པས་ཐུགས་དགོངས་
ལྟར་བལ་པོར་བསྙེལ་བསོ་ཞིང་བཞུགས་པ་ལས། དུར་ཁྲོད་རེ་མ་དོ་ལ་རི་བླ་མ་ཡེ་རང་པས་དབང་བསྐུར་དང་ཚོགས་འཁོར་མཛད་ཅིང་འདུག་པའི་ཚོགས་གྲལ་
དུ༑ མར་པ་ཡང་སྤྱན་དྲངས་ཏེ་བྱོན་པ་ལས། བླ་མ་ཡེ་རང་པ་ན་རེ། ལོ་ཙཱ་བ་ཁྱེད་ཀྱིས། བླ་མ་ནཱ་རོ་པ་དང་ལན་མང་དུ་མཇལ། ཆོས་དང་ཕྱག་ལེན་མང་པོ་

[078B] དེ་དག་བསྒོམས་པས་ཁྱེད་རང་ལ་ཉམས་རྟོགས་ཅི་འདྲ་འཁྲུངས། ནཱ་རོ་པ་ལ་ངོ་མཚར་ཆེ་བའི་ཡོན་ཏན་གང་འདྲ་མཐོང་
ཁྱེད་རང་གིས་དང་པོ་ཆོས་དང་མཇལ་ཚུལ་ལ་སོགས་པ་རྣམས་མདོར་བསྡུས་པ་ཞིག་གསུངས་དང། ཞེས་འདྲིར་བྱུང་བའི་ལེན་དུ་རྗེ་མར་པས་མགུར་འདི་བཞེས་
པར་གདའ། །རྗེ་གོང་མ་རྣམས་ཀྱིས་བྱིན་བརླབས་པ། །བོད་ཀྱི་སྒྲ་བསྒྱུར་ལོ་ཙཱ་ང། །སྐྱེས་པ་མོན་བོད་མཚམས་སུ་སྐྱེས། །ལས་འཕྲོ་མང་མཁར་ཕྱོགས་
སུ་སད། །སྒྲ་བསྒྱུར་འབྲོག་མི་ལོ་ཙ་ལ། །སྒྲ་ཐད་ཀློག་སྐད་ཀྱི་ཡིག་ཚད་བསླབས། །དམ་ཆོས་རྒྱ་གར་ཡུལ་ནས་བཙལ། །རྐང་པ་རླུང་གི་འཁོར་ལོ་འདིས།།
ཡོངས་པ་བོད་ཀྱི་ཡུལ་ནས་འོངས། །ཁོང་སངས་རྒྱས་ནཱ་རོ་པཎ་ཆེན་དང། །ང་བོད་ཀྱི་མར་པ་ལོ་ཙཱ་གཉིས། །སངས་རྒྱས་སེམས་ཅན་གཉིས་སུ་མཇལ། །
དབང་ཡོངས་སུ་རྫོགས་པ་ལན་བདུན་ཞུས། །ལར་ནི་བླ་མ་བཅུ་གསུམ་ལ། །ནཱ་རོ་མཻ་ཏྲི་ཉི་ཟླ་འདྲ། །གཙོ་བོ་ནཱ་རོ་པཎ་ཆེན་བཞུགས། །ངོ་མཚར་ཆེ་བ་

[079A]༄༅། །འདི་འདྲ་མཐོང། །ཤིང་ཙན་དན་སྨན་གྱི་སྡོང་པོ་ལ། །དགྱེས་རྡོར་སྤྲུལ་པའི་ལྷ་དགུ་དང། །ཡུམ་ལྷན་གཅིག་སྐྱེས་མའི་ཐུགས་ཀ་
ནས༑ ༑ཨཥྚ་སྔགས་ཀྱི་འཁོར་ལོ་མཐོང། །ལྟང་དཀར་ཉ་ཡི་ཁོག་པ་ནས། །རོ་བརྒྱ་ལྡན་པའི་ཁ་ཟས་དང། །རང་བྱུང་ལོངས་སྤྱོད་རྫོགས་སྐུར་མཐོང། །
ནང་སེམས་ཉིད་ཆོས་ཀྱི་སྐུ་རུ་མཐོང། །ཕྱི་སྣང་བ་སྤྲུལ་པའི་སྐུ་རུ་མཐོང། །སངས་རྒྱས་ནཱ་རོའི་སྤྲུལ་པ་དེ། །བར་སྣང་ཀུན་ལ་གཤེགས་པ་མཐོང། །རང་
བྱུང་ཤེལ་གྱི་ཕ་བོང་ལ། །ནཱ་རོ་གཤེགས་པའི་ཞབས་རྗེས་མཐོང། །ངོ་མཚར་དེ་ལས་ཆེ་བ་མེད། །མངའ་བདག་རྒྱལ་སྲས་མཻ་ཏྲི་པ། །ནགས་སུ་དབང་
བསྐུར་མཛད་པའི་ཚེ། །དུར་ཁྲོད་རྒྱུ་བའི་ལྕེ་སྦྱང་རྣམས། །དངོས་སུ་གཏོར་མ་ལེན་པ་མཐོང། །ས་གསུམ་གནས་པའི་ཌཱ་ཀི་རྣམས། །དངོས་སུ་མཛད་
སྤྱོད་བྱེད་པ་མཐོང། །ཕྱི་སྣང་བ་སྒྱུ་མའི་འཁྲུལ་འཁོར་འདི། །གཡོ་མེད་ནམ་མཁའི་ཁྱིམ་དུ་ཆུད། །བག་ཆགས་རྨི་ལམ་སྣང་བ་དེ། །འོད་གསལ་ངང་དུ་

[079B] །སྒྲོན་ཤིང་མར་མེ་མཛུབ་གང་ལ། །ཞག་བདུན་བར་དུ་སྣང་བ་བྱུང། །ལམ་འབྲལ་མེད་སྒོམ་པའི་རྣལ་འབྱོར་པ། །མཻ་ཏྲི་ཆེན་པོའི་ཞབས་
ལ་རེག་ང་བྲམ་ཟེ་ཆེན་པོའི་རྒྱུད་པ་འཛིན། །ངོ་མཚར་ཆེ་བ་དེ་འདྲ་མཐོང། །བདག་གི་རྟོགས་པ་བཤད་ན་ཡང། །ཁྱེད་འགའི་ཐུགས་ལ་མི་ཤོང་སྟེ། །ཟུར་
ཙམ་བཤད་ན་འདི་ལྟར་གདའ། །འོད་གསལ་གདེང་དང་ལྡན་ལགས་པས། །ལྟ་བ་ལ་ཕྱོགས་རིས་མེད་དོ་ཨང། །སྒོམ་རྒྱུན་ཆད་མེད་པ་ཆུ་བོའི་གཞུང་
ཐུན་བཞིར་སྒོམ་དུ་མི་སྣང་གི། །ཚུལ་འཆོས་རྟོག་པ་བོར་བ་ཡིས། །མཉམ་རྗེས་རྟོག་པ་མི་འདུག་གི། །རླུང་སེམས་གཉིས་ལ་
འཁོར་བའི་འཇིགས་པ་ཡལ་ནས་ཐལ། །དེ་རྣམས་བདག་གི་རྟོགས་པ་ལགས། །ཅེས་གསུངས་པས། དེར་ཚོགས་པ་རྣམས་རྗེ་མར་པ་ལ་བླ་མ་
ལྟ་བུའི་མཐོང་སྐྱེས་སོ། །དེ་ནས་དུར་ཁྲོད་དུ་ལྕེ་སྦྱང་གི་སྐད་དང། འུར་སྒྲ་ཞིག་བྱུང་བས་ཁོང་རྣམས་ན་རེ། ཚོགས་སྲོད་ལ་ཐོན་པར་བྱེད་དགོས་

[080A]༄༅། །དུར་ཁྲོད་འདི་ཤིན་ཏུ་གཉན་པས་མི་མ་ཡིན་གྱི་བར་ཆད་བྱུང་ཉེན་ཡོད་ཟེར་འཇིགས་སྣང་ཆེན་པོ་བྱེད་ཅིང་འདུག་པས། རྗེ་
མར་པའི་ཐུགས་དགོངས་ལ་ངའི་བླ་མ་ནཱ་རོ་མཻ་ཏྲི་ཡིན་ན། དུར་ཁྲོད་དུ་རོ་གདན་དང་ཤ་ཆེན་དངོས་སུ་འབྱོར་ན་རབ། མ་འབྱོར་ན་ཏིང་ངེ་འཛིན་གྱིས་བསྐྱེད་ནས་
ཀྱང་ལོངས་སྤྱོད་ཅིང། ཞིང་སྐྱོང་གི་མཁའ་འགྲོ་རྣམས་མངོན་སུམ་དུ་གྲལ་ལ་བསྒྲིགས་ནས་གཏོར་མ་ལེན་པ་ལའང་མི་འཇིགས་པ་ཡིན་ཏེ། དོ་ནུབ་ཀྱི་འདི་
ཀུན་ལུང་སྟོང་གི་ལྕེ་སྤྱང་གི་སྐད་དང། །འབྱུང་བའི་རང་སྒྲ་ལ་ཡང་འཇིགས་སྣང་བྱེད་པ་འདུག་སྙམ། ནཱ་རོ་མི་ཏྲི་གཉིས་ཀྱི་ཡོན་ཏན་ཏུར་དྲན་ཏེ། རྒྱ་གར་
ནས་ཚུར་ཡོངས་པ་ལ་འགྱོད་ཅིང། སླར་ཡང་རྒྱ་གར་དུ་འབྱོན་པར་ཐུགས་ཐག་བཅད་ནས་མང་པོ་བཤུམ་ཞིང་བཞུགས་པ་ལས། དེ་ནུབ་ཐོ་རངས་ཀྱི་མཚན་ལམ་
དུ༑ གོས་ཤིང་ལོ་གྱོན་པའི་བུད་མེད་མཛེས་མ་ཞིག་གི་ཕྱག་མར་པའི་དབུ་ཐོག་ཏུ་བཞག་ནས། །ཁྱོད་ད་རྒྱ་གར་དུ་ཕྱིན་པ་བས་བོད་དུ་ལོག་ན་འགྲོ་དོན་ཆེ་སྟེ་

[080B] བོད་དུ་མ་ཕྱིན་གྱི་བར་ལ་བར་ཆད་མི་འབྱུང་ངོ་ཞེས་ལུང་བསྟན་པ་ལས། མནལ་སད་པ་དང་དེ་ཞིང་སྐྱོང་གི་མཁའ་
འགྲོ། ནཱ་རོ་མཻ་ཏྲིའི་ཐུགས་རྗེས་བསྐུལ་ནས་བཏང་བར་ཐག་ཆོད་པས། །ཐུགས་སྤྲོ་བའི་ཉམས་ཞིག་ཀྱང་ཤར་ཞིང། བོད་ལ་འབྱོན་པར་ཐུགས་ཐག་བཅད་ཏེ་
བལ་ཡུལ་རིན་ཆེན་གྱི་གཙུག་ལག་ཁང་ན། བླ་མ་པེན་ཏ་བ་ལ་རལ་གཅིག་མའི་མངོན་རྟོགས་དང། བདུད་རྩི་འོད་ལྡན་གྱི་སྒྲུབ་ཐབས་དང། རྫོགས་རིམ་
ཁ་འཐོར་བ་འགའ་གསན་ཅིང་བཞུགས་པ་ལས། ནུབ་གཅིག་གི་མནལ་ལམ་དུ། རྗེ་མངའ་བདག་མཻ་ཏྲི་པ་སེངྒེ་ལ་ཆིབས་ནས་ནམ་མཁའ་ལ་གཤེགས་
པ་རྨིས། ཕ་རྗེ་བཙུན་ཐུགས་རྗེས་བཟུང་དུ་གསོལ་ཞེས་འོ་དོད་བོས་པ་ལས། མདུན་གྱི་ནམ་མཁའ་ལ་བྱོན་ནས་མཚོན་པའི་བརྡ་བསྟན། དཔེ་དང་
བྲལ་བའི་ཆོས་གསུངས། མཐའ་ལས་འདས་པའི་དོན་རྟོགས་སྔར་མ་སྐྱེས་པའི་ཉམས་ཤར་བ་རྨི། དེར་མནལ་སད་པ་དང་ནམ་ལངས་འདུག་པས་

[081A]༄༅། །བླ་མ་དྲན་ནས་མང་དུ་བཤུམས། དེའི་ཕྱི་ནུབ་བླ་མ་པེན་ཏ་བ་ལ་ཆོས་ཐོན་པའི་གཏང་རག་དང། མཻ་ཏྲི་པ་ལ་གསོལ་བ་འདེབས་
པའི་ཚོགས་མཆོད་བཟང་པོ་ཞིག་བཤམས་པའི་གྲལ་དུ། པེན་ཏ་བའི་ཞལ་ནས། དོ་ནུབ་ཀྱི་ཚོགས་གྲལ་འདིར་ཁྱེད་རང་གི་ཐུགས་ལ་འཁྲུངས་པའི་མགུར་
ཅིག་ཅིས་ཀྱང་ལེན་དགོས་གསུངས་པས། རྗེ་མར་པས་མཚན་ལྟས་བཟློག་པའི་མགུར། ཡིད་བྱིང་བ་གསེང་བར་བྱེད་པ་ཆུ་ལྕག་ཟིལ་པ་ཅན་གྱི་སྐད་ལ་རྟ་དྲངས་
པའི་མགུར་ཆེན་འདི་གསུངས་སོ།། །རྗེ་སྙིང་པོའི་དོན་རྟོགས་ཆོས་ཀྱི་སྐུ། །མཚན་ཡོངས་སུ་གྲགས་པའི་མཻ་ཏྲི་པ། །ཁོང་བསམས་ཤིང་སྐུ་དྲིན་
ཆེ་བའི་ཕྱིར། །མི་ཁོ་བོའི་ཡིད་ལ་ཤིན་ཏུ་གཅགས། །ང་རྩེ་གཅིག་གདུང་བ་རྒྱུན་མི་འཆད། །ཕ་བྱིན་གྱིས་བརློབས་ཤིག་སྤྲུལ་པའི་སྐུ། །ཁྱེད་འདྲེན་
པའི་བླ་མ་སྐུ་དྲིན་ཅན། །དཔལ་པེན་ཏ་བ་ཡིས་དབུ་མཛད་ནས། །ཁྱེད་འདིར་བཞུགས་ཀྱི་རྣལ་འབྱོར་ཕོ་མོ་རྣམས། །གླུ་འདི་ལ་དར་གཅིག་སྙན་གསན་

[081B] ༑དབྱངས་འདི་ལ་མཁའ་འགྲོའི་བྱིན་བརླབས་ཆགས། ང་མར་སྟོན་ཆོས་ཀྱི་བློ་གྲོས་འདི། །ཚེ་སུམ་ཆ་རྒྱ་གར་ཡུལ་དུ་བསྐྱལ། །ལོ་བཞི་བཅུའི་
བར་དུ་ཐོས་བསམ་བྱས། །དུས་ན་ནིང་གདུག་པ་སྤྲུལ་གྱི་ལོ། །ཆོ་འཕྲུལ་ཁྲའི་ཟླ་བ་ལ། །མི་ཁོ་བོས་ལམ་ལ་ཞུགས་ནས་མཆིས། །ཆུ་འཇིགས་སུ་རུང་
བའི་གངྒ་བརྒལ། །རིགས་ངན་ཤི་སྐྱིང་ཀྱི་བྱག་པ་གཉིས། །ཆུ་ལ་ཉ་ལྟར་འཛུལ་ཞིང་བྱུང། །ཐང་ལ་རྟ་ལྟར་རྒྱུག་ཅིང་བྱུང། །ཚེ་སྔ་ཕྱི་དྲན་པའི་སྡངས་
སྐྲག་མྱོང། །ཕ་རྗེ་བཙུན་སྤྱི་བོར་བསྒོམས་པ་ལས། །ཁོང་ཡང་ཡང་ལྟ་ཞིང་ལོག་ནས་ཐལ། །སྲོག་ཆུ་ནས་བཏོན་ནོ་སྐུ་དྲིན་ཅན། །ཕ་ཁྱེད་ཀྱི་དྲིན་ལ་འཁོར་
ཐབས་མེད། །དུས་ཁ་སང་ཟླ་བ་སྔ་མ་ཡི། །ཁྱད་པར་ཡར་ངོའི་ཚེས་བཅུ་ལ། །དུར་ཁྲོད་ར་མ་དོ་ལི་དེར། །བླ་མ་མཉེས་པའི་མཆོད་པ་ཕུལ། །མཁའ་འགྲོ་
མཉེས་པའི་ཚོགས་འཁོར་བསྐོར། །ཁོང་དེར་འཚོགས་ཀྱི་རྣལ་འབྱོར་མཐོང་བའི་ཚེ། །རྗེ་ནཱ་རོ་མཻ་ཏྲི་ཏུར་གྱིས་དྲན། །ཐུགས་བརྩེ་བས་འབྲལ་མེད་བསྐྱངས་

[082A]༄༅། །པའི་ཕྱིར། །ཕའི་མཛད་སྤྱོད་བསམས་ཤིང་ཡིད་ལ་དྲན། །སེམས་གདུང་བས་མ་བཟོད་མཆི་མ་ཤོར། །སླར་རྒྱ་གར་ཡུལ་དུ་ལྡོག་
གམ་བསམ། །ནམ་ཐོ་རངས་ཐམ་ཐུམ་རྨི་ལམ་ན། །གོས་ཤིང་ལོ་གྱོན་པའི་བུད་མེད་གཅིག་ཕྱག་གཡས་པ་བརྐྱང་མཛད་སོར་མོ་རྣམས། །མི་ཁོ་བོའི་མགོ་
ལ་རེག་མཛད་ཏེ། །ཁྱོད་རྒྱ་གར་ཡུལ་དུ་མ་ལྡོག་པར། །སླར་བོད་ཡུལ་དབུས་སུ་སོང་ཅིག་གསུང། །ལྗོངས་ཁ་ བ་  ཅན་དུ་མ་ཕྱིན་བར། །ཕྱི་ནང་གི་བར་ཆད་མི་
འབྱུང་ཞིང། །གདུལ་བྱ་སྣོད་ལྡན་ཡོད་དོ་ཞེས། །ལུང་བསྟན་བྱིན་གྱིས་བརླབ་པར་མཛད། །དེ་ཞིང་སྐྱོང་གི་མཁའ་འགྲོ་ཡིན་པར་ངེས། །དེ་ཡང་རྗེ་བཙུན་ཁྱེད་
ཀྱི་དྲིན། །མ་དང་བག་ཆགས་གཉིད་ཀྱི་རྨི་ལམ་ན། །རྗེ་མངའ་བདག་རྒྱལ་སྲས་མཻ་ཏྲི་པ། །ཁོང་སེངྒེ་ཆི་བས་ནས་མཁའ་ལ་གཤེགས། །མི་ཁོ་བོའི་མདུན་དུ་
བྱོན་ནས་ཀྱང། །སྐྱེ་མེད་མཚོན་པའི་བརྡ་གསུམ་བསྟན། །ཡི་གེ་མེད་པའི་ཆོས་ཅིག་གསུངས། །བརྗོད་དུ་མེད་པའི་དོན་གཅིག་རྟོགས། །སྔོན་ཆད་མེད་པའི་

[082B] །ནམ་ལངས་གཉིད་དེ་སད་ཙ་ན། །རྗེ་ཡང་ཡང་དྲན་ནོ་མཻ་ཏྲི་པ། །མི་ཁོ་བོའི་མིག་སྔར་འབྲལ་མ་ཕོད། །གདོང་མཆི་མས་གང་བའ་དུ་འབོད་
ཤོར༑ ༑དབུགས་ཁ་ནས་མ་ཐོན་བྱང་ཁོག་བརྒྱངས། །ཕ་སྙིང་ལ་འདོད་དོ་སྐོམ་ཆུ་ལྟར། །མི་ཁོ་བོའི་གདུང་སེམས་མཁྱེན་ལགས་སམ། །ཕ་ཡིས་ལམ་སྣ་དྲོངས་
ཅིག་སྤྲུལ་པའི་སྐུ། །ལར་རྨི་ལམ་བག་ཆགས་ཡིན་མོད་ཀྱང། །ཕ་རྗེ་བཙུན་བྱོན་པ་ངོ་མཚར་ཆེ། །སེམས་དགའ་ལ་མི་དགའ་མཐོ་དམན་བྱུང། །ཁྱེད་འདིར་བཞུགས་
ཀྱི་སྙན་དུ་ཞུས་པ་ལགས། །ཞེས་གསུངས་པ་དང། ཡང་བླ་མ་པེན་ཏ་བས་རྗེ་མར་པ་བྲོད་པ་བསྐྱེད་ཅིང། བླ་མའི་ངོ་བོ་གཅིག་ལ། རང་རང་གི་མཐོང་སྣང་ལྟར་
ལས་ཡོན་ཏན་ཐ་དད་དུ་འབྱུང་བ་དང། རྨི་ལམ་དེ་རྣམས་ཇི་ལྟར་བྱུང་ཚུལ་དྲི་བའི་ཕྱིར་ལན་གསུངས་པ། །གྲོགས་སྙིང་དང་འདྲ་བའི་ལོ་ཙཱ་བ། །བུ་ཁྱེད་ལ་དད་
པ་གཏིང་ནས་ཡོད། །གཞི་རང་དབང་ཐོབ་པའི་འདུན་པ་ཡོད། །ཡིད་ལྷག་པར་བརྩེ་བའི་སྙིང་རྗེ་ཡོད། །རྒྱུད་ཡོངས་སུ་དག་པའི་སེམས་བསྐྱེད་ཡོད། །རིགས་

[083A]༄༅། །ཁྱད་པར་ཅན་གྱི་སྐྱེས་བུ་ཁྱེད། །སྔོན་ཆད་བླ་མ་མ་བརྙས་པས། །ད་ལྟ་གྲུབ་ཐོབ་དངོས་དང་མཇལ། །དེ་ཡང་གྲོགས་པོ་ང་ཡི་དྲིན།།
བྱས་པ་དྲིན་བཟོ་ཡོད་པའི་ཕྱིར། །མི་ང་ཡང་གཙུག་གི་ནོར་བུར་མཐོང། །བུ་བྱས་པ་ཤེས་པ་ངོ་མཚར་ཆེ། །གསང་སྔགས་རྒྱལ་པོ་མཆོག་གི་ལམ། །བགྲོད་པ་
ཀུན་གྱི་གཞིར་གྱུར་པ། །ལྷག་པའི་དམ་ཚིག་ཁྱེད་ལ་ཡོད། །ལྷ་དང་མཁའ་འགྲོས་རྗེས་གནང་ཞིང། །བླ་མའི་མན་ངག་སྙིང་ལ་ཞུགས། །དུས་འདིར་བདེ་བ་
ཐོབ་པར་རིགས། །དུས་གསུམ་སངས་རྒྱས་ཐམས་ཅད་ཀྱི། །དངོས་གྲུབ་ཀྱི་རྩ་བ་བླཾ་རྗེ། །སྤྲུལ་སྐུ་མཆོག་གི་རྗེ་བཙུན་ལ། །ནམ་མཁའ་ལྟ་བུར་ངོ་ཤེས་ན། །སྐྱེ་
བ་མེད་པའི་དོན་རྟོགས་འགྱུར། །ཉི་མ་ལྟ་བུར་ང་ཤེས་ན། །གདལ་བའི་སྙིང་རྗེ་ཆེན་པོ་འབྱུང། །ཟླ་བ་ལྟ་བུར་ངོ་ཤེས་ན། །ཉོན་མོངས་གདུང་བ་སེལ་བར་བྱེད། །རྒྱ་
མཚོ་ལྟ་བུར་ངོ་ཤེས་ན། །མི་གཡོ་མཆོག་གི་ཏིང་འཛིན་བརྙེས། །ནོར་བུ་ལྟ་བུར་ངོ་ཤེས་ན། །དགོས་འདོད་རེ་བ་ལྷུན་གྱིས་གྲུབ། །དེད་དཔོན་ལྟ་བུར་ངོ་ཤེས་ན། །

[083B] །དམག་དཔོན་ལྟ་བུར་ངོ་ཤེས་ན། །ལོག་ལྟ་དགྲ་ཡི་གཡུལ་ངོ་འཇོམས། །རལ་གྲི་ལྟ་བུར་ངོ་ཤེས་ན། །དངོས་འཛིན་འཆིང་བ་གཅོད་
པར་བྱེད། །འཁོར་ལོ་ལྟ་བུར་ངོ་ཤེས་ན། །མཐའ་ལ་མི་གནས་དོན་རྟོགས་འགྱུར། །སེངྒེ་ལྟ་བུར་ངོ་ཤེས་ན། །གཟུང་འཛིན་རི་དྭགས་ཟིལ་གྱིས་གནོན། །གླང་པོ་ལྟ་
བུར་ངོ་ཤེས་ན། །ཉམས་ངའི་བདུད་ལས་ཐར་བར་བྱེད། །རྟ་མཆོག་ལྟ་བུར་ངོ་ཤེས་ན། །མྱ་ངན་འདས་པའི་དབྱིངས་སུ་བསྐྱེལ། །རྒྱལ་པོ་ལྟ་བུར་ངོ་ཤེས་ན། །ཀུན་
གྱིས་མཆོད་ཅིང་བཀུར་བར་བྱེད། །རིགས་ལྡན་ཁྱེད་ཀྱིས་གང་མཐོང་བ། །དྲིན་ཅན་ཕ་ལྟར་ངོ་ཤེས་པས། །ཆོས་ཀྱི་རྒྱལ་སྲིད་རྒྱུན་མི་འཆད། །བུ་ཁྱོད་ཀྱི་བག་ཆགས་
རྨི་ལམ་ན། །རྗེ་མངའ་བདག་ཆེན་པོ་བྱོན་ནས་ཀྱང། །སྐྱེ་མེད་མཚོན་པའི་བརྡ་བསྟན་ཞིང། །ཡི་གེ་མེད་པའི་ཆོས་གསུངས་པས། །མཐའ་ལས་འདས་པའི་དོན་
རྟོགས་ནས། །སྔར་མ་སྐྱེས་པ་ཡི་ཉམས་ཤར་བ། །དེ་དོན་གང་ལགས་སྨྲ་བར་རིགས། །ཅེས་གསུངས་པས། ཡང་རྗེ་མར་པས། རྨི་ལམ་དུ་གསན་ཞིང་ཐུགས་

[084A]༄༅། །ཉམས་སུ་བྱོན་པ་རྣམས། བླ་མ་པེན་ཏ་བས་དབུ་མཛད་པའི་མཆེད་གྲོགས་རྣམས་ལ་རྟོགས་པར་ཕུལ་བ། །རྗེ་བརྟུལ་ཤུགས་སྤྱོད་
པའི་པེན་ཏ་བ། །མཚན་ལྷ་ཡིས་ལུང་བསྟན་ངོ་མཚར་ཆེ། །དཔལ་གཉིས་མེད་རོལ་པའི་ཕྱག་འོག་ན། །སེམས་ཐ་དད་མེད་པའི་རྡོ་རྗེ་སྤུན། །ཤྲཱི་གུ་ཎ་མ་དཧིས་
དབུ་མཛད་པའི། །གྲལ་གཡས་ལ་བཞུགས་པའི་དཔའ་བོ་གསན། །དེ་འོག་སྦས་པའི་རྣལ་འབྱོར་མ། །ལྕམ་སུ་ཀ་བཛྲ་དབུ་མཛད་པའི། །གྲལ་གཡོན་ན་བཞུགས་
པའི་དཔའ་མོ་གསན། །སྤྱིར་ཆོས་རྣམས་ཐམས་ཅད་སྒྱུ་མ་སྟེ། །རྨི་ལམ་སྒྱུ་མ་ཁྱད་པར་འཕགས། །ནམ་སྲོད་ལ་བག་ཆགས་རྨི་ལམ་བྱུང། །དེ་ལ་བཟའ་གཏད་
ཅི་ཡང་མེད། །ནམ་གུང་བདུད་ཀྱི་སྤྲུལ་པ་སྟོན། །དེ་ལ་ཡིད་བརྟན་བྱར་མི་རུང། །ཐོ་རངས་ལྷ་ཡིས་ལུང་བསྟན་པ། །ཆེ་ན་ངོ་མཚར་དེ་ཆེ་མོད། །དགུང་ད་ནང་
སྐྱ་རེང་ཤར་བ་ལ། །རྗེ་མངའ་བདག་ཆེན་པོ་བྱོན་ནས་ཀྱང། །མཐར་ཐུག་སྟོན་པའི་ཆོས་གསུངས་པ། །དེ་མ་རྗེད་དྲན་པ་འདི་ལྟར་གདའ། །སྤྱིར་ཆོས་རྣམས་ཐམས་

[084B] །རང་སེམས་ཉིད་ལས་བླ་མ་བྱུང། །སེམས་ལས་གུད་ན་གཞན་མེད་པས། །ཅིར་སྣང་ཐམས་ཅད་སེམས་ཀྱི་ངང། །དེ་ཡང་གདོད་ནས་མ་
གྲུབ་པ། །མ་སྐྱེས་གཉུག་མའི་གནས་ལུགས་ལས། །རྣམ་རྟོག་རྩོལ་བས་སྤྱད་དུ་མེད། །མ་བཅིངས་རང་སོ་ལྷུག་པར་ཞོག་དེ་ཉིད་བརྡ་ཡིས་མཚོན་པའི་
ཕྱིར༑ ༑མི་རོ་གདོལ་པ་ཁྱི་དང་ཕག་བུ་ཆུང་སྨྱོན་པ་གླང་ཆེན་དང། །ནོར་བུ་རིན་ཆེན་ཨུད་པ་ལ། །དངུལ་ཆུ་རི་དྭགས་སེངྒེ་དང། །བྲམ་ཟེ་ཁྲི་གཉན་མཐོང་ངམ་
གསུང༑ ༑བརྡ་ཡིས་མཚོན་པའི་དོན་རྟོགས་པ། །འཁོར་འདས་གཉིས་སུ་མི་འཛིན་ཅིང། །སྤང་བླང་རྒྱུད་ལ་མི་སྦྱོར་བ། །གཞན་ནས་འབྲས་བུ་མི་རེ་ཞིང། །
ཡིད་ལ་བྱར་མེད་སྤྲོས་དང་བྲལ། །མཐའ་བཞི་དག་ཏུ་ལྷུང་བ་མེད། །སྒོམ་དུ་མེད་ཅིང་ཡེངས་སུ་མེད། །དྲན་དུ་མེད་ཅིང་བརྗོད་དུའང་མེད། །གང་གིས་བྱང་ནི་མཚོན་
དུ་མེད། །བླ་མའི་དྲིན་གྱིས་དེ་ལྟར་རྟོགས། །དེ་དོན་རྟོགས་པའི་ཉམས་ཤར་བས། །སེམས་དང་སེམས་བྱུང་འགགས་པ་ཡི། །དབྱིངས་དང་རིག་པ་དབྱེར་མེད་

[085A]༄༅། །དེ༑ ༑སྐྱོན་དང་ཡོན་ཏན་སྐྱེ་བྲི་མེད། །བདེ་སྟོང་གསལ་ལ་མ་འགགས་པ། །འོད་གསལ་འགྲོ་འོང་མེད་པར་ཤར། །གཉུག་མ་ངོ་
སྤྲོད་ལྟ་བའི་གནད། །སྐྱེ་མེད་མཚོན་པའི་བརྡ་དོན་རྣམས། །རྗེ་མངའ་བདག་ཆེན་པོའི་ཞལ་ནས་ཐོས། །ངག་བརྗོད་པ་གླུ་རུ་མི་བླང་དུ། །རྗེ་གོང་དུ་བཀའ་ནན་
ཆེས་པ་དང། །མཆེད་གྲོགས་རྣམས་ཀྱི་ཞལ་མ་ཆོགས། །མཁའ་འགྲོས་ཀོ་ལོང་མི་མཛད་ཞུ། །ཞེས་པེན་ཏ་བས་དབུ་མཛད་པའི་མཆེད་གྲོགས་རྣམས་ལ་
བལ་ཡུལ་རིན་ཆེན་ཚུལ་གྱི་གཙུག་ལག་ཁང་དུ། མངའ་བདག་མེ་ཏྲི་པ་རྨི་ལམ་དུ་བྱོན་ནས། ཕྱག་རྒྱ་ཆེན་པོ་བརྡའི་དོན་བསྟན་པ་རྣམས་མགུར་དུ་བཞེས་པའོ། །
གསུང་མགུར་འདི་གཉིས་རྗེ་མར་པས་བོད་དུ། རྗེ་བཙུན་མི་ལ་དང། མར་པ་མགོ་ལེགས་གཉིས་མ་གཏོགས་གཞན་ལ་མ་གནང་ཞིང། རྗེ་མཆེད་གཉིས་
ཀྱིས་ངན་རྫོང་སྟོན་པ་བྱང་ཆུབ་རྒྱལ་པོ་ལ་གནང་བ། སེམས་ཅན་གྱི་དོན་དུ་ཀུན་ལ་གྲགས་པ་བགྱིས་པ་ལགས་སོ། །དེ་ནས་རྗེ་མར་པས་བལ་ཡུལ་གྱི་བླ་

[085B] །དེའི་ཚེ་ལྷོ་བྲག་གི་བུ་སློབ་རྣམས། བླ་མ་ཕེབས་སུ་རེ་བའི་ཐུགས་འདུན་དྲག་པོ་ལ་རྟེན། བལ་
པོར་མཇལ་བའང་སྲིད་དམ། མ་མཇལ་རུང་སྐད་ཆ་འདྲ་ཐོས་སུ་རེ་བས་མ་ཟུག་པར། མར་པ་མགོ་ལེགས་ཀྱིས་བལ་པོར་འབྱོན་དགོངས་ནས་བྱོན་པ་དང་
བླ་མ་ཚུར་བྱོན་པ་སྐྱིད་གྲོང་གི་མ་ཟད་མམ་ཞེས་བྱ་བའི་ཡུལ་དགོན་ཞིག་ཏུ། དཔོན་སློབ་གཉིས་མཇལ་ཏེ་ཕྱགས་ཕྱི་བྱས་བྱོན་པ་ལས། མང་ཡུལ་གླང་བོ་
མཁར་དུ་སྔར་གྱི་བུ་སློབ་རྣམས་ཀྱིས་སྣ་ལེན་བྱས་ཆོས་ཞུས། ཞག་ཤས་བསྙེལ་གསོ་མཛད་ཅིང་བཞུགས་པའི་བར་ལ། གཡུ་ལ་སོགས་པའི་འབུལ་བ་མང་
དག་བྱུང། དེ་ནས་གཙང་དུ་བྱོན་པས་ཉང་སྟོད་སྟག་ཚལ་གྱི། མེས་སྟོན་ཚོན་བོའི་དགོན་པ་ཞིག་ཏུ་ཕེབས་པས། སྣ་ལེན་གྱི་ཚོགས་མཆོད་བཟང་པོ་ཞིག་
བཤམས་པའི་ཚེ། མེས་སྟོན་གྱི་བླ་མ་ལགས། དོ་ནུབ་ཀྱི་ཚོགས་འཁོར་འདི་ལ་བླ་མ་འབྱོན་ལམ་ས་ཐག་རིང་པོ་ནས་བྱོན་པའི་སྟོབས་ཀྱིས། སྐུ་འོ་བརྒྱལ་

[086A]༄༅། །ནའང་གསང་སྔགས་ཕྱག་ལེན་གྱིས་ཆེ་བ་ལགས་པས། ཚོགས་ཕྱག་ལེན་དང་ཆོ་ག་རྒྱས་པ་ཕྱིས་ཀྱི་མིག་ལྟོས་ལ་ཕན་ཐོགས་པ་
ཞིག་ཐུགས་རྗེས་འཛིན་པ་ཞུ་ཅེས་ཞུས་པས། རྗེ་མར་པས་ཀྱང་ཕྱག་ལེན་དང་ཆོ་ག་རྒྱས་པ་མཛད་པས། ཚོགས་གྲལ་དུ་མེས་སྟོན་སྔར་མོས་བཞིན་པའི་ཁར་
སྣང་བ་འགྱུར་ནས། བླ་མ་ལགས་སྔར་ཡན་ཚོགས་འཁོར་ཇི་ཙམ་ཞིག་མཛད་པ་ལས། བདག་ལ་དོ་ནུབ་ཀྱི་འདི་ཡིད་འགྱུར་སྟོབས་ཆེ་བ་ཞིག་བྱུང། རྗེ་རིན་
པོ་ཆེས་རྒྱ་གར་དུ་ཚོགས་འཁོར་མང་པོ་གཟིགས་ཤིང་མཛད་ཡོད་པ་གཞིར་བཞག་པས། ཚོགས་འཁོར་དགོས་པའི་དུས་དང། ངོ་མཚར་ཆེ་བ་གང་གཟིགས་
པ་རྣམས་གསུང་དུ་གསོལ། ཅེས་གསོལ་བ་བཏབ་པས། དེའི་ལན་དུ་རྗེ་མར་པས་ཚོགས་ཀྱི་དགོས་པ་དང་གཟིགས་ཚུལ་གྱི་མགུར་འདི་གསུངས་སོ། །
ཚོགས་ཀྱི་འཁོར་ལོ་བསྐོར་བ་དེ། །སྨིན་ལམ་དབང་བཞི་བསྐུར་བའི་ཚེ། །ཚོགས་ཀྱི་འཁོར་ལོ་དགོས་པ་ཡིན། །རབ་ཏུ་གནས་པ་བྱེད་པའི་ཚེ། །ཚོགས་

[086B] །མཁའ་འགྲོའི་བྱིན་བརླབས་ཞུ་བའི་ཚེ། །ཚོགས་ཀྱིཿ་རྒྱུད་སྡེའི་ཉན་བཤད་བྱེད་པའི་ཚེ། །ཚོགས་ཀྱིཿ་གདམ་ངག་ཟབ་
མོ་ཞུ་བའི་ཚེ། །ཚོགས་ཀྱི་འཁོར་ལོའི་དགོས་པ་ཡིན། །ཁོ་བོ་མར་པ་ལོ་ཙཱ་འདིས། །རྒྱ་གར་ཡུལ་དུ་ལན་གསུམ་ཕྱིན། །སྤྱིར་ཚོགས་ཀྱི་འཁོར་ལོ་བསམ་
མི་ཁྱབ། །དགོས་ངོ་མཚར་ཆེ་བ་འདི་འདྲ་མཐོང། །རྗེ་བཙུན་ནཱ་རོ་པཎ་ཆེན་ལ། །རྗེ་རིགས་ཀྱི་དེད་དཔོན་འཁོར་ལོ་དང། །ཆང་འཚོང་གི་བུ་མོ་ཀུཎྜ་ལིས། །
རིན་ཆེན་མཁར་བའི་མཎྜལ་ལ། །ཀར་ཤ་པ་ནིའི་རྒྱན་བཀོད་ཕུལ། །ལོ་གཅིག་གོང་ནས་གསོལ་བ་བཏབ། །རྗེ་ནཱ་རོ་ཆེན་པོས་ཞལ་གྱིས་བཞེས། །
སེང་ལྡེང་ནགས་ཀྱི་དུར་ཁྲོད་དུ། །ཚོགས་འཁོར་རིམ་པ་གསུམ་དུ་བསྐོར། །ལོངས་སྤྱོད་འབྱོར་པ་དཔག་མེད་པས། །ཚོགས་དང་གཏོར་མ་རྒྱ་ཆེར་
བཤམས༑ ༑དཔལ་ལྡན་ན་རོའི་བྱིན་བརླབས་ཀྱིས། །དཔལ་བདེ་མཆོག་འཁོར་ལོའི་ལྷ་ཚོགས་དང། །གྲངས་མཉམ་གསང་སྔགས་རྣལ་འབྱོར་པ་

[087A]༄༅། །ཕོ་མོ་དྲུག་ཅུ་རྩ་གཉིས་ཚོགས། །ཟབ་མོ་བརྡ་དང་སྐད་ཀྱིས་འདྲི། །རྗེ་ནཱ་རོ་ཆེན་པོའི་ཐུགས་ཀ་ནས། །བདེ་མཆོག་འཁོར་
ལོའི་ལྷ་ཚོགས་རྣམས། །དཀྱིལ་འཁོར་གྱི་དབུས་སུ་ལེགས་པ་བཞུགས། །ཆོ་གའི་རིམ་པ་རྒྱས་པར་མཛད། །རྗེ་བཙུན་ནཱ་རོ་ཆེན་པོ་དེས། །རྡོ་རྗེ་དྲིལ་
བུ་ཕྱག་ཏུ་བསྣམས། །རུས་པའི་རྒྱན་དྲུག་སྐུ་ལ་གསོལ། །ཁྲུ་གང་ཙམ་གྱི་ནམ་མཁའ་ལ། །གཡས་བརྐྱང་གར་གྱི་རོལ་པས་བཞུགས། །རྣལ་འབྱོར་
ཕོ་མོ་གཞན་རྣམས་ཀྱང། །ཕྱག་གཡས་ཌཱ་མ་རུ་འཁྲོལ་ཞིང། །གཡོན་པ་ཏིང་ཏིང་ཤགས་བསྣམས་ནས། །གར་གྱི་ཉམས་ཀྱིས་རོལ་བ་མཐོང། །ཁོ་
བོ་མར་པ་ལོ་ཙཱ་ངས། །ལྷན་གཅིག་སྐྱེས་པ་ཆོས་ཀྱི་སྐུ། །ཟབ་མོ་དབང་བཞིའི་ངོ་བོ་མཐོང། །ང་དེ་འདྲའི་རྗེ་དང་མཇལ་བ་ཡིན། །ཚོགས་འཁོར་དེ་འདྲ་
མཐོང་བ་ཡིན། །ཕལ་དང་ཕལ་གྱི་ཆོས་མ་ཡིན། །དེ་ངོ་མཚར་ཆེའམ་གཙང་སྟོན་པ། །ཅེས་གསུངས་པས་དད་པ་ལྷག་པར་སྐྱེས་ཏེ། བླ་མ་ལགས་

[087B] སྔར་མ་གསན་པའི་དབང་གདམས་པ་ཁྱད་པར་ཅན་ཡོད་ངས་པས། བདག་ལ་
ཐུགས་རྗེས་འཛིན་པར་ཞུ་ཞེས་ཞུས་པས། མཁའ་འགྲོ་སྙན་རྒྱུད་ལ་ནི་བཀའ་རྒྱ་ཡོད་ཡས་མ་གནང། །གཞན་སྔར་མ་གནང་པའི་ཆོས་མང་དག་གནང་
ཞིང་བཞུགས་ཏེ་ཐོན་པའི་ཚེ། །   ༈    མེས་སྟོན་གྱི་འབུལ་ཆེན་གསུམ་བྱས་པའི་དང་པོ་
ལོངས་སྤྱོད་ཐུགས་སུ་བྱོན་པ་སྟོབས་ཆེ་བའི་འབུལ་བ་བགྱིས་ཏེ། ཞུ་བ་ཕུལ་བ་ནི། སྤྱན་ལམ་དུ་ཕབ་པའི་འབུལ་བ་འདི་དག་ད་ལན་བདག་རང་ལ་
ཆོས་གནང་བའི་ཡོན་དང། རྗེ་རིན་པོ་ཆེ་སྐུ་ན་བགྲེས་རུང་བར་ཆད་མེད་པར་རྒྱ་གར་འཁོར་བས། བུ་སློབ་རྣམས་ཀྱི་བསམ་པ་མཐར་ཕྱིན་པའི་དགའ་
སྟོན་དང། གཏང་རག་ལགས་པས་འདི་དག་བཞེས་ནས། བླ་མ་གོང་མ་རྣམས་ལ་བསྟོད་པ་བཅས་པའི་མགུར་ཅིག་གསུང་བ་ཞུ་ཞེས་གསོལ་བ་བཏབ་

[088A]༄༅། །པའི་ལན་དུ། རྗེ་མར་པས་བླ་མ་རྣམས་ལ་བསྟོད་པའི་མགུར་འདི་གསུངས་སོ།། །རྗེ་མི་བསྐྱོད་བདེ་བ་ཆེན་པོའི་སྐུ། །
རྡོ་རྗེ་མཁའ་འགྲོས་མཉམ་སྦྱོར་བ། །དཔའ་བོ་རྣམས་ཀྱི་གཙོར་གྱུར་པའི། །ཧེ་རུ་ཀ་དཔལ་ཕྱག་འཚལ་བསྟོད། །བཀའ་གསང་སྔགས་མ་ལུས་བསྡུད་
པ་པོ། །གསང་བའི་བདག་པོ་ཉིད་དང་ནི། །དམ་ཚེས་མི་ཡུལ་རྒྱས་མཛད་པའི། །རྗེ་ཀླུ་གྲུབ་ཡབ་སྲས་རྣམས་ལ་བསྟོད། །མི་ཟད་རྡོ་རྗེའི་ལྕེ་འབབ་པ། །
འཇིགས་ལས་སྐྱོབ་པའི་ཐུགས་རྗེ་ཅན། །ས་གསུམ་དབང་ཕྱུག་ཏེ་ལོ་པ། །མཆོག་གི་དངོས་གྲུབ་བརྙེས་ལ་བསྟོད། །བཅུ་གཉིས་དཀའ་སྤྱད་བླ་མ་བསྟེན། །
སྡེ་སྣོད་རྒྱུད་སྡེ་མ་ལུས་པ། །སྐད་གཅིག་ཉིད་ལ་ཐུགས་སུ་ཆུད། །རྗེ་སངས་རྒྱས་མི་གཟུགས་ཁྱོད་ལ་བསྟོད། །མི་ཕྱེད་ཕྱག་རྒྱ་ཆེན་པོའི་གཟུགས། །
མ་བཅོས་གཉུག་མའི་ངོ་བོ་འཆང། །སྤྲོས་བྲལ་བདེ་བའི་དོན་རྟོགས་པ། །རྗེ་རྒྱལ་སྲས་མཻ་ཏྲིའི་ཞབས་ལ་བསྟོད། །བསྟན་པ་བཀའི་རྒྱུད་ལ་འཆད། །

[088B] འདུས་  ཟབ་མོའི་དངོས་གྲུབ་བརྙེས། །མཁྱེན་པ་ཐུགས་རྗེར་ལྡན་པ་ཡི། །ཡེ་ཤེས་སྙིང་པོའི་ཞབས་ལ་བསྟོད། །དུར་ཁྲོད་དགོན་དང་ཤིང་དྲུང་ན། །རོ་བཅུད་
གསོལ་བའི་ཀུ་སུ་ལུ། །མཁའ་ལ་གཤེགས་པའི་རྫུ་འཕྲུལ་ཅན། །ཀུ་ཀུ་རི་པའི་སྐུ་ལ་བསྟོད། །ཕུན་སུམ་ཚོགས་པའི་དོན་རྟོགས་པས། །ཟླ་བ་འོད་
ཀྱི་བཅུད་དང་ལྡན། །མཐོང་བའི་བདེ་བས་ཚིམ་མཛད་པ། །རྣལ་འབྱོར་མ་ཡི་སྐུ་ལ་བསྟོད། །གསེར་གྱི་ཅོད་པན་རབ་མཛེས་པའི། །གདུགས་མཆོག་
བསིལ་ན་བཞུགས་པ་ཡི། །མཁའ་གདན་ཉི་ཟླ་མངའ་བརྙེས་པའི། །རྗེ་བཙུན་བལ་པོའི་སྐུ་ལ་བསྟོད། །འཇིག་རྟེན་གཟུང་འཛིན་འཁྲི་བ་ཆོད། །བླ་མ་
བསྟེན་པའི་ཕན་ཡོན་ཅན། །བྱང་ཆུབ་སྒྲུབ་ལ་གཙོར་ལྡན་པའི། །ཐེག་ཆེན་སློབ་གཉེར་མགོ་འདོན་དང། །གེགས་དང་ལོག་འདྲེན་པར་ཆད་སེལ། །བླ་
མ་བཟང་དང་སྤྲོད་པའི་གྲོགས། །འདྲེན་པའི་སློབ་དཔོན་རྣམས་ལ་བསྟོད། །བླ་མ་བསྟོད་པའི་ཕན་ཡོན་ནི། །དུས་གསུམ་སངས་རྒྱས་མཆོད་དང་

[089A]༄༅། །མཚུངས༑ ༑སློབ་དཔོན་བསྟོད་པའི་བསོད་ནམས་དེས། །འགྲོ་ཀུན་བཤེས་གཉེན་བསྟེན་པར་ཤོག། །ཅེས་གསུངས་པས་
མེས་སྟོན་འཁོར་བཅས་དྒཱ་མགུ་ཡིད་རངས་པར་གྱུར་ཏོ། །རྗེ་མར་པས་མེས་སྟོན་ལ་ཆོས་གནང་བའི་བར་ལ། མར་པ་མགོ་ལེགས་ཀྱིས་ལྷོ་བྲག་ཏུ་གཏམ་སྙན་
ཁྱེར་ཏེ་སྔོན་ལ་ཕྱིན། མགོ་ལེགས་རང་གི་ལོངས་སྤྱོད་ཀྱི་ཐོག་ནས་སྣ་ལེན་གྱི་ལྟ་གོན་བྱས། གཞན་གྲྭ་པ་མང་པོས་ཉང་སྟོད་ནས་བསུས་སྟེ། བར་ཆད་མེད་
བར་ལྷོ་བྲག་ཏུ་ཕེབས་ཚེ། མར་པ་མགོ་ལེགས་ཀྱིས་གཏང་རག་གི་ཚོགས་མཆོད་བཟང་པོ་ཞིག་བཤམས་པའི་གྲལ་དུ། སྔར་ལམ་བར་ལ་ཞལ་ཏ་ཞིབ་རྒྱས་
གནང་རུང། །ཚོགས་པ་སྤྱི་ཡིས་གོ་བར་བྱ་བའི་སླད་དུ། མར་པ་མགོ་ལེགས་ཀྱིས་རྗེ་མར་པ་ལ། བླ་མ་ལགས་རྗེ་བཙུན་ནཱ་རོ་པ་དེ་དང་མཇལ་ནས། བར་
ཆད་མེད་པར་ཕེབས་པ་འདི་ལས་ངོ་མཚར་ཆེ་རྒྱུ་གཞན་མེད་པས། ཐུགས་རྗེས་ཚད་མེད་པ་བཟུང། བླ་མ་དང་མཇལ་སྟིང་སྔར་དང་ད་རེས་ལ་གདམ་ངག་གི་

[089B] ངོ་མཚར་ཆེ་བའི་ལྟས་ཅི་འདྲ་གཟིགས། བདག་འདིར་ཚོགས་རྣམས་སྤྲོ་བ་བསྐྱེད་པའི་སླད་དུ་གསུང་དུ་གསོལ་ཞེས་ཞུས་པའི་ལན་དུ། རྗེ་མར་
པས་དཔལ་ནཱ་རོ་པ་ཆེན་པོ་དང་མཇལ་ནས། གདམ་ངག་ལྷག་ལུས་མེད་པར་གནང་ཞིང་ཐོབ་ལུགས་རྣམས། སྣང་བ་ཟིལ་གྱིས་གནོན་པ་དཔའ་བོ་སྣང་གླུ་
བསྒྱུར་བའི་སྐད་ལ་རྟ་དྲངས་ཏེ། མཛད་སྤྱོད་རྫུ་འཕྲུལ་ཡོན་ཏན་ངོ་མཚར་ཅན་གྱི་མགུར་ཆེན་འདི་གསུངས་སོ། །རྗེ་སྤྲུལ་སྐུའི་བཞུགས་གནས་རྒྱ་གར་
ཡུལ༑ ༑ལྗོངས་ཡངས་པ་ཅན་གྱི་མ་ག་དཧར། །མུ་སྟེགས་རྒོལ་བ་ཚར་བཅད་ཏེ། །སྒོ་བསྲུངས་ཆེན་པོར་མཚན་གསོལ་བ། །རྗེ་ནཱ་རོ་ཞེས་བྱར་གྲགས་པ་ཡི་
ཕ་སྤྲུལ་སྐུ་དེའི་ཞབས་ལ་འདུད། །ཤར་ཁྲི་སྒོ་བརྩེགས་པའི་ཕོ་བྲང་ན། །རྒྱུད་ཟབ་མོ་དགྱེས་པ་རྡོ་རྗེ་ལ། །མི་ང་རང་ལྟ་རྟོག་བྱེད་པའི་ཚེ། །སེམས་ཅིག་མ་
བདེ་ཡིད་ཅིག་འཕྱོ། །སེམས་གཞུ་ལྟར་བཀུག་ཀྱང་མདའ་ལྟར་ཤོར། །པཎ་ཆེན་ནཱ་རོ་ཏུར་གྱིས་དྲན། །གདུངས་པའི་སེམས་ལ་བཟོད་ཀླགས་མེད། །ས་

[090A]༄༅། །མཐའ་ནགས་ལ་ཚོལ་དུ་ཕྱིན། །རྒྱུས་མེད་རིགས་ངན་གྲོང་དུ་ཆུད། །རྒྱལ་པོ་དྲེགས་པས་བཅན་དུ་བཟུང། །དཔལ་མེ་ཏོག་སྤུངས་
པའི་ཕོ་བྲང་དུ། །ཞག་གསུམ་རྒྱལ་པོའི་མཆོད་གནས་བྱས། །འབར་བའི་སྦྱིན་བསྲེག་ཐབ་ཁུང་དུ། །ཅི་འདོད་བཟའ་བཏུང་འབྱུང་བ་མཐོང། །ཆེ་ན་ངོ་མཚར་
དེ་ཆེ་སྙམ། །ཡང་ཅིག་སྐྱར་ནས་ཚོལ་དུ་ཕྱིན། །འབྲས་དཀར་མོ་བྲེ་གསུམ་རྒྱགས་སུ་ཁྱེར། །ལྟང་དཀར་ཉ་ལ་བྱ་ན་བྱས། །རྗེ་བརྟུལ་ཤུགས་སྤྱོད་པའི་པེན་
ཏ་བ། །ས་མཁན་ལམ་གྱི་གྲོགས་སུ་ཁྲིད། །ཟླ་ཕྱེད་བར་དུ་ཕྱོགས་བཞི་བསྐོར། །དུར་ཁྲོད་ནགས་ཚལ་ཁྱབ་པར་མྱུལ། །དེར་ཡང་རྗེ་བཙུན་ཅུང་མ་རྙེད། །
པཎ་ཆེན་ནཱ་རོ་མ་རྙེད་ཀྱང། །ངོ་མཚར་ཆེ་བའི་ལྟས་རྣམས་མཐོང། །ཤིང་ཙན་དན་སྨན་གྱི་སྡོང་པོ་ལ། །དགྱེས་རྡོར་སྤྲུལ་པའི་ལྷ་དགུ་རྣམས། །ཅུང་ཟད་
མ་རེག་རེག་ལ་ཁད། །འཇའ་ཡི་གུར་ཕུབ་ལྟ་བུར་མཐོང། །ལྟས་མོ་ངོ་མཚར་དེ་ཆེ་མོང། །ཡུམ་ལྷན་ཅིག་སྐྱེས་མའི་ཐུགས་ཀ་ནས། །ཨཥྚ་སྔགས་

[090B] །མེ་ལོང་ནང་གི་གཟུགས་བརྙན་བཞིན། །ཕྱི་སྐུ་ཡིས་མ་སྒྲིབས་གསལ་བར་མཐོང། །ལྟས་མོ་ངོ་མྪར་ཤིན་ཏུ་སྲ་འཁྲེགས་རྡོ་རྗེའི་
བྲག་དཀར་གོང་ཤེལ་གྱི་ཕ་བྲོང་ལ། །རྗེ་ནཱ་རོ་ཆེན་པོའི་ཞབས་རྗེས་དེ། །སྤུ་ཤད་རི་མོ་རྫོགས་པར་མཐོང། །ལྟས་མོཿ་ད་ནི་རིང་པོར་མི་ཐོགས་སྙམ། །
ཞག་བདུན་བར་དུ་གསོལ་བ་བཏབ། །ཕ་གཞན་རིག་མངོན་མཁྱེན་མངའ་བའི་ཕྱིར། །དེ་ནས་རྗེ་བཙུན་དངོས་སུ་བྱོན། །རབ་ཏུ་དགའ་ཆེས་དུ་འབོད་ཤོར། །དམན་
པས་ཞབས་མཐིལ་གཙུག་ཏུ་བླངས། །ཐུགས་རྗེ་ཆུང་ཞེས་སྨྲེ་སྔགས་བཏོན། །གདུང་བའི་མཆི་མ་ཁྲག་ལྟར་ཟགས། །ལྟས་མོཿ་ལུས་བཙུན་མོ་ལྟ་བུར་
སྐུ་ལ་འཁྱུད། །ཐུགས་ལ་སྙིང་གཏད་དཔྲལ་བ་གཏུགས། །དུས་དེར་དབང་རྫོགས་ སེམས་  ལ་བསྐུར། །ཆོས་རྫོགས་སེམས་ཀྱི་ཉིང་ཁུ་ཕྱུང། །ལྟས་མོ་ངོཿ་
ལར་རྒྱ་གར་གྱི་ནཱ་རོ་པཎ་ཆེན་དང། །ང་བོད་ཀྱི་མར་སྟོན་བློ་གྲོས་གཉིས། །སངས་རྒྱས་དང་སེམས་ཅན་གཉིས་སུ་མཇལ། །གྲུབ་ཐོབ་མི་འབྱུང་གི་དོགས་མ་

[091A]༄༅། །མཆིས༑ ༑ལྟས་མོ་ངོ་མཚར་དེ་ཆེ་མོད། །བུ་སྙིང་དང་འདྲ་བའི་དམ་ཚིག་ཅན། །དུས་གཞི་ནིང་རྒྱ་གར་དུ་འགྲོ་བའི་ཚེ། །ལོངས་
སྤྱོད་འབྱོར་པས་ཕོངས་དུས་སུ། །རིན་ཆེན་གསེར་གྱིས་ཡོལ་མོ་བཀང། །གཏམ་གྲགས་སུ་རུང་བས་ངོ་མཚར་ཆེ། །ཁྱེད་ལོངས་སྤྱོད་ལ་ཕངས་སེམས་མེད་
པའི་ཕྱིར། །གོས་དང་ལྷམ་གྱིས་མཇུག་བསྡུས་ནས། །ཅི་འདོད་ཐམས་ཅད་རྫོངས་སུ་བཏབ། །ཚེ་ཕྱི་མའི་རྒྱགས་ཕྱེ་གཏེར་དུ་སྦས། །དེ་ཕྱིར་བསམས་ཤིང་
ངོ་མཚར་ཆེ། །བུ་ཕ་ལས་ལྷག་པའི་གདུང་སེམས་ཅན། །ཁྱེད་མར་པ་མགོ་ལེགས་མ་ལགས་སམ། །ནོར་སྒྱུ་མ་གཏོང་བ་སྨོས་ཅི་དགོས། །སྲོག་ཕངས་
པ་མེད་པ་ཁྱེད་ཀྱི་ལུགས། །ངོ་མཚར་དེ་ལས་ཆེ་ཐབས་མེད། །ལམ་ཤུལ་ཐག་རིང་བས་གལ་ལ་བརྗེད། །ལྷོ་ཁ་ནག་བལ་བོད་གཉིས་ཀྱི་འཚམས། །དགུན་
ལོ་གསར་རྒང་ལ་མེ་ཏོག་སྐྱེ། །འབྲས་དཀར་ས་ལུ་འདེབས་པའི་ས། །མོན་སྐད་རིགས་མི་གཅིག་ཡུལ་ཁམས་སུ། །ནང་འཚོ་བར་དཀའ་བའི་ཚད་པ་ལ། །

[091B] །བུ་དཀའ་བའི་དམ་ཚིག་བསྲུང་བའི་ཕྱིར། །ཕ་ངས་ཀྱང་མ་བརྗེད་སེམས་ལ་འཇོགས། །དུས་འདི་ལ་མི་འབྲལ་
ཨ་ཅང་ཆེ། །ཚེ་ཕྱི་མ་མི་མཇལ་ཐབས་མེད་པས། །ཡི་དམ་མཁའ་འགྲོའི་སྤྱན་ལམ་དུ། །འོ་སྐོལ་ཕ་བུས་སྨོན་ལམ་བཏབ། །ང་བྱས་པ་དྲིན་དུ་
བཟོ་བའི་ཕྱིར། །གླུ་དེ་ཀུན་ཁྱོད་ཀྱི་ངོ་རུ་བླངས། །ཁོང་གཞན་ལ་མ་སྒྲོགས་གསང་བར་ཞུ། །དྲིན་ལན་གྱི་ཆོས་སྐྱེས་ད་གཟོད་སྟེར། །སྙིང་གཏམ་ཡོད་
པ་ཁད་ཀྱིས་བཟློ། །འོ་སྐོལ་སྔོན་ལ་ཕྲད་པ་གྲོགས་ཀྱི་མཆོག་ད་མ་ཤི་བར་དུ་འགྲོགས་པར་བྱ། །ཅེས་པ་སྐུ་གསུང་ཐུགས་ཀྱི་ཡོན་ཏན་ལྔའི་
མཐོང་སྣང་ངོ་མཚར་ཅན་རྣམས། སྲས་ཀྱི་ཐུ་བོར་གྱུར་པ་མར་པ་མགོ་ལེགས་ལ་བྱས་པ་དྲིན་ལན་བསབ་པའི་མགུར་དུ་གསུངས་པའོ། །དེར་མར་པ་མགོ་
ལེགས་ལ་རྗེ་ནཱ་རོ་པ་ཆེན་པོའི་ཐུགས་དམ་པདྨ་དམར་པོའི་ཕྲེང་བ་བརྒྱ་རྩ་བརྒྱད་པ་དང། མངའ་བདག་མཻ་ཏྲི་པའི་ཕྱག་སོར་གྱི་རྡོ་རྗེ་གུ་ཡ་ཟུང་ཅིག་གནང་

[092A]༄༅། །ནས༑ བུ་ཁྱེད་ང་ལ་བྱས་པ་ཆེ་བ་ཡིན་པས་ང་མ་ཤི་བར་ལ་ལྷན་དུ་སྡོད་དགོས། ཚེ་ཕྱི་མར་མི་མཇལ་ཐབས་མེད་ཀྱི་སྨོན་ལམ་
བཏབ༑ དམ་ཚིག་གནད་ཀྱིས་བསྡུས་པའི་ཕྱིར་འོ་སྐོལ་ཕ་བུ་སྐྱེ་གནས་མཚུངས་ཏེ་མཆི། ཅེས་གསུངས་པ་ལྟར། མར་པ་མགོ་ལེགས་ཀྱིས་ཀྱང་བླ་
མའི་ཕྱི་བཞིན་འབྲེངས་ཏེ། བླ་མ་སྐུ་མ་གཤེགས་བར་ལ་ཞག་གཅིག་ཀྱང་མ་བྲལ་བར་ཞབས་ཏོག་བགྱིས་པ་ལགས་སོ། །ནཱ་རོ་པ་དང་མཇལ་ལུགས་ངོ་
མཚར་བའི་ལྟས་རྣམས་ཀྱི་མགུར་འདི་དག་དོན་གཅིག་ལ་ཚིག་མི་འདྲ་བ་ལན་གསུམ་དུ་སྐྱར་བ་ནི། དོན་གཅིག་ལ་ཞུ་མཁན་མི་འདྲ་བ་གསུམ་གྱི་ལན་དུ་
གསུངས་པ་ཤེས་པར་བྱའོ། །དེ་ནས་བླ་མ་རྔོག་པ་དང་མཚུར་སྟོན་ཡང་བུ་སློབ་མང་པོས་བསྐོར། བླ་མ་སྐུ་མ་ནོངས་པར་སྙན་གྲགས་དང་བཅས་ཕེབས་པའི་
དགའ་སྟོན་གཏང་རག་འབུལ་བ་དང། ཆོས་ཞུ་བ་ལ་བྱོན་ཏེ་ཁོང་གཉིས་ཀྱིས་འབུལ་བ་བགྱིས་པའི་ཚོགས་གྲལ་དུ། བླ་མ་ལགས་ད་ལན་རྗེའི་སྐུ་ཚེ་ལ་

[092B] བདག་སློབ་འབངས་རྣམས་ཀྱི་བསམ་བསམ་དོན་དུ་གྲུབ་ཅིང་སྐྱིད་པའི་ཉི་མ་ཤར། རྗེ་རིན་པོ་ཆེ་ལ་དཀའ་སྤྱད་དང་སྐུ་བསྙུང་
བ་སོགས་འོ་བརྒྱལ་མང་པོ་རང་བྱུང་འདུག་ཟེར་བ་ཐོས་པས་ཡིད་གདུངས་པ་སྐྱེས་ལགས་པ། དཀའ་སྤྱད་ཇི་ལྟར་མཛད་པ་དང་བསྙུང་ཚུལ་རྣམས། དེ་རིང་
བདག་ཅག་རྣམས་ལ་མགུར་དུ་གསུང་བར་ཞུ་ཅེས་ཞུས་པས། ངས་ད་རེས་ཇོ་བོ་ན་རོ་པ་ཚོལ་བའི་ཕྱིར་དཀའ་བ་སྤྱད་ཚུལ་རྣམས་དང། དང་པོ་ཆོས་སྒོར་
ཞུགས་ནས་ད་བར་གྱི་ལོ་རྒྱུས་རྣམས་གླུ་རུ་ལེན་པས་ཉོན་ཅིག་གསུང། མཉམ་བཞག་འཕྲོ་རྒོད་འཐོར་བ་བསྡུད་པར་བྱེད་པ། རིག་པ་སེམས་ཀྱི་ལྕགས་ཀྱུ་
མཁའ་འགྲོའི་སྨྲེ་སྔགས་རྟ་དྲངས་ནས། ཆོས་ཕྱིར་དཀའ་བ་སྤྱད་ཚུལ་གྱི་མགུར་ཆེན་འདི་གསུངས་སོ།། །རྗེ་མི་བསྐྱོད་ཀྱི་ངོ་བོ་རྡོ་རྗེ་འཆང། །མི་ཁོ་
བོའི་སྤྱི་གཙུག་རྒྱན་དུ་བཞུགས། །མི་བདག་གི་དཀའ་ལས་ཀྱི་དཔེ་བཤད་ན། །ཁྱེད་འདིར་བཞུགས་ཀྱི་ཇོ་བོ་སྟོན་ཆེན་རྣམས། །ཆོས་སླ་བར་མ་དགོངས་ཚུལ་

[093A]༄༅། །བཞིན་བསྒྲུབས། །ཁོ་བོ་མར་པ་ལོ་ཙཱ་འདི། །སྐྱེས་པ་ལྷོ་བྲག་མཐིལ་དུ་སྐྱེས། །ལས་འཕྲོ་དཀར་པོའི་ཆོས་ལ་སད། །དཔལ་མྱུ་
གུ་ལུང་གི་དགོན་པ་དེར། །སྒྲ་བསྒྱུར་འབྲོག་མི་ལོ་ཙཱ་ལ། །སྒྲ་ཐད་ཀློག་སྐད་ཀྱི་ཡིག་ཚད་བསླབས། །ཁོང་སྐུ་དྲིན་མི་ཆུང་ཆེ་བར་ཁུམས། །དམ་ཆོས་རྒྱ་གར་
ཡུལ་ནས་བཙལ། །བདག་བལ་པོའི་ལམ་དུ་ཞུགས་ཙ་ན། །བཅའ་འཕྲང་དང་ཆུ་ལ་ཐར་དུས་མེད། །ནགས་མཐུག་པོ་ཅིག་ལ་ཐོན་དུས་མེད། །ལམ་རིང་པོ་
ཅིག་ལ་བགྲོད་དུས་མེད། །ཤིང་སྡོང་པོ་མི་རོ་རེངས་པ་འདྲ། །ལམ་དེ་ཀུན་གྱི་སྡུག་བསྔལ་མཐོང་ཙ་ན། །བྱ་དགུང་ལ་འཕུར་བ་གཤོག་པ་འདར། །འོན་ཀྱང་ངལ་
དུབ་བྱ་རིན་ཆོག་ཡུལ་ལྷ་ལས་བབས་པའི་བལ་པོ་མཐོང། །ཕྱི་འདོད་ཡོན་ལྟ་བས་ཆོག་མི་ཤེས། །མི་འདོད་ཁམས་ཀྱི་ལྷ་ཕྲན་ཡིན་ནོ་སྙམ། །དུས་བསྐལ་
པ་བཟང་པོར་འདུག་གོ་སྙམ། །ལམ་བགྲོད་པར་དཀའ་ཡང་ཕྱིན་པས་ལེགས། །ང་དེ་ནས་རྒྱ་གར་དུ་ཕྱིན་ཙ་ན། །མཐའ་འཁོབ་ཀྱི་ཇག་པ་ཤི་སྐྱིད་ལ། །སྲོག་ཅི་

[093B] །གཅན་ཟན་གྱི་ངར་སྐད་ཐོས་ཙ་ན། །ལུས་གཙང་སར་ཐོན་པ་ཅུང་མ་བསམ། །སྤྲུལ་སྦྲམ་ཆེན་གྱི་ཁ་རླངས་མཐོང་བའི་ཚེ། །ཡིད་
བརྟན་པར་ཕྱིན་ཡང་གོམ་ཚུགས་འཁྱོར། །ལམ་དེ་ཀུན་གྱི་འཇིགས་པ་མཐོང་བ་རྣམས། །དུས་ད་ལྟ་དྲན་ཡང་གློ་སྙིང་འདར། །ཆུ་གྲགས་པ་ཅན་གྱི་གངྒ་བརྒལ།།
འོན་ཀྱང་དཀའ་བ་སྤྱད་རིན་ཆོག་ཡུལ་དབུས་འགྱུར་ཚལ་གྱི་བཀོད་པ་མཐོང། །དཔལ་རྡོ་རྗེ་གདན་གྱི་སྣ་དྲངས་པའི། །རྟེན་ངོ་མཚར་ཅན་ལ་མཆོད་པ་བྱས། །
ཁོ་བོ་ཕྱིན་པ་འཕྱིས་སོ་སྙམ། །ཆོས་སྙིང་ནས་ཚོལ་བའི་གདུང་སེམས་སྐྱེས། །ཡུལ་རྒྱ་གར་ཤར་ནུབ་ཆུ་བཞིན་མྱུལ། །ཐང་ཆེན་པོ་གཅིག་ལ་ཆོད་དུས་མེད། །
མེ་འོབས་ཀྱི་ཐང་ལ་ཕྱིན་ནོ་སྙམ། །ཡིད་ཆོས་ལ་བསམས་ཀྱང་སྙིང་རླུང་འཕྱོ། །ནད་འཚོ་བར་དཀའ་བའི་ཚད་པས་ཐེབས། །དོ་ཤི་དོ་ཆད་བཅུ་གསུམ་བྱུང། །ཁ་
ཆེམས་ཚིག་གསུམ་བཞག་ས་མེད། །དབུགས་འགྱུ་བ་ཆད་པ་ལན་གསུམ་མྱོང། །དུས་དེ་ཀུན་གྱི་སྡུག་བསྔལ་མཐོང་ཙ་ན། །སྡང་དགྲའི་མིག་ནས་མཆི་མ་

[094A]༄༅། །འཆོར༑ ༑འོན་ཀྱང་སྲོག་བདོས་བྱ་རིན་ཆོག་རྗེ་ནཱ་རོ་པཎ་ཆེན་གྱིས་སྣ་དྲངས་པའི། །བླ་མ་གྲུབ་ཐོབ་ལྔ་དང་མཇལ། །སྦྱིར་རྒྱུད་
སྡེ་བཞི་ལ་ཉན་བཤད་བྱས། །ཁྱད་པར་མ་རྒྱུད་མཐའ་དག་དང། །ཕ་རྒྱུད་གསང་བ་འདུས་པ་བསླབས། །ཤར་ཆུ་བོ་གངྒའི་འགྲམ་དུ་ཕྱིན། །རྗེ་མཻ་ཏྲི་པ་ཡི་བྱིན་
བརླབས་ཀྱིས། །གཞི་ཆོས་ཉིད་སྐྱེ་བ་མེད་པར་རྟོགས། །སེམས་སྟོང་པ་ཉིད་ལ་སྦར་ཟིན་བྱས། །དོན་སྤྲོས་བྲལ་གཉུག་མའི་ངོ་བོ་མཐོང། །སྐུ་གསུམ་མ་དང་
དངོས་སུ་མཇལ། །མི་ཁོ་བོའི་སྤྲོས་པ་དེ་ནས་ཆོད། །སླར་བོད་ཡུལ་དབུས་སུ་ལོག་ཙ་ན། །གདམ་ངག་ཀྱང་ང་རང་ཆེའོ་སྙམ། །གྲུབ་ཐོབ་ཀྱང་འགའ་རེ་འབྱུང་
ངོ་སྙམ། །འགྲོ་དོན་ཀྱང་མང་པོ་གྲུབ་པོ་སྙམ། །དེ་ཀུན་ཁོ་བོའི་ཞེ་གདེང་ལགས། །དཀའ་བ་སྤྱད་པའི་སྤྱད་ལུགས་ལགས། །ཆོས་དེ་ཙམ་དུ་དཀའ་བར་ཐུགས་
དགོངས་ལ། །ལེ་ལོ་མ་མཛད་བསྒྲུབ་པར་ཞུ། །ཅེས་གསུངས་པས། བུ་ཆེན་རྣམས་ཀྱིས་ཐོག་དྲངས་གྲལ་པ་མང་པོ་སྤྱན་ཆབ་ཤོར་རོ། །རྒྱ་གར་ལ་འབྱོན་

[094B]། །།    ༈    སྤྱིར་གྱིས་གདམ་ངག་ཞུས་པ་ཇི་བཞིན་ཐུགས་
ཉམས་སུ་བླངས་པས། ཉམས་དང་རྟོགས་པ་ཁྱད་པར་ཅན་ཐུགས་ལ་འཁྲུངས་ནས་རྟོགས་པའི་མགུར་དུ་མ་གསུངས་པ་རྣམས་ལགས་ཤིང། བྱེ་བྲག་ཏུ་གྲོང་འཇུག་
ཐུགས་ཉམས་སུ་བཞེས་པས་གདེང་ཐོབ་ཚུལ་ནི། རྒྱང་རོ་ཞང་སྟོན་གྱིས་ཐོག་དྲངས་པའི་སློབ་མ་དང་ཡོན་བདག་མང་པོས་གཏང་རག་གི་ཚོགས་མཆོད་བཟང་པོ་ཞིག་
ཕུལ་བའི་ཚེ། གཟིམ་ཁང་གི་ཉེ་འཁོར་ན་ཕུག་རོན་གྱི་ཚང་ཡོད་པ། ཕྲུག་གུ་མའི་ཕྱི་བཞིན་འཕུར་སོང་བའི་མ་ཁྲས་དེད་པ་ཚང་དུ་བྲོས་རུང། ཧལ་ནས་ཤི་བའི་རོ་
ཅིག་བྱུང་བ་ལ། ངས་ཁྱེད་རྣམས་ལ་དེ་རིང་གྲོང་འཇུག་གི་ལྟས་མོ་བསྟན་ནམ་གསུང་བ་ལ་ཀུན་གྱིས་ཕྱག་ཕུལ་ནས་གསོལ་བ་བཏབ་པས། ཕུག་རོན་གྱི་རོའི་
རྐང་པ་ལ་ཐིག་གུ་བཏགས་ནས་གཏོང་པ་ལ་གྲོང་འཇུག་མཛད་པས། ཕུག་རོན་ལངས་ནས་ཐེབ་ཐེབ་འཕུར་གྲབས་བྱེད་པའི་མདུན་དུ་ཕྲུ་གུ་ཡང་མ་ལ་འཁོར་ནས་

[095A]༄༅། །སྙིང་རྗེ་རྗེ་ལྟར་བྱེད་པའི་ཚེ། རྒྱང་རོ་ཞང་སྟོན་གྱིས་བླ་མའི་སྐུ་ལ་བལྟས་པས། དཔུར་གྱི་རྣམ་པ་ཞིག་བྱུང་བ་མ་བཟོད་པར་འཇིགས་པའི་
རྣམ་པ་དང། དུ་ངག་གིས་སྐུ་དྲུང་དུ་བླ་མ་རིན་པོ་ཆེ་ད་འདི་འདྲ་མི་མཛད་པར་ཞུ་ཞུས་པས། ཕན་གནོད་མ་བྱུང་བས། དེ་བས་ཀྱང་འཇིགས་སུ་སོང་སྟེ་ཡང་ཕུག་
རོན་གྱི་དྲུང་དུ་ཕྱིན་ཞུ་བ་ཕུལ་བས། ཕུག་རོན་འགྱེལ་འཕྲལ་བླ་མ་བཞེངས་ནས། རང་ལུས་ཁང་སྟོང་བཞིན་བོར་ནས། །ཕུག་རོན་གཞན་ལུས་གྲོང་དུ་ཞུགས། །
གཤོག་བརྐྱང་མཁའ་ལ་དོ་འཕུར་བྱས། །བྱ་མ་བུ་ཕྲད་ནས་བརྩེ་བ་དེ། །ཀུན་གྱིས་མཐོང་བ་ངོ་མཚར་ཆེ། །ཅེས་གསུང་ཞིང་བཞད་པས། དེར་ཚོགས་པ་ཀུན་གྲོང་
འཇུག་ལ་ངེས་ཤེས་འདྲོངས་པས་མཆོག་ཏུ་ངོ་མཚར་སྐྱེས་པར་གྱུར་ཏོ། །དེ་ལྟར་གྲོང་འཇུག་མཛད་པའི་ལོ་རྒྱུས་ཇོ་བོས་ཐོས་པས་ཟེར་ཟེར་མིན་པ། བདེན་དང་མི་
བདེན་ནམ། བདེན་ན་ཡ་མཚན་དེ་འདྲ་བས་ཆེ་བ་མི་ཡོང་ཟེར་ཞིང། ཡིད་ལ་ཡང་ནར་མར་ཕྲེང་འཇུག་བདེན་རྫུན་ང་རང་གིས་མཐོང་བ་ཞིག་བྱེད་དགོས་སྙམ་ཡོད་པའི་

[095B] ནམ་ཞིག་ཇོ་བོའི་ཐག་མ་ཞིག་གི་རྩར་ལུག་གུ་ལྟང་དཀར་ཞིག་ཞོ་ཡིས་འགྲངས་གྲགས་ཤི་བའི་རོ་གཅིག་འདུག་པས། རྗེ་མར་པ་ལ་ཇོ་བོ་ན་རེ། ཁྱེད་ཀྱིས་
འདི་ལ་ཕུག་རོན་ལྟར་གྲོང་འཇུག་གྱིས་དང་ཟེར་བས། ངས་རྒྱ་གར་ནས་ཡུམ་རྡོ་རྗེ་ཕག་མོའི་བཅུད་ལེན་ཤི་སོས་ཀྱི་གདམ་ངག་ཡེ་ཤེས་ཀྱི་སྨན་སྦྱོར་ཅིག་ཡོད་
ཏེ་བྱེད་པ་ཡིན་གསུང། ཇོ་བོ་ལ་སོགས་བུ་སློབ་དང་ཡོན་བདག་མང་པོ་རང་འཛོམ་སར། རྗེ་མར་པའི་ཞལ་ནས་ངས་འདིར་བསྡད་ནས་འཇུག་པས། ལུ་གུ་ཅི་
བྱེད་ཅིང་འདུག་ལྟོས་ཅིག་གསུང་བ་ལྟར། ཇོ་བོ་སོགས་མི་ཀུན་གྱིས་ལུ་གུའི་རོའི་སར་ཕྱིན། བླ་མ་ཏིང་ངེ་འཛིན་ལ་བཞུགས་ཚེ། ལུག་གུ་ཧར་ལངས་ཏེ་འཁྲབས་
པས༑ ཐ་ག་མ་ཧ་ལས་སྟེ། གཡའ་འོ་ན་ཁོ་ཤི་ཚར་ཚར་བ་ལངས་ཏེ་འཁྲབ་པ་འདི་འདྲ་ཟེར། འོལ་ལུ་བརྡེག་གྲབས་བྱེད་ཅིང་འདུག་དུས། ལྟས་མི་རྣམས་ཀྱིས་
སླེབ་སྟེ། མ་བརྡེག་ཅིག་བླ་མ་མར་པས་གྲོང་འཇུག་མཛད་པ་ཡིན་ནོ་བྱས་པས། མོ་ན་རེ། སྔར་རྣ་བས་ཐོས་པ་དེ་རིང་མིག་གིས་མཐོང་བ་ཡ་མཚན་ལ་ཨང་

[096A]༄༅། །ཟེར༑ ཐགས་བཀྲོལ་ནས་ལུག་གུ་དང། རྗེ་མར་པའི་ཕྱོགས་ལ་ཕྱག་ཕུལ་ལོ། །ཇོ་བོས་གླ་པ་རྣམས་ལ་ལུག་གུ་སོས་པ་བླ་མ་ཡོད་
སར་སླེབ་པའི་ཐབས་གྱིས་ཤིག་བྱས། ཇོ་བོ་རང་གིས་བླ་མའི་དྲུང་དུ་ཕྱིན་པས་གྲོངས་པའི་ཚུལ་དུ་འདུག་གྲྭ་པ་རྣམས་ཀྱིས་ལུ་གུ་སྐུ་ཡོད་སར་སླེབ་པར་མཛད་དགོས་
པའི་གསོལ་བ་བཏབ་པས། སྐུ་ཡོད་སར་བྱོན་ནས་ཡང་འཁྲབ་ཅིང། དེ་ནས་སྐུ་བཞེངས་ཏེ། །དུས་གསུམ་སངས་རྒྱས་བསྐྱེད་ཡུམ་གྱི། །བཅུད་ལེན་འཆི་
མེད་ཡེ་ཤེས་ནི། །གྲོང་འཇུག་བདུད་རྩིའི་སྨན་སྦྱར་བས། །ལུག་གུ་ཤི་སོས་གར་དང་ལྡན། །ཅེས་གསུངས་པས། ཇོ་བོ་དད་པ་ལྷག་པར་སྐྱེས་ཏེ་ཆོས་དབང་
ཞུས་ཤིང་སློབ་འབངས་སུ་གྱུར་ཏོ། །དེ་ལྟར་གྱུར་པ་མར་པ་བྱ་ཟེ་ཞེས་བྱ་བ། རྗེ་མར་པ་རང་གི་གདུང་ཚན་ཤིན་ཏུ་མི་མོས་ཤིང་སྡང་བ་ཞིག་ཡོད་པ་དེ་ན་རེ། ཇོ་བོ་
ལ་ཡང་ཀླད་པ་ཡེ་མི་འདུག་ཁོས་རྒྱ་གར་ལ་ཕྱིན་པ་སྐད་བྱས་མིག་འཁྲུལ་བསླབས་ནས་བྱས་པས་མགོ་འཁོར་འདུག་སྟེ། གྲོང་འཇུག་འམ་དེ་རྣམ་དག་ཞིག་

[096B] མར་པ་ཁོ། ང་ཉོན་མོངས་པ་གྲ་མ་ཆག་གྲུ་མ་ཉམས་པར་ཁྲ་ལམ་མེ་བའི་ངང་ནས་སངས་རྒྱས་ཀྱི་སར་འགྲོ་བ་ཟིན་ཟེར། ཁ་སྐྱུར་དྲི་ཆིལ་ཆིལ་
འདོམས་སྲེ་དྲི་ཆིལ་ཆིལ་དཀོར་འདི་ཙམ་ཟ་ཞིང་ཅི་སྡོད། ད་ཙམ་སངས་རྒྱས་ཐོབ་ནས་རང་རེ་ཆོས་མིག་ལ་ཡང་ཐོགས་རྒྱུ་མེན་ཟེར་ཞིང་སྐུར་འདེབས་བྱས་པ། རྗེ་
མར་པས་གསན་ཚེ། གྲོང་འཇུག་རྣམ་དག་ཡིན་པས་ཀ་ངལ་དེ་བཞིན་བྱེད་པ་ཡིན། འདོད་ཡོན་མ་སྤངས་ལམ་དུ་མི་འཁྱེར་ན། གསང་སྔགས་ཐབས་མང་
ཞིང་དཀའ་ཚེགས་ཆུང་དུས་སངས་རྒྱས་ཐོབ་པའི་ཆེ་ཁྱད་དང་ཟབ་ཁྱད་མི་ཐོན་པས། །གསང་སྔགས་ཀྱི་ཟབ་ཁྱད་ཤེས་བཞིན་འདོད་ཡོན་ལམ་དུ་མི་འཁྱེར་བར་
སྤོང་ན་རང་ལ་སྡིག་ཅེས། གསང་སྔགས་ལམ་གྱི་ཆེ་ཁྱད་དུ་མགུར་འདི་གསུངས་སོ།། ཁོ་བོ་མར་པ་ལོ་ཙཱ་ངས། །རྒྱུད་ཀྱི་རྒྱལ་པོ་དགྱེས་རྡོར་ཤེས། །
ནཱ་རོ་པཎ་ཆེན་གྱི་གདམ་ངག་ཡོད། །དགོན་པར་མི་སྡོད་རང་ལ་སྡིག་རྒྱུད་ཀྱི་རྒྱལ་པོ་གདན་བཞི་ཤེས། །འཕོ་བ་གྲོང་འཇུག་གི་གདམ་ངག་ཡོད། །ཐ་

[097A]༄༅། །མལ་དུ་ཤི་ན་རང་ལ་སྡིག་བསམ་གཏན་གཉིད་དང་བསྲེ་བ་ཤེས། །རྨི་ལམ་འོད་གསལ་གྱི་གདམ་ངག་ཡོད། །ཐ་མལ་དུ་ཉལ་ན་
རང་ལ་སྡིག་སེམས་འཛིན་གྱི་རྒྱལ་པོ་གཏུམ་མོ་ཤེས། །སེམས་གནད་དུ་བསྣུན་པའི་གདམ་ངག་ཡོད། །དོན་ཉམས་སུ་མི་ལེན་རང་ལ་སྡིག་རླུང་གི་དེ་
ཉིད་བདུན་བཅུ་ཤེས། །ན་ཚ་བོགས་འདོན་གྱི་གདམ་ངག་ཡོད། །སྨན་པ་འགུགས་ན་རང་ལ་སྡིག་རང་ལུས་རྒྱལ་བའི་དཀྱིལ་འཁོར་ཤེས། །རྩ་རླུང་ཐིག་ལེ་
རྒྱས་བྱའི་ཕྱིར། །ཤ་ཆང་མི་བསྟེན་རང་ལ་སྡིག་གཞན་ལུས་ལམ་དུ་སློང་ཙ་ན། །ལས་ཀྱི་ཕྱག་རྒྱའི་གདམ་ངག་ཡོད། །ཕྱག་རྒྱ་མི་བསྟེན་རང་ལ་སྡིག་
ཅེས་གསུངས་པས། བུ་སློབ་ཀུན་རྒྱུད་སྡེ་ཟབ་མོའི་དགོངས་པར་ཐག་ཚོད་པས་མོས་གུས་ཆེར་སྐྱེས་ཀྱང། མར་པ་བྱ་ཟེ་ན་རེ། ཁོ་རང་དེ་ལྟར་བྱེད་པའི་
རྒྱབ་ཆོས་ལ་དེ་སྐད་ལོས་ཟེར། གཞན་ཡིད་ཆེས་སུ་སྐྱེ་ཟེར་བ་དེ། གྲྭ་པ་འགས་ཐོས་པ་བློ་ལ་མ་འཐད་ནས། བླ་མ་རྡོག་པ་ལ་སོགས་པའི་བུ་སློབ་མང་དག་

[097B] གྲྭ་པ་གཅིག་གིས་མར་པ་བྱ་ཟེའི་ཟེར་ལུགས་རྣམས་ཞུས་པས། བླ་མའི་ཞལ་ནས། རྡོག་པ་ལ་སོགས་པའི་ཆོས་གོ་བ་
རྣམས་རང་དེ་ཙམ་ལ་འཇིགས་མི་དགོས། སྐྱེ་བོ་ལོག་རྟོག་ཅན་སྡིག་བསོག་པ་རྣམས་ཀྱི་བྱེད་སྤྱོད་ལ་ཚད་བཟུང་མེད། དེའི་ནང་ནས་ཀྱང་རང་རང་གི་གྲུབ་
མཐའི་ཁ་འཛིན་བྱེད་པ་རྣམས་ཚབས་ཆེ་ཞིང། སེམས་ཅན་སྣང་བ་མ་དག་པ་རྣམས་ཀྱིས་སངས་རྒྱས་ལའང་སྐུར་འདེབས་ཚབས་ཆེན་བྱས་འདུག་ཅིང། རང་
གི་གྲིབ་མ་ལ་ཡང་གཤེ་ཞིང་རྨོད་མོ་བྱེད་མཁན་མང་དག་ཡོད་པས། །དེ་དག་གི་རྗེས་སུ་རྟོག་པ་མ་འཇུག་པར་སྙིང་རྗེ་དང་སྒྱུ་ལུས་ཀྱི་གང་དུ་གང་དགར་བོར་
ཞོག་རང་དག་ལ་སོང་ནས་སྡིག་མི་བསོག་སྟེ། རྒྱུ་མཚན་འདི་ལྟར་ཡིན་གསུང་མགུར་འདི་གསུངས་སོ།། བཅོམ་ལྡན་རྡོ་རྗེ་འཆང་ཆེན་དེ། །ལྔ་བརྒྱ་
ཕྲག་བཙུའི་སྙིགས་མ་ལ། །ལས་ཅན་སྨིན་གྲོལ་མཛད་པའི་ཕྱིར། །རྗེ་ནཱ་རོ་ཆེན་པོས་སྐུ་སྤྲུལ་པས། །འཁོས་ཆུང་མར་བ་ལོ་ཙཱ་འདི། །གསན་ནམ་

[098A]༄༅། །གཟིགས་སམ་ཐུགས་ཀྱིས་མཁྱེན། །ཕ་ཐུགས་རྗེས་ཟུང་དང་སྤྲུལ་པའི་སྐུ། །དཧུ་ཏི་བྱང་ཆུབ་གཞུང་ལམ་དུ། །རླུང་སེམས་
བདེ་དྲོད་ཟུང་དུ་ཆུད། །ཟག་མེད་བདེ་བ་ཆེན་པོར་འགྲོ། །སྒྲིབ་བྲལ་རིག་པའི་ཡེ་ཤེས་ཤར། །བླ་ན་མེད་དོ་བླ་མའི་གསུང། །མ་རིག་མུན་པ་དབྱིངས་སུ་དག་
གཟུང་དང་འཛིན་པའི་སྒྲིབ་གཉིས་བྲལ། །བདེ་གསལ་སྤྲོས་དང་བྲལ་བར་ཤར། །རྟེན་འབྲེལ་ཚོགས་པའི་སྣང་བ་འདི། །རང་བཞིན་མེད་པའི་གཟུགས་
བརྙན་ཏེ། །དེ་ལྟར་རྟོགས་པའི་སྣང་བ་རྣམས། །རྨི་ལམ་སྣང་བ་ཇི་བཞིན་དུ། །ཆོས་རྣམས་སྒྱུ་མ་ལྟ་བུར་ཤར། །ལྷ་དང་ལྷ་མིན་མི་རྣམས་དང། །དམྱལ་
བ་ཡི་དྭགས་དུད་འགྲོ་དང། །སྣ་ཚོགས་འཛིན་པའི་སྣང་བ་འདི། །སྒྱུ་མ་ལྟ་བུར་མེད་པར་རྟོགས། །ཡུལ་དང་ཡུལ་ཅན་དམིགས་པ་དང། །འབྱུང་
བའི་སྒོ་དང་རླུང་གནད་ཀྱིས། །གང་འདོད་ཀྱི་དོན་དུ་འགྱུར་འགྱུར་འདྲ། །བསྲེ་འཕོ་དྲི་མ་མེད་པར་ཤར། །སྐྱེ་བའི་དུས་སུ་མ་བཅོས་བཞག་རྨི་ལམ་དུས་སུ་

[098B] །བར་དོའི་དུས་སུ་མ་བཅིངས་རིག་འབྲས་བུའི་དུས་སུ་མ་སྒྲིབས་ཤར། །ནཱ་རོའི་རྗེས་འབྲངས་སྐྱེས་བུ་རྣམས། །གདམ་ངག་ཟབ་པ་
ཉམས་སུ་ལོང། །རིགས་པ་ཡོད་ཀྱིས་ངེས་ཤེས་བསྐྱེད། །བློ་ཆུང་ལོག་པར་རྟོག་པ་རྣམས། །སངས་རྒྱ་ལ་ཡང་སྐུར་འདེབས་ཤིང། །རང་གྲིབ་ལ་ཡང་
གཤེ་བྱེད་པའི། །སྐྱེ་བོ་གཡོམ་ལ་རྒྱུག་པ་ལ། །དོན་ལ་འདི་ཡིན་འདི་མིན་མེད། །བླུན་པོ་འབོད་རྒྱུག་བྱེད་པ་ལ། །མཁས་རྣམས་དེ་ཡི་རྗེས་མི་འབྲང།།
ཐ་སྙད་ཚིག་གི་ཆོས་རྣམས་སྟོང། །ང་སྐུ་འདི་ལྷའི་འཁོར་ལོ་ཡིན། །གསུང་འདི་ཆོས་ཀྱི་རང་བཞིན་ཡིན། །ཐུགས་འདི་ཡེ་ཤེས་ངོ་བོ་ཡིན། །བུ་སུན་
པ་མེད་པར་ཉམས་སུ་ལོང། །ཐེ་ཚོམ་མེད་པར་བྱང་ཆུབ་འགྲུབ། །ཅེས་གསུངས་པས་ངེས་ཤེས་སྐྱེས་སོ། །ཡང་ལན་གཅིག་རྗེ་མར་པ་ཕྱགས་ཕྱི་བ་དང་
བཅས་པ་ཆུ་འགྲམ་ཞིག་ན་ཕར་ཞབས་འཆག་ཏུ་བྱོན་པས། ཁྱི་ར་བའི་ཁྱིས་ཤ་བ་དེད་བྱུང་བ། ཆུ་ནང་དུ་ཤི་བ་ལ་ངས་གྲོང་འཇུག་བྱའོ། །ཁྱེད་འགའ་ཞིག་

[099A]༄༅། །གིས་ཤ་བའི་ཕྱི་བཞིན་ཤོག་ལ་ཁྱི་བསྲུངས། འགའ་ཞིག་ལུས་འདིའི་རྩ་རུ་སྡོད་གསུང། ཤ་བ་ལ་གྲོང་འཇུག་མཛད་ནས་ཆུའི་ རྗེས་  ནར་
མར་གཟིམས་ཁང་གི་བླ་དབྱེའི་ཕྱི་རུ་ཤ་བའི་རོ་བསྐྱལ་ནས། བླ་མ་བཞེངས་བྱོན་ཏེ། བླ་མ་དང་བུ་སློབ་ཉེ་འཁོར་གྱི་མི་མང་པོ་ཤ་བའི་རོ་ལ་ལྟ་ཞིང་ཡོད་པའི་
ཚེ༑ ཁྱི་ར་བ་རྣམས་ཀྱིས་སླེབ་ནས་བཤའ་གྲབས་བྱས་པས། བླ་མའི་ཞལ་ནས། ང་རང་གིས་ལུང་སྟོང་ནས་རྙེད་པའི་ཤ་བའི་རོ་ཁྱེད་ཀྱིས་འཕྲོག་ཏུ་མི་འདོད་
གསུང་བྲེ་མོ་མཛད། གྲྭ་པ་དང་མི་མངས་ཀྱིས། བླ་མས་གྲོང་འཇུག་མཛད་པའི་ལོ་རྒྱུས་བྱས་པས། ཁྱི་ར་བ་རྣམས་ལ་ལ་ན་རེ། འོ་ན་ངེད་ཀྱིས་མཐོང་
སར་གྲོང་འཇུག་མཛད་པ་ཞུ། ཤ་བའི་རོ་ཕུལ་བས་ཆོག་ཟེར། ལ་ལ་ན་རེ་དེ་འདྲ་བྱུང་ཞིང་མཐོང་ན་དག་ཤ་བའི་རོར་མ་ཟད། གཞན་ཡང་ཕུལ་བས་ཆོག་ཟེར་
བ་ལ། ཡང་རྗེ་མར་པས་ཤ་བ་ལ་གྲོང་འཇུག་མཛད་ཏེ། སྒོ་ལ་འཛུལ་བླ་དབྱེའི་ནང་དུ་བསྐྱལ་ནས་བཞེངས་ཏེ། །བླ་མའི་བཀའ་དྲིན་གྲོང་འཇུག་གིས། །

[099B] །དགོས་འདོད་ཐམས་ཅད་འབྱུང་བ་ཡི། །ཤ་བ་ཡིད་བཞིན་ནོར་བུ་རྙེད། །ཅེས་དང། དུད་འགྲོའི་ལུས་ལ་སེམས་ཞུགས་
པའི་བར་ལ། རང་ཡང་བློ་རྨོངས་པའི་སྣང་བ་འཆར་ཞིང་འདུག་གསུང། དེ་ལྟར་མཛད་པས་སྤྱིར་དེར་ཚོགས་པ་ཀུན་ཡ་མཚན་དང་ངོ་མཚར་དུ་གྱུར་ཅིང་
དགའ་མགུ་ཡིད་རངས་ནས་ཁྱི་ར་བ་རྣམས་ཀྱིས་ཤ་བའི་རོ་དང་བསྙེན་བཀུར་ཕུལ། གཞན་ཆོས་སྒོར་ཞུགས་པ་ཡང་མང་དག་བྱུང་ཞིང། ཁྱད་པར་མར་བ་
བྱ་ཟེ་ཡོད་པ་ཡང་དད་པ་སྐྱེས་ཏེ། སྔར་ལོག་ལྟ་བྱས་པ་ལ་འགྱོད་པས་མཐོལ་བཤགས་བྱས། ཁྱེད་ཤ་ཆང་བུད་མེད་མ་བསྟེན་ན་རང་ལ་སྡིག་གསུང་པ་
དེ༑ ངེད་རྣམས་ཀྱི་སྣང་ངོར་ངེད་ཚོ་དང་ཁྱད་མེད་ཞིག་ལས་མི་ཡོང་བ་འདུག་སྟེ། ད་ཁྱེད་རང་ལ་གདེང་ཅིག་ཡོད་པ་འདུག་པ་དེ་གསུང་བ་ཞུ་དང་ཞུས་
པས༑ ཁྱེད་རྣམས་ཀྱི་ལྷ་ཡབ་ཡུམ་མཐོང་བ་ལ་ཡང་དེ་དང་ག་འདྲ་སྟེ། མ་གོ་བས་བདེན་ཡོང། ངས་འདོད་ཡོན་ལ་སྤྱད་རུང་མི་འཆིང་བའི་གདེང་

[100A]༄༅། །འདི་འདྲ་ཡོད་གསུང། །རྟོགས་པ་ཀློང་དུ་གྱུར་ཅིང་ཆོས་ལ་རང་བྱན་ཆུད་པ་གདེང་དང་ལྡན་པའི་མགུར་འདི་གསུངས་སོ། །
ཕ་བླ་མ་རྣམས་ལ་ཕྱག་འཚལ་ལོ། །རྗེ་གོང་མ་རྣམས་ཀྱི་བཀའ་དྲིན་ནི། །ངས་སོས་དལ་དབེན་ཚེ་རྩ་རླུང་བསྒོམ། །ལུས་སེམས་གཅུན་ཞིང་གཅུན་ཞིང་བསྒོམ། །
འབྱུང་བ་འཁྲུགས་ཀྱང་ཉམས་ང་མེད། །བོགས་འདོན་དུ་ཤེས་པའི་གདེང་ཅིག་ཡོད། །གཉིད་ཀྱི་དུས་སུ་འོད་གསལ་བསྒོམ། །སྣང་བ་བསྡུད་ཅིང་བསྡུད་ཅིང་བསྒོམ།།
གཏི་མུག་ཏུ་སོང་ཡང་ཉམས་ང་མེད། །ཟུང་འཇུག་ཏུ་ཤེས་པའི་གདེང་ཅིག་ཡོད། །རྨི་ལམ་གྱི་དུས་སུ་སྒྱུ་ལུས་བསྒོམ། །སྣང་བ་སྤྲོ་ཞིང་སྤྲོ་ཞིང་བསྒོམ། །
རྣམ་རྟོག་ཏུ་སོང་ཡང་ཉམས་ང་མེད། །སྒྱུ་མར་ཤེས་པའི་གདེང་ཅིག་ཡོད། །འདོད་ཡོན་སྤྱོད་ཚེ་ལྷ་སྐུར་བསྒོམ། །རོ་བྲོ་མྱང་ཞིང་མྱང་ཞིང་བསྒོམ། །བཟའ་བཏུང་
དུ་མཐོང་རུང་ཉམས་ང་མེད། །ཚོགས་མཆོད་དུ་ཤེས་པའི་གདེང་ཅིག་ཡོད། །ཐབས་ལམ་གྱི་སྐབས་སུ་གཞན་ལུས་བསྒོམ། །བདེ་བ་བསྐྱེད་ཅིང་བསྐྱེད་ཅིང་

[100B] ༑ཐ་མལ་དུ་འདུག་ཀྱང་ཉམས་ང་མེད། །ལྷན་སྐྱེས་སུ་ཤེས་པའི་གདེང་ཅིག་ཡོད། །འཆི་བའི་དུས་སུ་འཕོ་བ་བསྒོམ། །འཕོ་བ་སྦྱོང་ཞིང་སྦྱོང་ཞིང་
བསྒོམ༑ ༑འཆི་ལྟས་བྱུང་ཡང་ཉམས་ང་མེད། །རྫོགས་རིམས་སུ་ཤེས་པའི་གདེང་ཅིག་ཡོད། །ཤི་བའི་དུས་སུ་བར་དོ་འཛིན། །བར་དོ་སྤྲིན་དང་ན་བུན་འདྲ། །
ཆགས་སྡང་སྐྱེས་ཀྱང་ཉམས་ང་མེད། །རང་གྲོལ་དུ་ཤེས་པའི་གདེང་ཅིག་ཡོད། །ཅེས་གསུངས་པས། བྱ་ཟེ་མི་ཕྱེད་པའི་དད་པ་སྐྱེས་ནས་ཆོས་དབང་ཞུས་
ཕྱིས་ཞབས་ཏོག་ཕུལ་ཕྱིན་བགྱིས་པའི་ཡོད་བདག་ཞིག་བྱུང་བ་ལགས་སོ། །ཡང་སྟོན་ཞིག་གི་ཚེ་མི་མང་པོ་འཚོགས་པའི་སར། གཡག་གམ་ནས་ཤི་བའི་
རོ་ཅིག་བྱུང་དུས། ལས་མི་ཀུན་གཡག་རོ་ལེན་དུ་འགྲོ་བར་ཆས་པ་ལ། ངའི་ལས་སྐལ་ལ་གཡག་རོ་བླང་གི་གསུང། གྲོང་འཇུག་མཛད་དེ་གཡོ་བླ་དབྱེ་རུ་
བསྐྱལ་ནས། །མཁའ་འགྲོ་སྐུ་གསུང་ཐུགས་ཀྱི་གསང། །རྩ་རླུང་བྱང་ཆུབ་སེམས་ཀྱི་རྟ། །རོ་སྙོམས་ལྕག་གིས་ཡོངས་བསྐུལ་ནས། །གཡག་རྒན་

[101A]༄༅། །འཇིགས་པའི་འཕྲང་ལས་བསྒྲལ། །ཅེས་གསུངས་པས། གྲོང་འཇུག་ལ་ངེས་ཤེས་འདྲོངས་པ་རང་གིས་ཀྱང་ཀུན་གྱིས་རྩོད་མེད་
ཀྱི་གྲུབ་ཐོབ་ཏུ་ཡོངས་སུ་གྲགས་པར་གྱུར་ཏོ། །དེ་ལྟར་གྲོང་འཇུག་གི་གདམས་པ་ཟབ་མོ་ཆིག་རྒྱུད་ཁྱད་པར་ཅན་དེ། སྲས་དར་མ་མདོ་སྡེ་ལ་གནང་བ་ལགས་
སོ།། །   ༈    བསྟན་པ་དང་སེམས་ཅན་ལ་ཕན་ཐོགས་མཛད་ཚུལ་ནི། སྤྱིར་གྱིས་བླ་མ་རྡོག་པ་
ལ་སོགས་པའི། སྐལ་ལྡན་གྱི་གདུལ་བྱ་རྣམས་འདུས་པ་ཇི་བཞིན་དབང་དང་གདམས་པས་སྨིན་གྲོལ་ལ་བཀོད་པ་རྣམས་ལགས་ཤིང། ཁྱད་པར་བ་
མདོར་བསྡུས་དམིགས་གསལ་དུ་བཀོད་པ་ལ། སྲས་སྐུ་ཡལ་བས་སྐྱོ་ཤས་དང་ངེས་འབྱུང་གི་སྒོ་ནས་ཀུན་གྱི་ཐུགས་དམ་ལ་བོགས་ཐོན་ཚུལ། བསྟན་པ་
ལ་དར་རྒྱས་འབྱུང་བར་ལུང་བསྟན་ནས་གདམ་ངག་དང་བྱིན་བརླབས་ཀྱི་རྟེན་ཞལ་གདམས་དང་བཅས་ཏེ་གནང་ཚུལ་འགྲོ་ཀུན་དང་བ་འདྲེན་ཕྱིར་བཀོད་པ་སྐུའི་

[101B] སྲས་སྐུ་ཡལ་བས་སྐྱོ་ཤས་དང་ངེས་འབྱུང་གི་སྒོ་ནས་ཀུན་གྱི་ཐུགས་དམ་ལ་བོགས་ཐོན་ཚུལ་ནི། བླ་མས་རྒྱ་
གར་འཁོར་བའི་གཏང་རག་རྣམས་གྲུབ་ནས་སློབ་འབངས་ཕལ་ཆེར་རང་རང་གི་གནས་སུ་ཕེབས་ཞིང། བླ་མ་ཡབ་སྲས་ཀུན། ནཱ་རོ་པའི་བཀའ་ལུང་ལྟར་སྐུ་
འཚམས་དམ་པོ་ལ་བཞུགས། དེ་ཡང་བླ་མ་སྲས་མཁར་གྱི་སྟེང་དུ་བཞུགས། དེའི་འོག་ཏུ་སྲས་དར་མ་མདོ་སྡེ་བཞུགས། དེའི་འོག་ཏུ་བུ་ཆེན་འགའ་བཞུགས་
ཅིང་སྲས་གཞན་རྣམས་ཀྱང་སྐུ་འཚམས་དམ་པོའི་ངང་ནས་བསྙེན་བསྒྲུབ་ལ་བཞུགས། ཡུམ་དང་ མར་པ་  མགོ་ལེགས། བ་རང་ཝ་བ་ཅན་རྣམས་ཀྱིས་ཕྱགས་ཕྱི་
བགྱིད་པ་ལས། ཡབ་ཀྱིས་སྲས་དར་མ་མདོ་སྡེ་ལ་འཕོ་བ་གྲོང་འཇུག་གི་གདམ་པ་གནང་ནས། གདམ་ངག་ལ་རང་བྱན་ཆུད་ཅིང་གདེང་ཐོབ་པའི་ཚེ། ཁྱི་སྒྲ་
དང་བཅས་གཟིམ་ཁང་གི་སྒོ་གདུང་བ་ཞིག་བྱུང་བ་ལས། སྲས་ཀྱིས་རྒྱ་དཀར་ནས་གཟིགས་པས། མི་རེང་དཀར་པོ་མདའ་གཞུ་ཁྱེར་བ་ཞིག་གི་རྩ་ན། ཡུམ་

[102A]༄༅། །ཕེབས་འདུག་པ་ལ། མི་དེ་ན་རེ་རྔ་མོ་ཆུ་ཤུལ་གྱི་ལྟས་མོ་ལོ་རེ་ལ་ལན་རེ་ཡོང་བ་དེ་གནངས་ཡོད་པས། ཁྱེད་རང་གི་ཇོ་ཇོས་ཡོན་
བདག་བྱས་ལྟས་མོ་དང་སྟོན་མོ་གཉིས་ཀ་བྱེད་པའི་གྲལ་དབུ་ལ། སྔར་སྙན་བཅག་ཕུལ་བ་ལྟར་བླ་མ་ཡབ་སྲས་གཉིས་གང་རུང་གཅིག་གདན་འདྲེན་དུ་
ཡོངས་པ་ཡིན་པས། ཅིས་ཀྱང་ཕེབས་དགོས་ཟེར་ནན་ཅན་ལབ་ཅིང་འདུག་པ་ལ། ཟས་ཆང་བཟང་པོ་གནང་བ་ཟ་བའི་བར་ལ། ཡུམ་གྱི་ཞལ་ནས་ཁྱེད་
རྣམས་ལྟས་མོ་དང་སྟོན་མོ་གཉིས་ཀ་བྱེད་པ་ངོ་མཚར་ཆེ་སྟེ། སྔར་བྱས་ལྟར་ངེད་ཀྱིས་བླ་མ་མར་པ་ ལ་  ཇོ་བོ་ནཱ་རོ་པའི་བཀའ་ལུང་ཡིན་གསུང་ཡབ་སྲས་ཀུན་སྐུ་
འཚམས་དམ་པོ་ལ་ལོ་གསུམ་བཞུགས་དགོས་པ་དེ་སྔར་ལོ་གཅིག་ལས་མ་སོང་བས། ཡབ་སྲས་གཉིས་འབྱོན་པ་མི་འོང་དེ་འོག་གི་བུ་ཆེན་གྲག་པ་གཅིག་
བཏང་གི་གསུང། ཡུམ་གྱིས་ཀྱང་ཞལ་ཏ་ནན་ཅན་གནང་བ་ལ། ཁོ་བཞི་བའི་གཏམ་ལ་ཡབ་སྲས་གཉིས་དགོས་པ་མ་གཏོགས། གྲལ་དབུ་མ་འབྱོར་

[102B] བླ་མ་འབྱོན་ན་ཕྱགས་ཕྱི་བྱས་འགྲོ་རྒྱུ་ཡིན་ཏེ། མི་འབྱོན་ན་ང་འགྲོ་ངས་འཕྲིན་འཁྱོལ་ཡོད་དོ། །མ་འཁྱོལ་མ་ཟེར་ཅིག་ཟེར་ཐུ་བ་སྤྲུགས་ནས་
སོང་ངོ༑ །དེར་སྲས་ཀྱི་ཐུགས་ལ་ང་ད་ལྟ་འཇིག་རྟེན་ཐད་ནས་ཕ་མ་བཟང་པོ་ནི་འཛོམ། ཕ་སྤུན་དང་ཉེ་འབྲེལ་དྲུང་གསུམ་གྱི་སྒོ་ནས་མྱ་ངན་དང་སེམས་ལས་
ནི་མེད། ཆོས་ནི་མཁས། ད་ལན་གྱི་ལྟས་མོ་ལ་འགྲོ་བའི་འོས་སུ་ང་བཟང་བ་འདུག་སྟེ། ཡབ་ཡུམ་གཉིས་ལ་ཞུས་རུང་གནང་ནི་མི་གནང། བྲོས་ནས་འགྲོ་
དགོས་དགོངས་པ་ལས། དེའི་གནངས་ཉིན་དུ་སོང་ཚེ། ཕུའི་མི་ཐམས་ཅད་རྒྱུན་གོས་གཟབ་མ་དང་བཅས་ལྟས་མོ་ལ་འགྲོ་ཞིང་འདུག་པ་ལ། སྲས་ཀྱང་
ཡབ་ཡུམ་གཉིས་ཀྱིས་མ་ཚོར་བར་འབྱོན་དགོས་དགོངས་གཟིམ་མལ་ནས་བཞེངས་འབྱོན་གྲབས་མཛད་པས། ཡང་ཐུགས་དགོངས་ཕྱི་མ་ཅིག་ལ། རི་ཆེ་ན་
གཡང་ཆེ། ཁྱེ་ཆེས་ན་ཉེན་ཆེ། ཆོས་ཟབས་ན་བདུད་ཟབ་བྱ་བ་ཡིན། ཡབ་ཀྱི་བཀའ་བསྐྱོན་ཡང་ཡོང། བདུད་ཀྱི་བར་ཆད་བྱུང་ཉེན་ཡང་ཡོད་ དགོངས་  གཟིམས་

[103A]༄༅། །མལ་དུ་བཞུགས་པ་ལས། རྒན་མོ་ཁ་ན་སོ་མེད་པ་མགོ་དུང་ ལྟར་  སོང་བ་གསུམ་ཡང། ལྷོ་བྲག་རྔ་བོ་ཆུ་ཤུལ་གྱི་ལྟས་མོ་ཆེན་པོ་འདི་སྔར་
ཡང་ཡང་མཐོང་སྟེ། ཚིམ་པ་རང་མི་འདུག་ཅིང་ད་ནམ་འཆི་ཆ་མེད་པས་ད་ལན་ལས་ཨེ་མཐོང་མི་ཤེས་ཟེར། འཁར་སྟབས་ལིང་ངེ་སྒྱིད་པ་གྱོ་ལེ་འགྲོ་བ་
གཟིགས་ཏེ། རྒན་མོ་གསུམ་པོ་བདུད་ཀྱི་ཆོ་འཕྲུལ་ཡིན་པ་དེ་མ་དགོངས་པར་སྲས་ཀྱི་ཐུགས་ལ་རྒན་མོ་མ་གི་འདྲ་བ་ཚོ་ཡང་འགྲོ་ན། ང་གཞོན་པ་ཕ་མ་གཉིས་
འཛོམ་གྱི་གཅེས་ཕྲུག་ཅིའི་ཕྱིར་མི་འགྲོ་དགོངས་ནས། འཚམས་ལ་ཧར་ཐོན་བྱས། ནབ་བཟའ་བར་དཀར་གཅིག་ཡོད་པ་དེ་ཕྲག་ལ་བཀལ་ནས་བྱོན་པ་དང་
ཡུམ་ཚ་བ་འདྲེན་དུ་བྱུང་བ་ཐུག་བྱུང་བས། ཡུམ་གྱི་ཞལ་ནས། བུ་འཚམས་ལ་ཧར་ཐོན་བྱས་པའི་ཁྲིམས་མེད། གང་དུ་འགྲོ་བསམ་པ་ཡིན། ཡར་ལོག་
ལ་སྒྲུབ་པ་ལ་སྡོད་གསུངས་པ་ལས། སྲས་ཡུམ་གྱིས་བཟུང་གིས་དོགས་པས་སྐས་ལ་ཕྱི་འབབ་ཞོལ་ལེ་བྱོན་སོང། ཡུམ་གྱི་ཕྱག་གསོལ་གྱིས་འགགས་

[103B] སྲས་བོས་པས། སྲས་ཀྱི་ཐུགས་ལ། ག་རེ་ཡུམ་གྱིས་བསླབ་བྱ་མཛད་ན་ནི་ཉན་དགོས། སྡོད་གསུང་ན་ནི་འབྲོས་དགོས་
སྒོའི་ཐེམ་པ་ལ་རྟ་ཞོན་ལོ་གེ་བཞུགས་དུས། ཡུམ་གྱི་ཐུགས་ལ། ངས་བུ་ཟིན་པ་དང་ཉན་པ་བྱུང་ན་བཟུང་ནས་བསྐྱིལ་དགོས། མ་ཟིན་ཞིང་མི་ཉན་ན་བསླབ་
བྱ་ཅིག་བྱེད་དགོས་དགོངས། བུ་ཨ་མ་ལ་གསན་ལ་ཡར་ལོག་བྱོན་དང་གསུངས་པས། སྲས་ཀྱི་ཞལ་ནས་ཡུམ་ལགས། བདག་ཟླ་བ་དཀར་བ་ཟླ་སྟོད་ཡིན། །
ཕ་མ་ཚང་བ་ཚེ་སྟོད་ཡིན། །བྱ་བ་ལགས་པས་བདག་ལ་ན་ཚ་དང་སྡུག་བསྔལ་ནི་མེད། ལྟས་མོ་ལ་འགྲོ་འོས་བདག་བཟང་བ་གདའ་བས། ད་རེས་ཅིས་ཀྱང་
འགྲོ་བ་ཞུ་ཞུས་པས། ཡུམ་གྱི་ཞལ་ནས་ཁྱོད་ཀྱིས་ཡབ་ལ་ཞུས་སམ་གསུངས་པས་མ་ཞུས་ལགས་ཏེ་ཡུམ་ལ་ཞུས་པས་ཁྱབ་མཆི་ཟེར་གཤེགས་གྲབས་
མཛད་ཅིང་འདུག་པ་ལ། ཡུམ་གྱི་ཞལ་ནས་བུ་ཅིས་ཀྱང་མི་གསན་པར་འབྱོན་ན། འོ་ཅག་མ་བུ་གཉིས་དམ་བཅའ་ཅིག་བྱེད་པ་ཡིན་པས། འདི་དག་སྙིང་གི་དཀྱིལ་

[104A]༄༅། །དུ་ཆོངས་ཅིག་དེ་རིང་གི་ཉིན་ཁོར་ལ་བུ་གྲལ་མགོ་རུ་མ་སྡོད། འབུལ་བ་བླ་སྡེར་མ་ལེན། བསྔོ་བ་ཡོན་བཤད་མ་བྱེད། ཆས་གཏམ་མ་
བྱེད༑ ཆང་མ་འཐུང། རྟ་མ་རྒྱུག་ཉི་མ་ཕྱེད་ཚུན་ནས་ལོག་བྱོན་ཅིག་བདུན་པོ་འདི་འུ་ཅག་མ་བུ་གཉིས་ཀྱི་དམ་ཚིག་ལགས་པས། ཐུགས་ལ་ཅིས་ཀྱང་
དགོངས་འཚལ་ལོ་གསུངས་པས། སྲས་ཀྱིས་དེ་ལྟར་འཚལ་ལོ་ཞེས་གསུངས་ནས་བྲོས་མ་ཐབས་སུ་གཤེགས་སོ། །དེར་ཡུམ་གྱིས་སྲས་ཀྱི་ཕྱི་བཞིན། རྗེ་
བཙུན་མི་ལ་དང། མར་པ་མགོ་ལེགས་ཀྱིས་གཙོ་བྱས་པའི་གྲྭ་པ་རགས་ པ་  བཞི་ལ་དམ་བཅའ་བདུན་པོ་རྣམས་ནན་ཆེ་བར་བསླབས་ནས་ཕྱགས་ཕྱི་ལ་བརྫངས་ཏེ་
ཡུམ་རང་གཅིག་པུར་བཞུགས་པས། སྔར་དང་མི་འདྲ་བའི་ཐུགས་ཚ་ཕྱོང་ངེ་བ་དང། སྤྱན་ཆབ་མང་པོ་ཤོར་ཞིང། ཐུགས་ལ་ངའི་བུ་འདི་སྔར་ཟླ་བ་རེ་ཙམ་
གཞན་དོན་ལ་འགྲོ་བ་ལ། འདི་ལྟ་བུའི་སྙིང་མི་དགའ་བ་མ་བྱུང་སྟེ། ད་ལན་ཉིན་གཅིག་འགྲོ་བ་ལ། འདི་ལྟ་བུའི་སེམས་མི་དགའ་བ་ཡོང་ལུགས་ཀྱིས་

[104B] སྲས་དཔོན་སློབ་རྣམས་ཀྱིས་རྔ་མོ་ཆུ་ཤུལ་དུ་ཕེབས་པ་ལས། གྲལ་པ་མང་པོ་འཚོགས་འདུག་པ་
ལས༑ དཔོན་སློབ་རྣམས་ཀྱིས་བླ་མ་དགེ་བའི་བཤེས་གཉེན་རྣམས་ཀྱི་གྲལ་འོག་སྐྱེ་བོ་མི་ནག་པ་རྣམས་ཀྱི་གྲལ་མགོ་ཞིག་ཏུ་བཞུགས་པ་ལས། གྲལ་མགོ་
ན་ཡོད་པའི་བླ་མ་བགྲེས་ཤིང་ཐུགས་དགོངས་མཐོ་བ་རྣམས། སྲས་དར་མ་མདོ་སྡེ་ཡིན་མིན་གྱི་ཐེ་ཚོམ་ཞིག་ཟོས་ནས། ལྟར་བཏང་བས་སྲས་ཡིན་པར་ཤེས་ཏེ་
གྲལ་དབུ་ལ་གདན་དྲངས་པ་འབྱོན་དུ་མ་འདོད་པས། གྲལ་མགོ་མ་རྣམས་ན་རེ། རྗེ་བཙུན་མར་པའི་སྲས་ཀྱི་གྲལ་མགོ་རུ་སྡོད་པ་འདི་གང་ནས་ལྟས་ཀྱང་མི་འཐད་
ཟེར༑ བླ་མ་གྲལ་མགོ་མ་རྣམས་ཀྱིས་རང་རང་གི་གདན་ཁྱེར་ནས། སྲས་ཀྱི་གྲལ་འོག་ཏུ་བྱ་འཕུར་སྐྱེས་བྱས་བྱུང་བས། སྲས་གྲལ་མགོ་རུ་བྱུང། རེ་སྟོབས་
ཀྱིས་བླ་སྡེར་ངང། འབུལ་བ་ལེན་དགོས་དང། བསྔོ་བ་ཡོན་བཤད་དང་བླ་མ་དགེ་བའི་བཤེས་གཉེན་རྣམས་ཀྱིས་དྲི་བ་བྱས་པའི་ལན་དུ་ཆོས་གཏམ་མཛད་དགོས་

[105A]༄༅། །བྱུང་བས་མཁས་པའི་ཐོག་ཆོད། དེར་མི་དྲག་པ་རྣམས་ཀྱིས་རིམ་པ་བཞིན་ཆང་དྲངས་པ་ནན་ཆེས་པས་ཅུང་ཟད་རེ་འཐུང་དགོས་བྱུང་
དེའི་ཚེ་ཉི་མ་ཡང་ཕྱེད་ཡོལ་དུ་སོང་བ་ལ། རྗེ་བཙུན་མི་ལས་བླ་མ་རིན་པོ་ཆེ། ལྟས་མོ་དང་སྟོན་མོ་ཆེ་ཁར་གྱེས། ཁྲོམ་གཞུག་འཐབ་མོས་བསྡུད་བྱ་བ་ལགས་
ཡུམ་གྱི་བཀའ་གནང་ཕལ་ཆེར་ཐལ་གདའ། ད་ཉི་མ་ཡང་ཕྱེད་ཡོལ་ཙམ་དུ་སོང་གདའ་བས། ཅིས་ཀྱང་ཕེབས་པ་ཞུ་ཞུས་པས། སྲས་ཀྱི་ཞལ་ནས་ཨ་པོ་
མཐུ་ཆེན་ཅིས་ཀྱང་བདེན་གསུང་འབྱོན་པར་ཆས་པ་ལས། སྲས་རང་གི་སྐུ་ཞང་ལྷོ་བྲག་ན་ནོར་ཕྱུག་པ་དང་རོ་རྩ་བའི་ཐོག་ཆོད་ཅིང་བུ་མེད་པ་དེས། རྟ་ཕོ་རོག་དཔུང་
དཀར་ཞེས་བྱ་བ་ལྷོ་བྲག་ན་མགྱོགས་ པ་  ཞིག་ཡོད་པ་དེ་ལ། སྒྲ་ཆས་ལེགས་པ་ཅིག་བྱས་སྲས་ཀྱི་དྲུང་དུ་ཁྲིད་ཡོངས་ཏེ། ཚ་བོ་ཡར་བཞེངས་ཅིག་བསྔོ་བ་ཡོན་
བཤད་སོགས་ཆོས་མཁས་པའི་ཐོག་ཆོད། ད་རྟ་ལ་བདེ་བའི་ཐོག་ཆོད་པ་ཅིག་བྱེད་པས་རྟ་རྒྱུགས་ཅིག་ཟེར་སྲབ་མདའ་ཕྱག་དུ་ཕུལ་བས། སྲས་ཀྱི་ཞལ་ནས་

[105B] ད་ལན་རྟ་རྒྱུགས་མི་གསུང་བ་ཞུ། བདག་ཡོང་དུས་ཡུམ་གྱི་ཞལ་ཏ་འགའ་ཡོད་པ་ལགས་ཏེ་ཕལ་ཆེར་ཤོར་ཐལ་
ད་རྟ་རྒྱུག་ན་ཀུན་འཆོལ་བ་འདུག་གསུང་པས། ཞང་པོ་ན་རེ། ཡུམ་བདག་མེད་མ་དབང་ཆེ་ཡང་ངའི་སྲིང་མོ་ཡིན། ང་ཇི་ལྟར་ཞན་རུང་ཇོ་ཇོ་ཡིན། མོའི་ཁ་ལ་
ཉན་ན་ངའི་ཁ་ལ་ཅི་ལ་མི་ཉན། གཏམ་དཔེ་ལ་ཡང། ཞང་པོ་ཆུས་ཁྱེར་བའི་སྐྲ་ནས་མ་འཛིན་བྱ་བ། ཁ་དྲག་པའི་དོན་ཡིན་པས་ཅིས་ཀྱང་རྟ་རྒྱུག་དགོས་
རྒྱུགས་སྟིང་སྒ་ཆ་དང་བཅས་པ་འབུལ་བར་འབུལ་ཟེར། ཕྱག་ནས་འཐེན་ཏེ་རྟ་ལ་བསྐྱོན་ནས་མི་རྒྱུག་པའི་དབང་མ་བྱུང་བར། རྟ་རྒྱུགས་པས། སྐུ་འབྲས་
མཚར་བ། རྩལ་ཆེ་བ་ལ་སོགས་ཏེ། ཆོས་འཇིག་རྟེན་གཉིས་ཀའི་ཁྲོམ་ཐོག་ཀུན་ཆོད་དོ། །དེ་ནས་སྲས་ལ་ཕུང་ཞུ་མང་བོ་རུབ་རུབ་ལ་བྱུང་བས། ཅུང་ཟད་
བད་པའི་ཉམས་ཡང་བྱུང་བའི་ཚེ། རྗེ་བཙུན་མི་ལས་སྲས་ལ། བླ་མ་ལགས་ད་ནང་ཡུམ་གྱིས་གནང་བའི་དམ་བཅའ་ནི་ཀུན་ཤོར་ཐལ། ད་ཁྲོམ་ཐོག་ཆོད་

[106A]༄༅། །ཁར་རྟ་ཁ་འཐེན་བྱ་བ་ལགས་པས། ཁྲོམ་མཇུག་མ་བསྡུས་པར་ཅིས་ཀྱང་ཕེབས་པ་གྲགས་ཞུས་ནས། ནན་གྱིས་སྤྱན་དྲངས་ཏེ་
ཞང་པོས་ཕུལ་བའི་རྟ་ལ་ཆིབས། དཔོན་སློབ་རྣམས་ཀྱིས་སྡེབས་ནས། རྗེ་བཙུན་མི་ལས་ཆིབས་ཐུར་བཟུང་བྱོན་པས། ང་རྒས་འཁོགས་དང་ནད་པ་རྟ་ལ་མི་
ཆགས་པ་མི་མིན། རྟ་མཐུར་ནས་བཟུང་མི་དགོས། ཁྱེད་རང་རྣམས་སྔོན་ལ་སོང་ཅིག་གསུང། གྲྭ་པ་རྣམས་ཀྱིས་སྔོན་ལ་རྒྱང་ངེ་བྱོན་པས། ལུང་པ་ཞན་
ཞེས་བྱ་བའི་ནང་ན་མར་ཕེབས་པ་ལས། དེའི་ལམ་གྱི་ཕྱོགས་གཅིག་ན་བྲག་ལ་ཆུ་འཐབ་ཀྱི་འཕྲང་ཡོད་པ། ཕྱོགས་གཅིག་ལ་རྫ་བྲག་གི་བསེབ་ལ་བྲ་མའི་
ནགས་ཡོད་པ། དེའི་བསེབ་ན་སྲེག་པའི་ཚང་ཡོད་པ་དེར་ཕེབས་པས། རྟའི་རྨིག་སྒྲས་སྲེག་པ་མ་བུ་བདུན་འདྲོགས་པའི་གཤོག་པའི་སྒྲ་དང། རྩི་སྒྲས་ཆིབས་
འདྲོགས་སྲས་ཆིབས་ཐོག་ནས་ཡར། ཞབས་ཀྱི་ཡོབ་བྱ་འདས་ནས་རྫ་བསེབ་ལ་སྲས་རྟ་ཡིས་མདའ་རྒྱང་གང་ཙམ་དྲུད་པས། དབུ་ཆག་དབུ་ཀླད་དང་ཁྲག་

[106B] རྗེ་བཙུན་མི་ལས་ཕྱི་མིག་གཟིགས་པས། མི་མེད་པའི་རྟ་དེ་རྒྱང་རྒྱང་རྒྱུག་པ་གཟིགས་པས། སྲས་ཆིབས་ཀྱིས་སྐྱུར་
བ་དགོངས་ཏེ། རླུང་བཟུང་ནས་རྒྱུག་པས་ཆིབས་ཟིན་པ། ནགས་ལ་བཏགས། ཞབས་ཡོབ་ནང་ནས་བཏོན་ཏེ། ཐུགས་དྲན་མེད་དུ་སོང་བའི་དབུ་པང་དུ་བླངས་
ནས་གཟིགས་པས་ཚལ་པ་བརྒྱད་དུ་ཆག་དབུ་ཀླད་དང་མཚལ་ཁྲག་ཚབས་ཆེ་བ་བོ་འདུག་པས། གཞན་བྱ་ཐབས་ནི་མ་བྱུང། སྤྱན་ཆབ་འདོན་གྱིན་བཞུགས་
ཚེ༑ གཞན་བུ་ཆེན་རྣམས་ཀྱང་ཕེབས་བྱུང་སྟེ། ཕྱག་ཞབས་ནས་བཟུང་མཚན་ནས་འབོད་ཅིང། མང་དུ་བཤུམས་པའི་མཐར། བཀའ་གྲོས་ལ་ཆིབས་
ལ་ནི་མི་ཆགས་པ་འདུག་པས། འདོལ་ལི་ལ་གདན་འདྲེན་རྩིས་ཀྱིས་འབུལ་བ་ལ་བྱུང་བའི་དར་ཡུག་དབུ་ལ་དཀྲིས་པ་དེ་ལ། འདོལ་ལེ་འཚེམ་ཞིང་ཡོད་ཚེ་
སེར་བུ་རྒྱུག་སྟབས་ཀྱིས་སྲས་ཀྱི་ཐུགས་དྲན་རྙེད་ནས་སྤྱན་ཧྲིག་བྱུང་བ་རྗེ་བཙུན་མི་ལ་ལ་གཟིགས་ནས། ཨ་པོ་མཐུ་ཆེན་སླེབ་པ་དེ་ལེགས་ཏེ། ང་རྟས་

[107A]༄༅། །སྐྱུར་ནས་མགོ་བསྣད་ཡོད་པ་འདྲ། ཁྱེད་རྣམས་ཅི་བྱེད་ཅིང་ཡོད་པ་ཡིན་གསུང་བ་ལ། བླ་མས་ཆིབས་པ་ལ་ནི་མི་ཆགས་ཤིང་
འབྱོར་པ་ནི་མི་ཡོང་བ་འདུག་པས། འདོལ་ལེ་གཅིག་གྲབས་བྱེད་ཀྱི་ཡོད་ཞུས་པས། ཕོ་ལྟོགས་ཀྱང་ཁྱུང་རུ་དེང་ངེ་བྱ་བ་ཡིན་པས། ངས་རྟ་ལ་ཨེ་ཆགས་
ལྟ་ཡིས་སྐེད་རགས་འདི་ཁྲོལ་ལ་ཕྱེད་མར་གཤོགས་ཅིག་གསུང། གསུང་བ་ལྟར། བཀྲོལ་ནས་གཤགས་པའི། ཕྱེད་དབུ་ལ་བཅིངས། ཕྱེད་སྐུ་སྐེད་
ལ་བཅིངས་ཏེ། ད་ང་རྟ་ལ་བསྐྱོན་ཅིག་གསུང་ཆིབས་པ་ལ་བསྐྱོན་པས། ཨ་ཁུ་མགོ་ལེགས་ན་འཐེན་པས་ངའི་རྟ་སྣ་ཁྲིད། གཞན་གཉིས་ཀྱིས་གཡས་
གཡོན་སྐྱོར། ཨ་ཕོ་མཐུ་ཆེན་སྔོན་ལ་སོང་ལ་ཡབ་ཡུམ་གཉིས་ལ། ང་ཅུང་ཟད་བསྣད་པའི་རྒྱུ་མཚན་དང་ལོ་རྒྱུས་ཞུས་ཤོག་ཅིག་གསུང་བ་ལྟར་དཔོན་
སློབ་རྣམས་ཀྱིས་ཕྱི་ནས་གུལ་ལེ་བྱོན། རྗེ་བཙུན་མི་ལས་སྔོན་ལ་བྱོན་ནས་སྐུ་མཁར་གྱི་རྩེ་མོར་བླ་མའི་དྲུང་དུ་ཕེབས་ཏེ་ཕྱག་བཙལ་ནས་བླ་མ་རིན་

[107B] བླ་མའི་ཞལ་ནས། སྔར་ཡིན་ན་ཁྱོད་སླེབ་ཚེ་དགའ་བའི་ཉམས་
ཅིག་ཡོང་གི་ཡོད་པ་ཡིན་ཏེ། ད་ལན་སྙིང་མི་དགའ་ལྷང་བ་ཅིག་བྱུང་ཡོང་ངམ་ཤོད་ཅིག་གསུང། དེར་རྗེ་བཙུན་མི་ལས་གསུང་མ་ཐོན་ཞིང་སྤྱན་ཆབ་
ཤོར། དར་ཅིག་ནས་ལོ་རྒྱུས་རྣམས་ཞུས་པས། བུ་ངེས་ད་ནང་ལྟས་མོ་ལ་ཕྱིན་ནམ་གསུང། ཕྱིན་ལགས་ཞུས་པས། མགོ་གང་དུ་ཆག་གསུང། ཞེན་
ལུང་པའི་ནང་དུ་ཆག་ཞུས་པས། ལུང་པ་ཞེན་ཟེར་བ་དེ་རང་གིས་ཆོག་ད་ལྟ་ཤི་བ་མེད་དམ་གསུང། མ་གྲོངས་པར་འབྱོན་ཞིང་ཡོད་ཞུས་པས། རྨ་ཆས་
ཇི་ལྟར་བྱས་གསུང། སྐུ་ཆིངས་རྒྱ་མ་དེ་ཕྱེད་མར་གཤགས་ནས་ཕྱེད་ཀྱི་དབུ་སྡམས། ཕྱེད་སྐུ་ལ་བཅིངས་ཡོད་ཞུས་པས། རྟེན་འབྲེལ་རང་ཕ་བུ་གྱེས་
དགོས་པ་འཇུག་མདང་ངའི་རྨི་ལམ་དུ་ཡང་མི་ནག་པོ་གཅིག་བྱུང་སྟེ། ཁོ་ན་རེ་ནཱ་རོ་པའི་བཀའ་ཞལ་ལ། ཁྱོད་ཀྱི་སྙིང་ཐོན་ལ་ང་ལ་བསྐུར་གསུང་བ་

[108A]༄༅། །ཡིན་ཟེར་བ་ལ། ངས་ཀྱང་བླ་མའི་བཀའ་བསྒྲུབ་སྙམ། སྙིང་བཏོན་ནས་ཁོ་ལ་སྤྲད་པས། ཁོ་དགའ་ནས་ཐོད་པའི་ནང་དུ་བཅུག་
གྲི་གུག་གིས་ཁ་བཅད་ནས་སོང་བ་ཞིག་རྨི། གཞན་ཡང་མཎྜལ་གྱི་དཀྱིལ་རྡོལ་བ། ཉི་ཟླ་ནམ་མཁའི་དབྱིངས་སུ་རྒས་པ། རཀྟའི་མཚོ་སྐམས་པ་རྣམས་
རྨི༑ ང་རང་ཕྱིན་རུང་ཕན་གནོད་ཅིག་མེད་པ་འདྲ། འོན་ཀྱང་ངས་མ་ཕྱིན་ན་ཕ་བུའི་དམ་ཚིག་ཡིན་པས་སྙིང་རྗེ་ཕྱིར་འགྲོ་དགོས་གསུང་བྱོན་པ་དང། སྲས་
བླ་ཡེར་ཕེབས་པ་མཇལ་བ་ལས། བདག་གིས་ད་ནང་ལྟས་མོ་ལ་ཕྱིན་པ་ལགས་ཏེ་མགོ་བསྣད་གདའ་བས། སྐྱོན་མི་སྐྱོན་གཟིགས་པ་ཞུ་ཞེས་དབུ་ཡབ་
ཀྱི་སྐུ་པང་དུ་ཕུལ་བས། ཡབ་ཀྱིས་དབུ་ཆིངས་ཀྱི་སྐེ་རགས་བཀྲོལ་ནས་གཟིགས་པས། དབུ་ཐོད་ཚལ་པ་བརྒྱད་དུ་ཆག་དབུ་ཀླད་ཀྱི་རྒྱ་རལ་ཞིང་འཐོར་བ་
གཟིགས་པས། ད་བུ་འདི་ཡུན་རིངས་མི་འགོར་བ་འདུག་དགོངས་པའི་ཚེ། སླར་ཡང། སྲས་རླུང་གི་རྣམ་པས་ཐུགས་དྲན་ཉམས་པ་ལས། ཡབ་ཀྱི་སྐུ་

[108B]གཞོག་གཡས་འོག་ཏུ་བཅུག་པའི་སྙན་ཁུང་ན་མར། འཕོ་བ་གསལ་འདེབས་ཀྱི་མགུར་འདི་གསུངས་སོ།། །བུ་གསན་
ཅིག་ཇོ་སྲས་མདོ་སྡེ་འབུམ། །ཁོ་བོ་མར་པ་ལོ་རྩ་ངས། །རྒྱ་གར་ཡུལ་དུ་ལན་གསུམ་ཕྱིན། །མཚན་ལྡན་བླ་མ་གུས་པས་བརྟེན། །རྗེ་ནཱ་རོ་མཻ་ཏྲི་རྣམ་
གཉིས་ལ། །རྒྱུད་འགྲེལ་གདམ་པ་མང་དུ་ཞུས། །དབང་བཞིའི་གནད་ལ་ངོ་སྤྲོད་བྱས། །ཁྱད་པར་འཕོ་བ་གྲོང་འཇུག་ཞུས། །དེ་མ་གསང་གོང་དུ་བུ་ལ་
བསྟེན༑ ༑རྒྱུད་འགྲེལ་གདམས་པ་དྲན་ནམ་མདོ་སྡེ་འབུམ། སྤྱིར་རང་འདུས་བྱས་ཀྱི་མཚན་ཉིད་འདི། །མི་རྟག་འཇིག་པའི་ཆོས་ཅན་ལས། །བུ་སྒྱུ་མ་ལུས་
ཀྱི་རྟག་མ་ཐུབ། །བློ་བུར་བདུད་ཀྱི་བར་ཆད་བྱུང། །ཐོད་པ་དུང་དཀར་གྱི་འཁོར་ལོ་ཆག་ཀླད་རྒྱུ་དར་དཀར་གྱི་ཡོལ་བ་རལ། །ཀླད་པ་བུདྷའི་ལྷ་ཚོགས་
འཐོར༑ ༑བུ་སྒྱུ་ལུས་འཇིག་པ་ཤིན་ཏུ་བདེན། །ཕ་ཇོ་ལྷའི་དཀྱིལ་འཁོར་ཡིན། །རྣམ་ཤེས་ཚངས་པའི་ལམ་ནས་ཐོན། །ད་ལན་ཕ་ཇོའི་ཐུགས་ཁར་

[109A]༄༅། །འཕོས༑ ༑ཅེས་གསུངས་པ་དེ། ཡུམ་ནང་ན་བཞུགས་པས་གསན་ཏེ། བླ་མ་སྐུ་མཁར་རྩེ་ན་བསྒྲུབ་པ་ལ་བཞུགས་པ་ལ་ད་ལྟ་
བླ་གཡེ་ན་འཕོ་བ་གསལ་འདེབས་ཀྱི་མགུར་གསུང་གི་གྲག་ངའི་བུ་དེ་ལ་བར་ཆད་བྱུང་བ་ཡིན་ནམ་དགོངས། རིང་སྟབས་སུ་བླ་ཡེར་བྱོན་པས། སྲས་ཀྱི་དབུ་
ཁྲག་རལ་ཉི་ལེ་ཡབ་ཀྱི་པང་ན་འདུག་པ་གཟིགས་པས་རེ་ཞིག་ཐུགས་དྲན་མེད་དུ་བརྒྱལ། སངས་པ་དང་ཡབ་ལ། སྨན་ཡན་ལག་བརྒྱད་པ་ལ་ནི་ཁྱེད་རང་
མཁས༑ བུ་འདི་འཚོ་བ་གདའ་འམ་མི་འཚོ་བ་གདའ་ཞུས་པས། བླ་མའི་ཞལ་ནས། སྨན་ཡན་ལག་བརྒྱད་པ་ལ་ང་མཁས་རུང། རོ་མགོ་མེད་པ་ལ་གསོ་
ཐབས་མི་འདུག་ཁམས་གསུམ་སེམས་ཅན་གྱི་ལས་སླེབ་ཚེ། དུས་གསུམ་སངས་རྒྱས་ཀྱི་མཐུ་སྡུག་བྱ་བ་ལྟར། ངས་གསོ་ཐབས་མི་འདུག་ཤེས་ན་ཁྱོད་
ཀྱིས་བསོས་དང་གསུང། སྲས་ཀྱི་དབུ་ཡུམ་གྱི་པང་དུ་གནང་སྟེ། །ཆུ་ཟངས་གང་གི་ནང་ན་ཞག་ཉ་མིག་ཙམ་ཞིག་ཡོད་པ་དེ། རྩིག་ལོགས་ལ་གཏོར་ཚར་

[109B]བུ་མཚམས་ཀྱི་གང་ལ་ལྟས་མོ་ལ་བཏོང་མཁན་ཁྱོད་མིན་པ་སུ་ཡོད། ལར་རང་བུད་མེད་ཀྱི་གྲོས་མགོ་རའི་ལམ་སྣ། ཕྱི་བའི་བྱ་ར། ཐལ་བའི་
ལ་བརྩེས། མར་གྱི་ཉི་འདེ་རྣམས་ལ་དགའ་མོ་བྱུང་བའི་དཔེ་མེད་གསུང་དབུ་གཏུམས་ནས་བཞུགས་པར་གདའ། དེར་ཡུམ་གྱི་ཐུགས་ལ་ངས་དག་མ་ཉེས་ཏེ་
ད་ལན་ཤག་འབུལ་བའི་དུས་སུ་མི་འདུག་ཅིང། བུ་འདིའི་འཚམས་སྦྱོར་ལ་ཡང་གནོད་པ་འདུག་ཕ་ཇོ་ཁོང་སེམས་ངོ་སྤྲོད་པའི་བླ་མ་དང་ཡབ་ཡིན་པ་ལ་མ་
འཕོས་རུང། ང་ལུས་སེམས་བསྐྱེད་པའི་ཨ་མ་ཡིན་པས། སྙིང་བརྩེ་བས་འཕོས་ཏེ་འོང་སྙམ་ནས། ཡུམ་གྱིས་སྲས་ཀྱི་སྙན་ཁུང་ལ་ཞལ་གཏང་ནས་བཤུམ་
ཞིང་འཕོ་བ་གསལ་འདེབས་ཀྱི་མགུར་འདི་གསུངས་སོ།། །རྗེ་དུས་གསུམ་སངས་རྒྱས་ཐམས་ཅད་ཀྱི། །མཆོག་གི་སྤྲུལ་པ་རིན་པོ་ཆེ། །མཚན་ལྡན་མར་པ་
ལོ་ཙཱ་ཡི། །ཞབས་ལ་གུས་པས་ཕྱག་འཚལ་ལོ། །བུ་གསན་དང་ཇོ་སྲས་མདོ་སྡེ་འབུམ། །བུ་འདི་ནས་ཕ་རོལ་གཤེགས་པའི་ཕྱིར། །འདུས་བྱས་ཕུང་པོ་འཇིག་

[110A]༄༅། །པ་ལ། ཐུགས་ཁྲལ་ཅུང་ཟད་ཡོད་དེ་མཆི། །ཕ་ཇོ་མར་པ་ལོ་ཙཱ་ཡིས། །རྒྱ་གར་ཡུལ་ལ་ལན་གསུམ་བྱོན། །སྐུ་སྲོག་ལ་མ་
ལྟོས་དམ་ཆོས་བཙལ། །མཚན་ལྡན་བླ་མ་དུ་མ་བསྟེན། །ཁྱད་པར་ནཱ་རོ་པཎ་ཆེན་ལ། །སྙན་རྒྱུད་ཀྱི་གདམས་པ་མ་ལུས་གསན། །ཕ་ཇོས་མ་གསང་བུ་ལ་
གསུངས། །དུས་ད་ལྟ་ཐུགས་ལ་གསལ་མི་གསལ། །ནཱ་རོ་པཎ་ཆེན་གྱི་གདམས་ངག་རྣམས། །ད་ལྟ་གདེང་དང་ལྡན་མི་ལྡན། །ཁྱད་ཆོས་བསྲེ་འཕོའི་གདམས་
ངག་ལ། །ད་ལྟ་ངེས་ཤེས་སྐྱེས་མ་སྐྱེས། །སྐྱེ་མེད་ཕྱག་རྒྱ་ཆེན་པོ་ལ། །ད་ལྟ་མཉམ་གཞག་བརྟན་མི་བརྟན། །འཕོ་བ་གྲོང་འཇུག་གདམས་ངག་ལ། །ད་
ལྟ་གདེང་དང་ལྡན་མི་ལྡན། །འདུས་བྱས་ཤ་ཁྲག་ཕུང་པོ་འདི། །མི་རྟག་ནམ་མཁའི་འཇའ་ཚོན་འདྲ། །སྒྱུ་མ་ལུས་ཀྱི་རྟག་མ་ཐུབ། །ཡུམ་ང་རང་ལྷ་མོ་བདག་
མེད་མ། །དུས་གསུམ་སངས་རྒྱས་བསྐྱེད་པའི་ཡུམ། །སྙིང་པདྨ་འདབ་བརྒྱད་སེང་གེའི་ཁྲི། །ཉི་ཟླ་པདྨའི་གདན་སྟེངས་ན། །སྐྱེས་མཆོག་མར་པ་ལོ་ཙཱ་བཞུགས།།

[110B] །བུ་རྣམ་ཤེས་ཚངས་པའི་ལམ་ནས་ཐོན། །ད་ལན་ཨ་མའི་ཐུགས་ཀར་འཕོས། །ཅེས་ཡུམ་གྱི་མགུར་དེ་ལྟར་གསུངས་པས་
ཀྱང༑ སྲས་དྲན་པ་ཉམས་པའི་སྟབས་ཀྱིས་ཚིག་གཅིག་ཀྱང་མ་གསན་པར་འདུག་པ་ལས། ཡུམ་གྱི་སྤྱན་ཆབ་སྲན་མ་ཙམ་ཞིག་སྲས་ཀྱི་སྙན་ཁུང་ན་མར་སོང་བས་
རྒྱུ་དང། ཉེ་བར་ལེན་པའི་རྐྱེན་གྱིས། སྲས་ཀྱིས་ཐུགས་དྲན་རྙེད་ཏེ་སྤྱན་ཁྲ་ཧྲིག་བྱུང་བ་ལ། ཡང་ཡུམ་གྱིས་གོང་ལྟར་འཕོ་བ་གསལ་འདེབས་ཀྱི་མགུར་གསུང་པ་
དགོངས་ཏེ། སྲས་ཀྱི་ཞལ་ནས། ཨ་པོ་མཐུ་ཆེན་ང་ཡར་སློང་ཅིག་གསུངས་ནས་ཡར་བཞེངས་ཏེ། དབུ་ཚལ་པ་བརྒྱད་དུ་སོང་བ་དེ་སྲས་རང་གིས་སྡམས་ནས་
ཨ་ཕོ་མཐུ་ཆེན་ངའི་གདོང་པ་འདི་མ་བདེ་བས་ཕྱིས་དང་གསུངས་པས་རྗེ་བཙུན་གྱི་ན་བཟས་སྲས་ཀྱི་ཞལ་རས་ཕྱིས་ཚེ། སྲས་དེ་ཉིད་ཀྱི་ཞལ་ནས། ངས་སྐྱེ་བ་འདི་ལ་
ཕ་མ་གཉིས་པོའི་དྲིན་ལེན་འཛོལ་བ་ཅིག་ཡོང་ངམ་བསམ་སྟེ། དྲིན་ལན་མ་འཇོལ་བའི་ཁར། ཡབ་ཡུམ་གཉིས་ཐུགས་ཁྲལ་ལ་བཀོད་པ་འདི་འདྲ་ཞིག་བྱུང་བས་

[111A]༄༅། །ཡབ་ཡུམ་གཉིས་ལ་ཐུགས་ཁྲལ་མི་བགྱིད་པ་ཞུ་ཟེར་བའི་ཞུ་དོན་ཚིག་གསུམ་པ་ཅིག་འབུལ་བས། ངའི་རམ་བུ་ཐེག་ཅིག་གསུངས་
རྗེ་བཙུན་གྱིས་དེ་ལྟ་བུ་མི་གསུང་བ་ཞུ། སྐུ་ཚེའི་བར་ཆད་དུ་འགྲོ་ཞུས་པས། སྲས་ཀྱི་ཞལ་ནས། ཨ་པོ་མཐུ་ཆེན་ཚེའི་བར་ཆད་བྱ་བ་ཅི་ལ་ཟེར། འདི་ཀ་མིན་པ་
འདུག་གེ། སེམས་ཅན་སྤྱིའི་ལམ་པོ་ཆེ་འདི་ལ། ད་ང་ཡང་འགྲོ་བའི་དུས་ལ་བབ་འདུག་པས་འགྲོ་བ་ཡིན། ཕྱིན་ནས་འབྱུར་མིག་ལྟ་བུའི་འཕྲང་རིངས། འཇིགས་
པ་ཅན་སྲིད་པ་བར་དོ་བྱ་བ་དེར། སྐྱེ་འགྲོ་ཕལ་ཆེར་ལ་འཇིགས་སྐྲག་གི་སྡུག་བསྔལ་མྱོང་དགོས་ནའང། ང་ལ་ཕ་ཇོ་མར་པའི་བཀའ་དྲིན་གྱིས་སྐྱེ་གནས་གར་སྐྱེའི་
རང་དབང་ཡོད་པས། སྲིད་པ་བར་དོའི་སྡུག་བསྔལ་མྱོང་མི་དགོས་པ་འདུག་སྟེ། ལར་རང་མི་ལུས་ཐོབ་ནས་ཆོས་མི་བྱེད་པ་འདི་ཀུན་སྙིང་རྗེ་སྟེ་བྱ་ཐབས་མི་འདུག་
དེ་བས་ཡབ་ཡུམ་ཐུགས་ཁྲལ་དུ་མི་འགྲོ་བའི་ཞུ་བ་ཅིག་འབུལ་བས། ཨ་ཕོས་ངའི་རམ་ཐེག་ཅིག་གསུང་ཞུ་དོན་གྱི་མགུར་འདི་ཕུལ་ལོ།། །རྗེ་གསུམ་ལྡན་

[111B] །དཔལ་རྡོ་རྗེ་འཆང་དང་དབྱེར་མེད་པའི། །ཡབ་དགྱེས་རྡོར་སྤྲུལ་པའི་ལྷ་དགུ་དང། །ཡུམ་སངས་རྒྱས་བསྐྱེད་བྱེད་བདག་མེད་མ། །ཡབ་
ཡུམ་གཉིས་ལ་གུས་ཕྱག་འཚལ། །ཡབ་ཡུམ་གྱིས་དབང་བསྐུར་བྱིན་གྱིས་བརླབས། །ང་འདི་ནས་ཕ་རོལ་འགྲོ་བ་ལ། །ཡ་ང་དང་བག་ཚ་མི་བདོག་སྟེ། །
ཡབ་ཡུམ་དྲིན་ལན་མ་འཁྱོལ་འཆི་བ་འདི། །ཅུང་ཙམ་སེམས་ལ་འཁྲེང་བར་གདའ། །འོན་ཀྱང་མ་ཕན་འཆི་བ་ལ། །ཡབ་ཡུམ་ཐུགས་ཁྲལ་མི་བགྱིད་འཚལ། །
ཡབ་ཕ་ཇོས་གསུངས་པའི་རྒྱུད་འགྲེལ་རྣམས། །དུས་ད་ལྟ་སེམས་ལ་གསལ་བར་གདའ། །ཐབས་ལམ་ནཱ་རོ་ཆོས་དྲུག་ལ། །ད་ལྟ་གདེང་དང་ལྡན་པར་གདའ། །
ཁྱད་ཆོས་བསྲེ་འཕོའི་གདམ་ངག་ལ། །ད་ལྟ་ངེས་ཤེས་འདྲོངས་པར་གདའ། །སྐྱེ་མེད་ཕྱག་རྒྱ་ཆེན་པོ་ལ། །ད་ལྟ་མཉམ་གཞག་བརྟན་པར་གདའ། །ཁྱད་
ཆོས་འཕོ་བ་གྲོང་འཇུག་ལ། །ད་ལྟ་གདེང་དང་ལྡན་པར་གདའ། །ཡབ་ཡུམ་གཉིས་སྤྱན་ཆབ་མི་བཏོང་འཚལ། །སྐྱེ་མེད་སྤྲོས་བྲལ་ཕྱག་རྒྱ་ཆེ། །ཕུང་པོ་

[112A]༄༅། །ཁམས་དང་སྐྱེ་མཆེད་རྣམས། །ལྷ་དང་ལྷ་མོའི་རང་བཞིན་གསལ། །སྤྱིར་འཕོ་བྱ་འཕོ་བྱེད་རྟེན་དང་བྲལ། །སྐྱེ་མེད་ཆོས་ཀྱི་
དབྱིངས་སུ་འཕོ། །ཡབ་ཡུམ་གྱི་ཐུགས་ཀར་གཏད་མི་འཚལ། །རྣམ་ཤེས་གྱེན་ལ་འཕང་མི་འཚལ། །བླ་མ་ནཱ་རོ་དང་མཻ་ཏྲིའི་རྒྱུད་འབྲེལ་རྣམས། །རྔོག་སྟོན་
མཐུ་ཆེན་ལ་སོགས་པའི། །ཁོང་བུ་ཆེན་རྣམས་ལ་གནང་མཛོད་ལ། །སངས་རྒྱས་ཀྱི་བསྟན་པ་སྤེལ་བར་ཞུ། །བདག་གསོན་ཡང་བྱེད་རྒྱུ་དེ་ལས་མེད། །
ཤི་ཡང་ཞུ་རྒྱུ་དེ་ལས་མེད། །འོ་སྐོལ་ཡབ་ཡུམ་སྲས་བཅས་རྣམས། །སྐྱེ་བ་འདི་ལ་མཇལ་སྙམ་མི་གདའ་སྟེ། །ཨུ་རྒྱན་ཡུལ་ལམ་མཁའ་སྤྱོད་དུ། །ཕྱི་
མ་ཅིས་ཀྱང་མཇལ་བར་ཞུ། །ཞེས་པའི་ལན་སྲས་ཀྱིས་ཕུལ་བས། ཡབ་ཀྱི་ཞལ་ནས། ངའི་བུ་འདི་བཞུགས་ན་ཕྱོགས་ཐམས་ཅད་དུ་ལོ་ཕྱུགས་རྟག་ཏུ་
ལེགས་པ། ཆར་ཆུ་དུས་སུ་ཕེབས་པ། མི་ནད་ཕྱུགས་ནད་རྒྱུན་ཆད་པ་དང། ཁྱད་པར་དུ་མ་བསྒོམས་པར་སངས་རྒྱ་བ་འཕོ་བ་གྲོང་འཇུག་གི་གདམས་པ་

[112B] སེམས་ཅན་ལ་བདེ་སྐྱིད་ཕུན་སུམ་ཚོགས་པ་ཐོབ་པའི་ཕན་ཐོགས་པ་ཞིག་ཡོང་བ་ཡོད་ཏེ། བློ་བུར་བདུད་ཀྱི་
བར་ཆད་བྱུང་གསུང། དེ་ནས་སྲས་ནང་དུ་གདན་དྲངས། ཡབ་ཡུམ་བུ་སློབ་རྣམས་ཀྱིས་མཐའ་བསྐོར་ནས་བཞུགས་པ་ལ། ཉ་མ་དཔལ་མོ་ལ་སོགས་པ་
དད་ཅན་འགས་སེམས་ཅན་གྱི་དོན་དུ་གྲོང་འཇུག་མཛད་པ་ཞུ་ཞུས་པས། སྲས་ཀྱི་ཞལ་ནས། འོ་ན་མ་བསྒོམས་པར་སངས་རྒྱ་བ་འཕོ་བ་གྲོང་འཇུག་གི་གདམས་
པ་འདི་བོད་དུ་དར་བ་གཅིག་འདོད་ན། ཁྱེའུ་གཙང་མའི་རོ་ལ་རྨ་མེད་པ་ཅིག་ཚོལ་གསུངས་པས། དེར་བུ་སློབ་རྣམས་ཀྱིས་ཕྱོགས་བཞིར་ཁ་བཀྲམ་ནས་
བཙལ་བས། མ་སྒོམས་པར་སངས་རྒྱ་བ་འཕོ་བ་གྲོང་འཇུག་གི་ཆོས་བོད་དུ་དར་བའི་སྐལ་བ་མེད་པ་ལ་རྟེན་ནས། སྐྱེས་པ་ཁྱོ་གའི་རོ་རྨ་མེད་པ་ནི་གཅིག་
ཀྱང་མ་རྙེད། སློབ་མ་སྔོགས་པ་ཞིག་གིས་རྒན་མོ་ལྦ་བ་ལོག་ནས་ཤི་བའི་རོ་ཅིག་ཁུར་བྱུང་སྟེ། འདི་ལ་འཕོ་བ་ཞུ་ཞུས་པས། འགྲོ་དོན་མི་ནུས་མི་འཕོ་

[113A]༄༅། །གསུང་མ་འཕོས་པས། ཡང་སློབ་མ་ལུག་རྫི་ཅིག་གིས་ལྷ་ཁང་གོག་པོ་གཅིག་གི་ནང་ནས། ཕུག་རོན་ཁྲྭས་དེད་ཏེ་ཧལ་
ནས་ཤི་བའི་རོ་ཅིག་རྙེད་པ་ཁྱེར་བྱུང་སྟེ། འདི་ལ་འཕོ་བ་ཞུ་ཞུས་པས། དུད་འགྲོ་ལ་འཕོས་ཀྱང་འགྲོ་དོན་མི་ཡོང། ང་སྐྱེ་བ་ཇེ་དམའ་ལ་བཏང་བ་ལ་ཁྱེད་
ལ་དགོས་པ་ཡོད་དམ། ང་ཕུག་རོན་ལ་མི་འཕོ་གསུང། འཕོ་རུ་མ་འདོད་པས། དེར་སློབ་མ་འགའ་དང་ལུག་རྫི་ལོག་ལྟ་སྐྱེས་ཏེ། སྐྱེས་མཆོག་མར་
པ་ལོ་ཙཱ་ལ་ཚེ་གཅིག་ལུས་གཅིག་ལ་སངས་རྒྱ་བའི་གདམ་ངག་ཡོད་ཟེར་དེ་མི་བདེན་པ་འདུག་གོ། སྔར་བླ་མ་རང་གིས་མཛད་པ་དེ་རྣམས་ཀྱང་མིག་འཕྲུལ་
ཡིན་པ་འདུག་ཟེར་བྱུང་བས། དེར་སྲས་ཀྱི་ཞལ་ནས། སྤྱིར་གྱིས་རྒྱ་གར་ནས་བསྒྱུར་བའི་ཆོས་ལ་མི་བདེན་པ་ག་ལ་སྲིད། དགོས་སུ་ཡང་ཕ་ཇོས་གསུངས་
པའི་ཆོས་ལ་མི་བདེན་པ་ག་ལ་སྲིད། བླ་མ་ལ་ལོག་ལྟ་མ་བྱེད། བླ་མ་ལ་ལོག་པར་ལྟས་ན་ངན་སོང་འཁོར་བའི་རྒྱུ་ཡིན་ནོ། །ད་སྤྱིར་གྱིས་སངས་རྒྱས་

[113B] དགོས་སུ་ཡང་ཕ་ཇོས་གསུངས་པའི་ཆོས་རྣམས་བཀའ་བཙན་པའི་ཕྱིར་དང། ཡང་དགོས་སུའང་ལུག་རྫི་ཁྱོད་སོགས་
ངན་སོང་དུ་མི་ལྟུང་བའི་ཕྱིར་དུ། ངས་ཕུག་རོན་ལ་འཕོ་བར་བྱའོ། །དེ་ལ་ད་ལྟ་ང་བསྐྱེད་རིམས་ལ་ཡོད། རྫོགས་རིམས་སུ་བསྡུས་ནས་འཕོ་བ་ཡིན་
བསྐྱེད་རིམས་ཀྱི་ངང་ནས་འཕོས་ན་ཡི་དམ་གྱི་ལྷ་བསད་པའི་ལྟུང་བ་ཡོང་བ་ཡིན་པས། ངས་རྫོགས་རིམས་སུ་བསྡུས་ཀྱིས། ཕུག་རོན་དེ་ངའི་སྔས་
མགོར་ཞོག་ལ་མཆོད་པ་ཤོམས་ཅིག་གསུང་བ་ལྟར་མཆོད་པ་བཤམས་ནས། སྲས་ཀྱི་བསྐྱེད་རིམས་གསལ་བཏབ་ཚེ། དགྱེས་པ་རྡོ་རྗེ་སྤྲུལ་པའི་ལྷ་
དགུ་ཁྲ་ལམ་མེ་ཡོད་པ། ཐ་མ་ལ་པ་ཀུན་གྱིས་ཀྱང་མཐོང་བ་བྱུང་ངོ། །རྫོགས་རིམས་སུ་བསྡུས་ནས་འཕོ་བ་མཛད་ཚེ། སྐུའི་མདངས་ཡལ་སོང་བ་
ཕུག་རོན་ཅུང་ཟད་འགུལ་བ་བྱུང། སྲས་སྐུ་ཡལ་བ་དང་ཕུག་རོན་ཧར་ལངས་ནས་སྤྲུག་ཅིང། ཡབ་ཡུམ་གཉིས་ལ་ཕྱག་འཚལ་བའི་ཚུལ་དང་བསྐོར་

[114A]༄༅། །བ་གསུམ་བྱས་ནས། གྲོ་བོ་ལུང་གི་ཕུན་ཡར་འཕུར་སོང་པ་ལས། ཡབ་ཀྱི་ཞལ་ནས། བུ་ཚུར་ལོག་ཤོག་ཅིག་གསུངས་
པ་དང། འགྲོ་བའི་འཕྲོ་ལ་ལོག་བྱུང་སྟེ། སྲས་མཁར་ལ་བསྐོར་བ་བྱས་ནས་ཡབ་ཀྱི་སྐུ་དཔུང་གཡས་པའི་སྟེང་དུ་བབས་ནས་བཞུགས་པར་གདའ་
དེར་ཡབ་ཀྱི་ཞལ་ནས། བདག་མེད་མ་འོ་སྐོལ་ལ་བུ་ཕུག་རོན་ལ་རེ་བའི་དུས་བྱུང་པས། ད་མཆོད་ཁང་དུ་གདན་དྲོངས་ལ་མཆོད་པ་ཕུལ་ཅིག་གསུང་དབུ་རྩར་
གདན་དྲངས་མཆོད་པ་ཕུལ་ཏེ་བཞུགས་སུ་བཅུག་སྤུར་དང་གཤེགས་རྫོང་དུས་གཅིག་མཛད་པ་ལས། སྲས་ཀྱི་སྤུར་ཁང་རྩིགས་ནས་ཡབ་དང་བུ་ཆེན་
རྣམས་ཀྱིས་མེ་མཆོད་མཛད་པས། ཕྱོགས་བཞི་མཚམས་དང་བརྒྱད་ནས་འོད་ཟེར་མི་འདྲ་བ་སྣ་བརྒྱད་ཟུག་ལྷ་དང་ལྷ་མ་ཡིན་གྱི་སྒྲ་དང། རོལ་མོ་སྣ་
ཚོགས་དང། མེ་ཏོག་སྣ་ཚོགས་ཀྱི་ཆར་ཕབ་པ་མིས་མངོན་སུམ་དུ་མཐོང་བ་བྱུང། དེའི་ཚེ་འཕོ་བ་མཛད་པའི་ཕུག་རོན་དེ་དར་ལམ་ལ་གདན་དྲངས་པ་ལ་

[114B] བུ་སྤུར་ཁང་ལ་བསྐོར་བ་གྱིས་ཤིག་གསུང་བ་ལྟར། ཕུག་རོན་གྱིས་སྤུར་ཁང་ལ་བསྐོར་བ་མཛད་པས། དེར་ཚོགས་པའི་སྐྱེ་བོ་རྣམས་
ཡ་མཚན་ཞིང་ངོ་མཚར་ཆེ་བས་བླ་མ་ཡབ་སྲས་ལ་སངས་རྒྱས་ཀྱི་འདུ་ཤེས་པར་གྱུར་ཏོ། །དེའི་ཚེ་ཡུམ་བདག་མེད་མ་གང་ནས་བྱུང་ཆ་མེད་པ་ཕེབས་ཏེ་
སྤུར་ཁང་དུ་འཆོང་གྲབས་མཛད་པ་གྲྭ་ པ་  རྣམས་ཀྱིས་བཟུང་བའི་ཚེ། ང་མེ་ལ་འཆོང་དུ་མི་འཇུག་རུང། བུའི་སྤུར་ལ་བསྐོར་བ་བྱེད་དུ་ཆུག་གསུང་བཤུམས་
པ་དང་བཅས་ཐུགས་འབྱུང་བའི་གསུང་སྣ་ཚོགས་འདོན་བཞིན། བུ་ཆེན་རྣམས་ཀྱིས་སྐུ་སྐྱོར་ཏེ་སྤུར་ཁང་ལ་བསྐོར་བ་མཛད་པས། དེ་ལ་རྟེན་ལྷོ་བྲག་
གི་མི་དེར་འདུས་པ་ཐམས་ཅད། མཆི་མ་མ་ཤོར་བ་གཅིག་ཀྱང་མེད་དོ། །དེའི་ཚེ་རྗེ་མར་པས་ཐུགས་ཁྲལ་གྱི་རྣམ་པ་ཅུང་ ཟད་  མཛད་པ་ལས། སྔར་རྒན་
རྒོན་གཉིས་ལ་བུ་གཅིག་ཡོད་པ་དེ་ཤི་བའི་ཚེ། བླ་མས་ཕ་མ་གཉིས་མྱ་ངན་ཆུང་བ་ལ་དགོངས། སྤྱིར་ཆོས་བཤད་མང་པོ་མཛད། ཁྱད་པར་ཁྱེད་གཉིས་

[115A]༄༅། །ལ་རྨི་ལམ་དུ་བུ་གཅིག་བྱུང་བ་དེ་ཤི་ན་དེ་ལ་སྡུག་བསྔལ་འབྱུང་སྟེ། མ་སྐྱེས་པ་ལ་ཤི་བའི་སྡུག་བསྔལ་བྱེད་པ་ཡིན། དེ་དང་ད་ལྟའི་
བུ་ལ་ཁྱད་མེད་པས། རྨི་ལམ་ཡིན་སྒྱུ་མ་ཡིན་སྙམ་པ་གྱིས་ལ་སེམས་ཁྲལ་མ་བྱེད། ཅེས་གསུངས་པའི་རྒན་རྒོན་དེ་གཉིས་བྱུང་སྟེ། བླ་མ་ལགས། བདག་
ཅག་གཉིས་ཀྱི་བུ་གཅིག་པོ་ཤི་བའི་ཚེ། རྨི་ལམ་ཡིན་སྒྱུ་མ་ཡིན་པས་སེམས་ཁྲལ་མ་བྱེད་གསུང་གི་གདའ་བ། བླ་མ་ལ་ནི་ད་དུང་ཡང། སྲས་དར་མ་བསམ་
གཏན་གྱིས་ཐོག་དྲངས་པའི་སྲས་པོ་དྲུག་ཙམ་གདའ་བས། སྲས་དར་མ་མདོ་སྡེ་གྲོངས་པ་ཡང་རྨི་ལམ་ལག་མོད་སྒྱུ་མ་ལགས་མོད་ཐུགས་ཁྲལ་མི་
མཛད་པ་ཞུ་ཟེར་བྱུང་བས། བླ་མའི་ཞལ་ནས། ངའི་དེ་ཁྱེད་གཉིས་ལ་ཡིན་ལུགས་ཀྱི་ཆོས་བཤད་པ་ཡིན། ང་ལ་བདེན་བདེན་མོ་དངོས་པོར་འཛིན་པའི་སྡུག་
བསྔལ་མེད། ཁྱེད་གཉིས་ཀྱི་བུ་དང་པོ་ལུས་ཀྱི་མདངས་དང་ཁའི་ཟས་ཕྲོགས། བར་དུ་ལག་གི་ནོར་དང་ཁང་གཞིས་ཕྲོགས། མཐར་ངན་སོང་གསུམ་དུ་

[115B] ངའི་བུ་དེ་མ་ཤིན་སངས་རྒྱས་ཀྱི་བསྟན་པ་དང། སེམས་ཅན་ལ་ཕན་ཐོགས་པ་ཞིག་ཡོང་བ་ཡོད་པས་རྨི་ལམ་གྱི་ནང་
ནས་རྨི་རྒོད། སྒྱུ་མའི་ནང་ནས་སྒྱུ་རྒོད་ཅིག་ཡོང་བ་ཡོད་པ་ཡིན་ཏེ་གསུང། དེ་ནས་མཆོད་འཕྲུལ་རྣམས་གྲུབ་པའི་ཚེ། རྗེ་མར་པ་དགོངས་པ་ལ་བཞུགས་ཏེ་
སྲས་ཀྱི་འགྲོ་དོན་གང་ན་ཡོད་གཟིགས་པས། རྒྱ་གར་ན་ཡོད་པ་མཁྱེན་ཏེ། ཕུག་རོན་ལ་མཆོད་པ་ཕུལ་ཞལ་བཀོད་མཛད་ནས། ཁྲོམ་ཀུན་གྱིས་མཐོང་
སར་རྒྱ་གར་ལ་སྤུར་བཏང་སྟེ། དགོངས་པ་ལ་བཞུགས་པ་ལས་བླ་མའི་ཞལ་ནས། བདག་མེད་མ་མཆོད་པ་རྙིང་པ་རྣམས་བསྡུས་ལ་གསར་པ་བཤོམས་
ཅིག་ངའི་བུ་ལམ་ནོར་གསུང་ཕྱག་ཐལ་མོ་བསྡབས་དབུ་གཏུམས་ནས་དགོངས་པ་ལ་བཞུགས་པས། ཉི་མ་དགོང་མོར་སོང་བ་དང། ཕུག་རོན་དེ་ཐང་ཆད་
པའི་ཚུལ་དང་བཅས། ཡབ་ཀྱི་པང་དུ་བཅར་བྱུང་བས། དོ་ནུབ་ཕུག་རོན་མཆོད་ཁང་དུ་གདན་དྲོངས་ལ་མཆོད་པ་ཕུལ་གསུང་བ་ལྟར་མཆོད་ཁང་དུ་གདན་

[116A]༄༅། །དྲངས་མཆོད་པ་ཕུལ་བས། ནང་པར་ཡང་མི་མང་པོ་ཚོགས་པའི་སར་ཕུག་རོན་དེ་གདན་དྲངས་ཏེ། ཡབ་ཀྱི་ཞལ་ནས། བུ་ཁྱོད་
ཀྱི་ཁར་སང་གི་ལམ་དེ་ནོར་བ་ཡིན་ནོ། །ད་དུང་ཡང་གཡོན་རི་དུག་སྦྲུལ་མཐུར་དུ་རྒྱུགས་པ་འདྲ་བ་འདི་ལ་ཕྱིན་ན་སླར་ཡང་མུ་སྟེགས་ཀྱི་གླིང་དུ་སླེབ་
ཡོང་བས་དེ་ལ་མ་འགྲོ་བར། གཡས་རི་གླང་པོ་ཆེ་འཕྲེད་ལ་ཉལ་བ་འདྲ་བ་འདིའི་རྒྱུད་ཟུང་ལ་སོང་ཤིག་འདིའི་རི་རྒྱུད་རྫོགས་འཚམས་སུ་ཡི་དམ་གྱི་འོད་ཀྱི་
ལམ་སྣ་ཞིག་ཡོད། དེའི་ཕྱི་བཞིན་བྱོན་པས། བསིལ་བ་ཚལ་གྱི་དུར་ཁྲོད་ན། བྲམ་ཟེའི་ཁྱེའུ་ལོ་བཅུ་གསུམ་ཙམ་ལོན་པའི་རོ་བསྐྱེལ་བ་དང་འཕྲད་ཡོང་
བ་འདུག་པས། དེ་ལ་གྲོང་འཇུག་མཛོད་ལ་སེམས་ཅན་གྱི་དོན་མཛོད་ཅིག་གསུངས་པས། ཕུག་རོན་དེས་ཡབ་ཡུམ་ལ་བསྐོར་བ་ལན་གསུམ་དང། ཕྱི་
ཕྱག་གི་ཚུལ་དུ་དབུ་གུག་གུག་པ་ལན་གསུམ་མཛད་ནས། ཡབ་ཀྱི་བཀའ་བཞིན་འཕུར་སོང་བས་མི་ཀུན་མཆི་མ་ཤོར་ཞིང། གྲོང་འཇུག་ལ་ངེས་ཤེས་

[116B] རྗེ་བཙུན་མར་པ་ལ་ཀུན་སངས་རྒྱས་དངོས་སུ་མཐོང་བར་གྱུར་ཏོ། །དེ་ནས་ཕུག་རོན་དེས་ཡབ་ཀྱི་བཀའ་བཞིན་བྱོན་པས། བར་ཆད་
མེད་པར་བསིལ་བ་ཚལ་གྱི་དུར་ཁྲོད་དུ། བྲམ་ཟེ་བཟའ་མི་གཉིས་ལ་བུ་གཅིག་ཡོད་པ་དེ་ཤི་བའི་རོ་བསྐྱེལ་བ་དང་ཐུག་སྟེ། བསྐྱེལ་མི་རྣམས་རོ་ཆོག་བྱེད་
ཚེ་ཕེབས་པ། དེ་མ་ཐག་རོ་ལ་གྲོང་འཇུག་མཛད་ནས་བཞེངས་པས། རོ་བསྐྱེལ་མི་རྣམས་འཇིགས་པ་ལས། སྔར་ཡབ་ཀྱི་ཐུགས་རྗེས་རྒྱ་སྐད་བརྡ་
འཕྲོད་ཙམ་མཁྱེན་པས། ང་རོ་ལངས་མིན་ང་རང་སོས་པ་ཡིན། ཁྱིམ་དུ་འགྲོ་གསུངས་པས་ཁོང་རྣམས་དགའ་དྲགས་ཧ་ལས་ངོ་མཚར་དུ་གྱུར་པ་དང་
སྡེབས་བྱོན་པས། སྔར་གྱི་བྱིས་པ་རྩེད་གྲོགས་རྣམས་ན་རེ་ཁོ་མ་ཤི་བར་འདུག་ཟེར་མདུན་དུ་བྱུང། ཡུལ་མི་རྣམས་ན་རེ་རིམ་གྲོ་ལ་དུར་ཁྲོད་དུ་ཕྱིན་པར་
འདུག་ཟེར། ཕ་མ་གཉིས་དང་ཕྲད་པས་འཆངས་ཏེ་བརྒྱལ་བ་ལས་སངས་པ་དང། ཤི་བ་སོས་པ་ལས་དགའ་ལུགས་ཇི་ལྟར་ཡོད་པ་ལྟར་དགའ་སྟེ་

[117A]༄༅། །རོ་བ་སྐྱེལ་མི་རྣམས་ལ་སོས་ལུགས་ཇི་ལྟར་བྱུང་དྲིས་པས། བུའི་རོའི་གམ་དུ་ཕུག་རོན་གཅིག་འཕུར་བྱུང་བ་དེ་མགོ་གུག་གུག་
བྱས་ཤི་སོང་བ་དང། བུ་སོས་བྱུང་ཟེར་རོ། །ཕ་མས་སྔར་ལྟར་བརྩེ་བས་སྐྱོང་ཞིང་འགྲོགས་པ་ལས། སྔར་གྱི་བུ་དེ་བས་ཤེས་རྒྱུད་དལ་ཞིང་ཆོས་ལ་དཀར་བ་
ཕ་མ་ལ་གུས་ཤིང་དབུལ་ཕོངས་ལ་བྱམས་པ། དཀོན་མཆོག་ལ་མོས་ཤིང་དགེ་ལས་ལ་བརྩོན་པ་ཞིག་འདུག་པས། སྔར་གྱི་བུ་དེ་མིན་པར་ཤེས་ཏེ་ཇི་
ལྟར་ཡིན་དྲིས་པས། ཕུག་རོན་གྱིས་གྲོང་འཇུག་བྱས་པ་སོགས་ལོ་རྒྱུས་རྒྱས་པར་བཤད་པས། རྒྱ་གར་གྱི་ཡུལ་དེའི་སྐད་དུ། ཕུག་རོན་ལ་ཏེ་ཕུ་ཟེར་
བས། དེ་ལ་ཡ་མཚན་པར་བྱས་མཚན་ཏེ་ཕུ་པར་ཆགས་པ་ལས། བུའི་འདུ་ཤེས་མེད་པར་བླ་མ་ཟེར་ཏེ། རྒན་རྒོན་གཉིས་པོས་ཞབས་རྟོག་བྱས་པ་ལས་
ཚེ་འདིར་ཡང་བུ་དང་འདྲ་བའི་ཕེན་ཐོགས་བྱུང་ཞིང། མཐར་རབ་ཏུ་བྱུང་ནས་ཐོས་བསམ་བསྒོམ་གསུམ་མཛད་པས། མཁས་གྲུབ་ཀྱི་སྐྱེས་ཆེན་ཏེ་ཕུ་

[117B] རྒྱ་གར་གྱི་ལོ་རྒྱུས་འདི་དག་ཕྱིས་རས་ཆུང་པ་ལ་ཏེ་ཕུ་པས་གང་བ་ལགས་སོ། །དེ་ནས་སྲས་ཀྱི་
སྤུར་ཁང་ཞལ་ཕྱེ་བས། དབུ་ཐོད་ཀྱི་དུམ་བུ་ལ་བདེ་མཆོག་ལྷ་ལྔ་བྱོན་པ་སོགས་སྐུ་གསུང་ཐུགས་ཀྱི་རྟེན་རིང་སྲེལ་མང་པོ་བྱུང་བ་ལས། སེམས་ལས་
མེད་པའི་མི་འགའ་ཞིག་ན་རེ། བླ་མ་མར་པ་ལ་གདུང་བརྒྱུད་འཛིན་པ་ལ་ནི་ད་དུང་ཛེ་སྲས་དྲུག་ཙམ་འདུག་ཆོས་བརྒྱུད་འཛིན་པ་ལ་ནི་བུ་ཆེན་བཟག་ལ་
མང་བ་འདུག་གྲོང་འཇུག་གི་ངོ་མཚར་ཡིད་ཆེས་པ་དེའམ། རྟེན་རིང་བསྲེལ་ངོ་མཚར་ཅན་འདི་དག་ལ་བསམས་ནས་སྲས་དར་མ་མདོ་སྡེ་བཞུགས་པ་བས་
སྐུ་ཡལ་བ་ངོས་སེམས་ཅན་གྱི་དོན་ཆེ་བ་འདུག་ཟེར་བ་ཡང་བྱུང་ངོ། །དེ་ནས་ཕྱོགས་ཕྱོགས་ཀྱི་བུ་ཆེན་སྔར་མ་ཕེབས་པ་རྣམས་ཕེབས། འབུལ་བ་རྣམས་
མཛད་ཐུགས་བསོས་རུང༑ ཡུམ་བདག་མེད་མ་ཐུགས་ཁྲལ་ཤིན་ཏུ་ཆེ་བ་ལས། བུ་ཆེན་རྣམས་འཛོམ་ཚེ་སྲས་ཀྱི་དུས་མཆོད་ཅིག་མཛད་པའི་ཚོགས་

[118A]༄༅། །གྲལ་དུ་བླ་མའི་ཞལ་ནས། བདག་མེད་མ་ཕྱོགས་ཕྱོགས་ཀྱི་གྲྭ་པ་རྣམས་ཀྱང་སེམས་འཚབ་པ་ལས་མི་ཡོང་བ་འདུག་སྤྱིར་
འདུས་བྱས་ཐམས་ཅད་ཀྱི་མཚན་ཉིད་འདི་ཀ་ཡིན་ཞིང། རང་རེ་ལ་དོགས་སུ་བྱུང་བ་ནི་མིན་ལ། བླ་མའི་ལུང་བསྟན་དང་ཡང་མཐུན་པར་འདུག་པས། བུ་ལ་
ཕན་རྒྱུ་མེད་པའི་ཁར་ཁྱོད་རང་སྡུག་པ་དང། གཞན་ལ་ཆོས་བཤོད་པ་ལ་གནོད་པ་རྒན་རྒོན་གཉིས་ཀྱི་དཔེ་དང་མཚུངས་པས། ད་མྱ་ངན་མ་བྱེད་ཅིག་
གསུང་མྱ་ངན་སངས་བྱེད་ཀྱི་མགུར་འདི་གསུངས་སོ།། །རྗེ་བླ་མ་རྣམས་ལ་ཕྱག་འཚལ་ལོ། །ཆོས་བཤད་ཅིང་གོ་བའི་ཤེས་རབ་མ། །བདག་མེད་
མ་ལ་གྲོས་ཅིག་འདེབས། །ཐ་མལ་དང་མ་བསྲེས་དྲན་པ་རྟེན། །ངེས་ཤེས་བསྐྱེད་ལ་མྱ་ངན་སྤོངས། །བུ་གཅེས་པར་བསྐྱངས་པའི་མདོ་སྡེ་འབུམ། །
འོད་གསལ་དབྱིངས་སུ་གཤེགས་པ་དེ། །རྗེ་དང་བཀའ་དྲིན་མཉམ་པར་བྱུང། །དྲན་འདུན་སྒྱུ་མའི་གསལ་ཐེབས་ཕྱིར། །མྱ་ངན་ལ་བྱ་ཡུལ་མི་འདུག་

[118B] །སེམས་ཅན་ལ་ཉེ་རིང་མི་འདུག་པས། །འགྲོ་ཀུན་བརྩེ་བས་སྐྱོངས་ཅིག་བདག་མེད་མ། །བུའི་མྱ་ངན་སངས་སོ་བདག་མེད་མ། །གསེར་ལས་
བཞེངས་པའི་མདོ་མང་སོགས། །སྐུ་གསུང་ཐུགས་ཀྱི་རྟེན་མཆོད་རྣམས། །བུ་མདོ་སྡེའི་དོན་དུ་བཞེངས་ལགས་ཀྱང། །མདོ་སྡེ་འོད་གསལ་གྱི་དབྱིངས་སུ་
གཤེགས། ༑རྟེན་བདག་མེད་ནམ་མཁའི་འཇའ་ཚོན་འདྲ། །སྣང་ཞིང་སྟོང་པར་རྟོགས་པ་དེས། །ཞབས་ཏོག་ལ་བྱ་ཡུལ་མ་རྙེད་རུང། །ཀུན་གྱི་མཆོད་
གནས་ཞུས་ཅིག་བདག་མེད་མ། །བུའི་མྱ་ངན་སངས་སོ་བདག་མེད་མ། །དཀའ་བ་སྤྱད་པའི་རྒྱུད་འགྲེལ་དང། །ཐུགས་བཅུད་བསྡུས་པའི་མན་ངག་གནང།།
ཟབ་རྒུ་འདུས་པའི་སྙིང་པོ་དང། །སྒྲ་ཐད་ཀློག་སྐད་ཀྱི་ལོ་ཙཱ་རྣམས། །བུའི་མདོ་སྡེའི་དོན་དུ་བསླབས་ལགས་ཀྱང། །མདོ་སྡེ་འོད་གསལ་གྱི་དབྱིངས་སུ་
གཤེགས༑ ༑ཆོས་བདག་མེད་གཏེར་གྱི་ཁ་བྱང་འདྲ། །ཆོས་མཉམ་པ་ཉིད་དུ་རྟོགས་པ་ངེས། །ཀུན་ལ་སྟེར་རོ་བདག་མེད་མ། །བུའི་མྱ་ངན་སངས་སོ་བདག་

[119A]༄༅། །མེད་མ། །སེར་སྣས་བསགས་པའི་ཟས་ནོར་དང། །གྲྭ་པས་ཕུལ་བའི་གནག་ལུག་རྣམས། །བུ་མདོ་སྡེའི་དོན་དུ་སྤེལ་ལགས་
ཀྱང༑ ༑མདོ་སྡེ་འོད་གསལ་གྱི་དབྱིངས་སུ་གཤེགས། །ནོར་བདག་མེད་ས་འོག་གི་གཏེར་དང་འདྲ། །ཕྱུགས་བདག་མེད་སྤང་ཁའི་རི་དྭགས་འདྲ། །ནོར་ཕྱག་རྒྱ་
ཆེན་པོར་རྟོགས་པ་ངེས། །འཚོ་སྐྱོངས་ལ་བྱེད་དོན་མི་འདུག་པས། །ཀུན་སྦྱིན་པར་ཐོང་ཅིག་བདག་མེད་མ། །བུའི་མྱ་ངན་སངས་སོ་བདག་མེད་མ། །ཕ་ཡུལ་
སྤེ་གསར་གྱི་མཁར་ཞིང་དང། །མི་ལས་རྩིགས་པའི་སྲས་མཁར་རྣམས། །བུ་མདོ་སྡེའི་དོན་དུ་བགྱིས་ལགས་ཀྱང། །མཁར་བདག་མེད་དྲི་ཟའི་གྲོང་ཁྱེར་
འདྲ༑ ༑ཡུལ་སྣང་སྟོང་སྒྱུ་མར་རྟོགས་པ་ངེས། །འཛིན་སྤྲས་ལ་བྱེད་དོན་མི་འདུག་པས། །མཁར་གྱི་འཛིན་སྤྲས་བོར་ཅིག་བདག་མེད་མ། །བུའི་མྱ་ངན་སངས་
སོ་བདག་མེད་མ། །ཕ་སྤུན་མར་ཚོའི་ངོ་འཛིན་དང། །དགྲ་སུན་སྐྱེ་བོ་རྒྱབ་སྐྱུར་ཚུལ། །བུ་མདོ་སྡེའི་དོན་དུ་བྱས་ལགས་ཀྱང། །མདོ་སྡེ་འོད་གསལ་གྱི་དབྱིངས་

[119B] །སྣང་བ་སེམས་སུ་རྟོགས་པར་ངེས། །དགྲ་གཉེན་ལ་ཁྱད་པར་མི་འདུག་པས། །ཐམས་ཅད་ཆོས་སྐུར་བསྒོམས་ཤིག་བདག་མེད་མ། །བུའི་
མྱ་ངན་སངས་སོ་བདག་མེད་མ། །སྤྱིར་འདུས་བྱས་ཆོས་ཀྱི་མཚན་ཉིད་ལ། །མཐར་ཐུག་རྟག་པ་ཀུན་ལ་མེད། །དགོས་འོ་སྐོལ་དང་དར་མ་མདོ་སྡེ་ཡི། །གནས་
སྐབས་ཀྱི་འགྲེལ་པ་རྫོགས་ནས་ཐལ། །བྱ་ཐབས་མེད་པའི་ལས་སྐལ་ལ། །མྱ་ངན་མ་བྱེད་བདག་མེད་མ། །བུའི་མྱ་ངན་སངས་སོ་བདག་མེད་མ། །རང་ལ་བྱ་
རྒྱུ་ཆོས་ལས་མེད། །བརྩེ་བས་དབུལ་ཕོངས་ཀྱི་འགྲོ་བ་དང། །ཤུལ་ན་ལུས་པའི་བུ་དྲུག་ལ། །བསྟན་འཛིན་གྱི་རེ་བཞེད་མ་མཆིས་ཏེ། །མདོ་སྡེ་བཞིན་དུ་བརྩེ་
བས་སྐྱོངས། །བུའི་མྱ་ངན་སངས་སོ་བདག་མེད་མ། །པཎ་ཆེན་ནཱ་རོའི་ལུང་བསྟན་ལྟར། །ཁོ་བོའི་བུ་སློབ་རྒྱུད་བཅས་རྣམས། །ཟླ་བ་ཡར་གྱི་ངོ་བཞིན་དུ། །
གོང་ནས་གོང་དུ་འཕེལ་རྒྱས་པས། །བཀའ་རྒྱུད་ཀྱི་བསྟན་པ་དར་རྒྱས་འབྱུང། །བསྟན་དང་འགྲོ་བའི་དོན་ཆེན་གྲུབ། །ཉམས་དགའ་ཡོ་སྐྱིད་དོ་བདག་མེད་མ། །

[120A]༄༅། །བུའི་མྱ་ངན་འདས་སོ་བདག་མེད་མ། །ཅེས་པའི་མགུར་གསུངས་པས། ཡུམ་བདག་མེད་མ་ལ་སོགས་པ་ཀུན་གྱི་ཐུགས་ཁྲལ་སངས་
ཤིང་ཐུགས་དམ་ལ་བོགས་ཐོན་པར་གྱུར་ཏོ།། །།    ༈    །གཉིས་པ་བསྟན་པ་ལ་དར་རྒྱས་འབྱུང་བར་ལུང་བསྟན་ནས་གདམ་ངག་བྱིན་བརླབས་ཀྱི་རྟེན་ཞལ་
གདམས་དང་བཅས་པ་གནང་ཚུལ་ནི། གྲྭ་བ་བུ་སློབ་ཀུན་འཛོམ་ནས་སྲས་ཀྱི་དུས་མཆོད་ཅིག་བགྱིས་པའི་ཚོགས་གྲལ་དུ། བླ་མ་ལ་སློབ་མ་བུ་ཆེན་རྣམས་ཀྱིས་
ཞུས་པ། བླ་མ་རིན་པོ་ཆེ། སྲས་དུས་གསུམ་གྱི་སངས་རྒྱས་ལྟ་བུ་དེ་ནི་བདག་ཅག་སེམས་ཅན་རྣམས་ཀྱི་བསོད་ནམས་ཀྱིས་མ་ཐུབ། བླ་མ་རང་ནི་སྐུ་ན་བགྲེས་
གདའ་བས། ད་བཀའ་རྒྱུད་ཀྱི་བསྟན་པ་རིན་པོ་ཆེ་ཇི་ལྟར་དར་བར་འགྱུར་བ་དང། བདག་ཅག་སློབ་མ་རྣམས་ལ་གདུལ་བྱ་འཕྲིན་ལས་ཇི་ལྟར་འབྱུང་བའི་ལུང་བསྟན་
ཅིག་གནང་བ་ཞུ་ཞུས་པས། བླ་མའི་ཞལ་ནས། ང་ནཱ་རོ་པཎ་ཆེན་གྱི་བུ་རྒྱུད་འདི་རྟེན་འབྲེལ་ལ་མངའ་བརྙེས་པ་ཡིན་ཞིང། བཀའ་རྒྱུད་ཀྱི་བསྟན་པ་ལ་པཎ་ཆེན་

[120B] ཁྱེད་བུ་ཆེན་རྣམས་ཀྱིས་རྨི་ལམ་སྒུགས་ཤོག་ཅིག་གསུང། དེར་བུ་ཆེན་རྣམས་ཀྱིས་རྨི་ལམ་བཟུང་ནས་བཞུགས་པས། ཀུན་ལ་རྨི་
ལམ་བཟང་པོ་འགའ་བྱུང་ནའང་ལུང་བསྟན་ཕོག་པ་མ་བྱུང་སྟེ། རྗེ་བཙུན་མི་ལ་ལ་ཀ་ཆེན་བཞིའི་རྨི་ལམ་བྱུང་ཚུལ་རྣམས་བླ་མའི་དྲུང་དུ་ཕུལ་བ་འདི་ལྟར་རོ།།
   ༈    །རྗེ་རྡོ་རྗེ་འཆང་གི་བཀའ་བཞིན་དུ། །མདང་སུམ་ཉལ་བའི་རྨི་ལམ་ན། །བྱུང་ཚུལ་བླ་མའི་དྲུང་དུ་འབུལ། །སྙན་དར་ཅིག་བདག་ལ་གསན་པ་ཞུ། །འཛམ་
གླིང་ཡངས་པའི་བྱང་ཕྱོགས་འདིར། །ལྷུན་སྟུག་གངས་རི་ཆགས་པ་རྨི། །གངས་རྩེ་མོ་དགུང་ལ་རེག་པ་རྨི། །རྩེ་ལ་ཉི་ཟླ་འཁོར་བ་རྨི། །འོད་ཀྱིས་ནམ་མཁའ་
གང་བ་རྨི། །རྩ་བས་ས་གཞི་ཁྱབ་པ་རྨི། །ཕྱོགས་བཞིར་ཆུ་རྒྱུན་འབབ་པ་རྨི། །ཆུ་དེས་འགྲོ་ཀུན་ཚིམ་པ་རྨི། །ཆུ་སྣ་རྒྱ་མཚོར་འབབ་པ་རྨི། །མེ་ཏོག་སྣ་ཚོགས་
བཀྲ་བ་རྨི། །སྤྱིར་གྱིས་རྨི་ལམ་དེ་ལྟར་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །དགོས་ལྷུན་སྟུག་གངས་རི་མཐོན་པོ་དེའི། །ཤར་དུ་ཀ་ཆེན་

[121A]༄༅། །བཙུགས་པ་རྨི། །ཀ་ཐོག་ཏུ་སེང་ཆེན་འགྱིང་བ་རྨི། །སེང་གཡུ་རལ་མཐའ་ནས་རྒྱས་པ་རྨི། །སྡེར་བཞི་གངས་ལ་བགྲད་པ་རྨི། །སྤྱན་
མིག་གྱེན་དུ་གཟིགས་པ་རྨི། །སེང་གངས་དཀར་གྱི་ལྟོངས་སུ་འཕྱོ་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །ལྷོ་རུ་ཀ་ཆེན་བཙུགས་པ་རྨི། །
ཀ་ཐོག་ཏུ་སྟག་མོ་ངར་བ་རྨི། །སྟག་གྲ་འཛུམ་མཐའ་ནས་རྒྱས་པ་རྨི། །ཁོང་འཛུམ་ལན་གསུམ་བྱས་པ་རྨི། །སྡེར་བཞི་ནགས་ལ་བགྲད་པ་རྨི། །སྤྱན་མིག་གྱེན་
དུ་གཟིགས་པ་རྨི། །སྟག་ནགས་ཀྱི་གསེབ་ལ་འཕྱོ་བ་རྨི། །ནགས་ཐང་ཤིང་རྒྱུད་དུ་འབྲེལ་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །ནུབ་ཏུ་
ཀ་ཆེན་བཙུགས་པ་རྨི། །ཀ་ཐོག་ཏུ་ཁྱུང་ཆེན་ལྡིང་བ་རྨི། །ཁྱུང་གཤོག་སྒྲོ་མཐའ་ནས་རྒྱས་པ་རྨི། །ཁྱུང་རྭ་གནམ་དུ་གཟེངས་པ་རྨི། །སྤྱན་མིག་གྱེན་དུ་གཟིགས་
པ་རྨི། །ཁྱུང་ནམ་མཁའི་མཐོངས་ལ་འཕུར་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །བྱང་དུ་ཀ་ཆེན་བཙུགས་པ་རྨི། །ཀ་ཐོག་ཏུ་རྒོད་པོ་ལྡིང་

[121B] །རྒོད་རྩེ་སྒྲོ་མཐའ་ནས་རྒྱས་པ་རྨི། །རྒོད་ཚང་བྲག་ལ་བཅས་པ་རྨི། །རྒོད་དེ་ལ་བུ་གཅིག་བྱུང་བ་རྨི། །བྱ་བྲན་གྱིས་ནམ་མཁའ་གང་བ་རྨི། །སྤྱན་མིག་
གྱེན་དུ་གཟིགས་ས་རྨི། །རྒོད་ནམ་མཁའི་མཐོངས་ལ་འཕུར་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །དེ་ལྟར་རྨི་བའི་རྟེན་འབྲེལ་གྱིས། །བཟང་
བའི་དགེ་ལྟས་ཡིན་ནམ་སྙམ། །བདག་ནི་ཉམས་དགའ་ཤེས་པ་སྤྲོ། །ངོ་སྤྲོད་ལུང་བསྟན་གནང་དུ་གསོལ། །ཅེས་ཞུས་པས། བླ་མ་ཤིན་ཏུ་མཉེས་ཏེ། རྨི་ལམ་
བཟང་འདུག་གསུང། ཡུམ་ལ་བདག་མེད་མ་ཚོགས་ཀྱི་འཁོར་ལོ་བཟང་པོ་ཅིག་གི་གྲབས་གྱིས་གསུང། དེར་ཡུམ་གྱིས་ཡོ་བྱད་རྣམས་འཛོམས་པ་དང། སློབ་
མ་བུ་ཆེན་རྣམས་བསགས་ནས་ཚོགས་འཁོར་བཟང་པོ་ཅིག་མཛད་པའི་གྲལ་དུ། བླ་མའི་ཞལ་ནས། མི་ལ་རྡོ་རྗེ་རྒྱལ་མཚན་ལ་རྨི་ལམ་བཟང་པོ་འདི་འདྲ་བྱུང་
འདུག་པ་ངོ་མཚར་ཆེ་ཨང་གསུང་བ་ལ། བུ་ཆེན་རྣམས་ཀྱིས་རྨི་ལམ་དེ་དག་གི་བརྡ་དོན་བཀྲོལ་ནས་ལུང་བསྟན་གནང་བར་ཞུ་ཞུས་པས། སྐྱེས་མཆོག་སྒྲ་བསྒྱུར་

[122A]༄༅། །ཆེན་པོས་བུ་སློབ་རྣམས་ལ། རྔ་སྒྲ་རྒྱལ་པོའི་སྐད་ལ་རྟ་དྲངས་ཏེ། བསྟན་པ་ལ་དར་རྒྱས་འབྱུང་བ་མ་འོངས་ལུང་བསྟན། རྨི་ལམ་
ཀ་བཞི་བརྡ་འགྲོལ་གྱི་མགུར་ཆེན་འདི་གསུངས་སོ།། །རྗེ་དུས་གསུམ་སངས་རྒྱས་འགྲོ་བའི་མགོན། །པཎ་ཆེན་ནཱ་རོའི་ཞབས་ལ་འདུད། །འདིར་བཞུགས་
གདན་གང་བུ་སློབ་ཀུན། །རྨི་ལམ་བརྡའ་ལས་བྱུང་བ་ཡི། །ངོ་མཚར་མ་འོངས་ལུང་བསྟན་འདི། །ཕ་རྒན་ང་ཡིས་བཤད་ཀྱིས་ཉོན། །འཛམ་གླིང་བྱང་ཕྱོགས་
ས་སྟེངས་དེ། །བོད་ན་དར་བའི་ཐུབ་བསྟན་ཡིན། །དེ་སྟེངས་གངས་རི་ཆགས་པ་དེ། །ཕ་རྒན་མར་པ་ལོ་ཙཱ་དང། །བཀའ་རྒྱུད་ཡོངས་ཀྱི་བསྟན་པ་ཡིན། །
གངས་རྩེ་མོ་དགུང་ལ་རེག་པ་དེ། །ལྟ་བ་འགྲན་ཟླ་མེད་པ་ཡིན། །རྩེ་ལ་ཉི་ཟླ་འཁོར་བ་དེ། །བསྒོམ་པ་འོད་གསལ་མཁྱེན་བརྩེ་ཡིན། །འོད་ཀྱིས་ནམ་
མཁའ་གང་བ་དེ། །ཐུགས་རྗེས་མ་རིག་མུན་སེལ་ཡིན། །རྩ་བས་ས་གཞི་ཁྱབ་པ་དེ། །འཕྲིན་ལས་ཀྱི་ས་གཞི་ཁྱབ་པ་ཡིན། །ཕྱོགས་བཞིར་ཆུ་རྒྱུན་

[122B] །སྨིན་གྲོལ་དབང་བཞིའི་གདམ་ངག་ཡིན། །ཆུ་དེས་འགྲོ་ཀུན་ཚིམ་པ་དེ། །གདུལ་བྱ་སྨིན་ཅིང་གྲོལ་བ་ཡིན། །ཆུ་སྣ་རྒྱ་མཚོར་འབབ་པ་དེ། །འོད་
གསལ་མ་བུ་མཇལ་བ་ཡིན། །མེ་ཏོག་སྣ་ཚོགས་བཀྲ་བ་དེ། །འབྲས་བུ་སྐྱོན་བྲལ་ཉམས་མྱོང་ཡིན། །སྤྱིར་རྨི་ལམ་མི་ངན་རྨི་ལམ་བཟང། །འདིར་ཚོགས་གྲྭ་
པ་བུ་སློབ་ཀུན། །དགོས་ལྷུན་སྟུག་གངས་རི་མཐོན་པོ་དེའི། །ཤར་དུ་ཀ་ཆེན་བཙུགས་པ་དེ། །དོལ་གྱི་ཚུར་སྟོན་དབང་ངེ་ཡིན། །ཀ་ཐོག་ཏུ་སེང་ཆེན་འགྱིང་བ་
དེ༑ ༑ཁོ་མི་གཞི་སེང་དང་འདྲ་བ་ཡིན། །སེང་གཡུ་རལ་མཐའ་ནས་རྒྱས་པ་དེ། །སྙན་རྒྱུད་ཀྱི་གདམ་ངགས་ཐེབས་པ་ཡིན། །སྡེར་བཞི་གངས་ལ་བགྲད་པ་
དེ༑ ༑ཚད་མེད་བཞི་དང་ལྡན་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སེང་གངས་དཀར་སྟོངས་སུ་འཕྱོ་བ་དེ། །
ཟར་པའི་གླིང་དུ་གཤེགས་པ་ཡིན། །ཤར་རྨི་ལམ་མི་ངན་རྨི་ལམ་བཟང། །འདིར་ཚོགས་གྲྭ་པ་བུ་སློབ་ཀུན། །ལྷོ་རུ་ཀ་ཆེན་བཙུགས་པ་དེ། །གཞུང་གི་རྔོག་

[123A]༄༅། །སྟོན་ཆོས་རྡོར་ཡིན། །ཀ་ཐོག་ཏུ་སྟག་མོ་ངར་བ་དེ། །ཁོ་མི་གཞི་སྟག་དང་འདྲ་བ་ཡིན། །སྟག་གྲ་འཛུམ་མཐའ་ནས་རྒྱས་པ་
དེ༑ ༑སྙན་རྒྱུད་ཀྱི་གདམ་ངག་ཐེབས་པ་ཡིན། །ཁོང་འཛུམ་ལན་གསུམ་བྱས་པ་དེ། །སྐུ་གསུམ་རང་ངོ་འཕྲོད་པ་ཡིན། །སྡེར་བཞི་ནགས་ ལ་  བགྲད་པ་དེ། །
འཕྲིན་ལས་རྣམ་བཞི་གྲུབ་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སྟག་ནགས་ཀྱི་བསེབ་ཏུ་འཕྱོ་བ་དེ། །
ཐར་པའི་གླིང་དུ་གཤེགས་པ་ཡིན། །ཐང་ཤིང་རྒྱུད་དུ་འབྲེལ་བ་དེ། །བུ་ཚ་བོས་རྒྱུད་པ་ཟིན་པ་ཡིན། །ལྷོ་རྨི་ལམ་མི་ངན་རྨི་ལམ་བཟང། །འདིར་ཚོགས་
གྲྭ་པ་བུ་སློབ་ཀུན། །ནུབ་ཏུ་ཀ་ཆེན་བཙུགས་པ་དེ། །གཙང་རོང་གི་མེས་སྟོན་ཚོན་པོ་ཡིན། །ཀ་ཐོག་ཏུ་ཁྱུང་ཆེན་ལྡིང་བ་དེ། །ཁོང་མི་གཞི་ཁྱུང་དང་འདྲ་
བ་ཡིན། །ཁྱུང་གཤོག་མཐའ་ནས་རྒྱས་པ་དེ། །སྙན་རྒྱུད་ཀྱི་གདམ་ངག་ཐེབས་པ་ཡིན། །ཁྱུང་རྭ་གནམ་དུ་གཟེངས་པ་དེ། །ལྟ་བསྒོམ་གྱི་གོལ་

[123B] །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །ཁྱུང་ནམ་མཁའི་མཐོངས་ལ་འཕུར་བ་དེ། །ཐར་པའི་
གླིང་དུ་གཤེགས་པ་ཡིན། །ནུབ་རྨི་ལ་མི་ངན་རྨི་ལམ་བཟང། །འདིར་ཚོགས་གྲྭ་པ་བུ་སློབ་ཀུན། །བྱང་དུ་ཀ་ཆེན་བཙུགས་པ་དེ། །གུང་ཐང་གི་མི་ལ་རས་
པ་ཡིན། །ཀ་ཐོག་ཏུ་རྒོད་པོ་ལྡིང་བ་དེ། །ཁོང་མི་གཞི་རྒོད་དང་འདྲ་བ་ཡིན། །རྒོད་རྩེ་སྒྲོ་མཐའ་ནས་རྒྱས་པ་དེ། །སྙན་རྒྱུད་ཀྱི་གདམ་ངག་ཐེབས་པ་
ཡིན༑ ༑རྒོད་ཚང་བྲག་ལ་བཅས་པ་དེ། །ཚེ་སྲོག་བྲག་ལས་སྲ་བ་ཡིན། །རྒོད་དེ་ལ་བུ་གཅིག་བྱུང་བ་དེ། །འགྲན་གྱི་དོ་མེད་ཅིག་ཡོང་བ་ཡིན། བྱ་ཕྲན་
གྱིས་ནམ་མཁའ་གང་བ་དེ། །བཀའ་རྒྱུད་ཀྱི་བསྟན་པ་དར་བ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །རྒོད་ནམ་
མཁའི་མཐོངས་སུ་འཕུར་བ་དེ། །ཐར་པའི་གླིང་དུ་གཤེགས་པ་ཡིན། །བྱང་རྨི་ལམ་མི་ངན་རྨི་ལམ་བཟང། །ཁྱེད་འདིར་འཚོགས་རྣམས་ལ་བཤད་པ་

[124A]༄༅། །ཡིན༑ ༑ཕ་རྒན་གྱི་བྱ་བ་བྱས་ཤིང་ཚར། ད་ཁྱེད་བུ་སློབ་ཀྱི་དུས་ལ་བབ་ནས་གདའ། །ང་མི་རྒན་གྱི་ཁ་ལ་གཏད་ཡོད་ན།།
ཕྱིས་བསྒྲུབ་རྒྱུད་ཀྱི་བསྟན་པ་དར་ནས་ཡོང། །ཅེས་གསུངས་པས། ཚོགས་པ་ཀུན་གྱིས་དགའ་སྤྲོ་དཔག་ཏུ་མེད་པ་ཐོབ་པོ། །དེ་ནས་བླ་མས་བུ་ཆེན་
རྣམས་ལ་ཆོས་དང་གདམ་ངག་གི་སྐོར་མཛོད་རྣམས་ཁ་ཕྱེ་སྟེ། ཉིན་འཆང་ཅིང་མཚན་བསྒོམ་དུ་བཅུག་ནས། ཀུན་ཐུགས་དམ་དམར་བར་ཡོད་པའི་ཚེ་
སྐབས་སྐབས་སུ་བུ་སློབ་རྣམས་ཀྱིས་ཚོགས་དང་འབུལ་བ་བྱེད་པ་ལས། མེས་སྟོན་ཕྱི་ནས་སླེབ་པས་ཚོགས་པར་ལང་ཏེ། འབུལ་བ་བར་པ་བགྱིས་པའི་
ཚོགས་གྲལ་དུ་མེས་སྟོན་གྱིས། བླ་མ་ལགས། སྲས་སངས་རྒྱས་ལྟ་བུ་དེ་བདག་ཅག་རྣམས་ཀྱི་བསོད་ནམས་ཀྱིས་མ་ཐུབ་རུང། བླ་མ་རང་ཉི་ཟླ་ལྟ་བུ་
ལ༑ བླ་མ་རྔོག་པས་དབུ་མཛད་ཐུགས་སྲས་བུ་ཆེན་རྒྱུ་སྐར་ལྟ་བུས་བསྐོར་ནས། གསང་སྔགས་ཀྱི་བསྟན་པ་ཉིན་མོར་བགྱིད་པ་ཡང་ངོ་མཚར་ཆེན་པོ་

[124B] དོ་ནུབ་ཀྱི་ཚོགས་གྲལ་འདིར་བླ་མ་རང་གི་མཛད་པ། བདག་ཅག་རྣམས་ཀྱི་མིག་རྐྱེན་ལ་ཕན་པའི་མགུར་ཞིག་ཐུགས་ལ་འདོགས་པ་ཞུ་ཅེས་
ཞུས་པས། རྗེ་མར་པས་མེ་སྟོན་ཆོས་ལ་བཀའ་ཤིན་ཏུ་དོག་པར་མཁྱེན་ནས། དེ་ལ་དགོངས་པའི་མགུར་འདི་གསུངས་སོ།། །རྗེ་བླ་མ་དང་མི་བསྐྱོད་
ཐ་དད་མེད། །སྤྱི་གཙུག་རྒྱན་དུ་བཞུགས་སུ་གསོལ། །དུས་དེ་རིང་རྒྱུད་བཤད་ཚོགས་གྲལ་དུ། །ང་མར་སྟོན་ཆོས་ཀྱི་བློ་གྲོས་འདི། །དགོས་པའི་ལོ་རྒྱུས་
གླུ་རུ་ལེན། །ཡུལ་རྣ་བས་ཐོས་པའི་གཙང་དུ་ཕྱིན། །དཔལ་མྱུ་གུ་ལུང་གི་དགོན་པ་རུ། །གསང་སྔགས་ཆོས་ཀྱི་མུག་གེ་ལ། །སེམས་ཡིད་བཏགས་
བྱེད་ཅིང་ལོ་གསུམ་བསྡད། །ལར་མི་ཚེ་སྟོང་སྐྱེལ་བྱས་པ་འདྲ། །ལྷོ་བལ་ཕྱོགས་སུ་འགྲོ་བར་བསམས། །ཆོས་སྐོམ་ཆུས་དཀོན་པའི་སྡུག་ཉམས་ཀྱིས་
ལན་གཅིག་ཤེས་པའི་དུས་བྱུང་ན། །འདོད་པའི་མི་ལ་སྦྱིན་དགོས་བསམ། །ཆོས་དཀའ་བས་སྲོག་དང་དོ་བསྡོས་པའི། །ཟབ་མོའི་གདམ་ངག་ནུབ་པར་

[125A]༄༅། །ཕངས༑ ༑མེས་སྟོན་དང་རྔོག་སྟོན་མ་གཏོགས་པ། །ཁོང་གཞན་ལ་གཞུང་བཤད་བྱས་པ་མེད། །ཆོས་འདོད་པ་རྣམས་ལ་ཤོད་ཅིག་
བྱས༑ ༑ནོར་འབུལ་བ་ཅན་གྱི་སློབ་མས་ཀྱང། །བླ་མ་ལ་བཀའ་རྒྱ་བཏབ་པ་མེད། །ནོར་ཅི་ཡང་མེད་པའི་མཐུ་ཆེན་དང། །ཞབས་ཏོག་ཅན་གྱི་རྔོག་སྟོན་ལ།།
གདམ་ངག་ལ་དམ་ལྷོད་མ་བྱས་པས། །དམ་ཆོས་ཚུལ་བཞིན་བསྒྲུབ་པ་གྱིས། །མི་ང་ཡིས་དཀའ་ལས་འདི་ཙམ་བྱས། །ནོར་ཆུད་ཟོས་ཅན་དུ་མ་སོང་པ། །
ལག་ཏུ་གསེར་སྲང་བརྒྱ་བཅུ་ཁྱེར། །རྟེན་ཁྱད་པར་ཅན་ལ་མཆོད་པ་ཕུལ། །བླ་མ་རྣམས་ལ་འབུལ་བ་བགྱིས། །གནས་ཁྱད་པར་ཅན་དུ་ཚོགས་གཏོར་
བྱས༑ ༑བུ་ཁྱེད་ཀྱིས་བྱས་པའི་ཞབས་ཏོག་ལ། །དྲིན་ལན་དམ་ཆོས་དཔག་མེད་གྱིས། །ཆོས་ཀྱི་ཞོ་ཤ་ཉམས་སུ་ལོང། །འགྲོ་བ་གཞན་ལ་ཅི་ཕན་མཛོད།།
ཅེས་གསུངས་པས། མེས་སྟོན་ངེས་ཤེས་འདྲོངས་ཏེ་ཐུགས་བསྐྱེད་ཆེན་པོ་བྱུང་ངོ། །དེ་ནས་རྗེ་མར་པས་བདག་མེད་མའི་ཟབ་དབང་ཅིག་མཛད་པའི་ནུབ་མོ་

[125B] ཁྱད་བར་དུ་ཆོས་གང་ལ་གང་གི་བཀའ་བབས་དང་འཕྲིན་ལས་ཡོང་བ་དེ་དང་དེ་ལ་དེ་སྟེར་དགོས་པས། ནང་པར་
ཐོ་རངས་ཀྱི་རྟེན་འབྲེལ་ལ་བརྟག་པར་བྱ་དགོངས་ནས། ཐོ་རངས་འོད་གསལ་གྱི་ངང་ནས། བུ་ཆེན་རྣམས་ལ་གཟིགས་པས། གཞུང་གི་རྔོག་སྟོན་ཆོས་རྡོར་
དགྱེས་རྡོར་གྱི་རྒྱུད་འགྲེལ་འགའ་ལ་བཤད་སྦྱང་མཛད། དོལ་གྱི་ཚུར་སྟོན་དབང་ངེ་འཕོ་བ་བསྒོམ། གཙང་རོང་གི་མེས་སྟོན་ ཚོན་  པོས་འོད་གསལ་བསྒོམ། རྗེ་བཙུན་
མི་ལ་གཏུམ་མོ་བསྒོམ་པ་གཟིགས་པས། ཆོས་སོ་སོའི་བཀའ་བབས་དང་འཕྲིན་ལས་གང་ཡོད་མཁྱེན་ཏེ། བླ་མ་རྔོག་པ་ལ་མཐའ་དྲུག་ཚུལ་བཞིའི་སྒོ་ནས་
རྒྱུད་བཤད་ཐབས་ཀྱི་མན་ངག་མུ་ཏིག་སྟར་ལ་རྒྱུས་པ་ལྟ་བུ་ཅིག་ཡོད་པ་དེ་དང། ནཱ་རོའི་རྒྱན་དྲུག་ཐུགས་དམ་པདྨ་ར་ག་དགང་བཟར། དགང་བླུགས། རྒྱ་འགྲེལ་
གྱི་ཕྱག་དཔེ་དང་བཅས་པ་གནང་ནས། བཤད་པའི་སྒོ་ནས་འགྲོ་དོན་གྱིས་ཤིག་གསུང། དོལ་གྱི་ཚུར་སྟོན་དབང་དེ་ལ་འཕོ་བ་རྒྱ་མཐོངས་ཁ་བྱེ་བ་ལ་བྱ་འཕུར་བ་

[126A]༄༅། །ལྟ་བུ་ཅིག་ཡོད་པ་དེ། ནཱ་རོའི་དབུ་ལོ། ཕྱག་སེན། བདུད་རྩི་རིལ་བུ། རིགས་ལྔའི་དབུ་རྒྱན་རྣམས་གནང་སྟེ། འཕོ་བ་སྦྱོངས་
ཅིག་གསུང། གཙང་རོང་གི་མེས་སྟོན་ཚོན་པོ་ལ། འོད་གསལ་མུན་ནང་དུ་མར་མེ་སྦར་བ་ལྟ་བུ་ཅིག་ཡོད་པ་དེ་དང། ནཱ་རོའི་རྡོ་རྗེ་དྲིལ་བུ། ཌ་མ་རུ་
ཉ་ཕྱིས་ཀྱི་ཀ་པ་ལ་རྣམས་གནང་ནས། བར་དོ་ཆོད་ཅིག་གསུང། རྗེ་བཙུན་མི་ལ་ལ་གཏུམ་མོའི་ཁྱད་ཆོས་ཤིང་བཤགས་ལ་མེ་སྦར་བ་ལྟ་བུ་དང། མཻ་ཏྲི་
པའི་དབུ་ཞྭ། ནཱ་རོའི་ནབ་བཟའ་རྣམས་གནང་ནས། གནས་གཡའ་ཁྲོད་དང་གངས་ཁྲོད་འགྲིམས་ལ་ལྟ་སྒོམ་ཉམས་སུ་ལོང་ཅིག་གསུང། དེ་ནས་གྲྭ་པ་ཀུན་
འཛོམ་པའི་ཚོགས་འཁོར་ཅིག་མཛད་པའི་གྲལ་དུ། ངས་ཁྱེད་རྣམས་ལ་རྟེན་འབྲེལ་དང་མཐུན་པའི་གཏམ་ངག་བྱིན་པ་བཞིན། སློབ་རྒྱུད་རྣམས་ལ་ཡང་གཙོ་
བོར་རང་རང་གི་གདམ་ངག་གིས་ཕན་ཐོགས་དང་འཕྲིན་ལས་རྒྱ་ཆེར་འབྱུང་བ་ཡིན་ནོ། །ད་མདོ་སྡེ་འབུམ་ནི་མེད། ངའི་བཀའ་རྒྱུད་ཀྱི་ཕ་རབས་ཀྱི་གདམ་ངག་

[126B]འགྲོ་དོན་འཕེལ་བར་ཡོད་དོ་གསུང། དེའི་རྗེས་སུ་མེས་སྟོན་གྱིས་འབུལ་བ་གསུམ་པ་
བགྱིས་པའི་ཚོགས་གྲལ་དུ། མེས་སྟོན་གྱིས་བླ་མ་ལགས། དེ་རང་བདག་ལ་ཐུགས་བརྩེ་བས་དགོངས་ཏེ། པཎ་ཆེན་ནཱ་རོ་པའི་ཐུགས་བཞེད། རྗེ་རང་གི་ཐུགས་
ཉམས་ལ་འཁྲུངས་པ། ལྟ་བ་གཏན་ལ་ཕེབས་པའི་མགུར་ཞིག་གསུང་བར་ཞུ་ཞུས་པས། མེས་སྟོན་ཆོས་ལ་བཀའ་དོག་པར་འདུག་དགོངས་པ་ཐུགས་ལ་ནར་མར་
ཡོད་པའི་སྟོབས་ཀྱིས། བླ་མའི་ཞལ་ནས། ངས་ཀྱང་ཁྱོད་འདོད་པའི་གླུ་ལེན། ཁྱོད་ཀྱིས་ཀྱང་ང་ལ་ནོར་ལོངས་སྤྱོད་ཀྱི་འབུལ་བ་དང། རང་རེའི་ཆོས་ཀྱི་ཕྱག་
ལེན་ཉམས་ལེན་ལ་དོ་གལ་ཆེན་པོ་བྱས་པས་རྒྱ་ཆེ་ལ་ངེས་པ་ཁོང་དུ་ཆུད་པ་ལ་མགུ། གདམ་ངག་ལ་བཀའ་དོག་པོ་རང་འདི་མ་བྱེད་པར། དད་ཅན་གྱི་གང་ཟག་ཆོས་
ཆུད་མི་གསོན་པ་རྣམས་ལ། དབང་གདམ་ངག་ལ་ཡངས་སུ་ཆུག་ཅིག་གསུང། མེ་སྟོན་རང་གི་འདོད་ཞུས་དང། བཀའ་ཡངས་སུ་གཏོང་བ་ལ་ཆེད་དུ་གཏད་

[127A]༄༅། །པའི་མགུར་འདི་གསུངས་སོ།། །རྗེ་བདེ་བའི་དབང་ཕྱུག་འགྲོ་བའི་མགོན། །སྤྲུལ་སྐུ་ཟུང་འཇུག་ཧེ་རུ་ཀ། །གར་དགུའི་ཉམས་
ལྡན་བདེ་སྟོང་ངང། །ཞལ་སྦྱོར་ལྷན་གཅིག་སྐྱེས་ལ་འདུད། །བརྡ་མཐོང་ཙམ་གྱིས་དོན་རྟོགས་ཤིང། །ཟུར་གྱིས་གོ་བའི་གང་ཟག་ལ། །ཐོས་པ་ཙམ་གྱིས་གྲོལ་
བར་འགྱུར། །ཐ་སྙད་ཚིག་གིས་མི་མཚོན་པ། །ཟག་མེད་དོན་གྱི་ཡེ་ཤེས་སྟེར། །སྐྱོད་པ་བདེ་བའི་སྐད་གཅིག་ལ། །སྡུག་བསྔལ་མེད་པ་དེ་ལྟ་བུར། །ཟག་བཅས་
ཡིད་འདི་མི་ཆེས་པས། །བདེ་སྟོང་ཏིང་ངེ་འཛིན་གྱི་རྒྱུན། །རྟོག་པ་བྲལ་བའི་སེམས་ལ་ཞོག་སངས་རྒྱས་ལྟ་བུའི་བླ་མ་གསུང། །ཡང་རྒྱུད་པ་གཞན་ནས་འདི་
སྐད་གསུང། །མཚན་ཉིད་ལྡན་པའི་རིག་མ་ལ། །སྒྱུ་རྩལ་གོམས་པར་གྱུར་པ་ཡིས། །སྐྱེས་བུ་བྱ་ལ་མདའ་རྩེ་བཞིན། །གོམས་པ་རྒྱུད་ལ་རྟག་རྟེན་ལ། །ཇི་
ལྟར་ཞེན་པའི་བག་ཆགས་ །གདོད་ནས་དག་པའི་སེམས་རྒྱུད་འདི། །བློ་བུར་རྐྱེན་གྱིས་མ་བསླད་ན། །ནམ་མཁའ་བཞིན་དུ་འདུས་མ་བྱས། །ཕྱིན་

[127B] །ཡིད་ལ་བྱ་རྒྱུ་རྡུལ་དང་བྲལ། །བཟུང་དུ་རྡུལ་ཙམ་མི་དམིགས་ཀྱང། །མན་ངག་རྒྱུད་ལ་གོམས་པ་ཡིས། །ཚེ་ཡི་འདུ་བྱེད་བཏོང་
བའི་ཚེ། །ཕ་རོལ་ཕྱིན་པའི་དབྱིངས་སུ་ཐིམ། །དེ་ལ་སྐྱེ་བ་ཡོད་མ་ཡིན། །ནམ་མཁའ་ལྟ་བུའི་རང་སེམས་དེ། །ན་བུན་རྟོག་པས་མ་བསླད་ཅིག་རྗེ་ནཱ་རོ་པཎ་ཆེན་
འདི་སྐད་གསུང། །ཆོས་ཚུལ་བཞིན་ཉམས་སུ་ལེན་པ་ལ། །བསྙུག་དོང་བཅུག་པའི་སྦྲུལ་བཞིན་དུ། །རྩོལ་བ་བྲལ་བའི་ལུས་མི་འགུལ། །ཡིད་ལ་ཆགས་པའི་
མྱ་ངན་རྣམས། །གནད་ལ་ཕོག་པའི་ཟུག་རྔུ་ལྟར། །བྱ་བ་བཏང་བའི་སེམས་མི་ཡེངས། །སེམས་གཉུག་མའི་རང་བཞིན་གདོད་ནས་སྟོང། །ཐོ་བས་དངོས་པོ་འཇོམས་
པ་བཞིན། །མཐོང་དང་རེག་དང་དྲན་པས་གྲོལ། །དོན་འདི་ལེགས་བར་གོ་བ་མཛོད། །འདི་ཕྱག་རྒྱ་ཆེན་པོའི་སྒོམ་དབྱངས་ཡིན། །དམ་ཆོས་གཞན་ལ་ཕན་གྱུར་ན།།
ཤི་སྤར་མ་སྡམ་མེས་སྟོན་པ། །སྐལ་བར་ལྡན་པའི་གང་ཟག་ལ། །སྦ་བར་མི་བྱ་མང་ངག་སྦྱིན། །ཅེས་གསུངས་སོ། །དེ་ནས་བུ་ཆེན་རྣམས་སོ་སོ་ཐ་དད་ཀྱི་གདན་

[128A]༄༅། །སར་ཕེབས་པ་ལས། རྗེ་བཙུན་མི་ལ་ལ་ཞག་ཤས་སྡོད་གསུང་བ་ལྟར་བཞུགས་པས། རྗེ་མར་པ་ལ། ཐུགས་སྲས་སྐལ་ལྡན་གྱི་
བུ་སློབ་ཇི་སྙེད་ཡོད་པ་རྣམས་ལ། སྙན་རྒྱུད་ཀྱི་གདམ་ངག་མ་གནང་བར། ནཱ་རོའི་ལུང་བསྟན་ལྟར། རྗེ་བཙུན་མི་ལ་ལ། བདེ་མཆོག་མཁའ་འགྲོ་སྙན་རྒྱུད་
ཀྱི་དབང་གདམ་ངག་ཆ་ལག་དང་བཅས་པ་རྣམས་བཀའ་རྒྱ་དང་བཅས་རྫོགས་པར་གནང་ཞིང། གཞན་ཡང་སྙན་རྒྱུད་ཀྱི་ཆེ་བརྗོད་སོགས་ཞལ་གདམས་མང་དུ་གནང་
ནས་མགུར་འདི་གསུངས་སོ།། །རྒྱུད་པ་ཀུན་ལ་ཡོད་མོད་ཀྱི། །མཁའ་འགྲོ་ཡོད་ན་ཡོད་པ་ཡིན། །མེས་པོ་ཀུན་ལ་ཡོད་མོད་ཀྱི། །ཏེ་ལོ་ཡོད་ན་ཡོད་པ་
ཡིན༑ ༑བླ་མ་ཀུན་ལ་ཡོད་མོད་ཀྱི། །ནཱ་རོ་ཡོད་ན་ཡོད་པ་ཡིན། །གདམ་ངག་ཀུན་ལ་ཡོད་མོད་ཀྱི། །སྙན་རྒྱུད་ཡོད་ན་ཡོད་པ་ཡིན། །བསྒོམས་ཏེ་སངས་
རྒྱས་ཀུན་ལ་ཡོད། །མ་བསྒོམས་རྒྱ་ན་རྒྱ་བ་ཡིན། །ཅེས་གསུངས་པས། རྗེ་བཙུན་མི་ལས་རང་རེའི་རྒྱུད་པ་དང་གདམ་ངག་རྣམས་ལ། རྒྱ་བོད་ཀུན་ལ་

[128B] དེ་སྟོབས་ཀྱིས་བོད་ན་ནི་བླ་མ་རིན་པོ་ཆེའི་སྙན་གྲགས། རྒྱུད་པ་གོང་མ་རྣམས་དང་ཁྱད་མེད་པ་འདི་ཀ་ཡིན། རྗེ་རང་གིས་བླ་མ་
རྣམས་ལ་མོས་གུས་ཀྱི་གདུང་ཤུགས་དང་མཛད་འཕྲིན་འདིས། བླ་མ་རིན་པོ་ཆེ་ལ་རྒྱ་གར་ན་ཡང་སྙན་པར་གྲགས་པ་འདྲ་ལགས་ཞུས་པས། བླ་མའི་ཞལ་ནས་
ངའི་རྒྱུད་པ་དང་གདམ་ངག་ལ་རྒྱ་གར་ན་སྙན་གྲགས་ཆེ་བ་ལྟ་ཅི་སྨོས། ཁྱོད་ཟེར་བ་བཞིན་ཁོ་བོ་རང་ལ་ཡང་བླ་མ་ལ་མོས་གུས་ཆེ་བར་གྲགས། དེ་མི་གྲགས་སུ་
དོན་གནད་འདི་དག་གིས་རང་དབང་མི་འདུག་གསུང་མགུར་འདི་གསུངས་སོ།། །ངའི་རྒྱུད་པ་སྙན་པར་མི་གྲགས་སུ། །མཁའ་འགྲོ་ཆོས་ཀྱི་སྤྱན་ལྡན་ཡིན། །
མེས་པོ་སྙན་པར་མི་གྲགས་སུ། །ཏེ་ལོ་སངས་རྒྱས་ཉག་གཅིག་ཡིན། །བླ་མ་སྙན་པར་མི་གྲགས་སུ། །ནཱ་རོ་ཆོས་ཀྱི་སྒྲོན་མེ་ཡིན། །མི་ང་རང་སྙན་པར་མི་
གྲགས་སུ། །ནཱ་རོའི་ཐུགས་ཀྱི་སྲས་ གཅིག་  ཡིན། །གདམ་ངག་སྙན་པར་མི་གྲགས་སུ། །སྙན་རྒྱུད་ཡིད་བཞིན་ནོར་བུ་འདི། །གཞན་ལ་མེད་པའི་ཁྱད་ཆོས་ཡིན། །

[129A]༄༅། །ཅེས་གསུངས་པས། རྗེ་བཙུན་མི་ལས་གཞན་ལ་མེད་པའི་ཁྱད་ཆོས་སྙན་རྒྱུད་ཐོབ་པས། རྗེ་བཙུན་མར་པའི་གདམས་པ་རྣམས་
བུམ་པ་གང་བྱོའི་ཚུལ་དུ་བྱུང་བས་ཐུགས་ཚིམ་ཞིང། དེ་འབྲས་ཀྱིས་བོད་གངས་ཅན་གྱི་ཁྲོད་འདིར་སངས་རྒྱས་ཀྱི་བསྟན་པའི་ཉི་མ་ཤར་བས། འགྲོ་བ་ཀུན་གྱི་
མ་རིག་པའི་མུན་པ་བསལ་ནས་ཡེ་ཤེས་སྣང་བས་ཉིན་མོར་བགྱིས་པ་ལགས་སོ།། །   ༈   
འཕྲུལ་བསྟན་ཚུལ་ནི། རྗེ་བཙུན་མི་ལ་བླ་མའི་དྲུང་ནས་འབྱོན་དུས་བླ་མས་སྐུ་དུ་མ་དང། འབྱུང་བཞི་དང། ཅིར་ཡང་མི་སྣང་བ་དང། འཇའ་ཚོན་དང་འོད་
དུ་སྣང་བ་ལ་སོགས་ཏེ་རྫུ་འཕྲུལ་སྣ་ཚོགས་བསྟན་ནས་མཐོང་བས་ཡིད་ཆེས་སམ་གསུང། མཐོང་ལགས། ཡིད་མི་ཆེས་པའི་རང་དབང་མི་གདའ་བས། བདག་
རང་ཡང་བསྒོམས་ནས་འདི་འདྲ་བྱེད་དགོས་སྙམ་པ་བྱུང་ལགས་ཞུས་པས། བུ་དེ་ཡིན་ད་འགྲོ་ན་ཡང་སོང་ཞིག་གསུངས་ནས། རྗེ་བཙུན་མི་ལ་འཁྲུང་ཡུལ་དུ་

[129B] ངེའི་རྗེས་སུ་མར་པ་མགོ་ལེགས་ལ་སོགས་པའི་བུ་སློབ་འགའ་དང་འགས། བླ་མའི་སྐུ་དགྱེས་པ་རྡོ་རྗེ། འཁོར་ལོ་བདེ་མཆོག་གསང་བ་
འདུས་པ། རྡོ་རྗེ་ཕག་མོ་སོགས་སུ་མཐོང་བ་མང་པོ་རང་བྱུང་བ་ལ། ཇི་ལྟར་ལགས་ཞུས་པས། ད་ལྟར་ཀ་ཡིན་ཡང་གསུངས། བསྐྱར་ནས་ཇི་ལྟར་ལགས་
པ་གསུང་དུ་གསོལ་ཅེས་གསོལ་བ་བཏབ་པས། ང་ཡི་དམ་གྱི་བསྐྱེད་རིམ་གསལ་བདོ་བ་དང། ཁྱེད་རང་རྣམས་ལ་དག་སྣང་ཤར་བ་གཉིས་དུས་མཚུངས་སུ་བྱུང་
བ་ཡིན་གསུང། ཡང་ལ་ལས་རྗེ་བཙུན་མར་པའི་གཟིམས་མལ་དང། གཞན་ཡང་གང་བཞུགས་སར་སྐུ་དངོས་མ་མཐོང་བར་གསེར་གྱི་སྒྲོམ་ དུ་  འོད་འབར་བ་
དང༑ ལ་ལས་ཆུ་དྭངས་མ་འཁྱིལ་བ། ལ་ལས་མེ་འབར་བ། ལ་ལས་འཇའ་ཚོན། ལ་ལས་ཅི་ཡང་མི་སྣང་བ། ལ་ལས་འོད་འཁྱིལ་ལེ་བ་སོགས་མཐོང་
སྣང་མི་གཅིག་པ་སྣ་ཚོགས་བྱུང་ཚེ་ཇི་ལྟར་ལགས་ཞུས་པས། ཁྱེད་རྣམས་ལ་རྨི་ལམ་དུ་ང་འདྲ་བྱུང་ན་སུ་ལ་འདྲི་གསུངས། དེ་ཡང་རྗེ་རང་ལ་ཞུ་བས་

[130A]༄༅། །གསུང་དགོས་ཞུས་པས། འོ་ན་ངའི་འབྱུང་བ་ལྔའི་རྩ་ཐིག་རླུང་གསུམ་རྣམས་དྭངས་མར་གྱུར་ཏེ་རང་གནས་བརྟན་པ་དང། ཁྱེད་རང་
རྣམས་སྣང་བ་དག་པས་དུས་མཚུངས་པའི་མཐོང་སྣང་ཡིན་གསུང་མགུར་འདི་གསུངས་སོ། །གནས་པ་རྩ་ལ་གཡོ་བ་རླུང། །བཀོད་པ་བྱང་ཆུབ་སེམས་
ཀྱི་རྟ། །རོ་སྙོམས་ལྕག་འདིས་ཡོངས་བསྐུལ་ནས། །འོད་གསལ་འགྲོ་འོང་མེད་པར་རྒྱུག་སྐལ་ལྡན་སྐྱེས་བུས་སྣ་ཚོགས་མཐོང། །ཞེས་གསུངས་སོ།།
གཞན་ཡང་སྐྱེ་བ་འདིའི་གོང་དུ་སྟག་ལ་ཞོན་ནས་ནགས་དང། དུར་ཁྲོད་ཉུལ་བ་ཞིག་དྲན་བྱུང། ད་གྲོང་འཇུག་གཅིག་ནས་གཅིག་ཏུ་ཞུགས་པས། འཆི་
བའི་མིང་ཡོངས་ལ་མེད་ཞིག་ཡོང་བ་འདུག་སྟེ། དཔལ་ནཱ་རོ་པའི་བཀའ་ལ་ངའི་འགྲོ་དོན་ཨུ་རྒྱན་མཁའ་སྤྱོད་ཆེ་བས་ཤོག་གསུངས་པ་ལྟར་འགྲོ་གསུངས་
འདས་མ་འོངས་ཐོགས་མེད་དུ་མཁྱེན་པ་དང། གཟིམས་ཁང་ནང་ནས་ཕྱིར་འབྱོན་པ་དང། ཕྱི་ནས་ནང་དུ་འབྱོན་པ་ལ་སྐས་དང་སྒོ་ལ་འབྱོན་མི་དགོས་

[130B] སྲས་དཔལ་འོད་ན་རེ། རང་རེའི་ཕ་ཇོ་རྩིག་པ་དང་སྒོ་ཡིས་ཀྱང་མི་ཐུབ་པས། བསྲུང་དགོས་བྱུང་ན་
གང་གིས་ཀྱང་མི་ཐུབ་པར་འདུག་གསུངས་པ་ལྟར། སྣང་བ་ལ་ཐོགས་རྡུགས་མེད་པ་ལ་སོགས་ཏེ། ཟད་པར་ཟིལ་གནོན་གྱི་ཐུགས་དམ་མངོན་དུ་གྱུར་པས་
རྟགས་དང་རྫུ་འཕྲུལ་དཔག་ཏུ་མེད་པ་བསྟན་པའི་མཐར། ཡུམ་བདག་མེད་མ་འོད་དུ་ཞུ་ནས་རྗེ་མར་པའི་ཐུགས་ལ་ཐིམ་པར་གྱུར་ཏེ། ལྟ་བ་བསྟན་པ་
དང་སེམས་ཅན་གྱི་དོན་མཛད་ནས་གཟུགས་སྐུ་ཆོས་དབྱིངས་སུ་ཐིམ་ཚུལ་ནི། སྐུ་ཚེ་ཧྲིལ་པོར་བསྟན་པ་དང་སེམས་ཅན་གྱི་དོན་ཁོ་ན་མཛད་རྗེས། དགུང་
ལོ་བརྒྱད་ཅུ་རྩ་བརྒྱད་བྱ་ལོ་རྟ་ཟླ་བའི་ཚེས་བཅོ་ལྔའི་ཉི་མ་རྩེ་ཤར་ལ་བསྙུང་གཞི་མེད་ཅིང། ཐུགས་སྤྲོ་བའི་ཉམས་དང་ལྡན་པ་ལས། ནམ་མཁའ་ལ་
འཇའི་གུར་ཕུབ། མེ་ཏོག་སྣ་ཚོགས་ཀྱི་ཆར་པ་འབབ་ཅིང། རོལ་མོ་ཡིད་འཕྲོག་པ་སྣ་ཚོགས་ཀྱི་སྒྲ་དང། དྲི་བཟང་དཔག་མེད་འཐུལ་བའི་ཚེ། ཞལ་

[131A]༄༅། །འཛུམ་བག་དང་བཅས་པའི་མུ་ལ། སྤྱན་ཆབ་བསིལ་ཞིང་ཐལ་མོ་སྦྱར་ནས། སྤྱན་བཙུམས། དབུ་གུག་གུག་ཡན་ལག་བདུན་
པ་མཛད་ཅིང་འདུག་དུས། མར་པ་མགོ་ལེགས་ཀྱིས་ཅི་ལགས་ཞུས་པས། མཆོད་པ་བཟང་པོ་ཤོམས་ཤིག་དཔལ་ནཱ་རོ་པ་དཔའ་བོ་མཁའ་འགྲོའི་
ཚོགས་དཔག་ཏུ་མེད་པས་བསྐོར་ནས། ཞལ་བཞེས་ལྟར་ཁོ་བོ་བསུ་བ་ལ་ཕེབས་བྱུང། ད་ནི་ཕྱག་ཕྱི་བྱས་དག་པ་མཁའ་སྤྱོད་ལ་འགྲོ་གསུངས་མཉམ་
པར་བཞག་པའི་ངང་ལ་བཞུགས་ཤིང། མར་པ་མགོ་ལེགས་ལ་སོགས་པའི་གྲྭ་པ་རྣམས་ཀྱིས་མཆོད་པ་དཔག་ཏུ་མེད་པ་བཤམས་ནས་ཕུལ་བའི་ཚེ། མེ་
ཏོག་གི་ཆར། རོལ་མོའི་སྒྲ་ལ་སོགས་པ་རྣམས་སྔར་བས་ཀྱང་ཆེ་བ་དང་བཅས་གཤེགས་པ་ལགས་སོ། །དེ་ལྟར་སྤྱིར་སངས་རྒྱས་བསྟན་པའི་ཉི་མ་
སྒོས་གངས་ཅན་ཁྲོད་ཀྱི་མུན་སེལ། གསང་སྔགས་བསྟན་པའི་སྲོག་ཤིང། རྗེ་བཙུན་མར་པ་ལོཙྪ་དེ་ཉིད་སྐྱེ་བ་སྔོན་ནས་བྱང་ཆུབ་སེམས་དཔའ་སེམས་

[131B] མཚན་ལྡན་གྱི་བླ་མ་དམ་པ་རྣམས་ཀྱི་བཀའ་དྲིན་གྱིས་ཡེ་ཤེས་ཀྱི་མཁའ་འགྲོ་རྣམས་ལས་གསང་སྔགས་ཀྱི་དབང་
གདམས་པ་རྣམས་ཐོབ། ནང་འོད་གསལ་གྱི་རྩལ་འབྱོངས་ཤིང་རླུང་སེམས་ལ་རང་དབང་ཐོབ་པས། གྲོང་འཇུག་དང་རྫུ་འཕྲུལ། མངོན་པར་མཁྱེན་པ་ལ་
སོགས་པའི་ཡོན་ཏན་དཔག་མེད་མངོན་གྱུར་དུ་མངའ་ཡང། སྦས་པའི་ཚུལ་དུ་བཞུགས་ནས། ཕྱི་རོལ་ཐ་མལ་པ་རྣམས་དང་སྣང་བ་མཐུན་པའི་ཚུལ་དུ་
འདོད་པའི་ཡོན་ཏན་ལྔ་དང། འཇིག་རྟེན་ཆོས་བརྒྱད་ལ་དགྱེས་བཞིན་རོལ་པའི་རྣམ་པའི་སྒོ་ནས། སྣོད་ལྡན་གྱི་གང་ཟག་མང་པོའི་དོན་མཛད་པ་དེ་
རྒྱལ་བའི་ཡུམ་རྒྱས་པ་ལས། བྱང་ཆུབ་སེམས་དཔའ་གང་ཞིག་ལ་ནི་ཕ་དང་མ་དགོས་ལ། ཆུང་མ་མི་དགོས་པ་ཡོད་དོ། །བྱང་ཆུབ་སེམས་དཔའ་
འགའ་ཞིག་ལ་ནི་ཕ་མ་དང་ཆུང་མ་དགོས་ལ། བུ་དང་བུ་མོ་མི་དགོས་པ་ཡོད་དོ། །བྱང་ཆུབ་སེམས་དཔའ་འགའ་ཞིག་ལ་ནི་ཕ་མ་དང། ཆུང་མ་དང་

[132A]༄༅། །བུ་དང༑ བུ་མོ་དང། འཁོར་ལ་སོགས་པའི་འདོད་ཡོན་ཐམས་ཅད་དགོས་པ་ཡོད་དོ། །ཞེས་གསུངས་པའི་དོན་ཕྱི་མ་དང་
མཐུན་པ་དང། གཞན་ཡང་བྱང་ཆུབ་སེམས་དཔའ་འཕགས་པ་ཆོས་འཕགས་དང། རྟག་ཏུ་དུ་དང་མཛད་སྤྱོད་མཐུན་པའི་སྒོ་ནས་སེམས་ཅན་གྱི་དོན་
མཛད་པ་ལགས་སོ། །ཡང་རྒྱུད་སངས་རྒྱས་མཉམ་སྦྱོར་གྱི་ལེའུ་བདུན་པ་ལས། བུ་མོ་ཤིན་ཏུ་བརྒྱན་པའམ། །དེ་བཞིན་ཆུང་མ་སྡུག་པ་དག་ཕུལ་
ནས་རིན་གྱིས་བསླུ་བ་ནི། །སངས་རྒྱས་བྱང་ཆུབ་མཆོག་གི་ཡིན། །རིན་ཆེན་བདག་གིས་ཕུལ་ནས་སུ། །སླར་ཡང་རིན་གྱིས་བསླུ་བ་ནི། །རྡོ་རྗེ་འཛིན་
པས་སྦྱོར་བ་ཡི། །ཡོན་དེ་ཡོན་གྱི་མཆོག་ཡིན་ནོ། །ཞེས་གསུངས་པ་དང་མཐུན་པར་ཡོན་ཕུལ་ཞིང་བཞེས་པའི་སྒོ་ནས། སེམས་ཅན་གྱི་དོན་མཛད་
པས་སྒྲུབ་བརྒྱུད་རྟོགས་པའི་བསྟན་པ་ནམ་མཁའི་མཐའ་དང་མཉམ་པ་བགྱིས་པ་ལགས་སོ། །རྗེ་མར་བ་དེ་ཉིད་ཀྱི་ཡོངས་སུ་གྲགས་ཤིང་བཀའ་དྲིན་

[132B] མཁས་གྲུབ་ནཱ་རོ་པཎ་ཆེན། རྒྱལ་སྲས་མཻ་ཏྲཱི་པ། དཔལ་ཞི་བ་བཟང་པོ། ཡེ་ཤེས་སྙིང་པོ། རྣལ་འབྱོར་མ་རུས་པའི་རྒྱན་
ཅན༑ ཀ་སོ་རི་པ། རི་རི་པ་སྟེ་སིང་གྷ་གླིང་པ་སྐུ་མཆེད། ཛེ་ཏ་རི་པ། ཀུ་སུ་ལུ་ཆེ་བ། པྲ་ཛྙཱ་རཀྵི་ཏ། སྤྱི་ཐེར་བ་དང། སེན་ཏ་བ་སྟེ་བལ་པོ་སྐུ་
མཆེད༑ ཇོ་བོ་རྗེ་ཨ་ཏི་ཤ་རྣམས་ལགས་སོ། །སྐུ་ལས་འཁྲུངས་པའི་སྲས་བདུན་ནི། དར་མ་མདོ་སྡེ། དར་མ་བསམ་གཏན། ཆོས་དཔལ། མར་
ལེབ༑ ༑དཔལ་འོད། གྲགས་འོད། བྱ་རིག་འཁོར་ལོ་རྣམས་སོ། །ཐུགས་ལས་འཁྲུངས་པའི་ཡོངས་གྲགས་ཀྱི་བུ་ཆེན་བཞི་ནི། ཀ་བཞི་བརྡ་བཀྲོལ་
ལྟར་ཡིན་ལ། ལས་ཅན་གྱི་སློབ་མ་བཞི་ནི། གཙང་གྱེར་ཕུའི་ཀློག་སྐྱ་ཆེན་པོ། འཕེན་ཡུལ་གྱི་ཉ་མ་དཔལ་མེ། འདམ་སྙིང་དྲུང་གི་མར་པ་མགོ་
ལེགས༑ ལྷོ་ལ་ཡག་གི་བ་རང་ཝ་བ་ཅན་རྣམས་ལགས་སོ། །རྗེ་སྒྲ་སྒྱུར་ཆེན་པོ་དེ་ཉིད་ཀྱི་གཟུགས་སྐུ་ཆོས་དབྱིངས་སུ་ཐིམ་རྗེས་ཀུན་སངས་རྒྱས་

[133A]༄༅། །སུ་ཡིད་ཆེས་ནས། དབུ་ལོ། ཕྱག་སེན། ན་བཟའ་ལ་སོགས་པའི་དུམ་བུ་ལ་ཡང་ཡོན་ཆེན་པོ་མང་དག་འབུལ་མཁན་བྱུང་བ་
ལ་བརྟེན། སྐུ་གདུང་ཡིད་བཞིན་ནོར་བུ་མ་བཞུ་བར་དར་ཟབ་ཀྱིས་དྲིལ་ནས་འགྲོ་བའི་དོན་དུ་བཞུགས་སུ་གསོལ་བ་ལ། སྲས་དཔལ་འོད་ལ་སོགས་པ་
རྣམས་ཀྱིས་སྐུ་ཤ་གདུང་དང་བཅས་པ་གནང་ནས་ཡོན་བླང་པ་ལས། ཞལ་ལྐོ་འཕན་ཡུལ་གྱི་དགོན་པ་ཞིག་ཏུ་ཕེབས་པ། བླ་མ་རྡོག་པས་གསན་ཏེ་མ་
བཟོད་པར། སྲས་རྣམས་ལ་འབུལ་བ་ཆེན་པོ་འབུལ། གདུང་འདིར་གནང་དགོས་གསུང་པས། འོ་ན་འབུལ་བའི་གཙོ་བོར་ཕ་ཇོ་རང་ལ། ནཱ་རོ་པས་གནང་
བའི་ཐུགས་དམ་པདྨ་རཱ་ག་དགོས་གསུངས་པ་ལྟར། ཐུགས་དམ་པདྨ་རཱ་གས་གཙོ་བྱས་པའི་ལོངས་སྤྱོད་དཔག་ཏུ་མེད་པ་ཕུལ་ནས། གདུང་གཞུང་དུ་སྤྱན་
དྲངས་ཏེ། གདུང་རྟེན་གྱི་ནང་དུ་བླ་མ་རྡོག་པའི་རྟེན་གྱི་གཙོ་བོར་བཞུགས་པ་ལགས་སོ། །དེ་ལྟར་རྗེ་བཙུན་མར་སྟོན་ཆོས་ཀྱི་བློ་གྲོས་ཀྱི་རྣམ་པར་ཐར་པ་

[133B] རྗེ་བཙུན་མི་ལ་དང། མར་པ་མགོ་ལེགས་གཉིས་ཀྱིས་ངན་རྫོང་སྟོན་པ་ལ་ཞིབ་རྒྱས་ཞལ་ནས་སྙན་དུ་བརྒྱུད་པ་དང། རྗེ་
བཙུན་མི་ལས་རས་ཆུང་པ་ལ་ཡང་གནང་བས། རས་ཆུང་པ་དང་ངན་རྫོང་སྟོན་པ་བྱང་ཆུབ་རྒྱལ་པོ་གཉིས་བཀའ་བགྲོས་ནས་བསྒྲིགས་པའི་རྣམ་ཐར་ཕྱི་
མོའི་གཙོ་བོར་བཞུགས་པ་ལས། བླ་མ་རྡོག་པ། མཚུར་སྟོན། མེས་སྟོན་རྣམས་ཀྱི་ཞལ་ནས་བྱུང་བའི་ཡིག་ཆ་ལ་སོགས་རྣམ་ཐར་མང་དག་འཛོམ་
པའི་ནང་ནས། སྐྱེ་འགྲོ་དྭང་བའི་མིག་རྐྱེན་མཆོག་ཏུ་གྱུར་པ། དོན་ལ་སྲིད་ཞིའི་དགོས་འདོད་འབྱུང་བ་རིན་པོ་ཆེ་བཻ་ཌཱུརྱའི་ཕྲེང་བ་རྣམས་ཀྱི་ཐུགས་
རྗེའི་མིག་ལ་ལྷག་བསམ་གྱི་ལུང་ཚིག་གི་སྡེབ་སྦྱོར་སྤེལ་ལེགས་པར་བརྒྱུས་ནས་རྣམ་མཁྱེན་སངས་རྒྱས་ཐོབ་པའི་རྒྱན་འདོད་པ་རྣམས་ཀྱི་ཡིད་འཕྲོག་
པར་བྱེད་པའི་རིན་ཆེན་རྒྱན་གྱི་ཕྲེང་བ་འདི་ཉིད། དུར་ཁྲོད་ཉུལ་བའི་རྣལ་འབྱོར་པ་ཁྲག་འཐུང་རྒྱལ་པོས། དབང་ཕྱུག་མི་ལ་རས་པ་མངོན་པར་རྫོགས་

[134A]༄༅། །པར་སངས་རྒྱས་པའི་གནས་མཆོག་ཆུ་བར་སྤྲུལ་སྐུའི་ཕོ་བྲང་དུ་ཡི་གེར་བཀོད་པའི་ཡི་གེ་པ་ནི་ཤྲི་ལོ་པན་པ་འཇམ་དཔལ་ཆོས་ལྷའོ། །
   ༈    །སྲིད་དང་ཞི་བའི་ཁོངས་ན་རབ་འབར་བ། །ཧེ་རུ་ཀ་དངོས་མར་སྟོན་ལོ་ཙཱ་བ། །བྱང་ཆུབ་བར་དུ་གཙུག་གི་
རྒྱན་གཅིག་ཉིད། །གང་དེའི་སྔོན་སྨོན་དུས་སུ་བབ་པ་ལས། །རྡོ་རྗེ་ཐེག་པའི་བཅུད་ཀྱི་ཡང་བཅུད་ནི། །གངས་ཅན་འདི་ན་འདྲེན་པར་བྱེད་པའི་མཐུ། །མཁས་
དང་གྲུབ་པའི་ཡོན་ཏན་ཡོངས་རྫོགས་པས། ་བཀའ་བཞི་བརྒྱུད་པའི་མན་ངག་སྙིང་པོའི་བཅུད། །བླ་མེད་རོ་ལྡན་མྱོང་ལས་མཐོང་ཆོས་དེར། །གསང་བ་
མཆོག་གི་གོ་འཕང་རྙེད་པ་ལས། །གྲུབ་པའི་སྒྲུབ་བརྒྱུད་འབུམ་ཕྲག་མང་པོ་རྡོལ། ་དེ་ཕྱིར་རྣམ་པར་ཐར་པའི་ཡི་གེའི་གདང། །ཆ་ཙམ་རྣ་བར་སོན་
ཀྱང་གང་གི་སྔོན། །བསོད་ནམས་ཡེ་ཤེས་ཚོགས་གཉིས་རྒྱ་ཆེན་པོ། །སངས་རྒྱས་མང་པོའི་སྤྱན་སྔར་བསགས་པར་ཤེས། ་གང་གི་ཡིད་ལ་གཞན་ན་

[134B] །འདི་ཡི་དོན་བཟང་རོ་བཅུད་མྱོང་བ་དང། །ལུས་ཀྱི་བ་སྤུ་ལྡང་བར་འགྱུར་བ་དེའི། །སྙིང་ལ་རྒྱལ་ཀུན་བྱིན་རླབས་དུས་གཅིག་འཇུག་་
དེས་ན་འདི་ཡི་ཡི་གེ་ཕྱི་མོ་ནི། །ཚེ་རབས་རིགས་གཟུགས་དབང་ཕྱུག་ཤེས་རབ་སོགས། །རྨད་བྱུང་ཡོན་ཏན་དཔལ་གྱིས་བརྗིད་པ་ཡི། །དལ་འབྱོར་རྟེན་ལ་
སྙིང་པོ་ལྷུར་ལེན་པ། ་གང་དེ་ལྷག་བསམ་དགེ་བསྐུལ་གྱིས་དྲངས་པའི། །ཡོན་སྦྱོར་དད་གཏོང་མཆོག་ལ་གོམས་པ་ཡི། །གྲོ་མོ་ཚོང་དཔོན་པདྨ་དགྲ་
འདུལ་གྱིས། །གཏན་པ་མེད་པའི་སྙིང་སྟོབས་ཡང་དག་བསྐྱེད། །བྲིས་སྐོས་བྱེད་པོ་ཀརྨ་བསམ་འགྲུབ་དང། །ཚེ་རིང་ལ་སོགས་སོར་མོའི་འདུ་བྱེད་
ལས༑ ༑བསྐྲུན་པའི་སྐྱེ་དགུའི་མཆོད་སྡོང་གཅིག་པུ་ལ། །ལས་བྱས་བླ་ན་མེད་པ་འདི་ཉིད་གྲུབ། ་དགེ་བས་གཏོང་དང་ལས་ཀྱིས་འབྲལ་བས་གཙོས། །
མཁའ་མཐས་གཏུགས་པའི་མར་གྱུར་སེམས་ཅན་ཀུན། །སྡུག་བསྔལ་རྒྱ་མཚོའི་འཁོར་བ་ཕྱིར་བསྙིལ་ཏེ། །ཐར་པ་མཆོག་ལ་མྱུར་དུ་གནས་པར་ཤོག་

[135A]༄༅། །སྐྱེ་བའི་ཕྲེང་བར་འཁོར་ལོ་བཞི་ལྡན་པའི། །ལུས་མཆོག་ལྷ་ལས་ལྷག་པ་ཐོབ་པ་ནི། །དགེ་མཛད་བླ་མའི་རྣམ་རོལ་ལས་བྱུང་བའི། །
མཚན་ལྡན་བཤེས་གཉེན་དམ་པས་རྗེས་བཟུང་ནས། ་རྒྱུ་དང་འབྲས་བུའི་ཐེག་ཆེན་དམ་ཆོས་ལ། །ངོམ་པ་མེད་པར་སྤྱོད་ཅིང་གནས་སྐབས་སུ། །བྱང་ཆུབ་
སེམས་དང་དྲི་མེད་ཤེས་རབ་དང། །ཚུལ་གནས་སྒོམ་པའི་རྩེ་མོར་ཕྱིན་པ་ལས། ་གཉུག་མའི་ཡེ་ཤེས་ལྷན་གཅིག་སྐྱེས་པ་ནི། །བསལ་བཞག་མེད་པ་
མངོན་སུམ་མཐོང་བ་ལས། །ཟུང་འཇུག་འབྲས་བུའི་ཧེ་རུ་ཀ་དཔལ་ཆེ། །མར་སྟོན་ཆོས་རྗེའི་གོ་འཕང་ཐོབ་པར་ཤོག་་དེ་ལས་མཁའ་དང་སྲིད་པ་ཇི་སྲིད་
བར༑ ༑སྐུ་དང་ཡེ་ཤེས་རྣམ་པ་ཐམས་ཅད་པས། །འགྲོ་ལ་གནས་སྐབས་མཐར་ཐུག་མ་ལུས་པར། །ཕན་པ་བླ་མེད་བྱེད་པ་ཉིད་གྱུར་ཅིག་། ཅེས་པའང་རྗེ་
མངའ་བདག་ཆེན་པོའི་རྣམ་ཐར་དཔར་དུ་བསྒྲུབས་པ་ལ་ཤིན་ཏུ་རྗེས་སུ་ཡི་རང་བའི་སྒོ་ནས་དཔར་བྱང་སྨོན་ཚིག་དང་བཅས་པ་འདི་ནི་མགོན་པོ་གང་གི་སྒྲུབ་བརྒྱུད་

[135B]
ལེགས་འཕེལ། རྗེ་བཙུན་མར་མི་དྭགས་གསུམ་གྱི་རྣམ་མགུར་གསོལ་འདེབས་བཅས་ཀྱི་དཔར་གཞི་རྣམས་བསྟན་རྒྱས་གླིང་དུ་བཞུགས།། སརྦ་མངྒ་ལཾ།། །།









﻿༄༅། །སྒྲའི་ཟིན་བྲིས་བཞུགས་སོ། །

[001B] །དེ་ལ་འདིར་རྒྱལ་བ་མི་ཕམ་མགོན་པོའི་མདོ་སྡེ་རྒྱན་ལས། རིག་པའི་གནས་ལྔ་དག་ལ་བརྩོན་པར་མ་བྱས་ན། །འཕགས་མཆོག་
གིས་ཀྱང་ཐམས་ཅད་མཁྱེན་ཉིད་མི་འགྱུར་ཏེ། །དེ་བས་གཞན་དག་ཚར་བཅད་རྗེས་སུ་བཟུང་ཕྱིར་ངང། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ། །
ཞེས་གསུངས་པ་ལྟར། ཐམས་ཅད་མཁྱེན་པའི་གོ་འཕང་ཐོབ་པར་འདོད་པ་རྣམས་ཀྱིས་བླང་དོར་གྱི་གནས་ཕྱིན་ཅི་མ་ལོག་པར་ཚུལ་བཞིན་དུ་སྟོན་པའི་
ཐུན་མོང་མ་ཡིན་པ་ནང་རིག་པའི་བསྟན་བཅོས་ཆེན་པོ་དག་ལ་ཐོས་བསམ་བསྒོམ་གསུམ་གྱིས་འཇུག་དགོས་པར་མ་ཟད། ཕྱི་ནང་ཐུན་མོང་བའི་བསྟན་

[002A] །བཅོས་ཕས་རྒོལ་ཚར་གཅོད་པའི་ཡན་ལག་ཏུ་སྒྲ་དང་གཏན་ཚིགས་རིགས་པ། སྐལ་ལྡན་རྗེས་སུ་འཛིན་པའི་ཕྱིར་བཟོ་དང་
གསོ་བ་རིག་པ་སྟེ་རིག་གནས་ཆེན་པོ་ལྔ་ལ་སློབ་དགོས་ཤིང་དེའི་ནང་ནས་ཀྱང། ཐོག་མར་སྒྲའི་གཙུག་ལག་ལ་འཇུག་པར་རིགས་ཏེ། ཐོན་མི་སཾ་བཧོ་ཊའི་སུམ་ཅུ་པ་ལས་
བསླབ་པའི་རིམ་པ་འདི་ཡིས་ནི། །གང་ཞིག་འབད་པ་ཆུང་དུས་ཀྱང། །ཤེས་རབ་མྱུར་དུ་གྲོལ་བར་འགྱུར། །དེ་ཕྱིར་དང་པོར་འདི་ཉིད་བསླབ། །ཅེས་དང། ཐ་སྙད་ལ་
ནི་མ་བརྟེན་པར། །དམ་པའི་དོན་ནི་རྟོགས་མི་ནུས། །ཞེས་སོགས་ཤིང་རྟ་ཆེན་པོ་དག་གི་གཞུང་ལས་མང་དུ་བྱུང་བ་ལྟར། དེ་ཡང་སྒྲའི་ལོ་རྒྱུས་ཀྱི་དབང་དུ་བྱས་ན་

[002B] ཨིནྡྲ་བྱཱ་ཀར་ཎ་ཞེས་བྱ་བའི་བསྟན་བཅོས་མཛད། བརྒྱ་བྱིན་གྱིས་དྲང་སྲོང་ཕུར་བུ་ལ་བསླབ་སྟེ། ལྷ་
རྣམས་ལ་སྒྲ་སློབ་སློབ་དཔོན་དུ་བསྐོས་སོ། །དེ་རློམ་པའི་ང་རྒྱལ་ཆེ་བས་ལྷ་རྣམས་ཀྱིས་བརྟེན་དཀའ་བར་འགྱུར་བ་ལ། ལྷའི་དབང་པོ་བརྒྱ་བྱིན་གྱིས་གསེར་གྱི་བུམ་པ་བསྐུར་ཏེ་རྒྱ་མཚོ་ཆེན་པོ་ནས་ཆུ་བུམ་པ་གང་
ལོངས་ཤིག་གསུང་བས་བླངས་པ་ན་དེ་ལས་ཀུ་ཤའི་རྩེ་མོས་ཆུ་ཐིགས་གཅིག་བླངས་ཏེ། ཕུར་བུ་ལ་སྨྲས་པ། སྒྲ་ཡི་བསྟན་བཅོས་རྒྱ་མཚོ་ཙམ། །ཁོ་བོས་ཤེས་པ་བུམ་གང་ཙམ། །ཁྱོད་ཀྱིས་ཤེས་པ་ཆུ་ཐིགས་
ཙམ༑ ༑གསུངས་པས། ཁོའི་ང་རྒྱལ་ཞི། ཡི་ཆད་དེ་སྒྲ་མི་འཆད་དོ་ཞེས་དམ་བཅའ་བ་ན། ལྷའི་དབང་པོས། རང་གིས་ཇི་ལྟར་ཤེས་པ་སྟོན་ཅིག་དང། ཕན་ཐོགས་པར་འགྱུར་རོ་གསུངས་པས། དམ་བཅའ་དང་མི་འགལ་
བའི་ཕྱིར། དུས་བཟང་བཞི་བསྲུང་བར་བྱ་སྟེ། ཚེས་བརྒྱད་སློབ་དཔོན་ངེས་པར་འཇོམས། །བཅུ་བཞི་ལ་ནི་སློབ་མ་འཇོམས། །གནམ་སྟོང་ལ་ནི་རིགས་པ་འཇོམས། །ཚེས་གཅིག་ལ་ནི་ཐམས་ཅད་འཇོམས། །ཞེས་
གསུངས་ནས། དུས་གཞན་གྱི་ཚེ་སྒྲའི་འཆད་ཉན་བྱས་སོ། །དེའི་རྗེས་སུ་བཅོམ་ལྡན་འདས་ཀྱིས་ལང་ཀར་གཤེགས་པའི་མདོ་ལས། སྒྲ་བྱེད་པ་ནི་པཱ་ཎིའོ། །ཞེས་དང། འཇམ་དཔལ་རྩ་རྒྱུད་ལས། བྲམ་ཟེ་ཁྱེའུ་པཱ་

[003A]༄༅། །ཎི་ནི། །ངེས་པར་ཉན་ཐོས་བྱང་ཆུབ་ཏུ། །ང་ཡིས་ལུང་བསྟན་བྱས་པ་ཡིན། །འཇིག་རྟེན་དབང་ཕྱུག་བདག་ཉིད་ཚེ། །དེ་ཉིད་དེ་ཡི་སྔགས་འགྲུབ་པོ། །ཞེས་གསུངས་པ་ལྟར་
སངས་རྒྱས་མྱ་ངན་ལས་འདས་ནས་ལོ་བཞི་བརྒྱ་ཙམ་ན་ཟམ་ཟེ་ཁྱེའུ་པཱ་ཎི་ཞེས་པ་གཅིག་བྱུང་སྟེ། སྒྲ་སློབ་པར་འདོད་ནས་ལག་རིས་བརྟགས་པས་མཚན་མ་མི་གསལ་བ་ལ་མཚོན་རྣོན་པོས་བློ་རྣོ་བའི་ལག་རིས་རང་
གིས་བྲིས་ནས་སློབ་དཔོན་བཙལ་བས་མ་རྙེད་པར་འཕགས་པ་སྤྱན་རས་གཟིགས་དབང་ཕྱུག་ཡི་དམ་གྱི་ལྟར་བསྒྲུབ་པས་ཞལ་མངོན་སུམ་དུ་བསྟན་ནས་ཅི་འདོད་གསུངས་པ་ན། སྒྲ་ཤེས་པར་འཚལ་ཞུས་པས་
ཨ་ཨི་ཨུཎ་སོགས་ཡི་གེ་བསྡུ་བ་བཀའ་བསྩལ་མ་ཐག་ནས་ལྷའི་བྱིན་རླབས་ཀྱིས་སྒྲ་ལེགས་པར་ཤེས་ནས། པཱ་ཎི་པ་ཞེས་པའི་བསྟན་བཅོས་མཛད། དེ་ལ་ཀླུའི་རྒྱལ་པོ་ནོར་རྒྱས་ཀྱིས་ཤླཽ་ཀ་འབུམ་ཡོད་
པའི་འགྲེལ་བ་མཧཱ་བྷྲཥ་ཞེས་པ་མཛད་དེ་ཤིན་ཏུ་ངར་བར་གྱུར། ཀཱལ་པ་ནི་དེ་ནས་དུས་ཕྱིས་རྒྱལ་པོ་བདེ་སྤྱོད་བཟང་པོ་ཞེས་བྱ་བས། ལེགས་སྦྱར་གྱི་སྐད་ཤེས་པ་ཅིག་བཙུན་མོར་བླངས་ཏེ། ཁྲུས་ཀྱི་རྫིང་
བུར་ཞུགས་ཏེ་རྩེད་པ་ན། རྒྱལ་པོས་བཙུན་མོ་ལ་ཆུ་ཅུང་ཟད་གཏོར་བས། བཙུན་མོས། མ་མོད་ཀཱ་པ་ཉྩི་ཞེས་བརྗོད་པ། སཾ་སྐྲྀ་ཏའི་སྐད་དུ་བདག་ལ་ཆུ་མ་འཐོར་ཞེས་པ་ཡིན་པ་ལ། རྒྱལ་པོས་ཕལ་

[003B] ཕོ་བྲང་དུ་སླེབས་པ་ན། ཏིལ་གྱི་ལ་དུ་ཞིག་བསྐུར་བ་དང། བཙུན་མོས་འདི་ཅི་ཞེས་སྨྲས་པ་ལ། ཁྱོད་སློང་བ་ལ་རྒྱལ་པོས་བསྐུར་རོ་ཞེས་
བརྗོད་པས། ངས་ནམ་བསླངས། རྫིང་བུར་ཁྲུས་བྱེད་པ་ནའོ། བཙུན་མོའི་བསམ་པ་ལ། ལེགས་སྦྱར་གྱི་སྒྲ་ཅུང་ཟད་ཙམ་ཡང་བརྡའ་མི་འཕྲོད་པའི་རྒྱལ་པོ་བ་གླང་དང་འདྲ་བ་འདི་དང་འགྲོགས་པ་ལས་
ཤི་བ་དགའ་སྙམ་ནས་ལྕེབས་པར་རྩོམ་པ་ན་རྒྱས་པོས་ཅི་ཡིན་འདྲི་བས་གོང་གི་ལོ་རྒྱུས་རྣམས་བསྙད་དོ། དེ་ནས་རྒྱལ་པོས་ཀྱང་སྒྲ་སློབ་པར་དམ་བཅས་ཏེ་བཙུན་མོ་སྤྲོ་སངས་པ་ན་རང་གི་ཞང་
པོ་དབང་ཕྱུག་གོ་ཆས། རྒྱལ་པོས་སློབ་དཔོན་མཁས་པའང་རྙེད་པར་དཀའ། རྙེད་ཀྱང་ཡུན་རིང་དུ་མ་བསླབ་པར་མི་ཤེས་པས་རྒྱལ་རིགས་ཀྱི་བྱ་བ་མང་པོ་འཆོར། དེས་ན་བདག་གིས་འདོད་པའི་ལྷ་བསྒྲུབ་སྟེ་ཤེས་པར་
བྱས་ན་རྒྱལ་པོའང་ཚེགས་ཆུང་དུས་བྱའོ་སྙམ་དུ་གཞོན་ནུ་ཀྲཱི་རྟི་ཀཱིའམ་སྨིན་དྲུག་བསྒྲུབས་པས་ཞག་བདུན་ན་གཞོན་ནུ་སྨིན་དྲུག་རྨ་བྱ་ལ་ཞོན་པ་གདོད་དྲུག་པ་ལག་ན་མདུང་ཐུང་ཐོགས་པ་ཞིག་ཞལ་དངོས་སུ་
བསྟན་ནས་ཅི་འདོད་ཟེར་བ་ལ། སྒྲ་ཤེས་པར་འཚལ་ལོ་ཞེས་སྨྲས་པས། སིདྡྷོ་ཝརྞ་མཱཾ་ནཱ་ཡཿ་ཞེས་པ་ནས། མཚམས་སྦྱོར་རྐང་པ་ལྔ། མིང་ལེ་རྐང་པ་དྲུག་ཀུན་བཤད་རྐང་པ་བཞི་བཤད་པས། དེ་ཙམ་

[004A]༄༅། །གྱིས་འཚལ་ལོ་བྱས། ལྷའི་བྱིན་རླབས་དང། རང་གི་བག་ཆགས་སད་པས་ཡང་དག་པར་ཤེས་ཏེ། ང་ཡི་ལག་གཡས་པདྨ་ཡོད། །ལག་པ་གཡོན་པ་ཨུཏྤལ། །འཇམ་པའི་ཡུ་བའམ་
རྩུབ་པ་ཡིས། །པདྨོའི་མིག་ཅན་གར་འདོད་སྨྲོས། །ཞེས་པའི་ཤླཽ་ཀ་ལེགས་སྦྱར་གྱི་སྐད་དུ་བཙུན་མོ་ལ་བསྐུར་བས་རབ་ཏུ་དགའོ།། དུརྒ་སེངྒེས་འགྲེལ་བ་དུར་སེང་དང། བྲམ་ཟེ་གྲགས་འབྱོར་གྱིས་སློབ་མ་ལ་ཕན་
པ་ཞེས་པའི་འགྲེལ་བ་མཛད་དེ་དར་རྒྱས་སུ་མཛད་དོ། །ཙནྡྲ་པ་ནི། རྒྱ་གར་ཤར་ཕྱོགས་བྷ་ག་ལར་འཁྲུངས་པའི་སློབ་དཔོན་ཙནྡྲ་གོ་མི་ཞེས་པ་རིག་པའི་གནས་ལྔ་ལ་ཤིན་ཏུ་མཁས་པ་དེ་ཉིད་ཀྱིས་ཙནྡྲ་བྱཱ་ཀར་ཞེས་
པའི་མདོ་བརྩམས། དེ་ལ་པཎྜི་ཏ་རཏྣ་མཏིས་ཤླཽ་ཀ་སྟོང་ཕྲག་བཅུ་གཉིས་མདོའི་འགྲེལ་བ་མཛད་དེ་འཕགས་པའི་ཡུལ་དུ་དར་ཞིང་རྒྱས་པར་མཛད། གཞན་ཡང་དཔལ་ལྡན་ཟླ་བ་གྲགས་པས། སྒྲ་མདོ་
ཀུན་ཏུ་བཟང་པོ་ཞེས་བྱ་བའི་གཞུང་ཆེན་མོ་ཞིག་མཛད། ཕྱིས་སུ་ཙནྡྲ་པའི་སྒྲ་མདོ་གཟིགས་པ་ན་དེའི་འཕྲིན་ལས་སུ་གནོད་པར་དགོངས་ནས། ཁྲོན་པའི་ནང་དུ་དོར་རོ། །ཁྲོན་པ་དེ་ལས་ལྐུགས་པ་ཞིག་གིས་
ཆུ་འཐུང་ཞིང་ཁྲུས་བྱས་པས། ལེགས་སྦྱར་གྱི་སྒྲ་བཟང་པོ་ཤེས་ཏེ་རྒོད་ཅིང་འཁྲབས་པས་ཆུ་ལེན་པའི་བུམ་པ་བཅག་གོ་དེ་ནས་དགེ་སྦྱོང་མང་པོས་ལྐུགས་པ་ལ་འཐབ་ཅིང་བུམ་པ་ཆག་པ་ལ་མི་དགའ་

[004B] ལྐུགས་པ་ན་རེ། དགེ་སྦྱོང་སྦྱིན་པའི་བསྔགས་པ་བརྗོད། །སློང་ལ་སྐྱུ་རུ་ར་ཙམ་ཡིན། །འདུས་བྱས་མི་རྟག་ཅེས་བརྗོད་ཅིང། །བུམ་པ་ཆག་ལ་མྱ་ངན་བྱེད། །ཅེས་པ་ལེགས་སྦྱར་གྱི་སྐད་དུ་སྨྲས་
སོ༑ ༑སླར་ཡང་ལྷས་ལུང་བསྟན་པ་ལྟར་སྒྲ་མདོ་དེ་ཉིད་ཁྲོན་པ་ནས་བྱུང་སྟེ་བཤད་ཉན་བྱས་པས་ཉི་ཟླ་ལྟར་གྲགས་སོ། །དེ་དག་ནི་འཕགས་པའི་ཡུལ་དུ་སྒྲའི་མདོ་བསྟན་བཅོས་བྱུང་ཚུལ་མདོ་ཙམ་བརྗོད་པ་ཡིན་ལ་
བོད་དུ་ངར་ཚུལ་ནི། ཤོང་སྟོན་ལོ་ཙཱ་བ་རྡོ་རྗེ་རྒྱལ་མཚན་འཕགས་ཡུལ་དུ་བྱོན་ནས་ལེགས་སྦྱར་ལ་མཁས་པར་བྱས་ནས་དཔང་ལོ་ཙཱ་བ་བློ་གྲོས་བརྟན་པ་ལ་ལེགས་པར་བཤད་ཅིང། དེས་ཀཱ་ལ་པ་དང་
ཙནྡྲ་པའི་འགྲེལ་བ་ཆ་ལག་དང་བཅས་པ་བོད་དུ་བསྒྱུར་ཞིང། འཆད་ཉན་གྱིས་ལེགས་པར་གཏན་ལ་ཕབ་ཏེ། སྐལ་བ་དང་ལྡན་པའི་གདུལ་བྱ་བསམ་གྱིས་མི་ཁྱབ་པའི་བློ་གྲོས་ཀྱི་པདྨོ་མཆོག་ཏུ་རྒྱས་པར་
གྱུར་ཏོ།། །། ༄༅། །དང་པོར་སྒྲའི་བསྟན་བཅོས་འདི་ནི་སངས་རྒྱས་བཅོམ་ལྡན་འདས་ཀྱིས་དངོས་སུ་གསུངས་པ་མེད་མོད་ཀྱང། རྒྱལ་བ་ཀུན་གྱི་ཡུམ་གཅིག་ངག་གི་དབང་ཕྱུག་དབྱངས་
ཅན་མ་ཉིད་གང་གསུངས་པའི་ཆོས་ནི་བཅོམ་ལྡན་འདས་ཀྱི་བཀའ་མ་ཡིན་པའི་སྒྲ་སོར་བཞག་མི་ནུས་ཤིང། ཉིད་ཀྱང་སྤངས་རྟོགས་མཐར་ཕྱིན་པས་སོ། །དེས་ན་གང་གསུངས་པའི་ཆོས་ནི་

[005A]༄༅། །ཐོག་མར་ཡུལ་གང་དུ་བྱུང་བ་དང། གང་ཟག་སུ་ཞིག་གི་རྒྱུད་དུ་བསྡུས་ཤེ་ན། ལྷའི་གནས་སུམ་ཅུ་རྩ་གསུམ་ན་སརྦ་ཛྙཱ་ཞེས་པའི་ལྷ་ཆེན་སོགས་སོ། །དེ་ཡང་ལྷའི་
དབང་པོ་བརྒྱ་བྱིན་ལ་བསྟན། བརྒྱ་བྱིན་གྱིས་དེའི་འགྲེལ་བ་ཨིནྡྲ་བྱཱ་ཀར་ཞེས་པའི་འགྲེལ་བ་མཛད། དེ་ལས་བྲམ་ཟེ་ཕུར་བུས་བསླབ་སྟེ་ཕྱིས་སུ་རིག་གནས་ཐུགས་སུ་ཆུད་པའི་ང་རྒྱལ་ཆེན་པོ་
བཞེས་པ་ན། བརྒྱ་བྱིན་གྱིས་རྒྱ་མཚོ་ལས་ཆུ་བུམ་པ་གང་བླངས་ནས་ཀུ་ཤའི་རྩེ་མོ་བུམ་པར་བཅུག་པ་ཕྱག་ཏུ་བསྣམས་ཏེ། ལྷ་ཡི་བླ་མ་རིག་པ་འདི་ཤེས་པ་ནི་རྒྱ་མཚོ་དང་མཉམ། ངས་ཤེས་པ་ནི་
བུམ་ཆུ་དང། བྲམ་ཟེ་ཕུར་བུ་ཁྱོད་ཀྱིས་ཤེས་པ་ནི་ཀུ་ཤའི་རྩེ་མོའི་ཐིགས་པ་དང་འདྲ་ཞེས་པས་ཕུར་བུས་ཐུགས་རྒྱལ་བཅག་སྟེ། སྒྲ་མི་བསླབ་པོ་སྙམ་པ་ཐུགས་ལ་དགོངས་པ་ན། དེ་ལྟར་
བསླབ་ཀྱང་དུས་ཆེན་བཞི་ལ་མི་བསླབ་པར་འཚལ་ཞེས་ཞུ་བ་འབུལ། དུས་ཆེན་བཞི་ནི། ཚེས་་ཚེས་་ཚེས་་གནམ་་སྟོང་སྟེ་དམ་བཅའ་བཞེས། འདི་དུས་ལྷ་ཡུལ་དུ་དར་བའི་ལོ་རྒྱུས་ཟུར་ཙམ་མོ། །
དེ་ནས་མི་ཡུལ་དུ་དར་ཚུལ་མདོ་ཙམ་བརྗོད་ན། བཅོམ་ལྡན་འདས་ཀྱིས་ལུང་བསྟན་པ་ལྟར་བྲམ་ཟེའི་ཁྱེའུ་པཱ་ཎིས་སྒྲ་མདོ་བརྩམས། དེ་ལ་ཀླུ་རྒྱལ་ནོར་རྒྱས་ཀྱིས་འགྲེལ་བ་མཛད་པའི་

[005B] རྒྱལ་པོ་བདེ་སྐྱིད་བཟང་པོས་རྒྱལ་རིགས་ཀྱི་བཙུན་མོ་ཞིག་ཁབ་ཏུ་བཞེས། བཙུན་མོ་དེ་སྒྲ་ལ་ཤིན་ཏུ་མཁས་པ་ཞིག་ཡིན་པ་ལ། རྒྱལ་པོས་མི་མཁྱེན་པའི་སྐབས་ཞིག་སྐྱེད་མོའི་
ཚལ་དུ་ཕྱིན་པས། རྒྱལ་པོས་རྩེད་མོའི་ཚུལ་དུ་བཙུན་མོ་ལ་ཆུ་འཐོར་བས། བཙུན་མོ་ན་རེ། སཾ་སྐྲྀ་ཏའི་སྐད་ཀྱིས་ཨོ་སྨ་སཱལ་དུ་ཞེས་བརྗོད་པས། རྒྱལ་པོས་དེ་མ་མཁྱེན་པར་ཕལ་སྐད་ཀྱི་ཏིལ་གྱི་ལ་དུ་ཞིག་ལ་གོ་བར་
ལ་དུ་རྫས་བརྒྱད་ཞེས་པ་དེ་སྦྱར་ནས་བཙུན་མོ་ལ་སྤྲིངས་པས། བཙུན་མོས་རྒྱུ་མཚན་དྲིས། གསོལ་ཁ་པས། ཁྱོད་ཀྱིས་སྔོན་ལ་རྒྱལ་པོར་སློང་ཞེས་པས། བཙུན་མོས་གོ་སྟེ་ཅི་ཡང་མ་ཤེས་པའི་བ་གླང་དང་འདྲ་
ལ་སུ་འགྲོགས་ཞེས་ལྕེབས་པར་བརྩམས་པ་ན། ཞང་པོ་དབང་ཕྱུག་གོ་ཆས་མ་ལྕེབས་པར་མཛོད་དང། ངས་རྒྱལ་པོར་སྒྲ་བསླབ་པར་བྱའོ་ཞེས་ཁས་བླངས། དེ་ནས་དབང་ཕྱུག་གོ་ཆས་གཞོན་ནུ་སྨིན་དྲུག་བསྒྲུབ་
སྟེ་བསླབ་པར་བྱའོ་དགོངས་ཏེ། སྨིན་དྲུག་བསྒྲུབས་ནས་རྒྱལ་པོར་སྒྲ་བསླབ་པས་ཤེས་སོ། །དེ་ནས་བརྒྱུད་དེ་སློབ་དཔོན་ཨ་ནུ་བཧུ་ཏེ་ཞེས་པ་ཤིན་ཏུ་མཁས་པ་ཞིག་བཞུགས་པས། མཁས་པ་མང་པོའི་མདུན་སར་
   ༈    དང་པོའི་མང་ཚིག་ཛས་དང། གསུམ་པའི་གཅིག་ཚིག་ཊཱ་ལ་གཉིས། བཞི་པའི་གཅིག་ཚིག་ངེ། ལྔ་པའི་གཅིག་ཚིག་ངསི། 

[006A]༄༅། །དྲུག་པའི་མང་ཚིག་ཨཱཾ་ལ། བདུན་པའི་གཅིག་ཚིག་དི་རྣམས་སོ། །པཱུརྦ་སོགས་དགུ་ལ་ཛསྲ་ཨཱི་རུ་བསྒྱུར་མ་བསྒྱུར་གཉིས་དང། ངསི་
གཉིས་བཅས་དམིགས་གསལ་གསུམ། པྲ་ཐ་ལ་སོགས་ལ་ཛསྲ་ཨཱི་རུ་བསྒྱུར་མ་བསྒྱུར་གཉིས་ལས་གཞན་འདྲ།།    ༈    མ་སའི་དབྱི་བས་མཐའི་ཨ་དབྱི། ཧས་ཨཱི་པྲ་ལ་སི་དབྱི་འོས་སི་དབྱི། མཐའི་
སྲ་དབྱངས་མེད་རྣམ་བཅད། མའས་བྷྱཱཾ། སའི་ཨ་ཕྱིས། སྲ་སྲོག་མེད་རྣམ་བཅད། ཨལ་ཨབ་ལ་དབྱིའོ་རྣམ་བཅད་ཕྱིས།། །།



﻿
[001A]༄༅། །མཁས་གྲུབ་མཉམ་མེད་དཔལ་ནཱ་རོ་པའི་རྣམ་པར་ཐར་པ། དྲི་མེད་ལེགས་བཤད། བདེ་ཆེན་འབྲུག་སྒྲ་བཞུགས་སོ། །

[001B] །ན་མོ་གུ་རུ་བུད་དྷ་དཧོ་ཙྪ་ཡེ། ཆོས་དབྱིངས་ཞིང་ན་ཆོས་སྐུ་ཀུན་ཏུ་བཟང། །འོག་མིན་ཞིང་ན་ལོངས་སྐུ་རྡོ་རྗེ་འཆང། །མི་
མཇེད་ཞིང་ན་སྤྲུལ་སྐུ་ཐུབ་དབང་རྗེ། །སྐུ་གསུམ་དབྱེར་མེད་རྗེ་བཙུན་ནཱ་རོ་པ། །བློ་འདས་བཅིངས་གྲོལ་བྲལ་བ་འཁོར་བའི་གཤིས། །དེ་ཉིད་རང་
ཚང་རིག་པ་མྱང་འདས་ལམ། །རང་ཤར་རང་གྲོལ་ཤར་གྲོལ་དུས་མཉམ་པའི། །འོད་གསལ་ཕྱག་ཆེན་ངང་ནས་རྐྱང་ཕྱག་འཚལ། །སྔོན་ཚེ་བདེ་
གཤེགས་པདྨའི་བླ་མར་གྲགས། །བར་དུ་སྤྲུལ་སྐུ་མེ་ཏོག་ཟླ་མཛེས་ཞེས། །ཐུབ་པའི་བསྟན་ལ་མཁས་གྲུབ་ནཱ་རོར་གྲགས། །བསྟན་པའི་

[002A] །སྲོག་ཤིང་འཇིགས་མེད་གྲགས་པ་ལ། །སྤྲིན་མེད་མཁའ་ལ་འཇའ་འོད་ཤར་བ་ལྟར། །སྣང་སྟོང་ཟུང་འབྲེལ་ཡོན་ཏན་
གྱིས་བསྐྲུན་པའི། །རྣམ་དག་བསྐྱེད་རིམས་གསལ་བའི་ངང་ཉིད་ནས། །སྒྱུ་མ་སྤྲུལ་པའི་ཀུན་བཟང་མཆོད་སྤྲིན་འབུལ། །ཕྱོགས་བཅུ་དུས་
གསུམ་རྒྱལ་སྲས་མ་ལུས་པའི། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །འཕྲིན་ལས་རང་གཟུགས་ཀུན་མཁྱེན་གཉིས་པར་གྲགས། །
ཐམས་ཅད་མཁྱེན་པ་ནཱ་རོ་ཏ་པ་ལ། །བདག་གིས་ཐོག་མེད་དུས་ནས་ད་ལྟའི་བར། །འཁོར་འདས་དབྱེར་མེད་དུ་མ་རོ་གཅིག་ལ། །གཉིས་སུ་

[002B] །བདེ་ཆེན་ཁྱབ་གདལ་ངང་ནས་བཤགས་པ་འབུལ། །རིག་པའི་གནས་ལྔ་གྱེས་པ་ཡལ་གའི་ཚོགས། །འཆད་རྩོད་བརྩོམ་
པའི་ཆུ་སྐྱེས་མདངས་བཀྲ་ཞིང། །ཇི་ལྟ་ཇི་སྙེད་མཁྱེན་པའི་འབྲས་བུའི་དུད། །ཡོངས་འདུས་དཔག་བསམ་མཁས་མཆོག་ནཱ་རོ་ཡིས། །སྤྲུལ་བསྒྱུར་བཀོད་པ་རྣམ་
ཐར་གྲངས་མེད་ལས། །རགས་པའི་ཡོན་ཏན་བྱེ་བ་ཕྲག་བརྒྱ་མཐོང། །བློ་འདས་ཆོས་སྐུ་དག་པའི་སྣང་བར་བཞེངས། །ནམ་མཁའི་སྐར་མཚུངས་རྗེས་སུ་ཡི་རང་འཕེལ་
གདོང་བཞི་མིག་སྟོང་གདེངས་ལྡན་རྒྱལ་པོས་མཆོད། །གནས་ལྔ་རིག་པའི་པཎ་ཆེན་འབུམ་ཕྲག་གིས། །ཞབས་རྡུལ་སྤྱི་བོས་ལེན་པའི་སྐྱེས་བུ་མཆོག་རྣལ་འབྱོར་
དབང་ཕྱུག་ཆེན་པོ་ནཱ་རོ་པ། །ཡུན་རིང་དུས་ལ་མི་ལྟོས་ཚེ་གཅིག་ལ། །མཆོག་གི་དངོས་གྲུབ་སྟེར་བ་སྔགས་ཀྱི་ལམ། །མྱུར་མགྱོགས་ལམ་མཆོག་རྩ་རླུང་ཐིག་ལེའི་
གནད༑ ༑བླ་མེད་ཆོས་འཁོར་རྒྱུན་དུ་བསྐོར་དུ་གསོལ། །ལུང་རིགས་གནམ་ལྕགས་འཁོར་ལོའི་རྫུ་འཕྲུལ་གྱིས། །ཕྱི་རོལ་མུ་སྟེགས་གྲུབ་མཐའ་རྡུལ་དུ་བརླགས། །

[003A]༄༅། །ལྷན་སྐྱེས་ཡེ་ཤེས་ཕྱག་ཆེན་རང་འགྲོས་ཀྱིས། །འཁོར་བ་དོང་དཀྲུག་མཛད་པའི་ནཱ་རོ་པ། །རྗེ་བཙུན་ཁྱེད་ལ་གཤེགས་བཞུགས་གཉིས་མི་མངའ། །
གཉིས་མེད་གཉིས་སུ་འཛིན་པའི་གདུལ་བྱའི་ངོར། །ཁམས་གསུམ་འཁོར་བའི་མིང་འདི་མ་སྟོངས་བར། །མྱ་ངན་མི་འདའ་རྟག་པར་བཞུགས་སུ་གསོལ། །ཉི་མའི་གཉེན་
མཆོག་བུ་རམ་ཤིང་པའི་གདུང། །གངས་རིའི་ཁྲོད་ཀྱི་སྐལ་བཟང་གདུལ་བྱ་རྣམས། །བརྩེ་བའི་ཐུགས་རྗེས་བུ་བཞིན་སྐྱོང་མཛད་པ། །ནཱ་རོའི་རྣམ་ཐར་འཁྱོངས་པར་བྱིན་
གྱིས་རློབས། །མཆོད་ཅིང་བསྟོད་པའི་རླབས་ཆེན་དགེ་བའི་མཐུས། །རྣལ་འབྱོར་བདག་དང་འགྲོ་ཀུན་ཕ་མ་ཡིས། །བསོད་ནམས་ཡེ་ཤེས་ཚོགས་གཉིས་མཐར་ཕྱིན་ནས། །
བཅུ་གསུམ་རྡོ་རྗེ་འཛིན་པའི་ས་ཐོབ་ཤོག་བདེ་ཆེན་རྒྱལ་པོ་མཁས་གྲུབ་ནཱ་རོ་ཡི། །རྣམ་པར་ཐར་པ་ཟབ་རྒྱས་ཆུ་གཏེར་ལས། །ཟབ་བསྡུས་ཅུང་ཟད་ཙམ་ཞིག་བཤད་
པར་བྱ། །བླ་མ་ཡི་དམ་མཁའ་འགྲོའི་ལྷ་ཚོགས་ཀྱིས། །ཐུགས་མཆོག་དགྱེས་བཞིན་བཀའ་ཡིས་གནང་དུ་གསོལ།།    ༈    །ཨེ་མ་ཧོ། མཁས་གྲུབ་

[003B] བསྟན་ཆོས་བརྩོམ་པ་ལ་འཇུག་པ་ཀླད་ཀྱི་དོན། རྩམ་པར་བྱ་བ་གཞུང་
གི་དོན། བརྩོམ་པ་མཐར་ཕྱིན་པ་འཇུག་གི་དོན་ནོ། །དང་པོ་ལ་གསུམ། མཆོད་པར་བརྗོད་པ། བཤད་པ་དམ་བཅའ་བ། བཀའ་གནང་ཞུ་བ་དང་གསུམ་སྔོན་དུ་འགྲོ་
བའི་ཚུལ་གྱིས་ཐོག་པར་བརྗོད་ནས། །དངོས་གཞི་གཞུང་གི་དོན་ལ་བཞི། བྱིན་བརླབས་ཀྱི་ཆེ་བ་ཕྱི་ལུང་བསྟན་དང་དུ་བླངས་ཏེ་བླ་མ་ཚོལ་བའི་དཀའ་སྤྱད་ལ་བརྟེན་ནས་སྣོད་ལྡན་
གྱི་བསྟན་འཛིན་ངོས་བཟུང་ཚུལ། རྗེས་འཇུག་གི་གདུལ་བྱ་ཆོས་ལ་བསྐུལ་ཕྱིར་ཚུལ་བསྟན་བ་ནང་སྡུག་བསྔལ་ཉམས་ལེན་གྱི་དཀའ་བ་ལ་བརྟེན་ནས་བརྡའ་དོན་ལེགས་
པར་དཀྲོལ་ཚུལ། གསང་བ་གཅེས་པའི་སྒྱུ་ལུས་ཆོས་ཡོན་དུ་ཕུལ་བའི་དཀའ་སྤྱད་ལ་བརྟེན་ནས་སྨིན་གྲོལ་གྱི་གདམས་པ་མཐའ་དག་ལོངས་པའི་ཚུལ། དེ་ཁོ་ན་ཉིད་བླ་
མས་ཅི་གསུང་དང་དུ་བླངས་པའི་དཀའ་སྤྱད་ལ་བརྟེན་ནས་མཆོག་ཐུན་མོང་གི་དངོས་གྲུབ་བརྙེས་པའི་ཚུལ་ལོ། །དང་པོ་ལ་གཉིས། རིགས་རུས་ཆོ་འབྲང་ངོས་བཟུང་

[004A]༄༅། །བ་དང། བསྟན་པའི་སྒོར་ཞུགས་ནས་མདོ་སྔགས་ལ་ཐོས་བསམ་བསྒོམ་གསུམ་མཛད་པའི་ཚུལ་ལོ། །དང་པོ་ནི། སྤྲུལ་སྐུ་ཏི་ལོ་པའི་
ཐུགས་ཀྱི་སྲས་མཆོག་དམ་པ་མཁས་གྲུབ་མཉམ་མེད་དཔལ་ནཱ་རོ་པ་ཞེས་བགྱི་བའི་སྐྱེས་མཆོག་འདི། བླ་མ་ཡི་དམ་མཁའ་འགྲོ་གསུམ་གྱིས་རྫོགས་པའི་སངས་རྒྱས་
དངོས་སུ་ལུང་བསྟན་པས། བདེ་བ་གཤེགས་པ་མི་ཡི་བླ་མའི་ཚུལ་བཟུང་བ་ལགས་སོ། །དེ་ཉིད་ཀྱི་ཚུལ་ཇི་ལྟར་ཡིན་སྙམ་ན། རྗེ་བཙུན་ཏི་ལོའི་ཞལ་ནས། ང་ནི་
འཁོར་ལོ་སྡོམ་པ་དངོས། །ང་ཡི་སློབ་མར་སངས་རྒྱས་དངོས། །སྐྱེས་མཆོག་པཎ་ཆེན་ནཱ་རོ་པ། །ཅེས་དང། མི་བརྗེད་གཟུངས་ཐོབ་ནཱ་རོ་པ། །བཅུ་གཉིས་བར་དུ་ང་
བསྟེན་བྱས། །ངའི་རྟོགས་པ་ཁོ་ལ་ཡོད། །ཕྱི་རབས་རྟེན་གྱི་གང་ཟག་ཀུན། །རྟོགས་པར་འདོད་ན་ནཱ་རོ་བསྟེན། །ཅེས་གསུངས། ཡི་དམ་འཁོར་ལོ་སྡོམ་པ་ཞལ་
གཟིགས་པའི་དུས། སྐྱེ་མེད་སྐུ་བཞིའི་རང་བཞིན་ལ། །ནཱ་རོ་སྤྲོས་བྲལ་སངས་རྒྱས་ཐུགས། །ནཱ་རོ་རྫོགས་པའི་སངས་རྒྱས་ཡིན། །ལོག་པར་མ་ལྟ་རྗེས་འཇུག་ཀུན། །

[004B] རྒྱལ་བ་རྡོ་རྗེ་འཆང་གི་ཞལ་ནས། །བདེ་ཆེན་བདེ་བའི་འབྱུང་གནས་ཀྱིས། །བྱང་ཆུབ་ལམ་སྟོན་འགྲོ་དྲུག་གི། །མགོན་གྱུར་ཆོས་ཀྱི་སྤྱན་དང་ལྡན། །བཅོམ་
ལྡན་ཙ་ཤད་ཕྱིར་མི་ལྡོག་ཅེས་གསུངས། རྡོ་རྗེ་རྣལ་འབྱོར་མས། དུས་གསུམ་སངས་རྒྱས་ཐམས་ཅད་ཀྱི། །ཡབ་གྱུར་བདེ་མཆོག་འཁོར་ལོའི་སྲས། །དུས་གསུམ་སངས་
རྒྱས་ཐམས་ཅད་ཀྱི། །ཡུམ་གྱུར་རྡོ་རྗེ་ཕག་མོའི་སྲས། །དུས་གསུམ་སངས་རྒྱས་ཐམས་ཅད་ཀྱི། །སྲས་གྱུར་དཔལ་ལྡན་ནཱ་རོ་པ། །ཅེས་གསུངས། དཔལ་ཆེན་པོ་ནཱ་རོ་
པ་ཉིད་ཀྱིས་ཀྱང། ང་སེམས་རྫོགས་པའི་སངས་རྒྱས་ཡིན། །ངའི་གསུང་ནི་དམ་པའི་ཆོས། །ང་ལུས་འཕགས་པའི་དགེ་འདུན་ཡིན། །མཆོག་གསུམ་རང་རྫོགས་ནཱ་རོ་
པ༑ ༑གཞན་ནས་མི་ཚོལ་ང་རང་ཡིན། །ཅེས་གསུངས་པ་དང། རྡོ་རྗེ་གུར་ལས། གང་ཉིད་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་ཚུལ་བཟུང་སྟེ། །སེམས་ཅན་
ཕན་བཏགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །ཅེས་པའི་ལུང་བསྟན་དང་མཐུན་པའི་བླ་མ་དེ་ནི། དཔལ་ཆེན་པོ་ནཱ་རོ་པ་ལྟ་བུའི་བླ་མ་ཅིག་ལ་བཞེད་

[005A]༄༅། །པར་འདུག་ལར་མཚན་ལྡན་གྱི་བླ་མ་ཐམས་ཅད་རྒྱལ་བའི་རྣམ་སྤྲུལ་དུ་ཡིད་ཆེས་དགོས་ལགས་སོ། །མཁས་གྲུབ་མཉམ་མེད་དཔལ་ན་རོ་པ་
ཞེས་བགྱི་བ་འདི་ཉིད། འགྲོ་བ་སེམས་ཅན་པའི་དོན་ལ་བྱོན་པའི་གནས་ནི། སྤྱིར་གནས་མཆོག་ཏུ་གྱུར་པ་མི་མཇེད་འཇིག་རྟེན་གྱི་ཁམས་འདི་ཡིན་ལ། དེའི་ནང་ནས་ཀྱང་
བཅོམ་པ་དང་ལྡན་པའི་གླིང་བཞི་པ་འདི་ཡིན། གླིང་བཞི་ལས་ཀྱང། གླིང་མཆོག་ཏུ་གྱུར་པ་འཛུམ་བུའི་གླིང་འདི་ཡིན་ལ། འཛམ་བུའི་གླིང་ལས་ཀྱང་རྒྱ་གར་ཤར་ཕྱོགས་བྷ་
ག་ལའི་བྱེ་བྲག་ཤྲཱི་ན་ག་རའི་གྲོང་ཁྱེར་འཛམ་བུ་ཞེས་བྱ་བ་འབུམ་ཕྲག་འགའ་ཞིག་གི་དབུས་ན། འདོད་པའི་ཡོན་ཏན་ལྔ་རྒྱས་པ། རྒྱལ་པོའི་ཕོ་བྲང་གི་འཁོར་ན། མི་དང་
གླང་པོ་ཆེ་དང། རྟའི་ཚོགས་ཀྱིས་གང་བ། འབངས་བྱེ་བ་དུ་མ་དང་བཅས་པའི་ས་ཕྱོགས་དེ་ཉིད། དཔལ་ནཱ་རོ་པ་སྐུ་འཁྲུངས་པའི་གནས་ལགས་སོ། །ཡུལ་དེ་ན་མི་རིགས་
མི་ཅིག་པ། རྒྱལ་རིགས་དང། རྗེ་རིགས་དང། བྲམ་ཟེའི་རིགས་དང། རྨངས་རིགས་དང། རྡོལ་པའི་རིགས་ལ་སོགས་ཏེ་མི་འདྲ་བ་དུ་མ་ཡོད་པའི་ནང་ནས། མཁས་

[005B] རིགས་ཐམས་ཅད་ཀྱི་ནང་ནས་མཆོག་ཏུ་གྱུར་པ་ཤིང་ས་ལ་ལྟ་བུ། རིགས་ཆེ་ཞིང་བཙུན་པ། ཤཱཀྱའི་རིགས་ཀྱི་རྒྱལ་རྒྱུད་དུ་
འཁྲུངས་པ་ལགས་སོ། །དེ་ཡང་སྔོན་བསྐལ་པ་འདི་འཆགས་པའི་དུས་ན། རྒྱལ་པོ་མང་པོས་བཀུར་བའི་རྒྱལ་པོ་བྱ་བ་བྱོན། དེའི་སྲས་རྒྱལ་པོ་འོད་མཛེས་བྱ་བ་བྱོན་
དེའི་སྲས་རྒྱལ་པོ་དགེ་བ། དེའི་སྲས་རྒྱལ་པོ་ཆེན་པོ་དགེ་མཆོག་དེའི་སྲས་རྒྱལ་པོ་ཆེན་པོ་གསོ་སྦྱོང་འཕགས། དེའི་སྲས་རྒྱལ་པོ་ཆེན་པོ་སྤྱི་བོ་སྐྱེས། དེའི་སྲས་རྒྱལ་པོ་
ཆེན་པོ་མཛེས་པ་ཅན། དེའི་སྲས་རྒྱལ་པོ་ཆེན་པོ་ཉི་མཛེས་འོད། དེའི་སྲས་རྒྱལ་པོ་ཆེན་པོ་མཛེས་ལྡན་དཔལ། །དེའི་སྲས་རྒྱལ་པོ་ཆེན་པོ་ལེགས་སྐྱེས། དེའི་སྲས་
རྒྱལ་པོ་ཆེན་པོ་གོའུ་ཏ་མ། དེའི་སྲས་རྒྱལ་པོ་ཆེན་པོ་བུ་རམ་ཤིང་པ། དེའི་སྲས་རྒྱལ་པོ་ཆེན་པོ་བསོད་ནམས་སྐྱེས། དེའི་སྲས་རྒྱལ་པོ་ཆེན་པོ་དབང་ཕྱུག་གྲགས་པ་
 དེའི་སྲས་རྒྱལ་པོ་ཆེན་པོ་བསོད་ནམས་རྩེ་མོ།  དེའི་སྲས་རྒྱལ་པོ་ཆེན་པོ་ཡེ་ཤེས་རྒྱལ་མཚན། དེའི་སྲས་རྒྱལ་པོ་ཆེན་པོ་བསོད་ནམས་གྲུབ། དེའི་སྲས་རྒྱལ་པོ་ཆེན་པོ་བསོད་ནམས་བཀྲ་ཤིས། དེའི་སྲས་རྒྱལ་པོ་

[006A]༄༅། །ཆེན་པོ་བསོད་ནམས་གྲགས་པ། དེའི་སྲས་རྒྱལ་པོ་ཆེན་པོ་ཞི་བའི་གོ་ཆ་ལགས་སོ། །མཁས་གྲུབ་མཉམ་མེད་དཔལ་ནཱ་རོ་པ་འདི་ཉིད་རྒྱལ་
རྒྱུད་དྲི་མ་མེད་པའི་རིགས་སུ་སྐུ་འཁྲུངས་པའི་ཚུལ་ནི། ཡབ་རྒྱལ་པོ་ཞི་བའི་གོ་ཆ་དེ་ནི། རང་བཞིན་གྱིས་ཤེས་རྒྱུད་བཟང་བ། ཐུགས་ཤེས་རབ་ཆེ་བ། སྐབས་སུ་སྐུ་
ལ་འོད་ཟེར་དཔག་ཏུ་མེད་པ་འཕྲོ་བ། སྐུ་ལ་མཚན་དཔེ་ལྡན་པའི་མི་དབང་རྒྱལ་པོ་ཆེན་པོ་དེ་ལ། རྒྱལ་པོ་ཆེན་པོ་དཔལ་ལྡན་གྲགས་པའི་སྲས་མོ། །ལྷ་ཅིག་དཔལ་གྱི་
བློ་གྲོས་ཞེས་བགྱི་བ། མངོན་རྟགས་ཀྱི་ཡོན་ཏན་དཔག་ཏུ་མེད་པ་མངའ་བ་གཅིག་བཙུན་མོར་བཞེས་ནས་ཁྱིམ་ཐབས་མཛད་ཏེ། འབངས་ཀྱི་ཁ་ལོ་བསྒྱུར་བ་ལགས་
སོ༑༑ ཡབ་ཡུམ་དེ་གཉིས་དུས་བཟང་ལ་གསོ་སྦྱོང་མཛད་ཅིང་བསྙུང་བར་གནས་པའི་ཆོ་ག་ལ་ཐུགས་དམ་མཛད། རྒྱུན་དུ་དཀོན་མཆོག་ལ་མཆོད་པ་འབུལ་
སྡིག་པ་མཐའ་དག་སྤངས་ནས། དགེ་བའི་ལས་འབའ་ཞིག་ལས་སྤྱོད་པ་ཁོ་ན་ལགས་སོ། །དེ་ལྟ་བུའི་ཕུན་སུམ་ཚོགས་པའི་ཡབ་ཡུམ་དེ་གཉིས་ལ་སྲས་མོ་ལྷ་

[006B] ཐུགས་ཅུང་ཟད་མ་མགུ་བར་བྲམ་ཟེ་དང། རྩིས་མཁན་ལ་སོགས་པ་ལ་ཐབས་དང་རྟེན་འབྲེལ་དུ་མ་བྱས་
ཀྱང༑ རྟེན་འབྲེལ་མ་འགྲིག་པའི་ཚེ། ཕོ་ཉ་གཅིག་གི་མཚམས་སྦྱོར་ལ་དབེན་པའི་བསྟི་གནས་ཞིག་ན། དགེ་བའི་བཤེས་གཉེན་གྲགས་པའི་བློ་གྲོས་ཞེས་བྱ་བ་
མངོན་པར་ཤེས་པ་དང་ལྡན་པ་ཅིག་ཡོད་ཀྱིས་སྤྱན་དྲོངས་ཟེར། དེ་ཉིད་གདན་དྲངས། དེ་ལ་མངོན་ཤེས་ཀྱི་རྟག་པ་ཞུས་པས། དེ་ཉིད་ཀྱི་ཞལ་ནས། སྐྱབས་བློ་གཏད་
བྱས་ན་མི་བསླུ་བ་དཀོན་མཆོག་ཡིན་པས། བསམ་པ་བཟང་པོ་དང་ལྡན་པ་ཇི་བཞིན་པའི་ངང་ནས། བྱང་ཆུབ་ཀྱི་མཆོག་ཏུ་ཐུགས་བསྐྱེད་ལ། བླ་མ་དཀོན་
མཆོག་ཡི་དམ་མཁའ་འགྲོ་ཆོས་སྐྱོང་སྤྱན་དྲོངས་ལ་མཆོད་པ་གྱ་ནོམ་པ་བཤོམས་ཏེ། མོས་གུས་བཅོས་མ་མ་ཡིན་པའི་སྒོ་ནས་གསོལ་བ་རྒྱུན་དུ་ཐོབ་དང། ཁྱེད་
རང་ཇི་ལྟར་འདོད་པའི་དོན་འགྲུབ་པར་གདའ་ཡིས་གསུང་ནས་ལུང་བསྟན་ནས་རང་གནས་སུ་གཤེགས་སོ། །དེར་ཡབ་ཡུམ་གཉིས་པོས་ཇི་ལྟར་གསུངས་པ་བཞིན་

[007A]༄༅། །མཆོད་ཡུལ་གྱི་རྟེན་ཕུན་སུམ་ཚོགས་པ་མང་པོ་བཞེངས་སུ་གསོལ་ནས། མཆོད་པ་གྱ་ནོམ་པ་མང་པོ་ཕུལ་ཏེ་རྒྱུན་དུ་མོས་གུས་གྱིས་
གསོལ་བ་མང་དུ་བཏབ་པས། དཔལ་ཆེན་པོ་ན་རོ་པ་དེ་ཉིད་དབྱིངས་འོད་གསལ་གྱི་ངང་ལས་བཞུགས་པས། དེ་གཉིས་ལ་སྲས་མེད་པ་མཁྱེན་ཏེ། སྤྱིར་གདུལ་བྱའི་
སེམས་ཅན་གྱི་དོན་དང། ཁྱད་པར་བོད་ཁ་བ་ཅན་ན་བྱང་ཕྱོགས་ཀྱི་གདུལ་བྱ་ཀུན་སྨིན་པར་བྱ་བའི་ཕྱིར་དུ། ཡུམ་ལྷ་ཅིག་དཔལ་གྱི་བློ་གྲོས་ཀྱི་ལྷུམས་སུ་ཞུགས་སོ། །
དེའི་ནུབ་ཡུམ་དེ་ཉིད་རྣལ་འོད་གསལ་གྱི་ངང་དུ་མཚན་སྟངས་སོང་ངོ། །དེའི་ངང་ནས་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་ཤར། སྔ་གྲོ་ཡབ་ལ་ཞུས་པས། ཡབ་
ཤིན་ཏུ་མཉེས་པར་གྱུར་ཏོ། །ཁྱོད་ཀྱི་ལུས་ལ་སྲིད་ཅིག་འཆགས་པ་ཡིན། དེ་ཉིད་དཀོན་མཆོག་གི་ཐུགས་རྗེ་ཡིན་ཞིང་ཤིན་ཏུ་ཕུན་སུམ་ཚོགས་པ་ཅིག་འབྱུང་བར་འགྱུར་
རོ༑ ༑གསུང་ནས། སླར་ཡང་དཀོན་མཆོག་ལ་མཆོད་པ་ཕུན་སུམ་ཚོགས་པ་ནམ་འཁྲུངས་འཁྲུངས་ཀྱི་བར་དུ་ཕུལ་བ་ལགས་སོ། །ཟླ་བ་དགུ་ངོ་བཅུ་ལྷུམས་སུ་བཞུགས་

[007B] བར་སྣང་དུ་འབྲུག་གི་སྒྲ་སྒྲོགས་པ། འོག་གི་ས་གཡོ་བ། འོད་འཕྲོ་བ་དང་བཅས་ཏེ། ངོ་མཚར་བའི་
ལྟས༑ དབུ་གདུགས་འདྲ་བ། དཔྲལ་བའི་དབྱིངས་ཆེ་བ། སྨིན་མ་རིང་བ། ཤངས་བཟང་ལ་མཐོ་བ། ཕྱག་ཞབས་འཁོར་ལོས་མཚན་པ་གཅིག་འཁྲུངས་ནས། བྱང་གི་
ཕྱོགས་ལ་ཞལ་བསྟན་ནས་དབུ་གུག་གུག་པ་ལན་གསུམ་མཛད་དེ། དེ་ནི་བྱང་ཕྱོགས་ཁ་བ་ཅན་གྱི་སེམས་ཅན་རྣམས་གདུལ་བྱ་ཡིན་པའི་བརྡའ་རུ་གོ་དེར་ཡབ་ཡུམ་གཉིས་
པོ་ཤིན་ཏུ་སྤྲོ་ཞིང་དད་པར་གྱུར་ཏེ། དེ་འཕྲལ་ལ་བྲམ་ཟེ་གསལ་བའི་བློ་གྲོས་སྤྱན་དྲངས། སྲས་ལ་མཚན་ལྟས་བརྟགས་པས། བྲམ་ཟེའི་ཞལ་ནས། ཨེ་མ་ངོ་མཚར་
སྐྱེས་བུའི་མཆོག་འདི་ནི་ཟས་གཙང་སྲས་བཞིན་དུ། །རབ་ཏུ་མ་བྱུང་ས་བདག་བྱེད། །རབ་ཏུ་བྱུང་ནས་རྒྱལ་བའི་སྲས། །རྒྱལ་བུ་དོན་གྲུབ་ཇི་བཞིན་ནོ། །ཅེས་ལུང་བསྟན་
ནས་ཤིས་པ་མང་པོ་བརྗོད་ཏེ། མཚན་ཡང་རྒྱལ་པོ་ཀུན་ཏུ་བཟང་པོར་གསོལ་ལོ། །སྲས་ནི་ཆུང་ཆུང་ནས་བློ་རྣོ་བ། ཐུགས་རབ་ཆེ་བ། བྱིས་པའི་སྐྱིན་གྱིས་མ་གོས་པ་

[008A]༄༅། །རང་བཞིན་གྱིས་དཀོན་མཆོག་དང་ཡི་དམ་ལ་དད་པ། ཡོན་ཏན་ཚད་མེད་པ་དང་ལྡན་པ། སྐུ་གཞོན་ནུ་ནས་མངོན་པར་ཤེས་པ་དང་ལྡན་པས་
འདས་མ་འོངས་དུས་གསུམ་གྱི་རྣམ་པ་མང་པོ་ཐལ་ཐོལ་དུ་གསུང་ཞིང། ང་ལ་འཕྲིན་ལས་དང་འཁོར་དང་ཡོན་ཏན་ལ་སོགས་པ་འདི་ལྟ་བུ་འབྱུང་གསུང་ལུང་སྟོན་པ་དང་
མདོར་ན་མ་རིག་པའི་དྲི་མ་མཐའ་དག་དང་བྲལ་བའི་སྐྱེས་མཆོག་ཅིག་བྱོན་པ་ལགས་སོ། །དེ་ནས་དགུང་ལོ་བདུན་བརྒྱད་ལོན་པ་དང། ཡབ་ཡུམ་གཉིས་སྤྱིར་དམ་པའི་ཆོས་
ལ་དད་ཅིང་གུས་ནའང། སྲས་གཅིག་པུ་ལས་མེད་པས་རྒྱལ་རྒྱུད་ཆད་ཀྱིས་དགོས། ཀློག་ཡིག་ལ་སོགས་པ་རེ་ཞིག་མི་སློབ་ཅིང་ཆོས་པའི་རྩར་མི་བཏང་བར་ཆོས་གསན་
གྱིས་དོགས་འཇིག་རྟེན་པའི་ཚུལ་ལུགས་དང་མཐུན་པར། མདའ་དང། འཕྱོང་དང། རྦེ་དང། རྡོ་རྩེད་དང། རྩིས་དང། བཟོ་དང། གསོ་རིག་དང། སྙན་ངག་ལ་
སོགས་པ་ལུགས་ཀྱི་བསྟན་ཆོས་དང་མཐུན་པར་སྐྱངས་སོ། །སྲས་དེ་ཉིད་ལ་ཡབ་ཀྱིས་འབྲི་ཀློག་སོགས་མ་བསླབས་ཀྱང། བག་ཆགས་སད་པའི་སྟོབས་ཀྱིས་ཀློག་ཡིག་

[008B] །དེའི་ཚེ་ཆོས་ཀྱི་སྣང་བ་ཤས་དག་དུ་ཡོད་པ་ལ། སྤྱོད་པ་ཡང་དེ་དང་འཐུན་པར་མཛད་ཅིང་ཕྱོགས་ཐམས་ཅད་
དུ་གྲགས་པར་གྱུར་པ་ལགས་སོ། །གཉིས་པ་བསྟན་པའི་སྒོར་ཞུགས་ནས་མདོ་སྔགས་ལ་ཐོས་བསམ་བསྒོམ་ཚུམ་མཛད་པའི་ཚུལ་ལ་གཉིས། སངས་རྒྱས་ཀྱི་
བསྟན་པ་སྤྱི་ལ་ཞུགས་པའི་ཚུལ་དང། བྱེ་བྲག་དུ་རྡོ་རྗེ་ཐེག་པའི་བསྟན་པ་ལ་ཞུགས་ནས་རྒྱུད་པ་ཡིད་བཞིན་ནོར་བུའི་སྒྲོ་འདོག་བཅད་པའི་ཚུལ་ལོ། །དང་པོ་ནི་རིགས་
སད་ནས་ཆོས་མིན་གྱི་སྣང་བ་མི་འཆར་བར་རང་བཞིན་གྱིས་མི་རྟག་བ་རྒྱུད་ལ་འཁྲུངས། །འཆི་བ་རྗེས་སུ་དྲན་འཁོར་བའི་ཆོས་ལ་ཡིད་འབྱུང་ཞིང། དུས་དང་རྣམ་པ་ཐམས་ཅད་དུ་
དམ་པའི་ཆོས་དྲན་ཞིང། སྤྱན་ཆབ་ཚད་མེད་པ་འབྱིན་ནས། ཕྱག་ཕྱི་སྐུ་འཁོར་བ་སུ་དང་མཇལ་ཡང་དེ་རྣམས་ཀྱི་རྩར་འཆི་བ་མི་རྟག་པའི་གསུང་འབའ་ཞིག་འབྱོན་ཅིང། དེ་རྣམས་
ཆོས་ལ་བསྐུལ་བ་དང། ཆོས་བྱེད་ཀྱི་གང་ཟག་གཟིགས་ཙ་ན། གྱི་གོང་དང། བཀུར་སྟི་དང། མོས་པ་དང་གུས་པས་འབུལ་འདེགས་མཛད། ཆོས་མིན་སྤྱོད་པའི་སེམས་ཅན་

[009A]༄༅། །གཟིགས་ན་མི་དང། མི་རངས། མི་གུས་པའི་ཚུལ་སྟོན་པར་མཛད། དུས་དང་རྣམ་པ་ཐམས་ཅད་དུ་ཆོས་ཁོ་ན་ཐུགས་ལ་འཆང། དཀོན་གསུམ་ལ་
དད་པའི་སྟོབས་ཀྱིས་ཡབ་ཡུམ་གཉིས་ལ་ཞུས་པ། ང་ནི་ཅིས་ཀྱང་ཁ་ཆེའི་ཕྱོགས་སུ་དམ་པའི་ཆོས་ལ་འགྲོ་གསུང་ནས། ཡབ་ལ་མགུར་གསུངས་པ། །ལྷ་དཀོན་མཆོག་
གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱིས་ཐུགས་རྗེས་བཟུང། །བཀའ་གསན་དང་ཞི་བའི་གོ་ཆ་ཡབ། །དམ་ཆོས་མིན་པ་ཅི་བྱས་ཀུན། །ཐམས་ཅད་སྡུག་
བསྔལ་རྩ་བ་ཡིན། །བདག་མི་སྡོད་ཁ་ཆེར་ཆོས་ལ་འགྲོ། །ཅེས་གསུངས་པས། ཡུམ་གྱིས་སྲས་བཟུང་སྟེ་བུ་དེ་སྐད་མ་ཟེར་བར། ངེད་ཕ་མའི་ངག་ལ་ཉོན། མི་ཆོས་ཡེ་མི་
བྱེད་ནའང་ངེད་ཀྱི་སར་སྡོད་གསུང་ཚེ། དེ་ནས་སླར་ཡང་སྲས་ཀྱིས། ཡབ་ཡུམ་གཉིས་ལ་རབ་ཏུ་འབྱུང་བར་གནང་བ་ཞུས་པས། མ་གནང་བ་ལས། ཡབ་ཡུམ་ལ་མགུར་
གསུངས་པ། །ལྷ་དཀོན་མཆོག་གསུམ་ལ་ཕྱག་འཚལ་ལོ། །ཡུམ་མ་འཛིན་བུ་ང་ཆོས་ལ་ཐོང། །ཡུམ་ཕ་མ་བཀའ་དྲིན་ཆེ་ལགས་ཀྱང། །དྲིན་ལྷ་ཆོས་མིན་པས་

[009B] །ལུས་མི་ལུས་ཐོབ་པ་དཀའ་ལགས་པས། །བདག་ལྷ་ཆོས་མིན་པ་བྱར་མི་ཁོམ། །བུ་གཅེས་པར་སྐྱོང་བའི་ཐུགས་ཡོད་ན། །ཕན་ལྷ་ཆོས་མིན་པས་ཐོགས་པ་
མེད༑ ༑ཅེས་གསུངས་པས། ཡུམ་བཤུམས་བཞིན་དུ་སྲས་ལ་ཐུགས་བརྩེ་བས། བུ་ཁྱོད་དེ་ལྟར་སྨྲ་ན་ཁྱོད་དགའ་བ་བཞིན་ཆོས་སློབ་དུ་ཡང་བཏང་ངོ། །ངེད་དགའ་བ་བཞིན་མྱུར་དུ་
ལོག་ལ་བྱོན་ཅིག་གསུང་ནས། ཡུམ་སྲས་གཉིས་ཀྱིས་ཚད་ཐོ་མཛད་ནས་ཁ་ཆེར་ཕེབས་ཏེ། མཁན་པོ་ནམ་མཁའ་གྲགས་པའི་དྲུང་དུ་དགེ་བསྙེན་གྱི་སྡོམ་པ་བཞེས་ཏེ། མཚན་
ནམ་མཁའ་སྙིང་པོར་གསོལ་ནས། རིག་པའི་གནས་ལྔ་མཐའ་དག་ལས་སྦྱངས་པས་མཁས་པའི་ཕུལ་དུ་ཕྱིན་པ་མཁྱེན་ནོ། །རྗེ་བཙུན་དེ་ཉིད་མཁས་པ་པཎྜི་ཏར་གྱུར་ནས་ལོ་གསུམ་
ཁ་ཆེར་བཞུགས་ནས་པཎྜི་ཏ་བཅུ་གསུམ་གདན་དྲངས་ནས། སླར་ཡང་ཡུལ་དུ་བྱོན་པའི་ཚེ། ཡུལ་གྱི་སྐྱེ་བོའི་ཚོགས་ལ། ཉན་ཐོས་ཀྱི་ཐེག་པ་ལ་མོས་པ་རྣམས་ལ་ཉན་ཐོས་ཀྱི་ཆོས་
ཀྱི་སྒྲ་རྒྱུན་མི་འཆད་པར་སྒྲགས། བྱང་ཆུབ་སེམས་དཔའི་ཆོས་ལ་མོས་པ་རྣམས་ལ་བྱང་ཆུབ་སེམས་དཔའི་ཆོས་ཀྱི་སྒྲ་རྒྱུན་མི་འཆད་པར་སྒྲགས། གསང་སྔགས་རྡོ་རྗེ་ཐེག་པའི་

[010A]༄༅། །ཆོས་ལ་མོས་པ་རྣམས་ལ་རྡོ་རྗེ་ཐེག་པའི་ཆོས་ཀྱི་སྒྲ་རྒྱུན་མི་འཆད་པར་བསྒྲགས། གཞན་ཡང་སྒྲ་དང་ཚད་མ་ལ་སོགས་པ་རང་རང་གང་མོས་ཀྱི་ཆོས་ཀྱི་
སྒྲ་རྒྱུན་མི་འཆད་པར་བསྒྲགས་སོ། །དེ་ལྟ་བུའི་ཆོས་སྒྲ་རྒྱུན་དུ་བསྒྲགས་པས་ཡུལ་དེར་ཐེག་པ་མཐའ་དག་གི་ཆོས་དར་ཞིང་རྒྱས་པར་གྱུར་ཏོ། །སླར་ཡང་ཡབ་ལ་བསྙེན་རྫོགས་བྱས་
ཆོག་པའི་གསོལ་བ་བཏབ་པས། ཡབ་ན་རེ། ཕ་མའི་བཀའ་བཅག་དམ་ཆོས་ཅི། ཁྱིམ་གྱི་གནས་སུ་བཞུགས་སུ་གསོལ། ཟེར་བས། སྐྱེས་མཆོག་ནམ་མཁའ་སྙིང་པོ་དེ་ཉིད་
ཀྱིས་གདན་དྲངས་པའི་པཎྜི་ཏ་ཐམས་ཅད་བཏེག་འབུལ་བ་གྱ་ནོམ་པ་མང་པོ་བྱས་པས་ཀྱང། ཡབ་ཡུམ་གཉིས་པོ་ཤིན་ཏུ་མ་རངས་ཏེ་སྲས་ལ་མ་གུས་ཤིང་འཐབ་པའི་ཚུལ་
བསྟན་ཚེ། ཡབ་ཡུམ་གཉིས་ལ་དམ་ཆོས་ཟབ་མོ་བསྟན་ཏེ། ཐུགས་སྤྲོ་ཞིང་ཞལ་འཛུམ་པའི་ངང་ནས་མགུར་གསུངས་སོ།། །ལྷ་དཀོན་མཆོག་གསུམ་ལ་ཕྱག་འཚལ་
ལོ༑ །དཀོན་མཆོག་གསུམ་གྱི་ཐུགས་རྗེས་བཟུང། །ཕ་མ་ཡབ་ཡུམ་ཚུར་གསན་དང། །དམ་པའི་ཆོས་ལ་མི་དད་པའི། །དད་པ་ཆེ་བ་ཅི་ཞིག་ལོ། །བུ་ང་དགའ་བཞིན་མི་བགྱིད་

[010B] ༑སྲས་ལ་བརྩེ་བས་ཅི་ཞིག་ལོ། །མི་རྟག་འཆི་བ་མི་དྲན་པའི། །ཆོས་ཀྱི་ཉམས་ལེན་ཇི་ལྟར་བྱེད། །ཕ་མ་ཁྱེད་ཇི་ལྟར་མི་དགའ་ན། །ད་དུང་པཎྜི་ཏ་རྣམས་དང་སྡེབས། །ཁ་
ཆེའི་གནས་སུ་ཕྱིན་པས་ཆོག་གསུངས་པས། ཡབ་ཡུམ་ན་རེ། ཁྱེད་རང་སྐྱེས་བུའི་མཆོག་དམ་པར་འདུག་པ་བཞུགས། ངེད་རྣམས་ལ་ཡང་ཆོས་གསུངས་མཛོད། པཎྜི་ཏ་རྣམས་
གཤེགས་སུ་ཆུག་གསུང་པ་ལ། སྲས་ཀྱིས་རེ་ཞིག་ཕ་མས་གསུང་བ་བཞིན་མཛད་ཏེ། རྗེ་བཙུན་ཆེན་པོ་ནཱ་རོ་པས་པཎྜི་ཏ་རྣམས་གཤེགས་སུ་གསོལ་ནས། ཕོ་བྲང་ནང་དུ་ཐུགས་
དམ་ལ་བཞུགས་པའི་ཚེ། ཡབ་ཡུམ་གཉིས་ཀྱིས་ཞུས་པ། སྲས་ཉིད་དམ་པའི་ཆོས་ནི་གསུངས་པས་ཆོག་དམ་པའི་ཆོས་ནས་བཤད་པ་བཞིན་ཉམས་སུ་བླངས་པས་ནི་ཆོག་བུ་
ཡི་རིགས་རྒྱུད་བཟང་པོ་འདི་འཆད་པ་འདུག་པས་ཉིད་ལ་ཅིས་ཀྱང་བཙུན་མོ་དགའ་བ་གཅིག་བསུ་བས་བཞེས་དགོས། ཁྱེད་ཁྱིམ་ཐབ་ཡེ་མི་མཛད་ན་ངེད་ཕ་མ་གཉིས་སྲོག་དབུགས་
གཏོང་བ་ཡིན་གསུངས་པས། སྦས་ཀྱིས་གསོལ་པ། ཡབ་ཡུམ་གཉིས་པོ་གསན་དང། ཁྱིམ་ཐབ་བྱས་ན་ཆོས་གང་དུ་ཡོང། འཁོར་བ་སྤེལ་ན་སངས་གང་དུ་རྒྱ། སྔོན་

[011A]༄༅། །བཅོམ་ལྡན་འདས་ཐུབ་པའི་དབང་པོ་ཉིད་ཀྱིས་ཁྱིམ་ཐབ་སྤངས་ཏེ། རབ་ཏུ་བྱུང་ནས་ཆོས་མཛད་པས་ཡབ་རྒྱལ་པོ་ཟས་གཙང་དང་ཡུམ་གྱི་དྲིན་ལན་ལོན་
འདུག་པ། ང་ཡང་དེ་བཞིན་དུ་བྱེད་པས་ཡབ་ཡུམ་གཉིས་ཀྱིས་བཀས་གནང་དུ་གསོལ་ཞུས་པས། ཡབ་ཡུམ་ན་རེ། ཁྱེད་དེ་ལྟར་མཛད་ན་ངེད་ཕ་མ་གཉིས་སྲོག་དབུགས་ད་
ལྟ་རང་མི་གཏོང་རེ་གསུང་ནས་ས་ལྟེ་བཙུགས་ནས་དམ་བཅའ་མཛད་དོ། །དཔལ་ནཱ་རོ་བའི་ཐུགས་བསམ་ལ་ཁྱིམ་པའི་ཚུལ་ཅིག་ལན་གཅིག་མ་བཟུང་ན། ཡབ་ཡུམ་གཉིས་
ཀྱི་སྐུ་ཚེའི་བར་ཆད་དུ་འགྲོ་བར་འདུག་དེར་སོང་ན་འཚམས་མེད་པའི་ལས་འཕོག་པར་འདུག་དེ་ཕོག་ན་ཆོས་ལམ་དུ་མི་འགྲོ་བར་འདུག་ཆོས་དང་མི་མཐུན་པའི་ལས་ཀྱིས་
ང་རིག་པའི་གནས་ལྔ་ལ་མཁས་པའི་པཎྜི་ཏ་ཡིན་ཀྱང། ཅི་དོན་དགོངས་ནས། ད་ང་ཡང་དམ་ཆོས་དང་མི་བྲལ་བའི་ཁྱིམ་ཐབ་ཅིག་བྱའོ་གསུངས་པས། ཡབ་ཡུམ་གཉིས་ཐུགས་
དགྱེས་ནས་རྒྱལ་སྲས་ཉིད་ཀྱི་ཕྱག་ནས་འཐེན་ཏེ། ལེགས་སོ་ལེགས་སོ་སྲས་ཀྱི་མཆོག་ཁྱེད་ཀྱིས་ཕང་དགའ་བར་བྱས། །ཕ་མ་ངེད་གཉིས་དགའ་ཞིང་སྤྲོ། །ཞེས་གསུང་ཞིང་

[011B] །སྲས་ཀྱིས་ང་ཆོས་དང་མ་བྲལ་བའི་ཁྱིམ་ཐབ་བྱེད་པ་ལ་བུད་མེད་གང་བྱུང་བྱུང་གིས་མི་ཡོང། ཅིས་ཀྱང་ཁྱིམ་ཐབ་བྱེད་དགོས་ན་འདི་འདྲ་ཅིག་དགོས་སོ་
གསུང་མགུར་གསུངས་པ། །ལྷ་དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱིས་ཐུགས་རྗེས་བཟུང། །འགྲོ་དྲུག་ཕ་མའི་རང་བཞིན་ལ། །གཅིག་
གཉིས་ཕ་མར་མ་ངེས་ཀྱང། །བཀའ་བཞིན་སྒྲུབ་པོ་འདི་འདྲ་འཚལ། །རྟོག་མེད་གཙང་སྤྲ་ལ་གནས་ཤིང། །མུ་སྟེགས་དྲི་མེད་ཐེག་ཆེན་རིགས། །རྙེད་ན་བདག་ལ་བཀའ་སྩོལ་
ཅིག༑ །ཅེས་བུད་མེད་འདི་ལྟ་བུ་ཞིག་བྱུང་ན་ཡབ་ཡུམ་གྱི་བཀའ་མི་བཅོགས་གསུང། བུད་མེད་ཀྱི་མཚན་རྟགས་འགལ་སྡེབས་བ་ཡི་གེར་བྲིས་ཡབ་ལ་ཕུལ་བས། དོན་ལ་
ཁྱིམ་ཐབ་མི་བྱེད་བྱ་བ་ཡིན་མོད། དེ་ལྟ་བུའི་རིགས་ནི་ངས་གང་ནས་རྙེད་གསུང་ནས། དེའི་ནུབ་མན་མྱ་ངན་གྱི་ཁང་པར་ཞུགས་སོ། །དེའི་ནང་པར། བློན་པོ་ཆེན་པོ་གཅིག་
གིས་རྒྱལ་པོའི་སྤྱན་སྔར་ཕྱིན་ཏེ། རྒྱལ་པོ་ཆེན་པོ་ཅི་ནོངས་ལགས་པ་ཞུས་པས། ང་ལ་བུ་གཅིག་པུ་འདི་རང་ལས་མེད་པས་རིགས་བཟང་པོ་འདི་ཆད་ཀྱིས་དོགས་ནས་ཁྱིམ་

[012A]༄༅། །ཐབ་མཛད་བར་ཞུ་ཞུས་བས། སྲས་ཀྱིས་སྤྱིར་རང་ཁྱིམ་ཐབ་ང་ཡེ་མི་བྱེད། ཅིས་ཀྱང་བྱེད་དགོས་ན་རིགས་མུ་སྟེགས་པའི་རིགས་ཡིན་པ་
འཛེམ་རྟོག་གང་ཡང་མི་བྱེད་པ། གཙང་སྤྲ་ཆེ་བ། བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པ། ན་ཚོད་ལོ་བཅུ་དྲུག་ལོན་པ། མིང་དྲི་མེད་མ་བྱ་བ་ཅིག་རྙེད་ན་ཁྱིམ་ཐབ་
བྱེད་ཟེར་ཏེ་འུས་དེ་འདྲ་གང་ནས་རྙེད་གསུང་ཞིང། དེ་སྟོབས་ལ་རྟེན་ནས་ཁོ་བོ་ནི་སྡུག་བསྔལ་བར་གྱུར་ཏོ་གསུང་ཚེ། བློན་པོ་ཆེན་པོ་དེ་ཉིད་ཀྱིས་ཀ་ཡེ་རྒྱལ་པོ་ཆེན་པོ་ལགས་
ཁོང་བསོད་ནམས་བསགས་པ་ཕུན་སུམ་ཚོགས་པ་ལགས་པས་རྙེད་དམ་ཡང་མི་ཤེས་ལགས་ཀྱིས་ཐུགས་ངལ་མི་མཛད་ཞུ་ཟེར་བ་ལ། རྒྱལ་པོས་བློན་པོ་ལ་དེ་ལྟ་བུ་རྙེད་པ་
མི་སྲིད་ཏེ་འོན་ཀྱང་ཁྱོད་ཀྱིས་རྙེད་དམ་ལྟོས་དང་གསུང། དེར་བློན་པོ་ཆེན་པོ་དེས་གྲོགས་བློན་པོ་གཞན་ཅིག་བཙལ་ནས། བརྔན་པ་བྱིན་ནས་ལོ་གཅིག་གི་བར་དུ་ཕྱོགས་ཐམས་
ཅད་དུ་ཚོལ་དུ་བཏང་བས། བློན་པོ་ཡེ་ཤེས་སྤྱན་ལྡན་ཞེས་བྱ་བ་དེས་ཤར་ཕྱོགས་བྷ་ག་ལའི་གནས་འདམ་བུ་ཀ་ར་ཞེས་བྱ་བའི་མུ་སྟེགས་ཀྱི་གྲོང་ཁྱེར་ན་མར་ཚོལ་དུ་ཕྱིན་པས་

[012B] དགོང་མོར་སོང་ཐང་ཆད་ཆད་ཅིང་ཁ་སྐོམ་ནས་ཆུ་ལེན་ས་གཅིག་ཏུ་བསྡད་བས། བྲམ་ཟེའི་བུ་མོ་ཚངས་སྐུད་དང་གཙུག་ཕུད་ཅན་གཅིག་གིས་
བརྒྱང་མིག་ལེགས་པར་ལྟས་ནས། ཆུ་ཕྱུ་མཁན་མི་འདུག་པ་དང་རྟོག་པ་མེད་པར་ཆུ་ཕྱུ་རུ་ཐལ་བྱུང་ངོ། །དེར་བློན་པོ་དེས་བུ་མོ་དེའི་རྩར་ཕྱིན་ནས་ངེད་ཁ་སྐོམ་པ་ཡིན་ཆུ་
བསླང་བྱས་པས་དགའ་ཞིང་སྤྲོ་བཞིན་དུ་ཆུ་བྱིན་པས་སྙིང་རྗེ་ཅན་ཐེག་ཆེན་གྱི་རིགས་སུ་འདུག་ཆུ་སྣོད་ལེགས་པར་ཡང་ཡང་འཁྲུད་ཅིང་སྤྲོ་བཞིན་པར་ཆུ་བྱིན་པས་གཙང་སྤྲ་
ཆེ་བར་འདུག་ཁྱེད་ཀྱི་ཡབ་ཇི་སྐད་བྱ་བ་ཡིན་ཡུམ་ལ་ཇི་སྐད་ཟེར། ཉིད་རང་གི་མིང་ལ་ཇི་སྐད་བྱ་བ་ཡིན། ལོ་དུ་ལོན། རིགས་ཇི་སྐད་ཡིན་ཅེས་དྲིས་པས། བུ་མོ་དེ་ཉིད་
བློན་པོ་དེ་ལ་ཡུན་རིང་དུ་ལྟ་ཡིན་འདུག་དེར་བློན་པོ་དེ་ཉིད་སྔ་གོང་ཡུན་རིང་པོར་བཙུན་མོ་ཚོལ་བའི་ལུས་ངལ་དུབ་ཆེས་པ་དང་སེམས་སྡུག་བསྔལ་དུ་གྱུར་པས། གཟུགས་རིད་
པ༑ སྐྲ་ཡེགས་པ། མདོག་སྔོ་ནག་ཏུ་སོང་བས། བུ་མོ་དེ་ཉིད་བློན་པོ་དེ་ལ་སྙིང་རྗེ་ལྷག་པར་སྐྱེས་ཏེ་མིག་མཆིམས་གང་ནས་བློན་པོ་ལ་སྨྲས་པ། ངའི་ཡབ་ནི་བྲམ་ཟེ་སྐར་

[013A]༄༅། །རྒྱལ་བྱ་བ་ཡིན། ཡུམ་བྲམ་ཟེ་མོ་ནི་གུ་བྱ་བ་ཡིན། མིང་པོ་བྲམ་ཟེ་ན་གུ་བྱ་བ་ཡིན། ང་རང་གི་མིང་དྲི་མེད་སྒྲོན་མ་བྱ་བ་ཡིན། ལོ་བཅུ་དྲུག་ལོན་
རིགས་བྲམ་ཟེ་ཡིན། གྲུབ་མཐའ་ཕྱི་རོལ་པ་ཡིན་ཟེར་ནས་རེ་ཞིག་བུ་མོ་དེ་མིག་ཆེར་རེ་འདུག་བློན་པོའི་བསམ་པ་ལ་དེ་ཉིད་ཀྱི་མིང་དང་རིགས་དང་མཛད་སྤྱོད་ལ་བརྟགས་
པས༑ རྒྱལ་པོས་ཇི་ལྟར་གསུང་པའི་ཡོན་ཏན་རྣམས་བུ་མོ་འདི་ལ་ཚང་འདུག་པས། སྤྲོ་མི་སྤྲོ་ལྟ་དགོས་སྙམ་ནས་ཁྱེད་ཀྱིས་རྒྱལ་པོ་ཞི་བའི་གོ་ཆའི་སྲས་རྒྱལ་པོ་ཀུན་ཏུ་
བཟང་པོ་བྱ་བ་པཎྜི་ཏ་ཆེན་པོའི་མཚན་ཐོས་སམ་བྱས་པས་ཐོས་ཟེར། དེའི་བཙུན་མོ་བྱེད་དམ་འྒྲོའམ་བྱས་པས། མོ་ན་རེ་བྱེད་ཁྱེད་རང་ཡབ་ལ་ཞུས། བཀས་གནང་ན་ཕྱིན་
པས་ཆོག་ངས་ཀྱང་སྨོན་ལམ་འདེབས། མ་གནང་ན་ཕ་མའི་ངག་བཅག་ཏུ་མི་སྟུབ་ཟེར། བློན་པོས་ཡབ་ཀྱི་མཚན་ཉིད་དྲིས་པས། ཡབ་བྲམ་ཟེ་སྐར་རྒྱལ་ཞེས་བྱ་བ་སང་ཉི་མ་
ཤར་བ་དང། སྔོན་ལ་བྲམ་ཟེ་གསང་གཏོར་བྱེད་པ་འོང། དེའི་གཏིང་ན་བྲམ་ཟེ་རྒུར་པོ་མཁར་བ་ཐོགས་པ་རལ་པའི་ཐོར་གཙུག་ཅན་ཅིག་འོང་གིས། དེའི་བརྫི་ཕྱོགས་མིན་པ་

[013B] བུ་མོ་དེ་ཉིད་ཕོ་བྲང་གི་ནང་དུ་སོང། བློན་པོ་དེ་གཉིས་ཀྱིས་བྲམ་ཟེ་སྐར་རྒྱལ་གྱི་དྲུང་དུ་ཕྱིན་ནས་ཁྱོད་ཀྱི་སྲས་མོ་དྲི་མེད་སྒྲོན་མ་འདི། ངེད་ཀྱི་རྒྱལ་པོ་ཞི་
བའི་གོ་ཆའི་སྲས་རྒྱལ་པོ་ཀུན་ཏུ་བཟང་པོའི་བཙུན་མོ་ལ་ཅིས་ཀྱང་གནང་དགོས་ཞུས་པས། བྲམ་ཟེ་སྐར་རྒྱལ་ན་རེ། ཁྱེད་རྒྱལ་པོ་ཅེས་པ་འདི་རིགས་མཆོག་ཏུ་གྱུར་པ་ཡིན་
ཡང༑ ངེད་བྲམ་ཟེ་ཤིན་ཏུ་རིག་བཟང་བ་ཡིན། ངེད་མུ་སྟེགས་པ་ཡང་ཡིན། ཁྱེད་ནང་པ་ཡིན་པས་མི་སྟེར་ཟེར་ནང་དུ་སོང་བས། དེར་བློན་པོ་གཉིས་ཀྱིས་བུ་མོ་འདི་ངེད་ལ་མི་སྟེར་ན་
ཁྱེད་ཀྱི་སྒོ་འདིར་སྲོག་འདོར་ཞིང་ས་སྟེ་བཙུགས་ནས་སྡོད་ཟེར་བསྡད་པས། ཞག་འགའི་བར་དུ་ནི་སྟེར་མ་ཉན། སྲོག་ལ་ཐུག་པའི་ཞེད་ཆེས་པས་བྲམ་ཟེས་མ་ཕོད་པར་བུ་མོ་སྟེར་
བར་ཁས་བླངས་ནས། བློན་པོ་གཉིས་སྤྲོ་ཉམས་ཀྱིས་ཡུལ་དུ་བྱོན་ཏེ། རྒྱལ་པོ་ཞི་བའི་གོ་ཆའི་སྤྱན་སྔར་ཕྱིན་ནས་སྔར་གྱི་ལོ་རྒྱུས་རྣམས་རྒྱལ་པོ་ལ་ཕུལ་བས། རྒྱལ་པོ་མཆོག་
ཏུ་ཐུགས་དགྱེས་ནས། བྲམ་ཟེ་སྐར་རྒྱལ་ལ་ལོངས་སྤྱོད་འབྱོར་པའི་ཚོགས་དཔག་ཏུ་མེད་པར་བསྐུར་ཏེ། བློན་པོ་མང་པོ་ལ་འཁོར་གཡོག་དཔག་ཏུ་མེད་པ་དང་བཅས་བསུ་རུ་

[014A]༄༅། །བཏང་བ་ལས། དཔལ་ནཱ་རོ་པ་ཆེན་པོའི་ཐུགས་དགོངས་ལ་དེ་འདྲའི་བུ་མོ་མི་རྙེད་བསམ་ནས་འགལ་སྡེབས་བཏང་བས་རྙེད་ནས་བྱུང། འཇིག་རྟེན་འདི་
ན་མི་སྲིད་པ་རང་མི་འདུག་དགོངས་ཅུང་མ་མཉེས་ཀྱང། ཡབ་ལ་དགྱེས་པའི་ཞལ་འཛུམ་བསྟན་ནོ། བློན་པོ་འཁོར་བཅས་བྲམ་ཟེ་སྐར་རྒྱལ་གྱི་ཕོ་བྲང་གི་སྒོར་སླེབ་པས་བྲམ་ཟེ་
དེ་ཉིད་ཤིན་ཏུ་སྤྲོ་བའི་ངང་ནས་བུ་མོ་སྟེར་བ་ལ་དགའ་ཞིང། བྲམ་ཟེ་དེ་ཉིད་ཀྱི་སྲས་བམ་ཟེ་ན་གུ་ཡང་མཆོག་ཏུ་དགྱེས་པར་གྱུར། བུ་མོ་རང་ཡང་རྒྱལ་པོ་ཀུན་ཏུ་བཟང་པོ་ལ་དད་པ་དང་
མོས་པ་དང་གུས་པ་ཚད་མེད་པ་སྐྱེས་ཏེ་འབྱོན་པ་ལ་སྤྲོ་བར་གྱུར་ནས། བློན་པོ་འཁོར་དང་བཅས་པས་བཙུན་མོ་དམ་པ་དྲི་མེད་སྒྲོན་མ་དེ་ཉིད་སྤྱན་དྲངས་ནས་ཁབ་དུ་བཞེས་སོ། །
དེ་ནས་སྐྱེས་མཆོག་ནམ་མཁའི་སྙིང་པོ་དེ་ཉིད་ཀྱིས་བཙུན་མོ་ལ་ཡང་ཐེག་པ་ཆེན་པོའི་ཆོས་བཤད་མཛད་ཅིང་དྲི་མེད་མ་ཡང་མི་ཕྱེད་པའི་དད་པ་ཆེན་པོས་ཉན་ཏེ་སློབ་མར་གྱུར་ནས་
ཞབས་ཏོག་ཀྱང་ཆེ་བར་ཡོད་པ་ལས། སྐྱེས་མཆོག་ནམ་མཁའི་སྙིང་པོ་དེ་ཉིད་འཁོར་བའི་ཁྱིམ་ཐབ་ལ་སྐྱོ་བ་སྐྱེས་ནས་རབ་ཏུ་འབྱུང་བར་བཞེད་ཏེ། དྲི་མེད་མ་ ལ་  སྔ་སོར་རང་རེ་གཉིས་

[014B]ང་འཁོར་བའི་ཁྱིམ་ཐབ་འདི་ལ་སྐྱོ་བ་སྐྱེས་པས་ང་དང་བོ་ཆུང་ཆུང་ནས་རབ་ཏུ་འབྱུང་འདོད་པ་ཡིན་པ་ལ་ཕ་མའི་ངག་མ་ཆོགས་པར་བར་ཆད་
དུ་སོང། ང་ནི་རབ་ཏུ་འབྱུང་བས་ཁྱོད་རང་ཡང་ཆོས་བྱེད་དམ་མི་བྱེད་ན་སུ་དགའི་ཁྱིམ་ལ་སོང་གསུངས་པས། བཙུན་མོ་ན་རེ། སྤྱིར་ངེད་མུ་སྟེགས་པ་བྱ་བ་ཁ་དྲག་པས་ཁྱེད་
ཀྱིས་ང་འབོད་དུ་མི་སྟུབ་སྟེ། ནམ་འཆི་ངེས་མེད་བསམས་ན་གང་ལ་ཡང་སྙིང་པོ་མི་འདུག་པས། སློབ་དཔོན་ཆོས་བྱེད་པའི་བར་ཆད་མི་བགྱིད་པས་གྲོགས་སུ་ཅི་འགྲོ་བྱེད་པས་
བདག་ལ་སྐྱོན་འདུག་པ་སྐད་གསུངས་ལ་རབ་ཏུ་བྱུང་མཛོད་ཟེར། སྐྱེས་མཆོག་ནམ་མཁའི་སྙིང་པོས་ཡབ་ཡུམ་གཉིས་ལ་ཞུས་པ། སྤྱིར་བུད་མེད་འདི་གཡོ་སྒྱུ་ཆེ། དགོས་
དྲི་མེད་མ་འདི་ལ་སྐྱོན་མཐའ་ཡས་པ་ཅིག་འདུག་པས་བདག་འདི་དང་སྟབས་སུ་མི་སྡོད་གསུངས་པས། ཡབ་རྒྱལ་པོ་ཞི་བའི་གོ་ཆས་བྲམ་ཟེ་སྐར་རྒྱལ་གདན་དྲངས་ནས་ལོ་རྒྱུས་
རྣམས་སྙད་པས། དེར་སྐྱེས་མཆོག་ནམ་མཁའི་སྙིང་པོ་ཡང་སྤྱན་དྲངས། ཡབ་ཀྱིས་སྲས་ལ་ད་དུང་དྲི་མེད་མ་དང་ཕྱོགས་གཅིག་ཏུ་བཞུགས་དགོས་ཞུས་པས། སྲས་ཀྱིས་

[015A]༄༅། །ཡབ་གཉིས་འཛོམ་སར། བུད་མེད་སྐྱོན་ནི་མཐའ་ཡས་པས། །གཡོ་སྒྱུ་དུག་གི་འདམ་རྫབ་དུ། །རང་སེམས་གླང་པོ་བྱིང་གྱུར་པས། །དེ་བས་བདག་ནི་
རབ་ཏུ་འབྱུང་གསུང། །ཡབ་ཡུཾ་གཉིས་པོས་བུ་མོ་ལ་དྲིས་པས། །བུ་མོ་ན་རེ། དེ་ཁོང་བདེན་ཏེ་ངའི་སྐྱོན་ནི་མཐའ་ཡས་སོ། །ང་ལ་ཡོན་ཏན་གཅིག་ཀྱང་མེད། ངས་ཁོད་ཉིད་བསླུ་
བར་ངེས། རྒྱུ་མཚན་དེས་ན་ངེད་གཉིས་འབྱེད་འབྲལ་བྱེད་པར་རིགས་སོ་ཞུས་པས། ཡབ་ཡུཾ་གཉིས་པོ་ཡང་ཁོ་ཐག་ཆོད་ཏེ་ཡབ་ཡུམ་འབེད་འབྲལ་མཛད་ནས། བཙུན་མོ་དྲི་མེད་
སྒྲོན་མས་ཆོས་ཀྱི་གྲོགས་མཛད་ཏེ། །སྐྱེས་མཆོག་ནམ་མཁའི་སྙིང་པོས་ཁྱིམ་སྤངས་ནས་གནས་གཞི་དགའ་བའི་ཚལ་དུ་ཕེབས། མཁན་པོ་སངས་རྒྱས་སྐྱབས་དང། སློབ་
དཔོན་ཡེ་ཤེས་འོད་ལ་དགེ་ཚུལ་གྱི་སྡོམ་པ་བཞེས་ནས་མཚན་སངས་རྒྱས་ཡེ་ཤེས་སུ་གསོལ། དགེ་ཚུལ་གྱི་སྡོམ་པ་ཐོབ་ཀྱང་དགེ་སློང་གི་སྡོམ་པ་མ་ཐོབ་ན་ཞུགས་ལ་མ་
རྫོགས་པ་ཡིན་དགོངས་ནས་བསྙེན་རྫོགས་ཀྱི་སྡོམ་པ་བཞེས་པ་ལ་སྐོམ་གདུང་ཅན་ཆུ་འདོད་པ་ལྟ་བུའི་དང་བའི་དད་པ་ཡོང་བས། ཁ་ཆེ་པུར་ཎར་བྱོན་ཏེ། མཁན་པོ་ཆོས་

[015B] སློབ་དཔོན་ཆོས་ཀྱི་ཡེ་ཤེས། གསང་སྟེ་སྟོན་པ་ཆོས་ཀྱི་བྱང་ཆུབ་སོགས་དགེ་སློང་གི་ཚོགས་བཅུ་ཕྲག་མང་པོའི་དབུས་སུ་དགེ་སློང་གི་སྡོམ་པ་བཞེས་ནས། མཚན་
དགེ་སློང་ཆོས་ཀྱི་རྒྱལ་མཚན་དུ་གསོལ་ནས། དེ་ནས་གནས་མཆོག་ཕུ་ལ་ཧ་རིར་ཕེབས་ཏེ་བཤད་སྒྲུབ་གཉིས་ཀྱི་སྒོ་ནས་སངས་རྒྱས་ཀྱི་བསྟན་པ་དར་རྒྱས་སུ་མཛད་ཅིང་
འཁོར་ཡང་དགེ་སློང་གི་དགེ་འདུན་དང་བཅས་པ་དཔག་ཏུ་མེད་པ་ཚོགས། དེ་ཐམས་ཅད་ལ་ཡོན་ཏན་གྱི་སྐྱེ་ལུགས་སྣ་རེ་རེ་མ་བྱུང་བ་མེད་དེ། རེ་འགའ་ཞིག་ལ་ཉམས་དང་
རྟོགས་པ་ཤར། ལ་ལས་མངོན་ཤེས་དང་རྫུ་འཕྲུལ་ཐོབ། ལ་ལས་རིག་པའི་གནས་ལྔ་ལ་སྦྱངས་པས་ཕུལ་དུ་ཕྱིན་པ་མཁྱེན། དུས་དེར་ཕྱོགས་ཐམས་ཅད་སྙན་པ་དང་
གྲགས་པས་ཁྱབ་སྟེ་སངས་རྒྱས་ཀྱི་བསྟན་པ་འཛིན་དངོས་ཤེས་པའི་སྐྱེས་བུ་དམ་པ་ཅིག་ཡོད་པར་འདུག་ཟེར་ཅིང། མཚན་ཡང་གནས་བརྟན་བསྟན་པ་འཛིན་པ་ཞེས་ཡོངས་སུ་
གྲགས་སོ། །དེའི་དུས་ན་དཔལ་ན་ལེན་ཏྲའི་གཙུག་ལག་ཁང་ན་སངས་རྒྱས་ཀྱི་བསྟན་པ་དར་རྒྱས་སུ་བཞུགས་པ་ཡིན། དེ་ཡང་མདོ་སྡེ་དང། འདུལ་བ་དང། མངོན་པ་

[016A]༄༅། །དང༑ མ་མོ་ཆ་སྙོམས་པའི་སྡེ་སྣོད་འཛིན་པ་བརྒྱ་བརྒྱའི་ཕྱིར་པཎྜི་ཏ་ལྔ་བརྒྱ་བཞུགས། ཡོངས་སུ་གྲགས་པ་བརྒྱ་བཅུ་རྩ་བཞི། ཁྱད་པར་དུ་
འཕགས་པ་སྒོ་སྲུངས་ཆེན་པོ་བཞི་ཡོད་ཏེ། ཤར་སྒོ་ན་པཎྜི་ཏ་ཤེས་རབ་འབྱུང་གནས་ཀྱིས་ཟབ་གསལ་བདེ་བླག་དུ་རྟོགས་པའི་བློ་གྲོས་ཀྱིས་སྒོ་སྤུངས། ལྷོ་སྒོ་ན་པཎྜི་
ཏ་ཆེན་པོ་ནག་པོ་པས་བརྟུལ་ཤུགས་ཀྱིས་སྒོ་སྲུངས། ནུབ་སྒོ་ན་པཎྜི་ཏ་ཆེན་པོ་རཏྣ་ཨ་ཀར་ཤན་ཏི་པས་སྒྲ་ཚད་ལུང་རིགས་ཀྱིས་སྒོ་སྲུངས། བྱང་སྒོ་ན་ཛེ་ཏ་རི་དགྲ་ལས་རྣམ་
པར་རྒྱལ་བས་སྤངས་རྟོགས་དབྱེར་མེད་པས་སྒོ་སྲུངས། གནས་དེའི་བྱང་སྒོ་བ་སྐུ་གཤེགས་ནས་དེའི་ཚབ་པཎྜི་ཏ་གཞན་མ་རྙེད་ནས་པཎྜི་ཏ་ལྔ་བརྒྱས་བཀའ་བསྒྲོས་མཛད་ནས་
ང་གནས་བརྟེན་བསྟན་པ་འཛིན་པ་མིན་པ་གཞན་འོས་མེད་ཟེར། ཀུན་གྱིས་མགྲིན་གཅིག་ཏུ་གནས་བརྟན་བསྟན་པ་འཛིན་པ་ལ་གསོལ་བ་བཏབ་པས། ཐོག་མར་ཞལ་གྱིས་
མ་བཞེས་པ་ལ་ཀུན་གྱིས་ཕྱག་དང་ཞེ་ས་མང་དུ་བགྱིས་ནས། བདག་ཅག་ན་ལེན་ཏྲ་པའི་བྱང་སྒོ་སྲུངས་མཁན་གྱི་བསྟན་པ་འཛིན་པའི་སྐྱེས་བུ་ཞིང་གཞན་དུ་གཤེགས། དེའི་

[016B] །ཞེས་ཕྱག་དགུ་ཕྲུགས་སུ་
པཎྜི་ཏ་ཐམས་ཅད་ཀྱིས་ཕུལ་ཏེ། གསོལ་བ་བཏབ་པས། གནས་བརྟན་བསྟན་པ་འཛིན་པ་ཐུགས་དགྱེས་བཞིན་དུ་བཀས་གནང་སྟེ། པཎྜི་ཏ་རྣམས་ཀྱིས་གདན་དྲངས་བྱང་
སྒོ་བར་མངའ་གསོལ། རྒྱ་གར་བའི་ལུགས་ཀྱི་པཎྜི་ཏ་སོ་མ་རེ་བྱོན་པའི་དུས་སུ་ཕྱི་ནང་གི་པཎྜི་ཏ་ཐམས་ཅད་རྩོད་པ་བྱེད་དགོས་པས། ཟླ་བ་ཕྱེད་ནས་རྩོད་པ་བྱེད་དོ་ཞེས་
ཀུན་ཏུ་དྲིལ་བསྒྲགས་པས་ཕྱི་ནང་ཐམས་ཅད་ལྟ་རྟོག་ལ་ཞུགས་སོ། །དེ་ནས་ན་ལེན་ཏྲའི་གཙུག་ལག་ཁང་དུ་དབུས་སུ་རྒྱལ་པོའི་ཁྲི་བཤམས། གཡས་གཡོན་དུ་ཕྱི་
ནང་གི་པཎྜི་ཏ་རྣམས་ཀྱི་ཁྲི་བཤམས་ནས། །གནས་བརྟན་བསྟན་པ་འཛིན་པ་དང། ནང་པའི་པཎྜི་ཏ་རྣམས་ཟླ་བ་ཕྱེད་དུ་རྩོད་པ་བྱས་པས་བསྟན་པ་འཛིན་པ་གང་གིས་ཀྱང་
མ་ཐུབ། དེ་ནས་ཕྱི་པའི་པཎྜི་ཏ་རྣམས་དང་ཟླ་བ་ཕྱེད་ཀྱི་བར་དུ་སྒྲ་ཚད་ལུང་རིགས་ལ་རྩོད་པ་བྱས། ནུས་པ་དང་རྫུ་འཕྲུལ་ཐམས་ཅད་འགྲན་པས། གནས་བརྟན་བསྟན་

[017A]༄༅། །པ་འཛིན་པ་མཐའ་དག་དུ་རྒྱལ་ཏེ་དབུས་ཀྱི་ཁྲི་ལ་བཞུགས་པའི་ཕྱི་ནང་གཉིས་ཀའི་སྦྱིན་བདག་བྱེད་པ་རྒྱལ་པོ་ཆེན་པོ་ཕྱོགས་ཀྱི་གོ་ཆས་
ཕྱི་ནང་གཉིས་ཀའི་པཎྜི་ཏ་ཐམས་ཅད་ལ་གསོལ་པ། ང་ཕྱི་ནང་གཉིས་ཀའི་ཡོན་བདག་ཡིན་པས་ཉེ་རིང་དང་ཕྱོགས་ཆ་མེད། བསྟན་པ་པང་དུ་བཙུགས་པའི་ཕྱི་ནང་
གཉིས་ཀར་གྱི་ཐད་དུ། གནས་བརྟན་ཆེན་པོ་བསྟན་པ་འཛིན་པ་སུས་ཀྱང་ཐུབ་པ་མེད་པར་ཕྱོགས་ཐམས་ཅད་དུ་རྒྱལ་བའི་རྣམ་ཐར་ལ་ཐུན་མོང་མ་ཡིན་པའི་དད་པ་སྐྱེས་སོ་
གསུང། གནས་བརྟན་བསྟན་པ་འཛིན་པས་ཕྱི་རོལ་པའི་པཎྜི་ཐམས་ཅད་ཕམ་པར་མཛད་ཏེ། ཚིགས་སུ་བཅད་པས་བཀའ་སྩལ་པ། གནས་བརྟན་བསྟན་པ་འཛིན་
པ་ངས། །སྒྲ་ཚད་ལུང་རིགས་ལྕགས་ཀྱུ་ཡིས། །རྒོལ་ངན་མཆིལ་པ་གཟས་ལ་དྲངས། །སྒྲ་ཚད་རིག་པའི་རལ་གྲི་ཡིས། །རྒོལ་ངན་སྡོང་པོ་རྩད་ནས་བཅད། །ལུང་
རིག་ཡིད་ཆེས་སྒྲོན་མེ་ཡིས། །རྒོལ་ངན་མ་རིག་མུན་པ་གསལ། །སྡོམ་གསུམ་འཕགས་པའི་ནོར་སོགས་ཀྱིས། །མ་དག་འཆལ་བའི་དྲི་མ་བཀྲུས། །མན་ངག་རྐྱེན་

[017B] །སྒྱུ་མ་ལོག་འཚོའི་གྲོང་ཁྱེར་བཅོམ། །རྒྱལ་པོ་པཎ་ཆེན་སྤྱན་སྔ་རུ། །ན་ལེན་ཏྲ་རུ་བརྡར་བརྡར་ནས། །མུ་སྟེགས་ལྗོན་ཤིང་རྩད་ནས་
བྲེགས༑ ༑སངས་རྒྱས་བསྟན་པའི་སྤུ་གྲི་ཡིས། །མུ་སྟེགས་རྒོལ་ངན་སྐྲ་རྣམས་གཅོད། །སངས་རྒྱས་བསྟན་པའི་རྒྱལ་མཚན་བཙུགས། །ཅེས་གསུངས་ནས་
དུས་དེ་ཉིད་ལ་མུ་སྟེགས་ཀྱི་སྟོན་པ་ཤིན་ཏུ་མཁས་པ་བརྒྱ་ཕྲག་གི་སྐྲ་བཅད་ནས་ནང་པ་སངས་རྒྱས་བའི་བསྟན་པ་ལ་ཞུགས་སོ། །དེ་ནས་ཞག་གསུམ་གྱི་ཁོངས་སུ་མུ་
སྟེགས་ཀྱི་སྟོན་པ་དྲུག་བརྒྱའི་སྐྲ་བཅད་དེ་ནང་བའི་བསྟན་པ་ལ་བཙུད་དོ། །དེའི་དུས་ན་ལེན་ཏྲ་པས་དར་ཆེན་འཕྱར། རྔ་བརྡུངས། ཆོས་དུང་བུས་སོ། །ཐམས་ཅད་
དགའ་ཞིང་སྤྲོ་བར་གྱུར། རྒྱལ་པོ་ཆེན་པོ་ཕྱོགས་ཀྱི་གོ་ཆས་ཀྱང། གནས་བརྟན་བསྟན་པ་འཛིན་པ་ལ་དད་པ་དང་མོས་གུས་ཕུན་སུམ་ཚོགས་པས་ཕྱག་མང་དུ་བཙལ་ཏེ་
བདག་ཁྱེད་ཀྱི་སྦྱིན་བདག་བྱེད་པར་སྤྲོ་ཟེར་ཞབས་སྤྱི་ཐོག་ཏུ་བླངས་སོ། །དེའི་དུས་ན་ལེན་ཏྲ་པའི་ཚོགས་པ་ཐམས་ཅད་ཀྱིས་གནས་བརྟན་བསྟན་པ་འཛིན་པ་མཁན་པོར་མངའ་

[018A]༄༅། །གསོལ༑ མཚན་དཔལ་འཇིགས་མེད་གྲགས་པ་ཞེས་པར་བཏགས་ཏེ་མུ་སྟེགས་ཀྱི་བསྟན་པ་བསྣུབས་ནས་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་
རྒྱས་པར་མཛད་པ་ལགས་སོ།། །གཉིས་པ་བྱེ་བྲག་ཏུ་གསང་སྔགས་རྡོ་རྗེ་ཐེག་པའི་བསྟན་པ་ལ་ཞུགས་ནས་རྒྱུད་པ་ཡིད་བཞིན་ནོར་བུའི་སྒྲོ་འདོགས་བཅད་པ་ནི། རྗེ་བཙུན་
རྡོ་རྗེ་རྣལ་འབྱོར་མས། མཆོག་གི་དངོས་གྲུབ་ལ་སྦྱོར་བ་དང། སྙིང་པོ་དོན་གྱིས་བསྟན་པ་སྤེལ་ཕྱིར། རྗེ་བཙུན་ཏི་ལོ་པའི་དྲུང་དུ་བསྐུལ་བའི་བརྡར། དཔལ་འཇིགས་མེད་གྲགས་
པ་དེ་ཉིད་ན་ལེན་ཏྲའི་གཙུག་ལག་ཁང་ན་སྐུ་རྒྱབ་ཉི་མ་ལ་བསྟན་ནས། སྒྲ་ཚང་ལུང་རིགས་ཀྱི་ཕྱག་དཔེ་རྣམས་ལ་གཟིགས་རྟོག་མཛད་པ་ལས། དུས་ནམ་ཞིག་གི་ཚེ། ཕྱག་
དཔེའི་སྟེངས་སུ་གྲིབ་མ་འཇིགས་སུ་རུང་བ་ཅིག་བྱུང་ནས་ཕྱིར་གཟིགས་པ་ལས། རྒན་མོ་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་འདི་ལྟ་སྟེ། མིག་དམར་ལ་སྐེམ་པ་
སྐྲ་ཁམ་ལ་ཟིང་བ། དཔྲལ་བ་ཆེ་ལ་འབུར་བ། གཉེར་མ་མང་ལ་འཁོངས་པ། རྣ་བ་རིང་ལ་ཝ་བ་ཆེ་བ། སྣ་ཞོམ་ཞིང་ཤུ་བ། སྨ་ར་སེར་ལ་གཟེ་མ་དཀར་བ། ཁ་ཡོ་ལ་བགྲད་པ་

[018B] ལྕེ་མུར་ཞིང་མཆུ་འཕྱང་བ། ལྡག་ཅིང་ཕུས་འདེབས་པ། གཡལ་ཞིང་བཤུས་འདེབས་པ། དུ་ཞིང་མཆི་མ་འཛག་པ། འདར་ཞིང་དངངས་པ། མདོག་
སྔོ་ལ་ནག་པ། ལྤགས་བ་གྱོང་ལ་རྐོབ་པ། ལུས་པོ་སྒུར་ལ་འཁྱོག་པ། ལྟག་པ་དགྱེ་བ། རོ་སྟོད་སྒུར་བ། འཐེང་ཞིང་མཁར་བ་ལ་རྟེན་པ་གཅིག་སྟེ། དེ་ན་རེ། ཁྱེད་ལྟ་བ་
འདི་རྣམས་ཅི་ཡིན་ཟེར། སྒྲ་ཚད་ལུང་རིགས་རྣམས་ཀྱི་དཔེ་ཆ་ཡིན་གསུངས་པས། ཁྱོད་ཀྱིས་ཤེས་སམ་ཟེར། ཤེས་གསུངས་པས། ཚིག་ཤེས་སམ་དོན་ཤེས་ཟེར། ཚིག་
ཤེས་གསུངས་པས། མོ་དགའ་ནས་རྒོད་ཅིང་འཕག་འཁར་བ་ནམ་མཁར་བཏེག་ནས་གར་བྱེད་ཅིང་འདུག་དེ་བས་ཀྱང་མོ་དགའ་འོང་བར་འདུག་དགོངས་ནས། ངས་དོན་ཡང་
ཤེས་གསུངས་པས། མོ་མ་དགའ་བར་དུ་ཞིང་ལུས་སྤྲུག་མཁར་བ་ས་ལ་རྡེབས་ཤིང་འདུག་པ་ལས། མཁས་གྲུབ་མཉམ་མེད་ནཱ་རོ་པཎ་ཆེན་གྱིས་ཁྱོད་ངས་ཚིག་ཤེས་བྱས་པ་
ལ་དེ་ཙམ་གྱི་དགའ་བ་འབྱུང་བ་དང། དོན་ཤེས་བྱས་པས་དེ་ཙམ་གྱི་མི་དགའ་བ་ཡོད་པ་ཅི་ཡིན་གསུངས་པས། མོ་ན་རེ། ཁྱོད་པཎྜི་ཏ་མཁས་པ་ཡིན་པས་ཚིག་ཤེས་པས་

[019A]༄༅། །རྫུན་མི་ཟེར་བ་ལ་དགའ་བ་ཡིན། དོན་མི་ཤེས་པ་ལ་ཤེས་ཅེས་རྫུན་ཟེར་བ་ལ་མི་མི་དགའ་བ་ཡིན་ཟེར། འོ་ན་དོན་ཤེས་པ་སུ་ཡོད་གསུངས་པས། དོན་ངའི་
མིང་བོས་ཤེས་ཟེར། ཁྱོད་ཀྱི་མིང་པོ་གང་ན་ཡོད་དེ་དང་ང་སྤྲོད་དང་གསུངས་པས། ཁྱོད་རང་སྒྲུབ་པ་གྱིས་ལ་གསོལ་བ་ཐོབ་དང་མཇལ་ཏེ་འོང་གིས་ཟེར་འཇའ་ལྟར་ཡལ་སོང་ངོ། །
དེ་ནས་རྗེ་བཙུན་ནཱ་རོ་པས་བུད་མེད་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་དེ་མཐོང་བ་ལ་བརྟེན་ནས། ཕྱི་ལྟར་འཁོར་བའི་ཉེས་དམིགས་སུམ་ཅུ་རྩ་བདུན་དྲན་པ་འཁོར་བ་
སྡུག་བསྔལ་གྱི་རང་བཞིན་དུ་གོ། ནང་ལྟར་ལུས་མི་གཙང་བའི་རྫས་སུམ་ཅུ་རྩ་བདུན་གྱི་རང་བཞིན་མི་རྟག་ཅིང་འཇིག་པའི་རང་བཞིན་དུ་གོ། གསང་བ་ལྟར་ན་རྩ་སུམ་ཅུ་རྩ་བདུན་
དང་བྱང་ཆུབ་ཀྱི་སེམས་སུམ་ཅུ་རྩ་བདུན་གྱི་གནད་ལ་རྟེན་ནས་ལྷན་ཅིག་སྐྱེས་པའི་ཡེ་ཤེས་རྟོགས་པར་གོ་ནས། རྗེ་བཙུན་ནཱ་རོ་པས། འཁོར་བ་དབང་པོ་གཞན་སྐྱོན་རྟོག་འཁོར་བ་
མེ་དོང་བཟོད་དང་བྲལ། །འཁོར་བ་ཁྲི་མུན་མུན་པ་ནག་འཁོར་བ་དུག་གསུམ་འདམ་རྫབ་ཐབ། །འཁོར་བ་ངན་སོང་རྦ་རླབས་དྲག་འཁོར་བ་སྲིན་བུ་ཁ་ཆུས་འཐུམས། །འཁོར་བ་

[019B] །འཁོར་བ་བདུད་ཀྱིས་གཉའ་ལག་བཅིངས། །འཁོར་བ་མི་འདོད་དོང་དུ་ཆུད། །འཁོར་བ་རི་དྭགས་མིག་སྒྱུར་སྙོག་འཁོར་བ་ལས་ཀྱི་རྒྱ་མདུད་དམ། །འཁོར་
བ་སྦྲང་མ་རྩི་ལ་འབྱར། །འཁོར་བ་ཚེ་འདིའི་བ་མོ་འཇོ། །འཁོར་བ་སྐྱེ་རྒས་གྲིབ་སོས་བཏུགས། །འཁོར་བ་འཆི་བདག་ཤ་ཁྱིས་གཟུང། །འཁོར་བ་རི་དྭགས་རྒྱ་རུ་ཆུད། །འཁོར་
བ་རྔོན་པ་རྩེ་དང་བྲལ། །འཁོར་བ་ཐར་མེད་རྒྱ་རུ་ཆུད། །འཁོར་བ་སྐྱབས་མེད་ལམ་འཕྲང་ངམ། །འཁོར་བ་གཟུང་འཛིན་ནེ་ཐང་ཡངས། །འཁོར་བ་ཆོས་བརྒྱད་རྟ་ཕོ་རྒྱུག་འཁོར་
བ་མདུང་རྩེ་རྔ་བྲོ་བརྡུང། །འཁོར་བ་རྩེ་དགའ་རལ་གྲིའི་སོ། །འཁོར་བ་ཆུ་ཤིང་སྙིང་བོ་མེད། །འཁོར་བ་ཆུ་ཟླ་ངོས་གཟུང་མེད། །འཁོར་བ་ཆུ་བུར་འཁྲུལ་པར་སྣང། །འཁོར་བ་ཆུ་
གཉེར་ན་བུན་ཡལ། །འཁོར་བ་དུག་སྤྲུལ་རེག་མཐོང་འཇོམས། །འཁོར་བ་སྤུ་གྲིའི་སྦྲང་རྩི་མྱང། །འཁོར་བ་དུག་སྡོང་ལོ་འདབ་རྒྱས། །འཁོར་བ་ཉོན་མོངས་དུག་མདའ་འཕེན། །
འཁོར་བ་སྐྱོན་ཅན་དུག་གི་གཡོས། །འཁོར་བ་མི་རྟག་མར་མེའི་རླུང། །འཁོར་བ་བདེ་ཆེན་རྨི་ལམ་འཁྲུལ། །འཁོར་བ་དགའ་ཤི་རི་གཟར་ཆུ། །འཁོར་བ་བསླུ་ཁྲིད་ཉོན་མོངས་

[020A]༄༅། །བདུད༑ །བསྒོམས་ཏེ་བླ་མ་ཅིས་མི་བརྩལ། །གསུང་ནས་རྟེན་དཔེ་ཆ་ཆས་རྐྱེན་ཐམས་ཅད་སྤོང་དག་མཛད་ཏེ། ང་ནི་དོན་སྟོན་པའི་བླ་མ་གཅིག་ཚོལ་དུ་
འགྲོ་གསུང་ཆས་པས། ན་ལེན་ཏྲ་ན་བཞུགས་པའི་དགེ་འདུན་རྣམས་ཀྱི་དགོངས་བལ་སྔར་བྱོན་པའི་མཁན་བོ་ལ་འདི་ལས་ཟབ་པ་མ་བྱུང། མཁན་པོའི་བྱ་བ་མཐའ་དག་མཛད་ནས་
ཐོག་མར་སྡོམ་པ་འབོགས་པའི་ཚེ་ནའང་གཞན་ལས་ཆེས་ཁྱད་པར་དུ་འཕགས་པའི་ཁྱད་ཆོས་སྟོན། སྒྲ་ཚད་མདོ་རྒྱུད་ལ་སོགས་པ་གང་འདོད་ཀྱི་བཤད་པ་མཛད་པའི་ཚེ་འཕྲུལ་གྱི་
བཤད་ཐབས། སེམས་བསྐྱེད་དབང་བསྐུར་རབ་གནས་མཛད་པའི་ཚེ་བྱིན་བརླབས་ཀྱི་ལྟག་ཚན། བསམ་གཏན་པ་རྣམས་ལ་མན་ངག་འབོགས་པའི་ཚེ། ཉམས་རྟོགས་ཤན་འབྱེད་
པའི་མཁས་ཁྱད། འདི་ལྟ་བུའི་མཁན་པོ་ཕྱོགས་གཞན་དུ་ཕེབས་ན་ཆུ་དང་བྲལ་བའི་ཉ་དང་ཁྱད་མི་འདུག་དགོངས་ཐམས་ཅད་སྡུག་བསྔལ་དུ་གྱུར་པའི་ཚེ། ཤར་སྒོ་བསྲུང་བའི་
པཎྜི་ཏ་ཆེན་པོ་ཤེས་རབ་འབྱུང་གནས་ཀྱིས་གསོལ་བ་བཏབ་པ། མཉམ་མེད་དཔལ་ལྡན་འཇིགས་མེད་གྲགས། །བསྟན་རྩ་དགེ་འདུན་སྡེ་ཡིན་པས། །སྡེ་སྤངས་ཆོས་མེད་

[020B] །བདག་གི་འདོད་དོན་སྒྲུབ་དུ་གསོལ། །ཞེས་ཞུས་པས། དཔལ་འཇིགས་མེད་གྲགས་པ་བཞུགས་པར་བཀའ་མ་གནང། ལྷོ་སྒོ་སྲུང་བའི་པཎྜི་ཏ་
ཆེན་པོ་ནག་པོ་བརྟུལ་ཤུགས་སྤྱོད་པས་ཞུས་པ། །དཔལ་ལྡན་འཇིགས་མེད་གྲགས་པ་གནས། །བསྟན་རྩ་ཆོས་ལྡན་གྲོགས་ཡིན་པས། །གྲོགས་སྤངས་ཆོས་མེད་བཞུགས་
སུ་གསོལ། །བསྟན་པའི་ཁུར་བཞེས་མཛད་དུ་གསོལ། །ཞེས་ཞུས་པས་ཀྱང་བཀས་མ་གནང། ནུབ་སྒོ་སྲུང་བའི་པཎྜི་ཏ་རཏྞ་ཨ་ཀར་ཤན་ཏི་བས་གསོལ་བ་བཏབ་པ་
དཔལ་ལྡན་འཇིགས་མེད་གྲགས་པ་ཀྱེ། །བསྟན་རྩ་ཆོས་ལྡན་ཁྲིམས་ཡིན་པས། །ཁྲིམས་སྤངས་ཆོས་མེད་བཞུགས་སུ་གསོལ། །ན་ལེན་ཏྲ་ལ་ཐུགས་རྗེས་གཟིགས། །
ཞེས་ཞུས་པས་ཀྱང་བཀའ་མ་གནང། ཡང་ནཱ་ལེན་ཏྲའི་པཎྜི་ཏ་ལྔ་བརྒྱ་དང། སྦྱིན་བདག་རྒྱལ་པོ་བློན་འབངས་དང་བཅས་པས་མགྲིན་གཅིག་ཏུ་ཞུ་བ་ཕུལ་བ། མཁས་མཆོག་
དཔལ་ལྡན་འཇིགས་མེད་གྲགས། །བདག་ཅག་མི་ཤེས་གཏི་མུག་པས། །ཆོས་ཀྱི་སྨན་པ་མཁས་དང་བྲལ། །དེ་བས་བཅོམ་ལྡན་འཇིགས་མེད་གྲགས། །བདག་ཅག་

[021A]༄༅། །དོན་དུ་བཞུགས་སུ་གསོལ། །ཞེས་གསོལ་བ་བཏབ་པས། དཔལ་འཇིགས་མེད་གྲགས་པས། སྐྱེས་པ་འཆི་ཞིང་འདུས་པ་བྲལ། །བསགས་
པ་འཛད་པའི་ཆོས་ཉིད་ལ། །མི་འཆིའི་ཐར་ལམ་ག་ལ་རྙེད། །སྒྲ་ཚད་བསྟན་ཆོས་སྣ་ཚོགས་དང། །གནས་ལྔའི་རིག་པ་མཁས་གྱུར་ཅིང། །སྡེ་སྣོད་རྒྱ་མཚོའི་ཚིག་ཤེས་
ཀྱང༑ ༑མཚན་ལྡན་བླ་མ་མེད་གྱུར་ན། །སྐོམ་པའི་ཚད་པ་ཞི་མི་ནུས། །རྒྱུད་སྡེ་རྒྱ་མཚོ་ལྟ་བུ་ཡི། །སྙིང་བོའི་བྱིན་བརླབས་བདུད་རྩིའི་རྒྱུན། །བླ་མའི་བྱིན་བརླབས་དངོས་
གྲུབ་གྱིས། །རང་རྒྱུད་ཚིམ་པར་མ་བྱས་ན། །རྫུ་འཕྲུལ་ཡོན་ཏན་མངོན་ཤེས་སོགས། །དུ་མ་ཡོད་ཀྱང་དོན་མི་མཐོང། །དེ་བས་བདག་ནི་ཅི་ནས་ཀྱང། །དགྱེས་པ་
རྡོ་རྗེ་ལ་བརྟེན་ཏེ། །བླ་མ་དམ་པ་རྟེན་པར་བྱ། །ཅེས་དང། སྤྱིར་རྒྱལ་བོ་སྨྲ་བ་ལན་གཅིག་ཡིན་བྱ་བ་ཡིན་ཏེ། ཁོ་བོ་མང་པོས་ བསྐུར་བའི་  གདུང་རྒྱུད་ཡིན། །དགོས་དགེ་སློང་
སྨྲ་བ་ལན་གཅིག་ཡིན་ཏེ་ངའི་མིང་ལ་དགེ་སློང་ཆོས་ཀྱི་རྒྱལ་མཚན་བྱ་བ་ཡིན། ཡང་དགོས་པཎྜི་ཏ་སྨྲ་བ་ལན་གཅིག་ཡིན་ཏེ། ཁོ་བོ་རིག་པའི་གནས་ལྔ་ལ་མཁས་

[021B] དད་ལྡན་བསྐོར་བའི་ལམ་དུ་ཞུགས་པ་བཟློག་དཀའ་བས་ད་ལན་ཡོན་མཆོད་རྣམས་ཀྱིས་བཀས་གནང་དུ་གསོལ་གསུང་ནས། སྣམས་སྦྱར་ཕྲག་ལ་
བཀལ༑ ལྷུང་བཟེད་ལྡོ་ལ་བཅངས། མཁར་སིལ་ཕྱག་དུ་ཐོགས་ནས། ཤར་ཕྱོགས་སུ་བྱོན་པ་དང། ནམ་མཁའ་ནས་སྒྲ་འདི་བྱུང། དགྱེས་པ་རྡོ་རྗེ་ལ་རྟེན་ནས། །བླ་མ་
སངས་རྒྱས་བཙལ་ཟེར་ཏེ། །བདེ་མཆོག་འཁོར་ལོ་ལ་རྟེན་ནས། །བླ་མ་སངས་རྒྱས་ལུང་བསྟན་འབྱུང། །ཟེར་བ་དང། རྗེ་བཙུན་ནཱ་རོ་པས། དེང་ནས་རྩམས་ཏེ་བདག་ཉིད་
ཀྱིས༑ ༑བདེ་མཆོག་འཁོར་ལོ་ཅིས་མི་སྒྲུབ། །ཅེས་གསུངས་ཏེ། བླ་མ་རྗེ་བཙུན་ཏེ་ལོ་བ་དང་འཇལ་ན་ཅི་མ་རུང་སྙམ་ནས་ཤར་ཕྱོགས་ན་ཕར་ཕྱག་མང་དུ་འཚལ་ཞིང་
སྤྱན་ཆབ་བསིལ་ནས་བཅོས་མིན་གྱི་མོས་གུས་དྲག་པོས། རྗེ་བཙུན་ཏི་ལོ་པ་ལ་གསོལ་བ་ཡང་ཡང་འདེབས་བཞིན་དུ་མེ་ཏོག་སྣམ་བུ་ཅན་གྱི་དུར་ཁྲོད་དུ་ཕེབས་ཏེ་རྩིའི་
སྤྱིལ་པོ་མཛད་ནས། བདེ་མཆོག་གི་ཡི་གེ་བདུན་པ་ལ་བསྙེན་པ་འབུམ་ཕྲག་གཉིས་སོང་བ་དང། ས་གཡོ་བ་དང། འོད་དང། དྲི་ངད་ཞིམ་པོ་ལྡང་བ་ལ་སོགས་པ་

[022A]༄༅། །དངོས་སུ་བྱུང་ཞིང། ནམ་མཁའ་ནས་མཁའ་འགྲོའི་ལུང་བསྟན་འདི་བྱུང་སྟེ། ཤར་ཕྱོགས་ངོས་ཀྱི་ཏི་ལོ་པ། །གཉིས་མེད་ཡེ་ཤེས་བདེ་བའི་
བདག་འགྲོ་མགོན་སེམས་དཔའི་སྤྲུལ་པ་ཅིག་བླ་མ་སངས་རྒྱས་ཡོད་ཀྱིས་ཚོལ། གསུང་བའི་སྒྲ་ཐོས་ནས་ཟླ་བ་གཅིག་ཏུ་ཕྱོགས་མང་པོར་ཚོལ་དུ་ཕྱིན་ནས་མ་རྙེད་
པས༑ དཔལ་འཇིགས་མེད་གྲགས་པས། ཀྱེ་མ་བླ་མ་སངས་རྒྱས་དག་བཙལ་བས་མ་རྙེད་བདུད་ཀྱིས་བསླུས། །གསུངས་པས། ཡང་ནམ་མཁའ་ནས། ལེ་
ལོའི་བདུད་ལས་མ་བསྐུང་བར། །བཙལ་ན་བླ་མ་སངས་རྒྱས་རྙེད། ཅེས་གྲགས་ནས། ཡང་ཤར་ཕྱོགས་ན་མར་ཚོལ་དུ་བྱོན་པས། དཔལ་འཇིགས་མེད་གྲགས་པ་དེ་
ཉིད་ལ། ཡི་དམ་གྱི་ལྷ་འཁོར་ལོ་སྡོམ་པས་ལུང་འདི་བསྟན། དཔལ་ལྡན་འཇིགས་མེད་གྲགས་པ་ཁྱོད། །ང་ཡིས་ཁྱོད་ཉིད་བྱིན་བརླབས་ཏེ། །རྗེ་བཙུན་ཏི་ལོ་རྙེད་པར་
བྱའི། །རྗེ་བཙུན་བླ་མ་མ་རྙེད་པར། །ཁྱོད་ཀྱིས་སངས་རྒྱས་ག་ལ་ཐོབ། །ཤར་ཕྱོགས་ངོས་སུ་ཏི་ལོ་ཚོལ། །ཏི་ལོ་སངས་རྒྱས་དངོས་ཡིན་ནོ། །ཁྱོད་ཀྱི་རྒྱུད་གྲོལ་བླ་མ་

[022B] ༑དཀའ་ལས་ཚེགས་ལ་མ་ལྟ་ཅིག། །ཅེས་ལུང་བསྟན་ཐོབ་ནས་དཔལ་འཇིགས་མེད་གྲགས་པས། དམ་བཅའི་མགུར་མ་འདི་བཞེས་སོ། །རྗེ་བཙུན་བླ་མ་
ཏི་ལོ་པ། །མ་རྙེད་སངས་རྒྱས་མི་ཐོབ་གསུང། །དེང་ནས་བཟུང་ནམ་རྙེད་བར། །ལུས་དང་སྲོག་ལ་མི་ལྟ་ཞིང། །དཀའ་ལས་ཚེགས་ལ་མི་ལྟ་བར། །ཁུང་བསྟན་
བླ་མ་ཅིས་མི་ཚོལ། །གསུང་ནས་ཤར་ཕྱོགས་ངོས་ནས་ཕྱག་མང་དུ་བཙལ་ཏེ། སྤྱན་ཆབ་བསིལ་བའི་ངང་ནས་ཤར་ཕྱོགས་སུ་བྱོན་ཏེ། དཀའ་ཆུང་བཅུ་གཉིས་སྤྱད་པའི་
ཚུལ་ནི། དཔལ་འཇིགས་མེད་གྲགས་པས། ཕ་རྗེ་བཙུན་བླ་མ་ཏི་ལོ་པ་གསུང་ཞིང་གདུང་བས་གསོལ་བ་ལྷང་ལྷང་འདེབས་ཤིང་བྱོན་པས། དང་པོ་བྲག་དང་ཆུ་འཐབ་པའི་
འཕྲང་དོག་པོ་ཅིག་གདོང་དུ་བྱུང། ཡར་འགྲོ་རུ་བྲག་ལ་འདུགས། མར་འགྲོ་རུ་ཆུ་ལ་འདུགས་པའི་མཚམས་གཅིག་ན། མཛེ་མོ་རྐང་ལག་ཆད་པ་འགྲོ་མི་ཤེས་པ་གཅིག་གིས་
ལམ་དེ་བཀག་པ་དང་མཇལ། དེར་མཛེ་མོ་དེ་ལ་ལམ་མ་འགྱེགས་པར་བཟུར་གསུང་པས། རྐང་ལག་ཆད་རྡུམ་ང་འདྲ་ལ་དེ་སྐད་བྱ་བའི་གནས་ག་ལ་ཡོད། ཉིད་རང་རིངས་ན་

[023A]༄༅། །འགོམས་ལ་རྒྱུག་མི་རིངས་ན་བསྐོར་ལ་སོར་ཟེར་བས། དཔལ་འཇིགས་མེད་གྲགས་པ་དེ་ལ་ཐུགས་བྱམས་སྙིང་རྗེ་དང་ལྡན་ཡང་བག་སྐྱུག་བྲོ་
ནས་ཤངས་ལ་ཕྱག་བཀབ་ནས། འགོམས་བྱོན་པས། མཛེ་མོ་དེ་ནི་བར་སྣང་གི་ཁམས་སུ་འཇའ་འོད་དང་འོད་བསྐོར་གྱི་དཀྱིལ་དུ་བྱོན་ནས། བཀའ་གསན་དང་འཇིགས་མེད་
གྲགས་པ་ཁྱེད། །ཐམས་ཅད་དབྱེར་མེད་གཉུག་མའི་དོན། །རྟོག་མེད་མཐའ་དང་བྲལ་བ་ལ། །རྟོག་པ་དང་བཅས་ཁྱོད་ཉིད་ཀྱིས། །བླ་མ་རྙེད་པར་ག་ལ་འགྱུར། །ཟེར་ནས་
མཛེ་མོ་དེ་བར་སྣང་ཁམས་སུ་ཡལ་སོང། མཛེ་མོ་དང་བྲག་འཕྲང་ལ་སོགས་པ་གང་ཡང་མེད་པར་བྱེ་སྟོངས་ཅིག་ན་འགྱེལ་འདུག་གོ། །དེའི་དུས་སུ་དཔལ་འཇིགས་མེད་
གྲགས་པའི་ཐུགས་དགོངས་ལ་ཨ་ཁ་མཛེ་མོ་དེ་ཀ་རྗེ་བཙུན་ཏི་ལོ་པ་ཡིན་པར་འདུག་སྙམ་ཞིང། ཐུགས་འགྱོད་པ་དང་བཅས་མོས་པ་དང་གུས་པས་གསོལ་བ་འདེབས་ཤིང་
ལུས་སོ། །ཡང་དཔལ་འཇིགས་མེད་གྲགས་པའི་ཐུགས་དགོངས་ལ་ད་བསྡད་པས་མི་ཕན། ད་དུང་བླ་མ་ཚོལ་དུ་འགྲོ་དགོས་དགོངས་ནས། གསོལ་བ་འདེབས་ཤིང་

[023B] ཡང་ལམ་འཕྲང་དོག་པོ་ཅིག་ན་ཁྱི་མོ་རོ་སྨད༑ འབུས་གཡེང་བ། རོ་སྟོད་ཨང་རོ་འདོན་པ་གཅིག་དང་འཕྲད་པས། དེར་ཁྱི་དེ་ལ་ཕར་སོང་གསུངས་པས། མ་སོང་བར་
འགོམས་བྱོན་པས། ཁྱི་མོ་དེ་བར་སྣང་ལ་འཇའ་དང་འོད་བསྐོར་གྱི་དཀྱིལ་དུ་སོང་ནས། བཀའ་གསན་དང་འཇིགས་མེད་གྲགས་པ་ཉོན། །འགྲོ་དྲུག་ཕ་མའི་རང་བཞིན་ལ། །
སྙིང་རྗེ་ཆེན་པོ་མི་བསྐྱེད་ཅིང། །ཐེག་ཆེན་ལམ་དུ་མ་ཞུགས་ན། །ལོགས་སུ་བཙལ་བས་ག་ལ་རྙེད། །གང་ཞིག་གཞན་ལ་དམན་ལྟ་བའི། །ཁྱོད་གཟུང་བླ་མ་ག་ལ་རྙེད། །
གསུང་བ་དང། ཅི་ཡང་མེད་དེ་བྱེ་སྟོངས་ཅིག་ན་འདུག་ཡང་དཔལ་འཇིགས་མེད་གྲགས་པའི་ཐུགས་དགོངས་ལ། ཨ་པ་དེ་ཀ་རྗེ་བཙུན་ཏི་ལོ་བ་ཡིན་པར་འདུག་པ་ལ་
དགོངས་ནས། ཐུགས་འགྱོད་པ་དང་བཅས་ཏེ་དད་གུས་ཀྱིས་མིག་མཆི་མ་དང་བཅས་གསོལ་བ་འདེབས་དུ་རྗེ་བཙུན་ཏི་ལོ་བ་བཙལ་བས། ཡང་མི་ཁྲེལ་པོ་ཁུར་བ་གཅིག་དང་
འཕྲད་ཏེ་དེ་ལ་ཁྱོད་ཀྱིས་རྗེ་བཙུན་ཏི་ལོ་པ་མཐོང་ངམ་ཐོས་སམ་དྲིས་པས། དེ་ན་རེ་ངས་མ་མཐོང་རི་ཟུར་འདི་བརྒལ་བ་ན་ཕ་མའི་མགོ་བརྡུང་བ་ཅིག་འདུག་གིས་དེ་ལ་དྲིས་

[024A]༄༅། །ཟེར། དེར་རི་དེའི་ཕར་རྒྱབ་ན་གཤེགས་པས་ཇི་ལྟར་ཟེར་བ་བཞིན་འདུག་མི་གཅིག་གིས་མི་གཉིས་ཀྱི་མགོ་བརྡུང་གིན་འདུག་པ་ལ་དྲིས་པས། ངས་
མཐོང་བསྟན་གྱིས་སྔོན་ལ་ཕ་མའི་མགོ་བརྡུང་གྲོགས་གྱིས་ཟེར་བས། དེར་དཔལ་འཇིགས་མེད་གྲགས་པའི་ཐུགས་དགོངས་ལ། རྗེ་བཙུན་ཏི་ལོ་བ་མ་རྙེད་ཀྱང། ང་གཅིག་པར་
རྒྱལ་པོ་ཡིན། གཉིས་པར་དགེ་སློང་ཡིན། གསུམ་པར་པཎྜི་ཏ་ཡིན་པས་མགོ་བོ་བརྡུང་བའི་གྲོགས་མི་བྱེད། བླ་མ་ཚོལ་བ་ཡང་ཆོས་བྱེད་ནས་ཚོལ་བ་ཡིན་གསུངས་པས་
མི་དེ་ཉིད་འཇའ་དང་འོད་བསྐོར་གྱི་དཀྱིལ་དུ་བྱོན་ནས། བཀའ་གསན་དང་འཇིགས་མེད་གྲགས་པ་ཉོན། །སྙིང་རྗེ་ཆེན་པོའི་བསྟན་པ་ལ། །བདག་མེད་སྟོང་པའི་ཐོ་བ་ཡིས། །
ངར་འཛིན་མགོ་བོ་མ་བརྡུངས་ན། །བླ་མ་རྙེད་པར་ག་ལ་འགྱུར། །ཟེར་ནས་མཁའ་ལ་འཇའ་ཡལ་བ་བཞིན་སོང། དེར་འགྱེལ་ཏེ་དྲན་མེད་དུ་སོང་ནས་སངས་པ་དང། དཔལ་
འཇིགས་མེད་གྲགས་པའི་ཐུགས་དགོངས་ལ་ད་ལྟའི་མི་དེ་ཀ་རྗེ་བཙུན་ཏི་ལོ་པའི་སྤྲུལ་པ་ཡིན་པར་འདུག་པ་ལ་ངས་ངོ་མ་ཤེས། ད་ནི་སུ་དང་འཕྲད་ཀྱང་གདམ་ངག་ཞུ་དགོས་

[024B] རི་ཕར་རྒྱབ་ན་མི་གཉིས་ཀྱིས་མི་གསོན་པོ་གཅིག་གི་རྒྱུ་མ་དྲངས་ནས་ཀུ་ཙེ་རེ་རེར་གཅོད་པ་གཅིག་འདུག་པ་
དེ་ལ་ཁྱེད་ཀྱིས་རྗེ་བཙུན་ཏི་ལོ་པ་མཐོང་ངམ་གསུངས་པས། ཁོ་ན་རེ། མཐོང་ངས་ད་ལྟ་རང་བསྟན་གྱིས་མི་འདིས་བྱས་པ་ཅིག་རང་ཡོད་རྒྱུ་མ་འདི་གཅོད་གྲོགས་གྱིས་དང་ཟེར་
བས༑ རྗེ་བཙུན་ཏི་ལོ་པ་མ་རྙེད་ཀྱང་ང་དགེ་སློང་ཅིག་གིས་དེ་ལྟར་བྱ་མི་རུང་དགོངས་ནས། ཁོའི་གྲོག་མ་མཛད་པས། མི་དེ་གཉིས་མཁའ་ལ་འཇའ་དང་འོད་ཀྱི་དཀྱིལ་
དུ་བྱོན་ནས། བར་སྣང་ནས། ཆོས་ཉིད་སྐྱེ་མེད་རལ་གྲི་ཡིས། །དམིགས་པ་མེད་པའི་ངང་ལས་ནི། །འཁོར་བའི་རྒྱུན་ཐག་མ་བཅད་ན། །བླ་མ་རྙེད་པར་ག་ལ་
འགྱུར༑ ༑ཅེས་གསུངས་ནས་མི་དེ་གཉིས་མཁའ་ལ་འཇའ་ལྟར་ཡལ་སོང། །ཡང་རྒྱལ་སངས་པ་དང། དཔལ་འཇིགས་མེད་གྲགས་པའི་ཐུགས་དགོངས་ལ་ད་ལྟའི་
མི་དེ་ཀ་རྗེ་བཙུན་ཏི་ལོ་པ་ཡིན་པར་འདུག་པས་ངས་ངོ་མ་ཤེས། ད་སུ་དང་འཕྲད་ཀྱང་གདམ་ངག་ཞུ་དགོས་སྙམ་ནས་བླ་མ་ཚོལ་དུ་བྱོན་པས། ཆུ་ཁ་ཅིག་ན་མི་གཅིག་

[025A]༄༅། །གིས་མི་གསོན་པོའི་ཁོག་པ་ཁ་ཕྱེ་ནས་ཆུ་ཚན་གྱིས་འཁྲུད་པ་ཅིག་འདུག་དེ་ལ་རྗེ་བཙུན་ཏི་ལོ་པ་མཐོང་ངམ་དྲིས་པས། མཐོང་ངས་བསྟན་
གྱིས་མི་འདིའི་ཁོག་པ་འཁྲུད་པའི་གྲོགས་གྱིས་དང་ཟེར་བས། དཔལ་འཇིགས་མེད་གྲགས་པས་བླ་མ་མ་རྙེད་ཀྱང་དགེ་སློང་ཅིག་གིས་སེམས་ཅན་ལ་གནོད་པ་བྱས་པས་
མི་ཡོང་དགོངས་ནས་གྲོགས་མ་མཛད་པས། མི་དེ་མཁའ་ལ་འཇའ་འོད་ཀྱི་དཀྱིལ་དུ་བྱོན་ནས། ཀྭ་ཡེ་འཇིགས་མེད་གྲགས་པ་ཉོན། །གདམས་ངག་ཟབ་མོའི་ཆུ་རྒྱུན་
གྱིས༑ ༑རང་སེམས་རྟོག་པའི་དྲི་མ་རྣམས། །འཁོར་བ་རང་གྲོལ་མ་བཀྲུས་ན། །བླ་མ་རྙེད་པར་ག་ལ་འགྱུར། །ཅེས་གསུངས་ནས་མི་དེ་མཁའ་ལ་འཇའ་ལྟར་ཡལ་
སོང༑ ཡང་བརྒྱལ་བ་ལས་སངས་པ་དང། བཞེངས་ཏེ་བླ་མ་ཚོལ་དུ་བྱོན་པས། རྒྱལ་པོ་ཆེན་པོ་བཞུགས་པའི་གྲོང་ཁྱེར་ཅིག་ཏུ་སླེབ་ནས་རྒྱལ་པོ་དེ་དང་མཇལ་ཏེ་
རྗེ་བཙུན་ཏི་ལོ་པ་གཟིགས་སམ་དྲིས་པས། ངས་བསྟན་གྱིས་སྔོན་ལ་ངའི་བུ་མོ་ལྷ་ཅིག་བག་མར་ལོང་ཅིག་ཟེར་བས། བླངས་ནས་ཡུན་རིངས་བསྡད་པའི་སྣང་བ་བྱུང་

[025B] བུ་མོ་དང་ཆས་རྐྱེན་འཕྲོགས་ནས་སྒོར་སྟོན་པས། དེ་ཉིད་སྒྱུ་མར་མ་ཤེས་པར་བདེ་མཆོག་
རྩ་རྒྱུད་ལ་རྟེན་ཏེ་མཐུ་བྱ་བསམ་པ་དང། ནམ་མཁའ་ན་སྒྲ་འདི་ལྟར་བྱུང། སྒྱུ་མའི་སྐྱེས་བུས་མ་སླུས་སམ། །འདོད་ཆགས་ལས་ཞེན་ཞེ་སྡང་གིས། །ངན་སོང་
གསུམ་དུ་སྐྱེ་བ་ལས། །བླ་མ་རྙེད་པར་ག་ལ་འགྱུར། །ཟེར་བ་དང་རྒྱལ་སྲིད་ལ་སོགས་པ་ཅི་ཡང་མི་འདུག་གོ། །དཔལ་འཇིགས་མེད་གྲགས་པའི་ཐུགས་དགོངས་
ལ་ད་ལྟའི་དེ་ཀ་བླ་མའི་སྤྲུལ་བར་འདུག་པས་ངོ་མ་ཤེས། ད་ནི་ཁྱེར་ཀ་བསྐྱེད་ལ་བླ་མ་ཚོལ་དུ་འགྲོ་དགོངས་ནས། ཤར་ཕྱོགས་སུ་ཚོལ་དུ་བྱོན་པས་ལུང་པ་ངམས་
ནག་པ། བྲག་རྔམ་ལ་ཅོང་རོང་དུ་སོང་བ་ལྕེ་སྤྱང་གི་རོལ་ཤལ་བྱེད་བ། རྨུགས་པ་འཐིབས་པ་ཡིད་མི་དགའ་བ་ཅིག་གི་ནང་དུ་བྱོན་ཙ་ན་ཁྱི་སྐད་ལྷང་ལྷང་བྲག་ཙ་ན་
ཤྭ་བ་ཅིག་བྱུང་བའི་ཕྱི་ནར་ཤ་ཁྱི་ཐོད་ཁ་དམར་ཆག་གེ་བ་མང་པོ་བྱུང། དེའི་ཕྱི་ནས་མི་ནག་པོ་སྐྲ་སྤྱི་བོར་བཅིངས་པ་མདའ་གཞུ་ཐོགས་པ་ཅིག་བྱུང་བ་ལ་

[026A]༄༅། །དཔལ་འཇིགས་མེད་གྲགས་པས་རྗེ་བཙུན་ཏི་ལོ་པ་མཐོང་ངམ་གསུངས་པས། ཁོ་ན་རེ། ཤྭ་བ་འདི་གསོད་གྲོགས་གྱིས་དང་དེ་ནས་བསྟན་གྱིས་ཟེར་
ནས་མདའ་གཞུ་གཏད་བྱུང་བས། ངས་ཛིན་པའི་གྲོགས་མི་ཡོང་སྙམ་པ་དང། མི་དེ་ན་རེ། སྒྱུ་ལུས་ཞེན་པ་མེད་ཀྱི་མདའ། །འོད་གསལ་ཉམས་ཀྱི་གཞུ་བཀང་ནས། །ངར་
འཛིན་ལུས་ཀྱི་རི་བོ་ལ། །གཟུང་འཛིན་རི་དྭགས་རྒྱུ་བ་དེ། །གསོད་ལ་མོས་བའི་རྡོན་པ་བདག་སང་ནི་ཉ་པ་རྒྱ་མཚོ་སྙོག་ཟེར་ནས་སྤྲང་པོ་དེ་ཉིད་མི་སྣང་བར་གྱུར་ཏོ། །
ཡང་ཐུགས་འགྱོད་བཞིན་རྗེ་བཙུན་ཏི་ལོ་པ་ལ་གསོལ་བ་འདེབས་བཞིན་ཤར་ཕྱོགས་སུ་ཚོལ་དུ་བྱོན་པས་ཉ་མང་པོ་ཡོད་པའི་མཚོ་འགྲམ་ཅིག་ན་བཙུན་རྒན་བཟའ་འཚོ་གཉིས་
ཞིང་རྨོས་ཞིང་རོལ་ནང་གི་སེམས་ཅན་རྣམས་རྡོག་པས་གསོད་ཅིང་ཟ་བ་ཅིག་འདུག་པ་ལ། ཁྱེད་ཀྱིས་རྗེ་བཙུན་ཏི་ལོ་པ་མཐོང་ངེ་གསུངས་པས། ཁོ་ངལ་གསོས་ནས་ཏི་ལོ་
པ་བསྟན་གྱིས་བཙུན་མ་སོང་ལ་དགེ་སློང་འདི་ལ་ཆོས་སྟོན་དྲོངས་ཟེར་ནས། བཙུན་མ་དེས་ཉ་དང་སྤལ་ལྕོང་ཚགས་མས་བཅུས་གསོན་པོར་བཙོས་ཏེ་ཕྱི་དྲོ་དྲངས་པས། ང་

[026B] དགོས་རྨེ་ཤ་མི་ཟ་གསུངས། དཔལ་འཇིགས་མེད་གྲགས་པའི་ཐུགས་དགོངས་ལ་ཀྱེ་མ་ད་ནི་སངས་རྒྱས་ཀྱི་བསྟན་པ་
ཉམས་རྨས་པས། དགོང་ཁ་བཙུན་པ་ལ་ཉ་དང་སྤལ་ལྕོང་སོགས་མ་ཤི་བར་བཙོས་ནས་འདྲེན་པ་སྙམ་ནས་ཐུགས་ངེས་པར་འབྱུང་བའི་ངང་ལ་བཞུགས་ཚེ། བཙུན་རྒན་དེས་
གླང་དེད་ནས་ཐོད་པ་ཕྲག་ལ་བཀལ་ཏེ་སླེབ་བྱུང་བས༑ འོ་དགེ་སློང་ལ་ཆོས་སྟོན་དྲང་སམ་ཟེར་བ་ལ། བཙུན་མ་ན་རེ། འདི་དམན་པའི་རྟོག་པ་ཅན་ཅིག་འདུག་ཆོས་སྟོན་
དྲངས་ཏེ་ཁོ་མི་ཟ་བར་འདུག་ཟེར་ནས། ཉའི་ཚོད་མ་ཐབ་ལ་ཕོ་པས། ཉ་དང་སྤལ་ལྕོང་ཐམས་ཅད་ནམ་མཁའ་ལ་འཕུར་སོང། བཙུན་རྒན་གྱི་ཞལ་ནས། རྟོག་པས་བཅིངས་
ལ་བླ་མ་དཀའ། །འདོད་ཡོན་རྗེས་སུ་སྙོག་བྱེད་པའི། །རྣམ་རྟོག་ཉ་འདི་མ་ཟོས་ན། །སྐྱེ་མེད་བླ་མ་ག་ལ་རྙེད། །སང་ནི་ཕ་མ་གསོད་དུ་འགྲོ། །ཟེར་བ་དང། བཙུན་རྒན་
བཟའ་མི་གནས་དང་བཅས་པ་གར་སོང་ཆ་མེད་ལ་སོང་ཆེ། དཔལ་འཇིགས་མེད་གྲགས་པ་ཐུགས་ཤིན་ཏུ་འགྱོད་ཏེ་བཙུན་ རྒན་  དེ་ཀ་རྗེ་བཙུན་ཏི་ལོ་པ་ཡིན་པར་འདུག་པ་ལ་ངས་

[027A]༄༅། །ངོ་མ་ཤེས། ད་གསོལ་བ་རྩེ་གཅིག་ཏུ་བཏབ་ལ། ཕ་མ་གསོད་པའི་ཚུལ་སྟོན་པ་ཅིག་དང་མཇལ་ངེས་པས་གདམ་ངག་ཞུ་དགོས་དགོངས་ཚོལ་དུ་
ཕེབས་ཏེ། མི་གཅིག་གིས་ཕ་གསལ་ཤིང་ལ་སྐྱོན། མ་ཁྲི་མུན་གྱི་དོང་དུ་བཅུག་ནས་གསོད་པའི་གྲོབས་བྱེད་ཀྱིན་འདུག་པ་ལ། ཕ་མ་གཉིས་ན་རེ། བུ་ཁྱོད་ཀྱིས་ངེད་གཉིས་
ལ་འདི་འདྲ་ཕོད་ཟེར་ནས་དུ་སྐད་ལྷང་ལྷང་འདུག་པ་དང་འཕྲད་པས། ཐུགས་ཤིན་ཏུ་སྐྱོ་བའི་ངང་ནས་མི་དེ་ལ་ཁྱོད་ཀྱིས་རྗེ་བཙུན་ཆེན་པོ་ཏི་ལོ་པ་མཐོང་ངམ་གསུངས་པས། མི་
དེ་ན་རེ། ང་ལ་གནོད་པ་བྱེད་པའི་ཕ་མ་གཉིས་པོ་འདི་གསོད་གྲོགས་གྱིས་ཅིག་དེ་ནས་ཏི་ལོ་པ་བསྟན་གྱིས་ཟེར་བ་ལ། དེ་གཉིས་ལ་སྙིང་རྗེ་སྐྱེས་ནས་ཁོའི་ཕ་མ་གསོད་པའི་
གྲོགས་མ་བྱས་པས། མི་དེ་ན་རེ། གཟུང་འཛིན་ཕ་མ་ལས་བྱུང་བའི། །དུག་གསུམ་མ་བསད་བླ་མ་དཀའ། །སང་ནི་གནས་སུ་བསོད་སྙོམས་འགྲོ་ཟེར་ནས་མི་དེ་མི་སྣང་
བར་སོང། ཡང་དཔལ་འཇིགས་མེད་གྲགས་པའི་ཐུགས་དགོངས་ལ་མི་དེ་ཀ་རྗེ་བཙུན་ཏི་ལོ་བར་འདུག་པ་ལ་ངས་ངོ་མ་ཤེས་སྙམ་ཐུགས་ལ་འགྱོད་པ་སྐྱེས་ནས། སང་བསོད་

[027B] རྩེ་གཅིག་གསོལ་བའྡེབྶ་ཤིང་ཚོལ་དུ་བྱོན་པས། གནས་གཞི་གཅིག་གི་སྒོར་ཕེབས་
ཏེ༑ དེའི་སྒོ་གདང་ཏེ་འདུག་པས་ནང་དུ་འཚངས་བྱོན་པས། ནག་པོ་ཚང་གི་མདོ་ན་ཚ་བ་གཡོས་པའི་མེ་འདག་ལ་སྤྲང་པོ་མདོག་སྔོན་ པོ་  ཅིག་མེ་འདེ་ཡིན་འདུག་གནས་གཞི་དེའི་
གཉེར་པ་ཅིག་གཏོར་མ་ཕྱིར་སྐྱེལ་དུ་བྱུང་བས། དཔལ་འཇིགས་མེད་གྲགས་པ་མཐོང་འཕྲལ་ངོ་ཤེས་ཏེ། དེ་འཕྲལ་ནང་དུ་སོང་ནས་དགེ་སློང་རྣམས་ལ་འུའི་སྒོ་ན་ཤྲཱི་ན་ལེན་ཏྲ་
པའི་བྱང་སྒོ་སྲུང་བའི་མཁན་པོ་ཆེན་པོ་དཔལ་འཇིགས་མེད་གྲགས་པ་བྱོན་འདུག་བྱས་པས། དགེ་འདུན་རྣམས་ན་རེ། ཁྱོད་རང་ནོར་བ་ཡིན། དཔལ་འཇིགས་མེད་གྲགས་པ་
ན་ལེན་ཏྲའི་མཁན་པོ་མཛད་པ་ཅིག་འདི་རུ་ཅི་ལ་འབྱོན་ཟེར། གཉེར་པ་ཁྱེད་རང་རྣམས་ལྟོས་དང་ངས་ངོ་ཤེས་ཀྱིས་ཟེར་ནས་བལྟས་པས་ཡིད་ཆེས་འགྲོངས། དགེ་འདུན་རྣམས་
ཀྱིས་ཁྱེད་པཎྜི་ཏ་ཆེན་པོ་ཉི་ཟླ་ལྟར་གྲགས་པ་ན་ལེན་ཏྲའི་མཁན་པོ་ཡིན་པས། བདེ་བསུ་བ་བྱེད་པས། དཔག་ཚད་དང་རྒྱང་གྲགས་ཙམ་དུ་ཕར་བྱོན་ཅིག་ཟེར་བས། དཔལ་

[028A]༄༅། །འཇིགས་མེད་གྲགས་པས་དང་སྒོམ་ཆེན་སྐུ་སུ་ལུ་བྱས་ཡོད་པས་བསུ་བ་མི་དགོས། ཁྱེད་ཀྱིས་རྗེ་བཙུན་ཏི་ལོ་པ་མཐོང་དེ་གསུངས་པས། ཁྱེད་འདོད་
པའི་རྗེ་བཙུན་ཏི་ལོ་པ་དེ་སངས་རྒྱས་གཉིས་པ་ཅིག་ཡོད་ཡོད། འདི་ན་སྤྲང་བོ་ཏི་ལོ་པ་ཟེར་བ་དེ་ད་ལྟ་རང་ཡང་སྒོ་ན་ཡོད་པའི་མེ་འདེ་བ་འདི་ཀ་ཡིན་ཟེར་ནས་དེ་ཙ་ན་ཕྱིན་པས་
དགེ་འདུན་གྱི་གདུགས་ཚོད་སྐོལ་བའི་མེ་འདག་ལ། སྤྲང་པོ་དེས་ཉ་གསོན་པོར་བསྲེགས་པས་དགེ་འདུན་རྣམས་ཀྱིས་འབར་ཞིང་བརྡུངས་པའི་ཚེ། དེ་ན་རེ། ཁྱེད་རྣམས་འདི་ལ་
མི་དགའ་འམ་ཟེར་བས། དགེ་འདུན་གྱི་སར་སྡིག་པ་བྱས་པས་ཅི་ལ་དགའ་ཟེར་བ་ལ། སྤྲང་པོ་དེས་ལོ་ཧི་པ་ག་ཛ་ཟེར་སེ་གོལ་གཅིག་ཏོགས་པ་དང་ཉ་རྣམས་རང་གནས་སུ་
སོང་ངོ། །དེར་དཔལ་འཇིགས་མེད་གྲགས་པའི་ཐུགས་དགོངས་ལ་འདི་ཀ་ཡིན་སྙམ་ནས་དེའི་དྲུང་དུ་བྱོན་ཏེ་ཕྱག་དང་བསྐོར་བ་བྱས་ནས། ཁྱེད་རྗེ་བཙུན་ཏི་ལོ་པ་ལགས་
སམ་བདག་ཐུགས་རྗེས་བཟུང་ནས་གདམས་ངག་གནང་འཚལ་ཞུས་པས། སྤྲང་པོ་དེའི་སྣམ་ཕྲག་ནས་ཤིག་སྤར་མོ་གང་གཏད་ནས་འདི་མེ་ལ་ཐོབ་དང་གསུང། ཁམས་

[028B] །ཆོས་ཉིད་ལམ་གྱི་ཀློང་ཆེན་དུ། །རྣམ་རྟོག་བག་ཆགས་སྡུག་བསྔལ་འདི། །བསད་པས་འཛད་ཀྱིས་སོད་ལ་ཐོང་ཟེར་བ་ལ་
དཔལ་འཇིགས་མེད་གྲགས་པའི་ཐུགས་དགོངས་ལ། ང་དགེ་སློང་ཅིག་གིས་ཤིག་མེ་ལ་གསོད་པ་ག་ལ་རུང་དགོངས་མ་བསད་པ་ལ། རང་སྐྱེས་རང་ཟའི་རྣམ་རྟོག་ཤིག་
མ་བསད་བླ་མ་ག་ལ་རྙེད། །སང་ནི་ལྟད་མོ་ལྟ་རུ་འགྲོ་ཟེར་བ་དང་སྤྲང་པོ་དེ་ཉིད་འཇའ་ལྟར་ཡལ་ནས་མི་སྣང་བར་གྱུར་ཏོ། །ཡང་དཔལ་འཇིགས་མེད་གྲགས་པ་དེ་ཉིད་
ཐུགས་སྐྱོ་ཞིང་རང་ལ་ཐུགས་ཁེལ་སྐྱེས་པའི་ངང་ནས། རྗེ་བཙུན་ཆེན་པོ་ཏི་ལོ་པ་ཚོལ་དུ་བྱོན་པས་རྒྱལ་ཁམས་ཆེན་པོ་གཅིག་ལ་མི་མིག་གཅིག་པ་མང་པོ་དང། མིག་
ཡེ་མེད་པས་གཟུགས་མཐོང་བ། །རྣ་བ་མེད་པས་སྒྲ་ཐོས་པ། ལྕེ་མེད་པས་གཏམ་སྨྲ་བ། ཞ་བོས་བང་རྒྱུག་པ། མི་རོས་གཡབ་མོ་བྱེད་པ་ལ་སོགས་པའི་ལྟད་མོ་
ཡ་མཚན་ཅན་མང་པོ་མཐོང་ཚེ། ཐུགས་སྐྱོ་ཧྲེལ་བའི་ཉམས་བུན་ནེ་བ་ཅིག་གི་ངང་ནས། ཐུགས་དགོངས་ལ་ངས་བཙལ་བའི་བླ་མ་ནི་མ་རྙེད། བ་བཙལ་བའི་དོན་མེད་

[029A]༄༅། །པའི་ལྟད་མོ་འདི་རྣམས་ལ་ཡེངས་ནས་བླ་མ་ཚོལ་བའི་བསམ་སྦྱོར་ཉམས་འདུག་དགོངས་ནས། དེ་རྣམས་ལ་ཁྱེད་ཀྱིས་རྗེ་བཙུན་ཏི་ལོ་བ་མཐོང་
ངམ་གསུངས་པས། དེ་རྣམས་ཀྱིས་སྨྲས་པ། ངེད་ཀྱིས་རྗེ་བཙུན་ཏི་ལོ་བ་མ་མཐོང་སྟེ། ཁྱོད་སྙིང་ནས་རྗེ་བཙུན་ཏི་ལོ་པ་ཚོལ་འདོད་ན་འདི་ལྟར་གྱིས་ཟེར། དད་ལྡན་སློབ་མའི་
སྣོད་ཆེན་དུ། །དད་གུས་ངེས་ཤེས་ནང་ནས་བསྐྱེད། །རྒྱུད་ལྡན་བླ་མའི་རྒྱུད་པ་རྟེན། །ལྟ་བ་རྟོགས་པའི་རལ་གྲི་ཕྱོར། །སྒོམ་པ་བདེ་གསལ་རྟ་ཕོ་རྒྱུགས། །སྤྱོད་པ་གཟུང་
འཛིན་རྒྱ་མདུད་ཁྲོལ། །འབྲས་བུ་རང་གསལ་ཉི་མ་འདེ། །མིག་གཅིག་དུ་མ་རོ་གཅིག་སྟེ། །དམུས་ལོང་ལྟ་རུ་མེད་པར་ལྟ། །འོན་པ་ཉན་དུ་མེད་པར་ཉན། །ལྐུགས་བ་སྨྲ་རུ་
མེད་པར་སྨྲ། །ཞ་བོས་འགྲོ་འོང་མེད་པར་རྒྱུག་དབུགས་བྲལ་སྐྱེ་མེད་གཡབ་མོ་གཡོབ། །བྱ་བ་ཡིན། ཁྱོད་ཀྱིས་ཕྱོགས་ཐམས་ཅད་ལ་འཁྱམ་འཁྱམ་ཕྱིན་པས་བླ་མ་མི་རྙེད་
ནང་ནས་དད་པ་དང་མོས་པ་དང། གུས་པ་ཁྱད་པར་ཅན་དང་སིང་བྱས་ནས་ཅོག་གེ་བསྡད་ཀྱང་བླ་མ་བྱོན་ཡོང། བླ་མ་གྲུབ་ཐོབ་བར་མ་ཆད་པའི་རྒྱུད་ལྡན་གྱི་བླ་མ་རྟེན་དགོས་

[029B] ཆོས་ཐམས་ཅད་རང་བཞིན་མེད་པར་ཤེས་པའི་ཤེས་བྱའི་གནས་ལུགས་ཕྱིན་ཅི་མ་ལོག་པ་ཅིག་རྟོགས་དགོས་པ་ཡིན། །བསྒོམ་པའི་ཉམས་དང་རྟོགས་པ་ཞེན་མེད་
དུ་སྐྱོང་ཤེས་དགོས་པ་ཡིན། ད་ཕྱི་གཟུང་བའི་ཡུལ་ལ་ཞེན་པ་དང། ནང་འཛིན་པའི་སེམས་རྟོག་དཔྱོད་དང་བྲལ་བ་ཅིག་དགོས་པ་ཡིན། འབྲས་བུ་ཞི་བ་ལ་ཐོབ་འདོད་དང་
འཁོར་བར་འཁྱམས་དོགས་མེད་པའི་རང་སེམས་སུ་ཐག་ཆོད་པ་ཅིག་དགོས་པ་ཡིན། མིག་གཅིག་ཆོས་ཐམས་ཅད་དུ་མ་རོ་གཅིག་ལ་དགོངས། ཕྱག་རྒྱ་ཆེན་པོའི་དོན་དེ་
དམུས་ལོང་གིས་གཟུགས་མི་མཐོང་བ་ལྟར་སྡོས་བཅས་ཀྱི་དོན་ཅིག་ལྟར་མེད། ཕྱག་རྒྱ་ཆེན་པོའི་དོན་དེ་ལྐུགས་པས་སྨྲ་མི་ཤེས་པ་ལྟར་སྨྲ་བརྗོད་ལས་འདས། ཕྱག་རྒྱ་ཆེན་
བོའི་དོན་དེ་ཞ་བོས་འགྲོ་འོང་མེད་པ་ལྟར། འགྲོ་འོང་གི་མཚན་མས་དབེན། ཕྱག་རྒྱ་ཆེན་པོའི་དོན་དེ་གཟུང་འཛིན་གྱི་རྟོག་པ་དང་བྲལ་བ་དུར་ཁྲོད་གྱི་མི་རོས་མཚོན་ཟེར་བ་ལ་
དཔལ་འཇིགས་མེད་གྲགས་པའི་ཐུགས་དགོངས་ལ། འདི་རྣམས་བླ་མའི་སྤྲུལ་པར་འདུག་པས་རྗེས་སུ་འཛིན་པའི་ཞུ་བ་འབུལ་དགོས་སྙམ་ཙ་ན། དེ་རྣམས་ཐམས་

[030A]༄༅། །ཅད་མི་སྣང་བར་གྱུར་ཏོ། །དེ་ནས་ཐུགས་ཆད་ཏེ། རྗེ་བཙུན་ཏི་ལོ་པའི་སྤྲུལ་པ་དང་མཇལ་ཡང་རྗེས་སུ་འཛིན་པའི་སྐལ་བ་མི་འདུག་ད་བཙལ་བས་
ནི་རྙེད། ལོག་པས་ནི་ངོ་ཚ། བདག་གི་རྣམ་སྨིན་གྱི་ལུས་འདི་གེགས་བྱས་པ་ཡིན་པས། ད་ལུས་འདི་བོར་ཏེ་སྐྱེ་བ་ཕྱི་མ་ལ་ཅིས་ཀྱང་མཇལ་བར་སྨོན་ལམ་བཏབ་དགོས་
སྙམ་ཐུགས་སྐྱོ་ཆད་དེ་བའི་ངང་ནས་སྨྲེ་སྔགས་ཀྱི་ཚིག་བརྗོད་པ། །མཁའ་འགྲོའི་ལུང་བསྟན་རྗེས་འབྲང་ནས། །བསྟན་རྩ་དགེ་འདུན་སྡེ་བོར་ཞིང། །སྡོམ་ལྡན་ཆོས་ཀྱི་
གྲོགས་སྤངས་ཏེ། །བརྩེ་བའི་གྲོས་འདེབས་ངག་བཅག་ནས། །སྡུག་བསྔལ་དཀའ་བ་ཉམས་བླངས་ཀྱང། །བླ་མ་རྙེད་པར་མ་གྱུར་པ། །བདག་གི་ལུས་འདིས་གེགས་བྱས་
པས༑ ༑འདི་དོར་བླ་མ་ཅིས་མི་བཙལ། །ཅེས་གསུངས་ཏེ། སྤུ་གྲི་བཏོན་ནས་རྩེ་ཆུང་བ་གཅོད་བར་བརྩམས་པ་དང། ནམ་མཁའ་ནས། བླ་མ་མ་རྙེད་སངས་རྒྱས་དག་བསད་
པས་བླ་མ་ག་ལ་རྙེད། །ཁྱོད་འདོད་སྡིག་ཅན་ང་མིན་ནམ། །གསུང་ནས། མི་སྔོན་པོ་རས་ཀྱི་ཨང་ཀ་རག་སྐུ་ལ་གསོལ་བ། རལ་པའི་ཐོར་ཅོག་ཅན། སྤྱན་རྩ་དམར་ལྗིག་

[030B] དཔལ་འཇིགས་མེད་གྲགས་པས་ཐུགས་ཡུས་པའི་སྒོ་ནས་སྤྱན་ཆབ་ཕྱུང་ཞིང། པུས་བཙུགས་ཐལ་མོ་སྦྱར་ནས་
གསོལ་པ། ནམ་མཁའི་སྤྲིན་ལྟར་ངེས་མེད་པར། །དམ་པ་བཙལ་བས་ག་ལ་རྙེད། །ཀྱེ་མ་ཐུགས་རྗེས་མི་གཟིགས་བར། །བདག་ནི་འདི་ནས་ཐུགས་རྗེས་བཟུང། ཞེས་
ཞུས་པས། རྗེ་བཙུན་ཏི་ལོ་པའི་ཞལ་ནས། ཁྱོད་དང་ང་དང་པོ་མཛེ་མོ་དང་འཕྲད་པ་ནས། དའི་བར་ལ་ལུས་དང་གྲིབ་མ་བཞིན་འབྲལ་བ་མེད་ཏེ། ཁྱོད་ཀྱིས་ང་རེས་འགའ་ཁྱི་མོར་
མཐོང། རེས་འགའ་ཉ་པར་མཐོང། རེས་འགའ་ཁྱི་ར་བར་མཐོང། རེས་འགའ་ཕ་མར་བསད་པར་མཐོང་བ་སོགས་མ་དག་པའི་མཐོང་སྣང་མང་པོ་དེ་ཚོ་ཁྱོད་རང་གིས་ལས་
ངན་གྱིས་སྒྲིབས་ནས། ང་མ་མཐོང་བ་ཡིན་གསུང་ནས། །སྣོད་ལྡན་དྲི་མེད་གཟི་བརྗིད་ཁྱོད། །མཁའ་འགྲོ་མ་ཡི་གསང་བའི་གནས། །གསང་སྔགས་ཡིད་བཞིན་ནོར་
བུ་ཡི། །གདམ་ངག་སྣོད་དུ་ད་གྱུར་ཏོ། །མཁའ་འགྲོ་མ་ཡི་གསང་བའི་གནས། །རྒྱུད་པ་ཡིན་བཞིན་ནོར་བུ་ཟུང། །གསུང་ནས། བཀའ་བཞི་རྒྱུད་པའི་བླ་མ་དང་

[031A]༄༅། །ཨུ་རྒྱན་དུ་ཡེ་ཤེས་ཀྱི་མཁའ་འགྲོ་མ་ལ་མདོ་རྒྱུད་མན་ངག་ཐམས་ཅད་ཀྱི་སྙིང་པོ་གཅིག་ཏུ་དྲིལ་ནས་རྩི་མར་ལ་ཡང་ཞུས་བྱས་པ་ལྟ་བུའི་
གདམས་ངག་སྐལ་ལྡན་གྱི་གང་ཟག་ཚེ་གཅིག་ལུས་གཅིག་ལ་སངས་རྒྱས་ཀྱི་སར་འགྲོ་བར་བྱེད་པ་ལ་ཡོད་ན་ཡོད་ཆོག་ཅིང། མེད་ཐབས་མེད་པའི་དཔལ་མཁའ་འགྲོ་
སྙན་རྒྱུད་ཀྱི་གདམས་ངག་གསན་ཚུལ་རྣམས་རྒྱས་པར་གནང་ནས་ཐུགས་ཡི་ཆད་པ་བསོས་སོ།། །གཉིས་པ་རྗེས་འཇུག་གི་གདུལ་བྱ་ཆོས་ལ་བསྐུལ་ཕྱིར་ཚུལ་
བསྟན་པ་ནང་སྡུག་བསྔལ་ཉམས་ལེན་གྱི་དཀའ་བ་ལ་རྟེན་ནས་བརྡ་ལེགས་པར་དཀྲོལ་བའི་ཚུལ་ལ་གཉིས། སྨིན་ལམ་ཡིད་བཞིན་ནོར་བུའི་དབང་གི་སྒོ་ནས་དབང་དོན་
བརྡའ་དཀྲོལ་བ་དང། གྲོལ་ལམ་ཡིད་བཞིན་ནོར་བུའི་སྒོ་ནས་གྲོལ་བྱེད་ལམ་གྱི་བརྡའ་དཀྲོལ་བའོ། །དང་པོ་ནི། བྱིན་བརླབས་དབང་གི་ཆུ་བོ་གཞུང་མ་ཉམས་
པ་གཞན་ལས་ཆེས་ཁྱད་པར་དུ་འཕགས་པ་བཀའ་རྒྱུད་རིན་པོ་ཆེའི་ཁྱད་ཆོས་སྨིན་ལམ་ཡིད་བཞིན་ནོར་བུའི་གདམས་ངག་གི་མཐོངས་དབྱེ་བ་ནི། དཔལ་འཇིགས་མེད་

[031B] བླ་མ་ལ་གདམས་ངག་ཞུ་འཚལ་ཞུས་པས། བརྡའ་བཅུ་གསུམ་པོ་རེ་རེ་བཞིན་རིམས་ཀྱིས་སྟོན་
བར་མཛད་པ་ནི། རྗེ་བཙུན་ཏི་ལོ་བའི་ཞལ་ནས། ནཱ་རོ་པ་གདམ་ངག་ཞུ་བ་ལ་དབང་བསྐུར་སྔོན་དུ་འགྲོ་དགོས་པས། དབང་བསྐུར་བྱ་ཡིས་མེ་འདག་གཅིག་དང་རས་
ཡུག་ཏིལ་མར་རྣམས་ཁྱེར་ཤོག་གསུངས་ནས། མེ་འདགས་རས་ཡུག་ཏིལ་མར་གསུམ་ཕུལ་བས། རྗེ་བཙུན་ཏི་ལོ་པས་རས་ཡུག་ལ་མར་གྱིས་བྱུགས་ནས་ས་
གཞི་ཁད་མཉམ་ལ་ཕུར་བ་བཞི་ལ་བརྒྱངས་ཏེ། རས་ཡུག་གི་སྣ་གཅིག་ནཱ་རོ་པ་ལ་སྤྲད། སྣ་གཅིག་རྗེ་བཙུན་ཏི་ལོ་པས་བཟུང་བའི་ཕྱོགས་བཞི་ནས་མེ་སྦར་བས། རས་
ཚིག་པའི་ཐལ་བ་རྒྱུ་སྤུན་སྔར་ལྟར་ཡར་མར་དང་ཕན་ཚུན་དུ་ཤིག་གེ་བ་རས་ཀྱི་རྣམ་པ་མ་ཉམས་པར་ཡོད་པ་ལ། ངོ་བོ་ཐལ་བར་གྱུར་ནས་རས་ཀྱི་དོན་བྱེད་མི་ནུས་པའི་ཚེ་
རྗེ་བཙུན་ཏི་ལོ་པའི་ཞལ་ནས། ནཱ་རོ་པ་གདམ་ངག་གོའམ་གསུང། དཔལ་ནཱ་རོ་པས་ཀྱང་བླ་མའི་ངོ་སྤྲོད་དང་གདམ་ངག་མེ་ལྟ་བུས། སློབ་མའི་ཉོན་མོངས་པ་རས་ཡུག་

[032A]༄༅། །ལྟར་བསྲེགས་པས། ཕྱིའི་ཡུལ་དངོས་པོ་ལ་བདེན་འཛིན་འགགས་ཏེ། དངོས་པོའི་དོན་བྱེད་མི་ནུས་པས་འཁོར་བར་ཕྱིར་ལྡོག་པར་གོ་ཏེ་
གོ་བ་ལྟར་ཞུས། དཔལ་ནཱ་རོ་པས་དབང་དོན་ངོ་འཕྲོད་ནས་རྟོགས་པའི་མགུར་འདི་ཕུལ། །དབང་དོན་མེ་འདག་ལྟ་བུ་དེས། །རྣམ་རྟོག་རས་ཡུག་འདྲ་བ་བསྲེགས།།
རས་ཀྱི་བྱ་བ་མི་བྱེད་པར། །རྒྱ་ཡང་མ་ཉམས་སྔ་མ་ལྟར། །ངོ་བོས་བྱ་བ་མི་བྱེད་ཀྱང། །ལྷའི་སྒྱུ་ལུས་གསལ་བར་སྣང། །ཞུས་པས། རྗེ་བཙུན་ཏི་ལོ་པས་
ལན་ཅི་ཡང་མི་གསུང་བ་ལ། ཡང་སྔར་ལྟར་མཎྜལ་དང་ཕྱག་མཆོད་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས། ཡང་ཤེལ་སྒོང་དངས་པོ་གཅིག་
བསྟན་བྱུང་པ་ལ། དཔལ་ནཱ་རོ་པས་གསོལ་པ། སློབ་མའི་རྒྱུད་དམ་ཚིག་གཙང་མར་གནས་པ་ཤེལ་སྒོང་ལྟ་བུ་ལ། གཡོ་སྒྱུ་ཟོལ་ཟོག་སོགས་ཀྱི་དྲི་མས་མ་གོས་
པ་ཅིག་དགོས་པར་གོ་ལགས་ཞུས་པས། དོན་ལ་གོ་འདུག་དགོངས་པ་ཐུགས་ལ་ཤར་ནའང་གོ་འདུག་ཡང་མི་གསུང་མ་གོ་འདུག་ཡང་མི་གསུང་བར་ཧོག་བཞེངས་ནས་

[032B] །དེའི་ཕྱི་ན་ཕར་དཔལ་ནཱ་རོ་པ་ཕེབས་པས། རྗེ་བཙུན་ཏི་ལོ་པ་ཐང་ཁ་སྟོང་པ་ཅིག་ན་སྤྱོད་ལམ་སྔར་ལྟར་བཞུགས་འདུག་པ་ལ། མཎྜལ་སྔོན་དུ་སོང་བའི་
སྒོ་ནས། ཕྱག་མཆོད་བསྐོར་བ་མཛད་ནས་ཐལ་མོ་སྦྱར་གདམ་ངག་ཞུས་པས། རྗེ་བཙུན་ཏི་ལོ་པས་རྒྱ་མདུད་བོར་བའི་སྲད་བུ་གཅིག་གནང་ནས་དེ་ཁྲོལ་ཅིག་གསུང་
དཔལ་ནཱ་རོ་པས། རྒྱ་མདུད་དཀྲོལ་ནས་ཕྱག་དུ་ཕུལ་བས་སྲས་བུ་རང་གར་བོར་སོང་བའི་སྒོ་ནས། ཕྱག་མཆོད་བསྐོར་བ་མཛད་ནས་དཔལ་ནཱ་རོ་པས་གོ་ལགས་ཞུས་
པས༑ རྗེ་བཙུན་ཏི་ལོ་པས་ཇི་ལྟར་གོ་གསུང། རང་སེམས་འཁོར་བར་འཆིང་བའི་རྒྱ་མདུད་འཇིག་རྟེན་ཆོས་བརྒྱད་ཀྱི་སྒྲོག་དུ་ཆུད་པ་སྤོངས་ལ། སེམས་གཉུག་མ་རང་
སོར་ཞོག་ཅིག་བྱ་བའི་བརྡར་གོ་ལགས་ཞུས་པས། རྗེ་བཙུན་ཏི་ལོ་པས་ཅི་ཡང་མི་གསུང་བར་གྱུར་ཡང། གོང་ལྟར་མཎྜལ་ཕྱག་མཆོད་བསྐོར་བ་སོགས། སྔོན་དུ་
བཏང་ནས་གདམ་ངག་ཞུས་པས། ཡང་རྗེ་བཙུན་ཏི་ལོ་པས། ནོར་བུ་རིན་པོ་ཆེ་ཞིག་སྤྱི་བོར་བཞག་པའི་བརྡའ་བསྟན་པས། དཔལ་ནཱ་རོ་པས་འཁོར་འདས་ཀྱི་དགོས་

[033A]༄༅། །འདོད་འབྱུང་བའི་ནོར་བུ་རིན་པོ་ཆེ་བླ་མ་ཡིན་པས་འབྲལ་མེད་སྤྱི་བོར་བསྒོམ་དགོས་པར་གོ་ལགས་ཞུས་པས། རྗེ་བཙུན་ཏི་ལོ་པས་ཡང་
ནོར་བུ་དེ་ལ་སྤྱན་གཡོ་འགུལ་མེད་པར་གཟིགས་ཀྱི་འདུག་པའི་བརྡའ་ཅིག་བསྟན་བྱུང་བ་ལ། དཔལ་ན་རོ་པས་ཚེ་འདིར་ཆོས་ཉིད་ཀྱི་དོན་མཐོང་བ་ཕྱག་རྒྱ་ཆེན་པོ་
མཆོག་གི་དངོས་གྲུབ་ཐོབ་པ་ལ། མོས་གུས་འགྱུར་མེད་ཀྱི་མིག་གིས་བླ་མའི་མཛད་སྤྱོད་ཐམས་ཅད་ཡོན་ཏན་དུ་ཤེས་དགོས་བའི་བརྡར་གོ་ལགས་ཞུས་པས་
ཅི་ཡང་མི་གསུང་བར་ས་ཕྱོགས་གཞན་ཅིག་ཏུ་ཕེབས་ནས་སྔར་གྱི་སྤྱོད་ལམ་ལྟར་བཞུགས་པ་ལ། མཎྜལ་ཕྱག་མཆོད་བསྐོར་བ་སོགས་སྔོན་དུ་བཏང་ནས་
གདམ་ངག་ཞུས་པས། རྗེ་བཙུན་ཏི་ལོ་པས་ཆུ་གཙང་གྲང་མོ་སྣོད་གང་གནང་ནས་འདི་ཕྱི་ནང་གཉིས་ཀ་འཐུང་གསུང་པའི་བརྡའ་བསྟན་བྱུང། དཔལ་ནཱ་རོ་
པས་ཆུ་གཙང་འཐུངས་ནས་བདག་གཞན་གྱི་ཉོན་མོངས་པའི་ཚ་གདུང་གདམ་ངག་བསིལ་བའི་ཆུས་སེལ་བར་བྱེད་དགོས་པ་གོ་ལགས་ཞུས་པས། སྔར་ལྟར་ཅི་

[033B] རྗེ་བཙུན་ཏི་ལོ་པས་
ཡང་སྣོད་མང་པོ་ཆུས་བཀང་ནས་གཅིག་ཏུ་བྲིལ། ཡང་གཅིག་པོ་དེ་སྣོད་དུ་མར་བླུག་ནས་བཀང་བཞག་པའི་བརྡ་ཅིག་བཏན་བྱུང་བ་ལ། དཔལ་ནཱ་རོ་པས་རོ་གཅིག་
ལས་དུ་མ་འབྱུང་བས་ན་དུ་མ་རོ་གཅིག་ཡིན་པར་གོ་ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་ཕེབས་པའི་ཚེ། སྤྱོད་ལམ་སྔར་ལྟར་བཞུགས་
པ་ལ། མཎྜལ་ཕྱག་མཆོད་བསྐོར་བ་སོགས་སྔོན་དུ་བཏང་ནས་གདམ་ངག་ཞུས་པས། ཡང་རྗེ་བཙུན་ཏི་ལོ་པས་ཆོས་འབྱུང་གྲུ་གསུམ་པ་གཅིག་བསྟན་བྱུང་བས་
དཔལ་ནཱ་རོ་པས་ཆོས་ཐམས་ཅད་རྣམ་ཐར་སྒོ་གསུམ་གྱི་ངོ་བོ་སྐྱེ་བ་མེད་པར་གོ་ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་གཤེགས་ནས་
སྔར་ གྱི་སྤྱོད་ལམ་  གྱིས་བཞུགས་འདུག་པ་ལ། ཡང་དཔལ་ནཱ་རོ་པས་མཎྜལ་ཕྱག་མཆོད་སོགས་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས་ཡང་ཐིག་ལེའི་རི་

[034A]༄༅། །མོའི་བརྡའ་གཅིག་བསྟན་བྱུང་བས། དཔལ་ནཱ་རོ་པས་ཆོས་ཐམས་ཅད་ཆོས་སྐུ་ཐིག་ལེ་ཉག་གཅིག་ཏུ་གོ་ལགས་ཞུས། །ཡང་རྗེ་བཙུན་
ཏི་ལོ་པས་རང་གི་ཐུགས་ཀར་འཛུབ་མོ་བརྩུགས་དབུ་གུག་པ་གཅིག་གི་བརྡའ་མཛད་བྱུང་བས། དཔལ་ནཱ་རོ་པས་ཆོས་སྐུ་ཐིག་ལེ་ཉག་གཅིག་དེ་རང་ཡིན་པར་གོ་
ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་གཤེགས་ནས་སྔར་གྱི་སྤྱོད་ལམ་གིས་བཞུགས་འདུག་པ་ལ། དཔལ་ནཱ་རོ་པས་མཎྜལ་
ཕྱག་མཆོད་སོགས་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས་སྤྲུལ་གཅིག་ལ་མདུད་པ་བོར་ཏེ། སྤྲུལ་རང་གིས་གྲོལ་འགྲོ་བའི་བརྡའ་གཅིག་
བསྟན་བྱུང་བས། དཔལ་ནཱ་རོ་པས་འཁོར་བ་རང་གྲོལ་དུ་གོ་ལགས་ཞུས་པས། ཡང་རྗེ་བཙུན་ཏི་ལོ་པ་ཅི་ཡང་མི་གསུང་བར་ལྐུགས་པ་ལྟར་བཞུགས་པའི་བརྡའ་
གཅིག་བསྟན་བྱུང་བས། དཔལ་ནཱ་རོ་པས་རྟོགས་པའི་ཉམས་མྱོང་སྨྲ་རུ་མེད་པར་གོ་ལགས་ཞུས། ཡང་རྗེ་བཙུན་ཏི་ལོ་པས་ཤིང་གཅིག་ལ་ཡལ་ག་མང་པོ་

[034B] གོའམ་གསུང། དཔལ་ནཱ་རོ་པས་འབྲས་བུ་གདུལ་བྱ་དུས་ལ་བབ་པས་ཆོས་ཀྱི་འབྲས་བུས་གཞན་གྱི་དོན་གཉིས་ལྷུན་
གྱིས་གྲུབ་པའི་བརྡར་གོ་ལགས་ཞུས་པས། བརྡའ་ཐམས་ཅད་གྱི་གོ་ལུགས་ཞུས་ནའང་བརྡ་གོ་འདུག་ཡང་མི་གསུང། མ་གོ་འདུག་ཡང་མི་གསུང་བར། སྨིན་ལམ་
བརྡའ་གྲོལ་ངོ་སྤྲོད་ཀྱི་མགུར་ཆེན་འདི་གསུངས་སོ། །རྗེ་བཙུན་ཏི་ལོ་པ་ཞལ་འཛུམ་མཛད་ནས། སྣོད་ལྡན་དྲི་མེད་གཟི་བརྗིད་ཉོན། །གདམ་ངག་མེ་འདག་
ལྟ་བུ་ཡིས། །ཉོན་མོངས་རས་ཡུག་ལྟར་བསྲེགས་ཤིང། །བདག་རྒྱུད་ཤེལ་སྒོང་ལྟར་དག་པ། །ཆོས་བརྒྱད་ཚེ་འདིའི་རྒྱ་མདུད་ཁྲོལ། །བླ་མ་ནོར་བུ་རིན་ཆེན་ལ། །
དང་གུས་དབང་པོ་འགྱུར་མེད་ལྟ། །གདམ་ངག་དྲི་མེད་ཆུ་རྒྱུན་འཐུང། །ཆུ་སྣོད་དུ་མ་རོ་གཅིག་སྟེ། །ཆོས་འབྱུང་སྐྱེ་བ་མེད་པ་ཡིན། །ཆོས་སྐུ་ཐིག་ལེ་རང་ལ་
གནས༑ ༑འཛུམ་མོ་རང་ཉིད་ཡིན་ཕྱིར་མཚོན། །སྤྲུལ་མདུད་འཁོར་བ་རང་གྲོལ་ཏེ། །ལྐུགས་པ་ཉམས་རྟོགས་སྨྲ་རུ་མེད། །ཤིང་ཐོག་དོན་གཉིས་འབྲས་བུ་སྨིན་

[035A]༄༅། །བཅུ་གསུམ་བརྡའི་དོན་དཀྲོལ་བས། །ཁྱོད་ནི་བརྡའ་ཤེས་སྐྱེས་བུ་སྟེ། །མཁའ་འགྲོ་མའི་གསང་བའི་གནས། །གསང་སྔགས་ཡིད་བཞིན་ནོར་བུ་
ཡི༑ ༑མ་སྨིན་སྨིན་བྱེད་དབང་གི་ནི། །སྨིན་ལམ་སེམས་ཀྱི་མེ་ལོང་ལྟོས། །གསུང་ནས། བུམ་དབང་གི་བརྡའ་བཅུ་གཅིག་གསང་དབང་གི་བརྡའ་བཅུ་གཅིག་
ཤེས་རབ་ཡེ་ཤེས་ཀྱི་དབང་གི་བརྡའ་བཅུ་གཅིག་རྣམས་བསྟན་ནས། རྣམ་པའི་དབང་སྨིན་བྱེད་ཀྱི་བྱིན་བརླབས། གསང་སྔགས་སྤྱི་དང་མཐུན་པ་རྣམས་ཀྱང་མ་ལུས་
པར་གནང་སྟེ། བུམ་དབང་གིས་སྣང་བ་སྒྱུ་མར་ངོ་ཤེས་ནས་སྣང་བ་ཐམས་ཅད་ལྷ་དང་སེམས་སུ་ངོ་སྤྲད། གསང་དབང་གིས་སེམས་རང་རིག་སྟོང་པར་ངོ་སྤྲད་
ཤེས་རབ་ཡེ་ཤེས་ཀྱི་དབང་གིས་སྟོང་པ་བདེ་བར་ངོ་སྤྲད། བཞི་པས་བདེ་བ་སྤྲོས་བྲལ་དུ་ངོ་སྤྲད་ནས་དེ་དག་གི་དོན་ལ་ལྟོས་ཅིག་གསུངས་པ་དང། དཔལ་ནཱ་རོ་
པས༑ མ་རིག་མུན་པས་ལྡོངས་གྱུར་པའི། །དམུས་ལོང་བདག་གིས་ཇི་ལྟར་ལྟ། །ཞུས་པས། རྗེ་བཙུན་ཏི་ལོ་པའི་ཞལ་ནས། ལྟ་རུ་མེད་པའི་ཚུལ་གྱིས་

[035B] ༑མཐོང་དུ་མེད་པའི་ངང་ཉིད་ལས། །ངོས་བཟུང་མེད་པའི་དོན་མཐོང་སྟེ། །མཐོང་མེད་རྣལ་འབྱོར་རང་གྲོལ་འགྱུར། །གསུངས་པས། དེར་དཔལ་ནཱ་རོ་པས་
དབང་གི་ཉམས་ལེན་ལ་ལྟར་མེད་དུ་ལྟས་པས། མཐོང་མེད་དུ་མཐོང་སྟེ། གྲོལ་མེད་དུ་གྲོལ་ནས། དཔལ་ནཱ་རོ་པས་གསོལ་པ། །རང་སེམས་ནོར་བུ་རིན་པོ་ཆེ། །
བླ་མའི་གྲུ་གཟིངས་ལ་བརྟེན་ནས། །ཁམས་གསུམ་འཁོར་བའི་རྒྱ་མཚོ་ལས། །ད་ལྟ་ཉིད་དུ་གྲོལ་བའི་གདེང། །སྨིན་ལམ་དོན་མཐོང་རྣལ་འབྱོར་བདེ། །ཞུས་པས་
རྗེ་བཙུན་ཏི་ལོ་པས། བདེ་བར་ངོ་སྤྲོད་བླ་མ་ལ། །གདམ་ངག་ལ་ཞེན་འདུག་སྙམ་སྟེ། །བདེ་བར་ངོ་སྤྲོད་བླ་མ་དང། །ཟབ་མོའི་དོན་གྱི་གདམ་ངག་ལ། །ཞེན་ནས་
འཆིང་བས་ཉོན་མོངས་འདྲ། །གཉེན་པོ་ལ་ནི་ཞེན་མེད་ལྟོས། །གསུང་བ་དང། དཔལ་ནཱ་རོ་པས་གསོལ་པ། རྣམ་པར་རྟོག་པའི་ཆོས་བདེ་བ་ལ་ཞེན་པ་དང་བཅས་
ནས་ཉོན་མོངས་པ་ལ་ཞེན་པ་སྐྱེས་ན་འཁོར་བ་ལས་མི་ཐར། གཉེན་པོ་ལ་ཞེན་ཡང་འཆིང་སྟེ། སྣང་བ་ཡང་རྫུན་ཏེ་སྙམ་པ་དང། རྨི་ལམ་སྒྱུ་མ་ཙམ་དུ་བཟུང་སྟེ་

[036A]༄༅། །ཞེན་ནའང་ཤེས་བྱའི་སྒྲིབ་པར་འདུག་པས་ཡིད་ལ་མི་བྱེད་པ་རང་ཟབ་པར་གོ་ལགས་ཞུས་པས། རྗེ་བཙུན་ཏི་ལོ་པའི་ཞལ་ནས། ལུས་ལ་
བུམ་དབང་བསྐུར་ནས་ལྷ་དག་པ་སྣང་ལ་རང་བཞིན་མེད་པའི་དགོས་པ་རང་ལུས་གདོད་ནས་ལྷའི་སྐུར་གནས་པ་ཡིན་པ་ཡིན་ཐོག་ཏུ་ངོ་སྤྲད་པས་རང་ངོ་འཕྲོད་ན་བུམ་
དབང་ཐོབ་པ་ཡིན། ངག་ལ་གསང་དབང་བསྐུར་ནས་རྩ་རླུང་ཐིག་ལེ་བདེ་བའི་རང་བཞིན་དུ་ངོ་སྤྲད་པའི་དགོས་པ་བདེ་དྲོད་ཀྱི་ཏིང་ངེ་འཛིན་རྣམ་པར་དག་པ་ཕྱག་ཆེན་གྱི་
རྩིས་ཟིན་ཅིང་ཟག་མེད་ཀྱི་བདེ་བ་ངོས་ཟིན་ན་གསང་དབང་ཐོབ་པ་ཡིན། སེམས་ལ་ཤེས་རབ་ཡེ་ཤེས་ཀྱི་དབང་བསྐུར་ནས་ལྷན་གཅིག་སྐྱེས་པའི་ཡེ་ཤེས་ངོ་སྤྲད་པའི་
དགོས་པ་་་གཉུག་མ་ལྷན་སྐྱེས་ཟག་མེད་ཀྱི་བདེ་བ་ལ་ངེས་པ་རྙེད་པའི་གདེང་ཐོབ་ན་ཤེས་རབ་ཡེ་ཤེས་ཀྱི་དབང་

[036B] བཞི་པ་ཚིག་དབང་རིན་པོ་ཆེས་ཆོས་སྐུ་སྐྱེ་འགག་གནས་གསུམ་དང་བྲལ་བར་ངོ་སྤྲད་པའི་དགོས་པ་རང་སེམས་ཆོས་སྐུར་ངོ་འཕྲོད་ན་དབང་བཞི་པ་ཐོབ་པ་ཡིན་
ནོ་གསུང། བདེ་ནས་བདེ་བར་ངོ་སྤྲད་པས། བླ་མའི་གདམ་ངག་ཞེན་མེད་མཛོད། །ཞེས་གསུངས་སོ།། །གཉིས་པ་གྲོལ་ལམ་ཡིད་བཞིན་ནོར་བུའི་སྒོ་ནས་
གྲོལ་བྱེད་ལམ་གྱི་བརྡའ་དཀྲོལ་བ་ནི། །ལོ་གཅིག་གི་བར་དུ་རྗེ་བཙུན་ཏི་ལོ་པ་སྐུ་ལུས་སྤང་ལ་བེ་ཕུར་བཏབ་པ་བཞིན་མི་གཡོ་བར་བཞུགས། གསུང་ལྐུགས་པ་ལྟར་སྨྲ་
བཅད་མཛད། ཐུགས་དབུགས་བྲལ་ལྟར་རྟོག་མེད་དུ་ལྷོད་དེ་བཞུགས་འདུག་པ་ལས། དཔལ་ནཱ་རོ་པས་མཎྜལ་ཕུལ་ནས། ཕྱག་དང་མཆོད་པ་བསྐོར་བ་མཛད་ནས་རྗེ་
བཙུན་རིན་པོ་ཆེ་བདག་ལ་གྲོལ་བྱེད་ལམ་གྱི་གདམ་ངག་གནང་དུ་གསོལ། ཞེས་གསོལ་བ་བཏབ་པས། སྐབས་ཅིག་ལ་སྤྱན་ཧུར་གྱིས་བྱུང་ནས། བླ་མ་ལ་གདམ་ངག་
ཞུས་པས། ཧོང་ཏེ་བཞེངས་ནས་གདམ་ངག་འདོད་ན་ངའི་ཕྱི་ནར་ཤོག་གསུང་ནས་བྱོན་པས། ཨོ་ཏན་ཏྲའི་གཙུག་ལག་ཁང་གི་སྟེང་གི་རྒྱ་ཕིབས་སུམ་རྩེགས་ཀྱི་སྟེངས་སུ་

[037A]༄༅། །བྱོན་ནས། བྱ་འདབ་ཀྱི་སྟེངས་ན་མར་ཞབས་གཉིས་རྐྱང་སྟེ་བཞུགས་ནས། ང་ལ་སློབ་མ་ཡོད་ན་འདི་ནས་མར་འཕྱོང་བ་ཡིན་ཏེ་གསུང་པ་ལ་
དཔལ་ནཱ་རོ་པས་ང་ལ་གསུང་བར་འདུག་སྙམ་ནས་ཐེ་ཚོམ་པར་འཕྱོངས་པས། ལུས་ཐམས་ཅད་ཆག་སྟེ་ན་ནས་རོ་བཞིན་དུ་སོང། རུས་པ་ཐམས་ཅད་གནད་ནས་ཟུག་
གཟེར་ལ་ཚུགས་ཀླགས་མེད་ཚེ། ད་ནི་ངེས་པར་འཆི་བར་འདུག་པའི་ལས་ངན་ཐམས་ཅད་འདིས་ཟད་པ་ཡིན་སྐྱེ་བ་ཕྱི་མ་བླ་མ་དང་མཇལ་ནས་གདམ་ངག་ཁྱད་
པར་ཅན་ཐོབ་པར་གྱུར་ཅིག་ཞེས་སྨོན་ལམ་འདེབས་ཀྱི་ཡོད་ཚེ། རྗེ་བཙུན་ཏེ་ལོ་པ་བྱོན་ནས་ཁྱོད་ཅི་ཉེས་གསུང། རྗེ་བཙུན་གསུང་པའི་བཀའ་དང་དུ་བླངས་
པ་ལ་རྟེན་ནས་རྒྱ་ཕིབས་ཀྱི་སྟེངས་ནས་འཕྱོངས་པ་ལགས་ཏེ། རྣམ་སྨིན་ལུས་ཀྱི་རྒྱ་མདུད་འདི། །འདམ་བུ་ལྟར་ཆག་རོ་བཞིན་ན། །ཞུས་བས། རྗེ་བཙུན་
ཏི་ལོ་པས། ངར་འཛིན་ལུས་ཀྱི་རྫ་མ་འདི། །ཆག་ཀྱང་རུང་གི་ནཱ་རོ་པ། །དུས་གསུམ་སངས་རྒྱས་ཐམས་ཅད་དང། །མཁའ་འགྲོ་མའི་གསང་བའི་གནས། །

[037B] །གསུང་ཕྱག་གིས་བྱིལ་མཛད་པས་སྔ་མ་ལྟར་སོས་སོ། །རྗེ་བཙུན་ཏི་ལོ་པས་དུས་འདི་ནས་དཔལ་ནཱ་རོ་པ་ཞེས་མཚན་གསོལ་
ལོ༑ ༑སྤྱན་མངའ་རིན་པོ་ཆེ་གྲགས་འབྱུང་གི་ཆོས་འབྱུང་ལས། ནཱ་རོ་པ་ཞེས་པའི་དོན་བོད་སྐད་དུ་བསྒྱུར་ན་མིའི་མཆོག་ཡིན་ལ། དེའི་དོན་རྒྱལ་རིགས་མཆོག་ཤཱཀྱའི་
གདུང་དང། བྲམ་ཟེ་མའི་མཆོག་དང་ཕྱོགས་ཅིག་སྡེབས་པའི་སྲས་ཡིན་པས་ན་མིའི་མཆོག་ཡིན་ནོ། །ཡང་ལུགས་གཅིག་ལ་དཔལ་ནཱ་རོ་པ་ཞེས་པའི་དོན་དཀའ་
སྤྱད་ཀྱི་དུས་རྡོ་རྗེ་རྡོ་ཡིས་བརྡུངས་ཏེ་མཆོག་མ་ཐོབ་བར་རྩ་ཤད་མིན་པ་མེད་པས། ནཱ་རོ་པ་ཞེས་པ་རྩ་ཤད་པའང་འཇུག་གོ། །འདི་ཡང་ཚུལ་བསྟན་པ་ཡིན། རྗེ་
བཙུན་ཏི་ལོས། ཁོ་བོས་ཨུ་རྒྱན་དུ་ཡེ་ཤེས་མཁའ་འགྲོ་མ་ལ་དངོས་སུ་ཐོབ་པའི་གདམ་ངག་ཐུན་མོང་ཡིད་བཞིན་ནོར་བུ་འདི་དག་ཡིན་གསུང། བསྡུས་པ་ཡབ་
ལྷན་ཅིག་སྐྱེས་པ་དང། ཡུམ་ལྷན་ཅིག་སྐྱེས་མའི་སྒྲུབ་ཐབས། ཡབ་བཀའ་རྒྱས་པ་བདེ་མཆོག་ལྷ་དྲུག་ཅུ་རྩ་གཉིས་དང། ཡུམ་བཀའ་རྒྱས་པ་ལྷ་མོ་བཅོ་ལྔ་མའོ།།

[038A]༄༅། །ཡབ་བཀའ་འབྲིང་པོ་བདེ་མཆོག་ལྷ་བཅུ་གསུམ་མ་དང། ཡུམ་བཀའ་འབྲིང་པོ་ལྷ་མོ་བདུན་མ་སོགས་རྒྱལ་པོ་ཆོས་ཉིད་མི་འགྱུར་བ། བློན་པོ་
རིགས་གསུམ་ལས་བྱེད། སྨངས་ཕལ་བ་འཕྲིན་ལས་མཐུན་སྦྱོར་གྱི་གདམ་ངག་རྣམས་ཚང་མར་གནང་ངོ། །དེ་ནས་དཔལ་ནཱ་རོ་པས། ཡོད་མེད་བདེན་བར་འཛིན་
པའི་བློ། །མ་རིག་སེམས་ཀྱིས་ཇི་ལྟར་ལྟ། །ཞུས་པས། སྣང་སྟོང་གཉིས་ལ་རྫུན་པར་ལྟོས། །གང་ལ་བདེན་པར་བཟུང་ཀྱང་བསླུ། །བདེན་རྫུན་གཉིས་ཀ་རྣམ་
དག་ཏུ། །མཐོང་ན་འབད་རྩོལ་མེད་པར་གྲོལ། །གསུངས་བས། དཔལ་ནཱ་རོ་པས་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རྫུན་པར་ཁོ་ཐག་
ཆོད་དོ། །ཡང་ལོ་གཅིག་ནས་རྗེ་བཙུན་ཏི་ལོ་པ་སྐུ་གསུང་ཐུགས་ཀྱི་སྤྱོད་ལམ་སྔར་ལྟར་བཞུགས་པ་སྐབས་ཅིག་ལ་སྤྱན་ཧུར་པ་ཅིག་བྱུང་ནས་གདམ་ངག་
ཞུས་པས། ཧར་གྱིས་བཞེངས་ནས་བཞུད་པའི་ཕྱི་ན་ཕར་དཔལ་ནཱ་རོ་པས་ཀྱང་བྱོན་ཚེ། ཐང་ཀ་སྟོང་པ་ཅིག་ན་ཙན་དན་གྱི་མི་ཆེན་པོ་ཅིག་ས་འུ་རུ་རུ་འདུག་པའི་

[038B]དཔལ་ནཱ་རོ་པས་ཀྱང་དེར་སྙགས་ནས་མཎྜལ་ཕྱག་མཆོད་བསྐོར་བ་མཛད་ནས། སླར་ཡང་རྗེ་བཙུན་ཆེན་པོ་བདག་ལ་
གདམ་ངག་གནང་དགོས་ཞུས་པས། ང་ལ་གདམ་ངག་འདོད་པའི་སློབ་མ་ཡོད་ན་མེ་འདི་ཡི་ནང་དུ་འཕྱོང་བ་ཡིན་ཏེ་གསུང་བ་ལ། དཔལ་ནཱ་རོ་པའི་ཐུགས་ལ་ང་
ལ་གསུང་པ་ཡིན་སྙམ་ནས་ཐེ་ཚོམ་མེད་པར་མེའི་བསེབ་དུ་རྒྱངས་འཕྱོངས་པས། ལུས་པོ་ཚིག་ནས་ན་ཟུག་བཟོད་ཀླགས་མེད་པར་ཡོད་ཚེ། རྗེ་བཙུན་ཏི་ལོ་
པས་ནཱ་རོ་པ་ཁྱོད་ཅི་ཉེས་གསུངས་པ་ལ། དཔལ་ནཱ་རོ་པས། རྣམ་སྨིན་ལུས་ཀྱི་སྡོང་པོ་འདི། །མེ་དང་དབྱེར་མེད་བདག་སྡུག་བསྔལ། །ཞུས་པས་
ངར་འཛིན་ལུས་ཀྱི་སྡོང་པོ་འདི། །ཚིག་ཀྱང་རུང་གི་ནཱ་རོ་པ། མཁའ་འགྲོ་མ་ཡི་གསང་བའི་གནས། །རོ་སྙོམས་སེམས་ཀྱི་མེ་ལོང་ལྟོས། །གསུངས་ནས་
རྗེ་བཙུན་ཏི་ལོ་པའི་ཕྱག་གིས་བྱུགས་པ་ཙམ་གྱིས་སྐུ་ལུས་ཀྱི་སྙུང་བ་སོས་ནས་བསྲེ་བ་རོ་སྙོམས་ཀྱི་གདམས་པ་མཐའ་དག་གནང། དེ་ནས་ཡང་རྗེ་

[039A]༄༅། །བཙུན་ཏི་ལོ་པས་ལོ་གཅིག་ནགས་ཁྲོད་ཅིག་ཏུ་བཞུགས་ནས། བསོད་སྙོམས་གྱིས་ལ་དྲོངས་གསུང། བསོད་སྙོམས་མཛད་ནས་
རྒྱུན་དུ་བསྙེན་བཀུར་ཞུས། ཉིན་གཅིག་གྲོང་ཁྱེར་ཅིག་ཏུ་མཆོད་རྟེན་རྩིགས་པའི་རབ་གནས་ཀྱི་སྟོན་མོ་ཅིག་བྱུང་བ་ལ། དཔལ་ནཱ་རོ་པས་ཀྱང་དེར་ཕེབས་འབྲས་
ཆན་ལྷུང་བཟེད་གང་བྱུང་བ་བླ་མ་ལ་ཞུས་པས། ལྐན་སྒྲ་དང་བཅས་གསོལ་ནས་ནཱ་རོ་པ་ཞིམ་གསུང། དེར་སྔར་ནི་ཐ་མལ་གྱི་གཏམ་ཡེ་མི་གསུང་བ་ལ་རེ་རིང་
མཉེས་འདུག་སྙམ་ནས། ད་རུང་སློང་ངམ་ཞུས་པས་རུང་གསུང་ནས་ཆུ་བུམ་པ་གང་དང། ཤིང་གི་རལ་གྲི་གཅིག་བསྐུར་ནས་མི་སྟེར་ན་ཕྱུས་ལ་ཤོག་དེད་ན་
ཆུའི་རི་མོ་གྱིས། དེས་མ་ལོགས་ན་ཤིང་གི་ རལ་གྲིས་  བསྒོར་གསུང་ནས་བྱོན་པས། དེར་ཡུལ་ལུགས་ ལ་  ཁྱིམ་གཅིག་ནས་ལན་གཉིས་སློང་ན་སྟེར་བའི་ལུགས་མེད་པ་ལ་
ཡང་སློང་པས་ད་ཅི་བྱིན་ཟེར་ཏེ། མ་བྱིན་པ་ལ་བཅུས་ནས་ཁྱེར་འོངས་པས། འདིས་འབྲས་ཆན་རྩོག་པར་བཏང་ཟེར་ནས་མིས་དེད་བྲོས་ཏེ་ཟིན་ལ་ཁད་པ་དང་

[039B] རྒན་མོ་ཅིག་ན་རེ། རྐོ་བ་ཐོང་ཟེར་དེར་རྐོ་བ་བཏང་ནས་དེད་བྱུང་བ་དང། དཔལ་ནཱ་རོ་པས་རལ་གྲི་
བསྐོར་བས་ལྕགས་ཀྱི་ལྗིལ་པོ་གཅིག་ཏུ་སོང་ནས། དེའི་ནང་དུ་ཞུགས་པས། རྒན་མོ་ཞིག་ན་རེ། སོལ་བ་དང་སྦུད་པ་ཁྱེར་ལ་མེ་བུས་ཟེར་ནས་བུས་པས། མེ་ཚ་
གྲགས་ནས་སྡོད་མ་ཚུགས་པར་ཡང་བྲོས་པས། རྗེ་བཙུན་ཏི་ལོ་པའི་དྲུང་དུ་སླེབ་ལ་ཁད་ཙ་ན་ཟིན་ཏེ། རྡོ་དང་དབྱུག་པ་སོགས་ཀྱིས་བརྡུངས་པས་ཤི་ལ་ཁད་ཡོད་པ་དང་
རྗེ་བཙུན་ཏི་ལོ་པ་བྱོན་ནས་ནཱ་རོ་པ་ཁྱོད་ཅི་ཉེས་གསུང། འབྲས་བཞིན་བརྡུངས་ལ་ཏིལ་བཞིན་དུ། །རྩིར་ཞིང་མགོ་བཅོམ་བདག་སྡུག་བསྔལ། །ཞུས་པས། ཁམས་
གསུམ་འཁོར་བའི་ཟངས་གོག་འདི། །བཅོམ་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །དམ་ཚིག་སེམས་ཀྱི་མེ་ལོང་ལྟོས། །གསུང་ཕྱག་གིས་
བྱིལ་མཛད་པ་ཙམ་གྱིས་སྨྱུང་བ་སོས་པའི་རྗེས་ལ། དམ་ཚིག་ཡིད་བཞིན་ནོར་བུའི་གདམ་ངག་མཐའ་དག་གནང་ངོ། །དེ་ནས་ཡང་རྗེ་བཙུན་ཏི་ལོ་པ་སྔར་གྱི་སྤྱོད་ལམ་ལྟར་

[040A]༄༅། །བཞུགས་པ་ལ། མཎྜལ་ཕྱག་མཆོད་བསྐོར་བ་སོགས་མཛད་ནས། བདག་ལ་གདམ་ངག་ཐུགས་རྗེས་འཛིན་པར་ཞུ་ཞུས་པས། ངའི་ཕྱི་ནར་
འདོང་གསུང་བྱོན་པས། ཆུ་ཁ་རུབ་ལ་རྟིང་ཟབ་པ་ཆུའི་ནང་ཐམས་ཅད་པད་པས་གང་བའི་ཆུ་ཁྲིས་གཅིག་ན་བཞུགས་འདུག་པ་ལ། ཆུ་འདི་ལ་ཟམ་པ་བྱེད་ནུས་པ་སུ་ཡོད་
ང་ལ་སློབ་མ་ཡོད་ན་ཆུ་འདི་ལ་ཟམ་པ་བྱེད་པ་ཡིན་ཏེ་གསུང། དཔལ་ནཱ་རོ་པས་ང་ལ་གསུང་པ་ཡིན་སྙམ་ནས་ཟམ་པ་མཛད་པས། རྐེད་པ་ཙམ་དུ་ཕེབས་པ་དང་
ནེམ་མཛད་ཞབས་ཀྱིས་མནན་ཏེ་ ཆུའི་རྟིང་དུ་སྐྱར། ཆུའི་ཚུབས་པས།  ཆུའི་ནང་ན་པད་པ་ལ་སོགས་པའི་སེམས་ཅན་ཚད་མེད་པ་ཡོད་པས། དེ་རྣམས་ཀྱིས་སྐུ་ལུས་ཟང་ཐལ་དུ་ཕུག་ནས་ཁྲག་བྱུང་བས་
ཞུ་སྙམ་བྱེད། ཤུལ་དུ་ཆུ་ཞུགས་པ་རྣམས་ཁྱག་པ་སྙམ་བྱེད་པ་ལ། རྗེ་བཙུན་ཏི་ལོ་པ་བྱོན་ནས་ནཱ་རོ་པ་ཁྱོད་ཅི་ཉེས་གསུང། ཞུ་ཁྱགས་པད་པའི་ཟང་ཐལ་གྱིས།།
རང་དབང་མེད་དེ་བདག་སྡུག་བསྔལ། །ཞུས་པས། རྣམ་སྨིན་ལུས་ཀྱི་ཆུ་རྒྱུན་འདི། །ཁྱགས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །གཏུམ་མོ་

[040B] ཕྱག་གིས་བྱུགས་པ་ཙམ་གྱིས་སོས་པའི་རྗེས་ལ། གཏུམ་མོ་བདེ་དྲོད་རང་འབར་གྱི་གདམ་ངག་མཐའ་དག་གནང་ངོ། །ཡང་ལོ་གཅིག་སྔར་
གྱི་སྤྱོད་ལམ་ལྟར་བཞུགས་པ་ལ། དཔལ་ནཱ་རོ་པ་གདམ་ངག་མ་གནང་བས་ཐུགས་ཟིང་ཐུང་བ་ལ། མཎྜལ་ཕྱག་མཆོད་བསྐོར་བ་སོགས་མཛད་ནས་གསོལ་བ་བཏབ་པས་
གདམ་ངག་འདོད་ན་མེ་དང་སྙུག་མ་དང་མར་ཁུ་ཁྱེར་ལ་ཤོག་གསུང་ནས། དཔལ་ནཱ་རོ་པས་དེ་རྣམས་ཁྱེར་འོངས་པས། རྗེ་བཙུན་ཏི་ལོ་པས་སྙུག་མ་གྲིས་གཞོགས་
དེ་མེ་ལ་སྲོས་མར་ཁུ་ལ་ངར་བླུད་ནས་དེས་སྐུ་ལུས་ཐམས་ཅད་ཕུག་པས་སྨྱུང་ཟུག་བཟོད་ཀླགས་མེད་པ་ལ། ནཱ་རོ་པ་ཁྱོད་ཅི་ཉེས་གསུང། དཔལ་ནཱ་རོ་པས། སངས་
རྒྱས་སྙིང་པོའི་རྒྱ་མདུད་འདི། །ཟུག་རྔུ་དང་བཅས་བདག་སྡུག་བསྔལ་ཞུས་པས། ངར་འཛིན་ལུས་ཀྱི་རྒྱ་མདུད་འདི། །ཞིག་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་
བའི་གནས། །སྒྱུ་ལུས་སེམས་ཀྱི་མེ་ལོང་ལྟོས། །གསུང། ཕྱག་གིས་བྱིན་བརླབས་མཛད་པས་སོས་པའི་རྗེས་ལ། སྒྱུ་ལུས་ཆོས་བརྒྱད་རང་གྲོལ་གྱི་གདམ་ངག་

[041A]༄༅། །མཐའ་དག་གནང་ངོ། །དེ་ནས་རྗེ་བཙུན་ཏི་ལོ་པ་དེ་ཉིད་ལོ་གཅིག་ཏུ་སྤྱོད་ལམ་སྔར་ལྟར་བཞུགས་ནས་གསུང་ཆོས་མ་གནང། སྐབས་ཅིག་ཏུ་ཏིང་
ངེ་འཛིན་དེ་ལས་བཞེངས་བྱུང་བ་ལས། མཎྜལ་ཕྱག་མཆོད་སོགས་སྔོན་དུ་བཏང་ནས། གསོལ་བ་བཏབ་པས། ངའི་ཕྱི་ནར་འདོང་གསུང་བྱོན་པས། ཐང་སྟོང་གཅིག་ན་
མི་ཁྲེས་པོ་ཁུར་བ་གཅིག་འགྲོ་བ་ལ་རྗེ་བཙུན་ཏི་ལོ་པས་མི་ཕ་གིས་ཁྱོད་ལ་སྡུག་ཅིག་རང་བཏང་བས་ཕ་གི་དེད་གསུང་དེད་པ་ལས། མིག་སྒྱུ་ལྟར་ཇེ་རིང་ལ་སོང་ནས་མ་ཟིན་
ཡང་ད་རུང་དེད་གསུང་དེད་པས་ཐང་ཆད་འགྱེལ་བ་ལ་རྩ་རུ་བྱོན་ནས། ནཱ་རོ་པ་ཁྱོད་ཅི་ཉེས་གསུང། རི་དྭགས་མིག་སྒྱུ་སྙོག་པ་ལྟར། །མེད་སྣང་རིང་སོང་བདག་སྡུག་བསྔལ་
ཞུས་པས། །ཁམས་གསུམ་འཁོར་བའི་རྒྱུན་ཐག་འདི། །ཆད་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །རྨི་ལམ་སེམས་ཀྱི་མེ་ལོང་ལྟོས། གསུང་
ཕྱག་གིས་བྱིན་བརླབས་མཛད་པས་སྐུ་སྙེལ་བསོས་པའི་རྗེས་ལ། རྨི་ལམ་འཁྲུལ་པ་རང་སངས་ཀྱི་གདམ་ངག་མཐའ་དག་གནང་ངོ། །དེ་ནས་ཡང་རྗེ་བཙུན་ཏི་ལོ་པ་དེ་

[041B] སྐབས་ཅིག་ཏུ་ཏིང་ངེ་འཛིན་དེ་ལས་བཞེངས་པ་ལས། མཎྜལ་ཕྱག་མཆོད་བསྐོར་བ་མཛད་ནས་
ཆོས་ཞུས་པས། ཆོས་འདོད་ན་ངའི་ཕྱི་ནར་འདོང་གསུང་ཕེབས་པས། བློན་པོ་ཆེན་པོ་གཅིག་གི་བག་མ་གླང་པོ་ཆེ་ལ་སྐྱོན་ནས་འོང་བ་དང་འཕྲད་པས། ང་ལ་སློབ་མ་ཡོད་
ན་འདི་སྐྱུར་ནས་ཕར་དྲུད་ཚུར་དྲུད་བྱེད་པ་ཡིན་ཏེ་གསུང། དཔལ་ནཱ་རོ་པས་དེ་ལྟར་མཛད་པས་བློན་པོ་འཁོར་བཅས་ཀྱིས་བརྡུངས་ཏེ་སྡུག་བསྔལ་ཞིང་འགུལ་མ་ནུས་པ་ལ་
རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང། དཔལ་ནཱ་རོ་པས། བློན་པོ་བརྩེ་མེད་ལྷ་གཟོ་ཡིས། །རྩི་བཞིན་བཏགས་ཏེ་བདག་སྡུག་བསྔལ། ཞུས་པས་
རྗེ་བཙུན་ཏེ་ལོས། ངར་འཛིན་ལུས་ཀྱི་རི་བོ་འདི། །བཏགས་ཀྱང་རུང་གི་ནཱ་རོ་པ། མཁའ་འགྲོ་མ་ཡི་གསང་བའི་གནས། །འོད་གསལ་སེམས་ཀྱི་མེ་ལོང་ལྟོས། གསུང་
ཕྱག་གིས་བྱིན་བརླབས་མཛད་པས་སྨྱུང་བ་སོས་པའི་རྗེས་ལ། འོད་གསལ་མ་རིག་མུན་བྲལ་གྱི་གདམ་ངག་མཐའ་དག་གནང་ངོ། །དེ་ནས་ཡང་ལོ་གཅིག་རྗེ་བཙུན་ཏི་ལོ་

[042A]༄༅། །པ་དེ་ཉིད་སྤྱོད་ལམ་སྔར་ལྟར་བཞུགས་ནས་གསུང་ཆོས་མ་གནང་བ་ལ། མཎྜལ་ཕྱག་མཆོད་བསྐོར་བ་མཛད་ནས། གདམ་ངག་ཞུས་པས་
གདམ་ངག་འདོད་ན་ངའི་ཕྱི་ནར་འདོང་གསུང་ཕེབས་པ་དང། རྒྱལ་པོ་ཡབ་ཡུམ་འཁོར་དང་བཅས་པ་བྱུང་བ་ལ། ང་ལ་སློབ་མ་ཡོད་ན་བཙུན་མོ་སྐྱུར་ནས་ཕར་དྲུང་ཚུར་
དྲུང་བྱེད་པ་ཡིན་ཏེ་གསུང། དཔལ་ནཱ་རོ་པས་དེ་ལྟར་མཛད་པས་རྒྱལ་པོ་འཁོར་བཅས་ཀྱིས། དཔལ་ནཱ་རོ་པ་དབུགས་འགྱུ་བ་མཆད་ཙམ་ཅིག་བརྡུངས་པས། རྗེ་བཙུན་
ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང་པ་ལ། རྒྱལ་པོ་གཞུ་ཡིས་བདག་བདེ་ནི། །མདའ་བཞིན་འཕངས་པས་བདག་སྡུག་བསྔལ་ཞུས་པས། ངར་འཛིན་
ལུས་ཀྱི་བག་ཆགས་འདི། །འཕངས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །འཕོ་བ་སེམས་ཀྱི་མེ་ལོང་ལྟོས། །གསུང་ནས་ཕྱག་གིས་བྱིན་
བརླབས་མཛད་པས་སྐུ་སྨྱུང་བ་སངས་པའི་རྗེས་ལ། འཕོ་བ་གསེར་འགྱུར་གྱི་གདམ་ངག་ མཐའ་དག་  གནང་ངོ། །དེ་ནས་ཡང་རྗེ་བཙུན་ཏི་ལོ་པ་དེ་ཉིད་ལོ་ཅིག་སྤྱོད་ལམ་སྔར་

[042B] མཎྜལ་ཕྱག་མཆོད་བསྐོར་བ་མཛད་ནས་གདམ་ངག་ཞུས་པས། གདམ་ངག་འདོད་ན་ངའི་ཕྱི་ནར་འདེང་གསུང་ཕེབས་པས། ཐང་ཁ་སྟོང་པ་ཅིག་ན་རྒྱལ་
པོ་ཆེན་པོ་གཅིག་གི་རྒྱལ་བུ་རྣམས་ཀྱི་ནང་ནས་གཅེས་ཤོས་མཐུའོ་ཅིག་ལ་ཁྲུས་བྱས་བརྒྱན་རྣམ་པ་སྣ་ཚོགས་ཀྱིས་བརྒྱན་པ་ཅིག་ཤིང་རྟ་ ལ་  སྐྱོན། དཔུང་གི་ཚོགས་ཡན་ལག་
བཞི་དང་བཅས་པ་འུ་རུ་རུ་བྱུང་བས། རྗེ་བཙུན་ཏི་ལོ་པའི་ཞལ་ནས་ནཱ་རོ་པ་ཁྱོད་ལ་རྒྱལ་པོ་དང་བློན་པོ་འདི་ཚོས་རྐྱག་གྱོད་མ་བཏང་བ་མེད་པས། རྒྱལ་བུ་ཕ་གི་ཤིང་རྟའི་
སྟེངས་ནས་སྐྱུར་ལ་གསེར་གཡུ་ལ་སོགས་པའི་རྒྱན་ཐམས་ཅད་ཐོགས་ལ་སྐྲ་ནས་བཟུང་སྟེ་ཕར་དྲུད་ཚུར་དྲུད་གྱིས་ལ་ངའི་ཁྲིས་སུ་བྲོས་ལ་ཤོག་ཅིག་གསུང་ནས། དཔལ་
ནཱ་རོ་པས་རྒྱལ་བུ་ཤིང་རྟའི་སྟེངས་ནས་སྐྱུར། གསེར་གཡུ་ལ་སོགས་པའི་རྒྱན་ཆ་ཐམས་ཅད་བཏོགས་སྐྲ་ནས་བཟུང་སྟེ་ཕར་དྲུད་ཚུར་དྲུད་མཛད་ནས་བྱོན་པས། རྒྱལ་
བུ་དཔུང་གི་ཚོགས་དང་བཅས་པ་ན་རེ། འདི་འདྲ་དཔེ་དང་ལུགས་མེད་ཟེར་ནས་དེད་བྱུང་ཚེ། ཤི་མ་ཤི་མེད་བྲོས་ཡོངས་པས། དཔལ་ནཱ་རོ་པས་རྗེ་བཙུན་ཏི་ལོ་པའི་དྲུང་

[043A]༄༅། །དུ་སླེབ་ལ་ཁད་ཙ་ན། རྗེ་བཙུན་ཆེན་པོ་བདག་སྐྱོབས་ཅིག་རྗེ་བཙུན་ཆེན་པོ་བདག་སྐྱོབས་ཅིག་ཞུས་པས། རྗེ་བཙུན་ཏི་ལོ་པའི་ཞལ་ནས་
འདིས་ཁྱེད་ལ་ཅི་བྱས་གསུང་པས། རྒྱལ་བུ་དཔུང་གི་ཚོགས་དང་བཅས་པ་ན་རེ། འདིས་རྒྱལ་བུ་ཤིང་རྟའི་སྟེངས་ནས་བསྐྱུར་ནས་གསེར་གཡུ་ལ་སོགས་པའི་རྒྱན་
ཐམས་ཅད་བཏོགས་ནས་ཕར་དྲུང་ཚུར་དྲུང་བྱས་ཟེར། རྗེ་བཙུན་ཏི་ལོ་པའི་ཞལ་ནས། འོ་ན་ཁོ་རང་གིས་ལན་འདུག་གིས་འདི་ལ་རྒྱོབ་གསུང་ནས། རྒྱལ་བུ་དཔུང་གི་
ཚོགས་དང་བཅས་པས་མདའ་རུབ་དང། རྡོ་རུབ་དང། གྲི་རུབ་སོགས་བྱས་ནས་བསད་པའི་ལུས་སུ་བྱས་ཁོང་རྣམས་ཐེག་སོང་ཙ་ན། རྗེ་བཙུན་ཏི་ལོ་པའི་ཞལ་ནས་
ནཱ་རོ་པ་ཁྱོད་ཅི་ཉེས་གསུང། སྐྱབས་མེད་རི་དྭགས་ཇི་བཞིན་དུ། །མགོན་མེད་བདེ་བཅོམ་བདག་སྡུག་བསྔལ། །སྐྱབས་མེད་པའི་རི་དྭགས་དེ་ལ་ཁྱི་ར་བ་རྣམས་ཀྱི་མདའ་
རུབ༑ རྡོ་རུབ། གྲི་རུབ་སོགས་བྱེད་གྱི་འདུག་ལགས། དེ་བཞིན་དུ་བདག་ལ་ཡང་རྗེ་བཙུན་བདག་སྐྱོབས་བདག་སྐྱོབས་ཞུས་པས་ནི་བདག་སྐྱོབ་དུ་མ་འདོད། མགོན་

[043B] རྗེ་བཙུན་ཏི་ལོ་པས། ངར་འཛིན་ལུས་ཀྱི་རི་དྭགས་འདི། །བསད་ཀྱང་རུང་གི་
ནཱ་རོ་པ། །མཁའ་འགྲོ་མ་ཡི་གསང་བའི་གནས། །གྲོང་འཇུག་སེམས་ཀྱི་མེ་ལོང་ལྟོས། གསུང། ཕྱག་གིས་བྱིན་བརླབས་མཛད་སྐུ་སྨྱུང་བ་དང་སྡུག་བསྔལ་སངས་པའི་
རྗེས་ལ། ཟབ་ལམ་གྲོང་འཇུག་སྦྲུལ་ལྤགས་འདོར་བྱེད་ཀྱི་གདམ་ངག་མ་ལུས་པ་གནང་ངོ།། །།རྣམ་ཐར་འགའ་ཞིག་ན་དཔལ་ནཱ་རོ་པ་ལ་འདི་ཡན་ཆོད་ལ་སྡུག་
བསྔལ་རང་རྒྱུད་པ་ཡོད་གསུང་བ་འདུག་ཅིང། ཕྱག་རྒྱ་མ་བཞེས་མན་ཆད་སྐུ་ལུས་ཀྱི་སྟེངས་སུ་མི་འདོད་པའི་རྐྱེན་བྱུང་ཀྱང་སྡུག་བསྔལ་གྱི་རྣམ་པ་མེད། འཕགས་པ་
རྟག་དུ་དུ་དང་འདྲ་གསུང་ནའང་འཐད་པར་མ་མཐོང། དཔལ་ནཱ་རོ་པ་འདི་ཉིད་གྲུབ་ཐོབ་གླིང་ཆེན་རས་པའི་ཞལ་ནས། སྔོན་བདེ་བར་གཤེགས་པ་པདྨའི་བླ་མ་ཞེས་བྱ་བ་
བཅུ་གསུམ་རྡོ་རྗེ་འཛིན་པའི་ས་མཉེས་པ་གཅིག་བྱང་ཆུབ་སེམས་དཔའ་སེམས་དཔའ་ཆེན་པོ་མེ་ཏོག་ཟླ་མཛེས་ཞེས་བྱ་བར་སྐུ་སྤྲུལ་ནས་འགྲོ་བ་སེམས་ཅན་ཚད་མེད་པའི་

[044A]༄༅། །དོན་མཛད་རྗེས། དཔལ་ནཱ་རོ་པ་ཆེན་པོར་སྐུ་སྐྱེ་བ་བཞེས་ནས་བསྟན་དང་འགྲོ་དོན་མཛད་པར་གསུངས་པས། སྐྱེས་མཆོག་འདི་ནི་གྲུབ་
ཐོབ་ཆེན་པོ་སངས་རྒྱས་དངོས་ཡིན་པས། ཐོས་བསམ་སྒོམ་གསུམ་དཀའ་སྤྱད་མཛད་པ་རྣམས་རྗེས་འཇུག་ཆོས་ལ་བསྐུལ་ཕྱིར་དྲང་དོན་གཞན་ངོར་དུ་ཚུལ་བསྟན་པ་
ལགས་སོ། །རྗེ་བཙུན་ཏི་ལོ་པ་ཡང་ལོ་གཅིག་སྔར་གྱི་སྤྱོད་ལམ་ལྟར་བཞུགས་པ་ལ། དཔལ་ནཱ་རོ་པས་མཎྜལ་ཕྱག་མཆོད་ཕུལ་ནས་གདམས་ངག་ཞུས་པས་
ཕྱག་རྒྱ་མ་ལོང་གསུང་བླངས་པས། ཕྱག་རྒྱ་མ་འཕྲལ་སྐྱེ་མཆེད་གཙང་བ་དད་པ་ཆེ་ཆེ་འདྲ་བ་ཅིག་བརྟེན་པས། རེ་ཞིག་ཐུགས་མཐུན་པོ་བྱུང་ཡང་རྗེས་སུ་མོ་ཟེར་བ་
ལ་དཔལ་ན་རོ་པས་མ་གསན། དཔལ་ནཱ་རོ་པའི་གསུང་ལ་མོས་མ་ཉན་པར། ཤ་ཟད་ལྤགས་ཟད་དུ་སོང་ནས་མགར་བ་གཅིག་གི་གཡོག་ཀྱང་མཛད། བསམ་པ་མི་
མཐུན་པས་སྡུག་ཐག་ཆད་ཚེ། རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་བྡེའམ་གསུངས་པས། དཔལ་ནཱ་རོ་པས། གཉིས་སྣང་ཡུལ་གྱི་གཟུང་འཛིན་འདི། །

[044B] །རྗེ་བཙུན་ཏི་ལོ་པས། འཁོར་བ་མྱང་འདས་གཉིས་མེད་ལ། །དབང་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་
བའི་གནས། །བདེ་ཆེན་སེམས་ཀྱི་མེ་ལོང་ལྟོས། །གསུང་ནས། རྡོ་རྗེ་ཐེག་པའི་ལམ་གྱི་མཆོག་ཏུ་གྱུར་པ་མཁའ་འགྲོའི་གསང་ལམ་མྱུར་མགྱོགས་ཕོ་ཉ་འོག་སྒོ་
བདེ་བ་ཆེན་པོའི་གདམ་ངག་མཐའ་དག་གནང་ངོ། །ཡང་རྗེ་བཙུན་ཏི་ལོ་པས། དཔལ་ནཱ་རོ་པ་ལ། ཁྱོད་སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་དགེ་སློང་གིས་
བུད་མེད་བརྟེན་པ་གང་ནས་གསུངས། འདི་མ་ལེགས་པས་ཆད་པ་ཁྱོད་རང་གིས་ཆོད་ཅིག་གསུང། དཔལ་ནཱ་རོ་པས་བདག་གིས་མ་ཉེས་འདིས་ཉེས་གསུང་ནས་
རྡོ་རྗེ་བརྟན་པའི་ཁར་རྡོ་བས་བརྡུང་པས། ཤིན་ཏུ་གཉན་པས་གྲོངས་མ་ཐུག་པའི་སྨྱུང་ཟུག་བྱུང་བས། རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང་
ཉེས་པའི་རྩ་བ་ཆགས་པས་ལན། །རྡོ་རྗེ་བརྡུངས་པས་བདག་སྡུག་བསྔལ་ཞུས་པས། །རྗེ་བཙུན་ཏི་ལོ་པས་མགུར་འདི་གསུང། བཀའ་གསན་དང་དྲི་མ་མེད་པ་

[045A]༄༅། །ཉོན༑ །སྡུག་བསྔལ་བདེ་བ་རོ་མཉམ་ལ། །བརྡུངས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །རོ་སྙོམས་སེམས་ཀྱི་
མེ་ལོང་ལྟོས་གསུང། ཕྱག་གིས་བྱིན་བརླབས་མཛད་པས་དྲི་ཆུ་དོར་ཤེས་ཙམ་ཅིག་བྱུང། དེ་ལ་ནཱ་རོ་པ་ཞེས་པའི་མཚན་བཏགས་གསུང་ངོ། །སྐབས་འདིར་རོ་
སྙོམས་བསྐོར་དྲུག་གི་གདམ་ངག་མཐའ་དག་གནང་བ་ལགས་སོ། །ཡང་རྗེ་བཙུན་ཆེན་པོ་ཏི་ལོ་པ་ཆོག་བཞེངས་ནས་ས་ཕྱོགས་གཞན་དུ་ཕེབས་པའི་ཕྱི་ན་ཕར་
དཔལ་ནཱ་རོ་པས་ཀྱང་བྱོན་ནས། མཎྜལ་ཕྱག་མཆོད་ཕུལ་ནས། གདམ་ངག་ཞུས་པས། རྗེ་བཙུན་ཏི་ལོ་པས། ཁྱོད་གདམ་ངག་འདོད་ན་ཤེས་རབ་མ་པལ་
ཕུལ་གསུང་ནས་བཙུན་མོ་ཕུལ་བས། མོས་དཔལ་ནཱ་རོ་པ་ལ་ལྟ་བ་དང། རྒོད་པ་དང། ཟུར་མིག་ལྟ་བ་སོགས་བྱས་པས། རྗེ་བཙུན་ཏི་ལོ་པས་ཁྱོད་པལ་
མི་ཙི་ནཱ་རོ་པ་ལ་རྩི་གསུངས་ནས་ཕྱག་རྒྱ་མོ་དེ་བརྡུངས་པས། དཔལ་ནཱ་རོ་པ་བླ་མའི་མཛད་སྤྱོད་ལ་མ་དད་པ་མ་སྐྱེས། བླ་མ་ལ་ཕྱག་རྒྱ་མ་ཕུལ་བས་བདག་

[045B] རྗེ་བཙུན་ཏི་ལོ་པས་ནཱ་རོ་པ་བྡེའམ་གསུང། ལྟོས་མེད་བླ་མ་སངས་རྒྱས་ལ། །ཤེས་རབ་ཡོན་ཕུལ་རྣལ་འབྱོར་
བདེ༑ ༑ཞུས་པས། རྗེ་བཙུན་ཏི་ལོ་པས། ཆོས་ཉིད་ཀློང་གི་ལམ་ཆེན་དུ། །བདེ་ཡང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །ཕྱག་ཆེན་
སེམས་ཀྱི་མེ་ལོང་ལྟོས། གསུང་ནས། ཕྱག་རྒྱ་ཆེན་པོ་ཡེ་ཤེས་གསལ་བྱེད་ཀྱི་གདམ་ངག་མཐའ་དག་གནང་ངོ། །གསུམ་པ་གསང་བ་གཅེས་པའི་སྐུ་
ལུས་ཆོས་ཡོན་དུ་ཕུལ་བའི་དཀའ་སྤྱད་ལ་བརྟེན་ནས་སྨིན་གྲོལ་གྱི་གདམ་ངག་མཐའ་དག་གནང་བའི་ཚུལ་ནི། ཡང་རྗེ་བཙུན་ཏི་ལོ་པ་ལོ་གཅིག་སྔར་གྱི་སྤྱོད་ལམ་
ལྟར་བཞུགས་པ་ལ། དཔལ་ནཱ་རོ་པས་མཎྜལ་ཕྱག་མཆོད་ཕུལ་ནས་གསོལ་བ་བཏབ་པས། རྗེ་བཙུན་ཏི་ལོ་པས་གདམ་ངག་འདོད་ན་ངའི་ཕྱི་ན་ཕར་འདེང་
གསུང་ནས་ཕེབས་པས། ཐང་ཆེན་པོ་ཆུ་ཡེ་མེད་པའི་ས་ཅིག་ན་རྗེ་བཙུན་ཏི་ལོ་པས་གུ་ལུ་ལུ་ཕེབས་ཚ། དཔལ་ནཱ་རོ་པས་མགྱོགས་པར་ཕེབས་ཀྱང་

[046A]༄༅། །སྐུའི་རྗེས་མ་ནོན་ཏེ། ཐང་ཆད་པ་དང་ས་ཅིག་ན་བཞུགས་འདུག་དེར་དཔལ་ནཱ་རོ་པས་བདག་ལ་སྙིང་པོ་དོན་གྱི་སྐྱེལ་ས་འབྲས་བུ་
ད་ལྟ་རང་མངོན་དུ་བྱེད་པའི་ཆོས་ཅིག་ཐུགས་ལ་རྟགས་འཚལ་ཞུས་པས། ནཱ་རོ་པ་གདམ་ངག་འདོད་ན་མཎྜལ་ཕུལ་གསུང་ནས། དེར་འབྲུ་མ་རྙེད་ནས་བྱེ་མ་ལ་
མཎྜལ་མཛད་པས། ཆག་ཆག་འདེབས་པའི་ཆུ་ཕྱོགས་ཐམས་ཅད་དུ་བཙལ་བས་མ་རྙེད་ལགས་ཞུས་པས། རྗེ་བཙུན་ཏི་ལོ་པས་ཁྱོད་ཀྱི་ལུས་ལ་ཁྲག་མེད་པ་ཡིན་ནམ་
གསུང༑ ལུས་ཀྱི་རྩ་བོ་ཆེ་རྣམས་ཕྲལ་ནས་ཁྲག་བཏོན་ཆག་ཆག་བཏབ་པས། ཚོམ་བུ་མ་རྙེད་པར་སྤྱན་རིག་རིག་བཞུགས་པས། ཁྱོད་ལ་ཡན་ལག་དང་ཉིང་ལག་མེད་
དམ། མགོ་བོ་ཆོད་ལ་དཀྱིལ་དུ་བཞོག་རྐང་ལག་བཞི་ཆོད་ལ་མཐའ་རུ་བསྐོད་ལ་ཕུལ་གསུང་ནས། དེར་མགོ་བོ་རྦད་བཅད་ནས་དཀྱིལ་དུ་བཞག་རྐང་ལག་བཞི་བཅད་
ནས་ཚོམ་བུར་བསྐོད་དེ་ཕུལ་བས། འཚལ་ཁྲག་གིས་བོར་ནས་དཔལ་ནཱ་རོ་པ་དེ་ཉིད་རེ་ཞིག་བརྒྱལ་ལོ། །རྗེ་བཙུན་ཏི་ལོ་པས་སྐུ་ལ་ཕྱག་གིས་བྱུགས་པ་ཙམ་གྱིས་

[046B] ནཱ་རོ་པ་བདེ་འམ་གསུང། ཤ་ཁྲག་ལུས་ཀྱི་མཎྜལ་འདི། །བླ་མ་ལ་ཕུལ་རྣལ་འབྱོར་བདེ། །ཞུས་པས། རྗེ་བཙུན་ཏི་ལོ་པས། ཟག་བཅས་
སྙིང་པོ་མེད་པའི་ལུས། །བདེ་ཡང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །བར་དོ་སེམས་ཀྱི་མེ་ལོང་ལྟོས། །གསུང་ནས། ཕྱག་གིས་བྱིན་བརླབས་
མཛད་པས་སྐུ་ལུས་སྔ་མ་ལྟར་སོས་པ་ལ། བར་དོ་ཡང་དག་ཟབ་དོན་གྱི་གདམ་ངག་མཐའ་དག་གནང་ངོ། །དེ་ནས་གདམ་ངག་རགས་རིམས་རྣམས་རྫོགས་ནས། དཔལ་
ནཱ་རོ་པ་རྗེ་བཙུན་ཏི་ལོ་པའི་ཞབས་རྟོག་ལ་བརྩོན་པར་ཡོད་ཚེ། བླ་མའི་ཞལ་ནས། བསྡད་པས་དམུས་ལོང་གཟུགས་མི་མཐོང། །བསྡད་པས་འོན་པའི་སྒྲ་མི་ཐོས། །
བསྡད་པས་ལྐུགས་པའི་དོན་མི་གོ་བསྡད་པས་ཞ་བོས་རྗེས་མི་སྙོགས། །བསྡད་པས་སྡོང་པོ་རྩ་མི་བརྟན། །བསྡད་པས་ཕྱག་རྒྱ་ཆེ་མི་རྟོགས། །ཞེས་གསུངས་པས་
དཔལ་ནཱ་རོ་པའི་ཐུགས་དགོངས་ལ། བོགས་འདོན་པའི་ཕྱིར་སྤྱོད་པ་གྱིས་གསུང་པ་ཡིན་པར་དགོངས་ནས། འོ་ན་བདག་གིས་སྤྱོད་པ་ལ་འགྲོ་བར་ཞུ་ཞུས་པས། བདག་

[047A]༄༅། །འཛིན་གྱི་མདུད་ལས་མ་གྲོལ་ན། སྤྱོད་པ་རང་ཡང་རྣམ་དག་མི་ཡོང་ཞིང་འཇིག་རྟེན་ཆོས་བརྒྱད་སྒྲུབ་པའི་ཐབས་རྣམས་འཁོར་བ་ངན་སོང་གི་
རྒྱུར་འགྱུར་བས། ཐར་པ་དང་ཐམས་ཅད་མཁྱེན་པ་ལ་བར་དུ་གཅོད་པའི་བདུད་རྩ་བ་དང་ཡན་ལག་གི་གེགས་ཉེས་ལྟུང་ཕྲ་རགས་ཀྱིས་གོས་པ་འདི་དག་ཡིན་པས། ངོས་
གཟུང་ལ་གེགས་སེལ་བ་དང་སྐྱོན་སྤོང་བའི་བསམ་སྦྱོར་ལ་འབད་པ་ཐོན་ཅིག་གསུང། ལམ་གྱི་བར་ཆད་སེལ་བ་གདམས་པ་སྤྱིའི་བགེགས་སེལ་མཐའ་དག་གནང་ངོ། །
དཔལ་ནཱ་རོ་པ་དེ་ཉིད་བདེ་བར་གཤེགས་པའི་རྣམ་སྤྲུལ་ཡིན་པས་ལམ་གྱི་གེགས་ལ་གྲོལ་གཏིང། བོགས་ལ་དབྱུང་དགོས་མེད་རུང། གདུལ་བྱ་གཞན་ངོར་བོགས་དབྱུང་
ཚུལ་འདི་ལྟར་གྱིས་ཅིག་གསུང། བྱ་སྤྱོད་ཚོགས་སྒྱུར་ལམ་གྱི་གདམ་ངག་མཐའ་དག་གནང་བས། དཔལ་ནཱ་རོ་པ་ཐུགས་ཤིན་ཏུ་མཉེས་ཏེ་རྗེ་བཙུན་ཏི་ལོ་པ་དང་ཐུགས་
ཡིད་གཅིག་ཏུ་འདྲེས་པར་གྱུར་ཏོ། །དེ་ནས་དཔལ་ནཱ་རོ་བས་སྨིན་བྱེད་དབང་བཞིའི་དོན་དང། གྲོལ་བྱེད་ལམ་རིམ་པ་གཉིས་མངོན་དུ་གྱུར་པ་ཟུང་འཇུག་འོད་གསལ་

[047B] །བླ་མའི་མོས་གུས་དང། དཀའ་ཕྲན་བཅུ་གཉིས་དང། དཀའ་བ་ཆེན་པོ་བཅུ་གཉིས་སྤྱད་པས། སྨིན་
བྱེད་ཕུན་སུམ་ཚོགས་པའི་དབང་བཞི་དང། གྲོལ་བྱེད་འཁྲུལ་པ་མེད་པའི་ལམ་ཞེས་མངོན་དུ་གྱུར་པ་ལགས་སོ། མདོར་ན་དེ་རྣམས་ཀྱིས་དཔལ་ཆེན་པོ་ནཱ་རོ་པ་ཉིད་ཀྱིས་དད་
ཅིང་གུས་པས་བླ་མའི་གསུང་བཞིན་སྒྲུབས་ཏེ། ལོའི་དབང་དུ་བྱས་ན་ལོ་བཅུ་གཉིས། དཀའ་སྤྱད་ཀྱི་དབང་དུ་བྱས་ན་དཀའ་བ་ཆེན་པོ་བཅུ་གཉིས་སྤྱད། གདམ་ངག་གི་དབང་
དུ་བྱས་ན་གདམ་ངག་མཆོག་ཏུ་གྱུར་པ་བཅུ་གཉིས་གནང་ངོ། །བདེ་ཆེན་མཁའ་འགྲོའི་གསང་ལམ་དང། འོད་གསལ་ཕྱག་རྒྱ་ཆེན་པོ་རང་ཤར་རང་གྲོལ་གྱི་ལམ་དང། བར་
དོ་ཡང་དག་ཟབ་དོན་གསུམ་ཧྲིལ་དྲིལ་བ་ལ་རྟེན་ནས། ཟག་བཅས་ཟག་པ་མེད་པའི་བདེ་བའི་སྒྲོན་མེ་ལྟམས་པ་བྱ་བ་ལགས་སོ།། །བཞི་པ་དེ་ཁོ་ཉིད་བླ་མས་ཅི་
གསུང་དང་དུ་བླངས་པའི་དཀའ་སྤྱད་ལ་རྟེན་ནས་མཆོག་ཐུན་མོང་གི་དངོས་གྲུབ་བརྙེས་པའི་ཚུལ་ལ་གཉིས། མ་དག་པའི་སྣང་བ་དག་པར་བསྒྱུར་བ་བརྟུལ་ཤུགས་ཕྱོགས་

[048A]༄༅། །ལས་རྣམ་རྒྱལ་གྱི་སྤྱོད་པ་དང། གཉིས་འཛིན་གྱི་རྟོག་པ་མཐའ་དག་གཞི་ལ་སངས་ནས་གཉིས་མེད་ཡེ་ཤེས་ཀྱི་སྣང་བ་རྒྱས་ཏེ་གདུལ་བྱ་
རྗེས་སུ་བཟུང་བའི་ཚུལ་ལོ། །དང་པོ་ནི། དཔལ་ནཱ་རོ་པས་འགྲི་ཀ་མ་ལའི་གཙུག་ལག་ཁང་དུ་ཕེབས། དེར་པཎྜི་ཏ་རྣམས་དང་ཆོས་ཀྱི་བསྒྲོ་གླེང་མཛད་པས་
རྗེ་བཙུན་ཏི་ལོ་པ་མ་མཉེས་སོ། །སྡེ་སྣོད་ཀྱི་ཆོས་ཐམས་ཅད་ཚིག་ཐ་སྙེད་ཡིན་པས་ཚོང་འདུས་ཀྱི་འོ་མ་བཞིན་སླད་ནས་འདུག་བྱིན་བརླབས་ཀྱི་སྟོབས་ཀྱིས་ཤར་བའི་
དྲི་མ་མེད་པ་འདི་ཁྱེད་ཆེའམ་སྙམ་ནས། རི་ཤར་ཕྱོགས་ཀ་མ་ལ་རུ་པའི་དུར་ཁྲོད་དུ་སྒོམ་འམ། བཤད་དམ་ཞུས་པས། རྗེ་བཙུན་ཏི་ལོ་པས། དཔལ་ནཱ་རོ་པ་ལ་ཐོད་
པ་ཅིག་གི་ནང་དུ། རྫས་རྩོག་པ། དྲི་མི་ཞིམ་པ། ཡིད་དུ་མི་འོང་བ་ཅིག་གིས་བཀང་ནས་འདི་ཟོ་ཅིག་གསུང། དེ་ཡིད་དུ་མི་འོང་བཞིན་དུ་དབང་མེད་དུ་ཟོས་པས། རོ་
སྔོན་ཆད་མ་མྱོང་བ་ཞིམ་པ་ཅིག་བྱུང་ནས། དཔལ་ནཱ་རོ་པའི་ཐུགས་ལ་ག་རེ་བྱིན་གྱིས་བརླབས་པའི་དུས་སུ། རྫས་དེ་རོ་མཆོག་བརྒྱ་དང་ལྡན་པ། མ་བརླབས་པའི་དུས་

[048B] དེ་བཞིན་དུ་མ་སྒོམས་ན་ཉོན་མོངས་པ་འཁོར་བའི་རྒྱུར་སྣང། སྒོམས་པའི་དུས་ན་དེ་ཉིད་མྱ་ངན་ལས་འདས་པའི་བདེ་བ་བདག་གཞན་
ཀུན་ལ་ཕན་པས། སྒོམས་ཅིག་བྱ་བ་ཡིན་སྙམ་ནས་ཡོད་པ་ལ། རྗེ་བཙུན་ཏི་ལོ་པའི་ཞལ་ནས། ནཱ་རོ་པ་གོ་བ་ལྟར་ཡིན་ནོ་གསུང། རྗེ་བཙུན་ཏི་ལོ་པའི་བཀའ་བཞིན་
བོགས་འདོན་པའི་ཕྱིར་སྤྱོད་པ་མཛད་པའི་ཚུལ་ལ་ཞུགས་ནས། རས་ཀྱི་ཨང་ཀ་རག་ཅིག་སྐུ་ལ་གསོལ། ཕ་རོལ་ཏུ་ཕྱིན་པ་དྲུག་གི་དག་པ་མཚོན་ཕྱིར་རུས་པའི་རྒྱན་དྲུག་
གིས་བརྒྱན། ཧེ་རུ་ཀའི་ཆས་སུ་ཞུགས་ཏེ། མཚན་ལྡན་གྱི་ཐོད་པ་ཅིག་ཕྱག་ཏུ་བཟུང་ནས། སློང་མོ་བའི་སྤྱོད་པའི་བརྟུལ་ཤུགས་ལ་ཞུགས་ཏེ། བའཻ་དུ་ཡ་ཞེས་བརྗོད་
ཅིང་བྱོན། དེ་ཅི་ཟོས་ཀྱང་འཇུ་ཟེར་བའི་བརྡའ་ཡིན་ཞིང། བྱིས་པ་ཤས་ཅིག་དང་འཕྲད་པས་དེའི་ནང་ནས་བརྡའ་ཤེས་པ་ཅིག་གིས། ཆུ་གྲི་རྣོན་པོ་ཅིག་གཏད་དེ། འདི་ཟོའི་
བརྡར་དུ་ཡ་ཟེར་བྱུང་བས། དེར་དཔལ་ནཱ་རོ་པ་ཆེན་པོས་ཆུ་གྲི་ཡུ་བ་ནས་བཟུང་སྟེ་རྩེ་མོ་ཞལ་དུ་བཅུག་པས་མར་ལྟར་ལྟེམས་གྱིས་ཞུ་ནས་གསོལ་བས། ཐམས་ཅད་ངོ་

[049A]༄༅། །མཚར་སྐྱེས་ཏེ། རིམས་ཀྱི་བརྒྱུད་ནས་རྒྱལ་པོའི་སྙན་དུ་སོང་བས། རྒྱལ་པོ་བྱ་བ་མ་བརྟགས་པ་ལ་ངེས་པའི་ཤེས་པ་མི་འཇུག་པས་
དཔུང་གི་ཚོགས་ཡན་ལག་བཞིའི་གླང་པོ་ཆེ་སྨྱོན་པའི་སྣ་ལ་རལ་གྲི་བཟང་པོ་བཏགས་ཏེ། དཔལ་ནཱ་རོ་པའི་གདོང་དུ་བཏང་བས། མཁས་གྲུབ་མཉམ་མེད་དཔལ་ནཱ་རོ་པས་
བདུད་དཔུང་འདུལ་བའི་ལྟ་སྟངས་མཛད་པས་གླང་པོ་ཆེ་ཤི་སྟེ། གྲོང་ཁྱེར་རྣམས་ཀྱི་ལམ་བཀག་ཅིང་རུལ་བའི་དྲི་དང་གྲོང་ཁྱེར་འབུས་གང་བར་དོགས་པའི་སྡུག་བསྔལ་དུ་
གྱུར༑ རྒྱལ་པོ་གླང་པོ་ཆེ་ཤི་བས་ཕངས་སེམས་ཀྱི་སྡུག་བསྔལ་དུ་གྱུར། བློན་པོ་རྣམས་ལ་ཁྱེད་ཀྱིས་འདི་འདྲ་འདུག་བྱས་པས་ལན། ངའི་གླང་པོ་ཆེའི་སྐྱིན་པ་ཁྱེར་ཤོག་
ཟེར༑ དེར་རིམས་གྱིས་གཏམ་གྱི་གླེང་གཞི་བརྡས་པས་བྱིས་པ་བརྡའ་ཤེས་པ་དེའི་ཕ་མ་ལ་ཟུག་སྟེ། གླང་པོ་ཆེའི་སྐྱིན་པ་ཐོག་ཏུ་བབ་པས་ཕ་མ་གཉིས་སྡུག་བསྔལ་
ཞིང་དུ་བའི་དྲུང་དུ། རྒན་མོ་ཅིག་བྱུང་ནས་སྡུག་བསྔལ་བྱེད་མི་དགོས་རྣལ་འབྱོར་པ་དེ་རང་ལ་ཞུས་ཟེར་ནས། དཔལ་ནཱ་རོ་པ་ལ་ཕྱག་དང་མཆོད་པ་ཕུལ་ཏེ་ཞུས་པས་

[049B] ཐག་རིངས་སུ་སྐྱལ་བས་གྲོང་ཁྱེར་གྱི་མི་རྣམས་ཀྱི་མྱ་ངན་བསལ། དེ་ནས་དཔལ་ནཱ་རོ་བས། གཞན་
སྣང་ཟིལ་གྱིས་གནོན་པའི་ཏིང་ངེ་འཛིན་ལ་བཞུགས་ཏེ། གླང་པོ་ཆེའི་རྣམ་ཤེས་དགུག་བཞུགས་མཛད་དེ་ཤི་བ་བསོས་པས། རྒྱལ་པོ་དང་བྱིས་པའི་ཕ་མའི་མྱ་ངན་བསལ་
བས༑ རྒྱལ་པོ་ཆེན་པོ་སེང་གེ་ཟླ་བས་དཔལ་ནཱ་རོ་པ་ལ་དད་པའི་སེམས་ཀྱིས་གསོལ་བ་བཏབ་ནས། རྣལ་འབྱོར་པ་འདི་གྲུབ་པ་ཐོབ་པའི་ཡོན་ཏན་དཔག་ཏུ་མེད་པ་ལ་
མངའ་བརྙེས་པ་ཅིག་འདུག་པས། ཤིན་ཏུ་ངོ་མཚར་བར་མཐོང་སྟེ། ཏིང་ངེ་འཛིན་གྱི་རྩལ་གྱིས་གླང་པོ་ཆེའི་རོ་ལ་གྲོང་འཇུག་ནུས་པ། རྒྱལ་ཟློན་འབངས་གསུམ་གྱི་སྡུག་
བསྔལ་སེལ་ནུས་པ། བྱིན་བརླབས་ཀྱི་ནུས་པས་གླང་པོ་ཆེ་ཤི་བའི་རྣམ་ཤེས་དགུག་བཞུག་ནུས་པ་འདི་ཁྱེད་ཐ་མལ་པ་རྣམས་ཀྱི་མཆོད་གནས་ཀྱི་འོས་མ་ཡིན་པས་
ཞབས་ཏོག་བྱེད་དུ་མི་འཇུག་ངའི་མཆོད་གནས་བྱེད་དོ་ཞེས་དྲིལ་བསྒྲགས་ཏེ། རྒྱལ་པོ་དེའི་སྲས་མོ་ལྷ་ཅིག་ཡེ་ཤེས་སྒྲོན་མ་དཔལ་ནཱ་རོ་པའི་ཕྱག་རྒྱ་མོར་ཕུལ་ནས་

[050A]༄༅། །ཕྱོགས་མཐུན་དུ་བཞུགས་ཏེ་ལས་དཀར་ནག་གིས་འབྲེལ་བའི་མཐོང་ཐོས་དྲན་རེག་གི་སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་པའི་
ཕྱིར༑ ཡབ་ཡུམ་གཉིས་པོས་ཁྱི་མང་པོ་དང་འཁོར་གཡོག་མང་དུ་བརྟེན་ནས། ཁྱི་ར་མཛད་དེ་རི་དྭགས་མང་པོ་བསད་ནས་ལ་ལ་མཁའ་སྤྱོད་དུ་གནས་སྤར། ལ་ལ་
བསད་གསོ་མཛད་དོ། །དེ་ལྟ་བུའི་མཛད་སྤྱོད་དེ་ལ་རྒྱལ་པོ་དེ་ཉིད་རང་ཤིན་ཏུ་དད་པར་གྱུར་ནའང། རྒྱལ་པོའི་བླ་མཆོད་ཐོས་སྒྲོགས་ཚལ་པ་རྣམས་ཀྱིས། རྣལ་
འབྱོར་གྱི་དབང་ཕྱུག་དཔལ་ནཱ་རོ་པའི་སྤྱོད་པ་ལ་ལོག་ལྟ་སྐྱེས་ཏེ། ངེད་ཡབ་མེས་ཀྱི་བླ་མཆོད་ཉན་ཐོས་ཀྱི་སྡེ་རྣམས་ཀྱི་ཆོས་ལུགས་དང་མི་མཐུན་པའི། སྡིག་
ཅན་ཁྱི་ར་བྱེད་པ་འདི་རྒྱལ་པོས་གཞན་དུ་བཅུགས་ན་ལེགས། ཡང་ན་ངེད་འགྲོ་ཟེར་བཅུད་ལ་བོར་བས། རྒྱལ་པོས་ཐོས་སྒྲོགས་ཚལ་པ་བཏང་ན་ནི་ཡབ་མེས་ཀྱི་
བླ་མཆོད་མ་ཐེགས་ཟེར་གཏམ་ངན་ཡོང། སློབ་དཔོན་ནི་ཆོས་དབང་ཞུས་པའི་བླ་མ་ཡིན་པས་བཅུག་མི་ཉན་སྙམ་རེ་ཞིག་བཏང་སྙོམས་དུ་ལུས་པ་ལས་

[050B] དབང་དང་གདམ་ངག་ཞུས་ཉམས་སུ་བླངས་པས་རང་རྒྱུད་ལ་ཉམས་དང་རྟོགས་པ་སྐྱེས། ཡུལ་དེ་
ན་རྒྱལ་པོ་དེས་ཁྲེམས་བཅས་ནས་སེམས་ཅན་བསད་པ་ལ་ཆད་པ་བྱེད་པ་ཡིན་པ་ལ། དཔལ་ནཱ་རོ་པས་ཁྱི་ར་མཛད་ནས་ཡུལ་མི་རྣམས་དང་བློན་འབངས་རྣམས་ཀྱིས་ཚོར་ནས་རྒྱལ་
པོའི་སྙན་དུ་སོང་བས། རྒྱལ་པོ་ན་རེ། མི་བདེན་ཟེར་བ་ལ་སང་ཐོ་རངས་རྒྱལ་པོ་ཉིད་རང་གཟིགས་དང་ཟེར་བས། དེར་རྒྱལ་པོས་ཀྱང་ནང་པར་གཟིགས་པ་ཁྱི་མང་པོ་ཁྲིད་
ནས་གཤེགས་པ་མཐོང་ནས། རྒྱལ་པོས་མཆོད་གནས་རྣམས་དང། བློན་འབངས་ཀུན་ལོག་ལྟ་སྐྱེ་བར་འདུག་པས། དེ་ལྟར་མ་མཛད་ཞུས་པས། ད་མི་བྱེད་གསུང་
སླར་ཡང་ཡབ་ཡུམ་གཉིས་ཀ་ཁྱི་ར་མཛད་ཏེ་ལྷ་ཅིག་གིས་ཤའི་འོར་སྐྱེལ་བྱས་པས། མཆོད་གནས་ཐོས་སྒྲོགས་ཚལ་པ་རྣམས་ཀྱིས་མཐོང་ནས། རྒྱལ་པོས་མུ་སྟེགས་
པ་ལ་མཆོད་གནས་བྱེད་པ་འདིས་སངས་རྒྱས་ཀྱི་བསྟན་པ་སྣུབས་པ་ཡིན་པས། སླར་ཡང་ན་ངེད་འགྲོ། ཡང་ན་ཁོ་ཐོང་ཟེར་བ་ལ། རྒྱལ་པོས་སྔོན་ལ་སློབ་དཔོན་ལ་དྲོས་

[051A]༄༅། །ཅིག་བཏབ་གྱིས་མ་གསན་ན་བྱ་བ་བྱེད་གསུང། རྒྱལ་པོས་སློབ་དཔོན་ལ་རྒྱུ་མཚན་ཕུལ་བས། ང་ཡི་མི་བྱེད་གསུང་ནས་སང་སྔ་དྲོ་ཡབ་ཡུམ་
གཉིས་ཀས་ཁྱི་མང་པོ་ཁྲིད་ནས་བྱོན། དགོང་མོ་ཁྱི་རྣམས་ཀྱི་ཁ་ཁྲག་དུ་སོང། དང་ཁ་རྣམས་དམར་ཆག་ཆག་བྱས་ཤ་མང་པོ་ཁུར་བྱུང་བའི་གདོང་དུ། རྒྱལ་པོ་བྱོན་ནས་
འདི་ལྟར་མི་མཛད་པར་ཞུ་ཞུས་པས། དཔལ་ནཱ་རོ་པས་ཁྱེད་མི་དགའ་བ་བྱེད་དམ་གསུང་ནས། སྟེང་ལྷའི་ལྟ་སྟངས་མཛད་པས། ནམ་མཁའ་ལ་གནས་པའི་སེམས་
ཅན་ཐམས་ཅད་ཤི་ནས་ཁོང་རང་གི་མདུན་དུ་འཚར་བྱུང། བར་མིའི་ལྟ་སྟངས་མཛད་པས་ས་སྟེངས་ན་གནས་པའི་རྒྱལ་པོས་གཙོ་བྱས་པའི་འགྲོ་བ་མང་དག་འགྱེལ་
འོག་ཀླུའི་ལྟ་སྟངས་མཛད་པས་ས་འོག་གི་ཀླུ་ལ་སོགས་པའི་འགྲོ་བ་ཐམས་ཅད་ཀུ་རེང་རེང་འདུག་དེ་ནས་ཡུན་ཨེན་ཙམ་སོང་བ་དང། རྒྱལ་པོ་བརྒྱལ་བ་སངས་
ནས༑ ཉན་ཐོས་ཀྱི་ས་ལ་དབང་བ་དང། བློན་པོ་གྲོས་ལ་དབང་བ་རྣམས་བསོགས་ནས། ད་སློབ་དཔོན་འདི་མ་བཏང་ན་ངའི་ཡབ་མེས་ཀྱིས་བཙུགས་པའི་གནས་གཞི་

[051B] དེར་སློབ་དཔོན་ཡུལ་དུ་བྱོན་བྱས་ལ་ཐབས་ཀྱིས་བསད་ན་
ལེགས་ཟེར་ཀུན་མཐུན་ནོ། །དེ་ནས་དཔལ་ནཱ་རོ་པ་ལ་རང་རེ་ཡོན་མཆོད་ལ་དྲོས་ཅིག་གདོག་པས་སྟོང་ཕྱོགས་འདིར་གཤེགས་མཛོད་ཞུས་པས། དཔལ་ནཱ་རོ་པའི་ཞལ་
ནས་དྲོས་ལ་ཆ་དགོས་ལྷ་ཅིག་མི་འྒྲོའམ་གསུང་བ་ལ་བདག་ཀྱང་འགྲོ་ལགས་ཟེར། རྒྱལ་པོ་འཁོར་དང་བཅས་པ་དང། སློབ་དཔོན་ཡབ་ཡུམ་གཉིས་དང། ཉན་ཐོས་
ཐོས་སྒྲོགས་ཚལ་པ་རྣམས་དང། གཤེད་མར་བསྐོས་པ་རྣམས་དང་འགྲོགས་ནས་ཕེབས་ཚེ། ལམ་བདེ་མོ་མེད་པ་ལ་དཔལ་ནཱ་རོ་པ་རང་གིས་ལམ་མཁན་མཛད་
ནས་གསོད་སར་ཕེབས་པ་དང། རྒྱལ་པོ་དང་ཐོས་སྒྲོགས་ཚལ་པ་རྣམས་ན་རེ། །དཔལ་ནཱ་རོ་པ་ལ་ཁྱོད་སེམས་ཅན་ལ་བསམ་ངན་མིན་པ་མི་རྒྱུ། ངག་ངན་པ་མིན་པ་
མི་བརྗོད། ལུས་ཀྱི་གསོད་གཅོད་མིན་པ་མི་བྱེད། ལུས་ཀྱིས་ངན་བྱེད་སངས་རྒྱས་ཀྱི་བསྟན་པ་བཤིག་པ་ཟེར་ནས། དཔལ་ནཱ་རོ་པ་ཡབ་ཡུམ་ལ་ངན་སྨྲས་ཚིག་རྩུབ་

[052A]༄༅། །ཀྱི་འཁོར་ལོ་མང་པོ་བརྗོད། མི་འཆོར་བར་བྱེད་པ་ཐག་པའི་འཁོར་ལོས་བཅིངས། གཅོད་པར་བྱེད་པ་མཚོན་ཆའི་འཁོར་ལོས་ལུས་དུམ་བུར་
བཏུབས༑ བརྡུང་བར་བྱེད་པ་ཐོ་བའི་འཁོར་ལོས་བརྡུངས། བསྲེག་པར་བྱེད་པ་ཙན་དན་མེ་ཡི་འཁོར་ལོ་སྦར་ཏེ་བསྲེགས་ནས། སང་ཐལ་བ་ཆུ་ལ་ཕོ་བསམ་ནས་ཐོས་
སྒྲོགས་ཚལ་པ་གཅིག་དང། རྒྱལ་པོའི་འཁོར་གཅིག་གཉིས་ཀྱིས་ལྟར་ཕྱིན་པས། མེ་མ་ཤི་བར་འབར་བའི་དབུས་ན་སློབ་དཔོན་ཡབ་ཡུམ་གཉིས་གར་སྟབས་མཛད་ཅིང་
ཟིལ་པ་ཁྲོམ་མེ་འདུག་པས། མི་དེ་གཉིས་བྲེད་ཏེ་ལོག་ཕྱིན་ནས། རྒྱལ་པོ་ལ་ལོ་རྒྱུས་སྙད་པས། ཐམས་ཅད་ན་རེ་མི་སྲིད་ཟེར་ནས། རྒྱལ་པོ་དང་ཐོས་སྒྲོགས་ཚལ་
པ་ཀུན་ཚོགས་ནས་ལྟར་ཕྱིན་པས། ཁོང་གཉིས་ཟེར་བ་བཞིན་འདུག་པ་ལ་རྒྱལ་པོས་སློབ་དཔོན་དཀྲོངས་པས་མ་དྲོངས་པ་ཡིན་ནམ་ཞུས་པས། དཔལ་ནཱ་རོ་པས་
མགུར་འདི་གསུངས་སོ། །ཚིག་རྩུབ་ངན་སྨྲ་མཚོན་ཆ་དེ། །བཟོད་པའི་ཕུབ་ཆུང་འཛུགས་ཀྱི་གྲོགས། །མནར་མེད་ལུས་ཀྱི་རྒྱ་མདུད་དེ། །དུག་གསུམ་མདུད་པ་

[052B] །ཙནྡ་མེའི་འཁོར་ལོ་དེ། །ངར་འཛིན་སྡོང་པོ་བསྲེག་པའི་གྲོགས། །མཚོན་ཆ་རྣོན་པོའི་འཁོར་ལོ་དེ། །འཁོར་བའི་རྒྱུན་ཐག་གཅོད་པའི་གྲོགས། །
ཡོན་མཆོད་ཁྲིམས་ཀྱི་ཐོ་བ་དེ། །ངར་འཛིན་མགོ་བོ་བརྡུང་བའི་གྲོགས། །ལྟོས་མེད་གཞན་སྲོག་གཅོད་བྱེད་པ། །སྡོམ་གསུམ་དག་དང་མི་འགལ་ཞིང། །ངན་སོང་
གསུམ་དུ་མི་སྐྱེ་ན། །ནཱ་རོ་སྤྱོད་པའི་གྲོགས་སུ་བདེ། །མི་ཁོ་བོའི་ཐུགས་དགོངས་མ་ལོངས་པར། །ཁྱེད་ཐོས་སྒྲོགས་ཚལ་པའི་ཕྲག་དོག་གིས། །ངེད་ནཱ་རོ་ཡབ་
ཡུམ་མེ་ལ་བསྲེགས། །བསྲེགས་ཀྱང་འཚིག་པའི་རྣལ་འབྱོར་མིན། །རྒྱུ་འབྲས་ལས་ལ་མི་འཛེམ་པ། །ཁྱེད་ངན་སོང་སྐྱེས་ན་ཇི་ལྟར་བྱེད། །ང་ཡོན་ཏན་གྱི་གྲོགས་
སུ་སོང་བ་བདེ། །ཅེས་གསུངས་པས། དེར་རྒྱལ་པོ་ལ་སོགས་པ་རྣམས་མྱ་ངན་གྱིས་གཟིར་ནས། རྨི་ལམ་དུ་སའི་བར་ཐོངས་བྱེ་ནས། དམྱལ་བར་བསྐལ་པ་མང་པོར་
སྡུག་བསྔལ་མྱོང་བའི་སྣང་བ་ཤར་ཚེ། དེའི་དུས་སུ་རྒྱལ་པོའི་བསམ་པ་ལ་དམྱལ་བར་སྐྱེས་པའི་ལས་འདི། དཔལ་ནཱ་རོ་པ་ལ་མི་འཚམ་པའི་ལས་བསགས་པས་ཉེས་

[053A]༄༅། །འདུག་སྙམ་ནས། འགྱོད་པ་དྲག་པོ་སྐྱེས་ནས། ཁོང་གི་འཁྲུལ་པའི་སྣང་བ་དེ་སངས་ནས། རྒྱལ་པོའི་བློན་འབངས་རྣམས་དང། ཐོས་སྒྲོགས་
ཚལ་པ་ལ་བལྟས་པས། ཁོང་རྣམས་ལ་ཡང་འཁྲུལ་པའི་སྣང་བ་དེ་ཀ་བྱུང་བར་ཤེས་ནས། ཧ་ལས་ཏེ་འགྱོད་པ་སྐྱེས་ཆོས་རྒྱལ་མྱ་ངན་མེད་པས་ཞུས་པའི་མདོ་ལས་
གསུངས་པའི་རྣམ་སྨིན་དྲན་ཏེ། ཡོན་མཆོད་རྣམས་མགྲིན་གཅིག་ཏུ་བཟོད་པར་གསོལ་བ་ནི། ནཱ་རོ་ཁྱེད་ཀྱི་དགོངས་པ་མ་ལོངས་པར། །ཆགས་སྡང་དབང་གིས་ཇི་འདྲའི་
ལས་རྣམས་བསགས། །ལས་ཀྱི་རྣམ་སྨིན་བདག་ཅག་སྣང་བ་འཁྲུལ། །བསྐལ་པའི་བར་དུ་དམྱལ་བར་སྐྱེས་སྣང་ཤར། །བདག་ཅག་འགྱོད་ནས་དྲུང་དུ་མཐོལ་
བཤགས་འབུལ། །ལས་ངན་དེ་འདྲ་བསགས་པ་བཟོད་པར་གསོལ། །ཆོས་བརྒྱད་གཞུ་ཡིས་བླ་མའི་མདའ། །འཕངས་པས་ངན་སོང་གསུམ་པོ་རུ། །རྨི་ལམ་
དག་ཏུ་སྐྱེས་མཐོང་བས། །བདག་གི་ནོངས་པ་བཟོད་པར་མཛོད། །བསྐལ་པ་དུ་མར་མེས་བསྲེགས་ཤིང། །བསྟན་པ་སྡེ་འཁྲུགས་མེ་ཡིས་བསྲེགས། །བདག་

[053B] །ཆོས་རྒྱལ་མྱ་ངན་མེད་པ་ཡི། །ཞུས་པའི་དོན་རྣམས་རྨི་ལམ་ལས། །མ་འཚལ་ཉེས་རྣམས་བཟོད་པར་མཛོད། །ཞེས་ཞུས་
པས༑ དཔལ་ནཱ་རོ་པའི་ཞལ་ནས། རྒྱལ་པོ་ཁྱེད་རྣམས་བཤགས་པ་གཤའ་མར་བྱེད་ན་ཚིག་ཙམ་གྱིས་མི་ཕན་པས་འདི་ལྟར་གྱིས་གསུང། །གསོན་དང་རྒྱལ་པོ་ཡོན་
མཆོད་རྣམས། །ཆོས་བརྒྱད་ཚེ་འདིའི་རྒྱ་མདུད་ཁྲོལ། །དུག་གསུམ་འཁོར་བའི་འདམ་རྫབ་སྐོམས། །མ་རིག་མུན་པའི་དམགས་ཚོགས་བཟློག་འགྱོད་སེམས་ཡེ་
ཤེས་མེ་ཆེན་སྦོར། །བཤགས་པ་སྐྱེ་མེད་ངང་དུ་གྱིས། །ཅེས་གསུངས་པས། རྒྱལ་པོ་ཡོན་མཆོད་འཁོར་བཅས་ཀྱིས་འགྱོད་པ་དྲག་པོས་བཤགས་པ་རྣམ་པར་དག་
པ་བྱས་པས་སྡིག་པ་ཐམས་ཅད་མ་ལུས་པར་དག་པའི་སྣང་བ་ཤར་རོ། །དེ་ནས་འཕྲོས་པའི་ལོ་རྒྱུས་ལ། སྔོན་འཁོར་ལོ་བསྒྱུར་བའི་རྒྱལ་པོ་བསྟན་པ་འཛིན་བྱ་བ་ལ་
བུ་སྟོང་རྩ་གཉིས་ཡོད་པས། དེ་རྣམས་ཀྱིས་ཡབ་ཀྱི་དྲུང་དུ་སྨོན་ལམ་མཐའ་ཡས་པ་བཏབ་པ་དང། གཅིག་གིས་ཁོང་རྣམས་སངས་རྒྱས་པ་དང། ང་རྒྱལ་པོ་མི་

[054A]༄༅། །བྱེད་པར་གྱུར་ནས། ཡོན་བདག་བྱེད་པར་སྨོན་ལམ་བཏབ། སངས་རྒྱས་སྟོང་རྩ་གཉིས་ལ་ཆོས་རྒྱལ་མྱ་ངན་མེད་པ་རེ་རེས་ཡོན་བདག་བྱས་
ཤཱཀྱ་ཐུབ་པའི་དུས་སུ་རྒྱལ་པོ་དེས་ཞུས་པ། བཅོམ་ལྡན་འདས་འཇིགས་རྟེན་གྱི་ཁམས་ན་འདུས་བྱས་ཀྱི་དགེ་བའི་རྩ་བ་སྟོབས་གང་ཆེ་ཞུས་པས། བཅོམ་ལྡན་འདས་
ཀྱི་ཞལ་ནས་འཛམ་བུའི་གླིང་འདིར་ལོ་གསར་རྙིང་གཉིས་ཀྱི་མཚམས་ཀྱི་ནུབ་གཅིག་ལ་མཆོད་རྟེན་བྱེ་བ་བཞེངས་ནས། དེ་ལ་དེ་བཞིན་གཤེགས་པའི་རིང་བསྲེལ་རེ་རེ་བཞུགས་
སུ་བཅུག་དགྲ་བཅོམ་པ་བྱེ་བས་རབ་གནས་བྱས་ན། འདུས་བྱས་ཀྱི་དགེ་བ་བྱེད་པ་ལས་བསོད་ནམས་ཆེ་བ་མེད་གསུངས་པས། ཆོས་རྒྱལ་མྱ་ངན་མེད་ཀྱིས་ནུབ་གཅིག་
ལ་མཆོད་རྟེན་བྱེ་བ་བཞེངས་ནས། རིང་བསྲེལ་བཞུག་དགྲ་བཅོམ་པས་རབ་གནས་མཛད་པས། བོད་ན་སྤྱིར་མཆོད་རྟེན་དུ་གྲགས་པ་འདི་རྣམས་ཡིན་གསུང། སྡིག་
པ་བྱེད་པ་ལ་སྟོབས་གང་ཆེ་ཞུས་པས། བཅོམ་ལྡན་འདས་ཀྱི་ཞལ་ནས། བླ་མ་བརྙས་དང་བཀུར་བཏབ་དང། །དགེ་འདུན་སྐོར་ལ་འབགས་པ་གསུམ། །རང་གི་རྩ་

[054B] །བརྙས་པ་ཆེ་འབྲིང་ཆུང་གསུམ་དང། །སྡོམ་པ་ལྡན་ལ་བཀུར་བཏབ་དང། །དགེ་འདུན་གྱིས་ནི་མ་གནང་བར། །རང་གིས་ཆེད་དུ་སྤྱད་ན་ནི། །གཉེན་
པོ་མེད་ཏེ་བཤགས་པ་དཀའ། །གསུང། འོ་ན་སྡིག་པ་བསྲེག་པ་ལ་སྟོབས་གང་ཆེ་ལགས་ཞུས་པས། བཅོམ་ལྡན་འདས་ཀྱི་ཞལ་ནས། བསྟན་རྩ་སྡེ་འཁྲུགས་
མེས་བསྲེག་ཅིང། །བསྐལ་པ་དུས་མཐའི་མེ་དང་ནི། །བདག་རྒྱུད་གཟུང་འཛིན་མེས་བསྲེག་བྱེད། །གསུང། གཞན་གྱིས་སྡིག་པ་བྱས་པས་གནོད་པར་ཡོང་ངམ་
ཞུས་པས། བཅོམ་ལྡན་འདས་ཀྱི་ཞལ་ནས། །རྩོད་བྱེད་གསུང་དང་སྙིང་པོ་ཉམས། །གཞན་གྱི་གནོད་པར་གྱུར་པ་སྟེ། །གཞན་གྱི་དོན་ཞེས་བྱ་བར་གསུངས། །
ཅེས་སོ། །རྩོད་བྱེད་ནི་སྡེ་འཁྲུགས་བྱེད་པའོ། །གསུང་ནི་གླེགས་བམ་སླུར་བཏང་བའི་ཡོ་བྱད་ལ་སྤྱོད་པའོ། །སྙིང་པོ་ཉམས་པ་ནི་སྡོམ་པ་གསུམ་འཆལ་བ་དང་
འགྲོགས་ན་གནོད་པའོ། །དེས་དམྱལ་བར་ཇི་ཙམ་སྡོད་ཞུས་པས། ཚེ་ལོ་བསྐལ་པ་སྟོང་ཕྲག་བདུན་ཅུ་རྩ་གཉིས་དང། སྟོང་དང་ལྔ་བརྒྱར་སྐྱེ་གསུང། དེ་དག་

[055A]༄༅། །རིམ་པར་སྦྱར་རོ། །དེ་རྣམས་བྱུང་ན་ཇི་ལྟར་བཤགས་ཞུས་པས། ཡུལ་སྤངས་བྱོལ་ཏེ་སྦྱངས་པ་དང། །དངོས་པོ་སྲབ་ཅིང་རྣམ་སྨིན་
སྦྱང༑ ༑སྐྱེ་མེད་དོན་རྟོགས་ཀུན་ལའོ། །གསུང། ཡུལ་སྤངས་པ་ནི་སྡེ་འཁྲུགས་སར་མི་སྡོད་པའོ། །བྱོལ་བ་ནི་འཆལ་བའི་གྲོགས་ལས་བྱོལ་བའོ། །སྦྱངས་པ་
ནི་སྡེ་འཁྲུགས་བྱེད་པ་དང་འཆལ་བའི་ཉེས་པ་སྦྱང་བའོ། །དངོས་པོ་སྲབ་པ་ནི་གང་བསགས་པ་ཐམས་ཅད་བཏོན་ནས་ཡུལ་ཁྱད་པར་ཅན་ལ་ཕུལ་ན་འདག་གསུང་ངོ། །
སྒྲུབ་མ་ནུས་པ་ལ་ཉེས་པ་མེད་ཡོད་ཞུས་པས། དོན་རྟོགས་ཐ་སྙད་བྲལ་བ་དང། །དོན་ཆེན་སྒྲུབ་དང་མི་ནུས་དང། །གཞན་གྱིས་མི་གནོད་པར་ཤེས་བྱ། །ཅེས་གསུངས་
སོ༑ ༑དེ་ཡང་དོན་རྟོགས་པ་ནི་གནས་ལུགས་ངོ་འཕྲོད་པའོ། །ཐ་སྙད་བྲལ་བ་ནི། ལྐུགས་པ་དང་མ་ནིང་གིས་མི་ཤེས་པའོ། །དོན་ཆེན་སྒྲུབ་པ་ནི་རང་གཞན་གྱི་དོན་
བསྒྲུབ་པའོ། །སྒྲུབ་མི་ནུས་པ་ནི་ཕ་མ་དང་བླ་མའི་ཞབས་ཏོག་བྱེད་པས་གཡེངས་ཏེ་སྒྲུབ་མ་ནུས་པ་ལ་ཉེས་པ་མེད་དོ། །དེ་དག་ནི་སྤྱིའི་རྣམ་པར་བཞག་པ་འཕྲོས་

[055B] །དཔལ་ནཱ་རོ་པས་རྒྱལ་པོ་ཡོན་མཆོད་རྣམས་ལ་བླ་མའི་སྐུ་ལ་བསྡོས་ཏེ་བརྙས་པ་སོགས་ཀྱི་གཉེན་བོར་ཆོས་རྒྱལ་མྱ་ངན་མེད་ཀྱིས་ཞུས་པའི་མདོའི་དོན་རྒྱས་
པར་བཤད། དྲང་དོན་དང་ངེས་དོན་ཟུང་དུ་འགྲེལ་བའི་རྗེས་སུ་བཟུང་བས་ཐེག་ཆུང་ཐེག་ཆེན་དུ་འགྱུར་ནས། རྒྱལ་པོ་ཡོན་མཆོད་ཐམས་ཅད་གྲོལ་བར་མཛད་དོ། །དེ་ནས་
དཔལ་ནཱ་རོ་པ་གྲོང་ཁྱེར་གཞན་དུ་བྱོན་ཏེ། བུ་ཆུང་ལྟ་བུའི་སྤྱོད་པས་བྱིས་པ་རྣམས་ཀྱི་གསེབ་དུ་བཞུགས་ནས། རེས་རྩེད་མོ་རྩེ། རེས་རྒོད། རེས་དུ་ཞིང་བཞུགས་པ་
ལ༑ སྤྱོད་པ་ངོ་སྤྲོད་པ་ལ་དགོངས་ནས། རྗེ་བཙུན་ཏི་ལོ་པ་ཉིད་དཔའ་བོ་མཁའ་འགྲོའི་ཚོགས་ཀྱིས་བསྐོར་ཏེ་ནམ་མཁའི་མཐོང་སུ་བྱོན་ནས་མགུར་འདི་གསུངས། །
ཨང་གེ་དཔལ་ལྡན་ནཱ་རོ་པ། །བླ་མ་མཁའ་འགྲོས་མ་གནང་ཞིང། །ཉམས་མྱོང་རྟོགས་པ་མ་རྒྱས་ཤིང། །ཤུགས་འབྱུང་ཞེན་པ་མ་གྲོལ་བར། །སྤྱོད་པ་མ་བྱེད་ནཱ་རོ་
པ༑ ༑གསུང། དཔལ་ནཱ་རོ་པས་འོ་ན་ད་རུང་ཆོས་ཉན་ནམ་ཞུས་པས། ཆོས་ཉན་ལན་ཚྭའི་ཆུ་འཐུང་འདྲ། །སྲེད་ལས་མི་ལྡོག་ནཱ་རོ་པ། །གསུང། འོ་ན་པཎྜི་ཏ་ཆེན་

[056A]༄༅། །པོ་ཡིན་པས་བཤད་དགོས་པ་ཡིན་ནམ་སྙམ་ནས་བཤད་དམ་ཞུས་པས། ཚིག་གི་སྤྲོས་པ་འཕེལ་བ་ལས། །དོན་ཉིད་མི་རྟོགས་ནཱ་རོ་པ། །
གསུང། འོ་ན་སྒོམ་འམ་ཞུས་པས། ཤུགས་འབྱུང་ཞེན་པ་རང་གྲོལ་ལ། །ཉམས་མྱོང་སྒོམ་མེད་ནཱ་རོ་པ། །གསུང། འོ་ན་སྤྱོད་པ་རང་སྐྱར་ལ་བྱའམ་ཞུས་པས་
གཟུང་འཛིན་ཡུལ་ལས་འདས་པ་ལས། །སྤྱོད་པ་བྱར་མེད་ནཱ་རོ་པ། །གསུང། འོ་ན་གནས་ལུགས་ལ་ལྟའམ་ཞུས་པས། བློ་འདས་ཡིད་ལ་བྱར་མེད་པས། །
གནས་ལུགས་ལྟར་མེད་ནཱ་རོ་པ། །གསུང། འོ་ན་འབྲས་བུ་ཅིག་རང་སྒྲུབ་པར་ཞུ་ཞུས་པས། རེ་དོགས་གཉིས་དང་བྲལ་བ་ལས། །འབྲས་བུ་སྒྲུབ་མེད་ནཱ་རོ་པ། །
གསུང༑ དཔལ་ནཱ་རོ་པའི་ཐུགས་དགོངས་ལ། འོ་ན་ཅི་ཡང་བྱར་མེད་པ་འདུག་པ་ལ། ང་དེ་རྣམས་བྱེད་པར་འདོད་པ་དེ་ཀ་འཁྲུལ་འདུག་པས། འཁྲུལ་པ་བླ་མའི་
དྲུང་དུ་སྒྲོ་འདོགས་གཅོད་དགོས་སྙམ་ཞུས་པ། སྣང་བ་གཟུགས་ཀྱི་ཕུང་པོ་འདི། །སྐྱེ་བ་མེད་པའི་རང་བཞིན་ལ། །གལ་ཏེ་ཡོད་ན་སྤྱོད་རིགས་ཏེ། །མེད་ན་

[056B] རང་རིག་བདེ་གསལ་ཤེས་པ་འདི། །ཅི་ཡང་མེད་པའི་སྟོང་པ་ལ། །གྲུབ་ན་ཞེ་འདོད་རིགས་པ་ལ། །གྲུབ་པ་མེད་པར་ཞེ་འདོད་ཅི། །སེམས་ཉིད་འོད་གསལ་
སྟོང་པ་ཉིད། །བགྲོ་བཀུར་གཉིས་དང་བྲལ་བ་སྟེ། །སྐྱེས་ན་ཉམས་མྱོང་རིགས་པ་ལ། །མེད་པར་ཉམས་སུ་མྱོང་བ་ཅི། །ལྷུན་གྱིས་གྲུབ་པའི་བདེ་ཆེན་ལ། །དགེ་སྡིག་
ཡོད་ན་བདེ་སྡུག་གཉིས། །འབྲས་བུ་སྨིན་པར་རིགས་པ་ལ། །ཐམས་ཅད་མཉམ་པའི་ངོ་བོ་ལ། །དགེ་སྤྱོད་སྡིག་པ་སྤོང་བ་ཅི། །ཞེས་ཞུས་པས། རྗེ་བཙུན་ཏི་ལོ་པས་
ཞུས་ལན་མགུར་དུ་གསུངས་པ། །བཀའ་གསན་དང་ནཱ་རོ་པཎ་ཆེན་ཉོན། །སྣང་བ་རྟེན་ཅིང་འབྲེལ་འབྱུང་འདི། །སྐྱེ་བ་མེད་པར་མ་རྟོགས་པར། །ཚོགས་གཉིས་
ཤིང་རྟའི་འཁོར་ལོ་དང། །འབྲལ་བར་མ་བྱེད་ནཱ་རོ་པ། །སྐྱེ་མེད་སྟོན་པའི་སློབ་དཔོན་དུ། །སྣང་བ་དཀར་དམར་ཤར་བ་དང། །ཤེས་པ་གཟིངས་ཀྱི་བྱ་ལྟར་ཐོང། །
འདོད་ཡོན་སྤྱོད་ཅིག་ནཱ་རོ་པ། །སེམས་ཉིད་རང་རིག་རང་གསལ་འདི། །སྣང་བ་ཕྲལ་བྱུང་མ་རྟོགས་པ། །ཞེན་པ་དང་བཅས་ཉམས་མྱོང་གིས། །བདག་ཉིད་འཆིང་

[057A]༄༅། །འགྱུར་ནཱ་རོ་པ། །གདོད་ནས་ཕྱི་ནང་ཆོས་རྣམས་ཀུན། །སྐྱེ་མེད་སྤྲོས་དང་བྲལ་བ་ལ། །ཉམས་མྱོང་དྲན་རིག་གློ་བུར་བ། །རྫུན་པར་ཤེས་
ན་ཅི་དགར་སྤྱོད། །འཁོར་བའི་འདུན་སར་སྐྱེ་བྱེད་པའི། །རྣམ་རྟོག་གཟུང་འཛིན་སྣ་ཚོགས་འདི། །རྟོགས་པའི་རལ་གྲི་རྣོན་པོ་ཡིས། །ཅིར་སྣང་ཆོད་ཅིག་ནཱ་རོ་པ། །
འདོད་ཡོན་གཟུགས་སྒྲ་ལ་སོགས་པ། །ཞེན་པ་སྐྱེ་བར་གྱུར་པ་ན། །སྦྲང་མ་རྩི་ལ་འབྱར་བ་འདྲ། །ཞེན་པ་ཐོང་ཅིག་ནཱ་རོ་པ། །ཞེན་གསུངས་པས། དཔལ་ནཱ་རོ་
པས༑ ༑བདག་སྐྱོན་ཟླ་བར་རི་རྟོག་ཞེས་པས་སྦྲང་མ་རྩི་ལ་འབྱར། །འདོད་པ་སྤྲིན་གྱི་ཁ་ཆུས་བསྟུམས། །དུག་གསུམ་འཁོར་བའི་འདམ་རྫབ་ཟབ། །
མནར་མེད་ལས་ཀྱི་རྒྱ་མདུད་དམ། །མ་རིག་མུན་པའི་དམགས་ཚོགས་འཐུག་ཉམས་མྱོང་རུས་སྤལ་སྤུ་ལྟར་འཐོར། །རྟོགས་པ་ནམ་མཁའི་མེ་ཏོག་ཡལ། །
དམུས་ལོན་ཞེན་པ་ཇི་ལྟར་བཏང། །ཞེས་ཞུས་པས། རྗེ་བཙུན་ཏི་ལོ་པས་ཞེན་པ་འདི་ལྟར་ཐོང་ཅིག་རང་དག་ལ་འགྲོ་བ་ཡིན་ནོ་གསུང། གསང་སྔགས་རྡོ་རྗེ་

[057B] ལམ་མ་ལུས་པ་མཐར་ཕྱིན་ཏེ། འབྲས་བུ་མངོན་དུ་གྱུར་ཚུལ་ངོ་སྤྲོད་ག་དར་གྱི་དོན་བསྡུའི་གདམས་
པ་གནང་ནས་ཞལ་གདམས་ཀྱི་མགུར་འདི་གསུངས་སོ།། །སྣོད་ལྡན་ནཱ་རོ་པཎ་ཆེན་ཁྱོད། །ཕུ་ལ་ཧ་རིའི་དགོན་པ་རུ། །འོད་གསལ་བརྗོད་མེད་མཁའ་དབྱིངས་
སུ། །ཟུང་འཇུག་གཤོག་པར་ལྡན་པ་ཡིས། །འཕོ་བ་སེམས་ཀྱི་བྱེ་ཆུང་དཔུར། །བདག་ཏུ་འཛིན་པའི་ཞེན་པ་ཐོང། །གཉིས་མེད་ཡེ་ཤེས་དགོན་པ་དེར། །སྒྱུ་
མ་ལུས་ཀྱི་ཧོམ་ཁུང་དུ། །གཏུམ་མོ་བདེ་དྲོད་ཡེ་ཤེས་མེས། །ལུས་ངག་ཡིད་གསུམ་ཐ་མལ་གྱི། །བག་ཆགས་ངན་པའི་བུད་ཤིང་བསྲེགས། །རྨི་ལམ་བག་ཆགས་བུད་
ཤིང་སྦྱོངས། །གཟུང་འཛིན་རྟོག་པའི་ཞེན་པ་ཐོང། །བརྗོད་དུ་མེད་པའི་དགོན་པ་རུ། །བདེ་ཆེན་ཕྱག་རྒྱ་ཆེན་པོ་ཡི། །རྟོགས་པའི་རལ་གྲི་རྣོན་པོ་དེས། །བར་དོ་མིག་
སེར་རྒྱུན་ཐག་ཆོད། །ཆགས་ཞེན་མཚན་མའི་ཞེན་པ་ཐོང། །འགྱུར་མེད་ལྗོན་ཤིང་ཀློང་དུ་སྒྱེལ། །ཡིད་བཞིན་ནོར་བུའི་བསེབ་ལམ་བསྒྲོད། །སྨྲ་མེད་ལུགས་པའི་

[058A]༄༅། །སྨྲ་ལྕེ་ཁྲོལ། །བདག་འཛིན་འཁོར་བའི་རྒྱུན་ཐག་ཆོད། །སྔར་འདྲིས་ངོ་ཤེས་མ་བུ་སྤྲོད། །ཀྱེ་ཧོ་འདི་ནི་རང་རིག་ཡེ་ཤེས་ཏེ། །ངག་གི་ལམ་
འདས་ཡིད་ཀྱི་སྤྱོད་ཡུལ་མིན། །ཏི་ལོ་ངས་ནི་ཅི་ཡང་བསྟན་དུ་མེད། །རང་རིག་རང་གིས་མཚོན་ཏེ་ཤེས་པར་བྱོས། །མི་རྣོ་མི་བསམ་མི་སེམས་དང། །མི་སྒོམ་
མི་སྤྱད་རྣལ་དུ་བཞག་དམིགས་པ་ཡིད་ལ་མི་བྱེད་ཅིང། །དྲན་པ་རྡུལ་ཙམ་མེད་པ་ཡི། །སེམས་ཉིད་རང་བྱུང་རང་གསལ་ལ། །ང་ཡིས་ཅི་ཡང་བསྟན་དུ་མེད།།
ཅེས་གསུངས་པས། དཔལ་ནཱ་རོ་པས་བརྟུལ་ཤུགས་ཕྱོགས་ལས་རྣམ་རྒྱལ་གྱི་སྤྱོད་པ་མཐར་ཕྱིན་པར་གྱུར་ཏོ།། །།གཉིས་པ་གཉིས་འཛིན་གྱི་རྟོག་པ་
མཐའ་དག་གཞི་ལ་སངས་གནས་གཉིས་མེད་ཡེ་ཤེས་ཀྱི་སྣང་བ་རྒྱས་ཏེ། གདུལ་བྱ་རྗེས་སུ་བཟུང་བའི་ཚུལ་ནི། རྒྱལ་བའི་རྣམ་སྤྲུལ་མཁས་ཤིང་གྲུབ་པ་མཉེས་
པ་པཎ་ཆེན་ནཱ་རོ་པ་དེ་ཉིད་ཀྱིས། རྗེ་བཙུན་ཏི་ལོ་པའི་ཐུགས་ཀྱི་གསང་མཛོད་ན་བཞུགས་པའི། ཤེ་བྱ་ཇི་ལྟ་བ་དང། ཇི་སྙེད་པ་མཁྱེན་པའི་ཡོན་ཏན་མཐའ་

[058B] ཕྱག་རྒྱ་ཆེན་པོ་མཆོག་གི་དངོས་གྲུབ་བཅུ་གསུམ་རྡོ་རྗེ་འཛིན་པའི་ས་མངོན་དུ་གྱུར་པས། རྟོགས་པ་གདེང་དང་ལྡན་པའི་མགུར་
གསུངས་པ། །ཡིད་ལ་མི་བྱེད་ཕྱག་རྒྱ་ཆེན་པོའི་ལམ། །སྤྲོས་བྲལ་བརྗོད་མེད་སྒྲིབ་བྲལ་སེམས་ཀྱི་ནི། །ངོ་བོ་མཐོང་སྟེ་སུ་ལའང་དྲི་མི་བྱ། །དྲི་མེད་ཤུགས་
འབྱུང་རྣལ་འབྱོར་རང་གྲོལ་ཡིན། །བླ་མའི་དྲིན་ལས་མཆོག་གི་དངོས་གྲུབ་ཐོབ། །རང་གཞན་དོན་གཉིས་གྲུབ་པ་ཨེ་མ་ཧོ། །གསུངས་པས། རྗེ་བཙུན་ཏི་ལོ་
པས༑ དཔལ་ནཱ་རོ་པ་ལ་ཐུགས་ཀྱི་སྲས་མཆོག་ལུང་བསྟན་པ་ནི། །རང་གྲོལ་ཡེ་ཤེས་ཉི་མ་ཡིས། །ཕུ་ལ་ཧ་རིའི་དགོན་པ་རུ། །མ་ཏིའི་མ་རིག་མུན་སོལ་
ལ༑ ༑ཡེ་ཤེས་སྣང་བས་ཁྱབ་པར་གྱིས། །ཅེས་སྒྲ་བསྒྱུར་གྱི་རྒྱལ་པོ་མར་པ་ལོ་ཙ་ལུང་བསྟན་ནས། རྗེ་བཙུན་ཏི་ལོ་པ་གཙུག་གི་ནོར་བུའི་དགོན་པར་བྱོན། དཔལ་
ནཱ་རོ་པའི་ཐུགས་ལ་ད་རྗེ་བཙུན་བླ་མ་ཏི་ལོ་པ་དང། བསྐལ་བཟང་གི་སངས་རྒྱས་སྟོང་བྱོན་ཀྱང་དམ་ཆོས་ཡིན་མིན་གྱི་དྲི་རྒྱུ་དང་ཐེ་ཚོམ་བཅད་རྒྱུ་ཏིལ་འབྲུ་ཙམ་ཡང་མེད་

[059A]༄༅། །གསུང་ནས། མ་འདྲིས་པའི་ཡུལ་ཕྱོགས་མེད་དུ་སྤྱོད་པ་ངེས་མེད་ཀྱི་ལྡུམ་བུ་ལ་གཤེགས་སོ། །རྗེ་བཙུན་རི་རི་པ་དང། དཔལ་ཀ་སོ་རི་
པ་གཉིས་ཀྱིས་དབུ་མཛད་པའི་བུ་སློབ་རྣམས་ཀྱིས་ཕྱག་མཆོད་འབུལ་བའི་སྒྲིགས་ལ། དང་པོ་རྗེ་བཙུན་ཏི་ལོ་པ་ལ་ཕྱག་འཚལ། དེ་ནས་མཁས་གྲུབ་མཉམ་མེད་
དཔལ་ནཱ་རོ་པ་ལ་ཕྱག་འཚལ་བའི་རྩིས་སུ་བཅུག་པས། དཔལ་ནཱ་རོ་པ་བླ་མའི་ཕྱག་ཕྱི་ལ་མི་འདུག་ནས། རྗེ་བཙུན་བླ་མ་ཏི་ལོ་པ་ལ་དཔལ་ནཱ་རོ་པ་གར་
གཤེགས་ཞུས་པས། རྗེ་བཙུན་ཏི་ལོ་པའི་ཞལ་ནས་ཁོས་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙིས་ཏེ། གྲོལ་བ་དང་གྲུབ་པ་ཐོབ་ནས། ང་དང་རྡོ་རྗེ་འཆང་
བྱོན་ཡང་དྲི་རྒྱུ་མེད་ཟེར་ནས། ཡུལ་ངེས་མེད་དུ་འཁྱམ་དུ་སོང། ངས་ཁོ་ལ་བཀའ་རྒྱ་འདི་ལྟར་དུ་བཏབ། །གཞན་གྱི་སྤྱོད་པ་ཅི་ཡང་མ་བྱེད་པར། །རྩ་བའི་
སློབ་མ་མཆོག་ཏུ་གྱུར་པ་བོད་ཡུལ་མུན་པའི་གླིང་དུ་དམ་པ་ཆོས་ཀྱི་སྒྲོན་མེ་སྤར་ནུས་པའི་སྐྱེས་བུ་མར་པ་མ་ཏི་ཞེས་པ་ཡོད་པར་འདུག་གིས། དེའི་མ་རིག་པའི་

[059B] དེས་ཡེ་ཤེས་ཀྱི་སྣང་བས་འགྲོ་བ་སེམས་ཅན་ལ་ཁྱབ་པར་འདུག་གིས། ཁྱོད་རང་སྤྲོས་མེད་ཀྱི་ངང་དུ་སོང་ཅིག་བྱས་པས། ཁོ་གར་སོང་ཆ་
མེད་དུ་སོང་གསུང། རྗེ་བཙུན་རི་རི་པ་དང། དཔལ་ཀ་སོ་རི་པ་གཉིས་ཀྱི་ཞུ་བ་ལ། དེ་ཤིན་ཏུ་ནས་ཀྱང་མ་ལེགས། ངེད་གསུམ་སྤུན་ཡིན་ཡང་ཁོང་སངས་རྒྱས་
གཉིས་པ་ལྟ་བུ་འགྲན་ཟླ་དང་བྲལ་བ་ཡིན་ཏེ། མཁས་གྲུབ་མཉམ་མེད་དཔལ་ནཱ་རོ་པ་འདི། དང་པོ་སེམས་ཅན་གྱི་དོན་དུ་ཐུགས་བསྐྱེད། བར་དུ་སེམས་ཅན་གྱི་དོན་
དུ་ལམ་སྦྱངས། ཐ་མ་འགྲོ་བ་སེམས་ཅན་གྱི་དོན་དུ་སངས་རྒྱས་པ་ཡིན་པས། ཁོང་གིས་སེམས་ཅན་གྱི་དོན་མ་མཛད་ན་སངས་རྒྱས་ཀྱི་འཕྲིན་ལས་ཀྱི་རྒྱུན་ཆད་
ལགས༑ སྤྲོས་མེད་ཀྱི་དབྱིངས་སུ་བཞུགས་པ་དེ་ཤིན་ཏུ་མ་ལེགས་པས། ཅིས་ཀྱང་སེམས་ཅན་ཀྱི་དོན་དུ་ཆོས་ཀྱི་འཁོར་ལོ་བསྐོར་བའི་བསྐུལ་མར་གསོལ་བ་འདེབས་
པ་ཞུ་ཞུས་པས། རྗེ་བཙུན་ཏི་ལོ་པའི་ཞལ་ནས། འོ་ན་ཁྱོད་རང་གཉིས་སོང་ལ་ཁོ་བོས་ལ་ཤོག་གསུང། དེར་ཁོང་གཉིས་ཀྱིས་ད་སྤྱན་དྲངས་ཀྱང་མི་འབྱོན་ལགས་

[060A]༄༅། །སམ་ཞུས་པས། ངའི་ལན་ཡིན་ཤོག་ཟེར་བ་བྱས་ཡོང་གསུང། རྗེ་བཙུན་རི་རི་པ་དང། དཔལ་ཀ་སོ་རི་པ་གཉིས་ཀྱིས་དཔལ་ནཱ་རོ་པ་ཚོལ་དུ་
བྱོན་པས། ཡུན་རིང་པོའི་བར་དུ་ཕྱོགས་ཀུན་ཏུ་བཙལ་ཀྱང་མ་རྙེད་པར། བཅོས་མིན་དད་པའི་གདུང་ཤུགས་ཀྱིས་གསོལ་བ་མགྲིན་གཅིག་ཏུ་འདེབས་ཀྱིན་ཚོལ་དུ་བྱོན་
པས༑ རྗེས་སུ་ལུང་སྟོང་ཅིག་ན་བཞུགས་འདུག་པ་དང་མཇལ། དེར་ཁོང་གཉིས་ཀྱིས་ཕྱག་དང་བསྐོར་བ་བྱས། བསྙུན་ཞུས་ནས། རྗེ་བཙུན་ཆེན་པོ་ནཱ་རོ་པ་ཁྱེད་
སངས་རྒྱས་གཉིས་པ་ལྟ་བུ་འགྲན་ཟླ་དང་བྲལ་བ་ཡིན་པས། སེམས་ཅན་གྱི་དོན་མི་མཛད་པར་སྤྲོས་མེད་ཀྱི་ངང་ལ་བཞུགས་པ་འདི་ཤིན་ཏུ་མ་ལེགས། རྗེ་བཙུན་ཏི་
ལོ་པ་ན་རེ། བྱོན་གསུང་གིན་གདའ་བས། གཤེགས་པར་ཞུ་ཞེས་གསོལ་བ་བཏབ་པས། རྗེ་བཙུན་ཆེན་པོ་ཏི་ལོ་པས་ཤོག་གསུང་ན་ལོས་ཀྱང་འགྲོ་གསུང་ནས་
གསུམ་པོས་སྡོངས་ནས་བྱོན་པས། རྗེ་བཙུན་ཏི་ལོ་པའི་དྲུང་དུ་ཕེབས་པ་དང། རྗེ་བླ་མའི་ཞལ་ནས། ཁྱེད་གསུམ་གྱིས་ཏོལ་ལམ། ཤིན་ཏུ་ལེགས་སོ་གསུང་

[060B]། བཀའ་གསན་དང་པཎ་ཆེན་ནཱ་རོ་པ། །གང་ཡང་སྐྱེ་བ་མེད་པ་ཡི། །རང་རིག་རང་གསལ་ནམ་
མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་བྱའི་ལོ་ཏོག་སྨིན་པར་གྱིས། །ཅེས་རྗེ་བཙུན་ཏི་ལོ་པས་འགྲོ་བའི་དོན་ལ་བསྐུལ་རྗེས། རྗེ་བཙུན་རི་རི་པས་
གསོལ་བ་བཏབ་པ་ནི། གཅིག་པུ་ཞི་བདེ་དོན་གཉེར་བའི། །ཉན་རང་ལྟ་བུའི་བློ་ཐོང་ལ། །ནཱ་རོ་ཆོས་ཀྱི་སྒྲོན་མེ་ཡིས། །འགྲོ་རྣམས་མུན་པ་གསལ་དུ་གསོལ། །
གྲུབ་ཆེན་ཀ་སོ་རི་པས་གསོལ་བ་བཏབ་པ་ནི། །ནཱ་རོ་ཆོས་ཀྱི་སྨན་པ་ཡིས། །དམ་ཆོས་སྨན་གྱི་སྨན་སྦྱོར་གྱིས། །འགྲོ་རྣམས་ནད་ཀྱིས་གདུངས་པ་ཡི། །ཉོན་མོངས་
ཟུག་ངུ་དབྱུང་དུ་གསོལ། །ཞུས། སླར་ཡང་རྗེ་བཙུན་ཏི་ལོ་པས། དཔལ་ནཱ་རོ་པ་ལ་ངའི་གདམ་ངག་ཀུན་ཁྱོད་ལ་རྫོགས་པར་བྱིན་ཡོད་པས་འགྲོ་དོན་གྱིས་ཤིག་གསུང་
མཐར་བཀའ་རྒྱ་དང་བཅས་ཏེ་གདམ་ངག་མ་ལུས་པའི་དོན་གཅིག་ཏུ་དྲིལ་བའི་གནད། རྗེ་བཙུན་ཏི་ལོ་ཉིད་ཀྱིས་མཛད་པའི་གཏད་རྒྱ་གནང་ནས། འགྲོ་དོན་ལ་བསྐུལ་

[061A]༄༅། །བའི་བཀའ་གནང་བ་ནི། །གང་ཡང་སྐྱེ་བ་མེད་པ་ཡི། །རང་རིག་རང་གསལ་ནམ་མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་
བྱའི་ལོ་ཏོག་སྨིན་པར་གྱིས། །གསུངས་པས། དཔལ་ནཱ་རོ་པས་ཕྱག་ཕུལ་ཐལ་མོ་སྦྱར་ནས་ཞལ་གྱིས་བཞེས་པ་ནི། །བླ་མ་སངས་རྒྱས་བཀའ་ལུང་དང། །
རྡོ་རྗེ་སྤུན་གྱི་གསུང་བཞིན་དུ། །མདོ་རྒྱུད་སྙིང་པོ་དོན་གྱི་བཅུད། །ངེས་མེད་ཡུལ་དུ་བསྒྲགས་པར་བྱ། །ཞེས་གསུངས་པ་དང། རྗེ་བཙུན་ཏི་ལོ་པ་མི་སྣང་བར་སོང་
ངོ༑ ༑དེ་ནས་དཔལ་ནཱ་རོ་པས་རྒྱ་གར་ནུབ་ཕྱོགས་ཀྱི་ལ་དབར་དུ་རེ་ཞིག་བཞུགས་ནས། ལྗོངས་མེ་ཏོག་བརྒྱན་པའི་གྲོང་ཁྱེར། རི་བོ་གསེར་གྱི་དགོན་པ་པུ་ལ་ཧ་རིར་
ཕེབས་པའི་ཚེ། དུས་རེ་ཞིག་གི་ཚེ་ནམ་ཕྱེད་ཙམ་ནས་ཡི་དམ་གྱི་ལྷ་འཁོར་ལོ་སྡོམ་པའི་ཞལ་མངོན་སུམ་དུ་བསྟན་ནས། དཔལ་ནཱ་རོ་པའི་ཆེ་བ་བརྗོད་པ་ནི། །བླ་མ་
ལྗོན་ཤིང་ལྟ་བུ་ཡིས། །གདམ་ངག་དྲི་མེད་ཆུ་རྒྱུན་གྱིས། །བརྗོད་མེད་གསུང་གི་བདུད་རྩི་ཡིས། །ཉོན་མོངས་དྲི་མ་འཁྲུད་མཛད་པ། །ནཱ་རོ་བརྗོད་མེད་གསུང་དང་ལྡན།།

[061B] །སྤྲིན་བྲལ་ཡེ་ཤེས་ཉི་མ་ཡིས། །འགྲོ་དྲུག་མུན་པ་སེལ་མཛད་པའི། །ནཱ་རོ་རྟོག་མེད་ཐུགས་དང་ལྡན། །ཞེས་གསུངས་སོ། །དེ་ནས་
ཐོ་རངས་ཀྱི་ཆ་ལ་ཐུགས་དམ་འོད་གསལ་གྱི་ངང་ནས་ཐུགས་ཀྱི་སྲས་མཆོག་དམ་པ་བོད་ཡུལ་མུན་པའི་སྨག་རུམ་དུ། སངས་རྒྱས་ཀྱི་བསྟན་པ་གངས་ལ་ཉི་མ་ཤར་བ་ལྟར་
དར་རྒྱས་སུ་མཛད་པའི་སྐྱེས་མཆོག་སྒྲ་བསྒྱུར་གྱི་རྒྱལ་པོ་མར་པ་ལོ་ཙཱ་དེ་ཉིད། རྒྱ་གར་ཤར་ཕྱོགས་སུ་ཕེབས་ཏེ། དགེ་ཚུལ་ཤེས་རབ་སེང་གེའི་སར་བཞུགས་འདུག་པ་
གཟིགས་ནས། ཨ་ཙ་ར་ཅིག་བང་ཆེན་ལ་བཏང་སྟེ། དགེ་ཚུལ་ཤེས་རབ་སེང་གེ་ལ་ཁྱེད་ཀྱི་ས་ན་བོད་ཀྱི་བན་དེ་ཅིག་ཡོད་འདུག་པ་ཁྲིད་ལ་ཤོག་གསུང་པའི་བཀའ་ཕེབས་
ནས༑ དགེ་ཚུལ་དང་སྒྲ་བསྒྱུར་མར་པ་གཉིས་པོ་སྡེབས་ནས་ཕུ་ལ་ཧ་རིར་ཕེབས་ཏེ། དགེ་ཚུལ་ཤེས་རབ་སེང་གེས་མཇལ་སྣ་མཛད། རྗེ་བཙུན་མར་པས་ནཱ་རོ་པཎ་ཆེན་
དང་ཞལ་མཇལ་ནས་ཀྱང་ཕྱག་མང་དུ་བཙལ། གསེར་གྱི་མེ་ཏོག་སྟོབས་ཆེ་བ་ཕུལ་བས། རྗེ་བཙུན་ནཱ་རོ་པའི་ཞལ་ནས། །བླ་མས་ལུང་བསྟན་བདག་གི་བུ། །སྣོད་

[062A]༄༅། །ལྡན་མར་པ་བློ་གྲོས་ཀྱིས། །ཁ་བ་ཅན་ལྗོངས་བྱང་ཕྱོགས་ནས། །རྒྱལ་ཚབ་འཛིན་ཕྱིར་སླེབ་པ་ལེགས། །ཅེས་གསུངས་ཤིང་མཆོག་ཏུ་
དགྱེས་པར་གྱུར་ཏེ། རྗེ་བཙུན་ནཱ་རོ་པས་སྒྲ་བསྒྱུར་མར་པ་ལ་ཐོག་མར་དཔལ་དགྱེས་པ་རྡོ་རྗེའི་དབང་བསྐུར་ནས། རྒྱུད་རྟག་པ་གཉིས་པ། རྡོ་རྗེ་གུར་དང། སོཾ་བཧུ་ཊི་
རྣམས་རྫོགས་པར་གནང། དེ་རྣམས་ལ་ཐོས་བསམ་སྒོམ་གསུམ་གཅིག་ཆར་དུ་མཛད། གཞན་ཡང་འཁོར་ལོ་སྡོམ་པའི་དབང། ནཱ་རོ་ཆོས་དྲུག་ཕྱག་ཆེན་གྱི་
རིགས་བསམ་གྱིས་མི་ཁྱབ་པ། སེམས་ཁྲིད་ཡིད་བཞིན་ནོར་བུ། རོ་སྙོམས་སྐོར་དྲུག་སོགས་ཟབ་ཁྱད་ཀྱི་བཀའ་མང་དུ་གནང། མཐར་མདོ་རྒྱུད་མན་ངག་ཐམས་
ཅད་ཀྱི་སྙིང་པོའི་གནད་གཅིག་ཏུ་དྲིལ་བ་ཚེ་གཅིག་ལུས་གཅིག་ལ་སངས་རྒྱས་སྒྲུབ་པའི་ལམ་མཆོག་དཔལ་བདེ་མཆོག་མཁའ་འགྲོ་སྙན་རྒྱུད་ཀྱི་སྨིན་གྲོལ་གྱི་གདམས་
པ་མཐའ་དག་རྫོགས་པར་གནང་བའི་ཐུགས་སྲས་མཆོག་ཏུ་གྱུར་པ། སྒྲ་བསྒྱུར་གྱི་རྒྱལ་པོ་མར་སྟོན་ཆོས་ཀྱི་བློ་གྲོས་དེ་ཉིད་རྗེས་སུ་བཟུང་ཚུལ་རྒྱས་པར་རྗེ་བཙུན་

[062B] །མཁས་གྲུབ་མཉམ་མེད་དཔལ་ནཱ་རོ་པ་དེ་ཉིད་ལ། རང་དང་ཚུལ་མཚུངས་ཤིང་སྐུ་ཡོན་ཆེ་བར་གྲགས་པའི་བུ་ཆེན་བདུན་ནི་
མངའ་བདག་མའཻ་ཏྲི་པ། དཔལ་ཞི་བ་བཟང་པོ། གྲུབ་ཆེན་ཌོམ་བཧི་པ། པཎ་ཆེན་ཤན་ཏི་པ། བལ་པོ་སྤྱི་ཐེར་བ། དགེ་ཚུལ་ཤེས་རབ་སེང་གེ། ཁ་ཆེ་ཨ་ཀ་ར་སིདྡྷི་
རྣམས་ཡིན་ལ། ཕྱོགས་བཞིའི་ར་ཁྱི་རྟ་བཞི་དང། མཁས་པ་ཆེན་པོ་སྨྲིརྟི། པཎྜི་ཏ་ཞི་བའི་གོ་ཆ། ཛྙཱ་ན་ཨ་ཀ་ར། སུ་མ་ཏི་ཀིརྟི། སོགས་པཎྜི་ཏའི་སློབ་མ་
བརྒྱ་ཕྲག་དུ་མ་དང། ཡང་ཕམ་སྡིང་པ་སྐུ་མཆེད་སོགས་གྲུབ་ཐོབ་གྱི་སློབ་མ་བརྒྱ་རྩ་བརྒྱད། སྤེན་ཐ་བ་སོགས་བརྟུལ་ཤུགས་གྲུབ་པའི་རྣལ་འབྱོར་བ་ལྔ་བཅུ་རྩ་བཞི་
མཚན་ལྡན་གྱི་རྣལ་འབྱོར་མ་སྟོང་ཆིག་བརྒྱ་སྨིན་པར་མཛད་ཅིང། བོད་དུ་གྲགས་པའི་སྙན་རྒྱུད་ཕལ་ཆེ་བའང་དཔལ་ནཱ་རོ་པ་ནས་རྒྱུད་པ་མང་ངོ། མངའ་བདག་མའཻ་ཏྲི་
པ་ནི་འཕགས་པ་ཀླུ་གྲུབ་གྱི་སློབ་མ་འབར་མིའི་གཙོ་བོའི་སྐྱེ་བ་ཡིན་ཞིང། དཔལ་ཤ་ཝ་རི་དབང་ཕྱུག་ལ་ཕྱག་རྒྱ་ཆེན་པོའི་གདམ་ངག་ཞུས་ནས་དངོས་གྲུབ་བརྙེས་པ་

[063A]༄༅། །ལགས། དེ་ལ་ཡོངས་གྲགས་ཀྱི་བུ་བཞི་ནི། དྷརྨ་པ་ལ། དེ་ཝ་ཙནྜ། ན་ག་ཀིརྟི། བཛྲ་པ་ཎི་དང་བཞི་ཡིན་ནོ། །བཛྲ་པ་ཎིའི་སློབ་
མ་བལ་པོ་སྐྱེ་མེད་དང། བྲོ་ལོ་ཙཱ་བ་སོགས་མང་དུ་བྱུང་ཞིང། དོ་ཧ་སྐོར་གསུམ་གྱི་གདམ་ངག་འདི་རྣམས་རྒྱ་གར་ཕྱག་ན་ནས་རྒྱུད་པ་ཡིན། དཔལ་ནཱ་རོ་པ་དང་
མངའ་བདག་མའཻ་ཏྲི་པ་གཉིས་ཀྱི་སློབ་མའི་ནང་ནས་མཆོག་ཏུ་གྱུར་ཅིང། མདོ་རྒྱུད་ཐབས་ལམ་དང། བྱིན་བརླབས་སྙན་རྒྱུད་ཀྱི་གདམས་པ་མ་ལུས་པ་གནང་བ། རྗེ་
བཙུན་ཏི་ལོ་པས་ལུང་བསྟན་པ་ལྟར། དཔལ་ནཱ་རོ་ཉིད་ཀྱི་རྒྱལ་ཚབ་དུ་བསྐོས་པ་ནི། བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་སྤྲུལ། སྐྱེས་མཆོག་མར་པ་
ལོ་ཙཱ་ཡིན་ནོ་ཞེས་ཡང་དང་ཡང་དུ་བསྔགས་པ་བརྗོད་པ་ལགས་སོ། །མཁས་གྲུབ་མཉམ་མེད་དཔལ་ནཱ་རོ་པའི་མཚན་རགས་པ་ལ། ཁྱིམ་དུ་བཞུགས་པའི་
མཚན་ལ་རྒྱལ་པོ་ཀུན་ཏུ་བཟང་པོ། དགེ་བསྙེན་མཛད་པའི་མཚན་ནམ་མཁའ་སྙིང་པོ། དགེ་ཚུལ་གྱི་མཚན་སངས་རྒྱས་ཡེ་ཤེས། དགེ་སློང་ གི་  མཚན་ཆོས་ཀྱི་རྒྱལ་

[063B] ཡོངས་སུ་གྲགས་པའི་མཚན་ཡེ་ཤེས་དངོས་གྲུབ། པཎྜི་ཏའི་མཚན་འཇིགས་མེད་གྲགས་པ། །སངས་རྒྱས་ཀྱི་བསྟན་པ་གཟུང་བའི་མཚན་གནས་བརྟན་
བསྟན་པ་འཛིན་པ། སྣོད་ལྡན་གྱི་མཚན་དྲི་མེད་གཟི་བརྗིད། རྣལ་འབྱོར་པའི་མཚན་ནཱ་རོ་ཏ་པ། འགྲེལ་ཆེན་དྲི་མེད་འོད་ན་སྙན་གྲགས་བཟང་པོ། ལུང་བསྟན་གྱི་
མཚན་བཅོམ་ལྡན་ཙ་ཤད་ཕྱིར་མི་ལྡོག་ལ་སོགས་ཏེ་མཚན་གྱི་རྣམ་གྲངས་དུ་མ་དང་ལྡན་པའི་སྐྱེས་མཆོག་དཔལ་ནཱ་རོ་པ་དེ་ཉིད་ཀྱིས། བླ་མ་དང་རྡོ་རྗེ་སྤུན་གྱི་དྲུང་
དུ༑ འགྲོ་བའི་དོན་མཛད་པར་ཞལ་གྱིས་བཞེས་པ་བཞིན། བསམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད་ཏེ། སྦྱོར་བ་སྣང་དང་མི་སྣང་བས་བསྡུས་པའི་
གདུལ་བྱ་དཔག་ཏུ་མེད་པ་དང། ནང་པ་སངས་རྒྱས་པ་དང། ཕྱི་རོལ་པའི་གྲུབ་མཐའ་འཛིན་པའི་སྐྱེ་བོ་ཚད་མེད་པའི་དོན་མཛད་པ་ནི། བསམ་གྱིས་མི་
ཁྱབ་པོ། །དེ་ཡང་སྣང་བའི་སེམས་ཅན་མི་དང། དུད་འགྲོའི་རིགས་གྲངས་མེད་པའི་ཙར་བྱོན་ནས། སེ་གོལ་རེ་སྡེབས་པ་ཙམ་གྱིས་ཕུང་པོ་ལྷག་མེད་དུ་སངས་

[064A]༄༅། །རྒྱས་པ་ཡང་མང་དུ་བྱུང། ལོང་བ་དང། ལྐུགས་པ་དང། འོན་པ་རྣམས་ཀྱི་ཁྲིས་སུ་བྱོན་ནས་ཕྱག་དབང། ཞབས་དབང་རེ་ཙམ་
མཛད་པས། ལོང་བས་གཟུགས་མཐོང། ལྐུགས་པས་སྨྲ་ཤེས། འོན་པས་སྒྲ་ཐོས། སྨྱོན་པ་རྣམས་ཀྱི་དྲན་པ་རྙེད་པ་ཡང་མང་དུ་བྱུང་ངོ། །གཞན་ཡང་
སེམས་ཅན་གནས་ལུགས་མ་རྟོགས་པ་རྣམས་ཀྱིས། གནས་ལུགས་ཀྱི་དོན་རྟོགས་པ་ཡང་བསམ་གྱིས་མི་ཁྱབ་པ་བྱུང། སྡུག་བསྔལ་ཅན་རྣམས་བདེ་ལ་
བཀོད༑ ནད་ཀྱི་བཏབ་པ་རྣམས་ནད་དང་ཕྲལ། གདོན་གྱིས་རྩེས་པ་རྣམས་ཉེར་འཚེ་ལས་གྲོལ་བར་མཛད་དེ། གཞན་ཡང་ཆར་ཆེ་དུས་གཅོད་པ་དང། །
ཆུང་དུས་འབེབས་པ་དང། ལོ་ཉེས་དང་དུས་ཀྱི་འཁྲུག་པ་སོགས་མ་ལུས་པར་ཞི་བར་མཛད་ཏེ། མདོར་ན་སྣང་བའི་སེམས་ཅན་ཚད་མེད་པའི་དོན་མཛད་
ཅིང༑ མི་སྣང་བའི་སེམས་ཅན་ལྷ་དང། ཀླུ་དང། གནོད་སྦྱིན་དང། དྲི་ཟ་དང། བར་དོ་ལ་སོགས་པ། མདོར་ན་མི་སྣང་བའི་སེམས་ཅན་ཚད་མེད་

[064B] །ནང་པའི་བསྟན་པ་ཕྱི་པས་འཇོམས་པའི་དུས། པཎྜི་ཏར་སྤྲུལ་ནས་རྩོད་པ་མཛད་ཅིང། ཕྱི་པ་ཕམ་པར་
མཛད་ཏེ་མུ་སྟེགས་རྡུལ་དུ་བརླག་པ་དང། ནང་པའི་བསྟན་པ་ཉམས་རྨས་པ་རྣམས་ཀྱི་གནས་སུ་བྱོན་ནས། དེའི་མཁན་པོ་དང་བླ་མར་སྤྲུལ་ནས། བསྟན་
པ་དར་ཞིང་རྒྱས་པར་མཛད་པ་ལ་སོགས་པ་འགྲོ་བའི་དོན་ཚད་མེད་པ་མཛད་དོ། །ཡང་ཕྱི་རོལ་མུ་སྟེགས་པའི་སྡེ་རྣམས་སུ་བྱོན་ནས། ལ་ལ་རྩོད་པས་ཕམ་
པར་མཛད། ལ་ལ་ནུས་པས་ཕམ་པར་མཛད་ནས། རྗེས་སུ་བཟུང་ཏེ་མུ་སྟེགས་པ་རྣམས་ཀྱི་དོན་ཡང་ཚད་མེད་པ་མཛད་དོ། །མདོར་ན་རྗེ་བཙུན་ནཱ་རོ་པ་
ཉིད་ཀྱི་ཟད་པར་སའི་ཏིང་ངེ་འཛིན་ལ་མཉམ་པར་བཞག་པས། ས་གཞི་ཐམས་ཅད་གསེར་དུ་སོང་ནས་སེམས་ཅན་མང་པོས་ལོངས་སྤྱོད་པ་ཡང་བྱུང་ངོ། །ཟད་
པར་ཆུའི་ཏིང་ངེ་འཛིན་ལ་མཉམ་པར་བཞག་པས། ཆུ་ཐམས་ཅད་ཡེ་ཤེས་ཀྱི་བདུད་རྩིར་སོང་ནས་སེམས་ཅན་ཚད་མེད་པ་བདུད་རྩི་ལ་ལོངས་སྤྱོད་པ་ཡང་བྱུང་ངོ་

[065A]༄༅། །མདོར་ན་ཟད་པ་དང་ཟིལ་གནོན་གྱི་མཛད་པའི་སྒོ་ནས་འགྲོ་བ་སེམས་ཅན་གྱི་དོན་ཚད་མེད་པ་མཛད་དོ། །གཞན་ཡང་སྐུ་གཅིག་དུ་མར་
མཛད་པ། སྐུ་མང་པོ་གཅིག་ཏུ་བསྟུད་པ་ལ་སོགས་པ་དང། སྐུ་དེ་ཉིད་རེས་ཡི་དམ་གྱི་ལྷར་སྒྱུར་བ། རེས་དཔའ་བོ་མཁའ་འགྲོར་སྒྱུར་བ། རེས་བསྟན་
པ་བསྲུང་བའི་ཆོས་སྐྱོང་དུ་སྒྱུར་བ་སོགས་སྤྲུལ་བསྒྱུར་ལ་མངའ་བརྙེས་པའི་མཛད་པའི་སྒོ་ནས་ཀྱང་འགྲོ་དོན་ཚད་མེད་པ་མཛད་དོ། །དེ་ལྟ་བུའི་བླ་མ་དཔལ་
ནཱ་རོ་པའི་སྐུ་དེ་ཉིད་ལ་འཁོར་འདས་ཀྱི་མཛད་པ་རྣམ་ཐར་ཚད་མེད་པ་སྒྲུབས་ནས། མཐར་མཛད་པ་རྣམ་ཐར་རྫོགས་རིམས་སུ་བསྐྱལ་བའི་ཕྱིར། ཕུ་ལ་ཧ་
རིའི་གནས་མཆོག་དེར། གདུལ་བྱ་གནང་བ་དག་པའི་འཁོར་འགའ་ཟུང་ལ། གསང་སྔགས་རྡོ་རྗེ་ཐེག་པའི་ལམ་གྱི་མཐར་ཐུག་རྫོགས་རིམས་ཡིན་པས་
བསྐྱེད་རིམས་རྫོགས་རིམས་སུ་བསྡུད་ན་འདི་ལྟར་བྱེད་པ་ཡིན་གསུང་ནས། ལྷའི་རོལ་མོའི་སྒྲ་དང། འོད་ཟེར་ཁ་དོག་ལྔའི་འཕྲོ་འདུ་དང། འཇའ་ཚོན་གྱི་

[065B] འཇའ་ལུས་བརྙེས་པའི་སྐུ་དེ་ཡང་ཇེ་ཆུང་དང་ཇེ་ཕྲ་ལ་སོང་སྟེ། མཐར་མཁའ་ལ་འཇའ་ལྟར་ཡལ་ནས་
ཨཱ་ཅེས་པའི་གསུང་སྐད་གཅིག་གི་རང་ངོར་རྫོགས་སོང། གསུང་སྐད་ཨཱ་ཅེས་པའི་རིང་པོ་དེ་ཡང་ཇེ་ཆུང་ཇེ་ཕྲ་ལ་སོང་སྟེ། མཐར་ཐུག་འོད་གསལ་སྟོང་
ཉིད་ཆོས་ཀྱི་སྐུར་རྫོགས་ཏེ། ལྕགས་ཕོ་འབྲུག་གི་ལོ། དགུང་ལོ་བརྒྱད་ཅུ་རྩ་ལྔ་བཞེས་པའི་ཚེ་འོད་གསལ་མཁའ་སྤྱོད་དག་པའི་གནས་སུ་གཤེགས་པ་
ལགས་སོ། །ཡང་རྟེན་གྱི་གང་ཟག་འགའ་ཞིག་གི་སྣང་ངོར་སྐུའི་ཕུང་པོ་ལྷག་མ་དང་བཅས་ཏེ་བདེ་བར་གཤེགས་ནས་གདུང་བཞུ་བའི་སྣང་བ་ཡང་ཤར་
འགའ་ཞིག་གི་སྣང་ངོར་གྲོངས་པ་ལ་སོགས་པའི་སྣང་བ་མེད་པར་ཚེའི་རིགས་འཛིན་བརྙེས་ནས་ད་ལྟ་ཡང་ལས་དག་པ་རྣམས་དང་དངོས་སུ་མཇལ་བར་འདོད་པ་
ཡང་ཡོད་དེ། དེ་རྣམས་ནི་གདུལ་བྱ་སྣ་ཚོགས་པའི་སྣང་ངོར་མཛད་པ་སྣ་ཚོགས་པའི་ཚུལ་བསྟན་པ་ཡིན་ནོ།། །།གསུམ་པ་དྲི་མེད་ལེགས་བཤད་

[066A]༄༅། །བསྟན་ཆོས་ཀྱི་བརྩོམ་པ་མཐར་ཕྱིན་མཇུག་གི་དོན་ནི། །ཨེ་མ་ཧོ། སྐྱེ་རྒུའི་གཙུག་རྒྱན་མཁས་གྲུབ་ནཱ་རོ་རྗེ། །མཁྱེན་བརྩེའི་
ནུས་མཐུ་བདུད་རྩིའི་ཆར་རྒྱུན་གྱིས། །བསྐལ་བཟང་གདུལ་བྱའི་ལོ་ཏོག་སྨིན་པར་མཛད། །རྣམ་ཐར་ལེགས་བསམས་བླ་མ་མཆོག་ཏུ་མཐོང། །སྙིང་ལ་
འཇགས་པས་སྙིང་ནས་གསོལ་བ་འདེབས། །ཐམས་ཅད་མཁྱེན་པ་ནཱ་རོ་པཎ་ཆེན་ཞེས། །རྗེ་བཙུན་དེ་ཡིས་ཚེ་རབས་ཀུན་ཏུ་བདག་ཐུགས་མཆོག་དགྱེས་
བཞིན་རྗེས་སུ་བཟུང་དུ་གསོལ། །རྣམ་ཐར་བརྩོམ་པའི་འདུན་པ་ཤར་བའི་ཚེ། །དཀར་ཕྱོགས་ལྷ་ཡིས་མེ་ཏོག་ཆར་པ་ཕབ། །དུས་ཀྱི་རྒྱལ་པོ་རོ་ཧི་ཏ་ཡི་དུས་
མཆོད་བརྗོད་སྡེབ་སྦྱོར་ཡིད་ལ་ཤར་བའི་མཐུས། །སྔར་མ་ཐོས་པའི་སྒྲ་སྙན་མཁའ་ལ་སྒྲགས། །བརྩོམ་ལ་ཞུགས་ནས་ཞག་གསུམ་སོང་བའི་ནུབ། །རྨི་ལམ་
ནང་དུ་རྣམ་ཐར་ཤོག་དྲིལ་མཐོང། །སྙིང་པོ་དྲིལ་ན་འདི་ལས་མེད་དོ་གསུང། །མཆོག་གསུམ་མཚུངས་མེད་དཔལ་ལྡན་ནཱ་རོ་པས། ཐིག་ལེ་ཉག་གཅིག་

[066B] །སད་འཕྲལ་སྤྲོ་ཡང་མཆོག་གསུམ་དོན་མ་གོ། །རྗེས་སུ་ཐོལ་སྐྱེས་ངེས་པའི་འཆར་སྒོ་ལ། །མཁས་པའི་མཆོག་གྱུར་མདོ་རྒྱུད་
མ་ལུས་མཁྱེན། །བཙུན་པའི་མཆོག་གྱུར་སྒྲིབ་གཉིས་དྲི་མས་དབེན། །བཟང་བོའི་མཆོག་གྱུར་མཆོག་གི་དངོས་གྲུབ་བརྙེས། །ཁྱོད་མཚུངས་བླ་མ་འཇིག་རྟེན་
ཁམས་ན་མེད། །བསོད་ནམས་ཡེ་ཤེས་ཚོགས་ཀྱིས་དཔལ་གྱིས་བརྗིད། །མ་འདྲེས་ཡོངས་རྫོགས་རྫུ་འཕྲུལ་སྟོབས་དང་ལྡན། །རྒྱལ་བས་ལུང་བསྟན་རྩ་
ཤད་ནཱ་རོ་པ། །རྩ་བའི་ཚིག་ལ་དག་པའི་འབྲུ་བསྣན་པས། །ཁྱེད་ཀྱི་ཐུགས་དགོངས་བདག་གིས་རྫོགས་པར་ཤོག་སྟོན་པ་གཉིས་པ་རྗེ་བཙུན་བླ་མ་ཉིད། །
ཆུ་སྐྱེས་པད་མོའི་ཟེ་འབྲུ་ལ་བརྟེན་ནས། །ཡང་ཡང་གདུང་བའི་གསོལ་བ་རྩེ་གཅིག་འདེབས། །ཕྱི་ནང་གསང་བའི་རྣམ་ཐར་འཁྱོངས་པར་ཤོག་མདོ་རྒྱུད་བསྟན་
ཆོས་རབ་འབྱམ་གཞུང་ལུགས་ལ། །ལེགས་པར་སྦྱངས་འབྲས་གཞན་ལ་འདོམས་པ་དང། །རྩེ་གཅིག་སྒྲུབ་རྒྱུད་བསྟན་པ་འཛིན་པ་ལ། །ཇི་སྲིད་འཁོར་བ་

[067A]༄༅། །དེ་སྲིད་བརྩོན་པར་ཤོག་ཁམས་གསུམ་འཁོར་བའི་མིང་འདི་མ་སྟོངས་བར། །རང་ཉིད་ཞི་བདེ་དོན་དུ་མི་གཉེར་བར། །འགྲོ་བའི་དོན་
ལ་སྐྱོ་སུན་མི་མངའ་བའི། །མཁས་གྲུབ་ནཱ་རོ་ཁྱེད་དང་མཚུངས་པར་ཤོག་དུག་ལྔ་མ་སྤངས་ཡེ་ཤེས་ཆེན་པོའི་བརྒྱན། །ལྷན་སྐྱེས་དགའ་བཞིའི་འགྲོས་
ཀྱིས་ས་ལམ་བསྒྲོད། །བསྟན་པའི་རུ་ཏྲ་མ་ལུས་འདུལ་བ་ལ། །འཇིགས་མེད་གྲགས་པ་ཉིད་དང་བདག་མཚུངས་ཤོག་སྙིགས་དུས་གསང་སྔགས་དར་
ལ་མ་སྨིན་དུས། །རྡོ་རྗེ་འཆང་དབང་སྤྲུལ་པའི་སྐུ་རུ་བཞེངས། །ལུང་རྟོགས་བསྟན་པའི་བྱི་དོར་ལེགས་མཁས་པ། །མཁས་གྲུབ་གཙང་པ་རྗེ་དང་བདག་
མཚུངས་ཤོག་གྲུབ་མཆོག་གཙང་པ་སྤྱན་སྔ་གྲགས་འབྱུང་དང། །མར་སྟོན་ཚུལ་ཁྲིམས་རྙག་སྟོན་སངས་རྒྱས་དང། །མཁའ་སྤྱོད་དབང་པོ་རས་ཆེན་ཆོས་
རྗེ་སོགས། །བཀའ་རྒྱུད་བསྟན་འཛིན་གོང་མའི་གསུང་བགྲོས་ཀྱི། །ཡིད་ཆེས་ཁུངས་བཙུན་ཕྱི་མོ་བཅུ་ཕྲག་གི། །ཟབ་བཅུད་བསྡུས་པ་དྲི་མེད་ལེགས་བཤད་

[067B]སྔོན་མེད་རྣམ་ཐར་བདེ་ཆེན་འབྲུག་སྒྲ་འདི། །དུས་གསུམ་རྒྱལ་བ་ཐམས་ཅད་བསྐྱེད་པའི་ཡུམ། །སྤངས་རྟོགས་ཡོན་ཏན་བྱེ་བས་རབ་བརྒྱན་
པའི༑ ༑སྤྲུལ་པའི་ཡུམ་ཆེན་ཀུན་ཏུ་བཟང་མོ་ཡིས། །བཀའ་ཡིས་བསྐུལ་ནས་བཀའ་སྩལ་དང་དུ་བླངས། །བཀའ་རྒྱུད་རྣམ་ཐར་ཁུར་ཆེན་བཞེས་པ་ལ།།
སྙེམ་པ་མེད་པའི་བརྟུལ་ཤུགས་ཚུལ་འཆང་བ། །རྣལ་འབྱོར་དབང་ཕྱུག་གུ་རུ་དྷོཙྪ་ཡིས། །བསམ་སྦྱོར་བཟང་པོས་མ་ཕྱི་ཕྱོགས་བྕུར་བཙལ། །
འཐོར་བ་བསྡུས་ཏེ་བཀའ་ཡི་བསྐུལ་བའི་མཐུས། །མཁས་གྲུབ་གཙང་པའི་སྲས་ཀྱི་མ་མཐའ་མ། །བས་མཐའི་རི་ཁྲོད་འཛིན་པའི་སྐུ་སུ་ལུ། །ཤཱཀྱའི་
བཙུན་པ་དབང་ཕྱུག་རྒྱལ་མཚན་གྱིས། །བཀའ་རྒྱུད་བསྟན་ལ་གུས་ཞེན་ཆེ་གྲགས་པས། །བསྟན་ཆོས་བརྩོམ་པའི་སྤོབས་པ་ཆེར་མེད་ནའང། །ཡི་དམ་
ལྷ་ལ་གནང་བ་ཞུས་ནས་སུ། །དབེན་པའི་བསྟི་གནས་རྫ་རི་བསམ་གླིང་དུ། །སྦྱར་བའི་དགེ་བས་བླ་མ་འགྲུབ་པར་ཤོག། །།ན་མོ་གུ་རུ། སྐུའི་བཀོད་

[068A]༄༅། །པ་སྟོན་པའི་རྫུ་འཕྲུལ་དང། །འགགས་མེད་གསུང་དབྱངས་ཕྱོགས་བཅུར་སྒྲོགས་མཛད་ཅིང། །སྟོང་ཉིད་ཁྱབ་གདལ་ནམ་མཁའ་
ལྟ་བུའི་ཐུགས། །རྒྱལ་བའི་སྐུ་གསུང་ཐུགས་ལ་བསྟོད་པར་བགྱི། །གང་ཞིག་རྒྱལ་བའི་རྣམ་ཐར་ཟབ་མོ་ཡིས། །མཐོང་ཐོས་དྲན་པ་ཙམ་གྱིས་འགྲོ་རྣམས་
ལ༑ ༑མ་རིག་མུན་སེལ་སྒྲོན་མེ་ལྟ་བུར་ཁྱབ། །བཀའ་རྒྱུད་རྣམ་ཐར་འཁྱོངས་པར་བྱིན་གྱིས་བརློམས། །བདེ་མཆོག་འཁོར་ལོའི་རྣམ་སྤྲུལ་ཏི་ལོ་དང། །
མཆོག་གི་དངོས་གྲུབ་བརྙེས་པའི་ནཱ་རོ་པ། །དཀའ་དཔྱད་མཐར་ཕྱིན་རྣམ་ཐར་ཟབ་མོ་འདི། །སྤྱིར་གྱི་བཀའ་རྒྱུད་བསྟན་པ་རྒྱས་ཕྱིར་དང། །ཁྱད་པར་མཁས་
བཙུན་བཛྲ་བྷ་ཏྲ་ཡི། །ཐུགས་ཀྱི་བཞེད་པ་ཡོངས་སུ་རྫོགས་ཕྱིར་དང། །དེའི་ཡབ་ཆེན་གཉེར་ཆེན་འཕན་དར་དང། །ཡུམ་གྱི་མཆོག་གྱུར་དབོན་མོ་དཔལ་
མཚོ་དང། །སྲས་སུ་གྱུར་པ་པདྨ་རྡོ་རྗེ་སྟེ། །དཀོན་མཆོག་དཔལ་འདྲེན་སྒྲོལ་མ་ལ་སོགས་དང། །མཁའ་དང་མཉམ་པའི་འགྲོ་བ་མ་ལུས་ཀུན། །མྱུར་

[068B] །ཡིད་འཕྲོག་རབ་ཏུ་མཛེས་པའི་ནོར་བུ་འདི། །ཆབ་སྲིད་དར་རྒྱས་སྡེ་ཆེན་ཚྭ་མདའི་ཁུལ། །སྦས་པའི་བསྟི་གནས་སྙ་ནང་ལུང་
ཆེན་དུ། །རྣམ་དག་སྤར་དུ་བཞེངས་པའི་སྦྱིན་བདག་ནི། །མཆོག་ཏུ་དད་བརྩོན་ལྡན་པའི་རྣལ་འབྱོར་མ། །ཡུམ་ཆེན་ཀུན་ཏུ་བཟང་མོའི་ཐུགས་ཀྱི་སྲས། །དབོན་མོ་གཡང་
འཛོམ་སྐུ་མཆེད་རྣམས་ཀྱིས་བསྒྲུབས། །བསགས་པ་དོན་ཆེན་གཏོང་བ་རྗེས་ཡིད་ཡང། །གཞན་ཡང་ལྷག་བསམ་རྣམ་པར་དག་པ་ཡིས། །རྒྱུ་དངོས་སྦྱར་དང་བཅུ་སྟོན་
སྐབས་ཆང་དང། །སྒོ་གསུམ་བཀོལ་ནས་གང་ཅིའི་མཐུན་འགྱུར་སྒྲུབས། །རྗེས་སུ་ཡིད་རང་བགྱིས་སོགས་འབྲེལ་ཚད་རྣམས། །རྗེ་བཙུན་ཆེན་པོ་ཏི་ལོ་ནཱ་རོ་ཡི།།
རྣམ་ཐར་ལེགས་བཤད་རིན་ཆེན་གཏེར་མཛོད་འདིས། །བདག་སོགས་འགྲོ་དྲུག་དབུལ་ཕོངས་ཀུན་བསལ་ནས། །ཟག་མེད་བདེ་ལ་རྟག་ཏུ་སྤྱོད་པར་ཤོག་སྤར་ཡིག་
རི་མོ་སྨན་ཁབ་སྟོང་པ་ཡི། །མདོ་སྔགས་གཉིས་གནས་སྔ་ཁྱུ་ཞེས་བྱ་ནས། །འོད་གསལ་ལྷ་རིགས་བཀྲ་ཤིས་དཔལ་བཟང་གིས། །མོས་གུས་དད་ནས་བྲིས་པ་ཨེ་མ་མཚར་

[069A]༄༅། །སྤར་རྐོས་མཁས་པའི་ནང་ནས་རྩེར་སོན་པའི། །བའི་ཤོའི་རྣམ་སྤྲུལ་རྣལ་འབྱོར་ཐེག་ཆེན་རིགས། །སྤར་མཁན་མཁས་པ་བྱ་པ་དར་འཛོམས་དང། །གཞོག་
དང་ཆེས་རྐོས་བྱ་བཏང་འོད་ཟེར་ཡིན། །ཞུས་དག་སྡེབ་སྦྱོར་གུ་རུ་དཧོ་ཚས་བགྱིས། །འདི་ལྟར་བསྒྲུབ་པའི་རླབས་ཆེན་དགེ་བ་དང། །འདས་དང་མ་འོངས་དུས་གསུམ་དགེ་བ་དེས་
ཏི་ལོ་ནཱ་རོའི་གོ་འཕང་མཆོག་ཐོབ་ཤོག་གཞན་ཡང་རྗེ་བཙུན་ཏི་ལོ་ནཱ་རོ་ཡི། །རྣམ་ཐར་མཆོག་ལ་དད་ཅིང་གུས་པ་དང། །མཐོང་དང་ཐོས་དང་དྲན་དང་རེག་པ་ཡིས། །འགྲོ་ཀུན་
ཐེག་ཆེན་ལམ་ལ་འགོད་པར་ཤོག་གསང་སྔགས་བསྟན་པ་ཕྱོགས་བཅུར་རྒྱས་གྱུར་ནས། །རིམ་གཉིས་ཟབ་མོའི་ལམ་ལ་གདེང་ཐོབ་སྟེ། །འགྲོ་རྣམས་སྨིན་གྲོལ་མཆོག་
ལ་རབ་བཀོད་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་བདག་གཞན་སེམས་ཅན་ཐམས་ཅད་ཀྱིས། །སྐྱེ་མེད་ཆོས་སྐུའི་ངང་ཉིད་ནས། །འགག་མེད་སྤྲུལ་སྐུའི་
འགྲོ་དོན་མཛད། །ཟུང་འཇུག་ལོངས་སྐུའི་བཀྲ་ཤིས་ཤོག་འཕྲིན་ལས་རྣམ་བཞིའི་བཀྲ་ཤིས་ཤོག། །ཨེ་བོཾ། མངྒ་ལཾ། བྷ་ཝནྟུ།། །།

[069B][BP]




﻿
[001A]
༄༅།  །བསངས་མཆོད་ཀྱི་རིམ་པ་ཕྱོགས་གཅིག་ཏུ་བཀོད་པ་བཞུགས་སོ། །།

[001B] །གདོད་ནས་སྐྱེ་འགག་བྲལ་བ་སེམས་ཀྱི་གཤིས། །གློ་བུར་ཉེས་པའི་དྲི་ཚོགས་རྒྱང་བསྲིངས་ནས། །སྐུ་གསུམ་འགྲོ་བ་སྒྲོལ་བའི་འཕྲིན་ལས་མཐའ། །ཚད་མེད་བླ་མ་ལྷ་ཡིས་རྟག་ཏུ་སྐྱོངས།  །འདིར་
བླ་མ་ཡི་དམ་ཆོས་སྲུང་རྣམས་དང་ཁྱད་པར་གནས་ཆེན་གངས་དཀར་སྤུན་གསུམ་དུ་གྲགས་པའི་དཔའ་བོ་མཁའ་འགྲོ་གནས་བདག་གཞི་བདག་སོགས་ལ་བསངས་ཀྱི་མཆོད་པ་ཇི་ལྟར་བྱ་ཚུལ་ནི། དྲི་བཟང་གི་སྨན་སྤོས་ལ་སོགས་པའི་བསངས་དུད་སྦྱར་བ་ལ་སྔགས་
དྲུག་དང་ཕྱག་རྒྱ་དྲུག་གི་སྒོ་ནས་འཛད་མི་ཤེས་པའི་འདོད་ཡོན་སྣ་ཚོགས་ཀྱི་སྤྲིན་ཕུང་ཕྱོགས་ཐམས་ཅད་དུ་ཁྱབ་བསམ་གྲོན་རྣམས་དགྱེས་དགུ་སྐྱེད་ནུས་པར་བྱིན་གྱིས་བརླབས་ལ་འདི་སྐད་བརྗོད་དོ།  །ཀྱཻ༑ རྣམ་དག་བདེ་བ་ཆེན་པོའི་ཕོ་བྲང་
ནས༑ ༑རྩ་བའི་བླ་མ་ཁྱབ་བདག་རྡོ་རྗེ་འཛིན། །དངོས་བརྒྱུད་ཡོངས་འཛིན་བགྲང་ཡས་འཁོར་དང་བཅས། །ཐོགས་མེད་རྫུ་འཕྲུལ་ཤུགས་ཀྱིས་གནས་འདིར་གཤེགས། །སྲིད་དང་ཞི་བའི་ཆོས་ཀུན་རྗེས་སོང་བའི།།

[002A] །བརྗོད་བྲལ་རང་གི་རིག་པའི་ཡེ་ཤེས་ཆེ། །དཀྱིལ་འཁོར་རྟེན་དང་བརྟེན་པར་མངོན་བཞེངས་པའི། །ཡི་དམ་རྒྱལ་བ་མ་ལུས་གནས་འདིར་གཤེགས། །རང་སྣང་རྡོ་རྗེའི་ཕོ་བྲང་ཕྱོགས་ལྷུང་
དང། །བྲལ་ཡང་འགྲོ་ངོར་འཛམ་གླིང་ཆུང་དུ་འདིའི། །གནས་ཡུལ་དུར་ཁྲོད་ལ་གནས་དཔའ་བོ་དང། །མཁའ་འགྲོ་སྲུང་མའི་ཚོགས་རྣམས་གཤེགས་སུ་གསོལ། །འོད་གསལ་གཉུག་མ་དག་པའི་ངོ་བོ་གང། །
སྣ་ཚོགས་འདུ་བྱེད་ཀྱིས་བསྐུལ་འཕྲུལ་འཁོར་ལས། །ལྷ་སོགས་སྡེ་ཚན་བརྒྱད་ཀྱི་གཟུགས་སྣང་བའི། །འཇིག་རྟེན་དྲེགས་པ་མ་ལུས་གནས་འདིར་གཤེགས། །ཁྱད་པར་མཐོ་བརྟན་གངས་དཀར་རི་བོ་ལ། །
གནས་པའི་དཔའ་བོ་མཁའ་འགྲོ་དམ་ཅན་ཚོགས། །སྔོན་རབས་སྲིད་པའི་ལྷ་ཀླུ་ལ་སོགས་པའི། །མཆོག་དམན་མགྲོན་རིགས་མ་ལུས་གནས་འདིར་གཤེགས། །མདུན་དུ་ཏིང་འཛིན་ལས་གྲུབ་གཞལ་

[002B] །བཀོད་མཛེས་ཡིད་ཀྱི་བརྟན་པ་འཕྲོག་བྱེད་དབུས། །པད་མ་ཉི་ཟླ་ལ་སོགས་གདན་གྱི་སྟེང། །དགྱེས་ཞལ་ཉ་རྒྱས་ཟླ་ལྟར་དངོམ་པར་མཛོད། །འདིར་གཤེགས་མགྲོན་རྣམས་དགྱེས་པ་སྤེལ་སླད་དུ། །རིན་ཆེན་
ཡོལ་གོར་གཏམས་པའི་ཨ་མྲྀ་ཏ། །སྣ་ཚོགས་བཏུང་བའི་རྒྱ་མཚོ་རླབས་ཀྱི་འཕྲེང། །མཁའ་ལ་ཆུ་འཛིན་ལྟ་བུར་གཡོ་བ་དང། །ལྷ་རྫས་མེ་ཏོག་སིལ་མ་ཆར་བཞིན་དུ། །འབེབས་ཤིང་ངོ་མཚར་ཆུ་སྐྱེས་མགོ་ལྕོགས་ལྡེམ།།
ཕྱོགས་བྲལ་ལྷ་ལམ་ཀུན་ནས་འགེངས་བཟོད་པའི། །དྲི་ཞིམ་བདུག་པ་བསྲེགས་པའི་སྤོས་ངད་དང། །མུན་པའི་གོ་སྐབས་ནམ་ཡང་མིང་གི་མཐར། །ཟད་བྱེད་མར་མེའི་སྣང་བ་ཉི་ལྟར་ལྷམ། །ག་བུར་གུར་ཀུམ་ཛཱ་ཏི་ལ་
སོགས་པའི། །སྨན་སྣ་སྦྱར་བྱུང་དྲི་ཡི་བྱུག་རྫས་དང། །མྱངས་པས་བདེ་བ་སྟེར་བྱེད་རོ་བརྒྱའི་ཟས། །ཁ་དོག་དྲི་དབྱིབས་ཀུན་ཚོགས་གཏོར་མའི་རི། །གདངས་སྙན་དྲུག་ལྡན་སྐྱེས་བུའི་གླུ་དབྱངས་དང། །སྣ་ཚོགས་
རོལ་མོ་ལས་བྱུང་སྒྲ་ཡི་ཚོགས། །ཀུན་དགའ་སྟེར་བྱེད་འདོད་ཡོན་ལྷ་མོ་ནི། །སྐབས་གསུམ་ལུས་ཕྲའི་འགྱུར་བ་སྟོང་དུ་སྒེག་གཞན་ཡང་སྦྱན་གཟིགས་མཐུན་པའི་དམ་རྫས་སོགས། །མ་ཚང་མེད་པས་རྟག་ཏུ་
མཉེས་གྱུར་ཅིག་ཙན་དན་དཀར་དམར་ལྷ་ཤུག་ཨ་ཀར་སོགས། །དྲི་ཞིམ་ཤིང་དང་སྨན་སྣ་བསྲེགས་པའི་དུད། །རྣམ་པ་འདོད་ཡོན་རྒྱ་མཚོར་བྱིན་བརླབས་པའི། །བསངས་ཀྱི་མཆོད་པས་ལྷག་པར་མཉེས་

[003A]༄༅། །གྱུར་ཅིག་འོག་མིན་འཁོར་ལོའི་དབང་ཕྱུག་རྡོ་རྗེ་འཆང། །མི་མཇེད་ཞིང་གི་མགོན་པོ་ཟས་གཙང་སྲས། །ཕྱོགས་བཅུའི་བདེ་གཤེགས་རྒྱལ་བའི་མྱུ་གུ་དང། །ཉན་རང་དགེ་འདུན་དཀོན་
མཆོག་མ་ལུས་བསངས། །འཕགས་ཡུལ་ཤིང་རྟ་ཆེ་སོགས་པཎ་གྲུབ་དང། །འཇམ་དཔལ་རྡོ་རྗེ་བློ་བཟང་གྲགས་པ་སོགས། །གངས་ཅན་ས་ཡི་ཐིག་ལེ་མཛེས་བྱེད་པའི། །དངོས་དང་བརྒྱུད་པའི་བླ་མ་ཐམས་ཅད་
བསངས། །རྒྱུད་རྒྱལ་མཐར་ཐུག་གསང་བ་འདུས་པའི་ལྷ། །འཇིགས་མཛད་རྡོ་རྗེ་འཁོར་ལོ་སྡོམ་པ་སོགས། །རྣམ་མང་རྒྱུད་སྡེ་བཞི་དང་འབྲེལ་བ་ཡི། །ཡི་དམ་ཞི་དང་ཁྲོ་བོ་མ་ལུས་བསངས། །དཔལ་ལྡན་ནག་པོ་ཆེན་པོ་
ཕྱག་བཞི་དྲུག་ལས་ཀྱི་གཤིན་རྗེ་སྲིད་གསུམ་བདག་མོ་ཆེ། །གུར་མགོན་ཞལ་བཞི་རྣམ་སྲས་བེག་ཙེ་དང། །བསེ་ཁྲབ་སྐུ་ལྔ་ལ་སོགས་བསྟན་སྲུང་བསངས། །འཛམ་གླིང་སྤྱི་དང་རྒྱ་གར་རྒྱ་ནག་ཧོར། །གངས་ཅན་སྐོར་
གསུམ་རུ་བཞི་སྒང་དྲུག་གི་གནས་ཡུལ་རི་མཚོ་ཆུ་བྲག་རྩི་ཤིང་གི་བདག་སོགས་དྲེགས་པ་སྡེ་བརྒྱད་མ་ལུས་བསངས། །ཁྱད་པར་སྲིད་པ་སྔོན་གྱི་ཐོག་མ་ནས། །ཆགས་པའི་གངས་དཀར་ས་འཛིན་དབང་པོའི་
ཟླ༑ ༑གནས་མཆོག་འདིར་གནས་དཔའ་བོ་མཁའ་འགྲོ་དང། །སྲུང་མ་མཆོད་འོས་མགྲོན་གྱི་ཚོགས་རྣམས་བསངས། །གངས་དཀར་སྤུན་གསུམ་ཞེས་གྲགས་ས་ཕྱོགས་འདིའི། །རི་བོ་གཡའ་བྲག་སྤང་གསིང་

[003B] །མེ་ཏོག་རྩི་བཅུད་ལ་དབང་ལྷ་ཀླུ་བདུད། །བཙུན་སོགས་དྲེགས་པ་རྗེ་འཁོར་མ་ལུས་བསངས། །ཕྱོགས་འདིའི་འབབ་ལྡན་ཆུ་བོ་ཆུ་ཕྲན་དང། །ཆུ་མིག་ལྟེང་ཀ་མཚོ་དང་མཚེའུ་སོགས། །གནས་པའི་ཀླུ་དང་མཚོ་སྨན་ལ་སོགས་པ། །མ་
ལུས་འདོད་དགུར་སྤེལ་བའི་དུད་པས་བསངས། །མདོར་ན་ཡུལ་ཕྱོགས་དགོན་གྲོང་འདི་དག་ཏུ། །གནས་དང་གདོང་གྲོགས་མཛད་པའི་ལྷ་སྲུང་ཚོགས། །དཔའ་བོ་མཁའ་འགྲོ་འཇིག་རྟེན་དྲེགས་པ་ཅན། །ཇི་སྙེད་འདོད་དགུར་སྤེལ་བའི་དུད་པས་བསངས། །ཆོས་
ཀྱི་རྒྱུད་དང་ཕ་མེས་རྒྱུད་ཀྱི་ལྷ། །ཕོ་ལྷ་མོ་ལྷ་ཞང་ལྷ་ལ་སོགས་པ། །འགོ་ཞིང་མགོན་དང་རྒྱབ་རྟེན་གྲོགས་མཛད་པའི། །དམ་ཚིག་ཅན་གྱི་ལྷ་སྲུང་མ་ལུས་བསངས། །དེ་ལྟར་བསངས་མཆོད་ནམ་མཁའ་མཛོད་ཀྱི་སྒོ། །ཕྱེ་ནས་འདོད་ཡོན་མཁོ་དགུའི་
མཆོད་པ་ཡིས། །མགྲོན་རྣམས་ཟག་མེད་བདེ་བས་དགྱེས་སྐོང་ཞིང། །ཉམས་ཆགས་མི་གཙང་མ་ལུས་བྱང་གྱུར་ཅིག་གདོད་ནས་སྐྱེ་འགག་བྲལ་བ་དོན་གྱི་གཤིས། །འཁོར་གསུམ་རང་བཞིན་དམིགས་སུ་མེད་ན་ཡང། །ཐ་སྙད་བློ་ངོར་འགལ་འཁྲུལ་
ནོངས་པའི་ཚོགས། །བཤགས་སོ་དེང་འདིར་དག་པར་མཛད་དུ་གསོལ། །མགྲོན་རྣམས་མཐུ་སྟོབས་ཉི་མ་བརྒྱ་ཡི་གཟི། །འབར་བས་སྣོད་བཅུད་དཀྱིལ་འཁོར་ཀུན་ཁྱབ་སྟེ། །ལེགས་ཚོགས་ཕྱག་ཡང་པད་མོ་གསར་པའི་ཁ། །ཆེས་ཆེར་རྒྱས་པའི་ཚལ་
དུ་སྒྲུབ་པར་མཛོད། །ཕྱོགས་བཅུའི་དཀོན་མཆོག་རིན་ཆེན་ལས་འོངས་པའི། །བྱིན་རླབས་འདོད་དགུ་གཞི་འདིར་འཇོབ་དང། །མི་ནོར་ཕྱུགས་ཀྱི་དཔལ་འབྱོར་ཚེ་བསོད་སོགས། །སྲིད་པའི་ཡོན་ཏན་ཕྱྭ་དང་གཡང་དུ་ཁུག་སྔོན་བསགས་མི་དགེ་

[004A]༄༅། །ཧ་ལ་བརྩེགས་པའི་དུག་འབྲས་བུར་སྨིན་པའི་སྒོ་གསུམ་སྡུག་བསྔལ་རྣམས། །བྱིན་མཐུ་སྨན་མཆོག་རྣམ་པར་རྒྱལ་བ་ཡིས། །མིང་གི་ལྷག་མ་ཙམ་དུ་ཞི་བར་མཛོད། །བསོད་ནམས་འཛད་མོད་གཏེར་བུམ་བཟང་
པོ་ལས། །ཚེ་དཔལ་ལོངས་སྤྱོད་ཅི་བསམ་དོན་གྱི་ཆར། །ཕབ་པས་རེ་བ་ཡོངས་གང་ལུང་རྟོགས་ཀྱི། །ཡོན་ཏན་དགའ་པས་རྟག་ཏུ་ཚིམ་པར་མཛོད། །ཁབ་ལེན་རྡོ་བོའི་ནུས་པས་ལྕགས་ཀྱི་ཕྱེ། །འབད་མེད་འདྲེན་པའི་དཔེ་ཟླ་གཉིས་པ་བཞིན། །མི་
དང་མི་མིན་ཅི་འདོད་དངོས་པོ་ཀུན། །དམ་ཆོས་སྒྲུབ་པའི་གྲོགས་སུ་ཁུགས་པར་མཛོད། །མཉམ་མེད་རྒྱལ་བའི་བསྟན་པ་པ་ཤིག་པ་དང། །ལུས་ཅན་བདེ་བ་འཕྲོག་བྱེད་ནག་ཕྱོགས་སྡེ། །རྣལ་འབྱོར་བདག་ཅག་ལ་འཚེ་དགྲ་དང་བགེགས། །གང་
འཚམ་ཆད་པས་གཅོད་པའི་ཕྲིན་ལས་མཛོད། །གསེར་མདོག་འོད་ཀྱི་དྲ་བ་འབུམ་འགྱེད་པའི། །ཞྭ་སེར་བསྟན་མཆོག་རིན་ཆེན་དབང་གི་རྒྱལ། །བཤད་དང་སྒྲུབ་པའི་རྒྱལ་མཚན་རྩེར་བཀོད་ནས། །འཛམ་གླིང་ཡོངས་ཀྱི་དཔལ་དུ་འབར་བར་མཛོད། །
མཉམ་མེད་དགའ་ལྡན་རིང་ལུགས་རྗེས་ཞུགས་པའི། །གངས་དཀར་ཡུལ་ལྗོངས་མཛེས་རྒྱན་ཆོས་ཀྱི་གླིང། །བསླབ་གསུམ་བྱ་བ་ཡར་ངོ་དང་འགྲོགས་པའི། །དགུང་ཟླའི་འཕེལ་བ་ཇི་བཞིན་རྒྱས་པར་མཛོད། །རྒྱ་ཧོར་བོད་དང་སྒང་དྲུག་ཡངས་པའི་ལྗོངས། །
ཁྱད་པར་ཕྱོགས་འདིར་དཀར་མིན་ལས་ཀྱི་འབྲས། །ནད་མུག་རྒུད་པ་མཐའ་དག་རྒྱང་བསྲིངས་ནས། །བཀྲ་ཤིས་སྣོད་བཅུད་ཀུན་ལ་ཁྱབ་པར་མཛོད། །རྣལ་འབྱོར་བདག་ཅག་བལྟོས་པར་བཅས་པ་ཡི། །ནད་གདོན་ཉེར་འཚེམ་ལུས་ཞི་བ་དང། །

[004B] །རིང་མིན་སངས་རྒྱས་འཐོབ་པའི་འཕྲིན་ལས་མཛོད།  །དེ་ལྟར་བསངས་དང་ནོངས་བཤགས་འཕྲིན་བཅོལ་རྣམས་བྱས་པའི་རྗེས་ཆོག་བཟོད་གསོལ་དང་སྨོན་ལམ་ཤིས་བརྗོད་སོགས་སྤྱི་ལྟར་བྱའོ། །ཞེས་མདོ་ཁམས་སྨད་ཀྱི་སའི་ཆ་གངས་
དཀར་སྤུན་གསུམ་དུ་གྲགས་པའི་གནས་ཆེན་གྱི་དཔའ་བོ་མཁའ་འགྲོ་ལྷ་ཀླུ་སོགས་དང། གཞན་ཡང་ཡི་དམ་ཆོས་སྲུང་སོགས་མགྲོན་རིགས་རྣམས་ལ་བསངས་མཆོད་བྱ་ཚུལ་ཞིག་དགོས་ཞེས་དགའ་ལྡན་གངས་དཀར་གླིང་བླ་མ་སྔགས་རམས་པ་སྨོན་ལམ་རྒྱ་མཚོ་དང་གྲ་ས་ཕན་ཚུན་གྱི་གངས་གླིང་གྲ་རྒྱུན་
བཅས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མཁྱེན་བརྩེའི་ཏེ་སེ་མཐོ་བརྟན་ལས་འོངས་པའི། །བྱིན་རླབས་དག་བྱེད་གསར་པའི་ཁྲུས་ཆབ་ཀྱིས། །ཉེས་ཀུན་སེལ་བྱེད་བླ་མ་ཡི་དམ་ལ། །འདུད་དོ་སྒྲིབ་ཚོགས་ཞི་
པའི་དངོས་གྲུབ་སྩོལ།  །འདིར་ཡུལ་ལྷ་གཞི་བདག་སོགས་ལ་བསངས་མཆོད་བྱ་བའི་ཚུལ་ནི། བསངས་རྫས་ལེགས་པར་ཚོགས་པའི་དུད་སྤྲིན་དང་མཆོད་གཏོར་སོགས་བཤམས་པ་ལ། རང་ཉིད་རྣལ་འབྱོར་དང་ལྡན་པས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབ་པར་བྱ་ཞིང་
བསྡུ་ན༑  ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་ཨཱ་བརྟ་ཡ་ཨཱ་བརྟ་ཡ་ཧོཿ་བཛྲ་སྤར་ཎ་ཁཾ།  ཞེས་པ་ལན་གསུམ་བརྗོད་པས་མཆོག་དམན་གྱི་མགྲོན་ཐམས་ཅད་མཉེས་པར་བྱེད་པའི་འདོད་ཡོན་མཐུན་རྫས་སྤྱན་གཟིགས་སོགས་གནམ་ས་བར་སྣང་གི་ཁྱོན་ཐམས་ཅད་གང་བར་གྱུར་པར་བསམས་
ནས་འདི་སྐད་བརྗོད་དོ།  །རྣམ་དག་བདེ་བ་ཆེན་པོའི་མཁའ་དབྱིངས་ནས། །མཚན་དཔེའི་ལང་ཚོ་ཉི་མ་འབུམ་གྱི་གཟི། །མིག་གི་བདུད་རྩིར་སྤྲོ་མཛད་བླ་མ་ལྷ། །མཁའ་འགྲོ་དམ་ཅན་མ་ལུས་གནས་འདིར་གཤེགས། །མཉམ་ཉིད་ཆོས་ཀྱི་དབྱིངས་

[005A]༄༅། །ཕྱུག་དགའ་མའི་མཇལ། །སྣ་ཚོགས་འདུ་བྱེད་སྨིན་ལས་ཕྱོགས་བཅུ་ན། །རྣམ་པར་རྒྱུ་བའི་སྡེ་བརྒྱད་དྲེགས་པ་ཅན། །འཁོར་གཡོག་དཔུང་དང་བཅས་པ་གནས་འདིར་གཤེགས། །ཁྱད་པར་ཡུལ་ཕྱོགས་འདི་ཡི་རི་ཀླུངས་བྲག་ཆུ་དང་རྩི་
སྨན་སོགས་ལ་དབང་བསྒྱུར་བའི། །ལྷ་ཀླུ་གཞི་བདག་འཁོར་དང་བཅས་པ་རྣམས། །བསངས་མཆོད་མགྲོན་དུམ་ཐོགས་གཤེགས་སུ་གསོལ། །ཟག་མེད་ཡེ་ཤེས་རོལ་པ་ལས་བྱུང་བའི། །མཆོད་ཡོན་ཉེར་སྤྱོད་སྙན་འཇེབས་རོལ་མོའི་སྒྲ། །གནམ་ས་བར་སྣང་གང་
བའི་མཆོད་རྫས་ཀྱིས། །མཆོད་ཡུལ་མགོན་གྱི་ཚོགས་རྣམས་མཉེས་གྱུར་ཅིག་དབང་པོ་རྣམས་ཀྱི་ཉེར་འཚོ་འདོད་ཡོན་ལྔ། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །མཐུན་རྫས་སྤྱན་གཟིགས་མ་ཚང་མེད་པ་ཡིས། །མཆོད་ཡུལ་མགྲོན་གྱི་ཚོགས་
རྣམས་མཉེས་གྱུར་ཅིག་རབ་འབར་ཉི་ལྟར་འཚེར་བའི་མེ་ནང་དུ། །ཙན་དན་དཀར་དམར་ཤུག་པ་ཨ་ཀ་རུ། །རྒྱ་སྤོས་དྲི་ཞིམ་སྨན་སྣ་བསྲེག་པ་ཡི། །དུད་སྤྲིན་འདོད་ཡོན་རྒྱ་མཚོར་བྱིན་བརླབས་པས། །སླུ་མེད་དངོས་བརྒྱུད་བླ་མ་ཡི་དམ་ལྷ། །བདེ་གཤེགས་
སྲས་བཅས་མཁའ་འགྲོ་དམ་ཅན་ཚོགས། །མཐུ་ལྡན་གཞི་བདག་སྡེ་བརྒྱད་མ་ལུས་པ། །མཉེས་ཤིང་ཉམས་གྲིབ་མི་གཙང་ཐམས་ཅད་བསངས། །ལེགས་བྱས་ཆུ་ཡི་གཏེར་དུ་འཁྱིལ་བའི་ཀློང། །སྣོད་བཅུད་དཔལ་འབྱོར་འདོད་དགུའི་ནོར་གྱི་སྣ། །ཇི་
སྙེད་འདུས་པའི་རྒྱ་དང་ཧོར་སོག་གི། ཡུལ་གྲུར་གནས་པའི་སྡེ་བརྒྱད་མ་ལུས་བསངས། །ཁྱད་པར་འོང་གུན་ཞེས་པའི་གནས་ཀྱི་རི། །རིན་ཆེན་ལ་རྫས་ཆ་གན་ཨོ་པོ་ག། །ན་ར་ཐུ་དང་འུ་མ་སབ་ཡན་གྱི། །ས་ལ་གནས་པའི་སྡེ་བརྒྱད་མ་ལུས་

[005B] །ཆོག་ཐུ་བ་ཡན་འུ་ལང་ཐར་གུན་དང། །འར་ག་ལིང་ཐུ་ཁེ་ཆེའུ་ཐོ་སོ་ཐོ། །ཨེ་གེ་སལ་གི་ཡ་དང་ཨུལ་ཙེའི་ཐུའི། །ས་ལ་གནས་པའི་སྡེ་བརྒྱད་མ་ལུས་བསངས། །སུ་ལང་ཙག་ལག་དང་ཤི་སོའུ་ཐའི། །ནང་གི་ཧོར་གོད་ཤི་པག་ཐའི་གྱིས། །ན་རིང་
ཚར་དང་དུ་ཤི་ལ་སོགས་པའི། །ས་ལ་གནས་པའི་སྡེ་བརྒྱད་མ་ལུས་བསངས། །ཇེར་ག་ལང་ཐུ་ཤི་ར་མུ་རུན་དང། །ཐར་གུན་ཏེ་ལ་བུ་ལག་དང་སིལ་གི་ཁུ། །ཅི་མི་སེ་ཐུ་གུར་བན་ཁེ་རེ་ཡི། །ཆུ་ལ་གནས་པའི་ལྷ་ཀླུ་ལ་སོགས་བསངས། །གུར་བན་ཀེ་ཏུར་ཀེ་
དང་ཆུ་མིག་དཀར། །བ་ཡན་བུ་ལག་ལ་སོགས་ཆུ་ཕྲན་དང། །ལྟེང་ཀ་ལུ་མ་སོགས་ལ་གནས་པ་ཡི། །ལྷ་ཀླུ་མཚོ་སྨན་གཞི་བདག་མ་ལུས་བསངས། །གཞན་ཡང་ཕྱོགས་འདིར་གནས་པའི་རི་བྲག་དང། །ཆུ་བོ་ཆེ་ཆུང་རྩི་ཤིང་སྨན་རིགས་སོགས། །ཉེ་བར་
དབང་མཛད་གཉུག་མར་གནས་པ་དང། །གློ་བུར་ལྷགས་པའི་སྡེ་བརྒྱད་མ་ལུས་བསངས། །ཕ་མེས་བརྒྱུད་དང་རྣལ་འབྱོར་འགོ་བའི་ལྷ། །དགྲ་ལྷ་ཞང་ལྷ་ཁྱིམ་དང་ཐབ་ཀྱི་ལྷ། །ཡུལ་གྲོང་ཕྱུགས་ལྷས་གུར་ལ་གནས་པ་སོགས། །ལྷ་སྲུང་དྲེགས་པའི་ཚོགས་
རྣམས་ཐམས་ཅད་བསངས། །བདག་གཞན་མཚན་མར་བཟུང་བའི་མ་རིག་ལས། །བྱུང་བའི་ཉོན་མོངས་དབང་གྱུར་སྒོ་གསུམ་གྱི། །མི་དགེ་ནོངས་དང་ཕོག་ཐུག་ཅི་བགྱིས་པ། །དམིགས་མེད་ངང་ནས་བཤགས་སོ་དག་པར་མཛོད།  །འཕྲིན་བཅོལ་ནི།  དེ་
ལྟར་མཆོད་པའི་ཡུལ་དུ་གྱུར་པ་ཡི། །འཇིག་རྟེན་འདས་དང་མ་འདས་མགྲོན་རྣམས་ཀྱིས། །རྣལ་འབྱོར་དཔོན་སློབ་རྒྱུ་སྦྱོར་ཡོན་བདག་ལ། །སྔོན་གྱི་ལས་དང་གནས་སྐབས་རྐྱེན་ངན་གྱིས། །བསྐྱེད་པའི་ནད་གདོན་ཉམ་ང་ཅི་མཆིས་པ། །ད་ལྟ་ཉིད་དུ་

[006A]༄༅། །མིང་གི་མཐར་ཞི་ཞིང། །ཚེ་དཔལ་མངའ་ཐང་མཐུན་པའི་འཚོག་ཆས་ཀུན། །ཡིད་བཞིན་མྱུར་དུ་འགྲུབ་པའི་འཕྲིན་ལས་མཛོད། །ཐུབ་བསྟན་སྙིང་པོ་གསེར་མདོག་ཞྭས་མཛེས་པའི། །ལུགས་བཟང་ཡར་ངོའི་ཟླ་ལྟར་རྒྱས་པ་
དང། །དེ་འཛིན་སྐྱེས་བུ་འཕྲིན་ལས་སྐུ་ཚེ་འཕེལ། །དགེ་འདུན་བཤད་སྒྲུབ་དར་བའི་འཕྲིན་ལས་མཛོད། །དབྱིག་འཛིན་གནས་པའི་སྐྱེ་དགུ་མཐའ་དག་ཀུན། །རྟག་ཏུ་བདེ་སྐྱིད་དགེ་བས་འཚོ་བ་དང། །ས་ལ་སྤྱོད་རྣམས་རང་གི་ཆབ་འབངས་ཚོགས། །ཆོས་
བཞིན་བདེ་བར་སྐྱོད་པའི་འཕྲིན་ལས་མཛོད། །ཡུལ་ཕྱོགས་འདིར་ཡང་མི་དང་ཕྱུགས་ཀྱི་ནད། །འཐག་རྩོད་མི་མཐུན་འཇིགས་པ་ཀུན་སྲུང་ཞིང། །སྣོད་དང་བཅུང་ཀྱི་ལེགས་ཚོགས་ཇི་སྙེད་པ། །དབྱར་གྱི་མཚོ་ལྟར་འཕེལ་རྒྱས་འཕྲིན་ལས་མཛོད། །
དཀར་ནག་ལས་ཀྱི་བླང་དོར་ཁྲིམས་ཀྱི་གཞི། །བག་ཡོད་རྭ་བས་བསྐོར་བའི་སྐྱེད་ཚལ་དུ། །ཏིང་འཛིན་ཤེས་རབ་ཨ་མྲའི་འཁྲི་ཤིང་རྩེར། །བྱང་ཆུབ་འབྲས་བཟང་མྱུར་སྨིན་འཕྲིན་ལས་མཛོད། །ལྷ་ཀླུ་གནོད་སྦྱིན་ལ་སོགས་མི་མིན་དང། །འཁོར་ལོས་
བསྒྱུར་སོགས་མི་ཡི་ཕུན་ཚོགས་རྣམས། །མ་ཚང་མེད་པར་གནས་འདིར་ཕྱ་གཡང་དུ། །ཁུག་ལ་བཀྲ་ཤིས་དགའ་སྟོན་རྒྱས་པར་མཛོད། །འཛད་མེད་གཏེར་གྱི་བུམ་བཟང་ལས་འོངས་པའི། །འདོད་དགུས་ཡིད་ཀྱི་རེ་བ་སྐོང་བ་བཞིན། །གནས་སྐབས་
མཐར་ཐུག་བསམ་དོན་མ་ལུས་པ། །ལྷུན་གྱིས་གྲུབ་པའི་དངོས་གྲུབ་སྩལ་དུ་གསོལ། །ཞེས་བརྗོད་ཅིང། མཇུག་ཆོག་བཟོད་གསོལ་དང་ཤིས་པ་བརྗོད་པ་སོགས་སྤྱི་ལྟར་བྱའོ། །ཞེས་པ་འདི་ནི་ཁལ་ཁ་ནས་དང་སྟོབས་ལྡན་པ་དར་ཧན་པའི་ལི་ལྷ་དབང་རྡོ་རྗེས་ཕྱོགས་དེའི་གཞི་

[006B] བདག་རྣམས་ལ་བསངས་མཆོད་ཅིག་དགོས་ཞེས་ས་ཆུའི་མིང་ཐོ་དང་བཅས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།བསངས་མཆོད་དགེ་ལགས་རབ་རྒྱས།  རྒྱལ་བ་ཀུན་གྱི་མཁྱེན་བརྩེ་ནུས་པའི་ཆ། །གཅིག་བསྡུས་བླ་མ་མཆོག་དང་
དབྱེར་མེད་པའི། །ཁྲོ་རྒྱལ་དབང་པོ་རྡོ་རྗེ་འཇིགས་བྱེད་ལ། །འདུད་དོ་བཀྲ་ཤིས་དགེ་ལེགས་སྩལ་དུ་གསོལ།  །འདིར་ཡུལ་ལྷ་གཞི་བདག་རྣམས་ལ་བསངས་མཆོད་ཇི་ལྟར་བྱ་བའི་ཚུལ་ནི། མཆོག་དམན་གྱི་མགྲོན་རྣམས་ལ་འབུལ་རྒྱུའི་མཆོད་གཏོར་སྤྱན་གཟིགས་ལ་སོགས་པ་དང། དྲི་
བཟང་གི་ཤིང་སྣ། སྨན་སྣ། འབྲུ་སྣ། དར་སྣ་སོགས་ཚོགས་པའི་བསངས་དུད་སྦྱར་བ་རྣམས་མཐོང་བརྒྱུད་བཞིན་ལེགས་པར་བཤམ། རང་བདག་བསྐྱེད་ཡི་དམ་གང་ཡང་རུང་བའི་ང་རྒྱལ་ལ་གནས་པས། མཆོད་རྫས་རྣམས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨ་སྭ་བྷཱ་ཝ་ཤུདྡྷོཉ་ཧཾ། སྟོང་པ་ཉིད་དུ་གྱུར་
སྟོང་པའི་ངང་ལས་མཆོད་རྫས་རྣམས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ། ཆོས་སྐྱོང། དྲེགས་པ་སྡེ་བརྒྱད། ཡུལ་ལྷ་གཞི་བདག་ཐམས་ཅད་ཀྱི་དབང་པོ་རྣམ་དྲུག་ཚིམ་
པར་བྱེད་པའི་མཆོད་རྫས་བསམ་གྱིས་མི་ཁྱབ་པར་གྱུར་ པར་བསམས་ནས་ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཅས་ལ།  ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝ་རྟ་ཡ། ཨཱ་ཝརྟ་ཡ་ཧོ། བཛྲ་སྥ་ར་ཎ་ཁཾ།  ཞེས་པ་ལན་གསུམ་དང།  ཨོཾ་སྭ་བྷཱ་ཝ་བི་ཤུདྡྷེ་དྷརྨཱ་ཏེ་བཛྲ་
སིདྡྷི་ཧཱུཾ། ནམ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ་སརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨདྱ་ནུཏྤནྣ་ཏྭད། ནམ་སརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་

[007A]༄༅། །ཛྭ་ལ་ཏིཥྛ་སིདྡྷ་ལོ་ཙ་ནཱི་སརྦ་ཨརྠ་སཱ་དྷ་ནི་སཱཧཱ། བདག་གི་བསམ་པའི་སྟོབས་དང་ནི།  །ཞེས་པ་ནས།  ཐོགས་པ་མེད་པར་འབྱུང་གྱུར་ཅིག་ །ཅེས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབས་ལ་འདི་སྐད་བརྗོད་དོ།།  ཧཱུཾ། རྣམ་དག་བདེ་བ་
ཆེན་པོའི་ལྷ་ལམ་ངོས། །འགྱུར་མེད་ལྔ་ལྡན་མགོན་པོ་ཉིན་མོར་བྱེད། །སྐལ་ལྡན་ཡིད་ལ་འབབ་པའི་རོལ་གར་བརྒྱ། །སྤྲོ་མཛད་བླ་མའི་ཚོགས་རྣམས་གནས་འདིར་གཤེགས། །སྤྲོས་པའི་ཆ་ཤས་ཡོངས་དག་ཐིག་ལེ་ཆེར། །ངོ་བོ་གཅིག་ཀྱང་སྣ་ཚོགས་
གདུལ་བྱའི་ངོར། །ཇི་སྙེད་རྟེན་དང་བརྟེན་པར་མངོན་བཞེངས་པའི། །རྒྱུད་སྡེ་རྣམ་བཞིའི་ལྷ་ཚོགས་གནས་འདིར་གཤེགས། །ཆགས་བྲལ་ཐུབ་པ་མཆོག་གི་བརྟུལ་ཞུགས་ཀྱིས། །འཁོར་ལོ་སྐོར་མཛད་ཕྱོགས་བཅུའི་སངས་རྒྱས་དང། །དེ་
སྲས་བྱང་སེམས་ཉན་རང་སྐྱེ་འཕགས་རྣམས། །ཐོགས་མེད་མདུན་གྱི་ནམ་མཁར་གཤེགས་སུ་གསོལ། །མྱུར་མཛད་ནག་པོ་ཆེན་པོ་ཕྱག་དྲུག་མགོན། །འཆི་བདག་གཤིན་རྗེ་འདོད་ཁམས་དབང་ཕྱུག་མ། །ལེགས་ལྡན་ཞལ་བཞི་རྣམ་མང་
ཐོས་སྲས་སོགས། །ཡེ་ཤེས་སྤྱན་ལྡན་སྲུང་མའི་ཚོགས་རྣམས་དང། །དཔལ་མགོན་བདུན་ཅུ་རྩ་ལྔ་ལ་སོགས་པ། །སྲིད་པ་གསུམ་ན་གནས་པའི་མཐུ་བོ་ཆེ། །མ་ལུས་རང་རང་འཁོར་གཡོག་དཔུང་དང་བཅས། །ཐོགས་པ་མེད་པར་གནས་
འདིར་གཤེགས་སུ་གསོལ། །ཁྱད་པར་ཆེན་པོ་ཧོར་ཞེས་གྲགས་དཀར་གྱི། །བ་དན་མཐོ་བའི་ས་ཕྱོགས་འདིར་གནས་ཤིང། །བདག་ཅག་རྣམས་ལ་འགོ་བའི་ལྷ་ཀླུ་སོགས། །སྡེ་བརྒྱད་དྲེགས་པའི་ཚོགས་རྣམས་མ་ལུས་གཤེགས། །མཐོ་

[007B] །མ་རྙིངས་པདྨ་གསལ་འཚེར་ཉི་ཟླ་སོགས། །རང་རང་དགྱེས་པའི་གདན་ཁྲི་བཤམས་པ་འདིར། །དགྱེས་པ་ཆེན་ངོས་བརྟན་པར་བཞུགས་སུ་གསོལ། །ཞིམ་མངར་བཏུང་པ་རྒྱ་མཚོའི་མཆོད་ཡོན་དང། །མེ་
ཏོག་རྣམ་བཀྲ་སྤོས་ཀྱི་དུད་སྤྲིན་འཐིབས། །མུན་སེལ་སྣང་བ་དྲི་ཆབ་རོ་བརྒྱའི་ཟས། །རྣ་བ་ཚིམ་བྱེད་སྒྲ་ཡི་ཚོགས་རྣམས་འབུལ། །སྟོང་ཁམས་ཀ་ཤི་གཙང་མའི་རས་དཀར་ངོས། །ལེགས་བྱས་པིར་གྱིས་ལེགས་བྲིས་བརྟན་གཡོའི་རྫས། །སྣང་བ་
བདེ་དགར་སྒྱུར་བྱེད་ཇི་སྙེད་བ། །མགྲོན་རྣམས་མཁོ་དགུའི་དངོས་པོར་འཆར་གྱུར་ཅིག་ཐོགས་པའི་རེག་བྱ་དང་བྲལ་ཁམས་གསུམ་ཁྱེན། །འགེངས་བཟོད་རིན་ཆེན་ལ་སོགས་སྣོད་ཡངས་སུ། །ཟག་མེད་བདུད་རྩིའི་གཏོར་མ་བཏུང་བར་བཅས། །འབུལ་
ལོ་རོ་འཛིན་དཔལ་དུ་སྨིན་གྱུར་ཅིག་ཁྱད་པར་འཆར་ཀའི་དམར་བ་འགེམས་བཟོད་པའི། །བྱིན་ཟར་དྲི་ཞིམ་སྨན་དང་ཤིང་སྣའི་ཚོགས། །བསྲེགས་པའི་བསངས་དུད་འདོད་ཡོན་ལྔ་ཡི་སྤྲིན། །ནམ་མཁའ་གང་བས་དགྱེས་བ་སྐྱེད་གྱུར་ཅིག་
གང་གསུང་བདུད་རྩིའི་གྲུ་ཆར་ཟེགས་མས་ཀྱང། །དུག་གསུམ་དྲི་མ་འཁྲུ་བའི་ཆོ་ག་མཁན། །བཀའ་དྲིན་མཉམ་མེད་རྩ་བའི་བླ་མ་སོགས། །དངོས་དང་བརྒྱུད་པའི་བཤེས་གཉེན་ཐམས་ཅད་བསངས། །ལུས་ཅན་ཡིད་ཀྱི་བུ་ག་ཇི་སྙེད་དུ། །ཕན་བྱེད་
དྲི་བཞོན་འཇུག་པའི་རྫུ་འཕྲུལ་འཆང། །རྒྱུད་སྡེ་རྣམ་བཞིའི་ལྷ་ཚོགས་བདེ་བར་གཤེགས། །སྲས་དང་སློབ་མར་བཅས་པ་མ་ལུས་བསངས། །མཐུ་སྟོབས་རྡོ་རྗེའི་མེ་ཆར་སྤྲོས་ཙམ་གྱིས། །བདུད་རིགས་ནག་པོའི་ཚང་ཚིང་ཐལ་བ་རུ། །སྲེག་

[008A]༄༅། །མཛད་བསྟན་པ་སྐྱོང་བའི་ཐུགས་དམ་ཅན། །ཆོས་སྲུང་བཀའ་ཉན་འཁོར་དང་བཅས་པ་བསངས། །རླུང་གི་ཤུགས་ལྟར་མྱུར་མགྱོགས་རྫུ་འཕྲུལ་གྱིས། །ས་གཞི་བར་སྣང་ཉུལ་བའི་མཐུ་རྩལ་ཅན། །ཕྱོགས་བཅུའི་སྡེ་བརྒྱད་
བཙུན་མོ་གཡོག་འཁོར་སོགས། །གནས་འདིར་འདུས་པའི་འཇིག་རྟེན་མགྲོན་རྣམས་བསངས། །ཁྱད་པར་རྒྱལ་བས་དངོས་སུ་བྱིན་བརླབས་པའི། །གླང་རི་ལུང་དུ་བསྟན་པའི་ས་འཛིན་དང། །ཨར་པོ་སུ་དང་ཨ་ལ་ཤཱ་གི་རི། །ཇུ་ལའི་ཨཱོ་ལར་གནས་པའི་
སྡེ་བརྒྱད་བསངས། །ཆམ་ཧག་ཡུལ་དང་ཨ་དེའུ་ཧའི་ཨོ་བའོ། །ཨ་གི་ཐུ་དང་ཆ་གན་ཐོ་ལོ་གོའི། །ཧ་རཱ་ཐུ་དང་ཨའོ་ལ་ཤི་སྤར་ཐས། །ཧོ་ཡོར་བོ་དོང་ཧོ་ཡོར་ཨོང་གོང་དང། །ཨོ་བའོ་ཨམ་ཐ་ཐུ་དང་གོར་གོལ་ཐུ། །ཆུ་གན་ཨོ་བོའུ་པ་ཡན་ཨོ་བོའུ་དང། །ཐོ་
ལི་ན་རིང་ཧོ་ཡོར་ཤི་བར་ས། །བཱ་ཡེ་ཨཱོ་ལར་གནས་པའི་སྡེ་བརྒྱད་བསངས། །སུ་ལེ་ཐུ་དང་མ་འོངས་མཆོད་རྟེན་གྱི། །གནས་དང་མང་ནའི་ཤི་ཁེར་ད་བ་སུ། །བོ་རོ་ཐོ་ཧོ་བུ་ཐུ་ཁུའི་ཐོ་ཧོར། །གནས་པའི་གཞི་བདག་སྡེ་བརྒྱད་མ་ལུས་བསངས། །ཉ་ལུའུ་
ཐུ་དང་ཅང་གོ་ཤི་བིར་གོལ། །ཧོ་ཐུང་སུ་ཧའི་ཧུ་ལུ་སུ་ཐུའི་གོལ། །ཆ་གན་ནོའུ་དང་ཨུ་ལན་ནོའུ་སོགས། །མཚོ་དང་ལྟེང་ཀར་གནས་པའི་སྡེ་བརྒྱད་བསངས། །འཛུམ་རླབས་བཀྲ་ཤིས་བསུ་བའི་ཆོ་ག་ལ། །བྲེལ་བའི་ཀླུང་ཆེན་ཧ་ཐོན་ཨེ་གེ་དང། །ཤི་
ར་འུ་སུ་ལ་སོགས་ཆུ་ཀླུང་ལ། །གནས་པའི་ཆུ་བདག་སྡེ་བརྒྱད་མ་ལུས་བསངས། །ཕྱོགས་འདིའི་དད་ལྡན་སྐྱེ་དགུའི་བསོད་ནམས་ཞིང། །ཁྲིམས་གཙང་དགེ་འདུན་འདུས་པའི་བསྟི་གནས་དང། །གཙུག་ལག་ཁང་དང་དཀོན་མཆོག་རིན་ཆེན་རྟེན།།

[008B] །རིགས་བཙུན་དད་དང་འབྱོར་པས་ཉེར་ཕྱུག་པའི། །རྒྱལ་རིགས་དཔོན་དང་འབངས་ཀྱི་བསྟི་བའི་གནས། །མཁར་གྲོང་གུར་ཁྱིམ་ཡོངས་ལ་གནས་པ་ཡི། །མཐུ་ལྡན་སྡེ་བརྒྱད་འཁོར་དང་བཅས་པ་བསངས།།
མདོར་ན་དཔའ་མཛངས་བློ་གྲོས་ནོར་ལྡན་པའི། །བགྲང་ཡས་སྐྱེ་དགུས་ཡོངས་བསྟེན་ཡུལ་ཕྱོགས་འདིར། །གཉུག་མར་གནས་དང་གློ་བུར་ལྷགས་པ་ཡི། །མཐུ་ལྡན་སྡེ་བརྒྱད་འཁོར་དང་བཅས་པ་བསངས། །ཆོས་དང་ཕ་མེས་རིགས་ཀྱི་སྲུང་མ་དང། །
ས་བདག་རྒྱལ་བློན་ལོ་ཟླ་ཚེས་ཀྱི་ལྷ། །ཕོ་ལྷ་ཞང་ལྷ་སྲོག་ལྷ་ཡུལ་ལྷ་དང། །དགྲ་ལྷ་སྐྱེས་ལྷ་འགོ་བའི་ལྷ་རྣམས་བསངས། །ས་ཆུ་མེ་རླུང་འབྱུང་བ་ཆེན་པོའི་ལྷ། །བང་མཛོད་ཕྱུགས་ལྷས་ཐབ་ལ་གནས་པ་དང། །ཕྱི་ནང་ནོར་རྫས་གོ་མཚོན་རྟ་ཕྱུགས་
སོགས། །སྐྱོང་བའི་ནོར་ལྷ་སྡེ་བརྒྱད་མ་ལུས་བསངས། །གཞིས་སུ་བདེ་སྐྱིད་མཛངས་པའི་ལས་ཀྱི་ཆེད། །མཐུན་རྐྱེན་སྤེལ་བའི་ལྷ་ལ་སོགས་པ་དང། །བྱེས་ལམ་དགྲ་སྲུང་འདོད་དགུ་སྒྲུབ་བྱེད་པའི། །རྫུ་འཕྲུལ་ཅན་གྱི་སྲུང་མ་མ་ལུས་བསངས། །
དཀར་ནག་སེར་གསུམ་རྒྱ་ཡི་ཡུལ་གྲུ་དང། །ཤམ་བྷ་ལ་དང་ཧོར་སོག་བོད་ཀྱི་ཡུལ། །མདོ་སྨད་ལ་སོགས་སྟོང་གསུམ་འདིར་གནས་པའི། །ཞིང་སྐྱོང་སྡེ་བརྒྱད་འཁོར་དང་བཅས་པ་བསངས། །སྔོན་བསགས་ལས་ཀྱི་སྒྲིབ་པས་བསྐྱེད་པའམ། །ད་
ལྟ་རྣལ་འབྱོར་སྦྱིན་པའི་བདག་པོར་བཅས། །མི་ཤེས་ནོངས་པའི་དབང་གིས་ཉམས་གྲིབ་དང། །མི་གཙང་དྲི་མས་སྦགས་ཀུན་དག་གྱུར་ཅིག་བརྟགས་ན་སྲིད་དང་ཞི་བའི་ཆོས་ཅན་ཀུན། །འདི་ཞེས་ངོས་གཟུང་བདེན་པའི་སྐབས་མེད་ཀྱང་

[009A]༄༅། །སྒྱུ་མ་ཇི་བཞིན་ཀུན་རྫོབ་འཁྲུལ་བའི་ངོར། །ནོངས་པ་ཅི་བགྱིས་བཟོད་བཞེས་དག་པར་མཛོད། །འཆི་མེད་ཚེ་དང་མི་འཛད་ནོར་གྱི་གཡང། །ཆད་མེད་རིགས་རྒྱུད་བསོད་ནམས་དཔལ་འབྱོར་སོགས། །སྣོད་དང་བཅུད་ཀྱི་ལེགས་
ཚོགས་མ་ལུས་པ། །དེང་འདིར་ཕྱ་དང་གཡང་དུ་ཉེར་ཁུག་ཅིག། དེ་ལྟར་བསངས་ཀྱི་མཆོད་སྦྱིན་ནམ་མཁའ་མཛོད། །ཅི་དགར་སྤེལ་ཞིང་ཐུགས་དམ་རྒྱུད་བསྐུལ་ན། །ཐུབ་བསྟན་སྤྱི་དང་ཁྱད་པར་དགའ་ལྡན་པའི། །ལུང་དང་རྟོགས་པའི་བསྟན་པ་རྒྱས་
པར་མཛོད། །བསྟན་འཛིན་སྐྱེས་མཆོག་བླ་མའི་སྐུ་ཆེ་བརྟན། །རྣམ་དཀར་འཕྲིན་ལས་ཕྱོགས་བརྒྱར་འཕེལ་བ་དང། །དགེ་འདུན་སྡེ་རྣམས་ཐོས་དང་སྒྲུབ་པའི་ལས། །དོན་ལྡན་བྱ་བས་འདའ་བའི་འཕྲིན་ལས་མཛོད། །ཆོས་ལྡན་རྒྱལ་པོའི་ཆབ་སྲིད་
བརྟན་པ་དང། །ཡུལ་ཕྱོགས་ཀུན་ཏུ་དགེ་བཅུའི་ལས་ལམ་གྱིས། །བག་དང་ལྡན་ལ་བཀྲ་ཤིས་འབྱོར་པ་རྣམས། །དབྱར་མཚོ་ལྟ་བུར་འཕེལ་བའི་འཕྲིན་ལས་མཛོད། །ཁྱད་པར་ཕྱོགས་འདིར་ཐུབ་བསྟན་དྲི་མ་མེད། །བཤད་དང་སྒྲུབ་པའི་བསྟན་
འཛིན་རབ་འཕེལ་ཞིང། །རྗེ་དཔོན་འབངས་སུ་གཏོགས་པའི་ལུས་ཅན་ཀུན། །རྟག་ཏུ་ཆོས་བཞིན་སྤྱོད་པས་འཚོ་བ་དང། །ཚེ་དང་རིགས་རྒྱུད་མངའ་ཐང་བསོད་ནམས་སྟོབས། །ཕྱི་ནང་ལོངས་སྤྱོད་བླ་ནས་བླར་འཕེལ་ཞིང། །རྩི་ཤིང་སྨན་དང་འབྲུ་
བཅུད་རྒྱས་པ་སོགས། །གནས་སྐབས་དགོས་འདོད་ཡིད་བཞིན་འགྲུབ་པར་མཛོད། །མི་ནད་ཕྱུགས་ནད་འཐབ་རྩོད་མུ་གེ་སོགས། །མི་ཤིས་མཚན་མའི་མིང་ཡང་མི་གྲག་པར། །བདེ་སྐྱིད་ཆོས་འཕེལ་བྱམས་པས་གནས་པ་སོགས། །རྫོགས་

[009B] །རྣམ་པ་ཐམས་ཅད་མཁྱེན་པའི་སྟོབས་བཅུ་ཡིས། །སྒྲིབ་གཉིས་གཏན་དུ་འགོག་པའི་སྤངས་རྟོགས་ཅན། །བདེ་གཤེགས་གོ་འཕང་མྱུར་དུ་འགྲུབ་པ་སོགས། །ཅི་བསམ་རེ་བ་གང་བའི་འཕྲིན་ལས་མཛོད་
 དེ་ལྟར་བསངས་མཆོད་འཕྲིན་བཅོལ་དང་བཅས་ལེགས་པར་བྱས་ནས།  མ་རྙེད་ཡོངས་སུ་མ་ཤེས་དང།  །ཞེས་སོགས་ཀྱིས་བཟོད་གསོལ་དང།  ཁྱེད་ཀྱིས་སེམས་ཅན་དོན་ཀུན་མཛད།  །སོགས་ཀྱིས་གཤེགས་གསོལ་བྱས་ལ། སྨོན་ལམ་དང་ཤིས་བརྗོད་ཀྱིས་ལགས་པར་བརྒྱན་པར་བྱའོ། །ཞེས་
ཆེན་པོ་ཧོར་གྱི་རྒྱལ་ཁམས་སུ་གཏོགས་པ་འུར་དུ་སུའི་ཡུལ་ལྷ་གཞི་བདག་ཐམས་ཅད་ལ་བསངས་མཆོད་བྱ་ཚུལ་དགེ་ལེགས་རབ་རྒྱས་ཞེས་བྱ་བ་འདི་ནི། དད་སྟོབས་དང་ལྡན་པའི་སེ་བཀྲ་ཤིས་ཚེ་རིང་གི་མི་སྣ་ཤོ་ལོན་དར་ཧན་གུ་ཤྲི་ཚེ་བརྟན་རྒྱ་མཚོས་བསྐུལ་མ་བྱུང་བའི་ཐོག་ཁེ་ཤིག་ཐན་ཇ་སག་ཚེ་
དཔག་སྐྱབས་ཀྱིས་ཀྱང་ཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སྐུ་གསུམ་དབང་ཕྱུག་རྒྱལ་བ་མ་ལུས་པའི། །རང་གཟུགས་རྡོ་རྗེ་སློབ་དཔོན་ཞབས་སེན་ཟླ། །གཙུག་ཏོར་རྩེ་མོར་བཀོད་
ལས་ཉེར་འཛགས་པའི། །དངོས་གྲུབ་ག་པུར་ཟེགས་མས་རྟག་ཏུ་སྐྱོངས།  །འདིར་བསངས་ཀྱི་མཆོད་པ་ཇི་ལྟར་བྱ་བའི་རིམ་པ་ནི་བསངས་རྫས་དང་མཆོད་རྫས་སོགས་ལེགས་པར་བཤམས་པ་ལ་རང་ལྷའི་རྣལ་འབྱོར་དང་ལྡན་པས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་
ལས་མཆོད་རྫས་སོགས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་རྫས་འདོད་ཡོན་གྱི་ཕུང་པོ་ནམ་མཁའ་རབ་འབྱམས་སུ་འཕྲོ་བས། བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་

[010A]༄༅། །མ་ཡུལ་ལྷ་གཞི་བདག་གི་ཚོགས་རྣམས་ཀྱི་དབང་པོའི་ཡུལ་དུ་དགྱེས་པ་སྐྱེད་པའི་ནུས་ལྡན་བསམ་གྱིས་མི་ཁྱབ་པར་གྱུར། ཨོཾ་སརྦ་བིད། པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། བཛྲ་སྥ་ར་ཎ་ཁཾ།  ཞེས་པའི་སྔགས་ནམ་
མཁའ་མཛོད་ཀྱི་ཕྱག་རྒྱ་དང་བཅས་པ་ལན་གསུམ་དང།  བདག་གི་བསམ་པའི་སྟོབས་དང་ནི།  །ཞེས་སོགས་བརྗོད་དེ་བྱིན་གྱིས་བརླབ་པོ། །དེ་ནས་མགྲོན་སྤྱན་འདྲེན་པ་ནི།  ཧཱུཾ། ལྷུན་གྲུབ་ཆོས་དབྱིངས་འགྱུར་བ་མེད་པའི་ངང། །མཁའ་ལ་དབང་པོའི་གཞུ་རིས་བཀྲ་བ་
བཞིན། །མ་འདྲེས་མཚན་དཔེའི་གར་མཁན་རིགས་ཀུན་གྱི། །ཁྱབ་བདག་རྩ་བའི་བླ་མ་རྡོ་རྗེ་འཆང། །དངོས་གྲུབ་ཆུ་ཀླུང་ཆད་མེད་བྱེད་བོ་མཆོག་བརྒྱུད་ལྡན་རྣམ་པར་འདྲེན་པའི་གངས་ཀྱི་རི། །འགྲོ་བའི་བློ་ངོར་ཞི་དང་ཁྲོ་བོ་ཡི། །རྣམ་འགྱུར་
བགྲང་ཡས་སྟོན་པའི་ཡི་དམ་ལྷ། །བདུད་བཞིའི་དགྲ་ལས་རྣམ་པར་རྒྱལ་བའི་སྟོབས། །མ་འདྲེས་ཆོས་ཀྱི་ཕ་རོལ་ཡོངས་སོན་པ། །ཕྱོགས་བཅུའི་རྒྱལ་བ་སྲས་བཅས་དཔའ་བོ་དང། །མཁའ་འགྲོ་ཡེ་ཤེས་སྲུང་མ་མ་ལུས་གཤེགས། །མཐུ་ལྡན་འཇིག་
རྟེན་སྐྱོང་བའི་སྡེ་བརྒྱད་དང། །ཁྱད་པར་ཡུལ་ཕྱོགས་འདིར་གནས་ལྷ་ཀླུ་སོགས། །གཞི་བདག་བྲན་དང་མངག་གཞུག་འཁོར་བཅས་པ། །བསངས་ཀྱི་མཆོད་པའི་མགྲོན་དུ་གཤེགས་སུ་གསོལ། །པདྨ་ཉི་ཟླ་དར་ཟབ་གདན་ཁྲི་སོགས། །བཀོད་ལེགས་
བཤམས་པའི་དཀྱིལ་འཁོར་ཡངས་པ་འདིར། །དགྱེས་ཞལ་ཟླ་བ་གཞོན་ནུའི་འཛུམ་དཀར་གྱིས། །ཡིད་ལ་མངོན་དགའི་ལང་ཚོ་འཕེལ་བར་མཛོད། །སྤྱི་དང་བྱེ་བྲག་གི་ ས་ཆོད་པ་འབུལ་བ་ནི།  ཧཱུཾ། རྣམ་ཀུན་མཆོག་ལྡན་སྟོང་ཉིད་ལུས་ཕྲའི་ལྟོར། །བདེ་

[010B] །ཉེར་སྤྱོད་འདོད་ཡོན་ལྔ་ལྡན་མཆོད་པའི་ཚོགས། །རབ་འབྱམས་ཞིང་ཁམས་དོག་པོར་བཀང་སྟེ་འབུལ། །ངོ་མཚར་མཆོད་རྫས་ཧ་རི་ཙན་དན་དྲི། །རྣམ་དྲུག་དབང་པོའི་ཁམས་དང་འཕྲད་པ་ལས། །བདེ་ཆེན་རྩེ་དགའ་
གསར་བའི་ལོངས་སྤྱོད་ཀྱིས། །རྟག་ཏུ་མཆོད་ཡུལ་མགྲོན་རྣམས་མཉེས་གྱུར་ཅིག། ཀྱཻ། རྡུལ་བྲལ་སྔོ་སངས་མ་ཡི་ཕ་མཐའ་ཀུན། །ལང་ལོང་ཆུ་འཛིན་གསར་པ་ཉེར་འཁྲིགས་ཤིང། །འཛད་མེད་བདུད་རྩིའི་ཟིལ་དངར་ཕང་པ་ལས། །ཕུན་ཚོགས་རྩི་ཤིང་
གཞོན་ནུས་ནོར་འཛིན་ཁྱབ། །དྲི་ལྡན་ལོ་འདབ་རྒྱས་པའི་ལྗོན་ཤིང་དང། །ལྷན་སྐྱེས་སྦྱར་པོའི་ངང་བཟང་སྨན་དང་སྤོས། །སྣ་ཚོགས་བསྲེགས་པའི་དུང་སྤྲིན་མ་དག་ཀུན། །སེལ་བྱེད་ལྷ་ལམ་གང་བའི་མཆོད་པས་བསངས། །ཡན་ལག་བརྒྱད་ལྡན་
འཕགས་ལམ་དག་བྱེད་ཆུས། །སྒྲིབ་གཉིས་དྲི་མ་འཁྲུད་པའི་ཆོ་ག་མཁན། །དངོས་བརྒྱུད་བླ་མ་རྒྱལ་བ་རྒྱ་མཚོའི་ལྷ། །བདེ་གཤེགས་སྲས་དང་བཅས་པའི་ཚོགས་རྣམས་བསངས། །ཅི་འདོད་དངོས་གྲུབ་འབད་པ་མེད་པའི་ཆར། །སྩོལ་མཛད་རྒྱལ་
མཚན་ཏོག་གི་ཡིད་བཞིན་དབང། །དཔའ་བོ་མཁའ་འགྲོ་དཀར་ཕྱོགས་ཆོས་སྐྱོང་བའི། །སྲུང་མ་ཡེ་ཤེས་སྤྱན་ལྡན་ཚོགས་རྣམས་བསངས། །སྔོན་བསགས་དཀར་ནག་ལས་ཀྱི་ས་བོན་མཐུ། །སྨིན་པའི་ཕན་དང་གནོད་བྱེད་སྣང་བ་ཅན། །དྲེགས་པ་སྡེ་
བརྒྱད་གཞི་བདག་ལ་སོགས་དང། །འགོ་བའི་ལྷ་སྲུང་གཉན་པོ་མ་ལུས་བསངས། །ཁྱད་པར་གསེར་ལྡན་ལྟོ་བ་ཡངས་པའི་དབུས། །ལོངས་སྤྱོད་ཚང་ཚིང་འཁྲིགས་པའི་ཆེན་པོ་ཧོར། །ཕྱོགས་འདི་སྐྱོང་བའི་གཉུག་མར་གནས་པ་སོགས། །ལྷ་ཀླུ་

[011A]༄༅། །འབྱུང་པོ་མི་མིན་ཚོགས་རྣམས་བསངས། །སྣ་ཚོགས་སྨན་དང་རྩི་ཏོག་གཡུར་ཟ་བའི། །ས་འཛིན་ཨོ་ལོན་ཧ་ར་ཨོ་ལོན་བའི། །ཨལ་ཐིན་ཨོ་སྤོ་ཆི་ཁི་བར་ཐུའི་རི། །ཧོ་ཡོར་ཨོང་གུན་ཨུ་ལཱ་ན་ཨོ་སྦོ་དང། །བ་ཡན་ཨོའུ་ལ་
ཨ་སར་ཐུའི་ཤི་ལི། །ཨར་སྦོ་སུན་གྱི་རི་བོ་སཱ་ནེ་ཐོ་ཡོག་ཀླུང་ཆེན་བཅུ་གཉིས་བར་པོ་ཧའི་ཐབ་ཚང། །ཐོའུ་ལེན་གོལ་ལ་གནས་པའི་སྡེ་བརྒྱད་བསངས། །བཀྲ་ཤིས་མགྲོན་དུ་བསུ་བའི་ཆོ་ག་ལ། །དྲེལ་བའི་ཆལ་ཆིལ་རླབས་ཀྱི་འཛུམ་དཀར་
ཅན། །འཛད་མེད་ཆུ་བྲན་འདུས་པའི་དལ་འབབ་རྒྱུན། །ཤ་ར་མུ་རིན་ཧ་ཐོན་ཨེ་ཁེ་ཀླུང། །སོ་སོའི་ནོའུ་དང་ཏ་བུ་སུན་ནོའུ་དང། །ཐ་ཁིལ་ཐུ་ནོའུ་ར་བ་ཡན་སུ་ཙི་དང། །བཀྲ་ཤིས་ཆུ་མིག་གནས་པའི་ཆུ་བདག་དང། །ལྷ་ཀླུ་གནོད་སྦྱིན་
ལ་སོགས་ཐམས་ཅད་བསངས། །གཞན་ཡང་ཡངས་པའི་ལྗོངས་འདིར་གནས་པ་ཡི། །རི་བྲག་ཤིང་དང་ནགས་ཚལ་ཕྲེང་བ་དང། །ཐང་དང་ནེའུ་གསིང་གཅོང་རོང་ལམ་གྱི་སྲང། །ལམ་པོ་ཆེ་དང་རིན་ཆེན་འབྱུང་བའི་གནས། །ཆུ་ཀླུང་མཚེའུ་ལྟེང་ཀ་ཆུ་
མིག་མཚོ། །གཙུག་ལག་ཁང་དང་དགེ་སྦྱོང་བསྟི་གནས་དང། །མཁར་གྲོང་གུར་ཁྱིམ་ཐབ་དང་ཕྱུགས་ལྷས་ལ། །གནས་པའི་མི་མ་ཡིན་གྱི་ཚོགས་རྣམས་བསངས། །མཐོན་པོའི་བརྒྱུད་དང་འབངས་ལ་འགོ་པའི་ལྷ། །ཕྱུགས་ཀྱི་ལྷ་དང་ཕོ་ལྷ་མོ་
ལྷ་དང། །སྲོག་ལྷ་ཡུལ་ལྷ་དགྲ་ལྷ་ཕ་མེས་དང། །ཞང་ལྷ་ལ་སོགས་འགོ་བའི་ལྷ་སྲུང་བསངས། །མདོར་ན་རང་བཞིན་རྡུལ་ཙམ་མ་གྲུབ་ཀྱང། །སྣང་བརྟེན་འབྲེལ་སླུ་མེད་སྒྱུ་མ་ལྟར། །འཇམ་རྩུབ་ཕན་གནོད་སྣ་ཚོགས་སེམས་ཀྱི་འཕྲུལ། །ཅིར་

[011B] །དེ་ལྟར་འདོད་དགུ་བསངས་ཀྱི་མཆོད་པའི་མཐུས། །བག་མེད་དབང་གྱུར་སྒོ་གསུམ་སྡིག་ལྟུང་དང། །མི་གཙང་གྲིབ་དང་ཉམས་ཆག་ནོངས་པ་ཀུན། །དྲི་མེད་ཤེལ་དཀར་ཁམས་བཞིན་དག་པར་མཛོད། །ཀུན་
རྫོབ་འཁྲུལ་སྣང་སྤྲིན་ལྟར་འཁྲིགས་པ་རྣམས། །གདོང་ནས་རྣམ་པར་དག་པའི་སྟོང་ཉིད་མཁར། །དེངས་པའི་གནས་ལུགས་རང་ངོ་ཤེས་པ་ཡིས། །དམིགས་མེད་ངང་དུ་ཉེས་ཚོགས་ཐམས་ཅད་བཤགས།  །འཕྲིན་བཅོལ་ནི།  སྲི་ཞུའི་ཡུལ་གྱུར་
དཀོན་མཆོག་བྱིན་རླབས་དཔུང། །ལན་ཆགས་སྙིང་རྗེའི་མགྲོན་གྱུར་གདུག་པ་ཅན། །ནུས་སྟོབས་མི་འཛག་གཏེར་གྱི་བུམ་བཟང་ལས། །བདག་སོགས་དེ་འབྲས་ཡིད་བཞིན་འཇོ་བར་མཛོད། །མཉམ་མེད་ཟས་གཙང་སྲས་ཀྱི་རིང་ལུགས་ཀྱི། །བཤད་
སྒྲུབ་ཤིང་རྟས་དྲངས་པའི་འོད་ཞགས་ཀྱིས། །རྒུད་པའི་སྨག་རུམ་ཀུན་བཅིལ་ཁྱད་པར་དུ། །ཞྭ་སེར་ལུགས་བཟང་དབྱར་མཚོ་ལྟར་འཕེལ་མཛོད། །མི་བསྲུན་སྙིགས་མར་སྤྱོད་པའི་གྲང་རེག་དཔུང། །མིང་གི་ལྷག་མར་བསྐྲད་དེ་དགེ་བ་བཅུའི། །ཆོས་
འབྱོར་རྫོགས་ལྡན་དབྱར་གྱི་པདྨོ་ཡིས། །ཡངས་པའི་ས་ཆེན་འདི་དག་ཁྱབ་པར་མཛོད། །མི་ནད་ཕྱུགས་ནད་ཕས་ཀྱི་རྒོལ་བ་སོགས། །དཀར་མིན་འབྲས་བུའི་དུཿ་ཁ་རྒྱང་བསྲིངས་ཤིང། །རྩི་བཅུད་ཕྱུགས་དང་ནོར་འབྲུ་ལོངས་སྤྱོད་རྣམས། །
འཕེལ་ཞིང་བདེ་སྐྱིད་མཚན་མས་ཁྱབ་པར་མཛོད། །འཁོར་བ་ལས་འདས་རྣམ་བྱང་ཡོན་ཏན་དང། །ལྷ་ཀླུ་གནོད་སྦྱིན་ལ་སོགས་མི་མ་ཡིན། །འཁོར་ལོས་བསྒྱུར་བ་མི་ཡི་དཔལ་ལ་སོགས། །སྲིད་ཞིའི་དགེ་ལེགས་ཕྱ་གཡང་མ་ལུས་ཁུག་

[012A]༄༅། །བརྒྱུད་ལྡན་སྲིད་དང་འཆི་མེད་ཚེ་ཡི་གཏེར། །འཛད་མེད་ནོར་སོགས་མཐོ་རིས་འབྱོར་བ་རྒྱས། །རིང་མིན་སྤངས་དང་རྟོགས་པ་ཡོངས་རྫོགས་པའི། །མངའ་བདག་སངས་རྒྱས་ཐོབ་པའི་གྲོགས་མཛོད་ཅིག་ །དེ་ལྟར་འཕྲིན་
ལས་བཅོལ་བའི་རྗེས་སུ་ནོངས་པ་བཤགས་པ་དང། གཤེགས་གསོལ་བཀྲ་ཤིས་སྤྱི་ལྟར་བྱས་པས་མཐའ་བརྒྱན་ནོ། །ཞེས་པ་འདི་ནི་ཨོར་དུ་སུ་ཏཱ་པའི་སེའི་མི་སྣ་དགེ་སློང་ངག་དབང་སྦྱིན་པས་ཕྱོགས་དེར་མི་ཕྱུགས་ལ་གོང་ཁ་ཆེ་བ་དང་ནད་རིམས་སོགས་མང་བར་འདུག་པ་ལ་ཕན་པའི་ཆེད་
ལྷ་ཀླུ་གཞི་བདག་རྣམས་ལ་བསངས་ཀྱི་མཆོད་པ་བྱ་ཚུལ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་མཆོད་དཔོན་ཞ་ལུ་མཁན་པོའོ།།    ༈    །།འདིར་ཡུལ་ལྷ་རྣམས་ལ་བསངས་མཆོད་མདོར་བསྡུས་བྱ་བའི་ཚུལ་ནི་
བསངས་རྫས་སྦྱར་བ་ལ་ཐལ་མོ་ཁོང་སྟོང་ཚིགས་བཅག་པ་དཔྲལ་བའི་ཐད་དུ་གཡས་སུ་ལན་གསུམ་བསྐོར་བ་དང་བཅས།  ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ་བཛྲ་སྥ་ར་ཎ་ཁཾ།  ཞེས་ནམ་མཁའ་མཛོད་ཀྱི་སྔགས་རྒྱས་བྱིན་གྱིས་རློབ་པར་བྱས་ནས། འདི་
སྐད་བརྗོད་དོ།  །ཧཱུཾ༑ ཆོས་དབྱིངས་འགྱུར་མེད་ནམ་མཁའི་ངང་ཉིད་ནས། །བགྲང་ཡས་གཟུགས་སྐུ་དབང་པོའི་གཞུ་ར་སི་ཅན། །སྣང་སྟོང་ཟུང་འཇུག་བླ་མ་ཡི་དམ་ལྷ། །མཁའ་འགྲོ་སྲུང་མའི་ཚོགས་བཅས་གནས་འདིར་གཤེགས། །ལེགས་
སྤྱད་གསེར་གྱི་མྱུ་གུ་རབ་རྒྱས་རྩེར། །ཕུན་ཚོགས་སྙེ་མ་འབུམ་དཀྲིགས་ཡུལ་ཕྱོགས་འདིར། །གནས་པའི་ལྷ་ཀླུ་གཞི་བདག་མི་མིན་ཚོགས། །མདུན་དུ་གཤེགས་ལ་དགྱེས་པའི་གདན་ལ་བཞུགས། །དྭངས་བསིལ་མཆོད་ཡོན་རྣམ་བཀྲའི་

[012B] །རབ་འབར་མར་མེ་དྲི་ཆབ་ཞལ་ཟས་སྤུངས། །སྙན་བརྗིད་རོལ་མོ་འདོད་པའི་ཡོན་ཏན་ལྔ། །རབ་འབྱམས་མཆོད་པའི་གཏེར་བརྒྱ་གྲོལ་བས་མཆོད། །ཁྱད་པར་ཙན་དན་དཀར་དམར་ཨ་ག་རུ། །ལྷ་ཤིང་མཁན་པ་སྟག་པ་བ་ལུ་སོགས། །དྲི་ཞིམ་
སྨན་སྤོས་སྣ་ཚོགས་རབ་བསྲེགས་པའི། །བསངས་མཆོད་འདོད་དགུའི་སྤྲིན་ཕུང་བླ་མེད་འདིས། །བྱིན་རླབས་དངོས་གྲུབ་ཆར་འབེབས་བླ་མ་དང། །ཡི་དམ་བདེ་གཤེགས་རྒྱལ་སྲས་མཁའ་འགྲོར་བཅས། །དཀར་ཕྱོགས་སྐྱོང་བའི་དམ་ཅན་མ་ལུས་ལ། །
མཆོད་པས་ཟག་མེད་བདེ་ཆེན་འབར་གྱུར་ཅིག་མཐུ་སྟོབས་གསེར་སྦྱངས་འཁོར་ལོ་དར་དྲག་གིས། །འདོད་དགུ་གླིང་བཞིའི་ཁྱོན་ལ་དབང་ཕྱུག་པའི། །ས་བདག་ལྷ་ཀླུ་གནོད་སྦྱིན་ཤ་ཟ་སོགས། །འཇིག་རྟེན་དྲེགས་པའི་ཚོགས་རྣམས་མ་ལུས་བསངས་
ཁྱད་པར་ས་ཆེན་གནས་དང་རི་ཡི་རྒྱལ། །ཡེ་ཁེ་ཧོང་གོར་ཆིང་གི་སེ་ཧན་ནིའི། །བོ་གོ་ལ་སོགས་ཡུལ་འདིའི་གཞི་བདག་ཚོགས། །རྣམ་མང་འཁོར་དང་བཅས་པ་ཐམས་ཅད་བསངས། །མདོར་ན་ཕྱོགས་འདིའི་རི་ཀླུངས་རྩི་ཤིང་ཆུ། །ས་སོགས་འབྱུང་
བར་གནས་ཤིང་དབང་བ་དང། །མི་དང་ཕྱུགས་ལ་འགོ་བའི་ལྷ་ཀླུ་བཙན། །གནོད་སྦྱིན་མི་མིན་ཇི་སྙེད་ཡོད་པ་བསངས། །འདོད་དགུ་རྒྱ་ཆེན་བསངས་མཆོད་བཤམས་པའི་མཐུས། །རྣལ་འབྱོར་རྒྱུ་སྦྱོར་སྦྱིན་པའི་བདག་པོ་ཡིས། །སྐུ་གསུང་ཐུགས་ལ་འཕོག་
དང་མི་གཙང་འཁོན། །ཉེས་ཚོགས་མ་ལུས་བསངས་བས་དག་གྱུར་ཅིག་བདག་སོགས་རྗེ་འབངས་བལྟོས་པར་བཅས་རྣམས་ལ། །གནོད་བྱེད་གདུག་པའི་སེམས་དང་ནད་གདོན་བགེགས། །མི་མཐུན་ཕྱོགས་ཀུན་ཉེ་བར་ཞི་བ་དང། །བསམ་པ་ཡིད་

[013A]༄༅། །བཞིན་འགྲུབ་པའི་དངོས་གྲུབ་སྩོལ། །བསྐལ་པ་དང་མཉམ་རིང་པོའི་ཚེ་སྲོག་བརྟན། །རྣམ་ཐོས་འབྱོར་པ་ལ་འཁུ་ནོར་གཡང་འཕེལ། །ཚངས་པར་འགྲན་ནུས་བསོད་ནམས་དབང་ཐང་སོགས། །མངོན་མཐོའི་ལེགས་
ཚོགས་རྒྱས་པའི་བཀྲ་ཤིས་སྩོལ། །ཡུལ་ཕྱོགས་འདིར་ཡང་དཀར་མིན་ལས་ཀྱི་འབྲས། །རྒུད་པ་དྲུང་ཕྱུང་བརྟན་གཡོའི་དཔལ་འབྱོར་རྣམས། །ཡར་གྱི་ཟླ་བ་ལྟར་རྒྱས་རྟག་པར་ཡང། །ཆོས་བཞིན་སྤྱོད་པས་བདེ་དང་ལྡན་པར་མཛོད། །
 ཅེས་པ་འདི་ནི་ཁལ་ཁ་ནས་དང་སྟོབས་ལྡན་པ་དབང་རྒྱལ་ཝང་གི་མི་སེར་རྣམས་ཉམས་ཆུང་ཆེ་བར་ཕན་པའི་ཆེད་ཕྱོགས་དེའི་གཞི་བདག་རྣམས་ལ་བསངས་མཆོད་ཅིག་དགོས་ཞེས་འཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།
   ༈     ཨོཾ་སྭ་སྟི། མཆོག་ཏུ་བཀྲ་ཤིས་བྱེད་པའི་སྣང་བ་ཡིས། །འཇིག་རྟེན་གསུམ་ལ་དཔལ་གྱི་སྐབས་འབྱེད་པའི། །བླ་མ་བདེ་གཤེགས་ཕྱག་འོས་ཐམས་ཅད་ལ། །
མངོན་པར་འདུད་ངོ་འདོད་པའི་འབྲས་བུ་སྩོལ།  །འདིར་ཡུལ་ལྷ་གཞི་བདག་རྣམས་ལ་བསངས་མཆོད་ཀྱི་རིམ་པ་བྱ་བའི་ཚུལ་ནི། རང་ཡི་དམ་གྱི་རྣལ་འབྱོར་དང་ལྡན་པས་མཆོད་གཏོར་རྣམས་ཡི་དམ་རང་གི་གཞུང་ནས་བྱུང་བའི་མཆོད་གཏོར་བྱིན་རླབས་ལ་སོགས་པ་དང་བསངས་རྣམས་
སྔགས་དྲུག་ཕྱག་རྒྱ་དྲུག་གིས་ལེགས་པར་བྱིན་གྱིས་བརླབས་ནས་འདི་ལྟར་བརྗོད་དོ།  །ཧཱུཾ༑ ལྷུན་གྲུབ་ཆོས་དབྱིངས་བདེ་བ་ཆེན་པོའི་ངང། །རང་བཞིན་མ་འགགས་སྒྱུ་མ་ཇི་བཞིན་དུ། །འགྲོ་བོར་སྣ་ཚོགས་གཟུགས་སྟོན་རྡོ་རྗེ་འཆང། །བླ་མ་ཡི་དམ་

[013B] །འཛམ་གླིང་ཡུལ་མཆོག་དག་ན་བཞུགས་པ་ཡི། །དཔའ་བོ་རྣམས་དང་མཁའ་འགྲོ་མ་ཡི་ཚོགས། །བདུད་སྡེ་འཇོམས་ཕྱིར་འཇིགས་བྱེད་སྐུར་སྟོན་པའི། །སྲུང་མ་དམ་ཅན་མ་ལུས་གཤེགས་སུ་གསོལ། །མཐུ་
སྟོབས་རླུང་ཤུགས་ཡིད་ལྟར་མགྱོགས་པ་ཡིས། །ནག་ཕྱོགས་སྡེ་རྣམས་རྡུལ་ཕྲན་ཇི་བཞིན་དུ། །འཐོར་བྱེད་འཇིག་རྟེན་གསུམ་ན་གནས་བཅས་པའི། །དྲེགས་པ་སྡེ་བརྒྱད་ཚོགས་རྣམས་གཤེགས་སུ་གསོལ། །སྲིན་པོའི་དཔུང་ཡང་འཇིགས་པ་
བསྐྱེད་བཟོད་པའི། །དཔའ་ཞིང་རྟུལ་ཕོད་ཧོར་གྱི་ཡུལ་གྲུ་འདིའི། །གཞི་བདག་ལྷ་ཀླུ་གནོད་སྦྱིན་བཙན་ལ་སོགས། །མཐུ་ལྡན་འཁོར་དང་བཅས་པ་གཤེགས་སུ་གསོལ། །མཐོ་བརྟན་རིན་ཆེན་འབར་བའི་ཁྲི་བཤམས་ཤིང། །པདྨ་ཉི་ཟླ་དར་ཟབ་
གདན་ལ་སོགས། །བཀོད་པས་མཛེས་པའི་ཕོ་བྲང་ཡངས་པ་འདིར། །མགྲོན་རྣམས་དགྱེས་པ་ཆེན་པོས་བཞུགས་སུ་གསོལ། །མུ་ཏིག་རླབས་གཡོ་མཆོད་ཡོན་ཞབས་བསིལ་དང། །འཇའ་ཚོན་ལྟ་བུར་བཀྲ་བའི་མེ་ཏོག་འཛུམ། །བེཌཱུར་འོད་ཆགས་
དུད་པའི་སྤྲིན་གཏིབས་ཤིང། །མུན་སེལ་སྣང་བ་ཉི་ཟླའི་རྗེས་སུ་འགྲོ། །ག་པུར་ངད་བཟང་འཐུལ་བའི་དྲི་ཆབ་དང། །རོ་བརྒྱས་ལུས་དབང་རྟས་བྱེད་བཟའ་བཅའི་ཚོགས། །ངེས་པ་བདུན་ལྡན་སྙན་པའི་གླུ་དབྱངས་དང། །སྙན་བརྗིད་རོལ་མོའི་སྒྲ་
ཡིས་མཉེས་གྱུར་ཅིག་རང་བཞིན་སྟོང་པའི་འཕྲུལ་ལས་འདོད་ཡོན་ལྔའི། །རོལ་པ་རྒྱ་མཚོའི་རླབས་འཕྲེང་ཇི་བཞིན་དུ། །བར་སྣང་འཕྱོ་བའི་མཛེས་པ་འདི་དག་གིས། །མགྲོན་རྣམས་དབང་པོ་དགྱེས་བདེས་ཚིམ་གྱུར་ཅིག་དྭངས་གསལ་རིན་

[014A]༄༅། །ཆེན་ལ་སོགས་ཀ་རཎྜ་ཁོར་ཡུག་རི་བོའི་བར་དུ་ཤོང་དཀའ་བར། །བདུད་རྩིའི་རང་བཞིན་གཏོར་མ་རབ་སྤུངས་ཏེ། །འབུལ་ལོ་ཟག་མེད་བདེ་བས་ཚིམ་གྱུར་ཅིག་པདྨ་རཱ་གའི་དམར་བ་ཉེར་འགེམས་པའི། །མདངས་
ལྡན་བྱིན་ཟའི་ཕུང་པོ་དང་འགྲོགས་པས། །དྲི་ཞིམ་ཤིང་སྣ་བསྲེགས་པའི་དུད་སྤྲིན་བསངས། །འདོད་དགུའི་ངོ་བོར་འཆར་བས་མཉེས་གྱུར་ཅིག་ཡིད་ལ་དྲན་པས་མཆོག་དང་ཐུན་མོང་གི་དངོས་གྲུབ་ཆར་དུ་བསྙིལ་ལ་དབང་བསྒྱུར་བ། །བསམ་
འཕེལ་ཀླུ་དབང་གཙུག་གི་ནོར་བུའི་མཆེད། །དངོས་བརྒྱུད་དྲིན་ཅན་བླ་མའི་ཚོགས་རྣམས་བསངས། །ལུས་ཅན་རྣམས་ལ་ནམ་མཁའི་ཁམས་བཞིན་དུ། །ཐོགས་མེད་འཇུག་པའི་ཆོ་འཕྲུལ་གསུམ་གྱི་བདག་ཡི་དམ་རྒྱུད་སྡེ་རྣམ་བཞིའི་
ལྷ་ཚོགས་དང། །བདེ་གཤེགས་སྲས་དང་སློབ་མར་བཅས་པ་བསངས། །དཔལ་ཆེན་ཧེ་རུ་ཀཿ་ཡི་ཡེ་ཤེས་མཆོག་སྟོང་ཉིད་དགའ་མར་རོལ་པའི་ས་བོན་ལས། །རྣལ་འབྱོར་སྐྱོང་ཕྱིར་སྣ་ཚོགས་གཟུགས་སྟོན་པའི། །གནས་གསུམ་
དཔའ་བོ་མཁའ་འགྲོ་ཐམས་ཅད་བསངས། །དམ་ཚིག་ཅན་ལ་སྨན་གྱི་ལྗོན་ཤིང་བཞིན། །ཕན་བདེའི་སྲོག་གི་མཆོག་སྦྱིན་ལེགས་སྩོལ་ཞིང། །བདུད་སྡེའི་སྙིང་ལ་དུག་གི་སྤུ་གྲི་ལྟར། །རྣོ་བའི་མཐུ་ལྡན་སྲུང་མ་མ་ལུས་བསངས། །བསོད་
ནམས་ས་བོན་དར་ལ་དྲག་པའི་མཐུས། །དཔལ་འབྱོར་ཡལ་ག་ཕྱོགས་སུ་རབ་རྫོགས་ཏེ། །འཇིག་རྟེན་སྐྱོང་མཛད་ཡོངས་འདུ་གསར་པའི་ཤིང། །དྲེགས་པ་སྡེ་བརྒྱད་འཁོར་དང་བཅས་པ་བསངས། །བྱེ་བྲག་རྒྱ་ཧོར་ཡུལ་གྲུ་ཆེན་པོ་འདིའི།།

[014B] །མཚོ་དང་མཚེའུ་ལྟེང་ཀ་ཆུ་ཀླུང་སོགས། །གནས་ཤིང་རྒྱུ་བའི་མཐུ་ལྡན་མ་ལུས་བསངས། །ཁྱད་པར་ཐ་བོན་གྱི་ཁེ་ཧའི་ར་ཧན། །ཨི་སེ་རི་དང་བོལ་དོག་ཨཱུ་ལ་ཟུང། །ཨོང་ཀོན་ཨཱུ་ལ་བ་ཡན་
ཨེར་ཁེ་ཐུ། །བ་ཡན་ཚ་གའན་ཨཱུ་ལའི་གཞི་བདག་བསངས། །ཀལ་ད་སུ་ཐའི་བུ་ཡན་ཇི་རུ་ཁེ། །ཀུར་བན་ཁུན་དུའི་ཤ་བར་ཐའི་ཀོལ་ཨཱུར། །ཤཱ་ཏའི་བི་རཱོ་གུང་གུར་ཐོ་ལི་དང། །ཀུར་བན་ཡེ་ཁེ་ཁུར་རེའི་གཞི་བདག་བསངས། །ཧོ་ཡོར་ཧྲོ་ལོ་
ཐུ་དང་པའི་ཚའི་དང། །རི་བཟང་མཐོན་པོ་ཀུར་བན་ཀ་ལོ་ཐའི། །ཤ་ར་མུ་རིན་དལ་ནཱོར་གངྒཱ་ནཱོར། །ལ་སོགས་ཆུ་མཚོར་གནས་པའི་སྡེ་བརྒྱད་བསངས། །གཞན་ཡང་ཕྱོགས་འདིའི་རི་ཆུ་རྩི་སྨན་དང། །ཁང་ཁྱིམ་གུར་དང་ཐབ་ལ་གནས་པ་དང། །མཛོད་
དང་ཕྱུགས་ལྷས་ལ་གནས་ཚོགས་རྣམས་དང། །ཕོ་ལྷ་ལ་སོགས་འགོ་བའི་ལྷ་རྣམས་བསངས། །དེ་ལྟར་མཉེས་བྱེད་འདོད་ཡོན་མཆོད་པ་དང། །ཉམས་གྲིབ་སེལ་བྱེད་བསངས་མཆོད་འདི་ཕུལ་བས། །སྡིག་སྒྲིབ་དག་ཅིང་ནོངས་པར་སྤྱད་པ་རྣམས། །
བཟོད་པར་བཞེས་ལ་ཚངས་པ་སྩལ་དུ་གསོལ། །ཐུབ་བསྟན་སྤྱི་དང་ཁྱད་པར་འཇམ་དཔལ་དབྱངས། །དུར་སྨྲིག་གོས་ཀྱིས་རབ་མཛེས་ཙོང་ཁ་པའི། །མདོ་སྔགས་ལུགས་བཟང་ཚུལ་བཞིན་རྒྱས་པ་དང། །དེ་ཡི་མཐུན་རྐྱེན་མ་ལུས་འཕེལ་བར་
མཛོད། །འཇིག་རྟེན་སྤྱི་དང་བྱེ་བྲག་ཡུལ་ལྗོངས་འདིར། །ནད་མུག་མཚོན་སོགས་རྒུད་པ་ཀུན་ཞི་ཞིང། །སྣོད་དང་བཅུད་ཀྱི་དཔལ་འབྱོར་དབྱར་མཚོ་ལྟར། །འཕེལ་བས་རྫོགས་ལྡན་བཞད་པའི་དགའ་སྟོན་སྩོལ། །རྗེ་འབངས་ཐམས་ཅད་དགེ་

[015A]༄༅། །ལ་ཡིད་གཞོལ་ཞིང། །ཕུ་ནུ་བཞིན་དུ་ཕན་ཚུན་མཛའ་བས་འཁྱུད། །རིགས་རྒྱུད་མངའ་ཐང་ཚེ་དཔལ་ལ་སོགས་པའི། །བསམ་དོན་ཆོས་བཞིན་འགྲུབ་པའི་འཕྲིན་ལས་མཛོད། །ཕན་བདེ་འཕྲོག་བྱེད་བདུད་སྡེས་ནམ་དུ་
ཡང། །རྫིབ་མེད་པའི་དཀར་ཕྱོགས་འཕང་མཐོ་ལ། །བདེ་བ་དམ་པའི་དབང་ཕྱུག་སངས་རྒྱས་ཀྱི། །གོ་འཕང་མྱུར་དུ་ཐོབ་པའི་འཕྲིན་ལས་མཛོད།  །དེ་ལྟར་འཕྲིན་ལས་འཆོལ་ཞིང་རྗེས་ཀྱི་རིམ་པ་སྤྱི་ལྟར་གྱིས་བརྒྱན་པར་བྱའོ། །ཞེས་པ་འདི་ནི་ཆེན་པོ་ཧོར་གྱི་
རྒྱལ་ཁམས་ཁ་ཤིག་ཐན་ཇ་སག་དད་ལྡན་ཚེ་དཔག་སྐྱབས་ཀྱིས་ཉེ་སྐོར་གཞི་བདག་རྣམས་ལ་དམིགས་བསལ་གྱི་བསངས་མཆོད་འདི་ལྟ་བུ་དགོས་ཞེས་བསྐུལ་ངོར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།དུས་གསུམ་རྒྱལ་
བའི་ཐུགས་རྗེའི་ཟླ་ཤེལ་ལས། །འཕྲིན་ལས་གཅིག་ཏུ་འདུས་པའི་བདུད་རྩིའི་ཆབ། །འབེབས་མཛད་དངོས་བརྒྱུད་བླ་མའི་འོད་དཀར་ཅན། །དུས་འདིར་དྲན་ནོ་ཅི་འདོད་དངོས་གྲུབ་སྩོལ།  །འདིར་ཡུལ་བདག་གཞི་བདག་རྣམས་ལ་བསངས་མཆོད་བྱ་བའི་
ཚུལ་ནི། རང་ཉིད་ཡི་དམ་ལྷའི་ང་རྒྱལ་དང་ལྡན་པས་བསངས་རྫས་སོགས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབས་ཤིང་བདེན་པའི་སྟོབས་བརྗོད་ནས་མཆོག་དམན་གྱི་མགྲོན་རྣམས་ཀྱི་སྤྱན་སྔར་རང་རང་དགྱེས་པ་བསྐྱེད་པའི་མཆོད་ཚོགས་དང་སྤྱན་གཟིགས་སོགས་ས་དང་བར་
སྣང་ནམ་མཁའ་ཁྱོན་ཐམས་ཅད་གང་བར་གྱུར་པར་བསམས་ནས་འདི་ལྟར་བརྗོད་དོ།  །ཧཱུཾ་ཀུན་ཁྱབ་ཆོས་ཀྱི་དབྱིངས་དང་མཉམ་པའི་ཐུགས། །རྟག་ཏུ་བདེ་བའི་རོ་ལ་རྗེས་ཆགས་ཀྱང། །འགྲོ་རྣམས་སྙིང་རྗེས་འཁོར་མཚོ་ལས་སྒྲོལ་བའི། །མགོན་གྱུར་དངོས་

[015B] །སྤྲོས་དང་བྲལ་ཡང་སྒྱུ་མ་ཇི་བཞིན་དུ། །བྱམས་པའི་སྟོབས་ཀྱིས་ཉེར་ཞིའི་ལུས་སུ་སྟོན། །བདུད་ཀྱི་གཡུལ་ངོར་དྲག་ཤུལ་ཆ་ལུགས་ཀྱིས། །འཇིགས་པ་མཐའ་དག་འཇིགས་མཛད་ཡི་དམ་ལྷ། །གཞན་
ཡང་ཕྱོགས་བཅུར་བཞུགས་པའི་རྒྱལ་བ་དང། །འགྲོ་ལ་ཕན་དགོངས་བྱང་སེམས་ཉན་རང་ཚོགས། །གནས་གསུམ་རྒྱུ་བའི་དཔའ་བོ་མཁའ་འགྲོ་མ། །དཀར་ཕྱོགས་སྲུང་མར་བཅས་པ་གནས་འདིར་གཤེགས། །ཛམྦུའི་ལྗོན་པ་ཚར་དུ་དངར་བའི་
གླིང། །བྱེ་བྲག་ཡུལ་ཕྱོགས་འདིར་གནས་ལྷ་དང་ཀླུ། །གནོད་སྦྱིན་སྲིན་པོ་ལ་སོགས་མི་མ་ཡིན། །མ་ལུས་བསངས་མཆོད་མགྲོན་དུ་གཤེགས་སུ་གསོལ། །དག་ཅིང་སྒྲིབ་བྲལ་མདུན་གྱི་ནམ་མཁའ་ལ། །སྣ་ཚོགས་ཚོན་གྱིས་བྲིས་པའི་དབང་གཞུ་
ལྟར། །ཡིད་འཕྲོག་རིན་ཆེན་ཁང་བཟང་གདན་ཁྲི་སོགས། །ལེགས་པར་བཤམས་འདིར་བརྟན་པར་བཞུགས་སུ་གསོལ། །སྐོམ་པའི་གདུང་སེལ་བཏུང་བ་སྣ་ཚོགས་དང། །ཐང་སྐྱེས་ཆུ་སྐྱེས་མེ་ཏོག་འདབ་བརྒྱ་བཞད། །བདུག་པའི་སྤོས་སྤྲིན་སྣང་
གསལ་བྱུག་པའི་རྫས། །སྙན་བརྗིད་རོལ་མོའི་སྒྲ་ཡིས་མཉེས་གྱུར་ཅིག་འདོད་ཁམས་འདི་ན་ལས་ཀྱི་སྒྱུ་འཕྲུལ་གྱིས། །ལུས་ཅན་ཚིམ་པའི་ཉེར་འཚོར་རྟག་བཀོད་པའི། །ཡོན་ཏན་ལྔ་དང་གོས་དར་རིན་ཆེན་སོགས། །ལྷ་མིའི་འབྱོར་པ་རི་ལྟར་སྤུངས་
པ་དང། །རྡོ་རྗེའི་རང་བཞིན་སྲ་བརྟན་ཁྲབ་རྨོག་རིགས། །དགྲ་བགེགས་འཇོམས་ལ་རྣོ་ངར་མཚོན་ཆའི་ཚོགས། །མྱུར་མགྱོགས་རྟ་དང་གཡག་ལུག་ཕོ་མོ་སོགས། །སྤྱན་གཟིགས་མཐུན་པའི་དམ་རྫས་མ་ལུས་འབུལ། །ཁྱད་པར་འཆར་ཀའི་

[016A]༄༅། །མདངས་ཀྱི་རྗེས་འགྲོ་བའི། །རབ་འབར་མེ་ནང་སྨན་སྣ་བརྒྱ་ཕྲག་དང། །དྲི་ཞིམ་ཤིང་ཚོགས་བསྲེགས་པའི་དུད་སྤྲིན་ལས། །རང་རང་འདོད་དགུ་འཆར་བས་མཉེས་གྱུར་ཅིག་བྱིན་རླབས་གཏེར་མཛོད་དངོས་བརྒྱུད་
བླ་མ་དང། །རྒྱུད་སྡེ་རྣམ་བཞིའི་ལྷ་དང་བདེ་བར་གཤེགས། །རྒྱལ་སྲས་སློབ་མ་མཁའ་འགྲོ་དམ་ཅན་དང། །འཛམ་གླིང་གནས་པའི་སྡེ་བརྒྱད་མ་ལུས་བསངས། །སྔོ་སངས་ཁྱོན་དང་མཚུངས་པའི་ཆུ་གཏེར་ངོགས། །རྫོགས་ལྡན་མགྲོན་དུ་བསུ་བའི་
འཛུམ་དཀར་ཅན། །ཁྲི་ཤོར་རྒྱལ་མོའི་མཚོ་དང་དེ་ཡི་འགྲམ། །ཡངས་པའི་ས་ལ་གནས་པའི་མཐུ་ལྡན་བསངས། །བྱེ་བྲག་འཇུ་ལག་ཅེས་གྲགས་ནོར་འཛིན་ལ། །གནས་པའི་ལྷ་ཀླུ་གཞི་ཡི་བདག་པོ་དང། །ཨ་མྱེ་གངས་དཀར་ལ་སོགས་ས་
འཛིན་སྤོ། །བཅུ་གསུམ་གྲངས་ལ་གནས་པའི་གཞི་བདག་བསངས། །བཱ་བོང་ཁེ་རེའི་ཨུ་སུན་ཐ་ལ་དང། །ཧར་གི་ཁེའི་དག་ལྗོངས་དང་ཤ་ལ་ཐུ། །ལོ་ཐོ་ལ་སོགས་ཕྱོགས་འདིར་ཉེར་གནས་པའི། །མཐུ་ལྡན་སྡེ་དང་བཅས་པ་མ་ལུས་
བསངས། །མི་ལ་དཀར་པོ་མདུད་རྩེ་མཐོན་པོ་དང། །གློ་བ་རི་དང་སྙིང་རི་ཁིར་རྩ་དང། །ལ་བདུན་ལ་སོགས་ཕྱོགས་འདིའི་རི་ཀླུངས་ལ། །གནས་པའི་གཞི་བདག་འཁོར་དང་བཅས་པ་བསངས། །མཚོ་མང་ཆུ་ཁོལ་སྨན་ཆུ་ལ་སོགས་
པའི། །ཆུ་དང་ལྟེང་ཀ་ཆུ་ཕྲན་མཚེའུ་དང། །མཚོ་དང་ཆུ་ཀླུང་སོགས་ལ་གནས་པ་ཡི། །གདེངས་ཅན་ཀླུ་དང་སྨན་མོ་ལ་སོགས་བསངས། །གཞན་ཡང་ཕྱོགས་འདིའི་གཡང་སྤང་གངས་ཀྱི་རི། །རྩི་སྨན་ནགས་ཚལ་གད་བྲག་བྱ་སྐྱིབས་

[016B] །ཡུལ་ལྗོངས་ལམ་སྲང་སོགས་ལ་གནས་པ་ཡི། །མཐུ་ལྡན་འཁོར་དང་བཅས་པ་མ་ལུས་བསངས། །ཕ་མེས་རྒྱུད་དང་རང་རང་འགོ་པའི་ལྷ། །ཕོ་ལྷ་མོ་ལྷ་ཡུལ་ཞང་དགྲ་ལྷ་དང། །གུར་ཁྱིམ་ཐབ་མཛོད་རྟ་ཕྱུགས་བྲེས་གནས་དང། །ལྷ་རྟེན་
སོགས་ལ་གནས་པའི་སྡེ་བརྒྱད་བསངས། །དེ་ལྟར་ཏིང་འཛིན་སྔགས་དང་ཕྱག་རྒྱའི་མཐུས། །ཅི་འདོད་རེ་བསྐོང་བའི་དམ་རྫས་དང། །གནོད་བྱུར་མི་གཙང་སེལ་བའི་བསངས་མཆོད་ཀྱིས། །མགྲོན་རྣམས་མཉེས་ཤིང་གྲིབ་ཚོགས་དག་གྱུར་ཅིག་
ལུས་ངག་ཡིད་གསུམ་རང་བཞིན་དག་པའི་དབྱིངས། །ཉོན་མོངས་གསུམ་གྱིས་སྤགས་པའི་ནོངས་པ་རྣམས། །ངེས་པའི་ལས་གསུམ་བརྣག་དཀའི་འབྲས་བུ་ལ། །འཇིགས་ནས་འཁོར་གསུམ་དམིགས་མེད་ངང་དུ་བཤགས། །ཐུབ་བསྟན་
སྤྱི་དང་ཁྱད་པར་འཇམ་མགོན་ལྷ། །མི་ཡི་གར་དུ་ལེགས་བསྟན་ཙོང་ཁ་པའི། །མདོ་སྔགས་རིང་ལུགས་དབྱར་གྱི་དགའ་མ་དང། །འགྲོགས་པའི་ཆུ་གཏེར་ཇི་བཞིན་འཕེལ་བར་མཛོད། །བསོད་ནམས་ནོར་རྒྱས་སྙིམ་པར་གནས་བཅས་
པའི། །འཇིག་རྟེན་བཀྲ་ཤིས་དཔལ་གྱི་རིན་ཆེན་དབང། །འགལ་རྐྱེན་དྲི་མའི་ཆ་ཡིས་མི་རྙོག་པར། །དགེ་མཚན་འོད་སྣང་ཕྱོགས་ཀུན་འབར་བར་མཛོད། །ཁྱད་པར་མཚོ་ཆེན་དབང་སྔོན་ཁུ་བ་བཞིན། །འཁྱིལ་བས་ལེགས་པར་མཛེས་
པའི་ཡུལ་ཕྱོགས་འདིར། །མི་ཕྱུགས་ནང་དང་དབུལ་ཕོངས་འཐབ་རྩོད་སོགས། །མི་མཐུན་རིགས་རྣམས་ཉེ་བར་ཞི་བར་མཛོད། །གསང་བདག་རྗེ་བོའི་གཟུགས་བསྟན་གོ་ཤྲི་ཡི། །རིགས་རྒྱུད་དཔོན་བློན་འབངས་དང་བཅས་པ་

[017A]༄༅། །རྣམས། །ཚེ་ནོར་སྲིད་དང་དཔལ་འབྱོར་མངའ་ཐང་སོགས། །ལེགས་ཚོགས་མ་ལུས་རྒྱས་པའི་འཕྲིན་ལས་མཛོད། །དཀོན་མཆོག་རིན་ཆེན་གཙུག་ན་གུས་བསྟེན་པའི། །དད་གསུམ་སྣང་བས་ཡིད་ཀྱི་མུན་བསལ་
ཏེ༑ ༑རྣམ་དཀར་ལས་ལ་དགའ་མགུར་ཞུགས་པའི་མཐུས། །ཀུན་མཁྱེན་འབྲས་བུ་མྱུར་དུ་ཐོབ་པར་མཛོད། །སྟེང་དུ་གཟའ་སྐར་བཟང་བའི་མདངས་གསལ་ཞིང། །བར་སྣང་དཀོན་མཆོག་བྱིན་རླབས་སྤྲིན་ལྟར་འཐིབས། །ས་འདིར་ལྷ་མིའི་དགེ་
ལེགས་གཡང་འཁྱིལ་ནས། །བསམ་དོན་ཡིད་བཞིན་འགྲུབ་པའི་བཀྲ་ཤིས་ཤོག་ །དེ་ལྟར་བསངས་ཀྱི་མཆོད་པ་ལེགས་པར་ཕུལ་བའི་རྗེས་ཆོག་གི་རིམ་པ་སྤྱི་ལྟར་བྱའོ། །ཞེས་མཆོ་སྔོན་ཕྱོགས་འཇུ་ལག་གམ་ཨུ་ལན་མུ་རིན་གཙོ་བོར་གྱུར་པའི་ཡུལ་ལྷ་གཞི་བདག་
རྣམས་ལ་བསངས་མཆོད་བྱ་ཚུལ་དགེ་ལེགས་རང་རྒྱས་ཞེས་བྱ་བ་འདི་ནི་དད་སྟོབས་དང་ལྡན་པ་ཇུན་ཝང་བསོད་ནམས་བསྟན་འཛིན་གྱིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།

