
[000]། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་མཁས་པའི་མགུལ་རྒྱན་ཅེས་བྱ་བ་ས་ལམ་རྣམ་གཞག་བཞུགས་སོ། །

[001A] །དེ་ལ་ཡེ་ཤེས་ཀྱི་ཚོགས་དང། ཞེས་སོགས་ཀྱི་སྐབས་སུ། འོ་ན། ཚོགས་སྒྲུབ་བཅུ་བདུན་གྱི་ནང་ནས་ཡེ་ཤེས་ཀྱི་ཚོགས་བྱེ་བྲག་ཏུ་འཆད་པའི་རྒྱུ་མཚན་ཅི་ཡིན་ཞེ་ན། དེ་ཡོད་དེ། ཡེ་ཤེས་ཀྱི་ཚོགས་དེ་རྟོགས་དཀའ་
ཞིང། རྟོགས་ན་ཕན་ཡོན་ཆེན་པོ་དང་ལྡན་པས་བྱེ་བྲག་ཏུ་བཤད་པའི་ཕྱིར། ཞེས་འཆད་པ་ལ། གཞུང་འདི་བྱུང། འདིའི་སྐབས་སུ། དབུ་སེམས་གཉིས་ཀྱི་ལུགས་སོ་སོར་འགོད་པ་དང། དབུ་མ་པའི་ལུགས་འཐད་པར་སྒྲུབ་པ་
དང། དེ་ལ་ཀླན་ཀ་སྤངས་པ། སེམས་ཙམ་པའི་ལུགས་བཀག་པ། ཡེ་ཤེས་ཀྱི་དབྱེ་བ་གཞན་མི་འཆད་པའི་རྒྱུ་མཚན་དང་ལྔ། དང་པོ་ནི། སེམས་ཙམ་པས་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་བདེན་གྲུབ་དེ་འཕགས་པའི་
མཉམ་གཞག་གིས་གཞལ་བྱར་འདོད། དབུ་མ་པས་ཆོས་ཐམས་ཅད་བདེན་པས་སྟོང་པའི་སྟོང་ཉིད་དེའི་གཞལ་བྱར་འདོད་པ་ཡིན་ཏེ། རྒྱན་སྣང་ལས། རྣམ་པར་མི་རྟོག་པའི་ཡེ་ཤེས་འདིའི་དམིགས་པ་ཅི་ཡིན་ཞེ་ན། ཁ་ཅིག་ནི་སྟོང་པ་ཉིད་
ཡིན་ནོ་ཞེས་འདོད་དོ། །གཞན་དག་ནི་དེ་ཆོས་ཐམས་ཅད་ཀྱི་ངོ་བོ་ཉིད་སྟོང་ཉིད་ལ་དམིགས་པར་འདོད་དོ། །ཅེས་གསུངས་པའི་ཕྱིར། གཉིས་པ་ནི། ལུགས་དེ་གཉིས་ཀྱི་ནང་ནས་གང་འཐད་ཅེ་ན། དབུ་མ་པའི་ལུགས་འདི་ཉིད་འཐད་པ་ཡིན་
ཏེ། དེའི་སྒྲུབ་བྱེད་ཀྱི་རིགས་པ་རྣམ་དག་ཡོད་པའི་ཕྱིར། འོ་ན། དེ་གང་ཞེ་ན། འགྲེལ་ཆེན་ལས། འདི་ཉིད་རིགས་པ་ཡིན་ཏེ། གང་དང་གང་ཤེས་པ་ཡིན་པ་དེ་དང་དེ་ནི་ཆོས་ཐམས་ཅད་ཀྱི་རང་བཞིན་སྟོང་པ་ཉིད་ལ་དམིགས་པ་ཡིན་ཏེ་

[002A]༄༅། །དཔེར་ན་རྨི་ལམ་དུ་རྟ་ལ་སོགས་པའི་ངོ་བོ་ཉིད་ལ་དམིགས་པ་ལྟ་བུའོ། །རྩོད་པའི་གནས་སུ་གྱུར་པ་རྣམ་པར་མི་རྟོགས་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་བྱ་བ་ནི་རང་བཞིན་གྱི་གཏན་ཚིགས་སོ།།
དམིགས་པ་མངོན་སུམ་མ་ཡིན་ན། །དོན་སྟོང་རབ་ཏུ་གྲུབ་མ་ཡིན། །ཞེས་བྱ་བས་གཏན་ཚིགས་མ་གྲུབ་པ་མ་ཡིན་ལ། མཐུན་པའི་ཕྱོགས་ལ་ཡོད་པས་འགལ་བ་མ་ཡིན་ནོ། །ཆོས་ཐམས་ཅད་ཀྱི་རང་བཞིན་དེ་ཁོ་ན་ཉིད་དུ་ཡོད་པ་ནི་
ཕྱིས་འགོག་པར་འགྱུར་བའི་ཕྱིར་མ་ངེས་པ་ཉིད་ཀྱང་མ་ཡིན་ནོ། །ཞེས་གསུངས། དེའི་དོན་ནི་ཁ་ཅིག། ཤེས་པ་ཡིན་ན། ཁྱོད་ཀྱི་ཡུལ་བདེན་སྟོང་ཡིན་པས་ཁྱབ། དཔེར་ན་རྨི་ལམ་དུ་རྟ་གླང་སྣང་བའི་ཤེས་པ་བཞིན་ནོ། །རྣམ་པར་མི་
རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་པའི་སྒྲུབ་ངག་འདི་དེའི་སྐབས་ནས་དངོས་སུ་བསྟན་པའི་རང་བཞིན་གྱི་རྟགས་ཡང་དག་ཡིན་ནོ། །ཞེ་ན། འོ་ན། ཤེས་པ་དེ་རྣམ་པར་མི་རྟོག་པའི་ཡེ་ཤེས་རང་ཡུལ་བདེན་སྟོང་དུ་སྒྲུབ་
པར་བྱེད་པའི་རང་བཞིན་གྱི་རྟགས་ཡང་དག་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེའི་སྒྲུབ་བྱ་མེད་དགག་ཡིན་པའི་ཕྱིར། རང་ལུགས་ནི། གང་ཤེས་པ་ཡིན་ན་བདེན་པས་སྟོང་པའི་རང་ཡུལ་ལ་དམིགས་པས་
ཁྱབ། དཔེར་ན། རྨི་ལམ་དུ་རྟ་གླང་དུ་སྣང་བའི་ཤེས་པ་བཞིན་ནོ། །རྣམ་པར་མི་རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་པའི་སྒྲུབ་ངག་འདི། དེའི་སྐབས་ནས་དངོས་སུ་བསྟན་པའི་སྒྲུབ་དག་ཡིན་ནོ། །དེས་ན་སྟོང་ཉིད་རྟོགས་

[002B] སྐབས་འདིར་དངོས་སུ་བསྟན་པའི་ཡེ་ཤེས་ཀྱི་ཚོགས་ཀྱི་མཚན་ཉིད། དེ་ལ་དབྱེ་ན། ཚོགས་ལམ་གྱི་ངོ་བོར་གྱུར་པ་གསུམ། སྦྱོར་ལམ་གྱི་ངོ་བོར་གྱུར་པ་གཅིག། མ་དགས་བདུན་གྱི་ངོ་བོར་གྱུར་པ་རེ་རེ། དག་པ་ས་
གསུམ་གྱི་ངོ་བོར་གྱུར་པ་གཉིས་གཉིས། སངས་རྒྱས་ཀྱི་སའི་ངོ་བོར་གྱུར་པ་གསུམ་སྟེ། ཉི་ཤུ་ཡོད་པའི་ཕྱིར། གསུམ་པ་ནི། ཁོ་ན་རེ། བདེན་སྟོང་ཆོས་ཅན། བདེན་པར་མེད་དེ། དམིགས་པ་ཡིན་པའི་ཕྱིར། འདོད་ན། མྱུ་གུ་བདེན་མེད་ཆོས་ཅན་
ཁྱོད་མེད་པར་ཐལ། བདེན་པར་མེད་པའི་ཕྱིར། འདི་ནི་དགག་པ་གཉིས་ཀྱི་གནད་མ་གེ་བའི་ལུགས་སུ་བྱས་པའི་རྩོད་པའོ། །དེ་ལ་ཁྱབ་པ་མེད་པར་ཐལ། ལྷས་བྱིན་གསོད་བྱེད་ཀྱི་མཆོད་སྦྱིན་བསད་པས་ལྷས་བྱིན་སླར་མི་ལྡོག་པ་ལྟར། མྱུ་གུ་བདེན་
མེད་བདེན་པར་གྲུབ་པ་བཀག་པས། མྱུ་གུ་བདེན་གྲུབ་སླར་མི་ལྡོག་པ་བཞིན་ནོ། །བཞི་པ་སེམས་ཙམ་པའི་ལུགས་བཀག་པ་ལ། གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་བདེན་གྲུབ་དང་གནས་ལུགས་མཐར་ཐུག་གཉིས་ཀ་ཡིན་
ནོ། །ཟེར་ན། དེ་ཆོས་ཅན། རྫས་སུ་གྲུབ་པར་ཐལ། བདེན་པར་གྲུབ་པའི་ཕྱིར། འདོད་ན། གཟུང་འཛིན་ཚད་མ་དང་རྫས་གཅིག་དང་རྫས་ཐ་དད་གང་རུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་དང་རྫས་གཅིག་ཡང་མ་ཡིན་
རྫས་ཐ་དད་པ་ཡང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དངོས་པོ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། སློབ་པའི་མཉམ་གཞག་ཡེ་ཤེས་ཀྱིས་ཁྱོད་ལ་དམིགས་ནས་བསྒོམས་པས་སྒྲིབ་པ་དག་པར་མི་འགྱུར་
བར་ཐལ། ཁྱོད་དངོས་པོ་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ཁྱོད་གཟུང་འཛིན་ཚད་མའི་གནས་ལུགས་མ་ཡིན་པར་ཐལ། ཕྱི་མ་མ་གྲུབ་པ་དེའི་ཕྱིར། ལྔ་པ། ཆོས་དབྱིངས་ཡེ་ཤེས་སོགས་ཀྱི་དབྱེ་བ་སྐབས་འདིར་མི་

[003A]༄༅། །འཆད་པའི་རྒྱུ་མཚན་ནི། ཚོགས་སྒྲུབ་བཅུ་བདུན་གྱི་ནང་ནས་ཡེ་ཤེས་ཀྱི་ཚོགས་སྒྲུབ་དེ་འདིར་མདོར་བསྟན་གྱིས་གཏན་ལ་འབེབས་པར་བཞེད་པའི་ཕྱིར། སའི་ཚོགས་ལས་གང་གི་ཡོངས་སུ་སྦྱོང་བ་རྫོགས་པར་མ་གྱུར་པ་དེ་
སྲིད་དུས་དེ་ཡིན་ལ། རྫོགས་ནས་ས་གཞན་ཡིན་པར་ཤེས་པར་བྱའོ། །ཞེས་སོགས་ཀྱི་སྐབས་སུ། འོ་ན། ཚོགས་སྒྲུབ་བཅུ་བདུན་གྱི་ནང་ནས་སའི་ཚོགས་སྒྲུབ་བྱེ་བྲག་ཏུ་འཆད་པའི་རྒྱུ་མཚན་གང་ཞེ་ན། དེ་ཡོད་དེ། དེའི་རྗོད་བྱེད་ཀྱི་ཚིག་མང་ཞིང་བརྗོད་
བྱའི་དོན་མང་བས་རྟོགས་དཀའ་བ་ལ་དགོངས་ནས་དེ་ལྟར་བཤད་པའི་ཕྱིར། ཞེས་བཤད་པ་ལ་གཞུང་འདི་བྱུང། སའི་ཚོགས་ཀྱི་དབྱེ་བ་རྒྱས་པར་འཆད་པ་ལ། ཡོངས་སུ་སྦྱོང་བ་རྣམས་བཅུ་ཡི། །ཞེས་སོགས་གསུངས། འདིའི་སྐབས་སུ། དགག་གཞག་
སྤང་གསུམ་ལས། དང་པོ་ནི། ཁ་ཅིག། ཡོན་ཏན་དུ་མའི་གཞི་རྟེན་དུ་གྱུར་པའི་མངོན་པར་རྟོགས་པ། སའི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། སྲ་ཞིང་འཐས་པ་ཡིན་པར་ཐལ་
ས་ཡིན་པའི་ཕྱིར། ཁྱབ་སྟེ། མཛོད་ལས། སྲ་གཤེར་དྲོ་ཉིད་གཡོ་བ་རྣམས། །འཛིན་པ་ལ་སོགས་ལས་སུ་གྲུབ། །ཅེས་གསུངས་པའི་ཕྱིར། ཁ་ཅིག། དེ་འདྲའི་མངོན་རྟོགས་དེ་ས་ལམ་གཉིས་སུ་ཕྱེ་བའི་སའི་མཚན་ཉིད་ཟེར་ན་མི་འཐད་པར་ཐལ། ས་ལམ་
གཉིས་སུ་ཕྱེ་བའི་ས་ཡིན་ན། ལམ་ཡིན་དགོས། མངོན་རྟོགས་ཡིན་ན། ལམ་ཡིན་མི་དགོས་པའི་ཕྱིར། ཕྱི་མ་མ་གྲུབ་ན། དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ལ་མངོན་རྟོགས་ཡོད་པའི་ཕྱིར། དེར་ཐལ། དེའི་རྒྱུད་ལ་རྟོགས་པའི་བསྟན་པ་ཡོད་
པའི་ཕྱིར། ཟེར་ན་མ་ཁྱབ། ཁ་ཅིག། ད་འདྲའི་ལམ་ཞུགས་ཀྱི་གང་ཟག་གི་རྒྱུད་ཀྱི་མངོན་རྟོགས་དེ། ས་ལམ་གཉིས་སུ་ཕྱེ་བའི་སའི་མཚན་ཉིད། ཟེར་ན། བུམ་པའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་བར་ཆད་མེད་

[003B] མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཡོན་ཏན་དུ་མའི་གཞི་རྟེན་ཡིན་པར་ཐལ། འདོད་པའི་ཕྱིར། འདོད་ན། ཁྱོད་མེད་ན་ཡོན་ཏན་དུ་མ་མེད་དགོས་པར་ཐལ། འདོད་པའི་ཕྱིར། འདོད་ན་སླ། ཁ་ཅིག། སྟོང་ཉིད་རྟོགས་པའི་ཤེས་རབ་དང་སྙིང་རྗེ་ཆེན་པོས་ཟིན་
པའི་བྱང་སེམས་འཕགས་པའི་མངོན་རྟོགས་དེ་བྱང་སེམས་ཀྱི་སའི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། བྱང་སེམས་ཀྱི་མོས་སྤྱོད་ཀྱི་ས་ཡིན་པའི་ཕྱིར། དེར་ཐལ། བྱང་སེམས་སྦྱོར་ལམ་པའི་
རྒྱུད་ཀྱི་སེམས་སྐྱེད་མོས་པས་སྤྱོད་པའི་སེམས་བསྐྱེད་ཡིན་པའི་ཕྱིར། མདོ་སྡེ་རྒྱན་ལས། སེམས་སྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང། །རྣམ་པར་སྨིན་པ་གཞན་དུ་འདོད། །དེ་ནི་སྒྲིབ་པ་སྤངས་པའོ། །ཞེས་གསུངས་པའི་ཕྱིར། གཞན་ཡང། དེ་བྱང་
སེམས་ཀྱིས་ཡིན་པར་ཐལ། ཉན་ཐོས་ཀྱི་སྦྱོར་ལམ་ཉན་ཐོས་ཀྱིས་ཡིན་པའི་ཕྱིར། དེར་ཐལ། དམན་པ་ས་བརྒྱད་ཀྱི་རྣམ་གཞག་འཐད་པའི་ཕྱིར། ཁོ་ན་རེ། བྱང་སེམས་སྦྱོར་ལམ་པ་བྱང་སེམས་ཀྱི་ས་ལ་གནས་པའི་གང་ཟག་ཡིན་པར་ཐལ། བྱང་སེམས་ཀྱི་སྦྱོར་ལམ་བྱང་སེམས་
ཀྱི་ས་ཡིན་པའི་ཕྱིར། འདོད་ན། སར་གནས་ཀྱི་སེམས་དཔའ་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་འཕགས་པ་ཡིན་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། འོ་ན། སངས་རྒྱས་འཕགས་པ་ཉན་ཐོས་ལམ་ཞུགས་ཀྱི་གང་ཟག་ཡིན་པར་ཐལ། དེའི་
རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་ཡིན་པའི་ཕྱིར། ཁྱབ་པ་ཁས། གཞན་ཡང། བྱང་སེམས་ཀྱི་མཐོང་ལམ་བྱང་སེམས་ཀྱི་ས་དང་པོ་མ་ཡིན་པར་ཐལ། བྱང་སེམས་ཀྱི་སྦྱོར་ལམ་བྱང་ཀྱི་ས་ཡིན་པའི་ཕྱིར་ན་མ་ཁྱབ། ཁ་ཅིག་
སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་མངོན་རྟོགས། བྱང་སེམས་འཕགས་པའི་སའི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ་

[004A]༄༅། །མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར། ཁ་ཅིག། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་གང་ཞིག། བདེན་འཛིན་ཀུན་བཏགས་ཀྱི་དངོས་གཉེན་བྱེད་པ་དེ། ས་དང་པོའི་བར་
ཆད་མེད་ལམ་གྱི་མཚན་ཉིད་ཟེར་ན། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་འོག་ཏུ་སྒྲུབ། འདོད་ན། ཁྱོད་ཀྱིས་བདེན་འཛིན་ཀུན་བཏགས་མ་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར་
ཁ་ཅིག། དེ་ས་དང་པོའི་མཐོང་ལམ་བར་ཆད་མེད་ལམ་གྱི་མཚན་ཉིད་ཟེར་ན། བདེན་འཛིན་ཀུན་བརྟགས་ཀྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། དེ་བདེན་པར་
འཛིན་པའི་བདེན་འཛིན་ཀུན་བཏགས་ཡོད་པའི་ཕྱིར། འདོད་ན། བདེན་འཛིན་ཀུན་བཏགས་ཀྱི་དངོས་གཉེན་ཡིན་པར་ཐལ། འདོད་པའི་ཕྱིར། འདོད་ན། དེ་དེ་ལ་གནོད་བྱེད་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་དེ་ལ་ཕན་འདོགས་བྱེད་ཡིན་པའི་ཕྱིར། དེར་
ཐལ། དེའི་རྒྱུ་ཡིན་པའི་ཕྱིར། ཁ་ཅིག། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་གང་ཞིག། བདེན་འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ་དེ། ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུའི་མཚན་ཉིད་ཟེར་ན་
ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཀུན་བཏུས་ལས། བྱང་ཆུབ་སེམས་དཔའ་རྣམས་ནི་བདེན་པ་རྣམས་མངོན་པར་རྟོགས་པར་བྱས་ནས། ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་
སྒྲིབ་པའི་གཉེན་པོའི་ལམ་སྒོམ་གྱི། ཞེས་གསུངས་པའི་ཕྱིར། འདོད་ན། ས་གཉིས་པའི་བར་ཆད་མེད་ལམ་གྱིས། བདེན་འཛིན་ལྷན་སྐྱེས་ཆེན་པོའི་ཆེན་པོ་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་དེའི་དངོས་གཉེན་ཡིན་པའི་ཕྱིར། དེར་ཐལ། ས་

[004B] ཁ་ཅིག། ས་དང་པོའི་བར་ཆད་མེད་ལམ་གང་ཞིག། རང་དང་རྒྱུད་གཅིག་ཏུ་གྱུར་པའི་བདེན་འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ་དེ། ས་དང་པོའི་སྒོམ་ལམ་བར་ཆད་མེད་ལམ་གྱི་མཚན་ཉིད་ཟེར་ན། ས་དང་
པོའི་སྒོམ་ལམ་བར་ཆད་མེད་ལམ་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། ས་གཉིས་པའི་བར་ཆད་མེད་ལམ་དེས་ས་དང་པོའི་བསྒོམ་ལམ་བར་ཆད་མེད་ལམ་དང་རྒྱུད་གཅིག་ཏུ་གྱུར་པའི་བདེན་འཛིན་ལྷན་སྐྱེས་ཆེན་པོའི་ཆེན་པོ་
སྤངས་པར་ཐལ། འདོད་པའི་ཕྱིར། འདོད་ན། དེས་བདེན་འཛིན་ལྷན་སྐྱེས་ཆེན་པོའི་ཆེན་པོ་སྤངས་པར་ཐལ། འདོད་པ་གང་ཞིག། དེ་ཡིན་ན། དེ་དང་རྒྱུད་གཅིག་ཏུ་གྱུར་པའི་དེ་ཡིན་དགོས་པའི་ཕྱིར། ཁ་ཅིག། རང་རྒྱུད་ལ་ལྡན་པའི་གང་ཟག་གི་རྒྱུད་ཀྱི་ཡོན་ཏན་དུ་མའི་རྟེན་གཞི་
བྱེད་པའི་ས་དང་པོའི་ཡེ་ཤེས། ས་དང་པོ་རབ་ཏུ་དགའ་བའི་མཚན་ཉིད་ཟེར་ན། ས་དང་པོའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་རྟོགས་པའི་ཡོན་ཏན་གྱི་རྟེན་ཡིན་པར་
ཐལ། འདོད་པའི་ཕྱིར། འདོད་ན། དེ་ས་དང་པོ་བའི་རྒྱུད་ཀྱི་རྟོགས་པའི་ཡོན་ཏན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་དུས་མཉམ་ཡིན་པའི་ཕྱིར། དེར་ཐལ། ས་དང་པོའི་ཡེ་ཤེས་དང་ས་དང་པོ་དུས་མཉམ་ཡིན་པའི་ཕྱིར། ཁ་ཅིག། སྟོང་ཉིད་
ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་གང་ཞིག། བདེན་འཛིན་ཀུན་བཏགས་སྤངས་པ་དེ། ས་དང་པོའི་རྣཾ་གྲོལ་ལམ་གྱི་མཚན་ཉིད་ཟེར་ན། ས་དང་པོའི་རྣམ་གྲོལ་ལམ་ལས་ལངས་པའི་རྗེས་སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་ས་དང་པོའི་མཉམ་གཞག་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། ཁྱོད་དང་མཉམ་གཞག་ཐུན་གཅིག་ཏུ་གྱུར་པའི་ས་དང་པོའི་མཐོང་ལམ་བར་ཆད་མེད་ལམ་ཡོད་པར་ཐལ། འདོད་པའི་

[005A]༄༅། །ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག། བདེན་འཛིན་ཀུན་བཏགས་སྤངས་པའི་ས་དང་པོའི་ཡེ་ཤེས་དེ། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེ་བཞིན་
དུ། ཐེག་ཆེན་གྱི་མཐོང་ལམ་རྣམ་གྲོལ་ལམ་པ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། མཉམ་གཞག་ཡེ་ཤེས་ཡིན་པར་ཐལ། འདོད་པའི་ཕྱིར། ཁ་ཅིག། ས་དང་པོའི་མཉམ་གཞག་ཡེ་ཤེས་ལས་
ལངས་པའི་སྒྲ་དོན་འདྲེས་རུང་དུ་འཛིན་པའི་ཞེན་རིག་ཏུ་གྱུར་པའི་ས་དང་པོའི་ཡེ་ཤེས་གང་ཞིག། རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ་དེ། ས་དང་པོའི་རྗེས་ཐོབ་ཡེ་ཤེས་ཀྱི་མཚན་ཉིད་ཟེར་ན། སློབ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན་རྟོག་པ་
ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། དེ་དང་རྟོག་མེད་ཀྱི་ཤེས་པའི་གཞི་མཐུན་ཡོད་པའི་ཕྱིར། ལམ་ཊཱིཀ་ལས། བསྒྲུབ་པ་སྒོམ་ལམ་རྗེས་ཐོབ་ཀྱི་སྐབས་སུ་འབྱུང་ཡང། རྟེན་འབྲེལ་སྒྱུ་མ་ལྟ་བུར་གསལ་བར་སྣང་བའི། སྒྲ་དོན་འདྲེས་
རུང་འཛིན་པའི་རྟོག་བྲལ་ལོ། །ཞེས་གསུངས་པའི་ཕྱིར། འདིའི་དོགས་དཔྱོད་མཐོང་ལམ་གྱི་སྐབས་སུ་བྱེད། ཁ་ཅིག། ས་དང་པོ་ནས་ས་གཉིས་པར་འཕོ་བའི་ཚེ་རྗེས་ཐོབ་ནས་མཉམ་གཞག་ཏུ་འཕོ་བ་ཡིན་ཟེར་ན། མི་འཐད་དེ། ས་དང་པོ་ནས་གཉིས་པར་འཕོ་
བའི་ཚེ་མཉམ་གཞག་ནས་མཉམ་གཞག་ཏུ་འཕོ་བའི་ཕྱིར། དེར་ཐལ། དེ་ལྟར་འཕོ་བའི་ཚེ་བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བའི་ཕྱིར། དེར་ཐལ། ས་བཅུ་པ་ནས་སངས་རྒྱས་ཀྱི་སར་འཕོ་བའི་ཚེ་དེ་ལྟར་དུ་འཕོ་བའི་ཕྱིར། གཞན་ཡང། ས་དང་པོ་
ནས་གཉིས་པར་འཕོ་བའི་ཚེ་བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བར་ཐལ། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་ལམ་ཡོད་པའི་ཕྱིར། དེར་ཐལ། ས་བཅུ་པའི་སྐད་ཅིག་ཐ་མར་སྐྱེས་པའི་ས་བཅུ་པའི་བར་ཆད་མེད་

[005B] མ་གྲུབ་ན། དེར་ཐལ། རྒྱུན་མཐའི་བར་ཆད་མེད་ལམ་ཡོད་པའི་ཕྱིར། གཞན་ཡང། ས་དང་པོ་ནས་གཉིས་པར་འཕོ་བའི་ཚེ་དེ་ལྟར་འཕོ་བར་ཐལ། ས་དང་པོ་བས་ས་དང་པོའི་ངོ་སྐལ་གྱི་སྒྲིབ་པ་སྤངས་པ་དང། ས་དང་པོ་ནས་གཉིས་པར་འཕོ་བ་དུས་
མཉམ་པའི་ཕྱིར། དེར་ཐལ། དེས་ས་དང་པོའི་ཡོང་སྦྱོང་རྫོགས་པ་དང་ས་གཉིས་པར་འཕོ་བ་དུས་མཉམ་པའི་ཕྱིར། དེར་ཐལ། འགྲེལ་ཆེན་ལས། ས་གང་གིས་ཡོངས་སུ་སྦྱོང་བར་འགྱུར་བའི་ཆོས་གང་ཡིན་པ་རྣམས་ཇི་སྲིད་མ་རྫོགས་པ་དེ་སྲིད་དུ་ནི་ས་དེ་ཡིན་
ལ། ཡོངས་སུ་རྫོགས་ནས་ནི་ས་གཞན་ཡིན་པར་ཤེས་པར་བྱའོ། །ཞེས་གསུངས་པའི་ཕྱིར། གཞན་ཡང། ས་དང་པོའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཡོད་པར་ཐལ། ས་བདུན་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཡོད་པའི་ཕྱིར། དེར་
ཐལ། ས་བདུན་པ་བས་རང་ཉིད་མ་སྤངས། ས་བརྒྱད་པ་བས་རང་ཉིད་སྤངས་པའི་སྒྲིབ་པ་གཅིག་ཡོད་པའི་ཕྱིར། དེར་ཐལ། ས་བདུན་པ་བ་རང་ཉིད་ཀྱི་མ་དག། ས་བརྒྱད་པ་དེ་རང་ཉིད་ཀྱིས་དག་པའི་སྒྲིབ་པ་གཅིག་ཡོད་པའི་ཕྱིར། དེར་ཐལ། ས་བདུན་པའི་ཡེ་ཤེས་དེ་མ་དག་
སར་འཇོག། ས་བརྒྱད་པའི་ཡེ་ཤེས་དེ་དག་སར་འཇོག་པའི་འཇོག་བྱེད་ཅིག་ཡོད་པའི་ཕྱིར། དེར་ཐལ། ས་བདུན་པ་བ་དེ་མའི་མངལ་ན་གནས་པའི་དྲི་མ་དང་བཅས། ས་བརྒྱད་པ་དེ་དེ་དང་བྲལ་བ་དང་ཆོས་མཚུངས་པར་འཇོག་པའི་སྒྲིབ་པ་གཅིག་ཡོད་པའི་ཕྱིར། རྒྱུད་བླ་མ་ལས། ས་
བདུན་ལ་རྟེན་དྲི་མ་ནི། །མངལ་སྦུབས་དྲི་མ་དག་དང་མཚུངས། །མངལ་སྦུབས་འབྲལ་འདྲ་མི་རྟོགས་པའི། །ཡེ་ཤེས་རྣམ་པར་སྨིན་པ་བཞིན། །ཞེས་གསུངས་པའི་ཕྱིར། གཞན་ཡང། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་ལམ་ཡོད་པར་ཐལ་
ས་གཉིས་པའི་སྐད་ཅིག་དང་པོར་སྐྱེས་པའི་རྣམ་གྲོལ་ལམ་ཡོད་པའི་ཕྱིར། མ་གྲུབ་ན། ས་གཉིས་པའི་རྣམ་གྲོལ་ལམ་ཡིན་ན། རང་གི་ཉེར་ལེན་དུ་གྱུར་པའི་ས་གཉིས་པའི་བར་ཆད་མེད་ལམ་ལས་བྱུང་བས་ཁྱབ་པར་ཐལ། འདོད་པའི་ཕྱིར། འདོད་ན། ས་གཉིས་པའི་བར་

[006A]༄༅། །ཆད་མེད་ལམ་ཡིན་ན་རང་གི་ཉེར་ལེན་བྱས་པ་ལས་བྱུང་བའི་ས་གཉིས་པའི་རྣམ་གྲོལ་ལམ་ཡོད་དགོས་པར་ཐལ། འདོད་པའི་ཕྱིར། འདོད་ན། ས་བཅུ་པའི་བར་ཆད་མེད་ལམ་ཡིན་ན་རང་གི་ཉེར་ལེན་བྱས་པ་ལས་བྱུང་བའི་ས་བཅུ་པའི་རྣམ་གྲོལ་ལམ་ཡོད་དགོས་པར་ཐལ་
འདོད་པའི་ཕྱིར། འདོད་ན། རྒྱུན་མཐའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་ས་བཅུ་པའི་རྣམ་གྲོལ་ལམ་ཡོད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ས་གཉིས་པའི་རྣམ་གྲོལ་ལམ་ཡིན་ན། རང་གི་
ཉེར་ལེན་དུ་གྱུར་པའི་ས་གཉིས་པའི་བར་ཆད་མེད་ལམ་ཡོད་དགོས་པར་ཐལ། ས་དང་པོ་ལ་དེའི་ཕྱིར་ན། མ་ཁྱབ། གཞན་ཡང། ས་དང་པོའི་བར་ཆད་མེད་ལམ་ཡིན་ན། རང་གི་ཉེར་ལེན་བྱས་པ་ལས་བྱུང་བའི་ས་དང་པོའི་རྣམ་གྲོལ་ལམ་ཡོད་དགོས་པར་ཐལ། ས་དང་པོའི་
མཐོང་ལམ་བར་ཆད་མེད་ལམ་ཡིན་ན། རང་གི་ཉེར་ལེན་བྱས་པ་ལས་བྱུང་བའི་ས་དང་པོའི་མཐོང་ལམ་རྣམ་གྲོལ་ལམ་ཡོད་དགོས་པའི་ཕྱིར་ན་མ་ཁྱབ་བོ། །འོ་ན། ས་བཅུ་པའི་བར་ཆད་མེད་ལམ་ཡིན་ན། དེ་ལྟར་ཡོད་དགོས་པར་ཐལ། ས་དང་པོའི་མཐོང་ལམ་བར་ཆད་
མེད་ལམ་ལ་དེ་ལྟར་དགོས་པའི་ཕྱིར། ཁྱབ་པ་ཁས། གཞན་ཡང། བྱང་སེམས་ཚོགས་ལམ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་བྱང་སེམས་ཀྱི་ཚོགས་ལམ་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། ས་གཉིས་པའི་རྣམ་གྲོལ་
ལམ་ཡིན་ན། རང་གི་ཉེར་ལེན་དུ་གྱུར་པའི་ས་གཉིས་པའི་བར་ཆད་མེད་ལམ་ལས་བྱུང་བས་ཁྱབ་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་ཚོགས་ལམ་སྐད་ཅིག་དང་པོ་ལ་གནས་པའི་བྱང་སེམས་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར་
རྟགས་གྲུབ་སྟེ། ཁྱོད་ཀུན་རྫོབ་སེམས་བསྐྱེད་མངོན་གྱུར་པ་ཡིན་པའི་ཕྱིར། འདོད་ན། ལམ་མ་ཞུགས་ཀྱི་གང་ཟག་གི་རྒྱུད་ལ་ཐེག་ཆེན་གྱི་ཚོགས་ལམ་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར། གཞན་ཡང། ས་དང་པོ་བས་ས་དང་པོའི་སྐད་ཅིག་ཐ་མ་སྐྱེས་པའི་ས་དང་

[006B] དེས་ས་དང་པོའི་སྐྱོན་ཟད་པར་སྤངས་པ་དང། ས་གཉིས་པར་འཕོ་བ་དུས་མཉམ་པའི་ཕྱིར། དེར་ཐལ། དེས་ས་དང་པོའི་ཡོངས་སྦྱོང་རྫོགས་པ་དང་ས་གཉིས་པར་འཕོ་བ་དུས་མཉམ་པའི་
ཕྱིར། ཁྱབ་སྟེ། ས་དང་པོའི་སྐྱོན་ཟད་ཅིང་ཡོན་ཏན་ཡོངས་སུ་རྫོགས་པ་ན། ས་དང་པོའི་ཡོངས་སྦྱོང་རྫོགས་པར་འཇོག་པའི་ཕྱིར། དེར་ཐལ། དེའི་ཡོངས་སྦྱོང་རྫོགས་པའི་དོན་ཞིག་ཡོད་པའི་ཕྱིར། བྱས་པ་ལ་ཁོ་ན་རེ། ས་དང་པོའི་སྒོམ་ལམ་རྣམ་གྲོལ་ལམ་ཡོད་པར་ཐལ། ས་དང་པོའི་
སྒོམ་ལམ་བར་ཆད་མེད་ལམ་ཡོད་པའི་ཕྱིར་ན། མ་ཁྱབ། འདོད་ན། ས་དང་པོའི་སྒོམ་ལམ་བར་ཆད་མེད་ལམ་དེ་ས་དང་པོའི་སྐད་ཅིག་ཐ་མར་སྐྱེས་པའི་ཡེ་ཤེས་མ་ཡིན་པར་ཐལ། འདོད་པའི་ཕྱིར། ཁོ་ན་རེ། ཐེག་ཆེན་གྱི་སྒོམ་ལམ་རྣམ་གྲོལ་ལམ་ཆུང་ངུའི་ཆུང་ངུ་ཡིན་ན། ས་
གཉིས་པའི་ཡེ་ཤེས་ཡིན་དགོས་པར་ཐལ། ས་དང་པོའི་སྒོམ་ལམ་རྣམ་གྲོལ་ལམ་མེད་པའི་ཕྱིར། འདོད་ན། ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ཡིན་ན། ས་གཉིས་པའི་ཡེ་ཤེས་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག། ས་དང་པོའི་སྐད་ཅིག་ཐ་མར་སྐྱེས་
པའི་བར་ཆད་མེད་ལམ་དང། ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་དོན་གཅིག། ས་གཉིས་པའི་བར་ཆད་མེད་ལམ་དང། ཐེག་ཆེན་གྱི་སྒོམ་ལམ་ཆུང་ངུའི་འབྲིང་དོན་གཅིག། ས་གསུམ་པའི་བར་ཆད་མེད་ལམ་དང། ཐེག་ཆེན་གྱི་སྒོམ་ལམ་ཆུང་ངུའི་ཆེན་པོ་དོན་གཅིག། དེ་བཞིན་དུ་
བཞི་པ་ལྔ་པ་དྲུག་པ་གསུམ་གྱི་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་འབྲིང་སྐོར་གསུམ་དོན་གཅིག། ས་བདུན་པའི་བར་ཆད་མེད་ལམ་དང། ཐེག་ཆེན་གྱི་སྒོམ་ལམ་ཆེན་པོའི་ཆུང་ངུ་དོན་གཅིག། ས་བརྒྱད་པའི་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་ཆེན་པོའི་
འབྲིང་དོན་གཅིག། ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་ལ། བདེན་འཛིན་ཆུང་ངུའི་ཆུང་ངུའི་དངོས་གཉེན་དུ་གྱུར་པའི་ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་དང། དེ་ཕྲ་ཞིང་ཕྲ་བའི་དངོས་གཉེན་དུ་གྱུར་པའི་ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་གཉིས་ཡོད། དང་པོ་

[007A]༄༅། །དང་ས་དགུ་པའི་སྐད་ཅིག་ཐ་མའི་བར་ཆད་མེད་ལམ་དོན་གཅིག། གཉིས་པ་དང་རྒྱུན་མཐའི་ཡེ་ཤེས་དོན་གཅིག། ཟེར་ན། འོ་ན། ལམ་ཊཱིཀ་ལས། ས་དང་པོའི་སྐད་ཅིག་གཉིས་པ་ནས་སྒོམ་ལམ་དུ་བཞག་པ་ནི། སྒོམ་ལམ་ཆུང་ངུའི་ཆུང་ངུར་འདུ་བས་སྒོམ་ལམ་
དགུར་གྲངས་མ་ངེས་པའི་སྐྱོན་མེད་དེ། ཞེས་གསུངས་པ་མི་འཐད་པར་ཐལ། ས་དང་པོའི་སྐད་ཅིག་ཐ་མའི་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་གཉིས་དོན་གཅིག་ཡིན་པའི་ཕྱིར། གཞན་ཡང། བདེན་འཛིན་ཆུང་ངུའི་ཆུང་ངུའི་དངོས་གཉེན་དུ་གྱུར་
པའི་ས་དགུ་པའི་བར་ཆད་མེད་ལམ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན། རྒྱུན་མཐའི་བར་ཆད་མེད་ལམ་ཡིན་པས་ཁྱབ་པའི་ཕྱིར། རྟགས་འབུད། ཁོ་ན་རེ། ས་དང་པོ་བས་ས་དང་པོའི་ཡོངས་སྦྱོང་མ་རྫོགས་པར་ཐལ། དེས་དེ་རྫོགས་པ་
དང་ས་གཉིས་པར་འཕོ་པ་དུས་མཉམ་པའི་ཕྱིར། འདོད་ན། དེས་དེ་རྫོགས་པར་ཐལ། དེས་དེ་ཐོབ་པའི་ཕྱིར་ན་མ་ཁྱབ། ཁོ་ན་རེ། དེས་དེ་རྫོགས་པར་ཐལ། དེས་ས་དང་པོའི་ཡོན་ཏན་རྫོགས་པར་ཐོབ་པའི་ཕྱིར། དེར་ཐལ། ས་བཅུ་པ་བས་ས་བཅུ་པའི་ཡོན་ཏན་རྫོགས་པར་
ཐོབ་པའི་ཕྱིར། དེར་ཐལ། ས་བཅུ་པའི་ཡེ་ཤེས་དེ་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། ཞེས་ཟེར་ན། འོ་ན། ས་བཅུ་པ་བས་ས་བཅུ་པའི་སྐྱོན་ཟད་པར་སྤངས་པར་ཐལ། དེས་དེའི་ཡོན་ཏན་རྫོགས་པར་ཐོབ་པའི་ཕྱིར། འདོད་ན། དེས་སྐྱོན་ཟད་པར་སྤངས་
པར་ཐལ། འདོད་པའི་ཕྱིར། ཁ་ཅིག། བདག་མེད་རྟོགས་པའི་མཁྱེན་པ་དེ་ལམ་གྱི་མཚན་ཉིད། བདག་མེད་དོན་སྤྱིའི་ཚུལ་གྱིས་རྟོགས་པའི་མཁྱེན་པ་ཚོགས་ལམ་གྱི་མཚན་ཉིད། བདག་མེད་དོན་སྤྱིའི་ཚུལ་གྱིས་རྟོགས་པའི་སྒོམ་བྱུང་གཙོ་བོའི་མཁྱེན་པ། སྦྱོར་ལམ་གྱི་
མཚན་ཉིད། བདག་མེད་མངོན་སུམ་དུ་གསར་དུ་རྟོགས་པའི་མཁྱེན་པ་མཐོང་ལམ་གྱི་མཚན་ཉིད། བདག་མེད་མངོན་སུམ་དུ་རྟོགས་ཟིན་གོམས་པར་བྱས་པའི་མཁྱེན་པ། སྒོམ་ལམ་གྱི་མཚན་ཉིད། བདག་མེད་མངོན་སུམ་དུ་རྟོགས་པ་མཐར་ཕྱིན་པའི་མཁྱེན་པ། མི་

[007B] ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་
རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་སྒྲུབ་སྟེ། དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་དོན་སྤྱིའི་ཚུལ་གྱིས་རྟོགས་པའི་ཆོས་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ་
མངོན་ཤེས་ཡིན་པའི་ཕྱིར། སྐྱོན་གཞན་རྣམས་རིགས་འགྲེའོ། །གཉིས་པ་རང་ལུགས་ལ། སའི་རྣམ་གཞག་དང། ལམ་གྱི་རྣམ་གཞག་གཉིས་ལས། དང་པོ་ནི། མཚན་ཉིད། དབྱེ་བ། སྒྲ་དོན་དང་གསུམ་ལས། དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་
གཞི་རྟེན་བྱེད་པའི་ལམ་ཞུགས་ཀྱི་མངོན་པར་རྟོགས་པ་དེ། ས་ལམ་གཉིས་སུ་ཕྱེ་བའི་སའི་མཚན་ཉིད། དེ་ལ་དབྱེ་ན། ཐེག་དམན་གྱི་ས་དང། ཐེག་ཆེན་གྱི་ས་གཉིས། དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་ཐེག་དམན་གྱི་ལམ་ཞུགས་
ཀྱི་མངོན་རྟོགས། ཐེག་དམན་གྱི་སའི་མཚན་ཉིད། དེ་ལ་དབྱེ་ན། བརྒྱད་ཡོད་དེ། རིགས་ཀྱི་ས་བརྒྱད་པའི་ས་མཐོང་བའི་ས། བསྲབས་པའི་ས། འདོད་ཆགས་དང་བྲལ་བའི་ས། བྱས་པ་རྟོགས་པའི་ས། ཉན་ཐོས་ཀྱི་ས། རང་རྒྱལ་གྱི་ས་རྣམས་སུ་ཡོད་པའི་ཕྱིར། ཡང་ན་དཀར་
པོ་རྣམ་པར་མཐོང་བའི་ས་གཞན་རྣམས་འདྲ། དེ་ཡང་བསྡུ་ན། གཉིས་སུ་འདུ་བ་ཡིན་ཏེ། ཉན་རང་གི་ས་གཉིས་སུ་འདུ་བའི་ཕྱིར། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་ཉན་ཐོས་ཀྱི་མངོན་རྟོགས། ཉན་ཐོས་ཀྱི་སའི་མཚན་ཉིད། དེ་ལ་དབྱེ་ན། ཉན་ཐོས་
སོ་སྐྱེའི་ས་དང། ཉན་ཐོས་འཕགས་པའི་ས་གཉིས། དེ་གང་ཞིག། ཉན་ཐོས་སོ་སྐྱེའི་རྒྱུད་ཀྱིས་བསྡུས་པའི་མངོན་པར་རྟོགས་པ། ཉན་ཐོས་སོ་སྐྱེའི་སའི་མཚན་ཉིད། དེ་ལ་དབྱེ་ན། དེའི་ཚོགས་སྦྱོར་གཉིས་ལས། ཉན་ཐོས་ཀྱི་ཆོས་མངོན་རྟོགས། ཉན་ཐོས་ཀྱི་ཚོགས་

[008A]༄༅། །ལམ་གྱི་མཚན་ཉིད། དེའི་དོན་མངོན་རྟོགས། དེའི་སྦྱོར་ལམ་གྱི་མཚན་ཉིད། དང་པོ་ལ་དབྱེ་ན། ཆེ་འབྲིང་ཆུང་གསུམ། གཉིས་པ་ལ་དབྱེ་ན། དྲོད་སོགས་བཞི་ཡོད། སྦྱོར་ལམ་དང་པོ་གསུམ་ལ་ཅུང་འབྲིང་ཆེན་པོ་གསུམ་གསུམ་སྟེ་དགུ་ཡོད། རང་གི་
འབྲས་བུར་གྱུར་བའི་ཡོན་རྟེན་དུ་མའི་གཞི་རྟེན་བྱེད་པའི་ཉན་ཐོས་འཕགས་པའི་མངོན་རྟོགས། ཉན་ཐོས་འཕགས་པའི་སའི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་སྒོམ་ལམ་མི་སློབ་ལམ་གསུམ་ཡོད། རང་གི་རྒྱུར་གྱུར་པའི་ཉན་ཐོས་ཀྱི་སྦྱོར་ལམ་རྫོགས་རྗེས་སུ་
བྱུང་ཞིང། རང་གི་འབྲས་བུར་གྱུར་པའི་ཉན་ཐོས་ཀྱི་སྒོམ་ལམ་མ་སྐྱེས་གོང་གི་ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་དང། རྗེས་ཐོབ་ཡེ་ཤེས་གཉིས། དེ་གཉིས་གང་རུང་
མ་ཡིན་པའི་ཉན་ཐོས་ཀྱི་མཐོང་ལམ་དང་གསུམ་ཡོད། རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་བར་
ཆད་མེད་ལམ་དང། མཐོང་ལམ་རྣམ་གྲོལ་ལམ་གཉིས། དེ་གང་རུང་མ་ཡིན་པའི་ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་དང་གསུམ་ཡོད། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས་གང་ཞིག། རང་གི་ངོ་
སྐལ་གྱི་སྤང་བྱར་གྱུར་པའི་ཉོན་སྒྲིབ་ཀུན་བཏགས་ཀྱི་དངོས་གཉེན་བྱེད་པ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་བཟོད་པ་བརྒྱད་ཡོད། དེ་གང་ཞིག། རང་འདྲེན་བྱེད་ཀྱི་བར་ཆད་མེད་ལམ་གྱི་ངོ་སྐལ་གྱི་སྤང་
བྱར་གྱུར་པའི་ཉོན་སྒྲིབ་ཀུན་བྲག་ལས་དངོས་སུ་གྲོལ་གཉན་ཐོས་ཀྱི་མཐོང་ལམ་རྣམ་གྲོལ་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་ཤེས་པ་བརྒྱད་ཡོད། དེ་གཉིས་གང་རུང་མ་ཡིན་པའི་མཐོང་ལམ་མཉམ་གཞག་ཡེ་ཤེས་ནི། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་

[008B] གཉིས་སྟོང་ལ་རྩེ་གཅིག་ཏུ་མཉམ་པར་གཞག་པའི་ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་ལྟ་བུའོ། །ཉན་ཐོས་ཀྱི་མཐོང་ལམ་རྣམ་གྲོལ་ལམ་ལས་ལངས་པའི། ཉན་ཐོས་ཀྱི་བདེན་པ་མངོན་རྟོགས་གང་ཞིག། རང་
རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ། ཉན་ཐོས་ཀྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། རྩ་བའི་དེ་གཉིས་གང་རུང་མ་ཡིན་པ་ནི། ཉན་ཐོས་ཀྱི་མཐོང་ལམ་བར་ཆད་མེད་ལམ་པ་དང། ཉན་ཐོས་ཀྱི་མཐོང་ལམ་རྣམ་གྲོལ་ལམ་པ་བའི་རྒྱུད་ཀྱི་ཚད་མེད་
བཞི་དང། ཐར་པ་དོན་གཉེར་གྱི་བློ་དང། ཉན་ཐོས་ཀྱི་མཐོང་ལམ་རྗེས་ཐོབ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དང། གཉིས་སྟོང་མངོན་སུམ་དུ་རྟོགས་པའི་མཁྱེན་པ་རྣམས་ལ་བྱེད་དོ། །རང་གི་རྒྱུར་གྱུར་པའི་ཉན་ཐོས་ཀྱི་མཐོང་ལམ་རྫོགས་རྗེས་སུ་བྱུང་ཞིང་
རང་གི་འབྲས་བུར་གྱུར་པའི་ཉན་ཐོས་ཀྱི་མི་སློབ་ལམ་མ་སྐྱེས་གོང་གི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་གྱི་མཚན་ཉིད། དེ་ལ་དབྱེ་ན། མཉམ་རྗེས་གཉིས། དེ་གཉིས་གང་ཡང་མ་ཡིན་པའི་སྒོམ་ལམ་དང་གསུམ་ཡོད། གཞན་རྣམས་རིགས་
འགྲེ། ཉན་ཐོས་ཀྱི་ལམ་གྱི་བགྲོད་པ་མཐར་ཕྱིན་པའི་ཉན་ཐོས་ཀྱི་མངོན་རྟོགས། ཉན་ཐོས་ཀྱི་མི་སློབ་ལམ་གྱི་མཚན་ཉིད་ཡིན་ནོ། གཉིས་པ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་རང་རྒྱལ་ལམ་ཞུགས་ཀྱི་མངོན་རྟོགས་དེ། རང་རྒྱལ་གྱི་སའི་
མཚན་ཉིད། དེ་ལ་དབྱེ་ན། རང་རྒྱལ་སོ་སྐྱེའི་ས་དང། རང་རྒྱལ་འཕགས་པའི་ས་གཉིས་ཡོད། དང་པོ་ནི། ཉན་ཐོས་དང་འདྲ། གཉིས་པ་ནི་རང་གི་འབྲས་བུར་གྱུར་པའི་ཡོན་ཏན་དུ་མའི་རྟེན་བྱེད་པའི་རང་རྒྱལ་འཕགས་པའི་མངོན་རྟོགས། རང་རྒྱལ་འཕགས་པའི་སའི་མཚན་
ཉིད། དེ་ལ་དབྱེ་ན། མཐོང་ལམ་སོགས་གསུམ་ཡོད། རང་གི་རྒྱུར་གྱུར་པའི་རང་རྒྱལ་གྱི་སྦྱོར་ལམ་རྫོགས་རྗེས་སུ་བྱུང་ཞིང། རང་གི་འབྲས་བུར་གྱུར་པའི་རང་རྒྱལ་གྱི་སྒོམ་ལམ་སྐྱེས་གོང་གི་རང་རྒྱལ་གྱི་བདེན་པ་མངོན་རྟོགས་དེ། རང་རྒྱལ་གྱི་མཐོང་ལམ་གྱི་མཚན་ཉིད། དབྱེ་

[009A]༄༅། །ན༑ རང་རྒྱལ་གྱི་མཐོང་ལམ་མཉམ་གཞག་ཡེ་ཤེས། རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་པའི་རང་རྒྱལ་གྱི་མཐོང་ལམ་དང་གསུམ་ཡོད། རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་རང་རྒྱལ་གྱི་བདེན་པ་མངོན་
རྟོགས་དེ། རང་རྒྱལ་གྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། དབྱེ་ན། བར་ཆད་མེད་ལམ། རྣམ་གྲོལ་ལམ། དེ་གཉིས་གང་རུང་མ་ཡིན་པའི་མཐོང་ལམ་དང་གསུམ་ཡོད། གཉིས་སྟོང་ལ་རྩེ་གཅིག་ཏུ་མཉམ་པར་བཞག་པའི་རང་རྒྱལ་གྱི་བདེན་པ་མངོན་རྟོགས་
གང་ཞིག། རང་གི་ངོ་སྐལ་གྱི་སྤང་བྱར་གྱུར་པའི་གཟུགས་ཕྱི་རོལ་དོན་འཛིན་གྱི་རྟོག་པ་ཀུན་བཏགས་ཀྱི་དངོས་གཉེན་བྱེད་པ་དེ་རང་རྒྱལ་གྱི་མཐོང་ལམ་བར་ཆད་མེད་ལམ་གྱི་མཚན་ཉིད། དབྱེ་ན། བཟོད་པ་བརྒྱད་ཡོད། དེ་གང་ཞིག། རང་འདྲེན་བྱེད་ཀྱི་བར་ཆད་མེད་ལམ་གྱི་
ངོ་སྐལ་གྱི་སྤང་བྱ་དངོས་སུ་སྤངས་པ་དེ། རང་རྒྱལ་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད། དབྱེ་ན། མཐོང་ལམ་ཤེས་པ་བརྒྱད་ཡོད། གཞན་རྣམས་རིགས་འགྲེ། གཉིས་པ་ཐེག་ཆེན་གྱིས་བཤད་པ་ལ། མཚན་ཉིད། དབྱེ་བ། འཕོ་ཚུལ། ཁྱད་པར་གྱི་ཆོས་དང་
མིང་དོན་དང་ལྔ། དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་རྟེན་དུ་གྱུར་པའི་ཐེག་ཆེན་ལམ་ཞུགས་ཀྱི་མངོན་རྟོགས། ཐེག་ཆེན་གྱི་སའི་མཚན་ཉིད། དེ་ལ་དབྱེ་ན། བྱང་སེམས་ཀྱི་ས་དང། སངས་རྒྱས་ཀྱི་ས་གཉིས་ཡོད། དེ་འདྲ་བའི་རྟེན་དུ་གྱུར་པའི་བྱང་སེམས་ཀྱི་མངོན་རྟོགས་བྱང་སེམས་
ཀྱི་སའི་མཚན་ཉིད། དེ་ལ་དབྱེ་ན། བྱང་སེམས་སོ་སྐྱེའི་ས་དང། བྱང་སེམས་འཕགས་པའི་ས་གཉིས་ཡོད། དེ་འདྲའི་བྱང་སེམས་སོ་སྐྱེའི་མངོན་རྟོགས་དེ་བྱང་སེམས་སོ་སྐྱེའི་སའི་མཚན་ཉིད། དབྱེ་ན། བྱང་སེམས་ཀྱི་ཚོགས་སྦྱོར་གཉིས་ཡོད། བྱང་སེམས་ཀྱི་ཆོས་
མངོན་རྟོགས། བྱང་སེམས་ཀྱི་ཚོགས་ལམ་གྱི་མཚན་ཉིད། དེ་ལ་དབྱེ་ན། ཆུང་འབྲིང་ཆེན་པོ་གསུམ་ཡོད། བྱང་སེམས་ཀྱི་དོན་མངོན་རྟོགས། བྱང་སེམས་ཀྱི་སྦྱོར་ལམ་གྱི་མཚན་ཉིད། དེ་ལ་དབྱེ་ན། དྲོད་སོགས་བཞི། དེ་རེ་རེ་ལ་ཅུང་འབྲིང་ཆེན་པོ་གསུམ་གསུམ་

[009B] སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་འཕགས་པའི་མངོན་རྟོགས་དེ། བྱང་སེམས་འཕགས་པའི་སའི་མཚན་ཉིད། དེ་ལ་དབྱེ་ན། ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ་
བཞི་པ་འོད་འཕྲོ་བ། ལྔ་པ་སྦྱང་དཀའ་བ། དྲུག་པ་མངོན་དུ་གྱུར་པ། བདུན་པ་རིང་དུ་སོང་བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་རྣམས་སུ་ཡོད་པའི་ཕྱིར། ཁ་ཅིག། སྦྱིན་པའི་ཕར་ཕྱིན་ཆེས་ལྷག་པས་ཟིན་པའི་ས་དང་པོའི་ཡེ་ཤེས་དེ། ས་དང་
པོའི་མཚན་ཉིད་ཟེར་ན། མི་འཐད་དེ། དེ་འདྲའི་ས་དང་པོའི་ཡེ་ཤེས་མེད་པའི་ཕྱིར། དེར་ཐལ། སྦྱིན་པའི་ཕར་ཕྱིན་ཐོབ་པའི་ས་དང་པོ་བ་མེད་པའི་ཕྱིར། དེར་ཐལ། སློབ་ལམ་ན་སྦྱིན་པའི་ཕར་ཕྱིན་མེད་པའི་ཕྱིར། དེས་ན་ཚུལ་ཁྲིམས་ཀྱི་ཕར་ཕྱིན་ཡན་ཆད་ཀྱི་ཉམས་ལེན་ལྷག་
པར་མ་ཐོབ་ཅིང། ཕར་ཕྱིན་བཅུའི་ནང་ནས་སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པའི་ས་དང་པོའི་ཡེ་ཤེས་དེ། ས་དང་པོ་རབ་ཏུ་དགའ་བའི་མཚན་ཉིད། དེ་བཞིན་དུ། ས་གཉིས་པ་ནས་ས་བཅུ་པའི་བར་ལ་ཕར་ཕྱིན་བཅུ་སྦྱར་ནས་མཐར་ཡེ་ཤེས་ཀྱི་ཕར་ཕྱིན་
གྱིས་ཉམས་ལེན་ཆེས་ལྷག་པར་ཟིན་པས་རབ་ཏུ་ཕྱེ་བའི་ས་བཅུའི་ཡེ་ཤེས་དེ། ཞེས་རིགས་འགྲོའོ། །ས་རབ་ཏུ་དགའ་བ་ལ་དབྱེ་ན། ས་དང་པོའི་བར་ཆད་མེད་ལམ་དང། ས་དང་པོའི་རྣམ་གྲོལ་ལམ་དང། དེ་གཉིས་གང་རུང་མ་ཡིན་པའི་ས་དང་པོའི་མཉམ་གཞག་ཡེ་
ཤེས་དང་གསུམ་ཡོད། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་དང་པོའི་མཉམ་གཞག་ཡེ་ཤེས་གང་ཞིག། རང་གི་ངོ་སྐལ་གྱི་བདེན་འཛིན་གྱི་དངོས་གཉེན་བྱེད་པ་དེ། ས་དང་པོའི་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། མཐོང་ལམ་བར་ཆད་མེད་
ལམ་དང། སྒོམ་ལམ་བར་ཆད་མེད་ལམ་གཉིས། ས་དང་པོའི་བར་ཆད་མེད་ལམ་གང་ཞིག། རང་གི་ངོ་སྐལ་གྱི་བདེན་འཛིན་ཀུན་བཏགས་ཀྱི་དངོས་གཉེན་བྱེད་པ་དེ། ས་དང་པོའི་མཐོང་ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། བཟོད་པ་བརྒྱད་ཡོད། དེ་དང་

[010A]༄༅། །ཐེག་ཆེན་གྱི་མཐོང་ལམ་བར་ཆད་མེད་ལམ་དོན་གཅིག། ས་དང་པོའི་བར་ཆད་མེད་ལམ་གང་ཞིག། རང་གི་ངོ་སླ་གྱི་བདེན་འཛིན་ལྷན་སྐྱེས་ཀྱི་དངོས་གཉེན་བྱེད་པ་དེ། ས་དང་པོའི་སྒོམ་ལམ་བར་ཆེད་མེད་ལམ་གྱི་མཚན་ཉིད། དེ་དང་ས་དང་པོའི་སྐད་ཅིག་ཐ་མར་སྐྱེས་
པའི་ས་དང་པོའི་སྒོམ་ལམ་བར་ཆད་མེད་ལམ་དོན་གཅིག། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་གང་ཞིག། རང་དང་མཉམ་གཞག་ཐུན་གཅིག་ཏུ་གྱུར་པའི་བར་ཅད་མེད་ལམ་གྱི་ངོ་སྐལ་གྱི་སྒྲིབ་པ་སྤང་པའི་ས་དང་པོའི་ཡེ་ཤེས་དེ། ས་དང་པོའི་རྣམ་གྲོལ་ལམ་
གྱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་ཤེས་པ་བརྒྱད་ཡོད། དེ་གཉིས་གང་རུང་མ་ཡིན་པ་ནི། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་དང། གཉིས་སྟོང་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་
དང། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་རྗེས་སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་དང་པོའི་ཡེ་ཤེས་ལྟ་བུའོ། །ས་དང་པོའི་རྣམ་གྲོལ་ལམ་ལས་ལངས་པའི་ཐེག་ཆེན་གྱི་བདེན་པ་མངོན་རྟོགས་གང་ཞིག། རང་རྒྱུད་ལ་ལྡན་པའི་གང་ཟག་གི་
རྒྱུད་ལ་མངོན་གྱུར་དུ་འབྱུང་བ་དེ། ས་དང་པོའི་རྗེས་ཐོབ་ཡེ་ཤེས་ཀྱི་མཚན་ཉིད། དེ་དང་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དོན་གཅིག། མཉམ་རྗེས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་ནི་ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད་དང་དེའི་རྒྱུད་ཀྱི་གང་ཟག་གི་བདག་མེད་མངོན་དུམ་དུ་རྟོགས་པའི་ཡེ་ཤེས་དང། ཐེག་ཆེན་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ལྟ་བུའོ། །སྐྱེ་ཚུལ་ནི། ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས། ཐེག་ཆེན་གྱི་མཐོང་ལམ་བར་ཆད་མེད་ལམ་དང། ཐེག་ཆེན་གྱི་མཐོང་ལམ་རྣམ་གྲོལ་ལམ་རྣམས། མཉམ་གཞག་ཐུན་གཅིག་ལ་སྐྱེ། དེའི་རྗེས་སུ་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་སྐྱེ། དེའི་རྗེས་སུ་ས་དང་

[010B] རྣམ་གྲོལ་ལམ་གཉིས་གང་རུང་མ་ཡིན་པའི་ས་དང་པོའི་མཉམ་བཞག་ཡེ་ཤེས་སྐྱེ། དེའི་རྗེས་སུ་ས་དང་པོའི་སྒོམ་ལམ་བར་ཆད་མེད་ལམ་སྐྱེ་བ་ཡིན་ནོ། དེ་དང་ས་གཉིས་པའི་རྣམ་གྲོལ་ལམ་མཉམ་གཞག་ཐུན་གཅིག་ལ་སྐྱེ་བ་དང། དེའི་རྗེས་སུ་ས་གཉིས་པའི་
རྗེས་ཐོབ་ཡེ་ཤེས་སྐྱེ། དེའི་རྗེས་སུ་ས་གཉིས་པའི་རྣམ་གྲོལ་ལམ་དང། བར་ཆད་མེད་ལམ་གང་རུང་མ་ཡིན་པའི་ས་གཉིས་པའི་མཉམ་གཞག་ཡེ་ཤེས་སྐྱེ། དེའི་རྗེས་སུ་ས་གཉིས་པའི་སྐད་ཅིག་ཐ་མའི་བར་ཆད་མེད་ལམ་སྐྱེ་བ་ཡིན་ནོ། །དེས་ལྷག་མ་རྣམས་ལ་རིགས་འགྲེའོ། །གསུམ་
པ་ས་ནས་སར་འཕོ་ཚུལ་ནི། མཉམ་གཞག་ནས་མཉམ་གཞག་ཏུ་འཕོ་བ་ཡིན་ཏེ། བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བ་ཡིན་པའི་ཕྱིར། ས་དང་པོ་ནས་ས་གཉིས་པར་འཕོ་བའི་ཚེ། ས་དང་པོའི་བར་ཆད་མེད་ལམ་ནས་ས་གཉིས་པའི་རྣམ་གྲོལ་ལམ་དུ་འཕོ། །ས་བདུན་
པ་ནས་ས་བརྒྱད་པར་འཕོ་བའི་ཚེ་དེ་ལྟར་དུ་འཕོ་བའི་ཕྱིར། དེར་ཐལ། ས་བཅུ་པ་ནས་སངས་རྒྱས་ཀྱི་སར་འཕོ་བའི་ཚེ་ན་ཡང་དེ་ལྟར་འཕོ་བའི་ཕྱིར། དེས་ན་ས་བཅུ་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཡོད། དེ་བཞིན་དུ་ས་དགུ་པའི་ཐོག་མར་སྐྱེས་པའི་རྣམ་གྲོལ་
ལམ་ཀྱང་ཡོད་པའི་ཕྱིར། བཞི་པ་ལ་ཕར་ཕྱིན་ལྷག་ཚུལ་གྱི་ཁྱད་པར། ཡོན་ཏན་གྱི་གྲངས་འཕེལ་བའི་ཁྱད་པར། རྣམ་སྨིན་གྱི་སྐྱེ་བ་ལེན་ཚུལ་གྱི་ཁྱད་པར། སྤང་བྱ་སྤོང་ཚུལ་གྱི་ཁྱད་པར། ཡོངས་སྦྱོང་གི་ཁྱད་པར་རོ། །དང་པོ་ནི། ས་དང་པོར་སྦྱིན་པའི་ཕར་ཕྱིན་གྱི་ཉམས་
ལེན་ལྷག་པར་ཐོབ་པ་ནས་བཟུང་སྟེ། བཅུ་པར་ཡེ་ཤེས་ཀྱི་ཕར་ཕྱིར་གྱི་ཉམ་ལེན་ཆེས་ལྷག་པར་ཐོབ་པ་ཡིན་ནོ། །གཉིས་པ་ནི། ས་དང་པོའི་རྗེས་ཐོབ་དུ་སྐད་ཅིག་མ་གཅིག་ལ་སངས་རྒྱས་བརྒྱའི་མཐོང་བ། དེ་དག་གིས་བྱིན་གྱི་བརླབ་པ་ཤེས་པ་ཐོབ་པ། སངས་
རྒྱས་ཀྱི་ཞིང་བརྒྱར་འགྲོ་ནུས། དེའི་ཞིང་བརྒྱ་སྣང་བར་བྱེད་ནུས། འཇིག་རྟེན་མི་འདྲ་བ་བརྒྱ་གཡོ་བར་བྱེད་ནུས། བསྐལ་པ་བརྒྱར་གནས་ནུས། བསྐལ་པ་བརྒྱའི་སྔོན་དང་མའི་མཐའ་ལ་ཡང་དག་པར་ཡེ་ཤེས་ཀྱི་གཟིགས་པ་འཇུག་ནུས། ཏིང་ངེ་འཛིན་མའི་འདྲ་

[011A]༄༅། །བ་བརྒྱལ་ལ་སྙོམས་པར་འཇུག་ནུས། ཆོས་ཀྱི་སྒོ་མོ་མི་འདྲ་བ་བརྒྱ་འབྱེད་ནུས། སེམས་ཅན་བརྒྱ་སྨིན་པར་བྱེད་ནུས། རང་གི་ལུས་བརྒྱར་སྤྲུལ་ནུས། རང་གི་ལུས་རེ་རེའི་འཁོར་དུ་བྱང་སེམས་འཕགས་པ་བརྒྱ་བརྒྱས་བསྐོར་བ་བྱེད་ནུས་པ་ནས་བཟུང་སྟེ། ས་གཉིས་
པར་དེ་འདྲ་བའི་ཡོན་ཏན་སྟོང་ཕྲག་སྡེ་ཚན་བཅུ་གཉིས། ས་གསུམ་པར་འབུམ་ཕྲག་བཅུ་གཉིས། ས་བཞི་པར་བྱེ་བ་བརྒྱ་ཕྲག་བཅུ་གཉིས། ས་ལྔ་པར་བྱེ་བ་སྟོང་ཕྲག་བཅུ་གཉིས། ས་དྲུག་པར་བྱེ་བ་འབུམ་ཕྲག་བཅུ་གཉིས། ས་བདུན་པར་བྱེ་བ་ཁྲག་ཁྲིག་འབུམ་ཕྲག་བཅུ་
གཉིས། ས་བརྒྱད་པར་སྟོང་གསུམ་གྱི་རྡུལ་ཕྲ་རབ་ཀྱི་གྲངས་དང་མཉམ་པའི་སྡེ་ཚན་བཅུ་གཉིས། ས་དགུ་པར་སྟོང་གསུམ་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས། ས་བཅུ་པར་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་
རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས་ཐོབ་པའི་ཕྱིར། གསུམ་པ་ནི། ས་དང་པོ་བས་འཛམ་བུའི་གླིང་ལ་དབང་སྒྱུར་པའི་འཁོར་ལོས་སྒྱུར་བའི་རྒྱལ་པོར་སྐྱེ་བ་ལེན། ས་གཉིས་པ་བས་གླིང་བཞི། ས་གསུམ་པ་བས་སུམ་ཅུ་རྩ་གསུམ། ས་བཞི་པ་བས་འཐབ་
བྲལ། ས་ལྔ་པ་བས་དགའ་ལྡན། ས་དྲུག་པ་བས་འཕྲུལ་དགའ། ས་བདུན་པ་བས་གཞན་འཕྲུལ་དབང་བྱེད། ས་བརྒྱད་པ་བས་སྟོང་སྤྱི་ཕུད་ཀྱི་བདག་པོ་ཚངས་པ་ཆེན་པོ། ས་དགུ་པ་བས་སྟོང་གཉིས་པའི་བདག་པོ་ཚངས་པ་ཆེན་པོ། །ས་བཅུ་པ་བས་འོག་མིན་གྱི་ལྷའི་བུ་
དབང་ཕྱུག་ཆེན་པོའི་སྐྱེ་བ་ལེན་པའི་ཕྱིར། བཞི་པ་ནི། མཐོང་ལམ་གྱི་སྐབས་སུ་མཐོང་སྤང་ཉོན་སྒྲིབ་བརྒྱ་དང་བཅུ་གཉིས་སྤོང། མཐོང་སྤང་ཤེས་སྒྲིབ་བརྒྱ་དང་བརྒྱད་སྤོང་ལ། མཐོང་སྤང་དུ་གྱུར་པའི་ཉོན་སྒྲིབ་བརྒྱ་དང་བཅུ་གཉིས་ཡོད་དེ། དེར་གྱུར་པའི་འདོད་པའི་སས་
བསྡུས་ཀྱི་མཐོང་སྤང་ཉོན་སྒྲིབ་བཞི་བཅུ། གོང་མའི་སས་བསྡུས་ཀྱི་མཐོང་སྤང་ཉོན་སྒྲིབ་བདུན་ཅུ་རྩ་གཉིས་ཡོད་པའི་ཕྱིར། དང་པོ་གྲུབ་སྟེ། དེར་གྱུར་པའི་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་སྒྲིབ་བཅུ། ཀུན་འབྱུང་མཐོང་སྤང་ཉོན་མོངས་བཅུ་

[011B] དང་པོ་གྲུབ་སྟེ། དེར་གྱུར་པའི་འདོད་ཆགས། ཁོང་ཁྲོ། ང་རྒྱལ། ཉོན་མོངས་ཅན་གྱི་མ་རིག་པ། ཐེ་ཚོམ་ཉོན་མོངས་ཅན། འཇིག་ཚོགས་ལ་ལྟ་བ། ལོག་པར་ལྟ་བ། མཐར་འཛིན་པར་ལྟ་བ། ལྟ་བ་མཆོག་
ཏུ་འཛིན་པ། ཚུལ་ཁྲིམས་དང་བརྟུལ་ཞུགས་མཆོག་འཛིན་རྣམས་སུ་ཡོད་པའི་ཕྱིར། གཞན་རྣམས་རིགས་འགྲེ། དེ་སྐད་དུ་ཡང། རྒྱན་སྣང་ལས། འདིར་ཡང་འདོད་ཆགས་དང། ཁོང་ཁྲོ་དང། ང་རྒྱལ་དང། མ་རིག་པ་དང། ཐེ་ཚོམ་དང། འཇིག་ཚོགས་སུ་ལྟ་བ་དང། ལོག་
པར་ལྟ་བ་དང། མཐར་འཛིན་པར་ལྟ་བ་དང། ལྟ་བ་མཆོག་ཏུ་འཛིན་པ་དང། ཚུལ་ཁྲིམས་དང་རྟུལ་ཞུགས་མཆོག་ཏུ་འཛིན་པ་རྣམས་འདོད་པའི་ཁམས་ན་བདེན་པ་བཞིའི་དབྱེ་བས་བཞི་བཅུར་འགྱུར་རོ། །ཞེས་གསུངས་པའི་ཕྱིར། གཉིས་པ་ནི། གཟུགས་ཀྱི་སས་བསྡུས་
ཀྱི་སུམ་ཅུ་རྩ་དྲུག་གཟུགས་མེད་ཀྱི་སས་བསྡུས་ཀྱི་སུམ་ཅུ་རྩ་དྲུག་ཡོད་པའི་ཕྱིར། དང་པོ་གྲུབ་སྟེ། དེར་གྱུར་པའི་སྡུག་བསྔལ་མཐོང་སྤང་ཉོན་མོངས་སུ་གྱུར་པའི་འདོད་ཆགས། ང་རྒྱལ། ཉོན་མོངས་ཅན་གྱི་མ་རིག་པ། ཐེ་ཚོམ་ཉོན་མོངས་ཅན། འཇིག་ཚོགས་ལ་ལྟ་བ་
ལོག་པར་ལྟ་བ། མཐར་འཛིན་པར་ལྟ་བ། ལྟ་བ་མཆོག་ཏུ་འཛིན་པ། ཚུལ་ཁྲིམས་དང་རྟུལ་ཞུགས་མཆོག་ཏུ་འཛིན་པ་སྟེ་དགུ་ཡོད་པའི་ཕྱིར། དེ་བཞིན་དུ་ཕྱི་མ་རྣམས་ལ་ཡང་དགུ་དགུ་ཡོད་པའི་ཕྱིར། གཟུགས་མེད་ལ་རིགས་འགྲེ། དེ་སྐད་དུ་ཡང་རྒྱན་སྣང་ལས། དེ་
བཞིན་དུ། གཟུགས་དང་གཟུགས་མེད་པའི་ཁམས་སུ་ནི་དེ་དག་བདེན་པ་བཞིའི་མཐོང་བས་སྤང་བར་བྱ་བ། ཁོང་ཁྲོ་བ་བརྒྱད་བཏོན་ནས་བདུན་ཅུ་རྩ་གཉིས་སོ། །སྤྱིར་བསྡོམ་ན་མཐོང་བས་སྤང་བར་བྱ་བའི་ཉོན་མོངས་པ་བརྒྱ་དང་བཅུ་གཉིས་སྤོང་སྟེ། ཞེས་གསུངས་པའི་ཕྱིར། རྩ་རྟགས་
གཉིས་བ་གྲུབ་སྟེ། ཐེག་ཆེན་གྱི་མཐོང་སྤང་དུ་གྱུར་པའི་ཤེས་སྒྲིབ་བརྒྱ་དང་བརྒྱད་ཡོད་དེ། དེར་གྱུར་པའི་འདོད་པའི་སས་བསྡུས་ཀྱི་མཐོང་སྤང་ཤེས་སྒྲིབ་སུམ་ཅུ་རྩ་དྲུག། གཟུགས་དང་གཟུགས་མེད་ཀྱི་སུམ་ཅུ་རྩ་དྲུག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་བསྡུས་

[012A]༄༅། །ཀྱི་མཐོང་སྤང་ཤེས་སྒྲིབ་ལྡོག་པ་གཟུང་རྟོག་དགུ། འཇུག་པ་གཟུང་རྟོག་དགུ་རྫས་འཛིན་རྟོག་པ་དགུ། བརྟགས་འཛིན་རྟོག་བ་དགུ་རྣམས་སུ་ཡོད་པའི་ཕྱིར། ཕྱི་མ་རྣམས་རིགས་འགྲེའོ། །གཉིས་པ་ནི། བསྒོམ་སྤང་ལ། ཉོན་སྒྲིབ་དང་ཤེས་སྒྲིབ་
གཉིས་ལས། དང་པོ་ལ་བཅུ་དྲུག་ཡོད་དེ། ས་དང་པོའི་སྒོམ་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒོམ་སྤང་ཉོན་མོངས་དེ་ལ་འདོད་པའི་སས་བསྡུས་ཀྱི་ཉོན་མོངས་དྲུག་གོང་མའི་སས་བསྡུས་ཀྱི་བཅུ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཐེག་ཆེན་
གྱི་སྒོམ་སྤང་དུ་གྱུར་པའི་འདོད་པའི་སས་བསྡུས་ཀྱི་འདོད་ཆགས། ཞ་སྡང། ང་རྒྱལ། མ་རིག་པ། འཇིགས་ཚོགས་སུ་ལྟ་བ། མཐར་འཛིན་པར་ལྟ་བ་སྟེ་དྲུག་ཡོད་པའི་ཕྱིར། གཉིས་པ་གྲུབ་སྟེ། དེར་གྱུར་པའི་གཟུགས་ཀྱི་སས་བསྡུས་ལྔ། གཟུགས་མེད་ཀྱི་སས་
བསྡུས་ཀྱི་ལྔ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། གཟུགས་ཀྱི་སས་བསྡུས་ཀྱི་འདོད་ཆགས། ང་རྒྱལ། མ་རིག་པ། འཇིགས་ཚོགས་སུ་ལྟ་བ། མཐར་འཛིན་པར་ལྟ་བ་རྣམས་སུ་ཡོད་པའི་ཕྱིར། གཉིས་པ་རིགས་འགྲེའོ། །དེ་སྐད་དུ་ཡང་རྒྱན་སྣང་ལས། དེ་
བས་ན་ས་དང་པོའི་སྐད་ཅིག་མ་དང་པོ་མཐོང་བའི་ལམ་ཡིན་ནོ། །དེ་ལས་གཞན་པ་སྐད་ཅིག་གཉིས་པ་ལ་སོགས་པ་ནས་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལས་དེ་མ་ཐག་ཏུ་སངས་རྒྱས་ཀྱི་ས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་མཆོག་གི་དོན་
ལ་སོགས་པར་ཆོས་ཀྱི་དབྱེ་བས་སོ་སོར་རྟོགས་པའི་ཕྱིར་སྒོམ་པའི་ལམ་ཡིན་པར་བཤད་དོ། །དེ་ལ་ཡང་ཉོན་མོངས་པ་བཅུ་དྲུག་ཅི་རིགས་པར་རིམ་གྱི་སྤོང་ངོ། །འདི་ལྟ་སྟེ། འདོད་ཆགས་དང། ཞེ་སྡང་དང། ང་རྒྱལ་དང། མ་རིག་པ་དང། འཇིགས་ཚོགས་ལ་ལྟ་བ་དང་
མཐར་འཛིན་པར་ལྟ་བ་སྟེ། འདོད་པར་སྤྱོད་པ་དྲུག་གོ། དེ་དག་ཉིད་ལས་ཞེ་སྡང་བཏོན་ནས་གཟུགས་དང་གཟུགས་མེད་པར་སྤྱོད་པ་བཅུ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། མཐོང་བ་དང་སྒོམ་པའི་ལམ་ལ་ཡོངས་སུ་སྦྱོད་པའི་ཆོས་ཀྱི་དབྱེ་བས་རབ་ཏུ་དགའ་

[012B] ཞེས་གསུངས་པའི་ཕྱིར། ཐེག་ཆེན་གྱི་སྒོམ་སྤང་དུ་གྱུར་པའི་ཤེས་སྒྲིབ་དེ་ལ་བརྒྱ་དང་བརྒྱད་ཡོད་དེ། དེར་གྱུར་པའི་འདོད་པའི་སས་བསྡུས་ཀྱི་སྒོམ་སྤང་ཤེས་སྒྲིབ་སུམ་ཅུ་རྩ་དྲུག་དེར་གྱུར་པའི་གཟུགས་ཀྱི་སས་བསྡུས་ཀྱི་སོ་དྲུག་
དེར་གྱུར་པའི་གཟུགས་མེད་ཀྱི་སས་བསྡུས་ཀྱི་སོ་དྲུག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་བསྡུས་ཀྱི་སྒོམ་སྤང་ཤེས་སྒྲིབ་འཇུག་པ་གཟུང་རྟོག་དགུ། ལྡོག་པ་གཟུང་རྟོག་དགུ། རྫས་འཛིན་རྟོག་པ་དགུ། བཏགས་འཛིན་རྟོག་པ་དགུ་རྣམས་སུ་ཡོད་པའི་ཕྱིར་
དེས་གཞན་རྣམས་ལ་རིགས་འགྲེ། ལྔ་པ་ནི། རང་གང་ལ་ལྡན་པའི་ས་དེའི་སྐྱོན་སེལ་བར་བྱེད་ཅིང་ཡོན་ཏན་རྫོགས་པར་བྱེད་པའི་ཡོན་ཏན་དེ། སའི་ཡོངས་སྦྱོང་གི་མཚན་ཉིད། དབྱེ་ན་དགུ་ཡོད། ས་དང་པོའི་སྐྱོན་སེལ་བར་བྱེད་ཅིང། ཡོན་ཏན་རྫོགས་པར་བྱེད་པའི་ས་དང་པོའི་
ཡོན་ཏན་དེ། ས་དང་པོའི་ཡོངས་སྦྱོང་གི་མཚན་ཉིད། དེས་གཞན་རྣམས་རིགས་འགྲེ། ས་བཅུ་ལ་ཡོངས་སྦྱོང་གི་གྲངས་ཀྱི་ཁྱད་པར་ཡོད་དེ། ས་དང་པོ་ལ་ཡོངས་སྦྱོང་བཅུ། གཉིས་པ་ལ་བརྒྱད། གསུམ་པ་ལ་ལྔ། བཞི་པ་དང་ལྔ་པ་ལ་བཅུ་བཅུ། དྲུག་པ་ལ་བཅུ་གཉིས། བདུན་པ་ལ་
ཉི་ཤུ། བརྒྱད་པ་ལ་བརྒྱད། དགུ་པ་ལ་བཅུ་གཉིས་རྣམས་སུ་ཡོད་པའི་ཕྱིར། འོ་ན། ས་བཅུ་པའི་ཡོངས་སྦྱོང་མེད་པ་ཡིན་ནམ་ཞེ་ན། མ་ཡིན་ཏེ། ས་བཅུ་པའི་སྐྱོན་སེལ་བར་བྱེད་ཅིང་ཡོན་ཏན་རྫོགས་པར་བྱེད་པའི་ས་བཅུ་པའི་ཡེ་ཤེས་ཡོད་པའི་ཕྱིར། སྐབས་འདིར་ས་བཅུ་པའི་
ཡོངས་སྦྱོང་དངོས་སུ་མི་སྟོན་པའི་རྒྱུ་མཚན་ཡོད་དེ། ས་དགུ་པའི་ཡོངས་སྦྱོང་དངོས་སུ་བསྟན་པའི་ཤུགས་ལ་ས་བཅུ་པའི་ཡོངས་སྦྱོང་རྟོགས་ནུས་པའི་ཕྱིར། འོ་ན། ས་བཅུའི་ཡོངས་སྦྱོངས་རྣམས་སྔར་མ་ཐོབ་པའི་ཡོན་ཏན་ཐོབ་ཕྱིར་དུ་ཡོངས་སུ་སྦྱོང་བ་ཡིན་ནམ། ཐོབ་
ཟིན་ཡོངས་སུ་སྦྱོང་བ་ཡིན། ཞེ་ན། ཁ་ཅིག། མ་ཐོབ་པ་ཐོབ་པའི་ཕྱིར། ཡོངས་སུ་སྦྱོང་བ་ཡིན་ཏེ། དཔེར་ན། ཆུ་འདྲེན་པའི་ཡུར་བ་བཞིན་ནོ། །ཞེས་ཟེར། ཁ་ཅིག་ཐོབ་ཟིན་སྦྱོང་བ་ཡིན་ཏེ། དཔེར་ན། ཁང་བཟང་བྱི་དོར་བྱེད་པ་བཞིན་ནོ། །ཞེས་ཟེར་ན། དང་པོ་མི་འཐད་དེ། ས་དང་

[013A]༄༅། །པོའི་ཡོན་ཏན་ཡིན་ན། ས་དང་པོའི་དུས་སུ་ཡོད་དགོས་པའི་ཕྱིར།    ༈    ས་སྤྱིའི་ངེས་ཚིག་དང། ས་སོ་སོའི་ངེས་ཚིག་གཉིས་ལས། དང་པོ་ནི། སའི་སྐད་དོད་དུ་བཧའུ་མི་ཞེས་པ་འབྱུང་ལ། ངེས་ཚིག་བསྣན་པའི་དབང་དུ་བྱས་ན། ཐེག་ཆེན་གྱི་
མཐོང་ལམ་སོགས་ལ་ས་ཞེས་བརྗོད་པའི་རྒྱུ་མཚན་ཡོད་དེ། གདུལ་བྱ་འབྱུང་པོ་དཔག་ཏུ་མེད་པའི་སྒྲིབ་གཉིས་ཀྱི་འཇིགས་པ་མེད་པའི་རྟེན་བྱེད་པ་དང། ཡོན་ཏན་གོང་ནས་གོང་དུ་འཕེལ་བར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། མདོ་སྡེ་རྒྱན་ལས། འབྱུང་པོ་
དཔག་མེད་འཇིག་མེད་ཕྱིར། །དཔག་ཏུ་མེད་པ་དེ་དག་ལ། །ཕྱི་ཕྱིར་གོང་དུ་འགྲོ་ལྡན་ཕྱིར། །དེ་དག་ཉིད་ནི་སར་འདོད་དོ། །ཞེས་གསུངས་པའི་ཕྱིར། གཉིས་པ་ནི། ས་དང་པོ་ལ། རབ་ཏུ་དགའ་བ་ཞེས་བརྗོད་པའི་རྒྱུ་མཚན་ཡོད་དེ། ས་དང་པོ་ནས་རྫོགས་པའི་བྱང་ཆུབ་ལ་ཉེ་བ་དང་
སེམས་ཅན་གྱི་དོན་འགྲུབ་པར་མཐོང་བ་ན། །དགའ་བ་ཁྱད་པར་ཅན་སྐྱེ་བས་དེ་ལྟར་བརྗོད་པའི་ཕྱིར། །དེ་ཉིད་ལས། བྱང་ཆུབ་ལ་ནི་ཉེ་བ་དང། །སེམས་ཅན་དོན་གྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །ཞེས་གསུངས་པའི་ཕྱིར། ས་གཉིས་པ་
ལ་དྲི་མ་མེད་པ་ཞེས་བརྗོད་པའི་རྒྱུ་མཚན་ཡོད་དེ། །དེ་གཉིས་པ་ནས་འཆལ་པའི་ཚུལ་ཁྲིམས་དང་ཐེག་དམན་ཡིད་དབྱེ་ཀྱི་རྩོལ་བའི་དྲི་མ་དང་བྲལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཡང་དེ་ཉིད་ལས། འཆལ་ཚུལ་རྩོལ་བའི་དྲི་བྲལ་ཕྱིར། དྲི་མ་མེད་པའི་ས་ཞེས་བྱ་
ཞེས་གསུངས་པའི་ཕྱིར། ས་གསུམ་པ་ལ་འོད་བྱེད་བ་ཞེས་བརྗོད་པའི་རྒྱུ་མཚན་ཡོད་དེ། ས་གསུམ་པ་ནས་ལུས་སྲོག་ལ་ཡང་མི་ལྟ་བར་རང་ཉིད་ཀྱིས་ཀྱང་ལུང་གི་ཆོས་འཚོལ་བ་ལ་འབད་ཅིང་གདུལ་བྱ་གཞན་རྣམས་ཆོས་ཀྱི་སྣང་བས་ཚིམ་པར་བྱེད་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར།།    ༈    ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པའོ། །ཞེས་གསུངས་པའི་ཕྱིར། ས་བཞི་པ་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་ཡོད་དེ། ས་བཞི་པར་བྱང་ཆུབ་ཀྱི་ཕྱོགས་དང་མཐུན་པའི་ཆོས་དང་ལྡན་པའི་སྒོ་

[013B] དེ་ཉིད་ལས། འདིར་ནི་བྱང་ཆུབ་ཕྱོགས་མཐུན་ཆོས། །རབ་ཏུ་ཕྲོ་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་པས་འོད་འཕྲོ་ཅན། །
ཞེས་གསུངས་པའི་ཕྱིར། ས་ལྔ་པ་ལ་སྦྱང་དཀའ་བ་ཞེས་བརྗོད་པའི་རྒྱུ་མཚན་ཡོད་དེ། སེམས་ཅན་སྨིན་པར་བྱེད་པ་དང། །དེ་བྱེད་པའི་ཚོགས་གདུལ་བྱའི་ལོག་སྒྲུབ་བཟོད་པར་དཀའ་བ་དེ་ལ་བློ་ལྡན་བྱང་ཆུབ་སེམས་དཔའི་ས་བཞི་པ་མན་ཆད་ཀྱི་སྦྱོང་དཀའ་བ་ཡིན་པ་ལས་ལྔ་པ་
འདིར་དེ་སྦྱོང་ནུས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཉིད་ལས། སེམས་ཅན་རྣམས་ཡོངས་སྨིན་བྱེད་ཅིང། །རང་གི་སེམས་ཀྱང་བསྲུང་བའི་ཕྱིར། །བློ་ལྡན་རྣམས་ཀྱིས་སྤྱད་དཀའ་བ། །དེ་ཕྱིར་སྦྱོང་དཀའ་ཞེས་བྱའོ། །ཞེས་གསུངས་པའི་ཕྱིར། ས་དྲུག་པ་ལ་
མངོན་དུ་གྱུར་པའི་ས་ཞེས་བརྗོད་པའི་རྒྱུ་མཚན་ཡོད་དེ་རྟེན་འབྲེལ་ལུགས་འབྱུང་དུ་སྒོམ་པའི་འཁོར་བ་ལས་ལྡོག་པ་མངོན་དུ་གྱུར། རྟེན་འབྲེལ་ལུགས་ལྡོག་ཏུ་སྒོམ་པའི་མྱང་འདས་ལ་མངོན་དུ་གྱུར་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཉིད་ལས། ཤེས་རབ་
ཕ་རོལ་ཕྱིན་རྟེན་ནས། །འཁོར་བ་དང་ནི་མྱ་ངན་འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་བའི་ས་ཞེས་བཤད། །ཞེས་གསུངས་པའི་ཕྱིར། །ས་བདུན་པ་ལ་རིང་དུ་སོང་བ་ཞེས་བརྗོད་པའི་རྒྱུ་མཚན་ཡོད་དེ། ལམ་རིང་དུ་བསྒོམ་པ་ལ་བརྟེན་ནས་མཚན་བཅས་
རྩོལ་བཅས་ཀྱི་ལམ་མཐར་ཐུག་པ་དང། བགྲོད་པ་གཅིག་པའི་ལམ་གཉིས་འབྲེལ་བའི་རྒྱུ་མཚན་གྱིས་དེ་ལྟར་རྗོད་པའི་ཕྱིར།    ༈    བགྲོད་གཅིག་ལམ་དང་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །ཞེས་གསུངས་པའི་ཕྱིར། ས་བརྒྱད་པ་ལ་མི་གཡོ་བ་
ཞེས་བརྗོད་པའི་རྒྱུ་མཚན་ཡོད་དེ། ས་བརྒྱད་པར་མཚན་མ་དང་བཅས་པའི་འདུ་ཤེས་དང་མཚན་མེད་རྩོལ་བཅས་ཀྱི་འདུ་ཤེས་གཉིས་ཀྱིས་མི་གཡོ་བ་སྟེ་མེད་པའི་རྒྱུ་མཚན་གྱིས་དེ་ལྟར་བརྗོད་དེ། དེ་ཉིད་ལས། འདུ་ཤེས་གཉིས་ཀྱིས་མི་གཡོས་ཕྱིར། །མི་གཡོ་ས་

[014A]༄༅། །ཞེས་ངེས་པར་བརྗོད། །ཅེས་གསུངས་པའི་ཕྱིར། ས་དགུ་པ་ལ་ལེགས་པའི་བློ་གྲོས་ཞེས་བརྗོད་པའི་རྒྱུ་མཚན་ཡོད་དེ། སོ་སོ་ཡང་དག་པར་རིག་པའི་བློ་གྲོས་ཞེས་བརྗོད་པའི་བཟོད་པ་ཐོབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཉིད་ལས། སོ་སོ་ཡང་
དག་རིག་བློ་བཟང། །ས་དེ་ལེགས་པའི་བློ་གྲོས་ཡིན། །ཞེས་གསུངས་པའི་ཕྱིར། ས་བཅུ་པ་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་ཡོད་དེ། ནམ་མཁའ་ལ་ཆར་སྤྲིན་འཁྲིགས་ཏེ་ཆར་བ་བས་ནས་འཇིག་རྟེན་པའི་ལོ་ཏོག་རྒྱས་པར་བྱེད་པ་ལྟར་བྱང་སེམས་ས་བཅུ་པ་བའི་ཤེས་རྒྱད་
ནམ་མཁའ་དང་འདྲ་བ་ལ་གཟུངས་དང་ཏིང་འཛིན་ལ་སོགས་པའི་ཆོས་ཀྱི་སྤྲིན་འཁྲིགས་ནས་ཆོས་ཀྱི་ཆར་བབ་སྟེ། གདུལ་བྱའི་རྒྱུད་ཀྱི་དགེ་བའི་ལོ་ཏོག་ཕུན་སུམ་ཚོགས་པ་རྒྱས་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། སྤྲིན་བཞིན་གཉིས་ཀྱིས་ནམ་
མཁའི་ཆོས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་གསུངས་པའི་ཕྱིར། དོན་བསྡུ་ན་ལམ་ཞུགས་ཀྱི་མངོན་རྟོགས་རྣམས་ཆོས་ཅན། ཁྱོད་ལ་ས་ཞེས་བརྗོད་པའི་རྒྱུ་མཚན་ཡོད་དེ། རང་གི་འབྲས་བུར་གྱུར་པའི་ཡོན་ཏན་དུ་མ་འི་རྟེན་བྱེད་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། གཉིས་པ་ལ། མཚན་ཉིད། དབྱེ་བ། མིང་གི་རྣམ་གྲངས། སྒྲ་བཤད་པ། སྐྱེ་ཚུལ་བཤད་པ་དང་རྣམ་པ་ལྔ། དང་པོ་ནི། ངེས་འབྱུང་གི་བསམ་པ་བཅོས་མ་མ་ཡིན་པས་ཟིན་པའི་མཁྱེན་པ་དེ། ལམ་གྱི་མཚན་ཉིད། གཉིས་པ་ཡུལ་གྱིས་སྒོ་ནས་དབྱེ་
ན༑ ཚོགས་ལམ་སོགས་ལྔ་ཡོད། གནས་སྐབས་ཀྱི་སྒོ་ནས་དབྱེ་ན། མཉམ་རྗེས་གཉིས་དེ་གཉིས་གང་རུང་མ་ཡིན་པའི་ལམ་དང་གསུམ། རྟེན་གྱི་སྒོ་ནས་དབྱེ་ན། ཉན་ཐོས་སོགས་གསུམ། ཆོས་མངོན་པར་རྟོགས་པ་ཚོགས་ལམ་གྱི་མཚན་ཉིད། དེ་ལ་ཉན་རང་
ཐེག་ཆེན་གྱི་ཚོགས་ལམ་དང་གསུམ་ཡོད། ཉན་ཐོས་ཀྱི་ཆོས་མངོན་རྟོགས། ཉན་ཐོས་ཀྱི་ཚོགས་ལམ་གྱི་མཚན་ཉིད། དེ་ལ་ཆུང་འབྲིང་ཆེན་པོ་གསུམ་ཡེད། དེ་རེ་རེ་ལ་དེར་གྱུར་པའི་མངོན་སུམ་རྗེས་དཔག་དཔྱད་ཤེས་དང་གསུམ་ཡོད། དང་པོ་ནི་

[014B] གཉིས་པ་ནི། དེའི་རྒྱུད་ཀྱི་རྟགས་ལ་བརྟེན་ནས་གང་ཟག་གི་བདག་མེད་གསར་དུ་རྟོགས་པའི་བློ་ལྟ་བུ། གསུམ་པ་ནི། དེའི་རྒྱུད་ཀྱི་གང་ཟག་གི་བདག་མེད་ངེས་པའི་ངེས་ཤེས་ལྟ་བུ། དེས་རང་རྒྱལ་གྱི་ཚོགས་
ལམ་ལ་ཡང་རིགས་འགྲེའོ། །ཁྱད་པར་ནི་རང་རྒྱལ་ཚོགས་ལམ་པའི་རྒྱུད་ཀྱི་གཉིས་སྟོང་རྟོགས་པའི་བློ་དང། གཉིས་སྟོང་ངེས་པའི་ངེས་ཤེས་ལྟ་བུ། དེས་ཐེག་ཆེན་གྱི་ཚོགས་ལམ་ལ་ཡང་རིགས་འགྲེའོ། །ཁྱད་པར་ནི་བདག་མེད་ཀྱི་ཚ་བ་ལ་སྟོང་ཉིད་སྦྱར། དོན་མངོན་རྟོགས་
སྦྱོར་ལམ་གྱི་མཚན་ཉིད། དབྱེ་ན། ཉན་ཐོས་ཀྱིས་བྱོར་ལམ་སོགས་གསུམ་ཡོད། ཉན་ཐོས་ཀྱི་དོན་མངོན་རྟོགས། ཉན་ཐོས་ཀྱི་སྦྱོར་ལམ་གྱི་མཚན་ཉིད། དབྱེ་ན། དྲོད་སོགས་བཞི་ཡོད། དང་པོ་གསུམ་ལ་ཆུང་འབྲིང་ཆེན་པོ་གསུམ་ཡོད། ཆོས་མཆོག་ལ་དེ་མེད་དེ། དེ་དུས་མཐའི་སྐད་
ཅིག་མ་ཡིན་པའི་ཕྱིར། དེར་ཐལ། མཛོད་ལས། དེ་ནི་སྐད་ཅིག་གཅིག་དེ་བཞིན། ཆོས་མཆོག། ཅེས་གསུངས་པའི་ཕྱིར། ཡང་དབྱེ་ན། མངོན་སུམ་རྔེས་དཔག་དཔྱད་ཤེས་དང་གསུམ། མཚན་གཞི་ནི་གོང་དང་འདྲ། དེས་རང་རྒྱལ་ལ་ཡང་རིགས་འགྲེའོ། །ཁྱད་པར་གོང་དང་འདྲ། ཐེག་
ཆེན་གྱི་དོན་མངོན་རྟོགས། ཐེག་ཆེན་གྱི་སྦྱོར་ལམ་གྱི་མཚན་ཉིད། དབྱེ་ན། དྲོད་སོགས་བཞི་ཡོད། དེ་རེ་རེ་ལ་ཡང་ཆུང་འབྲིང་ཆེན་པོ་གསུམ་གསུམ་གྱི་དབྱེ་བ་སྟེ་བཅུ་གཉིས་ཡོད། ཡང། དེར་གྱུར་པའི་མངོན་སུམ་རྗེས་དཔག་དཔྱད་ཤེས་དང་གསུམ་ཡོད། མཚན་གཞི་སྔར་བཞིན་
ནོ། །བདེན་པ་མངོན་རྟོགས་མཐོང་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་མཐོང་ལམ་སོགས་གསུམ་ཡོད། ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་ཉིད། དབྱེ་བ་སོགས་བཤད་ཟིན། ཉན་ཐོས་ཀྱི་མཐོང་ལམ་བར་ཆད་མེད་ལམ་གང་
ཞིག། རང་གི་ངོ་སྐལ་གྱི་སྤང་བྱར་གྱུར་པའི་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་གི་དངོས་གཉེན་བྱེད་པ་དེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཀྱི་མཚན་ཉིད། དེ་གང་ཞིག། དེར་གྱུར་པའི་གོང་མའི་སས་བསྡུས་ཀྱི་སྡུག་བསྔལ་མཐོང་སྤང་

[015A]༄༅། །ཉོན་སྒྲིབ་ཀྱི་དངོས་གཉེན་བྱེད་པ་དེ། ཉན་ཐོས་ཀྱིས་མཐོང་ལམ་སྡུག་བསྔལ་རྗེས་བཟོད་ཀྱི་མཚན་ཉིད། དེས་གཞན་རྣམས་ལ་རིགས་འགྲེའོ། །ཉན་ཐོས་ཀྱི་མཐོང་ལམ་བཟོད་པ་བརྒྱད་གཅིག་ཅར་དུ་སྐྱེ་བ་ཡོད་དེ། སྤང་བྱ་གཅིག་ཅར་བའི་རྒྱུན་
ཞུགས་ཞུགས་པའི་རྒྱུད་ལ་དེ་ལྟར་སྐྱེ་བའི་ཕྱིར། རིམ་ཅན་དུ་སྐྱེ་བ་ཡོད་དེ། སྤང་བྱ་རིམ་གྱིས་པའི་རྒྱུད་ལ་དེ་ལྟར་སྐྱེ་བའི་ཕྱིར། དེས་རང་སངས་རྒྱས་ལ་རེགས་འགྲེའོ། །ཐེག་ཆེན་གྱི་བདེན་པ་མངོན་རྟོགས། ཐེག་ཆེན་གྱི་མཐོང་ལམ་གྱི་མཚན་ཉིད། དབྱེ་བ་བཤད་
ཟིན། རྗེས་ལ་མངོན་རྟོགས། སྒོམ་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་སྒོམ་ལམ་སོགས་གསུམ་ཡོད། ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་གྱི་མཚན་ཉིད། དབྱེ་ན། མཉམ་རྗེས་གཉིས་དེ་གཉིས་གང་རུང་མ་ཡིན་པའི་ཉན་ཐོས་ཀྱི་
སྒོམ་ལམ་དང་གསུམ་ཡོད། རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་མཉམ་གཞག་ཡེ་ཤེས་ཀྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་སྒོམ་ལམ་བར་ཆད་མེད་ལམ་དང་
རྣམ་གྲེལ་ལམ་དང། དེ་གང་རུང་མ་ཡིན་པའི་ཉིན་ཐོས་ཀྱི་སྒོམ་ལམ་མཉམ་བཞག་ཡེ་ཤེས་དང་གསུམ་ཡོད། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས་གང་ཞིག། རང་གི་ངོ་སྐལ་གྱི་སྤང་བྱར་གྱུར་པའི་སྒོམ་
སྤང་ཉོན་སྒྲིབ་ཀྱི་དངོས་གཉེན་བྱེད་པ་དེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་སྒོམ་ལམ་ཆུང་ངུའི་ཆུང་ངུ་ནས་ཆེན་པོའི་ཆེན་པོའི་བར་དགུ་ཡོད། རང་གི་ཉེར་ལེན་དུ་གྱུར་པའི་རང་དང་མཉམ་གཞག་ཐུན་གཅིག་
ལ་སྐྱེས་པའི་ཉན་ཐོས་ཀྱི་སྒོམ་ལམ་བར་མེད་ལམ་གྱི་ངོ་སྐལ་གྱི་སྒྲིབ་པ་ལས་གྲོལ་བའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་རྣམ་གྲོལ་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་

[015B] དེས་རང་སངས་རྒྱས་ལ་རིགས་འགྲེའོ། །ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་སྒོམ་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་སྒོམ་ལམ་མཉམ་
གཞག་ཡེ་ཤེས་སོགས་གསུམ་ཡོད། དང་པོ་ནི། རང་གི་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་རྗེས་ལ་མངོན་རྟོགས་གང་ཞིག་རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ་དེ། ཐེག་ཆེན་གྱི་
སྒོམ་ལམ་མཉམ་གཞག་ཡེ་ཤེས་ཀྱི་མཚན་ཉིད། དབྱེ་ན། ཐེག་ཆེན་གྱི་སྒོམ་ལམ་བར་ཆད་མེད་ལམ་སོགས་གསུམ་ཡོད། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་རྗེས་ལ་མངོན་རྟོགས་གང་ཞིག་རང་གི་ངོ་སྐལ་གྱི་
བདེན་འཛིན་ལྷན་སྐྱེས་ཀྱི་དངོས་གཉེན་བྱེད་པ་དེ། དང་པོའི་མཚན་ཉིད། དབྱེ་ན། ཆུང་དུ་སྐོར་གསུམ། འབྲིང་སྐོར་གསུམ། ཆེན་པོ་སྐོར་གསུམ་སྟེ་དགུ་ཡོད་དེ། ཐེག་ཆེན་གྱི་སྒོམ་ལམ་བར་ཆད་མེད་ལམ་གང་ཞིག་རང་གི་ངོ་སྐལ་གྱི་བདེན་
འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ་དེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུའི་མཚན་ཉིད། དབྱེ་ན། ས་དང་པོའི་སྒོམ་ལམ་བར་བཆད་མེད་ལམ་དང། ས་གཉིས་པའི་སྒོམ་ལམ་བར་ཆད་མེད་ལམ་གཉིས་ཡོད་
ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་འབྲིང་དང་ས་གསུམ་པའི་བར་ཆད་མེད་ལམ་དོན་གཅིག་དེས་གཞན་རྣམས་ལ་རིགས་འགྲེ་ཐེག་ཆེན་གྱི་སྒོམ་ལམ་མཉམ་གཞག་ཡེ་ཤེས་གང་ཞིག་རང་དང་མཉམ་གཞག་ཐུན་གཅིག་ལ་སྐྱེས་པའི་བར་
ཆད་མེད་ལམ་གྱི་ངོ་སྐལ་གྱི་བདེན་འཛིན་ལས་གྲོལ་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་སྒོམ་ལམ་རྣམ་གྲོལ་ལམ་གྱི་མཚན་ཉིད། དབྱེ་ན་དགུ་ཡོད། ཐེག་ཆེན་གྱི་སྒོམ་ལམ་རྣམ་གྲོལ་ལམ་ཆུང་ངུའི་ཆུང་ངུ་དང། ས་གཉིས་པའི་སྒོམ་ལམ་

[016A]༄༅། །རྣམ་གྲོལ་ལམ་དོན་གཅིག། ཉོན་སྒྲིབ་སྤངས་པའི་མཁྱེན་པ་མི་སློབ་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་མི་སློབ་ལམ་སོགས་གསུམ་ཡོད། གསུམ་པ་ནི། ཚོགས་ལམ། དད་པའི་ས། ཐར་པ་ཆ་མཐུན། ཆོས་མངོན་རྟོགས་རྣམས་
དོན་གཅིག། སྦྱོར་ལམ། ངེས་འབྱེད་ཡན་ལག། ངེས་འབྱེད་ཆ་མཐུན། དོན་མངོན་རྟོགས་རྣམས་དོན་གཅིག། མཐོང་ལམ། བདེན་པ་མངོན་རྟོགས། མཐོང་ལམ་པའི་རྒྱུད་ཀྱི་མཁྱེན་པ་རྣམས་དོན་གཅིག། སྒོམ་ལམ། རྗེས་ལ་མངོན་རྟོགས། སྒོམ་ལམ་
པའི་མཁྱེན་པ་རྣམས་དོན་གཅིག། མི་སློབ་ལམ། དགྲ་བཅོམ་པའི་མཁྱེན་པ་རྣམས་དོན་གཅིག། དེས་ཐེག་པ་སོ་སོ་ལ་ཤེས་པར་བྱའོ། །སྒྲ་བཤད་པ་ལ། ཉན་ཐོས་ཀྱི་ཚོགས་ལམ་ཆོས་ཅན། ཁྱོད་ལ་ཚོགས་ལམ་ཞེས་བརྗོད་པའི་རྒྱུ་མཚན་ཡོད་དེ། ཐར་པ་
ཐོབ་ཕྱིར་ཚོགས་བསགས་པའི་ལམ་གྱི་དང་པོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཆོས་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། ཆོས་གསུམ་གྱི་ཚིག་དོན་གཙོ་བོར་ཐོས་བསམ་གྱི་གཏན་ལ་འབེབས་པའི་སྐབས་ཡིན་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། དད་པའི་ས་ཞེས་བརྗོད་པའི་རྒྱུ་མཚན་ཡོད་དེ། དད་སོགས་ཡུལ་ལྔ་ལ་གཙོ་བོར་མཁས་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཐར་པ་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ་
ཉོན་སྒྲིབ་སྤངས་པའི་འགོག་བདེན་ཐར་པ་ཡིན་ཞིང། ཉོན་སྒྲིབ་ཀུན་བཏགས་སྤངས་པའི་འགོག་བདེན་ཐར་པའི་ཆ་ཡིན་ལ། དེ་ཐོབ་པ་དང་རྗེས་སུ་མཐུན་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉན་ཐོས་ཀྱི་
སྦྱོར་ལམ་ཆོས་ཅན། ཁྱོད་ལ་སྦྱོར་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་པ་བཞི་མངོན་སུམ་དུ་རྟོགས་པ་ལ་སྦྱོར་བར་བྱེད་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དོན་མངོན་རྟོགས་ཞེས་བརྗོད་པའི་རྒྱུ་མཚན་

[016B] གསུང་རབ་ཀྱི་དོན་བདག་མེད་ཕྲ་རགས་གང་རུང་ལ་སྒོམ་བྱུང་གིས་མྱོང་བ་ཐོན་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངེས་འབྱེད་ཡན་ལག་ཞེས་བརྗོད་པའི་རྒྱུ་མཚན་ཡོད་དེ། མཉམ་གཞག་རྣམ་པར་མི་རྟོག་པའི་ཡེ་ཤེས་
ལ་ངེས་འབྱེད་ཅེས་བྱ་བ། ཁྱོད་རང་གི་འབྲས་བུར་གྱུར་བའི་མཉམ་གཞག་རྣམ་པར་མི་རྟོག་པའི་ཡེ་ཤེས་ཀྱི་དངོས་ཀྱི་ཉེར་ལེན་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངེས་འབྱེད་ཆ་མཐུན། ཅེས་པའི་རྒྱུ་མཚན་ཡོད་དེ། མཉམ་གཞག་རྣམ་པར་མི་རྟོག་པའི་ཡེ་ཤེས་ལ་ངེས་
འབྱེད་ཞེས་བྱ་ལ། དེ་དང་ཆ་མཐུན་པས་དེ་ལྟར་བརྗོད་པའི་ཕྱིར། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ལྟ་བུ་ལ། ངེས་འབྱེད། ཅེས་བརྗོད་པའི་རྒྱུ་མཚན་ཡོད་དེ། མཐོང་སྤང་ལས་ངེས་པར་འབྱེད་པའི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བྱང་
སེམས་ཀྱི་མཐོང་ལམ་ལྟ་བུ་ཆོས་ཅན། མཐོང་བའི་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་བཞི་མངོན་སུམ་དུ་མཐོང་བའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བདེན་པ་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། བདེན་
པ་མངོན་སུམ་དུ་གསར་དུ་རྟོགས་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཐེག་ཆེན་གྱི་སྒོམ་ལམ་ལྟ་བུ་ཆོས་ཅན། ཁྱོད་ལ་རྗེས་ལ་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་དུ་རྟོགས་ཟིན་གྱི་
རྒྱུན་སྒོམ་པར་བྱེད་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དགྲ་བཅོམ་པའི་མཁྱེན་པ་ཆོས་ཅན། ཁྱོད་ལ་མི་སྤོབ་ལམ་ཞེས་བརྗོད་པའི་རྒྱུ་མཚན་ཡོད་དེ། ཆགས་བཅས་རྣམས་ཀྱིས་ཕྱག་བྱ་བའི་འོས་སུ་གྱུར་པ་དང། ཉོན་སྒྲིབ་སྤངས་
པའི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ལྔ་པ་ནི། གནས་སྐབས་ཉན་ཐོས་སུ་རིགས་དེས་པའི་གང་ཟག་གི་རྒྱུད་ལ་ངས་འབྱུང་གི་བསམ་པ་བཅོས་མ་མ་ཡིན་པ་སྐྱེས་པ་ན། དེས་ཉན་ཐོས་ཀྱི་ཚོགས་ལམ་ཆུང་ངུ་ཐོབ་པར་འཇོག། དེའི་རྗེས་

[017A]༄༅། །སུ་དེའི་རྒྱུད་ལ་དེ་འབྲིང་སྐྱེ། དེའི་རྗེས་སུ་དེའི་རྒྱུད་ལ་དེ་ཆེན་པོ་སྐྱེ། གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཀྱི་ཚོགས་ལམ་ཆེན་པོ་ལ་གནས་པའི་ཉན་ཐོས་དེས། གང་ཟག་གི་བདག་མེད་ལ་དམིགས་པའི་ལྷག་མཐོང་ནམ་ཐོབ་པ་
ན༑ དེས་ཉན་ཐོས་ཀྱི་སྦྱོར་ལམ་དྲོད་ཐོབ་པར་འཇོག། དེའི་རྗེས་སུ་ཉན་ཐོས་ཀྱི་སྦྱོར་ལམ་རྩེ་མོ་སྐྱེ། དེའི་རྗེས་སུ་སྦྱོར་ལམ་བཟོད་པ་སྐྱེ། དེའི་རྗེས་སུ་ཆོས་མཆོག་དང། ཉན་ཐོས་ཀྱི་མཐོང་ལམ་བར་ཆད་མེད་ལམ། ཉན་ཐོས་ཀྱི་མཐོང་ལམ་རྣམ་གྲོལ་ལམ་རྣམས་
མཉམ་གཞག་ཐུན་གཅིག་ལ་སྐྱེ་བ་ཡིན་ནོ། །གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཀྱི་སྦྱོར་ལམ་ཆོས་མཆོག་ལ་གནས་པའི་གང་ཟག་དེས། གང་ཟག་གིས་བདག་མེད་མངོན་སུམ་དུ་གསར་དུ་རྟོགས་པའི་མཁྱེན་པ་ནམ་ཐོབ་པ་ན། དེས་ཉན་ཐོས་ཀྱི་མཐོང་
ལམ་ཐོབ་པར་འཇོག། དེ་འདྲའི་ཉན་ཐོས་ཀྱི་མཐོང་ལམ་དེས་གང་ཟག་གི་བདག་མེད་རྟོགས་ཟིན་གོམས་པ་ལ་བརྟེན་ནས་ཉོན་སྒྲིབ་ཆེན་པོའི་ཆེན་པོའི་དངོས་གཉེན་ནམ་ཐོབ་པ་ན། དེས་ཉན་ཐོས་ཀྱི་སྒོམ་ལམ་ཐོབ་པར་འཇོག། དེས་ཉོན་སྒྲིབ་ནམ་སྤངས་པའི་ཚེ། ཉན་ཐོས་ཀྱི་
མི་སློབ་ལམ་ཐོབ་པར་འཇོག། དེས་རང་སངས་རྒྱས་ལ་རིགས་འགྲེའོ། །ཐེག་ཆེན་རིགས་ངེས་ཀྱི་ལམ་མ་ཞུགས་ཀྱི་གང་ཟག་གི་རྒྱུད་ལ། ཐེག་ཆེན་སེམས་བསྐྱེད་ནམ་སྐྱེས་པ་ན། དེས་ཐེག་ཆེན་གྱི་ཚོགས་ལམ་ཆུང་དུ་ཐོབ་པར་འཇོག། ཐེག་ཆེན་གྱི་ཚོགས་ལམ་
ནས་ཐེག་ཆེན་གྱི་སྦྱོར་ལམ་དུ་འཕོ་ཚུལ་ལ་ཡང། དམན་ལམ་སྔོན་དུ་མ་སོང་བ་དང། སོང་བ་གཉིས་ལས། དམན་ལམ་སྔོན་དུ་མ་སོང་པའི། ཚོགས་ལམ་ཆེན་པོ་ལ་གནས་པའི་སེམས་དཔའ་དེས། སྟོང་ཉིད་ལ་དམིགས་པའི་
ལྷག་མཐོང་ནམ་ཐོབ་པ་ན། ཐེག་ཆེན་གྱི་སྦྱོར་ལམ་དྲོང་ཐོབ་པར་འཇོག། དེ་འདྲའི་བྱང་སེམས་སྦྱོར་ལམ་པ་དེས་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ནམ་ཐོབ་པ་ན། ཐེག་ཆེན་གྱི་མཐོང་ལམ་ཐོབ་པར་འཇོག། དམན་ལམ་སྔོན་དུ་སོང་བ་ལ། དམན་ལམ་དུ་

[017B] དེ་རྟོགས་པ་གཉིས་ལས་དམན་ལམ་དུ་སྟོང་ཉིད་རྟོགས་མ་མྱོང་བའི་དམན་ལམ་སྔོན་སོང་གི་བྱང་སེམས་ཚོགས་ལམ་པ་དེས། སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ། དམན་ལམ་དུ་
སྟོང་ཉིད་རྟོགས་མྱོང་བ་ལ། དམན་ལམ་དུ་སྟོང་ཉིད་རྟོགས་མྱོང་བའི་ཐེག་དམན་ཚོགས་ལམ་པའི་རྟོགས་པ་སྔོན་དུ་སོང་བ་དང། དེ་འདྲ་བའི་ཐེག་དམན་སྦྱོར་ལམ་པའི་རྟོགས་པ་སྔོན་དུ་སོང་བ་གཉིས་ལས། དམན་ལམ་དུ་སྟོང་ཉིད་རྟོགས་པའི་ཐེག་དམན་
ཚོགས་ལམ་པའི་རྟོགས་པ་སྔོན་དུ་སོང་ཞིང། དེ་འདྲའི་ཐེག་དམན་སྦྱོར་ལམ་པའི་རྟོགས་པ་སྔོན་དུ་མ་སོང་བའི་བྱང་སེམས་ཚོགས་པ་དེས། སྟོང་ཉིད་ལ་དམིགས་པའི་ལྷག་མཐོང་ཐོབ་པ་ན། དེས་ཐེག་ཆེན་གྱི་སྦྱོར་ལམ་ཐོབ་པར་འཇོག། དམན་ལམ་
དུ༑ སྟོང་ཉིད་རྟོགས་མྱོང་བའི་ཐེག་དམན་སྦྱོར་ལམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེས། ཐེག་ཆེན་གྱིས་ཚོགས་ལམ་གྱི་གནས་སྐབས་ཀྱི་ཚོགས་གཉིས་ཅི་ཙམ་བསགས་དགོས་པ་བསགས་ཟིན་པའི་སྐད་ཅིག་གཉིས་པར་དེས་
ཐེག་ཆེན་གྱི་སྦྱོར་ལམ་དྲོད་ཐོབ་པར་འཇོག། ཐེག་ཆེན་གྱི་སྦྱོར་ལམ་ནས་མཐོང་ལམ་དུ་འཕོ་ཚུལ་ལ་གཉིས་ལས། དམན་ལམ་སྔོན་དུ་སོང་བའི་བྱང་སེམས་གོང་དུ་བཤད་ཟིན། དམན་ལམ་དུ་སྟོང་ཉིད་རྟོགས་མ་མྱོང་བའི་བྱང་སེམས་སྦྱོར་ལམ་པ་དེས་
སྟོང་ཉིད་མངོན་སུམ་དུ་གསར་དུ་རྟོགས་པའི་ཚེ། ཐེག་ཆེན་གྱི་མཐོང་ལམ་ཐོབ་པར་འཇོག། དམན་ལམ་དུ་སྟོང་ཉིད་རྟོགས་པའི་དམན་ལམ་སྔོན་སོང་ལ་ཡང་གཉིས་ལས། དམན་ལམ་དུ་སྟོང་ཉིད་རྟོགས་པའི་ཐེག་དམན་སྦྱོར་ལམ་པའི་རྟོགས་པ་སྔོན་
དུ་སོང་ཞིང། དེ་འདྲའི་ཐེག་དམན་མཐོང་ལམ་པའི་རྟོགས་པ་སྔོན་དུ་མ་སོང་བའི་བྱང་སེམས་སྦྱོར་ལམ་པ་དེས། སྟོང་ཉིད་མངོན་སུམ་དུ་གསར་དུ་རྟོགས་པའི་ཚེ། ཐེག་ཆེན་གྱི་མཐོང་ལམ་ཐོབ་པར་འཇོག། དམན་ལམ་དུ་སྟོང་ཉིད་རྟོགས་པའི་ཐེག་དམན་

[018A]༄༅། །མཐོང་ལམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པ་དེས། སྦྱོར་ལམ་གྱི་གནས་སྐབས་སུ་ཚོགས་གཉིས་ཅི་ཙམ་བསགས་དགོས་པ་བསགས་ཟིན་པའི་སྐད་གཅིག་གཉིས་པར་ཐེག་ཆེན་གྱི་མཐོང་ལམ་ཐོབ་པར་འཇོག་ས་
དང་པོ་ནས་གཉིས་པར་འཕོ་ཚུལ་སོགས་གོང་དུ་བཤད་ཟིན། དག་དོན་ནི། སའི་ཚོགས་ལ་ཞེས་སོགས་གསུངས་པ་ཆོས་ཅན། དགོས་པ་ཡོད་དེ། ས་རབ་ཏུ་དགའ་བ་ལ་སོགས་པའི་ས་སོ་སོའི་ཡོངས་སྤྱོད་རྫོགས་པར་བསྟན་པའི་ཆེད་ཡིན་
པའི་ཕྱིར། གསུམ་པ་ལ། ཁོ་ན་རེ། གང་ཟག་གི་བདག་མེད་རྟོགས་པའི་རྣམ་མཁྱེན་ཆོས་ཅན། ཉན་ཐོས་ལམ་ཞུགས་ཀྱི་མཁྱེན་པ་ཡིན་པར་ཐལ། ཉན་ཐོས་ཀྱིས་ཡིན་པའི་ཕྱིར། དེར་ཐལ། ཉན་ཐོས་ཀྱི་ལམ་ཡིན་པའི་ཕྱིར། ཁྱབ་སྟེ་
ས་ལམ་གཉིས་སུ་ཕྱེ་བའི་ས་དང་ལམ་དོན་གཅིག་ཡིན་པའི་ཕྱིར། ཞེས་ཟེར་ན། མ་ཁྱབ། དེ་བཞིན་དུ་སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་ཐེག་ཆེན་ལམ་ཞུགས་ཀྱི་མཁྱེན་པ་ཡིན་པར་ཐལ། དེ་ཐེག་ཆེན་གྱི་ས་ཡིན་པའི་ཕྱིར། ཁྱབ་
པ་ཁས། དེར་ཐལ། དེ་སངས་རྒྱས་ཀྱིས་ཡིན་པའི་ཕྱིར། དེར་ཐལ། དེའི་ལམ་ཡིན་པའི་ཕྱིར། ཟེར་ན་མ་ཁྱབ། གཞན་ཡང་གཉིས་སྟོང་རྟོགས་པའི་རྣམ་མཁྱེན་ཆོས་ཅན། རང་རྒྱལ་ལམ་ཞུགས་ཀྱི་མཁྱེན་པ་ཡིན་པར་ཐལ། རང་
རྒྱལ་གྱི་ས་ཡིན་པའི་ཕྱིར། དེར་ཐལ། དེའི་ལམ་ཡིན་པའི་ཕྱིར། ཁྱབ་སྟེ། ལམ་ཡིན་ན། ས་ལམ་གཉིས་སུ་ཕྱེ་བའི་ས་ཡིན་དགོས་པའི་ཕྱིར། ཟེར་ན་མ་ཁྱབ། དེ་ཆོས་ཅན། ཉན་ཐོས་ཀྱི་མཁྱེན་པ་ཡིན་པར་ཐལ། དེའི་
ལམ་ཡིན་པའི་ཕྱིར། ཁྱབ་སྟེ། ལམ་ཡིན་ན་མཁྱེན་པ་ཡིན་དགོས་པའི་ཕྱིར། འཁོར་གསུམ། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་དེ་མི་སློབ་ལམ་ཡིན་པར་ཐལ། དམ་བཅའ་

[018B] འདོད་མི་ནུས་ཏེ། སློབ་ལམ་ཡིན་པའི་ཕྱིར། དེར་ཐལ། ཐེག་ཆེན་གྱི་སློབ་ལམ་ཡིན་པའི་ཕྱིར། ཟེར་ན་མ་ཁྱབ། ཁོ་ན་རེ། དེ་ཆོས་ཅན། ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་ལམ་ཡིན་པར་ཐལ། མི་སློབ་ལམ་ཡིན་
པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་ཅན། ཐེག་ཆེན་ལམ་ཞུགས་ཀྱི་བསླབ་བྱ་མཐར་ཕྱིན་པའི་ལམ་ཡིན་པར་ཐལ། འདོད་པ་གང་ཞིག། ཐེག་ཆེན་གྱི་ཚོགས་ལམ་ཡིན་པའི་ཕྱིར། གཞན་ཡང། ཁོ་ན་རེ། ཐེག་ཆེན་གྱི་
མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཉམ་རྗེས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་མ་ཡིན་པར་ཐལ། ཁྱོད་ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་ཡིན་པའི་ཕྱིར། དེར་ཐལ། ཁྱོད་མཉམ་གཞག་ཡེ་ཤེས་གང་ཞིག། ཁྱོད་མཉམ་གཞག་ཡེ་ཤེས་ཡིན་ན། ཁྱོད་དེ་ཡིན་དགོས་པའི་ཕྱིར། རྟགས་གཉིས་པ་འབུད། དང་པོ་མ་གྲུབ་ན། དེར་ཐལ། སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་ཡེ་ཤེས་ཡིན་པའི་ཕྱིར། དེར་ཐལ། དེ་ལ་གཉིས་སྣང་ནུབ་པའི་མཁྱེན་པ་ཡིན་པའི་ཕྱིར། ཟེར་ན་མ་ཁྱབ། ས་དགུ་འདས་ནས་ཡེ་ཤེས་ནི། ཞེས་སོགས་ཀྱི་སྐབས་སུ་གཉིས་ལས། དང་པོ་ནི། རབ་
འབྱོར་བྱང་སེམས་ཀྱི་ས་གང་ཞེ་ན། འདི་ལྟར་བྱང་སེམས་ཀྱི་ཐབས་ལ་མཁས་པས། ཞེས་སོགས་གསུངས། གཉིས་པ་ནི། ས་དང་པོ་དགུ་ཡོངས་སྤྱོད་གི་སྒོ་ནས་བཤད་ནས། བཅུ་པ་མཚན་ཉིད་ཀྱི་སྒོ་ནས་འཆད་པའི་རྒྱུ་མཚན་ཅི་
ཡིན་ཞེ་ན། དེ་ཡོད་དེ། དེ་མཚན་ཉིད་ཀྱི་སྒོ་ནས་བཤད་པ་ཙམ་གྱིས་རྟོགས་ནུས་པའི་ཕྱིར། ཞེས་འཚམས་སྦྱོར་བ་ལ་རྒྱུའི་ས་ཞེས་གསུངས། ས་བཅུ་པའི་ངོ་བོ་དེ་འཆད་པ་ལ། ས་དགུ་འདས་ནས་ཡེ་ཤེས་ཞེས་སོགས་གསུངས། རང་

[019A]༄༅། །གི་འདའ་བྱར་གྱུར་པའི་ས་དགུའི་རྗེས་སུ་བྱུང་ཞིང། མདོ་ལས་སངས་རྒྱས་ཀྱི་སར་སྒྲ་བཤད་ནས་སྟོན་པའི་སེམས་དཔའི་རྣལ་འབྱོར་མཐར་ཐུག་དེ། ས་བཅུ་པའི་མཚན་ཉིད། དབྱེ་ན། ས་བཅུ་པ་ཐོབ་མ་ཐག་པའི་ཡེ་ཤེས། སྐྱེ་
བ་གཅིག་ཐོགས་པའི་ཡེ་ཤེས། སྲིད་པ་ཐ་མའི་ཡེ་ཤེས་རྣམས་སུ་ཡོད་པའི་ཕྱིར། འདི་ལ་སངས་རྒྱས་ཀྱི་ས་ཞེས་བཏགས་ནས་སྟོན་པའི་རྒྱུ་མཚན་ཡོད་དེ། ས་བཅུ་པ་བ་དེས་རྗེས་ཐོབ་ཏུ་གདུལ་བྱའི་དོན་བྱེད་ཚུལ་སངས་རྒྱས་དང་མཉམ་པ་རྗེས་མཐུན་པ་ཐོབ་
པས་དེ་ལྟར་བརྗོད་པའི་ཕྱིར།།    ༈    །།རྒྱུད་བླ་མ་ལས། བྱང་ཆུབ་སེམས་དཔའི་ཚུལ་འདི་ནི། རྗེས་ཐོབ་དེ་བཞིན་གཤེགས་རྣམས་དང། །སེམས་ཅན་ཡང་དག་སྒྲོལ་བ་ལ། །འཇིག་རྟེན་ན་ནི་མཉམ་པ་ཉིད། ཅེས་
གསུངས་པའི་ཕྱིར། ཁ་ཅིག། དེས་གཞན་དོན་བྱེད་ཚུལ་སངས་རྒྱས་དང་མཉམ་པ་ཐོབ་ཟེར་ན། མི་འཐད་དེ། དེ་ཉིད་ལས། དེ་ལྟར་མོད་ཀྱི་ས་རྡུལ་དང། །རྒྱ་མཚོ་བ་གླང་རྨིག་རྗེས་ཀྱི། །ཁྱད་པར་གང་ཡིན་སངས་རྒྱས་དང། །བྱང་ཆུབ་སེམས་དཔའི་
ཁྱད་དེ་ཉིད། །ཞེས་གསུངས་པའི་ཕྱིར།།    ༈    །།གསུམ་པ་ནི། མཐོང་དང་སྒོམ་པའི་ལམ་དག་ལ། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། རབ་འབྱོར་གང་འདི་སྐད་དུ་ཐེག་པ་ཆེན་པོ་དེ་གང་ན་འབྱུང་བར་འགྱུར་ཞེས་
སྨྲ་བ་ནི། དེ་མི་དམིགས་པའི་ཚུལ་གྱིས། ཞེས་སོགས་གསུངས། གཉིས་པ་ནི། གཉེན་པོའི་ཚོགས་སྒྲུབ་བྱེ་བྲག་ཏུ་འཆད་པའི་རྒྱུ་མཚན་གང་ཞེ་ན། དེ་འཆད་པ་ལ། གཞུང་འདི་བྱུང། རང་གི་ངོ་སྐལ་གྱི་སྤང་བྱའི་དངོས་གཉེན་དུ་གྱུར་པའི་
ཐེག་ཆེན་གྱི་བར་ཆད་མེད་ལམ། སྐབས་འདིར་དངོས་སུ་བསྟན་པའི་གཉེན་པོའི་ཚོགས་སྒྲུབ་ཀྱི་མཚན་ཉིད། དབྱེ་ན། མཐོང་ལམ་གཉེན་པོའི་ཚོགས་སྒྲུབ་དང་སྒོམ་ལམ་གཉེན་པོའི་ཚོགས་སྒྲུབ་གཉིས། ཐེག་ཆེན་གྱི་བར་ཆད་མེད་ལམ་གང་

[019B] རང་གི་ངོ་སྐལ་གྱི་མཐོང་སྤང་ཤེས་སྒྲིབ་ཀྱི་དངོས་གཉེན་བྱེད་པ་དེ། སྐབས་འདིར་དངོས་སུ་བསྟན་པའི་མཐོང་ལམ་གཉེན་པོའི་ཚོགས་སྒྲུབ་ཀྱི་མཚན་ཉིད། དབྱེ་ན། མཐོང་སྤང་ཤེས་སྒྲིབ་གཟུང་རྟོག། འཛིན་རྟོག་སོགས་བཞིའི་དངོས་གཉེན་དུ་གྱུར་པའི་དེ་བཞི་ཡོད་
རང་གི་ངོ་སྐལ་གྱི་སྒོམ་སྤང་བདེན་འཛིན་ལྷན་སྐྱེས་ཀྱི་ངོས་གཉེན་བྱེད་པ་དེ། སྐབས་འདིར་དངོས་སུ་བསྟན་པའི་སྒོམ་ལམ་གཉེན་པོའི་ཚོགས་སྒྲུབ་ཀྱི་མཚན་ཉིད། དབྱེ་ན། སྒོམ་སྤང་བདེན་འཛིན་བཞི་པོའི་དངོས་གཉེན་དུ་གྱུར་པའི་དེ་བཞི་ཡོད། ཆེད་དུ་བྱ་དང་མཉམ་
ཉིད་དང། །ཞེས་སོགས་ཀྱི་སྐབས་སུ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས། དང་པོ་ནི། ཐེག་པ་ཆེན་པོའི་མཚན་ཉིད་སྔར་གསུངས་པ་དང། འཆད་པར་འགྱུར་བ་རྣམས་ཅིའི་ཕྱིར། ཐེག་པ་ཆེན་པོ་ཞེས་བྱ་སྙམ་
པའི་ཁོར་ན་གནས་པའི་དྲི་བའི་ལན་དུ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཐེག་པ་ཆེན་པོ་ཞེས་བགྱི་བ་འདི་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཟིལ་གྱིས་
མནན་ཏེ་འབྱུང་བར་འགྱུར་བས་དེའི་སླད་དུ་ཐེག་པ་ཆེན་པོ་ཞེས་བགྱིའོ། །ཞེས་སོགས་གསུངས། གཉིས་པ་ནི། མདོའི་དོན་འཆད་པ་ལ། ཆེད་དུ་བྱ་བ་དང། ཞེས་སོགས་གསུངས། འོ་ན། ཚོགས་སྒྲུབ་ཀྱི་རྗེས་སུ་ངེས་འབྱུང་སྒྲུབ་པ་
འཆད་པའི་རྒྱུ་མཚན་གང་ཞེ་ན། དེ་ཡོད་དེ། ཚོགས་གཉིས་བསགས་པ་ལ་བརྟེན་ནས་རྣམ་མཁྱེན་དུ་གདོན་མི་ཟ་བར་ངེས་པར་འབྱུང་བའི་ངེས་འབྱུང་སྒྲུབ་པ་འབྱུང་ཞེས་འཚམས་སྦྱོར་བ་ལ། དེ་ལྟར། ཞེས་སོགས་གསུངས། ཁ་ཅིག་
རྣམ་མཁྱེན་དུ་གདོན་མི་ཟ་བར་ངེས་པར་འབྱུང་བའི་སེམས་དཔའི་རྣལ་འབྱོར། ངེས་འབྱུང་སྒྲུབ་པའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ་

[020A]༄༅། །ཆོས་ཅན་དེའི་ཕྱིར། རང་ལུགས་ནི། རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པའི་དག་སའི་ཡེ་ཤེས་དེ། ངེས་འབྱུང་སྒྲུབ་པའི་མཚན་ཉིད། དབྱེ་ན། བརྒྱད་ཡོད། ས་འཚམས་དག་པ་ས་གསུམ་ཁོ་ནར་ཡོད། ངེས་འབྱུང་
སྒྲུབ་པ་ཆོས་ཅན། ཁྱོད་ལ་དུ་མ་ཡོད་དེ། ངེས་པར་འབྱུང་བའི་སྒོ་ནས་བརྒྱད་ཡོད་པའི་ཕྱིར།། །།མངོན་འཕགས་རྣམ་པ་ཐམས་ཅད་མཁྱེན་པའི་སར། །འཛེག་བྱེད་ས་ལམ་ངོ་བོ་བགྲོད་ཚུལ་སོགས། །ཚུལ་བཞིན་འཇོག་
པའི་ལེགས་བཤད་ཡོངས་འདུའི་དབང། །ཚིག་དོན་ལོ་འདབ་འབྲས་བཟང་རྒྱས་གྱུར་ཅིག།། །།སྲྦ་མྔག་ལཾ།། །།



