༄༅། །དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རིམ་གཉིས་ཀྱི་རྣམ་བཞག་བཤད་པ་གསང་ཆེན་བདེ་ལམ་ཞེས་བྱ་བ་བཞུགས་སོ། །རྒྱལ་བའི་ཡབ་གཅིག་རྗེ་བཙུན་མཁྱེན་པའི་གཏེར། །ཁྲོས་བའི་གར་མཛད་དཔལ་ཆེན་
གཤིན་རྗེ་གཤེད། །དུར་སྨྲིག་འཛིན་པའི་མཆོག་གྱུར་ཙོང་ཁ་པ། །དབྱེར་མེད་ཞབས་ཀྱི་པད་མོར་གུས་བཏུད་ཏེ། །ལུས་འཇོམས་འཆི་བདག་སེམས་འཇོམས་རྨོངས་པ་ཡི། །ཕྱི་ནང་གཤིན་རྗེ་འཇོམས་
པའི་ཁྲོ་བོའི་རྒྱལ། །འཇིགས་མཛད་རྡོ་རྗེ་དཔའ་བོ་གཅིག་པ་ཡི། །རིམ་གཉིས་ལམ་གྱི་རྣམ་བཞག་མདོ་ཙམ་དགོད། །ཐུན་མོང་ལམ་སྦྱང་མཚན་ལྡན་སློབ་དཔོན་ལས། །རྣམ་དག་དབང་ཐོབ་

[164B] །མིག་འབྲས་ལྟར་སྲུང་རིམ་གཉིས་ཉམས་ལེན་ལ། །ཐོས་དང་བསམ་པས་གོ་བ་ལེགས་བཙལ་ཏེ། །ཡིད་མཐུན་གནས་སུ་ཁྲུས་བྱས་བྲིས་སྐུ་སོགས། །རྟེན་དང་
མཆོད་པ་ཅི་འབྱོར་ལེགས་པར་བཀྲམ། །རང་གི་མདུན་དུ་རྡོར་དྲིལ་ནང་མཆོད་དང། །བདག་སྐྱེད་མཆོད་པ་སྔོན་འགྲོའི་མཆོད་གཏོར་བཤམས། །བདེ་བའི་སྟན་ལ་ལྷོ་རུ་ཕྱོགས་པ་འམ་ཕྱོགས་པར་མོས་
ཏེ་ཚུལ་མཐུན་སྦྱོར་ལམ་གྱིས། །འཁོད་དེ་བདུད་རྩི་རིལ་བུ་མྱངས་བྱས་ནས། །ཁ་དང་ངག་གི་དྲི་མ་དག་པར་བྱ། །སྐྱབས་འགྲོ་སེམས་བསྐྱེད་རྒྱུད་པའི་གསོལ་འདེབས་རྣམས། །རང་ཡིད་འཁྲུལ་ངེས་བྱས་ཏེ་ཐ་
མལ་གྱི། །སྣང་ཞེན་སྤྲོང་དང་མཆོད་གཏོར་བྱིན་རློབ་ལ། །ནུས་ལྡན་བྱ་ཕྱིར་རང་ཉིད་སྐད་ཅིག་གིས། །བདེ་སྟོང་ངང་ལས་འཇིགས་བྱེད་ཕྱག་གཉིས་པ། །དངས་ཤིང་གསལ་བའི་སྐུ་རུ་བཞེངས་པར་བསྒོམ། །
ཡི་གེ་བཅུ་པས་བསང་ཚེ་ཐུགས་ཁ་ནས། །ཁྲོ་ཚོགས་སྤྲོས་ཏེ་རྫས་ལ་གནས་པ་ཡི། །བགེགས་རིགས་བསྐྲད་པར་བསམ་པ་སྐབས་འདི་དང། །གཞན་ལའང་སྦྱར་ཕྱ་སྟོང་པར་སྦྱངས་པའི་ཚེ། །སྔགས་
དོན་ཇི་བཞིན་ཆོས་ཀུན་རང་བཞིན་གྱིས། །སྟོང་པའི་ཡུལ་དང་ཡུལ་ཅན་དབྱེར་མེད་བསྒོམ། །དེ་ཡི་ངང་ནས་རང་རང་ས་བོན་ལས། །རླུང་མེའི་སྟེང་དུ་མི་མགོའི་སྐྱེད་བུའི་ཁར། །ཐོད་པ་དཀར་པོ་ཡངས་ཤིང་
རྒྱ་ཆེ་བའི། །ནང་དུ་ཤ་དང་བདུད་རྩི་ལྔ་ཚན་ཟུང། །གཤེགས་པ་གཤེགས་མའི་ས་བོན་ལས་བྱུང་ཞིང། །རང་རང་མིང་ཡིག་དང་བོས་མཚན་པའི་སྟེང། །འབྲུ་གསུམ་བརྩེགས་ཤིང་ཐུགས་ཁའི་འོད་ཟེར་གྱིས། །
རླུང་གཡོས་མེ་སྦར་རྫས་རྣམས་ཞུ་ཞིར་ཁོལ། །སྟེང་གི་ཡི་གེ་གསུམ་ལས་འོད་འཕྲོས་ཏེ། །རྡོ་རྗེ་གསུམ་རྣམས་སྤྱན་དྲངས་སོ་སོར་ཐིམ། །ཐོད་པར་ལྟུང་སྟེ་ཞུ་བ་ས་ཧཱུཾ་ཡིག་གིས། །རྫས་ཀྱི་མ་དག་

[165A]༄༅། །དྲི་མའི་སྐྱོན་རྣམས་སྦྱངས། །ཨཱ་ཡིས་འཆི་མེད་བདུད་རྩིར་རྟོགས་པར་བྱས། །ཨོཾ་གྱིས་མང་པོར་སྦར་ཞིང་སྦེལ་བར་བསམ། །ས་བོན་གསུམ་པོ་ལན་གསུམ་བརྗོད་པ་ཡིས། །
རྡོ་རྗེ་གསུམ་གྱི་ངོ་བོར་བྱིན་གྱིས་བརླབས། །བསར་སྦྱངས་སྔར་བཞིན་བྱས་ཏེ་སྟོང་པ་ཉིད། །མཚོན་བྱེད་ཨཱ་ཡིག་ལས་བྱུང་བ་དེ་སྟོང་སྣོད། །སོ་སོར་བདེ་སྟོང་ས་བོན་ལས་བྱུང་བའི། །རང་བཞིན་ངོ་བོས་གྲུབ་པས་
སྟོང་པ་ལ། །རྣམ་པ་མཆོད་རྫས་བརྒྱ་བྱིན་གཞུ་ལྟར་གསལ། །བྱེད་ལས་མགྲོན་གྱི་དབང་པོའི་སྤྱོད་ཡུལ་དུ། །ཟག་མེད་བདེ་ཆེན་སྐྱེད་པའི་ནུས་པ་ཅན། །རང་མིང་ས་བོན་གསུམ་དང་སྤེལ་བས་བརླབས། །
ཕྱོགས་སྐྱོང་བཅོ་ལྔར་འབུལ་རྒྱུའི་གཏོར་མ་ཡང། །ནང་མཆོད་བྱིན་གྱིས་བརླབ་པ་ཇི་བཞིན་བྱ། །ཐུགས་ཁའི་ཧཱུཾ་ལས་འཕྲོས་པའི་འོད་ཟེར་གྱིས། །དཀར་པོའི་ཕྱོགས་ལ་དགའ་བའི་ཕྱོགས་སྐྱོང་རྣམས། །
འཁོར་བཅས་བཀུགས་ཏེ་ཕྱོགས་འཚམས་སོ་སོར་དགོད། །རང་བཞིན་སྟོང་པའི་ངང་ལས་སྐད་ཅིག་གིས། །གཤིན་རྗེ་གཤེད་ཀྱི་སྐུ་རུ་གྱུར་པར་བསམ། །རྩ་སྔགས་བརྗོད་དེ་གཏོར་མ་བརླབས་ལ་དབུལ། །མཆོད་
ཅིང་བསྟོད་དེ་སྒྲུབ་ཐབས་བསྒོམ་པ་ཡི། །བར་ཆད་ཞི་བའི་ལས་བཅོལ་བཟོད་གསོལ་གཤེགས། །སྒྲུབ་ཐབས་བསྒོམ་པའི་འགལ་རྐྱེན་སྡིག་སྒྲིབ་དང། །ཉེས་ལྟུང་སྦྱང་ཕྱིར་རྡོར་སེམས་བསྒོམ་བཟླས་བྱ། །
སྔོན་འགྲོའི་གཏོར་མ་གཏོང་དང་བསྒོམ་བཟླས་ནི། །དང་པོའི་ལས་ཅན་རྣམས་ལ་ཉེ་བར་མཁོ། །མ་སྒྲུབ་གྱུར་ཀྱང་ཆོ་ག་ཆད་སྐྱོན་མེད། །དངོས་གཞི་འཛམ་གླིང་མངལ་སྐྱེས་དྲུག་ལྡན་མིས། །སྐྱེ་གནས་མྱོང་འགྱུར་
སོགས་དང་ཆོས་མཐུན་ཞིང། །དེ་ཉིད་སྦྱོར་ཕྱིར་མཐུན་རྐྱེན་ཚོགས་སོག་ལ། །རང་ཉིད་འཇིགས་མཛད་རྡོ་རྗེར་གསལ་བ་ཡི། །ཐུགས་ཁའི་ཡེ་ཤེས་ལྔ་ཡི་རང་བཞིན་གྱི། །ཧཱུཾ་ལས་འོད་ཟེར་ལྕགས་ཀྱུ་ལྟ་བུ་འཕྲོས་

[165B] །དེར་གནས་སངས་རྒྱས་བྱང་སེམས་ཁྲོ་བོ་དང། །ལྷ་མོའི་ཚོགས་ཀྱིས་ཀུན་ནས་བསྐོར་བ་ཡི། །རྡོ་རྗེ་འཇིགས་བྱེད་རང་ལ་ལུགས་འདི་ཡི། །དབང་དང་
མན་ངག་རྒྱུད་ཀྱི་བཤད་པ་རྣམས། །རྩོལ་བའི་རྩ་བའི་བླ་མ་མི་བསྐྱོད་པའི། །རྣམ་པར་རིགས་བདག་ཚུལ་དུ་བཞུགས་པ་དང། །བཅས་པ་མདུན་གྱི་ནམ་མཁར་སྤྱན་དྲངས་ཏེ། །རྩ་བའི་བླ་མ་ཡི་དམ་འཇིགས་བྱེད་
ལ༑ ༑བསྟོད་ཅིང་ལུས་ངག་ཡིད་གསུམ་གུས་པས་འདུད། །སྙིང་ཁ་ནས་སྤྲོས་རྩ་རི་ཙ་རྩི་ཀ་སོགས་བཞི། །གྲངས་མེད་མཆོད་ཡོན་ཐོགས་པས་ཚོགས་ཞིང་རྣམས། །མཆོད་དེ་སླར་ཡང་སྙིང་ཁའི་ཧཱུཾ་ལ་བསྡུ་
དེ་བཞིན་རོལ་མོའི་བར་གྱི་མཆོད་པས་མཆོད། །སྔར་བསགས་སྡིག་པ་འགྱོད་པས་བཤགས་ཤིང་བསྔམ། །རང་གཞན་དགེ་བ་ཀུན་ལ་དགའ་བ་བསྒོམ། །ཐམས་ཅད་རྫོགས་པའི་བྱང་ཆུབ་རྒྱུ་རུ་བསྔོ། །
རྒྱུ་དང་འབྲས་བུའི་སྐྱབས་ལ་དབུང་གཉེན་འཆའ། །འགྲོ་ཀུན་སྡུག་བསྔལ་ལས་གྲོལ་གཏན་བདེར་དགོད། །ཚོགས་ཞིང་རྣམས་ལ་རང་ཉིད་བྲན་དུ་དབུལ། །ཕ་རོལ་ཕྱིན་བཅུ་སྐུ་གསུམ་ཐོབ་ཕྱིར་བསྟེན་
སྡོམ་བཟུང་སྤྲོ་ན་བྱས་ཏེ་ཚད་མེད་སྒོམ། །དེ་ནས་འཛམ་གླིང་མངལ་སྐྱེས་འབྱུང་བ་བཞི། །རྩ་དང་ཐིག་ལེའི་ཁམས་དྲུག་ལྡན་པའི་མི། །རིམ་གྱིས་འཆི་དང་མཐུན་ཞིང་ཡེ་ཤེས་ཚོགས། །སོག་ལ་
འོད་གསལ་ཆོས་སྐུ་མངོན་བྱས་ཏེ། །ལོངས་སྤྱོད་རྫོགས་སྐུར་ལྡང་སྙམ་འཕེན་པ་བཏང། །རྗེས་གཞིག་རིམ་པས་སྣོད་བཅུད་འོད་གསལ་དུ། །སྡུད་ཕྱིར་ཐུགས་ཁ་ནས་སྤྲོས་འོད་ཟེར་གྱིས། །
སྣོད་པ་ཅུད་ཀུན་ལ་ཁྱབ་པས་འོད་དུ་ཞུ། །རང་ལ་ཐིམ་ནས་རང་ཡང་ཕྱོགས་ཀུན་ནས། །འོད་དུ་ཞུ་སྟེ་སྙིང་ཁའི་ཧཱུཾ་ལ་ཐིམ། །ཧཱུཾ་གི་ཞབས་ཀྱུ་ཨུ་ནི་ཧ་ལ་ཐིམ། །ཧ་ནི་མགོ་དང་མགོ་བོ་ཟླ་ཚེས་ལ། །

[166A]༄༅། །ཟླ་ཚེས་ཐིག་ལེ་ཐིག་ལེ་ནཱ་ད་ལ། །ནཱ་ད་འོད་གསལ་སྟོང་པར་ཐིམ་པར་མོས། །སྔགས་གཉིས་དོན་ལྟར་གཟུང་དང་འཛིན་པའི་ཆོས། །ཐམས་ཅད་གདོད་ནས་རང་བཞིན་གྱིས་དག་པའི། །བདག་ཉིད་
པའོ་སྙམ་པའི་ང་རྒྱལ་དང། །སྟོང་པ་ཉིད་དང་བདེ་ཆེན་ཡེ་ཤེས་གཉིས། །ཆུ་ལ་ཆུ་བཞག་ལྟ་བུར་དབྱེར་མེད་པའི། །བདག་ཉིད་ཆོས་ཀྱི་སྐུ་དེ་ངའོ་ཞེས། །ཆོས་སྐུའི་ང་རྒྱལ་དང་བཅས་ཡུན་རིང་བསྒོམ། །འདི་ནི་འཆི་
བ་ཆོས་སྐུའི་ལམ་ཁྱེར་ཏེ། །གཞི་ལ་འཆི་བ་འོད་གསལ་འཆར་བ་དང། །ཆོས་མཐུན་དེ་ཉིད་སྦྱོང་ཞིང་ལམ་དུས་ཀྱི། །དབེ་དོན་འོད་གསལ་གཉིས་དང་ཆོས་མཐུན་ཞིང། །དེ་ཉིད་མངོན་དུ་འགྱུར་བའི་རྒྱུད་སྨིན་
བྱེད༑ ༑འབྲས་དུས་འོད་གསལ་ཆོས་སྐུ་དང་མཐུན་ཞིང། །དེ་ཉིད་མྱུར་དུ་འགྲུབ་པའི་ནུས་པ་འཇོག་ཆོས་སྐུར་མཉམ་པར་བཞག་པའི་ངང་ཉིད་ནས། །སྔོན་དུ་འཕེན་པ་བཏང་བ་དྲན་བྱས་ལ། །སྟོང་
ཉིད་བསྒོམ་པའི་བློ་ཡི་ཆ་གཅིག་གིས། །འབྱུང་བ་ཞི་སྲུང་འཁོར་ལ་སོགས་གསལ་གདབ་བྱ། །གང་དུ་སྐྱེ་འགྱུར་འབྱུང་བ་ཞི་རི་གླིང་སོགས། །མ་དག་སྣོད་སྦྱང་དག་པའི་རྟེན་གཞི་རྣམས། །བསྒྲུབ་པར་བྱ་
ཕྱིར་རང་རང་ས་བོན་ལས། །འབྱུང་བཞིའི་དཀྱིལ་འཁོར་བསྐྱེད་ཅིང་དེ་ཡི་སྟེང། །བདེ་སྟོང་ཡེ་ཤེས་རང་བཞིན་ཧཱུཾ་ཡིག་ལས། །སྣ་ཚོགས་རྡོ་རྗེ་ཧཱུཾ་གིས་མཚན་པ་བསྐྱེད། །དེ་ལས་འོད་འཕྲོས་རྡོ་རྗེས་གཞི་
དང༑ ༑རུ་གུར་བླ་རེ་དུམ་བུ་གཅིག་ལྟ་བུ། །བར་འཚམས་མེད་པའི་ཕྱི་རོལ་ཡེ་ཤེས་ཀྱི། །མེ་དཔུང་ཁ་དོག་ལྔ་པས་བསྐོར་བར་བསམ། །འདི་ནི་རྟེན་གྱི་དཀྱིལ་འཁོར་གཞལ་ཡས་ཁང། །སྤྱི་ལ་ཡོད་པའི་
ཐུན་མོང་བསྲུང་འཁོར་རོ། །དེ་དབུས་ཧཱུཾ་ལས་གཙོ་བོས་བཀའ་བསྒོས་ལྟར། །གནོད་བྱེད་བགེགས་རྣམས་སྲུང་ཞིང་ཚར་གཅོད་པའི། །ཁྲོ་བོ་བཅུ་རྣམས་གང་དུ་འཁོད་པའི་གནས། །འཁོར་ལོ་

[166B] །རྩི་བས་བཅུ་ཡོད་པ་མགྱོགས་པར་འཁོར་བ་ཡི། །ཕྱོགས་འཚམས་རྩིབས་ཀྱི་སྟེང་དང་སྟེང་འོག་གི་རྩིབས་ཀྱི་ནང་དང་དབུས་སུ་གདན་གསུམ་གསུམ། །དབུས་ཀྱི་གདན་
ལ་ཧཱུཾ་ལས་གནོད་མཛེས་རྒྱལ། །ཡུམ་དང་བཅས་པའི་ཐུགས་ཁའི་ཧཱུཾ་ཡིག་ལས། །འཕྲོས་པའི་འོད་ཀྱིས་ཁྲོ་བོ་བཅུ་རྣམས་བཀུག་ཞལ་དུ་བཅུག་པ་ཞུ་ནས་པད་མར་བབ། །ཐིག་ལེ་བཅུ་པོ་ཧཱུཾ་དང་ཧཱུཾ་བཅུ་
ལས། །ཁྲོ་བཅུ་བསྐྱེད་དེ་རྩིབས་ཀྱི་གདན་ལ་དགོད། །དེ་ལས་རྡོ་རྗེ་འབར་བ་ཕྱོགས་བཅུར་འཕྲོས། །གནོད་བྱེད་གདུགས་པ་ཅན་རྣམས་ཚར་གཅོད་པར། །བསམ་པ་ཐུན་མོང་མིན་པའི་སྲུང་འཁོར་རོ། །གནོད་མཛེས་
ཡོངས་སུ་གྱུར་ལས་རྡོར་སེམས་བསྐྱེད། །དེ་ལས་ཆོས་འབྱུང་རང་བཞིན་རྣམ་དག་པ། །མཚོན་པའི་ཁ་དོག་དཀར་པོ་ལྷན་སྐྱེས་ཀྱི། །བདེ་ཆེན་མཚོན་པའི་བྷ་གའི་དབྱིབས་ལྟ་བུ། །ཟུར་གཉིས་སྟེང་དང་ཟུར་
གཅིག་འོག་ཏུ་བསྟན། །དེ་ཡི་ནང་དུ་འཁོར་བའི་ཉེས་སྐྱོན་གྱིས། །དག་པ་མཚོན་པའི་མིང་ཡིག་དང་པོ་ལ། །ཐིག་ལེས་བརྒྱན་ལས་འདབ་མ་སོ་གཉིས་པའི། །སྣ་ཚོགས་པདྨའི་ལྟེ་བར་བདེ་སྟོང་གི་
ཡེ་ཤེས་ལྔ་དང་འཕྲིན་ལས་བཞི་མཚོན་པའི། །སྣ་ཚོགས་རྡོ་རྗེ་ཕྱོགས་མདོག་ཅན་གྱི་སྟེར། །གཟུགས་ཕུང་རྣམ་དག་མཚོན་པའི་ཧཱུཾ་ཡིག་དང། །ཕྱག་མཚན་ལས་སྐྱེད་རྣམ་སྣང་ཡོངས་གྱུར་ལས། །
མཉམ་པ་ཉིད་དང་བྱང་ཆུབ་ཕྱོགས་ཆོས་སོགས། །མཚོན་པའི་རྟེན་གྱི་དཀྱིལ་འཁོར་གཞལ་ཡས་ཁང། །མཚན་ཉིད་ཐམས་ཅད་ཡོངས་སུ་རྫོགས་པ་ཡི། །ཕྱི་རོལ་མི་རྟག་པ་དང་བདག་མེད་སོགས། །
མཚོན་པའི་དུར་ཁྲོད་བརྒྱད་ཀྱིས་ཡོངས་བསྐོར་བའི། །གཞལ་ཡས་ཁང་གི་ནང་གིས་གཞི་ཡི། །དབུས་སུ་མངོན་སྤྱོད་གཙོ་བོ་མཚོན་པ་ཡི། །ཡམ་ལས་མེ་དང་འདྲེས་པའི་རླུང་དཀྱིལ་ཏེ། །རྟེན་གྱི་དཀྱིལ་འཁོར་
[167A]༄༅། །གདན་དང་བཅས་པ་བསྐྱེད། །འདི་ནི་གཞི་ལ་བསོད་ནམས་འདུ་བྱེད་པའི། །ལས་ཀྱིས་གང་དུ་སྐྱེ་བའི་གནས་འགྲུབ་པ། །དེ་དང་མཐུན་ཞིང་དེ་ཉིད་སྦྱོང་བར་བྱེད། །ལམ་ལ་སྒྱུ་ལུས་པ་དང་ཟུང་
འཇུག་པའི། །གཞལ་ཡས་ཁང་དང་མཐུན་ཞིང་རྒྱུད་སྨིན་བྱེད། །འབྲས་དུས་དག་པའི་ཡེ་ཤེས་རང་སྣང་ལས། །གྲུབ་པའི་རྟེན་གྱི་དཀྱིལ་འཁོར་དང་མཐུན་ཞིང། །དེ་ཉིད་མྱུར་དུ་འགྲུབ་པའི་ནུས་པ་འཇོག་
དེ་ནས་འཛམ་གླིང་མངལ་སྐྱེས་དྲུག་ལྡན་མི། །འཆི་བ་འོད་གསལ་ལས་ནི་བར་དོའི་ལུས། །འགྲུབ་དང་མཐུན་པར་རྒྱུ་ཡི་རྡོ་རྗེ་འཛིན། །བསྐྱེད་པའི་ཚུལ་ནི་རླུང་གི་དཀྱིལ་འཁོར་སྟེང། །རླུང་སེམས་
མཚོན་པའི་དབྱིངས་མིག་དང་པོ་ལས། །ཟླ་བའི་དཀྱིལ་འཁོར་ཆ་ཤས་གང་བའི་དབུས། །ངག་གི་མཚོན་བྱེད་དྷཱི་ཡིག་རྡོལ་བ་ལས། །ཡིད་ཀྱི་མཚོན་བྱེད་རལ་གྲི་དྷཱི་མཚན་པ། །དེ་ལས་བྱ་བ་མཚོན་བྱེད་
འོད་ཟེར་འཕྲོས། །བདེ་བར་གཤེགས་རྣམས་སྤྱན་དྲངས་ཐིམ་པ་ལས། །ལུས་ཀྱི་བཚོན་བྱེད་འཇམ་དཔལ་གཞོན་ནུའི་སྐུ། །ཕྱག་མཚན་རྒྱན་དང་བཅས་པ་ཐུགས་ཁ་རུ། །ལམ་འབྲས་ལོངས་སྐུ་
གཉིས་ཀྱི་ཐུགས་རྒྱུད་ཀྱི། །འོད་གསལ་མཚོན་བྱེད་ཉི་མའི་དཀྱིལ་འཁོར་བསམ། །འདི་ནི་གཞི་ལ་འཆི་བ་འོད་གསལ་ལས། །བར་དོ་འགྲུབ་དང་མཐུན་ཞིང་དེ་ཉིད་སྦྱོང། །ལམ་ལ་དཔེ་དང་དོན་གྱི་འོད་གསལ་
ལས། །སྒྱུ་ལུས་འགྲུབ་དང་མཐུན་ཞིང་དེ་རྒྱུད་སྨིན། །འབྲ་དུས་སློབ་པ་མཐའ་ཡི་འོད་གསལ་ལས། །ལོངས་སྐུ་མངོན་དུ་བྱེད་དང་ཆོས་མཐུན་ཞིང། །དེ་ཉིད་མྱུར་དུ་འགྲུབ་པའི་ནུས་པ་འཇོག་བར་དོ་ལོངས་ཅྖོས་མཐུན་ཞིང། །དེ་ཉིད་མྱུར་དུ་འགྲུབ་པའི་ནུས་པ་འཇོག་བར་དོ་ལོངས་
སྐུར་འཁྱེར་པའི་ལམ་འཁྱེར་རོ། །གཞིལ་བར་དོ་བ་དེ་སྐྱེ་སྲིད་དུ། །ཉིང་འཚམས་སྦྱོར་དང་མཐུན་པར་འབྲས་བུ་ཡི། །རྡོ་རྗེ་འཛིན་པ་འཇིགས་བྱེད་བསྐྱེད་ཚུལ་ནི། །རང་ཉིད་ཤིན་ཏུ་ཕྲ་པའི་ལོངས་སྐུ་ལས། །

[167B] །དཀར་དམར་ཁམས་ཀྱི་དབུས་སུ་བར་སྲིད་པའི། །རྣམ་ཤེས་ཞུགས་པ་མཚོན་པའི་ཉི་དཀྱིལ་ལས། །འཕྲོས་པའི་འོད་ཀྱིས་ཕྱོགས་བཅུར་བཞུགས་པ་ཡི་
རྣམ་སྣང་ལ་སོགས་སངས་རྒྱས་རིགས་ལྔ་དང། །རྡོ་རྗེ་རྣོན་པོ་ལ་སོགས་སེམས་དཔའ་ནི། །སུམ་ཅུ་སོ་གཉིས་རྡོ་རྗེ་ལྕགས་ཀྱུ་སོགས། །ཁྲོ་བོ་བརྒྱད་དང་སེམས་མ་རྡོ་རྗེ་སོགས། །རིག་པ་བཞི་ཡི་ལྷ་ཚོགས་
གྲངས་མེད་པ། །སྤྱན་དྲངས་འཇམ་དཔལ་དང་བཅས་ཉི་མར་ཞུགས། །འོད་ཀྱིས་དཔག་ཚད་འབུམ་ཕྲག་བྱ་པར་གྱུར། །མངལ་དུ་ཐོག་མར་གྲུབ་པའི་ལུས་མཚོན་པའི། །ཟླ་ཉི་བརྩེགས་པའི་སྟེང་དུ་ཧཱུཾ་ཡིག་
སྒོམ། །མངལ་དུ་ཕུང་ཁམས་སྐྱེ་མཆེད་ཡན་ལག་རྣམས། །རིམ་གྱིས་རྫོགས་པ་མཚོན་པའི་ཧཱུཾ་ཡིག་ལས། །འོད་ཟེར་འཕྲོས་ཏེ་སངས་རྒྱས་ལ་སོགས་བཞི། །སྤྱན་དྲངས་ཐིམ་པས་ཧཱུཾ་ལས་རྡོ་རྗེ་ཡི། །ལྟེ་བར་
ཧཱུཾ་གིས་མཚན་པར་གྱུར་པ་དང། །དེ་ལས་རྡོ་རྗེ་ཕྲ་མོའི་གཟུགས་སྤྲོས་ལ། །སངས་རྒྱས་སོགས་སུ་གྱུར་ཏེ་སེམས་ཅན་རྣམས། །འཇིགས་བྱེད་ཐོབ་པར་བྱས་དང་ལྷན་ཅིག་ཏུ། །ཚུར་འདུས་རྡོ་རྗེར་ཐིམ་
ནས་ཟླ་ཉི་དང། །རྡོ་རྗེས་བོན་བཅས་པ་གཅིག་ཏུ་འདྲེས། །མངལ་ནས་བཙས་པ་མཚོན་པའི་འདྲེས་པ་ལས། །རྡོ་རྗེ་འཇིགས་བྱེད་ཞལ་དགུ་ཕྱག་སོ་བཞི། །བཅུ་དྲུག་ཞབས་དང་རྒྱན་སོགས་ཡོངས་རྫོགས་སྒོམ། །
འདི་ཉིད་མངོན་བྱང་ལྔ་ལས་བསྐྱེད་ཚུལ་ནི། །རང་དཀྱིལ་སྟེང་དུ་མ་ཡིག་དང་པོ་ལས། །ཟླ་བའི་དཀྱིལ་འཁོར་བསྐྱེད་པ་བླ་བ་དང། །མེ་ལོང་ཡེ་ཤེས་ལས་ནི་བྱང་ཆུབ་པ། །ཟླ་བའི་དབུས་སུ་དྷཱི་ཡིག་བསྐྱེད་
པ་ནས། །ཉིད་ཀྱིལ་དཔག་ཚད་འབུམ་འོད་ཅན་གྱི་བར། །ཉི་མ་དང་ནི་མཉམ་ཉིད་ཡེ་ཤེས་ལས། །བྱང་ཆུབ་པའོ་ཉི་སྟེང་ཧཱུཾ་ཡིག་དང། །དེ་ལས་རྡོ་རྗེ་ཧཱུཾ་གིས་མཚན་པ་ནི། །ས་བོན་ཕྱག་མཚན་སོར་རྟོག་ཡེ་ཤེས་

[168A]༄༅། །ལས། །བྱང་ཆུབ་པའོ་དེ་ལས་འཕྲོས་པ་ཡི། །སངས་རྒྱས་སོགས་ཀྱིས་སེམས་ཅན་མ་ལུས་པ། །ལྷར་བྱས་པ་དང་ལྷན་ཅིག་ཚུར་འདུས་ནས། །ཟླ་ཉི་རྡོ་རྗེ་ཧཱུཾ་བཅས་འདྲེས་པ་ནི། །བྱ་བ་སྒྲུབ་ཡེ་ཤེས་
ལས་ནི་བྱང་ཆུབ་པ། །སྐད་ཅིག་གཅིག་ལ་མངོན་བྱང་ཆུབ་ཀྱང་ཟེར། །འདྲེས་ལས་འཇིགས་བྱེད་སྐུ་རུ་བཞེངས་པ་ནི། །སྐུ་རྫོགས་པ་དང་ཆོས་དབྱིངས་ཡེ་ཤེས་ལས། །བྱང་ཆུབ་པ་སྟེ་ཁ་སྦྱོར་རྩ་འགྲེལ་ལས། །
བཤད་པའི་མངོན་བྱང་ལྔ་དང་ཚུལ་མཐུན་པའོ། །རྒྱུ་འབྲས་རྡོ་རྗེ་འཛིན་པའི་སྐབས་འདི་རུ། །གདུལ་བྱ་གདུལ་ཚུལ་འཇམ་དཔལ་གཞོན་ནུའི་སྐབས། །ཞི་བས་འདུལ་བའི་གདུལ་བྱའི་དོན་མཛད་ཅིང། །དྲག་བོས་
གདུལ་ཡུལ་ཆུབ་འབྲིང་ཆེ་གསུམ་ལས། །དང་པོ་འཇམ་དབྱངས་ཉི་མར་ཞུགས་བ་ཡི། །ཉི་མའི་འོད་ཟེར་རབ་ཏུ་འབར་བས་གཟིར། །གཉིས་པ་ཉི་མའི་སྟེང་དུ་ཧཱུཾ་མཐིང་ཁ། །འོད་ཟེར་ལྔ་ལྡན་གཟི་བརྗིད་ཕུན་
ཚོགས་ཤིང། །ཧཱུཾ་གི་རང་སྒྲ་འབྲུག་ལྟར་སྒྲོགས་པས་འདུལ། །གསུམ་པ་ཁྲོ་བོའི་རྡོ་རྗེ་རྩེ་དགུ་པ། །ང་རྣམས་ཤིན་ཏུ་གདེངས་ཤིང་བོར་ཆེ་བ། །རང་སྒྲ་སྒྲོགས་པའི་ཧཱུཾ་གིས་མཚན་པ་ལས། །རང་འདྲའི་རྡོ་རྗེ་
འོད་ཟེར་སྣ་ལྔ་སོགས། །སྤྲོས་ཏེ་མགོ་བོ་འགེམ་པ་སོགས་ཀྱིས་འདུལ། །དེ་དག་རྣམས་ཀྱིས་འདུལ་བར་མ་ནུས་པའི། །མ་རུང་གདུག་ཅན་ཤིན་ཏུ་ཆེན་པོ་རྣམས། །འཇིགས་བྱེད་ཞལ་ཕྱག་རྫོགས་པས་འདུལ་བར་
སྒོམ༑ ༑སློབ་དཔོན་མི་སྐྱོད་པ་ཡི་མན་ངག་གོ་འབྲས་བུ་རྡོ་རྗེ་འཛིན་པ་བསྐྱེད་ཚུལ་འདི། །གཞིལ་བར་དོ་མངལ་དུ་སྐྱེ་བ་དང། །ཕྱི་རུ་བཙལ་བ་རྣམས་དང་ཆོས་མཐུན་ཞིང། །དེ་ཉིད་སྦྱོང་དང་ལམ་ལ་སྒྱུ་ལུས་
པས༑ ༑གཟུགས་སྐུ་རགས་བ་གཟུང་དང་ཆོས་མཐུན་ཞིང། །དེ་ཡི་རྒྱུད་སྨིན་འབྲས་དུས་ལོངས་སྐུ་ཡིས། །མ་དག་གདུལ་ངོར་མཆོག་གི་སྤྲུལ་སྐུ་ཡི། །རྣམ་བསྟོན་དང་མཐུན་ཞིང་སྤྲུལ་སྐུ་དེ། །མྱུར་དུ་མངོན་དུ་

[168B]སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་ཏེ། །ལམ་འཁྱེར་འདི་གསུམ་རིམ་པ་དང་པོ་ཡི། །སྙིང་པོ་ཡིན་ཕྱིར་འབད་པས་སྒོམ་པ་གཅེས། །འབྲས་བུ་རྡོ་རྗེ་འཛིན་པ་གསལ་འདེབས་ཚུལ། །
སྣ་ཚོགས་པདྨ་ཟླ་ཉིའི་གདན་གྱི་སྟེང། །རང་ཉིད་འཇིགས་མཛད་རྡོ་རྗེའི་སྐུར་བཞེངས་པའི། །ཆོས་དབྱིངས་མི་འགྱུར་མཚོན་པའི་སྐུ་མདོག་མཐིང། །མཐར་གནས་སྙོམས་འཇུག་མཚོན་པའི་ཞལ་དགུ་པ། །བཅོ་
བརྒྱད་ཁམས་དང་བདེན་གཉིས་སྟོབས་བཅུ་དང། །མི་འཇིགས་བཞི་རྣམས་དག་པའི་ཕྱག་སོ་བཞི། །སྟོང་ཉིད་བཅུ་དྲུག་དག་པའི་ཞབས་བཅུ་དྲུག་བདུད་སྡེ་འཇོམས་པས་གཡས་བསྐུམ་གཡོན་བརྐྱང་
ཞིང༑ ༑ཁམས་གསུམ་དབང་དུ་བསྡུད་པས་རྫ་ནུས་པ། །དཔའ་བོའི་གད་མོ་ཧ་ཧ་ཞེས་སོགས་སྒྲོག་མ་རུང་སྐྲག་བར་བྱ་ཕྱིར་ལྗགས་འདྲིལ་ཞིང། །བདུད་བཞི་འཇོམས་པས་མཆེ་བ་རྣམ་པར་གཙིགས། །
གདུག་ཅན་འཇོམས་པའི་ཁྲོ་གཉེར་ཤིན་ཏུ་བསྡུས། །སྤྱན་དང་སྨིན་མདུས་མཐའི་མེ་ལྟ་བུར། །རབ་ཏུ་འབར་བས་གདུག་པ་ཅན་རྣམས་སྲེགས། །མ་རུང་འདུལ་བས་དབུ་སྐྲ་གྱེན་དུ་བརྗེས། །གཡས་
ཀྱི་བཅུ་བདུན་ཕྱག་གི་སྡིག་འཛུབ་རྩེ། །གྱེན་དུ་བསྟན་ཏེ་འཇིག་རྟེན་ལས་འདས་པའི། །སངས་རྒྱས་བྱང་སེམས་རྣམས་ལ་བསྡིགས་ཚུལ་གྱིས། །བསྒྲུབ་པ་པོ་ལ་དངོས་གྲུབ་རྩོལ་ཕྱིར་བསྐུལ། །
གཡོན་གྱི་བཅུ་བདུན་ཕྱག་གི་སྡིགས་འཛུབ་ཀྱི། །རྩེ་མོ་འོག་ཏུ་བསྟན་པས་འཇིག་རྟེན་པའི། །གནོད་བྱེད་གདོན་གེགས་རྣམས་ལ་བསྡིགས་པ་ཡིས། །བསྒྲུབ་ལ་བར་དུ་གཅོད་རྣམས་ཚར་གཅོད་མཛད། །
སྲིད་འདིར་གཞན་དག་འཇིགས་ཤིང་སྐྲག་བྱེད་པའི། །ལྷ་ཆེན་ཚངས་པ་དབང་པོ་ཁྱབ་འཇུག་དང། །དྲག་པོ་གདོང་དྲུག་ལོག་འདྲེན་ཉི་ཟླ་རྣམས། །ཞབས་ཀྱི་འོག་ཏུ་མནན་ནས་འཇིགས་པར་བྱེད། །མཁའ་

[169A]༄༅། །འགྲོ་སྡུད་པའི་ཕེཾ་སྐད་འཐུག་ལྟར་སྒྲོག་གནོད་བྱེད་གདུག་པ་ཅན་རྣམས་སྐྲག་པའི་ཆེད། །མི་ཡི་ཁྲག་ཞག་རྐང་དང་ཚིལ་བུ་ཟ། །འབྲས་བུའི་དུས་ཀྱི་ཡེ་ཤེས་ལྔ་དག་པ། །བདུད་དང་
གཤིན་རྗེ་སྲིན་པོ་ལ་སོགས་པའི། །འཇིགས་རུང་ཐོད་སྐམ་ལྔ་ཡིས་ཐོད་བྱས་ཤིང། །དབྱངས་གསལ་དག་པའི་མགོ་རློན་ལྔ་བཅུས་བརྒྱན། །ཞེ་སྡང་རྣམ་དག་སྤྲུལ་གྱི་མཆོད་ཕྱིར་ཐོག་རིགས་ལྔ་རྣམ་དག་
ཕྱག་རྒྱ་ལྔ་ཡིས་བརྒྱན། །ཤིན་ཏུ་ཁྲོས་པ་མཚོན་པའི་གསུས་པ་ཆེ། །ངོ་ཚ་ཁྲེལ་ཡོད་ལྡན་པས་གཅེར་བུ་སྟེ། །དབང་ཕྱུག་ཆེན་པོ་འདུལ་དང་ལྷན་སྐྱེས་ཀྱི། །བདེ་ཆེན་མཚོན་པའི་མཚན་མ་གྱེན་དུ་འགྲེང། །
གདུག་སེམས་སྲེགས་པས་སྨིན་མ་རྫི་མ་དང། །སྨ་རབ་སྦུ་དུས་མཐའི་མེ་ལྟར་འབར། །གཤིན་རྗེ་འཇོམས་པས་རྩ་ཞལ་མ་ཧེའི་གདོང། །ཤིན་ཏུ་ཁྲོས་ཤིང་ཀུན་རྫོབ་སྒྱུ་ལུས་དང། །དོན་དམ་འོད་གསལ་
མཚོན་པའི་རྭ་གཉིས་ལྡན། །གཞན་དག་དབང་བསྡུད་ལས་ནི་མཐར་ཕྱིན་ཅིང། །འགྲོ་ཀུན་བརྩེ་བས་རྒྱུན་དུ་རྗེས་འཛིན་པ། །མཚོན་པའི་རྩ་ཞལ་སྟེང་དུ་སྲིན་ཞལ་དམར། །ཞལ་ནས་ཁྲག་འཛག་ཕེཾ་གྱི་སྒྲ་
ཡང་སྒྲོག་འཇམ་དབྱངས་སྤྲུལ་པར་མཚོན་ཕྱིར་དེ་ཡི་སྟེང། །འཇམ་དཔལ་ཞལ་ནི་ཅུང་ཟད་ཁྲོས་པ་ལ། །གཞོན་ནུའི་རྒྱན་ཏེ་མེ་ཏོག་ཕྲེང་བས་བརྒྱན། །ཡེ་ཤེས་ལྔ་མཚོན་ཟུར་ཕུད་ལྔ་པ་ཅན། །གཡས་ཀྱི་རྭ་
རྩའི་ཞལ་ནི་སྔོན་པོ་སྟེ། །དེ་ཡི་གཡས་ཞལ་དམར་པོ་གཡོན་ཞལ་སེར། །གཡོན་གྱི་རྭ་རྩའི་ཞལ་ནི་དཀར་པོ་སྟེ། །དེ་ཡི་གཡས་ཞལ་དུད་ཁ་གཡོན་ཞལ་ནག་ཞལ་བདུན་ཤིན་ཏུ་ཁྲོས་ཤིང་དགུ་གཡང། །
དུས་གསུམ་མཁྱེན་པའི་སྤྱན་ནི་གསུམ་གསུམ་ལྡན། །གྲི་གུག་འཛིན་པའི་ཕྱག་ནས་མངའ་འཛིན་པའི། །བར་གྱི་ཕྱག་བརྒྱད་མདུན་དང་ལྕགས་ཀྱུ་ནས། །ཅང་ཏེའུ་འཛིན་པའི་བར་བརྒྱད་རྒྱབ་ཕྱག་སྟེ། །

[169B] །གཡོན་གྱི་ཕྱག་ཀྱང་གྱེས་ཚུལ་དེ་དང་མཚུངས། །ཕྱག་གི་མཐིལ་རྣམས་ཁྲག་རློན་བྱུགས་པ་བཞིན། །ཤིན་ཏུ་དམར་ཞིང་ཕྱག་སེན་ལྕགས་ཀྱུ་ལྟར། །རྣོ་ཞིང་རིང་བ་སྡིགས་འཛུབ་
ཕྱག་རྒྱ་ཡིས། །གླང་པགས་གྲི་གུག་ལ་སོགས་ཕྱག་མཚན་བསྣམས། །གཡས་གཡོན་ཞབས་ཀྱི་དང་པོ་མདུན་ཕྱོགས་ནས། །རྒྱབ་ཏུ་རིམ་པར་བསྒྲིགས་ཤིང་མི་ལ་སོགས། །སྲོག་ཆགས་རྣམས་ནི་ཁ་བུབ་གནོན་
པར་མཛད། །སྐུ་བོང་ཆེ་ཞིང་ཡན་ལག་རག་པ་དང། །དམ་ཞིང་བརྗིད་ལ་ཁྲོ་ཉམས་ཆེ་བ་ཡིས། །ཤིན་ཏུ་འཇིགས་ཤིང་ལྟ་བར་མི་བཟོད་པ། །བདུད་དང་སྒྲིབ་གཉིས་བསྲེགས་བྱེད་ཡེ་ཤེས་ཀྱི། །མེ་དཔུང་
འབར་བའི་དབུས་ན་བཞུགས་པར་སྒོམ། །རང་གི་སྐྱེ་མཆེད་དྲུག་དང་སྒོ་གསུམ་ལ། །ཐ་མལ་སྣང་ཞེན་འགོག་དང་དབང་པོ་ཡི། །རླུང་རྣམས་ལས་རུང་བྱེད་དང་མི་སོགས་ཀྱི། །དབང་པོའི་མངོན་ཤེས་རྡོ་རྗེ་གསུམ་
འགྲུབ་ཕྱིར། །ས་སྙིང་སོགས་ཀྱི་རང་བཞིན་ཀྵ ་ལ་སོགས། །མིག་གི་དབང་པོ་སོགས་དང་དབྱེར་མེད་སྒོམ། །རང་ཉིད་དམ་ཚིགས་སེམས་དཔའ་འཇིགས་བྱེད་དུ། །གསལ་བའི་ཐུགས་ཁར་ཡེ་ཤེས་སེམས་དཔའ་ནི། །
འཇམ་དཔལ་གཞོན་ནུའི་སྐུ་དང་དེའི་ཐུགས་ཁར། །ཏིང་འཛིན་སེམས་དཔའ་ཧཱུཾ་ཡིག་མཐིང་ཁ་བསམ། །འདི་ནི་བསྒྲུབ་པ་པོ་ཡི་རགས་པའི་ལུས། །ཕྲ་བའི་རླུང་དང་གཉུག་མའི་སེམས་གསུམ་དང། །མཐུན་ཞིང་
དེ་ཉིད་སྦྱོང་དང་ལམ་དུས་ཀྱི། །རགས་པའི་གཟུགས་སྐུ་ཕྲ་བའི་སྒྱུ་ལུས་དང། །འོད་གསལ་ཡེ་ཤེས་གསུམ་དང་ཆོས་མཐུན་ཞིང། །དེ་གསུམ་འགྲུབ་པའི་རྒྱུད་སྨིན་འབྲས་དུས་ཀྱི། །སྤྲུལ་པའི་སྐུ་དང་ལོངས་སྦྱོད་
རྫོགས་པའི་སྐུ། །འོད་གསལ་ཆོས་ཀྱི་སྐུ་དང་ཆོས་མཐུན་ཞིང། །མྱུར་དུ་འགྲུབ་པའི་ལག་རྗེས་འཇོག་པའི་ཕྱིར། །སེམས་དཔའ་སུམ་བརྩེགས་སྒོམ་པ་གནད་དུ་ཆེ། །དེ་ནས་རང་གི་ཐུགས་ཁའི་ཧཱུཾ་ཡིག་ལས། །

[170A]༄༅། །འོད་ཟེར་ལྕགས་ཀྱུ་ལྟ་བུ་སྤྲོ་བ་དང། །སྔགས་དང་ཕྱག་རྒྱས་བསྒོམ་པ་དང་འདྲ་བའི། །ཐོབ་འགྱུར་གྲུབ་ཟིན་འཇིགས་བྱེད་རྟེན་དང་བཅས། །སྤྱན་དྲངས་མདུན་གྱི་ནམ་མཁར་བཞུགས་པ་ལ། །ཡི་གེ་
བཅུ་པ་བརྗོད་ཅིང་ཤངས་བུག་ནས། །ཁྲོ་ཚོགས་སྤྲོས་སྟེ་ཕྱི་འབྲང་བགེགས་རྣམས་བཀྲད། །ཚོགས་ཞིང་སྐབས་ཀྱི་མཆོད་པ་ཇི་བཞིན་མཆོད། །སྔགས་དང་ཕྱག་རྒྱས་དགུག་གཞུག་བཅིང་མཉེས་བྱ། །
འདི་ནི་རང་དང་ཐོབ་འགྱུར་ཡེ་ཤེས་བ། །ཐ་དད་སོ་སོར་འཛིན་པ་འགོག་པ་དང། །རེ་གཉིས་དབྱེར་མེད་ང་རྒྱལ་བརྟན་པ་དང། །བྱིན་གྱིས་བརླབས་པའི་ཆེད་ཡིན་འབྱུང་འགྱུར་གྱི། །ཡེ་ཤེས་པ་དང་དབྱེར་མེད་མོས་
པ་གཙོ། །སླར་ཡང་སྔགས་དང་ཕྱག་རྒྱ་འོད་ཟེར་གྱིས། །ཕྱོགས་བཅུའི་སངས་རྒྱས་སྲས་བཅས་སྤྱན་དྲངས་ལ། །མཆོད་ཅིང་གསོལ་བ་བཏབ་པས་དེ་རྣམས་ཀྱིས། །དབང་བསྐུར་རྒྱས་བཏབ་དབང་ལྷ་རང་ལ་
བསྟིམ༑ ༑འདིས་ནི་བགེགས་སྡིག་དྲི་མ་སྦྱོང་བ་དང། །གཙུག་ཏོང་རིགས་བདག་འགྲུབ་པའི་ནུས་པ་འཇོག་ཕྱི་དང་ནང་གི་མཆོད་པ་སྔར་བཞིན་དུ། །བྱིན་གྱིས་བརླབས་ཏེ་སྙིང་ཁ་ནས་སྤྲོས་པའི། །
ལྷ་མོ་རྣམས་ཀྱིས་མཆོད་ཅིང་བསྟོད་པར་བསམ། །དག་པའི་ལོངས་སྤྱོད་འགྲུབ་པའི་ནུས་པ་འཇོག་རྟེན་དང་བརྟེན་པའི་དཀྱིལ་འཁོར་གསལ་བཏབ་ནས། །གསལ་སྣང་ང་རྒྱལ་བསྒོམ་པའི་རགས་པ་དང། །
སྟེང་དང་འོག་གི་སྣ་རྩེར་ཟླ་གདན་ལ། །རྡོ་རྗེ་བསམ་པ་ཕྲ་མོའི་རྣལ་འབྱོར་སྒོམ། །དག་པ་དྲན་པར་བྱས་ལ་བགྲང་ཕྲེང་ནཾ། །བསང་སྦྱང་བྱས་ཏེ་འཕྲེང་རྡོག་རེ་རེ་ནས། །ཧཱུཾ་ལས་རྡོ་རྗེ་འཇིགས་བྱེད་ཉིད་དུ་བསྐྱེད། །དེ་རྣམས་
ཞུབ་ཁྲག་འཛག་མགོ་བོར་བལྟ། །གཡས་པས་མཐེ་བོང་ལྕགས་ཀྱུས་ལྷ་དགུག་པའི། །བསམ་པས་འཕྲེང་བ་དབབ་ལ་བཟླས་པ་བྱ། །ཏིང་འཛིན་སེམས་དཔའི་མཐའ་མར་ཉེ་སྙིང་སོགས། །སྔགས་གསུམ་གྱིན་

[170B] །འོད་ཟེར་འཕྲོས་ཏེ་རྩ་ཞལ་སྣ་སྒོ་ནས། །དབུགས་ཕྱིར་འབྱུང་དང་ལྷན་ཅིག་ཕྱིར་ཐོན་ཏེ། །འགྲོ་བའི་དོན་བྱས་སླར་ཡང་དབུགས་ནང་དུ། །རྡུབ་དང་ལྷན་ཅིག་སྣ་ཡི་སྒོ་ནས་ཞུགས། །
སྔགས་ཀྱི་འཕྲེང་བར་ཐིམ་དང་ཞལ་དགུ་ལས། །བྱུང་བར་བསམ་ལ་སྐྱོན་དང་བྲལ་བར་བཟླ། །མཇུག་ཏུ་གཤིན་རྗེ་གཤེད་ཀྱི་ཡིག་བརྒྱ་འདོན། །མཆོད་བསྟོད་བྱ་ཞིང་གཏོར་མགྲོན་གསལ་བཏབ་སྟེ། །འདས་དང་མ་འདས་
བཀའ་སྡོད་གཤིན་རྗེ་ལ། །གཏོར་མ་ཕུལ་ཏེ་མཆོད་བསྟོད་ལས་བཅོལ་བྱ། །འཇིག་རྟེན་འདས་པའི་མགྲོན་གྱི་ཡེ་ཤེས་པ། །གཤེགས་ཤིགྣ་དམ་ཚིགས་པ་ནི་བདག་ལ་བསྡུ། །མགྲོན་གཞན་རང་གི་གནས་སུ་གཤེགས་པར་
བསམ༑ ༑མཆོག་ཐུན་དངོས་གྲུབ་འགྲུབ་པའི་སྨོན་ལམ་གདབ། །རགས་འཕྲའི་རྣལ་འབྱོར་སྒོམ་ནས་འདི་ཡི་བར། །དག་པའི་མཛད་པ་དང་མཐུན་ལག་རྗེས་འཇོག། །ཐུགས་ཁའི་ཧཱུཾ་ལས་འོད་འཕྲོས་ཕྱི་རོལ་གྱི་
སྣོད་བཅུད་ཀུན་ལ་ཕོག་པས་འོད་དུ་ཞུ། །དུང་ཁྲོད་བསྲུང་འཁོར་གཞལ་ཡས་ཁང་ལ་བསྡུ། །གཞལ་ཡས་ཁང་ནི་རང་ལ་བསྡུ་བ་དང། །དམ་ཚིག་སེམས་དཔའ་ཡི་ཤེས་སེམས་དཔའ་ལ། །བསྡུ་ཞིང་དེ་ཡར་ཏིང་
འཛིན་སེམས་དཔའ་ལ། །དེ་ཡི་ཞབས་ཀྱུ་ཨུ་ནས་ནའ་དའི་བར། །བསྡུ་ཞིང་དེ་ཡང་མི་དམིགས་པར་བསམ་སྟེ། །སྟོང་བའི་ངང་ལས་འཇིགས་བྱེད་དང་རྒྱལ་གྱིས། །ལང་སྟེ་ཐུན་འཚམས་རྣལ་འབྱོར་སོགས་ལ་འཇུག་
འདི་ནི་རྗེས་གཞིག་རིམ་པས་འོད་གསལ་དུ། །ཞུགས་ནས་ལྷ་སྐུར་ལྡང་བའི་རྒྱུད་སྨིན་བྱེད། །རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས་པ། །དཔའ་བོ་གཅིག་པའི་བསྙེན་པ་བྱ་བ་ནི། །རྡོ་རྗེ་འཇིགས་བྱེད་རང་གི་རྩ་བའི་རྒྱུད། །
རྟོག་བདུན་དང་ནི་རྒྱུད་གཞན་ཁ་སྦྱོར་རྒྱུད། །གཉིས་ལས་བཤད་ཅིང་གྲུབ་ཆེན་དཔལ་འཛིན་སོགས། །རྒྱ་བོད་མཁས་གྲུབ་མང་པོས་བཤད་པ་ལྟར། །རྡོ་རྗེ་འཇིགས་བྱེད་ཉིད་དང་དབྱེར་མེད་པའི། །ཡབ་རྗེ་རྒྱལ་བའི་

[171A]༄༅། །དབང་བོ་རྩོང་ཁ་པས། །རིམ་བ་དང་བོའི་གནད་ཀུན་ཚང་བ་ཡི། །སྒྲུབ་ཐབས་བདུད་ལས་རྣམ་རྒྱལ་འདི་མཛད་པས། །བཅུ་གསུམ་མ་ཡིད་ཀྱིལ་འཁོར་རྒྱལ་མཆོག་སོགས། །བསྡུས་པའི་འདོན་ཆ་
ཉུང་བསྡུས་ཙམ་ཞིག་ཏུ། །གོ་བའི་ལོག་རྟོག་ངན་པ་རྒྱང་བསྲིངས་ཏེ། །སྒྲུབ་ཐབས་འདི་ལ་འབད་པས་འཇུག་པར་རིགས།། །།འདི་ཡི་སྒོ་ནས་རྫོགས་རིམ་བསྒོམ་འདོད་ན། །ཐུན་མོངས་ལམ་སྦྱངས་རིམ་པ་
དང་པོ་ཡི། །ཉམས་ལེན་སྔོན་དུ་བཏང་སྟེ་རྫོགས་རིམ་གྱི། །རྟོག་པ་སྐྱེ་བའི་འགལ་རྐྱེན་ལེགས་སྦྱངས་ཏེ། །མཐུན་རྐྱེན་སྒྲུབ་ཕྱིར་རྡོར་སེམས་བསྒོམ་བཟླས་དང། །བླ་མའི་རྣལ་འབྱོར་གཉིས་ལ་ནན་ཏན་བྱ། །
ལུས་གནད་བཅོས་ཏེ་རླུང་རོ་དགུ་ཕྲུགས་སུ། །བསལ་ཞིང་རིག་པ་དངས་སྙིགས་ལེགས་པར་ཕྱེ། །རྩ་གསུམ་འཁོར་ལོ་བཞི་ལྡན་གསལ་བཏབ་སྟེ། །རང་སེམས་འོད་ཀྱི་རྣམ་པས་རྩ་ལམ་སྦྱང། །སྤྲུལ་པའི་འཁོར་ལོར་
འཇིགས་བྱེད་སྐུ་མདོག་དཀར། །ཕྱག་གཉིས་གྲི་ཐོད་འཛིན་པ་ཡུམ་དང་བཅས། །རྒྱ་སྲན་ཙམ་གྱི་ཐུགས་ཁར་ཧཱུཾ་དཀར་པོ། །ཡུངས་འབྲུ་ཙམ་བསམ་དེ་དང་སྦྱོར་མཚམས་ནས། །འོད་ཟེར་དམར་བོ་འཕྲོས་ཏེ་དུར་ཁྲོད་དང་
སྲུང་འཁོར་གཞལ་ཡས་ཁང་སོགས་སྣང་བར་བྱས། །རིམ་གྱིས་འདོ་དུ་ཞུ་ནས་རང་ལ་ཐིམ། །རང་ཉིད་ཞུ་ནས་ལྟེ་བའི་འཇིགས་བྱེད་ལ་ །དེ་ཡང་ཞུ་ནས་ཧཱུཾ་ལ་ཐིམ་པ་ཡི། །ཧཱུཾ་ཡིག་དེ་ལ་རང་སེམས་ཞུགས་པ་གཞིན། །བྱས་
ཏེ་རྩེ་གཅིག་མཉམ་པར་བཞག་པས་རླུང། །དབུ་མའི་ནང་དུ་ཞུགས་ནས་ཐིམ་གསུམ་འབྱུང། །རྟགས་དང་རྟགས་ཅན་རྣམས་ནི་རིམ་གྱིས་འཆར། །འབར་འཛག་ལས་བྱུང་ལུགས་འབྱུང་ལུགས་ལྡོག་གི་ །དགའ་བ་
ཁྲུང་བཞི་འབྱུང་ཞིང་དེ་ཡི་ཚེ། །བདེ་སྟོང་སྦྱར་ནས་རྩེ་གཅིག་སྒོམ་པར་བྱ། །སད་དུས་འོད་གསལ་ཆོས་སྐུའི་བསྲེ་བའོ། །དེ་ལས་ལྡང་ཚེ་ཕུང་པོ་རྙིང་པ་ལས། །གོས་ལོགས་སུ་རྡོ་རྗེ་འཇིགས་བྱེད་ནི། །དཀར་པོ་ཡུམ་

[171B] །ཉེར་ཐོབ་ལ་སོགས་ལུགས་ལྡོག་རྟག་རྣམས་འཆར། །སད་པའི་དུས་ཀྱི་ལོངས་སྐུའི་བསྲེ་བའོ། །འཇིགས་བྱེད་ཡུམ་བཅས་ཕུང་བོ་སྙིང་པ་དེ། །དམ་ཚིག་སེམས་དཔར་གསལ་བའི་
སྤྱི་བོ་ནས། །ཞུགས་པར་མོས་ཤིང་དེ་དང་དུས་མཉམ་དུ། །སྣ་བུག་གཉིས་ནས་རླུང་རླུང་ཡུལ་སྣང་འཆར། །གང་སྣང་སྟོང་པ་སྟོང་པ་བདེ་བ་དང། །བདེ་བ་འཇིགས་བྱེད་སྐུ་རུ་འཆར་ལ་བསླབ། །སད་དུས་སྤྲུལ་
སྐུའི་བསྲེ་བ་ཞེས་བྱའོ། །ཚུལ་འདིས་གཉིད་ཀྱི་དུས་དང་འཆི་དུས་ཀྱི། །བསྲེ་བ་རྣམས་ལ་བསླབ་ཚུལ་ཤེས་པར་བྱ། །རང་ཉིད་རྡོ་རྗེ་འཇིགས་བྱེད་ཕྱག་གཉིས་པར། །གསལ་བའི་སྙིང་ཁའི་ཨ་ཝ་དཧུ་ཏིའི་ནང། །
མི་ཤིག་ཐིག་ལེ་དང་ནི་དབྱེར་མེད་པའི། །ཧཱུཾ་ཡིག་དཀར་པོ་ཡུང་འབྲུ་ཙམ་ཞིག་བསམ། །དེ་ལ་རང་སེམས་ཞུགས་པ་བཞིན་བྱས་ཏེ། །སྟེང་གི་རླུང་རྣམས་རང་གི་སྨིན་འཚམས་ནས། །དཧུ་ཏིའི་ནང་བརྒྱུད་སྙིང་
ཁའི་ཧཱུཾ་ལ་ཐིམ། །འོག་གི་རླུང་རྣམས་རང་གི་གསང་གནས་ནས། །དཧུ་ཏིའི་ནང་བརྒྱུད་སྙིང་ཁའི་ཧཱུཾ་ཡིག་ལ། །ཐིམ་པར་མོས་པའི་བུམ་པ་ཅན་གྱིས་རླུང། །དབུ་མར་ཞུགས་གནས་ཐིམ་གསུམ་ལ་སོགས་པའི། །རྟགས་
དང་རྟགས་ཅན་འབྱུང་ཞིང་འོད་གསལ་གྱི། །དུས་སུ་བདེ་སྟོང་སྦྱར་ནས་སྒོམ་པ་སོགས། །བསྲེ་བ་རྣམས་ལ་སྔར་བཞིན་བསླབ་པར་བྱ། །རང་ཉིད་འཇིགས་བྱེད་ཕྱག་གཉིས་པར་གསལ་བའི། །སྙིང་ཨྑའི་དཧུ་ཏིའི་ནང་
དུ་མི་ཤིག་པའི། །ཐིག་ལེ་དང་ནི་ངོ་བོ་དབྱེར་མེད་པའི། །ཧཱུཾ་ཡིག་དཀར་པོ་ཡུངས་འབྲུ་ཙམ་ཞིག་ལ། །རང་སེམས་ཞུགས་བཞིན་བྱས་ཏེ་དབུ་མ་ནས། །སྟེང་རླུང་ནང་དུ་འཇུག་པ་ཨོཾ་གྱི་གདངས། །གནས་པ་ཨ་ཡི་
གདངས་སུ་ཕྱིར་ལྡང་བ། །ཧཱུཾ་གི་གདངས་སུ་ཤར་བར་མོས་པ་ཡི། །རྡོ་རྗེའི་བཟླས་པ་བྱས་པས་རླུང་དབུ་མར། །ཞུགས་གནས་ཐིམ་གསུམ་འབྱུང་ཞིང་འོད་གསལ་དུས། །བདེ་སྟོང་སྦྱར་ནས་སྒོམ་སོགས་སྔར་
[172A]༄༅། །བཞིན་བསླབ། །འདི་ནི་སྔགས་ཀྱི་རྣལ་འབྱོར་དངོས་གཞིའོ། །དེ་ལྟར་རྡོ་རྗེའི་བཟླས་པ་ལ་བརྟེན་ནས། །སྙིང་ཁའི་རྩ་མདུད་ལྷོད་པར་སོང་བ་ན། །པདྨ་ཅན་སོགས་མཚན་ལྡན་ལས་རྒྱའམ་
ཡེ་ཤེས་ཕྱག་རྒྱར་སྙོམས་པར་འཇུག་བཞིན་པའི། །ངང་ནས་སྙིང་ཁའི་རྗེས་གཞིག་སྡུད་རིམ་དང། །བུམ་པ་ཅན་དང་རྡོ་རྗེའི་བཟླས་པ་གསུམ། །གང་ཡང་རུང་བ་བྱས་པས་རླུང་ཐམས་ཅད། །སྙིང་ཁའི་དབུ་མར་
ཞུགས་གནས་ཐིམ་གསུམ་དང། །ཐིམ་པའི་རྟགས་དང་རྟགས་ཅན་རིམ་བཞིན་འཆར། །འོད་གསལ་ལྷན་སྐྱེས་དུས་སུ་བདེ་སྟོང་སྦྱར། །དེ་ནི་སེམས་དབེན་མཐར་ཐུག་དཔེའི་འོད་གསལ། །སྒྱུ་ལུས་འགྲུབ་
བྱེད་དམ་ཚིག་རྣལ་འབྱོར་རོ། །འོད་གསལ་དེ་ལས་ཆུ་ལས་ཆུ་བུར་བཞིན། །རླུང་སེམས་ཙམ་ལས་མཚན་དཔེའི་དཔལ་འབར་ཞིང། །སྒྱུ་མ་ལ་སོགས་བཅུ་གཉིས་དཔེས་མཚོན་པའི། །རིམ་པ་གསུམ་
པའི་སྒྱུ་མའི་སྐུ་རུ་བཞེངས། །སླར་ཡང་ཕུང་པོ་རྙིང་པ་ལ་ཞུགས་ནས། །རགས་པའི་སྤྲུལ་སྐུ་བཟུང་སྟེ་ཆོས་སྟོན་ཞིང། །ཕྱག་རྒྱར་སྙོམས་འཇུག་རིལ་འཛིན་རྗེས་གཞིག་གི་བདུད་རིམ་གང་རུང་སྒོམ་པའི་དགེ་
སྦྱོར་སྐྱོང། །འདི་ནི་ཉོན་མོངས་སྒྲིབས་པས་མ་དག་པའི། །སྒྱུ་མའི་སྐུ་དང་དབྱིབས་ཀྱི་རྣལ་འབྱོར་རོ། །སྒྱུ་ལུས་པ་དེས་དག་པའི་སྒྱུ་མའི་སྐུ། །མངོན་དུ་འགྱུར་པའི་མཚན་མ་མཐོང་བ་ན། །ཕྱག་རྒྱ་མཆོག་
དང་སྙོམས་པར་འཇུག་བཞིན་པས། །རིལ་འཛིན་རྗེས་གཞིག་གང་རུང་སྒོམ་པས་རླུང། །དབུ་མར་ཞུགས་གནས་ཐིམ་གསུམ་རིམ་ཀྱིས་འབྱུང། །ཐིམ་པའི་རྟགས་དང་རྟགས་ཅན་རིམ་པར་འཆར། །
ཐོ་རང་གཡའ་དག་ལྟ་བུའི་ཕྱི་ཡི་རྟགས། །ཤར་ཚེ་སྟོང་པ་བཞི་པ་འོད་གསལ་འཆར། །བདེ་སྟོང་སྦྱར་ནས་རྩེ་གཅིག་སྒོམ་པར་བྱེད། །དེ་ཡིས་སྟོང་ཉིད་མངོན་སུམ་གསར་དུ་རྟོགས། །མ་དག་པ་ཡི་སྒྱུ་མའི་

[172B] །ཉོན་སྒྲིབ་དངོས་གཉེན་དོན་གྱི་འོད་གསལ་དང། །རྣམ་པར་དག་པའི་ཡེ་ཤེས་རྣལ་འབྱོར་རོ། །འོད་གསལ་དེ་ལས་ཆུ་ལས་ཉ་ལྟ་བུར། །ལང་ཚེ་དག་པའི་སྒྱུ་མའི་སྐུ་རུ་བཞེང། །དེ་དང་མཉམ་དུ་ལུགས་
ལྡོག་ཉེར་ཐོབ་གྲུབ། །རིམ་པ་བཞི་པའི་དོན་གྱི་འོད་གསལ་འགགས། །རབ་ཉིད་རྒྱུད་ལ་ལྡན་པའི་གང་ཟག་དེ། །ཉོན་མོངས་སྤངས་པའི་དག་པ་ཐོབ་པ་ཡིས། །ཟུང་འཇུག་པ་ལས་ཐོབ་ཅིང་ཟུང་འཇུག་པ། །
དེ་ནི་རླུང་གི་སྡུད་རིམ་མི་བྱེད་པར། །སྟོང་ཉིད་རྩེ་གཅིག་སྒོམ་པས་རླུང་དབུ་མར། །ཞུགས་གནས་ཐིམ་གསུམ་སྨིག་རྒྱུ་ལྟ་བུ་ནས། འདོད་གསལ་བར་གྱི་རྟགས་དང་རྟགས་ཅན་འཆར། །འོད་གསལ་
དུས་སུ་བདེ་སྟོང་སྦྱར་ནས་སྒོམ། །དེ་ཚེ་ཉོན་མོངས་དྲི་མས་དག་པ་ཡི། །སྒྱུ་མའི་སྐུ་དང་དོན་གྱི་འོད་གསལ་གཉིས། །མཉམ་དུ་འཚོགས་པས་ཟུང་འཇུག་གཙོ་བོ་ཐོབ། །དེས་ནི་ཕུང་པོ་རྙིང་པ་ལ་
སོགས་པའི། །རགས་པའི་ལུས་རྟེན་གང་ཡང་རུང་བ་ལ། །བརྟེན་ནས་བཟའ་བཏུང་སོགས་ལ་ལོངས་སྤྱོད་ཅིང། །གདུལ་བྱར་ཆོས་སྟོན་རི་དགས་བཤོར་བ་དང། །ལས་རྒྱ་དང་ནི་སྙོམ་པར་འཇུག་བཞིན་
པས༑ ༑སྟོང་ཉིད་སྒོམ་སོགས་དགེ་སྦྱོར་བསྐྱངས་པ་ཡིས། །འབྲས་བུ་མངོན་དུ་བྱེད་པའི་མཚན་མ་མཐོང། །དེ་ཚེ་ཐོ་རངས་ནམ་མཁའ་གཡའ་དག་དུས། །ཕྱི་རྐྱེན་ཕྱག་རྒྱ་དང་ནི་སྙོམ་འཇུག་ཅིང། །ནང་རྐྱེན་སྟོང་
ཉིད་རྩེ་གཅིག་སྒོམ་པ་ཡིས། །རླུང་རྣམས་དབུ་མར་ཞུགས་གནས་ཟིམ་གསུམ་དང། །སྨིག་རྒྱུ་ནས་བཟུང་འོད་གསལ་བར་རྣམས་འཆར། །འོད་གསལ་དེ་ཡི་སྐད་ཅིག་དང་པོ་ཡིས། །ཤེས་བྱའི་སྒྲིབ་པའི་དངོས་
ཀྱི་གཉེན་པོ་བྱེད། །སྐད་ཅིག་གཉིས་པའི་ཚེ་ན་སྟོང་ཉིད་ལ། །མཉམ་པར་བཞག་པའི་ངང་ནས་ཆོས་ཐམས་ཅད། །མངོན་གསུམ་གཟིགས་པའི་ཡེ་ཤེས་ཆོས་སྐུ་དང། །མི་སློབ་ཟུང་འཇུག་ཡན་ལག་བདུན་ལྡན་གྱི།།

[173A]༄༅། །ལོངས་སྐུ་ཐོབ་ཅིང་ཤེས་བྱའི་སྒྲིབ་པ་སྤར། །སྤྲུལ་སྐུ་བྱེ་བ་ཐེར་འབུམ་གཅིག་ཆར་དུ། །སྟོན་པའི་སྐུ་གསུམ་ངོ་བོར་འཚང་རྒྱའོ། །འདི་ནི་རྫོགས་རིམ་རིམ་ལྔའི་གནད་དོན་ཀུན། །བསྡུས་པའི་རྣལ་
འབྱོར་བཞི་ཡི་རིམ་པ་ལ། །བརྟེན་ནས་འབྲས་བུ་མངོན་དུ་བྱེད་ཚུལ་ལོ། །ལྷག་པའི་ལྷ་མཆོག་རྡོ་རྗེ་འཇིགས་བྱེད་ཀྱི། །རྫོགས་རིམ་སྒོམ་ཚུལ་རྟོགས་བདུད་རྩ་འགྲེལ་དང། །ཤན་ཏི་པ་དང་དོན་ཡོད་རྡོ་རྗེ་སོགས། །
རྒྱ་གར་པཎ་གྲུབ་དུ་མས་མཛད་པ་དང། །བླ་མ་རྭ་ལོའི་རྭ་རྩེ་སེམས་འཛིན་སོགས། །ཐོར་བུར་བཤད་པ་མང་དུ་བྱུང་ན་ཡང། །གྲུབ་པའི་དབང་ཕྱུག་ཆེན་པོ་དཔལ་འཛིན་གྱིས། །མཛད་པའི་རྣལ་འབྱོར་བཞི་རིམ་
ཞེས་པ་འདི། །སྒྲས་ཟིན་ལ་ནི་གཤིན་རྗེ་གཤེད་དམར་པོའི། །རྫོགས་རིམ་འཆད་པའི་གཞུང་དུ་གསལ་མོད་ཀྱང། །འདི་ཉིད་གྲུབ་ཐོབ་ཆེན་པོ་ལ་ལི་ཏའི། །མན་ངག་ལ་བརྟེན་འཇམ་དཔལ་གཤིན་རྗེ་གཤེད། །
དམར་པོའི་རྒྱུད་དང་རྡོ་རྗེ་འཇིགས་བྱེད་ཀྱི། །རྩ་རྒྱུད་རྒྱས་པ་འབུམ་པ་ཞེས་གྲགས་པའི། །རྫོགས་པའི་རིམ་པའི་གནད་རྣམས་མ་ལུས་པ། །བསྡུས་ནས་སྟོན་པས་དམར་ནག་འཇིགས་གསུམ་གྱི། །རྫོགས་པའི་
རིམ་པ་ཐམས་ཅད་ཐུན་མོངས་དུ། །སྟོན་པའི་གཞུང་དུ་སྦྱར་བར་བྱའོ་ཞེས། །བླ་མ་དམ་པའི་ཞལ་གདམས་ཡིན་པས་ན། །དེ་བཞིན་བཤད་པར་བྱ་ཞེས་མཁས་གྲུབ་རྗེའི། །སྲས་ཀྱི་ཐུ་བོ་བློ་གྲོས་ཆོས་སྐྱོང་གིས། །
གསུངས་པས་ཚུལ་འདིར་འབད་པས་འཇུག་པར་རིགས། །དེ་ལྟར་དཔལ་ཆེན་རྡོ་རྗེ་འཇིགས་བྱེད་ཀྱི། །རིམ་གཉིས་ལམ་གྱི་ལུས་ཀུན་ཡོངས་རྫོགས་པ། །གསལ་བར་བྱས་ཤིང་ཡན་ལག་འགའ་ཞིག་ནི། །གོ་སླར་བསམ་
ནས་མདོར་བསྡུས་ཚུལ་དུ་བརྗོད། །སྙན་བརྒྱུད་གདམས་པ་རྣམས་ནི་ཚད་ལྡན་གྱི། །བརྒྱུད་པའི་མན་ངག་ལྡན་པའི་ཞལ་ལས་བླངས་ཡན་ལག་བཤད་པ་རྒྱས་པར་སྐྱེད་རྫོགས་ཀྱི། །ཡིག་ཆ་མང་པོར་བལྟས་ཏེ་

[173B] །ཚུལ་འདིར་འབད་ལས་དགེ་བ་གང་བསགས་པ། །འགྲོ་ཀུན་འཇིགས་མཛད་རྡོ་རྗེའི་རིམ་གཉིས་ཀྱི། །ལམ་ལ་བརྟེན་ནས་སྐུ་གསུམ་གོ་འཕང་མཆོག་བདེ་བླག་ཉིད་དུ་འཐོབ་པའི་རྒྱུ་རུ་བསྔོ།། །།ཅེས་དཔལ་རྡོ་རྗེ་
འཇིགས་བྱེད་ཆེན་པོའི་ལམ་རིམ་པ་གཉིས་ཀྱི་རྣམ་བཞག་བཤད་པ་གསང་ཆེན་བདེ་ལམ་ཞེས་བྱ་བ་འདི་ནི་རིག་གནས་མདོ་སྔགས་མཐའ་དག་ལ་ནང་བྱན་ཚུད་པའི་མཁས་གྲུབ་ཆེན་པོ་ཡོངས་ཀྱི་དགེ་བའི་བཤེས་གཉེན་ཛ་ཡ་
པཎྚི་ཏས་འདི་ལྟ་བུ་ཞིག་གྱིས་ཞེས་བཀའ་ནན་ཆེན་པོས་བསྐུལ་ཞིང། གསོ་རིག་དང་ནང་རིག་གཉིས་ཀ་ལ་ལེགས་པར་སྦྱངས་པའི་རབ་འབྱམས་སྨྲ་བ་ཨེར་དཧེ་ནི་ནོ་མིན་ཧན་ངག་དབང་བསྟན་འཛིན་གྱིས་ཀྱང་བསྐུལ་
བ་ལྟར་སྙོམས་ལས་པའང་ མཁས་གྲུབ་ཐམས་ཅད་མཁྱེན་པ་དང། །རྗེ་བློ་གྲོས་ཆོས་སྐྱོང་ཡབ་སྲས་གཉིས་ཀྱིས་སྔ་རྟིང་དུ་མཛད་པའི་འཇིགས་བྱེད་ཀྱི་སྐྱེད་རྫོགས་ཆེན་མོ་དང་
པཎ་ཆེན་ཆོས་ཀྱི་རྒྱལ་པོའི་ལེགས་བཤད་སོགས་ལ་གཞི་བྱས་ཏེ། མཚོ་བདུན་གྱི་ལྷ་ཁང་ཆེན་མོར་སྦྱར་བའི་ཡི་གེ་བ་ནི་གསུང་རབ་ཀྱི་དོན་ལ་རྣམ་དཔྱོད་ཡངས་བའི་བཀའ་པ་ཅུ་ངག་དབང་ཆོས་ལྡན་གྱིས་བགྱིས་པའོ། །
འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།



﻿   ༈   
སྟེ༑ དེ་གཉིས་སྲོག་ཆགས་ཀྱི་མཚན་མ་ཡོད་མེད་ཙམ་ལས་དབྱིབས་ལ་ཁྱད་པར་མེད་པའི་ཕྱིར་དང། བདེ་མཆོག་ལ་གཉིས་ཀར་རྒྱལ་མཚན། ཕྱག་རྡོར་འཁོར་ཆེན་ལ་གཉིས་ཀར་བ་དན། གསང་

[104B]།



﻿༄༅། །དཔལ་རྡོ་རྗེ་འཇིགས་བྱེད་ཀྱི་རིམ་པ་གཉིས་པའི་ལམ་ལ་ཇི་ལྟར་བགྲོད་པའི་ཚུལ་གྱི་ཟིན་བྲིས་གསང་ཆེན་མྱུར་ལམ་ཞེས་བྱ་བ་བཞུགས་སོ། །

[001B] །མཁྱེན་པས་མདོ་དང་རྒྱུད་སྡེའི་དེ་ཉིད་གཟིགས། །ཐུགས་རྗེས་རིགས་མེད་འགྲོ་ཀུན་བདེ་ལ་དགོད། །དྲི་མེད་གསུང་གིས་ལམ་བཟང་གསལ་མཁས་པ། །རྒྱལ་
བསྟན་རྒྱས་མཛད་བླ་མའི་ཞབས་ལ་འདུད། །བླང་དང་དོར་བྱའི་རྨོངས་མུན་ཀུན་སེལ་ཞིང། །བློ་གྲོས་པདྨོའི་ཟེའུ་འབྲུ་ཁ་འབྱེད་ལ། །སྲིད་དང་ཞི་བའི་དགུང་མཐའ་ཀུན་གཞལ་བའི། །འཇམ་
དཔལ་ནམ་མཁའི་ནོར་བུ་ལ་ཕྱག་འཚལ། །འཇིགས་པའི་སྦྲུལ་དང་རུས་པའི་རྒྱན་འཆང་ཞིང། །སེར་སྐྱའི་རལ་པ་ནམ་མཁའི་དབྱིངས་སུ་གཟིངས། །རབ་འབར་སྣ་ཚོགས་མཚོན་ཆ་གདེངས་མཛད་
པའི༑ ༑འཇམ་དཔལ་གཤིན་རྗེའི་གཤེད་ཀྱིས་དགེ་ལེགས་སྩོལ། །འདིར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་རྫོགས་རིམ་གྱི་ཟབ་ཁྲིད་སྐབས། རྗེ་བླ་མའི་གསུང་རྒྱུན་

[002A] །དྲན་ཐོར་བཀོད་པ་ནི། དེ་ཡང་འདིའི་ཉམས་དབྱངས་རང་རྩོམ་ལ་རྩ་བར་བྱས་ཏེ་འཆད་པ་ལ་གསུམ། རྩོམ་པ་ལ་འཇུག་པའི་བྱ་བ། རྩོམ་པ་ཉིད་ཉེ་བར་དགོད་པ་
རྩོམ་པ་མཐར་ཕྱིན་པའི་བྱ་བའོ། །དང་པོ་ལ་གཉིས། མཆོད་པར་བརྗོད་པ་དང། བརྩམ་པར་དམ་འཆའ་བའོ། །དང་པོ་ལ་གཉིས། རྒྱ་སྐད་ཀྱིས་མཆོད་པར་བརྗོད་པ་དང། བོད་སྐད་ཀྱིས་
མཆོད་པར་བརྗོད་པའོ། །དང་པོ་ནི། ན་མོ་གུ་རུ་མཉྫུ་གྷོ་ཥྵ་ཡ། ཞེས་པ་སྟེ། ན་མོ་ཕྱག་འཚལ་བ། གུ་རུ་བླ་མ། མཉྫུ་འཇམ། གྷོ་ཥ་དབྱངས། དེ་ལ་རྣམ་དབྱེ་བཞི་པའི་གཅིག་ཚིག་དེ་
དང༑ ཨཀ་ཨ་ག་མ་བྱིན་ནས་སྒྲུབ་པས། ཨ་ཡ་ཞེས་པར་འགྱུར་བ་མཚམས་སྦྱར་བས། དབྱངས་ལ་ཞེས་འབྱུང་སྟེ། བླ་མ་འཇམ་དབྱངས་ལ་ཕྱག་འཚལ་ལོ། །ཞེས་པའོ། །གཉིས་

[002B] རྗེ་བླ་མ་ཡི་དམ་སངས་རྒྱས་ཆོས། །ཚོགས་བྱང་སེམས་ཉན་རང་དཔའ་བོ་དང། །མ་མཁའ་འགྲོ་ཆོས་སྲུང་རྒྱ་མཚོའི་ཚོགས། །ཡོངས་ཀུན་འདུས་ནོར་བུ་བླ་མར་འདུད། །
ཅེས་པ་སྟེ་གོ་སླའོ། །གཉིས་པ་རྩོམ་པར་དམ་འཆའ་བ་ནི། མགོན་བཀའ་དྲིན་ཅན་དེའི་ཞལ་གདམས་ལ། །དོན་ཉམས་ལེན་སྙིང་པོར་མ་ཐུབ་ཀྱང། །ཚིག་མ་བརྗེད་ཡིད་ཀྱི་མེ་ལོང་ངོས། །བཀྲ་ལམ་མེ་
ཤར་འདི་གླུ་རུ་ལེན། །ཞེས་པ་སྟེ། ནང་རང་སེམས་ལ་འགྱུར་བ་བྱུང་བ་ན་དེ་ཉིད་ངག་གི་སྒོ་ནས་མཚོན་པ་ལ་གླུ་ཞེས་བྱ་ལ། ཡིད་ལ་འགྱུར་བ་ཇི་ལྟར་བྱུང་ན། རྟེན་དལ་འབྱོར་མི་ལུས་རིན་ཆེན་ཐོབ། །
དཔལ་རྒྱལ་བ་གཉིས་པའི་བསྟན་དང་མཇལ། །རྗེ་མཚན་ལྡན་བླ་མས་རྗེས་སུ་གཟུངས། །ལམ་མདོ་སྔགས་ཉམས་ལེན་ཤེས་དུས་འདིར། །ཞེས་པ་ལྟར་རོ། །གཉིས་པ་རྩོམ་པ་ཉིད་ཉེ་བར་དགོད་
པ་ལ་གཉིས། སྔོན་འགྲོ་དང། དངོས་གཞིའོ། །དང་པོ་ལ་གཉིས། སྤྱིའི་སྔོན་འགྲོ་དང། ཁྱད་པར་གྱི་སྔོན་འགྲོའོ། །དང་པོ་ནི། རང་གཅིག་པུའི་བདེ་ལ་མ་ཆགས་པར། །མ་འགྲོ་ཀུན་དོན་ཆེན་བསྒྲུབ་

[003A]༄༅། །པའི་ཕྱིར། །ཆོས་རྡོ་རྗེ་ཐེག་པའི་སྒོར་ཞུགས་ནས། །རྒྱུད་སྡོམ་གསུམ་བཅས་མཚམས་དག་བྱས་ཏེ། །ཞེས་པ་སྟེ། རང་ཉིད་ཚེ་འདིའི་བདེ་བ་ལ་མ་ཆགས་པ་སྐྱེས་བུ་ཆུང་
ངུ་དང། འཁོར་བའི་བདེ་བ་ལ་མ་ཆགས་པ་སྐྱེས་བུ་འབྲིང་དང། རང་ཉིད་གཅིག་པུ་ཞི་བའི་བདེ་བ་ལ་མ་ཆགས་པར་མ་རྒན་སེམས་ཅན་ཐམས་ཅད་ཀྱི་དོན་ཆེན་པོ་བསྒྲུབ་པར་བྱ་བའི་ཕྱིར་ཐོབ་བྱ་
བླ་ན་མེད་པའི་བྱང་ཆུབ་ཐོབ་འདོད་ཤུགས་དྲག་ལ་བརྟེན་པར་བསྐྱེད་པ་ནི་སྐྱེས་བུ་ཆེན་པོ་ཡིན་པས་དེ་ནི་བླ་མེད་རྡོ་རྗེ་ཐེག་པ་ལ་འཇུག་པའི་སྔོན་དུ་སྐྱེས་བུ་གསུམ་གྱི་ལམ་ཐུན་མོང་བར་རྒྱུད་སྦྱོང་
དགོས་པར་བསྟན་ལ། དེ་ནས་ངེས་པར་རྡོ་རྗེ་ཐེག་པ་ལ་འཇུག་དགོས་སོ། །དེ་ཡང་ཐེག་པ་ཆེན་པོ་ཐམས་ཅད་བསྡུས་པ་ཕར་ཕྱིན་དྲུག་དང། དེ་ཡང་བསྡུས་པ་ཐབས་ཤེས་གཉིས་དང། ཐབས་
ཤེས་དབྱེར་མེད་པ་ནི་རྡོ་རྗེ་སེམས་དཔའི་ཏིང་ངེ་འཛིན་ནོ། །རྡོ་རྗེ་ཡང་དེ་ཡིན་ལ་ཐེག་པ་ཡང་དེ་ཡིན་པས་ན་རྡོ་རྗེ་ཐེག་པ་སྟེ་ཐེག་པ་ནི་བཞོན་པའོ། །དེ་ལ་འཇུག་པའི་སྒོ་ནི་དབང་ཡིན་པས་རྡོ་རྗེ་སློབ་དཔོན་

[003B] དེའི་ཚེ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་ནི་མེད་མི་རུང་ཡིན་ནོ། །གཉིས་པ་ཁྱད་པར་གྱི་སྔོན་འགྲོ་ནི། ལྷ་དཀོན་མཆོག་གསུམ་ལ་སྐྱབས་འགྲོ་དང། །བྱམས་སྙིང་རྗེ་
བྱང་ཆུབ་སེམས་མཆོག་བསྐྱེད། །སྔོན་ཐོག་མེད་ནས་བསགས་སྡིག་ལྟུང་དྲི། །དཔལ་རྡོར་སེམས་ཐུགས་རྗེའི་བདུད་རྩིས་བཀྲུས། །ལམ་གཅིག་ཆོག་བླ་མའི་རྣལ་འབྱོར་བསྒོམ། །ཚོགས་རླབས་ཆེན་རྟོགས་བྱེད་མཎྜལ་ཕུལ། །བློ་ཤུགས་དྲག་གསོལ་
མང་བཏབ་པའི་མཐར། །དབྱངས་བདེ་ཆེན་ངང་དུ་རོ་གཅིག་བསྲེས། །གཞི་མ་དག་སྐྱེ་ཤི་བར་དོའི་ལྕགས། །ལམ་སྐུ་གསུམ་གསེར་འགྱུར་རྩིས་སྦྱངས་ཏེ། །ལྷ་ཞི་ཁྲོའི་ང་རྒྱལ་གསལ་སྣང་གཉིས། །རྒྱུད་ཐ་མལ་སྣང་ཞེན་མུན་པ་སངས། །ཞེས་པ་སྟེ་
བོད་ཀྱི་བླ་མ་ཕལ་མོ་ཆེས། སྐྱབས་འགྲོ་སེམས་བསྐྱེད། རྡོར་སེམས་བསྒོམ་བཟླས། བླ་མའི་རྣལ་འབྱོར། མཎྜལ་གྱི་འཁྲིད་རྣམས་ལ་སྔོན་འགྲོ་འཁྲིད་ཆེན་བཞི་ཞེས་གལ་པོ་ཆེར་མཛད་ལ། རྗེ་བདག་ཉིད་ཆེན་པོ་ཁས་བླངས་པའི་དམ་ཚིག་དང་
སྡོམ་པ་ཚུལ་བཞིན་དུ་བསྲུང་བའི་ཁོངས་ནས་འཁྲིད་ཆེན་བཞི་ལྷག་དང་བཅས་པ་འཐོན་ཅིང། འཁྲིད་ཆེན་བཞིའི་ཁོངས་ནས་དམ་སྡོམ་བསྲུང་ཚུལ་རྫོགས་པར་མི་ཐོན་པའི་ཕྱིར། འཁྲིད་ཆེན་བཞི་ལས་དམ་སྡོམ་ཚུལ་བཞིན་དུ་བསྲུང་བ་གལ་
ཆེ་བར་བཞེད་པ་ལྟར་འཐད་ལ། འོན་ཀྱང་གོང་མའི་ཕྱག་ལེན་ཡིན་པས་འཁྲིད་ཆེན་བཞི་ཡང་ཉམས་སུ་བླང་བར་བྱ་བ་ལ་བཞི། བསྟན་པ་ལ་འཇུག་པའི་སྒོ་སྐྱབས་འགྲོ་སེམས་བསྐྱེད་བྱེད་པ། སྡིག་སྒྲིབ་སྤྱོད་པ་རྡོར་སེམས་སྒོམ་བཟླས། བྱིན་རླབས་

[004A]༄༅། །འཇུག་པ་བླ་མའི་རྣལ་འབྱོར། ཚོགས་གསོག་པ་མཎྜལ་གྱི་འཁྲིད་དོ། །དང་པོ་ནི། གནས་ཁང་བྱི་དོར། རྟེན་གསུམ་དགྲམ་པ། མཆོད་པ་བཤམ་པ་སོགས་སྤྱི་ལྟར་བྱས་ལ། ཀུན་སློང་བཅོས་ཏེ། རང་གི་མདུན་ངོས་ཀྱི་
བར་སྣང་ལ་སེངྒེ་ཆེན་པོ་བརྒྱད་ཀྱིས་བཏག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་ཁར་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མ་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ། གཙོ་བོའི་རྩ་ཞལ་གྱི་མཆོག་མའི་སྟེང་དུ་སེང་ཁྲི་པད་ཉིའི་གདན་ལ་
རྩ་བའི་བླ་མ་རྡོ་རྗེ་འཆང་ངམ་མི་བསྐྱོད་པའི་རྣམ་པ་ཅན་ཡུམ་བཅས། རྒྱུད་ཁང་དུ་རྩ་བཤད་ཕྱོགས་མཐུན་གྱི་རྒྱུད་དང་བཅས་པའི་སྐྱབས་ཡུལ་གསལ་ལེགས་པར་བཏབ། རང་གི་མཐའ་བསྐོར་དུ་ཕ་མ་ཉེ་འབྲེལ། དགྲ་འདྲེ་བྱུར་གསུམ་སོགས་
སེམས་ཅན་ཐམས་ཅད་ཐ་མལ་བ་སྨྲ་ཤེས་དོན་གོ་བའི་རྣམ་པ་ཅན། རང་གཞན་ཐམས་ཅད་འཁོར་བ་སྤྱི་བྱེ་བྲག་གི་སྡུག་བསྔལ་ལ་འཇིགས་ཤིང་སྐྲག་ནས། རེ་ས་མདུན་ན་བཞུགས་པའི་བླ་མ་དཀོན་མཆོག་གསུམ་ལས་གཞན་མེད་པར་ཡིད་
ཆེས་ཀྱི་ངེས་པ་དྲངས་ནས་རེ་ལྟོས་འཆའ་བཞིན་པར། བདག་གཞན་ཁམས་གསུམ་མ་ཚོགས་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ཁྱབ་བདག་དེ་བཞིན་གཤེགས་པ་ཐམས་ཅད་ཀྱི་ངོ་བོ་དཔལ་གཤིན་རྗེའི་གཤེད་སངས་
རྒྱས་ལ་སྐྱབས་སུ་མཆིའོ། །གཞོམ་མེད་སྔགས་དང་ཕྱག་རྒྱའི་དེ་ཉིད་ཆོས་ལ་། འགྱུར་མེད་རིག་པ་འཛིན་པ་དཔའ་བོ་དང་རྣལ་འབྱོར་མའི་ཚོགས་དགེ་འདུན་ལ་། ཞེས་ལན་གསུམ་བྱའོ། །དེ་ལ་ཁྱབ་བདག་ནི་རིགས་ལྔ་ཀ་ལ་ཁྱབ་པས་ན་དྲུག་པ་རྡོ་རྗེ་འཆང་

[004B] ༑དཔལ་གཤིན་རྗེའི་གཤེད་ཅེས་པའི་དཔལ་གྱི་སྐད་དོད་ཤྲཱི་ཞེས་པ་ཤྲཱི་ནི་གཉིས་མེད་ཡེ་ཤེས་ཏེ་ཞེས་བདེ་སྟོང་གཉིས་སུ་མེད་པའི་ཡེ་ཤེས་སོ། །དེ་ཉིད་དྲང་དོན་བཞིན་ལག་གི་རྣམ་པར་ཤར་བ་ནི་གཤིན་རྗེའི་གཤེད་དོ། །གདུལ་བྱའི་གཤིན་རྗེ་ལ་
ཕྱི་ནང་ནང་གསང་གསུམ་ལས། ཕྱིའི་གཤིན་རྗེ་ནི་ཆོས་རྒྱལ་ལྟ་བུ་དང། ནང་གི་གཤིན་རྗེ་ཉོན་མོངས་དང། གསང་བའི་གཤིན་རྗེ་ནི་ལས་རླུང་སྟེ་སྤྱིར་སྣང་མཆེད་ཐོབ་གསུམ་དང་ཁྱད་པར་ཉེར་ཐོབ་ཀྱི་གཞོན་པའི་རླུང་སེམས། །དེ་རྣམས་འདུལ་བར་བྱེད་
པས། གཤིན་རྗེའི་དྒྲའམ་གཤེད་ཅེས་བྱ་སྟེ་བླ་མ་དང་གཙོ་བོ་སངས་རྒྱས་དཀོན་མཆོག་གོ་ཆོས་ལ་གཞོམ་མེད་སྔགས་དང་ཕྱག་རྒྱའི་དེ་ཉིད་ཅེས་པ་ནི། རྡོ་རྗེ་ཕ་ལམ་ནི་དངོས་པོ་གཞན་གྱིས་བཅད་པ་དང་བརྡར་བ་ལ་སོགས་པ་གཞོམ་མི་ནུས་
པལ་དཔེར་བྱས་ཏེ། བདེ་སྟོང་གཉིས་སུ་མེད་པའི་ཡེ་ཤེས་ཀྱི་ཆོས་ཉིད་ཀྱང་གཞན་གྱིས་འཇོམས་པའམ་གཞོམ་མི་ནུས་པས་ན་གཞོམ་མེད་དང། སྔགས་ཀྱི་སྐད་དོད་མནྟྲ་ཞེས་པ་ཡིད་སྐྱོབ་པ་ལ་འཇུག་པས་ཡིད་ཐ་མལ་གྱི་སྣང་ཞེན་ནམ་གཉིས་སྣང་ལས་སྐྱོབ་པས་སོ། །ཕྱག་རྒྱ་ནི་རྒྱས་འདེབས་པ་སྟེ་བདེ་སྟོང་གཉིས་མེད་ཀྱི་ཡེ་ཤེས་ཀྱིས་ཆོས་ཐམས་ཅད་ལ་ཁྱབ་པའམ། རྒྱས་བཏབ་པས་ན་ཕྱག་རྒྱ་སྟེ་སྐྱབས་ཡུལ་རྣམས་ཀྱི་ཐུགས་རྒྱུད་ལ་མངའ་བའི་སྤང་སྟོགས་དང་
རྒྱུད་ཁང་དུ་བཞུགས་པ་རྣམས་ཏེ་ཆོས་དཀོན་མཆོག་གོ་དགེ་འདུན་ལ་འགྱུར་མེད་ཅེས་པ་ནི། ལམ་འདི་ནས་ཐེག་དམན་དང་ཕར་ཕྱིན་ཐེག་པ་སོགས་ལ་མི་འགྲོ་བས་ན་འགྱུར་མེད་དང། སྔགས་ལམ་འདི་ཉིད་ཉམས་སུ་ལེན་པས་ན་རིག་པ་
[005A]༄༅། །འཛིན་པ། དཔའ་བོ་དང་རྣལ་འབྱོར་མའི་ཚོགས་ནི་འཁོར་གྱི་ལྷ་ཕོ་མོ་རྣམས་ཏེ་དགེ་འདུན་དཀོན་མཆོག་གོ་དེ་ནས་སེམས་བསྐྱེད་ནི། འགྲོ་བ་འཁོར་བར་སྐྱེ་བ་སོགས་གཤིན་རྗེའི་ཁར་ཆུད་པ་ལས་བསྒྲལ། ཕན་པ་དང་བདེ་བའི་
མཆོག་ཏུ་གྱུར་པ་དཔལ་གཤིན་རྗེའི་གཤེད་ཀྱི་གོ་འཕང་ལ་དགོད་པར་བྱ། དེའི་ཕྱིར་དུ་དེའི་གོ་འཕང་ལ་གནས་པར་བྱའོ། །ཞེས་ལན་གསུམ་བྱ་སྟེ། འགྲོ་བ་འཁོར་བར་སྐྱེ་བའི་སྡུག་བསྔལ་བསམ་པ་ནི་གཙོ་བོ་ཡིན་ཏེ། དེ་དྲན་པ་ན་རྒ་བ་དང་ན་བ་དང་འཆི་
བའི་སྡུག་བསྔལ་ཞར་ལ་རང་ཤུགས་ཀྱིས་དྲན་ཅིང་མཐར་འཆི་བའི་རང་བཞིན་ལས་མ་འདས་པས་ན་གཤིན་རྗེའི་ཁར་ཆུད་པ་ཡིན་ལ། སྡུག་བསྔལ་དེ་ལས་བསྒྲལ་ནས་ཕན་པ་གཟུགས་སྐུ་དང། བདེ་བ་ཆོས་སྐུ་སྟེ་ཆོས་གཟུགས་དབྱེར་མེད་ཟུང་འཇུག་
གི་གོ་འཕང་ལ་དགོད་པར་བྱ་ཞེས་པའོ། །དེ་ལྟར་སྐྱབས་སེམས་རྒྱུད་དང་འདྲེས་ངེས་ལན་གསུམ་རེ་བྱས་ཏེ་སྐྱབས་ཡུལ་རྣམས་ལས་བདུད་རྩི་འོད་ཟེར་དང་བཅས་པ་བྱུང་ནས་རང་གཞན་ཐམས་ཅད་ལ་ཐིམ་པས་སྡིག་སྒྲིབ་སྦྱངས། ཚོགས་རྫོགས་
ཏེ་སེམས་ཅན་ཐམས་ཅད་གཤིན་རྗེའི་གཤེད་ཡབ་ཡུམ་གྱི་སྐུར་གྱུར་ནས་རང་རང་གི་ཞིང་དུ་བྱོན་པར་བསམ་ཞིང། སྐྱབས་ཡུལ་རྣམས་འོད་ཆེན་པོའི་རྣམ་པར་ཞུ་ནས་རང་གི་སྨིན་མཚམས་སུ་ཐིམ་པས་རང་ཡང་འོད་དུ་ཞུ་ནས་སྟོང་པར་སྦྱངས་ལ་ཆོས་
སྐུའི་ང་རྒྱལ་མདོར་བསྡུས་བྱའོ། །དེ་ནས་རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར་པའི་སྐུ་ལས་འོད་ཟེར་འཕྲོས་སྣོད་བཅུད་ཐམ་ཅད་མ་དག་པ་སྦྱངས། སྣོད་ཐམས་

[005B] ཅེས་སྣོད་བཅུད་སྦྱང་བསྒྱུར་དང། ཨོཾ་ཨཱ་ཧཱུཾ། ལན་གསུམ། ངོ་བོ་ཡེ་ཤེས་ལ་རྣམ་པ་ནང་མཆོད་དང་མཆོད་རྫས་སོ་སོའི་
རྣམ་པ། བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་སྟོང་གི་ཡེ་ཤེས་ཁྱད་པར་ཅན་བསྐྱེད་པས་ས་དང་བར་སྣང་ནམ་མཁའི་ཁྱོན་ཐམས་ཅད་གང་བའི་ཕྱི་ནང་གསང་བའི་མཆོད་སྤྲིན་དམ་རྫས་བསམ་གྱིས་མི་ཁྱབ་པས་གང་བར་གྱུར་
ཅེས་མཆོད་རྫས་བྱིན་གྱིས་བརླབ་བོ། །གཉིས་པ་སྡིག་སྒྲིབ་སྦྱོང་བར་བྱེད་པ་རྡོར་སེམས་བསྒོམ་བཟླས་ཀྱི་འཁྲིད་ནི། སྔོན་ཐོག་མེད་ནས་བསགས་ཉེས་ལྟུང་དྲི། །དཔལ་རྡོར་སེམས་ཐུགས་རྗེའི་བདུད་རྩིས་བཀྲུས། །ཞེས་པས་སྟོན་ཏེ། དེ་ནས་རང་གི་སྤྱི་བོར་
པད་ཟླའི་གདན་ལ་བླ་མ་རྡོ་རྗེ་སེམས་དཔའ་བསྐྱེད་ཆོག་སྒྲུབ་ཐབས་སུ་གསལ་བ་ལྟར་དང། བསྒོམ་བཟླས་ཀྱི་དམིགས་རིམ་རྒྱས་བསྡུས་ཀྱི་འཁྲིད་ཡིག་ལོགས་སུ་ཡོད་པ་ལྟར་བྱ་ལ། འོན་ཀྱང་སྡིག་སྒྲིབ་རྣམས་དབང་པོའི་སྒོ་སོགས་ལུས་ཀྱི་ཕྱིར་ཐོན་པའི་
དམིགས་པ་མི་བྱ་བར། མུན་ཁུང་དུ་སྒྲོན་མེ་བཏེག་པ་ལྟར་གར་སོང་ཆ་མེད་དུ་དག་པར་བསམ་པ་ནི་རྫོགས་རིམ་ཟབ་མོའི་རྟོགས་པ་དང་རྗེས་སུ་མཐུན་པའི་མན་ངག་གོ་དེ་ལྟར་སྟོབས་བཞི་དང་ལྡན་པའི་སྒོམ་བཟླས་ཟིན་ནས་བསྡུ་བ་ན། ལུས་ནང་དུ་
རྩ་སོགས་གསལ་བཏབ་སྟེ། རྡོར་སེམས་ཀྱི་གདན་སྤྱི་བོའི་པདྨ་དབུ་མའི་ནང་བརྒྱུད་སྙིང་གའི་རྩ་འཁོར་དང། ཟླ་བ་ཁམས་དཀར་དམར་ལ་ཐིམ། བླ་མ་རྡོ་རྗེ་སེམས་དཔའ་རང་གི་རླུང་སེམས་ཕྲ་མོ་དང་དབྱེར་མེད་དུ་འདྲེས་པ་སྙིང་གར་ཁམས་དཀར་

[006A]༄༅། །དམར་གྱི་དབུས་སུ་རྡོར་སེམས་ཡུངས་འྦྲུའམ་མཚོན་གང་ཙམ་བསམ་མོ། །གསུམ་པ་བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་འཁྲིད་ནི། ལམ་གཅིག་ཆོག་བླ་མའི་རྣལ་འབྱོར་བསྒོམས། །ཞེས་པས་
སྟོན་ཏེ། མདུན་གྱི་ན་མཁར་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་
དྲུག་པ། གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། ཡུམ་དང་བཅས་པ་སེམས་དཔའ་གསུམ་གྱི་བདག་ཉིད་ཅན་དུ་གྱུར་པའི་མིག་གཉིས་སུ་ཀྵིཾ་། ཧཱུཾ་གིས་མཚན་པར་
གྱུར༑ ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས། རང་བཞིན་གྱི་གནས་ནས་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་བསྲུང་ཡེ་ཤེས་པའི་ཚོགས་རྣམས་སྤྱན་དྲངས་ཏེ་རྩ་བའི་བླ་མ་ལ་ཐིམ་པས་
སྐྱབས་གནས་ཀུན་འདུས་པའི་བདག་ཉིད་དུ་གྱུར། གང་གི་དྲིན་གྱིས་་གཟུགས་མཆོག་མཆོག་ཏུ་་ཨོཾ་གུ་རུ་བཛྲ་བྷཻར་བ་ས་པ་རི་ཝཱ་ར་ཨརྒྷཾ་ནས་མཧཱ་སཔྟ་རཏྣ་པྲ་ཏཱི་ཙྪ་ཧཱུཾ་སཱ་ཧཱ། ཨོཾ་གུ་རུ་ཨོཾ་ཨཱ་ཧཱུཾ། བླ་མ་ཡབ་ཡུམ་སྙོམ་པར་ཞུགས་
པས་ལྷན་ཅིག་སྐྱེས་པའི་དགའ་བ་ཉམས་སུ་མྱོང་སྟེ། བདེ་བ་ཆེན་པོ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་གསང་བ་དང་དེ་ཁོ་ན་ཉིད་ཀྱི་མཆོད་པས་དགྱེས་པར་གྱུར། ཅེས་ཕྱི་ནང་གསང་བ་དེ་ཁོ་ན་ཉིད་

[006B] བཧཻ་ར་བཱ་ཡ་ཞེས་པའི་ཡེ་ཡོད་མེད་སྣ་ཚོགས་སྣང་ཡང་མེད་པ་དག་པར་མངོན་ནོ། །དེ་ནས་སྡིག་པ་རྣམས་ནི་བཤགས་པར་བྱ། ཞེས་པ་ནས། བཏང་སྙོམས་ལ་གནས་པར་བྱའོ། །ཞེས་པའི་བར་བྱ། འདི་རྣམས་ཀྱི་དོན་ནི་
བསྐྱེད་རིམ་གྱི་ཟིན་བྲིས་སུ་བྲིས་ཟིན་པས་འདིར་མ་བཀོད་ལ། སྔོམ་བཟུང་རྒྱས་བསྡུས་གང་རུང་བྱས་ཏེ་སྔགས་སྔོམ་ཐོབ་ཟིན་གོང་འཕེལ་དུ་བྱ་ཞིང་གལ་ཏེ་མ་བྱུང་ཡང་ཆད་པའི་ཉེས་པར་མི་འགྱུར་རོ། །བཞི་པ་ཚོགས་གསག་པ་མཎྜལ་གྱི་ཁྲིད་ནི་
ཚོགས་རླབས་ཆེན་རྫོགས་བྱེད་མཎྜལ་ཕུལ། ཞེས་པས་སྟོན་ཏེ། དགོས་པ་ནི་གསོལ་བ་འདེབས་པའི་རྟེན་དུ་ཡིན་ལ། དམིགས་རིམ་ནི་ཁྲིད་ཡིག་ལོགས་སུ་ཡོད་པ་ལས་ཤེས་པར་བྱ། ། །དེ་ནས་བློ་ཤུགས་དྲག་གསོལ་མང་བཏབ་པའི་
མཐར། །དབྱིངས་བདེ་ཆེན་དང་དུ་རོ་གཅིག་བསྲེས། །ཞེས་པ་ལྟར། སྐུ་བཞིའི་བདག་ཉིད་བླ་མ་རྡོ་རྗེ་འཇིགས་བྱེད་ལ་གསོལ་བ་འདེབས་སོ། །སྒྲུབ་བྲལ་ཆོས་སྐུའི་། བདེ་ཆེན་ལོངས་སྐུའི་། སྣ་ཚོགས་སྤྲུལ་སྐུའི་། བླ་མ་ཀུན་འདུས་ཀྱི་། ཡི་དམ་་
སངས་རྒྱས་། དམ་ཆོས་། དགེ་འདུན་། མཁའ་གྲོ་། ཆོས་སྐྱོང་། སྐྱབས་གནས་མ་བདག་གི་རེ་སའི་སྐྱབས་གནས་བླ་མ་རིན་པོ་ཆེ་ལ་། རེས་གཞན་ན་མེད་དོ་ཐུགས་རྗེས་གཟིགས་ཤིག་བདག་གི་བློ་ཆོས་སུ་འགྲོ་བར་བྱིན་གྱིས་
རློབས། ཆོས་ལམ་དུ་ལོངས་པར་། ལམ་འཁྲུལ་པ་ཞི་བར་། འཁྲུལ་པ་ཡེ་ཤེས་སུ་འཆར་བར་། ཆོས་མ་ཡིན་པའི་བློ་སྐད་ཅིག་ཙམ་ཡང་མི་སྐྱེ་བར་། བྱང་ཆུབ་ལམ་གྱི་རིམ་པའི་རྟོགས་པ་མཐའ་དག་མྱུར་དུ་རྒྱུད་ལ་སྐྱེ་བར་། བྱམས་

[007A]༄༅། །སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་། ཟབ་མོ་སྟོང་པ་ཉིད་ཀྱི་རྟོགས་པ་ཁྱད་པར་ཅན་། ལམ་རིམ་པ་གཉིས་ཀྱི་། ཁྱད་པར་དུ་རྩ་བདེ་རླུང་བདེ་བདེ་སྟོང་གི་ཉམས་ཁྱད་པར་ཅན་། མདོར་ན་བདག་གིས་ཚེ་འདི་
ཉིད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་བདེ་བླག་ཏུ་ཐོབ་པར་བྱིན་གྱིས་རློབས། ཞེས་གདུང་ཤུགས་དྲག་པོས་གསོལ་བ་བཏབ་ལ། དེ་ལྟར་བདག་གིས་རྩ་བའི་བླ་མ་ལ། །སྙིང་ནས་གུས་པས་གསོལ་བ་བཏབ་པའི་མཐུས། །སྐྱབས་
གནས་ཀུན་འདུས་བླ་མའི་སྤྱི་བོ་ནས། །ཨོཾ་ཡིག་དཀར་པོ་བདུད་རྩིའི་རྒྱུན་བཅས་བྱུང། །རང་གི་སྤྱི་བོའི་གནས་སུ་ཐིམ་པ་ཡིས། །བུམ་དབང་བྱིན་གྱིས་བརླབས་པའི་ཚུལ་དུ་ཐོབ། །ལུས་ཀྱི་སྡིག་སྒྲིབ་བག་ཆགས་མ་ལུས་དག་སྐུ་ཡི་
རྡོ་རྗེ་འགྲུབ་པའི་ནུས་པ་རྙེད། །བསྐྱེད་རིམ་ཕྲ་རགས་བསྒོམ་ལ་དབང་པར་བྱས། །འབྲས་བུ་སྤྲུ་ལ་སྐུ་འགྲུབ་པའི་ས་བོན་བཞག་སྐྱབས་གནས་ཀུན་འདུས་བླ་མའི་མགྲིན་པ་ནས། །ཨཱ་ཡིག་དམར་པོ་། རང་གི་མགྲིན་པའི་། གསང་
དབང་། ངག་གི་། གསུང་གི་། ཀུན་རྫོབ་སྒྱུ་ལུས་། འབྲས་བུ་ལོངས་སྐུ་། སྐྱབས་གནས་ཀུན་འདུས་བླ་མའི་ཐུགས་ཀ་ནས། །ཧཱུཾ་ཡིག་སྔོན་པོ་། རང་གི་སྙིང་གའི་། ཤེར་དབང་། ཡིད་ཀྱི་། ཐུགས་ཀྱི་། དོན་དམ་འོད་གསལ་་
འབྲས་བུ་ཆོས་སྐུ་། སྐྱབས་གནས་ཀུན་འདུས་བླ་མའི་གནས་གསུམ་ནས། །ཡི་གེ་འབྲུ་གསུམ་། རང་གི་གནས་གསུམ་དག་ཏུ་། ཚིག་དབང་། སྒོ་གསུམ་། གསང་གསུམ་། ཟུང་འཇུག་ལམ་བཟང་། འབྲས་བུ་རྡོ་རྗེ་འཆང་

[007B]ཅེས་དལ་བུས་བརྗོད་ཅིང་བསམ་ལ་རྡུལ་ཕྲ་རབ་ཚུན་ཆད་ཨོཾ་ཡིག་དཀར་པོ་སོགས་སྐབས་གང་ཡིན་གྱི་ཡིག་འབྲུའི་རྣམ་པ་བདུད་རྩིའི་རྒྱུན་ལྟ་བུ་བྱུང་བས་སྒོ་གསུམ་གྱི་སྡིག་སྒྲིབ་སྦྱངས་པ་སོགས་བསམ་ཞིང། སྦྱང་བྱའི་དྲི་
མ་མཐུན་མོང་བ་དང་ཐུན་མོང་མ་ཡིན་པ་གཉིས་ཡོད་པས། ཐུན་མོང་བ་ནི། ལུས་ཀྱི་སྲོག་གཅོད་སོགས་གསུམ་དང། ངག་གི་རྫུན་སོགས་བཞི་དང། ཡིད་ཀྱི་བརྣབ་སེམས་སོགས་གསུམ་མོ། །ཐུན་མོང་མ་ཡིན་པ་ནི། ལས་ཐ་མལ་དུ་
འཛིན་པའི་སྣང་ཞེན་དང། རླུང་སྔགས་སོ་སོར་སྣང་ཞིང་ཞེན་པ་དང། གང་སྣང་ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་སྦྱོང་བ་རྣམས་ཏེ་ཚིག་དོན་གཞན་ནི་གོ་སླའོ། །དེ་ནས་ཀུན་འདུས་གཅིག་ཆོག་བླ་མ་རིན་པོ་ཆེ། །དགྱེས་པ་
ཆེན་པོས་རང་གི་སྤྱི་བོར་བྱོན། །དབུ་མའི་ལམ་བརྒྱུད་སྙིང་གའི་ཆོས་འཁོར་དུ། །རང་གི་སེམས་དང་དབྱེར་མེད་རོ་གཅིག་གྱུར། །ཅེས་བརྗོད་ལ། རང་གི་སྙིང་གར་རྩ་འཁོར་དང་བཅས་པ་ལམ་པ་གསལ་བཏབ་སྟེ་བླ་མ་རྡོ་རྗེ་འཇིགས་བྱེད་རང་ཉིད་
ལ་དགྱེས་པ་ཆེན་པོས་རང་གི་སྤྱི་བོར་ཞལ་ལྟ་ཕྱོགས་མཐུན་པར་བྱོན། བླ་མ་གདན་དང་བཅས་པ་ཇེ་ཆུང་དུ་གྱུར་ནས་ཚངས་བུག་གི་རྩ་དབུ་མའི་ལམ་བརྒྱུད་གདན་གྱི་པདྨ་སྙིང་གའི་རྩ་འཁོར་དང། ཉི་གདན་ཁམས་དཀར་དམར་ལ་ཐིམ་
སྐུ་དང་རང་གི་ལུས་ཕྲ་མོ། ཐུགས་དང་སེམས་ཕྲ་མོ། གསུང་དང་རང་གི་རླུང་སེམས་གཉིས་ཀྱི་སྟེང་དུ་ངག་གི་ས་བོན་ཕྲ་མོ་ཡོད་པ་དང་རོ་གཅིག་ཏུ་གྱུར་པར་བསམ་ལ་བླ་མ་རྡོ་རྗེ་འཇིགས་བྱེད་ཡབ་ཡུམ་མཐིང་གའམ། །དཀར་པོ་གང་

[008A]༄༅། །རིགས་རྒྱ་སྲན་ཙམ་མམ། ཡང་ན་ལྷར་ལྡང་མ་ཐུབ་ཀྱང་ཐིག་ལེ་དཀར་དམར་དུ་གྱུར་བར་བསམ། དེ་ནས། འོད་དུ་ཞུ་ནས་བདེ་སྟོང་རང་ཉིད་ལ། །མིང་དང་བློ་ཡིས་བཞག་ཙམ་མ་གཏོགས་པར། །རང་བཞིན་
གྲུབ་པ་རྡུལ་ཙམ་མ་མཆིས་པའི། །ནམ་མཁའ་ལྟ་བུའི་སྟོང་པ་ཉིད་དུ་གྱུར། །ཅེས་བརྗོད་ལ། སྙིང་གའི་ལྷའམ་ཐིག་ལེ་ལས་འོད་ཟེར་སྣ་ལྔ་འཕྲོས་པས་སྣོད་བཅུད་ཐམས་ཅད་བསྡུས་ཏེ་རང་ལ་ཐིམ། རང་ཡང་རིམ་གྱིས་མི་དམིགས་
པར་བསམ་པ་སྣང་བ་ཐམས་ཅད་བསྡུས་ཏེ། དཔེར་ན་ཐོགས་བཅས་ཀྱི་རེག་བྱ་བཀག་ཙམ་ལ་ནམ་མཁར་བཞག་པ་ལྟར་བདེན་གྲུབ་ཏུ་འཛིན་པ་བཀག་ཙམ་གྱི་སྟོང་ཉིད་ཀྱི་ངང་དུ་འཇོག་དགོས་པའི་དོན་ནོ། །དེ་ནས། གཞི་མ་དག་
སྐྱེ་ཤི་བར་དོའི་ལྕགས། །ལམ་སྐུ་གསུམ་གསེར་འགྱུར་རྩིས་སྦྱངས་ནས། །ལྷ་ཞི་ཁྲོའི་ང་རྒྱལ་གསལ་སྣང་ཉིས། །རྒྱུད་ཐ་མལ་སྣང་ཞེན་མུན་པ་སངས། །ཞེས་པ་ལྟར། ཨོཾ་ཤཱུ་ཉ་ཏཱ་ཛྙ་ན་བཛྲ་སབྷཱ་ཝ་ཨཱདྨ་ཀོཉ་ཧཾ། ཞེས་བརྗོད་
ཅིང། ཨོཾ་སྔགས་ཀྱི་མགོ་འདྲེན། ཤཱུ་ཉ་ཏཱ་ཡུལ་སྟོང་པ་ཉིད་གཟུང་འཛིན་གྱིས་བསྡུས་པའི་ཆོས་ཐམས་ཅད་དོ། །ཛྙཱ་ན་ཡེ་ཤེས་ཏེ། ཡུལ་ཅན་རང་སེམས་ཆོས་སྐུ་དང་དབྱེར་མེད་པའི་བདེ་བ་ཆེན་པོ། བཛྲ་ནི་དོན་འགྱུར་ལ་རྡོ་རྗེ་དང། ཐད་
བསྒྱུར་ལྟར་ན་མི་ཕྱེད་པ་ཡིན་པས་བདེ་སྟོང་དབྱེར་མི་ཕྱེད་པ། སྭ་བྷཱ་ཝ་རང་བཞིན་ཏེ། བདེ་སྟོང་གཉིས་ངོ་བོ་གཅིག་ཏུ། ཨཱ་ཏྨ་ཀཿ་བདག་ཉིད་དང། དེ་ལ་ཨ་ཧཾ་མཚམས་སྦྱར་བས་ཀོ་ཉ་འབྱུང་བ་ཡིན་པས་ཨ་ཧཾ་ནི་ངའོ་ཞེས་པ་སྟེ་

[008B] །ཞེས་པ་ཡིན་པས་དེ་ལྟར་དྲན་བཞིན་དུ་རྒྱལ་བའི་ཐུགས་ཆོས་སྐུ་ལ་ང་རྒྱལ་འཇོག་པ་ནི་འཆི་བ་ཆོས་སྐུའི་ལམ་འཁྱེར་རོ། །དེ་ནས་འཇིགས་བྱེད་ལྷན་སྐྱེས་
ཀྱི་རྣལ་འབྱོར་ཤོག་གཅིག་མ་ལྟར་སྐུ་གསུམ་ལམ་འཁྱེར་གྱི་གནད་ཚང་བའི་བསྐྱེད་རིམ་མདོར་བསྡུས་བསྒོམས་ལ་བཟླས་པ་གྲུབ་པའི་བར་གཞུང་བཞིན་དུ་བྱས་ཀྱང་ཆོག་གོ་གཉིས་པ་དངོས་གཞི་ལ་གསུམ། །གཞི་དངོས་པོའི་གནས་ཚུལ། ལམ་
བགྲོད་པའི་རིམ་པ། འབྲས་བུ་མངོན་དུ་བྱེད་ཚུལ་ལོ། །དང་པོ་ནི། ལུས་རྩ་རླུང་ཐིག་ལེའི་བཀོད་པ་དང། །སེམས་ཕྲ་རགས་རྣམ་རྟོག་སྐྱེ་ཚུལ་སོགས། །ནང་རྡོ་རྗེའི་ལུས་སེམས་གནས་ཚུལ་ཀུན། །ལུང་མན་ངག་རགས་པས་གཏན་ལ་ཕབ། །ཅེས་པ་ལྟར་
འདི་ལ་གསུམ། ལུས་སེམས་སོ་སོ་བའི་གནས་ཚུལ། ལུས་སེམས་མཐུན་མོང་བའི་གནས་ཚུལ། ལུས་ཀྱི་གནས་ཚུལ་བྱེ་བྲག་ཏུ་བཤད་པའོ། །དང་པོ་ནི། ཤ་རུས་བསྡོས་བཅས་ཀྱི་ལུས་སམ། ས་ཆུ་མེ་རླུང་ནམ་མཁའ་སྟེ་འབྱུང་བ་ལྔ་དང། གཟུགས་
སྒྲ་དྲི་རོ་རེག་བྱ་སྟེ་འབྱུང་གྱུར་གྱི་ལུས་ནི་རག་པ་དང། གནས་པ་རྩ། གཡོ་བ་རླུང། བཀོད་པ་བྱང་ཆུབ་ཀྱི་སེམས་དཀར་དམར་ནི་ལུས་ཕྲ་བ་དང། སྣང་མཆེད་ཐོབ་གསུམ་དང་ཁྱད་པར་ཐམས་ཅད་སྟོང་པ་འོད་གསལ་གྱི་བཞོན་པར་གྱུར་པའི་རླུང་ནི་ཤིནྟུ་ཕྲ་
བའི་ལུས་སོ། །སྒོ་ལྔའི་དབང་ཤེས་ནི་སེམས་རགས་པ་དང། ཀུན་རྟོག་བརྒྱད་བཅུ་ཕྲ་བ་དང། སྣང་མཆེད་ཐོབ་གསུམ་དང་ཁྱད་པར་ཐམས་ཅད་སྟོང་པ་འོད་གསལ་གྱི་ངོ་བོར་གྱུར་པའི་སེམས་ནི་ཤིན་ཏུ་ཕྲ་བའོ། །གཉིས་པ་ལུས་སེམས་ཐུན་མོང་བའི་
[009A]༄༅། །གནས་ཚུལ་ནི་མི་ཤིགས་པའི་ཐེག་ལེ་སྟེ། སྙིང་གར་ཕ་མའི་ཁུ་ཁྲག་གི་ཐེག་ལེའི་ནང་དུ་རླུང་སེམས་འཐུམ་ནས་གནས་པའི་ཐིག་ལེ་ནི་ཇི་སྲིད་འཚོའི་མི་ཤིགས་པའི་ཐིག་ལེ་ཞེས་ཀྱང་བྱ་སྟེ་གནས་སྐབས་ཀྱི་མི་ཤིགས་པའོ། །ཤིང་
ཏུ་ཕྲ་བའི་རླུང་སེམས་གཉིས་ནི་ཇི་སྲིད་བྱང་ཆུབ་མ་ཐོབ་བར་གྱི་མི་ཤིགས་པ་ཞེས་རླུང་ལོང་བ་རྐང་ལྡན་དང། སེམས་ཞ་བོ་མིག་ལྡན་ལྟ་བུ་སྟེ་མཐོང་བའི་ཆ་སེམས་དང། འགྲོ་བའི་ཆ་རླུང་ཡིན་པས་ངོ་བོ་གཅིག་ལ་ལྡོག་པས་ཕྱེ་ལ། དེས་འཁོར་འདས་ཐམས་
ཅད་ཀྱི་གཞི་བྱེད་དོ། །གསུམ་པ་ལུས་ཀྱི་གནས་ཚུལ་བྱེ་བྲག་ཏུ་བཤད་པ་ནི། ཕ་མའི་ཁུ་ཁྲག་གི་དབུས་སུ་ཉིང་མཚམས་སྦྱར་བ་ནས་དང་པོར་རྩ་དབུ་མ་དང། རྐྱང་མ་དང། རོ་མ་གསུམ་འཆགས་ཤིང། དེ་གསུམ་ལས། སུམ་སྐོར་མ་དང། འདོད་མ་དང། ཁྱིམ་
མ་དང། གཏུམ་མོ་དང། བདུད་བྲལ་མ་སྟེ་ལྔ་འཆགས་པས་དེ་རྣམས་ལ་སྙིང་གར་ཐོག་མར་ཆགས་པའི་རྩ་བརྒྱད་ཅེས་གྲགས་ཤིང་དེ་དང་སྙིང་གའི་རྩ་འདབ་བརྒྱད་མི་གཅིག་གོ་སུམ་སྐོར་མ་དང། འདོད་མ་དང། ཁྱིམ་མ་དང། གཏུམ་མོ་བཞི་ཤར་
ལ་སོགས་པའི་ཕྱོགས་བཞིར་གནས་ཤིང། སུམ་སྐོར་མ་ལས་ཤར་ལྷོའི་རྩ་ལ་སོགས་པ་ཕྱོགས་སོ་སོའི་རྩ་རེ་རེ་གཉིས་གཉིས་སུ་གྱེས་པས་ཕྱོགས་མཚམས་ཀྱི་རྩ་བརྒྱད་ལ་སྙིང་གའི་རྩ་འདབ་བརྒྱད་དུ་གྲགས་ལ། ཕྱོགས་བཞིའི་རྩ་ལ་འབྱུང་
བ་བཞིའི་རྩ་དང། མཚམས་བཞིའི་རྩ་ལ་མཆོད་པ་བཞིའི་རྩ་ཞེས་ཀྱང་བཤད་དོ། །རྩ་འདབ་བརྒྱད་ལས་སྐུ་གསུང་ཐུགས་ཀྱི་དབྱེ་བས་རྩ་ཉེར་བཞིར་གྱེས་ལ། དེ་ལས་རྡུལ་མུན་སྙིང་སྟོབས་ཀྱི་རྩ་གསུམ་རེ་གྱེས་པས་དོན་གཉིས། དེ་རེ་རེ་ལས་

[009B] །རྩ་ཐམས་ཅད་ཀྱི་གཙོ་བོ་གསུམ་གྱི་དབུ་མ་ནི་མར་སྣེ་གསང་གནས་དང་ཡར་སྣེ་སྤྱི་བོ་ནས་འཁྱོགས་ཏེ་སྨིན་མཚམས་སུ་ཟུག་ཅིང། དེའི་གཡས་སུ་རོ་མ་དམར་པོ་དང། གཡོན་དུ་
རྐྱང་མ་དཀར་པོ་གཉིས་རྐང་མཐིལ་ནས་སྣ་གཉིས་ཀྱི་སྒོར་ཟུག་གསང་གནས། ལྟེ་བ། མགྲིན་པ། སྤྱི་བོ་རྣམས་སུ་རོ་རྐྱང་གཉིས་ཀྱིས་དབུ་མ་ལ་གཡས་གཡོན་དུ་རེ་རེ་མདུད་ལ། སྙིང་གར་རོ་རྐྱང་གཉིས་ཀྱིས་དབུ་མ་ལ་གཡས་གཡོན་དུ་
གསུམ་རེ་བཅིངས་པས་མདུད་པ་དྲུག་བཅིངས་སོ། །དེ་ལྟར་གནས་སོ་སོར་བཅིངས་པས་རོ་མ་ནས་འཛིན་པའི་རླུང་དང། རྐྱང་མ་ནས་གཟུང་བའི་རླུང་རྒྱུ་ཞིང། དབུ་མ་ནས་འཆི་ཁར་མ་གཏོགས་རླུང་མི་རྒྱུའོ། །གཟུང་འཛིན་གྱི་རྒྱུན་གཅོད་པ་ལ་རོ་རྐྱང་
གཉིས་ཀྱི་རླུང་དབུ་མར་འཇུག་དགོས་ལ། དེ་ལ་རྩ་འཁོར་རྣམས་དང་ཡར་སྣེ་མར་སྣེ་གཉིས་སུ་འཇུག་སྒོ་རེ་ཡོད་པ་ལས་སྙིང་ག་དང་ལྟེ་བའི་རྩ་འཁར་གཉིས་འཇུག་སྒོའི་གཙོ་བོ་ཡིན་ནོ། །རྩ་ནང་ནས་རྩ་བ་དང་ཡན་ལག་གི་རླུང་ཇི་ལྟར་རྒྱུ་ཚུལ་ལ་རྩ་
བའི་རླུང་ལྡན། མགྲིན་པར་གྱེན་རྒྱུ་དམར་པོ་མེ་ཁམས་འོད་དཔག་མེད་ཀྱི་རང་བཞིན། སྙིང་གར་སྲོག་འཛིན་དཀར་པོ་ཆུ་ཁམས་མི་བསྐྱོད་པ། ལྟེ་བར་མཉམ་གནས་དམར་པོ་རླུང་ཁམས་དོན་གྲུབ། གསང་བར་ཐུར་སེལ་སེར་པོས་ཁམས་རིན་
འབྱུང། ཚིགས་ཐམས་ཅད་ལ་ཁྱབ་བྱེད་སྔོན་པོ་ནམ་མཁའི་ཁམས་རྣམ་སྣང་གི་རང་བཞིན་རྣམས་སོ། །ཡན་ལག་གི་རླུང་ལྔ་ནི་རྒྱུ་བ་མིག་ནས། རྣམ་པར་རྒྱུ་བ་རྣ་བ་ནས། ཡང་དག་པར་རྒྱུ་བ་སྣ་ནས། རབ་ཏུ་རྒྱུ་བ་ལྕེ་ནས། ངེས་པར་རྒྱུ་བ་ལུས་

[010A]༄༅། །ནས་རྒྱ་བའོ། ཁྱབ་བྱེད་སྣ་ནས་མི་རྒྱུ་ལ་གཞན་རྣམས་ནི་སྣ་སྒོ་ནས་ཀྱང་རྒྱུའོ། །དབུགས་འབྱུང་འཇུག་རེ་ལ་དབུགས་གཅིག་ཏུ་བྱས་པའི་དབུགས་ཉི་ཁྲི་ཆིག་སྟོང་དྲུག་བརྒྱ་ཉིན་ཞག་གཅིག་ལ་རྒྱུ་བའི་
ཚེ་ལྟེ་བའི་རྩ་འདབ་དྲུག་ཅུ་རྩ་བཞི་པོ་རེ་རེ་ལ་དབུགས་སུམ་བརྒྱ་དང་སུམ་ཅུ་ཕྱེང་སོ་བརྒྱད་རེ་རྒྱུ་བ་ཆུ་སྲང་རེའི་དབུགས་དང། སྤྱི་བོའི་རྩ་འདབ་སོ་གཉིས་པོ་རེ་རེ་ལ་ཆུ་སང་རེའི་དབུགས་ཉིས་འགྱུར་རེ་རྒྱུ་བ་ཆུ་ཚོད་རེའི་དབུགས་དང་
མགྲིན་པའི་རྩ་འདབ་བཅུ་དྲུག་གི་རེ་རེ་ལ་ཆུ་ཚོད་རེའི་དབུགས་ཉིས་འགྱུར་རྒྱུ་བ་འཕོ་བ་རེའི་དབུགས་དང། སྙིང་གའི་རྩ་འདབ་བརྒྱད་པོ་རེ་རེ་ལ་འཕོ་བ་རིའི་དབུགས་ཉིས་འགྱུར་རྒྱུ་བ་ཐུན་ཚོད་རེའི་དབུགས་སོ། །རླུང་རྣམས་ཀྱི་བྱེད་ལས་ནི་སྲོག་
འཛིན་གྱིས་སྲོག་སྟེ་སེམས་རྩལ་བ་རིང་དུ་བྱེད་པའམ་རྒྱས་པར་བྱེད། ཐུར་སེལ་གྱིས་དྲི་ཆེན་དྲི་ཆུ་དང་ཁུ་ཁྲག་འཕེན་འཛིན་བྱེད། མཉམ་གནས་ཀྱིས་ཟ་བ་དང་བལྡག་པ་དང་མྱང་བ་དང་འཐུང་བ་སོགས་བྱེད། གྱེན་རྒྱུས་གྱེན་དུ་འགྲོ་
བ་དང་སྡུད་པ་དང། བཟའ་བ་ཤེས་པ་དང་ལྷན་གཅིག་ཏུ་འབྱོར་པར་བྱེད། ཁྱབ་བྱེད་ཀྱིས་འཛིན་པ་དང་འགྲོ་བ་དང་ལྡོག་པ་སོགས་བྱེད། ཡན་ལག་གི་རླུང་ལྔས་གཟུགས་ལ་སོགས་པའི་ཡུལ་ལྔ་རིག་པར་བྱེད་དོ། ཁམས་དཀར་
དམར་གྱི་དབུས་སུ་སྐྱེ་བ་བླངས་པའི་གནས་དེ་ཉིད་སྙིང་ག་ཡིན་ལ། དེ་ལས་དམར་ཆ་ཅུང་ཟད་འདྲེས་པའི་ཁམས་དཀར་པོ་ཡར་འཕེལ་ཏེ་སྤྱི་བོར་ཤས་ཆེར་གནས་ལ། དཀར་ཆ་ཅུང་ཟད་འདྲེས་པའི་ཁམས་དམར་པོ་མར་འཕེལ་ཏེ་

[010B] གཞན་ཡང་རྩ་ཇི་སྙེད་ཡོད་བདེ་སྙེད་ཀྱི་ནང་དུ་ཁམས་འཕེལ་ལོ། །དེ་ལྟ་བུའི་རྩ་ལ་སོགས་པའི་ལུས་ཀྱི་གནས་ཚུལ་ཤེས་པའི་དགོས་པ་ནི། ཁམས་དཀར་དམར་གྱི་དབུས་སུ་རྣམ་ཤེས་
ཞུགས་པ་ན་དེ་ལས་ལུས་རྫོགས་པར་འགྱུར་ལ་མཐར་འཆི་བའི་ཚེ་ཡང་རིམ་གྱིས་བསྡུས་ཏེ་གནས་དེར་ཐིམས་ནས་འཆི་བ་བཞིན་དུ། ལམ་གྱི་སྐབས་སུ་ཡང་སྙིང་གའི་ཏིང་ངེ་འཛིན་སེམས་དྤའམ་དེའི་དོད་ཐིག་ལེའི་འོད་ཀྱིས་
སྣོད་བཅུད་བསྡུས་ཏེ་མཐར་འཆི་བ་འོད་གསལ་དང་འདྲ་བའི་འོད་གསལ་དུ་རིམ་གྱིས་བསྡུས་པ་ནས་ཆུ་ལ་ཐིམ་པ་སོགས་ཀྱི་རྟགས་རྣམས་བྱུང་ནས་འོད་གསལ་དུ་ཆུ་ལ་ཆུ་བཞག་པ་བཞིན་དུ་འཇུག་པར་འགྱུར་ལ། དེ་ནས་
བར་དོ་རླུང་སེམས་ཙམ་གྱི་ལུས་གྲུབ་པ་དང་འདྲ་བའི་འཇའ་ལུས་འགྲུབ་དགོས་པར་གསུངས་ལ། ཡང་རྩ་དབུ་རྐྱང་རོ་གསུམ་གྱི་འཆགས་ཚུལ་དང་དེ་དག་གི་གནས་སྟོད་སྨད་ན་བྱང་སེམས་དཀར་དམར་ཡོང་ཚུལ་ཤེས་
པ་ནི་འཆི་བ་ལ་ཉེ་བའི་ཚེ་དམར་ཆ་གྱེན་དང་དཀར་ཆ་འཐུར་དུ་འོངས་པའི་འདུ་འཕྲོད་ལས་སྣང་བ་རིམ་གྱིས་སྡུད་པའི་འཆི་རིམ་འབྱུང་བ་བཞིན་དུ་རྣལ་འབྱོར་པས་ཀྱང་དམར་ཆའི་མེ་འཕེལ་བར་བྱས་པས་དཀར་ཆ་འཐུར་དུ་འདྲེན་པའི་འོད་
འདུ་འཕྲོད་ལ་བརྟེན་ནས་སྣང་བ་རྣམས་རིམ་གྱིས་འོད་གསལ་དུ་སྡུད་པའི་རྫོགས་རིམ་བསྐྱེད་ནས། དེའི་མཐར་སྒྱུ་མའི་སྐུར་ལྡང་བ་ཤེས་པའི་གནད་ཆེན་པོ་ཡོད་པར་གསུངས་སོ། །གཉིས་པ་ལམ་བགྲོད་པའི་རིམ་པ་ལ་གཉིས་

[011A]༄༅། །རླུང་དབུ་མར་སྡུད་པའི་རིམ་པ་དང། བསྡུས་པ་ལ་བརྟེན་ནས་བསྒོམ་བའི་རིམ་པའོ། །དང་པོ་ལ་གཉིས། སྔགས་ཀྱི་རྣལ་འབྱོར་དང། དམ་ཚིག་གི་རྣལ་འབྱོར། །དང་པོ་ལ་གཉིས། ལྟེ་བའི་རྗེས་གཞི་གི་སྡུད་རིམ་དང། སྔགས་ཀྱི་རྣལ་འབྱོར་དངོས་
བཤད་པའོ། །དང་པོ་ནི། རང་གསང་ཆེན་འཇིགས་བྱེད་ཡབ་ཡུམ་ནི། །གནད་ཁྱད་པར་བཞི་ལྡན་ལེགས་བསྒོམས་པའི། །རྩ་དབུ་རྐྱང་རོ་གསུམ་འཁོར་ལོ་དྲུག་མདོག་དཀར་དམར་རླུང་སེམས་ཐིག་ལེས་སྦྱངས། །སླར་ཡེ་ཤེ་ཌཱ་ཀིའི་ཕོ་བྲང་
དུ༑ ༑ལྷ་ཡེ་ཤེས་ཏིང་འཛིན་སེམས་དཔའ་ལ། །ཡིད་རྩེ་གཅིག་ཆགས་པའི་རང་འོད་ཀྱིས། ཁོང་བརྟན་གཡོའི་སྒེག་མོ་དབང་དུ་བསྡུས། །ཞེས་པས་སྟོན་ཏེ། སྔར་བཤད་པའི་གསང་ཆེན་རིགས་གཅིག་གི་ངོ་བོ་རྡོ་རྗེ་འཇིགས་བྱེད་ཀྱི་བསྐྱེད་རིམ་མདོར་
བསྡུས་སོང་ཟིན་པ་ན། གནད་ཁྱད་པར་བཞི་ལྡན་གྱི། དུས་ཀྱི་གནང་ནི་སྟོང་པ་བཞི་གཙོ་བོར་བྱེད་ན་ཐོ་རངས། དགའ་བཞི་གཙོ་བོར་བྱེད་ན་ཕྱི་དྲོ་མེའི་དུས་སུ་སྒོམ་པའོ། །ལུས་ཀྱི་གནད་ནི། རྣམ་སྣང་གི་ཆོས་བདུན་ལྡན་ཏེ་རྫོགས་རིམ་གྱི་སྐབས་འདིར་
ངེས་པར་གལ་ཆེ་བས། རྐང་མིག་ལུས་ཕྲག་མགོ་སོ་ལྕེ་དབུགས་བརྒྱད། ཅེས་པའི་དབུགས་མ་ཐེ་བའི་དང་པོ་བདུན་ཏེ། རྐང་པ་རྡོ་རྗེའི་སྐྱིལ་ཀྲུང། མིག་སྣ་རྩེར་ཕ་བ། ལུས་དྲངས་པོར་བསྲང། ཕྲག་པ་གཉིས་མཐོ་དམའ་མྙཾ་པའི་ཕྱིར་ལག་པ་མྙཾ་པར་བཞག་
མགྲིན་པ་ཅུང་ཟད་དགུག་སོ་དང་མཆུ་རང་བབས་སུ་བཞག་ལྕེ་རྩེ་རྐན་ལ་ཞར་བའོ། །རླུང་གི་གནད་ནི་ལུས་ནང་གི་དབུས་དྲངས་པོར་རྩ་དབུ་མ་མདའ་སྙུག་ཙམ། མར་སྣེ་ལྟེ་འོག་སོར་བཞི་ཙམ་ནས་ཡར་སྣེ་སྤྱི་བོ་ནས་གུག་སྟེ་སྨིན་མཚམས་དང། དེའི་གཡས་སུ་རོ་

[011B] གཡོན་དུ་རྐྱང་མ་དཀར་པོ་གཉིས་ཀྱི་ཡར་སྣེ་སྣ་བུག་གཡས་གཡོན་དུ་ཟུག་པ། མར་སྣེ་གཉིས་དབུ་མ་ལས་སོར་གང་ཙམ་གྱིས་རིང་བ། དེ་ནས་རྐྱང་མའི་མར་སྣེའི་སྦུབས་སུ་རོ་མའི་མར་སྣེ་བཅུག་པར་བསམ་ལ་སྣ་
གཡས་ནས་རླུང་དལ་བུས་རྡུབ་སྟེ་རོ་མ་ནས་རྒྱང་མའི་ནང་དུ་ལྡིར་གྱིས་ཞུགས་པས་རྐྱང་མ་རེངས་པ་དང། འཁུམས་པ་དང། རལ་ཞིང་གས་པ་སོགས་རྩ་དང་བྱང་སེམས་དང་རླུང་ལས་སུ་མི་རུང་བའི་ཉེས་སྐྱོན་ཐམས་ཅད་སྦྱངས་པར་བསམ་ལ་སྣ་
བུག་གཡོན་ནས་འབུད་པ་དེ་ལྟ་བུ་ལན་གསུམ། ཡང་རོ་མའི་ནང་དུ་རྐྱང་མ་བཅུག་ལ་སྣ་གཡོན་ནས་རྔུབ་སྟེ་རོ་མའི་ནང་དུ་ལྡིར་གྱིས་སོང་བའི་ཉེས་སྐྱོན་སྔར་ལྟར་སྦྱང་བ་ལན་གསུམ། སླར་ཡང་རོ་རྐྱང་གཉིས་ཀའི་མར་སྣེ་དབུ་མའི་མར་སྣེའི་
སྦུ་བསུ་བཅུག་སྟེ་སྣ་བུག་གཉིས་ཀ་ནས་རླུང་རྡུབ་པ་རོ་རྐྱང་བརྒྱུད་དབུ་མའི་ནང་དུ་ལྡིར་གྱིས་སོང་བས་དབུ་མའི་ཉེས་སྐྱོན་ཐམས་ཅད་སྔར་ལྟར་སྦྱང་པར་བསམ་པ་ལན་གསུམ་དང། འདིའི་ཕྱི་མ་འབུད་པའི་ཚུལ་ནས་ཀྱང་ཅུང་ཟད་རྡུབ་སྟེ་རླུང་མཇུག་
དྲག་ཏུ་འབུད་པར་གསུངས་ཏེ་རླུང་རོ་དགུ་ཕྲུགས་སུ་བསལ་ལོ། །དམིགས་པ་ཡུལ་གྱི་གནད་ནི་རྩ་འཁོར་སོགས་གསལ་གདབ་པ་སྟེ་དེ་ཡང་ཐོག་མར་རྩ་རླུང་གི་གེགས་མི་འབྱུང་བའི་ཆེད་དུ་རང་འཇིགས་བྱེད་དུ་གསལ་བའི་ལུས་ཀྱི་ནང་
ཐམས་ཅད་སྟོང་སང་དྭངས་ཤིང་གསལ་བ་ཕྲུ་མ་ཕུས་བཏབ་པ་ལྟ་བུ་རྐང་ལག་གི་སོར་མོའི་ནང་ཚུན་ཆད་གང་ལའང་ཐོགས་གཏུགས་མེད་པར་བསམ་ལ་སྟོང་ར་བསྒོམ། དེ་ནས་ལུས་ནང་གི་གཡས་གཡོན་གཉིས་ལ་ལྟོས་པའི་

[012A]༄༅། །དབུས་དྲངས་ཐད་དང། རྒྱབ་མདུན་གཉིས་ལ་ལྟོས་པའི་ཅུང་ཟད་རྒྱབ་ལ་ཉེ་བར་རྩ་དབུ་མ་ཕྱི་སྔོ་ལ་ནང་དམར་བ་མདའ་སྙུག་ཙམ་ཡར་སྣེ་སྤྱི་བོ་ནས་གུག་སྟེ་སྨིན་མཚམས་སུ་ཟུག་པ། མར་སྣེ་རྡོ་རྗེའི་བུག་དང་ཁད་
ཆད་ཙམ་གང་བའི་རྣམ་པ་ཅན་དེའི་གཡས་གཡོན་དུ་རོ་རྐྱང་གཉིས་གྲོ་སོག་ཙམ་ཡར་སྣེ་སྣ་བུག་གཡས་གཡོན་དང་མར་སྣ་དབུ་མ་དང་མཉམ་པ་ཙམ་ཞར་བའི་རྣམ་པ་ཅན། སྙིང་གར་རོ་རྐྱང་གིས་དབུ་མར་མདུད་མཚམས་ནས་ཕྱོགས་བཞིར་
རྩ་རེ་རེ་གྱེས་པའི་བཞི། དེ་རེ་རེ་གཉིས་ ལྟེ་བར་མདུང་མཚམས་ནས་ཕྱོགས་བཞིར་རེ་རེ་གྱེས་པའི་བཞི། དེ་རེ་རེ་གཉིས་གཉིས་སུ་གྱེས་པའི་བརྒྱད་
དེ་རེ་རེ་གཉིས་གཉིས་སུ་གྱེས་པའི་བཅུ་དྲུག་དེ་རེ་རེ་བཞི་བཞིར་གྱེས་པའི་རེ་བཞི་ཁ་དོག་དམར་པོ། དབྱིབས་གྲུ་གསུམ་གདུགས་ཁ་བསླངས་པ་ལྟ་བུ། གསང་གནས་སྤུ་དཀར་ནག་གི་ཐད་དྲངས་པར་མདུད་མཚམས་ལས་ཕྱོགས་བཞིར་
རེ་རེ་གྱེས་པའི་བཞི། དེ་རེ་རེ་གཉིས་གཉིས་སུ་གྱེས་པའི་བརྒྱད། དེ་རེ་རེ་གཉིས་གཉིས་སུ་གྱེས་པའི་བཅུ་དྲུག་དེ་རེ་རེ་གཉིས་གཉིས་སུ་གྱེས་པའི་སོ་གཉིས་ཁ་དོག་ཁྲ་བོ། དབྱིབས་གྲུ་གསུམ་ཁ་ཕུབ་པའི་རྣམ་པ། རྟགས་ཀྱི་རྡོ་རྗེའི་ཀྲི་སྐམ་གྱི་ཐད་
དྲངས་པར་མདུད་མཚམས་ལས་རེ་རེ་གྱེས་པའི་བཞི། དེ་རེ་རེ་གཉིས་གཉིས་སུ་གྱེས་པའི་བརྒྱད་ཁ་དོག་དཀར་པོ། དབྱིབས་ཟླུམ་པོ་གདུགས་ཁ་བསླངས་པ་ལྟ་བུ། མགྲིན་པའི་ཨོལ་མདུད་ཀྱི་ཐད་དུ་མདུད་མཚམས་ལས་ཕྱོགས་བཞིར་རེ་རེ་གྱེས་

[012B] དེ་རེ་རེ་གཉིས་གཉིས་སུ་གྱེས་པའི་བརྒྱད། དེ་རེ་རེ་གཉིས་གཉིས་སུ་གྱེས་པའི་བཅུ་དྲུག་ཁ་དོག་དམར་པོ། དབྱིབས་ཟླུམ་པོ་གདུགས་ཁ་སླངས་པ་ལྟ་བུ། སྤྱི་བོར་ཀླད་སྐྱའ་སྟེང་ཙམ་གྱི་ཐད་དུ་མདུད་མཚམས་ལས་ཕྱོགས་བཞིར་རེ་རེ་གྱེས་པའི་
བཞི༑ དེ་རེ་རེ་གཉིས་གཉིས་སུ་གྱེས་པའི་བརྒྱད། དེ་རེ་རེ་གཉིས་གཉིས་སུ་གྱེས་པའི་བཅུ་དྲུག་དེ་རེ་རེ་གཉིས་གཉིས་སུ་གྱེས་པའི་སོ་གཉིས་ཁ་དོག་ཁྲ་བོ། དབྱིབས་གྲུ་གསུམ་ཟུར་གཅིག་རྒྱབ་ཏུ་བསྟན་པ་ཁ་ཕུབ་པའི་རྣམ་པ་ཅན་རྣམས་
བསམ་མོ། །བདེ་བའི་རྟེན་ཀུནྡ་ལྟ་བུའི་བྱང་སེམས་དཀར་པོ་ཤས་ཆེར་སྤྱི་བོར་གནས་པས་ན་སྤྱི་བོ་བདེ་ཆེན་གྱི་འཁོར་ལོ། བཟའ་བཏུང་སོགས་མགྲིན་པ་ནས་ལོངས་སྤྱོད་པས་མགྲིན་པ་ལོངས་སྤྱོད་ཀྱི་འཁོར་ལོ། ཆོས་ཐམས་ཅད་ཀྱི་རྩ་བ་ཤིན་
ཏུ་ཕྲ་བའི་རླུང་སེམས་སྙིང་གར་གནས་པས་སྙིང་གཆོས་ཀྱི་འཁོར་ལོ། ལྟེ་བའི་མེས་སྤྱི་བོའི་བྱང་སེམས་བསྐུལ་བའམ་སྤྲུལ་བས་ན་ལྟེ་བ་སྤྲུལ་པའི་འཁོར་ལོ། ལྷན་སྐྱེས་ཀྱི་བདེ་བ་གསང་གནས་ལས་སྐྱོང་བས་ན་གསང་གནས་བདེ་སྐྱོང་གི་
འཁོར་ལོ་ཞེས་གྲགས་སོ། །དེ་ལྟར་གནད་བཞི་དང་ལྡན་པར་བྱས་ཏེ་ཉམས་སུ་ལེན་པ་ལ་གཞུང་གིས་ཟིན་སོ་ཆེ་བ་མེད་ཀྱང་བླ་མ་གོང་མའི་མན་ངག་ལས་འབྱུང་བའི་ཐོག་མར་རྩ་ལམ་སྦྱོང་བ་ནི། སྙིང་གའི་རྩ་འཁོར་གྱི་དབུ་མའི་ནང་དུ་བླ་མ་ཡི་དམ་
གྱི་གསང་བ་གསུམ་དང་རང་གི་སྒོ་གསུམ་དབྱེར་མེད་པའི་ཐིག་ལེ་དཀར་ལ་དམར་མདངས་ཆགས་པ་སྲན་མ་ཙམ་ལ་རང་སེམས་ཞུགས་པ་བཞིན་བྱས་ཏེ་རྩ་འཁོར་ལ་མདུན་ནས་གཡས་སྐོར་གྱི་ཚུལ་དུ་ཇི་འདྲ་འདུག་བལྟས་པས་རྩ་འདབ་རྣམས་ཀྱི་
[013A]༄༅། །སྦུབས་སྟོང་སེང་དབུ་མར་ལྟེ་བའི་རྩ་འཁོར། ཡང་མགྲིན་པའི་རྩ་འཁོར་མཐོང་བས་ཡར་དབུ་མའི་ནང་དུ་བདེ་འཁྲིལ་གྱིས་སོང། མགྲིན་པའི་རྩ་འཁོར་གྱི་དབུས་སུ་རེ་ཞིག་བསྡད་ནས་རྩ་རྣམས་ལ་སྔར་ལྟར་བལྟས་
ཡར་སོང་སྤྱི་བོའི་རྩ་འཁོར་གྱི་དབུས་སུ་ཅུང་ཟད་བསྡད་ནས་སྔར་ལྟར་བལྟས། སྨིན་མཚམས་ཀྱི་བུ་ག་མཐོང་བས་དེར་སོང་ནས་ཡར་སྣེ་ནས་ཐིག་ལེ་ཕྱེད་ཙམ་ཕྱིར་འཐོན་ནས་ཕྱིའི་སྣོད་བཅུད་དག་པ་རབ་འབྱམས་དང་རང་ལྷར་གསལ་བ་བཅས་
གསལ་སིང་ངེ་མཐོང། སླར་ཡང་དབུ་མའི་ནང་བརྒྱུད་ཕྱིར་ལོག་སྟེ་སྤྱི་བོ་མགྲིན་པ་སྙིང་གའི་རྩ་འཁོར་རྣམས་ལ་སྔར་ལྟར་བལྟས། མར་ལྟེ་བའི་རྩ་འཁོར་མཐོང་བས་བདེ་འཁྲིལ་གྱིས་སོང། ལྟེ་བའི་རྩ་འདབ་རྣམས་ལ་སྔར་བཞིན་བལྟས་
དེ་བཞིན་དུ་མར་སོང་གསང་གནས་དང་ནོར་བུའི་རྩ་འཁོར་ལ་བལྟས་རྟགས་ཀྱི་བུ་ག་ནས་ཕྱེད་ཙམ་ཕྱིར་འཐོན་ཏེ་སྔར་བཞིན་བལྟས། ཡང་ཡར་སོང་རིམ་བཞིན་ནོར་བུ་དང། གསང་གནས་དང། ལྟེ་བའི་རྩ་འཁོར་རྣམས་ལ་གཡས་སྐོར་དུ་
བལྟས་ཏེ། དེ་ལྟ་བུའི་ཚུལ་གྱིས་ཡང་ཡང་དབུ་མའི་ནང་དུ་ཡར་སྣེ་མར་སྣེའི་བར་འགྲོ་འོང་བྱས་ལ་ཐུན་གྲོལ་བ་ན་སྨོན་ལམ་རྒྱས་བསྡུས་གང་རུང་བྱའོ། །རྩ་ལམ་སྦྱོང་བ་ལ་ཞག་འགའ་གཅིག་དྲིལ་བྱས་པས་རྨི་ལམ་དུ་བུག་པ་ཆུང་དུ་ནས་ཐོན་
པ་སོགས་ཀྱི་ལྟས་འབྱུང་བར་གསུངས་པས་དེ་ལྟ་བུ་མ་བྱུང་བར་དུ་སྦྱད་བར་བྱའོ། །དེ་ལྟར་རྩ་ལམ་སྦྱངས་ནས་ལྟེ་བའི་རྩ་འཁོར་གྱི་དབུས་སུ་སླེབས་པ་ན་ཐིག་ལེ་རང་ཉིད་ལ་བལྟས་པས་ཐིག་ལེ་འོད་དུ་ཞུ་བ་ལས་ལྟེ་བའི་རྩ་འཁོར་གྱི་དབུ་མའི་

[013B] ཡབ་ཀྱི་ཐུགས་ཀར་ཉི་གདན་ཡུངས་འབྲུ་ཕྱེད་པ་ཙམ་གྱི་སྟེང་དུ་ཧཱུཾ་ཡིག་
དཀར་པོ་ཡུངས་ཀར་སྦོམ་པོའི་ཚད་ཙམ་ནཱ་ད་སྤུ་རྩེ་ལྟ་བུ་ལས་མེ་ཅུང་ཟད་འབར་བའི་རང་བཞིན་ཅན་བསམ་པ་ཏིང་ངེ་འཛིན་སེམས་དཔའ་སྟེ་དེ་ལ་སེམས་ཞུགས་པ་བཞིན་བྱས་ཏེ་རྩེ་གཅིག་ཏུ་བསྒོམ། དེ་ཡང་གསལ་བའི་བོགས་འདོན་དུ་ཧཱུཾ་
ཡིག་ལས་འོད་ཟེར་འཕྲོ་བ་དང། བརྟན་པའི་བོགས་འདོན་དུ་ཧཱུཾ་ཡིག་ཉི་གདན་ལ་ཟུག་པའམ། ཅུང་ཟད་ཐིམ་པའི་རྣམ་པ་ཅན་དུ་བྱས་ལ་ཉེས་པ་ལྔ་སྤོང་ལུགས་འདུ་བྱེད་བརྒྱད་བསྟན་ལུགས་སོགས་ལམ་མཐུན་མོང་བའི་ཞི་གནས་ཀྱི་སྐབས་
དང་འདྲའོ། །ཡཻ་ཌཱ་ཀི་ནི་མཁའ་འགྲོ་མ་སྟེ་ནང་གི་མ་ཁ་འགྲོ་མ་ཁམས་དམར་པོ་ཡིན་ལ། དེ་ཉིད་གནས་པའི་ཕོ་བྲང་ལྟ་བུ་ནི་ལྟེ་བ་ཡིན་པས་ཌཱ་ཀའི་ཕོ་བྲང་ངོ། །ལྷ་ཡེ་ཤེས་ཏིང་ངེ་འཛིན་སེམས་དཔའ་ནི་བཤད་མ་ཐག་པ་ལྟར་དང། ཡིད་རྩེ་
གཅིག་པ་ནི་རྩེ་གཅིག་ཏུ་སྒོམ་པའོ། །རང་འོད་ཀྱིས་བརྟན་གཡོའི་སྒེག་མོ་སྟེ་བུད་མེད་ཀྱི་གཟུགས་ཅན་དུ་བཀོད་ནས་དབང་དུ་བསྡུ་ཚུལ་ནི། རྩེ་གཅིག་ཏུ་བསྒོམས་པས་ཡེ་ཤེས་སེམས་དཔའ་ཡབ་བསྡུ་ཚུལ་ནི། རྩེ་གཅིག་ཏུ་བསྒོམས་པས་ཡེ་ཤེས་སེམས་དཔའ་ཡབ་
དང་ཐུགས་ཀའི་ཧཱུཾ་ཡིག་ལས་འོད་ཟེར་དམར་པོ་འཕྲོས་པས་དམ་ཚིག་སེམས་དཔའི་ལུས་གང། ཕྱིར་འཕྲོས་ཏེ་གཞལ་ཡས་ཁང་སོགས་སྣོད་བཅུད་ཐམས་ཅད་ལ་ཁྱབ་པས་ཉེས་སྐྱོན་ཐམས་ཅད་སྦྱངས་ནས་སྣོད་གཞལ་ཡས་ཁང་དང་བཅུད་

[014A]༄༅། །འཇིགས་བྱེད་ཡབ་ཡུམ་གྱི་རྣམ་པར་བསྒྱུར། སླར་མཐའ་ནས་རིམ་གྱིས་བསྡུས་ཏེ་རང་ལ་ཐིམ། རང་ཡང་ཡུམ་དང་བཅས་པ་ཡེ་ཤེས་སེམས་དཔའ། དེ་ཏིང་ངེ་འཛིན་སེམས་དཔའ། དེ་ཡང་ཨཱུ་ཧ། མགོ་བོ་ཟླ་ཚེས་
ཐིག་ལེ་ནཱ་དའི་བར་རིམ་གྱིས་བསྡུས་ཏེ་ནཱ་ད་སྤུ་རྩེ་ལྟ་བུ་ཤིན་ཏུ་ཕྲ་བ་དེ་ཉིད་གནས་མི་ཕྱུག་པའི་ཕྱིར་མི་བསྡུ་བར་དེ་ལ་དམིགས་ནས་རྩེ་གཅིག་ཏུ་སྒོམ། ཡང་ཐིག་ལེ་ཟླ་ཚེས་སོགས་རིམ་གྱིས་སེམས་དཔའ་གསུམ་བརྩེགས་སོགས་ཀྱི་བར་
གྲུབ་པར་བསམ་ལ་སྔར་ལྟར་སྡུད་རིམ་ལ་བསླབ་བོ། །དེ་ལྟར་འབད་པས་ནཱ་ད་ཕྲ་མོ་ལ་དམིགས་ནས་བྱིང་རྒོད་ཕྲ་མོ་ཙམ་ཡང་མེད་པར་ཉིན་ཞག་གཅིག་གི་དྲུག་ཆ་འཁྱོངས་པ་བརྟན་པའི་ཚད་དུ་གསུངས་ལ་སྔར་སྣོད་བཅུད་བསྡུས་ནས་དེའི་རྗེས་
སུ་རང་ལྷར་གསལ་བའི་སྣང་བ་བསྡུས་པ་ནི་གཞིག་པ་སྟེ་སྣོད་བཅུད་བསྡུས་པའི་རྗེས་སུ་རང་གཞིག་པས་ན་འདི་ལ་རྗེས་གཞིག་གི་སྡུད་རིམ་ཞེས་བྱའོ། །དེ་ལྟར་འབད་པས་རླུང་དབུ་མར་ཞུགས་གནས་ཐིམ་གསུམ་འབྱུང་སྟེ། ཞུགས་པའི་རྟགས་
སྣ་བུག་གི་རླུང་ཤེད་མཚུངས་ངེས་ཅན་དུ་ཐེང་པ་འབྱུང་བའི་ངེས་ཅན་ནི་སྒོམ་རེས་ཀྱི་དང། ཐེང་པ་ནི་འགྲོ་བའོ། །གནས་པའི་རྟགས་སྣའི་རླུང་གི་རྒྱུ་བ་ཆད་ཅིང་ལྟེ་བ་མི་འགུལ་ལ། བྱིང་བ་ཕྲ་མོ་མཆོད་པའི་གནས་པ་བརྟན་པོ་ལའང་སྣའི་རྒྱུ་བ་ཆད་པ་འབྱུང་
ཡང་ལྟོ་བ་འགུལ། འདིར་ནི་སྲོག་པ་རྩ་ལ་རླུང་མི་འཇུག་པས་ལྟོ་བ་མི་འགུལ་བའོ། །ཐིམ་པའི་རྟགས་ས་ཁམས་ཐུར་སེལ་གྱི་ནུས་པ་ཉམས་ནས་ཆུ་ཁམས་སྲོག་འཛིན་གྱི་ནུས་པ་གསལ་དུ་སོང་བ་ལ་ས་ཆུ་ལ་ཐིམ་པའི་ཐ་སྙད་བྱས་ཀྱིས་

[014B] དེས་འོག་མ་རྣམས་ལའང་རིགས་འགྲེ་ཞིང། ས་ཆུ་ལ་ཐིམ་པས་སྨིག་སྒྱུ་ལྟ་བུ། ཆུ་མེ་ལ་ཐིམ་པས་དུ་བ་ལྟ་བུ། མེ་རླུང་ལ་ཐིམ་པས་མེ་ཁྱེར་ལྟ་བུ། རླུང་ཁམས་རྣམ་ཤེས་ལ་ཐིམ་པའི་འགོ་རྩོམ་པ་ན་རང་བཞིན་བརྒྱད་ཅུའི་
བཞོན་པ་འགག་པར་འགྱུར་བ་ལ་མངོན་དུ་གྱུར་པ་ན་མར་མེ་འབར་བ་ལྟ་བུ། རང་བཞིན་བརྒྱད་ཅུ་འགགས་ཟིན་ནས་ཀུན་རྟོག་གི་རླུང་སྣང་བ་ལ་ཐིམ་པས་སྣང་བ་རང་དུས་སུ་སྟོན་གནམ་གཡའ་དག་པ་ལ་ཚེས་བཅོ་ལྔའི་ཟླ་འོད་ཀྱིས་ཁྱབ་པ་ལྟ་བུ་
དཀར་ལམ་པ། དེ་མཆེད་པ་ལ་ཐིམ་པས་ཉི་འོད་ཀྱིས་ཁྱབ་པ་ལྟ་བུའི་དམར་ལམ་པ། དེ་ཉེར་ཐོབ་ལ་ཐིམ་པས་ཉེར་ཐོབ་ཀྱི་སྟོད་ལ་སྟོན་གནམ་ལ་སྲོད་ཀྱི་མུན་པས་ཁྱབ་པ་ལྟ་བུའི་ནག་ལམ་པ་དང། བར་ལ་དྲན་མེད་དུ་བརྒྱལ་ཞིང། སྨད་ལ་
འོད་གསལ་ཆ་འདྲ་ཙམ་འཆར་བ་ལ་འོད་གསལ་དུ་སྒྲོ་བཏགས་པ་ཡིན་གྱིས་འོད་གསལ་དངོས་གནས་རྣམ་དག་ཡེ་ཤེས་ཀྱི་སྐབས་སུ་འཆར་རོ། །འོད་གསལ་དེ་ལས་མ་གཡོས་པའི་ངང་ནས་བློའི་ཆ་ཤས་ཀྱིས་གསང་གནས་ཀྱི་རྩ་འཁོར་
གྱི་རླུང་གཡོས། ལྟེ་བའི་མེ་སྦར་བས་སྤྱི་བོའི་བྱང་སེམས་ཧ་ཡིག་གི་འོད་བཞུས་པས་བྱང་སེམས་མགྲིན་པར་སླེབ་ཀྱི་བར་ལ་ཡས་བབས་ཀྱི་དགའ་བ། དེ་ནས་སྙིང་གར་སླེབས་པའི་བར་ལ་མཆོག་དགའ། ལྟེ་བར་སླེབས་པའི་བར་ལ་ཁྱད་དགའ་
གསང་བ་དང་ནོར་བུའི་རྩ་འཁོར་དུ་སླེབས་པ་ན་ཡས་བབས་ལྷན་སྐྱེས་ཀྱི་དགའ་བ་སྐྱེས། དེའི་ཚེ་བདེ་སྟེང་སྦྱར་ནས་བསྒོམ་པར་བྱ་སྟེ་སྣང་བ་སྟོང་སང། འཛིན་སྟངས་སྟོང་ཉིད། མྱོང་ཡུལ་བདེ་བ། ཐོབ་བྱ་འབྲས་དུས་ཀྱི་ཡེ་ཤེས་ཆོས་སྐུ་དངོས་ཐོབ་བྱུང་

[015A]༄༅། །སྙམ་པའི་ང་རྒྱལ་བྱ་སྟེ། སྟོང་པ་བཞི་ལས་འོད་གསལ། དགའ་བ་བཞི་ལས་ལྷན་སྐྱེས། ལྟ་བ་བཞི་ལས་ཐལ་འགྱུར་བ། སྐུ་བཞི་ལས་ཆོས་སྐུ་ལ་མཉམ་པར་འཇོག་པའོ། །དེ་ནས་ལུགས་ལྡོག་གི་དགའ་བཞི་འདྲེན་
པ་ན་བྱང་སེམས་འདྲེན་པའི་ཚུལ་ནི། རྡོ་རྗེའི་རྩེ་མོ་རྟིང་པས་མནན། སྲིན་ལག་གི་རྩ་བ་མཐེ་བོང་གིས་མནན་པའི་ཁུ་ཚུར་གཉིས་ཀྱིས་ནུ་མ་བཀབ། མིག་གྱེན་དུ་བལྟ། ལྕེ་རྩེ་རྐན་དང། ལྟོ་བ་རྒལ་ཚིགས་ལ་སྦྱར། རྐང་པའི་སོར་མོ་རྣམས་བསྐུམས་
ངག་ཏུ་ཧཱུཾ་རིང་པོ་བརྗོད་ནས་འོག་རླུང་དྲངས། དམིགས་པ་བྱང་སེམས་ཧྲིལ་གྱིས་དབུ་མའི་ལམ་ནས་སྤྱི་བོར་སོང་བར་བསམ། དེས་མ་ལྡོག་ན་རྡོ་རྗེའི་རྩེ་མོ་ནང་དུ་བཀུག་པ་ཡར་སོང་སྤྱི་བོའི་དབུ་མ་ནས་ཐོན་པའི་རྩེ་མོ་ཅུང་ཟད་གུག་པར་བསམ་ལ་སྔར་
ལྟར་དྲངས་པས་ངེས་པར་ལྡོག་པས། རིམ་པ་ལྟར་ལྟེ་བ། སྙིང་ག། མགྲིན་པ། སྤྱི་བོར་སླེབས་པ་ན་མས་བརྟེན་གྱི་དགའ་བ། མཆོག་དགའ། ཁྱད་དགའ། ལྷན་སྐྱེས་ཀྱི་དགའ་བ་སྐྱེས་པར་བསམ་ཞིང། དེའི་ཚེ་བདེ་སྟོང་ཡེ་ཤེས་ཆོས་སྐུའི་
ང་རྒྱལ་འཇོག་དེ་ལ་སད་དུས་ཀྱི་ཆོས་སྐུའི་བསྲེ་བ་ཞེས་བྱ། དེ་ལས་གཡོ་ཚད་པ་ན་ལོངས་སྤྱོད་རྫོགས་པའི་སྐུར་ལྡང་བར་བྱའོ་སྙམ་པའི་འཕེན་པ་བཏང་ནས་སྐད་ཅིག་དང་པོས་ཕུང་པོ་རྙིང་པ་དམ་ཚིག་པའི་ཐུགས་ཀར་འཇིགས་བྱེད་མ་ཧེའི་ཞལ་
ཅན་ཕྱག་གཉིས་པ་ཡུམ་བཅས་དཀར་པོར་ལྡང་ནས། སྐད་ཅིག་གཉིས་པར་ཕུང་པོ་རྙིང་པ་ལས་གོ་ས་ལོགས་སུ་འཕོས་ཏེ་ཕྱི་རོལ་ནས་ཞལ་ཚུར་གཟིགས་སུ་བཞུགས་པར་བསམ་པ་ནི་དབེན་ས་སྙན་རྒྱུད་པའི་བཞེད་པ་སྒྱུ་ལུས་ནང་ལྡང་གི་ལུགས་སོ།།

[015B] འོད་གསལ་འགགས་པ་དང། ལུགས་ལྡོག་གི་ཉེར་ཐོབ་གྲུབ་པ་རྣམས་དུས་མཉམ་ཞིང། དེ་ནས་ལུགས་ལྡོག་གི་མཆེད་པ་ནས་སྨིག་རྒྱུའི་བར་འཆར་རོ། །སྐུ་དེ་ལ་ལོངས་སྤྱོད་རྫོགས་པའི་སྐུ་དངོས་ཡིན་སྙམ་པའི་
ང་རྒྱལ་བྱས་ནས་སྒོམ་པ་ལ་སད་དུས་ཀྱི་ལོངས་སྐུའི་བསྲེ་བ་ཞེས་བྱའོ། །དེ་ནས་རགས་པའི་སྤྲུལ་སྐུ་བཟུངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་བཏང་ནས་རང་ལོངས་སྐུར་གསལ་བ་དེ་ཕུང་པོ་རྙིང་པ་འཇིགས་བྱེད་ཡབ་ཡུམ་དུ་གསལ་
བའི་སྲིན་ཞལ་ནས་རྩ་ཞལ་གྱི་ཚངས་བུག་ནས་དབུ་མའི་ནང་བརྒྱུད་སྙིང་གར་སླེབས་པ་ན་སྣ་བུག་ནས་རླུང་རྒྱུ། ཡུལ་སྣང་འཆར། གང་སྣང་སྟོང་པ། སྟོང་པ་བདེ་བ། བདེ་བ་རྡོ་རྗེ་འཇིགས་བྱེད་དུ་འཆར་བ་ལ་བསླབ་པར་བྱ་སྟེ་སད་དུས་ཀྱི་སྤྲུལ་སྐུའི་
བསྲེ་བ་ཞེས་བྱ་ཞིང་བསྔོ་སྨོན་བྱས་ལ་ཐུན་གྲོལ་ཏེ་རྗེས་ཐོབ་ཀྱི་རྣལ་འབྱོར་རྣམས་བྱའོ། །དེ་ལྟར་དགའ་བཞི་ལུགས་འབྱུང་ལུགས་ལྡོག་ལ་ཅུང་ཟད་བྱུང་བ་ན། གཉིད་དུས་ཀྱི་བསྲེ་སྐོར་ཉམས་སུ་ལེན་ཚུལ་ནི། ནུབ་མོ་ཉལ་ཁར་བསྲེ་སྐོར་རྣམས་
ཉམས་ལེན་ནུས་པའི་བླ་མ་ཡི་དམ་ལ་གསོལ་འདེབས། ཆོས་སྲུང་ལ་གཏོར་འབུལ་འཕྲིན་བཅོལ་བྱས་ལ་གཉིད་དུས་ཀྱི་བསྲེ་སྐོར་བྱེད་ཚུལ་རྣམས་ཡང་ཡང་དྲན་པར་བྱ། སྙིང་གར་ཡེ་ཤེས་སེམས་དཔའ་མ། དེའི་དོད་ཐིག་ལེ་གསལ་བཏབ་པ་
ལས་འོད་ཟེར་འཕྲོས་ཏེ་སྣོད་བཅུད་ཐམས་ཅད་ལ་སྔར་ལྟར་ཁྱབ་ནས་རིམ་གྱིས་ནཱ་དའམ་ཐིག་ལེ་ཕྲ་མོའི་བར་བསྡུས་ཏེ་གཉིད་མཐུག་གི་འོད་གསལ་འཆར་ལ་དེ་ལ་གཉིད་ཆོས་སྐུར་བསྲེ་བ་དང། དེ་ནས་གཉིད་སྲབ་ཏུ་སོང་བས་རྨི་ལམ་ཤར་བ་ན་ཕུང་

[016A]༄༅། །པོ་རྙིང་པ་ལས་གོ་ས་ལོགས་སུ་འཇིགས་བྱེད་དཀར་པོ་ཡབ་ཡུམ་གྱི་སྐུར་ལྡང་བ་ན། རྨི་ལམ་ལོངས་སྐུར་བསྲེ་བ་ཞེས་བྱ་ལ། རྨི་ལམ་ཅུང་ཟད་བརྟན་པ་ན་དག་ཞིང་སྣ་ཚོགས་སུ་སོང་སྟེ་སངས་རྒྱས་ལས་ཆོས་ཉན་པ་
དང༑ གཡང་སར་མཆོད་བ་སོགས་ཡང་བ་ལ་ཐོག་རྫིས་བྱེད་པ་སོགས་སྤྲུལ་བསྒྱུར་བྱའོ། །གཉིད་སད་པར་རྩོམ་པ་ན་ཕུང་པོ་རྙིང་པའི་སྤྱི་བོ་ནས་ཞུགས་ཏེ་སྙིང་གར་སླེབ་པ་ན་རླུང་རྒྱུ་ཡུལ་སྣང་འཆར། དེ་ལ་གཉིད་དུས་ཀྱི་སྤྲུལ་སྐུའི་བསྲེ་
བ་ཞེས་བྱའོ། །དེ་ལྟར་འབད་པས་སད་དུས་དང་གཉིད་དུས་ཀྱི་བསྲེ་བ་ཕན་ཚུན་བོགས་འདོན་དུ་འགྱུར་ཞིང། གཉིད་ཆོས་སྐུར་བསྲེ་བ་དཀའ་ལ། རྨི་ལམ་ལོངས་སྐུར་བསྲེ་བ་ཅུང་ཟད་སླ་ཞིང་གཉིད་དུས་ཀྱི་བསྲེ་བ་གསུམ་བྱུང་ན་འཆི་དུས་ཀྱི་བསྲེ་
སྐོར་ངེས་པར་འབྱུང་ངོ། །རྣལ་འབྱོར་པ་དེ་ལམ་གོང་མའི་རྟོགས་པ་མ་སྐྱེས་པར་འཆི་དགོས་པ་བྱུང་ན་འཆི་དུས་ཀྱི་བསྲེ་སྐོར་ཉམས་སུ་ལེན་ཚུལ་ནི། དངོས་ནོར་ཐམས་ཅད་དགེ་རྩར་བཏང། དམ་ཚིག་དང་སྡོམ་པ་ཉམས་པ་རྣམས་བདག་འཇུག་སོགས་
ཀྱི་སྒོ་ནས་སོར་ཆུད་པར་བྱས། དགེ་རྩ་རྣམས་བསྲེ་སྐོར་ཉམས་སུ་ལེན་ནུས་པའི་རྒྱུར་བསྔོ་སྨོན་ཤུགས་དྲག་པོ་ཡང་ཡང་བྱ། སྙིང་གར་ཡེ་ཤེས་སེམས་དཔའ་གསལ་བཏབ་སྟེ་རྗེས་གཞིག་གི་སྡུད་རིམ་ཡང་ཡང་བྱ་ཞིང་འོད་གསལ་
དུ་ཞག་འདི་ཙམ་གྱི་བར་སྡོད་སྙམ་པའི་འཕེན་པ་བྱ། སྨིག་སྒྱུ་ནས་འོད་གསལ་བར་གྱི་རྟགས་རྣམས་ཤར་བ་ངོས་ཟིན་པར་བྱས་སྟེ་འོད་གསལ་ཤར་བ་ན་སྟོང་ཉིད་དུ་སྦྱར་ནས་ཆོས་སྐུའི་ང་རྒྱལ་ལ་རྩེ་གཅིག་ཏུ་མཉམ་པར་འཇོག་པ་ནི་

[016B] །འོད་གསལ་ལས་ལྡང་བར་བརྩམ་པ་ན་ཀཊོརའི་ཆུ་རླུང་སེར་བུས་བསྐྱོད་པ་ལྟ་བུ་ཅུང་ཟད་གཡོ་བ་འབྱུང་བས། དེའི་ཚེ་སྒྱུ་ལུས་སུ་ལྡང་སྙམ་པའི་འཕེན་པ་བཏང་ལ་ཡི་དམ་དཀར་པོ་ཡབ་ཡུམ་གྱི་སྐུར་ལྡང་བ་ན་ལུགས་
ལྡོག་གི་ཉེར་ཐོབ་ནས་སྨིག་སྒྱུའི་བར་གྱི་རྟགས་རྣམས་འཆར་ཞིང་ལོངས་སྐུའི་ང་རྒྱལ་བྱ་བ་ནི་འཆི་དུས་ཀྱི་ལོངས་སྐུའི་བསྲེ་བའོ། །སེམས་དབེན་དཔེའི་འོད་གསལ་གྲུབ་པ་ན་གཞན་ལ་བར་དོའི་ལུས་འགྲུབ་པའི་དོད་ལ་རྣལ་འབྱོར་པས་སྒྱུ་ལུས་དངོས་གནས་
སུ་ལྡང་ནུས་སོ། །དེ་ནས་སྐྱེ་བ་ལེན་པ་ན་ཕུང་པོ་རྙིང་པ་དང་ལས་ཀྱི་འབྲེལ་ཐག་ཆད་པ་ཡིན་པས་དེ་ལ་སླར་འཇུག་ཏུ་མེད་པས་ལུས་རྟེན་གསར་དུ་འཚོལ་དགོས་ལ། དེ་ལ་ཕ་མ་རིགས་བཟང་ཞིང་ཆོས་ལ་སྤྱོད་པ་འདམས་ནས་ཕ་མ་ཉལ་པོ་བྱེད་པ་རྨི་ལཾ་
བཞིན་དུ་མཐོང་བ་ན་ཆགས་སྡང་བཀག་སྟེ་ཕ་རྡོ་རྗེ་འཇིགས་བྱེད་དང་མ་རོ་ལངས་མར་བསྒོམས་ལ་ཕའི་ཁའམ་སྤྱི་བོ་ནས་ཞུགས་ཏེ་མའི་མངལ་དུ་ཉིང་མཚམས་སྦྱར་ལ་ལྷའི་ང་རྒྱལ་བྱ་སྟེ་དེ་ལ་འཆི་དུས་ཀྱི་སྤྲུལ་སྐུའི་བསྲེ་བ་ཞེས་བྱ་ཞིང་རྟེན་དེ་
ལ་ལམ་ལྷག་མ་རྣམས་ཉམས་སུ་བླང་བར་བྱའོ། །གཉིས་པ་སྔགས་ཀྱི་རྣལ་འབྱོར་དངོས་ལ་གཉིས། བུམ་པ་ཅན་དང། རྡོ་རྗེའི་བཟླས་པའོ། །དང་པོ་ནི། སྙིང་ཆོས་ཀྱི་འཁོར་ལོ་རྩིབས་བརྒྱད་དབུས། །སྔགས་ཟབ་མོའི་ཐིག་ལེ་ཧཱུཾ་ཡིག་ལ། །ལུས་སྟོད་
སྨད་དྲི་ཞོན་ཡོངས་བསྟིམས་ནས། །རླུང་བུམ་ཅན་རྣལ་འབྱོར་ཚད་དུ་བསྐྱལ། །ཞེས་པས་སྟོན་ཏེ། འདི་ལ་བག་ཆགས་འཇོག་པའི་ཕྱིར་ཅུང་ཟད་སྒོམ་པ་དང། རླུང་བྱང་བའི་མཚམས་ནས་སྙིང་གའི་བུམ་པ་ཅན་སྒོམ་པའི་དབང་དུ་བྱས་ཏེ་འཆད་
[017A]༄༅། །ལ༑ རྩལ་འདོན་བྱེད་ན་ལས་དང་པོ་བས་ཐོག་མ་ནས་སྙིང་གར་བཟུང་ན་རྩ་རླུང་གི་གེགས་ཆེ་བས་ཐོག་མར་ལྟེ་བའི་བུམ་ཅན་བྱའོ། །དེ་ལ་སྔོན་འགྲོའི་རིམ་པ་རྣམས་སྔར་ལྟར་བྱས་ཏེ་རྩ་གསུམ་
འཁོར་ལོ་དྲུག་གསལ་བཏབ་པའི་སྙིང་གའི་རྩ་འཁོར་གྱི་དབུ་མའི་ནང་དུ། སྔགས་ཟབ་མོའི་ཐིག་ལེ་དཀར་ལ་དམར་པའི་མདངས་ཅན་སྲན་མ་ཙམ་གྱི་ནང་དུ་ཧཱུཾ་ཡིག་དཀར་པོ་ཤིན་ཏུ་ཕྲ་བ་ནཱ་ད་ལས་མེ་ཅུང་ཟད་འབར་བ་གསལ་བཏབ་
སྣ་གཉིས་ནས་སྟེང་རླུང་དལ་བུས་འཐེན་ལ་མཆི་ལམ་སྒྲ་མེད་མིད་པ་དང་མཉམ་དུ་སྨིན་མཚམས་ནས་དབུ་མའི་ནང་དུ་སྟེ་རླུང་སྲོག་འཛིན་དཀར་པོ་བདེ་ཁྱུག་གེ་སོང་བ་མར་མནན། འོག་རླུང་འཐེན་པས་རྡོ་རྗེའི་བུ་ག་ནས་དབུ་མ་
བརྒྱུད་ཐུར་སེལ་སེར་པོ་ཡར་དྲངས་ནས་སྟེང་འོག་གི་རླུང་ཐམས་ཅད་དབུ་མའི་ནང་བརྒྱུད་ཐིག་ལེ་ཧཱུཾ་ཡིག་དང་བཅས་པ་ལ་ཐིམ་པར་བསམ་ལ་ཡུག་ཅིག་བཟུང། སླར་མི་བདེ་བ་སྐྱེས་པ་ན་སྣ་ནས་དལ་བུས་བསིར་གྱིས་བཏང་ནས་
རླུང་ཡར་མར་སོང་བར་བསམ་པ་ཙམ་བྱ་ལ་ཕྱིར་ཐོན་པར་མི་བསམ། ཡར་སྔར་ལྟར་འཐེན་པ་སོགས་ཅི་འགྲུབ་བྱའོ། །དེ་ལྟར་འབད་པས་རླུང་བྱང་བ་ན་ལག་པ་གཉིས་མཉེ། སེ་གོལ་གཉིས་བརྡབ། ཡང་ལག་མཉེ། སེ་གོལ་གཉིས་
ཡང་ལག་མཉེ། སེ་གོལ་གཉིས་ཏེ་མཉེ་བ་གསུམ་དང་སེ་གོ་ལ་དྲུག་གཏོག་པ་ལ་གཅིག་ཏུ་བྱས་ཏེ་སུམ་ཅུ་སོ་དྲུག་གི་བར་བུམ་པ་ཅན་གཅིག་གིས་ཐུབ་པ་ཆུང་ངུ་དང། དེ་འདབ་འགྱུར་དོན་གཉིས་ཐུབ་པ་འབྲིང། སུམ་འགྱུར་བརྒྱ་

[017B] །དེ་ལྟར་འབད་པས་རླུང་དབུ་མར་ཞུགས་གནས་ཐིམ་གསུམ་འབྱུང་བའི་རྟགས་དང། དགའ་བ་བཞི་དང། སྟོང་པ་བཞི་དང། བསད་དུས་ཀྱི་བསྲེ་བ་
གསུམ་ཉམས་སུ་ལེན་ཚུལ་རྣམས་ནི་སྔར་རྗེས་གཞིག་གི་སྐབས་སུ་བཤད་པ་བཞིན་དུ་བྱའོ། །དེ་ལྟར་བྱས་པས་དབུ་མའི་རྩ་མདུད་གྲོལ་བར་འགྱུར་ཏེ། གྲོལ་དཀའ་ཤོས་སྙིང་གའི་རྩ་མདུད་ཡིན་ལ། དེ་གྲོལ་བའི་ཐབས་སུ་སྔར་ལྟེ་བའི་རྩ་མདུད་འགྲོལ་
བའོ༑ ༑དེ་ཡང་དབུ་མ་ལ་རོ་རྐྱང་གིས་མདུད་བས་དེའི་ནང་དུ་རླུང་མི་འཇུག་པ་དེ་རྩ་མདུད་ལྷོད་པོར་སོང་ནས་དབུ་མར་རླུང་ཞུགས་པ་ལ་གྲོལ་བའི་ཐ་སྙད་བྱས་ཀྱིས་དངོས་སུ་རྩ་མདུད་གྲོལ་བར་འདོད་པ་ནི་མ་ཡིན་ནོ། །གཉིད་དུས་ཀྱི་བསྲེ་བ་རྣམས་ཉམས་སུ་
ལེན་ཚུལ་ནི་སྙིང་གའི་བུམ་པ་ཅན་འཛིན་བཞིན་དུ་གཉིད་ལོག་པ་དང། འཆི་དུས་ཀྱི་བསྲེ་བ་གསུམ་ཡང་སྙིང་གར་བུམ་པ་ཅན་འཛིན་བཞིན་དུ་འཆི་བའི་ཁྱད་པར་ཙམ་ལས་སྔར་ཇི་ལྟ་བ་བཞིན་ནོ། །གཉིས་པ་རྡོ་རྗེའི་བཟླས་པ་ནི། ཡང་སྲོག་ཐུར་
འཇུག་གནས་ལྔང་བའི་སྒྲ། །བློས་མ་བཅོས་རྡོ་རྗེ་རྣམ་གསུམ་དུ། །དུས་ཡང་ཡང་དབུ་མའི་ནང་བསྒྲགས་པས། །རྩས་བཅིངས་པའི་མ་རིག་མདུད་པ་འགྲོལ། །ཞེས་པས་སྟོན་ཏེ། རྩ་མདུད་འགྲོ་བ་ལ་བུམ་པ་ཅན་ལས་རྡོ་རྗེའི་བཟླས་པ་ཆེས་
བསྔགས་ལ། སྙིང་གའི་རྩ་མདུད་རྡོར་བཟླས་མ་གཏོགས་གཞན་གྱིས་འགྲོ་མི་ནུས་ཤིང་མདུད་པ་དེ་ལ་མ་རིག་པ་ཞེས་ཀྱང་བྱ། དེ་འགྲོལ་བ་ལ་དཔེར་ན་སྨྱུག་མའི་སྦུབས་འགགས་པ་ལྕགས་སག་གིས་འདོན་པ་ལྟར་སྲོག་ཐུར་ལྟག་སྤྲོད་

[018A]༄༅། །ཀྱི་རླུང་སྔགས་ཐ་མི་དད་པའི་རྡོར་བཟླས་བྱ་དགོས་པས་འཇུག་པ་ཨོཾ། གནས་པ་ཨཱ་ལྡང་བ་ཧཱུཾ་གི་གདངས་ཀྱིས་བྱ་སྟེ། རྡོ་རྗེ་གསུམ་ནི་སྐུ་རྡོ་རྗེའི་ངོ་བོ་ཨོཾ་དང། གསུང་རྡོ་རྗེའི་ངོ་བོ་ཨཱ་དང། ཐུགས་རྡོ་རྗེའི་ངོ་བོ་ཧཱུཾ་ཡིག་
གསུམ་མོ། །དེ་ཡང་སྔོན་འགྲོའི་རིམ་པ་ལྟར་བྱས་ནས་སྙིང་གའི་རྩ་འཁོར་གྱི་དབུས་སུ་ཧཱུཾ་ཡིག་དཀར་ལ་དམར་མདངས་ཅན་གསལ་བཏབ། རླུང་ནང་དུ་འཇུག་པ་དང་མཉམ་དུ་སྟེང་འོག་གི་རླུང་དབུ་མའི་ཡར་མར་ནས་བདེ་ཁྱུག་གིས་བྱུང་བ་ཨོཾ་ཞེས་སྲོག་
འཛིན་ནཱ་དད་དང། ཐུར་སེལ་ཞབས་ཀྱུ་ནས་ཐིམ། ཨཱ་ཞེས་པའི་གདངས་ཀྱིས་ཅུང་ཟད་གནས། སླར་ལྡང་བ་ན་ཧཱུཾ་ཞེས་པའི་གདངས་ཀྱིས་ན་དཱ་ནས་སྲོག་འཛིན་ཡར་དང། ཞབས་ཀྱུ་ནས་ཐུར་སེལ་མར་སོང་བར་བསམ་ལ་རང་སེམས་ཧཱུཾ་ཡིག་
ལ་ཞུགས་པ་ལྟར་བྱས་པས་ཡི་གེ་གསུམ་གྱི་སྒྲ་ཉན་མཁན་ལྟ་བུའི་ཚུལ་གྱིས་བྱའོ། །དེ་ལྟར་འབད་རྩོལ་མེད་པ་རླུང་དང་ཤུགས་ཀྱི་འགྲོ་འོང་དང་བསྟུན་ནས་ལྡང་བ་ན་རིམ་གྱིས་ཇེ་རིང་ཇེ་རིང་དུ་སོང་བར་བསམ་སྟེ་ཐོག་མར་ཧཱུཾ་ལས་ཐོན་
ཙམ་དང། དེ་ནས་སྟེང་རླུང་མགྲིན་པ་དང་འོག་རླུང་ལྟེ་བར་སླེབས་ཙམ་དང། དེ་ནས་སྤྱི་བོ་དང་གསང་གནས་སུ་སླེབས་ཙམ་དང། དེ་ནས་རིམ་པ་ལྟར་སྨིན་མཚམས་དང་ནོར་བུའི་ཙེ་དང། དབུ་མའི་སྣེ་གཉིས་ནས་སོར་བཞི་ཙམ། སོར་བརྒྱད་ཙམ་
སོར་བཅུ་གཉིས་ཙམ་ཐོན་ནས་ནང་དུ་འཇུག་པར་བཤད་ལ་དེ་ལྷག་འདོན་པར་མ་བཤད་ཅིང་དབུ་མའི་ཕྱིར་ཐོན་པར་དགོས་པ་མ་མཐོང་གསུངས། དེ་ལྟར་སྲོག་ཐུར་གྱི་རྡོར་བཟླས་ཅི་འགྲུབ་བྱས་ནས་ཐུན་གྲོལ་བ་ན་ཨོཾ་ཞེས་བཞག་ན་རྟེན་

[018B] །དེ་ལྟར་འབད་པས་རླུང་དབུ་མར་ཞུགས་གནས་ཐིམ་གསུམ་གྱི་རྟགས་དང། སྟོང་བཞི། བསད་དུས་ཀྱི་བསྲེ་སྐོར་གསུམ་ཉམས་སུ་ལེན་ཚུལ་སྔར་དང་འདྲ་ཞིང། གཉིད་དུས་དང་འཆི་དུས་ཀྱང་རྡོར་བཟླས་བྱ་བཞིན་
དུ་གཉིད་ལོག་པ་དང་འཆི་འཕོ་བོའི་ཁྱད་པར་མ་གཏོགས་སྔར་ལྟར་དེ་འདི་དག་གི་འོད་གསལ་ནི་སེམས་དབེན་རྗེས་མཐུན་པ་ཡིན་ནོ། །སྲོག་ཐུར་གྱི་རྡོར་བཟླས་བྱང་ནས། གྱེན་རྒྱུ་ལ་སོགས་པའི་རླུང་གཞན་གྱི་རྡོར་བཟླས་ཀྱང་བྱ་རུང་ལ། དེ་ཡང་ཟས་འཇུ་དཀའ་
ན་མཉམ་གནས། རྩ་ཆུ་འདོར་དཀའ་ན་ཐུར་སེལ། བད་ཀན་དུག་སྟབས་ལ་གྱེན་རྒྱུའི་རྡོར་བཟླས་དང། མིག་ལ་སོགས་པའི་ཡན་ལག་གི་རླུང་ལ་རྡོར་བཟླས་བྱེད་ན་སྙིང་ག་ནས་རྩ་ཕྲན་རེ་མིག་སོགས་དབང་པོ་སོ་སོའི་དབུས་སུ་ཟུག་པར་བསམ་ལ་
རྡོར་བཟླས་བྱས་ན་མིག་གསལ་ཞིང་བྱེ་བ་དང་མིག་གི་མངོན་ཤེས་ལ་སོགས་པ་འབྱུང་ངོ། །གཉིས་པ་དམ་ཚིག་གི་རྣལ་འབྱོར་ནི། ཕྱི་མཚར་སྡུག་ཕྱག་རྒྱའི་བདེ་དྲོད་དང། །ནང་བསམ་གཏན་ཟབ་མོའི་ཐབས་མཁས་ཀྱིས། །རླུང་ཕྲ་རགས་མ་ལུས་དྷཱུ་ཏཱིའི་
ནང༑ ༑ཡོངས་བསྡུས་མཐར་དཔེ་ཡི་འོད་གསལ་འཆར། །ཞེས་པས་སྟོན་ཏེ། འདི་ལ་བྱིན་གྱི་བརླབས་པའི་རྣལ་འབྱོར་ཞེས་ཀྱང་བྱ་ཞིང་ཕྱག་རྒྱ་ཞེས་པ་རྒྱལ་པོའི་ཕྱག་རྒྱ་ལས་འབངས་རྣམས་ཀྱིས་འདར་མི་རུང་བ་ལྟར་སམ་ཡ་ཞེས་པ་དམ་ཚིག་གམ་
འདར་མི་རུང་བ་ཡིན་པས་ཚེ་གཅིག་ལ་འཚང་རྒྱ་ན་ངེས་པར་ལས་རྒྱ་ལས་འདར་མི་རུང་བས་ཕྱག་རྒྱ་མའོ། །དེ་ཡང། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བར་འདི་ལས་མཚོན་

[019A]༄༅། །པར་འགྱུར། །ཞེས་གསུངས་ལ། ཡེ་ཤེས་གསུམ་ནི་སྣང་མཆེད་ཐོབ་གསུམ་གྱི་ཡེ་ཤེས་ཡིན་པས་དེ་བསྐྱེད་པ་ཕྱག་རྒྱ་ལ་ལྟོས་དགོས་ཤིང། སེམས་དབེན་དཔེའི་འོད་གསལ་འགྲུབ་པ་ལ་དེའི་སྔོན་དུ་རླུང་
ཕྲ་རགས་ཐམས་ཅད་སྙིང་གའི་དབུ་མར་སྡུད་དགོས་ལ། རྩ་བ་དང་ཡན་ལག་གི་རླུང་གཞན་རྣམས་བསྒོམས་སྟོབས་ཀྱིས་སྡུད་ནུས་ཀྱང། ཁྱབ་བྱེད་ཀྱི་རླུང་ཕྲ་མོ་ཚུན་ཆད་འཆི་བའི་ཚེ་རང་ཤུགས་ཀྱིས་སྙིང་གར་འདུ་ཡང། དེའི་སྔོན་དུ་ལས་
རྒྱ་ལ་བརྟེན་ནས་ཕྱི་ནང་གི་ཐབས་མཁས་ཁྱད་པར་ཅན་གྱིས་བསྡུ་ནུས་ཀྱི། དེ་ལས་གཞན་པའི་ཐབས་གང་བྱས་ཀྱང་བསྡུ་མི་ནུས་སོ། །དེས་ན་སྔར་བཤད་པའི་སྔགས་ཀྱི་རྣལ་འབྱོར་ཉམས་སུ་བླངས་པས་སྙིང་གའི་རྩ་མདུད་ལྷོད་པར་སོང་བ་ན་ལས་
རྒྱ་བསྟེན་དགོས་ཤིང། དེ་ལ་རང་ཉིད་མི་བསྐྱོད་པའི་རིགས་ཡིན་ན་རྨེ་ཤ་ཅན་གྱི་བུ་མོ། རྣམ་སྣང་གི་རིགས་ལ་གར་མཁན་གྱི། རིན་འབྱུང་ལ་ཕྲེང་རྒྱུད་མཁན། འོད་དཔག་མེད་ལ་བཙོ་ལག་མཁན་པདྨ་ཅན་ཏེ་མཆོག་ཡིན། དེ་ལྟ་བུའི་རང་རིགས་
ཀྱི་རིག་མ་བཙལ་ནས་ལམ་ཐུན་མོང་བས་རྒྱུད་སྦྱངས། དབང་བཞི་བསྐུར་སྟེ་དམ་ཚིག་དང་སྡོམ་པ་ལ་གནས་ཤིང་བསྐྱེད་རིམ་རགས་པ་མཐར་ཕྱིན་པའི་བར་སྔགས་སྐྱེས་དང། དབེན་གསུམ་སྒྱུ་ལུས་ཅི་རིགས་ལ་གནས་པ་ཞིང་སྐྱེས་དང་
རྣམ་དག་ཡེ་ཤེས་ཡན་ཆད་ཀྱི་རྟོགས་པ་སྐྱེས་པ་ལྷན་སྐྱེས་ཀྱི་རྣལ་འབྱོར་མ་ཡིན་པས་དེ་ལྟ་བུའི་རིག་མ་འདུ་བྱས་ལ། སྐྱབས་སེམས་ནས་རྩ་འཁོར་གསལ་འདེབས་ཀྱི་བར་སྔར་བཞིན་བཏང། རྩ་ལམ་སྦྱོང་མི་དགོས། ཡབ་ཡུམ་གྱི་

[019B] དེ་ཡང་ཡུམ་གྱི་པདྨར་ཡབ་ཀྱི་རྡོ་རྗེ་བཅུག་ཡུམ་གྱི་པདྨར་རྡོ་རྗེ་དབྱིངས་ཀྱི་དབང་ཕྱུག་མའི་རྩ་ཞེས་དབུ་མའི་མར་སྣེ་ནས་སོར་གང་ངམ་དོ་ཙམ་ཕྱིར་ནར་བ་
ཡབ་ཀྱི་རྡོ་རྗེའི་དབུ་མར་བཅུག་པ་རྩ་རྡོ་རྗེ་སྐྱིལ་ཀྲུང་དང། ཡབ་ཡུམ་གྱི་གསང་གནས་ནས་ཐུར་སེལ་གྱི་རླུང་སྤོས་དུད་ལྟ་བུ་ཕན་ཚུན་གྱི་དབུ་མར་ཞུགས་པ་རླུང་རྡོ་རྗེ་སྐྱིལ་ཀྲུང། རླུང་གིས་རང་རང་གི་ལྟེ་བའི་མེ་སྦར་བས་ཁམས་བཞུས་ཏེ་སྦྱོར་
མཚམས་སུ་འདྲེས་པ་ཐིག་ལེ་རྡོ་རྗེ་སྐྱིལ་ཀྲུང། དེ་ལ་བརྟེན་ནས་ལྷན་སྐྱེས་ཀྱི་བདེ་བ་སྐྱེ་ཞིང་བདེ་བས་སྟོང་པ་ངེས་པ་ལ་མཉམ་པར་འཇོག་པ་ནི་བདེ་སྟོང་རྡོ་རྗེ་སྐྱིལ་ཀྲུང་ཞེས་སྐྱིལ་ཀྲུང་བཞི་དང་ལྡན་པ་སྟེ། དེ་ལྟར་སྙོམས་པར་ཞུགས་པས་རླུང་
དབུ་མར་ཞུགས་གནས་ཐིམ་གསུམ་འབྱུང། ཐིམ་པའི་རྟགས་སྨིག་སྒྱུ་ནས་འོད་གསལ་བར་གྱི་རྟགས་རྣམས་འཆར་བས། སྨིག་སྒྱུ་ཤར་བ་ན་སྙིང་གའི་རྗེས་གཞིག་གི་སྡུད་རིམ་བྱ་སྟེ། སྙིང་གའི་རྩ་འཁོར་དུ་ཐིག་ལེ་དཀར་དམར་གྱི་
དབུས་སུ་ཧཱུཾ་ཡིག་ཡུངས་འབྲུ་ཙམ་དེ་ལས་འོད་ཟེར་འཕྲོས་པས་སྣོད་བཅུད་ཐམས་ཅད་སྦྱང་བསྒྱུར་སྔར་ལྟར་བྱས་ཏེ་རིམ་གྱིས་ཧཱུཾ་ངམ་ནཱ་དེའི་བར་བསྡུས་ལ་སད་དུས་ཀྱི་བསྲེ་བ་གསུམ་བྱའོ། །ཡང་ན་ཁྱབ་བྱེད་ཀྱི་རླུང་ལ་རྡོར་བཟླས་བྱ་སྟེ། ལྷར་
གསལ་བའི་སྙིང་གའི་རྩ་འཁོར་ལས་རྩ་ཕྲན་ཕྲ་མོ་གྲངས་མེད་འཕྲོས་པ་བ་སྤུའི་ཁུང་སོགས་ལ་ཟུགས་ལ་ཧཱུཾ་ཡིག་ལས་བལྟས་པས་བུ་ག་ཧ་རེ་ཡོད་པར་བསམ་ལ། རྩ་ཕྲན་ལས་རླུང་འཇུག་པ་ཨོཾ་གྱི་གདང་ས་སོགས་ཀྱིས་རྡོར་བཟླས་བྱའོ་

[020A]༄༅། །དེ་ལྟར་སྙོམས་པར་འཇུག་པ་དང་བཅས་པས་སྡུད་རིམ་དང་རྡོར་བཟླས་ལ་བརྟེན་ནས་དགའ་བཞི་དང་སྟོང་བཞི་བྲང་སྤྲོད་དུ་འབྱུང་བས་རླུང་རྣམས་སྙིང་གར་ཉེ་བར་ཕྱོགས་པ་ན་སྨིག་སྒྱུ་ནས་སྣང་བའི་བར་ལ་དགའ་
བ༑ དེ་ནས་རྩ་འདབ་བརྒྱད་ལ་སླེབས་པའི་བར་ལ་མཆེད་པ་དང་མཆོག་དགའ། དེ་ནས་རྩ་འདབ་བཞི་ལ་སླེབས་པའི་བར་ལ་ཉེར་ཐོབ་དང་ཁྱད་དགའ། དེ་ནས་ཧཱུཾ་ཡིག་ལ་སླེབས་པའི་བར་ལ་ཐམས་ཅད་སྟོང་པ་འདི་གསལ་གྱི་སྐབས་སུ་ལྷན་
སྐྱེས་ཀྱི་དགའ་བ་མྱོང་ཞིང་དེའི་ཚེ་བདེ་སྟོང་ལ་རྩེ་གཅིག་ཏུ་མཉམ་པར་བཞག་པ་ལ་སད་དུས་ཀྱི་ཆོས་སྐུའི་བསྲེ་བའམ་འོད་གསལ་རྗེས་མཐུན་པ་བྱས་ཀྱང་ཆོག་གོ་འོད་གསལ་དེ་ལས་ལྡང་བར་རྩོམ་པ་ན་ལོངས་སྐུར་ལྡང་བའི་འཕེན་པ་
བཏང་ནས་ཕུང་པོ་རྙིང་པ་ལས་གོ་ས་ལོགས་སུ་འཇིགས་བྱེད་ཕྱག་གཉིས་པའི་སྐུར་ལྡང་ཞིང། དེ་ལ་ལོངས་སྐུའི་བསྲེ་བའམ་སྒྱུ་ལུས་རྗེས་མཐུན་པའམ། དབྱིབས་ཀྱི་རྣལ་འབྱོར་རྗེས་མཐུན་པ་བྱས་ཀྱང་ཆོག་གོ་དེ་ནས་རགས་པའི་སྤྲུལ་སྐུ་
བཟུང་བའི་འཕན་པ་བཏང་ནས་དམ་ཚིག་སེམས་དཔའི་སྤྱི་བོ་ནས་ཞུགས་སྙིང་གར་སླེབས་པ་ན་སྣ་བུག་ནས་རླུང་རྒྱུ། ཡུལ་སྣང་འཆར། གང་སྣང་བདེ་སྟོང་རྡོ་རྗེ་འཇིགས་བྱེད་དུ་འཆར་བ་ལ་བསླབ་བོ། །རྣལ་འབྱོར་པ་དེ་གཉིད་ཀྱི་དགེ་སྦྱོར་བསྐྱང་
པའི་ཕྱིར། གཉིད་དུས་ཀྱི་ཉམས་ལེན་བྱ་བའི་ཚེ་སྙོམས་འཇུག་མི་བྱ་བར་རྡོར་བཟླས་དང་སྙིང་གའི་རྗེས་གཞིག་གི་སྡུད་རིམ་གང་རུང་བྱས་ལ་བསྲེ་སྐོར་གསུམ་བྱ་ཞིང། འཆི་དུས་ཀྱི་བསྲེ་སྐོར་ནི་འདི་ཕྱིན་ཆད་མི་དགོས་ཏེ། ཕུང་པོ་ཕྲ་རགས་འབྱེད་

[020B] ལས་ཉོན་གྱིས་འབྱེད་པ་དང། འཕོ་བ་དང། གྲོང་འཇུག་དང། རྡོར་བཟླས་སོགས་ཀྱིས་འབྱེད་པ་བཞི་ཡོད་པ་ལས་ཕྱི་མ་མཆོག་ཡིན་ཅིང་འདིར་ཕྱི་མའི་སྒོ་ནས་ཕུང་པོ་ཕྲ་རགས་འབྱེད་ནུས་པར་མ་ཟད་བར་དེའི་དོད་དུ་ལྷ་སྐུར་ལྡང་ནུས་པས་སོ། །
དེས་ན་སེམས་དབེན་རྗེས་མཐུན་པ་ཐོབ་ནས་ལས་རྒྱ་མི་བསྟེན་ན་ལས་རྒྱའི་དོད་འཆི་དུས་ཀྱི་ལས་རླུང་རང་ཤུགས་ཀྱིས་འདུ་བས་དགོས་པ་འགྲུབ་བོ། །གཉིས་པ་བསྡུས་པ་ལ་བརྟེན་ནས་སྒོམ་པའི་རིམ་པ་ལ་གསུམ། དབྱིབས་ཀྱི་རྣལ་འབྱོར་
རྣམ་དག་ཡེ་ཤེས་ཀྱི་རྣལ་འབྱོར། དབྱེར་མེད་ཟུང་འཇུག་གི་རྣལ་འབྱོར་རོ། །དང་པོ་ནི། སླར་འོད་གསལ་བཞོན་པའི་རླུང་སེམས་ལས། །སྙིང་ཆུ་སྐྱེས་ཟེའུ་འབྲུ་རྒྱས་པའི་དབུས། །དཔེ་དབང་པོའི་གྲངས་ཀྱིས་ཉེར་མཚོན་པའི། །དབྱིབས་སྒྱུ་
མའི་ལྷ་སྐུ་དངོས་སུ་འགྲུབ། །ཅེས་པས་སྟོན་ཏེ། དེ་ལྟར་དམ་ཚིག་གི་རྣལ་འབྱོར་སོགས་ལ་འབད་པས་མ་དག་པའི་སྒྱུ་ལུས་འགྲུབ་པའི་མཚན་མ་འབྱུང་སྟེ། རྨི་ལམ་དུ་ལྷའི་བུ་དང་བུ་མོས་བསྙེན་བསྐུར་བ་དང། ཚངས་པ་དང་དྲག་པོ་སོགས་
ལྷ་མིན་ཐུ་བོ་ཆེས་ཕྱག་འཚལ་བ་དང། ལུས་ལས་འོད་ཟེར་འཕྲོས་པས་འཇིག་རྟེན་ཁྱབ་པ་དང། སངས་རྒྱས་ཀྱིས་འོད་ཟེར་ཆེན་པོས་དབང་བསྐུར་བ་སོགས་ཀྱི་མཚན་མ་བྱུང་ན། ཕྱིའི་རྐྱེན་ལས་རྒྱ་དང་སྙོམས་པར་འཇུག་པ་དང་ནང་གི་
རྐྱེན་རྗེས་གཞིག་ན་སྡུད་རིམ་གྱི་ཐབས་མཁས་ལས་སྔར་ལྟར་དགའ་བཞི་སྟོང་བཞི་བྲང་འཕྲོད་ཀྱི་ངོ་བོར་འབྱུང་བས། ལུགས་འབྱུང་གི་ཉེར་ཐོབ་རྫོགས་པ་ན་སེམས་དབེན་དཔེའི་འོད་གསལ་འཆར་ཞིང། དེའི་ཚེ་ལྷན་སྐྱེས་ཀྱི་བདེ་
[021A]༄༅། །བས་སྟོང་ཉིད་དོན་སྤྱིའི་ཚུལ་དུ་རྟོགས་ཤིང། འོད་གསལ་དེ་ཉིད་མ་དག་པའི་སྒྱུ་ལུས་ཀྱི་སྒྲུབ་གཞི་མཐར་ཐུག་ཡིན་ནོ། །སླར་འོད་གསལ་དེ་ལས་ལྡང་བ་ན་དེའི་བཞོན་པར་གྱུར་པའི་ཟག་བཅས་ཀྱི་རླུང་འོད་ཟེར་ལྔ་
པས་ཉེར་ལེན་གྱི་རྒྱུ་དང། འོད་གསལ་དེས་ལྷན་ཅིག་བྱེད་རྐྱེན་བྱས་ཏེ་སྒྱུ་ལུས་སུ་ལྡང་ཞིང། དེ་ལ་ཕྱི་ལྡང་དང་ནང་ལྡང་དུ་བཞེད་སྲོལ་གཉིས་ཡོད་པས་ཕྱི་མ་ལྟར་ན་ཕུང་པོ་རྙིང་པའི་སྙིང་གར་སྐད་ཅིག་སྔ་མར་སྒྱུ་ལུས་གྲུབ་པ་དང་མཉམ་
དུ་ལུགས་ལྡོག་གི་ཉེར་ཐོབ་ནས་སྣང་བའི་བར་འཆར་ལ། སྐད་ཅིག་ཕྱི་མར་ཕུང་པོ་རྙིང་པ་ལས་གོ་ས་ལོགས་སུ་བྱེ་ནས་མར་མེ་ལྟ་བུ་ནས་སྨིག་སྒྱུའི་བར་གྲུབ་སྟེ་རྡོ་རྗེ་འཇིགས་བྱེད་དཀར་པོ་ཕྱག་གཉིས་ཡུམ་བཅས་ཀྱི་སྐུར་དངོས་གནས་
ལ་ལྡང་བ་དེ་འབྱུང་ངོ། །དཔེ་དབང་པོའི་གྲངས་ནི་ལྔའི་མིང་གི་རྣམ་གྲངས་ཏེ། རྨི་ལམ་གྱི་ལུས་ཁྱད་པར་ཅན། མེ་ལོང་ནང་གི་གཟུགས་བརྙན། ཆུ་ནང་གི་ཟླ་བ། སྒྱུ་མའི་མི། ཆུ་བུར་ཏེ་ལྔའོ། །དེ་ཡང་རྨི་ལམ་གྱི་ལུས་ཁྱད་པར་
ཅན་ནི་རྨི་ལམ་དུ་རང་ཉིད་ཤི་བའི་ཕུང་པོ་རྙིང་པ་མཐོང་བ་ལྟ་བུ་སྟེ། དེའི་དུས་ཀྱི་ལུས་དེ་རང་གི་སྒྲུབ་གཞི་གཉིད་ཀྱི་འོད་གསལ་ལས་བྱུང། ད་ལྟ་ཕུང་པོ་རྙིང་པ་ལས་གོ་ས་ལོགས་སུ་ཡོད། སླར་སད་པ་ན་རང་གི་ཕུང་པོ་རྙིང་པ་ལ་འཇུག་དགོས་
པ་ལྟར། སྒྱུ་ལུས་དེ་ཡང་རང་གི་སྒྲུབ་གཞི་དཔེའི་འོད་གསལ་ལས་བྱུང། ད་ལྟ་ཕུང་པོ་རྙིང་པ་ལས་གོ་ས་ལོགས་སུ་ཡོད། སླར་རགས་པའི་སྤྲུལ་སྐུ་འཛིན་པ་ན་ཕུང་པོ་རྙིང་པ་དམ་ཚིག་པར་གསལ་བ་ལ་འཇུག་གོ་མེ་ལོང་ནང་གི་རྡོ་རྗེ་

[021B] །ནམ་མཁའི་ངོས་སུ་ཟླ་བ་གཅིག་ལས་མེད་ཀྱང་རྩའི་ཟིལ་པ་ཚུན་ཆད་
ཀྱི་ཆུ་རེ་རེའི་ནང་དུ་ཟླ་གཟུགས་རེ་རེ་སྣང་བ་ལྟར་སྒྱུ་མའི་ལུས་དེ་ངོ་བོ་གཅིག་ཡིན་ཀྱང་སྤྲུལ་པ་བརྒྱ་སྟོང་མང་པོ་ཅིག་ཅར་དུ་འགྱེད་ནུས་པའོ། །སྒྱུ་མའི་མི་དེ་མིར་སྣང་ཡང་ཤ་རུས་སྔོས་བཅས་ཀྱིས་སྟོངས་པ་ལྟར་སྒྱུ་ལུས་དེ་ཡང་ཤ་རུས་
སྡོས་བཅས་ཀྱིས་སྟོངས་པའོ། །ཆུ་ལས་ཆུ་བུར་རྡོལ་བ་ནི་ཆོས་གཞན་གྱིས་བར་མ་ཆོད་པར་ཐོལ་གྱིས་འབྱུང་བ་ལྟར་སྒྱུ་ལུས་དེ་ཡང་རང་གི་སྒྲུབ་གཞི་སེམས་དབེན་མཐར་ཐུག་དཔེའི་འོད་གསལ་ལས་ཆོས་གཞན་གྱིས་བར་མཆོད་པར་ཐོལ་
གྱིས་བྱུང་བའོ། །དེ་ཡང་སེམས་དབེན་མཐར་ཐུག་དཔེའི་འོད་གསལ་འགག་པ་དང། མ་དག་པའི་སྒྱུ་ལུས་ཐོབ་པ་དང། ལུགས་ལྡོག་གི་ཉེར་ཐོབ་གྲུབ་པ་རྣམས་དུས་མཉམ་དུ་འབྱུང་ཞིང་སྒྱུ་ལུས་དེ་ཁྱད་པར་བཅོ་ལྔ་དང་ལྡན་པ་སྟེ། རྒྱུའི་ཁྱད་
པར་སེམས་དབེན་དཔེའི་འོད་གསལ་ལས་བྱུང། འཕེན་པ་འོད་གསལ་ལས་ལྡང་སྙམ་པ། དུས་འོད་གསལ་དེའི་མཇུག་ཐོགས་སུ། གནས་ནང་ལྡང་ལྟར་ན་ཕུང་པོ་རྙིང་པའི་སྙིང་ག་དང། ཕྱི་ལྡང་ལྟར་ན་རྙིང་པ་ལས་གོ་ས་ལོགས་སུ། ངོ་བོ་དྭངས་
ཤིང་ཐོགས་པ་མེད་པ། ཁ་དོག་སྲོག་འཛིན་གྱི་རླུང་གི་རང་མདངས་དཀར་པོ། དབྱིབས་ཞལ་ཕྱག་རྫོགས་པའམ་ཕྱག་གཉིས་པ་མ་ཧེའི་ཞལ་ཅན། མཐོང་ཚུལ་སོ་སྐྱེ་སྒྱུ་ལུས་མ་ཐོབ་པ་མན་ཆད་ཀྱིས་མི་མཐོང་ཞིང། སྐུ་ལས་

[022A]༄༅། །འོད་ཟེའི་སྣ་ལྔ་དཔག་ཚད་བརྒྱར་འཕྲོ་བ། ཡུལ་ལོངས་སྤྱོད་ལ་དབང་ཤེས་ལྔ་དང་ལྡན་པ། ཡོན་ཏན་ལམ་དུས་ཀྱི་མཚན་དཔེས་སྤྲས་པ། ལོངས་སྤྱོད་ནམ་མཁའ་མཛོད་ལ་མངའ་མཉེས་ཤིང་སངས་རྒྱས་
ལས་དངོས་སུ་ཆོས་ཉན་ནུས་ཤིང། ཚེ་འདི་ལ་འཚང་རྒྱ་ངེས་པ། མིང་བདག་བྱིན་རླབས། དཔེ་དྲི་ཟའི་སེམས་ཅན། ངེས་ཚིག་གདགས་གཞི་ཕྲ་བ། ཡུན་རྣམ་དག་ཡེ་ཤེས་ཀྱི་རྣལ་འབྱོར་བར་བཞུགས་པ་སྟེ་སྒྱུ་ལུས་དེ་ལ་མདོ་ཕྱོགས་
ནས་ལམ་བགྲོད་པས་བསྐལ་ཆེན་གྲངས་མེད་གསུམ་དུ་ཚོགས་གསོག་པའི་དོད་ཡོད་དོ། །དེ་ནས་རགས་པའི་སྤྲུལ་སྐུ་འཛིན་པ་ན་ཕུང་པོ་རྙིང་པ་དམ་ཚིག་པར་གསལ་བ་ལ་ཞུགས་པས་སྣ་བུག་ནས་རླུང་རྒྱུ། ཡུལ་སྣང་འཆར་བ་སོགས་རྗེས་
ཐོབ་ཀྱི་བྱ་བ་ལ་འཇུག་ཅིང། གཉིད་དུས་ཀྱི་དགེ་སྦྱོར་སྐྱོང་ལ། འཆི་དུས་ཀྱི་བསྲེ་སྐོར་མི་དགོས་སོ། །གཉིས་པ་རྣམ་དག་ཡེ་ཤེས་ཀྱི་རྣལ་འབྱོར་ནི། སྐུ་དེ་ཉིད་ཕྱི་ནང་ཐབས་མཁས་ཀྱིས། །སྟེང་ཀུན་གསལ་དབྱིངས་སུ་ཆུ་ཁུར་ལྟར། །དོན་
དམ་པའི་འོད་གསལ་ལ་སྦྱངས་པས། །དགྲ་བདེན་འཛིན་ས་བོན་དྲུང་ནས་འབྱིན། །ཞེས་པས་སྟོན་ཏེ། དེ་ལྟ་བུའི་སྒྱུ་ལུས་དེས་ལས་སམ་ཡེ་ཤེས་ཀྱི་ཕྱག་རྒྱ་དང་སྙོམ་པར་འཇུག་པ་ཕྱིའི་རྐྱེན་དང། བསམ་གཏན་གཉིས་ཀྱི་སྡུད་རིམ་སོགས་ནང་གི་རྐྱེན་ཏེ་ཕྱི་ནང་
གི་ཐབས་མཁས་དང་ལྡན་པའི་ཐུགས་དམ་བསྐྱངས་པས་ས་ཆེན་པོ་འདི་ཤར་ཕྱོགས་མཐོན་ནུབ་དམའ། ལྷོ་མཐོ་ན་བྱང་དམའ། དབུས་མཐོ་ན་མཐའ་དམའ་བ་དང། དེ་ལས་ལྡོག་པ་སྟེ་རྣམ་པ་དྲུག་ཏུ་གཡོ་ཞིང། བདུད་ཀྱི་གནས་སུ་ཆ་ལང་ལྟ་བུའི་སྒྲ་ཆེན་པོ་འབྱུང་བ་སོགས་

[022B] སྲོད་ཀྱི་དུས་སུ་བླ་མ་ལ་ཚོགས་ཀྱི་འཁོར་ལོས་མཆོད་དེ་དབང་གསུམ་པ་དངོས་དབང་དུ་ཞུས། གུང་ལ་གདམས་པ་ཉན། ཐོ་རངས་ལས་སམ་ཡེ་ཤེས་ཀྱི་ཕྱག་རྒྱ་དང་སྙོམས་པར་འཇུག་ཅིང་བསམ་གཏན་
གཉིས་ཀྱི་སྡུད་རིམ་དང་བཅས་པའི་རྣམ་དག་ཡེ་ཤེས་ཀྱི་རྣལ་འབྱོར་བསྒོམས་པས་རླུང་དབུ་མར་ཞུགས་གནས་ཐིམ་གསུམ་གྱི་རྟགས་རྣམས་འཆར་ཞིང། མ་དག་པའི་སྒྱུ་ལུས་སམ་རྡོ་རྗེའི་སྐུ་བཏགས་པ་བ་དེ་ཀུན་གསལ་དབྱིངས་སུ་ཆུ་ཁུར་ཏེ་
ནམ་མཁའི་ངོས་སུ་སྤྲིན་ཡལ་བ་ལྟར་གྱུར་ནས་དོན་དམ་པའི་འོད་གསལ་དུ་དག་ཅིང་དགྲ་བོ་བདེན་པར་འཛིན་པའི་ས་བོན་རྩ་བ་ནས་སྤོང་བའོ། །དེ་ཡང་ལུགས་འབྱུང་གི་ཉེར་ཐོབ་འགགས་པ་དང། རིམ་པ་གསུམ་པ་མ་དག་པའི་སྒྱུ་ལུས་དོན་གྱི་འོད་
གསལ་དུ་དག་པ་དང། ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པ་དང། རང་རྒྱུད་ལྡན་གྱི་གང་ཟག་འཕགས་པར་སོང་བ་དང། ཉོན་སྒྲིབ་ཀྱི་དངོས་གཉེན་བར་ཚད་མེད་ལམ་ཐོབ་པ་ལྔ་དུས་མཉམ་དུ་འབྱུང་ངོ། །བར་ཆད་མེད་ལམ་ཞེས་
པ་ནི་ཏིང་ངེ་འཛིན་དེས་ཉོན་མོངས་ལྷག་མ་མེད་པར་སྤངས་པས་ཉོན་མོངས་པས་བར་ཆད་པ་མེད་པས་ན་བར་ཆད་མེད་ལམ་ཞེས་ཀྱང་ཟེར་རོ། །གསུམ་པ་དབྱེར་མེད་ཟུང་འཇུག་གི་རྣལ་འབྱོར་ནི། སླར་ཆུ་མཐོང་འགྲམ་པར་དབང་གཞུ་བཞིན། །གྲངས་
བཅུ་ཕྲག་བཅུ་དང་བཅུ་གཉིས་ཀྱི། །རྒྱན་རབ་ཀླུ་བས་རྡོ་རྗེའི་སྐུ་མཆོག་དང། །ཐུགས་འོད་གསལ་སྤང་རྟོགས་ཟུང་འཇུག་འཐོབ། །ཅེས་པས་སྟོན་ཏེ། སླར་དོན་གྱི་འོད་གསལ་དེ་ལས་ལྡང་བ་ན་ཆུ་མཐོང་འགྲམ་པ་སྟེ་ནམ་མཁའི་ངོས་སུ་དབང་གཞུ་འཇའ་ཚོན་

[023A]༄༅། །ཤར་བ་ལྟར་འོད་གསལ་གྱི་བཞོན་པའི་ཟག་མེད་ཀྱི་རླུང་འོད་ཟེར་ལྔ་པས་ཉེར་ལེན་དང། ཐུགས་དོན་གྱི་འོད་གསལ་དེས་ལྷན་ཅིག་བྱེད་རྐྱེན་བྱས་ཏེ་ཕུང་པོ་རྙིང་པ་ལས་གོ་ས་ལོགས་སུ་གྲངས་བཅུ་ཕྲག་བཅུ་
ལ་བརྒྱ་དང། ལྷག་མ་བཅུ་གཉིས་ཏེ་མཚན་དཔེ་བརྒྱ་དང་བཅུ་གཉིས་ཀྱིས་བརྒྱན་པའི་རྡོ་རྗེའི་སྐུ་དངོས་གནས་སུ་བཞེངས་པའི་དག་པའི་སྒྱུ་ལུས་ཐོབ་བོ། །དེ་ཡང་དོན་གྱི་འོད་གསལ་འགག་པ། ལུགས་ལྡོག་གི་ཉེར་ཐོབ་གྲུབ་པ། ཉོན་སྒྲིབ་སྤངས་
པའི་རྣམ་གྲོལ་ལམ་ཐོབ་པ། རང་རྒྱུད་ལྡན་གྱི་གང་ཟག་དགྲ་བཅོམ་པར་སོང་བ། སྤངས་པ་ཟུང་འཇུག་ཐོབ་པ་ལྔ་དུས་མཉམ་མོ། །དེ་ལ་ཟུང་འཇུག་གི་སྐད་དོད་ཡུག་ན་དོ། །ཞེས་པ་གཉིས་གཉིས་མ་ཡིན་པར་གྱུར་པ། ཞེས་ཡོད་པས། ཐུགས་དག་
པ་དོན་གྱི་འོད་གསལ་ཟུང་དུ་འཇུག་རྒྱུའི་ཡ་གཅིག་དང། སྐུ་དག་པ་སྒྱུ་མའི་སྐུ་ཟུང་དུ་འཇུག་རྒྱུའི་ཡ་གཅིག་ཡིན་པས་སྔར་དོན་གྱི་འོད་གསལ་ཡོད་པའི་ཚེ་དག་པའི་སྐུ་མེད་ལ། སྐུ་ཡོད་པའི་ཚེ་དོན་གྱི་འོད་གསལ་མེད་པ་ལ། དེང་སྐུ་ཐུགས་གཉིས་དུས་
མཉམ་དུ་ཚོགས་པས་ན་ཟུང་འཇུག་སྟེ་དེ་ལ་སྤངས་པ་ཟུང་འཇུག་ཅེས་ཕལ་པ་དང། དེས་ཆོས་ཐམས་ཅད་བདེན་པར་མ་གྲུབ་པའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པ་ན་རྟོགས་པ་ཟུང་འཇུག་ཏུ་འགྱུར་བས། རྟོགས་པ་ཟུང་འཇུག་ནི་ཟུང་
འཇུག་གི་གཙོ་བོ་ཡིན་ནོ། །དེས་ན་འདིར་མཉམ་གཞག་གི་སྐབས་སུ་རྟོགས་པ་ཟུང་འཇུག་དང། དེ་ལས་ལྡང་ནས་རྗེས་ཐོབ་ཀྱི་ཚེ་སྤངས་པ་ཟུང་འཇུག་པར་འགྱུར་རམ་སྙམ་གསུངས། དེ་ལྟ་བུའི་ཟུང་འཇུག་པ་དེ་སླར་ཕུང་པོ་རྙིང་པ་ལ་འཇུག་དགོས་

[023B] འཇུག་མི་རུང་བ་ཡང་མ་ཡིན་ཞིང། རགས་པའི་སྤྲུལ་སྐུ་བཟུང་ལ་རྗེས་ཐོབ་ཀྱི་བྱ་བ་རྣམས་བསྐྱང་བར་བྱའོ། །གསུམ་པ་འབྲས་བུ་མངོན་དུ་བྱེད་ཚུལ་ནི། དེ་ཐོབ་ནས་གསར་སློབ་མི་དགོས་ཀྱང། །སྔོན་ཐོབ་ཟིན་གོམས་
པ་རྒྱུན་བསྲིངས་པས། །དཔལ་ཁ་སྦྱོར་ཡན་ལག་བདུན་ལྡན་པའི། །རྗེ་རྒྱལ་བའི་གོ་འཕང་ཐོབ་པར་གསུངས། །ཞེས་པས་སྟོན་ཏེ། དེ་ལྟ་བུའི་ཟུང་འཇུག་པ་དེས་དེང་ཕྱིན་ཆད་སྔར་མ་ཐོབ་པའི་ལམ་ལ་གསར་དུ་སློབ་མི་དགོས་ཀྱང། ཐོབ་
ཟིན་པའི་ཐུགས་དམ་རྒྱུན་བསྲིངས་ཏེ་གོམས་པར་བྱེད་དགོས་ལ། བསྲིངས་ལུགས་མཉམ་གཞག་ཏུ་ལས་སམ་ཡེ་ཤེས་ཀྱི་ཕྱག་རྒྱ་དང་སྙོམས་པར་འཇུག་པ་དང། སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པ་དང། རྗེས་ཐོབ་ཏུ་རི་
དྭགས་བཤར་བ་ལ་སོགས་པའི་སྤྱོད་པ་ཟླ་བ་དྲུག་གམ་བཅོ་བརྒྱད་དུ་སྤྱད་པ་ན་འབྲས་བུ་མངོན་དུ་བྱེད་པའི་མཚན་མས་རྣམ་པ་དྲུག་ཏུ་གཡོ་བ་དང། བདུད་ཀྱི་གནས་སུ་རྡོ་རྗེའི་ཆར་འབབ་པ་དང། ཉི་ཟླ་ཆ་ལང་སྡེབ་པ་དང། གཞན་ཡང་གསང་
འདུས་རྩ་རྒྱུད་ལེའུ་བཅུ་བདུན་པ་ལས་བཤད་པའི་རྨི་ལྟས་རྨི་བ་སོགས་བྱུང་ན། སྲོད་ཀྱི་དུས་སུ་བླ་མ་ལ་ཚོགས་ཀྱི་འཁོར་ལོས་མཆོད་དེ་གདམས་པ་ཞུས་ཏེ་གུང་ཐུན་ལ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པས་རླུང་དབུ་མར་ཞུགས་
གནས་ཐིམ་གསུམ་དང་དེའི་རྟགས་རྣམས་འབྱུང་ཞིང་འོད་གསལ་གྱི་སྐབས་སུ་སྟོང་ཉིད་ལ་མཉམ་པར་བཞག་པས་ཐོ་རངས་འོད་གསལ་སྐད་ཅིག་དང་པོས་ཤེས་སྒྲིབ་ཀྱི་དངོས་གཉེན་བྱེད་ལ། སྐད་ཅིག་གཉིས་པར་སྟོང་ཉིད་ལ་རྩེ་གཅིག་ཏུ་

[024A]༄༅། །མཉམ་པར་བཞག་བཞིན་དུ་ཇི་སྙེད་པའི་ཤེས་བྱ་ཐམས་ཅད་མངོན་སུམ་དུ་གཟིགས་ཤིང། སྐུ་སྒྱུ་མ་ལྟ་བུ་བྱེ་བ་ཐེར་འབུམ་ཅིག་ཅར་དུ་སྟོན་ནུས་ལ། དེའི་ཚེ་སྔར་སློབ་པའི་ཟུང་འཇུག་པ་དེ་མི་སློབ་པའི་ཟུང་འཇུག་
ཏུ་གནས་འགྱུར་ནས་ཁ་སྦྱོར་ཡན་ལག་བདུན་ལྡན་གྱི་གོ་འཕང་ཐོབ་པར་འགྱུར་ཏེ། ཡན་ལག་བདུན་ནི། ལོངས་སྤྱོད་རྫོགས་དང་ཁ་སྦྱོར་བདེ་ཆེན་རང་བཞིན་མེད། །སྙིང་རྗེས་ཡོངས་གང་རྒྱུན་མི་ཆད་དང་འགོག་པ་མེད། །ཅེས་པ་ལྟར་རོ། །དེ་ནས་
ཐུགས་འོད་གསལ་ལ་མཉམ་པར་བཞག་པ་དེ་ལས་ལྡང་མི་དགོས་པར་རྗེས་ཐོབ་ཀྱི་བྱ་བ་ཐམས་ཅད་འབད་མེད་ལྷུན་གྲུབ་ཏུ་འབྱུང་ཞིང་འོད་གསལ་དེ་ལས་སླར་ལྡང་མི་དགོས་པས་ལུགས་ལྡོག་གི་ཉེར་ཐོབ་སོགས་འབྱུང་བའི་སྐབས་མེད་དེ། ཉེར་ཐོབ་
ཤེས་སྒྲིབ་ཕྲ་ཤོས་ཡིན་ཅིང་ཤེས་སྒྲིབ་ཟད་པར་སྤངས་པའི་ཕྱིར་རོ། །དེ་ལྟར་ཁ་སྦྱོར་ཡན་ལག་བདུན་ལྡན་གྱི་གོ་འཕང་ཐོབ་པ་ལ་དེའི་སྔོན་དུ་སློབ་པའི་ཟུང་འཇུག་ཐོབ་དགོས་ཏེ་རིགས་འདྲ་སྔ་མ་མེད་པར་ཤ་རུས་སྔོས་བཅས་ཀྱི་ལུས་འདི་ཁ་སྦྱོར་བདུན་ལྡན་གྱི་
ལོངས་སྐུར་འགྱུར་དུ་མེད། སློབ་པའི་ཟུང་འཇུག་ཐོབ་པ་ལ་ཟུང་དུ་འཇུག་རྒྱུའི་ཡ་རེ་རེ་ནས་སྒྲུབ་དགོས་པས་རྣམ་དག་ཡེ་ཤེས་ཀྱི་རྣལ་འབྱོར་གྱིས་དོན་གྱི་འོད་གསལ་ཐོབ་དགོས། དེ་ལ་མ་དག་པའི་སྒྱུ་ལུས་སམ་དབྱིབས་ཀྱི་རྣལ་འབྱོར། དེ་ལ་ཕུང་པོ་
ཕྲ་རགས་འབྱེད་ནུས་པ་ལ་འཆི་རིམ་ཇི་ལྟ་བ་བཞིན་ཁྱབ་བྱེད་ཀྱི་རླུང་ཕྲ་མོ་ཚུན་ཆད་སྙིང་གའི་དབུ་མར་སྡུད་ནུས་པའི་ལས་ཀྱི་ཕྱག་རྒྱལ་བརྟེན་པའི་དམ་ཚིག་གི་རྣལ་འབྱོར། དེ་ལ་སྙིང་གའི་རྩ་མདུད་འགྲོལ་བའི་ཐབས་རྡོ་རྗེའི་བཟླས་པ་དང་བུམ་པ་

[024B] དེ་ལ་ལྟེ་བའི་རྗེས་གཞིག་གི་སྡུད་རིམ་དགའ་བཞི་ལུགས་འབྱུང་ལུགས་ལྡོག་འདྲེན་ནུས་པ། དེ་ལ་བསྐྱེད་རིམ་ཕྲ་རགས་མཐར་ཕྱིན་པའི་ལྷའི་རྣལ་འབྱོར་སྔོན་དུ་འགྲོ་དགོས་པ་སོགས་ལམ་གྱི་རིམ་པ་སྐས་
ཀྱི་གདངས་བུ་བཞིན་དུ་འགྲོ་དགོས་ཤིང། བསྐྱེད་རིམ་ནི་བློས་གསར་དུ་བཅོས་ནས་བསྐྱེད་པས་བཅོས་པའི་རྣལ་འབྱོར་རམ་བསྐྱེད་རིམ་ཞེས་བྱ་ཞིང། དེ་ཡང་ཚིག་རྒྱས་པ་ཙམ་གྱིས་མི་ཆོག་པར་སྐྱེ་ཤི་བར་དོ་གསུམ་སྦྱོང་བྱེད་སྐུ་གསུམ་ལམ་
འཁྱེར་གྱི་གནད་ཚང་བ་ངེས་པར་དགོས། དེ་ལ་བླ་མ་མཚན་ཉིད་དང་ལྡན་པ་ལས་སྐུ་བཞིའི་ས་བོན་ཐེབས་ངེས་པའི་དབང་བཞི་ཐོབ་དགོས། དེ་ལ་ལམ་ཐུན་མོངས་བས་རྒྱུད་སྦྱངས་པ་སྔོན་དུ་འགྲོ་དགོས། དེ་ལ་ནང་གི་རྐྱེན་འཛམ་བུ་གླིང་པའི་མི་
མངལ་སྐྱེས་ཁམས་དྲུག་ལྡན་ཡིན་པ་དང། ཕྱིའི་རྐྱེན་དགེ་བའི་བཤེས་གཉེན་མཚན་ཉིད་དང་ལྡན་པས་རྗེས་སུ་བཟུང་བ་དགོས་ཤིང། དེའི་གདུལ་བྱ་ནི་པདྨ་ལྟ་བུ་དང། པདྨ་དཀར་པོ་ལྟ་བུ་དང། ཨུཏྤལ་ལྟ་བུ་དང། རིན་པོ་ཆེ་ལྟ་བུ་སྟེ་བཞི་ལས་
ཕྱི་མ་མཆོག་ཡིན་ནོ། །དེ་ལྟ་བུའི་ལམ་གྱི་བགྲོད་ཚུལ་རྣམས་ཤེས་པར་བྱས་ཏེ་ཉིན་རེ་བཞིན་བརྡོ་བགྲང་ལྟར་ཉམས་སུ་ལེན་ཞིང། ལག་ལེན་གྱི་གཙོ་བོ་ནི་ལམ་ཐུན་མོང་བ་དང། བསྐྱེད་རིམ་དང། ལྟེ་བའི་རྗེས་གཞིག་གི་སྡུད་རིམ་དང། བུམ་
པ་ཅན་ལ་སོགས་པའི་ལམ་འོག་མ་འོག་མ་ལ་འབད་ཅིང། གོང་མ་རྣམས་ཀྱང་སྨོན་ལམ་གྱི་ཡུལ་ཚུན་ཆད་དུ་བྱས་ཏེ་ཉམས་སུ་བླང་བར་བྱ་སྟེ། རྗེ་རིན་པོ་ཆེས། དེ་ལྟར་རྩ་བ་བརྟན་ལ་གཙོ་བོར་འབད་ནས། ཁ་ཅིག་ད་ལྟ་ལག་ཏུ་ལེན་པ་དང་
[025A]༄༅། །ཞེས་སོགས་གསུངས་ཤིང་རྩ་བ་བརྟན་ལུགས་ནི། རྙེད་དཀའ་རིག་ན་གྱི་ནར་སྡོད་ཐབས་མེད། །དོན་ཆེན་བསམ་ན་དོན་མེད་འདའ་བ་ཕངས། །འཆི་བ་བསམ་ན་ཕྱི་མར་འགྲོ་གྲབ་བྱེད། །ལས་འབྲས་བསམ་ན་
བག་མེད་གནས་ལས་ལྡོག་ཅེས་གསུངས་པ་ལྟར། དལ་འབྱོར་དོན་ཆེ་རྙེད་དཀའ། འཆི་བ་མི་རྟག་པ། ལས་རྒྱུ་འབྲས་རྣམས་ལ་ངེས་པ་གཏིང་ཚུགས་པར་བྱས་ཏེ་ཆ་ཚང་བའི་ལམ་ལ་བསླབས་སྟེ་དལ་བའི་རྟེན་ལ་སྙིང་པོ་ལེན་པ་ཞིག་ཅི་
ནས་ཀྱང་བྱའོ། །ཞེས་གསུངས། ཕྱི་ཉིན་སེམས་བསྐྱེད། ཉེ་བརྒྱུད་གསོལ་འདེབས། བདག་བསྐྱེད་ཤོག་གཅིག་མ། ཕྱི་ནང་གི་མཆོད་པ་དང་གཏོར་མ་བྱིན་རླབས། གཏོར་མགྲོན་བསྐྱེད་ལ་རང་གི་སྙིང་གའི་ས་བོན་གྱི་འོད་ཟེར་ལས་བྱུང་བའི་ཙ་རྩི་ཀ་
ཞེས་སོགས་དང། རྒྱལ་བ་རྣམས་ནི་གཙང་གྱུར་ཅིང། ནས༑ པྲ་ཤའི་བར། མཚན་སྔགས་སོ་སོའི་མཐར་འབྲུ་གསུམ་བཏགས་པའི་ནང་མཆོད། གཉིས་མེད་ཐུན་མོངས་མས་བསྟོད། ཚོགས་འཁོར་བརླབས་ནས་ཕུལ། གཏོར་འབུལ་
གཞི་བདག་གཏོར་མའི་བར། བཟོད་གསོལ། གཤེགས་གསོལ། སྨོན་ལམ་ཤིས་བརྗོད་བཅས་མཛད་དོ། །སྨྲས་པ། ཡུད་ཙམ་ཆར་གྱི་གདུང་བ་སྐྱོབ་པའི་གྲོགས། །དྲིན་ཅན་ཡིན་པར་སེམས་ཤིང་སྨྲ་བྱེད་ན། །
སྐུ་གསུམ་རིན་ཆེན་བདེ་བླག་སྩོལ་བའི་མགོན། །དམ་པའི་བཀའ་དྲིན་མི་དྲན་སྨྱོན་པ་རང། །རྗེ་བཙུན་ཁྱོད་སྐུ་ཞིང་ཁམས་གར་བཞུད་ཀྱང། །འཕྲིན་ལས་རྣམ་བཞིའི་འགྲོ་དོན་བསམ་མི་ཁྱབ། །འོན་ཏེ་བདག་ཅག་མོས་

[025B] །ཞིང་འདིར་འགྱུར་མེད་སྲིད་མཐར་བཞུགས་ཤིག་ཀྱེ། །གང་གི་བཞེད་པ་གཅིག་པོར་ཏིང་འཛིན་ལ། །རྩེ་གཅིག་མཉམ་གཞག་མཛོད་ཅེས་གསོལ་འདོད་ཀྱང། །
ཉམ་ཐག་འགྲོ་ལ་ཐེག་གསུམ་ཆོས་ཀྱི་གཏམ། །ཆད་མེད་སྩོལ་ཅེས་ཐོན་ལ་ཅི་བྱར་ཡོད། །ཚུལ་འདིར་འགལ་དང་མ་འདྲེས་བཟློས་པ་སོགས། །ཉེས་སྐྱོན་འཁྲུལ་པའི་དྲི་མ་མཆིས་
པ་གང། །བླ་མ་ལྷག་པའི་ལྷ་ཡི་སྤྱན་སྔ་རུ། །མི་སྦེད་བསམ་པ་ཐག་པས་བཟོད་པར་གསོལ། །དགེ་གྱུར་ཅི་མཆིས་སྐྱེ་བར་བཤེས་གཉེན་དང། །ལྷ་མཆོག་གང་གིས་འབྲལ་
མེད་རྗེས་བཟུང་སྟེ། །མ་རྣམས་དོན་དུ་གསང་ཆེན་མྱུར་བའི་ལམ། །འཁྲུལ་པ་བྲལ་བས་བགྲོད་པ་མཐར་ཕྱིན་ཤོག་ །།    ༈    ཅེས་དཔལ་རྡོ་རྗེ་འཇིགས་བྱེད་ཀྱི་རིམ་
པ་གཉིས་པའི་ལམ་ལ་ཇི་ལྟར་བགྲོད་པའི་ཚུལ་གྱི་ཟིན་བྲིས་གསང་ཆེན་མྱུར་ལམ་ཞེས་བྱ་བ་འདི་ནི་བཤད་བསྒྲུབ་བསྟན་པའི་སྲོག་ཤིང་རྗེ་བཙུན་དངུལ་ཆུ་བ་ཆེན་པོ་དྷརྨ་བྷ་དྲ་དཔལ་བཟང་པོས་སྐལ་ལྡན་གྱི་གདུལ་བྱ་མང་བ་ཞིག་ལ་རྩ་ཚིག་དངས་བཅད་འཛིན་ཆོས་དང་འབྲེལ་བའི་ཟབ་བཤད་ཉིན་
བརྒྱད་ཀྱི་རིང་སྩལ་བའི་བརྗེད་བྱང་ལ་གཞི་བྱས། ལྕགས་ཡོས་ཧོར་ཟླ་བཅུ་པའི་ནང་ཉི་མ་བཞི་ལ་གྲུབ་པར་སྩལ་བས་ཀྱང་བརྒྱན་ཏེ་བཀའ་དབངས་པ་རྗེ་དྲུང་ཚེ་རིང་མིང་ཅན་གྱིས་བཀོད་པའོ། །སླར་ཡང་དབྱངས་ཅན་གྲུབ་པའི་རྡེ་རྗེས་ཞུས་དག་པར་བྱས་སོ་ ། །།    ༈   

[026A]༄༅། །བྱེད་ཆེན་པོའི་རྫོགས་རིམ་རྣལ་འབྱོར་བཞིའི་རིམ་པ་འཆད་པ་ལ་གཉིས། སྔོན་འགྲོ་དང། དངོས་གཞིའོ། །གཉིས་པ་ལ་གསུམ། གཞི་དངོས་པོའི་གནས་ཚུལ། ལམ་བགྲོད་པའི་རིམ་པ། འབྲས་
བུ་སྔོན་དུ་བྱེད་ཚུལ་ལོ། །དང་པོ་ལ་གསུམ། ལུས་སེམས་སོ་སོ་བའི་གནས་ཚུལ། ལུས་སེམས་མཐུན་མོང་བའི་གནས་ཚུལ། ལུས་ཀྱི་གནས་ཚུལ་བྱེ་བྲག་ཏུ་བཤད་པའོ། །གཉིས་པ་ལམ་བགྲོད་པའི་རིམ་པ་ལ་གཉིས། རླུང་
དབུ་མར་སྡུད་པའི་རིམ་པ་དང། བསྡུས་པ་ལ་བརྟེན་ནས་སྒོམ་པའི་རིམ་པའོ། །དང་པོ་ལ་གཉིས། སྔགས་ཀྱི་རྣལ་འབྱོར་དང། དམ་ཚིག་གི་རྣལ་འབྱོར་རོ། །དང་པོ་ལ་གཉིས། ལྟེ་བའི་རྗེས་གཞིག་གི་སྡུང་
སྔགས་ཀྱི་རྣལ་འབྱོར་དངོས་བཤད་པའོ། །གཉིས་པ་ལ་གཉིས། བུམ་པ་ཅན་དང། རྡོ་རྗེའི་བཟླས་པའོ། །གཉིས་པ་བསྡུས་པ་ལ་བརྟེན་ནས་སྒོམ་པའི་རིམ་པ་ལ་གསུམ། དབྱིབས་ཀྱི་རྣལ་འབྱོར། རྣམ་དག་ཡེ་
ཤེས་ཀྱི་རྣལ་འབྱོར། དབྱེར་མེད་ཟུང་འཇུག་གི་རྣལ་འབྱོར་རོ། ། ཞེས་པ་འདི་ཡང་སློབ་མ་འགའ་ཞིག་ལ་འཛིན་ཆོས་གཏོང་རྒྱུར་ས་གླང་ཟླ་བ་དང་པོའི་ཚེས་གཉིས་ལ་ །ཤུབྷ་མ་སྟུ་སརྦ་ཛག་ཏཾ།། །།



﻿   ༈   

[116A]༄༅། །པའི་ལན་ནི། བདག་གི་འཇིགས་གླུར། སྙིང་ཆོས་ཀྱི་འཁོར་ལོ་རྩིབས་བརྒྱད་དབུས། ཞེས་པ་དང། བདེ་དགྱེས་མཐུན་མོང་གི་བཤད་རྒྱུད་སམྦུ་ཊར། སྙིང་གི་ནང་སོན་པདྨ་ནི། །འདབ་མ་
བརྒྱད་པ་སྙིང་པོར་བཅས། །དེ་ཡི་ནང་དུ་སོན་པའི་རྩ། །ཞེས་གསུངས་པ་གཉིས་དོན་གཅིག་ཅིང། སྙིང་གི་ནང་སོན་ཞེས་པས་འདབ་མ་བརྒྱད་པ་སྙིང་པོ་དང་བཅས་པ་དབུ་མའི་ནང་ན་ཡོད་མི་དགོས་ཏེ། སྙིང་
དང་དབུ་མ་ཐ་དད་ཡིན་པ་གང་ཞིག་སྙིང་པོ་ཞེས་པ་དབུ་མ་ཡིན་པར་གསུངས་པས་དབུ་མའི་ནང་དུ་དབུ་མ་གནས་མི་སྲིད་པའི་ཕྱིར། སྙིང་པོ་ཞེས་པས་དབུ་མ་བསྟན་པར་གསུངས་ཏེ། རྗེ་རིན་པོ་ཆེས་
ཡིད་ཆེས་གསུམ་ལྡན་དུ། དེའི་ནང་དུ་སོན་པའི་རྩ་ནི་སྙིང་པོ་ཞེས་པ་དབུ་མའོ། །ཞེས་གསུངས་པའི་ཕྱིར་རོ།།



﻿   ༈    དེ་ཡང་ཞི་བའི་བཟླས་པ་མདོར་བསྡུས་བྱས་པའི་རྗེས་སུ་
འཁོར་ལོ་ཡིག་འབྲུ་དང་བཅས་པ་འོད་དུ་ཞུ་བ་ལས། ཉི་གདན་གྱི་སྟེང་དུ་རྡོ་རྗེ་སྔོན་པོ་རྩེ་ལྔ་པ་གྱེན་འགྲེང་གི་ལྟེ་བའི་ནང་དུ། འཁོར་ལོ་དཀར་པོ་རྩིབས་བརྒྱད་པ་གཉིས་ཁ་སྦྱར་བ་བ་གུར་ལྟ་བུའི་ནང་དུ། པདྨ་དམར་

[066B] དེའི་ཀླ་དཀོར་གྱི་ནང་དུ་ཟླ་གདན་ལ་རང་ཉིད་ཐ་མལ་པའི་རྣམ་པ་ཅན་སོགས་བསྒྲུབ་བྱ། ཧཱུཾ་གི་མཐའ་སྐོར་དུ་ཡ་མཱནྟ་ཀ་དེའི་ཕྱི་རོལ་ཏུ་ཧྲཱི་
ཥྜཱི་དེའི་ཕྱི་རོལ་གྱི་འདབ་བརྒྱད་སྟེང་གི་བར་སྣང་ལ་ཡ་མ་རཱ་ཛཱ། ཡི་གེ་ཐམས་ཅད་ཁ་དོག་སྔོན་པོ་འོད་ཟེར་ཁ་དོག་སྣ་ལྔ་འཕྲོ་བ་ལ་སེམས་བཏད་ནས། ཡ་མ་རཱ་ཛཱ་ཅུང་ཟད་བཟླས་རྗེས། དེའི་སྔགས་འཕྲེང་ནང་གི་ཧྲཱི་
ཥྜཱི་ལ་བསྡུས་ནས་ཧྲཱི་ཥྜཱི་ཅུང་ཟད་བཟླ། ཡང་ཧྲཱི་ཧྲཱིཥྜཱི་ནང་གི་ཡ་མཱནྟ་ཀ་ལ་བསུདས་ནས་སྔས་དེ་ཉིད་གཙོ་བོར་བཟླའོ། །དེའི་ཚེ་ཧཱུམ་ཡིག་སྔགས་འཕྲེང་དང་བཅས་པ་ལས་འོད་ཟེར་འཕྲོས་པ་རིམ་གྱིས་སོང་ནས་རྩ་ཞལ་
གྱི་ཤངས་བུག་གཡས་ནས་འཐོན་ཏེ་སྣོད་བཅུད་ཐམས་ཅད་ཀྱི་སྐྱོན་སྦྱངས་ནས། རྟེན་དང་བརྟེན་པའི་དཀྱིལ་འཁོར་དུ་བསྒྱུར། འོད་ཟེར་སླར་ལོག་ནས་ཤངས་བུག་གཡོན་པ་ནས་ཞུགས་ཏེ་ཧཱུཾ་ཡིག་བསྒྲུབ་
བྱ་དང་བཅས་པ་ལ་ཐིམ་པར་བསམ་པ་ནི་དམིགས་པ་གཅིག་གོ་ཡང་ཧཱུཾ་ཡིག་སྔགས་འཕྲེང་དང་བཅས་པ་ལས་འོད་ཟེར་འཕྲོས་པའི་སྣེར་འཇིགས་བྱེད་ཡབ་ཡུམ་ཞལ་སྦྱོར་དཔག་ཏུ་མེད་པ་ཤངས་བུག་གཡས་
ནས་སྤྲོས་ཏེ། སྐུའི་འོད་ཟེར་གྱིས་སྣོད་ཀྱི་འཇིག་རྟེན་དང། སྦྱོར་མཚམས་ནས་བབས་པའི་བྱང་སེམས་དཀར་དམར་གྱིས་བཅུད་ཀྱི་སེམས་ཅན་གྱི་ཉེས་སྐྱོན་ཐམས་ཅད་སྦྱངས་ནས། སྣོད་ཐམས་ཅད་གཞལ་ཡས་ཁང་དང་

[067A]༄༅། །བཅུད་ཐམས་ཅད་འཇིགས་བྱེད་ཡབ་ཡུམ་དུ་བསྒྱུར་འོད་ཟེར་ལྷ་སྐུ་དང་བཅས་པ་སླར་ལོག་ནས་ཤངས་བུག་གཡོན་པ་ནས་ཞུགས་ཏེ། ཧཱུཾ་ཡིག་བསྒྲུབ་བྱ་དང་བཅས་པ་ལ་ཐིམ་པར་བསམ་པ་ནི་དམིགས་
པ་གཅིག་གོ་ཡང་ཧཱུཾ་ཡིག་སྔགས་འཕྲེང་དང་བཅས་པ་ལས་མེ་འོད་ཚ་ཞིང་འབར་བ་སྤྲོས་པས་རང་དང་བསྒྲུབ་བྱའི་ལུས་ནང་གི་ནད་གདོན་སྡིག་སྒྲིབ་ཐམས་ཅད་གཞོབ་ཐུལ་གྱིས་བསྲེགས། མེ་འོད་ཕྱིར་བ་སྤུའི་སྒོ་ནས་ཕྱོགས་
བཅུར་སྤྲོས་པས་སྣོད་བཅུད་ཀྱི་ཉེས་སྐྱོན་ཐམས་ཅད་བསྲེགས་ཤིང། སྣང་སྲིད་ཐམས་ཅད་མེར་འབར་བའི་སྒྲ་ལས་ཀྱང་སྔགས་ཀྱི་སྒྲ་འུར་དིར་དིར་སྒྲོག་པར་བསམ་པ་ནི་དམིགས་པ་གཅིག་གོ་ཡང་ཧཱུཾ་ཡིག་སྔགས་འཕྲེང་དང་བཅས་
པ་ལས་འོད་ཟེར་སྤྲོས་པའི་སྣེར་ལྷ་མོ་མཆོད་རྫས་ཐོགས་པ་སྤྲོས་པས་ཕྱོགས་བཅུའི་རྒྱལ་བ་སྲས་བཅས་ལ་མཆོད་པ་ཕུལ། དེ་དག་གི་སྐུའི་བྱིན་རླབས་ཐམས་ཅད་རྡོ་རྗེ་འཇིགས་བྱེད་ཀྱི་སྐུའི་རྣམ་པར་བསྡུས་ནས་རང་དང་བསྒྲུབ་
བྱའི་སྤྱི་བོ་དང། གསུང་གི་བྱིན་རླབས་ཐམས་ཅད་སྔགས་གསུམ་གྱི་ཡིག་འབྲུའི་རྣམ་པར་བསྡུས་ནས་མགྲིན་པ་དང། ཐུགས་ཀྱི་བྱིན་རླབས་ཐམས་ཅད་གྲི་ཐོད་སོགས་ཕྱག་མཚན་གྱི་རྣམ་པར་བསྡུས་ནས་སྙིང་གར་ཐིམས་པས་
རྒྱལ་བ་སྲས་བཅས་ཀྱི་གསང་གསུམ་གྱི་བྱིན་རླབས་ཐམས་ཅད་རང་དང་བསྒྲུབ་བྱའི་སྒོ་གསུམ་ལ་ཞུགས་པར་བསམ་པ་ནི་དམིགས་པ་གཅིག་གོ། དེ་ལྟ་བུའི་དམིགས་པ་བཞི་རེ་མོས་ཀྱིས་ཡང་དང་ཡང་དུ་བྱེད་ཅིང། དེའི་

[067B] རང་རྒྱུད་ཀྱི་བདེ་སྟོང་གི་ཡེ་ཤེས་ལྷ་དང་གཞལ་ཡས་ཁང་གི་རྣམ་པར་ཤར་བར་མོས་པའི་དག་པའི་སྣང་ཞེན་བརྟན་པོ་བསྐྱེད་པ་ཡང་ཤིན་ཏུ་གལ་ཆེའོ། །ཐུན་བསྡུ་རན་
ན་སྔགས་འཕྲེང་དབུས་ཀྱི་ཧཱུཾ་ལ་བསྟིམས་ནས་འཁོར་གྱི་བཟླས་པ་ཅུང་ཟད་རེ་བྱེད་པ་སོགས་ནི་དཀྱུས་ལྟར་རོ། །ཡུམ་གྱི་ཞི་བའི་བཟླས་དམིགས་ནི། ཡུམ་རོ་ལངས་མའི་ཐུགས་ཀར་པདྨ་དཀར་པོ་འདབ་མ་བརྒྱད་པའི་ལྟེ་
བར་ཟླ་གདན་ལ་དབྱངས་ཅན་མ་དཀར་མོ་ཕྱག་གཉིས་པི་ཝང་རྡུང་ཞིང་རིན་པོ་ཆེའི་རྒྱན་དང་དར་དཀར་གྱི་ན་བཟའ་ཅན། ཞབས་གཉིས་ཙོག་པུའི་སྟབས་ཀྱིས་བཞུགས་པ། དེའི་ཐུགས་ཀར་པདྨ་དཀར་པོ་འདབ་མ་བརྒྱད་
པའི་ལྟེ་བར་ཟླ་གདན་ལ་བཻཌཱུ་རྱའི་པི་ཝང་རྒྱུད་སྟོང་དང་ལྡན་པ་མགོ་གཡས་སུ་བསྟན་ནས་གན་རྒྱལ་དུ་གནས་པ། དེའི་སྟེང་དུ་པདྨ་དཀར་པོ་འདབ་མ་བརྒྱད་པའི་ལྟེ་བར་ཟླ་གདན་ལ་ཤེས་རབ་ཀྱི་འཁོར་ལོ་དཀར་པོ་རྩིབས་
དྲུག་པའི་ལྟེ་བར་ཧྲཱི་ཡིག་དཀར་པོའི་གི་གུའི་ནང་དུ་ཟླ་གདན་ལ་རང་ཉིད་ཐ་མལ་པའི་རྣམ་པ་ཅན་སོགས་བསྒྲུབ་བྱ་རྣམས་དང། རྩི་བས་དྲུག་གི་སྟོང་དུ། ཨོ་ཨ་ར་པ་ཙ་ན་ཞེས་པའི་ཡི་གེ་དྲུག་དང། རྩི་བས་མཚམས་
དྲུག་ཏུ་ཧྲཱི་དྲུག་ཤར་གྱི་པད་འདབ་ཀྱི་ཕྱི་ངོས་སུ་གསལ་བྱེད་ཀ་ཁ་ག་གྷ་བཞི་བསྒྲིགས་དང། ནང་ངོས་སུ་དབྱངས་ཨ་ཨཱ་ཉིས་བསྒྲིགས། དེ་བཞིན་དུ་ཤར་ལྷོར་ཙ་ཚ་ཛ་ཛྷ་དང་ཨི་ཨཱི། ལྷོར་ཊ་ཋ་ཌ་ཌྷ་དང་ཨུ་ཨཱུ་

[068A]༄༅། །ལྷོ་ནུབ་ཏུ་ཎ་ཏ་ཐ་ད་ ནུབ་བྱང་དུ་བ་བྷ་མ་ལ་དང་ཨེ་ཨཻ། བྱང་དུར་ལ་ཝ་ཤ་དང་ཨོ་ཨཽ། །བྱང་ཤར་དུ་ཥ་ས་ཧ་ཀྵ་དང་ཨཾ་ཨཿ་ཡི་གེ་ཐམས་ཅད་ཁ་དོག་
དཀར་པོ་འོད་ཟེར་འཕྲོ་བ་ལ་སེམས་བཏང་དེ། ཨོཾ་ཨ་ར་པ་ཙ་ན་ཧྲཱི་ཞེས་ཀློག་པའི་ཚུལ་དུ་བཟླས་པས། སྔགས་ཀྱི་སྒྲ་དེ་ཕྱག་དང་ཐུགས་ཀའི་པི་ཝང་གིས་སྒྲོག་པར་བསམ་ཞིང། འཁོར་ལོ་བསྐོར་བ་དང་མི་ཤེས་པ་
གཅོད་པའི་དམིགས་པ་མ་བྱས་ཀྱང་ཆོག་ལ། གཞན་མ་སྔར་ཡབ་ཀྱི་སྐབས་སུ་བཤད་པ་ལྟར་འོད་ཟེར་གྱི་སྣར་ལྷ་མོ་དཀར་མོ་སྤྲོས་ནས་མ་དག་པ་འཁྲུད་པ་དང། འོད་ཟེར་དཀར་པོ་ཟླ་བ་ཤར་བ་ལྟར་སྤྲོས་ནས་མ་རིག་པ་
བསལ་བ་དང། བདུད་རྩི་དཀར་པོ་དབྱངས་ཅན་མའི་སྐུར་གསལ་བས་ཤེས་རབ་ཆེ་བ་དང། ཨོཾ་ཨ་ར་པ་ཙ་ན་ཧྲཱི་དང་དབྱངས་གསལ་དུ་གསལ་བས་ཤེས་རབ་གསལ་བ་དང། ཧྲཱི་ཡིག་དཀར་པོར་གསལ་བས་
ཤེས་རབ་མྱུར་བ་དང། པི་ཝང་དུ་གསལ་བས་ཤེས་རབ་ཟབ་པ་དང། གླེགས་བམ་དུ་གསལ་བས་འཆད་པའི་ཤེས་རབ་དང། ཤེས་རབ་ཀྱི་འཁོར་ལོར་གསལ་བས་རྩོད་པའི་ཤེས་རབ་དང། གླེགས་བམ་དང་ཤེས་
རབ་ཀྱི་འཁོར་ལོ་གཉིས་ཀར་གསལ་བས་རྩོམ་པའི་ཤེས་རབ་བསྒྲུབ་པའི་ཚུལ་རྣམས་རིགས་འགྲེ་སྦྱར་ལ་ཤེས་པར་བྱའོ། །



﻿
[001A]༄༅། ། མ་ཎཱི་ནྡྲ་རཱ་ཛྙ་ནི་ཥྐོ་ཧཱ་ར་ནཱ་མ་པྲ་ཎི་དཧི་རྨཾ་ག་ལོ་ཀྟ་སརྶྠི་རཱ་སཱིན་སྱ་ཀཱ་མེ་ཀ་དེ་ཤ་རྒྱཱ་ས་བི་ཧ་ར་ཏི་སྨ། །
༄༅། །སྨོན་ལམ་ཤིས་བརྗོད་བརྟན་བཞུགས་བཅས་ཀྱི་རིམ་པ་ཕྱོགས་གཅིག་ཏུ་བཀོད་པ་ནོར་བུ་དབང་གི་རྒྱལ་པོའི་ངོ་ཤལ་ཞེས་བྱ་བ་བཞུགས་སོ། །།

[001B]༄༅། །ཀྵེ་ཏྲ་སྶུ་ཁཱི་ནཱ་ཐ་དྷ་ར་དྭི་པཱ་ཎི་ནཱ་ཡུ་རུ་མྦྷ་ར་ཀྟ་སྱ་ར་སཱ། །ན་ཅི་ཀ། ཐ་
༄༅། །བདེ་ལྡན་ཞིང་གི་མགོན་པོ་འོད་དཔག་མེད། །བྱུ་རུའི་མདངས་ཅན་ཕྱག་གཉིས་ཚེ་བུམ་བསྣམས། །

[002A]༄༅། །ཨཱ་ཡུ་ཥྱ་དཱ་ཡཱོ་བ་ར་སཱ་ཀ་ལཱ་ཛ་ག་ཏྣཱ་ཐ་ཏཱ་ཡཱ་ཤྲེ་ཡ་བ་རཱ་ཏྲ་ཡཙྪ་ཏུ། །།
༄༅། །རྣམ་མང་འགྲོ་ལ་ཚེ་ཡི་མཆོག་སྩོལ་བའི། །མགོན་པོ་ཁྱོད་ཀྱིས་དེང་འདིར་དགེ་ལེགས་སྩོལ། །།

[002B] །ཚེ་ཡི་དངོས་གྲུབ་སྩོལ་བའི་ལྷ་རྣམས་ཀྱིས། །དེང་འདིར་ཚེ་དང་ཡེ་ཤེས་དཔལ་འབྱོར་དང། །མཆོག་དང་ཐུན་མོང་དངོས་གྲུབ་མ་ལུས་སྩོལ། །འཇམ་དཔལ་
དབྱངས་མཆོག་འགྲོ་བའི་དོན་གྱི་ཕྱིར། །གླིང་འདིར་མི་ཡི་བདག་པོའི་སྐུར་བསྟན་པ། །གནམ་བསྐོས་ཆོས་ཀྱི་རྒྱལ་པོ་ཆེན་པོ་ཡི། །སྐུ་ཚེ་ཆབ་སྲིད་རྡོ་རྗེ་ལྟར་བརྟན་ཤོག་ཞིང་འདིའི་འགྲོ་བ་རྣམས་ཀྱི་སྡུག་བསྔལ་ཀུན། །
སེར་བར་མཛད་ཅིང་ཐམས་ཅད་བདེ་ལ་འགོད། །ཆོས་བཞིན་སྐྱོང་བའི་རྒྱལ་པོ་ཆེན་པོ་ཡི། །སྐུ་ཚེ་མི་འགྱུར་གཡུང་དྲུང་ལྟར་བརྟན་ཤོག་རྒྱལ་བ་གཉིས་པ་མཉམ་མེད་བཙོང་ཁ་པའི། །རིང་ལུགས་དང་ཞིང་ཁམས་གསུམ་སྐྱེ་
དགུ་སྤྱི། །ཁྱད་པར་འཛམ་བུ་གླིང་གི་ལྗོངས་འདི་རུ། །བཀྲ་ཤིས་དགེ་མཚན་རྒྱུན་མི་འཆད་པར་ཤོག་ཡེ་ཤེས་མགོན་པོ་ལས་ཀྱི་གཤིན་རྗེ་དང། །འདོད་ཁམས་དབང་ཕྱུག་ལ་སོགས་ཆོས་སྲུང་གིས། ཁར་དུ་
གཅོད་པའི་ཚོགས་ཀུན་རབ་ཞི་ཞིང། །འདོད་པའི་དོན་ཀུན་སྒྲུབ་པའི་བཀྲ་ཤིས་ཤོག་སླུ་མེད་དཀོན་མཆོག་གསུམ་གྱི་མཐུ་སྟོབས་དང། །རིག་སྔགས་འཆང་བ་རྣམས་ཀྱི་བདེན་ཚིག་དང། །བདག་གི་ལྷག་བསམ་རྣམ་
པར་དག་པའི་མཐུས། །བདེན་པའི་སྨོན་ལམ་འདི་ཉིད་འགྲུབ་པར་ཤོག་ ཅེས་གནམ་བསྐོས་ཆོས་ཀྱི་རྒྱལ་པོ་ཆེན་པོ་ལ་ཞབས་བརྟན་གྱི་ཚིགས་སུ་བཅད་པ་འདི་ནི་རང་ཉིད་མཚོད་པྲ་ཞིང་སྙན་དངགས་ཀྱི་ཚིག་རྒྱན་ལ་སྦྱངས་པ་མེད་རུང། འཇམ་དབྱངས་

[003A]༄༅། ། གོང་མ་ཆེན་པོའི་ཞམ་རིང་པ་གུང་ཚེ་དབང་ནོར་བུས་ནན་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལའི་གཟིམས་ཆུང་ཉི་འོད་འཁྱིལ་བར་སྦྱར་བའི་ཡི་གེ་བ་ནི་གསོལ་དཔོན་སྔགས་རམས་པ་བློ་བཟང་འཇམ་
དབྱངས་ཀྱིས་བགྱིས་བའོ།། །།གནམ་སའི་དབང་ཕྱུག་གནམ་བསྐོས་གོང་མ་ཆོས་ཀྱི་རྒྱལ་པོ་ཆེན་པོའི་ཞབས་བརྟན་གསོལ་འདེབས་ཕུན་ཚོགས་སྐུ་བཞི་བརྙེས་པའི་ལྷུན་པོ།།  མཉམ་པའི་བྲྀཏྟ་ཡི་གེ་བཅུ་བཞི་པའི་བྱེ་ཕྲག་དབྱིད་ཀྱི་ཐིག་ལེའི་སྡེབ་སྦྱོར།།
༄༅། །ཙ་ཏཱ་རི་ཀཱ་ཡས་མ་ཡོ་ཧ་ས་པདྨ་ལ་ཀྵྨི་སདྷ་རྨ་ཀེ་ས་ར་ས་ཧ་སྲ་ཨ་ཤཱི་ཏི་ཏུ་རྱཾ། མོ་ཀྵ་རྐ་མ་བཧྲ་མ་ར་སཾ་གྷ་ར་ཏི་རྦི་ཧི་ཏྱཾ་སཽ་དྷཱི་ཡ་ཤ་སྱ་ཙ་ར་ཎཱ་ཡ་ཤ་ར་ཎ་ན་མྲ། །
༄༅། །ཕུན་ཚོགས་སྐུ་བཞིའི་འདབ་སྟོང་བཞད་པའི་དབུས། །བརྒྱད་ཁྲི་བཞི་སྟོང་དམ་ཆོས་ཟེའུ་འབྲུ་ཅན། །ཐར་འདོད་རྐང་དྲུག་ཚོགས་རྣམས་དགའ་བསྐྱེད་པའི། །བློ་བཟང་གྲགས་པའི་ཞབས་ལ་མགོས་ཕྱག་འཚལ།།

[003B] །བདུད་བཞིའི་གཡུལ་ལས་རྣམ་པར་རྒྱལ་མ་དང། །འཆི་མེད་དཔལ་སྟེར་ཡིད་བཞིན་འཁོར་ལོ་མཆོག་རྣམ་གསུམ་ཡི་དམ་ལྷ་ཡིས་ཤིས་པ་སྩོལ། །འཇམ་དབྱངས་འགྲོ་ལ་རྗེས་སུ་བརྩེ་བའི་གར། །བདེ་སྐྱིད་རྒྱལ་པོ་ཆེན་པོར་
ལེགས་བསྒྱུར་ནས། །འགྲོ་བའི་ཕན་བདེ་སྤེལ་མཛད་བདག་པོ་ཚེ། །ངེས་པ་ལྔ་ལྡན་ལྟ་བུར་ཞབས་བརྟན་གསོལ། །དེ་ཡི་མཐུ་ལས་བུ་རམ་ཤིང་པ་ཡི། །བསྟན་པ་སྲིད་ཞིའི་ཚད་སྐྱོབ་རྒྱས་པའི་རྩེར། །ཞྭ་སེར་རིང་ལུགས་བསམ་འཕེལ་ནོར་བཀོད་ནས། །ཚངས་པའི་ཡུལ་སའི་བར་དུ་
སྒྲེང་བར་ཤོག་གནས་སའི་དཀྱིལ་འཁོར་ཁྱོན་ལ་དབང་སྒྱུར་ལྷའི། །ཆབ་སྲིད་མངའ་ཐང་རྟག་བརྟན་རྒྱས་པའི་ཁམས། །གཡུང་དྲུང་རྡོ་རྗེའི་ངོ་བོར་གྲུབ་པ་དང། །ཆབ་འབངས་བདེ་སྐྱིད་དབྱར་མཚོ་ལྟར་རྒྱས་ཤོག་ ཅེས་གནམ་དང་སའི་དཀྱིལ་འཁོར་མ་ལུས་པའི་དབང་
ཕྱུག་འཇམ་དབྱངས་གོང་མ་ཆོས་ཀྱི་རྒྱལ་པོ་ཆེན་པོ་ཞབས་པད་བརྟན་པར་གསོལ་བ་འདེབས་པའི་ཚིགས་སུ་བཅད་པ་འདི་ནི་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་དཔལ་ལྡན་འབྲས་སྤུངས་དགའ་ལྡན་ཕོ་བྲང་གི་གཟིམས་ཆུང་སྣང་གསལ་དུ་སྦྱར་ནས་ཕུལ།།    ༈    །།དེ་མོ་སྤྲུལ་སྐུ་ངག་དབང་ནམ་མཁའ་འཇམ་
དབྱངས་ཀྱི་ཡང་སྤྲུལ་མྱུར་འབྱོན་གྱི་གསོར་འདེབས་སྨོན་ལམ་དོན་གཉིས་ལྟུན་གྱིས་གྲུབ་པའི་དགའ་སྟོན།  དོན་གཉིས་ལྷུན་གྲུབ་རྫོགས་པའི་སངས་རྒྱས་དང། །འགོག་ལམ་ངོ་བོ་སྐྱབས་དངོས་དམ་པའི་ཆོས། །རིག་གྲོལ་ཡོན་ཏན་དང་ལྡན་དགེ་འདུན་ཏེ། །སྐྱབས་གསུམ་སྤྱི་གཟུགས་བླ་མར་གསོལ་བ་
འདེབས། །ངག་གི་དབང་ཕྱུག་དྲི་མེད་དཀྱིལ་འཁོར་ཆེ། །གདུལ་བྱའི་ནམ་མཁར་འགོག་པ་མེད་པ་ཡི། །འཇམ་དབྱངས་གཞོན་ནུ་དང་མཚུངས་ཉིན་མོར་བྱེད། །སྤྲུལ་སྐུའི་སྣང་བ་གསལ་ལ་གསོལ་བ་འདེབས། །གང་གི་ཚོགས་གཉིས་གསེར་

[004A]༄༅། །སྒོང་མྱུར་སྨིན་ལས། །མཚན་དང་དཔེ་བྱད་རབ་འཛིན་གདོང་བཞི་ཡི། །མཚར་སྡུག་སྦྲུལ་སྐུའི་སྤྱི་མེས་གསར་པ་མཆོག་མྱུར་དུ་བདག་ཅག་མིག་གི་བདུད་རྩིར་ཤོག་དེ་ཉིད་སྐུ་ཚེ་རྡོ་རྗེའི་གང་ཆེ། །འགྱུར་མེད་ཞལ་པྱི་པད་མོ་ལས་
བྱུང་བའི། །ཟབ་རྒྱས་ཆོས་ཆར་སྦྲང་རྩི་ཆད་མེད་དུ། །ཕབ་སྟེ་གདུལ་བྱའི་བུང་བ་ཚིམ་པར་ཤོག་ ཅེས་དེ་མོ་སྤྲུལ་པའི་སྐུ་ངག་དབང་ནམ་མཁའ་འཇམ་དབྱངས་ཀྱི་སྤྲུལ་སྐུ་མྱུར་བྱོན་གསོལ་འདེབས་སྨོན་ལམ་འདི་ནི་འཇམ་དབྱངས་གོང་མ་ཆེན་པོའི་སྲས་ཨདྐི་བཅུ་བདུན་པས་ལྷ་རྫས་དང། སྐུ་བརྙན། གོས་
ལུག་བརྒྱད་བཅས་གསུང་ཤོག་གནང་སྟེ་ཉེ་བར་བསྐུལ་བ་བཞིན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།  །རྣམ་ཀུན་མཁྱེན་དང་བརྩེ་བའི་འདྲེན་བྱེད་སྟོང། །ནུས་པའི་འཁོར་ལོས་སྲིད་ཞིར་དབང་སྒྱུར་ལྷ། །ཕྱག་གི་པདྨ་བརྒྱ་
ཕྲག་བཅུར་ཕྱེ་བའི། །འཇིག་རྟེན་དབང་ཕྱུག་གང་དེས་ཤིས་པ་སྩོལ། །སྒྲིབ་གཉིས་བག་ཆགས་འཛིན་ཁྲིས་ཡོངས་གང་བའི། །འཁོར་བའི་ཆུ་གཏེར་ཚོགས་གཉིས་ས་འཛིན་གྱིས། །བསྲུབས་སྐྱེས་མུན་བསྐལ་བཅིལ་མཁས་སྲིད་པའི་མིག་སྟོབས་བཅུའི་སྣང་བ་
སྟོང་ཕྲག་འབར་ལ་འདུད། །གང་དག་སྣང་བརྙན་རིན་ཆེན་ལས་བསྒྲུབས་པའི། །མཚན་དང་དཔེ་བྱད་འཕྱུར་སྤུངས་གཟུགས་མཆོག་གི་ངོ་མཚར་འཇིག་རྟེན་ཁམས་འདིར་ཤོང་དཀའ་ན། །བྱེད་པོས་ངེས་པར་མ་བརྟགས་སྲིད་གསུམ་ཆུང། །དེ་ལྟའི་སྐུ་གཟུགས་ལེགས་
བསྐྲུན་རྒྱུ་སྦྱོར་བ། །ངག་དབང་ཆོས་འཛིན་གྱིས་མཚོན་བྱ་བ་ཡི། །ལས་ཀྱི་འཁོར་ལོར་ཞུགས་སོ་ཅོག་ཀུན་གྱིས། །དོན་གཉིས་ཙིནྟཱ་མ་ཎི་ཐོབ་པར་ཤོག་རྒྱལ་བའི་བསྟན་པ་སྤྱི་དང་ཁྱད་པར་དུ། །འཇམ་དཔལ་སྙིང་པོའི་རིང་ལུགས་འཕེལ་ཞིང་རྒྱས། །དེ་འཛིན་འཕགས་

[004B] །སྐུ་ཚེ་རབ་བརྟན་འཕྲིན་ལས་རྒྱས་པར་ཤོག་ ཅེས་པ་འདི་ནི་ཆབ་མདོ་མཛོད་པ་ངག་དབང་ཆོས་འཛིན་གྱིས་ལྷག་བསམ་རྣམ་དག་གིས་འཇིག་རྟེན་དབང་ཕྱུག་ཕྱག་སྟོང་སྤྱན་སྟོང་གིས་གཅོས་བསྐལ་བཟང་སངས་རྒྱས་སྟོང་གི་སྐུར་ཞེངས་པའི་དུས་དགེ་བ་རྫོགས་བྱང་དུ་
བསྔོ་བའི་སྨོན་ལམ་ཚིགས་བཅད་མ་དགོས་ཞེས་ལྷ་རྫས་དང། སྲང་གི་འཁོར་ལོ་ཡོངས་སུ་གང་བའི་སའི་སྙིང་པོའི་སྐྱེས་བཅས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་ཉི་འོད་འཁྱིལ་པར་སྦྱང་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།། །།།
 །བསྐལ་བཟང་སྒྲོན་མེ་སྟོང་ནུས་སྙིང་རྗེའི་ལྷར། །ཡོངས་ཤར་བསྟན་འགྲོ་རྒྱ་མཚོའི་མགོན་མཆོག་གི་རབ་འབྱམས་སྣང་བ་དམ་པར་གུས་ཕྱག་འཚལ། །སྟོབས་བཅུ་མི་འཇིགས་བཞི་རྩ་ཉེར་བརྟན་ཅིང། །དམ་
ཆོས་འབྲས་བུའི་ཁུར་ཆེན་ཀུན་འཛིན་པ། །འཕགས་ཚོགས་ཡལ་གའི་ཁྱོན་ཡངས་ངོ་བོ་ཉིད། །དཔལ་ལྡན་བླ་མ་དཔག་བསམ་ལྗོན་པ་ཆེས། །ཆང་ལིང་སྐྱེ་མང་སྦྲང་རྩིའི་རྒྱལ་མཚན་འཕྲེང། །རྨད་བྱུང་ཐུགས་རྗེ་ཉི་མའི་གཟིས་བསྐྱངས་ཏེ། །མཆོག་དང་ཐུན་མོང་
དངོས་གྲུབ་ཁ་འབྱེད་པར། །འབྲལ་མེད་སྨོན་གནས་ཟེའུ་འབྲུ་སྨིན་གྱུར་ཅིག་ ཅེས་པ་འདི་ནི་འཇམ་དབྱངས་གོང་མ་ཆེན་པོའི་ཞམ་རིང་པ་དད་སྟོབས་ཅན་མེ་རིང་ཐང་གི་ཆང་ལིང་གིས་ངེད་རང་གི་བྲིས་ཐང་དད་རྟེན་དུ་བཞེངས་པར་རྒྱབ་ཡིག་དང། སྐྱེ་བ་ཀུན་ཏུ་འབྲལ་མེད་རྗེས་འཛིན་གྱི་སྨོན་ལམ་ཁ་ཏོན་དུ་བྱས་ཚེག་
པའི་ཤོ་ལོ་ཀ་གསུམ་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ལུང་དང་རྟོགས་པའི་བསྟན་པ་སྟོབས་བཅུའི་དབང། །སླར་ཡང་ཞིང་འདིར་བྱོན་བཞིན་རབ་གསལ་ཞིང། །ཁྱད་པར་

[005A]༄༅། །འཇམ་དཔལ་སྙིང་པོའི་ལུགས་བཟང་གི་ཨུ་དུམྦཱ་རའི་ཚལ་བཟང་ཆེར་རྒྱས་ཤོག་རྒྱལ་བསྲས་བཅས་སླུ་མེད་ཐུགས་རྗེ་དང། །དུས་གསུམ་བསགས་པའི་དགེ་བའི་མཐུ་དཔལ་གྱིས། །གངས་ཅན་མགོན་པོ་བསྐལ་བཟང་རྒྱ་
མཚོའི་དཔལ། །ཞབས་བརྟན་འཕྲིན་ལས་དར་ཞིང་རྒྱས་པར་ཤོག་གང་གི་མཐུ་ནུས་འབར་བ་རྟ་ལྗང་གཟིས། །སྐྱེ་དགུ་ཡོངས་དང་ཁྱད་པར་བོད་ཡུལ་འགྲོའི། །བདེ་དགའི་ཆུ་སྐྱེས་འཕྲེང་ཚོགས་ཆེར་རྒྱས་ཏེ། །རྣམ་མཁྱེན་ཟེའུ་འབྲུ་ཚར་དུ་ངོམ་པར་ཤོག་
 ཅེས་པ་འདི་ནི་བསྟན་འགྲོར་ལྷག་བསམ་དགེ་བ་ཕ་བསོད་ནམས་དར་རྒྱས་ནས་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་མདའ་ཡལ་གསར་དུ་བསྐྲུན་ཏེ་དགའ་ལྡན་ཁྲི་ཆེན་ཆོས་ཀྱི་རྗེ་ཡོངས་འཛིན་དམ་བ་བློ་བཟང་དར་རྒྱས་རབ་གནས་ལ་ཕེབས་སྐབས་བསྟན་པ་སྤྱི་དང་ཁྱེད་པར་རྗེ་བཙུན་ཙོང་ཁ་བ་ཆེན་པོས་བསྟན་པ་དར་བ། ངད་རང་
གི་རིང་འཚོ། སྐྱེ་དགུའི་བདེ་སྐྱིད་སོགས་ཀྱི་འདོད་དོན་སློན་ཚིག་ཤླཽ་ཀ་གསུམ་ཡོད་པ་ཞིག་དགོས་ཞེས་བསྐུལ་མ་གནང་བ་ལྟར་ཤཱཀྱའི་བཙུན་བ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་བ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།    ༈    །།བདུད་དུ་ཁ་ཐུབ་བ་ཆེན་པོར་བརྟེན་པའི་འདོད་གསོབ་འདུད་དཔུང་བྱེ་མར་
འཐག་པའི་རུ་མཚོན།  མཚན་མཆོག་རབ་རྫོགས་ཐུབ་ཆེན་གཟི་བྱིན་གྱིས། །བདུད་བཞི་འབྱུང་པོའི་བྱ་ཚོགས་མཐར་སྐྲད་ཉི། །བསྐལ་མང་སྔོན་ནས་ཐུགས་བསྐྱེད་དམ་བཅས་བཞིན། །ལྔ་བདོའི་འགྲོ་ལ་བརྩེ་ཁྱོད་འདིར་གཤེགས་ཤིག་དཀར་མིན་སྲིད་པ་ཁྱབ་འཇུག་
ལྟོ་བ་རུ། །མཐའ་དབུས་ལ་འཆོ་ལོག་སྨོན་དམོད་པའི་འབྲས། །ཞིང་ཚང་དགྲ་སྡེའི་ཚོགས་ལ་ཕྱིར་བཟློག་ཅིང། །རྣམ་དག་བྱང་ཆུབ་སེམས་ཀྱིས་གང་བར་ཤོག་གཞན་ཡང་ལྗོངས་འདིར་ནད་ཡམས་མུ་གེ་དང། །འཁྲུག་རྩོད་ལ་སོགས་འཇིག་རྟེན་རྒུད་པའི་ཚོགས།།

[005B] །མཐར་ཐུག་དོན་གཉིས་མཐར་ཕྱིན་སྐུ་ཐོབ་ཤོག་ ཅེས་པ་འདི་ཡང་པའི་ས་དའི་ཆིན་བཱདུར་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།རྗེ་བཙུན་དམ་པ་
བློ་བཟང་བསྟན་པའི་རྒྱལ་མཚན་གྱི་སྤྲུལ་སྐུ་མྱུར་འབྱོན་སྨོན་ལམ་ཐུགས་རྗེའི་ཟླ་གཞོན་བཞུ་བའི་ཆབ་རྒྱུན།  མཐར་ཐུག་འགྲོ་ཀུན་ངལ་གསོའི་འབྲས་སྐྱབས་ཆེ། །སྐུ་གསུམ་སྙིང་པོ་གཅིག་ཏུ་སྲུངས་པའི་དཔྱིད། །འཇམ་དཔལ་རྡོ་རྗེ་ཐབས་ཤེས་ཟུང་འཇུག་གིས། །སྐྱེད་བ་ཕྲིངས་བློ་བཟང་
གྲགས་པས་སྨོན་འགྲུབ་མཛོད། །གང་གི་གསང་གསུམ་དཀྱིལ་འཁོར་འཕྲིན་ལས་ཁྱོན། །ནམ་མཁའི་ཐ་གྲུར་སྤེལ་མཁས་སྲས་བཞིའི་གཙོ། །འཇམ་དཔལ་དབྱངས་དངོས་ལུང་རིགས་བཀྲ་ཤིས་གཏེར། །དཔལ་ལྡན་མཁས་གྲུབ་བྱེ་བའི་གཙུག་རྒྱན་ཉིད། །ངོ་བོ་དོན་དམ་དྲི་བྲལ་
ཕྱག་རྒྱ་ཡིས། །ཉེར་བཅིངས་ལྷུན་གྲུབ་གདུལ་དཀའི་གཉེན་གཅིག་བུར། །སླར་སྤྲུལ་བློ་བཟང་གྲགས་མཆོག་བསྟན་པའི་སྒྲོན། །མི་འགྱུར་རྒྱལ་མཚན་ཞི་བར་མནལ་བའི་སྐབས། །མེད་ཀྱང་ཐམ་ལ་བློ་ངོར་སྐུའི་བཀོད་པ། །སྤྲོ་བསྡུའི་འཁོར་ལོས་མཆོག་སྤྲུལ་མདོངས་མཐའ་ཅན་
ཁལ་ཁའི་བདེ་འབྱོར་སྐྱེད་ཚལ་ཞིང་གཤིན་པར། །རབ་གསལ་སྒྲོ་གདུགས་རྣམ་བཀྲ་ངོམ་ར་ཤོག་བློ་བཟང་རྒྱལ་བ་གཉིས་པའི་རིང་ལུགས་ལ། །གོང་མ་ཇི་བཞིན་འཛིན་སྐྱོང་སྤེལ་བ་དང། །གང་འདུལ་མོས་བློར་ཆོས་ཆར་རབ་བསྙིལ་སོགས། །ཟག་མེད་ཐུགས་ཀྱི་བཞེད་
པ་ཀུན་འགྲུབ་ཤོག་ ཅེས་རྒྱལ་བ་གཉིས་བ་བློ་བཟང་གྲགས་པའི་རིང་ལུགས་ཀྱི་གདུགས་དཀར་སྒྲེང་བར་བྱེད་པའི་དམ་བ་བློ་བཟང་བསྟན་པའི་རྒྱལ་མཚན་ནམ་ཡོངས་ལམ་ཚན་ཉི་ཟླ་ལྟར་གྲགས་པ་རྗེ་བཙུན་དམ་པ་མཆོག་ཐ་མལ་རྟག་པར་འཛིན་པའི་འགྲོ་བ་རྣམས་ཀྱི་ངོར་རེ་ཞིག་མྱ་ངན་ལས་འདས་པའི་ཚུལ་བསྟན་པའི་སྐབས། ཁལ་

[006A]༄༅། །ཁར་བ་རྗེ་བཙུན་བཀྲ་ཤིས་ཆོས་འཕེལ་དང་མཉྫུ་ཤྲཱི་ལྷ་བཙུན་སོགས་ཀྱིས་མཆོག་གི་སྤྲུལ་སྐུ་མྱུར་འབྱོན་དང། དེའང་ཁལ་ཁར་འབྱོན་བའི་སྐྱབས་འཇུག་དགོས་གསུང་པའི་འཕྲིན་བཅས་སོན་པ། ངེད་རང་ལུང་རྟོགས་ཀྱི་ཡོན་ཏན་ན་ཚོད་དང་ཕན་ཚུན་འགྲན་བ་བཞིན་ཕྲ་བར་གྱུར་ཀྱང། དམ་པ་གང་ལ་
མོས་བློ་མིད་མན་བས་མཆོག་སྤྲུལ་མྱུར་འབྱོན་གྱི་སྨོན་ཚིག་མཚམས་སྦྱོར་འདི་ནི་ཤཱཀྱའི་དབང་པོའི་བསྟན་ལ་ཞུགས་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།སསྟི། བསྐལ་བཟང་རྣམ་འདྲེན་གཞན་ལས་པད་དཀར་ལྟར། །མཆོག་
ཏུ་བསྔགས་པ་ཉི་མའི་གཉེན་གྱི་བསྟན། །འཛིན་བྱེད་གང་གིས་སྡུག་བསྔལ་མཐའ་དག་ལས། །སྒྲོལ་ཞིང་འབྲལ་མེད་རྟག་ཏུ་རྗེས་འཛིན་ཤོག་མགོན་པོ་མཆོག་གི་གཟུགས་སྐུའི་སྣང་བ་ཆེ། །འདྲེན་བྱེད་ཡུལ་གྱི་མེ་ལོང་དག་པ་རུ། །སྐྱེ་བ་འདིར་ནི་ལེགས་པར་ཤར་
པའི་འོས། །སྐྱབས་གནས་གསུམ་གྱི་འཛིན་ལས་ཆོས་སྐྱོང་ཤོག་ ཅེས་པ་འདི་ནི་དད་ལྡན་ཕུན་མགོན་པོ་སྐྱབས་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།     ༈    །།མ་ལུས་འགྲོ་བ་འཁོར་བའི་འཇིགས་
པ་ལས། །སྒྲོལ་བའི་སླུ་མེད་སྐྱབས་མཆོག་བདེ་གཤེགས་དང། །དམ་ཆོས་དགེ་འདུན་བཅས་ཀྱི་ཐུགས་རྗེའི་ཉི། །ཆེས་ཆེར་སྦར་བའི་འཛུམ་གྱིས་བསུས་པ་ལས། །བློ་བཟང་རྒྱལ་བ་གཉིས་པའི་རྒྱལ་ཚབ་ཆེ། །ལུང་རྟོགས་དར་བའི་བྱེད་བོ་ཆོས་
དབྱིངས་སུ། །བཞུད་པའི་ཡང་སྲིད་བུར་མ་ཤིང་བའི་བསྟན། །རྒྱས་ཕྱིར་མོས་བློ་འཚམས་པར་མྱུར་འབྱོན་ཤོག་དེ་ཉིད་མི་མཐུན་རྐྱེན་གྱིས་མ་གོས་ཤིང། །བསླབ་གསུམ་རྒྱལ་མཚན་རབ་འཛིན་མདོ་སྔགས་ཀྱི། །སྨྲ་བའི་ཁྱུ་མཆོག་ལེགས་བཤད་འདབ་

[006B] །སྩོལ་དང་འབད་མེད་ལྷུག་པར་བཞད་གྱུར་ཅིག་ ཅེས་པ་འདི་ནི་རྒྱལ་བ་གཉིས་པ་བློ་བཟང་གྲགས་པའི་འཇིགས་མེད་ཀྱི་ཁྲིར་མངའ་སྒྱུར་བའི་མཚུངས་བྲལ་ཡོངས་འཛིན་དམ་པ་བློ་བཟང་དར་རྒྱས་ཞི་བར་གཤེགས་སྐབས་དེ་ཉིད་ཀྱི་ཚ་དབོན་རྣམས་ཀྱིས་ཡང་སྲིང་མྱུར་འབྱོན་གྱི་སྨོན་ལམ་ཚིགས་བཅད་དགོས་
ཚུལ་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།མཚན་དཔེའི་ཆར་རྒྱུན་མངལ་ཁུར་གྱིས་ལྕི་བའི། །སྐུ་མཆོག་ཆུ་འཛིན་སྨིན་ལེགས་ལྟོ་བ་ལས། །གསུང་དབྱངས་འབྲུག་གི་སྒྲ་འབྱིན་ཟབ་གསལ་
ཐུགས༑ ༑ཀུན་མཁྱེན་ནམ་མཁའ་མཛོད་ཀྱིས་ཤིས་པ་སྩོལ། །རྒྱལ་དང་དེ་སྲས་ཚོགས་ཀྱི་སྐུ་གསུང་ཐུགས། །རྟེན་མཆོག་རིན་ཆེན་གཟི་འབར་བཞུ་བླུགས་ལས། །སྣ་ཚོགས་ལས་བཞིན་སོར་མོའི་འདུ་བྱེད་ཀྱིས། །ཉེ་བར་བསྒྲུན་པའི་རབ་དཀར་ལས་ཀྱི་ཕུལ། །
དོན་གྱི་གཤིས་ལ་འཁོར་གསུམ་མ་དམིགས་ཀྱང། །ཀུན་རྫོབ་སྒྱུ་མ་ཙམ་དུ་གང་བསགས་པས། །རྒྱལ་བའི་ཆོས་ཚུལ་འཛིན་པའི་དེད་དཔོན་རྗེ། །ཟུར་ཕུད་ལྔ་བའི་ངག་ལ་ཉེར་དབང་བ། །རྒྱུ་སྦྱོར་གྱིས་མཚོན་མར་གྱུར་འགྲོ་བ་ཀུན། །གནས་སྐབས་སྡུག་བསྔལ་ཉེར་བྲལ་
ངན་འགྲོའི་སྐོ། །བགག་སྟེ་རྒྱལ་སྲས་རླབས་ཆེན་སྤྱོད་པ་མཆོག་མྱུར་དུ་རྫོགས་ནས་སེམས་ཅན་ཀུན་དོན་ཕྱིར། །སྒྲིབ་གཉིས་སྤྲུལ་གྱི་མདུད་པ་མི་འཇིགས་བཞིའི། །སྡེར་མོས་བཤིག་སྟེ་སྟོབས་བཅུའི་གཤོག་ཡངས་རྩལ། །ཅི་དགར་སྤྱོད་པའི་བདེ་
གཤེགས་མཁའ་འགྲོའི་གཙོ། །ཐོབ་ནས་ཡིད་ཅན་མ་ལུས་སྒྲོལ་བར་ཤོག་ ཅེས་པ་འདི་ནི་ལྕགས་ར་སྤྲུལ་སྐུ་ཆོས་རྗེ་ངག་དབང་པས་ཐུགས་རྗེ་ཆེན་པོ་ནམ་མཁང་རྒྱལ་པོ་དང་བདེ་གཤེགས་སྟོང་གི་གསེར་སྐུས་མཚོན་སྐུ་གསུང་ཐུགས་ཀྱི་རྟེན་དུ་མ་བསྐྲུན་པའི་དགེ་ཚོགས་གནས་སྐབས་མཐར་ཐུག་གི་སྨོན་གནས་སུ་བསྔོ་

[007A]༄༅། །བའི་སྨོན་ལམ་དགོས་ཞེས་བསྐུལ་བལྟར་ཤཱཀྱའི་བཙུན་བ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་ཡོན་ནོ།།     ༈    །།རྒྱལ་ཀུན་རང་གཟུགས་འདྲེན་པ་མཆོག་གི་སྐུ། །མཚར་སྡུག་ལྷག་བསམ་སྟོབས་
ཀྱིས་བསྒྲུབས་པའི་མཐུས། །གངས་ཅན་ལྷ་གཅིག་དགྱེས་པའི་འཛུམ་འཕྲེང་ལས། །ཐེག་མཆོག་གཏམ་ཐོས་དོན་ཀུན་འགྲུབ་པར་ཤོག་ ཅེས་པ་འདི་ཡང་མི་འགྱུར་བསམ་པས་དད་རྟེན་དུ་གོང་མ་ལྔ་པའི་སྐུ་བརྙན་བཞེངས་པའི་དགེ་འབྲས་ཀྱིས་འདོད་དོན་འགྲུབ་པའི་སྨོན་
ལམ་དགོས་ཚུལ་བསྐུལ་བལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།མཆོད་འབུལ་སྨོན་ཚིག་དང་བཅས་པ་ཀུན་བཟང་མཆོད་སྤྲིན།  ཆོས་སྐུའི་དབྱིངས་ལས་སྣ་ཚོགས་གདུལ་བྱའི་ཁམས། །མདག་ལྕགས་ཁམས་སྨིད་གྲོལ་གསེར་བཟང་
དུ༑ ༑སྒྱུར་བྱེད་ནམ་མར་ཟློས་གར་ཞི་ཁྲོའི་རྒྱལ། །སྲས་དང་སློབ་མར་བཅས་ལ་ཕྱག་འཚལ་ལོ། །ཐམ་ལ་དངོས་འཛིན་བྲལ་ཡང་ཕྱི་རོལ་གཟུགས། །ཐོགས་མེད་འཆར་བའི་ཡེ་ཤེས་སྤྱན་གྱི་སྒོར། །གཟུགས་མཆོག་མཆོད་པའི་སྤྲིན་ཕུང་
བརྒྱ་སྤྲོན། །བརྩེ་བས་བཞེས་ལ་འདོད་པའི་འབྲས་བུ་སྩོལ། །སྒྱུ་མ་མཁན་པོས་སྤྲུལ་པའི་སྣང་སྟོང་སྒྲ། །ཇི་བཞིན་དངོས་འཛིན་བྲལ་ཡང་བསོད་ནམས་ཚད། །ཡིད་འཐད་སྒྲ་ཡི་མཆོད་པ་བདག་འབུལ་ན། །བརྩེ་བས་བཞེས་ལ་འདོད་པའི་འབྲས་བུ་སྩོལ།།
ལེགས་བྲིས་བུ་མོའི་ལག་པད་སྒྱུ་འཕྲུལ་གྱིས། །ལན་བརྒྱར་བསྐྲུན་འདྲ་རྣམ་དག་དྲི་བཟང་ཚོགས། །ཟག་མེད་ཤངས་ཀྱི་དབང་པོར་ལེགས་འབུལ་གྱི། །བརྩེ་བས་བཞེས་ལ་འདོད་པའི་འབྲས་བུ་སྩོལ། །སྟོང་གསུམ་རོ་བརྒྱའི་ཕུན་ཚོགས་ཇི་སྙེད་པ། །མེས་

[007B] །དཔྱིག་འཛིན་དོག་པོར་བགྱིད་སྙམ་འདི་འབུལ་ན། །བརྩེ་བས་བཞེས་ལ་འདོད་པའི་འབྲས་བུ་སྩོལ། །ཁ་དོག་རྣམ་བཀྲ་ཚ་གྲང་གདུང་བ་སེལ། །འཇམ་ལེགས་བདེ་བསྐྱེད་ལྷ་རྫས་རེག་བྱའི་ཚོགས། །
གྲངས་མེད་ཡོན་གནས་སྐུ་ལ་གུས་པས་འབུལ། །བརྩེ་བས་བཞེས་ལ་འདོད་པའི་འབྲས་བུ་སྩོལ། །བློ་བཟང་རྒྱལ་བའི་གསུང་རབ་མང་ཐོས་མཚོར། །ཡིད་དཔྱོད་བསམ་པའི་གྲུར་ཞུགས་སྒོམ་བྱུང་ནོར། །ཐོབ་འདོད་བསྐལ་བཟང་དོན་མཐུན་དེད་དཔོན་མཆོག་
དཔལ་ལྡན་རྒྱ་མཚོའི་བླ་མ་ཞབས་བརྟན་ཤོག་འདྲེན་པ་མཆོག་དེའི་འཕྲིན་ལས་འཛད་མེད་ནོར། །བསོད་ནམས་སྟོབས་ཀྱིས་དར་རྒྱས་སྤེལ་བའི་ལྷ། །ཡུན་དུ་བརྟན་ཅིང་མཆོད་གནས་གཙུག་ལག་ཁང། །བཀུར་སྟི་རབ་འཕེལ་འགྲོ་ཀུན་བདེ་བར་ཤོག་ ཅེས་པ་འདི་
ནི་བསམ་ཡས་གཙུག་ལག་ཁང་ཆེན་པོར་མཆོད་འབུལ་དུས་དཀོན་གཉེར་རྣམས་ཀྱི་ཁ་ཏོན་དུ་བགྱིས་ཆོག་པའི་མཆོད་འབུལ་སྨོན་ཚིག་དང་འབྲེལ་བ་དགོས་ཞེས་བསམ་ཡས་རྫོང་སྡོད་སྦྲེལ་པོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།། །།
   ༈     སསྟི། བཅུ་དྲུག་ལང་ཚོའི་ཡལ་ག་ཁྱོན་ཡངས་པོར། །ཚེ་ཡི་འབྲས་མཆོག་མི་འཛད་གཏེར་གྱིས་སྤུད། །ཚེ་དཔག་མེད་མགོན་དཔག་བསམ་ཡོངས་འདུ་ཡིས། །ཕུལ་བྱུང་འཆི་མེད་
དངོས་གྲུབ་ཅི་དགར་སྩོལ། །བསོད་ནམས་སྟོབས་ཀྱིས་མཐོ་བས་འཛིན་བཞིན། །ལྷག་བསམ་དར་དྲག་འཁྲིགས་པས་ཆུ་འཛིན་མཚུངས། །དགེ་བློ་རྒྱས་པས་འཇིག་རྟེན་མེས་པོའི་སྤུན། །རྟག་ཏུ་མི་འགྱུར་རྡོ་རྗེ་ལྟར་བརྟན་ཤོག་བློ་བཟང་གྲགས་བསྟན་རབ་

[008A]༄༅། །དཀར་དྲི་མེད་ཀྱི། །ཀ་ཤིའི་རས་མཆོག་ཐོད་དུ་གུས་འཛིན་ཅིང། །རྣམ་དཔྱོད་ནོར་བུའི་ཕྱང་ཕྲུལ་གཡོ་བ་ཡི། །ས་དབང་བསོད་ནམས་དར་རྒྱས་བརྟན་པར་ཤོག་དད་དང་གཏོང་བའི་སྙིང་སྟོབས་རབ་ཏུ་བརྟན། །ས་གསུམ་
འགེངས་སྟམ་ལེགས་སྨོན་རྔ་བོ་ཆེའི། །སྒྲ་དབྱངས་གཅིག་ཏུ་སྙན་བ་བསོད་ནམས་མཐུ། །དར་རྒྱས་རི་དབང་ལྟ་བུར་བརྟན་པར་ཤོག་མཆོག་གསུམ་ཐུགས་རྗེ་ཉི་ཟླའི་འོད་རླབས་ཀྱིས། །མི་མཐུན་ཉེས་ཚོགས་མུན་པ་དྲུང་འབྱིན་ཞེས། །བདེན་པའི་ཚིག་དང་བསོད་
ནམས་མཐུ་དཔལ་གྱིས། །འཆི་མེད་སྟོབས་འབྱོར་དར་ཞིང་རྒྱས་པར་མཛོད། །བྱམས་བརྩེའི་སྤྲིན་ཕུང་མཁའ་དབྱིངས་ཡངས་པའི་ངོས། །འཁྲིགས་ལས་མངའ་འབངས་མྱུ་གུ་སྐྱེད་བསྲིང་ཕྱིར། །དགའ་བདེའི་ཆར་ཆེན་འབེབས་ལ་དབང་བ་ཡི། །བསོད་ནམས་དར་རྒྱས་
ཚེ་དཔལ་འགྱུར་མེད་ཤོག་རྣམ་འདྲེན་བུ་རམ་ཤིང་པའི་ལེགས་བཤད་ལ། །ཐོས་བསམ་བསྒོམ་པས་འགྲོ་ཀུན་དུས་འདའ་ཞིང། །རྫོགས་ལྡན་དགའ་བསྐྱེད་བསྲིངས་བསྐལ་མཐའི་བར། །ལུས་ཅན་ཀུན་གྱི་གསོས་སུ་འགྱུར་བར་ཤོག་ ཅེས་བསྟན་པ་ལ་དད་ཅིང་
འགྲོལ་ཕན་འདོད་ཀྱི་ལྷག་བསམ་ཅན་ཕ་བསོད་ནམས་དར་རྒྱས་རིང་དུ་འཚོ་བའི་བདེན་ཚིག་འདི་ནི་ནང་འཁོར་བ་མཆོད་རྙིང་བློ་བཟང་ཆོས་གྲགས་ཀྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ཡོན་ཏན་ཀུན་
རྫོགས་དྲང་སྲོང་སྟོན་པ་ཚེ། །ཟབ་ཅིང་ཞི་བ་ཐེག་ཆེན་དམ་པའི་ཆོས། །བསླབ་གསུམ་ལུས་མཛོས་འཕགས་ཚོགས་དགེ་འདུན་ཏེ། །སླུ་མེད་སྐྱབས་གསུམ་རྣམས་ལ་གསོལ་བ་འདེབས། །ངག་གི་དབང་ཕྱུག་འཇམ་དབྱངས་བཙོང་ཁ་པའི། །གདུང་འཚོ་བ་

[008B] །བཀྲི་མཁས་ཕུན་ཚོགས་ཚུལ་ཁྲིམས་ཀྱིས་འཁྱུད་པའི། །ཡོངས་འཛིན་ཞི་བར་བཞུགས་པའི་གོ་སྐབས་ཅི། །སླར་ཡང་མཚོ་ལྡན་གདུལ་བྱའི་ཡིད་ཀྱི་མཁར། །རིགས་བཟང་བློ་ལྡན་སྤྲུལ་སྐུའི་ཀུ་མུད་གཉེན། །སོམ་ཉིའི་ཆུ་འཛིན་
སྟུག་པོ་ལས་གྲོལ་ནས། །མིག་གི་བདུད་རྩི་ཅི་ཡང་ངོམ་པར་ཤོག་ཚོགས་གཉིས་རྒྱ་ཆེན་མ་མའི་མངལ་ཡངས་པོར། །རབ་དཀར་སྨོན་ལམ་ཐབས་ཤེས་དྭངས་མ་ཡིས། །སྐྱེད་བསྲིངས་ལང་ཚོ་གསར་པའི་གཞོན་ནུ་ལ། །མོས་གུས་འཛུམ་རླབས་ངོམ་པས་བསུ་བར་
ཤོག་ཐུབ་བསྟན་ནགས་གླུང་མཛེས་བྱེད་ཙན་དན་ལྗོན། །བསླབ་གསུམ་ཡལ་གའི་ཁྱོན་རྫོགས་ཐོས་བསམ་གྱི། །དྲི་བཞོན་འཐུལ་བས་ཡིད་ཀྱི་གསོས་བྱིན་ཏེ། །གནས་སྐབས་མཐར་ཐུག་བདེ་ལ་རེག་པར་ཤོག་ ཅེས་རྒྱལ་བ་བུ་རམ་ཤིང་བའི་བསྟན་བ་ལ་སངས་
རྒྱས་གཉིས་པ་འཇམ་མགོན་ཙོག་བ་པ་ཆེན་པོའི་འཇིགས་མེད་སེང་གེའི་ཁྲིར་མདའ་སྒྱུར་བ་ཁྲི་རིན་པོ་ཆེ་དགེ་འདུན་ཕུན་ཚོགས་ཀྱི་ཡང་སྲིད་མྱུར་བྱོན་གྱི་གསོལ་འདེབས་འདི་ནི་གང་གི་དཔོན་མཛོད་ངག་དབང་ཕུན་ཚོགས་ནས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཤིང་སྤྲུལ་སྨོན་ལམ་ཆེན་མོའི་དུས་སྟོན་
སྐབས་དགའ་ལྡན་ཡང་རྩེར་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ཇི་སྙེད་ཕྱོགས་བཅུའི་ཞིང་དུ་སྲིད་དང་ཞིའི། །ཕུན་ཚོགས་དཔལ་སྟེར་རིན་ཆེན་དབང་གི་རྒྱལ། །ཞི་ཁྲོའི་རྒྱལ་བ་རྒྱལ་སྲས་སློབ་མར་བཅས། །དབྱིངས་ནས་འདིར་
སྤྱོན་ཐུགས་རྗེས་བདག་ལ་དགོབས།བསྔགས་འོས་སྐྱབས་གནས་ཡིད་ཀྱི་མཛའ་ན་མོར། །དུང་དུང་མོས་པས་རྗེས་ཆགས་ཀུན་ནས་འདུད། །ཡིད་ཆེས་སྒོ་ནས་དངོས་བཤམས་ཡིད་སྤྲུལ་གྱི། །མཆོད་པ་མ་ལུས་བློ་ཡིས་བླངས་ཏེ་འབུལ། །དུག་ལྔས་ཉེར་བསྐྱེད་སྒོ་གསུམ་

[009A]༄༅། །ཉེས་བྱས་ཚོགས། །འགྱོད་སྡོམ་དྲག་པོས་མགོན་པོའི་སྤྱན་སྔར་བཤགས། །རློམ་སེམས་སྤངས་ཏེ་རང་གཞན་དགེ་ཟ་ལ། །ཡི་རང་འགྲོ་དོང་མྱ་ངན་མི་འདར་གསོལ། །ཐོག་མཐའ་བར་དགེའི་དམ་ཆོས་གདྒཱའི་རྒྱུན། །གང་གདུལ་སྐལ་
ལྡན་ཤིང་རྟའི་དཔྱིད་དུ་ཕོག་བདག་གཞན་མ་སྨད་ལེགས་ཚོགས་ཇི་སྙེད་པ། །རྣམ་དག་བྱང་ཆུབ་འགྲུབ་པའི་རྒྱུར་གྱུར་ཅིག་དབྱིག་འཛིན་ལྟོ་བར་དྲི་མེད་ཐུབ་བསྟན་ཉིའི། །འོད་རླབས་ཞགས་པ་རིང་བརྐྱངས་དེ་འཛིན་གྱི། །དམ་པ་ཇི་སྙེད་ལྕགས་སྲོག་ཀང་ཚུགས་
མཛད་འཕྲིན་ཐ་གྲུར་རྒྱས་པར་བྱིན་གྱིས་རློབས། །ས་སྤྱོད་ཆོས་མཐུན་ཁྲིམས་ལྡར་རྒྱ་བོད་ཧོར། །ནད་འཁྲུག་མི་ཤིས་ཀུན་བྲལ་རྫོགས་ལྡན་བཞིན། །ནག་ཕྱོགས་འཚུབ་ལྷོངས་སྒྲ་གཅན་དགྲ་སངས་ཏེ། །དཀར་ཕྱོགས་ཆོས་སྦྱོད་སྲིད་པའི་མིག་དོམ་
མཛོད༑ ༑བདག་ཀྱང་ཚེ་སྟོབས་ལ་སོགས་འདི་ཁྱི་ཡི། །ལེགས་ཚོགས་ཀུན་འགྲུབ་འཁོར་བའི་བཙོན་ཁང་ལས། །མྱུར་གྲོལ་ཁ་སྦྱོར་བདུན་ལྡན་བདེ་སྟོང་རོར། །རྟག་པར་རོལ་བའི་རྡོ་རྗེ་འཆང་ཐོབ་ཤོག་ ཅེས་པ་འདི་ནི་བསྟན་འགྲོར་ལྷག་བསམ་རྨ་མེད་པ་ཕ་བསོད་ནམས་དར་རྒྱས་
ཀྱིས་ཟླ་བ་བྱུང་ངོ་ཅོག་གི་ཉ་སྟོང་ཆོས་བརྒྱད་སོགས་ཀྱིས་མཚོན་པར་ཇོ་ཤཱཀྱ་རང་བྱོན་ལྔ་ལྡན་སོགས་ཡེ་ཤེས་སེམས་དཔའ་དངོས་དང་ཁྱད་མ་མཆིས་པའི་ལྷ་ཚོགས་ལ་མཆོད་མཇལ་སྐབས་ཁ་ཏོན་བགྱིས་ཆོ་ག་བཞིག་དགོས་ཞེས་བསྐུལ་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཆོས་འཁོར་ལྷ་སར་སྦྱར་བའི་ཡི་
གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ལྷག་བསམ་རླུང་གཞོན་གྱིས་དྲངས་དགེ་བའི་ཚོགས། །གང་བསགས་དྲི་ཞིམ་དད་པ་འབུམ་འཐུལ་དེས། །གནས་སྐབས་བདེ་འབྱོར་སིམ་པ་རབ་མྱོང་ཞིང། །མཐར་ཐུག་བྱང་ཆུབ་ཡེ་ཤེས་མྱུར་ཐོབ་

[009B]ཅེས་པ་ འདི་ནི་རབ་འབྱམས་པ་ཡེ་ཤེས་བརྩོན་འགྲུས་ཀྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བདེ་བར་གཤེགས་པའི་ཐུགས་རྗེ་མ་སྨད་དཕུང། །ཀུན་ཏུ་ཐོགས་པ་མེད་པས་ཤིས་བྱས་ཏེ། །སྨན་མཆོག་ཙན་དན་སྤྲུལ་གྱི་
སྙིང་པོའི་དབུས། རབ་བྱུང་འཕགས་པ་འགྲོ་བ་ཡོངས་ཀྱི་མགོན། །རྣམ་དག་ཐུགས་བསྐྱེད་རྩ་བར་རབ་བརྟན་ཅིང། །རོ་མངར་སྐུ་བཞི་རྫོགས་པའི་འབྲས་བུས་སྤུད། །དེ་ཕྱིར་སྐྱོབ་བ་ཀོ་བི་དཱ་རའི་ཤིང། །ཕན་བདེའི་དངོས་པོ་འཛད་མི་ཤེས་ཀྱི་གཏེར། །མི་མཐུན་མེད་
པ་ཟླ་གཞོན་འཕགས་པའི་སྐུ། །མཐོད་ཙམ་བསིལ་བ་ཐོབ་པའི་ཀུ་མུད། །ཉེས་རྒྱ་འཁོར་བའི་འདབ་མ་གྲོལ་བ་དང། །ལྷན་ཅིག་ཐར་པ་རབ་ཞིའི་ཟེའུ་འབྲུ་ངོམ། །འཕགས་པ་ཡོན་ཏན་ཀུན་ལྡན་མགོན་ཁྱོད་ཀྱིས། །སྲིད་ཞིའི་གདུང་སེལ་ཐུབ་དབང་བསྟན་པ་ཡི། །རྣམ་
པར་རྒྱལ་བྱེད་གསེར་མདོག་ཞྭ་སེར་ལུགས། །བཻཌཱུར་སེར་པོའི་ཏོག་འོད་འབར་བར་མཛོད། །སྐོར་གསུམ་རུ་བཞི་སྒང་དྲུག་སའི་ཐིག་ལེར།། འགྲོ་ཀུན་སྡུག་བསྔལ་མདའ་ལྔ་པ་ཡི་དཔུང། །རབ་བཅོམས་དགེ་ལེགས་ཤིས་པའི་ལེགས་ཚོགས་རྣམས། །སྨོན་པ་བཞིན་
དུ་འགྲུབ་པར་བྱིན་གྱིས་རློབས། ། ཞེས་པ་འདི་ནི་འཕགས་པ་ཝ་ཏིའི་ཐུགས་རྗེ་བསྐུལ་བའི་བོད་ཁམས་བདེ་ཐབས་ཀྱི་སྨོན་ལམ་ཞིག་དོགས་ཞེས་པའི་སེ་དའི་ཆིན་བའི་དུར་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་གང་དབང་ཡོན་ཏ་འབྱུང་གནས་སོ།།     ༈    །།གང་གི་
དྲིན་ལས་ཇི་ལྟ་ཇི་སྙེད་ཀྱི། །རྣམ་པ་མ་འདྲེས་བཀྲ་བའི་ཚོན་བརྒྱ་རིས། །མཁྱེན་པའི་ཤེས་ངོས་ཡོངས་ཤར་ཐམས་ཅད་མཁྱེན། །སྐད་ཅིག་ཉིད་སྟེར་རྡོ་རྗེ་འཛིན་པའི་གཙོ། །ངག་གི་དབང་ཕྱུག་ཟུར་ཕུད་ལྔའི་མེ་ཏོག་སྤྱི་བོར་མཛེས་པ་བློ་བཟང་གྲགས་བསྟན་གྱི། །དུར་

[010A]༄༅། །སྨྲིག་ཀླུབས་པའི་རྒྱལ་མཚན་ཕྱོགས་ཀུན་ལས། །རྣམ་རྒྱལ་སྲིད་ཞིའི་མགོན་པོ་བླ་ན་མེད། །དབང་ཕྱུག་བརྒྱད་ཀྱི་ཡོན་ཏན་སྤུངས་བའི་ནོར། །རྟག་པར་འགྲོལ་སྟེར་བའི་མཆོད་སྦྱིན་ཅན། །ཉོན་མོངས་མདུལ་རིགས་ལྡན་འདུལ་བའི་སྲབ། །ཟླ་
མེད་བླ་མ་མཆོག་ལ་ཕྱག་འཚལ་ལོ། །གང་གི་རང་བཞིན་དྲི་བྲལ་སྐུའི་སྣང་བ། །ཆོས་དབྱིངས་ནུབ་རིའི་རྩེ་མོར་ལྷུངས་པ་ལས། །སླར་ཡང་མོས་ལྡན་པདྨོ་རྣམ་གྲོལ་གྱི། །འདབ་མ་བཞད་ཕྱིར་ཡང་སྲིད་སླར་ངོམ་ཤོག་ཕྱོགས་བཅུའི་བདེ་གཤེགས་རྣམ་
པ་དུ་མའི་གར། །བྱང་ཆུབ་སེམས་དཔའ་དཀར་ཕྱོགས་སྲུང་མའི་མཐུས། །མགོན་དེའི་ཡང་སྲིད་ཟླ་བ་གསར་བའི་འཛུམ། །སྒྲིབ་མེད་མྱུར་བཞད་བསམ་དོན་ལྷུན་གྲུབ་ཤོག་ །ཅེས་པ་འདི་ནི་དཀྱིལ་འཁོར་རྒྱ་མཚོ་སྤྲོ་བསྡུའི་བྱེད་པོ་རྡོ་རྗེ་
འཆང་ཆེན་ཡོངས་འཛིན་བླ་ན་མེད་པ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོ་གཟུགས་སྐུའི་ཉིན་བྱེད་ཆོས་དབྱིངས་ནུབ་རིའི་རྩེར་འཛེགས་སྐབས་ཡང་སྲིད་མྱུར་བྱོན་གྱི་གསོལ་འདེབས་གྲྭས་ཕན་ཚུན་གྱི་ཞལ་འདོན་དུ་སྦྱར་འདུན་ཡོད་སྐབས་དམ་པ་གང་གི་ཞམ་རིང་བ་རྣམས་ནས་ཀྱང་བསྐུལ་བར་བརྟེན་བློ་བཟང་བསྐལ་
བཟང་རྒྱ་མཚོས་སྦྱར་བའོ།།     ༈    །།མ་རིག་འཆིང་རྒྱའི་འདབ་མ་ཡོངས་གྲོལ་བའི། །སངས་རྒྱས་ཐེག་ཆེན་འགོག་ལམ་ཆོས་དཀོན་མཆོག་དགེ་འདུན་འཕགས་པའི་ཚོགས་ཏེ་སླུ་མེད་གསུམ། །ཐུགས་རྗེ་ཀུན་ལ་སྙོམས་པའི་བྱིན་རླབས་ཀྱིས། །བློ་
བཟང་དུས་ཀུན་གཟིགས་པ་ཤཱཀྱའི་ཏོག་ཚུལ་ཁྲིམས་བསླབ་པ་གསུམ་གྱི་བསྟན་པ་མཆོག་མི་ཉམས་ཆོས་བཞིན་སྤྱོད་པས་ཡོན་ཏན་གྱི། །ཟླ་བ་ཡར་ངོའི་འཕེལ་བ་ལྟ་བུ་ཉིད། །གང་གི་སྐྱེ་བ་ཞིང་ཁམས་འདི་དག་ཏུ། །རྣམ་པར་བསྟན་ལ་འདྲ་བརྫུས་འཁྲུལ་

[010B] །ཉེ་བར་ཞི་ནས་མཁས་དང་གྲུབ་པ་ཡི། །ཡོན་ཏན་ཀུན་རྫོགས་མྱུར་དུ་ངོམ་པར་ཤོག་ །ཅེས་འབྲས་སྤུངས་ཤག་སྐོར་བླ་ཟུར་བློ་བཟང་ཚུལ་ཁྲིམས་ཆོས་འཕེལ་གྱི་ཡང་སྲིད་མྱུར་འཛིན་གྱི་སྨོན་ཚིག་འདི་ནོ་ཡོན་ཆོས་རྗེ་སོགས་ཀྱིས་ཁ་བཏགས་ས་སྙིང་ཞོ་གང། དངུལ་གྱི་མཎྜལ། གོས་མཱ་ནུབ་ཡུག་གཉིས་བཅས་
བསྟབས་ཏེ་བསྐུལ་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཕུལ་བྱུང་མཚན་དང་དཔེ་བྱད་རབ་འབར་བས། །མཐོང་ན་མི་མཐུན་མེད་པ་ཤཱཀྱའི་རྒྱལ། །གང་གི་མགུར་ནས་ཉོན་མོངས་བརྒྱད་ཁྲིའི་ནད། །སེལ་བྱེད་ཆོས་ཀྱི་ཕུང་པོའི་བདུད་རྩི་ལས། །
བསིལ་ལྗོངས་ཡིད་ཅན་སྐལ་འཚམ་འགྱུར་རོ་ཅོག་བྲིས་དང་ཀློག་ཅིང་བདེ་བར་གཤེགས་པ་ཡི། །མཆོད་རྟེན་རྣམ་བརྒྱད་གཙུག་ལག་ཁང་བཟང་བཅས། །ཡིད་ཀྱི་རོལ་མཚོར་ཤར་བའི་ཟླ་སྣང་བཞིན། །ཆེས་དཀར་བསམ་པས་ཡང་དག་བསྒྲུབས་པའི་མཐུས། །བསྐལ་བཟང་
འདྲེན་པ་སྣང་བྱེད་བཞི་པའི་བསྟན། །སྲིད་ཞིའི་རྒུད་བསེལ་ཕྱིར་སྤེལ་བའི་གཙོ། །རྒྱ་མཚོའི་གོས་ཅན་དེ་སྲིད་ཞབས་བརྟེན་ཤོག་དགེ་འདིས་མཚོན་ཏེ་སྐྱེ་བོ་ཇི་སྙེད་ཀྱིས། །བསགས་དང་གསོག་འགྱུར་རྣམ་པར་སྨིན་པའི་ཆབ། །བྱང་ཆུབ་པདྨོ་མྱུར་གྲོལ་རྒྱུ་ཡི་ཕྱིར། །དམིགས་
པ་མེད་པའི་སེམས་ཀྱིས་ཡོངས་སུ་བསྔོ། །མེ་རླུང་ས་ཆུ་འབྱུང་བ་ཕྱི་ཡི་དགྲ། །མཆོག་གསུམ་བྱིན་རླབས་མཚོན་ཆས་ཡོངས་འབིག་ཅིང། །དགེ་འདུན་ཚུལ་ཁྲིམས་དག་པའི་དྲི་བསུང་གིས། །ཀུན་ཁྱབ་བསམ་དོན་མ་ལུས་འགྲུབ་པར་ཤོག་ །ཅེས་པ་འདི་ནི་དགེ་སློང་བློ་བཟང་ཚེ་བརྟན་གྱིས་ལྷག་
བསམ་དག་པས་རྒྱལ་བའི་བཀའ་འགྱུར་རོ་ཅོག་དང་བདེ་གཤེགས་བརྒྱད་ཀྱི་མཆོད་རྟེན་སོགས་རྟེན་བརྟེན་པའི་ལྷ་ཁང་གསར་བསྐྲུན་དུ་དགེ་འདུན་ཉི་ཤུ་སྐོར་གྱིས་རྒྱུན་པར་སྨན་བླའི་མདོ་ཆོག་ཚར་རེ། ཟླ་བ་ངོ་རེ་བཞིན་བཀའ་འགྱུར་ཀློག་པ་སོགས་རྒྱུན་འཛུགས་བྱས་པའི་དགེ་ཚོགས་བསྔོ་བའི་སྨོན་ཚིག་དགོས་ཞེས་ཁ་བཏགས། བརྒྱད་

[011A]༄༅། །སྟོང་པའི་བོད། རྡོར་དྲིལ།  གོས་ཡུག་མི་བདག་གི་གྲངས་བཅས་བསྐུལ་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།དབྱིངས་རིག་མི་འགྱུར་མཁའ་ལྟར་དག་པའི་ངོས། །ཉི་མ་བཞིན་ལྷམ་སྤྲུལ་བའི་འོད་
ཟེར་གཟུགས། །འགོག་མེད་རྣམ་འདྲེན་སྟོང་གི་གཙོ་བོ་ཆེ། །བཅོམ་ལྡན་ཤཱཀྱ་སེང་གེར་ཕྱག་འཚལ་ལོ། །བསྐལ་པ་དུ་མར་སྙིང་རྗེ་ཆེན་པོའི་ཚད། །རྒྱལ་བ་ཀུན་གྱིས་བརྗོད་ཀྱང་རྟོགས་མིན་པའི། །གྲུ་འཛིན་བདག་སོགས་ཡི་དམ་ཞི་དང་ཁྲོའི། །
འཇིག་རྟེན་སྐྱོབ་པ་རྣམས་ལ་ཕྱག་འཚལ་ལོ། །དུས་གསུམ་བྱང་ཆུབ་སེམས་དཔའ་མཐུ་ཆེན་བདག་ཉན་རང་སྐྱབས་ཀྱི་གནས་སུ་གྱུར་པ་ཡི། །ཟླ་གཟུགས་སྒྲིབ་པ་མེད་པའི་ངོ་བོ་ཉིད། །བདག་ཡིད་རོལ་མཚོར་གཡོ་མེད་བཞུགས་སུ་གསོལ། །གང་
ཞིག་བསམ་པ་དག་པས་སྐྱོབ་པ་ལ། །ཕྲ་མོས་མཆོད་ཀྱང་བསོད་ནམས་ཆེར་རྫོགས་ཕྱིར། །རྒྱལ་དང་དེ་སྲས་ཆེ་རྣམས་མཆོད་པའི་སླད། །འདིར་གཤེགས་རེ་བ་ཡོངས་སུ་འགྲུབ་པར་མཛོད། །གསེར་གྱིས་གཞི་གཙང་མར་བཻཌཱུ་རྱའི། །ཁང་པ་ཤིན་ཏུ་ཡིད་
འོང་དྲི་ཞིམ་པོའི། །མེ་ཏོག་མགོ་ལྡེམ་རྫིང་བུ་དལ་འབབ་སོགས། །ཁྲུས་ཀྱི་ཡོ་བྱད་མཐོ་རིས་སྐྱེད་ཚལ་བཞིན། །ཡན་ལག་བརྒྱད་ལྡན་སྤོས་ཆུས་ཡོངས་གང་བའི། །རིན་ཆེན་བུམ་པ་བཟང་པོ་དུ་མ་དང། །ལང་ཚོ་བརྟན་བྱེད་བྱུག་རྫས་དྲི་ཕྱིས་བཅས།།
སྒྲིབ་པ་དག་ཕྱིར་སྐུ་ཁྲུས་གསོལ་བར་བགྱི། །ལྷ་ཡི་བགོ་བ་པཉྩ་ལི་ཀ་ལྟར། །རེག་ན་བདེ་བ་སྟེར་བའི་གོས་བཟང་གིས། །སྤྲིན་མེད་ཉི་མ་ལྟ་བུར་དྭངས་པའི་སྐུ། །གཙང་མ་ཤིན་ཏུ་བདེ་ཕྱིར་རང་འཕྱིའོ། །རླུང་གི་རྒྱལ་མཚན་ལྟ་བུར་རྣམ་བཀྲ་བའི། །

[011B] །རིན་ཆེན་རིན་ཐང་མེད་པའི་རྒྱན་བཟང་པོ། །མ་ཆགས་མགོན་པོ་རྣམས་ལ་འབུལ་བར་བགྱི། །ལྷ་ཡི་ཆུ་བོ་གངྒའི་རྒྱུན་ལྟ་བུར། །མི་འཛད་མཆོད་ཡོན་བཀོད་པའི་སྒོ་དུ་མ། །སྦྲེངས་ཏེ་མགོན་པོ་སྲས་བཅས་མཆོད་
བྱེད་ན། །བརྩེ་ལྡན་ཐུགས་རྗེ་ཆེན་པོས་བཞེས་སུ་གསོལ། །རིན་ཆེན་འབྱུང་གནས་རྒྱ་ཁྱོན་ཇི་ལྟ་བར། །ཕ་རོལ་ལྟར་མི་མངོན་པའི་ཞབས་བསིལ་ཆུ། །ཚ་བའི་གདུང་བ་འཕྲོག་པའི་ག་བུར་རྒྱུན། །བདེ་གཤེགས་སྲས་བཅས་མཉེས་ཕྱིར་དང་བས་འབུལ། །པུཎྜ་རཱི་
ཀ་པདྨ་ཆེན་པོ་ཡི། །འདབ་མ་སྟོང་བཞད་ཨུཏྤལ་སྔོན་པོ་དང། །མནྡཱར་བ་གསར་བའི་ཕྲེང་བ་ཆེ། །སྤེལ་ལེགས་ཕྱོགས་རྣམས་ཀུན་ཏུ་བར་མ་བར་བྱ། །མ་ལ་ཡ་འོངས་བསེར་བུའི་དྲི་བཞོན་ལྟར། །ཙན་དན་དཔག་བསམ་ཤིང་དང་མི་བདག་དགའ། །ལྷ་ཡི་བུ་མོས་
གཏུལ་བའི་དྲི་གསར་ངད། །ཕྱོགས་རྣམས་ཁྱབ་པར་སྤྲོས་ཏེ་འབུལ་བར་བགྱི། །ཉི་མ་ལས་ལྷག་འཇིག་རྟེན་མ་ལུས་པའི། །མུན་པ་སྐབས་མེད་འཇོམ་བྱེད་ནོར་བུའི་འོད། །སྣང་གསལ་དྲི་མེད་ཡིད་དུ་འོང་བའི་ཚོགས། །འཇིག་རྟེན་མཆོད་གནས་རྣམས་ལ་འབུལ་བར་
བགྱི༑ ༑ག་བུར་གསར་པ་བཞུ་བའི་དྲི་བཟང་པོར། །མེ་ཏོག་གང་དང་སྨན་གྱི་རྣམ་པ་གང། །ཡིད་འོང་དྲི་ལྡན་བསྲེས་པའི་བྱུག་རྫས་མཆོག་དགེ་བའི་བློ་ཡིས་ཡོངས་སུ་དབུལ་བར་བྱ། །ཨ་མྲྀ་ཏ་ཡི་བཅུད་ཀུན་བསྡུས་པའི་རོ། །ཇི་བཞིན་ལྗགས་ཀྱི་དབང་པོ་ཚིམ་
བྱེད་པའི། །རོ་མཆོག་ཡོན་ཏན་ཀུན་དང་བཅས་པ་འདི། །གཞན་དོན་དགོངས་པའི་མགོན་རྣམས་བཞེས་སུ་གསོལ། །སྣ་ཚོགས་ལས་ཀྱི་སོར་མོས་བསྐྲུན་པ་ཡི། །ལྷ་ཡི་སིལ་སྙན་པི་ཝང་གླིང་བུ་དང། །རོལ་མོ་དབྱངས་ཀྱི་ངེས་པ་ཇི་སྙེད་པ། །ཐོས་འཛིན་དབང་པོ་

[012A]༄༅། །ཚིམ་སླད་འབུལ་བར་བྱ། །དགོས་འདོད་འབྱུང་བའི་རིན་ཆེན་རི་བོ་དང། །རེ་བ་རྫོགས་བྱེད་གཏེར་ཆེན་བུམ་བ་བཟང། །མི་ཡི་ལྷར་འོས་རིན་ཆེན་བདུན་དང་ནི། །ཉེ་བའི་རིན་ཆེན་བདུན་ཀྱང་དབུལ་བར་བགྱི། །དཔལ་གྱི་བེའུ་འཁོར་ལོའི་རྩིབས་
སྟོང་འབར། །པདྨ་དཀར་པོ་ཕྱོགས་ཀུན་ལས་རྒྱལ་བའི། །མཚན་མ་འཁོར་ལོའི་ལུས་ཅན་གཏེར་བུམ་མཆོག་གཡས་འཁྱིལ་དུང་དཀར་གསེར་ཉའི་རྟགས་བརྒྱད་འབུལ། །རིན་ཆེན་རང་བཞིན་ལྷུན་པོ་གླིང་བཞི་དང། །གླིང་ཕྲན་གསལ་བའི་སྒྲོན་མེ་ཉི་མ་ཟླ། །
བདག་གི་ལུས་དང་ལོངས་སྤྱོད་དགེ་ཚོགས་རྣམས། །མ་ཆགས་བསམ་པ་དག་པས་དབུལ་བར་བགྱི། །ཡིད་ཀྱི་མེ་ལོང་ཤིན་ཏུ་གཙང་མའི་ངོར། །ཀུན་བཟང་སྤྲུལ་པའི་རོལ་རྩེད་ཤར་བ་བཞིན། །རབ་འབྱམས་བླ་ན་མེད་པའི་མཆོད་པ་ཀུན། །རྒྱལ་བ་སྲས་
བཅས་རྣམས་ལ་འབུལ་བར་བགྱི། །མགོན་པོ་ཐུགས་རྗེ་བླ་ན་མེད་ལྡན་པ། །བརྩེ་བས་ཕན་སླད་བདག་ལ་དགོངས་བར་རིགས། །བདག་ནི་ཐོག་མ་མེད་པའི་དུས་ནས་བཟུང། །འཁོར་བ་ཉེས་བརྒྱའི་ཚང་ཚིང་འབྲོག་དགོན་དུ། །དུག་གསུམ་ནག་པོ་
བརྩེགས་པའི་མྱོས་ཆུ་ཡིས། །ཡང་དག་ལྟ་བའི་བློ་ཉམས་དགེ་བའི་ཕྱོགས། །ཀུན་ཏུ་འཇོམས་པའི་མ་དུལ་གླང་པོ་ཆེ། །རྟག་པར་འཁྱམས་པའི་ངང་ཚུལ་ཀྱེ་མ་ཧུད། །ཐར་མེད་དམྱལ་བའི་ལྕགས་ཁང་འཇིགས་རུང་བར། །དུས་མཐའི་ཞུགས་ལྟར་
འབར་བའི་མེས་སྲེག་ཅིང། །འཇིགས་རུང་གཤེད་མ་གཏུམ་པོས་གཙེ་བའི་ཚེ། །བཟོད་གླགས་མེད་པའི་སྡུག་བསྔལ་མྱོང་བར་འགྱུར། །བདེ་བ་ཕུན་སུམ་ཚོགས་པའི་མྱུ་གུ་ནི། །ཡང་དག་དགེ་བའི་ས་བོན་ལས་སྐྱེ་ཞིང། །སྡུག་བསྔལ་ཚོགས་ཀྱང་

[012B] །སྐྱེ་བརྟེན་ཅིང་འབྲེལ་འབྱུང་སླུ་བ་མེད། །དེ་ཕྱིར་སྔོན་ཆད་ཉོན་མོངས་དབང་གྱུར་པས། །མཚམས་མེད་མི་དགེ་བཅུ་ལ་སོགས་པ་ཡི། །ཉེས་ལྟུང་གཅིག་ཏུ་གནག་པའི་འདྲས་འབྱིན་ཀུན། །དེ་རིང་མགོན་པོ་བླ་མེད་དྲུང་དུ་བཤགས། །ཉེས་ཅན་
བཙོན་རའི་གནས་ལ་ཞེན་བྲལ་བཞིན། །སྒོ་གསུམ་བག་མེད་དབང་གིས་ཅི་བགྱིས་པར། །འགྱོད་ཅིང་ཕྱིན་ཆད་སྡོམ་སེམས་ཞགས་པ་ཡིས། །བདག་ཡིད་གླང་པོ་ཀུན་ནས་སྲུང་བར་བགྱི། །ཇི་ལྟར་བདེ་བར་གཤེགས་པས་མཁའ་མཉམ་གྱི། །ལུས་ཅན་ཀུན་ལ་ཕན་པ་
སྤེལ་བའི་སླད། །ཚོགས་གཉིས་སྤྱོད་པ་སྤྱད་པའི་ཚད་ཇི་ཙམ། །དེ་ལྟར་བདག་གིས་ལྷག་པར་སྤྱད་པར་བགྱི། །སངས་རྒྱས་དེ་སྲས་ཉན་ཐོས་རང་བྱང་ཆུབ། །སྐྱེ་འཕགས་གཞན་གྱིས་ལེགས་བྱས་ཇི་སྙེད་དང། །བདག་གིས་སྔོན་བསགས་རྣམ་དཀར་མ་ལུས་
ལ༑ ༑མཆོག་ཏུ་དགའ་བས་ཡི་རང་བསྒོམ་པར་བགྱི། །གང་དག་ཕྱོགས་བཅུར་བཞུགས་པའི་རྒྱལ་བ་ལ། །ཐོག་མ་བར་མཐའ་ཀུན་ཏུ་དགེ་སྟེར་བའི། །དོན་ཟབ་ཆོས་ཀྱི་རྩིབས་སྟོང་ལྡན་པ་ཡི། །འཁོར་ལོ་ཆད་པ་མེད་པར་བསྐོར་བར་བསྐུལ། །སྟོབས་
བཅུ་མངའ་བ་གང་ཡང་འཕྲིན་ལས་ཀྱི། །རྒྱུན་ཆད་གོ་སྐབས་ཅུང་ཟད་མི་མངའི་ཕྱིར། །བྱིས་པའི་བློ་གྲོས་ངོར་ཡང་སྲིད་མཐའི་བར། །མྱ་ངན་མི་འདའ་རྟག་ཏུ་བཞུགས་གསོལ་འདེབས། །འདིས་མཚོན་རྣམ་པ་ཀུན་ཏུ་བསགས་པ་ཡི། །དགེ་བ་ཇི་སྙེད་གསེར་
འགྱུར་བཟང་པོའི་རྩི། །མ་དག་སེམས་ཅན་ལྕགས་ཁམས་སངས་རྒྱས་ཀྱི། །རང་བཞིན་རིན་ཆེན་མཆོག་ཏུ་འགྱུར་ཕྱིར་བསྔོ། །ཤེས་བྱ་ཀུན་ལ་ཆགས་ཐོགས་སྒྲིབ་པའི་གདོན། །མིང་གི་མཐར་མཛད་ཟས་གཙང་སྲས་པོ་ཡི། །བསྟན་པ་མི་ནུབ་གསེར་མདོག་རབ་

[013A]༄༅། །མཛེས་པའི། །བློ་བཟང་གྲགས་བསྟན་ཕྱོགས་བརྒྱར་འཕེལ་བར་ཤོག་སྐྱེས་བུ་ཆེན་པོ་སངས་རྒྱས་ལྷ་ཡི་ལྷ། །གང་གི་བསྟན་པ་ལུས་ཅན་སྐལ་བ་དང། །འཚམས་པར་སྤེལ་མཛད་དམ་པའི་སྐྱེས་བུ་རྣམས། །སྐུ་ཚེ་རབ་བརྟན་
བཞེད་པ་ལྷུན་གྲུབ་ཤོག་ཆུ་སྲིན་རྒྱལ་མཚན་ཅན་གྱི་སྡེར་གཏོགས་པའི། །འབྱུང་པོ་མི་བསྲུན་པ་ཡི་འཚེ་བ་ཀུན། །རབ་ཞི་འཛམ་གླིང་སྤྱི་དང་རྒྱ་ཧོར་བོད། །བདེ་སྐྱིད་རྫོགས་པ་བཞི་ལྡན་ལྟ་བུར་ཤོག་རིགས་གསུམ་ལྷ་ཡི་སྤྲུལ་པའི་རོལ་པ་ལས། །ཕན་
བདེ་ཕྱོགས་བརྒྱར་སྤྲོ་བའི་གཙུག་ལག་ཁང། །ལྷ་ལྡན་ལ་སོགས་རྟེན་དང་བརྟེན་པར་བཅས། །ནམ་ཡང་མི་འགྱུར་འཕྲིན་ལས་འཕེལ་བར་ཤོག་ལྷག་བསམ་པད་མ་དཀར་པོའི་ཕྲིང་བ་ཡི། །དོ་ཤལ་ཡོངས་མཛེས་རྒྱུ་སྦྱོར་འཁོར་དང་བཅས། །གནས་
སྐབས་བདེ་སྐྱིད་མངའ་ཐང་རབ་འཕེལ་ཞིང། །བྱང་ཆུབ་གྲོལ་བ་མྱུར་དུ་ཐོབ་པར་ཤོག་ །ཅེས་པ་འདི་ནི་སྡེ་པ་ཐོན་པ་སྲི་གཅོད་ཚེ་བརྟན་གྱིས་ཇོ་བོ་ཤཱཀྱ་མུ་ནེ་དང་རང་བྱོན་ལྔ་ལྡན་གཉིས་ཀྱི་དྲུང་དུ་མཆོད་པ་ལྔ་ཚར་གཏན་ཆགས་བཙུགས་སྐབས་སྨོན་ལམ་ཡན་ལག་བདུན་པ་དང་འབྲེལ་བ་རྒྱུན་པར་
ཁ་ཏོན་བྱས་ཆོག་པ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།བསྐལ་བཟང་སྣང་བྱེད་ལྔ་པ་དགྲ་ཡུལ་ལས། །མ་ཕམ་འགྲོ་བ་འདྲེན་པའི་ཁུར་འཆང་བ། །བྱམས་མགོན་
བྱམས་པའི་སྟོབས་ཀྱིས་ལུས་ཅན་རྣམས། །ཐུགས་དམ་ཇི་བཞིན་རྟག་པར་སྐྱོང་བར་མཛོད། །སངས་རྒྱས་བསྟན་པ་དར་ཞིང་འཇིག་རྟེན་ཁམས། །ཀུན་ཏུ་དགེ་ལེགས་སྣང་བ་འཛད་མི་ཤེས། །རྒྱུ་སྦྱོར་སྡེ་བཞིའི་མཛོད་ཀྱི་སྒོ་ཕྱེ་སྟེ། །གཏན་བདེའི་རིན་ཆེན་ལག་

[013B] །ཅེས་པ་འདི་ནི་བླ་མ་དཔལ་བཟང་པོས་སྟོད་ལུང་ཆུ་འབྲང་གི་མི་ཕམ་མགོན་གྱི་སྣང་བརྙན་ཞིག་གསོ་བྱེད་དུས་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་བཟང་གྲགས་སྙན་བསྟན་པའི་གདུགས་དཀར་པོ།།
སྲིད་པའི་ཚ་གདུང་འཕྲོག་ཕྱིར་འཛིན་བྱེད་པའི། །དགའ་ལྡན་ཕོ་བྲང་ཆོས་སྲིད་འཕེལ་བ་དང། །བོད་ལྗོངས་རྒྱ་ཧོར་ཡུལ་གྲུ་ཟིལ་གནོན་ལོར། །ནད་མུག་ཞེ་སྡང་སྤྲུལ་གྱི་ལྕེ་འབར་བའི། །འཁྲུག་རྩོད་ཡོངས་ཞི་བདེ་ལེགས་རྒྱ་ཆེན་པོ། །མི་འཛད་ཡིད་ལ་བསམ་
པའི་དོན་མ་ལུས། །འབྲས་བུ་མྱུར་དུ་སྨིན་པ་ཉིད་ཐོབ་མཛོད།  །ཅེས་པ་འདི་ཡང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བདེ་གཤེགས་ཞི་དང་ཁྲོ་བོ་གངྒཱའི་ཀླུང། །བྱེ་སྙེད་གསང་བ་གསུམ་གྱི་བྱིན་རླབས་འོད། །སྤུངས་ལས་ཕན་དང་བདེ་བའི་རྩ་
ལག་ཏུ། །མཆོད་སྡོང་ཆེན་པོར་གྲུབ་པའི་ངོ་མཚར་གཟུགས། །སྲིད་ཞིའི་ལེགས་ཚོགས་ཆུ་པོ་འབུམ་ཕྲག་རྒྱུན། །འཕྲོ་འདུའི་བྱེད་པོ་རིན་ཆེན་འབྱུང་གནས་ཆེ། །རང་བྱོན་འཕགས་པ་མཆོད་སོགས་ཕྱོགས་བཅུ་ན། །བཞུགས་པའི་རྟེན་མཆོག་རྣམས་ལ་ཕྱག་འཚལ་
ལོ༑ ༑རབ་དཀར་ལྷག་བསམ་དག་བའི་ཆུ་ནང་དུ། །ཡོངས་ཤར་མཆོད་འབུལ་གསོལ་འདེབས་ཕྱག་སྐོར་སོགས། །དགེ་ཚོགས་ཟླ་བ་གསར་པའི་གཟུགས་བརྙན་གྱི། །འོད་སྣང་ཡིད་ཀྱི་དགའ་སྟོན་ཟླུམ་པོ་འཁྱིལ། །བདག་གཞན་ཀུན་གྱིས་བྱས་དང་བྱེད་འགྱུར་གྱི། །
ལེགས་ཚོགས་ཆུད་མི་ཟ་བ་དེ་ཡི་མཐུས། །བསྐལ་བཟང་འགྲོ་བའི་རེ་སྐོང་ཡིད་བཞིན་དབང། །གང་འདུལ་རྒྱ་མཚོའི་འཇིང་དབུས་རྟག་བརྟན་ཤོག་བདེ་བ་ཆེན་པོ་ཐབས་ཀྱི་རང་བཞིན་ཡབ། །སྟོང་ཉིད་ཤེས་རབ་དགའ་མར་དམ་འཁྱུད་པའི། །ཟུང་འཇུག་ལྔ་ལྡན་རྡོ་རྗེ་སེམས་

[014A]༄༅། །དཔའ་ལྟར། །འདྲེན་མཆོག་བསྐལ་བརྒྱའི་བར་དུ་ཞབས་བརྟན་ཤོག་བསིལ་ལྡན་རབ་དཀར་པོས་ཁོར་ཡུག་ཏུ། །བྲེས་པའི་ལྗོངས་འདིར་ནད་འཁྲུག་མུ་གེ་སོགས། །སྙིགས་མ་ལྔ་བདོའི་རང་མདངས་ཀུན་ཉམས་ཏེ།།
བདེ་སྐྱིད་རྫོགས་ལྡན་དགའ་སྟོན་ཆེས་འཕེལ་ཤོག་སངས་རྒྱས་བསྟན་དར་དེ་འཛིན་དམ་པའི་ཚོགས། །འཕྲིན་ལས་མི་ཉམས་དབྱར་གྱི་ཆུ་ལྟར་རྒྱས། །བདག་སོགས་རྣམས་ཀྱི་དོན་གཉིས་མ་ལུས་པ། །འབད་མེད་བསམས་པ་ཙམ་གྱིས་འགྲུབ་པར་ཤོག་
 ཅེས་པ་འདི་ནི་ལྕགས་སྤྲག་པ་ལྟ་བུ་ཚེ་རིང་དོན་གྲུབ། ཡང་གྲོང་བ་དངོས་གྲུབ་ཕུན་ཚོགས་རྣམ་རྒྱལ། གྲོང་པོ་ཆེ་བ་ཚེ་དབང་རྣམ་རྒྱལ་གསུམ་གྱིས་རིན་ཆེན་གཉིས་པ་སྲང་བརྒྱ་དང་ལྔ་བཅུ་སྐོར་གྱི་བསྐྱོད་ཐོག་ནས་ལོ་ལྟར་མཆོད་རྟེན་ཆེན་པོ་བྱ་རུང་ཁ་ཤོར་ལ་སྐུ་དཀར་དང་སྟོང་མཆོད་རབ་གནས། ཡང་ལ་ཤོད་དུ་ཚེས་བཅུ་
ཚོགས་བརྒྱ། མཆོད་རྟེན་གོམས་ལ་གནྡྷོ་དང་སྐྱིད་གྲོང་རང་བྱོན་འཕགས་པ་གཉིས་ལ་བརྒྱ་མཆོད་བཅས་འབུལ་རྒྱུར་འདི་ལྟ་བུའི་སྨོན་ཚིག་ཅིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བཧུ་སུ་ཀུ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།  །།
   ༈    །དཔལ་འབར་རྫོགས་པའི་སངས་རྒྱས་སྣང་བའི་མཛོད། །ལས་འཕྲོས་འགོག་ལམ་ཆོས་ཀྱི་འོད་ཟེར་བཅུད། །འཐུངས་པས་རིག་སྲོལ་འདབ་མ་རབ་གྲོལ་བ། །འཕགས་མཆོག་པདྨའི་ཚོགས་ཏེ་མཆོག་
གསུམ་གྱི། །མཐུ་དང་རང་བསམ་དག་པའི་བདེན་སྟོབས་ཀྱིས། །སྤྲུལ་སྐུའི་འབྲས་བཟང་ཟ་མ་ཏོག་ཆེན་པོ། །ཡིད་ཀྱི་བསམ་པ་ཇི་བཞིན་འབྱུང་བར་ཤོག་ལེགས་བྱས་ཆུ་གཏེར་ཆེན་པོ་བསྲུབས་པ་ལས། །འདྲ་མིན་མཆེད་ཟླ་སྤངས་པའི་ཡང་སྲིད་ཀྱི། །གཉིས་

[014B] །སྣང་བའི་དགའ་སྟོན་མཆོག་ལ་མྱུར་རེག་ཤོག་ཡིད་ཀྱི་རེ་བ་སྐོང་བྱེད་སྐྱེ་སྲིད་ཀྱི། །ཕྲེང་བ་དུས་སུ་ཆད་མེད་ཚར་དངར་ཏེ། །དམ་པའི་ཡོན་ཏན་རབ་རྫོགས་མོས་ལྡན་འགྲོ། །སྨིན་གྲོལ་གྲུབ་པའི་དཔལ་ལ་སྤྱོད་
པར་ཤོག་ །ཅེས་པ་འདི་ནི་སྦྱོར་ར་སྤྲུལ་སྐུའི་ཡང་སྲིད་མྱུར་དུ་བྱོན་པའི་སྨོན་ཚིག་འདི་ལྟ་བུ་དགོས་ཞེས་དབོན་པོ་འཕེལ་རྒྱས་དོན་ཡོད་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའོ།།     ༈    །།ཚོགས་གཉིས་གོམ་སྟབས་གཅིག་གིས་ཤེས་
བྱའི་ཁྱོན། །མ་ལུས་ཆགས་ཐོགས་མེད་པར་དབང་སྒྱུར་ཞིང། །སྟོབས་ཀྱི་འཇུག་པ་བཅུ་ལྡན་ལྷ་ཡི་ལྷ། །བུ་རམ་ཤིང་པ་སྟོན་མཆོག་བླ་ན་མེད། །སྲིད་པའི་ཉེས་ཚོགས་ཚ་གདུང་འཇིགས་སེལ་བའི། །འགོག་ལམ་ཁ་བའི་བྱེ་མ་བརྡར་བའི་སྨན། །མྱངས་
པས་རྣམ་གྲོལ་བདེ་བ་ཆེ་བརྙེས་པའི། །ཉན་ཐོས་ཆེན་པོ་བཅུ་དྲུག་འཁོར་དང་བཅས། །གཞུང་ལུགས་རྒྱ་མཚོ་ཆེ་ལས་ཉེར་ཐོན་པའི། །མདོ་སྔགས་བདུད་རྩིའི་ཉིང་ཁུ་སྔོན་མེད་ཀྱིས། །སྐལ་ལྡན་ཚིམ་མཛད་འཇམ་དབྱངས་མི་ཡི་ཟོལ། །རབ་བརྟེན་རྒྱལ་བ་གཉིས་
པ་བཙོང་ཁ་པ། །ཐར་པ་ཆེན་པོའི་གྲོང་ཁྱེར་བདེ་བླག་ཏུ། །འགྲོད་བྱེད་ཟབ་དང་རྒྱ་ཆེའི་ལམ་རིམ་ཚུལ། །རིམ་པར་བརྒྱུད་པའི་འཕགས་བོད་མཁས་ཕྲུབ་རྣམས། །བརྩེ་བས་འདིར་གཤེགས་བྱིན་རླབས་ཆར་ཕོབ་ཅིག་སྔོན་བསགས་བསོད་ནམས་ཤུགས་ཀྱི་འཁོར་ལོ་
ཆེ༑ ༑དར་ལས་དཔལ་འབྱོར་རབ་ཏུ་རྒྱས་པ་ཡི། །ལྷག་བསམ་ཏེ་སོའི་རི་ལས་དགེ་བའི་ཀླུང། །ཐོག་མཐའ་བར་དུ་ཇི་སྙེད་འབབ་པ་དང། །ཁྱད་པར་སྟོན་པ་ཆེན་པོ་ཉན་ཐོས་གཙོ། །བཅུ་དྲུག་ཟབ་ལམ་བརྒྱུད་པར་བཅས་པ་ཡི། །རྟེན་དང་བརྟེན་པའི་སྣང་བརྙན་

[015A]༄༅། །གསར་བསྐྲུན་དུ། །བགྱིས་པའི་དགེ་བླ་ན་མེད་གང་དེས། །ཐོག་མེད་ནས་བསགས་སྡིག་ལྟུང་ལྕགས་ཀྱི་ཁམས། །ཉར་དག་སེམས་རྒྱུད་གསེར་ལྟར་རབ་གཙང་ཞིང། །གནས་སྐབས་མི་འདོད་འཚེ་བ་མ་ལུས་པ། །
རབ་ཞི་བསམ་དོན་མཐའ་དག་མྱུར་འགྲུབ་ཤོག་བློ་བཟང་རྒྱལ་བའི་མདོ་སྔགས་བསྟན་པའི་སྲོག་འཛིན་མཁས་བསྐལ་བཟང་རྒྱ་མཚོ་རྡོ་རྗེ་ལྟར། །ཞབས་བརྟན་མངའ་འབངས་བོད་དང་བོད་ཆེན་པོ། །རྒྱ་ཧོར་ཡུལ་ཀུན་རྟག་ཏུ་བདེ་ལེགས་ཤོག་ཡོན་ཏན་རི་
བོ་འབིགས་བྱེད་ལྟར་མཐོ་ཞིང། །འདུལ་སྤྱོད་དགྲ་བཅོམ་འདུས་པའི་སྡེ་ལྟ་བུ། །ནང་དོན་བདེ་བ་ཆེན་པོ་དཔའ་བོའི་གླིང། །སྡེ་བཞིའི་དཔལ་རྒྱས་རྟག་ཏུ་ཉམས་མེད་ཤོག་རྟེན་དང་བརྟེན་པར་བཅས་པའི་གནྡྷོ་ལ། །ཕྱི་ནང་གནོད་པས་མི་ཉམས་
བརྟན་པ་སོགས། །དོན་རྣམས་འགྲུབ་ཅིང་སྐྱེ་བ་ཐམས་ཅད་དུ། །བདེ་སྐྱིད་སངས་རྒྱས་གོ་འཕང་མྱུར་ཐོབ་ཤོག་ །ཅེས་པ་འདི་ནི་སྐྱེད་བྱེད་བསོད་ནམས་དར་རྒྱས་ཀྱིས་བསྟན་འགྲོར་སྨན་འདོད་ཀྱི་ལྷག་བསམ་རྣམ་པར་དག་པས་བསྐུལ་ཏེ་རི་བོ་བདེ་ཆེན་དུ་གནས་བཅུ་གཙོ་འཁོར། རྗེ་ཡབ་
སྲས་ཀྱི་སྣང་བརྙན་རྒྱུ་བཟོ་ཕུལ་བྱུང། ལམ་རིམ་བླ་བརྒྱུད་ཀྱི་སྡང་བརྙན། གཙུག་ལག་ཁང་ཉིས་ཐོག་དང་བཅས་པ་གསར་དུ་བསྐྲུན་པའི་ཚེ་ཁ་བཏགས་གསེར་སྲང་གི་རྟེན་དང་བཅས་དགེ་བས་བསྔོ་བའི་སྨོན་ཚིག་འདི་བཞིན་དགོས་ཚུལ་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་
སུག་བྲིས་སུ་བགྱིས་པའོ།།     ༈    །རྣམ་ཀུན་མཁྱེན་པའི་རྩལ་མཐུས་སྒྲིབ་གཉིས་ཀྱི། །རི་དྭགས་ཚོགས་འཇོམས་ཤཱཀྱ་སེང་གེའི་བསྟན། །སྤྱི་དང་ཞྭ་སེར་རིང་ལུགས་དྲི་མེད་པ། །དར་རྒྱས་ཆོས་ཚུལ་འབར་བར་བྱིན་གྱིས་རློབས། །དགའ་

[015B] །ཕོ་བྲང་ཆོས་སྲིད་མངའ་ཐང་མི་ཉམས་ཤིང། །སྡེ་བཞིའི་དཔལ་འབྱོར་འབུམ་ཕྲག་ཉི་འོད་ཀྱིས། །ཕྱོགས་དུས་ཀུན་ཏུ་ཁྱབ་པར་བྱིན་གྱིས་རློབས། །བློ་གྲོས་བཟང་པོའི་རྒྱུ་ལས་ཚོགས་ཆེན་གྱི། །རྩ་བརྟན་བསྐལ་བཟང་
རྒྱ་མཚོ་ཡིད་མོས་ལྗོན། །བསྐལ་བརྒྱར་འཚོ་ཞིང་གང་འཚམས་འཕྲིན་ལས་ཀྱིས། །དོན་རྣམས་མྱུར་དུ་འགྲུབ་པར་བྱིན་གྱིས་རློབས། །འཛམ་གླིང་སྤྱི་དང་རྒྱ་ཧོར་བོད་གསུམ་གྱི། །ལུས་ཅན་མཐའ་དག་སྡུག་བསྔལ་ཚ་གདུང་ནད། །ཐུགས་རྗེས་ག་པུར་སྨན་
གྱིས་དྲུང་ཕྱུངས་ཏེ། །བདེ་སྐྱིད་ངལ་གསོར་སྤྱོད་པར་བྱིན་གྱིས་རློབས། །ཁྱད་པར་གངས་ཀྱི་རྭ་བས་ཡོངས་བྲས་ཡུལ། །ནད་དང་ལོ་ཉེས་འཁྲུག་རྩོད་མུ་གེ་སོགས། །མི་འདོད་ཉེ་བར་འཚེ་བ་ཀུན་ཞི་སྟེ། །དགེ་དགའ་རྫོགས་ལྡན་ལྟ་བུར་བྱིན་གྱིས་རློབས།  །ཞེས་པ་
འདི་ནི་གནས་ཆུང་ནས་སྤྲུལ་པའི་ཆོས་སྐྱོང་ཆེན་པོས་གནས་ཆེན་གསུམ་དུ་བསྟན་སྲིད་ཀྱི་རིམ་གྲོར་སྨན་བླའི་མཆོད་འབུལ་དང་ངེད་ནས་འདོད་གསོལ་སྨོན་ལམ་གསར་རྩོམ་དགོས་ཚུལ་རྡོ་རྗེའི་ལུང་མཛད་པ་ལྟར། བདེ་གཤེགས་བརྒྱད་སོགས་སྨོན་ལམ་རེ་རེའི་མཐར་སྦྱར་ཆོག་རྩིས་ཀྱི་འདོད་གསོལ་དུ་ཤཱཀྱའི་དགེ་སློང་བློ་བཟང་
བསྐལ་བཟང་རྒྱ་མཚོས་སྦྱར་བའོ།།     ༈    །།ས་སྤྲེ།  གཉན་ཡོད་མཆོད་པའི་ཡར་ཚེས་བཅོ་ལྔའི་ཉིན་ཕན་བདེའི་རྩ་ལག་འཕྲུལ་སྣང་ཇོ་བོ་རིན་པོ་ཆེར་མགུལ་རྒྱན་ཕུལ་སྐབས་སྨོན་ཚིག་ཁ་ཏོན་དུ་སྦྱར་བ་དཔལ་ལྡན་གསེར་འོད་འབར་བ།  དཔལ་ལྡན་གསེར་འོད་ཉི་གཞོན་ལྟ་བུ་ཡིས། །
ཀུན་གསལ་ནོར་འཛིན་ཁོར་ཡུག་ལྷ་མ་མེར་གསལ། །རིན་བྲལ་ནོར་བུ་འབུམ་གྱི་ཕྲས་མཛེས་པའི། །རྒྱན་མཆོག་ཤཱཀྱའི་རྒྱལ་པོར་འབུལ་བར་བགྱི། །ཕན་བདེའི་རྩ་ལག་ཐུབ་བསྟན་སྙིང་པོ་མཆོག་ཞ་སེར་ལུགས་བཟང་མི་ཉམས་བྱས་པ་དང། །འགྲོ་བ་ཀུན་བདེ་

[016A]༄༅། །ཡིད་བསམ་ལྷུན་གྲུབ་ཅིང། །བདེ་གཤེགས་གསང་གསུམ་རྒྱན་མཆོག་མྱུར་ཐོབ་ཤོག།    ༈    །།ངག་ལ་དབང་ཕྱུག་ཚངས་སྲས་སྨིན་ལེགས་མ། །དགྱེས་པས་མགྲན་ཞུགས་ཤེས་རབ་འཁོར་ལོའི་ལྷ། །བློ་བཟང་
གྲགས་བསྟན་འཛིན་ལ་རྣམ་དཔྱོད་སྒོ། །མཐའ་ཡས་ལྷུན་གྱིས་གྲུབ་ལྡན་ཡོངས་འཛིན་ཟླ། །འདིར་སྣང་དམ་པ་ལ་འོས་སྤྱོད་པའི་འོད། །བསིལ་ཟེར་སྤྲོ་བའི་བགྱི་བ་མངོན་མིན་པར། །ནུབ་རིར་འཛེགས་ཀྱང་སྐྱེ་སྲིད་འཁྲུལ་མེད་ཀྱི། །རིགས་འདྲ་མིག་གི་
བདུད་རྩིར་མྱུར་འཆར་ཤོག་ངག་དབང་བསྟན་པ་འཛིན་པའི་སྔོན་བྱོན་ཚོགས། །ཇི་བཞིན་ཡང་སྲིད་གཞོན་ནུའི་རོལ་པ་ཡིས། །ལྷུན་གྲུབ་མཁས་བཙུན་བཟང་སོགས་ཡོན་ཏན་གྱིས། །རེ་ལྡན་འགྲོ་བ་མཐའ་དག་སྨིན་ནུས་ཤོག་རྟག་ཏུ་སླུ་མེད་སངས་
རྒྱས་འགོག་ལམ་ཆོས། །དགེ་འདུན་ཡི་དམ་ལྷ་དང་ཆོས་སྲུང་ཚོགས། །ཐུགས་རྗེའི་དཔུང་དང་ལྷག་བསམ་དག་པའི་མཐུས། །སྨོན་འབྲས་རེ་བ་བཞིན་དུ་འགྲུབ་གྱུར་ཅིག་ །ཅེས་པ་འདི་ནི་ལྕགས་ར་སྤྲུལ་སྐུ་ཆོས་རྗེ་ངག་དབང་བསྟན་འཛིན་ལྷུན་གྲུབ་ཀྱི་ཡང་སྲིད་མྱུར་
འབྱོན་གྱི་སྨོན་ཚིག་དགོས་ཚུལ་གང་གི་མཛོད་པ་ཟུང་ནས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཐམས་ཅད་གཟིགས་པའི་བློ་ལྡན་སངས་རྒྱས་དང། །ཟབ་ཞི་འགོག་ལམ་ཐེག་ཆེན་དམ་པའི་ཆོས། །རིག་དྲོལ་དགེ་
འདུན་དཀོན་མཆོག་བླ་མ་ལྷ། །ཡི་དམ་ཆོས་སྲུང་ཚོགས་བཅས་སྲིད་པའི་མིག་ངག་གི་བྱིན་རླབས་ཀུན་སྣང་འབར་བའི་གཟིས། །བཟོད་སོགས་དམ་པའི་ཡོན་ཏན་བཅུད་ལྡན་ཞིང། །ལེགས་བྱས་རྒྱ་མཚོ་ལས་སྐྱེས་པདྨ་དཀར། །མི་རིང་འཛུམ་ཞལ་

[016B]བཟོད་སོགས་ཕ་རོལ་ཕྱིན་པའི་གྲུ་རྫིངས་ཀྱིས། །ཡོན་ཏན་རྒྱ་མཚོ་གཏིང་མཐའ་བྲལ་བའི་མཐར། །རབ་བགྲོད་དེད་དཔོན་ཆེན་པོས་རིང་མིན་ཏུ། །གདུལ་བྱའི་རེ་བ་ཡོངས་སུ་སྐོང་བར་ཤོག་རྣམ་གྲོལ་ནོར་བུ་ལེན་འདོད་
འགྲོ་བདག་སྲིད་མཚོ་ལས་སྒྲོལ་ཐར་པའི་གྲོང་ཁྱེར་དུ། །ངལ་གསོ་སྟེར་མཛད་ཡོངས་འཛིན་དེད་དཔོན་གྱི། །སྐྱེ་སྲིད་གཞོན་ནུའི་ཟློས་གར་མྱུར་སྒྱུར་ཤོག་སྐྱོབ་པ་བླ་མེད་ཡོངས་འཛིན་ཟླ་བ་ཡི། །སྐྱེ་སྲིད་སྣང་བརྙན་མོས་ལྡན་ཡིད་ཀྱི་མཚོར། །
མྱུར་ཤར་འཆད་རྩོད་རྩོམ་པའི་བྱ་བ་ཡིས། །ཐུབ་བསྟན་སྤེལ་བའི་བྱེད་པོ་ཉིད་འགྱུར་ཤོག་ །ཅེས་སྲིད་པའི་ཕུན་ཚོགས་ལ་བློ་ལོག་སྟེ་རྒྱུ་འབྲས་ཀྱི་ཐེག་པའི་ལམ་བཟང་ཉམས་ལེན་སྙིང་པོར་བྱེད་པའི་མཁར་རྡོ་དཔོན་སློབ་བཟོད་པ་རྒྱ་མཚོའི་སྐྱེ་སྲིད་མྱུར་འབྱོན་པའི་སྨོན་ཚིག་འདི་ནི་མཁར་རྡོ་
བསམ་གཏན་གླིང་རི་ཁྲོད་པ་སྤྱི་ཚོགས་ནས་བསྐུལ་བ་ལྟར་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྟག་ཏུ་འགྲོ་ལ་བརྩེ་ཆེན་ཅི་འདོད་ཆར། །འབེབས་མཛད་སྐྱབས་ཀྱི་དམ་པ་བསམ་འཕེལ་དབང། །བླ་མ་ཡི་དམ་མཁའ་འགྲོ་སྲུང་
མར་བཅས། །བྱིན་རླབས་ནུས་པའི་མཐུ་དཔུང་རབ་བསྐྱེད་ལ། །བློ་བཟང་རྒྱལ་བསྟན་གདུགས་དཀར་སྲིད་རྩེའི་བར། །བསྒྲེང་བས་ཉོན་མོངས་ཚ་གདུང་ནད་ཆེན་པོ། །འཇོམས་མཁས་བསྐལ་བཟང་གདུལ་བྱའི་མགོན་པོ་མཆོག་རྒྱ་མཚོའི་གོས་ཅན་གཞི་
འདིར་ཞབས་པད་བརྟན། །ཁྱད་པར་ཡུལ་དབུས་ཆོས་དཀར་ཁ་བའི་གོས། །ཉེར་ཀླུབས་གངས་ཅན་བསྟན་འགྲོའི་པད་ཚལ་ཆེད། །ཡོངས་འཛིན་ཉི་མ་ལྗོངས་འདིར་བསམ་པ་བཞིན། །ཤར་བའི་རེ་འབྲས་མྱུར་དུ་འགྲུབ་བྱིན་རློབས།  །ཞེས་པ་འདི་ནི་ས་སྤྲེ་ལོ་ངད་རང་

[017A]༄༅། །འཇམ་དབྱངས་གོང་མ་ཆེན་པོའི་བཀའ་ལུང་བཞིན་སྨད་ཕྱོགས་སུ་བསྐྱོད་པའི་སྒོ་དོད་ཚེ་ལྷ་ལྡན་རུ་བཞི་ཕྱི་ཚོགས་ནས་མགྱོགས་མྱུར་ཕྱིར་ལོག་གི་རེ་བ་འགྲུབ་པའི་སྨོན་ཚིག་འདི་བཞིན་དགོས་ཚུལ་བསྐུལ་བ་ལྟར་ཤཱཀྱའི་དགེ་སློང་འདུ་ཤེས་གསུམ་བ་བློ་བཟང་བསྐལ་བཟང་རྒྱ་མཚོས་སྦྱར་
བའོ།།    ༈    །།སྟོབས་བཅུའི་མངའ་བདག་ཡོན་ཏན་ཀུན་རྫོགས་ཤིང། །ཉེས་བརྒྱའི་འཆིང་བ་ལས་གྲོལ་བླ་མ་ལྷ། །ཡི་དམ་སངས་རྒྱས་དེ་སྲས་པ་ཁོར་འགྲོའི་ཚོགས། །ཆོས་སྲུང་སྤྱི་དང་བྱེ་བྲག་མིག་སྟོང་ཅན། །གང་རྣམས་བྱིན་
རླབས་མཐུ་རྩལ་ཞོ་འཐུང་རུས། །ལས་བསྒྲུབས་རྡོ་རྗེ་རྩེ་བརྒྱ་འབར་བ་ཡིས། །མི་མཐུན་ཉེས་ཚོགས་ལྷ་མིན་དཔུང་དང་བཅས། །བཅོམས་ཏེ་དགེ་ལེགས་བསམ་དོན་འགྲུབ་པར་མཛོད། །ཁྱད་པར་བློ་ལྡན་བཟང་པོའི་འཕྲིན་ལས་ཀྱིས། །བསྐལ་བཟང་འགྲོ་
འདྲེན་རྒྱ་མཚོའི་བླ་མ་མཆོག་གངས་ཅན་ལྗོངས་འདིར་ཞབས་བརྟན་ཕན་བདེའི་དཔལ། །ཆེས་ཆེར་སྤེལ་བའི་རེ་འདི་འགྲུབ་བྱིན་རློབས།  །ཞེས་པ་འདི་ནི་ས་སྤྲེ་ལོ་ངེད་རང་འཇམ་དབྱངས་གོང་མའི་བཀས་སྨད་ཕྱོགས་སུ་འགྲོ་བའི་སྒོ་དོད་བར་མྱུར་དུ་ཕྱིར་འཁོར་ཡོང་བའི་རེ་འབྲས་འགྲུབ་
ཕྱིར་སྨོན་ཚིག་འདི་བཞིན་དགོས་ཚུལ་གོང་དཀར་དགའ་ལྡན་བཤད་སྒྲུབ་གླིང་དང། །ཡར་ཀླུངས་དབེན་གནས་བསམ་གླིང་ཆོས་འཁོར་བ་སྤྱི་ཚོགས་ནས་བསྐུལ་ངོར་ཤཱཀྱའི་དགེ་སློང་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་འཇིགས་བཞི་མངའ་བདེ་
ལྡན་ཞིང་གི་གཙོ། །ཡིད་བཞིན་འཁོར་ལོ་ལ་སོགས་ཚེ་ཡི་ལྷས། །བྱིན་རླབས་ཟླ་འོད་སྤྲོས་ཏེ་འཆི་མེད་ཀྱི། །དངོས་གྲུབ་ཨུཏྤལ་དཀར་པོ་བཞད་པར་མཛོད། །བློ་བཟང་རྒྱལ་བའི་བསྟན་པ་མཐའ་ཁྱབ་ཏུ། །སྤེལ་མཁས་བསྐལ་བཟང་རྒྱ་མཚོ་ལས་འོངས་པའི། །

[017B] །མི་འགྱུར་ཕན་བདེའི་འདོད་པ་འཇོ་བར་ཤོག་བདག་སོགས་འགྲོ་རྣམས་སྐྱེ་བ་ཐམས་ཅད་དུ། །གྲུ་འཛིན་བདག་པོས་རྗེས་གཟུང་ཐེག་མཆོག་སྒོར། །ཞུགས་ཏེ་ས་ལམ་བདེ་བླག་མཐར་ཕྱིན་ནས། །ཐམས་ཅད་གཟིགས་
པའི་དཔལ་རབ་ཐོབ་པར་ཤོག་ །ཅེས་པ་འདི་ནི་གོང་དཀར་དཀོན་གཉེར་གྲྭ་ཚང་བླ་སྤྱི་ཐུན་མོང་ནས་རིང་འཚོ་འདི་ལྟ་བུ་དགོས་ཚུལ་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཕུན་ཚོགས་ཡོན་ཏན་བླ་མེད་འབྲས་བུའི་ཁུར། །ཆེས་
དུད་བྱང་ཆུབ་སྙིང་པོ་ཅན་གྱི་ཤིང། །བློ་བཟང་ཉི་མའི་གཉེན་མཆོག་མདོ་སྔགས་ཆོས། །སྤེལ་མཁས་བསྐལ་བཟང་རྒྱ་མཚོས་གསོལ་བ་འདེབས། །སྐུ་བཞིའི་བང་རིམ་ཉེར་བརྟན་གཞན་ཕན་གྱི། །རིན་ཆེན་མཛོད་གྱུར་བློ་བཟང་སངས་རྒྱས་སའི། །རི་
དབང་ས་མཐོར་འགྲོ་རྣམས་མ་བགྲོད་བ། །དེ་སྲིད་བསྐལ་བཟང་རྒྱ་མཚོ་ཞབས་བརྟན་ཤོག་གངས་ཅན་ལྗོངས་དབུས་འཇིགས་མེད་སེང་གེའི་ཁྲིར། །ཡོངས་འཛིན་རྡོ་རྗེའི་སྐྱིལ་ཀྲུང་མི་འགྱུར་ཞིང། །འགྲོ་རྣམས་བདེ་སྐྱིད་རྫོགས་ལྡན་འགྲོ་མ་ཁུགས་ཏེ། །མཐར་
ཐུག་བླ་མེད་བྱང་ཆེན་མྱུར་ཐོབ་ཤོག་ །ཅེས་པ་འདི་ནི་ལྷ་ལྡན་བསྙེན་གནས་མ་སྤྱི་ཚོགས་ནས་ངེད་རང་རིང་པོར་འཚོ་བའི་སྨོན་ཚིག་འདི་བཞིན་དགོས་ཚུལ་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་བཟང་དག་པའི་ཡེ་ཤེས་མེ་ལོང་ངོས། །བདེན་
གཉིས་གཟུགས་སྣང་ཀུན་གཟིགས་ཕྲིན་ལས་བཞིན། །བསྐལ་བཟང་ཞིང་གི་འགྲོ་བ་རྒྱ་མཚོའི་ཚོགས། །འདྲེན་མཆོག་རྡོ་རྗེ་ལྟ་བུར་ཞབས་བརྟན་ཤོག་གང་གི་ཞབས་སེན་ཟླ་བ་གསར་པའི་དཔལ། །རིང་མིན་གངས་ཅན་ལྟོ་བ་གྲུ་འཛིན་གྱི། །བདེ་འབྱུང་རལ་རྩེར་

[018A]༄༅། །གཡོ་མེད་ཤར་བའི་ངོས། །ཕན་བདེའི་འོད་དཀར་འབུམ་དུ་སྤྲོ་གྱུར་ཅིག་སྐྱེ་བའི་ཕྲེང་བ་ཀུན་ཏུ་འཕྲོག་བྱེད་ལྷ། །བདག་ཉིད་ཆེན་པོ་གང་གིས་རྗེས་གཟུང་སྟེ། །ཕུན་ཚོགས་དཔལ་ལ་རྟག་ཏུ་རོལ་པ་དང། །རྡོ་རྗེ་འཆང་དབང་
མྱུར་དུ་ཐོབ་གྱུར་ཅིག་ །ཅེས་པ་འདི་ནི་བཀའ་བློན་ཐོན་པ་སྲི་ཆོད་ཚེ་བརྟན་གྱིས་འདི་ལྟ་བུ་དགོས་ཚུལ་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མདོ་ཁམས་ཆབ་མདོ་དང་ཉེ་བའི་སར་སྦྱར་བའོ།།     ༈    །།ཚེ་བརྟན་པའི་བདེན་ཚིག་སྨོན་ལམ་དང་འབྲེལ་བ་དགེ་ལེགས་
བཞད་པའི་པདྨོ།  དགེ་ལེགས་དཔག་མེད་འདབ་བརྒྱ་ཡོངས་གྲོལ་བའི། །བློ་བཟང་རྒྱལ་བསྟན་ཆུ་སྐྱེས་སྙིང་པོའི་བཅུད། །འཐུངས་པས་ལུས་སྟོབས་རབ་རྒྱས་བཧྲ་མ་རཿ། །བསྐལ་བཟང་རྒྱ་མཚོའི་འདྲེན་མཆོག་ཞབས་བརྟན་ཤོག་གངས་རིའི་དོ་
ཤལ་དཀར་པོ་ཉེར་ཀླུགས་པའི། །བསིལ་ལྡན་ཁྲི་འཕང་མགྲིན་སྔོན་རལ་པའི་རྩེར། །གང་གི་ཞབས་ཟུང་ཟླ་གཞོན་མྱུར་བཀོད་དེ། །ཕན་དང་བདེ་ལེགས་འོད་དཀར་ཆེར་སྩོལ་ཤོག་འཛམ་གླིང་སྤྱི་དང་བོད་ཆེན་བོད་ཀྱི་ཡུལ། །ཁྱད་པར་བྲག་
གཡང་ཞེས་གྲགས་ནོར་འཛིན་གཞིར། །ཉེར་འཚེ་རྒུད་པའི་མུན་པ་གཏན་སངས་ཏེ། །བདེ་སྐྱིད་ཉིན་མོའི་སྣང་བས་དུས་འདའ་ཤོག་ །ཅེས་པ་འདི་ནི་ས་བྱ་ལོ་སྨད་ཕྱོགས་སུ་བསྐྱོད་པའི་བཤུལ་ལམ་བྲག་གཡབ་ཀྱི་སའི་ཆར་འབྱོར་སྐབས་སྤྲུལ་སྐུ་ཆུད་ཚང་ནས་མགྱོགས་མྱུར་
བསིལ་ལྡན་ལྗོངས་སུ་བགྲོད་པའི་རེ་བ་འགྲུབ་པའི་སྨོན་ཚིག་རིང་འཚོ་དང་འབྲེལ་བ་ཉུང་དུ་ཞིག་དགོས་ཚུལ་བསྐུལ་མ་མཛད་པ་ལྟར་ཤཱཀྱའི་དགེ་སློང་འདུ་ཤེས་གསུམ་ལྡན་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བདེ་གཤེགས་གཙུག་ཏོར་ལྟར་མི་མངོན་པ་ལས། །ཉེར་འཁྲུངས་

[018B] །མཚན་ཙམ་བོས་པའི་རིག་སྔགས་མེ་ཡིས་ཀྱང། །བདུད་སྡེ་སྲེག་བྱེད་བདེ་འབྱུང་ལྷག་པའི་ལྷ། །དཀར་གསལ་ལང་ཚོར་བ་རྫོགས་ཟླ་གཞོན་གྱི། །སྙིང་པོ་ལས་གྲུབ་གཞན་གྱིས་མི་ཐུབ་མས། །མི་དང་མི་མིན་འབྱུང་ལས་
བྱུང་བ་ཡི། །འགལ་རྐྱེན་ཀུན་ཞི་ལེགས་ཚོགས་མ་ལུས་སྩོལ། །ཁྱད་པར་ཕ་རོལ་མི་བསྲུན་བསམ་སྦྱོར་གྱིས། །སྒོ་གསུམ་མནན་དང་བྱད་སྟེམས་བཅིངས་ལ་སོགས། །ཉེར་འཚེས་མི་ཚུགས་ཕྱིར་ཟློག་འཕྲིན་ལས་ཀྱིས། །བདག་ཅག་རྣམ་པ་ཀུན་ཏུ་སྲུང་དུ་
གསོལ༑  ༑ཞེས་པ་འདི་ནི་ཕ་རོལ་གྱི་སྐྱེ་བོ་མི་བསྲུན་པས་རིག་སྔགས་ངན་པའི་སྦྱོར་བས་བྱད་མནན་སོགས་གཙོ་གྱུར་གྱི་ཉེར་འཚོའི་མཚན་མ་ཞི་བའི་འདོད་གསོལ་གདུགས་བསྟོད་སོགས་ཀྱི་གཤམ་དུ་ཁ་ཏོན་བྱེད་རྒྱུར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།
   ༈     བདག་སོགས་ཕ་མ་ཉེ་འབྲེལ་བལྟོས་པར་བཅས། །གནས་སྐབས་མངོན་མཐོའི་དཔལ་འབྱོར་བླ་ན་མེད། །ཐོབ་ཅིང་རྫོགས་སངས་རྒྱས་པའི་ས་ཆེན་པོར། །མྱུར་དུ་རེག་ཅིང་ལེགས་ཚོགས་ལྷུན་གྲུབ་ཤོག། །།
   ༈   ཐེག་མཆོག་མགོན་པོ་ནམ་མཁའི་ནོར་བུ་ཡིས། །བདག་སོགས་སྐྱེ་བ་ཀུན་ཏུ་རྗེས་གཟུང་སྟེ། །དོན་གཉིས་པདྨོ་ཆེས་ཆེར་བཞད་པར་ཤོག་ །ཅེས་པ་འདི་ནི་ཁལ་ཁ་གུ་ཤྲཱི་བླ་མས་བསྐུལ་བའི་ངོར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་སངས་རྒྱས་འགོག་ལམ་ཆོས་ཀྱི་ཚོགས། །འཕགས་པའི་དགེ་འདུན་སྐྱོབ་པ་ཇི་སྙེད་ཀྱིས། །བདག་སོགས་འགྲོ་ཀུན་འཁོར་བའི་དུཿ་ཁ་ལས། །མྱུར་གྲོལ་སངས་རྒྱས་གོ་འཕང་ཐོབ་བྱིན་རློབས། །

[019A]༄༅། །ཞེས་པ་འདི་ནི་ཁལ་ཁ་ནས་དགེ་སློང་བློ་བཟང་ཆོས་འཕེལ་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ངག་གི་དབང་ཕྱུག་ཡེ་ཤེས་ལུས་ཅན་ལྷ། །ངུར་སྨྲིག་གར་མཛད་
བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་ལ་ཟླ་མེད་རྗེ། །རིགས་བརྒྱའི་དབང་ཕྱུག་ཡོངས་འཛིན་དམ་པ་མཆོག་མ་དག་འགྲོ་བའི་སྣང་ངོར་གཟུགས་སྐུའི་གར། །ཆོས་ཀྱི་དབྱིངས་བསྡུས་དགོངས་པ་ཇི་སྙེད་ཀུན། །རབ་རྫོགས་སླར་ཡང་
ཞིང་འདིར་གདུལ་བྱའི་ཆེད། །ཡང་སྲིད་དཔལ་གྱི་ཟླ་བ་མྱུར་འཆར་ཤོག་སྐྱེ་བ་ཀུན་ཏུ་རྗེ་བཙུན་བླ་མ་ཡིས། །ཐེག་མཆོག་བཤེས་གཉེན་མཛད་དེ་རྗེས་གཟུང་མཐུས། །སྒྲིབ་གཉིས་ལས་གྲོལ་བླ་མེད་སངས་རྒྱས་སར། །མྱུར་དུ་རེག་ཅིང་ལེགས་
ཚོགས་ཀུན་འགྲུབ་ཤོག་ །ཅེས་དོན་སླད་མཚན་ནས་སྨོས་པ་མཁན་ཆེན་ཆོས་ཀྱི་རྒྱལ་པོ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོ་ཞིང་གཞན་དུ་གཤེགས་ཚུལ་བསྟན་སྐབས་དམ་པ་གང་གི་རྗེས་འཇུག་རྣམས་ནས་སྨོན་ལམ་ཁ་ཏོན་དུ་བགྱིས་ཆོག་པར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།སྟོབས་བཅུའི་གོ་འཕང་སྔོ་སངས་མ་ཡི་ངོས། །ཚོགས་གཉིས་གཤོག་རླབས་བགྲོད་པ་ཆེས་ཡངས་པའི། །མཁའ་འགྲོའི་དབང་ཕྱུག་ཤཱཀྱ་སེང་གེའི་བསྟན། །གསལ་བྱེད་མཚུངས་པ་མེད་པའི་ཡོངས་འཛིན་མཆོག་
མཐོན་མཐིང་ཟུར་ཕུད་ལྔ་ལྡན་ངག་གི་ལྷ། །དུར་སྨྲིག་གར་མཛད་འཇམ་དཔལ་སྙིང་པོའི་ཁྲིར། །མི་འཇིགས་མངོན་པར་བརྗིད་པའི་རྒྱལ་ཚབ་མཆོག་མཁས་བཙུན་བཟང་པོའི་དཔལ་འབར་མཚུངས་མེད་རྗེ། །དཔལ་ལྡན་ཕྱོགས་ལས་རྒྱལ་བའི་དགེ་ལེགས་དབྱངས། །གྲགས་པའི་རང་

[019B]གཞན་སྣང་གཟུགས་སྐུའི་རོལ་པ་ཉེར་བསྡུས་པའི། །དགོངས་པ་ཟབ་མོ་ཡོངས་སུ་རྫོགས་པར་ཤོག་སླར་ཡང་བདག་སོགས་གདུལ་བྱའི་ཉེར་འཚོ་རུ། །དགེ་མཚན་ཡང་སྲིད་སྤྲུལ་སྐུའི་ཟློས་གར་མཆོག་མི་འགྱངས་
འཁྲུལ་པ་མེད་པའི་ངོ་མཚར་དཔྱིད། །གསལ་བ་མིག་གི་བདུད་རྩིར་འཆར་བ་ཤོག་རྣམ་དཔྱོད་འཇིགས་པ་མེད་པའི་གྲུ་གཟིངས་ཀྱིས། །ཟབ་རྒྱས་མདོ་སྔགས་རྒྱ་མཚོ་མངོན་བརྒལ་ཏེ། །དོན་གཉིས་བསམ་འཕེལ་ནོར་བུ་ལ་དབང་བའི། །འགྲོ་བའི་
དེད་དཔོན་བླ་ན་མེད་འགྱུར་ཤོག་ །ཅེས་པ་འདི་ནི་ཡོངས་རྫོགས་བསྟན་པའི་གསལ་བྱེད་མཚུངས་མེད་བདག་གི་སློབ་དཔོན་དམ་པ་འཇམ་མགོན་བླ་མའི་རྒྱལ་ཚབ་ཁྲི་ཆེན་དཔལ་ལྡན་གྲགས་པ་མཆོག་བྱ་ཟླ་བ་བཅུ་གཅིག་པའི་ནང་ཞིང་གཞན་དུ་གཤེགས་པའི་ཚུལ་བསྟན་སྐབས། ངེད་རང་བཅད་རྒྱ་དམ་
པོར་བགྱིས་པ་ཞིག་དང་ཐུག་པས་གོ་ཚོར་མ་བྱུང་གཤིས། སྐུ་བུར་དྲུང་དུ་སྨོན་ལམ་འདེབས་པ་སོགས་ཡིད་རེ་བཞིན་མ་འགྲུབ་པས། ཐུགས་ཀྱི་དགོངས་པ་རྫོགས་ཤིང་ཡང་སྲིད་མྱུར་ཕེབས་ཀྱི་གསོལ་འདེབས་ཤིག་རྩོམ་བློ་ཡོད་མུར། ཁྲི་ཆེན་དེ་ཉིད་ཀྱི་ཕྱག་མཛོད་བློ་བཟང་ཚུལ་ཁྲིམས་ནས་དགོས་ཚུལ་བསྐུལ་བ་ལྟར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དོན་དམ་བདེ་བ་ཆེན་པོ་འོད་གསལ་དང། །ཀུན་རྫོབ་སྒྱུ་མ་ཟུང་དུ་འཇུག་པའི་སྐུར། །མངོན་པར་དབང་སྒྱུར་རྒྱལ་བ་གཉིས་པ་ཡི། །རྒྱལ་ཚབ་མཚུངས་པ་མེད་པའི་ཆོས་ཀྱི་རྗེ། །དཔལ་ལྡན་
ཆོས་ཀྱི་དབྱངས་སྙན་གདུལ་བྱའི་རྣར། །གྲགས་པའི་འཕྲིན་ལས་ཟླ་མེད་བླ་མ་མཆོག་བདག་སོགས་ཚུར་མཐོང་སྣང་ངོར་གཟུགས་སྐུའི་གར། །བསྡུས་པའི་དགོངས་པ་ཡོངས་སུ་རྫོགས་པ་དང། །ཞིང་འདིར་རྗེས་འཇུག་གདུལ་བྱའི་མགོན་པོ་རུ། །ཡང་སྲིད་ཉིན་མོའི་དབང་

[020A]༄༅། །ཕྱུག་ལྟར་གསལ་བ། །ཕན་དང་བདེ་བའི་པད་ཚལ་བཞད་སླད་དུ། །མྱུར་དུ་འཆར་བའི་རེ་བ་ལྷུན་གྲུབ་ཤོག་ །ཅེས་ཡོངས་རྫོགས་བསྟན་པའི་གསལ་བྱེད་མཚུངས་མེད་བདག་གི་སློབ་དཔོན་དམ་པ་ཕྲི་ཆེན་དཔལ་ལྡན་གྲགས་པ་ཞིང་གཞན་དུ་
གཤེགས་པའི་དགོངས་པ་རྫོགས་ཤིང་ཡང་སྲིད་མྱུར་ཕེབས་ཀྱི་སྨོན་ལམ་འདི་ཡང་དམ་པ་གང་གི་ཞམ་རིང་པ་སྐྱ་སེར་བྱིངས་ནས་མགྲིན་གཅིག་ཏུ་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་བཟང་གྲགས་བསྟན་གདུགས་དཀར་སྲིད་
རྩེའི་བར། །བསྒྲེང་མཁར་བསྐལ་བ་བཟང་པོའི་གདུལ་བྱའི་མགོན། །རྒྱ་མཚོའི་གོས་ཅན་ལྟེ་བ་གངས་ལྗོངས་ཀྱི། །གྲུ་འཛིན་སྤོ་དེར་ཞབས་ཟུང་མྱུར་བཀོད་ཤོག་བདག་ཀྱང་ཚེ་རབས་ཀུན་ཏུ་པད་དཀར་འཛིན། །མཉེས་བས་རྗེས་གཟུང་འཁོར་བའི་
སྡུག་བསྔལ་དང། །དེ་རྒྱུ་བྱང་ཞིང་གནས་སྐབས་མཐར་ཐུག་དོན། །མ་ལུས་བདེ་བླག་ཉིད་དུ་ལྷུན་གྲུབ་ཤོག་ །ཅེས་པ་འདི་ནི་དགའ་ལྡན་གངས་དཀར་གླིང་བླ་མ་སྔགས་རམས་པ་སྨོན་ལམ་རྒྱ་མཚོས་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    རྣམ་དག་བདེ་ཆེན་ཡེ་ཤེས་མེ་ལོང་ངོས། །ཆོས་དབྱིངས་རྗེན་པའི་གཟུགས་བརྙན་འཆར་བཞིན་དུ། །འབད་མེད་ལྷུན་གྲུབ་གསང་གསུམ་འཕྲིན་ལས་སྒོ། །མཐའ་ཡས་བླ་མ་སངས་རྒྱས་ཡི་དམ་ལྷ། །འགྲོ་ལ་སྨན་པའི་འཕྲིན་ལས་
དུ་མའི་འཕྲུལ། །ཆུ་ཟླའི་རོལ་གར་ལྟར་སྟོན་དཔའ་བོ་དང། །མཁའ་འགྲོ་དམ་ཅན་བསྟན་སྲུང་རྒྱ་མཚོ་སོགས། །སླུ་མེད་སྐྱབས་མཆོག་རྣམས་ཀྱི་བྱིན་རླབས་མཐུས། །བསྐལ་བཟང་རྣམ་འདྲེན་བཞི་པ་ཤཱཀྱའི་བསྟན། །འདེགས་པའི་ལྷག་བསམ་

[020B] །ཕུན་ཚོགས་རྒྱ་མཚོར་དབང་སྒྱུར་ཀླུ་དབང་ཆེ། །སྲིད་མཐར་ཞབས་བརྟན་བཞེད་དོན་ལྷུན་གྲུབ་ཤོག་བསིལ་ལྡན་ཡུལ་དབུས་གྲུ་འཛིན་ཞིང་ཁམས་སུ། །བསྐལ་བཟང་འདྲེན་མཆོག་ཉི་མ་མྱུར་འཆར་ཞིང། །དགའ་ལྡན་
ཕོ་བྲང་ཆོས་སྲིད་སྣང་བ་ཆེས། །འགྲོ་ཀུན་བདེ་བའི་ཚོར་བར་རྟག་སྦྱོར་ཤོག་བདག་ཀྱང་སྐྱེ་བའི་ཚེར་བས་ཐམས་ཅད་དུ། །མགོན་པོ་ལག་ན་པདྨོས་མཉེས་བཞིན་དུ། །རྗེས་གཟུང་གནས་སྐབས་བདེ་དང་མི་འབྲལ་ཞིང། །བླ་མེད་བྱང་ཆེན་མྱུར་དུ་ཐོབ་པར་
ཤོག་ །ཅེས་པ་འདི་ནི་རྒྱལ་སྐོར་བ་རིན་ཆེན་རབ་བརྟན་གྱིས། གོང་སྨོས་དོན་རྣམས་ཚང་བའི་སྨོན་ཚིག་ཅིག་དགོས་ཞེས་རྒྱང་མནས་ཕྲིན་ཡིག་གི་ལམ་ལས་བསྐུལ་བ་ལྟར་ཤཱཀྱའི་དགེ་སློང་འདུ་ཤེས་གསུམ་ལྡན་པ་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།། །།།
   ༈    །རྟག་ཏུ་དགེ་བ་ཟབ་ཞི་དམ་པའི་ཆོས། །རིག་གྲོལ་དགེ་འདུན་སླུ་མེད་མཆོག་གསུམ་གྱིས། །དེང་འདིར་སྨོན་པ་ཇི་བཞིན་འགྲུབ་པར་མཛོད། །བློ་གསལ་གང་འདུལ་རེ་སྐོང་ཡིད་བཞིན་ནོར། །
ལེགས་བྱས་རྒྱ་མཚོ་ལས་འོངས་བཤེས་གཉེན་གྱི། །ཡང་སྲིད་ཟླ་ཚེས་གཞོན་ནུར་འདྲ་རྫུས་སོགས། །སྒྲིབ་བྱེད་ཆུ་འཛིན་དང་བྲལ་གསལ་བར་ཤོག་ཡང་སྤྲུལ་དེར་ཡང་བསླབ་གསུམ་ལུང་རྟོགས་ཀྱི། །ཡོན་ཏན་བླ་ནས་བླར་འཕེལ་བསོད་ནམས་དང། །རིང་
བོར་འཚོ་སོགས་རེ་བ་ཇི་བཞིན་དུ། །འགྲུབ་པའི་འབྲས་བུར་མྱུར་དུ་ལོངས་སྤྱོད་ཤོག་ །ཅེས་པ་འདི་ནི་ཁམས་ལྕག་སར་དཔལ་འབར་སྤྲུལ་སྐུ་བློ་གསལ་རྒྱ་མཚོའི་ཡང་སྲིད་མྱུར་དུ་འཛིན་པར་བར་ཆད་མི་འབྱུང་ཞིང་ལེགས་ཚོགས་འཕེལ་བའི་སྨོན་ལམ་ཞིག་དབོན་པོ་དང། གྲ་རིགས་རྣམས་ནས་

[021A]༄༅།  །བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བདག་གཞན་རྣམས་ཀྱིས་བསགས་པའི་དགེ་ཚོགས་མཐུས། །སྐྱེ་བ་ཀུན་ཏུ་སྤྱན་རས་གཟིགས་དབང་གིས། །ཐེག་མཆོག་བཤེས་མཛད་
གནས་སྐབས་བསམ་དོན་འགྲུབ། །མཐར་ཐུག་སངས་རྒྱས་གོ་འཕང་མྱུར་ཐོབ་ཤོག་ །ཅེས་བརྒྱལ་ཐང་དགེ་སློང་བློ་བཟང་འདྲེན་མཆོག་གི་འདོད་གསོལ་དུ་སྦྱར།།     ༈    །།རབ་འབྱམས་རྒྱལ་བ་ཀུན་གྱི་ཐུགས་རྗེའི་གཟུགས། །ལག་ན་པདྨར་ཡོངས་ཤར་ལྷག་
པའི་ལྷར། །དབྱེར་མེད་སྐྱབས་ཀྱི་དམ་པ་བླ་མ་ལ། །གསོལ་བ་འདེབས་སོ་རྗེས་གཟུང་བྱིན་གྱིས་རློབས།  །ཞེས་པའང་རྒྱལ་ཐང་ནས་སྔགས་རམས་པ་མཁས་གྲུབ་བསྟན་པས་བསྐུལ་བ་ལྟར་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླུ་མེད་དཀོན་མཆོག་རིན་
ཆེན་རྣམ་གསུམ་ལ། །བདག་སོགས་རྩེ་གཅིག་ཡིད་ཀྱིས་སྐྱབས་སུ་མཆི། །འདི་དང་ཕྱི་མ་གནས་སྐབས་ཐམས་ཅད་དུ། །བདེ་ལེགས་སངས་རྒྱས་མྱུར་དུ་ཐོབ་བྱིན་རློབས།  །ཞེས་པའང་རྒྱལ་ཐང་ནས་བཀྲ་ཤིས་ཚེ་རིང་ཅན་གྱིས་བསྐུལ་བ་ལྟར་བློ་བཟང་བསྐལ་བཟང་རྒྱ་
མཚོས་སྦྱར།།     ༈    །།བློ་བཟང་སྙན་པ་རབ་གྲགས་བཙོང་ཁ་པའི། །རིང་ལུགས་བསྐལ་བཟང་འགྲོ་བ་རྒྱ་མཚོའི་སླད། །སྤེལ་འདོད་འདྲེན་མཆོག་སྐྱབས་ཀུན་ངོ་བོ་རུ། །གསོལ་བ་འདེབས་སོ་རྣམ་ཀུན་རྗེས་འཛིན་ཤོག་ །ཅེས་པ་ཡང་ཧོར་
དཀར་མཛེས་པ་དཀའ་བཅུ་ངག་དབང་ཚེ་དབང་གིས་ཁ་ཏོན་དུ་དགོས་ཚུལ་བསྐུལ་བ་ལྟར་བློ་བཟང་བསྐལ་བཟང་རྒྱ་མཚོས་སྦྱར།     ༈    །།བློ་བཟང་ཡོན་ཏན་ལྷུན་རྫོགས་ཞོ་འཐུང་རུས། །མི་འཇིགས་སྙིང་པོ་ལས་སྐྱེས་རྡོ་རྗེ་ཅན། །བསྐལ་བཟང་འགྲོ་བའི་མགོན་གྱུར་

[021B] །དངོས་བརྒྱུད་བླ་མས་དེང་འདིར་བྱིན་གྱིས་རློབས། །རྒྱལ་ཀུན་སྐྱེད་མཛད་རྡོ་རྗེ་དབྱིངས་ཕྱུག་ཡུམ། །ཚངས་སྲས་དགའ་མ་ཟུང་འཇུག་ཆོས་སྐུའི་དང། །གཏུམ་དྲག་སྲིན་མོའི་གར་མཛད་ཁམས་གསུམ་བདག་དམག་ཟོར་རྒྱལ་མོ་
འཁོར་ཚོགས་རྒྱ་མཚོར་བཅས། །གསུང་གི་མཛོད་འཛིན་དཔལ་ལྡན་འོད་དཔག་མེད། །དྲེགས་པའི་རྒྱལ་པོ་དགྲ་ལྷ་སྐྱེས་གཅིག་སྐུར། །སྟོན་མཛད་རྡོ་རྗེ་གྲགས་ལྡན་འཁོར་དང་བཅས། །སྔོན་གྱི་གཡར་དམ་བརྩེ་བས་ཉེར་དགོངས་ལ། །བདག་
ཅག་རྒྱུ་སྦྱོར་ཉོན་མོངས་མི་ཤེས་པའི། །དབང་གྱུར་ཚུར་མཐོང་བློ་ཡིས་ནོངས་པ་སོགས། །སྐུ་གསུང་ཐུགས་དང་འགལ་བ་བཟོད་བཞེས་ལ། །ཉིན་མཚན་ཀུན་ཏུ་སྲུང་སྐྱོབ་འཕྲིན་ལས་མཛོད། །ནད་གདོན་བགེགས་རིགས་ཕྱི་ནང་འཚེ་བ་ཀུན། །
ཞིལ་ཚེ་བསོད་སྟོབས་སོགས་ཡར་གྱི་ཟླར། །འགྲན་བཟོད་ཆོས་འབྱོར་བསམ་པ་ལྷུན་གྲུབ་པའི། །བཀྲ་ཤིས་དགའ་སྟོན་ཆད་པ་མེད་སྩོལ་ཤོག་ །ཅེས་པ་འདི་ནི་དར་མདོ་ས་དཀར་འགོའ་ཆོས་མཛད་བློ་གྲོས་བཟང་པོས་ངེད་རང་ལ་གསོལ་འདེབས་སྲིད་གསུམ་བདག་མོ་དང་གནས་ཆུང་དགྲ་
ལྷ་སྐྱེས་གཅིག་ལ་འཕྲིན་བཅོལ་འདོད་གསོལ་ཚང་བདག་འདོན་བགྱིས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།དཔལ་ལྡན་ལྷུན་གྲུབ་ཆོས་སྐུའི་མཁའ་དབྱིངས་ཁྱོན། །མཚན་དཔེའི་འོད་སྣང་དྲ་བས་ཡོངས་འགངས་
གཟུགས༑ ༑མི་ཕམ་སངས་རྒྱས་ཉི་མ་སྲིད་ཞིའི་མགོན། །དེང་འདིར་དྲན་ནོ་མཆོག་ཐུན་དངོས་གྲུབ་སྩོལ། །མཚན་མེད་མཁའ་དང་མཉམ་པའི་ཡེ་ཤེས་དང། །བརྩེ་ཆེན་སྨིན་ལེགས་མཛའ་བ་གསར་པའི་བཞིན། །དྲི་བྲལ་མེ་ལོང་ངོས་ཤར་གདུལ་བྱ་ཡི། །

[022A]༄༅། །ཞིང་སར་རྫུ་འཕྲུལ་རྐང་པས་གཤེགས་སུ་གསོལ། །མཐོང་བ་ཡིས་ཀྱང་ལེགས་བྱས་སྦྲང་རྩིའི་བཅུད། །སྩོལ་མཛད་མིག་གི་དགའ་སྟོན་ཀ་མ་ལ། །སྣང་བརྙན་འཛུམ་ཞལ་འདབ་ཆགས་ཡེ་ཤེས་ལྷ། །ནམ་ཡང་མི་
འབྲལ་བརྟན་པར་བཞུགས་སུ་གསོལ། །བྱམས་མགོན་རྒྱལ་བའི་སྐུ་གཟུགས་བཞེངས་པ་ལ། །རྒྱུ་སྦྱོར་མཐུན་རྐྱེན་སྤེལ་སོགས་དུས་གསུམ་གྱི། །དགེ་ཚོགས་མ་སྨད་འབྲས་བུ་ཟླ་བ་ལྟར། །ཆེས་དཀར་མཐུ་ཡིས་བདག་སོགས་འགྲོ་བ་རྣམས། །
དགའ་ལྡན་ཆོས་ཀྱི་ཕོ་བྲང་ལྷ་བརྒྱའི་དབུས། །རྒྱལ་ཚབ་མ་ཕམ་ཐུགས་རྗེའི་སྤྲིན་རུམ་ལས། །ཐེག་ཆེན་དམ་ཆོས་ཀུན་ཏུ་དགེ་བའི་ཆར། །ཕབ་པས་སྤངས་རྟོགས་འབྲས་བཟང་སྐྱེད་སྲིངས་ཤོག་ཁྱོད་ཞལ་ཟླ་བ་དབུས་འགྱུར་ཤར་རིའི་
རྩེར༑ ༑ཡེ་ཤེས་དཀྱིལ་འཁོར་གང་བ་མངོན་གྱུར་ཚེ། །འཁོར་གྱི་དང་པོར་སྐྱེས་ནས་བྱང་ཆུབ་ཏུ། །ལུང་བསྟན་བླ་མེད་ས་ལ་མྱུར་རེག་ཤོག་བསླབ་གསུམ་ཆུ་གཏེར་ཁྱོན་ཡངས་གཡོ་མེད་འཇིང། །ཐོས་བསམ་སྒོམ་པའི་ནོར་བུས་ཡོངས་གང་གྲུ་
བརྩོན་འགྲུས་དར་ཆེན་གྱིས་བསྐྱོད་བསྟན་པའི་དཔལ། །ཕན་བདེའི་དཔྱིད་དུ་དར་ཞིང་རྒྱས་གྱུར་ཅིག་འགྲོ་ཀུན་མཛའ་གཅུགས་བྱམས་པའི་བདུད་རྩི་ཡིས། །རྟག་འཚོ་འཆི་མེད་གྲོང་བཞིན་བདེ་འབྱོར་ལ། །དོན་གཉིས་འདོད་པ་གཡས་འཁྱིལ་བཀྲ་
ཤིས་དུང། །ཡིད་བཞིན་རྫོགས་པའི་འབྲས་བུ་གྲག་གྱུར་ཅིག་ །ཅེས་པ་འདི་ནི་རྒྱལ་ཐང་དགའ་ལྡན་སུམ་རྩེ་ན་གླིང་དུ་ཆོ་འཕྲུལ་སྨོན་ལམ་གྱི་དུས་ཕྱི་སྐོར་དུ་གདན་འདྲེན་རྒྱུའི་བྱམས་པའི་སྐུ་མེད་འདུག་པར་ཆོས་སྡེ་འདི་ཉིད་ཕྱོགས་དེར་ཞྭ་སེར་འཆང་བའི་འདུས་པ་གསར་བསྐྲུན་སྲི་ཞུའི་གནས་

[022B] འདི་ནས་མ་ཕམ་པའི་སྣང་བརྙན་གསར་བཟོས་སྦྱོར་འཇགས་བགྱིས་སྐབས། གོང་གསལ་དོན་ཚང་བའི་སྨོན་ལམ་ཚོགས་འདོན་དུ་སྤེལ་ཆོག་པ་ཞིག་དགོས་ཞེས། དད་གཏོང་ལྷག་བསམ་གྱི་འབྱོར་བས་ཕྱུག་པ་སྐྱེད་བྱེད་གུན་བསོད་ནམས་དར་རྒྱས་ཀྱིས་བསྐུལ་ཞིང་
རོགས་གྲས་ན་ལེནྡཱ་མཁན་པོ་ངག་དབང་རབ་བརྟན་གྱིས་ཀྱང་མཐུན་འགྱུར་བྱུང་བ་བཞིན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།།     ༈    །།སྤངས་རྟོགས་མཐར་ཕྱིན་ཡང་དག་རྫོགས་སངས་རྒྱས། །འགོག་ལམ་ཟབ་ཞི་དམ་ཆོས་
དཀོན་མཆོག་ཕུལ། །རིགས་གྲོལ་དགེ་འདུན་སླུ་མེད་བྱིན་རླབས་ཉིས། །རེ་འབྲས་ཆུ་སྐྱེས་བཞད་པའི་དགའ་སྟོན་སྩོལ། །ཐུབ་གསུང་ཉམས་སུ་བསྟར་བའི་བསམ་གཏན་ཆུས། །ལེགས་པར་བརླན་བསྒོས་ཡོངས་འཛིན་དཔལ་བཟང་པོའི། །ཡང་སྲིད་མོས་ལྡན་གདུལ་
བྱའི་འདྲེན་བྱེད་དུ། །རིང་མིན་མངོན་སུམ་གསལ་བས་དབུགས་དབྱུང་ཤོག་གསེར་མདོག་ཐུབ་བསྟན་སྙིང་བོར་ཐོས་པ་དང། །བསམ་སྒོམ་གྲུ་རྫི་ངས་ལས་འོངས་རྣམ་གྲོལ་ནོར། །བདག་ཅག་ཡིད་རེའི་རྒྱལ་མཚན་རྩེར་བཀོད་པས། །དོན་གཉིས་འདོད་པ་ཆར་
དུ་རབ་སྙིལ་ཤོག་ །ཅེས་པ་འདི་ནི་སྤོང་བ་བསམ་གཏན་པའི་བླ་མ་དཔལ་བཟང་པོའི་ཡང་སྲིད་རྒྱུར་དུ་ཡོང་ཆེད་བདེན་ཚིག་སྨོན་ལམ་དགོས་ཞེས་གྲྭ་རིགས་ནས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འཁོར་འདས་དབང་སྒྱུར་པདྨ་ཀཱ་ར་
མཆོག་ཞི་ཁྲོའི་རོལ་གར་བགྲང་ཡས་འཁོར་དང་བཅས། །རྩེ་གཅིག་གསོལ་བཏབ་ཐུགས་རྗེའི་བདེན་མཐུ་ཡིས། །མཆོག་ཐུན་དངོས་གྲུབ་མ་ལུས་སྩལ་དུ་གསོལ། །ཁྱད་པར་འཇིག་རྟེན་ཕ་རོལ་ལམ་པོ་ཆེར། །ཡོངས་ཞུགས་འགྲོ་བའི་སྐྱབས་

[023A]༄༅། །དང་དབུང་མཛད་ནས། །འཁྲུལ་སྣང་སྡུག་བསྔལ་ཀུན་ཞི་པདྨ་འོད། །ཐེག་མཆོག་ཆོས་ལ་དགའ་བདེར་རོལ་བར་ཤོག་ །ཅེས་པ་འདི་ནི་བློ་མཁར་བའི་ཁྱིམ་འཛིན་མཚེ་དབང་འཛོམ་པ་དུས་ཀྱི་ཆོས་ཉིད་དུ་གྱུར་སྐབས་ཆོས་གྲོགས་ཚེས་བཅུ་
བ་རྣམས་ཀྱིས་ཚེས་བཅུའི་ལས་བྱང་སྨོན་ལམ་མཇུག་ཏུ་བཏོན་ཆོག་པའི་ཚིགས་སུ་བཅད་པ་ཞིག་དགོས་ཞེས་རྩེ་གཉེར་བློ་མཁར་བ་བསོད་ནམས་དཔལ་འབྱོར་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོགས་མཐར་ཕྱིན་ཡང་
དག་རྫོགས་སངས་རྒྱས། །འགོག་ལམ་རྣམ་བྱང་ཆོས་དང་ཐེག་གསུམ་གྱི། །དགེ་འདུན་མཐུ་ལྡན་སྲུང་མ་དང་བཅས་པས། །རྣམ་དག་སྨོན་པ་ཡིད་བཞིན་འགྲུབ་པར་མཛོད། །ཞྭ་སེར་ཐུབ་བསྟན་སྙིང་བོར་སྒོམ་སྒྲུབ་ནོར། །འདེགས་བཟོད་དགེ་ཆོས་
འཕེལ་བའི་སྤོས་ཀྱི་གླང། །བག་ཕེབས་སྨན་རིའི་དབེན་གནས་འདི་ཉིད་དུ། །མང་ཐོས་ཚུལ་ལྡན་དལ་གྱིས་རྒྱུ་བའི་ཁྱུ། །རྣམ་གཡེང་ཉོན་མོངས་དགྲ་ལས་རྒྱལ་བའི་ཆེད། །ཐོས་དོན་ལག་ཏུ་ལེན་པའི་བསམ་གཏན་གོ། །ཆེས་སྲ་ཐབས་ཤེས་ཟུང་
འཇུག་མཚོན་རྣོན་གྱིས། །སྒྲིབ་གཉིས་གཡུལ་ངོ་བཅོམ་པའི་དཔལ་ཐོབ་ཤོག་ །ཅེས་པ་འདི་ནི་རྒྱལ་ཐང་མཁར་རིའི་རི་ཁྲོད་ནས་སྔགས་རམས་པ་ངག་དབང་དཔལ་འབྱོར་གྱིས་བདེན་ཚིག་སྨོན་ལམ་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ།།     ༈    །།རྒྱལ་ཐང་བྱང་ཆུབ་སྒྲོལ་མའི་ངོར་ཁ་ཏོན། མཆོག་གསུམ་སླུ་མེད་དབང་གི་རྒྱལ་པོའི་ཏོག་མོས་གུས་རྒྱལ་མཚན་རྩེ་མོར་བཀོད་པ་ཡིས། །གནས་སྐབས་མཐར་ཐུག་འདོད་དགུ་ཆར་བསྙིལ་ཏེ། །རེ་བ་ཡོངས་སུ་

[023B]    ༈    །།འཇོལ་གུ་རུ་ཚེ་དབང་གི་ངོར་ངག་འདོན།  ནམ་ཡང་མི་སླུ་དཀོན་མཆོག་རིན་ཆེན་གྱི། །བྱིན་རླབས་ཟླ་འོད་ཟེགས་མ་འཕོག་པའི་མཐུས། །རང་གཞན་དོན་འབྲས་ས་མོས་འདབ་བརྒྱའི་ཁ། །ཆེས་ཆེར་
བཞད་པའི་དགའ་སྟོན་རྟག་མྱོང་ཤོག།    ༈    །།ཨོཾ་སསྟི། རབ་འབྱམས་རྒྱལ་བའི་གསུང་མཛོད་ཚེ་དཔག་མེད། །མཉམ་གཞག་ཕྱག་རྒྱའི་བུམ་པ་ལས་འོངས་ཆུ། །འཁོར་འདས་ཕུན་ཚོགས་གཅིག་བསྡུས་དྭངས་མ་ཡིས། །དེང་འདིར་འཆི་མེད་དངོས་
གྲུབ་སྩལ་དུ་གསོལ། །གང་གི་གསང་གསུམ་མཐའ་ཡས་རོལ་རྩེད་གར། །གཉིས་མེད་གཉིས་སུ་སྣང་བའི་མཚོ་སྐྱེས་རྗེ། །འཇམ་དཔལ་སྙིང་བོ་དངོས་བརྒྱུད་བླ་མ་ཡིས། །བྱིན་རླབས་ཚེ་ཡི་ཆར་ཆེན་དབབ་ཏུ་གསོལ། །འཇམ་དཔལ་དབྱངས་དངོས་སྒྲོན་
བསྐལ་དེང་གི་དུས། །བསམས་བཞིན་ས་ལ་དབང་སྒྱུར་མི་ཡི་ལྷ། །གནམ་བསྐོས་ཤེ་མོང་མཐུ་ལས་ཆོས་དང་སྲིད། །ཁྱབ་གདལ་ཁ་ལོ་སྒྱུར་བའི་བྱེད་པོ་མཆོག་ཚོགས་གཉིས་མཐོན་པོའི་སར་གཤེགས་སེམས་དཔའ་ཆེ། །རླབས་ཆེན་མཛད་བཟང་སྨིན་
པའི་ངང་ཚུལ་གྱིས། །གཞན་ཕན་དཔག་དཀའ་ཁེང་སེ་ཆེན་ཝང་མཆོག་སྐུ་ཚེ་བསྐལ་བའི་བར་དུ་བརྟན་པར་ཤོག་སླུ་མེད་རིན་ཆེན་རྣམ་གསུམ་བྱིན་རློབས་དང། །དཀར་ཕྱོགས་དམ་ཅན་སྲུང་མ་རྒྱ་མཚོའི་མཐུ། །ལྷ་དང་དྲང་སྲོང་བདེན་ཚིག་ནུས་པ་
ཡིས༑ ༑དམ་པ་གང་གི་སྐུ་ཚེ་བརྟན་པར་ཤོག་གཙུག་ལག་རྒྱ་མཚོར་ཐོས་བསམ་སྒོམ་པའི་སྤྱན། །རབ་ཡངས་ཕན་བདེའི་མཛད་བཟང་སྣང་བ་དཀར། །དད་སྟོབས་ཕུལ་བྱུང་ཁེང་སེ་ཆིན་ཝང་གི་སྐུ་ཚེ་སྲིད་མཐའི་བར་དུ་བརྟན་པར་ཤོག་འཛམ་གླིང་

[024A]༄༅། །ས་གཞིར་བསོད་ནམས་འཁོར་ལོ་ཡིས། །དབང་སྒྱུར་འཇམ་དབྱངས་གོང་མའི་བཀའ་ཁྲིམས་གདུགས། །ཕྱོགས་བྲལ་ནམ་མཁའི་རྒྱར་འགེངས་འཕྲིན་ལས་ཀྱི། །ཕན་བདེའི་གྲིབ་བསིལ་བདེ་བས་རྟག་འཚོ་ཤོག་དེ་
ལྟར་ལྷག་བསམ་སྟོབས་ལས་མགྲིན་གཅིག་ཏུ། །བདེན་ཚིག་སྨོན་ལམ་གྲུབ་པའི་འབྲས་བུ་ཡིས། །ཕྱོགས་དུས་ཀུན་ཏུ་བདེ་ལེགས་ཁྱབ་པ་སོགས། །བསམ་དོན་ལྷུན་གྱིས་གྲུབ་པའི་བཀྲ་ཤིས་ཤོག་ །ཅེས་གནམ་བསྐོས་འཇམ་དབྱངས་གོང་མའི་རིགས་ལས་དད་སྟོབས་
ཀྱིས་མངོན་པར་འཕགས་ཤིང། བཟང་པོའི་བག་ཆགས་ཡོངས་སུ་སད་པས་རྣམ་པར་དགེ་བའི་མཁྱེན་དཔྱོད་ཅན། ཧོ་ཤོས་ཁེང་སེ་ཆིན་ཝང་ཆེན་པོ་གནམ་བསྐོས་འཇམ་དབྱངས་གོང་མ་ཆེན་པོའི་གསེར་ཞལ་མཇལ་བའི་སྐུ་ཚབ་ཏུ་ཕེབས་བསྐྱོད་ཀྱི་ངོས་མཇལ་སྐབས་སྐུ་ཚེ་ཡུན་དུ་བརྟན་པའི་རྟེན་འབྱུང་དང་
ཆབས་ཅིག་ཏུ་བདེན་ཚིག་སྨོན་ལམ་འདི་ནི་འཇམ་དབྱངས་གོང་མའི་ལུང་གིས། ནུབ་ཕྱོགས་མཆོག་ཏུ་དགེ་བའི་ཞིང་གི་རྒྱལ་དབང། ས་སྟེང་གི་རྒྱལ་བསྟན་ཡོངས་ཀྱི་བདག་པོ་ཐམས་ཅད་མཁྱེན་པ་བཛྲ་དྷ་ར་ཏ་ལའི་བླ་མ་ཞེས་བསྔགས་པའི་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    །འབད་མེད་སྩོལ་བའི་དཀོན་མཆོག་རིན་ཆེན་གསུམ། །རྩེ་གཅིག་གུས་པས་སྐྱབས་དང་མགོན་གསོལ་ན། །བདག་སོགས་མཁའ་མཉམ་འགྲོ་ཀུན་ཐུགས་རྗེས་སྐྱོངས། །གནས་སྐབས་
དལ་འབྱོར་རྟེན་བཟང་ལེགས་ཚོགས་ཀྱི། །ཡོན་ཏན་རེ་བ་འགྲུབ་པའི་བང་མཛོད་ཕྱུག་མཐར་ཐུག་རྡོ་རྗེ་འཆང་ཆེན་གོ་འཕང་མཆོག་མྱུར་ཐོབ་སེམས་ཅན་མ་ལུས་སྒྲོལ་བར་ཤོག་ །ཅེས་པ་འདི་ནི་ཁལ་ཁའི་བསྡེ་བློ་བཟང་བཤེས་གཉེན་གྱིས་བསྐུལ་བ་ལྟར་

[024B]།    ༈    །།ས་བྱ་ལོར་ལི་ཐང་དགའ་ལྡན་ཐུབ་ཆེན་བྱམས་པ་གླིང་དུ་རྒྱལ་ཐང་པ་འགའ་སོགས་ཀྱི་ངོར་སྨོན་ལམ་ལག་བྲིས་མར་བྱས་པ། རྒྱལ་བཟང་དྲུང་ཡིག་བསོད་ནམས་རབ་བརྟན་གྱི་འདོད་གསོལ།  ཐུགས་རྗེ་ཆེ་ལྡན་བླ་མ་དང། །ཡི་དམ་ཆོས་སྲུང་
མཁའ་འགྲོར་བཅས། །བྱིན་མཐུས་རིགས་རྒྱུད་འབྱོར་པ་སོགས། །མི་ཉམས་རྒྱས་པའི་དོན་འགྲུབ་ཤོག་མཆོག་གསུམ་ཐུགས་རྗེ་བླ་མེད་པས། །ཕུན་ཚོགས་འདོད་དགུ་མ་ལུས་དང། །ཁྱད་པར་རིགས་རྒྱུད་དཔལ་དང་འབྱོར། །ཆེས་ཆེར་རྒྱས་ཤིང་
འཕེལ་བར་ཤོག།    ༈    །།རྒྱལ་ཐང་བུམ་གླིང་དཀའ་བཅུ་ངག་དབང་ཆོས་གྲགས་ཀྱི་འདོད་གསོལ།  སླུ་མེད་བྱིན་རླབས་ཀུན་སྣང་འབར་བ་ཡིས། །སྡུག་བསྔལ་གསུམ་གྱི་མུན་སེལ་དམ་པ་མཆོག་བླ་མ་ཡི་དམ་སངས་རྒྱས་བྱང་སེམས་དང། །ཆོས་སྲུང་
སྲིད་བའི་མིག་གཅིག་ནུས་མཐུ་ལས། །གནས་སྐབས་སྤྱི་དང་བྱེ་བྲག་འཁོར་བ་ཡི། །མི་འདོད་ཉེར་འཚེ་མཐའ་དག་རབ་ཞི་ཞིང། །ཚེ་དཔལ་སྟོབས་དང་བསོད་ནམས་མངོན་མཐོའི་དཔལ། །མ་ལུས་འགྲུབ་ཅིང་བདེ་གཤེགས་མྱུར་ཐོབ་ཤོག། །།
   ༈    རྒྱལ་ཐང་པ་ཞིག་ལ་སོང་བའི་མིང་མ་ངེས་པ།  བླ་མ་དཀོན་མཆོག་རིན་ཆེན་རྣམ་གསུམ་གྱི། །བྱིན་རླབས་ཉི་མའི་སྣང་བ་འབར་བ་ཡིས། །སྲིད་པའི་སྡུག་བསྔལ་མུན་པ་མཐར་བསྐྲད་ནས། །གནས་སྐབས་མཐར་ཐུག་བདེ་བའི་ནམ་ལངས་ཤོག། །།
 ། །རྒྱལ་ཐང་ཚེ་རིང་སྒྲོལ་མའི་འདོད་གསོལ།  བླ་མ་ཡི་དམ་སངས་རྒྱས་དང། །མཁའ་འགྲོ་བསྟན་སྲུང་ཚོགས་བཅས་པས། །བདག་ཅག་རྣམས་ཀྱི་ནད་གདོན་ཞི། །མྱུར་དུ་སངས་རྒྱས་ཐོབ་བྱིན་རློབས། །   ༈    །།རྒྱལ་ཐང་ཀར་སྒྲོན་གྱི་འདོད་གསོལ།  མཆོག་གསུམ་

[025A]༄༅། །དམ་པའི་ཐུགས་རྗེ་དང། །རྟེན་འབྲེལ་སླུ་མེད་བདེན་པ་ཡིས། །བདག་ཅག་གནས་སྐབས་བསམ་པ་འགྲུབ། །བྱང་ཆུབ་མྱུར་དུ་ཐོབ་པར་ཤོག།    ༈    །།ཆ་ཕྲིན་ལྕང་ར་ནས་རིག་འཛིན་ཅན་གྱི་འདོད་གསོལ།  ཇི་སྙེད་ཞིང་ན་
བཞུགས་པ་ཡི། །སྐྱབས་གནས་མ་ལུས་བརྩེར་དགོངས་ནས། །ནད་མེད་ཚེ་དཔལ་འབྱོར་བསྲིད། །འཕེལ་ཞིང་སངས་རྒྱས་ཐོབ་བྱིན་རློབས།། །   ༈    །།ཆ་ཕྲིན་ལྕང་ར་ནས་དོན་གྲུབ་ནོར་བུ་ཙན་གྱི་འདོད་གསོལ།  གང་བསམ་ཡིད་བཞིན་སྩོལ་མཛད་
པའི། །དཀོན་མཆོག་རིན་ཆེན་རྣམ་གསུམ་གྱིས། །གནས་སྐབས་མཐར་ཐུག་བསམ་པ་ཀུན། །འབད་མེད་འགྲུབ་པར་བྱིན་གྱིས་རློབས།།    ༈    །།ཆ་ཕྲིན་སྒྲོན་མ་ལ་སོང་བ།  སླུ་མེད་རྒྱལ་པ་མ་ལུས་པའི། །ཐུགས་རྗེ་དུས་ལས་མི་ཡོལ་བས།།
རྒྱེན་ངན་ཉེར་འཚེར་བཞི་ཞིང། །མྱུར་དུ་གྲོལ་བ་ཐོབ་བྱིན་རློབས།།    ༈    །།ཆ་ཕྲིན་ལྕང་ར་ཤོད་ནས་བསོད་ནམས་དང་ལ་གྲུབ་ལ་སོང་བ།  ཕྱོགས་བཅུ་དུས་གསུམ་མ་ལུས་པའི། །སངས་རྒྱས་སྲས་བཅས་དགོངས་སུ་གསོལ། །ཚེ་དཔལ་སྲིད་དང་འབྱོར་པ་
རྒྱས། །བྱང་ཆུབ་མྱུར་དུ་ཐོབ་བྱིན་རློབས།།    ༈    །།ཆ་ཕྲིན་བ་ཞིག་ལ་སོང་བ།  རྒྱལ་བ་ཀུན་གྱི་གསང་བ་འཛིན། །དཔལ་ལྡན་ཕྱག་ན་རྡོ་རྗེ་ཡིས། །ས་བདག་ཀླུ་གདོན་ལ་སོགས་པའི། །འཚེ་བ་སྲུངས་ལ་དངོས་གྲུབ་སྩོལ།། །།
   ༈     གཏན་གྱི་སྐྱབས་གནས་བླ་མ་ཡི་དམ་དང། །སངས་རྒྱས་བྱང་སེམས་མཁའ་འགྲོ་སྲུང་མར་བཅས། །བདག་ལ་བརྩེ་བས་དགོངས་ཏེ་བསམ་པ་ཀུན། །ལྷུན་གྲུབ་སངས་རྒྱས་མྱུར་དུ་ཐོབ་བྱིན་རློབས།། །།

[025B]   ༈    ཆ་ཕྲིན་གཡུ་འདུས་ནས་བསོད་ནམས་བུ་ཁྲིད་ཅན་ལ་སོང་པ།  ཕྱོགས་བཅུའི་ཞིང་ན་བཞུགས་པ་ཡི། །སྐྱབས་གནས་ཐམས་ཅད་འདིར་དགོངས་ཤིག་ཚེ་དཔལ་འབྱོར་པ་ལ་སོགས་པའི། །བསམ་པ་མ་ལུས་འགྲུབ་བྱིན་རློབས།།    ༈    །།ཆ་ཕྲིན་གཡུ་
འདུས་ནས་ཀརྨ་སྒྲོལ་མ་ལ་སོང་བ།  མཁྱེན་བརྩེ་ནུས་པའི་མངའ་བདག་མཆོག་རྒྱལ་བར་བ་འབྱམས་མ་ལུས་པས། །གནས་སྐབས་རྐྱེན་ངན་ཞི་བ་དང། །སངས་རྒྱས་མྱུར་དུ་ཐོབ་བྱིན་རློབས།།    ༈    །།ཇི་སྲིད་སྒྲིབ་པ་གཉིས་ཀྱི་འཆིང་བ་
ལས། །མ་གྲོལ་དེ་སྲིད་སྐྱེ་བ་ཐམས་ཅད་དུ། །གྲུ་འཛིན་བདག་པོས་རྗེས་གཟུང་དོན་གཉིས་ཀྱི། །ལེགས་ཚོགས་མ་ལུས་ལྷུན་གྱིས་གྲུབ་གྱུར་ཅིག།    ༈    །།མཆོག་གསུམ་སླུ་མེད་དབང་གི་རྒྱལ་པོའི་ཏོག་མོས་གུས་རྒྱལ་མཚན་རྩེ་མོར་
བཀོད་པ་ཡིས། །གནས་སྐབས་མཐར་ཐུག་འདོད་དགུ་ཆར་བསྙིལ་ཏེ། །རེ་བ་ཡོངས་སུ་རྫོགས་པའི་བཀྲ་ཤིས་ཤོག།    ༈    །།ནམ་ཡང་མི་སླུ་དཀོན་མཆོག་རིན་ཆེན་གྱིས། །བྱིན་རླབས་ག་པུར་ཟེགས་མ་ཕོག་པའི་མཐུས། །རང་གཞན་དོན་འབྲས་
ས་མོས་འདབ་བརྒྱའི་ཁ། །ཆེས་ཆེར་བཞད་པའི་དགའ་སྟོན་རྟག་མྱོང་ཤོག།    ༈    །།སླུ་མེད་ཕྱོགས་བཅུའི་སངས་རྒྱས་མ་ལུས་པ། །གཅིག་ཏུ་བསྡུས་བའི་ཐུགས་རྗེའི་རང་གཟུགས་ཅན། །བློ་བཟང་བསྟན་པའི་དཔལ་གྱུར་བླ་མ་ལ། །གསོལ་བ་འདེབས་སོ་
མཆོག་ཐུན་དངོས་གྲུབ་སྩོལ།།    ༈    །།སྐྱབས་ཀུན་འདུས་པའི་རང་གཟུགས་བླ་མ་མཆོག་མགོན་དུ་བསྟེན་ཅིང་གསོལ་བ་བཏབ་པའི་མཐུས། །ཁམས་གསུམ་སྡུག་བསྔལ་བཙོན་ཁང་འཐིབས་པོ་ལས། །མྱུར་གྲོལ་བླ་མེད་བྱང་ཆུབ་ཐོབ་པར་ཤོག་

[026A]༄༅། །བློ་ཀ་རེ་བྱས་པ་འདི་རྣམས་སྒར་བོད་དུ་འདེགས་པའི་བཤུལ་ལམ་ལི་ཐང་དུ་རྒྱལ་ཐང་པ་རེའི་དོན་དུ་སྨོན་ཚིག་ལག་བྲིས་མར་སོང་བའོ།།     ༈    །།བདེ་སྟོང་མཆོག་གི་སྨིན་ལེགས་གར་མཁན་མ། །དཀྱིལ་འཁོར་རབ་འབྱམས་རྒྱ་མཚོའི་མགོན་པོ་རུ།།
ཅིར་ཡང་འཆར་བའི་རྡོ་རྗེ་སེམས་དཔའ་དང། །དབྱེར་མེད་མོས་ལྡན་གདུལ་བྱའི་བླ་མ་མཆོག་བློ་བཟང་རྒྱལ་བ་གཉིས་པའི་གསུང་རབ་མཁར། །རྣམ་དཔྱོད་དཔལ་གྱི་འབྱོར་བའི་གཤོག་རླབས་ཟུང། །ཆེས་ཡངས་ཚུལ་ཁྲིམས་མི་འཇིགས་ཤུགས་
རྫོགས་པའི། །བཤེས་གཉེན་མཁའ་ལྡིང་དབང་པོ་གང་དེ་ཉིད། །ད་དུང་སྐལ་ལྡན་གདུལ་བྱའི་ཉེར་འཚོ་རུ། །ཡང་སྲིད་མྱུར་དུ་ཚེས་པའི་ཟླ་བ་གསར། །རང་གཞན་དོན་གཉིས་གྲུབ་པའི་དཀར་པོའི་ཆ། །འཕེལ་བའི་རེ་བ་མཐའ་དག་ལྷུན་གྲུབ་ཤོག་
 ཅེས་མང་ཐོས་ལུང་གི་ཡོན་ཏན་གྱིས་ཕྱུག་པའི་སྔགས་ཆེན་རྡོ་རྗེ་འཆང་བསྟན་བ་རྒྱས་པར་བྱེད་པའི་བཀའ་འགྱུར་བ་མེད་གན་ནོ་མོན་ཧན་བློ་བཟང་དཔལ་འབྱོར་ཚུལ་ཁྲིམས་ཞི་བར་གཤེགས་པའི་ཡང་སྲིད་མྱུར་འབྱོན་གྱི་བདེན་ཚིག་སྨོན་ལམ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    །ཟབ་ཡངས་ཁོག་པ་ལས་གྲག་ཆོས་ཀྱི་སྒྲས། །རང་གཞན་སྨིན་གྲོལ་འབྲས་བུ་འཕེལ་བའི་དཔྱིད། །མཆོག་གི་རོལ་པར་ཤར་བའི་དམ་པ་གང། །མོས་ལྡན་ཆུ་ཝུར་མིག་གི་སྣང་བ་ལས། །ཉེར་འདས་ཞི་
བའི་དབྱིངས་སུ་མནལ་ན་ཡང། །ད་དུང་སྤྲུལ་སྐུའི་རོལ་བ་འགོག་མེད་ཀྱི། །བཞིན་རས་གསར་དུ་ངོམ་པས་ཆིམ་པར་ཤོག་སླུ་མེད་ཕྱོགས་བཅུའི་ཞིང་བཞུགས་སངས་རྒྱས་དང། །འགོག་ལམ་དམ་ཆོས་འཕགས་ཆོགས་དགེ་འདུན་གྱི། །བྱིན་རླབས་ཐུགས་

[026B] །བསམ་དོན་པདྨ་མྱུར་དུ་བཞད་པར་ཤོག་ །ཅེས་ཀུན་གཟིགས་རྗེ་བཙུན་དམ་པའི་སྐུའི་གཉེན་དུ་གྱུར་པའི་རྗེ་བཙུན་མ་བཀྲ་ཤིས་ཆོས་འཕེལ་ཞིང་གཤེགས་པའི་ཡང་སྲིད་མྱུར་བྱོན་གྱི་གསོལ་འདེབས་དགོས་ཞེས། ཆེ་ཆེན་ཕྱག་མཛོད་པ་སོགས་ཐུན་མོང་ནས་བསྐུལ་
བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་ཤིགས་རྡོ་རྗེའི་སྙིང་པོ་བཻ་ཌཱུར་ཁམས། །ཆེ་དང་ཡེ་ཤེས་བཅུད་ཀྱིས་ལེགས་གཏམས་སྣོད། །ཚངས་བུག་ཆུ་རྒྱུན་སྦྲེངས་ལས་འཆི་མེད་དཔལ། །སྩོལ་མཇད་ཚེ་དཔག་
མེད་ཀྱིས་ཤིས་པས་སྐྱོངས། །རྒྱལ་ཀུན་ཡེ་ཤེས་ལྔ་ཡི་མཁྱེན་པའི་ཆ། །ལན་བུ་གཅིག་ཏུ་བསྒྲིལ་བའི་ཟུར་ཕུད་ཅན། །འཇམ་དཔལ་གཞོན་ནུ་འཛམ་གླིང་ས་གཞི་ལ། །མངའ་མཛད་ཆོས་ཀྱི་རྒྱལ་པོ་ཞབས་བརྟན་ཤོག་རབ་མངས་འཛིན་མར་ཆགས་
པའི་དགེ་མཚན་དཔྱིད། །མ་ལུས་ཕྱུར་བུར་སྤུངས་པའི་གནས་མཛོད་དབུས། །རྨུགས་འཛིན་འཇམ་དབྱངས་མི་རྗེ་གནམ་བསྐོས་ལྟ། །བསྐལ་བརྒྱར་ཞབས་ཟུང་གཡོ་མེད་བརྟན་པར་ཤོག་བསོད་ནམས་སྙིང་པོ་དར་དྲག་གསེར་གྱི་ཤིང། །གངས་
ལྗོང་སྲེད་སྡེའི་ཕྲག་བར་ལྕི་བ་ལས། །ལུགས་གཉིས་ཕུན་ཚོགས་སྟོབས་རྒྱས་ས་ཆེན་པོ། །ལེགས་སྐྱོང་མི་ཡི་དབང་པོ་ཞབས་བརྟན་ཤོག་སྔོན་བསགས་བཟང་པོའི་ལས་དང་སྨོན་ལམ་གྱི། །གོམ་སྟབས་གཅིག་པུས་རྒྱལ་ཐབས་ས་གསུམ་ལ། །མངའ་
སྦྱར་བསོད་ནམས་སྟོབས་རྒྱས་མི་ཡི་དབང། །ཁྱབ་འཇུག་ནོར་འཛིན་རྒྱན་དུ་ཞབས་བརྟན་ཤོག་ལུགས་གཉིས་དྲང་པོར་སྲོང་བའི་ཆོས་ལྡན་ཁྲིམས། །ལེགས་བྱས་ཡུབས་བཏེག་པའི་གདུགས་དཀར་འོག་མངའ་འབངས་རྒུད་པའི་ཚ་གདུང་ཡོངས་བཅིལ་

[027A]༄༅། །ཏེ༑ ༑རྟག་ཏུ་དགའ་སྐྱིད་ཚོར་བས་བདེ་མྱོང་ཤོག་འཕགས་མཆོག་ལག་ན་པདྨོའི་ཐུགས་རྗེའི་སྤྱན། །རྗེས་ཆགས་ཟུར་མིག་ཞགས་པས་འགྲོ་བ་ཀུན། །ཅི་དགར་བཅིངས་ཏེ་གནས་སྐབས་མཐར་ཐུག་གི་རེ་འབྲས་
དགའ་སྟོན་སྩོལ་བའི་བཀྲ་ཤིས་ཤོག་ །ཅེས་འཇམ་དཔལ་དབྱངས་དུས་མཐར་མི་ཡི་རྗེ་བོར་བསྟན་པའི་གནམ་བསྐོས་གོང་མ་ཆེན་པོ་དང། ལུགས་གཉིས་ལ་རྣམ་དཔྱོད་མཆོག་ཏུ་ཡངས་པས་སྲིད་ཀྱི་བྱ་བ་ཡིན་ལུགས་སུ་སྐྱོང་བའི་ས་སྤྱོད་བསོད་ནམས་སྟོབས་རྒྱས་གཉིས་ཀྱི་ཞབས་བརྟན་བདེན་
ཚིག་གི་སྨོན་ལམ་འདི་ནི། གནས་ཆུང་དགྲ་ལྷ་སྐྱེས་གཅིག་ཁོག་ཏུ་བརླམས་ནས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།རབ་འབྱམས་རྒྱལ་བ་ཀུན་གྱི་བློ་གྲོས་མཐུས།།
བཟང་པོའི་ཆོས་ཕུང་འདོམས་པའི་ལེགས་བཤད་གཏེར། །འཇམ་དཔལ་སྙིང་པོའི་རིང་ལུགས་ཕྱོགས་དུས་ཀུན། །སྤེལ་ཕྱིར་བསྐལ་བཟང་རྒྱ་མཚོ་ཞབས་བརྟན་ཤོག། །ཚེ་རབས་ཀུན་ཏུ་རྗེ་བཙུན་བླ་མ་ཡིས། །མཉེས་བཞིན་འབྲལ་བ་མེད་པར་རྗེས་
གཟུང་ཞིང། །མཆོག་དང་ཐུན་མོང་དངོས་གྲུབ་མ་ལུས་པ། །འབད་མེད་ཡིད་བཞིན་འགྲུབ་པའི་བཀྲ་ཤིས་ཤོག་ །ཅེས་པ་འདི་ནི་ཨ་མདོ་ཨ་འཁོར་ནས་དཀའ་བཅུ་དོན་ཡོད་མཆོག་ལྡན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།།
   ༈    །སྙིང་པོ་བྱམས་ཆེན་ཆུ་འཛིན་འཁྲིགས་པ་ལས། །གཞན་ཕན་གྲུ་ཆར་འབེབས་མཁས་རྒྱལ་ཚབ་མཆོག་མ་ཕམ་འགྲོ་བའི་བླ་མར་ཕྱག་འཚལ་ལོ། །མཐའ་ཡས་ལུས་ཅན་ཁམས་དང་དབང་པོ་ཡི།།

[027B] །གང་འཚམས་ཕྲིན་ལས་ཟླ་གཟུགས་དེ་སྙེད་དུ། །སྤྲོ་ཡང་རྟོག་པ་མ་ལུས་ཉེར་ཞི་མངའ། །དེ་ལྟ་ན་ཡང་དཔག་བསམ་ནོར་བུ་བཞིན། །ལྷུན་གྲུབ་བྱམས་དང་བརྩེ་བའི་སྤྱན་རས་དཀྱུས། །གང་འདུལ་ཕྱོགས་སུ་ལྷུང་བའི་གཟིགས་མོལ།།
སྐྱབས་འཚོལ་བདག་ཅག་རྣམས་ལ་ཉེར་དགོངས་ཤིག་དྲི་མེད་གསེར་བཟང་དག་པའི་རི་བོ་ལ། །རབ་མང་ནོར་བུ་བཀྲམ་བཞིན་ཡིད་འཕྲོག་སྐུར། །བརྟན་པར་བཞུགས་ཏེ་རྣམ་དག་སྨོན་ལམ་གྱི། །དབང་པོར་གསོལ་བས་རེ་པ་དོན་ལྡན་མཛོད། །རང་གཞན་དུས་
གསུམ་བསགས་པའི་རྣམ་དཀར་མཐུས། །ཕན་བདེའི་རྩ་ལག་རྒྱལ་བསྟན་པ་དན་རྩེར། །དྲི་མེད་དགའ་ལྡན་རིང་ལུགས་བསམ་འཕེལ་ཏོག་སྲིད་མཐར་མི་གཡོ་སྲ་བརྟན་ཚུགས་པར་ཤོག་མཁའ་ལ་ཉི་ཟླའི་སྣང་བ་ཆད་མིན་བར། །མཆོད་ཡོན་སྐུ་ཚེ་ཕྲིན་
ལས་རྒྱས་པ་དང། །མཐའ་ཀླས་འཇིག་རྟེན་ཀུན་ཏུ་བཀྲ་ཤིས་དང། །དགེ་ལེགས་སྣང་བ་ནམ་ཡང་གསལ་བར་ཤོག་ཟབ་གསང་རྒྱུད་སྡེའི་རི་བོ་ལྷུན་ཆགས་སྤོར། །བདེ་ཆེན་ཕྱག་རྒྱ་མཆོག་གི་དབང་ཕྱུག་ཏུ། །རབ་རྫོགས་བརྒྱ་བྱིན་རྣམ་རྒྱལ་ཕོ་བྲང་འདིར།།
བཤད་སྒྲུབ་བྱ་བ་རྟག་ཏུ་འཕེལ་བར་ཤོག་མ་འོངས་དབུས་འགྱུར་བྱམས་མགོན་གཤེགས་པའི་ཚེ། །རྒྱུ་སྦྱོར་བདག་པོས་གཙོ་བྱས་བདག་ཅག་རྣམས། །འདུས་པ་དང་པོར་སྐྱེས་ནས་ས་ལམ་འགྲོས། །མཐར་ཕྱིན་བསམ་དོན་མ་ལུས་མྱུར་འགྲུབ་ཤོག་ །ཅེས་པ་འདི་ནི་དད་
གཏོང་ལྷག་བསམ་གྱིས་ཉེ་བར་ཕྱུག་པའི་སྐྱེད་བྱེད་གུན་བསོད་ནམས་དར་རྒྱས་ཀྱིས་རི་བོ་བདེ་ཆེན་དུ་རྗེ་བཙུན་མ་ཕམ་པའི་སྣང་བརྙན་རྟེན་བརྟེན་པར་བཅས་པ་བཞེངས་སྐབས་སྨོན་ལམ་ཚོགས་འདོན་དུ་འཛུགས་རྒྱུ་འདི་ལྟ་བུ་དགོས་ཞེས་བསྐུལ་མ་མཛད་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།

[028A]༄༅། །   ༈    མཐའ་ཡས་བསྐལ་པར་རབ་གོམས་ཚོགས་གཉིས་ཀྱི། །ཟབ་རྒྱས་རྒྱ་མཚོ་འཁྱིལ་ལས་ལེགས་འོངས་པའི། །འགྱུར་མེད་སྐུ་བཞིའི་ལྷུན་པོ་འཇམ་དཔལ་དབྱངས། །བསམས་བཞིན་ས་སྟེང་དྲེགས་ལྡན་སྤྱི་བོ་རུ།།
འཁོར་ལོ་ཐོགས་མེད་ཤུགས་རྗེས་སྟོབས་ཀྱི་དཔུང། །རྩོལ་མེད་ཕ་རོལ་འདུད་པའི་རྒྱལ་སྲིད་ཀྱི། །མངའ་བདག་གནས་བསྐོས་ལྷ་སྐྱོང་བསྐལ་བའི་བར། །མི་ཤིགས་ཞབས་ཟུང་རབ་ཏུ་བརྟན་པར་ཤོག་འཇམ་དཔལ་ཡེ་ཤེས་གསེར་གྱི་སྒོ་ང་ལས། །ངོ་
མཚར་མཚན་དབེས་སྤྲས་པའི་གཟུགས་སྐུ་མཆོག་འཇིག་རྟེན་ཀུན་གྱི་སྤྱི་མེས་ལྷ་སྐྱོང་རྗེ། །བསྐལ་བ་རྒྱ་མཚོའི་བར་དུ་ཞབས་བརྟེན་ཤོག་སླུ་མེད་རིན་ཆེན་རྣམ་གསུམ་འོད་སྣང་དང། །ཚེ་དཔག་མེད་དཔལ་ཡིད་བཞིན་འཁོར་ལོ་ཡི། །དངོས་གྲུབ་ཚེ་ཡི་
ཆུས་བྲན་གནམ་བསྐོས་ལྷའི། །སྐུ་ཚེ་པདྨའི་འདབ་བརྒྱ་ཆེར་བཞད་ཤོག་ཞྭ་སེར་བསྟན་པ་རིན་ཆེན་བླ་ནས་བལྟར། །འདེགས་ཤིང་རྒྱ་མཚོའི་གོས་ཅན་རབ་ཡངས་ཁྱོན། །བདེ་སྐྱིད་རྫོགས་ལྡན་ལ་སྦྱོར་ཐུགས་བསྐྱེད་བཞིན། །ལྷུན་གྲུབ་བཀྲ་ཤིས་རབ་ཏུ་རྒྱས་
གྱུར་ཅིག།  །ཅེས་འཇམ་དཔལ་དབྱངས་བསམས་བཞིན་གནམ་འོགས་སྟེང་གི་མངའ་བདག་ཏུ་ཕེབས་པའི་ལྷ་སྐྱོང་གོང་མཆེན་པོའི་ཞབས་བརྟན་གྱི་བདེན་ཚིག་འདི་ནི་ཁྲིར་ཕེབས་ལེགས་སྐྱེས་ཀྱི་གསེར་ཡིག་པ་ཏཱ་བླ་མ་ཆོས་འཕེལ་དར་རྒྱས་དང། ཏཱ་བླ་མ་བློ་བཟང་དཔལ་འབྱོར་གཉིས་ཀྱིས་བསྐུལ་བའི་
ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།ཚོགས་གཉིས་སྙེམ་དུད་པའི་རྩེ་མོ་ལས། །འབྲས་བུ་ཐར་པ་མཆོག་གི་རོ་མངར་ཅན། །ཀུན་མཁྱེན་ཤཱཀྱའི་རྒྱལ་བོའི་བཀའ་རྟགས་ཀྱི། །སླུ་མེད་

[028B] །མཐའ་ཡས་འགྲོ་བ་སྨིན་གྲོལ་རིན་ཆེན་གླིང། །གཏན་བདེའི་ངལ་གསོ་སྟེར་བའི་དེད་དཔོན་མཆོག་ཆོས་ཀྱི་རྒྱལ་པོར་བསྔགས་འོས་ཡོངས་འཛིན་གྱི། །རྣམ་རོལ་ཞལ་བཟང་མྱུར་དུ་ངོམ་པར་ཤོག་མཆོག་གསུམ་བྱིན་རླབས་
མཐུན་ཕྱོགས་རླུང་ཤུགས་ཀྱིས། །བསྐྱོད་ལས་འདྲེན་མཆོག་ཡང་སྲིད་གསར་པའི་གར། །འཁྲུལ་མེད་ཡོན་ཏན་ནོར་བུས་ཕྱུག་པའི་རྫིངས། །བདག་སོགས་ཉེར་འཚོར་མྱུར་དུ་ཁུགས་པར་ཤོག་ །ཅེས་བསྟན་པའི་གསལ་བྱེད་བཙན་པོ་བ་སྨིན་གྲོལ་ནོ་མོན་ཧན་ཞི་བར་
གཤེགས་པའི་ཡང་སྲིད་མྱུར་དུ་ཁྱོན་པའི་གསོལ་འདེབས་འདི་ནི་ཐོ་ཡོན་དར་རྒྱས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླུ་མེད་བདེན་པའི་བཀའ་བཙན་དྲང་སྲོང་མཆོག་རྣམ་འདྲེན་ཟས་གཙང་སྲས་པོའི་གདམས་ངག་གིས།།
འགྲོ་རྣམས་སྨིན་གྲོལ་ལམ་ལ་འགོད་མཛད་པའི། །ཆོས་ཀྱི་རྒྱལ་པོར་ལུང་གིས་བསྔགས་འོས་པ། །བློ་བཟང་རྒྱལ་བ་གཉིས་པའི་ལེགས་བཤད་ནོར། །བསྟན་འཛིན་ཀླུ་དབང་གཙུག་གི་རྒྱན་གྱུར་གང། །རྣམ་དཔྱོད་རྒྱ་མཚོའི་འཛིང་ལས་རབ་བརྒལ་ཏེ། །ལེན་
མཁས་ཡོངས་འཛིན་མཁས་པའི་དེད་དཔོན་ཆེ། །ཆུ་ཝུར་མིག་གི་བདུད་རྩིའི་དཀྱིལ་འཁོར་ཆེ། །མདག་གདུལ་བྱའི་ཉེས་ཚོགས་ཆུ་འཛིན་རུམ། །བགལ་ཞ་ཡང་རིང་མིན་ཡང་སྤྲུལ་གྱི། །ཟློས་གར་གསར་དུ་ཚེས་པའི་དཔལ་ངོམ་ཤོག་བདེ་གཤེགས་སྤས་བཅས་
སྲུང་མའི་མཐུ་སྟོབས་དང། །མོས་ལྡན་ལྷག་བསམ་དག་པའི་བདེན་ཚིག་སྒྲས། །བཤེས་གཉེན་ཡང་སྤྲུལ་གསར་པའི་མགྲོན་ཁུགས་ནས། །བསམ་རྫོགས་དགའ་སྟོན་དཔལ་རབ་མྱོང་བར་ཤོག་མདོ་སྔགས་ཤེས་བྱའི་གནས་ཀྱིས་གསུམ་པོ། །སྦྱངས་

[029A]༄༅། །སྟོབས་གོམ་པ་གཅིག་གིས་ནང་བྱན་དུ། །ཆུད་ནས་བཤད་སྒྲུབ་བྱ་བས་ཐུབ་བསྟན་གྱི། །ཀུན་གསལ་མཛེས་བྱེད་འཕྲིན་ལས་རྒྱས་པར་ཤོག།  །ཅེས་པ་འདི་ནི་བསྟན་པའི་གསལ་བྱེད་བཙན་པོ་བ་སྨིན་གྲོལ་ནོ་མོན་ཧན་བློ་བཟང་བལྟན་
འཛིན་རྒྱ་མཚོ་ཞི་བར་གཤེགས་སྐབས། ཨེར་ཏེ་ནི་དའི་ཆིན་སོགས་སྡེ་དགོན་ཐུན་མོང་ནས་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།རབ་ཞི་
མཁའ་ལྟར་རྣམ་དག་ཆོས་དབྱིངས་ལས། །མ་གཡོས་གཟུགས་སྐུའི་རྣམ་རོལ་སྲིད་པའི་མིག་རྒྱལ་དང་དེ་སྲས་སློབ་དང་མི་སློབ་ཀྱི། །སྤངས་རྟོགས་དམ་ཆོས་བཅས་པའི་རིན་ཆེན་གསུམ། །རྩེ་གཅིག་འདུན་པའི་རླུང་གིས་རབ་གཡོ་བའི། །བདེན་བརྗོད་
རྒྱལ་མཚན་རྩེ་མོར་འཕྱར་བ་ལས། །དེང་འདིར་སྨོན་འབྲས་དུས་སུ་སྨིན་པ་ཡི། །འདོད་དགུ་མོས་ལྡན་དཔྱིད་དུ་འཇོ་བར་གསོལ། །ངག་ལ་དབང་ཕྱུག་འཇམ་དབྱངས་གཞོན་ནུའི་ལྷ། །བློ་བཟང་སྙན་པར་གྲགས་པའི་ཟློས་གར་གྱི། །ལེགས་བཤད་ཆོས་ཀྱི་རྒྱ་
མཚོ་འཁྱིལ་བའི་སྣོད། །རྣམ་དཔྱོད་ཡངས་པའི་ས་མཚུངས་བཤེས་གཉེན་གྱི། །ཡང་སྲིད་འཁྲུལ་མེད་དལ་དང་འབྱོར་པའི་རྟེན། །བློ་གྲོས་ཚུལ་ཁྲིམས་རྒྱན་གྱིས་སྒེག་པའི་གཟུགས། །དད་ལྡན་གདུལ་བྱའི་ཡིད་ངོས་མེ་ལོང་དུ། །མྱུར་ཤར་དགའ་བའི་ལྟད་
མོས་སྐྱོང་བར་ཤོག་དད་དང་ཚུལ་ཁྲིམས་ཐོས་གཏོང་ངོ་ཚ་ཤེས། །ཁྲེལ་ལྡན་ཤེས་རབ་འཕགས་ནོར་མཛོད་བཟུང་ཆོས། །རྒྱལ་བའི་རིང་ལུགས་སྤེལ་ཞིང་གདུལ་བྱ་ཀུན། །སྨིན་གྲོལ་ལམ་བཟང་འགོད་པའི་དོན་འགྲུབ་ཤོག་ །ཅེས་པ་འདི་ནི་གོང་མའི་ལུང་

[029B]། །།།
   ༈    །རབ་བགྱུངས་དྭངས་པའི་ཆུ་མཚོར་དགེ་མཚན་གྱི། །མཆོག་སྦྱིན་དབང་གི་རྒྱལ་པོའི་མཆེད་ཟླ་རུ། །ལེགས་གྲུབ་སྣང་བ་འབུམ་འཕྲོའི་དགེ་ཚགས་རྒྱུན། །ཉི་གཞོན་ཁེངས་པ་འཕྲོག་ནུས་སུ་ཝརྞ། །བཙོ་
སྦྱངས་ཁུ་བས་ཉེར་བྱུགས་ཕོ་བྲང་རྒྱན། །གསང་ཆེན་རྣལ་འབྱོར་མཇེས་བྱེད་ལྷ་ཡི་གོས། །སྣ་ཚོགས་དབང་གཞུ་ལྟ་བུར་རྣམ་བཀྲ་བ། །ཕུལ་སོགས་རང་གཞན་དུས་གསུམ་དགེ་ཚོགས་རྣམས། །གཅིག་བསྡོམ་མ་སྨད་མཐུ་ཡིས་རྒྱལ་བའི་བསྟན། །
སྤྱི་དང་ཁྱད་པར་རྗེ་བཙུན་བཙོང་ཁ་པའི། །བཤད་སྒྲུབ་བསྟན་པ་ནམ་ཡང་མི་ནུབ་ཤོག་ཐུབ་བསྟན་རྩ་ལག་འདྲེན་མཆོག་ཡབ་སྲས་སོགས། །བསྟན་འཛིན་ཡོན་མཆོད་མ་ལུས་རྡོ་རྗེ་ལྟར། །མི་ཤིགས་འཕྲིན་ལས་བཟང་པོས་ས་སྟེང་ཡོངས། །
ཁྱབ་སྟེ་འགྲོ་རྣམས་སྨིན་གྲོལ་ལམ་འགོད་ཤོག་བསླབ་གསུམ་གཏེར་མཛོད་རི་སྒོ་ཆོས་ཀྱི་སྡེ། །བཤད་སྒྲུབ་སྡེ་བཞིའི་འཕྲིན་ལས་རབ་རྒྱས་ཤིང། །ལྷ་རིགས་ཡངས་བའི་ས་སྐྱོང་ཆབ་སྲིད་དང། །མངའ་ཐང་དགེ་མཚན་དར་དྲག་འཕེལ་བར་ཤོག་ཨེ་
དབྱིབས་རིག་པའི་འབྱུང་གནས་ནོར་འཛིན་གཞི། །འདིས་མཚོན་མཐའ་དབུས་འཇིག་རྟེན་མ་ལུས་བར། །མི་ཕྱུགས་ནད་དང་ལོ་ཉེས་འཁྲུག་རྩོད་སོགས། །རབ་ཞི་རྫོགས་ལྡན་དཔལ་བཞིན་སྤྱོད་གྱུར་ཅིག་འགྲོ་བློའི་མ་རིག་སེལ་སླད་བཟང་པོའི་འོད། །འཆར་ནུབ་

[030A]༄༅། །སྤངས་པ་དཀོན་མཆོག་རིན་ཆེན་མཐུས། །རྒྱུ་སྦྱོར་མི་འདོད་ཀུན་ཞི་གང་བསམས་དོན། །ལྷུན་གྲུབ་བྱང་ཆེན་ཐོབ་པའི་རྒྱུར་གྱུར་ཅིག་ །ཅེས་པ་འདི་ནི་ཨུའི་ཙིང་དར་ཁན་མགྲོན་གཉེར་བློ་བཟང་དཀོན་མཆོག་གིས་རི་སྒོ་
ཆོས་སྡེར་གསེར་ཟངས་ལས་བསྒྲུབས་པའི་གཉྫི་ར་དང་རྒྱལ་མཚན་ཆ། བཟང་གོས་ལས་བསྒྲུབས་པའི་སྟོད་གཡོགས་སྨད་གཡོགས། རིགས་ལྔ་དང་དབྱངས་གཙུག་ཏོར་ཆ་འགྲིག་གི་དབང་ཆས་བཅས་ཕུལ་སྐབས། གོང་གསལ་དོན་ཚར་བའི་སྨོན་ཚིག་དགས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སོར་རྟོག་ཡེ་ཤེས་པདྨ་རཱ་གའི་ཁམས། །བཞུ་བླུགས་མཚན་དཔེ་གསལ་རྫོགས་གཟུགས་ཀྱི་སྐུ། །བདེ་ལྡན་ཞིང་གཙོ་ཚེ་དཔག་མེད་པ་ཡིས། །འཆི་མེད་ཚེ་ཡི་དངོས་གྲུབ་ཆར་
ཆེན་ཕོག་བློ་བཟང་རྒྱལ་བ་གཉིས་པའི་ལེགས་བཤད་ཉི། །བསྐལ་བཟང་སྒྲོན་མེ་ཐུབ་དབང་བསྟན་པའི་མཁར། །འདྲེན་མཛད་སྐྱ་རེངས་གཞོན་ནུ་རྣམ་འདྲེན་མཆོག་རྒྱལ་བརྒྱ་མཚོའི་སྤྱི་གཟུགས་ཞབས་བརྟན་ཤོག་རྒྱལ་བ་ཀུན་ཡུམ་སྒྲོལ་
མཛད་ཐུགས་ཀ་ནས། །སྤྲོས་པའི་ཁ་དོག་སྣ་ཚོགས་འོད་ཟེར་རྗེས། །འཕྲིན་ལས་རྣམ་བཞིའི་དངོས་གྲུབ་ཁུགས་པ་ཡིས། །བཞིད་དོན་ཕན་བདེའི་གྲོགས་ཀུན་འགྲུབ་གྱུར་ཅིག་བསོད་ནམས་དཔུང་བའི་ཤུགས་ཀྱིས་ཕྱོགས་ཀུན་ལས། །ནམ་པར་
རྒྱལ་བའི་སྟོབས་རྒྱས་ལྷ་དབང་མཆེད། །སྐུ་ཚེ་བརྟན་ཅིང་མངའ་ཐང་ཆབ་སྲིད་ཚོགས། །མཆོག་གསུམ་བདེན་པའི་སྟོབས་ཀྱིས་གོང་འཕེལ་ཤོག་ཡངས་པའི་ས་ཆེན་སྤྱི་དང་བསིལ་ལྡན་གྱི། །རབ་དཀར་པོས་བྲེས་པའི་ཡུལ་ལྗོངས་འདིར། །ཐུབ་བསྟན་

[030B] །རང་ཞལ་གསར་དུ་ངོམ་པའི་བཀྲ་ཤིས་ཤོག་ །ཅེས་པ་འདི་ནི་མེ་སྤྲུལ་ལོ་ཆོས་འཁོར་རྒྱལ་དུ་འགྲོད་པའི་ཚུར་ཞོར་ཡེར་པར་ཡང་ཡོང་དགོས་ནན་གྱིས་བྱུང་དོན་ལྟར་བསྐྱོད་སྐབས་དགའ་ལྡན་གསང་སྔགས་ཡང་རྩེ་བགྲ་སྤྱིས་རིང་འཚོའི་རྟེན་འབྲེལ་
བསྒྲིག་པ་དང་ཆབས་ཅིག་པར་སྨོན་ཚིག་ཚོགས་འདོན་བགྱིས་ཆོག་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ནམ་ཡང་སླུ་མེད་མཁྱེན་བརྩེ་ནུས་པའི་གཏེར། །ཕྱོགས་བཅུའི་བླ་མ་བདེ་གཤེགས་ཡི་དམ་ལྷ། །འགོག་
ལམ་ཟང་ཞིའི་ཆོས་དང་འཕགས་ཚོགས་ཀྱི། །དགེ་འདུན་བྱིན་རླབས་མཐུ་དང་དཔུང་སྐྱེད་ཅིག་བློ་བཟང་ཤེས་བྱའི་ཁམས་དང་མཉམ་འཇུག་པའི། །ཐམས་ཅད་མཁྱེན་དངོས་ཡེ་ཤེས་རང་སྣང་སྐུ། །ཟུང་འཇུག་འཁོར་ལོའི་མགོན་པོ་དྲིན་ཅན་རྗེ། །བདག་ཅག་
སྙིགས་དུས་འགྲོ་བའི་ས་མཁན་གང། །སྐལ་དམན་ཆུ་སྦུར་མིག་གི་ལིང་ཏོག་མཐུས། །མངོན་སུམ་སྣང་བ་ལས་འཕོས་འདྲེན་བྱེད་ཆེ། །ལོང་བའི་ཟུག་རྔུས་འཕོག་ཅིང་རྩེ་གཅིག་ཏུ། །གསོལ་འདེབས་གདུང་བའི་ང་རོ་འདིར་དགོངས་ཤིག་རིང་ནས་
འགྲོ་བ་སྒྲོལ་བའི་དམ་བཅའི་ཁུར། །འཆང་བཞིན་རང་ཞིར་མནལ་བའི་མཛད་སྤྱོད་ཀུན། །འགལ་ཕྱིར་བདག་སོགས་གདུལ་བྱའི་ཉེར་འཚོ་རུ། །ཡང་སྤྲུལ་དགའ་སྟོན་མྱུར་བར་སྩལ་དུ་གསོལ། །གཞན་གྱི་དོན་སླད་གནས་ངན་འཁོར་བའི་གྲོང། །མཐོ་རིས་
དགའ་ཚལ་ལྟར་འཇུག་འཕགས་ཆེན་གྱི། །རྣམ་ཐར་རང་གིར་བཟུང་བས་མི་ཡི་གཟུགས། །མངོན་སུམ་སྤྲུལ་པའི་ཟློས་གར་མྱུར་སྟོན་ཞིག་ཟུང་འཇུག་སྐུ་བཞིའི་བདག་ཉིད་བསམ་འཕེལ་ནོར། །འཁྲུལ་མེད་མི་ཡི་སྲིད་པའི་ཟ་མ་ཏོག་འཁྱིལ་བསམ་ཐོང་ཐོས་དྲན་

[031A]༄༅། །རེག་འགྲོ་བ་ཀུན། །སྨིན་གྲོལ་འདོད་དགུའི་རེ་བ་འགྲུབ་པར་ཤོག་རྨད་བྱུང་ཐུགས་རྗེའི་ཆུ་འཛིན་ལས་འོངས་པའི། །ཕྲིན་ལས་བདུད་རྩི་མངར་པོའི་གྲུ་ཆར་གྱིས། །བདག་སོགས་མཐའ་ཡས་འགྲོ་རྒྱུད་ནོར་འཛིན་གཞི། །
བརླན་ཅིང་ཕན་བདེའི་དཔལ་གྱིས་ཡོངས་ཁྱབ་ཤོག་ །ཅེས་པ་འདི་ནི་ཡོངས་རྫོགས་བསྟན་པའི་མངའ་བདག་རིགས་ཀུན་ཁྱབ་བདག་མཚན་བརྗོད་པར་དཀའ་བའི་དྲིན་ཅན་བླ་མ་དོན་སླད་མཚན་ནས་སྨོས་པས་ཁན་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞལ་སྔ་ནས་ངེས་པའི་དོན་དུ་
མགོན་པོ་ཚེ་མཐའ་ཡས་པའི་ངོ་བོར་སངས་རྒྱས་ཟིན་པས་སྐྱེ་འཆི་ན་རྒ་སོགས་དང་བྲལ་ཡང། བདག་ཅག་དུས་ངན་གྱི་མཐར་སྐྱེས་པའི་གདུལ་བྱའི་སྐལ་བ་དམན་པས་གཟུགས་སྐུ་ཆོས་དབྱིངས་སུ་ཐིམ་ཚུལ་བསྟན་སྐབས་དགོངས་པ་ཡོངས་སུ་རྫོགས་ཤིང། འཁྲུལ་མེད་སྐུའི་ཡང་སྲིད་ཀྱི་ཞལ་མྱུར་དུ་མཇལ་
བ་དང། ཕན་བདེའི་ཕྲིན་ལས་འགོག་པ་མེད་པར་འགྲུབ་པའི་སྨོན་ཚིག་འདི་ནི་རྗེ་བླ་མ་གང་གི་སློབ་བུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་རྩེ་གཅིག་པའི་ཡིད་ཀྱིས་གསོལ་བ་བཏབ་པའོ།།     ༈    །།བློ་གྲོས་མཁའ་དང་མཉམ་པའི་མེ་ལོང་ངོས། །བདེན་གཉིས་
སྣང་བ་བཟང་བོའི་གཟིགས་མོ་ཅན། །ཡེ་ཤེས་ལྔ་བདག་རྗེ་བཙུན་བླ་མ་མཆོག་འཆི་མེད་རྡོ་རྗེའི་ཁམས་སུ་ལྷུན་ཆགས་ཀྱང། །ཡོངས་རྫོགས་ཟླ་བར་ཆུ་འཛིན་སྟུག་པོ་བཞིན། །མ་དག་སྣང་བས་བསྒྲིབས་པའི་སྐལ་དམན་ངོར། །ཐ་མའི་མཛད་པ་
བསྟན་ཕྱིར་གདུང་ཤུགས་ཀྱིས། །གསོལ་འདེབས་འདོད་པའི་འབྲས་བུ་སྩལ་དུ་གསོལ། །དག་པའི་ཞིང་དུ་རང་ཉིད་བདེ་བ་ལ། །མ་ཆགས་ཉམ་ཐག་འགྲོ་བ་སྒྲོལ་བའི་གོ། །ལྷུར་བཞེས་དཔའ་བོ་ཆེན་པོའི་རྣམ་ཐར་གྱིས། །བདག་སོགས་རེ་བ་

[031B]འཁྲུལ་མེད་ཡང་སྲིད་ཉི་མ་ལྟ་བུའི་གཟི། །གང་འདུལ་མངོན་སུམ་མཁའ་ལ་རབ་འཕགས་ནས། །ཕན་དང་བདེ་བའི་ཆུ་སྐྱེས་འཛུམ་ཕྲེང་གི། །དགའ་ཚལ་རིང་མིན་དར་བའི་དཔལ་མྱོང་ཤོག་སླུ་མེད་རྒྱལ་བ་སྲས་བཅས་བྱིན་
རླབས་དང། །རྒྱུ་འབྲས་རྟེན་ཅིང་འབྲེལ་འབྱུང་ཟབ་མོའི་མཐུ། །མོས་ལྡན་རྣམ་པར་དག་པའི་ལྷག་བསམ་གྱིས། །ཅི་བཏབ་སྨོན་ལམ་ཡོངས་སུ་འགྲུབ་པར་ཤོག་ །ཅེས་རིག་དང་དཀྱིལ་འཁོར་རྒྱ་མཚོའི་ཁྱབ་བདག་མཚན་བརྗོད་པར་དཀའ་བའི་དྲིན་ཅན་བླ་མ་དོན་སླད་མཚན་ནས་
སྨོས་པ་མཁན་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞལ་སྔ་ནས་ངེས་པའི་དོན་དུ་མགོན་པོ་ཚེ་མཐའ་ཡས་པའི་ངོ་བོར་སངས་རྒྱས་ཟིན་པས། སྐྱེ་འཆིན་རྒ་སོགས་དང་བྲལ་ཡང། བདག་ཅག་དུས་ངན་གྱི་མཐར་སྐྱེས་པའི་གདུལ་བྱའི་སྐལ་བ་དམན་པས་གཟུགས་སྐུ་ཆོས་དབྱིངས་སུ་ཐིམ་ཚུལ་བསྟན་
སྐབས་འཁྲུལ་མེད་ཡང་སྲིད་ཀྱི་སྐུ་མཆོག་ངོམ་སྟེ་བསྟན་འགྲོའི་ཕན་བདེ་རྒྱ་ཆེན་པོ་འགྲུབ་པའི་སྨོན་ཚིག་འདི་ནི་སྲིད་སྐྱོང་བའི་ལི་དང། ཕྱག་མཛོད་བློ་བཟང་དགེ་འདུན་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །སྤངས་རྟོགས་མཐའ་ཕྱིན་
ཡང་དག་རྫོགས་སངས་རྒྱས། །ཟབ་ཅིང་ཉེར་ཞི་འགོག་ལམ་དམ་པའི་ཆོས། །རིག་གྲོལ་དབང་ཕྱུག་འཕགས་ཚོགས་དགེ་འདུན་གྱི། །བྱིན་རླབས་མཐུ་དང་སྨོན་པའི་བདེན་སྟོབས་ཀྱིས། །ལྷ་དབང་རི་བོ་མཆོག་གི་རྩེར་འགྱིང་བཞིན། །ངོ་མཚར་སྤྲུལ་སྐུའི་སྐྱེ་འཕྲེང་མངོན་
མུ་མདུ། །མཐོང་བས་བསྟན་པ་མཆོག་ལ་སྲི་ཞུ་དང། །ཐོས་བསམ་སྒོམ་པའི་བྱ་བ་རབ་འཕེལ་ཤོག་ །ཅེས་ཛ་ས་ག་ལྷ་རི་སྐུ་སྐྱེའི་ཡང་སྲིད་པོ་འཕྲོད་པ་སོགས་ཀྱི་སྨོན་ཚིག་དགོས་ཞེས་ཧོ་ཐོ་གོད་ཀྱི་དཔོན་བན་དེ་ཐུས་ལག་ཆེ། ཧ་ཐུན་བསོད་ནམས། ཧ་ཐུན་ཚེ་དབང་སྐྱབས་བུ་ཕྲུག་བཅས་ཚང་མས་རྒྱང་རིང་

[032A]༄༅། །པོ་ནས་ཡིག་འཕྲིན་གྱི་བསྐུལ་མ་བྱུང་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །ནམ་ཡང་སླུ་བ་མེད་པའི་མཁྱེན་བརྩེའི་གཏེར། །དངོས་བརྒྱུད་བླ་མ་བགྲང་ཡས་བདེ་བར་གཤེགས། །སྲས་
བཅས་བཀའ་སྡོད་སྐྱབས་གནས་མ་ལུས་པའི། །བྱིན་རླབས་རྡོ་རྗེའི་གོ་ཆ་བརྟན་པོ་ཡིས། །དྲི་མེད་ཆོས་དཀར་ཁ་བ་ཅན་གྱི་ཡུལ། །བླ་མ་མཆོག་གསུམ་རྟེན་དང་བརྟེན་པ་དང། །དགེ་འདུན་སྲི་ཞུའི་སླད་དུ་འགྲོར་སྨོན་པའི། །ལྷག་བསམ་འགྲུབ་
ཅིང་བཤུལ་རིང་གནས་སྐབས་ཀུན། །རྐྱེན་ངན་འཚེ་བའི་སྡུག་བསྔལ་ཐམས་ཅད་ལས། །བསྲུང་ཞིང་མི་ནོར་ཕྱུགས་ལ་བགེགས་མེད་དུ། །བགྲོད་པའི་བདེ་ལྡན་གནས་སྐབས་མཐར་ཐུག་གི་རེ་འབྲས་ལག་ཏུ་ལོན་པའི་དོན་འགྲུབ་ཤོག་ །ཅེས་པ་ནི་
ཁལ་ཁ་ཨེར་ཏེ་ནི་ཐུ་ཤེ་ཡེ་ཐུ་དར་ཁན་ནང་སོ་དགེ་སློང་གིས་ཁལ་ཁ་ཕྱོགས་ནས་བོད་དུ་རྣམ་དཀར་གྱི་སླད་འགྲོ་འདོད་ཀྱི་ལྷག་བསམ་ཅན་ཤིན་ཏུ་མང་བར་རེ་བ་འགྲུབ་ཆིང། བཤུལ་ལམ་བགེགས་མེད་པ་སོགས་ཀྱི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ།།     ༈    །།ཐབས་མཁས་སྨོན་ལམ་མཆོག་གི་གསེར་འགྱུར་རྩིས། །ལེགས་བྱས་དམན་དང་ཉུང་ངུའི་ལྕགས་ཀྱི་ཁམས། །མི་ཟད་རིན་ཐང་བྲལ་བའི་སུ་ཝ་རྩར། །བསྒྱུར་ཕྱིར་ཐབས་མཁས་འཕྲུལ་ལ་བརྩོན་པར་བྱ། །དགེ་བ་
འདིས་མཚོན་དུས་གསུམ་དང་འབྲེལ་བའི། །རྣམ་དཀར་ལེགས་ཚོགས་གཅིག་བསྡུས་མཐུ་དཔལ་དེས། །བདག་གཞན་འགྲོ་ཀུན་སྐྱེ་བ་ཐམས་ཅད་དུ། །ཐེག་ཆེན་དགེ་བའི་བཤེས་ཀྱིས་ཟིན་པར་ཤོག་དེ་ཉིད་བསམ་དང་སྦྱོར་བས་ཚུལ་བཞིན་དུ། །

[032B] །བཀའ་བཞིན་སྒྲུབ་པས་མཆོད་པས་རྒྱལ་བ་ཀུན། །མཉེས་བྱེད་བཤད་སྒྲུབ་བསྟན་པ་འཛིན་པར་ཤོག་ཤིན་ཏུ་རྙེད་དཀའ་དོན་ཆེའི་དལ་འབྱོར་རྟེན། །མི་རྟག་འཆི་བ་དྲན་པས་ལེགས་བསྐུལ་ནས། །དཀར་
ནག་བླང་དོར་འབྱེད་པའི་ཉམས་ལེན་དང། །སྐྱབས་འགྲོས་ཡང་དག་ལམ་གྱི་གཞི་ཟིན་ཤོག་ཁམས་གསུམ་རབ་འབར་ལྕགས་ཀྱི་ཁང་པའི་ནང། །སྡུག་བསྔལ་བཙོ་སྲེག་མྱོང་བའི་བྱེད་པ་པོ། །ཀུན་འབྱུང་རྒྱུ་དང་འབྲས་བུའི་འཁོར་བ་ལ། །ཡིད་འབྱུང་ཐར་
བའི་ལམ་བཟང་བགྲོད་པར་ཤོག་སྐྱེ་བར་དྲིན་གྱིས་བསྐྱངས་པའི་རིགས་དྲུག་འགྲོ། །སྡུག་བསྔལ་རྒྱ་མཚོའི་འཇིང་ལས་དབུགས་དབྱུང་ཕྱིར། །བྱང་ཆུབ་སེམས་དང་རྒྱལ་སྲས་སྡོམ་པ་ལས། །མི་འདའ་ཕྱིན་དྲུག་སྤྱོད་པས་འཚོ་བར་ཤོག་རིགས་ཀུན་བྱེད་
བོ་རྡོ་རྗེ་སློབ་དཔོན་དྲུང། །རྣམ་དག་དབང་བཞིས་རང་གི་རྒྱུད་སྨིན་ནས། །རྒྱལ་བ་སྲས་བཅས་སྤྱན་སྔར་ཁས་བླངས་པའི། །དམ་ཚིག་སྡོམ་པ་ཚུལ་བཞིན་སྲུང་བར་ཤོག་འཁྲུལ་མེད་གནད་ཀུན་ཚང་བའི་བསྐྱེད་རིམ་མཆོག་བསྒོམས་པས་ཕྲ་རགས་
གསལ་སྣང་མཐར་ཕྱིན་ཅིང། །བཅོས་མིན་ང་རྒྱལ་བརྟན་པོས་ཐ་མལ་གྱི། །སྣང་ཞེན་སྦྱོང་ལ་མཐུ་དང་ལྡན་པར་ཤོག་རང་གི་སྒོ་གསུམ་དཔལ་ལྡན་ཧེ་རུ་ཀའི། །གསང་གསུམ་ངོ་བོར་བྱིན་གྱིས་རློབ་པ་དང། །མཁའ་ཁྱབ་བླ་མ་དཔའ་བོ་དཔའ་མོའི་
ཚོགས༑ ༑མཆོད་པས་བསོད་ནམས་ཚོགས་ཆེན་སྡུད་པར་ཤོག་རང་སེམས་བདེ་བ་ཆེན་པོའི་གཟིགས་ངོ་རུ། །གཟུང་འཛིན་སྤྲོས་པ་ཀུན་བྲལ་ཡེ་ཤེས་ཚོགས། །བསགས་པས་འཆི་བ་སྦྱོང་ཞིང་ལམ་དུས་ཀྱི། །འོད་གསལ་འབྲས་བུ་ཆོས་སྐུ་ཐོབ་པར་

[033A]༄༅། །ཤོག་འོད་གསལ་ངང་ནས་ཕྲ་བའི་ནཱ་ད་ཡི། །རྣམ་པར་ལངས་པས་བར་སྲིད་སྦྱོང་བ་དང། །སྒྱུ་མའི་རྫོགས་རིམ་གོམས་ལས་མཐར་ཐུག་གི་ལྔ་ལྡན་ལོངས་སྤྱོད་རྫོགས་སྐུ་འགྲུབ་པར་ཤོག་དབྱངས་གསལ་
ལས་བྱུང་ཟླ་བ་དཀར་དམར་གྱི། །དབུས་སུ་ཞུགས་ལས་རིམ་བཞིན་ཧེ་རུ་ཀར། །མངོན་པར་བྱང་ཆུབ་བསྒོམས་པས་སྲིད་པ་རུ། །སྐྱེ་བ་སྦྱོང་ཞིང་སྤྲུལ་སྐུ་འགྲུབ་པར་ཤོག་འབྱུང་བཞི་རི་རབ་པདྨའི་ལྟེ་བ་རུ། །ཟླ་བ་དཀར་དམར་སོགས་ཀྱིས་
མཚོན་པའི་དོན། །རྡོ་རྗེ་ལུས་ཀྱི་གནས་ལུགས་དེ་ཉིད་ལ། །གནད་དུ་བསྣུན་པའི་ཐབས་མཆོག་རྟོགས་པར་ཤོག་རྣལ་འབྱོར་གསང་མཐའ་འཁོར་ལོ་སྡོམ་པ་ཡི། །རྩ་རྒྱུད་བཤད་པའི་རྒྱུད་ཀྱིས་བཀྲལ་བའི་དོན། །གྲུབ་ཆེན་དྲིལ་བུའི་ཞབས་
ཀྱི་མན་ངག་བཞིན། །བསྒོམས་པས་སྐུ་གསུམ་མྱུར་དུ་འགྲུབ་པར་ཤོག་སྙིང་ག་ཆོས་ཀྱི་འཁོར་ལོའི་དཧུ་ཏཱིའི་དབུས། །མི་ཤིགས་ཧཱུཾ་གི་ཡི་གེར་སེམས་བརྟན་པས། །ཀུན་རྟོགས་སེམས་དང་ཁས་རླུང་རྒྱུན་འགགས་ནས། །ལྷན་སྐྱེས་ཧེ་རུ་ཀ་དཔལ་
འགྲུབ་པར་ཤོག་འབྱུང་འཇུག་གནས་པའི་རླུང་གདངས་ཡི་གེ་གསུམ། །རྡོར་བཟླས་བདག་བྱིན་རློབ་པོའི་རིམ་པ་ཡིས། །ཉི་ཟླའི་བགྲོད་པ་རབ་བཅོམས་དབུམ་ནས། །བདེ་བ་ཆེན་པོའི་རླུང་སེམས་རྒྱས་པར་ཤོག་གསང་བའི་སྣ་རྩེར་ཡི་གེ་
བསྒོམས་པའི་མཐུས། །ཤུགས་དྲག་གཏུམ་མོའི་མེ་ལྕེ་སྦར་བ་ཡིས། །མཆོག་གི་དབང་ཕྱུག་མཉེས་བྱེད་བདུད་རྩིའི་རྒྱུན། །བརྟན་པས་ལྷན་སྐྱེས་དགའ་བ་རྫོགས་པར་ཤོག་སྨིན་མཚམས་བུ་གར་ཉི་ཟླའི་གདན་གྱི་སྟེང། །ཁ་དོག་ལྔ་ལྡན་

[033B] །དམིགས་པ་སྣ་ཚོགས་རྡོ་རྗེའི་རིམ་པ་ཡིས། །ཀུན་ད་ལྟ་བུའི་བདུད་རྩིས་ཚིམ་པར་ཤོག་ཕྱག་རྒྱ་བཞི་ལ་བརྟེན་ནས་བདེ་བ་ཆེ། །སྤལ་བ་ནོར་བུ་འགེང་བའི་རིམ་པ་ཡིས། །ཆོས་ཀུན་གནས་ལུགས་རྟོགས་པས་རྗེས་ཐོབ་ཏུ། །གང་ཤར་
བདེ་ཆེན་རོལ་པར་འཆར་བར་ཤོག་གཏུམ་མོའི་རྣལ་འབྱོར་ཛྭ་ལ་དྷཱ་ར་ཡི། །རིམ་པས་བསྐུལ་ཏེ་རྒྱལ་བ་ཐམས་ཅད་ཀྱི། །བྱིན་རླབས་སྣ་སྒོ་གཡོན་ནས་ཕབ་པ་དང། །བསྲེས་ནས་བདེ་སྟོང་དབྱེར་མེད་སྐྱོང་བར་ཤོག་རིལ་པོར་འཛིན་དང་རྗེས་གཞིག་
བསམ་གཏན་ཁྱིས། །ཡང་ཡང་སྦྱངས་པས་རགས་པའི་རླུང་སེམས་ཚོགས། །འཆི་རིམ་ཇི་བཞིན་སྙིང་གར་ཐིམ་པ་ཡིས། །འོད་གསལ་ཐམས་ཅད་སྟོང་བ་འཆར་བར་ཤོག་དཔེ་ཡི་ལྷན་ཅིག་སྐྱེས་པ་དེ་ཡི་ངང། །གཉུག་མ་སེམས་ཀྱི་རྡོ་རྗེ་ཧེ་རུ་ཀར།།
ལངས་པའི་སྒྱུ་འཕྲུལ་དྲ་བ་བསྒོམས་པ་ཡིས། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་མ་དག་སྒྱུ་ལུས་འོད་གསལ་རབ་སྦྱངས་པའི། །དོན་གྱི་ལྷན་སྐྱེས་དབྱིངས་ལས་དག་པའི་སྐུ། །སློབ་པའི་ཟུང་འཇུག་མངོན་དུ་བྱས་པ་ཡིས། །བསམ་མི་ཁྱབ་ཀྱི་རིམ་པ་
རྫོགས་པར་ཤོག་དེ་ཡི་རྟེན་ལ་སྤྱོད་མཆོག་རྣམ་པ་གསུམ། །གོམས་པས་གཉིས་སྣང་བག་ཆགས་དག་པ་ཡི། །ཆོས་སྐུར་རོ་གཅིག་ཁ་སྦྱོར་བདུན་ལྡན་གྱི། །རྡོ་རྗེ་འཆང་བ་ཚེ་འདིར་འགྲུབ་པར་ཤོག་ཚེ་འདིར་མ་འགྲུབ་འཆི་བའི་དུས་ཀྱི་ཚེ། །རྗེ་བཙུན་ཡབ་ཡུམ་དཔའ་བོ་དཔའ་
མོའི་ཚོགས། །རབ་འབྱམས་མཆོད་རྫས་ཐོགས་ནས་སྡུན་བསུ་ཞིང། །ནང་གི་མཁའ་སྤྱོད་མངོན་དུ་འགྱུར་བར་ཤོག་ཕྱི་ཡི་མཁའ་སྤྱོད་རིག་པ་འཛིན་པའི་ཞིང། །ཁྲིད་ནས་ལམ་བཟང་སྒྲུབ་པའི་རྟེན་མཆོག་དེར། །ཟབ་མོའི་བགྲོད་པ་མཐར་ཕྱིན་ཁྲག་འཐུང་གི། །དཀྱིལ་འཁོར་

[034A]༄༅། །ལྷ་དང་སྐལ་བ་མཉམ་པར་ཤོག་འཛམ་གླིང་ཉེར་བཞིའི་ཡུལ་གནས་དཔའ་བོ་དང། །མཁའ་འགྲོ་རྒྱ་མཚོའི་ཚོགས་ཀྱིས་དུས་ཀུན་ཏུ། །གཡེལ་མེད་མགོན་དང་ཕྱི་ནང་གསང་བའི་གྲོགས། །མཛད་ནས་དོན་གཉིས་མ་ལུས་
ལྷུན་གྲུབ་ཤོག།    ༈    །།ཤིས་བརྗོད་ནི།  འཆི་མེད་ལམ་ཡངས་ཡོངས་སུ་ཁྱབ་པ་ཡི། །ཆུ་འཛིན་ལང་ཚོ་གསར་བའི་ངོ་མཆར་བཞིན། །དཔལ་ལྡན་འཁོར་ལོ་སྡོམ་པའི་དཀྱིལ་འཁོར་ལྷ། །ཁ་ཅིག་མེ་ཏོག་གུར་ཀུམ་ཆར་དུ་འབེབས། །ལ་ལ་བཀྲ་
ཤིས་གླུ་དབྱངས་རོལ་མོ་འཁྲོལ། །གཏུམ་དྲག་ཁྲོ་བོ་ཁྲོ་མོས་བགེགས་དཔུང་འཇོམས། །དེང་འདིར་བཀྲ་ཤིས་བྱིན་རླབས་ཆར་རྒྱུན་གྱིས། །སྣོད་བཅུད་དགེ་ལེགས་ཆུ་གཏེར་རྒྱས་པར་ཤོག་རིགས་ཀུན་ཁྱབ་བདག་རྡོ་རྗེ་སེམས་དཔའ་དང། །རྡོ་རྗེ་བཙུན་མོ་གྲུབ་
མཆོག་དྲིལ་བུ་བ། །རུས་སྦལ་ཞབས་དང་ཛ་ལནྡྷར་དང། །ནག་པོ་སྤྱོད་པ་གྲུབ་ཆན་གསང་བ་པ། །རྣམ་རྒྱལ་ཞབས་དང་ཏཻ་ལོ་ནཱ་རོ་པ། །ཕམ་མཐིང་སྐུ་མཆེད་གློག་སྐྱ་ཤེས་རབ་བརྩེགས། །མལ་གྱོ་ལོ་ཆེན་དཀར་པོ་རྣམ་གསུམ་སོགས། །རྒྱ་བོང་མཁས་
གྲུབ་བརྒྱུད་པའི་བླ་མ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །དངོས་དང་བརྒྱུད་པའི་བླ་མ་མཆོག་རྣམས་ཀྱི། །རྨད་བྱུང་རྣམ་ཐར་ཟིན་ཅིང་བྱིན་རླབས་མཐུས། །སྨིན་གྲོལ་ལམ་བཟང་འགྲུབ་པའི་བཀྲ་ཤིས་ཤོག་འཇམ་དཔལ་རྡོ་རྗེ་
དུས་མཐར་རྒྱལ་བ་ཡི། །ལེགས་བཤད་མ་རྟོགས་ལོག་རྟོག་དྲི་ཚོགས་རྣམས། །སེལ་སླད་མི་ཡི་གར་མཛད་བཙོང་ཁ་པ། །ཡབ་སྲས་བརྒྱུད་པར་བཅས་པའི་བླ་མ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །དངོས་དང་བརྒྱུད་པའི་བླ་མ་མཆོག་

[034B] །རྨད་བྱུང་རྣམ་ཐར་ཟིན་ཅིང་བྱིན་རླབས་མཐུས། །སྨིན་གྲོལ་ལམ་བཟང་འགྲུབ་པའི་བཀྲ་ཤིས་ཤོག་ལྷན་སྐྱེས་བདེ་ཆེན་ཉམས་རྒྱས་ཧེ་རུ་ཀཿ། །སྟོང་ཆར་ཤེས་རབ་རྡོ་རྗེ་ཕག་མོ་དང། །མཉམ་སྦྱོར་སྒྱུ་འཕྲུལ་དྲ་བའི་གར་མཁན་མཆོག་དཔལ་
ལྡན་དཀྱིལ་འཁོར་གཙོ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདེ་སྟོང་ཟུང་འཛུག་མཐར་ཐུག་མྱུར་ལམ་གྱི། །མཐུ་ལས་མཆོག་ཐུན་དངོས་གྲུབ་མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག་ཕྱོགས་བཞིར་
སྨིན་ལེགས་སྐྲ་གྲོལ་འདོད་ཆགས་ཀྱི། །དགྱེས་པ་ངོམ་པའི་མཁའ་འགྲོ་ལཱ་མ་དང། །དུམ་སྐྱེས་གཟུགས་ཅན་མཚམས་ཀྱི་པད་འདབ་སྟེང། །ཟག་མེད་བདུད་རྩིའི་བཅུད་གཏམས་ཐོད་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །གནས་གསུམ་
མཁའ་འགྲོ་སྤྲིན་ལྟར་འདུས་པ་ཡིས། །བུ་སྡུག་མ་བཞིན་རྟག་ཏུ་སྐྱོང་བ་དང། །ཕྱི་ནང་ལེགས་ཚོགས་རྒྱས་པའི་བཀྲ་ཤིས་ཤོག་རྣལ་འབྱོར་ཤེས་རབ་རྒྱུད་རྒྱལ་མཐར་ཐུག་པ། །འཁོར་ལོ་སྡོམ་པའི་རྩ་བཤད་ལུང་གི་ཆོས། །བསྐྱེད་པའི་རིམ་དང་ཟབ་ལམ་རིམ་
པ་ལྔ། །ཡོངས་སུ་རྫོགས་པ་རྟོགས་པའི་ཆོས་འཁོར་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཐོས་བསམ་སྒོམ་པའི་ཕྱི་དང་ནང་གི་བགེགས། །མ་ལུས་ཞི་ཞིང་ལུང་རྟོགས་དམ་ཆོས་ཀྱི། །བཤད་སྒྲུབ་བསྟན་པ་འཛིན་པའི་བཀྲ་ཤིས་ཤོག་དག་དང་
མ་དག་ཞིང་བཞུགས་དཔའ་བོ་དང། །སྔགས་སྐྱེས་ཞིང་སྐྱེས་ལྷན་སྐྱེས་མཁའ་འགྲོ་མ། །རྒྱུད་རྒྱལ་ལུང་རྟོགས་ཆ་ཙམ་འཛིན་པ་ཡི། །སྐྱེ་འཕགས་དགེ་འདུན་བསོད་ནམས་ཞིང་མཆོག་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །རྟག་ཏུ་གསང་ཆེན་ལམ་དང་

[035A]༄༅། །མི་འབྲལ་ཞིང། །ཡང་དག་གྲོགས་ཀྱིས་ཕྱི་ནང་གསང་བ་ཡི། །རྟེན་འབྲེལ་རྨད་བྱུང་འགྲིག་པའི་བཀྲ་ཤིས་ཤོག་ནམ་མཁའི་ཁྱོན་མཚུངས་རིན་ཆེན་ཕོ་བྲང་མཆོག་བརྒྱ་ཕྲག་ཉི་མའི་འོད་འགྱེད་དྭངས་གསལ་ཅན་
སྣ་ཚོགས་རྒྱན་དང་རང་སྣང་མཆོད་སྤྲིན་འཁྲིགས། །དག་པའི་གནས་དང་ལོངས་སྤྱོད་ཕུན་ཚོགས་ལ། །དགེ་མཚན་ཇེ་སྙེད་མཆིས་པའི་བཀྲ་ཤིས་དེས། །གང་དུ་གནས་ཀྱང་ནག་ཕྱོགས་འཚེ་བ་དང། །མི་ཤིས་མཚན་མ་འགའ་ཡང་མི་འབྱུང་བར། །ཆེས་
འབྱོར་དོན་ཀུན་འགྲུབ་པའི་བཀྲ་ཤིས་ཤོག་ ཅེས་པ་འདི་ནི་སེར་སྨད་སློབ་དཔོན་ཟུར་པ་རིན་ཆེན་རྒྱལ་མཚན་པས་པ་བོང་ཁའི་གདན་ས་བསྐྱང་སྐབས་བདེ་མཆོག་དྲིལ་བུ་ལུགས་ལྷ་ལྔའི་ཆོག་གསར་འཛུགས་བགྱིས་པར་ཆོ་གའི་གཤམ་དུ་འདོན་རྒྱུའི་སྨོན་ལམ་དང་ཤིས་བརྗོད་དགོས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་ཆོས་སྡེ་ཆེན་པོ་སེར་ཐེག་ཆེན་གླིང་གི་གཟིམས་ཁང་དུ་སྦྱར་བའོ།།     ༈    །།སེམས་ཉིད་གདོད་ནས་དག་པའི་རོལ་མོ་ལས། །བརྩེ་ཆེན་རིག་པའི་ཡེ་ཤེས་པད་དཀར་འཆང། །ཐུགས་གསང་འོད་ཟེར་སྣ་ལྔའི་ཕོ་ཉ་
ཡིས། །འགྲོ་ཀུན་གྲུ་འཛིན་ཞིང་དུ་ཁྲིད་པར་ཤོག།    ༈    །།ཚོགས་གཉིས་ཆུ་གཏེར་ཟབ་ཅིང་ཡངས་པའི་འཇིང། །སྟོབས་བཅུའི་ཁ་ལག་རབ་རྫོགས་ས་འཛིན་དབང། །མི་འཇིགས་བང་རིམ་བཞི་ལྡན་གྲུ་འཛིན་བདག་གསོལ་བ་འདེབས་
སོ་མཆོག་ཐུན་དངོས་གྲུབ་སྩོལ། །མཁའ་མཉམ་ཡིད་ཅན་དོན་ཆེན་རླུང་གི་ཤུགས། །ལྷོ་ཕྱོགས་བསེར་བུས་བསྐྱོད་པའི་ཐུགས་བསྐྱེད་དྲི། །ནམ་ཡང་མི་གཏོང་སེམས་ཀྱི་གོ་བགོས་བཞིན། །ལྷག་པར་མཐུ་དཔུང་བསྐྱེད་དེ་འདིར་དགོངས་ཤིག་མ་རིག་

[035B] །ཆུ་ལ་མིན་མཐུར་དུ་ལྡུང་བའི་ཆུ་བོ་ཆེས། །སྡུག་བསྔལ་རྦ་རླབས་ཆེར་གཡེངས་རྒྱུན་ཕྱོགས་སུ། །འཁྱེར་བའི་ཉམ་ཐག་མགོན་དང་སྐྱབས་མེད་འགྲོ། །འཇིག་ཚོགས་བདག་ཏུ་ལྟ་བའི་རི་བོས་ནོན། །ཞེ་སྡང་ཕྲག་དོག་མེ་ལྕེས་
རང་རྒྱུད་བསྲེག་འདོད་ཆགས་རླན་གཤེར་གྲང་བའི་རེག་པས་གདུངས། །ཉོན་མོངས་གཤེད་མ་སྟོང་གི་མཚོན་ཆས་བསྡིགས། །ལས་ངན་གཞན་དབང་སོང་བའི་ཁོལ་པོ་བཞིན། །འཇིགས་གཟུགས་གཤིན་རྗེའི་ཕོ་ཉས་མནར་མེད་དུ། །བཙོ་སྲེག་མེ་ཡི་བུད་
ཤིང་བདག་ལྟ་བུར། །འཕགས་མཆོག་ཐུགས་རྗེའི་སྤྱན་གྱིས་ཅིས་མི་གཟིགས། །དཔག་ཚད་སྟོང་ལྡན་མེ་ཡི་གཅོད་རོང་དུ། །ལྷུང་ལྟར་ཉམ་ཐག་སྲིད་པར་བྱིང་བའི་འགྲོ། །ཁྱོད་ལས་གཞན་དུ་སྐྱབས་མེད་སྨྲེ་ངག་གིས། །གསོལ་འདེབས་རེ་བའི་འབྲས་བུ་
མཆིས་པར་མཛོད། །མཐར་ཐུག་གསང་བ་མཆོག་གི་རྒྱུད་ཀྱི་དོན། །མཁས་གྲུབ་དུ་མའི་ཐུགས་དམ་ཉིང་ཁུའི་ཆོས། །སྨྱུང་བར་གནས་པ་ཉིས་འབུམ་ལྷག་པའི་གྲངས། །རང་གཞན་ཕན་བདེའི་ས་བོན་གྲུང་པོ་འདིས། །ལེགས་མཚོན་དུས་གསུམ་དགེ་པ་
ཅི་མཆིས་པས། །རྣམ་དཀར་འབྲེལ་ཐོགས་ལ་སོགས་སེམས་ཅན་ཀུན། །ཡང་དག་བདེན་པའི་ཚིག་གིས་དབུགས་དབྱུང་བའི། །ཕན་ཡོན་ཇི་སྙེད་མྱུར་དུ་ཐོབ་པར་ཤོག་ཞིང་མཆོག་རྣམ་དག་རི་བོ་པོ་ཏ་ལར། །འཕགས་ཆེན་ཕྱག་ན་པདྨོས་ཚེ་རབས་
ཀུན། །མཉེས་བཞིན་རྗེས་གཟུང་ས་ལམ་རྟོགས་པ་དག་མཐར་ཕྱིན་དོན་གཉིས་ལྷུན་གྲུབ་རྒྱུར་གྱུར་ཅིག་ ཅེས་པ་འདི་ནི་ཨང་འཀར་ཞབས་དྲུང་ངག་དབང་བློ་བཟང་མཁས་བཙུན་གྱིས་ལྷག་བསམ་བཟང་པོས་ཀུན་ནས་བླངས་ཏེ། ཆེན་པོ་ཧོར་དང། མདོ་སྨད་ཀྱི་རྒྱལ་ཁམས་ས་སྒྱུང་

[036A]༄༅། །གནས་ཀྱི་དགེ་བསྐུལ་བགྱིས་པར་ཏཱ་ལང་བསོད་ནམས་རབ་བརྟན་ཡུམ་སྲས་ཀྱིས་གཙོས་ཨ་པ་ཀ། ད་ལའི་པའི་སེ་བྱང་ཆུབ་རྡོ་རྗེ་དང་མེར་གན་ཧ་ཐུན་ཨིལ་གུག་སན་ཧུ་ཐུག་ཐུ་སགས་པར་གོ་དཱ་ལའི་ཌཱ་ཀི་ནཱི་དང་དའི་ཆིན་ཚེ་མགོན་ཛ་སག་ཛ་སག་དགེ་ལེགས་དའི་ཆིན་སོགས་ཁ་ཐིག་ནི། །
ག་ཚེ་དཔགས་བས་སོགས་ལེ་ཤིག་ཐན། པའི་སེ་ཤ་ཧེ་དང་ཟི་ཨ་གེ་བེའི་བུང་ཝ་ང་སོགས་ཨོང་ཉོད། ཝང་ཡི་དམ་སྐྱབས། ཛ་སག་ཧ་ནི་ཧ། ཧོ་ཤོས་གེ་གེ། མན་དུ་ཨེ་པུ། པའི་ལི་ཆེ་དབང་སྐྱབས། བུ་ཡན་ང་ལའི། །བུ་ཡན་ཆི་མིག་སོགས་ཁར་ཆེན། པའི་ལི་ཚེ་བརྟན་དང་ཨ་གེ་བཀྲ་ཤིས་བདེ་ལེགས་སོགས་
ཛཱ་མུ་ཆིན། ཀ་མདོ། དན་ཏིག། སེ་ཚང། ཨུ་མར། ལྷ་ཞི་ཚང་སོགས་ཨ་མདོ་བཅས་པར་ཁྱོན་བསྡོམ་སྨྱུང་གནས་ཚར་འབུམ་ཕྲག་གཉིས་ལྷག་ངེས་བྱུང་བའི་དགེ་བ་རྣམས་འཕགས་ཆེན་ཕྱག་ན་པདྨེས་རྗེས་སུ་འཛིན་པ་སོགས་སྨོན་གནས་རྣམས་སུ་བསྔོ་བའི་ཚིགས་སུ་བཅད་པ་ཞིག་དགོས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།གང་གི་བ་སྤུའི་ཁུང་བུ་གཅིག་ཏུ་ཡང། །གྲངས་མེད་རྒྱལ་བའི་སྐུ་དང་ཞིང་ཁམས་སོགས། །སྤྲོ་ཞིང་བསྡུ་མཛད་དྲིན་ཅན་བླ་མ་རྗེ། །རིན་ཆེན་དབང་གི་རྒྱལ་པོའི་ཞབས་ལ་
འདུད༑ །ཡོན་ཏན་ཀུན་གྱི་རྩ་བ་བླ་མ་མཆོག་བསམ་དང་སྦྱོར་བས་ཚུལ་བཞིན་ཉེར་བསྟེན་པས། །འདི་ཕྱི་བར་དོ་ཀུན་ཏུ་ཐུགས་རྗེའི་སྤྱན། །དཀྱུས་རིང་དགྱེས་པའི་ཟུར་གྱིས་བཅའ་བར་ཤོག་སྐྱེ་བ་ཀུན་ཏུ་དལ་འབྱོར་མི་ལུས་གྲུར། །ཞུགས་ནས་ལག་
པདྨོའི་དེད་དཔོན་ཆེས། །ངན་སོང་འཁོར་བའི་ཆུམ་ཚོ་མཐའ་མེད་ཀྱི། །ཕ་རོལ་སྒྲོལ་བའི་ངལ་གསོ་ཐོབ་པར་ཤོག་མར་གྱུར་སེམས་ཅན་བདེབས་རབ་ཕོངས་ཤིང། །མི་འདོད་བཞིན་དུ་སྡུག་བསྔལ་རྣམ་གསུམ་གྱིས། །གཟིར་བ་མཐོང་ནས་བྱང་ཆུབ་མགྲོན་

[036B] །ཐེག་ཆེན་སེམས་ཀྱིས་བདག་རྒྱུད་ཕྱུག་པར་ཤོག་མདོ་དང་སྔགས་ཀྱི་ཆོས་ཚུལ་ཐབས་ཤེས་ལམ། །ཟུང་འབྲེལ་བགྲོད་པ་མྱུར་དུ་མཐར་ཕྱིན་ཅིང། །ཕྱི་དང་ནང་གི་བར་གཅོད་ཉེར་འཚེ་དག་རབ་ཞི་བསམ་དོན་མ་ལུས་ལྷུན་གྲུབ་
ཤོག་ ཅེས་པ་འདི་ནི་མདོ་སྨན་ཅོ་ནེ་པདྨོའི་སྟེང་ནས་དགེ་སློང་བློ་བཟང་རྣམ་རྒྱལ་གྱིས་རྗེས་འཛིན་དང་འབྲེལ་བའི་སྨོན་ལམ་ཤློ་ཀ་ལྔ་ཙམ་ཡོད་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སྟོང་ཉིད་ཡེ་ཤེས་རྩེ་མོ་བརྒྱ་བའི་
མཚོན། །རྒྱ་ཆེན་ཐབས་མཁས་ཤུགས་ཀྱིས་འཕགས་པ་ཡིས། །སྒྲིབ་གཉིས་སྦྱིན་སྐྱེས་མཐར་བྱེད་མིག་སྟོང་ཅན། །རྡོ་རྗེ་མི་འཁྲུགས་པ་ལ་ཕྱག་འཚལ་ལོ། །སྔོན་བསགས་བསོད་ནམས་སྟོབས་ཀྱིས་མི་ཡི་ལུས། །ཐོབ་ཀྱང་རང་གི་བཙན་ས་ཟིན་པ་ཡི་
དགེ་བའི་གདེངས་ཚད་ཆ་ཙམ་མ་འཚལ་བས། །མགོན་སྐྱབས་དཔུང་གཉེན་མཛོད་ཅིག་ཐུགས་རྗེ་ཅན། །སྡིག་པའི་ལས་སྣང་གཤིན་རྗེའི་བསུན་མས་བསྐོར། །ལུས་དང་སེམས་ལ་བཟོད་དཀའི་སྡུག་བསྔལ་འབར། །དབང་མེད་འཇིག་རྟེན་ཕ་རོལ་སྐྱས་ཆེན་
པོ། །འདེགས་ཆེར་མདའ་མཛོད་ཅིག་ཐུགས་རྗེ་ཅན། །བར་དོའི་སྣང་བ་ཤར་བའི་དེ་མ་ཐག་གསལ་དྭངས་འོད་ཀྱི་ལམ་ལ་ཐོགས་མེད་དུ། །བརྩེ་ལྡན་སྤྲུལ་པའི་གྲོགས་ཀྱིས་ཉེར་འཁྲིད་ནས། །རྣམ་དག་མངོན་དགའི་ཞིང་དུ་སྐྱེ་བར་ཤོག་ཞིང་དེར་འདབ་སྟོང་
པདྨའི་གེ་སར་ལས། །འཁྲུངས་པའི་རྒྱལ་སྲས་གཞོན་ནུར་བདག་གྱུར་ཏེ། །ཐེག་ཆེན་ཆོས་ཀྱི་དགའ་སྟོན་མཆོག་མྱོང་བས། །རང་གཞན་དོན་ཀུན་ལྷུན་གྱིས་གྲུབ་བྱིན་རློབས། ། ཞེས་པ་འདི་ནི་ཅོ་ནེ་དགེ་སློང་བློ་བཟང་རྣམ་རྒྱལ་གྱིས་མངོན་དགའ་ཞིང་དུ་སྐྱེ་བའི་སྨོན་ལམ་སྙན་ངག་སོགས་

[037A]༄༅། །ཀྱིས་མ་བཅིངས་པ་ངག་འདོན་དུ་བྱས་ཆོག་བ་ཞིག་དགས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོག་མཐར་ཕྱིན་སྟོན་པ་བདེ་བར་གཤེགས། །ཉེས་ཚོགས་དགྲ་ལས་སྐྱབས་དངོས་
དམ་པའི་ཆོས། །སླུ་མེད་ལམ་གྱི་ཟླ་གྲོགས་དགེ་འདུན་ཏེ། །མཆོག་གསུམ་རིན་ཆེན་གཟི་ཡིས་དབུགས་དབྱུང་ཞིག་བློ་བཟང་སྙན་པར་རབ་གྲགས་བཙོང་ཁ་པའི། །ལེགས་བཤད་དགེ་ལེགས་བྱེ་བའི་འབྱུང་གནས་ནོར། །རྣམ་པར་རྒྱལ་བྱེད་རྩེར་བཀོད་
ཕྲིན་ལས་ཀྱིས། །ཐར་འདོད་དགའ་སྟོན་སྤེལ་མཛད་ཞབས་བརྟན་ཤོག་དམ་པ་གང་དེའི་སྐྱེས་ཐོབ་སུ་ཝརྞ། །སྦྱངས་སྟོབས་ཐོས་དང་བསམ་པའི་བཟོས་སྦྱངས་སྣོད། །སྒོམ་བྱུང་ཤེས་རབ་གསལ་བའི་སྒྲོན་མ་ཆེ། །ཉི་མའི་མཆེད་ཟླ་བཞིན་དུ་འབར་གྱུར་ཅིག་
ཤེས་བྱའི་གནས་ལྔ་སྤྱི་དང་ཁྱད་པར་དུ། །དགའ་ལྡན་རིང་ལུགས་མདོ་སྔགས་རྒྱ་མཚོ་ལ། །མཁས་དང་གྲུབ་པའི་ཕུལ་ཕྱིན་བཞེད་དགུ་རྣམས། །འགྲུབ་ཅིང་བར་གཅོད་རྐྱེན་གྱིས་མི་བརྫི་ཤོག་བླང་དོར་གནས་ལར་བ་རྨོངས་འགྲོ་བ་ཀུན། །ཆོས་སྤྱོད་ཁ་ལོ་སྒྱུར་བའི་
ཕྲིན་ལས་བྱོན། །ཀུན་གསལ་ཐ་གྲུར་རྒྱས་པས་གཏན་བདེ་ཡི། །དགའ་སྟོན་ལེགས་ཚོགས་མྱུར་དུ་འགྲུབ་པར་ཤོག་ ཅེས་བསྟན་པའི་གསལ་བྱེད་ཛ་ཡ་པཎྜི་ཏ་བློ་བཟང་སྙན་གྲགས་དགེ་ལེགས་རྣམ་རྒྱལ་བཤད་སྒྲུབ་བསྟན་པའི་འབྱུང་གནས་གྲྭས་ཆེན་པོ་སེར་ཐེག་ཆེན་གླིང་དུ་ཐུགས་
གཉེར་ལ་བཞུགས་པར་བགེགས་བར་གཅོད་མི་འབྱུང་ཞིང། སྐུ་ཚེ་འཕྲིན་ལས་རྒྱས་པའི་འདོད་དོན་སྨོན་ཆེ་བ་ཁལ་ཁ་ཚོ་འདུན་གྱི་སྦྱིན་བདག་གྲྭ་རིགས་སོགས་ནས་ངག་འདོན་བྱས་ཆོག་པ་ཞིག་དགོས་ཞེས་ཕྱག་མཛོད་བློ་བཟང་དབང་རྒྱལ་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།།

[037B]   ༈    །མཐར་ཕྱིན་འགྲོ་བ་ཀུན་ལ་མཉེས་གཤིན་ཀྱང། །སྙིགས་དུས་རྒུད་མུན་སེལ་སླད་ཐུགས་རྗེའི་ཉི། །ཆེར་འབར་བདེ་གཤེགས་བརྒྱད་ལ་ཕྱག་འཚལ་ལོ། །མུ་མེད་ཞིང་གི་ཁྱོན་འགེངས་སྲིད་པ་ཡི། །ཕུན་
ཚོགས་བཀོད་པས་ཁྱད་འཕགས་བཀྲམ་པ་དང། །ཀུན་བཟང་ཡེ་ཤེས་རྣམ་རོལ་བླ་མེད་ཀྱི། །མཆོད་ཚོགས་བློ་ཡིས་བླངས་ནས་འབུལ་བར་བགྱི། །རང་བཞིན་གདོད་ནས་སྐྱེ་བ་མེད་པའི་སེམས། །མཁའ་ལྟར་དག་ཀྱང་གློ་བུར་དྲིས་སྤགས་པའི། །ཉེས་ཚོགས་སྡིག་
དང་ལྟུང་བ་ཅི་བགྱིས་པ། །གཉེན་པོ་སྟོབས་བཞིའི་སྒོ་ནས་ལེགས་པར་བཤགས། །སྐྱེ་འཕགས་རང་གཞན་ཆུ་གཏེར་དབུ་བའི་འཛུམ། །ལེགས་སྤྱད་དཀར་པོར་བཞད་པས་མགྲོན་བསུས་པའི། །འབྲས་བུ་བདེ་དགེར་ཡི་རང་མུཀྟི་ཀ། །རྟག་ཏུ་སྙིང་གི་མཛེས་རྒྱན་
སྤུད་པར་བགྱི། །སྣ་ཚོགས་གདུལ་བྱའི་བློ་ངོར་མཚན་དཔེའི་གར། །དབྱངས་ཀྱི་ཡན་ལག་རྒྱ་མཚོ་གྲེ་འགྱུར་སྟོང། །དོན་བཟང་ཆོས་ཀྱི་འཁོར་ལོ་ཡིད་ཅན་གྱི། །བློ་གྲོས་མཁའ་ལ་རྟག་པར་བསྐོར་དུ་གསོལ། །ཆོས་སྐུའི་ཉི་ལས་ཟེར་གྱི་སྣང་བ་བཞིན། །འགོག་
མེད་བཀོད་པ་སྟོང་གི་ཆོ་འཕྲུལ་གཟུགས། །མཆིས་ཀྱང་ཚུར་མཐོང་མོས་ངོའི་མཛེས་སྐུ་ལས། །ནམ་ཡང་མི་གཡོ་བརྟན་པར་བཞུགས་སུ་གསོལ། །ལྷུན་སྡུག་གཞལ་མེད་ཡངས་པར་གདན་འཛོམ་པའི། །རྒྱལ་བ་འཁོར་བཅས་སྣང་བརྙན་ལེགས་བསྐྲུན་
སླད། །རྒྱུ་སྦྱོར་སྒོ་གསུམ་ངལ་བ་བགྱིས་པ་སོགས། །དགེ་ཚོགས་མ་ལུས་བྱང་ཆུབ་ཐོབ་ཕྱིར་བསྔོ། །དགེ་དེས་སྔོན་བྱོན་དམ་པའི་དགོངས་ཟབ་མཚོ། །ཡོངས་རྫོགས་ནོར་བུའི་གཏེར་གྱིས་གང་བ་དང། །མཚན་ལྡན་རྗེ་བཙུན་བླ་མའི་ཞབས་ཟུང་

[038A]༄༅། །མདུད། ༑ནམ་ཡང་མི་ཤིགས་འཕྲིན་ལས་རབ་རྒྱས་ཤོག་བསླབ་གསུམ་རྒྱལ་བསྟན་ཟ་འོག་རྣམ་བཀྲའི་གདུགས། །དགའ་ལྡན་སྙིང་པོའི་རིང་ལུགས་སུ་ཝརྞ། །ལེགས་སྦྱངས་རིན་ཆེན་ཏོག་གིས་ཉེར་མཛེས་པ། །ས་
གསུམ་རྒྱན་དུ་རྟག་པར་འཁོར་བར་ཤོག་སྣ་ཚོགས་ལས་ཀྱི་མེས་པོའི་རྫུ་འཕྲུལ་ཆེ། །སྐྱེད་བསྲིངས་ཡངས་པའི་འཇིག་རྟེན་ལྟོ་བ་རུ། །ཆོས་ལྡན་རྒྱལ་པོའི་ཁྲིམས་དར་བདེ་ལེགས་ཀྱི། །ཕུན་ཚོགས་གཡང་དུ་ཆགས་པས་འཚོ་བར་ཤོག་ལྷ་གནས་
རྩེ་མོར་རྒྱན་བཀོད་དགའ་ལྡན་གྱི། །རྒྱལ་ཚབ་འདུན་ས་གཉིས་པ་འོག་མིན་གླིང། །རྟག་ཏུ་ཁྲིམས་གཙང་བཤད་སྒྲུབ་མཐུན་རྐྱེན་ཚོགས། །ཡར་གྱི་ཟླ་ལྟར་བླ་ནས་བླར་འཕེལ་ཤོག་སྔོན་ཚེ་བདེ་གཤེགས་སྨོན་ལམ་དཔག་བསམ་དབང། །དར་
དྲག་དུས་སུ་སྨིན་པའི་འབྲས་བུ་ཆེ། །དེང་འདིར་བདག་སོགས་མཁའ་མཉམ་འགྲོ་ཀུན་གྱིས། །ལོངས་སྤྱོད་ཅི་དགར་མྱོང་བའི་མཆོག་འགྲུབ་ཤོག་བདེན་པའི་ཚིག་གི་དམ་བཅའ་བཀྲ་ཤིས་མཚན། །སྙིང་དབུས་དཔལ་བེའུ་འཁྱིལ་བའི་ཕྱོགས་སྐྱོང་དང་
གནོད་སྦྱིན་ལ་སོགས་དཀར་ཕྱོགས་སྲུང་མའི་དཔུང། །ཆེར་བསྐྱེད་འདོད་པའི་དོན་རྣམས་ལྷུན་གྲུབ་ཤོག་ ཅེས་པ་འདི་ནི་ལྷ་རྩེ་དགའ་ལྡན་འོག་མིན་གླིང་དུ་སྨན་གྱི་བླ་མའི་ཕོ་བྲང་གསེར་ཟངས་ལས་བསྒྲུབས་པ་ངོས་རེར་འདོམ་གང་བ་ལྷ་ཚོགས་ཀྱི་སྣང་བརྙན་བཅས་བཀོད་ལེགས་གསར་བསྐྲུན་
བགྱིས་སྐབས་གོང་སྨོས་དོན་ཚང་བའི་བདེན་ཚིག་སྨོན་ལམ་ཚོགས་འདོན་བྱས་ཆོག་པ་ཞིག་དགོས་ཞེས་རབ་འབྱམས་པ་ངག་དབང་རྒྱ་མཚོས་འཕྲིན་ཡིག་གི་ལམ་ནས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་ཤིགས་གཡུང་དྲུང་ཁམས་སུ་

[038B] །ངོ་མཚར་སྐུ་གསུམ་དཀྱིལ་འཁོར་ཉིན་མོར་བྱེད། །ཆེ་དབང་གྲུབ་པ་འཆི་མེད་ལྷ་ཚོགས་ཀྱིས། །དེང་འདིར་དངོས་གྲུབ་སྣང་བ་ཡོངས་ཕྱེ་ཞིག་བློ་གཏེར་མཁྱེན་བཟང་རིན་ཆེན་ཀེ་ཏ་ཀས། །ལེགས་པར་བགྲུངས་པའི་མ་རྙོགས་ཡིད་ཀྱི་ཆབ།།
ཇི་སྙེད་ཤེས་བྱའི་གཟུགས་འཆར་བསྐལ་བཟང་གི། །རྣམ་འདྲེན་རྒྱ་མཚོའི་སྙིང་པོ་ཞབས་བརྟན་ཤོག་བསོད་ནམས་ཤེ་མོང་སྟོབས་རྒྱས་བཙན་པོའི་ལུང། །བཀའ་རྟགས་ས་གཞིར་གཡང་ཆགས་མི་ཡི་དབང། །སྐུ་ཚེ་བརྟན་ཅིང་བསིལ་ལྡན་ར་བ་འདིར། །བདེ་ལེགས་
རྫོགས་ལྡན་ལང་ཚོར་བ་འཕེལ་ཤོག་ ཅེས་པ་འདི་ནི་ལྷ་ལྡན་བསྙེན་གནས་མ་སྤྱི་ཚོགས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།གང་གི་མཁྱེན་པའི་མེ་ལོང་རབ་གསལ་ངོས། །རྣམ་པ་ཐམས་ཅད་མ་འདྲེས་ཡོངས་ཤར་
པའི༑ ༑དུས་གསུམ་བླ་མ་རྒྱལ་བ་སྲས་བཅས་དང། །བཀའ་སྡོད་སྲུང་མའི་བྱིན་རླབས་སྤྲིན་ལྟར་གཏིབས། །མི་ཕྱེད་དད་པའི་ཆུ་མཚོར་རྙོག་རྡུལ་ཆ། །ཉེར་སངས་གཅིག་ཏུ་དཀར་བའི་འཛུམ་རླབས་མཐུས། །ངག་གི་དབང་ཕྱུག་བློ་བཟང་བསྟན་པའི་བཤེས། །དར་དྲག་
འདབ་རྒྱས་པདྨ་མྱུར་བཞད་ཤོག་རིང་མིན་དལ་འབྱོར་ཀུན་ཚང་རྣམ་དག་རྟེན། །མ་འཁྲུལ་སྐྱེ་སྲིད་གསར་པ་མིག་ངོ་རུ། །སྣང་དང་ལྷན་ཅིག་མཁས་དང་གྲུབ་པའི་གར། །དམ་པའི་རྗེས་སུ་སྒྱུར་བ་རྒྱུར་མཐོང་ཤོག་ ཅེས་གཟིམས་ཁང་དཀར་པོའི་བླ་མ་སྤོང་བ་པ་ངག་དབང་
བློ་བཟང་བསྟན་པ་དར་རྒྱས་ཀྱི་ལང་སྲིད་མྱུར་གསལ་ངོ་འཕྲོད་ཡོང་བའི་བདེན་ཚིག་སྨོན་ལམ་ཞིག་དགོས་ཞེས་དགེ་སློང་ངག་དབང་བསོད་ནམས་ཅན་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྒྲིབ་གཉིས་མུན་པའི་སྨག་སངས་ཤེས་བྱ་ལ། །བློ་གྲོས་དཀྱིལ་

[039A]༄༅། །འཁོར་རྒྱས་བར་ཡོངས་མཉམ་ཡང། །ཆེས་སྙིགས་འགྲོ་ལ་སྣང་བྱེད་ཐུགས་རྗེའི་འོད། །རབ་འཁྱུད་སྨན་གྱི་བླ་མ་མཆེད་བརྒྱད་དང། །དབྱེར་མེད་ཐེག་མཆོག་ལམ་སྟོན་བླ་མ་རྗེས། །སྐྱེ་བ་ཀུན་ཏུ་འཛུམ་འཕྲེང་ཞལ་སྒོ་ལས། །
འོངས་པའི་གདམས་ངག་བདུད་རྩིས་རྟག་སྐྱོང་ཞིང། །དོན་གཉིས་རེ་འབྲས་མྱུར་དུ་སྨིན་པར་ཤོག་ ཅེས་པ་འདི་ནི་མཚོ་སྨད་བླ་ཟུར་སྔགས་རམས་པ་རྡོ་རྗེ་ཡོན་ཏན་གྱིས་འདི་གའི་རིང་འཚོ་སོགས་ལ་དམིགས་ཉིན་ལྟར་སྨན་བླའི་མདོ་ཆོག་ཚར་རེ་འདོན་རྒྱུར་འདོད་གསོལ་གྱི་གཤམ་དུ་སྦྱར་ཆོག་པའི་
རྗེས་འཛིན་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།རྒྱལ་བ་རྒྱ་མཚོ་པདྨ་གར་གྱི་དབང། །བདེ་སྐྱོང་གསང་བའི་ཌཱ་ཀིར་མཉམ་སྦྱོར་ལྷ། །སྣང་སྟོང་ཡིད་ཀྱི་རོལ་པས་ཉེར་བསྒོམ་ཞིང། །བཟླས་བརྗོད་
མཆོད་བསྟོད་ལྷུར་བླངས་དགེ་ཚོགས་ཀྱིས། །ཚེ་འདིའི་སྣང་བ་འགགས་པར་གྱུར་མ་ཐག་དཔའ་བོ་མཁའ་འགྲོའི་གྲོགས་ཀྱིས་ལམ་བསྟན་ནས། །དག་པའི་ཞིང་དུ་ཉེར་བགྲོད་ཐེག་ཆེན་གྱི། །སྨིན་གྲོལ་ལམ་བཟང་མ་ལུས་མཐར་ཕྱིན་ཤོག་ ཅེས་པ་ནི་ཙེ་ནི་གུར་ཆེན་
སྒང་ནས་དགེ་སློང་བློ་བཟང་ཕུན་ཚོགས། དགེ་བསྙེན་བཀྲ་ཤིས་སོགས་ནས་སྨོན་ཚིག་འདི་ལྟ་བུ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བློ་གསལ་ཉེ་དབང་ཀུན་ཚོགས་ཆོས་བཟང་གི་འདུན་སར་བསྐལ་བཟང་རྣམ་འདྲེན་ལུང་རྟོགས་བཅུད་
བདུད་རྩིས་འཆི་མེད་དཔལ་སྟེར་མིག་སྟོང་ཅན། །རྣམ་འདྲེན་རྒྱ་མཚོའི་སྙིང་པོ་ཞབས་བརྟན་ཤོག་སྔོན་བསགས་བསོད་ནམས་རིན་ཆེན་སུ་ཝརྞའི། །སྙིང་པོ་གཉའ་ཤིང་ལྕི་བའི་ལུགས་གཉིས་ཁྲིམས། །གངས་ལྗོངས་ཕྲག་པར་བཀོད་པའི་སྟོབས་རྒྱས་ལྷ། །ཡངས་

[039B]དཀོན་མཆོག་རིན་ཆེན་གཙུག་ཏུ་བཀོད་པ་ཡི། །བསོད་ནམས་དཀར་པོའི་འབྲས་སྨིན་ཕུན་ཚོགས་ཀྱི། །འདོད་དགུ་ས་ལ་དར་བའི་དཔལ་དང་གཡང། །ཆེར་རྒྱས་གདེངས་ཅན་དབང་པོ་ཞབས་བརྟན་ཤོག་བག་མེད་སྐྱེ་
བོས་དབེན་པའི་རི་སུལ་དུ། །དོན་ལྡན་ཆོས་ལ་གཞོལ་བའི་སྤོང་བའི་གྲ། །བསམ་གཏན་ཚེར་མའི་སྐྱོན་ཀུན་ཡོངས་ཞི་ནས། །དོན་གཉིས་ནོར་བུས་ཕྱུག་པའི་གླིང་གྱུར་ཅིག་རྒྱུ་སྦྱོར་འགྲོས་མཚོན་མཐའ་ཡས་སེམས་ཅན་རྣམས། །དཀར་མིན་འབྲས་བུའི་དུཿ་ཁ་
ཡོངས་བཅིལ་ནས། །གནས་སྐབས་མངོན་མཐོའི་དཔལ་འབྱོར་ཐེམ་སྐས་ལ། །འཛེགས་ནས་སྐུ་གསུམ་ཁང་བཟང་མྱུར་འཇུག་ཤོག་ ཅེས་པ་འདི་ནི་གྲ་ནང་གཞིས་སྡོད་འཇམ་དབྱངས་སྤུན་ནས་ཉེ་སྐོར་དུ་བཀའ་གདམས་དགོན་རྙིང་ཞིག་ཏུ་རི་ཁྲོད་དགེ་འདུན་བཞི་གྲྭ་གསར་འཛུགས་བྱས་པའི་
ཞལ་འདོན་བྱེད་རྒྱུར་མཆོད་ཡོན་གྱི་ཞབས་བརྟན་དང་སྐྱེད་བྱེད་ཀྱི་རིང་འཚོ་སོགས་གོང་སྨོས་དོན་ཚང་བ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།གཟོད་མ་ཉིད་ནས་བདུད་བཞིའི་དགྲ་ཚོགས་ལས། །རྒྱལ་བའི་གྲགས་དཀར་བ་དན་
ས་གསུམ་ན། །མངོན་པར་མཐོ་བའི་རྣམ་འདྲེན་ཉི་མའི་གཉེན། །སྲས་དང་སློབ་མར་བཅས་ལ་ཕྱག་འཚལ་ལོ། །ཟབ་དང་རྒྱ་ཆེའི་ཚུལ་གཉིས་ལམ་བཟང་ཆེར། །ཐར་འདོད་བདེ་བླག་འཁྲིད་པའི་ས་མཁན་ཆེ། །རྒྱལ་ཚབ་གཉིས་དང་ཤིང་རྟ་ཆེན་པོ་སོགས། །
བརྒྱུད་པའི་བླ་མ་རྣམས་ལ་གསོལ་བ་འདེབས། །རྒྱལ་ཀུན་མཁྱེན་རབ་དམར་སེར་དྷཱི་ཡིག་ལས། །བཅུ་དྲུག་ལང་ཚོའི་དཔལ་འཁྲུངས་འཇམ་དཔལ་དབྱངས། །ཆེར་སྙིགས་འགྲོ་བ་འདྲེན་པའི་ཟློས་གར་ཅན། །རྗེ་བཙུན་འཇམ་དཔལ་སྙིང་པོར་གསོལ་བ་འདེབས། །

[040A]༄༅། །བྱིན་རླབས་གཏེར་མཛོད་དངོས་བརྒྱུད་བླ་མ་དང། །དངོས་གྲུབ་བསམ་པའི་རེ་སྐོང་ཡི་དམ་ལྷ། །འཕྲིན་ལས་ཐོག་ལྟར་མྱུར་མགྱོགས་དཀར་ཕྱོགས་ཀྱི། །སྲུང་མ་དམ་ཅན་རྒྱ་མཚོའི་མཐུ་སྟོབས་ལས། །འཇིག་རྟེན་རྒུད་པའི་དབུལ་
བ་མ་ལུས་པ། །སེལ་བྱེད་བསྟན་པ་རིན་ཆེན་དབང་གི་རྒྱལ། །བཤད་སྒྲུབ་བྱི་དོར་བརྩོན་པའི་ཆོས་སྡེ་ཆེ། །དབྱར་གྱི་ཆུ་གཏེར་ལྟ་བུར་འཕེལ་གྱུར་ཅིག་ཚུལ་ཁྲིམས་དྲི་མེད་གཏིང་མཐའ་ཡངས་པའི་མཚོར། །ལུས་སེམས་ལས་སུ་རུང་བའི་ཏིང་ངེ་འཛིན་
གཡོ་མེད་ལྷུན་པོའི་མཆེད་ལས་རྣམ་འབྱེད་ཀྱི། །རིན་ཆེན་འདོད་དགུའི་མཆོག་སྦྱིན་རྒྱས་གྱུར་ཅིག་ཤིང་རྟ་ཆེ་གཞུང་རྣམ་དག་རིགས་ལམ་ལས། །དྲངས་བའི་རྩོད་ངག་སེང་གེའི་ང་རོ་ཡིས། །མི་མཐུན་ལོག་རྟོག་རི་དྭགས་འཇོམས་པ་དང། །ལྷན་ཅིག་ཐུབ་བསྟན་རྒྱས་
བའི་གྲགས་འབར་ཤོག་འགྲོ་བའི་བསོད་ནམས་ཞིང་ས་མ་ལ་ཡར། །སྐྱེས་པའི་ཙན་དན་ཆེ་ལས་འཐུལ་བའི་དྲི། །གཞན་ཕན་ཚ་གདུང་འཕྲོག་པའི་བཀྲ་ཤིས་དེས། །ཡངས་པའི་ནོར་འཛིན་ཕྱོགས་ཀུན་ཁྱབ་གྱུར་ཅིག་ །ཅེས་པ་འདི་ནི་བསྟན་པའི་གསལ་བྱེད་ཛ་ཡ་པཎྜི་ཏ་
བློ་བཟང་སྙན་གྲགས་དགེ་ལེགས་རྣམ་རྒྱལ་གྱིས་ཁལ་ཁའི་ཡུལ་གྲུར་མཚན་ཉིད་ཀྱི་གྲ་ཚང་ཞིག་གསར་དུ་འཛུགས་བཞེད་ལ་བཤད་སྒྲུབ་སོགས་འཕེལ་རྒྱས་ཀྱི་སྨོན་ཚིག་ཧ་ཅང་མི་ཉུང་བ་ཞིག་དགོས་ཞེས་བསྐུལ་མ་མཛད་ངོར་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།
གདོད་ནས་སྤངས་རྟོགས་ཡོན་ཏན་རབ་རྫོགས་ཀྱང། །མ་དག་འགྲོ་བའི་ཉེར་འཚོར་ཐ་མལ་ཚུལ། །སྟོན་མཛད་བླ་མ་ཡི་དམ་དཀྱིལ་འཁོར་ལྷ། །རྒྱལ་བ་སྲས་བཅས་རྣམས་ཀྱི་བྱིན་རླབས་དང། །ཁྱད་པར་རྒྱལ་བའི་མཁྱེན་རབ་མ་ལུས་པ། །གཅིག་བསྡུས་

[040B] །ཡོངས་རྫོགས་ཐུབ་བསྟན་དྲི་མེད་ལམ་བཟང་ཆེ། །གསལ་མཛད་བློ་བཟང་གྲགས་འབར་བཙོང་ཁ་པ། །གར་དགུའི་ཉམས་ཀྱིས་ཕྱི་ནང་གཤིན་རྗེའི་དཔུང། །མཐའ་དག་མིང་གི་མཐར་མཛད་བཅོམ་ལྡན་འདས། །འཇིགས་
བྱེད་མཐུ་སྟོབས་ཉི་མའི་འོད་བརྒྱ་ཡིས། །རེ་འབྲས་པདྨོའི་ཚལ་རབ་མྱུར་བཞད་སྩོལ། །བློ་བཟང་ཆོས་ཀྱི་རིང་ལུགས་ཡིད་བཞིན་ནོར། །བཤད་སྒྲུབ་རྒྱལ་མཚན་རྩེ་མོར་འཕྱར་བ་ཡིས། །ཕན་བདེའི་འདོད་བ་ཆར་བསྙིལ་བསྟན་པའི་སྲོག་བཤེས་གཉེན་
དམ་པའི་ཟློས་གར་ཚུགས་པར་ཤོག་ངག་ལ་དབང་ཕྱུག་དབྱངས་ཅན་བྱིན་རླབས་བཅུད། །དགེ་ལེགས་ཟབ་ཡངས་བུམ་པར་འཁྱིལ་བ་ལས། །གཞན་ཕན་དཔལ་འབྱོར་བཟང་པོའི་འཕྲིན་ལས་ཀྱི། །འཁྲུལ་མེད་ཡང་སྤུལ་ཟླ་བ་མྱུར་ཚེས་ཤོག་བཀླབ་
གསུམ་ལུས་སྟོབས་རྒྱས་པའི་གཉིས་འཐུང་བུ། །གསར་སྐྱེས་ཕྲག་པར་ལྕི་བའི་ཡོན་ཏན་ནོར། །ཐར་འདོད་གདུལ་བྱ་རྣམས་ལ་བགོ་སྐལ་དུ། །སྟེར་བའི་ཆོས་ལྡན་རེ་བ་ལྷུན་གྲུབ་ཤོག་ཡེ་ཤེས་དམར་ཟླུམ་སྤྱན་བགྲད་དཀར་ཕྱོགས་ལྷ། །སྤྱི་དང་ཁྱད་པར་ལས་
ཀྱི་གཤིན་རྗེ་ཆེ། །འཆི་བདག་དུག་རི་ནག་པོ་བསེ་ཁྲབ་ཅན། །མཐུ་ལས་ཆོས་ལྡན་རེ་བ་ལྷུན་གྲུབ་ཤོག་ །ཅེས་པ་འདི་ཡང་བྲག་གཡའ་སྤྲུལ་སྐུ་ཆུར་ཚང་མཚན་ལྡན་དགེ་བའི་བཤེས་གཉེན་བློ་བཟང་བསྟན་པ་གཤེགས་པའི་ཡང་སྲིད་མྱུར་གསལ་གྱི་སྨོན་ཚིག་གོང་སྨོས་དོན་ཚང་བ་ཞིག་དགོས་ཞེས་ག་རེ་
དགའ་བཅུ་བློ་བཟང་ལེགས་པས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོགས་ཡོན་ཏན་མཐར་ཕྱིན་རྫོགས་སངས་རྒྱས། །མི་མཐུན་ཉེར་ཞིའི་དབྱིངས་གྱུར་འགོག་ལམ་ཆོས། །རིག་གྲོལ་ཡོན་ཏན་མཛོད་འཛིན་དགེ་འདུན་ཏེ། །

[041A]༄༅། །སླུ་མེད་མཆོག་གསུམ་བདེན་པས་རྟག་ཏུ་སྐྱོངས། །འགྲོ་རྣམས་ཉོན་མོངས་ལྕགས་སྒྲོག་དམ་པོའི་རྒྱ། །སྤངས་རྟོགས་སྲེད་མེད་གཞོན་ནུའི་རང་སྟོབས་ཆེས། །འགྲོལ་བར་དམ་བཅའི་ཁུར་འཛིན་རྒྱལ་སྲས་ཀྱི། །རྣམ་ཐར་
ཡ་མཚན་འཕྲུལ་གྱི་སྒོ་ང་སྐྱེས། །བློ་བཟང་ལང་ཚོ་རབ་རྫོགས་གདོང་པ་བཞིས། །ངག་དབང་ཆོས་ཀྱི་དབྱངས་སྙན་ཆེར་སྒྲོགས་པས། །འཇིགས་མེད་སྟོབས་དང་ཡེ་ཤེས་གོ་འཕང་ལ། །ལུས་ཅན་འགོད་པའི་གྲགས་པས་སྤ་བ་གང། །གདོས་བཅས་
གཟུགས་སྐུར་བསྟན་པའི་གར་མཁན་འཕྲུལ། །གདུལ་བྱའི་རེ་བ་སྐོང་ལས་ཕྱིར་ཕྱོགས་མོད། །སླར་ཡང་བདག་སོགས་ཚུར་མཐོང་སྣང་བ་དང། །འཚམས་པའི་ཡང་སྤྲུལ་གསར་པ་མྱུར་སྟོན་ཤོག་འཁྲུལ་མེད་ཡང་སྲིད་གསར་པའི་རི་བོང་ཅན།།
སྐལ་ལྡན་བསོད་ནམས་ཤར་རིའི་ཕྲག་པ་ལ། །མྱུར་དུ་འཇོགས་ཏེ་གང་འཚམས་འཕྲིན་ལས་ཀྱི། །འོད་དཀར་བདུད་རྩིའི་ཉིང་ཁུ་འགྱེད་གྱུར་ཅིག་ཐུན་མཚམས་དམར་འོད་ལ་འགྲན་བསླབ་གསུམ་གྱི། །ངུར་སྨྲིག་བླ་གོས་ཀླུབས་པའི་ངང་ཚུལ་དེས། །མཁས་
གྲུབ་བསྟན་པའི་བྱ་བ་དཔག་མེད་སོགས། །དགོས་པའི་དོན་རྣམས་བདེ་བླག་འགྲུབ་གྱུར་ཅིག་ །ཅེས་རྒྱལ་བའི་སྲས་པོ་ཆེན་པོ་བློ་བཟང་ངག་དབང་འཇིགས་མེད་ཡེ་ཤེས་བྲགས་པ་ཞི་བའི་དབྱིངས་སུ་དགོངས་པ་གཏད་པའི་སྐབས་གཅུང་པོ་འཇིགས་མེད་གྲགས་པས་ཡང་སྲིད་བྱུར་ཕེབས་ཀྱི་གསོལ་འདེབས་
སྨོན་ཚིག་ཅིག་གི་བསྐུལ་མ་དགོས་ཞེས་སྲིད་སྐྱོང་ལ་ཞུས་འདུག་དོན་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།མཚན་སྙན་དབྱར་རྔ་བརྡུངས་པའི་སྒྲ་ཙམ་གྱིས། །སྐལ་ལྡན་མདོངས་མཐའ་ཅན་སྙིང་དགའ་བདེའི་དཔྱིད། །སྟེར་

[041B] །མགོན་སྐྱབས་ཐུགས་རྗེ་བསྐྱེད་པའི་དུས་ལ་བབ། །མི་འཇིགས་འཕྲོག་བྱེད་འགྱིང་བའི་ཆོས་ཀྱི་ཁྲིར། །བློ་བཟང་བཤད་སྒྲུབ་བསྟན་པའི་སྣ་བདུན་ནོར། །བསྟར་བས་གྲགས་པའི་རྒྱལ་མཚན་ཕྱོགས་ཀུན་ཏུ། །
བསྒྲེང་མཁས་ལྷག་པའི་དབང་ཕྱུག་དཔལ་བཟང་པོ། །སྟོང་ཉིད་སྙིང་རྗེ་དབྱེར་མེད་རང་གི་གཤིས། །འགོག་མེད་རྒྱ་མཚོ་ཆེ་ལས་རླབས་ཕྲེང་བཞིན། །གདུལ་བྱའི་སྣང་བར་བསྟན་པའི་སྤྲུལ་སྐུའི་གར། །སླར་ཡང་དུས་ལས་ཡོལ་མེད་འཆར་བར་ཤོག་
རིགས་གཟུགས་རྣམ་འབྱེད་བློ་སྟོབས་ཆེར་རྫོགས་པའི། །མ་ལ་ཡར་སྐྱེས་ཙན་དན་གཞོན་ནུ་ནས། །མཁས་བཙུན་བཟང་པོའི་རྣམ་ཐར་སྔོན་བྱོན་གྱི། །དམ་པར་མཚུངས་པའི་དྲི་ངད་ཡོངས་འཐུལ་ཤོག་སེམས་རྒྱུད་ཡོན་ཏན་རྫོགས་པའི་མ་གི་ཏ། །
མཐོང་ཐོས་དྲན་དང་རེག་པའི་དྲི་ཙམ་གྱིས། །གཞན་རྒྱུད་ཉོན་མོངས་སྤྲུལ་གྱི་མཚང་ཕྱུང་ནས། །རྣམ་གྲོལ་བདེ་ལེགས་རྒྱ་མཚོར་སྦྱོར་ནུས་ཤོག་ །ཅེས་མཁར་སྔོན་ཤི་རེ་གེ་ཐུ་སྤྲུལ་བའི་སྐུ་བློ་བཟང་བསྟན་པའི་རྒྱལ་མཚན་དཔལ་བཟང་པོ་གཤེགས་པའི་ཡང་སྲིད་མྱུར་འབྱོན་གྱི་གསོལ་
འདེབས་སྨོན་ཚིག་ཅིག་དགོས་ཞེས་ཨང་འགར་ཞབས་དྲུང་ངག་དབང་བློ་བཟང་མཁས་བཙུན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བསམ་འཕེལ་འདོད་དགུའི་ཆར་འབེབས་བླ་མ་དང། །དངོས་གྲུབ་བྱེ་བའི་གཏེར་གྱུར་ཡི་དམ་ལྷ། །
མཐུ་ལྡན་དཀར་ཕྱོགས་མཁའ་འགྲོ་སྲུང་མ་ཡིས། །རྣམ་དག་སྨོན་པའི་འབྲས་བུ་འགྲུབ་པར་མཛོད། །འཇམ་དཔལ་རྡོ་རྗེ་ཀུན་མཁྱེན་བཙོང་ཁ་པའི། །བྱིན་རླབས་འོ་མའི་ཆབ་ཀྱིས་བྲན་པ་ལས། །སྤངས་རྟོགས་ཡོན་ཏན་རྒྱ་མཚོའི་འདབ་གྲོལ་བའི། །རྗེ་བཙུན་ཀུ་

[042A]༄༅། །མུད་བཞད་བར་གསོལ་བ་འདེབས། །ལས་ཉོན་སྒོ་ངའི་རྒྱ་ལས་ཉེར་གྲོལ་བའི། །མཁའ་ལྡིང་ཕྱོགས་ཀྱི་བགྲོད་པར་འཇིགས་བྲལ་ཡང། །ཚུར་མཐོང་སྣང་ངོར་ས་ལམ་མཐོན་པོའི་དབྱིངས། །གཤེགས་པའི་འགལ་རྐྱེན་མ་
ལུས་བྲལ་བར་ཤོག་སླར་ཡང་འཇམ་དཔལ་དཔའ་བོ་མི་ཡི་གར། །རྒྱལ་བ་རྒྱ་མཚོའི་མཐུ་ཡིས་སྐྱེད་བསྲིངས་པའི། །ཡང་སྤྲུལ་དཔག་བསམ་ལྗོན་ཤིང་གསར་པ་ཡིས། །བདག་ཅག་མིག་ངོར་འདོད་པ་འཇོ་བར་ཤོག་བསླབ་གསུམ་གཉིས་འཐུང་
གཞོན་ནུའི་སྟོབས་རྒྱས་པར། །ལུང་རིགས་སྨྲ་མཁས་རིན་ཆེན་དྲ་བས་མཛེས། །སྒོམ་སྟོབས་གྲུབ་པའི་ཐེག་པ་རབ་རྫོགས་ནས། །ཐུབ་བསྟན་གསལ་བྱེད་ཁྱུ་མཆོག་འགྱུར་བར་ཤོག་ །ཅེས་མཁས་གྲུབ་དམ་བ་དབོན་སློབ་འཇམ་དཔལ་རྒྱ་མཚོ་ཞི་བར་གཤེགས་པའི་
སྐབས་ཡང་སྲིད་མྱུར་ཕེབས་ཀྱི་གསོལ་འདེབས་སྨོན་ཚིག་ཅིག་དགོས་ཞེས་གྲུབ་དབང་གང་གི་སྐུ་ཚ་སྐལ་བཟང་དོན་གྲུབ་ཀྱིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཆོས་ཉིད་དག་པའི་མཁའ་ལ་ལྷུན་གྲུབ་ཀྱི། །ཡེ་ཤེས་རང་སྣང་
འོད་ལྔའི་ཐིག་ལེའི་རྩལ། །རབ་འབྱམས་ཞི་ཁྲོའི་གཟུགས་སུ་ཡོངས་སྨིན་བས། །ངོ་མཚར་དག་པའི་ལྟད་མོ་ཅིར་ཡང་བསྒྱུར། །པདྨའི་སྙིང་པོར་ཆགས་པའི་ཟབ་དོན་བཅུད། །མྱངས་པས་བདེ་ཆེན་ཐུང་བ་མྱོས་པའི་གླུ། །གསང་ཆེན་བཞད་པའི་སྒྲ་
དབྱངས་ཕྱོགས་ཀུན་ཏུ། །སྒྲོག་མཛད་རྡོ་རྗེ་འཛིན་པ་བཤེས་གཉེན་ཚུལ། །འགྲོ་འོང་མཚན་མས་དབེན་ཀྱང་ཚུར་མཐོང་གི། །མིག་ངོར་རྣམ་སྨིན་གཟུགས་ཀྱི་ཟ་མ་ཏོག་སྤངས་ཏེ་མཁའ་ལ་སྤྱོད་པའི་ཞིང་མྱུལ་བའི། །ཐུགས་བསྐྱེད་དགོངས་པ་ཡོངས་སུ་

[042B]ལས་སྣང་འཁྲུལ་པའི་གཡའ་བྲལ་རང་རིག་གི། །ཡེ་ཤེས་གཉུག་མའི་མེ་ལོང་གང་གི་ངོས། །དག་པའི་ཆོ་འཕྲུལ་ཞིང་ཁམས་རྒྱ་མཚོའི་དཔྱིད། །ཤར་བའི་གཟིགས་མོས་དགྱེས་དགུར་རོལ་བར་ཤོག་ཞང་ཁམས་འདིར་ཡང་བློ་དམན་
བསམ་བ་དང། །འཆམས་པའི་ཡང་སྲིད་གཅིག་ལས་དུ་མའི་གར། །མྱུར་དུ་ཟློས་བས་མཁས་བཙུན་བཟང་གསུམ་གྱི། །རྣམ་ཐར་དབང་པོའི་ཡུལ་དུ་འབྲལ་མེད་ཤོག་སེམས་ཉིད་རྣམ་དག་བླ་མ་ཆོས་ཀྱི་སྐུར། །ཐ་དད་སྤངས་པའི་བྱིན་རླབས་སྙིང་
དབུས་སུ། །རྟག་ཏུ་ཞུགས་ཤིང་ཚུར་མཐོང་མིག་ངོར་ཡང། །མཛེས་སྐུའི་དགའ་སྟོན་གསར་བ་སྩལ་དུ་གསོལ། །རྒྱལ་རྣམས་གསང་བ་ཀུན་བདག་ཡི་དམ་ལྷ། །བདེ་སྐྱོང་གནས་གསུམ་རོལ་པའི་མཁའ་འགྲོ་མ། །ཐོགས་མེད་ལས་སྒྲུབ་སྲུང་མ་དམ་ཅན་
ཚོགས༑ ༑རེ་བའི་དོན་འདི་འགྲུབ་པའི་གྲོགས་མཛོད་ཅིག་ །ཅེས་གསང་བདག་རྣམ་རོལ་གྲུབ་དབང་བཞད་པའི་རྡོ་རྗེ་ཞིང་ཁམས་གཞན་དུ་དགོངས་པ་གཏད་པའི་སྐབས་ཡང་སྲིད་མྱུར་ཕེབས་ཀྱི་གསོལ་འདེབས་སྨོན་ཚིག་ཅིག་དགོས་ཞེས་དྲུང་ལིག་ཚངས་སྐྱེས་བློ་ལྡན་དང། རྩེ་གཉེར་ཆོས་
མཛད་བསྟན་འཛིན་རྒྱ་མཚོས་བསྐུལ་མ་བྱུང་བའི་ཐོག་དགོངས་རྫོགས་ཀྱི་ཁུར་ལེན་པ་ཐུན་མོང་ནས་ཀྱང་བསྐུལ་ངོར་ཤཱཀྱའི་དགེ་སྦྱོང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།མཐོང་བའི་མོད་ལ་སྲིང་ཞིའི་རྒུད་པ་རྣམས། །ཞི་མཛད་རྒྱལ་ཀུན་རིགས་བདག་
དྲིན་ཅན་རྗེ། །མཛེས་སྐུ་སྙིང་དབུས་པདྨའི་གེ་སར་ལ། །བརྟན་པར་བཞུགས་ནས་མཆོག་ཐུན་དངོས་གྲུབ་སྩོལ། །བདག་ལུས་ལོངས་སྤྱོད་འདོད་དགུའི་མཚོ་ཆེན་པོར། །གཅེས་འཛིན་འཆིང་བ་དོར་ནས་བགེགས་རིགས་སོགས། །མར་གྱུར་འགྲོ་ལ་སྙིང་

[043A]༄༅། །རྗེས་ཡོངས་བཏང་བས། །བླ་མེད་ཚོགས་ཀྱི་ཕུང་པོ་རྫོགས་པར་ཤོག་རང་སེམས་ཆོ་འཕྲུལ་ཙམ་ལས་ཚུགས་ཐུབ་ཏུ། །སྣང་སྲིད་ལྷ་དང་ལྷ་མིན་གདོན་གྱི་ཚོགས། །མེད་ཕྱིར་འཁྲུལ་སྣང་དག་པའི་གནས་ལུགས་
དང༑ ༑འཇིགས་པ་མེད་པའི་དཔའ་གདེངས་ཐོབ་པར་ཤོག་ །ཅེས་པ་ནི་དོན་གྲུབ་གླིང་རི་ཁྲོད་པ་དགེ་སློང་སངས་རྒྱས་འཕེལ་གྱིས་གཉན་ཁྲོད་འགྲིམ་སྐབས་ཁ་ཏོན་བྱེད་རྒྱུའི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།།
   ༈    །ངོ་མཚར་མཚན་དཔེའི་ཐལ་གོང་ལས་འཕྱང་བའི། །བདེ་གཤེགས་གཏན་གྱི་སྐྱབས་གཅིག་དམ་ཆོས་དང། །དགེ་འདུན་མཆོག་གསུམ་ཤིས་པ་དེང་འདིར་སྩོལ། །དུས་གསུམ་རྒྱལ་བའི་
བསྟི་གནས་དབུས་འགྱུར་ཚལ། །རྣལ་འབྱོར་རྒྱུད་སྡེའི་ནགས་ཀླུང་སྟུག་པོའི་ཁྲོད། །བག་ཕེབས་མཁས་གྲུབ་སངས་རྒྱས་གསང་བའི་དུས། །ཤྲཱི་བྷ་དྲར་གྲགས་ལ་གསོལ་བ་འདབས། །རྒྱལ་ཀུན་མཁྱེན་རབ་འོད་ཀྱི་གོང་བུ་ལས། །འཁྲུངས་པའི་
འཇམ་དབྱངས་གཞོན་ནུས་གཙུག་ལག་གི། །སྒོ་འཕར་བརྒྱད་ཁྲི་ཕྱེ་བའི་གནས་མཆོག་འདབས། །ཁྱིམ་བདག་ལུང་གིས་མཐོ་ལ་གསོལ་བ་འདེབས། །དགེ་བཅུའི་སྙེ་མ་གཡུར་དུ་ཟ་བའི་གོས། །ཉེར་ཀླུབས་ལི་ཡུལ་ལྕང་ར་སྨུག་པོའི་ལྗོངས། །
ཐང་དགུའི་བདག་པོ་ཞེས་གྲགས་བདག་གི། །འབངས་གྱུར་དད་ནོར་ཕྱུག་ལ་གསོལ་བ་འདེབས། །ལེགས་བྱས་ཆབ་ཀྱིས་བྲན་པའི་ཀུདྐུ་མ། །ས་གཞིར་གཡང་དུ་རབ་ཆགས་ཞང་ཞུང་ཡུལ། །སྐྱོང་མཛད་ཚངས་པ་འཕྲུལ་གྱི་རྗེ་བོ་ལ། །བསྙེན་བའི་

[043B] །སྡེ་བཞིའི་རླབས་ཕྲེང་གཡོ་བའི་དལ་འབབ་ཀྱི། །མཛོད་གྱུར་ཧོར་གྱི་སྒོམ་གྲ་ཆེན་པོ་རུ། །པྲཛྙཱ་བྷ་དྲ་ཞེས་གྲགས་སྲོག་བདག་དང། །བཟང་པོའི་འབྲེལ་པ་གྲུབ་ལ་གསོལ་བ་འདེབས། །ལུགས་གསུམ་ལྷུན་གྱིས་གྲུབ་པའི་
གནྡྷོ་ལར། །འཁུ་ལྡན་རི་དྭགས་སྲོག་གི་ལོངས་སྤྱོད་ཚོགས། །ཟ་བར་སྲུང་མའི་འཕྲོག་བྱེད་བཀའ་བསྒོས་ཚེ། །བཀྲ་ཤིས་མིང་ཅན་གྱུར་ལ་གསོལ་བ་འདེབས། །གངས་ཅན་སྐྱབས་གཅིག་སྲོང་བཙན་ཉིན་བྱེད་དང། །འགྲོགས་པའི་མཐུ་ལྡན་ཚངས་པ་
གཞོན་ནུའི་ལྷ། །མངའ་གསོལ་དགེ་མཚན་བཀྲ་བའི་ལྡིང་ཁང་དུ། །འཕྲུལ་བློན་རིགས་སུ་གྱུར་ལ་གསོལ་བ་འདེབས། །རྒྱལ་ཀུན་བརྩེ་བའི་རང་གཟུགས་བླ་མ་དང། །འཁྲུལ་བྲལ་ལུགས་བཟང་བསམ་འཕེལ་ནོར་བུའི་ཏོག་གཙུག་ཏུ་ལེགས་
མཆོད་སྙིང་སྟོབས་ཟླ་མེད་པའི། །ས་སྐྱོང་དགའ་ལྡན་མིང་ཅན་གསོལ་བ་འདེབས། །སྔོན་བསགས་བསོད་ནམས་ས་སྲུངས་ལུས་སྟོབས་ཆེས། །བཏེག་པའི་མངའ་ཐང་རབ་རྒྱས་རིན་ཆེན་གཏེར། །དབྱིག་འཛིན་ལྟོ་བར་སྨན་པའི་དགེ་ལེགས་ཀྱི། །སྣང་
བ་ཡངས་པོའི་བྱེད་པོར་གསོལ་བ་འདེབས། །རྣམ་འབྱེད་རྩི་བས་སྟོང་ལྡན་པའི་འཁོར་ལོ་ཡིས། །རྒྱལ་ཐབས་གླིང་བཞིར་དབང་སྒྱུར་མི་ཡི་རྗེ། །འགྱུར་མེད་སྲོག་གི་ཐིག་ལེར་ཚེ་ཡི་བཅུད། །ཆགས་ཏེ་ཞབས་ཟུང་མི་གཡོ་བརྟན་པར་ཤོག་སྤྱི་དང་
བྱེ་བྲག་ཁ་བའི་སྨན་ལྗོངས་འདིར། །དཀར་མིན་བརླང་པོར་སྤྱོད་པའི་ཉེས་པ་ཀུན། །ཞི་ནས་བདེ་ལེགས་རྫོགས་ལྡན་གསར་པའི་ཚེས། །མྱུར་དུ་དོམ་པའི་བཀྲ་ཤིས་ལྷུན་གྲུབ་ཤོག་ །ཅེས་ལུགས་གཉིས་ལ་རྣམ་འབྱེད་གྱི་རྩལ་སྟོབས་ཤིན་ཏུ་ཡངས་པས་སྲིད་

[044A]༄༅།  །ཆེན་པོའི་བྱ་བ་ཡིན་ལུགས་སུ་སྐྱོང་བའི་ས་སྤྱོད་ཝང་བསོད་ནམས་སྟོབས་རྒྱས་ཀྱི་འཁྲུངས་རབས་གསོལ་འདེབས་ཤིག་དགོས་ཞེས་ལྷག་བསམ་ཟོལ་མེད་ཀྱི་ནོར་ཅན་སྐྱེད་བྱེད་ཨ་ཆི་ཐུ་དར་ཁན་གུན་ནས་བསྐུལ་མ་མཛད་པར། ཤིང་སྟག་ལོར་ལ་མོ་ཆོས་སྐྱོང་ནས་གནང་བའི་
ལུང་དུ་རགས་རིམ་ཞིག་གསལ་འདུག་པ་ལ་གོ་རིམ་སོགས་དེག་སོར་བཞག་གི་གསོལ་འདེབས་ཚིགས་སུ་བཅད་པ་འདི་ནི་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཕུལ་བྱུང་མཁྱེན་བརྩེའི་ཀུན་གསལ་ཡངས་པ་ལས། །མཆོག་ཐུན་ནམ་
མཁའ་མཛོད་ཀྱི་དངོས་གྲུབ་ཆར། །འབེབས་མཁས་བླ་མ་རྒྱལ་བ་སྲས་དང་བཅས། །ཐོགས་མེད་རྫུ་འཕྲུལ་མཐུ་ཡིས་འདིར་གཤེགས་ཤིག་རྣམ་དག་དད་པའི་སྤོས་ཆུ་འཁྱིལ་བའི་རྫིང། །ཏིང་འཛིན་མནྡཱ་ར་ཡི་ཟེའུ་འབྲུའི་དབུས། །ཡིད་འོང་རབ་
འབྱམས་མཆོད་པའི་ཚོགས་བཀོད་ནས། །འབུལ་གྱིས་འགྲོ་བའི་དོན་སླད་བ་ཞེས་སུ་གསོལ། །ཀུན་བཟང་ཐུགས་མཚན་དཔལ་བེའུ་གྲ་རྣམས་ལས། །འཕྲོས་པའི་བླ་མེད་མཆོད་སྤྲིན་མཁའ་ཁྱབ་ཅན། །སྣང་ཡང་རང་བཞིན་མེད་པའི་ཆོས་ཀྱི་ཀློང། །དབང་
གཞུའི་མཛེས་པ་འཕྲོག་པས་མཉེས་གྱུར་ཅིག་མཁའ་ཁྱབ་ཞིང་རྡུལ་མཉམ་པའི་ལུས་སྤྲུལ་ནས། །ཕྱག་འཚལ་ཉེས་ལྟུང་མ་ལུས་སོ་སོར་བཤགས། །དགེ་ལ་ཡི་རང་ཆོས་འཁོར་བསྐོར་བ་དང། །མྱ་ངན་མི་འདའ་བརྟན་པར་བཞུགས་གསོལ་
འདེབས༑ ༑དེ་ལྟར་བསགས་པའི་རྣམ་དཀར་ཕུང་པོས་མཚོན། །དུས་གསུམ་དགེ་བའི་རིན་ཆེན་སྤེལ་ལེགས་ཕྲེང། །མར་གྱུར་ཡིད་ཅན་ཀུན་གྱི་མཛེས་རྒྱན་དུ། །བཏང་བས་བྱང་ཆེན་རྩེ་དགའ་ངོམ་པར་ཤོག་ཕན་བདེའི་རྩ་ལག་བསླབ་པ་གསུམ་གྱི་

[044B] །སྲིད་མཐར་བརྟན་ཅིང་དེ་འཛིན་ཡོན་མཆོད་སོགས། །སྐྱེས་ཆེན་སྐུ་ཚེ་རྡོ་རྗེ་ལྟར་བརྟན་ཅིང། །འཕྲིན་ལས་ཉིན་མོའི་སྣང་བ་བཞིན་ཁྱབ་ཤོག། །རྒྱུ་སྦྱོར་རྣམས་ཀྱི་གནས་སྐབས་དབང་ཐང་དང། །ཚེ་དཔལ་དབྱར་མཚོ་བཞིན་དུ་གྱེན་འཕྱུར་
ཞིང༑ ༑གནས་ངན་སྐྱེ་བ་ཡོངས་ཆད་མངོན་མཐོའི་རྟེན། །བརྒྱུད་ནས་སངས་རྒྱས་རིང་མིན་ཐོབ་པར་ཤོག་ །ཅེས་པ་འདི་ནི་ལྷ་ལྡན་དཔལ་ཐོང་ཤག་པས་སྙེ་ཕུའི་ཕུར་དགེ་བའི་བཤེས་གཉེན་དགྱེར་སྒོམ་པ་ཆེན་པོའི་གདན་ས་ཤུགས་གསེབ་ཀྱི་རྟེན་བརྟེན་པ་རྙིང་པར་ཞིག་གསོ་དང་
མ་ཕམ་མགོན་པོའི་སྣང་བརྙན་གསར་བཞེངས་བགྱིས་བར་མཆོད་བ་ལྔ་ཚར་ཇི་སྲིད་བར་འབུལ་མི་དགེ་སློང་བཞི་གྲ་དང་བཅས་བཙུགས་པར་གོང་སྨོས་དོན་རྣམས་ཚང་བའི་སྨོན་ཚིག་མཆོད་འབུལ་བས་ཁ་ཏོན་བྱེད་རྒྱུ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་
སྨྲས་པའོ།།     ༈    །།ཕུན་ཚོགས་སྐུ་གསུམ་ཉི་གཞོན་འབུམ་གྱི་གཟི། །ཤེས་བྱར་སྲིད་ལ་ཁྱབ་པའི་དྲ་བ་ཅན། །བཅོམ་ལྡན་ཚེ་དང་ཡེ་ཤེས་དཔག་མེད་ལྷས། །རྣམ་ཀུན་དགེ་ལེགས་ཆར་ཆེན་དབབ་པར་མཛོད། །སྔོན་གོམས་ལེགས་བྱས་ཆུ་ཀླུང་
འཁྱིལ་བའི་དབུས། །དད་སྟོབས་གྲུ་རྫིངས་བརྟན་པོར་ཞུགས་པ་ལས། །ཕྱོགས་ལས་རྣམ་པར་རྒྱལ་བའི་མཐུ་ཆེན་ནོར། །མངའ་མཛད་མི་ཡི་རྗེ་བོ་ཞབས་བརྟན་ཤོག་ཤུགས་དྲག་བསོ་དནམས་མེས་པོ་དགྱེ་སྤའི་ལུང། །བཙན་པོས་ས་ཆེན་སྐྱོང་བར་
དབང་བསྐུར་བའི། །མི་བདག་སྟོབས་ཀྱི་དཔུང་པ་བརྟན་པོ་ཅན། །ལེགས་མཛད་མངའ་ཐང་རབ་ཏུ་རྒྱས་གྱུར་ཅིག་ཡིན་ལུགས་སྐྱོང་བའི་གཡས་འཁྱིལ་མགྲིན་པ་ནས། །དོན་མཐུན་རྣ་བར་སྙན་པའི་རྒྱང་གླུ་གསར། །སྒྲོག་པའི་བཀྲ་ཤིས་བྱེད་པོ་མི་ཡི་དབང་

[045A]༄༅། །སྲ་མཁྲེགས་རྡོ་རྗེའི་ཁམས་སུ་བརྟན་པར་ཤོག་དགེ་ལེགས་འཛུམ་གྱིས་བསུ་བའི་འདབ་མའི་ཁ། །ཡོངས་བཞད་ཐུབ་བསྟན་མནྡཱ་ར་ཡི་འཕྲེང། །ཐོད་དུ་འཆིང་བའི་རྒྱན་འཛིན་མི་ཡི་ལྷ། །སྐུ་ཚེ་མངའ་ཐང་འབྱོར་བ་
བླར་འཕེལ་ཤོག་རྣམ་འབྱེད་རལ་ཁུར་ཁྲོད་ནས་ཉེར་ལྷུངས་པའི། །མཛད་བཟང་དྲི་མ་རབ་བྲལ་གངྒཱའི་ཆབ། །ཡངས་པའི་ས་ཆེན་ཁྱོན་ལ་བབས་པའི་མཐུས། །ཐུབ་བསྟན་ཁྱབ་འཇུག་ཞབས་བསིལ་སྦྲེང་གྱུར་ཅིག་སཱ་ལའི་རྐང་འཐུང་འཁྲིགས་
པའི་སྨན་ལྗོངས་འདིར། །མི་འདོད་གདུང་བས་གཙེས་པའི་ཁུར་སངས་ཏེ། །ཆོས་འབྱོར་དགའ་སྐྱིད་རྫོགས་ལྡན་དུས་བཞིན་དུ། །སྤྱད་པས་གནས་སྐབས་ཀུན་ཏུ་བཀྲ་ཤིས་ཤོག་ །ཅེས་མཆོག་གསུམ་བླ་མར་འཛིན་ཅིང། །དད་གཏོང་རྣམ་འབྱེད་ཀྱི་རྩལ་
སྟོབས་ཟླ་མེད་པས་རྒྱལ་པོའི་བྱ་བ་ཡིན་ལུགས་སུ་སྤྱོད་པའི་སྲིད་སྐྱོང་ཛུན་ཝང་བསོད་ནམས་སྟོབས་རྒྱས་ཀྱི་ཞབས་བརྟན་བདེན་ཚིག་འདི་ནི། ལྕགས་བྱ་ཆོ་འཕྲུལ་ཆེན་མོའི་དུས་ཚེས་བཅོ་ལྔའི་ཉིན་གནས་ཆུང་ཆོས་སྐྱོང་ཆེན་པོ་ཁོག་ཞུགས་ཀྱིས་གསུང་ཆོས་ར་བར་ཕེབས་སྐབས་བསྐུལ་མ་བྱུང་ཐོག་གདན་ས་
ཆེན་པོ་གསུམ་དང། རྒྱུད་སྟོད་སྨད་ཀྱི་སློབ་དཔོན་རྣམས་ནས་ཀྱང་མཐུན་འགྱུར་གྱི་བསྐུལ་མ་མཛད་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །ཚོགས་གཉིས་བུཎྜ་རི་ཀའི་འདབ་རྒྱས་དབུས། །འོད་མཚན་སྟོང་དུ་འབར་བའི་ཡེ་
ཤེས་ཁམས། །སྨིན་ལས་མཚན་དཔེའི་སྒྱུ་འཕྲུལ་དྲ་བ་ཅན། །དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །འགྲོ་སེམས་བཻཌཱུར་གཙང་མའི་རྩིག་ངོས་སུ། །གསང་གསུམ་མིག་སྟོང་ཅན་གྱི་འདྲ་གཟུགས་གར། །མ་འདྲེས་སོ་སོར་ཤར་བའི་

[045B] །དུས་གསུམ་རྒྱལ་བས་གཞལ་ཀྱང་ག་ལ་ཞིག་ལོག་རྟོག་ཐུན་གསུམ་སྨག་ཆེན་འཐིབས་པའི་དབུས། །བླང་དོར་ལམ་ངན་ཞུགས་པའི་གངས་ཅན་འགྲོར། །ཐུབ་ཚུལ་རྗེན་པར་སྟོན་པའི་འོད་དཀར་གྱིས། །གསལ་བྱེད་ནམ་
མཁའི་ནོར་བུ་ཁྱོད་ལས་སུ། །ཤུགས་དྲག་དུག་གསུམ་ནད་ཀྱིས་ཉམ་ཐག་པར། །ལྷ་ཆོས་བདུན་ལྡན་རྣམ་པར་རྒྱལ་བའི་སྨན། །སྩོལ་མཁས་འཚོ་བྱེད་རྒྱལ་པོ་འབྲོམ་སྟོན་རྗེ། །རྒྱལ་བ་རྒྱ་མཚོའི་བདག་ཉིད་གཅིག་བུར་ཟད། །དེ་ཕྱིར་དད་
གསུམ་སྣ་ཚོགས་ལས་ཀྱི་འཕྲུལ། །ཉེ་བར་བསྐྱོད་པའི་ཡིད་འཕྲོག་སྣང་བརྙན་འདི། །ལྷག་བསམ་ཟླ་འོད་བྱུགས་པའི་ངོས་ཡངས་སུ། །བཀྲམ་པའི་དགེ་ཚོགས་ཁ་བ་ལྟ་བུས་འཛག་འདི་ཡི་འབྲས་བུ་ནམ་མཁའ་མཛོད་ཀྱི་སྒོ། །ཕྱེ་ལས་མངོན་པར་
མཐོ་དང་ངེས་ལེགས་ནོར། །མཁའ་ཁྱབ་འགྲོ་བའི་ལག་རྩེར་རྟག་བབས་བས། །ཉེས་ཚོགས་དབུལ་བ་མིང་ཡང་མི་གྲག་ཤོག་མ་ངེས་ཐེག་པའི་ཆུ་ཀླུང་སྣ་ཚོགས་རྒྱུན། །གཅིག་ཏུ་གདམས་པར་ཤར་བའི་དལ་འབབ་མཛོད། །བཀའ་གདམས་རྣམ་
ཐར་གཙང་མའི་རིང་ལུགས་ཀྱིས། །ས་སྟེང་ཁྱབ་པའི་བཤད་སྒྲུབ་འཕེལ་བར་ཤོག་རིང་མིན་ཐམས་ཅད་གཟིགས་པའི་གོ་འཕང་ཆེ། །ཐོབ་སྟེ་ལྷུན་གྲུབ་ཕྲིན་ལས་མི་ཆད་པས། །མཁའ་མཉམ་ཡིད་ཅན་སྒྲོལ་ཞིང་ཚེ་རབས་ཀུན། །རླབས་ཆེན་རྒྱལ་
སྲས་སྤྱོད་པས་འཚོ་བར་ཤོག་ །ཅེས་པ་འདི་ནི་འགབ་པ་དགེ་སློང་བློ་བཟང་སྙིང་པོས་བཟང་གོས་ཡུག་བཞི་བཅུ་སྐོར་ལས་བསྒྲུབས་པའི་གོས་སྐུ་གཙོ་བོ་དཔལ་ལྡན་ཨ་ཏི་ཤ་ལ་བླ་མ་དང་འདོད་ལྷས་བསྐོར་བ་ལེགས་པར་བཞེངས་ནས། ཡེར་པ་གྲྭ་ཚང་དུ་སྦྱོར་འཇགས་བགྱིས་པར་སྨོན་ཚིག་གོས་སྐུ་ལ་འདྲི་

[046A]༄༅། །རྒྱུ་དང། ཚོགས་བའི་ཞལ་འདོན་དུའང་བཙུགས་ཆོག་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །ལྷུན་གྲུབ་ཀུན་ཏུ་བཟང་པོའི་ཨཱ་དརཤ། །སྒྲིབ་གསུམ་དྲི་མ་དག་བའི་
ངོས་ཡངས་སུ། །བདེན་གཉིས་ཤེས་བྱ་ཡོངས་འཆར་རྣམ་འདྲེན་ཚོགས། །སྲས་བཅས་དུས་ལས་ཡོལ་མེད་ཐུགས་རྗེས་དགོངས། །རིང་ནས་རྣམ་གྲོལ་གྲགས་པ་དཀར་པོའི་འདབ། །ཁོང་ནས་འཛུམ་པའི་སྦྲང་རྩིའི་རྒྱལ་མཚན་འཕྲེང། །རྟག་ཏུ་
གཞན་ལ་ཕན་བདེ་འཐུལ་བའི་དྲིས། །ཡིད་ཅན་རྐང་དྲུག་གདུང་སེལ་སྨན་གྱི་ཕུལ། །གྲུབ་མཆོག་མཁའ་ལ་འཕགས་པའི་འོད་དཀར་ཅན། །རང་འོད་བྲི་དང་འཕེལ་བའི་སྐབས་བྲལ་ཡང། །མི་སྲུན་བརླང་པོར་སྤྱོད་པའི་སྒྲ་གཅན་མགོ་
བཏེག་པའི་ཕག་ཏུ་ཞབས་དེང་འདིར་ནོངས། །འོད་གསལ་ཆུ་ཀླུང་དྭངས་ལས་ཉ་བཞིན་དུ། །ཞིང་ཁམས་མང་པོར་གསང་བ་གསུམ་གྱི་འཕྲུལ། །སྟོན་པའི་ཟག་མེད་ཐུགས་དགོངས་ཅི་མཆིས་བ། །རྫོགས་པའི་རྣམ་ཐར་རང་གིར་མཛད་པར་ཤོག་
སླར་ཡང་བསིལ་ལྡན་ར་བའི་སྨན་ལྗོངས་འདིར། །བློ་བཟང་གྲགས་སྙན་བསྟན་པའི་རྒྱལ་མཚན་མཆོག་བསྒྲེང་ཕྱིར་ཟུང་འཇུག་རིན་ཆེན་ཟ་མ་ཏོག་སྤྲུལ་སྐུའི་སྣང་བ་མངོན་སུམ་སྟོན་པར་ཤོག་སྐལ་ལྡན་ཤར་རིའི་དཔུང་བར་ངལ་བསོས་པའི།།
ཡང་སྤྲུལ་མེ་ཞལ་གསར་པ་རིང་མིན་དུ། །ཤར་བས་མཁས་བཙུན་བཟང་པོའི་རང་གི་གཤིས། །ལྷུག་པར་བསྟན་དེས་བན་བདེའི་སྲོག་ཟུངས་ཤོག་རྣམ་དག་སྨོན་ལམ་ས་ཧཱ་ཀ་རིའི་ཤིང། །མཆོག་གསུམ་ཐུགས་རྗེའི་རླན་གཤེར་གྱིས་བྲན་ཅིང། །སླུ་

[046B] །འབྲས་བུ་ངོ་མཚར་རོ་བདས་ཚིམ་པར་ཤོག་ །ཅེས་པ་འདི་ནི་གྲུབ་མཆོག་སེམས་དཔའ་སྤྲུལ་པའི་སྐུ་གྲགས་པ་རྒྱལ་མཚན་དཔལ་བཟང་པོ་ཞི་བར་དགོངས་པ་གཏད་པའི་ཚེ་ཡང་སྲིད་མྱུར་ཕེབས་སོགས་ཀྱི་སྨོན་ཚིག་ཅིག་དགོས་ཞེས་སྐུ་མཆེད་བླ་མ་སྐུ་
སྐྱེ་སོགས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །རྣམ་འདྲེན་སྤྱི་གཟུགས་པད་དཀར་འཆང་བ་ཡི། །མ་སྨད་ཐུགས་རྗེས་སྲུང་བའི་གུར་ཁང་དུ། །རྣམ་ཀུན་སྐྱེ་བའི་འཕྲེང་བ་ཡོངས་ཆུད་དེ། །དོན་གཉིས་དགའ་བདེའི་
དཔལ་གྱིས་འཚོ་བར་ཤོག་ །ཅེས་པ་འདི་ནི་ལྷ་རྩེ་འོག་མིན་གླིང་གི་གྲ་རིགས་དགེ་སློང་བསྐལ་བཟང་དཔལ་ལྡན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །སྒྲིབ་གཉིས་འཆིང་བ་གཏན་སྤངས་རྫོགས་སངས་རྒྱས། །མི་ལྡོག་ཆགས་
བྲལ་མཆོག་གྱུར་འགོག་ལམ་ཆོས། །རིག་གྲོལ་བརྒྱད་ལྡན་འཕགས་ཚོགས་དགེ་འདུན་ཏེ། །མཆོག་གསུམ་སླུ་མེད་ཐུགས་རྗེས་རྟག་ཏུ་སྐྱོངས། །བློ་བཟང་བདེ་བར་གཤེགས་མཆོག་ཉི་མ་ལས། །ལེགས་འོངས་དམ་ཆོས་སྣང་བས་སྐྱེད་བསྲིངས་མཐུས། །ཡོན་ཏན་
འདབ་མ་བརྒྱ་གྲོལ་ཡོངས་འཛིན་གང། །ས་ལམ་མཐར་ཕྱིན་དགོངས་པ་རྫོགས་པར་ཤོག་མོས་ལྡན་ལེགས་བྱས་མམ་གསར་བའི་མངལ། །སྦྲུམ་ལས་འཕགས་ནོར་བདུན་གྱི་རྒྱན་སྤྲས་པའི། །སྐྱེ་སྲིད་སྔོན་མེད་གཟུགས་ཀྱི་མཛེས་པ་མཆོག་མཐོང་ནས་
བསམ་པ་མ་ལུས་ལྷུན་གྲུབ་ཤོག་ །ཅེས་པ་འདི་ནི་ངེད་རང་གི་ཡི་གེ་འདྲི་བའི་སློབ་དཔོན་གཞུང་ལུགས་རབ་འབྱམས་སྨྲ་བ་ཨ་ཆི་ཐུ་མེར་གན་ཆོས་རྗེ་བློ་བཟང་ཉི་མ་སྐུ་ཚེས་མ་ཟིན་པར་ཡང་སྲིད་མྱུར་འབྱོན་གྱི་གསོལ་འདེབས་ཤིག་དགོས་ཞེས་རབ་འབྱམས་པ་བློ་བཟང་ཟླ་གྲགས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་

[047A]༄༅།  །བཟང་རྒྱ་མཚོས་སྦྱར།།  །སྤངས་རྟོགས་མཐར་ཕྱིན་སྐྱོབ་པ་རྫོགས་སངས་རྒྱས། །འཇིག་རྟེན་ལས་འདས་འགོག་དང་ལམ་བདེན་ཆོས། །རིག་གྲོལ་ཐེག་པ་གསུམ་གྱི་དགེ་འདུན་སྡེ། །མཆོག་གསུམ་
མཐུ་ཡིས་བསམ་པ་འགྲུབ་བྱིན་རློབས། །རྣམ་འདྲེན་ངག་ལ་དབང་འབྱོར་འཛུམ་ཞལ་གྱི། །སྒོ་མོ་ལས་འོངས་ཀུན་ཏུ་དགའ་བའི་གར། །དམ་ཆོས་ཤིས་པ་བཟང་པོས་འགྲོ་རྣམས་ལ། །ལེགས་བྱས་དགའ་བ་སྟེར་མཛད་བཤེས་གཉེན་གང། །ཀུན་རྟོག་
སྤྱོས་པའི་སྤྲིན་ཚོགས་ཡོངས་དེངས་ནས། །འོད་གསལ་རྟ་བདུན་དབང་པོ་མངོན་གྱུར་དེས། །རང་དང་གཞན་ལ་སྨན་མཛད་སྣང་བ་བརྒྱ། །སྤྲོ་བའི་དགོངས་པ་ཐམས་ཅད་རྫོགས་པར་ཤོག་སླར་ཡང་ཁམས་དྲུག་ལྡན་པའི་ཡང་སྲིད་གསར། །རིང་མིན་ཡུལ་
དང་ཕྱོགས་འདིར་ཉེར་བསྟན་ནས། །ལུང་རྟོགས་བསྟན་པ་སྤེལ་བའི་ལེགས་མཛད་ཀྱིས། །སྐལ་ལྡན་རེ་བ་ཡོངས་སུ་ཚིམ་བྱེད་ཤོག་སྒྲུབ་མཆོག་སྐྱོང་བའི་གནས་གསུམ་མཁའ་འགྲོ་དང། །དཀར་ཕྱོགས་ལ་དགའ་ལྷ་དང་སྲུང་མའི་མཐུས། །རྣམ་དག་
སྨོན་པ་འདི་ཉིད་མྱུར་གྲུབ་ནས། །ཆོས་འབྱོར་དཔལ་གྱི་དགའ་སྟོན་མྱོང་གྱུར་ཅིག་ །ཅེས་རྨོག་ལྕོག་སྤྲུལ་པའི་སྐུ་ངག་དབང་ཀུན་དགའ་བཟང་པོ་ཞིང་གཤེགས་པའི་ཡང་སྲིད་མྱུར་འབྱོན་གྱི་གསོལ་འདེབས་སྨོན་ཚིག་དགོས་ཞེས་གྲ་རིགས་རྣམས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་
བཟང་རྒྱ་མཚོས་སྦྱར།།  །ཆོས་དབྱིངས་ཀུན་གསལ་ཕ་མཐའ་ཡོངས་བྲལ་ངོས། །སྟོབས་བཅུའི་རྩལ་གྱིས་བླ་མེད་གོ་འཕང་མཐོར། །མངོན་བགྲོད་མཁའ་ལྡིང་དབང་ཕྱུག་སངས་རྒྱས་དང། །དམ་ཆོས་ཚོགས་ཀྱི་མཆོག་རབ་བདེན་པ་ཡིས། །

[047B] །རྣམ་ཀུན་མཆོག་ལྡན་སྟོང་པའི་དགའ་མ་དང། །མཉམ་སྦྱོར་དཔའ་བོ་མཁའ་འགྲོའི་རྒྱལ་པོའི་སྐུར། །སྟོན་མཛད་ལྷག་པའི་ལྷ་ཡི་བྱིན་རླབས་བཅུད། །སྙིང་གི་བུམ་པར་ལེགས་གཏམས་སྐལ་ལྡན་ཚོགས། །སྨིན་གྲོལ་ས་ལ་དབུགས་
དབྱུང་དགེ་བའི་བཤེས། །དགོངས་པ་ཡོངས་རྫོགས་དད་ལྡན་གདུལ་བྱ་ཡི། །མིག་ངོར་སྤྲུལ་སྐུའི་སྲིད་པ་མྱུར་འཆར་ཤོག་ཡང་སྤྲུལ་དེ་ཡང་རྣམ་དག་བསླབ་གསུམ་གྱིས། །རྒྱུད་བསྡམས་མཁས་ཤིང་གྲུབ་པའི་མཐར་སོན་ཅིང། །བདག་སོགས་རྣམ་ཀུན་ཐེག་ཆེན་བཤེས་
གཉེན་ལ། །བརྟེན་ནས་རྡོ་རྗེ་འཆང་དབང་མྱུར་ཐོབ་ཤོག་ །ཅེས་པ་འདི་ནི་ཆོས་འཁོར་རྒྱལ་གྱི་དབེན་གནས་ནམ་མཁའ་ཁྱུང་རྫོང་གི་བླ་མ་རྣལ་འབྱོར་སྤྱོད་པ་བདེ་མཆོག་རྒྱལ་པོའི་ཡང་སྲིད་མྱུར་གསལ་གྱི་གསོལ་འདེབས་སྨོན་ཚིག་དགོས་ཞེས་གནས་དེའི་རི་ཁྲོད་པ་ཐུན་མོང་ནས་བསྐུལ་ངོར་ཤཱཀྱའི་དགེ་སློང་བློ་བཟང་
བསྐལ་བཟང་རྒྱ་མཚོས་སྦྱར།།  །མཁྱེན་བརྩེ་ནུས་མངའ་སྐྱོབ་པ་རྫོགས་སངས་རྒྱས། །ཆགས་བྲལ་མཆོག་གྱུར་སྤངས་དང་རྟོགས་པའི་ཆོས། །ཐེག་གསུམ་དགེ་འདུན་དཀོན་མཆོག་ཞིང་གི་ཕུལ། །སླུ་མེད་རིན་ཆེན་རྣམ་གསུམ་བདེན་པས་སྐྱོངས། །ཁྱད་པར་བདག་
སོགས་ལྔ་བདོའི་དཔུར་གཉེན་དུ། །སྙིང་སྟོབས་དམ་བཅའ་སྲ་བའི་གོ་ཆ་ཅན། །རྣམ་འདྲེན་དབང་པོ་ཤཱཀྱ་སེང་ག་ཞེས། །གྲགས་སྙན་སྲིད་གསུམ་གཡོ་དེས་དགེ་ལེགས་སྩོལ། །བདེན་གཉིས་ཀུན་གཟིགས་མཁྱེན་རབ་རལ་གྲི་ཡིས། །མི་ཤེས་དགྲ་འཇོམས་འཇམ་དཔལ་
དཔའ་བོ་མཆོག་ངུར་སྨྲིག་གར་མཛད་བློ་བཟང་གྲགས་པ་ཡིས། །རྣམ་དཀར་སྨོན་ལམ་མཐའ་དག་འགྲུབ་བྱིན་རློབས། །དགའ་ལྡན་རིང་ལུགས་གསེར་མདོག་ཞྭས་མཛེས་པའི། །རིག་གྲོལ་དགེ་འདུན་ཚོགས་རབ་འདུ་བའི་གླིང། །དལ་ལྡན་ཐར་པ་འདོད་པའི་སྐལ་བཟང་གིས་

[048A]༄༅། །རྒྱ་མཚོའི་འཕེལ་བ་ལ་འགྲན་རྒྱས་གྱུར་ཅིག་རྣམ་དག་ཚུལ་ཁྲིམས་ལྷ་ལམ་དྲི་བྲལ་གཞིར། །ཏིང་འཛིན་ཤེས་རབ་ཉི་ཟླའི་སྣང་བཟུང། །ཆད་མེད་ཤར་བས་ཡིད་ཅན་སྡིག་སྒྲིབ་མུན། །སེལ་བྱེད་སྣང་བའི་བྱེད་པོར་བརྟན་
གྱུར་ཅིག་བསྟན་ལ་བཤད་སྒྲུབ་བྱ་བ་ཆེར་འཕེལ་བའི། །མཐུན་རྐྱེན་ལེགས་ཚོགས་མ་ལུས་འགྲུབ་པ་དང། །དཀར་ཕྱོགས་དགྱེས་པའི་ལྷ་དང་སྲུང་མ་ཡིས། །གཡེལ་མེད་སྲུང་སྐྱོབ་ཕྲོགས་ངན་མཛད་པར་ཤོག་ །ཅེས་པ་འདི་ནི་ཁལ་ཁ་གཡོན་དུ་ཕྱོགས་ཀྱི་བླ་མ་ཨིལ་
གུགས་ན་ཧུ་ཐུག་ཐུས་དགའ་ལྡན་རིག་གྲོལ་གླིང་གི་འདུས་སྡེ་འཕེལ་རྒྱས་ཡོང་བསགས་ཀྱི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །ཇི་སྙེད་ཕྱོགས་བཅུའི་སྐྱབས་གནས་ཐམས་ཅད་དང། །ཁྱད་པར་མི་མཇེད་འགྲོ་འདྲེན་
ཤཱཀྱའི་གཙོ། །ཉེ་སྲས་བསྟན་སྐྱོང་དགྲ་བཅོམ་བཅུ་དྲུག་པོ། །བཀའ་སྡོང་ཐེག་གསུམ་དགེ་འདུན་ཚོགས་བཅས་པའི། །བརྩེ་ཆེན་གངས་རི་ལས་འོངས་བྱིན་རླབས་ཆུས། །བསོད་ནམས་མཐུ་དཔལ་དར་རྒྱས་དམིགས་ཡུལ་འདིའི། །ཐོག་མེད་ནས་བསགས་
སྡིག་ལྷུང་དྲི་མའི་ཆ། །མ་ལུས་ད་ལྟ་དག་པར་མཛད་དུ་གསོལ། །ཐེག་མཆོག་ས་ལམ་བགྲོད་བ་མཐར་ཕྱིན་ནས། །སྐུ་གསུམ་དབང་ཕྱུག་མྱུར་དུ་ཐོབ་པ་དང། །བསྟན་འགྲོར་སྨན་པའི་ཐབས་མཁས་སྦྱོད་པ་ལ། །གེགས་མེད་བཞེད་པ་ལྷུན་གྱིས་གྲུབ་བྱིན་
རློབས༑  ༑ཞེས་པ་འདི་ནི་སྐྱེད་བྱེད་ཨ་ཆི་ཐུབ་མཁན་ཟུན་བསོད་ནམས་དར་རྒྱས་ཞལ་མ་འཚོ་སྐབས་རི་བོ་བདེ་ཆེན་དུ་གནས་བརྟན་ཕྱག་མཆོད་ཀྱི་གཤམ་དུ་འཐུད་ཆོག་པའི་སྨོན་ཚིག་ཅིག་དགོས་ཞེས་རི་བདེ་མཁན་པོ་གསོལ་དཔོན་གྲགས་པ་མཐའ་ཡས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་

[048B]།    ༈    །།ཡེ་ཤེས་འོད་ཟེར་རིགས་ལྔར་ཤར་བའི་མདངས། །རབ་འབྱམས་རྒྱལ་བཞི་དང་ཁྲོ་བོའི་སྐུ། །ཡོངས་བཞེངས་བླ་མ་ཡི་དམ་དཀྱིལ་འཁོར་ལྷ། །སྲུང་མར་བཅས་པས་བདེན་ཚིག་མྱུར་འགྲུབ་མཛོད། །བློ་གྲོས་ཀུན་བཟང་
དགའ་བ་ཡངས་པོའི་དབྱིད། །གསང་མཆོག་པདྨ་ལས་འོངས་ལམ་མཆོག་གིས། །སྨིན་གྲོལ་དཔལ་ལ་འགོད་བྱེད་ཡོངས་འཛིན་གང། །ཐུགས་ཀྱི་དགོངས་པ་མ་ལུས་རྫོགས་པ་དང། །སླར་ཡང་མོས་ལྡན་སྐྱེ་བོའི་མངོན་སུམ་ཡུལ། །
འཁྲུལ་མེད་སྐྱེ་སྲིད་གསར་པ་གཏན་ཕེབས་ནས། །ཕྲིན་ལས་མ་སྨད་རྐྱེན་གྱིས་མི་བརྫི་བར། །ལེགས་གྲུབ་བསམ་པ་མྱུར་དུ་རྫོགས་གྱུར་ཅིག་ །ཅེས་པ་དཔལ་རི་སྤྲུལ་སྐུ་བློ་བཟང་པདྨའི་ཡང་སྲིད་མྱུར་འབྱོན་གྱི་གསོལ་འདེབས་སྨོན་
ཚིག་ཅིག་དགོས་ཞེས་དཔོན་པོ་པདྨ་རབ་དགས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །མི་འགྱུར་རབ་ཡངས་མཐའ་བྲལ་ཆོས་ཀྱི་དབྱིངས། །གསང་གསུམ་འཕྲིན་ལས་དྲ་བ་ཀུན་ཏུ་འབྱེད། །བཅོམ་ལྡན་ཚེ་མཐའ་ཡས་
པས་དུས་རྣམ་ཀུན། །དགེ་ལེགས་བཀྲ་ཤིས་གསར་པས་སྤྱོང་གྱུར་ཅིག་ལེགས་བྱས་ཐ་གྲུར་ཁྱབ་པའི་ནམ་མཁའ་ལས། །འཇམ་དབྱངས་གཞོན་ནུ་མངོན་འཁྲུངས་ལྷ་ཡི་བུ། །ནོར་འཛིན་དཀྱིལ་འཁོར་སྐྱོང་ལ་ཆེས་དཔའ་བའི། །མི་བདག་གནམ་བསྐོས་
གོང་མ་ཞབས་བརྟན་ཤོག་བློ་གྲོས་བདེ་གཤེགས་ཀུན་དང་མཉམ་ཉིད་དང། །མཁས་བཙུན་བཟང་པོའི་རོལ་པས་འགྲོ་བ་རྣམས། །འདྲེན་མཁས་རྒྱལ་བ་གཉིས་པའི་བཤད་སྒྲུབ་བསྟན། །གསལ་མཛད་བསྐལ་བཟང་རྒྱ་མཚོ་ཞབས་བརྟན་ཤོག་བློ་བཟང་

[049A]༄༅། །ཤེས་བྱའི་གནས་ལུགས་མ་ལུས་ལ། །དབང་བྱེད་དཔལ་ལྡན་འོད་མཚན་འབར་བ་ཡི། །ཡེ་ཤེས་སྙིགས་དུས་འགྲོ་བའི་ས་མཁན་དུ། །རྣམ་རོལ་འདྲེན་མཆོག་དམ་པ་ཞབས་བརྟན་ཤོག་ངག་དབང་ཟུར་ཕུད་ལྔ་ལྡན་
འཇམ་མགོན་ལྷ། །ཞི་ཁྲོ་མཆོག་གི་སྐུ་གསུང་ཐུགས་ཀྱི་བྱིན། །དཔལ་ལྡན་བཤེས་གཉེན་དམ་པར་ཡོངས་ཟློས་པའི། །དཀྱིལ་འཁོར་དབང་ཕྱུག་ཆེན་པོ་ཞབས་བརྟན་ཤོག་ངག་ལ་དབང་འབྱོར་བྱམས་པའི་ཡོན་ཏན་གྱི། །ལོག་ཡངས་གཡས་སུ་
འཁྱིལ་བའི་བཀྲ་ཤིས་དུང། །ཆོས་ཚུལ་ལེགས་བཤད་སྒྲ་དབྱངས་ཆེར་སྒྲོགས་པས། །གཞན་ཕན་ཡོངས་འཛིན་མཆོག་གང་ཞབས་བརྟན་ཤོག་བསོད་ནམས་རྩལ་སྟོབས་རབ་ཏུ་རྒྱས་པའི་ལུས། །ལེགས་མཛད་ཡན་ལག་བཞི་ཡིས་གངས་ཅན་གྱི། །
སྲིད་སྡེའི་སྤོར་འགྱིང་མི་བདག་ཡབ་སྲས་རྣམས། །སྐུ་ཚེ་བརྟན་ཅིང་ཆབ་འབངས་བདེས་སྐྱོང་ཤོག་ཐུབ་དབང་བསྟན་པ་མཆོག་གི་རྒྱལ་མཚན་རྩེར། །བློ་བཟང་གྲགས་སྙན་རིང་ལུགས་བསམ་འཕེལ་དབང། །བཀོད་ནས་མཐའ་དབུས་ཡིད་ཅན་མ་ལུས་པའི། །
ཕན་བདེའི་བྱེད་པོར་གཡོ་མེད་འབར་གྱུར་ཅིག་འཛམ་གླིང་སྤྱི་དང་ཁྱད་པར་དགེ་མཚན་བཅུ། །ཚང་བའི་ནོར་འཛིན་དཔལ་གྱིས་ཡངས་པ་འདིར། །ནད་འཁྲུག་མི་ཤིས་རྒུད་བ་ཀུན་ཞི་ནས། །ཆོས་ལྡན་དགའ་སྐྱེད་རབ་ཏུ་འཕེལ་བར་ཤོག་བློ་བཟང་ཆོས་
ཀྱི་དཔལ་འབྱོར་ཨ་མྲྀ་ཏ། །བསོད་ནམས་འབུམ་གྱིས་སྲོག་འཚོ་ཡོན་མཆོད་རྣམས། །ལུགས་གཉིས་ཕུན་ཚོགས་མཐུན་པའི་རྐྱེན་ཚང་ནས། །འདི་ཕྱིའི་མདུན་མ་ལེགས་པར་འགྲུབ་གྱུར་ཅིག་རྟག་ཏུ་དལ་འབྱོར་འཆི་མེད་ལུས་ཀྱི་རྟེན། །རྙེད་ནས་ཐེག་

[049B] །འབྲལ་མེད་གཙུག་ཏོར་རྒྱན་དུ་བཀོད་པའི་མཐུས། །དངོས་གྲུབ་དགའ་སྟོན་ཡིད་ལ་རོལ་གྱུར་ཅིག་སླུ་མེད་མཆོག་གསུམ་རྣམས་ཀྱི་བྱིན་རླབས་དང། །རྒྱུ་འབྲས་རྟེན་ཅིང་འབྲེལ་བར་འབྱུང་བའི་མཐུ། །རབ་དཀར་ལྷག་བསམ་སྟོབས་
ལས་རྣམ་དག་གི། །སྨོན་པ་ཆོས་བཞིན་འགྲུབ་པའི་བཀྲ་ཤིས་ཤོག་ །ཅེས་པ་འདི་ནི་ལི་ཐང་སྡེ་བ་ཨ་འབུམ་གྱིས་ལྷ་ལྡན་སྤྲུལ་པའི་གཙུག་ལྷག་ཁང་ཆེན་པོའི་རྒྱ་ཕིབས་ནུབ་མ་གསར་བསྐྲུན་གྱི་ཐེབས་འབུལ་བར་མངགས་བའི་སྐྱེམ་འཇོག་ནས་བརྟན་སྐུ་སྐྱེ་རབ་འབྱམས་པ་བློ་བཟང་དཔལ་འབྱོར་གྱིས་གོང་
སྨོས་དོན་ཚང་བའི་ཞབས་བརྟན་སྨོན་ཚིག་དང་བཅས་པ་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །མི་འཇིགས་དར་ལ་དྲག་པའི་རྩལ་སྟོབས་ཀྱིས། །ཡིད་ཅན་ཉོན་མོངས་སྤྱོད་པའི་རི་དྭགས་སྲོག་འཕྲོག་བྱེད་རྣམ་འདྲེན་
ཀུན་གྱི་ཁྱུ་མཆོག་ཏུ། །ཉེར་གཤེགས་རྒྱལ་བ་སུམ་ཅུ་རྩ་ལྔ་པོས། །བདག་གིས་ཐོག་མེད་ནས་བསགས་སྡིག་ལྟུང་རྣམས། །ལྷག་མ་མེད་པར་དུས་འདིར་བྱང་བ་དང། །བསོད་ནམས་ཡེ་ཤེས་ཚོགས་གཉིས་མཐུ་དཔལ་ལས། །བླ་མེད་རྫོགས་བྱང་མྱུར་དུ་ཐོབ་བྱིན་རློབས།།
 ཞེས་པ་འདི་ནི་ཤེལ་དཀར་ཆོས་སྡེའི་གྲ་རིགས་བློ་བཟང་བྱམས་པས་སྨོན་ཚིག་ཁ་ཏོན་བྱེད་རྒྱུ་འདི་ལྟ་བུ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།རིན་ཆེན་དྲི་མ་མེད་པའི་སྣོད་ཡངས་སུ། །ལེགས་འབར་འཇིག་རྟེན་གསལ་བའི་སྣང་བ་ཆེ། །
ཉི་ཟླའི་འོད་མཚུངས་མར་མེ་དམ་པ་འདི། །ཤཱཀྱའི་རྒྱལ་པོའི་སྤྱན་ལ་ཕུལ་བ་ཡིས། །མཁའ་མཉམ་སེམས་ཅན་ཀུན་གྱི་ཡིད་གནས་པའི། །མ་རིག་སྨག་གི་སྒྲིབ་པ་རབ་སངས་ཤིང། །ཤེས་བྱ་ཀུན་ལ་གཟིགས་པ་སྒྲིབ་མེད་པའི། །རྣམ་འདྲེན་ཡེ་ཤེས་སྣང་བ་ཐོབ་པར་ཤོག་

[050A]༄༅། །མུན་པ་འཇོམས་པའི་སྣང་གསལ་ཟབ་ཅིང་ཡངས་པའི་རིན་པོ་ཆེའི་སྣོད་དང་བཅས་པ་ཕུལ་བའི་དགེ་བའི་རྩ་བར་བརྟེན་ནས་སྦྱིན་པའི་བདག་པོ་མི་ཤེས་པའི་མུན་པ་ཐམས་ཅད་སངས་ནས་བླ་ན་མེད་པའི་ཆོས་ཀྱི་གཟི་འོད་རབ་ཏུ་འབར་
བར་གྱུར་ཅིག་ །ཅེས་པ་འདི་ནི་བསྟན་པའི་གསལ་བྱེད་སྔེ་སྣོད་འཛིན་པ་ཨ་ཆི་ཐུ་ནོ་མོན་ཧན་མཉྫུ་ཤྲཱིས་ཇོ་བོ་ཤཱཀྱ་མུ་རིར་རྗེ་བདག་ཉིད་ཆེན་པོའི་གསུང་ཐོར་བུའི་ནང་བཞིན་གྱི་མཆོད་རྫས་རྒྱུ་ཚོགས་ཕུན་སུམ་ཚོགས་པ་ཕུལ་སྐབས་དངུལ་སྲང་ཕྱེད་ལྔ་བརྒྱ་ལས་བསྐུབས་པའི་བསྣང་གསལ་
གྱི་སྣོད་ཕུལ་བར་སྨོན་ལམ་བཅད་ལྷུ་གཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་ལ་ཐེ་ཚོམ་ཞུགས་པ་ཙམ་གྱིས་ཀྱང། །སྲིད་པའི་སྡུག་བསྔལ་ཧྲུལ་པོར་འཇིག་ནུས་པའི། །མཐའ་བྲལ་སྟོང་ཉིད་སེང་གེའི་སྒྲ་
དབྱངས་ཀྱིས། །ལེགས་འདོམས་རྒྱལ་གསུང་ཤེས་རབ་ཕ་རོལ་ཕྱིན། །འཇམ་ལེགས་ཤོག་བུའི་ཟླ་བ་དག་པའི་ངོས། །དབྱངས་གསལ་ཡི་གེའི་གཟུགས་བརྙན་རི་བོང་མཚན། །ལེགས་པར་བཞེངས་པའི་རྣམ་དཀར་དག་བྱེད་ཆུས། །སྡོན་བསགས་སྡིག་པའི་
དྲི་མ་ཀུན་འཁྲུད་ཤོག་ཚེ་འདིར་མངོན་མཐོའི་དཔལ་གྱི་སྐྱེད་ཚལ་དུ། །ཆོས་ལྡན་བསམ་པའི་འབྲས་བུ་ལེགས་སྨིན་ཅིང། །ཕྱི་མ་མཐོ་རིས་རྟེན་བརྒྱུད་འགྲོ་བ་ཀུན། །འདྲེན་བའི་དེད་དཔོན་ཆེན་པོ་མྱུར་ཐོབ་ཤོག་ །ཅེས་པ་འདི་ནི་མགར་གྲོང་ཚོང་དཔོན་རབ་བརྟན་གྱིས་
ཡུམ་རྒྱས་བགྲིང་བསྡུས་གསུམ་བཞེངས་པའི་དགེ་བ་བསྔོ་པའི་སྨོན་ཚིག་ངག་འདོན་དུ་བྱས་ཆོག་པ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ངོ་བོ་གདོད་ནས་དག་པའི་སོང་ཉིད་དང། །ཟུང་འཇུག་སྙིང་རྗེའི་རང་གཟུགས་

[050B] །སླུ་མེད་སྐྱབས་གནས་ཀུན་འདུས་ཆོས་ཀྱི་རྗེར། །དབྱེར་མེད་གདུང་ཤུགས་དྲག་པོས་གསོལ་བ་འདེབས། །རྣམ་དག་ཡིད་ཀྱི་མཁའ་ངོས་མཆོད་པའི་སྤྲིན། །འདེད་དགུ་ཅིང་ཡང་འཆར་བའི་ལང་ཚོ་གསར། །ཟག་མེད་བདེ་ཆེན་དགྱེས་པ་སྤེལ་
སླད་དུ། །མངོན་པར་འབུལ་ལོ་བརྩེ་བས་བཞེས་སུ་གསོལ། །དུས་འདི་ནས་བཟུང་བྱང་ཆུབ་སྙིང་པོའི་བར། །སྐྱབས་ཁྱོད་ཞབས་སེན་འོད་འབར་དབང་གི་རྒྱལ། །འབྲལ་མེད་གཙུག་ཏུ་བཀོད་ནས་འདི་དད་ཕྱིའི། །ལེགས་ཚོགས་དངོས་གྲུབ་ཡིད་བཞིན་སྩལ་
དུ་གསོལ། །ཞེས་པ་འདི་ནི་ཚ་བ་ཐེན་ཐོག་ནས་དགེ་སློང་རི་ཁྲོད་པ་བློ་བཟང་ཤེས་རབ་ཀྱི་ངག་འདོན་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གསང་བ་ཀུན་འདུས་མི་བསྐྱོད་རྡོ་རྗེའི་ལྷ། །བདེ་ཆེན་སྐྱུ་མའི་གར་མཛད་ཧེ་རུ་ཀཿ། །ཕྱི་ནང་གསང་
བའི་གཤིན་རྗེ་མཐར་བྱེད་པའི། །དཔལ་ལྡན་རྡོ་རྗེ་འཇིགས་བྱེད་དཀྱིལ་འཁོར་པས། །གནས་སྐབས་མི་འདོད་ཉེར་འཚེ་ཞི་བ་དང། །དམ་ཆོས་སྒྲུབ་པའི་མཐུན་རྐྱེན་ཀུན་ཚང་ནས། །མདོ་སྔགས་ལམ་གྱི་རིམ་པ་མྱུར་བགྲོད་དེ། །ཟུང་འཇུག་རྡོ་རྗེ་འཆང་བ་ཐོབ་གྱུར་ཅིག་
 ཅེས་པ་འདི་བྱང་ཕྱོགས་བསྟན་པའི་ཉི་མ་རྗེ་བཙུན་དམ་པ་ནས་མངགས་པའི་ཁེར་ཁེ་ཐོ་ཡོན་ཀུན་དགའ་ཆོས་བཟང་གི་ངག་འདོན་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་ལ་རྩེ་གཅིག་གསོལ་བ་བཏབ་པའི་མོད། །ཅི་འདོད་ངོས་གྲུབ་ཆར་དུ་འབེབས་མཛད་བའི།།
སྐྱབས་གཅིག་བླ་མ་མཆོག་གསུམ་ཡོངས་འདུའི་ཤིང། །གསོལ་བ་འདེབས་སོ་དོན་ཀུན་འགྲུབ་བྱིན་རློབས། །སྔོན་བསགས་བསོད་ནམས་ཆུ་གཏེར་ཆེན་བོ་ལས། །འོངས་པའི་ཡོངས་འཛིན་རིན་ཆེན་ཀླུ་དབང་རྒྱན། །ཞི་བར་གཤེགས་པའི་དགོངས་པ་ཡོངས་རྫོགས་ཤིང།།

[051A]༄༅། །ཡང་སྤྲུལ་མིག་གི་ཡུལ་དུ་མྱུར་འཆར་ཤོག་གང་གི་སྐྱེ་སྲིད་གསལ་དྭངས་ཨཱ་ང་རྣ། །མཁས་བཅུན་བཟང་པོའི་སྣང་བ་ལེགས་ཤར་བས། །མོས་ལྡན་ཡིད་ཀྱི་རེ་བ་གང་བ་སོགས། །ཆོས་ལྡན་བསམ་པ་ཇི་སྙེད་འགྲུབ་གྱུར་ཅིག་
 ཅེས་པ་འདི་ནི་ཁལ་ཁ་ཆོས་འཕེལ་རྫ་སག་གི་ཤོག་ནས། ཞབས་དྲུང་བསོད་ནམས་རིན་ཆེན་གྱི་ཡང་སྲིད་མྱུར་གསལ་གྱི་གསོལ་འདེབས་དགོས་ཞེས་ཨེར་ཏེ་ནི་ཐོ་ཡོན་བསོད་ནམས་སངས་རྒྱས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།དཔག་མེད་
བསྐལ་པའི་སྔོན་གོམས་ཐུགས་བསྐྱེད་ཀྱི། །ཆུ་འཛིན་བཅུད་དུ་རབ་ཆགས་ཐབས་ཤེས་ལས། །ཉེར་འོངས་སྐུ་གསུམ་བཀྲ་ཤིས་གཡས་འཁྱིལ་དུང། །བསྐལ་བཟང་འདྲེན་པ་རྣམས་ལ་ཕྱག་འཚལ་ལོ། །སྐྱེ་འགག་གནས་གསུམ་བྲལ་བདོན་གྱི་གཤིས།།
གློ་བུར་སྒྲིབ་པས་ཡོངས་དག་ཆོས་སྐུའི་ངང། །སྣ་ཚོགས་གདུལ་བྱའི་བློ་འཚམས་གཟུགས་ཀྱི་གར། །ཅིར་ཡང་སྟོན་པའི་ལྷུན་གྲུབ་མཛད་པ་ཅན། །བསྐལ་བཟང་འདི་ལ་ཚད་མེད་མུཀྟི་ཀའི། །འཕྲེང་བ་ཚར་དུ་དངར་བའི་སངས་རྒྱས་སྟོང། །བདག་སོགས་
འགྲོ་བའི་དོན་སླད་ཐུགས་བསྐྱེད་པའི། །དམ་བཅའ་གཡེལ་མེད་དེང་འདིར་དགོངས་སུ་གསོལ། །རིན་ཆེན་སྙིང་པོ་ལས་བསྒྲུབས་མཚན་དཔེའི་འདྲར། །སྐུ་གསུང་ཐུགས་ཀྱི་མཐུ་དཔལ་ཉེར་ཕབ་ནས། །མཐོང་ཐོས་དྲན་དང་རེག་པ་ཙམ་གྱིས་ཀྱང། །འདི་ཕྱིའི་
དོན་ཀུན་འགྲུབ་བར་བྱིན་ཕྱིས་རློབས། །ཐུབ་དབང་བསྟན་པའི་སྙིང་པོ་གསེར་སྦྱངས་ཚོས། །གང་ལ་ཆགས་པའི་དགའ་ལྡན་རིང་ལུགས་འདི། །མཐའ་དབུས་ཀུན་ཏུ་བཤད་སྒྲུབ་སྒོ་གཉིས་ཀྱིས། །འཕེལ་ཞིང་བསྟན་འཛིན་ཚོགས་རྣམས་ཞབས་བརྟན་ཤོག་

[051B]མང་ཐོས་ཚུལ་བཞིན་སྒྲུབ་ལ་བརྩོན་པ་དང། །འཇིག་རྟེན་ཁམས་སུ་སྡུག་བསྔལ་སྨག་གི་ཆ། །ཉེར་སངས་དགའ་སྐྱིད་སྣང་བ་རྟག་གསལ་ཤོག་བདེ་གཤེགས་སྣང་བརྙན་ཡོངས་འདུའི་འཁྲི་ཤིང་
གསར༑ ༑གང་འདིར་རྒྱུ་སྦྱོར་གྱིས་མཚོན་ལུས་ངག་ཡིད། །འབྲེལ་པ་ཕྲ་མོའི་རེག་པ་ཙམ་ལ་ཡང། །ཕན་བདེའི་དྲི་བཟང་ངད་པས་ཁྱབ་གྱུར་ཅིག་སྔོན་བསགས་རྣམ་དཀར་ས་བོན་མ་སྨད་ཉིད། །མཆོག་གསུམ་བདེན་མཐུའི་དྲོད་གཤེར་དང་
འགྲོགས་པས། །རྒྱལ་བ་སྟོང་གིས་སྔོན་ཚེ་ཅི་བཏབ་པའི། །སྨོན་ལམ་འབྲས་བུ་ཇི་བཞིན་མྱུར་ཐོབ་ཤོག་ཉོན་མོངས་འཚང་བ་རྣམས་ལ་མི་མཇེད་ཁམས། །ལྔ་བདེའི་འདྲེན་མཆོག་བུ་རམ་ཤིང་པ་ལྟར། །མ་དག་ཞིང་དུ་ལྷག་པར་མདོ་
སྔགས་ཀྱི། །སྨིན་གྲོལ་ལམ་བཟང་གསལ་བར་བྱེད་གྱུར་ཅིག་ཤིན་ཏུ་བགྲང་ཡས་བསྐལ་པར་བྱང་ཆུབ་ཀྱི། །སྦྱོད་པས་འཚོ་ལ་སྐྱོ་ངལ་མེད་པ་དང། །རྣམ་འདྲེན་སྟོང་དང་དེ་ཡི་སྐུ་གདུང་ལ། །མཆོད་ཅིང་དེ་དག་དམ་ཆོས་འཛིན་བར་ཤོག་
སེམས་ཅན་གང་ཞིག་རྣམ་དག་ཚུལ་ཁྲིམས་དང། །ཡང་དག་ལྟ་དང་ལྷག་པའི་བསམ་པ་དང། །ཆོ་ག་ཕུན་སུམ་ཚོགས་དང་བྲལ་བ་སོགས། །མཆོག་གི་བསླབ་པ་གསུམ་ལ་འགོད་པར་ཤོག་སེམས་ཅན་རྣམས་ལ་དགེ་བའི་སྤྱོད་པ་ཀུན། །སྟོན་ཅིང་
བསྐལ་བཟང་རྣམ་འདྲེན་དེ་དག་གི། །དམ་ཆོས་ནུབ་པའི་རྗེས་ཐོག་འཇིག་རྟེན་དུ། །བསྟན་པའི་སྒྲོན་མ་བདག་གིས་སྦར་བར་ཤོག་སྙིགས་མ་ལྔས་སྦགས་འཇིག་རྟེན་ཁམས་ཀུན་གྱི། །དུས་ངན་ཆད་པ་མཐའ་དག་འཇོམས་པ་དང། །བསྐལ་པ་བར་མ་

[052A]༄༅། །གསུམ་གྱི་གནས་སྐབས་སུའང། །དགེ་བས་སེམས་ཅན་བདེ་ལ་འགོད་ནུས་ཤོག་བསྐལ་བཟང་རྒྱལ་བ་ཇི་སྙེན་འབྱོན་རྣམས་ཀྱི། །འཁོར་དང་སྐུ་ཚེའི་ཚད་དང་འཕྲིན་ལས་མཐར། །མཉམ་པའི་བདེ་གཤེགས་
གསལ་མཛད་ཇི་ལྟ་བ། །བདག་ཀྱང་རིང་པོར་མི་ཐོགས་འགྲུབ་གྱུར་ཅིག་མཚམས་མེད་དམྱལ་བར་ལྟུང་ངེས་སྡིག་ཅན་སོགས། །ཉམ་ཐག་གདུལ་དཀའི་འགྲོ་ལ་ལྷག་བར་དུ། །བརྩེ་བས་འཁོར་བའི་རྒྱ་མཚོ་ནས་དྲངས་ཏེ། །ངེས་ལེགས་རིན་
ཆེན་གླིང་དུ་འཛུད་གྱུར་ཅིག་བདག་ཉིད་གང་དུ་མངོན་བར་བྱང་ཆུབ་པའི། །བདེ་གཤེགས་སྐུ་གདུང་རིང་བསྲེལ་ཕྲ་མོས་ཀྱང། །མཐའ་ཡས་ཞིང་ན་སངས་རྒྱས་དངོས་བཞིན་དུ། །ཆོ་འཕྲུལ་གསུམ་གྱིས་འགྲོ་རྣམས་སྒྲོལ་བར་ཤོག་བསོད་
ནམས་ཡེ་ཤེས་ཐུང་དུ་འཇུག་པའི་མཐུ། །ཞིང་དག་སྦྱོར་བར་སྨིན་ལས་ཀུན་གཟིགས་ཀྱི། །འཇིག་རྟེན་ཁམས་བཞིན་བདག་ཉིད་སངས་རྒྱས་པའི། །ངོ་མཚར་ཞིང་གི་བཀོད་པ་འགྲུབ་གྱུར་ཅིག་མདོར་ན་ལུས་ངག་ཡིད་ཀྱི་བགྱི་བ་ཀུན། །འགྲོ་ལ་
གཅིག་ཏུ་ཕན་མཛད་རྒྱལ་ཀུན་གྱི། །གསང་གསུམ་འཕྲིན་ལས་ཇི་བཞིན་འགྲུབ་གྱུར་ནས། །སྲིད་པའི་རྒྱ་མཚོ་མྱུར་དུ་སྐེམ་ནུས་ཤོག་བླ་མ་ཡི་དམ་དཀར་ཕྱོགས་སྲུང་མའི་མཐུས། །གནས་སྐབས་ཆོས་བཞིན་སྤྱོད་པའི་བར་གཅོད་བགེགས། །
ཉེར་ཞི་མཐུན་རྐྱེན་ལེགས་ཚོགས་འཕེལ་བ་དང། །བཀྲ་ཤིས་དཔལ་གྱིས་ཕྱོགས་ཀུན་ཁྱབ་གྱུར་ཅིག་ །ཅེས་པ་འདི་ནི་བསྟན་བའི་གསལ་བྱེད་སྡེ་སྣོད་འཛིན་པ་ཨ་ཆི་ཐུ་ནོ་མོན་ཧན་གྱིས་ཨུ་གེར་དུ་གསེར་ཟངས་ལས་བསྒྲུབས་པའི་བསྐལ་བཟང་རྣམ་འདྲེན་སྟོང་གི་སྣང་བརྙན་གསར་བཞེངས་ལ་མདོ་ནས་

[052B] འབྱུང་བའི་བསྐལ་བཟང་སངས་རྒྱས་ཀྱི་སྨོན་ལ་མདོན་ཚང་བའི་སྨོན་ཚིག་གཅིག་དགོས་ཞེས་བསྐུལ་མ་མཛད་པ་ལྟར་སྙིང་རྗེ་པད་དཀར་ནས་བྱུང་བའི་བྡ་བར་གཤེགས་པ་གསལ་མཛད་ཀྱི་སྔོན་གྱི་ལམ་མང་ཉུང་འཚམ་ཞིང་འདུས་ཆེབ་འདུག་པས་དེའི་ངོན་གྱི་གཙོ་བོ་རྣམས་གཞིར་བཟུང་ནས་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།བྱིན་རླབས་གཏེར་གྱུར་དངོས་བརྒྱུད་བླ་མའི་ཚོགས། །དངོས་གྲུབ་འབྱུང་གནས་ཡི་དམ་ཞི་དང་ཁྲོ། །མཐུ་ལྡན་དཀར་ཕྱོགས་སྲུང་མ་དམ་ཅན་གྱིས། །རྣམ་དག་སྨོན་པ་ཡིད་བཞིན་འགྲུབ་བྱིན་རློབས། །གང་ཤར་ཕྱག་རྒྱ་
ཆེན་པོའི་རང་བཞིན་དུ། །གྲོལ་བའི་ཉམས་རྟོགས་གཏེར་གྱི་བུམ་པ་བཟང། །གདམས་ངག་ཆོས་ལ་དབང་འབྱོར་འཕྲིན་ལས་ཀྱི། །འདོད་འཇོ་བསྟན་འཛིན་རྣམ་པར་རྒྱལ་བ་གང། །སྔོན་གོམས་ཡོན་ཏན་ཆ་ཤས་མ་ཉམས་པའི། །ཡང་སྲིད་སྒེག་མོའི་ལང་ཚེ་འདྲ་
གཟུགས་ཉིད། །མེས་ལྡན་བློ་ཡི་མེ་ལོང་ཆེས་གཙང་བར། །སྒྲིབ་མེད་ཀུན་དགའི་གར་གྱིས་རྩེན་པར་ཤོག་ལེགས་བྱས་མཐུ་ལས་གསར་སྐྱེས་ཟློས་གར་གྱི། །སྣང་བ་ཀུན་མུ་ད་མཛེས་ནམ་དུ་ཡང། །མི་མཐུན་བ་མོའི་རེག་པ་དང་བྲལ་ནས། །མཁས་གྲུབ་འདབ་
བརྒྱ་རིང་དུ་བཞད་པར་ཤོག་རྣམ་དག་སེམས་ཀྱིས་བོན་གྲུང་པོ་ལས། །འོངས་པའི་བདེན་ཚིག་མྱུ་གུ་ཆེས་དར་བ། །འབྲས་བུ་དུས་སུ་སྨིན་པས་རང་གཞན་གྱི། །རེ་བའི་བང་མཛོད་ཡོངས་སུ་གང་གྱུར་ཅིག་ །ཅེས་པ་འདི་ནི་བཀའ་བརྒྱུད་ཀྱི་གད་ནས་ཆེན་པོ་སྟག་ལུང་
གི་སྤྲུལ་པའི་སྐུ་ངག་དབང་འཕྲིན་ལས་བསྟན་འཛིན་རྣམ་རྒྱལ་གྱི་ཡང་སྲིད་གསལ་བར་ངོ་འཕྲོད་ཅིང། དེ་ཉིད་སྐུ་ཚེ་བརྟན་པ་སོགས་ཀྱི་སྨོན་ཚིག་དགོས་ཞེས་དགེ་སློང་ངག་དབང་རྒྱལ་མཚན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྔོན་བསགས་བསོད་

[053A]༄༅། །ནམས་ལྷ་རིགས་གཙང་མའི་རྡུལ། །ཆེས་དཀར་ཏེ་སེའི་ས་འཛིན་མཐོར་ཆགས་ཏེ། །འབྱོར་ལྡན་ཡངས་པའི་གཞི་ལ་མངོན་འགྱིང་བའི། །ས་སྐྱང་རྣམ་རྒྱལ་རྡོ་རྗེ་རབ་བརྟན་ཤོག་འོད་མཚན་སྟོང་འབར་མགོན་པོ་ཚེ་ཡི་
ལྷས༑ ༑འཆི་མེད་བདུད་རྩིའི་བུམ་པས་དབང་བསྐུར་ནས། །རིགས་ལྡན་རྣམ་པར་རྒྱལ་བའི་རྡོ་རྗེ་གང། །ཚེ་སྲོག་རབ་ཏུ་བརྟན་པའི་བཀྲ་ཤིས་ཤོག་བདུད་མགོན་རྒྱལ་མཚན་ཆེ་སོགས་མཐུ་ལྡན་གྱི། །སྲུང་མས་ཆོས་ལུང་དཀར་བོའི་སྨན་
ལྗོངས་འདིར། །མི་ཤིས་རྒུད་པ་ཀུན་སོལ་ཆོས་ནོར་གྱི། །མངའ་ཐང་ལེགས་ཚོགས་དབྱར་མཚོ་ལྟར་སྤེལ་ཤོག་ །ཅེས་སྐྱོང་རྒྱ་རི་བ་རིགས་ལྡན་རྣམ་རྒྱལ་རྡོ་རྗེའི་ཚེ་བརྟན་པའི་སྨོན་ཚིག་གོང་སྨོས་དོན་ཚང་བ་དགོས་ཞེས་དགེ་སློང་བློ་བཟང་ཡོན་ཏན་གྱིས་བསྐུལ་
ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་བློ་རབ་དཀར་ཏཱཾ་ཡིག་བཟང་པོའི་ཁམས། །ཚེ་སྦྱིན་ལྷ་མོར་བཞེངས་པའི་གསང་གསུམ་ལ། །བསྐལ་བཟང་རྒྱལ་བ་རྒྱ་མཚོ་ཡོངས་ཀྱི་མཐུ། །འདུས་ནས་སྲིད་
མཐའི་བར་དུ་ཞབས་བརྟན་ཤོག་ལྷ་གཅིག་ཡིད་བཞིན་འཁོར་ལོའི་བྱིན་རླབས་ཀྱི། །བདུད་རྩི་རྣམ་འདྲེན་བླ་མའི་སྲོག་ཟུངས་སུ། །སྩོལ་ཞིང་ཞི་རྒྱས་དབང་དྲག་ཅི་བཞེད་པའི། །འཕྲིན་ལས་ཐོགས་མེད་འགྲུབ་པར་བྱིན་གྱིས་རློབས། །འདོད་
བ་ཀུན་སྟེར་སྒྲོལ་མཛད་དབང་གི་རྒྱལ། །བསྙེན་ཅིང་གསོལ་བ་བཏབ་པའི་འབྲས་བུ་ལས། །བཤེས་གཉེན་སྐུ་ཚེ་བརྟན་ཅིང་བདག་སོགས་རྣམས། །ལྷ་དང་བླ་མས་མཉེས་བཞིན་རྗེས་གཟུང་ཤོག་ །ཅེས་པ་འདི་ནི་འཕྱོང་རྒྱས་རི་བདེ་ནས་བཀྲས་

[053B]། །།
   ༈    །ཚད་མེད་སྤྲིན་དཀར་གསར་བས་ཕྱོགས་དུས་ཀུན། །ཁྱབ་པའི་འདྲེན་མཆོག་རྒྱལ་བ་སྲས་བཅས་ཀྱི། །སླུ་མེང་བྱིན་མཐུས་རྟག་ཏུ་སྐྱོང་གྱུར་ཅིག་བློ་གྲོས་མ་ལ་ཡ་འོངས་སྨན་གྱི་དྲི། །ཆོས་
བཟང་ངད་པར་འཐུལ་བསྐལ་ལྡན་དཔྱིད། །བསྟན་འཛིན་རྒྱ་མཚོའི་བཤེས་གཉེན་གང་དེ་ཡི། །རྣམ་དག་དགོངས་པ་ཇི་སྙེད་འགྲུབ་གྱུར་ཅིག་བློ་བཟང་རྒྱལ་བའི་བསྟན་འཛིན་ངོ་མཚར་གཟུགས། །མོས་ལྡན་སྣང་བ་དྭངས་པའི་རྒྱ་མཚོའི་ངོགས། །
རིང་མིན་གསར་དུ་འཆར་ལ་བགེགས་རྐྱེན་གྱི། །རྙོག་པ་མ་ལུས་དྲུང་ནས་ཞི་གྱུར་ཅིག་དེར་ཡང་མཁས་བཙུན་བཟང་གསུམ་རྣམ་ཐར་གྱིས། །སྔོན་བྱོན་དམ་པའི་རྗེས་སུ་ཕྱོགས་པ་དང། །འགྲོ་རྣམས་ཐེག་མཆོག་མགོན་པོས་རྗེས་གཟུང་ནས། །འདི་
ཕྱིའི་མདུད་མ་བདེ་བླག་འགྲུབ་གྱུར་ཅིག་ །ཅེས་རྨོག་ལྕོག་སྤྲུལ་སྐུ་བློ་བཟང་བསྟན་འཛིན་རྒྱ་མཚོའི་སྐྱེ་སྲིད་མྱུར་གསལ་གྱི་སྨོན་ཚིག་དགོས་ཞེས་རྫོང་སྟེངས་དགོན་བཙུན་མ་སྤྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།མཁའ་མཉམ་
འགྲོ་ལ་ཐུགས་རྗེས་བུ་བཞིན་དུ། །སྐྱོང་མཛད་ཤེས་བྱ་ཐམས་ཅད་མཁྱེན་པ་པ། །དེ་སྲས་སློབ་མར་བཅས་པའི་སྐྱབས་གནས་ཀུན། །རྣམ་དག་སྨོན་པའི་དབང་པོར་དགོངས་སུ་གསོལ། །བློ་བཟང་རྒྱལ་བ་གཉིས་པ་ལས་འོངས་ཆོས། །ལུང་རྟོགས་བདུད་རྩིའི་

[054A]༄༅། །རོ་ཡིས་ཉེར་བརྟས་པའི། །བསྟན་འཛིན་འཆི་མེད་གཞོན་ནུ་གང་དེ་ཡི། །རྣམ་དག་དགོངས་པ་རབ་ཏུ་རྫོགས་གྱུར་ནས། །སླར་ཡང་མོས་ལྡན་བློ་ཡི་མེ་ལོང་ངོས། །ཡང་སྲིད་རྟེན་མཆོག་གཟུགས་བརྙན་མངོན་སུམ་
དུ༑ ༑ཤར་ནས་མཁས་བཙུན་བཟང་གསུམ་རྣམ་ཐར་གྱིས། །གཞན་ཕན་འཕྲིན་ལས་དགའ་སྟོན་མྱུར་འབྱེད་ཤོག་ཐེག་མཆོག་དགེ་བའི་བཤེས་ཀྱི་གསང་བ་གསུམ། །དབང་བོའི་ཡུལ་དུ་ནམ་ཡང་མི་འབྲལ་ཞིང། །ས་དང་ལམ་གྱི་བགྲོད་པ་
མཐར་ཕྱིན་ནས། །བླ་མེད་ཟུང་འཇུག་བདེ་བླག་ཐོབ་གྱུར་ཅིག་ །ཅེས་ཁལ་ཁ་རྒྱལ་ཁང་རྩེའི་སྤྲུལ་སྐུ་བློ་བཟང་བསྟན་འཛིན་གྱི་ཡང་སྲིད་མྱུར་འབྱོན་གྱི་གསོལ་འདེབས་དགོས་ཞེས་ཆིནྟ་མ་ཎི་ཨེར་ཏེ་ནི་ཐོ་ཡོན་བསྐལ་བཟང་འཇིགས་མེད་དང་ནོ་མོ་གོན་དར་ཁན་ཇའི་སང་གཉིས་
ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དད་གསུམ་བརྟན་པོར་ཚུགས་བའི་རྒྱ་མཚན་རྩེར།། བསྟེན་ལས་མཆོག་ཐུན་དངོས་གྲུབ་ཡིད་བཞིན་ཆར། །སྕོལ་མཛད་བླ་མ་ཡི་དམ་དབང་གི་རྒྱལ། །
རྣམ་དག་སྨོན་ལམ་འགྲུབ་པར་བྱིན་གྱིས་རློབས། །ངག་དབང་ཆོས་ཀྱི་རྒྱལ་མཚན་འཛིན་པའི་བཤེས། །ཡང་སྲིད་མོས་ལྡན་ཡིད་ཀྱི་དགའ་ཚལ་དུ། །མཁས་བཙུན་རྣམ་ཐར་གར་སྦྱུར་མཻན་ཀ། །མྱུར་དུ་མཐོང་བའི་རེ་བ་གང་གྱུར་ཅིག་ །ཅེས་པ་འདི་ནི་རྒྱ་
སྟོན་པ་དན་དགོན་ནག་པོ་སྤྲུལ་སྐུ་ངག་དབང་རྒྱལ་མཚན་གྱི་སྐུ་སྐྱེ་མྱུར་འབྱོན་གྱི་སྨོན་ཚིག་དགོས་ཞེས་དབོན་པོ་སངས་རྒྱས་བསྟན་འཛིན་དང། སངས་རྒྱས་གྲགས་པ་གཉིས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོར་སྦྱར།།    ༈    །།ལྷུན་གྲུབ་ཆོས་དབྱིངས་འགྱུར་

[054B] །གསལ་རྫོགས་མཚན་དཔེའི་དཔལ་འབར་གཟུགས་ཀྱི་སྐུ། །འཕྲོ་འདུལ་འཕྲིན་ལས་འོད་བརྒྱ་རྟག་འགྱེད་པའི། །བྱམས་མགོན་ཉིན་བྱེད་དབང་པོར་ཕྱག་འཚལ་ལོ། །གང་ཐུགས་མཁྱེན་བརྩེ་ནུས་བརྟན་མ་ལ་ཡར། །གཞན་ཕན་
དྲི་བཟང་སྨན་གྱི་ཕང་ཕུང་ཅན། །སྐྱབས་གཅིག་བླ་མ་རྒྱལ་བ་རྒྱ་མཚོ་དང། །མཁའ་འགྲོ་སྲུང་མར་བཅས་ལ་གསོལ་བ་འདེབས། །མགོན་རྣམས་ཡིད་ལ་དྲན་ཅིང་གསོལ་བཏབ་མཐུས། །རྒྱལ་བ་གཉིས་པའི་བསྟན་པ་རྒྱས་པ་དང། །མཁའ་མཉམ་
ཡིད་ཅན་མཐའ་དག་གནས་སྐབས་དང། །མཐར་ཐུག་བདེ་ལེགས་ཐོབ་པར་བྱིན་གྱིས་རློབས། །ཁྱད་པར་ཡུལ་ཕྱོགས་འདིར་གནས་དགེ་འདུན་སྡེ། །ས་སྤྱོད་འབངས་བཅས་ཆོས་ནོར་མངའ་བ་ཐང་སོགས། །མི་ཉམས་དབྱར་གྱི་མཚོ་ལྟར་ཆེར་འཕེལ་ནས་
རྟག་ཏུ་བདེ་སྐྱིད་དཔལ་ལ་སྦྱོར་དུ་གསོལ། །མ་འོངས་བྱམས་མགོན་འཛམ་གླིང་གཤེགས་པའི་ཚེ། །བདག་སོགས་འཁོར་གྱི་ཐོག་མ་ཉིད་གྱུར་ནས། །ཐེག་མཆོག་ཆོས་ཀྱི་དགའ་སྟོན་རབ་མྱངས་ཏེ། །མྱུར་དུ་བྱང་ཆེན་བགྲོད་པར་བྱིན་གྱིས་རློབས། །
 ཞེས་པ་འདི་ནི་ཨོར་དུ་བུ་ནས་དད་སྟོབས་ལྡན་པ་ཏཱ་བའི་སེ་ཚེ་དབང་དཔལ་འབྱོར་གྱིས་རྒྱུ་སྦྱར་ཏེ་རྒྱལ་བ་བྱམས་པའི་སྣང་བརྙན་འདི་གར་གསར་བཞེངས་བགྱིས་པ་གདན་དྲངས་ཐོག་དཔོན་འབངས་རྣམས་ཀྱིས་ཁ་ཏོན་བྱས་ཆོག་པའི་སྨོན་ཚིག་གོང་སྨོས་ལྟར་དགོས་ཞེས་འཕྲིན་ཡིག་གིས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་ཆོས་ཀྱི་དབྱིངས་ལ་སྙོམས་འཇུག་པའི། །ཏིང་འཛིན་རོལ་དྤ་ལས་བྱུང་དཀྱིལ་འཁོར་མཆོག་སྒོམ་བཟླས་མཆོད་བསྟོད་བགྱིས་པའི་དགེ་ཚོགས་ཀྱིས། །ཅི་བཏབ་

[055A]༄༅། །སྨོན་ལམ་བཟང་པོ་འགྲུབ་པར་ཤོག་བདག་གཞན་འགྲོ་ཀུན་སྐྱེ་བ་ཐམས་ཅད་དུ། །ཐེག་མཆོག་འཁོར་ལོ་བཞི་ལྡན་རྟེན་རྙེད་ཅིང། །དགེ་བའི་བཤེས་དང་དཀོན་མཆོག་རིན་ཆེན་གསུམ། །མི་ཕྱེད་དད་པས་འབྲལ་
མེད་བསྟེན་པར་ཤོག་སྲིད་པའི་ཕུན་ཚོགས་ཀུན་ཀྱང་མེ་འོབས་ལྟར། །མཐོང་བའི་ངེས་འབྱུང་དྲག་པོས་རྒྱུད་བསྐུལ་ནས། །མར་གྱུར་འགྲོ་བའི་དོན་གྱི་ཁུར་བླངས་ནས། །བྱང་ཆུབ་སྒྲུབ་ལ་རྟག་ཏུ་བརྩོན་པར་ཤོག་མཚན་ཉིད་ཀུན་ལྡན་རྡོ་རྗེ་སློབ་
དཔོན་དྲུང། །རྣམ་དག་དབང་གིས་བདག་རྒྱུད་སྨིན་བྱས་ནས། །གསང་སྔགས་རྒྱུད་དོན་ཐོས་བསམ་སྒོམ་པ་ལ། །ཤེས་རབ་བརྩོན་འགྲུས་མཆོག་གིས་འཇུག་པར་ཤོག་བསོད་ནམས་ཞིང་མཆོག་བླ་མ་དཀྱིལ་འཁོར་ལྷ། །མཁའ་ཁྱབ་རྒྱལ་བ་
སྲས་བཅས་སྤྱན་སྔ་རུ། །ཐབས་མཁས་ཚོགས་བསག་ཚུལ་བཞིན་བྱས་པ་ཡིས། །རང་རྒྱུད་སྨིན་ནས་མཐུ་དང་ལྡན་པར་ཤོག་འཁོར་འདས་རང་བཞིན་གདོད་ནས་མ་གྲུབ་པའི། །གནས་ལུགས་ཟབ་མོ་མཐོང་བའི་རྣལ་འབྱོར་གྱིས། །ཡེ་ཤེས་ཚོགས་
རྫོགས་སྒྲིབ་གཉིས་སྦྱོང་བ་དང། །གང་སྣང་སྒྱུ་མ་ལྟ་བུར་འཆང་བར་ཤོག་བསྐལ་བའི་མེ་རླུང་གིས་ཀྱང་གཞོམ་མེད་ཀྱི། །སྲ་བརྟན་རྡོ་རྗེའི་རྭ་གུར་ས་གཞི་ཡིས། །རྣལ་འབྱོར་སྒྲུབ་ལ་བར་ཆད་ཀུན་སྲུང་ཞིང། །ཡེ་ཤེས་སྲེག་ཟས་བགེགས་རྣམས་འཇོམས་
བར་ཤོག་སྣ་ཚོགས་རིན་ཆེན་འབར་བའི་གཞལ་མེད་ཁང། །ཉི་མ་སྟོང་གི་གཟི་བྱིན་དང་མཚུངས་པ། །བསྒོམས་པས་མ་དག་སྣོད་ཀྱི་སྐྱོན་སྦྱངས་ནས། །ངོ་མཚར་དག་པའི་ཞིང་མཆོག་འགྲུབ་པར་ཤོག་རབ་དཀར་ཏེ་སེ་དང་མཚུངས་རྡོ་རྗེ་

[055B] ༑གསང་གསུམ་ངོ་བོར་བདག་ཉིད་བསྒེམས་པའི་མཐུས། །ཐ་མལ་སྣང་ཞེན་མ་ལུས་དྲུང་ཕྱུངས་ནས། །སྐུ་གསུམ་ལྷུན་གྲུབ་གོ་འཕང་མྱུར་ཐོབ་ཤོག་རིགས་ལྔ་ཡབ་ཡུམ་སེམས་དཔའ་སེམས་མ་སོགས། །གང་འདུལ་སྐུ་གསུང་ཐུགས་ཀྱི་
རོལ་པ་ཡིས། །མཁའ་མཉམ་འགྲོ་བ་མ་ལུས་སྨིན་བྱས་ནས། །རིང་མིན་རྣམ་འདྲེན་ལ་འགོད་པར་ཤོག་རབ་འབྱམས་མཆོད་པའི་སྤྲིན་གྱིས་རྒྱལ་བ་རྣམས། །རྟག་ཏུ་མཆོད་བསྟོད་ལས་ལ་དབང་འབྱོར་ཞིང། །གསང་སྔགས་བཟླས་པ་ཙམ་གྱིས་སྡིག་
སྒྲིབ་ཀུན། །སྤྱོང་སོགས་འཕྲིན་ལས་རྣམ་བཞི་ལྷུན་གྲུབ་ཤོག་ཁྱད་པར་སྲིད་པ་ཉམ་ངར་ལྷུང་བ་ཡི། །སེམས་ཅན་རྣམས་ཀྱི་སྡུག་བསྔལ་ཇི་སྙེད་དང། །དེ་རྒྱུ་སྡིག་ལྟུང་སྒྲིབ་པའི་ཚོགས་ཐམས་ཅད། །སྐད་ཅིག་སྦྱོང་བའི་མཐུ་སྟོབས་ཐོབ་པར་ཤོག་སྣང་སྟོང་ལྷ་
སྐུར་དམིགས་པའི་བསམ་གཏན་དང། །མཚན་མེད་དེ་བཞིན་ཉིད་ཀྱི་རྣལ་འབྱོར་གཉིས། །གཡེལ་མེད་བསྒོམས་པས་འཁྲུལ་སྣང་བག་ཆགས་བཅས། །སྤངས་ཏེ་རྡོ་རྗེ་སེམས་དཔར་བདག་གྱུར་ཅིག།    ༈    །།འཆི་མེད་ལྷ་ཡི་ལམ་བཟང་ཡོངས་ཁྱབ་པའི། །དཔལ་
ལྡན་རྡོ་རྗེ་སེམས་དཔའི་དཀྱིལ་འཁོར་བ། །ཕུལ་བྱུང་གཟུགས་ཀྱིས་མངོན་དགའ་མཆོག་སྩོལ་ཞིང། །མདངས་མཚར་ལྷ་རྫས་མེ་ཏོག་མངོན་པར་འཐོར། །ངེས་པ་བདུན་ལྡན་སྙན་པའི་གླུ་དབྱངས་དང། །ཡིད་འོང་རོལ་མོའི་སྒྲ་སྐད་ལྷན་ཅིག་པར། །ཕྱོགས་
དུས་ཀུན་ཏུ་དགེ་ལེགས་ཆར་བབས་ཏེ། །བདག་སོགས་འགྲོ་རྣམས་ཤིས་པས་སྐྱོང་གྱུར་ཅིག་རིགས་བརྒྱའི་ཁྱབ་བདག་རྡོ་རྗེ་སེམས་དཔའ་དང། །སྤྱན་རས་གཟིགས་དབང་རྗེ་བཙུན་མི་ཏྲ་པ། །རྒྱལ་བ་གཉིས་པ་བློ་བཟང་གྲགས་པ་སོགས། །རྩ་བ་བརྒྱུད་

[056A]༄༅། །པའི་བླ་མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་
པའི་བཀྲ་ཤིས་ཤོག་བཅོམ་ལྡན་རྡོ་རྗེ་སེམས་དཔའ་རིགས་ལྔ་དང། །བདེ་གཤེགས་ཡུམ་དང་མཆོད་པའི་ལྷ་མོ་བཞི། །འགུག་གཞུག་འཆིང་དང་དགྱེས་མཛད་སྒོ་སྐྱོང་སོགས། །ཕྱོགས་བཅུར་བཞུགས་པའི་དཀྱིལ་འཁོར་ལྷ་ཚོགས་ལ།།
ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་དཔལ་ལྡན་དེ་ཉིད་བསྡུས་པ་ལ་སོགས་པའི། །རྣལ་འབྱོར་རྩ་བ་
བཤད་པའི་རྒྱུད་རྣམས་དང། །གསང་སྔགས་ཟབ་མོ་ཡི་གེ་བརྒྱ་པ་སོགས། །ལུང་དང་རྟོགས་པའི་དམ་ཆོས་རིན་ཆེན་ལ། །ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་
གྱུར་ནས། །ཕུན་ཚོགས་དཔལ་ལ་རོལ་པའི་  ྾  །དག་དང་མ་དག་ཕྱོགས་བཅུའི་ཞིང་ཁམས་ན། །རྒྱལ་བའི་གསུང་རབ་མཆོག་གྱུར་གསང་སྔགས་ཀྱི། །ལུང་རྟོགས་ཆ་ཙམ་ཡན་ཆད་འཛིན་པ་ཡི། །དགེ་འདུན་སྐྱེ་འཕགས་ཇི་སྙེད་བཞུགས་པ་ལ། །
ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་  ྾  །ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་

[056B] །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདག་སོགས་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་པ་ཕུལ་དུ་བྱུང་བ་ཡི། །བདེ་
ལེགས་རྒྱུན་མི་ཆད་པའི་བཀྲ་ཤིས་ཤོག་ ཅེས་པ་འདི་ནི་ཨུ་འད་ཐུ་ཤེ་ཡེ་ཐུ་གུན་དྷརྨ་ཀིརྟིའི་ཏཱ་བླ་མ་བསྐལ་བཟང་བསྟན་དར་དང། ཏཱ་པའི་སེའི་གྲྭ་ཚང་གི་དགེ་སྐོས་དགེ་སློང་བློ་བཟང་བསྟན་འཛིན་གཉིས་ཀྱིས་རྡོ་རྗེ་སེམས་དཔའི་སྒྲུབ་ཐབས། དབང་ཆོག་སྨོན་ལམ། ཤིས་བརྗོད་དང་བཅས་པའི་ཆ་ཚང་
བ་ཞིག་དགོས་ཞེས་བསྐུལ་ངོར་མི་ཏྲ་ལུགས་ཀྱི་རྡོར་སེམས་ལྷ་བཅུ་བདུན་ལ་བརྟེན་པའི་སྨོན་ལམ། ཤིས་བརྗོད་ཀྱི་རིམ་པར་ཕྱེ་བ་འདི་བཞིན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སོར་རྟོག་ཡེ་ཤེས་ཆོས་ཀུན་གསལ་བའི་བློ། །མཚན་དཔེའི་དཀྱིལ་
འཁོར་མཆོག་ཏུ་ལྷུན་གྲུབ་ནས། །འགྲོ་ལ་མངོན་དགའ་མཆོག་སྩོལ་ཚེ་དམག་མེད། །དེང་འདིར་དངོས་གྲུབ་དམ་པས་ཤིས་གྱུར་ཅིག་སྔོན་བསགས་ལེགས་བྱས་ནམ་ཡང་འགྱུར་མེད་འབྲས། །ཕྱོགས་ལས་རྣམ་པར་རྒྱལ་བའི་དཔའ་རྟགས་ཀྱིས། །ནོར་
འཛིན་བདེ་བར་སྐྱོང་བའི་མཐུ་སྟོབས་ཅན། །མི་བདག་ཡུན་རིང་འཚོ་གཞེས་བརྟན་གྱུར་ཅིག་བསིལ་ལྗོངས་ཁྲིམས་ཀྱི་ཁ་ལོ་སྒྱུར་བ་གང། །ཞབས་བརྟན་ཆབ་འབངས་ཆོས་བཞིན་བསྲུང་བ་དང། །འཇིག་རྟེན་ཀུན་ཏུ་བཀྲ་ཤིས་སྙེམ་གསར། །ཕྱོགས་
དུས་བར་མཚམས་མེད་པར་ཁྱབ་གྱུར་ཅིག་ ཅེས་སྲིད་སྐྱོང་ཇུན་ཝང་ད་ལས་བཱ་དུར་གྱི་ཞབས་བརྟན་སྨོན་ཚིག་ཅིག་དགོས་ཞེས་འོལ་དགའ་རྫིང་ཕྱི་མཁན་སྤྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་གྲོས་མཁའ་ལྟར་མི་གཡོ་

[057A]༄༅། །ཆོས་སྐུའི་ངང། །ཀུན་ཁྱབ་ཕྲིན་ལས་བཟང་པོའི་འོད་ཟེར་ཅན། །མཉམ་མེད་ཤཱཀྱ་སེང་གེའི་བསྟན་པ་མཆོག་སྤེལ་མཛད་བསྐལ་བཟང་རྒྱ་མཚོ་ཞབས་བརྟན་ཤོག་རིག་སྔགས་སྒྲས་ཀྱང་ཉི་པུའི་དཔུང་
ཚོགས་རྣམས། །འཇོམས་མཛད་གཙུག་ཏོར་རྣམ་པར་རྒྱལ་མའི་ལྷ། །མཆོད་བསྟོད་གསོལ་བ་བཏབ་པའི་བདེན་མཐུ་ཡིས། །བསྐལ་བཟང་རྒྱ་མཚོའི་འདྲེན་མཆོག་ཞབས་བརྟན་ཤོག་བདག་སོགས་རྣམས་ཀྱང་བཅོམ་ལྡན་རྣམ་རྒྱལ་མས། །རྟག་
པར་རྗེས་གཟུང་ནད་གདོན་འཆི་ལས་རྒྱལ། །བསོད་ནམས་དཔལ་འབྱོར་ལ་སོགས་མཐུན་པའི་དོན། །འགྲུབ་ཅིང་བྱང་ཆེན་མྱུར་དུ་ཐོབ་གྱུར་ཅིག་ ཅེས་པ་འདི་ནི་ཐབས་མཁས་རྒྱ་མཚོས་རྡོ་དགའ་ལྡན་རྣམ་རྒྱལ་དུ་ཆུ་སྟོད་ཟླ་བའི་ཆོས་འཁོར་བསྐོར་བའི་དུས་ཆེན་ཉིན་རྣམ་རྒྱལ་མའི་
ཆོག་ཉིན་ཁྱོངས་དང། གཞན་མ་ཟླ་བ་ངོ་རིའི་ཚེས་ས་ཞིལ་ཇ་རེའི་ཐོག་བསྟོད་པ་དང་གཟུངས་རིང་གང་འགྲོ་མཛད་རྒྱུའི་ཐེབས་སྦྱར་བར་འདོད་གསོལ་ཚོགས་སུ་འཛུགས་རྒྱུ་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།སླུ་མེད་གཏན་
སྐྱབས་མཆོག་གསུམ་ཡོངས་འདུས་པའི། །གངས་ཅན་ལྷ་གཅིག་འཕགས་པ་འཇིག་རྟེན་དབང། །རིགས་ལྔ་སྒོ་མ་བཞི་སོགས་དཀྱིལ་འཁོར་ལྷ། །བསམ་ཡས་སྤྲུལ་པའི་གར་མཛད་དེང་འདིར་དགོངས། །ཀུན་གཟིགས་ངག་དབང་བློ་བཟང་རྒྱ་
མཚོའི་སྡེ། །བློ་གྲོས་མཁྱེན་བཟང་རིན་ཆེན་གསེར་གྱི་རྔ། །བརྩོན་པས་བསྐུལ་ལས་ཚངས་དབྱངས་རྒྱ་མཚོའི་མཐར། །སྒྲོག་མཛད་བཤེས་གཉེན་དགོངས་པ་ཡོངས་རྫོགས་ཤིང། །བསྐལ་བཟང་རྣམ་འདྲེན་རྒྱལ་བ་རྒྱ་མཚོ་ཡི། །སྙིང་པོའི་གསང་གསུམ་

[057B] །སྐྱབས་གསོལ་བདག་ཅག་བརྩེ་བས་རྗེས་གཟུང་ནས། །གནས་སྐབས་མཐར་ཐུག་རེ་འབྲས་འགྲུབ་བྱིན་རློབས། ། ཞེས་པ་འདི་ནི་ཐབས་མཁས་རྒྱ་མཚོས་ཆུ་ཤུལ་ཐར་པ་གླིང་དུས་ག་ཟླ་བའི་ཚེས་བཅོ་ལྔ་ལ་ཐུགས་རྗེ་ཆེན་པོ་འཇིག་རྟེན་དབང་ཕྱུག་ཚོག་ཉིན་
ཁྱོངས་དང།  གཞན་མའི་ཚེས་བཅོ་ལྔ་བྱུང་རེས་མང་ང་རེའི་ཐོག་བསྟོད་པ་དང་ཡིག་དྲུག་སྨོན་ཚིག་བཅས་གང་འགྲོ་མཛད་རྒྱུའི་ཐེབས་སྦྱར་བར་འདོད་གསོལ་ཚོགས་སུ་འཛུགས་རྒྱུ་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འོད་གསལ་ཆོས་
དབྱིངས་མཁའ་ལ་ཐོགས་མེད་དུ། །གཟུགས་སྣང་མཚམས་སྤྲིན་གསར་བའི་འཇོ་སྒེག་ཅན། །བདེ་ལྡན་ཞིང་མགོན་ཚེ་དཔག་མེད་པ་ཡིས། །དུས་ཀུན་བཀྲ་ཤིས་དགའ་སྟོན་སྩལ་དུ་གསོལ། །རིང་ནས་ལེགས་པར་འདུ་བྱས་ས་བོན་དཔྱིད། །འགུར་
མེད་མངོན་པར་འཕེལ་བའི་རང་རྟགས་ལས། །དཔལ་ཡོན་སྟོབས་ཀྱི་ཡལ་ག་ཁྱོན་རྫོགས་པའི། །རྣམ་རྒྱལ་ལྷ་ཡི་ལྗོན་པ་ཞབས་བརྟན་ཤོག་གངས་ཅན་ནོར་འཛིན་དཔལ་མོ་ཡངས་པའི་སྟེང། །འགྱུར་མེད་རིན་ཆེན་ཁྲི་ལ་དབང་སྒྱུར་བའི། །
མི་བདག་ཕྱོགས་ལས་རྣམ་པར་རྒྱལ་བ་གང། །ཡུན་རིང་འཚོ་གཞེས་བདེན་ཚིག་འགྲུབ་གྱུར་ཅིག་སྒྲིབ་བྲལ་དྭངས་པའི་འོད་འཕྲོ་མཆོག་གསུམ་གྱི། །རྡོ་རྗེ་རིན་ཆེན་ཅོད་པན་རྒྱན་དུས་པ། །གཙུག་ལག་རྣམ་པར་འབྱེད་པའི་བློ་གྲོས་ཅན། །ཆོས་ལྡན་
རྒྱལ་པོ་ཡུན་རིང་བརྟན་གྱུར་ཅིག་གངས་ཅན་ལྷ་གཅིག་སྲོང་བཙན་ལེགས་མཛད་མཐུ། །ཆེས་རིང་དུས་ཀྱི་མཐར་ཡང་ཕན་བདེའི་སྲོག་གཅིག་ཏུ་གྱུར་བཞིན་ས་སྤྱོད་རྣམ་དཀར་གྱི། །མཛད་པས་ཆབ་འབངས་བདེ་བར་སྐྱོང་གྱུར་ཅིག་ཡངས་

[058A]༄༅། །པའི་འཇིག་རྟེན་ཁམས་འདིར་སྐྱེ་དགུ་རྣམས། །དགེ་བཅུའི་ཁྲིམས་ཀྱིས་བག་ཡོད་ལྡན་པ་དང། །ཆོས་བཞིན་སེམས་པའི་མཐུ་ལས་རྫོགས་ལྡན་བཞིན། །བདེ་སྐྱིད་རང་གིར་སྤྱོད་པས་འཚོ་བར་ཤོག་སླུ་མེད་བླ་མ་
ལྷ་ཡི་བྱིན་རླབས་དང། །ལེགས་ཚོགས་རྟེན་འབྲེལ་འགྲིག་པའི་བདེན་པ་ཡིས། །རྣམ་དག་སྨོན་པའི་འབྲས་བུ་ཡིད་བཞིན་དུ། །འགྲུབ་པས་རྣམ་ཀུན་བདེ་ལེགས་འབར་གྱུར་ཅིག་ ཅེས་པ་འདི་ནི་གསོལ་དཔོན་གྲགས་པ་མཐའ་ཡས་ཀྱིས་མཆོད་ཡོན་ལ་རིང་འཚོའི་རྟེན་
འབྱུང་བསྒྲིག་སྐབས་གམ་དུ་བཅར་བའི་རྣམ་པར་རྒྱལ་བའི་འདུས་སྡེས་ཞལ་འདོན་མཛད་རྒྱུའི་སྲིད་སྐྱོང་ཇུན་ཝང་ད་ལས་བཱ་དུར་དའི་ཆིན་གྱི་ཞབས་བརྟན་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཤེས་བྱའི་པདྨོ་ཡོངས་ལ་
ཁྱབ་པ་ཡི། །བློ་གྲོས་འོད་བཟང་འབྱེད་མཁས་ཐུབ་དབང་ཉིའི། །དམ་ཆོས་རྟོགས་པ་མཆོག་གྲུབ་ཡོངས་འཛིན་གྱི། །ཡང་སྲིད་གདུལ་བྱའི་རེ་སྐོང་མྱུར་གསལ་ཤོག་བློ་བཟང་རྒྱལ་བ་གཉིས་པའི་བསྟན་པ་འདིར། །མཚན་ལྡན་བཤེས་
གཉེན་མཆོག་ཏུ་གྲུབ་པ་ཡི། །དགོངས་པ་རྫོགས་ནས་སླར་ཡང་སྐྱེ་སྲིད་ཀྱིས། །ཆོས་ལྡན་འཕྲིན་ལས་རྒྱ་ཆེན་སྐྱོང་བར་ཤོག་སླུ་མེད་རྒྱལ་བ་སྲས་བཅས་བྱིན་རླབས་དང། །དཀར་ཕྱོགས་ལ་དགའ་ལྷ་དང་སྲུང་མའི་མཐུ། །རྣམ་དག་བསམ་
བའི་སྟོབས་ལས་ཅི་བཏབ་ཀྱི། །སྨོན་པའི་འབྲས་བུ་ཡིད་བཞིན་མྱུར་འགྲུབ་ཤོག་ ཅེས་སྤོས་དཀར་རི་ཁྲོད་བླ་མ་རྣལ་འབྱོར་སྤྱོད་པ་བློ་བཟང་མཆོག་གྲུབ་གཤེགས་སྐབས། ཡང་སྲིད་མྱུར་འབྱོན་གྱི་སྨོན་ཚིག་ཅིག་དགོས་ཞེས་ཐང་སག་དགའ་ལྡན་ཆོས་འཁོར་དང་སྤོས་དཀར་རི་ཁྲོད་པ་

[058B]།     ༈    །།དོན་གཉིས་མཐར་ཕྱིན་ཡང་དག་རྫོགས་སངས་རྒྱས། །ཟབ་ཅིང་ཞི་བ་འགོག་ལམ་དམ་པའི་ཆོས། །རིག་གྲོལ་བརྒྱད་ལྡན་འཕགས་ཚོགས་དགེ་འདུན་
གྱིས༑ ༑རྣམ་དག་སྨོན་པ་ཡིད་བཞིན་འགྲུབ་བྱིན་རློབས། །དགེ་ལེགས་མཁའ་ལ་ཆེར་འཕགས་བསིལ་ཟེར་ཅན། །གདུལ་བྱའི་དཔལ་མགོན་སླད་དུ་ཉེར་ཤར་བའི། །ཡོན་ཏན་ཆ་ཤས་རབ་རྒྱས་བཤེས་གཉེན་གང། །སླར་ཡང་སྤྲུལ་སྐུའི་ཟློས་གར་
མྱུར་འཆར་ཤོག་ཡོངས་འཛིན་རྣམ་པར་འཕྲུལ་པའི་དགའ་སྟོན་གྱིས། །མོས་ལྡན་ཡིད་དབང་མྱུར་དུ་ཚིམ་པ་དང། །རང་སེམས་བླ་མར་ཤར་བའི་རྣལ་འབྱོར་གྱིས། །འདི་ཕྱིའི་བསམ་དོན་མ་ལུས་ལྷུན་གྲུབ་ཤོག་ ཅེས་པ་འདི་ནི་གྲ་སྡིང་པོ་ཆེ་སྤྲུལ་
པའི་སྐུ་དགེ་ལེགས་དཔལ་མགོན་རབ་རྒྱས་ཀྱི་ཡང་སྲིད་མྱུར་འབྱོན་གྱི་གསོལ་འདེབས་དགོས་ཞེས་མཛོད་པ་དང་སྡིང་པོ་ཆེའི་སྤྱི་ཚོགས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རབ་བརྟན་སྙིང་པོའི་ཁམས་ཀྱི་ས་གཞི་ལ། །རྣམ་དཀར་ས་
བོན་དུས་སུ་བཏབ་པའི་འབྲས། །ལེགས་སྨིན་བསམ་པ་རྫོགས་པའི་དཔག་བསམ་ལྗོན། །མཆོག་གསུམ་བྱིན་མཐུས་མྱུར་དུ་རྒྱས་གྱུར་ཅིག་དུས་གསུམ་ལེགས་བྱས་མ་ལུས་གཅིག་བསྡུས་པའི། །མཐུ་ལས་རྡོ་རྗེ་འཆང་བ་མི་ཡི་གཟུགས། །
སྔོན་བྱོན་ཞི་བར་གཤེགས་པའི་ཡོངས་འཛིན་ཚོགས། །ཟག་མེད་དགོངས་པ་མ་ལུས་རྫོགས་གྱུར་ཅིག་རབ་འབྱམས་རྒྱལ་བའི་སྤྱི་གཟུགས་བཤེས་གཉེན་རྣམས། །གསང་གསུམ་རྡོ་རྗེའི་ཁམས་ལྟར་མི་གཡོ་ཞིང། །སྐྱེ་བ་ཀུན་ཏུ་ཐེག་མཆོག་ལམ་སྟོན་

[059A]༄༅། །གྱིས༑ ༑རྗེས་གཟུང་ཟབ་རྒྱས་གདམས་པས་ཕྱུག་པར་ཤོག་བདག་ལ་དགའ་འམ་ཞེ་ནས་སྡང་བ་སོགས། །ཕན་གནོད་འབྲེལ་པ་ཐོགས་པའི་སེམས་ཅན་ལ། །གནས་སྐབས་ཀུན་ཏུ་སྨན་གྱི་ལྗོན་ཤིང་ལྟར། །
ཕན་པ་ཁོ་ནས་གཞན་དོན་སྤྱོད་པར་ཤོག་རྟག་ཏུ་རྒྱལ་སྲས་བརྒྱད་ཀྱི་རྣམ་ཐར་བཞིན། །བྱང་ཆུབ་སྤྱོད་པའི་ལམ་ལ་རབ་གཞོལ་ནས། །སྤངས་རྟོགས་ཡོན་ཏན་མཐར་ཕྱིན་རྡོ་རྗེ་འཆང། །མྱུར་དུ་གྲུབ་སྟེ་འགྲོ་རྣམས་སྒྲོལ་བར་ཤོག་ ཅེས་པ་
འདི་ནི་ཨོ་རོད་ཇུན་གར་ནས་ལམ་རིམ་བླ་མའི་དགེ་སློང་དགེ་ལེགས་ཆོས་འཕེལ་གྱིས་རང་གི་བླ་མ་གཤེགས་པའི་དགོངས་རྫོགས་ཆེད་སྐུ་གསུང་ཐུགས་རྟེན་བཞེངས་པ་དང། རང་ཡུལ་དུ་དགོན་སྡེ་གསར་བཙུགས་ལ་གཞི་གསུམ་གྱི་ཕྱག་ལེན་སོགས་གཙང་མ་བྱས་པའི་རྣམ་དཀར་རྣམས་ལ་བརྟེན་ནས་འབྲེལ་ཐོགས་
ཀྱི་སེམས་ཅན་ཐམས་ཅད་ལ་ཕན་པས་མཚོན་པའི་སྨོན་ཚིག་གོང་སྨོས་དོན་ཚང་བ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླུ་མེད་འདོད་པ་འོང་བའི་ཡིད་བཞིན་ནོར། །བླ་མ་ཡི་དམ་ཕྱོགས་བཅུའི་བདེ་བར་གཤེགས།།
རྒྱལ་སྲས་བཀའ་སྡོད་སྲུང་མར་བཅས་པ་ཡིས། །དགེ་ལེགས་སྨོན་པ་མཐའ་དག་འགྲུབ་བྱིན་རློབས། །བློ་བཟང་རྒྱལ་བ་གཉིས་པའི་བསྟན་པ་མཆོག་ཕུན་ཚོགས་བཤད་སྒྲུབ་ཚུལ་གྱིས་སྤེལ་མཛད་པའི། །མཚན་ལྡན་དགེ་བའི་བཤེས་གང་
རྣམ་དག་གི། །དགོངས་པ་མ་ལུས་ཡོངས་སུ་རྫོགས་གྱུར་ཅིག་བློ་གྲོས་བཟང་པོ་ཤེས་བྱ་མཐའ་ཡས་ལ། །ཡོངས་ཁྱབ་འཇམ་མགོན་བླ་མ་བཙོང་ཁ་པའི། །ལེགས་བཤད་ཕུན་ཚོགས་ལ་དབང་དམ་པ་ཡི། །ཡང་སྲིད་མིག་གི་དགའ་སྟོན་

[059B]བློ་བཟང་ཆོས་ཚུལ་འབྱེད་པའི་ཤེས་རབ་སོགས། །ཕུན་ཚོགས་ལུང་རྟོགས་ཡོན་ཏན་རབ་རྫོགས་པའི། །སྐྱེ་སྤྲུལ་མོས་ལྡན་མངོན་སུམ་མི་རིང་བར། །སྣང་བས་བསྟན་དང་འགྲོ་ཕན་སྐྱོང་གྱུར་ཅིག་རྒྱལ་བའི་བསྟན་པ་ཕྱོགས་
བརྒྱར་མི་ཉམས་འཕེལ། །བསྟན་འཛིན་དགེ་འདུན་སྡེ་ཡིས་ས་སྟེང་ཁྱབ། །བདག་སོགས་རྣམས་ཀྱི་གནས་སྐབས་མཐར་ཐུག་གི། །བསམ་དོན་ཆོས་བཞིན་མྱུར་དུ་འགྲུབ་པར་ཤོག་ ཅེས་ཨོ་རོད་ཇུན་གར་གྱི་མཁན་པོ་སྒོ་མངས་བླ་མ་མདོ་སྔགས་དགེ་བའི་བཤེས་
གཉེན་བློ་བཟང་ཕུན་ཚོགས་ཀྱི་ཡང་སྲིད་མྱུར་བྱོན་གྱི་སྨོན་ཚིག་འདི་ནི། ཨོ་རོད་ཀྱི་ས་སྤྱོད་ཚེ་དབང་རྡོ་རྗེ་ནམ་རྒྱལ་དང། དེས་རྣམ་དཀར་གྱི་ཆེད་བོད་དུ་མངགས་པའི་མི་སྣ་སེར་སྐྱ་བཅུ་གཅིག་བཅས་ནས་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    །།རྒྱལ་ཀུན་ཡེ་ཤེས་གཅིག་བསྡུས་འཇམ་པའི་དབྱངས། །དཀྱིལ་འཁོར་ཡིད་ཀྱི་མཁའ་ངོས་འཇའ་ཚོན་བཞིན། །ལེགས་པར་བསྒོམས་ནས་མཆོད་བསྟོད་བཟླས་པ་སོགས། །ཚུལ་བཞིན་བསྒྲུབས་པའི་རྣམ་དཀར་དགེ་བ་ཡིས། །དངོས་གྲུབ་ཀུན་
གྱི་རྩ་བ་བཤེས་གཉེན་མཆོག་ལུས་དང་སྲོག་གི་ཕྱིར་ཡང་མི་གཏོང་བར། །ལེགས་པར་བསྟེན་ནས་ཟབ་རྒྱས་གདམས་ངག་རྣམས། །འདོམས་ཤིང་དེ་དོན་སྒྲུབ་ལ་གཞོལ་བར་ཤོག་སྐྱེ་བར་ཐེག་པ་མཆོག་གི་རིགས་སད་པའི། །དལ་འབྱོར་ཡོན་
ཏན་ཀུན་ཚང་ངེས་རྙེད་ནས། །བླང་དོར་ཕྱིན་ཅི་ལོག་ལས་ཡིད་སྲུང་བའི། །བག་ཡོད་བརྟན་པོས་རྟག་ཏུ་འདའ་བར་ཤོག་སྲིད་པའི་གནས་ལ་རབ་འབར་མེ་འོབས་དང། །མཚུངས་པའི་ངེས་འབྱུང་དྲག་པོས་ཡིད་བསྐུལ་ཞིང། །བདག་པས་གཞན་

[060A]༄༅། །གཅེས་རྣམ་དག་སེམས་མཆོག་གིས། །རྫོགས་པའི་བྱང་ཆུབ་སྒྲུབ་ལ་བརྩོན་པར་ཤོག་འཇམ་དཔལ་དབྱངས་དང་རྗེ་བཙུན་སྤྱན་རས་གཟིགས། །ཀུན་ཏུ་བཟང་པོ་མཐུ་ཆེན་ཐོབ་ལ་སོགས། །སར་གནས་རྒྱལ་སྲས་
དཔའ་པོ་ཐམས་ཅད་ཀྱི། །སྤྱོད་པ་ཇི་ལྟར་བདག་གིས་བསླབ་པར་ཤོག་ཡེ་ཤེས་ལྷ་རྣམས་འཕྲོ་འདུའི་གཞལ་མེད་དབུས། །བླ་མ་ལྷ་ཡིས་སྨིན་བྱེད་དབང་བསྐུར་ནས། །ཇི་ལྟར་ཁས་བླངས་དམ་ཚིག་མ་ལུས་པ། །སྲོག་དང་བསྡོས་ཏེ་ཚུལ་བཞིན་
སྲུང་བར་ཤོག་ལྷ་དང་གྲུབ་པས་བསྟེན་པའི་སྨན་གྱི་ལྗོངས། །ས་བཟང་བསམ་གཏན་འཕེལ་བའི་གནས་མཆོག་དང། །མཚན་ལྡན་སྔགས་གཡོག་རྙེད་སྲའི་འཚོ་བ་སོགས། །རྣལ་འབྱོར་སྒྲུབ་པའི་མཐུན་རྐྱེན་ཚང་བར་ཤོག་མདུན་གྱི་ནམ་
མཁར་བླ་མ་མཁྱེན་པའི་གཏེར། །གྲངས་མེད་འཁོར་དང་བཅས་པའི་ཞིང་མཆོག་ལ། །ཡན་ལག་དུ་མའི་སྒོ་ནས་ཚོགས་བསགས་པས། །བདག་རྒྱུད་སྨིན་ཅིང་ལེགས་པར་སྦྱོང་བར་ཤོག་ཀུན་ཁྱབ་གདོད་ནས་དག་པའི་ཆོས་ཀྱི་དབྱིངས། །བདེ་
གསལ་རང་གི་རིག་པ་ཟུང་འཇུག་པའི། །མཉམ་གཞག་མཐའ་བྲལ་ལྟ་པའི་རྣལ་འབྱོར་གྱིས། །མཚན་མེད་ཆོས་སྐུ་མྱུར་དུ་འགྲུབ་པར་ཤོག་སྒྲིབ་བྲལ་ཐུགས་ཀྱི་རྡོ་རྗེ་ཧཱུཾ་ཡིག་ལས། །གཞོམ་མེད་རྡོ་རྗེའི་ས་གཞི་དྭ་བགུར་བསྐལ་པའི་
མེད་དཔུང་དང་མཚུངས་འོད་ཟེར་གྱིས། །ཕྱོགས་བཅུའི་བགེགས་རྣམས་བཟློག་ཅིང་སྲུང་བར་ཤོག་རྣམ་དག་ཡེ་ཤེས་རོལ་པ་ལས་ཤར་བའི། །ཁང་བཟང་འོད་ཟེར་ལྔ་ཡི་དྲ་བཅན། །ཞིང་ཁམས་རྒྱ་མཚོའི་ཁྱོན་དང་མཉམ་བསྒོམས་པས། །མདག་

[060B]རང་གི་སྒོ་གསུམ་རྗེ་བཙུན་ལྷག་པའི་ལྷའི། །སྒྲིབ་བྲལ་སྐུ་གསུང་ཐུགས་སུ་ལེགས་བཤར་བ། །ཟབ་གསལ་གཉིས་སུ་མེད་པའི་རྣལ་འབྱོར་གྱིས། །མ་དག་བཅུད་ཀྱི་སྣང་ཞེན་སྤྱོར་བར་ཤོག་ངོ་མཚར་ལྷ་མོའི་རྩེད་འཇོག་
མཐའ་ཡས་ལ། །བལྟས་པའི་བདེ་བ་ཆེ་ལ་རོལ་བ་སོགས། །ཡིད་འོང་རང་སྣང་མཆོད་བསྟོད་གོམས་པའི་མཐུས། །ཟག་མེད་འབྲས་བུའི་ལོངས་སྤྱོད་འགྲུབ་པར་ཤོག་ཡན་ལག་བཞི་ལྡན་གསང་སྔགས་སྒྲ་གཟུགས་ལ། །དམིགས་པའི་ངག་
དང་ཡིད་ཀྱི་བཟླས་བརྗོད་མཐུས། །འགག་མེད་རྒྱལ་བའི་ཚངས་དབྱངས་འགྲུབ་པ་དང། །རབ་འབྱམས་ལས་ལ་ཐོགས་མེད་དབང་བར་ཤོག་རང་ཉིད་རྟེན་དང་བརྟེན་པའི་དཀྱིལ་འཁོར་དུ། །ལེགས་པར་བཞེངས་ལ་ངེས་ཤེས་བརྟན་པ་དང། །
མེད་དང་སྒྲ་གནས་བསམ་གཏན་མཆོག་བསྒོམས་ཏེ། །བདེ་གསལ་མི་རྟོག་ཏིང་འཛིན་མཐར་ཕྱིན་ཤོག་འཁོར་འདས་མ་ལུས་རང་གི་ཐ་སྙད་བློས། །ཕར་བཏགས་ཙམ་ལས་བདེན་པར་མ་རྙེད་པའི། །ངེས་ཤེས་ཐར་པ་སྟེར་བའི་བསམ་གཏན་གྱིས།།
བདེན་འཛིན་མྱུར་དུ་དྲུང་ནས་འབྱིན་པར་ཤོག་དེ་ལྟར་གསང་སྔགས་བྱ་རྒྱུད་རིགས་གསུམ་གཙོ། །དེ་བཞིན་གཤེགས་བདག་འཇམ་དབྱངས་རྣལ་འབྱོར་ལ། །རྩེ་གཅིག་བསྒོམས་པས་མཆོག་དང་ཐུན་མོང་གི། །དངོས་གྲུབ་མ་ལུས་བདེ་བླག་འགྲུབ་
པར་ཤོག་ཁྱད་པར་ཇི་སྙེད་ཤེས་བྱ་རིག་པའི་གནས། །ཀུན་གསལ་རྣམ་པར་འབྱེད་པའི་དཔལ་འཐོབ་ཅིང། །མཐའ་བྲལ་ལྷ་བ་བཤད་དང་སྒྲུབ་པ་ལ། །མགོན་པོ་འཇམ་དབྱངས་ཉིད་དང་འདྲ་བར་ཤོག་སྐྱེ་བར་གཞོན་ནུ་ཟུང་ཕུད་ལྔ་ལྡན་ལྷ། །མིག་དང་

[061A]༄༅། །ཡིད་ཀྱི་སྣང་བར་མི་འབྲལ་ཞིང། །དཔག་མེད་གཞན་དོན་བྱེད་པའི་མཐུ་ཐོབ་ནས། །མཁའ་མཉམ་འགྲོ་བ་མྱུར་དུ་སྒྲོལ་བྱེད་ཤོག།    ༈    །། ཤིས་བརྗོད་ནི།  རབ་ཡངས་ཀུན་གསལ་དབྱིངས་སུ་ཆུ་
འཛིན་བཞིན། །ལེགས་པར་ཁྱབ་པའི་རྗེ་བཙུན་འཇམ་པའི་དབྱངས། །ལྷ་དང་ལྷ་མོའི་རོལ་བ་སྣ་ཚོགས་ལས། །ཁ་ཅིག་རྣམ་བཀྲའི་མེ་ཏོག་ཆར་དུ་འབེབས། །ལ་ལ་ཤིས་བརྗོད་ཚངས་པའི་དབྱངས་སྙན་དང། །ཡིད་འོང་རོལ་མོའི་སྒྲ་སྐད་
སྣ་ཚོགས་སྒྲོག་བགེགས་འཇོམས་གཤིན་རྗེ་གཤེད་པོའི་ཁྲོ་ཚོགས་བཅས། །བདག་སོགས་འགྲོ་རྣམས་ཤིས་པས་སྐྱོང་གྱུར་ཅིག་རིགས་ཀུན་ཁྱབ་བདག་འཇམ་དཔལ་རྡོ་རྗེ་དང། །སྤྱན་རས་གཟིགས་དབང་གྲུབ་ཆེན་མི་ཏྲ་བ། །བློ་བཟང་གྲགས་
པའི་དཔལ་སོགས་རྩ་བ་དང། །བརྒྱུད་པར་བཅས་པའི་བླ་མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་
ལ་རོལ་པའི་བཀྲ་ཤིས་ཤོག་ངོ་མཚར་མཚན་དཔེའི་དཔལ་འབར་བཅུ་དྲུག་ལོའི། །ལང་ཚོ་རབ་རྒྱ་འཇམ་དབྱངས་འགྲོ་བའི་སྐྱབས། །རང་དང་མི་གཉིས་ལྷ་དང་ལྷ་མོ་སོགས། །རབ་འབྱམས་ཕྱོགས་བཅུའི་བདེ་གཤེགས་ཐམས་ཅད་ལ། །ལེགས་ཚོགས་
ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་  ྾  །བྱ་རྒྱུད་རྒྱལ་པོ་དེ་བཞིན་གཤེགས་རིགས་བདག་དཔའ་བོ་གཅིག་སྒྲུབ་འཇམ་དཔལ་རྩ་བའི་རྒྱུད། །

[061B] །ལུང་དང་རྟོགས་པའི་དམ་ཆོས་མ་ལུས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་བ་ཀུན་སླེ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །
ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག་རབ་འབྱམས་ཕྱོགས་བཅུའི་ཞིང་ན་བཞུགས་པ་ཡི། །རྒྱུད་དོན་རིག་སྔགས་འཆང་བའི་རྣལ་འབྱོར་བ། །ལུང་དང་རྟོགས་པའི་ཆ་ཤས་ཡན་ཆད་ཙམ། །འཛིན་པའི་དགེ་འདུན་དཀོན་མཆོག་མ་ལུས་ལ། །
ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒྱུད་པ་ཀུན་སེལ་ཤིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་  ྾  །ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་སྙི་ཟླའི་འོད་དང་མཉམ་པའི་འོད་འཕྲོ་ཞིང།།
གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདག་ཅག་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་བ་ཕུལ་དུ་བྱུང་བ་ཡི། །བདེ་ལེགས་རྒྱུན་མི་ཆད་པའི་
བཀྲ་ཤིས་ཤོག་ དེ་ལྟར་གྲུབ་པའི་འཁོར་ལོ་སྒྱུར་བ་རྗེ་བཙུན་མི་ཏྲ་པ་ཆེན་པོ་ནས་བརྒྱུད་པའི་རྗེ་བཙུན་འཇམ་པའི་དབྱངས་ཨ་ར་བ་ཙན་ལྷ་ལྔའི་དཀྱིལ་ཆོག་གི་ཆ་ལག་སྨོན་ལམ་དང། ཤིས་བརྗོད་དགོས་ཞེས་ཨ་རི་ལུགས་ན་ཨེར་ཏེ་ནི་ནོ་མོན་ཧན་ངག་དབང་ལྷུན་གྲུབ་དར་རྒྱས་ཀྱིས་བསྐུལ་ངོར་ཤཱཀྱའི་དགེ་
སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དུས་གསུམ་ཤེས་བྱ་ཡོངས་ལ་ཆགས་ཐོགས་ཀྱི། །སྒྲིབ་པ་གཏན་སྤངས་རྒྱལ་བ་སྲས་དང་བཅས། །མཁའ་འགྲོ་སྲུང་མ་དམ་ཅན་རྒྱ་མཚོ་ཡི། །ཐུགས་དམ་མཛད་བཞིན་བརྩེ་བས་དགོངས་

[062A]༄༅། །སུ་གསོལ། །ཆེད་དུ་འབད་པས་བསགས་པའི་དགེ་བ་སོགས། །རང་གཞན་བསོད་ནམས་མཐུ་ཡིས་ནམ་མཁའ་དང། །ཚད་མཉམ་འགྲོ་བ་མཐའ་དག་བདེ་དང་ལྡན། །མཐར་ཐུག་སངས་རྒྱས་ཐོབ་པར་བྱིན་གྱིས་
རློབས༑ ༑ཁྱད་པར་བློ་བཟང་ཆོས་ཚུལ་དང་ལྡན་པ། །དམིགས་ཡུལ་འགྲོ་བའི་སྡུག་བསྔལ་རྒྱུ་དང་བཅས། །མྱུར་བྱང་བསོད་ནམས་ཡེ་ཤེས་མཐར་ཕྱིན་ཏེ། །སྐུ་གསུམ་གོ་འཕང་ཐོབ་པར་བྱིན་གྱིས་རློབས། ། ཞེས་པ་འདི་ནི་དཔལ་གྲོང་ཤག་
པའི་བཙུན་པ་བློ་བཟང་ཆོས་ལྡན་ཚེས་མ་ཟིན་པའི་དགེ་རྩར་དམིགས་སྙེ་ཕུ་ཤུག་གསེབ་དགོན་དུ་དགེ་སློང་དྲུག་གྲ་གཏན་འཇགས་ཐོག་དགེ་སློང་གཉིས་གསར་དུ་སྦར་བ་བཅས་ཀྱི་ཞལ་འདོན་མཛད་རྒྱུར། བསམ་འགྲུབ་སྒྲོལ་མ་དང། ཞོལ་གཉེར་རྡོ་རྗེ་ཚེ་བརྟན་སྤྲུན་ནས་བསྐུལ་ངོར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྤྱར།།     ༈    །།བློ་བཟང་རྒྱལ་བ་གཉིས་པ་ལས་འོངས་པའི། །ཆོས་སྦྱིན་རྣམ་པ་ཀུན་ཏུ་དགེ་བའི་ཆར། །འགྲོ་རྒྱུད་ཞིང་སར་འབེབས་མཁས་བཤེས་གཉེན་མཆོག་དགོངས་པ་མ་ལུས་གེགས་མེད་
རྫོགས་གྱུར་ཅིག་ཆུ་ལྦུར་མིག་ངོར་གཟུགས་སྐུའི་ཟ་མ་ཏོག་སྣང་བའི་སྐལ་བས་དམན་ཡང་མོས་ལྡན་ངོར། །རྣམ་གྲོལ་དབྱིངས་ལ་བྲི་དང་གང་མེད་ཕྱིར། །སྒོ་གསུམ་དག་པའི་ངོ་བོར་བྱིན་གྱིས་རློབས། །མི་རིང་ཚང་སྤྱོད་རྟེན་གྱི་སྲིད་བཟུང་ནས། །
བསླབ་གསུམ་བསྟན་པའི་ཁུར་ཆེན་འཛིན་པ་སོགས། །མཁས་དང་གྲུབ་པའི་རྣམ་ཐར་མངོན་སུམ་དུ། །མཐོང་བའི་རེ་བ་ཡིད་བཞིན་འགྲུབ་གྱུར་ཅིག་ ཅེས་པ་འདི་ནི་དྭགས་པོ་དགེ་བའི་བཤེས་གཉེན་བློ་བཟང་སྦྱིན་པ་སྐུ་གཤེགས་སྐབས་དགོངས་པ་རྫོགས་པ་དང། ཡང་སྲིད་མྱུར་བྱོན་

[062B]།     ༈    །།ནམ་ཡང་མི་སླུ་མཆོག་གསུམ་སྐྱབས་ཀྱི་ལྷ། །བདེ་ཆེན་སྕོལ་མཛད་རིགས་ལྔའི་ཌཱ་ཀི་མ། །དཔལ་ལྡན་དུང་སྐྱོང་སྒྱལ་མོ་ལ་སོགས་
པའི༑ ༑བསྟན་སྲུང་རྣམས་དང་རབ་དཀར་དགེ་བའི་མཐུས། །བཤད་དང་སྒྲུབ་པའི་བསྟན་བ་རིན་ཆེན་སྒྲོན། །དྲི་མེད་འོད་སྣང་ས་སྟེང་ཡོངས་ཁྱབ་ཅིང། །འཇིག་རྟེན་ཀུན་ཏུ་མི་ཤེས་ཐུན་གསུམ་སྨག་ཉེར་སངས་དགའ་སྐྱིད་དཔལ་ལ་སྤྱོད་པར་ཤོག་བློ་
བཟང་རྒྱལ་བ་གཉིས་པའི་བསྟན་འཛིན་ཚོགས། །གཙུག་ན་མངོན་པར་རབ་མཛེས་བསམ་འཕེལ་ནོར། །བསྐལ་བཟང་རྒྱ་མཚོའི་འདྲེན་མཆོག་གསང་བ་གསུམ། །གཡོ་མེད་འཕྲིན་ལས་ཕྱོགས་ཀུན་རྒྱས་པར་ཤོག་སྲོང་བཙན་དག་པའི་ཐུགས་བསྐྱེད་ལས་
འོངས་པའི། །ཕན་བདེའི་གཏེར་གྱུར་འཕྲུལ་སྣང་གཙུག་ལག་ཁང། །བརྟེན་པར་བཅས་འདི་འཁོར་བ་ཇི་སྲིད་པར། །མི་ཉམས་གཞན་ཕན་མཐའ་དང་བྲལ་བར་ཤོག་གངས་ཅན་ལྷ་གཅིག་དགྱེས་ཞལ་གདམས་ངག་བཅུད། །མིག་དང་རྣ་བའི་བདུད་རྩིར་རྟག་
སྨིན་ཅིང། །མཆོག་ཐུན་དངོས་གྲུབ་རྒྱས་པའི་དགའ་སྟོན་ལ། །ཅི་དགར་རོལ་པའི་བསམ་དོན་མྱུར་འགྲུབ་ཤོག་ ཅེས་པ་འདི་ནི་ལྷ་ལྡན་སྟེང་ཁང་པ་རིན་ཆེན་སྒྲོལ་ལ་མས་ཕྱག་འབུམ་ཚར་གཉིས། སྨྱུང་གནས་བརྒྱ་ཚར། ཉིན་རེ་བཞིན་བརྒྱ་ཕྱག་གཉིས་རེ་དང་ཡིག་དྲུག་སྟོང་རྩ་སོགས་
རྣམ་དཀར་བགྱིས་པའི་མཐུས། གོང་སྨོས་ཀྱི་འདོད་དོན་འགྲུབ་པའི་སྨོན་ཚིག་དཔལ་གསོལ་སོགས་ཀྱི་གཤམ་དུ་བཏོན་ཆོག་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།གཞམ་དང་སའི་ཁྱོན་ལ་དབང་བསྒྱུར་བ་འཇམ་དབྱངས་གོང་མ་ཆོས་ཀྱི་རྒྱལ་པོ་

[063A]༄༅། །ཆེན་པོ་ཕྱས་བ་རིགས་ལྔ་ལྟར་ཞབས་པད་བརྟན་པར་གསོལ་བ་འདེབས་པའི་ཞབས་བརྟན་གཞོམ་མེད་རྡོ་རྗེའི་ཀབ།  རྒྱལ་བའི་ཡབ་གཅིག་བློ་གཏེར་པདྨའི་གཉེན། །གླིང་གཞན་གདུལ་བྱའི་བུང་བ་ཚིམས་བྱས་ནས། །འཛམ་གླིང་ལེགས་བྱ་བཟང་པོ་ཤར་རིའི་རྩེར། །
སྙིང་གི་མུན་སེལ་གྲགས་པའི་འོད་བརྒྱར་འདུད། །བྱམས་བརྩེའི་སྟོབས་མངའ་ཀུན་གྱི་ཡེ་ཤེས་མཆོག་འཆར་ཀའི་ཉི་གཞོན་འབུམ་ཕྲག་སྤུངས་འདྲ་བ། །རྨད་བྱུང་ཧྲཱི་ཡིག་གསར་པ་ལས་འཁྲུངས་པའི། །མགོན་པོ་ཚེ་དཔག་མེད་ཀྱིས་
ཤིས་པ་སྩོལ། །མི་འགྱུར་མཆོག་གི་བདུད་རྩི་ནུས་པའི་ཆ། །ཡོངས་སུ་གང་བས་མི་མཐུན་རྒུད་མུན་ལས། །རྣམ་པར་རྒྱལ་མའི་དཀྱིལ་འཁོར་ལྷ་ཚོགས་ཀྱིས། །ཕུན་ཚོགས་དགེ་ལེགས་སྣང་བས་བརྟག་ཏུ་སྐྱོངས། །མཚན་ཙམ་རྣ་བའི་
བཅུད་དུ་བཟུང་བས་ཀྱང། །ཚེ་བསོད་དཔལ་སོགས་སྟེར་ན་དེང་འདིར་ནི། །སྐུ་གསུང་ཐུགས་ལ་བདག་ཅག་གསོལ་འདེབས་པས། །ཡིད་བཞིན་འཁོར་ལོས་སྨོན་གནས་འགྲུབ་པར་མཛོད། །ཟུར་འཕུད་ལྔ་པའི་ཡེ་ཤེས་རྒྱ་མཚོ་ལས། །
བསམས་བཞིན་ཐོན་ཕེབས་གོང་མ་ཆུ་ཤེལ་དབང། །འགྱུར་མེད་སྐུ་ཚེ་བདུད་རྩིའི་བ་གམ་ཆེ། །བསྐལ་པ་དེ་སྲིད་པར་དུ་བརྟན་པར་ཤོག་ཤེས་དང་ཤེས་བྱའི་བག་ཆགས་བདུད་བཞིའི་དྲི། །ཞི་ཞིང་དག་བྱེད་ལས་ལ་སླུ་མེད་ཅན། །རྣམ་པར་
སྣང་མཛད་རབ་དཀར་གངྒཱའི་ཡབ། །ཇི་བཞིན་གོང་མའི་ཞབས་ཟུང་བརྟན་པར་གསོལ། །དགོས་དགུ་སྣང་སྲིད་འཛམ་བུ་བྲྀཀྵའི་ཤིང། །ལེགས་པར་བསྐྱེད་ཅིང་རྒྱས་པའི་ལོངས་སྤྱོད་རྫོགས། །རིན་ཆེན་འབྱུང་ལྡན་གསེར་གྱིས་གཞི་ལྟར།།

[063B] །སྲིད་ཞིའི་ཡོན་ཏན་པདྨའི་མཛེས་སྡུག་ཀུན། །མཛའ་བའི་དབང་དུ་སྡུ་བྱེད་ཚ་ཟེར་ལས། །མཐན་ཕྱིན་སྣང་མཐའ་འོད་ཟེར་བརྒྱ་པ་དང། །མཐུན་པར་ཇི་སྲིད་བར་དུ་ཞབས་བརྟན་གསོལ། །ཉོན་
མོངས་དུག་ལྔ་སྲིན་བུ་མེ་ཁྱེར་འོད། །ཉམས་བྱེད་ལས་བཞིའི་འོད་ཟེར་རབ་སྤྲོ་བར། །དོན་ཡོད་གྲུབ་པ་མརྒད་ས་འཛིན་བཞིན། །སྲིད་པ་ཇི་སྲིད་བར་དུ་ཞབས་བརྟན་གསོལ། །ཞེ་སྡང་ཐེའུ་རང་དཔུང་ཚོགས་གྲངས་མེད་རྣམས། །ཕམ་བྱེད་གནམ་ལྕགས་
དྲག་པོ་ཐོག་འབེབས་པའི། །ཀུན་ཁྱབ་གཞོམ་མེད་མི་བསྐྱོད་རྒྱལ་པོ་ལྟར། །བསྐལ་བརྒྱའི་བར་དུ་གོང་མ་ཞབས་བརྟ་གསོལ། །བདག་པོ་ཆེན་པོ་སྲིད་ཞི་ཁྱབ་པའི་ཉི། །བསྟན་དང་འགྲོ་བའི་པད་ཚལ་རྒྱས་པའི་ཕྱིར། །ཞབས་ཟུང་གསེར་འབྲུག་
གདོང་ལྔས་བཏེག་པའི་ཁྲིར། །རིགས་བརྒྱའི་བདག་པོ་ལྟ་བུར་བརྟན་པར་གསོལ། །སྐྱེ་འགྲོའི་བསོད་ནམས་ཕྱོགས་ཀྱི་འཁོར་ལོ་རུ། །ཐུབ་བསྟན་ཙན་དན་ནགས་ཀླུང་རྒྱས་པའི་དབུས། །འཇམ་དཔལ་སྙིང་པོའི་རིང་ལུགས་དཔག་བསམ་དབང། །རྩ་
བརྟན་འབྲས་བུ་རྒྱས་པས་གང་བར་ཤོག་སྲིད་གསུམ་ཁྱོན་ལ་མངའ་དབང་ལྷའི་ཆབ་སྲིད། །ཀུན་ཁྱབ་སྔོ་སངས་ལྷ་ཡི་ལམ་བཟང་ལས། །བདེ་སྐྱིད་བདུད་རྩིའི་གྲུ་ཆར་ཆད་མེད་ཀྱིས། །ཆ་བ་འབངས་ལོ་ཏོག་མ་ལུས་རྒྱས་པར་ཤོག་འགྲོ་བ་ཀུན་གྱིས་ཐེག་
གསུམ་ལམ་ལྔ་ཡི། །བཻཌཱུར་སྐས་ཀྱི་གདང་བུ་ལ་འཛེགས་ཏེ། །རྣམ་པ་ཐམས་ཅད་མཁྱེན་ཅིང་གཟིགས་པ་ཆེར། །མཆོག་གི་ཁང་བཟང་དམ་པར་རོལ་པར་ཤོག་དམ་ལྡན་ཆོས་སྲུང་དྲག་པོར་རབ་ཁྲོས་པའི། །ནུས་མཐུ་འདྲེན་བྱེད་སྲེག་ཟ་འབར་བ་ཡིས། །

[064A]༄༅། །ལུས་མེད་བདག་པོ་སྡེ་བཅས་བསྲེག་པ་དང། །ཇི་ལྟར་སྨོན་པའི་ལས་ཀུན་སྒྲུབ་པར་ཤོག་ ཅེས་གནམ་བསྐོས་གོང་མ་ཆོས་ཀྱི་རྒྱལ་པོ་ཆེན་པོ་ངས་པའི་དོན་དུ་རྗེ་བཙུན་འཇམ་དཔལ་དབྱངས་དངོས་ལ། རྒྱུད་བླ་མ་ལས། འཕགས་པས་འཆི་དང་ན་བ་དང་
རྒ་བའི་སྡུག་བསྔལ་རྩད་ནས་སྤངས། །ཞེས་གསུངས་པ་ལྟར་ཞབས་ཟུང་རྟག་བརྟན་དུ་བརྟན་པ་གོར་མ་ཆག་མོད། གདུལ་བྱ་ཐུན་མོང་བའི་སྣང་ངོར་ཡང་བསམས་བཞིན་ཕེབས་པའི་ཆོས་ལྡན་རྒྱལ་པོ་རྣམས་གདུལ་བྱའི་མོས་བློ་དང་མཐུན་པར་བཞུགས་པ་གཏན་ཚིགས་ཀྱིས་འགྲུབ་བས། གཅམ་བུ་ཙམ་མ་
ཡིན་པའི་དད་པ་དང་མོས་པས་ཡིད་ཉེ་པར་བསྐུལ་ཏེ་བསྐལ་པ་མ་སྟོངས་ཀྱི་བར་དུ་གསེར་འབྲུག་གདོང་ལྔས་བཏེག་པའི་ཁྲི་ཆེན་པོར་ཞབས་ཟུང་རྒྱལ་བ་རིགས་ལྔ་ལྟར་བརྟན་པར་གསོལ་བ་འདེབས་པའི་ཚིགས་སུ་བཅད་པ་འྡིའང་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཆོས་སྡེ་ཆེན་པོ་དཔལ་ལྡན་འབྲས་སྡུངས་
དགའ་ལྡན་ཕོ་བྲང་གི་གཟིམས་ཆུང་སྣང་གསལ་དུ་སྦྱར་ནས་ཕུལ།།    ༈    །།གནམ་བསྐོས་མི་ཡི་ལྷ་ཆེན་པོ་འཇམ་དབྱངས་གོང་མཆོས་ཀྱི་རྒྱལ་པོ་བསྟན་འགྲོའི་ཕན་བདེའི་ཆེད་དུ་ཞབས་པད་བརྟན་པར་གསོལ་བའི་ཚིགས་སུ་བཅད་པ་ཚེ་མཐའ་ཡ་པའི་ཡེ་ཤེས་ཀྱི་ངོ་བོ་སྲ་བརྟན་རྡོ་རྗེའི་མདུད་པ།།
ཤེས་བྱའི་གཤིས་ལུགས་ཀུན་མཁྱེན་རྒྱལ་བའི་ཡབ། །ཕ་མཐའ་མི་མངོན་བརྩེ་བ་འཇིག་རྟེན་མགོན། །ནུས་པས་ཕྱི་དང་བདུད་ཀྱིས་པ་བཀོང་བ། །རིགས་གསུམ་སྒྱུ་འཕྲུལ་བློ་བཟང་གྲགས་པས་སྐྱོངས། །སྨྲ་བའི་སེང་གེ་ཟུར་ཕུད་ལྔ་པའི་ལྷ། །ལུས་ཅན་ཕན་
བདེའི་དཔལ་དུ་འཛམ་གླིང་གི་རྗེ་བོར་རྒྱལ་བ་ཀུན་བགྲོས་དབང་བསྐུར་བ། །འཇམ་དབྱངས་གོང་མ་ཡུན་དུ་བརྟན་པར་གསོལ། །དབྱིག་འཛིན་འགྲོ་བའི་བདེ་སྐྱིད་ཀུན་བྱེད་པོ། །ཚིགས་ཆེན་གསེར་བྱི་སྒོང་སྨིན་པ་ལས། །ལྷག་པ་འཁྲུངས་པ་མི་ཡི་ཚངས་པ་

[064B]བསྐལ་བརྒྱར་མི་འགྱུར་རྡོ་རྗེའི་ཁམས་སུ་གསོལ། །ཕྱོགས་ལས་རྣམ་པར་རྒྱལ་འདི་ང་ལས་ནུ། །སྡུག་བསྔལ་ཚ་གདུང་ཀུན་སེལ་ཀུ་མུད་གཉེན། །བྱམས་བརྩེ་རྨད་བྱུང་སྙིང་རྗེ་ཆེན་པོའི་ལྷ། །གོང་མ་ཆེན་པོ་སྲིད་མཐར་ཞབས་བརྟན་གསོལ། །ཉེས་
པའི་དྲི་བྲལ་ཕུན་ཚོགས་འདབ་སྟོང་ཅན། །བློ་བཟང་གྲགས་བསྟན་པད་དཀར་ཚལ་རྒྱས་ཤིང། །འགྲོ་བའི་སྡུག་བསྔལ་ལྟེང་ཀ་མྱུར་སྐེམ་པའི། །གོང་མ་སྲིད་པའི་མི་གཉིད་རྟག་གསལ་ཤོག་ ཅེས་རྒྱལ་བའི་བསྟན་པ་རིན་པོ་ཆེ་སྤྱི་དང། ཁྱད་པར་ཞྭ་སེར་ཅོད་པན་འཆང་བའི་རིང་
ལུགས་སྤེལ་ཞིང་སེམས་ཅན་གྱི་བདེ་སྐྱིད་ཕྱིར་དུ་གུར་ཀུམ་མདོག་ཅན་མགོན་པོ་ཟུར་ཕུད་ལྔ་བ་མིའི་བདག་པོ་ཆེན་པོའི་ཚུལ་བསྟན་པ་འཇམ་དབྱངས་ལས་ཐ་དད་དུ་དབྱེ་བར་ཚངས་པ་དང་མིག་སྟོང་ཅན་དང་དྲག་པོ་ཁྱབ་འཇུག་སོགས་ཀྱི་བློ་གྲོས་ཀྱིས་ལྷ་ཅི། །བདེ་གཤེགས་ཀུན་གྱིས་ཀྱང་དེ་ལྟའི་གོ་སྐབས་མི་ཕྱེད་པའི་འཇམ་
དབྱངས་གོང་མཆེན་པོ་སྐྱེ་དགུའི་བདེ་སྐྱིད་ཀྱི་ཆུ་བོ་འདུ་བའི་རྒྱ་མཚོ་ལྟ་བུ། སྙིང་སྟོབས་ཀྱི་གོ་ཆ་བཙན་པོས་སྲིད་པ་གསུམ་གྱི་དྲེགས་པ་ཅན་རྣམས་མཚན་ཙམ་ཐོས་ཚེ་ངོ་ཞུམ་ལ་སྨད་པར་བྱེད་པའི་ཡོན་ཏན་འབུམ་ཕྲག་མངའ་བ། །གཞན་ལས་མཆོག་ཏུ་གྱུར་པའི་ཆོས་ཀྱི་རྒྱལ་པོ་འཇམ་དབྱངས་གོང་མ་ཆེན་པོར་བསྟན་
འགྲོའི་ལེགས་ཚོགས་མཐའ་དག་རག་ལས་ཕྱིར། ཇི་སྲིད་ནམ་མཁའི་དངོས་པོ་གཟུགས་གཞན་དུ་མ་གྱུར་པ་དེ་སྲིད་དུ་ཞབས་ཟུང་གཡོ་བ་མེད་པར་བརྟན་པར་མོས་གུས་རྩེ་གཅིག་གིས་ཀུན་ནས་བསླངས་ཏེ། ངག་གིས་དེ་བཞིན་དུ་གསོལ་བ་འདེབས་པའི་ཞབས་བརྟན་སྨོན་ཚིག་ཏུ་གསོལ་བ་འདི་ནི། ཤཱཀྱའི་བསྟན་པར་ཞུགས་
ནས་མཉམ་མེད་ཙོང་ཁ་པ་ཆེན་པོའི་བསྟན་བ་འཕེལ་རྒྱས་སུ་འདུན་པའི་བློ་ཅན་བདག་པོ་ཆེན་པོའི་བཀའ་དྲིན་གྱིས་འཚོ་བ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྤྱར་ཏེ་གསོལ་བ་བཏབ་པ་དགེ་ལེགས་སུ་གྱུར་ཅིག།     ༈   །།སྤངས་རྟོགས་ཡོན་ཏན་ཕྱོགས་བཅུའི་རྒྱལ་ཀུན་

[065A]༄༅། །དང༑ ༑མཉམ་ཡང་མི་མཇེད་གདུལ་དཀའི་འགྲོ་བ་ལ། །སྟོན་པ་མཚུངས་མེད་བཅོམ་ལྡན་དོན་ཀུན་གྲུབ། །ཞབས་ཟུང་བཀྲ་ཤིས་མཚན་ལ་མགོས་ཕྱག་འཚལ། །གང་མཐུ་ཆུ་ཤེལ་དག་པའི་དཀྱིལ་འཁོར་ལ། །
སྙིགས་དུས་འགྲོ་བའི་ཀུ་མུད་གདུང་སེལ་སྨ་ན། །ལྷག་པར་འཛག་པའི་རི་དྭགས་མཚན་མ་ཅན། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །དུག་གསུམ་འཆིང་བཀུན་ལས་རྣམ་གྲོལ་བའི། །བདེ་ཆེན་ཐར་པའི་དབྱིངས་ལ་རྟག་རོལ་ཡང། །
སྲིད་འདིར་བསྟན་པའི་ཁུར་གྱིས་མི་ངལ་བའི། །གནས་བརྟན་ཆེན་པོ་རྣམས་ལ་ཕྱག་འཚལ་ལོ། །འཕགས་བའི་ཞབས་འབྲིང་དྷརྨ་ཏཱ་ལ་དང། །ཐུབ་བའི་བཀའ་བཞིན་བསྟན་པ་ཇི་སྲིད་དུ། །ཆོས་སྲུང་སྟོབས་ལྡན་རྒྱལ་པོ་སྡེ་བཞི་སོགས། །སྐྱབས་གནས་
བསྔགས་འོས་ཀུན་ལ་ཕྱག་འཚལ་ལོ། །བཅོམ་ལྡན་དགྲ་བཅོམ་འཁོར་དང་བཅས་པ་ཡི། །སྣང་བརྙན་འདུ་བགྱིས་མཆོད་ཅིང་གསོལ་བཏབ་སོགས། །ལེགས་བསྒས་རྣམ་དཀར་ཕུང་པོ་རྒྱ་མཚོ་ཡིས། །བདེ་ལེགས་འབྱུང་གནས་བསྟན་པ་
འཕེལ་གྱུར་ཅིག་དུས་གསུམ་རྒྱལ་བའི་ཐུགས་རྗེས་གཅིག་བསྡུས་པའི། །ཟླ་མེད་བཤེས་གཉེན་མཆོག་གི་སྐུ་ཚེ་དང། །རྣམ་དཀར་འཕྲིན་ལས་མི་ཉམས་རབ་འཕེལ་ཏེ། །མཐའ་ཡས་འགྲོ་ལ་བདེ་ལེགས་སྩོལ་གྱུར་ཅིག། གསང་ཆེན་རྣལ་
འབྱོར་དབང་གི་རྒྱལ་པོ་ལ། །ཅི་དགར་སྤྱོད་མཛད་རྣམ་པར་རྒྱལ་བའི་སྡེ། །མི་ཉམས་རྒྱས་ཤིང་མདོ་སྔས་བསྟན་པའི་གནད། །ཚུལ་བཞིན་སྤྱོད་པའི་བསྟན་འཛིན་འཕེལ་བར་ཤོག་རྒྱུ་སྦྱོར་གྱིས་མཚོན་མཁའ་མཉམ་ཡིད་ཅན་ཀུན། །སྲིད་

[065B] །མངོན་མཐོའི་དཔལ་གྱི་ཐེམ་སྐས་ལ་འཛེགས་ཏེ། །ཐམས་ཅད་གཟིགས་པའི་གོ་འཕང་ཐོབ་གྱུར་ཅིག་ ཅེས་པ་འདི་ནི་རྣམ་རྒྱལ་གྲྭ་ཚང་གི་གཉེར་པ་ཆོས་མཛད་དགེ་འདུན་རྒྱལ་མཚན་གྱིས་བཀྲ་ཤིས་ཁང་གསར་ཚོམས་སུ་སྐུ་
རྒྱུ་ཙན་དན་དམར་པོ་ལས་གྲུབ་པའི་སྟོན་པ་ཤཱཀྱའི་རྒྱལ་པོ་དང། བདེ་གཤེགས་བརྒྱད། གནས་བརྟན་བཅུ་དྲུག་དྷརྨ་ཏཱ་ལ། ཧྭ་ཤང། རྒྱལ་ཆེན་བཞི་བཅས་ཀྱི་སྣང་བརྙན་བཞུགས་གནས་བྲག་རིའི་བཀོད་པ་བཅས་དངོས་གཙང་གསར་བཞེངས་བགྱིས་པར་བསྟན་པ་དར་ཞིང་དགེ་འདུན་གྱི་སྡེ་སྤྱི་དང་ཁྱད་
པར་རྣམ་པར་རྒྱལ་བའི་གྲྭ་ཚང་འཕེལ་རྒྱས། རྒྱུ་སྦྱོར་རང་གི་ཚོགས་གསོག་སྒྲིབ་སྦྱོང་བཅས་ཀྱི་སྨོན་ཚིག་གྲྭ་ཚང་གི་ཞལ་འདོན་མཛད་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རབ་མཛེས་འོད་ཟེར་བརྒྱ་པའི་སྣང་
བ་ཡིས། །མ་ལུས་ཕྱོགས་ཀྱི་རྒྱུ་སྐར་ཟིལ་གནོན་བཞིན། །འཇིག་རྟེན་ཆེ་དགུའི་སྙེམས་བཀུན་བཏུལ་ཏེ། །སྐྱབས་གྱུར་ཤཱཀྱ་སེང་གེར་གུས་ཕྱག་འཚལ། །རིང་ནས་འགྲོ་བ་ཀུན་ལམ་འདྲིས་པའི། །མཛའ་བས་རང་གི་བུ་བཞིན་རྟག་སྐྱོང་ཡང།།
མི་མཇེད་སྙིགས་མར་སྤྱོད་པའི་ཞིང་ཁམས་འདི། །ལྷག་བར་བཟུང་བའི་ཐུགས་དམ་དེ་ཡི་ཕྱིར། །སྔོན་བསགས་མི་དགེའི་ལས་ཀྱིས་ཆེས་མནར་པའི། །སྐལ་དམན་བདག་ཅག་ཁྱོད་ལ་སྐྱབས་གསོལ་ན། །དཔག་པར་མི་ནུས་གསང་གསུམ་སྒྱུ་འཕྲུལ་གྱིས་
དེང་འདིར་ལུས་ངག་ཡིད་ལ་བྱིན་རླབས་སྩོལ། །ཕན་བདེའི་འབྱུང་གནས་བཤད་སྒྲུབ་བསྟན་པ་དར། །དེ་འཛིན་དགེ་འདུན་ཚོགས་རྣམས་རབ་འཕེལ་ཞིང། །ཁྱད་པར་སྡེ་འདིར་བསླབ་གསུམ་བྱ་བ་རྣམས། །ཡར་ངོའི་ཟླ་ལྟར་རྒྱས་པར་བྱིན་གྱིས་རློབས། །

[066A]༄༅། །རྒྱུ་སྦྱོར་ལ་སོགས་མཁའ་མཉམ་འགྲོ་བ་རྣམས། །ཕྱི་ནང་གནོད་པའི་དགྲ་ལས་རབ་རྒྱལ་ཞིང། །མཐུན་རྐྱེན་ལེགས་ཚོགས་དཔལ་ལ་དབང་འབྱོར་ནས། །མི་རིང་བྱང་ཆུབ་ཐོབ་པར་བྱིན་གྱིས་རློབས། ། ཞེས་པ་འདི་ནི་
བལ་པོ་ཡམ་བུའི་ཚོང་བ་དྷ་མ་དི་བུས། ར་མོ་ཆེའི་ཇོ་པོ་མི་བསྐྱོད་རྡོ་རྗེའི་སྣང་བརྙན་འཇིམ་བཟོ་བ་དཔལ་འབྱོར་རྒྱ་མཚོར་བཞངས་སུ་བཅུ་གནས། སེར་སྨད་ཡེར་པ་ཁམས་མཚན་གྱི་རྟེན་གཙོར་ཕུལ་བ་སོགས་ཀྱི་རྣམ་དཀར་བགྱིས་པའི་དགེ་ཚོགས་ལ་བརྟེན་ནས་འདོད་དོན་འགྲུབ་པའི་བདེན་ཚིག་ཁམས་ཚན་
དུ་འཛུགས་རྒྱ་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཡེ་ཤེས་འོད་ཟེར་རིགས་ལྔར་ཤར་པའི་མདངས། །རབ་འབྱམས་རྒྱལ་བཞི་དང་ཁྲོ་བའི་སྐུར། །ཡོངས་བཞེངས་བླ་མ་ཡི་དམ་དཀྱིལ་
འཁོར་ལྷ། །སྲུང་མར་བཅས་པས་བདེན་ཚིག་མྱུར་འགྲུབ་མཛོད། །བློ་གྲོས་ཀུན་བཟང་དགའ་བ་ཡངས་པའི་དཔྱིད། །གསང་མཆོག་པདྨ་ལས་འོངས་ལམ་མཆོག་གིས། །སྨིན་གྲོལ་དཔལ་ལ་འོད་བྱད་ཡོངས་འཛིན་གང། །ཐུགས་ཀྱི་དགོངས་
པ་མ་ལུས་རྫོགས་པ་དང། །སླར་ཡང་མོས་ལྡན་སྐྱེ་བོའི་མངོན་སུམ་ཡུལ། །འཁྲུལ་མེད་སྐྱེ་སྲིད་གསར་པ་གཏན་ཕེབས་ནས། །འཕྲིན་ལས་མ་སྨད་རྐྱེན་གྱིས་མི་བརྗིད་པར། །ལེགས་གྲུབ་བསམ་པ་མྱུར་དུ་རྫོགས་གྱུར་ཅིག་ ཅེས་པ་དཔལ་རི་སྤྲུལ་སྐུ་
བློ་བཟང་པདྨའི་ཡང་སྲིད་མྱུར་འབྱོན་གྱི་གསོལ་འདེབས་སྨོན་ཚིག་ཅིག་དགོས་ཞེས་དཔོན་པོ་པདྨ་རབ་དགས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྤྱར།།     ༈    །།སེམས་ཉིད་གདོད་ནས་དག་པའི་རོལ་མོ་ལས། །བརྩེ་ཆེན་རིག་པའི་ཡེ་

[066B] །ཐུགས་གསང་འོད་ཟེར་སྣ་ལྔའི་ཕོ་ཉ་ཡིས། །འགྲོ་ཀུན་གྲུ་འཛིན་ཞིང་དུ་འཁྲིད་པར་ཤོག།    ༈    །། བྱང་སེམས་ཀྱི་ཕྱིར་བཅོས་ཉུང་དུར་བསྡུས་བ།  ཕྱོགས་བཅུ་དག་ན་བཞུགས་པ་ཡི། །བདེ་བར་གཤེགས་པ་ཐམས་
ཅད་དང། །བྱང་ཆུབ་སེམས་དཔའི་དགེ་འདུན་ཚོགས། །མ་ལུས་བདག་ལ་དགོངས་སུ་གསོལ། །བྱང་སེམས་མིང་འདི་ཞེས་བགྱི་བདག་རྙེད་དང་བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་སོགས། །ཕམ་པར་འགྱུར་བའི་
རྩ་བའི་ལྟུང། །བཅོ་བརྒྱད་དངོས་དང་སྟེར་གཏོགས་པ། །དཀོན་མཆོག་གསུམ་ལ་གསུམ་མི་མཆོད། །འདོད་པའི་སེམས་རྗེས་འབྲང་བ་སོགས། །ཉེས་བྱས་བཞི་བཅུ་ཞེ་ལྔ་དང། །རང་ཉིད་འདོད་པའི་དབང་སོང་ཞིང། །གཞན་གྱི་དོན་ལས་ཕྱི་རོལ་ཕྱོགས། །གཞན་ཡང་
ཚུལ་ཁྲིམས་རྣམ་གསུམ་དང། །སྨོན་སེམས་བསླབ་བྱ་ལས་འགལ་སོགས། །ཐེག་པ་ཆེན་པོའི་སྡེ་སྣོད་ལས། །ཇི་སྐད་གསུངས་པའི་བསླབ་བྱ་དང། །འགལ་བའི་ཉེས་པ་མཐའ་ཡས་པ། །བྱུང་བ་མགོན་པོ་ཐུགས་རྗེ་ཅན། །མཁྱེན་ལྡན་རྣམས་ཀྱི་སྤྱན་སྔར་
འཆགས། །སླན་ཆད་སྲོག་གི་ཕྱིར་ཡང་ནི། །ཉེས་པ་མི་བགྱིད་ཡང་དག་སྡོམ། །ཉེས་པར་བགྱིས་པའི་འབྲས་བུ་ནི། །བདག་ནི་ཀུན་ཏུ་མནར་བར་ཟད། །དེ་སླད་གཙོ་བོ་ཐུགས་རྗེ་ཅན། །འཁོར་དང་བཅས་པས་བདག་གི་སྡིག་བྱང་ཞིང་དག་པར་
མཛད་དུ་གསོལ། ། ཞེས་པ་འདི་ནི་ཁལ་ཁལ་དགེ་སློང་ཚུལ་ཁྲིམས་ཤེས་རབ་ཀྱིས་བྱང་སེམས་ཀྱི་ལྟུང་བའི་བགས་པ་ཉུང་དུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླབ་པ་གསུམ་གྱི་རྒྱ་མཚོ་ཆེན་པོའི་དབུས་ན་

[067A]༄༅། ། མངོན་པར་བརྗིད་ཅིང་རིག་པ་དང་གྲོལ་བའི་ཡོན་ཏན་གྱི་འོད་ཟེར་རབ་ཏུ་འཕྲོ་བ་གསེར་རིའི་ཕྲེང་བ་ལྟ་བུ།  ཕུན་སུམ་ཚོགས་པའི་དགེ་འདུན་པ་རྣམས་ཀྱིས་བསྔོ་བའི་མཐུན་འགྱུར་ཐུགས་ལ་འདོགས་པ་ཞུ།  སྤངས་པ་དང་རྟོགས་པ་
རབ་ཀྱི་མཐར་ཕྱིན་ཅིང་བརྩེ་བ་ཐུགས་རྗེ་ཆེན་པོའི་བདག་ཉིད།  ཕྱོགས་བཅུའི་ཞིང་མཐའ་ཡས་མུ་མེད་པ་ན་བཞུགས་པའི་རྒྱལ་བསྲས་བཅས་སློབ་མའི་ཚོགས་རྣམས་ཀྱིས། དམིགས་ཡུལ་གྱི་འགྲོ་བས་ཐོག་དྲངས་མར་གྱུར་ནམ་མཁའི་མཐའ་ཁྱབ་ཀྱི་
སེམས་ཅན་ཐམས་ཅད་ལ་དགོངས་སུ་གསོལ། །ཕན་པ་དང་བདེ་བའི་རྩ་ལག་དམ་པ་ འགྲོ་བའི་སྡུག་བསྔལ་སེལ་བའི་རྩི་སྨན་ཆེན་པོ།  རྣམ་འདྲེན་བུ་རམ་ཤིང་པའི་རིང་ལུགས་སྤྱི་དང།  བྱེ་བྲག་དབང་ཕྱུག་བརྒྱད་ལྡན་ཁམས་གསུམ་བླ་མཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་མདོ་སྔགས་ཀྱི་བསྟན་པ་རིན་པོ་ཆེ་ ད་མ་མེད་པ་འདི་ཉིད་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ སྐྱེ་འཆི་ན་རྒའི་སྡུག་བསྔལ་རྒྱུ་དང་བཅས་པ་ལས་གྲོལ་ཏེ་འཇིགས་མེད་རྡོ་རྗེའི་སྐུ་མཆོག་བརྙེས་སུ་ཟིན་ཀྱང།།
རྟག་འཛིན་ཅན་རྣམས་བསྐུལ་བའི་ཕྱིར་ཞི་བར་མནལ་པའི་ཚུལ་བསྟན་པ་ཀུན་མཁྱེན་བུ་རམ་ཤིང་པ། རི་རབ་ལྟ་བུའི་ཉན་ཐོས་མཆོག་ཟུང།  སྦྱངས་ཡོན་ལ་གནས་པའི་མཆོག་བོད་སྲུངས་ཆེན་པོ། མང་དུ་ཐོས་པའི་མཆོག་འཕགས་བ་ཀུན་དགའ་བོ། ཤནའི་གོས་
ཅན༑ ཉེར་སྤས། དྷིདྷིཀ་ནག་པོས། ལེགས་མཐོང་ཆེན་པོ་སྟེ།  གཏད་རབས་བདུན། ཤིང་རྟེ་ཆེན་པོ་གཉིས་ ལ་སོགས་པ་འཛམ་གླིང་མཛེས་བྱེད་རྒྱན་དྲུག་མཆོག་གཉིས།  ལྔ་བརྒྱའི་གཙུག་རྒྱན་ཇོ་བོ་ཆེན་པོ་ སྲས་ཀྱི་ཐུ་བོ་ཁུ་རྡོག་འབྲོམ་གསུམ།  རྗེ་བཙུན་བླ་མ་བློ་བཟང་

[067B]  རྒྱལ་བའི་རྒྱལ་ཚབ་དར་མ་རིན་ཆེན། མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོ། ཐམས་ཅད་མཁྱེན་པ་དགེ་དུན་གྲུབ་པ། །དབྱངས་ཅན་གཞད་པ་དགེ་འདུན་རྒྱ་མཚོ། ཏཱ་ལའི་བླ་མ་བསོད་ནམས་རྒྱ་མཚོ། པཎ་ཆེན་བློ་བཟང་ཆོས་ཀྱི་རྒྱལ་མཚན། མཐུ་སྟོབས་དབང་
ཕྱུག་ཡོན་ཏན་རྒྱ་མཚོ། ཀུན་གཟིགས་ངག་དབང་བློ་བཟང་རྒྱ་མཚོ། པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས། རྒྱལ་མཆོག་ཚང་དབྱངས་རྒྱ་མཚོ།  ལ་སོགས་པ་ཇི་སྙེད་པ་དེ་དག་ཐམས་ཅད་ཀྱི་ཟག་མེད་ཀྱི་དགོངས་པ་མ་ལུས་པ་ཡོངས་སུ་རྫོགས་པར་གྱུར་ཅིག་
 མ་དག་པའི་གདུལ་བྱ་རྣམས་ལ་བླང་དོར་གྱི་གནས་ཕྱིན་ཅི་མ་ལོག་པར་བལྟ་བའི་མིག་སྦྱིན་ཞིང།  ཡང་དག་པའི་ས་མཁན་ཆེན་པོ་རྗེ་བཙུན་བླ་མ་ཆེ་གེ་སོགས་བསྟན་འགྲོའི་དཔལ་མགོན་འཚོ་ཞིང་གཞེས་པ་ཐམས་ཅད་ཀྱི་སྐུ་ཚེ་བརྟན་ཅིང་འཕྲིན་ལས་ཡར་ཟླ་ལྟར་གོང་
ནས་གོང་དུ་འཕེལ་ཞིང་རྒྱས་པར་གྱུར་ཅིག་ལྷ་དང་བཅས་པའི་འཇིག་རྟེན་བྱི་བསོད་ནམས་ཀྱི་ཞིང་མཆོག་དམ་པ་རང་ གི་བླ་མར་མདོ་སྔགས་སྐབས་སུ་གང་བབ་ཀྱི་ཆེ་བརྗོད་འཇུག།    ༈     དགེ་འདུན་
འདུས་པ་འདི་ཞེས་བྱ་བས་མཚོན་དགེ་འདུན་གྱི་སྡེ་ཐམས་ཅད་ཐུགས་མཐུན་ཞིང་ཁྲིམས་གཙང་བའི་སྒོ་ནས་ ལམ་བསླབ་པ་གསུམ་གྱི་ཉམས་ལེན། ལུང་སྡེ་སྣོད་གསུམ་གྱི་  འཆད་ཉན་སོགས་བཤད་སྒྲུབ་བསྟན་པའི་བྱ་བ་རྣམས་མི་ཉམས་པར་བླ་ནས་བླར་འཕེལ་
ཞིང་རྒྱས་པར་གྱུར་ཅིག་སྐྱབས་གནས་བསླུ་བ་མེད་པ་རྣམས་ཀྱི་ཐུགས་རྗེ་དང། སྤྱིན་པ་དང་ཚུལ་ཁྲིམས་དང་བསྒོམས་པ་ལས་བྱུང་བ་སོགས་དགེ་ཚོགས་གཅིག་ཏུ་བསྡུས་པའི་མཐུ་ལ་བརྟེན་ནས་འཇིག་རྟེན་འདི་ནས་ཕ་རོལ་ཏུ་སོང་བ་ཆེ་གེ་སོགས་

[068A]༄༅། །སེམས་ཅན་ཚེ་ལས་འདས་པ་རྣམས་ཀྱིས་ཚེ་རབས་ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་ཐམས་ཅད་བྱང་ཞིང་དག་ནས་མྱུར་དུ་མངོན་པར་རྫོགས་པར་འཆང་རྒྱ་བར་གྱུར་ཅིག་ གོ་འཕང་མཆོག་མཐོབ་པའི་སྐྱེ་
བ་ཐམས་ཅད་དུང་ན་སོང་གསུམ་ལ་སོགས་པའི་སྐྱེ་གནས་ངན་པ་རྣམས་སུ་དྲུས་སྐད་ཅིག་ཙམ་ཡང་མི་སྐྱེ་བར་གྱུར་ཅག་  །སྐྱེ་བ་ཐམས་ཅད་དུ་མཐོ་རིས་གྱི་ཡོན་ཏན་བདུན་དང་ལྡན་པའི་རྟེན་བཟང་པོ་ཐོབ་ཅིང། རྟེན་དེར་རྒྱལ་བའི་བསྟན་པ་དྲི་མ་མེད་པ་དང་མཇལ་ཞིང། ལམ་སྟོན་བཤེས་གཉེན་དམ་པས་
རྗེས་སུ་བཟུང་བའི་སྒོ་ནས་དམ་ཆོས་སྒྲུབ་པའི་འགལ་རྐྱེན་ཞི། མཐུན་རྐྱེན་ཐམས་ཅད་ལེགས་པར་ཚང་ནས་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་ཐོབ་པར་གྱུར་ཅིག་  །གཞན་ཡང་རྒྱུ་རྐྱེན་རྟེན་འབྲེལ་ཚོགས་པའི་འབྲས་བུ་བསླུ་བ་མེད་པའི་མཐུས་བསོད་ནམས་ཀྱི་མཐུད་པལ་
དང་ལྡན་པའི་བསྟན་པའི་སྤྱིན་བདག་ཆེན་པོ་རྣམས་དག་ཁྱད་པར་ཆོ་དང་ལྡན་པ་ཆེ་གེ་སོགས་ཐམས་ཅད་ཀྱི་སྔོན་གྱི་ལས་ལས་བྱུང་བའམ་འཕྲལ་གྱི་རྐྱེན་ལས་གྱུར་པའི་ནད་གདོན་རྐྱེན་ངན་ཐམས་ཅད་ཞི་ཞིང། ཚེ་དཔལ་མངའ་ཐང་འབྱོར་པ་སོགས་དགོས་དགུ་
ཐམས་ཅད་མཚང་བ་མེད་པར་ཡོངས་སུ་རྫོགས་པར་གྱུར་ཅིག་ སྔོན་ཚེ་རྒྱལ་བའི་སྤྱན་སྔར་བསྟན་པ་དང་བསྟན་པ་འཛིན་པ་ལ། སྲུང་སྐྱོབ་མཛད་པར་ཞལ་གྱིས་བཞེས་པ་མྱུར་མཛད་ཡེ་ཤེས་ཀྱི་མགོན་པོ་ཕྱག་བཞི་དྲུག་འཆི་བདག་གཤིན་རྗེའི་རྒྱལ་པོ་ཕྱི་ནང་གསང་གསུམ། དཔལ་
ལྡན་འདོད་པ་ཁམས་ཀྱི་དབང་ཕྱུག་མ། སྟོབས་འཕྲོག་དབང་བོ་ཞལ་བཞི་པ། རྒྱལ་པོ་ཆེན་པོ་རྣམ་མང་ཐོས་སྲས་སོགས་སྲུང་མའི་དབང་པོ་མཐུ་རྩལ་ཅན་རྣམས་ཀྱིས་གཡེལ་བ་མེད་པར་རྟག་ཏུ་གྲོགས་མཛད་པར་གྱུར་ཅིག་  །ཀླུའི་རྒྱལ་པོ་དགའ་བོ་དང་ཉེ་དགའ་བོ་ལ་སོགས་པ་དཀར་ཕྱོགས་

[068B] གནས་གཞི། གཙུག་ལག་ཁང་འདི་ཉིད་སྐྱོང་བའི་ལྷ་གླུ་སོགས་མི་མ་ཡིན་རྣམས་ཀྱི་དཀར་ཕྱོགས་སྐྱོང་བའི་མཐུ་ནུས་སྟོབས་གཟི་བརྗིད་ཐམས་ཅད་འཕེལ་ཞིང་རྒྱས་པར་གྱུར་ཅིག་  །འཇིག་རྟེན་གྱི་ཁམས་སྤྱི་དང་བྱེ་བྲག་
འདི་དག་ཏུ་ནད་མུག་འཁྲུག་རྩོད་ལོ་ཉེས་སོགས་རྒུད་པ་རྒྱུ་དང་བཅས་པ་ཉེ་བར་ཞི་ ནས་ཆར་ཆུ་དུས་སུ་འབེབས་པ་དང་རྩི་བཅུས་ལོ་ཏོ་འཕེལ་བ་སོགས།  སྣོད་བཅུད་ཀྱི་འབྱོར་པ་ཆེས་ཆེར་རྒྱས་ནས་རྫོགས་ལྡན་གྱི་དཔལ་ལ་ལོངས་སྤྱོད་ཅིང་གནས་སྐབས་ཐམས་
ཅད་དུ་བདེ་བ་དང་ལྡན་པར་གྱུར་ཅིག་མདོར་ན་དུས་གསུམ་གྱི་དགེ་ཚོགས་རྣམས་གཅིག་ཏུ་བསྤུས་པའི་མཐུས་རང་ཞན་སེམས་ཅན་ཐམས་ཅད་ཀྱི་རྒྱུས་ལ་ཚོགས་གཉིས་རྫོགས། སྒྲིབ་གཉིས་བྱང་སྟེ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་
སངས་རྒྱས་སྐུ་གསུམ་ སོགས་ཚིགས་བཅད་ཅི་རིགས་བ་བྱའོ། །ཞེས་པ་འདི་ནི་ལྷ་རྩེ་འོག་མིན་གླིང་ནས་དབུ་མཛད་རབ་འབྱམས་པ་བློ་བཟང་འགྱུར་མེད་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོགས་མཐར་ཕྱིན་སྟོན་བ་རྫོགས་སངས་རྒྱས། །ཟབ་ཅིང་ཉེར་
 རྒྱས་པར་ཡི་གེ་ཆེ་ཆུང་གཉིས་ག་དང། བསྡུས་སྐབས་ཡིག་ཆུང་གང་ཡོད་བཞག་ཆོག་རྩིས།  ཞི་ཐེག་ཆེན་འགོག་ལ་མཆོས། །རིག་དང་གྲོལ་བའི་དབང་ཕྱུག་དགེ་འདུན་སོགས། །སླུ་མེད་སྐྱབས་གནས་རྣམས་ཀྱི་བྱིན་མཐུ་ཡིས། །ཐེག་ཆེན་སྟོན་འོས་ཡོན་ཏན་ཕུན་ཚོགས་ཤིང་
གཞན་ལན་རྒྱ་མཚོའི་དབུས་གནས་བཤེས་གཉེན་གང། །རྣམ་དག་དགོངས་པ་འགྲུབ་ཅིང་མི་རིང་བ། །ཡང་སྲིད་དང་ལྡན་མངོན་སུམ་མཐོང་བར་ཤོག་རིགས་དང་དད་བརྩོན་ཤེས་རབ་ལ་སོགས་པ། །ཕྱི་ནང་མཐུན་རྐྱེན་ཚང་བའི་སྲིད་བཟུང་སྟེ། །རང་གཞན་

[069A]༄༅། །དོན་གཉིས་རབ་རྒྱས་བསམས་པའི་དོན། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག་ ཅེས་བྲག་གཡབ་གདོང་ཀོང་བླ་མ་ཕུན་ཚོགས་རྒྱ་མཚོའི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་དབོན་བོས་བསྐུལ་མ་གྱུར་བའི་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བདག་གིས་དུས་གསུམ་བསགས་པའི་དགེ་ཚོགས་མཐུས། །རང་གཞན་མཁའ་མཉམ་འགྲོ་བམ་ལུས་པ། །གནས་སྐབས་བདེ་དགའི་དཔལ་ལ་སྤྱོད་པ་དང། །མཐར་ཐུག་བླ་
མེད་རྫོགས་བྱང་མྱུར་ཐོབ་ཤོག་ རྒྱལ་ཐང་ཀརྨ་དོན་ལྡན་ནས་ཞུས་ངོར་ཕྱག་བྲིས་མར་སྩལ།།     ༈    །།མ་འདྲིས་མཛའ་གཅུགས་ཕྱག་གིས་འགྲོ་བ་ཀུན། །བདེ་ཆེན་ཐར་པར་འཁྲིད་མཛད་བཅོམ་ལྡན་འདས། །སུམ་ཅུ་རྩ་ལྔ་ལ་སོགས་ཕྱོགས་བཅུ་
ཡི། །སླུ་མེད་སྐྱབས་གནས་རྣམས་ཀྱི་ཐུགས་རྗེའི་མཐུས། །དམིགས་ཡུལ་ཐེག་དྲངས་མཁའ་མཉམ་སེམས་ཅན་གྱིས། །ཚེ་རབས་ནས་བསགས་སྡིག་ལྟུང་མ་ལུས་པ། །མྱུར་དུ་བྱང་ཞིང་ཚོགས་གཉིས་རབ་རྫོགས་ཏེ། །བླ་མེད་བྱང་ཆུབ་ལ་རེག་གྱུར་
ཅིག་ ཅེས་པ་འདི་སེར་བྱེས་གྲྭ་རིགས་ཏྲེ་བོ་དཀའ་བཅུ་བློ་བཟང་རབ་རྟན་དུས་ལས་འདས་པའི་ཆེད་དུ་ཏྲེ་བོ་དར་རྒྱས་དོང་པར་འཛུགས་རྒྱུའི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་གློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་བསམ་རེ་བའི་འབྲས་བུ་
ཡིད་བཞིན་དུ། །སྩོལ་མཛད་དབང་གི་རིན་ཆེན་ལྟ་བུའི་སྐུ། །དཀོན་མཆོག་གསུམ་འདུས་བླ་མ་ཡི་དམ་ལྷས། །རྣམ་དག་སྨོན་ལམ་འགྲུབ་པར་བྱིན་གྱིས་རློབས། །བློ་བཟང་རྒྱལ་བ་གཉིས་པ་ལས་འོངས་པའི། །ཆོས་ཚུལ་བཀྲ་ཤིས་ཀུན་གྱི་འགྱུང་གནས་

[069B]སྤེལ་མཛད་ཡོངས་འཛིན་ཡང་སྲིང་སྣང་བ་གསར། །མོས་ལྡན་གདུལ་བྱའི་དཔལ་དུ་མྱུར་འཆར་ཤོག་རིགས་གཟུགས་བློ་དང་གཟུངས་སྤོབས་ཏིང་འཛིན་སོགས། །ཡོན་ཏན་དུ་མས་ཕྱུག་པའི་རྟེན་བཟུང་ནས། །འགྲོ་བ་མང་བོ་སྨིན་ཅིང་
གྲོལ་བ་སོགས། །གང་བསམ་ཡིད་ཀྱི་རེ་བ་ལྷུན་གྲུབ་ཤོག་ ཅེས་མདོ་སྨད་དགེ་རྩེ་སྐུ་སྐྱེ་བློ་བཟང་བཀྲ་ཤིས་ཀྱི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་ས་ཛ་ས་གི་ཨེ་ལ་ཆི་ཡེ་ཤེས་ཛ་ལང་དང། མཛོད་པ་དགེ་སློང་བློ་བཟང་འབྱུང་གནས་གཉིས་ཀྱིས་བསྐུལ་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དམིགས་མེད་སྙིང་རྗེའི་བདག་ཉིད་སྤྱན་རས་གཟིགས། །སྒོམ་བཟླས་སྨྱུང་བར་གནས་པའི་དཀའ་ཐུབ་སོགས། །བགྱིས་བའི་དགེ་བས་ཚེ་རབས་ཐམས་ཅད་དུ། །བླ་མ་ཐུགས་
རྗེ་ཆེན་པོས་རྗེས་གཟུང་ཞིང། །བསྐལ་བཟང་རྒྱལ་བརྒྱ་མཚོ་འདུས་པའི་མགོན། །མི་འགྱུར་ཞབས་བརྟན་འཕྲིན་ལས་རྒྱས་པ་དང། །བདག་གིས་ལེགས་བསམས་འདི་དང་ཕྱི་མའི་དོན། །མ་ལུས་ཆོས་བཞིན་ལྷུན་གྱིས་གྲུབ་གྱུར་ཅིག་ ཅེས་པ་འདི་ནི་
ཟབ་ཡངས་འཁྱིལ་པའི་གྲ་རིགས་དགེ་སློང་མཁས་བཙུན་རབ་བརྟན་གྱིས་སྨྱུང་གནས་ཚར་བརྒྱ་དང་བཅོ་ལྔ་ཙམ་བཏང་ཟིན་པས་མཚོན་པའི་དགེ་མཐུས་གོང་སྨོས་དོན་ཚང་བའི་སྨོན་ལམ་འགྲུབ་པའི་ཚིགས་བཅད་སྨྱུང་གནས་ཀྱི་ཆོ་གའི་གཤམ་དུ་འདོན་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་
བསྐལ་བཟང་རྒྱ་མཚོས་སྦྱར་བའོ།།     ༈    །།སྐྱབས་གནས་ཀུན་འདུས་བླ་མ་སྤྱན་རས་གཟིགས། །རྟག་ཏུ་སྙིང་གའི་པདྨོར་ལེགས་བཞུགས་ནས། །ཚེ་རབས་ཀུན་ཏུ་འབྲལ་མེད་རྗེས་གཟུང་ཞིང། །འདི་ཕྱིའི་བསམ་དོན་འགྲུབ་པར་བྱིན་གྱིས་རློབས།།

[070A]༄༅། ། ཞེས་པ་འདི་ནི་གནས་གསར་ཨེ་མ་ཆི་ཚེ་རིང་རབ་བརྟན་གྱིས་ངག་འདོན་བྱེད་རྒྱུར་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།མཆོག་ཏུ་མི་འགྱུར་བདེ་བ་ཆེན་པོའི་བློ། །ཀུན་བཟང་ཆོས་
ཀྱི་དབྱིངས་སུ་སྙོམས་ཞུགས་པའི། །ཏིང་འཛིན་བྱེ་བའི་དབང་ཕྱུག་རྡོ་རྗེ་འཆང། །བསྐལ་བཟང་རྒྱ་མཚོའི་མགོན་ལ་གསོལ་བ་འདེབས། །ཕྱོགས་བཅུའི་རྒྱལ་བ་སྲས་བཅས་བྱིན་རླབས་དང། །རང་གཞན་བསགས་པའི་རྣམ་དཀར་ཕུང་པོའི་
མཐུས། །དཔལ་ལྡན་འཇམ་དབྱངས་སྒེག་པའི་ལང་ཚོ་མཆོག་ཞབས་བརྟན་འཕྲིན་ལས་རབ་ཏུ་རྒྱས་གྱུར་ཅིག་སྐྱེ་བར་དལ་འབྱོར་ཡོངས་ཚང་རྟེན་རྙེད་ནས། །ཐེག་མཆོག་དགེ་བའི་བཤེས་ཀྱིས་རྗེས་སུ་གཟུང། །རང་རྒྱུད་ཆོས་དང་འདྲེས་པའི་
ཉམས་ལེན་གྱིས། །གནས་སྐབས་མཐར་ཐུག་ལེགས་ཚོགས་ཀུན་འགྲུབ་ཤོག་ ཅེས་པ་འདི་ནི་འཕྱོང་རྒྱས་རི་བོ་བདེ་ཆེན་གྱི་གྲ་རིགས་ངག་དབང་ཕྱོགས་གླང་གིས་གསང་བདེ་འཇིགས་གསུམ་གྱི་ཆོ་ག་སོགས་ཁ་དོན་བྱེད་པའི་མཇུག་ཏུ་བཏོན་ཆོག་པའི་སྨོན་ཚིག་དགོས་ཚུལ་བསྐུལ་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་རྒྱལ་བའི་སྨོན་ལམ་ལས་གྲུབ་པའི། །བདེ་བ་ཅན་ཞེས་ཕྱོགས་བཅུར་རབ་གྲགས་པ། །སྡུག་བསྔལ་རྣམས་ཀྱི་མིང་ཡང་རྒྱང་བསྲིངས་པའི། །ཞིང་མགོན་འོད་དཔག་
མེད་ལ་ཕྱག་འཚལ་ལོ། །གྲངས་མེད་དག་པའི་འཁོར་ཚོགས་རྒྱ་མཚོའི་དབུས། །ཚངས་དབྱངས་ཟིལ་གནོན་གསུང་གིས་འགྲོ་བ་ལ། །སྐལ་འཚམ་ཆོས་ཀྱི་སྟོན་པ་འོད་དཔག་མེད། །སྲས་དང་བཅས་ལ་གུས་པས་ཕྱག་འཚལ་ལོ། །སྡུག་བསྔལ་

[070B] །ཉོན་མོངས་ཆོམ་པོས་གཙེས་པའི་སྐལ་དམན་བདག་བདུད་བཞིའི་དགྲ་ལས་རྒྱལ་བའི་མགོན་ཁྱོད་ཀྱིས། །མི་འདོར་ཐུགས་རྗེའི་དཔུང་གིས་སྐྱོབ་ཏུ་གསོལ། །ཁྱད་པར་འདི་སྣང་འགག་པར་ཕྱོགས་པའི་ཚེ། །གནད་གཅོད་
སྡུག་བསྔལ་ཆ་ཙམ་མི་མྱོང་ཞིང། །བར་དེའི་གནས་སྐབས་སེམས་དཔའ་བརྒྱད་ལ་སོགས། །སྔར་འདྲིས་མཛའ་བོ་ལྟ་བུས་བསུ་བར་ཤོག་དེ་མ་ཐག་ཏུ་བདེ་ཅན་པདྨའི་དབུས། །བརྫུས་སྐྱེས་ཐེག་པ་མཆོག་གི་རིགས་སད་ཅིང། །མགོན་ཁྱོང་གསུང་
གི་བདུད་རྩི་རབ་མྱངས་ནས། །མྱུར་དུ་ཐེག་ཆེན་ལམ་བཟང་མཐར་ཕྱིན་ཤོག་ ཅེས་པ་འདི་ནི་ཨ་ལག་ཤ་ནས་དད་ལྡན་དགེ་བསྙེན་མ་རྣམ་འཇོམས་ཀྱིས་འོད་དཔག་མེད་ཀྱི་ཞིང་དུ་སྐྱེ་བའི་སྨོན་ལམ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ།།     ༈    །།བྱམས་ཆེན་བྱིན་རླབས་ཉི་མ་སྟོང་འབར་གཟིས། །ས་གསུམ་འགྲོ་བའི་རྒུད་མུན་སེལ་མཛད་པ། །དགའ་ལྡན་ལྷ་བརྒྱའི་གཙུག་རྒྱན་མི་ཕམ་མགོན། །སྙིང་ནས་དྲན་བཞིན་གུས་པས་ཕྱག་འཚལ་ལོ། །མཐོང་བ་ཙམ་
གྱིས་སྲིད་དང་ཞི་བ་ཡི། །འཇིགས་འཕྲོག་མཚན་དཔེར་བ་གསལ་ཁྱོད་སྐུའི་ཆ། །ཡིད་འོད་སྣང་བརྙན་ཕན་བདེའི་འབྱུང་གནས་འདིར། །ནམ་མཁའ་དེ་སྲིད་བརྟན་པར་བཞུགས་སུ་གསོལ། །རྣམ་དཀར་འདིས་མཚོན་དུས་གསུམ་དགེ་བའི་མཐུས། །དགའ་
ལྡན་བཤད་སྒྲུབ་བསྟན་པ་འཕེལ་བ་དང། །དེ་འཛིན་དམ་པ་དགེ་འདུན་སྡེ་དང་བཅས། །ཡུན་རིང་བརྟན་ཅིང་འཕྲིན་ལས་རྒྱས་གྱུར་ཅིག་བདག་སོགས་རྣམས་ཀྱང་འདི་ནས་འཕོས་མ་ཐག་དགའ་ལྡན་ཆོས་ཀྱི་ཕོ་བྲང་ཉམས་དགའ་བར། །ཐོགས་མེད་

[071A]༄༅། །སྐྱེས་ནས་མགོན་ཁྱོད་དགྱེས་བསྐྱེད་ཅིང། །ཐེག་ཆེན་བདུད་རྩིའི་བགོ་སྐལ་མྱོང་བར་ཤོག་ཕྱི་མཐའི་སྐྱེ་བར་མི་ཁོམ་སྡུག་བསྔལ་གྱི། །མིང་ཡང་མི་གྲག་དལ་འབྱོར་རྟེན་བརྒྱུད་ནས། །གནས་སྐབས་ཆོས་འབྱོར་
བདེ་ལ་སྤྱོད་པ་དང། །མཐར་ཐུག་བྱང་ཆེན་མྱུར་དུ་ཐོབ་གྱུར་ཅིག་ ཅེས་པ་འདི་ནི་རྩེ་གཉེར་ཚང་པ་དཀའ་བཅུ་བཟོད་པ་རྒྱ་མཚོས་རྗེ་བཙུན་བྱམས་པ་མགོན་པོའི་སྣང་བརྙན་ལི་ཚུགས་མ་བྱོན་གཙང་བཞེངས་ནས་གཞིས་དགོན་འཇོལ་སྣང་བཟང་དགའ་ལྡན་འཕེལ་རྒྱས་གླིང་དུ་ཕུལ་པར་ཚོགས་
པའི་ཞལ་འདོན་དུ་འཛུགས་རྒྱུའི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བྱིན་རླབས་དཔལ་གྱི་འོད་ཟེར་བྱེ་བ་བརྒྱ། །ལུས་ཅན་སྙིང་གི་བུ་གར་ཞུགས་པའི་མོད། །རྒུད་མུན་མཐར་མཛད་དཀོན་མཆོག་རིན་ཆེན་ལ། །གསོལ་བ་འདེབས་
སོ་འདོད་དོན་ལྷུན་གྲུབ་མཛོད། །བློ་གྲོས་བཟང་པོའི་གྲགས་འབར་ཙོང་ཁ་པའི། །ལུང་རྟོགས་བསྟན་པའི་དབང་ཕྱུག་ཡོང་སྤྲུལ་གསར། །མོས་ལྡན་འགྲོ་བའི་ཡིད་ཀྱི་རེ་སྐོང་སླད། །འཁྲུལ་མེད་མངོན་སུམ་སྣང་བར་མྱུར་མཐོང་ཤོག་འཕགས་
པའི་ནོར་གྱི་མཛོད་གྱུར་སྲིད་བཟུང་སྟེ། །བཀའ་གདམས་བསྟན་པ་ཡུན་དུ་གསལ་བྱེད་སོགས། །བདག་ཅག་རྣམས་ཀྱི་བསམ་དོན་མ་ལུས་པ། །འབད་མེད་ཆོས་བཞིན་མྱུར་དུ་འགྲུབ་གྱུར་ཅིག་ ཅེས་མཚོ་སྣ་དགོན་བརྩེའི་སྤྲུལ་སྐུ་བློ་བཟང་དབང་ཕྱུག་གི་
ཡབ་སྲིད་མྱུར་འབྱོན་གྱི་སྨོན་ཚིག་འདི་ནི་དཔོན་པོ་དང་དགོན་རྩེའི་གྲ་སྤྱི་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་བདེ་སྟོང་ཡིད་ཀྱི་མ་ལོང་ངོས། །དཔལ་ལྡན་འཁོར་ལོ་ཆེན་པོའི་དཀྱིལ་འཁོར་གྱི། །

[071B] །ལེགས་བྱས་ཟླ་འོད་རྗེས་འགྲོ་བསགས་པའི་མཐུས། །ཚེ་རབས་ཀུན་ཏུ་མི་ཁོམ་གནས་བརྒྱད་ལས། །གྲོལ་བའི་དལ་འབྱོར་རྟེན་བཟང་རབ་རྙེད་ཅིང། །མཚན་ཉིད་ཀུན་ལྡན་རྡོ་རྗེ་སློབ་དཔོན་གྱིས་
མཉེས་བཞིན་མདོ་སྔགས་ལམ་བཟང་འདོམས་པར་ཤོག་ལུས་སྲོག་མི་རྟག་གློག་གི་རྗེས་འགྲོ་ཞིང། །སྲིད་པའི་ཕུན་ཚོགས་དུག་གི་ཁ་ཟས་བཞིན། །སྡུག་བསྔལ་ཀུན་གྱི་འབྱུང་གནས་ཆེར་མཐོང་བའི། །ངེས་འབྱུང་དྲག་པོས་ཆོས་ལ་གཞོལ་བར་ཤོག་
གཞོན་ནུ་ཉིད་ནས་རྒྱལ་བའི་བསྟན་པ་ལ། །རབ་ཏུ་འབྱུང་བའི་མཐུན་རྐྱེན་ཡོངས་ཚང་ཞིང། །རྣམ་དག་བསླབ་པ་གསུམ་གྱི་ཉམས་ལེན་ལ། །རྒྱལ་བའི་དགོངས་པ་ཇི་བཞིན་བརྩོན་པར་ཤོག་ནམ་མཁའི་མཐའ་མཉམ་ཡིད་ཅན་མ་ལུས་པ། །སྡུག་
བསྔལ་རྒྱ་མཚོ་ཆེ་ལས་སྒྲལ་པའི་ཕྱིར། །བྱང་ཆུབ་སེམས་མཆོག་བསྐྱེད་ནས་རྒྱལ་སྲས་ཀྱི། །ཕྱིན་དྲུག་སྤྱོད་པས་རྟག་ཏུ་འདའ་བར་ཤོག་བླ་མ་ཡི་དམ་ལྷ་ཡི་སྤྱན་སྔ་རུ། །རིམ་གཉིས་སྣོད་རུང་དབང་གིས་ལེགས་སྨིན་ཅིང། །ཇི་ལྟར་ཁས་བླངས་དམ་
ཚིག་སྡོམ་པ་རྣམས། །ཚུལ་བཞིན་བསྲུངས་པས་བདག་རྒྱུད་གཙང་བར་ཤོག་རང་གི་སྒོ་གསུམ་གསང་པའི་བདག་པོ་ཡི། །སྐུ་གསུང་ཐུགས་སུ་ལེགས་པར་བསྒོམས་པའི་མཐུས། །ཐམ་ལ་སྣང་ཞེན་དྲི་མ་ཀུན་འཁྲུད་པའི། །རིམ་པ་དང་པོའི་རྟོགས་
ཕ་འགྲུབ་པར་ཤོག་ཕྱོགས་བཅུར་གནས་པའི་ལྷ་ཀླུ་གནོད་སྦྱིན་སོགས། །དཀར་ཕྱོགས་མགྲོན་རྣམས་འདོད་དོན་ཡོངས་ཚང་བའི། །མཆོད་དང་གཏོར་མས་ཚིམ་ཞིང་མཉེས་པའི་མཐུས། །རྣལ་འབྱོར་བར་གཅོད་མཐའ་དག་ཟློག་པར་ཤོག་ལྷ་ལམ་ཏིལ་

[072A]༄༅། །གྱི་གང་བུ་ལྟར་གང་བའི། །བླ་མ་རྒྱལ་བ་སྲས་བཅས་སྤྱན་སྔ་རུ། །རྣམ་དག་ཡན་ལག་བདུན་སོགས་ཚོགས་བསགས་མཐུས། །བསོད་ནམས་ཆེན་པོས་བདག་རྒྱུད་སྨིན་པར་ཤོག་ཆོས་རྣམས་གནས་ལུགས་གདོད་ནས་དག་
པའི་དབྱིངས། །ཟུང་འཇུག་ལྷན་ཅིག་སྐྱེས་དགའི་རང་བཞིན་གྱི། །འོད་གསལ་ཆོས་ཀྱི་སྐུ་ལ་མཉམ་གཞག་པས། །ཡེ་ཤེས་ཚོགས་ཆེན་ཡོངས་སུ་རྫོགས་པར་ཤོག་རྒྱལ་ཀུན་ཡེ་ཤེས་ལྔ་ལྡན་ཧཱུཾ་ཡིག་མཆོག་ཚ་ཟེར་འོད་ཀྱི་འཕྲོ་འདུ་ལས་བྱུང་བའི་
སྲ་མཁྲེགས་རྡོ་རྗེའི་ས་གཞིར་གུར་མེས། །བར་གཅོད་སྲུང་ཞིང་བགེགས་རྣམས་སྲེག་པར་ཤོག་བདེ་སྟོང་ངོ་བོ་ཨེ་དབྱིངས་ཆོས་འབྱུང་དབུས། །འབྱུང་བཞི་རི་རབ་ལ་སོགས་གདན་གྱི་སྟེང། །ཡེ་ཤེས་རང་སྣང་གཞལ་ཡས་འོད་འབར་བ། །བསྒོམས་པས་
མ་དག་སྣོད་ཀུན་སྦྱོང་བར་ཤོག་འབྲས་དུས་འཁོར་ལོ་ཆེན་པོའི་སྐུར་གསལ་ཞིང། །རང་རིག་མཛེས་ལྡན་ལྷ་མོར་མཉམ་སྦྱོར་བའི། །བདེ་ཆེན་རང་གཟུགས་ཁྲོ་བོའི་ཉམས་རྫོགས་པས། །ས་གསུམ་ཟིལ་གྱིས་གནོན་པའི་མཐུ་ཐོབ་ཤོག་དགའ་ཆེན་
ཐིག་ལེ་མཆོག་ལས་བྱུང་བ་ཡི། །བདེ་གཤེགས་སྒོ་བ་ཡབ་ཡུམ་ལྷ་ལ་སོགས། །དཀྱིལ་འཁོར་རྒྱལ་པོ་མཆོག་གིས་རང་གཞན་གྱི། །དྲི་མ་ལྔ་སྤྱོད་ཡེ་ཤེས་ལྔ་རྫོགས་ཤོག་གངྒཱའི་བྱེ་སྙེད་དེ་བཞིན་གཤེགས་པ་ཡི། །གསང་བ་གསུམ་དང་བདག་ཉིད་
རོ་མཉམ་ཞིང། །ཕྱི་ནང་མཆོད་པའི་སྤྲིན་ཕུང་བསྟོད་དབྱངས་ཀྱིས། །རྒྱལ་བ་ཀུན་དགྱེས་རྟག་ཏུ་བརྩེར་དགོངས་ཤོག་མ་ཡེངས་ལྷ་སྔགས་དྲན་པའི་བསམ་གཏན་དང། །ངག་གི་བཟླས་བརྗོད་ནུས་པ་མཐར་ཕྱིན་ནས། །ནག་ཕྱོགས་བདུད་སྡེ་ཕྱེ་མར་འཐག་

[072B] །འཕྲིན་ལས་མ་ལུས་ཐོགས་མེད་འགྲུབ་པར་ཤོག་སྣོད་བཅུད་གང་ཤར་རྟེན་དང་བརྟེན་པའི་ལྷ། །སྣང་སྟོང་སྒྱུ་མ་ལྟ་བུར་ལགས་རྟོགས་ནས། །ཟབ་གསལ་གཉིས་མེད་རིམ་པ་དང་པོ་ཡི། །རྣལ་འབྱོར་ཕྲ་རགས་མྱུར་དུ་མཐར་ཕྱིན་ཤོག་
དཔལ་ལྡན་འཁོར་ལོ་ཆེན་པོའི་རྒྱུད་ཀྱི་དོན། །ཚད་ལྡན་གྲུབ་མཆོག་དག་གིས་ལེགས་བཀྲལ་བའི། །རྫོགས་རིམ་བྱིན་རླབས་བཞི་ལྡན་རྣལ་འབྱོར་གྱིས། །ཚེ་འདི་ཉིད་ལ་སྐུ་གསུམ་འགྲུབ་པར་ཤོག་འཁོར་ལོ་བཞི་ཡི་དྷཱུ་ཏཱིའི་དབུས་གནས་པའི། །
ཡེ་གེ་མཆོག་ལ་རང་སེམས་ཞུགས་པའི་མཐུས། །ཀུན་རྟོགས་ལས་རླུང་རྒྱུ་བ་རང་བཅང་ནས། །ལྷན་སྐྱེས་འོད་གསལ་ངོ་བོ་མཐོང་བར་ཤོག་དབུ་མར་ཆུད་པའི་ཡེ་ཤེས་རླུང་གི་གདངས། །ཨ་ཧཾ་གསང་སྔགས་དང་སྐྲར་ཤར་བ་ཡི། །རྡོ་རྗེ་བཟླས་
པས་སྙིང་གའི་རྩ་མདུད་རྣམས། །རྫོགས་པར་གྲོལ་བའི་རྟོགས་པ་མཆོག་ཐོབ་ཤོག་འོད་འབར་གཏུམ་མོའི་རེག་བྱས་བསྐུལ་བའི་མཐུས། །རྒྱལ་བ་རྣམས་ཀྱི་བྱིན་རླབས་བདུད་རྩི་དང། །འདྲེས་པའི་ཐིག་ལེ་ཡས་བབས་མས་བརྟན་གྱི། །དགའ་
བཞིའི་བདེ་སྟོང་མཆོག་ལ་རོལ་བར་ཤོག་མཚན་ལྡན་ཕྱག་རྒྱ་ལ་སོགས་ཕྱི་ནང་གི། །ཐབས་ཀྱིས་དྲངས་པའི་སེམས་དབེན་མཐར་ཐུག་དང། །སྒྱུ་འཕྲུལ་དྲ་བ་ལས་བྱུང་དོན་དམ་གྱི། །འོད་གསལ་སྣང་བས་གཏི་མུག་དྲུང་འབྱིན་ཤོག་འོད་ལྔ་ལས་
གྲུབ་འཇའ་ལུས་རྡོ་རྗེའི་སྐུ། །ལྷན་སྐྱེས་དགའ་མར་འཁྱུད་པའི་ཟུང་འཇུག་གར། །མངོན་དུ་བྱས་ནས་རྡོ་རྗེ་འཆང་དབང་གི། །གོ་འཕང་ད་ལྟ་ཉིད་ལ་ཐོབ་གྱུར་ཅིག་དེ་ལྟར་རྒྱལ་ཀུན་གསང་བ་རབ་འབྱམས་ཀྱི། །མངའ་བདག་ཁྲོ་བོའི་རྒྱལ་པོར་

[073A]༄༅། །བདག་གྱུར་ནས། །མཁའ་མཉམ་འགྲོ་ལ་རང་རང་སྐལ་པ་དང། །འཚམས་པའི་ཐབས་ཀྱིས་གཞན་དོན་ལྷུན་གྲུབ་ཤོག་ལྷ་ཀླུ་གནོད་སྦྱིན་དྲག་པོའི་གདོན་ལ་སོགས། །ཕྱི་ནང་འགལ་རྐྱེན་མཐའ་དག་རབ་ཞི་ཞིང། །
དམ་ཆོས་སྒྲུབ་པའི་མཐུན་རྐྱེན་མ་ལུས་པ། །ཡིད་ལ་བསམ་པ་ཙམ་གྱིས་འགྲུབ་གྱུར་ཅིག་ ཤིས་བརྗོད་ནི།  འཆི་མེད་ལམ་ཡངས་ཡོངས་སུ་འགེངས་བྱེད་པའི། །ཆུ་འཛིན་སྟུག་པོར་འཁྲིགས་པའི་མངོན་དགའ་བཞིན། །དཔལ་ལྡན་འཁོར་ལོ་ཆེན་
པོའི་དཀྱིལ་འཁོར་ལྷ། །ཕྱོགས་བཅུའི་བདེ་གཤེགས་སྲས་ཀྱི་འཁོར་དང་བཅས། །ཤིས་བརྗོད་འབྲུག་སྒྲ་དལ་བ་ལྟར་སྒྲོག་ཅིང། །མདངས་མཚར་མེ་ཏོག་སྣ་ཚོགས་ཆར་དུ་འབེབས། །གླུ་དབྱངས་རོལ་མོའི་སྒྲ་སྙན་དང་བཅས་ཏེ། །འགྲོ་བ་ཡོངས་ལ་ཤིས་པས་
སྐྱོང་གྱུར་ཅིག་རྒྱུད་ཀུན་སྟོན་པ་ཁྱབ་བདག་རྡོ་རྗེ་འཆང། །བདུད་རིགས་ཕམ་མཛད་གསང་བདག་ཁྲོ་བོའི་རྒྱལ། །དགའ་བཞིའི་མཆོག་སྩལ་ཡེ་ཤེས་མཁའ་འགྲོམ། །ས་བ་རི་པ་བློ་བཟང་གྲགས་པ་སོགས། །རྒྱ་བོད་དངོས་བརྒྱུད་བླ་མ་ཐམས་ཅད་ལ།།
ལེགས་ཚོགས་ཇི་སྙེད་མཆིས་པའི་མཐུ་དཔལ་གྱིས། །བྱིན་རླབས་ལུས་ངག་ཡིད་ལ་རབ་ཞུགས་ཏེ། །བཤད་སྒྲུབ་བསྟན་པ་རྒྱས་པའི་བཀྲ་ཤིས་ཤོག་ཆོས་སྐྱ་ཞི་བའི་ངང་ལས་མ་གཡོས་བཞིན། །བགེགས་དཔུང་འཇོམས་ཕྱིར་རྔམས་བརྗིད་སྐུར་
སྟོན་པའི། །རིགས་ལྔ་ཡབ་ཡུམ་སྒོ་བ་བཞི་ལ་སོགས། །འཁོར་ལོ་ཆེན་པོའི་སངས་རྒྱས་དཀོན་མཆོག་ལ། །ལེགས་ཚོགས་ཇི་སྙིད་མཆིས་པའི་མཐུ་དཔལ་གྱིས། །མི་ཤིས་འགལ་རྐྱེན་མིང་ཡང་མི་གྲག་ཅིང། །སྲིད་དང་ཞི་བའི་ཡོན་ཏན་མ་ལུས་པ། །ཡིད་

[073B]གསང་བདག་ཞལ་གྱི་བུམ་བཟང་ལས་འོངས་པའི། །དྲག་པོ་གསུམ་འདུལ་རྩ་རྒྱུད་བཤད་པའི་རྒྱུད། །རྣམ་དག་བཟང་བཞི་རིམ་གཉིས་ལམ་བཟང་སོགས། །འཁོར་ལོ་ཆེན་པོའི་ལུང་རྟོགས་དམ་ཆོས་ལ། །ལེགས་
ཚོགས་ཇི་སྙེད་  ྾  །མི་ཤིས་འགལ་རྐྱེན་མིང་ཡང་མི་གྲག་ཅིང། །སྲིད་དང་ཞི་བའི་ཡོན་ཏན་མ་ལུས་པ། །ཡིད་བཞིན་ལྷུན་གྱིས་གྲུབ་  ྾  །གསང་བདག་རྡོ་རྗེ་འཛིན་པའི་བརྟུལ་ཞུགས་ཀྱིས། །ཕྱི་ནང་བགེགས་འཇོམས་རྣལ་འབྱོར་དབང་པོ་སོགས། །ལུང་རྟོགས་
བསྟན་པའི་ཆ་ཙམ་འཛིན་པ་ཡི། །འཁོར་ལོ་ཆེན་པོའི་དགེ་འདུན་དཀོན་མཆོག་ལ། །ལེགས་ཚོགས་ཇི་སྙེད་  ྾  །མི་ཤིས་འགྲལ་རྐྱེན་མིང་ཡང་མི་གྲག་ཅིང། །སྲིད་དང་ཞི་བའི་ཡོན་ཏན་མ་ལུས་པ། །ཡིད་བཞིན་ལྷུན་གྱིས་གྲུབ་པའི་བཀྲ་  ྾  །
རྣམ་ཐར་གསུམ་གྱི་རང་བཞིན་ཆོས་འབྱུང་དབུས། །མི་ཤིགས་རྡོ་རྗེའི་ལྟེ་བར་གནས་པ་ཡི། །ཡེ་ཤེས་རབ་སྣང་རིན་ཆེན་གཞལ་ཡས་ཁང། །བརྒྱ་ཕྲག་ཉི་མའི་གཟི་བྱིན་འབར་བ་ལ། །ལེགས་ཚོགས་ཇི་སྙེད་མཆིས་པའི་མཐུ་དཔལ་གྱིས། །མ་དག་
སྣོད་ཀྱི་ཏེས་སྐྱོན་ཀུན་ཞི་ནས། །ཞིང་གི་འབྱོར་བ་ཕུན་སུམ་ཚོགས་པ་ཡིས། །ཕྱོགས་དུས་ཡོངས་སུ་ཁྱབ་པའི་བཀྲ་ཤིས་ཤོག་ དེ་ལྟར་བཅོམ་ལྡན་འདས་གསང་བདག་འཁོར་ལོ་ཆེན་པོའི་སྒྲུབ་ཐབས་ཀྱི་སྨོན་ལམ་དང། ཤིས་བརྗོད་འདི་ནི་དེ་མོའི་སློབ་དཔོན་རབ་འབྱམས་པ་
བློ་བཟང་དཔལ་ལྡན་གྱིས་བསྐུལ་མ་ཡོད་ཐོག། །ཨ་རི་ཡུག་སན་ཨེར་ཏེ་ནེ་ནོ་མོན་ཧན་ངག་དབང་ལྷུན་གྲུབ་དར་རྒྱས་ཀྱིས་ཀྱང་དགོས་ཞེས་རྒྱར་རིང་པོ་ནས་བསྐུལ་མ་བྱུང་བའི་ངོར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།དུས་གསུམ་རྒྱལ་བ་ཐམས་

[074A]༄༅། །ཅད་འདུས་པའི་སྐུ། །རྗེ་བཙུན་བླ་མ་སྤྱན་རས་གཟིགས་དབང་དང། །དབྱེར་མེད་འཕགས་མ་སྒྲོལ་མཛད་ལྷག་པའི་ལྷས། །བདག་ལ་རྟག་ཏུ་བརྩེ་བས་དགོངས་སུ་གསོལ། །གནས་སྐབས་ནད་གདོན་འཇིགས་
ཆེན་སྡུག་བསྔལ་སོགས། །ཉེར་འཚེ་མཐའ་དག་མྱུར་དུ་ཞི་བ་དང། །ཚེ་རབས་ཀུན་ཏུ་མཉེས་བཞིན་རྗེས་བཟུང་སྟེ། །བདེ་ལེགས་ཡིད་བཞིན་འགྲུབ་པར་བྱིན་གྱིས་རློབས། ། ཞེས་པ་འདི་ནི་ལྕམ་བསོད་ནམས་རྒྱལ་མོ་དང། དབྱངས་ཅན་བུ་ཁྲིད་གཉིས་ཀྱི་ཁ་འདོན་
བྱེད་རྒྱུར་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་ཕྱེད་དད་པ་རབ་རྒྱས་པདྨའི་གདན། །ལྷག་བསམ་ཉ་གང་སྙིང་དབུས་ཟླ་སྟེང་ན། །ཕྱོགས་བཅུའི་སྐྱབས་གནས་མ་ལུས་བརྟན་བཞུགས་ཏེ། །རྣམ་དག་སྨོན་
ལམ་འགྲུབ་བར་བྱིན་གྱིས་རློབས། །བློ་བཟང་བདེ་གཤེགས་དམ་པའི་ཞལ་ལུང་ཆོས། །རྣམ་རྒྱལ་གསེར་གྱི་མདོག་འཛིན་སྨན་མཆོག་གིས། །འགྲོ་རྒྱུད་ཉོན་མོངས་ནད་སེལ་བཤེས་གཉེན་གྱི། །ཡང་སྲིད་གནས་འདིར་རིང་མིན་འབྱུང་བར་ཤོག་ཕུན་
ཚོགས་རྟེན་བཟང་རིན་ཆེན་སྙིང་པོ་ལས། །སྔོན་བྱོན་དམ་པའི་རྣམ་ཐར་ཡོངས་ཚང་བའི། །འོད་བརྒྱ་སྤྲོ་བས་སྐལ་ལྡན་མཐའ་དག་གི། །ཉེས་མུན་སེལ་བའི་བས་མདོན་མྱུར་འགྲུབ་ཤོག་ ཅེས་པ་འདི་ནི་བྲག་གཡབ་ནས་སྐྱེས་མཆོག་དམ་པ་སྤྲུལ་པའི་སྐུ་ཆེ་
ཚང་བློ་བཟང་རྣམ་རྒྱལ་ཞི་བར་གཤེགས་པའི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་སྤྲུལ་སྐུ་ཆུང་ཚང་བློ་བཟང་བསྟན་པ་དཔལ་ལྡན་གྱིས་བསྐུལ་མ་གནང་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དག་པ་དོན་དམ་ལྷ་ཡི་ལམ་འཇིགས་ཏེ་

[074B] །འགྱེད་མཁས་རྗེ་བཙུན་མི་བསྐྱོད་རྡོ་རྗེ་ལ། །གསོལ་བ་འདེབས་སོ་བྱིན་རླབས་དངོས་གྲུབ་སྩོལ། །སྐྱབས་གནས་ཀུན་འདུས་དྲིན་ཅན་བླ་མ་ཁྱེད། །ད་ལྟ་མངོན་སུམ་མཇལ་བའི་སྐལ་དམན་ཡང། །གང་
ཚེ་ཡིད་ལ་དྲན་པ་དེ་ཡི་མོད། །སྡུག་པའི་བུ་ལ་བྱིན་རླབས་རྟག་འཇུག་ཤོག་མཁའ་སྤྱོད་རྡོ་རྗེའི་གྲོང་ཁྱེར་དགའ་ལྡན་སོགས། །དག་དང་མ་དག་ཞིང་ཁམས་གཞན་གཤེགས་པའི། །ཐབས་མཁས་དཔའ་བོ་མཆོག་གི་སྤྱོད་ཡུལ་གྱི། །ཟག་མེད་དགོངས་པ་
ཡོངས་སུ་རྫོགས་པར་ཤོག་སླར་ཡང་བདག་སོགས་གདུལ་བྱའི་སྣང་ངོ་རུ། །མཁས་བཙུན་བཟང་པོའི་རྣམ་རོལ་སྤྲུལ་སྐུའི་གར། །མྱུར་དུ་བསྟན་ནས་རྒྱལ་པ་གཉིས་པ་ཡི། །བསྟན་དང་འགྲོ་བ་ཡོངས་ཀྱི་མགོན་འགྱུར་ཤོག་སླུ་མེད་བླ་མ་ཡི་དམ་ལྷ་ཚོགས་
དང༑ ༑ཁྱད་པར་འཇམ་དབྱངས་ཞི་ཁྲོ་ཧེ་རུ་ཀཿ་དམ་ཅན་སྲུང་མའི་མཐུ་ལས་ཅི་བཏབ་པའི། །རྣམ་དག་སྨོན་ལམ་འདི་འབྲས་མྱུར་མཐོང་ཤོག་ ཅེས་པ་འདི་ནི་རིགས་དང་དཀྱིལ་འཁོར་ཀུན་གྱི་ཁྱབ་བདག་རྗེ་རྒྱལ་བ་གཉིས་པའི་བསྟན་པའི་རྩ་ལག་མཁས་དང་གྲུབ་པའི་དབང་བྱུག་
དཀའ་དྲིན་སུམ་ལྡན་གྱི་རྩ་བའི་བླ་མ་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་པའི་ཞལ་སྔ་ནས་ཞིང་ཁམས་གཞན་དུ་དགོངས་པ་གཏང་བའི་ཚུལ་བསྟན་སྐབས་ཟག་མེད་ཀྱི་དགོངས་པ་ཡོངས་སུ་རྫོགས་ཤིང། སླར་ཡང་མཁས་བཙུན་བཟང་གསུམ་ཚོགས་བའི་ཡང་སྲིད་བསྟན་དང་འགྲོ་བའི་མཛེས་རྒྱན་དུ་འགྱུར་བ་ཞིག་
མྱུར་དུ་ཕེབས་པའི་གསོལ་འདེབས་སྨོན་ཚིག་ཏུ་བླ་མའི་བཀའ་འབངས་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་བླ་མ་ཡི་དམ་བྱིན་རླབས་དང། །གནས་གསུམ་དཔའ་བོ་མཁའ་འགྲོ་བསྟན་སྲུང་མཐུ། །བསྐྱེད་ནས་བདེན་པའི་

[075A]༄༅། །ཚིག་གི་དབང་མཛོད་ལ། །དགེ་བའི་སྨོན་ལམ་འབྲས་བུ་མྱུར་དུ་སྩོལ། །ངག་ལ་དབང་འབྱོར་དཔལ་མཆོག་དང་པོའི་མགོན། །སྐལ་ལྡན་སྐྱབས་བྱེ་དམ་པ་བླ་མ་རྗེའི། །ཟག་མེད་དགོངས་པ་རྫོགས་ཤིང་ཞིང་ཁམས་འདིར།།
མཆོག་གི་སྤྲུལ་སྐུའི་ཟློས་གར་མྱུར་སྟོན་ཤོག་སྐྱེས་མཆོག་བག་ཆགས་ལེགས་སད་ཡང་སྲིད་དེས། །རྒྱལ་བ་གཉིས་པའི་བསྟན་ལ་བཤད་སྒྲུབ་དང། །འགྲོ་ཕན་འཕྲིན་ལས་སྒོ་བརྒྱ་དབྱེ་བ་སོགས། །བདག་ཅག་ཡིད་ཀྱི་རེ་འབྲས་འགྲུབ་
གྱུར་ཅིག་ ཅེས་པ་འདི་ནི་རྗེ་རྒྱལ་བ་གཉིས་པའི་བསྟན་པའི་རྩ་ལག་བཀའ་དྲིན་གསུམ་ལྡན་གྱི་རྩ་བའི་བླ་མ་མཁས་ཤིང་གྲུབ་པའི་དབང་ཞུག་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་པའི་ཞལ་སྔ་ནས་ཞིང་ཁམས་གཞན་དུ་དགོངས་པ་གཏད་པའི་ཚེ་ཡང་སྲིད་མྱུར་ཕེབས་ཀྱི་གསོལ་འདེབས་
དགོས་ཞེས་དམ་པ་གང་གི་ཕྱག་མཛོད་རབ་འབྱམས་པ་ངག་དབང་བསྟན་འཕེལ་དང། རི་བདེ་མཁན་པོ་བསྟན་འཛིན་རྒྱ་མཚོ། མི་ལ་ཞབས་དྲུང་སོགས་ནས་བསྐུལ་མ་བྱུང་པའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་པའོ།།     ༈    །།ཕུན་སུམ་ཚོགས་
པའི་དགེ་འདུན་པ་རྣམས་ཀྱིས་བསྔོ་བའི་མཐུན་འགྱུར་གནང་བར་ཞུ། ཕྱོགས་བཅུའི་ཞིང་རབ་འབྱམས་མུ་མེད་པ་ན་བཞུགས་པའི་བདེ་གཤེགས་སྲས་དང་སློབ་མར་བཅས་པ་ཐམས་ཅད་ཀྱིས་བདག་སོགས་ནམ་མཁའི་མཐའ་ཀླས་པའི་སེམས་ཅན་
ཐམས་ཅད་ལ་དགོངས་སུ་གསོལ། སྐྱབས་གནས་བསླུ་བ་མེད་པ་དེ་རྣམས་ཀྱི་ཐུགས་རྗེ་དང། བདག་སོགས་རྣམས་ཀྱི་དུས་གསུམ་དང་འབྲེལ་བའི་དགེ་ཚོགས་གཅིག་ཏུ་བསྡུས་པའི་མཐུ་ལ་བརྟེན་ནས། ཕན་བདེའི་འབྱུང་གནས་རྒྱལ་བའི་བསྟན་པ་རིན་

[075B]  །བདག་ཅག་མི་མཇེད་ཞིང་གི་སྟོན་པ་མཉམ་མེད་ཤཱཀྱའི་རྒྱལ་པོ་དང། བསྟན་པའི་གཏད་རབས་ཆེན་པོ་རྣམ་པ་བདུན། འཛམ་གླིང་མཛེས་བྱེད་རྒྱན་དྲུག་དང་མཆོག་གཉིས། །ལྔ་བརྒྱའི་
གཙུག་རྒྱན་དཔལ་མར་མེ་མཛད་ཡབ་སྲས། འཇིག་རྟེན་མིག་གཅིག་རྔོག་ལོ་ཙཱ་བ་ཁུ་དཔོན། ལུང་དང་རིགས་པའི་དབང་ཕྱུག་ཆ་བ་ཆོས་ཀྱི་སེང་གེ་སོགས་མཁས་པའི་བྱ་བ་རྣམ་པ་གསུམ་ལ་སོགས་པས་ཐུབ་བསྟན་རིན་པོ་ཆེ་བླ་ནས་བླར་སྤེལ་བའི་རྣམ་ཐར་གཅིག་
ཏུ་བསྔགས་པར་འོས་པའི་བཤེས་གཉེན་དམ་པ་གཟུགས་སྐུ་ཆོས་དབྱིངས་སུ་བསྡུས་པའི་ཚུལ་བསྟན་པ་དེ་དག་ཐམས་ཅད་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་ཐམས་ཅད་གོང་ནས་གོང་དུ་ཡོངས་སུ་རྫོགས་པར་གྱུར་ཅིག་ད་ལྟ་སྐུ་གསུང་ཐུགས་
ཀྱི་གསང་བ་བསམ་གྱིས་མི་ཁྱབ་པས་དངོས་སུ་ཞིང་འདིའི་གདུལ་བྱ་རྣམས་མངོན་མཐོ་ངེས་ལེགས་ཀྱི་ལམ་ལ་བཀྲི་བའི་མཛད་པ་ལྷུར་བཞེས་པའི་དཔལ་ལྡན་བླ་མ་དམ་པ་སྤྱི་དང། ཁྱད་པར་དུ་ཡང་རིགས་དང་དཀྱིལ་འཁོར་ཀུན་གྱི་དབང་ཕྱུག་ཡོངས་རྫོགས་བསྟན་པའི་
མངའ་བདག་ཐམས་ཅད་མཁྱེན་ཅིང་གཟིགས་པ་ཆེན་པོ་སོགས་དམ་པ་ཆོས་ཀྱི་བཀའ་དྲིན་སྩལ་བའི་དཔལ་ལྡན་བླ་མ་རྣམས་ཀྱི་སྐུ་ཚེ་དང་མཛད་པ་འཕྲིན་ལས་ཐམས་ཅད་ཟླ་བ་ཡར་གྱི་ངོ་བཞིན་དུ་འཕེལ་ཞིང་རྒྱས་པར་གྱུར་ཅིག་བཤད་སྒྲུབ་བསྟན་པའི་
འབྱུང་གནས་དཔལ་གསང་ནེའུ་ཐོག་གི་ཆོས་སྡེ་ཆེན་པོ་འདིས་མཚོན་ཕྱོགས་བཅུའི་དགེ་འདུན་ཐམས་ཅད་ཚུལ་ཁྲིམས་རྣམ་པར་དག་པས་གཞི་བཟུང། ལམ་བསླབ་པ་གསུམ་གྱི་ཉམས་ལེན། ལུང་སྡེ་སྣོད་གསུམ་གྱི་འཆད་ཉན་སོགས་བཤད་

[076A]༄༅། །སྒྲུབ་ཀྱི་བྱ་བ་དང། དེའི་མཐུན་རྐྱེན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག་བདག་ཅག་རྣམས་ཀྱི་སྦྱིན་པ་དང་ཚུལ་ཁྲིམས་དང། བསྒོམས་པ་ལས་གྱུང་པའི་གཞི་གསུམ་གྱིས་བསྡུས་པའི་
དགེ་ཚོགས་རྣམས་ཀྱི་མཐུ་དང་ནུས་པ་ལ་བརྟེན་ནས་ཚེ་ལས་འདས་པ་ཚེ་གེ་མོས་ཐོག་དྲངས་བསྔོ་ཡིག་འདི་དག་ཏུ་མིང་གསལ་བས་མཚོན་པ་ཐམས་ཅད་ཀྱིས་ཐེག་མེད་ནས་བསགས་པའི་སྡིག་ལྟུང་སྒྲིབ་པ་བག་ཆགས་དང་བཅས་པ་ཐམས་ཅད་བྱང་ཞིང་
དག་ནས་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་དེ་མ་ཐོབ་པའི་སྐྱེ་བ་ཐམས་ཅད་དུ་ངན་སོང་ངན་འགྲོ་ལོག་པར་ལྟུང་བའི་གནས་རྣམས་སུ་སྐད་ཅིག་ཙམ་ཡང་མི་སྐྱེ་ཞིང། དལ་འབྱོར་ཚང་བའི་རྟེན་རྣམ་པར་དག་པ་རྙེད། ཐེག་
པ་ཆེན་པོའི་མགོན་གྱིས་བཟུང། འཕགས་པའི་ནོར་བདུན་གྱི་མཛོད་ལ་མངའ་འབྱོར་ཏེ་རང་གཞན་གྱི་དོན་ཕུན་སུམ་ཚོགས་པ་ཐམས་ཅད་བདེ་བླག་ཏུ་འགྲུབ་པར་གྱུར་ཅིག་གཞན་ཡང་རྟེན་འབྲེལ་བསླུ་བ་མེད་པའི་མཐུ་དང་དགེ་བའི་སྟོབས་ཀྱིས་
མངའ་འབངས་ཆོས་བཞིན་སྐྱོང་བའི་བསྟན་པའི་སྦྱིན་བདག་རྣམས་དང། ཚེ་དང་ལྡན་པ་ཆེ་གེ་མོ་ལ་སོགས་པ་བསྔོ་ཡིག་འདི་དག་ཏུ་མིང་གསལ་བས་མཚོན་པ་ཐམས་ཅད་ཀྱི་ནད་གདོན་རྐྱེན་ངན་ཕྱི་ནང་གི་བར་གཅོད་མི་མཐུན་པའི་ཕྱོགས་ཐམས་
ཅད་ཉེ་བར་ཞི་བར་གྱུར་ཅིག་གཙུག་ལག་ཁང་འདི་ཉིད་སྐྱོང་བར་མཛད་པའི་བསྟན་སྲུང་ཆེན་པོ་དང། གཞན་ཡང་ཀླུའི་རྒྱལ་པོ་དགའ་བོ་དང། ཉེ་དགའ་བོ་སོགས་དཀར་ཕྱོགས་སྐྱོང་བའི་སྲུང་མ་རྣམས་ཀྱི་མཐུ་དང་སྟོབས་ལ་སོགས་པ་མི་

[076B]བསིལ་ལྡན་གངས་རིའི་འཕྲེང་བས་བསྐོར་བའི་ལྗོངས་འདིས་མཚོན་པའི་འཇིག་རྟེན་ཐམས་ཅད་དུ་ནད་དང་དབུལ་ཕོངས་ལ་སོགས་པའི་སྡུག་བསྔལ་ཐམས་ཅད་ཉེ་བར་ཞི་ནས། ཆར་ཆུ་དུས་
སུ་འབེབས་ཤིང་ལོ་ཕྱུགས་རྟག་ཏུ་ལེགས་པ་སོགས་ཆོས་དང་བཀྲ་ཤིས་ཀྱི་མཚན་མ་ཐམས་ཅད་དབྱར་གྱི་ཆུ་གཏེར་ལྟར་འཕེལ་ཞིང་རྒྱས་པར་གྱུར་ཅིག་མདོར་ན་སྐྱབས་གནས་དམ་པ་རྣམས་ཀྱི་བྱིན་རླབས་དང། བདག་ཅག་གི་ལྷག་བསམ་དག་
པའི་མཐུ་དང། རྟེན་འབྲེལ་བསླུ་བ་མེད་པའི་བདེན་པ་ལ་བརྟེན་ནས་ཇི་ལྟར་སྨོན་པའི་གནས་ཐམས་ཅད་བདེ་བླག་ཏུ་འགྲུབ་པར་གྱུར་ཅིག་ ཆུ་སྤྲེ་ཟླ་་ཚེས་་ལ་སྩལ།     ༈    །།གང་གི་བ་སྤུའི་ཁུང་བུ་གཅིག་ཏུ་ཡང། །གྲངས་མེད་རྒྱལ་
བའི་སྐུ་དང་ཞིང་ཁམས་སོགས། །སྤྲོ་ཞིང་བསྡུ་མཛད་དྲིན་ཅན་བླ་མ་རྗེ། །རིན་ཆེན་དབང་གི་རྒྱལ་པོའི་ཞབས་ལ་འདུད། །ཡོན་ཏན་ཀུན་གྱི་རྩ་བ་བླ་མ་མཆོག་བསམ་དང་སྦྱོར་བས་ཚུལ་བཞིན་ཉེར་བསྟེན་པས། །འདི་ཕྱི་བར་དོ་ཀུན་ཏུ་ཐུགས་རྗེའི་
སྦྱན༑ ༑དཀྱུས་རིང་དགྱེས་པའི་ཟུར་གྱིས་བཙའ་བར་ཤོག་སྐྱེ་བ་ཀུན་ཏུ་དལ་འབྱོར་མི་ལུས་གྲུར། །ཞུགས་ནས་ལ་གན་པདྨོའི་དེད་དཔོན་ཆེས། །ངན་སོང་འཁོར་བའི་ཆུ་མཚོ་མཐའ་མེད་ཀྱི། །ཕ་རོལ་སྒྲོལ་བའི་ངལ་གསོ་ཐོབ་པར་ཤོག་མར་
གྱུར་སེམས་ཅན་བདེ་བས་རབ་གོངས་ཤིང། །མི་འདོད་བཞིན་དུ་སྡུག་བསྔལ་རྣམ་གསུམ་གྱིས། །གཟིར་བ་མཐོང་ནས་བྱང་ཆུབ་མགྲོན་གཉེར་བའི། །ཐེག་ཆེན་སེམས་ཀྱིས་བདག་རྒྱུད་ཕྱུག་པར་ཤོག་མདོ་དང་སྔགས་ཀྱི་ཆོས་ཚུལ་ཐབས་ཤེས་

[077A]༄༅། །ལམ༑ ༑ཟུང་འབྲེལ་བགྲོད་པ་མྱུར་དུ་མཐར་ཕྱིན་ཅིང། །ཕྱི་དང་ནང་གི་བར་གཅོད་ཉེར་འཚེ་དག་རབ་ཞི་བསམ་དོན་མ་ལུས་ལྷུན་གྲུབ་ཤོག་ ཅེས་པ་འདི་ནི་མདོ་སྨད་ཅོ་ནེ་པདྨོའི་སྟེང་ནས་དགེ་སློང་བློ་བཟང་རྣམ་རྒྱལ་གྱིས་
རྗེས་འཛིན་དང་འབྲེལ་བའི་སྨོན་ལམ་ཤླཽ་ཀ་ལྔ་ཙམ་ཡོད་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དཔལ་ལྡན་ཚོགས་གཉིས་ཆུ་གཏེར་ལས་ཐོན་པའི། །སྤངས་རྟོགས་རབ་རྫོགས་རིན་ཆེན་ལྷུན་པོའི་མཆེད། །
བླ་མ་མཆོག་གསུམ་བཀའ་སྡོད་བཅས་པ་ཡིས། །དེང་འདིར་རྣམ་དག་སྨོན་གནས་འགྲུབ་པར་མཛོད། །བློ་བཟང་རྒྱལ་བ་ཀུན་འདུས་འཇམ་དཔལ་དབྱངས། །གང་གི་རིང་ལུགས་གསེར་འོད་དཔལ་གྱི་སྒྲོན། །སྦོར་མཛད་མཁས་གྲུབ་ངག་ལ་དབང་འབྱོར་བའི།།
བསྟན་འཛིན་མཆོག་གི་དགོངས་བཞེད་ལྷུན་གྲུབ་ཤོག་བློ་གྲོས་རབ་བཟང་འཇམ་དཔལ་སྙིང་པོའི་བསྟན། །སྤེལ་ཕྱིར་ངག་ལ་དབང་འབྱོར་བསྟན་འཛིན་རྗེའི། །ཡང་སྲིད་འཁྲུལ་མེད་སྐལ་ལྡན་ཉེར་འཚོ་རུ། །རིང་མིན་མཐོང་བའི་རེ་བ་འགྲུབ་པར་ཤོག་དེ་
ལྟར་འཁྲུལ་བྲལ་ཡང་སྲིད་ཟླ་བ་གསར། །མཁས་བཙུན་བཟང་པོའི་ཡོན་ཏན་ཡར་འཕེལ་ཏེ། །བསྟན་དང་འགྲོ་ལ་གཅིག་ཏུ་སྨན་པའི་འོད། །ཆེས་དཀར་སྒྲིབ་མུན་འཇོམས་བྱེད་རབ་འགྱེད་ཤོག་བླ་མ་ཡི་དམ་སྲུང་མའི་བྱིན་མཐུ་དང། །རང་བཞིན་བྲལ་ཡང་
སླུ་མེད་རྟེན་འབྲེལ་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །སྨོན་པའི་གནས་འདི་གེགས་མེད་མྱུར་འགྲུབ་ཤོག་ ཅེས་བསྟན་པའི་གསལ་བྱེད་ཁལ་ཁ་མཉྫུ་ཤྲཱི་སྡེ་སྣོད་འཛིན་པ་ཨ་ཆི་ཐུ་ནོ་མོན་ཧན་བློ་བཟང་འཇམ་དཔལ་ངག་དབང་བསྟན་འཛིན་ཞི་བར་

[077B] ཨེར་ཏེན་ཐོ་ཡོན་བློ་བཟང་བསམ་གཏན་བཅས་ཀྱིས་འཕྲིན་ཡིག་གི་སྒོ་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ནམ་ཡང་སླུ་མེད་
མཆོག་གསུམ་བྱིན་མཐུའི་གཟི། །སྐལ་ལྡན་སྙིང་གི་པདྨོར་རབ་ཞུགས་ཏེ། །རེ་འབྲས་ལྷུན་གྱིས་གྲུབ་པའི་སྦྲང་རྩིའི་རྒྱུན། །བཅུད་དུ་སྨིན་པས་ཉེ་བར་ཚིམ་གྱུར་ཅིག་བསོད་ནམས་ཡེ་ཤེས་ལུས་སྟོབས་རབ་རྒྱས་ཤིང། །རྣམ་གྲོལ་བདེ་བའི་ཕྱོགས་སུ་
གོམ་སྟབས་ཀྱི། །བགྲོད་པ་མ་འཁྱོར་བཤེས་གཉེན་གླང་པོ་མཆོག་ཞི་པའི་དགོངས་པ་གེགས་མེད་རྫོགས་གྱུར་ཅིག་གང་གི་ཡང་སྲིད་ས་སྲུངས་གཉིས་པའི་ལུས། །སྐྱེས་སྦྱངས་ཡན་ལག་བདུན་གྱི་ཡོན་ཏན་ཅན། །མོས་ལྡན་གདུལ་བྱའི་མངོན་སུམ་
སྣང་བ་འདིར། །འཁྲུལ་མེད་སྟོན་པའི་རེ་བ་མྱུར་འགྲུབ་ཤོག་ ཅེས་པ་འདི་ནི་ཤེལ་སྟོད་རས་ཆེན་སྤྲུལ་པའི་སྐུ་བསོད་ནམས་ཕྱོགས་གླང་གི་ཡང་སྲིད་མྱུར་འབྱོན་གྱི་གསོལ་འདེབས་དགོས་ཞེས་དབོན་དང་གྲ་རིགས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    །བསོད་ནམས་རྒྱ་མཚོའི་འཇིང་ལས་རྣམ་པར་ཐོན། །འདོད་དགུ་འབྱུང་གནས་བཤེས་གཉེན་ཡིད་བཞིན་དབང། །ཟག་མེད་དགོངས་པ་ཡོངས་སུ་རྫོགས་གྱུར་ཅིག་ངག་གི་དབང་ཕྱུག་གང་དེའི་
ཡང་སྲིད་མཆོག་བསོད་ནམས་རྒྱ་མཚོ་ཆེ་ལས་གསར་འཁྲུངས་ནས། །སྐལ་ལྡན་ཚོགས་ལ་མཁས་བཙུན་བཟང་གསུམ་གྱི། །རྣམ་ཐར་དམ་པའི་རྗེས་འཇུག་མྱུར་སྟོན་ཤོག་དཀོན་མཆོག་རིན་ཆེན་རྣམ་གསུམ་བྱིན་རླབས་དང། །ལྟོས་གྲུབ་རྟེན་ཅིང་

[078A]༄༅། །འབྲེལ་འབྱུང་ཟབ་མོའི་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །དེང་འདིར་ཅི་བཏབ་སྨོན་ལམ་མྱུར་འགྲུབ་ཤོག་ ཅེས་ལྟོང་འཁེར་ཕྲོས་རྗེ་ངག་དབང་བསོད་ནམས་རྒྱ་མཚོའི་ཡང་སྲིད་མྱུར་ཕེབས་ཀྱི་གསོལ་འདེབས་
ཤིག་དགོས་ཞེས་འཇམ་དབྱངས་བཞད་པའི་སྤྲུལ་སྐུ་ནས་བསྐུལ་མ་མཛད་པ་བཞེན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བློ་བཟང་རྒྱལ་བ་གཉིས་པའི་ལེགས་བཤད་ནོར། །བཤད་སྒྲུབ་རྒྱལ་མཚན་རྩེ་མོར་ཉེར་བཀོད་དེ། །གཞན་ཕན་
འདོད་དགུས་དབང་པོ་ཚིམ་བྱེད་པའི། །བཤེས་གཉེན་དགོངས་པ་ཡོངས་སུ་རྫོགས་གྱུར་ཅིག་བློ་བཟང་གཞན་ལ་ཕན་པའི་འཕྲིན་ལས་ཀྱི། །དབང་པོ་མཆོག་གྲུབ་ཡོངས་འཛིན་ཡང་སྲིད་གཟུགས། །འཁྲུལ་མེད་བསྟན་ནས་སྐལ་ལྡན་གདུལ་བྱ་
ལ༑ ༑མཁས་བཙུན་བཟང་པོའི་གནས་ལུགས་མྱུར་ངོམ་ཤོག་སླུ་མེད་བླ་མ་ཡི་དམ་བྱིན་རླབས་དང། །ཀུན་རྫོབ་ཆོས་རྣམས་ཕན་ཚུན་ལྟོས་གྲུབ་མཐུ། །རྣམ་དག་ལྷག་བསམ་བདེན་པས་ཅི་བཏབ་ཀྱི། །སྨོན་ལམ་འབྲས་བུ་མྱུར་དུ་སྨིན་གྱུར་ཅིག་
 ཅེས་ར་ཉག་སྤྲུལ་པའི་སྐུ་བློ་བཟང་གཞན་ཕན་དབང་པོ་གཤེགས་པའི་དགོངས་པ་རྫོགས་ཤིང་ཡང་སྲིད་མྱུར་འབྱོན་གྱི་གསོལ་འདེབས་སྨོན་ཚིག་དགོས་ཞེས་སྤྲུལ་སྐུ་བསྐལ་བཟང་ཕྲིན་ལས་ལྷུན་གྲུབ་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །།
   ༈    ཆོས་དབྱིངས་འོད་གསལ་འགྱུར་བ་མེད་པའི་གཞིར། །གདོད་ནས་དངོས་པོ་གཅིག་གྱུར་བདེ་བ་ཆེ། །འགྲོ་ངོར་གང་འདུལ་སྣ་ཚོགས་གཟུགས་འཆང་བའི། །བླ་མ་རྡོ་རྗེ་སེམས་དཔར་ཕྱག་འཚལ་ལོ། །བསམ་འཕེལ་ནོར་བུ་

[078B] །བགྲང་ཡས་བདེ་གཤེགས་རིགས་ཀྱི་གཙུག་ཏོར་རྩེར། །ཁ་སྦྱོར་ཡན་ལག་འདུན་གྱིས་སྤ་བའི་སྐུ། །ཁྱབ་བདག་དང་པོའི་མགོན་པོར་ཕྱག་འཚལ་ལོ། །འཆི་མེད་ལམ་ངོས་དབང་པོའི་གཞུ་ཚོན་གྱིས། །སྣོད་
བཅུད་མཛེས་ཀུན་བསྡུས་པའི་རི་མོ་ལྟར། །ངོ་མཚར་རྟེན་དང་བརྟེན་པའི་དཀྱིལ་འཁོར་གྱི། །བཀོད་པ་མཐའ་ཡས་སྣང་ལ་ཕྱག་འཚལ་ལེ། །ཁྱབ་བདག་རྡོ་རྗེ་འཆང་དབང་ཞལ་སྒོ་ལས། །ནམ་ཡང་འགག་མེད་རྡོ་རྗེའི་གསུང་གི་འོད། །མི་ཤེས་མུན་
པ་འཕྲོག་ལ་དཔའ་བརྟན་པའི། །ཡང་རྩེ་དཔལ་ལྡན་གསང་བ་འདུས་པའི་རྒྱུད། །ཆ་ཤས་ཙམ་ཞིག་བཀླག་གམ་བཟུང་བ་ཡང། །བྱང་ཆུབ་རྡོ་རྗེ་འདྲ་བར་བསྔགས་པ་ཡི། །དྲང་སྲོང་བདེན་པའི་ཚིག་གི་དོན་ཇི་བཞིན། །ཡོངས་གྲུབ་འབྲས་བུ་མཆོག་
གིས་བསླུ་བ་མེད། །དེ་ཕྱིར་དེང་འདིར་དཔལ་ལྡན་རྒྱུད་ཀྱི་རྒྱལ། །བཏོན་དང་དེ་ཡི་རྒྱུ་སྦྱོར་ལ་སོགས་པ། །དངོས་དང་བརྒྱུད་པའི་འབྲེལ་ཐོགས་ཐམས་ཅད་ལ། །རྣམ་ཀུན་བདེ་བ་དམ་པས་ཤིས་གྱུར་ཅིག་དེང་ནས་བརྩམས་ཏེ་ཚེ་རབས་ཐམས་ཅད་དུ། །
སྔགས་སྤྱོད་དལ་འབྱོར་ཚང་བའི་རྟེན་ཐོབ་ནས། །མཚན་ལྡན་རྡོ་རྗེ་སློབ་དཔོན་བསྟེན་པ་དང། །བཀའ་བཞིན་སྒྲུབ་པའི་མཆོད་པས་མཉེས་བྱེད་ཤོག་རྒྱུད་སྦྱོང་ཐུན་མོང་ལམ་པོ་ཆེ་ར་ཞུགས་ཏེ། །རྟག་ཆད་གཡང་སའི་འཇིགས་ལས་གྲོལ་བ་དང། །རིམ་
གཉིས་ཐབས་མཁས་ཤིང་རྟ་ལ་བརྟེན་ནས། །ཟུང་འཇུག་དབང་གི་རྒྱལ་པོ་མྱུར་ཐོབ་ཤོག་སྟོན་མཆོག་རྒྱལ་བ་དེ་ཡིས་ལེགས་འདོམས་པའི། །མདོ་སྔགས་ཆོས་ཚུལ་བཤད་དང་སྒྲུབ་པས་དར། །བསྟན་འཛིན་ཚོགས་རྣམས་ཡུན་རིང་ཞབས་བརྟན་ཅིང།།

[079A]༄༅། །རྣམ་དཀར་འཕྲིན་ལས་དབྱར་མཚོ་ལྟར་འཕེལ་ཤོག་མཐའ་དབུས་འཇིག་རྟེན་ཀུན་ཏུ་དཀར་མིན་འབྲས། །མིང་ཡང་ལྷག་མ་མེད་པར་ཞི་བ་དང། །སྣོད་དང་བཅུད་ལ་རྫོགས་ལྡན་ཇི་བཞིན་དུ། །ཆོས་འབྱོར་བདེ་སྐྱིད་
དཔལ་གྱིས་ཁྱབ་པར་ཤོག་ ཅེས་པ་འདི་ནི་ཀ་ཐོག་རིག་པ་འཛིན་པ་ཧ་རི་ནཱ་ཐས་འདི་གའི་རིང་འཚོ་སོགས་འཕྲལ་ཡུན་གྱི་ལེགས་ཚོགས་རྒྱ་ཆེན་པོ་འབྱུང་བའི་ཆེད་དུ་དམིགས་མངའ་རིས་མང་ཡུལ་གྱི་ཞྭ་སེར་འཆང་བའི་འདུས་སྡེ་དཔེ་ཐུབ་དགོན་དུ་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་
ལེའུ་ཕྱེད་དང་བཅུ་གསུམ་གྱི་བར་ཚོགས་འདོན་དུ་གསར་འཛུགས་དགོས་པའི་དགེ་བའི་བསྐུལ་མ་མཛད་པར་བརྟེན་ལ་དྭགས་རྒྱལ་པོ་ནས་གཏོང་ཐེབས་མཆོད་གཞིས་གསར་སྦྱོར་དང་བཅས་ལེགས་པར་ཚུགས་ཟིན་པ་ལ་དགེ་བ་བསྔོ་བའི་སྨོན་ཚིག་ཅིག་དགོས་ཞེས་རིག་པ་འཛིན་པ་ནས་འཕྲིན་ཡིག་གིས་
བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཀུན་གསལ་ངོས་ཡངས་ཤེས་བྱ་མཐའ་དག་གི། །གཟུགས་བརྙན་བྱེད་པོའི་པིར་གྱིས་བྲིས་པ་བཞིན། །ཡེ་ཤེས་བདེན་གཉིས་གཟིགས་པ་མཉམ་
འཇུག་པའི། །བདེ་གཤེགས་སྲས་དང་བཅས་པས་བྱིན་གྱིས་རློབས། །དོན་ཀུན་གྲུབ་པའི་གཏམ་སྙན་མཽཀྟི་ཀ། །ཕྱོགས་བྲལ་རྣ་བའི་རྒྱན་དུ་མཛེས་གྱུར་པའི། །རྣམ་འདྲེན་ཆོས་ཀྱི་རྒྱལ་བོའི་བསྟན་འཛིན་གྱི། །ཟག་མེད་དགོངས་པ་ཇི་བཞིན་རྫོགས་
གྱུར་ཅིག་མི་མཇེད་ཞིང་འདིའི་མགོན་པོ་དོན་ཀུན་གྲུབ། །ཆོས་ཀྱི་རྒྱལ་ཐབས་འཆང་བའི་ཡོངས་འཛིན་གང། །མྱུར་དུ་མི་ཡི་སྲིད་པར་ཟློས་པ་ཡི། །སྤྲུལ་སྐུའི་སྣང་བ་འགོག་མེད་འཆར་བར་ཤོག་མོས་ལྡན་རེ་བ་སྐོང་བྱེད་ཡང་སྤྲུལ་གྱི། །

[079B] །སྔོན་བྱོན་མཁས་དང་གྲུབ་པའི་རྣམ་ཐར་བཞིན། །བཀའ་རྒྱུད་བསྟན་པ་ཡུན་རིང་མཛེས་གྱུར་ཅིག་སླུ་མེད་སྐྱོབ་པ་རྣམས་ཀྱི་བྱིན་རླབས་དང། །ནམ་ཡང་མི་འཆོལ་རྟེན་ཅིང་འབྲེལ་འབྱུང་མཐུ།།
བདག་ཅག་ལྷག་བསམ་ཆེས་དཀར་བདེན་སྟོབས་ཀྱིས། །ཅི་བཏབ་སྨོན་ལམ་འབྲས་བུ་མྱུར་སྨིན་ཤོག་ ཅེས་པ་འདི་ནི་རྗེ་འབྲི་ཁུང་བའི་བསྟན་པའི་གསལ་བྱེད་དོན་གྲུབ་ཆོས་ཀྱི་རྒྱལ་པོ་ཞི་བར་གཤེགས་པའི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་སྤྲུལ་པའི་སྐུ་ཀུན་
བཟང་དཀོན་མཆོག་ཉི་མའི་གསུང་གིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་བདེ་ཆེན་ངང་ལས་མ་གཡོས་བཞིན། །མཐའ་ཡས་འགྲོ་ངོར་སྙིང་རྗེའི་གཞན་དབང་གིས། །གང་
འདུལ་སྤྲུལ་པ་སྟོན་མཛད་བླ་མ་ལྷ། །མཆོག་གསུམ་བདེན་པའི་མཐུ་ཡིས་བྱིན་གྱིས་རློབས། །རྒྱལ་སྲས་མཐོན་པོའི་ས་ལ་དབང་བསྒྱུར་བའི། །འཕགས་པ་འཇིགས་མེད་མཆོག་གི་བརྟུལ་ཞུགས་ཅན། །བསྟན་པའི་རྒྱ་མཚོ་ཉིད་གྱུར་མགོན་དེ་
ཡི། ༑ཟག་མེད་དགོངས་པ་ཇི་བཞིན་རྫོགས་གྱུར་ཅིག་འཕགས་པའི་ས་བརྙེས་འཇིགས་མེད་བསྟན་པའི་ནོར། །རྒྱ་མཚོ་ལྟ་བུར་གང་བའི་བཤེས་གཉེན་གྱི། །ཡང་སྤྲུལ་ཟླ་པར་མར་པའི་བདུད་རྩི་བཞིན། །སྐལ་ལྡན་མིག་ངོར་མྱུར་དུ་འཆར་
བར་ཤོག་འགྲོ་རྣམས་སྨིན་གྲོལ་ལ་འགོད་བཤེས་གཉེན་གང། །སླར་ཡང་མཁས་བཙུན་བཟང་པོའི་ཟློས་གར་གྱིས། །བསྟན་ལ་གཅིག་ཏུ་སྨན་པའི་འཕྲིན་ལས་མཆོག་སྐལ་ལྡན་ཚོགས་ཀྱིས་མྱུར་དུ་སྤྱོད་གྱུར་ཅིག་སླུ་མེད་བླ་མ་ཡི་དམ་

[080A]༄༅། །བྱིན་རླབས་དང། །རྒྱུ་འབྲས་འཆོལ་བ་མེད་པའི་རྟེན་འབྲེལ་མཐུ། །མོས་ལྡན་ལྷག་བསམ་དག་པའི་བདེན་སྟོབས་ཀྱིས། །རྣམ་དག་སྨོན་པ་ཡིད་བཞིན་འགྲུབ་གྱུར་ཅིག་ ཅེས་མདོ་ཁམས་བསྟན་པའི་གསལ་བྱེད་
འཕགས་པ་ལྷ། །འཕགས་པ་འཇིགས་མེད་བསྟན་པའི་རྒྱ་མཚོ་ཞི་བར་གཤེགས་སྐབས་ཡང་སྲིད་མྱུར་ཕེབས་ཀྱི་གསོལ་འདེབས་སྨོན་ཚིག་ཅིག་དགོས་ཞེས་བསྟན་པ་ཡོངས་རྫོགས་ལ་མཁས་ཤིང་གྲུབ་པའི་དགེ་བའི་བཤེས་གཉེན་ཆེན་པོ་ངག་དབང་བྱམས་པའི་གསུང་གིས་
བསྐུལ་མ་གནང་བ་ལྟར། ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་འོལ་དགའ་སྟག་རྩེའི་སྒར་ཐོག་ཏུ་སྦྱར་བའོ།།     ༈    །།སྒྲིབ་པ་གཉིས་སྤངས་ཡང་དག་རྫོགས་སངས་རྒྱས། །འགོག་ལམ་གཉིས་འདུས་སྐྱབས་དངོས་དམ་པའི་
ཆོས། །རིག་གྲོལ་གཉིས་ལྡན་འཕགས་ཚོགས་དགེ་འདུན་གྱིས། །མཆོག་ཐུན་གཉིས་ཀྱི་དངོས་གྲུབ་དེང་འདིར་སྩོལ། །ངག་གི་དབང་ཕྱུག་འཇམ་མགོན་ཙོང་ཁ་པའི། །དམ་ཆོས་སྙན་པར་གྲགས་པའི་རིན་ཆེན་སྐྱེས། །སྩོལ་མཛད་བཤེས་
གཉེན་རྒྱ་མཚོའི་དེད་དཔོན་གྱིས། །ཡང་སྤྲུལ་གདུལ་བྱའི་སྣང་བར་མྱུར་སྟོན་ཤོག་ཚོགས་གཉིས་གཡས་སུ་འཁྱིལ་བའི་དུང་དཀར་སྒྲ། །ལེགས་བཤད་འབྲུག་གི་ང་རོ་ལྟར་གྲགས་པའི། །ཡོངས་འཛིན་སྤྲུལ་པའི་ཟློས་གར་གསར་པ་ཡིས། །
མཁས་བཙུན་བཟང་པོའི་རྣམ་ཐར་སྐྱོང་གྱུར་ཅིག་རང་བཞིན་གདོད་ནས་དག་པའི་ཆོས་ཉིད་དང། །སྣང་བ་སྣ་ཚོགས་འཆར་བའི་རྟེན་འབྲེལ་མཐུ། །ནམ་ཡང་སླུ་མེད་བདེན་པ་དམ་པ་དེས། །བདག་ཅག་བསམ་དོན་ཡིད་བཞིན་འགྲུབ་གྱུར་ཅིག་

[080B] མཛོད་པ་ཐུན་མོང་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ལྟར་བཅས་འགྲོ་བའི་
འདྲེན་མཆོག་ཟས་གཙང་སྲས། །ཞལ་ལུང་མདོ་རྒྱུད་གཞུང་མང་ཀློག་པ་དང། །ཐུན་མོང་ལམ་དང་ལྷ་ཡི་རྣལ་འབྱོར་སོགས། །སྔོན་གོམས་ཟླ་ལྟར་ཆེས་དཀར་དགེ་བའི་མཐུས། །ཚེ་རབས་ཀུན་ཏུ་འཁོར་ལོ་བཞི་ལྡན་གྱི། །རྟེན་བཟང་རྒྱུད་མར་
ཐོབ་ཅིང་མི་རིང་བར། །སྲིད་པའི་རྒྱ་མཚོ་ཆེ་ལས་རབ་བརྒལ་ཏེ། །སྟོབས་བཅུ་མངའ་བའི་ས་ལ་དབང་འབྱོར་ཤོག་ ཅེས་པ་འདི་ནི་ཅོ་ནེ་རི་ཁྲོད་པ་དགེ་སློང་ཀུན་དགའ་ནོར་བུས་རི་བོ་རྩེ་ལྔའི་གནས་མཆོག་ཏུ་ལོ་ལྔ་བསྡད་ནས་བཀའ་འགྱུར་ཚར་གཅིག་བཀླགས་པ་དང་
ལམ་རིམ་དང། གསང་བདེ་འཇིགས་གསུམ་གྱི་རྣལ་འབྱོར་སོགས་དགེ་སྦྱོར་གང་ཐུབ་བགྱིས་པའི་མཐུས་ཚེ་རབས་ཀུན་ཏུ་དལ་རྟེན་ཐོབ་པའི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །བདེ་བར་གཤེགས་པ་སྨན་
གྱི་བླ་མ་སོགས། །སླུ་མེད་སྐྱབས་གནས་དམ་པའི་བྱིན་རླབས་ཀྱིས། །བདག་ལ་འབྲེལ་ཐོགས་ཟུག་རྡུས་གཙེས་པ་ཀུན། །ནད་ལས་མྱུར་གྲོལ་ཡུན་རིང་བདེར་འཚོ་ཤོག་ ཅེས་པ་འདི་ནི་ཨུ་ཧང་ཐོ་ཡོན་དགེ་སློང་ངག་དབང་བསམ་འགྲུབ་ཀྱིས་སྨན་བྱིན་པ་ཐམས་ཅད་གཞན་
ལ་ཕན་ཐོགས་པའི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རིག་སྔགས་སྙིང་པོ་ཡི་གེ་དྲུག་མའི་གཟུངས། །ལན་མང་བཟླས་སེགས་སྔོན་བསགས་དགེ་བའི་མཐུས། །ཕ་མར་གྱུར་པའི་སེམས་

[081A]༄༅། །ཅན་ཐམས་ཅད་ཀྱི། །སྡིག་སྒྲིབ་བྱང་ཞིང་ཚོགས་གཉིས་མྱུར་རྫོགས་ཤོག་ ཅེས་པ་འདི་ནི་ཁལ་ཁ་ཕྱོགས་ནས་དགེ་སློང་ཡེ་ཤེས་ཚེ་རིང་གིས་སེམས་ཅན་ཐམས་ཅད་ཀྱི་དོན་དུ་དམིགས་མ་ཎི་འདྲེན་གྱི་ཡོད་པས་འགྲོ་བ་ཐམས་
ཅད་ལ་ཕན་པའི་སྨོན་ལམ་ཚིག་བཞི་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བྱང་ཆུབ་ཡན་ལག་རབ་ཏུ་རྫོགས་པའི་སྐུ། །འགྲོ་ལ་ཕན་བདེའི་སྙིང་པོར་ཆེ་བའི་མགོན། །བླ་མ་སྙིང་རྗེའི་ལྷ་
གཅིག་ཕྱིན་བརླབས་ཀྱིས། །བདག་ཅག་སྒོ་གསུམ་རྟག་ཏུ་དགེ་གྱུར་ཅིག་ཚེ་རབས་ཀུན་ཏུ་སྤྱན་རས་གཟིགས་དབང་གིས། །སྡུག་པའི་བུ་དང་འདྲ་བར་རྗེས་བཟུང་སྟེ། །སྲིད་པའི་འཆིང་བ་ཆེ་ལས་རབ་གྲོལ་ཞིང། །བདེ་པ་ཆེན་པའི་ས་ལ་
མྱུར་རེག་ཤོག་ ཅེས་པ་འདི་ནི་ཁེ་ཤིག་ཐན་ཛ་སག་གི་ཚ་བོ་ཐའི་ཇི་དགེ་འདུན་དར་རྒྱས། ཁ་ཐོན་བདེ་ཆེན་དཔལ་མོ། དངོས་གྲུབ་རྒྱ་མཚོ། དོན་གྲུབ་དབང་རྒྱལ། ཚེ་རིང་སྒྲོལ་མ་རྣམས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱང་བའོ།།  །།
   ༈    །བྱིན་རླབས་ཡེ་ཤེས་གཙང་མ་གངྒཱའི་ཆུས། །སྐལ་དམན་བདག་གིས་སྔོན་བསགས་སྡིག་སྒྲིབ་སོགས། །ཉེས་པའི་དྲི་མ་མཐའ་དག་སྦྱང་དུ་གསོལ། །ཚེ་འདིའི་སྣང་བ་
ནུབ་པར་གྱུར་མདག་དག་པའི་ཞིང་མཆོག་བདེ་བ་ཅན་གྱི་གནས། །སྐྱེས་ནས་འོད་དཔག་མེད་ཀྱི་ཞལ་མཐོང་ཞིང། །ཐེག་མཆོག་ཆོས་ཀྱི་དགའ་སྟོན་མྱོང་བར་ཤོག་ ཅེས་པ་འདི་ནི་ཁེ་ཤིག་ཐན་ཛ་སག་གི་ཐའི་ཇི་ཀུན་དགའ་དོན་ཡོད་ཀྱིས་ལས་སུ་

[081B]།     ༈    །།སྐྱབས་ཀུན་འདུས་པའི་རང་
གཟུགས་བླ་མ་མཆོག་མགོན་དུ་བསྟེན་ཅིང་གསོལ་བ་བཏབ་པའི་མཐུས། །ཁམས་གསུམ་སྡུག་བསྔལ་བཙོན་ཁང་འཐིབས་པ་ལས། །མྱུར་གྲོལ་བླ་མེད་བྱང་ཆུབ་ཐོབ་པར་ཤོག། །   ༈    །བདེ་སྟོང་མཆོག་གི་སྨིན་ལེགས་གར་མཁན་མ།།
དཀྱིལ་འཁོར་རབ་འབྱམས་རྒྱ་མཚོའི་མགོན་པོ་རུ། །ཅིར་ཡང་འཆར་བའི་རྡོ་རྗེ་སེམས་དཔའ་དང། །དབྱེར་མེད་མོས་ལྡན་གདུལ་བྱའི་བླ་མ་མཆོག་བློ་བཟང་རྒྱལ་བ་གཉིས་པའི་གསུང་རབ་མཁར། །རྣམ་དཔྱོད་དཔལ་གྱི་འབྱོར་པའི་
གཤོག་རླབས་ཟུང། །ཆེས་ཡང་ཚུལ་ཁྲིམས་མི་འཇིགས་ཤུགས་རྫོགས་པའི། །བཤེས་གཉེན་མཁའ་ལྡིང་དབང་པོ་གང་དེ་ཉིད། །ད་དུང་སྐལ་ལྡན་གདུལ་བྱའི་ཉེར་འཚོ་རུ། །ཡང་སྲིད་མྱུར་དུ་ཚེས་པའི་ཟླ་བ་གསར། །རང་གཞན་དོན་གཉིས་
འགྲུབ་པའི་དཀར་པོའི་ཆ། །འཕེལ་བའི་རེ་བ་མཐའ་དག་ལྷུན་གྲུབ་ཤོག་ ཅེས་མང་ཐོས་ལུང་གི་ཡོན་ཏན་གྱིས་ཕྱུག་པའི་སྔགས་ཆེན་རྡོ་རྗེ་འཆང་བསྟན་པ་རྒྱས་པར་བྱེད་པའི་བཀའ་འགྱུར་བ་མེར་གན་ནོ་མོན་ཧན་བློ་བཟང་དཔལ་འབྱོར་ཚུལ་ཁྲིམས་ཞི་བར་གཤེགས་པའི་ཡང་སྲིད་མྱུར་
འབྱོན་གྱི་བདེན་ཚིག་སྨོན་ལམ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་སྐྱབས་གནས་རྣམས་ཀྱི་ཐུགས་རྗེ་དང། །སྔོན་བསགས་རྣམ་པར་དཀར་བའི་ལས་ཀྱི་མཐུས། །ཚེ་རབས་ཀུན་

[082A]༄༅། །ཏུ་སྤྱན་རས་གཟིགས་དབང་གི། །ཞིང་མཆོག་གྲུ་འཛིན་གནས་སུ་སྐྱེ་བར་ཤོག་མགོན་དེས་བརྩེ་བའི་མ་བཞིན་རྗེས་བཟུང་ནས། །འཇིགས་ཚོགས་སྡུག་བསྔལ་ཀུན་ལས་སྐྱོབ་པ་དང། །ཐེག་མཆོག་ཆོས་
ཀྱི་བདུད་རྩིས་ལེགས་བསྐྱངས་ནས། །རིང་མིན་རྒྱལ་བའི་གོ་འཕང་ཐོབ་པར་ཤོག་ ཅེས་པ་འདི་ནི་ཁལ་ཁ་ཕྱོགས་ནས་ཚོགས་ཆེན་དབུ་མཛད་ཨལ་དར། དགེ་སློང་ཉི་མ་བློ་གསལ། བློ་བཟང་ཕུན་ཚོགས་རྣམས་ཀྱིས་ཕྱི་མ་ངེད་ཀྱི་ཞབས་དྲུང་དུ་སྐྱེ་བའི་སྨོན་ཚིག་དགོས་ཚུལ་བསྐུལ་བ་འདོད་
བ་བཞིན་གྲུབ་ཀྱང་དགེ་མཚན་གང་ཡང་མེད་གཤིས་འཕགས་པ་ཐུགས་རྗེ་ཆེན་པོའི་ཞབས་དྲུང་སྐྱེ་བའི་སྨོན་ཚིག་འདི་བཞིན་དོན་ཚེ་བར་མཐོང་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།ཤིང་ཕག་ལོ་སྩལ་བའི་སྤྱི་བཤགས།  ཨོཾ་སསྟི། བླ་མ་དང་དཔལ་
རྡོ་རྗེ་སེམས་དཔའ་ལ་ཕྱག་འཚལ་ལོ། །བསམ་པའི་རེ་བསྐོང་མཛད་བླ་མ་དང། །དངོས་གྲུབ་འབྱུང་གནས་ཡི་དམ་དཀྱིལ་འཁོར་ལྷ། །བདེ་གཤེགས་སྲས་བཅས་དཔའ་བོ་མཁའ་འགྲོ་དང། །མཐུ་ལྡན་སྲུང་མའི་ཚོགས་རྣམས་དགོངས་སུ་
གསོལ། །བདག་ཅག་རྨོངས་དང་བག་མེད་དབང་གྱུར་ཅིང། །མགུས་ཉོན་མོངས་གདོན་གྱིས་བརླམས་པའི་མཐུས། །སྔོན་བསགས་སྒོ་གསུམ་ཉེས་ཚོགས་ཅི་བགྱིས་པ། །མ་ལུས་འགྱོད་པ་དྲག་པོས་སོ་སོར་བཤགས། །ཁྱད་པར་རང་གིས་
ཁས་བླངས་སྡོམ་པ་དང། །དམ་ཚིག་བླང་དོར་གནས་ལས་ཉེར་འདས་ཤིང། །གསང་པ་བསྒྲགས་དང་ཉམས་གྲིབ་སྤགས་པ་སོགས། །ནོངས་པ་གང་བགྱིས་སྙིང་ནས་མཐོལ་ཞིང་བཤགས། །འཁོར་གསུམ་གནས་ལུགས་མཁའ་ལྟར་རྣམ་དག་

[082B] །ཀུན་རྫོབ་འགྲོ་ལ་རྨད་བྱུང་ཐུགས་རྗེའི་ཆུས། །སྡིག་ལྟུང་དེ་འབྲས་ནད་གདོན་སྡུག་བསྔལ་དྲི། །ཉེ་བར་བཀྲུས་ནས་ཚངས་པ་སྩལ་དུ་གསོལ།།    ༈    །།ཨོཾ་སསྟི། རྣམ་དག་ཆོས་དབྱིངས་བདེ་བ་ཆེན་
པོའི་ངང། །སྣ་ཚོགས་སྒྱུ་འཕྲུལ་དྲ་བའི་རོལ་མོ་ཡིས། །མཐའ་ཀླས་འགྲོ་ལ་བདེ་ལེགས་མཆོག་སྩོལ་བའི། །འཇམ་མགོན་ཞི་ཁྲོའི་ལྷ་ཡིས་བདག་སྐྱོངས་ཤིག་མི་ཤེས་པ་དང་བག་མེད་དབང་གྱུར་པས། །རྩ་བ་ཡན་ལག་དམ་ཚིག་ཉམས་པ་
སོགས། །སྔོན་བསགས་སྡིག་ལྟུང་དྲི་མ་མ་ལུས་པ། །འབྲས་བུར་བཅས་པ་མྱུར་དུ་སྦྱང་དུ་གསོལ། །གནས་སྐབས་ཀུན་ཏུ་འཇམ་དབྱངས་བླ་མ་ཁྱེད། །ཞི་ཁྲོ་ཅིར་ཡང་འཆར་བའི་རྣམ་འགྱུར་གྱིས། །ནམ་ཡང་འབྲལ་བ་མེད་པར་རྗེས་བཟུང་
བཅས་པ་མྱུར་དུ་སྦྱངས་དུ་གསོལ། །གནས་སྐབས་ཀུན་ཏུ་འཇམ་རྩོད་རྩོམ་ལ་ཐོགས་མེད་སྤོབས་པ་དང། །ཐོས་བསམ་སྒོམ་པའི་ཤེས་རབ་སྣང་བ་རྒྱས། །སྐུ་གསུང་ཐུགས་ཀྱི་རྡོ་རྗེར་བྱང་ཆུབ་པའི། །བླ་མེད་ལམ་བཟང་ཐོབ་པར་བྱིན་གྱིས་
རློབས། །ཡེ་ཤེས་རང་སྣང་རྟེན་དང་བརྟེན་པ་ཡི། །དཀྱིལ་འཁོར་དག་པའི་སྣང་བ་གསལ་རྫོགས་ཤིང། །སྐལ་ལྡན་འགྲོ་བ་དཔག་མེད་སྨིན་གྲོལ་གྱི། །དབང་བཞིས་འདྲེན་པའི་རྟེན་འབྲེལ་ལྷུན་གྲུབ་ཤོག་ ཅེས་པ་འདི་ཡང་ཆོས་སྨྲ་བའི་བཙུན་པ་
བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བླ་མ་ཡི་དམ་ཀུན་གྱི་བྱིན་རླབས་དང། །ནུས་ལྡན་མཁའ་འགྲོ་སྲུང་མའི་མཐུ་སྟོབས་ཀྱིས། །རྣམ་འདྲེན་རྒྱལ་བའི་བསྟན་པ་དར་བ་དང། །མར་གྱུར་འགྲོ་རྣམས་བདེ་

[083A]༄༅། །དང་ལྡན་པར་ཤོག་རྒྱལ་པའི་བསྟན་འཛིན་སྤྱི་དང་ཁྱད་པར་དུ། །བསྐལ་བཟང་རྒྱལ་བ་རྒྱ་མཚོ་འདུས་པའི་དཔལ། །ཡུན་རིང་ཞབས་བརྟན་བསྟན་དང་འགྲོ་བ་ལ། །ཕན་པའི་འཕྲིན་
ལས་ཕྱོགས་བཅུར་རྒྱས་པར་ཤོག་བདག་གིས་སྔོན་བསགས་སྡིག་ལྟུང་མ་ལུས་པ། །ཉེ་བར་ཞི་བའི་གཙང་མའི་དཔལ་ཐོབ་ཅིང། །གནས་སྐབས་མཐུན་པའི་རྐྱེན་རྣམས་ཡིད་བཞིན་འགྲུབ། །ཀུན་མཁྱེན་གོ་འཕང་
མཆོག་ལ་མྱུར་རེག་ཤོག་ ཅེས་པ་འདི་ནི་ལི་ཐང་སྡེ་པ་ཨ་འབུམ་བཀྲ་ཤིས་ཀྱིས་ཇོ་ཤཱཀ་ཡིད་བཞིན་ནོར་བུས་དབུས་རྟེན་རྣམས་མཇལ་བའི་སྐབས་གསོལ་བ་བཏབ་ཆོག་པའི་སྨོན་ཚིག་ཁ་ཏོན་བྱེད་རྒྱུ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།ཨོཾ་སསྟི། བློ་གྲོས་ཤེས་བྱར་བལྟ་བའི་འོད་འབར་ཞིང། །བཟང་པོའི་བག་ཆགས་འགྱུར་བ་མེད་པའི་ཁམས། །བསྐལ་བཟང་རྒྱལ་བ་རྒྱ་མཚོའི་སྙིང་པོ་སྐྱེས། །
ཁྱབ་བདག་དབང་གི་རྒྱལ་པོར་ཕྱག་འཚལ་ལོ། །སྒྲིབ་པའི་རྡུལ་གྱི་ཕྲ་རབ་ཆ་ཙམ་ཡང། །རིང་དུ་སྤངས་པའི་འོད་གསལ་ཆོས་ཀྱི་སྐུ། །འགྲོ་ཀུན་མིག་གི་བདུད་རྩིར་མངོན་བཞེངས་པའི། །འཕགས་མཆོག་སྤྱན་རས་གཟིགས་
ལ་ཕྱག་འཚལ་ལོ། །ཁྱོད་ནི་ཐར་ལམ་འཁྲིད་པའི་བཤེས་གཉེན་ཏེ། །དངོས་གྲུབ་རེ་བ་སྐོང་མཛད་ཡི་དམ་ལྷ། །བར་གཅོད་ཀུན་སེལ་མཁའ་འགྲོ་ཆོས་སྐྱོང་དངོས། །མགོན་མེད་བདག་གི་སྐྱབས་མཆོག་སྤྱན་

[083B] །རྙེད་དཀའ་དོན་ཆེ་ཡིད་བཞིན་ནོར་འདྲའི་རྟེན། །ཚེ་འདིའི་ཆེ་ཐབས་རྣམ་གཡེང་ལོང་གཏམ་སོགས། །དོན་མེད་ཟད་པའི་བ་གླང་ལྟ་བུ་བདག་བློ་སྣ་ཆོས་ལ་སྒྱུར་ཞིག་སྤྱན་
རས་གཟིགས། །གཉེན་བཤེས་འཁོར་གཡོག་དུ་བས་མཐའ་བསྐོར་ཞིང། །དབུགས་བརྩེགས་ལུས་དང་སེམས་ལ་གདུང་བ་འབར། །ཚེ་འདིའི་ཕུན་ཚོགས་ཀུན་ལ་འཕྲེང་བཞིན་དུ། །
འཆི་ཚེ་མགོན་སྐྱབས་མཛོད་ཅིག་སྤྱན་རས་གཟིགས། །འཇིག་རྟེན་འདི་ཡི་སྣང་བ་གཏན་དུ་ནུབ། །གཤིན་རྗེའི་ཕོ་ཉ་དུ་མས་མཐའ་བསྐོར་ནས། །གཏོལ་མེད་བར་དོའི་བཤུལ་རིང་
འཁྱམས་པའི་ཚེ། །འབྲལ་མེད་ར་མདའ་མཛོད་ཅིག་སྤྱན་རས་གཟིགས། །ཁོར་ཡུག་མེ་ལྕེ་འབར་བས་རབ་བསྲེག་ཅིང། །གྲངས་མེད་མཚོན་གྱིས་ཤ་རུས་དུམ་བུར་གཏུབ། །བཟོད་དཀའ་ངན་སོང་
གནས་སུ་ལྷུང་ངེས་བདག་དག་པའི་ཞིང་དུ་དྲོངས་ཤིག་སྤྱན་རས་གཟིགས། །ཉོན་མོངས་ཧ་ལའི་དུག་གིས་རྒྱུད་མྱོས་ཤིང། །ལས་ངན་ལྕགས་སྒྲོག་དམ་པོས་རྒྱུན་དུ་བསྡམས། །ནམ་ཡང་བདེ་བ་

[084A]༄༅། །སྤངས་པའི་དབང་མེད་བདག་བདེ་ཆེན་ཐར་པར་དྲོངས་ཤིག་སྤྱན་རས་གཟིགས། ། ཞེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་བསྐལ་བཟང་རྒྱ་མཆོས་སྦྱར།།།

[084B][BP]









