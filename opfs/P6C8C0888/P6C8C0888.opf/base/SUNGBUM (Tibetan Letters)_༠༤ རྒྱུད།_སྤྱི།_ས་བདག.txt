
[001A]
༄༅། །ས་བདག་གདོན་འགྲོལ་གྱི་ཆོ་ག་བདེ་ལེགས་དཔལ་སྟེར་ཞེས་བྱ་བ་བཞུགས་སོ། །

[001B] །ན་མོ་གུ་རུ་སིང་ཧ་ནཱ་ད་ཡེ། །བླ་མ་རྗེ་བཙུན་སེང་གེ་སྒྲའི། །ཞབས་ལ་གུས་པས་ཕྱག་འཚལ་ཏེ། །ས་བདག་
གདོན་འགྲོལ་ཆོ་ག་ནི། །གསལ་ཞིང་བླང་བདེ་འབྲི་བར་བྱ། །འདིད་ས་བདག་གདོན་འགྲོལ་གྱི་ཆོ་ག་ཇི་ལྟར་བྱ་ཚུལ་བརྗོད་པ་ལ། དཀྱིལ་འཁོར་བྲི་བ་དང་
ཡོ་བྱད་གསོག་པ་དང། ཆོ་ག་དངོས་སོ། །དང་པོ་ནི། རས་གོག་སོགས་ལ་ཚངས་ཟུར་གྱི་ཐིག་སྤྱི་ལྟར་བཏབ་པའི་ལྟེ་བ་ནས་ཕྱོགས་རེར་ཆ་ཆུང་བཅུ་དྲུག་སོད་བ་ན་རྩ་
ཐིག་དེ་ནས་ཕྱིར་ཆ་ཆུང་གཅིག་སོང་བ་ན་རྩིག་ཐིག་དེ་ནས་ཆ་ཆུང་གཉིས་ལ་འདོད་སྣམ། ཆ་ཆུང་གཅིག་ལ་ཕ་གུ། ཆ་ཆང་གཉིས་ལ་གསེར་གྱི་སྐ་རགས་
ཆ་ཆུང་གཅིག་ལ་བྱ་འདབ། ཡང་ཆ་ཆུང་གཅིག་ལ་མདའ་ཡབ་སྟེ། ཐིག་བདུན་པོ་འདི་ཟུར་ཐིག་ནས་ཚངས་ཐིག་གི་ཕྱོགས་སུ་གདབ། དེ་ལ་རྩ་ཐིག་ནི་ཚངས་ཐིག་

[002A] །ལ་ཆ་ཆུང་གཉིས་ཀྱིས་མ་རེག་པ། དེ་བཞིན་དུ་རྩིག་ཐིག་འདོད་སྣམ་གཉིས་པོ་ཆ་ཆུང་གསུམ་གྱི་མཚམས་སུ་བཞག་སྟེ་འདི་གཉིས་ཀྱི་
རྩེ་མོ་ཐིག་དྲང་བོས་སྤྲེལ། ཕ་གུ་སོགས་གསུམ་ནི་ཆ་ཆུང་ལྔའི་མཚམས། མདའ་ཡབ་ནི་ཟུར་ཐིག་ཅིག་ཤོག་ཀྱི་བར་དུ་ཐལ་མར་བཏབ། དེ་ནས་རྩ་ཐིག་གི་ནང་རྩེ་ནས་ཕྱིར་
སྒོ་འཁྱུད་ཆ་ཆུང་བཞི་དང། དེ་ནས་ཟུར་གྱི་ཕྱོགས་སུ་སྒོ་འགྲམ་ཆ་ཆུང་གཉིས་དང། དེ་ནས་ཕྱིར་སྒོ་ལོགས་ཆ་ཆུང་གསུམ་བཏབ་པའི་རྩེ་ནས་སྒོ་ལོགས་གཅིག་ཤོས་ཀྱི་
བར་ཆ་ཆུང་བརྒྱད་པའི་ཐིག་དྲང་བོས་སྦྲོལ་ན་སྒོའི་ནང་དབྱིབས་འབྱུང། དེ་ནས་སྒོ་ལོགས་ཀྱི་རྒྱབ་ཏུ་ཆ་ཆུང་གཅིག་སོང་བ་ན་འདོད་སྣམ་ནས་མངའ་ཡབ་ཀྱི་བར་ཆ་ཆུང་ལྔ་
བའི་ཐིག་དྲང་པོ་ཅིག་གདབ་སྟེ་རྩིག་རྒྱུན་ནོ། །ནང་ཐིག་ནི། དབུས་ནས་ཆ་ཆུང་ལྡས་བསྐོར་བའི་ལྟེ་བ། དེ་ནས་ཆ་ཆུང་བཅུས་བསྐོར་བའི་བདབ་མ། དེ་ནས་

[002B] དེ་ཡང་འདབ་མའི་དཔུང་པའི་བར་ཆ་ཆུང་དྲུག་དེ་ནས་མཆུ་ཟླུམ་པོར་འགྲོ་བ་ལ་ཆ་ཆུང་བཞི་བྱ། ཁ་དོག་སོགས་
ནི། འོག་གཞི་བྱིན་བོ་ཤར་དཀར་ལྷོ་སེར་ནུབ་དམར་བྱང་ལྗང་དམ། ཡད་ན་ནང་དུ་ཆུ་རིས་སྔོན་བོས་གང་བར་བྲི་གསུང་བ་ལྟར་བྱ། རྩ་རྩིག་གཉིས་ཀྱི་བར་སྟོང་ལ་རྩིག་པ་ལྔ་ཕྱི་ནས་རིམ་གྱིས་སྔོ་སེར་དམར་ལྗང་དཀར་པོ་
བྲི། འདོད་སྣམ་དམར་པོ་ལ་མཆོད་པའི་ལྷ་མོ་ཕྱོགས་རེར་བཞི་རེ་སྟེ་བཅུ་དྲུག་བཞུགས་སྟབས་དང་ཁ་དོག་མ་ངེས་པ། མཆོད་རྫས་ཐོགས་པ་ཞལ་ནང་དུ་ལྟ་བ་བྲི། ཟུར་བཞིར་ཟླ་ཕྱེད་དཀར་པོ་ལ་རིན་པོ་ཆེ་དམར་
པོ་རྡོ་རྗེ་སྔོན་པོ་རྩེ་གསུམ་པས་མཚན་པ་རྩེ་ཕྱིར་བསྟན་པ་བྲི། ཕ་གུ་སེར་པོ་ལ་ཟུར་གསུམ་དང་གྲུ་བཞི་སོགས་རིན་པོ་ཆེའི་ཕྲ་བཀོད་པ། གསེར་གྱི་སྐ་རགས་གཞི་ནག་པོ་ལ་ཆུ་སྲིན་གྱི་ཁ་ནས་འཕྱད་བའི་རིན་པོ་ཆེའི་
དྲ་བ་དྲ་ཕྱེད་དྲིལ་བུ་རྔ་ཡབ་སོགས་དང་བཅས་པ་བྲི། བྱ་འདབ་གཞི་ནག་པོ་ལ་ཤར་བུ་དཀར་པོ་སྦྱི་བླུགས་མཆུ་མེད་པ་མགོ་ཐུར་དུ་བསྟན་པ་འདྲ་བ། མདའ་ཡབ་གཞི་ནག་པོ་ལ་བད་འདབ་ཕྱེད་པའི་དབྱིབས་ཅན་དཀར་པོ་སྟེ་
བད་འདབ་ཕྱེད་པ་རེ་རེ་བསྒྲིགས་ཏེ་བསྒྲེངས་བ་ལྟར་བྱ། རྩ་ཐིག་གི་ནང་གི་ཟུར་བཞི་སྒོ་དང་སྒོ་འཁྱུད་ཀྱི་ཕྱི་མཚམས་རྣམས་སུ་ཟླ་ཕྱེད་རྡོ་རྗེ་བྲི། ནང་གི་པདྨ་ནི་སྣ་ཚོགས་པདྨ་སྟེ། ཕྱོགས་བཞིའི་འདབ་མ་དམར་

[003A]༄༅། །ཤང་ལྷོ་དང་ནུབ་བྱང་གི་འདབ་མ་གཉིས་སེར། ལྷོ་ནུབ་དང་ལྟེ་བ་ལྗང། བྱང་ཤར་སྔོན་པོ། མུ་ཁྱུད་སྔོན་པོ་ལ་རྡོ་རྗེ་རྩེ་གསུམ་པར་རྐང་པོས་བསྐོར་བ་བྲི། ཡང་པདྨ་འདིའི་ལྟེ་བར་པདྨ་དམར་པོ་
འདབ་མ་བརྐྱང་པ་བྲིས་པའི་ལྟེ་བར་སེང་གེའི་སྒྲ། འདིའི་ཤད་གྱི་འདབ་མ་ལ་ཝ་རུ་ཎ། སྣ་ཚོགས་པདྨའི་འདབ་མ་བརྒྱད་ལ་ཀླུ་ཆེན་བརྒྱད་དེ། ཀླུ་རྣམས་སེང་གེའི་སྒྲ་ལ་ཁ་ཕྱོགས་པ། འདི་རྣམས་ཀྱི་སྐུ་འྡྲའམ་ཙ་ཀ་ལིའམ་
ཕྱག་མཚན་ནམ་ས་བོན་ནམ་ཚོན་འབྲུའི་ཚོམ་བུ་རྣམས་ལས་གང་འགྲུབ་བྱའོ། །གཉིས་པ་ནི། དཀྱིལ་ཐང་འདི་ཉིད་མཆོད་ཁྲི་མཐོ་ཞིང་གཙང་མ་ཞིག་གི་ཁང་བཀྲམ་བའི་རྒྱབ་ཏུ་སེང་གེ་སྒྲའམ་ལྷ་གང་ཡང་རུང་བའི་ཐང་སྐུ་བཤམ་
དཀྱིལ་འཁོར་གྱི་མདུན་དུ་སེང་གེ་སྒྲ་ལ་དཀར་གཏོང་ཟླུམ་པོ་རིལ་བུ་བཅས་དང། དེའི་གཡས་གཡོན་གང་བདེར་ཝ་རུ་ཎ་སོགས་ཀླུ་རྒྱལ་དགུ། ཀླུ་རིགས་བཞི། ས་བདག་ཀླུ་གཉན་རྣམས་ལ་དཀར་གཏོར་པད་འདབ་ཅན་
རིལ་བུ་བཅས་སྣོད་སོ་སོར་བཤམས། གཏོར་མ་འདི་རྣམས་སྐོར་རྒྱན་གྱིས་མཛེས་པར་བྱ། དེའི་མདུན་དུ། །ནཱ་ག་གེ་སར། ཀཊྚ་ཀ་རི། ནཱ་ག་པུཥྤ། རྒྱ་མཚོའི་ལྤུ་བ། ཆུ་སྲིན་སྡེར་མོ། དབང་
ལག་བལ་པོ་སེའུ། སྤུ་ཤེལ་རྩེ། དམར་ཤང་ལྕུག་མ། གུར་གུམ། ཨུཏྤ་ལ། འདམ་བུ། དར་ཆོན་སྣ་སྔ། རས་སྐུད་དམར་པོ། ལི་ཁྲི། ག་བུད། ཤེལ། ཤུ་དག་

[003B] སྙིད་ཞོ་ཤ་མཁལ་མ་ཞོ་ཤ་སྟག་ཤུན། ཙན་དན་དཀར་དམར་རྣམས་འཕྱེད་ན་སྣོད་སོ་སོར་བཤམ་པའམ། མ་འབྱོར་ན་དེ་ནམས་བསྲེས་པའི་ཕྱེ་མ་འོ་མའམ་ཆུ་དང་བཅས་སྣོད་གཅིག་ཏུ་བཤམ་
དའི་མདུན་དུ་ཆུ་གཉིས་ཉེར་སྤྱོད་ཀྱི་མཆོད་པ་ཚར་བྮིའམ་མཚར་གཉིས་སམ་མ་མཐའ་ཚར་གཅིག་སྟེ་མདུན་བསྐྱེད་ཀྱི་གཡས་ནས་མགོ་བརྩམས་ཏེ་བཤམས། ཡང་ན་འབུལ་བའི་གོ་རིམ་ལྟར་དཀྱིལ་འཁོར་གྱི་མདུན་དུ་མཆོད་པ་
དེའི་མདུན་དུ་སྨན། དེའི་མདུན་དུ་གཏོར་མ་བཤམས་ཀྱང་རུང། འདི་རྣམས་ཀྱི་མདུན་དུ་གྲུབ་ན་ཚོགས་ཞིང་གི་མཆོད་པ་ཚར་གཅིག་བཤམས།    ༈   
གྲུ་བཞི་པ་སྤང་ལེབ་བམ་གླང་མ་བསྒྲིགས་པ་སོགས་ཀྱིས་ཇི་ལྟར་འཚམ་པ་བཟོས་བའི་སྟེང་དུ། བྲལ་པ་ལྕི་བ་སོགས་བསྲེས་བ་ལྟ་བུའི་བཅོག་པ་མ་ཡིན་བར་ས་འམ་འཇིམ་པ་གཙང་མ་སྲབ་འཐུག་སྙུག་གླད་སོགས་བཅུག་
རུང་ཙམ་བྱུགས་ནས་བསྟར་པ་ལ་གཡས་གཡོན་གཉིས་སུ་ཐིག་གིས་བགོས་ཏེ། གྲུབ་ན་གཉིས་ཀ་ཡ་ཚོན་གྱིས་རི་བྲག་ནེ་འུས་ད་སོགས་བྲིས་ཏེ་ཉམས་དགའ་བའི་གནས་གཉིས་ཡོད་པ་ལྟར་བྱ། དེ་ལྟར་བྱས་བའི།།
གཡས་ཀྱི་དབུས་སུ་རིན་པོ་ཆེ་དང་སྨན་བསྲེས་པའམ་ཟན་གཅེད་མ་ལས་དབུས་སུ་ལྭ་རུ་ཎ། མཐར་ཀླུ་ཆེན་བརྒྱད་ཀྱི་གཟུགས་བཅོས་ཏེ་ཡོན་བདག་ལ་བསྟན་ཏེ་བཞག་གཡོན་གྱི་ནང་དུ་ས་བདག་གི་གཟུགས་རི་རབ་སྒེང་

[004A]༄༅། །བར་བཅད་པ་དང་འདྲ་བ་སྟེ། །རི་རབ་ཀྱི་རྒྱ་མཚོའི་ནད་དུ་ནུབ་པའི་གཟུགས་མི་བྱ་བར་སྟེང་དུ་འཕགས་པའི་གཟུགས་བྱ་བ་ནི་སྐེད་པར་བཅད་པའི་དོན་དུ་བྱེད་ལ། དེ་ཡང་གྲུ་བཞི་པ་བཞི་
རྩེགས་ཏེ་བྱ་ཞིང། བང་རིམ་འོག་མ་ལས་སྟེང་མ་ཇེ་ཆུང་དུ་བྱས་པའི་སྟེང་གི་ཟུར་བཞིར་བ་གླང་གི་མགོ་བཞི་ཁ་ཕྱིར་བསྟན་པ་བྱ། ཀླུས་བདག་གཉིས་ཀའི་མཐའ་བསྐོར་དུ། ཁྱུད་གླ་བ་མ་བྱ་ཕག་སྟེ་
འདི་བཞི་པོ་མ་གཏོགས་པའི་སྲོག་ཆགས་སྣ་ཚོགས་ཀྱི་གཟུགས་བྱ། ཀླུ་རྒྱལ་དགུའི་ལུས་དབྱིབས་སོགས་འདོན་ཆ་ནས་འབྱུང་བ་ལྟར་བྱ་ལ། ཁ་དོག་རྣམས་ཀྱང་གྲུབ་ན་ཆོ་གནས་འབྱུང་བ་ལྟར་དང། ས་བདག་ནི་
མདོག་ནག་བོར་བྱེད་སྣང་ངོ། །དེ་ནས་སྟེགས་ཀྱི་ཟུར་བཞིར་རིང་ཐུང་འཚམ་པའི་ཤིང་བཞི་བཙུགས་པ་ལ་སྲད་བུ་བྲིས་ཤིང། དེ་ལ་དར་རས་དམར་པོའི་འཕན་ཅོད་པ་ན་དང་རས་སྐུད་དམར་པོའི་ལྔ་ལྡི་དུ་མས་བརྒྱན། །
དེ་དག་གི་པར་རྣམས་སུ་ལོ་མ་མེ་ཏོག་རྩྭ་སྔོན་དང་ལྔོན་ཤིང་གེལ་བ་རྣམས་བཙུགས་ཏེ་ནེའུ་སིང་དང་ནགས་ཚལ་ལྟ་བུར་བྱའོ། །དེའི་མདུན་དུ་ཅོག་ཙེའི་ཁར་ཀླུ་དར་ས་བདག་གཉིས་ལ་དཀར་གཏོར་པད་འདབ་ཅན་རིལ་བུ་དང་
བཅས་བཤམས། དེའི་མདུན་དུ། ཆག་ཚད་ཀུ་བ། གཟེམ་འཕད་ཆེན། མུ་ཏིག་ཤེལ་གོང། སྦུ་ཤེལ་རྩེ། ཁྲ་བོ་གཟི། རྒྱ་སྤོས། མགྲོན་བུ། ལེབ་བརྒན་དར། བུ་རམ། སྙིང་

[004B] གུར་གུམ། མཁལ་མ་ཞོ་ཤ་བཅོད་མདུང་དམར་པོ། དབང་ལག་ཆུ་སྲིན་སྡེར་མོ། དུད་དཀར། མཚལ་རྒོད། ང་ཆུ། རས་སྐུད་དམར་པོ། རྨ་བྱའི་སྒྲོ་མདོངས་
གསེར་དངུལ་བྱི་རུ་མུ་ཏིག་མུ་མེན་ཏེ་རིན་ཆེན་སྣ་ལྔ། ནས་འབྲས་གྲོ་སྲན་ཏིལ་ཏེ་འབྲུ་ལྔ། ཞོ་འོ་མ་མར་ཏེ་དཀར་གསུམ། ཀ་ར་བུ་རམ་སྦྲང་རྩི་སྟེ་མངར་གསུམ་རྣམས་འབྱོར་ན་ཚད་མ་དང། མ་ལྕོགས་ན་ཅི་འབྱོར་
བཤམ། དེའི་མདུན་དུ་ཆུ་གཉིས་ཉེར་སྤྱོད་ཚར་གཉིས་སམ་ཚར་གཅིག་བསྔོ་ཡུལ་གྱི་གཡས་ནས་བརྩམས་ཏེ་བཤམས། ་སྒྲུབ་པ་པོའི་མདུན་དུ་ཁྲིའི་སྟེང་དུ་རྡོར་དྲིལ། ཁྲུས་གཞོང། མེ་ལོང་
ཁྲུས་ངར། གུ་གུལ། ཡུངས་དཀར། བསྲུང་སྐུང་དཀར་པོ། བགེགས་གཏོར་ཤ་ཆང་ལ་ཕུག་དང་བཅས་པ་ཚར་གཉིས། གཞི་བདག་གཏོར་མ་བཅས་བཤམས། འདིའི་བགེགས་གཏོར་གཅིག་དང་གཞི་
བདག་གཏོར་མ་ནི་མདུན་བསྐྱང་ཀྱི་གཏོར་མ་ཕུལ་བའི་རྗེས་སུ་བསྔོ་རྒྱུ་ཡིན་ལ། བགེགས་གཏོར་གཅིག་ནི་གཤེགས་གསོལ་གྱི་ཚེ་བསྔོ་རྒྱུ་ཡིན་ནོ། །ཀུ་ཤ་རྨ་བྱའི་སྒྲོ་དང། བསྒྲུབ་བྱ་བགུ་བའི་དྲི་ཆུའི་སྣོད་སོགས་ཀྱང་
འཚོགས་པར་བྱ།    ༈   

[005A]༄༅། །དབང་བུམ་གྱི་ནང་དུ་གླ་རྩི་མ་འདྲེས་པའི་བུམ་རྫས་དྲི་བཟང་གི་ཆུ་དང་བཅས་བས་དན་བར་དགང། སྟེང་དུ་གཟུངས་རྡོར་བཞག་ རྩི་སྨན་གྱི་བུམ་དར་ཀླུ་སྨན་གྱི་ཕྱེ་མ། ར་དཀར་བ་
དམན་གྱི་འོ་མ། དྲི་བཟང་གི་ཆུ་བཅས་བླུགས། དབང་བུམ་གྱི་མདུན་དུ་མཆོད་པ་ཚར་གཅིག་བཤམ་པར་བྱ། སྒྲུབ་པ་པོ་རྣམས་ཀྱིས་བྲེག་ཆེན་གསོ་སྦྱོང་ལ་གནས་བའམ། མ་གྲུབ་ནའང་ཆང་དང་དུ་བ་སོགས་
མི་གཙད་བའི་རིགས་ལ་འཛེམ་པ་དང། ཁ་ལག་བཀྲུ་བ་སོགས་གཙང་སྦྲ་དང་ལྡན་པར་བྱའོ།    ༈    །གསུམ་པ་ཆོ་ག་ལ། སངས་རྒྱས་ཆོས་ཚོགས་མ་ལན་གསུམ་གྱིས་སྐྱབས་འགྲོ་བྱ། རང་ཉིད་
སྐད་ཅིག་གིས་རྫེ་བཙུན་སེང་གེའི་སྒྲར་གསལ་བའི་ཐུགས་ཀའི་ཧྲཱི་ལས་འཕྲོས་པའི་འོད་ཟེར་གྱིས་བླ་མ་དང་དབྱེད་མེད་བའི་རྗེ་བཙུན་སེང་གེའི་སྒྲ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་
བསྐོར་བ་མདུན་གྱི་ནམ་མཁར་སྤྱན་དྲངས། ཨོཾ་གུ་རུ་སིཾ་ཧ་ནཱ་ད་སརྦ་བུད་དྷ་བོ་དཧི་སཏ་བྷྱ་ཞེས་ཕྱག་བྱ། ཨོཾ་སརྦ་ཏ་ཐཱ་ག་ཏ་ཨརྒྷཾ་བཱ་དྱཾ་པུཥྤེ་དྷཱུ་བོ་ཨཱ་ལོ་ཀེ་ག་ན་དྷྱེ་ནི་ལཾ་དྱ་ཤབྟ་བྲ་ཏཱིཙྪ་ཧཱུཨ་
སཱཧཱ། ཞེས་མཆོད། དཀོན་མཆོག་གསུམ་ལ་བདག་སྐྱབས་མཆི། །ནས། འགྲུབ་བར་ཤོག། །ཅིས་བདུན་རྣམ་དག་དང། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ནས་གནས་

[005B]ཅེས་ཚད་མེད་བཞི་བསྒོམ། བཛྲ་མུཿ་ཚོགས་ཞིང་རང་གནས་སུ་གཤེགས་བར་གྱུར། འདི་ནི་ཚོགས་ཞིང་གི་སྐབས་སོ། གོང་དུ་ཚོགས་ཞིང་གི་མཆོད་པ་བྱིན་རླབས་འདིའི་ཆོ་ག་སྔ་མ་
རྣམས་སུ་མ་བཤད་འདུག་པས་མ་བྱས་ཀྱང་ཆོག་ལ། བྱེད་པར་སྤྲོ་ན་འོག་ནས་འབྱུང་པ་ལྟར་བྱའོ། །དེ་ནས། ཨོཾ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀཽ་ཉཧཾ། སྟོང་པ་ཉིད་དུ་གྱུར། སྟོང་པའི་
དད་ལས་བཾ་ལས་པདྨ་དམར་པོ་འདབ་མ་བརྒྱད་པའི་ལྟེ་བར། སིཾ་ལས་སེང་གེ་དཀར་པོ་མགོ་གཡས་སུ་བསྟན་པ། རལ་པ་དམར་སེར་འཁྱུག་པ། རིན་པོ་ཆེའི་དྲ་པས་གཡོགས་པའི་
སྟེང་ན་ཨ་ལས་ཟླ་བའི་དཀྱིལ་འཁོར་ཉ་གང་བ། དེའི་སྟེང་དུ་ཧྲཱི་ལས་པདྨ་དཀར་པོ་ཧྲཱི་ས་མཚན་གྲ་ལས་འོད་ཟེར་འཕྲོས། འགྲོ་བའི་དོན་བྱས། ཚུར་འདུས་ཡོངས་སུ་གྱུར་པ་ལས་
རང་ཉིད་རྗེ་བཙུན་སེང་གེའི་སྒྲ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། སྤྱན་གསུམ་པ། རལ་བའི་ཐོར་ཚུགས་ཅན། གཞོན་ནུ་དཀའ་ཐུབ་པའི་ཚུལ་འཛིན་ཅིང། གཡས་མཆོག་
སྦྱིན་དང། གཡོན་བུས་མོའི་རྒྱབ་དོས་ནས་ཟླ་གདན་ལ་བརྟེན་པའི་མཐེབ་མཛུབ་ཀྱིས་པདྨའི་རྩ་བ་ནས་བཟུང་བའི་རྩེ་མོ་གཉིས་སུ་གྱེས་བའི་སྟེང་ན་རལ་གྲི་སྔོ་བསངས་དང། དྲི་ཞིམ་པོའི་འབྲུ་

[006A]༄༅། །བཅུད་སྣེ་ཚོགས་ཀྱིས་གང་བའི་བྲོང་པ་བསྣམས་བ། སྐུའི་གཡས་སུ་སྦྲུལ་སྔོན་བོ་དར་དཀར་པོ་ཁ་ནས་ཁྲག་འཛག་བས་དཀྲིས་བའི་རྩེ་གསུམ་ཟླ་གདན་ལ་བཙུགས་པ་
རས་སྐུད་དམར་པོའི་ཚངས་སྐུད་དང། རས་བཟང་པོའི་ཤམ་ཐབས་ཅན། སྐུ་ལས་འོད་ཟེར་ལྔ་དང་བཅས་པའི་དེ་བཞིན་གཤེགས་པའི་ཚོགས་འཕྲོ་བ། རྒྱལ་པོ་རོལ་བའི་སྟབས་ཀྱིས་བཞུགས་
པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་འདྲའི་ཡེ་ཤེས་པ་དཔང་ལྷ་དང་བཅས་པ་སྤྱན་དྲངས་
ཛཿ་ཧཱུཾ་བཾ་ཧོཿ་དམ་ཡི་གཉིས་སུ་མེད་པར་གྱུར། དབང་ལྷས་དཔང་བསྐུར། འོད་དབག་མེད་ཀྱིས་དབུ་བརྒྱན་པར་གྱུར། མཆོད་རྫས་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱརྱ་
སིང་ཧ་ནཱ་ད་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཨ་སཱཧཱ། ཞེས་མཆོད། སངས་རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་གྱི་གཞི། །སྤྱན་རས་གཟིགས་ཞེས་མཚན་གསོལ་བའི། །
རྟེག་བར་བརྩེ་ལ་ཕྱག་འཚལ་ལོ། ཞེས་བསྟོད། རང་གི་ཐུགས་ཀར་ཟླ་པའི་སྟེང་དུ་ཧྲཱི་འི་མཐར་སྔགས་ཕྲེད་གིས་བསྐོར་པ་ལས་འོད་ཟེར་འཕྲོས། རང་གཞན་ཐམས་ཅད་ཀྱི་ནད་གདོན་

[006B] རྒྱལ་བ་སྲས་བཅས་ཀྱི་བྱིན་རླབས་རྣམས་བསྡུས་ཏེ་སྔགས་ཕྲེང་ལ་ཐིམ་པར་གྱུར། ན་མོ་རཏྣ་ཏ་ཡཱ་ཡ་
ནམ་ཨཱརྱ་ཨ་ལྭ་ལོ་ཀི་ཏེ་ཤྭ་ར་ཡ། བོ་དཧི་སཏ་ཡ། མཏཱ་སཏ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ཀ་ཏཾ་ཀ་ཊེ། ཀ་རོ་ཊེ་ཀ་རོ་ཊེ་
བིདྱ་སཱ་ཧཱ། ཞེས་གཟུངས་རིད་དང།། ཨོཾ་ཨཱ་ཧཱི་སིང་ཧ་ནཱ་ང་ཧཱུཾ་ཕཊ། ཅེས་གཟུངས་ཟུང་གཉིས་ཅི་འགྲུབ་བཟླ། པདྨའི་རིགས་ཀྱི་ཡིག་བརྒྱ་བརྗོད། བསྲུང་སྐུད་དཀར་པོ་ཡོད་ན་སྔགས་བཏབ། རང་གི་
སྙིང་ཀ་ནས་ཡེ་ཤེས་པ་བྱུང་སྟེ་མདུན་གྱི་ནམ་མཁར་བཞུགས་པར་གྱུར། སྔར་བཞིན་མཆོད་བསྟོང་བྱ། བདག་སོགས་རྣམས་གྱི་ཆོས་དང་ཞེས་སོགས་ཀྱིས་འདོད་དོན་ལ་གསོལ་བ་གདབ། བཛྲ་མུཿ་
མདུན་དུ་བཞུགས་པའི་ཡེ་ཤེས་པ་རང་བཞིན་གྱི་གནས་སུ་གཤེགས། རང་ཉིད་སེང་གེ་སྒྲའི་དམ་ཚིག་པར་གསལ་བའི་གནས་གསུམ་དུ་ཨོཾ་ཨཱ་ཧཱུཾ་གིས་མཚན་པར་གྱུར། དགེ་བ་འདི་ཡིས་
སྐྱེ་བོ་ཀུན། །སོགས་ཀྱིས་བསྡོ་སྨོན་བྱ། འདི་ནི་བདག་བསྐྱེད་ཀྱི་སྐབས་སོ།    ༈    ཨོཾ་པདྨཱ་ནྟ་ཀྲྀད་ཧཱུཾ་ཕཊ་ཀྱིས་བསངས། ཤུ་རྒྱ་ཏས་སྟོང་པར་སྦྱངས། སྟོད་པའི་དང་ལས་བཧྲུཾ་ལས་

[007A]༄༅། །རིན་པོ་ཆེའི་གཞལ་ཡས་ཁང་གྲུ་བཞི་སྒོ་བཞི་སོགས་མཚན་ཉིད་ཐམས་ཅད་དང་ལྡན་པ་ཡངས་ཤིང་རྒྱ་ཆེ་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི་དབུས་སུ་
པཾ་ལས་པདྨ་དམར་པོའི་ལྟེ་བར་སིཾ་ལས་སེང་གེ་དཀར་པོ་ཞེས་བ་ནས། །རྒྱལ་པོ་རོལ་བའི་སྟབས་ཀྱིས་བཞུགས་པ། །ཞེས་པའི་བར་བདག་བསྐྱེད་བཞིན་ལ་རང་ཉིད་ཅེབ་པ་དོར་རོ། །གཙོ་བོའི་
གདན་གྱི་པདྨ་དམར་པོའི་ཤར་གྱི་འདབ་མ་ལ་ཝཾ་ལས་ཀླུ་རྒྱལ་ཝ་རུ་ཎ་དཀར་བོ། །འོག་གི་སྣ་ཚོགས་པདྨའི་འདབ་མ་བརྒྱད་ལ་ཕུཿ་བརྒྱད་ཡོངས་སུ་གྱུར་པ་ལས། ཤར་དུ་མཐའ་ཡས་སྔོན་པོ།།
ལྷོར་ནོར་རྒྱས་སེར་པོ། །ནུབ་ཏུ་འཇོག་པོ་དམར་པོ། །བྱང་དུ་སྟོབས་རྒྱུ་ནག་པོ། །མེར་པདྨ་དཀར་པོ། །བདེན་བྲལ་དུ་པདྨ་ཆེན་པོ་དཀར་པོ། རླུང་བ་དུ་དུང་སྐྱོང་དམར་པོ། དབང་ལྡན་
དུ་རིགས་ལྡན་ལྗང་ཁུ་སྟེ། །ཀླུ་རྒྱལ་དགུ་པོ་ཐམས་ཅད་ཀྱང་སྟོང་ལྷའི་ལུས་ཅན། །སྨད་སྦྲུལ་མཇུག་ཏུ་འཁྱིལ་བ། དབུ་ལ་གདེངས་ཀ་བདུན་བདུན་དང་ལྡན་ཞིང། །ཕྱག་གཉིས་བྲ་ལ་
མོ་སྦྱར་ནས་གཙོ་བོ་ལ་གུས་པས་འདུད་ཅིང་བཀའ་ནོད་པ། །དེ་དག་གི་འཁོར་དུ་ཀླུ་རྒྱལ་རིགས། །རྗེ་རིགས། །བྲམ་ཟེའི་རིགས། །དམངས་རིགས། །གདོལ་པའི་རིགས་དང། །ས་

[007B] །དེ་རྣམས་ཀྱི་སྤྱི་བོར་ཨོཾ་དཀར་པོ། །མགྲིན་པར་ཨཱ་དམར་པོ། །ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། །
རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་རྣམས་སྤྱན་དྲངས། མ་ལུས་སེམས་ཅན་ཀུན་གྱི་ནས་གནས་འདིར་གཤེགས་སུ་གསོལ། །གདེངས་ཀ་ནོར་བུ་འབར་བའི་
འོད་ཀྱིས་ནི། །ས་འོག་མུན་པ་མ་ལུས་སེལ་མཛད་ཅིང། །བསྟོན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་བཅས་གནས་འདིར་གཤགས་སུ་གསོལ། །རྒྱ་མཚོ་
ཆེན་པོའི་ཀློང་དཀྱིལ་ནས། །གཙུག་ན་རིན་ཆེན་ཀླུ་ཡི་རྗེ། །ཝ་རུ་ཎ་དང་མཐའ་ཡས་དང། །ནོར་རྒྱས་འཇོག་པོ་སྟོབས་ཀྱིས་རྒྱུ། །པདྨ་པདྨ་ཆེན་པོ་དང། །དུང་སྐྱོང་དང་ནི་རིགས་ལྡན་
ཏེ༑ ༑ཀླུ་ཆེན་དགུ་པོ་འཁོར་དང་བཅས། །གནས་འདིར་མཆོད་ཀྱིས་གཤེགས་སུ་གསོལ། །རྒྱལ་རིགས་རྗེ་རིགས་བྲམ་ཟེ་རིགས། །དམངས་རིགས་གདོལ་པ་ནག་པོ་དང། །ཀླུ་བྱམ་ཉན་
དང་ས་བདག་སོགས། །སྦུལ་པ་འབུམ་སྡེ་འཁྲོ་དང་བཅས། །སྔོན་གྱི་ཐུགས་དམ་དྲན་དང་དགོངས། །འགྲོ་བའི་དོན་དུ་གཤེགས་སུ་གསོལ། །ཨོཾ་ཨེ་ཧྱེ་ཧི། །ཨཱརྱ་ས་དེ་ཧ་ནཱ་ད་སབ་

[008A]༄༅། །ནཱ་ག་རཱ་ཛ་བཧུ་མི་པ་ཏི་ས་པ་རི་ཝ་ར་ས་མ་ཡེ་སཱཧཱ། །ཛཿ་ཧཱུཾ་བཾ་ཧོཿ་རང་རང་གི་དམ་ཚིག་པ་སོ་སོ་དང་གཉིས་སུ་མེད་པར་གྱུར། །སླར་ཡང་ཐུགས་ཀའི་ཧཱུཾ་ལས་
འོད་ཟེར་འཕྲོས། །དབང་གི་ལྷ་རྣམས་སྦྱན་དྲངས། ཁྱེད་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ། །ཞེས་གསོལ་བ་བཏབ་པས། །བདུད་རྩིའི་ཆུས་དབང་བསྐུར། སྐུ་གང་
དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་བོ་ལ་འོད་དཔག་མེད་དང། །ཀླུ་རྒྱལ་རྣམས་ལ་གཙོ་བོས་དབུ་བརྒྱན་པར་གྱུར། །ཅེས་མདུན་བསྐྱེད་ཀྱི་རྟེན་བརྟེན་
བའི་དམ་ཚིག་པ་བསྐྱེད་བ། །ཡེ་ཤེས་པར་གུག་གཞུག་དབང་བསྐུར་རྒྱས་གདབ་རྣམས་བྱ། །ཆོད་པ་པདྨནྟ་ཀྲིད་ཀྱིས་བསངས། །སྭ་བྷཱ་ཝས་སྦྱངས། །སྟོང་བའི་དང་ལས་ཨོཾ་ལས་རིན་པོ་ཆེའི་སྣོད་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། །ཨོཾ་ཨརྒྷཾ་ཨཱ་ཧཱུཾ། །ནས་བཛྲ་ཤཔྟ་ཨཱ་ཧཱུཾ་གིས་བྱིན་གྱིས་རླབས། །ཐུགས་རྗེ་
ཆེ་ལྡན་སེང་གེའི་སྒྲ། །སྤུལ་པའི་ཀླུ་རྒྱལ་འཁོར་བཅས་ལ། །མཆོད་ཡོན་དམ་པ་གུས་པས་འབུལ། །བརྩེབས་བཞེས་ལ་དངོས་གྲུབ་སྩོལ། །ཨོཾ་ཨཱརྱཱ་སིད་ཧ་ནཱ་ད་སརྦ་ནཱ་ག་རཱ་ཛ་བྷ་མ་

[008B] །དེ་བཞིན་དུ་རོལ་མོ་དང་ཤཔྟའི་བར་སྦྱར་ཏེ་མཆོད། །ཁམས་གསུམ་སེམས་ཅན་ཐམས་ཅད་དང། །ཁྱད་པར་ཀླུ་གཉན་ས་བདག་གི་ནད་དང་སྡུག་བསྔལ་
ཀུན་སེལ་བའི། །སེང་གེའི་སྒྲ་ལ་ཕྱག་འཚལ་ལོ། །དམ་པའི་ཆོས་ལ་རབ་ཏུ་དགའ། །འགྲོ་བའི་དོན་ལ་གཅིག་ཏུ་བརྩོན། །མཐུ་སྟོབས་རྫུ་འཕྲུལ་བསམ་མི་ཁྱབ། །ཀླུ་རྒྱལ་རྣམས་ལ་
ཕྱག་འཚལ་ལོ། །མཐའ་ཡས་སེམས་ཅན་དོན་མཛད་ཕྱིར། །རིགས་གཟུགས་སྣ་ཚོགས་སྟོན་མཛད་པའི། །སྤྲུལ་པའི་ས་བདག་ཀླུ་གཉན་རྣམས། །འཁོར་བཅས་ཀུན་ལ་ཕྱག་འཚལ་ལོ། །
ཞེས་བསྟོད། དེ་ནས་སྨན་རྣམས་ཨོཾ་ཨཱ་ཧཱུཾ་ལན་གསུམ་གྱིས་བྱིན་གྱིས་རླབས་ལ། །ནཱ་ག་གེ་སར་སྨན་གྱི་མཆོག་དྲི་རོ་ནུས་བཅུད་ཕུན་ཚོགས་འདི། །དཀྱིལ་འཁོར་ལྷ་ལ་མཆོད་པར་འབུལ། །འགྲོ་
བའི་དོན་དུ་བཞེས་སུ་གསོལ། །ཀཎྚ་ཀ་རི་ནཱ་ག་པུཥྤ་དང། །རྒྱ་མཚོའི་ལྦུ་བ་ཆུ་སྲིན་སྡེར་མོ་དང། །དབང་པོ་ལག་པ་བལ་བོ་སེའུ་དང། །སྤུ་ཤེལ་རྩེ་དང་དམར་ཤང་ལྕུག་མ་དང། །གུར་
ཨུདྲལ་འདམ་བུའི་ནགས་ཚལ་དང། །དར་ཚོན་སྣ་ལྔ་རས་སྐུད་དམར་པོ་དང། །ལི་ཁྲི་དམར་པོ་ག་བུར་ཤེལ་དང་ནི། །ཤུ་དག་དཀར་པོ་སྙེད་པོ་ཞོ་ཤ་དང། །མཁལ་མ་ཞོ་ཤ་སྟག་གི་ཤུན་

[009A]༄༅། །བ་དང། །ཙན་དན་དཀར་དམར་བཅས་བའི་སྨན་རྣམས་ཀྱིས། །དཀྱིལ་འཁོར་ལྷ་ཡི་ཚོགས་ལ་མཆོད་པར་བགྱི། །བཞེས་ནས་ཡོན་བདག་འཁོར་བཅས་
བསྲུང་སྐྱོབ་མཛོད། །ཞེས་མཆོད་ནས། གཏོར་མ་རྣམས་བསངས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་
རྫས་ལས་གྲུབ་པའི་གཏོར་མ་རྣམས་དྭངས་ཤིང་ཐོགས་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་གསུམ་དང། ཨོཾ་སྭ་བྷཱ་ཝ་པི་ཤུད་དཧི་ནས་སཱ་དྷ་ནི་སཱཧཱ། ཞེས་
སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ལ། མགྲོན་རྣམས་ཀྱི་ལྗགས་འོད་ཟེར་གྱི་སྤུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་པར་གྱུར། ཨོཾ་ཨཱ་ཧཱི་སྲིད་ཧ་ནཱ་ད་ཨི་དཾ་
པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་བདུན་གྱིས་གཙོ་བོ་དང། ཨོཾ་ནཱ་ག་རཱ་ཛ་ཝ་རུ་ན་ཨཱ་དི་ན་ས་བཱ་རི་ཝ་ར་ཨི་དཾ། སོགས་གསུམ་གྱིས་ལྭ་རུ་ན་ཀླུ་ཆེན་བརྒྱད་བཅས་དང། ཨོཾ་ནཱ་ག་ཀུ་ལ་པཉྩ་
ས་པཱ་རི་ཝ་ར་ཨི་དཾ་སོགས་གསུམ་གྱིས་ཀླུ་རིགས་ལྡ་དང། ཨོཾ་བཧུ་མི་པ་ཏི་ས་པཱ་རི་ཝ་ར་ཨི་དཾ་སོགས་གསུམ་གྱིས་ས་བདག་ཀླུ་གཉན་རྣམས་ལ་ཕུལ། ཐུགས་རྗེ་ཆེན་པོ་སེང་གེའི་སྒྲ། སྤྲུལ་པའི་

[009B] །བདག་ཅག་རྣམས་ཀྱིས་གུས་པ་ཡིས། །ཕུལ་བའི་གཏོར་མ་འདི་བཞེས་ལ། །སྤྱིན་བདག་འཁོར་དང་བཅས་པ་ཡི། །སྡིག་སྒྲིབ་ནད་གདོན་སོགས་སྤྱི་དང་
ཁྱད་པར་ཀླུ་དང་ས་བདག་ལས། །བྱུང་བའི་སྡུག་བསྔལ་མ་ལུས་པ། །བསལ་ནས་ཚེ་རིང་ནད་མེད་དང། །ཟས་ནོར་ལོང་སྤྱོད་འཕེལ་བ་དང། །མདོར་ན་བསམ་པའི་དོན་རྣམས་ཀུན། །ཡིང་
བཞིན་འགྲུབ་པའི་འཕྲིན་ལས་མཛོད། །ཅེས་འཕྲིན་ལས་བཅོལ། །གཞི་བདག་གཏོར་མ་འབྲུ་གསུམ་ལན་གསུམ་གྱིས་བྱིན་གྱིས་བརླབས། ནམ་ས་བ་ཏ་ཐཱ་ག་ཏ་ཨ་ལྭ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། །
གསུམ་གྱིས་བསྔོ། དེ་བཞིན་གཤེགས་པ་བཞིའི་མཚན་བརྗོད། ཕུན་སུམ་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་མཚོའི་གཏོར་མ་འདི། གནས་འདིའི་ཡུལ་ལྷ་གཞི་བདག་རྣམས། །འཁོར་
དང་བཅས་ལ་འབུལ་བར་བགྱི། །བཞེས་ནས་སྤྱིན་བདག་འཁོར་བཅས་ཀྱིས། །གཞི་བྱས་འགྲོ་འདུག་གང་དུ་ཡང། །ལས་དང་བྱ་བ་ཅི་བྱེད་ཀྱང། །ཀོ་ལོང་ཕྲག་དགོ་མ་མཛད་པར། །
འགལ་རྐྱེན་བར་ཆད་ཀུན་སེལ་ཞིང། མཐུན་རྐྱེན་ཡིད་བཞིན་སྒྲུབ་བར་མཛོད། བགེགས་གཏོར་འབྲུ་གསུམ་གྱིས་བྱིན་ཀྱིས་བརླབས། ཨོཾ་སརྦ་བིགྷྣན་ན་མཿ་སརྦ་ཏ་ཐཱ་ག་ཏེ་བྷྱོ་ཞེས་པ་ནས་

[010A]༄༅། །གྲྀཏྣ་དཾ་བ་ལིཾ་ཏ་ཡེ་སཱཧཱ། གསུམ་གྱིས་བསྔོ། ཧཱུཾ་སྟེང་འོག་བར་དང་ཕྱོགས་མཚམས་སུ། །གཉུག་མ་ར་གནས་པའམ་གློ་བུར་དུ། །ལྷགས་བའི་གདོན་
བགེགས་ཚོགས་སྤྱི་དང། །ཁྱད་པར་སྦྱིན་བདག་འཁོར་བཅས་ལ། །གནོད་འཚེའི་བསམ་སྦྱོར་བྱེད་པ་དང། །ད་ལྟ་ལས་འདི་བྱེད་པ་ལ། །གནོད་འགལ་ཕག་སྒྲུབ་བྱང་པ་ཡི། །
གདོན་བགེགས་ཇི་སྙེད་མཐའ་དག་ལ། །མཆོད་སྦྱིན་གཏོར་མ་འདི་སྤྱིན་གྱིས། །དགའ་བས་བཞེས་ལ་དེང་ཕྱིན་ཆང། །གནོད་འཚེའི་བསམ་སྦྱོར་ཡོངས་བོར་ནས། །ཞི་ཞིང་དགེ་པའི་
སེམས་བསྐྱེད་མཛོད། །འདི་ནི་མདུན་བསྐྱེད་ཞར་བྱུང་དང་བཅས་བའི་སྐབས་སོ།    ༈    །དེ་ནས་དབང་བུམ། པདྨ་ནྟཀྲཾད་ཀྱིས་བསང་བ། །ཤཱུ་རྒྱ་ཏས་སྦྱངས། །སྟོང་བའི་དང་ལས་བཧྲུཾ་ལས་རིན་པོ་ཆེའི་བུམ་པ་ཕྱི་བུམ་
པ་ལ་ནང་གཞལ་ཡས་ཁང་གྲུ་བཞི་སྒོ་བཞི་སོགས་མཚན་ཉིད་ཐམས་ཅད་ལྡན་པ་ཞེས་པ་ནས། འཁོར་བཅས་ཀུན་ལ་ཕྱག་འཚལ་ལོ། །ཞེས་པའི་བར་མདུན་བསྐྱེད་ཇི་ལྟ་བ་བཞིན་བྱ། །དེ་ནས་ཧཱུཾ་
ཞེས་བརྗོད་དེ་གཟུངས་ཐག་ནས་བཟུང་ལ། རང་གི་ཐུགས་ཀའི་ཧྲཱི་ལས་འཕྲོས་པའི་འོད་ཟེར་གཟུངས་ཐག་ལ་འཁྲིལ་ཏེ་སོད་ནས་བུམ་པའི་ལྷ་ལ་ཕོག་པས་ཐུགས་རྒྱུད་བསྐུལ་ཏེ་བདུད་རྩིའི་རྒྱུན་

[010B] ཡང་བུམ་པའི་ལྷ་རྣམས་ཀྱི་སྐུ་ལས་འཕྲོས་པའི་འོད་ཀྱིས་ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་བརླབས་ཐམས་ཅད་བསྡུས་ཏེ་བུམ་པའི་ཆུ་ལ་ཐིམ་པར་གྱུར། །གཙོ་བོའི་གཟུངས་
རིང་ཉེར་གཅིག་གཟུངས་ཐུང་སུམ་བརྒྱ། ཨོཾ་ལྭ་རུ་ཎ་ཡེ་ནཱ་ག་རཱ་ཛ་ཧཱུཾ་ནཱཾ་ཧཱུཾ་སཱཧཱ། གཞན་འདྲ་བ་ལ་ཝ་རུ་ཎའི་ཚ་བཅུ། ཨ་ནནྟ། བ་སུ་ཀི། ཏཀཱ་ཀ་ཀརྐོ་ཊ། པདྨ། མཧཱ་པདྨ་
ཤངྑ་པཱ་ལ། ཀཱ་ལི་ཀ་རྣམས་རིམ་བཞིན་སྦྱར་བ་ཀླུ་རྒྱལ་རྣམས་ཀྱི་སྔགས་དང། ཨོཾ་ནཱ་ག་ཀུ་ལ་བཉྩ་ཤནྟིཾ་སཱཧཱ། ཨོཾ་ནཱ་ག་པྲ་ཏི་བོ་ཡ་སཱཧཱ། ཨོཾ་ནཱ་ག་བྲ་བྷཉྩ་པུ་ཉེ་བ་སཱཧཱ། ཨོཾ་ནཱ་ག་
ཏེ་ཐཱ་ག་ཏ་ཧྲཱི་ཏ་ཧཱུཾ་སཱཧཱ། ཀླུ་རིགས་བཞིའི་སྔགས་རྣམས་བརྒྱ་རྩ་རེ་བཟླ། གཟུངས་ཐག་རྩི་སྨན་གྱི་བུམ་པའི་སྟེང་དུ་སྦོས་ལ། རང་དང་མདུན་བསྐྱེད་ཀྱི་ལྷ་ཚོགས་རྣམས་ཀྱི་ཐུགས་ཀའི་ཧཱུཾ་ལས་འོད་ཟེར་
འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་མཐུ་ཐམས་ཅད་འོད་དང་བདུད་རྩིའི་རྣོམ་པར་བསྡུས་ཏེ་རྩི་སྨན་གྱི་ཆུ་ལ་ཐིམ་པར་གྱུར། གཙོ་བོའི་སྔགས་དང་
ཨོཾ་རུ་རུ་སྤུ་རུ་ཛྭ་ལ་ཏིཥཱ་སིད་དཧི་ལོ་ཙ་ནི་སརྦ་ཨན་སཱ་དྷ་ནི་སཱཧཱ། ཞེས་ཤིག་གསོ་བྱེད་ཀྱི་སྔགས་དང། ཨོཾ་དེ་བྱ་ཨ་མྲི་ཏ་ནན་ཏ་ར་བཧི་ཤ་མ་ཏི་བྲ་ཏཱིཙྪ་བ་ས་ནན་ན་མཿ་སཱཧཱ། ཞེས་སྨན་བདུད་རྩིར་བསྒྱུར་བའི་

[011A]༄༅། །སྔགས་རྣམས་བརྒྱ་རྩ་དེ་བཟླ། །སྔགས་ཀྱི་བཟླ་གྲངས་འདི་རྣམས་མ་ལྕོགས་ན་ཅི་འགྲུབ་བཟླས་ཀྱབ་ཆོག་ཡིག་བརྒྱ་བརྡོང་ཅིང་གཟུངས་རྡོར་བསྡུ། སྔོན་ཚེ་རྫོགས་པའི་
སངས་རྒྱས་ཀྱིས། །སྨན་རྣམས་འགྲོ་ལ་ཕན་པའི་ཕྱིར། ཁྱིན་གྱིས་རླབས་པའི་བདེན་པ་ངེས། །ནད་པ་རྣམས་ཀྱི་ནད་གསོས་ཤིང། །ཉེས་པ་ཐམས་ཅད་འཇོམས་བྱེད་པའི། །སྨན་རྣམས་
བདུད་རྩིར་འགྱུར་བར་ཤོག་འདི་ནི་བུམ་སྒྲུབ་ཀྱི་སྐབས་སོ།    ༈    སྭ་བྷཱ་ཝས་སྦྱངས། སྟོད་པའི་དང་ལས་ཡོན་གྱི་བདག་པོའི་མདུན་གྱི་ཕྱོགས་སུ་
རི་བྲག་དང་ནགས་ཚལ་ནེའུ་སིང་ཕུན་སུམ་ཚོགས་པ། ཆུ་མིག་འབབ་ཆུ་ལྗོན་ཤིང་མེ་ཏོག་དང་བཅས་པ་མང་པོས་ཤིན་ཏུ་མཛེས་པར་བཀྲ་ཞིང། འཕན་དང་ལྔ་ལྡི་སོགས་ཀྱིས་ལེགས་པར་
སྤྲས་པའི་གནས་བཟང་པོ་རྣམ་པ་གཉིས་སུ་གྱུར་པའི་གཡས་ཀྱི་ནང་གི་དབུས་སུ་ཀླུ་རྒྱལ་ཆེན་པོ་ཝ་རུ་ཎ་དཀར་པོ། དེའི་ཤར་དུ་མཐའ་ཡས་སྔོན་པོ། ལྷོར་ནོར་རྒྱས་སེར་པོ། ནུབ་ཏུ་
འཇོག་པོ་དམར་པོ། བྱད་དུ་སྟོབས་རྒྱུ་ནག་པོ། མེར་པདྨ་དཀར་པོ། བདེན་བྲལ་དུ་པདྨ་ཆེན་པོ་དཀར་པོ། རླུང་དུ་དུད་སྐྱོང་དམར་པོ། དབང་ལྡན་དུ་རིགས་ལྡན་ལྗང་ཁུ་སྟེ་

[011B] སྨད་སྦྲུལ་མཇུག་ཏུ་འཁྱིལ་བ། སྤྲུལ་གྱི་གདེངས་ཀ་བདུན་བདུན་དང་ལྡན་ཞིང། ཕྱག་གཉིས་ཐལ་མོ་སྦྱར་ནས་རྒྱལ་བའི་བཀའ་ལ་གུས་པ་དང་
སེམས་ཅན་ལ་ཕན་པའི་བསམ་པས་བཞུགས་པ། གནས་གཡོན་པའི་ནང་དུ་ས་བདག་ནག་པོ་རི་རབ་གྲུ་བཞི་པའི་གཟུགས་ཅན། བ་གླང་གི་མགོ་བོ་བཞི་དང་ལྡན་པ། ཀླུ་དང་ས་བདག་
དེ་གཉིས་ཀའི་འཁོར་དུ་རྒྱལ་རིགས་སོགས་རིགས་ལྔར་གཏོགས་པའི་ཀླུ་ས་བདག་རྣམས་དང། གནས་བདག་གཞི་བདག་གྲོང་བདག་སོགས་སྤྱི་དང། ཁྱད་པར་དུ་གནས་གཞི་འདི་ཉིད་གཙོ་
བོར་བྱས་པའི་ཡུལ་ཕྱོགས་གང་ཡང་རུང་པར་གནས་པ། སྦྱིན་པའི་བདག་པོ་མི་ནོར་འཁོར་དང་བཅས་པ་རྣམས་ལ་སྔོན་གྱི་ལས་ཀྱིས་དགྲ་བོར་གྱུར་པའམ། འཕྲལ་གྱི་རྐྱེན་དང་རིགས་རྒྱུད་
སྔ་མའི་འགྲོ་འདུག་གི་བྱ་བྱེད་མ་ལེགས་པ་སོགས་ཀྱི་རྐྱེན་གྱིས་རྐང་ལག་སོགས་ལུས་དང་དབང་པོ་ལ་སྐྱོན་བྱུང་བ། ལོངས་སྤྱོད་གནས་མལ་སོགས་ལ་གནོད་པས་ཀོ་ལོང་རུ་ང་སོགས་སུ་གྱུར་པ་
འཁོན་དུ་འཛིན་པ། བུ་ལོན་འདེད་པ། ལན་ཆགས་གཉེར་བ་སོགས་གནོད་འཚེའི་བསམ་སྤྱོད་བྱེད་པའི་ཀླུ་དང་ས་བདག་གི་རིགས་གཟུགས་དབྱིབས་རྣམ་པ་སྣ་ཚོགས་བས་བསྐོར་བ། རང་

[012A]༄༅། །ལྷར་གསལ་བའི་ཐུགས་ཀའི་ཧྲཱི་ལས་འཕྲོས་བའི་འོད་ཀྱིས་ཀླུ་ས་བདག་འཁོར་བཅས་ཀྱི་མཐར་ལྕགས་རིའི་ཚུལ་དུ་བསྐོར་བས་ཀླུ་གདུག་པ་ཅན་སོགས་ཀྱིས་སྦྱིན་
བདག་སོགས་ལ་གནོད་མི་ནུས་བར་གྱུར། ཞེས་བརྗོད་ཅིང་བསྒོམ། ལག་པ་གཡོན་པའི་མཐེ་བོང་དང་མཐེའུ་ཆུང་གཉིས་བརྐྱངས། ལྷག་མ་གསུམ་བཅད་ས་པའི་མཐེ་བོང་གི་རྒྱབ་ཏུ་གཡས་པའི་སོར་མོ་ལྔ་ཕྲལ་ཏེ་
གཞག་པ་ཀླུ་དགའ་བར་བྱེད་པའི་གདེངས་ཀའི་ཕྱག་རྒྱ་བྱས་ལ། རང་གི་ཐུགས་གའི་ཧཱི་ལས་འོད་ཟེར་འཕྲོས། ཀླུ་དང་ས་བདག་རྣམས་རང་རང་སོ་སོའི་གནས་ནས་སྐད་ཅིག་གིས་སྤྱན་དྲངས། གདེངས་ཀ་
ནོར་བུ་ནས་མཆོད་ཀྱིས་གཤེགས་སུ་གསོལ། །ས་བདག་ཆེན་པོ་འཁོར་བཅས་དང། །རྒྱལ་རིགས་རྗེ་རིགས་བྲམ་ཟོའི་རིགས། །དམངས་རིགས་གདོལ་པ་ནག་པོ་སོགས། མཆོད་བའི་
གནས་འདིད་གཤེགས་སུ་གསོལ། །ཁྱད་པར་སྦྱིན་བདག་འཁོར་བཅས་ལ། །གནོད་འཚེའི་བསམ་སྦྱོར་བྱེད་པ་ཡི། །ཀླུ་དང་ས་བདག་འཁོར་དང་བཅས། །མཆོད་བའི་གནས་འདིར་གཤེགས་
སུ་གསོལ། །བསམ་དོན་སྦྱོར་ཙུབ་ཡོངས་སྤངས་ཏེ། །ཞི་དུལ་སེམས་ཀྱིས་གཤེགས་སུ་གསོལ། །མཛེས་ཤིང་ཉམས་དགའི་གནས་མཆོག་འདིར། །མཆོད་གཏོར་བཞེས་ཕྱིར་དགྱེས་

[012B] ཨོཾ་སརྦ་ནཱ་ག་རཱ་ཛ་བཧྲུ་མི་པ་ཏི་ས་པཱ་རི་ཝ་ར་ཛཿ་ཛཿ་ཛཿ་ཧཱུཾ་བཾ་ཧོཿ་རང་རང་གི་གཟུགས་སོ་སོ་དང་གཉིས་སུ་མེད་པར་གྱུར། ཀ་མ་ཡ་ཡེ་སྟྭཾ། ཞེས་མདོས་མགྲོན་བསྐྱེད་པ་
དང་དབུག་གཞུག་སོགས་བྱས་ལ། དེ་ནས་ཡོན་བདབ་ལ། ཁྱེད་རང་གི་མདུན་གྱི་གཟུགས་འགྲོས་འདི་རྣམས་ལས་གཡས་པའི་གཙོ་བོ་ཀླུ་རྒྱལ་དགུ། གཡོན་པའི་གཙོ་བོ་ས་བདག་ཆེན་པོ་
གཉིས་ཀའི་མཐར་ཀླུ་དང་ས་བདག་སྤྱི་དང་ཁྱད་པར་དུ་ཁྱེད་ཅག་འཁོར་བཅས་ལ་ཁོན་དང་ལན་ཆགས་སུ་གྱུར་བའི་གཞི་བདག་གླུ་སོགས་ཀྱིས་བསྐོར་པར་མོས་ལ། ད་ལྟ་གཏོར་མ་དང་མཆོད་
པ་འབྲུལ་བ་དང་བསྟོད་པས་དེ་རྣམས་ཚིམ་ཞིང་དགའ་བར་སོམས་ཤིག་ཅེས་བརྡ་སྤྲད་ནས། མཆོད་གཏོར་རྣམས་པདྨ་ནྟ་ཀྲིད་ཀྱིས་བསངས། སྦྱངས། སྟོང་པའི་དང་ལས་རིན་པོ་ཆེའི་སྣོད་ཡངས་
ནིད་རྒྱ་ཆེ་བ་རྣམས་ཀྱི་ནང་དུ་མཆོད་གཏོར་རྣམས་ལྷ་རྫས་ལས་གྲུབ་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས་ལ། ཨོཾ་ནཱ་ག་དཱ་ཛ་ཝ་རུ་ཎ་ཨཱ་དི་ན་
ས་པཱ་རི་ལྤ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཀླུ་རྣམས་དང། ཨོཾ་བཧུ་མི་པ་ཏི་ས་པཱ་རི་ཝ་ར་ཨི་དཾ་སོགས་གསུམ་གྱིས་ས་བདག་འཁོར་བཅས་ལ་གཏོར་མ་ཕུལ། ཨོཾ་ནཱ་ག་རཱ་ཛ་བླུ་མི་པ་ཏི་

[013A]༄༅། །ས་པཱ་རི་ལྦ་ར་ཨརྒྷཾ་ནས་ཤབྟའི་བར་གྱིས་མཆོད། །སྨན་རྣམས་སངས་དྲུག་ཕྱག་རྒྱ་དྲུག་གིས་བྱིན་གྱིས་རླབས་ནས། །ཀླུ་དང་ས་བདག་ཐམས་ཅད་དང། །ཁྱད་པར་སྦྱིན་བདག་
འཁོར་བཅས་ལ། །གནོད་འཚེའི་བསམ་སྦྱོར་བྱེད་པ་ཡི། །ས་བདག་ཀླུ་གཉན་འཁོར་བཅས་ལ། །དཀར་གསུམ་མངར་གསུམ་བདུད་རྩིའི་ཆུ། །རིན་ཆེན་སྣ་ལྔ་ཀླུ་ཡི་གཏེར། །ཀླུ་སྨན་
དར་ཟབ་སྣ་ཚོགས་དང། །རང་རང་དགྱེས་པའི་དམ་རྫས་རྣམས། །ཏིང་འཛིན་སྔགས་དང་ཕྱག་རྒྱ་ཡིས། །བྱིན་གྱིས་བརླབས་ཏེ་འབུལ་ལགས་ན། །ཕྱོགས་བཅུའི་ཀླུ་ཡི་ཕོ་བྲང་དུ། །
བདུད་རྩིའི་ཆར་རྒྱུན་འབབ་གྱུར་ཅིག་ཅེས་སྨན་དབུལ། །མཐའ་ཡས་ནོར་རྒྱས་ལ་སོགས་ཀླུ་དབང་རྣམས། །ཡིད་བཞིན་རྒྱ་མཚོ་ཆེན་པོ་ཡངས་པ་ན། །ཡིད་འོང་རིན་ཆེན་སྣ་ཚོགས་ཀྱིས་
བརྒྱན་བའི། །ཕོ་བྲང་འབྱོར་པ་ཆེན་པོའི་དབུས་ན་བཞུགས། །དབུ་ལ་སྦྲུལ་མགོའི་གདེངས་ཀས་མཛེས་པའི་དབུས། །ཡིད་བཞིན་ནོར་བུས་བསམ་པ་རྫོགས་བྱེད་ཅིང། བདག་གཞན་
དོན་རྣམས་ཕུན་ཚོགས་འགྲུབ་པའི་གཏེར། །དབུལ་པའི་མྲན་སེལ་འོད་འབར་རྣམས་ཀྱིས་བརྒྱན། །གདེངས་ཅན་འབྱོར་བའི་ཚོགས་རྣམས་ཐམས་ཅད་རྫོགས། །མཐུ་སྟོབས་རྫུ་འཕྲུལ་

[013B] །ཀླུ་དབང་འཁོར་དང་བཅས་ལ་གུས་པས་འདུད། །ཡོན་བདག་མི་ནོར་བཅས་པ་བསྲུང་སྐྱོབ་མཛོད། །ས་བདག་ཆེན་པོ་འཁོར་ཚོགས་བཅས་པ་དང། །སྦྱིན་
བདག་རྣམས་ལ། གནོད་འཚེ་བྱེད་པ་ཡི། །ཀླུ་དང་ས་བདག་ཕ་མ་བུ་ཚ་སོགས། །ཇི་སྙེད་མཆིས་པ་ཀུན་ལ་ཕྱག་འཚལ་བསྟོད། །ཅེས་བསྟོད། །དེ་ནས་རྩི་སྨན་གྱི་བུམ་པ་ཐོགས་ཏེ། བུམ་
ཆུ་འདི་གཟུགས་འགྲོས་འདི་རྣམས་ལ་གཏོར་བས་ཁྱེད་ཅག་གིས་ས་བརྐོས་པ་ཤིད་བཅད་པ་སོགས་ཀྱིས་ཀླུ་དང་ས་བདག་གི་ལུས་དང་གནས་ཁང་སོགས་ལ་གནོད་པར་རྒྱུར་པ་རྣམས་སོས་ཤིང་
བསམ་སྦྱོར་ངན་པ་རྣམས་ཞི་བར་མོས་པ་གྱིས། །ཞེས་བརྡ་སྦྱང་ལ་གཙོ་བོའི་སྔགས་དང། །ཤི་བ་གསོ་བྱེད་ཀྱི་སྔགས་ལན་བདུན་སོགས་བརྗོད་ནས་བུམ་ཆུ་གཏོར་བར་བྱས་ནས། །ཧཱཾ་ད་ནི་ཐུགས་རྗེ་ཆེན་
པོ་སྟེ། །བ་སྦུའི་བུ་ག་ཐམས་ཅད་ནས། །གསོ་པའི་བདུད་རྩིའི་རྒྱུན་བབས་པས། །ཀླུ་རྒྱལ་འཁོར་བཅས་ཁྱེད་རྣམས་ཀུན། །ཟབ་མོའི་སྔགས་ཀྱི་གཟི་བརྗིད་ཀྱིས། །བསྲེག་དང་
བཙོ་བའི་སྡུག་བསྔལ་དང། །མཚོན་ཆ་རྣམ་བ་སྣ་ཚོགས་ཀྱིས། །བསྣུན་ཅིང་གཏུབས་པའི་སྡུག་བསྔལ་སོགས། །སྡུག་བསྔལ་སྣ་ཚོགས་མྱོང་བ་རྣམས། །འཆི་མེད་འཚེ་བའི་སྨན་

[014A]༄༅། །རྣམས་ཀྱིས། བསྲེག་ཅིང་བཙོ་བོ་གསོས་གྱུར་ཅིག་ལུས་དང་དབང་པོ་རྒྱས་གྱུར་ཅིག་མཐུ་སྟོབས་ལྡན་ཞིང་བདེ་གྱུར་ཅིག་སྡུག་བསྔལ་ཀུན་
ལས་ཐར་བར་ཤོག་དགའ་དང་བྱང་ཆུབ་སེམས་ལྡན་ཞིང། དབང་པོ་རྣམས་ཀྱི་སྤྱོད་ཡུལ་དུ། འདོད་དགུའི་ལོངས་སྤྱོད་ལྡང་གྱུར་ཅིག་ཉམས་པའི་ལུས་སོགས་གསོས་ཤིང་
རྒྱས། །ཡན་ལག་ཚང་ཞིང་བདེ་གྱུར་ཅིག་ཀླུ་ནད་ཐམས་ཅད་གསོས་གྱུར་ནས། །སྡུག་བསྔལ་ཀུན་ལས་ཐར་བར་ཤོག་དན་སོང་གསུམ་ལས་ཡོངས་གྲོལ་ཏེ། ཚངས་པའི་
ཚེ་དང་ལྡན་གྱུར་ཅིག་ཆོས་སྤྱོད་དབང་པོ་དུལ་ནས་ཀྱད། །སེང་གེའི་སྒྲ་ཡི་ཞལ་མཐོང་ཤོག་སྔགས་དང་སྨན་སོགས་བྱིན་རླབས་ཀྱིས། །བསམ་དན་སྦྱོར་རྩུབ་ཞི་གྱུར་ནས། །
བཅིངས་པའི་ནད་ལས་གྲོལ་བར་མཛོད། །བསྡུ་ན་དེ་ཙམ་དང། རྒྱས་བར་ན། ཆག་ཚད་ཀུ་བའི་བདུད་རྩི་ཡིས། །མགོ་བོ་ཉམས་པ་གསོས་གྱུར་ཅིག་གཟེམ་འཕང་ཆེམ་བདུད་རྩི་  ྾  སྐྲ་
ལོ་ཉམས་པ་གསོས་  ྾  མུ་ཏིག་ཤེལ་གོང་  ྾  ཀླད་པ་  ྾  སྤུ་ཤེལ་རྩེ་ཡི་  ྾  རྣ་བ་  ྾  ཁྲ་བོ་གཟི་ཡི་  ྾  སྤྲན་མིག་  ྾  རྒྱ་སྤོས་དྲི་ཡི་  ྾  སྣ་ནི་  ྾  མགྲོན་བུ་དཀར་པོའི་  ྾  སོ་ནི་

[014B]  ྾  ལྗགས་ནི་  ྾  བུར་མ་བཟང་པོའི་  ྾  ཤ་ནི་  ྾  སྙིང་པོ་ཞོ་ཤའི་  ྾  དོན་སྙིང་  ྾  རྒྱ་མཚོ་སྦུ་བའི་  ྾  གློ་བ་  ྾  གུར་གུམ་བཟང་པོའི་  ྾  མཆིན་པ་  ྾  མཁལ་
མ་ཞོ་ཤའི་  ྾  མཁལ་མ་  ྾  བཙོད་མདུད་དམར་པོའི་  ྾  རྒྱུ་མ་  ྾  དབང་པོ་ལག་པའི་  ྾  ལག་པ་  ྾  ཆུ་སྲིན་སྡེར་མོའི་  ྾  རྐད་པ་  ྾  དུད་དཀར་གཡས་འཁྱིལ་  ྾  རུས་པ་
མཚལ་ཆེན་ད་ཆུའི་  ྾  ཁྲག་ནི་  ྾  རས་སྐུད་དམར་པོའི་  ྾  ཚེ་སྲོག་  ྾  རྨ་བྱའི་མདོངས་ཀྱི་  ྾  བཀྲག་མདངས་  ྾  རིན་ཆེན་སྣ་ལྔའི་  ྾  ནོར་དབྱི་ག་  ྾  འབྲུ་སྣ་ལྔ་ཡི་བདུད་རྩི་ཡིས། །
ཡུལ་ཁམས་ཉམས་པ་གསོས་གྱུར་ཅིག་ནཱ་ག་རཱ་ཛ་ཕུཿ་ཤནྟིཾ་ཀུ་རུ་སཱཧཱ། ཅེས་ཚིག་མཚམས་རྣམས་སུ་བུམ་ཆུ་གཏོར་བཞིན་པར་བརྗོད་དོ། འཕྲིན་ལས་བཅོལ་བ་ནི། ཀྱཻ་ཀླུ་རྒྱལ་དགུ་དར་ཀླུ་
རིགས་བཞི། །ཀླུ་བདུད་ཀླུ་བཙན་ཐམས་ཅད་དང། །ས་བདག་ས་སྲིན་ལ་སོགས་པ། །ཁྱེད་རྣམས་ལ་ནི་མཆོད་གཏོར་ཚོགས། །ཕུལ་ནས་འཕྲིན་ལས་བཅོལ་བ་ལ། །བདག་དང་
རྒྱུ་སྦྱོར་ཡོན་བདག་ཀུན། །བྱ་བ་མང་ཞིང་སྤྱོད་རྩིང་བས། །ས་བརྐོས་བྲག་བཤིག་ནས་སློག་ཅིང། །རྡོ་བཅག་ཆུ་དཀྲུགས་ཤིང་རྣམས་བཅད། །མི་གཙང་ཐབ་གཞོབ་སོགས་བྱས་

[015A]༄༅། །པས། །ཀླུ་གཉན་ས་བདག་ཁྱེད་རྣམས་ཀྱི། །ལུས་དང་ཡན་ལག་དོན་སྙིང་དང། །གནས་ཁང་ལོངས་སྤྱོད་ཉམས་པ་སོགས། །ཐུགས་དང་སྤྱན་
ཟུར་ལ་ཕོག་བའི། །ཉེས་པ་ཐམས་ཅད་སོས་གྱུར་ཅིག་དེ་ལྟར་གསོས་བས་ཁྱེད་རྣམས་ཀྱི། །མཐོང་དུག་རེག་དུག་མཆེ་པའི་དུག་ཁ་རླངས་དུག་དང་སྤྱར་དུག་གིས་
བསྐྱེབ་པའི་མཛེ་འབས་ཤུ་བ་དང། །ཕོལ་མིག་པས་ལྡག་གཡན་པ་དང། །མེ་དབལ་དྲེག་གུམ་རྐང་འབམ་དང། །དམུ་ཆུ་ལ་སོགས་ནད་རྣམས་ཀུན། །མི་འབྱུང་ཞི་བར་མཛད་
དུ་གསོལ། །གདེངས་ཀའི་ཕྱག་རྒྱ་བྱས་ཏེ་དམ་ཚིག་བསྒྲག་པ་ནི། ཧཱུཾ་ང་ནི་ཐུགས་རྗེ་ཆེན་པོ་སྟེ། །དམ་ཆོས་བདུད་རྩིངས་སྦྱིན་གྱི། །ཀླུ་དང་ས་བདག་འཁོར་བཅས་ཀུན། །ཆོས་འཆད་
བདེན་ཚིག་ཉན་པར་གྱིས། །གལ་ཏེ་བདེན་ཚིག་མི་ཉན་ན། །རིག་སྔགས་རྒྱལ་པོའི་བཀའ་བཅག་པས། །གསོ་བའི་སྨན་རྣམ་ཐམས་ཅད་ཀུན། །མཚོན་ཆའི་ཆར་དུ་གྱུར་ནས་ནི་
ལུས་ཀྱི་གནད་ལ་གཟིར་བར་བྱེད། །བཅད་ཅིང་བཅད་ཅིང་དུམ་བུར་འགྱུར། །མདར་གསུམ་ལ་སོགས་གཏོར་མ་ཡང། །དུག་ཆེན་ཧ་ལ་ཧ་ལར་འགྱུར། །སྨྱོ་དང་རྨོངས་པར་གྱུར་

[015B] །ཚབ་ཆེན་པོས་གཟིར་བར་བྱེད། །དེས་ན་དུས་རྣམས་ཐམས་ཅད་དུ། །དམ་ཚིག་འདི་ནི་རྟག་ཏུ་སྲུངས། །སྡིག་པ་ཅི་ཡང་མི་བྱ་ཞིང། །དགེ་བ་ཕུན་སུམ་ཚོགས་པར་
སྤྱང། རང་གི་ལུས་ལ་དབེ་ལོང་ལ། གཞན་ལ་གནོད་པ་མ་བྱེད་ཅིག་ཨོཾ་ཨཱ་ཧཱི་སིང་ཧ་ནཱ་ད་ས་མ་ཡ་རཀྵ་རཀྵ་ཧཱུཾ་ཕཊ། ཅེས་བརྗོད་དེ་དམ་ཚིག་ལ་གནས་པར་བསམ། དེ་ནས་
གཙོ་བོའི་གཟུངས་ཐུང་གི་རྗེས་སུ། སརྦ་ནཱ་ག་རཱ་ཛ་ས་པཱ་རི་ཝ་ར་དུཿ་ཁ་པྲ་ཤ་མན་ཡེ་ཨ་བཧི་ཥི་ཙྪ། ཞེས་ལན་གསུམ་དང། ཡང་གཟུངས་ཀྱི་རྗེས་སུ། སརྦ་ནཱ་ག་ཀླུ་ལ་པཉྩ་ས་པཱ་རི་ལྤ་ར་
དུཿ་ཁ་མན་སྦྱར་གསུམ་དང། ཡང་གཟུངས་ཀྱི་རྗེས་སུ། སརྦ་བཧུ་མི་པ་ཏི་ས་པཱ་རི་ཝ་ར་དུཿ་ཁ་སོགས་སྦྱད་པ་གསུམ་བརྗོད། །བུམ་པའི་ལྷ་རྣམས་ཀྱི་སྐུ་ལས་བདུད་རྩི་འོད་ཟེར་དཔག་ཏུ་མེད་པ་
བྱུང་ཞས་ཀླུ་དང་ས་བདག་རྣམས་ལ་ཐིམ་པས་དེ་རྣམས་ཀྱི་སྡུག་བསྔལ་ཐམས་ཅད་ཞི་ཞིང་བདེ་བ་ཐམས་ཅད་དང་ལྡན་པས་དགྱེས་ནས་སྦྱིན་བདག་མི་ནོར་འཁོར་བཅས་ལ་བསྲུང་སྐྱོབ་བྱེད་པར་
གྱུར་ཅེས་བརྗོད་ཅིང་བསམས་ལ་དབང་བསྐུར་བྱའོ། དབང་བུམ་གྱི་ལྷག་གཤེགས་ཞུ་བྱ་བ་ནི། བཛྲ་མུཿ་བུམ་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་

[016A]༄༅། །ནས་བུམ་པའི་ཆུ་དང་དབྱེར་མེད་དུ་གྱུར། །དེ་ནས་དབང་བུམ་གྱི་ཆུས་མདུན་བསྐྱེད་ཀྱི་ལྷ་ལ་ཁྲུས་གསོལ་བ་ནི། །ཇི་ལྟར་བལྟམས་པ་སོགས་དང། །རྒྱལ་པའི་སྐུ་གསུང་
ཐུགས་ལ་སོགས་དང། ཁྱེད་སྐུ་རང་བཞིན་སོགས་ཏེ། །སྔགས་དང་སྦྱར་ནས་ཁྲུས་བྱ། །རྒྱས་པར་ན། །འདི་ནི་སྦྱིན་པའི་སོགས་ཕྱིན་དྲུག་དང་སྦྱར་བའི་ཁྲུས་བྱས་ལ། །འདི་དག་སྐུ་ལ་ནས་བི་ཤོ་
དྷ་ན་ཡེ་སཱཧཱ། ཞེས་སྐུ་ཕྱིས་ཏེ་ཆུ་བུམ་པ་ཉིད་དུ་བླུགས་ནས་བསྒྲུབ་བྱ་བཀྲུ་བ་ནི། །བུམ་པ་གཉིས་ཀྱི་ཆུ་བསྲེ་བའམ་དབང་བུམ་གྱི་ཆུས་བཀྲུ་ཞིང། །གཙུག་ན་ཡིད་བཞིན་ནོར་བུ་ཅན། །མིག་ནི་
གདངས་པ་ལྟོ་འཕྱེའི་རིགས། །ཀླུ་ཆེན་བརྒྱད་པོ་མཐོང་བའི་དུག་བཟོད་དཀའི་དུག་རྣམས་ཕྱིར་ཕྱུང་ཞིག་དྲིལ་གསིལ་བཅས། །ཨོཾ་ཨཱ་ཧྲཱི་སིང་ཧ་ནཱ་ད་ཧཱུཾ་ཕཊ་ཅེས་དང། རུ་རུ་
སྥུ་རུའི་སྔགས་བརྗོད་ལ། །སྦྱིན་པའི་བདག་པོ་ཆེ་གེ་མོ་ཞེས་བྱ་བའི་ཞེའམ། །རྣམས་ཀྱི་ཞེས་པ་སྐབས་བསྟུན་བྱས་ལ། །སྡིག་པ་དང་སྒྲིབ་པ་ཐམས་ཅད་ཤམྟིཾ་ཀུ་རུ་སཱཧཱ། །དེ་བཞིན་དུ་ཐམས་ཅད་ཤནྟིཾ་ཀུ་དུ་
སཱཧཱ་ཞེས་པ་འོག་མ་ཀུན་ལ་སྦྱར་ཏེ། ནད་  ྾  རིམས་  ྾  གདོན་  ྾  ཉེ་བར་འཚེ་བ་  ྾  །དུས་མ་ཡིན་པར་འཆི་བ་  ྾  འཁོན་དང་གྲིབ་  ྾  བྱད་དང་བྱུར་  ྾  སྐལ་པ་དན་པ་  ྾  རྨི་ལྟས་དང་མཚན་

[016B]  ྾  མཚན་མོ་ནག་མོའི་གདོན་  ྾  བདུད་ཀྱི་ཞགས་པ་  ྾  བགེགས་དང་ལོག་འདྲེན་  ྾  ལོ་སྐེག་ཟླ་སྐེག་ཞག་སྐེག་དུས་སྐེག་སོགས་བཀྲ་མི་ཤིས་པ་  ྾  ཁྱད་པར་དུ་ཀླུ་དང་ས་
བདག་གི་གནོད་པ་ལས་བྱུང་བའི་ནད་སོགས་སྡུག་བསྔལ་ཐམས་ཅད་ཤནྟིཾ་ཀུ་རུ་སཱཧཱ། ཞེས་བཀྲུ་ལ། །རྒྱས་པར་ན་འོག་གི་ཤོ་ལོ་ཀ་རེ་རེའི་མཐར། །སྡགས་བརྗོད་ཅིང་སྡིག་པ་དང་སྒྲིབ་པ་སོགས་སྦྱོར་
བའམ། བསྡུན་ཐམས་ཅད་རྫོགས་པའི་མཐར་སྦྱར་ཏེ་བཀྲུ། དེ་ཡང། །ལུས་ཅན་མགོ་བོ་ཐ་དང་ལ། །ཞེ་སྡང་དྲེག་པོ་རྒྱལ་པོའི་རིགས། །རིགས་བཞི་ཀླུ་བརྒྱད་ཡིད་ཀྱི་དུག་བཟོད་
དཀའི་དུག་རྣམས་ཕྱིད་ཕྱུང་ཞིག་གཤེར་ལ་གནས་བ་མཛངས་པའི་རིགས། །གཙང་མ་ཕལ་ལ་གནོད་མི་བྱེད། །ཀླུ་བྲན་འབུམ་སྡེ་རེག་པའི་དུག་བཟོད་དཀའི་དུག་རྣམས་ཕྱིར་ཕྱུང་
ཞིག་ཞེ་ངན་གནག་པ་བྱོལ་སོང་རིགས། །རྨིག་བཞི་ལྕགས་ལ་ན་བུན་འཐིབས། །གཉན་ཆེན་འབུམ་སྡེ་རླངས་དུག་བཟོད་དཀའི་དུག་རྣམས་ཕྱིར་ཕྱུང་ཞིག་དམར་བའི་ཚེ་
འཛིན་ཞེ་སྡང་ཅན། །བདེན་པ་མི་ཉན་ཀུན་ལ་གནོད། །ས་བདག་སྡེ་བཞི་མཆེ་བའི་དུག་བཟོད་དཀའི་དུག་རྣམས་ཕྱིར་ཕྱུད་ཞིག་དྲེགས་པ་སྡེ་བརྒྱད་འབར་བ་ཡི། །གླེན་པ་ང་རྒྱལ་མཐུ་

[017A]༄༅། །བོ་ཆེ། །འགྲོ་བ་འདི་ལ་གང་གནོད་པ། །བཟོད་དཀའི་དུག་རྣམས་ཕྱིར་ཕྱུང་ཞིག་སྦྱོར་གཞན་རབ་ཏུ་ཁྲོས་པའི་ཕོ་ཉ་ནི། །སྤྲུལ་པ་འབུམ་སྡེས་འགྲོ་ལ་
གནོད་པ་སྐྱེ་ལ། །སྨན་དང་སྔགས་དང་ཕྱག་རྒྱ་ཏིང་འཛིན་གྱིས། །བཟོད་དཀའ་མི་བཟོད་དུག་རྣམས་ཕྱིར་ཕྱུང་ཞིག་སྔགས་དང་སྦེལ་ཚིག་རྣམས་སྦྱར་ཏེ་ལན་གསུམ་མམ་ལན་གཅིག་བཀྲུ། བྱབ་པ་ནི་
བསྒྲུབ་བྱའི་ཁ་ནང་དུ་བུམ་ཆུ་ཅུང་ཟད་འཛིན་དུ་བཅུག་ལ། རང་ཉིད་གཡས་རྡོ་རྗེ་དང་བཅས་པས་རྨ་བྱའི་སྒྲོ་བཟུང་སྟེ། རྨ་བྱའི་མདོངས་ཀྱི་སྟེང་དུ་ཟླ་དཀྱིལ་ལ་གནས་པའི་སྔགས་ཕྲེང་གི་འོད་ཀྱིས་བཀྲུས་
པས་མ་དག་པའི་ནད་གདོན་སོགས་བྱ་བ་ཞིང་དེད་པས་ཁ་ནང་གི་ཆུ་ལ་ཐིམ་པར་གྱུར། བར་བསམས་ལ། སྤོན་སྔར་གྱི་བཀྲུ་པའི་སྐབས་ཀྱི་ཚིགས་བཅད་སྡུག་གཉིས་ཀ་བརྗོད་དེ་བྱ་བ་ལ། བསྡུན་དྲིལ་བུ་
དཀྲོལ་ཞིང། སྒྲོས་བྱ་བས་ཏེ། སེང་གེ་སྒྲའི་གཟུངས་ཐུང་དང། ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཨ་པ་ན་ཡེ་སཱཧཱ། ཞེས་སོགས་གོང་གི་ཤནྟིཾ་ཀུ་རུ་རྣམས་ཨ་པ་ན་ཡེ་ཞེས་བསྒྱུར་ཏེ་ལན་གཅིག་
གམ་གསུམ་བྱ་བ། མཐར་ཁ་ནང་གི་ཆུ་དེ་བསྐྲུས་པའི་ཆུ་ནང་དུ་འཕོ། བསྲུང་བ་ནི། བསྒྲུབ་བྱའི་སྤྱི་བོ་སོགས་སུ་རྡོ་རྗེ་རྒྱ་གྲམ་དུ་བཞག་སྟེ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། བསྲུང་

[017B] །སྔགས་བརྗོད་
ཅིང། ཆེ་གེ་མོ་འདི་ཞེའམ། སྤྱིན་པའི་བདག་པོ་རྣམས་སྡིག་པ་དང་སྒྲིབ་པ་ཐམས་ཅད་ལས་རཀྵ་རཀྵ། ཞེས་པ་ནས། ནད་སོགས་སྡུག་བསྔལ་ཐམས་ཅད་ལས་རཀྵ་རཀྵ་ཡེ་སཱཧཱ་
ཞེས་བརྗོད་ཅིང་ཡོན་བདག་ལ་བསྲུང་སྐུད་བཏགས་ཏེ། རྒྱལ་བ་སྲས་བཅས་བྱིན་རླབས་དང། །སེང་གེའི་སྒྲ་ཡི་ཐུགས་རྗེ་ཡིས། །འགྲོ་བ་འདི་ལ་བསྲུངས་ཟིན་གྱི། །སུས་ཀྱང་གནོད་པ་མ་བྱེད་
ཅིག་རྩ་རྒྱུད་ཀྱི་བླ་མ་རྣམས་ཀྱི་བདེན་པ་དང། །སངས་རྒྱས་ཀྱི་  ྾  ཆོས་ཀྱི་  ྾  དགེ་འདུན་གྱི་  ྾  རྗེ་བཙུན་སེང་གེ་སྒྲའི་ལྷ་ཚོགས་རྣམས་ཀྱི་  ྾  ཆོས་སྐྱོང་བསྲུང་མ་རྣམས་ཀྱི་
བདེན་པ་དང། རྟེན་འབྲེལ་བསླུ་བ་མེད་པའི་བདེན་པའི་སྟོབས་ཀྱིས་སྦྱིན་བདག་མི་ནོར་འཁོར་དང་བཅས་པ་རྣམས། ཀླུ་གཉན་ས་བདག་གི་གནོད་པ་སོགས་ནད་གདོན་བར་ཆད་མི་མཐུན་
པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག་ཛ་ཡ་ཛ་ཡ་སིད་དཧི་སིད་དཧི་ཕ་ལ་ཕ་ལ་ཧོཿ་བགེགས་གདོན་ནད་རིགས་མཐའ་དག་ཞི་བ་དང། །སོགས་དང། ཉིན་མོ་བདེ་

[018A]༄༅། །ལེགས་སོགས་བརྗོད་དེ་མེ་ཏོག་གཏོར། དེ་ནས། མ་རྙེད་ཡོངས་སུ་སོགས་ཀྱིས་མངོས་མགྲོན་རྣམས་ལ་བཟོད་གསོལ་བྱ། སྔར་བཤམས་པའི་བགེགས་གཏོར་མངོས་ཀྱི་མདུན་དུ་
བཞག་ལ། ཨོཾ་ཨཱ་ཧཱུཾ་གསུམ་གྱིས་བྱིན་གྱིས་བརླབས། ཨོཾ་སརྦ་བི་གྷྣན་ན་མཿ་སརྦ་ནས་གྲིཧྣ་དཾ་པ་ལིཾ་ཏ་ཡེ་སཱཧཱ། གསུམ་གྱིས་ས་བདག་འཁོར་བཅས་ལ་བསྔོ། གང་ཞིག་མཚན་མོ་རྒྱུ་བ་ཡི། །ནས་
གཞན་ལ་གནོད་པ་མ་བྱེད་ཅིག་ཅེས་བཀའ་བསྒོ། མངོས་ཕྱིར་བསྒྱུར་ལ། གུ་གུལ་གྱི་དུད་པ་བཏང། ཨོཾ་ཆེན་པོའམ་ཆུང་དུ་གང་དག་གི་ཞེས་པ་ནས་རྟག་ཏུ་དམ་ཚིག་ལ་གནས་ཤིང། །འདིར་
ནི་སྤྱིན་བདག་འཁོར་བཅས་ལ། །གནོད་འཚེའི་བསམ་སྦྱོར་ཡོངས་སྤངས་ནས། །ས་བདག་འཁོར་བཅས་རང་གནས་དེངས། །ཨོཾ་བཧུ་མི་པ་ཏི་ས་པཱ་རི་ཝ་ར་བཛྲ་མུཿ་ས་བདག་འཁོར་
བཅས་དང་གནས་སུ་གཤེགས་པར་གྱུར། །ཅེས་བརྗོད་ཅིང་སེ་གོལ་གདབ། ད་ནི་ཀླུ་རྣམས་གཤེགས་སུ་གསོལ། །རྒྱལ་རིགས་དཀར་པོ་ཤར་དུ་གཤེགས། །བྲམ་ཟེ་སེར་པོ་ལྷོ་རུ་
རྗེ་རིགས་དམར་པོ་ནུབ་ཏུ་  ྾  དམངས་རིགས་སྔོན་པོ་བྱད་དུ་  ྾  གདོལ་པ་ནག་པོ་མཚམས་སུ་  ྾  ས་ཡི་བདག་པོ་ས་ལ་གཤེགས། །ཆུ་ཡི་བདག་པོ་ཆུ་ལ་  ྾  རྡོ་ཡི་བདག་པོ་རྡོ་ལ་

[018B] །རང་རང་སོ་སོའི་གནས་སུ་གཤེགས། །སརྦ་ནཱ་ག་རཱ་ཛ་ས་པཱ་རི་ཝ་ར་བཛྲ་མུཿ་ཀླུ་རྒྱལ་འཁོར་བཅས་རང་རང་གི་གནས་སུ་གཤེགས་པར་གྱུར། །
ཞེས་བརྗོད་ཅིང་མགྲོན་རྣམས་སོ་སོའི་གནས་སུ་སོང་བར་བསམ། འདི་ནི་གླུ་ས་བདག་གི་གདོན་ལས་དགྲོལ་པའི་ཆོ་ག་དངོས་ཀྱི་སྐབས་སོ།    ༈    །ད་ནས་མཇུག་གི་བྱ་བ་ལ། མདོས་སྐྱེལ་ཚུལ་ནི། སྒྲུབ་གྲོགས་གཅིག་གིས་
བུམ་པ་གཉིས་ཀྱི་ཆུ་གཅིག་ཏུ་ཀླུགས་ནས་ཐོགས་ཏེ་སེང་གེ་སྒྲའི་སྔགས་བརྗོད་ཅིད་བུམ་ཆུ་འཐོར་བས་སྣ་དྲངས། དེ་རྗེས་རིམ་པ་བཞིན་བགེགས་གཏོར་དང་གཞི་བདག་གཏོ་རྨ། ཡོན་བདག་བཀྲུས་པའི་ཆུ། ཀླུས་
བདག་གི་གཟུགས། མདོས་མགྲོན་ལ་བསྔོས་པའི་མཆོད་གཏོར་སྨན་རྣམས་བསྡུས་ཏེ་བརྗོད། སློབ་དཔོན་གྱིས་རྡོར་དྲིལ་བཟུང། །སྒྲུབ་གྲོགས་གཞན་ཡོད་ན་རྔ་སྦུབས་སོགས་ཀྱི་རོལ་མོའི་སྒྲ་དང་བཅས་སྐྱེལ་ལ་
དེ་ཡང་མདོས་ཕྱིར་དབྱུང་བའི་ཚེ་གུ་གུལ་གྱི་དུད་པ་བཏང། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུའི་རྒྱལ་བསྲས་བཅས་སྦྱི་དང་ཁྱད་བ་དུ་མཁའ་འགྲོ་ཆོས་སྐྱོད་རྣམས་ཀྱི་བྱིན་
རླབས་ནུས་མཐུ་ཐམས་ཅད་འོད་ཟེར་ཁ་དོག་སྣ་ལྡའི་རྣམ་པར་བསྡུས་ཏེ་ཡུངས་དཀར་ལ་ཐིམ་པར་གྱུར་པར་བསམས་ལ། སུཾ་བྷ་ནིའི་སྡགས་ལན་གསུམ་བརྗོད་ཅིང་ཡུངས་དཀར་གྱིས་བྲབ། །གླགས་

[019A]༄༅། །ཚོམ་པའི་བགེགས་རྣམས་ཐོས་ཏེ་ཕྱིའི་རྒྱ་མཚོའི་ཕ་རོལ་དུ་སོང་བར་བསྒོམ། དེ་ནས་ཕྱིར་ཐོན་ཏེ་འགྲོ་པའི་ཚེ་སློབ་དཔོན་རང་ཉིད་དྲིལ་བུ་དཀྲོལ་བ། སེང་གེ་སྒྲའི་སྔགས་འདོན་བཞིན་པར་བསྐྱལ་
ནས། བགེགས་གཏོར་དྲི་ཆུ་སོགས་ན་ཆུ་མིག་ལྟ་བུའི་ཕ་རོལ་ལམ་འོས་པའི་སར་དོར། ཀླུ་ས་བདག་གི་གཟུགས་རྣམས་ཆུ་མིགས་ནགས་གློང་ངམ་ནིའུ་སིང་ལྟ་བུར་ཕང་བསྟན་ཏེ་བཞག་ལ། རེ་ཞིག་ལ་བྱ་ཁྱིས་མི་
འཁྱེར་པའི་ཐབས་བྱ། སྨན་དང་མཆོད་གཏོར་རྣམས་ཅི་དེའི་གཡས་གཡོན་སོགས་གང་རུང་དུ་བཞག་ནས། སྒྲུབ་པ་པོ་རྣམས་ཀྱིས། འབྱུང་པོ་གང་ངག་འདིར་ནི་ལྷགས་གྱུར་ཏེ། །སའམ་འོན་ཏེ་
མཁའ་ལ་འཁོར་ཀྱང་རུང། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང། །ཉིན་དང་མཚན་དུ་ཆོས་ལ་སྤྱོད་གྱུར་ཅིག་ཅེས་དང། ཆེ་པའི་ཆེ་མཆོག་སོགས་སམ། སྤྲོ་ན་
གང་ལ་སེར་སྣ་རྣམ་ཆགས་པ། །ཞེས་སོགས་བརྗོད་ཅིང་མེ་ཏོག་གཏོར་ལ། ཀླུས་བདག་རྣམས་དང་སྦྱིན་བདག་རྣམས་ལ་ཚོ་བསོད་འཕེལ་བ་སོགས་ཀྱི་བདེ་སྐྱིད་ཕུན་སུམ་ཚོགས་པར་བསམ་
དེ་ནས། ཀླུ་དང་ས་བདག་རྣམས་ཀྱི་མཐར་བསྐོར་པའི་འོད་ཀྱི་རབ་དགྲོལ་བར་གྱུར་པར་བསམས་ལ། རྟ་མགྲིན་ནམ་ཡི་དམ་གང་ཡང་རུང་བའི་སྔགས་འདོན་ཞིན་ཚུར་འོང་ངོ། །

[019B] སློབ་དཔོན་སྒྲུབ་གྲོགས་བཅས་རྟེང་མནན་ཏེ་ཚུར་གོམ་པ་གསུམ་ཙམ་གྱི་སར་ལོག་ནས་བསྲུང་འཁོར་བསྒོམ་པར་བྱ་སྟེ། འདི་ལྟར། རང་
གི་ཐུགས་ཀའི་ཧཱུཾ་ལས་ཁ་དོག་སྣ་ལྔ་པའི་འོད་ཟེར་སྦྱིན་པའི་བདག་པོ་མི་ནོར་འཁོར་དང་བཅས་པ་རྣམས་ཀྱི་སྟེང་འོག་ཕྱོགས་མཚམས་ཐམས་ཅད་དུ་ཁྱབ་པར་འཕྲོས་པས། འོག་
ཐམས་ཅད་རྡོ་རྗེའི་ས་གཞི། ལོགས་སུ་རྡོ་རྗེའི་ར་བ། སྟེང་དུ་རྡོ་རྗེའི་གུར། །གུར་གྱི་འོག་ཏུ་རྡོ་རྗེའི་བླ་བྲེ་སྟེ་ཐམས་ཅད་ཀྱང་རྡོ་རྗེ་འབར་པའི་རང་བཞིན་བར་མཚམས་མེད་
བ་དུམ་བུ་གཅིག་ཏུ་གྱུར་པའི་ཕྱི་རོལ་དུ་བསྐལ་པ་འཇིག་པའི་མེ་ལྟ་བུ་ཁ་ངོག་སྣ་ལྡའི་མེ་དཔུང་ཕྱོགས་བཅུར་འཕྲོམ་པས་གདོན་བགེགས་གང་གིས་ཀྱང་གནོད་མི་ནུས་པའི་བསྲུང་བའི་འཁོར་
ལོ་ཆེན་པོར་གྱུར། ཨོཾ་བཛྲ་རཀྷ་ར་ཀྵ་ཡེ་སཱཧཱ། ཞེས་བརྗོད། དེ་ལྟར་ཕན་ཚུན་འགྲོ་བའི་ཚེ་ཕྱི་མིག་མི་བལྟ་བ་དགོས་སོ། །དེ་ནས་ནང་དུ་འོངས་ཏེ། མདུན་བསྐྱེད་ཀྱི་གཏང་རག་བྱ་བ་
ལ། མཆོད་པ་པདྨཱནྟཀྲྀད་ཀྱིས་བསངས་སྦྱངས། སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་མཆོར་རྫས་རྣམས་དྭངས་ཤིང་ཐོགས་པ་མེད་པ་ནམ་

[020A]༄༅། །མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས། ཨོཾ་བཛྲ་ཤབྷ་ཨཱ་ཧཱུཾ་གིས་བྱིན་གྱིས་བརླབས། ཨོཾ་ཨཱ་རྱ་སིང་ཧ་ནཱ་ད་སརྦ་ནཱ་ག་རཱ་ཛ་བཧུ་མི་
པ་ཏི་ས་པཱ་རི་ཝ་ར་ཨརྒྷཾ་ནས་ཤབྟའི་པར་གྱིས་མཆོད། ཁམས་གསུམ་སེམས་ཅན་ཐམས་ཅད་དང། །ཞེས་པ་ནས། འཁོར་བཅས་ཀུན་ལ་ཕྱག་འཚལ་ལོ། ཞེས་བསྟོད་
ལྷག་ཆད་ཀྱི་ཉེས་པ་ཞི་བའི་ཕྱིར་པདྨའི་རིགས་ཀྱི་ཡིག་བརྒྱ་བརྗོད། གང་ཡང་བདག་བློ་  ྾  མ་རྙེད་ཡོངས་སུ་  ྾  ལྷག་པ་དང་ནི་  ྾  ཞེས་ནོངས་པ་བཟོད་པར་གསོལ། ཁྱེད་ལ་
བསྟོད་ཅིང་  ྾  སྦྱིན་བདག་རྣམས་ཀྱི་  ྾  ཞེས་འདོད་དོན་ལ་གསོལ་བ་གདབ། དགེ་བ་འདི་ཡིས་སྐྱེ་བོ་ཀུན། །  ྾  སེམས་ཅན་ནད་པ་ཇི་སྙེད་པ། །མྱུར་དུ་
ནད་ལས་ཐར་གྱུར་ཅིག་འགྲོ་བའི་ནད་ནི་མ་ལུས་པ། །རྟག་ཏུ་འབྱུང་བ་མེད་པར་ཤོག་འཇིག་རྟེན་བདེ་ཞིང་ལོ་ལེགས་དང། །  ྾  ཡིད་ལ་འདོད་པ་ཀུན་
འགྲུབ་ཤོག་ཅེས་བསྡོ་སྨོན་བྱ། ཁྱེད་ཀྱིས་སེམས་ཅན་དོན་ཀུན་མཛད། །  ྾  འབྱོན་པར་མཛད་དུ་གསོལ། །བཛྲ་མུཿ་མདུན་བསྐྱེད་ཀྱི་ཡེ་ཤེས་

[020B] དམ་ཚིག་པ་བདག་ཉིད་ལ་ཐིམ་པར་གྱུར་པར་བསམས་ལ། ཡོན་ཏན་རབ་རྫོགས་མའམ། ཆེ་བའི་ཆེ་མཆོག་མས་ཤིས་བརྗོད་བྱའོ། །
འདི་ནི་མཇུག་གི་ཆོ་ག་ཡན་ལག་དང་བཅས་པའི་སྐབས་སོ། །སྨྲས་པ། །སྙིགས་དུས་ཀླུ་དང་ས་བདག་རྣམས། །ཞེ་སྡང་གདུག་རྩུབ་ལྷག་པར་ཆེ། །མི་རྣམས་དག་ཀྱང་ལས་མང་
ཞིང། །བྱེད་སྤྱོད་རྩིད་བས་གཞི་བདག་རྣམས། །འཁྲུགས་ནས་མི་ཕྱུགས་ནད་རིམས་སོགས། །གནོད་འཚེའི་བྱ་བཅི་བྱས་ཀྱང། །གདོན་འགྲོལ་ཆོ་ག་འདི་བྱས་ན། །བཟློག་པར་
ཐེ་ཚོམ་མེད་དོ་ཞེས། །ཚད་ལྡན་མཁས་པ་མང་པོ་དག་མཐུན་པར་གསུངས་པས་རང་གཞན་ལ། །ཕན་པར་འདོད་པའི་ཤེས་ལྡན་དག་ཆོ་ག་འདི་ལ་བསྟེན་ན་འཚེངས། །
ཞེས་རྗེ་བཙུན་སེང་གེ་སྒྲའི་སྒོ་ནས་ས་བདག་གདོན་འགྲོལ་བྱ་ཚུལ་བདེ་ལེགས་དཔལ་སྟེར་ཞེས་བྱ་བ་འདི་ནི། ་བཎ་ཆེན་ཐམས་ཅད་མཁྱེན་པའི་གསུང་དང་
སྐྱབས་མགོན། ་ཨ་ཀྱཱ་རིན་པོ་ཆེའི་ལེགས་བཤད་དང། མཁས་པ་ཆེན་པོ་གྲགས་པ་བཤད་སྒྲུབ་པའི་ལེགས་བཤད་རྣམ་གཉིས་སོགས་གདོན་འགྲོལ་གྱི་

[021A]༄༅། །ཆོ་ག་མང་པོ་དག་ལ་བརྟེན་ནས་་བཙུན་ཆུང་བློ་བཟང་ཚུལ་ཁྲིམས་ཀྱིས་སྦྱར་བའོ། །འདིས་ཀྱང་འགྲོ་བ་ཡོངས་ཀྱི་
ཕན་བདེ་མ་ལུས་པ་འགྲུབ་པར་གྱུར་ཅིག། །།མངྒ་ལཾ།། །།
   ༈   ། །།

[021B][BLANK PAGE]


﻿
[001A]༄༅། །ཡུལ་ལྷ་གཞི་བདག་རྣམས་ལ་མཆོད་གཏོར་འབུལ་ཚུལ་བཞུགས།།

[001B] །ཨོཾ་སསྟི། འདིར་ཡུལ་ལྷ་གཞི་བདག་གཉན་པོ་འཁོར་དང་བཅས་པ་ལ་བསངས་མཆོད་འབུལ་བར་འདོད་པས། ཨོཾ་ཨཱཧཱུཾ། ལན་གསུམ་མམ་བདུན་གྱིས་བསངས་མཆོད་བྱིན་
གྱིས་བརླབས། དངོས་གཞིན། ཀྱཻཿ་རབ་ཡངས་སྣོད་དུ་བདུད་རྩིའི་རང་བཞིན་གྱི། །མཆོད་གཏོར་སྤྱི་དང་ལྷ་ལམ་ཁྱོན་འགེངས་པའི། །བསངས་མཆོད་སྤྲིན་བཟང་ཡོངས་སུ་འཁྲིགས་བ་འདིས། །གཞི་
བདག་གཉན་པོ་འཁོར་བཅས་མཆོད་པར་བགྱི། །མདུན་གྱི་འཇིགས་རུང་ཁང་བཟང་དམ་པའི་དབུས། །སྐུ་ཡི་ཆ་བྱད་མ་ངེས་བཞོན་པའི་སྟེང། །འཇིགས་རུང་མཚོན་དང་གོ་ཆས་རབ་སྤྲས་ཏེ། །དགྱེས་པར་
བཞུགས་ལ་མཆོད་གཏོར་རྒྱ་མཚོ་བཞེས། །སྨན་ཕུད་གསེར་སྐྱེམས་དམ་རྫས་བཏུང་བ་དང། །ཞོ་དར་ཤ་ཆང་བཟའ་བཅའི་ཚོགས་དང་བཅས། །མཁོ་དགུའི་ཡོ་བྱད་དུ་མས་མཆོད་བགྱིད་ན། །དགྱེས་བའི་

[002A]༄༅། །འཛུམ་ཞལ་ཉ་རྒྱས་ཟླ་ལྟར་ངོམས། །ཡུལ་ཕྱོགས་བདེ་ཞིང་ཆར་ཆུ་དུས་སུ་ཕེབས། །མི་ཕྱུག་སྣད་རྣམས་རྒྱུན་ཆད་དབུལ་ཕོངས་བྲལ། །བདེ་སྐྱིད་རྫོགས་ལྡན་དཔལ་ལ་སྤྱོད་པ་སོགས། །ལེགས་
ཚོགས་ཀུན་ཏུ་འཕེལ་བའི་བཀྲ་ཤིས་ཤོག་ཅེས་པ་འདི་ནི་ཨུ་རད་གཡོན་རུ་དཔོན་དང་ལྡན་ཐའི་ཐི་རྡོ་རྗེ་སྐྱབས་དང་ཐུས་ལག་ཆི་ཚོགས་གཉིས་རྒྱ་མཚོ་གཉིས་ཀྱིས་ཡུལ་གྱི་གཞི་བདག་རྣམས་ལ་བསངས་མཆོད་འབུལ་ཚུལ་འདི་ལྟ་བུ་ཞིག་དགོས་
ཞེས་བསྐུལ་ངོར་་འཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱི་སྦྱར་བའོ།།    ༈    །།འདིར་རྨ་ཆུའི་གཞི་བདག་མཆོད་པར་འདོད་པས་འོ་མ་ཀླུ་སྨན་བསངས་ནའི་དུད་སྤྲིན་རྣམས་ཚར་དུ་དང་ར། །གཞི་བདག་གཏོར་མ་བཞིན་བྱིན་
གྱིས་བརླབས། ན་མཿ་སརྦ་ཏ་ཐཱ་ག་ཏ་སོགས་ལན་བདུན་དང་དེ་བཞིན་གཤེགས་པ་བཞིའི་མཚན་བརྗོད། ཨོཾ་ཨཱ་ཧཱུཾ། ཡུལ་ལྷ་གཞི་བདག་ཉན་པོ་ཐམས་ཅད་དང། །ཁྱད་པར་ཀླུང་ཆེན་རྨ་ཆུའི་འཇུག་ངོགས་སུ། །
སྤྱོད་པའི་གཞི་བདག་ཀླུ་རྒྱལ་འཁོར་དང་བཅས། །འདིར་སྤྱོན་དམ་རྫས་རྒྱན་གྱི་གཏོར་མ་བཞེས། །ཏིང་འཛིན་སྔགས་རྒྱས་ཡོངས་སུ་བརླབས་པ་ཡི། །བསངས་མཆོད་གསེར་གྱི་བཏུང་བ་སྨན་སྣར་བཅས། །ཀླུ་ཡི་བཤོས་

[002B] །སྟོབས་ལྡན་སྡེ་ཆེན་ཚོགས་རྣམས་མཆོད་པར་བགྱི། །དམ་ཚིག་གཉན་པོ་རྗེས་སུ་དྲན་མཛོད་ལ། །ཟས་གོས་གནས་མལ་ལོངས་སྤྱོད་ཀུན་ནས་སྤེལ། །མི་ནོར་ཕྱུགས་རྣམས་ནད་མེད་རབ་ཏུ་རྒྱས། །བསམ་དོན་མ་ལུས་ལྷུན་
གྱིས་འགྲུབ་པར་མཛོད། །མངྒཾ་ལཾ། ཞེས་རྨ་ཆུའི་གཞི་བདག་མཆོད་ཚུལ་འདི་ནི་ཨུ་རང་ཇ་སག་གུང་ཀུན་དགའ་རབ་བརྟན་དང་ཇ་སག་ཐུ་ཤི་ཡེ་ཐུ་གུང་བསྐལ་བཟང་ཚེ་རིང། གུང་ཚེ་བརྟན་དོན་གྲུབ་རྣམས་ནས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །དགེ་
ལེགས་འཕེལ།།    ༈    །།ཨོཾ་སསྟི། འདིར་བསངས་མཆོད་འབུལ་བར་འདོད་པས། ཡི་དམ་གང་བྱེད་ཀྱི་གཞུང་ལྟར་མཆོད་གཏོར་རྣམས་བྱིན་གྱིས་བརླབས། དངོས་གཞི་ནི། དམིགས་པ་བརྟན་པོས། །ཧཱུཾ། སངས་རྒྱས་བྱང་སེམས་དཔའ་བོ་མཁའ་
འགྲོ་དང། །ཡི་དམ་ཆོས་སྐྱོང་སྲུང་མའི་ཚོགས་མཐའ་དག། །ཁྱད་པར་ཧལ་ཤན་གྱི་གནས་ཆེན་པོ། །སྐྱོད་མཛད་མཐུ་ལྡན་མ་ལུས་འདིར་གཤེགས་ཤིག་ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཕྱི་ནང་ཉེར་སྤྱོད་རོལ་མོ་འདོད་ཡོན་
ལྔ། །རྒྱལ་སྲིད་སྣ་བདུན་བཀྲ་ཤིས་རྫས་རྟགས་སོགས། །ནམ་མཁའི་ཁྱོན་ཀུན་གང་བས་མཆོད་པར་བགྱི། །འཛིན་མའི་ཁྱོན་དང་མཚུངས་པའི་རིན་ཆེན་སྣོད། །སྦྱངས་རྟོགས་སྤར་བའི་གཏོར་ཚོགས་རྒྱ་མཚོ་ཡིས། །ཕྱུར་
བུར་གཏམས་པའི་དཔག་མེད་བཟའ་བཅའི་ཚོགས། །འབུལ་གྱིས་བདེ་བ་ཆེན་པོའི་དབྱིངས་སུ་བཞེས། །དུས་ཀྱི་བྱིན་ཟ་ལ་འགྲན་ཞུགས་ཀྱི་ནང། །ཨ་ཀར་ཛཱ་ཏི་ག་བུར་བསངས་སྣའི་ཚོགས། །བསྲེགས་བའི་ཆུ་འཛིན་ལྷ་ཡི་

[003A]༄༅། །ལམ་གྱི་ཁྱོན། །གང་བས་གཞི་བདག་ཆེན་བོ་འཁོར་བཅས་བསངས། །གནམ་གྱི་རིགས་ལས་ས་སྐྱོང་མིའི་དབང་བོ། །སྲས་དང་བཙུན་མོ་བློན་པོ་འབངས་དང་བཅས། །སྐུ་ཚེ་རབ་བརྟན་ཆབ་སྲིད་དཔལ་འབྱོར་རྣམས། །ཡར་
ངོའི་ཟླ་བ་ལྟ་བུར་གོང་དུ་སྤེལ། །ཞྭ་སེར་རིང་ལུགས་འཆང་བའི་འདུས་པའི་སྡེ། །རྣམ་དག་བསླབ་གསུམ་ལྡན་པའི་ཚོགས་རྣམས་ཀྱིས། །གཙུག་ལག་ཁང་རྣམས་རབ་ཏུ་རྒྱས་གྱུར་ནས། །ཆོས་འབྱོར་བདེ་སྐྱིང་རྫོགས་ལྡན་དཔལ་བཞིན་རྒྱས། །ཆར་
ཆུ་དུས་ཕེབས་མུ་གེ་མི་ཕྱུགས་ནད། །འཐབ་རྩོད་ལ་སོགས་ཉེར་འཚེ་ཀུན་བྲལ་ཞིང། །ཕན་དང་བདེ་བའི་དཔལ་ལ་དུས་རྟག་ཏུ། །སྤྱོད་པའི་འཕྲིན་ལས་རྣམ་བཞི་གཡེལ་མེད་སྒྲུབས།  ཞེས། འཕགས་པའི་གནས་བརྟན་ཆེན་པོ་བཅུ་དྲུག་གིས་བྱིན་གྱིས་བརླབས་
པའི་གནས་མཆོག་ཧ་ལ་ཤན་གྱི་གཞི་བདག་རྣམས་མཆོད་པའི་ཚུལ་འདི་ནི་འཇམ་དབྱངས་གོང་མའི་ལུང་གིས་ཁོ་ཤོས་ཆིང་དབང་ཨེ་ཕུ་པ་ཆེན་ཐེར་ཁུ་ཆི་ཧོང་ཐའི་ཇི་ཞེས་བསྔགས་པ་གུ་ཤྲཱི་བསྟན་འཛིན་ཆོས་ཀྱི་རྒྱལ་པའི་གདུང་བརྒྱུད་དྲི་མ་མེད་པས་སྐྱོང་བསོང་ནམས་སྟོབས་ཀྱིས་མངོན་པར་འཕགས་པ་
བློ་བཟང་རྡོ་རྗེའི་གསུང་གིས་བསྐུལ་མ་མཛད་པ་ལྟར་མང་དུ་ཐོས་པའི་རྒྱལ་ཁམས་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་ཨོ་ལོང་ཁོ་ཐོག་ཏུ་སྦྱར་བའོ།།     ༈    །།ཨོཾ་སྭ་སྟི། འདིར་བསངས་མཆོད་འབུལ་བར་འདོད་པས། ཨོཾ་ཨཱ་ཧཱུཾ་ལན་གསུམ་གྱིས་མཆོད་གཏོར་
རྣམས་བྱིན་གྱིས་བརླབས། དེ་བཞིན་གཤེགས་དང་ལུང་རྟོགས་དམ་པའི་ཆོས། །འཕགས་ཚོགས་དགེ་འདུན་བདེན་པའི་བྱིན་རླབས་ཀྱིས། །ཞལ་དཀར་རིར་གནས་གཞི་བདག་འཁོར་བཅས་ལ། །མཉེས་བྱེད་མཆོད་སྤྲིན་རྒྱ་མཚོ་འབྱུང་གྱུར་ཅིག་

[003B] །འཁུ་བའི་བསངས་སྣ་བརྒྱ་ཕྲག་དུང་སྤྲིན་དང། །ཕུན་ཚོགས་བཟའ་བཅའ་འདོད་རྒུའི་དཔལ་ཆེན་པོས། །རྫུ་འཕྲུལ་སྟོབས་ལྡན་གཞི་བདག་འཁོར་བཅས་མཆོད། །ཕྱི་ནང་གསང་བའི་མཆོད་པའི་ཚོགས་
རྣམས་ཀྱིས། །འཁོར་དང་བཅས་པ་ལེགས་པར་མཉེས་གྱུར་ནས། །རྣལ་འབྱོར་དཔོན་སློབ་མི་ནོར་བལྟོས་པར་བཅས། །ཉིན་མཚན་དུས་དྲུག་བསྲུང་དང་སྐྱོབ་པ་དང། །སྤེལ་བར་མཛད་ལ་ནམ་ཡང་མ་གཡེལ་ཞིག་ཚེ་དཔལ་ནོར་དང་ལོ་ཏོག་ཕྱུགས་ཀྱི་
ཚོགས། །ཡར་ངོའི་བསིལ་སྦྱིན་གང་བ་ལ་འགྲན་ཅིང། །སྡང་བའི་དགྲ་རྣམས་ཐལ་བར་རློག་པ་དང། །བདུད་ཀྱི་བར་གཅོད་མ་ལུས་བཟློག་པར་མཛོད། །འདོད་རྒུའི་དཔལ་གྱིས་ཡོངས་ཕྱུག་བཀྲ་ཤིས་ལྷ། །ནམ་མཁའ་གང་བས་བགེགས་འཇོམས་རོལ་
མོའི་སྒྲ། །མེ་ཏོག་ཆར་དང་ལྷན་ཅིག་ཉེར་བསྒྲགས་ཏེ། །ཁྱེད་ལ་རྟག་ཏུ་དགེ་ལེགས་བྱེད་གྱུར་ཅིག་ །ཅེས་པ་འདི་ནི་རབ་འབྱམས་པ་ཆོས་འཕེལ་གྱིས་བསྐུལ་བ་ལྟར་ཤའྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །དགེ་ལེགས་འཕེལ།།     ༈    །།ཨོཾ་ཨཱ་ཧཱུཾ་
ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩི་བསངས་ཀྱི་མཆོད་པ་ཡིས། །སྤྱན་རས་གཟིགས་དབང་གེ་སར་དགྲ་ལྷ་མཆོད། །རྣལ་འབྱོར་འཕྲིན་ལས་ཐོགས་མེད་འགྲུབ་པར་མཛོད། །མངའ་མདུང་རལ་གྲི་དགྲ་སྟ་ཞགས་བ་
དང༑ ༑གོ་མཚོན་མགྱོགས་འགྲ་རླུང་གི་ཤུགས་ཅན་སོགས། །འཁོར་བཅས་དགྱེས་པ་བསྐྱེད་ཕྱིར་འབུལ་ལགས་ན། །ཐུགས་རྗེའི་དབང་གིས་ལེགས་པར་བཞེས་སུ་གསོལ། །སངས་རྒྱས་བསྟན་དང་ཞྭ་སེར་རིང་ལུགས་ཆེ། །རྣལ་འབྱོར་དཔོན་སློབ་

[004A]༄༅། །མི་ནོར་ཡོན་མཆོད་ལ། །སྡང་ཞིང་ལོག་པར་བལྟ་བའི་དགྲ་དང་བགེགས། །ཁྱོད་ཀྱི་དྲག་པོའི་ཆད་པས་ད་ལྟ་སྒྲོལ། །ཡིད་ལ་སྨོན་པའི་རེ་བ་མ་ལུས་པ། །ཇི་ལྟར་གསོལ་བའི་དོན་བཞིན་བདེ་བླག་ཏུ། །མྱུར་འགྲུབ་དགའ་བདེའི་
དཔལ་ལ་སྤྱོད་པ་ཡི། །འཕྲིན་ལས་རྣམ་བཞི་ཐོགས་པ་མེད་པར་སྒྲུབས།  ཞེས་འཕགས་པ་སྤྱན་རས་གཟིགས་དབང་ཕྱུག་དགྲ་ལྷའི་རྒྱལ་པོའི་བསངས་མཆོད་འདི་ནི་ཐུབ་བསྟན་གསལ་བྱེད་པཎྜི་ཏ་ཨ་ཆི་ཐུ་ཨེ་ཆི་ཁ་ཚ་ཁང་ནོ་མོན་ཁང་བློ་བཟང་ཐུབ་བསྟན་དགེ་ལེགས་
རྒྱལ་མཚན་དཔལ་བཟང་པོའི་གསུང་གིས་བསྐུལ་མ་མཛད་པ་ལྟར་ཤཱྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱི་རྒྱའི་མཁར་ཕིང་ཕྲུང་ཡེར་སྦྱར་བའོ།།     ༈    །།ན་མོ་བྫྲ་བཧཻ་ར་ཝཱ་ཡ། ཨོཾ་ཨཱ་ཧཱུཾ་ལན་གསུམ་གྱིས་མཆོད་གཏོར་རྣམས་བྱིན་གྱིས་བརླབས་
རང་གི་མདུན་དུ་རིན་ཆེན་ཁང་བཟང་དབུས། །རྫུ་འཕྲུལ་ཤུགས་ཅན་རྟ་མཆོག་སྔོན་པོའི་སྟེང། །འབྲོག་གནས་ཆེན་པོ་རབ་ཏུ་བ་རྗིད་པའི་གཟུགས། །གནམ་ལྕགས་རལ་གྲི་སྦྲང་རྩིའི་བུམ་པ་འཛིན། །སྡེ་བརྒྱད་འབྱུང་བོ་འཁོར་ཚོགས་རྒྱ་མཚོ་དང། །
སྤྲུལ་བའི་དམག་ཚོགས་རྒྱ་མཚོ་དང་བཅས་ཏེ། །རྣལ་འབྱོར་འཕྲིན་ལས་མ་ལུས་བསྒྲུབ་པ་དང། །དངོས་གྲུབ་ཐམས་ཅད་བདེ་བླག་སྩོལ་བཞིན་བཞུགས། །ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །ཕྱི་ནང་ཉེར་སྤྱོད་རོལ་མོ་འདོད་ཡོན་
ལྔ༑ ༑བསྐང་རྫས་ནང་མཆོད་གསང་བ་བདེ་ཆེན་སོགས། །ཆོས་དབྱིངས་ཁྱོན་ཀུན་ཡོངས་སུ་བཀང་སྟེ་འབུལ། །བསྐལ་པའི་ཞུགས་ལ་འགྲན་བའི་མེ་ལྕེའི་དབུས། །མཉེས་བྱེད་དྲི་ཞིམ་སྤོས་སྣ་བརྒྱ་ཕྲག་ཚོགས། །བསྲེགས་པས་ནམ་མཁའི་ཁྱོན་

[004B] །ལྷ་ཡི་དགེ་བསྙེན་ཆེན་པོ་འཁོར་བཅས་བསངས། །མཐུ་སྟོབས་རྫུ་འཕྲུལ་དཔག་ཏུ་མེད་པ་ཡི། །མངའ་བདག་གནོད་སྦྱིན་རྒྱལ་པོ་འཁོར་བཅས་ལ། །མཆོད་ཅིང་བསྟོད་ཀྱིས་དུས་དང་གནས་སྐབས་ཀུན། །འགལ་རྐྱེན་ཀུན་སོལ་མཐུན་
རྐྱེན་མ་ལུས་སྒྲུབས། །སྔོན་ཚེ་འབྲོག་གནས་ལག་བརྒྱུད་མདོ་སྡེ་ལས། །ཇི་ལྟར་དམ་བཅས་བཞིན་དུ་དུས་ཀྱི་མཐར། །ཐུབ་བསྟན་སྤྱི་དང་འཇམ་མགོན་བླ་མ་ཡི། །ཞྭ་སེར་རིང་ལུགས་ཕྱོགས་བཅུར་རྒྱས་བར་མཛོད། །དགེ་འདུན་སྡེ་རྣམས་ཐུགས་མཐུན་
ཁྲིམས་གཙང་ཞིང། །བཤད་སྒྲུབ་རབ་རྒྱས་སྦྱིན་བདག་ཚོགས་རྣམས་ཀྱང། །དཔལ་འབྱོར་ལེགས་ཚོགས་མངའ་ཐང་ལ་སོགས་བ། །ཡར་ངོའི་ཟླ་ལྟར་འཕེལ་བའི་བཀྲ་ཤིས་སྩོལ།  ཞེས་བ་འདི་ནི་ཟེལ་དཀར་ཆོས་གླིང་དགོན་གྱི་བླ་མ་བློ་བཟང་འཕྲིན་ལས་རྣམ་རྒྱལ་དང། བླ་མ་ངག་
དབང་གྲགས་མཚན། བླ་མ་ཤེས་རབ་རྣམ་རྒྱལ། དབོན་བེ་ཧུ་ཆོས་རྒྱལ་རབ་བརྟན་བཅས་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤའྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བ་ཡན་ཧ་རའི་ཉེ་འདབ་སྒར་ཐོག་ཏུ་སྦྱར་བའོ།།     ༈    །།འདིར་ལྷ་གཉན་ཀུན་གྱི་རྗེ་དཔོན་རྨ་ཆེན་སྦོ་མར་མཆོད་
པར་འདོད་པས། བསྐང་རྫས་དང། ཉེར་སྤྱོད་སོགས་སྤྱི་དང་མཐུན་བ་དང། ཟངས་གཞོང་སོགས་གས་ཆག་མེད་པ་རིན་པོ་ཆེའི་སྣོད་དུ་རྨ་ཆེན་འཁོར་བཅས་ཀྱི་གཏོར་མ་མཐོང་བ་བརྒྱུད་པའི་ལག་ལེན་བཞིན་བཤམས། དངོས་གཞི་ནི་རང་ཡི་དམ་
ལྷའི་རྣལ་འབྱོར་ལ་གནས་བཞིན་པས། མཆོད་གཏོར་ནང་མཆོད་སོགས་ཡི་དམ་གང་བྱས་ཀྱི་གཞུང་བཞིན་བྱིན་གྱིས་བརླབས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས། ཧཱུཾ༑ རང་གི་མདུན་དུ་རབ་ཡངས་འཆི་མེད་ལམ། །ཆུ་འཛིན་

[005A]༄༅། །འཁྲིགས་ཤིང་རིན་ཆེན་ཕོ་བྲང་ཆེ། །འོད་ཟེར་རབ་འཕྲོ་འདོད་དགུས་ཡོངས་གང་བའི། །དབུས་སུ་རྟ་མཆོག་སྤྲིན་གྱི་ཤུགས་ཆེན་སྟེང། །ལྷ་ཡི་རྒྱལ་པོ་རྨ་ཆེན་སྤོམ་ར་ཆེ། །ཆུ་ཤེལ་ལྷུན་པོ་ཟླ་འོད་འབུམ་འཁྱུད་པ། །ཇི་བཞིན་རབ་
བརྗིད་མདུད་དང་ནོར་བུ་དང། །བཙན་ཞགས་མདའ་གཞུ་དཔའ་བོའི་ཆོས་ཀྱིས་སྤྲུས། །གསང་བའི་ཡུམ་ཆེན་གུང་སྨན་ལྷ་རི་དང། །དཔའ་བའི་སྲས་དང་མཛངས་པའི་སྲས་མོའི་ཚོགས། །འཛུམ་ཆེན་ལྡོམ་ཁྲོམ་དབྱི་ཆེན་རབ་བདེ་ཆེན། །འབྲི་ཆེན་
གདོང་དངུལ་གཉན་ཆེན་ཐང་ལྷ་སོགས། །མི་བཟང་སྡེ་བརྒྱད་འཇིགས་རུང་དཔུང་ཚོགས་དབུས། །བསྟན་པ་སྲུང་ཞིང་བསྟན་འཛིན་སྐྱོང་བ་དང། །རྣལ་འབྱོར་བསམ་དོན་ཐོགས་མེད་བསྒྲུབ་བའི་ཕྱིར། །དཔག་མེད་རྫུ་འཕྲུལ་ཤུགས་ཀྱིས་བརྟན་པར་
བཞུགས། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཕྱི་ནང་ཉེར་སྤྱོད་རོལ་མོ་འདོད་ཡོན་ལྔ། །སྤྱན་གཟིགས་དཀོར་ཆ་མཁའ་དབྱིངས་རབ་གང་བས། །ལྷ་ཡི་རྒྱལ་པོ་འཁོར་བཅས་ཡང་དག་མཆོད། །སྟོང་གསུམ་ཁྱོན་དང་མཚུངས་པའི་
རིན་ཆེན་སྣོད། །དཀར་གསུམ་ལས་གྲུབ་གཏོར་ཚོགས་ལྷུན་པོའི་སྦོ། །མངར་གསུམ་རོ་བརྒྱས་སྦགས་པའི་བཟའ་བཅའ་འདི། །སྲིད་གསུམ་བདག་པོ་ལྷ་མཆོག་ཁྱོད་ལ་འབུལ། །འདི་ལན་གསུམ་བྱ། གདོད་ནས་རྣམ་དག་ཆོས་དབྱིངས་བདེ་
ཆེན་མཁའ། །སྣ་ཚོགས་སྤྲུལ་པའི་ཆུ་འཛིན་ལེགས་འཁྲིགས་ནས། །བསྟན་དང་བསྟན་འཛིན་བུ་བཞིན་སྐྱོང་མཛད་པའི། །ལྷ་མཆོག་རྨ་ཆེན་སྤོམ་ར་འཁོར་བཅས་བསྟོད། །སྟོན་པ་མཉམ་མེད་ཤཱཀྱའི་རྒྱལ་པོ་དང། །དའི་པཾ་ཀ་ར་འབྲོམ་སྟོན་

[005B] །གླང་སྟོན་ཨ་མི་བྱང་ཆུབ་འདྲེ་བསྐོལ་སོགས། །རྩ་བརྒྱུད་བླ་མའི་དམ་ཚིག་གཉན་པོ་དང། །ཁྱད་པར་རྒྱལ་བ་གཉིས་པ་ཙོང་ཁ་པ། །བློ་བཟང་གྲགས་པའི་དཔལ་གྱིས་བཀའ་བསྒོས་ཤིང། །དབང་བསྐུར་གསང་མཚན་བྫྲ་ཤྲཱི་མན། །མཐུ་
སྟོབས་དབང་ཕྱུག་ཁྱོད་ཉིད་དེང་འདིར་དགོངས། །ཞྭ་སེར་བསྟན་པ་གཉན་པོ་འཇིག་པ་དང། །སངས་རྒྱས་བསྟན་ལ་སྡང་ཞིང་འཁུ་བ་དང། །སེམས་ཅན་ལ་འཚེ་རྣལ་འབྱོར་སྒོས་དགྲ་རྣམས། །ལོ་ཟླར་མ་བཞག་དྲག་པོའི་ཆད་པས་སྒྲོལ། །བློ་བཟང་གྲགས་
བསྟན་ཕྱོགས་བཅུར་རབ་རྒྱས་ཤིང། །རྣལ་འབྱོར་བདག་ཅག་དཔོན་སློབ་འཁོར་བཅས་ཀྱི། །ནད་གདོན་དབུལ་འཕོང་འཐབ་རྩོད་རབ་ཞི་ཞིང། །བསམ་དོན་ཆོས་བཞིན་འགྲུབ་པའི་སྟོང་གྲོགས་མཛོད། །ཁྱད་པར་བདག་ཅག་མི་ནོར་བལྟོས་པར་བཅས། །ལྷ་
ཡི་རྒྱལ་པོ་ཁྱོད་ལ་གཉེར་གཏད་ཀྱིས། །ཆར་ཆུ་དུས་ཕེབས་ལོ་ཕྱུགས་རྟག་ཏུ་ལེགས། །མི་ནད་ཕྱུགས་ནད་རྒྱུན་ཆད་གདོན་བགེགས་ཞི། །མི་ཡི་སྡེ་དར་རྟ་ནོར་ཕྱུགས་རྣམས་འཕེལ། །རིན་ཆེན་གཏེར་གྱི་བང་མཛོད་སྒོ་ཕྱེ་ནས། །མཐུན་པའི་རྐྱེན་གྱིས་སྐྱེ་
བོ་དབང་དུ་བསྡུས། །ཡིད་ལ་ཇི་ལྟར་སྨོན་པའི་ལས་ཐམས་ཅད། །ཐོགས་པ་མེད་པར་ལྷུན་གྱིས་འགྲུབ་པ་དང། །རྟག་ཏུ་དགེ་ལེགས་རྒྱ་མཚོས་ཁྱབ་པར་མཛོད།  ཅེས་ལྷ་རྣམས་ཀྱི་རྒྱལ་བོ་རྨ་ཆེན་སྤོམ་ར་མཆོད་ཅིང་འཕྲིན་ལས་འཆོལ་བའི་རིམ་པ་འདི་ནི་དྷ་ཡན་དཧོ་རའི་ཆས་རྗེ་
དཀའ་ཆེན་དམ་ཆོས་དབང་ཕྱུག་གིས་བསྐུལ་བལྟར་ཤའྐྱ་དགེ་སློང་གཤིན་རྗེ་གཤེད་ཀྱི་རྣལ་འབྱོར་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ལེགས་སུ་གྱུར་ཅིག།     ༈    །།འདིར་བསངས་མཆོད་འབུལ་བར་འདོད་པས། ཡི་དམ་ལྷའི་རྣལ་འབྱོར་གང་རུང་དང་ལྡན་པའི་སྒོ་

[006A]༄༅། །ནས། ཨོཾ་ཨཱ་ཧཱུཾ་ལན་གསུམ་དང་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། དམིགས་པ་བརྟན་པོས། ཀྱཻཿ་རང་བཞིན་རྣམ་ངག་ཆོས་དབྱིངས་བདེ་ཆེན་ལས། །བྱུང་བའི་ཕྱི་ནང་གསང་བའི་མཆོད་བའི་སྤྲིན། །ས་དང་
བར་སྣང་ཁྱོན་ཀུན་རབ་བ་གང་བ། །བདེ་བླག་ཉིད་དུ་གནས་འདིར་འབྱུང་གྱུར་ཅིག་རང་གི་མདུན་དུ་མཚོ་ཆེན་འཁྱིལ་བའི་དབྱིངས། །རིན་ཆེན་ཕོ་བྲང་འདོད་དགུའི་དཔལ་གྱིས་གཏམས། །ཀླུ་དང་ས་བདག་སྡེ་བརྒྱང་འབྱུང་པོ་ཡི། །བློན་པོ་དཔུང་དང་དམག་
ཚོགས་དུ་མའི་དབུས། །མཚོ་སྨན་ཀླུ་ཡི་རྒྱལ་མོ་མརྒད་མདོག་ཕྱག་གཡས་མ་ཀར་ཀེ་རུ་གཡོན་པན། །འདོད་དགུའི་གཏེར་སྒྲོམ་རིན་ཆེན་ཞགས་པ་འཛིན། །མཛེས་ཤིང་ལ་ཚོ་བཅུ་དྲུག་ལོན་བའི་ཉམས། །ཆུ་དར་སྔོན་པོ་ལྷབ་ལྷུབ་གཡོ་ཞིང་
གསོལ༑ ༑འཇིགས་རུང་དུག་གི་རླངས་འཁྲིགས་གདེངས་ཀ་བདུན། །ནོར་བུའི་ཕྲུ་ལྡན་གཡོ་བས་བསྟན་དགྲ་འཇོམས། །སྐུ་སྨད་སྦྲུལ་མཇུག་རབ་འཁྱིལ་རིན་ཆེན་གྱི། །རྒྱན་མང་སྣ་ཚོགས་སིལ་སིལ་སྙན་པར་འཁྲོལ། །སྟོབས་ལྡན་རུས་སྦལ་མགོ་དགུ་
ལ་ཞོན་ནས། །ཡུལ་ཁམས་སྐྱོང་ཞིང་རྣལ་འབྱོར་འཕྲིན་ལས་བཞི། །ཐོགས་མེད་བསྒྲུབ་ཕྱིར་དགྱེས་པའི་འཛུམ་ཞལ་དང། །འཁོར་ཚོགས་རྒྱ་མཚོར་བཅས་ཏེ་བརྟན་པར་བཞུགས། །རབ་མངར་མཆོད་ཡོན་མཛེས་པའི་མེ་ཏོག་དང། །ཆུ་འཛིན་ལ་
འཁུ་སྤོས་བཟང་སྣང་གསལ་འཁྲིགས། །སྐྱོན་བྲལ་དྲི་ཡི་བྱུག་པ་རོ་བརྒྱ་པའི། །ཞལ་ཟས་རོལ་མོར་བཅས་པས་ཡང་དག་མཆོད། །རྟ་གཡག་མཛོ་ལུག་ར་དང་ཆུ་ཡི་གླང། །ཆུ་སྲིན་ཁྲུང་ཁྲུང་ང་ངུར་ལ་སོགས་པའི། །བསྐང་རྫས་སྤྱན་གཟིགས་

[006B] །བསྟན་སྐྱོང་ཆེན་མོ་འཁོར་བཅས་མཉེས་གྱུར་ཅིག། སྤ་ཤུག་ཨ་ཀར་ཛཱ་ཏི་ཀླུ་ཡི་སྨན། །བརྒྱ་ཕྲག་བསྲེགས་པའི་དུང་སྤྲིན་དམ་པ་ཡིས། །མཐུ་སྟོབས་དབང་མོ་འཁོར་བཅས་བསངས་བགྱིད་ན། །རྣལ་འབྱོར་བཅོལ་བའི་
འཕྲིན་ལས་མ་ལུས་སྒྲུབས། །རིན་ཆེན་སྣོད་དུ་སྦྱར་བའི་བཤོས་བཟང་ལ། །ཀླུ་ཡི་ནད་རྣམས་གསོ་བྱེད་སྨན་མཆོག་གིས། །སྤྲས་པའི་གཏོར་མ་ཁྱུ་མཆོག་འོ་མར་བཅས། །འབུལ་གྱིས་ཟག་མེད་བདེ་ཆེན་དབྱིངས་སུ་རོལ། །ས་འོག་གནས་པའི་
གདེངས་ཅན་ཀུན་གྱི་གཙོ། །རིན་ཆེན་སྣ་ཚོགས་གཏེར་གྱི་དབང་ཕྱུག་ཆེ། །མདོ་སྨད་ཁྲི་ཤོར་རྒྱལ་མོ་སྐྱོང་མཛད་མ། །འཁོར་དང་བཅས་པ་རྣམས་ལ་བདག་བསྟོད་དོ། །ཡུལ་ཕྱོགས་བདེ་ཞིང་ཕྱུགས་རྣམས་འཕེལ་བ་དང། །ནད་ཡམས་འཁྲུག་རྩོད་
ཆོམ་རྐུན་གཅན་གཟན་སོགས། །ཉེར་འཚེར་བ་ཞི་ཆར་ཆུ་དུས་སུ་འཕེལ། །དགེ་ལེགས་རྒྱུན་ཆད་མེད་པའི་འཕྲིན་ལས་མཛོད། །གཞན་ཡད་མདོ་སྨད་ཡུལ་རྣམས་སྐྱོད་མཛད་པའི། །མཐུ་སྟོབས་དབང་ཕྱུག་རྨ་ཆེན་སྤོ་མར་དང། །སྦ་ཡན་ཨུའུ་མའི་ས་སྐྱོང་
གཞི་བདག་ཆེ། །གཉན་ཆེན་ཟོར་བ་བཙན་གདོང་ཀླུའི་ཆེ་ཁོལ། །ཧར་ཁེ་ཆེ་ཆུང་མཚོ་ཆུང་ནོར་བུ་དང། །ན་རེང་གསུམ་དང་ནོར་བུ་ལ་རྫས་ཆེ། །གདོང་དམར་གཉིས་དང་བསྐྱེད་ཀྱི་ཐོག་ལྷ་སྤུན། །བྲལ་ལྷ་ཆེ་ཆུང་དགེ་བསྙེན་མཐོན་བོ་སོགས། །ལ་གནས་གཞི་བདག་
སྲུང་མའི་ཚོགས་རྣམས་ལ། །མཆོད་གཏོར་དམ་རྫས་སྨན་ཕུད་གསེར་སྐྱེམས་དང། །ལྷ་ཡི་བཏུང་བ་ཁྱད་པར་བསངས་རྫས་ཀྱིས། །དགྱེས་བཞིན་ཡང་དག་དབྱིངས་སུ་ཚིམས་གྱུར་ཅིག་བདག་ཅག་རྣམས་ཀྱིས་ཇི་ལྟར་སྨོན་པའི་ལས། །མ་ལུས་

[007A]༄༅། །ཐོགས་བ་མེད་པར་རབ་འགྲུབ་ནས། །ཉིན་མཚན་དུས་དང་གནས་སྐབས་ཐམས་ཅད་དུ། །བདེ་ཞིང་སྐྱིད་པའི་དཔལ་ལ་སྤྱོད་པར་མཛོད། །ཁྱད་པར་ཞྭ་སེར་རིང་ལུགས་དྲི་མེད་བསྟན། །སྤྱི་བོར་ཉེར་མཆོག་གུ་ཤྲཱི་གདུང་བརྒྱུད་རྣམས། །
དཔལ་འབྱོར་མངའ་ཐང་སྲིད་དང་ལོངས་སྤྱོད་སོགས། །དབྱར་གྱི་མཚོ་བཞིན་འཛད་མེད་རབ་ཏུ་སྤེལ། །ཕྱོགས་དང་དུས་དང་གནས་སྐབས་ཐམས་ཅད་དུ། །བཀྲ་ཤིས་དགེ་མཚན་རྒྱ་མཚོས་ལེགས་ཁྱབ་ནས། །ཕན་བདེའི་སྣང་བ་ནམ་ཡང་འགོག་མེད་
པའི༑ ༑ལེགས་ཚོགས་ཀུན་གསལ་མཐའ་དང་མཉམ་གྱུར་ཅིག།  ཅེས་མཚོ་སྔོན་ཁྲི་ཤོར་རྒྱལ་མོའི་མཚོ་སྨན་གྱིས་མཚོན་ཡུལ་ལྷ་གཞི་བདག་དུ་མར་གསོལ་མཆོད་ཇི་ལྟར་བྱ་བའི་རིམ་པ་འདི་ནི་མཐུ་སྟོབས་ཀྱི་དབང་ཕྱུག་གུ་ཤྲཱི་ཆོས་ཀྱི་རྒྱལ་པོའི་གདུང་བརྒྱུད་ལས་དད་སྟོབས་ཀྱིས་མངོན་བར་འཕགས་
པའི་ས་སྐྱོང་པའི་སེ་དྭ་ལས་སཱོ་ཤོག་ཐུ་ཕྱག་རྡོར་སྐྱབས་ཀྱིས་བསྐུལ་མ་མཛད་པ་ལྟར་ཤའྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ཞིང་བཀྲ་ཤིས་པར་གྱུར་ཅིག།     ༈    །།ཨོཾ་ཨཱ་ཧཱུཾ། ལན་གསུམ་གྱིས་བསངས་མཆོད་རྣམས་བྱིན་གྱིས་བརླབས། གཏེར་གྱི་
དབང་ཕྱུག་སྦ་ཡན་རྫུར་ཁིའི་རི། །བཀྲ་ཤིས་ལྷ་གནས་ཐེབ་ཁེའི་རི་བོ་དང། །དཔལ་བརྩེགས་རི་བོ་སྦོ་རོ་ཨོ་སྦོགས་བརྗིད། །དགོས་འདོད་ཀུན་འབྱུང་འབུམ་ཁང་གནས་རྣམས་སུ། །འཁོད་པའི་ལྷ་ཀླུ་གཞི་བདག་སྡེ་བརྒྱད་དང། །གཏུམ་དྲག་ཅན་གྱི་
འབྱུང་པོའི་ཚོགས་རྣམས་ལ། །སྨན་ཕུད་གསེར་སྐྱེམས་བདུད་རྩིའི་བསངས་མཆོད་དང། །དམ་རྫས་རྒྱན་གྱི་གཏོར་མ་རྒྱ་མཚོའི་མཆོད། །དགྱེས་བཞིན་བཞེས་ནས་ཡུལ་ཕྱོགས་འདི་དག་ཀུན། །ཆར་ཆུ་ངུས་ཕེབས་ནོར་དང་ཕྱུགས་རྣམས་རྒྱས།།

[007B] །མཐུ་རྐྱེན་བསམ་པ་མ་ལུས་རབ་འགྲུབ་ནས། །རྟག་ཏུ་བདེ་སྐྱིད་དཔལ་ལ་སྤྱོད་པར་ཤོག་ཉིན་གསུམ་བྱར་མཚན་གསུམ་མེལ་ཚེ་ཡིས། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །གདུག་
པའི་སམས་འཆང་དགྲ་བགེགས་ཚར་བཅད་ནས། །རེ་བའི་འབྲས་བུ་ཡོངས་སུ་རྫོགས་པར་མཛོད། །ཕྱོགས་སུ་ཀུན་ཏུ་དགེ་བའི་བཀྲ་ཤིས་ཀྱིས། །གཞི་བདག་འཁོར་བཅས་རྟག་ཏུ་བདེ་ལེགས་ཤིང། །ས་སྟེང་ཡོངས་སྤྱོད་རྐང་གཉིས་ཚོགས་རྣམས་དང་
རླབས་ཆེན་སྤྱོད་པས་ཡོངས་སུ་མཛེས་རྒྱུར་ཅིག་ ཅེས་པ་འདི་ནི་དད་སྟོབས་དང་བསོད་ནམས་ཀྱི་མཐུ་ཆེན་པོས་མངོན་པར་འཕགས་པ་ཐོར་ཁོད་པའི་ལེ་དབང་རྒྱལ་ཚེ་རིང་ནས་བསྐུལ་མ་མཛད་པ་ལྟར་འཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ལེགས་སུ་གྱུར་ཅིག།     ༈    །།ཨོཾ་
ཨཱ་ཧཱུཾ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་གསེར་སྐྱེམས་རྒྱ་མཚོ་འདི། །དཔལ་ལྡན་གཞི་བདག་ལོའུ་ཆེ་འཁོར་དང་བཅས། །མཉེས་ཕྱིར་འབུལ་གྱིས་དགྱེས་བཞིན་སུ་གསོལ། །དྲི་ཞིམ་སྤོས་དང་
བཟའ་བཅའི་ཚོགས་བསྲེགས་པས། །ལྷ་ལ་མ་ཁྱོན་གང་དུང་སྤྲིན་རྒྱ་མཚོ་ཡིས། །གཞི་བདག་ཆེན་པོ་འཁོར་བཅས་ལེགས་བསངས་ཀྱིས། །དམ་ཚིག་ཉམས་ཆགས་ཡོངས་སུ་བསངས་གྱུར་ཅིག། །འཆི་མེད་བདུད་རྩིའི་གཏོར་ཚོགས་རྒྱ་མཚོ་འདིས། །
མཆོད་ཀྱིས་ལེགས་པར་བཞེས་ལ་ནད་རིམས་དང། །མི་མཐུན་ཕྱོགས་ཀུན་རབ་ཞུ་ཐུབ་པའི་བསྟན། །འཇམ་མགོན་བླ་མའི་རིང་ལུགས་རྒྱས་པར་མཛོད། །རིན་ཆེན་ཕྲེང་བ་ནེའུ་ལེས་མཛེས་ཤིང། །འཁོར་ལོས་བསྒྱུར་རྒྱལ་དྲང་སྲོང་ཟོལ་འཆང་བ༑ ༑ཁྱོད་

[008A]༄༅། །ཀྱིས་འཇམ་མགོན་བླ་མའི་སྤྱན་སྔ་རུ། །ཇི་ལྟར་ཁས་བླངས་དམ་བཅས་མ་གཡེལ་ཞིག་རྣལ་འབྱོར་དཔོན་སློབ་གཞིས་ལམ་བྱེས་གསུམ་དུ། །ཅི་བྱེད་མཐུན་པའི་རྐྱེན་རྣམས་འགྲུབ་པ་དང། །མི་མཐུན་ཕྱོགས་རྣམས་ཀུན་ལས་
རྒྱལ་བ་ཡི། །ལེགས་ཚོགས་གོང་དུ་འཕེལ་བའི་འཕྲིན་ལས་མཛོད། །ཡེ་ཤེས་སྒྱུ་འཕྲུལ་དཔག་བསམ་སྔོང་པོ་ལས། །ཉེར་གྲུབ་སྐུ་འབུམ་ཆོས་སྡེ་བྱམས་པ་གླིང། །སྲིད་མཐའ་ཇི་སྲིད་རྒྱས་ཤིང་བཤད་སྒྲུབ་དང། །དཔལ་འབྱོར་ལེགས་ཚོགས་
ཡར་ངོའི་ཟླ་ལྟར་སྤེལ། །ཡུལ་ཕྱོགས་བདེ་ཞིང་ལོ་ཏོག་འབྲས་བུའི་ཚོགས། །རབ་རྒྱས་ཆོས་དང་སྲིད་ཀྱི་ལེགས་ཚོགས་དང། །རྣམ་དག་འཚོ་བ་ལ་སོགས་མཐུན་པའི་རྐྱེན། །མ་ལུས་ཐོགས་མེད་འགྲུབ་པའི་བཀྲ་ཤིས་སྩོལ།  ཞེས་འཇམ་མགོན་རྒྱལ་བ་
གཉིས་པའི་སྐུ་ཡི་ལྗོན་ཤིང་བསྐྱེད་པའི་གནས་མཆོག་སྐུ་འབུམ་བྱམས་པ་གླིང་གི་གནས་བདག་ལོའུ་ཆེའི་གསོལ་མཆོད་འདི་ནི་སྐུ་འབུམ་ཆོས་སྡེ་ཆེན་པོའི་སྤྱི་གཉེར་གྱི་དྲུང་ཡིག་དགེ་སློང་དག་དབང་མཆོག་གྲུབ་དང། དགེ་ཚུལ་བསྟན་འཛིན་ཆོས་འཕེལ་གཉིས་ཀྱིས་བསྐུལ་བ་ལྟར་འཇམ་དབལ་གཤིན་རྗེའི་གཤེད་ཀྱི་རྣལ་
འབྱོར་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་གསོལ་དཔོན་གངས་ཅན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།     ༈    །།འདིར་བསངས་མཆོད་འབུལ་བར་འདོད་པས། བསངས་སོགས་མཆོད་སྤྲིན་རྣམས་བཤམས་
ཡི་དམ་གང་བྱེད་ཀྱི་གཞུང་ངམ། ཨོཾ་ཨཱཧཱུཾ། ལན་གསུམ་གྱིས་བྱིན་གྱིས་བརླབས། ལྷུན་གྲུབ་བདེ་ཆེན་རང་བཞིན་ཕོ་བྲང་ནས། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །ཁྱད་པར་དཔལ་ལྡན་འདོད་ཁམས་དབང་ཕྱུག་མ། །དགྱེས་

[008B] །མཐོ་ཞིང་གངས་ཆེན་རི་དང་གཏེར་གྱི་སྙིང། །བྲག་དཀར་ལྷ་རིལ་གནས་གཞི་བདག་རྣམས། །མ་ཐོགས་རིངས་པའི་ཚུལ་གྱིས་མདུན་འདིར་བྱོན། །ཆུ་ཀླུང་ཆེན་པོ་ཕྱུག་པོ་ཞེས་གྲགས་དང། །ཤིན་
ཏུ་རིང་བའི་གནས་དང་ཧུ་ཏོག་གནས། །སུ་རི་ཐུ་དང་སྦ་ཡན་ཨོ་ཨའི་གཞི། །ནོར་ཡན་ཧུ་ཡག་ཐོ་ཡི་གཞི་རྣམས་ན། །གནས་པའི་ཀླུ་དང་གཞི་བདག་ལ་སོགས་པ། །མ་ལུས་སྤྱན་འདྲེན་གནས་འདིར་མྱུར་བྱོན་ནས། །རྣལ་འབྱོར་བདག་གིས་ཇི་ལྟར་འདོད་
པའི་དོན། །མ་ལུས་ཐོགས་པ་མེད་པར་འགྲུབ་པར་མཛོད། །ཨོཾ་ཨཱཧཱུཾ། ཟག་མེད་བདུན་རྩིར་བྱིན་བརླབས་གཏོར་མ་དང། །བདུད་རྩིའི་རང་བཞིན་བསངས་ཀྱི་མཆོད་པ་འདིས། །འདོད་ཁམས་བདག་མོ་འཁོར་བཅས་མཆོད་བགྱིད་ན། །བདག་གི་
འདོད་དོན་མ་ལུས་ཐོགས་མེད་སྒྲུབས། །རི་དང་ཆུ་ཀླུང་ནགས་ཚལ་ལ་སོགས་པར། །གནས་པའི་གཞི་བདག་དེ་དག་ཐམས་ཅད་ལ། །བསངས་མཆོད་བདུད་རྩིའི་རྒྱ་མཚོས་ལེགས་པར་མཆོད། །ཡུལ་ཁམས་བདེ་ཞིང་མི་ཕྱུགས་དར་བར་མཛོད།།
མདོར་ན་ཇི་ལྟར་བཅོལ་བའི་ལས་ཐམས་ཅད། །མ་ལུས་ཐོགས་མེད་འགྲུབ་ཅིང་ཕན་བདེའི་དཔལ། །རབ་རྒྱས་ཇི་ལྟར་སྨོན་པའི་དོན་ཐམས་ཅད། །བདེ་བླག་ཉིད་དུ་འགྲུབ་པའི་འཕྲིན་ལས་མཛོད།  ཅེས་པ་འདི་ནི་རིགས་རུས་བསོད་ནམས་དད་སྟོབས་སོགས་ཀྱིས་མངོན་པར་
འཕགས་བ་ཇ་སག་དགེ་འདུན་སྐྱབས་ཀྱི་གསུང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། །།



