༄༅། །དམ་ཅན་ཆོས་སྲུང་ཁག་གི་གསོལ་མཆོད་འཕྲིན་བསྐུལ་སྣ་ཚོགས་བཞུགས་སོ། །

[001A] ། འདིར་འཇམ་མགོན་ཙོང་ཁ་པ་དང། མྱུར་མཛད་མགོན་པོ། རྒྱལ་ཆེན་རྡོ་རྗེ་ཤུགས་ལྡན་རྣམས་ལ་ཚོགས་མཆེད་འབུལ་བར་འདོད་པས་ཚོགས་ཀྱི་ཡོ་བྱད་རྣམས་འདུ་བྱ་ལ། རང་ཉིད་སྐད་ཅིག་གིས་
མྱུར་མཛད་མགོན་པོའི་སྐུར་བསྐྱེད་དེ། སྣོད་བཅུད་བྱིན་གྱིས་བརླབ་པ་ནི།  ཧཱུཾ། རང་ཉིད་མྱུར་མཛད་མགོན་པོའི་སྐུར་གསལ་བའི། །ཐུགས་ཀའི་ཧཱུཾ་ཡིག་འོད་ཟེར་འཕྲོ་འདུ་ཡིས། །སྣོད་བཅུད་ཀུན་སྦྱངས་དག་
པ་རབ་འབྱམས་ཀྱི། །བརྟན་གཡོའི་དཀྱིལ་འཁོར་འཁོར་ལོར་རྫོགས་པའི་དབུས། །དབང་པོ་དྲུག་ལ་དགའ་བསྐྱེད་མཆོད་པའི་རྫས། །ཚོགས་གཏོར་འདོད་ཡོན་ཀུན་བཟང་སྤྲིན་དུ་གཏིབས། །ཀུན་ཀྱང་
སེམས་ཉིད་བདེ་ཆེན་སྟོང་པའི་གཤིས། །ཟག་མེད་འདོད་རྒུའི་དཔལ་འབྱོར་ཆེན་པོར་གྱུར།  །ཚོགས་གཏོར་རྣམས་ནང་མཆོད་ལྟར་བྱིན་གྱིས་བརླབས་ལ། མགྲོན་སྤྱན་འདྲེན་པ་ནི།  ཧཱུཾ། སྟེང་ཕྱོགས་དགའ་ལྡན་ཆོས་ཀྱི་

[002A] །ཕོ་བྲང་ནས། །སྐྱབས་གནས་ཀུན་འདུས་རྩ་བའི་བླ་མ་དང། །དབྱེར་མེད་རྒྱལ་བ་གཉིས་པ་བློ་བཟང་གྲགས། །མཆོག་གསུམ་རྒྱ་མཚོའི་ཚོགས་བཅས་གཤེགས་སུ་
གསོལ། །འཇིགས་རུང་བསིལ་བ་ཚལ་གྱི་དུར་ཁྲོད་ནས། །དྲན་པ་ཙམ་གྱིས་བར་གཅོད་ཀུན་སེལ་ཞིང། །མཆོག་ཐུན་དངོས་གྲུབ་ཆར་འབེབས་ཐུགས་རྗེའི་གཏེར། །མྱུར་མཛད་བླ་མགོན་དབྱེར་མེད་
གནས་འདིར་གཤེགས། །གར་བཞུགས་རྡོ་རྗེའི་ཕོ་བྲང་ཡངས་པ་ནས། །རྣལ་འབྱོར་རེ་སྐོང་སྙིང་གི་ནོར་བུ་མཆོག་འཇམ་མགོན་བསྟན་སྲུང་རྡོ་རྗེ་ཤུགས་ལྡན་རྩལ། །འཁོར་ཚོགས་རྒྱ་མཚོར་བཅས་
པ་གནས་འདིར་གཤེགས། །པདྨ་ཀ་མ་ལ་ཡེ་སྟྭཾ།  ཞེས་སྤྱན་དྲངས་ནས་བཞུགས་སུ་གསོལ་ལ། ཚོགས་མཆོད་འབུལ་བ་ནི།  ཧཱུཾ། ཟག་མེད་བདུད་རྩིའི་རྒྱ་མཚོར་བྱིན་བརླབས་ཤིང། །བདེ་སྐྱོང་སྣོད་དུ་གཏམས་

[002B] །རིགས་ཀུན་ཁྱབ་བདག་འཇམ་མགོན་བླ་མ་དང། །དངོས་བརྒྱུད་དྲིན་ཅན་བླ་མའི་ཚོགས་ལ་འབུལ། །དགྱེས་བཞིན་བཞེས་ནས་གསང་གསུམ་རྡོ་རྗེའི་བྱིན། །བདག་ཅག་ལུས་ངག་ཡིད་ལ་
ཞུགས་པའི་མཐུས། །མདོ་སྔགས་ལམ་གྱི་བགྲོད་པ་མྱུར་རྫོགས་ཏེ། །ཟུང་འཇུག་གོ་འཕང་འཐོབ་པར་མཛད་དུ་གསོལ། །ཧཱུཾ། ཟག་མེད་་བདེ་སྐྱོང་་ཡི་དམ་སངས་རྒྱས་བྱང་སེམས་ཉན་རང་སོགས། །
མཆོག་གསུམ་རྒྱལ་བ་རྒྱ་མཚོའི་ཚོགས་ལ་འབུལ། །དགྱེས་བཞིན་བཞེས་ནས་རྣལ་འབྱོར་བདག་ཅག་རྣམས། །འཕྲིན་ལས་རྣམ་བཞི་གྲུབ་པ་བརྒྱད་ལ་སོགས། །མཆོག་ཐུན་དངོས་གྲུབ་འདོད་རྒུའི་དཔལ་ཡོན་ལ། །ཅི་
དགར་ལོངས་སུ་སྤྱོད་པའི་དངོས་གྲུབ་སྩོལ། །ཧཱུཾ། ཟག་མེད་་བདེ་སྐྱོང་་མྱུར་མཛད་མཧཱ་ཀཱ་ལ་ཕྱག་དྲུག་མགོན། །གྲངས་མེད་འཁོར་ཚོགས་རྒྱ་མཚོར་བཅས་ལ་འབུལ། །དགྱེས་བཞིན་བཞེས་ནས་རྣལ་འབྱོར་
བདག་ཅག་རྣམས། །བར་གཅོད་བདུད་སྡེའི་གཡུལ་ལས་རྣམ་རྒྱལ་ཏེ། །སྙིང་དབུས་བླ་མ་མགོན་པོ་དགྱེས་པའི་གར། །རྟག་ཏུ་འདོད་རྒུར་རྩེན་པའི་དགའ་སྟོན་སྩོལ། །ཧཱུཾ། ཟག་མེད་་བདེ་སྐྱོང་་བསྟན་
སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ། །རིགས་ལྔ་འཁོར་ཚོགས་རྒྱ་མཚོར་བཅས་རྣམས་ལ། །སྔར་བཅོལ་ལེགས་པའི་གཏང་རག་གཉན་པོ་དང། །ད་བཅོལ་ལེགས་པའི་གསོལ་འདེབས་གཉན་པོར་འབུལ། །

[003A]༄༅། །བཞེས་ནས་རྣལ་འབྱོར་བདག་ཅག་འཁོར་བཅས་ཀྱི། །ཕྱི་ནང་གསང་བའི་འགལ་རྐྱེན་ཀུན་ཞི་ཞིང། །ཚེ་དཔལ་བསོད་ནམས་ལུང་རྟོགས་ཡོན་ཏན་སོགས། །སྲིད་དང་ཞི་བའི་ལེགས་ཚོགས་ཡར་ཟླར་
སྤེལ། །འཁོར་འདས་བརྟན་གཡོའི་འདོད་རྒུ་མ་ལུས་པ། །རང་གཞན་དོན་གཉིས་སྒྲུབ་པའི་རྐྱེན་དུ་ཁུག་གནོད་ཅིང་འཚེ་བའི་མི་དང་མི་མིན་ཀུན། །གང་འདུལ་རྐྱེན་དང་འཚམས་པར་རྨེག་མེད་ཆོམས། །མདོར་ན་གཞིས་བྱེས་ཉིན་མཚན་
དུས་ཀུན་ཏུ། །མི་འབྲལ་འགྲོགས་པའི་སྲུང་སྐྱོབ་གཡེལ་མེད་མཛོད།  །དེ་ནས་ཚོགས་ཕུད་བཏེགས་ལ།  གཟིགས་ཤིང་མཛེས་པ་དམ་པའི་ཆོས། །འདི་ལ་ཐེ་ཚོམ་བྱར་མི་རུང། །བྲམ་ཟེ་གདོལ་བ་ཁྱི་དང་ཕག་རང་བཞིན་གཅིག་ཏུ་དགོངས་
ཏེ་རོལ། ། ཞེས་འབུལ། ལེན་པ་པོས་པད་ཀོར་དང་བཅས།  བདག་ཉིད་རྒྱལ་བ་ཀུན་གྱི་དངོས། །དཔལ་མགོན་ནག་པོ་ཆེན་པོ་སྟེ། །ཡེ་ཤེས་བདུད་རྩིའི་རྒྱ་མཚོ་ཆེ། །ལྷ་རྣམས་ཚིམ་པར་བྱ་ཕྱིར་རོལ། ། ཅེས་བརྗོད་དེ་ཚོགས་ལ་རོལ། ཚོགས་ལྷག་
བསྡུས་ལ། འབྲུ་གསུམ་གྱིས་བརླབས་ནས།  ཧཱུཾ། ཟག་མེད་་བདེ་སྐྱོང་སྣོད་དུ་གཏམས་པའི་ཚོགས་ལྷག་འདི། །ཕུད་ལ་མི་དབང་ལྷག་ལ་དབང་བ་ཡི། །སྲིད་གསུམ་སྡེ་བརྒྱད་འབྱུང་པོའི་ཚོགས་ལ་འབུལ། །བཞེས་ནས་རྣལ་འབྱོར་བདག་
ཅག་དཔོན་སློབ་ཀྱི། །མི་མཐུན་རྐྱེན་ངན་ཐམས་ཅད་ཞི་བ་དང། །མཐུན་རྐྱེན་ལེགས་ཚོགས་མཐའ་དག་འཕེལ་བ་སོགས། །བསམ་པའི་དོན་ཀུན་འགྲུབ་པའི་འཕྲིན་ལས་མཛོད། །ཅེས་ལྷག་གཏོར་ཕྱི་རོལ་ཏུ་སྐྱེལ།  དེ་ནས་མདུན་གྱི་ནམ་མཁར་

[003B] དེ་ཉིད་མྱུར་མཛད་མགོན་པོ་ལ་ཐིམ། དེ་ཉིད་རང་ལ་ཤིན་ཏུ་དགྱེས་པའི་ཚུལ་གྱིས་རང་མགོན་པོར་གསལ་བའི་སྤྱི་གཙུག་ནས་དྷཱུ་ཏིའི་ལམ་བརྒྱུད་སྙིང་གའི་དབུས་ཀྱི་མགོན་པོ་ལ་ཐིམ་པས་རང་སེམས་
བླ་མགོན་དབྱེར་མེད་དུ་གྱུར། ཆོས་སྐྱོང་རྒྱལ་པོ་ཆེན་པོ་ཡང་འཁོར་རྣམས་གཙོ་བོ་ལ་ཐིམ་ཞིང། གཙོ་བོ་རང་ལ་དགྱེས་ཤིང་ཆགས་པས་ཇེ་ཆུང་དུ་གྱུར་པ་རང་གི་སྙིང་གའི་མགོན་པོའི་ཐུགས་ཀའི་ཧཱུཾ་ལ་ཐིམ་པས་ཐུགས་ཡིད་གཅིག་ཏུ་འདྲེས་ཏེ་ནམ་ཡང་འདུ་འབྲལ་མེད་པར་
དབང་དུ་གྱུར་པར་མོས་ལ་བདེ་སྟོང་གི་ངང་དུ་ཅུང་ཟད་བཞག་འདི་ནི་སྙིང་ཆུ་བསྲེ་བ་ཞེས་རྒྱལ་ཆེན་དབང་མེད་འདུ་བའི་དམིགས་གནད་ཐུན་མོང་མིན་པ་ཡིན་ནོ། །སྐྱབས་གནས་མ་ལུས་འཇམ་མགོན་བླ་མར་ཤར། །ཀུན་ཀྱང་བླ་མགོན་དབྱེར་མེད་མྱུར་མཛད་གར། །
དེ་ཀུན་རང་སེམས་གཉུག་མ་ལྷན་སྐྱེས་ངང། །རོ་མཉམ་རྣལ་འབྱོར་སྐྱོང་དེར་ཤུགས་ལྡན་དགྱེས། །ཞེས་པ་འདི་ནི་ལུང་དང་མངོན་པར་རྟོགས་པའི་དཔལ་གྱིས་མཐོ་བ་རཀ་ར་མཆོག་སྤྲུལ་རིན་པོ་ཆེའི་བཞེད་པ་སྐོང་སླད་ཡོངས་འཛིན་ཁྲི་བྱང་སྐྱེ་མིང་པས། ཆུ་སྟག་
གནམ་ལོ་གསར་པའི་ཚེས་གཅིག་ཉིན་སྦྱར་བའོ། ། དགེ་ལེགས་འཕེལ།།  །།    ༈     འདིར་རྣམ་སྲས་མདུང་དམར་ཅན་ལ་སྤྱི་སྟབས་འབུལ་བར་འདོད་པས་སྟེགས་ཀྱི་ཁར་རྒྱན་གྱི་གཏོར་མ། ཤ་ཁྲག་གིས་བརྒྱན་པའི་དམར་གཏོར། ཛམྦུ་ཏི་པའི་
ཞལ་ཟས་ཟས་སྣ་ཤིང་ཐོག་སྣ་ཚོགས་དང་བཅས་པ། རྒྱ་ཇ། འོ་མ། དར་བ། ཤིང་ཐོག་གི་ཁུ་བ་གང་རིགས་ཀྱི་གསེར་སྐྱེམས་རྣམས་བཤམས། གཞན་ཡང་རྣམ་སྲས་ཀྱི་འབུལ་གཏོར། གཞི་བདག་གཏོར་མ། ཆུ་གཉིས་ཉེར་སྤྱོད་དང་བཅས་པའང་བཤམས་ལ། བླ་གབ་མེད་པའི་

[004A]༄༅། །སར་མར་དཀར་དང་སྤོས་དཀར་བསྲེས་པའི་བསངས་རྫས་ཀྱི་དུད་པ་ཐུལ་བར་བྱས་ལ། མཆོད་གཏོར་རྣམས་ཆོ་ག་བཞིན་དུ་བྱིན་གྱིས་བརླབས། བདག་ཉིད་ཀྱི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། འོད་ཟེར་སྣེ་
ལ་ཁྲོ་བོ་འདོད་པའི་རྒྱལ་པོ་ལྕགས་ཀྱུ་ཞགས་པ་ཐོགས་པ་བྱུང་སྟེ། རི་རབ་ལྷུན་པོའི་བྱང་ཕྱོགས་ནས་རྒྱལ་ཆེན་རྣམ་སྲས་མདུང་དམར་ཅན་འཁོར་དང་བཅས་པ་བཛྲ་ས་མ་ཛཿ་ ལྕགས་ཀྱུའི་ཕྱག་རྒྱ་དང་བཅས།  མགོན་པོ་ཀུན་གཤེགས་ཐུགས་དམ་ཅན། །
ད་ལྟ་སྙིགས་མ་ལྔ་ཡི་དུས། །ཐམས་ཅད་ཉོན་མོངས་འདམ་བྱིང་བས། །མཚམས་མེད་ལྔ་ནི་ཀུན་ཏུ་སྤྱོད། །གཟིགས་ཤིང་གཤེགས་པའི་གནས་ངན་ཡང། །ཤཱཀྱ་སེང་གེའི་སྤྱན་སྔ་རུ། །ཐུགས་དམ་གང་བཞེས་དེ་དགོངས་ལ། །འདྲེན་པའི་བསྟན་
པ་བསྲུང་བ་དང། །སེམས་ཅན་ཀུན་གྱི་དོན་སླད་དུ། །བྱང་གི་ཕྱོགས་ན་བཞུགས་པ་རྣམས། །སེམས་ཅན་དོན་ཕྱིར་གཤེགས་སུ་གསོལ། །བཻ། རི་རབ་ལྷུན་པོའི་བྱང་ཕྱོགས་ནས། །ཁམས་གསུམ་དབང་སྡུད་རྒྱལ་པོ་ཆེ། །སྐུ་མདོག་དམར་གསལ་
ཁྲོ་ཆགས་གར། །མདུང་དམར་ནེའུ་ལེ་ཕྱག་ན་བསྣམས། །གནོད་སྦྱིན་ནོར་བདག་ཕོ་མོ་དང། །ཀླུ་ཆེན་བརྒྱད་སོགས་འཁོར་དང་བཅས། །དུང་བའི་དབྱངས་ཀྱིས་སྤྱན་འདྲེན་ན། །དམ་ཚིག་དབང་གིས་གནས་འདིར་གཤེགས། །ཨོཾ་བཻ་ཤྲ་མ་ཎ་ས་
པཱ་རི་ཝ་ར་ས་མཱ་ཛཿ་ཨོཾ་བཻ་སཱཧཱ། ཨོཾ་བཻ་ཤྲ་མ་ཎ་ཨ་ཀརྵ་ཡ་ཛཿ་བཻ་རིང་པོ་བརྗིད་བག་དང་ལྡན་པ་མིག་འཛུམ་སུམ་ཅུ་སོ་གཉིས་ཀྱི་ཡུན་ཚད་དུ་བརྗོད། ཨ་མྲྀ་ཏའི་སྔགས་ཀྱིས་ཕྱི་འབྲང་གི་བགེགས་བསྐྲད། རྒྱལ་པོའི་ཐུགས་ཀར་པདྨ་འདབ་བརྒྱད་ཀྱི་འདབ་མ་རེ་

[004B] བདག་མདུན་གྱི་ཐུགས་འོད་ཟེར་གྱི་ལྕགས་ཀྱུས་སྦྲེལ་བར་གྱུར།  ཅེས་བརྗོད་ཅིང་བསམ། སྤྱན་འདྲེན་གྱི་ཚེ་རོལ་མོ་དྲག་ལ་ཡུན་རིང་བར་བྱེད། མདུན་གྱི་རྒྱལ་པོ་ལ་དབུ་རྒྱན་གསོལ་བར་མོས་ལ་ཅོད་པན་གྱི་ཕྱག་རྒྱ་དང་བཅས།  ཨོཾ་རཏྣ་མུ་ཀུ་ཊ་ཨ་བཧི་ཥེ་ཉྩ་
ཧཱུཾ།  ཞེས་པ་དང།  བཻ་ཤྲ་མ་ཎ་ཨརྒྷཾ་ ནས་ཤཔྟའི་བར་གྱིས་མཆོད།  ས་བརྒྱད་སེམས་དཔའ་རིན་ཆེན་མང། །ཐུགས་རྗེས་གནོད་སྦྱིན་སྐུར་སྤྲུལ་པ། །འདོད་རྒུ་དབང་དུ་བྱེད་པའི་ལྷ། །མདུང་དམར་འཛིན་ལ་ཕྱག་འཚལ་ལོ། ། ཞེས་བསྟོད།  རྒྱལ་པོ་ཆེན་པོ་འཁོར་དང་བཅས་པའི་ལྗགས་ ཞེས་པ་ནས།  གསོལ་བར་གྱུར།  རྡོ་རྗེ་ཐལ་མོ་ཁ་གྱེན་དུ་ཕྱེ་ལ།  ཨོཾ་ཨ་མྲྀ་ཏ་་ཨོཾ་བཻ་ཤྲ་མ་ཎ་ས་པཱ་རི་ཝ་ར་ཨི་དཾ་བ་ལིཾ་གྲིཧྟུ་ སོགས། ཞེས་ལན་བདུན་གྱིས་དབུལ།  ཨོཾ་བཻ་ཤྲ་མ་ཎ་ཡེ་ས་པཱ་རི་ཝ་ར་ཨརྒྷཾ་ ནས་  ཤཔྟའི་བར་
གྱིས་མཆོད།  རིན་ཆེན་མཛེས་པའི་ཕོ་བྲང་ན། །ཁྲོ་ཆགས་འཇིགས་པའི་རྣམ་འགྱུར་གར། །སྟོབས་ཆེན་འོད་འབར་ཁམས་གསུམ་འགུགས། །བགེགས་འཇོམས་མདུང་དམར་འཛིན་ལ་བསྟོད། །བྱང་ཕྱོགས་རྒྱལ་པོ་རྣམ་ཐོས་སྲས། །ནམ་
མཁའ་མཛོད་ལ་མངའ་བརྙེས་པ། །ཞི་རྒྱས་དབང་གི་ལས་མཛད་པའི། །སྲས་དང་བློན་པོ་སྒོ་མ་དང། །གནོད་སྦྱིན་བྱེ་བའི་ཚོགས་དང་བཅས། །འཁོར་བཅས་མ་ལུས་ཐམས་ཅད་ཀུན། །མཆོད་གཏོར་རྒྱ་མཚོ་འདི་བཞེས་ལ། །རྣལ་འབྱོར་བདག་ཅག་
འཁོར་བཅས་རྣམས། །བུ་སྡུག་བཞིན་དུ་བསྐྱང་བ་དང། །ཚེ་བསོད་མངའ་ཐང་ལོངས་སྤྱོད་སྤེལ། །འདོད་རྒུ་ཡིད་བཞིན་འགྲུབ་པ་དང། །ལུང་རྟོགས་ཡོན་ཏན་འཕེལ་བར་མཛོད། །གཞན་ཡང་བདག་ཅག་འཁོར་བཅས་ལ། །ལོག་པར་ཞུགས་

[005A]༄༅། །པའི་དགྲ་དང་བགེགས། །དེ་ཡི་ཕྲུ་མ་གཞོམ་པ་དང། །གཏན་ནས་བརླག་པའི་འཕྲིན་ལས་མཛོད། །དེ་ལྟར་བཅོལ་བའི་ལས་འདི་དག་དམ་ཚིག་ལྡན་པ་ཁྱེད་རྣམས་ཀྱིས། །སྔོན་གྱི་ཐ་ཚིག་རྗེས་དགོངས་
ལ། །མ་གཡེལ་ད་ལྟ་འགྲུབ་པར་མཛོད།  །ཅེས་འཕྲིན་ལས་བཅོལ། གཞི་བདག་གཏོར་མ་བསྔོ། དེ་ནས་ཚོགས་པ་རྣམས་བཞེངས་ནས་དབུ་ཞྭ་གྱོན་ཏེ།  ཧཱུཾ། ཁམས་གསུམ་བརྟན་གཡོ་དབང་སྡུས་རྒྱལ་པོ་ཆེ། །རྣམ་མང་ཐོས་སྲས་དྲག་པོའི་སྐུར་བསྟན་པ། །འདོད་
རྒུའི་ཆར་འབེབས་གནོད་སྦྱིན་མདུང་དམར་ཅན། །སྲས་མཆོག་གཟའ་ཆེན་གཏུམ་དྲག་ར་ཧཱུ་ལ། །གནོད་སྦྱིན་དྷ་ན་གནོད་སྦྱིན་ཀ་ལ་དང། །ཀུ་བེ་ར་དང་གནོད་སྦྱིན་བུམ་སྣ་དང། །གནོད་སྦྱིན་དུང་སྣ་གནོད་སྦྱིན་སྣ་གསུམ་དང། །གནོད་སྦྱིན་སྣ་ཆེན་ལྕགས་
ཀྱུ་ཞགས་པ་མ། །ལྕགས་སྒྲོག་དྲིལ་བུ་མ་སོགས་འཁོར་དང་བཅས། །བཀའ་སྡོད་དམ་ཅན་རྒྱ་མཚོའི་དམག་ཚོགས་དང། །གནོད་སྦྱིན་ནོར་ལྷ་ནོར་བདག་ཚོགས་དང་བཅས། །ཡུལ་ལྷ་གཞི་བདག་གཉན་པོ་འཁོར་དང་བཅས། །འདིར་གཤེགས་རྒྱན་གྱི་
གཏོར་མ་འདི་བཞེས་ཤིག་ཤ་ཁྲག་དམར་གྱི་གཏོར་མ་་ཛམྦུ་ཏི་པའི་ཞལ་ཟས་་གཙང་མ་ཕུད་ཀྱི་གསེར་སྐྱེམས་་སྔ་བཅོལ་ལེགས་པའི་གཏང་རག་གཉན་པོར་གཏོང། །ད་བཅོལ་ལེགས་པའི་གསོལ་འདེབས་གཉན་པོར་བཞེས། །འཁོར་
རྣམས་སྐྱོང་ཞིང་བགེགས་རྣམས་བཟློག་པ་དང། །སྡང་བའི་དགྲ་དང་གནོད་པའི་བགེགས་ལ་སོགས། །བདུད་དང་བར་དུ་གཅོད་པ་རྣམ་མང་པོ། །ཐམས་ཅད་རྡུལ་ཕྲན་བཞིན་དུ་བརླག་པ་དང། །བསྟན་པ་རྒྱས་པའི་ལས་འདི་ཁྱེད་ཀྱིས་སྒྲུབས། །

[005B] ཞེས་དང།  སྲིད་ཞིའི་དཔལ་འབྱོར་ མ་སོགས་ཀྱིས་འདོད་དོན་ཞུ།  ཨོཾ། ཁྱེད་ཀྱིས་སེམས་ཅན་དོན་ཀུན་མཛད།  ནས།  སླར་ཡང་འབྱོན་པར་མཛད་དུ་གསོལ། །བཛྲ་མུཿ་སྤྱན་དྲངས་པའི་ཡེ་ཤེས་པ་རང་གི་གནས་སུ་གཤེགས་པར་གྱུར།  ཅེས་བརྗོད་ཅིང་
བསམས་ལ། གཏོར་མའི་རྩེ་ནས་བླངས་ཏེ་བྱང་ཕྱོགས་ཀྱི་ནམ་མཁའ་ལ་གཏོར་བར་བྱའོ། །ཞེས་པ་འདི་ཡང་རྒྱ་གར་འཕགས་ཡུལ་དུ་བྱེས་ཕེབས་དགའ་ཤར་ཉག་རེ་ཁང་ཚན་གྱི་དགེ་འདུན་སྤྱི་ནས་ཁང་ཚན་གྱི་སྲུང་མ་རྒྱལ་པོ་ཆེན་པོ་རྣམ་སྭས་མདུང་དམར་ཅན་ལ་སྤྱི་སྟབས་ཀྱི་གཏོར་མ་འབུལ་ཚུལ་
ཞིག་དགོས་ཞེས་ལོ་ཤས་སྔོན་ནས་བསྐུལ་མ་གནང་བྱུང་ཡང། བར་ལམ་རིམ་འགྱངས་ལུས་པ་ཉེ་ཆར་རྨི་ལམ་གྱི་ཉིང་འཁྲུལ་དུ་གང་མྱུར་དགོས་པའི་མཚན་མ་ཞིག་བྱུང་བར་བརྟེན་ཡོངས་འཛིན་ཁྲི་བྱང་སྤྲུལ་མིང་པས་འཕྲལ་མར་སུག་བྲིས་བགྱིས་པའོ།། དགེ་ལེགས་འཕེལ།། །།
༄༅། །ན་མོ་བཛྲ་པཱ་ཎི་ཡ།  འདིར་རྒྱལ་ཆེན་རྣམ་སྲས་མདུང་དམར་ཅན་གྱི་བསྐང་ཆོག་དང་འབྲེལ་བར་གཡང་འབོད་བྱ་ཚུལ་ནི། མཆོད་གཏོར། ཕྱེ་མར། མདའ་དར། གསེར་སྐྱེམས་སོགས་རྒྱས་པར་བཤམས་ལ། ཡི་དམ་གྱི་བདག་བསྐྱེད་སྔོན་དུ་འགྲོ་བས་མདུན་བསྐྱེད་
ཆོས་སྐྱོང་འཁོར་བཅས་བསྐྱེད་ཅིང། སྤྱན་འདྲེན། བསྐང་བ། བཟླས་པ། གཏོར་འབུལ་རྣམས་ཟིན་མཚམས་ཕྱི་རོལ་ཏུ་བསངས་ཀྱི་དུད་སྤྲིན་འཐུལ་ཞིང། ནང་དུ་གསེར་སྐྱེམས་ཕུལ་རྗེས། རོལ་མོ་དབྱངས་དང་བཅས། ཐུགས་དམ་བསྐུལ་བ་ནི།  བཻ། རི་རབ་བྱང་ཕྱོགས་
ཁྱོད་བཞུགས་ཤིང། །ཀ་ལཱ་པ་ཡི་གྲོང་ཁྱེར་སྐྱོང། །ཤམྦྷ་ལ་ཡི་ཡུལ་བསྲུང་བའི། །གནས་སྲུང་རྒྱལ་པོ་བསྟོད་པར་བྱ། །མགུལ་འཕྲེང་འཇོམས་ཤིང་རབ་རྒོད་འདེད། །སྤྲིན་ལས་རྒྱལ་བ་མྱོས་པར་མཛད། །མི་ཡི་ཤིང་རྟའི་བཞོན་པ་ཅན། །

[006A]༄༅། །སྡེ་དཔོན་ལུས་ངན་པོ་ཁྱོད་བསྟོད། །རྡོ་ཡི་ལྷུང་བཟེད་འབུལ་ལ་བརྩོན། །འདུལ་སྔགས་བྱང་སེམས་བསྟན་སྐྱོང་ཞིང། །ཤཱཀྱ་སེང་གེའི་བཀའ་སྡོད་པ། །རྒྱལ་བའི་སྲས་ཁྱོད་ལེགས་པར་བསྟོད། །
རྟ་སྔོན་མདུང་ཐུང་འབྲས་སྤོས་དྲི། །ལུག་ཤ་འབྲས་ཆང་གྲི་སྙིང་དགའ། །ཁང་བརྩེགས་གཏོར་མའི་རོ་བཅུད་ཟ། །སེངྒེའི་བཞོན་པ་ཅན་ཁྱོད་བསྟོད། །དམག་གི་ལས་ལ་རྟག་ཏུ་དགྱེས། །སྦྱིན་སྐྱེས་གཡུལ་ངོར་བརྟུལ་ཕོད་པ། །བྲ་ཉེ་སྐྱེས་
ཀྱི་གཤེད་གྱུར་པའི། །དཔའ་བོའི་དབང་ཕྱུག་ཁྱོད་ཉིད་བསྟོད། །ནམ་མཁའི་ཐིག་ལེ་རྒྱ་མཚོ་དགའ། །ཕྲག་པ་གཡས་གཡོན་ལ་བཀོད་ཅིང། །ཧ་ཧ་ཧོ་ཧོའི་བཞད་སྒྲ་ཅན། །ངལ་བསོས་པོ་ཁྱོད་བསྟོད་པར་བགྱི། །དབྱངས་ཅན་ནོར་རྒྱུན་སྦས་
མོ་དང། །ཝ་ར་ལི་དང་དམག་དཔོན་བརྒྱད། །གནོད་སྦྱིན་བྱེ་བ་འབུམ་གྱི་སྡེ། །ཀུན་ནས་རབ་ཏུ་དང་བས་བསྟོད། །འདོད་པ་ཁམས་ཀྱི་དངོས་གྲུབ་ཀུན། །ཡང་དག་པར་ནི་ལེགས་གྲུབ་ཅིང། །ཇི་ལྟར་འདོད་པའི་སྐྱེ་བོ་ཀུན། །རིང་པོར་མི་
ཐོགས་དབང་དུ་བསྡུས། །ཐུན་མོང་མིན་པའི་འདོད་པའི་དོན། །མྱུར་དུ་འགྲུབ་ཅིང་ཅི་བདེ་བར། །ལུས་ངག་ཡིད་གསུམ་བྲན་གྱུར་ཏེ། །བསྒོ་བའི་དོན་ལས་འདའ་མ་གྱུར། །ལུས་ཀྱིས་ལེགས་པར་རིམ་གྲོ་བྱེད། །ངག་གིས་མཐའ་དག་དང་དུ་
ལེན། །ཡིད་ཀྱིས་སངས་རྒྱས་ལྟར་མཐོང་བས། །རབ་ཏུ་ཉེ་བར་གནས་པར་མཛོད། །ཚུལ་ཁྲིམས་བཟང་ཞིང་མོས་གུས་ཆེ། །ཚེ་དང་བསོད་ནམས་དཔལ་འབྱོར་རྒྱས། །ཀུན་གྱིས་དང་བས་བསྟོད་བྱེད་ཅིང། །ང་རྒྱལ་མེད་པར་འཚོ་བར་

[006B] །མདོར་ན་འདོད་པའི་དོན་མ་ལུས། །འབད་པ་མེད་པར་ལྷུན་འགྲུབ་ཅིང། །ཆོས་ཀྱི་རྒྱལ་པོ་ཙོང་ཁ་པའི། །གཞུང་དོན་མཐར་ཕྱིན་ཤིས་པ་སྩོལ། ། ཞེས་པཎ་ཆེན་དཔལ་ལྡན་ཡེ་ཤེས་ཀྱིས་མཛད་པ་འདི་འདོན། །དེ་མདའ་དར་དང། དཀར་མོ་ལག་གཡས་
གཡབ་ཅིང།  བཻ། གསང་འཛིན་ཕྱག་ན་རྡོ་རྗེའི་བཀའ་སྡོད་གཙོ། །དབང་མཛད་དབང་གི་རྒྱལ་པོ་མདུང་དམར་ཅན། །ཉི་མ་སྟོང་གི་གཟི་ལྡན་གར་དགུའི་ཉམས། །མཁའ་འགྲོ་ནོར་ལྷ་གཏེར་བདག་གནོད་སྦྱིན་སོགས། །བཀའ་ཉན་ལས་བྱེད་ཕོ་ཉའི་
ཚོགས་དང་བཅས། །དུང་བའི་དབྱངས་ཀྱིས་ཐུགས་དམ་རྒྱུད་བསྐུལ་ན། །དབང་སྡུད་འཕྲུལ་གྱི་ཞགས་པ་གློག་ལྟར་འཁྱུག་ཁམས་གསུམ་འགུགས་བྱེད་ལྕགས་ཀྱུ་རྣོན་པོ་དང། །འོད་དམར་གླིང་བཞི་གཡོ་བའི་ཆོ་འཕྲུལ་གྱིས། །འཁོར་འདས་
བརྟན་གཡོ་དཔལ་འབྱོར་འབྱུང་བཞིའི་བཅུད། །ཁབ་ལེན་རྡོ་དང་ལྕགས་ཕྱེའི་ངང་ཚུལ་བཞིན། །གནས་འདིར་གཡང་དུ་འགུགས་པའི་ལས་མཛོད་ཅིག་སྟེང་ཕྱོགས་ལྷ་ཡི་དཔལ་འབྱོར་ཕུན་ཚོགས་དང། །འོག་ཕྱོགས་གདེངས་ཅན་ཀླུ་ཡི་ནོར་བུའི་
གཏེར། །བྱང་ཕྱོགས་གནོད་སྦྱིན་དབྱིག་གི་བང་མཛོད་གཡང། །བཀྲ་ཤིས་གནས་འདིར་ཕྱྭ་དང་གཡང་དུ་ཁུག་ཡངས་པའི་ནོར་འཛིན་ལྟེ་བར་གནས་བཅས་ཤིང། །སྐད་རིགས་ཆ་བྱད་དབྱེ་བ་ཐ་དད་པའི། །རྐང་གཉིས་མི་ཡི་བློ་དང་ནུས་རྩལ་གཡང།།
བཀྲ་ཤིས་གནས་འདིར་་མངའ་འབངས་བྱམས་བརྩེས་སྐྱོང་བའི་རྗེ་བོ་དང། །ཁྲིམས་སྲོལ་སྲོང་པོར་སྐྱོང་བའི་བློན་པོ་དང། །ཞི་དུལ་དགེ་བཅུར་སྤྱོད་པའི་འབངས་ཀྱི་གཡང། །བཀྲ་ཤིས་་རིན་ཆེན་སྣ་ལྔ་གོས་དར་སྣམ་རས་དང། །སྨན་

[007A]༄༅། །འབྲུ་ཟས་སྣ་ཇ་མར་འོ་ཞོ་སོགས། །མཁོ་རྒུ་ཀུན་ནས་འཛོམས་པའི་ལོངས་སྤྱོད་གཡང། །བཀྲ་ཤིས་་མྱུར་མགྱོགས་ཤུགས་ལྡན་རྟ་མཆོག་རྭ་ལུག་གཡང་འབྲི་མཛོ་འོ་མའི་རྒྱུན་འཛིན་འདོད་
འཇོའི་བ། །གཤིན་པའི་ཞིང་སར་ལོ་ལེགས་འཕེལ་བའི་གཡང། །བཀྲ་ཤིས་་ལུས་སེམས་བདེ་བར་བག་ཕེབས་གནས་མལ་དང། །ལོག་འཚོ་མ་འདྲེས་ཆོས་མཐུན་ཟས་སྐོམ་བཅུད། །དྲང་སྲོང་རིག་འཛིན་གྲུབ་པའི་ཚེ་ཡི་གཡང། །
བཀྲ་ཤིས་་ལུང་རྟོགས་སྙིང་རྗེ་ལྡན་པའི་བླ་མ་དང། །བློ་གསལ་དད་བརྩོན་ལྡན་པའི་སློབ་མ་དང། །དད་དང་འབྱོར་ལྡན་ཡོན་བདག་འཛོམས་པའི་གཡང། །བཀྲ་ཤིས་་ལྟ་སྒོམ་སྤྱོད་པ་མ་ནོར་ཡོངས་སུ་དག་ལུང་རིགས་ནང་བྱན་
ཚུད་པའི་ཤཱཀྱའི་སྲས། །བཤད་སྒྲུབ་གཉིས་འཛོམས་དགེ་འདུན་གྲངས་མེད་གཡང། །བཀྲ་ཤིས་་རྒྱལ་བ་གཉིས་པའི་ལེགས་བཤད་ལ་བརྟེན་ནས། །ཐུབ་གསུང་མ་ལུས་འགལ་མེད་གདམས་ངག་ཏུ། །ཤར་བའི་རྣམ་དཔྱོད་མཁའ་
ལྟར་ཡངས་པའི་གཡང། །བཀྲ་ཤིས་་གཞུང་དོན་ཕྲ་ཞིབ་རིགས་པས་དཔྱོད་པ་དང། །དཔྱད་དོན་གོ་བས་སྐྱོང་བའི་འཇོག་བསྒོམ་གྱིས། །རྒྱལ་བའི་དགོངས་བཅུད་རྒྱུད་ལ་རྙེད་པའི་གཡང། །བཀྲ་ཤིས་་བཅུ་ཕྲག་རིག་པའི་གནས་
ལ་མཁས་པ་དང། །རྣམ་དག་བསླབ་པའི་ཁྲིམས་ཀྱིས་བཙུན་པའི་དཔལ། །གཞན་ཕན་རོ་གཅིག་གཞོལ་བ་བཟང་པོའི་གཡང། །བཀྲ་ཤིས་་འཕགས་བོད་མཁས་པའི་འཆད་རྩོད་རྩོམ་པ་དང། །གྲུབ་བརྙེས་རྣལ་འབྱོར་བྱེ་བའི་

[007B] །རང་གཞན་དོན་གཉིས་དཔལ་དུ་ཆེ་བའི་གཡང། །བཀྲ་ཤིས་་མདོར་ན་སྲིད་ཞིའི་ལེགས་ཚོགས་ཕྱྭ་གཡང་ཀུན། །འོད་ཟེར་སྣ་ལྔ་བཀྲ་ཤིས་རྫས་རྟགས་ཀྱི། །རྣམ་པར་གནས་འདིར་བཀྲ་ཤིས་འཁྱིལ་ལི་ལི། །མི་
འགྱུར་མི་ཤིགས་རྟག་ཏུ་བརྟན་གྱུར་ཅིག་ ཅེས་བརྗོད་ཅིང་ཚིག་དོན་དང་མཐུན་པའི་དམིགས་གནད་ནན་ཏན་དུ་བྱ། དེ་ནས་བསྟོད་པ་སོགས་དཀྱུས་ལྟར་འཇུག་པར་བྱའོ། །ཞེས་པ་འདི་ཡང་རྒྱ་གར་འཕགས་ཡུལ་དུ་བྱེས་ཕེབས་དགའ་ཤར་ཉག་རེ་ཁང་ཚན་གྱི་དགེ་འདུན་རྣམས་ནས་ཁང་ཚན་
གྱི་སྲུང་མ་རྒྱལ་ཆེན་རྣམ་སྲས་མདུང་དམར་ཅན་གྱི་བསྐང་ཆོག་དང་འབྲེལ་བར་གཡང་འགུགས་ངག་འདོན་བྱ་ཚུལ་ཞིག་དགོས་ཞེས་རྟེན་བཅས་བསྐུལ་མ་གནང་བའི་བཞེད་སྐོང་དུ་ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པས་སྦྱར་བའོ།། དགེ་ལེགས་འཕེལ།། །།    ༈   
རྟེན་གྱི་གནས་སྲུང་མ་མོ་པུཀྐ་སིདྡྷིའི་གསོལ་མཆོད་བཞུགས་སོ།།    ༈    རང་ཉིད་སློབ་དཔོན་ཆེན་པོ་པདྨ་འབྱུང་གནས་ཀྱི་རྣལ་འབྱོར་རྒྱས་པའམ། དེ་མིན་རང་ཉིད་སློབ་
དཔོན་ཆེན་པོ་གུ་རུ་སྣང་སྲིད་ཟིལ་གནོན་གྱི་སྐུར་སྐད་ཅིག་དྲན་རྫོགས་སུ་བསྐྱེད་དེ་མཆོད་གཏོར་བྱིན་གྱིས་རློབ་པ་ནི།  ཨོཾ་སྭ་བྷ་ཝས་ སྦྱངས།  སྟོང་པ་ཉིད་དུ་གྱུར། སྟོང་པའི་ངང་ལས་བནྡྷ་དུམ་བུ་གསུམ་པའི་ནང་དུ་ཨོཾ་ཨཱ་ཧཱུཾ་ཞུ་བ་ལས་བྱུང་བའི་མཆོད་གཏོར་རྣམས་དགྲ་
བགེགས་བསྒྲལ་བའི་ཤ་ཡི་རི་བོ། ཁྲག་གི་རྒྱ་མཚོ། །རུས་པའི་གྲམ་ཁྲོད་ཐང་མར་བརྡལ་བས་སྟོང་གསུམ་འགེངས་པ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་ཉིད་དུ་གྱུར་ པར་བསམ་ལ།  ཨོཾ་ཨཱ་ཧཱུཾ།  ལན་གསུམ་བརྗོད།  རང་གི་

[008A]༄༅། །མདུན་དུ་ཁྲག་གི་རྒྱ་མཚོ་རྦ་རླབས་ཆལ་ཆིལ་གཡོ་བའི་དབུས་སུ་མ་མོ་ཆེན་མོ་པུཀྐ་སིདྡྷི་སྐུ་མདོག་དམར་སེར་ཞལ་གཅིག་ཕྱག་གཉིས་ཞལ་མཆི་བ་གཙིགས་ཤིང། སྤྱན་རྩ་ཁྲག་ལྟར་དམར་བ་
ཕྱག་གཡོན་ཞིང་བཅུ་ཚང་བའི་དགྲ་བགེགས་ཀྱི་བམ་རོ་ཐུགས་ཀར་འཛིན་ཅིང། ཕྱག་གཡས་ཀྱིས་བམ་རོའི་རྒྱུ་མ་དྲངས་ཤིང་ཞལ་དུ་གསོལ་བ། མེ་དཔུང་རབ་ཏུ་འབར་བའི་དབུས་ན་ཞབས་གཉིས་བརྐྱངས་ཤིང་བཞེངས་པ། རལ་པ་ནག་པོས་རང་
གི་རྒྱབ་ནོན་པ་འཇིགས་སུ་རུང་བའི་སྐུ་ཅན་དུ་གྱུར། རང་ཉིད་པདྨ་འབྱུང་གནས་སུ་གསལ་བའི་ཐུགས་ཀ་ནས་འོད་ཟེར་འཕྲོས་པས་ལྷུན་གྲུབ་བརྩེགས་པའི་དུར་ཁྲོད་ཆེན་པོ་ནས་མ་མོ་ཆེན་པོ་པུཀྐ་སིདྡྷི་འཇིག་རྟེན་དྲེགས་པའི་འཁོར་ཚོགས་
སྣང་སྲིད་མ་མོ་འབུམ་ཕྲག་དང་བཅས་པ་མཆོད་སྤྲིན་གཏོར་མའི་མགྲོན་དུ་སྤྱན་དྲངས། བཛྲ་ས་མ་ཡ་ཛཿ་ཛཿ་ཧཱུཾ༑ ཡུལ་གྱི་མིང་ནི་བལ་བོའི་ཡུལ། །འདོད་རྒུ་གཡང་དུ་ཆགས་པའི་གནས། །མཐོང་གྲོལ་བྱ་རུང་ཁ་ཤོར་ཞེས། །ངོ་མཚར་
མཆོད་རྟེན་སྲུང་བའི་གཙོ། །རྣལ་འབྱོར་སྐྱོང་བའི་སྲིང་གཅིག་མ། །མ་མོ་ཆེན་མོ་པུཀྐ་སི། །སྔོན་ཚེ་པདྨ་འབྱུང་གནས་ཀྱིས། །བཀའ་བསྒོས་དམ་ལ་བཏགས་པའི་ཚེ། །རང་རྟགས་སྲོག་གི་སྙིང་པོ་ཕུལ། །མཆོད་རྟེན་སྐྱོང་བར་
ཞལ་གྱིས་བཞེས། །དེ་རིང་རྣལ་འབྱོར་བདག་ཅག་གིས། །ཁྱོད་ཉིད་སྒྲུབ་ཅིང་སྤྱན་འདྲེན་ན། །མ་མོ་འབུམ་སྡེའི་འཁོར་དང་བཅས། །མཁའ་ལ་སྤྲིན་ལྟར་གཏིབས་ལ་བྱོན། །བར་སྣང་གློག་ལྟར་འཁྱུག་ལ་བྱོན། །མ་ཐོགས་མྱུར་དུ་

[008B] །པུཀྐ་སིདྡྷི་ཙིཏྟ་ས་མ་ཡ་དུང་དུང་ཧྲིཾ་ཧྲིཾ་ཛཿ་ཛཿ་དྭངས་བསིལ་བདུད་རྩིའི་མཆོད་ཡོན་དང། །དག་བྱེད་ཞབས་བསིལ་འདི་འབུལ་ན། །བཞེས་ཤིང་དྲི་མ་ཀུན་སྦྱངས་ནས། །དགྱེས་པ་ཆེན་པོས་གདན་ལ་བཞུགས། །ས་
མ་ཡ་ཏིཥྛ་ལྷན། གཙང་ཞིང་གཙང་མར་རབ་སྦྱར་བའི། །མེ་ཏོག་བདུག་སྤོས་སྣང་གསལ་དྲི། །ཞལ་ཟས་རོལ་མོ་འདོད་ཡོན་ལྔ། །དབང་པོ་ཚིམ་བྱེད་མཆོད་པའི་ཚོགས། །དངོས་བཤམས་ཡིད་སྤྲུལ་མཐའ་ཀླས་པ། །གུས་པ་ཆེན་པོས་
ལེགས་འབུལ་ན། །སྒྲུབ་མཆོག་རྣལ་འབྱོར་སྐྱོང་བ་དང། །བསྟན་པ་སྲུང་ཕྱིར་བཞེས་སུ་གསོལ། །ཧཱུཾ༑ བརྗོད་བྲལ་ལྷན་སྐྱེས་བདེ་བ་ཆེ། །སྣང་སྟོང་སྒྱུ་མའི་སྤྲིན་གྲོལ་བ། །སྔགས་རྒྱས་བྱིན་བརླབས་མཆོད་པའི་རྫས། །ནམ་མཁའ་
གང་བས་མཆོད་པར་བགྱི། །ཤ་རུས་གཏོར་མ་རི་ལྟར་སྤུངས། །བདུད་རྩི་སྨན་གྱི་མཆོད་པ་དང། །དམར་ཆེན་རཀྟའི་རྒྱ་མཚོ་འདིས། །པུཀྐ་སིདྡྷིའི་ཐུགས་དམ་བསྐངས། །གནམ་ལྕགས་འབར་བའི་མཆུ་སྡེར་ཅན། །བྱ་རོག་ཁྱུང་སོགས་
གདུག་ཅན་བྱ། །མཁའ་ལ་ལང་ལིང་གར་བྱེད་འདིས། །པུཀྐ་སིདྡྷིའི་་རྭ་གདེངས་འཇིགས་པའི་ངར་སྒྲ་ཅན། །གཡག་རྒོད་མ་ཧེའི་ཚོགས་རྣམས་དང། །སྒ་སྲབ་ཆས་མཛེས་རྟ་མཆོག་གིས། །པུཀྐ་སིདྡྷིའི་་ཁྲོ་གཏུམ་གདུག་པའི་
གཅན་གཟན་ཚོགས། །བམ་ཆེན་འདྲད་ཅིང་ངར་སྐད་སྒྲོགས། །ཁྱི་ནག་དོམ་ལྟར་འཕྱོ་བ་འདིས། །པུཀྐ་སིདྡྷིའི་་འཇམ་པའི་སྤུ་ལྡན་ར་དང་ལུག་ཁྲབ་རྨོག་དགྲ་སྟ་གྲི་མདུང་མདའ། །དགྲ་འཇོམས་གོ་མཚོན་སྣ་ཚོགས་ཀྱིས། །པུཀྐ་

[009A]༄༅། །སིདྡྷིའི་་ལྷ་མི་ཀླུ་ཡི་རིན་ཆེན་སོགས། །མཁོ་རྒུའི་ལོངས་སྤྱོད་སྤྱན་གཟིགས་ཀྱིས། །གནམ་ས་བར་གསུམ་གང་བ་འདིས། །པུཀྐ་སིདྡྷིའི་་གཞན་ཡང་མ་མོ་དགྱེས་པའི་རྫས། །
བསྟེན་པའི་རྫས་དང་བསྐང་རྫས་སོགས། །མ་ཚང་མེད་པའི་མཐུན་རྫས་འདིས། །པུཀྐ་སིདྡྷིའི་་སྣང་བ་སྣོད་ལ་སྟོང་པ་བཅུད། །ཟུང་འཇུག་མཆོད་མཆོག་ཀུན་ཏུ་བཟང། །འགག་མེད་སྨྲ་བསམ་བརྗོད་འདས་ཀྱིས། །པུཀྐ་
སིདྡྷིའི་་མ་མོ་འབུམ་གྱི་་ཤ་ཟ་བྱེ་བའི་་དམ་སྐོང་ཉམས་ཆག་གསོས་གྱུར་ནས། །རྣལ་འབྱོར་དཔོན་སློབ་ཡོན་མཆོད་ཀྱི། །མི་མཐུན་རྐྱེན་དང་བར་ཆད་སེལ། །བསམ་དོན་ལྷུན་གྱིས་འགྲུབ་པར་མཛོད། །ཛྙཱ་ན་ཌཱ་ཀི་པུཀྐ་སིདྡྷི་
མཧཱ་བ་ལིདྟ་ཁཱ་ཧི། མཧཱ་པཉྩ་ཨ་མྲྀ་ཏ་ལ་ཁཱ་ཧི་ཁཱ་ཧི། ཧཱུཾ༑ འཆི་མེད་གྲོང་གི་ཁེངས་འཕྲོག་ནེ་པཱལ་ཡུལ། །ཡོན་ཏན་དུ་མས་མངོན་འཕགས་བསོད་ནམས་ཞིང། །རང་བྱུང་མཆོད་རྟེན་བྱ་རུང་ཁ་ཤོར་སྐྱོང། །ལྷུན་གྲུབ་བརྩེགས་པའི་
དུར་ཁྲོད་ཆེན་པོ་རུ། །འཇིག་རྟེན་འདས་ཀྱང་འཇིག་རྟེན་ཆ་ལུགས་འཛིན། །སྲུང་མཚམས་བྲལ་ཡང་དམ་ཚིག་རྗེས་སུ་སྙེག་འདོད་ཆགས་བྲལ་ཡང་རྗེས་ཆགས་དགའ་བསྐྱེད་མ། །ཁྲོ་མེད་ཁྲོ་ཚུལ་མ་མོ་ཆེན་མོར་བསྟོད། །རྣམ་
ཀུན་མཆོག་ལྡན་ཆོས་དབྱིངས་སྒྱུ་མའི་རྩལ། །གནས་ཡུལ་དུར་ཁྲོད་དུ་མར་ཞི་ཁྲོའི་གར། །ཅིར་ཡང་བསྒྱུར་བའི་སྐུ་ཅན་འཕྲུལ་མོ་ཆེ། །ཛྙཱ་ན་ཌཱ་ཀི་པུཀྐ་སིདྡྷིར་བསྟོད། །རབ་དམར་ཁྲག་མཚོ་འཇིང་ཆེན་འཁྲུག་པའི་ཀློང། །ཉི་མ་བྱེ་

[009B] །སྟོང་ཁམས་འགེངས་པའི་རལ་པ་མུན་ལྟར་གཏིབས། །འཇིགས་རུང་མ་མོའི་གཙོ་མོ་ཁྱོད་ལ་བསྟོད། །མི་བཟད་ཁྲོ་གཏུམ་རྔམས་པའི་སྦར་མོ་ཡིས། །བསྟན་དགྲའི་ནང་ཁྲོལ་འདྲེན་ཅིང་ཆེམ་ཆེམ་གསོལ། །
དམར་ཆེན་ཁྲག་འཐུང་མཆེ་བ་རབ་འབར་མ། །སྲོག་བདུད་ཤ་ཟ་མཁའ་འགྲོ་ཆེན་མོར་བསྟོད། །རེས་འགའ་སྒེག་མཛེས་རོལ་པའི་ཆུ་སྒྲོས་ཀྱི། །འདབ་རྒྱ་འཛུམ་པའི་ཚེམས་ཕྲེང་གེ་སར་འོད། །རྣལ་འབྱོར་བུང་བ་གཞོན་ནུ་དངོས་གྲུབ་ཀྱི། །
མགྲོན་དུ་འབོད་འདྲར་ཀུན་ནས་བཞད་ལ་བསྟོད། །བལྟ་བས་མི་ངོམས་ཡིད་འཕྲོག་ཟླ་བའི་བཞིན། །རྗེས་ཆགས་འོད་རྣོན་འཁྱུག་པའི་ཟུར་མིག་མདའ། །སྤྲོས་པའི་མོད་ལ་ཐུབ་ཀུན་དཀའ་ཐུབ་ཀྱི། །བརྟན་པ་འཕྲོག་བྱེད་དཔལ་གྱི་ལྷ་
མོར་བསྟོད། །མཉེན་ལྕུག་འཁྲིལ་ལྡེམ་རོལ་པའི་སྒྱུ་རྩལ་གྱིས། །རྒྱལ་ཀུན་དགྱེས་པ་སྐོང་བའི་རྡོ་རྗེའི་ཡུལ། །ཧེ་རུ་ཀཿ་དཔལ་བཀའ་ཡི་ཕོ་ཉ་མོ། །པུཀྐ་སིདྡྷིར་གྲགས་པ་ཁྱོད་ལ་བསྟོད། །སྔོན་ཚེ་ཆེ་མཆོག་ཧེ་རུ་ཀཿ་དཔལ་དང། །
པདྨ་འབྱུང་གནས་རྒྱལ་བས་བཀའ་བསྒོས་ཤིང། །དབང་བསྐུར་དམ་ཚིག་བསྒྲགས་པའི་གསང་བའི་གཏམ། །གཡེལ་མེད་སྙིང་གི་ཐིག་ལེར་བཀོད་པ་བཞིན། །རྒྱལ་བའི་བསྟན་དང་བསྟན་འཛིན་སྐྱོང་བ་དང། །སྐྱེ་རྒུའི་བསོད་ནམས་ཞིང་
མཆོག་མཆོད་རྟེན་ཆེར། །མི་དང་མི་མིན་འབྱུང་བཞིའི་གནོད་པ་སྲུངས། །མཆོད་ཚོགས་རྒྱ་མཚོ་མི་ཉམས་འཕེལ་བར་མཛོད། །རྣལ་འབྱོར་བདག་ཅག་ཡོན་མཆོད་འཁོར་བཅས་ལ། །མ་ལྟར་བརྩེ་ཞིང་སྲིང་ལྟར་དུང་བ་ཡིས། །ཕྱི་ནང་

[010A]༄༅། །འགལ་རྐྱེན་ཀུན་ཞི་བསམ་པའི་དོན། །མ་ལུས་ལྷུན་གྱིས་འགྲུབ་པའི་འཕྲིན་ལས་མཛོད། ། ཅེས་བསྟོད་ཅིང་འཕྲིན་ལས་བཅོལ། ཡིག་བརྒྱ་དང། བཟོད་གསོལ་སོགས་མཇུག་ཆོག་སྤྱི་ལྟར་བྱའོ། །ཞེས་པ་འདི་
ཡང་བལ་ཡུལ་མཆོད་རྟེན་ཆེན་པོ་བྱ་རུང་ཁ་ཤོར་གྱི་གནས་སྲུང་མ་མོ་པུཀྐ་སིདྡྷིའི་མཆོད་ཆོག་འདི་ལྟ་བུ་ཞིག་དགོས་ཞེས་བོད་དགོན་དགའ་ལྡན་ཆོས་འཕེལ་གླིང་གི་མཁན་འཛིན་སོག་སྤྲུལ་གུ་རུ་དེ་ཝ་རིན་པོ་ཆེ་ནས་རྟེན་བཅས་བསྐུལ་མ་གནང་བ་བཞིན། ཡོངས་འཛིན་དགའ་ལྡན་ཁྲི་བྱང་སྤྲུལ་མིང་
པས་སྔོན་ཡོད་གསོལ་མཆོད་རྙིང་པར་གཞི་བཅོལ་ཚིག་སྦྱོར་ཕལ་ཆེ་གསར་དུ་བསྒྲིགས་ཏེ་སྦྱར་བའོ།། །།དགེ་ལེགས་འཕེལ།། །།    ༈    ཚོགས་རྫས་སྤྱི་
ལྟར་བཤམས་ལ། རང་ཉིད་ཡི་དམ་རྟ་མགྲིན་དུ་བསྐྱེད། །ཚོགས་བྱིན་གྱིས་བརླབ་པ་ནི།  ཨོཾ་ཧྲཱི་པདྨ་ན་ཏ་ཀྲྀ་ཏ་ཧཱུཾ་ཕཊ།  ཀྱིས་བསངས།  ཧཱུཾ། རྡོ་རྗེ་ལྟ་བུའི་ཡེ་ཤེས་ཀྱིས། །ཆོས་རྣམས་ཐམས་ཅད་སྒྱུ་མར་རིག་རིག་པའི་ཡེ་ཤེས་རཾ་ཡཾ་ཁཾ། །
ཚོགས་ཀྱི་དངོས་པོ་བསྲེག་སྦྱང་བཀྲུ། །རཾ་ཡཾ་ཁཾ། ཚོགས་ཀྱི་ཡོ་བྱད་སྟོང་པའི་ངང། །ཨ་ལས་བདེ་སྐྱོང་ཀ་པཱ་ལའི། །སྣོད་དུ་འབྲུ་གསུམ་ཞུ་བ་ལས། །འདོད་ཡོན་ལྔ་ལྡན་ཕུང་པོར་གྱུར། །ཨོཾ་ཨཱ་ཧཱུཾ།  ལན་གསུམ་གྱིས་བརླབས། མགྲོན་
སྤྱན་འདྲེན་པ་ནི།  ཧཱུཾ༑ གསུང་གི་རྡོ་རྗེ་གར་དབང་སྣང་མཐའ་ཡས། །མ་ཆགས་མཚོ་སྐྱེས་པདྨ་ཀ་ར་རྗེ། །རྒྱལ་བ་གཉིས་པ་བློ་བཟང་གྲགས་པ་སོགས། །རྩ་བརྒྱུད་བླ་མའི་ཚོགས་རྣམས་གཤེགས་སུ་གསོལ། །ཁྲོ་རྒྱལ་རྟ་མགྲིན་རྡོ་རྗེ་

[010B] །བགྲང་ཡས་ཡི་དམ་ཞི་ཁྲོའི་ལྷ་ཚོགས་དང། །དཔའ་བོ་མཁའ་འགྲོ་ཆོས་སྐྱོང་སྲུང་མར་བཅས། །ཚོགས་ཀྱི་མཆོད་པའི་མགྲོན་དུ་གཤེགས་སུ་གསོལ། །གདུག་ཅན་དགྲ་བགེགས་དཔུང་ཚོགས་བྲག་རིའི་སྤོ། །མི་
བཟད་མཐུ་སྟོབས་གནམ་ལྕགས་ཐོག་ཟེར་གྱིས། །སྐད་ཅིག་ཐལ་བར་རློག་མཛད་ཙི་དམར་བ། །ཚོགས་ཀྱི་མཆོད་པའི་་བཙན་དམག་འབུམ་སྡེ་ཀླུ་དམག་ཉི་ཁྲི་དང། །དྲེགས་པ་སྡེ་བརྒྱད་རུ་འདྲེན་སྡེ་བཞི་སོགས། །གནམ་ས་བར་
སྣང་འགེངས་པའི་འཁོར་ཚོགས་རྣམས། །རིངས་པའི་ཚུལ་གྱིས་མགྲོན་དུ་གཤེགས་སུ་གསོལ། ། ཚོགས་གཏོར་འབུལ་བ་ནི།  ཧཱུཾ༑ སྟོང་གསུམ་ལྟར་ཡངས་མཚན་ལྡན་ཐོད་པའི་ནང། །སྦྱངས་རྟོགས་སྦར་བའི་ཤ་ཁྲག་ཚོགས་གཏོར་འདི། །
པདྨ་འབྱུང་གནས་བློ་བཟང་གྲགས་པ་སོགས། །དངོས་བརྒྱུད་དྲིན་ཅན་བླ་མའི་ཚོགས་ལ་འབུལ། །བཞེས་ནས་རྣལ་འབྱོར་བདག་ཅག་ཡོན་མཆོད་ཀྱི། །ནད་གདོན་གཕྱི་ནད་འགལ་རྐྱེན་ཀུན་ཞི་ཞིང། །བསམ་དོན་མ་ལུས་ལྷུན་གྱིས་འགྲུབ་པ་
དང། །མཆོག་མཐུན་དངོས་གྲུབ་མ་ལུས་སྩལ་དུ་གསོལ། །ཧཱུཾ་སྟོང་གསུམ་་སྦྱངས་རྟོགས་་པདྨ་དབང་ཆེན་ཁྲོ་བོའི་རྒྱལ་པོ་སོགས། །བགྲང་ཡས་ཡི་དམ་ཞི་ཁྲོའི་ཚོགས་ལ་འབུལ། །བཞེས་ནས་་ནད་གདོན་་བསམ་དོན་་
མཆོག་མཐུན་་ཧཱུཾ། སྟོང་གསུམ་་སྦྱངས་རྟོགས་་རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །དཔའ་བོ་མཁའ་འགྲོ་ཆོས་སྲུང་ཚོགས་ལ་འབུལ། །ཞེས་ནས་་ནད་གདོན་་བསམ་དོན་་མཆོག་མཐུན་་ཧཱུཾ༑ སྟོང་གསུམ་
[011A]༄༅། །སྦྱངས་རྟོགས་་ཁྲོ་གཏུམ་བཙན་གྱི་རྒྱལ་པོ་ཡང་ལེ་བེར། །རྣལ་འབྱོར་དགྲ་ལྷ་ཆེན་པོ་མཉེས་ཕྱིར་འབུལ། །བཞེས་ནས་་ནད་གདོན་་བསམ་དོན་་འཕྲིན་ལས་རྣམ་བཞིའི་བྱ་ར་གཡེལ་མེད་མཛོད། །
ཧཱུཾ། སྟོང་གསུམ་་སྦྱངས་རྟོགས་་བསྟན་དགྲའི་སྲོག་གཅོད་བཙན་དམག་འབུམ་སྡེ་སོགས། །ལས་བྱེད་དྲེགས་པ་སྡེ་བརྒྱད་ཚོགས་ལ་འབུལ། །བཞེས་ནས་་ནད་གདོན་་བསམ་དོན་་འཕྲིན་ལས་རྣམ་བཞིའི་བྱ་ར་གཡེལ་མེད་མཛོད། །
ཅེས་འབུལ།  དེ་ནས་ལས་ཀྱི་རྡོ་རྗེས་ཚོགས་ཕུད་བཏེགས་ལ།  ཧོཿ་དཔའ་བོ་ཆེན་པོ་དགོངས་སུ་གསོལ། །འདི་ལ་ཐེ་ཚོམ་མི་བྱ་སྟེ། །བྲམ་ཟེ་ཁྱི་དང་གདོལ་པ་རྣམས། །དབྱེར་མེད་གཅིག་ཏུ་རྟོགས་ལ་རོལ།  །ཞེས་བརྗོད། ལེན་པ་པོ་རྣམས་ཀྱིས།།
ཧཱུཾ། བདག་ཉིད་རྒྱལ་བ་ཀུན་གྱི་དངོས། །བཅོམ་ལྡན་རྟ་མཆོག་རོལ་པ་སྟེ། །ཡེ་ཤེས་བདུད་རྩིའི་རྒྱ་མཚོ་ཆེ། །ལྷ་རྣམས་ཚིམས་པར་བྱ་ཕྱིར་རོལ། །ཨ་ཧོ་མཧཱ་སུ་ཁ།  ཞེས་བརྗོད་དེ་བླངས། ཚོགས་ལ་རོལ་རྗེས། ལྷག་མ་བསྡུས་ལ།  རཾ་ཡཾ་
ཁཾ། ཨོཾ་ཨཱ་ཧཱུཾ། སྟོང་གསུམ་་སྦྱངས་རྟོགས་སྦར་བའི་ལྷག་མའི་གཏོར་མ་འདི། །ཤ་ཟ་དབུགས་ལེན་ལས་བྱེད་འབྱུང་པོ་སོགས། །ལྷག་མའི་མགྲོན་གྱི་ཚོགས་རྣམས་ཚིམས་ཕྱིར་འབུལ། །གནོད་པའི་དགྲ་བགེགས་ཐལ་བའི་རྡུལ་
དུ་རློག་རྣལ་འབྱོར་བཅོལ་བའི་འཕྲིན་ལས་སྒྲུབ་པར་མཛོད།  །ཅེས་ལྷག་གཏོར་བཏང། མཇུག་ཆོག་བསྐང་ཆོག་གི་གཞུང་ལྟར་བྱའོ།། ཞེས་པ་འདི་ཡང་ལྡན་མ་ལབ་མཁན་ཆེན་བླ་བྲང་གི་གསོལ་དཔོན་ཐུབ་བསྟན་དགེ་ལེགས་ནས་བསྐུལ་བ་ལྟར། ཡོངས་

[011B]། དགེ་ལེགས་འཕེལ།། །།    ༈    །བསྟན་སྲུང་བསེ་ཁྲབ་ཅན་དང། རྒྱལ་ཆེན་ཤུགས་ལྡན་གྱི་གཏོར་འབུལ་མདོར་བསྡུས་བཞུགས་སོ།།     ༈    རང་བཞིན་དབྱིངས་དང་གར་བཞུགས་གནས་མཆོག་ནས། །
བསེ་ཡི་ཁྲབ་ཅན་སྤྲུལ་པ་རྣམ་དྲུག་དང། །རྒྱལ་ཆེན་ཤུགས་ལྡན་རིགས་ལྔ་འཁོར་ཚོགས་བཅས། །དམ་ཚིག་དབང་གིས་གནས་འདིར་གཤེགས་སུ་གསོལ། །སྣ་ཚོགས་མཆོད་པའི་རྫས་དང་ཡོ་བྱད་ཀྱིས། །ཡོངས་སུ་གཏམས་པའི་རྔམ་བརྗིད་
ཕོ་བྲང་དབུས། །རང་རང་དགྱེས་པའི་སྟན་དང་བཞོན་པའི་སྟེང། །བརྩེ་ཞིང་དུང་བའི་ཚུལ་གྱིས་བརྟན་པར་བཞུགས། །སྟོང་གསུམ་ལྟར་ཡངས་མཚན་ལྡན་ཐོད་པའི་ནང། །རི་ལྟར་སྤུངས་པའི་ཤ་ཁྲག་གཏོར་མའི་ཚོགས། །ཟག་མེད་བདུད་
རྩིའི་ངོ་བོར་བྱིན་བརླབས་པ། །བསྟན་སྲུང་ཆེན་པོ་འཁོར་དང་བཅས་ལ་འབུལ། ། གཏོར་མ་སྔགས་ཀྱིས་འབུལ་བར་སྤྲོ་ན་ལྗགས་བྱིན་གྱིས་བརླབས་ལ་བསྐང་ཆོག་ལྟར་སོ་སོར་འབུལ།  ཞི་དྲག་ཉེར་སྤྱོད་འདོད་ཡོན་རིན་ཆེན་བདུན། །བཀྲ་ཤིས་རྟགས་རྫས་སྤྱན་
གཟིགས་སྲོག་ཆགས་དང། །ཁྲབ་རྨོག་གོ་མཚོན་ཕྱི་ནང་གསང་རྟེན་སོགས། །མཐུན་པའི་དམ་རྫས་མ་ཚང་མེད་པ་རྣམས། །ཀུན་བཟང་ནམ་མཁའ་མཛོད་དུ་གཏམས་པ་འདིས། །བསྟན་སྲུང་འཁོར་བཅས་དགྱེས་པ་སྐོང་བྱེད་ན། །བདག་
ཅག་རྨོངས་དང་བག་མེད་དབང་གྱུར་པས། །ནོངས་པ་གང་མཆིས་ཡོངས་སུ་བྱང་བར་མཛོད། །བདེ་ཆེན་སྙིང་རྗེའི་ངང་ལས་མ་གཡོས་ཀྱང། །མ་རུང་འདུལ་ཕྱིར་ཁྲོ་གཏུམ་དྲག་པོའི་གར། །མྱུར་མགྱོགས་ཐོགས་མེད་རྣམ་བཞིའི་འཕྲིན་

[012A]༄༅། །ལས་ཀྱིས། །རྒྱལ་བའི་བསྟན་པ་ཚུལ་བཞིན་སྐྱོང་ལ་བསྟོད། །སྔོན་ཚེ་རིག་འཛིན་རྩ་བརྒྱུད་བླ་མ་ཡི། །སྤྱན་སྔར་ཞལ་བཞེས་དམ་བཅའ་ཉེར་དགོངས་ལ། །ཐུབ་བསྟན་སྤྱི་དང་དགེ་ལྡན་ལུགས་
བཟང་མཆོག་གེགས་མེད་ཕྱོགས་བཅུར་དར་ཞིང་རྒྱས་པར་མཛོད། །བསྟན་འཛིན་དམ་པའི་ཚོགས་རྣམས་ཞབས་བརྟན་ཅིང། །བཞེད་དགོངས་འཕྲིན་ལས་བསྟན་འགྲོའི་གསོས་སུ་སྨིན། །དགེ་འདུན་སྡེ་རྣམས་བསླབ་གསུམ་ཉམས་
ལེན་དང། །འཁོར་ལོ་གསུམ་གྱི་མཛད་བཟང་འཕེལ་བར་མཛོད། །འཇིག་རྟེན་ཁམས་སུ་ནད་མཚོན་མུ་གེ་སོགས། །སྙིགས་དུས་རྒུད་པའི་མུན་པ་ཀུན་བསལ་ནས། །ཆོས་འབྱོར་བདེ་སྐྱིད་པད་མོ་སྟོང་གི་འཛུམ། །འཕྲིན་ལས་ཉི་མ་འབུམ་
གྱིས་ཡོངས་སུ་ཕྱེས། །ཁྱད་པར་བདག་ཅག་དཔོན་སློབ་མི་ནོར་ཀུན། །ཁྱེད་ལ་སྙིང་ནས་རེ་བས་གཉེར་གཏོད་ན། །གཞིས་ལམ་བྱེས་གསུམ་ཀུན་ཏུ་སྐད་ཅིག་ཙམ། །འབྲལ་མེད་སྲུང་སྐྱོབ་བྱ་ར་མེལ་ཚེ་མཛོད། །སྡང་བའི་དགྲ་སོད་གནོད་
པའི་གདོན་བགེགས་ཐུལ། །མི་མཐུན་རྐྱེན་ཟློག་ཚེ་དཔལ་གྲགས་འབྱོར་སྤེལ། །སྒྲུབ་པའི་རྟགས་ཕྱུངས་བསམ་པའི་རེ་བ་སྐོངས། །བཅོལ་བའི་འཕྲིན་ལས་མ་ལུས་མྱུར་དུ་སྒྲུབས། ། ཞེས་པ་འདི་ཡང་བསྟན་སྲུང་ཆེན་པོ་བསེ་ཁྲབ་ཅན་དང་རྒྱལ་ཆེན་རྡོ་
རྗེ་ཤུགས་ལྡན་ཆབས་ཅིག་པའི་གཏོར་འབུལ་འཕྲིན་བཅོལ་འཁྱེར་བདེ་ཞིག་འབྲི་དགོས་ཞེས་མཐའ་ཀླས་བསྟན་འགྲོའི་དཔལ་མགོན་བྲག་གཡབ་ཆེ་ཚང་ཧོ་ཐོག་ཐུ་རིན་པོ་ཆེ་ནས་བསྐུལ་མ་གནང་བ་བཞིན། རིང་ནས་བསྟན་སྲུང་ཆེན་པོ་འདི་གཉིས་ཀྱིས་ཉེ་བར་བསྐྱངས་པའི་གྱི་ན་པ་ཡོངས་

[012B]། དགེ་ལེགས་འཕེལ།། །།    ༈   །     ༈    །འཕྲིན་ལས་སྒྲུབ་མཛད་རྒྱལ་ཆེན་ཤུགས་ལྡན་རྩལ། །
དམ་རྫས་མཆོད་གཏོར་རྒྱ་མཚོ་འདི་བཞེས་ལ། །བདག་གིས་བཅོལ་བའི་ལས་འདི་སྒྲུབ་པར་མཛོད། །ཁམས་གསུམ་འགྲོ་བའི་ཕན་བདེ་ཀུན་གྱི་གཞི། །ཐུབ་བསྟན་སྤྱི་དང་ཁྱད་པར་ཙོང་ཁ་པའི། །ལུགས་བཟང་ནག་ཕྱོགས་རླུང་གིས་མི་གཡོ་
བར། །བཤད་སྒྲུབ་རྒྱལ་མཚན་ཕྱོགས་བཅུར་ཚུགས་པར་མཛོད། །འཇིག་རྟེན་ཀུན་ཏུ་འབྱུང་བཞིའི་གནོད་པ་དང། །ནད་ཡམས་དམག་འཁྲུག་མུ་གེའི་འཇིགས་པ་སོགས། །སྙིགས་མའི་རྒུད་ཚོགས་མུན་པ་ཀུན་ཞི་ནས། །བདེ་སྐྱིད་བཀྲ་ཤིས་
སྣང་བས་ཁྱབ་པར་མཛོད། །ཁྱད་པར་རིང་ནས་བསྟན་སྲུང་དབང་པོ་ཁྱོད། །བསྟེན་ཅིང་མཆོད་པའི་རྣལ་འབྱོར་བདག་ཅག་གི་སྒོ་གསུམ་བྱ་བར་བཅས་པའི་གཉེར་ཁ་ཀུན། །སྙིང་ནས་གཏད་དོ་གཡེལ་མེད་སྲུང་མཛོད་ལ། །ནད་རིམས་གདོན་
བགེགས་དུས་མིན་འཆི་བ་དང། །བྱུར་དང་ཆགས་ཆེ་སྐེག་སྲི་བར་གཅོད་སོགས། །ཕྱི་ནང་མི་འདོད་རྐྱེན་ངན་མ་ལུས་པ། །ཉི་འོད་རེག་པའི་བ་མོ་བཞིན་དུ་མཛོད། །ཚེ་དང་བསོད་ནམས་འདོད་རྒུའི་ལོངས་སྤྱོད་དང། །ལམ་གཙོ་གསུམ་དང་རིམ་
གཉིས་རྣལ་འབྱོར་སོགས། །སྲིད་ཞིའི་དགེ་ལེགས་དཔལ་ཡོན་ཇི་སྙེད་པ། །དཀར་ཕྱོགས་ཟླ་བའི་རྗེས་སུ་འགྲན་པར་མཛོད། །བསྟན་དང་འགྲོ་བའི་ཕན་བདེའི་དོན་ཆེན་སོགས། །ཆོས་སྲིད་ལེགས་ཚོགས་སྒྲུབ་ལ་མཐུན་པའི་རྐྱེན། །དྲེགས་

[013A]༄༅། །ལྡན་ལྷ་མིའི་མཁོ་རྒུའི་དཔལ་འབྱོར་ཀུན། །དབང་མཛད་དོན་ཡོད་ལྕགས་ཀྱུས་གཡང་དུ་ཁུག་དངོས་དང་བརྒྱུད་ནས་གནོད་ཅིང་འཚེ་བྱེད་པའི། །མི་དང་མི་མིན་འབྱུང་པོ་མ་ལུས་པ། །བཟློག་
མེད་སྤུ་གྲི་འབར་བའི་མཚོན་རྣོན་གྱིས། །ཚལ་བར་ཁོས་ལ་སྲོག་དབུགས་ཟས་སུ་ལོངས། །ཡིད་ལ་བརྣག་པའི་འདོད་དོན་བྱ་བ་རྣམས། །སྒྲུབ་ལ་འགལ་རྐྱེན་བར་གཅོད་ཀུན་ཞི་ནས། །བསམ་དང་རེ་བའི་ཚད་དུ་ལེགས་སྨིན་པའི། །
གློག་ལྟར་མྱུར་བའི་འཕྲིན་ལས་རྟགས་ཐོན་མཛོད། །མདོར་ན་དུས་ཀུན་རྣལ་འབྱོར་བདག་ཅག་དང། །འབྲལ་མེད་ལུས་དང་གྲིབ་མ་བཞིན་འགྲོགས་ཏེ། །ཡེ་ཤེས་སྤྱན་གྱི་བྱ་ར་མི་གཡེལ་བར། །སྲུང་སྐྱོབས་འཕྲིན་ལས་མཛོད་
ཅིག་ཤུགས་ལྡན་རྩལ། ། ཞེས་པ་འདི་ཡང་ར་ཀ་ར་རིན་པོ་ཆེས་བསྐུལ་གནང་ལྟར། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། དགེ་ལེགས་འཕེལ།། །།     ༈    འཇམ་དཔལ་ཁྲོས་པའི་སྐུ། །འཇིགས་མཛད་དཔའ་
བོའི་གར། །མཐུ་ལྡན་དགྲ་ལྷའི་གཙོ། །རྡོ་རྗེ་ཤུགས་ལྡན་རྩལ། །བསྟེན་ན་སྙིང་ཉེ་ཞིང། །དམ་ལྡན་བུ་བཞིན་སྐྱོང། །རྦད་ན་མཐུ་ཆེ་ཞིང། །དྲག་ཤུལ་ཐོག་ལས་ཆེ། །དགྲ་ལ་ཁྲོས་པའི་ཚེ། །བདུན་བརྒྱུད་རྩད་ནས་གཅོད། །རྣལ་
འབྱོར་བདག་ཅག་གིས། །གཏོར་མ་རི་ལྟར་སྤུངས། །སྨན་རཀ་མཚོ་ལྟར་བསྐྱིལ། །རྟེན་རྫས་སྐར་ལྟར་བཀྲམས། །བཟའ་བཏུང་ཕུད་ཀྱིས་མཆོད། །ཅི་འདོད་དགྱེས་པ་བསྐངས། །དུང་བས་ཁྱོད་འབོད་ན། །སྙན་གྱི་དབང་པོ་གསོན། །

[013B] །བསྒྲུབས་པའི་རྟགས་ཕྱུངས་ཤིག་བཀའ་དང་བསྟན་པ་སྲུངས། །དགྱེས་པའི་ཞལ་སྟོན་ཅིག་སྐྱོབ་པའི་དགྲ་ལྷ་མཛོད། །ཕོ་ཉ་མངག་གཞུག་མཛོད། །སྲུང་བའི་མཁར་རྫོང་མཛོད། །མི་ནོར་གཉེར་ཁ་མཛོད། །
ཉིན་གྱི་བྱ་ར་དང། །མཚན་གྱི་མེལ་ཚེ་མཛོད། །རྒྱབ་ཀྱི་སློག་པ་མཛོད། །མདུན་གྱི་འཁར་བ་མཛོད། །ཆུ་ལ་ཟམ་པ་དང། །བྲག་ལ་ཐེམ་སྐས་མཛོད། །ཕར་འགྲོའི་སྐྱེལ་མ་དང། །ཚུར་ཡོང་བསུ་མ་མཛོད། །འགྱེལ་ན་ཁྱོད་ཀྱིས་སློངས། །
བརྗེད་ན་ཁྱོད་ཀྱིས་བསྐུལ། །ན་ན་སྨན་པ་མཛོད། །དུག་ན་རྩི་སྨན་ཐོངས། །སྤོ་ལ་དར་འཕྱོར་ཅིག་ཁྲོམ་ལ་དུང་བུས་ཤིག་མཉམ་གཉིས་གཤགས་འགྱེད་ན། །གཤགས་ཁ་ཁྱོད་ཀྱིས་ཐོབ། །མཉམ་གཉིས་རྩལ་འགྲན་ན། །རྩལ་ཁ་ཁྱོད་
ཀྱིས་བསྟོད། །མཉམ་གཉིས་རྒྱན་འགྱེད་ན། །རྒྱན་གྱི་རྣོ་མགྱོགས་ཐོན། །མཉམ་གཉིས་དཔལ་འགྲན་ན། །དཔལ་གྱི་རུ་དར་སྒྲེངས། །སྡང་བའི་དགྲ་བོ་སོད། །གནོད་པའི་བགེགས་ཚོགས་ཐུལ། །ལོག་པར་བལྟ་བ་སྒྲོལ། །བྱུར་དང་ལྟས་ངན་
ཟློག་ལེགས་པ་བརྒྱ་དང་སྤྲོད། །ཉེས་པ་སྟོང་དང་བསྣོལ། །རེ་བའི་བར་ཆད་སོལ། །བསམ་དོན་མ་ལུས་སྒྲུབས། ། ཞེས་པ་འདི་ལྕགས་ཕག་བོད་ཟླ་དང་པོའི་ཚེས་གཅིག་ཉིན་ཁྲི་བྱང་པས་བྲིས་པའོ།། དགེ་ལེགས་འཕེལ།། །།
   ༈   །  ཧཱུཾ། དམར་ནག་ཁྲག་མཚོ་རབ་འཁྲུག་བཙན་གྱི་ཡུལ། །མཐོ་བརྩེགས་ཟངས་བྲག་དམར་པོའི་གཞལ་ཡས་ནས། །རྡོ་རྗེ་ཤུགས་ལྡན་

[014A]༄༅། །བཀའ་སྡོད་ལས་མཁན་ཆེ། །བཙན་རྒོད་ཁ་ཆེ་དམར་པོ་ད་ཚུར་བྱོན། །རྔམ་བརྗིད་དབང་དྲག་རོལ་པའི་ཕོ་བྲང་དབུས། །རབ་དམར་རྫུ་འཕྲུལ་ཤུགས་ལྡན་རྟ་མཆོག་སྟེང། །འཇིགས་རུང་དཔའ་བོ་རོལ་
པའི་གར་དགུ་ཡིས། །རྣལ་འབྱོར་འཕྲིན་ལས་སྒྲུབ་ཕྱིར་བརྟན་པར་བཞུགས། །ལྷ་མིའི་བཟའ་བཅའ་བཏུང་བ་རྒྱ་མཚོ་དང། །དགྲ་བགེགས་བསྒྲལ་བའི་ཤ་ཁྲག་གཏོར་མའི་ཚོགས། །ཟག་མེད་བདུད་རྩིའི་ངོ་བོར་བྱིན་བརླབས་ནས། །བཙན་རྒོད་
ཆེན་པོ་འཁོར་དང་བཅས་ལ་འབུལ། །ཉེར་སྤྱོད་འདོད་ཡོན་བཀྲ་ཤིས་རྫས་རྟགས་བརྒྱད། །རིན་ཆེན་སྣ་བདུན་རྡོ་རྗེའི་གོ་ཁྲབ་དང། །རྒྱན་གོས་བཞོན་པ་སྤྱན་གཟིགས་སྲོག་ཆགས་སོགས། །ཕྱི་ནང་དམ་རྫས་མ་ཚང་མེད་པ་རྣམས། །
ཏིང་འཛིན་སྔགས་རྒྱས་འདོད་རྒུར་བྱིན་བརླབས་པ། །ཀུན་བཟང་ནམ་མཁའ་མཛོད་ཀྱི་རང་བཞིན་འདི། །བཞེས་ལ་ཉམས་ཆག་མ་ལུས་སོགས་པ་དང། །ཐུགས་དམ་གཉན་པོ་ཡོངས་སུ་སྐོང་བར་མཛོད། །བསྟན་དགྲ་དམ་ཉམས་འདུལ་
ལ་ཆེ་བའི་སྟོབས། །མི་ཟད་མཁའ་དང་མཉམ་པའི་དྲག་ཤུལ་ཅན། །ཁྲོ་གཏུམ་བཙན་གྱི་རྒྱལ་པོ་ཁ་ཆེ་དམར། །རྣལ་འབྱོར་དགྲ་ལྷ་ཆེན་པོ་ཁྱོད་ལ་བསྟོད། །སྔོན་ཚེ་རིག་འྡིཟྣ་རྩ་བརྒྱུད་བླ་མ་ཡིས། །འདའ་དཀའ་རྡོ་རྗེའི་རི་མོ་གཙུག་ཏུ་བཀོད། །
བདུད་རྩིའི་རོ་མཆོག་ལྕེ་ལ་བཞག་ནས་ནི། །དམ་ཚིག་གཉེན་པོ་བསྒྲགས་པ་དགོངས་མཛོད་ལ། །ཐུབ་བསྟན་བྱེ་བའི་ཡང་སྙིང་ཙོང་ཁ་པའི། །ལུགས་བཟང་བཤད་དང་སྒྲུབ་པས་ཕྱོགས་བཅུར་རྒྱས། །བསྟན་འཛིན་དམ་པའི་ཚོགས་རྣམས་

[014B] །བཞེད་དགོངས་ཕན་བདེའི་སྙིང་པོར་སྨིན་པར་མཛོད། །དགེ་འདུན་སྡེ་རྣམས་ཐུགས་མཐུན་ཁྲིམས་གཙང་ཞིང། །ཆོས་འབྱོར་འདོད་རྒུ་དབྱར་གྱི་མཚོ་ལྟར་འཕེལ། །ནད་མཚོན་མུ་གེའི་མིང་ཡང་མི་གྲགས་པར། །ཡུལ་
ཁམས་བཀྲ་ཤིས་བདེ་སྐྱིད་ལྡན་པར་མཛོད། །བསྟན་དང་བསྟན་འཛིན་ཡོན་མཆོད་དགོན་གནས་ལ། །སྡང་ཞིང་གདུག་པའི་སེམས་འཆང་དགྲ་བགེགས་ཀུན། །མཐུ་སྟོབས་རྡོ་རྗེའི་མཚོན་ཆར་འབུམ་ཕབ་སྟེ། །རྗེས་ཤུལ་མེད་པར་ཐལ་བའི་རྡུལ་
དུ་རློགས། །ཁྱད་པར་བདག་ཅག་རྣམས་ཀྱིས་དུས་ཀུན་ཏུ། །ཁྱོད་བསྟེན་ཁྱོད་བསྒྲུབ་ཁྱོད་གསོལ་ཁྱོད་མཆོད་ན། །མཚན་ནས་འབོད་ཚེ་བཙན་རྒོད་སྙན་མ་སྲ། །གཡབ་པའི་ཚེ་ན་དགྲ་ལྷ་སྤྱན་མ་རྟུལ། །དགྲ་ལ་རྦད་ཚེ་བཙན་རྟ་བང་མ་བུལ། །
ལས་ལ་བསྐུལ་ཚེ་མཐུ་དང་རྩལ་མ་ཞན། །དགྱེས་པའི་ཞལ་སྟོན་སྒྲུབ་པའི་རྟགས་ཕྱུངས་ཤིག་སྡང་བའི་དགྲ་སོད་གནོད་པའི་གདོན་བགེགས་ཐུལ། །ནད་མཚོན་མཐུ་བྱད་ཁ་སྨྲས་གླེང་གཞི་སོགས། །མི་འདོད་རྐྱེན་ངན་བར་ཆད་མ་ལུས་
སོལ། །ཚེ་དང་དཔལ་བསྐྱེད་སྙན་པའི་གྲགས་པ་སྒྲོགས། །མི་ནོར་ཕྱུགས་སྤེལ་ཅི་འདོད་རེ་བ་སྐོངས། །མདོར་ན་གཞིས་ལམ་བྱེས་གསུམ་ཐམས་ཅད་དུ། །འབྲལ་མེད་ལུས་དང་གྲིབ་མ་བཞིན་འགྲོགས་ཏེ། །ཉིན་མཚན་དུས་དྲུག་སྲུང་སྐྱོབ་
མི་གཡེལ་བར། །བཅོལ་བའི་ལས་ཀུན་མྱུར་དུ་སྒྲུབ་པར་མཛོད། ། ཅེས་མཐུ་ལྡན་བཙན་རྒོད་ཁ་ཆེ་དམར་པོའི་གཏོར་འབུལ་འཕྲིན་བཅོལ་མདོར་བསྡུས་བཤན་པ་རྣམ་རོལ་ཞེས་བྱ་བ་འདི་ནི། འཇམ་མགོན་རྒྱལ་བའི་རིང་ལུགས་ལ་མི་ཕྱེད་པའི་དད་གུས་ལྷག་པར་བརྟན་ཅིང། ལུགས་བརྒྱའི་

[015A]༄༅། །དཔལ་མངའ་དབུས་མདའ་དཔོན་བཀྲ་ཤིས་དཔལ་རལ་མཆོག་ནས་བསྐུལ་མ་མཛད་པ་བཞིན། བསྟན་སྲུང་འདི་ཉིད་དང་རིང་ནས་སྙིང་དུ་ཉེ་བ་ཡོངས་འཛིན་དགའ་ལྡན་ཁྲི་བྱང་པས་སྦྱར་བའོ།། དགེ་ལེགས་འཕེལ།། །།
   ༈   །  ཧཱུཾ། འཇིགས་རུང་དབང་དྲག་རོལ་པའི་གཞལ་ཡས་སོགས། །གར་བཞུགས་རྡོ་རྗེའི་ཕོ་བྲང་ཡངས་པ་ནས། །གཡུ་དམར་རྒྱལ་ཆེན་
དྲེགས་པའི་དཔུང་དང་བཅས། །ཐུགས་དམ་གཉན་པོ་དགོངས་ལ་ད་ཚུར་བྱོན། །མདུན་དུ་ཏིང་འཛིན་སྤྲུལ་བའི་དཀྱིལ་འཁོར་དབུས། །བཙན་རྟ་དམར་པོ་རླུང་ལྟར་འཕྱོ་བའི་སྟེང། །མདུང་རྣོན་ཞགས་པས་བསྟན་དགྲ་ཆམ་ལ་འབེབས། །བདུད་
འདུལ་དཔའ་བོ་ཆེན་པོ་བརྟན་པར་བཞུགས། །ཞི་དྲག་ཉེར་སྤྱོད་འདོད་ཡོན་རྣམ་པ་ལྔ། །བཀྲ་ཤིས་རྫས་རྟགས་རྒྱལ་སྲིད་རིན་ཆེན་བདུན། །སྤྱན་གཟིགས་སྲོག་ཆགས་སྣ་ཚོགས་བཞོན་པ་དང། །རྒྱན་གོས་མཚོན་ཆ་སྲ་བརྟན་རྡོ་རྗེའི་གོ། །
ཞིམ་རྒུའི་བཟའ་བཅའ་བཏུང་བའི་བྱེ་བྲག་དང། །སྨན་རཀ་གཏོར་མ་རི་དང་རྒྱ་མཚོ་ཙམ། །སྐུ་གསུང་ཐུགས་དང་ཕྱི་ནང་གསང་རྟེན་སོགས། །དགྱེས་པའི་དམ་རྫས་མ་ཚང་མེད་པར་བཤམས། །མདོར་ན་སེམས་ཉིད་མ་བཅོས་སྟོང་པའི་
གཤིས། །བདེ་ཆེན་ཉམས་བརྒྱར་བསྐྱོད་པའི་ཆོ་འཕྲུལ་ལས། །སྲིད་གསུམ་མཁོ་རྒུའི་དཔལ་འབྱོར་མ་ལུས་པ། །ཅི་འདོད་རྒྱན་གྱི་འཁོར་ལོར་ཡོངས་ཤར་བ། །སྔགས་རྒྱས་ནམ་མཁའ་མཛོད་དུ་སྤེལ་བ་འདི། །བསྟན་སྲུང་ཆེན་པོ་ཁྱོད་

[015B] །དགྱེས་བཞིན་བཞེས་ནས་ཐུགས་དང་འགལ་བ་ཡི། །ཉམས་ཆག་མ་ལུས་ཡོངས་སུ་བསྐང་བར་མཛོད། །མི་བཟད་མཐུགས་སྟོབས་རྡོ་རྗེའི་དྲག་ཤུལ་གྱིས། །དམ་ཉམས་དགྲ་བགེགས་ཕྱེ་མར་བརླག་མཛད་ཅིང། །
བསྟན་དང་བསྟན་འཛིན་བུ་བཞིན་སྐྱོང་བ་ལ། །གཡེལ་མེད་བཙན་རྒོད་ཆེན་པོ་ཁྱོད་ལ་བསྟོད། །པདྨ་དབང་ཆེན་རྩ་བརྒྱུད་བླ་མ་དང། །བསེ་ཡི་ཁྲབ་ཅན་རྡོ་རྗེ་ཤུགས་ལྡན་གྱིས། །བཀའ་བསྒོས་དམ་ལ་བཞག་པའི་ཐ་ཚིག་བཞིན། །བདག་
གིས་བཅོལ་བའི་ལས་འདི་སྒྲུབ་པར་མཛོད། །ཐུབ་བསྟན་སྙིང་པོ་འཇམ་མགོན་ཙོང་ཁ་པའི། །རིང་ལུགས་ཕྱོགས་དུས་ཀུན་ཏུ་དར་ཞིང་རྒྱས། །དེ་ཉིད་ཚུལ་བཞིན་འཛིན་པའི་སྐྱེས་བུ་རྣམས། །སྐུ་ཚེ་བརྟན་ཅིང་འཕྲིན་ལས་འཕེལ་བར་
མཛོད། །དགེ་འདུན་སྡེ་རྣམས་ཐུགས་མཐུན་འདུལ་ཁྲིམས་གཙང། །བཤད་སྒྲུབ་ཆོས་སྤྱོད་ཡར་ངོའི་ཟླ་ལྟར་འཕེལ། །ལྗོངས་འདིར་དུས་ཀྱི་རྒུད་པ་ཀུན་ཞི་ནས། །བདེ་སྐྱིད་རྫོགས་ལྡན་སྣང་བས་ཁྱབ་པར་མཛོད། །བསྟན་དང་བསྟན་
འཛིན་ཡོན་མཆོད་འཁོར་བཅས་ལ། །གནོད་ཅིང་འཚེ་བའི་དགྲ་བགེགས་མ་ལུས་པ། །གང་འདུལ་རྐྱེན་དང་འཚམ་པར་ཚར་བཅད་ནས། །དཀར་ཕྱོགས་རྒྱལ་བའི་བ་དན་ཁྱོད་ཀྱིས་སྒྲེངས། །ཁྱད་པར་བདག་ཅག་དཔོན་སློབ་མི་ནོར་གྱི། །
གཉེར་ཁ་མ་ལུས་ཁྱོད་ལ་ཉེར་གཏོད་ན། །བསྟེན་ཅིང་མཆོད་པའི་ཚེ་ན་སྙིང་མ་རིང། །དུང་བས་བོས་པའི་ཚེ་ན་སྙན་མ་སྲ། །ལས་ལ་བསྐུལ་བའི་ཚེ་ན་བང་མ་བུལ། །དགྲ་ལ་རྦད་པའི་ཚེ་ན་རྩལ་མ་ཞན། །གཞིས་བྱེས་ཀུན་ཏུ་ལུས་དང་གྲིབ་
[016A]༄༅། །མ་བཞིན། །སྐད་ཅིག་ཙམ་ཡང་འབྲལ་མེད་སྲུང་མཛོད་ལ། །ནད་གདོན་རྐྱེན་ངན་བར་ཆད་ཞི་བ་དང། །མཐུན་རྐྱེན་ལེགས་ཚོགས་མ་ལུས་འགྲུབ་པ་སོགས། །གང་བཅོལ་འདོད་པའི་དོན་
རྣམས་མ་ལུས་པ། །མྱུར་དུ་སྒྲུབ་པའི་འཕྲིན་ལས་གཡེལ་མེད་མཛོད། ། ཅེས་རྭ་ས་སྤང་ལུང་རི་ཁྲོད་ཀྱི་གནས་སྲུང་བཙན་རྒོད་གཡུ་དམར་རྒྱལ་པོ་ཆེན་པོའི་འཕྲིན་བསྐུལ་འཁྱེར་བདེ་འདི་ལྟ་བུ་ཞིག་དགོས་ཞེས་སྤང་ལུང་རི་ཁྲོད་ཀྱི་དབུ་མཛད་སེར་སྤོམ་བྱམས་པ་ཡོན་ཏན་
དང། མགོན་པོ་བ་སྤོམ་ར་མི་ལི་ཚུལ་ཁྲིམས་རིན་ཆེན་གཉིས་ནས་རྟེན་བཅས་བསྐུལ་བའི་ངོར། ༸སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་བ་དགེ་ལེགས་འཕེལ།། །།    ༈   །
སྔོན་ཚེ་ཀུན་བཟང་དཔལ་གྱི་དཀྱིལ་འཁོར་དུ། །དཔལ་ཆེན་ཆེ་མཆོག་ཁྲག་འཐུང་ཧེ་རུ་ཀས། །དབང་བསྐུར་དམ་ལ་བཏགས་པའི་ཐ་ཚིག་བཞིན། །མཆོད་གཏོར་འདི་བཞེས་བཅོལ་བའི་འཕྲིན་ལས་མཛོད། །དེ་རྗེས་མཆིམས་ཕུ་ཤེལ་གྱི་
བྲག་ཕུག་ཏུ། །རིག་འཛིན་མཚོ་སྐྱེས་པདྨ་ཐོད་ཕྲེང་གིས། །སྲོག་གི་སྙིང་པོ་བླངས་ཏེ་དམ་བཞག་ལྟར། །མཆོད་གཏོར་་ཐ་མར་མཁན་ཆེན་བློ་བཟང་དོན་གྲུབ་ཀྱིས། །སྡེ་འདིའི་སྲུང་མའི་གཙོ་བོར་མངའ་གསོལ་ཞིང། །གཉེར་གཏད་དམ་
ཚིག་བསྒྲགས་པ་དེང་དགོངས་ལ། །མཆོད་གཏོར་་ད་ལྟ་རིག་འཛིན་རྣལ་འབྱོར་བདག་ཅག་གིས། །རྟག་ཏུ་མཆོད་བསྟོད་འབད་པ་ལྷུར་ལེན་ཅིང། །སྙིང་ནས་བསྟེན་པའི་ཁྲེལ་གཞུང་མ་བོར་བར། །མཆོད་གཏོར་འདི་བཞེས་བཅོལ་བའི་

[016B]  །ཅེས་པ་འདི་ཡང་སེར་སྨད་མཁན་རིན་པོ་ཆེ་བང་རི་སྤྲུལ་སྐུས་བསྐུལ་གནང་ལྟར། ཡོངས་འཛིན་ཁྲི་བྱང་པས་སྦྱར་བའོ།། དགེ་ལེགས་འཕེལ།། །།   ༈   
འདོད་ན། ཡོ་བྱད་འདུ་བྱས་ཏེ། ཡི་དམ་རྟ་མགྲིན་ལྟ་བུའི་རྣལ་འབྱོར་དང་ལྡན་པས་བྱིན་རླབས་སྤྱི་ལྟར་བྱས་ལ། མགྲོན་སྤྱན་འདྲེན་པ་ནི།  མཚོ་སྐྱེས་རྡོ་རྗེ་འཇམ་མགོན་བློ་བཟང་གྲགས། །དབང་ཆེན་ཁྲོ་རྒྱལ་རྟ་མཆོག་རོལ་པ་སོགས། །བླ་མ་ཡི་དམ་
ཆོས་སྐྱོང་སྲུང་ཚོགས་བཅས། །ཚོགས་ཀྱི་མཆོད་པའི་མགྲོན་དུ་གཤེགས་སུ་གསོལ། །ཁྱད་པར་བསྟན་སྲུང་དགྲ་ལྷ་མཐུ་རྩལ་ཅན། །རྡོ་རྗེ་ཁྲོ་འབར་སྲིང་མོ་སྟག་སྤྱང་མ། །སྟོང་གསུམ་སྡེ་བརྒྱད་དྲེགས་པའི་འཁོར་དང་བཅས། །ཚོགས་ཀྱི་
མཆོད་པའི་མགྲོན་དུ་གཤེགས་སུ་གསོལ།  །ཞེས་སྤྱན་དྲངས། ཚོགས་འཁོར་དངོས་གཞི་འབུལ་བ་ནི།  ཧོཿ་ཟག་མེད་བདེ་ཆེན་ཚོགས་ཀྱི་མཆོད་པ་འདི། །རྩ་གསུམ་ཀུན་འདུས་མཧཱ་གུ་རུ་དང། །དབྱེར་མེད་འཇམ་དཔལ་རྡོ་རྗེ་ཙོང་ཁ་པ། །
དངོས་བརྒྱུད་དྲིན་ཅན་བླ་མའི་ཚོགས་ལ་འབུལ། །བཞེས་ནས་འདིར་ཚོགས་རྣལ་འབྱོར་བདག་ཅག་ལ། །གསང་གསུམ་རྡོ་རྗེའི་བྱིན་བརྒྱ་དབབ་ཏུ་གསོལ། །ཧོཿ་ཟག་མེད་་པདྨ་གར་དབང་ཁྲོ་བོའི་རྒྱལ་པོ་དང། །ཡི་དམ་དཔའ་བོ་མཁའ་
འགྲོ་ཆོས་སྐྱོང་སོགས། །མཆོད་འོས་སྲི་ཞུའི་མགྲོན་རྣམས་ཀུན་ལ་འབུལ། །བཞེས་ནས་རྣལ་འབྱོར་བདག་ཅག་འཁོར་བཅས་ལ། །མཆོག་ཐུན་དངོས་གྲུབ་མ་ལུས་སྩལ་དུ་གསོལ། །ཧོཿ་ཟག་མེད་་དྲག་རྩལ་མཐུ་སྟོབས་གཉན་གྱུར་

[017A]༄༅། །དགྲ་ལྷའི་གཙོ། །རྡོ་རྗེ་ཁྲོ་འབར་སྲིང་མོ་སྟག་སྤྱང་མ། །མཆེད་འཁོར་གནམ་ས་འགེངས་པའི་ཚོགས་ལ་འབུལ། །བཞེས་ནས་རྣལ་འབྱོར་བདག་ཅག་འཁོར་བཅས་ལ། །སྲུང་སྐྱོབ་ལས་བཞིའི་
འཕྲིན་ལས་གཡེལ་མེད་མཛོད། ། ཅེས་འབུལ། དེ་ནས་ལས་ཀྱི་རྡོ་རྗེས་ཚོགས་ཕུད་བཏེགས་ལ།  དཔའ་བོ་ཆེན་པོ་དགོངས་སུ་གསོལ། །འདི་ལ་ཐེ་ཚོམ་མི་བྱ་སྟེ། །བྲམ་ཟེ་ཁྱི་དང་གདོལ་པ་གསུམ། །དབྱེར་མེད་གཅིག་ཏུ་དགོངས་ཏེ་རོལ། །
 ཞེས་འབུལ། རྣལ་འབྱོར་པ་རྣམས་ཀྱིས།  བདག་ཉིད་དཔའ་བོ་ཀུན་གྱི་གཙོ། །བཅོམ་ལྡན་རྟ་མཆོག་རོལ་པ་དངོས། །བདེ་ཆེན་ཚོགས་ཀྱི་འཁོར་ལོ་ཆེ། །སྤྱད་པར་བྱ་ཡི་ཨ་ལ་ལ། ། ཞེས་བླངས། ཚོགས་ལྷག་ནི།  ཧོཿ་བཀའ་གཉན་ལས་བྱེད་
བཙན་དམར་སྟོང་ལ་སོགས། །སྣང་སྲིད་སྡེ་བརྒྱད་དྲེགས་པའི་དམག་ཚོགས་རྣམས། །ལྷག་མའི་ཚོགས་ཀྱི་གཏོར་མ་འདི་ལོངས་ལ། །རྣལ་འབྱོར་འཕྲིན་ལས་མ་ལུས་ཚུལ་བཞིན་སྒྲུབས། ། ཞེས་ལྷག་གཏོར་བཏང་བར་བྱའོ། །ཞེས་ལ་འོག་བཙན་རྒོད་རྡོ་
རྗེ་ཁྲོ་འབར་ལ་ཚོགས་གཏོར་འབུལ་ཚུལ་འདི་འདྲ་ཞིག་དགོས་ཞེས་སྦག་ས་ནས་འབྲས་བློ་གླིང་གྲགས་པ་ཁང་ཚན་འདུས་སྤྱིས་བསྐུལ་མ་གནང་བ་བཞིན།  ཡོངས་འཛིན་ཁྲི་བྱང་སྐྱེ་མིང་པས་གཡར་ཁྲལ་ཙམ་དུ་སྦྱར་བའོ།། དགེ་ལེགས་འཕེལ།།  །།
   ༈     འདིར་ཁ་ཤང་དགོན་དགའ་ལྡན་བཀྲ་ཤིས་ཆོས་གླིང་གི་གནས་སྲུང་རྒྱལ་ཆེན་རྡོ་རྗེ་དྲག་རྩལ་མཆོད་པར་འདོད་པས། མཆོད་གཏོར་སྤྱན་གཟིགས་སོགས་ལེགས་པར་འདུ་བྱས་ལ། རང་ཡི་དམ་གྱི་རྣལ་འབྱོར་ལ་གནས་པས་སྔགས་དང་ཕྱག་རྒྱ་དྲུག་གིས་

[017B]  ཧཱུཾ༑ འཇམ་དཔལ་རྡོ་རྗེ་བློ་བཟང་རྒྱལ་ཀུན་གཙོ། །ཕྱི་ནང་གཤིན་རྗེ་འཇིགས་མཛད་མ་ཧེའི་གདོང། །འཕྲོག་བྱེད་མཆེ་བ་འབར་བའི་གར་དགུ་ཡིས། །དངོས་གྲུབ་རིན་ཆེན་བྱེ་བ་ཆར་དུ་ཕོབས། །དབྱིངས་དང་རོ་མཉམ་བདེ་ཆེན་
ཀུན་གསལ་ཀློང། །རྟེན་འབྱུང་མ་འགགས་སྣ་ཚོགས་མཆོད་པའི་སྤྲིན། །རྒྱ་དང་ཕྱོགས་སུ་མ་ཆད་འབྱམས་ཀླས་པ། །ཀུན་བཟང་ནམ་མཁའ་མཛོད་དུ་གཏིབས་གྱུར་ཅིག་འཇིག་རྟེན་མཆོད་བསྟོད་དྲེགས་པའི་དཀྱིལ་འཁོར་ནས། །དཔལ་
ཆེན་བཀའ་སྡོད་རྒྱལ་བའི་བསྟན་པ་སྐྱོང། །རྡོ་རྗེ་དྲག་རྩལ་ཁ་ཤང་རྒྱལ་པོ་ཆེ། །རྣལ་འབྱོར་འཕྲིན་ལས་སྒྲུབ་ཕྱིར་གཤེགས་སུ་གསོལ། །མདུན་དུ་རིན་ཆེན་འོད་འབར་གཞལ་ཡས་ཁང། །དམ་རྫས་མཆོད་ཚོགས་ཡོངས་སུ་དཀྲིགས་པའི་
དབུས༑ ༑གང་དགྱེས་སྟན་དང་བཞོན་པ་མཛེས་པའི་སྟེང། །བརྩེ་ཞིང་དུང་བའི་ཚུལ་གྱིས་བརྟན་པར་བཞུགས། ། ཞེས་སྤྱན་དྲངས། བཤགས་པ་བྱ་བ་ནི།  ཀྱཻ༑ བདག་སོགས་མ་རིག་འཐིབ་པོས་ཡོངས་ནོན་ཞིང། །རྨོངས་དང་བག་མེད་དབང་དུ་
གྱུར་པ་ཡིས། །ཁྱེད་ཀྱི་ཐུགས་དང་འགལ་བ་གང་བགྱིས་པ། །སྙིང་ནས་བཤགས་སོ་ཚངས་པ་སྩལ་དུ་གསོལ།  །དེ་ནས་བསྐང་བ་བྱ་བ་ནི།  ཀྱཻ༑ མཆོད་ཡོན་རྒྱ་མཚོར་འཁྱིལ་བའི་རླབས་ཕྲེང་གཡོ། །ཞབས་བསིལ་གངྒཱའི་རྒྱུན་བཟང་དལ་
གྱིས་འབབ། །འདབ་རྒྱས་མེ་ཏོག་གེ་སར་འཛུམ་པ་དགོད། །དྲི་ཞིམ་བདུག་སྤོས་ལྷ་ལམ་འགེངས་པ་འདིས། །རྒྱལ་ཆེན་རྡོ་རྗེ་དྲག་རྩལ་འཁོར་བཅས་ཀྱི། །ཐུགས་དམ་བསྐང་ངོ་ལས་བཞིའི་དངོས་གྲུབ་སྩོལ། །སྣང་གསལ་སྒྲོན་མེས་ཉི་ཟླའི་སྣང་

[018A]༄༅། །བ་འཕྲོག་ཙནྡན་ག་བུར་སྤོས་ཆུའི་རྫིང་བུ་འཁྱིལ། །རོ་བརྒྱའི་ཞལ་ཟས་ལྷུན་པོའི་སྤོ་ལྟར་མཐོ། །སྙན་འཇེབས་འགྱུར་བའི་རོལ་མོའི་སྒྲ་དབྱངས་ཀྱིས། །རྒྱལ་ཆེན་་ཐུགས་དམ་་སྨན་ཕུད་ཇ་
ཆང་འོ་ཞོའི་བཏུང་བ་དང། །རཀྟ་དམར་ཆེན་ཁྲག་གི་རྒྱ་མཚོ་འཁྱིལ། །དམ་རྫས་གཏོར་མའི་རི་བོ་མཁའ་ལ་བསྙེགས། །དྲག་པོའི་ཉེར་སྤྱོད་མཐུན་པའི་རྟེན་རྫས་ཀྱིས། །རྒྱལ་ཆེན་་ཐུགས་དམ་་གཞན་ཡང་སྤྱན་གཟིགས་གོ་མཚོན་
སྣ་ཚོགས་དང། །འདོད་ཡོན་སྣ་ལྔ་རྒྱལ་སྲིད་རིན་ཆེན་བདུན། །བཀྲ་ཤིས་རྫས་རྟགས་གླིང་བཞི་རི་རབ་སོགས། །ལྷ་མིའི་དཔལ་འབྱོར་མ་ཚང་མེད་པ་འདིས། །རྒྱལ་ཆེན་་ཐུགས་དམ་་རྟོགས་ན་ལྷུན་གྲུབ་རང་སྣང་རིག་པའི་རྩལ། །
མ་རྟོགས་སྲོག་གཅོད་འཇིག་རྟེན་དྲེགས་པའི་གཟུགས། །གཉུག་མའི་གཤིས་ལས་གཞན་དུ་རྒྱལ་པོ་ཆེ། །མ་དམིགས་རོ་གཅིག་ངེས་པའི་རྣལ་འབྱོར་གྱིས། །རྒྱལ་ཆེན་་ཐུགས་དམ་་མཐུན་པའི་དངོས་གྲུབ་མ་ལུས་པ། །དེང་
འདིར་བདག་ལ་སྩལ་དུ་གསོལ། །འཁོར་དང་བསྟན་པ་ལོངས་སྤྱོད་རྣམས། །རྒྱས་པར་མཛོད་ཅིག་སྲུང་མའི་ཚོགས། །རྒྱལ་པོ་ཆེན་པོ་འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ནས་གསོལ་བར་གྱུར་
ཨོཾ་མཧཱ་རཱ་ཛ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ལན་གསུམ།  ཨརྒྷཾ་ སོགས་ཀྱིས་མཆོད། འབྲུ་གསུམ་བཏགས་པས་ནང་མཆོད་འབུལ། བསྟོད་པ་དང་འཕྲིན་ལས་བཅོལ་བ་ནི།  ཀྱཻ༑ རྒྱལ་ཀུན་གསུང་གི་རྡོ་རྗེ་འོད་མི་འགྱུར། །སོར་རྟོག་ཡེ་

[018B] །དགྲ་ལྷ་སྐྱེས་གཅིག་གཅིག་ལས་དུ་མའི་གར། །སྟོན་མཛད་སྤྲུལ་པའི་རྒྱལ་པོ་ཆེན་པོར་བསྟོད། །ཁྱོད་སྐུ་ལ་ལར་རབ་བྱུང་འགྱིང་བག་ཚུལ། །རེ་འགའ་སྐྱེས་པ་སྟག་ཤམ་རལ་གྲི་ཅན། །གང་འདུལ་ཞི་ཁྲོ་
མ་ངེས་རྣམ་འཕྲུལ་གྱིས། །བསྟན་དགྲ་ཚར་གཅོད་རྣལ་འབྱོར་སྐྱོང་ལ་བསྟོད། །སྲིད་གསུམ་སྲོག་དབུགས་ཟོས་ཀྱང་མ་ཚིམས་པར། །གནམ་སར་གདངས་པའི་ཞལ་ནས་ཧཱུཾ་ཧཱུཾ་གི་གད་བརྒྱངས་འབྲུག་སྟོང་དྲག་པོར་གླལ་བའི་མོད། །
གདུག་ཅན་ཙིཏྟ་དུམ་བུར་བཀས་ལ་བསྟོད། །ཁྱོད་ཐུགས་བདེ་ཆེན་གཞོན་ནུའི་ལང་ཚོ་ནི། །སྟོང་ཉིད་དགའ་མར་འགྲོགས་པ་མི་འདོར་ཡང། །སྣ་ཚོགས་འཕྲིན་ལས་ཆུ་ཟླ་བྱེ་བའི་གཟུགས། །ནམ་ཡང་རྒྱུན་ཆད་མེད་པར་སྟོན་ལ་བསྟོད། །
སྔོན་ཚེ་དཔལ་ཆེན་ཆེ་མཆོག་ཧེ་རུ་ཀཿ་པདྨ་འབྱུང་གནས་བློ་བཟང་གྲགས་པ་སོགས། །རིག་འཛིན་བརྒྱུད་པའི་སྤྱན་སྔར་ཞལ་བཞེས་པའི། །དམ་བཅའི་རི་མོ་སྙིང་ལ་བྲིས་པ་དགོངས། །ཐུབ་བསྟན་སྙིང་པོ་འཇམ་མགོན་ཙོང་ཁ་པའི། །བསྟན་
པའི་གདུགས་དཀར་ས་གསུམ་ཁྱོན་དུ་ཁྱབ། །བསྟན་འཛིན་གསེར་གྱི་ཉ་མོ་འཁྱུག་ །བློ་བཟང་བསྟན་པའི་རྒྱ་མཚོ་མཛེས་པར་མཛོད། །བསླབ་གསུམ་ནོར་བུའི་གཏེར་གྱིས་ཡོངས་གང་བའི། །རིག་གྲོལ་བུམ་བཟང་ཕན་བདེའི་
འདོད་པ་འཇོ། །ལྗོངས་འདིར་བདེ་སྐྱིད་པདྨོ་གསར་པའི་འཛུམ། །རྣམ་པར་བཞད་པའི་དགའ་སྟོན་འཕེལ་བར་མཛོད། །འཕྲིན་ལས་གཡས་འཁྱིལ་དུང་གི་སྒྲ་དབྱངས་ཀྱིས། །མི་མཐུན་རྒུད་པའི་རིམས་ནད་དྲུང་ནས་ཞི། །ལེགས་ཚོགས་

[019A]༄༅། །དཔལ་གྱི་བེའུ་དྲ་མིག་བརྒྱ། །འཁྱུད་མོར་བྲེས་པའི་དགེ་མཚན་རྒྱས་པར་མཛོད། །ཁམས་གསུམ་བརྟན་གཡོའི་ལེགས་ཚོགས་མ་ལུས་པ། །དབང་སྡུད་དབང་གི་རྒྱལ་མཚན་སྲིད་རྩེར་སྒྲེངས།།
དྲག་ཤུལ་གནམ་ལྕགས་འབར་བའི་འཁོར་ལོ་ཡིས། །ནག་ཕྱོགས་སྒྲ་གཅན་མགོ་བོ་རྩད་ནས་ཆོད། །མདོར་ན་བདག་ཅག་ཡོན་མཆོད་འཁོར་བཅས་ཀྱིས། །རྒྱུན་དུ་ཁྱོད་གསོལ་ཁྱོད་བསྟེན་ཁྱོད་འབོད་ན། །རྟག་ཏུ་ལུས་དང་དྲི་བཞིན་
མི་འབྲལ་བར། །སྲུང་ཞིང་སྐྱོབ་པའི་འཕྲིན་ལས་གཡེལ་མེད་མཛོད།  །དེ་ནས་བཟོད་གསོལ་གཤེགས་གསོལ་སོགས་སྤྱི་ལྟར་བྱའོ། །ཞེས་པ་འདི་ནི་ཕྲན་དགའ་ལྡན་ཁྲི་བྱང་སྤྲུལ་མིང་པ་ས་སྟག་ལོར་རྒྱ་བལ་གནས་མཇལ་དུ་བསྐྱོད་དེ་ཚུར་ལམ་འདི་གའི་མཆོད་ཡོན་
རྣམས་ཀྱི་ཐུགས་འདོད་བཞིན་ཁ་ཤང་དགོན་དུ་ས་ཡོས་གནམ་ལོ་གསར་པའི་དགའ་སྟོན་ལ་རོལ་སྐབས་རྒྱལ་པོར་གསོལ་མཆོད་འདི་འདྲ་ཞིག་དགོས་ཞེས་སྦྱིན་བདག་ས་དྷཱར་བྷ་ར་ཨིན་ཆུང་འཇམ་དཔལ་ཆོས་འཕེལ་ལགས་ནས་བསྐུལ་བའི་ངོར། ལོ་གསར་ཚེས་གཅིག་གི་ཉིན་དེ་
ཉིད་ལ་སྦྱར་བ་དགེ་ལེགས་སུ་གྱུར་ཅིག་ །།



﻿༄༅། །ཀུན་མཁྱེན་ཆེན་པོ་འཇམ་དབྱངས་བཞད་པའི་རྡོ་རྗེའི་གསུང་འབུམ་ཐོར་བུ་ཁྲིག་ཆགས་སུ་བསྡེབས་པ་ལས་བསྟན་སྲུང་རྣམས་ཀྱི་གསོལ་མཆོད་སྐོར་བཞུགས་སོ། །

[001] །ཧཱུཾ་བཞེངས་ཤིག་ཆོས་དབྱིངས་མཉམ་ཉིད་ཀློང་ནས་བཞེངས། །དགོངས་ཤིག་བདག་ཅག་དད་སོགས་རྗེས་དགོངས་ལ། །བླ་མགོན་མིང་བཞིན་ནོར་
བུ་གཤེགས་སུ་གསོལ། །དཔའ་བོ་མཁའ་འགྲོའི་མངའ་བདག་གཤེགས་སུ་གསོལ། །ཁམས་གསུམ་མ་ལུས་དབང་སྡུད་གཤེགས་སུ་གསོལ། །ཉེར་བཞིའི་གནས་
ནས་མཁའ་འགྲོ་སྡེ་ལྔ་སོགས། །དཔའ་བོ་དཔའ་མོ་འཁོར་དང་བཅས་རྣམས་ཀྱང། །སྔོན་གྱི་དམ་ཚིག་དགོངས་ནས་གཤེགས་སུ་གསོལ། །རྣལ་འབྱོར་བདེ་ཆེན་སྐྱེད་
ཕྱིར་གཤེགས་སུ་གསོལ། །བླ་མགོན་མཁའ་འགྲོ་སྡེ་བཅས་འབྱོན་པའི་ཚེ། །སྐྱེ་འགྲོ་དབང་སྡུད་ཊ་དྲིལ་ཁྲོལ་ལོ་ལོ། །དགྱེས་པའི་རྣམ་འགྱུར་གར་སྟབས་ཁྲིགས་སེ་

[002A]༄༅། །ཁྲིགས། །རིན་ཆེན་རྒྱན་གྱི་ཚོགས་རྣམས་སི་ལི་ལི། །ཁམས་གསུམ་བརྟན་གཡོའི་ཚོགས་ཀུན་ཤིགས་སེ་ཤིགས། །དྲུག་ལྡན་རྡོ་རྗེའི་གླུ་དབྱངས་གྱུ་རུ་
རུ༑ ༑མཆོག་ཐུན་དངོས་གྲུབ་སྤྲིན་ཆར་ཉི་ལི་ལི། །དེ་ལྟར་ཐོགས་མེད་ཐུགས་རྗེས་འདིར་གཤེགས་ལ། །རྩ་བརྒྱུད་བྲམས་ཇི་ལྟར་བཀའ་བསྒོས་བཞིན། །མཆོད་གཏོར་འདི་བཞེས་
མཆོག་ཐུན་དངོས་གྲུབ་ཀུན། །རྣལ་འབྱོར་གང་བཅོལ་མྱུར་སྒྲུབ་དུས་ལ་བབ། །ཨོཾ་གུ་རུ་མ་ཧཱ་ཀཱ་ལ་ཧ་རི་ནི་ས་ས་པ་རི་ཝཱ་ར་ཨེ་ཧྱེ་ཧི་ཁྲིཾ། ཞེས་ཉེར་གཅིག་བརྗོད་ལ་སྤྱན་དྲངས་ན་ངེས་པར་འབྱོན་
པའི་མཚན་མ་འབྱུང་ངོ། །མགོན་བོ་ཡིད་བཞིན་ནོར་བུའི་སྤྱན་འདྲེན་དངོས་གྲུབ་སྦྲང་ཆར་དཔའ་བོ་འབོད་པའི་མྱུར་མགྱོགས་ཕོ་ཉ་ཞེས་པའང་རང་གི་ངག་འདོན་དུ་ལ་འཇམ་དབྱངས་བཞད་པའི་རྡོ་རྗེས་སྦར་པས་ལུས་ཅན་ཀུན་གྱི་རེ་བ་ཡིད་

[002B]    ༈    །།ན་མོ་གུ་རུ་མཉྫུ་གྷོ་ཥཱ་ཡ། བླ་མཆོག་གསུམ་ཡེ་དམ་ལྷ་ཚོགས་དང། །དཔལ་ལྡན་རྡོ་རྗེ་འཇིགས་བྱེད་ལ་བཏུད་ནས། །དྲེགས་པའི་སྤྱི་དཔོན་མཆོད་ཆོག་རིན་ཆེན་དབང། །རྒྱུན་འཁྱེར་
འཇུག་པ་བདེ་བ་འདི་ལྟར་བྱ། །དེ་ལ་འདིར་ཆོས་སྐྱོང་ཆེན་པོའི་གསོལ་མཆོང་བྱ་ཚུལ་ལ། མཆོད་པ་སྔགས་དྲུག་ཕྱག་རྒྱ་དྲུག་གྱིས་བྱིན་གྱིས་བརླབ། རྒྱས་པར་སྤྲོ་ན། ཧཱུཾ་ལྷུན་གྲུབ་བདེ་བ་ཆེན་པོའི་ཕོ་བྲང་ནས། །དུས་གསུམ་སངས་རྒྱས་པདྨ་ཐོད་ཕྲེང་
རྩལ༑ ༑རིག་འཛིན་དཔའ་བོ་མཁའ་འགྲོའི་ཚོགས་དང་བཅས། །ཐོགས་མེད་ཐུགས་རྗེའི་དང་ང་གིས་གཤེགས་སུ་གསོལ། །མདུན་གྱི་ནམ་མཁར་པད་སྡོང་ཡངས་པའི་སྟེང། །སེང་ཁྲི་པདྨ་ཉི་མའི་གདན་ཁྲི་ལ། །ཡིད་འཕྲོག་
འཇའ་ཚོན་སྣ་ལྔའི་གུར་ཁྱིམ་དབུས། །ཞབས་སེན་འོད་ཆགས་བརྟན་པར་བཞུགས་སུ་གསོལ། །ཕྱི་ཡི་མཆོད་པས་དང་བར་སྣང་འགེངས། །ནང་གི་མཆོད་པ་ཟག་མེད་བདུད་རྩིའི་མཚོ། །གསང་བ་བདེ་ཆེན་སྨྲ་བསམ་བརྗོད་
ལས་འདས། །འགྲོ་བའི་དོན་དུ་དགྱེས་བཞིན་བཞེས་སུ་གསོལ། །རིག་འཛིན་གྲུབ་པའི་དབང་ཕྱུག་པདྨ་འབྱུང། །ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། །རྡོ་རྗེ་འཆང་དབང་བློ་བཟང་གྲགས་པའི་དཔལ། །སྣ་
ཚོགས་སྤྲུལ་པའི་གར་མཛད་དེ་ལ་འདུད། །དཔལ་ལྡན་བསྟན་སྐྱོང་ཆེན་པོ་འཁོར་བཅས་རྣམས། །ཁྱེད་ཀྱི་བཀའ་དང་དམ་ཚིག་ལ་གནས་པས། །འཕྲིན་ལས་རྣམ་བཞི་ལྷུན་གྱིས་གྲུབ་པ་དང། །ཆོས་གྲྭ་ཆེན་པོ་དར་ཞིང་

[003A]༄༅། །རྒྱས་བར་མཛོད། །ཅེས་བླ་མ་སྤྱན་དྲངས། ཆོས་སྐྱོང་སྦྱན་དྲངས་པ་ནི། ཧྲཱི་རང་བཞིན་རྣམ་དག་ཆོས་སྐུའི་དང་ཉིད་ནས། །དཔག་མེད་དུས་ནས་གཡོ་པ་མེད་གྱུར་ཀྱང། །ཞིང་འདིར་བསྟན་དང་བསྟན་འཛིན་
སྐྱོང་བ་དང། །མ་རུང་དགྲ་བགེགས་མ་ལུས་འདུལ་པའི་ཕྱིར། །རྒྱལ་རྣམས་གསང་གསུམ་ཡོན་ཏན་འཕྲིན་ལས་ཀྱི། །རྣམ་རོལ་ཆོས་སྐྱོང་རྒྱལ་པོ་སྐུ་ལྔའི་ཚོགས། །རྣལ་འབྱོར་འཕྲིན་ལས་བསྒྲུབ་ཕྱིར་གནས་འདིར་གཤེགས་
མདུན་གྱི་ནམ་མཁར་རིན་ཆེན་གཞལ་ཡས་དབུས། །པད་ཉི་དགྲ་བགེགས་བསྣོལ་པའི་གདན་སྙེང་དུ། །ཧྲཱི་ལས་བྱུང་བའི་ཆོས་རྒྱལ་སྐུ་ལྔའི་ཚོགས། །འཁོར་བཅས་བསྟན་པ་བསྲུང་ཕྱིར་བཞུགས་སུ་གསོལ། །སྤྲོས་ཀུན་ཉེར་
ཞིའི་དབྱིངས་ལས་མ་གཡོས་ཀྱང། །ལོག་འདྲེན་གཤེད་དུ་དྲག་བོའི་སྐུར་བསྟན་པ། །སྤྲུལ་པའི་ཆོས་རྒྱལ་བེ་ཧར་འཁོར་བཅས་རྣམས། །རྒྱལ་བའི་བསྟན་པ་བསྲུང་ཕྱིར་དགྱེས་པར་བཞུགས། །བར་འདིར་དམ་བསྲེས་ནའང་རུང་
དེ་ནས་ཡིག་བརྒྱ་མང་ཙམ་བརྗོད་ལ། བཤགས་པ་ནི། ཧྲཱི་མ་རིག་དབང་གིས་དམ་ཚིག་ཉ་མས་པ་དང། །མཆོད་གཏོར་བསྟེན་བའི་རྫས་རྣམས་མཚང་འབག་རྟག་གཏོར་དུས་ཀྱི་མཆོད་པ་ཆག་པ་སོགས། །གསལ་སྟོང་འཛིན་མེད་ངང་ནས་མཐོལ་
ཞིང་བཤགས། །དེ་ནས་ཐུགས་དམ་བསྐང་བ་ནི། ཧཱུཾ་དམ་ཅན་སྲུང་མ་འདུ་བའི་གནས་མཆོག་འདིར། །ཕྱི་ནང་གསང་པའི་རྟེན་དང་མཆོད་པའི་ཚོགས། །དངོས་བཤམས་ཡིད་སྤྲུལ་ནམ་མཁའ་བཀང་སྟེ་འབུལ། །དགྱེས་བཞིན་

[003B] །ཡན་ལག་བརྒྱང་ལྡན་ཨརྒྷཾ་མཚོ་ལྟར་བསྐྱིལ། །ལྷ་མིའི་མེ་ཏོག་དབང་པོའི་མེ་ཏོག་དང། །སྨན་སྣ་ཤིང་སྣ་ཚིལ་ཆེན་བདུག་བ་སྤོས། །རྩི་བཅུད་རིན་ཆེན་སྒྲོན་མེ་ཚར་དུ་དང་ར། །ཙན་དན་
ག་བུར་ར་ཀྟའི་དྲི་ཆབ་དང། །རྒྱན་ལྡན་ཞལ་ཟས་ཤ་སོགས་རི་ལྟར་སྤུངས། །རྔ་ཆེན་དུང་ཆེན་རྐང་གླིང་རོལ་མོ་སོགས། །སྤྲུལ་བའི་ཆོས་རྒྱལ་འཁོར་དང་བཅས་ལ་འབུལ། །ཐུགས་དམ་བསྐངས་ཤིང་མཐུན་པའི་དངོས་གྲུབ་
སྩོལ༑ ༑མཛེས་ཤིང་བརྗིད་ཆགས་རྫུ་འཕྲུལ་ཤུགས་ལྡན་རྟ། །དྲག་པོའི་སྒྲ་སྒྲོགས་སྤྲིན་ལྟར་གཡོ་བའི་གཡག་འཇམ་པའི་སྤུ་ལྡན་ཤེལ་ལྟར་འཚེར་བའི་ལུག་ཁྱུང་ལྟར་ལྡིང་བའི་བྱ་རྣམས་དུ་མ་དང། །ཁྱི་དཀར་ཁྱི་ན་ག་དོམ་
དང་སྟག་སེང་སོགས། །སྤྲུལ་པའི་ཆོས་རྒྱལ་འཁོར་དང་བཅས་ལ་འབུལ། །ཐུགས་དམ་བསྐང་ཞིང་  ྾  དམ་ཉམས་བསྒྲལ་བའི་ཐོད་པར་ཤ་ལྔ་དང། །བདུད་རྩི་ལྔ་དང་སྨན་ལྔ་རིན་ཆེན་ལྔ། །དྲི་ལྔ་འབྲུ་ལྔ་སྙིང་པོ་ལྔ་དང་
བཅས། །རི་རབ་གླིང་བཞི་དམར་ཆེན་གཏོར་མ་སོགས། །ལྷུན་པོ་ལ་འགྲན་བཀོད་ལེགས་མཐུན་པའི་རྫས། །ཏིང་འཛིན་སྔགས་དང་ཕྱག་རྒྱས་བྱིན་བརླབས་བས། །སྤྲུལ་པའི་  ྾  ཐུགས་དམ་  ྾  རབ་འཇིགས་དགྲ་བགེགས་
ཁྲག་དྲོན་རྟག་རོལ་ཡང། །སྒྱུ་མའི་དགྲ་བསད་སྙིང་བཏོན་ཇི་བཞིན་དུ། །རྒྱལ་བའི་གསང་གསུམ་བདེ་ཆེན་སྒྱུ་མའི་གར། །རྩ་གསུམ་ཆོས་དབྱིངས་རོལ་པར་ལྟ་བ་འདི། །སྦྲུལ་བའི་ཆོས་རྒྱལ་འཁོར་དང་བཅས་ལ་འབུལ།། །

[004A]༄༅། །ཕྱི་ནང་གསང་བའི་རྟེན་འབྲེལ་བསླུ་མེད་འདིས། །དགྱེས་ནས་ཐུབ་བསྟན་སྤྱི་དང་ཙོང་ཁ་པའི། །བསྟན་དང་བསྟན་འཛིན་འདུས་སྡེ་སྦྱིན་བདག་སོགས། །བསམ་བཞིན་དར་ཞིང་ཡུན་རིང་རྒྱས་པར་མཛོད། །
དེ་ནས་བཟློག་པ་བྱས་ན་ལེགས། དེ་ནས་གཏོར་མ་བྱིན་གྱིས་བརླབས་ཏེ། སྤྲུལ་པའི་ཆོས་སྐྱོང་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པའི་འོད་ཀྱིས་དྲངས་ཏེ་གསོལ་བར་གྱུར། ཨོཾ་མ་ཧཱ་ནི་རྨཱ་ཡ་དྷ་རྨཱ་པཱ་ལ་བེ་ཧཱ་རཱ་ཛ་
ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་དང། ཨ་ཀ་རོས་འཁོར་ཕལ་བ་ལ་འབུལ། ཨོཾ་མ་ཧཱ་ནས་ས་པ་རི་ཝཱ་ར་ཨ་རྒྷཾ་སོགས་ཀྱིས་མཆོད་པ་དང་ནད་མཆོད་ཀྱང་པུལ། གཞི་བདག་གཏོར་མ་བསྡོས། བསྟོད་བ་ནི། ཧྲཱི་ཀུན་བཟང་ཐུགས་རྗེའི་སྒྱུ་མའི་
རོལ་གར་ལས། །རྒྱལ་བའི་བསྟན་དང་བསྟན་འཛིན་སྲུང་བ་དང། །དམུ་རྒོད་འདུལ་ཕྱིར་ཀེང་ཆེན་ལྔར་སྤྲུལ་པའི། །བསྟན་སྲུང་ཆོས་རྒྱལ་སྐུ་ལྔ་འཁོར་བཅས་བསྟོད། །ཧཱུཾ་ཁྲོ་ཆགས་སྒེག་དང་ཞི་སོགས་སྣ་ཚོགས་མདོག་འཇིག་
རྟེན་འགུག་མཛད་ལྕགས་ཀྱུ་ཞགས་པ་མདའ། །རྡོ་རྗེ་རལ་གྲི་སོགས་བསྣམས་མི་བོ་ཆེ། །འཕྲིན་ལས་སྤྲུལ་པའི་ཆོས་རྒྱལ་སྐུ་ལ་བསྟོད། །མ་རུང་ཚར་གཅོད་ཧ་ཧ་ཞེས་སྒྲོག་ཅིང། །སྣ་ཚོགས་སྐད་ཀྱིས་རྒྱལ་བའི་འཕྲིན་
ལས་བཞིན། །ཕན་བདེའི་ལམ་སྟོན་བསྟན་པ་བསྲུང་མཛད་པའི། །སྤྲུལ་བའི་ཆོས་རྒྱལ་གསུང་ལ་མངོན་པར་བསྟོད། །ལྐོག་གྱུར་ཆོས་ཀྱི་སྣང་བརྙན་ལེགས་འཆར་ཞིང། །སྟོང་ཉིད་སྙིང་པོའི་བདེ་སྟོང་རང་བཞིན་གྱིས། །

[004B] །སྤྲུལ་བའི་ཆོས་སྐྱོང་ཆེན་པོའི་ཐུགས་ལ་བསྟོད། །ཐང་ཆེན་དང་ནི་ཚལ་གྱི་གཙུག་ལག་ཁང། །ཁྱད་པར་དཔལ་ལྡན་འབྲས་སྤུངས་ཆོས་སྡེ་དང། །རྒྱལ་སོགས་ཐམས་ཅད་མཁྱེན་
པས་བཀའ་བསྒོས་བཞིན། །བསྲུང་མཛད་ཞྭ་སེར་ཆེས་སྐྱོང་མཆོག་ཁྱོད་བསྟོད། །རྒྱལ་བསྟན་སྤྱི་དང་ཁྱད་པར་དབུ་མ་དང། །འདུལ་བ་བཞིན་དང་ཆོས་བཞིན་བགྱིད་པ་ཀུན། །མ་བཅོལ་བར་ཡང་སྤྱན་བཞིན་བསྲུང་མཛད་པའི། །ཧྲལ་
བོ་ཉམས་པ་ཚར་གཅོད་ཁྱོད་ལ་བསྟོད། །ཚུལ་བཞིན་བསྟེན་དང་གསོལ་བ་ལེགས་བཏབ་དང། །ཁྱད་པར་ཆོས་བཞིན་སྤྱོད་པའི་སྐྱེས་བུ་ཡིས། །དྲན་པ་ཙམ་གྱིས་འདོད་དགུ་སྦྱིན་མཛད་པའི། །ཆོས་སྐྱོང་ཡིད་བཞིན་ནོར་བུ་ལ་
མངོན་བསྟོད། །ཅེས་བསྟོད་དེ། རྒྱལ་དང་དེ་བསྟན་འཛིན་པའི་སྲོང་བཙན་སོགས། །རྒྱལ་བ་གཉིས་པ་དགེ་འདུན་རྒྱ་མཚོ་དང། །བསོད་ནམས་རྒྱ་མཚོ་སོགས་ཀྱིས་བཀའ་བསྒོས་བཞིན། །བདག་ཅག་འཕྲིན་ལས་བཅོལ་ཚེ་མཐུ་མཆུང། །
ཕན་བདེའི་འབྱུང་གནས་ཀུན་མཁྱེན་རྒྱལ་པའི་བསྟན། །དེ་འཛིན་སྐྱེས་བུ་ཁྲིམས་ལྔན་དགེ་འདུན་སྟེ། །ཐོས་བསམ་སྒོམ་པའི་བྱ་བ་མ་ལུས་པ། །ཡར་ངོའི་ཟླ་ལྟར་འཕེལ་བའི་འཕྲིན་ལས་མཛོད། །ཁྱད་པར་དུས་གསུམ་རྒྱལ་བའི་
སྤྱི་གཟུགས་མཆོག་བློ་བཟང་སྙན་འགྱུར་རིང་ལུགས་གྲགས་པའི་དབྱངས། །གདུགས་དཀར་སྲིད་བའི་རྩེ་མོར་རབ་ཁྱབ་ནས། །ནམ་ཡང་མི་ནུབ་རིང་དུ་རྒྱས་གྱུར་ཅིག་འཛམ་གླིང་སྤྱི་དང་ཁྱད་པར་བྱང་ཕྱོགས་འདིར། །མི་ནད་

[005A]༄༅། །ཕྱུགས་ནད་དུས་ཀྱི་འཁྲུགས་པ་སོགས། །མི་མཐུན་རྒུད་པའི་ཚོགས་ཀུན་རབ་ཞི་ནས། །བདེ་སྐྱིད་དགའ་སྟོན་དཔལ་ལ་སྤྱོད་པར་མཛོད། །བསྟན་དང་བདག་ཅག་དཔོན་སློབ་སྦྱིན་བདག་ལ། །བན་
བོན་སྔགས་ནག་སོགས་ཀྱི་མཐུ་དང་བྱད། །འཕངས་བསྲེག་མནན་གཏང་སྡེ་བརྒྱད་གནོད་པ་ཀུན། །ནད་རིམས་གདོན་བགེགས་དུས་མིན་འཆི་སོགས་བཟློག་རྫོགས་ལྡན་དུས་བཞིན་ཚེ་དཔལ་འབྱོར་པ་ཀུན། །ཡར་
ངོའི་ཟླ་བ་ལྟ་བུར་རབ་འཕེལ་ཞིང། །ཆོས་སྲིང་འདོད་པའི་དོན་ཀུན་བསྒྲུབ་པ་ལ། །ཡིད་བཞིན་དབང་གི་རྒྱལ་པོ་ལྟ་བུར་མཛོད། །མཇུག་ཏུ་རྟེན་ཡོད་ན། འདིར་ནི་གཟུགས་དང་སོགས། མེད་ན། ཁྱེད་ཀྱིས་སེམས་ཅན་དོན་
ཀུན་མཛད། །སོགས་བྱས་ལ་བཀྲ་ཤིས་བྱའོ། །སྤྲུལ་པའི་ཆོས་སྐྱོང་མཆོད་ཆོག་དབང་གི་རྒྱལ། །རྒྱལ་བ་གོང་མ་རྣམས་གྱིས་གསུངས་བཞིན་དུ། །དུ་མར་ཕན་འདོད་ཤཱཀྱའི་དགེ་སྦྱོར་ཞིག་རྩེ་གཞུང་བྱམས་པའི་མདུན་ས་ཐེག་ཆེན་མཛོད། །གད་དེར་ཟླ་ཚེས་དགེ་བར་བྲིས་པ་
དགེ༑    ༈    །།ན་མོ་གུ་རུ་མ་ཉྫུ་ཤྲཱི་བྟཱཻ་ར་ཝ་ཡ། རྒྱལ་བའི་ཡབ་གཅིག་རྗེ་བཙུན་མཁྱེན་པའི་གཏེར། །སྲིད་གསུམ་གདུག་པ་འདུལ་མཛད་ཁྲོས་པའི་སྐུ། །དབུ་དགུ་སོ་བཞིའི་ཕྱག་དང་བཅུ་དྲུག་ཞབས། །བརྐྱངས་བསྐུམ་
ཙམ་གྱིས་སྲིད་གསུམ་གཡོ་དེར་འདུད། །འདིར་ཆོས་སྐྱོང་སྐུ་ལྔ་སྤྱི་དང་ཁྱད་པར་ཡོད་ཏན་གྱི་རྒྱལ་པོ་ཤིང་བྱ་ཅན་ལ་གཏོར་མ་འབུལ་ཚུལ་ནི། མཆོད་རྫས་བསྐང་རྫས་རྣམས་འཕྲིན་ལས་དོན་བཅུ་མ་ལྟར་བཀོད། རྟ་མགྲིན་ལྟ་བུའི་ཡི་དམ་གྱི་བདག་པ་སྐྱེད་དང། དེའི་

[005B] སྡགས་དྲུག་ཕྱག་རྒྱ་དུག་གིས་བྱིན་གྱིས་བདྲགས་ནས། ཧཱུཾ་ལྷ་མིའི་སྟོན་པ་མགོན་པོ་ཚེ་དཔག་མེད། །དེ་ཡི་རྣམ་འཕྲུལ་བད་འབྱུང་ཨ་ཏི་ཤ་བདེ་གཤེགས་ཀུན་གྱི་ཡང་གཅིག་འཇམ་པའི་དབྱངས། །བོད་ཡུལ་
ཆོས་རྒྱལ་ཁྲི་སྲོང་སྡེ་བཙན་དང། །རྒྱལ་པ་གཉིས་པ་ཡབ་སྲས་སྤྱི་བོས་མཆོད། །ཧྲཱི་རང་བཞིན་རྣམ་དག་ཆོས་སྐུའི་དང་ཉིར་ནས། །དཔག་མེད་དུས་ནས་གཡོང་མེད་གྱུར་ཀྱང། །ཞིང་འདིར་བསྟན་དང་བསྟན་འཛིན་སྐྱོང་བ་དང། །མ་
རུང་དཀྲ་བགེགས་མ་ལུས་འདུལ་བའི་ཕྱིར། །རྒྱལ་རྣམས་གསང་གསུམ་ཡོན་ཏན་འཕྲིན་ལས་ཀྱི། །རྣམ་རོལ་ཆོས་སྐྱོང་རྒྱལ་པོ་སྐུ་ལྔའི་ཚོགས། །གསང་ཡུམ་བློན་པོ་འཁོར་བཅས་གནས་འདིར་བྱོན། །ཁྱད་པར་འཇམ་
མགོན་རྒྱལ་པ་གཉིས་པ་ཡིས། །སྐྱིང་ཤོད་དགའ་གདོང་བསྲུད་མར་གཉེར་གཏད་པའི། །མཐུ་སྟོབས་རྫུ་འཕྲུལ་དཔག་དཀའི་ཤིང་བྱ་ཅན། །དྲེགས་པའི་སྡེ་དཔོན་གསང་ཡུམ་བློན་པོ་དང། །ཕོ་ཉ་འཁོར་བཅས་ཐོགས་མེད་
གནས་འདིར་བྱོན། །འཇིགས་རུང་དུར་ཁྲོད་རོལ་པའི་གཞལ་ཡས་དབུས། །པདྨ་ཉི་ཟླ་དགྲ་བགེགས་བསྣོལ་བའི་སྟེང། །ཆོས་སྐྱོང་རྒྱལ་ཆེན་སྤྲུལ་པ་འཁོར་བཅས་རྣམས། །ཕྱི་ནང་མཆོད་ཚོགས་ཡུལ་དུ་ཏི་ཥཱ་ནྷུ། །ཧྲའི་མཆོད་
ཡོན་ཞབས་བསིལ་གངྒའི་རྒྱུན་ལ་འགྲན། །ལྷ་མིའི་མེ་ཏོ། །སྣ་ཚོགས་ཡོག་ལྕོག་ལྡེམ། །སྨན་དང་ཤིང་སྣའི་བསངས་ཀྱི་བདུག་སྤོས་འཐུལ། །རིན་ཆེན་རྩི་བཅུང་སྒྲོན་མེ་ཀུར་གུམ་གྱི། །དྲི་ཆང་ལྷ་མིའི་བཟའ་བཅའི་ཞལ་ཟས་

[006A]༄༅། །ཚོགས། །རྗ་ཆེན་དུང་གླིང་ལ་སོགས་རོལ་མེར་བཅས། །ཕྱི་ནང་མཆོད་པས་བར་སྣང་ཁྱོན་འགེངས་པ། །དངོས་བཤམས་ཡིད་སྤྲུལ་ཆོས་སྐྱོང་འཁོར་བཅས་འབུལ། །མཛེས་པའི་རྟ་མཆོག་འབྲོང་གཡས་
འདོད་འཇོའི་བ། །ར་ལུག་བྱ་ཁྱི་རི་དྭགས་གཅན་གཟན་སོགས། །སྲ་པའི་གོ་ཆ་རྣོ་བའི་མདའ་མདུང་གཞུ། །རལ་ཇི་རྒྱལ་མཚན་སྟག་ཝགས་སེང་ཝགས་སོགས། །བསྟན་སྲུང་གནོད་སྦྱིན་འཁོར་བཅས་མཉེས་ཕྱིར་འབུལ། །
རོ་མཆོག་བརྒྱ་ལྡན་གཏོར་མ་རི་ལྟར་སྤུངས། །ཇ་ཆང་བཏུང་བའི་མཚོ་དང་བླ་བྲེ་སོགས། །རི་རབ་གླིང་བཞི་ཉི་ཟླ་འདོད་ཡོན་ལྔ། །རྒྱལ་སྲིད་སྣ་བདུན་ཉེ་བའི་རིན་ཆེན་འདུན། །བཀྲ་ཤིས་རྟགས་བརྒྱད་རྫས་བརྒྱད་ལ་སོགས་
ཀུན༑ ༑དྲེགས་པའི་སྤྱི་དཔོན་འཁོར་དང་བཅས་ལ་འབུལ། །ཧྲཱི་རྒྱལ་བའི་ཐབས་མཁས་སྐུ་གསུང་ཐུགས་སོགས་ཀྱི། །རྣམ་འཕྲུལ་གར་དགུའི་ཉམས་ལྡན་ཚོགས། །སྤྲུལ་པ་ཡུམ་བློན་སྐྱེ་སེང་འབག་སེང་གར། །བཀའ་
སྡོད་ཕོ་ཉའི་ཚོགས་དང་བཅས་ལ་བསྟོད། །ཁྱད་པར་དགྲ་པོའི་སྲོག་འཕྲོག་མཐུ་སྟོབས་བདག་སྟོང་གསུམ་སྐད་ཅིག་མྱུལ་སོགས་འཕྲུལ་སྟོང་འགྱེད། །དཔལ་ལྡན་གནོད་སྤྱིན་སྡེ་དཔོན་ཤིང་བྱ་ཅན། །མྱུར་མགྱོགས་དམ་ཅན་
རྒྱ་མཚོའི་ཚོགས་བཅས་བསྟོང། །ཡ་མནྟ་ཀ་གསང་བདག་རྟ་མཆོག་དབང། །པང་འབྱུང་རྒྱལ་བ་གཉིས་པ་ལ་སོགས་པའི། །རྩ་བརྒྱུད་བླ་མས་བཀའ་བསྒོས་གཉེར་གཏད་བཞིན། །ཐུབ་བསྟན་སྤྱི་དང་མཉམ་མེད་ཙོང་ཁ་པའི། །

[006B] །དེ་འཛིན་དགེ་འདུན་སྡེ་རྣམས་དུས་ཀུན་འཕེལ། །ད་སྐྱོད་སྦྱིན་བདག་སྐུ་ཚེ་མངའ་ཐང་དར། །དུས་ཀུན་ནད་མུག་འཁྲུགས་པ་ཀུན་ཞི་སྟེ། །ཡུལ་འདིར་འབྲུ་བཅུད་ཁེ་སྤོག་ལས་སྒོ་
འདུ༑ ༑དཔལ་འབྱོར་ལོངས་སྤྱོད་ཆོས་སྲིད་སྙན་གྲགས་འབར། །སུམ་རྩེན་ལྟ་བུར་མངོན་སུམ་མྱོང་བར་མཛོད། །བསྟན་དང་འགྲོ་ལ་འཚེ་བའི་སྤྱི་དགྲ་དང། །དགོས་སུ་རྣལ་འབྱོར་བདག་ལ་སྡང་བའི་དགྲ་གདོན་བགེགས་ལོག་པར་
འདྲེན་པའི་ཚོགས་རྣམས་ཀུན། །གང་དུ་གནས་ཀྱང་མྱུར་དུ་ཚར་གཅོད་མཛོད། །ཁྱད་པར་དགེ་བཅུ་ལྡན་པའི་དགོན་གནས་འདིར། །བཤད་སྒྲུབ་རྒྱ་མཚོ་ལྟ་བུར་རྒྱས་པ་དང། །འདེབས་འཛིན་སྐྱོང་སྤེལ་བགྱིད་པའི་དོན་རྣམས་ཀུན། །
བསམ་བཞིན་ལྷུན་གྱིས་འགྲུབ་པའི་འཕྲིན་ལས་མཛོད། །སྐུ་ལྔ་སྐྱི་དང་ཁྱད་པར་ཤིང་བྱ་ཅན། །གསོལ་མཆོད་ཙིནྟ་མ་ཎིའི་ཕྲེང་བ་འདི། །ཆོ་འཕྲུལ་ཟླ་བའི་ཆོས་ལ་བྱམས་པའི་མདུན། །རྩེ་གཞུང་ཡིད་དགའ་ཆོས་འཛིན་ཞེས་བྱ་བར། །ཆོས་དང་དགེ་ལ་དད་པ་ཆེས་མངའ་བ་
མཐོང་མན་དུམས་ཡང་ཡང་བསྐུལ་བའི་ཚེ། །མང་ཐོས་ཤཱཀྱའི་དགེ་སློང་རྒན་པོ་ཞིག་བསྟན་དང་འགྲོ་བར་ཕན་པའི་སེམས་ཀྱིས་བྲིས།།    ༈    །།རྩ་བརྒྱུད་བླ་མ་ཀུན་དང་ཡི་དམ་ལྷ། །ཁྱད་པར་རྒྱལ་བ་གཉིས་པ་ཡབ་སྲས་དང། །རྡོ་རྗེ་འཇིགས་བྱེད་ཐུགས་
རྗེའི་ན་ཐུ་བསྐྱེད་ལ། །གནས་འདིར་བསྟན་སྲུང་དགྱེས་པའི་གཟི་བྱིན་པ་སྐྱེད། །འཇམ་དཔལ་ཁྲོས་པའི་ཡང་སྤྲུལ་སྐུ་ལྔ་དང། །ཁྱད་པར་ཡོན་ཏན་གིང་ཆན་ཤིང་བྱ་ཅན། །ཕོ་ཉ་བཀའ་སྡོད་བཅས་པ་འདིར་བྱོན་ལ། །ཏིང་འཛིན་

[007A]༄༅། །གྱིས་སྤྲུལ་གཞལ་ཡས་དབུས་སུ་བཞུགས། །བྱིན་གྱིས་བརླབས་པའི་དམ་རྫས་གཏོར་མ་དང། །མེ་ཏོག་སོགས་ཀྱི་མཆོད་པས་བར་སྣད་གང། །དགྱེས་བྱེད་རྟ་ལུག་གཡག་དང་མཚོན་ཆ་དང། །གོ་
ཁྲབ་ལ་སོགས་དངོས་བཤམས་ཡིད་སྤྲུལ་འབུལ། །ལྷ་ཁྱོད་བདག་ཅག་དཔོན་སློབ་འཁོར་བཅས་ལ། །ཉིན་གསུམ་བྱར་མཚན་གསུམ་མེལ་ཚེ་དང། །འགལ་རྐྱེན་ཀུན་སོལ་མཐུན་རྐྱེན་ཀུན་སྒྲུབ་ལ། །བསམ་པའི་དོན་
ཀུན་འགྲུབ་པའི་འཕྲིན་ལས་མཛོད། །ལྷ་ཆན་གསོལ་མཆོད་འདོད་པ་ཀུན་སྟེར་བའི། །དབང་གི་རྒྱལ་པོའི་ཕྲེང་བཞེས་འདི་ཡང། །མང་ཐོས་འཇམ་དབྱངས་བཞད་པས་བསྐུལ་བཞིན་སྦྱར།།    ༈    །།ཨོཾ་སྭ་སྟི་སི་དཧི་ར་ཤུ། ལྷ་ཆེན་སྦོ་མར་འཁོར་བཅས་  ྾  སྤྱི་དང་
ནི༑ ༑ཁྱད་པར་ཨ་མེས་ཁྱུང་མགོན་འཁོར་བཅས་ཀྱིས། །བསང་མཆོད་གཏོར་མ་འདི་བཞེས་དཔོན་ཆེན་པོ། །ཡབ་ཡུམ་སྲས་བཅས་སྟོབས་འབྱོར་མང་འཐང་སྐྱེད། །ཉིན་གྱི་བྱར་མཚན་གྱི་མལ་ཚེ་མཛོད། །འགྲོ་ན་སྐྱེལ་མ་འོད་ན་
བསུ་བསོགས། །ཁ་ཆར་བུ་ཡུག་ལམ་འཕྲང་འཇིགས་སྒྲོལ་ལ། །བསམ་དོན་ལྷུན་གྱིས་འགྲུབ་པའི་འཕྲིན་ལས་མཛོད། །ཅེས་འདི་བྱང་ཕྱོགས་སྐྱོད་བའི་མི་དབང་དགོས། །བསྐུལ་ཚེ་ལྷ་དང་མཁའ་འགྲོས་ལུང་བསྟན་པའི། །བཀྲ་ཤིས་འཁྱིལ་པའི་གླིང་ནས་
མང་ཐོས་པ། །འཇམ་དབྱངས་བཞད་པའི་རྡོ་རྗེས་བྲིས་པ་དགེ་བཀྲ་ཤིས།།    ༈    །།བྷྱོ་རབ་འབྱམས་རྒྱལ་བ་ཀུན་གྱི་ཐུགས་རྗེ་ལས། །མིང་བརྒྱ་མཚན་སྟོང་གསོལ་བའི་རེ་མ་ཏི། །དམག་ཟོར་རྒྱལ་མོ་དད་པས་སྤྱན་འདྲེན་གྱི། །

[007B] །རླུང་ནག་དབུས་ན་དྲེའི་རྐྱང་སེར་སྟེང། །ཕྱག་གཡས་བེ་ཅོན་གཡོན་པས་ཐོད་ཁྲག་བསྣམས། །མཚན་རྟགས་ལྔ་ལྡན་སྲིན་མོའི་ཚུལ་འཛིན་ཁྱོད། །མ་ལྟར་བརྩེ་ཞིང་སྲིང་ལྟར་
བྱམས་པས་བཞུགས། །ཤ་ཁྲག་ལ་སོགས་བདུད་རྩི་ལྔ་དང་བཅས། །འབྲུ་སྣ་ལྔ་དང་སྦྱར་བའི་གཏོར་མ་འདི། །དཔལ་ལྡན་མག་ཟོར་རྒྱལ་མོ་ལ་འབུལ་གྱི། །རྒྱལ་བའི་བསྟན་པ་སྲུང་ཕྱིར་བཞེས་སུ་གསོལ། །བདག་སོགས་རྣམས་ཀྱི་
ཆོས་དང་མཐུན་པའི་དོན། །ཇི་ལྟར་བསམ་བ་ཡིད་བཞིན་འགྲུབ་པ་དང། །ནད་གདོན་བགེགས་སོགས་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །དེ་ནས་སྡགས། བྷྱོ་བདུན་མ་ཅི་ནུས་བཟླ། ཡིག་བརྒྱ་བརྗོད། སྐུ་གསུམ་
ལྷུན་འགྲུབ་ཀྱིས་བསྟོད་པ་སོགས་བྱའོ། །བྱིན་རླབས་ཡུ་སྟོབས་ནག་མོ་ནམ་གྲུ་མའི། །གསོལ་མཆོད་བསྙེན་ཚུལ་རིན་ཆེན་ཕྲེང་མངོས་ཡང། །ལི་གྱ་སྐུས་བསྐུལ་ལྟར་མང་ཐོས་པའི། །དགེ་སློང་འཇམ་དབྱངས་བཞད་པས་བྲིས་ད་དགེ།།    ༈    །།ཧཱུཾ་ལྷུན་གྲུབ་
བོད་ཆེན་འབར་བའི་གཞལ་ཡས་ན།་རྡོ་རྗེ་འཆང་དང་རྒྱལ་བ་གཉིས་པའི་ཞབས། །རྡོ་རྗེ་འཇིགས་བྱེད་ཧེ་རུ་ཀ་དཔལ་སོགས། །བླ་མ་ཡི་དམ་བསྲུང་མས་གཟི་བྱིན་བསྐྱེད། །རྒྱལ་བ་གཉིས་པ་བླ་ཆེན་ལ་སོགས་པའི། །རྩ་བརྒྱུད་
བླ་མས་བསྟན་བ་སྲུངས་ཤིག་ཅེས། །བཀའ་བསྒོས་སྟོབས་ལྡན་འོད་འབར་རྒྱལ་མཚན་དང། །ལྷ་ཀླུ་གཉན་དང་བཙན་སོགས་གནས་འདིར་བྱོན། །མདུན་གྱི་ནམ་མཁར་འོད་འབར་གཞལ་ཡས་དབུས། །སེད་ཁྲི་པདྨའི་གདན་

[008A]༄༅། །སོགས་ལ་བཞུགས་ནས། །དགྱེས་བྱེད་དངོས་བཤམས་ཡིད་སྤྲུལ་ལྷ་དང་མིའི། །མཆོད་རྫས་སྤྲིན་གྱི་ཕུང་པོར་འཁྲིགས་པ་བཞེས། །སྦྱངས་རྟོགས་སྒར་བའི་བདུད་རྩིའི་གཏོར་མའི་གཙོས། །རབ་མཛེས་
མེ་ཏོག་དྲི་ཞིམ་བདུག་སྤོས་དང། །རིན་ཆེན་སྒྲོན་མེ་དྲི་ཆབ་རོ་བརྒྱའི་ཟས། །སྙན་བརྗིད་རོལ་མོའི་ཚོགས་འབུལ་འདི་བཞེས་ལ། །དགེ་འདུན་ཐོས་བསམ་སྒོམ་གསུམ་རབ་རྒྱས་ཤིང། །ཕུན་ཚོགས་དཔལ་འབྱོར་མ་ལུས་ལེགས་
འདུ་ཞིང། །དགེ་འདུན་ལ་གནོད་ནང་གདོན་དགྲ་སོགས་ཀྱིས། །ཉེ་བར་འཚེ་བ་ཐམས་ཅད་ཞི་བར་མཛོད། །ཁྱད་པར་རྒྱལ་བ་གཉིས་པའི་རིང་ལུགས་ཀྱི། །བཤད་སྒྲུབ་རྒྱལ་མཚན་འཛིན་པའི་དགེ་འདུན་སྡེ། །བསླབ་པ་
གསུམ་ལྡན་མཁས་མང་ངུར་སྨྲག ་འཛིན། །འདུས་སྡེས་གནས་འདིར་དུས་ཀུན་ཁྱབ་པར་མཛོད། །སྟོབས་ལྡན་འོད་འབང་རྒྱལ་མཚན་གསོལ་མཆོད་ཚུལ། །དགེ་ལེགས་རྒྱ་མཚོའི་སྤྲོན་ཞེས་བྱ་བ་ཡང། །གྲུབ་དབང་ལི་གྱ་སྤྲུལ་སྐུས་བསྐུལ་པའི་ཚེ། །མང་
ཐོས་ཤཱཀྱའི་དགེ་སློང་འཇམ་པའི་དབྱངས། །བཞད་པའི་རྡོ་རྗེས་དགའ་བས་སྤྲོ་བཞིན་དུ། །བསྟན་དང་འགྲོ་ལ་ཕན་པའི་སེམས་ཀྱིས་བྲིས། །དགེ་ལེགས་འཕེལ།།    ༈    །།ན་མོ་གུ་རུ་མ་ཉྫུ་གྷོ་ཥཱ་ཡ། བསང་རྫས་དཀྱུས་ལྟར་སྡགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ལ་
ཧཱུཾ་མདུན་དུ་བདེ་བ་ཆེན་པོའི་ཕོ་བྲང་ན། །སྣ་ཚོགས་པདྨ་འདབ་སྟོང་ཡངས་པའི་སྟེང། །རིན་ཆེན་སེང་ཁྲི་ཉི་ཟླའི་གདན་ཁྲི་ལ། །ཡིད་འཕྲོག་འཇའ་ཚོན་སྣ་ལྔའི་གུར་ཁྱིམ་དབུས། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །

[008B] །ཞི་རྒྱས་དབང་དྲག་འཕྲིན་ལས་བསྒྲུབ་པའི་ཕྱིར། །སྤྱན་འདྲེན་མཆོད་བའི་གནས་འདིར་བཞུགས་སུ་གསོལ། །རྡོ་རྗེ་འཆང་དང་སར་ཧ་ལ་སོགས། །རྫུ་འཕྲུལ་ཆེན་
པོ་གྲུབ་ཆེན་བརྒྱད་ཅུ་ཡང། །རིག་འཛིན་དཔའ་བོ་མཁའ་འགྲོའི་ཚོགས་དང་བཅས། །སྤྱན་འདྲེན་  ྾  རྒྱལ་སྲས་ཀླུ་སྒྲུབ་ཐོགས་མེད་ལ་སོགས་པའི། །ཟབ་མོ་ལྟ་བརྒྱུད་བླ་མ་འཁོར་དང་བཅས། །སྤྱན་འདྲེན་  ྾  གྲུབ་ཆེན་
ཕ་ཅིག་དམ་པ་སངས་རྒྱས་སོགས། །རྒྱ་ཆེན་སྤྱོད་བརྒྱུད་བླ་མ་འཁོར་དང་བཅས། །སྤྱན་འདྲེན་  ྾  ཇོ་བོ་འབྲོམ་སྟོན་རྒྱལ་བའི་འབྱུང་གནས་སོགས། །བཀའ་གདམས་བརྒྱུད་བའི་བླ་མ་འཁོར་དང་བཅས། །སྤྱན་འདྲེན་  ྾  རིགས་
ཀུན་ཁྱབ་བདག་བློ་བཟང་གྲགས་པའི་དཔལ། །ལམ་རིམ་བརྒྱུད་པའི་བླ་མ་འཁོར་དང་བཅས། །སྤྱན་འདྲེན་  ྾  མར་བ་མིད་ལ་ཡབ་སྲིས་ལ་སོགས་པའི། །བཀའ་བརྒྱུད་བླ་མ་འཁོར་དང་བཅས་པ་རྣམས། །སྤྱན་འདྲེན་  ྾  རྗེ་
བཙུན་ཀུན་སྙིངས་ཆེན་པཎྚི་ཏ། །ལམ་འབྲས་བརྒྱུད་པའི་བླ་མ་འཁོར་དང་བཅས། །སྤྱན་འདྲེན་  ྾  མི་ཏི་ར་ཧཱུ་ཁྱུད་པོ་རྣལ་འབྱོར་སོགས། །ཤངས་པ་བཀའ་བརྒྱུད་བླ་མ་འཁོར་དང་བཅས། །སྤྱན་འདྲེན་  ྾  གསང་འདུས་
མི་བསྐྱོད་རྡོ་རྗེའི་ལྷ་ཚོགས་སོགས། །རྒྱུད་སྡེ་བཞི་ཡི་ལྷ་ཚོགས་འཁོར་དང་བཅས། །སྤྱན་འདྲེན་  ྾ །    ༈    །ཧཱུཾ་དཔལ་ལྡན་ཡེ་ཤེས་མགོན་པོ་ཕྱག་དྲུག་སོགས། །ཕྱོགས་སྐྱོང་དཔལ་མགོན་བདུན་ཅུའི་ཚོགས་དང་བཅས་
[009A]༄༅། །སྤྱན་འདྲེན་  ྾  སྐྱེ་འགྲོའི་སྲོག་བདག་ཆོས་རྒྱལ་ཡབ་ཡུམ་དང། །གཤིན་རྗེ་ཕོ་བརྒྱད་མོ་བརྒྱད་འཁོར་དང་བཅས། །སྤྱན་འདྲེན་  ྾ ། དཔལ་ལྡན་མ་ཅིག་རྒྱལ་མོ་རེ་མ་ཏི། །མོ་བརྒྱད་བསྲུང་མ་འཁོར་
དང་བཅས་པ་རྣམས། །སྤྱན་འདྲེན་  ྾  འདོད་དགུའི་ཆར་འབེབས་རྒྱལ་ཆེན་རྣམ་ཐོས་སྲས། །གནོད་སྦྱིན་ནོར་ལྷ་འཁོར་དང་བཅས་པ་ཟམས། །སྤྱན་འདྲེན་  ྾ ། ཁྲག་མདོག་དྲེགས་པ་ལྕམ་སྲིང་ཡབ་ཡུམ་དང། །སྲོག་གཅོད་
བཤན་པའི་ཚོགས་དང་བཅས་པ་སོགས། །སྤྱན་འདྲེན་  ྾ ། བེ་ཧར་རྒྱལ་པོ་སྐུ་ལྔ་འཁོར་དང་བཅས། །སྐྱེས་བུ་རྡོར་ལེགས་གཟའ་མཆོག་རྒྱུ་སྐར་དང། །དྲེགས་པའི་སྡེ་བརྒྱད་ལྷ་ཀླུ་འཁོར་དང་བཅས། །སྤྱན་འདྲེན་  ྾  ཚེ་རིང་
མཆེད་ལྔ་བསྟན་མའི་ཚོགས་དང་བཅས། །ས་ཡི་ལྷ་མོ་འཁོར་དང་བཅས་པ་རྣམས། །སྤྱན་འདྲེན་  ྾  སྣང་སྲིད་སྡེ་དཔོན་རྨ་ཆེན་སྤོམ་ར་ཡང། །རྨ་རིགས་སུམ་བརྒྱ་དྲུག་ཅུའི་འཁོར་དང་བཅས། །སྤྱན་འདྲེན་  ྾  མགུར་ལྷ་བཅུ་གསུམ་
སྲིད་པའི་ལྷ་དགུ་སོགས། །འཛམ་གླིང་གཞི་བདག་འཁོར་དང་བཅས་པ་རྣམས། །སྤྱན་འདྲེན་  ྾  འཇིགས་པའི་སྒྲ་སྒྲོགས་གཉན་རྗེ་གོང་སྔོན་ཡང། །གཉན་འཁོར་སུམ་བརྒྱ་དྲུག་ཅུའི་འཁོར་དང་བཅས། །སྤྱན་འདྲེན་  ྾  རབ་
འཇིགས་ལྷ་ཆེན་ཐོག་ལྷ་རྩེ་རྒོད་སོགས། །ཡུལ་འདིའི་གཞི་བདག་ལྷ་ཀླུ་འཁོར་དང་བཅས། །སྤྱན་འདྲེན་  ྾  བྱེས་འགྲོའི་ལམ་ལྷ་སྐྱེས་པའི་ཡུལ་ལྷ་དང། །དགྲ་ལྷ་འགོ་བའི་ལྷ་སྲུང་འཁོར་དང་བཅས། །སྤྱན་འདྲེན་མཆོང་

[009B] །ཧཱུཾ་ཡེ་ཤེས་རང་སྣང་ལས་གྲུབ་འོད་གསལ་མེར། །དངོས་བཤམས་ཡིང་སྤྲུལ་ཕྱི་ནང་མཆོད་པའི་ཚོགས། །དམ་རྫས་སྨན་སྣ་བསང་རྫས་བརྒྱ་ཕྲག་དག་མཁན་པ་སུར་དཀར་རྒྱ་ཞུག་དུང་སྦྲིན་
བཅས། །དྲི་མཆོག་མཆོད་ཡོན་བདུད་རྩིའི་རྒྱ་མཚོ་འབུལ། །ངག་བྱེད་ཞབས་བསིལ་ལྷ་རྫས་མ་ཏོག་འབུལ། །ཙན་དན་སྤོས་དང་སྣང་གསལ་འོད་མཆོག་འབུལ། །ག་བུར་དྲི་དང་རོ་བརྒྱའི་ཟས་མཆོག་འབུལ། །རྐང་གླིང་རྔ་དང་རོལ་
མོའི་སྒྲ་མཆོག་འབུལ། །མཛེས་པའི་རྟ་མཆོག་མ་ཧེ་ལུག་ནག་ཚོགས། །འཕུར་ལྡིང་ཁྱུང་དང་ཁྱི་ནག་དོམ་ལྟར་འཕྱོ། །གཡུལ་ལས་རྒྱལ་པའི་རྡོ་རྗེའི་འོག་ཁྲབ་དང། །དགྲ་འཇོམས་འབར་བའི་རྣོ་ངར་མཚོན་ཆ་སོགས། །ཕྱི་ནང་
གསང་བའི་རྟེན་རྣམས་མ་ལུས་འབུལ། །གདུག་པའི་དགྲ་བགེགས་མ་ལུས་ཚར་གཅོད་མཛོད། །ཤ་ཁྲག་དམར་ཆེན་གཏོར་མས་ས་གཞི་གང། །ཕུན་ཚོགས་འདོད་ཡོན་སྣ་ལྔས་བར་སྣང་གང། །རིན་ཆེན་རྒྱལ་སྲིད་སྣ་བདུན་
ནམ་མཁའ་གང། །རི་རབ་གླིང་བཞི་ཉི་ཟླའི་གདན་དང་བཅས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འབུལ། །   ༈    །ཧཱུཾ་རྩ་བརྒྱུད་བླ་མ་ཡིད་དམ་དཀོན་མཆོག་གསུམ།།
དཔའ་བོ་མཁའ་འགྲོ་བསྟན་སྲུང་རྒྱ་མཚོའི་ཚོགས། །དྲེགས་པ་སྡེ་བརྒྱད་ཚོགས་རྣམས་དགོངས་སུ་གསོལ། །མདོར་ན་རྣལ་འབྱོར་བདག་ཅག་འཁོར་བཅས་ཀྱིས། །རང་སྣང་མ་དག་ནོངས་པ་ཅི་མཆོས་པ། །སྒྲུ་རྫས་དམན་དང་

[010A]༄༅། །མཆོད་གཏོར་ཆག་པ་དང་མི་གཙང་རྫས་ཀྱིས་བསངས་རྫས་འབག་པ་སོགས། །ནོངས་པར་གང་གྱུར་རྨི་ལམ་སྒྱུ་མ་དང། །ཁྱེད་རྣམས་སོ་སོའི་སྤྱན་སྔར་མཐོལ་ལོ་བཤགས། །གང་བྱས་བྱ་བ་སྤྱོད་པ་
མི་མཁས་པའི། །མ་དད་ལོག་ལྟ་ལ་སོགས་བགྱིས་པ་དང། །ཐུགས་དང་འགལ་བ་ཐམས་ཅད་ཅི་མཆིས་པ། །   ༈    །ཧཱུཾ་གསེར་ཞུན་འབར་འདྲའི་ཡེ་ཤེས་མེ་ནང་དུ། །རྨད་
བྱུང་སྤོས་སྣ་བསང་རྫས་བརྒྱ་ཕྲག་དག་བསྲེགས་པའི་དུང་སྤྲིན་འཆི་མེད་ལམ་གང་བས། །བཀའ་དྲིན་གསུམ་ལྡན་རྩ་བའི་བླ་མ་བསངས། །དངོས་བརྒྱུད་བླ་མའི་ཚོགས་རྣམས་ཐམས་ཅད་བསངས། །ཕྱོགས་བཅུའི་སངས་
རྒྱས་བྱང་སེམས་ཐམས་ཅད་བསངས། །ཕྱོགས་བཅུའི་ཡིད་མ་བསྟན་སྲུང་ཐམས་ཅད་བསངས། །རྡོ་རྗེ་འཆང་དང་སར་ཧ་ལ་སོགས། །རྫུ་འཕྲུལ་ཆེན་པོ་གྲུབ་ཆེན་བརྒྱད་ཅུ་ཡང། །རིག་འཛིན་དཔའ་བོ་མཁའ་འགྲོའི་ཚོགས་
བཅས་བསངས། །རྒྱལ་སྲས་ཀླུ་སྒྲུབ་ཐོགས་མེད་ཡབ་སྲས་སོགས། །རྒྱན་དྲུག་མཆོག་གཉིས་ལོ་པཎ་ཐམས་ཅད་དང། །ཟབ་མོ་ལྟ་བརྒྱུད་བླ་མ་འཁོར་བཅས་བསངས། །གྲུབ་ཆེན་ཕ་ཅིག་དམ་པ་སངས་རྒྱས་དང། །མཁའ་
འགྲོ་མ་ཅིག་ཀྱི་སྒྲོན་མ་སོགས། །རྒྱ་ཆེན་སྤྱོད་བརྒྱུད་བླ་མ་འཁོར་བཅས་བསངས། །ཁྱབ་བདག་རྡོ་རྗེ་འཆང་དབང་ཨ་ཏི་ཤ་འབྲོམ་སྟོན་རྒྱལ་བའི་འབྱུང་གནས་ལ་སོགས་པའི། །བཀའ་གདམས་བརྒྱུད་པའི་

[010B] །རིགས་ཀུན་ཁྱབ་བདག་བློ་བཟང་གྲགས་པའི་དཔལ། །རྒྱལ་ཚབ་མཁས་གྲུབ་དགེ་འདུན་གྲུབ་ལ་སོགས། །ལམ་རིམ་བརྒྱུད་པའི་བླ་མ་འཁོར་བཅས་བསངས། །སྒྲ་བསྒྱུར་ཆེན་བོ་མར་བ་ལོ་ཙྪ་དང། །གྲུབ་
པའི་དབང་ཕྱུག་མདིལ་ཡབ་སྲས་སོགས། །བཀའ་བརྒྱུད་བླ་མ་ཡབ་སྲས་འཁོར་བཅས་བསངས། །རྗེ་བཙུན་ཀུན་སྙིངས་ཆེན་པཎྜི་ཏ། །འབྲོམ་མགོན་རྒྱལ་བའི་འབྱུང་གནས་ལ་སོགས་པའི། །ལམ་འབྲས་བརྒྱུད་པའི་བླ་མ་འཁོར་
བཅས་བསངས། །རྡོ་རྗེ་འཆད་དང་དཔལ་ལྡན་ཤ་བ་རི། །མཻ་ཏྲི་ར་ཧཱུ་ཁྱུང་པོ་རྣལ་འབྱོར་སོགས། །ཤངས་པ་བཀའ་བརྒྱུད་བླ་མ་འཁོར་བཅས་བསངས། །གསང་འདུས་མི་བསྐྱོད་རྡོ་རྗེའི་ལྷ་ཚོགས་དང། །ཡི་དམ་རྡོ་རྗེ་འཇིགས་བྱེད་
ལ་སོགས་པ། །འཁོར་ལོ་སྡོམ་པ་ཀྱཻ་རྡོར་ལྷ་ཚོགས་བཅས། །ཀུན་རིག་རྡོར་དབྱིངས་རྣམ་སྣང་མངོན་བྱང་སོགས། །རྒྱུད་སྡེ་བཞི་ཡི་དཀྱིལ་འཁོར་ལྷ་ཚོགས་བསངས།    ༈    །ཧཱུཾ་འཇིགས་རུང་བསིལ་པའི་ཚལ་གྱི་ངུར་ཁྲོད་ནས། །
ཡེ་ཤེས་མགོན་པོ་ཕྱག་དྲུག་ཕྱག་བཞི་པ། །ཡུམ་བཅས་གནོད་སྦྱིན་བཞི་དང་གུར་མགོན་ཞལ། །ཞི་རྒྱས་དབང་དྲག་ལས་ཀུན་སྒྲུབ་མཛད་པའི། །ཕྱོགས་སྐྱོང་དཔལ་མགོན་བདུན་ཅུ་འཁོར་བཅས་བསངས། །ལྷོ་ཕྱོགས་གཤིན་རྗེ་
ཆེན་པོའི་གྲོང་ཁྱེར་ནས། །སྲོག་ལེན་གཤིན་རྗའི་རྒྱལ་པོ་ཡབ་ཡུམ་དང། །ལས་ཀྱི་གཤིན་རྗེ་ཙམ་མུཎྜི་ལ་སོགས། །དགེ་སྡིག་ཤན་འབྱེད་བསྟན་དགྲ་བརླག་པར་མཛད། །ཕོ་བརྒྱད་མོ་བརྒྱད་བཤན་པའི་ཚོགས་བཅས་བསངས། །

[011A]༄༅། །བྱང་ཤར་མུ་ལེ་ཏིང་གི་ཁྲག་མཚོའི་ནང། །དཔལ་ལྡན་འདོད་ཁམས་དབང་ཕྱུག་མཁའ་འགྲོའི་གཙོ། །དམ་ག་དང་ཟོར་གྱི་ལས་དགྱེས་དཔལ་ལྷ་མོ། །དུས་བཞིའི་རྒྱལ་མོ་གདོང་ཅན་གཉིས་དང་
བཅས། །དགེ་འདུན་སྡེ་སྐྱོངས་དགྲ་བགེགས་ཐལ་བར་བརླག་མོ་བརྒྱུད་ཆོས་སྐྱོང་སྲུང་མ་འཁོར་བཅས་བསངས། །བྱང་ཕྱོགས་ལྕང་ལོ་ཅན་གྱི་དགའ་ཆེལ་ནས། །འདོད་དགུའི་ཆར་འབེབས་རྒྱལ་ཆེན་རྣམ་ཐོས་སྲས། །
དངོས་གྲུབ་ཀུན་སྩོལ་རྟ་བདག་བརྒྱད་ཀྱིས་བསྐོར། །ཁྲིམས་ལྡན་སྐྱོང་ཞིང་སེམས་ཅན་དབུལ་བ་སེལ། །གནོད་སྦྱིན་ནོར་ལྷ་འཁོར་དང་བཅས་པ་  ྾  བྱང་ཤར་མ་རུ་ཙེ་ཡི་དུར་ཁྲོད་ནས། །འཇིགས་རུང་ཁྲག་མདོག་ལྕམ་སྲིང་
ཡབ་ཡུམ་དང། །གྲི་ཐོགས་བརྒྱད་དང་བཤན་གཉེར་གཅིག་སོགས། །སྐད་ཅིག་ཙམ་ལ་དམ་ཉམས་ཐལ་བར་རློག་བདུད་བཙན་མ་མོ་གནོད་སྦྱིན་འཁོར་བཅས་  ྾  རང་རང་འདོད་དགུའི་ཕོ་བྲང་སོ་སོ་ནས། །བེ་ཧར་རྒྱལ་པོ་
སྐུ་ལྔ་རྡོར་ལེགས་སོགས། །ཕྱོགས་སྐྱོང་རྒྱུ་སྐར་ཉི་ཤུ་རྩ་བརྒྱད་དང། །བདག་ཅང་མཐུན་རྐྱེན་སྒྲུབ་ཅིང་བར་ཆད་སེལ། །དྲེགས་པ་སྡེ་བརྒྱད་ལྷ་ཀླུ་འཁོར་བཅས་  ྾  གར་བཞུགས་རྡོ་རྗེ་ཐེག་པའི་ཕོ་བྲང་ནས། །རྒྱལ་བསྟན་
སྐྱོང་མཛད་བསྟན་མ་བཅུ་གཉིས་ཡང། །སྐུ་ཡི་སྤྲུལ་བ་སྣ་ཚོགས་ཕྱོགས་བཅུར་སྟོན། །རྣལ་འབྱོར་གྲོགས་བྱེད་སངས་རྒྱས་བསྟན་པ་སྐྱོངས། །ཚེ་རིང་མཆེད་ལྔ་བསྟན་མའི་ཚོགས་བཅས་  ྾  རང་བརྗིད་སྤྲུལ་པའི་གངས་

[011B] །སྣང་སྲིད་སྡེ་དཔོན་རྨ་ཆེན་སྤོམ་མར་ཡང། །རྨ་རིགས་སུམ་བརྒྱ་དྲུག་ཅུའི་འཁོར་གྱིས་བསྐོར། །བསྟན་པ་སྲུང་ཞིང་བོད་ཁམས་སྐྱོང་བར་མཛད། །རྗེ་ཡི་མགུར་ལྷ་བཅུ་གསུམ་འཁོར་བཅས་  ྾  རང་བཞིན་
སྤྲུལ་པའི་གངས་རིའི་གནས་མཆོག་ན། །སྟོབས་ལྡན་ལྷ་ཆེན་པར་ལྷ་ཤམ་པོ་དང། །སྲིད་བ་ཆགས་པའི་ལྷ་དགུ་ལ་སོགས་པའི། །ལས་རྣམས་སྒྲུབ་མཛད་མི་ཕྱུགས་སྐྱོང་བར་མཛད། །འཛམ་གླིང་གཞི་བདག་འཁོར་དང་
བཅས་པ་  ྾  སྤང་ལྗོངས་རིན་ཆེན་སྤུངས་པའི་གནས་མཆོག་ནས། །འཇིགས་པའི་སྒྲ་སྒྲོགས་གཉན་རྗེ་གོང་སྔོན་ཡང། །གཉན་འཁོར་སུམ་བརྒྱ་དྲུག་ཅུའི་འཁོར་གྱིས་བསྐོར། །ཡུལ་འདིའི་མི་དང་འབྲུ་ཕྱུགས་སྐྱོང་
བར་མཛད། །དཀར་ཕྱོགས་སྐྱོང་བའི་གཞི་བདག་འཁོར་བཅས་  ྾  ལྗོན་ཤིང་བྲག་བརྒྱན་རབ་འཇིགས་སྤྲུལ་པའི་གནས། །ལྷ་ཆེན་ཐོག་ལྷ་རྩེ་རྒོད་རྔམས་ཤིང་འཇིགས། །རང་འདྲའི་སྤྲུལ་པའི་སྡེ་བརྒྱད་འཁོར་གྱིས་བསྐོར།།
ལས་རྣམས་སྒྲུབ་ཅིང་དགྲ་ལས་རྒྱལ་བར་བྱེད། །ཡུལ་འདིའི་གཞི་བདག་ལྷ་ཀླུ་འཁོར་བཅས་  ྾  རང་བཞིན་སྤྲུལ་པའི་གནས་མཆོག་སོ་སོ་ནས། །བདག་ལ་སྲུངས་སྐྱོབས་དངོས་གྲུབ་སྟེར་མཛད་པའི། །སྐྱེས་པའི་ཡུལ་ལྷ་གྲོགས་
ལྷ་ལམ་ལྷ་བཅས། །དགྲ་ལྷ་འགོ་བའི་ལྷ་སྲུང་ལ་སོགས་བསངས།    ༈    །ཧཱུཾ་མཐུན་པའི་དངོས་གྲུབ་མ་ལུས་ལུས་བདག་ལ་སྩོལ། །འཁོར་དང་བསྟན་པ་ལོངས་སྤྱོད་ཐམས་ཅད་ཀུན། །རྒྱས་པར་མཛོད་ཅིག་བསྟན་སྲུང་རྒྱ་མཆོའི་

[012A]༄༅། །ཚོགས། །གཞིས་སུ་བཀྲ་ཤིས་ཚེ་རིང་ལོངས་སྤྱོད་འཕེལ། །བྱེས་སུ་ལམ་འཕྲང་ཆུ་ལས་སྒྲོལ་འདོན་མཛོད། །འཇིགས་སར་དགྲ་ཇག་ཆོམ་རྐུ་ན་འཚེ་ལ་སྐྱོབས། །མང་བོས་བཀུར་ཞིང་སྙན་
གྲགས་རྒྱས་མཛོད་ཅིག་སྙན་པའི་དར་ཕྱོར་སྲགས་པའི་དུང་བུས་ལ། །དགྲ་རྣམས་པ་མ་ཞིང་གཡུལ་ལས་རྒྱལ་བར་མཛོད། །བྱེས་སུ་འགྲོ་པའི་སྐྱེལ་མ་ལེགས་པར་གྱིས། །ཚུར་ལ་འོངས་པའི་དངོས་གྲུབ་བསུ་མ་མཛོད་
མཐུན་རྐྱེན་དམ་ཆོས་བསྒྲུབ་པའི་རྐྱེན་རྣམས་ཀུན། །འབད་རྩོལ་མེད་པར་ལྷུན་གྱིས་གྲུབ་པར་མཛད། །བདག་ལ་སྡང་ཞིང་གདུག་པའི་སེམས་ལྡན་པའི། །གནོད་བྱེད་དགྲ་བགེགས་མ་ལུས་ཐལ་བར་རློག་འཁོར་དང་ཚེ་
དཔལ་མངའ་ཐང་སྟོབས་འབྱོར་སྦེལ། །ཞི་རྒྱས་དབང་དྲག་འཕྲིན་ལས་གྲུབ་བར་མཛོད། །གང་ཡང་བདག་བློ་རྨོངས་པའི་ཉེས་པ་ཀུན། །མཆོད་རྫས་མ་འབྱོར་བསང་རྫས་སྦགས་པ་སོགས། །སྒོ་གསུམ་སྒོ་ནས་ཉེས་བ་ཅི་
བགྱིས་པ། །དེ་ཀུན་ཁྱེད་རྣམས་སོ་སོས་བཟོད་མཛད་རིགས། །ཨོཾ་ཨཱ་བཛྲ་མའུཿ་ཡེ་ཤེས་སེམས་དཔའ་བདག་ཐིམ་འཇིག་རྟེན་པ། །དགའ་བས་ཚིམ་ནས་རང་རང་གནས་སུ་གཤེགས། །རང་གཞན་དུས་གསུམ་དགེ་བ་གང་བསག་
པ༑ ༑མར་གྱུར་སེམས་ཅན་དོན་དུ་བདག་གིས་བསྔོ། །དུས་གསུམ་བདེ་གཤེགས་སྲས་བཅས་མཐུ་སྟོབས་ཀྱིས། །མ་རྣམས་སེམས་ཅན་སངས་རྒྱས་མྱུར་ཐོབ་ཤོག་གཏན་གྱི་དངོས་གྲུབ་མཆོག་རྣམས་སྩོལ་མཛད་པའི། །

[012B] ཞི་སོགས་རབ་འབྱམས་ལས་ཀུན་སྒྲུབ་མཛད་པའི། །ཡི་དམ་ལྷ་ཚོགས་རྣམས་ཀྱི་  ྾  དམ་ཉམས་དགྲ་བགེགས་ཐལ་བར་བརླག་མཛད་པའི། །བསྟན་སྲུང་རྒྱ་མཚོ་རྣམས་ཀྱི་  ྾  ཡུལ་
འདིར་འཐབ་རྩོད་ནང་རིམས་ཞི་མཛད་པའི། །ཡུལ་ལྷ་གཞི་བཞག་བདག་རྣམས་ཀྱི་  ྾  ཆར་ཆུ་དུས་འབེབས་འབྲུ་རྣམས་འཕེལ་མཛད་པའི། །ལྷ་ཀླུ་དཀར་ཕྱོགས་སྐྱོང་པའི་བཀྲ་ཤིས་ཤོག། ། །འདི་ཡང་རྗེ་
འཇམ་དབྱངས་བཞད་པའི་རྡོ་རྗེས་མཛད་པའོ།།    ༈    །།ནམ་ཤྲཱི་བཛྲ་བཧཻ་ར་ཝཱ་ཡ། རྒྱལ་ཀུན་ཡབ་གཅིག་རྗེ་བཙུན་འཇམ་པའི་དབྱངས། །སྲིད་གསུམ་གདུག་པ་ཀུན་འདུལ་བཧཻ་ར་ཝ། །གང་དེ་ངུར་སྨྲིག་གར་མཛད་ཙོང་ཁ་བ།།
རྣམ་གསུམ་དབྱེར་མེད་སྙིང་དབུས་པད་མཚོར་བཞུགས། །གངས་ཅན་མགོན་པོ་ཕྱག་ན་པདྨ་དང། །ཕྱག་ན་རྡོ་རྗེ་འབར་བའི་ཆེ་བ་བརྒྱད། །པད་འབྱུང་ཇོ་འབྲོམ་བསོད་ནམས་མཚན་ཅན་སོགས། །ཞྭ་སེར་རིང་ལུགས་རྒྱས་
མཛད་ཡབ་སྲས་ཀྱི། །སྦྲུལ་སྐུའི་ཉིན་བྱེད་ཕྲེང་བར་ལྷག་པར་དང། །རྒྱལ་སྲས་དྲན་ཙམ་བསོད་ནམས་མཐའ་མེད་པའི། །མི་གཡོའི་སར་གནས་བསམ་བཞིན་དྲགས་པའི་མགོན། །ལྷ་གཉན་ཆེན་བོ་སྦོམ་རའི་གསོལ་
མཆོད་ཀྱི། །བདུད་རྩིའི་ཆར་འབེབས་སྣོད་ངན་གསུམ་དོར་ཏེ། །གཅེས་པའི་ཡོལ་གོར་བསྟེན་དང་དོན་གཉིས་འགྲུབ། །དེ་ཡང་སྤྱིར་རྒྱུད་སྡེ་བཞི་ནས་ལྷ་ཀླུའི་སྒྲུབ་ཚུལ་ཆེས་མང་བ་ལྟར་རྒྱ་བོད་ཀྱི་པཎ་གྲུབ་དུ་མས་དགོས་ཕྱག་ལེན་དུ་་པ་

[013A]༄༅། །ལས་འདིར་རྒྱལ་བསོད་ནམས་རྒྱ་མཚོ་དང་པཎ་ཆེན་ཐམས་ཅད་མཁྱེན་པ་སྐུ་གོང་མ་རིན་པོ་ཆེས་གནང་བ་སོགས་ལ་བརྟེན་ན་ཉུང་གསལ་འཁྱེར་བདེ་ཙམ་འགོད་པ་ལ། དེ་ཡང་སྤྱན་གཟིགས་རྟེན་མཐུན་རྫས་མཆོད་གཏོར་གསེར་སྐྱེམས་སླ་ཆོས་སུམ་སོང་པར་
བཤམས། རང་ཉིད་རིག་ །སྤྱི་རྒྱུད་པས། རྒྱིས། །ཞེས་གསུངས་པ་ལྟར། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧཱུཾ་ཕཊ། གསུམ་གྱིས་བསངས། །ཨོཾ་སྭ་ཝ་ས་ཕྱི་ནང་གསང་བའི་
རྟེན་དང་མཆོད་རྫས་ཐམས་ཅད་རང་བཞིན་གྱིས་མི་དམིགས་པར་སྟོང་པར་གྱུར། སྟོང་པའི་དང་ལས་བྷཱུཾ་ལས་རིན་པོ་ཆེའི་སྣོད་ཡངས་ཤིང་ ཨོཾ་མཾ་རང་རང་གི་མིང་ཡིག་དང་པོ་ཐིག་ལེ་སངས་རྒྱས་པ་ལྐུ་བ་ལས་བྱུང་བའི་དམ་རྫས་སྤྱན་གཟིགས་
མཆོད་གཏོར་རྣམས་བདུད་རྩིའི་རྒྱ་མཚོ་ཆེན་པོ་ལ་སོགས་པ་ཀུན་ཏུ་བཟང་པོའི་མཆོད་སྤྲིན་ནམ་མཁའ་དང་མཉམ་པ་བསམ་གྱིས་མི་ཁྱབ་པ་ལྷ་གཉན་ཆེན་པོ་འཁོར་བཅས་ཀྱི་དབང་པོ་དྲུག་གི་སྤྱོད་ཡུལ་དུ་བདེ་བ་བསྐྱེད་པར་བྱེད་པ་
ས་གཞི་བར་སྣང་ཡོངས་སུ་གང་བར་བསམ། ཨོཾ་ཨཱ་ཧཱུཾ། ལན་གསུམ། ཨོཾ་སརྦ་བིད་བའུ་ར་བའུ་ར་བའུ་ར་སཱུ་ར་སཱུ་ར་ཨ་ཝ་རྟ་ཡ་ཨ་ཝ་རྟ་ཡ་ཧོ། བཛྲ་སྥ་ར་ཎ་ཁཾ། ཞེས་པ་ལན་གསུམ་བརྗོད། ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཞག་ཙམ་མོ། །ཞེས་
སྔགས་དྲུག་ །ཕག་གྲུའི་ཕྱག་ལེན་ལ། ཨོཾ་མུ་ཡེ་གླང་ཆེན་བེ་ཏ་ཉེ་རི་འབའ་ར་ཏྲཾ། ཨོཾ་མུ་ཡེ་ཁྱུང་གྲགས་

[013B] ཨོཾ་མུ་ཡེ་ཤེ་ཐུན་བི་ཏ་ཉེ་རི་འབའ་ར་ཏྲཾ། །སོཾ་ཕྲོཾ་ཏ་བཧྲུཾ་ཛུ་དབུང་འདུ་སུ་བ་ལི་སཱཏཱ། ཨ་ཡང་རཾ་ཡཾ་མཾ། ཁཾ་བཧུཾ་རི་རི། གར་མ་ལ་ཧོ། བཧྲུཾ་འདུས། ཞེས་པ་བདུན་ན་མ་ཉེར་གཅིག་འདོན་པ་འཕྲག་བར་གྲགས་པས་རུང་ངོ། །དེ་ནས་བསང་དུད། རྔ་
དུང་གླིང་སྦུབ་སིལ་དཀྲོལ་ཞིང་གཡུ་འབྲུག་ལྡིར་བ་ལྟ་བུའི་དབྱངས་དང་བཅས་ཏེ་དོན་དྲན་བཞིན་དུ་འདི་ལྟར་བརྗོད་དོ། །སྤྱན་འདྲེན་པ་ནི། རབ་བརྗིད་གངས་རི་ཤེལ་གྱི་ལྷུན་ལྟར་སྡུབ། །རྩེ་མོ་ཚངས་པའི་འཇིག་རྟེན་བསྙེགས་བཞིན་མཐོ། །རྐེད་པ་གཡུ་ཡི་
གཡའ་ཆུང་འོག་ཕགས་སིལ། །རྩ་བརྟན་སྤངས་ལྗོངས་སྨན་ཤིང་མེ་ཏོག་བཀྲ་སྒྲ་ལྡན་ཆུ་བོ་གྲངས་མེད་བཀའ་བཞིན་འབབས། །ཉེ་འཁོར་གངས་ཕྲན་གསུམ་བརྒྱ་དྲུག་ཅུས་བསྐོར། །ཕྱོགས་བཞིར་ཐང་ཆེན་བཞི་དང་ཆུ་བོ་བ་ཞི།།
ལྷ་སྨན་རོལ་མཚོ་ཁྲི་ཤོག་མཚོ་སོགས་འཁྱིལ། །དེ་ཀུན་ཕྱོགས་མཐར་གཡའ་གངས་རིས་བསྐོར་པའི། །ཕྱོགས་བཞིར་གཉན་ཆེན་སྡེ་བཞིའི་གཡའ་གངས་ལྕོག་དེ་ལྟར་མཐོང་དང་བསམ་པས་ཀུན་དགའི་དཔལ། །ཕྱི་བལྟས་
ས་འཛིན་ནང་དུ་རིན་པོ་ཆེ། །སྣ་ཚོགས་ལས་གྲུབ་ཕོ་བྲང་རིམ་དགུས་མཐོ། །ཉི་ཟླའི་འོད་འབར་གསེར་གཡུའི་རྒྱ་ཕིབས་འཚར། །ཁོར་ཡུག་ལྕགས་རི་ཉིས་རིམ་ལྕོག་བཞིས་སྤ། །ནོར་བུའི་དྲ་བ་དྲ་ཕྱེད་རྒྱལ་མཚན་དང། །བ་དན་
སོགས་ཀྱི་བཀོད་བ་རྨད་བྱུང་གི་རྣམ་པར་རྒྱལ་བའི་ཁང་བཟང་ལྟར་བཀྲ་བའི། །གཞལ་ཡས་དབུས་ན་དྲེགས་པའི་སྤྱི་བདོན་ཆེ། །ས་བརྒྱད་དབང་ཕྱུག་ལྷ་ཆེན་སྦོམ་རེ་ཁྱོད། །སངས་རྒྱས་རྣམ་གཟིགས་མདུན་དུ་ཐུགས་བསྐྱེ་

[014A]༄༅། །བཞིན། །བསྟན་དང་བསྟན་འཛིན་སྐྱོངས་ཕྱིར་གནས་འདིར་གཤེགས། །གསང་ཡུམ་གུང་སྨན་ལྷ་དང་གཟི་ལྡན་འབར། །གས་དགུ་སྲས་མོ་དགུ་དང་གཉན་ཆེན་བཞི། །སུམ་བརྒྱ་དྲུག་ཅུའི་རི་ལ་གནས་
པ་སོགས། །རྩེ་དྲུག་སྙིང་བདུན་ཨ་མེས་གཉན་རྗེ་སོགས། །ཕྱོགས་འདིའི་ལྷ་ཀླུ་སྨན་མོ་བཙན་ལ་སོགས། །དཀར་ཕྱོགས་སྐྱོངས་ཀུན་མ་ལུས་གནས་འདིར་གཤེགས། །ཞེས་སྤྱན་དྲངས་ཏེ། བཞུགས་སུ་གསོལ་བ་ནི།    ༈   
དཀར་ཕུང་པོར་ཏིང་འཛིན་གྱིས། །སྤྲུལ་པའི་གཞལ་མེད་ཁང་དབུས་གསེར་ཁྲི་སོགས། །སྣ་ཚོགས་གདན་སྟེང་ལྷ་རྒྱལ་ཆེན་པོ་ནི། །གངས་རིའི་མདངས་ལྡན་ཕྱག་གཡས་ཡིད་བཞིན་ནོར། །ཕྱག་གཡོན་ཤེལ་ཕྲེང་མདུང་
བསྣམས་དགྲ་བགེགས་འཇོམས། །རིན་ཆེན་འོད་འབར་ཁྲབ་རྨོག་ཟབ་བེར་གསོལ། །རྔམ་བརྗིད་འགྱིངས་པའི་དགྲ་ལྷ་འཁོར་བཅས་རྣམས། །བདག་གི་ལས་སྒྲུབ་མཐུན་རྫས་བཞེས་སླད་བཞུགས། །མཆོད་པ་ནི། ཨོཾ་ལྷུན་
གྲུབ་བདེ་སྟོང་དབྱེར་མེད་ཀློང་དབྱིངས་ནས། །གང་འདོད་མཆོད་པའི་རྣམ་འཕྲུལ་མཐའ་ཡས་པ། །རབ་འབྱམས་ནམ་མཁའ་གང་བའི་ཚོགས་འདི་རྣམས། །སྒྱུ་མའི་རོལ་ལྟར་འཁོར་བཅས་ལ་འབུལ་བཞེས། །རོ་བརྒྱའི་
དཔལ་ལྡན་བ་ལིཾ་རི་ལྟར་སྦུངས། །འབྲས་ཆང་རྒུན་ཆང་རྒྱ་ཇའི་གསེར་སྐྱེམས་སོགས། །བདུད་རྩི་བཏུང་བའི་ཚོགས་རྣམས་མཚོ་ལྟར་འཁྱིལ། །དུད་གླིང་སྦུབ་སིལ་རྔ་རོལ་འབྲུག་ལྟར་ལྡིར། །ལྷ་ཆེན་འཁོར་བཅས་

[014B] །ཡན་ལག་བརྒྱད་ལྡན་མཆོད་ཡོན་གངཱར་འགྲན། །ལྷ་མིའི་མེ་ཏོག་མཛེས་པས་བར་སྣང་འགེངས། །འོད་འབར་རིན་ཆེན་མར་མེའི་ཕྲེང་བ་དངར། །སྨན་སྤོས་ཤིང་སྣའི་དུད་སྤྲིན་མཁའ་ཁྱབ་
འབུལ། །དགྲ་འཇོམས་ཁྲབ་རྨོག་མདུང་གྲི་དགྲ་སྟ་དང། །སྤྱན་གཟིགས་མདའ་དར་སྟག་གཟིག་རྒྱལ་མཚན་སོགས། །མྱུར་མགྱོགས་རྟ་དང་རྔམས་བརྗིད་གཡག་གཞོལ་ངར། །ར་ལུག་ཞོལ་སོགས་ཁྱོད་དགྱེས་རྟེན་དུ་འཛུག། །
དར་གྱི་ན་བཟའ་ནོར་བུ་ཤེལ་ཕྲེང་རྒྱན། །བཀྲ་ཤིས་རྟགས་བརྒྱད་རྒྱལ་སྲིད་རིན་ཆེན་བདུན། །རི་རབ་གླིང་བཞི་ཏིམ་ཟླ་བར་བཅས། །ལྷ་ཆེན་འཁོར་བཅས་མཆོད་པའི་རྟེན་དུ་འབུལ། །དེ་ནས་གཏོར་མ་ཨ་ཀ་རོ་དང་རྒྱ་ཆེན་ཤུགས་ལྡན་གྱི་
སྔགས་བདུན་ནམ་ཉེར་གཅིག་གིས་ཕུལ། དེ་བཞིན་གཤེགས་པ་རིན་ཆེན་མང་སོགས་བཞི་ལ་ཕྱག་འཚལ་བའི་བར་བྱས་ན་རུང། མཁས་པ་དུམ་དང་པཎ་གྲུབ་ཀྱི་དགོངས་བར་སྣང་བས་ལེགས། ཨོཾ་དེ་བ་རཱ་ཛ་མྷཱ་པ་ཏི་ས་པ་རི་ཝཱ་ར་ཨརྒྷཾ་པྲ་ཏཱི་ཙཚ་སཱཧཱ། དེ་བཞིན་དུ། པཱཏྱཾ་
པུཥྤེ༑ དཧུ་པེ། ཨ་ལོ་ཀེ། གྷནྡྷེ། ནཻ་ཝིཏྱ། ཤཔྟ་དང། རཱུ་བ་སོགས་དང། མྷཱ་སཔྟ་རཏྣ་པྲ་ཏཱི་ཙྪ་སཧཱ། གསེར་སྐྱེར་བ་ཅུང་ཐང་འཐོར་ལ། དངོས་བཤམས་ཡིད་སྤྲུལ་མཆོད་ཚོགས་མཁའ་ཁྱབ་འདི། །སྔར་བཅོལ་བསྒུབས་པའི་གཏང་
རག་ཆེད་དུ་འབུལ། །ད་ལྟར་བསྲུང་སྐྱོབས་ལས་བཞིའི་བསྐུལ་མར་འབུལ། །སླད་ནས་བཅོལ་བའི་འཕྲིན་ལས་སྒྲུབ་རྟེན་འབུལ། །རྨོངས་དང་བག་མེད་དབང་གིས་ས་གཉན་བརྐོས། །དྲག་ཤིང་གཉན་བཅག་མཚོ་དཀྲུགས་ནེའུ་

[015A]༄༅། །གསིང་རོགས། །ཐབ་གཞོབ་ལ་སོགས་ལྷ་ཆེན་འཁོར་བཅས་ཀྱི། །སྐུ་གསུང་ཐུགས་འགལ་ཀུན་བཤགས་ཐུགས་རྗེས་བཟོད། །མི་གཡོའི་སར་གནས་ལྷ་མཆོག་སྤོམ་ར་ཁྱོད། །རྡོ་རྗེ་འཆང་དང་
སངས་རྒྱས་རབ་བདུན་དང། །མཚོ་སྐྱེས་རྡོ་རྗེ་བསོད་ནམས་མཚན་ཅན་གྱི། །བཀའ་སོགས་སྤྱི་དང་རྒྱལ་དབང་ཙོང་ཁ་པས། །རྭ་སྒྲེངས་དགའ་ལྡན་སོགས་སུ་ལྷ་ཁྱོད་ལ། །བཀའ་བསྒོས་ཁས་བླངས་སྒྲུབ་ལམ་གཡེལ་བར།།
བསྟན་དང་བསྟན་འཛིན་ཁྲིམས་ལྡན་འདུས་པའི་སྡེ། །བཤད་སྒྲུབ་དང་བཅས་འཕེལ་མཛོད་ཁྱད་པར་དུ། །ཀུན་མཁྱེན་བློ་བཟང་གྲགས་པའི་རིང་ལུགས་མཆོག་སྲིད་མཐའི་བར་དུ་དར་ཞིང་རྒྱས་པར་མཛོད། །ཆེན་
པོ་བྱང་གི་རྒྱལ་ཁམས་མདོ་སྨད་ཀྱི། །མི་ནོར་ཕྱུགས་གསུམ་ཐམས་ཅད་བུ་བཞིན་སྐྱོངས། །བསྟན་པའི་སྦྱིན་བདག་ས་ཡི་ཚངས་པ་འདིའི། །སྟོབས་འབྱོར་མང་བཀུར་བུ་ནས་ཉིང་ཚ་བཞིན། །འཁོར་འབངས་མངའ་ཐང་ཆེས་ཆེར་
གོང་འཕེལ་ཞིང། །ཕྱོགས་འདིར་བན་བོན་སྔགས་ནག་མཐུ་གཏད་ཟོར། །ཐུན་ངང་མདོས་སོགས་འཕེན་པ་ཕས་ལ་བསྒྱུར། །ནག་པོའི་དགྲ་དང་བགེགས་ཀྱི་དཔུང་ཆོམས་ལ། །བསམ་པའི་དོན་ཀུན་ལྷུན་གྱིས་གྲུབ་པར་མཛོད། །
བསྟོད་བ་ནི། དབུགས་དབྱུངས་ཐོབ་རྒྱལ་སྲས་གསང་གསུམ་ཀུན། །རྒྱལ་བའི་གསུང་གིས་མ་ལུས་མི་བརྗོད་ན། །གཞན་གྱིས་ལྟ་ཅི་འཇིག་རྟེན་བློ་ངོན། །གྲགས་པའི་ཡོན་ཏན་རིན་ཆེན་ཕྲེང་འབུལ་བཞེས། །གངས་རི་ལྟར་དཀར་

[015B] །སྣ་ཚོགས་སྐུར་སྟོན་ཕྱག་གཡས་ནོར་བུ་འབར། །མདུང་སོགས་འཛིན་ལ་ཤེལ་ཕྲེང་ཞགས་སོགས་གཡོན། །དངོས་གྲུབ་ཆར་འབེབས་ནམ་མཁའི་མཛོད་བརྙེས་བསྟོད། །གསེར་རྨོག་རིན་ཆེན་པྲོག་ཞུ་
དགུ་ལ་གསོལ། །བས་ཁྲབ་འོད་འབར་ཟ་འོག་ན་བཟའ་བེར། །གཡུ་ལྷམ་བཞེས་བའི་ཞབས་གཉིས་སེང་ཁྲིར་འགྱིངས། །དགྲ་ལྷ་ཡོངས་ཀྱི་དབང་པོ་ཁྱོད་ལ་བསྟོད། །གསེར་མདོག་ཡིད་འཕྲོང། །སྒེག་མོ་རྐྱང་ལ་ཞོན། །ཚེ་བུམ་
མེ་ལོང་ཤང་ལང་ཞགས་པ་འཛིན། །གསང་ཡུམ་གུང་སྨན་ལྷ་རིམ་ཁྱོད་བསྟོད། །དཀར་དང་ལྗང་སོགས་སྐུར་སྟོན་འཕར་བ་ཅིབས། །མདའ་དར་མེ་ལོང་བེ་ཅོན་མཁར་གཞོང་བསྣམས། །ཡུམ་ཆེན་དམ་ཚིག་གཟི་ལྡན་འབར་མ་
བསྟོང། །ཁྲབ་རྨོག་མདུང་བསྣམས་དཔའ་བའི་སྲས་དགུ་དང། །བཞིན་མཛེས་སྒེག་པའི་རྒྱན་ལྡན་སྲས་མོ་དགུ། །གཉན་ཆེན་སྡེ་བཞི་སུམ་བརྒྱ་དྲུག་ཅུའི་འཁོར། །མཚོ་དང་ཐང་ཆེན་ཆུ་བོ་བཞིར་གནས་བསྟོད། །རྩེ་དྲུག་སྙིང་
བདུན་ཨ་མེས་གཉན་རྗེ་སོགས། །ཕྱོགས་བཞིའི་ལྷ་ཀླུ་གནོད་སྦྱིན་བཙན་དང་གཉན། །དྲི་ཟ་ལ་སོགས་སྡེ་བརྒྱད་དཀར་པོའི་ཕྱོགས། །སྐྱོད་མཛད་ལོ་ཉ་འཁོར་བཅས་ཀུན་ལ་བསྟོད། །ཅེས་བསྟོད་ནས་སྐབས་འདིར་སོ་སོའི་གཏོར་མ་དང་
གསེར་སྐྱེམས་རང་རང་གི་སྐབས་སུ་འབུལ་བར་བྱའོ།། དུས་གསུམ་རྟ་མཆོག་ངང་བ་རག་གྲོ་སོགས། །གསེར་སྒ་གཡུ་ཡི་གོང་སྨེད་གསེར་སྲབ་མཐུར། །རིན་ཆེན་ཡོབ་དང་རིན་ཆེན་རྒྱན་སྤྲས་བར། །ཞོན་ནས་སྟོང་གསུམ་ཉུལ་མཛད་ལྷ་ཆེམ་

[016A]༄༅། །བོ༑ ༑སྐུལ་གསེར་ཁྲབ་དབུ་ལ་བསེ་རྨོག་གསོལ། །གཡས་པ་མདུང་རིང་གཡོན་པས་ཞགས་པ་འཛིན། །སྐེང་ལ་མངའ་ཆེན་མང་ལྡན་སྟག་དུང་གཡས། །གནམ་རུ་སྲ་བའི་གཟིག་ཤུབ་པ་གཡོན་
དུ་བཅིངས། །དྲག་རྩལ་མཐུ་ལྡན་ལྷ་ཆེན་སྤོམ་ར་ལ། །གསོལ་ལོ་མཆོད་དོ་བཅོལ་བའི་འཕྲིན་ལས་མཛོད། །ཅེས་གཙོ་བོའི་གཏོར་མ་དང་གསེར་སྐྱེམས་གཙོ་བོ་ལ་འབུལ། ཅིབས་སུ་རྒྱང་དང་ཤ་བ་ཡུ་མོ་ཅིབས། །མཛེས་བའི་རྒྱན་ལྡན་
གཡུ་ཡི་ལན་ཚར་འཕྱངས། །ཤང་ལང་ཚེ་བུམ་སོགས་འཛིན་གུང་སྨན་ལ། །གསོལ་ལོ་མཆོད་དོ། །གཏོར་མདོང་གསེར་སྐྱེམས་འཐོར། ཅིབས་སུ་ཤ་བ་རྭ་བཅུ་འཕར་བ་ཞོན། །སྐུ་མངོན་ལྗང་སྔོན་ཁྲོ་ཆགས་ཉམས་ཀྱིས་སྒེག་
མེ་ལོང་ནོར་བུ་གཞོང་ཐོགས་གཟི་ལྡན་མར། །གསོལ་ལོ་མཆོད་དོ་གཏོར་མ་དང་གསེར་སྐྱེམས་འཐོར། དེས་ཀུན་ལ་རིགས་འགྲོ། གསེར་གཡུའི་གོ་ཁྲ་བ་མདའ་མདུང་གཞུ་བསྣམས་ཤིང། །དབའ་བོའི་ཆས་ཞུགས་རྟ་མཆོག་ལ་ཞོན་
པའི༑ ༑ལྷ་ཆེན་ཐུགས་ཀྱི་སྲས་པོའི་ཚོགས་རྣམས་ལ། །གསོལ་ལོ་མཆོད་དོ་གཡུ་བྱ་ཁུ་བྱུག་དུང་བྱ་ཁྲུང་ཁྲུང་ཅིབས། །བུམ་པ་མེ་ལོང་ཚེ་འགུགས་མདའ་དར་བསྣམས། །ཤའི་རྩའི་མཆེད་ཟླ་སྲས་མོའི་ཚོགས་རྣམས་ལ། །
གསོལ་ཡོ་མཆོད་དོ་གཏོར་མ་དང་གསེར་སྐྱེམས་འཐོག་འཛུམ་ཆེན་ལྡོང་ཁྲོམ་མཁའ་ལྡིང་ཁྱུར་ལ་ཅིབས། །ཕྱག་ན་གནམ་ལྕགས་ཐོག་གི་མདའ་གཞུ་བསྣམས། །དབྱི་ཆེན་རབ་སྡེ་རྒྱ་སྟག་རི་ཁྲ་ཅིབས། །ཕྱག་ན་སྟག་གི་པགས་

[016B] །འབྲི་ཆེན་ལྡོང་དངུལ་དཀར་གཤོག་འགྲེང་ལ་ཅིབས། །ཕྱག་ན་གནམ་ལྕགས་འབར་བའི་རལ་གྲི་འཛིན། །གཉན་ཆེན་ཐང་ལྷ་གཡུ་འབྲུག་སྔོན་མོ་ཅིབས། །ཕྱག་ན་མདུང་རིང་དར་གྱི་བ་དན་འཛིན། །ཕྱོགས་
བཞི་སྐྱོང་བའི་གཉན་ཆེན་སྡེ་བཞི་ལ། །གསོལ་ལོ་མཆོད་དོ་གཏོར་མ་དང་གསེར་སྐྱེམས་འཐོར། གཡས་ཀྱིས་མདའ་འཛིན་གཡོན་གྱིས་མདུང་འཛིན་ཅིང། །རྟ་མཆོག་ལ་ཞོན་སྲ་བའི་གོ་ཆ་གྱོན། །དུང་ཁྲ་ཀླང་ལྡིང་སྟག་གཟིག་རོལ་ཏུ་
ཁྲིད༑ ༑འདབ་ཆགས་གཅན་གཟན་རི་དྭགས་རྗེས་སུ་རྒྱུག་སུམ་བརྒྱ་དྲུག་ཅུའི་རྨ་རིགས་ཚོགས་རྣམས་དང། ཡིད་འོད་སྨན་མོ་སུམ་བརྒྱ་དྲུག་ཅུ་སོགས། །རྩེ་དྲུག་སྙིང་བདུན་ལུང་ཆེན་བཅོ་བརྒྱད་དང། །ཨ་མེས་གཉན་རྗེ་ལ་སོགས་
ལྷ་ཀླུ་བཙན། །བཀའ་ཉན་འཁོར་ཚོགས་རྒྱ་མཚོའི་ཚོགས་རྣམས་ལ། །གསོལ་ལོ་མཆོད་དོ་གཏོར་མ་དང་གསེར་སྐྱེམས་འཐོར་བ་རྣམས་བྱ། འཕྲིན་ལས་བཅོལ་བ་ནི། ལྷ་མཆོག་མྱུར་མགྱོགས་སྦོམ་ར་འཁོར་བཅས་གྱིས། །མི་མཐུན་བར་
ཆད་མ་ལུས་ཞི་བར་མཛོད། །སྲིད་ཞིའི་དགེ་ལེགས་མ་ལུས་འདིར་རྒྱས་ཤིང། །ཁམས་གསུམ་ཟས་ནོར་མཁོ་དགུ་དབང་དུ་བསྔས། །དམིགས་ཡུལ་དགྲ་བགེགས་སྡིག་ཅན་མྱུར་དུ་སྒྲོལ། །དགྲ་ལྷ་ཆེན་བོ་སྦོམ་མར་འཁོར་བཅས་
རྣམས། །བསྟེན་པའི་ཚེན་ལྷ་ཆེན་སྙིང་མ་རིང། །བོས་བའི་ཚེན་ལྷ་ཁྱོད་སྙན་མ་སྲ། །གཡབ་པའི་ཚེ་ན་ལྷ་ཁྱོད་སྤྱན་མ་རྟུལ། །རྦད་པའི་ཚེན་ལྷ་ཁྱོད་མཐུ་མ་ཆུང། །ལུས་དང་གྲིབ་མ་བཞིན་དུ་ཁྱོད་འགྲོགས་ལ། །ཉིན་གྱི་བྱ་

[017A]༄༅། །ར་མཚན་གྱི་མེལ་ཚེ་མཛོད། །ཡོ་སྲོང་འགྱེལ་སློང་ཆད་མཐུད་བརྗེད་པ་བསྐུལ། །ལེགས་པ་བརྒྱར་སྤྲོད་ཉེས་པ་སྟོང་དང་བསྣོལ། །གཞི་ལམ་བྱེས་གསུམ་ཀུན་ཏུ་མཐུན་རྐྱེན་སྒྲུབས། །མི་ནོར་རིགས་
བརྒྱུད་ཟས་ནོར་ལོངས་སྤྱོད་སྦེལ། །འཁོར་འབངས་ཆབ་སྲིད་མངའ་ཐང་རྒྱས་པར་མཛོད། །ས་བརྒྱད་དབང་ཕྱུག་དགྲ་ལྷ་ཨ་མེས་ཆེ། །སྦོམ་ར་འཁོར་བཅས་མི་དབང་འདི་དག་གི་བུ་ཚ་རིགས་བརྒྱུད་མང་བཀུར་ལ་འགྲན་པའི། །
སྟོབས་འབྱོར་འཁོར་འབངས་ཕུན་སུམ་ཚོགས་པ་སྩོལ། །མདོར་ན་བདག་གི་ཆོས་དང་སྲིད་ཀྱི་དོན། །ཕུན་ཚོགས་སྡེ་བཞིའི་ཡོན་ཏན་མ་ལུས་པ། །ཡར་ངོའི་ཟླ་བ་བཞིན་དུ་རབ་འཕེལ་ནས། །བཀྲ་ཤིས་དཔལ་གྱིས་དུས་ཀུན་
ཁྱབ་གྱུར་ཅིག་འདི་ནས་གཏོར་མ་དང་ཆང་ཕུད་ལེགས་པར་ཕུལ་བར་བྱའོ།། སྨྲས་བ། འཇིག་རྟེན་བདེ་སྐྱིད་རྐྱེན་ལ་རག་ལས་བར། །དགོངས་ནས་རྣམ་སྲས་མ་དྲོས་ཀླུ་ཆེན་དང། །ལྷ་ཆེན་འདི་སོགས་འཛིན་མའི་བདག་མཛད་པ། །རྒྱལ་སྲས་སྨོན་ལམ་སྒྱུ་མའི་གར་འདི་ཡང། །ཕྱོགས་
འདིར་མ་སྦྱངས་མི་ཤེས་ཧམ་ཤུར་གྱིས། །མང་བོའི་ཡིག་འཇོག་སྣ་ཚོགས་རང་རང་གི་དེ་ཉིད་སྟོན་བའི་མེ་ལོང་སྐྱོན་ཆེ་ཡང། །ཀྱེ་མ་བོད་འདིར་སྐྱོན་ལ་དགའ་བས་བཞག་ལྷ་མཆོག་གསོལ་མཆོད་ཕན་བདེའི་ཆར་ཆེན་འདི། །བྱང་ཕྱོགས་ཆོས་བཞིན་སྐྱོང་བའི་བཀས་བསྐུལ་ཞིང། །དུ་
མས་འདོད་ཚོ་མང་ཐོས་དགེ་སྦྱོང་ཞིག་རྩེ་གཞུངས་ཡི་ཐིག་ལེ་སྦྱར་བ་འདིས། །ཚོགས་གཉིས་མཐར་ཕྱིན་དོན་གཉིས་ལྷུན་གྲུབ་བའི། །འཇིག་རྟེན་བདེ་སྐྱིད་དཔལ་ལ་སྤྱོད་བར་ཤོག།    ༈    །།མཐེ་བོའི་སྨན་ཆུའི་ལྷ་མོའི་གསོལ་མཆོད་བཞུགས་སོ།། ན་མསར་སསྟྱཻ་

[017B] །དབྱེར་མེད་རྒྱལ་བ་གཉིས་པའི་ཞབས་པད་ལ། །གུས་པས་འདུད་དོ་མཐུ་སྟོབས་བྱིན་རླབས་ཀྱིས། །དངོས་གྲུབ་ཆར་དང་འདོད་དོན་འགྲུབ་བར་མཛོད། །སྔོན་དུས་རིང་པོའི་ཐུགས་བསྒྱེད་
སྨོན་ལམ་ཀྱིས། །ཀླུ་རྒྱལ་སྨན་ཆུ་ཁོལ་བས་འགྲོ་བའི་ནད། །བཞི་བརྒྱ་རྩ་བཞི་ཞི་མཛད་ཤར་ཕྱོགས་ཀྱི། །ཤེལ་གྱི་ལྷ་མོ་ནུབ་ཀྱི་སྲིན་མོ་དང། །བྱང་གི་ལྷ་མོ་འབྲིང་མོ་ཁྱུང་རྒྱལ་མ། །ལ་སོགས་ལྷ་མོ་ཀླུ་མོ་བཙན་བདུད་ཀྱི། །མཚོ་
སྨན་བྱེ་བ་འབུམ་བཅས་ཁྱོད་ལ་བསྟོད། །སྙིགས་མའི་རླིང་སྤྱོད་ངན་ཡང་ཐུགས་རྗེའི་མཚོ། །ཆེན་པོ་རྒྱ་མཚོའི་མཆེད་ཟླ་ལ་འོས་པའི། །གསོལ་མཆོད་བསྟོང་པས་རྣལ་འབྱོར་བདག་ཅག་གིས། །གང་བཅོལ་འཕྲིན་ལས་སྒྲུབ་
ལ་མ་གཡེལ་ཞིག་བདུད་རྩི་སྨན་དང་དཀར་གསུམ་མངར་གསུམ་བཅས། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །མཐུན་པའི་མཆོད་གཏོར་འདི་བཞེས་འཛམ་གླིང་ཀུན། །ཐུབ་བསྟན་སྙིང་པོ་ཞྭ་སེར་མདོ་སྔགས་
ཀྱི༑ ༑བསྟན་པའི་དྲི་བཟང་ཕྱོགས་ཀུན་འགེངས་པར་ཤོག་བསྟན་པའི་བདག་པོ་རྒྱལ་བ་ཡབ་སྲས་དང། །བསྟན་དང་བསྟན་འཛིན་ངར་ཞིང་རྒྱས་པ་དང། །བསྟན་པའི་སྦྱིན་བདག་སྟོབས་འབྱོར་མངའ་ཐང་རྣམས། །མང་བཀུར་རྒྱལ་
པོའི་ངང་ཚུལ་དངོས་བྱོན་མཛོད། །བླ་མ་རྡོ་རྗེ་འཇིགས་བྱེད་ནུས་མཐུ་དང། །བསྟན་སྲུང་མཁའ་འགྲོ་ཆོས་སྐྱོང་གཟི་བརྗིད་དང། །རྟེན་འབྲེལ་མི་བསླུ་ལྷག་བསམ་དག་པའི་མཐུས། །འདོད་དོན་མ་ལུས་ལྷུན་གྱིས་འགྲུབ་གྱུར་ཅིག་

[018A]༄༅། །ཅེས་པ་འདི་ཡང་ལ་རྗེ་འཇམ་དབྱངས་བཞད་པས་གསུངས་སོ།།    ༈    །།ཨོཾ་བདེ་ལེགས་སུ་གྱུར་ཅིག། བསང་དང་མཆོད་རྫས་རྣམས་བཀོད་ལེགས་བྱས། ཨ་མྲྀ་ཏས་བསངས། སྭ་བྷཱ་ཝ་ས་སྦྱངས། ཨོཾ་ལས་
མཆོད་རྫས་ཀུན་ཏུ་བཟང་པོའི་མཆོད་སྤྲིན་རྒྱ་ཆེ་བ་འབྱུང་བར་བསམ་ལ། རྨ་ཆེན་བསང་གི་མཇུག་ཏུ། ཨོཾ་ལྷ་རྒྱལ་རྨ་ཆེན་སྤོམ་རའི་འཁོར་གཏོགས་བའི། །ལྷ་ཀླུ་ཀུན་དང་རྩེ་གཞུང་གཞི་བདག་དང། །འབལ་གྱི་མཐོན་པོ་བཅུ་གསུམ་
ལ་སོགས་པའི། །ལྷ་ཀླུ་གཉན་དང་ས་བདག་གནས་བདག་ལ། །མཆོད་པ་ཀུན་འབུལ་བཞེས་ནས་བདག་ཅག་གི་མི་ནོར་འཁོར་བཅས་འཕེལ་ཞིང་རྒྱས་པ་དང། །བསམ་པའི་དོན་ཀུན་འགྲུབ་པའི་སྡོང་གྲོགས་མཛོད། །
ཨོཾ་ས་བརྒྱད་དབང་ཕྱུག་རྨ་ཆེན་སྤོམ་ར་དང། །ཁྱུང་རྩེ་རྩེ་སོགས་ཕྱོགས་འདིའི་ལྷ་ཀླུ་གཉན། །ཀུན་དང་ཨ་མེས་གཉན་རྗེ་གོང་སྔོན་ལ། །དངོས་བཤམས་ཡིད་སྤྲུལ་མཆོད་པ་སྣ་ཚོགས་འབུལ། །རྫུལ་འཕྲུལ་ཤུགས་ལྡན་
མཛོས་པའི་རྟ་མཆོག་ཚོགས། །རྔམས་ཤིང་བརྗིང་པའི་ངར་འབྱིན་ལྷ་གཡག་ཁྱུ། །ལྷུན་ཅིང་གཡང་ཆགས་ལུགས་ཞོལ་མང་པོ་དང། །སྟག་གཟིག་རྒྱལ་མཚན་རྟེན་དང་མཆོད་རྫས་འདི། །བཞེས་ལ་ཕྱོགས་འདིར་ཞིང་
ལས་ཕྱུགས་སྐྱོངས་མཛོད། །དགེ་འདུན་མཆོད་གཞི་མི་ནོར་འཁོར་བཅས་རྣམས། །ཁྱེད་ལ་གཉེར་གཏད་སྲུང་སྐྱོབས་སྤེལ་མཛད་ཅིང། །ནད་རིམས་སད་སེར་མ་ལུས་ཞི་བ་དང། །དགེ་འདུན་བཤད་སྒྲུབ་དགོན་གནས་

[018B] །གང་བསམ་ལྷུན་གྱིས་གྲུབ་པའི་བཀྲ་ཤིས་སྩོལ། །ཅེས་བ་འདི་ཡང་ལ་རྗེ་འཇམ་དབྱངས་བཞད་པའི་རྡོ་རྗེ་གསུངས་སོ།།    ༈    །།ན་མོ་མ་ཧཱ་ཀཱ་ལ་གུ་རུ་བྷྱ་རྡོ་རྗེ་འཆང་དབང་རྡོ་རྗེ་རྣལ་འབྱོར་མ། །ཨ་བྷྱ་ཀར་ལོ་ཆེན་
གྲགས་རྒྱལ་བཅས། །སྤྱན་རས་གཟིགས་དང་མི་ཏྲ་ཛོ་ཀི་སོགས། །རྩ་བརྒྱུད་བླ་མའི་ཚོགས་རྣམས་དགོངས་སུ་གསོལ། །ཡིད་བཞིན་ནོར་བུ་བླ་མ་མཆོག་རྣམས་ཀུན། །སངས་རྒྱས་དངེས་སུ་བྱོན་ཡང་དེ་ལྟར་དུ། །མ་བལྟས་
སྐུ་གསུང་ཐུགས་དང་འགལ་བ་ཀུན། །སྣང་སྟོང་སྒྱུ་མ་རྨི་ལམ་ལྟ་བུར་བཤགས། །ཡི་དམ་ཆོས་སྐྱོང་ཟུང་འབྲེལ་ཕྱག་བཞི་བ། །བཀའ་སྡོད་རྒྱ་མཚོར་བཅས་པ་དགོངས་སུ་གསོལ། །དངོས་གྲུབ་མྱུར་སྟེར་ཁྱོད་ཀྱི་བསྐྱེད་རྫོགས་
དང༑ ༑བསྙེན་བསྒྲུབ་ཆུལ་བཞིན་མ་བསྒྲུབས་མཐོལ་ལོ་བཤགས། །ངེས་པའི་དོན་དུ་འཁོར་ལོ་སྡོམ་བ་དང། །བསྟན་པ་སྲུང་མཛད་དཔའ་པོའི་སྐུར་བསྟན་པ། །ཕྱི་ནང་གསང་བའི་དམ་རྫས་མ་ཚང་བར། །བག་མེད་ཉེས་
པའི་ཚོགས་རྣམས་ཁྱོད་ལ་བཤགས། །བཤགས་དང་བཤགས་བྱའི་ཉེས་ལྟུང་སྦྲོས་བྲལ་ཡང། །སྣང་སྟོང་སྒྱུ་མའི་རོལ་བ་ཇི་བཞིན་དུ། །སྒྲིབ་གཉིས་བག་ཆགས་བཅས་པ་དག་ཕྱིར་དུ། །འཛིན་བྲལ་ཆོས་ཀྱི་དབྱིངས་སུ་
བཤགས་པར་བགྱི། །དེ་ལྟར་མགོན་པོ་ཁྱེད་ལ་མཆོད་བྱེད་རྣམས། །བགེགས་དང་བར་ཆད་མ་ལུས་ཞི་བ་དང། །ཚེ་དཔལ་སྟོབས་འབྱོར་ལ་སོགས་རྒྱས་པར་མཛོད། །ཅས་པ་འདི་ཡང་རྗེ་ཉིད་ཀྱིས་གསུངས་སོ།།    ༈    །།ན་མཿ་ཤྲཱི་བྫྲ་
[019A]༄༅། །བཧཻ་ར་ཝཱ་ཡ། རྩ་བརྒྱུད་བླ་མ་ཡི་དམ་ལྷ་ཚོགས་དང། །སངས་རྒྱས་བྱང་སེམས་མཆོག་གསུམ་སྲུང་མའི་མཐུས། །གནས་འདིར་ལྷ་མིའི་དཔལ་འབྱོར་ཀུན་ཚང་བ། །ལྷ་ཡི་ཕོ་བྲང་གདན་ཁྲི་སྣ་ཚོགས་
ལ༑ ༑རང་རང་དགྱེས་པ་སྐྱེད་པའི་རྒྱན་འཆང་བར། །ལྷ་ཆེན་རབ་རྒོད་འཁོར་བཅས་ཁྱེད་རྣམས་ཀྱིས། །ཡུལ་འདིའི་སྦྱིན་བདག་རྒྱལ་པོ་འཁོར་འབངས་ཀྱི། །ལུས་སྲོག་ལོངས་སྤྱོད་བར་ཆད་ཞི་བ་དང། །དཔལ་དང་རིགས་
བརྒྱུད་འཁོར་འབངས་ཕུན་ཚོགས་དང། །ཚོང་ཁེ་རྐང་བཞི་སྤེལ་ཕྱིར་གཤེགས་སུ་གསོལ། །མཆོད་རྫས་བསང་པར་བཅས་པ། ཨོཾ་བཛྲ་ཨ་མྲྀ་ཏེ་ཧཱུཾ་ཕཊ་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་མཆོད་པའི་སྤྲིན་སྣ་ཚོགས་
འདོད་པའི་ཡོན་ཏན་ལྔ་དང་ལྡན་པས་ས་དང་བར་སྣང་ཐམས་ཅད་ཁྱབ་པ་འབྱུང་བར་གྱུར་ཅིག་སྤྲོན་སྔགས་དྲུག་ཕྱག་རྒྱ་དྲུག་གམ། བསྡུ་ན། ཨོཾ་ཨཱཧཱུཾ། ལན་གསུམ་བརྗོད། མདུན་གྱི་ནམ་མཁར་རིན་ཆེན་ཁྲི་སྟེང་དུ། །དགེ་བསྙེན་
ཆེན་པོ་རབ་རྒོད་མཐུ་རྩལ་ཅན། །ཡབ་ཡུམ་སྲས་དང་འཁོར་བཅས་ཐམས་ཅད་བཞུགས། །ལྷ་ཡི་དགེ་བསྙེན་རྨ་ཆེན་སྤོ་མ་རའི་འཁོར། །བསྟན་པ་བསྲུང་ཞིང་ཡུལ་ཁམས་སྐྱོང་མཛད་པའི། །མཐུ་སྟོབས་དབང་ཕྱུག་འཁོར་
དང་བཅས་ལ་བསྟོད། །གནམ་སྔོན་འཁྱིལ་བ་ལ་འགྲན་མཆོད་ཡོན་དང། །ལྷ་དང་མི་ཡི་མེ་ཏོག་སྣ་ཚོགས་དཀྲིགས། །ཙན་དན་ཨ་ཀ་རུ་སོགས་སྤོས་ཀྱི་སྤྲིན། །ཉི་ཟླ་ནོར་བུའི་སྒྲོན་མེ་འོད་གསལ་བ། །སྟོང་གསུམ་བཟང་

[019B] །མངར་སྐྱུར་རོ་བརྒྱའི་ཞལ་ཟས་སྣ་ཚོགས་པ། །རྔ་གཤང་དུང་གླིང་རོལ་མོའི་ཚོགས་བཅས་འབུལ། །གླིང་བཞི་ཡུད་ཀྱིས་བསྐོར་བའི་རྟ་མཆོག་དང། །འབྲུག་གི་ངར་སྒྲ་སྒྲོགས་པའི་ཞོལ་གཡག་
དང༑ ༑འཇམ་པའི་སྤུ་ལྡན་བྱིན་ཆགས་ལྷ་ལུག་སོགས། །མཐུན་པའི་མཆོད་རྫས་འདི་དག་ལེགས་བཞེས་ནས། །སྤྱིན་བདག་སྟོངས་འབྱོར་མངའ་འབངས་རིགས་བརྒྱུད་རྣམས། །རྣམ་མངའ་ཐོས་པའི་སྲས་ལ་འགྲན་པར་མཛོད། །
བསླུ་མེད་དཀོན་མཆོག་གསུམ་གྱི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་དང། །ཆོས་དབྱིངས་རྣམ་པར་དག་པའི་ནུས་པ་ཡིས། །ཇི་ལྟར་སྨོན་པ་བཞིན་དུ་འགྲུབ་གྱུར་ཅིག་རབ་རྒོད་དགེ་བསྙེན་མཉེས་པའི་མཆོད་
སྤྲིན་འདི། །མིང་དོན་མཐུན་པའི་མཛོ་དགེའི་བླ་མ་དང། །དཔོན་པོ་རྣམས་ཀྱིས་འདི་ལྟར་བསྐུལ་བ་ལྟར། །མང་ཐོས་འཇམ་དབྱངས་བཞད་པའི་རྡོ་རྗེ་ཡིས། །ལྷ་མོའི་སྨན་ཆུའི་ལམ་ཁར་བྲིས་པའི་དགེ།    ༈    །།ན་མཤྲའི་བཛྲ་བཧཻ་ར་ཝཱ་ཡ། རྒྱལ་བ་ཀུན་གྱི་ཡབ་གཅིག་
འཇམ་དབྱངས་དང། །སྲིད་གསུམ་གདུག་པ་ཀུན་འདུལ་གྷི་ར་ཝ། །དུར་སྨྲིག་གར་གྱིས་རོལ་མཛད་ཙོང་ཁ་པའི། །ཞབས་སེན་ནོར་བུ་དབྱེར་མེད་སྙིང་དབུས་བཞུགས། །གངས་ཅན་མགོན་པོ་ཕྱག་ན་པདྨ་དང། །ཆེ་བ་བརྒྱད་ལྡན་ཕྱག་
ན་རྡོ་རྗེ་དང། །པད་འབྱུང་ཇོ་འབྲོམ་བསོད་ནམས་རྒྱ་མཚོ་སོགས། །ཞྭ་སེར་བསྟན་པའི་བདུད་རྩི་སྤེལ་མཛད་པའི། །བླ་མ་ཡབ་སྲས་སྤྲུལ་སྐུའི་ཕྲེང་བར་བསྟོད། །ས་དང་དབང་ཐོབ་རྒྱལ་སྲས་ཆེན་པོ་རྣམས། །མ་དྲོས་ལྷ་གཉན་

[020A]༄༅། །སོགས་སུ་སྤྲུལ་མཛད་པའི། །ཡུལ་ལྷའི་གསོལ་མཆོད་ཕན་བདེའི་ཆར་ཆེན་སྤྲོ། །དེ་ཡང་རྒྱལ་པོ་ཆེན་པོ་རྣམ་སྲས་ཀྱི་འཁོར་སྡེ་ཆེན་པོ་སོགས་ཡུལ་ལྷའི་ཚུལ་དུ་ཡོད་ཅིང། རྒྱུད་སྡེ་བཞི་ནས་ལྷ་ཀླུ་སྡེ་བརྒྱད་ཀྱི་སྒྲུབ་ཚུལ་མང་
པར་བཤད་པ་ལྟར་རྒྱ་བོད་དུ་དམ་པ་དུ་མས་མཛད་ཅིང་སྐྱེ་འགྲོ་ལ་ཕན་པར་མཛད་པ་ལྟར། འདིར་ལྷ་ཆེན་པོ་སྤོམ་ར་ནི་རྗེ་བདག་ཉིད་ཆེན་པོ་སོགས་འདིར་སྐྱེས་པ་ཐམས་ཅད་ཀྱི་སྐྱེས་ལྟར་གྲགས་ཤིང་གཞན་རྣམས་དེའི་སྲས་འཁོར་བློན་སོགས་སུ་བཤད་པས་དེ་དང་མཐུན་པར་
བྱས་དེར་བརྗོད་ན། དེ་ཡང་སྤྱན་གཟིགས་རྟེན་མཐུན་རྫས་མཆོད་གཏོར་གསེར་སྐྱེ་མས་རྣམས་སླ་ཆོས་སུམ་སོང་བར་བཤམས། རང་ཉིད་རིགས་གསུམ་མགོན་པོ་འམ། རྡོ་རྗེ་འཇིགས་བྱེད་ལྟ་བུའི་ཡི་དམ་དང་ལྡན་པས། ཨོཾ་བཛྲ་ཨ་མྲྀ་ཏ་ཀུནྜ་ལི་ཧ་ན་ཧ་ན་ཧཱུཾ་ཕཊ། གསུམ་གྱིས་
བསངས། ཨོཾ་སྭ་བྷཱ་ཝས་སྦྱངས། རྟེན་རྫས་མཆོད་རྫས་རྣམས་རང་བཞིན་མི་དམིགས་པའི་སྟོང་པར་སྦྱངས། སྟོང་པའི་ངང་ལས་ཨོཾ་མཾ་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་ད་རང་རང་གི་མིད་ཡིག་དང་པོ་ཐིག་ལེས་བརྒྱན་པ་ཞུ་བ་
ལས་བྱུང་བའི་དམ་རྫས་སྤྱན་གཟིགས་མཆོད་གཏོར་རྣམས་ལྷ་རྫས་ལས་གྲུབ་པའི་མཆོད་སྤྲིན་བདུད་རྩིའི་རྒྱ་མཚོ་ནམ་མཁའ་དང་མཉམ་པ་འབྱུང་བར་བསམ་ལ། ཨོཾ་ཨཱ་ཧཱུཾ། གསུམ་དང། ཨོཾ་སརྦ་བདི་པཱུར་པཱུར་སཱུར་སཱུར་ཨ་ཝ་རྟ་ཡ་
ཨ་ཝ་རྟ་ཡ་ཧོཿ་བཛྲ་སྥ་ར་ཎ་ཁཾ། ལན་གསུམ་དང། སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ལ། བདག་གིས་བསམ་པའི་ནས། འབྱུང་གྱུར་ཅིག་ཅེས་བརྗོད། དེ་བཞིན་གཤེགས་པ་བཞིའི་མཚན་ཡང་བརྗོད་པར་བྱ། སྔགས་དྲུག་ཕྱག་རྒྱ་དྲུག་གིས་བརླབས་ན་

[020B] །དེ་ནས་བསང་དུད་བཏང། རྔ་དུང་སྤུབ་སིལ་སོགས་དཀྲོལ་ཞིང་དབྱངས་དང་བཅས་བས་སྤྱན་འདྲེད་པ་ནི། མདུན་གྱི་ནམ་མཁར་རིན་ཆེན་སྣ་ཚོགས་ཀྱི། །གཞལ་
ཡས་འོད་འབར་ཕོ་བྲང་རིམ་དགུས་མཐོ། །རྒྱ་ཕིབས་ལྕགས་རི་ལྕོག་བཞི་རྨད་བྱུང་བ། །མཛེས་སྡུག་ཡིང་འཕོག་དབུས་སུ་གསེར་ཁྲི་ལ། །ཕྱོགས་འདིའི་ལྷ་གཉན་ཆེན་པོ་སྤོམ་ར་དང། །མཐུ་སྟོབས་རྫུ་འཕྲུལ་དཔག་པར་ཆེས་དཀའ་
བའི༑ ༑གཉན་ཆེན་ཨ་མེས་གུར་དཀར་ཐོན་ཆེན་གཉིས། །ཡབ་ཡུམ་འཁོར་བཅས་ལ་སོགས་ཡུལ་ཁམས་འདི། །སྲུང་དང་སྐྱོབས་མཛད་ལྷ་ཀླུས་བདག་གཉན། །འདིར་གཤེགས་མཆོད་སླད་རང་རང་གདན་ལ་བཞུགས། །
མཆོད་པ་ནི། ཨོཾ་ལྷུན་གྲུབ་བདེ་སྟོང་དབྱེར་མེད་ཀློང་ཡངས་ནས། །དངོས་བཤམས་ཡིད་སྤྲུལ་མཆོད་སྤྲིན་འབྱམས་ཀླས་འདི། །རྨ་ཆེན་སྤོམ་ར་ཆེན་པོ་འཁོར་བཅས་དང། །ཨ་མེས་གུ་རུ་དཀར་ཐོན་ཆེན་འཁོར་བཅས་འབུལ།།
རོ་བརྒྱའི་གཏོར་ན་ཇ་ཆང་གསེར་སྐྱེམས་དང། །རྔ་རོལ་འབྲུག་ལྟར་ལྡིར་བའི་རོལ་མོ་རྣམས། །སྒྱུ་མ་བཞིན་དུ་ཁྱེད་རྣམས་དགྱེས་བཞིན་བཞེས། །བདག་ཅག་རྨོངས་པས་ས་རྡོ་ཤིང་གཉན་སོགས། །རྐོ་རློག་བཅད་དང་ཐབ་
གཞོབ་བྱས་པ་ཀུན། །བསམ་པ་དག་པས་ཐལ་སྦྱར་མཐོལ་བཤགས་ན། །ནོངས་པར་དགོངས་ནས་ཐུགས་རྗེས་བཟོད་བཞེས་མཛོད། །བསྟོང་པ་ནི། ལས་ཀྱི་རྫུ་འཕྲུལ་ཐོབ་པའི་སྤྲུལ་པའི་ཚུལ། །སྐུ་མདོག་ཕྱག་མཚན་བཞོན་

[021A]༄༅། །བ་སྣ་ཚོགས་ལྡན། །མཐུ་སྟོབས་ནུས་བས་ཡུལ་ཁམས་སྐྱོང་མཛད་པའི། །ཨ་མེས་གུར་དཀར་ཐོན་ཆེན་ལ་སོགས་བསྟོད། །གཞན་ཡང་མདོ་སྨད་ཡུལ་འདི་སྐྱོང་མཛད་པའི། །ལྷ་ཀླུ་གནོད་སྦྱིན་དྲི་ཟས་
བདག་སོགས། །མཐུ་སྟོབས་རྫུ་འཕྲུལ་དབུང་བཅས་སྙེམ་མཛད་ཅིང། །དཀར་ཕྱོགས་སྐྱོང་བ་མ་ལུས་བསྟོད་པར་བགྱི། །ཡུལ་འདིའི་བདེ་སྐྱིད་འཕེལ་ཞིང་ཁྱད་པར་དུ། །ཞྭ་སེར་བསླབ་གསུམ་ལྡན་པའི་དགེ་འདུན་གྱི། །བཤད་
སྒྲུབ་ཕན་བདེའི་འབྱུང་གནས་བླ་མེད་པ། །ཕྱོགས་དུས་ཀུན་ཏུ་རྒྱས་པའི་འཕྲིན་ལས་མཛོད། །སྐྱེ་འགྲོའི་ནད་རིམས་སད་སེར་ཐན་པ་དང། །མཐུ་གཏད་སྦྱོད་ངན་མ་ལུས་ཞི་བ་དར། །ཐམས་ཅད་བློ་ཁ་ཆོས་ལ་རབ་དཀར་པ། །
བདེ་རྒྱལ་གོང་མའི་དུས་བཞིན་མཛད་དུ་གསོལ། །འཇིག་རྟེན་བདེ་ཞིང་སགས། གཞན་ཡང་བྱའོ། །མ་རྙེད་སོགས་ཀྱིས་གཤེགས་གསོལ་བྱས་ཏེ། བཀྲ་ཤིས་ཀྱི་ཆང་དབབ་པོ། །ཞེས་པའི་བསང་མཆོད་དགེ་ལེགས་ཆར་འབེབས་ཡང། །
འཇམ་དབྱངས་བཞད་པས་ཉུད་འདུས་གསལ་བར་བྱས།། །།ན་མཿ་ཤྲཱི་བཛྲ་བཧཻ་ར་ཝཱ་ཡ། རྡོ་རྗེ་འཆང་སོགས་རྩ་བརྒྱུད་བླ་མ་དང། །བདེ་གསང་འཇིགས་སོགས་རྒྱུད་སྡེ་བཞི་ཡི་ལྷ། །ཡེ་ཤེས་མགོན་པོ་ཕྱག་དྲུག་ནུས་
མཐུ་ཡིས། །མཐུན་པའི་མཆོད་སྤྲིན་རྒྱ་མཚོ་འབྱུང་གྱུར་ཅིང། །ཀྵེ་ཏྲ་བཱ་ལས་བ་རི་ཝཱ་ར་ཨྲྒྷཾ་སོགས་གྱིས་མཆོད། མ་ཅིག་ཡེ་ཤེས་མཁའ་འགྲོས་གཉེར་གཏད་པའི། །མཐུ་སྟོབས་དབང་ཕྱུག་དམ་ཅན་ཆོས་རྒྱལ་དང། །མྱུར་

[021B] །གང་ལ་གཏད་པའི་ཀླུ་རྒྱལ་ཆོས་བདག་མཆོད། །མཐུ་སྟོབས་ཡེ་ཤེས་མངའ་བརྙེས་ཐུབ་པའི་བསྟན། །བཀའ་བསྒོས་ཇི་བཞིན་བསྲུང་བའི་དགྲ་ལྷ་ཆེ། །ས་གསུམ་འཇིག་རྟེན་མ་
ལུས་སྐྱོང་ནུས་པའི། །དམ་ཅན་བསྲུང་མའི་དབང་པོ་མཆེད་གསུམ་བསྟོད། །ཁྱེད་རྣམས་མཉེས་སླད་ཡིད་སྤྲུལ་མཆོད་པའི་སྤྲིན། །མཁའ་ཁྱབ་ཡིད་འོང་འདོད་ཡོན་ལྔ་ལྡན་ཚོགས། །སངས་རྒྱས་སྨོན་ལམ་དབང་གིས་བྱུང་
རྣམས་དང། །འགྲོ་བའི་ལེགས་བྱས་ལས་འཁྲུངས་དབག་བསམ་ལྗོན། །རིན་ཆེན་རྒྱན་ཕྲེང་མེ་ཏོག་ཚལ་ཀུན་འབུལ། །རབ་འབྱམ་རྒྱ་མཚོགས་ལ་པའི་ཉི་ཟླའི་འོད། །བསམ་བཞིན་འདོད་པ་འཇོ་བའི་འདོད་འཇོའི་བ། །
བཀྲ་ཤིས་རྟགས་བརྒྱད་རྒྱལ་སྲིད་རིན་ཆེན་བདུན། །འདི་དག་ལེགས་འབུལ་བཀའ་བསྲུང་རྣམ་གསུམ་གྱིས། །བཞེས་ནས་རྣལ་འབྱོར་གང་བཅོལ་ལས་རྣམས་བསྒྲུབས། །གང་དག་འདིར་གནས་ལྷ་དང་ཀླུ། །གནོད་སྦྱིན་
སྲིན་པོ་གཞན་དག་དང། །ཁྱད་པར་དམ་ཅན་ཆོས་རྒྱལ་དང། །ཞིང་སྐྱོང་དཔལ་མགོན་གདོང་བཞི་དང། །རྣམ་གཉིས་འཁོར་བཅས་ཐམས་ཅད་དང། །གང་གི་ཕྱག་གཏད་ཀླུ་དབང་མཆོག་གཏེར་བདག་རྣམ་
གསུམ་འཁོར་བཅས་ལ། །མྱུར་མགྱོགས་ཤུགས་ལྡན་རྟ་མཆོག་དང། །རྔམས་པའི་དར་ལྡན་ཞོལ་ཀ་མག་ཆེ། །འཇམ་ལྡན་སྤུས་ཕྱུག་ལྷ་ལུག་གསུམ། །གཏེར་བདག་ཆེན་པོ་རྣམས་ལ་ལེགས་འབུལ་གྱིས། །འདི་བཞེས་

[022A]༄༅། །ལབ་ཀྱི་སྒྲོན་མའི་བཀའ་སྩལ་བཞིན། །བདག་ལ་གཏེར་འདི་གྱེས་བཞིན་གནང་བར་མཛོད། །འཇིག་རྟེན་བདེ་ཞིང་ལོ་ལེགས་དང།   ྾  །ཀུན་འགྲུབ་ཤོག་ཉིན་མོ་བདེ་ལེགས་མཚན་བདེ་
ལེགས། །  ྾   ྾ ། དཀོན་མཆོག་གསུམ་གྱིས་བཀྲ་ཤིས་ཤོག་ཅེས་པ་འདི་ནི་རྗེ་འཇམ་དབྱངས་བཞད་པའི་རྡོ་རྗེས་གཡའ་རི་ནས་གཏེར་འདོན་སྐབས་མཛད་པའོ།། །། །།

[022B][B.P]



