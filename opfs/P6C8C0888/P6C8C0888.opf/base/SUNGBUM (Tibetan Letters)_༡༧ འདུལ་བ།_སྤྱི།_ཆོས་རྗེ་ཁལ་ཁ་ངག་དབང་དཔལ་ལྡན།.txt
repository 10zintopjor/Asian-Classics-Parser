ཤུ་བྷ་མསྟུ་ས་རབ་ཛ་ག་ཏཱ་མ་

[001A]༄༅། །དུས་ཚིགས་ཀྱི་མཆད་འགྲེལ་དཀའ་གནད་སྒོ་བརྒྱ་འབྱེད་པའི་ལྡེ་མིག་ཅེས་བྱ་བ་བཞུགས་སོ།།

[001B] །དབྱིངས་རིག་དབྱེར་མེད་ནོར་འཛིན་ཁྱོན་ཡངས་པོར་།ལོངས་སྤྲུལ་དཔག་བསམ་ལྗོན་པ་གཡུར་ཟ་བས། །ཟབ་རྒྱས་ཆོས་ཀྱི་དྲི་བསུང་སྦྲོ་མཛད་པ། །ཀུན་
མཁྱེན་ཡོངས་འདུས་དབང་པོས་རྒྱལ་གྱུར་ཅིག་སྟོབས་བཅུ་མངའ་བ་ཀུན་གྱི་ཡེ་ཤེས་ཉིད། །ངོ་མཚར་མཚན་དཔེས་སྤྲས་པའི་སྐུར་ཤར་བ། །དྲན་པ་ཙམ་གྱིས་བློ་མུན་སེལ་མཛད་པའི། །
བརྟན་པའི་འཁོར་ལོས་རབ་འབྱམས་ཤེས་རབ་སྩོལ། །འཕགས་མཆོག་རིགས་གསུམ་མགོན་སོགས་མི་རྗེའི་སྐུར། །སྦྲུལ་པའི་ཆོས་རྒྱལ་བདུན་དང་རིགས་ལྡན་ཚོགས། །ཙི་ལུ་པ་
སོགས་འཕགས་ཡུལ་པཎ་གྲུབ་དང། །ར་འབྲོག་ཤོང་སོགས་མཁས་རྣམས་ཕྱག་གི་ཡུལ། །ཟུར་ཕུད་ལྔ་པའི་མཁྱེན་རབ་གསེར་སྦྱངས་མཆོག་།བསྟན་ལ་རྗེས་ཆགས་མེ་ཡིས་ཞུ་བ་ལས། །
ཐུབ་བསྟན་མཛེས་བྱེད་རྒྱན་དུ་ལེགས་གྲུབ་པའི། །ཀུན་མཁྱེན་ཙོང་ཁ་པ་དེས་རྟག་ཏུ་སྐྱོངས། །མགོན་དེའི་གསུང་གི་གསང་མཛོད་འཛིན་པའི་སྲས། །མཁས་མང་གཙུག་གི་རྒྱན་གྱུར་དགེ་

[002A]༄༅། །ལེགས་དཔལ། །ཆོས་དབང་གྲགས་པ་བློ་གྲོས་ཆོས་སྐྱོང་སོགས། །ལེགས་བཤད་དབང་ཕྱུག་རྣམས་ལ་གུས་ཕྱག་འཚལ། །གཞན་ཕན་ཐུགས་བསྐྱེད་ཟླ་
པའི་མ་མ་ལས། །མཁས་བཙུན་བཟང་པོའི་ཀུན་སྣང་འཕྲོ་བཞིན་པར། །རྒྱལ་བསྟན་ཆུ་མཐོང་དབྱིངས་སུ་ལེགས་ཤར་པའི། །འཇམ་དཔལ་དབྱངས་དངོས་བཞད་པའི་རྡོ་རྗེར་འདུད། །གྲངས་
མཐའ་བྲལ་བའི་མཁྱེན་དཔྱོད་བྷ་མ་རས། །ལེགས་བཤད་འདབ་བརྒྱའི་བཅུད་ཀྱིས་མྱོས་པའི་གླུ། །ཉམས་འགྱུར་སྟོང་དང་ལྡན་པའི་མགྲིན་པ་ནས། །དབྱངས་སུ་སྒྲོགས་པ་སྐལ་བཟང་རྣ་
བའི་རྒྱན། །དེ་ཕྱིར་མགོན་དེའི་ལེགས་བཤད་ཉལ་འགྲོའི་རྒྱུན་།དཔྱོད་ལྡན་བད་དཀར་མིག་གི་ཡོན་ཆབ་དུ། །རྣམ་པར་བསྒྲེང་ཕྱིར་སྐལ་ལྡན་ཤིང་རྟ་ཡི། །དཔེ་ཟླར་འོས་པའི་མཚན་འགྲེལ་
དེང་འདིར་སྤེལ། །འདིར་མཁས་གྲུབ་དམ་པ་འཇམ་དབྱངས་བཞད་པའི་རྡོ་རྗེས་མཛད་པའི་འདུལ་བའི་དུས་ཚིགས་ཀྱི་སྐབས་སུ་མཆན་བཀོད་པ་ནི། གཞི་སྨད་ཤོག་བུ་ཉེར་གཅིག་པར་

[002B]མི་འགྱུར་བའི་གཟེར་སྟོན་པའི་བསྡུས་རྒྱུད་ལས། གང་ཕྱིར་རི་ལ་སྐྱེ་བོ་རྣམས་ཀྱི་ཉིན་མཚན་མཉམ་པར་འགྱུར་ཏེ་ལུག་ཉི་སྲང་གི་ཉི་མ་ལའོ། །ཞེས་གསུངས་ཏེ། རི་
ཞེས་བ་བདུན་པའི་མིང་ཡིན་ལ། ལྷུན་པོའི་ལྷོ་ནས་བྱང་དང་བྱང་ནས་ལྷོར་སའི་དུམ་བུ་བདུན་པ་ལ་ཉིན་མཚན་མཉམ་པ་གཉིས་ཉིན་ཞག་ཅིག་ཏུ་འབྱུང་སྟེ། དེ་བཞིན་དུ་བདེན་བྲལ་གྱི་ཟུར་ཕྱེད་སྔ་མ་ལྷོ་གླིང་ནུབ་མ་ནས་དབང་ལྡན་གྱི་
ཟུར་ཕྱེད་སྔ་མ་བྱང་གླིང་ནུབ་མ་དང། དབང་ལྡན་གྱི་ཟུར་སྔ་མ་ནས་བདེན་བྲལ་གྱི་ཟུར་སྔ་མ་ལ་སོགས་པར་སྦྱར་བར་བྱའོ། །དུམ་བུ་གང་ལ་ལུག་ཁྱིམ་གྱི་ཚེ་དཔྱིད་མཉམ་དུ་འགྱུར་ན་སྲང་ཁྱིམ་གྱི་ཚེ་སྟོན་མཉམ་དུ་འགྱུར་བ་དང་
སྲང་ཁྱིམ་གྱི་ཚེ་དཔྱིད་མཉམ་དུ་འགྱུར་ན་ལུག་ཁྱིམ་གྱི་ཚེ་སྟོན་མཉམ་དུ་འགྱུར་དགོས། དེ་བཞིན་གླང་སྡིག་དང་འཁྲིག་གཞུད་ང་ཀརྐཊ་ཆུ་སྲིན་ལ་སོགས་པར་དེ་ལྟར་སྦྱར་རོ། །གང་ཕྱིར་རི་ལ་ཞེས་པའི་རྐང་པ་དང་པོས་ལྷོ་དང་བྱང་གླིང་
དབུས་མ་དང། དེ་ཕྱིར་གཉིས་བརྒྱད་དུམ་བུ་དག་ལ་ངེས་བར་གླང་ལ་གནས་དང་སྡིག་པ་ལ་གནས་དེ་བཞིན་ནོ། །ཞེས་པས་དུམ་བུ་གཉིས་པ་ལྷོ་གླིང་ནུབ་མ་དང་དུམ་བུ་བརྒྱད་པ་བྱང་གླིང་ནུབ་མ་ལ་གླང་སྡིག་གི་དུས་སུ་ཉིན་མཚན་མཉམ་པ་
འབྱུང་བར་གསུངས། བུག་པ་ཞེས་བྱ་མེ་གྲངས་དག་ལ་འཁྲིག་པ་གཞུར་གནས༑ཕྱོགས་ཀྱི་ཚད་དང་བཞི་བ་དག་ལ་ནི། །ཉི་མ་   ༈   པ་ལ་ཡང། །སེང་གེ་བུམ་པར་
   ༈   ལའོ། །ཞེས་གསུངས་ལ། བུག་པ་ཞེས་པ་དུམ་བུ་དགུ་པ་དང། མེ་གྲངས་གསུམ་པ་དང། ཕྱོགས་ཀྱི་ཚད་བཅུ་པ་དང་རོ་ཡི་ས་ནི་དྲུག་པ་ཡིན་ཞིང་

[003A]༄༅། །གཞན་རྣམས་གོ་སླ། དེ་དག་ཀྱང་འཛམ་གླིང་ནས་གྲངས་པའི་དབང་དུ་བྱས་སོ། །ཤོག་བུ་དེ་ཉིད་དུ། བསྡུས་རྒྱུད་ལས། འདིར་ནི་གཡོན་བགྲོད་དུ་འགྱུར་ཉི་མ་ཆུ་སྲིན་གནས་པ་ལ་སྟེ་བུམ་
པར་ཉི་མས་གཉིས་པ་ལ། །ཉ་ལ་དུམ་བུ་གསུམ་པར་མི་རྣམས་ཀྱི་ནི་བགྲོད་པ་དག་ཀྱང་ལུས་གི་ཉི་མས་བཞི་པར་རོ། །འབྱུང་བ་ཞེས་བྱར་ཉིམ་གླང་ལ་གནས་པས་འཁྲིགས་པར་ཉི་གནས་ས་ནི་དྲུག་པ་བདུན་པར་ཡང་
   ༈   བུ་བརྒྱད་པར་རོ།    ༈    །   ༈      ༈    །གཞུ་ལ་   ༈   
རྣམས་བགྲོད་པ་དག་ཀྱང་བཅུ་གཉིས་རྩིབས་ཀྱིས་ལའོ།    ༈    །དེ་བཞིན་ལྷོར་བགྲོད་དུ་འགྱུར་ཉི་མ་བགྲོད་པའི་དབང་གིས་ཀརྐཊ་སོགས་ཁྱིམ་རྣམས་དག་ལའོ། །ཞེས་གསུངས་ཏེ། འཛམ་གླིང་ཆུང་དུ་འདིར་ནི་ཉི་མཆུ་སྲིན་གྱི་ཁྱིམ་
ལ་གནས་པའི་ཚེ་རང་འགྲོས་ཁ་ཤར་ལ་བལྟས་པའི་གཡོན་ཏེ་བྱང་བགྲོད་ཀྱི་མགོ་བརྩམས་པར་འགྱུར་བ་དང། གླིང་འདི་ནས་གཡས་སྐོར་གྱིས་བགྲང་བའི་དུམ་བུ་གཉིས་པར་བུམ་པའི་ཁྱིམ་ལ་གནས་པའི་ཚེ་སོགས་སུ་སྦྱར་ཞིང་
འབྱུང་བ་ཞེས་པ་དུམ་བུ་ལྔ་པ། བུག་པ་དགུ་པ་དང། དྲག་པོ་བཅུ་གཅིག་པ་ཡིན་ལ། གཞན་གོ་སླ། དེ་བཞིན་དུ་གླིང་འདིར་ཉི་མ་ཀརྐཊའི་ཁྱིམ་ལ་གནས་པའི་ཚེ་ལྷོར་བགྲོད་ཀྱི་མགོ་བརྩམས་པ་དང། དུམ་བུ་གཉིས་པར་
སེང་གེའི་ཁྱིམ་སོགས་སུ་སྦྱར་རོ། །ཤོག་བུ་དེ་ཉིད་དུ། ཉི་ཟླ་ལྷུན་པོའི་ཕྱེད་ནའོ། །ཞེས་པ་དང་མི་མཐུན་པར། དྲན་པ་ཉེར་བཞག་ལས། རི་རབ་ཀྱི་ཚད་སྟེང་དུ་འཕགས་པ་བརྒྱད་ཁྲི་བཞི་སྟོང་དང་འགོ་ཏུའང་བྒྲྱད་ཁྲི་

[003B] ཉི་མ་ནི་རི་རབ་ཀྱི་རྩེ་མོའི་ཐད་ནས་འཆར་ནུས་བྱེད་པར་གསུངས་པ་དང། དུས་འཁོར་གྱི་ལུགས་ལ། རི་རབ་ཀྱི་དཔང་ཚད་དཔག་ཚད་འབུམ་དང། བྱང་བགྲོད་མཐར་ཐུག་གི་ཉི་མ་རི་རབ་ཀྱི་རྩེ་མོ་དང་ཐད་མཉམ་དུ་སླེབ་
པ་དང། ལྷོར་བགྲོད་མཐར་ཐུག་གི་ཚེ་མེ་རིའི་ནང་མཐའི་སྟེང་ཐད་དྲང་གི་ནམ་མཁར་སླེབ་ཅིང། དེའི་ཚེ་མེ་རི་དང་ཉི་མའི་དཀྱིལ་འཁོར་གྱི་བར་ལ་དཔག་ཚད་བརྒྱད་ཁྲི་དགུ་སྟོང་ཡོད་པར་ཁས་ལེན་དགོས་ཏེ། ཉི་མའི་གདུང་བྱེད་འོག་ཏུ་འབབ་པའི་
དཔངས་ཚད་དཔག་ཚད་སྟོང་ཕྲག་བཅུ་བཞིར་གསུངས་ཤིང། གདུང་བྱེད་ཀྱི་མ་སྣའི་རྩེ་མོ་ནས་འོག་སའི་བར་ལ་བྱང་བགྲོད་མཐར་ཐུག་གི་ཚེ་དཔག་ཚད་བརྒྱད་ཁྲི་དྲུག་སྟོང་དང། ལྷོར་བགྲོད་མཐར་ཐུག་གི་ཚེ་བདུན་ཁྲི་ལྔ་སྟོང་དང། ཉིན་མཚན་མཉམ་
པའི་ཚེ་བརྒྱད་ཁྲི་ལྔ་བརྒྱ་ཡོད་པར་བསྡུས་རྒྱུད་ལས་གསུངས་པའི་ཕྱིར་ཏེ། དེ་ཉིད་ལས། སྟེང་དུ་དྲུག་དང་ཀླུ་ཡི་གྲངས་ནི་ཉི་མའི་གདུང་བྱེད་དག་ཀྱང་བྱང་དུ་བགྲོད་པ་དག་གི་མཐར། དེ་ནས་གཡས་ཕྱོགས་སུ་ཡང་ཟད་པར་འགྱུར་ཏེ་མི་ཡི་བདག་
པོ་སྟོང་ཕྲག་དག་ནི་དྲག་པོའི་གྲངས། སྟོང་ཕྲག་བརྒྱད་ཅུ་རྩ་གཅིག་མདའ་ནི་བརྒྱ་དང་བྲལ་བར་གྱུར་པ་དབུས་ནས་གོ་ལའི་རི་མོ་སྟེ། དེ་ལས་གང་ཞིག་འཕེལ་དང་འགྲིབ་པར་འགྱུར་བ་མཁའ་མཁའ་མདའ་དང་མདའ་ནི་བྱང་དང་ལྷོར་ཡང་ངོ། །ཞེས་གསུངས་
པའི་ཕྱིར། ཁྱབ་སྟེ། བྱད་བགྲོད་མཐར་ཐུག་གི་ཚེ་དཔག་ཚད་སྟོང་ཕྲག་ནི་དྲུག་དང་ཀླུ་སྟེ་གྱ་དྲུག་དང། དེ་ལས་གཡས་ཕྱོགས་ཏེ་ལྷོར་བགྲོད་མཐར་ཐུག་གི་ཚེ་སྟོང་ཕྲག་དྲག་པོ་སྟེ་བཅུ་གཅིག་ཟད་པའམ་འབྲི་བ་དང། དབུས་ནས་གོ་ལའི་རི་མོ་སྟེ་
ཉིན་མཚན་མཉན་པའི་ཚེ་མདའ་ནི་བརྒྱ་སྟེ་ལྔ་བརྒྱ་དང་བྲལ་བའི་སྟོང་ཕྲག་གྱ་གཅིག་ཏུ་འགྱུར་བའི་ཕྱིར་དང། ཉིན་མཚན་མཉམ་པའི་རི་མོ་དེ་ལས་བྱང་བགྲོད་མཐར་ཐུག་གི་ཚེ་འཕེལ་བ་དང་ལྷོར་བགྲོད་མཐར་ཐུག་གི་ཚེ་འགྲིབ་པའི་དཔག་ཚད་ཀྱི་

[004A]༄༅། །གྲངས་ནི་མཁའ་མཁའ་མདའ་དང་མདའ་ནི་སྟེ་ལྔ་སྟོང་ལྔ་བརྒྱ་ཡིན་པའི་ཕྱིར། འཇལ་བྱེད་ཀྱི་དཔག་ཚད་ཀྱང་མཛོད་དང་མི་འདྲ་སྟེ། བསྡུས་རྒྱུད་ལས། ཕྲ་རབ་བརྒྱད་རྣམས་དག་གིས་ཕྲ་མོ་འདི་
གཅིག་ཕྲ་མོ་བརྒྱད་ཀྱིས་སྐྲ་ཡི་རྩེ་མོ་ཕྲ་མོ་སྟེ། འདི་རྣམས་ཀྱིས་ནི་སྐེ་ཚེ་ཤིག་དང་ནས་ཏེ་ལྟོས་འགྲོ་ནས་ཀྱིས་སོར་ཏེ་སོར་མོ་ཉི་མ་ནི། ཟུང་གིས་ཁྲུའོ་ཁྲུ་བཞིས་གཞུ་སྟེ་འདིར་ནི་སྟོང་ཕྲག་གཉིས་ཀྱི་གཞུ་ཡིས་རྒྱད་གྲགས་དག་དུ་
འགྱུར། རྒྱང་གྲགས་བཞི་རྣམས་དག་གིས་དཔག་ཚད་དེ་ཡིས་ལྷ་ཡུལ་ས་དང་ནམ་མཁའ་དག་ལ་ཚད་ཡིན་ནོ། །ཞེས་རྡུལ་ཕྲ་རབ་དང་ཕྲ་མོ་དང། མིའི་སྐྲའི་རྩེ་མོ་དང། སྐེ་ཚེ་དང། ཤིག་དང་ནས་དང། སོར་མོ་
རྣམས་གོང་ནས་གོང་དུ་བརྒྱད་བསྒྱུར་དང། སོར་མོ་ཉེར་བཞིས་ཁྲུ་གང། ཁྲུ་བཞིས་གཞུ། གཞུ་སྟོང་ཕྲག་གཉིས་ཀྱིས་རྒྱད་གྲགས། རྒྱད་གྲགས་བཞིས་དཔག་ཚད་དུ་འགྱུར་བར་གསུངས་སོ། །འདི་ནི་མཛོད་ཀྱི་དཔག་
ཚད་ལས་གཉིས་འགྱུར་གྱི་ཆེ་བས་བྱང་བགྲོད་ཀྱི་ཚེ་ཉི་མ་སྟེང་དུ་འཕགས་ཚད་མཛོད་ཀྱི་དཔག་ཚད་ལྟར་ན་དཔག་ཚད་འབུམ་ཕྲག་གཉིས་ཡིན་ནོ། །དེ་དག་ཀྱང་སྟེང་འོག་མཐོ་དམན་དུ་འགྲོ་ཚད་ཡིན་ལ། ལྷོ་བྱང་དུ་ཐད་ཀར་
འགྲོ་ཚད་ནི། རྟ་གདོང་གི་མེ་དང་བསིལ་རིའི་བར་དུ་དཔག་ཚད་བདུན་ཁྲི་ལྔ་སྟོང་དུ་འགྲོ་བར་བྱེད་དོ། །དེ་ཡང་བགྲོད་པ་གཅིག་ལ་ཉིན་ཞག་བརྒྱ་བརྒྱད་ཅུ་རྩ་ཕྱེད་བཅས་གཉིས་ཡོད་པས་ཉིན་ཞག་གཅིག་ལ་ལྷོ་བྱད་དུ་འགྲོ་ཚད་ནི་
སྔར་གྱི་དཔག་ཚད་ཀྱི་གྲངས་ཕྱེད་བཅས་མིག་ཀླུ་ཟླས་བགོས་པའི་ཆ་གཅིག་ཡིན་ནོ། །བྱང་བགྲོད་མཐའི་ཉི་མ་བསིལ་རིའི་བར་དུ་འགྲོ་ན་ས་ཆ་འདིར་བྱང་འགྲོད་མཐའི་ཉིན་གུང་ཚེ་ཐུར་ཤིང་སོར་བརྒྱད་ཡན་ཆད་ཀྱི་གྲིབ་མ་

[004B]དེ་ལྟ་མིན་པར་མངོན་སུམ་གྱིས་གྲུབ་པའི་ཕྱིར་བསིལ་རིའི་བར་དུ་འགྲོ་བར་གསུངས་པའི་དགོངས་པ་འཚོལ་དགོས་ཞེས་ཁ་ཅིག་ཟེར་རོ་།ཤོག་བུ་ཉེར་གཉིས་པར། །ཁམས་
ལེར༑ ཕྲ་དབུགས་དཧུ་དང་ཆུ་ཚོད་ཉིན་ཞག་དཧུ་དང་དུས་བཞི་དག་ནི་སྟོང་ཕྲག་ཉི་ཤུ་རྩ་གཅིག་དང། དྲུག་བརྒྱ་རྣམས་ནི་རིམ་པས་ལུས་སྐྱེས་ཕྲ་དང་མི་དང་འབྱུང་པོ་ལྷ་དང་ལྷ་མིན་རྣམས་དང་ནི། ནུས་དགྔ་ཙོ་བོའི་ཉིན་ཞག་གཅིག་གི་ཚད་
དེ༑ ཞེས་གསུངས་ལ། སྲོག་ཆགས་ཕྲ་མོའི་དབུགས་ཉི་ཁྲི་ཚིག་སྟོང་དྲུག་བརྒྱ་ནི་སྲོག་ཆགས་ཕྲ་མོའི་ཉིན་ཞག་གཅིག་དེའི་ཉིན་ཞག་ཉི་ཁྲི་ཚིག་སྟོང་དྲུག་བརྒྱ་ནི་མིའི་ཉིན་ཞག་དཧུ་སྟེ་མིའི་ཟླ་བ་ནི་འབྱུང་པོ་
ཡི་དྭགས་ཀྱི་ཉིན་ཞག་མིའི་ཆུ་ཚོད་ཉི་ཁྲི་ཚིག་སྟོང་དྲུག་བརྒྱ་ནི་ལྷ་འོག་མའི་ཉིན་ཞག་མིའི་ཉིན་ཞག་ཉི་ཁྲི་ཚིག་སྟོང་དྲུག་བརྒྱད་ནི་ལྷ་མིན་རྣམས་ཀྱི་ཉིན་ཞག་དཧྲུ་སྟེ་མིའི་ལོ་ཉི་ཁྲི་ཚིག་སྟོང་དྲུག་བརྒྱ་ནི་ནུས་པ་སྟེ་འོག་མིན་པའི་ཉིན་
ཞག་དུས་བཞི་སྟེ་མིའི་ལོ་ཉི་ཁྲི་ཚིག་སྟོང་དྲུག་བརྒྱ་སླར་ཡང་གྲངས་དེ་ཉིད་ཀྱིས་བསྒྱུར་བ་ནི་གཙོ་བོ་སྟེ་སྲིད་རྩེ་བའི་ཉིན་ཞག་གཅིག་གི་ཚད་དོ། །མིའི་ཟླ་བ་ནི་འབྱུང་པོ་ཡི་དྭགས་ཀྱི་ཉིན་ཞག་ཅེས་པ་ནི་གོ་ཐོབ་ཀྱི་དབང་དུ་བྱས་ཀྱི་
རྩ་བའི་ཚིག་དོན་དང་མཐུན་ན་དཧུ་སྟེ་མིའི་དབུགས་སུམ་ཅུའི་ཡུན་ཚད་ཀྱི་དུས་ཉི་ཁྲི་ཚིག་སྟོང་དྲུག་བརྒྱས་བསྒྱུར་བ་ནི་ཡི་དྭགས་ཀྱི་ཉིན་ཞག་གཅིག་གི་ཚད་ཅེས་སྦྱོར་དགོས། དེས་ན་མིའི་དབུགས་སྟོང་པ་མཁའ་དུས་ཟླ་མིག་གིས་བགོས་
པའི་ཆ་གཅིག་ནི་ཕྲ་མོའི་དབུགས་ཚད་དང། ཕྲ་མོའི་དབུགས་གྲངས་དེ་ཉིད་ཀྱིས་བསྒྱུར་བ་ནི་མིའི་དབུགས་ཚད་དང། མིའི་ཟླ་བ་གྲངས་དེ་ཉིད་ཀྱིས་བགོས་པའི་ཆ་གཅིག་ནི་ཡི་དྭགས་ཀྱི་དབུགས་ཚད་དང། མིའི་ཆུ་ཚོད་ནི་ལྷ་འོག་
[005A]༄༅། །མའི་དབུགས་ཚད་དང། མིའི་ཉིན་ཞག་ནི་ལྷ་མིན་རྣམས་ཀྱི་དབུགས་ཚད་དང། མིའི་ལོ་ནི་འོག་མིན་པའི་དབུགས་ཚད་དང་དུས་བཞི་ཆུང་དུའི་ལོ་གྲངས་ནི་སྲིད་རྩེ་བའི་དབུགས་ཚད་ཡིན་ནོ། །རང་རང་གི་
དབུགས་དྲུག་ནི་ཆུ་སྲང། ཆུ་སྲང་དྲུག་ཅུ་ནི་ཆུ་ཚོད། ཆུ་ཚོད་དྲུག་ཅུ་ནི་ཉིན་ཞག་སོགས་སུ་སྦྱར། མིའི་ཆུ་ཚོད་ཉི་ཁྲི་ཆིག་སྟོང་དྲུག་བརྒྱ་ནི་མིའི་ལོ་དང་ལྟ་འོག་མའི་ཉིན་ཞག་གཉིས་ཀའི་ཚད་ཡིན་ལ། མིའི་ལོ་ལྔ་བཅུ་རྒྱལ་
ཆེན་བཞིའི་ཞག་ཚད་དུ་མདོན་པ་མཛོད་སོགས་ནས་གསུངས་པ་དང་ཆེས་མི་འདྲའོ། །འདིར་སྲོག་ཆགས་ཕྲ་མོ་ནས་གཟུང་སྟེ་སྲིད་རྩེ་བའི་བར་གྱི་འགྲོ་བ་རང་རང་གི་དབུགས་རྩིས་གཞིར་བྱས་པའི་ཉིན་ཞག་སོ་སོས་
ཕྱོགས་ཉེར་བཞི། ཟླ་བ་བཅུ་གཉིས། དུས་དྲུག་དུས་བཞི། དུས་གསུམ། བགྲོད་པ་གཉིས་སུ་འགྱུར་བ་ཐམས་ཅད་ལོའི་ཡན་ལག་ཏུ་ཤེས་པར་བྱ་ལ། ལོ་གཅིག་ལ་ཉིན་ཞག་སུམ་བརྒྱ་དྲུག་ཅུ། དུས་སྦྱོར་བཞི་སྟོང་སུམ་
བརྒྱ་ཉི་ཤུ། ཆུ་ཚོད་ཉི་ཁྲི་ཆིག་སྟོང་དྲུག་བརྒྱ། ཆུ་སྲང་ས་ཡ་གཅིག་དང་འབུམ་ཕྲག་གཉིས་དང་ཁྲི་ཁྲག་དགུ་དང་སྟོང་ཕྲག་དྲུག་ཡོད་དོ། །དེ་ལྟར་རང་རང་གི་དབུགས་ཀྱི་དབྱེ་བས་ཕྱི་རོལ་ཏུ་ཉིན་ཞག་དང་ནང་གི་ལོར་འགྱུར་བའི་
སྒོ་ནས་ཕྱི་ནང་ཆོས་མཚུངས་པར་བགྲོད་ལུགས་ནི། ཕྱི་རོལ་ཏུ་ཉིན་ཞག་གཅིག་ལ་ནང་གི་ལོར་འཇོག་ཅིང། ལོ་གཅིག་ལ་ཉི་མ་ཁྱིམ་འཕོ་བའི་ཟླ་བ་བཅུ་གཉིས་དང་མཚུངས་པར་ཉིན་ཞག་གཅིག་གི་རླུང་གི་འཕོ་ཆེན་བཅུ་
གཉིས་ལ་ནང་གི་ཟླ་བ་བཅུ་གཉིས་སུ་འཇོག་གོ་ཕྱི་རུ་ཟླ་བ་གཅིག་ལ་ཆུ་ཚོད་སྟོང་བརྒྱད་བརྒྱ་ཡིན་པ་ལྟར། ནང་དུ་དབུགས་སྟོང་བརྒྱད་བརྒྱ་ལ་ནང་གི་ཆུ་ཚོད་ཀྱི་གྲངས་སུ་འཇོག་ཅིང་དབུགས་དགུ་བརྒྱ་ལ་ནང་གི་

[005B] དབུགས་སུམ་སྟོང་དྲུག་བརྒྱ་ནི་ནང་གི་ཟླ་བ་གཉིས་ཡིན་པས་དེ་འདྲ་དྲུག་ལ་ནང་གི་དུས་དྲུག་ཏུ་འཇོག་པ་སོགས་ཡིན་ཏེ། འགྲེལ་ཆེན་དྲི་མེད་འོད་ལས། དེ་ལ་དབུགས་དགུ་བརྒྱས་ཕྱོགས་སུ་
འགྱུར་ཏེ་ཕྱོགས་ཉི་ཤུ་རྩ་བཞིས་ཉིན་ཞག་དང་ལོར་འགྱུར་རོ་།དབུགས་སྟོང་བརྒྱད་བརྒྱས་ཟླ་བ་སྟེ་ཟླ་བ་བཅུ་གཉིས་ཀྱིས་ཉིན་ཞག་དང་ལོར་འགྱུར་རོ། །དབུགས་ལྔ་སྟོང་བཞི་བརྒྱས་དུས་སུ་འགྱུར་ཏེ་དུས་བཞིས་ཉིན་ཞག་
དང་ལོར་འགྱུར་རོ། །དབུགས་བདུན་སྟོང་ཉིས་བརྒྱས་དུས་གཅིག་ཏུ་འགྱུར་ཏེ་དུས་གསུམ་གྱིས་ཉིན་ཞག་དང་ལོར་འགྱུར་རོ། །དབུགས་ཁྲི་བརྒྱད་བརྒྱས་བགྲོད་པར་འགྱུར་ཏེ་བགྲོད་པ་གཉིས་ཀྱིས་ཉིན་ཞག་དང་ལོར་
འགྱུར་རོ། །དེ་ལྟར་ན་ལུས་སྐྱེས་ལ་སོགས་པ་རྣམས་ཀྱི་རང་རང་གི་ཚད་ཀྱི་དབུགས་ཀྱི་ཉི་ཁྲི་ཚིག་སྟོང་དྲུག་བརྒྱས་སོ་སོའི་ཉིན་ཞག་དང་ལོར་འགྱུར་རོ། །དེ་བཞིན་དུ་དབུགས་དྲུག་ཅུས་ཉིན་མཚན་དུ་འགྱུར་ཏེ་ཉིན་མཚན་སུམ་
བརྒྱ་དྲུག་ཅུས་ཉིན་ཞག་དང་ལོར་འགྱུར་རོ། །དབུགས་ལྔས་དུས་སྦྱོར་དུ་འགྱུར་ཏེ་དུས་སྦྱོར་བཞི་སྟོང་སུམ་བརྒྱ་ཉི་ཤུས་ཉིན་ཞག་དང་ལོར་འགྱུར་རོ། །དབུགས་གཅིག་གིས་ཆུ་ཚོད་དུ་འགྱུར་རོ་།དབུགས་གཅིག་གི་དྲུག་ཅུའི་
ཆས་ཆུ་སྲང་དུ་འགྱུར་རོ། །དབུགས་སུམ་བརྒྱ་དྲུག་ཅུའི་ཆས་དབུགས་སུ་འགྱུར་སྟེ། ཆུ་ཚོད་ཉི་ཁྲི་ཚིག་སྟོང་དྲུག་བརྒྱས་ཉིན་ཞག་དང་ལོར་འགྱུར་རོ། །ཆུ་སྲང་སྟོང་ཕྲག་དགུ་བཅུ་རྩ་དྲུག་ལྷག་པའི་འབུམ་ཕྲག་བཅུ་གཉིས་
ཀྱིས་ཉིན་ཞག་དང་ལོར་འགྱུར་རོ། །དབུགས་སྟོང་ཕྲག་བདུན་ཅུ་རྩ་དྲུག་ལྷག་པའི་འབུམ་ཕྲག་བདུན་ཅུ་རྩ་བདུན་གྱིས་ཉིན་ཞག་དང་ལོར་འགྱུར་རོ། །དེ་བཞིན་དུ་དབུགས་འབུམ་ཕྲག་བདུན་ཅུ་རྩ་དྲུག་ལྷག་པའི་བྱེ་བ་ཕྲག་

[006A]༄༅། །བདུན་ཅུ་རྩ་བདུན་གྱིས་ཉིན་ཞག་བརྒྱ་དང་ལོ་བརྒྱར་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། དེ་དག་ཐམས་ཅད་ལ་ཕྱི་རོལ་ཏུ་ཉིན་ཞག་དང་ནང་གི་ཁོར་འགྱུར་ཚུལ་མཚུངས་པར་སྦྱོར་དགོས་པའི་
ཕྱིར། ཤོག་བུ་ཉེར་གསུམ་པར། བྱང་བའི་དྲིས་ལན་མཁས་གྲུབ་ཆོས་རྗེས་མཛད་པ་ལས། ཅི་སྟེ་མངོན་པ་ནས་བཤད་པ་ལྟར་གྱི་ཞག་མི་ཐུབ་འདོར་བ་སོགས་ཀྱི་རྣམ་གཞག་དེ་ལྟར་བྱས་ན་ཉི་ཟླ་གཟས་འཛིན་སོགས་
ཀྱིས་བསལ་བ་མངོན་སུམ་དུ་འབེབས་པར་འགྱུར་བའི་ཕྱིར་དཔྱད་པ་གསུམ་གྱིས་དག་པ་མི་འགྲུབ་པོ་སྙམ་ན། དེ་ནི་མངོན་པ་ནས་རེ་ཞིག་རགས་རྩིས་ཙམ་ཞིག་གི་དབང་དུ་མཛད་པ་སྟེ། དེའི་ཕྱིར་འདུལ་བ་ལས་ཀྱང་ཟླ་བའི་
གཤོལ་འདོར་བ་དང་རྒྱུ་སྐར་ལ་སོགས་པ་ཞིབ་པར་སྐར་རྩིས་མཁན་པོའི་རྗེས་སུ་འབྲང་བར་གསུངས་སོ། །རགས་རྩིས་ཀྱི་རྣམ་གཞག་ཙམ་ཞིག་གསུངས་པ་ལ་ཞིབ་རྩིས་ཀྱི་བསལ་བ་འབེབས་པའི་རིམ་པ་ཕྲ་རགས་དུ་མ་
ཞིག་དུས་འཁོར་ལས་གསུངས་པའི་རྩིས་ལ་ཡང་ཡོད་དོ། །ཞེས་སོ་།དེའི་ཚིག་ཇི་ལྟ་བ་བཞིན་དུ་དུས་འཁོར་ཊིཀ་ཆེན་ལས་ཀྱང་གསུངས་སོ། །ཤོག་བུ་ཉེར་བཞི་པར། འགྲེལ་ཆེན་ལས། དུས་བཞིའི་མཐར་
གཟའ་ཚོགས་རྒྱུ་བ་ནམ་གྲུའི་མཐར་ཁྱིམ་ནི་སྟོང་བ་དག་ལ་གནས་སོ། །ཞེས་པའི་རྩ་བར། ལོ་ནི་འདི་དག་རྣམས་ཀྱིས་དུས་ཀྱི་མཐར་རུ་གཟའ་ཚོགས་རྒྱུ་བ་ཁྱིམ་ནི་སྟོང་པ་དག་ལ་གནས། །སླར་ཡང་ཐ་སྐར་ལ་སོགས་དག་དང་རབ་
བྱུང་ཞེས་དང་དེ་བཞིན་ནག་པའི་ཟླ་བ་ལ་སོགས་དང། གཟའ་དང་སྦྱོར་བ་ཚེས་དང་བྱེད་པ་རྣམས་ཀྱང་དེ་བཞིན་དང་པོ་དག་སྟེ་ཞེས་གསུངས། དེ་ནི་དུས་བཞི་ཆེན་པོའི་ལོ་གྲངས་རྫོགས་པའི་མཐའི་ཟད་བྱེད་ཀྱི་ལོའི་ཟླ་བ་ཐ་མ་དབོའི་

[006B]དུ་གཟའ་ཐམས་ཅད་རང་རང་རྒྱུ་སྐར་འཁོར་ལོའི་ལོངས་སྤྱོད་གཅིག་ཆར་རྫོགས་པར་གསུངས་ལ། དུས་བཞི་ཆེན་པོའི་ལོ་གྲངས་ནི་བསྡུས་རྒྱུད་ལས། སྟོང་པ་སྟོད་པ་ནམ་མཁའ་
ཀླུ་དང་ལག་པ་ཐུབ་པ་རི་བོང་ཅན་རྣམས་རྫོགས་ལྡན་དུས་ཀྱི་ཚད། ཅེས་མིའི་ལོ་ས་ཡ་གཅིག་དང་བདུན་འབུམ་ཉི་ཁྲི་བརྒྱད་སྟོང་ནི་རྫོགས་ལྡན་དུས་ཀྱི་ཚད་དུ་གསུངས། དེ་ལས་བཞི་ཆ་འབྲི་བ་ནི་གསུམ་ལྡན། རྫོགས་ལྡན་གྱི་
ཕྱེད་ནི་གཉིས་ལྡན། རྫོགས་ལྡན་གྱི་བཞི་ཆ་ནི་རྩོད་ལྡན་གྱི་ཚད་ཡིན་ཞིང། བཞི་ཀ་སྡོམས་ན་ས་ཡ་བཞི་དང་གསུམ་འབུམ་ཉི་ཁྲིར་འགྱུར་རོ། །དེ་ཡང་རྫོགས་ལྡན་གྱི་རྐང་པ་བཞི། གསུམ་ལྡན་གྱི་རྐང་པ་གསུམ། གཉིས་ལྡན་གྱི་
རྐང་པ་གཉིས། རྩེད་ལྡན་གྱི་རྐང་པ་གཅིག་སྟེ་བཅུའི་རྐང་པ་རེ་རེའི་ཡུན་ཚད་ནི་མིའི་ལོ་བཞི་འབུམ་སུམ་ཁྲི་ཉིས་སྟོང་ཡིན་ལ། དུས་བཞི་ཆེན་པོ་གང་ལ་འཇོག་པའི་གཞི་སྐལ་པའི་དུས་ཙམ་ལ་དུས་ཀྱི་འཁོར་ལོ་དང་གཙོ་བོ་ཞེས་
མིང་བཏགས་ནས་དེའི་ཆ་ཤས་སུ་གྱུར་བའི་དུས་བཞི་ཆེན་པོ་རྫོགས་པ་ལ་གཙོའི་རྩ་གཡས་གཡོན་གྱི་དཀྱིལ་འཁོར་བཅུའི་དབུགས་ཀྱི་རྒྱུ་བ་རྫོགས་པའི་མིང་གིས་བཏགས་ནས་བསྟན་པ་ཡིན་ནོ། །དེ་ཡང་རྫོགས་ལྡན་གྱི་
རྐང་པ་བཞི་དང་གསུམ་ལྡན་གྱི་རྐང་པ་དང་པོ་གཅིག་སྟེ་ལྡན་ནི་གཙོ་བོའི་གཡོན་ནམ་མཁའ་རླུང་མེ་ཆུ་སའི་དཀྱིལ་འཁོར་ལྔའི་རླུང་རྒྱུ་བའི་མིང་གིས་བསྟན། གསུམ་ལྡན་གྱི་རྐང་པ་ལྷག་མ་གཉིས། གཉིས་ལྡན་གྱི་རྐང་པ་
གཉིས། རྩོད་ལྡན་གྱི་རྐང་པ་གཅིག་དང་ལྔ་པོ་གཙོ་བོའི་གཡས་ཀྱི་ས་ཆུ་མེ་རླུང་ནམ་མཁའི་དཀྱིལ་འཁོར་ལྔའི་རླུང་རྒྱུ་བ་དང་སྦྱར་བས་གཙོ་བོའི་དཀྱིལ་འཁོར་གཅིག་ལ་རླུང་རྒྱུ་བའི་ཚད་དང་དུས་བཞིའི་རྐང་བ་གཅིག་གི་ཡུན་ཚད་

[007A]༄༅། །གཅིག་ཡིན་ལ། དེ་ནི་མིའི་ལོ་བཞི་འབུམ་སུམ་ཁྲི་ཉིས་སྟོང་གི་ཡུན་ཚད་ཅན་ཡིན་ནོ། །རིམ་པ་དེས་གཙོ་བོའི་གཡོན་གྱི་རྩ་ལ་དཀྱིལ་འཁོར་ལྔ་རྫོགས་པའི་ཚད་ནི་དུས་བཞིའི་ཕྱེད་ཡིན་ཞིང། དེ་ལ་
མིའི་ལོ་ས་ཡ་གཉིས་དང་ཚིག་འབུམ་དྲུག་ཁྲི་ཡོད་དོ། །དེ་ལ་གཙོ་བོའི་འཕོ་བ་གཅིག་ཏུ་བཏགས་ཤིང། གཙོ་བོའི་གཡས་གཡོན་གྱི་འཕོ་བ་གཉིས་དང་དུས་བཞིའི་ཡུན་ཚད་མཉམ་མོ། །གཙོ་བོའི་འཕོ་བ་བཅུ་གཉིས་ནི་གཙོ་
བོའི་ཉིན་ཞག་ཡིན་ལ། དེ་ལ་དུས་བཞི་ཆེན་པོ་ཐེབས་དྲུག་རྫོགས་པར་བཤད་དོ། །གཞན་ཡང། གཟའ་ལོ་ཉི་ཤུ་ཚན་པ་ལྔ་ནམ་མཁའ་རླུང་མེ་ཆུ་སའི་རིམ་པས་འབྱུང་བ་ལ་རིམ་བཞིན་གཙོ་བོའི་གཡོན་གྱི་དཀྱིལ་འཁོར་ལྔ་
དང། གཟའ་ལོ་ཉི་ཤུ་ཚན་པ་ལྔ་ས་ཆུ་མེ་རླུང་ནམ་མཁའི་རིམ་པས་འབྱུང་བ་ལ་རིམ་བཞིན་གཙོ་བོའི་གཡས་ཀྱི་དཀྱིལ་འཁོར་ལྔ་དང་སྦྱར་བས་གཙོ་བོའི་འཕོ་བ་གཅིག་དང་གཟའ་ལོ་བརྒྱའི་ཚད་མཉམ་མོ། །དེས་ན་
གཟའ་ལོ་ཉིས་བརྒྱ་ནི་དུས་བཞི་ཆེན་པོའི་ཡུན་ཚད་དུ་འགྱུར་རོ་།གཟའ་ལོ་གཅིག་གི་ཚད་ཡོད་དེ། མིའི་ལོ་ཉི་ཁྲི་ཚིག་སྟོང་དྲུག་བརྒྱ་དེ་ཡིན་པའི་ཕྱིར། དེ་ཡང་ཞིབ་ཏུ་བཤད་ན། གཟའ་བརྒྱད་པོ་རང་འགྲོས་ཀྱིས་རྒྱུ་སྐར་
ཉེར་བདུན་ལོངས་སྤྱོད་པའི་ཡུན་ལ་གཟའ་རང་རང་གི་ཉིན་ཞག་གཅིག་ཏུ་བྱེད་ཅིང། དེ་རྩིས་གཞིར་བྱས་པའི་ལོ་ནི་གཟའ་རང་རང་གི་ལོ་ཡིན་ལ། ཟླ་བ་ནི་ཞག་གསུམ་ཅུ་དང། ཉི་མ་ལྷག་པ་པ་སངས་གསུམ་ལོ་ནི་རེ་རེ་དང། མིག་
དམར་ནི་ཟླ་བ་བཅོ་བརྒྱད་དང། ཕུར་བུ་ནི་ལོ་བཅུ་གཉིས་དང་སྤེན་པ་ནི་ལོ་སུམ་ཅུ་དང། སྒྲ་གཅན་ནི་ལོ་བཅོ་བརྒྱད་ལ་རྒྱུ་སྐར་ཉེར་བདུན་ལོངས་སྤྱོད་པ་ཡིན་ཞིང། དེ་རྣམས་བསྡོམས་ན་མིའི་ལོ་དྲུག་ཅུ་རྩ་བཞི་ཟླ་བ་བདུན་འབྱུང་

[007B] གཟའི་ཉིན་ཞག་ཕྱེད་དང་གཉིས་ལ་མིའི་ལོ་དགུ་བཅུ་རྩ་དྲུག་དང་ཟླ་བ་ཕྱེད་དད་བཅུ་གཅིག་གི་སྟེང་དུ་དུས་ཀྱི་འཁོར་ལོའི་ལོ་གསུམ་ཕྱོགས་གསུམ་དང་བཅས་པས་ལོ་བརྒྱར་འགྱུར་ལ། དེའི་རིགས་
པས་གཟའི་ཉིན་ཞག་གསུམ་ན་མིའི་ལོ་གཉིས་བརྒྱ། ཉིན་ཞག་སུམ་ཅུ་ན་མིའི་ལོ་སྟོང་ཕྲག་གཉིས། གཟའི་ལོའམ་གཟའི་ཉིན་ཞག་སུམ་བརྒྱ་དྲུག་ཅུ་ལ་མིའི་ལོ་ཉི་ཁྲི་བཞི་སྟོང། གཟའི་ལོ་བཅུ་ལ་མིའི་ལོ་ཉིས་འབུམ་བཞི་ཁྲི་
གཟའི་ལོ་བརྒྱ་ལ་མིའི་ལོ་ས་ཡ་གཉིས་དང་འབུམ་ཕྲག་བཞི་འབྱུང་བ་རྣམས་གནས་གཉིས་སུ་བྱས་པའི་འོག་མ་ལ་བཅུས་བགོས་པའི་ཆ་གཅིག་ལ་ཉིས་འབུམ་བཞི་ཁྲི་འབྱུང་བ་དེ་སྟེང་མ་ལ་འཕྲི་བ་སྟེ་བུ་ལོན་སྦྱང་བར་བྱ་བའི་ལྷག་མས་ཡ་
གཉིས་དང་འབུམ་ཕྲག་གཅིག་དང་ཁྲི་ཕྲག་དྲུག་གི་ལོ་གྲངས་ནི་གཟའི་ལོ་བརྒྱ་དང་དུས་བཞི་ཆེན་པོའི་ཕྱེད་ཚད་ཡིན་ནོ། །གཟའ་ལོའི་ཡུན་ཚད་མིའི་ལོ་ཉི་ཁྲི་ཆིག་སྟོང་དྲུག་བརྒྱ་དང། ཉི་ཁྲི་བཞི་སྟོང་དུ་བཤད་པ་གཉིས་བུ་ལོན་སྦྱང་
མ་སྦྱང་གི་དབྱེ་བ་ཡིན་པས་མི་འགལ་བར་ཤེས་པར་བྱ་སྟེ། ཕྱི་མ་ལ་བཅུ་ཆས་འབྲི་ན་སྔ་མའི་གྲངས་སུ་འགྱུར་བའི་ཕྱིར། གལ་ཏེ་དུས་བཞིའི་མཐར་གཟའ་ཐམས་ཅད་སྟོང་པར་འཇུག་ན། དུས་བཞི་གཅིག་ལ་གཟའ་སོ་སོའི་
འཁོར་གྲངས་ཇི་ཙམ་འབྱུང་ཞེ་ན། སྤེན་པ་ནི་འབུམ་བཞི་ཁྲི་བཞི་སྟོང། སྒྲ་གཅན་ནི་ཉིས་འབུམ་བཞི་ཁྲི། ཕུར་བུ་ནི་སུམ་འབུམ་དྲུག་ཁྲི། མིག་དམར་ནི་ས་ཡ་གཉིས་དང་འབུམ་ཕྲག་བརྒྱད་དང་བརྒྱད་ཁྲི། །ཉི་མ་ལྷག་པ་
པ་སངས་འཇུག་རིང་བཞི་ནི་ས་ཡ་བཞི་དང་སུམ་འབུམ་ཉི་ཁྲི་ཟླ་བ་ནི་བྱེ་བ་ལྔ་དང་ས་ཡ་གཅིག་དང་འབུམ་ཕྲག་བརྒྱད་དང་བཞི་ཁྲི་འཁོར་བར་གསུངས་ཏེ། བསྡུས་རྒྱུད་ཡེ་ཤེས་ཀྱི་ལེའུ་ལས། སྟོང་པ་ལ་ནི་སྤེན་པ་འཇུག་པ་

[008A]༄༅། །རང་གི་ཉིན་ཞག་བགྲོད་པའི་དབང་གིས་དུས་ཀྱི་མཐར་འགྱུར་ཏེ། སྟོང་པ་ནམ་མཁའ་མཁའ་མཚོ་ཆུ་གཏེར་ཟླ་བའི་ཉིན་ཞག་ལོངས་སྤྱོད་ལྷག་མ་རྣམས་ཀྱིས་ནམ་གྲུའོ། །རང་གི་བགྲོད་པ་འགྲོ་བའི་ཉིན་
ཞག་མཁའ་མཁའ་ནམ་མཁའ་མཁའ་མཚོ་མིག་གིས་དེར་ནི་སྒྲ་གཅན་འཇུག་རང་གི་བགྲོད་པ་འགྲོ་བའི་ཉིན་ཞག་མཁའ་མཁའ་ནམ་མཁའ་མཁའ་དུས་དུས་ཀྱིས་ལྷ་ཡི་བློན་པོ་འཇུག་ནམ་མཁའ་མཁའ་དང་སྟོང་
པ་མཁའ་བརྒྱད་སྦྲུལ་དང་མིག་གི་ཉིན་ཞག་རྣམས་ཀྱིས་བཀྲ་ཤིས་འཇུག་པ་སྟེ། མཁའ་མཁའ་ནམ་མཁའ་མཁའ་མིག་མེ་དང་ཆུ་གཏེར་གྲངས་ཀྱི་ཉིན་ཞག་རྣམས་ཀྱིས་ཉི་མ་ལ་སོགས་འཇུག་མཁའ་མཁའ་ནམ་
མཁའ་མཁའ་མཚོ་བརྒྱད་དང་ཟླ་བ་མདའ་ཡི་ཉིན་ཞག་རྣམས་ཀྱིས་ཟླ་བ་དེར་འཇུག་སྟེ། དེ་ཡི་དུས་སུ་རྒྱལ་པོ་འགྲོ་བ་དག་ནི་རང་རང་ཚད་ཀྱིས་རྣམ་པར་ཉམས་པར་རབ་ཏུ་འགྱུར། །ཞེས་གསུངས་པའི་ཕྱིར། །དེ་དག་
ནི་དུས་བཞིའི་ལོ་ལ་སྤེན་པའི་ཉིན་ཞག་མིའི་ལོ་སུམ་ཅུ་དང་སྒྲ་གཅན་གྱི་ཉིན་ཞག་མིའི་ལོ་བཅོ་བརྒྱད་སོགས་གཟའ་རང་རང་གི་འཁོར་ལོས་བགོས་པའི་ཐོབ་ནོར་ཡིན་པའི་ཕྱིར་ཏེ། ཊིཀ་ཆེན་ལས། དུས་བཞིའི་ལོ་གྲངས་
ཇི་སྙེད་པ། །སུམ་བརྒྱ་དྲུག་ཅུས་བསྒྱུར་བ་ལ། །གཟའ་རྣམས་རང་རང་དཀྱིལ་འཁོར་ལོ། །སུམ་བརྒྱ་དྲུག་ཅུ་བསྒྱུར་བ་ཡི། །ཞག་གིས་བགོས་པའི་རྙེད་པ་དོར། །ལྷག་མ་མེད་ཕྱིར་སྟོང་པར་ཞུགས་།བསིལ་ཟེར་
ཅན་ནི་སུམ་ཅུའི་ཞག་ཉི་ལྷག་པ་སངས་མཇུག་རིངས་ཀྱི། །ཉིན་ཞག་མཁའ་རོ་མེ་ཉིད་དེ། །མིག་དམར་ཟླ་བ་བཅོ་བརྒྱད་དོ། །ཕུར་སྤེན་སྒྲ་གཅན་རིམ་པ་བཞིན། །ཉི་མ་མཁའ་མེ་སྐྱོན་གྱི་ལོ་།གཟའ་ཡི་བྱེད་

[008B] །ཞེས་གསུངས་པས་སོ། །ཤོག་བུ་ཉེར་ལྔ་པར། ནང་ལེའི་ཚིགས་བཅད་བདུན་ཅུ་རྩ་དྲུག་པ། ཕྱོགས་ལ་ཟླ་བ་རང་གི་རྒྱུ་བས་ཉིན་ཞག་ཅེས་བྱའི་རྐང་བ་དག་ཀྱང་བུ་ལོན་དག་ཏུ་བྱེད། །སླར་ཡང་ཟླ་བ་
གཉིས་ཀྱིས་གཞན་པ་དག་ཀྱང་ཉིན་ཞག་ལོ་ཡི་སྦྱོར་བ་དག་ལས་འཕེལ་བ་ནི། རྫོགས་པའི་ལོ་ལ་ཉིན་ཞག་དྲུག་ཏུ་འགྱུར་ཏེ་གཞན་ཡང་དེ་བཞིན་འཆི་བ་དག་གིས་མཚམས་སུ་འཕེལ། རྒྱལ་པོ་དེ་ལྟར་ཉི་མའི་བུ་ལོན་ཉིས་འགྱུར་འདི་ནི་
ལོ་ཡི་སྦྱོར་བ་དག་གིས་འཕེལ་བར་བྱེད། ཅེས་གསུངས་པའི་དོན་ནི་ཉིན་ཞག་ལས་ཚེས་ཞག་ནི་རགས་རྩིས་བྱས་ན་ཆུ་ཚོད་གཅིག་གིས་དམན་པ་དང། འབྲིང་དུ་རྩིས་ན་རྐང་པ་དང་བཅས་པའི་ཆུ་སྲང་ལྔ་བཅུ་རྩ་དྲུག་གིས་དམན་པ་
ཡིན་པས། རགས་རྩིས་ལྟར་ན་ཕྱོགས་ཏེ་ཟླ་ཕྱེད་ལ་ཉིན་ཞག་གི་རྐང་པ་སྟེ་བཞི་ཆའམ་ཆུ་ཚོད་བཅོ་ལྔ་བུ་ལོན་དུ་འགྱུར་ཞིང། ཟླ་བ་གཉིས་ཀྱི་ཚེ་ཉིན་ཞག་གཅིག་བུ་ལོན་དུ་འགྱུར་ལ་ལོ་གཅིག་ན་ཉིན་ཞག་དྲུག་བུ་ལོན་དུ་འགྱུར་ཏེ་
ཡང་འཆི་བའི་འཚམས་ཏེ་ལོ་བརྒྱ་ན་ཉིན་ཞག་དྲུག་བརྒྱར་འགྱུར་རོ། །འབྲིང་དུ་རྩིས་ན་ཟླ་ཕྱེད་ལ་ཆུ་ཚོད་བཅུ་བཞི་དང་རྐང་པ་གསུམ་དང་བཅས་པའི་ཆུ་སྲང་གསུམ་བུ་ལོན་དུ་འགྱུར་ཞིང། ཉིན་ཞག་དྲུག་ཅུ་རྩ་བཞི་ཉིན་ཞག་གཅིག་
བུ་ལོན་དུ་འགྱུར་ལ། ལོ་གཅིག་ལ་ཉིན་ཞག་ལྔ་དང་ཆུ་ཚོད་སུམ་ཅུ་རྩ་བདུན་ཆུ་སྲང་སུམ་ཅུ་བུ་ལོན་དུ་འགྱུར་བ་དང། ལོ་བརྒྱ་ན་ཉིན་ཞག་ཕྱེད་དང་བཅས་པའི་དྲུག་ཅུ་རྩ་གཉིས་ལྷག་པའི་ལྔ་བརྒྱར་འགྱུར་རོ། །དེ་ཉིད་ཉི་མའི་ལོངས་
སྤྱོད་ལ་ཉིས་འགྱུར་དུ་འགྲོ་བས། ཞག་དྲུག་ཅུ་རྩ་བཞིན་ཉིན་ཞག་གཉིས་བུ་ལོན་དུ་འགྱུར་ཞིང། ལོ་གཅིག་ལ་ཞག་བཅུ་གཅིག་ཆུ་ཚོད་བཅོ་ལྔ་བུ་ལོན་དུ་འགྱུར་ལ། ལོ་བརྒྱ་ན་ཉིན་ཞག་ཉི་ཤུ་རྩ་ལྔ་ལྷག་པའི་བརྒྱ་ཕྲག་བཅུ་

[009A]༄༅། །གཅིག་གམ་ལོ་གསུམ་ཕྱོགས་གསུམ་བུ་ལོན་དུ་འགྱུར་བའི་ཕྱིར་རོ། །དེ་ཡང་ཞིབ་པར་བཤད་ན། གཤོལ་དང་བུ་ལོན་གྱི་ཁྱད་པར་ཤེས་དགོས་ལ། དེ་ནི་ཁམས་ལེའི་ཚིགས་བཅད་རེ་བཞི་པ་སྟོང་ཕྲག་
ཉི་ཤུ་རྩ་གཅིག་རོ་བརྒྱ་ལྡན་པ་དག་ལས་སོ་ཡི་ཆ་ཡིས་ངེས་པར་ཕྱུང་གྱུར་བ། ལུས་ལ་དབུགས་ལྷག་གང་དག་ཉིན་ཞག་སོ་སོའི་དུས་སུ་འབྱུང་བ་རི་དང་དུས་རྣམས་དག་གི་གྲངས། །སྟོང་ཕྲག་སུམ་ཅུ་རྩ་དྲུག་དག་གིས་
བསྒྱུར་བ་རྣམས་ཀྱང་ལོ་བརྒྱའི་ཚད་དུ་རབ་ཏུ་གྲགས་པ་སྟེ་སྟོང་དུ་མེ་ཡིས་རབ་ཏུ་ཕྱེ་བ་དག་ནི་ཆུ་ཚོད་དུ་འགྱུར་དྲུག་ཅུའི་ཆ་ཡིས་ཉིན་ཞག་ཀྱང། །ཞེས་པའི་དོན་ནི། འབྲིང་རྩིས་ལྟར་ན་ཉིན་ཞག་གཅིག་གི་དབུགས་སྟོང་ཕྲག་ཉི་
ཤུརྩ་གཅིག་རོ་བརྒྱ་ལྡན་པ་སྟེ་ཉི་ཁྲི་ཚིག་སྟོང་དྲུག་བརྒྱ་དག་ལས། སོ་ཡི་ཆ་སྟེ་སུམ་ཅུ་རྩ་གཉིས་ཀྱིས་བགོས་པའི་ཐོབ་ནོར་ནི་དབུགས་གཤོལ་གྱི་གྲངས་ཡིན་ཞིང། དེ་ཡང་ཉིན་ཞག་གཅིག་གི་དབུགས་ལྷག་གི་གྲངས་ནི་འབྱུང་
བ་རི་དང་དུས་ཏེ་དྲུག་བརྒྱ་དོན་ལྔའོ། །ཉི་ཁྲི་ཚིག་སྟོང་དྲུག་བརྒྱའི་དབུགས་དེ་དག་ལོ་བརྒྱའི་ཉིན་ཞག་གི་གྲངས་སྟོང་ཕྲག་སུམ་ཅུ་རྩ་དྲུག་སྟེ་སུམ་ཁྲི་དྲུག་སྟོང་གིས་བསྒྱུར་བ་ནི་ལོ་བརྒྱའི་དབུགས་ཀྱི་གྲངས་འབུམ་ཕྲག་བདུན་ཅུ་རྩ་དྲུག་
ལྷག་པའི་བྱེ་བ་ཕྲག་བདུན་ཅུ་རྩ་བདུན་དུ་འགྱུར་ལ། དེ་ཡང་སུམ་ཅུ་རྩ་གཉིས་ཀྱིས་བགོས་པའི་ཐོབ་ནོར་འབུམ་ཕྲག་བཞི་བཅུ་རྩ་གསུམ་ལྷག་པའི་བྱེ་བ་ཕྲག་གཉིས་ནི་ལོ་བརྒྱའི་ནང་དུ་རྩ་དབུམ་ནས་འབབ་པའི་དབུགས་
གཤོལ་གྱི་གྲངས་ཡིན་ཞིང། དབུགས་གཤོལ་གྱི་གྲངས་དེ་ཉིད་ཀྱིས་ལོ་བརྒྱའི་དབུགས་ལ་བུ་ལོན་སྤྱད་པར་བྱ་བའི་ལྷག་མ་ནི་ལོ་བརྒྱའི་ནང་དུ་རོ་རྐྱང་ནས་འབབ་པའི་དབུགས་ཀྱི་གྲངས་སུ་འགྱུར་རོ། །དབུགས་ཀྱི་ཕུང་

[009B]ཐོབ་ནོར་ནི་ལོ་བརྒྱའི་ཆུ་ཚོད་ཀྱི་གྲངས་དང། ཆུ་ཚོད་ཀྱི་ཕུང་པོ་དེ་ཉིད་དྲུག་ཅུ་ས་བགོས་པའི་ཐོབ་ནོར་ནི་ལོ་བརྒྱའི་ཉིན་ཞག་གི་གྲངས་སུ་འགྱུར་བའི་ཕྱིར་རོ། །དེ་ལྟར་ན་ལོ་བརྒྱའི་
དབུགས་ཀྱི་ཚོགས་སུམ་ཅུ་རྩ་གཉིས་ཀྱིས་བགོས་པའི་ཐོབ་ནོར་ནི་ལོ་བརྒྱའི་དབུགས་གཤོལ་གྱི་གྲངས་ཡིན་པ་བཞིན་དུ། ལོ་བརྒྱའི་ཉིན་ཞག་སུམ་ཁྲི་དྲུག་སྟོང་དེ་ཉིད་སོ་གཉིས་ཀྱིས་བགོས་པའི་ཐོབ་ནོར་ནི་ལོ་བརྒྱའི་ཞག་གཤོལ་
གྱི་གྲངས་དང། ལོ་བརྒྱའི་ཟླ་བ་བརྒྱ་ཕྲག་བཅུ་གཉིས་པོ་སོ་གཉིས་ཀྱིས་བགོས་པའི་ཐོབ་ནོར་ནི་ལོ་བརྒྱའི་ཟླ་གཤོལ་གྱི་གྲངས་དང། ལོ་བརྒྱ་དེ་ཉིད་སོ་གཉིས་ཀྱིས་བགོས་པའི་ཆ་ལོ་གསུམ་ཕྱོགས་གསུམ་དུ་འགྱུར་བའི་ལོ་
གསུམ་ནི་ལོ་བརྒྱའི་ལོ་གཤོལ་གྱི་གྲངས་ཡིན་ནོ། །ཆུ་སྲང་དང་ཆུ་ཚོད་ཀྱི་གཤོལ་ཡང་དེའི་རིགས་པས་རྩིས་སླ། དེ་དག་ཀྱང་འབྲིང་རྩིས་ཀྱི་དབང་དུ་བྱས་སོ། །རགས་འབྲིང་ཕྲག་སུམ་སོ་སོའི་གཤོལ་རྩིས་ཚུལ་ནི། དབུགས་
ཆུ་སྲང་ཆུ་ཚོད་ཞག་ཟླ་ལོ་དྲུག་པོ་རང་རང་གི་སུམ་ཅུ་དང་སོ་གཉིས་དང་ཕྱེ་དང་སོ་གསུམ་ན་རིམ་བ་བཞིན་དུ་རགས་འབྲིང་ཕྲ་བའི་དབང་དུ་བྱས་པའི་རང་རང་གི་གཤོལ་འདོན་ཚུལ་ཤེས་པར་བྱའོ། །ཤོག་བུ་དེ་ཉིད་ཀྱི་རྒྱབ་ལོགས་ན་
འགྲེལ་ཆེན་ལས། བྱང་དུ་བགྲོད་པ་ནས་བྱང་དུ་བགྲོད་པའི་བར་ལ་ཉིན་ཞག་ལྔ་ཆད་པར་འགྱུར་རོ། །ཟླ་བ་སོ་སོ་ལ་ཆུ་ཚོད་ཉི་ཤུ་རྩ་ལྔ་ཆད་པར་འགྱུར་རོ། །བྱེད་པ་འཕོ་བའི་དུས་ནས་བྱེད་པ་འཕོ་བའི་དུས་ཀྱི་ཟླ་བ་སོ་སོ་ལ་ཆུ་ཚོད་
ཉི་ཤུ་རྩ་ལྔ་ལྷག་སྟེ། ལོའི་འཚམས་སུ་གཟའ་ལྔ་ལྷག་གོ་།ཞེས་པ་ནི། ཉི་མ་བྱང་དུ་བགྲོད་པ་ནས་སླར་ཡང་བྱང་དུ་བགྲོད་པའི་བར་གྱི་ལོངས་སྤྱོད་ཉི་མའི་ཉིན་ཞག་ལྔའི་ལོངས་སྤྱོད་ཆད་པར་འགྱུར་རོ། །དེའི་ཆ་ཤས་དུས་ཀྱི་ཟླ་བ་སོ་
[010A]༄༅། །སོ་ལ་ཁྱིམ་ཟླའི་ཆུ་ཚོད་ཉི་ཤུ་རྩ་ལྔ་རེ་ཆད་པར་འགྱུར་རོ། །ལོངས་སྤྱོད་ལ་ཆད་པ་དཀྱིལ་འཁོར་ལ་ལྷག་པས་བྱེད་པ་འཕོ་བའི་དུས་ནས་སླར་ཡང་ལོའི་བྱེད་པ་འཕོ་བའི་དུས་ཀྱི་ཟླ་བ་སོ་སོ་ལ་དུས་ཀྱི་ཆུ་ཚོད་ཉེར་ལྔ་རེ་ལྷག་
སྟེ༑ དེ་བསྡོམས་པས་དུས་ཀྱི་ལོའི་འཕོ་མཚམས་སུ་ཉི་མས་ཁྱིམ་རྫོགས་པ་ལ་གཟའ་ལྔའམ། ཁྱིམ་ཞག་ལྔ་ལྷག་པོར་དགོས་ཞེས་པའི་དོན་ཡིན་པས་ཚེས་ཟླ་དང་ཉིན་ཟླ་མཐུན་པའི་ཆེད་དུ་ལོ་ལྔ་ན་ཟླ་གཤོལ་འདོན་པའི་ཤེས་
བྱེད་དུ་ཇི་ལྟར་འགྲིག་དཔྱད་དགོས། ཡང་ཤོག་བུ་དེ་ཉིད་དུ། ལུག་ཁྱིམ་ནག་ཟླའི་ནད་དུ་ཤར་བ་དང་ས་ག་ཟླ་བའི་ནང་དུ་ཤར་བ་གཉིས་ཡོད་པའི་དབང་གིས་ལོ་འགའ་ཞིག་ལ་ནག་ཟླ་ཟླ་བ་དང་པོ་དང་འགའ་ཞིག་ལ་བཅུ་
གཉིས་པར་སོང་ཚུལ་གསུངས་པ་འདི་དོན་ལ་དེ་ལྟར་ཤིན་ཏུ་འཐད་མོད་ཀྱང། རྩོད་ཚེ་ལོ་འགའ་ཞིག་ལ་ནག་ཟླ་ལན་གཉིས་སུ་འབྱུང་བ་དང་འགའ་ཞིག་ལ་ནག་ཟླ་ཆད་པའི་སྐྱོན་དུ་མི་འགྱུར་བའི་ཞིབ་ཆ་བྱེད་དགོས་སོ། །
ཤོག་བུ་ཉེར་བདུན་པར། ཁ་ཅིག་ཉི་མས་ནག་པ་ས་རི་ཡོངས་རྫོགས་དང་ས་གའི་སྐར་རྐང་གཅིག་ལོངས་སྤྱོད་པའི་ཡུན་ལུག་གི་ཁྱིམ་ཟླར་འཇོག་པ་འགོག་པ་ལ། ནག་པའི་བཞི་ཆ་ནས་གཟུངས་གདངས་ལུགས་ཁྱིམ་དུས་
མཉམ་དུ་རྫོགས་པ་ཅིག་ཡོད་པའི་ཕྱིར་གསུངས་པ་ནི། ཕྱོགས་སྔ་སྨྲ་བའི་བས་པས་མཚོད་ལྟར་བཤད་པ་ཡིན་གྱི། རང་ལུགས་ལ་དེ་ལྟར་བཤད་པ་མ་ཡིན་ཏེ། ཕྱོགས་སྔ་མས་ལུག་ཁྱིམ་ནག་པ་ཟླ་བ་དང་སྦྱར་བའི་
རྒྱུ་མཚན་གྱིས་ཉི་མ་ནག་པའི་སྐར་ཁྱིམ་དུ་སླེབས་པ་ནས་ལུག་གི་ཁྱིམ་ཟླར་འཇོག་དགོས་ན་ལུག་ཁྱིམ་ས་ག་ཟླ་བ་དད་སྦྱར་བ་ཡང་འགྲེལ་ཆེན་ལས་གསུངས་པའི་ཕྱིར་ན་ལུག་གི་ཁྱིམ་ཟླ་ལ་ཉི་མས་ས་གའི་སྐར་ཁྱིམ་རྫོགས་

[010B]རོལ་པོའི་བསམ་ཚོད་ལྟར་འགོག་པ་ཡིན་པའི་ཕྱིར་ཏེ། གཞན་དུ་ན་ཡར་ངོའི་ཚེས་བཙོ་ལྔར་ཉི་ཟླ་གཉིས་སྐར་ཁྱིམ་གཅིག་ལ་ལྷན་ཅིག་ཏུ་གནས་པ་ཡོད་པར་མི་འདོད་
བཞིན་དུ་ཁས་ལེན་དགོས་པར་འགྱུར་བའི་ཕྱིར་རོ། །ཤོག་བུ་དེ་ཉིད་དུ། ལུག་ལ་ལུག་གུ་སྐྱེ་དུས་དེ་ལུག་ཁྱིམ་དང། གླང་གིས་ཞིང་རྨོ་བའི་དུས་དེ་གླང་ཁྱིམ་དང། དུད་འགྲོ་ཕལ་ཆེར་འཁྲིག་པ་སྤྱོད་པའི་དུས་དེ་འཁྲིག་ཁྱིམ་
དང༑ ཀརྐ་ཊ་སྤལ་བ་སྐད་འབྱིན་པའི་དུས་དེ་ཀརྐ་ཊའི་ཁྱིམ་དང། སེང་གེས་འཁྲིག་པ་སྤྱོད་པའི་དུས་དེ་སེང་གེའི་ཁྱིམ་དང་བུ་མོ་རྣམས་མདངས་བཟང་བའི་དུས་དེ་བུ་མོའི་ཁྱིམ་དང། སྲང་གིས་ཚོད་བྱེད་པའི་དུས་དེ་སྲང་ཁྱིམ་དང་
སྡིག་པ་ཁུང་དུ་འགྲོ་བའི་དུས་སམ་མི་རྣམས་དུད་འགྲོ་གསོད་པའི་དུས་དེ་སྡིག་ཁྱིམ་དང། གཞུ་སྲ་བའི་དུས་དེ་གཞུ་ཁྱིམ་དང་ཆུ་སྲིན་ཁ་ཉི་མ་ལ་བསྟན་ནས་འདུག་པའི་དུས་དེ་ཆུ་སྲིན་གྱི་ཁྱིམ་དང། བུམ་པའི་ནང་གི་ཆང་རོ་
ནུས་དང་ལྡན་པའི་དུས་དེ་བུམ་པའི་ཁྱིམ་དང། ཉ་རྣམས་ཆུ་ལ་རྒྱུ་བའི་དུས་དེ་ཉའི་ཁྱིམ་དང། གཞུ་སྲ་བའི་དུས་དེ་གཞུ་ཁྱིམ་དང། ཆུ་སྲིན་ཁ་ཉི་མ་ལ་བསྟན་ནས་འདུག་པའི་དུས་དེ་ཆུ་སྲང་ཡི་ཁྱིམ་དང། བུམ་པའི་ནང་གི་ཆང་རོ་
པར་སྲིད་པའི་གནས་སུ་ཁྱིམ་གྱི་དབྱེ་བས་ཡང་དག་གནས། གཞུ་ཡི་རྣམ་པའི་དུས་ཁྱིམ་དག་ལ་གོ་ལའི་དབུས་ནས་ལྷོར་ནི་མེ་ཡི་དཀྱིལ་འཁོར་ལ་གནས་ཤིང། བྱང་དུ་དེ་ནི་བསིལ་བའི་རི་སྟེ་པད་འདབ་བཟང་པོ་བཞིན་དུ་ཤར་
དུ་ལུག་དང་སྲང་སོགས་ལའོ། །མེ་ནས་བསིལ་བའི་རི་ཡི་འཚམས་སུ་དཔག་ཚད་སྟོང་ཕྲག་མཁའ་དང་ནམ་མཁའ་མཁའ་དང་མདའ་རིའོ་།ཞེས་པའི་འགྲེལ་ཆེན་ལས། འདིར་ཤར་གྱི་ཕྱེད་དུ་ལུག་གོ་དབང་ལྡན་དུ་གླང་ངོ་

[011A]༄༅། །བྱང་གི་ཕྱེད་དུ་འཁྲིག་པའོ། །ཞེས་པ་ནས། ཤར་གྱི་ཕྱེད་དུ་ཉའོ་ཞེས་པ་ནི་གོ་ལ་ལ་ཁྱིམ་དགོད་པའོ། །འདིར་ལུག་ཤར་བ་ན་སྲང་ནུབ་པོ། །གླང་ཤར་བ་ན་སྡིག་པ་ནུབ་སྟེ། དེ་ལྟར་ཐམས་ཅད་དུ་ཉིན་
མཚན་གྱིས་ཤར་བའི་ཁྱིམ་ནས་ཁྱིམ་བདུན་པ་ནི་ནུབ་པར་རིག་པར་བྱའོ། །ཞེས་པའི་དོན་ལ་བཤད་ཚུལ་མང་པོ་ཡོད་ཀྱང། །རེ་ཞིག་ཊིཀྐ་ཆེན་གྱི་བཤད་ཚུལ་འགོད་པ་ལ། ཐོག་མར་གོ་ལ་ངོས་གཟུང་བ་ནི་ཊིཀྐ་ཆེན་ལས་
གོ་ལ་ཅེས་པ་ནི་སཾ་ཁྲྀ་ཏའི་སྐད་སོར་བཞག་ཡིན་ཅིང་དེ་ཉིད་ལོཙྪ་བ་སྔ་མ་ཁ་ཅིག་གིས་ཁོངས་དང། ཁ་ཅིག་གིས་སྦུབས་དང། ཁ་ཅིག་གིས་ཟླུམ་པོར་བསྒྱུར་མོད་ཀྱང། སྐབས་སུ་བབ་བ་ནི་ཟླུམ་པོ་ཡིན་ལ། དེ་ཡང་བསིལ་
རིའི་སྟེང་གི་ནམ་མཁའི་མཐའི་བར་གྱི་ས་དང་ལན་ཚྭའི་རྒྱ་མཚོའི་སྟེང་གི་ནམ་མཁའ་ལ་གཟའ་དང་རྒྱུ་སྐར་རྣམས་འདེགས་བྱེད་ཀྱི་རླུང་གིས་བཏེག་ནས་རི་རབ་དབུས་སུ་གནས་པ་ལ་བསྐོར་བའི་ཚུལ་གྱིས་འཁོར་བའི་ཟླུམ་པོ་ནི་
ཁྱིམ་གྱི་གོ་ལ་ཞེས་བྱ་ཞིང། འདི་ལ་ས་དུམ་བུ་བཅུ་གཉིས་པོ་ཐམས་ཅད་ཀྱི་སྤྱིའི་འོག་ལ་དང། གླིང་འདི་ལྟ་བུ་ས་དུམ་པོ་རེ་རེའི་སྟེང་གི་ནམ་མཁའི་གོ་ལ་ཟླུམ་པོ་སྟེ་གོ་ལ་ཆེ་ཆུང་རིགས་གཉིས་ཡོད་དོ། །དེ་ལ་འདེགས་བྱ་ནི་སྐར་ཁྱིམ་
གྱི་གོ་ལ་ཉིད་ཡིན་ཞིང། རླུང་ནི་དེ་འདེགས་བྱེད་ཡིན་གྱི། འདེགས་བྱེད་ཀྱི་རླུང་ཙམ་གོ་ལའི་མཚན་གཞིར་མི་གཟུང་ངོ། །ཞེས་དང། རྒྱུ་སྐར་ཉེར་བདུན་འདེགས་བྱེད་ཀྱི་རླུང་གིས་བཏེག་ནས་རི་རབ་ལ་ཟླུམ་པོར་འཁོར་བ་ནི་རྒྱུ་སྐར་
གྱི་གོ་ལ་ཞེས་བྱ་ཞིང། དེ་ཉིད་རྒྱུ་སྐར་གཉིས་དང་བཞི་ཆ་རེའི་ཡུལ་གྱི་ཁྱོན་བཅུ་གཉིས་སུ་ཕྱེ་བའི་དབང་གིས་བཞག་པའི་ཁྱིམ་བཅུ་གཉིས་ལ་ཉི་མ་འདེགས་བྱེད་ཀྱི་རླུང་གིས་བཏེག་ནས་རིམ་པ་བཞིན་སྤྱོད་པའི་ཚུལ་གྱིས་ཟླུམ་པོར་འཁོར་

[011B] ཉིམ་ཁྱིམ་བཅུ་གཉིས་ལ་སྤྱོད་པས་ལྟོ་བྱད་དུ་བགྲོད་པའི་གནས་སམ་གཞིར་གྱུར་བ་བསིལ་རི་ནས་མེ་རིའི་བར་གྱི་ནམ་མཁའི་ཁྱོན་ཟླུམ་པོ་ལ་ཡང་གོ་ལ་ཞེས་བྱ་སྟེ། དེ་དག་ཐམས་ཅད་ལ་ཡང་གོ་ལའི་སྒྲ་དངོས་
སུ་འཇུག་མི་འཇུག་གི་ཁྱད་པར་ལུང་དང་རིགས་པ་གང་གི་སྒོ་ནས་ཀྱང་དབྱེ་བར་མི་ནུས་པས་གསུམ་ཀའང་གོ་ལའི་མཚན་གཞིར་གཟུང་དགོས་སོ། །ཞེས་གསུངས་ཤིང། ཤར་གྱི་ཕྱེད་དུ་ལུག་གོ་ཞེས་སོགས་དེ་གོ་ལ་ཆུད་དུ་ལ་ཁྱིམ་
དགོད་ཚུལ་ཡིན་པར་བཤད་དེ། ཊིཀྐ་ཆེན་ལས། གླིང་འདིའི་ཉིན་མཚན་མཉམ་པའི་གོ་ལའི་རི་མོ་དབུས་སུ་བྱས་ནས་གླིང་འདི་རང་གི་ཐད་ཀྱི་སྟེང་གི་ནམ་མཁའ་ལ་སྐར་ཁྱིམ་བཅུ་གཉིས་ཟླུམ་པོར་བཀོད་པའི་ཚེ། ཟླུམ་པོ་དེའི་ཕྱེད་ཁྱིམ་
དྲུག་གཡས་དང། ཟླུམ་པོའི་ཕྱེད་ཁྱིམ་དྲུག་གཡོན་དུ་གནས་པའི་དོན་ཏེ། ཁྱི་དྲུག་དྲུག་ལ་རྒྱུ་སྐར་གྱི་གནས་ཕྱེད་དང་བཅུ་བཞི་བཅུ་བཞི་ཡོད་ཅིང། གཡས་ནི་མེ་རིའི་ཕྱོགས་དང། གཡོན་ནི་བསིལ་རིའི་ཕྱོགས་ཏེ། ཉི་མ་ཁ་ཤར་
ལ་བལྟས་ནས་རང་འགྲོས་བྱེད་པས་དེའི་གཡས་གཡོན་གྱི་དབང་དུ་བྱས་པའོ། །གླིང་བཅུ་གཉིས་པོ་རེ་རེའི་ཐད་ཀྱི་སྟེང་གི་སྐར་ཁྱིམ་ཟླུམ་པོའི་དབུས་གླིང་རང་རང་གི་ཉིན་མཚན་མཉམ་པའི་རི་མོའི་སྟེང་ནས་གཡས་གཡོན་དུ་ཁྱིམ་དྲུག་དྲུག་
གནས་ཚུལ་འདི་དང་རིགས་འདྲ་ཞིང། ཉི་ཟླའི་གླིང་བཅུ་གཉིས་པོ་གང་གི་དབང་དུ་བྱས་ཀྱང་རང་འགྲོས་གླིང་དེའི་ཤར་ལ་ཁ་བལྟས་ནས་བྱེད་པར་ཁྱད་པར་མེད་དོ། །རླུང་འགྲོས་ཀྱིས་ནི་ཞག་རེ་བཞིན་རི་རབ་ལ་གཡས་སྐོར་དུ་འདེགས་
བྱེད་ཀྱི་རླུང་གི་ཤུགས་ཀྱིས་བགྲོད་པར་བྱེད་དེ། འོག་ཏུ་འགྲེལ་པར། དེའི་ཕྱིར་འཁོར་བའི་ཤུགས་འདི་ནི་ཁྱིམ་གྱི་ཡིན་གྱི། ཁྱིམ་གྱི་གཞི་ལ་གནས་པའི་ཉི་མ་ནི་མ་ཡིན་ནོ། །འདིར་ཁྱིམ་གྱི་འཁོར་ལོ་ནི་གཡས་སྐོར་གྱིས་འཁོར་ཏེ་

[012A]༄༅། །གཟའ་རྣམས་ནི་ཁྱིམ་དག་ལ་གཡས་མིན་གྱི་རྒྱུའོ། ཞེས་གསུངས་པའི་དོན་ཡང་དེ་ལྟར་ཡིན་ལ། ཉི་མ་རང་འགྲོས་དེ་ལྟར་བྱས་པས་རྒྱུ་སྐར་ཇི་འདྲ་བ་ཞིག་གི་ཐོབ་སྐལ་གྱི་ནམ་མཁའི་གོ་ས་དེར་སླེབ་པ་དེའི་སྒོ་
ནས་ཉི་མ་ལུག་ལ་སོགས་པའི་ཁྱིམ་དེ་དང་དེར་སླེབ་པའི་ཐ་སྙད་བྱེད་དོ། །ཞེས་དང། དེ་ལྟར་གླིང་འདིའི་ཉིན་མཚན་མཉམ་པའི་རི་མོའི་བྱད་དུ་ཁྱིམ་དྲུག་དང་ལྷོར་ཁྱིམ་དྲུག་གནས་པ་ནི་གླིང་འདིའི་སྟེང་ཐད་ཀྱི་གོ་ལའི་ཉིན་མཚན་
མཉམ་པའི་རི་མོའི་དབུས་ནས་བསིལ་རི་དང་མེ་རིལ་རེག་གི་པར་དུ་ཟླུམ་པོར་བསྐོར་བའི་ཟླུམ་པོ་ཕྱེད་བྱད་མ་དང་ཟླུམ་པོ་ཕྱེད་ལྷོ་མའི་དབང་དུ་བྱས་ལ། ཡང་ཚུལ་དེ་ཇི་ལྟ་བ་བཞིན་དུ་ཟླུམ་པོར་བསྐོར་བའི་ཟླུམ་པོ་ཕྱེད་ཤར་མ་
དང་ཟླུམ་པོ་ཕྱེད་ནུབ་མ་གཉིས་སུ་བགོས་པའི་དབང་དུ་བྱས་ན་ཟླུམ་པོའི་ཕྱེད་ཤར་དུ་ལུག་སོགས་དང། ཕྱེད་ནུབ་ཏུ་སྲང་སོགས་ཏེ། ཕྱེད་ཤར་མར་ལུག་ནས་བུ་མོའི་མཐར་ཐུག་པ་ལ་གནས་ཤིང་དེ་བཞིན་དུ་ཕྱེད་
ནུབ་མར་སྲང་ལ་སོགས་པ་ཉའི་མཐར་ཐུག་པ་ལ་ཉི་མ་རིམ་པ་བཞིན་གནས་སོ། །ཡང་སྔར་ཇི་ལྟ་བ་བཞིན་དུ་ཟླུམ་པོར་བསྐོར་ནས། གླིང་འདིའི་སྟེང་ཐད་ཀྱི་ཟླུམ་པོ་དེ་ཉིད་ཕྱོགས་མཚམས་བརྒྱད་དུ་ཆ་བགོས་ཤིང། ཕྱོགས་
ཀྱི་ཆ་བཞི་ཡང་ཕྱེད་མར་བགོས་ནས་ཆ་བརྒྱད་དུ་བྱས་པ་ན་ཟླུམ་པོ་དེ་ཉིད་ཕྱོགས་མཚམས་ཀྱི་ཆ་བཅུ་གཉིས་སུ་འགྱུར་རོ། །དེ་ལྟར་ཆ་བགོས་པའི་དབང་དུ་བྱས་པའི་ཚེ་གླིང་འདིར་ཟླུམ་པོ་དེའི་ཤར་གྱི་ཕྱེད་གཡོན་དུ་ཐ་སྐར་
དང༑ བྲ་ཉེའི་ཐོབ་ཐང་གི་ནམ་མཁའི་གོ་ས་རངས་པོ་དང་སྨིན་དྲུག་གི་ཐོབ་ཐང་གི་གནས་ཀྱི་བཞི་ཆ་ནི་ལུག་གོ། །དབང་ལྡན་དུ་སྨིན་དྲུག་གི་གནས་ཀྱི་བཞི་གསུམ་དང། སྣར་མ་རངས་པོ་དང། མགོའི་གནས་ཕྱེད་ནི་གླང་ངོ། །

[012B] ནམ་གྲུའི་གནས་རངས་པོ་ནི་ཉའོ་ཞེས་པ་ནི་གླིང་འདིའི་ཐད་ཀྱི་གོ་ལའམ་ནམ་མཁའི་ཟླུམ་སྐོར་ལ་ཁྱིམ་བཅུ་གཉིས་ཕྱོགས་མཚམས་སོ་སོར་དགོད་པའོ། །ཞེས་གསུངས་པའི་ཕྱིར་གླིང་འདིར་ཉི་མ་རང་འགྲོས་
བྱང་དང་ལྷོར་བ་གྲོད་ཚུལ་ཞིབ་བར་བཤད་དུ་ཡོད་དེ། དེ་ཉིད་ལས། ཉི་མ་ལྷོར་བགྲོད་མཐར་ཐུག་པ་རྫོགས་མ་ཐག་གཞུའི་ཁྱིམ་ནས་འབྱུང་ཞིང། ཆུ་སྲིན་གྱི་ཁྱིམ་དུ་སླེབ་ནས་བྱང་བགྲོད་རྩོམ་པ་ན། གླིང་འདིའི་ནམ་
མཁའི་གོལ་ཟླུམ་པོ་སྔར་ཕྱོགས་མཚམས་ཀྱི་ཆ་བཅུ་གཉིས་སུ་ཕྱེ་བའི་ལྷོའི་ཕྱེད་ཤར་མའི་ལྷོ་མཐའ་ནས་བྱང་དུ་ཉིན་རེ་བཞིན་རང་འགྲོས་ཀྱི་བགྲོད་པས་ཁྱིམ་ཟླ་གཅིག་རྫོགས་པ་ན་ཆུ་སྲིན་གྱི་ཁྱིམ་སྤྱད་ཟིན་ནས། བུམ་
པའི་ཁྱིམ་དུ་སླེབ་ཅིང། གོ་ལའི་ཕྱོགས་མཚམས་ཀྱི་ཆ་བཅུ་གཉིས་ཀྱི་ནང་ནས་མེ་མཚམས་ཀྱི་ཆར་རང་འགྲོས་ཀྱིས་སླེབས་ལ། དེ་བཞིན་དུ་རིམ་པ་བཞིན་བྱང་དུ་བགྲོད་པས་བྱང་བགྲོད་མཐར་ཐུག་ཅིང་འཁྲིག་པའི་ཁྱིམ་
སྤྱད་ཟིན་པ་དང། གོ་ལའི་ཁྱིམ་བཅུ་གཉིས་ཀྱི་ནང་ནས་བྱང་གི་ཕྱེད་ཤར་མའི་ནམ་མཁའི་གོ་ས་རང་བགྲོས་ཀྱིས་སྤྱད་ཟིན་ནས་ལྷོར་བགྲོད་ཀྱི་མགོ་རྩོམ་པ་དང། ཀ་ར་ཀ་ཊའི་ཁྱིམ་དུ་སླེབ་ནས་ཞག་རེ་བཞིན་རང་འགྲོས་ཀྱིས་
ལྷོ་ལ་འོངས་པས་ཁྱིམ་ཟླ་གཅིག་རྫོགས་པ་ན་ཀ་ར་ཀ་ཊའི་ཁྱིམ་སྤྱད་ཟིན་པ་དང། བྱད་ཀྱི་ཕྱེད་ནུབ་མའི་གོ་སའི་བྱང་མཐའ་ནས་ལྷོ་མཐར་རང་འགྲོས་ཀྱིས་སླེབ་ཅིང། སེང་གེའི་ཁྱིམ་དུ་ཞུགས་ནས། གོ་ལ་ཟླུམ་པོའི་ཆ་བཅུ་
གཉིས་ཀྱི་ནང་ནས་རླུང་མཚམས་ཀྱི་ཆའི་བྱང་མཐའ་ནས་ལྷོར་ཞག་རེ་བཞིན་བགྲོད་པས། ཁྱིམ་ཟླ་གཅིག་ན་ཆ་དེའི་ལྷོ་མཐར་རང་འགྲོས་ཀྱིས་སླེབས། སེང་གེའི་ཁྱིམ་སྤྱད་ཟིན། དེ་ནས་བུ་མོའི་ཁྱིམ་དུ་ཞུགས་ནས་གོ་ལའི་ཆ་བཅུ་

[013A]༄༅། །གཉིས་ཀྱི་ནུབ་ཀྱི་ཕྱེད་བྱད་མའི་མཐའ་ནས་ལྷོར་ཞག་རེ་བཞིན་བགྲོད་པས་ཁྱིམ་ཟླ་གཅིག་ན་ཆ་དེའི་ལྷོ་མཐར་རང་འགྲོས་ཀྱིས་སླེབ། བུ་མོའི་ཁྱིམ་སྤྱད་ཟིན། དེ་དག་སྲང་གི་ཁྱིམ་དུ་ཞུགས་ནས་
ནུབ་ཀྱི་ཕྱེད་ལྷོ་མའི་ནམ་མཁའི་གོ་སའི་བྱད་མཐའ་ནས་ཞག་རེ་བཞིན་ལྷོར་བགྲོད་པས་ཁྱིམ་ཟླ་གཅིག་ན་ཆ་དེའི་ལྷོར་མཐར་སླེབ་ཅིང། སྲང་གི་ཁྱིམ་སྤྱད་ཟིན་ལ། དེ་ལྟར་རིམ་པ་བཞིན་སྦྱར་ནས། གཞུའི་ཁྱིམ་སྤྱད་ཟིན་
ཅིང། ཆ་བཅུ་གཉིས་ཀྱི་ནང་ནས་ལྷོའི་ཕྱེད་ནུབ་མའི་ལྷོ་མཐར་སླེབ་པ་ན། ལྷོར་བགྲོད་མཐར་ཐུག་ནས་སླར་ཡང་བྱང་བགྲོད་ཀྱི་མགོ་རྩོམ་པ་ལ་འཇུག་སྟེ། ད་ལྟར་བགྲོད་པའི་སྲང་ཁྱིམ་དུ་སྟོན་མཉམ་དང། ལུག་ཁྱིམ་
དུ་དཔྱིད་མཉམ་བྱེད་དོ། །དེས་ན་བགྲོད་ཚུལ་འདི་ལྟར་ཤེས་པར་བྱེད་པ་ལ། ནམ་མཁའི་གོ་ལ་ཟླུམ་པོ་བཅུ་གཉིས་སུ་ཕྱེ་བའི་ལྷོའི་ཕྱེད་ཤར་མའི་ཆ་དེ་ཉིད་ཀྱི་ལྷོ་མཐའ་ནས་ཞག་རེ་བཞིན་ཉི་མ་བྱང་དུ་བགྲོད་པའི་མགོ་བརྩམས་
ནས་ལྷོའི་ཕྱེད་ཤར་མའི་གོ་ས་དེའི་བྱང་མཐར་ཐོན་གྱི་བར་ལ་ཉི་མ་གླིང་འདིའི་ཐད་དུ་ཆུ་སྲིན་གྱི་ཁྱིམ་ལ་གནས་པ་སོགས་ཤེས་པར་བྱ་བའི་ཕྱིར་དང། སླར་ཡང་ལྷོའི་ཕྱེད་དུ་ཆུ་སྲིན་ནོ། །ཞེས་སོགས་འདི་དག་གསུངས་པ་ཡིན་གྱི་
ཁྱིམ་བཅུ་གཉིས་གླིང་འདིའི་ཐད་ཀྱི་ནམ་མཁའ་ལ་ཕྱོགས་མཚམས་འདི་ལྟར་མ་འཚོལ་བར་དུས་གཅིག་ཏུ་གནས་པ་སྐད་ཅིག་ཙམ་ཡང་མི་སྲིད་དོ། །དེ་ཡང་ཉི་མ་ནི་ལྷོར་བགྲོད་ཀྱི་ཚེ་ཁ་ལྷོར་བལྟ་བ་དང། བྱང་བགྲོད་ཀྱི་ཚེ་ཁ་བྱང་
ལ་བལྟས་ནས་བགྲོད་པ་མ་ཡིན་གྱི། ཁ་ཤར་ལ་བལྟས་རང་འགྲོས་བྱེད་ཀྱང། བྱང་བགྲོད་ཀྱི་ཚེ་དེ་རིང་གླིང་འདིའི་ནམ་མཁའི་གོ་ས་གང་དུ་སླེབས་པ་དེ་ལས་སངས་ཉིན་དེའི་བྱང་དུ་སླེབ་པ་སོགས་སུ་ཤེས་པར་བྱ་ལ། གླིང་འདིའི་ཐད་

[013B]ཆ་བཅུ་གཉིས་སུ་བགོས་པའི་བྱང་གི་ཕྱེད་ཤར་མར་བྱད་བགྲོད་མཐར་ཐུག་ནས་བྱང་གི་ཕྱེད་ནུབ་མའི་གོ་ས་ནས་ལྷོར་བགྲོད་རྩོམ་པ་དང། ལྷོའི་ཕྱེད་ནུབ་མའི་ལྷོ་མཐར་ལྷོ་
བགྲོད་མཐར་ཐུག་ནས་ལྷོའི་ཕྱེད་ཤར་མའི་ལྷོ་མཐའ་ནས་བྱང་བགྲོད་མགོ་རྩོམ་པ་ལྟར། གླིང་གཞན་ཐམས་ཅད་དུའང་རང་རང་གི་སྟེང་ནམ་མཁའི་གོ་ས་ཟླུམ་པོ་ཕྱོགས་མཚམས་ཀྱི་ཆ་བཅུ་གཉིས་སུ་ཕྱེ་བའི་བྱང་གི་ཕྱེད་ཤར་མར་
བྱང་བགྲོད་མཐར་ཐུག་ཅིང་ཕྱེད་ནུབ་མ་ནས་ལྷོར་བགྲོད་མགོ་རྩོམ་པ་དང། ལྷོའི་ཕྱེད་ནུབ་མར་ལྷོ་བགྲོད་མཐར་ཐུག་ནས་ཕྱེད་ཤར་མ་ནས་བྱང་བགྲོད་རྩོམ་པ་ཁྱད་པར་མེད་ཀྱང་སྐར་ཁྱིམ་གྱི་གཞི་གང་ལ་གནས་ནས་ལྷོར་བགྲོད་
བྱང་བགྲོད་རྩོམ་པ་མི་འདྲ་བ་བཅུ་གཉིས་བཅུ་གཉིས་ཡོད་དེ་གླིང་འདིར་ཉི་མ་ཀར་ཀཊའི་ཁྱིམ་དུ་ཞུགས་ནས་ལྷོར་བགྲོད་རྩོམ་ཡང་ལྷོ་གླིང་ནུབ་མར་སེང་གེའི་ཁྱིམ་དང། ནུབ་གླིང་གཡས་མར་བུ་མོའི་ཁྱིམ་དུ་ཞུགས་ནས་
ལྷོར་བགྲོད་རྩོམ་པ་སོགས་འོག་ཏུ་འཆད་པ་ལྟར་ཡིན་པའི་ཕྱིར་རོ་།གོང་དུ་བཤད་པའི་ཁྱིམ་དྲུག་གཡས་དང་ཁྱིམ་དྲུག་གཡོན་དུ་པད་འདབ་དང་གཞུའི་རྣམ་པས་གནས་པའི་ཚུལ་དེ་ཡང་འདིར་ཇི་སྐད་བཤད་པ་ལྟར་ཡིན་གྱི། དུས་
གཅིག་ཏུ་མ་ཡིན་ལ། དེ་ཡང་རྒྱུད་འགྲེལ་པ་གཉིས་གོ་ལའི་རི་མོ་ཞེས་ཡང་ཡང་གསུང་པ་ནི་བགྲོད་ཚུལ་དེ་དག་རི་མོར་བྲིས་པའི་དཔེ་རིས་བཀོད་པ་མིན་ལ་བསྟན་ཏེ་ཤེས་པར་བྱེད་པར་བསྟན་པ་ཡིན་གྱི། གླིང་བཅུ་གཉིས་དང་རྒྱ་མཚོའི་
སྟེང་གི་ནམ་མཁའ་ལ་རི་མོ་སུ་ཞིག་གིས་འདྲི་བར་བྱེད། དེས་ན་ཤོག་བུ་སོགས་ལ་གོ་ལའི་རི་མོ་ཟླུམ་པོར་བསྐོར་བའི་དབུས་སུ་ཉིན་མཚན་མཉམ་པའི་གནས་མཚོན་པའི་རི་མོ་ཤར་ནུབ་ལ་བྱས་པའི་ཚེ། གཡས་གཡོན་གྱི་ཟླུམ་པོ་ཕྱེད་པ་

[014A]༄༅། །གཉིས་པད་འདབ་དང་གཞུའི་རྣམ་པར་འགྱུར་ཞིང། དེ་རེ་རེ་ལ་ཁྱིམ་དྲུག་དྲུག་གི་རི་མོ་བྱས་ནས་གཡོན་གྱི་ཁྱིམ་དྲུག་གི་གསུམ་ལ་བྱང་བགྲོད་དང། གསུམ་ལ་ལྷོར་བགྲོད། གཡས་ཀྱི་ཁྱིམ་དྲུག་གི་གསུམ་
ལ་ལྷོར་བགྲོད་དང་གསུམ་ལ་བྱང་བགྲོད། གཡས་ཀྱི་དྲུག་དང་གཡོན་གྱི་དྲུག་གི་བར་དུ་སྟོན་མཉམ་དཔྱིད་མཉམ་བྱེད་པའི་རི་མོ་ལ་མཚོན་ནས་ཤེས་པར་བྱེད་པ་གཙོ་བོའི་དོན་ཡིན་གྱི། རི་མོ་ལ་ཁྱིམ་དྲུག་དྲུག་གཡས་གཡོན་དུ་
བཀོད་པ་ལྟར་གླིང་རེའི་ཐད་ཀའི་ནམ་མཁའ་ལ་དུས་གཅིག་ཏུ་ཡོད་པར་འཁྲུལ་པར་མི་བྱའོ་ཞེས་ཁོ་བོ་སྨྲའོ། །དེ་ལྟར་གོ་ལ་འཁྱིམ་དགོད་པ་བསྟན་ནས་ཀྱི་རྣམ་འཆར་ནུབ་ཀྱི་ཚུལ་འཆད་པ་ནི། འཛམ་གླིང་ཆུང་དུ་འདིར་ལུག་
ཤར་བ་ན་སྲད་ནུབ་པོ། །གླང་ཤར་བ་ན་སྡིག་པ་ནུབ་སྟེ། གླིང་འདིར་འཆར་ནུབ་ཇི་ལྟར་བྱེད་པའི་ཚུལ་དེ་ལྟར་གླིང་ཐམས་ཅད་དུ་ཉིན་མཚན་དུ་ཤར་བའི་ཁྱིམ་བདུན་པ་ནི་ནུབ་པར་རིག་པར་བྱའོ་།ཞེས་གསུངས་སོ། །ཤོག་བུ་
དེ་ཉིད་ཀྱི་རྒྱབ་ལོགས་ན། ཁམས་ལེའི་ཚིག་བཅད་དྲུག་ཅུ་བ་ཁྱིམ་གཅིག་ལ་ནི་ཉི་མ་གནས་པས་མཐའ་དག་དུས་ཀྱི་ཚོགས་དང་ཟླ་བ་དང་ནི་ཕྱོགས་རྣམས་བྱེད། དུམ་བུ་དུམ་བུ་དག་ཏུ་ཟླ་བར་འགྱུར་ཏེ་ས་གཞི་བཅུ་གཉིས་
རྩིབས་རྣམས་ལ་ནི་རིམ་པས་སོ། །ཚད་གང་དུམ་བུ་གང་དུ་ཉིན་མོའི་དབང་གིས་ཡིན་པ་དེ་ནི་བདུན་པ་དག་ཏུ་མཚན་མོ་ལའོ། །ལ་མ་ཕྱེད་འབུམ་ཕྲག་གསུམ་པོ་དག་ལ་ཉི་མའི་མདུན་དུ་ཉིན་མོ་དང་ནི་རྒྱབ་ཏུ་མཚན་མོའོ། །
ཞེས་པ་འདི་ཡིག་ཆར་རྩ་རྒྱུད་ཀྱི་ཚིགས་བཅད་དུ་གསུངས་པ་དཔེ་མ་དག་གམ་དཔྱད་དགོས་ཤིང། དེའི་འགྲེལ་ཆེན་ལས། ལྷུན་པོའི་ལྷོའི་དུམ་བུ་འདིར་ལུག་ལ་ཉི་མ་གནས་པས་དཔྱིད་ཀྱི་དུས་ས་གའི་ཟླ་བ་བྱེད་དོ། །མེའི་ཟུར་གྱི་

[014B] །ཞེས་པ་ནས། བདེན་བྲལ་གྱི་ཟུར་གྱི་ཕྱེད་གཞན་གྱི་དུམ་བུ་ལ་ནག་པའི་ཟླ་བ་བྱེད་དོ། །ཞེས་པའི་དོན་ལ། ཡིག་ཆར་ཟླ་བ་དེ་དག་གིས་ཉ་སྐར་གྱི་ཟླ་བའི་དོད་ཐུབ་ཏམ་ལ་དགོངས་པར་
གསུངས་པ་དེ་ནི་ཤིན་ཏུ་ལེགས་ཏེ། དེའི་དོན་ཡང་ལུག་གི་ཁྱིམ་ཟླས་ལྷོ་གླིང་ཤར་མར་འཛམ་དུ་གླིང་གི་སྲོན་གྱི་ཟླ་བའི་འདོད་ཐུབ་པ་དང། ཤར་གླིང་ནུབ་མར་འཛམ་བུ་གླིང་གི་ཆུ་སྟོད་ཀྱི་ཟླ་བའི་དོད་ཐུབ་པ་དང། ཤར་གླིང་དབུས་མར་
འཛམ་བུ་གླིང་གི་གྲོ་བཞིན་གྱི་ཟླ་བའི་དོད་ཐུབ་པ་སོགས་སུ་སྦྱར་དགོས་པའི་ཕྱིར་རོ། །རྭ་འགྱུར་དང་འབྲོ་འགྱུར་གཉིས་ཀར་ཉ་སྐར་གྱི་མིང་མི་འབྱུང་བར་ར་འབྲིང་ཐ་མར་འགྱུར་བས་སྔ་མ་འགྱུར་མི་ལེགས་པར་ཊིཀྐ་ཆེན་ལས་
གསུངས་མོད་ཀྱང། རྒྱ་གཞུང་ཚིག་ཐུབ་རྣམས་ལས་ར་འབྲིང་ཐ་གསུམ་གྱི་ཐ་སྙད་འབྱུང་བ་ནི་གོ་བདེ་བའི་ཕྱིར་ལོ་ཙཱ་བས་དོན་འགྱུར་བྱས་པ་ཡིན་གྱི། རྒྱ་གར་ལ་ར་འབྲིང་ཐ་གསུམ་གྱི་ཐ་སྙད་དང་སྐད་དོད་མེད་པར་ཀུན་གཟིགས་
ལྔ་པ་ཆེན་པོས་གསུངས་པ་ལྟར་མཛོད་ཀྱི་མཐའ་དཔྱོད་དུ་འང་བཤད་པས་དཔྱད་དགོས། །ཤོག་བུ་ཉེར་དགུ་པར། ཡེ་ཤེས་ཀྱི་ལེའུ་ཚིགས་བཅད་བརྒྱ་ཞེ་གསུམ་པ། དང་པོའི་དབུགས་ནི་ཡོན་ཏན་མེད་པའི་བདག་ཉིད། ཅེས་
སོགས་དབུ་མའི་རླུང་ལས་དབུགས་འཕེལ་ཚུལ་སྟོན་པའི་སྐབས་ཀྱི་འགྲེལ་ཆེན་ལས། ཟླ་བ་དང་ཉི་མའི་རྒྱུ་བ་རྣམ་པ་བཞི་སྟེ་མྱུར་བ་དང། དལ་བ་དང། འཁྱོགས་པོ་དང། འབྱུང་བའི་རྐང་བ་རྣམས་ཀྱི་ནོར་འཕེལ་བ་དང་
འགྲིབ་པ་དང། བུ་ལོན་འཕེལ་བ་དང་འགྲིབ་པའི་དབྱེ་བས་སོ་།ཞེས་པའི་དོན་ལ། ཡེ་ལེའི་འགྲེལ་བཤད་རྗེ་བློ་གྲོས་ཆོས་སྐྱོང་གིས་མཛད་པ་ལས། ཟླ་བའི་རིམ་པའི་སྔ་རྐང་དང་ཉི་མའི་རིམ་མིན་གྱི་སྔ་རྐང་ལ་མྱུར་བ་དང་
[015A]༄༅། །ཕྱི་རྐང་ལ་དལ་བ་དང། ཟླ་བའི་རིམ་མིན་གྱི་སྔ་རྐང་དང་ཉི་མའི་རིམ་པའི་སྔ་རྐང་ལ་འཁྱོགས་པོ་དང། ཕྱི་རྐང་ལ་འབྱུང་བའི་རྐང་པ་རྣམས་ཀྱི་ནོར་འཕེལ་བ་དང་འགྲིབ་པ་དང་བུ་ལོན་འཕེལ་པ་
དང་འགྲིབ་པའི་དབྱེ་བས་སོ། །ཞེས་གསུངས་ཤིང། ཊཱིཀ་ཆེན་ལས་འཇིག་རྟེན་ཆགས་པའི་དུས་སུ་ཉི་མ་རྒྱུ་སྐར་གྱི་དང་པོ་ཐ་སྐར་གྱི་སྟེང་དུ་སྐྱེས་ནས་དེ་ནས་རིམ་པ་བཞིན་རྒྱུ་སྐར་ལ་ལོངས་སྤྱོད་པ་མ་ཡིན་གྱི། ལུག་གླང་འཁྲིག་
པ་སྟེ་ཁྱིམ་གསུམ་འདས་པ་ཀར་ཀཊའི་ཁྱིམ་གྱི་དང་པོ་ནབ་སོའི་གཞི་གསུམ་འདས་པའི་མཚམས་སུ་སྐྱེས་ཏེ། དེ་ནས་རིམ་པའི་མགོ་བརྩམས་ནས་ཇི་ལྟ་བ་བཞིན་དུ་སྤྱོད་ཅིང། ཀར་ཀཊ་སེང་གེ་བུ་མོ་གསུམ་རིམ་པའི་སྔ་རྐང་
སྲང་སྡིག་པ་གཞུ་གསུམ་རིམ་པའི་ཕྱི་རྐང་སྟེ་ཆུ་སྨད་ཀྱི་བཞི་ཆ་ཡར་བཅད་འདས། དེ་ནས་ཆུ་སྨད་ཀྱི་གཞི་གསུམ་ནས། ཆུ་སྲིན་བུམ་ཉ་གསུམ་རིམ་མིན་གྱི་སྔ་རྐང་སྟེ་ནམ་གྲུ་འདས། དེ་ནས་ཐ་སྐར་ནས་ལུག་གླང་འཁྲིག་
ལ་གསུམ་རིམ་མིན་གྱི་ཕྱི་རྐང་སྟེ་ནབ་སོའི་གཞི་གསུམ་འདས་ཏེ་ཉི་མའི་དལ་རྐང་བགྲོད་པའི་ཚུལ་འདི་ནི་རྣམ་པ་ཐམས་ཅད་དུ་ཡིན་ལ། ཞེས་གསུངས་སོ། །འདི་ལ་སྔ་མ་ཁ་ཅིག་སྐྱེས་སྐར་ནས་འཁོར་ལོ་བཞི་ཆའི་
བར་དུ་འཁྱོག་འགྲོས་ནུབ་ཏུ་འགྲོའོ། །དེ་ནས་བཞི་ཆའི་བར་དུ་འབྱུང་འགྲོས་བྱང་དུ་ལྡོག་སྟེ། དེ་གཉིས་ནི་རིམ་པ་ལྷོ་བགྲོད་དོ་།དེ་ནས་བཞི་ཆའི་བར་དུ་མྱུར་འགྲོས་ཤར་དུ་འགྲོའོ། །དེ་ནས་བཞི་ཆའི་བར་དུ་དལ་འགྲོས་
ལྷོར་ལྡོག་སྟེ། དེ་གཉིས་ནི་རིམ་མིན་བྱང་བགྲོད་དོ་ཞེས་འདོད་ལ་པད་དཀར་ཞལ་ལུང་ལས། ཉི་མ་ལ་མཚོན་ན་ལྷོ་གླིང་དབུས་མར་རིམ་པའི་མགོ་རྩོམ་པའི་ཚེ་རྟག་པའི་ལོངས་སྤྱོད་ཀྱི་སྟེང་ན་གནས་པ་ལ། དེ་ནས་

[015B]སྤྱོད་ལས་ཆད་པ་འབའ་ཞིག་ཏུ་སྤྱད་པས་རིམ་པའི་སྔ་རྐང་གི་པར་དུ་འཁྱོག་པོའི་རྒྱུ་པ་ཞེས་བྱ། དེ་ནས་ཞག་རེ་བཞིན་བུ་ལོན་འགྲིབ་པའི་སྒོ་ནས་རྟག་པའི་ལོངས་སྤྱོད་ལས་ལྷག་
པ་འབའ་ཞིག་ཏུ་སྤྱད་དེ་རྐང་པ་ལྡོག་པས་རིམ་པའི་ཕྱི་རྐང་གི་བར་དུ་འབྱུང་བའི་རྒྱུ་བ་ཞེས་བྱ། དེ་ནས་ཞག་རེ་བཞིན་ནོར་འཕེལ་བའི་སྒོ་ནས་རྟག་པའི་ལོངས་སྤྱོད་ལས་ལྷག་པ་འབའ་ཞིག་ཏུ་སྤྱད་པས་རིམ་མིན་གྱི་སྔ་རྐང་གི་བར་དུ་
མྱུར་བའི་རྒྱུ་བ་ཞེས་བྱ། དེ་ནས་ཞག་རེ་བཞིན་ནོར་འགྲིབ་སྒོ་ནས་རྟག་པའི་ལོངས་སྤྱོད་ལས་ཆད་པ་འབའ་ཞིག་ཏུ་སྤྱད་དེ་རྐང་པ་ལྡོག་པས་རིམ་མིན་གྱི་ཕྱི་རྐང་གི་བར་དུ་དལ་བའི་རྒྱུ་བ་ཞེས་བྱའོ། །ཞེས་བཤད་དོ། །ནོར་དང་བུ་
ལོན་འཕེལ་བ་དང་འགྲིབ་ཚུལ་ནི། ཊཱིཀ་ཆེན་ལས། ཚེས་ཞག་སོ་གཅིག་ཅུང་མེད་ཀྱི་བར་ལ་རྟག་པའི་ལོངས་སྤྱོད་ཀྱིས་གཅིག་གསུམ་ལྔ་ལོངས་པ་ན་རྐང་པའི་ཆུ་ཚོད་དྲུག་ནི་རིམ་པའི་སྔ་རྐང་དང་པོ་དང་རིམ་མིན་གྱི་ཕྱི་རྐང་
ཐ་མ་ལ་རྒྱུ་བ་ན་བུ་ལོན་ཡིན་པས་ཆུ་ཚོད་གཅིག་གཉིས་དགུ་སྤྱོད་ལ། རིམ་པའི་ཕྱི་རྐང་ཐ་མ་དང་རིམ་མིན་གྱི་སྔ་རྐང་དང་པོ་ལ་རྒྱུ་བ་ན་ནོར་ཡིན་པས་ཆུ་ཚོད་བརྒྱ་ཞེ་གཅིག་སྤྱོད་པ་ཡིན་ནོ། །རྐང་པའི་ཆུ་ཚོད་བཞི་ནི། རིམ་པའི་སྔ་
གཉིས་པ་དང་རིམ་མིན་གྱི་ཕྱི་རྐང་ལྔ་པ་ལ་རྒྱུ་བ་ན་བུ་ལོན་ཡིན་པས་ཆུ་ཚོད་བརྒྱ་སོ་གཅིག་སྤྱོད་ཅིང། རིམ་པའི་ཕྱི་རྐང་ལྔ་པ་དང་རིམ་མིན་གྱི་སྔ་རྐང་གཉིས་པ་ལ་རྒྱུ་བ་ན་ནོར་ཡིན་པས་ཆུ་ཚོད་བརྒྱ་སོ་དགུ་སྤྱོད་པ་ཡིན་ནོ་
རྐང་པའི་ཆུ་ཚོད་གཅིག་ནི། རིམ་པའི་སྔ་རྐང་གསུམ་པ་དང་རིམ་མིན་གྱི་ཕྱི་རྐང་བཞི་པ་ལ་རྒྱུ་བ་ན་བུ་ལོན་ཡིན་པས་ཆུ་ཚོད་བརྒྱ་སོ་བཞི་དང། རིམ་པའི་ཕྱི་རྐང་བཞི་པ་དང་རིམ་མིན་གྱི་སྔ་རྐང་གསུམ་པ་ལ་རྒྱུ་བ་ན་ནོར་ཡིན་པས་

[016A]༄༅། །ཆུ་ཚོད་བརྒྱ་སོ་དྲུག་སྤྱོད་པ་ཡིན་ནོ། །ཞེས་གསུངས་པ་ལྟར་ཡིན་ལ། གཅིག་གསུམ་ལྔ་ནི་བརྒྱ་སོ་ལྔ་དང། གཅིག་གཉིས་དགུ་ནི་བརྒྱ་ཉེར་དགུ་དང། ཆུ་ཚོད་ནི་ཡུལ་གྱི་ཆུ་ཚོད་ཡིན་ནོ་།ཤོག་བུ་
སུམ་ཅུ་བར། རྟ་བྱ་བྱི་བ་ཡོས་ལ་བཤོལ། །སྟོན་དགུན་དཔྱིད་དབྱར་འབྲིང་པོ་གཉིས། །ཞེས་པ་ལྟར་བཤོལ་འདོན་ཚུལ་དགག་པ་འདི་དཔྱད་དགོས་ཏེ། ཟླ་བཤོལ་འདོར་བ་ནི་རྒྱལ་པོའི་རྗེས་སུ་འབྲང་བས་སོ་།ཞེས་གསུངས་
པ་གང་ཞིག་སྔར་ལྟར་བཤོལ་འདོར་བའི་རྒྱལ་པོ་ཡོད་པའི་ཕྱིར་ཏེ། ལུང་གླེང་གཞི་ལས། རྒྱལ་པོ་དག་ནི་ལོ་གསུམ་གསུམ་ཞིང་བཤོལ་འདོར་བར་བྱེད་དོ། །ཞེས་གསུངས་པས་སོ། །དེ་ཡང་རྒྱ་གར་གྱི་རྒྱལ་པོ་ནི་མོ་ཟླ་དྲུག་
ལ་ཞག་ཉེར་དགུ་ལས་མེད་པས་ཞག་ལྷག་པོ་དྲུག་དང་དབྱར་དགུན་གྱི་ཉི་མ་ལྡོག་མཚམས་སུ་ཞག་གཉིས་གཉིས་ཏེ་ལོ་གཅིག་ལ་ཞག་ལྷག་པོ་བཅུ་འབྱུང་བས། ལོ་གསུམ་ལ་ཟླ་བ་གཅིག་ལྷག་སྟེ་ཟླ་བཤོལ་འདོར་བ་དང། ལིའི་
རྒྱལ་བ་ན་ཡུད་ཙམ་སུམ་ཅུ་ལ་ཞག་གཅིག་ཏུ་བརྩི་བ་ཡིན་ཀྱང་ཉིན་ཞག་གཅིག་ལ་ཡུད་ཙམ་ཉེར་དགུ་དང་ཐང་ཅིག་ལྔ་ལས་མི་འདས་པས། ཞག་རེ་ལ་ཐང་ཅིག་ཉེར་ལྔའི་བཤོལ་འབྱུང་བ་བསགས་པས་ལོ་གཅིག་ལ་ཞག་བཅུའི་
བཤོལ་ཡོད་པས་ལོ་གསུམ་ན་ཟླ་བཤོལ་འདོན་པར་འདོད་པ་དང། ལྟས་སྣ་ཚོགས་བསྟན་པ་ལས། སྔར་ལྟར་རྟ་བྱ་བྱི་ཡོས་ལ་བཤོལ་འདོན་པར་བཤད་པའི་ཕྱིར། མཚོ་ཊཱིཀ་ལས་སོ། །གོང་རྩེ་ཞུ་ལན་དུའང། དུག་བ་ཅན་གྱི་ལོ་
དག་ལ། །དུག་པ་ཅན་གྱི་ཟླ་བ་འདོན། །ཞེས་སྟག་སྤྲུལ་སྤྲེལ་ཕག་བཞིའི་རང་རང་གི་ཟླ་བ་ལ་བཤོལ་འདོན་པ་ནི་རྒྱ་ནག་གི་ལུགས་ཀྱི་བཤོལ་འདོན་ཚུལ་ཡིན་པའི་ཕྱིར་རོ། །དེར་མ་ཟད་ལུང་ལས་ཀྱང་ལོ་ལྔ་ལྡན་བཤོལ་འདོར་བར་

[016B] ལོ་དྲུག་དྲུག་ཅིང་བཤོལ་འདོར་ཅིག་ཅེས་འདུལ་ཊཱིཀ་རིན་ཆེན་འཕྲེང་བར་དྲངས་བ་དང། དེ་ཡང་ལོ་ལྔ་ལྔའི་ཚེས་ཞག་དྲུག་དྲུག་ལྷག་པ་ལོ་དྲུག་པ་ལ་ཟླ་བར་ལོངས་པ་འདོར་བའམ་ཡང་ན་ཞག་ལྔ་ལྔ་ལྷག་པ་ཁྱིམ་ལོ་དྲུག་
པ་ལ་འདོར་བར་མངོན་ནོ། །ཞེས་རིན་ཆེན་ཕྲེང་བར་བཤད་དོ་།ཞིབ་བརྩིས་ནི་འདིར་ཁྱིམ་ཟླ་ཕྱེད་དང་བཅས་པའི་སུམ་ཅུ་རྩ་གཉིས་ན་ཚེས་ཟླ་ཕྱེད་དང་བཅས་པའི་སོ་གསུམ་དུ་འགྱུར་བའི་ཕྱིར། ཚེས་ཀྱི་ལྷག་པའི་ཟླ་བར་འགྱུར་ཏེ་
ཞག་སུམ་ཅུ་རྫོགས་པའི་ཚེས་ཀྱི་གནམ་སྟོང་ལ་ནི་ཉི་མས་ཁྱིམ་རེ་རྫོགས་པའི་སྒོ་ནས་ཁྱིམ་འཕོ་བའི་ནུས་པ་མེད་པའི་ཕྱིར་རོ་།དེས་ན་ཉི་མས་ཁྱིམ་རེ་རྫོགས་པར་ལོངས་སྤྱོད་པ་ལ་ཚེས་ཞག་སོ་གཅིག་ཅུང་མེད་རེ་དགོས་པས་ཚེས་ཞག་
སུམ་ཅུ་ལ་ཉི་མས་ཁྱིམ་རེ་ལོངས་སྤྱོད་པར་མི་འགྱུར་རོ། །དེའི་ཕྱིར་ཟླ་ཕྱེད་དྲུག་ཅུ་རྩ་ལྔ་ལ་ཟླ་ལྷག་རེ་འདོན་དགོས་སོ་།མཚོ་ཊཱིཀ་སོགས་ལས་བཤོལ་ཟླ་ཐམས་ཅད་ཐུབ་པར་བཤད། ཁ་ཅིག་དངོས་ཟླ་ཐུབ་ན་བཤོལ་ཟླ་ཐུབ། །དངོས་ཟླ་མི་
ཐུབ་ན་བཤོལ་ཟླ་མི་ཐུབ་ཟེར། གཞན་དག་བཟློག་སྟེ་སྨྲ་བ་སོགས་སྣ་ཚོགས་ཡོད་ཀྱང། རང་ལུགས་ནི་དུས་ཚིགས་དྲུག་གི་དབང་དུ་བྱས་ནས། མཛོད་འགྲེལ་ལས། དགུན་དང་དཔྱིད་དང་དབྱར་རྣམས་ཀྱི་།ཟླ་བ་ཕྱེད་དང་གཉིས་འདས་ནས་
ཟླ་བ་ཕྱེད་ནི་ལུས་པ་ན། །མཁས་པས་ཞག་མི་ཐུབ་པ་འདོར་།ཞེས་དང། ཉ་སྐར་གྱི་དབང་དུ་བྱས་ན། དགེ་ཚུལ་གྱི་ལོ་འདྲི་བར། རྒྱལ་དང་དབོ་དང་ས་ག་ཅན། །ཆུ་སྟོད་འཁྲུམས་སྟོད་སྨིན་དྲུག་ཅན། །འདི་རྣམས་ཀྱི་ནི་ནག་པོའི་
ཕྱོགས། །ཟླ་ཕྱེད་གསོ་སྦྱོང་བཅུ་བཞི་པ། །ཞེས་དང། དུས་ཚིགས་གསུམ་གྱི་དབང་དུ་བྱས་ན། ཚིག་ལེར། ཁ་བ་སོས་ཀ་དབྱར་རྣམས་ཀྱི། །ཟླ་བ་གཉིས་དང་བཞི་ཡི་ནི། །མར་ངོ་ལ་ནི་བཅུ་བཞི་བའི། །གསོ་སྦྱོངས་དོམ་བརྩོན་

[017A]༄༅། །དག་གིས་བྱ། །ཞེས་གསུངས་པ་ལྟར་རོ། །བཞིར་ཕྱེ་བའི་དབང་དུ་བྱས་ནས། དགེ་སློང་གི་ལོ་དྲི་བར། དགུན་ཟླ་འབྲིང་པོ་དང་དཔྱིད་ཟླ་རབ་དང་ཐ་ཆུང་དང་དབྱར་ཟླ་འབྲིང་པོ་དང་སྟོན་ཟླར་བ་དང་ཐ་ཆུང་རྣམས་
ཀྱི་མར་གྱི་ངོའི་གསོ་སྦྱོང་ནི་བཅུ་བཞི་པའོ། །ཞེས་གསུངས་ཤིང། ཊཱིཀ་དང་བམ་ལྔར་དགུན་ཟླ་འབྲིང་པོ་དང་དཔྱིད་ཟླ་ར་བ་སོགས་ཐུབ་པར་གསུངས་ཏེ། སྔ་མ་ཕྱེད་ཚེས་དང་ཕྱི་མ་རིལ་ཚེས་ཀྱི་ལུགས་ཡིན་པས་མི་འགལ་བར་ཤེས་པར་
གྱིས༑ ཤོག་བུ་སོ་གཅིག་པར། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང། །ཞེས་སོགས་ཀྱི་དོན་ལ། མཛོད་ཀྱི་ཡིག་ཆར་དུས་ཚིགས་གསུམ་དུ་ཕྱེ་བའི་དབྱར་ཟླ་གཉིས་པ་འཁྲུམས་སྟོད་ཟླ་བའི་ཕྱོགས་ཐ་མ་
ཡར་ངོའི་ཚེས་བརྒྱད་ལ་སྟོན་མཉམ་དང། ཚེས་དགུ་ནས་མཚན་མོ་རིང་པོ་དང་ཉིན་མོ་ཐུང་དུར་འགྱུར་ཞིང། དགུན་ཟླ་བཞི་པ་དཔེའི་ཟླ་བའི་ཡར་ངོའི་ཚེས་བརྒྱད་ལ་དབྱིད་མཉམ་དང། ཚེས་དགུ་ནས་ཉིན་མོ་རིང་པོ་དང་མཚན་མོ་ཐུང་
དུར་འགྱུར་བར་གསུངས་པ་ལྟར་འདིར་ཡང་བཤད་པ་དཔྱད་གཞི་ཆེ་སྟེ། འདི་ལྟར་ན་ཧོར་ཟླ་ལྔ་བའི་ཚེས་བརྒྱད་ལ་དབྱར་ཉི་ལྡོག་དང། ཧོར་ཟླ་བཅུ་གཅིག་པའི་ཚེས་བརྒྱད་ལ་དགུན་ཉི་ལྡོག་འབྱུང་དགོས་ལ། འདི་ནི་རང་ཅག་གནས་པའི་
ཡུལ་འདིར་དེ་ལྟར་འབྱུང་བ་སྲིད་པ་ཙམ་ལས་རྒྱ་གར་གྱི་དབང་བྱས་ན་ཇི་ལྟར་སྔ་ཡང་དེ་ལྟར་འབྱུང་བ་མི་སྲིད་པའི་ཕྱིར་སྙམ་མོ། །དེར་མ་ཟད་འཛོད་ཀྱི་འགྲེལ་པ་འགྲེལ་བཤད་རྣམས་སུ་བྱང་དང་ལྷོར་བགྲོད་མཐར་ཐུག་དང་སྦྱར་བ་མ་
གཏོགས་པ་དབྱིད་མཉམ་དང་སྦྱར་བ་མི་སྲིད་ལ། རྗེ་ཡབ་སྲས་ཀྱིས་ཀྱང་ཉི་ལྡོག་གཉིས་དང་སྦྱར་ནས་བཤད་ཀྱི་མཉམ་པ་གཉིས་དང་སྦྱར་བ་མི་སྲིད་པའི་ཕྱིར་ཏེ། དེ་ལ་འདུས་བཟང་དང་ཕྱོགས་གླང་གཉིས་ཀ་མཐུན་པར་འདིའི་

[017B]ཆུང་དང་དགུན་ཟླ་བཞི་བ་ནི་མར་ངོའི་སྔོན་འགྲོའི་དགུན་ཟླ་ཐ་ཆུང་དུ་བཤད་ཅིང། རིམ་བཞིན་གྲོ་ཞུན་དང་མཆུའི་ཟླ་བ་ལ་བྱེད་དོ། །འདི་ནི་གདགས་པ་ལས། ལོ་གཅིག་ལ་དུས་གཅིག་
ཏུ་མཚན་མོ་ཡུད་ཙམ་བཅོ་བརྒྱད། ཉིན་མོ་ནི་ཡུད་ཙམ་བཅུ་གཉིས་པ་ཡོད་དེ། དེ་གང་ཞེ་ན། དགུན་ཟླ་ཐ་ཆུང་གི་ཡར་གྱི་ཚེས་བརྒྱད་ལ། མཚན་མོ་ཡུད་ཙམ་བཅོ་བརྒྱད། ཉིན་མོ་ནི་ཡུད་ཙམ་བཅུ་གཉིས་ཡོད་དོ། །ལོ་
གཅིག་ལ་དུས་གཅིག་ཏུ་ཉིན་མོ་ཡུད་ཙམ་བཅོ་བརྒྱད། མཚན་མོ་ཡུད་ཙམ་བཅུ་གཉིས་པ་ཡོད་དེ། དེ་གང་ཞེ་ན། དབྱར་ཟླ་ཐ་ཆུང་གི་ཡར་ངོའི་ཚེས་བརྒྱད་ལ། ཉིན་མོ་ནི་ཡུད་ཙམ་བཅོ་བརྒྱད། མཚན་མོ་ནི་ཡུད་ཙམ་བཅུ་
གཉིས་ཡོད་དོ། །ཚེས་དགུ་ཕན་ཆད་ནི་ཉིན་མོ་འབྲི་མཚན་མོ་སྐྱེ་སྟེ་ཞེས་གསུངས་པ་དང་མཐུན་ཞིང། ཉི་མའི་སྙིང་པོའི་མདོར་དགུན་ཟླ་ཐ་ཆུང་མཆུའི་ཟླ་བར་དགུན་ཉི་ལྡོག་འབྱུང་བར་གསུངས་པ་དང་མཐུན་ནོ། །རྒྱལ་
སྲས་མར་འདིའི་དབྱར་ཟླ་གཉིས་པ་ནི་སྟོན་ཟླ་ར་བ་དང། དགུན་ཟླ་བཞི་པ་ནི་དཔྱིད་ཟླ་ར་བར་བཤད་དེ། བཤད་ཚུལ་འདི་ནི་སྨིན་དྲུག་ཟླ་བ་དགུན་ཟླ་ར་བ་དང། དེ་ནས་མོ་མཆོག་འཛིན་པའི་དབང་དུ་བྱས་པར་འདུལ་ཊཱིཀ་རིན་
ཆེན་ཕྲེང་བར་བཤད་པ་ལྟར་ན་ཉི་ལྡོག་གི་ཟླ་བ་གཉིས་ཀྱི་ངོས་འཛིན་ནི་སྔ་མ་དང་མཐུན་ནོ། །དེ་ལྟར་འདུས་བཟང་དང་ཕྱོགས་གླང་གི་བཤད་ཚུལ་ལྟར་རྗེ་དགེ་འདུན་གྲུབ་པ་དང་མཁས་གྲུབ་རྗེས་ཀྱང་བཤད་དོ། །དུས་འཁོར་
ཊཱིཀ་ཆེན་ལས། དགུན་ཟླ་ཐ་ཆུང་གི་ཧོར་ཟླ་དང་པོའི་ཚེས་བརྒྱད་ལ་དགུན་ཉི་ལྡོག་པ་དང། དབྱར་ཟླ་ཐ་ཆུང་གི་ཧོར་ཟླ་བདུན་པའི་ཡར་ངོའི་ཚེས་བརྒྱད་ལ་དབྱར་ཉི་ལྡོག་ཅིང། དེ་དག་གི་ཚེས་དགུ་ནས་ཉིན་མོ་རིང་

[018A]༄༅། །ཐུང་དུ་འགྱུར་བ་འགྲེལ་བ་གཞན་གཉིས་ཀྱི་འཆད་ལུགས་དེ་ཉིད་སློབ་དཔོན་དབྱིག་གཉེན་གྱི་གཞུང་གི་དགོངས་པར་བྱས་ན་ལེགས་ཤིང། དེ་ཡང་དགུན་ཉི་ལྡོག་པ་དང་དབྱར་ཉི་ལྡོག་པ་ཕྱི་མཐའ་གཟུང་
བ་ཡིན་གྱི། དེ་ཁོ་ན་ལ་ལྡོག་པའི་ངེས་གཟུང་མ་ཡིན་ནོ་ཞེས་བཤད་ན་ཤིན་ཏུ་ལེགས་ལ། སློབ་དཔོན་དབྱིག་གཉིན་གྱི་དགོངས་པ་འགྲེལ་པ་ལ་སློབ་དཔོན་ཕྱོགས་གླང་ལས་ཚད་མར་གྱུར་བའི་རྗེས་འཇུག་གཞན་འོང་དོན་མེད་
དོ། །ཞེས་སོ། །རིན་ཆེན་ཕྲེང་བར་ཡང་མཛོད་ལུང་དེ་བསྟན་བཅོས་གདགས་པའི་དོན་བསྡུས་པ་ཡིན་པར་གསུངས་པའི་ཕྱིར་རོ། །འོན་ཀྱང་དབྱར་ཟླ་ཐ་ཆུང་ནི་དུས་ཚིགས་གསུམ་དུ་ཕྱེ་བའི་དབྱར་ཟླ་གཉིས་པ་དང་
དགུན་ཟླ་ཐ་ཆུང་ནི་དུས་ཚིགས་གསུམ་དུ་ཕྱེ་བའི་དགུན་ཟླ་བཞི་བར་འཇོག་དཀའ་ལ། རྗེ་རིན་པོ་ཆེས་ཀྱང་མཁས་པ་གཞོན་ནུ་བློ་ལྡན་གྱི་དྲི་ལན་དང། དབྱར་ཟླ་གཉིས་པའི་ཐ་མའི་ཚེས་དགུ་དང། དེ་བཞིན་དགུན་ཟླ་བཞི་
པའི་ཚེས་དགུ་ལ། །དབྱར་དགུན་ཉི་མ་ལྡོག་པར་གསུངས་པའི་དུས་།སྟོན་དཔྱིད་ར་བའི་དཀར་ཚེས་དགུ་ལ་ཡིན། །ཟླ་བ་དེ་གཉིས་ཉི་མ་གང་ལོག་པའི། །ཟླ་བ་དེ་ཉིད་ཡིན་པར་མང་པོ་འདོད། །འོན་ཀྱང་མཛོད་ཀྱི་
དགོངས་པ་འཁྲུམས་དང་ཁྲའི། །ཟླ་བ་ཡིན་པར་རྒྱ་དཔེར་སྣང་ངོ་ཞེས། །བདག་གི་བླ་ན་ནམ་མཁའ་བཟང་པོ་བཞེད། །དེ་ལྟར་ན་ནི་དབྱར་འབྲིང་ཉ་ཡི་དུས། །ཆུ་སྟོད་ཟླ་བ་ཡིན་པར་ཤེས་པར་འགྱུར། །ཚུལ་དེ་མདོ་རྩའི་
རྒྱ་དཔེ་ལས་ཀྱང་གསུངས། །ཞེས་འཁྲུམས་དང་དཔོའི་ཟླ་བ་ལ་ཉི་མ་ལྡོག་པར་གསུངས་པས་དཔྱད་པར་བྱའོ། །ཤོག་བུ་སོ་གཉིས་པར། ཤེད་བུ་དང་ཤེད་ལས་སྐྱེས་ནི་གང་ཟག་གི་རྣམ་གྲངས་ཡིན་ཀྱང་གཙོ་བོར་བསྐལ་

[018B] ཤེད་ཅེས་པ་ནི་ཡིད་ཅེས་པའི་བརྡ་རྙིང་ཡིན་ལ། བསྐལ་བ་དང་པོའི་མི་ནི་ཕ་མའི་ཁུ་ཁྲག་ལ་མ་ལྟོས་པར་ཡིད་ཙམ་ལས་བརྫུས་ཏེ་སྐྱེས་པའི་ཕྱིར་དེ་སྐད་བརྗོད་དོ། །    ༈    །དེ་བཞིན་
གཤེགས་པའི་ཡོན་ཏན་དང་ཡེ་ཤེས་བསམ་གྱིས་མི་ཁྱབ་པའི་ཡུལ་ལ་འཇུག་པ་བསྟན་པའི་མདོ་ལས། སངས་རྒྱས་ཀྱི་ཞིང་གང་དུ་དེ་བཞིན་གཤེགས་བ་བྱུང་བ་དེར་མུ་སྟེགས་ཅན་སྤྱོད་པ་དང། ཀུན་ཏུ་རྒྱུ་དང་གཅེར་བུ་པ་ལ་སོགས་
བ་མུ་སྟེགས་ཅན་གྱི་གནས་ཐམས་ཅད་མི་འབྱུང། དེར་ལྟ་བར་གྱུར་བ་ཐམས་ཅད་མི་འབྱུང། དེར་འཁྲུགས་པ་ཐམས་ཅད་མི་འབྱུང། དེར་མཚམས་མེད་པ་ལྔ་པོ་དག་མི་འབྱུང། དེར་མི་དགེ་བ་བཅུའི་ལས་ཀྱི་ལམ་རྣམས་མི་འབྱུང་ངོ། དེར་
རྒྱལ་པོའི་བཀའ་ལུང་དང་ཆོས་གཅེས་པ་འདོར་བ་མི་འབྱུང། དེར་ཉི་ཟླའི་འོད་དག་མི་འབྱུང། དེར་བརྒྱ་བྱིན་དང་ཚངས་དང་དང་འཇིག་རྟེན་སྐྱོང་བ་དག་དང་ལྷ་ཐམས་ཅད་ཀྱི་འོད་དག་མི་འབྱུང། དེར་ནོར་བུ་རིན་པོ་ཆེའི་འོད་རྣམས་དང། མེའི་
འོད་རྣམས་དང། གློག་གི་འོད་རྣམས་མི་འབྱུང། དེར་ཡུད་ཙམ་དང་ཡུད་ཙམ་ཕྱེད་དང། ཟླ་བ་དང་ཟླ་ཕྱེད་དང་ལོར་བགྲང་བ་རྣམས་པ་མི་འབྱུང་སྟེ། འཇམ་དཔལ་གཞན་དུ་ན་སེམས་ཅན་ཡོངས་སུ་སྨིན་པར་བྱ་བའི་ཕྱིར་དེ་བཞིན་
གཤེགས་པའི་བྱིན་གྱིས་བརླབས་ནི་མ་གཏོགས་སོ། །ཞེས་དང། ཟླ་བའི་དཀྱིལ་འཁོར་ནི་ཉི་མའི་དབང་གིས་འབྲི་བ་དང། སྐྱེ་བ་དང། མི་སྣང་བར་ཡང་སྣང་ལ། ཟླ་བའི་དཀྱིལ་འཁོར་ལ་ནི་འབྲི་བ་དང། མི་སྣང་བ་དང། སྐྱེ་བ་མེད་
དེ༑ འོན་ཀྱང་སེམས་ཅན་རྣམས་ཀྱི་སྔོན་གྱི་དགེ་བའི་ལས་ཀྱི་རྣམ་པར་སྨིན་པས་ཉི་མའི་གྲངས་དང། ཡུད་ཙམ་དང་ཡུད་ཙམ་ཕྱེད་དང་ཟླ་བ་ཕྱེད་དང་ཟླ་བ་དང་ལོ་བགྲང་བའི་གྲངས་གཞག་པའི་ཕྱིར་དེ་བཞིན་གཤེགས་པའི་བྱིན་གྱིས་བརླབས་ཀྱིས་

[019A]༄༅། །བྱ་བ་དེ་ལྟ་བུ་དག་འབྱུང་ཡང། འཇམ་དཔལ་ཟླ་བའི་དཀྱིལ་འཁོར་ལ་ནི་འབྲི་བའམ། འཕེལ་བའམ། མི་སྣང་བར་འགྱུར་བ་མེད་དེ། འོན་ཀྱང་འཇམ་དཔལ་སེམས་ཅན་རྣམས་ཀྱི་སྔོན་གྱི་དགེ་བའི་ལས་
ཀྱི་རྣམ་པར་སྨིན་པ་དང། ཉི་མའི་དབང་གིས་ལྷུན་གྱིས་གྲུབ་ཅིང་རྣམ་པར་མི་རྟོག་པར་ཟླ་བའི་དཀྱིལ་འཁོར་གྱི་བྱ་བ་དེ་ལྟ་བུ་དེ་འབྱུང་ངོ།། ཞེས་གསུངས་སོ།།    ༈   ཡི། །ཟླ་བ་བཅུ་
གཉིས་ལ་ལོ་གཅིག་ཅེས་པའི་དོན་ནི། །ཚེས་དང་བ་དང། སྟོང་བའི་དབང་གིས་ཉིན་ཞག་དྲུག་འདོར་དགོས་ཀྱང་ལོར་འཇོག་ཚེ་ཉིན་ཞག་དྲུག་པོ་དེ་དང་བཅས་པ་སྟེ་དེ་དག་ཀྱང་རྩིས་པའི་ཉིན་ཞག་སུམ་བརྒྱ་དྲུག་ཅུ་ལ་
ཉིན་མོར་འཇོག་པའམ། ཡང་ན་ཉིན་ཞག་སུམ་བརྒྱ་དྲུག་ཅུ་པོ་དེས་མི་ཆོག་པར་ཞག་མི་ཐུབ་པ་དྲུག་དང་གྲངས་མཉམ་པའི་ཞག་ལྷག་དང་བཅས་པ་སྟེ་ཉིན་ཞག་སུམ་བརྒྱ་དྲུག་ཅུ་རེ་དྲུག་ལ་ཁྱིམ་ལོར་འཇོག་པའམ། ཡང་ན་
ཞག་མི་ཐུབ་པ་དྲུག་པོར་བའི་ཉིན་ཞག་སུམ་བརྒྱ་ལྔ་བཅུ་རྩ་བཞི་ལ་ཚེས་ལོར་འཇོག་པའི་དོན་གང་ཡིན་དཔྱད་པར་བྱའོ། །ཤོག་བུ་སོ་གསུམ་པར། འཆི་མེད་མཛོད་སྣང་ཐང་བར་མར། མིག་འཛུམ་བཅོ་བརྒྱད་དེ་ཡིག་ནས། །
དེ་ནི་སུམ་ཅུ་ཆ་ཤས་ཏེ། །དེ་ཡི་སུམ་ཅུ་སྐད་ཅིག་གོ་དེ་ནི་བཅུ་གཉིས་ཡུད་ཙམ་དང། །དེ་སུམ་ཅུ་ཡིས་ཉིན་ཞག་གོ་ཞེས་འགྱུར་ཁྱད་ཙམ་མ་ཡིན་པར་འདིར་དྲངས་པ་དང་དོན་མི་འདྲ་བར་བཤད་པ་དབུ་མའི་མཐའ་
དཔྱོད་དུའང་དྲངས་ཡོད་དོ།། །   ༈   སྦྱར་བར་མཛོད་ཀྱི་མཐའ་དཔྱོད་ལས་གསུངས་པ་ལྟར་གཞུང་མང་པོ་མཐུན་པར་སྣང་བས། འདིར་མེ་སྟག་དང་སྦྱར་བ་ནི་ཡི་གེ་ནོར་བ་ཡིན་

[019B] ཟླ་བ་བཅུ་གཉིས་ཀྱི་མིང་གི་རྣམ་གྲངས་ནི། མགོ་རྒྱལ་མཆུ་གསུམ་དང། དབོ་ནག་པ་ས་གསུམ་དང་སྣྲོན་ཆུ་སྟོད་གྲོ་ཞུན་གསུམ་དང། ཁྲུམས་ཐ་སྐར་སྨིན་དྲུག་གསུམ་ཏེ་བཅུ་གཉིས་སོ། །ཡང་
རིམ་བཞིན་སྨལ་པོ་རྒྱལ་སྨད་ཉ་པ་གསུམ། ཁྲ་བྱིའུ་ནལ་མགོ་གསུམ། གདུ་བུ་བྲེ་ཕུལ་བྱ་སྤོ་གསུམ། ཁྲུམས་སྨད་དབྱུག་པ་ཉ་དྲུག་གི་ཟླ་བ་གསུམ་ཏེ་བཅུ་གཉིས་དང། དུས་ཚིག་བཞིར་ཕྱེ་ན་དགུན་ཟླ་ར་བ་ལ་སོགས་པ་
བཅུ་གཉིས་དང། གསུམ་དུ་ཕྱེ་ན་དགུན་ཟླ་དང་པོ་ལ་སོགས་པ་བཞི། དཔྱིད་ཟླ་དང་པོ་ལ་སོགས་པ་བཞི། དབྱར་ཟླ་དང་པོ་ལ་སོགས་པ་བཞི་སྟེ་བཅུ་གཉིས་དང། རྟེན་འབྲེལ་རྩིས་ཀྱི་ལུགས་ལ་རྒ་ཤི་མ་རིག་པ་ལ་སོགས་པ་
བཅུ་གཉིས་དང། གདན་གཞི་དང་རྡོ་རྗེ་མཁའ་འགྲོའི་རྒྱུད་ལས་གསུངས་པ་ལྟར་སའི་དབང་ཕྱུག་དང། འཕེལ་བ་དང། གཏི་མུག་དང། བཟང་པོ་དང། ཁྱུ་མཆོག་དང། རུས་སྤལ་དང། ཆུ་སྲིན་དང། ཡུག་མ་དང། རྨེ་བ་དང་
འབུག་པ་དང། འཚོ་བ་དང། རྨི་ལམ་གྱི་ཟླ་བ་སྟེ་བཅུ་གཉིས་ལ་སོགས་པའོ། །ཤོག་བུ་སོ་ལྔ་པར། ལྷོ་གླིང་འདིར་དཔྱིད་ཟླ་འབྲིང་པོ་ཤར་ནས་ཆུ་ཚོད་ལྔ་འདས་པ་ན་ལྷོ་ནུབ་ཀྱི་ཕྱེད་ལ་དཔྱིད་ཐ་དང་ཞེས་སོགས་གསུངས་པ་འདི་དུས་
བཞིག་ཡོན་བསྐོ་རྒྱིད་བང་བྱས་པའི་བཤད་ཚུལ་བཀོད་པ་ཡིན་ལ་འདི་ནི་བསྡུས་རྒྱུད་ལས་ས་དུམ་བུ་བཅུ་གཉིས་ཀྱི་ཉི་མ་ལྡོག་ཚུལ་བཤད་པ་དང་འགལ་བས་ཁས་བླངས་མི་རུང་ངོ། །དུས་ཚིག་གསུམ་དུ་ཕྱེ་བ་དང་ལྔར་ཕྱེ་
བ་དང་དྲུག་ཏུ་ཕྱེ་བའི་ཟླ་བ་ཐམས་ཅད་མར་ངོ་སྔོན་འགྲོའི་ཟླ་བ་ཡིན་ཀྱང། དུས་ཚིགས་བཞིར་ཕྱེ་བའི་ཟླ་བ་དེ་ལ་གཉིས་ཡོད་དེ། དེ་ལ་ཡར་ངོ་སྔོན་འགྲོ་ཅན་དང་མར་ངོ་སྔོན་འགྲོ་ཅན་གཉིས་ཡོད་པར་དུས་འཁོར་ཊཱིཀ་ཆེན་ལས་གྶུངྶ་༄༅། །པའི་ཕྱིར་རོ། །ཤོག་བུ་སོ་དྲུག་པར། རྣམ་འབྱེད་འགྲེལ་པ་དྲངས་པ་ལས་ཐང་གཅིག་དེ་ཆུ་སྲང་སུམ་ཅུའི་ཡུན་ཚད་དུ་བཤད་པ་སོགས་ནི་དཔེ་མ་དག་པར་མངོན་ཏེ། ཐང་གཅིག་ནི་ཆུ་སྲང་བཞིའི་ཡུན་ཚིད་ཅན་དང་
ཡུད་ཙམ་ནི་ཆུ་སྲང་བ་རྒྱ་ཉི་ཤུའི་ཡུན་ཚད་ཅན་ཡིན་པའི་ཕྱིར་ཏེ། རྣམ་འབྱེད་འགྲེལ་བ་སྣར་ཐང་བར་མ་ལས། སྐད་ཅིག་བརྒྱ་ཉི་ཤུ་ལ་དེའི་སྐད་ཅིག་སྟེ། བུད་མེད་མཁལ་སྒྱེན་པས་རས་པལ་མདབ་མ་ལས་ལག་པ་ཇི་ཙམ་དུ་རྐྱོང་པའི་
དུས་ཀྱིས་དེ་ལས་འདྲེས་པར་བྱེད་དོ། །ཞེས་དང། ཐང་གཅིག་ཅེས་བྱ་བ་ནི་དེའི་སྐད་ཅིག་དྲུག་ཅུ་སྟེ། ཆུ་སྲང་གི་བཞི་ཆུ་ཚོད་ཀྱིས་ཟད་པའི་དུས་ཀྱིས་མཚོན་པ་ཡིན་ནོ། །ཡུད་ཙམ་ཞེས་བྱ་བ་ནི་ཐང་གཅིག་སུམ་ཅུ་སྟེ། ཆུ་ཚོད་གཉིས་
ཟད་པའི་དུས་ཀྱིས་མཚོན་པ་ཡིན་ནོ། །ཞེས་གསུངས་པའི་ཕྱིར་རོ་།ཐུར་ཤིང་གི་འགྲིབ་མས་ཉི་ལྡོག་བརྟག་ཚུལ་ནི། སློབ་དཔོན་ཨབ་བྱའི་དུས་འཁོར་ལ་འཇུག་པ་ལས། ས་གཞི་མཉམ་པོ་ལ་ཁྲུ་གང་གི་ཚད་ཀི་མཎྜལ་
གྱི་དབུས་སུ་གཙུགས་པའི་མཐོ་གང་གི་ཚད་ཀྱི་ཤིང་གི་གྲིབ་མ་སྔ་དྲོ་རེ་ཁའི་ཕྱི་རོལ་ནས་རིམ་གྱིས་བསྐུམ་པ་ན། གང་གི་ཚེ་མཎྜལ་གྱི་མཐའ་རེ་ཁའི་དབུས་སུ་ཞུགས་པ་དེའི་ཚེ་གནས་དེར་བྱ་རོག་གི་རྗེས་མཚན་མ་བྱ་སྟེ་
དེ་ཉིད་ནུབ་ཀྱི་ཕྱོགས་སོ། །ཕྱི་དྲོ་ནི་མཎྜལ་གྱི་དབུས་ནས་རིམ་གྱིས་བརྐྱང་པ་ན། གང་གི་ཚེ་ཞེས་པ་ལ་སོགས་པ་སྔར་བཞིན་དུ་མཚན་མ་བྱ་སྟེ། དེ་ཉིད་ཤར་གྱི་ཕྱོགས་སོ། །འདིར་མཚན་མ་གཅིག་གི་སྟེང་དུ་སྐུད་པ་བཟུང་
སྟེ༑ མཚན་མ་གཞན་གྱི་མདུན་ནས་མཎྜལ་ཐོད་ལེ་སྐོར་གྱིས་བྱ་ཞིང། མཚན་མ་གཞན་གྱི་སྟེང་དུ་སྐུད་བ་བཟུང་ནས་དེ་བཞིན་དུ་བྱས་པས་ཇི་ལྟར་ཉའི་རྣམ་པར་འགྱུར་རོ། །མཎྜལ་གཉིས་པོ་འདི་དག་གི་དབུས་ཀྱི་ཉའི་

[020B] །མཇུག་མའི་དབུས་ནི་བྱང་ཕྱོགས་སོ། །དེ་ལྟར་ཕྱོགས་གཏན་ལ་ཕབ་ནས་མཎྜལ་གཉིས་པོ་དབྱེ་བར་བྱའོ། བྱང་དུ་བགྲོད་པའི་ཉི་མ་ལས་གོང་གི་ཉི་མ་བཅུ་པ་ནས་བརྩམས་ནས་
ཉི་མའི་གུང་ལ་བརྟག་པར་བྱའོ། །དེ་ལ་ཐོག་མའི་མཎྜལ་གྱི་བྱང་ཕྱོགས་ཀྱི་མཐའི་རེ་ཁའི་དབུས་ནས་མཎྜལ་གྱི་ནང་དུ་ཉི་མ་གང་ལ་གྲིབ་མ་འཇུག་པ་དེ་ཉི་མ་བྱང་དུ་བགྲོད་པའི་འཕོ་བའི་ཉིན་མོའོ། །དེའི་གཟའ་དང་དེའི་ཚེས་
དང་དེའི་སྦྱོར་བ་དང་དེའི་བྱེད་པས་སོ། ཞེས་བཤད་པ་ལྟར་བརྟག་ན་རྣམ་པར་དག་པར་འགྱུར་རོ། །རྒྱ་མཚོ་ཆུ་ཟླ་ཞེས་སོགས་ནི་དབྱངས་འཆར་ལས། རྒྱ་མཚོ་ཆུ་དང་ཟླ་བ་ལ། །ཆ་བདུན་ཐུར་མགྲིབ་མར་བཅས། །བགོས་
པས་ཐོབ་པ་ཆུ་ཚོད་ཡིན། ཆུ་སྲང་དབུགས་ཀྱང་རིམ་བཞིན་སྦྱར་ལུག་དང་སྲ་ང་ལ་དྲུག་སྦྱིན་བྱ། གླང་དང་བུ་མོར་རང་སར་བཞག་འཁྲིག་པ་སེང་གེར་བརྒྱད་དོར་རོ། །ཀར་ཀ་ཏ་བུ་བཅོ་བརྒྱད་བྲི། །སྡིག་པ་
ཉ་ལ་བཅུ་བ་སྦྱིན། །གཞུ་དང་ཆུ་སྲིན་བུམ་པ་ལ། བཅུ་གཉིས་དག་ནི་སྦྱིན་པ་ལས། །སྔ་དྲོ་འདས་པ་ཕྱི་དྲོ་ལུས། །དེ་ཡིས་འདས་པའི་དབྱུག་གུར་བྲི། །ལྷག་མ་ལུས་དང་འདས་པ་ཤེས། །ཞེས་པའི་རི་མོས་ཤེས་
དགོས་ཤིང། །འདི་ནི་གངས་ལྡན་གྱི་དུམ་བུར་ཆུ་ཚོད་བཅུ་གཉིས་ཀྱི་འཕེལ་འགྲིབ་འབྱུང་བའི་དབང་དུ་མཛད་པས། །དུམ་བུ་གཞན་རྣམས་ལ་མི་འདྲ་བའི་ཁྱད་པར་ཤེས་པར་བྱའོ། །འདི་དག་ལ་མཐའ་ཅུང་ཟད་དཔྱད་ན། །
ཁ་ཅིག་ན་རེ། ལྷོ་གླིང་དབུས་མ་འདིར་ལུག་ཁྱིམ་གྱི་ཚེ་དཔྱིད་ཉིན་མཚན་མཉམ་པ་དང། སྲང་ཁྱིམ་གྱི་ཚེ་སྟོན་ཉིན་མཚན་མཉམ་པ་འབྱུང་བར་བཤད་པ་མི་འཐད་པར་ཐལ། ས་ཆ་འདིའི་ཉིན་མཚན་མཉམ་པའི་

[021A]༄༅། །དུས་ཀྱི་རི་མོ་ལ་འཆར་བ་དང་མི་མཐུན་པའི་ཕྱིར་ན་མཁྱབ། རྟགས་གྲུབ་སྟེ། ཉི་མ་ལུག་ཁྱིམ་དུ་འཕོ་བའི་ཉིན་ཞག་དེར་དཔྱིད་མཉམ་དང་ཀ་རྐ་ཏའི་ཁྱིམ་དུ་འཕོ་བའི་ཉིན་ཞག་དེར་དབྱར་ཉི་ལྡོག་དང། སྲང་
ཁྱིམ་དུ་འཕོ་བའི་ཉིན་ཞག་དེར་སྟོན་མཉམ་དང། ཆུ་སྲིན་གྱི་ཁྱིམ་དུ་འཕོ་བའི་ཉིན་ཞག་དེར་དགུན་ཉི་ལྡོག་འབྱུང་བར་བཤད་པ་གང་ཞིག་ས་ཆ་འདིའི་རི་མོ་ལ་དེ་ལྟར་མིན་པ་མངོན་སུམ་གྱིས་གྲུབ་པའི་ཕྱིར། དང་པོ་གྲུབ་སྟེ་
དགུན་ཉི་ལྡོག་གི་ཉིན་ཞག་དེ་ལ་ཉི་མའི་ལོངས་སྤྱོད་སྐར་མའི་གནས་སུ་ཉི་ཤུ་དང་ཆུ་ཚོག་ཀྱི་གནས་སུ་བཅོ་ལྔ་འཆར་བར་འགྲེལ་ཆེན་ལས་དངོས་སུ་གསུངས་པས་ཉིན་ཞག་དེ་ཉི་མ་ཆུ་སྲིན་གྱི་ཁྱིམ་དུ་གསར་དུ་འཕོ་བའི་ཉིན་ཞག་
ཡིན་པར་དོན་གྱིས་འགྲུབ་ཅིང། རྒྱུ་མཚན་ངེས་སྟོན་མཉམ་གྱི་ཚེ་ཉི་མ་སྲང་ཁྱིམ་དུ་གསར་དུ་འཕོ་བ་དང་ཉི་མའི་ལོངས་སྤྱོད་སྐད་མའི་གནས་སུ་བཅུ་གསུམ་དང་ཆུ་ཚོད་ཀྱི་གནས་སུ་སུམ་ཅུ་འཆར་བ་དང། དབྱར་ཉི་ལྡོག་གི་
ཚེ་ཉི་མ་ཀ་ཀྐ་ཏའི་ཁྱིམ་དུ་གསར་དུ་འཕོ་བ་དང་ཉི་མའི་ལོངས་སྤྱོད་སྐར་མའི་གནས་སུ་དྲུག་དང་ཆུ་ཚོད་ཀྱི་གནས་སུ་ཞེ་ལྔ་འཆར་བ་དང། དཔྱིད་མཉམ་གྱི་ཚེ་ཉི་མ་ལུག་ཁྱིམ་དུ་གསར་དུ་འཕོ་བ་དང། ཉི་མའི་ལོངས་སྤྱོད་
གནས་གཉིས་ཀར་ཐིག་ལེ་འཆར་བར་འོས་མེད་གྱི་རིགས་པས་འགྲུབ་པའི་ཕྱིར་ཏེ། ཉི་མས་ཁྱིམ་ཟླ་གཅིག་ལ་སྐར་མ་གཉིས་དང་སྐར་རྐང་གཅིག་ལོངས་སྤྱོད་པའི་ཕྱིར་ཏེ། སྐར་མིག་དབྱུག་ཚེས་ལུག་གི་ཚད་
རིག་བྱེད་མཁའ་མེ་གླང་དུ་བརྗོད། །རོ་དང་ཞེ་ལྔ་འཁྲིག་པ་ཡིན། །དགུ་དང་ནམ་མཁའ་ཀརྐ་ཏ། །དྲག་དང་བཅོ་ལྔ་སེང་གེའོ། །བཅུ་གསུམ་སུམ་ཅུ་བུ་མོར་དྲན། །ཚེ་དང་ཞེ་ལྔ་སྲང་ཡིན་ཟེར། །ནོར་

[021B]ཉི་ཤུ་བཅོ་ལྔ་གཞུ་ཡིན་སྙམ་།ཟུང་མིག་སུམ་ཅུ་ཆུ་སྲིན་མཐའ། །རྒྱལ་བ་མདའ་ཆུ་བུམ་པར་འདྲ། །འཁོར་ལོ་ཉ་རུ་ཤེས་པར་བྱ། །ཞེས་སོགས་གཞུང་དུ་མས་གྲུབ་པའི་ཕྱིར་རོ། །རྟ་བར་འདོད་
མི་ནུས་ཏེ། དེ་ལྟར་བཤད་པ་དེ་ནི་འཕགས་པའི་ཡུལ་གྱི་དབང་དུ་བྱས་པ་ཡིན་པའི་ཕྱིར་ཏེ། དེར་ཐལ། ལྷོ་གླིང་དབུས་མའི་དབུས་ཀྱི་ས་ཆ་དེར་ཉི་མ་ལུག་ཁྱིམ་དུ་གསར་དུ་འཕོ་བའི་ཉིན་ཞག་གི་ནང་དུ་དཔྱིད་ཉིན་མཚན་མཉམ་པ་འབྱུང་
པའི་ཕྱིར་ཏེ། དེ་བཞིན་དུ་ལྷོ་གླིང་ནུབ་མའི་དབུས་ཀྱི་ས་ཆར་ཉི་མ་གླང་ཁྱིམ་དུ་གསར་དུ་འཕོ་བའི་ཉིན་ཞག་དེར་དཔྱིད་མཉམ་འབྱུང། ནུབ་གླིང་ཤར་མའི་དབུས་ཀྱི་ས་ཆར་ཉི་མ་འཁྲིག་ཁྱིམ་དུ་གསར་དུ་འཕོ་བའི་ཉིན་ཞག་
ལ་དཔྱིད་མཉམ་འབྱུང་བ་ནས་ལྷོ་གླིང་ཤར་མའི་དབུས་ཀྱིས་ཆ་ལ་ཉི་མ་ཉའི་ཁྱིམ་དུ་གསར་དུ་འཕོ་བའི་ཉིན་ཞག་དེར་དཔྱིད་མཉམ་འབྱུང་བའི་བར་ཡིན་པའི་ཕྱིར། དེར་ཐལ། དེའི་རིགས་པས་ལྷོ་གླིང་ཤར་མའི་དབུས་ནས་ལྷོ་གླིང་
དུབས་མའི་དབུས་ཀྱིས་ཆ་ལ་ཉེ་བའི་བར་གྱི་ས་གཞི་སུམ་ཅུ་ལྷག་ཏུ་འགོས་པའི་ས་ཆ་སོ་སོར་དཔྱིད་མཉམ་མི་འདྲ་བ་སུམ་ཅུ་ལྷག་འབྱུང་བ་ཐམས་ཅད་ཉའི་ཁྱིམ་གྱི་ནང་དུ་འབྱུང་བའི་ཕྱིར་དང། དེའི་རྒྱུ་མཚན་གྱིས་ས་ཆ་འདིའི་
དཔྱིད་མཉམ་གྱི་རི་མོ་ཉའི་ཁྱིམ་ཟླར་འབྱུང་བའི་ཕྱིར་ཏེ་ཁྱིམ་ལོ་གཅིག་གི་ཉིན་ཞག་སུམ་བརྒྱ་དྲུག་ཅུ་རྩ་ལྔ་རེ་རེ་ལ་དཔྱིད་ཉིན་མཚན་མཉམ་པ་རེ་རེ་དང། དབྱར་ཉི་ལྡོག་རེ་རེ་དང་སྟོན་ཉིན་མཚན་མཉམ་པ་རེ་རེ་དང། དགུན་
ཉི་ལྡོག་རེ་རེ་འབྱུང་བའི་ཕྱིར། དེར་ཐལ། འཛམ་གླང་ཆེན་པོ་འམ་སའི་ཁོར་ཡུག་གི་མཐའ་སྐོར་ལ་དཔག་ཚད་འབུམ་ཕྲག་གསུམ་ཡོད་པ་དེ་སུམ་བརྒྱ་དྲུག་ཅུ་རྩ་ལྔར་འགོས་པའི་ས་ཆ་སོ་སོ་ལ་གཟེར་གཞི་མི་འདྲ་བ་སོ་སོར་འབྱུང་

[022A]༄༅། །བའི་ཕྱིར། འདི་ལ་ཁ་ཅིག་ན་རེ། ཁྱོད་ཀྱི་བཤད་ཚུལ་འདི་མི་འཐད་པར་ཐལ། ཁྱིམ་ལོ་གཅིག་ལ་དབྱར་ཉི་ལྡོག་མི་འདྲ་བ་སུམ་བརྒྱ་རེ་ལྔ་ཡོད་པར་ཁས་བླངས་ན་ཊིཀྐ་ཆེན་དེ་ཉིད་སྣང་བ་དང་འགལ་བའི་སྐྱོན་འབྱུང་བའི་
ཕྱིར་ཏེ། དུས་འཁོར་ཊིཀ་ཆེན་ལས། ས་དུམ་བུ་བཅུ་གཉིས་དུམ་བུ་སུམ་བརྒྱ་དྲུག་ཅུ་རྩ་ལྔ་ལྷག་ཙམ་དུ་བགོས་པའི་དུམ་བུ་སོ་སོར་ཞག་རེ་བཞིན་དུ་བསིལ་རི་དང་མེ་རི་ལ་རེག་པས་ལྷོར་བགྲོང་བྱང་བགྲོད་ཀྱི་ཉི་མ་ལྡོག་པ་ཡང་ལོ་རེ་ལ་སུམ་བརྒྱ་
དྲུག་ཅུ་རྩ་ལྔ་ལྷག་ཙམ་དུ་འགྱུར་བས་དེ་དང་མཐུན་པའི་སྐྱེས་སྐར་སྦྱོང་དགོས་སོ་ཞེས་སྨ་བ་ནི་ཤིན་ཏུ་རགས་པའི་གནས་ལ་འཁྲུལ་བ་སྟེ། དེ་ལྟ་ན་འཛམ་གླིང་ཆུང་དུ་འདིར་ལོ་གཅིག་ལ་སྟོན་མཉམ་དཔྱིད་མཉམ་ཡང་མི་འདྲ་བ་
སུམ་ཅུ་ལྷག་པའི་གྲངས་སུ་འགྱུར་ཞིང། དེ་འདོད་ན་ལྷོ་གླིང་དབུས་མ་འདིར་ལོ་གཅིག་ལ་དགུན་ཟླ་ར་བ་སུམ་ཅུ་ལྷག་ཙམ་དང། དེ་བཞིན་དུ་དགུན་འབྲིང་དེ་སྙེད་དང། རབ་འབྲིང་པོ་ཐ་ཆུང་གཞན་རྣམས་ཀྱང་དེ་སྙེད་རེར་འགྱུར་
པས། གླིང་རེ་རེར་ཡང་ལོ་རེ་ལ་ཟླ་བ་སུམ་བརྒྱ་དྲུག་ཅུ་ལྷག་ཙམ་རེར་འགྱུར་བའམ། ཡང་ན་གླིང་འདིར་ལོ་གཅིག་ལ་ཟླ་བ་བཅུ་གཉིས་ལས་མེད་ཀྱང། དེའི་ཟླ་གཅིག་རངས་པོ་ལྷོར་བགྲོད་མཐར་ཐུག་དང། ཟླ་བ་གཅིག་རངས་པོ་
སྟོན་མཉམ་དང། ཟླ་གཅིག་རངས་པོ་དབྱིད་མཉམ་ལ་སོགས་པར་འགྱུར་པ་སོགས་ལུང་རིགས་མངོན་སུམ་དང་འགལ་བའི་གནོད་པ་དུ་མ་འབབ་བར་འགྱུར་ཏེ། ཞེས་གསུངས་པའི་ཕྱིར་ན་མ་ཁྱབ་སྟེ། ས་ཆ་གཅིག་ལ་
ཁྱིམ་ལོ་གཅིག་གི་ནང་དུ་དབྱར་ཉི་ལྡོག་སོགས་མི་འདྲ་བ་དུ་མ་མི་འབྱུང་བའི་དོན་ཡིན་པའི་ཕྱིར། གཞན་དུ་ན་འགྲེལ་ཆེན་ལས། འདིར་ལྷུན་པོའི་ཕྱོགས་ཀྱི་ཆ་ཐམས་ཅད་དུ་ཁྱིམ་གྱི་འཁོར་ལོ་འཁོར་བའི་དབང་གིས་མེ་ལ་རེག་པ་གང་

[022B]རེག་ཅིང། ཞེས་པའི་རིགས་པས་གནོད་པའི་ཕྱིར་དང། ལྷུན་པོའི་རྭ་ཁོར་ཡུག་མེད་ན་གཞུང་འདི་དང་འགལ་བར་ཊིཀ་ཆེན་ལས་གསུངས་པས་ཀྱང་གནོད་པའི་ཕྱིར་རོ། །
ཡང་ཁ་ཅིག་ན་རེ། ས་ཆ་གང་ཡིན་ཀྱང་དབྱར་ཉི་ལྡོག་གི་ཚེ་ཉིན་མོའི་ཡུན་ཚད་ཆུ་ཚོད་སུམ་ཅུ་རྩ་ལྔ་ཡོད་པ་ནི་མཚུངས་པར་ཐལ། བསྡུས་རྒྱུད་ལས། ཉི་མ་རི་བོང་ཅན་ཀྱི་ཉིན་མཚན་ཆུ་ཚོད་དྲུག་ཅུ་དག་ལས་འགྲིབ་དང་འཕེལ་བ་དྲུག་ཆས་སོ། །
ཞེས་ཉིན་ཞག་གི་དྲུག་ཆ་འཕེལ་བར་གསུངས་པའི་ཕྱིར་ནམ་ཁྱབ་སྟེ། འདི་ནི་ཀཻ་ལཱ་ཤའི་དུམ་བུ་དེར་ཉིན་མཚན་འཕེལ་འགྲིབ་ཀྱི་ཚད་ཡིན་གྱི་ས་ཆ་ཐམས་ཅད་ཀྱི་ཉིན་མཚན་འཕེལ་འགྲིབ་ཀྱི་ཚད་མ་ཡིན་པའི་ཕྱིར། དེར་ཐལ། འཕགས་
པའི་ཡུལ་དུ་བཅུ་ཆ་དང། བོད་ཡུལ་དུ་དགུ་ཆ་དང། ལིའི་ཡུལ་དུ་བརྒྱད་ཆ་དང། རྒྱ་ནག་གི་ཡུལ་དུ་བདུན་ཆ་འཕེལ་འགྲིབ་ཏུ་འགྱུར་བར་འགྲེལ་ཆེན་ལས་གསུངས་པའི་ཕྱིར་ཏེ། དེ་ཉིད་ལས། ཀཻ་ལཱ་ཤའི་དུ་མ་བུ་ལ་གྲིབ་མས་ངེས་
པ་ནི་འཕགས་པའི་ཡུལ་དུ་མ་ཡིན་ཏེ། འཕགས་པའི་ཡུལ་དུ། ཞེས་པ་ནས། བཅུའི་ཆས་འགྲིབ་ཅིང་འཕེལ་ལོ། །དེ་བཞིན་དུ་བོད་དང་ལི་དང་རྒྱ་ནག་ལ་སོགས་པའི་ཡུལ་རྣམས་སུ་དགུ་ཆ་དང་བརྒྱད་ཆ་དང་བདུན་ཆ་དག་གིས་
ཤམ་བྷ་ལའི་ཡུལ་ལ་ཐུག་པའི་བར་དུ་གྲིབ་མའི་དབང་གིས་འགྲིབ་ཅིང་འཕེལ་བར་རིག་པར་བྱའོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ། འཕེལ་འགྲིབ་ཇི་ལྟར་ཆེ་ཡང་དྲུག་ཆའམ་ཆུ་ཚོད་བཅུ་ལས་ལྷག་པར་འཕེལ་བགྲིབ་
ཏུ་འགྱུར་བ་མེད་པར་ཐལ། སྡུས་རྒྱུད་ཀྱི་ལུང་དོན་དེའི་ཕྱིར་ནམ་ཁྱབ་སྟེ། ཀཻ་ལཱ་ཤའི་བྱང་གི་ཁ་བ་ཅན་གྱི་བར་དུ་ཆུ་ཚོད་བཅུ་གཉིས་འཕེལ་འགྲིབ་ཏུ་འགྱུར་བར་རྒྱུད་དང་འགྲེལ་བ་གཉིས་ཀར་གསུངས་པ་ལྟར་དབྱངས་འཆར་ལས་ཀྱང་

[023A]༄༅། །བཤད་པའི་ཕྱིར་ཏེ། དེ་ཉིད་ལས། ནམ་མཁའ་མཁའ་ཟུང་ལུག་གི་ཚད། །ནམ་མཁའ་རིག་བྱེད་འཚེམ་གླང། །སྟོང་པ་ནོར་ལྷ་ཟུང་འཁྲིག་པའི། །མཁའ་སོ་ཀར་ཀོ་ཏྲ་རུ་དྲན། །མཁའ་འདུས་མེ་རྣམས་སེང་
གེལ༑ ༑ནམ་མཁའ་མཁའ་མཚོ་བུ་མོར་དྲན། །རིམ་པའི་རིམ་པ་མིན་པ་ལས། །སྲང་སོགས་བཟློག་གོ་གངས་རིའི་བདག། ཅེས་གསུངས་ངས་པའི་ཕྱིར། ཁྱབ་སྟེ། ཀརྐ་ཏའི་དུས་སྦྱོར་ཤར་བ་ནས་གཞུའི་དུས་སྦྱོར་རྫོགས་པར་
ཤར་བའི་བར་དུ་ཆུ་སྲང་ཉིས་སྟོང་བརྒྱ་དྲུག་ཅུ་འབྱུང་བར་བཤད་པས་ཆུ་ཚོད་སུམ་ཅུ་རྩ་དྲུག་འབྱུང་བར་འགྲུབ་པའི་ཕྱིར་དང། དེ་ལྟར་ན་ཉི་མ་ཀརྐ་ཏའི་ཁྱིམ་དུ་གསར་ཏུ་འཕོ་བའི་ཉིན་ཞག་དེར་ཉིན་མོ་ཆུ་ཚོད་སོ་དྲུག་གི་ཡུན་ཚད་ཅན་དུ་
འགྲུབ་པའི་ཕྱིར། རྟགས་ཕྱི་མ་གྲུབ་སྟེ། ཉིན་མོ་རིང་ཐུང་གང་ཡིན་ཀྱང་དུས་སྦྱོར་དྲུག་འཆར་དགོས་པའི་ཕྱིར་ཏེ། ཉིན་མོ་རིང་ཐུང་གང་ཡིན་ཀྱང་དུས་སྦྱོར་དྲུག་འབྱུང་བ་དང་མཚན་མོ་རིང་ཐུང་གང་ཡིན་ཀྱང་དུས་སྦྱོར་དྲུག་འབྱུང་བར་
མཚུངས་པའི་ཕྱིར་ཏེ། བསྡུས་རྒྱད་ལས། དུས་སྦྱོར་དྲུག་གིས་དེ་ནུབ་གང་ཕྱིར་འཆར་བ་དག་ཀྱང་དེ་བཞིན་ཉི་མའི་རྒྱུ་སྐར་དབྱེ་བས་སོ། །ཞེས་གསུངས་པའི་ཕྱིར་དང། དེའི་འགྲེལ་ཆེན་ལས་དུས་སྦྱོར་དྲུག་དང་སྐར་མ་ཕྱེད་དང་
བཅས་པའི་བཅུ་གསུམ་གྱིས་ཉིན་མའི་དུས་སུ་འགྱུར་རོ། །དུས་སྦྱོར་དྲུག་དང་ཕྱེད་དང་བཅས་པའི་རྒྱུ་སྐར་བཅུ་གསུམ་གྱིས་མཚན་མོའི་དུས་སུ་འགྱུར་རོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དུས་སྦྱོར་བཅུ་གཉིས་ལ་ནང་
ཕན་ཚུན་ཡུན་རིང་ཐུང་གི་ཁྱད་པར་ཡོད་པར་ཐལ། དུས་ཐམས་ཅད་དུ་ཉིན་མོ་ལ་དུས་སྦྱོར་དྲུག་དང་མཚན་མོ་ལ་དུས་སྦྱོར་དྲུག་འབྱུང་བའི་ཕྱིར་ཟེར་ན། ཤིན་ཏུ་འདོད་དེ། ཉིན་མཚན་སོ་སོར་དུས་སྦྱོར་དྲུག་དྲུག་འཆར་བར་

[023B]དུས་སུ་རིང་པོར་འགྱུར་བ་དང། ཉིན་མོར་ཆུ་ཚོད་ཉུང་བའི་དུས་སྦྱོར་ཤར་དུས་སུ་ཐུང་དུར་འགྱུར་བའི་ཕྱིར་དང། ཀཻ་ལཱ་ཤའི་ཡུལ་གྱི་དབང་དུ་བྱས་ན་ཆུ་ཚོད་བཞི་དང་ཆུ་སྲང་ལྔ་བཅུ་ན་ལུག་
གི་དུས་སྦྱོར་གྱི་ཡུན་ཚད་དང། དེ་བཞིན་དུ་ཆུ་ཚོད་བཞི་དང་ཆུ་སྲང་ཉི་ཤུ་ནི་གླང། ཆུ་ཚོད་གསུམ་དང་ཆུ་སྲང་ཉི་ཤུ་ནི་འཁྲིག་པ། ཆུ་ཚོད་ལྔ་ནི་ཀརྐ་ཌ། ཆུ་ཚོད་དྲུག་ནི་སེང་གེ་ཆུ་ཚོད་དྲུག་དང་ཆུ་སྲང་སུམ་ཅུ་ནི་བུ་མོའི་དུས་སྦྱོར་གྱི་ཡུན་ཚད་ཡིན་
པ་དང། དེ་བཞིན་དུ་སྲང་སོགས་དྲུག་ལ་གོ་རིམ་བཟློག་སྟེ་ཆུ་ཚོད་དྲུག་ཆུ་སྲང་སུམ་ཅུ་དང། ཆུ་ཚོད་དྲུག་དང། ཆུ་ཚོད་ལྔ་དང། ཆུ་ཚོད་གསུམ་ཆུ་སྲང་ཉི་ཤུ་དང། ཆུ་ཚོག་བཞི་ཆུ་སྲང་ཉི་ཤུ་དང། ཆུ་ཚོད་བཞི་ཆུ་སྲད་ལྔ་བཅུ་ཞེས་སྦྱོར་དགོས་
པར་བསྡུས་རྒྱུད་དང་འགྲེལ་ཆེན་གཉིས་ཀར་གསུངས་པའི་ཕྱིར་དང། ཀཻ་ལཱ་ཤའི་བྱང་གི་ཁ་བ་ཅན་གྱི་བར་དུ་དུས་སྦྱོར་འཆར་ཚུལ་དབྱངས་འཆར་ལས། ནམ་མཁའ་མཁའ་ཟུང་ལུག་གི་ཚད་།ཅེས་སོགས་སྔར་དྲངས་པ་དེའི་ཕྱིར། འདི་
ལ་ཁ་ཅིག་ན་རེ། ཉིན་ཞག་གཅིག་དང་དུས་སྦྱོར་བཅུ་གཉིས་ཡུན་མཉམ་པར་ཐལ། ཉིན་མཚན་སོ་སོར་དུས་སྦྱོར་དྲུག་དྲུག་དང་ཕྱེད་དང་བཅས་པའི་རྒྱུ་སྐར་བཅུ་གསུམ་བཅུ་གསུམ་འཆར་བར་ངེས་པའི་ཕྱིར་ཟེར་ནམ་ཁྱབ། རྟགས་གྲུབ་
ཟིན། འདོད་མི་ནུས་ཏེ། དུས་སྦྱོར་བཅུ་གཉིས་འཆར་བའི་ཡུན་ལ་ཉིན་ཞག་གཅིག་ཅུང་ཟད་མ་རྫོགས་པའི་ཕྱིར་ཏེ། ཐ་སྐར་ཤར་ནས་ཡང་ཐ་སྐར་འཆར་གྱི་བར་ལ་དུས་སྦྱོར་བཅུ་གཉིས་རྫོགས་པ་གང་ཞིག་ཉིན་ཞག་གཅིག་གམ་ཆུ་ཚོད་
དྲུག་ཅུ་མ་རྫོགས་པའི་ཕྱིར་ཏེ། དེའི་རྒྱུ་མཚན་གྱིས་ཁྱིམ་ལོ་གཅིག་ལ་ཉི་མའི་འཁོར་གྲངས་སུམ་བརྒྱ་དྲུག་ཅུ་རྩ་ལྔ་དང་ཐ་སྐར་གྱི་འཁོར་གྲངས་སུམ་བརྒྱ་དྲུག་ཅུ་རྩ་དྲུག་འབྱུང་བའི་ཕྱིར་དང། གཞན་དུ་ན་ཉི་མས་ཁྱིམ་ལོ་གཅིག་ལ་རྒྱུ་

[024A]༄༅། །སྐར་ཉེར་བདུན་ལོངས་སྤྱོད་པ་མི་སྲིད་པར་འགྱུར་པའི་ཕྱིར། བྱས་པ་ལ་ཁ་ཅིག་ན་རེ། ཐ་སྐར་ཤར་ནས་ཡང་ཐ་སྐར་འཆར་གྱི་བར་ལ་དུས་སྦྱོར་བཅུ་གཉིས་རྫོགས་པར་བཤད་པ་མི་འཐད་པར་ཐལ་
འདི་ལྟར་ན་ཊིཀྐ་ཆེན་དང་འགལ་སྐྱོན་ཡོད་པའི་ཕྱིར་ཏེ། ཊིཀྐ་ཆེན་ལས། དུས་སྦྱོར་རེ་ལ་སྐར་མ་གཉིས་དང་བཞི་ཆ་རེར་བྱས་ནས་ཉིན་ཕྱེད་དང་བཅུ་བཞི་དང། མཚན་ཕྱེད་དང་བཅུ་བཞིར་བཤད་པ་འདི་ནི་ཅུང་ཟད་རགས་པ་ཙམ་གྱི་
དབང་དུ་མཛད་པ་སྟེ། ཐ་སྐར་ཤར་ནས་ཡང་ཐ་སྐར་འཆར་གྱི་བར་ལ་དུས་སྦྱོར་བཅུ་གཉིས་ཅུང་མི་རྫོགས་པའི་ཕྱིར་རོ། །ཞེས་གསུངས་པའི་ཕྱིར་ན་དཔེ་མ་དག་གམ་དཔྱད་དགོས་པར་སྣང་ངོ་།གཞན་དུ་ན་ཐ་སྐར་ཤར་ལ་
ཉའི་དུས་སྦྱོར་མ་རྫོགས་པ་ཡོད་པར་ཐལ། ཐ་སྐར་ཤར་ལ་དུས་སྦྱོར་བཅུ་གཉིས་མ་རྫོགས་པ་ཡོད་པའི་ཕྱིར། རྟགས་ཁས། འདོད་ན། ཐ་སྐར་ཤར་ལ་ལུག་གི་དུས་སྦྱོར་མ་ཤར་བ་གཅིག་ཡོད་པར་ཐལ། འདོད་པའི་ཕྱིར་
འདོད་ན། ཐ་སྐར་ཤར་ལ་ལུག་ཁྱིམ་མ་ཤར་བ་ཡོད་པར་ཐལ་འདོད་པའི་ཕྱིར། འདོད་ན། ཉི་མས་རྒྱུ་སྐར་ཉེར་བདུན་རྫོགས་པར་སྤྱོད་ལ་ཁྱིམ་བཅུ་གཉིས་རྫོགས་པར་མ་སྦྱོད་པ་ཡོད་པར་ཐལ་འདོད་པའི་ཕྱིར། འདོད་མི་
ནུས་ཏེ། ནམ་གྲུ་རྫོགས་པར་ལོངས་སྤྱོད་པ་དང་ཉའི་ཁྱིམ་རྫོགས་པར་ལོངས་སྤྱོད་པ་དུས་མཉམ་ཡིན་པའི་ཕྱིར་ཏེ། འགྲེལ་ཆེན་ལས། གཟའ་ཚོགས་རྒྱུ་བ་ནམ་གྲུའི་མཐར་ཁྱིམ་ནི་སྟོང་པ་དག་ལ་གནས་སོ། །ཞེས་
པའི་དོན་ཡོད་པའི་ཕྱིར། ཡང་ཁ་ཅིག་ན་རེ། བྱང་བགྲོད་མཐར་ཐུག་གི་ཉི་མ་བསིལ་རི་དང་ལྷོར་བགྲོད་མཐར་ཐུག་གི་ཉི་མ་མེ་རིའི་བར་དུ་འགྲོ་བར་ཐལ། བསྡུས་རྒྱུད་ལས། ལན་ཚའི་རྒྱ་མཚོ་འགོངས་ནས་ཉིན་མོར་

[024B] །ཅེས་སོགས་དང། འགྲེལ་བར་ཡང། ལན་ཚཱི་རྒྱ་མཚོ་འགོངས་ནས་ལྷོར་གྲོང་པ་ལ་གནས་པའི་ཉི་མ་མེའི་དཀྱིལ་འཁོར་གྱི་དང་པོའི་བར་རྒྱ་མཚོའི་མཐའི་མཚམས་སུ་འགྲོ་
པར་བྱེད་དོ། །མེའི་དཀྱིལ་འཁོར་གྱི་མཚམས་དེ་ནས་ཀཻ་ལཱ་ཤའི་བྱང་དུ་འགྲོ་སྟེ། གངས་ཀྱི་རིལ་བྱང་གི་ལམ་དུ་ཡང་བྱང་བགྲོད་པ་ལ་གནས་པའི་ཉི་མ་ལྷོ་བ་གྲོད་ཀྱི་དང་པོའི་ཉི་ཞག་གི་བར་དུའོ། །ཞེས་དང། ལྷུན་པོའི་ཕྱོགས་ཀྱི་
ཆ་ཐམས་ཅད་དུ་ཁྱིམ་གྱི་འཁོར་ལོ་འཁོར་བའི་དབང་གིས་མེ་ལ་རེག་པ་གང་ཡིན་པ་དེ་ནི་བདུན་པའི་ཕྱོགས་ཐོབ་པ་ན་ལྷུན་པོའི་རྭ་ལ་རེག་ཅིང་གངས་ཀྱི་རིའི་སྟེང་དུ་འགྲོའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་འདིའི་
དོན་ནི་ལྷོ་བྱང་དུ་བགྲོད་པའི་ཉི་མ་གང་དུ་འཁོར་བ་མཚོན་པའི་རི་མོ་དེ་ལྷུན་པོའི་རྭ་མཚོན་པའི་རི་མོ་དང་མེ་རིན་མཚོན་པའི་རི་མོ་གཉིས་ལ་རེག་པའི་དོན་ཡིན་པར་མཁས་གྲུབ་ཐམས་ཅད་མཁྱེན་པས་བཞེད་པ་གང་ཞིག་མཁས་པ་
གཞན་དག་གིས་ལྷོ་བྱང་དུ་བགྲོད་པའི་ཉི་མའི་གདུང་བྱེད་ཀྱིས་གངས་རི་དང་མེ་རི་ལ་རེག་པའི་དོན་ཡིན་པར་བཤད་པའི་ཕྱིར་དང་པོ་གྲུབ་སྟེ། ཊཱིཀ་ཆེན་དེ་ཉིད་སྣང་བ་ལས། དབུས་སུ་ལྷུན་པོའི་རཱཨ་ཁོར་ཡུག་མཚོན་པའི་རི་མོ་
ཟླུམ་པོ་དང། ཕྱི་མཐར་མེ་རི་མཚོན་པའི་རི་མོ་ཟླུམ་བོ་བཀོད་ནས་དེ་གཉིས་ཀྱི་ཁོངས་སུ་ཉི་མ་བགྲོད་པ་སོ་སོ་ལ་ཁྱིམ་གྱི་འཁོར་ལོ་འཁོར་བའི་དབང་གིས་ལྷོ་བྱད་དུ་ཉིན་རེ་བཞིན་བགྲོད་པའི་ཚུལ་མཚོན་པའི་རི་མོ་བསྐོར་བ་ན་
བྱང་བགྲོད་མཐར་ཐུག་གི་ཉིན་ཉི་མ་གང་ནས་འཁོར་བ་མཚོན་པའི་རི་མོ་དེ་ཉིད་ལྷུན་པོའི་རཱཨ་རི་མོ་ལ་རེག་པར་འགྱུར་ཤིང་ལྷོ་བགྲོད་མཐར་ཐུག་གི་ཚེ་ཉི་མ་གད་ནས་འཁོར་བ་མཚོན་པའི་རི་མོ་དེ་ཉིད་མེ་རིའི་རི་མོ་ལ་རེག་པར་༄༅། །འགྱུར་ལ། འགྲེལ་པར་མེ་ལ་རེག་པ་དང་ལྷུན་པོའི་རྭ་ལ་རེག་ཅེས་གསུངས་པ་ནི་དེའི་དབང་དུ་མཛད་ཅིང། རི་མོ་དེ་ལྟར་རེག་པས་མཚོན་པའི་དོན་ནི་བྱང་བགྲོད་མཐར་ཐུག་གི་ཉིན་ཉི་མ་གངས་རིའི་སྟེང་ལྷུན་
པོའི་རྭ་དང་ཐད་མཉམ་དུ་སླེབ་པ་དང། ལྷོ་བགྲོད་མཐར་ཐུག་གི་ཉིན་ཉི་མ་མེ་རིའི་ནང་མཐའི་སྟེང་ཐད་དྲང་གི་ནམ་མཁའ་ལ་སླེབ་པའི་དོན་ཡིན་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། བྱང་བགྲོད་མཐར་ཐུག་
གི་ཉི་མ་སའི་ཁོར་ཡུག་གི་ཕྱེང་ལས་མི་འདའ་ཞིང། ལྷོ་བགྲོད་མཐར་ཐུག་གི་ཉི་མ་ཆུའི་ཁོར་ཡུག་གི་བཞི་གསུམ་ལས་མི་འདའ་བས་ཉི་མའི་དཀྱིལ་འཁོར་ལྷུན་པོའི་རྭ་དང་ལྕགས་རི་ལ་རེག་པའི་སྐབས་མེད་ལ། རྒྱུད་
དང་འགྲེལ་པ་གཉིས་ཀར་དེ་གཉིས་ལ་རེག་བར་བཤད་པ་ནི་ཉི་མའི་གདུང་བྱེད་དེ་བྱང་བགྲོད་ཀྱི་ཚེ་ལྷུན་པོའི་རྭ་ལ་རེག་པ་དང་ལྷོ་བགྲོད་ཀྱི་ཚེ་མེ་རི་ལ་རེག་པའི་དོན་ཡིན་པའི་ཕྱིར། དེར་ཐལ། ལེའུ་ལྔ་བའི་རྒྱུད་ཀྱི་འགྱུར་
ཁ་ཅིག་ལས་ཉི་མ་ཐད་ཀར་ལྷོར་ཆུའི་བཞི་གསུམ་དང། བྱང་དུ་འང་སའི་ཕྱེད་ལས་མི་འགྲོ་བར་དོན་གྱིས་བཤད་པ་དང། ད་ལྟ་བྱང་བགྲོད་མཐར་ཐུག་གི་ཉིན་ཕྱེད་ཀྱི་དུས་ཐུར་ཤིང་གི་བྱང་དུ་གྲིབ་མ་ལུས་པ་མངོན་སུམ་གྱིས་
མཐོང་བའི་ཕྱིར། ཞེས་འདོད་དོ། །འདི་ལ་ཁ་ཅིག་ན་རེ། བཤད་ཚུལ་འདི་གཉིས་ཀ་མི་འཐད་པར་ཐལ། ཉི་མ་བྱང་བགྲོད་ཀྱི་ཚེ་མེ་རི་ནས་གངས་རིའི་བར་དུ་མི་འགྲོ་ན་བསྡུས་རྒྱུད་རྩ་འགྲེལ་དང་འགལ་བར་འགྱུར་
པའི་ཕྱིར། དེར་ཐལ། དྲི་མེད་འོད་ལས། ཕྱེད་བཅས་མིག་ཀླུ་ཟླས་ཐོབ་ཉིན་དང་ཉིན་ལ་འདོར་བ་ཞེས་པ་ནི་ཕྱེད་དང་བཅས་པའི་བརྒྱ་བརྒྱད་ཅུ་རྩ་གཉིས་ཀྱི་ཆ་ཐོབ་པ་ནི་སྟོང་ཕྲག་བདུན་ཅུ་རྩ་ལྔ་ལས་ཉིན་ཞག་སོ་སོར་

[025B]དང་གངས་རིའི་བར་གྱི་ཐད་ཀའི་རྒྱ་ཚད་དཔག་ཚད་བདུན་ཁྲི་ལྔ་སྟོང་ལ་བགྲོད་པ་གཅིག་གི་ཉིན་ཞག་གི་གྲངས་བརྒྱ་བརྒྱད་ཅུ་རྩ་ཕྱེད་བཅས་གཉིས་ཀྱིས་བགོས་པའི་ཐོབ་
ནོར་ནི་ལྷོར་བགྲོད་ཀྱི་ཉིན་ཞག་རེ་ལ་བྱང་དུ་ཚད་ཇི་ཙམ་རེ་དོར་ནས་ལྷོར་འགྲོ་བའི་ཚད་དང། བྱང་བགྲོད་ཀྱི་ཉིན་ཞག་རེ་ལ་ལྷོར་འདོད་བ་དང་བྱང་དུ་འགྲོ་བའི་ཚད་ཡིན་པར་བཤད་པའི་ཕྱིར། ཞེས་ཟེར་ན། ཊཱིཀ་ཆེན་
དེ་ཉིད་སྣང་བར་དེ་ལྟ་བུའི་སྐྱོན་སྤོང་གསལ་བར་མ་མཛད་ལ་ཕུག་པ་ལྷུན་གྲུབ་རྒྱ་མཚོས། སྟོང་ཕྲག་བདུན་ཅུ་རྩ་ལྔ་ལས་ཞེས་པ་ནི་བགོ་བར་བྱ་བའི་གཞི་མ་འདྲེས་པར་བསྟན་པ་མ་ཡིན་གྱི། ཉི་མའི་གདུང་བྱེད་
ཀྱིས་འདོར་བར་བྱ་བའི་ཁྱོན་བསྟན་པ་ཉིད་དུ་གཟུང་བར་བྱའོ་།ཞེས་བཤད་དོ། །ཁ་ཅིག་ན་རེ། ཊཱིཀ་ཆེན་དེ་ཉིད་སྣང་བར་ལྷོ་བགྲོང་མཐར་ཐུག་གི་ཚེ་ཉི་མ་ཆུའི་བཞི་གསུམ་ལས་མི་འགྲོ་བར་འདོད་པ་དགག་ནས་
རང་ལུགས་མེ་རིའི་པར་དུ་འགྲོ་བར་བཤད་པ་མི་འཐད་པར་ཐལ་ཉི་མ་རླུང་འགྲོས་ཀྱིས་ཉིན་ཞག་གཅིག་ལ་འགྲོ་བའི་ལམ་གྱི་ཚད་ནི་དཔག་ཚད་གསུམ་འབུམ་བདུན་ཁྲི་ལྔ་སྟོང་དུ་བཤད་པ་དང་འགལ་བར་འགྱུར་
བའི་ཕྱིར། དེར་ཐལ། ཉིན་ཞག་གཅིག་ལ་ཉི་མ་རླུང་འགྲོས་ཀྱིས་དཔག་ཚད་སུམ་འབུམ་བདུན་ཁྲི་ལྔ་སྟོང་དུ་འགྲོ་བར་བསྡུས་རྒྱུད་རྩ་འགྲེལ་ལས་གསུངས་པ་གང་ཞིག་ལྷོའི་མེ་རི་ནས་བྱང་གི་དུམ་
བུའི་བཀྱིལ་གྱི་བར་དུ་དཔག་ཚད་འབུམ་དང་གསུམ་ཁྲི་བདུན་སྟོང་ལྔ་བརྒྱ་ཡོད་པས་ཁོར་ཡུག་ཏུ་འབུམ་ཕྲག་བཞི་ཁྲི་ཕྲག་གཅིག་སྟོང་ཕྲག་གཉིས་བརྒྱ་ཕྲག་ལྔར་འགྱུར་བའི་ཕྱིར། དང་པོ་གྲུབ་སྟེ། བསྡུས་རྒྱུད་ལས་

[026A]༄༅། །ཆུ་ཚོད་དུས་ལ་དཔག་ཚད་སྟོང་ཕྲག་དྲུག་ནི་རྐང་པ་དང་བཅས་ཉིན་མོར་བྱེད་པ་འགྲོ་བ་སྟེ། ཞེས་ཉི་མ་ཆུ་ཚོད་གཅིག་ལ་དཔག་ཚད་དྲུག་སྟོང་ཉིས་བརྒྱ་ལྔ་བཅུར་འགྲོ་བར་གསུངས་པས་ཆུ་ཚོད་དྲུག་ཅུར་
དཔག་ཚད་སུམ་འབུམ་བདུན་ཁྲི་ལྔ་སྟོང་དུ་འགྲོ་བར་འགྲུབ་པའི་ཕྱིར། རྩ་རྟགས་གཉིས་པ་གྲུབ་སྟེ། ལྷོ་གླིང་དབུས་མར་བྱང་བགྲོད་མཐར་ཐུག་གི་ཉི་མ་སའི་ཁོར་ཡུག་ཕྱེད་ལས་བྱང་དུ་མི་འགྲོ་བ་དང། ཉིན་ཞག་དེའི་བྱང་
གླིང་དབུས་མའི་ཉི་མ་མེ་རིའི་སྟེང་དུ་སླེབ་ན་ཕྱོགས་གཅིག་གི་ཆུ་དང་སའི་ཞེང་ཚད་ལ་དཔག་ཚད་སྟོང་ཕྲག་བདུན་ཅུ་རྩ་ལྔ་དང་རི་རབ་ཀྱི་སྟེང་གི་རྒྱར་དཔག་ཚད་སྟོང་ཕྲག་ལྔ་བཅུ་དང་ཕྱོགས་གཅིག་ཤོས་ཀྱི་སའི་ཁོར་ཡུག་གི་
ཕྱེད་ཚད་ལ་དཔག་ཚད་ཁྲི་ཉིས་སྟོང་ལྔ་བརྒྱ་སྟེ་སྡོམ་པས་དཔག་ཚད་འབུམ་གསུམ་ཁྲི་བདུན་སྟོང་ལྔ་བརྒྱར་འགྱུར་བའི་ཕྱིར། ཁྱབ་སྟེ། དེ་ལྟར་ན་ཁོར་ཡུག་ཏུ་གསུམ་འགྱུར་གྱི་རིགས་པས་དཔག་ཚད་བཞི་འབུམ་ཁྲི་ཉིས་སྟོང་
ལྔ་བརྒྱར་འགྱུར་བས་རྒྱུད་དང་འགྲེལ་པ་གཉིས་ཀ་དང་འགལ་བར་འགྱུར་བའི་ཕྱིར། ཞེས་ཟེར་ན། དེའི་སྐྱོན་སྤོང་ཚུལ་དཀའ་བར་སྣང་བས་བློ་ལྡན་རྣམས་ཀྱིས་དཔྱད་པར་བྱའོ། །ཡང་ཁ་ཅིག་ན་རེ། ཉི་མ་རི་བོང་ཅན་གྱི་
ཉིན་མཚན་ཆུ་ཚོད་དྲུག་ཅུ་དག་ལས་འགྲིབ་དང་འཕེལ་བ་དྲུག་ཆས་སོ། །ཞེས་ཀཻ་ལཱ་ཤའི་དུམ་བུར་ཉིན་ཞག་གི་དྲུག་ཆའི་འཕེལ་འགྲིབ་གསུངས་པ་ལྟར་ཁས་ལེན་མི་རུང་བར་ཐལ། ཀཻ་ལཱ་ཤའི་དུམ་བུར་ཉིན་མཚན་འཕེལ་
འགྲིབ་ཆུ་ཚོད་བཅུ་ལས་ལྷག་ཡོད་པའི་ཕྱིར། དེར་ཐལ། འགྲེལ་ཆེན་དྲི་མེད་འོད་ལས། ཉིན་ཞག་སོ་སོ་ལ་ཉིན་མོ་དང་མཚན་མོ་འཕེལ་བའམ་འགྲིབ་པ་ནི་དབུགས་གཉིས་དང་ཆུ་སྲང་གསུམ་མོ། །ཞེས་གསུངས་པའི་

[026B] ཁྱབ་སྟེ། དེ་ལྟར་ན་ཆུ་ཚོད་བཅུ་དང་ཆུ་སྲད་བརྒྱད་དང་དབུགས་གཉིས་སུ་འགྱུར་པའི་ཕྱིར། དེར་ཐལ། བགྲོད་པ་གཅིག་ལ་ཉིན་ཞག་བརྒྱ་བརྒྱད་ཅུ་རྩ་ཕྱེད་བཅས་གཉིས་ཡོད་པའི་ཕྱིར་ན་མ་ཁྱབ་སྟེ། ཉིན་ཞག་སོ་སོ་ལ་ཞེས་པ་ནི་ཕྱི་མ་ཞག་
ལ་ཉིན་ཞག་གི་མིང་གིས་བཏགས་ནས་བསྟན་པའི་ཕྱིར། དེར་ཐལ་དེ་ལྟར་ན་བགྲོད་པ་གཅིག་ལ་ཁྱིམ་ཞག་བརྒྱ་བརྒྱད་ཅུ་ལས་ལྷག་མེད་པས་ཆུ་ཚོད་བཅུ་ལས་ལྷག་ཏུ་མི་འགྱུར་བའི་ཕྱིར། དེས་ན་
འཕགས་པའི་ཡུལ་གྱི་ཆུ་སྲང་གཉིས་ཀྱི་འཕེལ་འགྲིབ་དང། མཛོད་ལུགས་ཀྱི་ཐང་ཅིག་གི་འཕེལ་འགྲིབ་སོགས་ལའང་རིགས་པ་དེ་སྦྱར་དགོས་པར་ཤེས་པར་བྱའོ། །བྱས་པ་ལ་ཁོ་ན་རེ། ཞག་རེའི་ཉིན་མཚན་འཕེལ་འགྲིབ་གསུངས་
པ་དེ་ཁྱིམ་ཞག་ལ་སྦྱར་བ་ཤིན་ཏུ་མི་འཐད་པར་ཐལ། ཁྱིམ་ཞག་ལ་ཉིན་མཚན་འཕེལ་འགྲིབ་སྦྱར་ཚུལ་མེད་པའི་ཕྱིར། དེར་ཐལ། ཉིན་ཞག་ལས་ལོགས་སུ་ཁྱིམ་ཞག་ལ་ཉིན་མཚན་འཕེལ་འགྲིབ་སྦྱར་ཚུལ་མེད་པའི་ཕྱིར་ན་མ་ཁྱབ་
རྟགས་གྲུབ་སྟེ། ཉིན་ཞག་གི་དུས་ལས་ལོགས་སུ་ཁྱིམ་ཞག་གི་དུས་མེད་པའི་ཕྱིར། དེར་ཐལ། ཁྱིམ་ཞག་གི་དུས་ཡིན་ན། ཉིན་ཞག་གི་དུས་ཡིན་པས་ཁྱབ་པའི་ཕྱིར། དེར་ཐལ། ཁྱིམ་ཞག་གི་དུས་དང་ཉིན་ཞག་གི་དུས་དོན་གཅིག་
པའི་ཕྱིར། དེར་ཐལ། ཞག་གསུམ་གྱི་དུས་དོན་གཅིག་པའི་ཕྱིར། དེར་ཐལ། ཞག་གསུམ་འགལ་བ་ཡིན་ཀྱང་དེ་གསུམ་གྱི་དུས་དོན་གཅིག་པའི་ཕྱིར། དེར་ཐལ། དཔེར་ན་ལོ་ཟླ་ཞག་གསུམ་འགལ་བ་ཡིན་ཀྱང་དེ་གསུམ་གྱི་དུས་དོན་
གཅིག་བཞིན་ཡིན་པའི་ཕྱིར། རྩ་བར་འདོད་མི་ནུས་ཏེ། ཀཻ་ལ་ཤའི་དུམ་བུར་ཉིན་ཞག་རེའི་ཉིན་མཚན་འཕེལ་འགྲིབ་ཆུ་སྲང་གསུམ་དང་དབུགས་གཉིས་ཅུང་མ་ལོངས་པས་ཉིན་ཞག་བརྒྱ་བརྒྱད་ཅུར་ཆུ་ཚོད་བཅུའི་འཕེལ་འགྲིབ་མི་འབྱུང་

[027A]༄༅། །ལ། ཉིན་ཞག་ཕྱེད་དང་བཅས་པའི་བརྒྱ་བརྒྱད་ཅུ་རྩ་གཉིས་དང་ཁྱིམ་ཞག་བརྒྱ་བརྒྱད་ཅུ་ཡུན་ཚད་མཉམ་པས་དེར་དུས་སུ་ཆུ་ཚོད་བཅུའི་འཕེལ་འགྲིབ་འབྱུང་བ་དང་བགྲོད་པ་གཅིག་རྫོགས་པ་དུས་མཉམ་ཡིན་པའི་ཕྱིར་
ཁ་ཅིག་ན་རེ། ཉི་མ་ཤར་གླིང་དབུས་མའི་དབུས་ཀྱི་ཚངས་ཐིག་དེར་སླེབ་ན་ལྷོ་གླིང་དབུ་མར་ཉི་མ་ཤར་བས་ཁྱབ། ཉི་མ་ནུབ་གླིང་དབུས་མའི་ཚངས་ཐིག་འདས་ན་ལྷོ་གླིང་དབུས་མར་ཉི་མ་ནུབ་པས་ཁྱབ་པ་གཉིས་ཀ་ཡོད་པར་ཐལ་
མཛོད་ལས། ནམ་ཕྱེད་ཉི་མ་ནུབ་པ་དང། །ཉི་མ་ཕྱེད་དང་འཆར་དུས་གཅིག་ཅེས་གསུངས་པའི་ཕྱིར། འདོད་མི་ནུས་ཏེ། ལྷོ་གླིང་དབུས་མར་བྱང་བགྲོད་མཐར་ཐུག་འབྱུང་བའི་ཉིན་ཞག་ལ་ལྷོ་གླིང་དབུས་མའི་ཉིན་ཚད་ཡུད་ཙམ་
བཅོ་བརྒྱད་དང། བྱང་གླིང་དབུས་མའི་ཉིན་ཚད་ཡུད་ཙམ་བཅུ་གཉིས་ཡིན་པར་བསྟན་བཅོས་གདགས་པར་བཤད་པའི་ཕྱིར། ཞེས་ཟེར་བ་ལ། འདིའི་ལན་བྟ་བ་ཚུལ་ལ་མཁས་པའི་བཞེད་པ་མི་མཐུན་པ་དུ་མ་ཡོད་པར་སྣང་
སྟེ། མཁས་པ་ཁ་ཅིག་ཉི་མ་ཤར་གླིང་དབུས་མའི་ཚངས་ཐིག་དེར་སླེབ་ཚེ་ལྷོ་གླིང་དབུས་མར་ཉི་མ་ཤར་བ་དང། ནུབ་གླིང་དབུས་མའི་ཚངས་ཐིག་འདས་ཚེ་ལྷོ་གླིང་དབུས་མར་ཉི་མ་ནུབ་པ་ནི་དུས་ཐམས་ཅད་དུ་མཚུངས་པ་ཡིན་
ཀྱང༑ བྱང་བགྲོད་ཀྱི་ཚེ་ཉི་མའི་རླུང་འགྲོས་བུལ་བ་དང། ལྷོ་བགྲོད་ཀྱི་ཚེ་ཉི་མའི་རླུང་འགྲོས་མྱུར་བའི་རྒྱུ་མཚན་གྱིས་ཉིན་མོ་རིང་ཐུང་དུ་འགྱུར་པའི་ཕྱིར། དེར་ཐལ། དེ་ལྟར་ཡིན་པར་ཉིན་མཚན་རིང་ཐུང་གང་ཡིན་ཀྱང་དུས་སྦྱོར་དྲུག་
དྲུག་འཆར་བར་བསྡུས་རྒྱུད་རྩ་འགྲེལ་ལས་གསུངས་པའི་རིགས་པས་ཤེས་པའི་ཕྱིར། ཞེས་ཟེར། མཁས་པ་གཞན་དག་མཛོད་ལས། ནམ་ཕྱེད་ཉི་མ་ནུབ་པ་དང་ཞེས་སོགས་ནི་ཉིན་མཚན་འཕེལ་འགྲིབ་མེད་པའི་ས་ཚའི་དབང་དུ་

[027B] དེར་ཐལ། དུས་ཐམས་ཅད་དུ་ཉིན་མཚན་འཕེལ་འགྲིབ་མེད་པའི་ས་ཆ་ཡོད་པའི་ཕྱིར། དེར་ཐལ། ལྷོའི་དུམ་བུ་འདི་ལྷོ་ནས་བྱང་དུ་དུམ་བུ་གསུམ་དུ་ཕྱེ་བའི་བྱང་གི་དུམ་བུ་གཅིག་བུ་ལ་ལྷོ་ནས་བྱང་དུ་འཕགས་ཡུལ་དང་བོད་ཡུལ་
དང་ལིའི་ཡུལ་དང་རྒྱ་ནག་གི་ཡུལ་དང་ཀཱཻ་ལ་ཤའི་ཡུལ་དང་གངས་ལྡན་གྱི་ཡུལ་ཏེ་དུམ་བུ་དྲུག་ཏུ་ཕྱེ་ལ། དུམ་བུ་དྲུག་པོ་བྱང་ནས་ལྷོར་སྔ་མ་སྔ་མ་ལས་ཕྱི་མ་ཕྱི་མ་ཉིན་མཚན་འཕེལ་འགྲིབ་ཇེ་ཆུང་དུ་འགྱུར་བའི་རིགས་པས་ལྷོའི་དུམ་
བུ་གཞན་གཉིས་ལ་ཉིན་མཚན་འཕེལ་འགྲིབ་མེད་པའི་ས་ཆ་ཡོད་པར་འགྲུབ་པའི་ཕྱིར་དང། རིགས་པ་དེས་གླིང་གཞན་གསུམ་ལའང་འདི་དང་ཁྱོན་མཚུངས་པའི་ས་ཆར་ཉིན་མཚན་འཕེལ་འགྲིབ་མེད་པར་འགྲུབ་པའི་ཕྱིར། དེར་ཐལ་
ལྷོའི་དུམ་བུ་རྣམས་སུ་བྱང་བགྲོད་ཀྱི་ཉི་མ་འཆར་ཕྱ་ནུ་བ་སྔ་ལ། ལྷོ་བགྲོད་ཀྱི་ཉི་མ་འཆར་སྔ་ནུབ་ཕྱི་བའི་རྒྱུ་མཚན་གྱིས་བྱང་ནས་ཁོར་ཉིན་མཚན་འཕེལ་འགྲིབ་ཇེ་ཆུང་དུ་འགྱུར་བ་དང་མེད་པར་འགྱུར་བ་ཡིན་པའི་ཕྱིར། དེར་ཐལ། བྱང་བགྲོད་
མཐར་ཐུག་གི་ཉི་མ་བསིལ་རི་དང་ཉེ་བར་འཁོར་ལ། ལྷོར་བགྲོད་མཐར་ཐུག་གི་ཉི་མ་ལྕགས་རི་དང་ཉེ་བར་འཁོར་བའི་ཕྱིར་ཞེས་ཟེར། ཡང་མཁས་པ་ཁ་ཅིག་ན་རེ། དུས་ཐམས་ཅད་དུ་ཤར་གླིང་དབུས་མའི་ཉིན་ཕྱེད་ཀྱི་ཚེ་གླིང་འདིར་
ཉི་མ་ཤར་བ་དང་ནུབ་གླིང་དབུས་མའི་ཉིན་ཕྱེད་ཀྱི་ཚེ་གླིང་འདིར་ཉི་མ་ནུབ་པ་མི་འཐད་པར་ཐལ། གླིང་འདིར་བྱང་བགྲོད་མཐར་ཐུག་གི་ཉི་མ་ཤར་གླིང་དབུས་མའི་ཉིན་ཕྱེད་ལས་ཆུ་ཚོད་གསུམ་གྱི་སྔ་རོལ་དུ་ཤར་བ་དང་ནུབ་གླིང་དབུས་མའི་
ཉིན་ཕྱེད་ལས་ཆུ་ཚོད་གསུམ་གྱི་རྗེས་སུ་ནུབ་པ་ཡིན་ཞིང། གླིང་འདིར་ལྷོར་བགྲོད་མཐར་ཐུག་གི་ཉི་མ་ཤར་གླིང་དབུས་མའི་ཉིན་ཕྱེད་ལས་ཆུ་ཚོད་གསུམ་གྱི་རྗེས་སུ་ཤར་བ་དང། ནུབ་གླིང་དབུས་མའི་ཉིན་ཕྱེད་ལས་ཆུ་ཚོད་གསུམ་གྱི་

[028A]༄༅། །སྔ་རོལ་དུ་ནུབ་པ་ཡིན་པའི་ཕྱིར། དེར་ཐལ། དེ་ལྟར་ཡིན་པར་རྒྱ་མཚོ་ཆུ་དང་ཟླ་བ་ལ་ཞེས་སོགས་ཀྱི་རི་མོའི་རིགས་པས་ཤེས་པའི་ཕྱིར། ཞེས་ཟེར། ལུགས་འདི་ལ་ཉིན་མཚན་དུས་སྦྱོར་དྲུག་དྲུག་འཆར་བར་
མཚུངས་པར་བསྡུས་རྒྱུད་རྩ་འགྲེལ་དུ་གསུངས་པ་དང། ནམ་ཕྱེད་ཉི་མ་ནུབ་པ་དང། ཞེས་སོགས་མཛོད་ལས་གསུངས་པ་དང་འགལ་སྐྱོན་སྤོང་དགོས་སོ།། ཡང་ཁ་ཅིག་ན་རེ། ཉིན་ཞག་ལས་ཁྱིམ་ཞག་དབུགས་དྲུག་བརྒྱ་དོན་ལྔས་
ལྷག་པ་ཡིན་པར་ཐལ། ལུས་ལ་དབུགས་ལྷག་གང་དག་ཉིན་ཞག་སོ་སོའི་དུས་སུ་འབྱུང་བ་རི་དང་དུས་ནམས་དག་གི་གྲངས། །ཞེས་གསུངས་པའི་ཕྱིར་ན་མ་ཁྱབ། དེ་ནི་ཉིན་ཞག་གི་དུས་སུ་བྱུང་བའི་དབུགས་ལྷག་གི་གྲངས་ཡིན་
གྱི། ཉིན་ཞག་ལས་ལྷག་པའི་དབུགས་ཀྱི་གྲངས་མ་ཡིན་པའི་ཕྱིར་ཏེ། ཁྱིམ་ཞག་ནི་ཉིན་ཞག་ལས་དབུགས་དྲུག་བརྒྱ་དོན་ལྔས་ལྷག་པ་མ་ཡིན་གྱི། ཚེས་ཞག་ལས་དེ་ལྟར་ལྷག་པ་ཡིན་པའི་ཕྱིར་ཏེ་ཚེས་ཞག་ནི་དབུགས་ཉི་ཁྲི་དང་དགུ་བརྒྱ་
ཉེར་ལྔའི་ཡུན་ཚད་ཅན་དང། ཁྱིམ་ཞག་ནི་དབུགས་ཉི་ཁྲི་ཚིག་སྟོང་དྲུག་བརྒྱའི་ཡུན་ཚད་ཅན་ཡིན་པའི་ཕྱིར། དེ་ནི་འབྲིང་རྩིས་ཀྱི་དབང་དུ་བྱས་སོ། །དེ་ལ་ཁོ་ན་རེ། འོ་ན། ཁྱིམ་ཞག་དེ་ཆུ་ཚོད་དྲུག་ཅུའི་ཡུན་ཚད་ཅན་ཡིན་པར་ཐལ་
དེ་དབུགས་ཉི་ཁྲི་ཚིག་སྟོང་དྲུག་བརྒྱའི་ཡུན་ཚད་ཅན་ཡིན་པའི་ཕྱིར་ན་མ་ཁྱབ་སྟེ། ཆུ་ཚོད་དྲུག་ཅུ་དང་དབུགས་ཉི་ཁྲི་ཚིག་སྟོང་དྲུག་བརྒྱ་ཡུན་ཚད་མཉམ་པར་བཤད་པ་ནི་དབུགས་གཤོལ་མ་འདོན་པའི་རགས་རྩིས་ཀྱི་དབང་དུ་བྱས་པའི་ཕྱིར་
ཡང་ཁ་ཅིག་ན་རེ། ཁྱིམ་ཟླ་གཅིག་ལ་ཉི་མ་རང་འགྲོས་སྐར་མ་གཉིས་དང་སྐར་རྐང་གཅིག་སྟེ་ཡུལ་གྱི་ཆུ་ཚོད་བརྒྱ་དང་སོ་ལྔ་ལོངས་སྤྱོད་པར་བཤད་པ་མི་འཐད་པར་ཐལ། ཁྱིམ་ཟླ་གཅིག་ལ་ཉི་མས་སྐར་མ་གཉིས་དང་སྐར་རྐང་གཅིག་ཅུང་

[028B] ཅུང་ཟད་ལྷག་པར་ལོངས་སྤྱོད་པ་ཡང་ཡོད་པའི་ཕྱིར་ན་མ་ཁྱབ་སྟེ། ཡུལ་གྱི་ཆུ་ཚོད་བརྒྱ་དང་སོ་ལྔ་ལོངས་སྤྱོད་པར་བཤད་པ་ནི་རྟག་ལོངས་ཀྱི་དབང་དུ་བྱས་ཤིང། བརྒྱ་དང་སོ་ལྔ་མ་ལོན་པ་
དང་ལྷག་པར་ལོངས་སྤྱད་པ་ནི་མྱུར་བ་དང་དལ་བ་དང་འཁྱོག་པོ་དང་འབྱུང་བའི་རྐང་པ་རྣམས་ཀྱི་ནོར་འཕེལ་འགྲིབ་དང་བུ་ལོན་འཕེལ་འགྲིབ་ཀྱི་དབང་གིས་ཡིན་པའི་ཕྱིར། དེར་ཐལ། ལྷོ་གླིང་དབུས་མ་འདིར་ཉི་མ་ཀར་ཀ་ཊའི་ཁྱིམ་དུ་སླེབ་
པ་ནས་རིམ་པ་སྟེ་ལྷོ་བགྲོད་ཀྱི་མགོ་རྩོམ་པ་ན་རིམ་པའི་སྔ་རྐང་སྟེ་རྒྱུ་སྐར་གྱི་འཁོར་ལོའི་བཞི་ཆ་ཀ་རྐཊ་སེང་གེ་བུ་མོའི་ཁྱིམ་གསུམ་ལོངས་སྤྱོད་པའི་ཚེ་ཡུལ་གྱི་ཆུ་ཚོད་བརྒྱ་དང་སོ་ལྔ་རྫོགས་པར་སྤྱོད་མི་ནུས་པས་ཁྱིམ་ཟླ་གསུམ་ལ་རིམ་བཞིན་
ཡུལ་གྱི་ཆུ་ཚོང་དྲུག་དང་བཞི་དང་གཅིག་གི་ལོངས་སྤྱོད་མ་ཚང་བས་བུ་ལོན་འཕེལ་བ་ཞེས་བྱ་ལ། དེ་ནས་རིམ་པ་སྟེ་ལྷོ་བགྲོད་ཀྱི་ཕྱི་རྐང་སྟེ་རྒྱུ་སྐར་གྱི་འཁོར་ལོའི་བཞི་ཆ་སྲང་སྡིག་པ་གཞུའི་ཁྱིམ་གསུམ་ལོངས་སྤྱོད་པའི་ཚེ་རིམ་བཞིན་ཡུལ་
གྱི་ཆུ་ཚོད་བརྒྱ་དང་སོ་ལྔ་ལས་གཅིག་དང་བཞི་དང་དྲུག་ལྷག་པར་སྤྱོད་ཅིང། སྔར་གྱི་ཆུ་ཚོད་བཅུ་གཅིག་གི་བུ་ལོན་འཇལ་བས་བུ་ལོན་འགྲིབ་པ་ཞེས་བྱ་ཞིང། དེ་ནས་ཉི་མ་ཆུ་སྲིན་གྱི་ཁྱིམ་དུ་སླེབ་པ་ནས་རིམ་མིན་ཏེ་བྱང་བགྲོད་ཀྱི་སྔ་རྐང་
སྟེ་རྒྱུ་སྐར་གྱི་འཁོར་ལོའི་བཞི་ཆ་ཆུ་སྲིན་བུམ་པ་ཉའི་ཁྱིམ་གསུམ་ལོངས་སྤྱོད་པའི་ཚེ་རིམ་བཞིན་ཡུལ་གྱི་ཆུ་ཚོད་བརྒྱ་དང་སོ་ལྔ་ལས་དྲུག་དང་བཞི་དང་གཅིག་ལྷག་པར་སྤྱོད་པ་དེ་ལ་ནོར་འཕེལ་བ་ཞེས་བྱ་ལ། དེ་ནས་རིམ་མིན་བྱང་བགྲོད་ཀྱི་
ཕྱི་རྐང་ལུག་གླང་འཁྲིག་པའི་ཁྱིམ་གསུམ་སྤྱོད་པའི་ཚེ་རིམ་བཞིན་ཆུ་ཚོད་བརྒྱ་དང་སོ་ལྔ་ལས་གཅིག་དང་བཞི་དང་དྲུག་གི་ལོངས་སྤྱོད་མ་ཚང་བ་དེས་སྔར་གྱི་ཆུ་ཚོད་བཅུ་གཅིག་གི་ནོར་འཕེལ་བ་དེ་ཟད་པར་བྱེད་པས་ནོར་འགྲིབ་པ་ཞེས་བྱ་བ་ཡིན་པའི་ཕྱིར་

[029A]༄༅། །བྱས་པ་ལ་ཁོ་ན་རེ། སྲང་སྡིག་པ་གཞུ་གསུམ་ལ་ནོར་འཕེལ་བ་དང་ལུག་གླང་འཁྲིག་པ་གསུམ་ལ་བུ་ལོན་འཕེལ་བ་ཡིན་པར་ཐལ། དང་པོ་གསུམ་ལ་བརྒྱ་དང་སོ་ལྔ་ལས་ལྷག་པར་སྤྱོད་ལ། ཕྱི་མ་གསུམ་ལ་བརྒྱ་དང་སོ་ལྔ་
མ་ཚང་བར་སྤྱོད་པའི་ཕྱིར་ནམ་ཁྱབ་སྟེ། དང་པོ་གསུམ་ལ་ཡུལ་གྱི་ཆུ་ཚོད་བརྒྱ་དང་སོ་ལྔ་ལས་ལྷག་པར་སྤྱོད་ཀྱང། རང་རང་གི་རྟག་ལོངས་ལས་ལྷག་པར་མི་སྤྱོད་པས་ནོད་འཕེལ་བའི་ཐ་སྙད་མ་ཐོབ་ལ། ཕྱི་མ་གསུམ་ལ་བརྒྱ་དང་སོ་ལྔ་
ཚང་བར་མི་སྤྱོད་ཀྱང། རང་རང་གི་རྟག་ལོངས་ཚང་བར་སྤྱོད་པས་བུ་ལོན་འཕེལ་བའི་ཐ་སྙད་མ་ཐོབ་པའི་ཕྱིར། དེར་ཐལ། རྟག་ལོངས་ནི་དབྱངས་འཆར་ལས། སྐར་མིག་དབྱུག་ཚེས་ལུག་གི་ཚད། །རིག་བྱེད་མཁའ་མེ་
གླང་དུ་བརྗོད། །རོ་དང་ཞེ་ལྔ་འཁྲིག་པ་ཡིན། །དགུ་དང་ནམ་མཁའ་ཀརྐ་ཏ། །དྲག་དང་བཅོ་ལྔ་སེང་གེའོ། །བཅུ་གསུམ་སུམ་ཅུ་བུ་མོར་དྲན། །ཚེས་དང་ཞེ་ལྔ་སྲང་ཡིན་ཟེར། །ནོར་ཟླ་སྟོང་པ་སྡིག་པར་གོ། །ཉི་ཤུ་བཅོ་ལྔ་གཞུ་
ཡིན་སྙམ། །ཟུང་མིག་གསུམ་ཅུ་ཆུ་སྲིན་མཐའ། །རྒྱལ་བ་མདའ་ཆུ་བུམ་པར་འདྲ། །འཁོར་ལོ་ཉ་རུ་ཤེས་པར་བྱ། །ཞེས་པ་ལྟར་ཉི་མས་ཐ་སྐར་ནས་བརྩམས་ཏེ་སྐར་མིག་དབྱུང་ཚེས་ཏེ་སྐར་མ་གཉིས་དང་དབྱུག་གུ་འམ་ཆུ་
ཚོད་བཅོ་ལྔ་སྤྱོད་པའི་ཚེ་ལུག་གི་ཁྱིམ་ཟླ་རྫོགས། རིག་བྱེད་དེ་སྐར་མ་བཞི་དང་མཁའ་མེ་སྟེ་ཆུ་ཚོད་སུམ་ཅུ་སྤྱོད་ཚེ་གླང་དང། རོ་སྟེ་སྐར་མ་དྲུག་དང་ཆུ་ཚོད་ཞེ་ལྔ་སྤྱོད་ཚེ་འཁྲིག་པ་དང། སྐར་མ་དགུ་སྤྱོད་ཚེ་ཀརྐ་ཏ་དང། འདིའི་
ནམ་མཁའ་ཞེས་པ་ནི་ཆུ་ཚོད་ཀྱི་གནས་སུ་ཐིག་ལེ་ཤར་བའི་དོན་ནོ། །དྲག་པོ་སྟེ་སྐར་མ་བཅུ་གཅིག་དང་ཆུ་ཚོད་བཅོ་ལྔ་སྤྱོད་ཚེ་སེང་གེ་དང། སྐར་མ་བཅུ་གསུམ་དང་ཆུ་ཚོད་སུམ་ཅུ་སྤྱོད་ཚེ་བུ་མོ་དང། ཚེས་ཏེ་སྐར་མ་བཅོ་ལྔ་

[029B] ནོར་ཟླ་སྟེ་སྐར་མ་བཅོ་བརྒྱད་སྤྱོད་ཚེ་སྡིག་པ་དང། འདིའི་སྟོང་པ་ཞེས་པ་ཆུ་ཚོད་ཀྱི་གནས་སུ་ཐིག་ལེ་ཤར་བའི་དོན་ནོ། །སྐར་མ་ཉི་ཤུ་དང་ཆུ་ཚོད་བཅོ་ལྔ་སྤྱོད་ཚེ་གཞུ་དང། ཟུང་མིག་སྟེ་སྐར་མ་
ཉེར་གཉིས་དང་ཆུ་ཚོད་སུམ་ཅུ་སྤྱོད་ཚེ་ཆུ་སྲིན་དང། རྒྱལ་བ་སྟེ་སྐར་མ་ཉེར་བཞི་དད་མདའ་ཆུ་སྟེ་ཆུ་ཚོད་ཞེ་ལྔ་སྤྱོད་ཚེ་བུམ་པ་དང། འཁོར་ལོ་སྟེ་སྐར་མ་ཉེར་བདུན་རྫོགས་པར་སྤྱོད་ཚེ་ཉའི་ཁྱིམ་ཟླ་རྫོགས་པར་བཤད་པའི་ཕྱིར། ཡང་ཁ་
ཅིག་ཡུལ་གྱི་ཆུ་ཚོད་དེ་དུས་ཀྱི་ཡུན་ཚད་ཡིན་པར་ཐལ། ཆུ་ཚོད་ཅེས་ཐ་སྙད་བཏགས་པའི་རྒྱུ་མཚན་ཡོད་པའི་ཕྱིར་ན་མ་ཁྱབ་སྟེ། ཉིན་ཞག་གི་དྲུག་ཅུའི་ཆ་ལ་དུས་ཀྱི་ཆུ་ཚོད་དུ་འཇོག་པ་དང་འདྲ་བར་རྒྱུ་སྐར་གཅིག་གི་ཐོབ་ཐང་གི་
ནམ་མཁའ་དྲུག་ཅུར་ཕྱེ་བའི་ཆ་གཅིག་ལ་ཡུལ་གྱི་ཆུ་ཚོད་དུ་འཇོག་པའི་ཕྱིར་རོ། །འདིར་སྨྲས་པ། དཀའ་གནད་དོན་གསལ་མཛེས་སྡུག་ལ་ང་ཚོའི་དཔལ། །ཡོངས་སུ་འཛིན་པའི་ཟུར་མཆན་སྐེད་ཕྲ་མ། །ཚིག་སྦྱོར་ཕུན་ཚོགས་
རིན་ཆེན་རྒྱན་མང་གིས། །སྤྲས་ན་མཁས་རྣམས་མགུ་ཕྱིར་གཏམ་འདི་བྱ། །མདོ་རྒྱུད་དགོངས་འགྲེལ་ཚིག་དོན་ཏམྦུ་རའི། །རྒྱུད་དུ་ཉེར་ཁུགས་ཉམས་འགྱུར་སྟོང་ལྡན་དབྱངས། །མཁས་དབང་དནྚིའི་ངོ་མཚར་ལུགས་སྲོལ་འདིས། །
ཐུགས་རབ་མི་འཕྲོག་དཔྱོད་ལྡན་སུ་ཞིག་མཆིས། །རིགས་རུས་དཔལ་འབྱོར་མཐོན་པོའི་འོད་ཟེར་བ་རྒྱས། །ཕྱེད་པར་དཀའ་བའི་དོན་ཟབ་པ་ཀུ་ལ། རྣམ་དཔྱོད་ལུས་ཕྲ་གཞོན་ནུའི་འགྲན་ཆང་རྒྱུན་།འཐོར་ཚེ་མི་བཞད་རང་དབང་
ཡོད་དམ་ཅི། །གནམ་གྱི་གོ་ལར་གཟའ་སྐར་རྒྱུ་བའི་ལམ། །མཆན་འགྲེལ་མེ་ལོང་ངོས་སུ་ཤར་བའི་ཚེ། །ཉི་ཟླ་རང་གི་གསང་སྤྱོད་ཤེས་དོགས་ནས། །གླིང་བཞོ་སྐོར་བའི་ཟོལ་གྱིས་བྲོས་སམ་སྙམ། །མཐའ་ཡས་གཞུང་དོན་རི་རབ་

[030A]༄༅། །རྒྱ་མཚོའི་མཐིལ། རྣམ་དཔྱོད་གོམ་པ་གཅིག་གིས་གཞལ་བ་ན། །ཁྱབ་འཇུག་རང་མིན་གཉིས་པ་ཡོད་དམ་ཞེས། །སེམས་ཀྱི་རི་དྭགས་སོམ་ཉིའི་དྭ་བར་ཚུད། །མཁས་པའི་བྱ་བ་རྣམ་གསུམ་ཀཽ་མུ་རཱིས། །གཞུང་དོན་ཀུནྡ་བཞད་
ཚེ་བསིལ་ཟེར་ཅན། །བསྐྱེངས་ཏེ་ཆུ་སྲིན་གྲོང་དུ་འགྲོ་བ་ལ་།གསང་ཚིག་སྨྲ་རྣམས་ཟླ་བའི་མ་མར་འབོད། །སྐྱེས་ཐོབ་བློ་གྲོས་རབ་གསལ་སྡོད་པོ་ལ། །སྦྱོར་སྦྱངས་ཤེས་རབ་ཡལ་ག་ལོ་འདབ་རྒྱས། །རྩོམ་འཆད་རྩོད་པའི་འབྲས་བཟང་སྨིན་ལེགས་
པའི༑ ༑སྔོན་མེད་དཔག་བསམ་ལྗོན་པ་དེང་འདིར་འགྲུབ། །འདིར་འབད་ལེགས་བྱས་རྡུལ་གྱི་ཁ་ལོ་བས། །བློ་གསལ་དྲག་པོའི་གཙུག་རྒྱན་ཐོས་བསམ་གྱི། །དཀར་ཕྱོགས་རྫོགས་པ་གསུམ་པའི་སར་ཕྱིན་ཏེ་།སྒོམ་སྒྲུབ་ཆ་ཤས་བཅུ་དྲུག་
གང་བར་ཤོག། ཅེས་དུས་ཚིགས་ཀྱི་མཆན་འགྲེལ་དཀའ་གནད་སྒོ་བརྒྱ་འབྱེད་པའི་ལྡེ་མིག་ཞེས་བྱ་བ་འདི་ནི། སྔ་སོར་ཡིག་ཆར་དྲངས་པའི་གཞུང་འགའ་ལ་ཟུར་མཆན་བཏབ་པ་མཐོང་བས་རྐྱེན་བྱས་ཏེ་དད་བརྩོན་རྣམ་དཔྱོད་ལྡན་པ་དགེ་སློང་བློ་བཟང་
དཀོན་མཆོག་དང་བློ་གསལ་ཆོས་ལ་འདུན་པ་དགེ་སློང་ངག་དབང་ཚངས་པ་གཉིས་ཀྱིས་འཕྲོ་རྫོགས་པར་བྱེད་དགོས་ཞེས་བསྐུལ་བ་ལྟར། སླར་བཅོས་བཅུག་དང་མགོ་མཇུག་ཚང་བར་བྱས་ཏེ། བཙུན་གཟུགས་ངག་དབང་དཔལ་ལྡན་གྱིས་ཉིན་བྱེད་
དབང་པོ་ནབ་སོའི་དགའ་མར་དགྱེས་མགུར་རོལ་བའི་དུས་སུ། བློ་གསལ་མཁས་མང་འབྱུང་གནས་ཁལ་ཁ་ཁུ་རེ་ཆེན་མོར་འཁྲིགས་ཆགས་སུ་བཀོད་པ་འདིས་ཀྱང་རྒྱལ་བསྟན་རིན་པོ་ཆེ་དར་ཞིང་རྒྱས་བའི་རྒྱུར་གྱུར་ཅིག། །།﻿
[001A] །སྦྱིར་བསྟན་གྱི་རྣམ་བཞག་འདུལ་གཞང་གསལ་བྱེད་ཅེས་བྱ་བ་བཞུགས་སོ། །

[001B] །ཚོགས་གཉིས་རྟ་ལྗང་ཤིང་རྟས་ལེགས་དྲངས་མཁྱེན་བརྩེའི་བགྲོད་པ་ཡོངས་སུ་རྫོགས། །གསུང་དབྱངས་དྲུག་ཅིའི་ཀུན་སྣང་འབར་བས་སྐལ་ལྡན་བློ་མུན་མཐའ་དག་
བསལ༑ ༑མཚན་དཔེའི་དཀྱིལ་འཁོར་རབ་ཏུ་རྒྱས་པས་དྲེགས་ལྡན་རྒྱུ་སྐར་ཚོགས་རྣམས་ཀྱི། །གཟི་བྱིན་ཀུན་འཕྲོག་སྣང་བའི་གཏེར་ཆེན་ཉི་མའི་གཉེན་གྱིས་དགེ་ལེགས་སྩོལ། །བཏད་རབས་བདུན་
དང་འཕགས་མཆོག་ཉེ་བ་འཁོར། །དབྱིག་གཉེན་ཞབས་དང་འོད་མཆོག་རྣམ་པ་གཉིས། །དུལ་ལྷ་བཤེས་གསུམ་ལ་སོགས་འཕགས་ཡུལ་གྱི་།འདུལ་འཛིན་གསེར་གྱི་ཕྲེང་བར་གུས་ཕྱག་འཚལ། །
བསྟན་པའི་གསང་མཛོད་འདུལ་གཞུང་དགོངས་འགྲེལ་བཅས། །སྒྲ་དོན་ཇི་བཞིན་སྒྱུར་མཛད་ལོ་པཎ་དང། །གཙང་གཡོ་སྨྲ་གསུམ་བླ་ཆེན་ཀླུ་མེད་རྒྱ། །མཚོ་སྣ་བ་དང་བུ་སྟོན་ཞབས་སོགས་རྒྱལ། །
འཕགས་ནོར་རིན་ཆེན་སྣ་བདུན་ལ་བརྟེན་ནས། །ཐུབ་བསྟན་གླིང་བཞིར་ཐོགས་མེད་དབང་སྒྱུར་བས། །མཁས་མཆོག་རྒྱལ་ཕྲན་བྱེ་བའི་གཙུག་རྒྱན་དང། །རབ་གྲོགས་འཇམ་དཔལ་སྙིང་པོའི་ཞབས་ལ་འདུད། །

[002A] །བཀྲ་ཤིས་དགེ་མཚན་དུ་མས་སྤྲས་ཤིང་མ་སྨད་སྙན་གྲགས་དུར་ལྕེ་གཡོ། །ལེགས་བཤད་གཡེར་ཁའི་སྒྲ་བརྒྱའི་དཔལ་གྱིས་སྐལ་བཟང་རྣ་བའི་རྒྱན་གྱུར་ཞིང། །གཏན་གྱི་
འདུན་མཱ་མཐའ་དག་གྲུབ་པའི་བསླབ་གསུམ་རིན་ཆེན་ཏོག་གིས་མཛེས་།དགེ་ལྡན་བསྟན་པའི་རྒྱལ་མཚན་འཛིན་མཛད་རྣམས་ལ་དཔྱོད་ལྡན་སུས་མི་གུས། །རྣམ་དག་དགག་སྒྲུབ་དབྱར་སྐྱེས་རྔ་བསང་
གིས༑ ༑ལོག་སྨྲའི་སྙིང་ལ་འཇིགས་པ་འབུམ་སྟེར་ཞིང། །བློ་གསལ་འབྲུག་སྒྲའི་མངལ་འཛིན་དགའ་བྱེད་པའི། །འཇམ་དབྱངས་དགྱེས་བཞད་རྡོ་རྗེ་གཙུག་གིས་མཆོད། །རྨད་བྱུང་ཐུགས་རྗེ་
ཆེན་པོའི་ཆུ་གཏེར་ལས། །མཁས་བཙུན་བཟང་པོའི་འོད་རྣོན་འཕྲོ་བཞིན་པར། །ཆེར་སྙིགས་འགྲོ་འདྲེན་དམ་པར་ལེགས་ཤར་པའི་།སྐྱབས་མགོན་སྐྱེས་རབས་ཉིན་བྱེད་ཕྲེང་བར་འདུད། །སྔོན་བྱོན་
མཁས་མང་ཉི་ཟླའི་འོད་ཟེར་གྱིས། །མི་ཕྱེད་བདག་བློའི་པ་ཀཱུ་ལ་ཡི་ཁ། །ལེགས་བཤད་ལུས་ཕྲའི་འགྲམ་ཆང་གིས་འབྱེད་པའི་།བཤེས་གཉེན་རྣམས་ལ་གཉིས་འགྱུར་ཕྱག་བགྱིད་དོ། །རྒྱ་ཆེན་

[002B] །འཕགས་ཆེན་མཁའ་ལྡིང་དབང་པོས་གཞལ་དཀའ་ན། །རྨོངས་ཆེན་བདག་འདྲའི་བྱི་འདུས་འཕུར་བརྩམས་པ། །དོན་ཆེན་མི་འབྱུང་རང་ཉིད་ངལ་བའི་གནས་།འོན་ཀྱང་དལ་འབྱོར་
ཞིངས་གཤིན་པོ་ལ། །རྣམ་དཀར་དགེ་བའི་ལོ་ཏོག་འཕེལ་ཕྱིར་དུ་།འདུལ་གཞུང་མཐའ་དབུས་བྲལ་བའི་ཆུ་གཏེར་ནས། །བློ་འཚམས་ཡུར་བས་ཅུང་ཟད་ཙམ་ཞིག་དྲངས། །མཁས་རྣམས་མགུ་པའི་འདབ་བརྒྱ་མ་བཞད་ཀྱང། །
ཁྲེལ་བའི་ཀུནྡའི་འདབ་མ་མི་ཟུམ་པར། །གཟུ་བོར་གནས་པའི་རྣམ་དཔྱོད་ངང་བའི་མཆུས། །ལེགས་ཉེས་འོ་ཆུ་སོ་སོར་འབྱེད་པར་མཛོད། །དེ་ཡང་རྒྱལ་ཚབ་མི་ཕམ་མགོན་པོས། །སྡེ་སྣོད་དག་ནི་གསུམ་མམ་གཉིས་ཀྱང་རུང། །བསྡུས་
བའི་ཕྱིར་ཏེ་རྒྱུ་ནི་དགུར་འདོད་དོ། །དེས་ནི་བག་ཆགས་རྟོགས་ངང་ཞིབ་དང། །རབ་ཏུ་རྟོགས་པས་རྣམ་པར་གྲོལ་བར་བྱེད། །ཅེས་གསུངས་པ་ལྟར། སྟོན་པ་ཐུགས་རྗེ་ཅན་གྱིས་འགྲོ་བ་རྣམས་ཀྱི་ཁམས་དང་བསམ་པ་དང་བག་ལ་ཉལ་དང་
མཐུན་པར་ཆོས་ཀྱི་སྒོ་ཇི་སྙེད་ཅིག་གསུངས་པ་ཐམས་ཅད་བརྗོད་བྱེད་ལུང་གི་བསྟན་པ་རྣམས་དེ་སྣོད་གསུམ་དང། བརྗོད་བྱ་རྟོགས་པའི་བསྟན་པ་རྣམས་བསླབ་པ་རིན་པོ་ཆེ་རྣམ་པ་གསུམ་དུ་བསྡུས་པ་ཡིན་ལ། དེའི་ནང་ནས་ཀྱང་དཔལ་མགོན་
འཕགས་པ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་མངོན་པར་མཐོ་བ་དང་ངེས་པར་ལེགས་པས་བསྡུས་པའི་ཡོན་ཏན་ཐམས་ཅད་ཀྱི་གཞི་དང་རྟེན་དང་རྩ་བ་ནི་ཉེས་སྤྱོད་
སྡོམ་པའི་ཚུལ་ཁྲིམས་ཉིད་ཡིན་པར་གསུངས་ཤིང། དེའི་ཕྱིར་དེ་བརྗོད་བྱར་བྱེད་པའི་འདུལ་བའི་སྡེ་སྣོད་ཀྱང་སྡེ་སྣོད་ཀུན་གྱི་གཞི་དང་རྩ་བ་དང་སྟོན་པའི་དོད་ཡིན་པ་སོགས་སྒོ་དུ་མས་རྒྱ་ཆེར་བསྔགས་པ་ལྟར་ཡིན་ཏེ། སློབ་དཔོན་

[003A]༄༅། །ཆོས་ཀྱི་ཚོང་དཔོན་གྱིས། ཇི་ལྟར་འདི་ནི་ཤིང་རྩ་གཙོ་བོ་སྟེ། །རྣམ་པར་འཕེལ་དང་ཀུན་འཛིན་གཉིས་ཀྱི་གཞི། །དེ་བཞིན་དམ་ཆོས་ཚོགས་རྣམས་ཀུན་གྱི་ཡང། །རྒྱུ་དང་རྩ་བ་འདུལ་བ་ཡིན་པར་གསུངས་
ཞེས་དང། རྒྱལ་བ་སྟོན་པ་དེ་ཡི་དམ་ཆོས་དག་མདོ་དང་ཆོས་མངོན་ཡིན་གསུངས་འདུལ་བ་ནི། །སྟོན་དང་བསྟན་བཅོས་དངོས་ཡིན་དེ་ཡི་ཕྱིར། །གཉིས་འགྱུར་ཕྱག་བྱས་སངས་རྒྱས་ཆོས་གཅིག་བཞིན་།ཞེས་གསུངས་པའི་
ཕྱིར༑ དེ་ལ་ཡང་འདུལ་བའི་སྡེ་སྣོད་ཐམས་ཅད་ཀྱི་རྩ་བ་སོ་སོར་ཐར་བའི་མདོ། དེའི་དོན་ཞིབ་ཏུ་འགྲེལ་བའི་ལུང་སྡེ་བཞི། དེ་དག་གི་དགོངས་པ་འགྲེལ་པ་ལ་ཚད་མར་གྱུར་པའི་རྒྱ་པོད་ཀྱི་མཁས་པ་སོ་སོས་མཛད་པའི་བསྟན་བཅོས་
ཆེ་ཆུང་མཐའ་ལས་པ་ཡོད་ལ། དེ་ལྟ་མོད་ཀྱང་སོ་ཐར་གྱི་མདོ་ལས། སངས་རྒྱས་ཞེས་བྱའི་སྒྲ་འདི་ཡང། །འཇིག་རྟེན་དག་ན་རབ་ཏུ་དཀོན། །ཞེས་གསུངས་པ་ལྟར། བསོད་ནམས་དམན་པ་རྣམས་ཀྱིས་སངས་རྒྱས་ཞེས་པའི་
སྒྲ་ཙམ་ཡང་ཐོས་པར་དཀའ་ན། འདི་འདྲ་བའི་དུས་ཀྱི་ཐ་མར་སངས་རྒྱས་ཤཱཀྱའི་ཐུབ་པའི་བསྟན་པ་དང་མཇལ་ནས་དེའི་གཞུང་ལུགས་ལ་ཐོས་བསམ་ཅུང་ཟད་བགྱིས་པ་འདི་ཨེ་མའོ་བདག་གིས་རྙེད་པའི་མཆོག་ལེགས་པར་རྙེད་པའོ་སྙམ་
དུ་དགའ་བའི་སེམས་ཀྱིས་འདིར་སྐབས་སུ་བབ་པ་ཞུ་བ་སྦྱིར་བསྟན་པའི་མདོ་ཚན་དྲུག་ཅུ་རྩ་ལྔའི་ཚིག་དོན་གཟོ་བོར་བྱས་ཏེ་ཅུང་ཟད་འཆད་པ་ལ། རྟེན་གྱི་ཡན་ལག། ཡུལ་གྱི་ཡན་ལག། ལྟུང་བ་ཐ་དད་དུ་སྐྱེ་ཚུལ་ཞར་བྱུང་དང་བཅས་པ་
བསམ་པའི་ཡན་ལག་ཞར་བྱུང་དང་བཅས་པ། སེལ་བ་ཚན་ཚན་གྱི་ཡན་ལག་དང་བཅས་པ་ལྔ། དང་པོ་ལ། རྟེན་དེའི་བསླབ་པའི་ཡན་ལག་ཞར་བྱུང་དང་བཅས་པ། བསམ་པའི་ཡན་ལག་སེལ་བ་དང་བཅས་པ། ཚིགས་ཀྱི་

[003B] མཚན་གྱི་ཡན་ལག་ཞར་བྱུང་དང་བཅས་པ་བཞི་ལས། དང་པོ་སྟོན་པར། ཉམས་པ་དང་མཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །ཞེས་པ་ནས་དགེ་སློབ་མ་ལ་ཡང་ངོ། །ཞེས་མདོ་ཚན་བདུན་བྱུང་
འདི་དག་གི་དོན་བཤད་དུ་ཡོད་དེ། ཐུན་མོང་གི་ཕམ་པ་འཆབ་བཅས་ཀྱིས་བསྙེན་རྫོགས་ཀྱི་སྡོམ་པ་དགོས་པ་སྒྲུབ་ནུས་ལས་ཉམས་པ་དང། བསྙེན་རྫོགས་ཀྱི་སྡོམ་པ་བླངས་ཀྱང་རྐྱིན་མ་ཚང་པའི་དབང་གིས་མཆགས་པའི་གང་ཟག་གཉིས་ཀྱིས། ལྟུང་བ་
སྡེ་ལྔ་གང་རུང་གི་གཞི་ལ་ཞུགས་ཀྱང་དངོས་གཞི་མི་བསྐྱེད་པར་ཉེས་བྱས་སུ་བསྟན་པ་ལ། ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །ཞེས་བྱུང། འདི་ལ་ཉམས་པ་དང་མ་ཆགས་པ་གཉིས་ལས། དང་པོ་ནི། ཉམས་པ་ཞེས་
བ་བཤད་པའི་གཞིར་བཞག་ནས། གང་ཉམས་པ་དང། གང་ལས་ཉམས་པ་དང། གང་གིས་ཉམས་པ་དང། ཇི་ལྟར་ཉམས་པ་དང་དེས་ལྟུང་བ་ལ་སྦྱོར་ན་ཅིར་འགྱུར་དང། དགག་སྒྲུབ་གང་ཡིན་དང། ལུང་དང་སྦྱར་བ་དང་དོན་ཚན་བདུན་གྱིས་བཤད་
དུ་ཡོད་དེ། རྩ་ལྟུང་ཀུན་ཏུ་སྦྱོད་པའི་དགེ་སློང་དེ་བསྙེན་རྫོགས་ཀྱི་སྡོམ་པ་དགོས་པ་དྲུག་སྒྲུབ་ནུས་ལས་ཐུན་མོང་གི་ཕམ་པ་འཆབ་བཅས་ཀྱིས་སླར་གསོར་མི་རུང་བར་ཉམས་པ་དེས་སྡེ་ལྔའི་གཞིལ་ཞུགས་ཀྱང་ཉེས་བྱས་ཙམ་ལས་མི་བསྐྱེད་པར་དགག་ཚིག་གིས་ལུང་ཞུ་བ་
ལས་གསུངས་པའི་ཕྱིར། དགག་ཚིག་གིས་བཤད་པའི་རྒྱུ་མཚན་ཡོད་དེ། དགེ་སློང་ཡིན་པས་སྡེ་ལྔའི་གཞི་ལ་ཞུགས་ན་དངོས་གཞི་བསྐྱེད་དམ་སྙམ་པའི་ལོག་རྟོག་སེལ་བའི་ཆེད་ཡིན་པའི་ཕྱིར་གཉིས་པ་ནི། མ་ཆགས་པ་ཞེས་པ་བཤད་པའི་གཞིར་བཞག་
ནས༑ གང་མ་ཆགས་པ་དང། གང་ལ་མ་ཆགས་པ་དང། གང་གིས་མ་ཆགས་པ་དང། ཇི་ལྟར་མ་ཆགས་པ་དང། དེས་ལྟུང་བ་ལ་སྦྱོར་ན་ཅིར་འགྱུར་དང། དགག་སྒྲུབ་གང་ཡིན་དང། ལུང་དང་སྦྱར་བ་དང་དོན་ཚན་བདུན་གྱིས་བཤད་དུ་

[004A]༄༅། །ཡོད་དེ། བསྙེན་རྫོགས་ཀྱི་སྡོམ་པ་དེ། མ་ཐོབ་པའི་རྟེན་ལ་འགལ་རྐྱེན་མ་སྤངས་པ་འམ་མཐུན་རྐྱེན་མ་ཚང་བས་མ་ཐོབ་པ་ལས་ཉམས་པའི་ཚུལ་གྱིས་མ་ཆགས་པ་དང། དེས་ལྟུང་བ་ལ་སྦྱོར་ན་ཉེས་བྱས་ཙམ་བསྐྱེད་པར་སྒྲུབ་ཚིག་
གིས་ལུང་ཞུ་བ་ལས་གསུངས་པའི་ཕྱིར། སྒྲུབ་ཚིག་གིས་བཤད་པའི་རྒྱུ་མཚན་ཡོད་དེ། སྡོམ་པ་མེད་པས་ལྟུང་བ་མེད་དམ་སྙམ་པའི་ལོག་རྟོག་སེལ་བའི་ཆེད་ཡིན་པའི་ཕྱིར། ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སུ་སྟོན་
པའི་ལུང་ཡོད་དེ། ཌཱི་ཀར་ཞུ་བ་དྲངས་པ་ལས། སྔར་ལྟུང་བ་བྱུང་བ་རྐུ་ཐབས་སུ་གནས་པ་དང་དང་པོ་འཁྲུགས་པ་དང་མ་ནིང་དང་དགེ་སློང་མ་སུན་ཕྱུང་བས་ཉམས་པར་བྱས་པ་ལ་ནི་ཉེས་བྱས་སུ་འགྱུར་རོ། །ཞེས་པ་འདི་ཡིན་ལ། ལུང་འདི་ནི་ཞུ་བ་ཉུང་ཤོས་
ལས་སོར་བཤགས་ཡན་ཆད་ཀྱི་ལྟུང་བ་རེ་རེ་ལ་གསུངས་ཀྱང། འདིར་ཚིག་གཅིག་ཏུ་བསྡུ་བ་ནི་ཚིག་ཚོགས་སྐྱུངས་པའི་ཆེད་ཡིན་པ་དང་ཞུ་བ་མང་ཤོས་ལ་ལུང་འདི་མི་སྣང་བ་ནི་ཡི་གེ་ཆད་པར་མཚོ་ཌཱི་ཀ་ལས་གསུངས་ཤིང། དང་པོ་འཁྲུགས་པ་ནི་ཉི་ཤུ་མ་ལོན་པར་
བསྙེན་རྫོགས་བྱས་པ་ལ་བཤད་དོ། །བསྙེན་པར་མ་རྫོགས་པའི་རབ་བྱུང་རྣམ་གསུམ་གྱིས་རང་རང་གི་བསླབ་པའི་གཞི་བསྲུང་བར་ཁས་བླངས་པ་ལས་འདས་པ་ལ་ཡང་བཤགས་བྱའི་ཉེས་བྱས་དང་དེའི་ཕྱོགས་མཐུན་ལས་འདས་པ་ལ་ཡིད་ཀྱི་བསྡམ་བྱའི་ཉེས་
བྱས་བསྐྱེད་པར་སྟོན་པ་ལ། བསྙེན་པར་མ་རྫོགས་ཤིང་རབ་ཏུ་བྱུང་བས་བླངས་པ་ལས་འདས་པ་ལ་ཡང་ངོ། །དེའི་ཕྱོགས་དང་མཐུན་པ་ལ་ནི་ཡིད་ཀྱིའོ། །ཞེས་བྱུང། འདས་ཞེས་པ་བཤད་པའི་གཞིར་བྱས་ནས། གང་གིས་འདས་པ་དང། གང་ལས་
འདས་པ་དང། ཇི་ལྟར་འདས་པ་དང། འདས་ན་ཅིར་འགྱུར་དང། དགག་སྒྲུབ་གང་ཡིན་དང། ལུང་དང་སྦྱར་བ་དང་དོན་ཚན་དྲུག་གིས་བཤད་དེ། རབ་བྱུང་རྣམ་གསུམ་གྱིས་རང་རང་གི་བསླབ་པའི་གཞི་བཅུ་གསུམ་སོགས་ལས་བསམ་བཞིན་དུ་བྲལ་བར་

[004B]ཡིད་ཀྱི་བསྔམ་བྱར་འགྱུར་གྱི་ཕམ་སོགས་མིན་པར་དགག་ཚིག་གིས་ལུང་ཞུབ་བ་ལས་གསུངས་པའི་ཕྱིར། ཞུ་བ་ལས། འཆང་འབྲལ་སོགས་ལྟུང་མེད་དུ་གནང་བ་རྣམས་མ་གཏོགས་པ་ལྟུང་བ་སྡེ་བཞི་པོ་
ཐམས་ཅད་ཀྱི་སྐབས་སུ་དགེ་སློབ་མ་དང་དགེ་ཚུལ་དང་དགེ་ཚུལ་མ་རྣམས་ལ་ཉེས་བྱས་སོ། །ཞེས་རེ་རེ་ལ་གསུངས་པ་རྣམས་འདིར་མདོ་འདི་གཉིས་ཀྱིས་བསྡུས་ཤིང། ལུང་ལས་ཉེས་བྱས་ཙམ་ལས་མ་གསུངས་ཀྱང་འདིར་བཤགས་བྱ་དང་བསྡམ་བྱ་གཉིས་སུ་
ཕྱེ་བ་ནི་ལུང་གི་དགོངས་པ་གསལ་བར་བྱེད་པའོ། །རབ་བྱུང་བསྙེན་པར་མ་རྫོགས་པས་རང་ཉིད་བསླབ་པའི་གཞི་ཁས་བླངས་པ་ལས་འདས་པའི་ཁ་ན་མ་ཐོ་བ་དེ། སྐབས་འདིར་བསྟན་པའི་བླངས་འདས་ཀྱི་མཚན་ཉིད། དབྱེ་ན་དགེ་ཚུལ་ཕ་མའི་བཅུ་གསུམ་དང་
དགེ་སློབ་མའི་ཉེར་ལྔའོ། །དང་པོ་ཡོད་དེ། སྲོག་གཅོད་མ་བྱིན་ལེན་མི་ཚངས་སྤྱོད་རྫུན་སྨྲ་སྟེ་རྩ་བ་བཞི་དང། ཆང་དང་ཁྲི་སྟན་ཆེ་མཐོ་དང་གར་སོགས་ཕྲེང་སོགས་ཕྱི་དྲོའི་ཁ་ཟས་གསེར་དངུལ་ལེན་པ་སྟེ་ཡན་ལག་དྲུག་དང། ཉམས་པ་རྣམས་གསུམ་དང་བཅུ་
གསུམ་ཡོད་པའི་ཕྱིར། གཉིས་པ་ཡོད་དེ། བླངས་འདས་བཅུ་གསུམ་གྱི་སྟེང་དུ་རྩ་བའི་ཆོས་དྲུག་དང་རྗེས་མཐུན་གྱི་ཆོས་དྲུག་བསྣམ་པས་ཉེར་ལྔ་ཡོད་པའི་ཕྱིར། རྒྱས་པར་དབྱེ་ན་དགེ་ཚུལ་གྱི་བླངས་འདས་སོ་དྲུག་ཡོད་དེ། དགེ་སློང་ལ་གསོད་ཕམ་དང་
འདེབས་སྤྱོད་གསོད་པའི་ལྟུང་བྱེད་གསུམ་སྟེ་གསོད་པའི་ལྟུང་བ་བཞི་ཡོད་པས། དགེ་ཚུལ་ལའང་སྲོག་གཙོད་པའི་བླངས་འདས་བཞི་དང། དགེ་སློང་ལ་རྫུན་ཕམ་གཅིག་དང་གཞི་མེད་ཀྱི་ལྷག་མ་ནས་ཁྱིམ་སུན་འབྱིན་པའི་བྲ་ལྷག་མ་ལྔ་དང། རྫུན་སྨྲ་བའི་ལྟུང་
བྱེད་ནས་བསླབ་པ་སྤོང་བའི་བར་ལྟུང་བྱེད་དྲུག་དང། འབྲས་ཆན་ཁེབས་པའི་ཉེས་བྱས་གཅིག་དང་བཅུ་གསུམ་ཡོད་པས། དགེ་ཚུལ་ལའང་བླངས་འདས་བཅུ་གསུམ་དང། ལོངས་པ་གཞིར་གཏོགས་ཀྱི་ལྟུང་བྱེད་དུ་གཏོགས་པའི་གླུ་ནས་ཕྲེང་བའི་བར་ཉེས་བྱས་༄༅། །བདུན་ཡོད་པས་བདུན་དང། ཁྲི་རྐང་འཆོས་པའི་ལྟུང་བྱེད་དུ་གཏོགས་པའི་ཁྲི་སྟན་ཆེ་མཐོའི་ཉེས་བྱས་བཞི་ཡོད་པས་བཞི་དང། མ་བྱིན་ལེན་མི་ཚངས་སྤྱོད་ཆང་ཕྱི་དྲོའི་ཁ་ཟས་གསེར་དངུལ་ལེན་པ་ལྔ་དང། ཉམས་པ་རྣམ་
གསུམ་དང་སོ་དྲུག་ཡོད་པའི་ཕྱིར། སྲོག་གཅོད་བཞི་དང་མ་བྱིན་ལེན། །མི་ཚངས་སྤྱོད་དང་རྫུན་དུ་སྨྲ། །གཞི་མེད་བག་ཙམ་དགེ་འདུན་དབྱེ་ན། །དེའི་རྗེས་ཕྱོགས་དང་ཁྱིམ་སུན་འབྱིན། །ཤེས་བཞིན་ཤེས་ངོར་འཕྱ་བ་དང། །ཟས་ཅུང་ལྷག་མས་སྐུར་འདེབས་
དང། །བསླབ་པ་སྤོང་དང་འབྲས་ཆན་འགེབས། །ཆང་དང་གླུ་གར་རོལ་མོ་བྱེད། །རྒྱན་དང་ཁ་དོག་སྤོས་བྱུག་ཕྲེང། །ཁྲི་དང་སྟན་ནི་ཆེ་མཐོ་དང། །ཕྱི་དྲོའི་ཁ་ཟས་གསེར་དངུལ་ལེན་།ཉམས་པ་རྣམ་པ་གསུམ་དག་སྟེ། །སུམ་ཅུ་དྲུག་ནི་བླངས་ལས་
འདས༑ ༑ཞེས་སོ། །དབྱེ་བ་དེ་ནི་བར་སྡོམ་དང་བཅས་པའི་དབང་དུ་བྱས་པ་ཡིན་ཀྱི། དངོས་སྡོམ་ཁོ་ནའི་དབང་དུ་བྱས་པ་མ་ཡིན་ཏེ་དངོས་སྡོམ་གྱི་དབང་དུ་བྱས་ན། སྲོག་གཅོད་བཞི་རྫུན་བཅུ་གསུམ་མ་བྱིན་ལེན་མི་ཚངས་སྤྱོད་ཆང་ཕྱི་དྲོའི་ཁ་ཟས་ཁ་དོག་
མ་བསྒྱུར་བའི་གོས་གྱོན་པ་སྟེ་བླངས་འདས་ཉེར་གཉིས་ལས་ལྷག་མེད་པའི་ཕྱིར། མཚོ་ཊཱིཀ་བླངས་འདས་སོ་བདུན་བཤད་དེ། སྔར་གྱི་སོ་དྲུག་གི་ཁྲི་སྟན་ཆེ་མཐོ་གཉིས་སུ་བསྡུས་པ་དང་ཕྲེང་བ་མ་གྲངས་པའི་སོ་གསུམ་གྱི་སྟེང་དུ་ཙུག་ཙུག་ལྕག་ལྕག་ཧུ་ཧུ་ཕུ་ཕུ་
བཞི་ལ་མངའ་སྒྱུར་དྲོ་གྲང་གི་འདུ་ཤེས་བསྒྱུར་བའི་རྫུན་བཞི་བསྣན་ནས་སོ་བདུན་བཤད་པའི་ཕྱིར། བླངས་འདས་ང་བརྒྱད་བཤད་པའང་ཡོད་དེ། མི་ལ་གཅིག་དང་དུད་འགྲོ་ལ་གསུམ་དང་དམྱལ་བ་ཡི་དྭགས་ལྷ་ལྷ་མིན་ལ་རེ་རེ་སྟེ་སྲོག་གཅོད་བརྒྱད་དང། མ་བྱིན་
ལེན་དང་མི་ཚངས་སྤྱོད་ལ་འགྲོ་བ་ལྔས་ཕྱེ་བ་ལྔ་ལྔ་དང། རྫུན་སྨྲ་ལ་ཕམ་འདྲ་གཅིག་དང་ངན་སོང་གསུམ་དང་ལྷ་ལྷ་མིན་གྱིས་ཕྱེ་བའི་ཤེས་བཞིན་གྱི་རྫུན་ལྔ་དང་གཞི་མེད་ནས་འབྲས་ཆེན་ཁེབས་པའི་བར་ཤེས་བཞིན་གྱི་རྫུན་མ་གཏོགས་པ་བཅུ་གཅིག་སྟེ་བཅུ་བདུན་དང་

[005B] གླུ་སོགས་བདུན་དང། ཁྲི་སྟན་བཞི་དང། ཕྱི་དྲོའི་བཟའ་བཅའ་གཉིས་དང། གསེར་དངུལ་ལེན་པ་ལ་འགྲོ་བ་ལྔས་ཕྱེ་བ་ལྔ་དང། ཉམས་པ་རྣམ་གསུམ་དང་ལྔ་བཅུ་རྩ་བརྒྱད་ཡོད་པའི་ཕྱིར། དེ་ལ་དཔྱད་རྒྱུ་ཡོད། སྲོག་
གཅོད་བརྒྱད་དང་རྐུ་སྤྱོད་ལྔ་ལྔ་དང། །རྫུན་སྨྲ་བཅུ་བདུན་ཆང་གཉིས་གླུ་སོགས་བདུན། །ཁྲི་སྟན་བཞི་དང་ཕྱི་དྲོའི་བཟའ་བཅའ་གཉིས། །གསེར་དངུལ་ལེན་པ་ལྔ་དང་ཉམས་པ་གསུམ། །ཞེས་བཟུང་ངོ། །བསྡུ་ན་བཅས་རང་གཉིས་སུ་བསྡུ་བ་དང། གསོར་
རུང་གསོར་མི་རུང་གཉིས་སུ་བསྡུ་བ་དང། དགེ་བསྙེན་དང་ཐུན་མོང་དང་ཐུན་མོང་མ་ཡིན་པ་གཉིས་སུ་བསྡུ་བ་དང། འདུ་ཤེས་གཙོ་ཆེ་བ་དང་དངོས་པོ་གཙོ་ཆེ་བ་གཉིས་སུ་བསྡུ་བ་དང་མཁན་པོ་དང་སློབ་དཔོན་ལས་བླངས་པ་ལས་འདས་པ་གཉིས་སུ་བསྡུ་བ་དང་
ཚུལ་ཁྲིམས་དང་བག་ཡོད་དང་བརྟུལ་ཞུགས་ཀྱི་ཡན་ལག་གི་མི་མཐུན་ཕྱོགས་གསུམ་དུ་བསྡུ་བ་སོགས་ཡོད་དེ་གོ་སླའོ། །དབྱེ་བ་དེ་ལྟར་ཡོད་ཀྱང་རྩ་བ་བཞི་དང་ཡན་ལག་དྲུག་སྟེ་བཅུར་གྲངས་ངེས་པའི་དགོས་པ་ཡོད་དེ། མངབས་བསྲུང་མི་ནུས་སྙམ་པའི་སྐྲག་པ་
སྤངས་པའི་ཆེད་ཡིན་པའི་ཕྱིར། བྲྀ་ཛའི་བུལ་བསླབ་པ་གསུམ་བསྟན་པ་བཞིན་ནོ། །བཅུར་གྲངས་ངེས་པའི་རྒྱུ་མཚན་ཡོད་དེ་དགག་བྱའི་སྒོ་ནས་བཅུར་གྲངས་ངེས་པའི་ཕྱིར་ཏེ། སྲོག་གཅོད་བཞི་གཅིག་ཏུ་བྱས་ཏེ། སྲོག་ལ་གནོད་པའི་རང་བཞིན་དུ་
གཅིག་པའི་ཕྱིར། རྫུན་བཅུ་གསུམ་གཅིག་ཏུ་བྱས་ཏེ། གཞན་སླུ་བའི་རང་བཞིན་དུ་གཅིག་པའི་ཕྱིར། གླུ་གར་རོལ་མོ་གསུམ་གཅིག་ཏུ་བྱས་ཏེ། རྒོད་བག་གི་རང་བཞིན་དུ་གཅིག་པའི་ཕྱིར། ཕྲེང་སོགས་བཞི་གཅིག་ཏུ་བྱས་ཏེ། རྒྱགས་པ་བསྐྱེད་
པའི་རང་བཞིན་དུ་གཅིག་པའི་ཕྱིར། ཁྲི་སྟན་བཞི་གཅིག་ཏུ་བྱས་ཏེ། འདོད་ཞེན་ཆེ་བའི་རང་བཞིན་དུ་གཅིག་པའི་ཕྱིར། དེ་བཞིན་དུ་གཞན་ལྔ་རེ་རེར་བྱས་ཏེ། གཞན་གྱི་ལོངས་སྤྱོད་ལ་གནོད་པ་དང། བག་མེད་པའི་གནས་དང། འཁྲིག་པ་

[006A]༄༅། །དང། དུས་མིན་ཟ་བ་དང། ཡོ་བྱད་དོན་མེད་ལ་ཆགས་པའི་རང་བཞིན་མི་གཅིག་པའི་ཕྱིར། མགུལ་རྒྱན་སོགས་རྒྱན་དང་གུར་གུམ་སོགས་ཀྱིས་ལུས་ལ་རི་མོ་བྱེད་པ་ནི་ཁ་དོག་འཆང་བ་དང། དྲི་ཞིམ་པོའི་རྫས་ལུས་ལ་
བྱུག་པ་ནི་སྤོས་ཉུ་ག་ཡིན་པར་བཤད་དོ། །གོ་རིམ་ལ་སྤྱིའི་གོ་རིམ་ནི་ལྕི་རིམ་དང་མཐུན་ལ། ཕམ་འདྲ་བཞི་ནི་མི་དགེ་བ་བཅུའི་གོ་རིམ་དང་མཐུན་ཞིང། གར་སོགས་ཕྲེང་སོགས་ཁྲི་སྟན་ཆེ་མཐོ་ཕྱི་དྲོའི་ཁ་ཟས་གསེར་དངུལ་ལེན་པ་ལྔ་ནི་འཁོར་བའི་རྒྱུར་ཤེས་
པའི་ཆེད་དུ་འཇིག་རྟེན་གྱི་བསྙེན་བཀུར་དང་གོ་རིམ་མཐུན་པར་བསྟན་ཏོ། །སྒྲ་བཤད་ནི། མཁན་སློབ་ཅི་རིགས་ཀྱི་དྲུང་དུ་ཆོ་གས་བླངས་པ་ལས་འདས་པས་བླངས་འདས་དང། བྱེད་ལས་ཕམ་པ་དང་འདྲ་བས་ཕམ་འདྲ་དང། བཤགས་པས་འདག་དུ་
རུང་བས་བཤགས་བྱ་དང། ལེགས་པར་མ་བྱས་པར་ཉེས་པར་བྱས་པས་ཉེས་བྱས་སུ་བཤད་དོ། །རབ་བྱུང་རྣམ་གསུམ་ལ་ཕམ་སོགས་མི་འབྱུང་བའི་རྒྱུ་མཚན་ལ། འཕགས་པ་ཉེར་སྦས་ཀྱིས། བསྙེན་པར་རྫོགས་པ་དང་བསྙེན་པར་མ་རྫོགས་གཉིས་ཀྱི་
བྱེ་བྲག་བསྟན་པའི་ཕྱིར། ཞེས་དང། འཕགས་པ་ཟླ་བ་ནོར་བུས་ཚུལ་ཁྲིམས་ཀྱི་ཐ་མར་གྱུར་པ་ཡིན་པའི་ཕྱིར། ཞེས་གསུངས་པའི་དོན་ནི། དགེ་སློང་ནི་བསྟན་པ་ལ་ཞུགས་པ་རྫོགས་པས་གཙོ་བོ་ཡིན་ལ། རབ་བྱུང་རྣམ་གསུམ་ནི་བསྟན་པ་ལ་ཞུགས་
པ་མ་རྫོགས་པས་གཙོ་བོ་མ་ཡིན་ཞིང་དགེ་སློང་གི་འཁོར་ཡིན་པས་འཁོར་མི་མཐུན་ཕྱོགས་ཀྱིས་ཕམ་ཀྱང་ཕམ་པར་མི་འཇོག་ཏེ། བྲན་གཡོགས་ཤི་བ་ཙམ་གྱིས་དམག་དཔོན་ཕམ་པར་མི་འཇོག་པ་བཞིན་ཡིན་པའི་ཕྱིར་ཞེས་པའོ། །རབ་བྱུང་བསྙེན་པར་མ་རྫོགས་
པས་རང་གི་བསླབ་པའི་གཞི་ཁས་བླངས་པ་ལས་འདས་པ་དང་ཕྱོགས་མཐུན་གྱི་ཁ་ན་མ་ཐོ་བ་དེ། སྐབས་འདིའི་ཕྱོགས་མཐུན་གྱི་ཉེས་བྱས་ཀྱི་མཚན་ཉིད། དབྱེ་བ་མང་ཡང་དངོས་སྡོམ་གྱིས་བསྡུས་པའི་དབང་དུ་བྱས་ན་ཉིས་བརྒྱ་ཕྱེད་དང་བཅོ་ལྔ་ཡོད་དེ། སྲོག་

[006B] རྐུ་ཕམ་སྤྱོད་ཕམ་གཉིས་དང། ཆང་འཐུང་བ་དང་དུས་མིན་ཟ་བ་དང་ཁ་དོག་མ་བསྒྱུར་བའི་གོས་གྱོན་པའི་ལྟུང་བྱེད་གསུམ་སྟེ་ཉེར་གཉིས་དང་གོས་འཆང་སྤང་ལ་སོགས་པའི་ལྟུང་མེད་ཕྱེད་དང་བཅུ་བདུན་ཏེ་ཕྱེད་དང་
སོ་དགུ་མ་གཏོགས་པའི་འཁུ་བ་འབྱིན་པ་ནས་ཆུའི་ནང་དུ་མི་གཙང་བ་དོར་བའི་བར་ཉིས་བརྒྱ་ཕྱེད་དང་བཅོ་ལྔ་དེ་དགེ་ཚུལ་ལ་ཕྱོགས་མཐུན་ཡིན་པའི་ཕྱིར། བསྡུ་ན་རྟགས་ཀྱི་གཞི་ལས་བྱུང་བ་ནས་མི་སྦྱོང་བའི་གཞི་ལས་བྱུང་བའི་བར་བཅུར་བསྡུ་སྟེ། ཊཱི་ཀར་
རྟགས་དང་སློང་དང་སྣོད་དང་ནི། །ལོངས་སྤྱོད་འཕྱར་གཡེར་འདོད་པ་དང། །གནོད་པ་དང་ནི་གནས་པ་དང། །མ་གུས་མི་སྦྱོང་གཞི་ལས་བྱུང། །ཞེས་སོ། །ཕྱོགས་མཐུན་བཅུའི་མཚན་གཞི་རིམ་བཞིན་བཞག་དུ་ཡོད་དེ། སྐྲ་བྲེག་མ་ལེགས་པ་དང་ཆོས་
གོས་ཚད་དང་མི་ལྡན་པ་འཆང་བ་སོགས་དང། སྦགས་པ་དང་སོ་སོའི་ནས་སྦགས་པ་སློང་བ་སོགས་དང། བ་སོའི་ཁ་པ་རལ་འཆོས་པ་སོགས་དང། སྒོག་བཙོང་ཟ་བ་སོགས་དང། ཆུ་ལ་རྩེ་བ་སོགས་དང། སྨྱན་བྱེད་པ་དང་འཁྲིག་ཚིག་
སྨྲ་བ་སོགས་དང། བརྡེག་པ་དང་གཟས་པ་སོགས་དང། ཚུལ་འཆལ་དང་ལྷན་ཅིག་ཏུ་ཉལ་བ་སོགས་དང། སློབ་དཔོན་དང་བསླབ་པ་རྒན་པ་ལ་མ་གུས་པ་སོགས་དང། གསོ་དགག་དབྱར་གསུམ་ཚུལ་བཞིན་དུ་མ་བྱས་པ་སོགས་རིམ་བཞིན་
ཡིན་པའི་ཕྱིར། གཞན་ཡང། སྡོམ་པ་ཉམས་པའི་ཕྱོགས་མཐུན་དང་བར་མ་ཉམས་པའི་ཕྱོགས་མཐུན་གཉིས་སུ་བསྡུ་བ་དང། མཐའ་དག་ཉམས་པའི་ཕྱོགས་མཐུན་དང་སོ་སོར་ཉམས་པའི་ཕྱོགས་མཐུན་གཉིས་སུ་བསྡུ་བ་དང། གཞི་བཅུ་བདུན་
ལས་བྱུང་བ་དང་རྣམ་འབྱེད་ལས་བྱུང་བ་གཉིས་སུ་བསྡུ་བ་སོགས་སོ། །སྒྲ་བཤད་ཡོད་དེ། དངོས་སུ་ཁས་བླངས་པ་ལས་འདས་པ་དང་རྒྱུད་པ་རྒྱུར་འགྲོ་དང་སྦྱོར་བ་རྗེས་སྒྲུབ་དང་དགག་བྱ་ཉེས་དམིགས་ཅ་རིགས་མཐུན་པས་ན་ཕྱོགས་མཐུན་ཞེས་བཤད་

[007A]༄༅། །པའི་ཕྱིར། རབ་བྱུང་རྣམ་གསུམ་ལ་ལྟུང་མེད་དུ་གནང་བ་ནི་ཕའི་སྡོམ་བསྡུས་ཀྱི་དབང་དུ་བྱས་ན་དགེ་ཚུལ་ཕ་ལ་ལྟུང་མེད་ཕྱེད་དང་བཅུ་བདུན་དང། མའི་སྡོམ་བསྡུས་ཀྱི་དབང་དུ་བྱས་ན་དགེ་ཚུལ་མ་ལ་བཅུ་དགུ་དང། དགེ་སློབ་མ་ལ་བཅུ་
བཞི་ཡོད་དེ། འཆང་བ་གཉིས་དང་འབྲལ་བ་དང། །དེ་བཞིན་ས་ནི་རྐོ་བ་དང། །རིན་ཆེན་རེག་དང་མེ་ལ་རེག་སྤངས་ནས་ཟ་བ་བྱེད་པ་དང། །ལྗོན་ཤིང་འཛེག་དང་ཤིང་གཅོད་དང། །བྱིན་ལེན་མ་བྱས་ཟ་བ་དང། །རྩ་སྔོན་མི་གཙང་
འདོར་བ་དང། །དེ་བཞིན་གསོག་འཇོག་ཟ་བ་དང། །ས་བོན་འཇོམས་དང་དེའི་སྟེང་དུ། །ཟླ་འཇོག་དགོན་པའི་འབྲལ་བ་དང། །གསོག་འཇོག་བྱེད་དང་དགེ་ཚུལ་ཉལ། །མི་སྨྲ་འགྲོ་དང་བཅོ་བརྒྱད་དོ། །ཞེས་བཟུང་ངོ། །དགེ་སློབ་མ་ལ་
ཤིང་གཅོད་པ་ཉེས་བྱས་དང་ས་བོན་འཇོམས་པ་ལྟུང་མེད་ཡིན་པས་དགེ་ཚུལ་ལ་ལྟུང་མེད་གཉིས་སུ་ཕྱེ་ནས་བཅོ་བརྒྱད་དུ་བཤད་ཀྱང། སྡོམ་བསྡུས་ལྟར་ན་དེ་གཉིས་གཅིག་ཏུ་བྱས་པས་བཅུ་བདུན་དུ་ངེས་ཤིང། ཁྱིམ་པ་དང་ནུབ་ལྷག་ཉལ་བ་
དགག་ཀྱང་དགེ་ཚུལ་ནང་ཕན་ཚུན་གནང་བས་ཕྱེད་ཅེས་བཤད་དོ་།མའི་སྡོམ་བསྡུས་ལྟར་ན་དགེ་ཚུལ་མ་ལ་ལྟུང་མེད་ཕྱེད་དང་བཅུ་དགུ་ཡོད་དེ། དགོན་པ་བའི་འབྲལ་སྤང་མ་གཏོགས་པའི་བཅུ་དྲུག་གི་སྟེང་དུ་ཆོས་གོས་ཉིན་མོ་དང་པོ་ལ་བྱིན་གྱིས་མ་
རླབས་པ་དང་ཟླ་ཕྱེད་དུ་བྱིན་གྱིས་མ་རླབས་པ་གཉིས་གཅིག་ཏུ་འདྲེན་པ་དང། བསླབ་པ་ལ་བསླབ་པ་བསྙེན་པར་རྫོགས་པར་མི་བྱེད་པ་དང། རྗེན་པ་འཆོད་པ་དང་བཅུ་དགུ་ལྟུང་མེད་དུ་བཞག་པའི་ཕྱིར། དགེ་སློབ་མ་ལ་བཅུ་བཞི་ཡོད་དེ། རིན་པོ་
ཆེ་ལ་རེག་པ་དང། བྱིན་ལེན་མ་བྱས་པར་ཟ་བ་དང། གསོག་འཇོག་བྱས་པ་ཟ་བ་དང། །རྩ་སྔོན་པོ་གཅོད་པ་དང། ས་རྐོ་བ་ལྔ་བླངས་འདས་དང། གསོག་འཇོག་བྱས་པ་ཕྱོགས་མཐུན་ཡིན་པས་ལྷག་མ་ ཕྱེད་གཉིས་དང་  བཅུ་བཞི་ལྟུང་མེད་དུ་འཇོག་དགོས་པའི་

[007B] འོན་ཀྱང་མཚོ་ཌཱིཀ་སོགས་ལས་དགེ་ཚུལ་ལ་ལྟུང་མེད་བཅོ་བརྒྱད་དང། དགེ་ཚུལ་མ་ལ་ཉེར་གཅིག་དང། དགེ་སློབ་མ་ལ་བཅོ་ལྔར་བཤད་པ་དང་མི་འགལ་ཏེ། དེ་ནི་ས་བོན་དང་སྐྱེ་བ་གཅོད་པ་སོ་སོར་གྲངས་ཤིང། ཆོས་གོས་བྱིན་གྱིས་མ་
རླབས་པ་གཉིས་སོ་སོར་གྲངས་ལ། སྐབས་འདིར་སྡོམ་བསྡུས་ཀྱི་དབང་དུ་བྱས་ནས་ས་བོན་སྐྱེ་འཇིག་སོ་སོར་མ་གྲངས་ཤིང། བྱིན་གྱིས་མ་རླབས་པ་གཉིས་སོ་སོར་མ་གྲངས་པ་ཙམ་ཡིན་པའི་ཕྱིར། མ་ལ་དགོན་འབྲལ་འདོར་བ་ནི་གནས་བཞིའི་ཤིང་དྲུང་དགག་པའི་
རྒྱུ་མཚན་གྱིས་ཡིན་ནོ། །འོ་ན་བསླབ་བྱིན་དགེ་སློང་དེ་རྣམ་གྲངས་ཀྱི་བསྙེན་པར་མ་རྫོགས་པ་ཡིན་པས་རབ་བྱུང་རྣམ་གསུམ་དང་འདྲ་བར་ཕམ་སོགས་མི་འབྱུང་ངམ་ཞེ་ན། འདུན་པ་ཕྱིར་བསྒྱུར་བའི་ལྟུང་བྱེད་དང་ལས་ཀྱི་ནང་ནས་མི་སྨྲ་བར་འགྲོ་བའི་ལྟུང་བྱེད་དང་
དགྲ་བཅོམ་བདེན་སྨྲའི་ལྟུང་བྱེད་ལྟ་བུ་མ་གཏོགས་པ་སྡེ་ལྔ་ཕལ་ཆེར་བསྐྱེད་པའི་རྟེན་དུ་དགེ་སློང་རྣམ་དག་དང་འདྲ་བར་བསྟན་པ་ལ།  །ཞེས་བྱུང། རྣམ་པ་ཐམས་ཅད་དུ་དགེ་སློང་རྣམ་དག་དང་འདྲ་འམ་ཞེ་ན། དེ་འདྲ་མ་ཡིན་
པར་བསླབ་བྱིན་དགེ་སློང་དེ་ཡུལ་དགེ་སློང་གིས་བསྐྱེད་པའི་ལྟུང་བ་མི་བསྐྱེད་པ་དང། ཡུལ་བསྙེན་པར་མ་རྫོགས་པ་སྤྱིས་བསྐྱེད་པའི་ལྟུང་བ་བསྐྱེད་པ་དང། བསྙེན་པར་མ་རྫོགས་པའི་བྱ་བ་གྲུབ་རུང་བ་དང། བསྙེན་པར་རྫོགས་པའི་བྱ་བ་གྲུབ་མི་རུང་བ་སྟེ་
མུ་བཞིའི་སྒོ་ནས་བསྙོན་པར་མ་རྫོགས་པ་དང་འདྲ་བར་བསྟན་པ་ལ། །ཞེས་བྱུང། དགེ་སློང་གིས་བསྐྱེད་པའི་ལྟུང་བ་བསྐྱེད་པ་དང་མ་རྫོགས་པ་སྤྱིས་བསྐྱེད་པའི་ལྟུང་བ་མི་བསྐྱེད་པ་སོགས་བཞིའི་སྒོ་ནས་
བསླབ་བྱིན་ནང་ཕན་ཚུན་བསྙེན་པར་མ་རྫོགས་པ་དང་འདྲ་བ་མ་ཡིན་པར་སྟོན་པ་ལ།  །ཞེས་བྱུང། བསླབ་བྱིན་དགེ་སློང་དེ་དགེ་སློབ་མ་ལ་ཡང་དགེ་སློང་གིས་བསྐྱེད་པའི་ལྟུང་བ་བསྐྱེད་པ་སོགས་མུ་བཞིའི་སྒོ་ནས་བསྙེན་པར་མ་རྫོགས་པ་དང་

[008A]༄༅། །འདྲ་བ་མ་ཡིན་པར་སྟོན་པ་ལ། ངོ། །ཞེས་བྱུང། འདི་ལ་གཞི་ལས། དང་པོ་ནི། འདྲ་བ་ཉིད་དོ་།ཞེས་བཤད་གཞིར་བྱས་ནས། གང་འདྲ་བ་དང། གང་དང་འདྲ་བ་དང། གང་ལ་འདྲ་བ་དང་
ཇི་ལྟར་འདྲ་བ་དང། ལུང་དང་སྦྱར་བ་དང་དོན་ཚན་ལྔས་བཤད་དུ་ཡོད་དེ། བསླབ་བྱིན་དགེ་སློང་དེ་དགེ་སློང་རྣམ་དག་དང་ལྟུང་བ་སྡེ་ལྔ་བསྐྱེད་པའི་རྟེན་དུ་དམིགས་གསལ་མ་གཏོགས་པ་ཇི་ལྟ་བ་བཞིན་དུ་འདྲ་བར་ཞུ་བ་ལས་གསུངས་པའི་ཕྱིར། ཞུ་བར་ཇི་ལྟར་
དགེ་སློང་མཐའ་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་མཐའ་འགྱུར་རོ་ཞེས་སོགས་ལྟུང་བ་སྡེ་བཞི་པོ་རེ་རེ་ལ་གསུངས་པ་རྣམས་འདིར་ཚིག་གཅིག་ཏུ་བསྡུས་པའོ། །བསླབ་པ་བྱིན་པ་ནི་ཞེས་དགར་ཚིག་སྨོས་པའི་དགོས་པ་ཡོད་དེ། བསྙེན་པར་
མ་རྫོགས་པ་ལས་དགར་ཏེ་ལྟུང་བའི་རྟེན་དུ་རྣམ་དག་དང་འདྲ་བར་བསྟན་པའི་ཆེད་ཡིན་པའི་ཕྱིར། འདྲ་བའི་རྒྱུ་མཚན་ཡོད་དེ་དགོས་པ་དྲུག་བསྒྲུབ་ནུས་ཀྱི་དགེ་སློང་གི་སྡོམ་པ་རྒྱུད་ལྡན་ཡིན་པའི་ཕྱིར། དགོས་པ་དྲུག་ནི་མཚོ་ཌཱིཀ་ལས། བྱང་ཆུབ་
མཐོ་རིས་བླངས་སྐྱེ་དང། །ཆོས་དང་ཟང་ཟིང་ཕྱིར་བཅོས་རུང་།ཞེས་གསུངས་སོ། །འདྲ་བར་བསྟན་པའི་དགོས་པ་ནི་རྣམ་གྲངས་ཀྱིས་བསྙེན་པར་མ་རྫོགས་པ་ཡིན་པས་སྡེ་ལྔའི་དངོས་གཞི་མི་བསྐྱེད་དམ་སྙམ་པའི་ལོག་རྟོག་སེལ་ནས་རྣམ་དག་དང་འདྲ་བར་བསླབ་དགོས་
པར་ཤེས་ཆེད་ཡིན་ནོ། །བསླབ་པ་བྱིན་པའི་ངོ་བོ་ཡོད་དེ། ཐུན་མོང་གི་ཕམ་པ་འཆབ་མེད་བྱུང་བའི་དགེ་སློང་ལ་དགེ་འདུན་མཚན་ཉིད་དང་ལྡན་པས་ས་གཞན་ན་གནས་པའི་སྤྱོད་པ་ལ་བསླབ་དགོས་པའི་བར་མས་བསྡུས་པའི་དགེ་བ་གསོལ་བཞིའི་ལས་ཀྱིས་ཇི་སྲིད་འཚོའི་བར་དུ་
བྱིན་པའི་རིགས་གནས་དེ་དེ་ཡིན་པའི་ཕྱིར། གཉིས་པ་ནི། ལྡན་པའམ་འདྲ་བ་ཉིད་ཀྱང་ངོ། །ཞེས་བཤད་གཞིར་བྱས་ནས། གང་འདྲ་བ་དང། གང་ལ་འདྲ་བ་དང། གང་དང་འདྲ་བ་དང། ཇི་ལྟར་འདྲ་བ་དང་ལུང་དང་སྦྱར་བ་དང་ལྔས་བཤད་དུ་ཡོད་དེ་

[008B]རྫོགས་པ་དང་མུ་བཞིའི་སྒོ་ནས་འདྲ་བར་ལུང་ཞུ་བ་ལས་གསུངས་པའི་ཕྱིར། དེ་ཆོས་ཅན། མུ་བཞིའི་དང་པོ་སེལ་བའི་སྒོ་ནས་རྣམ་དག་གི་ཡུལ་དུ་བསྙེན་པར་མ་རྫོགས་པ་དང་འདྲ་བ་ཡིན་ཏེ། དགེ་སློང་
རྣམ་དག་གིས་བསླབ་བྱིན་ཡུལ་དུ་བྱས་པ་ལས་དམིགས་གསལ་མ་གཏོགས་པ་དགེ་སློང་ལས་གྱུར་པའི་ལྟུང་བ་ཞེ་དྲུག་ཕལ་ཆེར་ན་སྨད་དུ་གྱུར་པའི་ཕྱིར། བསྔོས་བསྒྱུར་ཚིག་ལ་ཁྱད་པར་གསོད། །བསླབ་པ་སྤོང་དང་མི་སྨྲ་འགྲོ་བཞི་ལན་སྨད་ཞུ་བར་
གསུངས༑ ༑དེ་མཚུངས་གཞན་ལ་མདོར་བསྡུས་སྦྱར། །ཞེས་བཟུང་ངོ་།དམིགས་གསལ་ནི། གཞི་མེད་དང་བག་ཙམ་དང་ལྷག་མའི་སྐུར་འདེབས་དང་ཕམ་པ་འཆབ་རྗོད་གཉིས་དང་ལྔ་ནི་ཡུལ་བསླབ་བྱིན་གྱིས་ཀྱང་བསྐྱེད་དོ། །དེ་ཆོས་ཅན། ཡན་ལག་
གི་སྒོ་ནས་རྣམ་དག་གི་ཡུལ་དུ་བསྙེན་པར་མ་རྫོགས་པ་དང་འདྲ་བ་ཡིན་ཏེ། རྣམ་དག་གིས་བསླབ་བྱིན་ཡུལ་དུ་བྱས་པ་ལས་བསྙེན་པར་མ་རྫོགས་པ་སྤྱིས་བསྐྱེད་པའི་ལྟུང་བ་བཞི་རྫོགས་པར་བསྐྱེད་པའི་ཕྱིར། འདོན་དང་གནས་ངན་ལེན་བརྗོད་ལ། །ཞུ་ཆུང་
ལས་གསུང་བསྟན་བཅོས་མཐུན། །ཞུ་ཆེན་ན་སྨད་སྦྱོར་ལ་དགོངས་།བདེན་སྨྲ་ནུབ་ལྷག་མདོར་བསྡུས་སྦྱར། །ཞེས་གསུངས། དེ་ཆོས་ཅན་བསྙེན་པར་མ་རྫོགས་པའི་བྱ་བ་འགྲུབ་པའི་སྒོ་ནས་བསྙེན་པར་མ་རྫོགས་པའི་འདྲ་བ་ཡིན་ཏེ། བསླབ་བྱིན་དགེ་སློང་
གིས་དགེ་སློང་རྣམ་དག་ལ་ཟས་སོགས་སྟོབས་ན་བྱིན་ལེན་ཆགས་པ་དང་རེག་ན་བྱིན་ལེན་འཇིག་པ་སོགས་ཡིན་པའི་ཕྱིར། ལུང་མ་མོ་ལས། བསླབ་པ་བྱིན་པའི་དགེ་སློང་གིས་རང་བཞིན་དུ་གནས་པའི་བསྙེན་པར་རྫོགས་པ་ལ་བྱིན་ཏེ་བྱོས་ཤིག་ཅེས་གསུངས་
པའི་ཕྱིར། དེ་ཆོས་ཅན། རྣམ་དག་གི་བྱ་བ་མི་འགྲུབ་པའི་སྒོ་ནས་བསྙེན་པར་མ་རྫོགས་པ་དང་འདྲ་བ་ཡིན་ཏེ། རྣམ་དག་གི་ལས་ཀྱི་ཁ་སྐོང་དུ་མི་རུང་བ་དང། གནས་མལ་དང། གདིང་བ་བསྡུད་པ་བཅོལ་བྱའི་ཡུལ་དང། ཕྱི་དྲོ་གྲོང་དུ་རྒྱུ་བ་

[009A]༄༅། །བརྗོད་བྱའི་ཡུལ་དང། ཆོས་གོས་བྱིན་གྱིས་རླབས་པའི་ཡུལ་སོགས་ལ་མི་རུང་བའི་ཕྱིར། གདིང་བ་གནས་མལ་བསྡུད་པ་དང་།གྲོང་རྒྱུ་བརྗོད་བྱའི་ཡུལ་གསུམ་ལ། །གོ་མི་ཆོད་པར་ཞུ་པར་གསུངས། །དེ་མཚུངས་
གཞན་ལ་མདོར་བསྡུས་སྦྱར། །ཞེས་བཟུང་ངོ། །གསུམ་པ་ནི། འདྲ་བ་མ་ཡིན་ནོ། །ཞེས་བཤད་གཞིར་བྱས་ནས། གང་འདྲ་བ་མ་ཡིན་པ་སོགས་དོན་ཚན་ལྔས་བཤད་དུ་ཡོད་དེ། བསླབ་བྱིན་དགེ་སློང་དེ་བསླབ་བྱིན་དགེ་སློང་གཞན་གྱི་ཡུལ་དུ་
བསྙེན་པར་མ་རྫོགས་པ་དང་མུ་བཞིའི་སྒོ་ནས་འདྲ་བ་མ་ཡིན་པར་ཞུ་བར་གསུངས་པའི་ཕྱིར། དེ་ཆོས་ཅན། བསླབ་བྱིན་དགེ་སློང་གཞན་གྱི་ཡུལ་དུ་བསྙེན་པར་མ་རྫོགས་པ་དང་མུ་བཞི་གང་གི་སྒོ་ནས་ཀྱང་འདྲ་བ་མ་ཡིན་ཏེ། བསླབ་བྱིན་དགེ་སློང་གིས་
བསླབ་བྱིན་དགེ་སློང་གཞན་ཡུལ་དུ་བྱས་པ་ལས་བརྡེག་གཟས་སོགས་དགེ་སློང་གིས་བསྐྱེད་པའི་ལྟུང་བ་རྣམས་འབྱུང་བ་དང། འདོན་པ་དང་བདེན་སྨྲ་སོགས་མ་རྫོགས་པ་སྤྱིས་བསྐྱེད་པའི་ལྟུང་བ་རྣམས་མི་འབྱུང་བ་དང། སྟོབས་ན་བྱིན་ལེན་མི་ཆགས་པ་སོགས་
དང༑ གནས་མལ་བསྡུད་པ་བཅོལ་བྱའི་ཡུལ་ལ་གོ་ཆོད་པ་སོགས་ཡིན་པའི་ཕྱིར། ཞུ་བར་བསླབ་བྱིན་དགེ་སློང་གིས། །བརྡེག་སོགས་ལྟུང་བྱེད་བསྐྱེད་གསུངས་པ། །བསླབ་བྱིན་ཕན་ཚུན་དགོངས་པར་མངོན་།མུ་གསུམ་ལ་ནི་མདོར་བསྡུས་སྦྱར། །ཞེས་
བཟུང་ངོ། །བཞི་པ་ནི། འདྲ་བ་མ་ཡིན་ནོ། །ཞེས་བཤད་གཞིར་བྱས་ནས་སྔར་ལྟར་དོན་ཚན་ལྔས་བཤད་དུ་ཡོད་དེ། བསླབ་བྱིན་དགེ་སློང་དེ་དགེ་སློབ་མའི་ཡུལ་དུ་བསྙེན་པར་མ་རྫོགས་པ་དང་མུ་བཞིའི་སྒོ་ནས་འདྲ་བ་མ་ཡིན་པར་ཞུ་བར་གསུངས་པའི་ཕྱིར་
དེ་ཆོས་ཅན། དགེ་སློབ་མའི་ཡུལ་དུ་བསྙེན་པར་མ་རྫོགས་པ་དང་འདྲ་བ་མ་ཡིན་ཏེ། དགེ་སློབ་མས་བསླབ་བྱིན་དགེ་སློང་ཡུལ་དུ་བྱས་པ་ལས་དགེ་སློང་ལས་འགྱུར་བའི་ལྟུང་བ་རྣམས་འབྱུང་བ་དང་མ་རྫོགས་པ་ལས་འགྱུར་བའི་ལྟུང་བ་རྣམས་མི་འབྱུང་བ་དང་

[009B] གྲོང་རྒྱུ་སྨྲ་བའི་ཡུལ་ལ་གོ་ཆོད་པ་སོགས་ཡིན་པའི་ཕྱིར། འདིའི་ཤེས་བྱེད་ཀྱི་ལུང་ཡོད་དེ། ལུང་ཞུ་བར་དགེ་སློང་ལ་གང་ཟག་གསུམ་གྱི་གསོག་འཇོག་གིས་གསོག་འཇོག་ཟ་བའི་ལྟུང་བྱེད་བསྐྱེད་པ་དང། དེ་བཞིན་
དགེ་སློང་མ་ལ་གསུམ་དང། བསླབ་བྱིན་དགེ་སློང་ལ་བཞི་དང་བསླབ་བྱིན་དགེ་སློང་མ་ལ་བཞི་དང། དགེ་སློབ་མ་ལ་གང་ཟག་ལྔའི་གསོག་འཇོག་གིས་གསོག་འཇོག་ཟ་བའི་ལྟུང་བ་བསྐྱེད་པར་བཤད་པའི་ཐ་མ་འདི་ཡིན་པར་ཌཱི་ཀར་བཤད་པའི་ཕྱིར་
སྔར་གྱི་མདོ་དེ་དག་གི་དོན་བསྡུས་ན་ལྟུང་བ་སྡེ་ལྔ་གང་རུང་གི་དངོས་གཞི་རྫོགས་པ་ལ་རྟེན་བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་དགོས་པར་བསྟན་པ་ཡིན་ཏེ། སྡོམ་པ་བླངས་ཀྱང་རྫོགས་པར་མ་བླངས་པ་དང། རྫོགས་པར་བླངས་ཀྱང་མ་སྐྱེས་པ་དང་
སྐྱེས་ཀྱང་ཐུན་མོང་གི་ཕམ་པ་འཆབ་བཅས་ཀྱིས་ཉམས་པ་རྣམས་ལ་སྡེ་ལྔའི་དངོས་གཞི་མི་འབྱུང་བར་བཤད་པ་དང། བསླབ་བྱིན་དགེ་སློང་དེ་སྡེ་ལྔ་བསྐྱེད་པའི་རྟེན་དུ་རྣམ་དག་དང་འདྲ་བར་བཤད་པ་དེའི་ཕྱིར། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་
ལྡན་པ་དེ། སྐབས་འདིའི་ཡན་ལག་གི་ངོ་བོ་ཡིན་ལ། གང་ལ་སྦྱར་བའི་གཞི་ནི་ལྟུང་བ་སྡེ་ལྔ་ཀ་ལ་སྦྱར་དགོས། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་མི་ལྡན་པ་དེ། སྐབས་འདིའི་སེལ་བའི་ངོ་བོ་ཡིན་ཞིང། དབྱེ་ན། སྡོམ་པ་གཏན་ནས་མ་བླངས་པ་
དང༑ བླངས་ཀྱང་རྫོགས་པར་མ་བླངས་པ་དང། རྫོགས་པར་བླངས་ཀྱང་མ་སྐྱེས་པ་དང། སྐྱེས་ཀྱང་གསོར་མི་རུང་བར་ཉམས་པ་དང་བཞིའོ། །ཅི་འགྱུར་ནི། དང་པོ་ལ་གཏན་ནས་ལྟུང་མེད་དང། གཉིས་པ་ལ་བླངས་འདས་ཕྱོགས་མཐུན་ལྟུང་མེད་གསུམ་ཅི་
རིགས་དང། ཕྱི་མ་གཉིས་ལ་ཉེས་བྱས་ཁོ་ནར་འགྱུར་རོ། ༄༅།གཉིས་པ་བསམ་པའི་ཡན་ལག་སེལ་བ་དང་བཅས་པ་སྟོན་པར། འགྲོ་བ་གཞན་གྱི་ཞེས་སོགས་མདོ་ཚ་ན་གཉིས་བྱུང། སྔགས་དང་རྫས་ལ་སོགས་པས་འགྲོ་བ་གཞན་དུད་འགྲོ་ལ་སོགས་པའི་རྣམ་པ་སྟེན་༄༅། །པའི་དགེ་སློང་དེ་རང་ལ་དགེ་སློང་གི་འདུ་ཤེས་ཡོད་པས་མཚོན་པའི་ཤེས་པ་རང་བཞིན་དུ་གནས་པ་ཡིན་ན་སྡེ་ལྔ་ཕལ་ཆེར་བསྐྱེད་པའི་རྟེན་དུ་ལུས་ཐ་མལ་དུ་གནས་པ་དང་འདྲ་བར་བསྟན་པ་ལ། འགྲོ་བ་གཞན་གྱི་རྣམ་པ་སྟེན་པ་ན་དགེ་སློང་
གི་འདུ་ཤེས་ཡོད་པ་ལའོ། །ཞེས་བྱུང། འགྲོ་བ་གཞན་གྱི་རྣམ་པ་སྟེན་པའི་དགེ་སློང་དེ་གཟུགས་བསྒྱུར་བའི་སྟོབས་ཀྱིས་རང་ལ་དགེ་སློང་གི་འདུ་ཤེས་མེད་པར་འགྱུར་ན་སྡེ་ལྔའི་གཞི་ལ་ཞུགས་ཀྱང་དངོས་གཞི་མི་བསྐྱེད་པར་ན་སྨད་དུ་བསྟན་པ་ལ། མེད་ན་
ནི་ན་སྨད་པ་ཉིད་དོ། །ཞེས་བྱུང། འདྲ་བ་ཉིད་དོ་ཞེས་བཤད་གཞིར་བྱས་ནས། གང་འདྲ་བ་དང། གང་དང་འདྲ་བ་དང། གང་ལ་འདྲ་བ་དང། གང་གི་ཚེ་འདྲ་བ་དང། ཇི་ལྟར་འདྲ་བ་དང་ལུང་དང་སྦྱར་བ་དང་དྲུག་གིས་བཤད་དུ་ཡོད་དེ་
འགྲོ་བ་གཞན་གྱི་རྣམ་པ་སྟེན་པའི་དགེ་སློང་དེ་ལུས་ཐ་མལ་དུ་གནས་པའི་དགེ་སློང་དང་སྡེ་ལྔ་ཕལ་ཆེར་བསྐྱེད་པའི་རྟེན་དུ་ཤེས་པ་རང་བཞིན་དུ་གནས་པའི་ཚེ་ལྟུང་པའི་གཞི་ལ་ཞུགས་ན་དངོས་གཞི་འབྱུང་བ་ནི་འདྲ་བར་ལུང་ཞུ་བར་གསུངས་པའི་ཕྱིར་ཞུ་བར་མི་
ཚངས་སྤྱོད་དང་སྲོག་གཅོད་བཞིར། །སྦྲུལ་ཚེ་ལྟུང་བ་རྫོགས་པར་དངོས་སུ་གསུངས། །བལ་འཁུར་སྐྱེ་བ་གཅོད་དང་དོན་མཐུན་སོགས། །མ་གཏོགས་སྡེ་ལྔ་གཞན་ལ་མདོར་བསྡུས་སྦྱར། །ཞེས་བཟུང་ངོ། །བཤད་ཚུལ་འདི་ནི་བམ་པོ་ལྔ་བཅུ་བར་
ཕམ་ལྷག་བཅུ་བདུན་དང། སྤང་ལྟུང་དང་པོ་དང། ལྟུང་བྱེད་འབའ་ཞིག་དང་པོ་དང། སོར་བཤགས་དང་པོ་རྣམས་ཀྱི་སྐབས་སུ་འགྲོ་བ་གཞན་གྱི་རྣམ་པ་བསྟན་པ་ན་དགེ་སློང་གི་འདུ་ཤེས་ཡོད་པ་ལ་ན་སྨད་པ་མེད་པར་གསུངས་པ་བཞིན་དུ་རིན་ཆེན་ཕྲེང་བ་དང་
སྦྱིར་བསྟན་གྱི་ཡིག་ཆ་གཉིས་ཀར་སྦྲུལ་ཚེ་དགེ་སློང་གི་འདུ་ཤེས་ཡོད་པ་ལ་བལ་འཁུར་བ་དང་སྐྱེས་པ་གཅོད་པ་སོགས་མ་གཏོགས་སྡེ་ལྔ་ཕལ་ཆེར་གྱི་དངོས་གཞི་རྫོགས་པར་གསུངས་པས་དེའི་དབང་དུ་བྱས་ལ། མཚོ་ཌཱིཀ་དང་བསླབ་བྱ་ཆེན་མོ་དང་ཡིག་

[010B]ལྷག་དང་པོ་གཉིས་དང་མ་བྱིན་ལེན་ཏེ་ལྟུང་བ་བདུན་མ་གཏོགས་པའི་སྡེ་ལྔ་གཞན་གྱི་དངོས་གཞི་རྫོགས་པ་ལ་རྟེན་གྱི་གང་ཟག་ལུས་ཐ་མལ་དུ་གནས་པ་ཡན་ལག་ཏུ་དགོས་པར་གསུངས་ཏེ། བལ་འཁུར་
དང་སྐྱེས་པ་གཅོད་པ་དང་དོན་མཐུན་དང་སྦེད་པའི་ལྟུང་བྱེད་བཞི་རྫུ་འཕྲུལ་གྱིས་བྱས་ན་ན་སྨད་དང། རྫུན་ཕམ་དང་འཁྲིག་ཚིག་སྨྲ་བ་ལ་སོགས་པའི་ལྟུང་བ་བཞི་བཅུའི་སྐབས་སུ་ལུས་མི་སྣང་བར་བྱས་ན་ན་སྣང་དུ་ལུང་ཞུ་བར་གསུངས་པའི་ཕྱིར། མཚོ་ཌཱིཀ་
ལས༑ བལ་འཁུར་སྐྱེ་བ་གཅོད་པ་དང། །དོན་མཐུན་དང་ནི་སྦེད་དང་བཞི། །རྫུ་འཕྲུལ་གྱིས་བྱས་ན་སྨད་གསུངས། །ཞེས་དང་ཕ་མ་རྫུན་འཁྲིག་ཚིག་བསྙེན་བཀུར་དང། །གཞི་མེད་བག་ཙམ་བལ་འཁུར་དང། །བདེན་སྨྲ་དོན་མཐུན་གྲུ་
དབེན་གཉིས། །འདུག་གནས་འདུས་ཟ་ཉལ་ཤོམ་གཉིས། །གཅེར་བུ་རྡེག་གཟས་ནུབ་ལྷག་དང། །སྨྲ་དང་བསྙིལ་བསྡུད་འགྱོད་བསྐྱེད་དང་།རྩེ་དང་ལྷན་ཅིག་དངས་བྱེད་སྦེད། །གཞི་དང་སྐྱེས་མེད་རྐུ་དང་ཉན། །མི་སྨྲ་མ་གུས་དུས་མིན་འགྲོ་
ཟས་བཅས་སྐྱ་རིངས་ང་གདོད་དང། །སོ་སོར་བཤགས་བྱ་བཞི་རྣམས་ཏེ། །དེ་ལྟར་ལྟུང་བ་བཞི་བཅུ་ལ། །ལུས་མི་སྣང་བྱས་ན་སྨད་གསུངས། །ཞེས་གསུངས་སོ། །འདི་ལྟར་བཤད་ཚུལ་མི་མཐུན་པ་ལ་ཁ་ཅིག་གིས་སྲོག་གཅོད་བཞི་ཕམ་ལྷག་དང་པོ་
གཉིས་མ་བྱིན་ལེན་ཏེ་བདུན་མ་གཏོགས་པའི་སྡེ་ལྔ་གཞན་ལ་རྟེན་གྱི་གང་ཟག་དགེ་སློང་རང་ཉིད་ཀྱི་ལུས་མི་སྣང་བར་མ་བྱས་པ་ཡན་ལག་ཏུ་དགོས་ཀྱང། ལུས་ཐ་མལ་དུ་གནས་པ་ཡན་ལག་ཏུ་མི་དགོས་ཏེ། འགྲོ་བ་གཞན་གྱི་རྣམ་པ་སྟེན་པ་ལ་ཕམ་པ་བཞི་ཀའི་
དངོས་གཞི་རྫོགས་པར་བམ་ལྔར་གསུངས་པ་དང། ལུས་མི་སྣང་བར་བྱས་པ་ལ་རྫུན་སྨྲའི་ཕམ་པ་སོགས་ལྟུང་བ་བཞི་བཅུའི་དངོས་གཞི་མི་རྫོགས་པར་ལུང་ཞུ་བར་གསུངས་པ་གཉིས་མི་འགལ་བར་བཤད་ཚུལ་ཡོད་པའི་ཕྱིར་དང། འགྲོ་བ་གཞན་གྱི་རྣམ་པ་

[011A]༄༅། །སྟེན་པ་དང་ལུས་མི་སྣང་བར་བྱས་པ་གཉིས་ལ་བཅས་པ་རྣམ་འཇོག་གི་དགག་བྱ་རྫོགས་མ་རྫོགས་ཀྱི་ཁྱད་པར་ཡོད་པའི་ཕྱིར་ཏེ། འགྲོ་བ་གཞན་གྱི་རྣམ་པ་སྟེན་བས་མིའི་ཆོས་བླ་མ་སྨྲ་བ་ལས་ལུས་མི་སྣང་བར་བྱས་པས་སྨྲ་བ་ནི་དགག་
བྱ་ཆུང་བར་མངོན་སུམ་གྱིས་གྲུབ་པའི་ཕྱིར་ཟེར་མཁན་ཡང་ཡོད་དེ། བློ་ལྡན་རྣམས་ཀྱི་ཐག་གཅོད་མི་སྔ་བར་དཔྱོད་ཅིག་རང་ལ་ཡིད་གཏད་པའི་ཚེ་བདག་དགེ་སློང་ཡིན་ནོ་སྙམ་པའི་འདུ་ཤེས་མངོན་གྱུར་བསྐྱེད་ཐུབ་པའི་མཚོན་པའི་ཤེས་པ་རང་བཞིན་དུ་
གནས་པ་དེ། སྐབས་འདིའི་བསམ་པའི་ཡན་ལག་གི་ངོ་བོ་ཡིན་ཏེ། སྡེ་ལྔའི་དངོས་གཞི་རྫོགས་པ་ལ་རང་ལ་དགེ་སློང་གི་འདུ་ཤེས་ཡོད་མི་དགོས་པའི་ཕྱིར་དང། རིན་ཆེན་ཕྲེང་བ་ལས། མདོས་ནི་ཤེས་པ་གཏད་ཐུབ་པ་དང་མི་ཐུབ་པ་ཉིད་བསྟན་པར་
མངོན་ནོ། །ཞེས་དང། རྩ་བར། བདག་ནི་ཉམས་པའོ་སྙམ་པའི་བསམ་པ་ཅན་ལ་ཡང་མེད་དོ། །ཞེས་གསུངས་པའི་ཕྱིར། གང་ལ་སྦྱར་བའི་གཞི་ནི་ལྟུང་བ་སྡེ་ལྔའི་དངོས་གཞི་ཐམས་ཅད་དོ་།ཤེས་པ་རང་བཞིན་དུ་མི་གནས་པ་དེ། འདིའི་
སེལ་བའི་ངོ་བོ་ཡིན་ལ། དབྱེ་ན། གཟུགས་བསྒྱུར་བའི་དབང་གིས་དགེ་སློང་གི་འདུ་ཤེས་མེད་པར་གྱུར་པ་དང། སྨྱོ་བ་དང། སེམས་འཁྲུགས་པ་དང། ཚོར་བས་གཟེར་བ་སྟེ་གཙོ་བོ་བཞི་དང། གཉིད་ལོག་པ་དང། རྫས་ཀྱིས་མྱོས་པ་དང་
སྙོམས་པར་ཞུགས་པ་དང། བརྒྱལ་བ་སྟེ་གཙོ་བོ་མ་ཡིན་པ་བཞི་དང་བརྒྱད་དོ། །ཅིར་འགྱུར་ལ་གསུམ་ལས། དང་པོ་སྦྱོར་མཐའ་གཉིས་ཀར་ཤེས་པ་རང་བཞིན་དུ་མི་གནས་ན་སྤྱོར་དངོས་ཀྱི་ལྟུང་བ་གང་ཡང་མི་བསྐྱེད་དེ། བཟློག་བསྒྲུབ་པར་མི་
ནུས་པའི་ཕྱིར། གཉིས་པ་སྦྱོར་བའི་ཚེ་རང་བཞིན་དུ་མི་གནས་ལ་མཐར་ཐུག་གི་ཚེ་རང་བཞིན་དུ་གནས་ན་སྦྱོར་ལྟུང་མེད་ཅིང་དངོས་གཞི་ནི་སྦྱོར་མཐའ་གཉིས་ཀ་འཕེན་པས་འགྲུབ་པ་ལ་ལྟུང་མེད་དང། གཉིས་ཀ་འཕེན་པས་མི་འགྲུབ་པ་དང་

[011B]ཏེ། མཐར་ཐུག་ཡོད་ཀྱང་རང་བཞིན་དུ་གནས་པ་ལ་སྦྱོར་བ་མེད་པའི་ཕྱིར། གསུམ་པ་སྦྱོར་བའི་ཚེ་རང་བཞིན་དུ་གནས་ལ་མཐར་ཐུག་གི་ཚེ་མི་གནས་ན་སྦྱོར་ལྟུང་འབྱུང་ཞིང། དངོས་གཞི་ནི་གཙོ་
པོ་བཞི་ལ་ལྟུང་བ་མེད་ལ། ཕལ་བ་བཞིའི་དབང་དུ་བྱས་ན་འཕེན་པས་མི་འགྲུབ་པ་གསུམ་ལ་ན་སྨད་དང། སྦྱོར་མཐའ་གཉིས་ཀར་འཕེན་པས་འགྲུབ་པ་ལ་དངོས་གཞི་རྫོགས་པར་གསུངས་ཏེ། བཤད་ཚུལ་འདི་ལྟར་ན་མེད་ན་ནི་ན་སྨད་པ་ཉིད་དོ། །ཞེས་པ་
སྦྱོར་བར་ཤེས་པ་རང་བཞིན་དུ་གནས་པའི་དབང་དུ་བྱས་ཏེ་ཌཱིཀར། སྦྱོར་བ་ཙམ་ཁོ་ན་ལ་ཁ་ན་མ་ཐོབ་འདིར་འགྱུར་གྱི་དངོས་གཞི་ཉིད་དུ་ནི་མི་འགྱུར་རོ། །འདི་ནི་གང་གི་ཚེ་དགེ་སློང་དུད་འགྲོ་ལ་སོགས་པའི་གཟུགས་ཀྱིས་མི་ཚངས་པར་སྤྱོད་པ་བྱེད་
འདོད་པ་དེའི་ཚེ་སྲིད་དོ། །ཞེས་གསུངས་པའི་ཕྱིར་དང། སྦྱོར་མཐའ་གཉིས་ཀར་ཤེས་པ་རང་བཞིན་དུ་མི་གནས་ན་ལྟུང་མེད་དུ་བཤད་པ་དེའི་ཕྱིར། འོན་ཀྱང་རང་ཉིད་དུད་འགྲོར་སྤྲུལ་བའི་དགེ་སློང་གིས་དགེ་སློང་གི་འདུ་ཤེས་མེད་པར་མི་ལ་མིར་འདུ་ཤེས་ཏེ་
བས་དོན་དངོས་གཞིའི་རྣམ་པའི་སྦོམ་པོ་བསྐྱེད་པར་ཡིག་ཆར་གསུངས་པས་དཔྱད་དགོས་སོ། །ཤེས་པ་རང་བཞིན་དུ་གནས་པ་དེ་ལྟུང་བ་དངོས་གཞི་ཀུན་གྱི་ཐུན་མོང་བའི་ཡན་ལག་ཡིན་ཏེ། ལྟུང་བའི་དངོས་གཞི་རྫོགས་པ་ལ་སྦྱོར་བའི་དུས་སུ་ཤེས་པ་རང་བཞིན་དུ་
གནས་པ་ཞིག་དགོས་པའི་ཕྱིར་དང། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་དང། བསླབ་ཚིགས་གཅིག་པ་དང་བསླབ་རྒྱུན་གཅིག་པ་དང། རང་རང་གི་ལས་དང་པོ་པ་མ་ཡིན་པ་དང། ཤེས་པ་རང་བཞིན་དུ་གནས་པ་སྟེ་ལྟུང་
བ་དངོས་གཞི་ཀུན་གྱི་ཐུན་མོང་གི་ཡན་ལག་ལྔ་ཡོད་པའི་ཕྱིར་མཐར་ཐུག་གི་དུས་སུ་ཤེས་པ་རང་བཞིན་དུ་མི་གནས་པ་ལ་ལྟུང་བའི་དངོས་གཞི་རྫོགས་པ་ཡོད་དེ། གཉིད་ལོག་པ་ལ་ནུབ་ལྷག་དང་བུད་མེད་དང་ལྷན་ཅིག་ཉལ་བའི་ལྟུང་བྱེད་འབྱུང་བ་ཡོད་པ་

[012A]༄༅། །གང་ཞིག། སྙོམས་པར་འཇུག་པ་ལ་ཁང་བའི་ལྷག་མ་འབྱུང་བ་ཡོད་པའི་ཕྱིར། འགོག་སྙོམས་པ་ལ་ལྟུང་བ་གསར་དུ་འབྱུང་བ་ཡོད་མེད་དཔྱད་དགོས་ཏེ། ཕྱིར་མི་འོང་དང་དགྲ་བཅོམ་པས་མི་དགེ་
བ་གསར་བསགས་མེད་ཅིང། སེམས་མེད་པའི་རྒྱུད་ལ་རྣམ་པར་རིག་བྱེད་མི་འབྱུང་ལ། རྣམ་པར་རིག་བྱེད་མ་ཡིན་པའི་གཟུགས་ལ་ལུང་མ་བསྟན་མེད་པའི་ཕྱིར། འོན་ཀྱང་ལྟང་བ་འགའ་ཞིག་ལུས་ངག་ཏུ་ཐོན་མ་ཐོན་དང་རིག་བྱེད་ཡོད་མེད་ལ་
རྩོད་ཚུལ་མང་ངོ།    ༈   བྱུང་བཅས་པ་སྟོན་པར། ཚིགས་སྔ་མར་ཞེས་སོགས་མདོ་ཚན་བཞི་བྱུང། བསླབ་ཚིགས་སྔ་མའི་རྟེན་ལ་སྦྱོར་བ་བྱས་པ་དེ་ཁོ་ནས་བསླབ་ཚིགས་ཕྱི་མ་དགེ་སློང་གི་རྟེན་ལ་མཐར་
ཐུག་གྲུབ་པ་ལ་ཡང་སྡེ་ལྔའི་དངོས་གཞི་མི་འབྱུང་བར་ན་སྨད་དུ་བསྟན་པ་ལ། ཚིགས་སྔ་མར་སྦྱོར་བ་བྱས་པ་ལ་ལང་ངོ་།ཞེས་བྱུང། སྔོམ་གསུམ་རིམ་མནོས་ཀྱི་དགེ་སློང་གི་རྟེན་ལ་སྦྱོར་བ་བྱས་ནས་དགེ་ཚུལ་དུ་བ་བབ་པ་ན་མཐར་ཐུག་གྲུབ་
ན་སྦྱོར་བ་བྱེད་པ་པོའི་ཚིགས་ཕྱི་མ་དགེ་སློང་ལ་སྦྱོར་བའི་ན་སྣང་པ་དེ་དང་ལྡན་པར་བསྟན་པ་ལ། ཕྱི་མ་ལ་ཡང་དེ་དང་ལྡན་པ་ཉིད་ཡིན་ནོ། །ཞེས་བྱུང། མདོ་འདི་གཉིས་ཀྱི་དོན་འདི་ལྟར་ཡིན་པར་མཚོ་ཊཱིཀ་དང་བསླབ་བྱ་ཆེན་མོ་སོགས་ལས་བཤད་དེ་
སློབ་དཔོན་ཤཱཀྱ་འོད་ཀྱི་དགོངས་པའོ། །མེད་དུ་མི་རུང་བའི་སྦྱོར་བ་བརྩམས་པ་ནས་མཐར་ཐུག་གྲུབ་པའི་བར་བསྙེན་རྫོགས་ཀྱི་བསླབ་པའི་ཚིགས་དང་ལྡན་པ་དེ། སྐབས་འདིའི་ཡན་ལག་གི་ངོ་བོ་ཡིན་ཏེ། ལུང་ཞུ་བར་རྫུན་སྨྲའི་ཕམ་པ་ལ་
སོགས་པའི་ལྟུང་བ་བཞི་བཅུ་རྩ་གཉིས་མ་གཏོགས་སོར་བཤགས་ཡན་ཆད་ཀྱི་སྡེ་བཞི་པོ་རེ་རེ་ལ་བསླབ་ཚིགས་གཅིག་པ་ཡན་ལག་ཏུ་དགོས་པར་དངོས་སུ་གསུངས་པ་རྣམས་འདིར་ཚིག་གཅིག་ཏུ་བསྡུས་ཤིང་རྫུན་སྨའི་ཕམ་པ་ལ་སོགས་པ་ལ་

[012B] མེད་དུ་མི་རུང་པའི་སྦྱོར་བ་བརྩམས་པ་ནས་མཐར་ཐུག་གྲུབ་པའི་བར་དུ་བསླབ་ཚིགས་གཞན་དུ་འཕོས་པ་དེ། སྐབས་འདིའི་སེལ་པའི་ངོ་བོ་ཡིན་ལ། ཅིར་འགྱུར་ནི། དགེ་ཚུལ་གྱི་རྟེན་ལ་སྦྱོར་བ་བྱས་ནས་དགེ་སློང་
གི་རྟེན་ལ་མཐར་ཐུག་གྲུབ་པ་ལྟ་བུ་ལ་སྤྱིར་བཏང་ལ་དངོས་གཞིའི་རྣམ་པའི་ན་སྨད་དུ་འགྱུར་ཞིང། དམིགས་གསལ་འཆང་འབྲལ་ལྟ་བུ་རྣམས་བསླབ་ཚིགས་ཀྱི་སེལ་བ་ལན་སྨད་དུ་འགྱུར་བ་མེད་དོ་།ལོ་དྲུག་གི་སྟན་ལ་བསླབ་ཚིགས་མར་
འཕོས་པ་ལ་སྦྱོར་ལྟུང་བསྐྱེད་ཀྱང་ཡར་འཕོས་པ་ལ་ལྟུང་བ་མེད་དོ། །ཞུ་བར་ཕམ་པ་དང་པོ་གསུམ་དང་ལྷག་མ་དང་པོ་ལ་སོགས་པའི་ལྟུང་བ་བཅུ་གསུམ་གྱི་སྐབས་སུ་བསླབ་ཚིགས་ཐ་དད་པ་ལ་དངོས་གཞི་རྫོགས་པར་གསུངས་པ་ནི་བསླབ་
ཚིགས་ཕྱི་མའི་རྟེན་ལ་མེད་དུ་མི་རུང་བའི་སྦྱོར་བ་ཡོད་པ་ལ་དགོངས་པར་མཆོ་ཌཱིཀ་ལས་གསུངས་སོ། །ཕམ་པ་སྔ་མ་གསུམ་དང་འབྱིན། །འཁྲིག་ཚིག་བསྙེན་དཀུར་སྨྱན་བྱེད་དང། །གཞི་མེད་བག་ཙམ་ལྷག་མའི་སྐུར། །འདེབས་སྦྱོང་
གསོད་དང་བཅུ་གསུམ་ལ། །ཞུ་བར་བསླབ་ཚིགས་ཐ་དད་པར། །དངོས་གཞི་རྫོགས་པར་གསུངས་པ་ནི། །བསླབ་ཚིགས་ཕྱི་མར་མེད་མི་རུང་།སྦྱོར་བ་སླར་ཡང་བྱས་པར་དགོངས། །ཞེས་བཟུང་ངོ། །རྫས་དཀོན་ཞིང་རིན་ཆེ་བས་བསྐྱེད་
པའི་ལྟུང་བ་དེའི་རྒྱུར་གྱུར་བའི་རྫས་དངོས་སུ་བཀག་པ་དེ་བས་བཟང་པོ་དཀོན་ཞིང་རིན་ཆེ་བ་ལ་ཡང་བཀག་པ་དེ་དང་ལྡན་པར་བསྟན་པ་ལ། རྫས་བཀག་པ་བས་བཟང་པོ་ལ་ཡང་དེ་དང་ལྡན་པ་ཉིད་ཡིན་ནོ། །ཞེས་བྱུང། རྫས་དཀོན་ཞིང་རིན་ཆེ་བས་བསྐྱེད་
པ་དེ་དང་བཟང་ངན་འདྲ་བ་ལ་ཡང་བཀག་པ་དེ་དང་ལྡན་པར་བསྟན་པ་ལ། འདྲ་བ་ལ་ཡང་ངོ། །ཞེས་བྱུང། ཡུལ་དུས་འགའ་ཞིག་ཏུ་བལ་ནག་སོ་ལས་བལ་དཀར་པོ་དཀོན་ཞིང་རིན་ཆེ་བར་འགྱུར་ན་བལ་དཀར་པོས་སྟན་བྱེད་ན་སྤང་

[013A]༄༅། །ལྟུང་བྱུང་བ་ལྟ་བུ་དང། སྲིན་བལ་དང་བཟང་ངན་འདྲ་བ་དུ་ཀུ་ལའི་རས་དང་རྩ་ལས་བྱས་པའི་མོན་དར་གྱིས་སྟན་བྱང་ན་སྤང་ལྟུང་འབྱུང་བ་ལྟ་བུའོ། །ལྟུང་བའི་གཞིར་གྱུར་པའི་རྫས་དཀོན་ཞིང་རིན་ཆེ་བ་ཡན་ལག་ཏུ་དགོས་
པའི་ལྟུང་བ་བཅུ་གཅིག་ཡོད་དེ། སྲིན་བལ་འབའ་ཞིག་ཆ་གཉིས་དང། །བལ་འཁུར་རྨེལ་དང་གསེར་དངུལ་རེག་མངོན་མཚན་ཉོ་ཚོང་གསོང་པ་སླང། །ལོངས་བ་ཁབ་རལ་བཅུ་གཅིག་སྟེ། །རིན་ཕྲེང་གསུངས་ཤིང་འདུལ་འཛིན་གྱིས། །
བལ་འཁུར་བལ་རྨེལ་ཉོ་ཚོང་དོར། །ཞེས་བཟུང་ངོ། །ཌཱིཀ་དང་བམ་ལྔ་ལྟར་ན་ཚིགས་སྔ་མར་ཞེས་སོགས་མདོ་གཉིས་ཀྱི་དོན་སྔར་བཤད་པ་ལས་གཞན་དུ་བཤད་དེ། ཚིགས་སྔ་མ་དགེ་ཚུལ་ལ་སོགས་པའི་རྟེན་ལ་རྐུ་བ་ལ་སོགས་པའི་སྦྱོར་
བ་བྱས་ནས་བསྙེན་པར་རྫོགས་པའི་རྟེན་ལ་མཐར་ཐུག་འགྲུབ་ན་སྦྱོར་བའི་ཉེས་བྱས་ཙམ་དང་ལྡན་པ་ཡིན་གྱི། བསྙེན་པར་རྫོགས་པའི་ཚེ་འདུན་པ་ལོག་པས་དངོས་གཞི་ལྟུང་མེད་དུ་བསྟན་པ་ལ་ཚིགས་སྔ་མར་ཞེས་སོགས་བྱུང༑ དགེ་སློང་
གི་རྟེན་ལ་རྐུ་བ་ལ་སོགས་པའི་སྦྱོར་བ་བྱས་ནས་དགེ་ཚུལ་ཏུ་དབབ་པའི་རྟེན་ལ་མཐར་ཐུག་འགྲུབ་ན་ཚིགས་ཕྱི་མ་དགེ་སློང་ལ་ཡང་དགེ་ཚུལ་གྱི་སྡོམ་པའི་རྒྱུན་དང་ལྡན་པ་ཡིན་པས་ཕམ་པ་དང་འདྲ་བའི་ཉེས་བྱས་ཀྱི་དངོས་གཞི་རྫོགས་
པར་བསྟན་པ་ལ་ཕྱི་མ་ལ་ཡང་ཞེས་སོགས་བྱུང། དེ་ཡང་བསླབ་ཚིགས་མར་དབབ་བའི་ཚེ་འདུན་པ་མ་ལོག་པའི་རྒྱུ་མཚན་གྱིས་ཡིན་ཞིང། བསླབ་ཚིགས་ཡར་འཕོས་པའི་ཚེ་འདུན་པ་ལོག་པ་ཡིན་ཏེ་འདུན་པ་མ་ལོག་ན་ཡན་
ལག་ངེས་པ་དང་མ་བྲལ་བས་སྔོམ་པ་མི་སྐྱེ་བར་འགྱུར་བའི་ཕྱིར། ཞེས་བཞེད་དོ། །མཚོ་ཌཱིཀ་ལྟར་ན། བསླབ་ཚིགས་ཡར་འཕོས་པའི་ཚེ་འདུན་པ་ལོག་མི་དགོས་ཏེ། ཡན་ལག་ངེས་བ་ནི་སྤང་བྱའི་བྱེ་བྲག་སྦོང་བར་མི་འདོད་པ་

[013B] བསྙེན་པར་རྫོགས་པ་ལ་སྡོམ་པའི་མི་མཐུན་ཕྱོགས་མཐའ་དག་སྤོང་བར་འདོད་པ་ཙམ་གྱིས་ཆོག་གི་རེ་རེ་ནས་དམིགས་ཀྱིས་འགར་ནས་ལོག་མི་དགོས་པས་བསླབ་ཚིགས་ཕྱི་མར་དངོས་གཞིའི་ན་སྨད་འབྱུང་བ་ལ་འགལ་བ་མེད་ཅེས་བཞེད་
པར་སྣང་ངོ། །བཞི་པ་མཚན་གྱི་ཡན་ལ་གཞར་བྱུང་དང་བཅས་པ་སྟོན་པར། མཚན་གྱུར་བ་ནི་དེའི་ཞིང་ཉིད་ཡིན་ནོ། །ཞེས་སོགས་མདོ་ཚ་ན་དགུ་བྱུང། མཚན་ཉིད་ཅི་འདྲ་བའི་ལྟུང་བའི་སྦྱོར་བ་བྱེད་བཞིན་པར་མཚན་གྱུར་བ་ནི་དངོས་གཞི་
འབྱུང་བའི་ཞིང་དང། མཚན་ཉིད་ཅི་འདྲ་བའི་ལྟུང་བ་རྫོགས་པར་བྱས་ནས་མཚན་གྱུར་པ་ནི་དངོས་གཞིའི་ལྟུང་བ་དེ་སོ་ན་གནས་པའི་ཞིང་དུ་བསྟན་པ་ལ། མཚན་གྱུར་པ་ནི་དེའི་ཞིང་ཉིད་ཡིན་ནོ། །ཞེས་བྱུང། དེའི་མཚན་གཞི་ཡོད་དེ། དཔེར་ན་
དགེ་སློང་གིས་མི་ཕ་རོལ་པོ་ལ་འཆི་ངེས་ཀྱི་མཚོན་བསྣུན་ནས་མར་མཚན་གྱུར་ན་ཕ་རོལ་པོ་ཤི་བའི་ཚེ་དེ་འདྲ་བའི་དགེ་སློང་མ་ལ་གསོད་ཕམ་བྱུང་བ་དང། སྨྱན་བྱེད་པའི་ལྷག་མ་བྱུང་བའི་དགེ་སློང་དེ་མར་མཚན་གྱུར་བའི་ཚེ་དེ་འདྲའི་དགེ་སློང་མའི་རྒྱུད་ལ་
སྨྱན་བྱེད་པའི་ལྷག་མ་དེ་སོ་ན་གནས་པ་ལྟ་བུ་ཡིན་པའི་ཕྱིར་མཚོ་ཌཱིཀ་ལས་མདོ་འདི་མཚན་ཉིད་ཅི་འདྲ་བ་ཁོ་ན་དང་སྦྱར་ཞིང། རིན་ཕྲེང་ལས་ལྟུང་བ་ཐམས་ཅད་ལ་སྤྱིར་བཏང་བའི་མདོར་གསུངས་ཀྱང་དོན་མི་འགལ་བར་སེམས་སོ། །མཚན་
ཕྱི་མ་ལ་ཏེ་ན་སྨད་པའི་དོན་ཏེ་ལྟུང་བ་ཆུང་བའི་སྦྱོར་བ་བྱེད་བཞིན་པར་མཚན་གྱུར་ན་སྦྱོར་བའི་ལྟུང་བ་ཆུང་ངུ་སོ་ན་གནས་པ་ལས་ལྟུང་བ་ཆེ་བའི་དངོས་གཞི་མི་བསྐྱེད་པར་བསྟན་པ་ལ། ན་སྨད་པའི་དོན་གྱི་སྦྱོར་བ་གང་ཡིན་པ་ཉིད་ལས་སོ་
ཞེས་བྱུང། འདིའི་ན་སྨད་པ་ནི་མཚན་ཕྱི་མ་ལ་ལྟོས་ན་ལྟུང་བ་ཆུང་ངུའི་དོན་ནོ། །དེའི་མཚན་གཞི་ནི། དཔེར་ན། དགེ་སློང་མས་འབྱིན་པའི་ལྟུང་བྱེད་ཀྱི་སྦྱོར་བ་བྱེད་བཞིན་པར་མཚན་གྱུར་ན་མཚན་ཕྱི་མའི་རྟེན་ལ་འབྱིན་ལྷག་མི་བསྐྱེད་

[014A]༄༅། །པ་ལྟ་བུ་སྟེ། མདོ་འདི་ནི་མཚན་སྔ་མའི་རྟེན་ལ་ལྟུང་བ་ཆུང་ངུའི་སྦྱོར་བ་བྱེད་བཞིན་པར་མཚན་གྱུར་བས་བཅས་པ་ཆེར་གྱུར་པ་ཐམས་ཅད་ལ་སྦྱར་བར་བྱའོ། །མཚན་སྔ་མའི་རྟེན་ལ་ལྟུང་བ་ཆེ་བའི་དངོས་གཞི་རྫོགས་པར་བྱས་
པ་ནི་མཚན་གྱུར་པའི་ཚེ་བཅས་པ་ཆུང་ངུར་གྱུར་ན་ལྟུང་བ་ཡང་དེ་ཉིད་དེ་ཆུང་ངུར་གྱུར་པར་བསྟན་པ་ལ། བྱས་པ་ནི་དེ་ཉིད་ཡིན་ནོ། །ཞེས་བྱུང། དེའི་མཚན་གཞི་ནི། དཔེར་ན། རེག་ཕམ་བྱུང་བའི་དགེ་སློང་མ་མཚན་གྱུར་པའི་ཚེ་
བཅས་པ་ཆུང་ངུར་གྱུར་པས་སྔར་གྱི་རེག་ཕམ་ཡང་སྦོམ་པོར་གྱུར་པ་ལྟ་བུའོ། །མདོ་འདི་ནི་མཚན་ཕྱི་མ་ལ་ལྟོས་ཏེ་ལྟུང་བ་ཆེ་བ་བྱུང་བའི་དགེ་སློང་དེ་མཚན་གྱུར་པའི་ཚེ་བཅས་པ་ཆུང་ངུར་གྱུར་པ་ཐམས་ཅད་ལ་སྦྱོར་དགོས་སོ། །མཚན་ཕྱི་མ་
ལ་ལྟོས་ཏེ་ན་སྨད་པ་སྟེ་ལྟུང་བ་ཆུང་ངུ་བྱུང་བའི་དགེ་སློང་མཚན་གྱུར་པའི་ཚེ་བཅས་པ་ཆེར་གྱུར་བ་ཐམས་ཅད་ལ་སྦྱར་བའོ། །མཀྱང་སྔར་གྱི་ལྟུང་བ་ཆུང་དུ་དེ་རང་གི་སྟེ་ལྟུང་བ་ཆུང་ངུར་སོ་ན་གནས་པར་བསྟན་པ་ལ། ན་སྨད་པ་ནི་རང་གི་ཉིད་དོ། །ཞེས་བྱུང། དེའི་
མཚན་གཞི་ནི། དཔེར་ན། འབྱིན་པའི་ལྟུང་བྱེད་པའི་དགེ་སློང་མ་དེ་དགེ་སློང་པར་མཚན་གྱུར་པའི་ཚེ་སྔར་གྱི་ལྟུང་བྱེད་དེ་ལྟུང་བྱེད་དུ་སོ་ན་གནས་པ་ཡིན་གྱི་འབྱིན་ལྷག་ཏུ་མི་འགྱུར་བ་ལྟ་བུའོ། །མདོ་འདི་ནི་མཚན་ཕྱི་མ་ལྟོས་ཏེ་
ལྟུང་བ་ཆུང་ངུ་བྱུང་བའི་དགེ་སློང་མཚན་གྱུར་པའི་ཚེ་བཅས་པ་ཆེར་གྱུར་བ་ཐམས་ཅད་ལ་སྦྱར་བར་བྱའོ། །མཚན་སྔ་མའི་རྟེན་ལ་ལྟུང་མེད་ཀྱི་གཞི་ལ་ཞུགས་ཟིན་པའི་དགེ་སློང་དེ་མཚན་གྱུར་བའི་ཚེ་བཅས་པ་ཡོད་པར་གྱུར་ཀྱང་སྔར་གྱི་
ལྟུང་མེད་སོ་ན་གནས་པ་ཡིན་གྱི། ལྟུང་བ་ཡོད་པར་མི་འགྱུར་བར་ལྷུང་བཟེད་འཆད་བས་མཚོན་ནས་བསྟན་པ་ལ། ཞར་བཅུར་མ་ལོན་པ་ནི་ཆ་ཉིད་དོ། །ཞེས་བྱུང། དེའི་མཚན་གཞི་ནི། དཔེར་ན། ལྷུང་བཟེད་བྱིན་གྱིས་

[014B]སློང་མར་གྱུར་བའི་ཚེ་ལྷུང་བཟེད་ཞག་གཅིག་འཆང་སྤང་གི་བཅས་པ་ཡོད་པར་གྱུར་ཀྱང་དེའི་ལྟུང་བ་ཡོད་པར་མི་འགྱུར་བ་དང། དགེ་སློང་ཕས་ཕྱི་རོལ་དུ་ཁྲིམས་གྲོགས་མེད་པར་གཅིག་བུར་
མཚན་མོ་གནས་ཏེ་མཚན་མཐའ་འདས་པའི་རྗེས་སུ་མར་མཚན་འགྱུར་བ་ན་མཚན་མོ་འབྲལ་བའི་ལྷག་མ་བཀག་པའི་བཅས་ལྡན་དུ་གྱུར་ཀྱང་མཚན་མོ་འབྲལ་བའི་ལྷག་མ་ཡོད་པར་མི་འགྱུར་བ་ལྟ་བུ་སྟེ། མདོ་འདི་ནི་དངོས་སུ་བསྟན་པའི་ཆ་
ནས་ལྷུང་བཟེད་འཆང་སྤང་དང། སྦྱར་ཡང། མཚོན་ནས་བསྟན་པ་འི་ཆ་ནས་ལྟུང་མེད་ཀྱི་གཞི་ལ་ཞུགས་ཟིན་པའི་དགེ་སློང་མཚན་གྱུར་བས་བཅས་པ་ཡོད་པར་གྱུར་པ་ཐམས་ཅད་ལ་སྦྱར་དགོས་སོ་།ཐུན་མོང་མ་ཡིན་པའི་ལྟུང་པ་
བྱུང་བའི་དགེ་སློང་མཚན་གྱུར་པའི་ཚེ་མཚན་ཕྱི་མའི་རྟེན་དེ་སྔར་གྱི་ལྟུང་བའི་དངོས་གཞི་དང་ན་སྨད་གང་གི་ཡང་ཞིང་མ་ཡིན་པ་ཉིད་དུ་གྱུར་པ་ལ་ནི་སྔར་གྱི་ལྟུང་བ་དེ་ཉམས་ཞིང་མེད་པར་འགྱུར་བར་བསྟན་པ་ལ། ཞིང་མ་ཡིན་པ་ཉིད་ལ་
ནི་ཉམས་སོ། །ཞེས་བྱུང། དེའི་མཚན་གཞི་ནི། དཔེར་ན། ཉིན་མོ་འབྲལ་བའི་ལྷག་མ་བྱུང་བའི་དགེ་སློང་མ་མཚན་གྱུར་བའི་ཚེ་ཉིན་མོ་འབྲལ་བའི་ལྷག་མ་མེད་པར་འགྱུར་བ་ལྟ་བུའོ། །མདོ་འདི་ནི་མཚན་གྱུར་པས་མཚན་
སྔ་མའི་རྟེན་ལ་བྱུང་བའི་ལྟུང་བ་དེའི་དངོས་གཞི་དང་ན་སྨད་གང་གི་ཡང་ཞིང་མ་ཡིན་པར་འགྱུར་བ་ཐམས་ཅད་ལ་སྦྱར་བར་བྱའོ། །མཚན་གྱུར་བ་ན་ལྟུང་བ་མེད་པར་གྱུར་པར་བཤད་པ་དེ་ལ་ལྟུང་བ་བཅབས་པའི་ཉེས་བྱས་མེད་པར་འགྱུར་
བ་མ་ཡིན་པ་མ་ཡིན་ཏེ་མེད་པར་གྱུར་པར་བསྟན་པ་ལ། དེ་ལ་ཉེས་པ་བཅབས་པ་མ་ཡིན་པ་མ་ཡིན་ནོ། །ཞེས་བྱུང། དེའི་མཚན་གཞི་ནི། དཔེར་ན། སྨྱན་བྱེད་པའི་དགེ་འདུན་ལྷག་མ་བྱུང་བ་ཞག་བཅུར་འཆབ་པའི་དགེ་སློང་༄༅། །དེ་སྤྱིར་ན་ཞག་བཅུར་སྤོ་བ་སྤྱོད་དགོས་ཀྱང། དེ་འདྲ་བའི་དགེ་སློང་དེ་མཚན་གྱུར་ན་ལྷག་མ་འཆབ་པའི་ཉེས་བྱས་དེ་མེད་པར་གྱུར་པས་དེ་འདག་ཆེད་དུ་སྤོ་བ་སྤྱོད་མི་དགོས་པ་ལྟ་བུ་སྟེ། མདོ་འདིས་ལྟུང་བ་ཐམས་ཅད་
ཀྱི་འཆབ་པ་མཚན་གྱུར་པ་ན་འདག་པར་བསྟན་ཏེ། ཕམ་པ་འཆབ་བཅས་སུ་བྱེད་པའི་འཆབ་པ་དེ་བྱུང་བ་ནི་ཡུལ་དུས་ལ་ལྟོས་མི་དགོས་ཀྱང། ཕམ་པ་འཆབ་པའི་ཉེས་བྱས་བྱུང་བ་ནི་ཡུལ་མཚན་མཐུན་པ་དང་དུས་ཞག་གཅིག།།
འདས་པ་ལ་ལྟོས་དགོས་པས་དེ་ཡང་མཚན་གྱུར་པ་ན་འདག་དགོས་པའི་ཕྱིར་རོ། །ལྷག་མའི་ལྟུང་བ་འདག་ཆེད་དུ་དགེ་སློང་ཕས་ཞག་དྲུག་དང་མས་ཞག་བཅོ་ལྔའི་མགུ་བ་རྫོགས་པར་སྤྱད་ཟིན་པའམ་ཆ་ཤས་སྤྱད་ཀྱང་རུང་དབྱུང་བ་མ་བྱས་
གོང་དུ་མཚན་གྱུར་ན་སྔར་མགུ་བ་སྦྱང་བ་ནི་དོན་མེད་དུ་གྱུར་པས་སླར་ཡང་ཞག་དྲུག་གམ་བཅོ་ལྔའི་མགུ་བ་སྤྱང་དགོས་པར་བསྟན་པ་ལ། མགུ་བ་སྤྱད་པ་ནི་དོན་མེད་པ་ཉིད་ཡིན་ནོ། །ཞེས་བྱུང། དེའི་མཚན་གཞི་ནི། དཔེར་ན། གཞི་
མེད་གྱི་ལྷག་མ་བྱུང་བའི་དགེ་སློང་ཕས་ཕའི་དགེ་འདུན་ལ་ཞག་དྲུག་གི་མགུ་བ་རིལ་གྱིས་སྤྱད་ནས་དབྱུང་བ་མ་བྱས་གོང་དུ་མཚན་གྱུར་ན་སླར་ཡང་གཉིས་ཀའི་དགེ་འདུན་ལ་ཞག་བཅོ་ལྔའི་མགུ་བ་སྤྱད་དགོས་པ་ལྟ་བུའོ། །མཚན་གྱུར་པ་འདི་ལ་
ཆོ་ག་སྟེ་བཅས་པ་རྣམས་འཕོས་པར་གྱུར་པ་ཡིན་པས། ལྟུང་བ་ཆེ་བ་ནི་ཆུང་ངུར་འགྱུར་བ་དང། ལྟུང་བ་ཡོད་པ་རྣམས་མེད་པར་འགྱུར་བ་དང། མགུ་བ་སྤྱད་པ་ནི་དོན་མེད་པར་འགྱུར་བ་ནི་འཐང་པ་ཡིན་ནོ། །ཞེས་བསྟན་པ་ལ་
འདི་ལ་ཆོ་ག་རྣམས་འགྱུར་ཏོ། །ཞེས་བྱུང། གལ་ཏེ་མཚན་གྱུར་པ་ན་བཅས་པ་འགྱུར་བས་ལྟུང་བ་ཆུང་ངུ་ཡང་ཆེ་བར་འགྱུར་བ་དང། ལྟུང་བ་མེད་པ་ཡང་ཡོད་པར་འགྱུར་དགོས་སོ་ཞེ་ན། མ་ཡིན་ཏེ། མཚན་གྱུར་བས་ལྟུང་

[015B]པ་མེད་པར་འགྱུར་གྱི། ཆུང་ངུ་ཆེ་བར་འགྱུར་བ་དང་མེད་པ་ཡོད་པར་འགྱུར་བ་ནི་མི་རིགས་པའི་ཕྱིར་ཏེ། ལྟུང་བ་བསྲུང་མི་ནུས་པའི་སྐྱོན་དུ་འགྱུར་བའི་ཕྱིར་དང། བསྲུང་མི་ནུས་པ་ལ་
བཅས་པ་མ་མཛད་པའི་ཕྱིར། ཌཱིཀྐ་ལས་ཀྱང། མཚན་གྱུར་པའི་དབང་གིས་ན་ལྟུང་བྱེད་ལྷག་པ་ནི་ན་སྨད་པ་ཉིད་དུ་འགྱུར་གྱི་ན་སྨད་པ་ནི་ལྷག་པ་ཉིད་དུ་མི་འགྱུར་རོ། །ཞེས་གསུངས་པའི་ཕྱིར། མེད་དུ་མི་རུང་བའི་སྦྱོར་བ་བརྩམས་པ་
ནས་མཐར་ཐུག་གྲུབ་པའི་བར་མཚན་གཞན་དུ་མི་འགྱུར་བ་དེ་སྐབས་འདིའི་མཚན་གྱི་ཡན་ལག་གི་ངོ་བོ་ཡིན་ལ། གང་ལ་སྦྱར་བ་ནི་མཚན་ཉིད་ཅི་འདྲ་བ་མ་གཏོགས་པའི་སྡེ་ལྔ་གཞན་ལ་སྦྱར་དགོས་སོ། །སྐབས་འདིའི་སེལ་བའི་
ངོ་བོ་ཡོད་དེ། མེད་དུ་མི་རུང་བའི་སྦྱོར་བ་བརྩམས་པ་ནས་མཐར་ཐུག་གྲུབ་པའི་བར་དུ་མཚན་གཞན་དུ་འཕོས་པ་དེ་ཡིན་པའི་ཕྱིར་ཅིར་འགྱུར་བཤད་པ་ལ། འཕྲོས་དོན་ཐུན་མོང་དང་ཐུན་མོང་མ་ཡིན་པའི་ལྟུང་བ་བཤད་པ་དང་
མཚན་ཕྱི་མ་ལ་ཅིར་འགྱུར་བ་དངོས་བཤད་པ་གཉིས་ལས། དང་པོ་ནི། དགེ་སློང་ཕ་མ་གཉིས་ཀ་ལ་ལྟུང་བ་ཆེ་ཆུང་མཉམ་པར་བཅས་ཤིང་ཐུན་མོང་བའི་སྡོམ་གྱིས་བསྡུས་པའི་ལྟུང་བ་དེ་སྐབས་འདིའི་ཐུན་མོང་གི་ལྟུང་བའི་
མཚན་ཉིད། དབྱེ་ན། སོར་བཤགས་ཡན་ཆད་ཀྱི་སྡེ་བཞིའི་ནང་ནས་ཐུན་མོང་གི་ལྟུང་བ་བརྒྱ་རྩ་གསུམ་ཡོད་དེ། ཕམ་པ་བཞི། ལྷག་མ་བདུན། སྤང་ལྟུང་བཅུ་དགུ། ལྟུང་བྱེད་འབའ་ཞིག་པ་བདུན་ཅུ་རྩ་གཉིས། སོར་བཤགས་
གཅིག་དང་བཅས་པ་ཡོད་པའི་ཕྱིར། །ཕམ་བཞི་སྨྱན་དང་གཞི་མེད་བག་ཙམ་དང། །བསྒོ་གྱུར་བཞི་དང་འཆང་སྤང་ལ་སོགས་བཅུ་།གསེར་དངུལ་མངོན་མཚན་ཉོ་ཚོང་ལྟུང་བཟེད་ཚོལ། །འཐག་གཉིས་བྱིན་འཕྲོགས་

[016A]༄༅། །བསྔོས་བསྒྱུར་བསོག་འཇོག་གོ་ལྟུང་བྱེད་འབའ་ཞིག་བཅུ་ཚན་དགུ་དེ་ལས། །སྐྲོད་དང་མ་བསྐོས་ལ་སོགས་བཅུ་པ་དང། །ཡང་ཡང་བསོད་པ་ཉལ་སར་འདུག་འགྲེང་དང། །གདེང་མེད་མ་
ལོན་རས་ཆེན་བཅོ་བརྒྱད་པོ། །བཀོལ་བའི་ལྷག་མ་བདུན་ཅུ་རྩ་གཉིས་དང། །བསླབ་པ་དྲལ་བ་དང་ནི་བརྒྱ་རྩ་གསུམ། །ཞེས་བཟུང་ངོ། །བསྡུ་ན། མཚན་ཉིད་ཅི་འདྲ་བ་དང། མིང་ཙམ་རྗེས་མཐུན་པ་
གཉིས་སུ་བསྡུ་བའོ། །དགེ་སློང་ཕ་མ་གཉིས་ཀ་ལ་ལྟུང་བ་ཆེ་ཆུང་མཉམ་པར་བཅས་ཤིང་ཡན་ལག་ཐུན་མོང་བའི་རིགས་གནས་ཀྱི་ལྟུང་བ་དེ། མཚན་ཉིད་ཅི་འདྲ་བའི་ལྟུང་བའི་མཚན་ཉིད། དབྱེ་ན་ལྔ་བཅུ་རྩ་ལྔ་
ཡོད་དེ། ཕམ་བཞི་སྨྱན་དང་སྐུར་འདེབས་གཉིས། །འཆང་འཇོག་སློང་དང་སློང་རིགས་དང། །སྤགས་པ་སོ་སོར་བསྐུར་དང་གསེར་།མངོན་མཚན་ཉོ་ཚོང་ལྷུང་བཟེད་ཚོལ། །འཐག་གཉིས་རྫུན་འདོན་བླ་མ་
བདེན༑ ༑ས་བོན་འདེབས་དང་རིམ་ལྷག་དང། །འདུག་གནས་ཕྱེ་དང་དུས་མིན་དང། །ཁ་ནས་མིད་དང་སྲོག་ཆགས་བཅས། །གཅེར་བུ་དམག་གསུམ་མེ་ནུབ་ལྷག་ཁ་དོག་ལོངས་པ་ཚ་བའི་དུས། །དུད་འགྲོ་
རྩེ་སྦེད་གཞི་མེད་དང། །བརྐུ་དང་བརྐོ་དང་མགྲོན་དང་ཆང་།དུས་མིན་དུས་མིན་སྐྱ་རེངས་དང། །ཁབ་རལ་གདིང་གཡན་བདེ་གཤེགས་གོས། །དེ་ལྟར་ལྔ་བཅུ་རྩ་ལྔ་རུ། །རིན་ཕྲེང་གསུངས་ཤིང་མཚོ་ཊཱིཀ་
ལས༑ ༑སྦེད་པ་མ་གྲངས་སྤངས་ཟ་གྲངས། །བསླབ་བྱ་ཆེན་མོར་སྤངས་ཟ་དང། །མ་གུས་ཕྱོགས་གཅིག་གཉིས་བསྣན་ཏེ། །ལྔ་བཅུ་རྩ་བདུན་ཡོད་བར་བཤད། །ཅེས་བཟུང་ངོ། །དགེ་སློང་ཕ་མ་གཉིས་ཀ་ལ་

[016B]ལག་ཐུན་མོང་མ་ཡིན་པའི་རིགས་གནས་ཀྱི་ལྟུང་བ་དེ། མིང་ཙམ་རྗེས་མཐུན་གྱི་ལྟུང་བའི་མཚན་ཉིད། དབྱེ་ན། དེར་གྱུར་པའི་མཚན་མཐུན་ཡན་ལག་ཏུ་དགོས་
པ་བཞི་བཅུ། མཚན་མི་མཐུན་པ་ཡན་ལག་ཏུ་དགོས་པ་ལྔ། ཆོ་ག་འཇིག་པའི་ལྟུང་བ་བཞི་ཡོད་དེ། བསྒོ་གྱུར་བཞི་དང་འཕྲོག་པ་དང། །བསྔོས་བསྒྱུར་སྐྱོན་དང་ཕྲ་མ་དང། །སྐྱོན་སྔོགས་གནས་ངན་བཤེས་ངོ་དང། །ཁྱད་
གསོད་འཕྱ་བསྒོ་ཁྲི་དང་གདིང། །ཕྱིས་གནོན་འབྱུང་བ་སྤངས་པར་སྟོབས། །འདུས་ཟ་བརྡེག་གཟས་གནས་ངན་ལེན། །བདེ་དང་འདུན་པ་ཆོས་གཏམ་སྨྲ། །དགེ་ཚུལ་འགྱོད་པ་སོར་མོ་སྡངས། །ཉེར་འཇོག་ཉན་རྣམ་སྨྲས་
འགྲོ༑ ༑མ་གུས་ཟས་བཅས་ད་གདོད་ཁྲི། །གདལ་དང་སེང་གེ་ལས་གྱུར་ཏེ། །དེ་ལྟར་བཞི་བཅུ་ཐམ་པའོ། །འཁྲུར་འཇུག་པ་དང་ལེན་པ་དང། །ཁྱིམ་པ་མོ་ལ་ཆོས་སྟོན་དང། །དེ་དང་ལམ་འགྲོ་བུད་མེད་ཉལ། །དེ་ལྟར་དེ་ནི་
ལྔ་ཡིན་ནོ། །འབྲལ་དང་སྤངས་པ་ཟ་བ་དང། །གསོག་འཇོག་བྱེད་དང་ཟ་བ་བཞི། །དེ་དག་མིང་ཙམ་རྗེས་མཐུན་གྱི། །ལྟུང་བ་བཞི་བཅུ་རྩ་དགུར་གསུངས། །ཞེས་བཟུང་ངོ། །འོན་ཀྱང་ཐུན་མོང་གི་ལྟུང་བ་བརྒྱ་རྩ་གསུམ་ལས་
ལྷག་པར་མི་འགྱུར་ཏེ། ཕྱི་དྲོ་གྲོང་དུ་རྒྱུ་བའི་ལྟུང་བྱེད་མཚན་ཉིད་ཅི་འདྲ་བ་དང། སྔ་དྲོ་གྲོང་དུ་རྒྱུ་བའི་ལྟུང་བྱེད་མིང་ཙམ་རྗེས་མཐུན་ཡིན་པར་སོ་སོར་གྲངས་པའི་ཕྱིར་བསླབ་བྱ་ཆེན་མོར་སྤངས་ཟ་མ་གྲངས་པར་རིམ་ལྷག་
ཕྱོགས་གཅིག་གྲངས་ནས་བཞི་བཅུ་རྩ་དགུར་བཤད་ཅིང། མཚོ་ཌཱིཀ་ལས་སྤངས་ཟ་མ་གྲངས་པར་སྤེད་པ་གྲངས་པར་མངོན་ནོ། །དགེ་སློང་ཕ་མ་གཉིས་ཀ་ལ་ལྟུང་བ་ཆེ་ཆུང་མཉམ་པར་ཐུན་མོང་དུ་མ་བཅས་པའི་རྒྱུ་

[017A]༄༅། །མཚན་གྱིས་ཐུན་མོང་མ་ཡིན་པའི་སྡོམ་གྱིས་བསྡུས་པའི་ལྟུང་བ་དེ། སྐབས་འདིའི་ཐུན་མོང་མ་ཡིན་པའི་ལྟུང་བའི་མཚན་ཉིད། དབྱེ་ན། ཕའི་སོར་བཤགས་ཡན་ཆད་ཀྱི་ཐུན་མོང་མ་ཡིན་པའི་ལྟུང་བ་
སུམ་ཅུ་རྩ་བརྒྱད་དང། མའི་སོར་བཤགས་ཡན་ཆད་ཀྱི་ཐུན་མོང་མ་ཡིན་པའི་ལྟུང་བ་བརྒྱ་དང་བཞི་བཅུ་རྩ་དགུ་ཡོད་དེ། ཕའི་ལྷག་མ་དྲུག་དང་སྤང་ལྟུང་བཅུ་གཅིག་དང་ལྟུང་བྱེད་འབའ་ཞིག་པ་བཅོ་བརྒྱད་དང་སོར་བཤགས་
གསུམ་ཏེ་སོ་བརྒྱད་དང། མའི་ཕམ་པ་བཞི་དང་ལྷག་མ་བཅུ་གསུམ་དང་སྤང་ལྟུང་བཅུ་བཞི་དང་ལྷུང་བྱེད་འབའ་ཞིག་པ་བརྒྱ་རྩ་བརྒྱད་དང་སོར་བཤགས་བཅུ་སྟེ་བརྒྱ་དང་ཞེ་དགུ་ཡོད་པའི་ཕྱིར། འབྱིན་རེག་འཁྲིག་ཚིག་
བསྙེན་བ་ཀུར་ཁང་པ་གཉིས། །སྲིན་པ་ལ་སོགས་བདུན་ལྷུང་འཆང་བརྟད་པ་དང། །དགོན་འབྲལ་རས་ཆེན་སྐྲོད་དང་མ་བསྐོས་རིལ་།ཡང་ཡང་བསོད་པ་ཉལ་ཤོལ་འདུག་འགྲེང་དང། །གདིང་མེད་མ་ལོན་རས་ཆེན་
སོར་བཤགས་གསུམ། །ཕ་ཡི་ཐུན་མོང་མིན་པ་སོ་བརྒྱད་དང། །ཕམ་པ་བཞི་དང་ལྷག་མ་བཅུ་གསུམ་དང། །སྤང་ལྟུང་བཅུ་བཞི་ལྟུང་བྱེད་བརྒྱ་རྩ་བརྒྱད། །སོར་བཤགས་བཅུ་སྟེ་བརྒྱ་དང་ཞེ་དགུ་ནི། །མ་ཡི་ཐུན་
མོང་མིན་པའི་ལྟུང་བར་བཤད། །ཅེས་བཟུང་ངོ། །དེ་དག་ཐུན་མོང་མ་ཡིན་པར་འགྱུར་ཚུལ་ཡོད་དེ། ཕོ་མོ་གཉིས་མཚན་མི་འདྲ་བས་ལུས་མི་འདྲ་ཞིང། ལུས་མི་འདྲ་བས་དེ་ལ་རྟེན་པའི་བསམ་པ་མི་འདྲ་ལ་
བསམ་པ་མི་འདྲ་བས་དེས་ཀུན་ནས་བསླང་བའི་ལུས་ངག་གི་ཉེས་སྤྱོད་མི་འདྲ་བ་ཡོད་ཅིང། དེའི་ཕྱིར་དེ་བཀག་པའི་བཅས་པ་མི་འདྲ་བར་འགྱུར་བའི་ཕྱིར། དེ་ལྟར་ཡང་ཌཱིཀྐ་ལས། གང་གི་ཕྱིར་ལུས་ཀྱི་བྱེ་བྲག་

[017B] བསམ་པའི་བྱེ་བྲག་གིས་ལྟུང་བའི་བྱེ་བྲག་ཏུ་འགྱུར་ཞིང། ལྟུང་བའི་བྱེ་བྲག་གིས་བཅས་པའི་བྱེ་བྲག་ཏུ་འགྱུར་བས། དགེ་སློང་མ་རྣམས་ཀྱི་འདུལ་བ་ལོགས་ཤིག་ཏུ་རྣམ་པར་
བཞག་ཅེས་གསུངས་པའི་ཕྱིར། ཕ་མའི་ཐུན་མོང་མ་ཡིན་པའི་ལྟུང་བ་ཕན་ཚུན་མི་འདྲ་བར་བཞག་ཚུལ་ཡོད་དེ། ཆེ་ཆུང་ངམ་སྡེ་ཚན་མི་འདྲ་བ་དང། ཡོད་མེད་མི་འདྲ་བ་དང། དབྱེ་བ་མི་འདྲ་བ་དང། སྐྱེས་དུས་
མི་འདྲ་བ་གང་རུང་གིས་བཞག་པའི་ཕྱིར། དང་པོ་ཡོད་དེ། རེག་པའི་ལྟུང་བ་དང་འབྱིན་པའི་ལྟུང་བ་ལྟ་བུ་དེ་ཡིན་པའི་ཕྱིར་གཉིས་པ་ཡོད་དེ། དགོན་པ་པའི་འབྲལ་སྤང་དང་ཉིན་མོ་འབྲལ་བའི་ལྷག་མ་ལྟ་བུ་དེ་
ཡིན་པའི་ཕྱིར། གསུམ་པ་ཡོད་དེ། དབེན་པར་འགྲེང་བ་དང་སྐྲོད་པའི་ལྟུང་བྱེད་ལྟ་བུ་དེ་ཡིན་པའི་ཕྱིར། བཞི་པ་ཡོད་དེ། ལྷུང་བཟེད་འཆང་སྤང་ལྟ་བུ་དེ་ཡིན་པའི་ཕྱིར། གཉིས་པ་མཚན་ཕྱི་མ་ལ་ཅིར་འགྱུར་
ནི༑ མཚན་ཉིད་ཅི་འདྲ་བའི་ལྟུང་བ་རྣམས་མཚན་སྔ་མའི་རྟེན་ལ་སྦྱོར་བ་བྱས་པས་མཚན་ཕྱི་མའི་རྟེན་ལ་དངོས་གཞི་བསྐྱེད་པ་དང། མཚན་སྔ་མའི་རྟེན་ལ་དངོས་གཞི་རྫོགས་པ་རྣམས་མཚན་ཕྱི་མའི་རྟེན་ལ་སོ་ན་
གནས་པའོ། །མིང་ཙམ་རྗེས་མཐུན་གྱི་ནང་ནས་མཚན་མཐུན་ཡན་ལག་ཏུ་དགོས་པ་རྣམས་དང། ཐུན་མོང་མ་ཡིན་པ་འབྱིན་རེག་ལ་སོགས་པ་རྣམས་མཚན་སྔ་མའི་རྟེན་ལ་སྦྱོར་བ་བྱས་ཀྱང་མཚན་ཕྱི་མའི་རྟེན་ལ་དངོས་
གཞི་མི་བསྐྱེད་པ་དང། མཚན་སྔ་མའི་རྟེན་ལ་དངོས་གཞི་རྫོགས་པ་རྣམས་མཚན་ཕྱི་མའི་རྟེན་ལ་ལྟུང་བ་ཆུང་ངུར་འགྱུར་རོ། །མིང་ཙམ་ཐུན་མོང་བའི་མཚན་མི་མཐུན་པ་ཡན་ལག་ཏུ་དགོས་པ་དང་ཆོ་ག་འཇིག་པའི་ལྟུང་

[018A]༄༅། །བ་རྣམས་དང། ཐུན་མོང་མ་ཡིན་པ་མ་བསྐོས་པ་དང་ཉི་མ་ནུབ་པ་ལ་སོགས་པ་རྣམས་མཚན་སྔ་མའི་རྟེན་ལ་སྦྱོར་བ་བྱས་ཀྱང་མཚན་ཕྱི་མའི་རྟེན་ལ་ལྟུང་བ་མི་བསྐྱེད་པ་དང་མཚན་སྔ་མའི་རྟེན་ལ་དངོས་གཞི་
རྫོགས་པ་རྣམས་མཚན་ཕྱི་མའི་རྟེན་ལ་མེད་པར་འགྱུར་བ་ཡིན་ཏེ་ལུས་དང་བསམ་པ་འགྱུར་བ་ནི་ལྟུང་བ་ཆེ་བ་ཆུང་ངུར་འགྱུར་བ་དང། ལྟུང་བ་ཡོད་པ་མེད་པར་འགྱུར་བའི་རྒྱུ་ཡིན་གྱི། དེ་ལས་བཟློག་པའི་རྒྱུར་མི་འགྱུར་
པའི་ཕྱིར། རྒྱ་ཆེར་འགྲེལ་པ་ལས། དེས་ན་ལུས་དང་བསམ་པ་དག་ནི་ལྟུང་བ་ན་སྨད་པའི་རྒྱུའི་དངོས་པོ་བསྒྲུབ་པར་འགྱུར་གྱི་ལྷག་པའི་རྒྱུའི་དངོས་པོ་བསྒྲུབ་པར་ནི་མི་འགྱུར་རོ། །ཞེས་གསུངས་པའི་ཕྱིར། དགེ་སློང་
མའི་ལྟུང་བ་ཐུན་མོང་མ་ཡིན་པ་སྡོམ་དུ་བྱས་ན་འདི་ལྟར་ཏེ་སྐྱེས་པའི་ལུས་ལ་རེག་པ་དང། །སྐྱེས་པ་ཆགས་ཕྱིར་ལུས་བཀན་དང། །མཚན་མཐུན་ཕམ་པ་འཆབ་པ་དང། །གནས་ནས་དབྱུང་བའི་དགེ་སློང་གིས། །
བཟོད་གསོལ་བྱེད་པ་ལས་ཟློག་པའི། །ཕམ་པ་ཐུན་མོང་མིན་པ་བཞི་།གླ་ལེན་པ་དང་ལེན་འཇུག་དང། །མཚན་མོ་བྲལ་དང་ཉིན་མོ་བྲལ། །ལམ་འཇུག་ཆུ་ཀླུང་བརྒལ་བ་དང། །རབ་ཏུ་འབྱིན་དང་ཤི་ནོར་ལེན། །བཟོད་
པ་གསོལ་འཇུག་དཀོན་མཆོག་སྤོང། །འཐབ་ཀྲོལ་བྱེད་དང་སྡེ་ཞིང་གནས། །དེར་འཇུག་དང་ནི་བཅུ་གསུམ་སྟེ། །ཐུན་མོང་མིན་པའི་ལྷག་མར་བཤད། །ལྷུང་འཆང་ཆོས་གོས་མ་རླབས་དང། །སྲ་རྐྱང་འབྱིན་དང་མ་བྱིན་
དང། །རིན་ཆེན་སློང་དང་གོས་ཟ་དང། །གོས་ཀྱི་རྒྱུ་དང་མལ་ཆའི་རྒྱུ། །དབྱར་ཁང་རྒྱུ་ནི་ཟ་བ་དང། །སྐྱེས་བུ་མང་པོར་བསྔོས་པ་དང། །དགེ་འདུན་བསྔོས་པ་རང་ལ་བསྒྱུར། །བཅིངས་པ་ཀྲོལ་དུ་འཇུག་པ་དང། །གོས་

[018B] །སྒེར་གྱི་སྤང་ལྟུང་བཅུ་བཞིའོ།    ༈    །བཅུ་གཉིས་མ་ལོན་བསྙེན་རྫོགས་བྱེད། །འཁོར་དང་འཁོར་མང་འཇོག་པ་དང། །བཅུ་གཉིས་ཉི་ཤུ་མ་ལོན་པ། །བསྙེན་པར་རྫོགས་པར་བྱེད་པ་དང། །ལོན་ཡང་
ཚིགས་ལས་འདས་པ་གཉིས། །ལོ་གཉིས་མ་བསླབ་བསྙེན་རྫོགས་བྱེད་།བསླབ་ཟིན་བསྙེན་རྫོགས་མི་བྱེད་པ། །ཆོས་འཚོང་འདྲིད་པ་འཁོར་མང་གསོག་མ་གནད་འཁྲུལ་བ་སྦྲུམ་མ་དང། །མྱ་ངན་རྩ་བ་ཀྲོལ་
བསྡུད་པ་ལྔ། །ཕན་མི་འདོགས་དང་མི་འདྲིན་དང། །མི་སློབ་ནད་གཡོག་མི་བྱེད་པ། །འདོད་པ་བསྟེན་དང་བསྟེན་ལྟར་བཅོས། །བསྟེན་ལྟར་གནོད་དང་བསྟེན་བྱ་འཆོས། །ཁྱིམ་པ་དགེ་སློང་དབེན་འགྲེང་གཉིས། །བླ་གབ་
མེད་པར་དེ་འདྲ་གཉིས། །ཁྱིམ་པར་བཤུབ་སྨྲ་དེ་ལས་ཉན། །དགེ་སློང་ལ་ཡང་དེ་འདྲ་གཉིས། །ཁྱིམ་ལས་རིག་པ་ལེན་དང་ཀློག་།རྨ་བཅིངས་ཀྲོལ་འཇུག་བུ་གཞན་འཚོ། །ཁྱིམ་དུ་མ་འདྲིས་ཉལ་བ་དང། །མ་བརྟགས་
གཅིག་བུར་ཉལ་བ་གསུམ། །དགེ་སློང་མ་དང་རེག་སྟེ་ཉལ། །ལུས་ལ་དགེ་སློང་མ་དང་ནི། །དགེ་སློབ་མ་དང་དགེ་ཚུལ་མ། །ཁྱིམ་པ་མོ་དང་མུ་སྟེགས་མོས། །དྲིལ་ཕྱི་བྱེད་དུ་འཇུག་པ་ལྔ། །བཀྲུ་བཤལ་བྱེད་འཇུག་དྲི་ཞིམ་
བསྐུད༑ ༑འབྲུ་མར་ཚིག་མས་བསྐུད་པ་གསུམ། །བུད་མེད་ལག་སྦྲེལ་ཆུར་ཁྲུས་བྱེད། །པུ་ཤེལ་ཅི་དང་སོ་མང་དང། །སྨྱུག་དང་གསུམ་ཀས་སྐྲ་བཤད་བཞི། །སྒྲ་རྙན་བཀབ་དང་ཁྱིམ་རྒྱན་ཐོགས། །བྲོ་རྡུང་གླུ་ལེན་རོལ་
མོ་བྱེད། །གདུགས་ཐོགས་པ་དང་མཆིལ་ལྷམ་གྱོན། །ཁྲིའུ་བསྙེན་བཀུར་ཉམས་མྱོང་བ། །ཐུགས་ཐུབ་བྱེད་དང་ལོག་ཐབས་བྱེད། །སྐུད་པ་འཁལ་དང་དགེ་སློང་མའི། །ཚོགས་ཀྱི་གོས་ནི་བདག་གིར་བྱེད་།ཟས་

[019A]༄༅། །འཚོང་བ་དང་ཁྱིམ་ལས་བྱེད། །རྗེན་འཚོད་ལྟོ་འདུན་སྒོག་སྐྱ་ཟ། །སྨེ་ཁབ་ཆུ་གོས་མི་འཆང་གཉིས། །འཁྲུར་འཇུག་གོས་སྦྱིན་སྣམ་སྦྱར་བརྗེ། །དགེ་སློང་མ་གཞན་བསྔགས་པ་དང་།ཁྱིམ་དང་
གནས་དང་རྙེད་པ་དང། །ཆོས་ལ་སེར་སྣ་བྱེད་པ་ལྔ། །དབྱར་ཁང་དང་ནི་ཁྱིམ་གཞན་ནས། །དགེ་སློང་མ་གཞན་སྐྲོད་པ་གཉིས། །གླེང་དྲེན་བྱེད་དང་མནའ་འདོར་བ། །ཁྲོ་བས་རང་ལ་རྡེག་པ་དང། །དགེ་འདུན་མ་ལ་
འཕྱ་སྨོད་སྤྱོ། །དགེ་སློང་ལ་ནི་ཆུས་འཐོར་བ། །འཁྲུག་ལོང་ཡལ་བར་འདོར་བ་དང། །ཞག་ལོན་འདུན་པ་མི་སྦྱིན་པ། །ཟླ་ཕྱེད་གདམས་ངག་མི་མྱོང་དང། །འདུན་པ་མ་བླངས་གསོ་སྦྱོང་བྱེད་།དགེ་འདུན་
ཕ་མེད་དབྱར་ཁས་བླངས། །གཉིས་ཀར་དགག་དབྱེ་མི་བྱེད་པ་།དབུལ་པོར་སྲ་རྐྱང་སྦྱོར་འཇུག་དང། །དབྱུང་དང་རྙེད་པའི་གོས་འགྱེད་ཕྱིར། །ཚོགས་པ་མི་སྦྱིན་པ་གཉིས་དང། །དབྱར་ཁང་མ་གཏད་
འགྲོ་བ་དང། །དབྱར་ནང་ལྗོངས་རྒྱུར་འགྲོ་བ་དང། །དབྱར་གྱི་འོག་ཏུ་མི་འགྲོ་དང། །དོགས་བཅས་མི་མཐུན་སར་འགྲོ་གཉིས། །གཞན་དུ་སོང་སྟེ་འཐབ་ཀྲོལ་བྱེད། །སྐབས་མི་ཕྱེ་བར་ཆོས་འདྲི་དང་།ཕྱི་
སར་གཅིག་བུར་འགྲོ་བ་དང། །རྩྭ་སྔོན་པོ་ལ་བཤང་བ་དོར། །མ་ལྟས་བཤང་པ་དོར་བ་སྟེ། །བརྒྱ་རྩ་བརྒྱད་པོ་འདི་དག་ནི་།ལྟུང་བྱེད་ཐུན་མོང་མིན་པར་བཤད།    ༈    །འོ་མ་དང་ནི་ཞོ་དང་མར། །ཞུན་མར་
འབྲུ་མར་སྦྲང་རྩི་དང། །བུ་རམ་དབུ་བ་ཉ་ཤ་དང། །ཤ་དང་ཤ་སྐམ་བསླངས་ཟོས་པའི། །སོར་བཤགས་ཐུན་མོང་མིན་པ་བརྒྱ་དྲུག་ཅུ་རྩ་བཞིར་འགྱུར་ལ། འདི་ནི་མའི་སོ་ཐར་དང་དག་ནི་སོར་

[019B] ཐུན་མོང་བ་བརྒྱ་རྩ་གསུམ་དང་ཉེས་བྱས་བརྒྱ་དང་བཅུ་གཉིས་ཏེ་སུམ་བརྒྱ་དྲུག་ཅུ་རྩ་བཞིར་འགྱུར་ལ། འདི་ནི་མའི་སོ་ཐར་དང་མདོ་རྩ་འགྲེལ་གྱི་བཤད་ཚུལ་ལོ། །མའི་
རྣམ་འབྱེད་ཀྱི་བཤད་ཚུལ་ལྟར་ན། མའི་སོ་ཐར་གྱི་སྡོམ་གྱིས་མ་བསྡུས་པའི་ལྟུང་བྱེད་བཅུ་དྲུག་བཤད་དེ། མཚོ་ཌཱིཀ་ལས། སྲིན་བལ་བརྟད་བྱུང་དབེན་པར་འདུག་པ་བཞི། །ཉལ་སར་འདུག་འགྲེང་གཉིས་དང་
གདིང་མེད་སྤྱོད། །ཉེར་གནས་མ་བྱས་གདིང་བ་གཅིག་ཉལ་དང་།ཁང་པ་གཉིས་ལྷ་གར་གླུ་རོལ་མོ་བལྟ། །ཞེས་གསུངས་ཤིང་མཁས་པ་བུ་སྟོན་གྱིས། ད་ལྟ་བོད་ན་ཡོད་པའི་དགེ་སློང་མའི་རྣམ་འབྱེད་འདི། གཞི་
ཐམས་ཅད་ཡོད་པར་སྨྲ་བའི་དགེ་སློང་མའི་རྣམ་འབྱེད་མ་ཡིན་ཏེ་དགེ་སློང་མའི་སོ་ཐར་དང་སྡོམ་ཚིག་དང། ལྟུང་བའི་གྲངས་དང། གོ་རིམ་དང། ལྟུང་བའི་ངོ་བོ་སོགས་མི་མཐུན་པ་དུ་མ་ཡོད་པའི་ཕྱིར། ཞེས་
གསུངས་སོ།    ༈    དེའི་ཚེ་ལུས་བྱེད་པ་པོ་ཉིད་ཡིན་ནོ། །ཞེས་སོགས་མདོ་ཚན་བཞི་བྱུང། འདི་ལ་བཞི་ལས། དང་པོ་འདས་མ་འོངས་ལ་དོགས་པ་བཅད་ནས་ད་
ལྟར་གྱི་ལུས་དེ་ལྟུང་བའི་བྱེད་པ་པོར་སྟོན་པ་ནི་མེད་དུ་མི་རུང་བའི་སྦྱོར་བ་དང་མཐར་ཐུག་གྲུབ་པའི་དུས་ཀྱི་ལུས་ཉིད་ལྟུང་བའི་བྱེད་པ་པོ་ཉིད་ཡིན་གྱི། མེད་དུ་མི་རུང་བའི་སྦྱོར་བའི་སྔ་རོལ་དང་མཐར་ཐུག་གྲུབ་པའི་
ཕྱི་རོལ་གྱི་ལུས་ཉིད་ལྟུང་བ་དེའི་བྱེད་པ་པོ་མ་ཡིན་པར་བསྟན་པ་ལ། དེའི་ཚེ་ལུས་བྱེད་པ་པོ་ཉིད་ཡིན་ནོ། །ཞེས་བྱུང། དེའི་མཚན་གཞི་ནི། དཔེར་ན། དགེ་སློང་གིས་སྐྱེས་པའི་ལུས་ལ་རེག་པའི་སྦྱོར་བ་༄༅། །བརྩམས་པ་ན་མེད་དུ་མི་རུང་བའི་སྦྱོར་བའི་སྔ་རོལ་དུ་རེག་ཡུལ་གྱི་སྐྱེས་པ་དེ་བུད་མེད་དུ་འགྱུར་ན་བུད་མེད་ཀྱི་ལུས་དེ་ཉིད་རེག་པའི་ལྷག་མའི་བྱེད་པ་པོ་ཡིན་གྱི། སྔར་གྱི་སྐྱེས་པའི་ལུས་དེ་
ལྷག་མ་དེའི་བྱེད་པ་པོ་མ་ཡིན་པ་བཞིན་ནོ། །ལུས་ནི་མཚོན་ཙམ་ཡིན་ཏེ། དེའི་ཚེ་མཚན་མཐུན་པ་བྱེད་པ་པོ་ཉིད་ཡིན། དེའི་ཚེ་ལྟ་བ་མཐུན་པ་བྱེད་པ་པོ་ཉིད་ཡིན་ནོ། །ཞེས་སོགས་མེད་དུ་མི་རུང་བའི་སྦྱོར་བ་
ནས་མཐར་ཐུག་གྲུབ་པའི་བར་དུ་གཞིའི་ཡན་ལག་གི་ཁྱད་ཆོས་སུ་གསུངས་པ་རྣམས་ཚང་དགོས་ཤིང། དུས་དེར་མ་ཚང་ན་གཞན་དུ་ཚང་ཡང་དངོས་གཞི་མི་བསྐྱེད་པ་དང། དུས་དེར་ཚང་ན་དུས་གཞན་དུ་མ་ཚང་
ཡང་དངོས་གཞི་བསྐྱེད་པར་བསྟན་ཏོ། །དམིགས་གསལ་ཡང་ཡོད་དེ་མངལ་ན་གནས་པ་སྨྱན་བྱེད་པ་ལ་མེད་དུ་མི་རུང་བའི་སྦྱོར་པའི་དུས་སུ་མཚན་རྟེན་རུང་མེད་པ་དང། ཁང་པ་ཁང་ཆེན་ལ་མཐར་ཐུག་གི་དུས་
སུ་གཞི་དག་པར་གྱུར་ཀྱང་མེད་དུ་མི་རུང་བའི་སྦྱོར་བ་རྨང་རྩུགས་པ་ལྟ་བུའི་ཚེ་སྲོག་ཆགས་ཤི་བ་དང་རྩོད་པ་དང་བཅས་པ་ལྟ་བུ་གཞི་མ་དག་པས་ལྟུང་བ་དངོས་གཞི་བསྐྱེད་པ་ཡོད་པའི་ཕྱིར། མེད་དུ་མི་རུང་བའི་སྦྱོར་
པ་ནི། སྦྱོར་བ་གང་ཡོད་ན་དེ་ལ་ལྟོས་པའི་དངོས་གཞི་འབྱུང་ལ་སྦྱོར་བ་དེ་ལྡོག་ན་དངོས་གཞི་ལྡོག་དགོས་པའོ། །གཉིས་པ་སྐྱེ་གནས་གཞན་ལ་དོགས་པ་བཅད་ནས་འགྲོ་བ་གར་གཏོགས་ལྟུང་བའི་བྱེད་པ་པོར་སྟོན་
བ་ནི། མི་ལས་འགྲོ་བ་གཞན་མི་མ་ཡིན་པ་འམ་དུད་འགྲོ་ལས་སྐྱེས་པའི་མི་དེ་རང་གི་སྟེ་མིའི་འགྲོ་བ་ཉིད་མ་ཡིན་པ་མ་ཡིན་པ་དང། མི་ལས་སྐྱེས་པའི་དུད་འགྲོ་སོགས་ཀྱང་རང་རང་གི་འགྲོ་བ་ཉིད་ཡིན་པས་རང་རང་གི་ལྟུང་

[020B]    ༈   གི་འགྲོ་བ་ཉིད་མ་ཡིན་པ་མ་ཡིན་ནོ། །ཞེས་བྱུང། དེའི་མཚན་གྮིནི། དཔེར་ན། ཁྲུང་ཁྲུང་མོ་ལས་སྐྱེས་པའི་གནས་བརྟན་གྲགས་དང་ཉ་གྲགས་
ལྟ་བུ་བསད་ན་གསོད་ཕམ་དང། དེའི་རྫས་རིན་ཐང་ཚང་བ་རྐུས་ན་རྐུ་ཕམ་གྱི་དངོས་གཞི་བསྐྱེད་པ་བཞིན་ནོ། །མི་ལས་སྐྱེས་པའི་མི་མ་ཡིན་པ་བསད་ན་དངོས་གཞིའི་སྤོམ་པོ་དང། མི་ལས་སྐྱེས་པའི་དུད་འགྲོ་བསད་ན་
ལྟུང་བྱེད་དུ་འགྱུར་པ་སོགས་ལ་སྦྱར་དགོས་ཤིང། ཟད་པར་ཏིང་ངེ་འཛིན་ལས་སྐྱེས་པའི་ས་ཆུ་མེ་གསུམ་ཀྱང་རིམ་བཞིན་ས་རྐོ་བ་དང་ཆུ་ལ་རྩེ་བ་དང་མེ་ལ་རེག་པའི་ལྟུང་བྱེད་ཀྱི་ཡུལ་དུ་ས་ཆུ་མེ་གསུམ་ཕལ་
པ་དང་མཚུངས་པར་བཤད་དོ། །གསུམ་པ་དབྱིབས་དང་ཁ་དོག་ལ་དོགས་པ་བཅད་ནས་ཤེས་རྒྱུད་གར་གཏོགས་ལྟུང་བའི་བྱེད་པ་པོ་སྟོན་པ་ནི། མི་འགའ་ཞིག་སྔགས་དང་རྫས་སོགས་ཀྱིས་འགྲོ་བ་གཞན་དུད་
འགྲོ་ལ་སོགས་པའི་རྣམ་པ་སྟེན་པ་ལ་མིར་འདུ་ཤེས་སམ་གཞན་དུ་འདུ་ཤེས་ཀྱང་རུང་འདི་བསད་དོ་སྙམ་དུ་རྟེན་ངེས་པར་བཟུང་སྟེ་བསད་པ་ལ་ཡང་ཕམ་པ་ཁོ་ནར་འགྱུར་ཏེ། དེ་མི་ཡིན་པའི་ཕྱིར་དེ་བཞིན་
དུ་མི་མ་ཡིན་པ་འམ་དུད་འགྲོ་སོགས་འགྲོ་བ་གཞན་གྱི་རྣམ་པ་སྟེན་པ་བསད་པ་ལ་ཡང་དེར་འདུ་ཤེས་སམ་གཞན་དུ་འདུ་ཤེས་ཀྱང་རུང་རང་རང་གི་གསོད་པའི་ལྟུང་བའི་དངོས་གཞི་བསྐྱེད་པར་བསྟན་པ་ལ་
འགྲོ་བ་གཞན་གྱི་རྣམ་པ་རྟེན་པ་བསད་པ་ལ་ཡང་ངོ། །ཞེས་བྱུང། དེ་ཡང་མི་དུད་འགྲོར་སྤྲུལ་པ་ལ་མིར་འདུ་ཤེས་པས་བསད་ན་སྦྱོར་བར་སྤོམ་པོ་དང་དངོས་གཞིར་ཕམ་པ་བསྐྱེད་ཅིང། དེ་ལ་དུད་འགྲོར་

[021A]༄༅། །འདུ་ཤེས་ཏེ་བསད་ན་སྦྱོར་བ་ལ་ཉེས་བྱས་དང་དངོས་གཞི་ལ་ཕམ་པ་བསྐྱེད་པ་སོགས་གསོད་པའི་ལྟུང་བ་གཞན་ལ་ཡང་རིགས་པ་དེ་ལྟར་སྦྱར་དགོས་ཏེ། སྦྱོར་བ་ལ་འདུ་ཤེས་ཡན་
ལག་དང། དངོས་གཞི་ལ་དོན་ཉིད་ཡན་ལག་ཡིན་པའི་ཕྱིར། རྩ་བར། སྦྱོར་བ་ལ་ནི་འདུ་ཤེས་ཡན་ལག་ཡིན་ནོ། །བསམ་པ་ལ་ནི་དེ་ཉིད་དོ། །ཞེས་གསུངས་པའི་ཕྱིར། དགྲ་བཅོམ་པ་མ་ཡིན་པའི་འདུ་
ཤེས་ཀྱིས་དགྲ་བཅོམ་པ་བསད་པ་ན་ཡང་མཚམས་མེད་བསགས་ཏེ། འདི་གསོད་དོ་སྙམ་དུ་རྟེན་ངེས་པར་བཟུང་བའི་ཕྱིར། གཙུག་ཕུད་ཅན་གྱིས་ཕ་དགྲ་བཅོམ་ཐོབ་པར་མ་ཤེས་པར་བསད་པ་ཡིན་ཡང་
མཚམས་མེད་གཉིས་བསགས་པར་ལུང་ལས་གསུངས་པའི་ཕྱིར། ཌཱིཀར་འདིར་ཨུཏྲ་ཡ་ནའི་རྟོགས་བ་བརྗོད་པ་དྲན་པར་བྱ་སྟེ། འདི་ལྟར་གཙུག་ཕུད་ཅན་གྱིས་ཕས་དགྲ་བཅོམ་པ་ཉིད་ཐོབ་པར་མ་ཤེས་སུ་
ཟིན་ཀྱང། ཕས་བུ་ལ་ཁྱོད་ཀྱིས་མཚམས་མེད་པ་གཉིས་བྱས་ཏེ་ཕ་བསད་པའི་ཕྱིར་དང་དགྲ་བཅོམ་པ་བསད་པའི་ཕྱིར་ཞེས་སྦྲིང་བ་ལ་སོགས་པ་ལྟ་བུའོ། །ཞེས་གསུངས་སོ། །མི་དུད་འགྲོར་སྤྲུལ་པ་དུད་
འགྲོར་འདུ་ཤེས་ཏེ་བསད་པ་ལྟ་བུ་ལ་གསོད་འདོད་ཀྱི་ཀུན་སློང་སྐྱེས་པའི་གཞི་དང་འདུ་ཤེས་ཀྱིས་དམིགས་པའི་གཞི་གཉིས་རྒྱུད་ཅིག་པའི་ཕྱིར་ཕམ་པ་བསྐྱེད་ལ། ལྷས་བྱིན་གསོད་འདོད་ཀྱི་ཀུན་སློང་གིས་ནོར་
ནས་མཆོད་སྦྱིན་བསད་པ་ལ་ཕམ་པ་མི་འབྱུང་སྟེ། གསོད་འདོད་སྐྱེ་བའི་གཞི་ལྷས་བྱིན་དང་འདུ་ཤེས་ཀྱིས་དམིགས་པའི་གཞི་མཆོད་སྦྱིན་རྒྱུད་ཐ་དད་པའི་ཕྱིར་རོ། །ཚུལ་འདི་སྲོག་གཅོད་ཁོ་ནར་སྦྱར་བ་ཡིན་གྱི་

[021B] ཌཱིཀ་ལས། མདོ་འདི་ནི་མ་བྱིན་པར་ལེན་པ་ལ་སོགས་པ་ལྟུང་བྱེད་ཀྱི་སྡེ་ཐམས་ཅད་ལ་སྦྱར་བ་མིན་གྱི་སྲོག་གཅོད་པའི་སྐབས་འབའ་ཞིག་དང་སྦྱོར་རོ། །ཞེས་
གསུངས་པའི་ཕྱིར། འོ་ན་མིའི་སྤྲུལ་པ་དུད་འགྲོར་འདུ་ཤེས་ཏེ་བསད་པ་ལ་སྦྱོར་བར་ཉེས་བྱས་དངོས་གཞིར་ཕམ་བ་བསྐྱེད་ན་རྩ་བར། སྡེ་ཚན་དེ་ལ་གལ་ཏེ་དངོས་གཞི་ཡིན་ན་སྦོམ་པོའོ་།ཞེས་ཕམ་པའི་སྦྱོར་བ་
སྦོམ་པོར་གསུངས་པ་དང། དེའི་ཆ་ནི་དེར་གཏོགས་སོ། །ཞེས་ལྟུང་བ་གཞན་གྱི་ཀུན་སློང་གིས་ལྟུང་བ་གཞན་མི་བསྐྱེད་པར་གསུངས་པ་དང་འགལ་ལོ་ཞེ་ན། མདོ་དང་པོ་དང་མི་འགལ་ཏེ། འདིས་ནི་ཕམ་
པའི་སྦྱོར་ལྟུང་ལ་སྤོམ་པོ་ཡིན་པས་ཁྱབ་པར་གསུངས་པ་ཡིན་ལ་མིའི་སྤྲུལ་པ་དུད་འགྲོར་འདུ་ཤེས་ཏེ་བསད་པ་ལ་དུད་འགྲོ་གསོད་པའི་ལྟུང་བྱེད་ཀྱི་སྦྱོར་ལྟུང་འབྱུང་བ་ཡིན་གྱི། ཕམ་པའི་སྦྱོར་ལྟུང་མི་
འབྱུང་བའི་ཕྱིར་ཏེ། སྦྱོར་ལྟུང་མེད་པའི་ཕམ་པ་ཡོད་པའི་ཕྱིར། སྦྱོར་ལྟུང་མེད་པའི་རྐུ་ཕམ་ཡོད་པའི་ཕྱིར། རྩ་བར་སྦྱོར་བ་ལ་དེ་མེད་ན་དེ་མ་བྱས་པ་ཉིད་མ་ཡིན་ནོ། །ཞེས་དང་འོད་ལྡན་ལས་
ཅི་སྟེ་དངོས་གཞི་ལ་བརྐུ་བའི་སེམས་ཉིད་ཡོད་ན་དེའི་ཚེ་དངོས་གཞི་ཁོ་ན་ཡིན་གྱི་སྦྱོར་བའི་ལྟུང་བ་ནི་མེད་དོ། །ཞེས་སྦྱོར་བའི་དུས་སུ་རྐུ་སེམས་མེད་ལ་དངོས་གཞིའི་དུས་སུ་རྐུ་སེམས་ཡོད་ན་སྦྱོར་ལྟུང་མེད་
པའི་ཕམ་པ་བསྐྱེད་པར་བཤད་པའི་ཕྱིར། འདི་ལྟར་རིན་ཆེན་ཕྲེང་བར་བཤད་དོ། །འོན་ཀྱང་ཡིག་ཆར་སྦྱོར་དུས་རྐུ་སེམས་མེད་ལ་དངོས་གཞིའི་དུས་སུ་ཡོད་ན་དངོས་གཞིའི་སྦོམ་པོ་དང། སྦྱོར་བའི་ཐོག་མར་

[022A]༄༅། །རྐུ་སེམས་མེད་ལ་སྦྱོར་བའི་ཐ་མར་རྐུ་སེམས་ཡོད་ན་སྦྱོར་སྤོམ་དང་ཕམ་པ་གཉིས་ཀ་བསྐྱེད་པར་ལུང་ཞུ་བ་དྲངས་ནས་བཤད་ཅིང། འོད་ལྡན་གྱི་ལུང་འདིས་དངོས་གཞིའི་སྤོམ་པོ་མེད་པར་
འདོད་པ་བཀག་བར་གསུངས་པས་དཔྱད་གཞི་ཆེའོ། །མདོ་གཉིས་པ་དང་མི་འགལ་ཏེ། དེ་ནི་ཀུན་སློང་གི་རྣམ་པ་ཐ་དད་པའི་དབང་དུ་བྱས་ལ། ལྟུང་བྱེད་ཀྱི་སྦྱོར་བས་ཕམ་པ་བསྐྱེད་པ་ནི་ཀུན་སློང་གི་རྣམ་པ་ཐ་མི་
དད་པའི་ཕྱིར་ཏེ། གཉིས་ཀ་གསོད་འདོད་ཀྱི་ཀུན་སློང་དུ་མཚུངས་པའི་ཕྱིར། རིན་ཆེན་ཕྲེང་བར་ལྟུང་བྱེད་ཀྱི་སྦྱོར་བས་ཕམ་པ་བསྐྱེད་པར་འགྱུར་རོ་ཞེ་ན། ཀུན་སློང་གི་རྣམ་པ་ཐ་མི་དད་པའི་ཕྱིར་ཉེས་པ་མེད་དོ།།
ཞེས་གསུངས་པའི་ཕྱིར། མཚོ་ཌཱིཀ་ལས་བཤད་ཚུལ་འདི་དགག་ནས་རང་ལུགས་ལ་སྲོག་གཅོད་བཞི་དང་ཕམ་ལྷག་དང་པོ་གཉིས་དང་མ་བྱིན་ལེན་ཏེ་ལྟུང་བ་བདུན་ལ་ལྟུང་བ་བསྐྱེད་པའི་ཡུལ་དེ་ཉིད་ལུས་ཐ་མལ་དུ་
གནས་པ་མི་དགོས་པར་སྲོག་གཅོད་པའི་མཚོན་ནས་བསྟན་པར་འགྲོ་བ་གཞན་གྱི་ཞེས་སོགས་གསུངས་པ་དང། སྔར་བཤད་པའི་ལྟུང་བ་བདུན་མ་གཏོགས་པ་སེམས་ཅན་ལས་གྱུར་པའི་ལྟུང་བ་རྣམས་ལ་ལྟུང་བ་
བསྐྱེད་བའི་ཡུལ་གཟུགས་གཞན་དུ་སྤྲུལ་པ་མ་ཡིན་པ་ཡན་ལག་ཏུ་དགོས་པར་བཤད་ཅིང། དགྲ་བཅོམ་པ་མ་ཡིན་པའི་འདུ་ཤེས་ཀྱིས་དགྲ་བཅོམ་པ་བསད་པ་ལ་དགྲ་བཅོམ་པ་བསད་པའི་འཚམས་མེད་མི་འབྱུང་
བར་འོད་ལྡན་གྱི་ལུང་དྲངས་ནས་བཤད་དོ། །མཛོད་རང་འགྲེལ་དང་རྒྱ་ཆེར་ཌཱིཀྐ་སོགས་དང་བཤད་ཚུལ་མི་མཐུན་ཞིང། འོད་ལྡན་དུ་བཤད་པ་འདི་ནི་འདུལ་བའི་རྗེས་འབྲང་མངོན་པ་པའི་ལུགས་ཡིན་པར་བླ་མ་གུང་ཐང་

[022B] །བཞི་པ་ཡོན་ཏན་གྱི་ཆ་ལ་དོགས་པ་བཅད་ནས་འཕེན་པ་གཅིག་གིས་བསྡུས་པའི་ལུས་ལྟུང་བའི་བྱེད་པ་པོར་སྟོན་པ་ནི། མི་འགའ་ཞིག་སོ་སོ་སྐྱེ་བོའི་གནས་སྐབས་ལས་གཞན་དགྲ་བཅོམ་
པ་ལ་སོགས་པ་ཐོབ་པ་ནི་མི་ལས་གཞན་དུ་གྱུར་པ་ཉིད་མ་ཡིན་པས་གསོད་ཕམ་ལ་སོགས་པ་མི་ལས་གྱུར་པའི་ལྟུང་བ་རྣམས་བསྐྱེད་པར་བསྟན་པ་ལ།    ༈   ནོ།།
ཞེས་བྱུང། དེའི་དམིགས་གསལ་ལ་དགྲ་བཅོམ་པའི་རྫས་རྐུ་བ་ལ་ཕམ་པར་མི་འགྱུར་བར་མཚོ་ཌཱིཀ་ལས་བཤད་ཀྱང། བཤད་ཚུལ་འདི་རིན་ཕྲེང་དུ་དགག་ཅིང། དབུ་མའི་ཡིག་ཆར་ཡང་དགྲ་བཅོམ་པའི་རྫས་
རྐུས་ན་ཕམ་པར་བཤད་དོ། །དགྲ་བཅོམ་པ་ལ་སོགས་པ་རྫུ་འཕྲུལ་ཐོབ་པ་ཡུལ་དུ་བྱས་པ་ལས་འཁྲིག་ཚིག་སྨྲ་བ་ལ་སོགས་པ་མཚན་མི་མཐུན་པ་ལ་ཆགས་པ་དགག་བྱར་བྱས་པའི་ལྟུང་བ་དངོས་གཞི་མི་བསྐྱེད་
པ་དང། འཕགས་པ་དབྱེ་བའི་ཡུལ་དུ་བྱས་པ་ལས་དབྱེན་ལྷག་ཏུ་མི་འགྱུར་བ་དང། དེ་གོ་བྱའི་ཡུལ་དུ་བྱས་པ་ལས་གནས་ངན་ལེན་བརྗོད་པ་དང་མི་ཆོས་བླ་མ་བདེན་སྨྲའི་ལྟུང་བྱེད་མི་བསྐྱེད་པ་དང། འཕགས་
པ་སྦྱིན་བདག་ཏུ་བྱས་པ་ལས་འདུག་གནས་སུ་ཟ་བའི་ལྟུང་བྱེད་མི་བསྐྱེད་པ་དང། དེ་སྦྱིན་བྱའི་ཡུལ་དུ་བྱས་པ་ལས་གཅེར་བུར་ཟས་སྦྱིན་པའི་ལྟུང་བྱེད་མི་བསྐྱེད་པ་སོགས་སོ།    ༈    །གསུམ་བ་ལྟུང་བ་ཐ་དད་དུ་སྐྱེ་
ལུགས་ཞར་བྱུང་དང་བཅས་པ་བཤད་པ་ལ། ཉེས་པ་དེ་མེད་པ་ཉིད་ལ་ནི་འོང་བ་ནི་ཐ་དད་དོ། །ཞེས་སོགས་མདོ་ཚན་བརྒྱད་བྱུང་འདི་ལ་དྲུག་ལས། བསླབ་རྒྱུན་ཐ་དད་པས་ལྟུང་བ་ཐ་དད་པ་ནི་ལྟུང་བའི་

[023A]༄༅། །སྦྱོར་བ་བྱས་ནས་མཐར་ཐུག་གྲུབ་པའི་སྔ་རོལ་དུ་ལྟུང་བ་དེའི་བཅས་ལྡན་མ་ཡིན་པའི་ཁྱིམ་པར་དབབ་ནས་སླར་ཡང་བསྙེན་པར་རྫོགས་པའི་གནས་སྐབས་སུ་མཐར་ཐུག་གྲུབ་ན་བསླབ་རྒྱུན་སྔ་ཕྱི་
གཉིས་སུ་ལྟུང་བ་འོང་བ་ནི་ཐ་དད་པས་ཕྱིར་བཅོས་སོ་སོར་བྱས་དགོས་པར་བསྟན་པ་ལ།    ༈   ཐ་དད་དོ། །ཞེས་བྱུང། དེ་ཡང་དཔེར་བྱས་ན་ཁང་པའི་ལྷག་མའི་སྦྱོར་བ་བྱས་བཞིན་པར་
ཁྱིམ་པར་དབབ་ནས་སླར་ཡང་བསྙེན་པར་རྫོགས་པའི་གནས་སྐབས་སུ་ཁང་པ་གྲུབ་ན་བསླབ་རྒྱུན་སྔ་མའི་རྟེན་ལ་སྦྱོར་བའི་སྤོམ་པོ་དང། བསླབ་རྒྱུན་ཕྱི་མའི་རྟེན་ལ་དངོས་གཞིའི་རྣམ་པའི་སྤོམ་པོའི་ལྟུང་བ་ཐ་དད་གཉིས་
བྱུང་བས་ཕྱིར་བཅོས་ཀྱང་སོ་སོར་བྱ་དགོས་པ་ལྟ་བུ་སྟེ། ལྟུང་བ་ཕལ་ཆེར་ལ་བསླབ་རྒྱུན་སྔ་ཕྱིར་ལྟུང་བ་ཐ་དད་དུ་བྱུང་ཚུལ་དེ་ལྟར་སྦྱར་དགོས་ཀྱང། གནང་ལ་ཚད་བཟུང་གི་ལྟུང་བ་རྣམས་ལ་བསླབ་རྒྱུན་སྔ་ཕྱིར་
ལྟུང་བ་ཐ་དད་དུ་བྱུང་ཚུལ་མེད་དོ། །ཌཱིཀྐ་ལས་མདོ་ལོ་དྲུག་གི་སྟན་གྱིས་མཚོན་ནས་བསྟན་ཏེ། དེ་ཉིད་ལས། དགེ་སློང་གིས་སྟན་གཅིག་བྱས་ནས་ལོ་དྲུག་མ་ལོན་པར། ལོ་དྲུག་པོ་དེ་ཉིད་ཀྱི་ནང་དུ་སྟན་གཞན་
ཞིག་བརྩམས་ནས་ཁྱིམ་པར་དབབ་ཅིང་ཡང་ཕྱིས་བསྙེན་བར་རྫོགས་ནས་དེས་སྟན་གཞན་ཞིག་བྱེད་ཅིང་དེ་ཟིན་པར་བྱས་ན་དེའི་འོག་ཏུ་དུས་མ་ཡིན་པ་ཁོ་ནར་སྔར་སྟན་བརྩམས་པ་དེ་ཡང་ཟིན་པར་བྱེད་ན་དེའི་ཚེ་བརྩོན་
པ་དང་ཟིན་པར་བྱེད་པའི་མཚན་ཉིད་སྔ་ཕྱིའི་ཆ་དེ་གཉིས་ལྟུང་བ་ཐ་དད་པའི་བྱེད་པ་པོ་ཉིད་ཡིན་ཏེ། དེ་ལ་སྔ་མ་དབབ་པའི་མདུན་རོལ་ཏུ་དུས་མ་ཡིན་པར་སྟན་གཞན་བརྩོམ་པའི་ཆ་སྔ་མ་དེ་ནི་སྦྱོར་བ་ལས་བྱུང་བའི་

[023B] །ཕྱིས་བསྙེན་བར་རྫོགས་ནས་སྟན་གཞན་ཞིག་བྱེད་ཅིང་དེ་ཟིན་པར་བྱས་པ་དེ་ལ་ནི་ཉེས་པ་མེད་དོ། །དེའི་འོག་ཏུ་དུས་མ་ཡིན་པ་ཁོ་ནར་སྔར་སྟན་བརྩམས་པ་དེ་ཡང་
ཟིན་བར་བྱེད་པའི་ཆ་ཕྱི་མ་དེ་ནི་སྤང་བའི་ལྟུང་བྱེད་ཀྱི་དངོས་གཞིའི་བྱེད་པ་པོ་ཉིད་ཡིན་པ་ལྟ་བུ་དང། ཞེས་གསུངས་པའི་ཕྱིར། འདིར་སྔར་གྱི་འཕྲོ་ཟིན་པར་བྱེད་པ་ལ་ལྟུང་བ་དངོས་གཞི་འབྱུང་བར་གསུངས་པ་དང་
རྩ་བར་ཕྱེད་བྱས་པ་ལ་བྱེད་པ་ནི་ཕྱེད་ཉིད་དོ། །ཞེས་པ་གཉིས་འགལ་ལོ་ཞེན། དེ་ལ་བཤད་ཚུལ་གསུམ་བྱུང་སྟེ། ཌཱིཀྐར་དངོས་གཞི་འབྱུང་བར་གསུངས་པ་ནི་ཆ་ཕྱི་མ་སྟན་གྱི་ཚད་དུ་ལོན་པའི་དབང་དུ་བྱས་
པ་ཡིན་པར་མཚོ་ཌཱིག་གི་མཆན་བུར་བཤད་པ་དང། ཌཱིཀྐའི་ལུང་དེ་རང་ཐེ་བའི་འཕྲོ་དང། རྩ་བའི་ལུང་ནི་གཞན་གྱིས་བྱས་པའི་འཕྲོ་ཟིན་པར་བྱེད་པའི་དབང་དུ་བྱས་པ་འམ། ཡང་ན་ཌཱིཀྐའི་ལུང་དེ་མཐར་
ཐུག་གི་བྱེད་པ་གྲུབ་ཟིན་པ་ཙམ་ལ་དགོངས་ཞེས་པའི་བཤད་ཚུལ་གཉིས་རིན་ཆེན་ཕྲེང་བར་བཀོད་པའི་ཕྱིར། མདོ་འདིས་མེད་དུ་མི་རུང་བའི་སྦྱོར་བ་ནས་མཐར་ཐུག་གི་བར་བསླབ་རྒྱུན་གཅིག་པའི་ཡན་
ལག་བསྟན་ཏེ། ལྟུང་བ་དངོས་གཞི་ཀུན་གྱི་ཐུན་མོང་བའི་ཡན་ལག་ཡིན་ནོ།    ༈    །གཉིས་པ་བསམ་རྒྱུན་ཐ་དད་པས་ལྟུང་བ་ཐ་དད་པ་ནི། དགེ་སློང་གིས་ཁང་པའི་ཕྱེད་བརྩིགས་པ་ལྟ་བུ་སྦྱོར་བ་
བརྩམས་པ་ནས་བསམ་པ་ཐག་པ་ནས་བྱེད་འདོད་ལྡོག་ཏེ་བཏང་བ་དེ་སླར་ཡང་འཕྲོ་ཟིན་པར་བྱེད་ན་བསམ་རྒྱུན་སྔ་ཕྱི་གཉིས་སུ་སྔར་བཞིན་ལྟུང་བ་ཐ་དད་པར་བསྟན་པ་ལ།    ༈   ངོ། །

[024A]༄༅། །ཞེས་བྱུང། མདོ་འདིས་མེད་མི་རུང་བའི་སྦྱོར་བ་བརྩམས་པ་ནས་མཐར་ཐུག་གྲུབ་པའི་བར་སྐབས་བྱེད་འདོད་མ་ལོག་པའི་བསམ་རྒྱུན་གཅིག་པའི་ཡན་ལག་བསྟན་ཏེ། ལུང་ཞུ་
བར་ཁང་པ་ཁང་ཆེན་རིམ་ལྷག་ལ་སོགས་པའི་ལྟུང་བ་བཅུ་གཅིག་གི་སྐབས་སུ་བསམ་པས་གཏོང་ན་ན་སྨད་དུ་གསུངས་པའི་ཕྱིར། མཚོ་ཌཱིཀྐ་ལས། ཁང་པ་ཁང་ཆེན་རིམ་ལྷག་དང། །གོས་བྱེད་ཁབ་རལ་
ལ་སོགས་བདུན། །དེ་ལྟར་ལྟུང་བ་བཅུ་གཅིག་ལ། །བསམ་པས་གཏོང་ན་ན་སྨད་གསུངས། །ཞེས་གསུངས་པའི་ཕྱིར། ལུང་དུ་ན་སྨད་ཙམ་ལས་མ་གསུངས་ཀྱང་འདིར་ཐ་དད་དོ་ཞེས་པས་ལུང་གི་དགོངས་པ་
གསལ་བར་བྱེད་པའོ། །གསུམ་པ་བཅས་པ་ཐ་དད་པས་ལྟུང་བ་ཐ་དད་པ་ནི། གཞི་འམ་བྱ་བ་གཅིག་ལ་བཅས་པའི་རིགས་དུ་མ་བཅས་པ་ལ་ནི་བཅས་པའི་གྲངས་ཇི་སྙེད་བ་ལས་འདས་པ་དེ་སྙེད་ཀྱི་ལྟུང་བ་འབྱུང་
བར་བསྟན་པ་ལ། གཞི་གཅིག་ལ་དུ་མ་ཉིད་བཅས་པ་ལ་ནི་ཇི་སྙེད་པ་དེ་སྙེད་ཀྱི་ཉེས་པར་འགྱུར་རོ། །ཞེས་བྱུང། འདི་ཡང་ལུང་ཞུ་བ་ལས། དགེ་སློང་གིས་སྐད་ཅིག་སྤྱད་པས་ལྟུང་བ་བཞིར་འགྱུར་
བ་མཆིས་སམ། ཨུ་བ་ལི་ཡོད་དེ། བྱིན་ལེན་མ་བྱས་པ་མི་རུང་བ་གསོག་འཇོག་ཏུ་བཞག་པར་གྱུར་པ། དུས་མ་ཡིན་པར་ཟ་བའོ། །ཞེས་གསུངས་སོ། །དེ་བཞིན་དུ་རྫུན་གྱིས་སྐྱོན་ནས་སྨྲ་བ་དང་
རྫུན་གྱིས་ཕྲ་མ་བྱས་པ་དང། དགེ་ཚུལ་བསྙིལ་བ་དང་ལྷན་ཅིག་ཏུ་ཞག་གསུམ་ཉལ་བ་དང། བུད་མེད་བསྙེན་པར་མ་རྫོགས་པ་དང་ལྷན་ཅིག་ཏུ་ཞག་གསུམ་ཉལ་བ་ལྟ་བུ་སྟེ། ལུང་ཞུ་བ་ལས་

[024B]ཅིག་དགུང་གསུམ་ཉལ་བ་ལ་ལྟུང་བྱེད་གཉིས་འབྱུང་བ་མཆིས་སམ་ཡོད་དེ་ཞག་གཉིས་དགེ་ཚུལ་དང་ལྷན་ཅིག་ཉལ་བ་ལ། ཞག་གསུམ་པ་ལ་ཁྱིམ་པ་མོ་
དང་ལྷན་ཅིག་ཉལ་བ་ལའོ། །ཞེས་གསུངས་སོ། །ནུབ་ལྷག་ཉལ་བའི་ལྟུང་བྱེད་ལ་ངོ་མ་སྤོས་པ་ཡན་ལག་མ་ཡིན་པར་འདིས་གྲུབ་པོ་།བཅས་པ་ཐ་དད་བས་ལྟུང་བ་ཐ་དད་དུ་འགྱུར་བ་དེ་ལྟུང་བ་གཅིག་ལ་ལྡོག་ཆ་ནས་ཕྱེ་
བར་རིན་ཆེན་ཕྲེང་བར་གསུངས་ཏེ། དེ་ཉིད་ལས། མཛོད་ཌཱིཀ་ཏུ་གང་ཞིག་གིས་ཕ་དགྲ་བཅོམ་པ་བསད་ན་ཡང་དེ་ལ་མཚམས་མེད་པ་ནི་གཅིག་ཁོ་ནར་འགྱུར་ཏེ། རྟེན་གཅིག་པའི་ཕྱིར་རོ། །སོང་ལ་སྐྲ་ཅན་ལ། ཁྱོད་
ཀྱིས་ནི་མཚམས་མེད་པ་གཉིས་བྱས་ཏེ། ཕ་གསད་པ་གང་ཡིན་པ་དང། གང་ཡང་དགྲ་བཅོམ་པ་བསད་པའོ་ཞེས་སྨོས་ཤིག་ཅེས་བྱ་བ་རྟོགས་པ་བརྗོད་པ་འདི་ཇི་ལྟ་བུ་ཞེ་ན། རྒྱུ་གཉིས་ཀྱིས་ཞེས་བརྗོད་པར་བྱའོ། །
ཡང་ན་སྒོ་གཉིས་ནས་སྤྱོས་པ་ཡིན་ནོ་ཞེས་དང། རྣམ་ཌཱིཀ་ཏུ་སྲོག་ཆགས་གཅིག་བསད་པ་ལ་ལས་ཀྱི་ལམ་དངོས་གཞི་གཉིས་མི་སྲིད་པས་འདིར་མཚམས་མེད་པ་གཅིག་ལ་མིང་གཉིས་སུ་བཏགས་ཏེ་འགྱོད་པ་
བསྐྱེད་པར་བྱ་བའི་ཕྱིར་མིང་གཉིས་སུ་བརྗོད་དོ་ཞེས་བཤད་པ་ལྟར་ན། བཅས་པ་དུ་མ་དང་འགལ་བའི་ལྡོག་པ་ནས་བཏགས་པར་འོང་ངོ། །མཚམས་མེད་པ་གཅིག་པུ་ནི་དགྲ་བཅོམ་བསད་པའི་མཚམས་མེད་དུ་
རྒྱལ་སྲས་གསུང་ངོ། །ཞེས་གསུངས་པའི་ཕྱིར།    ༈   སློང་ཐ་དད་པས་ལྟུང་བ་ཐ་དད་པ་ནི། ཆ་ཅན་ཕ་མ་པ་ལྟ་བུའི་ལྟུང་བ་ལྕི་བ་དེའི་ཆར་གྱུར་པའི་ལྟུང་བ་ཡང་བ་བཅས་པའི་རིགས་ཐ་དད་རྣམས་ནི་ཆར་གྱུར་པའི་༄༅། །ལྟུང་བ་ཡང་བ་དེར་གཏོགས་པ་ཡིན་གྱི། ཆ་ཅན་ལྟུང་བ་ལྕི་བར་མི་གཏོགས་པར་བསྟན་པ་ལ། དེའི་ཆ་ནི་དེར་གཏོགས་སོ་།ཞེས་བྱུང། དེ་དཔེར་བྱས་ན། མི་ཚངས་སྤྱོད་ཀྱི་ཕམ་པའི་ཆར་གྱུར་པའི་འཁུ་
བ་འབྱིན་པའི་ལྷག་མ་ནི་ཆ་གྱུར་འབྱིན་ལྷག་དེར་གཏོགས་པ་ཡིན་གྱི། ཆ་ཅན་ཕམ་པ་དང་པོའི་དེར་གཏོགས་མ་ཡིན་པ་བཞིན་ཏེ་དེའི་རྒྱུ་མཚན་ནི་ཆ་ཅན་ཕམ་པ་དང་པོ་དང་དེའི་ཆ་འབྱིན་ལྷག་གཉིས་ཀུན་སློང་ཐ་དད་པའི་ཕྱིར་
མི་ཚངས་སྤྱོད་ཀྱི་ཆ་ལ་ཆ་ཤས་ཀྱིས་ཆར་གྱུར་པ་དང་ཆར་གཏོགས་པས་ཆར་གྱུར་པ་གཉིས་ལས། འབྱིན་རེག་ལྟ་བུ་ནི་ཆར་གཏོགས་པས་ཆར་གྱུར་པ་ཡིན་གྱི། ཆ་ཤས་ཀྱིས་ཆར་གྱུར་པ་སྦྱོར་སྤོམ་ལྟ་བུ་ཡིན་པ་དགོག་པར་
རིན་ཆེན་ཕྲེང་བར་གསུངས་པ་ནི་བཤད་ཚུལ་སྔ་མ་དང་གནད་གཅིག་གོ་འཁུ་བ་འབྱིན་པ་ལ་འབྱིན་ལྷག་ཏུ་འགྱུར་བར་སྔར་བསྟན་ཀྱང་མདོ་འདི་ནི་ཧ་ཅང་ཐལ་པ་སེལ་ཆེད་གསུངས་པ་ཡིན་ཏེ་ཌཱིཀྐར། མདོ་འདིས་མ་བརྗོད་པ་
ནི་ཅུང་ཟད་ཀྱང་མི་བརྗོད་ཀྱི་ཧ་ཅང་ཐལ་བར་འགྱུར་བ་སེལ་བར་བྱེད་དེ། ཞེས་དང། རིན་ཆེན་ཕྲེང་བ་ལས། འཁུ་བ་འབྱིན་པའི་འདུན་བས་ཁུ་བ་ཕྱུང་བ་ལ་མི་ཚངས་བར་སྤྱོད་པའི་སྤོམ་པོ་ཡིན་ན་ཧ་ཅང་ཐལ་ཏེ། ཀུན་སློང་གི་
རྣམ་པ་ཐ་དད་པའི་ལྟུང་བ་གཞན་གྱི་ཀུན་སློང་གིས་ལྟུང་བ་གཞན་སློང་བར་འགྱུར་བའི་ཕྱིར་རོ། །དེས་ན་དེ་ནི་འབྱིན་པའི་ལྷག་མ་ཡིན་གྱི་ཕམ་པའི་སྤོམ་པ་མིན་ཞེས་སེལ་ཏེ། ཞེས་གསུངས་པའི་ཕྱིར། དེས་ན་ལྟུང་བ་གཞན་གྱི་ཀུན་
སློང་གིས་ལྟུང་བ་གཞན་བསྐྱེད་པ་སྤྱིར་བཏང་ལ་མེད་དེ། ལུང་ཞུ་བ་ལས། དགེ་སློང་གིས་དགེ་སློང་ལ་བརྡེག་ཀྱང་ལྟུང་བྱེད་དུ་མི་འགྱུར་བ་མཆིས་སམ། ཨུ་པ་ལི་ཡོད་དེ། རྩེད་མོར་བསམ་ཏེ་བརྡེགས་སམ་པ་སད་པར་སེམས་

[025B] ༑དེ་བཞིན་དུ་བརྡེག་པར་གཟས་པ་ལ་ཡང་བརྗོད་པར་བྱའོ། །ཞེས་དང། དགེ་སློང་གིས་རྟག་ཏུ་ཁྲུས་བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་བ་ལི་ཡོད་དེ། བརྒལ་བར་བསམ་པའོ་།ཞེས་གསུངས་ཞིང་
མཚོ་ཌཱིཀྐ་ལས་ཀྱང། བརྡེག་གཟས་ཁྲུས་ལ་རང་རང་གི་ཀུན་སློང་དགོས་གསུངས་གཞན་ལའང་སྦྱར། །ཞེས་གསུངས་པའི་ཕྱིར་སྐབས་འདིར་ཆ་དང་ཆ་ཅན་སྦྱོར་བ་ནི། མི་ཚངས་སྤྱོད་ཆ་ཅན་དང། དེའི་ཆ་ནི་འབྱིན་རེག་
འཁྲིག་ཚིག་སྨྱན་དང་འཁྲུར་འཇུག་ལ་སོགས་པའོ། །མ་བྱིན་ལེན་ཆ་ཅན་དང། དེའི་ཆ་ནི་བྱིན་འཕྲོགས་བསྔོས་བསྒྱུར་སྦེད་པ་གདེང་མེད་དུ་སྤྱོད་པ་རྐུན་མ་དང་ལྷན་ཅིག་ལམ་དུ་འགྲོ་བ་སོགས་སོ། །མི་གསོད་པ་ཆ་ཅན་དང་
དེའི་ཆ་ནི་ས་བོན་སྐྱེ་འཇིག་འདེབས་སྤྱོད་གསོད་གསུམ་དམག་ལ་བལྟ་བ་སོགས་དང་བརྡེག་གཟས་ལ་སོགས་པའོ། །མི་ཆོས་བླ་མ་རྫུན་དུ་སྨྲ་བ་ཆ་ཅན་དང། དེའི་ཆ་ནི་གཞི་མེད་བག་ཙམ་དབྱེན་སོགས་དང་འཕྱ་བ་བསྒོ་བ་
བདེན་སྨྲ་ལ་སོགས་པའོ། །ཕམ་པས་སྐུར་བ་འདེབས་པ་ཆ་ཅན་དང་དེའི་ཆ་ནི་ལྷག་མས་སྐུར་བ་འདེབས་པ་དང། དབྱེན་བྱེད་པ་ཆ་ཅན་དང། དེའི་ཆ་ནི་ཕྲ་མ་བྱེད་པ་འདུས་ཞིང་ཟ་བ་དང་སྡིག་ལྟ་མི་གཏོང་བ་སྦངས་པ་རྗེས་
ཕྱོགས་བསྙིལ་བ་བསྡུད་པ་མི་སྨྲ་བར་འགྲོ་བ་སོགས་དང། བཀའ་བློ་མི་བདེ་བ་ཆ་ཅན་དང། དེའི་ཆ་ནི་བསླབ་པ་སྤོང་བ་མ་གུས་པ་སོགས་དང། གསོག་འཇོག་ཟ་བ་ཆ་ཅན་དང། དེའི་ཆ་ནི་ཞག་ལོན་མཚམས་བཙོས་བརྗེན་བཙོས་
ལ་སོགས་པ་ལྟ་བུའོ། །དེ་ལྟར་རྒྱ་ཆེར་ཌཱིཀྐར་བཤད་དོ། །འོ་ན། ལྟུང་བ་གཞན་གྱི་ཀུན་སློང་གིས་ལྟུང་བ་གཞན་བསྐྱེད་པ་མེད་དམ་ཞེ་ན། འཁུ་བ་འབྱིན་པའི་འདུན་པས་འཁུ་བ་ཕྱུང་བ་ཐམས་ཅད་ལ་རྨའི་སྒོ་གསུམ་མཚན་ཉིད་དང་

[026A]༄༅། །ལྡན་པར་མཚམས་ལས་འདས་པར་བརྩལ་ཏེ་འཁུ་བ་ཕྱུང་ན་འབྱིན་སེམས་ཀྱིས་ཕྱུང་ཡང་མཐའ་སྟེ་ཕམ་པ་ཉིད་དུ་འགྱུར་ལ། དེ་མ་གཏོགས་པ་འབྱིན་སེམས་གྱིས་འཁུ་བ་ཕྱུང་བའི་ལྟུང་བ་དངོས་གཞི་རྫོགས་པ་
ཐམས་ཅད་དགེ་སློང་ཕ་ལ་དགེ་འདུན་ལྷག་མར་བསྟན་པ་ལ། ཕྱུང་པ་ཐམས་ཅད་ལ་མཐའ་ཉིད་མ་གཏོགས་པ་ནི་དགེ་འདུན་ལྷག་མའོ་།ཞེས་བྱུང། སྔར་ལྟུང་བ་གཞན་གྱི་ཀུན་སློང་གིས་ལྟུང་བ་གཞན་མི་བསྐྱེད་པར་གསུངས་པ་དེ་སྦྱིར་
བཏང་བའི་དབང་དུ་བྱས་པ་དང། མདོ་འདིས་འབྱིན་སེམས་ཀྱིས་ཕམ་པ་བསྐྱེད་པར་གསུངས་པ་ནི་དམིགས་གསལ་གྱི་དབང་དུ་བྱས་བས་འགལ་བ་མེད་དོ། །དགེ་སློང་གིས་བསྟེན་དུ་རུང་བའི་མོའི་ཟག་བྱེད་དུ་འབྱིན་སེམས་ཀྱིས་མཚམས་
ལས་འདས་པར་བརྩལ་ནས་འཁུ་བ་ཕྱུང་བ་ལ་ཕམ་པ་བསྐྱེད་དེ་འབྱིན་པའི་འདུན་པས་རགས་པའི་ཀུན་སློང་བྱས་ཀྱང་མི་ཚངས་སྤྱོད་ཀྱི་ཀུན་སློང་ཕྲ་མོ་ངེས་པར་ཡོད་དགོས་པའི་ཕྱིར་རམ་ཡང་ན་འབྱིན་པའི་འདུན་པས་རྒྱུའི་ཀུན་སློང་བྱས་
ཀྱང་མི་ཚངས་སྤྱོད་ཀྱི་ཀུན་སློང་གློ་བུར་བ་ངེས་པར་སྐྱེས་དགོས་པའི་ཕྱིར། ལམ་གསུམ་མཚན་ཉིད་དང་ལྡན་པ་ལ་དམིགས་གསལ་དེ་ལྟར་ཡིན་ཀྱང་ལན་གསུམ་བསྟེན་དུ་མི་རུང་བ་ལ་དེ་ལྟར་མ་ཡིན་ཏེ། དཔེར་ན་མགོ་བཅད་པའི་ཁ་ལྟ་
བུ་ལམ་གསུམ་ཉམས་བར་བརྩལ་ནས་འཁུ་བ་ཕྱུང་བ་ལ་མི་ཚངས་པར་སྤྱོད་འདོད་ཀྱི་བསམ་པས་ཕྱུང་ན་ཕམ་པའི་སྡེར་གཏོགས་ཀྱི་སྤོམ་པོར་འགྱུར་ལ། འཁུ་བ་འབྱིན་པར་འདོད་པའི་བསམ་པས་ཕྱུང་ན་དགེ་འདུན་ལྷག་མར་འགྱུར་བའི་
ཕྱིར༑ ལྔ་པ་གཞི་དང་སྦྱོར་བ་ཐ་དད་པས་ལྟུང་བ་ཐ་དད་པ་ནི། གཞིའི་ཡན་ལག་མ་ཚང་བའི་ལྟུང་བ་ན་སྨད་པ་ལན་དུ་མར་བྱས་པ་འམ། སྦྱོར་བའི་ཡན་ལག་མ་ཚང་བའི་ལྟུང་བ་ན་སྨད་པ་ལན་དུ་མར་བྱས་ཀྱང་དངོས་གཞིའི་ལྟུང་བ་

[026B]ལ། བྱ་བ་དུ་མའི་འབྲས་བུས་ལྟུང་བ་རྣམ་པར་མི་བཞག་གོ་ཞེས་བྱུང། དེ་ཡང་དཔེར་ན། རིན་ཐང་མ་ཚང་བའི་རྫས་ལན་དུ་མར་བརྐུས་པ་དེ་སྡོམ་ན་རིན་ཐང་ཚང་ཡང་ཕམ་པར་
མི་འགྱུར་བ་དང། བལ་འཁུར་ནས་ཉིན་མོ་ཐ་དད་དུ་རྒྱང་གྲགས་ཕྱེད་ཕྱེད་འགྲོ་བ་དེ་སྡོམ་ན་རྒྱང་གྲགས་ལས་འདས་ཀྱང་སྤང་ལྟུང་དུ་མི་འགྱུར་བ་ལྟ་བུ་སྟེ། ལུང་ཞུ་བར། དགེ་སློང་གིས་མ་ཤ་ཀ་ལྔ་བརྐུས་ཀྱང་མཐར་མི་འགྱུར་བ་
མཆིས་སམ། ཡོད་དེ་འདི་ལྟར་རེ་རེ་འམ་གཉིས་གཉིས་སམ་གསུམ་གསུམ་མམ་བཞི་བཞི་བརྐུས་ཀྱི་ནམ་ཡང་ལྔར་མ་ཚང་ནའོ། །ཞེས་གསུངས་སོ། །ལུང་དུ་མ་བྱིན་ལེན་གྱི་སྐབས་སུ་གསུངས་པ་ལ་འདིར་གཞིའི་ཡན་ལག་མ་
ཚང་བ་དང་སྦྱོར་བའི་ཡན་ལག་མ་རྫོགས་པ་གཞན་ལ་ཡང་མདོར་བསྡུས་སྦྱར་ནས་སྤྱིར་གསུངས་སོ། །དྲུག་པ་ཞར་ལ་བྱུང་བ་ལ་གཉིས་ལས། དང་པོ་ལས་རྗེས་སུ་སྒྲུབ་པའི་སེལ་བ་ནི། ལས་རྗེས་སུ་སྒྲུབ་པའི་ལྟུང་བ་བཅུ་དགུའི་
སྐབས་སུ་རང་གིས་ཕྱེད་བྱས་ཏེ་བོར་བ་འམ་མ་བཅོལ་བར་གཞན་གྱིས་ཕྱེད་བྱས་པ་ལ་འཕྲོ་ཟིན་པར་བྱེད་པ་ལྟ་བུ་ནི་ལྟུང་བ་ཡང་ཕྱེད་དེ་ན་སྨད་དུ་བསྟན་པ་ལ། ཕྱེད་བྱས་པ་ལ་བྱེད་པ་ནི་ཕྱེད་ཉིད་དོ། །ཞེས་བྱུང། ལྟུང་བ་བཅུ་དགུ་ལ་མ་
བཅོལ་བར་གཞན་གྱིས་ཕྱེད་མ་བྱས་པ་ཡན་ལག་ཏུ་དགོས་པར་མདོ་འདིས་བསྟན་ཏོ། །ཁང་པ་ཁང་ཆེན་སྲིན་བལ་དང། །འབའ་ཞིག་ཆ་གཉིས་ལོ་དྲུག་དང། །རིམ་ལྷག་གོས་ཀྱི་བཟོ་བྱེད་དང། །ཁབ་རལ་འཆོས་པ་ལ་སོགས་བདུན། །དེ་
ལྟར་ལྟུང་བ་བཅོ་ལྔ་ལ། །ཕྱེད་བྱས་ཕྱེད་དུ་ཞུ་བར་གསུངས་།འཁྲུར་འཇུག་རྨེལ་འཇུག་ཐ་ག་གཉིས། །དེ་ལྟར་བཞི་ལ་མདོར་བསྡུས་སྦྱར། །ཞེས་བཟུང་ངོ། །གཉིས་པ་ཁ་ན་མ་ཐོ་བ་ལས་གྱུར་བའི་སེལ་བ་ནི། ཁ་ན་མ་ཐོ་བ་ལས་གྱུར་པའི་

[027A]༄༅། །ལྟུང་བ་ལྔའི་སྐབས་སུ་གཞིར་གྱུར་པའི་ལྟུང་བ་ཕམ་ལྷག་ལས་ན་སྨད་པ་སྤོམ་པོ་ལ་སོགས་པས་སྐུར་པ་འདེབས་པའམ་སྤོམ་པོ་ལ་སོགས་པས་འཆབ་བརྗོད་བྱེད་པ་དག་གི་ཆ་སྟེ་ལྟུང་བ་ནི་གཞིར་གྱུར་བའི་ལྟུང་བ་དེ་ལས་ན་སྨད་པ་
སྟེ་ཉེས་བྱས་སུ་བསྟན་པ་ལ། ཁ་ན་མ་ཐོ་བ་ན་སྨད་བ་དག་གི་ཆ་ཉིད་ནི་ན་སྨད་པ་ཡིན་ནོ། །ཞེས་བྱུང། སྤྱིར་བཏང་ལ་ཕམ་པས་སྐུར་བ་འདེབས་ན་ལྷག་མ་དང། ལྷག་མས་སྐུར་བ་འདེབས་ན་ལྟུང་བྱེད་དང། སྤོམ་པོ་དང་ལྟུང་བྱེད་དང་སོར་བཤགས་
ཀྱིས་སྐུར་བ་འདེབས་ན་ཉེས་བྱས་དང། ཉེས་བྱས་ཀྱིས་སྐུར་བ་འདེབས་ན་ཉེས་བྱས་ཕྲ་མོར་གསུངས་པ་དང། གང་ཟག་གཞན་གྱི་ཕམ་ལྷག་འཆབ་བརྗོད་བྱེད་ན་ལྟུང་བྱེད་དང། སྤོམ་པོ་ལ་སོགས་པ་འཆབ་བརྗོད་བྱེད་ན་ཉེས་བྱས་སུ་གསུངས་ལ་
དམིགས་གསལ་ཡང་ཡོད་དེ། རྩ་བར། མི་བསྟེན་པས་སྐུར་པ་འདེབས་ན་སྤོམ་པོའོ། །ཞེས་ཟག་བྱེད་ལ་བསམ་སྟེ་འཁྲིག་པ་བསྟེན་དུ་མི་རུང་བའི་མནིང་ལ་མི་ཚངས་པར་སྤྱོད་པར་སྐུར་བ་འདེབས་ན་སྤོམ་པོར་གསུངས་པ་དང། བསྙེན་པར་མ་རྫོགས་པའི་
རབ་བྱུང་རྣམ་གསུམ་ལ་ཕ་མ་འདྲའི་ཉེས་བྱས་ཀྱིས་སྐུར་བ་འདེབས་ན་སྤོམ་པོར་ལུང་ཞུ་བར་གསུངས་པ་ལྟར་ཡོན་ཏན་འོད་དང་ཆོས་བཤེས་དང་དྲི་མེད་བཤེས་གཉེན་གྱིས་ཀྱང་བཤད་པའི་ཕྱིར་གཞན་ཡང། དགེ་སློང་མས་མཚན་མཐུན་པའི་ཕམ་པ་འཆབ་ན་འཆབ་ཕམ་
དང༑ དེས་མཚན་མཐུན་པ་ལ་འདུ་ཤེས་བསྒྱུར་ཏེ་ལྟུང་བྱེད་ཀྱིས་གླེངས་བ་ལ་མཐོ་འཚམས་པའི་ལྟུང་བྱེད་དུ་འགྱུར་བ་དང། བཤེས་ངོར་བྱས་ཞེས་སྐུར་བ་འདེབས་པ་དང་ཟས་ཅུང་ཟད་ཙམ་གྱི་ཕྱིར་ཆོས་སྟོན་ཏོ་ཞེས་སྐུར་བ་འདེབས་ན་ལྟུང་བྱེད་དུ་འགྱུར་བ་ལྟ་བུ་ཡོད་པའི་ཕྱིར། འོན་ཀྱང་
མི་སྟེན་པས་སྐུར་ན་སྤོམ་པོར་གསུངས་པ་ནི་མི་སྟེན་པ་ལ་སྤྱད་ཅེས་རང་ཚིག་འགལ་བས་དོན་གོ་བ་ལ་གནོད་པས་སྤོམ་པོར་གསུངས་ཀྱི་གཞི་སྤོམ་པོས་སྐུར་བ་མིན་པར་རིན་ཕྲེང་དུ་བཤད་ཅིང། བཤེས་ངོ་དང་ཟས་ཅུང་གཉིས་ཀྱང་འདུ་ཤེས་བསྒྱུར་

[027B] སྐུར་བ་འདེབས་པའི་གཞི་ལྟུང་བ་ལྕི་པའི་ཆ་ནས་མིན་པར་མཚོ་ཌཱིཀ་ལས་བཤད་དོ་།བཞི་པ་བསམ་པའི་ཡན་ལག་ཞར་བྱུང་དང་བཅས་པ་བཤད་པ་ལ་ཐམས་ཅད་ལ་ཐེ་ཚོམ་ཟ་བས་
ཞུགས་པ་ནི་བསམ་པ་དང་བཅས་པ་ཡིན་ནོ། །ཞེས་སོགས་མདོ་ཚན་དྲུག་བྱུང། འདི་ལ་གཉིས་ལས། དང་པོ་དངོས་ནི། ལྟུང་བ་སྡེ་ལྔའི་སྐབས་སུ་གཞི་ཐམས་ཅད་ལ་རང་རང་གི་གཞིའི་རྣམ་པ་མདོར་བའི་ཐེ་ཚོམ་གྱིས་
བྱ་བ་དེ་ལ་ཞུགས་པ་ནི་འདུ་ཤེས་ཀྱི་ཆ་ནས་དངོས་གཞི་བསྐྱེད་ནུས་ཀྱི་བསམ་པ་དང་བཅས་པ་སྟེ་ངེས་པའི་འདུ་ཤེས་དང་འདྲ་བར་བསྟན་པ་ལ། ཐམས་ཅད་ལ་ཐེ་ཚོམ་ཟ་པས་ཞུགས་པ་ནི་བསམ་པ་དང་བཅས་པ་ཡིན་ནོ།།
ཞེས་བྱུང། གཞིའི་ཡན་ལག་གི་རྣམ་པ་མ་དོར་བའི་ཡིད་གཉིས་ནི་ལྟུང་བ་བསྐྱེད་པ་ལ་ངེས་པའི་འདུ་ཤེས་དང་འདྲ་བ་ཡིན་ཏེ་དཔེར་ན་མི་ཡིན་ནམ་དུད་འགྲོ་ཡིན་སྙམ་པའི་ཐེ་ཚོམ་གྱིས་གསོད་ན་མི་ཡིན་ན་ཕམ་པ་དང་དུད་
འགྲོ་ཡིན་ན་ལྟུང་བྱེད་བསྐྱེད་པའི་ཕྱིར། གཞིའི་ཡན་ལག་གི་རྣམ་པ་དོར་བའི་ཡིད་གཉིས་ནི་ངེས་པའི་འདུ་ཤེས་དང་འདྲ་བ་མ་ཡིན་ཏེ། དཔེར་ན་མཐོ་ཡོར་ཡིན་ནམ་སྡོང་དུ་མ་ཡིན་སྙམ་པའི་ཐེ་ཚོམ་གྱིས་མི་འམ་དུད་འགྲོ་
གསོད་ན་ཕམ་པ་དང་ལྟུང་བྱེད་མི་བསྐྱེད་པའི་ཕྱིར། ལྟུང་བ་སྡེ་ལྔའི་སྐབས་སུ་སྦྱོར་ལྟུང་བསྐྱེད་པ་ལ་འདུ་ཤེས་ཡན་ལག་ཡིན་པས་དམིགས་གསལ་མ་གཏོགས་སྦྱོར་བ་ལ་འདུ་ཤེས་གང་ཞུགས་ཀྱི་སྦྱོར་ལྟུང་བསྐྱེད་པར་
བསྟན་པ་ལ། སྦྱོར་བ་ལ་ནི་འདུ་ཤེས་ཡན་ལག་ཡིན་ནོ། །ཞེས་བྱུང། དེ་ཡང་དཔེར་ན་དུད་འགྲོ་ལ་མིར་འདུ་ཤེས་པས་བསད་ན་སྦྱོར་བ་ལ་སྤོམ་པོ་དང་དུད་འགྲོར་འདུ་ཤེས་ པས་  བསད་ན་སྦྱོར་བ་ལ་ཉེས་བྱས་བསྐྱེད་པ་ལྟ་བུའོ། །

[028A]༄༅། །འདུ་ཤེས་གཙོ་ཆེ་བའི་ལྟུང་བ་རྣམས་ཀྱི་དངོས་གཞི་བསྐྱེད་པ་ལ་དམིགས་གསལ་མ་གཏོགས་གང་ལ་བསམ་པའི་དོན་དང་ཕྲད་པ་ནི་ཡན་ལག་དེ་ཉིད་ཡིན་པར་བསྟན་པ་ལ། བསམ་པ་ལ་ནི་དེ་ཉིད་དོ། །
ཞེས་བྱུང། དེ་ཡང་དཔེར་ན་ཀུན་སློང་སྤྱི་ཞུགས་མེད་པར་མཆོད་སྦྱིན་ལ་ལྷ་སྦྱིན་དུ་ནོར་ཏེ་བསད་ན་དངོས་གཞི་ལ་ལྟུང་མེད་དང་མཆོད་སྦྱིན་ལ་མཆོད་སྦྱིན་དུ་འདུ་ཤེས་ཏེ་བསད་ན་དངོས་གཞི་ལ་སྲོག་གཅོད་པའི་ཕམ་པ་བསྐྱེད་པ་
ལྟ་བུའོ། །མདོ་ཚན་འདི་གཉིས་ཞུ་བ་ལས། ཁང་པ་ཁང་ཆེན་བསྒོ་གྱུར་ལྔ། །སྣོད་འཆང་བཤེས་ངོ་ཁྱད་དུ་གསོང། །བུད་མེད་དང་ཉལ་ཁབ་རལ་འཆོས། །བཅུ་གཉིས་ལས་ནི་གཞན་དག་ལ། །དངོས་སུ་གསུངས་པ་འདིར་བསྡུས་
ཤིང༑ ༑དེ་དག་རྣམས་ལའང་འདི་བཞིན་དུ། །མདོར་བསྡུས་སྦྱར་བར་མཚོ་ཌཱིཀ་གསུངས། ཞེས་བཟུང། དངོས་པོ་གཙོ་ཆེ་བའི་ལྟུང་བ་མི་ཚངས་བར་སྤྱོད་བ་དང་འཁུ་བ་འབྱིན་པ་གཉིས་ལ་ནི་གང་ལ་བསམ་པའི་དོན་དང་ཕྲད་པས་
དངོས་གཞི་བསྐྱེད་པར་མ་ཟད། མ་བསམ་པའི་དོན་དང་ཕྲད་ན་ཡང་དངོས་གཞི་བསྐྱེད་པར་བསྟན་པ་ལ། མི་ཚངས་པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ། །ཞེས་གསུངས། དེ་ཡང་བུད་མེད་དཀར་ཤམ་ལ་སྤྱད་པར་
བྱའོ་སྙམ་པ་ལས་ནོར་ཏེ་བུད་མེད་སྔོ་སངས་ལ་སྤྱད་ན་ཡང་ཕམ་པ་བསྐྱེད་པ་དང། བརླ་ལ་དྲུང་ནས་དབྱུང་ངོ་སྙམ་པ་ལས་ནོར་ཏེ་རྐེད་པ་ལ་དྲུད་ནས་ཕྱུང་ན་ཡང་འབྱིན་ལྷག་བསྐྱེད་པ་དང། བུམ་པ་ལ་གཏད་དེ་དབྱུང་ངོ་སྙམ་པ་ལས་
ནོར་ཏེ་བྱ་མ་བུམ་ལ་གཏད་དེ་ཕྱུང་ན་ཡང་སྤོམ་པོ་བསྐྱེད་པ་ལྟ་བུའོ། །མི་བདེན་པ་རྫུན་དུ་སྨྲ་བ་ལ་ནི་ཉན་པ་པོ་མི་ཡང་གང་ལ་བསམ་པའི་མི་དེ་ལ་སྨྲ་པས་དངོས་གཞི་བསྐྱེད་པར་མ་ཟད་མ་བསམ་པའི་མི་ལ་སྨྲས་ན་ཡང་དངོས་གཞི་

[028B] མི་བདེན་པ་ལ་ནི་ཉན་པ་པོ་ཡང་ངོ། །ཞེས་བྱུང། དེ་ཡང་དཔེར་ན་མཆོད་སྦྱིན་ལ་མི་ཆོས་བླ་མ་སྨྲ་བར་བསམ་པ་ལས་ནོར་ཏེ་ལྷས་སྦྱིན་ལ་སྨྲས་ན་ཡང་རྫུན་སྨྲའི་ཕམ་པ་བསྐྱེད་པ་ལྟ་བུའོ། །དེ་ཡང་གོ་བྱའི་
ཡུལ་ལྷས་སྦྱིན་དང་མཆོད་སྦྱིན་ལྟ་བུ་མི་ནང་ཕན་ཚུན་ནོར་ན་ཡང་དངོས་གཞི་བསྐྱེད་པར་བཤད་པ་ཡིན་གྱི། དགྲ་བཅོམ་པ་ཐོབ་པར་སྨྲ་འདོད་ལས་ནོར་ཏེ་རྒྱུན་ཞུགས་ཐོབ་པར་སྨྲ་བ་ལྟ་བུ་བརྗོད་བྱའི་དངོས་པོ་ལ་འཁྲུལ་བ་དང་
མི་ལ་མི་མ་ཡིན་པར་འདུ་ཤེས་འཁྲུལ་བ་ལ་དངོས་གཞི་མི་བསྐྱེད་པར་ཞུ་བར་བཤད་དོ། །ཕམ་པ་དང་པོའི་སྐབས་སུ་གཞི་ལ་འདུ་ཤེས་འཁྲུལ་ན་ཡང་དངོས་གཞི་རྫོགས་བར་ཞུ་བར་གསུངས་ཤིང་འབྱིན་ལྷག་དང་རྫུན་སྨྲའི་
གོ་བྱའི་ཡུལ་ལ་འདུ་ཤེས་འཁྲུལ་ན་ཡང་དངོས་གཞི་བསྐྱེད་པར་གསུངས་པ་ནི་དེང་སང་ལུང་ན་མི་སྣང་བར་མཚོ་ཌཱིཀ་ལས་གསུངས་སོ། །གཞི་ལ་འདུ་ཤེས་འཁྲུལ་ན་ཡང། །སྤྱོད་ཕམ་རྫོགས་པར་ཞུ་བར་གསུངས། །འབྱིན་
དང་རྫུན་སྨྲའི་ཡུལ་ལ་ནི། །དེང་སང་ལུང་ན་མི་སྣང་ངོ་།ཞེས་བཟུང་ངོ། །ཞར་ལ་འཁྲིག་པ་བསྟེན་དུ་རུང་བའི་ཚད་ངོས་བཟུང་བ་ནི། མི་ཚངས་བར་སྤྱོད་པ་དང་རེག་པ་ལ་སོགས་པ་ནང་སེམས་ཅན་ལ་ཆགས་པ་དངོས་དང་
དེའི་རྒྱུར་འགྱུར་བའི་ལྟུང་བ་རྣམས་ཀྱི་སྐབས་སུ། ཡུལ་དེ་ནི་ཕོ་མོ་གང་ཡང་རུང་བའི་ཟླ་བོ་དེའི་ཡན་ལག་ཐམས་ཅད་དང་དུ་བླང་དུ་རུང་བ་ལག་པས་ལག་པར་དང་རྐང་པས་རྐང་པར་དང་ཚིགས་ཀྱིས་ཚིགས་སུ་དང་
འདོམས་ཀྱིས་འདོམས་སུ་སྤྲད་དུ་རུང་བ་ལ་སོགས་པ་ཉིད་ནི་འཁྲིག་པ་བསྟེན་པའི་ཕྱིར་མཐུ་དང་ལྡན་པ་ཉིད་ཡིན་པས་ཡུལ་དེ་ལྟ་བུ་ལས་ལྟུང་བ་རྫོགས་པར་བསྟན་པ་ལ། ཡན་ལག་ཐམས་ཅད་དང་དུ་བླང་དུ་རུང་བ་ཉིད་

[029A]༄༅། །ནི་བསྟེན་པའི་ཕྱིར་མཐུ་དང་ལྡན་པ་ཉིད་ཡིན་ནོ་།ཞེས་བྱུང། མཚོ་ཌཱིཀ་ལས། ཡན་ལག་ཐམས་ཅད་ཅེས་སྨོས་ཀྱང་མཚོན་པ་སྟེ། མཚན་བསྟེན་དུ་རུང་བའི་ལམ་དང་ཡན་ལག་དང་དུ་བླང་དུ་རུང་བ་ཉིད་ནི་
འཁྲིག་པ་བསྟེན་པའི་ཕྱིར་མཐུ་དང་ལྡན་པ་ཡན་ལག་ཉིད་ཡིན་པས་དེ་ལས་ལྟུང་བ་རྫོགས་པར་བསྐྱེད་ལ། མཚན་བསྟེན་དུ་མི་རུང་བ་ལ་ནི་རང་རང་གི་ན་སྨད་དོ། །ཞེས་གསུངས་སོ། །སྨྱན་དང་དབེན་གཉིས་ཉལ་ཤོལ་གཉིས། །
ལྷན་ཅིག་ལམ་འགྲོ་བདུན་པོ་ལ། །འཁྲིག་པ་བསྟེན་དུ་མི་རུང་བར་།ན་སྨད་ཡིན་པར་ཞུ་བར་གསུངས། །མི་ཚངས་སྤྱོད་དང་རེག་པ་དང། །འཁྲིག་ཚིག་བསྙེན་བཀུར་ལ་སོགས་པ། །སེམས་ཅན་ལ་ཆགས་དངོས་དང་དེའི། །
རྒྱུར་འགྱུར་གཞན་ལ་མདོར་བསྡུས་སྦྱར། །ཞེས་བཟུང་ངོ། །སྐབས་འདིར་དངོས་པོ་དང་འདུ་ཤེས་གཙོ་ཆེ་བའི་ལྟུང་བའི་དོན་བཤད་དུ་ཡོད་དེ། རང་གི་གཞིའི་ཡན་ལག་ལ་འདུ་ཤེས་ཀྱི་ཁྱད་པར་ངེས་གཟུང་དུ་མི་དགོས་པར་དོན་
དང་ཕྲད་པ་ཙམ་གྱིས་བསྐྱེད་རུང་བའི་ལྟུང་བ་དེ། དངོས་པོ་གཙོ་ཆེ་བའི་ལྟུང་བའི་མཚན་ཉིད། མཚན་གཞི་ན་ཕམ་ལྷག་དང་པོ་གཉིས་དང། དོན་དང་ཕྲད་པ་ཙམ་གྱིས་མི་ཆོག་པར་གཞིའི་ཡན་ལག་གི་ཕྱོགས་གཅིག་ལ་
འདུ་ཤེས་ཀྱི་ཁྱད་པར་ངེས་གཟུང་དུ་དགོས་པའི་ལྟུང་བ་དེ། འདུ་ཤེས་གཙོ་ཆེ་བའི་ལྟུང་བའི་མཚན་ཉིད། མཚན་གཞི་ནི་ཕམ་ལྷག་དང་པོ་གཉིས་མ་གཏོགས་པའི་ལྟུང་བ་ཐམས་ཅད་དེ་ཡིན་པའི་ཕྱིར། རྒྱ་ཆེར་ཊཱིཀ་དང་རིན་
ཆེན་ཕྲེང་བ་དང་ཡིག་ཆའི་བཤད་ཚུལ་ལྟར་ན་དངོས་གཞིའི་ལྟུང་བ་ལ་དོན་ཡན་ལག་ཏུ་དགོས་ཀྱང། སྦྱོར་ལྟུང་བསྐྱེད་པ་ལ་དོན་ཡན་ལག་ཏུ་མི་དགོས་ཏེ། སེམས་ཅན་དུ་བགྲང་བ་མ་ཡིན་པའི་སྤྲུལ་པ་ལ་མིང་འདུ་ཤེས་

[029B]ལ་ལྟུང་བ་མེད་པ་དང། མིའི་སྤྲུལ་པ་ལ་དུད་འགྲོར་འདུ་ཤེས་པས་བསད་ན་སྦྱོར་བར་ཉེས་བྱས་དང་དངོས་གཞི་ལ་ཕམ་པ་བསྐྱེད་ལྷ་སྦྱིན་གསོད་འདོད་ཀྱི་ཀུན་སློང་གིས་
ནོར་ནས་མཆོད་སྦྱིན་བསད་ན་སྦྱོར་བར་སྦོམ་པོ་དང་དངོས་གཞི་ལ་ལྟུང་མེད་དུ་བཤད་པའི་ཕྱིར། ཤེས་བྱེད་མ་སྤྲོས། མཚོ་ཌཱིཀ་ལྟར་ན་འདུ་ཤེས་གཙོ་ཆེ་བའི་སྦྱོར་ལྟུང་བསྐྱེད་པ་ལ་དོན་གཙོ་བོའི་ཡན་ལག་མ་ཡིན་ཡང་དོན་ཡན་ལག་
ཏུ་མི་དགོས་པ་མ་ཡིན་ཏེ། དོན་དང་ཕྲད་པ་ཡན་ལག་ཏུ་དགོས་པའི་ཕྱིར། དོན་དང་མ་ཕྲད་ན་དགག་བྱ་མི་རྫོགས་པས་སྦྱོར་ལྟུང་རྫོགས་པར་མི་རིགས་པའི་ཕྱིར་དང། མེད་པ་ཉིད་ལ་ཡོད་པའི་བློ་ཅན་ལ་ན་སྨད་དོ། །ཞེས་པའི་ཊཱིཀ་ར་
ལྷུང་བཟེད་མེད་ཀྱང་ཡོད་པར་འདུ་ཤེས་ཏེ་འཚོལ་བའི་སྦྱོར་དངོས་གཉིས་ཀ་ན་སྨད་དུ་བཤད་པའི་ཕྱིར་དང། ཡོངས་སུ་མ་གཟུང་བ་ལ་ཡོངས་སུ་གཟུང་བར་འདུ་ཤེས་པའོ། །ཞེས་པའི་འོད་ལྡན་ལས་བདག་པོ་མེད་པའི་རྫས་ལ་མིས་
བདག་གིར་བྱས་པའི་རྫས་སུ་འདུ་ཤེས་པས་རྐུས་ན་དངོས་གཞིའི་རྣམ་པའི་སྤོམ་པོ་བསྐྱེད་པར་བཤད་པས་སྦྱོར་བའི་གནས་སྐབས་སུ་སྤོམ་པོ་མི་བསྐྱེད་པར་དོན་གྱིས་གྲུབ་པའི་ཕྱིར། དེས་ན་སེམས་ཅན་དུ་བགྲང་བ་མ་ཡིན་པའི་སྤྲུལ་པ་
ལ་མིར་འདུ་ཤེས་པས་གསོད་པར་བྱེད་པ་ལ་སྤོམ་པོར་ཊཱིཀར་བཤད་པ་ནི་ཉེས་བྱས་ལྕི་བ་ལ་སྤོམ་པོར་བཏགས་པར་བཤད་དེ། འདི་ནི་ལྟུང་བ་གཞན་གྱི་སྦྱོར་སྤོམ་དང་ལྟུང་མེད་ཀྱི་སྦྱོར་སྤོམ་མི་བཞེད་པའི་ལུགས་སོ། །སྔ་རབས་པ་ཁ་ཅིག་
གིས་དངོས་པོ་གཙོ་ཆེ་བའི་ལྟུང་བ་བཅུར་འདོད་དེ། དངོས་པོ་གཙོ་བོ་ཕམ་ལྷག་དང་པོ་གཉིས། །སྐྱོ་སྔོགས་ས་བོན་སྐྱེ་འཇིག་རྫུན་སྨྲའི་ཡུལ། །ཁྲི་སྟན་ཆེ་མཐོ་གཟུགས་བསྒྱུར་གསོད་པ་དང། །བྱེ་ཕྲག་མ་ཕྱེད་གཞི་ལས་བཞག་དང་བཅུ། །་༄༅། །ཞེས་པའི་སྡོམ་ལྟར་རོ། །ཁྲི་སྟན་ཆེ་མཐོ་བཞིར་ཕྱེ་ན་བཅུ་གཅིག་ཏུ་འགྱུར་བས་ཁྲི་སྟན་ཆེ་མཐོ་གཉིས་སུ་བསྡུས་པ་དང། ས་བོན་སྐྱེ་འཇིག་སོ་སོར་གྲངས་ནས་བཅུར་བྱེད་པ་ཡིན་ནམ་སྙམ། དེ་དག་གི་ཕམ་ལྷག་དང་
པོ་གཉིས་དངོས་པོ་གཙོ་ཆེ་བའི་ལྟུང་བརྩོད་མེད་ཡིན་ཞིང་གཞན་བརྒྱད་དངོས་པོ་གཙོ་ཆེ་བ་མ་ཡིན་ཏེ། སྐྱོ་དོགས་དང་ས་བོན་དང་རྫུན་དང་བདག་པོའི་བྱེ་བྲག་མ་ཕྱེད་པའི་རྫས་རྐུས་པ་ལ་རིམ་པ་བཞིན་དུ། རྩ་བར། རྩོད་པ་གཞན་ཉིད་
ལ་རྩོད་པ་གཞན་དུ་འདུ་ཤེས་པ་ནི་དེ་དང་འདྲ་བ་ཉིད་ཡིན་ནོ་།ཞེས་རྩོད་པ་བཞི་ཕན་ཚུན་ནོར་བ་དང། ས་བོན་ལ་ས་བོན་གཞན་དུ་འདུ་ཤེས་པས་ནི་དེ་དང་འདྲ་བ་ཉིད་དོ། །ཞེས་ས་བོན་ནང་ཕན་ཚུན་ནོར་བ་དང། མི་བདེན་པ་ལ་ནི་ཉན་
པ་པོ་ཡང་ངོ། །ཞེས་སྨྲ་ཡུལ་གྱི་མི་ཕན་ཚུན་ནོར་བ་རྣམས་ལ་དངོས་གཞི་བསྐྱེད་པར་གསུངས་པ་དང། བྱེ་བྲག་མ་ཕྱེད་པ་ལ་ནི་གཞི་ལས་རྣམ་པར་བཞག་གོ་ཞེས་བདག་པོ་ཡོད་མེད་བྱེ་བྲག་མ་ཕྱེད་པར་རྐུས་པ་ལ་གཞི་ཇི་ལྟ་བ་
བཞིན་དུ་བཞག་པར་གསུངས་པ་རྣམས་ཀུན་སློང་སྤྱི་ཞུགས་ཀྱི་དབང་དུ་བྱས་པར་མཚོ་ཊཱིཀ་ལས་བཤད་ཅིང། རིན་ཕྲེང་ལྟར་ན་དེ་དག་བཅས་པའི་དབང་གིས་ཡིན་གྱི་ཀུན་སློང་སྤྱི་ཞུགས་ཀྱི་དབང་དུ་བྱས་པ་མ་ཡིན་ཏེ། ཀུན་སློང་སྤྱི་
ཞུགས་ཡིན་ན་དེ་དག་དམིགས་ཀྱིས་བཀར་བའི་དགོས་པ་མེད་པའི་ཕྱིར་འོན་ཀྱང་དེ་དག་འདུ་ཤེས་གཙོ་ཆེ་བར་བཞག་ཆོག་པ་ཡིན་ཏེ་གཞིའི་ཡན་ལག་གང་ཡང་རུང་བ་ལ་འདུ་ཤེས་མ་འཁྲུལ་བ་དེས་གཟུང་དུ་དགོས་པའི་ཕྱིར་ཞེས་
བཞེད་པར་སྣང་ངོ། །གཟུགས་བསྒྱུར་གསོད་པ་ལ་བཤད་ཚུལ་མི་འདྲ་བ་གཉིས་གོང་བཞིན་དང། ཁྲི་སྟན་ལ་དངོས་པོ་གཙོ་ཆེ་བར་གཏམ་གྱི་གཞི་དང་འོད་ལྡན་དུ་གསུངས་པ་ནི་གཉིད་ལོག་པ་ལས་བཏེག་སྟེ་མལ་སྟན་ཆེན་པོ་འམ་མཐོན་

[030B]ལྟུང་བ་གླེང་དུ་རུང་བ་ཙམ་ལ་དགོངས་པར་བཤད་དོ། །ལྟུང་བ་གླེང་དུ་རུང་བ་ལ་གླེང་ཡུལ་ལ་ལྟུང་བ་དེ་བྱུང་མི་དགོས་ཏེ་གླེང་ཡུལ་ལ་ལྟུང་བ་བྱུང་ཡང་མཐོང་ཐོས་དོགས་གསུམ་
གང་ཡང་མེད་ན། གཞི་མེད་ཡིན་པས་གླེང་དུ་མི་རུང་ཞིང་གླེང་བ་པོ་ལ་ལྟུང་བ་བསྐྱེད་ལ། ལྟུང་བ་མི་བྱུང་ཡང་མཐོང་ཐོས་དོགས་གསུམ་གང་ཡང་རུང་བ་ཅིག་ཡོད་ན་གཞི་བཅས་ཡིན་པས་ལྟུང་བ་གླེང་དུ་རུང་བ་ཡིན་པའི་ཕྱིར། རྩ་བར་
འདི་ལ་དངོས་པོ་ལས་བདེན་པ་ཉིད་ཀྱི་རྒྱུ་མ་ཡིན་ནོ། །ཞེས་གསུངས་པའི་ཕྱིར། མངོན་ཤེས་ཀྱིས་ལྟུང་བ་གླེང་དྲན་བྱེད་ན་   ༈   །ལྔ་པ་སེལ་བ་ཚན་ཚན་གྱི་ཡན་ལག་དང་
བཅས་པ་འཆད་པ་ལ། འོག་མ་དག་ལ་ནི་གཞན་ལ་ན་སྨད་པ་ཉིད་དོ། །ཞེས་སོགས་མདོ་ཚན་ཉེར་ལྔ་བྱུང། འདི་ལ་སེལ་བ་དངོས་དང། ཚན་ཚན་གྱི་ཡན་ལག་བྱེ་བྲག་ཏུ་བསྟན་པ་གཉིས་ལས། དང་པོ་ནི། རྫུ་འཕྲུལ་གྱི་ཆོས་
ཅན་ཉིད་མ་ཡིན་པ་ཞེས་སོགས་གཞུང་འོག་མའི་སྐབས་སུ་ལྟུང་བའི་དངོས་གཞི་འབྱུང་པ་ལ་འདི་དང་འདི་ལྟ་བུ་ཡན་ལག་ཡིན་པར་བསྟན་པ་དག་ལ་ནི་ཇི་སྐད་བཤད་པ་ལས་གཞན་ཡན་ལག་མ་ཚང་བ་ལ་ལྟུང་བ་ན་སྨད་དུ་འགྱུར་
བར་བསྟན་པ་ལ། འོག་མ་དག་ལ་ནི་གཞན་ལ་ན་སྨད་པ་ཉིད་དོ་།ཞེས་བྱུང། དེ་ཡང་དཔེར་ན་རེག་པའི་ལྷག་མའི་སྐབས་སུ་རེག་བྱ་རེག་བྱེད་གཉིས་ཀའི་ལུས་མ་ཉམས་པ་ཡན་ལག་ཡིན་པར་བསྟན་པ་ལ་གང་རུང་གཅིག་གི་ལུས་
ཉམས་ན་སྤོམ་པོར་འགྱུར་བ་ལྟ་བུའོ། །ཡན་ལག་གཅིག་ཙམ་མ་ཚང་བ་ལན་སྨད་དུ་འགྱུར་བ་འདི་ལ་དམིགས་གསལ་གསུམ་ཡོད་དེ། ཡན་ལག་གཅིག་མ་ཚང་བ་ལ་ཆེས་ན་སྨད་དུ་འགྱུར་བ་དང་ལྟུང་བ་གཞན་དུ་འགྱུར་བ་དང་ལྟུང་མེད་དུ་

[031A]༄༅། །འགྱུར་བ་གསུམ་ཡོད་པའི་ཕྱིར་ཏེ། དཔེར་ན་བརྡེག་གཟས་ལ་སོགས་པ་ཡུལ་དགེ་སློང་ལས་འགྱུར་བ་རྣམས་ཀྱི་སྐབས་སུ་ཡུལ་ཁྱིམ་པ་ཡིན་ན་ཆེས་ན་སྨད་དུ་འགྱུར་བ་དང། དགེ་སློང་མ་དང་ལམ་དུ་འགྲོ་བའི་
སྐབས་སུ་ཁྱིམ་པ་མོ་དང་ལམ་དུ་འགྲོ་ན་ལྟུང་བ་གཞན་དུ་འགྱུར་བ་དང། མ་སྨྲས་བར་གྲོང་དུ་འགྲོ་བའི་སེལ་བ་རབ་བྱུང་གི་གནས་ཁང་དུ་འགྲོ་བ་ལ་ལྟུང་མེད་དུ་འགྱུར་བ་ལྟ་བུ་ཡིན་པའི་ཕྱིར། མདོ་འོག་མས་འདི་དང་འདི་ལྟ་བུ་
ཡན་ལག་ཡིན་པར་བསྟན་པ་རྣམས་ཀྱི་ཡན་ལག་དུ་མ་གཉིས་ཕན་ཆད་མ་ཚང་བ་ལ་ལྟུང་བ་ཆེས་ན་སྨད་དུ་འགྱུར་བར་བསྟན་པ་ལ། །དུ་མ་མ་ཚང་བ་ལ་ནི་དེ་བས་ཀྱང་ངོ། །ཞེས་བྱུང། རེག་པའི་ལྷག་མའི་སྐབས་སུ་རེག་བྱ་རེག་བྱེད་
གཉིས་ཀའི་ལུས་ཉམས་ན་ཉེས་བྱས་སུ་འགྱུར་བ་ལྟ་བུའོ། །རེག་པ་འཁྲིག་ཚིག་བསྙེན་བཀུར་སྔགས་པ་ལ་སོགས་པ་ཡུལ་མི་ལས་གྱུར་པ་རྣམས་ཀྱི་སྐབས་སུ་དུད་འགྲོ་ཡུལ་དུ་བྱས་པ་ལ་ཡང་ཆེས་ན་སྨད་དུ་འགྱུར་བར་
བསྟན་པ་ལ།    ༈    །ཞེས་བྱུང། དེ་ཡང་དུད་འགྲོ་མོ་ལ་ཆགས་སེམས་ཀྱིས་རེག་པ་དང། དེ་ལ་འཁྲིག་ཚིག་སྨྲ་བ་དང་འཁྲིག་པའི་བསྙེན་བཀུར་སྔགས་པ་ལ་ཉེས་བྱས་སུ་འགྱུར་བ་ལྟ་བུའོ། །དུད་འགྲོ་ཞེས་
པ་ཡང་འཇིག་རྟེན་ན་དུད་འགྲོར་གྲགས་པ་བ་ལང་ལ་སོགས་པ་ཡིན་གྱི། བསྟན་བཅོས་ལ་དུད་འགྲོར་གྲགས་བ་ཀླུ་དང་མི་འམ་ཅི་ལ་སོགས་པ་ནི་མ་ཡིན་ཏེ། དེ་དག་འདུལ་བའི་སྐབས་འདིར་མི་མ་ཡིན་པས་བསྡུས་པའི་ཕྱིར་
དང༑ ཀླུའི་བུ་མོ་དང་མི་འམ་ཅིའི་བུ་མོ་ལ་སོགས་པ་ལ་རེག་པ་ལ་སོགས་པ་བྱེད་པ་ལ་སྤོམ་པོར་འགྱུར་བའི་ཕྱིར། རེག་པ་འཁྲིག་ཚིག་བསྙེན་བཀུར་ལ། །དུད་འགྲོ་ལས་ནི་ཉེས་བྱས་སུ། །རྣམ་འབྱེད་གསུངས་ཤིང་རྐུ་ཕམ་དང། །

[031B] །སྦོམ་པོ་ལྟུང་བྱེད་འགྱུར་མ་གཏོགས། །མི་ལས་འགྱུར་བ་ཀུན་ལ་སྦྱར། །ཞེས་བཟུང་ངོ་།གཉིས་པ་ལ།    ༈    བསམ་པའི་ཡན་ལག་དང་སྦྱོར་བ་དང་མཐར་ཐུག་གི་
ཡན་ལག་བཤད་པ་གསུམ། དང་པོ་ལ། སེམས་ཅན་ལས་གྱུར་པ་དང་སེམས་ཅན་མ་ཡིན་པ་ལས་གྱུར་པ་གཉིས། དང་པོ་ལ་བཞི་ལས། དང་པོ་མཚན་མི་མཐུན་པ་ལས་གྱུར་པ་ནི། ཡུལ་བུད་མེད་རྫུ་འཕྲུལ་ཆོས་ཅན་
ཉིད་མ་ཡིན་པ་ནི་བུད་མེད་ལས་གྱུར་བའི་ལྟུང་བ་ཉི་ཤུ་རྩ་བཞིའི་ནང་ནས་རེག་པའི་ལྟུང་བ་མ་གཏོགས་པ་འཁྲིག་ཚིག་སྨྲ་བ་དང་བསྙེན་བཀུར་སྔགས་པ་ལ་སོགས་པའི་ལྟུང་བ་ཉི་ཤུ་རྩ་གསུམ་གྱི་དངོས་གཞི་རྫོགས་པའི་
ཡན་ལག་ཡིན་པར་བསྟན་པ་ལ།    ༈   ཡིན་པ་ནི་རེག་པ་མ་ཡིན་པའི་ཡན་ལག་ཡིན་ནོ། །ཞེས་བྱུང། རེག་པ་འཁྲིག་ཚིག་བསྙེན་བཀུར་སྨྱན། །འཁྲུ་ལེན་བལ་རྨེལ་ཆོས་སྟོན་དང། །མ་བསྐོས་སོགས་དང་
ཉལ་ཤོལ་གཉིས། །ཉལ་འགྲོ་སོར་བཤགས་དང་པོ་གཉིས། །བུད་མེད་ལས་གྱུར་ཉེར་བཞི་སྟེ། མཚོ་ཌཱགི་ཟས་ཅུང་མ་གྲངས་སོ། །རེག་པ་མ་གཏོགས་ཉེར་གསུམ་ལ། །རྫུ་འཕྲུལ་ཆོས་ཅན་མིན་པ་དགོས། །དེ་ཡང་འཁྲིག་ཚིག་སྨྲ་
ཡུལ་ལ། །འདུལ་བྱེད་ལས་ནི་དངོས་སུ་གསུངས། །འདིར་ནི་བསྙེན་བཀུར་སྔགས་པ་སོགས། །ཉེར་གཉིས་ལ་ནི་མདོར་བསྡུས་སྦྱར། །ཞེས་བཟུང་ངོ། །རེག་པའི་ལྟུང་བ་རྫོགས་པ་ལ་རེག་བྱ་རེག་བྱེད་གཉིས་ཀའི་ལུས་རྨ་དང་
ནད་ལ་སོགས་པས་མ་ཉམས་པ་ཡན་ལག་ཡིན་པར་བསྟན་པ་ལ།    ༈   པར་བྱ་བ་ཉིད་ནི་མ་ཉམས་པའོ། །ཞེས་བྱུང། རེག་པའི་ལྟུང་བ་ནི་མི་ཚངས་པར་སྤྱོད་པ་དང་རེག་པའི་ཕམ་པ་དང་རེག་པའི་དགེ་འདུན་ལྷག་མ་སྟེ་གཙོ་བོ་

[032A]༄༅། །གསུམ་མོ། །དེ་དག་གི་སྐབས་སུ་རེག་བྱ་རེག་བྱེད་གང་རུང་གཅིག་ཉམས་པ་ལ་སྦོམ་པོ་དང། གཉིས་ཀ་ཉམས་པ་ལ་ཉེས་བྱས་སུ་བཤད་དེ། ལུང་ཞུ་བ་ལས། བུད་མེད་ཀྱི་ལུས་ཀྱི་དབང་པོ་ཉམས་པ་ལ་
བརྟེན་ན་ཅིར་འགྱུར་སྦོམ་པོར་འགྱུར་རོ། །དགེ་སློང་གི་ལུས་ཀྱི་དབང་པོ་ཉམས་པས་བུད་མེད་ལ་རེག་ན་ཅིར་འགྱུར་སྦོམ་པོར་འགྱུར་རོ། །གཉིས་ཀའི་ལུས་ཀྱི་དབང་པོ་ཉམས་པར་འགྱུར་པ་གཅིག་ལ་གཅིག་རེག་ན་ཅིར་འགྱུར་
ཉེས་བྱས་སོ། །ཞེས་གསུངས་པའི་ཕྱིར། རེག་པའི་བདེ་བ་ཉམས་སུ་མྱོང་བ་ལ་གནོད་པ་དེ་ཉམས་པའི་ཚད་ཡིན་པར་ཞུ་འགྲེལ་ལས་བཤད་དོ། །ག་ག་ཚིལ་བྱེད་པ་ལ་ཡང་རེག་བྱ་རེག་བྱེད་གཉིས་ཀ་མ་ཉམས་པ་ཡན་ལག་
ཡིན་པར་བསྟན་པ་ལ།    ༈    །ཞེས་བྱུང། དེ་ལ་རེག་བྱ་རེག་བྱེད་གང་རུང་གཅིག་ཉམས་པ་ལ་ཉེས་བྱས་དང་གཉིས་ཀ་ཉམས་པ་ལ་ཉེས་བྱས་ཕྲ་མོར་འགྱུར་རོ། །རེག་བ་དང་ག་ག་ཚིལ་བྱེད་པའི་
སྐབས་སུ་རེག་བྱ་རེག་བྱེད་གཉིས་སེན་མོ་དང་སོ་དང་ཤ་མེད་པའི་རུས་པ་དང་སྦུ་དག་ནི་མ་ཉམས་པ་ལས་གཞན་ཉམས་པ་དང་ལྡན་པ་སྟེ་འདྲ་བ་ཉིད་ཡིན་པས་དེ་དག་ལས་དངོས་གཞི་མི་བསྐྱེད་པར་བསྟན་པ་ལ།    ༈   
སོ་དང་ཤ་མེད་པའི་རུས་པ་དང་སྤུ་དག་ནི་གཞན་དང་ལྡན་པ་ཉིད་དོ། །ཞེས་བྱུང། དེ་ཡང་ལུང་ཞུ་བ་ལས། སེན་མོ་ལ་རེག་ན་ཅིར་འགྱུར། སྦོམ་པོར་འགྱུར་རོ། །སེན་མོས་རེག་ན་ཅིར་འགྱུར། སྦོམ་པོར་འགྱུར་རོ། །ཞེས་སོགས་
གསུངས་སོ། །གཉིས་པ་གཞི་ཐ་སྙད་ལས་གྱུར་པ་ནི། རྫུན་སྨྲ་བ་དང་འཁྲིག་ཚིག་དང་བསྙེན་བཀུར་སྔགས་པ་ལ་སོགས་པ་ལུས་ངག་གི་ཐ་སྙད་དུ་བྱ་བ་ལ་རྟེན་ནས་འབྱུང་པའི་ལྟུང་བ་རྣམས་ཀྱི་སྐབས་སུ་མིའི་འགྲོ་བ་བ་

[032B]    ༈   སྙད་དུ་བྱ་བ་ཉིད་ཡིན་ནོ། །ཞེས་བྱུང། དེ་ཡང་ལུང་ཞུ་བ་ལས། འགྲོ་བ་གཞན་དུ་གྱུར་པ་རྣམས་ཀྱི་དྲུང་དུ་མི་ཆོས་བླ་མར་གྱུར་པའི་རྫུན་སྨྲས་ན་སྦོམ་པོར་འགྱུར་རོ། །
ཞེས་སོགས་གསུངས། མི་ཡིན་ཡང་ཤེས་པ་རང་བཞིན་དུ་གནས་པ་ལས་ཉམས་པ་སྨྱོ་བ་དང་སེམས་འཁྲུག་པ་དང་ཚོར་བས་གཟེར་བ་དག་ནི་ཐ་སྙད་ལས་གྱུར་པའི་ལྟུང་བ་དེ་དག་གི་གཞིའི་ཡན་ལག་མ་ཡིན་པར་བསྟན་པ་
ལ༑    ༈    །ཞེས་བྱུང། དེ་ཡང་ལུང་ཞུ་བ་ལས། དགེ་སློང་གིས་སྨྱོན་པ་ལ་མི་ཆོས་བླ་མར་གྱུར་པའི་རྫུན་སྨྲས་ན་ཅིར་འགྱུར། སྦོམ་པོར་འགྱུར་རོ། །ཞེས་སོགས་མང་དུ་གསུངས་སོ། །
རྟེན་གཅིག་ལ་ཉོན་མོངས་པ་གཉིས་ཀྱིས་གནོད་པའི་མ་ནིང་དང་ལུས་གཅིག་ལ་ཕོ་མོའི་མཚན་གཉིས་ཡོད་པའི་མཚན་གཉིས་པ་དག་ནི་ཐ་སྙད་ལས་གྱུར་པའི་ལྟུང་བ་དེ་དག་མི་བསྐྱེད་པའི་སྒོ་ནས་ཤེས་པ་རང་བཞིན་དུ་གནས་
པ་ལས་ཉམས་པ་དང་ལྡན་པ་སྟེ་འདྲ་བར་བསྟན་པ་ལ།    ༈   དང་མཚན་གཉིས་པ་དག་ནི་དེ་དང་ལྡན་པ་ཉིད་དོ། །ཞེས་བྱུང་སྲོག་གཅོད་པ་མ་གཏོགས་པ་གནོད་པ་ལས་གྱུར་པའི་ལྟུང་བ་ཐམས་ཅད་དང། མ་བྱིན་ལེན་མ་
གཏོགས་པ་ཕྱི་ལོངས་སྤྱོད་ལ་ཆགས་པ་ལས་གྱུར་པའི་ལྟུང་པ་ཐམས་ཅད་མ་ནིང་དང་མཚན་གཉིས་པ་ཡུལ་དུ་བྱས་པ་ལས་ན་སྨད་དུ་འགྱུར་ཀྱང། ནང་སེམས་ཅན་ལ་ཆགས་པ་ལས་གྱུར་བའི་ལྟུང་བ་རྣམས་བུད་མེད་མཚན་
ཤས་ཆེ་བའི་མཚན་གཉིས་པ་ཡུལ་དུ་བྱས་པ་ལས་ཀྱང་དངོས་གཞི་རྫོགས་པར་གསུངས་ཏེ། རྩ་བར། རྣམ་པ་དེ་ལྟ་བུ་ཉིད་ལ་ནི་མཚན་གཅིག་ཤོས་དོན་མེད་དོ། །ཞེས་པས་སོ། །རེག་པའི་ལྷག་མ་དེ་ནི་གང་ལ་རེག་པའི་ཡུལ་དེ་

[033A]༄༅། །མི་ཡིན་པ་དང་སྨྱོ་བ་དང་སེམས་འཁྲུག་པ་ཚོར་བས་གཟེར་བ་མ་ཡིན་པ་ཡན་ལག་ཏུ་དགོས་པའི་ཆ་ནས་ཐ་སྙད་ལས་གྱུར་པའི་ལྟུང་བ་དང་འདྲ་བར་བསྟན་པ་ལ།    ༈   སྙད་དང་འདྲའོ། །ཞེས་བྱུང་
རེག་པའི་ལྷག་མའི་ཡུལ་མི་ཡིན་པ་དང་ཤེས་པ་རང་བཞིན་དུ་མི་གནས་པའི་གཙོ་བོ་སྨྱོ་བ་ལ་སོགས་པ་མ་ཡིན་པ་སྟེ། ཐ་སྙད་ཕྱེད་དང་གཉིས་དང་ལྡན་པ་ཡན་ལག་ཏུ་དགོས་པ་ཡིན་གྱི། ངེས་པར་ཐ་སྙད་ལྔ་དང་ལྡན་མི་དགོས་
ཏེ། གཉིད་ལོག་པ་དང་སྙོམས་པར་ཞུགས་པ་མོ་ལ་རེག་ན་ལྷག་མ་བསྐྱེད་པར་ལུང་ཞུ་བར་གསུངས་ཤིང། ལྐུག་པ་དང་དོན་མི་གོ་བ་ལ་རེག་ནའང་ལྷག་མ་བསྐྱེད་པར་བཤད་པའི་ཕྱིར། སྐབས་འདིར་རྐུ་ཕམ་དང་གསོད་ཕམ་
གཉིས་མ་གཏོགས་པའི་མི་ལས་གྱུར་པའི་ལྟུང་བ་མཐའ་དག་ལ་གཞིའི་ཡན་ལག་གི་ཐ་སྙད་ཀྱི་ཁྱབ་པ་སྦྱར་དགོས་པ་དང་བཅོལ་ཡང་རྫོགས་པའི་ལྟུང་བ་སུམ་ཅུ་རྩ་གཉིས་ཀྱི་ནང་ནས་རྐུ་དང་སྲོག་གཅོད་བཞི་སྟེ་ལྔ་མ་གཏོགས་
པའི་ཉི་ཤུ་རྩ་བདུན་ལ་བཅོལ་བའི་ཡུལ་གྱི་ཐ་སྙད་ཀྱི་ཁྱབ་པ་སྦྱར་དགོས་པར་མཚོ་ཌཱིཀ་ལས་གསུངས་ཏེ། དེ་ཉིད་ལས། རྐུ་དང་སྲོག་གཅོད་མ་གཏོགས་པ། །མི་ཡིན་ངེས་བཟུང་ཀུན་ལ་སྦྱར་།ཞེས་དང། རྐུ་དང་སྲོག་གཅོད་
བཞི་བཀོལ་བའི། །ལྷག་མ་ཉི་ཤུ་བདུན་ལ་སྦྱར། །ཞེས་གསུངས་པའི་ཕྱིར། འོན་ཀྱང་རྐུ་ཕམ་དང་གསོད་ཕམ་གཉིས་མ་གཏོགས་པའི་མི་ལས་གྱུར་བའི་ལྟུང་བ་ཡིན་ན་ཐ་སྙད་ཕྱེད་དང་གཉིས་ཡན་ཆད་དང་ལྡན་པའི་མི་གཞིའི་ཡན་
ལག་ཏུ་དགོས་པའི་ལྟུང་བ་ཡིན་པས་ཁྱབ་ཀྱང། དེ་ཡིན་ན་ཐ་སྙད་ལྔ་དང་ལྡན་གྱི་མི་གཞིའི་ཡན་ལག་ཏུ་དགོས་པའི་ལྟུང་བ་ཡིན་པས་མ་ཁྱབ་སྟེ། ལྐུག་པ་དང་དོན་མི་གོ་བའི་བུད་མེད་ཀྱིས་ཀྱང་རེག་པའི་ལྷག་མ་བསྐྱེད་པ་ཡོད་པ་གང་ཞིག་

[033B]ཀྱང་སྨྱན་བྱེད་པ་དང་འཁྲིག་ཚིག་སྨྲ་བ་ལ་སོགས་པ་ནང་སེམས་ཅན་ལ་ཆགས་པ་ལས་གྱུར་བའི་ལྟུང་བ་ཕལ་ཆེར་བསྐྱེད་པ་ཡོད། གཉིད་ལོག་པ་དང་སྙོམས་པར་
ཞུགས་པའི་བུད་མེད་ཀྱིས་ཀྱང་རེག་པའི་ལྷག་མ་དང་བུད་མེད་དང་ལྷན་ཅིག་ཉལ་བའི་ལྟུང་བྱེད་བསྐྱེད་པ་སོགས་དུ་མ་ཡོད་པའི་ཕྱིར། ཐ་སྙད་སྦྱིས་བསྐྱེད་པ་དང། བསྙེན་པར་མ་རྫོགས་པ་སྤྱིས་བསྐྱེད་པ་དང། ཁྱིམ་པ་སྤྱིས་
བསྐྱེད་པ་རྣམས་ལ་ཐ་སྙད་ལྔ་ལྡན་གཞིའི་ཡན་ལག་ཏུ་སྦྱར་སྐྱེས་པ་དང་བུད་མེད་དེས་བཟུང་དུ་དགོས་པ་རྣམས་ལ་ཐ་སྙད་བཞི་ལྡན་གཞིའི་ཡན་ལག་ཏུ་སྦྱར། བསྙེན་པར་རྫོགས་པ་སྤྱིས་བསྐྱེད་པ་དང། དགེ་སློང་ཕ་མ་སོ་
སོས་བསྐྱེད་པ་དང། དགེ་ཚུལ་གྱིས་བསྐྱེད་པ་དང། རབ་བྱུང་སྡེ་ལྔ་སྤྱིས་བསྐྱེད་པ་རྣམས་ལ་ཐ་སྙད་གསུམ་ལྡན་གཞིའི་ཡན་ལག་ཏུ་སྦྱར་དགོས་ཏེ། དེ་དག་དོན་ལ་ཐ་སྙད་ལྔ་ལྡན་གཞིའི་ཡན་ལག་ཏུ་དགོས་ཀྱང། སྐྱེས་པ་དང་བུད་
མེད་དེས་བཟུང་དུ་དགོས་པ་རྣམས་ལ་སྐྱེས་པའི་མཚན་དོན་ཡོད་པའམ་བུད་མེད་ཀྱི་མཚན་དོན་ཡོད་པ་ཡན་ལག་དུ་གྲངས་པ་ན་མ་ནིང་དང་མཚན་གཉིས་པ་མ་ཡིན་པར་གྲུབ་ཟིན་པས་དེ་ལོགས་སུ་གྲངས་མི་དགོས་ཤིང། རབ་བྱུང་ངེས་
བཟུང་དུ་དགོས་པ་རྣམས་ལ་དགེ་སློང་ལ་སོགས་པའི་སྡོམ་པ་དང་ལྡན་པ་ཡན་ལག་ཏུ་གྲངས་པ་ན་མི་ཡིན་པ་དང་མ་ནིང་མཚན་གཉིས་པ་མ་ཡིན་པར་གྲུབ་ཟིན་པས་དེ་གཉིས་ལོགས་སུ་གྲངས་མི་དགོས་པའི་ཕྱིར། དོན་དེ་ལྟར་མཚོ་ཊཱིཀ་
ལས་གསུངས་ཏེ་ཕལ་ཆེ་བའི་དབང་དུ་བྱས་པར་མངོན་ནོ། །ཐ་སྙད་ལྔ་ལྡན་སྦྱིས་བསྐྱེད་པ། སྨྱན་གྱི་སྦྲང་བྱའི་བདག་པོ་དང། །ཁང་པའི་བརྩལ་བྱ་ཁང་ཆེན་ཆེད། །མི་ཆོས་བླ་མ་སྐུར་འདེབས་གསུམ། །ཁྱིམ་སུན་ཤེས་བཞིན་བཤེས་

[034A]༄༅། །ངོ་དང། །ཟས་ཅུང་སྡིག་ལྟ་བརྗོད་པ་ཡི། །གོ་བྱའི་ཡུལ་ཕྱིར་བཅུ་གཉིས་སུ། །རིན་ཕྲེང་གསུངས་སོ་མཚོ་ཌཱིཀ་ལས་།སྨྱན་བྱེད་མ་གྲངས་རིམ་ལྷག་གྲངས། །བསླབ་བྱ་ཆེན་མོར་ཁང་ཆེན་དོར། །བསྙེན་པར་མ་
རྫོགས་སྤྱིས་བསྐྱེད་པ། །འདོན་དང་གནས་ངན་ལེན་བརྗོད་དང་།བདེན་སྨྲ་ནུབ་ལྷག་མ་ལོན་ལྔ། །མཚོ་ཌཱིཀ་ཉི་ཤུ་མ་ལོན་དོར་།བུད་མེད་སྤྱི་ཡིས་བསྐྱེད་པ་ནི། །འཛིན་པ་འཁྲིག་ཚིག་བསྙེན་བཀུན་སྨྱན། །དབེན་པར་འདུག་དང་
ཉལ་དང་དྲུག། །རིན་འཕྲེང་བསླབ་བྱ་ཆེན་མོ་མཐུན། །ཞེས་བཟུང་ངོ། །གསུམ་པ་ཁྱིམ་པ་ལས་གྱུར་པ་ནི། ཁྱིམ་སུན་འབྱིན་པ་དང་གོས་སློང་བ་ལ་སོགས་པ་ཁྱིམ་པ་ལས་གྱུར་པའི་ལྟུང་བ་སུམ་ཅུ་རྩ་ལྔའི་སྐབས་སུ་ཕྱི་རོལ་པའི་
རབ་བྱུང་དང་ཆོས་འདི་བའི་སྡོམ་པ་བླངས་ཀྱང་མ་ཆགས་པ་དང་སྡོམ་པ་སྐྱེས་ཀྱང་ཐུན་མོང་གི་རྩ་ལྟུང་འཆབ་བཅས་ཀྱིས་གསོར་མི་རུང་བར་ཉམས་པ་དག་ནི་ཕྱེད་ཉིད་ཁྱིམ་པ་སྟེ་དེ་དག་ཡུལ་དུ་བྱས་པ་ལས་ཁྱིམ་པ་ལས་གྱུར་
བའི་ལྟུང་བ་མ་རྫོགས་པར་རང་རང་གི་ན་སྨད་དུ་འགྱུར་བར་བསྟན་པ་ལ།    ༈   དང་ཉམས་པ་དག་ནི་ཕྱེད་ཉིད་ཁྱིམ་པའོ། །ཞེས་བྱུང། ཁྱིམ་པ་ལས་གྱུར་པའི་ལྟུང་བ་རྣམས་ཁྱེད་ཁྱིམ་
པ་གསུམ་ཡུལ་དུ་བྱས་པ་ལས་རང་རང་གི་ན་སྨད་དུ་འགྱུར་ན། འོན་བསྙེན་པར་མ་རྫོགས་པའི་རབ་བྱུང་རྣམ་གསུམ་དང་དགེ་སློང་རྣམ་དག་ཡུལ་དུ་བྱས་པ་ལས་ཅིར་འགྱུར་ཞེ་ན། རིན་ཆེན་ཕྲེང་བ་ལས། ནི་ཞེས་པ་དགར་བས་རབ་
ཏུ་བྱུང་བ་ལ་ལྟུང་བ་མེད་པར་བསྟན་ལ། །ལྟུང་མེད་དེ་ཡང་རྣམ་པ་བཞིས་རིག་པར་བྱའོ། །ཞེས་གསུངས་ཤིང། མཚོ་ཌཱིཀ་ལས་ཁྱིམ་པ་ལས་གྱུར་པ་རྣམས་ཀྱི་སྐབས་སུ། སེལ་བ་དགེ་ཚུལ་ཕ་མ་གཉིས་དང་དགེ་སློབ་མ་དང་ཉམས་པ་

[034B]རྟགས་ཅན་དྲུག་པོ་ཡུལ་དུ་བྱས་ན་རང་རང་གི་ན་སྨད་དུ་འགྱུར་སྟེ། འོག་མ་དག་ལ་ནི་ཞེས་གསུངས་སོ། །སེལ་བ་བསྙེན་རྫོགས་རྣམ་དག་ཡུལ་དུ་བྱས་ན་ཆེ་སྣ་སྨད་དུ་འགྱུར་ཏེ། འདིར་
གཏོགས་པ་ལ་ཁྱིམ་པ་ལ་ནི་རྟགས་ཅན་ཉིད་ཀྱི་བསན་སྨད་དོ་ཞེས་བཤད་པས། ཁྱིམ་པ་ལས་གྱུར་པ་འདིར་གཏོགས་པ་ལ་བསྙེན་རྫོགས་རྣམ་དག་ལ་ནི་རྟགས་ཅན་ཉིད་ཀྱི་བས་ན་སྨད་དོ་ཞེས་དོན་གྱིས་འཐོབ་པོ། །དམིགས་གསལ་
ནི༑ གོས་སློང་བ་དང་ལམ་དུ་འགྲོ་བ་ལ་ནི་དགེ་སློང་མ་ལ་གོས་བླངས་པ་དང་ལམ་དུ་ཞུགས་ན་དངོས་གཞིར་འགྱུར་ལ། ཁྱིམ་པ་མོ་ལ་ཆོས་སྟོན་པ་དང་མ་སྨྲས་པར་གྲོང་དུ་འགྲོ་བ་དང་གྲོང་དུ་རྒྱུ་བ་དང་གསུམ་ལས། སེལ་བ་རབ་བྱུང་
རྣམ་དག་ལ་ཆོས་སྟོན་པ་དང་དེའི་གནས་ཁང་དུ་འཇུག་པ་ལ་ལྟུང་བ་མེད་དེ་དགག་བྱ་མེད་པའི་ཕྱིར་རོ། །ཞེས་གསུངས་ཀྱང་དོན་མི་འགལ་བར་སེམས་སོ། །ཁྱིམ་པས་བསྐྱེད་པ་སོ་ལྔ་ལས་།ཁྱིམ་པ་ཕོ་ཡིས་བསྐྱེད་པ་ནི།།
ཉལ་ཤོམ་གཉིས་དང་དམག་གསུམ་དང། །རྐུ་མ་དང་འགྲོ་དྲུག་ཡིན་ནོ། །ཁྱིམ་པ་མོ་ཡིས་བསྐྱེད་པ་ནི། །ཆོས་སྟོན་པ་དང་ཉལ་ཤོམ་གཉིས། །ལམ་དུ་འགྲོ་དང་རྣམ་པ་བཞི། །གང་ཡང་རུང་བས་བསྐྱེད་པ་ནི། །ཁྱིམ་སུན་འབྱིན་
དང་སློང་སོགས་ལྔ། །མངོན་མཚན་ཉོ་ཚོང་ལྟུང་བཟེད་ཚོལ་།འཐག་གཉིས་རས་ཆེན་བདག་གིར་བྱེད། །སྦྱོར་བཅུག་ཡང་ཡང་ཟབ་དང། །འདུག་གནས་ཕྱེ་དང་གསོད་པ་དང། །ཟན་གཅོད་མགྲོན་གཉེར་མ་སྨྲས་འགྲོ་གྲོང་རྒྱུ་ཕོ་
བྲང་འགྲོ་བ་དང། །སོར་བཤགས་བཞི་སྟེ་ཉི་ཤུ་བདུན། །ཉམ་ཤོམ་སྡོམ་པས་སོ་ལྔ་སྟེ། །མཚོ་ཌཱིཀ་རིན་ཕྲེང་གཉིས་ཀ་མཐུན། །འདུལ་འཛིན་བསྔོས་བསྒྱུར་འདིར་གྲངས་ཀྱང། །བམ་ལྔར་ཉེ་དུ་ཡིན་མིན་དང། །ཁྱིམ་པ་རབ་བྱུང་གང་༄༅། །ལ་ཡང། །ན་སྨད་མེད་པར་གསུངས་པས་དོར། །སོར་བཤགས་དང་པོ་འདིར་གྲངས་པ། །གནས་ཀྱི་ཆ་ནས་ཡིན་པར་གསུངས། །ཉེ་དུ་མིན་པས་བསྐྱེད་པ་ནི། །འཁྲུར་འཇུག་སོགས་དྲུག་བལ་རྨེལ་དང་།བསྐྱེད་
གཉིས་ལྷུང་ཚོལ་ཐ་ག་གཉིས། །རས་ཆེན་ཚོལ་དང་ཆོས་སྟོན་དང། །ཆོས་གོས་གཉིས་དང་དབེན་པ་གཉིས། །སྦྱོར་འཇུག་ཡང་ཡང་འདུག་གནས་ཕྱེ། །བསོད་པ་སློང་དང་གཅེར་བུ་སྟེར། །བུད་མེད་ལྷན་ཅིག་ཉལ་འགྲོ་དང། །མགྲོན་
གཉེར་སོར་བཤགས་དང་པོ་གཉིས། །དེ་ལྟར་ཉི་ཤུ་རྩ་དགུ་སྟེ་།མཚོ་ཊཱིཀ་ཆོས་སྟོན་རས་ཆེན་ཚོལ། །བུད་མེད་ཉལ་འགྲོ་བཞི་པོ་དགག་ཅེས་བཟུང་ངོ།    ༈    །བཞི་པ་རབ་ཏུ་བྱུང་བས་བསྐྱེད་པ་ནི་དམིགས་གསལ་མ་གཏོགས་པ་
དགེ་སློང་ལས་གྱུར་བའི་ལྟུང་བའི་སྐབས་སུ་ཡུལ་དགེ་སློང་དང་དགེ་སློང་མ་དེ་བསྙེན་རྫོགས་ཀྱི་སྡོམ་པ་སྐྱེས་ལ་ཕམ་པས་མ་ཉམས་པའི་རྣམ་དག་དེ་ཡན་ལག་ཡིན་པར་བསྟན་པ་ལ། །དགེ་སློང་དང་དགེ་སློང་མ་བསྙེན་པར་རྫོགས་པ་
ཅན་མ་ཉམས་པ་ཉིད་ནི་བསླབས་པ་དག་ལ་ཡན་ལག་ཡིན་ནོ། །ཞེས་བྱུང། དམིགས་གསལ་ནི་སྐུར་འདེབས་གསུམ་དང་ཕམ་པ་འཆབ་བརྗོད་གཉིས་ཏེ་ལྔ་ནི་ཡུལ་ཉམས་པ་ལས་ཀྱང་དངོས་གཞིར་འགྱུར་ཏེ་རྩ་བར། དགེ་
སློང་ཉམས་པ་ལ་ཡང་ངོ། །ཞེས་གསུངས་པ་དང། ཕམ་པ་མ་བྱུང་བའི་གང་ཟག་གིས་ཕམ་པ་འཆབ་བརྗོད་བསྐྱེད་པ་མི་སྲིད་པའི་ཕྱིར། དགེ་སློང་ཕས་བསྐྱེད་པའི་ལྟུང་བ་བཞི་བཅུ་རྩ་དྲུག་གི་སྐབས་སུ་མཚན་གྱི་སྒོ་ནས་རང་ཕྱོགས་ཀྱི་ཁོངས་
སུ་གཏོགས་པ་སྟེ་མཚན་མཐུན་པ་ཉིད་ཡན་ལག་ཡིན་པ་དང། དམིགས་གསལ་མ་གཏོགས་པ་རབ་ཏུ་བྱུང་བས་བསྐྱེད་པའི་སྡེ་ཚན་ལྔའི་སྐབས་སུ་ལྟ་བ་ཁས་བླངས་པའི་སྒོ་ནས་རང་ཕྱོགས་ཀྱི་ཁོངས་སུ་གཏོགས་པ་སྟེ་ལྟ་བ་མཐུན་པ་

[035B] མཚན་དང་ལྟ་བ་ཁས་བླངས་པ་དག་གིས་ནི་རང་གི་ཕྱོགས་ཉིད་ཀྱི་ཁོངས་སུ་གཏོགས་སོ་།ཞེས་བྱུང། དམིགས་གསལ་ནི་སྐུར་འདེབས་གསུམ་དང། སྡིག་ལྟ་མི་གཏོང་བ་སྤངས་པ་རྗེས་ཕྱོགས་
བསྙིལ་བ་བསྡུད་པ་གསུམ་དང། ཉན་རྣ་ལས་གྱུར་པ་སྟེ་བདུན་ནི་ལྟ་བ་མི་མཐུན་པས་ཀྱང་དངོས་གཞི་བསྐྱེད་དེ། རྩ་བར། ཕྱོགས་ལས་རང་ཉིད་ནི་འདིར་ཡན་ལག་མ་ཡིན་ནོ། །ཞེས་གསུངས་པ་དང་སྡིག་ལྟ་མི་གཏོང་བ་སོགས་གསུམ་
ལ་ལྟ་བ་མི་མཐུན་པ་ཡན་ལག་ཡིན་པའི་ཕྱིར་དང། ཉན་རྣའང་ལྟ་བ་ལའང་རྩོད་པར་འགྱུར་བའི་ཕྱིར། ལྟ་བ་མཐུན་པའི་དོན་ལ་ཕ་མ་སོགས་ཀྱི་གཞི་ལ་ཕམ་སོགས་ཀྱི་གཞིར་འདོད་པ་མཐུན་པ་ནི་ལྟ་བ་མཐུན་པའི་དོན་དུ་བཤད་པ་དང། བར་དུ་
གཅོད་པའི་གཞིལ་བར་དུ་གཅོད་པའི་གཞིར་འདོད་པ་མཐུན་པ་ནི་ལྟ་བ་མཐུན་པའི་དོན་དུ་བཤད་པའི་ལུགས་གཉིས་འོད་ལྡན་དུ་བཀོད་ཅིང། མཚོ་ཊཱིཀ་ལས་སྔ་མ་དགག་ནས་ཕྱི་མ་འཐད་པར་གསུངས་ཀྱང། རང་ལུགས་ལ་གཉིས་ཀ་
ཁས་བླངས་ཀྱང་སྐྱོན་མེད་ནའང། མདོ་སྡེ་བས་ཕམ་པ་འཆབ་མེད་མེད་པར་འདོད་ཀྱང་ལྟ་བ་མི་མཐུན་པར་མི་འགྱུར་བའི་ཞིབ་ཆ་དགོས། བསླབ་བྱ་ཆེན་མོ་ལས། ལྟ་བ་མཐུན་པ་ནི། བཅས་པའི་མཚམས་ལས་འདས་པ་དང་མ་འདས་པ་
མངོན་མཐོ་ངེས་ལེགས་ལ་སྒྲིབ་པའི་བར་ཆད་དུ་འགྱུར་བ་དང་མི་འགྱུར་བར་ལྟ་བ་མཐུན་པ་ཙམ་ཡིན་གྱི་བདག་ཡོད་མེད་ཀྱི་ལྟ་བ་མཐུན་པ་ཙམ་ནི་མ་ཡིན་ནོ། །ཞེས་གསུངས་སོ། །དགེ་སློང་ཕས་བསྐྱེད་པའི་ལྟུང་བ་ཞེ་དྲུག་དང་དགེ་སློང་
མས་བསྐྱེད་པའི་ལྟུང་བ་བཅུ་བཞི་སོགས་དགེ་སློང་ལས་གྱུར་བའི་ལྟུང་བ་འདིར་གཏོགས་པ་ལ་དགེ་སློང་གི་སེལ་བ་ཁྱིམ་པ་མཚན་ཉིད་པ་ཡུལ་དུ་བྱས་པ་ལ་ནི་རྟགས་ཅན་དྲུག་པོ་ཡུལ་དུ་བྱས་པ་ལས་ན་སྨད་དུ་འགྱུར་བ་དེ་བས་ཀྱང་ན་སྨད་

[036A]༄༅། །དེ་ཆེས་ན་སྨད་དུ་འགྱུར་བར་བསྟན་པ་ལ། །འདིར་གཏོགས་པ་ལ་ཁྱིམ་པ་ལ་ནི་རྟགས་ཅན་ཉིད་ཀྱི་བས་ན་སྨད་དོ། །ཞེས་བྱུང། དེ་ཡང་དམིགས་གསལ་མ་གཏོགས་པ་ནི་སྔར་བཞིན་ནོ། །དགེ་སློང་ཕ་ཡིས་བསྐྱེད་པ་ནི་
མཚན་མཐུན་དགོས་པ་བཞི་བཅུའི་སྟེང། །སྐྲོད་པ་ཟས་ཅུང་གདེངས་མ་ལོན། །གྲལ་རིམ་ནགས་རྟག་བཞི་བཅུ་དྲུག་མཚོ་ཌཱིཀ་སྐབས་འདིར་ལན་དུ་མར། །ཞེ་ལྔར་གསུངས་པ་དཔེ་མ་དག་དགེ་སློང་མ་ཡིས་བསྐྱེད་པ་ནི། །འཁྲུ་དང་
ལེན་དང་རྨེལ་བ་དང། །མ་བསྐོས་སོགས་དགུ་འདུག་མ་གཏོགས། །སོ་སོར་བཤགས་པ་དང་པོ་ནི། །དེ་ལྟར་དེ་ནི་བཅུ་བཞིའོ། །འདི་ལ་མཚོ་ཌཱིཀ་རིན་ཕྲེང་མཐུན། །བསླབ་བྱ་ཆེན་མོར་ཟས་ཅུང་དོར་།རྫོགས་པ་སྤྱིས་བསྐྱེད་སྐུར་
འདེབས་གསུམ། །རང་བྱུང་སྤྱིས་བསྐྱེད་རྣམ་གཉིས་ཏེ། །སྦེད་པ་མ་སྨྲས་གྲོང་འགྲོ་བའོ། །དགེ་ཚུལ་གྱིས་བསྐྱེད་བསྙེལ་བ་སྟེ། །འདི་བས་བསྐྱེད་པའི་སྡེ་ཚན་ལྔ། །མུ་སྟེགས་ཅན་གྱིས་བསྐྱེད་པ་གཉིས། །འདུག་གནས་དང་ནི་གཅེར་བུའོ། །ལས་
འབྲེལ་དགེ་འདུན་གྱིས་བསྐྱེད་པ། །བསྒོ་བཞི་ཁྱད་གསོད་འཕྱ་བ་བསྒོ། །འདུན་པ་ཕྱིར་བསྒྱུར་སྡིག་ལྟ་འཛིན། །སྤངས་རྗེས་བསྙིལ་བསྡུད་མ་ལོན་དང། །ལས་ལ་མི་སྨྲ་ད་གདོད་དང། །བསླབ་དྲལ་དང་ནི་བཅོ་ལྔའོ། །དགེ་འདུན་ཙམ་བསྐྱེད་ཁང་ཆེན་
ཕྱོགས༑ ༑བཀའ་བློ་མི་བདེ་སྐྱོ་སྔོགས་བྱེད། །བཤེས་དོ་འཕྱ་བ་ཁྲི་སོགས་ལྔ། །རིམ་གཉིས་ཕྱོགས་གཅིག་འདུས་ཤིང་ཟ། །མ་གུས་ཕྱོགས་གཅིག་སྔ་དྲོ་རྒྱ། །ཁྲི་རྐང་གདལ་དང་བཅུ་དྲུག་གོ་།དགེ་སློང་གང་ཟག་གིས་བསྐྱེད་པ། །རྗེས་ཕྱོགས་
བཀའ་བློ་མི་བདེ་ཕྲོགས། །བསྡོས་བསྒྱུར་སྐྱོན་ཕྲ་སྐྱོ་སྔོགས་བྱེད། །གནས་ངན་བཤེས་ངོ་ཁྱད་གསོད་དང། །འཕྱ་བ་བསྒོ་བ་སྐྲོད་པ་དང། །ཕྱིས་གནོན་ཟས་ཅུང་སྤངས་པ་སྟོབས། །བརྡེག་གཟས་གནས་ངན་ཟན་གཅོད་དང། །འདུན་པ་

[036B] །སོར་མོ་སྡངས་བྱེད་གདེངས་མེད་དང། །བསླབ་སྤོང་ཉན་རྣམ་གུས་ཕྱོགས། །ད་གདོད་གྲལ་རིམ་མིན་པ་སྟེ། །དེ་ལྟར་སུམ་ཅུ་རྩ་གཅིག་གོ་ཞེས་བཟུང་ངོ། །།གཉིས་པ་སེམས་ཅན་མ་ཡིན་པ་ལས་གྱུར་བ་
ནི༑ གོས་དང་ཟས་དང་སྣོད་སྤྱད་ལས་གྱུར་པའི་ལྟུང་བ་རྣམས་ཀྱི་སྐབས་སུ་ལྟུང་བ་དེ་དག་གི་གཞིར་གྱུར་པའི་ཆོས་གོས་དང་ལྷུང་བཟེད་ལ་སོགས་པ་རབ་ཏུ་བྱུང་བའི་རྫས་དག་ལ་ནི་དམིགས་གསལ་མ་གཏོགས་པ་སངས་རྒྱས་ཀྱིས་མ་
བཀག་པའི་རུང་བ་ཉིད་དང། ཚད་དང་ལྡན་པ་འམ་ཚད་ལས་ལྷག་པ་ནི་རང་རང་གི་ལྟུང་བ་རྫོགས་པའི་ཡན་ལག་ཡིན་པར་བསྟན་པ་ལ། རབ་ཏུ་བྱུང་བའི་རྫས་དག་ལ་ནི་རུང་བ་ཉིད་དང་ཚད་དང་ལྡན་པ་ལ་སོགས་པ་ཉིད་དོ།།
ཞེས་བྱུང། གོས་ལ་རྒྱུ་རུང་བ་ནི། མེ་ཏོག་ཕྲེང་རྒྱུད་ལས། བལ་གོས་ཤན་ཉི་འོག་དང། །རས་གོས་དང་ནི་ཟར་མ་དང། །གོ་ཏམ་པ་དང་དུ་གུ་ལ། །ཆོས་གོས་རྒྱུ་ནི་རྣམ་པ་བདུན། །ཞེས་གསུངས་པ་ལྟར་བ་ལ་གོས་ལ་སོགས་པ་
བདུན་དང་སྲིན་བལ་ལ་སོགས་པའོ། །དབྱིབས་རུང་བ་གྲུ་བཞི་ལྟ་བུ་དང། ཁ་དོག་རུང་བའི་ཚོན་གསུམ་གྱིས་ཁ་བསྒྱུར་བ་དང། དཀར་པོ་དང་ནག་པོ་ལ་སོགས་པ་ཅི་རིགས་དང། གནས་སྐབས་ནི་ལོངས་སྤྱོད་པར་བཟོད་པའོ། །ཟས་
ལ་ངོ་བོའི་སྒོ་ནས་རུང་བ་ནི་སངས་རྒྱས་ཀྱིས་མ་བཀག་པའི་བཟའ་བཅའ་བཏུང་བ་རྣམས་དང། ཆོ་གའི་སྒོ་ནས་རུང་བ་ནི་ལག་ཉ་དང། མཚམས་བཙོས་དང། ཞག་ལོན་དང། རྗེན་བཙོས་དང་གསོག་འཇོག་ཏུ་མ་སོང་བའོ། །
ལྷུང་བཟེད་ལ་རྒྱུ་རུང་བས་དང་ལྕགས་དང། དབྱིབས་ཟླུམ་པོ་སྒོ་ང་ཕྱེད་བཀས་ལྟ་བུ་དང། ཁ་དོག་ནག་པོ་དང། གནས་སྐབས་ནི་ལོངས་སྤྱོད་པར་བཟོད་པའོ། །ཁབ་རལ་ལ་རྒྱུ་རུང་བ་བ་སོ་དང་རུས་པ་དང། རྭ་ལྟ་བུ་དང་

[037A]༄༅། །དབྱིབས་སྦུ་གུ་འམ་ཆང་བ་ལྟ་བུ་དང། གནས་སྐབས་ནི་ལོངས་སྤྱོད་པར་བཟོད་པའོ། །ཚད་ལྡན་ནི། གོས་ལ་སྤྱི་ཚོད་ཁྲུ་གང་དུ་ལོངས་པ་དང་བྱེ་བྲག་གི་ཚད་རང་རང་གི་ཚད་ཇི་སྐད་བཤད་པ་དང་ལྡན་པ་དང། ལྷུང་
བཟེད་ལ་བྱིན་གྱིས་བརླབ་ཏུ་རུང་བ་གསུམ་གྱི་ཚད་དང་ལྡན་པ་དང། སྟན་ལ་ཆེ་ཚད་སྲིད་དུ་ཁྲུ་ཕྱེད་དང་ལྔ་དང། ཆུང་ཚད་སྲིད་དུ་ཁྲུ་ཕྱེད་དང་གསུམ་དང། འབྲིང་ཚད་དེ་གཉིས་ཀྱི་བར་དང། ཞེང་དུ་གདེང་བའི་ཚད་དང་མཉམ་པར་
ལུང་ཞུ་བ་དང། རྒྱ་ཆེར་འགྲེལ་བར་བཤད་དོ། །ཡིག་ཆར་ཚད་ནི་གདིང་བ་ལྟར་རོ་ཞེས་གསུངས་པ་ནི་ཞེང་ཚད་ལ་དགོངས་སམ་དཔྱད། བལ་ཁུར་བ་ལ་ཁུར་ཚད་དུ་ལོངས་པ་དང། ཤིང་བལ་གྱིས་གོས་པར་བྱེད་པ་དང་ཁབ་རལ་
གཉིས་ལ་གྲགས་སྡེའི་ཚད་དུ་ལོངས་པ་དང། ཟས་ལ་ཁམ་དང་ཧུབ་ཏུ་ལོངས་པའོ། །ཚད་ལས་ལྷག་པ་ནི་སྤྱི་ཚད་ལས་ལྷག་པ་དང་རང་ཚད་ལས་ལྷག་པ་གཉིས་ཏེ་གོ་སླའོ། །གོས་ཀྱིས་བསྐྱེད་པ་སོ་དྲུག་ནི། འཆང་ནས་
རྨེལ་འཇུག་པར་བཅུ་བདུན། །འཐག་ནས་བསྔོས་བསྒྱུར་བར་བདུན་དང་།བཤེས་ངོ་ཁྲི་དང་ཆོས་གོས་གཉིས། །ཁ་དོག་སྦེད་པ་གདེངས་མེད་དང། །བརྡལ་ལ་སོགས་པ་རྣམ་ལྔའོ། །འདུལ་འཛིན་མཚོ་ཌཱིཀ་མཐུན་པར་སྣང། །འོན་
ཀྱང་བསྐུར་བར་བཅུ་བདུན། །བསྔོས་བསྒྱུར་བ་ཤེས་ངོ་བཞི་པོ་དེ་།ལྷུང་བཟེད་ཀྱིས་ཀྱང་བསྐྱེད་པར་མཚུངས། །གསུང་མོད་འཕྲོག་པ་སྦེད་པ་གཉིས། །ཡོ་བྱད་ཙམ་གྱིས་བསྐྱེད་པ་དང། །གནས་མལ་ལྟུང་བྱེད་ཁྲི་ལས་ཀྱང། འགྱུར་
བར་རིན་ཆེན་ཕྲེང་བར་གསུངས། །ཟས་ཀྱིས་བསྐྱེད་པ་ཉེར་གཅིག་སྟེ། །གསོག་འཇོག་སྦྱོར་འཇུག་ཡང་ཡང་སོགས། །གཅེར་བུ་བདེ་དང་མགྲོན་གཉེར་དང། །ཆང་དང་ཟས་བཅས་སོར་བཤགས་བཞི། །བསླབ་བྱ་ཆེན་མོ་རིན་

[037B] །མཚོ་ཌཱིཀ་འཕྱ་བ་ཟས་ཅུང་བསྣན། །སྣོད་སྦྱད་ལ་རྟེན་མཚོ་ཊཱིཀ་ལས། །ལྷུང་བཟེད་འཆང་ཚོལ་ཁབ་རལ་གསུམ། །གསུངས་སོ་འོན་ཀྱང་དེའི་སྟེང་དུ། །རིན་ཕྲེང་འཕྲོག་པ་ཁྲི་གདིང་དང། །སྦེད་པ་རྩ་འབྱུང་ཁྲི་རྐང་
   ༈    །ཚད་ལྡན་གནས་ཀྱིས་བསྐྱེད་པ་ནི། །ཁང་པ་ཁང་ཆེན་གདིང་བ་སྐྲོད། །ཕྱིས་གནོན་རྩ་འབྱུང་རིམ་ལྷག་དང། །འདུག་གནས་ནུབ་ལྷག་སྤངས་རྗེས་ཕྱོགས། །བསྙིལ་བསྡུད་
ཕྱོགས་གཅིག་བུད་མེད་ཉལ། །དུས་མིན་གྲོང་འགྲོ་གྲོང་རྒྱུ་དང་།ཕོ་བྲང་སོར་བཤགས་དང་པོ་སྟེ། །དེ་ལྟར་གྲངས་ནི་བཅུ་དྲུག་གོ་གོས་ལས་གྱུར་པ་སོ་དྲུག་ལས། །རང་རང་ཚད་ཀྱིས་བསྐྱེད་པ་ནི། །འབྲལ་བ་གཉིས་དང་འཁྲུར་
འཇུག་དང། །སྲིན་བལ་སོགས་དྲུག་རས་ཆེན་དང། །གནས་མལ་གོས་བྱེད་སྦེད་པ་དང། །གདེངས་མེད་བརྡལ་སོགས་རྣམ་ལྔ་སྟེ། །འདུལ་འཛིན་དེ་ལྟར་བཅུ་དགུར་གསུངས། །རིན་ཕྲེང་སློང་སོགས་བཞི་པོ་བསྣན་།སྤྱི་ཡི་ཚད་ཀྱིས་
བསྐྱེད་པ་ནི། །འཆང་བ་འཇོག་བ་ལན་སོགས་དྲུག་བལ་རྨེལ་འཐག་གཉིས་བྱིན་འཕྲོག་དང། །གཏད་པ་དངོས་བསྒྱུར་བཤེས་ངོ་དང་།གོས་བྱིན་ཁ་དོག་མ་བསྒྱུར་ཏེ། །དེ་ལྟར་བཅུ་བདུན་འདུལ་འཛིན་གསུངས། །ཞེས་བཟུང་ངོ།།
དེ་དག་གི་སྐབས་སུ་ལྟུང་བའི་གཞིར་གྱུར་པའི་རྫས་རུང་བ་དང་ཚད་དུ་ལོངས་པ་སོགས་དགོས་ཏེ། མི་རུང་བ་དང་ཚད་དུ་མ་ལོངས་བ་ལ་རང་རང་གི་ན་སྨད་དུ་འགྱུར་བའི་ཕྱིར། དམིགས་གསལ་ཡང་ཡོད་དེ། ཆོ་གའི་སྒོ་ནས་མི་རུང་བས་གསོག་
འཇོག་ཟ་བའི་ལྟུང་བྱེད་བསྐྱེད་པ་དང། ངོ་བོའི་སྒོ་ནས་མི་རུང་བས་མྱོས་གྱུར་འཐུང་བའི་ལྟུང་བྱེད་བསྐྱེད་པ་ལྟ་བུ་ཡིན་པའི་ཕྱིར། འབྲལ་བ་གཉིས་དང་མཐོ་གང་དང་རས་ཆེན་ལས་གྱུར་བའི་སྤང་ལྟུང་དང། གོས་ཀྱི་བཟོ་བྱེད་པའི་ལྟུང་བྱེད་

[038A]༄༅། །རྣམས་ལ་གོས་དེ་རང་རང་གི་འཚོ་བའི་ཡོ་བྱད་ཀྱི་བྱིན་བརླབས་ཡོངས་རྫོགས་ཆགས་པའི་ཚད་དང་ལྡན་པ་དགོས་ཤིང། དམིགས་གསལ་ཚད་ལས་ལྷག་པའི་སྲ་རྐྱང་གིས་འབྲལ་ལྟུང་བསྐྱེད་པ་དང། ཁྲི་རྐང་
གདིང་བ་རས་ཆེན་གཡན་པ་དགབ་པ་བཞི་ལ་རང་རང་གི་ཚད་ལས་ལྷག་པའི་རྫས་ཡན་ལག་ཏུ་དགོས་པ་དང། གོས་ཀྱི་སྤྱི་ཚད་ལས་གྱུར་པ་དང། སྟན་ལས་གྱུར་པ་དང། ཟས་ལས་གྱུར་པ་རྣམས་དང། བདེ་གཤེགས་ཆོས་གོས་
ཀྱི་ཚད་ལས་གྱུར་བ་ལྟ་བུ་ལ་ཚད་དང་ལྡན་པ་འམ་ཚད་ལས་ལྷག་པ་གང་ཡང་རུང་བས་བསྐྱེད་པར་བཤད་དོ།    ༈    །གཉིས་པ་བསམ་པའི་ཡན་ལག་ལ། རྫུན་སྨྲ་བའི་ཕམ་པ་ལ་སོགས་པ་རང་དོན་ཡན་ལག་ཏུ་དགོས་པའི་ལྟུང་བ་རྣམས་
ཀྱི་སྐབས་སུ་རང་དོན་ཁོ་ན་འམ་གཙོ་ཆེར་རང་དོན་དུ་བྱེད་པར་འདོད་པ་ཀུན་སློང་གི་ཡན་ལག་ཏུ་དགོས་པར་བསྟན་པ་ལ། །རང་གི་དོན་ཉིད་གཙོ་ཆེར་ཡོད་པའོ། །ཞེས་བྱུང། རྒྱ་ཆེར་འགྲེལ་པ་དང་རིན་ཆེན་ཕྲེང་བ་དང་བསླབ་བྱ་ཆེན་
མོ་སོགས་སུ་རང་དོན་ཡན་ལག་ཏུ་དགོས་པའི་ལྟུང་བ་ལ་རང་ཁོ་ནའི་ཆེད་དུ་བྱས་པ་ཡན་ལག་ཡིན་པར་གསུངས་ཤིང། བམ་པོ་ལྔ་བཅུ་པ་དང་མཚོ་ཊཱིཀ་གཉིས་ཀར་རང་གཞན་ཐུན་མོང་གི་དོན་དུ་བྱས་པས་ཀྱང་དངོས་གཞི་བསྐྱེད་པར་
གསུངས་ལ། ཁྱད་པར་དུ་མཚོ་ཊཱིཀ་ལས་རང་དོན་ཁོ་ན་ཡན་ལག་ཏུ་དགོས་པ་དང། རང་གི་དོན་གཙོ་ཆེར་ཡོད་པ་ཡན་ལག་ཏུ་དགོས་པ་གཉིས་སུ་ཕྱེ་ནས་བཤད་དོ། །ཀུན་སློང་རང་དོན་དགོས་པ་ནི། །བླ་མ་འཁྲིག་ཚིག་བསྙེན་བཀུར་དང། །
སྤང་བའི་ལྟུང་བ་སུམ་ཅུ་ལས། །འབྲལ་གཉིས་བྱིན་འཕྲོག་གཏད་པ་བཞི། །མ་གཏོགས་ཉི་ཤུ་རྩ་དྲུག་དང། །བདེན་སྨྲ་འཕྱ་བ་སྦྱོར་འཇུག་དང། །ཡང་ཡང་གདུག་གནས་ཕྱེ་དང་ནི། །བསོད་པ་མེ་དང་མགྲོན་གཉེར་དང། །ཁབ་རལ་

[038B] །སོར་བཤགས་བཞི་སྟེ་བཞི་བཅུ་བརྒྱད། །རིན་ཕྲེང་གསུངས་སོ་འདུལ་འཛིན་གྱིས། །མཐོ་གང་བདེན་སྨྲ་མེ་རེག་དང། །ཤིང་བལ་མ་གྲངས་སྲོག་ཆགས་བཅས། །གྲངས་ཏེ་བཞི་བཅུ་རྩ་ལྔར་གསུངས། །མཚོ་
ཌཱིཀ་སོར་བཤགས་ཐ་མ་གཉིས། །ཡང་ཡང་འདུག་གནས་མེ་རེག་དང་།ཤིང་བལ་མགྲོན་གཉེར་མ་གྲངས་པར། །མ་བྱིན་ལེན་དང་གཏད་པ་དང། །ཁྲི་གདིང་ཆུ་ལ་རྩེ་བ་ལྔ། །གྲངས་ཏེ་བཞི་བཅུ་དྲུག་ཏུ་གསུངས། །རྐུ་དང་འཆང་
གཉིས་གསེར་དངུལ་ལེན། །འཕྱ་ཕྱེ་སྦྱོར་འཇུག་བརྟད་པ་བརྒྱད་།རང་གཞན་ཐུན་མོང་དོན་ལས་ཀྱང། །འགྱུར་རོ་གཞན་མིན་ཞེས་ཀྱང་གསུངས།    ༈    །གསུམ་པ་སྦྱོར་བ་དང་མཐར་ཐུག་གི་ཡན་ལག་ནི་རྫུན་ཕམ་དང་འཁྲིག་ཚིག་སྨྲ་
བ་ལ་སོགས་པ་ངག་གི་རྣམ་པར་རིག་བྱེད་ལས་འགྱུར་བའི་ལྟུང་བ་རྣམས་ཀྱི་སྐབས་སུ་གོ་བྱའི་ཡུལ་གྱིས་སྨྲ་བ་པོའི་ཚིག་གིས་བརྗོད་ཚོད་ཀྱི་དོན་གོ་བ་དང། རྐུ་ཕམ་དང་གསོད་ཕམ་ལ་སོགས་པ་བཅོལ་ཡང་རྫོགས་པའི་ལྟུང་བ་རྣམས་ལ་
གཞན་ལ་བཅོལ་བའི་ཚེ་བཅོལ་ཡུལ་ཕོ་ཉས་ཀྱང་བཅོལ་བ་པོའི་ཚིག་གིས་བརྗོད་ཚོད་ཀྱི་དོན་གོ་བ་དེ་ལྟུང་བ་དངོས་གཞི་བསྐྱེད་པའི་ཡན་ལག་ཡིན་པར་བསྟན་པ་ལ། རྣམ་པར་རིག་བྱེད་ལ་ནི་དོན་གོ་བའོ། །ཞེས་བྱུང། དེ་ཡང་ཚིག་གིས་
བརྗོད་ཚོད་ཀྱི་དོན་རྟོགས་པ་ཡིན་གྱི་བདེན་རྫུན་གྱི་དོན་རྟོགས་དགོས་པ་མིན་ནོ། །མཐར་ཐུག་དོན་གོ་བ་ཡན་ལག་ཏུ་དགོས་པ་རྣམས་ལ་ཕ་རོལ་པོས་དོན་གོ་བ་དང་དུས་མཉམ་དུ་དངོས་གཞི་བསྐྱེད་ཅིང་དེ་ལས་གཞན་པ་དག་ལ་ཕ་རོལ་
པོས་དོན་གོ་བའི་རྗེས་སུ་དངོས་གཞི་བསྐྱེད་དོ། །མཐར་ཐུག་དོན་གོ་དགོས་པ་ནི། །བླ་མ་འཁྲིག་ཚིག་བསྙེན་བཀུར་དང། །གཞི་མེད་བག་ཙམ་རྫུན་སོགས་བཅུ། །འཕྱ་བ་བསྒོ་བ་ཕྱིས་གནོན་དང། །མ་བསྐོས་ཉི་ནུབ་ཟས་ཅུང་

[039A]༄༅། །དང། །སྟོབས་པ་བདེ་དང་འདུན་པ་སྨྲ། །དགེ་ཚུལ་འགྱོད་པ་སྡངས་བྱེད་དང། །གཞི་མེད་བསླབ་སྤོང་ཉན་རྣ་དང། །མ་གུས་ད་གདོད་སུམ་ཅུ་གསུམ། །རིན་ཕྲེང་གསུངས་སོ་མཚོ་ཊཱིཀ་ལས་།འདོན་དང་ཕྱིས་གནོན་སྤངས་
རྗེས་ཕྱོགས། །བསྙིལ་བསྡུད་དོར་ནས་ཉེར་དགུར་གསུངས། །འདུལ་འཛིན་མ་གུས་མ་གྲངས་པར། །ཉལ་ཤོམ་ཁྱིམ་དུ་འགྲེང་བ་གྲངས་།སྦྱོར་བ་རང་བྱས་དགོས་པ་དང། །བཅོལ་ཡང་རྫོགས་པའོ་དང་པོ་ལ། །རང་ལུས་ཁོ་ནས་བྱེད་
པ་ནི། །སྤྱོད་ཕམ་ལྷག་མ་དང་པོ་གཉིས། །འཆང་འཇོག་བཞི་དང་འབྲལ་བ་དང། །མཐོ་གང་བལ་འཁུར་དགོན་འབྲལ་ཁྲི། །འབྱུང་འདུག་གོས་བྱེད་དོན་མཐུན་དང། །གྲུར་ཞུགས་དབེན་གཉིས་སྦྱོར་འཇུག་དང། །ཡང་ཡང་འདུག་
གནས་སྤངས་ཟ་དང། །འདུས་ཟ་སོགས་བཞི་ཉལ་ཤོམ་གཉིས། །གཅེར་བུ་དམག་ལྟ་དམག་ནང་གནས། །བརྡེག་གཟས་གནས་ངན་ནུབ་ལྷག་དང་།ཁ་དོག་ཁྲུས་བྱེད་ག་ག་ཚིལ། །བུད་མེད་ཉལ་འགྲོ་གདེང་མེད་སྤྱོད། །རྐུ་དང་
མགྲོན་དང་ཉན་རྣ་བྱེད། །མི་སྨྲ་ཆང་འཐུང་གྲོང་འགྲོ་དང་།གྲོང་རྒྱུ་ཕོ་བྲང་འཇུག་པ་སྟེ། །དེ་ལྟར་བཞི་བཅུ་རྩ་དགུར་བཤད། །བསླབ་བྱ་ཆེན་མོར་འཆང་འཇོག་བཞི། །གཅེར་བུ་དམག་ལྟ་གནས་ངན་བདུན། །དོར་ནས་གདིང་དང་
གྲལ་རིམ་གཉིས། །སྣན་པས་བཞི་བཅུ་རྩ་བཞིར་གསུངས། །རང་ངག་ཁོ་ནས་བྱེད་པ་ནི། །མཐར་ཐུག་དོན་གོ་དགོས་པ་ལས། །ཕྱིས་གནོན་སྤངས་རྫེས་བསྙིལ་བསྡུད་དང། །སྡངས་བྱེད་ཉན་རྣམ་གུས་པ་།མ་གཏོགས་ཉི་ཤུ་རྩ་
བདུན་དང། །བསྒོ་གྱུར་བཞི་དང་འཁྲུ་བ་ནས། །སོ་སོའི་བར་དྲུག་རྨེལ་བ་དང། །མངོན་མཚན་ཉོ་ཚོང་ལྷུང་བཟེད་ཚོལ། །རས་ཆེན་ཚོལ་དང་སྡིག་ལྟ་དང། །མ་ལོན་པ་སྟེ་བཞི་བཅུ་བཞི། །དེ་ལྟར་རིན་ཆེན་ཕྲེང་བར་གསུངས། །འདུལ་འཛིན་

[039B] །ལུས་ངག་གང་རུང་བྱེད་པ་ཅན། །སྐུར་བ་གཏད་པ་བསྔོས་བསྒྱུར་དང། །ཕྱིས་གནོན་གོས་སྟེར་བཤམས་དཀྲུག་དང། །སྤངས་པ་གཉིས་དང་མ་གུས་དགུར། །རིན་ཕྲེང་གསུངས་སོ་མཚོ་ཊཱིཀ་ལས། །
བྱིན་ཕྲོགས་དེར་གསུངས་གཞན་མི་གསལ། །འདུལ་འཛིན་བསྔོས་བསྒྱུར་གོས་སྦྱིན་དང། །མ་གུས་དོར་ནས་དམག་ལྟ་བསྣན། །འོན་ཀྱང་དམག་ལྟ་ལུས་ཁོ་ནས། །འགྲུབ་པར་སེམས་སོ་ཞེས་ཀྱང་གསུངས། །ལུས་ངག་གཉིས་
ཀ་དགོས་པ་ནི། །དོ་གསུམ་བསོད་སློང་ཟས་ལེན་གསུམ། །རིན་ཕྲེང་གསུངས་ཤིང་འདུལ་འཛིན་གྱིས། །སོར་བཤགས་ཐ་མ་གཉིས་པོ་སྣན་།གཞན་ལ་བཅོལ་ཡང་རྫོགས་པ་ནི། །རྐུ་དང་གསོད་པ་བཞི་དང་སྨྱན། །ཁང་པ་
ཁང་ཆེན་སྲིན་བལ་དང། །འབའ་ཞིག་ཆ་གཉིས་དྲུག་དང་གསེར་།འཐག་གཉིས་བྱིན་འཕྲོག་ས་བོན་སྐྲོད། །རིམ་ལྷག་མེ་རེག་རིན་ཆེན་རེག་ཆུ་དང་སྡངས་བྱེད་སྦེད་པ་དང། །སརྐོ་ཁབ་རལ་ལ་སོགས་བདུན། །སུམ་ཅུ་
གཉིས་སུ་གཞུང་ཕལ་ཆེར། །མཐུན་ཀྱང་རིན་ཕྲེང་ཁྲི་གདིང་གི་།གདིང་བ་སོར་བཤགས་མཐའ་གསུམ་གྱི། །ཟས་ལེན་བཅོལ་ཡང་འགྲུབ་པར་གསུངས། །ཞེས་བཟུང་ངོ། །ངག་གི་རྣམ་པར་རིག་བྱེད་ལས་གྱུར་པའི་ལྟུང་བ་དང་
བཅོལ་ཡང་རྫོགས་པའི་ལྟུང་བ་ལ་གོ་བྱའི་ཡུལ་དང་ཕོ་ཉ་གཉིས་སྨྲ་མི་ཤེས་ཀྱང་དོན་གོ་གོ་བ་ཙམ་གྱིས་དངོས་གཞི་བསྐྱེད་དམ་ཞེ་ན། གསོད་པའི་ལྟུང་བ་བཞི་དང་རང་གི་དོན་དུ་རྐུ་བའི་ལྟུང་བ་སྟེ་ལྔ་ལས་གཞན་པའི་སྐབས་སུ་ཚིག་
སྨྲ་ཤེས་པ་པོ་ལ་ཡོད་པའི་དོན་གོ་བ་དེ་ལྟུང་བ་དངོས་གཞི་བསྐྱེད་པའི་ཡན་ལག་ཡིན་པར་བསྟན་པ་ལ། །སྨྲ་བ་པོ་ཉིད་ལ་ཡོད་པ་སྟེ་གསོད་པ་དང་རང་གི་དོན་དུ་རྐུ་བ་དག་ལས་གཞན་པའིོ་།ཞེས་བྱུང། དེ་ལྟར་ཡང་ཊཱིཀ་༄༅། །ལས། ལྐུགས་པ་དང་མཐའ་འཁོབ་པ་ལ་སོགས་པའི་གང་ཟག་དོན་དེ་དང་འབྲེལ་པ་སྨྲ་མི་ཤེས་ཤིང་སྨྲ་བ་པོ་ཉིད་མིན་པ་གཞན་དག་ལ་དོན་གོ་པ་ཡོད་པ་གང་ཡིན་པ་དེ་ནི་རྣམ་པར་རིག་བྱེད་ཀྱི་ཡན་ལག་མིན་ཏེ་
དེ་དག་ལ་དོན་གོ་བ་ཡོད་པ་ནི་འཇིག་རྟེན་གྱི་ཐ་སྙད་ལ་ཉེ་བར་སྦྱར་དུ་རུང་བ་མིན་པའི་ཕྱིར། བུམ་པའི་ནང་གི་མར་མེ་དང་འདྲའོ། །ཞེས་གསུངས་སོ། །གསོད་པ་དང་རྐུ་པ་གཉིས་ལ་སྨྲ་མི་ཤེས་པ་ལ་ཡོད་པའི་དོན་གོ་པས་ཀྱང་
དངོས་གཞི་བསྐྱེད་དེ། ཊཱིཀྐར། དེ་ལྟ་བས་ན་ལྐུགས་པ་ལ་སོགས་པ་དག་ལ་དོན་གོ་བ་ཡོད་པ་གང་ཡིན་པ་དེ་ནི་འདི་ལྟར་སྨྲ་བ་པོ་ཉིད་མིན་དུ་ཟིན་ཀྱང་གསོད་པ་དང་རང་གི་དོན་དུ་རྐུ་བའི་ཡུལ་ལ་ནི་རྣམ་པར་རིག་བྱེད་ཀྱི་
ཡན་ལག་ཡིན་ནོ། །ཞེས་གསུངས་སོ། །དེ་གཉིས་ཀྱི་སྐབས་སུ་ཕོ་ཉ་ལ་དོགས་པ་བཅད་པ་ཡིན་གྱི་ཡུལ་ལ་དོགས་པ་བཅད་པ་མིན་ནོ། །སྡོམ་པ་དང་སྡོམ་མིན་དང་བར་མ་གསུམ་ཡང་དག་པར་ལེན་པར་བྱེད་པ་ལ་ནི་སྨྲ་ཤེས་པ་
ལ་ཡོད་པའི་དོན་གོ་བས་ཀྱང་ཆོག་པར་མ་ཟད་སྨྲ་མི་ཤེས་པ་ལ་ཡོད་པའི་དོན་གོ་བས་ཀྱང་ཆོག་པར་བསྟན་པ་ལ། ཡང་དག་པར་ལེན་པར་བྱེད་པ་དག་ལ་ནི་དེར་མ་ཟད་དོ། །ཞེས་བྱུང། དེ་ཡང་དཔེར་ན་ལེན་སེམས་ཡོད་ན་ལས་
ཀྱི་ཆོ་གའི་ཚིག་སྒྲུབ་བྱས་མ་ཐོས་ཀྱང་བསྙེན་རྫོགས་ཀྱི་སྡོམ་པ་སྐྱེས་པ་ལྟ་བུ་སྟེ། སག་ལྷས། འོན་པས་ཀྱང་ནི་གོ་གྱུར་ན། །ལས་བརྗོད་པ་ནི་མི་ཐོས་ཀྱང། །འདི་ལ་བསྙེན་རྫོགས་ཡོད་པ་སྟེ། །ཚུལ་ཁྲིམས་ལྡན་ལ་ཉེས་པ་
མེད༑ ༑ཅེས་སོ། །སྨྲ་ཤེས་ཤིང་དོན་གོ་བ་དེ་ནི་ལྟུང་བ་མཐོལ་བ་ལ་སོགས་པ་རྣམ་པར་རིག་བྱེད་ཀྱི་སྣོད་དམ་ཡུལ་ཡིན་པར་བསྟན་པ་ལ། དེ་ནི་སྣོད་ཡིན་ནོ། །ཞེས་བྱུང། འདིས་ནི་སྨྲ་མི་ཤེས་པ་ལ་རང་དང་གཞན་གྱི་ལྟུང་བ་མ་

[040B]།ངག་གི་རྣམ་པར་རིག་བྱེད་ལས་གྱུར་པའི་ལྟུང་བ་རྣམས་དང་བཅོལ་ཡང་རྫོགས་པའི་ལྟུང་བ་རྣམས་ལས་གསོད་པ་དང་རྐུ་བ་དང་སྨྱན་མ་གཏོགས་པའི་སྐབས་སུ་གཞན་ལ་སྨྲ་
བའི་ཚེ་རང་གི་ངག་ཏུ་བདག་དང་འབྲེལ་བར་སྨྲས་པ་ཞིག་དགོས་པར་བསྟན་པ་ལ། ངག་གིའོ། །རང་གིའོ། །བདག་ཉིད་དང་འབྲེལ་བའོ། །ཞེས་བྱུང། སྤྱིར་ན་ངག་མཚན་ཉིད་ལྔ་ལྡན་གྱིས་སྨྲས་དགོས་ཏེ། ངག་གིས་སྨྲ་བ་དང་རང་
གིས་སྨྲ་བ་དང་བདག་ཉིད་དང་འབྲེལ་བར་སྨྲ་བ་དང་གསུམ་མདོ་འདི་དག་གིས་བསྟན་ལ། ནོར་ན་ཡང་ངོ། །ཞེས་པས་བསམ་པའི་དོན་སྨྲ་བ་དང། གཞོགས་སྨོས་ཀྱང་ངོ། །ཞེས་པས་གསལ་པོར་སྨྲས་དགོས་པར་བསྟན་པའི་ཕྱིར། འདི་
དག་གིས་རྫུན་སྨྲའི་ཕམ་པ་ལ་སོགས་པ་ལ་སྦྲིང་ཡིག་དང་ལག་བརྡ་ལ་སོགས་པ་དང། གཞན་སྨྲར་བཅུག་པ་དང། ལྷ་སྦྱིན་ན་རེ་ཁོ་བོ་འདོད་ཆགས་དང་འབྲལ་བ་ཡིན་ནོ་ཞེས་ཟེར་རོ་ཞེས་པ་ལྟ་བུ་གཞན་ལ་སྙད་འདོགས་པ་དང། རྒྱུན་
ཞུགས་ཐོབ་པར་སྨྲ་འདོད་ལས་ཕྱིར་འོང་ཐོབ་པར་སྨྲ་བ་ལྟ་བུ་ནོར་བ་དང། ཁྱོད་བདག་དང་འདྲ་ན་རྒྱུན་ཞུགས་ཡིན་ནམ་ཞེས་པ་ལྟ་བུ་གཞོགས་སྨོས་གྱིས་སྨྲས་པ་ལ་དངོས་གཞི་མི་བསྐྱེད་པར་བསྟན་ཏོ། །གསོད་པ་དང་རྐུ་བ་དང་སྨྱན་
མ་གཏོགས་པའི་བཅོལ་ཡང་རྫོགས་པའི་ལྟུང་བ་རྣམས་ཀྱི་སྐབས་སུ་རང་གིས་མངོན་སུམ་དུ་བསྐོས་པ་ཉིད་བྱེད་དུ་བཅུག་པ་ཞིག་དགོས་ཀྱི། ལྐོག་ནས་ཁྱོད་ཀྱིས་ལྷ་སྦྱིན་བྱེད་དུ་ཆུག་ཅེས་པ་ལྟ་བུས་དངོས་གཞི་མི་བསྐྱེད་པར་བསྟན་པ་
ལ༑ རང་གིས་བསྐོས་པ་ཉིད་བྱེད་དུ་བཅུག་པ་ཡིན་ནོ། །ཞེས་བྱུང་གསོད་པ་དང་རྐུ་བ་དང་སྨྱན་བྱེད་པའི་སྐབས་སུ་རྒྱུད་ནས་བསྐོས་པས་ཀྱང་དངོས་གཞི་བསྐྱེད་ཅིང། ཁྱད་པར་དུ་གསོད་རྐུ་གཉིས་ལ་སྦྲིང་ཡིག་ལ་སོགས་པས་བསྐོས་

[041A]༄༅། །པས་ཀྱང་དངོས་གཞིའི་ལྟུང་བ་བསྐྱེད་དོ། །དེ་དག་ལས་གཞན་པའི་བཅོལ་ཡང་རྫོགས་པའི་ལྟུང་བ་རྣམས་གཞན་ལ་བཅོལ་པའི་ཚེ་མཚན་ཉིད་ལྔ་ལྡན་གྱི་ངག་གིས་མངོན་སུམ་དུ་བཅོལ་པ་དགོས་ཤིང་
རིན་པོ་ཆེ་ལ་རེག་པ་དང་ས་བོན་སྐྱེ་འཇིག་དང་མེ་ལ་རེག་པ་དང་ཆུ་ལ་རྩེ་བ་དང་ལོངས་པ་གཞིར་གཏོགས་དང་ས་རྐོ་བ་སྟེ་དྲུག་ལ་མངོན་སུམ་དུ་བྱས་པ་ཡང་དགོས་པར་མཚོ་ཊཱིཀ་སོགས་ལས་བཤད་དོ། །རྣམ་པར་འབྱེད་
པར་གཏོགས་པ་ཕལ་ཆེ་བ་སྤྱིར་བསྟན་པ་རྣམས་རྫོགས་སོ། །ཞེས་པའི་དོན་བཤད་དུ་ཡོད་དེ། རྣམ་པར་འབྱེད་པར་གཏོགས་པ་ནི་དེའི་ཡན་ལག་སྟོན་པའི་ཞུ་བ་དང། ཕལ་ཆེ་བ་སྤྱིར་བསྟན་པ་ནི་ཤས་ཆེར་སྤྱིར་བསྟན་པ་
ཡིན་གྱི། མགུ་བ་སྤྱད་པ་ནི་དོན་མེད་པ་ཉིད་ཡིན་ནོ་ཞེས་པ་དང་རེག་པར་བྱ་བ་ཉིད་ནི་ཞེས་སོགས་གསུམ་དང། ཡང་དག་པར་ལེན་པར་བྱེད་པ་ལ་ནི་ཞེས་སོགས་གཉིས་ཏེ་མདོ་ཚན་དྲུག་ལྟ་བུ་སྤྱིར་མ་བསྟན་པ་ཡང་ཡོད་ཅེས་པའི་
བཤད་ཚུལ་དང། ཡང་ན་རྣམ་འབྱེད་དུ་གཏོགས་པ་ཤས་ཆེ་ཞིང་གཞི་བཅུ་བདུན་དུ་གཏོགས་པ་ཤས་ཆུང་བའི་བསླབ་པ་རྣམས་སྤྱིར་བསྟན་པའོ་ཞེས་པའི་བཤད་ཚུལ་དང། ཡང་ན་མདོ་དེ་དག་རྣམ་འབྱེད་དུ་གཏོགས་པའི་ཞུ་བ་ལས་
འབྱུང་བ་ཤས་ཆེ་བ་ཡིན་གྱི། འགའ་ཞིག་གཞན་ལས་འབྱུང་བའང་ཡོད་དེ། རྫས་བཀག་པ་སོགས་གཉིས་དང། མི་ལ་དུད་འགྲོ་ཞེས་པ་གསུམ་རྣམ་འབྱེད་དང། རྫུ་འཕྲུལ་གྱི་ཆོས་ཅན་ཞེས་པ་འདུལ་བྱེད་དང། ཞིང་མ་ཡིན་པ་ཉིད་ལ་ནི་
ཞེས་པ་སྤོ་བའི་གཞིར་གཏོགས་པའི་ཞུ་བ་དང་གཏམ་གྱི་གཞི་གཉིས་ཀ་ལས་འབྱུང་བའི་ཕྱིར་ཞེས་པའི་བཤད་ཚུལ་གསུམ་ཡོད་པའི་ཕྱིར། ལུང་ལས་བསྡུས་ཚུལ་འདི་མཚོ་ཊཱིཀ་གི་བཤད་ཚུལ་ཡིན་ལ། རིན་ཕྲེང་ལྟར་ན་གཞན་

[041B] ཡན་ལག་ཐམས་ཅད་ཅེས་པ་རྣམ་འབྱེད་དང། འདི་ལ་ཉེས་པ་བཅབས་པ་ཞེས་པ་དང། མགུ་བ་སྤྱད་པ་ཞེས་པ་གཉིས་སྦོ་བའི་གཞིར་གཏོགས་པའི་ཞུ་བ་ལས་འབྱུང་བར་བཤད་དོ།། 
སུ་མཐའ་དཔྱད་པ་ལ། ཁ་ཅིག་ན་རེ། སྐབས་འདིའི་ཉམས་པ་ལྟུང་བ་ལ་སྦྱོར་ན་ཉེས་བྱས་སུ་གསུངས་པ་དེ་ཐུན་མོང་བའི་ཕམ་པས་ཉམས་པ་ཙམ་ལ་བྱེད་པར་ཐལ། ཡོན་ཤཱཀ་རང་ལུགས་ལ་དེ་ལྟར་ཡིན་པའི་ཕྱིར། ཟེར་ན་མ་ཁྱབ་
རྟགས་གྲུབ་སྟེ། ཐུན་མོང་གི་ཕམ་པ་བྱུང་བ་ཙམ་གྱིས་སྡོམ་པ་གཏོང་བར་འདོད་པའི་ཕྱིར། ཁྱབ་སྟེ། ཐུན་མོང་གི་ཕམ་པ་འཆབ་བཅས་འཆབ་མེད་གང་བྱུང་ཡང་སྡོམ་པ་གཏོང་བས་སླར་སྡོམ་པ་མ་བླངས་ན་སྡེ་ལྔའི་གཞི་ལ་ཞུགས་ཀྱང་
ཉེས་བྱས་ཙམ་ལས་མི་བསྐྱེད་པར་འདོད་པའི་ཕྱིར། དེར་ཐལ། དེའི་རྒྱུ་མཚན་གྱིས་བསླབ་རྒྱུན་གཅིག་ལ་ཐུན་མོང་གི་ཕམ་པ་བཞི་གཅིག་ཆར་བྱུང་བ་ཡོད་ཀྱང་རིམ་གྱིས་འབྱུང་བ་མེད་པར་འདོད་པའི་ཕྱིར། འོད་ལྡན་ལས། ཇི་སྟེ་འོ་ན་
ཞུས་པ་ལས། གཅིག་ལ་མཐར་འགྱུར་བ་བཞི་ཡང་འབྱུང་ངོ། །ཞེས་གསུངས་པ་ཇི་ལྟ་བུ་ཡིན་ཞེ་ན། དེ་ནི་ལས་ཀྱི་ལམ་རྣམས་གཅིག་ཆར་རྫོགས་པ་ལ་དགོངས་ནས་ཡིན་ཏེ། རིམ་གྱིས་ན་ནི་ཉེས་བྱས་ཁོ་ན་ཡིན་པས་ངེས་པ་མེད་དོ། །
ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཐུན་མོང་གི་ཕམ་པ་འཆབ་བཅས་ཀྱིས་ཉམས་པ་དགོས་པའི་ཕྱིར། དེར་ཐལ་འཆབ་མེད་བྱུང་ན་བསླབ་བྱིན་བཞིན་དུ་སྡེ་ལྔ་བསྐྱེད་པ་ལ་རྣམ་དག་དང་འདྲ་བའི་ཕྱིར། ཡིག་
ཆར༑ འཆབ་མེད་བསླབ་བྱིན་དང་སྦྱར་ཞིང་དེ་སྡེ་ལྔ་ལ་རྣམ་དག་དང་འདྲ་བར་ཟུར་དུ་བཤད་པའི་ཕྱིར། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། སྐབས་འདིར་ཐུན་མོང་གི་ཕམ་པས་སྡོམ་པ་མི་གཏོང་བར་བཤད་པ་མི་འཐད་

[042A]༄༅། །པར་ཐལ། འདུལ་བ་རང་ལུགས་ཡོན་ཤཱཀ་གི་ལུགས་དང་མཐུན་པའི་ཕྱིར། ཡིག་ཆར། འདུལ་བ་ལ་ཡོན་ཤཱཀ་གཉིས་གཙོ་ཞིང། ཞེས་དང། མདོ་རྩ་བའི་སྐབས་འདིར་སྡོམ་པ་ཐོབ་གཏོང་བྱེ་སྨྲའི་ལུགས་
ལྟར་མ་ཡིན་ཏེ། ཞེས་གསུངས་པའི་ཕྱིར་ན་མ་ཁྱབ་སྟེ། ཡོན་ཤཱཀ་རང་ལུགས་བྱེ་སྨྲའི་ལུགས་དང་མི་མཐུན་པར་བཤད་པ་ཙམ་ཡིན་པའི་ཕྱིར། རྩ་བར་འདོད་མི་ནུས་ཏེ། འདུལ་བ་རང་ལུགས་བྱེ་སྨྲའི་ལུགས་ཡིན་པའི་ཕྱིར། དེར་
ཐལ༑ མདོ་རྩ་བའི་ལུགས་བྱེ་སྨྲའི་ལུགས་ཡིན་པའི་ཕྱིར། དེར་ཐལ། ཆོས་བཤེས་དང་དྲི་མེད་བཤེས་གཉེན་སོགས་ཀྱིས་ཉམས་པ་དང་མ་ཆགས་པ་ལྟུང་བ་ལ་སྦྱོར་ན་ཉེས་བྱས་སུ་གསུངས་པའི་དོན་བྱེ་སྨྲའི་ལུགས་ལྟར་
བཤད་པའི་ཕྱིར། ཁྱབ་སྟེ། དེ་ལྟར་བཤད་པ་ནི་མདོ་རྩ་བའི་བཤད་ཚུལ་བྱེ་སྨྲའི་ལུགས་དང་མཐུན་ཤས་ཆེ་བའི་རྒྱུ་མཚན་གྱིས་ཡིན་པའི་ཕྱིར། དེར་ཐལ། དགེ་སློང་ཉམས་པ་ལ་ཡང་ངོ་།ཞེས་དང། དེ་ནི་གཞི་གཞན་མ་
ཡིན་ནོ། །བརྗེད་པ་ནི་ཡོད་པ་ཉིད་མ་ཡིན་ནོ། །ཞེས་སོགས་ཀྱི་དོན་བྱེ་སྨྲའི་ལུགས་དང་མཐུན་གྱི། ཡོན་ཤཱཀ་རང་ལུགས་དང་མི་མཐུན་པའི་ཕྱིར། རྟགས་ཟུར་དང་པོ་གྲུབ་སྟེ། བྱེ་སྨྲས་མི་ཚངས་སྤྱོད་ཀྱི་ཕམ་པ་བྱུང་བའི་དགེ་
སློང་ལ་བཅས་ལྡན་དགེ་སློང་གཞན་གྱིས་ཕམ་པ་གཞན་གསུམ་གྱིས་སྐུར་བ་འདེབས་ན་ལྷག་མ་བསྐྱེད་པ་དང། ཕམ་པས་མ་དག་པ་ལ་སྐུར་བ་འདེབས་ན་ལྟུང་བའི་གཞི་བཅུ་གཅིག་ཏུ་འགྱུར་བར་འདོད་པ་དང་མདོ་འདི་དག་ཤིན་
ཏུ་མཐུན་པའི་ཕྱིར། དེར་ཐལ། མདོ་འདི་དག་གི་དོན་བཤད་ཚུལ་ཡོད་པའི་ཕྱིར། ཁྱབ་སྟེ། རིན་ཆེན་ཕྲེང་བ་ལས། ཚུལ་ཁྲིམས་དང་ལྡན་པ་ཁོ་ནར་མ་ཟད་ཉམས་པ་ལ་ཡང་ངོ། །ཞེས་དང། སྔར་ཕམ་པ་བྱེད་པ་མཐོང་བའི་

[042B] ཐོས་པ་ཡང་མཐོང་དོགས་མིན་ཞིང། །དོགས་པ་ཡང་མཐོང་ཐོས་མིན་ནོ་།དེས་ན་མཐོང་བ་ཐོས་དོགས་སུ་བརྗོད་ན་གཞི་མེད་པ་ཡིན་པས་དགེ་འདུན་ལྷག་མར་འགྱུར་རོ། །སྔར་མཐོང་ཐོས་
དོགས་གསུམ་ཡོད་པ་ད་ལྟ་བརྗེད་པ་ནི་ལྟུང་བ་གླེང་བའི་གཞིར་ཡོད་པ་མིན་ནོ། །དེས་ན་མཐོང་བ་དང་ཐོས་པ་བརྗེད་བཞིན་དུ་འདུ་ཤེས་བསྒྱུར་ཏེ་མཐོང་ངོ་ཐོས་སོ་ཞེས་ཟེར་ན་དགེ་འདུན་ལྷག་མར་འགྱུར་རོ། །ཞེས་གསུངས་པའི་ཕྱིར། འདིའི་སྐུར་བ་འདེབས་
ཡུལ་ལ་ཐུན་མོང་གི་ཕམ་པ་འཆབ་བཅས་ཀྱིས་ཉམས་པ་མེད་པར་མཚོ་ཊཱིཀ་ལས་བཤད་དོ། །གོང་གི་རྟགས་ཟུར་ཕྱི་མ་གྲུབ་སྟེ་ཡོན་ཤཱཀ་རང་ལུགས་ལ་གཞི་མེད་ཀྱི་ལྷག་མའི་ཡུལ་ལ་ཕམ་པས་མགོས་པའི་དགེ་སློང་རྣམ་དག་དགོས་པའི་ཕྱིར་
དེར་ཐལ། སོ་ཐར་གྱི་མདོ་ལས་དགེ་སློང་དག་པ་ལྟུང་བ་མེད་པ་ལ་ཞེས་པའི་དོན་བྱེ་སྨྲས་སྐུར་བ་འདེབས་པའི་གཞིས་དག་པ་ལ་འདོད་ཅིང། ཡོན་ཤཱཀ་རང་ལུགས་ལ་ཕམ་པ་སྤྱིས་དག་པ་ལ་འདོད་པའི་ཕྱིར། འོད་ལྡན་ལས། དག་པ་ཞེས་བྱ་བ་དེ་ནི་
སྤྱི་ལ་བྱ་བར་གསུངས་པ་ཡིན་ཏེ། འདིར་ཕམ་པ་ཐམས་ཅད་ཀྱིས་དག་པ་ཡིན་པར་རྟོགས་པས་སོ། །གལ་ཏེ་རྣམ་པར་འབྱེད་པ་ལས་དེའི་གཞི་ཉིད་དོ་ཞེས་གསུངས་ན་ཡང་ཕམ་པའི་གཞི་ཉིད་དོ་ཞེས་བྱ་བར་བཤད་པར་བྱའོ། །ཞུས་པའི་གཞུང་དང་ཡང་མི་
འགལ་ཏེ། འདི་ལྟར་གཞུང་གི་དོན་ནི་དེ་མཚན་ཉིད་མི་ཤེས་པས་ཉམས་པ་ལ་སོགས་པ་དག་ཏུ་ལོག་པར་ཞུགས་ནས་བདག་གིས་མི་ཚངས་པར་སྤྱོད་པ་བྱས་སོ་ཞེས་སྨྲས་ལ། གང་ལ་སྨྲས་པ་དེ་ནི་མཚན་ཉིད་ཤེས་པ་ཞིག་ཡིན་ནས་ཞེ་སྡང་གིས་
གསུམ་པོ་གཞན་དག་གིས་སྐུར་བ་འདེབས་པར་བྱེད་ན་དེ་ལ་དགེ་འདུན་གྱི་ལྷག་མའོ་ཞེས་བྱ་བ་ཡིན་པའི་ཕྱིར་རོ། །གང་ཟག་མ་དག་པ་ལ་སྐུར་བ་འདེབས་པར་བྱེད་ན་ལྟུང་བའི་གཞི་བཅུ་གཅིག་ཏུ་འགྱུར་རོ་ཞེས་གང་གསུངས་པ་དེ་ཡང་ཕྱོགས་འདི་ཉིད་ཀྱིས་

[043A]༄༅། །ན་དམན་པ་སྦོམ་པོ་ལ་སོགས་པས་ནི་མ་དག་པ་ཡིན་ལ་ཕམ་པ་རྣམས་ཀྱིས་ནི་དག་བ་ཡིན་ནོ་ཞེས་བྱ་བར་ཁོང་དུ་ཆུད་པར་བྱའོ། །ཞེས་གསལ་བར་གསུངས་པའི་ཕྱིར། །ཡང་ཁོ་ན་རེ། འོ་ན་རང་ལུགས་ལ་ཕམ་པ་འབྱུང་བ་དང་སྡོམ་
པ་རྣམ་དག་གི་གཞི་མཐུན་འདོད་པར་ཐལ། འདུལ་བ་རང་ལུགས་བྱེ་སྨྲའི་ལུགས་ཡིན་པའི་ཕྱིར་ན་མ་ཁྱབ་སྟེ། འདུལ་བ་རང་ལུགས་ལ་ཕམ་བ་བྱུང་བའི་དགེ་སློང་གི་རྒྱུད་ལ་སྡོམ་པ་དག་མ་དག་གི་ཆ་གཉིས་ཡོད་པར་མི་འདོད་པའི་ཕྱིར། དེར་ཐལ་
དེ་ལྟར་འདོད་པ་ནི་ཁ་ཆེ་བྱེ་སྨྲའི་ལུགས་ཡིན་པ་གང་ཞིག་།འདུལ་བ་རང་ལུགས་ཁ་ཆེ་བྱེ་སྨྲའི་ལུགས་དང་མི་མཐུན་པའི་ཕྱིར། དང་པོ་གྲུབ་སྟེ། མཛོད་ལས། ཁ་ཆེ་རྣམས་ནི་འབྱུང་བ་ལ། །བུ་ལོན་ནོར་བཞིན་གཉིས་སུ་འདོད། །ཅེས་གསུངས་པའི་ཕྱིར་
གཉིས་པ་གྲུབ་སྟེ། འདུལ་བ་རང་ལུགས་གཞི་ཐམས་ཅད་ཡོད་པར་སྨྲ་བའི་ལུགས་ཡིན་པའི་ཕྱིར། ཁྱབ་སྟེ། ཡོད་སྨྲ་དང་ཁ་ཆེ་བྱེ་སྨྲའི་གཞི་མཐུན་ཡོད་ཀྱང་དེ་གཉིས་ཁྱད་པར་མེད་པ་མ་ཡིན་པའི་ཕྱིར། དེར་ཐལ། དེ་གཉིས་ཀྱི་ལུགས་ལ་དགེ་བསྙེན་གྱི་
སྡོམ་པ་ལེན་པའི་ཆོ་ག་མི་འདྲ་བར་བཤད་པ་གང་ཞིག་ཁ་ཆེ་བའི་ལུགས་ལ་སྣ་གཅིག་དགེ་བསྙེན་སོགས་སྡོམ་པ་བླངས་ཚེ་སྤངས་བྱ་ལྔ་ཀ་བསྲུང་བར་ཁས་བླངས་དགོས་ཤིང་བསྲུང་ཚེ་གཅིག་བསྲུང་བ་སྣ་གཅིག་དང་གཉིས་བསྲུང་བ་སྣ་
འགའ་སོགས་སུ་འདོད་པས་གང་བསྲུང་བ་དེའི་ཆ་ནས་ཚུལ་ཁྲིམས་དང་ལྡན་པ་དང་མ་བསྲུང་བ་དེའི་ཆ་ནས་ཚུལ་འཆལ་དུ་འདོད་ལ། །ཡོད་སྨྲས་དེ་ལྟར་མི་འདོད་པར་མ་ཟད་དེའི་གཞུང་ལ་སྣ་གཅིག་དགེ་བསྙེན་སོགས་ཀྱི་ཐ་སྙད་དང་ཆོ་ག་གསུངས་
པའང་མི་སྣང་ཞིང་ཁས་ལེན་མི་ལེན་ཀྱང་བརྟགས་དགོས་པར་མཁས་གྲུབ་ཐམས་ཅད་མཁྱེན་པས་བཤད་པའི་ཕྱིར། དང་པོ་གྲུབ་སྟེ། ཐུབ་བསྟན་བྱི་དོར་ལས། བྱེ་བྲག་སྨྲ་བའི་ལུགས་ལ། སྐྱབས་སུ་འགྲོ་བའི་རྗེས་སུ་བདག་ཇི་སྲིད་འཚོའི་བར་དུ་

[043B]དང། ཁ་ཆེ་བྱེ་བྲག་སྨྲ་བ་ལྟར་ན་ལན་བའི་ཚེ་ཡང་དགེ་བསྙེན་གྱི་བསླབ་གཞི་རྩ་བ་བཞི་དང་ཆང་དང་ལྔ་ཀ་སྤོང་བའི་ཡན་ལག་ཚང་བར་ནོད་དགོས་ཀྱི། མ་ཚང་ན་སོ་ཐར་རིགས་
བརྒྱད་དུ་མ་གཏོགས་པར་འདོད་དེ། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། ཁ་ཆེ་བྱེ་བྲག་སྨྲ་བ་ལྟར་ན་སྡོམ་པ་དེ་དག་ཐམས་ཅད་ཀྱིས་འཐོབ་ཀྱང། གང་བསྲུང་བ་དེའི་ཆ་ནས་ཚུལ་ཁྲིམས་དང་ལྡན་པ་དང་མ་བསྲུང་བ་
དེའི་ཆ་ནས་ཚུལ་ཁྲིམས་འཆལ་བ་ཡིན་ནོ་ཞེས་ཟེར་རོ། །ཞེས་གསུངས་པའི་ཕྱིར། འདི་ནི་སོ་ཐར་གྱི་སྤོང་བདུན་ཕན་ཚུན་རྫས་ཐ་དད་དང་འབྱུང་བ་བཞི་ཚན་ཐ་དད་ལས་སྐྱེས་པར་འདོད་པའི་གནད་ཀྱིས་ཡིན་ལ། བསམ་གཏན་དང་ཟག་
མེད་ཀྱི་སྤོང་བདུན་ཕན་ཚུན་ལྷན་ཅིག་འབྱུང་བའི་རྒྱུ་འབྲས་ཡིན་ཞིང། སོ་ཐར་གྱི་སྤོང་བདུན་ཕན་ཚུན་ལྷན་ཅིག་འབྱུང་བའི་རྒྱུ་འབྲས་མ་ཡིན་པ་ནི་སོ་ཐར་གྱི་སྤོང་བདུན་ཚོགས་པ་ཐ་དད་དུ་གནས་པའི་རྒྱུ་མཚན་གྱིས་ཡིན་པར་གསུངས་པས་
འདིས་ཀྱང་ཕམ་པ་འཆབ་མེད་འབྱུང་བ་ལ་དག་མ་དག་གི་ཆ་གཉིས་ཡོད་པར་འགྲུབ་བོ། །གོང་གི་རྟགས་གསུམ་པ་གྲུབ་སྟེ། དེ་ཉིད་ལས། །སྣ་གཅིག་སྤྱོད་པ་སོགས་ཀྱི་ཐ་སྙད་དང་ཆོ་ག་གསུངས་པའང་མི་སྣང་ཞིང། །བླ་མ་དག་ཡོངས་རྫོགས་ཀྱི་
དགེ་བསྙེན་གྱི་ཆོ་ག་ཁ་སྤོས་ནས་བྱེད་མོད། གཞི་ཐམས་ཅད་ཡོད་པར་སྨྲ་བ་དག་སྣ་གཅིག་སྤྱོད་པ་སོགས་ཀྱི་དགེ་བསྙེན་ཁས་ལེན་མི་ལེན་དག་ནས་བྱོས་ཤིག་ཅེས་གསུངས་པའི་ཕྱིར། །གཞན་ཡང་འདུལ་བ་རང་ལུགས་དང་ཁ་ཆེ་བྱེ་སྨྲའི་
ལུགས་གཉིས་མི་མཐུན་པར་ཐལ། །འདུལ་བ་རང་ལུགས་ལ་སྤོང་བདུན་ནང་ཚན་གྱི་ངག་གི་ལས་ལམ་དང་རྫུན་སྨྲའི་ལས་ལམ་ལ་ལུས་ཀྱི་རྣམ་པར་རིག་བྱེད་ཡོད་པར་འདོད་ལ། །ཁ་ཆེ་བྱེ་སྨྲས་དེ་ལྟར་མི་འདོད་པའི་ཕྱིར། །དང་པོ་གྲུབ་སྟེ། རྫུན་སྨྲ་

[044A]༄༅། །དང་རྫུན་སྨྲ་སྤོང་པའི་ངག་གི་ལས་ལམ་གཉིས་ཀ་ལ་ལུས་ཀྱི་རྣམ་པར་རིག་བྱེད་ཡོད་པར་ཡིག་ཆར་བཤད་པའི་ཕྱིར་དང། བམ་པོ་ལྔ་བཅུ་པ་ལས། དེ་ཤེས་བཞིན་དུ་རྫུན་དུ་སྨྲ་བ་ཡིན་ནོ་ཞེས་བྱ་བ་ནི་རྫུན་ལ་རྣམ་པ་ལྔ་
སྟེ༑ ཕམ་པར་འགྱུར་བ་དང། དགེ་འདུན་ལྷག་མར་འགྱུར་བ་དང་ཉེས་པ་སྦོམ་པོར་འགྱུར་བ་དང། ལྟུང་བྱེད་དུ་འགྱུར་བ་དང་ཉེས་བྱས་སུ་འགྱུར་བའོ། །ཞེས་པ་ནས། ཉེས་བྱས་སུ་འགྱུར་པའི་རྫུན་ནི་སྐབས་འདི་ཉིད་ཀྱིས་
བསྟན་ཏེ། གསོ་སྦྱོང་ལ་ཅི་འདི་ལ་ཁྱེད་ཡོངས་སུ་ངག་གམ་ཞེས་ལན་གསུམ་གྱི་བར་དུ་དྲིས་པ་ལས་མ་དག་པར་ཤེས་བཞིན་དུ་ཅང་མི་སྨྲ་བས་འདའ་བར་བྱེད་ན་ཉེས་བྱས་སོ། །ཞེས་གསུངས་པའི་ཕྱིར་དེས་ཀྱང་ཉེས་བྱས་ལོངས་སུ་
རྫོགས་པ་ཡིན་གྱི་ཡིད་ཀྱི་ནི་མ་ཡིན་ཏེ། ཁ་རྣམ་པར་འགྱུར་པ་ལ་སོགས་པའི་རྣམ་པར་རིག་བྱེད་དེ་ལ་ཡོད་པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཁ་ཆེ་བྱེ་སྨྲས་ལུས་ཀྱིས་རྫུན་བྱས་པ་དང་ངག་གིས་སྲོག་གཅོད་པ་
ལྟ་བུ་ལ་དངོས་གཞིའི་ལས་ལམ་རྣམ་རིག་མ་ཡིན་པ་ཁོ་ནར་འདོད་ཅིང། ལུས་ངག་ཏུ་མ་ཐོན་པར་ཡིད་ཁོ་ནས་བྱས་པའི་སྲོག་གཅོད་དང་རྫུན་སྨྲའི་ལས་ལམ་ཡོད་པར་འདོད་པའི་ཕྱིར། མཛོད་འགྲེལ་དུ། བསྟན་བཅོས་དྲངས་པ་ལས། ལུས་
ཀྱིས་མི་བྱེད་ན་སྲོག་གཅོད་པའི་ཁ་ན་མ་ཐོ་བས་རེག་པར་འགྱུར་བ་ཡོད་དམ་ཞེ་ན་ཡོད་དེ། ངག་གིས་བྱེད་པར་འགྱུར་ནའོ། །ངག་གིས་མི་བྱེད་ན་རྫུན་གྱི་ཁ་ན་མ་ཐོ་བས་རེག་པར་འགྱུར་བ་ཡོད་དམ་ཞེ་ན་ཡོད་དེ། ལུས་ཀྱིས་བྱེད་པར་འགྱུར་
ནའོ། །ལུས་ཀྱིས་ཀྱང་མི་བྱེད། ངག་གིས་ཀྱང་མི་བྱེད་ན། ཁ་ན་མ་ཐོ་བ་གཉིས་ཀས་རེག་པར་འགྱུར་བ་ཡོད་དམ་ཞེ་ན་ཡོད་དེ། འདིར་དྲང་སྲོང་རྣམས་ཡིད་རབ་ཏུ་ཁྲོས་པ་དང། གསོ་སྦྱོང་དཔེར་བྱའོ། །ཞེས་གསུངས་པའི་ཕྱིར། ཁྱབ་སྟེ། གང་སྤེལ་ལས། ངག་གིས་བྱེད་

[044B] །ཞེས་བྱ་བ་འདི་ནི་རྣམ་པར་རིག་བྱེད་མ་ཡིན་པ་ཁོ་ན་དངོས་ཀྱི་ལས་ཀྱི་ལམ་ཡིན་གྱི། རྣམ་པར་རིག་བྱེད་ནི་མ་ཡིན་ནོ། །ཞེས་དང། རྒྱལ་སྲས་མ་ལས། ལུས་ཀྱིས་བྱེད་པར་འགྱུར་ནའོ། །ཞེས་བྱ་བ་འདིར་ཡང་རྫུན་དུ་སྨྲ་བ་ནི་ངག་གི་
ཡིན་པའི་ཕྱིར་དངོས་ཀྱིས་བསྡུས་པའི་རྣམ་པར་རིག་བྱེད་མ་ཡིན་པ་དག་ཁོ་ནའི་ཡིན་ནོ། །ཞེས་བྱ་བར་ཁོང་དུ་ཆུད་པར་བྱའོ་།ཞེས་གསུངས་པའི་ཕྱིར། གཞན་ཡང། ལུས་ངག་གི་རིག་བྱེད་ལམ་ལྟོས་པར་ཡིད་ཁོ་ནས་ལུས་ངག་གཉིས་ཀའི་མི་དགེ་བའི་
ལས་ལམ་རྫོགས་པ་ཡོད་པར་ཁ་ཆེ་བྱེ་སྨྲས་འདོད་ཅིང་འདུལ་བ་རང་ལུགས་ལ་དེ་ལྟར་མི་འདོད་པའི་ཁྱད་པར་ཡོད་པར་ཐལ། ཁ་ཆེ་བྱེ་སྨྲས་དེ་ལྟར་འདོད་པ་གང་ཞིག་འདུལ་བ་རང་ལུགས་ལ་དེ་ལྟར་མི་འདོད་པའི་ཕྱིར། དང་པོ་གྲུབ་སྟེ། དྲང་སྲོང་ཡིད་
ཁྲོས་པས་སྲོག་གཅོད་པ་དང་གསོ་སྦྱོང་ལ་མདོ་འདོན་པ་བོས་ཅི་འདི་ལ་ཁྱེད་ཡོངས་སུ་དག་གམ་ཞེས་དྲིས་པའི་ཚེ་བཤགས་བསྔམ་རླབས་གསུམ་མ་བྱས་པའི་ལྟུང་བ་དྲན་བཞིན་དུ་མ་མཐོལ་བ་གཉིས་ལ་རིག་བྱེད་མེད་པར་འདོད་པའི་ཕྱིར། མཆིམས་
མཛོད་ལས། དེའི་ཕྱིར་ལུས་ངག་གི་རིག་བྱེད་མེད་ཀྱང་སྲོག་གཅོད་དང་རྫུན་དུ་སྨྲ་བ་ཡོད་དོ་ཞེས་བྱེ་བྲག་ཏུ་སྨྲ་བ་རྣམས་ཟེར་རོ། །ཞེས་གསུངས་པའི་ཕྱིར་དང། བསྟན་བཅོས་སྔར་དྲངས་བ་དེའི་ཕྱིར། ཁྱབ་སྟེ། མི་དགེ་བར་མ་ཟང་ལུས་ངག་གི་རིག་བྱེད་
ལམ་ལྟོས་པར་འདོད་པའི་སས་བསྡུས་ཀྱི་སྤོང་བདུན་གྱི་སྡོམ་པ་སྐྱེས་པ་ཡོད་པར་འདོད་པའི་ཕྱིར། མཛོད་ལས། གཞན་གྱི་རྣམ་རིག་བྱེད་སོགས་ཀྱིས། ཞེས་དང། མཛོད་འགྲེལ་ལས། བྱེ་བྲག་ཏུ་སྨྲ་བ་འདུལ་བ་པ་རྣམས་ན་རེ་རྣམ་པ་བཅུས་བསྙེན་པར་
རྫོགས་སོ། །ཞེས་ཟེར་བ་བསྡུ་བའི་ཕྱིར་སོགས་པའི་སྒྲ་སྨོས་ཏེ་ཞེས་པ་ནས། དེ་དག་གི་སོ་སོར་ཐར་པའི་སྡོམ་པ་ནི་གདོན་མི་ཟ་བར་རྣམ་པར་རིག་བྱེད་ལ་རག་ལས་པ་མ་ཡིན་ནོ། །ཧེས་གསུངས་པའི་ཕྱིར་དང། ཡིག་ཆར། ལུས་ངག་གི་རིག་བྱེད་ལ་༄༅། །མ་ལྟོས་པར་ཡིད་ཀྱི་སྒོ་ནས་ལུས་ངག་གི་སྤོང་བདུན་གྱི་སྡོམ་པ་ཡོད་པར་བཤད་རིགས་པའི་ཕྱིར། ཞེས་གསུངས་པའི་ཕྱིར་གོང་གི་རྟགས་གཉིས་པ་གྲུབ་སྟེ། འདུལ་བའི་སྐབས་འདིར་བཤགས་དགོས་ཡན་ཆད་ཀྱི་
ལྟུང་བ་བསྐྱེད་བལ་ལུས་ངག་གང་རུང་དུ་ཐོན་པ་དགོས་པའི་ཕྱིར། དེར་ཐལ། འདོད་པའི་སས་བསྡུས་ཀྱི་རྣམ་རིག་མིན་པའི་གཟུགས་སྐྱེ་བ་ནི་རྣམ་པར་རིག་བྱེད་ལ་ངེས་པར་ལྟོས་དགོས་པའི་ཕྱིར་འདུལ་བ་བསྡུས་པ་ལས། སེམས་འབའ་ཞིག་
གིས་ནི་བཤགས་པར་བྱ་དགོས་པའི་ལྟུང་བ་ཀུན་ནས་སློང་པ་མེད་ཀྱིས་བདག་ཉིད་ཀྱིས་བསྔམ་པར་བྱ་བ་ཁོ་ན་མ་ཡིན་ཏེ། ཞེས་དང། ཐུབ་བསྟན་བྱི་དོར་ལས། ལུས་ངག་ཏུ་མ་ཐོན་པའི་ལྟུང་བ་མཐའ་དག་ནི། སྔར་བྱས་ལ་འགྱོད་ཅིང་ཕྱིན་ཆད་
མི་བྱེད་པའི་སྡོམ་སེམས་བསྟེན་པ་ཙམ་གྱིས་ལྟུང་བ་ལས་ལྡང་བར་འགྱུར་གྱི་བཤགས་མི་དགོས་ལ། ཞེས་དང། ལུང་ཞུ་བའི་ཊཱིཀ་ཀར་ཡང། ལུས་ངག་གི་བྱེད་པ་མེད་ན་རྣམ་པར་རིག་བྱེད་མེད་ལ། དེ་མེད་ན་ལྟུང་བ་མེད་པའི་ཕྱིར། ཞེས་
གསུངས་པའི་ཕྱིར་དང། མཛོད་འགྲེལ་ལས་ཀྱང། གཉིས་ཀ་ཡང་མི་བྱེད་ན་འདོད་པན་སྤྱོད་པའི་རྣམ་པར་རིག་བྱེད་མིན་པ་རྣམ་པར་རིག་བྱེད་མེད་པ་ཅན་ཡང་མེད་པས་ཇི་ལྟར་ན་དེ་གཉིས་ཀྱི་ལམ་དུ་འགྱུར་ཏེ། འདི་ལ་འབད་པར་བྱའོ། །ཞེས་
འདོད་པའི་སས་བསྡུས་ཀྱི་རིག་བྱེད་མ་ཡིན་པའི་གཟུགས་ནི་རིག་བྱེད་ལ་ངེས་པར་ལྟོས་དགོས་པའི་ཕྱིར་གསོད་རྫུན་གཉིས་ཀྱི་ལས་ལམ་དུ་མི་འགྱུར་པར་ཐལ་བ་ལ་བྱེ་སྨྲས་ལན་གདབ་དགོས་པར་བཤད་པའི་ཕྱིར་དང། རྒྱ་ཆེར་ཊཱིཀྐ་དང་བམ་
པོ་ལྔ་བཅུ་པ་གཉིས་ཀར། ཉེས་བྱས་ཡོངས་སུ་རྫོགས་པ་ཡིན་གྱི་ཡིད་ཀྱི་ནི་མ་ཡིན་ཏེ། ཁ་རྣམ་པར་འགྱུར་པ་ལ་སོགས་པའི་རྣམ་པར་རིག་བྱེད་དེ་ལ་ཡོད་པའི་ཕྱིར་རོ། །ཞེས་པའི་དོན་ཡོད་པའི་ཕྱིར། འོན་ཀྱང་མཚོ་ཊཱིཀྐ་ལྟར་ན་

[045B]ཐོན་པ་ཡན་ལག་ཏུ་མི་དགོས་ཏེ། བྱ་བ་མི་བྱེད་པའི་ལྟུང་བ་བསྐྱེད་པ་ལ་ལུས་ངག་ཏུ་ཐོན་མི་དགོས་ཤིང། མི་བྱ་བ་བྱིད་པའི་ལྟུང་བ་བཤགས་དགོས་ཡན་ཆད་བསྐྱེད་པ་ལ་
སྤྱིར་བཏང་ལ་ལུས་ངག་གང་རུང་དུ་ཐོན་དགོས་ཀྱང། དམིགས་གསལ་ལ་ལུས་ངག་ཏུ་མཐོན་པར་ཕམ་པ་དང་སྤོམ་པོ་ཡང་བསྐྱེད་པ་ཡོད་པའི་ཕྱིར། གཏམ་གྱི་གཞི་ལས། ཚིག་ཏུ་ཡང་མི་སྨྲ་ལུས་ཀྱིས་ཀྱང་མ་རྩལ་ཀྱང་དགེ་སློང་
མར་མི་འགྱུར་པ་མཆིས་སམ། ཡོད་དེ་དགེ་སློང་མས་དགེ་སློང་མའི་ཕམ་པའི་ལྟུང་བ་བྱུང་བ་ལ་མཐོང་ལ་བཅབས་ཏེ་སྐྱ་རེངས་ཤར་ན་ཕམ་པར་འགྱུར་རོ། །ཞེས་དང། སེམས་ལས་བྱུང་པའི་ཉེས་པ་གང་ཞེ་ན། དགེ་སློང་གཅིག་པུ་
དགོན་པ་ན་གནས་པ་ན་དེ་གསོ་སྦྱོང་ལ་སེམས་མི་བསྐྱེད་ཚིག་ཏུ་ཡང་མི་སྨྲ་བ་དེའི་ལྟུང་བ་དེའི་སེམས་ལས་བྱུང་བའི་ཉེས་པ་སྟེ། ཞེས་གསུངས་པའི་ཕྱིར་དང། རྩ་བར། གལ་ཏེ་སྔར་ན་ནི་སྦྱོར་པ་གཞན་ཉིད་དོ། །ཞེས་དང། བརྙས་པ་
དང་བསྐྱིས་པ་དག་མི་བྱིན་པར་སེམས་པའོ། །ཞེས་པས་རྐུ་ཕམ་གྱི་སྡེར་གཏོགས་པའི་སྤོམ་པོ་གཉིས་བཤད་ལ་དེ་གཉིས་ལུས་དག་གང་རུང་དུ་ཐོན་དགོས་པར་འདུལ་བའི་ལུང་དང་བསྟན་བཅོས་གང་ནས་ཀྱང་མ་བཤད་པའི་ཕྱིར་དང་
ཉི་ཤུ་མ་ལོན་པ་དེར་ཤེས་པ་དང་དགེ་རྩ་ཆད་པ་ལྟ་བུ་སེམས་འབའ་ཞིག་གིས་སྡོམ་པ་གཏོང་བའང་ཡོད་པའི་ཕྱིར། ཞེས་བཞེད་དེ། དཔྱད་གཞི་ཆེའོ། །བཤགས་དགོས་ཡན་ཆད་ཀྱི་ལྟུང་བ་བསྐྱེད་པ་ལ་ལུས་ངག་གང་རུང་དུ་ཐོན་པ་
དགོས་པར་འདོད་པའི་ལུགས་ལྟར་ན་གཏམ་གྱི་གཞིའི་ལུང་དེ་རྣམ་པར་རིག་བྱེད་ཅུང་ཟད་ཙམ་ལས་མེད་པ་ལ་དགོངས་པར་འདོད་དོ། །སྐབས་འདིར་ལུས་ངག་གང་རུང་དུ་མ་ཐོན་པའི་ལྟུང་བ་ཡོད་པ་གཞིར་བྱས་ནས་ཅུང་ཟད་དཔྱད་ན་

[046A]༄༅། །ཁ་ཅིག་ན་རེ། ལུས་ངག་ཏུ་མ་ཐོན་པའི་ལྟུང་བ་དེ་རྣམ་རིག་མིན་པའི་གཟུགས་ཡིན་ཟེར། ཁ་ཅིག་དེ་རྣམ་པར་རིག་བྱེད་ཡིན་ཟེར།  ཁ་ཅིག་  དེ་ལྡན་མིན་ཡིན་ཟེར། ཁ་ཅིག་དེ་ཤེས་པ་ཡིན་ཟེར།  དང་ཕོ་ལ་  འོ་ན་ལུས་ངག་ཏུ་མ་ཐོན་
པའི་ལྟུང་བ་ལ་ལུང་མ་བསྟན་མེད་པར་ཐལ། དེ་རྣམ་རིག་མ་ཡིན་པའི་གཟུགས་ཡིན་པའི་ཕྱིར། ཁྱབ་སྟེ། མཛོད་ལས། རྣམ་རིག་མིན་ལུང་བསྟན་མིན་མེད། །ཅེས་གསུངས་བའི་ཕྱིར། འདོད་མི་ནུས་ཏེ། དེ་ལ་བཅས་རྐྱང་གི་ལྟུང་བ་ཡོད་
པའི་ཕྱིར། དེར་ཐལ། དེ་ལ་ཁྱད་གསོད་དང་མ་འབྲེལ་བར་གསོ་སྦྱོང་མ་བྱས་པའི་ཉེས་བྱས་ཡོད་པའི་ཕྱིར་དང། དེ་བཅས་རྐྱང་དང་ལུང་མ་བསྟན་ཡིན་པའི་ཕྱིར། ལུང་ལས། བསླབ་པ་བཅས་པ་ལས་མ་བསམ་པར་འདས་པ་ནི་
ལུང་དུ་མ་བསྟན་པའོ། །ཞེས་གསུངས་པའི་ཕྱིར་དང། མེ་ཏོག་ཕྲེང་རྒྱུད་ལས་ཀྱང། མ་བསམ་ཐུབ་པའི་བསླབ་པ་འམ། །དགེ་འདུན་ནང་ཁྲིམས་དྲལ་གྱུར་ན། །ལུང་མ་བསྟན་པར་གསུངས་པ་སྟེ་།ལྟུང་མེད་དགེ་བ་ནམ་ཡང་མིན། །
ཞེས་གསུངས་པའི་ཕྱིར། གཉིས་པའང་མི་འཐད་པར་ཐལ། ལུས་ངག་གང་རུང་དུ་མ་ཐོན་ན་རྣམ་པར་རིག་བྱེད་མི་འབྱུང་བའི་ཕྱིར་ཞུ་འགྲེལ་ལས། ལུས་ངག་གི་བྱེད་པ་མེད་ན་རྣམ་པར་རིག་བྱེད་མེད་ལ། ཞེས་གསུངས་པའི་ཕྱིར་
དང། ལུས་ཀྱི་རྣམ་པར་རིག་བྱེད་ལུས་ཀྱི་དབྱིབས་དང། ངག་གི་རྣམ་པར་རིག་བྱེད་ངག་སྒྲ་ཡིན་པའི་ཕྱིར། གསུམ་པ་ལ། འོན་ལུས་ངག་ཏུ་མ་ཐོན་པའི་ལྟུང་བ་ཆོས་ཅན། བག་ཆགས་ཡིན་པར་ཐལ་དེ་ལྡན་མིན་འདུ་བྱེད་དུ་
འཇོག་པའི་རྒྱུ་མཚན་ཡོད་པའི་ཕྱིར། འདོད་མི་ནུས་ཏེ། བྱེ་སྨྲས་བག་ཆགས་ཁས་མི་ལེན་པའི་ཕྱིར། དེར་ཐལ། ཆོས་ཉིད་ཀྱི་བསམ་གཏན་ཐོབ་ཚུལ་ལ་དོན་སྨྲ་གཉིས་རྩོད་ཚུལ་ཡོད་པའི་ཕྱིར་དང་རྩ་ཤེས་ལས། གལ་ཏེ་མིན་པའི་

[046B] །ཞེས་སོགས་ལྟར། གཞན་སྡེ་བས་རྩོད་པ་ལ་བྱེ་སྨྲས་ལན་བཏབ་ཚུལ་ཡོད་པའི་ཕྱིར། བཞི་པ་ལ། འོ་ན་ལུས་ངག་ཏུ་མ་ཐོན་པའི་ལྟུང་བ་ཆོས་ཅན། སེམས་པ་ཡིན་པར་ཐལ། ལས་གང་ཞིག་ཤེས་པ་ཡིན་པའི་ཕྱིར་
འདོད་ན། ཡིད་ཀྱི་ལས་ཡིན་པར་ཐ་ལ། འདོད་པའི་ཕྱིར། ཁྱབ་སྟེ་སེམས་པ་དང་ཡིད་ཀྱི་ལས་དོན་གཅིག་པའི་ཕྱིར། མཛོད་ལས། སེམས་པ་ཡིད་ཀྱི་ལས་ཡིན་ནོ། །ཞེས་གསུངས་བའི་ཕྱིར། འདོད་མི་ནུས་ཏེ་ལྟུང་བ་ལ་ཤེས་པ་མེད་
པའི་ཕྱིར། དེར་ཐལ། སོ་ཐར་གྱི་སྡོམ་པ་ལ་ཡིད་སྡོམ་མེད་པའི་ཕྱིར། ཇི་སྐད་དུ་འོད་ལྡན་ལས། ལྟུང་བའི་རང་བཞིན་ཅི་ཡིན་ཞེ་ན། ལུས་ཀྱི་དང་ངག་གི་ལས་འདས་པའི་རང་བཞིན་ནོ། །ཅི་སྟེ་ཡིད་ཀྱིས་ཐལ་བའི་རང་བཞིན་ལྟུང་
བ་ཅིའི་ཕྱིར་མ་ཡིན་ཞེ་ན། ཡིད་ཀྱི་སྡོམ་པ་ལ་སོ་སོར་ཐར་བའི་སྡོམ་པ་ཉིད་མེད་པའི་ཕྱིར་རོ། །ཞེས་པ་ནས། གཏམ་གྱི་གཞི་ལས་ཀྱང། ལྟུང་བ་ནི་རྣམ་པར་རིག་བྱེད་ཡིན་པར་བརྗོད་པར་བྱའོ་།དེ་བཞིན་དུ་ལྟུང་བ་ནི་སེམས་དང་
སེམས་ལས་བྱུང་བ་མ་ཡིན་ནོ་ཞེས་བརྗོད་པར་བྱའོ། །ཞེས་གསུངས་བས་དེའི་ཕྱིར་རྣམ་པར་རིག་བྱེད་དང། གཟུགས་ཅན་ཉིད་དུ་བསྟན་པའི་ཕྱིར་དང། སེམས་དང་སེམས་ལས་བྱུང་བ་དག་ནི་བཀག་པའི་ཕྱིར་ཡིད་ཀྱི་བྱ་བ་ལ་ནི་
ལྟུང་བ་ཉིད་མེད་དོ། །ཞེས་གསུངས་པའི་ཕྱིར། འོན་ཀྱང་ཡིག་ཆར་ཡིད་ལྟུང་ཕྲ་མོ་ཡོད་པར་བཤད་པས། དེ་ཤེས་པ་དང་བསྡམ་བྱའི་ཉེས་བྱས་ཡིན་ཞིང་བཤགས་དགོས་ཡན་ཆད་ཀྱི་ལྟུང་བ་ལ་ལུས་ངག་ཏུ་ཐོན་པ་དང་གཟུགས་ཅན་
ཡིན་དགོས་པར་ཁས་བླངས་ན་འོད་ལྡན་དང་ཡིག་ཆའི་དགོངས་པ་ཡིན་ནམ་སྙམ་སྟེ། འོད་ལྡན་དུ་བསྡམ་བྱའི་ཉེས་བྱས་ལ་ལྟུང་བའི་ཐ་སྙད་མ་མཛད་པར་རྗེ་འདུལ་འཛིན་གྱིས་བཤད་པའི་ཕྱིར་དང། འོད་ལྡན་ལས། ཡིད་ཀྱིས་

[047A]༄༅། །བསྡམ་པར་བྱ་བར་རྣམ་པར་བཞག་པ་ཡིན་གྱི་ལྟུང་བ་ནི་མ་ཡིན་ནོ། །ཞེས་སོགས་མང་དུ་གསུངས་པའི་ཕྱིར། ཊཱིཀྐ་དང་བམ་ལྔ་གཉིས་ཀར། ཉེས་བྱས་ཡོངས་སུ་རྫོགས་བ་ཡིན་གྱི་ཡིད་ཀྱི་ནི་མ་
ཡིན་ཏེ། ཁ་རྣམ་པར་འགྱུར་བ་ལ་སོགས་པའི་རྣམ་པར་རིག་བྱེད་དེ་ལ་ཡོད་པའི་ཕྱིར་རོ། །ཞེས་བསྡམ་བྱ་མ་ཡིན་པར་ཉེས་བྱས་ཡོངས་སུ་རྫོགས་པའི་སྒྲུབ་བྱེད་དུ་རྣམ་པར་རིག་བྱེད་ཡོད་པ་འགོད་པའི་རྒྱུ་མཚན་ཡོད་པའི་ཕྱིར། ཁ་ཅིག་
ན་རེ། ངག་གིས་མ་བརྗོད་ཀྱང་ལུས་ཀྱིས་དོན་གོ་བར་བྱེད་བ་ལ་རྫུན་སྨྲའི་ཕམ་པ་དང་གཞི་མེད་ཀྱི་ལྟག་མ་སོགས་རྫོགས་པ་ཡོད་པར་ཐལ། ཡིག་ཆར་ངག་གིས་ཚིག་མ་སྨྲས་ཀྱང་ལུས་ཀྱི་རྣམ་འགྱུར་ཙམ་གྱིས་བརྗོད་འདོད་ཀྱི་དོན་རྟོགས་
པའི་རྫུན་ལ་ཕམ་ལྷག་སྤོམ་པོ་ལྟུང་བྱེད་ཉེས་བྱས་ལྔ་ཡོད་པར་བཤད་པའི་ཕྱིར་ཟེར་ན། ཁ་ཅིག་གིས། ཕམ་ལྷག་དངོས་མེད་ཀྱང་ཕམ་པའི་སྡེ་སོགས་ཡོད་པ་ལ་དགོངས་ཟེར། ཁ་ཅིག་རྫུན་ཕམ་དང་དབྱེ་ན་ལྷག་སོགས་ལ་སྦྱོར་བའི་
དུས་སུ་ཁྱད་པར་ལྔ་ལྡན་གྱི་ངག་གིས་སྨྲས་དགོས་པ་ཡིན་ཡང་དངོས་གཞིའི་ལས་ལམ་ལ་ལུས་ཀྱི་རྣམ་པར་རིག་བྱེད་ཡོད་པས་དེ་ལ་དགོངས་ཟེར། ཁ་ཅིག་རྫུན་སྨྲའི་ལས་ལམ་དུ་འགྱུར་བའི་འཆབ་ཕམ་དང། ཅི་ཡང་རུང་བ་ལེན་དུ་
འཇུག་པའི་ལྷག་མ་དང། ཁྱོད་དགྲ་བཅོམ་པ་ཡིན་ནོ་ཟེར་བ་ལ་ཅང་མི་སྨྲ་བར་དང་དུ་ལེན་པའི་སྤོམ་པོ་དང། གནས་ངན་ལེན་འཆབ་པའི་ལྟུང་བྱེད་སོགས་ལ་བྱེད་ཟེར། འོན་ཀྱང་ཅི་ཡང་རུང་བ་ལེན་དུ་འཇུག་པའི་ལྷག་མ་ལ་ངག་གིས་སྨྲས་
པ་དགོས་པར་མཚོ་ཊཱིཀྐ་ལས་བཤད་ཅིང། འཆབ་ཕམ་དང་འཆབ་བའི་ལྟུང་བྱེད་གཉིས་ལ་རྫུན་སྨྲའི་ལས་ལམ་ཡོད་མེད་ཀྱང་དཔྱད་དགོས། བྱས་པ་ལ་ཁོ་ན་རེ། རྫུན་སྨྲའི་ཕམ་པ་བྱུང་བ་ལ་ངག་གིས་སྨྲས་དགོས་པ་མ་

[047B] གཞན་ལ་བཅོལ་ནས་རྫུན་ཕམ་གྱི་དངོས་གཞི་རྫོགས་པ་ཡོད་པའི་ཕྱིར། དེར་ཐལ། ཕམ་པ་བཞི་གཅིག་ཆར་བྱུང་བའི་ཚེ་ཕམ་པ་དང་པོ་མ་གཏོགས་པ་གསུམ་ནི་གཞན་ལ་བཅོལ་དགོས་པའི་ཕྱིར། སྔོན་ཚིག་ལས། ཞུ་བར་
གཅིག་ལ་མཐར་འགྱུར་བཞི་ཡང་འབྱུང། །ཞེས་གསུངས་གསུམ་ནི་བཅོལ་ལོ་ཐོབ་བློར་དཔྱད། ཅེས་གསུངས་པའི་ཕྱིར་ནམ་ཁྱབ་སྟེ། ལས་ལམ་ཕལ་བའི་དབང་དུ་བྱས་བའི་ཕྱིར། དེར་ཐལ། ལས་ལམ་ཙམ་གྱི་དབང་དུ་བྱས་ན་ལོག་གཡེམ་མ་
གཏོགས་པའི་ལུས་ངག་གི་ལས་ལམ་དྲུག་གཞན་ལ་བཅོལ་ན་ཡང་རྫོགས་པའི་ཕྱིར། མཛོད་ལས། མི་དགེ་དྲུག་ནི་རྣམ་རིག་མིན། །གཅིག་རྣམ་གཉིས་སོ། །ཞེས་བརྩ་འགྲེལ་གྱི་དོན་གྲུབ་པའི་ཕྱིར་དང། མཛོད་ཀྱི་མཐའ་དཔྱོད་ལས། སྐད་ཅིག་
མ་གཅིག་ལ་ལས་ཐ་དད་པ་བཞིས་འཕེན་པ་ཡང་ཡོད་དེ། རང་ཉིད་ཀྱིས་མི་ཚངས་བར་སྤྱད་ཅིང་གཞན་ལ་སྲོག་གཅོད་དང་མ་བྱིན་ལེན་རྫུན་སྨྲ་གསུམ་བཅོལ་ནས་སྐད་ཅིག་མ་གཅིག་ལ་གྲུབ་པའི་ཚེ་འཕེན་པ་བཞི་པོ་དེ་ཡོད་པའི་ཕྱིར་ཏེ། རང་འགྲེལ་
ལས། སྐད་ཅིག་མ་གཅིག་ལ་ཁས་རྣམ་པ་བཞིས་འཕེན་པར་འགྱུར་བ་ལྟ་ཡོད་དམ་ཞེན་ཡོད་དེ། ཕ་རོལ་པོ་གསུམ་ལ་སྦྱར་ནས་བདག་ཉིད་འདོད་པས་ལོག་པར་གཡེམ་པ་ལ་ཞུགས་ཏེ། དེ་དག་གཅིག་ཅར་མཐར་ཕྱིན་པར་གྱུར་ནའོ། །ཞེས་གསུངས་
བའི་ཕྱིར། འདི་རྒྱ་ཆེར་འགྲེལ་དུ་བཤད་པས་དོགས་པ་ཆེ་བས་བཀོད་དོ། །ཞེས་གསུངས་པའི་ཕྱིར། ཡང་ཁ་ཅིག་ན་རེ། ཁ་ཆེ་བྱེ་བྲག་ཏུ་སྨྲ་བའི་ལུགས་ལ། ཕམ་པ་འཆབ་མེད་བྱུང་བའི་དགེ་སློང་རྣམ་དག་ཡོད་པ་དང་ཐུན་མོང་གི་ཕམ་པ་འཆབ་
བཅས་གཅིག་བྱུང་བ་ལ་ཕམ་པ་གཞན་གསུམ་གསར་དུ་འབྱུང་བ་ཡོད་པར་ཐལ། སྡོམ་ཚིག་ལས། བྱེ་སྨྲས་འཆབ་མེད་བྱུང་བའི་རྣམ་དག་འདོད། །ཅེས་དང། འཆབ་བཅས་ཕམ་པས་སྡོམ་པ་མི་གཏོང་ན། །མདོ་འདིས་མཐའ་དག་སྦྱིར་

[048A]༄༅། །བསྟན་ག་ལ་ཡིན། །གསོད་ཕམ་བྱུང་བས་སྲོག་གཅོད་སྡེར་གཏོགས་བཅས། །གང་ལ་ཞུགས་ཀྱང་ཉེས་བྱས་ལ་དགོངས་ལོ། །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་དང་པོ་ནི་ཁ་ཆེ་བ་ལྟར་ན་ཕམ་པ་འཆབ་མེད་
བྱུང་བའི་དགེ་སློང་དེ་སྡོམ་པ་རྣམ་དག་གི་ཆ་དང་ལྡན་པར་བཤད་པ་ཙམ་ཡིན་ལ། ལུང་ཕྱི་མས་ཉམས་པ་ལྟུང་བ་ལ་སྦྱོར་ན་ཉེས་བྱས་སུ་གསུངས་པའི་དོན་བྱེ་སྨྲས་དེ་ལྟར་འདོད་ཅེས་པ་མིན་གྱི། བྱེ་སྨྲའི་ལུགས་ལ་རྫས་སོ་ཤོར་དུ་འདོད་པ་
དང༑ ནུས་པ་སོ་ཤོར་དུ་འདོད་པ་དང། ཉམས་པ་སོ་ཤོར་དུ་འདོད་པ་སོགས་བོད་ཀྱི་འདུལ་འཛིན་གྱི་ལུགས་མི་འདྲ་བ་མང་པོ་བྱུང་བའི་ནང་ནས་ཉམས་པ་སོ་ཤོར་དུ་འདོད་པའི་ལུགས་འགོད་པ་ཙམ་ཡིན་པའི་ཕྱིར། དེར་ཐལ། དེ་ལྟར་
བོད་ཀྱི་འདུལ་འཛིན་གྱི་འདོད་ཚུལ་མི་འདྲ་བ་མང་དུ་བྱུང་བའི་ཕྱིར་ཏེ། དེར་མ་ཟད་འཕགས་ཡུལ་དུའང་ལུགས་མི་འདྲ་བ་མང་པོ་ཡོད་ཅིང། ལུགས་གཅིག་ལའང་ནང་སེམ་ཀྱིས་ཕྱེ་ན་འདོད་ཚུལ་མི་འདྲ་བ་མཐའ་ཡས་པ་ཡོད་པའི་ཕྱིར་ཏེ་
དཔེར་ན་བཙུན་པ་ཕྱིར་མི་འོང་གློས་མི་འབེབས་པའི་བཞེད་ཚུལ་འོད་ལྡན་དུ་དགག་པ་ལྟ་བུ་ཡིན་པའི་ཕྱིར། འོད་ལྡན་ལས། བཙུན་པ་ཕྱིར་མི་འོང་བ་གློས་མི་འབེབས་པ་ནི་འདི་ལྟར་དེས་འདུལ་བ་ལས་དགེ་ཚུལ་འཁྲུལ་བ་ནི་བསྙིལ་བར་བྱའོ་
ཞེས་འབྱུང་བའི་ཚིག་དེ་ལན་གཅིག་མ་ཡིན་པར་འཁྲུལ་བ་བསྙིལ་བར་བྱ་བ་ཡིན་གྱི་ལན་གཅིག་འཁྲུལ་བར་ནི་མ་ཡིན་ནོ། །ཞེས་སྒྲོ་བཏགས་ནས་འཆད་དེ། འཕགས་པའི་ཆོས་འདུལ་བ་ལ་ནི་ཚིག་དོར་གྱི་ཐ་སྙད་གདགས་པ་མེད་དེ་
འཕགས་པའི་གང་ཟག་རྣམས་ཀྱང་འཁྲིག་པའི་འདོད་ཆགས་གྱིས་གཡོ་ན་སོ་སོའི་སྐྱེ་བོའི་བྱིས་པ་ལྟ་སྨོས་ཀྱང་ཅི་དགོས། དེ་ཉིད་ཀྱི་ཕྱིར་འཁྲིག་པ་ཁོ་ན་ལས་བསླབ་པ་བྱིན་པ་རྣམ་པ་བཞག་པ་ཡིན་ནོ་ཞེས་བྱ་བ་ལ་སོགས་པས་དགེ་ཚུལ་

[048B]རྫོགས་པར་བྱ་བར་ཡང་བཞེད་དོ། །དེ་ནི་མི་འདོད་དེ། སྒྲོ་བཏགས་པ་བྱས་ནས་གང་ལ་ཡང་མི་འཇུག་པ་མེད་དེ། འདོད་པ་ཙམ་གྱིས་འཇུག་པའི་ཕྱིར་རོ། །ཞེས་གསུངས་པའི་
ཕྱིར༑ བྱས་པ་ལ་ཁོ་ན་རེ། ཁ་ཆེ་བྱེ་སྨྲའི་ལུགས་ལ། ཐུན་མོང་གི་ཕམ་པ་འཆབ་བཅས་ཀྱིས་ཉམས་པའི་དགེ་སློང་གིས་གཞན་ལ་གཞི་མེད་ཀྱི་ལྷག་མ་བསྐྱེད་པ་མེད་པར་ཐལ། དེས་ཕམ་པའི་གཞི་ལ་ཞུགས་ཀྱང་ཉེས་བྱས་ཙམ་ལས་མེད་
པའི་ཕྱིར། ཁྱབ་སྟེ། ཉེས་བྱས་ཀྱིས་སྐུར་བ་འདེབས་པ་ལ་ལྷག་མ་འབྱུང་བ་སྤྱིར་བཏང་ལ་མེད་པའི་ཕྱིར་ཏེ། རྩ་བར། ཁ་ན་མ་ཐོ་བ་ན་སྨད་པ་དག་གི་ཆ་ནི་ཞེས་སོགས་ཀྱི་དོན་ཡོད་པའི་ཕྱིར། རྩ་བར་འདོད་མི་ནུས་ཏེ། དགེ་སློང་ཉམས་པ་
ལ་ཡང་ངོ། །ཞེས་གསུངས་པའི་ཕྱིར་ཟེར་ན་མཁྱབ་སྟེ། ལུང་འདི་ནི་གསོར་རུང་བར་ཉམས་པ་ལ་བྱེད་པར་མཚོ་ཊཱིཀྐ་ལས་བཤད་པའི་ཕྱིར། འོན་ཀྱང་ལུང་ལས་ཉམས་པ་ལ་སྐུར་ན་ལྷག་མར་གསུངས་པ་དང་ཉེས་བྱས་སུ་གསུངས་པ་གཉིས་
ཡོད་ཅིང། དེ་གཉིས་མི་འགལ་ཚུལ་ལ་ཁ་ཅིག་གིས་ཉམས་པར་མ་གྲགས་པ་དང་གྲགས་པའི་ཁྱད་པར་ཡིན་ཟེར། ཁ་ཅིག་གསོར་རུང་དང་གསོར་མི་རུང་བའི་ཁྱད་པར་ཡིན་ཟེར་བ་སོགས་ཡོད་པས་དཔྱད་དགོས། ལུང་ལས་མ་དག་པ་ལ་སྐུར་ཚེ་ལྟུང་བའི་
གཞི་བཅུ་གཅིག་ལྟུང་མེད་ཀྱི་གཞི་དྲུག་དང་དག་པ་ལ་སྐུར་ཚེ་ལྟུང་བའི་གཞི་བཅུ་ལྟུང་མེད་ཀྱི་གཞི་ལྔར་བཤད་དོ། །ཁ་ཅིག་ཕམ་པ་བྱུང་པའི་དགེ་སློང་ཡིན་ན་བསྙེན་རྫོགས་ཀྱི་སྡོམ་པ་གསོར་མི་རུང་བར་ཉམས་པས་ཁྱབ་ཟེར་ན། ཕམ་པ་འཆབ་མེད་
བྱུང་མ་ཐག་པའི་དགེ་སློང་ཆོས་ཅན། དེར་ཐལ། དེའི་ཕྱིར་རྟགས་སླ། འདོད་མི་ནུས་ཏེ། དེའི་བསྙེན་རྫོགས་ཀྱི་སྡོམ་པ་གསོར་རུང་ཡིན་པའི་ཕྱིར། དེར་ཐལ། དེའི་རྒྱུད་ལ་དགོས་པ་སྒྲུབ་ནུས་ཀྱི་སྡོམ་པ་ཡོད་པའི་ཕྱིར་ཏེ། བསླབ་པ་བྱིན་ཏུ་རུང་བའི་

[049A]༄༅། །གང་ཟག་ཡིན་པའི་ཕྱིར། ཁྱབ་སྟེ། བསླབ་པ་བྱིན་ཡུལ་ལ་སྡོམ་པ་གསོར་རུང་དང་ལྡན་པས་ཁྱབ་པའི་ཕྱིར། དེར་ཐལ་དེ་ལ་སྦྱིན་ཡུལ་ཐུན་མོང་གི་ཆོས་བརྒྱད་ལྡན་དགོས་པའི་ཕྱིར་བྱས་པ་ལ་ཁོ་ན་རེ། དགེ་སློང་གི་
སྡོམ་པ་ཕམ་པ་འཆབ་མེད་ཀྱིས་ཉམས་པ་མེད་པར་ཐལ། འཆབ་མེད་ཀྱིས་གསོར་མི་རུང་བར་ཉམས་པ་མེད་པའི་ཕྱིར་ན་མ་ཁྱབ། འདོད་མི་ནུས་ཏེ། འཆབ་མེད་ཀྱིས་སྡོམ་པ་རྣམ་དག་ལས་ཉམས་པ་ཡོད་པའི་ཕྱིར། རྣམ་དག་ལས་
ཉམས་ན་གསོར་མི་རུང་བར་ཉམས་པས་མ་ཁྱབ་པའི་ཕྱིར། ཡང་ཁ་ཅིག་ཕམ་པ་འཆབ་བཅས་བྱུང་བའི་དགེ་སློང་ཡིན་ན་སྡོམ་པ་གསོར་མི་རུང་བར་ཉམས་པས་ཁྱབ་ཟེར་ན། རེག་ཕམ་འཆབ་བཅས་བྱུང་བའི་དགེ་སློང་མ་ཆོས་ཅན་དེར་
ཐལ། དེའི་ཕྱིར། རྟགས་གྲུབ་སྟེ། ཕམ་པ་འཆབ་བཅས་བྱུང་བའི་དགེ་སློང་ཡིན་པའི་ཕྱིར། དེར་ཐལ། རེག་ཕམ་འཆབ་བཅས་བྱུང་བའི་དགེ་སློང་ཡིན་པའི་ཕྱིར། འདོད་མི་ནུས་ཏེ། སྡོམ་པ་གསོར་རུང་དང་ལྡན་པའི་ཕྱིར། དེར་ཐལ། དགོས་པ་
སྒྲུབ་ནུས་ཀྱི་སྡོམ་པ་དང་ལྡན་པའི་ཕྱིར། ཐུན་མོང་མ་ཡིན་པས་ཕམ་པས་བསྙེན་རྫོགས་ཀྱི་སྡོམ་པ་དགོས་པ་སྒྲུབ་ནུས་ལས་ཉམས་པར་མི་བྱེད་པའི་ཕྱིར། ཡིག་ཆར། ཐུན་མོང་མ་ཡིན་པས་དགེ་སློང་གི་སྡོམ་པ་དགོས་པ་སྒྲུབ་ནུས་མ་ཡིན་
པར་མི་བྱེད་པའི་ཕྱིར། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་པར་ཐལ། ཕམ་པ་འཆབ་བཅས་བྱུང་ན་གསོར་མི་རུང་བས་ཁྱབ་པའི་ཕྱིར། དེར་ཐལ། དེ་ལྟར་བྱེ་མདོ་ཐེག་ཆེན་པ་གསུམ་ཀས་འདོད་པའི་ཕྱིར། མཚོ་ཊཱིཀྐ་
ལས༑ ཕམ་པ་འཆབ་བཅས་བྱུང་ན་གསོར་མི་རུང་བར་གསུམ་ཀ་མཐུན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། ཐུན་མོང་བའི་ཕམ་པ་འཆབ་བཅས་བྱུང་ན་གསོར་མི་རུང་བར་གསུམ་ཀ་མཐུན་ཞེས་པའི་དོན་ཡིན་པའི་ཕྱིར། འདོད་མི་ནུས་ཏེ་

[049B]རུང་དང་ལྡན་པ་ཡོད་པའི་ཕྱིར། དེར་ཐལ། རེག་ཕམ་འཆབ་བཅས་བྱུང་ཡང་ཚེ་འདི་ལ་ཕམ་པས་འདག་པ་ཡོད་པའི་ཕྱིར་ཏེ། ཚེ་འདི་ལ་རྣམ་དག་དུ་འགྱུར་བ་ཡོད་པའི་ཕྱིར། དེར་ཐལ། ཚེ་
འདི་ལ་ཕར་མཚན་འགྱུར་བ་ཡོད་པའི་ཕྱིར། ཁྱབ་སྟེ། རེག་ཕམ་བྱུང་བའི་དགེ་སློང་མ་དེ་ཕར་མཚན་གྱུར་པའི་ཚེ་རེག་ཕམ་དེ་སྤོམ་པོར་གྱུར་བའི་ཕྱིར། རྩ་བར། བྱས་པ་ནི་དེ་ཉིད་ཡིན་ནོ་།ཞེས་གསུངས་པའི་ཕྱིར་དང། ཡིག་ཆར། འཆབ་བཅས་
ཚེ་དེ་ལ་མི་འདག་པས་ཁྱབ་པར་འདོད་པ་དང། འཆབ་མེད་ལ་བསླབ་བ་སྦྱིན་དགོས་པར་འདོད་པ་ཡང་ཐུན་མོང་མ་ཡིན་པས་མ་ངེས་པ་ཤེས་པར་གྱིས། ཞེས་གསུངས་པའི་ཕྱིར། བྱས་པ་ལ་ཁ་ཅིག་ན་རེ་ཐུན་མོང་གི་ཕམ་པ་འཆབ་བཅས་བྱུང་ན་
གསོར་མི་རུང་བར་བྱེ་མདོ་ཐེག་ཆེན་པ་གསུམ་ཀ་མཐུན་པར་བཤད་པ་དེ་མི་འཐད་པར་ཐལ། ཐེག་ཆེན་པས་དེ་ལྟར་མི་འདོད་པའི་ཕྱིར་དེར་ཐལ། ཐེག་ཆེན་གྱི་གྲུབ་མཐའ་སྨྲ་བ་དབུ་སེམས་གཉིས་ཀྱིས་དེ་ལྟར་མི་འདོད་པའི་ཕྱིར། དེར་ཐལ། དབུ་
སེམས་གཉིས་ཀྱིས་ཐུན་མོང་གི་ཕམ་པ་འཆབ་བཅས་བྱུང་ཡང་སླར་གསོ་བ་ཡོད་པར་བཞེད་པའི་ཕྱིར་ན་འདིར་མ་ཁྱབ། རྟགས་གྲུབ་སྟེ། དགེ་སློང་བྱང་སེམས་ལ་ཐུན་མོང་གི་ཕམ་པ་འཆབ་བཅས་བྱུང་ཡང་སླར་གསོ་བ་ཡོད་པར་ཁས་ལེན་པའི་ཕྱིར་
ཉེ་བར་འཁོར་གྱིས་ཞུས་པ་ལས། བྱང་ཆུབ་སེམས་དཔའ་ལ་གལ་ཏེ་སྔ་དྲོ་ལྟུང་པ་བྱུང་ན་ཉིན་མོ་ཕྱེད་ན་བྱང་ཆུབ་ཀྱི་སེམས་དང་མ་འབྲལ་བར་གནས་ན་དེའི་ཚུལ་ཁྲིམས་ཀྱི་ཕུང་པོ་མཐའ་མེད་པ་ཉིད་དུ་རེག་པར་བྱའོ། །ཞེས་དང། ཉེ་བར་འཁོར་དེ་
ལྟར་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་རྣམས་ཀྱི་བསླབ་པ་ནི་བཅོས་སུ་ཡོད་པ། ཞེས་པ་ནས་ཉན་ཐོས་ཐེག་པ་བ་ལྷག་པའི་བསམ་པས་ཡོངས་སུ་མྱ་ངན་ལས་འདས་པར་འདོད་པ་རྣམས་ཀྱི་བསླབ་པ་ནི་བཅོས་སུ་མེད་༄༅། །པ་ཡིན་ནོ། །ཞེས་གསུངས་པའི་ཕྱིར་དང། བྱང་ཆུབ་གཞུང་ལམ་ལས། སྔ་དྲོ་ལྟུང་བ་བྱུང་ན་ཞེས་པའི་ལྟུང་བ་དེ་ནི་རྩ་ལྟུང་ཡིན་པའི་ཕྱིར་རོ། །རྩ་ལྟུང་ཡིན་པར་ཅིས་ཤེས་ཞེ་ན། ཐེག་ཆེན་དང་ཉན་ཐོས་ཀྱི་བསླབ་པ་གཉིས་ཕྱིར་
བཅོས་སུ་ཡོད་མེད་ཀྱི་ལན་དུ་གསུངས་ལ། ནས། རྩ་ལྟུང་ལས་གཞན་ཕྱིར་བཅོས་སུ་རུང་བ་ནི་ཉན་ཐོས་ལ་ཡང་ཡོད་པའི་ཕྱིར། བྱང་སེམས་ཀྱི་ཁྱད་ཆོས་མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། འཆབ་བཅས་ཡིན་པར་རིགས་པ་
དེས་གྲུབ་པའི་ཕྱིར། དེར་ཐལ། རྩ་ལྟུང་འཆབ་མེད་གསོར་རུང་བ་ནི་གང་ཟག་ཕལ་བ་ལ་ཡང་ཡོད་པས་བྱང་སེམས་ཀྱི་ཁྱད་ཆོས་སུ་མི་རུང་བའི་ཕྱིར་དང། ཡིག་ཆར་ཡང། བྱང་སེམས་ལ་འཆབ་བཅས་བྱུང་ཡང་སྐྱེ་ཚུལ་འཆད་པར་
འགྱུར་རོ། །ཞེས་དང། འདིའི་ཕམ་པ་ལ་འཆབ་བཅས་ཀྱང་ཡོད་པ་ལྟར་སྣང་བས་དཔྱད་དགོས་སོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དབུ་སེམས་གཉིས་ཀྱིས་བྱང་སེམས་ཀྱི་རྒྱུད་ཀྱི་ཐུན་མོང་གི་ཕམ་པ་འཆབ་བཅས་
གསོར་རུང་དུ་འདོད་པ་ཡིན་གྱི་སྤྱིར་ཐུན་མོང་གི་ཕམ་པ་འཆབ་བཅས་གསོར་རུང་ཡིན་པར་མི་འདོད་པའི་ཕྱིར། དེར་ཐལ། ལུང་གཞི་ལས་དེའི་དགེ་སྦྱོང་གི་ཚུལ་ཕྱིར་བླང་དུ་མེད་པར་འགྱུར་རོ་།ཞེས་པའི་དོན་དབུ་སེམས་གཉིས་ཀྱིས་
བཤད་ཚུལ་ཡོད་པའི་ཕྱིར། ཡང་ཁ་ཅིག་ན་རེ། བྱེ་མདོ་ཐེག་ཆེན་པ་གསུམ་ག་ཐུན་མོང་བའི་ཕམ་པ་འཆབ་མེད་བྱུང་མ་ཐག་པའི་རྒྱུད་ལ་དགོས་པ་སྒྲུབ་ནུས་ཀྱི་དགེ་སློང་གི་སྡོམ་པ་ཡོད་པར་ཁས་ལེན་ནི་མཐུན་པར་ཐལ། དེ་གསུམ་
ཀས་ཐུན་མོང་གི་ཕམ་པ་འཆབ་བཅས་བྱུང་མ་ཐག་པའི་རྒྱུད་ལ་དགོས་པ་སྒྲུབ་ནུས་ཀྱི་དགེ་སློང་གི་སྡོམ་པ་མེད་པར་ཁས་ལེན་པ་ནི་མཐུན་པའི་ཕྱིར་ན་མཁྱབ། རྟགས་སླ། འདོད་མི་ནུས་ཏེ། ཐུན་མོང་གི་ཕམ་པ་འཆབ་མེད་བྱུང་མ་ཐག་

[050B]ཡོད་པར་བྱེ་སྨྲས་འདོད་ཀྱང། མདོ་སྡེ་བ་དང་ཐེག་ཆེན་པ་གཉིས་ཀྱིས་དེ་ལྟར་མི་འདོད་པའི་ཕྱིར། དེར་ཐལ། དང་པོ་དེ་ལྟར་འདོད་པ་གང་ཞིག་གཉིས་པ་དེ་ལྟར་མི་འདོད་པའི་ཕྱིར། དང་པོ་གྲུབ་སྟེ་
བྱེ་སྨྲས་དེ་འདྲ་བའི་དགེ་སློང་དེ་སྡེ་ལྔ་བསྐྱེད་པའི་རྟེན་དུ་རྣམ་དག་དང་འདྲ་བར་འདོད་པའི་ཕྱིར། རྩ་བར། བསླབ་པ་བྱིན་པ་ནི་འདྲ་བ་ཉིད་དོ། །ཞེས་དང། མཚོ་ཊཱིཀ་ལས། བསླབ་པ་བྱིན་པ་ནི་འདྲ་ཞེས་པས་བསླབ་པ་སྦྱིན་རུང་ཡང་འདྲ་བ་ཉིད་དུ་མཚོན་
པར་བཞེད་དོ། །ཞེས་དང། ཡིག་ཆར། འཆབ་མེད་བསླབ་སྦྱིན་དང་སྦྱར་ཞིང་དེ་སྡེ་ལྔ་ལ་རྣམ་དག་དང་འདྲ་བར་ཟུར་དུ་བཤད་པའི་ཕྱིར། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། མདོ་སྡེ་བས་དེ་ལྟར་མི་འདོད་པ་གང་ཞིག་ཐེག་
ཆེན་གྲུབ་མཐའ་སྨྲ་བ་དབུ་སེམས་གཉིས་ཀྱིས་དེ་ལྟར་མི་འདོད་པའི་ཕྱིར། དང་པོ་གྲུབ་སྟེ། མདོ་སྡེ་བས་འཆབ་སེམས་ཕམ་པའི་ཡན་ལག་ཡིན་པས་ཕམ་པ་འཆབ་མེད་ མེད་  ཅིང། ཐུན་མོང་གི་ཕམ་པ་བྱུང་ན་གསོར་མི་རུང་བས། ཕམ་པའི་སྡེར་
གཏོགས་ཀྱི་སྦོམ་པོ་འདག་ཆེད་དུ་བསླབ་པ་བྱིན་དགོས་པར་འདོད་པའི་ཕྱིར། ལུང་གཞི་ལས། དགེ་སློང་དགའ་བ་ཅན་གྱིས་སྤྱད་པར་བྱ་བ་མ་ཡིན་པ་སྤྱད་ཀྱང་སེམས་གཅིག་གིས་ཀྱང་མ་བཅབས་པས། འདི་ཕམ་པར་མ་གྱུར་གྱིས། ཇི་སྲིད་
འཚོའི་བར་དུ་བསླབ་པ་སྦྱིན་པར་བྱའོ། །ཞེས་གསུངས་པའི་དགོངས་པར་འདོད་པའི་ཕྱིར། བྱེ་སྨྲ་སོགས་ཀྱིས་གསོར་མི་རུང་བའི་ཕམ་པར་མ་གྱུར་བའི་དོན་དུ་འདོད་དོ། །གཉིས་པ་གྲུབ་སྟེ། དབུ་སེམས་ཀྱིས་ཐུན་མོང་གི་ཕམ་པ་སྡོམ་པའི་
གཏོར་རྒྱུར་ཁས་ལེན་པའི་ཕྱིར། དེར་ཐལ། འཆབ་སེམས་ཕམ་པའི་ཡན་ལག་དུ་འདོད་མི་འདོད་མ་གཏོགས་ཐུན་མོང་གི་ཕམ་པ་སྡོམ་པའི་གཏོར་རྒྱུར་ཁས་ལེན་པ་ནི་མདོ་སེམས་དབུ་མ་པ་གསུམ་ཀ་མཐུན་པའི་ཕྱིར། ལུང་གཞི་ལས། དགེ་

[051A]༄༅། །སློང་གིས་དེ་བྱས་ན་བྱས་མ་ཐག་ཏུ་དགེ་སློང་དུ་མི་རུང་པར་འགྱུར། ཞེས་པའི་དགོངས་པར་འདོད་པའི་ཕྱིར། དེས་ན་ཐུན་མོང་གི་ཕམ་པ་འཆབ་བཅས་བྱུང་ན་གསོར་མི་རུང་བར་ཐམས་ཅད་མཐུན་ཞིང། འཆབ་
སེམས་ཕམ་པའི་ཡན་ལག་ཏུ་མི་དགོས་པར་དབུ་སེམས་བྱེ་སྨྲ་གསུམ་ཀ་མཐུན། ཐུན་མོང་གི་ཕམ་པས་སྡོམ་པ་གཏོང་བར་མདོ་སེམས་དབུ་མ་པ་གསུམ་ཀ་མཐུན། ཐུན་མོང་གི་ཕམ་པས་སྡོམ་པ་མི་གཏོང་བར་བྱེ་སྨྲ་ཁོ་ནས་འདོད་
བའི་ཕྱིར། དང་པོ་གྲུབ་སྟེ། ལུང་བཞི་ལས། དེའི་དགེ་སྦྱོང་གི་ཚུལ་ཕྱིར་བླང་དུ་མེད་པར་འགྱུར་རོ། །ཞེས་གསུངས་པའི་ཕྱིར་གཉིས་པ་གྲུབ་སྟེ། ལུང་རྣམ་འབྱེད་ལས། སྐྱོད་མས་ཆོམ་རྐུན་དྲུག་ཅུ་འཆི་བར་བྱས་ཏེ། འཆབ་
སེམས་གཏན་ནས་མེད་ཀྱང་སྐྱོང་མ་ཕམ་པར་གྱུར་ཏོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ལུང་གཞི་ལས། དགེ་སློང་གིས་དེ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་འགྱུར། ཞེས་སོགས་གསུངས་པའི་ཕྱིར་
བྱེ་སྨྲས་སྨད་པའི་དགག་ཚིག་ཏུ་འདོད་དོ། །བཞི་པ་གྲུབ་སྟེ། བྱེ་སྨྲས་སྡོམ་པ་མི་གཏོང་བའི་རྒྱུ་མཚན་བྮིའམ་ལྔ་བཀོད་པའི་ཕྱིར། དེར་ཐལ། ཚུལ་འཆལ་བའི་རྒྱུད་ལ་མ་བསྐོས་པར་སྟོན་པའི་ལྟུང་བྱེད་བྱུང་བ་ཡོད་པར་རྣམ་འབྱེད་
ལས་གསུངས་པ་དང། དེ་ལ་དགེ་སློང་གཞན་གྱིས་ཕམ་པས་སྐུར་བ་འདེབས་ན་ལྷག་མ་བསྐྱེད་པར་རྣམ་འབྱེད་དང་ཞུ་བ་གཉིས་ཀར་གསུངས་པ་དང། གང་ཟག་གཅིག་ལ་ཐུན་མོང་གི་ཕམ་པ་བཞི་བྱུང་བ་ཡོད་པར་ཞུ་བར་གསུངས་པ་
དང། བསླབ་བྱིན་གྱིས་ཟག་བ་ཟད་པའི་ཚེ་སྔོན་གྲལ་ཐོབ་པར་ལུང་ཕྲན་ཚེགས་ལས་གསུངས་པ་དང། ཕམ་པ་བྱུང་ཡང་བསླབ་པ་ཕུལ་རྒྱུ་ཡོད་པར་གཏམ་གྱི་གཞི་ལས་གསུངས་པ་དང་ལྔས་སྒྲུབ་པའི་ཕྱིར། དང་པོ་གྲུབ་སྟེ། ལུང་

[051B] ཇི་ལྟར་ན་ཚུལ་ཁྲིམས་དང་ལྡན་པ་མ་ཡིན་ཞེ་ན། ཕམ་པར་འགྱུར་བའི་ལྟུང་བ་བཞི་པོ་དག་ལས་གང་ཡང་རུང་བའི་ལྟུང་བ་བྱུང་བ་སྟེ། ཚུལ་ཁྲིམས་དང་ལྡན་པ་མ་ཡིན་པ་དེ་དགེ་སློང་མའི་སྟོན་པར་བསྐོས་བ་དེས་དགེ་སློང་
མ་ལ་ཆོས་སྟོན་ན་ལྟུང་བྱེད་དུ་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། སྡོམ་ལྡན་མ་ཡིན་ན་ལྟུང་བྱེད་འབྱུང་མི་སྲིད་པའི་ཕྱིར། གཉིས་པ་གྲུབ་སྟེ། ཞུ་བར། བདག་གིས་མི་ཚངས་པར་སྤྱོད་པ་བྱས་སོ་ཞེས་ཟེར་བ་ལ་དེ་ལ་
དགེ་སློང་གཞན་དག་གིས་གསུམ་པོ་གཞན་དག་གིས་སྐུར་བ་འདེབས་པར་བྱེད་ན་དགེ་འདུན་ལྷག་མའོ། །ཞེས་དང། རྣམ་འབྱེད་ལས། མ་དག་པ་ལ་སྐུར་བ་འདེབས་པ་ལ་ནི་གཞི་བཅུ་གཅིག་གིས་ལྟུང་བར་འགྱུར་རོ། །ཞེས་གསུངས་
པའི་ཕྱིར། དེ་བཅུ་གཅིག་ཡོད་དེ། མཐོང་ཐོས་དོགས་གསུམ་མ་ཡིན་བཞིན་དུ་མཐོང་སོགས་སུ་སྨྲ་བ་གསུམ་དང། མཐོང་ཐོས་དོགས་པ་བརྗེད་བཞིན་དུ་མཐོང་སོགས་སུ་སྨྲ་བ་གསུམ་དང། ཐོས་པ་ལ་ཡིད་མཆིས་དང་ཡིད་མི་
མཆིས་པ་དང་དོགས་པ་དང་མི་དོགས་པ་སྟེ་བཞི་ལ་མཐོང་བར་སྨྲ་བ་བཞི་དང། དོགས་པ་ལ་མཐོང་བར་སྨྲ་བ་གཅིག་དང་བཅུ་གཅིག་ཡོད་པའི་ཕྱིར། ཁྱབ་སྟེ། གཞི་མེད་ཀྱི་ལྷག་མ་དེའི་སྐུར་བ་འདེབས་ཡུལ་ལ་དགེ་སློང་ཡིན་པས་ཁྱབ་
པའི་ཕྱིར། གསུམ་པ་གྲུབ་སྟེ། ཞུ་བར། གཅིག་ལ་མཐར་འགྱུར་པ་བཞི་ཡང་བྱུང། ཞེས་གསུངས་པའི་ཕྱིར། ཁྱབ་སྟེ། སྡོམ་ལྡན་མ་ཡིན་པར་འགྱུར་ན་ཕམ་པ་ཕྱི་མ་གསུམ་འབྱུང་མི་སྲིད་པའི་ཕྱིར་བཞི་པ་གྲུབ་སྟེ། ཕྲན་ཚེགས་
ལས༑ གང་གི་ཚེ་ཟག་པ་ཟད་པ་དེའི་ཚེ་སྔོན་གྱི་གྲལ་དུ་འདུག་པར་བྱའོ། །ཞེས་གསུངས་པའི་ཕྱིར། སྔོན་གྱི་སྡོམ་པ་གཏོང་ན་སྔོན་གྲལ་ཐོབ་མི་རུང་བའི་ཕྱིར། ལྔ་པ་གྲུབ་སྟེ། གཏམ་གྱི་གཞི་ལས། ཕམ་པའི་ཉེས་པ་བྱུང་ལ་དེས་

[052A]༄༅། །བསླབ་པ་ཕུལ་ཏེ་དབབས་པ་ན། ཞེས་གསུངས་པའི་ཕྱིར་ཁྱབ་སྟེ། སྡོམ་ལྡན་མ་ཡིན་ན་ཕུལ་རྒྱུ་བསླབ་པ་མི་སྲིད་པའི་ཕྱིར། ཞེས་འདོད་དོ། །དེ་དག་ལ་ཐེག་ཆེན་གྲུབ་མཐའ་སྨྲ་བས་རང་རྒྱུད་ལ་ལྟུང་བྱེད་བྱུང་བར་
གསུངས་པ་ནི་ཉེས་བྱས་ལ་ལྟུང་བྱེད་ཀྱི་མིང་གིས་བསྟན་པ་དང་གཞན་རྒྱུད་ལ་གཞི་མེད་ཀྱི་ལྷག་མ་བསྐྱེད་པར་གསུངས་པའི་ལུང་གཉིས་ལས་དང་པོ་ནི་མོ་མཚན་ཉམས་པར་སྤྱད་པའི་ན་སྨད་ལ་ལྟུང་པའི་མཚན་ཉིད་མི་ཤེས་པས་
ཕམ་པར་འཁྲུལ་ཏེ་དེ་ལྟར་སྨྲས་པ་ལ་ཤེས་བཞིན་དུ་ལྟུང་བའི་མཚན་ཉིད་ཤེས་པ་གཞན་ཞིག་གིས་སྐུར་བ་འདེབས་པ་ལ་དགོངས་པ་དང། རྣམ་འབྱེད་ལུང་ནི་སྤོམ་པོས་མ་དག་པ་ལ་སྐུར་བ་འདེབས་པ་ལ་དགོངས་པ་དང། གཅིག་ལ་
ཕམ་པ་བཞི་བྱུང་བར་གསུངས་པ་ནི་དེ་བཞི་ག་གཅིག་ཆར་བྱུང་བ་ཡོད་པས་སྐྱོན་མེད་ཅིང། སྡོན་གྲལ་ཐོབ་པར་གསུངས་པ་ནི་བཅོམ་ལྡན་འདས་ཀྱིས་ཡང་དག་པར་གཟེངས་སྟོད་པའི་གོ་འཕང་ཡིན་པས་སྐྱོན་མེད་ལ། བསླབ་པ་ཕུལ་བ་
ནི་བཅས་པའི་དབང་ཡིན་པའི་ཕྱིར། ཞེས་བཞེད་དོ། །ཁ་ཅིག་ན་རེ། མ་ཆགས་པ་ལྟུང་བ་ལ་སྦྱོར་ན་ཉེས་བྱས་སུ་བཤད་པ་དེ་མི་འཐད་པར་ཐལ། སྡོམ་པ་མ་ཐོབ་བ་ལ་ལྟུང་བ་མི་འབྱུང་བའི་ཕྱིར། དེར་ཐལ། སྡོམ་པ་མ་བླངས་པ་ལ་
ལྟུང་བ་མི་འབྱུང་བའི་ཕྱིར་ན་མ་ཁྱབ། རྟགས་གྲུབ་ཅིང། འདོད་མི་ནུས་པ་གཉིས་ཀ་ཡིན་ཏེ། ཊཱིཀྐ་ལས། འོ་ན་སྡོམ་པ་མེད་པ་ལ་ལྟུང་བ་རྣམ་པར་བཞག་པ་ཡང་མེད་པ་མ་ཡིན་ནམ་ཞེ་ན། བདེན་མོད་ཀྱི། ཞེས་པ་ནས། མ་སྐྱེས་པ་ལ་
ནི་སྡོམ་པ་ཡང་མ་ཡིན་སྡོམ་པ་མ་ཡིན་པ་ཡང་མ་ཡིན་པའི་ངོ་བོ་ཉིད་ཀྱི་རབ་ཏུ་བྱུང་བ་ཡོད་པས་དེ་ལ་ཉེས་བྱས་སུ་རྣམ་པར་བཞག་པ་མཛད་དོ། །ཁྱིམ་པ་རང་གིས་རྟགས་བླངས་པ་ལ་ནི་རབ་ཏུ་བྱུང་བ་དང་རྫོགས་པར་བསྙེན་པའི་

[052B] ནས། དེ་ལ་ནི་ཉེས་བྱས་སུ་རྣམ་པར་བཞག་པ་མ་མཛད་དེ། བསོད་ནམས་མ་ཡིན་པ་མང་པོ་སྐྱེའོ་ཞེས་བྱ་བ་འབའ་ཞིག་ཏུ་བརྗོད་པར་རིགས་སོ། །ཞེས་གསུངས་པའི་ཕྱིར། ཁ་ཅིག་ན་རེ། རྣམ་
འབྱེད་ཀྱི་དངོས་ཀྱི་སྡོམ་བསྡུས་ཀྱི་དབང་དུ་བྱས་ན་དགེ་ཚུལ་གྱི་བླངས་འདས་ཉེར་གཉིས་སུ་བཤད་པ་མི་འཐད་པར་ཐལ། དགེ་ཚུལ་གྱི་ཁང་པ་དང་ཁང་ཆེན་བརྩིགས་པའི་བླངས་འདས་ཡོད་པའི་ཕྱིར། དེར་ཐལ། ཊཱིཀྐ་ལས་
ཁང་པ་དང་ཁང་ཆེན་བརྩིགས་པ་ཡང་འདོད་པའི་གཞི་ལས་བྱུང་བ་ཡིན་ཏེ། ནས། དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་བ་ཡང་ཡོད་ལ། ཞེས་གསུངས་བའི་ཕྱིར་ན་མ་ཁྱབ་སྟེ་ལུང་འདི་སྒྲ་ཇི་བཞིན་མ་ཡིན་པར་མཁས་
པ་དུ་མས་བཞེད་པའི་ཕྱིར། དེར་ཐལ། ཀུན་མཁྱེན་མཚོ་སྣ་བས་ཁང་པ་བརྩིགས་པ་ལ་རྟེན་ནས་དུད་འགྲོ་འདེབས་སྦྱོད་ཀྱི་བླངས་འདས་བྱུང་བ་ལ་དགོངས་པར་བཞེད། འདུལ་འཛིན་གྲགས་པ་རྒྱལ་མཚན་གྱིས་མི་ཚངས་བར་སྤྱོད་
པའི་ཕྱིར་དུ་ཁྱིམ་རྩིགས་པ་ལ་དགོངས་པར་བཞེད། ཡིག་ཆར་དཔེ་མ་དག་པར་བཤད་པའི་ཕྱིར། འདོད་མི་ནུས་ཏེ། དགེ་ཚུལ་གྱིས་ཁང་པ་དང་ཁང་ཆེན་གྱི་ལྷག་མའི་གཞི་ལ་ཞུགས་ན་ཕྱོགས་མཐུན་བྱུང་བར་འོད་ལྡན་དུ་བཤད་པ་
ལྟར་མཁས་པ་དེ་དག་གིས་ཀྱང་ཁྱིམ་པའི་རྟགས་སྤོང་བ་ལས་ཉམས་པའི་ཕྱོགས་མཐུན་དུ་བཤད་པའི་ཕྱིར། ཡང་ཁ་ཅིག་ན་རེ་དགེ་ཚུལ་བླངས་འདས་སོ་དྲུག་ཏུ་བཤད་པ་མི་འཐད་པར་ཐལ། དུད་འགྲོ་འདེབས་སྦྱོར་
གཉིས་བླངས་འདས་མ་ཡིན་པའི་ཕྱིར། དེར་ཐལ། བསྡམ་བྱ་ཡིན་པའི་ཕྱིར། དེར་ཐལ། གསོད་སེམས་མེད་པར་སྲོག་ཆགས་ལ་མ་ལྟོས་པར་ལོངས་སྤྱོད་པ་ལ་བྱེད་པའི་ཕྱིར། རྣམ་འབྱེད་དང་མདོ་རྩ་བར་གསོད་སེམས་

[053A]༄༅། །ཡན་ལག་ཏུ་དགོས་པར་མ་གསུངས་པའི་ཕྱིར། ནགས་མེས་བཏང་བ་བསྡམ་བྱར་བཤད་པ་བཞིན་ནོ། །ཞེས་ཟེར། དེ་མི་འཐད་པར་ཐལ། འདེབས་སྤྱོད་གཉིས་བླངས་འདས་ཡིན་པའི་ཕྱིར། དེར་
ཐལ༑ བླངས་འདས་ཡིན་པར་འོད་ལྡན་དུ་བཤད་པ་གང་ཞིག་གསོད་སེམས་ཡན་ལག་ཏུ་དགོས་པར་ལུང་ཞུ་བར་བཤད་པའི་ཕྱིར། དང་པོ་གྲུབ་སྟེ། འོད་ལྡན་ལས། སྲོག་ཆགས་རེ་རེའི་ལྟུང་བ་ལྕི་བ་བྱུང། ཞེས་གསུངས་
པའི་ཕྱིར། ཁྱབ་སྟེ། ལྕི་བ་ཞེས་པས་བསྡམ་བྱ་མ་ཡིན་པར་གྲུབ་ཅིང། ལྟུང་བ་ཞེས་པས་ཀྱང་གྲུབ་པའི་ཕྱིར་ཏེ། འོད་ལྡན་དུ་བསྡམ་བྱ་ལ་ལྟུང་བའི་ཐ་སྙད་མ་མཛད་པར་འདུལ་འཛིན་གྱིས་བཤད་པའི་ཕྱིར། གཉིས་པ་
གྲུབ་སྟེ། ཞུ་བར། མི་གསོད་པའི་སྐབས་སུ་བསྟན་པ་བཞིན་རྒྱས་པར་བརྗོད་པར་བྱའོ། །ཞེས་གསུངས་པའི་ཕྱིར་དང། རྣམ་འབྱེད་དང་རྩ་བར་གསོད་སེམས་དགོས་པར་དངོས་སུ་མ་གསུངས་པ་ནི་གསོད་པའི་ལྟུང་བ་
བཞིའི་དང་པོ་དང་ཐ་མ་ལ་གསུངས་པས་བར་བ་གཉིས་ལ་དོན་གྱིས་གོ་པའི་དབང་དུ་བྱས་པའི་ཕྱིར་ཏེ། འཚོ་བཅང་གི་སྨན་ལ་རྩ་བ་དང་སྡོང་བུ་དང་འདབ་མ་དང་མེ་ཏོག་དང་འབྲས་བུའི་ལྔའི་ཐོག་མཐའ་ལ་ཁ་ཟས་དོན་དུ་
མ་ཡིན་པ་སྦྱར་ནས་བར་བ་ལ་དོན་གྱིས་གོ་བའི་དབང་དུ་བྱས་པ་བཞིན་ཡིན་པར་མཚོ་ཊཱིཀྐ་ལས་བཤད་པའི་ཕྱིར། ཡང་ཁ་ཅིག་ན་རེ། བླངས་འདས་སོ་དྲུག་བཤད་པ་མི་འཐད་པར་ཐལ། གཞི་མེད་དང་བག་ཙམ་སོགས་
སྐུར་འདེབས་རྣམས་བླངས་འདས་མ་ཡིན་པའི་ཕྱིར། ཊཱིཀྐ་ལས། སྐུར་བ་འདེབས་པ་དང་ཚིག་རྩུབ་པོ་སྨྲ་བ་ལ་སོགས་པ་ཡང་གནོད་པའི་གཞི་ལས་བྱུང་བ་ཡིན་ཏེ། དེ་ནི་ཕྱོགས་དང་མཐུན་པ་ཡིན་པས་དེ་ལ་ནི་

[053B] །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་འདི་ནི་བདེན་པས་སྐུར་བ་འདེབས་པ་ལ་དགོངས་པར་མཚོ་ཊཱིཀྐ་ལས་བཤད། སྐུར་འདེབས་ནི་ཉམས་འདོད་ཀྱི་བསམ་པའི་ཆ་ནས་
བསྡམ་བྱ་དང་རྫུན་གྱི་ཆ་ནས་བཤགས་བྱར་འདུལ་འཛིན་གྱིས་བཤད་པའི་ཕྱིར་དང། བདེན་པས་སྐུར་བ་འདེབས་པའི་ཐ་སྙད་བམ་ལྡར་བཤད་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་པར་ཐལ། སྐུར་འདེབས་ལ་རྫུན་མ་
ཡིན་པས་ཁྱབ་པའི་ཕྱིར་ཏེ། རྣམ་འབྱེད་ཀྱི་འགྲེལ་བ་ལས། སྐུར་བ་འདེབས་པའི་བསམ་པས་སྨྲ་བ་ནི་སྐུར་འདེབས་དང། གཞན་བསླུ་བའི་བསམ་པས་སྨྲ་བ་ནི་རྫུན་ཡིན་པར་སོ་སོར་བཤད་པའི་ཕྱིར་ན་མ་ཁྱབ་སྟེ། ལྡོག་
ཆ་ནས་སམ་རྫུན་གྱི་ནང་ཚན་གྱི་ཁྱད་པར་བཤད་པ་ཡིན་པའི་ཕྱིར། འདོད་མི་ནུས་ཏེ། གཞི་མེད་དང་བག་ཙོམ་སོགས་རྫུན་ཡིན་པར་མདོ་རྩ་བར་བཤད། ལུང་རྣམ་འབྱེད་དུ་རྫུན་ཚན་བཅུ་གཅིག་ནས་རྫུན་ཚན་གཉིས་ཀྱི་བར་
གསུངས་བའི་སྐབས་སུ། རྫུན་ནི་རྣམ་པ་ལྔ་སྟེ། ལྟུང་བ་སྡེ་ལྔས་སྐུར་བ་འདེབས་པའོ། །ཞེས་གསུངས་པའི་ཕྱིར། ཁ་ཅིག་ན་རེ། བར་མ་གསུམ་ལས་འདས་པ་བླངས་འདས་མ་ཡིན་པར་ཐལ། ཁྱིམ་པའི་རྟགས་སྤོང་བ་ལས་
ཉམས་པ་བླངས་འདས་མ་ཡིན་པའི་ཕྱིར། འོད་ལྡན་ལས། དེ་ཉམས་ཕྱོགས་མཐུན་ཡོངས་སུ་སྤང་བྱ་སྟེ། ཁྱིམ་པ་འདྲ་བར་ཤམ་ཐབས་མི་བགོ་ཞིང། ཁ་དོག་གཅིག་པ་འམ་ཁ་ཚར་ཅན་དཀར་མིན་ཞེས་གསུངས་པའི་ཕྱིར་ན་མ་
ཁྱབ་སྟེ། ཁྱིམ་པའི་རྟགས་ངོ་བོའི་སྒོ་ནས་མ་རྫོགས་པ་ཞིག་ལ་དགོངས་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་པར་ཐལ། བྱེ་བྲག་བཤད་མཚོ་ལས་ཀྱང། འཆང་བ་དང་ནི་འབྲལ་བ་དང། ཞེས་པ་ནས། བཅུ་པོ་དག་ནི་མ་

[054A]༄༅། །གཏོགས་པ། བླངས་པའི་ཕྱོགས་མཐུན་ཤེས་པར་བྱ། ཞེས་ལྟུང་མེད་རྣམས་དང་བླངས་འདས་བཅུ་མ་གཏོགས་པ་ཕྱོགས་མཐུན་དུ་བཤད་པའི་ཕྱིར་ན་མ་ཁྱབ་སྟེ། སྡོམ་པའི་སྐབས་ཀྱི་བླངས་འདས་མ་ཡིན་པས་
དགོངས་པའི་ཕྱིར་དང། ཉམས་པ་གསུམ་བླངས་འདས་ཡིན་པར་རང་གི་རྣམ་བཤད་དང་ཊཱིཀྐ་དང་བམ་ལྔ་སོགས་ལས་བཤད་པའི་ཕྱིར། ཁ་ཅིག་ན་རེ། སྲོག་གཅོད་པའི་བླངས་འདས་བརྒྱད་བཤད་པ་མི་འཐད་པར་ཐལ། དགེ་ཚུལ་
ལ་ལྷ་ལྷ་མིན་སོགས་གསོད་པའི་བླངས་འདས་མེད་པའི་ཕྱིར། དེར་ཐལ། དགེ་ཚུལ་གྱིས་མི་མ་ཡིན་པ་བསད་ན་ཡིད་ཀྱི་སྡམ་བྱར་འགྱུར་བའི་ཕྱིར། ཡིག་ཆའི་གཞི་སྟོད་ལས། ཀཱ་རི་ཀ་ལས། བྱོལ་སོང་དང་ནི་དམྱལ་གནས་དང། །ཡི་
དྭགས་འོན་ཏེ་ལྷ་ཡང་རུང། །བསད་ན་ངན་འགྲོར་ལྟུང་བ་ཡི་།སྡིག་པ་སྦོམ་པོ་ཐོབ་པར་འགྱུར། །ཞེས་གསུངས་པ་ལྟ་བུ་དགེ་སློང་གི་མིར་འདུ་ཤེས་ན་སྦྱོར་སྤོམ་ཐམས་ཅད་ལ་བསྐྱེད་ལ། རང་རང་གི་འདུ་ཤེས་ཀྱིས་བསད་ན་སྦྱོར་
བ་ཉེས་བྱས་དང་དངོས་གཞི་ལ་བྱོལ་སོང་མིན་པ་ལ་སྤོམ་པོ་བསྐྱེད་ཅིང། དགེ་ཚུལ་ལ་ཡིད་ཀྱིས་བསྡམ་བྱར་འགྱུར་བའི་ཕྱིར་ཞེས་གསུངས་པའི་ཕྱིར་ཟེར་ན་དཔྱད་དགོས་ཏེ། དགེ་ཚུལ་གྱིས་མི་མ་ཡིན་པ་བསད་ན་བླངས་འདས་
བསྐྱེད་པར་འདུལ་འཛིན་སོགས་ཀྱིས་བཤད་པའི་ཕྱིར། ཡང་ཁ་ཅིག་ན་རེ། གསོད་པའི་བླངས་འདས་བརྒྱད་དང་རྐུ་བའི་བླངས་འདས་ལྔར་དབྱེ་བ་མི་འཐད་དེ། དམྱལ་བ་བ་གསོད་པའི་བླངས་འདས་ཀྱང་མེད། དེའི་རྫས་
རྐུ་བའི་བླངས་འདས་ཀྱང་མེད་པའི་ཕྱིར། མཛོད་ལས། དམྱལ་བ་ན་ནི་ཀྱལ་བ་དང། ཚིག་རྩུབ་གནོད་སེམས་རྣམ་གཉིས་སོ། །ཞེས་ལས་ལམ་གསུམ་ལས་མེད་པར་བཤད་པའི་ཕྱིར། ཁྱབ་སྟེ། ཡིག་ཆར་དམྱལ་བ་

[054B] རྫུན་ཕྲམ་མངོན་གྱུར་མེད་དེ། ལས་མ་ཟད་ན་བསད་ཀྱང་མི་འཆི། རྫས་དང་བུད་མེད་བདག་གིར་བཟུང་བ་མེད་པས་མ་བྱིན་ལེན་དང་ལོག་གཡེམ་མེད། ཅེས་སོགས་གསུངས་པའི་ཕྱིར་དང། མཛོད་རང་
འགྲེལ་ལས་ཀྱང། ལས་ཟད་ནས་འཆི་བའི་ཕྱིར་དང། རྫས་དང་བུད་མེད་ཡོངས་སུ་བཟུང་བ་མེད་པའི་ཕྱིར་སྲོག་གཅོད་པ་དང། མ་བྱིན་པར་ལེན་པ་དང། འདོད་པས་ལོག་པར་གཡེམ་པ་དག་མེད་དོ་།ཞེས་དམྱལ་བ་ན་དེ་དག་མེད་
པར་མ་ཟད་དམྱལ་བ་བ་ཡུལ་དུ་བྱས་པའི་སྲོག་གཅོད་དང་མ་བྱིན་ལེན་གྱི་ལས་ལམ་ཡང་མེད་པར་བཤད་པའི་ཕྱིར། བཤེས་སྤྲིང་ལས་ཀྱང། ཇི་སྲིད་མི་དགེ་མེད་པར་མ་གྱུར་བ། །དེ་སྲིད་སྲོག་དང་འབྲལ་བར་མི་འགྱུར་རོ། །ཞེས་
གསུངས་པའི་ཕྱིར་ཟེར་ན་དཔྱད་དགོས་པ་ཡིན་ཏེ། དམྱལ་བ་བ་བསད་པའི་སྤོམ་པོ་ཡོད་པར་ཀཱ་རི་ཀ་ལྔ་བཅུ་བ་དང་རྒྱ་ཆེར་ཊཱིཀྐར་བཤད་པ་བཞིན་དུ་འདུལ་བའི་ཡིག་ཆར་ཡང་ཉི་ཚེ་བའི་དམྱལ་བ་བསད་པའི་སྤོམ་པོ་ཡོད་པར་བཤད་
པའི་ཕྱིར། ཡང་ཁ་ཅིག་ན་རེ། རྣམ་འབྱེད་ཀྱི་དངོས་སྡོམ་ལྟར་ན་དགེ་ཚུལ་གྱི་བླངས་འདས་ཉེར་གཉིས་སུ་བཤད་པ་མི་འཐད་པར་ཐལ། དགེ་ཚུལ་ལ་བུད་མེད་དང་ལྷན་ཅིག་ཉལ་བའི་བླངས་འདས་ཡོད་པའི་ཕྱིར། དེར་ཐལ། དེ་ནི་
གནས་པའི་གཞི་ལས་བྱུང་བའི་བླངས་འདས་ཡིན་པའི་ཕྱིར། ཊཱིཀ་ལས། གནས་པའི་གཞི་ལས་བྱུང་བ་ཞེས་བྱ་བ་ནི། དགེ་འདུན་གྱིས་སྤངས་པའི་གང་ཟག་བསྙིལ་བ་ལ་སོགས་པ་དང་ལྷན་ཅིག་གནས་པ་སྟེ། དེ་ལ་མཚན་མི་མཐུན་པ་
དང་ལྷན་ཅིག་ཉལ་བའི་བདག་ཉིད་ཀྱིས་གནས་པ་ནི་མི་ཚངས་བར་སྤྱོད་པ་སྤོང་བའི་བསླབ་པའི་གཞི་ཡང་དག་པར་བླངས་པ་ལས་འདས་པ་ཉིད་ཡིན་པས། དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་རོ། །ཞེས་གསུངས་པའི་༄༅། །ཕྱིར་དང། བམ་ལྔ་ལས་ཀྱང་དེ་ལྟར་བཤད་པའི་ཕྱིར་ཟེར་ནམ་མཁྱབ་སྟེ། མི་ཚངས་བར་སྤྱོད་པ་ལ་དགོངས་པའི་ཕྱིར། དེར་ཐལ། མི་ཚངས་པར་སྤྱོད་པ་སྤོང་བའི་བསླབ་པའི་གཞི་ཡང་དག་པར་བླངས་པ་ལས་
འདས་པ་ཉིད་ཡིན་པས། ཞེས་པའི་དོན་ཡོད་པའི་ཕྱིར། བྱས་པ་ལ་ཁོ་ན་རེ། ངེད་ཀྱི་དམ་བཅའ་འཐད་པར་ཐལ། དངོས་སྡོམ་གྱི་བླངས་འདས་ཉེར་གཉིས་ལས་ལྷག་ཡོད་པའི་ཕྱིར། དེར་ཐལ། དགེ་ཚུལ་ལ་རིན་པོ་ཆེ་སློང་པའི་
བླངས་འདས་ཡོད་ལ། དེ་ནི་དགེ་སློང་པའི་སོ་ཐར་གྱི་དངོས་སྡོམ་གྱིས་མ་བསྡུས་ཀྱང་མའི་སྔོམ་བསྡུས་ཡིན་པ་གང་ཞིག་རིན་པོ་ཆེའི་ཁབ་རལ་འཆོས་པའི་བླངས་འདས་ཡོད་ལ། དེ་ནི་དངོས་སྔོམ་གྱིས་བསྡུས་པའི་ཕྱིར། རྟགས་
གྲུབ་སྟེ། ཊཱིཀ་ལས། སློང་བའི་གཞི་ལས་བྱུང་བ་གང་གི་ཕྱོགས་དང་མཐུན་པ་ཡིན་ཞེ་ན། གསེར་དང་དངུལ་ལ་སོགས་པ་རིན་པོ་ཆེ་སློང་བ་ནི་གསེར་དངུལ་འཛིན་པ་སྤོང་བའི་གཞི་ཡང་དག་པར་བླངས་པ་ལས་འདས་པ་ཉིད་
ཡིན་པས། དེ་ལ་ནི་བླངས་ན་བཤགས་པར་བྱ་བའི་ཉེས་བྱས་སུ་འགྱུར་རོ། །ཞེས་དང། སྣོད་ཀྱི་གཞི་ལས་བྱུང་བ་གང་གི་ཕྱོགས་དང་མཐུན་པ་ཉིད་ཡིན་ཞེན། རིན་པོ་ཆེ་ལས་བྱས་པའི་ཁབ་རལ་ལ་སོགས་པ་བྱེད་དུ་
འཇུག་པ་ནི་གསེར་དངུལ་འཛིན་པ་སྤོང་བའི་བསླས་པ་ཡང་དག་པར་བླངས་པ་ལས་འདས་པ་ཉིད་ཡིན་པས་དེ་ལེན་བཤགས་པར་བྱ་བའི་ཉེས་བྱས་སུ་འགྱུར་རོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་ནི་རིན་པོ་
ཆེ་སློང་ཞིང་ཐོབ་པ་ཙམ་དང་དེའི་ཁབ་རལ་འཆོས་པ་ཙམ་མ་ཡིན་པར་ནོར་གྱི་བློས་བདག་གིར་བྱས་པ་ལ་དགོངས་པའི་ཕྱིར། དེར་ཐལ། དེ་གཉིས་གསེར་དངུལ་ལེན་པའི་བླངས་འདས་སུ་བསྡུས་པའི་ཕྱིར། གསེར་དངུལ་

[055B]བ་ལས་འདས་པ་ཉིད་ཡིན་པས། ཞེས་གསུངས་པའི་ཕྱིར། གསེར་དངུལ་ལེན་པའི་བླངས་འདས་དེ་དངོས་བསྔོམ་གྱིས་བསྡུས་པའི་བླངས་འདས་ཉེར་གཉིས་གང་རུང་
མ་ཡིན་པའི་ཕྱིར། དེར་ཐལ། དེ་ནི་དགེ་སློང་ལ་རིན་པོ་ཆེ་ལ་རེག་པའི་སྤང་ལྟུང་དུ་གཏོགས་པའི་ཉེས་བྱས་ཡིན་གྱི། དངོས་སྡོམ་གྱིས་བསྡུས་པའི་ལྟུང་བ་མ་ཡིན་པའི་ཕྱིར། དེར་ཐལ། དེ་ནི་རིན་པོ་ཆེ་བ་བདག་གིར་བྱས་པ་ལ་
བྱེད་ཀྱི། །དེ་ལ་རེག་པ་ལ་མི་བྱེད་པའི་ཕྱིར། དེར་ཐལ། དགེ་ཚུལ་གྱིས་རང་དང་གཞན་གྱི་རིན་པོ་ཆེ་ལ་རེག་པ་ལ་ལྟུང་མེད་དུ་གནང་བའི་ཕྱིར། སྨན་གྱི་གཞི་ལས། དེ་ལྟ་བས་ན་བཀུར་བར་བྱ་ཡི། ལེན་པ་སྟེ་བདག་གི་རིམ་
བྱའོ༑ ༑ཞེས་དང། རྩ་བ། དགེ་ཚུལ་གཉིས་ཀྱིས་ཀྱང་ངོ། །ཞེས་དང། འོད་ལྡན་ལས་ཀྱང། འདིར་ནི་བདག་གིར་བྱེད་པ་ལ་ལེན་པོ་ཞེས་དགོངས་བ་ཡིན་གྱི་རེག་པ་ནི་མ་ཡིན་ནོ། །ཞེས་གསུངས་པའི་ཕྱིར། ཡང་ཁོང་
རེ༑ དགེ་ཚུལ་གྱི་བླངས་འདས་བཅུ་གསུམ་དུ་མ་བསྡུས་པར་ཐལ། གསོ་སྦྱོང་དང་དགག་དབྱེ་མ་བྱས་པ་དང་གནས་ཀྱི་བླ་མམ་བརྟེན་པ་སོགས་ཀྱང་མི་སྦྱོང་བའི་གཞི་ལས་བྱུང་བའི་བླངས་འདས་ཡིན་པའི་ཕྱིར། དེར་ཐལ་
དེ་ལྟར་ཊཱིཀ་དང་བམ་ལྔར་བཤད་པའི་ཕྱིར། བམ་པོ་ལྔ་བཅུ་པ་ལས། མི་སྦྱོང་བའི་གཞི་ལས་བྱུང་བ་ཞེས་བྱ་བ་ནི་གསོ་སྦྱོང་དང་དགག་དབྱེ་མི་བྱེད་པ་དང་མི་གནས་པར་འདུག་པ་ལ་སོགས་པས་བདག་ཉིད་ཚུལ་ཁྲིམས་རྣམ་
པར་དག་པར་མི་བྱེད་པ་སྟེ། དེ་ལ་གཞི་ངེས་བསླབ་པའི་གཞི་ཡང་དག་པར་བླངས་བ་འབྲལ་བར་བྱེད་པ་ནི་བསླབ་པའི་གཞི་ཡང་དག་བླངས་པ་ལས་འདས་པ་ཉིད་ཡིན་པས་དེ་ལ་ནི་བཤགས་པར་བྱ་བའི་ཉེས་བྱས་སུ་

[056A]༄༅། །འགྱུར་རོ། །ཞེས་གསུངས་པའི་ཕྱིར་དང། ཊཱིཀ་ལས་ཀྱང་དེ་དང་འདྲ་བར་བཤད་པའི་ཕྱིར། ཟེར་ན་མཁྱབ་སྟེ། དགེ་ཚུལ་གྱིས་གསོ་སྦྱོང་དང་དགག་དབྱེ་མི་བྱེད་པ་སོགས་ཕྱོགས་མཐུན་ཡིན་པའི་ཕྱིར་
ཊཱིཀ་ཀར། གསོ་སྦྱོང་ལ་སོགས་པ་ལས་གཡེལ་བ་ནི་བསླབ་པའི་སྡོམ་པ་ཐམས་ཅད་འཇིག་པའི་ཕྱོགས་དང་མཐུན་པ་ཡིན་པས་དེ་ལ་ནི་བསྡམ་པར་བྱ་བའི་ཉེས་བྱས་སུ་འགྱུར་རོ། །ཞེས་དང། དབྱར་གནས་གཅིག་ཏུ་
གནས་པ་དང། །གསོ་སྦྱོང་དགག་དབྱེར་བཅས་པ་དང། །དེ་ལ་སོགས་པ་དེ་ཡིན། །བླངས་པའི་ཕྱོགས་དང་མཐུན་པ་ཡིན། །ཞེས་གསུངས་པའི་ཕྱིར། ཁྱབ་སྟེ། གསོ་སྦྱོང་དགག་དབྱེ་སོགས་བྱེད་པ་བླངས་པའི་ཕྱོགས་
མཐུན་ཡིན་པས། དེ་ལས་འདས་པ་ནི་ལྟུང་བའི་ཕྱོགས་མཐུན་དུ་འཇོག་དགོས་པའི་ཕྱིར། དེས་ན་གོང་གི་ལུང་དོན་ནི་གསོ་དགག་དབྱར་གསུམ་གྱིས་བསླབ་པ་མི་སྦྱོང་བ་དང་གནས་ཀྱི་བླ་མ་མ་བརྟེན་པའི་རྒྱུ་རྐྱེན་གྱིས་སློབ་གཞི་
བཅུ་གསུམ་གང་རུང་ལས་འདས་པ་ལ་དགོངས་ཤིང། ཁ་ཅིག་འགྱུར་གྱི་ཡི་གེ་ཉམས་པར་བཤད་པའང་ཡོད་དོ། །ཡང་ཁོ་ན་རེ། ཁྱོད་ཀྱིས་ཊཱིཀ་དང་བམ་ལྔའི་ལུང་དོན་བཤད་ཚུལ་དེ་དག་མི་འཐད་པར་ཐལ། རྒྱ་ཆེར་ཊཱིཀྐ་དང་
བམ་ལྔའི་བཤད་ཚུལ་ལྟར་ན་དགེ་ཚུལ་གྱིས་ཁྱིམ་པའི་ཕྱོགས་གཏོགས་ཀྱི་ཁང་པ་དང་ཁང་ཆེན་རྩིགས་པའི་བླངས་འདས་དང་བུད་མེད་དང་ལྷན་ཅིག་ཉལ་བ་དང། རིན་པོ་ཆེ་སློང་བའི་བླངས་འདས་སོགས་ཡོད་
ཀྱང༑ རང་ལུགས་ལ་དེ་ལྟར་ཁས་མི་ལེན་པར་བཤད་དགོས་པའི་ཕྱིར། རིན་ཆེན་ཕྲེང་བ་ལས། ཊཱིཀ་བམ་ལྔར་ཁྱིམ་པའི་ཁང་པ་ཁང་ཆེན་བྱེད་པ་དང། བུང་མེད་དང་ལྷན་ཅིག་ཉལ་བ་དང་རིན་པོ་ཆེ་སློང་བ་

[056B] དེའི་ཁབ་རབ་བྱེད་དུ་འཇུག་པ་དང། དཀོན་མཆོག་གསུམ་ལམ་གུས་པ་དང། གསོ་སྦྱོང་དགག་དབྱེ་མི་བྱེད་པ་དང། དབྱར་ཁས་མི་ལེན་པ་དང། གནས་ལ་མི་བརྟེན་པའང་བཤགས་པར་བྱ་བར་གསུངས། །ཞེས་
གསུངས་པའི་ཕྱིར་ན་མ་ཁྱབ་སྟེ། དཀོན་མཆོག་གསུམ་ལ་མ་གུས་པ་བླངས་འདས་སུ་བཤད་པ་ནི་དགེ་འདུན་དབྱེན་བྱེད་པ་དང་དེའི་རྗེས་ཕྱོགས་ཀྱི་སྐབས་སུ། སྟོན་དང་ལམ་གཞན་ལ་བཟོང་པ། ཞེས་པ་ལྟར་སྟོན་པ་གཞན་
ལྷ་སྦྱིན་དང་ལམ་གཞན་བརྟུལ་ཞུགས་ལྔ་དང་དུ་ལེན་པ་ལྟ་བུ་ལ་བྱེད་དགོས་ཤིང། གཞན་རྣམས་སྔར་བཤད་པ་ལྟར་ཡིན་པའི་ཕྱིར། དང་པོ་གྲུབ་སྟེ། བམ་ལྔར། གནོད་པའི་གཞི་ལས་བྱུང་བ་ཞེས་བྱ་བ་ནི་དགེ་འདུན་དབྱེན་
བྱེད་པ་དང་དེའི་རྗེས་སུ་ཕྱོགས་པ་དང་ཁྱིམས་སུན་འབྱིན་པ་ལས་གྱུར་པ་སྟེ། དེ་ལ་དགེ་འདུན་སྤོང་བ་དང། ཆོས་དང་འགལ་བ་དང། སངས་རྒྱས་ཀྱི་བཀའ་ལས་འདའ་བ་ཡོད་པས། དཀོན་མཆོག་གསུམ་སྤོང་བ་ནི་མྱ་ངན་ལས་འདས་
པའི་བསམ་པས་གསུམ་ལ་སྐྱབས་སུ་འགྲོ་བའི་རྒྱུས་རབ་ཏུ་འབྱུང་བ་དང་དགེ་ཚུལ་དང་དགེ་སློང་མའི་སྡོམ་པ་ཡང་དག་པར་བླངས་པ་ཐམས་ཅད་ལས་འདས་པ་ཉིད་ཡིན་པས་དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་རོ། །
ཞེས་གསུངས་པའི་ཕྱིར། འོན་ཀྱང་འདི་དག་ནི་བླངས་འདས་བཅུ་པོ་དཔྱད་པར་འོས་གསུངས་པ་ལྟར་གཞུང་གོང་འོག་ལ་ཆུང་ཟད་དཔྱད་ནས་རང་གི་བློར་ཤར་ཚོད་འགོད་པ་ཙམ་ཡིན་གྱི། མཐའ་ཅིག་ཏུ་ངེས་གཟུང་བྱས་པ་མ་ཡིན་
པས་བློ་ལྡན་རྣམས་ཀྱིས་ཞེས་ཏུ་དཔྱད་པར་བྱའོ། །ཁ་ཅིག་ན་རེ་ཤིང་གཅོད་དང་ས་བོན་འཇོམ་པ་གཉིས་སུ་ཕྱེ་ནས་དགེ་ཚུལ་ལ་ལྟུང་མེད་བཅོམ་བརྒྱད་དུ་བཤད་པ་ནི་དེ་གཉིས་རིམ་བཞིན་དགེ་སློང་མར་ཉེས་བྱས་དང་ལྟུང་མེད་དུ་

[057A]༄༅། །མཛད་པའི་རྒྱུ་མཚན་གྱིས་ཡིན་པར་བཤད་པ་མི་འཐད་པར་ཐལ། དགེ་སློང་མ་ལ་ཤིང་གཅོད་ཉེས་བྱས་དང་ས་བོན་འཇོམ་པ་ལྟུང་བྱེད་དུ་མཛད་པའི་རྒྱུ་མཚན་གྱིས་ཡིན་པའི་ཕྱིར། འདུལ་བའི་སྡོམ་ལས། དེ་དང་
བཅོ་བརྒྱད་ཕྱེ་བ་དགེ་སློང་མར། །ཤིང་གཅོད་ཉེས་བྱས་ས་བོན་འཇོམ་པ་ལ། །ལྟུང་བྱེད་བཅས་ཕྱིར་གཉིས་བྱས་པའི་སྡོམ་ལ། །དེ་གཉིས་གཅིག་ཕྱིར་ཕྱེད་དང་བཅུ་བདུན་འགྱུར། །ཞེས་གསུངས་པའི་ཕྱིར་ཟེར་ན། དེ་ནི་ཡི་གེ་
ནོར་བ་ཡིན་ཏེ། དགེ་སློབ་མར་ཞེས་དང། ལྟུང་མེད་གནད་ཕྱིར་ཞེས་འདོན་དགོས་པའི་ཕྱིར། ས་བོན་སྐྱེ་འཇིག་གཉིས་ཀ་དགེ་སློང་མ་ལ་ལྟུང་བྱེད་ཡིན་པའི་ཕྱིར། དེར་ཐལ། དེ་གཉིས་མཚན་ཉིད་ཅི་འདྲ་བའི་ལྟུང་བྱེད་ཡིན་
པའི་ཕྱིར། མཚོ་ཊཱིཀ་ལས་སོ། །བྱས་པ་ལ་ཁོ་ན་རེ། དེ་མི་འཐད་པར་ཐལ། ཤིང་གཅོད་མཚན་ཉིད་ཅི་འདྲ་བ་མ་ཡིན་པའི་ཕྱིར་དེར་ཐལ། དེ་ཐུན་མོང་བའི་སྡོམ་གྱིས་མ་བསྡུས་པའི་ཕྱིར། དེར་ཐལ། དེ་ནི་མའི་སྡོམ་
བསྡུས་མ་ཡིན་པའི་ཕྱིར། འདུལ་བའི་སྡོམ་ལས། ཤིང་གཅོད་སྡོམ་བསྡུས་མིན་ཕྱིར་དགེ་སློང་མའི། །སྔོམ་གྱི་དབང་བྱས་གནང་བ་ཕྱེད་བཅུ་དྲུག་ཅེས་གསུངས་པའི་ཕྱིར་ན་མ་ཁྱབ་སྟེ། ས་བོན་འཇོམ་པ་དང་ཤིང་གཅོད་
པ་གཉིས་སྡོམ་བསྡུས་ཀྱི་བསླབ་པའི་གཞིག་གཅིག་ཏུ་གྱུར་བས་ལོགས་སུ་མ་གྲངས་པའི་དོན་ཡིན་པའི་ཕྱིར། གཞན་དང། ཤིང་གཅོད་པ་དགེ་སློང་མ་ལ་ཉེས་བྱས་ཙམ་དུ་འདོད་པ་མི་འཐད་པར་ཐལ། དེ་ལ་ལྟུང་བྱེད་ཡིན་
པའི་ཕྱིར། མའི་སོ་ཐར་ལས། ས་བོན་གྱི་ཚོགས་སམ་འབྱུང་པོའི་གནས་འཇིག་ཏུ་འཇུག་ན་ལྟུང་བྱེད་དོ། །ཞེས་གསུངས་པའི་ཕྱིར་ཁྱབ་སྟེ། མའི་རྣལ་འབྱེད་ལས། དེ་དག་གི་ཤིང་གང་ཡིན་པ་ནི་འབྱུང་པོའི་གནས་

[057B] །གཅོད་དམ་ཞེས་བྱ་བ་ནི་རང་གིས་སོ། །གཅོད་དུ་འཇུག་ན་ཞེས་བྱ་བ་ནི་གཞན་ནོ། །ལྟུང་བྱེད་དོ་ཞེས་བྱ་བ་ནི་གོང་མ་བཞིན་ནོ། །ཞེས་གསུངས་པའི་ཕྱིར། གཞན་ཡང་ས་བོན་སྐྱེ་འཇིག་གཉིས་དགེ་སློང་མ་ལ་
བསླབ་པའི་གཞི་སོ་སོ་བར་མཛད་པའི་རྒྱུ་མཚན་གྱིས་དགེ་ཚུལ་ལ་ལྟུང་མེད་གཉིས་སུ་ཕྱེ་བ་མ་ཡིན་པར་ཐལ། དགེ་སློབ་མ་ལ་ཤིང་གཅོད་ཉེས་བྱས་དང་ས་བོན་འཇོམ་པ་ལྟུང་མེད་དུ་ཕྱེ་བའི་རྒྱུ་མཚན་གྱིས་ཡིན་པའི་ཕྱིར་
རྗེ་འདུལ་འཛིན་གྱིས། ཤིང་གཅོད་པ་སྟེ་མྱུ་གུ་སོགས་སྐྱེ་བ་གཅོད་པ་དང། ནས་ལ་སོགས་པའི་ས་བོན་འཇོམ་པ་གཉིས་རིམ་པ་བཞིན་དགེ་སློབ་མ་ལ་བཤགས་བྱ་དང་ལྟུང་མེད་ཀྱི་བསླབ་པའི་གཞི་གཉིས་སུ་མཛད་པས་
དགེ་ཚུལ་ལ་ལྟུང་མེད་གཉིས་སུ་ཕྱེ་ཡང། ཞེས་དང། ཀུན་གཞིགས་ལྔ་པ་ཆེན་པོས་ཀྱང། ས་བོན་དང་སྐྱེ་བ་འཇིག་པ་གཉིས་སློབ་མ་ལ་གནང་མ་གནང་གི་སྒོ་ནས་ཕྱེ་བ་ཡིན་གྱི། ཞེས་དང། ཡིག་ཆར་ཡང། ཤིང་
གཅོད་པ་སྟེ་མྱུ་གུ་སོགས་སྐྱེ་བ་གཅོད་པ་དང་ས་བོན་འཇོམ་པ་གཉིས་དགེ་སློབ་མ་ལྟར་སོ་སོར་བྱས་ན་ཕྱེད་དང་བཅོ་བརྒྱད་དང། ཞེས་པའི་དོན་ཡོད་པའི་ཕྱིར། ཡང་ཁ་ཅིག་ན་རེ། དགེ་སློབ་མ་ལ་ཤིང་གཙོད་བླངས་འདས་སུ་
བཤད་པ་མི་འཐད་པར་ཐལ། དེ་ལྟུང་མེད་ཡིན་པའི་ཕྱིར། དེར་ཐལ། སྐྱེ་བ་གཅོད་པ་ལྟུང་མེད་དང་རྩྭ་སྔོན་པོ་མི་གཙང་བ་འདོར་བ་བླངས་འདས་སུ་ཁས་ལེན་དགོས་པའི་ཕྱིར། དེར་ཐལ། རྩ་སྔོན་པོར་མི་གཙང་པ་འདོར་
བ་རྗེས་མཐུན་གྱི་ཆོས་དྲུག་གང་རུང་དུ་འདུལ་བ་རྒྱ་མཚོའི་སྙིང་པོར་བཤད་པའི་ཕྱིར་ཟེར་ན་དཔྱད་དགོས་པ་ཞི་ཡིན་ཏེ་ཀརྨ་ཤཱ་ཏམ་ལས། རྩ་སྔོན་པོ་གཅོད་པར་མི་བྱ་བ་དང། ཞེས་གསུངས་ཤིང། མེ་ཏོག་ཕྲེང་རྒྱུད་ལས་

[058A]༄༅། །རྩ་སྔོན་ལ་སོགས་གཅོད་པ་དང། ཞེས་ལྡོག་ཕྱོགས་ནས་བཤད་ལ། མཚོ་ཊཱིཀ་དང་རིན་ཕྲེང་སོགས་ལས་ཀྱང་རྗེས་མཐུན་གྱི་ཆོས་དྲུག་གི་སྐབས་ཀརྨ་ཤཱ་ཏམ་གྱི་སྡོམ་ལྟར་བཤད་པ་དང། རྒྱ་
ཆེར་འགྲེལ་བ་ལས་ཀྱང་དགེ་སློབ་མ་ལ་རྩ་སྔོན་པོར་མི་གཙང་བ་འདོར་བ་ལྟུང་མེད་དང་སྐྱེ་བ་གཅོད་པ་ཉེས་བྱས་སུ་བཤད་པའི་ཕྱིར། དེ་ཉིད་ལས། འཆང་བ་འབྲལ་བ་མེ་རེག་དང། སྤངས་པ་ཟ་དང་ས་བོན་འཇིག་
མི་གཙང་འདོར་དང་ཤིང་ལ་འཛེག་བླངས་པ་མདོར་གཏོགས་སློབ་མའི་མིན། །ཞེས་དང། འཆང་བ་ལ་སོགས་པ་བདུན་པོ་དག་ནི་དགེ་སློབ་མས་དེ་དག་ལས་འདས་ཤིང་འགལ་བར་བྱས་ཀྱང་ཉེས་པ་ཅིར་ཡང་མི་
འགྱུར་བས་དེའི་ཕྱིར་བསྡམ་པར་བྱ་བའི་ཉེས་བྱས་སུ་འགྱུར་བ་མ་ཡིན་ལ། ཞེས་གསུངས་བ་དང། དགེ་ཚུལ་གཉིས་ཀྱིས་རིན་ཆེན་རེག་།ག་སོག་འཇོག་བྱས་བ་ཟ་བ་དང། །བྱིན་ལེན་མ་བྱས་ས་རྐོ་དང་།སྐྱེ་བ་
འཇིག་དང་བཅས་པ་མིན། །ཞེས་དང། དགེ་སློབ་མའི་བསླབ་པའི་གཞི་ཡང་དག་པར་བླངས་པ་མདོར་གཏོགས་བཞེས་ཇི་སྐད་བསྟན་པ་དེ་དག་ཉིད་ནི་རིན་པོ་ཆེ་ལ་རེག་པ་དང། གསོག་འཇོག་བྱས་པ་ཟ་བ་དང་།བྱིན་
ལེན་མ་བྱས་པར་ཟ་བ་དང། །ས་རྐོ་བ་དང། སྐྱེ་བའི་ཚོགས་འཇིག་པ་དང། ཞེས་གསུངས་པའི་ཕྱིར་དང། རིན་ཕྲེང་ལས་ཀྱང་དགེ་སློབ་མ་ལ་རྩ་སྔོན་མི་གཙང་འདོར་བ་ལྟུང་མེད་དུ་བཤད་པའི་ཕྱིར་
དེས་ན་ཀརྨ་ཤའ་ཧམ་དང་རྗེའི་གསུང་གཉིས་ཀྱི་ཚིག་ལ་ཞི་བ་ཆ་དགོས་པར་ཡིག་ཆར་བཤད་པས་གང་རུང་ཅིག་ཡི་གེ་ནོར་བ་ནི་ཡིག་ཆའི་དགོངས་པར་སྣང་ངོ། །ཡང་ཁ་ཅིག་དགེ་ཚུལ་ཕ་ལ་སྡོམ་བསྡུས་ཀྱི་ལྟུང་མེད་ཕྱེད་དང་

[058B] འདུན་པ་ཕྱིར་བསྒྱུར་བ་ལྟུང་མེད་ཡིན་པའི་ཕྱིར། དེར་ཐལ། དེ་ལྟར་སྟག་ལོའི་འདུལ་ཊའི་སོགས་བཤད་པ་ལྟར་རིན་ཕྲེང་ལས་ཀྱང་བཤད་པའི་ཕྱིར། ཟླ་འཇོག་གསོག་འཇོག་
དགོན་པ་འབྲལ། །མ་སྨྲས་འདུན་བསྒྱུར་མ་རྫོགས་ཉལ། །ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། །དགེ་ཚུལ་འདུན་པ་ཕུལ་བའི་རྟེན་མ་ཡིན་པ་ལ་དགོངས་པའི་ཕྱིར། ཡང་ཁ་ཅིག་ན་རེ་བསླབ་བྱིན་ཡིན་ན་སྡེ་ལྔ་བསྐྱེད་
བའི་རྟེན་དུ་དགེ་སློང་རང་བཞིན་དུ་གནས་པ་དང་འདྲ་བས་ཁྱབ་པར་ཐལ། རྩ་བར། བསླབ་བ་བྱིན་པ་ནི་འདྲ་བ་ཉིད་དོ། །ཞེས་གསུངས་པའི་ཕྱིར་ན་མ་ཁྱབ་སྟེ། བསླབ་བྱིན་དགེ་ཚུལ་དང་དགེ་སློབ་མ་ཡོད་པའི་ཕྱིར། འོད་ལྡན་
ལས༑ འོན་ཅི་དགེ་ཚུལ་ལ་བསླབ་པ་བྱིན་པ་ཡོད་དམ་ཞེ་ན་ཡོད་དོ་ཞེས་བཤད་དོ། །ཕྲན་ཚིགས་ལས། དགེ་སློང་དག་དེ་ལྟ་བུ་གཞན་ལ་ཡང་བསླབ་པ་བྱིན་ཅིག་ཅེས་གསུངས་པའི་ཕྱིར། ཞེས་སོ། །ཡང་ཁོ་ན་རེ། བསླབ་
བྱིན་དགེ་སློང་ཡིན་ན་དམིགས་གསལ་མ་གཏོགས་པའི་སྡེ་ལྔ་བསྐྱེད་པའི་རྟེན་དུ་དགེ་སློང་རང་བཞིན་དུ་གནས་པ་དང་འདྲ་བས་ཀྱབ་ཟེར་ན། བསླབ་བྱིན་དགེ་སློང་དུ་གྱུར་བའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ་
དེ་ཡོད་པའི་ཕྱིར། ཕྲན་ཚེགས་ལས། གང་གི་ཚེ་ཟག་བཟད་བ་དེའི་ཚེ་སྔོན་གྱི་གྲལ་དུ་འདུག་པར་བྱའོ། །ཞེས་གསུངས་པའི་ཕྱིར་འདོད་ན། རེ་འདྲའི་ཕྱིར་མི་འོང་གི་རྟེན་ལ་དམིགས་གསལ་གསུམ་མ་གཏོགས་སྡེ་ལྔ་འབྱུང་བ་ཡོད་པར་
ཐལ། འདོད་པའི་ཕྱིར། འདོད་ན། ཐུན་མོང་གི་ཕམ་པ་བཞི་བྱུང་བ་ཡོད་པར་ཐལ། འདོད་པའི་ཕྱིར། འདོད་ན། མི་དགེ་བའི་ལས་གསར་དུ་བསགས་པ་ཡོད་པར་ཐལ། འདོད་པའི་ཕྱིར། ཁྱབ་སྟེ། ཐུན་མོང་གི་ཕམ་པ་ཡིན་ན་

[059A]༄༅། །མི་དགེ་བ་ཡིན་དགོས་པར་ཡིག་ཆར་གསུངས་པའི་ཕྱིར་འདོད་མི་ནུས་ཏེ། འདོད་ཉོན་སྤངས་པའི་ཕྱིར་ཏེ། ཕྱིར་མི་འོང་ཡིན་པའི་ཕྱིར། གཞན་ཡང། ཕྱིར་མི་འོང་གི་རྒྱུད་ལ་དབྱེན་གྱི་ལྷག་མ་དང་དེའི་རྗེས་
ཕྱོགས་ཀྱི་ལྷག་མ་སོགས་འབྱུང་བ་ཡོད་པར་ཐལ། དམ་བཅས་འཐད་པའི་ཕྱིར། འདོད་མི་ནུས་ཏེ། དེ་དག་འཕགས་པའི་རྒྱུད་ལ་འབྱུང་བ་མེད་པའི་ཕྱིར། དེར་ཐལ། ཆོས་མིན་ཕྱོགས་ཀྱི་དགེ་སློང་ཡིན་ན་འཕགས་པ་མ་
ཡིན་པས་ཁྱབ་པའི་ཕྱིར། མཛོད་ལས། འབྱེད་དོ་གཞན་དུའོ་བྱིས་པ་རྣམས། །ཞེས་དང། མདོ་ལས་ཀྱང། རིགས་པར་ཞུགས་པ། དྲང་པོར་ཞུགས་པ། མཐུན་པར་བཞུགས་པ། ཞེས་གསུངས་པའི་ཕྱིར། །བ་ཅིག་
བསླབ་བྱིན་དགེ་སློང་ཡིན་ན་ཕན་པ་འབྱུང་བས་ཁྱབ་ཟེར་ན་བསླབ་བྱིན་དགེ་ཚུལ་བསྙེན་པར་རྫོགས་མ་ཐག་པ་ཆོས་ཅན། དེར་ཐལ། དེའི་ཕྱིར། ཁ་ཅིག་ན་རེ། བསླབ་བྱིན་ཡུལ་དུ་བྱས་པའི་བརྡེག་པའི་ལྟུང་བྱེད་
མེད་པར་ཐལ། རྣམ་དག་གིས་བསླབ་བྱིན་བརྡེག་པ་ལ་ལྟུང་བྱེད་མི་འབྱུང་བའི་ཕྱིར་ན་མ་ཁྱབ། རྟགས་གྲུབ་སྟེ། རྣམ་དག་གིས་བསླབ་བྱིན་ཡུལ་དུ་བྱས་པ་ལས་དགེ་སློང་ལས་འབྱུར་བའི་ལྟུང་བཞེ་དྲུག་གི་ནང་ནས་
འཆབ་བརྗོད་གཉིས་མ་གཏོགས་བ་ན་སྨད་དུ་འགྱུར་བའི་ཕྱིར། དེར་ཐལ། སེལ་བའི་སྒོ་ནས་བསྙེན་པར་རྫོགས་པ་དང་འདྲ་བའི་ཕྱིར། དེར་ཐལ། མུ་བཞིའི་སྒོ་ནས་བསྙེན་པར་མ་རྫོགས་པ་དང་འདྲ་བའི་ཕྱིར། རྩ་བར་འདོད་མི་
ནུས་ཏེ། དེ་འདྲ་བའི་ལྟུང་བྱེད་དེ་བསླབ་བྱིན་དགེ་སློང་གི་རྒྱུད་ལ་འབྱུང་བ་ཡོད་པའི་ཕྱིར། དེར་ཐལ། བསླབ་བྱིན་ནང་ཕན་ཚུན་བསྙེན་པར་མ་རྫོགས་པ་དང་མུ་བཞིའི་སྒོ་ནས་འདྲ་བ་མ་ཡིན་པར་བཤད་པའི་ཕྱིར། རྩ་བར། དེ་ལ་

[059B] །ཞེས་གསུངས་པའི་ཕྱིར། ཁ་ཅིག་བསླབ་བྱིན་ཡུལ་དུ་བྱས་པའི་བརྡེག་པའི་ལྟུང་བྱེད་དེ་བསླབ་བྱིན་དགེ་སློང་གི་རྒྱུད་ཀྱི་བསྡུས་པར་བྱལ། རྣམ་དག་གི་རྒྱུད་ལ་མེད་པའི་ཕྱིར་ན་མ་ཁྱབ་སྟེ། ཁྱིམ་པར་ད་བབ་
པའི་རྒྱུད་ཀྱི་དེ་ཡོད་པའི་ཕྱིར། རྟགས་སླ། ཁོ་ན་རེ། དེ་འདྲ་བའི་ལྟུང་བྱེད་དེ་རྣམ་དག་གི་རྒྱུད་ལ་མེད་པར་བཤད་པ་མི་འཐད་པར་ཐལ། དེ་འདྲ་བའི་ལྟུང་བྱེད་བྱུང་བའི་བསླབ་བྱིན་དགེ་སློང་དེ་རྣམ་དག་ཏུ་འགྱུར་བ་ཡོད་པའི་ཕྱིར་
ན་མ་ཁྱབ། རྟགས་གྲུབ་སྟེ། དགྲ་བཅོམ་པའི་འབྲས་བུ་ཐོབ་པ་ཡོད་པའི་ཕྱིར། འདོད་མི་ནུས་ཏེ། དེའི་ཚེ་དེ་འདག་པའི་ཕྱིར། དེར་ཐལ། ལྟུང་བ་དག་པའི་རྒྱུ་བདུན་ཡོད་པའི་ཕྱིར། དེར་ཐལ། མིང་རིགས་ཀྱི་སྒོ་ནས་ཕྱིར་བཅོས་བྱས་
པ་དང། མཐར་བཙལ་བས་རྐྱེན་མ་འབྱོར་བ་སོགས་ཡོད་པའི་ཕྱིར་ཡང་ཁ་ཅིག་ན་རེ། དགེ་སློང་ཡིན་ན་ཁྱོད་ཡུལ་དུ་བྱས་པའི་ནུབ་ལྷ་གི་ལྟུད་བྱེད་མེད་པས་ཁྱབ་པར་ཐལ། རྩ་བས། བསྙེན་པར་མ་རྫོགས་པ་དང་ལྷན་ཅིག་
གནས་གཅིག་ཏུ་མཚན་མོ་གསུམ་པ་ལ་ཉལ་ནའོ། །ཞེས་གསུངས་པའི་ཕྱིར་ན་མཁྱབ། འོ་ན། དགེ་སློང་ཡིན་ན་རྣམ་དག་ལ་བྱིན་ལེན་སྟོབས་པ་པོ་མ་ཡིན་པས་ཁྱབ་པར་ཐལ། རྩ་བར། གྱེན་དུ་འདེགས་ནུས་པ་བསྙེན་པར་
མ་རྫོགས་པ། ཞེས་གསུངས་པའི་ཕྱིར། ཁྱབ་པ་ཁས། ཡང་ཁ་ཅིག་ན་རེ། ཐུན་མོང་གི་ཕམ་པ་འཆབ་མེད་བྱུང་ནས་བསླབ་པ་མ་བྱིན་པའི་སྐབས་ཀྱི་དགེ་སློང་དེ་ཆོས་ཅན། དམིགས་གསལ་མ་གཏོགས་ལྟུང་བ་སྡེ་ལྔ་
བསྐྱེད་པའི་རྟེན་དུ་དགེ་སློང་རྣམ་དག་དང་འདྲ་བ་ཡིན་པར་ཐལ། རྣམ་བཤད་ཉི་ཟེར་ལས། བསླབ་བ་བྱིན་པ་ནི་འདྲ་ཞེས་པས་བསླབ་པ་སྦྱིན་རུང་ཡང་འདྲ་བ་ཉིད་དུ་མཚོན་པར་བཞེད་དོ་།ཞེས་གསུངས་པའི་ཕྱིར། འདོད་ན། དེ་འྡྲ་༄༅། །བ་ཆོས་ཅན། བསྙེན་རྫོགས་ཀྱི་སྔོམ་པ་གསོར་རུང་ཡང་ཆད་དང་ལྡན་པར་ཐལ། འདོད་པའི་ཕྱིར། ཁྱབ་སྟེ། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་དེ་ལྟུང་བ་སྡེ་ལྔའི་དངོས་གཞི་
ཀུན་གྱི་ཐུན་མོང་གི་ཡན་ལག་ཡིན་པའི་ཕྱིར། འདོད་མི་ནུས་ཏེ་བསྙེན་རྫོགས་ཀྱི་སྔོམ་པ་གསོར་རུང་ཙམ་དང་ལྡན་གྱི། གསོར་རུང་ཡན་ཆད་དང་མི་ལྡན་པའི་ཕྱིར། རྣམ་བཤད་ཉི་ཟེར་ལས་བསླབ་པ་བྱིན་བའི་ཡུལ་ནི་
སྡོམ་པ་གསོར་རུང་དང་ལྡན་པ་ཡིན་གྱི། གསོར་རུང་ཡན་ཆད་ཅེས་ནི་མི་བྱ་སྟེ། གསོ་བ་ལ་ཞུགས་ཟིན་པ་བསླབ་པ་བྱིན་པ་དང་རྣམ་དག་ནི་བསླབ་པ་བྱིན་པའི་ཡུལ་མ་ཡིན་པའི་ཕྱིར་རོ། །ཞེས་གསུངས་པའི་ཕྱིར་ན་མ་
ཁྱབ་སྟེ། བསླབ་པ་བྱིན་ཡུལ་ལ་རྣམ་དག་མེད་པར་བསྟན་ཙམ་ཡིན་པའི་ཕྱིར། དེར་ཐལ། སྡེ་ལྔ་གང་རུང་བསྐྱེད་པའི་རྟེན་ལ་བསྙེན་རྫོགས་ཀྱི་སྡོམ་པ་རྣམ་དག་དང་ལྡན་པས་མ་ཁྱབ་ཅིང་གསོར་རུང་ཡང་མཚོན་པ་སྟེ་གསོར་རུང་
ཁྱབ་པའི་ཕྱིར། མཚོ་ཊའི་ག་ལས། བསླབ་པ་བྱིན་པ་ནི་འདྲ་བ་ཉིད་དོ། །ཞེས་ཕམ་པ་འཆབ་མེད་ཀྱིས་ཉམས་ཀྱང་དེ་ལ་ཕམ་ལྷག་ལ་སོགས་པ་བསྐྱེད་པར་གསུངས་པས། དེས་བསླབ་པ་བྱིན་རུང་ཡང་མཚན་པ་སྟེ་གསོར་རུང་
ཡན་ཆད་དང་ལྡན་པ་དེ་བསླབ་པའི་ཡན་ལག་ཡིན་པར་གྲུབ་པོ་།ཞེས་གསུངས་པའི་ཕྱིར། ཁ་ཅིག་ན་རེ། བསླབ་བྱིན་ཡུལ་དུ་བྱས་པ་ལས་སྐུར་འདེབས་གསུམ་གྱི་དངོས་གཞི་མི་བསྐྱེད་པར་ཐལ། མཚན་མི་མཐུན་པའི་
བསླབ་བྱིན་ཡུལ་དུ་བྱས་པ་ལས་སྐུར་འདེབས་གསུམ་གྱི་དངོས་གཞི་མི་བསྐྱེད་པའི་ཕྱིར་ན་མ་ཁྱབ། རྟགས་གྲུབ་སྟེ། མ་དག་པ་ལ་བསྐུར་བ་འདེབས་པའི་གཞི་མེད་དང་བག་ཙམ་གྱི་ལྷག་མ་སོགས་མཚན་མཐུན་ཡན་ལག་ཏུ་

[060B] དེར་ཐལ། མ་དག་ལ་སྐུར་བ་འདེབས་པ་གསུམ་ལ་ཡུལ་རྟེན་མཚན་མཐུན་པ་དང་ལྟ་བ་མཐུན་པ་ཡན་ལག་ཏུ་དགོས་པའི་ཕྱིར། བསླབ་བྱ་གནས་མ་རྩེ་ལྡེང་མ་ལས། གང་ལ་སྐུར་བ་འདེབས་
པའི་ཡུལ་ནི་མཚན་དང་ལྟ་བ་མཐུན་པ་ཡིན་ན་བསྙེན་རྫོགས་སྡོམ་བ་གསོར་རུང་ཡན་ཆད་དང། མི་མཐུན་པ་ཡིན་ན་རྣམ་པར་དག་པ་དང། ཞེས་དང། བསླབ་བྱ་ཆེན་མོར། རང་ཕྱོགས་མཚན་མཐུན་ལྟ་མཐུན་ཡིན་ན་བསྙེན་རྫོགས་ཀྱི་
སྡོམ་པ་གསོར་རུང་ཡན་ཆད་དང་ལྡན་ཞིང། གཞན་ཕྱོགས་མཚན་དང་ལྟ་བ་གང་རུང་མི་མཐུན་པ་ཡིན་ན། ཕམ་པ་འཆབ་མེད་ཀྱང་མ་བྱུང་བའི་རྣམ་པར་དག་པ། ཞེས་གསུངས་པའི་ཕྱིར་དང། རིན་ཆེན་ཕྲེང་བ་ལས་ཀྱང་བདག་པ་ལ་
སྐུར་བ་འདེབས་པ་གསུམ་མིང་ཙམ་རྗེས་མཐུན་དུ་གསུངས་པའི་ཕྱིར་འོན་ཀྱང་མཚོ་ཊའི་ལས་ཡུལ་ལྟ་བ་མི་མཐུན་ན་རྣམ་དག་དགོས་ཞིང་མཚན་མི་མཐུན་པ་ལ་རྣམ་དག་མི་དགོས་པར་གསུངས་ཏེ། དེ་ཉིད་ལས། ལྟ་བ་རང་ཕྱོགས་
ཡིན་ན་མཚན་མཐུན་རུང་མི་མཐུན་རུང་སྟེ་བསྙེན་རྫོགས་ཀྱི་སྔོམ་པ་གསོར་རུང་ཡན་ཆད་དང་ལྡན་པའམ། ལྟ་བ་གཞན་ཕྱོགས་བསྙེན་རྫོགས་ཀྱི་སྔོམ་པ་ཕམ་བསམ་གོས་པ་དང་ལྡན་པ་དང་ཞེས་སོ། །ཡང་ཁ་ཅིག་ན་རེ། བསླབ་བྱིན་དགེ་སློང་ཡུལ་དུ་
བྱས་པ་ལས་མ་རྫོགས་པ་སྤྱིས་བསྐྱེད་པའི་ལྟུང་བ་ལྔ་ག་བསྐྱེད་པ་ཡོད་པར་ཐལ། ཡན་ལག་གི་སྒོ་ནས་མ་རྫོགས་གས་པ་དང་འདྲ་ཚུལ་ཡོད་པའི་ཕྱིར་ནམ་ཁྱབ་སྟེ། དེ་ཡུལ་དུ་བྱས་ནས་ཉི་ཤུ་མ་ལོན་པ་བསྙེན་པར་རྫོགས་པར་བྱེད་པའི་ལྟུང་བྱེད་
འབྱུང་བ་མེད་པའི་ཕྱིར། དེར་ཐལ། བསླབ་བྱིན་དགེ་སློང་སྒྲུབ་བྱར་བྱས་ནས་མ་ལོན་པ་བསྙེན་རྫོགས་བྱེད་པའི་ལྟུང་བྱེད་མི་འབྱུང་པའི་ཕྱིར། འོན་ཀྱང་བསླབ་བྱིན་དགེ་སློང་ཁ་སྐོང་དུ་བྱས་ནས་ཉི་ཤུ་མ་ལོན་པར་སྒྲུབ་བྱ་གཞན་བསྙེན་

[061A]༄༅། །རྫོགས་བྱེད་པའི་ལྟུང་བྱེད་བསླབ་བྱིན་དགེ་ལྶོང་གི་སློང་གི་རྒྱུ་ལ་འབྱུང་བ་ཡོད་དེ། རྩ་བར། དེ་ལ་ནི་མ་ཡིན་ནོ་།ཞེས་པས་སོ། །དེས་ན་ཚིག་ལ་ཞིབ་ཆ་དགོས་སོ། །ཁ་ཅིག། །མ་ལོན་པ་བསྙེན་རྫོགས་བྱེད་པའི་ལྟུང་
བྱེད་ཆོས་ཅན། མ་རྫོགས་བ་སྤྱིས་བསྐྱེད་པའི་ལྟུང་བ་མ་ཡིན་པར་ཐལ། ལས་འབྲེལ་དགེ་འདུན་གྱིས་བསྐྱེད་པའི་ལྟུང་བ་ཡིན་པའི་ཕྱིར་ན་མ་ཁྱབ་སྟེ། སྒྲུབ་བྱའི་ཆ་ནས་མ་རྫོགས་པ་དང་ལས་ཀྱི་ཁ་སྐོང་གི་ཆ་ནས་དགེ་སློང་གིས་
བསྐྱེད་པའི་ཕྱིར། དེང་སང་ཁ་ཅིག་གིས། ལོ་ཉི་ཤུ་མ་ལོན་ཀྱང་མངལ་ལ་ཤོལ་དང་བཅས་ཏེ་ཉི་ཤུ་ལོན་པ་ལ་བསྙེན་པར་རྫོགས་པ་ཉེས་མེད་ཆགས་པར་འདོད་པ་མི་འཐར་པར་ཐལ། དེ་འདྲ་བའི་བཅས་པ་མཛད་ཕྱིན་ཆད་ཀྱི་ད་ལྟར་གྱི་
ཆོ་གའི་དབང་དུ་བྱས་ཏེ་ཤེ་བཞིན་དུས་གྲུབ་བྱ་ལོ་ཉི་ཤུ་མ་ལོན་ཞིང་མངལ་ཤོལ་དང་བཅས་ཏེ་ཉི་ཤུ་ལོན་པ་བསྙེན་པར་རྫོགས་པར་བྱེད་པ་ལ་ལྟུང་བ་མེད་པར་འདུལ་བ་ལུང་དང་དགོངས་འགྲེལ་གྱི་བསྟན་བཅོས་གང་ནས་ཀྱང་མ་
བཤད་པའི་ཕྱིར་དང། མངལ་ཤེལ་བཅས་ཏེ་ཉི་ཤུ་ལོན་ཀྱང་སྐྱེས་ནས་ཉི་ཤུ་མ་ལོན་པ་ལ་དེར་ཤེས་བཞིན་དུ་བསྙེན་རྫོགས་བྱེད་ན་མཁན་པོ་ལ་ལྟུང་བྱེད་དང་ལས་དགེ་འདུན་དང་བཅས་པ་ལ་ཉེས་བྱས་བསྐྱེད་པར་བསླབ་བྱ་
ཆེན་མོར་བཤད་ཅིང། མཁན་པོ་ལ་ཉེས་བྱས་བསྐྱེད་བར་བསླབ་བྱ་གནམ་རྩེང་ལྡེང་མ་སོགས་ལས་བཤད་པའི་ཕྱིར། བསླབ་བྱ་ཆེན་མོ་ལས། མངལ་ཤོལ་དང་བཅས་ཏེ་ལོ་ཉི་ཤུ་ལོན་ཞིང་མངལ་ཤོལ་མ་རྩིས་པའི་
ལོ་ཉི་ཤུ་མ་ལོན་ན་སྒྲུབ་བྱ་ལ་སྡོམ་པ་སྐྱེ་ཞིང། མཁན་པོ་ལ་ལྟུང་བྱེད་བསྐྱེད་ལ་གཞན་རྣམས་ལ་ཉེས་བྱས་བསྐྱེད་དོ་།ཞེས་དང། གནམ་རྩེ་ལྡེང་མར། མངལ་ཤོལ་དང་བཅས་ཏེ་ཉི་ཤུ་ལོ་ན་ཀྱང་སྐྱེས་ནས་ལོ་ཉི་

[061B]མཁན་པོ་ལ་ཉེ་བྱས་སོ། །ཞེས་གསུངས་པའི་ཕྱིར། བྱས་པ་ལ་ཁོ་ན་ཏེ། དེད་ཀྱི་དམ་བཅའ་འཐད་པར་ཐལ། མདོ་རྩ་བར། མངལ་ན་གནས་པ་དང་ཤོལ་གྱི་ཟླ་བ་དག་དང་ཡང་བཅས་སྟེའོ། །ཞེས་
གསུངས་པའི་ཕྱིར་ན་ཤིན་ཏུ་མ་ཁྱབ་སྟེ། ཉི་ཤུ་མ་ལོན་པར་འདུ་ཤེས་ན་སྔོམ་པ་སྐྱེ་མངལ་ཤོལ་དང་བཅས་ཏེ་ཉི་ཤུ་མ་ལོན་པའི་སྔ་རོལ་ཏུ་མ་ལོན་པར་བསྙེན་རྫོགས་བྱས་པར་ཤེས་ན་སྔོམ་པ་གཏོར་བར་བཤད་པ་ཡིན་པའི་ཕྱིར། རྩ་བར། ཤེས་ན་ནི་
དེ་ཞིག་གོ། །གལ་ཏེ་སྐྱེས་པ་ནམ་ལོན་པའོ། །མངལ་ན་གནས་པ་དང་ཤོལ་གྱི་ཟླ་བ་དག་དང་ཡང་བཅས་ཏེའོ། །ཞེས་དང། རྒྱ་ཆེར་འགྲེལ་བ་ལས། བསྙེན་པར་རྫོགས་པར་འདོད་པའི་གནས་སྐབས་སུ་བརྩི་བར་མི་བྱ་སྟེ། གལ་ཏེ་རྩི་བར་བྱེད་ན་རྫོགས་པར་བསྙེན་པ་
ནི་ཆགས་ལ་རྫོགས་པར་བསྙེན་པར་བྱེད་པ་དག་ལ་ནི་འགལ་ཆབས་ཅན་དུ་འགྱུར་རོ། །ཞེས་གསུངས་པའི་ཕྱིར་དང། བསླབ་བྱ་གནམ་རྩེང་ལྡེང་མར་ཡང། བསྙེན་རྫོགས་ལ་སྐྱེས་ནས་ཉིད་ཤུ་ལོན་པའོ། །དེ་ཡང་མངལ་བ་ཤོལ་དང་བཅས་ཏེ་ལོ་ཉི་ཤུ་ལོན་པ་ཙམ་
གྱིས་ནི་མི་རུང་སྟེ། ཞེས་གསུངས་པའི་ཕྱིར། ཁ་ཅིག་ན་རེ། འགྲོ་བ་གཞན་གྱི་རྣམ་པ་སྟེན་པའི་དགེ་སློང་ལ་ལྟུང་བ་སྡེ་ལྔ་ཕལ་ཆེར་གྱི་དངོས་གཞི་རྫོགས་པ་ཡོད་པར་བམ་ལྔ་དང་རིན་ཕྲེང་སོགས་ལས་བཤད་པ་མི་འཐད་པར་ཐལ། འདྲོ་བ་གཞན་གྱི་རྣམ་བསྟེན་པའི་དགེ་
སློང་ལ་སྡེ་ལྔ་ཕལ་ཆེར་མི་འབྱུང་བའི་ཕྱིར། དེར་ཐལ། ཕམ་ལྷག་དང་པོ་གཉིས་དང་སྲོག་གཅོག་བཞི་དང་མ་བྱིན་ལེན་ཏེ་ལྟུང་བ་བདུན་བ་བདུན་པ་ལྟུང་བ་གཞན་ལ་ལུས་ཐ་མལ་དུ་གནས་པ་ཡན་ལག་ཏུ་དགོས་པར་མཚོ་ཊའི་སོགས་ལས་
བཤད་པའི་ཕྱིར་ཟེར་ན། མ་ཁྱབ་བྱས་པ་ལ་ཁོ་ན་རེ། དེ་མི་འཐད་པར་ཐལ། བམ་ལྔ་ལྟར་ཁས་ལེན་མི་རིགས་པའི་ཕྱིར། དེར་ཐལ། བམ་ལྔར་ཕམ་ལྷག་བཅུ་བདུན་དང། སྤང་ལྟུང་དང་པོ་དང། ལྟུང་བྱེད་འབའ་ཞིག་པ་དང་བོ་

[062A]༄༅། །དང། སོར་བཤགས་དང་པོ་རྣམས་ཀྱི་སྐབས་སུ་འགྲོ་བ་གཞན་གྱི་རྣམ་པ་བསྟན་པ་ན་དགེ་སློང་གྱི་འདུ་ཤས་ཡོད་པ་ལ་ན་སྨད་པ་མེད་པར་གསུངས་པ་ལྟར་ཁས་ལེན་མི་རུང་བའི་ཕྱིར་ལུང་ཞུ་བར། དགེ་
སློང་གིས་སྔགས་སམ་སྨན་གྱིས་བདག་ཉིད་མི་སྣང་བར་བགྱིས་ཏེ་མི་ཆོས་བླ་མ་སྨྲས་ན་ཅིར་འགྱུར། སྤོམ་པོར་འགྱུར་རོ། །ཞེས་དང། མཚོ་ཊཱིཀ་ལས། ཕམ་རྫུན་འཁྲིག་ཚིག་བསྙེན་བཀུར་དང་ཞེས་སོགས་སྔར་དྲངས་
བ་དེའི་ཕྱིར་ཟེར་ན། རྫུན་ཕམ་དང་འཁྲིག་ཚིག་སྨྲ་བ་དང་བསྙེན་བཀུར་བསྔགས་པའི་ལྷག་མ་སོགས་ལ་རྟེན་གྱི་གང་ཟག་ལུས་མི་སྣང་བར་བྱས་པ་ཡན་ལག་ཏུ་དགོས་ཀྱང་ལུས་ཐ་མལ་དུ་གནས་པ་མི་དགོས་ཟེར་རམ་
ཡང་ན་ཞུ་བར་གསུངས་པ་དེ་ཡན་ལག་གཞན་མཚང་བ་ལ་དགོངས་ཟེར་དགོས་སམ་དཔྱད། ཁ་ཅིག་ན་རེ། འགྲོ་བ་གཞན་གྱི་རྣམ་པ་སྟེན་པ་ན་དག་སློང་གི་འདུ་ཤེས་ཡོད་པ་ལའོ། །ཞེས་སོགས་ཀྱིས་ཤེས་པ་རང་བཞིན་དུ་
གནས་པའི་ཡན་ལག་བསྟན་པར་བཤད་པ་མི་འཐད་པར་ཐལ། བསླབ་པའི་ཡན་ལག་འདུ་ཤེས་གཙོ་བོར་བསྟན་པའི་མདོ་ཡིན་པའི་ཕྱིར་དེར་ཐལ། རང་ཉིད་དགེ་སློང་གི་སྡོམ་ལྡན་དུ་ཤེས་བཞིན་དུ་ལྟུང་བའི་གཞི་ལ་
ཞུགས་ན་དངོས་གཞི་བྱུང་བ་ཡིན་གྱི། རང་ལ་སྡོམ་པ་ཡོད་པ་བརྗེད་པའམ་མེད་པར་འཁྲུལ་ཏེ་ཞུགས་ན་དངོས་གཞི་མི་འབྱུང་བར་ན་སྨད་དུ་བཤད་པའི་ཕྱིར། ལུང་ཞུབ་བ་ལས་ཀྱང། དགེ་སློང་དུ་འདུ་ཤེས་ཡོད་ན་འཁྲིག་པར་སྦྱོར་
བར་བྱ་བ་ཡིན་པས་མཐར་འགྱུར་རོ། །དེ་སྟེ་དགེ་སློང་དུ་འདུ་ཤེས་མེད་ན་སྤོམ་པོར་འགྱུར་རོ། །ཞེས་དང། འོད་ལྡན་ལས་ཀྱང། སྡོམ་བརྩོན་སྡོམ་བརྩོན་ཉིད་དུ་འདུ་ཤེས་ན། དངོས་གཞིའོ་མིན་ན་ལྟུང་བ་ཆུང་དང་ལྡན། ཞེས་གསུངས་

[062B] རང་ལ་ཡིད་བཏད་བའི་ཚེ་དགེ་སློང་གི་འདུ་ཤེས་མངོན་དུ་འགྱུར་ཐུབ་པས་མཚོན་ནས་ཤེས་པ་རང་བཞིན་དུ་གནས་པའི་ཡན་ལག་བསྟན་པ་ཡིན་པའི་ཕྱིར། རྣམ་བཤད་ཉི་ཟེར་ལས། གཞུང་དེ་རྣམས་འགྲོ་བ་གཞན་
གྱི་རྣམ་པ་བསྟན་པ་ན་དགེ་སློང་གི་འདུ་ཤེས་ཡོད་པས་མཚོན་ནས་ཤེས་པ་རང་བཞིན་དུ་གནས་པ་ཡན་ལག་ཏུ་དགོས་པར་བསྟན་པ་ཡིན་གྱི། ཞེས་དང། རིན་ཆེན་ཕྲེང་བ་ལས་ཀྱང། མངོས་ནི་ཤེས་པ་བཏད་ཐུབ་པ་དང་མི་ཐུབ་པ་ཉིད་
བསྟན་པར་མངོན་ནོ། །ཞེས་གསུངས་པའི་ཕྱིར། གཞན་ཡང། བསླབ་པའི་ཡན་ལག་ལ་འདུ་ཤེས་གཙོ་བོ་ཟེར་བ་མི་འཐད་པར་ཐལ། བསླབ་པའི་ཡན་ལག་ལ་དངོས་པོ་གཙོ་ཆེ་བའི་ཕྱིར། དེར་ཐལ། དོན་ལ་དགེ་སློང་ཡིན་
ན་རང་ཉིད་ལ་དགེ་སློང་གི་སྡོམ་པ་མེད་པར་འཁྲུལ་ཏེ་ལྟུང་བའི་གཞི་ལ་ཞུགས་ཀྱང་ཕམ་སོགས་ཀྱི་དངོས་གཞི་བསྐྱེད་པ་ཡིན་གྱི། ན་སྨད་ཨཔ་མེད་པ་བཤད་པའི་ཕྱིར། རྩ་བར། བད་ནི་ཉམས་པའོ་སྙམ་པའི་བསམ་པ་ཅན་ལ་ཡང་
མེད་དོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། མ་ཁྱབ་སྟེ། ལུང་འདི་ནི་ཕམ་པ་དང་པོ་ཁོ་ནའི་དབང་དུ་བྱས་པ་ཡིན་པའི་ཕྱིར། དེར་ཐལ། ཕམ་པ་དང་པོའི་སྐབས་སུ་བསླབ་པའི་ཡན་ལག་ལ་དངོས་པོ་གཙོ་ཆེ་བ་ཡིན་
ཀྱང༑ ལྟུང་བ་གཞན་གྱི་སྐབས་སུ་བསླབ་པའི་ཡན་ལག་ལ་འདུ་ཤེས་གཙོ་ཆེ་བའི་ཕྱིར་ཟེར། དེ་མི་འཐད་པར་ཐལ། འགྲོ་བ་གཞན་གྱི་རྣམ་པ་སྟེན་པ་ན་ཞེས་སོགས་ཀྱི་མདོ་འདི་གཉིས་ཞུ་བར་ཕམ་པ་དང་པོ་དང་གསོད་ལྟུང་བྮཱི་
སྐབས་སུ་དེ་ལྟར་གསུངས་པ་རྣམས་བསྡུས་པ་ཡིན་པའི་ཕྱིར། ལུང་ཞུ་བར། དགེ་སློང་སྔགས་སམ་སྨན་གྱིས་བདག་ཉིད་བྱོལ་སོང་དུ་བསྒྱུར་ཏེ་མི་ཚངས་པར་སྤྱོད་པ་བགྱིད་ན་ཅིར་འགྱུར། དེ་སྟེ་དགེ་སློང་དུ་འདུ་ཤེས་ཡོད་ན་

[063A]༄༅། །འཁྲིག་པའི་སྦྱོར་བ་བྱས་པ་ཡིན་པས་མཐར་འགྱུར་རོ་།དེ་སྟེ་དགེ་སློང་དུ་ཤེས་མེད་ན་སྤོམ་པར་འགྱུར་རོ། །ཞེས་སོགས་གསུངས་པའི་དོན་བསྡུས་པ་ཡིན་པའི་ཕྱིར། གོང་དུ་ཁྱབ་པ་ཡོད་དེ། འགྲོ་བ་
གཞན་གྱི་ཞེས་སོགས་མདོ་གཉིས་པོ་དེ་བསླབ་པའི་ཡན་ལག་ལ་འདུ་ཤེས་གཙོ་ཆེ་བའི་ཤེས་བྱེད་དུ་ཁྱེད་ཀྱིས་འདྲངས་པའི་ཕྱིར་གཞན་ཡང། འོ་ན་འགྲོ་བ་གཞན་གྱི་རྣམ་པ་བསྟེན་པའི་དགེ་སློང་དེ་གཟུགས་བསྒྱུར་བའི་དབང་གིས་
བདག་ཉིད་དགེ་སློང་ཡིན་པའི་འདུ་ཤེས་མེད་པར་གྱུར་པའི་ཚེ་ཕམ་པ་དང་པོའི་གཞི་ལ་ཞུགས་ན་ཕམ་པའི་དངོས་གཞི་འབྱུང་བར་ཐལ། འགྲོ་བ་གཞན་གྱི་རྣམ་པ་སྟེན་པ་ན་ཞེས་སོགས་མདོ་ཚན་གཉིས་པོ་དེ་ཕམ་པ་དང་པོ་མ་གཏོགས་
པའི་ལྟུང་བ་གཞན་ལ་སྦྱར་དགོས་པའི་ཕྱིར། རྟགས་ཁས། འདོད་མི་ནུས་ཏེ། དེའི་ཚེ་ཕམ་པའི་དངོས་གཞི་མི་འབྱུང་བའི་ཕྱིར་ལུང་ཞུ་བ་སྔར་དྲངས་པ་དང། རྒྱ་ཆེར་ཊཱིཀྐ་ལས་ཀྱང་དགེ་སློང་གསང་སྔགས་དང་སྨན་དང་ལས་ལ་
སོགས་པའི་དབང་གིས་འགྲོ་བ་གཞན་གྱི་རྣམ་པ་ཞེས་བྱ་བ་དུད་འགྲོ་ལ་སོགས་པའི་གཟུགས་སུ་བསྒྱུར་ནས་གཟུགས་དེས་མི་ཚངས་པར་སྤྱོད་པ་ལ་སོགས་པ་བྱ་བ་མ་ཡིན་པ་བྱེད་པ་ན་དེ་བྱེད་པའི་ཚེ་བདག་ཉིད་དགེ་སློང་ཡིན་པའི་འདུ་ཤེས་
ཡོད་པར་འགྱུར་ན་ནི་དེའི་ཚེ་དགེ་སློང་དེ་ལྟུང་བ་ལ་སྦྱོར་བ་ལ་ནི་དགེ་སློང་གཞན་དག་དང་འདྲ་བ་ཉིད་ཡིན་ཏེ། ཇི་ལྟར་དགེ་སློང་གཞན་དག་ལྟུང་བ་ལ་སྦྱོར་བ་ལ་གཞི་ཇི་ལྟ་བ་ལས་ཁ་ན་མ་ཐོབ་པར་འགྱུར་བ་དེ་བཞིན་དུ་དེ་ལ་ཡང་འགྱུར་རོ།།
ཞེས་བྱ་བའི་ཐ་ཚིག་གོ། །ནས། བདག་ཉིད་དགེ་སློང་ཡིན་པའི་འདུ་ཤེས་མེད་ཅིང་བརྗེད་པར་གྱུར་བ་ཉིད་ཡིན་ནི་ལྟུང་བ་ལ་སྦྱོར་བ་དེའི་ཚིགས་འོག་མར་ན་སྨད་པ་ཉིད་དོ། །སྦྱོར་བ་ཙམ་ཁོ་ན་ལ་ཁ་ན་མཐོ་བ་འདིར་འགྱུར་གྱི་དངོས་གཞི་

[063B] །ཞེས་གསུངས་པའི་ཕྱིར། ཁྱབ་སྟེ་མི་ཚངས་བར་སྤྱོད་པ་ལ་སོགས་པ་དང་སྦྱར་བ་ཡིན་གྱི། ཁྱོད་ལྟར་མི་ཚངས་སྤྱོད་བཀོལ་བ་མ་ཡིན་པའི་ཕྱིར། ཁ་ཅིག་ན་རེ་དགེ་ཚུལ་གྱི་རྟེན་ལ་རྐུ་པའི་སྦྱོར་བ་བྱས་བ་
དེ་ཁོ་ནས་དགེ་སློང་གི་རྟེན་ལ་མཐར་ཐུག་གྲུབ་པ་ལ་དངོས་གཞི་ལྟུང་མེད་ཡིན་ཏེ། རིན་ཆེན་ཕྲེང་བ་ལས། ཕོ་ཉས་རྫས་གནས་ནས་སྤོས་པ་ལྟ་བུའི་ཚེ་ལྟུང་བ་མེད་དེ། བསྙེན་པར་རྫོགས་པར་བྱེད་པའི་ཚེ་དེ་ལྟ་བུའི་འདུན་པ་
ལོག་པས་སྦྱོར་བ་རྒྱུན་ཆད་པར་གྱུར་ཏེ་ཚིགས་སྔ་མར་སྦྱོར་བ་བྱས་པ་ཙམ་གྱི་དབང་ཁོ་ན་ལས་མེད་པའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། ཊཱིཀྐའི་བཤད་ཚུལ་འགོད་པ་ཙམ་ཡིན་པའི་ཕྱིར། ཊིཀྐར། བསྙེན་པར་རྫོགས་
པར་བྱེད་པའི་ཚེ་ན་དེ་ལ་རྐུ་བའི་བྱ་བ་ཡང་མེད་ལ་རྐུ་བའི་བསམ་པ་ཡང་མེད་པ་དེལ་སྦྱོར་བ་སྔ་མ་དེ་ན་སྨད་པ་ཉིད་དོ་།ཞེས་ཚིགས་སྔ་མའི་སྦྱོར་ལྟུང་ཙམ་ལས་དངོས་གཞི་ལྟུང་དེ་ཕམ་པའི་ན་སྨད་དུ་མིརིགྶ་པའི་ཕྱིར། ཕྱི་མ་
ཚིགས་ཕྱི་མར་དངོས་གཞིའི་རྣམ་པའི་སྤོམ་པོ་བསྐྱེད་པའི་ཕྱིར་ཏེ། རྩ་བར། ཚིགས་སྔ་མར་སྦྱོར་བ་བྱས་པ་ལ་ན་སྨད་དུ་གསུངས་པ་གང་ཞིག། །ཚིགས་སྣག་མའི་སྦྱོར་ལྟུང་དེ་ཕམ་པའི་ན་སྨད་ན་མི་རིགས་པའི་ཕྱིར། ཕྱི་མ་
དེར་ཐལ། ཕམ་ལྷག་གི་ན་སྨད་ཡིན་ན་སྤོམ་པོ་ཡིན་པས་ཁྱབ་པའི་ཕྱིར། གཞན་ཡང་དེ་ལ་དངོས་གཞི་ལྟུང་མེད་མ་ཡིན་པར་ཐལ། དེ་ལ་དངོས་གཞི་སྨད་ཡིན་པའི་ཕྱིར། འོད་ལྡན་ལས། དགེ་ཚུལ་ཉིད་ཀྱིས་སྦྱོར་བ་
བྱས་པ་ཙམ་གྱིས་དབང་གིས་བསྙེན་པར་རྫོགས་པ་ཉིད་དུ་གྲུབ་ན་ཆུང་བ་ཉིད་ཡིན་ཏེ། སྔ་མའི་ཚིགས་སུ་སྦྱོར་བ་བྱས་པའི་ལས་ཀྱི་ལམ་ཚིགས་ཕྱི་མ་ལ་རྫོགས་ན་ཆུང་བ་ཉིད་ཡིན་ནོ། །ཞེས་བྱ་བའི་ཐ་ཚིགྒི།ཞེས་དང་

[064A]༄༅། །རིན་ཆེན་ཕྲེང་བ་ལས་ཀྱང། འདི་ལ་སློབ་དཔོན་ཤཱཀྱ་འོད་ནི། ཚིགས་སྔ་མར་སྦྱོར་བ་བྱས་པ་དེའི་དངོས་གཞི་ཚིགས་ཕྱི་མ་ལ་གྲུབ་པ་ན་སྨད་པའོ་ཞེས་བཞེད་དོ། །ཞེས་གསུངས་པའི་ཕྱིར། །བཅིག་ན་
རེ༑ ཐུན་མོང་གི་ཕམ་པ་བཞི་བོ་གང་རུང་ལ་མཚན་ཉིད་ཅི་འདྲ་བའི་ལྟུང་བས་ཁྱབ་ཟེར་ན། དེ་མི་འཐད་པར་ཐལ། གཞན་གྱི་ཟག་བྱེད་དུ་མི་ཚངས་པར་སྦྱོར་པའི་ཕམ་པ་དེ་མཚན་ཉིད་ཅི་འདྲ་བ་མ་ཡིན་པའི་ཕྱིར། དེར་
ཐལ༑ ཡུལ་གྱི་ཡན་ལག་ཐུན་མོང་བ་མ་ཡིན་པའི་ཕྱིར། ཁྱབ་སྟེ་མཚན་ཉིད་ཅི་འདྲ་བའི་ལྟུང་བ་ཡིན་ན་ལྟུང་བ་ཐུན་མོང་བར་མ་ཟད་ཡན་ལག་ཀྱང་ཐུན་མོང་བ་ཡིན་དགོས་པའི་ཕྱིར། རིནྖེན་ཕྲེང་བ་ལས། མཚན་
ཉིད་ཅི་འདྲ་བའི་དོན་ནི་ཕ་མ་གཉིས་ལ་ལྟུང་བ་ཆེ་ཆུང་མྱམ་པོར་བཅས་ཤིང་ཡན་ལག་ཐུན་མོང་དུ་འདུ་ག་པའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འོན་མོའི་ཟག་བྱེད་དུ་མི་ཚངས་པར་སྦྱོད་པའི་ཕམ་པ་ཆོས་
ཅན༑ མིང་ཙམ་རྗེས་མཐུན་གྱི་ལྟུང་བ་ཡིན་པར་ཐལ། ཐུང་མོང་བའི་ལྟུང་བ་གང་ཞིག་མཚན་ཉིད་ཅི་འདྲ་བ་མ་ཡིན་པའི་ཕྱིར། འདོད་ན། མཚན་འགྱུར་བའི་ཚེ་ན་སྨད་དང་ལྟུང་མེད་གང་རུང་དུ་འགྱུར་རྒྱུ་ཡིན་པར་ཐལ་
མིང་ཙམ་རྗེས་མཐུན་ཡིན་པའི་ཕྱིར་ན་མ་ཁྱབ་སྟེ། མིང་ཙ་རྗེས་མཐུན་ཡིན་ཡང་མཚན་འགྱུར་བའི་ཚེ་སོ་ན་གནས་པ་ནི་དམིགས་གསལ་དུ་བྱེད་དགོས་པའི་ཕྱིར། མ་ཁྱབ་འཚམས་ལ་འདོད་མི་ནུས་ཏེ་ཐུན་མོང་གི་ཕམ་པ་
མཚན་འགྱུར་བས་དག་པའི་སྐྱོན་དུ་འགྱུར་བའི་ཕྱིར་དང། རྩ་ལྟུང་འཆབ་བཅས་ཀྱང་གསོར་རུང་བའི་སྐྱོན་དུ་འགྱུར་བའི་ཕྱིར་ཡང་ཁོ་ན་རེ། ཕམ་པ་དང་པོ་ཡིན་ན་མཚན་ཉིད་ཅི་འདྲ་བ་མ་ཡིན་པས་ཁྱབ་པར་ཐལ། རྨའི་

[064B]ཉིད་ཅི་འདྲ་བ་མ་ཡིན་པས་ཁྱབ་པའི་ཕྱིར་ཟེར་ནམ་ཁྱབ་སྟེ་སྟེ། གཞན་གྱིས་རང་གིཁ་དང་བཤང་ལམ་དུ་བརྩལ་བ་བདག་གིར་བྱས་པའི་ཕམ་པ་དེ་མཚན་ཉིད་ཅི་འདྲ་བ་ཡིན་པའི་ཕྱིར།།
དེར་ཐལ། མཚན་ཉིད་ཅི་འདྲ་བའི་ལྟུང་བ་ལྔ་བཅུ་རྩ་ལྔ་ཡོད་པའི་ཕྱིར། དེར་ཐལ།རིམ་ཕྲེང་གི་བཤད་ཚུལ་ལྟར་ན་ལྔ་བཅུ་རྩ་ལྔ་དང། འདུལ་འཛིན་གྱི་བཤད་ཚུལ་ལྟར་ན་ལྔ་བཅུ་རྩ་བདུན་ཡོད་པར་སྔར་བཤད་ཟིན་པའི་ཕྱིར། ཁ་
ཅིག་སྐུར་འདེབས་གསུམ་མཚན་ཉིད་ཅི་འདྲ་བ་མ་ཡིན་པར་ཐལ། མ་དག་པ་ལ་སྐུར་བ་འདེབས་པ་གསུམ་མཚན་ཉིད་ཅི་འདྲ་བ་མ་ཡིན་པའི་ཕྱིར་ན་མ་ཁྱབ། རྟགས་གྲུབ་ཏེ། དེ་གསུམ་མཚན་མཐུན་ཡན་ལག་ཏུ་དགོས་པའི་ཕྱིར་
རྟགས་གོང་དུ་སྒྲུབ་ཟིན། ཁ་ཅིག་ན་རེ། ལྟུང་བཟེད་ཚོལ་སྤངས་མཚན་ཉིད་ཅི་འདྲ་བ་མ་ཡིན་པར་ཐལ། དྲུག་ཕུལ་དགུ་མི་ཤོང་བའི་ལྟུང་བཟེད་ཚོལ་བའི་སྤངས་ལྟུང་དེ་མ་ཡིན། དྲུག་ཕུལ་བཅུ་ཡན་ཆད་ཤོང་བའི་ལྟུང་བཟེད་འཚོ་
བའི་སྤང་ལྟུང་དེ་མ་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། དང་པོ་ཕའི་རྟེན་ལ་འབྱུང་བ་མེད། ཕྱི་མ་མའི་རྟེན་ལ་འབྱུང་བ་མེད་པའི་ཕྱིར། རྩ་བར། དགེ་སློང་མས་དགེ་སློང་གི་ཆུང་དུ་ལས་ལྷག་པ་མི་བཅང་ངོ། །ཞེས་
དང༑ རབ་ཏུ་བྱུང་བའི་རྫས་དག་ལ་ནི་རུང་བ་ཉིད་དང་ལྡན་པ་ལ་སོགས་པ་ཉིད་དོ། །ཞེས་པའི་དོན་ཡོད་པའི་ཕྱིར། དེས་ན་ཀ་ཤ་པ་ན་ཉི་ཤུ་རི་བའི་གོས་འཆང་འཇོག་བྱེད་པའི་སྤང་ལྟུང་དང། དེ་འདྲ་བའི་གོས་སློང་བ་དང་
སློང་རིགས་པའི་སྤང་ལྟུང་སོགས་དང། གསོག་འཇོག་བྱས་པའི་ཟས་དུས་མིན་པར་ཟ་བ་སོགས་མཚན་ཉིད་ཅི་འདྲ་བ་མ་ཡིན་པའི་ཕྱིར་དེར་ཐལ། གོས་ལྕི་ཡང་དགེ་སློང་ལ་མི་རུང། དགེ་སློང་ཕས་གསོག་འཇོག་བྱ་༄༅། །བའི་ཟས་དགེ་སློང་ཕ་ལ་མི་རུང་བས་དམིགས་གསལ་མ་གཏོགས་པ་གོས་དང་ཟས་ལས་གྱུར་བའི་ལྟུང་བ་དངོས་གཞི་མི་བསྐྱེད་པའི་ཕྱིར། དེར་ཐལ། དམིགས་གསལ་མ་གཏོགས་པ་གོས་དང་ཟས་ཀྱིས་
བསྐྱེད་པའི་ལྟུང་བ་ལ་གཞིར་གྱུར་བའི་རྫས་རུང་བ་དང་ཚད་ལྡན་ནམ་ཚད་ལྷག་ཡན་ལག་ཏུ་གོས་པར་སྔར་བཤད་ཟིན་པའི་ཕྱིར། ཟས་ཀྱིས་བསྐྱེད་པའི་ལྟུང་བ་ལ་དམིགས་གསལ་མ་གཏོགས་པ་
གཞིར་གྱུར་བའི་ཟས་རུང་བ་དགོས་པར་བཤད་པ་མི་འཐད་པར་ཐལ་རྨིག་གཅིག་པའི་ཤ་ལྟ་བུ་ངོ་བོ་སྒོ་ནས་མི་རུང་བས་ཀྱང་བྱིན་ལེན་མ་བྱས་པར་ཟ་བའི་ལྟུང་བྱེད་བསྐྱེད་པ་ཡོད་པ་གང་ཞིག་གསོག་འཇོག་བྱས་པའི་ཟས་ལྟ་
བུ་ཆོ་གའི་སྒོ་ནས་མི་རུང་བས་ཀྱང་དུས་མིན་པར་ཟ་བའི་ལྟུང་བྱེད་བསྐྱེད་པ་ཡོད་པའི་ཕྱིར། དེར་ཐལ། མི་རུང་བ་ཟ་བའི་ཉེས་བྱས། གསོག་འཇོག་ཟ་བའི་ལྟུང་བྱེད། བྱིན་ལེན་མ་བྱས་པར་ཟ་བའི་ལྟུང་བྱེད། དུས་མིན་པར་ཟ་བའི་ལྟུང་
བྱེད་བཞི་ཀ་བཞི་གཅིག་གིས་བསྐྱེད་པ་ཡོད་པའི་ཕྱིར། ལུང་ཞུ་བར། དགེ་སློང་གིས་སྐད་ཅིག་སྤྱད་པས་ལྟུང་བ་བཞིར་འགྱུར་བ་མཆིས་སམ། ཟ་བ་ལི་ཡོད་དེ། བྱིན་ལེན་མ་བྱས་པ། མི་རུང་བ་གསོག་འཇོག་ཏུ་བཞག་པར་གྱུར་
བ༑ དུས་མ་ཡིན་པར་ཟ་བའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ཉེས་བྱས་ཀྱི་དབང་དུ་བྱས་པ་ཡིན་པའི་ཕྱིར། དེར་ཐལ་ཆོ་གའི་སྒོ་ནས་མི་རུང་བས་གསོས་འཇོག་ཟ་བའི་ལྟུང་བྱེད་བསྐྱེད་པ་ལའང་གཞིར་གྱུར་བའི་ཟས་དེ་ངོ་བོ་སྒོ་
ནས་རུང་བ་ཡན་ལག་ཏུ་དགོས་པའི་ཕྱིར། དེར་ཐལ། ཟས་ལས་གྱུར་བའི་ལྟུང་པ་ཉི་ཤུ་རྩི་གཅིག་གོ། མྱོས་འགྱུར་འཐུང་བ་མ་གཏོགས་པའི་གཞན་རྣམས་ངོ་བོ་སྒོ་ནས་མི་རུང་བའི་ཟས་ཀྱིས་བསྐྱེད་པ་མེད་པའི་ཕྱིར། གཞན་ཡང། དགེ་སློང་གིས་

[065B]བའི་ལྟུང་བྱེད་བསྐྱེད་རུང་ཡིན་ཀྱང་དུ་སྨིན་པར་ཟ་བའི་ལྟུང་བྱེད་མི་བསྐྱེད་ལ། དེས་དགེ་སློང་མ་ལ་གསོག་འཇོག་ཟ་བའི་ལྟུང་བྱེད་མི་བསྐྱེད་ཀྱང་དུས་མིན་པར་ཟ་བའི་ལྟུང་བྱེད་བསྐྱེད་
ཆོག་པའང་ཤེས་དགོས་ཏེ། རྩ་བར། སྐྱེས་པ་དང་བུད་མེད་དག་ནི་ཕན་ཚུན་ཁྱིམ་པ་དང་འདྲའོ། །ཞེས་དང། རབ་ཏུ་བྱུང་བའི་རྫས་དག་ལ་ནི་ཞེས་སོགས་གསུངས་པའི་ཕྱིར། མཚོ་ཊིཀྐ་ལས། ཟས་ལ་སོགས་པ་རྣམས་ལ་གསོལ་འཇོག་
ལག་ཉ་ལ་སོགས་པ་དང་འབྲེལ་བ་རྣམས་ནི་མཚན་ཉིད་ཅི་འདྲ་བའི་ཐུན་མོང་མ་ཡིན་ཏེ། ཞེས་གསུངས་པའི་ཕྱིར། ཡང་ཁ་ཅིག་ན་རེ། གྲོང་དུ་རྒྱུ་བའི་ལྟུང་བྱེད་མཚན་ཉིད་ཅི་འདྲ་བ་དང་མིང་ཙམ་རྗེས་མཐུང་གཉིས་ཀར་བགྲང་བ་མི་
འཐད་པར་ཐལ། དེ་གཉིས་ཀའི་གཞི་མཐུན་མེད་པའི་ཕྱིར་ན་མ་ཁྱབ་སྟེ། སྔ་དྲོ་གྲོང་དུ་རྒྱུ་བ་མིང་ཙམ་རྗེས་མཐུང་དང་ཕྱི་དྲོ་གྲོང་དུ་རྒྱུ་བ་མཚན་ཉིད་ཅི་འདྲ་བ་ཡིན་པའི་ཕྱིར་དེར་ཐལ། སྔ་གྲོ་གྲོང་དུ་རྒྱུ་བ་ལ་རང་གི་ཚིག་གིས་དགེ་
འདུན་བཞིན་དུ་མ་གུས་པའི་ཚུལ་གྱི་ལྟུང་བྱེད་ལའང་སངས་རྒྱས་ཀྱིས་བསྒོ་བ་ལས། ཤད་སྦྱང་མེད་པར་འགལ་བར་བྱེད་པ་ནི་མཚན་ཉིད་ཅི་འདྲ་བ་དང། ཕྱི་དྲོ་གྲོང་དུ་བའི་ལྟུང་བྱེད་ལ་འདི་དག་ཡན་ལག་ཏུ་མི་དགོས་པའི་ཕྱིར་
དེ་བཞིན་དུ་མ་གུས་པའི་ཚུལ་གྱི་ལྟུང་བྱེད་ལའངྶ་སངས་རྒྱས་ཀྱིས་བསྒོ་བ་ལས་ཤས་སྦྱང་མེད་པར་འགལ་བར་བྱེད་པ་ནི་མཚོན་ཉིད་ཅི་འདྲ་བ་དང། དགེ་འདུན་གྱིས་བསྒོ་བ་ལས་ཤད་སྦྱང་མེད་པར་འགལ་བ་བྱེད་པ་ནི་མིང་
ཙམ་རྗེས་མཐུན་ཡིན་པས་བསླབ་བྱ་ཆེན་མོར་གཉིས་ཀར་བགྲང་བའི་ཕྱིར། ཁོ་ན་རེ། མཚོ་ཊཱིཀ་ལྟར་ན་མཚན་ཉིད་ཅི་འདྲ་བའི་ལྟུང་བ་ལ་སྦེད་པ་མ་བགྲང་བར་སྤངས་ཟ་བགྲང་བ་མ་གཏོགས་རིན་ཕྲེང་དང་མཐུན་པར་བཤད་པ་མི་

[066A]༄༅། །འཐད་པར་ཐལ། སྔོམ་ཚིག་ལས། གནས་བདུན་འདུལ་འཛིན་གསུངས་སོ་རིན་འཕྲེང་ལས། །བཅའ་དང་མ་གུས་བསལ་བས་ལྔ་བཅུ་ལྔ། །མཚོ་ཊཱིཀ་བདེན་སྨྲ་སྦེད་དང་གཞི་མེད་བསལ། །ཁྱིམས་སུ་ན་ཤིང་གཅོད་བསྣན་
པས་ང་དྲུག་བྱས། །ཞེས་གསུངས་པའི་ཕྱིར་ནམ་ཁྱབ་སྟེ། ལུང་འདི་ནི་ཡི་གེ་ནོར་བར་མངོན་པའི་ཕྱིར། དེར་ཐལ། མྪོཊཱིཀ་ལྟར་ན་སྦེད་པ་དང་མ་གུས་པའི་ལྟུང་བྱེད་མ་བགྲང་བར་ས་བོན་སྐྱེ་འཇིག་སོ་སོར་བགྲང་གནས་ལྔ་བཅུ་
རྩ་དྲུག་ཏུ་བཤད་པའི་ཕྱིར། མྪོཊཱྐ་དེ་ལས་སྦེད་དང་མ་གུས་བསལ། །ཤིང་གཅོད་ལུགས་སུ་བགྲང་བས་ང་དྲུག་བྱས། །ཞེས་པ་ལྟ་བུར་འདོན་དགོས་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་པར་ཐལ། མྪོཊཱིཀ་
ལྟར་ན་གཞི་མེད་ཀྱི་ལྟུང་མེད་མ་བགྲང་བར་ཁྱིམ་སུན་འབྱིན་པའི་ལྷག་མ་བགྲང་པའི་ཕྱིར། དེར་ཐལ། མྪོཊཱྐ་ལས། རྐུ་དང་སྨྱན་དང་སྐུར་འདེབས་གསུམ། ཞེས་པ་ཡོངས་གྲངས་ཀྱི་སྐུར་འདེབས་གསུམ་ལ་མི་བྱེད་པར་གཞི་
མེད་བག་ཏམ་ཁྱིམ་སུན་འབྱིན་པའི་ལྷག་མ་གསུམ་ལ་བྱེད་པའི་ཕྱིར། དེར་ཐལ། ཁྱིམ་སུན་འབྱིན་པའི་ལྷག་མ་འབྱུང་བ་ལ་བསྐྲད་པ་ནན་ཏུར་བྱེད་པའི་དགེ་འདུན་ལ་འགྲོ་བ་བཞིས་སྐུར་བ་འདེབས་དགོས་པས་སྐུར་འདེབས་ཀྱི་
མིང་གིས་བསྟན་པའི་ཕྱིར་ཟེར་ན། དེ་མི་འཐད་པར་ཐལ། བསྒོ་གྱུར་གྱི་ལྷག་མ་བཞི་མིང་ཙམ་རྗེས་མཐུན་དུ་བཤད་པའི་གཞུང་དུ་མ་དང་འགལ་ཞིང། མཚན་ཉིད་ཅི་འདྲ་བའི་ལྟུང་བྱེད་སུམ་ཅུ་རྩ་ལྔ་དང་མིང་ཙམ་རྗེས་མཐུན་
གྱི་ལྟུང་བྱེད་སུམ་ཅུ་རྩ་བདུན་དུ་མྪོཊཱིཀ་རང་ཉིད་ལས་བཤད་པ་དང་འགལ་བའི་ཕྱིར། ཡང་ཁ་ཅིག་ན་རེ། དོ་གསུམ་ལྷག་ལེན་པའི་ལྟུང་བྱེད་ལ་མཚན་ཉིད་ཅི་འདྲ་བ་དང་མིང་ཙམ་རྗེས་སུ་མཐུན་པ་གཉིས་མེད་པར་ཐལ་

[066B] འདོད་མི་ནུས་ཏེ། དེ་ལ་གཉིས་ཡོད་པའི་ཕྱིར། དེར་ཐལ། ཡུལ་མག་དཧའི་བྲེའུ་ཆུང་ཕྱེད་དང་བཅུ་བཞི་ལས་ལྷག་པའི་བསོད་སྙམས་ལེན་པའི་ལྟུང་བྱེད་དེ་མཚན་ཉིད་ཅི་འདྲ་
བ་དང། དེ་མན་ཆད་བྲེའུ་ཆུང་དྲུག་ལས་ལྷག་པའི་བསོད་སྙོམས་ལེན་པའི་ལྟུང་བྱེད་དེ་མིང་ཙམ་རྗེས་མཐུན་ཡིན་པའི་ཕྱིར་རྟགས་གྲུབ་སྟེ། དང་པོ་ཕ་མ་གཉིས་ཀ་ལ་ལྟུང་བྱེད་དུ་འགྱུར་ཞིང། ཕྱི་མ་ཕ་ལ་ལྟུང་མེད་དང་མ་ལ་
ལྟུང་བྱེད་ཡིན་པའི་ཕྱིར། ཕའི་རྣམ་འབྱེད་ལས། དགེ་སློང་གིས་ཅི་ཙམ་དུ་བྲེའུ་ཆུང་ཕྱེད་དང་ལྔ་ལས་ལྷག་པའི་བསོད་སྙམས་ལེན་ན་ཐམས་ཅད་དུ་ལྟུང་བྱེད་དོ། །ཞེས་དང། མའི་རྣམ་འབྱེད་ལས། དགེ་སློང་མས་ཇི་ཙམ་
ཅུང་ཟད་བྲེའུ་ཆུང་དོ་ལས་ལྷག་པར་ལེན་ནན་ཐམས་ཅད་དུ་ལྟུང་བྱེད་དུ་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། དེ་གཉིས་ཀ་འབྲས་འཕེལ་ཆེ་བ་སྐམ་པའི་དབང་དུ་བྱས་པས་བརྩོས་ན་གསུམ་འགྱུར་ཡིན་པའི་ཕྱིར། དེར་
ཐལ༑ དེའི་རྒྱུ་མཚན་གྱིས་སྡེག་སློང་གིས་དུས་གཅིག་ཏུ་སྦྱིན་བདག་གཅིག་ལས་བསོད་སྙམས་མ་ག་དཧའི་འབྲེའུ་ཆུང་ཕྱེད་དང་བཅུ་བཞི་བླངས་ཆོག་ཅིང། དགེ་སློང་མས་བྲེའུ་ཆུང་དྲུག་བླངས་ཆོག་པའི་ཕྱིར། འདི་ལ་ཁ་ཅིག་ན་རེ་
ཡིག་ཆར། མག་དཧའི་བྲེའུ་ཆུང་ཕྱེད་དང་ལྔ་ཤོང་བ་ཕའི་ལྟུང་བཟེད་ཆུང་ཚད་དུ་བཤད་པ་དང། དུས་གཅིག་ཏུ་འབྲས་བྲེའུ་ཆུང་ཕྱེད་དང་དོ་གསུམ་འགྱུར་ཤོང་བའི་འབྲིང་གསུམ་བླང་རུང་བར་བཤད་པ་གཉིས་ལ་ནང་འགལ་
ཡོད་པར་ཐལ། འབྲས་བྲེའུ་ཆུང་ཕྱེད་དང་དོ་གསུམ་འགྱུར་དང་འབྲས་བྲེའུ་ཆུང་ཕྱེད་དང་ལྔ་ཚད་མཉམ་པའི་ཕྱིར། དེས་ན་འབྲིང་གསུམ་བླང་རུང་བར་བཤད་པ་མི་འཐད་ཟེར། དེ་ལ་གཅིག་གིས་དེ་གཉིས་མི་འགལ་ཚུལ་

[067A]༄༅། །མི་ཤེས་པར་ཐེ་ཚོམ་གྱི་གཞིར་བྱེད། འགའ་ཞིག་གིས་ཡིག་ཆར་ལྟུང་བ་བཟེད་ཀྱི་ཚིད་གྶུགྣྶ་པ་ནི་མཚོ་ཊཱིཀ་རིན་འཕྲེང་སོགས་དང་མི་མཐུན་ཟེར། གཞན་ཕལ་ཆེར་གྱིས་རྟོག་དཔྱོད་མ་ཞུགས་པར་
སྣང་ངོ། །དེ་དག་མི་འཐར་པར་ཐལ། བཤད་ཚུལ་དེ་གཉིས་མི་འགལ་བའི་ཕྱིར། དེར་ཐལ། མ་ག་དཧའི་བྲེའུ་ཆུང་ཕྱེད་དང་ལྔ་ཤོང་བ་ཕའི་ལྷུང་བཟེད་ཆུང་ཚད་དུ་བཤད་པ་ནི་ཁ་ད་ཆད་དུ་བཀང་བའི་དབང་དུ་བྱས་ཤིང་
འབྲས་བྲེའུ་ཆུང་ཕྱེད་དང་དོ་གསུམ་འགྱུར་ཤོང་བའི་འབྲིང་གསུམ་བླང་རུང་བར་བཤད་པ་དེ་སྐམ་གཤེར་གྱི་ཚོད་མ་གཉིས་དང་མཐེ་བོའི་ལྟོ་གང་གི་ཆ་མ་གཏོགས་པའི་འབྲས་ཆན་བླུགས་སའི་ཚད་ཡིན་པའི་ཕྱིར་
དང་པོ་གྲུབ་སྟེ། འབྲས་ཆན་བླུགས་སར་མག་དཧའི་བྲེའུ་ཆུང་གང་གསུམ་དང་སྐམ་གཤེགས་གྱི་ཚོད་མ་གཉིས་ཀའི་ཆལ་བྲེའུ་ཆུང་གང་གཅིག་དང། མཐེ་བོའི་ལྟོ་གང་སྟོང་པར་བཞག་པའི་སར་བྲེའུ་ཆུང་ཕྱེད་དེ་མ་
ག་དཧའི་བྲེའུ་ཆུང་ཕྱེད་དང་ལྔ་ཤོང་བ་དེ་ཕའི་ལྟུང་བ་ཟེད་ཆུང་དུའི་ཚད་ཡིན་པར་མཚོ་ཊཱིཀ་དང་རིན་ཆེན་འཕྲེང་བ་དང་ཡིག་ཆ་སོགས་མཐུན་པར་བཤད་པའི་ཕྱིར། དེར་ཐལ། དེའི་ཚད་ནི་དྲུག་ཕུལ་གྱིས་བརྩིས་ན་དགུ་
དང༑ བདུན་ཕུལ་གྱིས་བརྩིས་ན་ཕྱེད་དང་བཅུ་གཅིག་དང། དེ་བཞིན་དུ་ཡ་འཁྱེར་ཕྱེད་དང་སོགས་གཉིས་དང། ཡུལ་མ་ག་དཧའི་སྲང་བདུན་ཅུ་རྩ་གཉིས་དང། བོད་གྱི་སྲང་བརྒྱད་དང་བཞི་བཅུ་རྩ་བཞི་ཤོང་བར་ཡིག་ཆར་
བཤད་པ་ནི་མདོ་རྩ་འགྲེལ་རྒྱ་ཆེར་འགྲེལ་བ་བམ་པོ་ལྔ་བཅུ་པ་སོགས་རྒྱ་བོད་ཀྱི་དགོངས་འགྲེལ་ཚད་ལྡན་ཀུན་གྱི་དགོངས་པ་ཡིན་པའི་ཕྱིར། ཤེས་བྱེད་པ་སྤྲོས། རྩ་བའི་རྟགས་གཉིས་པ་གྲུབ་སྟེ། ཁྱད་ཆད་དུ་བཀང་

[067B]ལྔན་ཙམ་ཤོང་བའི་ལྟུང་བཟེད་འབྲིང་པོ་མེད་ཀྱང། འབྲས་བྲེའུ་ཆུང་ཕྱེད་དང་ལྔན་ཤོང་བའི་འབྲིང་གསུམ་ལེན་རུང་བར་བམ་ལྔ་དང་ཡིག་ཆར་བཤད་བ་ནི་འབྲས་ཆན་བླུགས་པར་
བྲེའུ་ཆུང་ཕྱེད་དང་ལྔ་ཤོང་བའི་ལྟུང་བཟེད་འབྲིང་པོའི་དབང་དུ་བྱས་པའི་ཕྱིར། དེར་ཐལ། བཅས་ལྡན་གྱི་དགེ་སློང་གྱིས་སྦྱིན་བདག་གཅིག་ལས་དུས་གཅིག་ཏུ་འབྲས་ཆན་བྲེའུ་ཕྱེད་དང་ལྔ་དང་ཚོད་མ་བྲེའུ་ཕྱེད་དང་དོ་དང་ཁའི་ཆའི་མཐའ་
ནས་མཐེབ་སོར་གཅིག་སྟོང་བར་བཞག་པའི་ལྟུང་བཟེད་འབྲིང་པོ་གསུམ་གྱི་བསོད་སྙམས་བླང་དུ་རུང་བ་ཡིན་པའི་ཕྱིར། དེར་ཐལ་དེ་འདྲའི་བསོད་སྙམས་ལེན་པ་ལ་འབྲས་ཆན་ཚོད་མ་དང་བཅས་པ་འབྲེའུ་ཆུང་གང་བཅོ་བརྒྱད་དུ་
འགྱུར་མོད་ཀྱང། ཚོད་མ་མ་གཏོགས་པའི་འབྲས་ཆན་བྲེའུ་ཕྱེད་དང་བཅུ་བཞི་ལས་ལྷག་མ་མེད་པས་ལྟུང་མེད་ཡིན་པའི་ཕྱིར། བམ་པོ་ལྔ་བཅུ་པ་ལས། ལྷུང་བཟེད་འབྲིང་པོ་གསུམ་གྱི་ཚད་ཀྱི་འབྲས་ཆན་བྲེ་ཕྱེད་དང་ལྔ་ལ་ནི་
འབྲས་ཐུག་པོ་ཆེ་བཀྲུས་པ་སྐམ་པོ་མ་ག་དཧའི་བྲེའུ་ཆུང་ཕྱེད་དང་ལྔ་ཡོད་དེ། དེ་མན་ཆད་ཅི་འདོད་བ་བླང་བར་བྱའོ། །དེ་ལས་ལྷག་པར་ལེན་ན་ལྟུང་བྱེད་དུ་འགྱུར་ཏེ། ཞེས་དང། ལྟུང་བ་རྣམས་པར་བཞག་པ་ལ་ནི་ལྟུང་བཟེད་འབྲིང་པོའི་
ཚད་དང་སྦྱར་ཏེ། ཞེས་དང། དེ་ལྟར་ན་ལྷུང་བཟེད་འབྲིང་པོ་གསུམ་ལ་འབྲས་སྐམ་པོ་བྲེ་ཕྱེད་དང་དོ་འབྲས་ཆན་ནི་བྲེ་ཕྱེད་དང་ལྔ་ཡོད་དོ། །འབྲས་ཆན་བྲེ་ཕྱེད་དང་ལྔ་དེའི་རྐྱེན་གྱི་བྱང་དང་ཚོད་མ་དང་བཅས་པ་མན་ཆད་བླང་བར་བྱའོ། །
ཞེས་གསུངས་པའི་ཕྱིར། འབྲས་སྐམ་བྲེ་ཕྱེད་དང་ལྔ་དང་འབྲས་སྐམ་བྲེ་ཕྱེད་དང་བོད་ཡོད་པར་བཤད་པ་གཉིས་མར་རིམ་བཞིན་འབྲིང་པོ་གསུམ་ཀ་དང་འབྲིང་པོ་གཅིག་གི་ཚད་ཡིན་པས་མི་འགལ་ར་ཤེས་པར་བྱའོ། ། ཁ་ཅིག་ན་རེ། རིམ་པ་

[068A]༄༅། །ལྷག་པར་བརྩེགས་པའི་ལྟུང་བྱེད་ཡིན་ནམ་མཚན་ཉིད་ཅི་འདྲ་བས་ཁྱབ་ཟེར་ན། དེ་མི་འཐད་པར་ཐལ། དེ་ལ་དེ་ཡིན་མིན་གཉིས་ཡོད་པའི་ཕྱིར། དེར་ཐལ། དགེ་འདུན་གྱི་ཆེད་དུ་བྱས་པའི་དེ་མིང་ཙམ་
རྗེས་མཐུན་ནག། དཀོན་མཆོག་གཞན་གཉིས་ཀྱི་ཆེད་དུབ་ཡས་པའི་དེ་མཚན་ཉིད་ཅི་འདྲ་བ་ཡིན་པའི་ཕྱིར། ལྟུང་བྱེད་འདི་ལ་ཉི་མ་དང་པོ་ལ་རིམ་པ་གསུམ་ལས་ལྷག་པར་བརྩིགས་པའི་དངོས་གཞི་དང། ཉི་མ་གཞན་
ལ་ཡང་འཇིམ་པ་མེད་པ་ལས་འགྱུར་བའི་དངོས་གཞི་དང། ཆུ་ཁུང་མ་གཏོད་པ་ལས་གྱུར་བའི་དེ་དང། ས་བརྐོས་ཏེ་རྨང་མ་བཙུགས་པ་ལས་འགྱུར་བའི་དེ་དང། སྒོ་ཆ་གོང་མ་མི་བཅུག་པ་ལས་གྱུར་པའི་དངོས་གཞིའི་ལྟུང་
བ་ལྔར་མཚོ་ཊཱིཀ་རིན་འཕྲེང་བསླབ་བྱ་ཆེན་མོ་སོགས་ལས་བཤད་ལས། དེའི་དང་པོ་ལ་འཇིམ་པ་ཡོད་པ་དང་ཆུ་ཁུང་གཏོད་པ་སོགས་བཞི་ཀ་ཡོད་ཀྱང་དངོས་གཞི་བསྐྱེད་པར་གསུངས་ཤིང། ཡིག་ཆར་དང་པོ་ལ་ཡང་ཆུ་
ཁུང་སོགས་གང་རུང་མེད་པ་ཡན་ལག་ཏུ་དགོས་པར་གསུངས་པས་དཔྱད་དགོས་སོ། །དེ་ལ་ཁོ་ན་རེ། སངས་རྒྱས་ཆོས་དཀོན་མཆོག་ཁོ་ནའི་ཆེད་དུ་ཁང་ཆེན་བརྩིགས་པ་ལ་ཁང་ཆེན་གྱི་ལྷག་མའི་དངོས་གཞི་རྫོགས་
པ་ཡོད་པར་ཐལ། དེ་གཉིས་ཁོ་ནའི་ཆད་དུ་བྱས་པ་ལས་རིམ་ལྷག་གི་ལྟུང་བྱེད་བསྐྱེད་པའི་ཡོད་པའི་ཕྱིར་ན་མ་ཁྱབ། འདོད་མི་ནུས་ཏེ། སངས་རྒྱས་ཁོ་ནའི་ཆེད་དུ་བྱས་པའི་ལྷ་ཁང་དེ་ཆེན་ཡིན་ཀྱང་ཁང་ཆེན་ལྷག་མའི་གཞི་
མ་ཡིན་པའི་ཕྱིར། དེར་ཐལ། ཁང་ཆེན་གྱི་ལྷག་མ་བསྐྱེད་པ་ལམ་མངོན་གྱུར་གྱི་བདག་པོ་བཞིར་ལོངས་ཀྱི་དོན་དུ་བརྩིགས་པ་ཡན་ལག་ཏུ་དགོས་པའི་ཕྱིར། དེ་བཞིན་དུ་དཀོན་མཆོག་མ་ཡིན་པའི་གང་ཟག་གཉིས་སམ་གསུམ་

[068B]བའི་ཁང་པ་ཡིན་ཀྱང་དེ་ལ་ཁང་པའི་ལྷག་མའི་གཞི་མ་ཡིན་པས་ཁྱབ་པའི་ཕྱིར། རྩ་བར། གཅིག་གི་དོན་དུའོ། །ཞེས་དང་ཚོགས་ཀྱི་དོན་དུའོ། །ཞེས་གསུངས་
པའི་ཕྱིར། ཁྱབ་སྟེ། ཡིག་ཆར། ལུང་དེ་གཉིས་ཀྱིས་ཁང་པ་ལ་བརྟེན་པའི་ལྷག་མའི་ལྟུང་བ་བསྐྱེད་པའི་གཞིའི་ཁང་པ་ལ་དཀོན་མཆོག་མ་ཡིན་པའི་གཅིག་གི་དོན་དུ་དང། ཁང་ཆེན་ལ་བརྟེན་པའི་ལྷག་མ་བསྐྱེད་པའི་
གཞིའི་ཁང་ཆེན་ལ་ཚོགས་ཀྱི་དོན་དུ་བརྩིགས་པ་དགོས་པར་བསྟན་པར་བསྟན་པ་ཡིན་པའི་ཕྱིར་ཞེས་གསུངས་པའི་ཕྱིར། མཚོ་ཊཱྐ་ལས་ཀྱང་དེ་ལྟར་ཤད་པའི་ཕྱིར། བཅོམ་ལྡན་འདས་གཅིག་བུའི་དོན་དུ་བརྩིགས་པའི་གནས་ཁང་
དེ་ཁང་ཆེན་ཡིན་པར་ཡིག་ཆར་གསུངས་པ་ལ་འཁྲུལ་ནས་དེས་ཁང་ཆེན་གྱི་ལྷག་མ་བསྐྱེད་ཟེར་མཁན་དང། དཀོན་མཆོག་མ་ཡིན་པའི་གང་ཟག་གསུམ་གྱི་ཆེད་དུ་བརྩེགས་པའི་གནས་ཁང་དེ་དེ་གཉིས་སུ་ཕྱེ་བའི་ཁང་པར་
གསུངས་པ་ལ་འཁྲུལ་ནས་དེས་ཁང་ལྷག་བསྐྱེད་པར་འདོད་མཁན་ཡང་དུ་མ་སྣང་ངོ། །ཁྱིམ་པ་བཞིར་ལོངས་ཀྱི་ཆེད་དུ་བརྩིགས་པ་ཁང་ཆེན་མ་ཡིན་པར་མཚོ་ཊཱིཀ་ལས་གསུངས་ཀྱང་ཡིག་ཆར་དེ་ཁང་ཆེན་ཡིན་པར་གསུངས་
པ་ནི་ཉིད་ཀྱི་རྣམ་བཤད་དང་ཌཱི་ཀ་བམ་ལྔ་སོགས་ཀྱི་དགོངས་པ་ཡིན་ཞིང། ཁང་ཆེན་གྱི་ལྷག་མ་དེ་ཐ་སྙད་སྤྱིས་བསྐྱེད་པའི་ལྟུང་བ་ཡིན་པར་གསུངས་པས་ཀྱང་འགྲུབ་བོ། །ཁ་ཅིག་ན་རེ་སྤངས་ཟ་མཚན་ཉིད་ཅི་འདྲ་བ་ཡིན་པར་
ཐལ༑ མཚོ་ཊཱིཀ་དང་བསླབ་བྱ་ཆེན་མོར་དེ་ལྟར་བཤད་པའི་ཕྱིར་ཟེར་ན་མ་ཁྱབ་སྟེ། རིན་འཕྲེང་ལས་ཆོ་ག་འཇིག་པའི་ལྟུང་བར་གསུངས་པའི་ཕྱིར། དེར་ཐལ། ཆོ་ག་འཇིག་པའི་ལྟུང་བ་ལྔ་ཡོད་པར་བཤད་པའི་ཕྱིར། འབྲལ་

[069A]༄༅། །དང་སྤངས་པ་ཟབ་དང། །གསོག་འཇོག་བྱེད་དང་ཟ་བ་བཞི། །ཞེས་གསུངས་པའི་ཕྱིར། དེ་དག་ཆོག་འཇོག་པའི་ལྟུང་བར་འཇོག་ཚུལ་ཡོད་དེ། །མཚན་འགྱུར་པའི་ཚེ་ཆོས་གོས་ཀྱི་བྱིན་རླབས་ཞིག་པ་དང་
མཚན་སྔ་མའི་རྟེན་ལ་ཟས་སྤངས་བས་མཚན་ཕྱི་མའི་རྟེན་ལ་ཟས་སྤངས་པའི་གོ་མི་ཆོད་པ་དང། མཚན་འགྱུར་བའི་ཚེ་སྨན་གྱི་བྱིན་ལེན་ཞིག་པ་དང། མཚན་མི་མཐུན་པའི་གསོག་འཇོག་གིས་གསོག་འཇོག་ཟ་བའི་ལྟུང་བྱེད་
མི་བསྐྱེད་པའི་ཕྱིར། མཚན་འགྱུར་ཚེ་ཆོས་གོས་ཀྱི་བྱིན་རླབས་ཞིག་པ་ཡིན་ཏེ། དེའི་ཚེ་སྨན་གྱི་བྱིན་རླབས་ཞིག་པ་གང་ཞིག་།རིགས་པ་མཚུངས་པའི་ཕྱིར། དང་པོ་གྲུབ་སྟེ། དེའི་ཚེ་ཕྱིན་ལེན་ཞིག་པའི་ཕྱིར། ལུང་གི་བར་སྔོམ་
ལས༑ འཕྲོག་དང་འདྲིལ་དང་རེག་པ་དང། །བངོས་དང་དགེ་སློང་མིན་འགྱུར་དང། །དངོས་པོ་འགྱུར་དང་སྐྱེ་བ་འགྱུར། །དོར་བས་ཀྱང་ནི་བྱིན་ལེན་ཉམས། །ཞེས་བྱིན་ལེན་འཇིག་རྒྱུ་བརྒྱད་བཤད་པའི་ཕྱིར། ཁྱབ་སྟེ། སྐྱེ་བ་
འགྱུར་ཞེས་པ་མཚན་འགྱུར་བ་ལ་བྱེད་པའི་ཕྱིར། འོན་ཀྱང་མཚོ་ཊཱིཀ་གི་མཆང་བུར་གཞན་དུ་བཤད་དོ། །མཚན་སྔ་མའི་རྟེན་ལ་སྦྱོར་བ་བྱས་ནས་མཚན་ཕྱི་མའི་རྟེན་ལ་གསོལ་འཇོག་ཟ་བའི་ལྟུང་བ་མི་བསྐྱེད་དེ། རྩ་བར། སྐྱེས་བ་
དང་བུད་མེད་དག་ནི་ཕན་ཚུན་ཁྱིམ་པ་དང་འདྲའོ། །ཞེས་གསུངས་པའི་ཕྱིར། སྤངས་ཟ་ལ་བཤད་ཚུལ་མི་མཐུན་པ་འབྱུང་བ་ནི་ལུང་དུ་སྤངས་ཟ་ལ་དགེ་སློང་ལས་དགེ་སློང་མར་འགྱུར་ན་ཉེས་བྱས་སུ་གསུངས་པ་དང། དགེ་སློང་
མ་ལས་དགེ་སློང་དུ་འགྱུར་ན་ལྟུང་བྱེད་དུ་གསུངས་པའི་དབང་གིས་ཡིན་ནོ། །ཁ་ཅིག་ན་རེ། མཚན་འགྱུར་ཚེ་སོ་ན་གནས་པའི་ལྟུང་བ་ཡིན་ནམ་མཚན་ཉིད་ཅི་འདྲ་བའི་ལྟུང་བ་ཡིན་པས་ཁྱབ་སྟེ། ཁ་ཅིག། །ཐུན་མོང་མ་ཡིན་པའི་

[069B] འོ་ན། དགེ་སློང་ལས་དགེ་སློང་མར་གྱུར་མ་ཐག་གི་རྒྱུད་ཀྱི་ལྟུང་བཟེད་ཞུག་བཅུར་འཆང་བའི་སྤང་ལྟུང་ཆོས་ཅན། ཐུན་མོང་མིན་པའི་ལྟུང་བ་མ་ཡིན་པར་ཐལ། མཚན་འགྱུར་
བ་ན་སོ་ན་གནས་པའི་ཕྱིར། དེར་ཐལ། དེ་ཡོད་པའི་ཕྱིར། རིན་ཆེན་འཕྲེང་བ་ལས། དགེ་སློང་གི་ལྟུང་བཟེད་འཆང་སྤངས་སོ་ན་གནས་པ་ལྟ་བུའི་དམིགས་གསལ་ཡང་ཡོད་དོ། །ཞེས་གསུངས་པའི་ཕྱིར། གཞན་ཡང། དག་
སློང་ཕའི་རྒྱུད་ཀྱི་འབྱིན་པའི་ལྟུང་བྱེད་དང་བསོད་པ་སློང་བའི་སོར་བཤགས་གཉིས་ཆོས་ཅན། དེར་ཐལ། དེའི་ཕྱིར། དེར་ཐལ་དེ་ཡོད་པའི་ཕྱིར། རྩ་བར། ན་སྨད་པ་ནི་རང་ཉིད་དོ། །ཞེས་གསུངས་པའི་ཕྱིར། ཡང་ཁ་ཅིག་
ན་རེ། ཐུན་མོང་གི་ལྟུང་བ་ལ་བཅས་པ་ཐུན་མོང་དུ་མཛད་པས་ཁྱབ་པར་བཤད་པ་མི་འཐད་པར་ཐལ། མའི་རྣམ་འབྱེད་དུ་གླེང་གཞིའི་མི་འདྲ་བར་བཤད་པ་དུ་མ་ཡོད་པའི་ཕྱིར་ཟེར་ན་མ་ཁྱབ་སྟེ། དེ་ནི་རྗེས་བཅས་ཀྱི་གླེང་
གཞི་ལ་དགོངས་པའི་ཕྱིར། དེར་ཐལ། ཕ་ལ་བཀག་པ་ཡིན་གྱི་མ་ལ་མ་བཀག་སྙམ་པའི་ལོག་རྟོག་ལྡོག་པའི་ཆེད་དུ་རྗེས་བཅས་མཛད་པ་དུ་མ་ཡོད་པའི་ཕྱིར། ཁ་ཅིག་ན་རེ། མཚན་འགྱུར་ཚེ་སྨན་གྱི་རྗེས་ཞུགས་ཉམས་པར་
ཐལ༑ མཚན་སྔ་མའི་རྟེན་ལ་སྦྱོར་བ་བྱས་པས་མཚན་ཕྱི་མའི་རྟེན་ལ་གསོག་འཇོག་མི་བསྐྱེད་པའི་རྒྱུ་མཚན་ཡོད་པའི་ཕྱིར། འདོད་ན། མཚན་འགྱུར་ཚེ་ཞག་བཅུའི་གོས་ཀྱི་རྗེས་ཞུགས་ཀྱང་ཉམས་པར་ཐལ། འདོད་པའི་
ཕྱིར་ན་མ་ཁྱབ་སྟེ། སྨན་ཤན་རྡག་བྱེད་དང་རྡེག་བྱ་གཉིས་ཀ་བྱིན་རླབས་ཅན་ཡིན་པས་མཚན་འགྱུར་ཚེ་བྱིན་རླབས་ཞིག་པའི་དབང་གིས་རྗེས་ཞུགས་ཉམས་དགོས་ཀྱང། ཞག་བཅུ་དང་ཟླ་འཇོག་གི་གོས་ཤན་རྡེག་བྱེ་
[070A]༄༅། །ལ་བྱིན་རླབས་མེད་པས་དེ་ལྟར་མ་ཡིན་པའི་ཕྱིར། དང་པོ་གྲུབ་སྟེ། བྱིན་རླབས་མེད་པའི་སྨན་ལས་ཤན་རྡེག་པ་མེད་པའི་ཕྱིར། དེར་ཐལ། སྨན་ཤན་རྡེག་བྱེད་གཉིས་པོ་གང་རུང་ཡིན་ན་
བྱིན་རླབས་ཅན་ཡིན་པས་ཁྱབ་པའི་ཕྱིར། དེར་ཐལ། དེ་གཉིས་གང་རུང་ལ་ཞག་བདུན་པར་བྱིན་གྱིས་རླབས་པའི་སྨན་ཡིན་པས་ཁྱབ་པའི་ཕྱིར། དེར་ཐལ། སྨན་བཞི་ཀ་ལ་བརྟེན་པའི་གསོག་འཇོག་གི་སྦང་ལྟུང་ཡོད་
ཀྱང། གཞན་གསུམ་ནི་རང་སྟོབས་ཀྱིས་བསྐྱེད་གོས་ཤིང། ཤན་སྟོབས་ཀྱིས་བསྐྱེད་པའི་གསོག་འཇོག་གི་སྦང་ལྟུང་ཡིན་ན་ཞག་བདུན་པའི་སྨན་ལ་རྟེན་པའི་གསོག་འཇོག་ཡིན་པས་ཁྱབ་པའི་ཕྱིར། གོང་གི་རྟགས་
གཉིས་པ་གྲུབ་སྟེ། ཞག་བཅུ་དང་ཟླ་འཇོག་གི་གོས་ཤན་རྡེག་བྱེད་ལ་བྱིན་རླབས་མེད་ལ། རྡེག་བྱ་ཡང་བྱིན་རླབས་ཡོད་མེད་གཉིས་ཀ་ལ་ཤན་རྡེག་ཡོད་པས་བྱིན་རླབས་ཞིག་ཚེ་ཤན་རྡེ་གཉམ་མི་དགོས་པའི་ཕྱིར་
དེར་ཐལ། ཞག་བཅུ་འཆང་སྤང་དང་ཟླ་འཇོག་འཆང་སྦང་གཉིས་མཚན་ཉིད་ཅི་འདྲ་བའི་ལྟུང་བར་བཤད་པའི་རྒྱུ་མཚན་ཡོད་པའི་ཕྱིར། བྱས་པ་ལ་ཁོ་ན་རེ། སྨན་ཤན་རྡེག་བྱེད་གང་རུང་ལ་ཞག་བདུན་པར་བྱིན་
གྱིས་རླབས་པའི་སྨན་ཡིན་པས་ཁྱབ་པར་བཤད་པ་མ་འཐད་པར་ཐལ། སྨན་ཤན་རྡེག་བྱེད་ལ་བྱིན་རླབས་ཅན་གྱི་སྨན་གྱི་ཕྱི་མ་གསུམ་ཡོད་ཅིང། རྡེག་བྱ་ལ་བྱིན་རླབས་ཅན་ཡིན་མིག་གཉིས་དང་དེ་རེ་རེ་ལ་སྨན་ཕྱི་མ་
གསུམ་གསུམ་ཡོད་པའི་ཕྱིར། དེར་ཐལ། དེ་ལྟར་ཡོད་པར་གྱི་ཆར་བཤད་པའི་ཕྱིར་ཟེར་ན། འདི་ནི་ལུང་རིགས་གཏེར་མཛོད་པ་སོགས་མཁས་པ་སྔ་མ་ཁ་ཅིག་གི་བཤད་རྒྱུ་ན་བསྐྱངས་པ་ཙམ་ཡིན་གྱི་རང་ལུགས་

[070B] བྱིན་རླབས་མེད་པའི་སྨན་བཞིག་སྔ་དྲོ་བྱིན་ལེན་བྱས་པ་གུན་ཚིག་འདས་པ་དང། ཕྱི་དྲོ་བྱིན་ལེན་བྱས་པ་སྲོད་ཐུན་འདས་པ་དང་དུས་མཉམ་དུག་སོག་འཇོག་བསྐྱེད་པར་བཤད་པའི་ཕྱིར། བསླབ་བ་བྱག་ན་རྩེད་
ལྡེང་མ་ལས། མཐར་ཐུག་བྱིན་རླབས་མེད་པའི་སྨན་བཞི་པོ་སྔ་དྲོ་བྱིན་ལེན་བྱས་པ་གུང་ཚིག་འདས་པ་དང། ཕྱི་དྲོ་བྱིན་ལེན་བྱས་པ་ཐུན་ཚོད་འདས་པ་དང། བྱིན་རླབས་ཅན་རང་རང་གི་བྱིན་རླབས་ཀྱི་དུས་ལས་འདས་
པའོ༑ ༑ཞེས་དང། ཡིག་ཆར། སྔ་དྲོ་བྱིན་ལེན་བྱས་པ་གུང་ཡོལ་དང། ཕྱི་དྲོ་བྱིན་ལེན་བྱས་པ་སྲོད་དུ་ཐུན་གྱི་མཐའ་དང་ཞག་བདུན་པར་བྱིན་གྱིས་རླབས་པ་བརྒྱད་པའི་སྐ་རེངས་ཤར་བ་དང། ནད་འཚོའི་བཅད་དུ་བརླབས་
ན་ནད་གསོས་པའི་ཞག་གི་མཐའ་འདས་པ་ཡིན་ལ། ཞེས་གསུངས་པའི་ཕྱིར། དེ་བཞིན་དུ་འཚོ་ཊཱིཀ་རིན་ཆེན་འཕྲེང་བ་དང་བསླབ་བྱ་ཆེན་མོ་སོགས་ལས་ཀྱང་དེ་ལྟར་བཤད་པའི་ཕྱིར། གཞན་ཡང་སྨན་ཤན་ཡིན་ན་ཞག་
བདུན་པར་བྱིན་གྱིས་རླབས་པའི་སྨན་ལ་རྡེག་པའི་ཤན་ཡིན་པས་ཁྱབ་པར་ཐལ། དུས་རུང་དང། ཐུན་འཚོད་དུ་རུང་བ་དང། ཇི་སྲིད་འཚོ་བཅང་གི་སྨན་ཤན་མེད་པའི་ཕྱིར། དང་པོ་གྲུབ་སྟེ་དུས་རུང་གི་སྨན་ཤན་རྡེག་བྱེད་མེད་པའི་
ཕྱིར༑ དེར་ཐལ། དེ་ལ་བྱིན་རླབས་ཅན་མེད་པ་གང་ཞིག། །སྨན་ཤན་རྡེག་བྱེད་ལ་བྱིན་རླབས་ཅན་ཡིན་དགོས་པའི་ཕྱིར། ཁྱབས་སྟེ། སྤྱིར་རྫས་ཤན་རྡེག་བྱེད་ལ་བཅས་པ་རིགས་མཐུན་པ་དགོས་ཤིང། ཁྱད་པར་དུ་སྨན་
ཤན་རྡེག་བྱ་རྡེག་བྱེད་ལ་རྫས་རིགས་མཐུན་པ་ཞིག་དགོས་པའི་ཕྱིར། རྩ་བར། དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། །ཞག་བདུན་པ་ལ་ནི་རིགས་མཐུན་པ་ལའོ། །ཞེས་གསུངས་པའི་ཕྱིར། གོང་གི་

[071A]༄༅། །རྟགས་གཉིས་པ་གྲུབ་སྟེ། སྔ་དྲོ་ཐུན་ཚོད་དུ་རུང་བའི་སྨན་བྱིན་གྱིས་རླབས་ནས་ཕྱི་དྲོ་དེ་དང་རྫས་རིགས་མཐུན་པའི་སྨན་བྱིན་ལེན་བྱས་ནས་བཞག་པ་ལྟ་བུ་ལ་མཚན་ཐུན་དང་པོ་འདས་ཚེ་གཉིས་ཀ་རང་སྟོབས་
ཀྱིས་གསོག་འཇོག་གི་སྤང་ལྟུང་བསྐྱེད་པའི་ཕྱིར། དེར་ཐལ། དང་པོ་རང་སྟོབས་ཀྱི་གསོག་འཇོག་བསྐྱེད་པ་གང་ཞིག་གཉིས་པ་རང་སྟོབས་ཀྱིས་དེ་བསྐྱེད་པའི་ཕྱིར། དང་པོ་སླ། གཉིས་པ་གྲུབ་སྟེ་བྱིན་རླབས་མེད་བའི་
སྨན་བཞི་ཕྱི་དྲོ་བྱིན་ལེན་བྱས་པ་སྲོད་ཐུན་འདས་པ་དང་དུས་མཉམ་དུ་གསོག་འཇོག་བསྐྱེད་པའི་ཕྱིར། བསླབ་བྱ་ཆེན་མོ་ལས་བྱིན་རླབས་མེད་པའི་སྨན་པའི་སྨན་རྣམ་པ་བཞི་ཕྱི་དྲོ་བྱིན་ལེན་མ་བཤིག་པ་རྣམས་
ནི་མཚན་མོའི་ཐུན་ཚོད་འདས་པ་ནག་སོགས་འཇོག་ཏུ་འགྱུར་རོ། །ཐུན་ཚོད་ལས་འདས་པའི་དོན་ནི་མཚན་མོའི་ཐུན་ཚོང་དང་པོ་ལས་འདས་པ་ལ་ལུང་རྣམ་འབྱེད་དང་བམ་པོ་ལྔ་བ་ཅུ་པ་ལས་གསུངས་ལ་ཁ་ཅིག་ཉི་མ་ནུབ་
པའི་རྗེས་ཀྱི་འོད་དམར་པོ་འདས་པ་དང། ཁ་ཅིག་དེའི་རྗེས་སུ་འོད་སྐྱ་པོ་འདས་པ་ལ་བཞེད་དོ། །ཞེས་དང། འདུལ་ཊཱིཀ་རི་ཆེན་འཕྲེང་བ་ལས་ཀྱང། མཐར་ཐུག་རང་རང་གི་དུས་ཀྱི་མཐའ་ལས་འདས་པ་སྟེ། སྔ་དྲོ་བྱིན་
ལེན་བྱས་བྱིན་གྱིས་མ་རླབས་ན་གུང་ཚིགས་དང། ཕྱི་དྲོ་བྱིན་ལེན་བྱས་པ་དང་ཐུན་ཚོད་པ་སྲོང་ཐུན་དང། ཞེས་གསུངས་པའི་ཕྱིར་དང། གནམ་རྩེ་ང་ལྡེང་མ་དང་ཡིག་ཆ་སྔར་དྲངས་པ་དེའི་ཕྱིར། གོང་གི་རྟགས་གསུམ་པ་
གྲུབ་སྟེ། ཚེས་གཅིག་གི་སྔ་དྲིའི་དུས་སུ་ཨ་རུ་ར་གཉིས་རྙེད་པའི་གཅིག་ནད་འཚོ་བཅང་དུ་བྱིན་གྱིས་རླབས་དང། གཅིག་ཤོས་བྱིན་ལེན་བྱས་ཏེ་བཟའ་བའི་ཆེད་དུ་བཞག་པན་ཕན་ཚུན་ཤན་རྡེག་མེད་པར་སྔ་མ་བྱིན་རླབས་

[071B]སྦང་ལྟུང་བསྐྱེད། ཕྱི་མ་བྱིན་རླབས་མེད་པས་གུང་ཚིགས་འདས་ཚེ་སྦང་ལྟུང་བསྐྱེད་དགོས་ཤིང། ཡང་ཚེ་གཅིག་ལ་ཨ་རུ་ར་གཅིག་ནད་འཚོ་བཅང་དུ་བྱིན་གྱིས་རླབས་པ་
དང༑ ཚེས་གཉིས་ལ་ཨ་རུ་ར་གཅིག་ནད་འཚོ་བཅང་དུ་བྱིན་གྱིས་རླབས་པ་ལྟ་བུ་ལ་གཉིས་ཀ་ནད་གསོད་པའི་མཚན་མཐའ་འདས་ཚེ་རང་སྟོབས་ཀྱིས་སྦང་ལྟུང་བསྐྱེད་དགོས་པའི་ཕྱིར། དེར་ཐལ། དེ་དག་ལ་ཤན་སྟོབས་ཀྱིས་སྦང་
ལྟུང་བསྐྱེད་པར་འཇོག་ཚུལ་མེད་པའི་ཕྱིར། དེར་ཐལ། ཤན་སྟོབས་ཀྱིས་སྦང་ལྟུང་བསྐྱེད་པ་ལ་རྫས་དེ་ཉིད་རང་སྟོབས་ཀྱིས་སྤངས་ལྟུང་བསྐྱེད་པའི་དུས་སུ་མ་སླེབས་པ་ཞིག་དགོས་པའི་ཕྱིར། དེར་ཐལ། གཉིས་ཀ་དུས་མཉམ་དུ་རྣག་
སྟོབས་ཀྱིས་སྦང་ལྟུང་བསྐྱེད་དགོས་པ་འཛས་གཉིས་ལ་ཕན་ཚུན་ཤན་རྡེག་པར་བཅས་པ་མཛད་པ་ལ་དགོས་པ་མེད་པའི་ཕྱིར། བྱས་པ་ལ་ཁོ་ན་རེ། བཤད་ཚུལ་འདི་མི་འཐད་པར་ཐལ། ཐུན་ཚོད་དུ་རུང་བ་དང་འཚོ་བ་བཅད་དུ་
བྱིན་གྱིས་རླབས་པའི་སྨན་གྱིས་རྫས་རིགས་མཐུན་པའི་སྨན་གཞན་ལ་ཤན་རྒེག་པ་ལ་ཞག་བདུན་པར་བྱིན་གྱིས་རླབས་པའི་སྨན་དང་ཁྱད་པར་མེད་པའི་ཕྱིར། རང་གི་རྣམ་བཤད་ལས། དུས་སུ་རུང་བ་དང། ཐུན་ཚོད་དུ་རུང་བ་དང་
འཚོའི་བར་དུ་བཅང་བ་རྣམས་ལ་སྐྱོན་གྱིས་རུང་བ་མ་ཡིན་པ་ཉིད་དུ་གྱུར་བ་ལ་ཞག་བདུན་པ་ལས་བྱེ་བྲག་གང་ཡང་མེད་དོ་།འདྲི་ཞག་བདུན་པ་ཞེས་སྨོས་པ་ནི་དཔེ་ཙམ་དུ་རིག་པར་བྱའོ་།ཞེས་གསུངས་པའི་ཕྱིར་ན་མ་ཁྱབ་སྟེ་
སྨན་དེ་དག་བྱིན་ལེན་དང་བྱིན་རླབས་གང་རུང་བྱས་ནས་རང་རང་གི་དུས་ཀྱི་མཐའ་ལས་འདས་ན་སྤང་ལྟུང་བསྐྱེད་པ་དང། དེ་ཉིད་ཟོས་ན་ལྟུང་བྱེད་བསྐྱེད་པ་ལ་སྨན་ཞག་བདུན་པར་བྱིན་གྱིས་རླབས་པ་དང་ཁྱད་པར་མེད་ཅིང། ལུང་ལས་

[072A]༄༅། །ཞག་བདུན་པ་ལ་གསུངས་པ་ནི་མཚོན་བྱེད་ཙམ་དུ་བཤད་པ་ཡིན་པའི་ཕྱིར། རྒྱ་ཆེར་འགྲེལ་པ་ལས། དུས་སུ་རུང་བ་དང་ཐུན་ཚོད་དུ་རུང་བ་དང། འཚོ་བའི་བར་དུ་བཅང་བ་ལ་སོགས་པ་གསོག་འཇོག་
བྱས་པ་དེ་དག་ཐམས་ཅད་ནི་ཇི་ལྟར་ཟོས་ན་ལྟུང་བྱེད་དུ་འགྱུར་བ་དེ་བཞིན་དུ་འཆང་ན་སྦང་བའི་ལྟུང་བྱེད་དུ་འགྱུར་ཏེ། ཞེས་གསུངས་པའི་ཕྱིར། དེ་ལྟར་མ་ཡིན་པར་ཤན་རྡེག་པའི་དབང་དུ་བྱས་པ་ཡིན་ན་དུས་རང་གི་སྨན་ལ་
ཡང་ཤན་རྡེག་པ་ཐལ་པར་འགྱུར་བའི་ཕྱིར། སྨན་བཞི་ཀ་ལ་རྟེན་པའི་གསོག་འཇོག་གི་སྦང་ལྟུང་ཡོད་པ་དེ་དཔོན་ཡོན་ཏན་འོད་དང་ཆོས་བཤེས་ཀྱི་དགོངས་པ་ཡིན་ཞིང། དགེ་ལེགས་བཤེགས་གཉེན་གྱིས་ཞག་བདུན་པ་
མ་གཏོགས་པ་ལ་གསོག་འཇོག་གི་སྦང་ལྟུང་མེད་པར་འདོད་ལ། །དྲི་མེད་བཤེས་གཉེན་ཡང་དེའི་རྗེས་སུ་འབྲང་ངོ། །གཞན་ཡང། ཞག་བདུན་པའི་སྨན་ཤ་ལ་ཡང་དུས་མཉམ་པ་དང་རྡེག་བྱ་བྱིན་རླབས་མེད་པ་ལ་རྡེག་པ་མེད་
དེ༑ རྡེག་བྱེད་བྱིན་རླབས་ཅན་གྱིས་རྡེག་བྱ་བྱིན་གྱིས་མ་རླབས་བ་ལ་ཤན་རྡེག་པ་མེད་པའི་ཕྱིར། དེར་ཐལ། བརླབས་པས་བརླབས་པ་ལ་དང། མ་བརླུབས་པས་མ་བརླབས་པ་ལ་དང། མ་བརླབས་པས་བརླབ་པ་ལ་ཤན་
རྡེག་པ་ཡོད་ཀྱང། བརླབས་པས་མ་བརླབས་པ་ལ་ཤན་རྡེག་པ་མེད་པའི་ཕྱིར། རིན་ཆེན་འཕྲེང་བ་ལས། བྱིན་གྱིས་མ་བརླབས་པས་བརླབས་པ་ལ་བརྡེག་པའི་སྐབས་སུ་སྔ་མའམ་དུས་མཉམ་པས་བརྡེག་ཅིང་ཕྱི་མས་བརྡེག་
པ་མེད་དོ། །མ་བརླབས་ནང་དང་བརླབས་པ་ནང་གིས་བརྡེག་པའི་ཚེ་སྔ་མས་ཕྱི་མ་ལ་བརྡེག་གི། །དུས་མཉམ་པ་ལ་བརྡེག་པ་མེད་དོ། །ཞེས་མུ་གསུམ་ལས་གཞན་མ་གསུངས་པའི་ཕྱིར། འདི་ལ་ཁ་ཅིག་ན་རེ། བཤད་ཚུལ་དེ་མི་

[072B] ཞག་བདུན་པར་བྱིན་གྱིས་རླབས་པའི་སྨན་གྱིས་མ་བརླབས་བ་ལ་ཤན་བརྡེག་པ་ཡོད་པའི་ཕྱིར། དེར་ཐལ་ཚེས་གཅིག་ལམ་གཅིག་ཞག་བདུན་པར་བྱིན་གྱིས་རླབས་ཚེས་གཉིས་ལ་མར་གཞན་
ཞིག་རྙེད་ནས་བྱིན་ལེ་ན་བྱས་ཏེ་གྱིས་མ་རླབས་པར་བཞག་ན་ཞག་བརྒྱད་པའི་སྐྱ་རེངས་ཤར་ཚེ་སྔ་མ་རང་སྟོབས་དང་ཕྱི་མ་གཞན་སྟོབས་ཀྱིས་སྤང་ལྟུང་བསྐྱེད་པའི་ཕྱིར། ལུང་རྣམ་འབྱེད་ལས། དགེ་སློང་གིས་ཚེས་ལ་
མར་རྙེད་ལ་དེས་ཚེ་གཉིས་ལ་གཞན་དག་རྙེད་པར་གྱུར་ན། དགེ་སློང་དེས་སྔ་མ་བཤོས་བཟའ་བར་བྱ་ཞིང། ཕྱི་མ་ཤོས་བཏང་བར་བྱ་བའམ། རུང་བར་བྱ་བ་འམ། གཞན་ལ་སྦྱིན་པར་བྱའོ་།གཏོང་བར་མི་བྱེད་དམ་
རུང་བར་མི་བྱེད་དམ་གཞན་ལ་སྦྱིན་པར་མི་བྱེད་ན་ཞག་བརྒྱད་པའི་སྐྱེ་རེངས་ཤར་ན་སྦང་བའི་ལྟུང་བྱེད་དོ། །ཞེས་གསུངས་པའི་ཕྱིར། ཁྱབ་སྟེ། སྨན་ཕྱི་མ་ལ་རུང་བ་སྟེ་བྱི་རླབས་མི་བྱེད་ན་སྔ་མ་ལ་ལྟོས་བའི་ཞག་བརྒྱད་པའི་
སྐྱ་རེངས་ཤར་ཚེ་སྨན་ཕྱི་མ་དེ་ཤན་སྟོབས་ཀྱིས་སྦང་ལྟུང་བསྐྱེད་པར་བཤད་པའི་ཕྱིར། ཟེར་ན། ལུང་འདིའི་དོན་ནི་སྨན་གྱི་སྔ་ཕྱི་གཉིས་གཉིས་ཀ་བྱིན་རླབས་ཅན་གྱི་དབང་དུ་བྱས་པ་ཡིན་ཏེ། བྱིན་རླབས་མེད་ན་ཐུན་ཚོད་འདས་ཚེ་སྤང་ལྟུང་
བསྐྱེད་དགོས་པའི་ཕྱིར། རུང་པར་མི་བྱེད་དམ་ཞེས་པ་བཟའ་བར་མི་བྱའོ་ཞེས་རྣམ་པར་བརྟགས་པར་མི་བྱེད་ན་ཞེས་པའི་དོན་ཡིན་གྱི་བྱིན་གྱིས་བརླབས་པར་མི་བྱེད་ན་ཞེ་པའི་དོན་མ་ཡིན་པའི་ཕྱིར་ཊཱིཀཱི་འགྱུར་ལས་
རྣམ་པར་བརྟག་པར་མི་བྱེད་དམ་ཞེས་འབྱུང་བའི་ཕྱིར་དང། བཟའ་བར་མི་བྱའོ་ཞེས་བརྟགས་ཤིང་རུང་བར་བྱས་ན་ཞག་བདུན་འདས་ཀྱང་ལྟུང་བ་མེད་པའི་ཕྱིར། རྩ་བར། དེ་དོན་གང་གི་ཕྱིར་བརྟགས་པ་དེའི་ཕྱིར་ན་ལྟུང་

[073A]༄༅། །བ་མེད་དོ། །ཞེས་དང། ཊིཀ་ལས། དེ་ཞེས་བྱ་བ་ནི་ཞག་བདུན་པའི་འབྲུ་མར་ལ་སོགས་པའོ། །དོན་གང་ཨི་ཕར་ཞེས་བྱ་བ་ནི་རྐང་བ་བརྐུ་བ་ལ་སོགས་པའི་དགོས་པའི་ཕྱིར་རོ། །བརྟག་པ་ཞེས་བྱ་བ་ནི་རུང་བར་བྱ་
བདེ་ཉིད་དེ། དེའི་ཕྱིར་འཆང་བ་ལོ་ནི་ལྟུང་བ་མེད་དོ། །ཞེས་གསུངས་པའི་ཕྱིར། དེས་ན་སྨན་ཤན་དེ་ཞག་ཁྱད་པར་ཅན་ཡིན་ཏེ། རྡེག་བྱ་བྱིན་རླབས་ཅན་ལ་ཞུགས་པའི་ཤན་ཡིན་པའི་ཕྱིར་ཞག་ཤན་ཁྱད་པ་ཅན་དང་
བརྡེག་བྱ་བྱིན་རླབས་ཅན་ལ་ཞུགས་པའི་ཤན་དོན་གི་ཡིན་པར་ཡིག་ཆར་གསུངས་པའི་ཕྱིར། ཤན་ཐམས་ཅད་རྫས་ཤན་སྤང་ཤན་གཉིས་སུ་བསྡུས་ཤིང། སྤང་ཤན་ལྟུང་ཤན་གཉིས་ངོ་གཅིག་ཡིན་ཏེ། རྡེག་བྱེད་ཀྱི་ལྟུང་
བའི་ཆ་ནས་ལྟུང་ཤན་དང་རྡེག་བྱ་སྤང་དགོས་ཀྱི་ཆ་ནས་སྤང་ཤན་ཞེས་བཤད་པའི་ཕྱིར་རྩ་བར། ལྟུང་བ་དེ་ཡོད་ན་ཡོ་བྱད་ཅམ་བདག་གྲི་བྱས་པ་ལ་སྦང་བ་ཉིད་དོ། །ཞེས་གསུངས་བའི་ཕྱིར། ངེས་པ་ཡིག་ཆར་སྦང་ཤན་ལྟུང་
ཤན་ཁྱད་པར་ཅན་ཆེན་པོ་ཡོད་པར་གསུངས་པ་ནི་སྒྲ་བཤད་ཀྱི་ཁྱད་པར་ལ་དགོངས་སོ། །ཤན་འདྲེས་དུ་སྡང་ཞག་བདུན་པར་བྱིན་གྱིས་བརླབས་པ་ལས་བར་སྐབས་སུ་རོ་དང་སླ་བ་གཞན་དུ་འགྱུར་ཚེ་བྱིན་ལེན་ཞིག་མ་ཞིག་སོགས་ལ་སྒྲོ་
བྱ་མང་པོ་ཡོད་ཀྱང་སྐབས་མ་ཡིན་པས་མ་བྲིས། །ཁ་ཅིག་ན་རེ་དགེ་སློང་མ་ལ་འཁྲུར་འཇིག་གི་སྦང་ལྟུང་མེད་པར་ཐལ། དེས་རང་གི་གོས་འཁྲུལ་འཚེད་འཆག་གསུམ་བྱེད་དུ་བཅུག་པ་ལ་སྦང་ལྟུང་མི་འབྱུང་བའི་ཕྱིར་ན་མ་ཁྱབ་སྟེ། རྩ་བར་
འཁྲུ་བ་ལ་སོགས་པའི་དགེ་སློང་གིའོ། །ཞེས་གསུངས་པའི་ཕྱིར་ངེས་ན་འཁྲུར་འཇུག་གི་སྦང་ལྟུང་ལ་བདག་འབྲེལ་གྱི་ལྟུང་བསམ་ཁྱབ། །ཁ་ཅིག་ན་རེ། གནས་ངན་ལེན་འཆག་བའི་ལྟུང་བྱེད་ཐུན་མོང་བའི་ལྟུང་བ་མ་ཡིན་པར་ཐལ་

[073B]ཕྱིར་ན་མ་ཁྱབ་སྟེ། ལྷག་མ་འཆབ་པའི་ཆ་ནས་མིང་ཙམ་རྗེས་མཐུན་དང། ཕམ་པ་འཆབ་པའི་ཆ་ནས་ཐུན་མོང་མིན་པར་གསུངས་པའི་ཕྱིར། དེས་ན་ཕའོ་སོར་བཤགས་
ཡན་ཆད་ཀྱི་ལྟུང་བ་ཐུན་མོང་མ་ཡི་པ་སུམ་ཅུ་རྩ་དགུར་འགྱུར་རམ་དཔྱད། ཡང་ཁ་ཅིག་ན་རེ། མཚན་འགྱུར་ཚེ་ལྟུང་བ་ཆུང་དུ་ལས་ཚེ་བར་མི་འགྱུར་བ་དང་ལྟུང་བ་མེད་པ་ལ་ཡོད་པར་མི་འགྱུར་བར་བཤད་པ་མི་འཐད་པར་ཐལ་
མཚན་འགྱུར་ཐེབས་གཅིག་གི་ཚེ་ལྟུང་བ་ཆུང་དུར་འགྱུར་བ་དང་མེད་པར་འགྱུར་བ་རྣམས་སླར་ཡང་མཚན་འགྱུར་ན་ཚེ་བར་འགྱུར་བ་དང་ཡོད་པར་འགྱུར་བར་མཚོ་ཊཱིཀ་གི་མཆོག་དང་སྤྱིར་བསྟན་གྱི་སྐབས་གཉིས་ཀར་གསུངས་བའི་
ཕྱིར་ཟེར་ན་དཔྱད་དགོས་ཏེ། བཅས་པའི་དབང་གིས་ཕྱིར་བཅོས་བྱེད་དགོས་པའི་དོན་ཡིན་ཟེར་མཁན་ཡང་ཡོད་པའི་ཕྱིར་རོ། །ཡང་ཁ་ཅིག་ན་རེ། ལུས་ཐ་མལ་དུ་གནས་པའི་མི་ལ་དུད་འགྲོར་འདུ་ཤེས་ཏེ་བསད་པ་ལ་ཕམ་པ་འབྱུང་བ་ཡོད་
བར་ཐལ། དུད་འགྲོར་སྤྲུལ་བའི་མི་ལ་དུད་འགྲོར་འདུ་ཤེས་ཏེ་བསད་པ་ལ་ཕམ་པ་འབྱུང་བར་ཊཱིཀ་སོགས་ལས་བཤད་པའི་ཕྱིར་ན་མ་ཁྱབ་སྟེ། བཤད་ཚུལ་འདི་སྤྲུལ་པ་ལ་དམིགས་བསལ་མཛད་པའི་ཕྱིར། འདོད་མི་ནུས་ཏེ། མི་ལ་མི་མ་ཡིན་
པར་འདུ་ཤེས་པས་བསད་ན་སྤོམ་པོར་འགྱུར་བར་ལུང་ཞུབ་བར་གསུངས་པའི་ཕྱིར། འདི་སྦོམ་པོ་དངོས་ཡིན་མིན་དཔྱད། ཁ་ཅིག་ན་རེ། བསད་པར་ཕྱ་བ་དགྲ་བཅོམ་པ་མ་ཡིན་པའི་དུས་སུ་བསོད་པའི་སྦྱོར་བ་བརྩམས་ནས་དགྲ་བཅོམ་ཐོབ་
ཚེ་བསོད་བར་བྱེད་ན་ཕམ་པ་དང་མཚམས་མེད་གཉིས་ཀ་འགྱུར་བར་ཊིའྐ་དང་རིན་ཕྲེངས་གཉིས་ཀར་གསུངས་བ་མི་འཐད་པར་ཐལ་མཛོད་ལས། སྣུན་འོག་དགྲ་བཅོམ་པ་ལ་མིན། །ཞེས་གསུངས་པ་དང་འགལ་བའི་ཕྱིར་ཟེར་ན། རྟགས་

[074A]༄༅། །མ་གྲུབ་སྟེ། བཤད་ཚུལ་དེ་གཉིས་མི་འགལ་བའི་ཕྱིར་དེར་ཐལ། སྔ་མ་དགའ་བཅོམ་མ་ཡིན་པའི་དུས་སུ་སྦྱོར་བ་བརྩམས་ནས་དགྲ་བཅོམ་ཐོབ་པའི་རྗེས་སུ་གསོད་བར་བྱེད་པའི་དབང་དུ་བྱས་ཤིང། ཕྱི་མ་དྲ་
བཅོམ་མ་ཡིན་པའི་དུས་སུ་འཆི་ངེས་ཀྱི་སྦྱོར་བ་བྱས་པ་ལ་བསད་བྱ་དེ་དགྲ་བཅོམ་ཐོབ་པའི་རྗེས་སུ་སྦྱོར་བ་སྔ་མ་དེ་ཁོ་ན་ཤི་བའི་དབང་དུ་བྱས་བའི་ཕྱིར། དེར་ཐལ། དོན་དེ་ལྟར་རྗེ་བརྩུན་རིང་མདའ་བས་བཤད་པའི་ཕྱིར་དང་
རིན་ཆེན་ཕྲེང་བ་ལས་ཀྱང། བསད་པར་བྱ་བ་དགྲ་བཅོམ་པ་ཉིད་མིན་པའི་དུས་སུ་གཞན་ཞིག་གསོད་པར་བསྒོས་ན་དེའི་ཚེ་གསད་བྱའི་ལུས་དེ་ཕམ་པའི་སྦྱོར་བ་ཁོ་ནའི་བྱེད་པ་པོ་ཡིན་ལ། དགྲ་བཅོམ་པ་ཐོབ་པ་ན་བསྐོས་པ་དེས་
གསོད་པར་བྱེད་ན་ལུས་དེ་སྲོག་གཅོད་པ་དང་མཚམས་མེད་པ་གཉིས་ཀའི་བྱེད་པ་པོ་ཡིན། ཞེས་གསུངས་པའི་ཕྱིར། ཁ་ཅིག་ན་རེ་འཕགས་པ་ཡུལ་དུ་དུ་བྱས་པ་ལས་དགེ་འདུན་དབྱེན་གྱི་ལྷག་མ་མི་བསྐྱེད་པར་མཚོ་ཊཱིཀ་ལས་
བཤད་པ་མི་འཐར་པར་ཐལ། འདིའི་ཆོས་ཕྱོགས་ཀྱིད་དགེ་འདུན་པ་འཕགས་པ་ཡོད་པ་གང་ཞིག། །བཟློག་པ་ལྔ་བྱེད་པའི་དགེ་འདུན་ཡང་འཕགས་པ་ཡོད་པའི་ཕྱིར་ན་མ་ཁྱབ་སྟེ། ཆོས་མིན་གྱི་ཕྱོགས་སུ་ཕྱེ་བའི་ཡུལ་ལ་
དགོངས་བའི་ཕྱིར། ཁ་ཅིག་ན་རེ། དབྱེན་ལྷག་ཆོས་ཅན། ཤེས་བཞིན་དུ་འདུ་ཤེས་སྒྱུར་ཏེ་རྫུན་སྨྲ་བའི་ལྟུང་བ་མ་ཡིན་པར་ཐལ། ཆོས་མིན་གྱི་ལྟ་བས་འབྱེད་པར་བསླབ་བྱ་གནམ་རྩེང་ལྡེང་མ་དང་ཡིག་ཆ་གཉིས་ཀར་ཤད་
པའི་ཕྱིར་ན་མ་ཁྱབ་སྟེ། འདིའི་ཆོས་མིན་གྱི་ལྟ་བ་ནི་བར་དུ་གཅོད་པ་ལ་བར་དུ་གཅོད་པ་མ་ཡིན་པར་ལྟབ་བ་མི་བྱེད་ཀྱི། དབྱེན་ལ་ཆོས་སུ་ལྟ་བ་ལ་བྱེད་པའི་ཕྱིར། རྩ་བར། དབྱེན་ལ་ཆོས་སུ་འདུ་ཤེས་པས་ཀྱང་ངོ། །ཞེས་

[074B] མཚོ་ཊཱིཀ་ལས་ཀྱང། དབྱེ་བ་ལ་ཆོས་སུ་འདུ་ཤེས་པ་སྟེ། འགྲོ་བ་རྣམས་ཐར་བ་ལས་བཟློག་པ་ནི་དགའ་རབ་དབང་ཕྱུག་ལ་སོགས་པ་རྣམས་ལ་དགའ་བ་ཆེན་པོ་བསྐྱེད་པས་དེ་ཙམ་གྱིས་ཆོས་སུ་འགྱུར་རམ་
སྙམ་དུའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ་ཆོས་སུ་དང་ཆོས་མིན་བ་ལ་ཆོས་མིན་པར་ཤེས་པ་ཞིག་དགོས་པའི་ཕྱིར། འོན་ཀྱང་ཐེ་ཚོམ་གྱིས་ཀྱང་དངོས་གཞི་བསྐྱེད་པར་ཊཱིཀ་བཤད་དོ། །ཁ་ཅིག་
ན་རེ། དགྲ་བཅོམ་པའི་རྫས་རྐུས་པས་ཕམ་པ་བསྐྱེད་པ་མེད་དེ་།རྩ་བར། མྱ་ངན་ལས་འདས་པ་ནི་ལྟ་ཉིད་དོ། །ཞེས་གསུངས་པའི་ཕྱིར་དང། རིགས་པས་ཀྱང་གྲུབ་སྟེ། བདག་འཛིན་སྤངས་པས་རྫས་བདག་གིར་གཟུང་བ་
མེད་པའི་ཕྱིར། ཞེས་ཟེར། འདོད་ཚུལ་འདི་མི་འཐད་པར་ཐལ། ལུང་འདི་ནི་ལྷག་མེད་དབྱིངས་སུ་ཞུགས་པའི་དབང་དུ་བྱས་བའི་ཕྱིར་དང། རིགས་པ་དེ་ལྟར་རྒྱུན་ཞགས་ཀྱི་རྫས་རུས་ཀྱང་ཕམ་པར་མི་འགྱུར་པར་ཐལ་
བར་འགྱུར་བའི་ཕྱིར། རིན་ཕྲེང་ལས་སོ། །ཁ་ཅིག་ན་རེ། ཕམ་པས་སུར་ན་ལྷག་མ་དང་ལྷག་མས་སྐུར་ན་ལྟུང་བྱེད་དང་ལྟུང་བ་གཞན་གྱིས་སྐུར་ན་ཉེས་བྱས་སུ་བཤད་པ་མི་འྠ་པར་ཐལ་ལྟུང་བ་གཞན་གྱིས་སྐུར་བ་
འདེབས་པ་ལ་ཤེས་ཞིན་དུ་རྫུན་སྨྲ་བའི་བྱེད་དུ་འགྱུར་དགོས་པའི་ཕྱིར། རྩ་བར། དེ་གཉིས་དང་ཕམ་བར་འགྱུར་བ་དང་དགེ་འདུན་ལྷག་མར་འགྱུར་བ་གཉིས་ལས་གཞན་པའི་རྫུན་དུ་སྨྲ་བའོ། །ཞེས་གསུངས་པའི་
ཕྱིར་ན་མ་ཁྱབ་སྟེ། ཕམ་ལྷག་སྦོམ་པོ་ཉེས་བྱས་ཀྱི་རྫུན་བཞི་དང། བཤེས་ངོ་འྥ་བཟས་ཅུང་གཞི་མེད་བསླབ་པ་སྤོང་བ་ལྔ་སྟེ་དགུ་མོ་གཏོགས་པའི་རྫུན་སྨྲ་ལ་ཤེས་བཞིན་གྱིས་རྫུན་དོ་འཇོག་དགོས་པའི་ཕྱིར། དེར་ཐལ། དེ་ལྟར་མྪོ་༄༅། །ཊཱིཀ་རིན་ཕྲེང་བསླབ་བྱ་ཆེན་མོ་དང་ཡིག་ཆ་སོགས་ལས་གསུངས་པའི་ཕྱིར། བསླབ་བྱ་ཆེན་མོ་ལས། གང་བརྗོད་པར་བྱ་བའི་དོན་ནི། ཕམ་པ་དང་ལྷག་མ་དང་སྦོམ་པོ་དང་ཉེས་བྱས་སུ་འགྱུར་བའི་རྫུན་དང། སྐུར་
བ་འདེབས་པའི་ལྟུང་བྱེད་ལ་སོགས་པ་འོག་ནས་བྱུང་བའི་ལྟུང་བྱེད་དུ་འགྱུར་པའི་རྫུན་རྣམས་ལས་གཞན་པའི་འདུ་ཤེས་བསྒྱུར་བའི་དོན་ཡིན་པའོ། །ཞེས་གསུངས་པའི་ཕྱིར། རིན་ཆེན་ཕྲེང་བ་ལྟར་ན་སྔ་མ་དགུ་དང་བསླབ་
གཞི་ཁྱད་གསོད་པའི་ལྟུང་བྱེད་དེ་བཅུ་མ་གཏོགས་པའི་རྫུན་དེ་ཤེས་བཞིན་གྱི་རྫུན་དུ་འཇོག་པ་ཡིན་ཏེ། དེ་ཉིད་ལས། ཕམ་ལྷག་སྦོམ་པོ་ཉེས་བྱས་བཞི་དང། བཤེས་ངོ་འཕྱ་བ་ཟས་ཅུང་སྐུར་བ་ཉེར་འཇོག་ད་གདོད་དྲུག་
ལས་གཞན་པའི་རྫུན་ནོ། །ཞེས་གསུངས་པའི་ཕྱིར། འདི་ལྟར་ན་བཅུ་ཚན་དང་པོ་འདུལ་བའི་ཚིག་ཁྱད་གསོད་པའི་ལྟུང་བྱེད་མ་གཏོགས་ཞེས་ཀྱང་སྦྱོར་དགོས་ཏེ། འདི་དང་བསླབ་གཞི་ཁྱད་གསོད་པའི་ལྟུང་བྱེད་གཉིས་ལ་རྫུན་
ཡིན་མིན་དང་ཤེས་བཞིན་གྱི་རྫུན་དུ་འཇོག་མི་འཇོག་གི་ཁྱད་པར་མེད་པའི་ཕྱེར། དེར་ཐལ། རིམ་བཞིན་ཚིག་དང་དོན་ཁྱད་དུ་གསོད་པ་མ་གཏོགས་ཡན་ལག་ཕལ་ཆེར་འདྲ་བའི་ཕྱིར། འདུལ་འཛིན་གྱིས་འདི་དང་འོག་ནས་
བྱུང་བའི་བསླབ་པའི་གཞི་དངོས་པོ་ལ་ཁྱད་དུ་གསོད་པ་གཉིས་ཀྱི་ཁྱད་པར་ནི། འདི་ཚིག་ངག་ཏུ་འདོན་རིན་མེད་པའི་རྣམ་པས་ཁྱད་དུ་གསོད་པ་ཡིན་ལ། འོག་མ་དོན་ཤེས་རིན་མེད་པའི་རྣམ་པས་ཁྱད་དུ་གསོད་པ་ཡིན་ནོ། །ཞེས་
གསུངས་པའི་ཕྱིར། འདུལ་འཛིན་ལྟར་ན་ཤེས་བཞིན་དུ་རྫུན་དུ་སྨྲ་བའི་ལྟུང་བྱེད་ཡིན་ན་བསླབ་པའི་གཞི་ཁྱད་དུ་གསོད་པའི་ལྟུང་བྱེད་མ་ཡིན་པས་མ་ཁྱབ་སྟེ། འདི་གཉིས་ཀྱི་གཞི་མཐུན་ཡོད་པར་གསུངས་པའི་ཕྱིར། བསླབ་བྱ་ཆེན་

[075B] འདི་ལ་ཞེ་སྡང་གིས་ཁྱད་དུ་གསོད་པ་དང་འདུ་ཤེས་བསྒྱུར་ཏེ་ཁྱད་དུ་གསོད་པ་ལ་ནི་རིམ་པ་ལྟར་མ་གུས་པའི་ཚུལ་གྱིས་ལྟུང་བྱེད་དང་རྫུན་དུ་སྨྲ་བའི་ལྟུང་བྱེད་དུ་ཡང་འགྱུར་རོ། །ཞེས་གསུངས་པའི་ཕྱིར། ཡང་ཁོ་ན་རེ། སྐྱོན་
ནས་སྨྲ་བའི་ལྟུང་བྱེད་དང་རྫུན་སྨྲ་བའི་ལྟུང་བྱེད་ཀྱི་གཞི་མཐུན་མེད་པར་ཐལ། །བཤེས་ངོར་བྱས་ཞེས་སྐུར་བ་འདེབས་པའི་ལྟུང་བྱེད་དང་རྫུན་སྨྲ་བའི་ལྟུང་བྱེད་ཀྱི་གཞི་མཐུན་མེད་པའི་ཕྱིར་ན་མ་ཁྱབ་སྟེ། སྐུར་འདེབས་ནི་རྫུན་ཡིན་ཡང་ཉམས་
འདོད་ཀྱི་བསམ་པ་ཆེ་ཆུང་གི་ཁྱད་པར་ཡོད་པས་རྫུན་གྱི་ལྟུང་བྱེད་ལས་ལོགས་སུ་བཅས་པ་ཆོ་ཆུང་སྣ་ཚོགས་མཛད་ཅིང། དེའི་རྒྱུ་མཚན་གྱིས་སྐུར་འདེབས་ཀྱི་ལྟུང་བ་དང་རྫུན་གྱི་ལྟུང་བྱེད་ཀྱི་གཞི་མཐུན་མེད་ལ། རྫུན་གྱིས་སྐྱོན་ནས་
སྨྲ་བ་ལྟ་བུ་ལ་དེ་ལྟར་མ་ཡིན་པས་འདུ་ཤེས་བསྒྱུར་བའི་ཆ་ནས་རྫུ་ན་གྱི་ལྟུང་བྱེད་དང་དགེ་སློང་ལྟ་མཚན་མཐུན་པ་ལ་སྐྱོན་བརྗོད་པའི་ཆ་ནས་སྐྱོན་ནས་སྨྲ་བའི་ལྟུང་བྱེད་དུ་བཞག་ཆོག་པའི་ཕྱིར། དེ་བཞིན་དུ་རྫུན་གྱིས་ཕྲ་མ་བྱས་པ་དང་
དགེ་ཚུལ་བསྙིལ་བ་དང། ལྷན་ཅིག་ཞག་གསུམ་ཉལ་བ་དང། བསྙེན་པར་མ་རྫོགས་པའི་བུད་མེད་དང་ལྷན་ཅིག་ཞག་གསུམ་ཉལ་བ་སོགས་ལའང་དེ་ལྟར་ལྡོག་ཆ་ནས་འཇོག་པར་རིན་ཕྲེང་དུ་བཤད་པའི་ཕྱིར། བྱས་པ་ལ་ཁོ་ན་རེ་
དེ་མི་འཐད་པར་ཐལ། ལྟུང་བ་གཞན་གྱིས་སྐུར་བ་འདེབས་ན་ལྟུང་བྱེད་ཡིན་པའི་ཕྱིར། །དེར་ཐལ། དེ་འདུ་ཤེས་བསྒྱུར་བའི་ཆ་ནས་རྫུན་གྱི་ལྟུང་བྱེད་དུ་འགྱུར་བའི་ཕྱིར། རིན་ཆེན་ཕྲེང་བ་ལས། འདིས་དུད་འགྲོ་ལྔ་བསད་དོ་ཞེས་
རྫུན་སྨྲས་ན་རྫུན་གྱི་ལྟུང་བྱེད་གཅིག་ཏུ་འགྱུར་བ་བཞིན་ནོ་།ཞེས་གསུངས་པའི་ཕྱིར་ན་མཁྱབ་སྟེ། དེ་ལ་བརྗོད་བྱའི་དོན་དུ་མ་ཡོད་ཀྱང་ཚིག་ཐ་དད་པ་མེད་པས་རྫུན་གྱི་ལྟུང་བ་གཅིག་ཏུ་འགྱུར་བའི་དོན་ཡིན་པའི་ཕྱིར། འོན་ཀྱང་

[076A]༄༅། །དགེ་སློང་འདི་ལ་ཕམ་ལྷག་གཉིས་ཀ་བྱུང་ངོ་ཞེས་ཚིག་གཅིག་གིས་སྐུར་བ་འདེབས་ན་ལྷག་མ་ལྟུང་བྱེད་གཉིས་ཀ་འབྱུང་མི་འབྱུང་དང། འབྱུང་ན་དེ་གཉིས་ལྡོག་ཆ་ནས་ཕྱེ་འམ་རྫུན་གྱི་ལས་ལམ་ཐ་དད་
སྐྱེས་པ་གང་ཡིན་དཔྱད་པར་བྱའོ། །རྩ་བར་འདོད་མི་ནུས་ཏེ་ཕམ་ལྷག་ལས་གཞན་པའི་སྦོམ་པོ་དང་ལྟུང་བྱེད་སོགས་ཀྱིས་སྐུར་བ་འདེབས་ན་ཉེས་བྱས་ཡིན་པའི་ཕྱིར། རྩ་བར། ཁ་ན་མ་ཐོ་བ་ན་སྨད་པ་དག་གི་ཆ་ནི་སྨད་པ་
ཉིད་དོ། །ཞེས་དང། ཏཱིཀ་ལས་ཀྱང། ཕམ་པར་འགྱུར་པས་སྐུར་ན་དགེ་འདུན་ལྷག་མའོ། །དེས་སྐུར་ན་ལྟུང་བྱེད་དོ། །ལྟུང་བ་གཞན་གྱིས་སྐུར་ན་ཉེས་བྱས་སོ། །ཉེས་བྱས་ཀྱིས་སྐུར་ན་ཉེས་བྱས་ཕྲ་མོའོ། །ཞེས་
གསུངས་པའི་ཕྱིར་དང། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའི་མཚམས་མེད་དུ་གྱུར་བའི་སྦོམ་པོ་དང་དགེ་འདུན་དབྱེན་གྱི་མཚམས་མེད་དུ་འགྱུར་པའི་སྦོམ་པོ་གཉིས་ཀྱིས་སྐུར་བ་འདེབས་ན་
ཉེས་བྱས་སུ་ལུང་ཞུ་བར་གསུངས་པ་ལྟར་ཉིད་ཀྱི་རྣམ་བཤད་རྒྱ་ཆེར་ཊཱིཀ་མཚོ་ཊཱིཀ་རིན་ཕྲེང་སོགས་མཐུན་པར་གསུངས་པའི་ཕྱིར། ཡང་ཁ་ཅིག་ན་རེ། རེག་པ་འཁྲིག་ཚིག་བསྙེན་བཀུར་བསྔགས་པ་ལ་སོགས་པའི་བུད་མེད་
ལས་འགྱུར་བའི་ལྟུང་བ་རྣམས་ལ་ཡུལ་བུད་མེད་དེ་འཁྲིག་པ་བསྟེན་དུ་རུང་བ་ཡན་ལག་ཡིན་པར་བཤད་པ་མི་འཐད་པར་ཐལ། འཁྲིག་ཚིག་སྨྲ་བ་དང་བསྙེན་བཀུར་བསྔགས་པ་དང་ཁྲིམ་པ་མོ་ལ་ཆོས་སྟོན་པས་སོགས་ལ་ཡུལ་
བུད་མེད་འཁྲིག་པ་བསྟེན་རུང་མི་དགོས་པའི་ཕྱིར། རྩ་བར། འོག་མ་གསུམ་ལ་ལེགས་པར་སྨྲས་པ་དང་ཉེ་བར་སྨྲས་པ་དག་གི་དོན་ཀུན་ཤེས་པ་དང། གཞན་ལ་འཁྲིག་པ་བསྟེན་པར་བྱ་བའི་མཐུ་ཡོད་པ་ཉིད་ཡིན་ན་དངོས་

[076B] །ཞེས་གསུངས་པའི་ཕྱིར་ན་མཁྱབ་སྟེ། འདི་ནི་རེག་པའི་ལྷག་མ་དང་འདུག་འགྲེང་བཞི་དང་བུད་མེད་དང་ལྷན་ཅིག་ཉལ་འགྲོ་གཉིས་དང། འཁྲིག་ཚིག་བསྙེན་བཀུར་ཆེས་སྟོན་བ་སྟེ་ལྟུང་བ་བཅུའི་ནང་ནས་དང་པོ་འདུན་ལ་
ཡུལ་བུད་མེད་འཁྲིག་པ་བསྟེན་དུ་རུང་བ་དང། ཕྱི་མ་གསུམ་ལ་ལེགས་པར་སྨྲས་པ་དང་ཉེས་པར་སྨྲས་པའི་དོན་ཤེས་ནུས་པ་ཡན་ལག་ཏུ་དགོས་པར་རྣམ་འབྱེད་ལས་དངོས་སུ་གསུངས་པའི་དོན་བསྡུས་པ་ཙམ་ཡིན་པའི་ཕྱིར་
དེར་ཐལ། རེག་པའི་སྐབས་སུ་བུད་མེད་ཡུལ་དུ་བྱས་པའི་ལྟུང་བ་བཅུ་ལ་བུད་མེད་ཀྱི་མཚན་དོན་བྱེད་ནུས་པ་དང་ལྡན་པ་དང། རིག་པའི་སྐྱེས་པ་མེད་པ་དང། ལེགས་ཉེས་ཀྱི་དོན་ཤེས་ནུས་པ་དང་འཁྲིག་པ་བསྟེན་དུ་རུང་བ་དང་
བདེ་བ་མྱོང་བར་བྱ་བའི་བདུན་པ་ཀུན་ཏུ་འདོད་ཆགས་དང་ལྡན་པ་སྟེ་ཡན་ལག་ལྔ་ཅི་རིགས་སྦྱར་བར་གསུངས་པ་ནི་རྣམ་འབྱེད་ལས་དངོས་སུ་གསུངས་པའི་དོན་བསྡུས་པ་ཡིན་པའི་ཕྱིར། ཡན་ལག་ཐམས་ཅད་དང་དུ་བླངས་དུ་རུང་བ་ཉིད་ནི་
ཞེས་སོགས་རྣམ་འབྱེད་ལས་བསྡུས་པར་རིན་ཕྲེང་དུ་གསུངས་པའི་རྒྱུ་མཚན་ཡང་འདི་ཡིན་ནོ། །རེག་ལྷག་འདུག་འགྲེང་བཞི་དང་ཉལ་འགྲོ་གཉིས། །འཁྲིག་ཚིགས་བསྙེན་བཀུར་ཆོས་སྟོན་ལྟུང་བ་བཅུའི་།དང་པོ་བདུན་ལ་འཁྲིག་པ་
བསྟེན་རུང་དང། །འོག་མ་གསུམ་ལ་ལེགས་ཉེས་སྨྲ་དོན་ཤེས། །རེག་པ་འཁྲིག་ཚིག་བསྙེན་བཀུར་བསྔགས་གསུམ་ལ། །བདེབ་མྱོང་བའི་འདོད་ཆགས་ལྡན་པ་དང། །འགྲོ་སྟོན་གཉིས་ལ་རིག་པའི་སྐྱེས་བ་མེད། །ཀུན་ལ་མོ་
མཚན་དོན་ལྡན་སྦྱར་བར་གསུངས། །ཞེས་བཟུང་ངོ། །རྩ་བར་འདོད་མི་ནུས་ཏེ། རེག་པ་མ་གཏོགས་པ་དགུ་ལ་ཡུལ་བུད་མེད་ལེགས་ཉེས་ཀྱི་དོན་ཤེས་ནུས་པ་དང། ལྟུང་བ་བཅུ་ཀ་ལ་བུད་མེད་འཁྲིག་པ་བསྟེན་དུང་ཡན་ལག་

[077A]༄༅། །ཡིན་པར་མཚོ་ཊཱིཀ་ལས་གསུངས་པའི་ཕྱིར་དང། ཡིག་ཆར་ཡང་བཅུ་ཀ་ལ་བུད་མེད་བསྟེན་རུང་མ་ཉམས་པ་དགོས་པར་གསུངས་པའི་ཕྱིར། །ངེས་ན་རྩ་བར་བསྟེན་རུང་དང་དོན་ཤེས་ནུས་པ་སོགས་སོ་སོར་སྦྱར་བ་ནི་རྣམ་
འབྱེད་ལས་དངོས་སུ་གསུངས་པའི་དབང་དུ་བྱས་པ་ཡིན་ཏེ། བུད་མེད་ཡུལ་དུ་བྱས་པའི་ལྟུང་བ་ཉེར་བཞི་ནང་ནས་བཅུ་བསྡུས་ལ་གཞན་མ་བསྡུས་པའི་རྒྱུ་མཚན་ཡོད་པའི་ཕྱིར་དང། འདུག་འགྲེང་བཞི་དང་ལྷན་ཅིག་ཉལ་བ་སྟེ་ལྔ་
ལའང་ཁྲིམས་གྲོགས་མེད་པ་ཡན་ལག་དང། འདིར་བསྟན་ལྟུང་བ་བཅུ་ཀ་ལ་བུང་མེད་བསྟེན་རུང་ཡན་ལག་ཡིན་པའི་ཕྱིར་རོ། །ཁ་ཅིག་ན་རེ། འཁྲིག་ཚིག་སྨྲ་བ་དང་བསྙེན་བཀུར་བསྔགས་པའི་དགེ་འདུན་ལྷག་མ་གཉིས་ཀ་བཞི་གཅིག་
གིས་བསྐྱང་པ་མེད་པར་ཐལ། དེ་གཉིས་ས་སྤོང་བའི་བསླབ་གྮ་སོ་སོ་བ་ཡོད་པའི་ཕྱིར་ན་མ་ཁྱབ། །འདོད་མི་ནུས་ཏེ། བམ་ལྔ་ལྟར་ན་བསྙེན་བཀུར་བསྔགས་པའི་ལྷག་མ་བྱུང་བ་ལ་འཁྲིག་ཚིག་སྨྲ་བའི་ལྷག་མ་བྱུང་བས་ཁྱབ་པར་བཞེད་
ལ། ཊཱིཀ་ལྟར་ན་ཡུལ་དུས་དེར་འཁྲིག་བའི་དངོས་མིང་དུ་གྲགས་པས་བསྙེན་བཀུར་བསྔགས་པ་ལ་ལྷག་མ་དེ་གཉིས་ཀ་འབྱུང་ཞིང། ཡུལ་དུས་དེར་འཁྲིག་པའི་མིང་དུ་མ་གྲགས་པའི་ཚིག་གིས་འཁྲིག་བའི་བསྙེན་བཀུར་བསྔགས་
བ་ལ་བསྙེན་བཀུར་བསྔགས་པའི་ལྷག་མ་ཉེ་ཚེ་བ་འབྱུང་བར་བཞེད་པའི་ཕྱིར། གཞན་ཡང། བསྙེན་བ་ཀུར་བསྔགས་པའི་ལྷག་མ་དུ་མ་དབྱེར་ཡོད་དེ། བསླབ་གསུམ་བརྗོད་ཚུལ་གྱི་སྒོ་ནས་བཅུ་དྲུག་།དེ་རེ་རེ་ལ་བསྔགས་པའི་རྣམ་
གྲངས་ཀྱི་སྒོ་ནས་བཅོ་བརྒྱད། ཡང་དེ་རེ་རེ་ལ་དགེ་སློང་རང་ཉིད་ཀྱིས་བརྗོད་པ་དང་བུད་མེད་ཀྱིས་སྨྲས་པ་ལ་རྗེས་སུ་ཡི་རང་བའི་ཚིག་བརྗོད་པ་དང་བུད་མེད་ཀྱིས་སྨྲས་པ་དེ་ཉིད་དགེ་སློང་གིས་སླར་བཟླས་པ་སྟེ་གསུམ་གསུམ་ཡོད་པའི་ཕྱིར་

[077B] དེ་ལ་དངོས་གཞིའི་ལྟུང་བ་བཅོ་བརྒྱད་ཚད་པ་བཅུ་དྲུག་ཕྲག་གསུམ་ཡོད་པའི་ཕྱིར། དེར་ཐལ། །དེ་ལ་དངོས་གཞིའི་ལྟུང་བ་བརྒྱད་བརྒྱད་དང་དྲུག་ཅུ་རྩ་བཞི། ཡོད་པར་བཤད་པའི་ཕྱིར། གཞན་ཡང་དེར་གཏོགས་ཀྱི་སྦོམ་པོ་
དང་ཉེས་བྱས་ལའང་དུ་མ་ཡོད་དེ། བདག་སྦྱར་ལ་འཁྲིག་པ་མ་སྦྱར་བའི་སྦོམ་པོ་བཅོ་བརྒྱད་ཚན་པ་བཅུ་དྲུག་ཕྲག་གསུམ་དང་།འཁྲིག་པ་སྦྱར་ལ་བདག་མ་སྦྱར་བའི་སྦོམ་པོ་དེ་དང་གྲངས་མཉམ་དང། གཉིས་ཀ་མ་སྦྱར་བའི་ཉེས་
བྱས་དེ་དང་གྲངས་མཉམ་ཡོད་བའི་ཕྱིར། བསླབ་གསུམ་བརྗོད་ཚུལ་བཅུ་དྲུག་ཡོད་དེ། །བསླབ་གསུམ་བརྗོད་པ་གཅིག་རེ་རེ་བརྗོད་པ་གསུམ་གཉིས་གཉིས་བརྗོད་པ་དྲུག་གསུམ་གསུམ་བརྗོད་པ་དྲུག་ཡོད་པའི་ཕྱིར། གཉིས་
གཉིས་བརྗོད་ཚུལ་དྲུག་ཡོད་དེ། ཚུལ་ལྡན་ཐོག་མར་སྨོས་པ་གཉིས་དགེ་ཆོས་ཐོག་མར་སྨོས་པ་གཉིས། ཚངས་སྦྱོར་ཐོག་མར་སྨོས་པ་གཉིས་ཡོད་པའི་ཕྱིར། གསུམ་གསུམ་བརྗོད་ཚུལ་དྲུག་ཡོད་དེ། ཚུལ་ལྡན་ཐོག་མར་
སྨོས་ནས་གཞན་གཉིས་སྔ་ཕྱི་བསྒྱུར་བ་གཉིས། དགེ་ཆོས་ཐོག་མར་སྨོས་ནས་གཞན་གཉིས་སྔ་ཕྱི་བསྒྱུར་བ་གཉིས། ཚངས་སྤྱོད་ཐོག་མར་སྨོས་ནས་གཞན་གཉིས་སྔ་ཕྱི་བསྒྱུར་བ་གཉིས་ཡོད་པའི་ཕྱིར། བསྔགས་པའི་རྣམ་གྲངས་
བཅོ་བརྒྱད་ཡོད་དེ། མཚོ་ཊཱིཀ་ལས། མཆོག་དང་ཕུལ་བྱུང་ཁྱད་པར་འཕགས། །བཟང་མཛེས་དགེ་དང་མཆོད་པར་འོས། །བསྟོད་འོས་རྒྱ་ཆེ་རྣམ་པ་དགུ། །ཆེས་མཆོག་ལ་སོགས་རྣམ་པ་དགུ། །ཞེས་གསུངས་པའི་ཕྱིར་དེ་དག་བརྗོད་
ཚུལ་ཡོད་དེ། བདག་ལྟ་དུ་དགེ་སློང་ཚུལ་ཁྲིམས་དང་ལྡན་བ་དགེ་བའི་ཆོས་ཅན་ཚངས་བར་སྤྱོད་པ་ལ་འཁྲིག་བས་བསྙེན་བཀུར་བྱས་ན་བསྙེན་བསྐུར་རྣམས་ཀྱི་ནང་ནས་མཆོག་ཡིན་ནོ་ཞེས་བརྗོད་པ་ལྟ་བུ་དེ་ཡིན་པའི་ཕྱིར་

[078A]༄༅། །གཞན་ལའང་འདི་ལྟར་སྦྱོར་དགོས། ཡང་ཁ་ཅིག་ན་རེ་སྨྱན་བྱེད་པའི་ལྷག་མ་ལ་སྤྲད་བྱའི་བདག་པོ་ཐ་སྙད་ལྔ་ལྡན་དགོས་པར་ཐལ། །རིན་ཆེན་ཕྲེང་བ་ལས། སྨྱན་གྱི་སྤྲད་བྱའི་བདག་པོ་དང། །ཞེས་གསུངས་
པའི་ཕྱིར་ན་མ་ཁྱབ་སྟེ། གང་ལས་འཕྲིན་མ་ནོས་ཡུལ་དང་གང་ལ་འཕྲིན་ཕ་ར་སྐྱེལ་ཡུལ་གཉིས་ཐ་སྙད་ལྔ་ལྡན་དགོས་པའི་དོན་ཡིན་པའི་ཕྱིར། དེར་ཐལ། སྨྱན་བྱེད་པའི་ལྷག་མ་འབྱུང་བ་ལ་སྤྲད་བྱའི་བདག་པོ་ཡོད་མི་དགོས་པའི་
ཕྱིར༑ དེར་ཐལ། གང་ལས་འཕྲིན་མ་ནོས་པའི་ཡུལ་དང་གང་ལ་འཕྲིན་སྐྱེལ་བའི་ཡུལ་ལ་སྤྲད་བྱའི་བདག་པོ་འམ་སྤྲད་བྱ་རང་ཉིད་གང་ཡིན་ཀྱང་ལྟུང་བ་དངོས་གཞི་བསྐྱེད་པའི་ཕྱིར། རྩ་བར། སྤྲད་པར་བྱ་བ་ལས་སྤྲིངས་པ་མ་ནོས་
པས་གཞན་དེ་ལ་གོ་བར་བྱས་ཤིང། དེས་སྨྲས་པ་སྔ་མ་ལ་བརྗོད་ནའོ། །ཞེས་དང། དེ་གཉིས་ཀྱི་བདག་པོ་ནི་སྤྲད་པར་བྱ་བ་ཉིད་དང་འདྲའོ། །ཞེས་གསུངས་པའི་ཕྱིར། ཁ་ཅིག་ན་རེ། སྨྱ་བྱེད་པའི་ལྷག་མ་ལ་འཕྲིན་གསུམ་
མམ་དེ་དང་འདྲ་བའི་སྦྱོར་བ་གསུམ་ཚང་དགོས་ཏེ། འཕྲིན་མ་ནོས་པ་དང། འཕྲིན་ཕར་བསྐྱལ་བ་དང། འཕྲིན་ཕྱིར་བསྐྱལ་བ་ལ་སོགས་པ་ཡན་ལག་ཏུ་དགོས་པར་བཤད་པའི་ཕྱིར། བམ་པོ་ལྔ་བཅུ་པ་ལས། འདི་ལས་ཡན་
ལག་བདུན་གྱིས་དངོས་གཞིའི་ལྟུང་བར་འགྱུར་ཏེ། མི་ཡིན་པ་དང་གཞན་ཡིན་པ་དང། མི་མཐུན་པ་དང། འཕྲིན་མ་ནོས་པ་དང་འཕྲིན་ཕར་བསྐྱལ་བ་དང། འཕྲིན་ཕྱིར་བསྐྱལ་བ་དང། གཉིས་ཀྱིས་གཉིས་སྤྲད་པའོ། །ཞེས་
གསུངས་པའི་ཕྱིར་ན་མ་ཁྱབ་སྟེ། སྔར་མཐུན་པ་མ་ཐོབ་པ་སྨྱན་བྱེད་པ་ལ་དགོངས་པའི་ཕྱིར། དེར་ཐལ། སྨྱན་བྱེད་པའི་ལྷག་མ་བྱུང་བ་ལ་འཕྲིན་གསུམ་ཚང་དགོས་པ་དང་འཕྲིན་གསུམ་རེ་རེ་ལ་སྦོམ་པོ་རེ་འབྱུང་བར་བཤད་པ་ནི་

[078B]པའི་ཕྱིར། དེར་ཐལ། སྔར་མཐུན་པ་ཐོབ་པ་ལས་ཉམས་པ་སྨྱན་བྱེད་པ་ལ་འཕྲིན་གསུམ་མ་མ་དེ་དང་འདྲ་བའི་སྦྱོར་བ་གསུམ་ཚང་མི་དགོས་པའི་ཕྱིར། དེར་ཐལ། འཐབ་ཚིག་ཐ་
དད་པའི་སྐབས་ཀྱི་ལུང་རྣམ་འབྱེད་དང་རྒྱ་ཆེར་ཊཱིཀར་སྨྱན་བྱེད་བའི་ལྷག་མ་གཅིག་ལ་སྦྱོར་སྦོམ་ཡང་གཅིག་འབྱུང་བར་བཤད་པའི་ཕྱིར། ཁྱབ་སྟེ། མཐུན་པ་ཉམས་པ་སྨྱན་བྱེད་པའི་ལྷག་མ་བྱུང་བ་ལ་འཕྲིན་གསུམ་ཚད་དགོས་ན་སྦྱོར་
སྦོམ་ཡང་གསུམ་བསྐྱེད་དགོས་པའི་ཕྱིར། རྩ་བར། གསུམ་པོ་དེ་དག་གི་བྱ་བ་ཉིད་ནི་ཐ་དད་པ་ཉིད་དོ། །ཞེས་གསུངས་པའི་ཕྱིར་མ་ཁྱབ་འཚམས་ཀྱི་རྟགས་གྲུབ་སྟེ། རྒྱ་ཆེར་ཊཱིཀ་རྣམ་འབྱེད་དྲངས་པ་ལས། དགེ་སློང་གིས་ཆུང་མ་དང་པོ་
གསུམ་པོ་ཆུ་ཚིགས་ཀྱིས་བྱིན་པ་དང། རིན་ཆས་ཉོས་པ་དང་བཙན་ཕྲོགས་སུ་ཐོབ་པ་འཐབས་པའི་མོད་ལ་ཡིན་ལ། འཐབས་པའི་འོག་མ་ཡིན་པ་དང། དུམ་པ་མ་བཅད་པ་དང། རྡེའུ་གསུམ་མ་གཏོར་བ་དང། ཆོ་ག་མ་བཏང་བ་
དང༑ ཆུང་མ་མ་ཡིན་པར་མ་བསྒྲགས་པ་དང། དྲིལ་མ་བསྒྲགས་པ་དག་གི་སྡུམ་བྱེད་ཅིང་མཐུན་པར་གྱུར་ན་ཉེས་བྱས་གཅིག་ཏུ་འགྱུར་རོ། །དགེ་སློང་གིས་ཆུང་མ་དང་པོ་གསུམ་པོ་འཐབས་པའི་མདོ་ལ་དང། འཐབས་པའི་འོག་ཏུ་ཡིན་
ལ༑ དུམ་ལ་མ་བཅད་པ་དང། དྲིལ་མ་བསྒྲགས་པའི་བར་དག་གི་སྡུམས་བྱེད་ཅིང་མཐུན་པར་གྱུར་ན་ཉེས་བྱས་གཉིས་སུ་འགྱུར་རོ་།དགེ་སློང་གིས་ཆུང་མ་སྔ་མ་གསུམ་བོ་ཐབས་པའི་མོད་ལ་དང་འཐབས་པའི་འོག་ཏུ་དང། །དུམ་པ་
བཅད་པ་ཡིན་ལ་རྡེའུ་གསུམ་མ་གཏོར་བ་དང། དྲིལ་མ་བསྒྲགས་པའི་བར་དག་གི་སྡུམས་བྱེད་ཅིང་མཐུན་པར་གྱུར་ན་ཉེས་བྱས་གསུམ་དུ་འགྱུར་རོ། །དགེ་སློང་གིས་ཆུང་མ་སྔ་མ་གསུམ་པོ། །ནས། རྡེའུ་གསུམ་གཏོར་བ་ཡིན་ལ། ཆོ་ག་

[079A]༄༅། །མ་བཏང་བ་དང། དྲིལ་མ་བསྒྲགས་པའི་བར་དག་གི་སྡུམས་བྱེད་ཅིང་མཐུན་བར་གྱུར་ན་ཉེས་བྱས་གསུམ་དང་སྤོམ་པོ་གཅིག་ཏུ་འགྱུར་རོ། །དགེ་སློང་གིས་ཆུང་མ་སྔ་མ་གསུམ་པོ། ནས་ཆོ་ག་བཏང་བ་ཡིན་ལ། ཆུང་མ་
མ་ཡིན་པར་མ་བསྒྲགས་པ་དང། །དྲིལ་མ་བསྒྲགས་པ་དག་གི་སྡུམས་བྱེད་ཅིང་མཐུན་པར་གྱུར་ན་ཉེས་བྱས་གསུམ་དང་སྦོམ་པོ་གཉིས་སུ་འགྱུར་རོ། །དགེ་སློང་གིས་ཆུང་མ་སྔ་མ་གསུམ་པོ། ནས། ཆུང་མ་མ་ཡིན་པར་བསྒྲགས་
པ་ཡིན་ལ། དྲིལ་མ་བསྒྲགས་པ་དག་གི་སྡུམས་བྱེད་ཅིང་མཐུན་པར་གྱུར་ན་ཉེས་བྱས་གསུམ་དང། སྦོམ་པོ་གསུམ་དང། དགེ་འདུན་ལྷག་མ་གཅིག་ཏུ་འགྱུར་རོ། །དགེ་སློང་གིས་ཆུང་མ་སྔ་མ་གསུམ་པོ་དྲིལ་བསྒྲགས་པའི་བར་
སྡུམས་བྱེད་ཅིང་མཐུན་པར་གྱུར་ན་ཉེས་བྱས་གསུམ་དང། སྦོམ་པོ་བཞི་དང། དགེ་འདུན་ལྷག་མ་གཉིས་སུ་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། ཆུང་མ་དང་པོ་གསུམ་རང་གི་ཁྱིམ་ཐབ་དང་འཐབས་ཚིག་བདུན་
གྱིས་མཐུན་པ་ཉམས་པ་སླར་སྡུམ་བྱེད་ན་ཉེས་བྱས་གསུམ་དང་དངོས་གཞིའི་རྣམ་པའི་སྦོམ་པོ་གཉིས་དང། སྦྱོར་སྦོམ་གཉིས་།ལྷག་མ་གཉིས་འབྱུང་བར་གསུངས་པའི་ཕྱིར་དང། མཐུན་པ་སྨྱན་བྱེད་བའི་ལྷག་མ་བྱུང་བ་ལ་
འཕྲིན་གསུམ་ཚངས་དགོས་ན་སྐབས་འདིར་སྦོམ་པོ་བརྒྱད་དང་ལྷག་མ་གཉིས་སུ་འགྱུར་བར་གསུངས་དགོས་པ་ལ་དེ་ལྟར་མ་གསུངས་པའི་ཕྱིར། དེ་ཡང་ཆུང་མ་པོ་གསུམ་གྱི་དབང་དུ་བྱས་པ་ཡིན་གྱི་ཆུང་མ་དམན་པ་བཞི་ལ་འཐབས་
ཚིག་བདུན་གྱིས་ལྷག་མ་བདུན་བསྐྱེད་ནུས་པའི་ཕྱིར། །དེར་ཐལ། དེ་ནི་ཡིད་བཅུག་ཉམས་དཀའ་སླའི་དབང་གིས་ཡིན་པའི་ཕྱིར་དང་ཁྱད་པར་དུ་ཆུང་མ་དང་པོ་གསུམ་ལ་འཐབས་ཚིག་བདུན་གྱི་དབང་དུ་བྱས་ནས་ལྟུང་བ་ཆུང་འབྲིང་

[079B]ཡིད་དུ་འོང་བ་ཙམ་ཆད་པ་དང། ཡིད་དུ་འོང་བ་དང་བྱ་བ་གཅིག་པ་གཉིས་ཀ་ཆད་པ་དང། དེ་གཉིས་དང་ཕྲད་པ་ལ་མངོན་དུ་ཕྱོགས་པ་གསུམ་ཀ་ཆད་པའི་དབང་གིས་
ཡིན་པའི་ཕྱིར། དེ་དག་ལ་ཁ་ཅིག་གིས། འཐབས་ཚིག་བདུན་བྱས་པ་ལ་སྨྱན་ལན་གཅིག་བྱས་ཏེ་ཕྲེད་པ་ལ་མཐར་ཐུག་གི་ལྟུང་བ་བདུན་འབྱུང་བར་འདོད་པ་ཡོད་ཀྱང། རྩ་བར། འཐབས་པ་ཉིད་ཀྱི་མོད་ལ་དང། ནས། དྲིལ་བསྒྲགས་
བ་ཉིད་དག་ནི་སྲོག་དང་ལྡན་པ་ཉིད་དག་བཞིན་ནོ། ཞེས་པ་འཐབས་ཚིག་རེ་རེ་ལ་སྨྱན་རེ་རེ་བྱས་པ་ལ་དགོངས་པར་མཚོ་ཊཱིཀ་ལས་བཤད་པའི་ཕྱིར། གཞན་ཡང། སྔར་མཐུན་པ་མ་ཐོབ་པ་སྨྱན་བྱེད་པའི་ལྷག་མ་བྱུང་བ་ལ་འཕྲིན་
གསུམ་ཚངས་དགོས་མི་དགོས་ཀྱང་དཔྱད་དགོས་ཏེ། འཕྲིན་མ་ནོས་ཏེ་ཕར་སྐྱེལ་ལ་ཚུར་སྐྱེལ་བར་མི་བྱེད་ན་སྦོམ་པོ་གཉིས་སུ་འགྱུར་བར་ལུང་ལས་གསུངས་ཤིང། རྩ་བར། འཇུག་པ་བར་མའི་ཕྱང་ཡར་ཐོས་པ་ཉིད་ན་དེ་བྱས་པ་ཉིད་དོ།།
ཞེས་གསུངས་པའི་ཕྱིར། ཁ་ཅིག་ན་རེ། བཅོལ་ཡང་རྫོགས་པའི་ལྟུང་བ་སུམ་ཅུ་རྩ་གཉིས་ལས་གསོད་རྐུ་སྨྱན་གསུམ་མ་གཏོགས་པ་གཞན་ལ་བཅོལ་བའི་ཚེ་ཁྱད་པར་ལྔ་ལྡན་གྱི་ངང་གིས་སྨྲས་པ་ཞིག་དགོས་པར་བཤད་པ་མི་འཐད་
པར་ཐལ། སྨྱན་བྱེད་པའི་ལྷག་མ་ཡང་གཞན་ལ་བཅོལ་བའི་ཚེ་དག་མཚན་ཉིད་ལྔ་ལྡན་གྱིས་བསྐོས་པ་ཞིག་དགོས་པར་མཚོ་ཊཱིཀ་དང་བསླབ་བྱ་ཆེན་མོར་བཤད་པའི་ཕྱིར་ཟེར་ན། རིན་ཕྲེང་ལྟ་ཁས་ལེན་ན་མ་ཁྱབ་བྱས་པ་ལ་ཁ་ཅིག་
ན་རེ། དེ་མི་འཐད་པར་ཐལ། མཚོ་ཊཱིཀ་ལྟར་ན་ཡང་སྦྲིང་ཡིག་ལ་སོགས་པས་གཞན་ལ་བཅོལ་ནས་སྨྱན་བྱེད་པའི་དངོས་གཞི་རྫོགས་པ་ཡོད་པར་ཁས་ལེན་དགོས་པའི་ཕྱིར། རྩ་བ། སྤྲིང་ཡིག་དང་ལག་ཡིག་དང། ཡུལ་ཕྱོག་༄༅། །དང། བརྡའ་དང། མཚིམ་མ་རྣམས་ནི་ཚིག་ཉིད་དང་འདྲའོ། །ཞེས་དང། རིན་ཆེན་ཕྲེང་བ་ལས། སྤྲིང་ཡིག་དང། ལག་ཡིག་དང། སྐྱེད་མོས་ཚལ་ལ་སོགས་པའི་ཡུལ་ཕྱོགས་དང། སྔ་དྲོ་ལ་སོགས་པའི་བརྡ་དང་
གོས་དམར་པོ་གྱོན་པ་ལ་སོགས་པའི་མཚན་མ་རྣམས་ཀྱིས་འཕྲིན་ནོད་པ་དང་བསྐྱལ་བ་སོགས་བྱས་པ་ནི་ཚིག་གིས་བྱས་པ་དང་འདྲ་བར་དོན་གྲུབ་ན་དངོས་གཞིར་འགྱུར་རོ། །ཞེས་གསུངས་བའི་ཕྱིན་ན་མ་ཁྱབ་སྟེ། འཕྲིན་ནོད་པ་དང་
བསྐྱལ་བ་སོགས་ལ་སྤྲིང་ཡིག་སོགས་ཀྱིས་གྲུབ་ཀྱང། འཕྲིན་བྱེད་དུ་འཇུག་པ་ལ་དེ་ལྟར་མ་ཡིན་པར་ཁས་ལེན་ཆོག་པའི་ཕྱིར། དེ་ཡང་འཕྲིན་ཐ་མ་ལ་སྤྲིང་ཡིག་སོགས་ལྔ་ཀས་གྲུབ་པ་ཡོད་ཀྱང། འཕྲིན་དང་པོ་གཉིས་
ལ་སྤྲིང་ཡིག་ལག་ཡིག་གཉིས་ཀས་གྲུབ་པ་ཡོད་ལ། ཡུལ་ཕྱོགས་སོགས་གསུམ་གྱིས་མི་གྲུབ་པར་མཚོ་ཊཱིཀ་ལས་གསུངས་པ་ལྟར་ཁས་བླན་ས་ན་ལུང་དང་ཊཱིཀ་སོགས་དང་མཐུན་ནོ། །ཡང་ཁ་ཅིག་ན་རེ། གསོད་
རྐུ་སྨྱན་གསུམ་མ་གཏོགས་པ་གཞན་ལ་བཅོལ་ཚེ་དག་གིས་སྨྲས་དགོས་པ་མ་ཡིན་པར་ཐལ། སྤྲིང་ཡིག་ལ་སོགས་པ་གང་ཡང་རུང་བས་རིན་པོ་ཆེ་ལ་རེག་ཏུ་བཅུག་ཀྱང་སྤང་ལྟུང་འབྱུང་བར་བཤད་པའི་ཕྱིར་
རྩ་བར། རེག་གམ་རེག་ཏུ་འཇུག་ནའོ། །གང་ཡང་རུང་བས་སོ་།ཞེས་གསུངས་པའི་ཕྱིར་དང། རྒྱ་ཆེར་འགྲེལ་བ་ལས་ཀྱང། །རེག་གམ་ཞེས་བྱ་བ་ནི་རང་གི་ལུས་ཀྱིས་སོ། །རེག་ཏུ་བཅུ་ནའོ་ཞེས་བྱ་བ་ནི་གཞན་ནོ།།
ཚིག་གིས་ཀྱང་བྱེད་ལ་སྤྲིང་ཡིག་ལ་སོགས་པས་ཀྱང་བྱེད་ན་དེ་དག་ལས་འདིར་རེག་པ་གང་ཡིན་པར་རིག་པ་བྱ་ཞེ་ན་དེའི་ཕྱིར་གང་ཡང་རུང་བས་སོ་ཞེས་བྱ་བ་སྨྲས་ཏེ། རྣམ་པ་གང་ཡང་རུང་བས་འདི་ནས་ལོངས་ལ་

[080B]ཕྱོགས་གཅིག་པར་རེག་ན་ཡང་སྤང་བར་འགྱུར་རོ། །ཞེས་གསུངས་པའི་ཕྱིར་ཟེར་ན། འདི་དག་གི་དོན་ལ་འགྲེལ་བྱེད་རྣམས་ཀྱི་བཤད་ཚུལ་མི་མཐུན་ཏེ་སྤྲིང་
ཡིག་སོགས་ཀྱིས་རེག་ཏུ་བཅུག་ན་ཡང་དངོས་གཞི་བསྐྱེད་པར་རིན་ཕྲེང་དང་ཡིག་ཆར་གསུངས་ཤིང། མཚོ་སྣ་བ་དང་འདུལ་འཛིན་ལྟར་ན། གང་ཡང་རུང་བས་སོ་ཞེས་གསུངས་པ་དེ། འདི་ལོངས་འདི་ནས་འདི་ཙམ་ལོངས། །འདི་
ཁྱེར་འདི་ནས་འདི་ཙམ་ཁྱེར། །འདི་ཞོག་འདི་རུ་འདི་ཙ་ཞོག་དེ་སྦྱར་བས་ནི་བཅོ་བརྒྱད་དོ། །ཞེས་པ་ལྟ་བུ་དག་གི་རྣམ་པར་རིག་བྱེད་གང་ཡང་རུང་བས་རེག་ཏུ་བཅུག་ན་ཡང་དངོས་གཞི་བསྐྱེད་པར་སྟོན་པ་ཡིན་གྱི། སྤྲིང་ཡིག་སོགས་གང་ཡང་
རུང་བས་ཞེས་སྟོན་པ་མིན་ནོ། །ཞེས་བཞེད་དོ། །ཁ་ཅིག་ན་རེ་གསོད་ཕམ་དང་རྐུ་ཕམ་གཉིས་དང་སྨྱས་བྱེད་པའི་ལྷག་མ་དང་འདེབས་སྤྱོད་གསོང་གསུམ་ཏེ་དྲུག་པོ་རྒྱུད་ནས་བསྐོས་པས་ཀྱང་དངོས་གཞི་རྫོགས་པར་བཤད་པ་མི་འཐད་པར་
ཐལ་རྒྱུད་ནས་བསྐོས་པས་སྲོག་གཅོད་པའི་ལས་ལམ་རྫོགས་པ་མི་སྲིད་པའི་ཕྱིར། དེར་ཐལ། རྒྱུད་ནས་བསྐོས་བསམ་དཔའི་མཚམས་མེད་དུ་མི་འགྱུར་བར་བསྟན་བཅོས་གདགས་པར་གསུངས་པའི་ཕྱིར། ལས་གདགས་བ་ལས་
སྦུན་དྲུང་གིས་སྦུན་དྲུང་བཏང་ཏེ། སོད་ལ་མ་གསོད་ཅིག་བདག་ཉིད་ཀྱིས་གསོད་ལ་གཞན་གསོད་དུ་མ་གཞུག་ཅིག་ཅེས་བྱས་ན། དེ་ཅིག་གཉིས་ཀ་མཚམས་མེད་པའི་ལས་དང་ལྡན་པར་འགྱུར་རམ། འོན་ཏེ་གཅིག་ལྡན་པར་འགྱུར་
ཞེ་ན། སྨྲས་པ། གལ་ཏེ་བདག་ཉིད་ཀྱིས་བསད་ན་ནི་གཉིས་ཀ་མཚམས་མེད་པའི་ལས་དང་ལྡན་པར་འགྱུར་རོ། །དེ་སྟེ་གཞན་གསོད་དུ་བཅུག་སྟེ་བདག་ཉིད་ཀྱིས་མ་བསད་ན་ནི་ཕྱི་མ་ཤོས་མཚམས་མེད་པའི་ལས་དང་ལྡན་པར་འགྱུར་

[081A]༄༅། །གྱི་སྔ་མ་ཤོས་ནི་མ་ཡིན་ནོ། །དེ་སྟེ་བདག་ཉིད་དང་གཞན་གཉིས་ཀས་བསད་ན་ཡང་ཕྱི་མ་ཁོ་ན་མཚམས་མེད་ཀྱི་ལས་དང་ལྡན་གྱི་སྔ་མ་ཤོས་ནི་མ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་ཇི་ལྟར་
བསྒོ་བ་བཞིན་མ་བྱས་པའི་དབང་གིས་བཅོལ་མཁན་ལ་མཚམས་མེད་དུ་མི་འགྱུར་བ་ཡིན་རྒྱུད་ནས་བསྒོས་པའི་རྒྱུ་མཚན་གྱིས་མ་ཡིན་པའི་ཕྱིར། དེར་ཐལ། དེ་ནི་རྒྱུད་ནས་བསྒོ་བ་མ་ཡིན་པའི་ཕྱིར། དེར་ཐལ། རྒྱུད་ནས་
བསྒོ་ཚུལ་ནི་ཁྱོད་སོང་ལ་ལྷ་སྦྱིན་བྱེད་དུ་ཆུག་ཅེས་པ་ལྟ་བུ་ལ་བྱེད་པའི་ཕྱིར། ཁ་ཅིག་ན་རེ། སྨྱན་བྱེད་པའི་ལྷག་མ་གཅིག་ལ་སྦྱོར་སྦོམ་གསུམ་ལས་ལྷག་མི་འབྱུང་ཟེར། དེ་མི་འཐད་པར་ཐལ་ལན་བརྒྱ་ཞིག་བསྐྱལ་ཏེ་
བྱས་ན་སྦོམ་པོ་བརྒྱའོ་ཞེས་འགྲེལ་ཆུང་ལས་བཤད་པའི་ཕྱིར་ཁ་ཅིག་ན་རེ། བསྒོ་འགྱུར་གྱི་ལྷག་མ་གཅིག་བྱུང་བ་ལ་སྦྱོར་བའི་སྦྱོར་བའི་ཉེས་བྱས་གཅིག་བཞམས་བསྒོའི་སྔ་རོལ་ཏུ་སྤོམ་པོ་གཅིག་བཞམས་བསྒོའི་མཐར་
སྤོམ་པོ་གཅིག་གསོལ་བའི་སྟོད་སྨད་པར་གསུམ་དུ་སྤོམ་པོ་གསུམ། །དེ་བཞིན་དུ་བརྗོད་པ་དང་པོ་དང་གཉིས་པ་ལ་སྤོམ་པོ་གསུམ་གསུམ་བརྗོད་པ་གསུམ་པའི་ངོ་བོ་བརྗོད་པ་དང་བྱ་བ་བརྗོད་པ་གཉིས་ལ་སྤོམ་པོ་གཉིས། བྱེད་པ་བརྗོད་
པའི་མཐར་ལྷག་མ་གཅིག་དང་བལྟུང་བ་བཅོ་ལྔ་བསྐྱེད་ཟེར། ལ་ལ་ན་རེ། སྦྱོར་བའི་སྦྱོར་བའི་ཉེས་བྱས་གཅིག་བཟློག་པ་ལྔའི་ཐོག་མཐར་ལྟུང་བ་རེ་རེ་དང་བཅུ་གཅིག་བསྐྱེད་ཟེར། ཁ་ཅིག་ན་རེ། བར་སྤོམ་བཞི་མེད་པར་བདུན་
བསྐྱེད་ཟེར། མཚོ་སྣ་བ་དང་འདུལ་འཛིན་ལྟར་ན། བཟློག་པ་དང་པོ་བཞིའི་མཐར་སྦྱོར་སྤོམ་བཞི་བཟློག་པ་ལྔ་བ་ཕལ་ཆེར་བྱས་པ་ན་སྦྱོར་སྤོམ་གཅིག་རྫོགས་པར་བྱས་པའི་མཐར་དངོས་གཞིའི་ལྟུང་བ་གཅིག་དང་བསྒོ་འགྱུར་གྱི་

[081B] རྣམ་འབྱེད་ལས། ལས་བརྗོད་པ་གསུམ་པ་བརྗོད་པ་ན་མ་རྫོགས་པར་གཞི་དེ་གཏོང་ན་དེ་ལྟ་ན་ལེགས། གལ་ཏེ་མི་གཏོང་ན་ཉེས་པ་སྤོམ་པར་འགྱུར་རོ། །རྫོགས་པར་བརྫོད་ན་དགེ་འདུན་ལྷག་
མར་འགྱུར་རོ། །ཞེས་གསུངས་པའི་ཕྱིར། ཞེས་བཞེད་དེ། གནམ་རྩེང་ལྡེང་མར་ཡང་བསྒོ་འགྱུར་གྱི་ལྟུང་བ་དྲུག་བསྐྱེད་པར་བཤད་དོ། །ཐམས་ཅད་མཁྱེན་པ་དགེ་འདུན་གྲུབ་པ་དང་པཎ་ཆེན་བསོ་གྲགས་བློ་གྲོས་
ལེགས་བཟང་ཀུན་མཁྱེན་འཇམ་དབྱངས་བཤད་པའི་རྡོ་རྗེ་སོགས་ཀྱིས་བརྗོད་པ་གསུམ་པའི་སྤོམ་པོ་མེད་པར་བསྒོམ་འགྱུར་གྱི་ལྟུང་བ་ལྔ་བསྐྱེད་པར་འདོད་དེ། འདི་ལྟར་ན་རྣམ་འབྱེད་ཀྱི་ལུང་དེ་ཡི་གེ་ནོར་བ་ཡིན་ཏེ་
སྐབས་གཅིག་པུར་འབྱུང་བ་ཡིན་གྱི་བསྒོ་འགྱུར་གྱི་ལྟུང་བ་ཐམས་ཅད་ལ་དེ་ལྟར་མི་འབྱུང་ཞིང། སྐབས་དེ་ཉིད་གཞན་དུ་དྲངས་པ་ལའང་མི་སྣང་བའི་ཕྱིར། ཞེས་མཁས་པ་ཁ་ཅིག་གིས་བཤད་པ་ལྟར་ཁས་བླངས་
དགོས་སོ། །ཡང་ཁ་ཅིག་ན་རེ། ཁྱིམ་པ་སུན་འབྱིན་པ་ལ་བསྐྲད་པ་ནན་ཏུར་མ་བྱས་པར་དགེ་འདུན་ལ་འགྲོ་བ་བཞི་པོ་གང་རུང་གིས་སྐུར་བ་འདེབས་པ་དང། ལྟུང་བ་གླེང་དྲན་མ་བྱས་པར་བཀའ་བློ་མི་བདེ་བའི་ཚིག་སྨྲ་བའི་ཉེས་
བྱས་གཉིས་ཆོས་ཅན། བསྒོ་འགྱུར་གྱི་ལྷག་མའི་སྦྱོར་ལྟུང་ཡིན་པར་ཐལ། ཡིག་ཆར། འཇུག་པ་ནི་སྦྱོར་བ་ཉིད་དོ། །ཞེས་སོགས་ཀྱིས་སྔ་མའི་དམིགས་བསལ་སྟོན་ཏེ་བཞམས་བསྒོ་སོགས་ཀྱི་མཐའ་ལམ་བཏང་ན་སྦྱོར་སྤོམ་བསྐྱེད་ཀྱང་
སྦྱོར་བ་གང་ཡིན་སྤོམ་པོར་མ་ངེས་པའི་ཁྱད་པར་བསྟན་པའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། སྦྱོར་བའི་སྦྱོར་བའི་ཉེས་བྱས་ལ་སྦྱོར་བའི་མིང་གིས་བསྟན་ཙམ་ཡིན་བའི་ཕྱིར་འདོད་མི་ནུས་ཏེ། སྦྱོར་བའི་སྦྱོར་བའི་ཉེས་བྱས་

[082A]༄༅། །ཡིན་བའི་ཕྱིར། རྩ་བར། འཇུག་པ་ནི་སྦྱོར་བ་ཉིད་དོ་།བསྐྲད་པ་དང་གླེང་བ་དང་དྲན་པ་མ་བྱས་བ་ནི་དེའི་འོ་།ཞེས་གསུངས་པའི་ཕྱིར་དང། ལྷག་མའི་སྦྱོར་ལྟུང་ལ་སྤོམ་པོ་ཡིན་པས་ཁྱབ་པའི་ཕྱིར། ཁ་ཅིག་ན་རེ་
བསྒོ་འགྱུར་གྱི་ལྷག་མའི་སྦྱོར་ལྟུང་ལ་བསྒོ་འགྱུར་གྱི་ལྟུང་བས་ཁྱབ་ཟེར་ན། དེ་མི་འཐད་པར་ཐལ། བསྐྲད་པ་ནན་ཏུར་བྱས་པ་ན་དགེ་འདུན་ལ་འགྲོ་བ་བཞིས་སྐུར་བ་འདེབས་པ་དང་གླེང་དྲན་བྱས་པ་ན་བཀའ་བློ་མི་བདེ་བའི་ཚིག་
སྨྲ་བ་གཉིས་ལ་རང་རང་གི་སྦྱོར་སྤོམ་འགྱུར་བའི་ཕྱིར། དེར་ཐལ། བཞམས་བསྒོའི་སྔ་རོལ་ཏུ་དེ་འདྲ་བའི་སྦྱོར་སྤོམ་གཉིས་འབྱུང་བར་སྔར་གྱི་ལུང་གིས་ཤུགས་ལ་བསྟན་པར་མཚོ་ཊཱིཀ་ལས་བཤད་པའི་ཕྱིར། ཁ་ཅིག་བརྗོད་
པ་གསུམ་པའི་སྤོམ་པོ་མེད་པར་འདོད་པ་མི་འཐད་པར་ཐལ། ཡིག་ཆར་བཟློག་པ་ལྔས་སྤོམ་པོ་ལྔ་བསྐྱེད་པར་མཐུན་པ་ནི་བཟློག་པའི་ཚུལ་གྱི་མི་གཏོང་བར་རྗེས་སུ་སྒྲུབ་པའི་རང་བཞིན་ནི་རྗེས་སུ་མཐུན་ནོ་ཞེས་པ་འི་སྐབས་སུ་
བསྟན་པར་གསུངས་པའི་ཕྱིར་ཟེར་ན་དཔེ་དག་མ་དག་དཔྱད་དགོས་གཞན་ཡང། དགེ་འདུན་དབྱེན་གྱི་ལྷག་མ་ལ་བྱེད་པ་པོ་ལས་ཀྱི་ཁ་བསྐོང་དུ་འོས་པ་དང་སྟོན་པ་ཞལ་ཞུགས་པ་དང་ཕྱེ་བའི་ཡུལ་དེ་བཞིན་གཤེགས་པའི་
དངོས་ཀྱི་ཉན་ཐོས་དགོས་སམ་མི་དགོས་ཞེ་ན། ཁ་ཅིག་ན་རེ། བྱེད་པ་པོ་ལས་ཀྱི་ཁ་བསྐོང་དུ་འོས་པ་དགོས་ཟེར། ཁ་ཅིག་སྟོན་པ་ཞལ་ཞུགས་པ་མི་དགོས་ཏེ། དེང་སང་དགེ་འདུན་དབྱེན་ལྷས་བྱིན་ལྟར་བྱེད་ན་ལྷག་མ་
འབྱུང་བའི་ཕྱིར། ཟེར། ཁ་ཅིག་ལས་ཀྱི་དགེ་འདུན་དབྱེན་བྱས་ན་དབྱེན་ལྷག་འབྱུང་ཟེར་དང་པོ་མི་འཐད་པར་ཐལ། བསླབ་བྱིན་ལ་དབྱེན་ལྷག་འབྱུང་བ་ཡོད་པ་ལུང་ཞུ་བར་གསུངས་པའི་ཕྱིར་དང་འཁོར་ལོའི་

[082B]པ་དགོས་ཀྱང་དབྱེན་ལྷག་ལ་མི་དགོས་པར་མཚོ་ཊཱིཀ་སོགས་ལས་བཤད་པའི་ཕྱིར་དང། དབྱེན་ལྷག་བྱུང་བ་ལ་དབྱེན་ཆགས་མི་དགོས་པའི་ཕྱིར། གཉིས་པའང་མི་འཐད་
པར་ཐལ། བམ་ལྔར་སྟོན་ཞལ་ཞུགས་པ་དང་ཕྱེ་བའི་ཡུལ་དེ་བཞིན་གཤེགས་པའི་དངོས་ཀྱི་ཉན་ཐོས་དགོས་པར་གསུངས་པ་ལྟར་ཡིག་ཆར་ཡང་གསུངས་པའི་ཕྱིར། ཡིག་ཆར། དེ་དེ་དུས་ཀྱི་བཅས་པའི་ཚིག་ཡིན་ལ་དེ་མ་
གཏོགས་པའི་བཅས་པའི་ཚིག་སྟོན་རྒྱུ་མི་སྣང་བས་བམ་ལྔ་ལྟར་ལེགས། ཞེས་གསུངས་པའི་ཕྱིར། གསུམ་པའང་མི་འཐད་པར་ཐལ་།ལས་ཀྱི་དབྱེན་བྱས་པའི་ལྟུང་བ་དེ་སྤོམ་པོ་ཡིན་པའི་ཕྱིར་ཁྱབ་སྟེ། ལས་ཀྱི་དབྱེན་
ལ་བཟློག་བསྒོམ་བཤད་པའི་ཕྱིར། ཡང་ཁ་ཅིག་ན་རེ། འཁོར་ལོའི་དབྱེན་གྱི་ལྷག་མ་མེད་ལ་མཚམས་མེད་ཀྱི་དབྱེན་གྱི་ལྷག་མ་ཡོད་པའི་ཁྱད་པར་འཐད་པར་ཐལ། སྡོམ་ཚིག་ལས། འཁོར་ལོའི་དབྱེན་གྱི་ལྷག་མ་མི་སྲིད་
ཀྱང༑ དབྱེན་གྱི་ལྷག་མར་མཚམས་མེད་ཡོད་པར་གསུངས། ཞེས་གསུངས་པའི་ཕྱིར། ཟེར་ན། དེ་ནི་ཡིག་ཆར། དགེ་འདུན་འཁོར་ལོའི་དབྱེན་གྱི་ལྷག་མ་བྱུང་བ་ཡོད་དཀའ་སྟེ། ལྷས་བྱིན་ལས་གཞན་གྱིས་འཁོར་ལོའི་དབྱེན་
མ་སྒྲུབ་པ་གང་ཞིག། ལྷས་བྱིན་དང་དེའི་ཚེ་ལས་དང་པོ་པ་ཡིན་པའི་ཕྱིར། མཚམས་མེད་ཀྱི་དགེ་འདུན་དབྱེན་ལ་འཁོར་ལོའི་དབྱེན་ཅིག་མི་དགོས་ཏེ། ཞེས་གསུངས་པའི་ཚིག་བསྡུས་པ་ཡིན་ལ། ཡིག་ཆར་གསུངས་པ་དེ་ཡི་
གེ་ནོར་བར་མངོན་པའི་ཕྱིར། དེར་ཐལ། མཚམས་མེད་ཀྱི་དགེ་འདུན་དབྱེན་ལ་འཁོར་ལོའི་དབྱེན་ཅིག་དགོས་སྟེ་ཟེར་རྒྱུལ། མི་དགོས་ཞེས་ཡི་གེ་ནོར་བར་སྒྲུབ་བྱེད་ལ་ལྟས་ན་གསལ་བའི་ཕྱིར། ཡིག་ཆར་དགེ་འདུན་

[083A]༄༅། །དབྱེན་གྱི་ལྷག་མ་བསྐྱེད་པ་ལ་སངས་རྒྱས་ཞལ་ཞུགས་དུས་མི་དགོས་པར་ཐལ། །དེང་སང་དགེ་འདུན་དབྱེན་ལྷས་བྱིན་ལྷར་བྱེད་ན་དེའི་ལྷག་མ་འབྱུང་བའི་ཕྱིར་ན་མཚོ་སྣ་བ་སོགས་ན་རེ་མ་ཁྱབ་སྟེ་
ཞེས་གསུངས་པའང། མ་གྲུབ་སྟེ་ཟེར་རྒྱུ་ཡིན་ནམ་སྙམ། ཁོ་ན་རེ། དགེ་འདུན་དབྱེན་གྱི་ལྷག་མ་མེད་པར་ཐལ། འཁོར་ལོའི་དབྱེན་དང་མཚམས་མེད་ཀྱི་དབྱེན་གྱི་ལྷག་མ་མེད་པ་གང་ཞིག་ལས་ཀྱི་དགེ་
འདུན་དབྱེན་བྱས་པ་ལས་ལྷག་མ་མི་འབྱུང་བའི་ཕྱིར་ན་མ་ཁྱབ་སྟེ། སྟོན་པ་ཞལ་ཞུགས་པའི་དུས་སུ་མཚམས་གཅིག་གི་ནང་དུ་དབྱེན་གྱི་ལྷག་མའི་བཅས་ལྡན་དགེ་སློང་གིས་སངས་རྒྱས་ལས་སྟོན་པ་གཞན་
དང་སྟོན་པའི་བཅས་པ་ལས་ཆོས་གཞན་བརྟུལ་ཞུགས་ལྔ་ལྟ་བུ་བསྲུངས་པས་དག་གྲོལ་ཐོབ་པར་འདོད་པ་རྣམས་ཚུལ་ཤིང་ལོང་ཞིག་ཅེས་ངག་གིས་བརྗོད་ནས་ཚུལ་ཤིང་ལེན་དུ་འཇུག་པ་ལ་བཟློགས་པ་ལྔས་
བཟློག་ཀྱང་མི་གཏོང་ན་དེའི་ལྷག་མ་འབྱུང་བའི་ཕྱིར། དེར་ཐལ། དེ་ལ་དགེ་འདུན་མི་ཕྱེད་ཅིང་དབྱེན་མ་ཆགས་པར་ལྷག་མ་འབྱུང་བ་ཡོད་པའི་ཕྱིར། དེར་ཐལ། དེ་ལྟར་འབྱུང་བ་བཅས་པའི་དབང་གིས་ཡིན་པའི་ཕྱིར་
ཡང་ཁ་ཅིག་ན་རེ། །དབྱེན་ལ་སྟོན་པ་ཞལ་ཞུགས་མི་དགོས་པར་ཐལ། ཡིག་ཆར། སངས་རྒྱས་འདས་རྗེས་སུ་ཡང་སྟོན་པའི་བཅས་པ་ལས་བཟློག་པའི་ལྷས་བྱིན་གྱི་བཅས་པ་དང། དེས་དག་གྲོལ་དུ་ལྷ་བས་ལྟ་
བ་གཉིས་དགེ་འདུན་དབྱེན་གྱི་ལྷག་མའི་ཡན་ལག་ཏུ་དགོས་ཏེ། ཞེས་གསུངས་པའི་ཕྱིར་ན་མཁྱབ་སྟེ། །ཡིག་ཆར་དབྱེན་ལྷག་ལ་སྟོན་པ་ཞལ་ཞུགས་དགོས་མི་དགོས་ཀྱི་བཤད་ཚུལ་གཉིས་འགོད་ནས་སྔ་མ་འཐད་ལྡན་དུ་བྱས་

[083B] དབྱེན་ལྷག་ལ་ལྷ་སྦྱིན་གྱི་བཅས་པ་བསྲུངས་པས་དག་གྲོལ་དུ་ལྟ་བ་ཡན་ལག་ཏུ་མི་དགོས་པའི་ཕྱིར་ཏེ། གཞན་དུ་ན་དབྱེན་ལྷག་རྫུན་སྨྲའི་ལས་ལམ་མ་ཡིན་པར་ཐལ་བར་འགྱུར་བའི་ཕྱིར། བསླབ་བྱ་ཆེན་
མོར༑ བསླབ་པའི་གཞི་བཅས་པ་ཅི་རིགས་བསྲུང་པས་དག་པ་དང་གྲོལ་བར་ལྟ་བ་ལས་གཞན་དུ་འབྱེད་པ་ནི་འདིའི་བཟློག་བསྒོ་བྱ་བའི་ཡུལ་དུ་སྣང་ངོ། །ཞེས་པའི་དག་གྲོལ་གྱི་ལྟ་བ་དེ་གང་ལས་ཕྱེ་བའི་དོན་ཡིན་གྱི། གང་གིས་
ཕྱེ་བའི་བསམ་པ་མ་ཡིན་པའི་ཕྱིར། ཡང་ཁ་ཅིག་ན་རེ། ཐ་མ་ཐུན་མོང་གི་བསྒོ་གྱུར་གྱི་ལྟུང་བ་ལྔ་ལས་ལྷག་མེད་ཟེར་ན། དེ་མི་འཐད་པར་ཐལ། བསྡིགས་སྨད་ཕྱིར་འགྱེད་ནན་ཏུར་གྱི་མཐའ་ལས་འབྱུང་བའི་བསྒོ་འགྱུར་གྱི་ལྷག་མ་
གསུམ་ཡོད་པའི་ཕྱིར། དེར་ཐལ། བཅས་ལྡན་དགེ་སློང་གིས་རང་ལ་བསྐྲད་པ་ནན་ཏུར་ཚུལ་བཞིན་དུ་བྱས་པའི་དགེ་འདུན་ལ་འགྲོ་བ་བཞིས་སྐུར་བདེབས་པ་བཟློག་ལྔས་བཟློག་ཀྱང་མ་བཏང་ན་ཁྱིམ་པ་སུན་འབྱིན་བའི་ལྷག་
མ་བྱུང་བར་ལུང་ལས་དངོས་སུ་གསུངས་པས་རང་ལ་བསྡིག་པ་དང་སྨད་པ་དང་ཕྱིར་འགྱེད་ནན་ཏུ་ཚུལ་བཞིན་དུ་བྱས་པའི་དགེ་འདུན་ལ་འགྲོ་བ་བཞིས་སྐུར་བ་འདེབས་ན་བཟློག་པ་ལྔས་བཟློག་དགོས་པ་དང། བཟློག་ཀྱང་
མ་བཏང་བའི་མཐར་ལྷག་མ་བྱུང་བར་མདོར་བསྡུས་སྦྱར་བ་ཡིན་པའི་ཕྱིར། དེར་ཐལ། མདོར་བསྡུས་སྦྱར་བའི་ལྷག་མ་ཡོད་པའི་ཕྱིར་ཏེ། མདོར་བསྡུས་སྦྱར་བའི་ལྟུང་བ་སྟེ་ལྔ་ཡོད་པར་བམ་ལྔས་གསུངས་པ་ལྟར་ཁས་བླངས་དགོས་
བ་ཡིན་པའི་ཕྱིར། དེར་ཐལ། མདོར་བསྡུས་ཀྱི་ཕམ་ལྷག་ཡོད་པ་གང་ཞིག། མདོར་བསྡུས་ཀྱི་ལྟུང་བ་ཕྱི་མ་གསུམ་ཡོད་པའི་ཕྱིར་དང་པོ་གྲུབ་སྟེ། དེའི་ཕམ་པ་ཡོད་པ་གང་ཞིག་ལྷག་མ་ཡོད་པར་སྒྲུབ་ཟིན་པའི་ཕྱིར། དང་པོ་

[084A]༄༅། །གྲུབ་སྟེ། གནས་ནས་དབྱུང་བའི་དགེ་སློང་དགེ་འདུན་ལ་བཟོད་པ་གསོལ་བར་ངེས་པ། དགེ་སློང་མའི་དགེ་འདུན་གྱིས་ཕྱག་མི་བྱ་བའི་སྡོམ་པ་བྱིན་པ་ལ་བཅས་ལྡན་དགེ་སློང་མས་དེར་ཤེས་བཞིན་དུ་བཟོད་པ་
གསོལ་བར་མ་བྱེད་ཅེས་བཟོད་གསོལ་ལས་བཟོག་པ་ལ་མའི་དགེ་འདུན་གྱིས་བཞམས་བསྒོ་སོགས་བཟློག་པ་ལྔས་བཟློག་དགོས་པ་དང། བཟློག་ཀྱང་མ་བཏང་ན་བཟློག་ཕམ་བྱུང་བར་ལུང་ལས་དངོས་སུ་གསུངས་པས་དགེ་
སློང་གནས་ནས་དབྱུང་བ་དང་ཕྱག་མི་བྱ་བའི་སྡོམ་པ་བྱིན་པ་ལ་དེར་ཤེས་བཞིན་དུ་བཅས་ལྡན་དགེ་སློང་མས་ཆོས་དང་ཟང་ཟིང་ལྷན་ཅིག་ལོངས་སྤྱོད་པ་ལ། མའི་དགེ་འདུན་གྱིས་བཞམས་བསྒོ་སོགས་ཀྱིས་བཟློག་དགོས་པ་
དང༑ བླྯོག་ཀྱང་མ་བཏང་ན་ཕམ་པ་བྱུང་བར་མདོར་བསྡུས་སྦྱར་བ་ཡིན་པའི་ཕྱིར། གོང་གི་རྟགས་གཉིས་པ་གྲུབ་སྟེ། བལ་དཀར་པོས་སྟན་བྱེད་པའི་སྤང་ལྟུང་དང། འཐས་པར་གནས་པའི་བྱེ་མ་སྲོག་ཆགས་ཅན་རྐོ་པའི་ལྟུང་
བྱེད་དང། དགེ་སློང་མས་ལུང་ལས་དངོས་སུ་མ་གསུངས་ཤིང་འོ་མ་ལ་སོགས་པ་བཅུར་མ་བསྡུས་པའི་ཟས་བསོད་པ་སློང་པའི་སོར་བཤགས་ཀྱང་དུ་མ་ཡོད་ལ། མདོར་བསྡུས་ཀྱི་ཉེས་བྱས་ཀྱང་མཐའ་ཡས་པ་ཡོད་པའི་ཕྱིར་
བྱས་པ་ལ་ཁོ་ན་རེ། དགེ་སློང་མས་གནས་དབྱུང་པའི་དགེ་སློང་དང་ཆོས་དང་ཟང་ཟིང་ལྷན་ཅིག་ཏུ་ལོངས་སྤྱོད་པ་ཉིད་བཟློག་ཀྱང་མ་བཏང་པའི་ཕམ་པ་ཆོས་ཅན། མདོར་བསྡུས་ཀྱི་ཕམ་པ་མ་ཡིན་པར་ཐལ། དངོས་བཅས་དང་
འགལ་བའི་ཕམ་པ་ཡིན་པའི་ཕྱིར། དེར་ཐལ། བཟློག་ཕམ་ཡིན་པའི་ཕྱིར། དེར་ཐལ། བཟློག་པ་ལྔ་ཡན་ལག་ཏུ་དགོས་པའི་ཕམ་པ་ཡིན་པའི་ཕྱིར་ན་མ་ཁྱབ་སྟེ། བཟློག་ཕམ་དེ་ནི་བཟློབ་པ་ལྔ་ཡན་ལག་ཏུ་དགོས་པའི་ཕམ་

[084B] གནས་ནས་དབྱུང་བའི་དགེ་སློང་གི་བཟོད་གསོལ་བྱེད་པ་བཟློག་པའི་ཕམ་པ་ཡི་པས་བཟློག་ཕམ་ཞེས་བརྗོད་པ་ཡིན་པའི་ཕྱིར། དེར་ཐལ་ལ་གནས་ནས་དབྱུང་
པའི་དགེ་སློང་གིས་དགེ་འདུན་ལ་བཟོད་པ་གསོལ་བར་ངེས་པ་ལས་དེ་ལྟར་མ་བྱེད་ཅིག་ཅེས་བཟློག་པ་ཡན་ལག་ཏུ་དགོས་པའི་ཕྱིར། རྩ་བར། དགེ་སློང་གནས་ནས་ཕུང་བ་བཟོད་པ་གསོལ་བར་ངེས་པ་ཕྱག་བྱ་བའི་འོས་མ་
ཡིན་པའི་སྔོམ་པ་བྱིན་པར་ཤེས་བཞིན་དུ་དེ་ལས་བཟློག་པ་ཉིད་མི་གཏོང་ནའོ། །དབྱེན་བརྟུལ་བ་ཉིད་དང་འདྲའོ། །ཞེས་གསུངས་པའི་ཕྱིར། ཁ་ཅིག་ན་རེ། མདོར་བསྡུས་ཀྱི་བཅས་པ་དང་འགལ་བ་ལ་ཉེས་བྱས་ལས་ཆེ་བ་
མི་བསྐྱེད་ཟེར། དེ་མི་འཐད་པར་ཐལ། མདོར་བསྡུས་ཀྱི་ལྷག་མ་ཡོད་པར་མཚོ་ཊཱིཀ་དང་ཡིག་ཆར་གསུངས་པའི་ཕྱིར་དང། བསམ་ལྔར་མི་རུང་བ་དང་མཐུན་ལ་རུང་བ་དང་འགལ་བ་དེ་དག་གར་བསྡུ་ཞེན་དེ་དག་རུང་བམ་ཡིན་
པར་བསྡུ་སྟེ། དགེ་སློང་གིས་དེ་དག་བསྟེན་ཅིང་སྦྱང་དུ་མི་རུང་སྟེ། དེ་དག་བསྟེན་ཅིང་སྦྱད་ན་གཞི་ཇི་ལྟ་བ་ལས་ལྟུང་བ་སྡེ་ལྔའི་ཁ་ན་མ་ཐོ་བ་ཉིད་དུ་འགྱུར་ཏོ། །ཞེས་གསུངས་པའི་ཕྱིར། ཁ་ཅིག་ན་རེ་བཙུན་མོ་རིན་པོ་ཆེ་ལ་ལོག་
པར་ཞུགས་པ་དང། ནོར་བུ་རིན་པོ་ཆེ་བརྐུས་པ་དང། མཚན་དཔེས་རྒྱན་པའི་མི་གསོད་པ་དང། ང་ནི་སངས་རྒྱས་སོ་ཞེས་རྫུན་སྨྲས་པའི་ཕམ་པ་རྣམས་མདོར་བསྡུས་ཀྱི་ཕམ་པ་ཡིན་ཏེ། རྫས་བཀག་པ་པས་ཞེས་སོགས་
དཀོན་ཞིང་རིན་ཆེ་བས་བསྐྱེད་པའི་ལྟུང་བ་ཁོ་ན་ལ་སྦྱར་བ་མ་ཡིན་གྱི། ལྟུང་བ་སྡེ་ལྔ་ལ་སྦྱོར་དགོས་པའི་ཕྱིར་དང་བམ་སྔར། ལྟུང་བའི་ཕྱིར་ནི་རྫས་བཟང་པོ་ཡང་ངན་པོ་དང་འདྲ་བས། བཟང་པོ་དང་མི་ཚངས་པར་སྤྱད་པ་ཡང་ངན་པ་་༄༅། །དང་སྦྱད་པ་དང་འདྲ་ལ། བཟང་པོ་རྐུས་པ་ཡང་དན་པ་རྐུས་པ་དང་འདྲ། བཟང་པོ་བསད་པ་ཡང་ངན་པ་བསད་པ་དང་འདྲ། བརྫུན་པ་ཟང་པོ་སྨྲས་པ་ཡང་དན་པ་སྨྲས་པ་དང་འདྲ་བར་ལྟུང་བར་འགྱུར་པ་ལ་
སོགས་པའི་ཚུལ་དུ་རིག་པར་བྱའོ། །ཞེས་གསུངས་པའི་ཕྱིར། ཞེས་ཟེར། བཤད་ཚུལ་འདི་ནི་བམ་ལྔ་དང་མཐུན་ཤས་ཆེ་ཡང་མཚོ་ཊཱི་ཀ་ལས་བཀག་གོ། །ཁ་ཅག་ན་རེ། སྡིག་ཅན་དགོན་པ་བས་སྨྲ་མོ་ལ་ལོག་པར་ཞུགས་པའི་
ཕམ་པ་མདོར་བསྡུས་ཀྱི་ཕམ་པ་ཡིན་ཏེ། དེར་དུས་སུ་དུད་འགྲོ་ལ་གསལ་ཀམ་གཏོད་པའི་ཕྱིར། དེར་ཐལ། གླིང་གཞི་དེ་ཉིད་ལ་བརྟེན་ནས་དུང་འགྲོ་ལ་མི་ཚངས་པར་སྤྱོད་པ་ན་ཕམ་པར་འགྱུར་བར་གསལ་ཀ་གཏོང་པའི་ཕྱིར་ཞེས་
ཟེར༑ དེ་མི་འཐད་པར་ཐལ། དེ་དངོས་བཅས་ལས་འདས་པའི་ཕམ་པ་ཡིན་པའི་ཕྱིར། དེར་ཐལ། སྔར་བཟང་བྱིན་ལ་བརྟེན་ནས་དགེ་སློང་གིས་མི་ཚངས་པར་སྤྱོད་ན་ཕམ་པར་འགྱུར་བར་དངོས་སུ་བཅས་པ་མཛད་པའི་ཕྱིར། །ཁྱབ་
སྟེ༑ གཞན་དུ་ན་བྱ་མེད་དཀར་ཤམ་ལ་ལོག་པར་ཞུགས་པའི་ཕམ་པ་ཡང་མདོར་བསྡུས་ཀྱི་ཕམ་པར་ཐལ་བར་འགྱུར་པའི་ཕྱིར། གཞན་ཡང། དེ་མི་འཐད་པར་ཐལ། དུད་འགྲོ་ལ་མི་ཚངས་པར་སྤྱོད་པའི་ཕམ་པ་བཀག་པའི་
བཅས་པ་དེ་རྗེས་བཅས་མཚན་ཉིད་པ་མ་ཡིན་པའི་ཕྱིར། དེར་ཐལ་དེ་རྗེས་བཅས་བསམ་ངོ་བ་ཡིན་པའི་ཕྱིར། དེར་ཐལ། མི་ལ་བཀག་པ་ཡིན་གྱི་དུད་འགྲོ་ལམ་བཀག་སྙམ་པའི་ལོག་རྟོག་ཅན་གྱི་བསམ་ངོར་རྗེས་བཅས་ཡིན་གྱི་
སྦྱིར་ན་སྔར་ནས་བཅས་པ་མཛད་ཟིན་པའི་ཕྱིར། དེར་ཐལ། སྡིག་ཅན་དགོན་པ་པ་ལ་ཕམ་པ་བྱུང་བའི་རྒྱུ་མཚན་ཡོད་པའི་ཕྱིར་ཡང་ཁ་ཅིག་ན་རེ། མདོར་བསྡུས་ཀྱི་བཅས་པ་ཐམས་ཅད་སྔར་བཅས་ཡིན་ཏེ། རང་རང་གི་དངོས་བཅས་

[085B] དེར་ཐལ་སྟོན་པ་མྱ་ངན་ལས་འདས་པའི་ཚེ་གསུངས་པའི་མདོར་བསྡུས་པ་དེ་རྗེས་བཅས་བསམ་ངོ་བོ་ཡིན་པའི་ཕྱིར། དེར་ཐལ། གསལ་ཀམ་གཏོད་པས་མཛད་དམ་
སྙམ་པའི་བསམ་ངོར་རྗེས་བཅས་སུ་གསུངས་པ་ཡིན་པའི་ཕྱིར། ཞེས་ཟེར། ཁ་ཅིག་ན་རེ། རྒྱུ་ཚོགས་དང་བཅས་པའི་འདུལ་བ་མདོར་བསྡུས་རྗེས་བཅས་ཡིན་ལ། ཡན་ལག་གི་འདུལ་བ་མདོར་བསྡུས་སྔར་བཅས་ཡིན་ཏེ་
དང་པོ་ནི་ལྟུང་བའི་གཞི་བསམ་པ་སྦྱོར་པ་མཐར་ཐུག་པ་བཞི་ཀ་གསལ་ཀམ་གཏོད་པས་མདོར་བསྡུས་མ་གསུངས་གོང་དུ་དངོས་བཅས་དང་རྒྱུ་མཚན་མཚུངས་པར་སྦྱོར་ཚུལ་མེད་ཅིང། ཕྱི་མ་ནི་དེ་ལྟར་མ་ཡིན་པས་སྦྱོར་རུང་བའི་ཕྱིར་དང་
ཡན་ལག་གི་འདུལ་བ་མདོར་བསྡུས་སྔར་བཅས་མ་ཡིན་ན་དངོས་བཅས་གསུངས་ནས་མདོར་བསྡུས་མ་གསུངས་པའི་སྐབས་སུ་བུད་མེད་རྫུ་འཕྲུལ་ཅན་ཡུལ་དུ་བྱས་པ་ལས་བསྙེན་བཀུར་སྔགས་པ་ལ་སོགས་པའི་བུད་མེད་ལས་
འགྱུར་བའི་ལྟུང་བ་ཕལ་ཆེར་རྫོགས་པ་ཡོད་པར་ཐལ་པར་འགྱུར་པའི་ཕྱིར། ཞེས་ཟེར། འདི་ལ་འདུལ་འཛིན་མཁས་པ་ཁ་ཅིག་ན་རེ་དངོས་བཅས་གསུངས་ནས་མདོར་བསྡུས་མ་གསུངས་པའི་བར་སྐབས་སུ་བུད་མེད་རྫུ་འཕྲུལ་ཅན་
ཡུལ་དུ་བྱས་པ་ལས་བསྙེན་བཀུར་སྔགས་པ་ལ་སོགས་པའི་དངོས་གཞི་རྫོགས་པ་ཡོད་དེ། དེར་དུས་སུ་སྤྲུལ་མིན་ཡན་ལག་ཏུ་དགོས་པར་མ་གསུངས་ཤིང། ཡན་ལག་གཞན་ཐམས་ཅད་ཚངས་བའི་ཕྱིར། ཟུར་དང་པོ་གྲུབ་པ་སྟེ། འདུལ་བ་
མདོར་བསྡུས་ཀྱི་བཅས་པ་ཐམས་ཅད་རྗེས་བཅས་ཡིན་པའི་ཕྱིར། དེར་ཐལ། འདུལ་བ་མདོར་བསྡུས་སྟོན་པ་མྱ་ངན་འདས་པའི་ཚེ་གསུངས་པའི་ཕྱིར། ཞེས་ཟེར། དེ་ལ་དཔྱོད་ལྡན་ཁ་ཅིག་ན་རེ། འདུལ་བ་མདོར་བསྡུས་རུང་མཐུན་

[086A]༄༅། །དུ་གྲགས་པ་མ་གསུངས་གོང་དུ་མདོར་བསྡུས་ཀྱི་བཅས་པ་མ་མཛད་པ་དང་མདོར་བསྡུས་སྦྱར་ཚུལ་མེད་ཟེར་བ་མི་འཐད་དེ་དེ་ལྟར་ན་དེར་དུས་སུ་ཕམ་པ་དང་པོ་མ་གཏོགས་པ་ལ་བསླབ་པ་ཕུལ་ཉམས་
མ་བྱས་པ་ཡན་ལག་ཏུ་མི་དགོས་པར་ཐལ་བ་དགྣ། བརྫུན་སོགས་ཞེས་གཉིས་ལ་བསླབ་ཚིགས་གཅིག་པ་ཡན་ལག་ཏུ་མི་དགོས་པར་ཐལ་བ་དང། རྐུན་ཕམ་མ་གཏོགས་པའི་ཕམ་པ་གཞན་གསུམ་དང་དུང་འགྲོ་འདེབས་སྤྱོད་
གསོད་གསུམ་སོགས་སྦྱོར་མཐའ་བར་དུ་མཚན་འགྱུར་ན་དངོས་གཞི་མ་རྫོགས་པར་ཐལ་བ་སོགས་དུ་མ་ཡོད་པའི་ཕྱིར། གཞན་ཡང། དེར་དུས་སུ་མདོར་བསྡུས་སྦྱར་ཚུལ་ཡོད་དེ། དགེ་ཚུལ་གྱིས་གསོ་སྦྱོང་བྱས་པ་ཡོད་པའི་
ཕྱིར༑ དེར་ཐལ། དེར་དུས་སུ་ཀུན་དགའ་བོའི་ཚ་བོ་གཉིས་རང་རང་གི་གསོ་སྦྱོང་དང་ལས་བྱེད་པ་སངས་རྒྱས་ཀྱིས་མ་བཀག་པར་ཡིག་ཆར་གསུངས་པའི་ཕྱིར། གཞན་ཡང། དེར་དུས་སུ་མདོར་བསྡུས་སྦྱར་ཚུལ་ཡོད་
བར་ཐལ། དངོས་སུ་མ་གནང་ཡང་ཀུན་དགའ་བོས་རྒྱན་སྤེད་པ་དང། ཤཱ་རིའི་བུས་ནུབ་མོར་ཆོས་བསྟན་པ་ལྟ་བུ་དུ་མ་ཡོད་པའི་ཕྱིར། ཁྱབ་སྟེ། དེར་དུས་སུ་མདོར་བསྡུས་མ་སྦྱར་ན་དེ་གཉིས་ལྟུང་མེད་དུ་གྱུར་ཚུལ་མེད་པའི་
ཕྱིར་དང། གནས་སྐབས་ཀྱི་སྒོ་ནས་སྦྱོར་མི་ཤེས་པ་དང་སྦྱོར་ཤེས་པའི་འདུལ་བ་མདོར་བསྡུས་གཉིས་ཀྱང་སོ་སོ་འཇོག་ལུགས་ཡོད་པའི་ཕྱིར། ཞེས་ཟེར། ཡང་ཁ་ཅིག་ན་རེ། མདོར་བསྡུས་ཀྱི་བཅས་པ་རྣམས་དངོས་
བཅས་དང་རྒྱུ་མཚན་མཚུངས་པར་དངོས་སྟོབས་རིགས་པས་སྒྲུབ་མི་ནུས་ཏེ། ཤིན་ལྐོག་གི་དོན་ལ་དངོས་བསྟོབས་ཀྱི་རིགས་པའི་དཔྱད་པ་མི་འཇུག་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། མདོར་བསྡུས་ཀྱི་བཅས་པ་

[086B]དངོས་སྟོབས་ཀྱི་རིགས་པས་བསྒྲུབ་དགོས་པའི་ཕྱིར། དེར་ཐལ། དངོས་བཅས་ཤེས་པའི་སྟེང་དུ་དངོས་སུ་གནང་བཀག་མ་མཛད་པའི་གཞི་རྣམས་
ཀྱང་དངོས་སུ་གནང་བཀག་མཛད་པའི་གཞི་དང་བཅས་པ་རྣམས་འཇོག་གི་དགག་དགོས་ཀྱི་རྒྱུ་མཚན་ཡོད་མེད་མཚུངས་པར་དངོས་བསྟོབས་ཀྱི་རིགས་པས་སྒྲུབ་ནས་འཇུག་ལྡོག་བྱེད་དགོས་པའི་ཕྱིར་ཏེ་དེ་ལྟར་
བྱ་བ་མ་ཡིན་པ་ལ་འཇུག་ན་ཚར་གཅོད་ཅིང། བྱ་བར་འོས་པའི་ཕྱོགས་ལ་འབད་པ་དུ་མས་འཇུག་པར་བྱེད་པའི་སོ་ཐར་ཚུལ་ཁྲིམས་ཀྱི་སྲབ་བཟང་པོས་སེམས་རྟ་དམུ་རྒོད་འདུལ་བ་ལ་བརྟེན་ནས་སེམས་
ལས་སུ་རུང་བའི་ཏིང་ངེ་འཛིན་དང། དེ་ལ་བརྟེན་ནས་ཡང་དག་པའི་དོན་ལ་སོ་སོར་དཔྱད་པའི་ཤེས་རབ་ཀྱི་བསླབ་པ་རྣམས་བདེ་བླུག་ཏུ་སྐྱེས་པར་འགྱུར་བས་ཉོན་མོངས་པའི་གཡུལ་ལས་ངེས་པར་རྒྱལ་བར་འགྱུར་
བའི་ཕྱིར་ཏེ། སོ་སོར་ཐར་བའི་མདོ་ལས། རྟག་ཏུ་འབད་པས་འདའ་བ་ཡི། །སེམས་རྟ་ཁ་བསླ་ན་དཀའ་བ་ལ། །མཐུན་པའི་གཟེར་རྣོན་བཏབ་པ་ཡི། །སྲབ་ནི་སོ་སོར་ཐར་འདི་ཡིན། །ཆེ་བྯ་གང་དག་
ངག་ཙམ་གྱིས། །ལྡོག་ཅིང་མཚམས་ལས་མི་འདའ་བ། །དེ་དག་མི་རྟ་བཟང་པོ་སྟེ། །ཉོན་མོངས་གཡུལ་ལས་ངེས་རྒྱལ་འགྱུར། །ཞེས་གསུངས་པའི་ཕྱིར་རོ།། །།སྨྲས་པ། མ་སྨད་
ཚུལ་ཁྲིམས་རྩ་བ་རབ་ཏུ་བརྟན། །ཀློག་པ་ཐོས་བསམ་ཡལ་འདབ་ཚར་དུ་དང་ར། །སྤོང་བ་བསམ་གཏན་འབྲས་བུ་གཡུར་ཟ་བའི་།ཆོས་འདུལ་དཔག་བསམ་ལྗོན་པར་གུས་ཕྱག་འཚལ། །

[087A]༄༅། །གཙང་མའི་ཁྲོན་ཆུས་སྐོམ་པའི་རྗེས་སྙེགས་ཀྱང་།འཐུང་དུ་མེད་པའི་རྨི་ལྟས་ཐོག་དབབ་དུས། །སྐྱེས་མཆོག་རྣམས་ཀྱང་འཆད་རྩོམ་ཁུར་བཞག་ན། །བདག་འདྲའི་ཚིག་
སྐམ་དོན་ལྡན་ག་ལ་འགྱུར། །འོན་ཀྱང་འདུལ་བའི་གཞུང་ལུགས་བང་མཛོད་ནས། །རང་གི་སྐལ་བར་ཐོབ་པའི་ནོར་བུའི་ཚོགས། །བརྗེས་ངེས་འཚམས་ཀྱི་བྱེད་པོས་འཁྱེར་དོགས་ནས། །
ཚིག་གི་སྲང་བུར་བརྒྱུས་ལ་སུ་ཞིག་རྒོལ། །རྒྱ་བོད་མཁས་པའི་བསྟན་བཅོས་མང་ཡོང་བས། །གསར་རྩོམ་དོན་མེད་ཟེར་བའི་བླུན་པོ་འགས། །ལྟོས་གོས་ཙམ་ལས་གཞན་ནོར་དོན་མེད་
པས༑ ༑ནོར་ལ་ཆོག་ཤེས་སྔོན་དུ་བསྟེན་པར་གྱིས། །ལུང་དང་བསྟན་བཅོས་དྲི་མེད་ཨང་རཤ། །བློ་གྲོས་དམན་པའི་ཁ་རླངས་ཀྱིས་གྲིབ་པ། །འགྲེལ་ཚིག་གསར་བའི་དར་གྱིས་མ་ཕྱིས་
ན༑ ༑དོན་གྱི་གཟུགས་བརྙན་ཇི་བཞིན་ག་ལ་འཆར། དེང་སང་རྩོ་མ་འཆད་དྲི་བསུང་སྤྲོ་བ་ལ། །འདི་སྣང་ཚ་གདུང་སེལ་ལོ་ཞེས་སྨད་ནས། །ཐོས་བས་མ་བརླན་གྱིས་དབེན་པའི་མཚེར་
མའི་ཤིང། །ཧ་རི་ཙནྡན་གྲལ་དུ་བསྒྲིགས་མང། །དྲང་པོའི་གླང་ཆེན་བཏང་ན་ལོག་སྤྱོད་ཀྱི། །རྩ་ཁྱིམ་བཤིག་པས་མི་རྣམས་འཁོན་དུ་འཛིན། །ལྡེམ་པར་བརྗོད་ཚེ་ཟོག་
པོའི་སྨིག་རྒྱུ་ལ། །གཟུར་གནས་རི་དྭགས་རྗེས་སུ་སྙེགས་ཀྱི་དགོས་།འོན་ཀྱང་ལེགས་བཤད་ཉི་ཟླས་མ་སྨིན་པའི། །ལོག་སྤྱོད་མ་དུ་ལུང་ཀའི་རྩ་བ་ལ། །སྨད་པའི་ཁྱི་རོ་རུལ་བ་

[087B] །ལེགས་སྤྱད་འབྲས་བུ་རྒྱས་པར་འགྱུར་པའང་སྲིད། །དེ་ཕྱིར་ལུང་དང་རིགས་པའི་གཤོག་སྟོབས་ཅན། །རྣམ་དཔྱོད་མིག་ངག་བཤེགས་གཉེན་མཁའ་ལྡིང་ཚོགས། །
སུན་འབྱིན་རྣོ་ངར་ལྡན་པའི་སྔེར་མོ་ཡིས། །ཆོས་ལོག་བྲང་བགྲོའི་ལྟོན་བ་དྲལ་བར་མཛོད། །འདིར་འབད་དགེ་པས་ཐུབ་བསྟན་ཀུན་གསལ་ངོས། །བཤད་སྒྲུབ་ཆོས་ཀྱི་ཉིན་བྱེད་
རབ་གསལ་ཞིང། །མཁའ་མཉམ་འགྲོ་བའི་ནོར་འཛིན་ཁྱོན་ཡངས་པོར། །ཕན་བདེའི་སྙེ་མ་གཡུར་དུ་ཟ་བར་ཤོག། །རྒྱལ་བསྟན་སྙིང་པོ་མཉམ་མེད་དགེ་ལྡན་པའི། །
རིང་ལུགས་སྲིད་མཐའི་བར་དུ་རབ་རྒྱས་ཤིང། །དེ་ཉིད་ཚུལ་བཞིན་འཛིན་པའི་མཁས་པའི་ཚོགས། །ཀུན་བཟོད་རྡུལ་ཕྲན་གྲངས་ལྟར་འཕེལ་གྱུར་ཅིབ། །བདག་ཀྱང་མ་འོངས་སྐྱེ་
བའི་ཕྲེང་བ་རུ། །དལ་འབྱོར་རྟེན་ཐོབ་དམ་པའི་མགོན་གྱིས་བཟུང། །རྒྱལ་ཀུན་གསུང་རབ་དཔག་བསམ་འབྲས་བུ་ལ། །ཅི་དགར་བཔྱོད་པའི་དགའ་སྟོན་མྱོང་གྱུར་ཅིག།། །།
ཅེས་སྦྱིར་བསྟན་གྱི་རྣམ་བཞག་འདུལ་གཞུང་གསལ་བྱེད་ཅེས་བྱ་བ་འདི་ནི། སྔར་རྩོད་པ་བྱས་སྐབས་རང་གི་བརྗེད་ཐོར་བསམ་སྟེ་དཔེ་ཆ་གང་ཀློག་སུག་བྲིས་སུ་བཏབ་པ་ལས། དུས་
ཕྱིས་སྐྱེས་སྦྱངས་གཉིས་ཀའི་བློ་གྲོས་ཀྱི་མིག་དང་ལྡན་པ་དགེ་སློང་བློ་བཟང་བཀྲ་ཤིས་བསྐུལ་བ་ལྟར། སླར་སྣོན་འབྲི་དང་མགོ་འཇུག་ཚང་པར་བྱས་ཏེ། སོ་མཐར་

[088A]༄༅། །སྐྱེས་པའི་བྱ་བས་རབ་བྱུང་བཅུ་བཞི་པའི་བགྲང་བྱ་ཉེར་དྲུག་པ་དགའ་བ་ཞེས་པ་ཆུ་ཕོ་འབྲུག་གི་ལོར་
བློ་གསལ་མཁས་པའི་འབྱུང་གནས་ཁུ་རེ་ཆེན་མོར་ཁྲིགས་ཆགས་སུ་བཀོད་པ་འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པར་འགྱུར་ཅིག། །།
ཨོཾ་སསྟི། དཔལ་ལྡན་རླབས་ཆེན་ཚོགས་གཉིས་རྒྱ་མཚོ་ལས་།ལེགས་འཁྲུངས་སྐུ་གསུམ་རིན་ཆེན་རྡུལ་བརྩེགས་སྤོ། །སྲིད་ན་མངོན་མཐོ་ཕན་བདེའི་གཟི་འབར་བ། །ཐུབ་དབང་
ས་འཛིན་དབང་པོ་དེ་ལ་འདུད། །མགོན་དེའི་ཆོས་འདུལ་བསྟན་པའི་གདུགས་དཀར་པོ། །ཀུན་ལ་ཕན་དང་བདེ་བའི་གྲིབ་བསིལ་ཅན། །འདེགས་པའི་མཐུ་མངའ་རྒྱ་བོད་ཧོར་
གསུམ་གྱི། །མཁས་བཙུན་རིམ་བྱོན་ཚོགས་རྣམས་ཕྱག་གི་ཡུལ། །སྲིད་པའི་ནད་རྒྱ་འཇོམས་པའི་སྨན་གཅིག་པུ། །བསྟན་པའི་རྩབ་དམ་ཆོས་འདུལ་གཞུང་གི། །
སྤྱིར་བསྟན་རྣམ་བཞག་ལེགས་བཤད་གསར་པ་འདི། །དྲན་དབང་ཆོས་རྗེ་བླ་མས་བཀའ་རྩོམ་མཛད། །ལེགས་བཤད་རིན་ཆེན་མཛོད་འདི་དོན་གཉེར་ཅན། །བློ་གསར་བློ་ཡི་
དབུལ་བ་སེལ་བའི་སླད། །མཁས་དབང་མཆོག་སྤྲུལ་བློ་བཟང་རིན་ཆེན་གྱིས། །མི་ཟད་བར་གྱི་སྒོ་བརྒྱ་ཡོངས་སུ་ཕྱེ། །ཚུལ་འདིར་མཐུན་པའི་ཆ་རྐྱེན་གང་སྦྱར་དང། །

[088B] །འབྲེལ་ཐོགས་ཀུན་གྱིས་གནས་སྐབས་ཐམས་ཅད་དུ། །རྣམ་དག་ཁྲིམས་ཀྱིས་རྟག་ཏུ་འཚོ་བར་ཤོག་
ངག་གི་དབང་ཕྱུག་བློ་བཟང་གྲགས་པ་ཡི། །བསྟན་པ་རིན་ཆེན་དར་ཞིང་རྒྱས་པ་དང། །དཔལ་ལྡན་མཁས་བཙུན་མཆོག་རྣམས་ཞབས་བརྟན་ཅིང་
དགེ་འདུན་ཁྲིམས་གཙང་ཆོས་སྤྱོད་དགོངས་འཕེལ་ཤོག། །ཐུབ་པ་མཆོག་གི་གཅེས་མཛོད་དམ་པའི་ཆོས། །འདུལ་བའི་སྡེ་སྣོད་བསམ་འཕེལ་ཡིད་བཞིན་ནོར་
འབྲལ་མེད་སྤྱི་བོར་བརྟེན་མཐུས་འགྲོ་བ་ཀུན། །མངོན་མཐོ་ངེས་ལེགས་འདོད་དགུས་རྟག་འབྱོར་ཤོག། །རྣམ་དག་ཚུལ་ཁྲིམས་རི་རྒྱལ་བརྟན་པའི་སྤོར། །
ཏིང་འཛིན་སྒོ་ཕྱེའི་རྣམ་རྒྱལ་ཁང་བཟང་དུ། །ཤེས་རབ་མིག་སྟོང་ལྡན་པའི་མཐུ་ཐོབ་ནས། །སྲིད་པ་ལྷ་མིན་གཡུལ་ལས་རྒྱལ་བར་ཤོག་ཚུལ་

[089A] །འདི་བསྒྲུབ་ལ་དགྱེས་གཟིགས་མ་ལྟོད་པ། །ཚངས་དང་དབང་པོ་དཀར་ཕྱོགས་སྐྱོང་རྣམས་དང། །ཁྱད་པར་
རྒྱལ་ཆེན་རྣམ་མང་ཐོས་པའི་སྲས། །ནམ་ཡང་གཡེལ་མེད་རྟག་ཏུ་གྲོགས་བྱེད་ཤོག། །།ཅེས་བྱང་ཕྱོགས་བསྟན་འགྲོའི་
དཔུང་གཉེན་གཅིག་པུ་མཚུངས་ཟླ་མ་མཆིས་པ་རྗེ་བཙུན་དམ་པ་མཆོག་གི་གསུངས་ལས་སྐྱེས་པའི་སྲས་མཆོག་མཁས་པའི་དབང་པོ་ཆོས་རྗེ་བླ་མ་ངག་དབང་དཔལ་ལྡན་གྱིས་མཛད་པའི་འདུལ་པ་སྤྱིར་
བསྟན་གྱི་རྣམ་བཞག་འདུལ་གཞུང་གསལ་བྱེད་ཅེས་བྱ་བ་འདི་ཉིད་བློ་གསར་རྣམས་ལ་ཉེར་མཁོ་བར་དགོངས་ཏེ། གཞུང་བརྒྱ་སྨྲ་བའི་དབང་ཕྱུང་ནོ་མཆི་ནི་མོན་ཧན་བླ་མ་རིན་པོ་ཆེ་ནས་རྒྱུ་ཡོན་
སྦྱོར་གནང་སྟེ་བར་དུ་བསྒྲུབས་པའི་ཚེ། སྐྱབས་མགོན་དམ་པ་དུ་མའི་ཞབས་རྡུལ་སྤྱིར་བོར་བསྟེན་པའི་བརྩུན་གཟུགས་ཀྱི་ན་ངག་གི་དབང་པོས་བྲིས་པ་དགེ་ལེགས་འཕེལ།། །།