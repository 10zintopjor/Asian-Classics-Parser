
[001A]༄༅། ། དགེ་འཕེལ་དགའ་ལྡན་ཆོས་མཛོད་གླིང་གི་ནང་ཚན་མཚན་ཉིད་གྲྭ་ཚང་མཁས་མང་ཐོས་བསམ་གླིང་གི་དགེ་འདུན་པ་རྣམས་གྱི་བླང་དོར་གཏན་ཆགས་ཀྱི་ཡི་གེ་ཐར་པའི་གྲོང་དུ་འཇུག་པའི་བདེ་ལམ་ཞེས་བྱ་བ་བཞུགས་སོ། །

[001B] །ན་མོ་གུ་རུ་མུ་ནི་ཨིནྡྲ་ཡ། ཕུན་ཚོགས་ཡོན་ཏན་དཀྱིལ་འཁོར་ཡོངས་སུ་རྫོགས། །མཚན་དཔེའི་རི་དྭགས་སྣང་བརྙན་རྣམ་བཀྲ་བ། །ལེགས་གསུང་འོད་
དཀར་སྣང་བས་ཐར་འདོད་ཀྱི། །ཡིད་མུན་སེལ་མཛད་དེ་ལ་མགོས་ཕྱག་འཚལ། །ལེགས་གསུང་སྙིང་པོ་འདུལ་ལུང་སྡེ་བཞི་ཡི། །གནང་བཀག་གནས་ཀུན་ཇི་བཞིན་
གསལ་མཛད་པ། །འཕགས་མཆོག་ཉེ་བར་འཁོར་ལ་སོགས་པ་ཡི། །རྒྱ་བོད་འདུལ་འཛིན་རྣམས་ལ་གུས་པས་འདུད། །ཟབ་རྒྱས་ཆོས་ཚུལ་དཀའ་གནད་མ་ལུས་པ། །
ཐུགས་སུ་ཆུད་ཅིང་དེ་དོན་འདོམས་པ་ལ། །གངས་ཅན་ལྗོངས་སུ་འགྲན་པའི་ཟླ་བྲལ་བ། །མཉམ་མེད་བཙོང་ཁ་པ་ལ་དང་བས་འདུད། །རྗེ་བཙུན་བདག་ཉིད་ཆེན་པོ་གང་དེ་ཡི།།

[002A] །ལུང་རྟོགས་ཆོས་ཀྱི་སྲིད་ལ་མངའ་བརྙེས་པ། །བཤད་སྒྲུབ་རྒྱལ་མཚན་འཛིན་པའི་དཔལ་ཡོན་ཅན། །རིས་མེད་སྐྱེ་དགུའི་གཉེན་མཆོག་བསྔགས་པར་
འོས༑ ༑གང་གི་དྲི་མེད་སྲོལ་བཟང་ས་ཆེན་འདིར། །ལེགས་པར་སྤེལ་མཛད་བཤེས་གཉེན་ཚོགས་རྣམས་དང། །དམུ་རྒོད་བདག་བློ་ཆོས་ལམ་དྲང་པོ་རུ། །འཁྲིད་མཛད་
ཡོངས་འཛིན་ཚོགས་ལའང་སྙིང་ནས་འདུད། །འཇམ་དཔལ་གཏུམ་ཆེན་ཁྲོ་ཚུལ་འཇིགས་མཛད་དང། །པདྨ་དབང་ཆེན་བཀའ་སྡོད་དྲེགས་པའི་ཚོགས། །མ་གཅིག་སྲིད་གསུམ་
བདག་མོ་མཐུ་རྩལ་ཅན། །བསྟན་བཤིག་སྒྲོལ་ཅིང་བསྟན་འཛིན་སྐྱོང་བར་མཛོད། །དགའ་ལྡན་རིང་ཁུགས་བཟང་པོའི་ཆོས་ཀྱི་མཛོད། །འཛིན་པའི་གླིང་འདིར་ཐོས་བསམ་

[002B] །བློ་གསལ་འདུས་སྡེའི་སྤང་བླང་གཏན་ཆགས་ཀྱི། །ཡི་གེ་ཉུང་བསྡུས་དོན་གསལ་སྤེལ་བར་བྱ། །དེའང་ཕན་བདེ་མ་ལུས་པའི་འབྱུང་གནས་ཀུན་མཁྱེན་ཉི་མའི་གཉེན་གྱི་བསྟན་པའི་སྙིང་པོ་ཡབ་རྗེ་རྒྱལ་བ་
གཉིས་པའི་རིང་ལུགས་དྲི་མ་མེད་པ་ལ་ཐོས་བསམ་སྒོམ་གསུམ་ཚུལ་བཞིན་མཛད་པའི་རིག་ལྡན་དུ་མ་འདུ་བའི་དགའ་ཚལ་ཆོས་སྡེ་ཆེན་པོ་དགེ་འཕེལ་དགའ་ལྡན་ཆོས་མཛོད་གླིང་གི་མཚན་ཉིད་གྲ་ཚང་མཁས་མང་ཐོས་བསམ་
གླིང་གི་དགེ་འདུན་པ་རྣམས་ཀྱིས་ཉམས་སུ་བསྟར་རྒྱུའི་རིམ་པ་ཡི་གེར་འགོད་པ་ལ། ཐོག་མར་དགེ་བ་སྡེ་འདིར་འཇུག་པའི་ཚུལ། བར་དུ་དགེ་བ་ཞུགས་ནས་ཉམས་སུ་བླང་བྱའི་བཅའ་ཁྲིམས། ཐ་མར་དགེ་བ་ཞུགས་པའི་འབྲས་བུ་
མིང་བཏགས་ཀྱི་སྐོར་རོ། །དང་པོ་ནི། སྡེ་འདིར་འཇུག་འདོད་པའི་གང་ཟག་སྡོམ་པ་ཞུ་དགོས་ཀྱི་རིགས་སྡོམ་པ་སྐྱེ་བ་དང་གནས་པ་སོགས་ཀྱི་བར་ཆད་བཞི་དང་བྲལ་ཞིང། མཐུན་རྐྱེན་ལྔ་ཚང་བ་དེ་ལྟ་བུས་དགེ་བསྙེན་བར་མ་རབ་བྱུང་
དགེ་ཚུལ་རྣམས་རིམ་བཞིན་སྒྲུབ། རབ་བྱུང་སོགས་སྔར་ནས་བསྒྲུབ་ཟིན་པ་ཡིན་ན་དགེ་འདུན་གྱི་འཁྲུགས་སློང་བྱས་པ་སོགས་འགལ་ཚབས་ཅན་གྱི་རིགས་ཕྱོགས་གཞན་ནས་གནས་དབྱུང་མ་བྱས་པ། ཕམ་པ་བཞི་ཆང་
དང་བཅས་པ་ལ་མཐོང་ཐོས་དོགས་གསུམ་མེད་པ། ཆོས་ལ་དོན་གཉེར་ཆེ་ཞིང་སྡེ་འདིར་ཡུན་རིང་སྡོད་པའི་བསམ་པ་དང་ལྡན་པ་ཞིག་ངེས་པ་ལས་ཁྱི་དང་གློ་བ་འཕྲད་པ་ལྟར་མི་བྱ། ཡོ་བྱད་ཀྱི་རིམ་པ་ཡང། ཟླ་གམ། གཟན།།

[003A]༄༅། །གདིང་བ། ཞྭ་སེར་རྣམས་མཐའ་གཉིས་སུ་མ་ལྷུང་བ། ཆབ་རིལ། ཆབ་ཐུར། ཕྲེང་བ་རང་རྩི་མ། ཕོར་པ་དཀྱུས་མ་ཡོངས་གྲགས་དང། ལྷམ་སྤྱི་མཐུན་དགོས་ཤིང། དེ་ལས་གཞན་དུ་ཞྭ་སེར་
རྡོག་མ་མེད་པ་དང། ལག་པ་དམར་སེར་ཁྲ་སྤེལ། ཟླ་གམ་གཟན་གདིང་བ་རྣམས་ཧ་ཅང་རྙིངས་ཏེ་རལ་བ་དང། ལྷན་པ་མང་པོ་ཕོག་པ་དང། ཕྲེང་བ་རྒྱན་ལྡན། ལ་ཕོར་སོགས་དང་ལྷམ་ལྕགས་འཛེར་ཅན། གྲི་རིང་དང་གང་ས་
རྣམས་བཅང་མི་རུང་ངོ། །ཇི་ལྟར་འཇུག་པའི་ཚུལ་ལ། གསར་འཇུག་རྣམས་ཀྱིས་མཚན་ཉིད་བླ་མ་དང་དགེ་བསྐོས་ལྷན་རྒྱས་ཀྱི་དྲུང་དུ་ཡི་གེ་དཀར་ནག་དང་འདི་གའི་ཐུན་མོང་མ་ཡིན་པའི་ཆོས་སྤྱོད་གཏོར་འབུལ་རྣམས་ཀྱི་རྒྱུགས་སྤྲད་
ཐོག་མཛའ་བཤེས་ཀྱི་ཚོམས་ལས། དམན་པ་བསྟེན་པས་མི་དག་ཉམས་འགྱུར་ཞིང། །ཐད་ཀར་བབས་པ་བསྟེན་ན་སོ་ན་གནས། །གཙོ་བོ་བསྟེན་པས་དམ་པ་ཐོབ་པར་འགྱུར། །དེ་ཕྱིར་བདག་ལས་གཙོར་གྱུར་
བསྟེན་པར་བྱ། ཞེས་གསུངས་པ་ལྟར་ཕྱག་ལེན་ལ་ཐེབས་དགོས་པས་གྲ་པ་ཡོན་ཏན་ཅན་ཞིག་དགེ་རྒན་དུ་བསྒོ། དེ་ནས་དགེ་རྒན་དེས་ཁྲིད་དེ་ཁྲི་རིན་པོ་ཆེ་དང་མཚན་ཉིད་བླ་མར་མཇལ་དར། དེ་མ་ཇ་བཅས་ཕྱག་དབང་ཞུ་ཞིང་
མཇལ་ཁ་གྲུབ་ནས་ཚོགས་ཆེན་དགེ་བསྐོས་གཉིས་ལ་ངོ་སྤྲོད་བྱེད། བསྡུས་གྲ་སྔོན་སོང་ཡིན་ན་བློ་རྟགས་མན་ཆད་ལ་དམ་བཅའ་བཞག་ནས་གཞུང་གསར་དང། དེ་མིན་ཚེ་ཁ་དོག་དཀར་དམར་ནས་འཇུག་ཕྱོགས་

[003B]དེ་ཕན་ལུས་ཀྱིས་རྐྱེན་ཐེག་ཅིང་ཤེས་རབ་ཡོད་བཞིན་དུ་ཆོས་གྲ་མི་འགྲིམ་པར་སོས་བདལ་དུ་མི་སྡོད་ཅིང། དེ་ཡང་ཚོགས་དང་
ཆོས་གྲ་གཉིས་ཀྱི་ནང་ནས་ཐོག་མར་ཆོས་གྲ་ལ་འཇུག་དམིགས་བསལ་ཅན་རེ་གཉིས་མ་གཏོགས་མ་མཐའ་ལོ་གསུམ་མ་སོང་བར་དགོངས་པ་ཞུས་ནས་གཞན་དུ་མི་འགྲོ་བའི་ཁག་ཁྱག་དགེ་རྒན་དང། དགེ་བསྐོས་
སོགས་གྲ་བགྲེས་ཅི་རིག་ནས་བྱེད། གསར་ཞུགས་པ་རྣམས་ཀྱིས་ཐོག་མར་གྲ་ཇ་རེ་གཏོང་ཐུབ་ན་ཁེགས། གཉིས་པ་བར་དུ་དགེ་བ་
ཞུགས་ནས་ཉམས་སུ་བླང་བྱའི་བཅའ་ཁྲིམས་ལ་དངོས་དང། ཞར་བྱུང་འགྱེད་གྲ་ཇ་དང་བཅས་པའི་གཏོང་སྒོའི་སྐོར་རོ། །དང་པོ་ལ། ཚོགས་ཆོས་གྲའི་སྒྲིགས་ལམ་ཐུན་མོང་པ་སྤྱིར་བསྟན་པ་དང། ཐུན་མོང་མ་ཡིན་པ་
བྱེ་བྲག་ཏུ་བཤད་པའོ། །དང་པོ་ནི། དེའང་སྡེ་འདིར་ཞུགས་པ་རྣམས་རྒྱལ་བའི་གསུང་རབ་ལ་ཐོས་བསམ་གྱིས་བག་ཆགས་བཟང་པོ་བཞག་པའི་ཆེད་དུ་འོངས་པའི་ཐར་པ་དོན་གཉེར་པ་ཤ་སྟག་ཡིན་གཤིས་རྒན་གཞོན་མཐའ་
དག་གིས་ཐུགས་ཁུར་བཞེས་ཏེ་ཀུན་སྤྱོད་རྣམ་པར་དག་པ་དང། ཕན་ཚུན་ཐུགས་མཐུན་པའི་སྒོ་ནས་པོ་ཏི་ལྔ་ལ་བསླབ་སྦྱངས་མཐར་ཕྱིན་པ་བྱེད་དགོས་ཤིང། དེའང་སྐབས་སུ་བབས་པའི་གཞུང་གི་ཚིག་བློ་ལ་མི་འཛིན་པ་

[004A]༄༅། །རྩོད་གྲ་མི་ནུས་པ། ཆོས་གྲ་དོན་མེད་དུ་འདའ་བ། སྐྱོར་སྦྱངས་མི་ནུས་པར་སློབ་གཉེར་རྒྱག་པར་རློམ་པ་ནི། ཇི་སྐད་དུ། རྗེ་བཙུན་དཀོན་མཆོག་འཇིགས་མེད་དབང་པོའི་གསུང་ལས། དཔེ་ཆ་
མི་འཛིན་དཔེ་གློག་ཙམ་ལ་རེ། །རྩོད་གྲ་མི་ནུས་ཆོས་གྲ་དོན་མེད་འདའ། །སྐྱོར་སྦྱངས་མི་ནུས་གཉིད་དང་འདུ་འཛིར་ཆགས། །འདི་དག་སློབ་གཉེར་བགེགས་ཀྱི་གཙོ་བོ་ཡིན། ཞེས་གསུངས་པ་ལྟར་སློབ་གཉེར་གྱི་བགེགས་
དེ་དག་ལས་ལོགས་སུ་མི་འདུག་པས་ལེགས་པར་ངོ་ཤེས་པར་བྱས་ནས་བེ་འབུམ་ལག་མཐིལ་ཙམ་གྱི་གོ་བ་འཚོལ་བ་ལྟ་བུ་ལས་སླ་བོ་མ་ཡིན་པ་གཞུང་ལུགས་ཆེན་པོ་མཐའ་དག་ཐོས་བསམ་གྱིས་གཏན་ལ་འབེབས་པ་ལ་རིགས་
པའི་འགྲོ་ལུགས་ལེགས་པར་ཤེས་དགོས་པས་ཐོག་མར་རིགས་པའི་སྒོ་འབྱེད་བསྡུས་གྲ་དང་བློ་རྟགས་སོགས་ལེགས་པར་སྦྱངས་དགོས། དེ་ནས་དབུ་ཕར་འདུལ་མཛོད་སོགས་གཞུང་ཆེན་མོ་རྣམས་ལ་ཐོས་བསམ་གྱིས་
སྒྲོ་འདོགས་གཅོད་དགོས་ཤིང། དེའང་སྐབས་སུ་གང་བབས་ཀྱི་ཐལ་ཕྲེང་རྣམས་བློ་ལ་འཛིན་ཅིང། རང་རང་གི་སྤྱི་དོན་ཌིཀྐ་སོགས་ལ་བལྟ་རྟོག་ཞིབ་ཏུ་བྱས་ཏེ་གོ་བ་དཔྱིས་ཕྱིན་པ་རྙེད་པའི་ཐབས་ལ་འབད་དགོས་ཀྱི། ཁོ་འདི་
ཟེར་ན་ང་འདི་ཟེར་གྱི་ཤགས་འགྱེད་པ་ཙམ་དང། ཚིག་འཁྲི་སྐམ་པོས་གཞན་མགོ་བསྐོར་བའི་ཐབས་ཙམ་ལྷུར་ལེན་པ་ནི་སྙིང་པོ་ཅི་ཡང་མེད་པས་ཆོས་རྣམ་དག་གི་གོལ་ས་ཆེན་པོར་འཁྱམས་པར་མ་ཟད་རང་གིས་རང་

[004B] རང་གི་རྒྱུད་སྟེང་དུ་བསྐོར་ནས་གཞུང་དོན་རིགས་པའི་ལམ་ནས་དྲངས་ཏེ་ཉམས་སུ་ལེན་པ་ཞིག་དགོས། དེའི་རྒྱུ་མཚན་སྟོན་པའི་གསུང་རབ་ཐམས་ཅད་ཐར་པ་དང་
ཐམས་ཅད་མཁྱེན་པའི་གོ་འཕང་འཐོབ་པའི་ཆེད་དུ་གསུངས་པ་ཤ་སྟག་ཡིན་གྱི་རྩོད་པ་ལྷུར་ལེན་པའི་ཆེད་དུ་གསུངས་པ་གནས་མེད་ཅིང་སྐབས་མེད་པས་སོ། །ཐལ་ཕྲེང་ཟུར་བཀོལ་སོགས་བློ་ལ་བྱང་བར་བཟུང་སྟེ་
སྐྱོར་སྦྱངས་ཉིན་མཚན་ཁོར་ཡུག་ཏུ་བྱེད་པ་ནི་སློབ་གཉེར་གྱི་རྒྱུའི་གཙོ་བོ་ཡིན་པས། མཁས་པ་སློབ་པའི་དུས་ན་སྡུག་ཅེས་པ་ལྟར་གཉིད་དང་ཚ་གྲང་བཀྲེས་སྐོམ་གྱི་ངལ་བ་ཁྱད་དུ་བསད་དེ་སྙིང་རུས་བསྐྱེད་པ་དང་
ཕར་ཕྱིན་བསྡུས་པ་ལས། བརྩོན་འགྲུས་གཅིག་པུས་བྱས་པ་ངལ་བའི་མཐའ། །ཤེས་རབ་གྲོགས་ཀྱིས་བསྐྱངས་ན་དོན་ཆེན་འགྲུབ། ཅེས་གསུངས་པ་ལྟར་བརྩོན་འགྲུས་དང་ལྡན་ཡང་ཤེས་རབ་མེད་ན་སློབ་གཉེར་ཡང་
དག་ཡོང་བ་དཀའ་བས་ཤེས་རབ་འཕེལ་བའི་ཕྱིར་ཚོགས་གསོག་སྒྲིབ་སྦྱོང་དང། ཤེས་རབ་ཀྱི་ལྷའི་སྒོམ་བཟླས་ལ་འབད་པ་དང། མདོ་སྡུད་པ་ལས། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བ་མང། ཞེས་གསུངས་པ་
ལྟར་སྙིགས་མའི་དུས་འདིར་ཆོས་བྱེད་པ་རྣམས་ལ་བར་ཆད་ཀྱི་རིགས་སྒོ་སྣ་ཚོགས་ནས་འོང་བར་འདུག་པས། དེའི་གེགས་སེལ་དུ་གདུགས་ཤེར་སྒྲོལ་མ་སོགས་དང། ཁྱད་པར་དེང་སང་རྒྱལ་གདོན་གྱི་གནོད་པ་ཤིན་ཏུ་མང་
[005A]༄༅། །བས་རང་གི་ཆོས་མགོ་ཐོན་ཆེད་དུ་དམིགས་བརྩེ་མ་དང། རྟ་མགྲིན་གྱི་སྙིང་པོ་སོགས་ཁ་འདོན་ལ་འབད་པ་དང། རྒྱལ་པོ་ཟས་གཙང་གི་ཞལ་ནས། ང་ཡི་བུ་ནི་རིགས་དག་དང། །རུས་ལ་ངོ་མཚར་
འཛིན་མ་ཡིན། །ཡོན་ཏན་ལྡན་པ་ཆོས་རྣམས་ཀྱི། །དེ་ལ་དེ་ཡི་ཡིད་དགའོ། །ཞེས་གསུངས་པ་ལྟར་ཡོན་ཏན་ཅན་རྣམས་ལ་བཀུར་བསྟི་དང་གཟོས་གང་ཆེ་བྱེད། བེ་འབུམ་སྔོན་པོ་ལས། མན་ངག་ཐམས་ཅད་བསྡུས་
པའི་འགོ་ནི། །དགེ་བའི་བཤེས་གཉེན་མི་བཏང་བ་ཡིན། ཞེས་གསུངས་པ་ལྟར་དགེ་ཕྲུག་རྣམས་ཀྱིས་རང་རང་གི་དགེ་རྒན་གང་ཡིན་ལ་དད་པ་དང་གུས་པ་ལྷུར་བླངས་ཏེ་ཕྱག་དང་སྔོན་དུ་ལྡང་བ་སོགས་ཀྱི་བསྙེན་བཀུར་
ལེགས་པར་བྱ། དེའང་བཅའ་ཡིག་དང་ཚོགས་གཏམ་གྱི་རྒྱུན་ལ་ཚོགས་ཆེན་དགེ་བསྐོས་སོགས་ལ་གདོང་ཐུག་བྱེད་ས་མེད་ཅེས་ཡོད་པ་མ་གཏོགས་བླ་མ་སློབ་དཔོན་མཐོང་ཚེ་ཙི་ཙིས་ཞེ་མེ་མཐོང་བ་བཞིན་དུ་བྲོས་འགྲོ་
ཟེར་བ་མི་འདུག་ཀྱང་རང་རེའི་དགོན་པའི་གྲ་པ་གཏི་ཐུག་རེ་གཉིས་ཀྱིས་བླ་མས་སྤྱན་གྱིས་བཙའ་བའི་ས་ནས་བྱོལ་ཐབས་རང་བྱེད་པ་ནི་མིག་ལྟོས་ལ་གནོད་ཚབས་ཆེ་བར་མ་ཟད། སྡིག་གྲོགས་རང་ལ་བརྟེན་ནས་བསྡད་
པའི་འབྲས་རྟགས་སུ་དགེ་བའི་བཤེས་གཉེན་མིག་ལམ་དུ་སྣང་བའང་སྙིང་ལ་མི་བཟོད་པའི་ཟུག་རྔུ་སྐྱེད་པའི་ནང་རྟགས་ཕྱིར་ཐོན་པར་འཁུམས། འོན་ཀྱང་འདི་རིགས་གནའ་བོའི་སྲོལ་ལྟར་སོང་ན་དགོན་པའི་ལ་རྒྱ་ལ་

[005B] རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་ཞལ་གདམས་ལས། མཐོན་པོའི་སྒང་ལ་ཆུ་བོ་མི་ཆགས་པས། །དམན་ས་བཟུང་སྟེ་གུས་པའི་བརྟུལ་
ཞུགས་ཀྱིས། །ཚེས་མཐུན་བློ་ཁ་མཐོ་བ་ཐམས་ཅད་ལས། །བློ་སྐྱེད་གང་ལོན་བྲེ་སོག་ཕུལ་སོག་གིས། །སྒྲོ་འདོགས་འཕྲལ་དང་འཕྲལ་དུ་ཆོད་ཅིག་ཨང། ཞེས་སྩལ་བ་ལྟར་རང་ལས་ཡོན་ཏན་ལྷག་པ་རྣམས་
ལ་བླང་དོར་གྱི་གནས་དང་གསུང་རབ་ཀྱི་དོགས་གཅོད་སོགས་ཞུ་བ་དང། དགེ་རྒན་སོགས་ཀྱིས་ཀྱང་ལྷག་བསམ་རྣམ་པར་དག་པས་འགྲོ་འདུག་སྤྱོད་ལམ་སློབ་གཉེར་གྱི་རྟིང་བསྐུལ་ཡང་ཡང་བྱས་ཏེ་རྣམ་དཀར་གྱི་ལམ་དུ་
བཀྲི་ཅི་ཐུབ་བྱེད། ཆོས་ཐོག་གི་རིམ་པ་སེ་འབྲས་སོགས་སུ་ལོ་རེར་ཟླ་ཚེས་བཞི་སོགས་ཆོས་ཐོག་བརྒྱད་ཡོད་ཀྱང་འདིར་ཡུལ་དུས་ཚ་གྲང་མི་སྙོམས་པ་སོགས་ཀྱིས་སྟབས་མི་འགྲིག་པས་ལོ་གཅིག་ལ་མཚོན་ན། ཧོར་ཟླ་
གཉིས་པའི་ཚེས་གཉིས་ནས་ཉི་མ་བཅོ་ལྔའི་ཆོས་ཐོག་དེ་བཞིན་དུ། ཧོར་ཟླ་གསུམ་པ། བཞི་པ། ལྔ་པ། བདུན་པ། བརྒྱད་པ། དགུ་པ་རྣམས་ལ་ཉི་མ་བཅོ་ལྔའི་ཆོས་ཐོག་ཧོར་ཟླ་བཅུ་པར་ཉི་མ་བཅུ་གསུམ་གྱི་ཆོས་ཐོག་
ཚུགས་པ་ཡིན། ཆོས་མཚམས་ཀྱི་སྐབས་སུ་ཁྲལ་ཆོས་སུ་མ་སོང་བའི་སྐྱོར་སྦྱངས་རུ་གང་ང་བྱེད། དམ་ཆོས་པད་དཀར་ལས། མཁས་པ་དུས་སུ་སེམས་པར་བྱེད་པ་ན། །ཁང་པར་ཞུགས་ནས་དེ་བཞིན་སྒོ་བཅད་

[006A]༄༅། །ནས། །ཆོས་འདི་ཐམས་ཅད་ལ་ནི་ཚུལ་བཞིན་བལྟ། །ལངས་ནས་ཞུམ་པ་མེད་པའི་སེམས་ཀྱིས་ཤོད། ཅེས་གསུངས་པ་ལྟར། བཤག་སོ་སོར་སྒོ་བཅད་ནས་ཐོས་བསམ་བྱེད་པ་ལས་རྭ་སྐོར་
དུ་འཚོགས་ནས་རྩེད་མོ་རྩེ་བ་དང། ཤག་རྒྱག་པ་དང། ལོང་གཏམ་མང་ན་ཆགས་སྡང་སྣ་ཚོགས་དྲངས་ཏེ་དོན་མེད་དུ་ཉེས་པ་ཆེན་པོ་གསོག་པས་སྨྲ་བ་ཉུང་བར་བྱ། གཞན་གྱིས་ངན་སྨྲས་བྱས་པ་ཕ་རོལ་པོ་ལ་བཤད་
དེ་སེམས་མི་མཐུན་པར་སོང་ན་བདེན་རྫུན་ལ་མ་ལྟོས་པར་དབྱེན་གྱི་ཉེས་པ་འབྱུང་ཞིང་དགེ་འདུན་ཐུགས་མི་མཐུན་པ་སོགས་ཀྱི་དགག་བྱ་ཆེ་བས་དེ་འདྲའི་རིགས་མི་གླེང། ལྷག་པར་ངག་འཆལ་སྣ་ཚོགས་སྨྲས་ཏེ་གཞན་གྱི་ཐོས་
བསམ་ལ་བར་ཆད་བྱས་ན་ཉེས་པ་ལྕི་བའི་ཚུལ། དེ་བཞིན་གཤེགས་པའི་ཡེ་ཤེས་ཀྱི་མཛོད་ཀྱི་མདོ་ཀུན་བཏུས་སུ་དྲངས་པ་ལས། ཆོས་འདོད་པ་རྣམས་ལ་རྣམ་པར་གཡེང་བར་བྱེད་པ་ནི་ཚིག་ཀྱལ་པ་རྣམས་ཀྱི་ནང་ན་ཆེན་པོ་
ཡིན་ནོ། །ཞེས་གསུངས་པ་ལྟར་ཡིན་པས་ཕན་ཚུན་གྱི་བཤག་དང་སྐོར་ལམ་སོགས་སུ་འཚོགས་ནས་ལོང་གཏམ་དང་ཅ་ཅོ་སྒྲོགས་པར་མི་བྱ། བླ་བྲང་དང་སྤྱི་སོ། ཡ་མུན་སོགས་འདུ་ལོང་ཆེ་སར་ཡང་ཡང་མི་འགྲོ་
རང་དོན་དུ་ཚོང་ཁེ་སྦོག་བུན་འཛུག་པ་སོགས་མི་བྱེད། འབྲུག་པ་སངས་རྒྱས་རྡོ་རྗེས། རྒྱུ་འབྲས་ཞིབ་ཏིག་ངང་ནས། །དགོན་པའི་ཞབས་ཏོག་རེམ་ན། །དེ་ཀ་ཆོས་རང་ཡིན་པས། །འབད་ན་ལགས་སོ་དྲུང་ཆེན། ཞེས་པ་ལྟར་

[006B] བྲེ་དང་སྲང་ལ་གཡོ་སྒྱུས་མགོ་སྐོར་བ་སོགས་དགེ་འདུན་ལོག་འཚོ་ལ་སྦྱོར་བའི་ཞབས་འདྲེན་བྱེད་མི་རུང་སྟེ། ཟླ་བ་སྒྲོན་མེའི་མདོ་ལས། ལས་གང་སངས་རྒྱས་
ཀྱིས་ནི་རྟག་སྨད་པ། །སྲང་དང་ཚད་ལ་གཡོ་སྒྱུ་བྱེད་པར་ཞུགས། །དེ་འདྲ་སྡིག་པ་ཉོན་མོངས་ལས་བྱས་པས། །ལས་ངན་བྱེད་པ་དེ་དག་ངན་སོང་འགྲོ། །ཞེས་གསུངས་སོ།། ཆོས་ཐོག་གཅིག་ལ་ཡོང་མ་ཐུབ་ན་མཚན་ཉིད་བླ་མ་
ལ་དགོངས་པ་ཞུ། དེ་ཕྱིན་དགེ་བསྐོས་ལ་ཞུས་པས་འཐུས། བླ་མས་དགོངས་པ་མ་གནང་བར་དགེ་བསྐོས་ལ་ཞུ་ས་མེད། བླ་མས་དགོངས་པ་གནང་ཀྱང་དགེ་བསྐོས་ནས་བཀག་ཆོག་དགོངས་པ་མ་ཞུས་པར་ཞེ་མེད་བྱེད་པ་
བྱུང་ན་རྩར་གཅོད་ཕྱི་ལམ་ཁེགས་པ་བྱེད། རང་ཡུལ་དུ་འགྲོ་དགོས་པ་བྱུང་ན་དཔོན་སློབ་ལ་གཡོ་སྒྱུ་མེད་པར་དགོངས་པ་ཞུས་བསྟུན་བབས་གཟིགས་ཀྱི་ཁྲོལ་ཆ་བྱེད། བློ་གསལ་དོན་གཉེར་པ་དབུས་གཙང་དག་པའི་ཞིང་དུ་སོང་སྟེ་
གྲ་ས་ཆེན་པོར་སློབ་གཉེར་བྱས་ཤིང་རྒྱུད་གྲ་འགྲིམ་ན་དེང་སང་སངས་རྒྱས་ཀྱི་བསྟན་པ་གང་ནས་བྱུང་བའི་གནས་ཆེན་ས་ཡི་ཉི་ཟླ་ཞེས་གྲགས་པ་སེ་འབྲས་ཀྱི་ཞབས་འདེགས་སུ་འགྱུར་པ་དང། སྡེ་འདིར་ཡང་ལུང་རྟོགས་ཀྱི་ཡོན་ཏན་
རྫིང་ན་གནས་པའི་པདྨ་བཞིན་དུ་རྒྱས་པའི་གནད་ཆེ་བས་གྲ་ས་ཆེན་པོར་འགྲོ་འདོད་པ་རྣམས་བླ་མས་ཐོས་བསམ་དོན་གཉེར་ཡིན་མིན་བརྟགས་ཏེ་དོན་བདུན་ཅུ་མན་ཆད་ཀྱི་རྩོད་པ་སོང་བ་རྣམས་ལ་དགོངས་པ་སྟེར། འོན་ཀྱང་རང་

[007A]༄༅། །གྲ་རང་གི་བླ་མ་དང་གྲ་ཚང་ལ་བརྙས་བཅོས་ཀྱི་བསམ་པས་འགྲོ་བ་ཤར་ན་ཇི་ལྟར་འོས་པ་བབ་ལྟོས་བྱེད། ཆོས་གྲའི་འགྲིག་ལམ་སོགས་རྡོ་རྗེ་འཆང་རྭ་སྒྲེང་ནོ་མིན་ཧན་དང། ཁྲི་ཆེན་རིན་པོ་ཆེ། ཆོས་
སྐྱོང་ཁག་བཅས་ལ་ལུང་ཞུས་པར། འགྲིག་ལམ་སེ་ར་བྱེས་ཇི་ལྟ་བ་དང། སེ་ར་རྗེ་བཙུན་པའི་ཡིག་ཆའི་སྟེང་ནས་བརྩི་བཞག་གཏོང་ན་ལེགས་ཚོགས་ཆེ་ཞེས་སྩལ་འདུག་ཅིང། རྡོ་རྗེ་འཆང་ལྕང་སྐྱ་རིན་པོ་ཆེས་ཀྱང་
ལྷ་བླ་མའི་ལུང་བསྟན་ལ་གང་ཕེབས་པ་དེ་བཞིན་བྱེད་ན་འཐད་ཅེས་གསུངས་པས་འགྲིག་ལམ་སོགས་སེ་ར་བྱེས་ལ་ཆ་བཞག་པ་ཡི་གེ་འདི་ནང་ལྟར་ལས་མདོ་སྟོད་སྨད་གཡུང་དགོན་སོགས་རང་གི་སྡོད་གནས་ཙམ་རྒྱུ་མཚན་
དུ་བྱས་པའི་ཅོལ་ཆུང་རྣམས་ཀྱི་འདོད་སྦྱར་མི་ཆོག་བསྡུས་ཚད་ར་བ་སྟོད་པ་དང། བཙན་པོ་པའི་ཡིག་ཆ་སོགས་ཁ་གསལ་གང་བྱུང་དང། བློ་རྟགས་ཀུན་མཁྱེན་འཇམ་དབྱངས་བཞད་པ་ཡབ་སྲས་ཀྱི་ཡིག་ཆ་གཙོ་བོར་མཛད་
དབུ་ཕར་སོགས་བདག་ཉིད་ཆེན་པོ་རྗེ་བཙུན་པ་ཡབ་སྲས་ཀྱི་ཡིག་ཆ་ཚིག་ཉུང་ལ་བསྡུས་ཆེ་བ་བློ་དམན་རང་ཡུལ་དུ་སྡོད་མཁན་གཡེང་བ་ཆེ་རིགས་རྣམས་ལ་བཟུང་བདེ་བའི་ཁྱད་ཀྱིས་བརྩི་བཞག་ཀྱང་དེ་བཞིན་གནང་རྒྱུར་བློ་
རིགས་ཆེ་བ་རྣམས་སྒོ་མང་ཡིག་ཆ་གསར་རྙིང་སོགས་ལ་བལྟ་རྟོག་ཞིབ་མོ་བགྱིས་ཏེ་མཁས་པ་རྣམས་ཀྱི་དགོངས་ཟབ་འཚོལ་ནས་གོ་བ་ལེན་ཅི་ཐུབ་བྱེད། འོན་ཀྱང་ཆོས་གྲའི་རྩོད་པར་ཡིག་ཆ་གང་ཡིན་ལས་དྲངས་མི་ཆོག་

[007B]གཞི་པའི་དགོངས་པ་ཞུ་མཁན་བྱུང་ཚེ་བབས་འོས་ཡོད་མེད་ལེགས་པར་བརྟག་
ནས་ཁྲོལ་ཆ་བྱེད། བླ་མ་དགེ་བསྐོས་སོགས་ཀྱིས་ཕྱོགས་ལྷུང་གི་དབང་དུ་མ་སོང་བར་གྲ་བ་སློབ་གཉེར་པ་རྣམས་ལ་གཟེངས་བསྟོད་དང། ཚུལ་དང་མི་མཐུན་པ་རྣམས་ཚར་བཅད་དེ་ཆོས་གྲར་ཐོས་བསམ་གོང་འཕེལ་དུ་འགྲོ་བའི་
བསླབ་བྱ་དང་དོ་དམ་གང་དྲག་བྱེད། དགེ་བསྐོས་དང་དབུ་མཛད་བསྐོ་བཞག་བྱེད་ཚེ་ལས་སྣེ་ཚོགས་ཐོག་ནས་བློ་གཟུ་བོར་གནས་པའི་སྒོ་ནས་འོས་ཐོ་འབུལ་ཞིང། ཁྱད་པར་དུ་དགེ་བསྐོས་ལ་གྲ་པ་རྙིང་པ་ཚོགས་ཆོས་གྲ་སོགས་ཀྱི་ཉམས་
ཆེ་བ་སྨྲ་བརྗོད་བདེ་བ། འཚུན་ཆེ་བ་རེ་བསྒོ་དགོས། དགེ་བསྐོས་གསར་བ་ལངས་ནས་ཞག་གསུམ་སོང་མཚམས་ཚོགས་གཏམ་གཏོང། བླ་མས་ཐོག་དྲངས་པའི་ལས་སྣེ་རྣམས་ཀྱིས་ཀྱང་ཉེ་ཁ་ཕྱོགས་སྐྱོར། ངོ་དགའ་ཟོལ་
འཇོག་སྒེར་དོན་སྤྱི་ཆེད་དུ་མ་སོང་བའི་སྒོ་ནས་སྒྲིགས་གནོན་ངེས་བྱེད་ཅིང་ལྕགས་བརྡུངས་སར་ལྕགས། ཟངས་བརྡུངས་སར་ཟངས་ཟེར་བ་ལྟར་ཁྲིམས་འགལ་ཆེ་ཆུང་དང་བསྟུན་པའི་རྩར་གཅོད་བྱེད། མི་ལ་ལས། ད་ལྟ་ཐོས་
བསམ་གྱི་དུས་ཡིན་པས་ཁ་འདོན་དགེ་སྦྱོར་དང། ཉམས་ལེན་སྒོམ་སྒོམ་སོགས་བྱ་མི་རུང་ཟེར་བ་ཡོང་སྟེ། དེ་ཅི་ཡང་མི་ཤེས་པའི་གཏི་ཐུག་གི་གཏམ་ཡིན། ཆོས་སྤོང་ཟེར་བ་དེ་འདྲ་ལ་ཟེར་རྒྱུ་རེད། ཡང་སོ་སོར་རྟོག་པའི་

[008A]༄༅། །ཤེས་རབ་ཀྱི་རྒྱུ་དམ་པ་མང་དུ་ཐོས་པ་དོར་ནས་ལུག་ལྟར་ལྐུག་པའི་བླུན་རྨོངས་དག་གི་རྗེས་སུ་འབྲངས་ཏེ་གང་ཡང་མ་བསམ་པར་བག་ཡངས་སོས་བདལ་དུ་གནས་པ་ལ་སེམས་བཟང་བ་དང། ཆོས་
བྱས་པ་དང། ཉམས་ལེན་བྱས་པ་སོགས་སུ་རློམ་ན་རང་གི་དལ་བའི་རྟེན་བཟང་པོ་ཆུད་ཟོས་ཤིང་སྐལ་མཉམ་གཞན་ཡང་ཕུང་བར་འགྱུར་པས་དེ་ལྟ་བུ་དང། ཆོས་གྲར་དབུ་ཕར་སོགས་ཀྱི་ཆོས་ཉན་པ་ལ་ཆོས་འཆད་ཉན་གྱི་
བསམ་པ་མེད་པར་ལྷའི་མངོན་རྟོགས་བཟླས་ལུང་ཕྲན་བུ་རེའི་དོན་དུ་ངལ་དུབ་ཀྱི་མཐའ་བསྟེན་པ་རྣམས་ནི་ཆོས་ཀྱི་གནད་མ་གོ་བའི་འབྲས་རྟགས་ཡང་དག་ཡིན་པས། ཆོས་གྲའི་སྐབས་དམིགས་བསལ་མ་གཏོགས་
གཞན་དུ་ཆོས་ཉན་དུ་འགྲོ་བ་དང། ཆོས་གྲ་འགྲིམ་བཞིན་དུ་སྒྲ་དང་སྙན་དངགས་དང་རྩིས་དང་སྨན་སོགས་རིགས་གནས་གཞན་ལ་སློབ་རྒྱུ་མང་ན་མི་དགའ་བས་མཚན་ཉིད་ལ་དྲིལ་དགོས། ཆོས་ཀྱི་གནད་མི་ཤེས་པ་
འགའ་ཞིག་བརྩི་བཞག་ཉན་པ་དོན་མེད་ཅིག་ཏུ་གོ་ནས། དེ་བས་གནས་སྐོར་དང་ཕྱག་སྐོར་སོགས་མཆོག་ཏུ་བཟུང་ནས་དེ་ལ་བརྩོན་པར་བྱེད་པ་ནི་ཉེས་དམིགས་དང་བཅས་པར་མ་ཟད་མི་མཛེས་པའི་དགག་བྱ་ཡོད་པས་ཆོས་གྲ་
པ་གནས་མཇལ་དང་བསྐོར་བར་མི་འགྲོ། དོན་མ་གོ་ཡང་ཚིག་ཙམ་སྐྱོར་སྦྱངས་བྱེད་པ་སོགས་ལ་ཕན་ཡོན་དཔག་ཏུ་མེད་པ་འབྱུང་བ་ནི། ཀུན་མཁྱེན་འཇམ་དབྱངས་བཞད་པའི་རྡོ་རྗེའི་ཞལ་ནས། བསམ་གྱིས་མི་ཁྱབ་ཀུན་

[008B] །སྟོན་པས་བགུར་དང་སངས་རྒྱས་ཐམས་ཅད་ཀྱིས། །སྐྱེས་བཀུར་བསྔགས་པའི་ཤེར་ཕྱིན་འདི་ལྟར་དུ། །ཉིན་མཚན་སྤྱོད་པ་ངོ་མཚར་ཨེ་མ་ཧོ། །ཞེས་གསུངས་པ་ལྟར་ཡིན་པས་ཆོས་གྲ་མ་ཆག་པ་གལ་ཆེ་
དེ་ལྟར་ཆོས་གྲ་འགྲིམ་པའི་སྐབས་སུ་མཆོག་དམན་སུ་ཐད་ནས་ལུས་ཀྱི་ཕྱི་གོས་དར་སྣམ་ཕྲུག་གང་ལེགས་ཀྱིས་དྲིས་ནས་ཆང་བཞིན་དུ་བསྙལ། ནང་བཟའ་བཏུང་གི་རྩོལ་བ་ཕག་བཞིན་དུ་གསོས། སློབ་གཉེར་ཁ་ངོམས་གྲོད་པ་
འགྲངས་པའི་སྟབས་ཡགས་དུས་བྱས། ཉེས་དུས་འཇོག་པ་དབྱར་ཤི་དགུན་ལངས་ཀྱི་རྩའི་འབུ་བཞིན་བྱས་ན་ཐ་མལ་པ་ལ་སློབ་གཉེར་ཡགས་པོ་ཡོང་བའི་དཔེ་མི་འདུག་པས་མིག་མར་ལྟས་མ་བྱས་པར་དཀའ་སྤྱད་དང་དུ་བླང་
སྲིད་ཀྱི་བྱ་བ་ལ་ཞེ་གཏོགས་བྱེད་པ་སོགས་ཆོས་ཀྱི་བར་ཆད་ཡིན་པས་སྤོང་ཅི་ཐུབ་བྱེད། ཁྱད་པར་གྲ་ས་གྲ་ཚང་སོགས་ཀྱི་ཕྱོགས་རིས་འཐེན་ཁྱེར་སོགས་ལ་ཞེ་གཏོགས་བྱས་ཚེ། འདི་ཕྱི་གཉིས་ཀ་བརླག་པའི་རྒྱུ་ཡིན་པས་
ཤིན་ཏུ་འཛེམ་པ་གལ་ཆེ། ཆོས་བསླབ་གྱིན་རྒྱུད་ཇེ་གྱོང་དང་ངག་ཇེ་རྩུབ་དང་སྤྱོད་པ་ཇེ་རྩིང་དུ་འགྲོ་བ་འདུག་སྟེ་བསླབ་པའི་ཆོས་དང་རང་གི་རྒྱུད་གཉིས་རོ་ཁུར་བ་ལྟར་རྒྱབ་བསྣོལ་ཏུ་སོང་བའི་ལྟས་ཡིན། གཞན་དུ་ན་དག་སྣང་ཇེ་ཆེ་དང་
རྒྱུད་ཇེ་དུལ་དང་དགེ་སྦྱོར་ལ་ཇེ་བརྩོན་དང་ཚེ་འདིའི་སྣང་ཤས་ཇེ་ཆུང་དུ་འགྲོ་བར་སྣང་ན་ལྷ་དང་བླ་མའི་བྱིན་རླབས་འཇུག་པ་དང། ཐོས་བསམ་བྱས་པའི་འབྲས་རྟགས་མངོན་དུ་གྱུར་པའི་མགོ་ཚུགས་པ་ཡིན་པས་ནང་པའི་མཁས་པ་

[009A]༄༅། །ཚད་ལྡན་ཟེར་བ་དེ་འདྲ་ལ་ཟེར་རྒྱུ་ཡིན། དེ་ལྟ་བུའི་ཚུལ་གྱིས་དོན་མེད་པའི་གཡེང་བ་མཐའ་དག་རྒྱབ་ཏུ་བསྒྱུར་ནས་དཔེ་ཆ་སློབ་གཉེར་མ་གཏོགས་བསམ་རྒྱུ་མེད་པ། ཀུན་གཟིགས་རྒྱལ་བའི་དབང་པོའི་
རྣམ་ཐར་དུ་ཀུ་ལའི་གོས་བཟང་ལས། ལར་མཚན་ཉིད་པའི་དུས་འདིར་བླ་ཆེན་གྱི་བཟང་རྫུ། མི་ཆེན་གྱི་སྒྲིགས་མ། སྒོམ་ཆེན་གྱི་སྦུབས་ལྡིར། སྔགས་པའི་བརྟུལ་ཞུགས། བློ་ཆུང་གི་མི་ཆོས་སོགས་རེ་དོགས་
གང་ཡང་མི་དགོས། དགེ་འདུན་གྱི་སྤྱི་ཁྲིམས་དང་མི་འགལ་ཞིང་དཔེ་ཆ་རིགས་ལུང་ནུས་ཕྱིན་རྣམ་གྲངས་མང་པོའི་གཡེང་བའི་རྡོ་ཞ་དང་སོ་ཕག་གི་ཁྲེས་པོ་ནི་མེད། སྣང་བ་གདོང་གཏད་ཀྱི་ཉམས་འཆར། འཕྲལ་བློ་བདེ་
ཕུགས་ཞེ་གཙང། ཆོས་སྤྱོད་ཀྱི་གདངས་དང་ཐལ་སྐད་ཀྱི་སྒྲ་ཐོས་ཚེ་སྙིང་ཁུང་བདེ་སིང་སིང་ཡོང་བའི་ཆོས་པའི་ཡང་རྩེར་ཡོད་དོ། །ཞེས་གསུངས་པ་ཇི་ལྟ་བ་བཞིན། དམ་པ་ཚད་ལྡན་རྣམས་གྱི་མཛད་སྤྱོད་ལ་མིག་ཡར་ལྟས་
བྱས་ཏེ་ཡོན་ཏན་མ་བྱུང་ནའང་བྱེད་ལུགས་སྐྱོན་མེད་བསྟན་པའི་མིག་རྐྱེན་ལ་ཕན་པར་མཛད་པ་ཞིག་ཅི་ནས་ཀྱང་བསྐྱང་དགོས། འདིར་མི་གསལ་བ་རྣམས་དགའ་ལྡན་ཆོས་མཛོད་གླིང་གི་བཅའ་ཡིག་ཆེན་མོའི་དགོངས་དོན་
ལྟར་ཕྱག་ལེན་དུ་ཐེབས་པར་མཛོད། གཉིས་པ་ཐུན་མོང་མ་ཡིན་པ་བྱེ་བྲག་ཏུ་བཤད་པ་ལ། ཆོས་གྲའི་སྒྲིགས་ལམ། ཚོགས་ཀྱི་སྒྲིགས་ལམ་བཤད་པ་གཉིས། དང་པོ་ནི། ཆོས་ཐོག་གང་ཡིན་ཀྱང་ཚུགས་

[009B] དེ་རྗེས་འཁར་རྔ་བཏང་འཕྲལ་སྒྲོལ་འདོན་ལ་འཚོགས་ཏེ། སྒྲོལ་མ་ཚར་བདུན། ཤེར་སྙིང་ཚར་གཅིག་བཟློག་འགྱུར་དང་བཅས་པ། རྒྱལ་བྱེ་མ། ལོ་མ་འགྱོན་
མའི་གཟུངས་དང་ཚེ་གཟུངས་ཉེར་གཅིག་རེ། ཀ་དག་ལྷན་སྐྱེས་མ། རྣམ་དག་སྨོན་ལམ་མ་གདངས་མ། བསྟན་འབར་མ་དང་བཀྲ་ཤིས་ཀྱི་ཚིགས་བཅད་རྣམས་གསུང། བླ་མས་ཚོགས་གཏམ་གཏོང། བླ་མ་ཕེབས་
འཕྲལ་དྷཱིསྐད་བཏང་ནས་གཉིས་ཆ་བྱས་ཏེ་རྩོད་པ་དཀྱུས་ལྟར་བྱེད། དེ་ནས་ཉི་མ་གསུམ་གྱི་རིང་སྔ་དྲོ་ཆོས་འདོན། ཤེར་སྙིང་ཚར་རེ། དེའི་ཕྱི་ཉིན་ནས་བཟུང་སྟེ་ཞོགས་ཁའི་ཆོས་ཐུན་ལ། ཤེར་སྙིང་ཚར་གསུམ། ཤེས་བྱ་
མཁའ་དབྱིངས་མ། རྗེ་བཙུན་བླ་མ་རྣམས་འདོན། ཞོགས་ཁ་བརྩི་བཞག་ཡོད་སྐབས་མང་ཇ་གྲོལ་འཕྲལ་འཁར་རྔ་བཏང་བ་དང་ལྷམ་ཕུད་ནས་བླ་མའི་དྲུང་དུ་འགྲོ། གཞན་མ་རང་རང་གི་གོ་སར་དབུ་ཞྭ་བཞེས་ཏེ་བཞུགས་
འཁར་རྔ་བཏང་ཚར་བ་དང་འཛིན་གྲ་གོང་མས་བརྩི་བཞག་གསན་པའི་སྙན་གསན་གི་ཚུལ་དུ་ཕྱག་གསུམ་འཚལ་ཏེ་བརྩི་བཞག་ཉན་པ། མང་མས་གཉིས་ཆ་བྱས་ཏེ་རྩོད་པ་ཚུགས་པ་དུས་མཉམ། བརྩི་བཞག་ལེན་པར་
ཡར་འགྲོ་དུས་མགྱོགས་པར་འགྲོ། བརྩི་བཞག་མཉན་པའི་ཚེ། རྣམ་བཤད་རིགས་པ་ལས། ང་རྒྱལ་དང་ནི་མ་དད་དང། །དོན་དུ་གཉེར་བ་མེད་པ་དང། །ཕྱི་རོལ་རྣམ་གཡེང་ནང་བསྡུས་དང། །སྐྱོ་བ་མཉན་

[010A]༄༅། །པའི་དྲི་མ་ཡིན། ཞེས་གསུངས་པ་ལྟར་ཀུན་སློང་ཀུན་སྤྱོད་སྤྱི་དང་བྱེ་བྲག་གསལ་གདབ་ནས་ཚུལ་ལྡན་གྱིས་ཉན་པར་བྱེད། བླ་མས་ཚར་གསུམ་བཟླས་པ་དང། སྐྱོར་དཔོན་གྱིས་ཚར་གཅིག་སྐྱོར་
ནས་བཀའ་དྲིན་གཏང་རག་ཏུ་ཕྱག་གསུམ་འཚལ་ནས་མར་དལ་བུས་ཕེབས་ཏེ་སྐྱོར་དབོན་གྱིས་ཚར་གསུམ། དེ་ནས་མང་མས་སྐྱར། དེའི་ཚེ་སེམས་ཅན་ཐམས་ཅད་རང་གི་མདུན་དུ་འཁོད་པར་བསམ་ནས་དེ་དག་ལ་ཆོས་
ཀྱི་སྦྱིན་པ་བྱིན་པར་བསམ་ཏེ་འདོན། བརྩི་བཞག་སྐྱོར་སྐབས་དགེ་བསྐོས་ཀྱིས་བལྟ་རྟོག་ཞིབ་ཏུ་བྱེད། དེ་ནས་བརྩི་བཞག་ཟིན་པ་དང་སྐོར་འཚོགས་བྱས་ཏེ་རྩོད་པ་རྒྱུན་རིང་བྱེད། འདི་སྐབས་བརྩི་བཞག་ཉན་རྗེས་དང། ཆོས་
འདོན་དང་སྐུ་རིམ་གྱི་ཚེ་ཤེར་སྙིང་སྐབས་དགེ་བསྐོས་གྲ་ཇའི་ཆུ་ཚོད་ལ་འགྲོ། ཉི་ཚོད་དང་བསྟུན་ཆབ་རིལ་གྱིས་བརྡ་བྱས་པ་དང། དགེ་བསྐོས་འཁར་རྔ་གཏོང་སར་འགྲོ། འཛིན་གྲ་ཡས་རིམ་ནས་མངོན་ཆུང་གིས་ཕེབས་
འཁར་རྔ་བཏང་བ་དང་འཚོགས་ནས་འདོན་ཆ་རྣམས་ལེགས་པར་གསུངས་ཏེ་གྲོལ། དེ་ནས་ཆེར་མ་འགྱངས་པར་གུང་ཚིགས་ཆོས་གྲ་འཚོགས་པའི་ཚེ་ཁ་དོག་དཀར་དམར་གྱི་འཛིན་གྲ་སོགས་མས་རིམ་ནས་ཕེབས་ཏེ་གཅིག་
གིས་ཐོག་མར་ཐལ་སྐད་ཀྱི་བརྡ་རྒྱག་པ་དང། གསུམ་བྱུང་ཚེ་གཅིག་གིས་དམ་བཅའ། གཅིག་གིས་དཔང་པོ་བྱས་ཏེ་གཅིག་ཤོས་ཀྱིས་བགྲོ་གླེང་བྱེད། མཚམས་མཚམས་སུ་འཛིན་གྲ་འོག་མ་འོག་མ་རྣམས་བློ་སྐྱིད་ལེན་པའི་

[010B] གོང་མ་རྣམས་ཀྱིས་ཀྱང་ཚིག་ཙམ་ལ་མ་སོང་བར་གཞུང་ཐོག་ནས་བློ་སྐྱེད་སྟེར། ཡར་འཚོགས་ཀྱི་དམ་བཅའ་འདི་ཤིན་ཏུ་གལ་ཆེ་བས་རྒྱུན་རིང་ཙམ་བྱེད། དེ་ནས་ཉི་ཚོང་དང་བསྟུན་
འཁར་རྔ་གཏང་བ་དང་མཉམ་དུ་ཟླ་གམ་ས་ལ་བཏིང་བ་ལྟར་འཚོགས། ཤེར་སྙིང་གདངས་མ་ཚར་གཅིག་སེང་གདོང་ཕྲེང་སྐོར་དགུ་བཟློག་དང་བཅས་པ། རབ་འབྱམས་རྒྱལ་བ་མའི་ལྟ། བགེགས་རིགས་མ་བཅས་དལ་
བྲེལ་རན་པར་འདོན། བརྩི་བཞག་ཡོད་ཚེ་བླ་མས་ཤེར་སྙིང་གི་འགོ་བསྐུལ། དེ་ནས་བླ་མས་ཡེ་ཤེས་ཡོན་ཏན་བཟང་པོའི་བསྟོད་པ། ཨ་ར་པ་ཙ་ན་ཕྲེང་སྐོར་རེ། ལམ་རིམ་བརྒྱུད་འདེབས་བསྡུས་པ། ལམ་རིམ་གྱི་
གཟབས་བཤད་རྒྱུན་རིང་ཙམ་དང། དེ་ནས་འཛིན་གྲའི་གོ་རིམས་བཞིན་བརྩི་བཞག་ཉན་སྐྱོར་ཞོགས་ཁ་ལྟར་དང། འཛིན་གྲ་གོང་མས་བརྩི་བཞག་གསན་མ་ཚར་བར་དུ་འོག་མ་རྣམས་ཀྱིས་ཟླ་བོ་བྱེད། ཟླ་བོ་མ་བྱུང་ཚེ་དགེ་བསྐོས་
ལ་དགོངས་པ་ཞུ། བརྩི་བཞག་ཉན་ཚར་བ་དང་ཞྭ་ཟླ་གམ་འཛིན་གྲའི་གོ་སར་བཞག་སྟེ་གསོལ་ཚིགས་ལ་ཕེབས། བརྩི་བཞག་མེད་སྐབས་ཆོས་གྲར་སྐོར་འཚོགས་བྱས་ཏེ་འདོན་ཆ་གསུང། རྩོད་པ་གཉིས་ཆ་བྱས་ཏེ་དགེ་བསྐོས་ནས་
སྐོར་བ་ཚར་གསུམ་བྱེད། དེ་ཡང་སྐོར་བ་དང་པོའི་ཆེ་ཟླ་བོ། གཉིས་པའི་ཚེ་རྩོད་པ་ཇི་ལྟར་འདུག་བལྟ་རྟོག་བྱེད། གསུམ་པའི་ཚེ་ཞྭ་མོ་གྱོན་ཏེ་གནང་བ་ཞུ་དགོས་ཡོད་ན་ཞུ། དེ་ནས་དགེ་བསྐོས་ཕྱིར་འགྲོ་བ་དང་བསྟུན་ནས་འཛིན་གྲ་
[011A]༄༅། །ཡས་རིམ་ནས་གོ་རིམ་བཞིན་བྱོན་པ་མ་གཏོགས་འུར་ཞོགས་མི་བྱེད། ཡར་འཚོགས་དང་མར་གྲོལ་གྱི་སྐབས་བརྩི་བཞག་ཡོད་མེད་ལ་མ་ལྟོས་པར་ཞྭ་མོ་མན་བས་ནས་ཕེབས་དགོས། དགོངས་ཀའི་
ཆོས་ཐུན་ལ་ཡར་འཚོགས་གུང་ཚིགས་དང་འདྲ་བར་བྱས་ནས་དམ་བཅའ་འཛུགས་ཏེ་རྩོད་པ་བྱེད་པའི་སྐབས་རང་གཞན་གྱི་རྒྱུད་ཀྱི་ལོག་རྟོག་སེལ་བ་དང། ཆོས་འདིའི་དོན་གོ་རྒྱུ་ཞིག་བྱུང་ན་སྙམ་པའི་སྒོ་ནས་བྱེད་པ་མ་གཏོགས་
ཀུན་སློང་ངན་པ་དང། ཕ་རོལ་པོ་དམའ་འབེབས་པའི་བསམ་པས་ཚིག་ངན་སྨྲ་བ་སོགས་ཤེས་རབ་འཆལ་བྱེད་ཀྱི་རྒྱུ་གྲུང་པོ་ཡིན་པས་སྤང་བར་བྱ། དེའང་ལག་པ་བརྡེབ་ལུགས་ཐལ་སྐད་གཏོང་ལུགས་འཁོར་གསུམ་རྒྱག་
ལུགས་སོགས་དགེ་བཤེས་གོང་མ་རྣམས་ལ་མིག་ལྟོས་བྱས་ཏེ་ཀུན་གྱི་ཡིད་འཕྲོག་པའི་རྣམ་དཔྱོད་དང་ལྡན་པ་དགོས། མདོ་ལས། གང་ཞིག་ཟས་དང་གོས་ཀྱི་གཏམ་ཙམ་ནི། །དེ་ནི་རབ་དང་མཆོག་ཅེས་སེམས་མ་ཡིན། །
མི་ཡི་རྙེད་པ་རབ་མཆོག་རྙེད་ནས་ནི། །གཅིག་གིས་གཅིག་ལ་ཆོས་ཀྱི་གཏམ་ཡང་བྱ།། ཞེས་གསུངས་པ་ལྟར། འཛིན་གྲ་གོང་མ་རྣམས་ནས་གསར་བུ་པ་རྣམས་ལ་བློ་སྐྱེད་སྟེར་བ་དང། རང་གི་བརྗེད་པ་གསོ་བའི་ཕྱིར་
འཛིན་གྲ་འོག་མ་སོ་སོར་ཁུར་བླངས་ཀྱིས་དམ་བཅའ་ལ་འགྲོ། །དབུ་མ་ཡན་ཆད་ནས་དེ་མན་གྱི་འཛིན་གྲར་དམ་བཅའ་ལ་ཕྱིན་ཚེ་ཚང་མས་གཟན་བེབས་སོགས་བཀུར་བཟོས་བྱེད། འཁར་རྡ་བཏང་བ་དང་མཉམ་དུ་ཆོས་གྲར་

[011B] སྒྲོལ་མ་ཚར་ཉེར་གཅིག་ལེགས་བྲིས་མ་ཡན་ལག་བདུན་པ་འདོད་གསོལ་དང་བཅས། ཤེར་སྙིང་མཛོ་འགྲོས་མ་གསུམ། རྒྱལ་བྱེ་མ་བཟློག་བསྒྱུར་དང་བཅས་པ། ལོ་མ་འགྱོན་མ་དང་ཚེ་གཟུངས་
ཉེར་གཅིག་རེ། ཀ་དག་ལྷན་སྐྱེས་མ། རྣམ་དག་སྨོན་ལམ་མ། བསྟན་འབར་མ་དང། དབུ་ཞྭ་བཞེས་ཏེ་ཆོས་རྒྱལ་མ་གང་རྒྱས། བསླབ་པ་གསུམ་ལྡན་མ་ལྟ་གཏོང། དྷཱིསྐད་བཏང་ནས་གྲོལ་ཏེ་ཟླ་བ་ལྔ་པ་བདུན་པའི་ཆོས་ཐོག་
རྣམས་ལ་ཟླ་བོ་རྒྱུན་མི་རིང་ཙམ་བྱས་ནས་དམ་བཅའ་འཛུགས་གཞན་མར་དམ་བཅའ་འཛུགས་མི་དགོས། དེའང་རྩོད་པ་སྡོང་རྒན་ལ་མེ་མཆེད་པ་ལྟ་བུ། དང་པོ་ཚུགས་དཀའ་བ། བར་དུ་ཆད་དཀའ་བ། མཐའ་མར་འཕྲོ་ཆད་དཀའ་བ་བྱས་
ཏེ་རྒྱུན་རིང་པོ་བྱེད། རྩོད་པ་འཕེལ་བའི་ཆེད་དུ་དམ་བཅའ་ཡར་གཏོང་མར་གཏོང་འཛིན་གྲ་གོང་འོག་བསྲེབ་སོགས་དགེ་བསྐོས་ཀྱིས་བབ་བསྟུན་བྱེད། མཇུག་གཅོད་པ་རྒྱུན་རིང་བསྡད་ནས་མིག་ལྟོས་ལ་ཕན་པ་བྱེད། ཆོས་ཐོག་གྲོལ་པའི་
ཉིན་བླ་མས་ཆོས་མཚམས་སྐོར་གྱི་ཚོགས་གཏམ་ཞིབ་རྒྱས་བཏང་སྟེ་བླ་མ་ཕེབས་པ་དང། ཐོས་བསམ་བྱས་པའི་དགེ་རྩ་རྣམས་ཆུད་མི་ཟ་བའི་ཕྱིར་བསྔོ་སྨོན་གྱིས་རྒྱས་འདེབས་ཡང་དག་པ་བྱ། དེ་ནས་བསླབ་པ་གསུམ་མ་ལྟ་གཏོང། དྷཱི་
སྐད་བཏང་ནས་རྩོད་པ་བྱེད་དེ་གྲོལ། དུས་གཟང་གི་ཉིན་ཞོགས་ཁའི་ཆོས་ཐུན་ལ་ཆོས་འདོན་བསྡུས་མ་བྱེད་ཅིང་གུང་ཚིགས་ཆོས་གྲ་དཀྱུས་ལྟར་བྱེད། དཔྱིད་ཆོས་རྗེས་མ་དང་དབྱར་གནས་གཉིས་ཀྱི་མཇུག་ལ་གཞུང་བསྡུས་གཉིས་ཀྱི་

[012A]༄༅། །དམ་བཅའ་ཉི་མ་གཉིས་རེ་བྱེད། དཔྱིད་ཆོས། དབྱར་ཆོས། སྟོན་ཆོས་རྣམས་ཀྱི་མཚམས་སུ་བསྡུས་གྲ་པ་གསུམ་ལ་ཆོས་སྤྱོད། རྟགས་རིགས་པ་ལ་རྒྱན་འཇུག་གི་རྒྱུགས་མ་ཆད་པར་ལེན། དཔྱིད་ཆོས་རྗེས་མ་ལ་
དོན་རྒྱུགས་དང། དབྱར་གནས་ལ་ཚིག་རྒྱུགས་དབུ་མ་མན་ཆད་ལ་ལེན། རྒྱུགས་མ་འཕྲོད་པ་བྱུང་ཚེ་བབ་འོས་ཀྱི་ཆད་པ་འགེལ། འཛིན་གྲ་འོག་མ་འོག་མ་གོང་མ་གོང་མར་འགྲོ་ཚུལ་ནི། བསྡུས་གྲ་པ་གསུམ་ལོ་རེ་རེ་བློ་རྟགས་གཉིས་ལོ་
རེ་སོང་མཚམས་འཛིན་གྲ་གོང་མ་གོང་མར་གོ་ས་སྤོར་ཞིང། གཞུང་གསར་རྙིང་ལོ་གཉིས། ཟུར་བཀོལ་གསར་རྙིང་ལོ་གཉིས། སྐབས་བཞི་པ། སྐབས་བརྒྱད་པ་རྣམས་ལོ་རེ་སོང་མཚམས་གོ་ས་སྤོར་བ་མ་གཏོགས་ངེས་མེད་
དུ་སོང་མི་ཆོག་དབུ་མ་ཡང་ལོ་གཉིས་ཀྱི་ཁོངས་སུ་རྫོགས་པར་བྱེད་དགོས་ཤིང། དེ་ནས་འདུལ་བར་འགྲོ་མཚམས་དང། འདུལ་བ་མཛོད་པར་འགྲོ་མཚམས་མཚན་ཉིད་བླ་མ་དང་དགེ་བསྐོས་ཀྱིས་བབ་ལྟོས་བྱེད། མཛོད་པའི་འཛིན་
གྲ་སྟོན་ཆོས་རྗེས་མ་སོགས་དང། དཔྱིད་ཆོས་གཉིས་ལ་ཆོས་གྲའི་དགོངས་ཡངས་བྱས་པ་ཡིན་ཞིང། ཆོས་ཐོག་གཞན་རྣམས་ཀྱི་བརྩི་བཞག་ཡོད་སྐབས་དང། ནང་གི་དམ་བཅའ་ཆེ་ཆུང། ཕྱོགས་ཀྱི་དམ་བཅའ་པ་ཡོད་ཚེ་
ཚང་མ་ཐུགས་ཁུར་བཞེས་ནས་ཕེབས་དགོས། འཛིན་གྲ་རྣམས་ཀྱིས་གཞུང་ཚན་སོ་སོའི་རྩོད་པ་འགྲོ་ཚུལ་ཡི་གེ་ཟུར་གསལ་ལྟར་བྱེད། མདོར་ན་སྒྲིགས་ལམ་གྱི་རིམ་པ་ཉིན་གཅིག་ལ་ཆ་བཞག་ཟླ་བ། ཟླ་བ་ལ་ཆ་བཞག་ལོ་

[012B] གཉིས་པ་ཚོགས་ཀྱི་སྒྲིགས་ལམ་ཀུན་སྤྱོད་ནི། དེའང་ཞོགས་ཁའི་ཆོས་གྲ་གྲོལ་ཚར་བ་དང། འཁར་རྡ་བཏང་མ་ཐག་བག་
ཡོད་པའི་སྤྱོད་ལམ་གྱིས་ཚོགས་སུ་འདུ་ཞིང། རང་གི་གྲལ་གང་ཡིན་ལ་བཞུགས་ཏེ། དབུ་མཛད་ཀྱི་གདངས་དང་མཐུན་པར་ཞལ་འདོན་གྱི་སྐོར། སྐྱབས་འགྲོ། དགའ་ལྡན་ལྷ་བརྒྱ་མ་དང། ཇོ་བསྟོད། ས་གསུམ་མ། རྗེ་
བཙུན་པའི་རྣམ་ཐར་བཅས་གསོལ་འདེབས་གསུམ་རེ་མོས་དང། དུས་བཟང་ལ། སྤྱན་འདྲེན་ཁྲུས་གསོལ། ལམ་རིམ་གསོལ་འདེབས་འདོན་པ་དམིགས་བསལ་ཡིན། རྒྱན་འཇུག་གང་ཐོན། ཇ་རྒྱབ་ཤེར་སྙིང། སེང་
གདོང་ཕྲེང་སྐོར་དགུ་བཟློག་དང་པོ་གསུམ་བླ་མ་དང་བསྟན་འགྲོའི་སྤྱི་དགྲ། བར་པ་གསུམ་དགོན་གནས་འདིའི་དཔོན་སློབ་ལ་གནོད་ཅིང་འཚེ་བ་གྲ་རྒྱུན་དང་ཆོས་གཞི་དགེ་འདུན་གྱི་འདུ་སྒོ་འཕྲོག་པ། ཐ་མ་གསུམ་བླ་མ་ལས་སྣེ་
གྲ་དམངས་ཀྱི་བར་དུ་དབྱེན་བྱེད་མཁན་ལ་དམིགས་ནས་རྒྱག་དེ་ནས་གདུགས་དཀར། ཀ་དག་ལྷན་སྐྱེས་མ། བསྟན་འབར་མ་བཅས་ལེགས་པར་གསུངས་ནས་ཆོས་ཀྱི་རྒྱལ་པོ་ཞེས་པ་དང་དབུ་ཞྭ་བཞེས་ཏེ་དམིགས་བརྩེ་
མ་རྒྱང་འཐེན་བྱས་ནས་གྲོལ། གཉིས་པ་ཞར་བྱུང་འགྱེད་གྲ་ཇ་དང་བཅས་པའི་གཏོང་སྒོའི་སྐོར་ནི། ཆོས་ཐོག་གང་ཡིན་ཀྱང་ཉིན་སྟར་གྲ་ཇ་གསུམ་རེ་གཏོང། དགེ་བསྐོས་ཀྱིས་ཡགས་ཉེས་ཀྱི་སྟངས་འཛིན་བྱེད་

[013A]༄༅། །ཇ་ཚུལ་སྐོར་ཡང། མཚན་ཉིད་བླ་མ་དང། དགེ་བཤེས་གསུམ་གྱིས་གྲ་ཇ་རེ་ལ་དགེ་འདུན་རེའི་བཞེས་ཚད་གཉིས་འཕར་ལས་ལྷག་མི་ལེན། གཉེར་པ་སོགས་ཀྱང་བབས་ལྟོས་ནས་ལེན་པ་མ་གཏགས་
བག་མེད་དུ་གཏན་མི་ལེན། ནད་པ་སྡུག་ཐག་ཆོད་པ་ཡིན་ན་དགེ་འདུན་རེའི་བཞེས་ཚད་ལས་ལྷག་མི་ལེན། ཚོགས་ལ་མ་འོངས་པའི་གྲ་པ་སུ་ཐད་ནས་ཧམ་པ་གང་ཆེས་ལེན་ས་མེད། གལ་སྲིད་མི་འཐུས་པ་འབྱུང་ན་དགེ་བསྐོས་ཀྱིས་
ཆད་འགེལ་བྱེད། སྦྱིན་བདག་ལ་ཇ་ཐུག་ཇ་ཕྲ་གང་རེ་སྟེར། ཇ་འཕྲོ་ལུས་ཀྱང་སྤྲང་པོ་སོགས་ལ་མི་བྱིན། ཇ་རོ་སྤུངས་ནས་འཇོག་རུང་ཁང་གི་རྩར་གཙང་སྤྲ་ཆུང་བའི་སྐྱ་སེར་གང་ཡིན་ཀྱང་མི་གཏོང། གྲ་ཇའི་ཚ་གྲང། ཆུ་ཚོད་
གཙང་སྤྲ་སོགས་ཚུལ་མཐུན་ཡོང་བ་ཇ་མས་ཁུར་དུ་བླངས། འགྱེད་ཀྱི་སྐོར་ལ། འདི་གར་སྐུ་སྐལ་བདུན། ཏཱ་བླ་མ་ལ་སྐུ་སྐལ་གསུམ། མཚན་ཉིད་བླ་མར་སྐུ་སྐལ་ལྔ། ཚོགས་ཆེན་དགེ་བསྐོས་ལ་སྐལ་བ་གཉིས། ཚོགས་
ཆེན་དབུ་མཛད་ལ་སྐལ་བ་གཅིག་གྲ་ཚང་དགེ་བསྐོས་ལ་སྐལ་བ་གསུམ། གྲ་ཚང་དབུ་མཛད་དང་སྤྱི་བའི་གཉེར་པ་ལ་སྐལ་བ་གཉིས་རེ། དགོན་གཉེར། ཆབ་རིལ། ཇ་མ་བཅས་ལ་སྐལ་བ་རེ། ཐབ་གཡོག་ཆུ་ལེན་པ་གཉིས་
ལ་སྐལ་ཕྱེད་རེ་གཏོང། འགྱེད་ཡོད་ཚེ་དགེ་བསྐོས་ལ་ཁ་བཏགས་གཅིག་བྱིན་ནས་སྙན་གསན་ཕུལ། ནད་པ་མཚམས་པ་ཡོད་ཆེ་ཐེལ་རྟགས་ལེན་དགོས། ཐེལ་ཚེ་ཅན་མ་གཏོགས་ཚོགས་སུ་མ་ཡོང་ཕྱིན་སྐལ་བ་མི་གཏོང་

[013B] ནད་གཡོག་རོགས་རམ་བྱེད་མཁན་ལྟ་བུ་བྲེལ་བ་ཅན་ཡོད་ཚེ་དགེ་བསྐོས་ལ་གནང་བ་ཞུས་ནས་འགྱེད་བླང་ཆོག་པ་བྱེད། གསུམ་པ་ཐ་མར་དགེ་བ་ཞུགས་པའི་འབྲས་བུ་བཤད་པ་ལ་
གཉིས། གནས་སྐབས་དང། མཐར་ཐུག་གི་འབྲས་བུ་བཤད་པའོ། །དང་པོ་ནི། དུས་སྙིགས་མ་ལས་ཀྱང་ཆེས་ཆེར་སྙིགས་མར་གྱུར་པས་ཡུལ་མཐའ་ཁོབ་འདིར་གསུང་རབ་ཀྱི་གནད་ལ་གཞན་དྲིང་མི་འཇོག་པའི་མཁས་པའི་སྐྱེ་བོ་ནི་
ཉིན་བྱེད་གུང་ལ་བབས་པའི་རྒྱུ་སྐར་ལྟར་ཆེས་དཀོན་ཞིང། མཁས་རློམ་ཕལ་ཆེར་ལེགས་བཤད་སྨྲ་བའི་ལྗགས་ཐུང་དུར་གྱུར། འཇིག་རྟེན་བསླུ་བའི་ཟོག་པོ་མི་ཤེས་རྨོངས་པ་ཆོས་ལྟར་བཅོས་པ་ཤིན་ཏུ་དར་བ་ལ་དགོངས་ནས་
མཁས་པ་འཇམ་གསར་བས་རྨི་ལམ་གྱི་དགའ་མའི་དྲི་ལན་དུ། སྐབས་ཤིག་ཚོང་དུས་ཆེན་པོའི་དུས་སྟོན་བལྟས། །སྐྱེ་བོ་ཕར་འགྲོ་བརྒྱ་དང་ཚུར་འོང་སྟོང། །བློ་ལྡན་མཁས་པའི་གྲོགས་པོ་ཉིན་སྐར་ཙམ། །ཁོ་བོ་ཙུ་ཏའི་ཡུལ་
ན་རྐང་གཉིས་པ། །དེ་ནས་གཞན་སྟོང་འཇིགས་མེད་སེངྒེའི་སྒྲ། །སྔོན་དུས་བསྒྲགས་པའི་ཆོས་གྲ་ཆེན་པོར་སླེབ། །མ་བརྟགས་བཞག་ཚེ་བསོད་ནམས་རྒྱ་མཚོའི་ཞིང། །བརྟགས་ན་ཆུ་ཤིང་ལྟ་བུའི་སྐྱེ་བོས་གང། །ཞེས་པའི་
དོན་ཐོག་ཏུ་བབས་པའི་དུས་ཚོད་འདིར་ཇི་སྐད་དུ། ཀུན་མཁྱེན་གཉིས་པ་དབྱིག་གཉེན་གྱིས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བྱེད་དང། །སྒྲུབ་པར་བྱེད་པ་ཁོ་ན་ཡིན། ཞེས་

[014A]༄༅། །གསུངས་པ་ལྟར་རྒྱལ་བའི་བསྟན་པའི་ངོ་བོ་ལུང་གི་བསྟན་པ་སྡེ་སྣོད་གསུམ་གྱི་འཆང་ཉན་དང། རྟོགས་པའི་བསྟན་པ་ལམ་བསླབ་པ་གསུམ་ལ་ཉམས་ལེན་ནན་ལྟར་མཛད་པ་ཡོད་མེད་ཀྱི་རྗེས་སུ་འགྲོ་ལྡོག་
བྱེད་པས་ན་རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་ཞལ་གྱི་བུམ་བཟང་ལས། སྡེ་དགོན་ཕྱོགས་རིས་ཙམ་གྱི་བསྟན་པ་དང། །ཞྭ་ཡི་ཁ་དོག་ཙམ་གྱི་གྲུབ་པའི་མཐའ། །མིང་དང་གྱོན་པ་ཙམ་གྱི་སྐྱ་སེར་ལ། །སྙིང་པོ་
མ་མཆིས་རི་མོའི་སྟག་གཡག་བཞིན། ཞེས་དང། མཁས་གྲུབ་ཐམས་ཅད་མཁྱེན་པས། གང་དག་རྒྱལ་བའི་གསུང་རབ་ཀྱི། །དགོངས་དོན་སྨྲ་ལ་ནུས་མེད་པ། །ལོངས་སྤྱོད་ལྡན་པའི་སྐྱེ་བོ་ནི། །མང་ཡང་བསྟན་ལ་
དགོས་ནུས་མེད། ཅེས་གསུངས་པ་ལྟར་ཞྭ་གོས་ཀྱི་ཁ་དོག་ཙམ་དང། དགེ་འདུན་གྱི་ཞལ་གྲངས་མང་བ་དང། སྟོབས་འབྱོར་མངའ་ཐང་ཁ་དྲག་དབང་ཆེ་ཇི་ལྟར་ཡོད་ཀྱང། ལུང་དོན་རིག་པས་དཔྱོད་མི་ནུས་པར་ལུང་ཙམ་ཁོ་
ན་སྐྱབས་སུ་འཛིན་ཅིང། ཤིང་རྟ་ཆེན་པོའི་གཞུང་ལུགས་ལྟ་བའི་མིག་དང་བྲལ་ཡང་རང་རང་གི་ཡུལ་ཕྱོགས་ཀྱི་རྒན་རབས་དག་གི་ཟེར་སྒྲོས་དང་ཡི་གེ་གང་བྱུང་ལ་ཚད་མར་བཟུང་སྟེ་འདི་ཁོ་ན་བདེན་གྱི་གཞན་ནི་གཏི་མུག་གོ་ཞེས་
ཆོས་སྤོང་བ་ལ་ཡ་མི་ང་ཞིང་ཚིག་བརླང་པོས་གཞན་རྒྱུད་སྲེག་པ་ལ་དབང་བའི་གདུག་རྩུབ་ཅན་མང་དུ་འཚོགས་ཀྱང་དགོན་ཆེན་དང་གྲ་ཚོགས་ཆེ་བའི་དགོས་པ་མི་འགྲུབ་པས་བསྟན་པ་རིན་པོ་ཆེར་ཕན་པའི་གོ་སྐབས་མི་འདུག་ཅིང་

[014B] ལེགས་བཤད་འོད་བརྒྱའི་སྣང་བ་ཅན། །བཤེས་གཉེན་ཉི་མ་གཅིག་གིས་ཀྱང། །ཐུབ་བསྟན་གླིང་བཞི་མ་ལུས་པ། །གཅིག་ཆར་ཉིད་དུ་གསལ་བར་ནུས། ཞེས་གསུངས་པ་དང། འཇིག་རྟེན་
ཁ་དཔེར་མང་མི་དགོས། ཁྱུ་གཙོ་ཟེར་བ་ལྟར་དགེ་བའི་བཤེས་གཉེན་སྡེ་སྣོད་འཛིན་པ་རེ་གཉིས་ཙམ་གྱིས་ཀྱང་ཐུབ་བསྟན་ཡོངས་སུ་རྫོགས་པ་འཛིན་སྐྱོང་སྤེལ་གསུམ་གྱི་སྒོ་ནས་རང་གཞན་གྱི་དོན་རླབས་པོ་ཆེ་བསྒྲུབ་ནུས་པས་ད་ལྟ་
བུ་ཡོང་བ་ཡང་ཐོས་བསམ་ཚད་ལྡན་བྱས་པ་ལ་རག་ལུས་པས་ན་རྒྱལ་བའི་བསྟན་པ་རིན་པོ་ཆེར་བྱ་བ་བྱས་པར་འགྱུར་པ་དང། འཇམ་མགོན་རིང་ལུགས་དྲི་མ་མེད་པ་འདི་ཡང་དུས་ཀྱི་དབང་གིས་སྨན་པས་བོར་བའི་ཟུངས་ཟད་ཀྱི་
ནད་པ་ལྟར་བདག་བྱེད་མཁན་མེད་པར་བསྟན་འགྲོའི་ཕན་བདེའི་དར་རྒུད་ལ་ཐུགས་བྲེལ་མཛད་པའི་སེམས་དཔའ་ཆེན་པོ་རྣམས་ནི་རབས་ཆད་རྒན་རྒོན་ལྟར་ཐུགས་ཁྲལ་ཆེན་པོ་གནང་གིན་འདུག་པ་འདི་ལྟ་བུའི་དུས་སུ་རང་ལུག་
མདོ་སྔགས་ཀྱི་གཞུང་དོན་ལ་གོ་བ་ལམ་ཙམ་ཆགས་པ་འབྱུང་ནའང་རང་ཅག་རྣམས་ལ་ཐུགས་རྗེ་དང་བྱིན་རླབས་ཀྱི་འཇུག་ཚབས་བཀའ་དྲིན་གང་གི་སྒོ་ནས་ཀྱང་སྟོན་པ་ཐུབ་པའི་དབང་པོ་དང་དབྱེར་མ་མཆིས་པ་རྗེ་བདག་
ཉིད་ཆེན་པོའི་བསྟན་པའི་ཞབས་འདེགས་སུ་གྱུར་ནས་དམ་པ་རྣམས་ཀྱི་ཐུགས་དགོངས་རྫོགས་པ་དང། སྡུད་པ་ལས། རྒྱལ་བའི་ཤེས་རབ་ཕ་རོལ་ཕྱིན་འདི་རིག་སྔགས་ཆེ། །སེམས་ཅན་ཁམས་མང་མྱ་ངན་སྡུག་

[015A]༄༅། །བསྔལ་ཆོས་ཞི་བྱེད། །གང་དག་འདས་དང་གང་དག་ཕྱོགས་བཅུའི་འཇིག་རྟེན་མགོན། །རིག་སྔགས་འདི་བསླབ་སྨན་པའི་རྒྱལ་པོ་བླ་མེད་འགྱུར། ཞེས་གསུངས་པ་ལྟར་སྔར་བྱས་ཤིང་བསགས་
པའི་སྡིག་སྒྲིབ་ཀྱི་ཚོགས་བྱང་ཞིང་དག་ནས་རང་རྒྱུད་ལ་བསོད་ནམས་ཀྱི་ཚོགས་རྒྱ་ཆེན་པོ་གསོག་པ་དང། ཐོས་བསམ་སློབ་སྦྱངས་ལ་མ་འབད་པར་ཕ་མའི་བསྙེན་བཀུར་ཙམ་ལ་རྩོལ་བ་ནི་མཁས་གྲུབ་ཐམས་ཅད་མཁྱེན་
པས༑ ཕ་མའི་བསྙེན་བཀུར་ཙམ་ལ་བརྩོན་པ་ནི། །འཇིག་རྟེན་རྒན་པོའི་རྣམ་ཐར་ལགས་པར་འཁུམས། ཞེས་གསུངས་པ་ལྟར་དྲིན་གསབ་རྣལ་མར་མི་འགྲོ་བས་ན། ཕ་མའི་དྲིན་ལན་འཇལ་ཚུལ་ཡང་འདི་ལས་ལྷག་
པ་མེད་ཅིང། ཤེར་ཕྱིན་གྱི་དོན་ཟབ་མོ་འཚོལ་བ་ལ་སྒོ་གསུམ་གྱི་འབད་པ་ལྷུར་བྱེད་པ་ལས་མཆོག་ཏུ་གྱུར་པའི་དཀའ་སྤྱད་དང་ཆོས་བྱེད་ལུགས་ཅིག་མི་འདུག་པས་མདོར་ན་འཇམ་མགོན་ཆོས་ཀྱི་རྒྱལ་པོ་བཙོང་ཁ་པ་ཆེན་
པོའི་གསུང་ལས། རེས་དགའ་རྒྱལ་ལ་དང་བའི་དགའ་བ་རྒྱས། །སྐབས་འགར་ཤིང་རྟ་ཆེན་པོའི་སྐུ་དྲིན་དྲན། །གཞན་ཚེ་མཁས་པའི་བཤེས་ལ་གུས་པ་དང། །ཉམ་ཆུང་འགྲོ་ལ་སྙིང་ནས་བརྩེ་བ་དང། །བསྟན་
པ་རིན་ཆེན་རིང་དུ་གནས་འདོད་པ། །འདི་དག་ཕན་ཚུན་འགྲན་བཞིན་འཕེལ་བར་འགྱུར། ཞེས་རྗེ་བླ་མ་རང་གི་ཐུགས་རྒྱུད་ལ་རྟོགས་པ་འཁྲུངས་ཚུལ་གསུངས་པ་དེ་དང་ཆ་འདྲ་བར་སེམས་ཀྱི་འཁྱེར་སོ་ཡར་ལྡན་དུ་གོམས་པ་རྒྱུན་

[015B] རྒྱལ་བའི་གསུང་རབ་ཀྱི་དགོངས་དོན་སྨྲ་བ་ལ་མཁས་པའི་གོ་འཕང་ཐོབ་པར་གྱུར་ཞིང། སློབ་གཉེར་མཐར་ཕྱིན་པའི་འབྲས་རྟགས་སུ་དཀའ་རབ་འབྱམས་ཀྱི་
མཚན་བཏགས་བྱེད་པ་ནི། སྔོན་དུས་དཔལ་ལྡན་ས་སྐྱ། གསང་ཕུ་སོགས་སུ་རྒྱལ་ཚབ་རྗེས་དཀའ་ཆེན་བཅུའི་གྲ་སྐོར་མཛད་པས་དཀའ་བཅུའི་མཚན་བཏགས་ཀྱི་ཐོག་མ་འདི་དང། ཀུན་མཁྱེན་ལྔ་པས་བསྔགས་བརྗོད་
མཛད་པ་འདུལ་ཌིཀ་ལུང་རིགས་གཏེར་མཛོད་རྩོམ་མཁན་སྐྱིད་ཚལ་མཁན་པོ་འཇམ་དབྱངས་ཀུན་དགའ་ཆོས་བཟང་གི་བླ་མ་ས་སྐྱ་པ་བྱམས་ཆེན་རབ་འབྱམས་པ་སངས་རྒྱས་འཕེལ་ནས་རབ་འབྱམས་པའི་མཚན་བྱུང་བ་ཕྱིས་སུ་
དགེ་ལུགས་པའི་གྲ་ས་ཆེན་པོ་རྣམས་ཀྱི་ཕྱག་སྲོལ་དུ་དར་བར་སྣང་བས། རྗེ་བཙུན་དཀོན་མཆོག་འཇིགས་མེད་དབང་པོའི་གསུང་མགུར་ལས། གཞུང་མདོ་རྒྱུད་ཀུན་གྱི་ཚིག་གཅིག་ཀྱང། །ཁས་སྨྲ་རྒྱུ་མེད་པའི་བཀའ་རམས་དང་
སྔགས་རབ་འབྱམས་སྨྲ་བའི་གཟུགས་བརྙན་གྱིས། །ས་མདོ་སྟོད་མདོ་སྨད་གང་མཐོང་ཚེ། །བདག་མི་བསྐྱོད་རྡོ་རྗེ་སྐྱོ་བ་སྐྱེས། །སེམས་སྐྱོ་བས་རྒྱང་གླུ་འདི་ལྟར་འཐེན། ཞེས་པ་ལྟར་དམ་པ་རྣམས་ཀྱི་ཐུགས་སྐྱོ་བའི་རྒྱད་
གྱུར་པ་ཞིག་གིས་མི་འཐུས་པས་གཞུང་དུ་ཞུགས་ནས་ཕར་ཕྱིན་ལ་སློབ་གཉེར་བྱས་སྟེང་ནས་དམ་བཅའ་འཇོག་ཐུབ་ཚེ་རབ་འབྱམས་པའི་མིང་བཏགས་སྟེར། གཉིས་པ་མཐར་ཐུག་གི་འབྲས་བུ་ནི། ཚོམས་ལས། ཐོས་

[016A]༄༅། །པས་ཆོས་རྣམས་ཤེས་པར་གྱུར། །ཐོས་པས་སྡིག་ལས་བཟློག་པར་བྱེད། །ཐོས་པས་དོན་མ་ཡིན་པ་སྤོངས། །ཐོས་པས་མྱ་ངན་འདས་པ་ཐོབ། ཅེས་དང། སྐྱེས་རབས་ལས། ཐོས་པའི་
རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚོགས་ཆུང་ཐར་པར་གྱུར། ཞེས་གསུངས་པ་ལྟར་ས་བཅུ་ལམ་ལྔ་རིམ་གྱིས་བགྲོད་དེ་རྣམ་པ་ཐམས་ཅད་མཁྱེན་པའི་གོ་འཕང་རིན་པོ་ཆེ་ཐོབ་པར་འགྱུར་པ་ཡིན་ནོ།།
གོང་སྨོས་སྒྲིགས་ལམ་གཏན་ཆགས་ཀྱི་ཡི་གེ་འདི་རྣམས་རང་བཟོ་ཙམ་མ་ཡིན་པར་དམ་པ་རྣམས་ཀྱི་གསུང་ལས་བཏུས་ཏེ་བཀོད་པ་ཡིན་པས་བླ་མ་ལས་ཐོག་པ་ན་རིམ་གྱིས་འདི་ལས་གཞན་དུ་མི་འགྱུར་བའི་བཀོད་
ཁྱབ་གནང་བ་དང། དགེ་བསྐོས་ཀྱིས་ཚོགས་ཆོས་གྲའི་སྒྲིགས་ལམ་ཆེ་ཕྲ་མཐའ་དག་ཡར་རྒྱས་སུ་འགྲོ་བའི་ཚར་གཅོད་རྗེས་འཛིན་དོ་དམ་གང་དྲག་བྱེད་པ་དང། ཆོས་སྲུང་གཉན་པོ་རྣམས་ཀྱིས་བླང་དོར་གྱི་དབང་པོ་མཛད་
དེ་མ་རུངས་པ་རྣམས་ཚར་གཅོད་པ་དང། ཚུལ་བཞིན་སྒྲུབ་པ་རྣམས་ཀྱི་ཆོས་ལྡན་གྱི་འཕྲིན་ལས་ཡིད་སྨོན་ལྟར་འགྲུབ་པའི་སྡོང་གྲོགས་མཛོད་ཅིག་སྨྲས་པ། འཕགས་པའི་ཡུལ་དང་ཁ་བའི་སྨན་ལྗོངས་སུ། །
མཁས་གྲུབ་རིམ་བྱོན་རྣམས་ཀྱིས་འཆད་ཉན་གྱི། །སྲོལ་བཟང་བཙུགས་ནས་རིས་མེད་བསྟན་འགྲོ་ཡི། །ཕན་བདེའི་སྣང་བ་གསར་དངོམས་མཛད་ཅེས་ཐོས། །ཚུལ་དེར་རྗེས་སུ་ཆགས་ཀྱང་སྐྱེས་སྦྱངས་ཀྱི། །ཡོན་

[016B] །དཔེ་ཟླ་བདག་གིས་དམ་པའི་དྲིན་དྲན་ནས། །གཡམ་རྒྱུགས་ཙམ་མིན་སྙིང་གི་དཀྱིལ་ནས་གུས། །བློ་གསལ་དགའ་བསྐྱེད་ལྷ་ཡི་སྤྲིངས་ཡིག་ནི། །རྨོངས་ཞེན་ཙམ་མིན་རིང་དུ་མཐོང་
བཞེད་བཞིན། །དབུ་མའི་ལམ་གནས་གཏམ་དུ་བསྙད་པའི་དགེས། །བཤད་སྒྲུབ་བསྟན་པ་ཆེས་ཆེར་འབར་གྱུར་ཅིག་ །ཅེས་པ་འདི་ན་ཆེན་པོ་ཧོར་གྱི་རྒྱལ་ཁམས་སུ་གནས་པའི་ཆོས་ཚུལ་སྐད་གཉིས་སྨྲ་བ་རྣམས་ཀྱི་ཁྱུ་མཆོག་ཏས་གུ་ཤྲི་རིན་པོ་
ཆེའི་སྤྲུལ་པའི་སྐུ་མཁན་པོ་ཏཱ་བླ་མ་ཡེ་ཤེས་སྦྱིན་པའི་ཞལ་སྔ་ནས་ཀྱིས་ཆོས་སྡེ་ཆེན་པོ་དགའ་ལྡན་ཆོས་མཛོད་གླིང་གི་ནང་ཚན་མཚན་ཉིད་གྲྭ་ཚང་མཁས་མང་ཐོས་བསམ་གླིང་གི་དགེ་འདུན་པ་རྣམས་ཀྱི་བླང་དོར་གཏན་ཆགས་ཀྱི་ཡི་གེ་རྒྱས་པ་ཞིག་མེད་ཐབས་མི་འདུག་
པས་་རྒྱལ་དབང་ཡབ་སྲས་སོགས་ལ་ཞུ་ན་ཉུང་བསྡུས་ཞིག་གནང་ཤས་ཆེ་ཡང་བློ་དམན་རྣམས་ལ་ཡོད་གོ་མི་ཆོད། ཡོངས་རྫོགས་བསྟན་པའི་མངའ་བདག་གུང་ཐང་རིན་པོ་ཆེར་ཞུ་བསམ་ནའང་ཐུགས་དམ་ཉམས་བཞེས་དང་རྣམ་དཀར་འཕྲིན་ལས་
རྒྱ་ཆེ་བའི་སྟབས་ནས་རྒྱས་པ་ཞིག་གནང་ཨེ་ཡོང་མི་ཤེས་པས་ཁྲི་པ་བླ་མའི་ངོ་སྐལ་གྱི་བྱ་བ་འདི་ལྟ་བུ་ཁྱོད་ཀྱིས་ཅི་ནས་འདྲི་དགོས་ཞེས་ཞིང་ཁམས་རྒྱ་མཚོའི་བཀོད་པ་བཀྲ་ཤིས་རི་མོས་མཚན་པའི་ལྷ་གོས་དང་བཅས་གསུང་ནན་ཆེན་པོས་བསྐུལ་བ་དང། ཉེ་ཆར་འདི་
གའི་མཚན་ཉིད་བླ་མ་གཞུང་ལུགས་རབ་འབྱམས་སྨྲ་བའི་དབང་ཕྱུག་ངག་དབང་དར་རྒྱས། ཆོས་གྲའི་དགེ་བསྐོས་དཀའ་བཅུ་བློ་བཟང་རབ་འབྱོར་བཅས་ནས་ཡང་བསྐྱར་དྲན་བསྐུལ་བྱུང་བར་བརྟེན། ངོས་རང་ན་གཞོན་དུས་དཔལ་ལྡན་སེ་ར་ཐེག་ཆེན་གླིང་གི་མཁས་འདུ་
[017A]༄༅། །གྲ་ཚང་དུ་ཆོས་ཐོག་ཁ་ཤས་ཆོས་གྲྭ་འགྲིམ་ཁུལ་ཡིན་ཀྱང་བསྒྲིགས་ལམ་ཐུན་མོང་མ་ཡིན་པ་ཅི་འདྲ་ཡོད་སྣང་བ་མ་བྱས་པའི་སྐྱོན་གྱིས་ད་ལྟ་ཕྱོགས་གཅིག་ཁོ་ན་བཟུང་བའི་ངེས་ངེས་མི་འདུག་པར་མ་ཟད་གྲ་ས་ཆེན་པོའི་སྒྲིགས་ལམ་ཇི་མ་ཇི་བཞིན་བྱུང་ན་ཡུལ་འདི་ལྟ་བུར་
གླང་ཁལ་བེའུ་ལ་བཀལ་བ་ལྟར་ལས་མི་ཡོང་སྙམ་དོན་དུ་གང་འགྱུར་གཙོ་ཆེ་བར་བྱས་ནས་མེ་བྱི་ཧོར་ཟླ་བརྒྱད་པའི་ཚེ་་བཟང་པོར་ཡི་གེའི་མ་ལྀ་ཀྐ་སྤེལ་བ་པོ། ་བཙུན་པ་ངག་དབང་བློ་བཟང་བསྟན་པའི་རྒྱལ་མཚན་ཞེས་བྱ་བ་སྟེ་འདིས་ཀྱང་བསྟན་པ་རིན་པོ་ཆེ་ཡུན་དུ་གནས་པའི་རྒྱུར་གྱུར་ཅིག་
རྩོད་པའི་ཚེ་ཐལ་ངག་དང་འཁོར་གསུམ་རྐང་སྟབས་དང་ལག་སྟབས་སོགས་ཀྱི་མཚོན་དོན་ནི། བཀའ་གདམས་གླེགས་བམ་རིན་པོ་ཆེ་ལས། འབྲེལ་ཆགས་ལོ་རྒྱུས་གཏམ་གྱིས་གྲོལ། ཞེས་པ་ནས༑ རྐང་གཡས་ས་ལ་རབ་བསྣུན་པས། །ངན་སོང་ཡོང་ཡེ་ཡོད་
མ་གྱུར། །རྐང་གཡོན་ཅུང་ཟད་གྱེན་བཏེག་པས། །ཐམས་ཅད་ང་དང་ལྷན་ཅིག་ཏུ། །ཐར་བའི་གནས་སུ་ཕྱིན་པར་ཤོག་ཕྱག་རྒྱ་ཕྱོགས་སུ་རབ་སྤུར་བས། །བཀྲ་ཤིས་ཕྱོགས་མཐར་རྒྱས་པར་ཤོག་ཕྱག་རྒྱ་ཕྱོགས་སུ་རབ་བསྐྱོད་པས། །དཔལ་འབྱོར་གཡད་དུ་འདུ་
བར་ཤོག་འབྲོམ་སྟོན་བཀའ་གདམས་རིན་ཆེན་ངའི། །དམ་པའི་ཆོས་ཀྱི་ཇ་བསྐོལ་ཡིན། ཞེས་གསལ་བར་ལུང་བསྟན་པ་བཞིན་ཕྱི་རྒོལ་གྱི་རྐང་པ་གཡས་པ་ས་ལ་བསྣུན་པས་ངན་སོང་གི་སྒོ་འགེག་པ་དང། གཡོན་གྱེན་དུ་བཏེག་པས་སྔ་རྒོལ་སོགས་ཐམས་ཅད་
ཐར་ལམ་དུ་འདྲེན་པ་དང། ལག་པ་གཉིས་ཀྱིས་ཕྱག་རྒྱ་ཕྱོགས་སུ་སྤུར་བ་དང་བསྐྱོད་པས་བཤད་སྒྲུབ་ཕྱོགས་མཐར་རྒྱས་པ་དང། དཔལ་འབྱོར་ལོངས་སྤྱོད་སོགས་མཐུན་རྐྱེན་རྣམས་དང། སྐལ་ལྡན་ཐར་འདོད་མང་པོ་དབང་དུ་འདུ་བ་མཚོན་པ་དང། སྔ་རྒོལ་

[017B] ཕྱི་རྒོལ་གྱིས་འཁོར་གསུམ་གཏོང་བ་སོགས་ཀྱི་སྲོལ་འདི་ནི་སྡོན་འཕགས་བོད་གང་དུའང་མ་དར་བ་ཡིན་ཀྱང། གསང་ནེའུ་ཐོག་ཏུ་རྔོག་ལོ་ཙཱ་བ་བློ་ལྡན་ཤེས་རབ་ཀྱིས་སློབ་མ་ཆིག་ཁྲི་སུམ་སྟོང་བདུན་
བརྒྱ་འདུས་པ་རྣམས་ལ་ཕར་ཚད་སྤྱོད་འཇུག་སོགས་ཀྱི་འཆད་ཉན་རྒྱ་ཆེར་མཛད་དེ། ཐུགས་སྲས་གྲོ་ལུང་པ་ཆེན་པོ། དེའི་སློབ་མ་ཆ་པ་ཆོས་ཀྱི་སེང་གེས་རང་གི་སློབ་མ་དར་འབག་སྨྲ་བའི་སེང་གེ་སོགས་སློབ་མ་སེང་ཆེན་བརྒྱད་དང། སེང་ཆུང་བརྒྱད་སོགས་ལ་ཐོག་མར་སྲོལ་
ལེགས་པར་ཕྱེ་བ་དང། རྩོད་པ་ཐོག་མར་འཛུགས་པའི་ཚེའང། ཐལ་མོ་བརྡབས་ནས། ཀྭ་ཡེ་ཇི་ལྟར་ཆོས་འཆད། ཅེས་སྔ་རྒོལ་ལ་འབོད་པ་འམ། ཉན་བར་བསྐུལ་བ་ནི། སྒྲའི་རྣམ་དབྱེ་བརྒྱད་ཀྱི་ནང་ཚན་རྣམ་དབྱེ་བརྒྱད་བ་འབོད་པའི་སྒྲར་གསུངས་པ་ལྟ་བུ་དང། ཡང་རྣམ་པ་
གཅིག་ཏུ་ན། དྷཱིཇི་ལྟར་ཆོས་འཇལ་ཞེས་མི་ཤེས་པ་དང་མ་རིག་པའི་གཉེན་པོ་བཞིན་ལག་གི་རྣམ་པར་ཤར་བ་རྗེ་བཙུན་འཇམ་དཔལ་དབྱངས་ཀྱི་སྙིང་པོ་ངག་ཏུ་བརྗོད་ནས། ཇི་ལྟ་ཇི་སྙེད་ཀྱི་ཆོས་ཐམས་ཅད་རབ་ཏུ་རྣམ་འབྱེད་ཀྱི་ཤེས་རབ་ཀྱི་སྲད་ལ་འཇལ་ཚུལ་ནི་འདི་ལྟར་རོ་
ཞེས་བསྐུལ་བར་བཤད་པའང་སྣང་ངོ། །འདི་ལྟ་བུའི་མཚོན་དོན་རྣམས་མཐོང་ཐོས་ཀྱི་ཡུལ་དུ་གྱུར་ཀྱང་ཇི་མི་སྙམ་པར་སྡང་ཞུགས་སྐྱེ་བ་དག་ནི། ཇི་སྐད་དུ། དཔལ་མགོན་ཀླུ་སྒྲུབ་ཀྱིས། ཡོན་ཏན་ལྡན་པ་ཡོན་ཏན་ལ་དགའ་ཡི། །ཡོན་ཏན་མེད་པ་ཡོན་ཏན་ལ་མི་
དགའ། །ནགས་ཀྱི་བུང་བ་མཚོ་ཡི་པདྨར་དགའ། །སྦལ་པ་ལྷན་ཅིག་གནས་པ་དེ་ལྟ་མིན། ཞེས་དང། ས་སྐྱ་པཎྜི་ཏས། ཡོན་ཏན་མེད་པའི་སྐྱེ་བོ་རྣམས། །ཡོན་ཏན་ཅན་ལ་ལྷག་པར་སྡང། །གངས་ཀྱི་ཡུལ་དུ་དགུན་སྐྱེས་པའི། །ལོ་ཐོག་ལྟས་ངན་ཡིན་

[018A]༄༅། །ཞེས་སྒྲོགས། ཅེས་གསུངས་པ་ལྟར་བཙུན་གཟུགས་བསམ་རྒྱུ་ཉོན་མོངས་དང་བྱེད་རྒྱུ་སྡིག་པ་ལས་མེད་པའི་དབང་གིས་ཡར་བསྐྱེད་ལས་མར་བསྐྱེད་ཆེ་བ་དག་ཀྱང་དམ་པ་གོང་མ་བཀའ་དྲིན་ཅན་རྣམས་ཀྱི་རྣམ་ཐར་བཟང་
པོ་འདི་དག་ལ་དད་ཞེན་ཆེན་པོས་རྗེས་སུ་འཇུག་ན་ལེགས་སོ་ཞེས་བརྩེ་བས་གདམས་སོ།།

[018B][BLANK PAGE]



﻿
[547A]༄༅། །ཆོས་སྡེ་ཆེན་པོ་དགེ་འཕེལ་དགའ་ལྡན་ཆོས་མཛོད་གླིང་གི་སྨོན་ལམ་ཆེན་མོའི་བཅའ་ཡིག་རབ་གསལ་ནོར་བུའི་མེ་ལོང་ཞེས་བྱ་བ་བཞུགས་སོ། །

[548A] །ཨོཾ་སྭ་སྟི། རྒྱལ་བའི་ཉི་མ་བདེ་གཤེགས་ཤཱཀྱའི་ཏོག་རྒྱལ་ཚབ་མ་ཕམ་རྗེ་བཙུན་མཁྱེན་པའི་གཏེར། །རྒྱལ་བའི་སྲས་པོ་ཀླུ་སྒྲུབ་ཐོགས་
མེད་ཞབས། །རྒྱལ་དང་བྱང་སེམས་ཚོགས་ལ་གུས་ཕྱག་འཚལ། །ལྔ་བརྒྱའི་གཙུག་རྒྱན་དཔལ་ལྡན་ཨ་ཏི་ཤ། །བསྟན་པའི་མངའ་བདག་འཇམ་མགོན་བཙོང་ཁ་པ། །གངས་
ཅན་མགོན་པོ་རྒྱལ་བ་ཡབ་སྲས་སོགས། །རྩ་རྒྱུད་བླ་མ་དྲན་དབང་ཚོགས་ལ་འདུད། །རྣམ་འདྲེན་ཐུབ་པའི་དབང་པོས་ཐོག་མའི་འཁོར། །ལྔ་སྡེ་བཟང་པོར་རབ་སྙན་ཚངས་དབྱངས་
ཀྱིས། །ཆོས་འཁོར་བསྐོར་བའི་དུས་སྟོན་སྨོན་ལམ་གྱི། །བླང་དོར་འཇུག་ལྡོག་རིམ་པ་འགོད་འདི་ཉོན། །དེའང་བདག་ཅག་གི་སྟོན་པ་མཉམ་མེད་ཤཱཀྱའི་སེང་གེས་འཇིག་རྟེན་མ་རིག་

[549A] །པའི་ཞབས་པས་བཅིངས་པའི་འགྲོ་བ་མཐའ་དག་རྣམ་པར་གྲོལ་བ་དང་ཡོངས་སུ་གྲོལ་བའི་ས་ལ་འགོད་པའི་སླད་དུ་བྱ་དཀའ་བའི་རྒྱལ་སྲས་ཀྱི་སྤྱོད་པ་རླབས་པོ་
ཆེས་རྫོགས་སྨིན་སྦྱངས་གསུམ་མངོན་དུ་བྱས་ཏེ། འོག་མིན་སྟུག་པོ་བཀོད་པའི་ཞིང་དུ་བདུད་བཞིའི་གཡུལ་ལས་རྣམ་པར་རྒྱལ་བའི་ངེས་པ་ལྔ་ལྡན་ལོངས་སྤྱོད་རྫོགས་སྐུར་སངས་
རྒྱས་ཏེ། སླར་ཡང་མ་དག་པའི་ཞིང་གི་འགྲོ་བ་རྣམས་རྗེས་སུ་བཟུང་བའི་ཕྱིར་འདོད་པ་ཁམས་སུ་མཛད་པ་བཅུ་གཉིས་ཀྱི་རྣམ་པར་རོལ་ཏེ། གདུལ་བྱ་རྣམས་ཀྱི་སྐལ་བ་
དང་འཚམས་པར་སྐུ་གསུང་ཐུགས་ཀྱི་བཀོད་པ་བསམ་གྱིས་མི་ཁྱབ་པ་ཞིག་སྟོན་པར་མཛད་པ་ལས། ཝཱ་ར་ཎཱ་སིར་ལྔ་སྡེ་བཟང་པོ་སོགས་ལ་བཀའ་དང་པོ་བདེན་པ་བཞིའི་ཆོས་

[550B] འགྲོ་བའི་བསོད་ནམས་ཀྱི་ཞིང་མཆོག་དམ་པ་ཆོས་སྡེ་ཆེན་པོ་དགའ་ལྡན་ཆེས་མཛོད་གླིང་འདིར་རང་ཅག་
རྣམས་ཀྱི་འདྲེན་མཆོག་་སྐྱབས་མགོན་པཎྜི་ཏ་མཁན་རིན་པོ་ཆེ་དེ་ཉིད་ཀྱིས། རྒྱལ་བའི་བསྟན་པ་སྤྱི་དང། ཁྱད་པར་འཇམ་མགོན་ཆོས་ཀྱི་རྒྱལ་པོ་བཙོང་ཁ་པ་ཆེན་པོའི་བསྟན་པ། གསེར་ཞུན་ཅོད་པན་འཆང་
བའི་རིང་ལུགས་འདི་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པ་དང། བསྟན་འཛིན་སྐྱེས་ཆེན་རྣམས་ཀྱི་ཞབས་པད་བརྟན་ཅིང་མཛད་འཕྲིན་རྒྱས་པ། ལུས་ཅན་སྤྱི་དང་ཕྱོགས་འདིའི་སྐྱེ་བོ་མཐའ་དག་ལ་
ཕན་བདེ་ཟད་མི་ཤེས་པ་འབྱུང་བའི་དགོས་པ་ཁྱད་པར་ཅན་ལ་གཟིགས་ནས། ་རྗེ་རིན་པོ་ཆེའི་གསུང་ལྟར་འདོན་ཆ་དང་ཕྱག་ལེན་རྣམ་པར་དག་པའི་སྒོ་ནས་སྨོན་ལམ་ཆེན་མོ་གསར་དུ་བཙུགས་པར་མཛད་པའི་ཕྱག་སྲོལ་བཟང་པོ་
ད་ལྟའི་བར་དུ་མ་ཉམས་པར་ཡོད་པ་འདི་ཡིན་ནོ། །དེས་ན་འདིར་འཚོགས་པའི་དགེ་འདུན་རྣམས་ཀྱིས་སྨོན་ལམ་གྱི་སྐབས་སུ་ཉམས་སུ་བླང་བྱའི་སྒྲིགས་ལམ་ཀུན་སྤྱོད་ཀྱི་རིམ་པ་འགོད་པ་ལ་གཉིས། ཚོགས་ཀྱི་སྒྲིགས་
ལམ་དངོས་དང། དེར་མ་འདུས་པའི་སྒྲིགས་ལམ་གྱི་སྐོར་དང་གཉིས། དང་པོ་ནི། འདིར་རབ་བྱུང་བཅུ་བཞི་པའི་ཆུ་སྟག་ལོ་ནས་བརྩམས་ཏེ། ་ལྷ་བཅས་འགྲོ་བའི་གཙུག་རྒྱན་ལྕང་སྐྱ་རྡོ་རྗེ་འཆང་སོགས་བླ་མ་སྐྱེས་

[551A]༄༅། །ཆེན་སྐུ་དྲིན་ཅན་རྣམས་ཀྱི་ཞབས་བརྟན། ་གོང་མ་བདག་པོ་ཆེན་པོའི་ཆབ་སྲིད་བརྟན་ཅིང། དེའི་མཐུ་ལ་བརྟེན་ནས་བདག་ཅག་དགེ་འདུན་དམངས་དང། ཧོ་ཤོའི་བདག་བོ་ཧུར་ཚ་པེས་ཟེ་ཡུམ་སྲས་དཔོན་བློན་
ལྟོས་བཅས་དང། ཚེ་འདིའི་དྲིན་ཅན་ཕ་མས་གཙོ་བྱས་འབྲེལ་ཐོགས་ལུས་ཅན་ཀུན་གྱི་སྡིག་སྒྲིབ་ཀྱི་ཚོགས་བྱང་ཞིང་དག་ནས་སྐྱེ་བའི་ཕྲེང་བར་ལྷ་མིའི་རྟེན་བཟང་རིམ་པར་བརྒྱུད་དེ་ཐར་པ་དང་ཐམས་ཅད་མཁྱེན་པའི་གོ་འཕང་འཐོབ་
པའི་རྒྱུར་དམིགས་ནས། འཕགས་པ་སྤྱན་རས་གཟིགས་ཀྱི་སྙིང་པོ་དུང་ཕྱུར་འགྲོ་ངེས་པ་གཞིར་གཞག་སྟེ་བྱིན་རླབས་ཅན་གྱི་བུམ་སྒྲུབ་ལོ་སྟར་ཟླ་བ་དྲུག་པའི་ཚེས་པ་གཉིས་ནས་གྲལ་འཛིན་མཛད་དེ་གནང་རྒྱུར། ཐོག་མར་
དགོན་གཉེར་སོགས་ཀྱིས་དོ་དམ་བྱས་ཏེ་འདུ་ཁང་གི་ཕྱི་ནང་དུ་གད་དར་དང། མཆོད་རྫས་གསར་པ་རྣམས་ཀྱང་ལེགས་པར་བཀྲམ། ཚོགས་ཆེན་དང། གྲ་ཚང་སོ་སོའི་བུམ་པ། མཆོད་གཏོར་སོགས་གང་ཅིའི་གྲ་བསྒྲིགས་ཚུལ་
བཞིན་བྱ་ཞིང། གཞན་ཡང་མཆོད་པའི་ཡོ་བྱད་མཐའ་ཡས་པ་འདུ་བྱ། དེ་ནས་ལས་སྣེ་རྣམས་སྐུ་མདུན་དུ་མཇལ་ཏེ་རིལ་སྒྲུབ་དང་སྨོན་ལམ་གྱི་སྙན་གསན་ཕུལ། ཕྱི་དྲོ་དུང་ཆེན་བཏང་ནས་བུམ་སྒྲུབ་དང་སྨོན་ལམ་ཆེན་མོའི་
གྲལ་འཛིན་ལྷན་གཅིག་བྱེད་རྒྱུར། བླ་བྲང་དང། སྤྱི་སོའི་ཞབས་གྲས་ལས་བྱེད་པ་རྣམས་དང། དེ་མིན་རྭ་བསྐོར་དང་གུར་སོགས་ཀྱི་བསྲུང་མཁན་ལྟ་བུ་བྲེལ་བ་དམིགས་བསལ་ཅན་ཡིག་ཐོར་བཀོད་པ་མ་གཏོགས། མཚན་ཉིད་

[552B] ཞབས་བརྟན་གྲ་ཚང། སྔགས་གྲ་དང། ཧོ་ཤོ་སྤྱིའི་གྲ་པ་ཐམས་ཅད་ནས་མ་ཎིའི་ཕན་ཡོན་དྲན་ཏེ། དགོངས་པ་ཞུས་གནང་མེད་པར་ཐུགས་ཁུར་རྒྱ་ཆེན་པོས་འདིའི་གྲལ་འཛིན་རྗེས་ཟིན་པ་ཕེབས་དགོས། ཞབས་
བརྟན་གྲ་ཚང་པ་རྣམས་ཚོགས་ཆེན་དུ་གྲལ་འཛིན་བྱེད། གྲལ་འཛིན་བྱས་པའི་དགོས་པ་འཚང་ཀ་དང། འུར་ཞོགས། ཐལ་འཚུབ་སོགས་མི་ལངས་པའི་ཆེད་ཡིན་པས་སང་ཉིན་ནས་གྲལ་དང་གོ་ས་སྦོས་མི་ཆོག་པ་ངེས་པ་
བྱེད། གྲལ་འགྲིག་ཚར་བ་དང་དབུ་མཛད་ནས་ཞལ་འདོན་གྱི་འགོ་བསྐུལ་ཏེ་ཚང་མས་མགྲིན་གཅིག་དབྱངས་གཅིག་གིས་གསུང་ཞིང། མྱུར་མཛད་མ་གདངས་བཅས་གསུང་བ་མ་གཏོགས་དཀྱུས་ལྟར་ཡིན་ལ། ཕྱི་ཆབ་བཏང་སྟེ་
ཚོགས་གྲོལ། སང་གཞོག་གནམ་མ་ལངས་ཙམ་ན་བཞེངས་བརྡ་བཏང་བ་དང་བླ་མ་དགེ་འདུན་དམངས་དང་བཅས་བཞེངས་ཏེ་ན་བཟའ་སོགས་ཚུལ་མཐུན་བཞེས་ནས་ཡན་ལག་ལྔའི་ཁྲུས་དག་འཆལ་གྱི་རྫས་དང་བཅས་ལེགས་
པར་མཛད་པ་སོགས་བྱ་རྒྱུད་སྤྱིའི་སྤང་བླང་ཚུལ་བཞིན་བྱས་ཏེ་རིམ་གྱིས་འདུ་ཁང་སོགས་སུ་འཚོག་ནས་དགེ་འཕེལ་གླིང་དུ་ཚེ་རབས་ཀུན་ཏུ་མ། ཤེར་སྙིང་སྐྱབས་འགྲོ་སེམས་བསྐྱེད་སྦྱི་ལྟར་སྔོན་དུ་བཏང་མཚམས་སུ་མང་ང་
གཏོང། དེ་ནས་དབུ་མཛད་ཀྱིས་བསྐུལ་བ་དང་ལྷན་དུ་འགྱུར་སྔགས། བགྲང་ཕྲེང་བྱིན་རླབས། ངག་བྱིན་རླབས་རྣམས་སྔོན་དུ་བཏང་ནས། ཆོ་གའི་འགོ་ཚུགས་ཏེ་ཡིག་དྲུག་ཇི་ལྟར་རིགས་པ་སོང་བའི་མཚམས་ནས་དགེ་

[553A]༄༅། །བསྐོས་ཀྱིས་ཚོད་འཛིན་སྟེ། མང་ཇ་གཉིས་པའི་ཐོག་འཁུར་བ་བཏོང་བའི་སྐབས་སྔགས་ཐུན་འཛིན་པ་གྲལ་ཕྲེང་གསུམ་ལྟ་བུས་སྙིང་པོ་སྒྲ་མ་ཆད་པ་གསུང་དུ་བཅུག་པ་ནས་གྲོལ་ཁའི་བཟླས་པའི་བར་མ་ཎི་རྒྱུན་
མི་འཆད་པའི་དོ་དམ་གང་དྲག་བྱེད། ཐུན་རེར་མ་མཐའ་ཆུ་ཚོད་ཕྱེད་དང་གཉིས་ངེས་པར་འགྲོ་བའི་ཚོད་ཀྱིས་ཆབ་བཏང་བ་དང་ཆོ་གའི་མཇུག་རྫོགས་པར་བྱས། མྱུར་མཛད་མ་རྐྱང་འཐེན་བྱས་ཏེ་ཐུན་ཚོགས་གྲོལ་བ་ཐུན་ཐམས་ཅད་འདྲ་
བས་ངེས་པ་བྱེད། མ་ཎྀ་གསུང་བའི་སྐབས་སུ་དད་པ་དང་བླངས་ཀྱིས་སུན་སྣང་མེད་པར་གསུང་བ་མ་གཏོགས་གླུ་རྩེད་ཀྱི་རྣམ་པས་མི་བྱེད་དགུ་བྱེད་བྱས་ན་ཕན་ཡོན་མི་ཐོབ་པའི་ཁར་འདི་ཕྱི་ཀུན་ཏུ་ཕུང་བས་ཐམས་ཅད་ཀྱིས་
བསྒྲིམ་དགོས་ལ། ལས་བྱེད་པ་རྣམས་ནས་དོ་དམ་ལེ་ཤོར་མེད་པ་བྱེད། མཚམས་ཀྱི་སྔགས་རྒྱུན་འཛིན་ལུགས་སྔར་འདྲ་ཞིང། མ་འགྱང་བར་སྔ་ཆབ་གཏོང་བ་ན་རྗེས་ལུས་མེད་པར་ཚོགས་ཚར་བ་དང་ཐུན་གཉིས་པའི་ཆོ་ག་
གསུང་ཞིང། ཁྲུས་གསོལ་བསྡུས་པ་རྫོགས་མཚམས་མང་ཇ་གཏོང། ཐུན་ཚོད་གོང་ལྟར་གྱི་ཉིན་གུང་སླེབ་ངེས་སུ་དགུང་ཚིགས་ཀྱི་ཐུག་པ་གཏོང་སྟེ་ཐུན་གྲོལ་ལུགས་གོང་མཚུངས། ཉི་ཚོད་ཐིག་ངེས་བྱས་ནས་ཆབ་བཏང་སྟེ་
འཚོགས་པ་དང། མང་ཇ་གཏོང་ལུགས་སོགས་ཉིན་ཐུན་ཕྱི་མ་གསུམ་འདྲ། ཕྱི་དྲོའི་ཐུན་ཉི་མ་མི་ནུབ་ཙམ་དུ་གྲོལ་དགོས་ལ། གྲ་ཚང་སོ་སོ་ཡང་ཚོགས་ཆེན་དང་དུས་མཚུངས་བྱེད། ཉི་མ་ནུབ་ཙམ་གྱི་ཚོད་མཚན་འཁྱོངས་

[554B] གནམ་སྟོད་སྨད་ཀྱི་ཐུན་ཚོད་འཛིན་ལུགས་སོགས་ཡང་རིགས་བསྒྲེ། བཞེངས་བརྡ་བཏང་བ་དང་གྲལ་འགོར་བཞུགས་པ་ཚོས་སྔགས་ཀྱི་རྒྱུན་འཐུད་ཚུལ་
ཤེས་དགོས་སོ།། མཚན་འཁྱོངས་ཡང་ཚོགས་ཆེན་དང་གྲ་ཚང་རྣམས་རེས་མོས་བྱས། འདོན་ཆའི་སྐོར་ཟུར་གསལ་ལྟར་ལས་ཚིགས་བཅད་རེ་ཙམ་འདོད་སྦྱར་བྱས་མི་ཆོག་ཅིང། སྐྱུང་གནས་ལྷ་ཁང་ལ་བླ་མ་མཆོད་པ་དང་
བླ་མ་ཡི་དམ་ཆོས་སྲུང་སྤྱིའི་གཏོར་འབུལ། སྐུ་ལྔའི་གསོལ་མཆོད། སྡེ་བརྒྱད་གསེར་སྐྱེམས་རྣམས་བཏང། གྲྭ་ཚང་གཞན་བཞི་དགེ་འཕེལ་གླིང་དང་མཚུངས། དེ་ལྟ་བུའི་ཚུལ་གྱིས་ཉིན་མོ་ཐུན་བཞི། མཚན་མོ་ཐུན་གཉིས་
ཁྱོན་ཐུན་དྲུག་ཉིན་ཞག་གསུམ་སོང་ནས་ཉིན་བཞི་པའི་སྔ་དྲོ་ཐུན་གཅིག་མཛད་དེ་མ་ཎིའི་ཚོགས་གྲོལ་བ་ཡིན་ནོ། །འགྱེད་ཀྱི་སྐལ་བ་རྣམ་གཞག་འཕར་མ་མེད་ཅིང། གོང་གསལ་ཚོགས་སུ་ཕེབས་མི་ཐུབ་པ་ངེས་ཅན་མ་གཏོགས་
ཚོགས་སུ་མ་ཡོང་བ་ཚོར་སྐུ་སྐལ་མི་གཏོང། ཉིན་སྟར་ཇ་ཐུག་བདུན་རེ་དགེ་འདུན་ཀྱི་ཞལ་དུ་བཞེས་སྤྲོ་ངེས་པ་གཏོང་དགོས་རྒྱུར་དོ་དམ་གཉེར་པ་རྣམས་ཀྱིས་ཁུར་ལེན་ཡང་དག་བྱེད་ཅིང། སྤྱི་སོ་ཕན་ཚུན་འདྲེས་པ་སོགས་མི་རུང་བའི་
ངེས་པ་བྱེད། ཚེས་པ་དྲུག་གི་ཞོགས་ཚོགས་གྲོལ་བ་དང། སྔར་རྒྱུན་ལྟར་སོ་སོའི་གྲ་བསྒྲིག་བྱས་ཏེ་ཚེས་བདུན་ནས་སྨོན་ལམ་ཚོགས་རྒྱུ་ཡིན་ལ། དེ་ཡང་ཉིན་ཞག་ཕྲུག་གཅིག་གི་ཀུན་སྤྱོད་གཙོ་བོར་གྱུར་བའི་སྒྲིགས་ལམ་གྱི་རྣམ་བཞག་

[555A]༄༅། །ལ་མཚོན་ན་སྐྱ་རེངས་གཉིས་པ་ཤར་བའི་ཚེ་ཞལ་ཏ་པས་དགེ་བསྐོས་དང། ཆབ་རིལ་པ་སོགས་ལ་བརྡ་གཏོང། ཆབ་རིལ་པས་སྟ་གོན་གྲུབ་མཚམས་དུང་མཁན་གྱིས་བཞེངས་བརྡ་གཏོང། དགེ་འདུན་རྣམས་མཐའ་
གཉིས་སྤངས་པའི་ཆོས་དང་མཐུན་པའི་ན་བཟའ་བཞེས། དེ་རྗེས་སྐྱ་རེངས་གསུམ་པའི་སྐབས་དུང་སྒྲ་མ་བྱུང་བར་དུ་མི་འདུ་ཞིང། དུང་སྒྲ་དང་པོ་བྱུང་མ་ཐག་ཞྭ་མོ་ཟླ་གམ་སོགས་གྱོན་ཏེ་ཀུན་སྤྱོད་ཞི་འདུལ་གྱིས་དམིགས་བརྩེ་མ་
གསུང་བཞིན་པ་ནས་བག་ཡོད་ཀྱིས་སོ་སོའི་ནང་ནས་བྱོན། དུང་ཐེངས་གཉིས་པའི་ཚེ་འདུ་ཁང་གི་ཕྱིར་ཕེབས་གྲུབ་པ་དང་དབུ་མཛད་པས་ལྟུང་བཤགས་ཀྱི་འགོ་བསྐུལ་བྱེད། དགེ་འདུན་རྣམས་ནས་ཀྱང་རྗེ་བླ་མ་བཙོང་ཁ་པ་
ཆེན་པོའི་ཉམས་མགུར་ལས། སྒོ་གསུམ་སྡིག་ལྟུང་དྲི་མས་སྦགས་པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་ཚང་བ་བསྟེན་པ་གཅེས། །ཞེས་གསུངས་པ་ལྟར་རང་རྒྱུད་ཁུལ་ངེས་པའི་ངེས་
འབྱུང་གིས་ཀུན་ནས་བསླངས་ཏེ་འཕགས་པ་ཕུང་པོ་གསུམ་པའི་མདོ་གསུང་ཞིང་ལང་ཚོའི་བབས་བསྟུན་གྱིས་ཕྱག་ལ་འབད། ལྟུང་བཤགས་སྤྱི་བཤགས་དང་བཅས་པ་སོང་བའི་མཚམས་དུང་ཐེངས་གསུམ་པའི་ཚེ་དགེ་
བསྐོས་ནས་སྒོ་ཕྱེ་བ་དང་བསྟུན་རྒན་རིམ་བཞིན་འདུ་ཁང་དུ་ཕེབས་ནས་གདོང་གྲལ་ལ་བླ་མ་སྤྲུལ་སྐུ་དང་སྐད་དང་འདོན་ཆོས་ངེས་པ་རྣམས་དང། གཞན་མའི་གྲལ་ལ་བཀའ་རམ་རྣམས་གྲལ་འགོར་རང་རང་གི་བསླབ་པའི་

[556B] དེའི་འཕྲོར་མིང་བཏགས་མ་བྱས་པའི་དགེ་སློང། དེའི་འཕྲོར་དགེ་ཚུལ་རྣམས་རང་རང་གི་བསླབ་གྲལ་ལྟར་བྱེད་པ་ལས་རྐང་མགྱོགས་ཀྱིས་གྲལ་བྱས་མི་ཆོག་དེ་ཡང་གྲལ་ལ་བཞུགས་པའི་
ཚ་མུ་ཏིག་སྟར་ལ་བརྒྱུས་བ་ལྟར་ལ་ཡོ་འཁྱག་འཁྱོག་མེད་པར་བཞུགས་ཤིང། དེ་ལས་གཞན་དུ་རྩིག་པ་དང་ཀ་བ་ལ་སྙེ་བ། ཁ་སྣ་མ་བཀབ་པར་མཆིལ་སྣབས་འདོར་བ། གྲལ་མཆོ་དང་ལོང་གཏམ་སྨྲ་བ། གཉིད་ལོག་པ་
བཞད་གད། ལག་རྩེད། ཁ་གཏུམས་ཤིང་གཞོགས་གཅུས་པ། མཇིང་པ་བསྒྱུར་ཏེ་གཡས་གཡོན་དུ་ལྟ་བ། མགོ་ཧ་ཅང་སྒུར་ཏེ་སྡད་པ་སོགས་མི་བྱེད། ཟླ་གམ་གྱི་ཐུ་བ་གཡས་པ་ཕྲག་པ་གཡོན་པ་ལ་འཕང་ནས་བཞུགས་
པ་མ་གཏོགས་མདུན་ཕྱེ་ནས་ཝ་བ་གྱོན་པ་ལྟ་བུ་བྱེད་ས་མེད། བྱང་འདྲེན་གྱིས་ཞལ་འདོན་བསླབ་བ། དུང་མཁན་གྱིས་དུང་འཕྲོ་འཇོག་པ། དགེ་བསྐོས་ཀྱིས་སྒོ་གཅོད་པ་གསུམ་དུས་མཚུངས་ལོང་བ་བྱེད་ཅིང། ཚོགས་
ཆེན་དགེ་བསྐོས་ནས་རྡུལ་མནོན་སྤོས་བསྐོར་བྱ། ཞལ་འདོན་གྱི་རིམ་པ་ཉིན་རེ་བཞིན་གཞོག་པའི་ཐོག་འདུ་ཁང་དུ་སླེབ་འཕྲལ་ཚེ་རབས་ཀུན་ཏུ་མ། ཤེར་སྙིང་བཟློག་པ་བཅས། སྐྱབས་སེམས། དགའ་ལྡན་ལྷ་བརྒྱ་མ་རྫོགས་
མཚམས་ཇ་དྲངས། བཟའ་བཏུང་གི་ཚེ་ཅག་ཅག་དང། ཧུ་ཧུ་དང། ལྕེས་ལྡག་པ་སོགས་མི་མཛེས་པ་མི་བྱེད། ལག་བདེ་བས་ཇ་ཐུག་སོགས་འདྲེན་སྐབས་གྲལ་དུ་འབོ་ཟག་མེད་པ་བྱེད། མང་ཇ་ངོ་རེའི་རྗེས་སུ་ཕྱི་ནང་གི་

[557A]༄༅། །དཀྲུགས་ཤིང་བྱེད་པ་སོགས་ལ་དམིགས་པའི་མདོ་སྒྲུབ་ཚར་གཅིག་དེ་ནས་བླ་མ་མཆོད་པའི་འགོ་ནས་བསྔོ་བའི་ཡན་ལག་གི་བར་གདངས་དང་བཅས་པ། ལམ་རིམ་གསོལ་འདེབས། ཡོན་ཏན་གཞི་འགྱུར་
མ་བཅས་ཚོགས་འདོན་དབུ་མཛད་པས་གདངས་འདུར་མ་ཅི་ལྟ་བུ་ཞིག་བསྐུལ་ཀྱང། ཐམས་ཅད་ཀྱིས་རྒྱལ་བའི་བསྟན་པ་རིན་པོ་ཆེ་དར་བ་དང། མ་གྱུར་མཁའ་མཉམ་གྱི་སེམས་ཅན་ཐམས་ཅད་བདེ་བ། ཁྱད་པར་དམིགས་ཡུལ་
གྱི་རྒྱུ་སྦྱོར་བ་ལ་ཕན་འདོད་ཀྱི་ལྷག་བསམ་བཟང་པོས། མཐའ་དབུས་མེད་པར་ཉམས་འུར་ཆེམ་ཆེམ་གསུངས་པ་ལས། ཚོགས་འདོན་མི་འདོན་པའམ། བཏོན་ཀྱང་དལ་བྲེལ་མི་སྙོམས་པའི་སྔོན་འཇུག་ཤོར་བ་ལྟ་བུ་མི་བྱ། ཚོགས་
གྲོལ་དུས་ཆབ་བླང་བ་དང་བསྟུན་ངལ་བུས་འགྲོ་བ་ལས་མཆོད་རྒྱུག་རྒོད་པའི་རིགས་མི་བྱེད། དྲོས་ཇའི་ཐོག་གཉེར་ཆེན། སྤྱིན་བདག་བཅས་ཀྱིས་སྤོས་བསྐོར་བྱ། གནས་བརྟན་ཕྱག་མཆོད་སོགས་སངས་རྒྱས་བྱང་སེམས་
ཀྱི་བསྟོད་པ། རྒྱལ་བ་ཡབ་སྲས་ཀྱི་ཞབས་བརྟན་སོགས་རེས་མོས་ཀྱི་གསུང། ཚ་རྟིང་མའི་ཐོག་དམིགས་བརྩེ་མ་གང་འགྲོ། བླ་མ་མཆོད་པའི་འཕྲོ་རྫོགས་པ་བྱེད། ཉིན་གུང། ཤེར་སྙིང། རྒྱལ་བ་བྱེ་བ་མ། སྒྲོལ་མ། སེང་
གདོང་མ་གཟུངས་དང་བཅས་བཟློག་པ། བཟང་སྤྱོད་སོགས་སྨོན་ལམ། བོ་དོང་པཎ་ཆེན་གྱིས་མཛད་པའི་མ་གཅིག་གི་གཏོར་འབུལ། ཉིན་ཕྱི་མ་རྣམས་ལ་ཉིན་གུང་བཀའ་འགྱུར་གསུང་སྒྲོག་དགོངས་མོ་སྨོན་ལམ་གྱི་དུང་སྒྲ་

[558B] སྒྲོལ་མ་ཡན་ལག་བདུན་པ་དང་བཅས་པ། ལེགས་བྲིས་མ་འགོ་ཚུགས་ནས་སྨོན་ལམ་མཁན་པོ་གདན་དྲངས། དེ་ནས་སྐབས་གསུམ་པ་
བློ་བཟང་རྒྱལ་བ་གཉིས་རེ་མོས། བྱམས་སྨོན་དང། ཐོག་མཐའ་བར་སྨོན་ལམ་གཉིས་རེ་མོས་བྱ། དེ་ནས་མཆོད་དབྱངས་པ་རྣམས་ལངས་ནས་སྙན་གསན་ནས་བཟུང་མཆོད་དབྱངས་ཀྱི་བར་མ་ཉམས་པ་བྱེད། དེང་ནས་མ་
ས་གཞི་མ། ལྟུང་བཤགས་རྣམས་དཀྱུས་ལྟར་བྱ། མཁན་པོ་ནས་དཀར་གཏོར་གསུང་འཕྲལ་ཇ་འདྲེན། དེ་ནས་གསང་བའི་རྣམ་ཐར། ཡོན་ཏན་གཞི་གྱུར་མ་རྣམས་གསུང། མཁན་པོ་ནས་སྤྱིའི་བསྔོ་བ། བསྟན་འབར་མ་
ཆོས་རྒྱལ་མ། བདེ་བ་ཅན་གྱི་སྨོན་ལམ་དང་བཅས་གསུང། མཇུག་ཏུ་ཤིས་བརྗོད་དམིགས་བརྩེ་མ་རྒྱང་འཐེན་བྱས་ནས་ཚོགས་གྲོལ། ཕྱོགས་གཏོར་ཡང་སྔར་གྱི་ཕྱག་སྲོལ་གང་ཡོད་ལྟར་གཏོང། གཏོར་ཟོར་འཕེན་ཉིན་
སྔ་འཚོགས་བྱས་ཏེ་གཏོར་རྒྱག་བྱེད། དེའི་ཚེ་དགེ་བསྐོས་ཀྱིས་སེར་སྤྲེངས་དང། རྒྱལ་བའི་བསྟན་སུང་མཐུ་རྩལ་ཅན་རྣམས་དང། སྔགས་འཆང་རྣལ་འབྱོར་པ་རྣམས་ཀྱིས་དགྲ་བགེགས་གདུག་པ་ཅན་རྣམས་ཚར་གཅོད་
པའི་གར་འཆམས་ཇི་ལྟར་མཛད་པ་དེའི་གར་ཆས་སུ་བཞུགས་ནས་དེའི་ང་རྒྱལ་དང་ལྡན་པས་འཆམས་སྟབས་རྣམས་བྱས་པས་ལས་བྱེད་པ་ལ་ནུས་མཐུ་ཆེ་བ་དང། ཆོས་སྐྱོང་སྔགས་འཆང་རྣམས་ཀྱི་ཐུགས་རྒྱུད་

[559A]༄༅། །བསྐུལ་ཏེ་དེ་རྣམས་ཀྱང་འཆམས་སྟབས་དང་བཅས་ཏེ་དགྲ་བགེགས་སྒྲོལ་བ་སོགས་ཀྱི་ལས་ལ་འཇུག་པར་འགྱུར་བའི་དགོས་པ་ཆེན་པོ་ཡོད་པར་གསུངས་བས་འཆམས་པ་རྣམས་གར་འཆམས་ཁྲལ་
ཆོས་སུ་མ་སོང་བའི་ཚུལ་མཐུན་མཛད་པ་དང། དགེ་འདུན་རྣམས་ཀྱིས་གཏོར་ཟོར་ནུས་ལྡན་དུ་འགྱུར་བའི་སྤྱན་དམིགས་མཛད། བཅོ་ལྔའི་གཞོག་ཁ་དགེ་སློང་རྣམས་ཀྱིས་ཆོས་གོས་གསུམ་དང། དགེ་ཚུལ་གྱིས་ཆོས་
གོས་ཞྭ་མོ་གྱོན་པ་དང་བཅས། མ་འོངས་པ་ན་མ་ཕམ་མགོན་པོ་དབུས་འགྱུར་འཆང་དུ་འབྱོན་པའི་ཚེ་འཁོར་གྱི་ཐོག་མར་སྐྱེས་ནས་གསུང་གི་བདུད་རྩི་མྱོང་བའི་རྟེན་ཅིང་འབྲེལ་འབྱུང་དང་ས་ཕྱོགས་དགོན་གནས་བཀྲ་ཤིས་པའི་
ཕྱིར་དུ་བྱམས་པ་མགོན་པོའི་སྣང་བརྙན་བསྐོར་ལམ་དུ་གདན་འདྲེན་པར་སེར་སྦྲེངས། མཆོད་དབྱངས་པ་རྣམས་ཀྱིས་ཕྱོགས་བཞིར་ཁྲུས་གསོལ་བསྡུས་པ། ཕྱོགས་གཏོར་གཏོང་བ། བསྟན་འབར་མ་བཅས་འདོན། གུང་ཚིགས་
གྲོལ་ནས་སྨོན་ལམ་རྒྱས་པར་བྱེད་པ་སོགས་གནའ་བོའི་དུས་ཀྱི་སྲོལ་ལས་འཕྱུག་མེད་བྱེད། གཉིས་པ་དེར་མ་འདུས་པའི་སྒྲིགས་ལམ་གྱི་སྐོར་ནི། ཡོན་ཏན་ཐམས་ཅད་ཀྱི་གཞི་མ་ཚུལ་ཁྲིམས་ཡིན་པས་དགེ་ཚུལ་སློང་རྣམས་
ཀྱིས་རང་རང་གི་བསླབ་བྱ་ངེས་པར་བྱས་ནས་དམ་ཚིག་སྡོམ་པ་མིག་འབྲས་ལྟར་བསྲུང་བར་བྱ། བསླབ་བ་རྒན་པ་དང། ཡོན་ཏན་ཅན་དང། ལས་སྣེའི་རིགས་ལ་ཞྭ་ཕུད། གཟན་འབེབས་པ་སོགས་བཀུར་སྟི་དང་གཟོས་གང་

[560B] བེའུ་བུམ་སྔོན་པོ་ལས། མན་ངག་ཐམས་ཅད་བསྡུས་པའི་འགོ་ནི། དགེ་བའི་བཤེས་གཉེན་མི་བཏང་བ་ཡིན། ཞེས་གསུངས་པ་ལྟར། དགེ་ཕྲུག་རྣམས་ཀྱིས་རང་རང་གི་བླ་མ་དགེ་རྒན་གང་ཡིན་ལ་དད་པ་དང་གུས་པ་
ལྷུར་བླངས་ཏེ་ཕྱག་དང་སྔོན་དུ་ལྡང་བ་སོགས་ཀྱི་བསྙེན་བཀུར་སྟོབ་པ་དང། ལྦང་དོར་གྱི་གནས་དང། སྐབས་སུ་གང་བབས་ཀྱི་ཆོས་ཉན་པ་བྱེད། བླ་མས་ཀྱང་ཆོས་དང་མཐུན་པའི་ཁ་ཏ་བྱས་ཏེ་རྣམ་དཀར་ཀྱི་ལམ་དུ་བཀྲི་ནི་ཐུབ་
བྱེད། ཚོགས་གྲོལ་བའི་མཚམས་རྣམས་སུ་དགེ་སྦྱོར་ལ་བརྩོན་པ་གང་ཆེ་མཛད་པ་ལས་ར་སྐོར་དུ་འཚོགས་ནས་རྩེད་མོ་རྩེ་བ། གཞན་དག་ལ་སུན་འབྱིན་གྱི་ཚིག་དང། ངན་ཤག་དམའ་འབེབ་ཀྱི་མཚང་འབྲུ་བ། དོན་མེད་ཀྱི་ལོང་
གཏམ་དང་ཅ་ཅོ་སྒྲོག་པར་མི་བྱ། རྡུལ་གཟན་མེད་པར་མི་འགྲོ། ཁ་མ་བསྒྱུར་བའི་གོས་མི་གྱོན། གྲི་རིང་སྐྲ་རིང། ཕོར་ཤུབས། མེ་ལྕགས་མི་འདོགས། ཞྭ་མོ། ཟླ་གམ། གདིང་བ་གསུམ་འཛོམ་པ་བྱེད། གྲ་པའི་རིགས་
དགོས་པ་མེད་པར་ཚོང་ར་ལ་མི་འགྲོ་དགོས་གལ་ཆེ་ངེས་རིགས་ལ་ཚོགས་ཐེངས་གསུམ་ཕན་ཆང་ལ་དགོངས་བ་ཞུས་བསྟུན་བབས་ལྟོས་བྱས་ཏེ་དགོངས་པ་སྟེར། གློ་བུར་དུ་ནད་ཀྱིས་ཐེབས་པ་སོགས་མ་གཏོགས་རྐྱེན་
ཕྲན་ཚེགས་ལ་ཚོགས་ལས་མི་ལྡང། གླིང་ཁྲོང་དུ་ཆས་ཀ་སྟོར་བ་རྙེད་ན་དགེ་བསྐོས་ལ་སྤྲོད། གཙུག་ལག་ཁང་དང་དགེ་འདུན་གྱི་ཀུན་དགའ་ར་བའི་ཉེ་སར་གུང་བསང་མ་གནང། གླུ་ལེན་པ་སོགས་ཆོས་མིན་གྱི་རྩེད་མོ་རྩེ་

[561A]༄༅། །མཁན་བྱུང་ན་དགེ་འདུན་གྱི་དབུས་སུ་སྐད་མཐོན་པོའི་སྒོ་ནས་ལྟུང་བཤགས་འདོན་ཅིང་བརྒྱ་ཕྱག་འཚལ་དུ་འཇུག་གཟིམས་བརྡ་བཏང་བ་ནས་སྐྱ་སེར་གང་ཡིན་ཀྱང་འགྲིམ་འགྲུལ་མི་བྱེད་
གཉེར་པས་ཇ་ཐུག་སོགས་དགེ་འདུན་གྱིས་བཞེས་སྤྲོ་ངེས་གཏོང། མང་ཇ་བླ་བྲང་ལ་དེམ་གང་དང། ཟོ་ཆེན་བཞི། ཏཱ་བླ་མ་ལ་དེམ་གང་དང་ཟོ་ཆེན་གང། ནད་པ་ཡིན་ངེས་ལ་ཇི་ལྟར་འཚམ་བ་སྦྱིན། དམིགས་བསལ་
དགོས་རིགས་བྱུང་ན་དགེ་བསྐོས་ལ་གནང་བ་ཞུས་གནང་ལས་འོས་མིན་མི་བྱེད། གཞན་མ་ཇ་འཕྲོ་ལུས་ཀྱང་དགེ་འདུན་གྱི་སྤྱི་རྫས་འདི་ཤིན་ཏུ་ནས་ཡུལ་གཉན་ཏེ། རྗེ་བཙུན་མི་ལས། དད་པ་ཅན་གྱི་རྫས་འདི་ས་ལ་བཏབ་ན་
སགས། རྡོ་ལ་བཏབ་ན་རྫོགས་གསུངས་པ་བཞིན་སྤྲང་པོ་སོགས་ལ་བྱིན་ན་ཉེས་དམིགས་ཆེ་བས་ས་ལ་འཕོ་འཇུག་པའི་དོ་དམ་དགེ་བསྐོས་ཀྱིས་བྱེད། ཇ་རོ་ཐབ་གཡོག་པས་ཁྱེར་ན་ཇ་མི་ཐོན་པའི་རྐྱེན་ཡོང་བར་འདུག་པས་
ཇ་རོ་སྤུངས་ནས་འཇོག་འགྱེད་ཀྱི་སྐལ་བ་འདི་གར་སུམ་ཅུ། སྨོན་ལམ་མཁན་པོ་ཟུར་དུ་ཡོད་ཚེ་སྐུ་སྐལ་བདུན། ཏཱ་བླ་མ་ལ་སྐལ་བ་བདུན། གྲ་ཚང་བླ་མ་རྣམས་དང། ཚོགས་ཆེན་དགེ་བསྐོས་ཚོགས་ཆེན་དབུ་མཛད་རྣམས་
ལ་སྐལ་བ་ལྔ། གྲ་ཚང་དགེ་བསྐོས་དང་སྤྱི་པའི་གཉེར་པ་ལ་སྐལ་བ་བཞི། གྲ་ཚང་དབུ་མཛད་ལ་སྐལ་བ་གསུམ། མཆོད་དབྱངས་པ་བརྒྱད་དང་དགེ་གཡོག་གཉིས་ལ་སྐལ་བ་གཉིས། ཞལ་ཏ་པ་དགོན་གཉེར་དུང་མཁན། རྒྱ་གླིང་

[562B] ཆབ་རིལ་པ། དོ་དར་པ་ཚོ་ལ་བཞི་ལ་སྐལ་འཕར་རེ་གཏོང། ནད་པ་སོགས་ཡོད་ཚེ་ལས་སྣེ་ཚོགས་ཐོག་ནས་ཐེལ་རྟགས་ལེན་དགོས། བེལ་ཚེ་ཅན་མ་གེ་ཏོགས་ཡབ་གཞན་མ་ཚོགས་སུ་
མ་ཡོང་ཕྱིན་སྐལ་བ་མི་གཏོང་གྲ་པ་རྒན་གཞོན་ཆེ་ཆུང་གང་ཡིན་ཀྱང་དོན་མེད་ཀྱི་གཡེང་བའི་དབང་དུ་མ་སོང་བར་དུས་ཆེན་གྱི་ཕན་ཡོན་དང། འདི་ཕྱིའི་ཚོགས་གསོག་སྒྲིབ་སྦྱོང་བསམས་ནས་ཚོགས་དང་སྨོན་ལམ་ལ་མ་ཆག་བ་
བྱེད། དགེ་འདུན་གྱི་ནང་ཁྲིམས་དེ་རྣམས་ལས་བག་མེད་པ་དང་ཁྱད་གསོད་ཀྱིས་འགལ་བ་བྱུང་ན་ཉེས་ཚབས་དང་བསྟུན་པའི་ཆད་པ་འགེལ་བ་ཡིན། མདོར་ན་བླ་མ་ལས་སྣེ་དགེ་འདུན་དམངས་དང་བཅས་པ་ཐམས་ཅད་ཀྱིས་
ཉམས་ལེན་གྱི་རིམ་པ་ཞལ་འདོན་དགེ་སྦྱོར་ཀུན་སྤྱོད་སོགས་གང་ཅི་སྐལ་ལྡན་དང་བ་འདྲེན་པའི་དམིགས་རྐྱེན། འབྱོར་ལྡན་བསོད་ནམས་གསོག་པའི་ཞིང་སར་འགྱུར་བ་ཞིག་མཛོད། དེ་ལྟར་གཉུག་མར་གནས་པ་དང། ཕྱོགས་
ནས་བྱོན་པའི་དགེ་འདུན་རྣམས་སྔ་དྲོ་སྐྱབས་སེམས། དངོས་གྲུབ་ཐམས་ཅད་ཀྱི་རྩ་བ་བླ་མ་མཆོད་པ་དང། དགོངས་མོ་སྲས་བཅས་རྒྱལ་བ་སློབ་མ་བཅས་པ་རྣམས་མོས་པ་དང་བདེན་པའི་མཐུ་ལས་མཁའ་ཁྱབ་ཏུ་སྤྱན་དྲངས་
མཆོད་པ་དང་བསྔོ་སྨོན་གྱིས་མཐའ་རྟེན། གདན་གུང་སྐྱེ་དགུའི་ཚོགས་གཡོག་གི་དུས་ཀུན་ཏུ་བཟང་པོའི་སྨོན་ལམ་སོགས་ཆོས་སྤྱོད་ཀྱི་རིམ་པ་ལ་བརྟེན་ནས་བསོད་ནམས་ཀྱི་ཚོགས་དབྱར་མཚོ་ལྟར་སྤེལ་བའི་རྣམ་

[563A]༄༅། །དཀར་གྱི་ལས་རླབས་པོ་ཆེ་བསྐྲུན་པའི་ཕན་ཡོན་མཐའ་ཀླས་ཤིང། དགེ་བའི་རྩ་བ་རྒྱ་ཆེན་པོ་བསྐྲུན་པ་དེ་ཙམ་དུ་མ་ཟད་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་ལ་སྲི་ཞུ་བགྱིས་པའི་བསོད་
ནམས་ཀྱི་ཚོགས་གཞལ་དུ་མེད་པ་ནི། སྙིང་རྗེ་པད་དཀར་ལས། ཀུན་དགའ་བོར་ཡོངས་སུ་མྱ་ངན་ལས་འདས་ནས་རིགས་ཀྱི་བུའམ། རིགས་ཀྱི་བུ་མོ་རབ་ཏུ་བྱུང་བ་འམ། ཁྱིམ་ན་གནས་པ་གང་དག་ཁ་ཅིག་ཐ་ན་རིང་
བསྲེལ་ཡུངས་འབྲུ་ཙམ་ལ་བསྟི་སྟང་བྱེད། བླ་མར་བྱེད། རིམ་གྲོར་བྱེད། མཆོད་པར་བྱེད་ན། ཀུན་དགའ་བོ་དགེ་བའི་རྩ་བ་དེ་དག་ཐམས་ཅད་ཀྱི་འབྲས་བུ་ཡོངས་སུ་མྱ་ངན་ལས་འདས་པ་ཡིན་ཏེ། ཐ་མ་ཡོངས་སུ་མྱ་ངན་
ལས་འདས་པར་ང་སྨྲའོ། །ཞེས་བསོད་ནམས་ཀྱི་ཕུང་པོ་ཚང་གཟུང་བར་དཀའ་བའི་ངང་ཚུལ་དེ་ལ་འཇུག་བྱར་ཡོད་པ་ནི། ཚེ་རབས་མང་པོར་གོམས་པའི་ལེགས་བྱས་ཀྱི་འབྲས་བུ་ཡོངས་སུ་དུད་པའི་བཟང་པོའི་སྐལ་བ་ཅན་
ཡིན་ལ། ཁྱད་པར་དུས་ཆེན་འདི་ལྟ་བུ་ལ་དགེ་བ་གང་བྱས་འགྱུར་ཤིན་ཏུ་ཆེ་སྟེ། ཐམས་ཅད་མཁྱེན་པ་དགེ་འདུན་གྲུབ་ཀྱིས། བཟང་པོའི་དུས་ཆེན་དེ་དག་རྣམས་ལ་ནི། །ཡིད་ཆེས་རྙེད་པས་དགེ་བ་གང་བསྒྲུབས་དེ། །བྱེ་བ་
བརྒྱ་ཡི་འགྱུར་དུ་མདོ་ལས་གསུངས། །དེ་ཕྱིར་དགེ་བ་བསྒྲུབ་ལ་བརྩོན་པར་མཛོད། ཅེས་གསུངས་པ་ལྟར་ཤེས་པར་བྱས་ཏེ་ཐུན་མོང་དང་ཐུན་མོང་མ་ཡིན་པའི་ཏིང་ངེ་འཛིན་བསྒོམ་པ། ཁ་འདོན་བཟླས་བརྗོད། མཆོད་པ་

[564B] ཕྱག་དང་བསྐོར་བ་བྱ་བ། སྦྱིན་པ་གཏོང་བ་སོགས་དགེ་བའི་རྩ་བ་ཅི་ནུས་སུ་སྒྲུབ་བ་ལ་འབད། སྦྱིན་བདག་རྣམས་ནས་ཀྱང་སངས་རྒྱས་བཅོམ་ལྡན་འདས་ཀྱི་བགའ་བསླུ་བ་མེད་པ་འདི་དག་ལ་ངེས་ཤེས་རྙེད་ནས་དཀོན་
མཆོག་གི་མཆོད་པ། ཕྱག་དང་བསྐོར་བ་སོགས་རྣམ་དཀར་སྤྱི་དང་ལྷག་ཏུ་དགེ་འདུན་གྱི་བསྙེན་བཀུར་སོགས་ལ་བརྩོན་པར་མཛད་ན་ཐེགས་ཚོགས་ཐམས་ཅད་ཀྱི་རྩ་བ་འཚུགས་པར་འགྱུར་བ་ཡིན་ཏེ། ཐུབ་དབང་རྡོ་རྗེ་འཆང་ཡོངས་
འཛིན་ཛྙཱ་ན་དཧྭ་ཛའི་ཞལ་སྔ་ནས། དཀོན་མཆོག་གི་ནང་ནས་དགེ་འདུན་དང་དེའི་ཡང་སོ་སྐྱེའི་དགེ་འདུན་ནི་དངོས་ཀྱི་ཕན་ཡོན་གྱི་ཞིང་ལ་དཀོན་མཆོག་གཞན་གཉིས་ལས་ཀྱང་བཀའ་གཉན་ལ་མཆོག་ལེན་པར་མདོ་དང་རྒྱུད་སྡེ་ལས་མང་
དུ་བྱུང་བ་བཞིན་བཀའ་གདམས་པའི་ཕྱག་ལེན་དུ་གནད་ཆེ་བའི་གནས་གཅིག་ཡིན་པར་བསམས་ནས་ལག་ལེན་ལ་ཡང་ཅི་ཐེབས་བྱས་པ་ཡིན་གསུངས་པ་དང། རྗེ་བཙུན་མི་ལས། ཕུ་རུ་སྒྲུབ་བ་བྱེད་པའི་སྒོམ་ཆེན་དང། །མདའ་
རུ་འཚོ་བ་སྦྱོར་བའི་ཡོན་བདག་གཉིས། །འཚང་མཉམ་པོར་རྒྱ་བའི་རྟེན་འབྲེལ་ཡོད། །རྟེན་འབྲེལ་གྱི་སྙིང་པོ་བསྔོ་བ་ཡིན། ཞེས་གསུངས་པ་བཞིན་ཕན་ཡོན་བླ་ལྷག་ཏུ་ཆེས་ལས་བསོད་ནམས་ཀྱི་དཔུང་ལྡན་རྣམས་སྐྱེས་
བུའི་རྩལ་ཅི་ཡོད་ཀྱིས་འབད་པར་རིགས་སོ། །མདོར་ན་གོང་སྨེས་ཀྱི་བླང་དོར་རྣམས་འཇོལ་བ་མེད་པར་ལྷུར་བླངས་ན་འཇིག་རྟེན་ཀུན་ཏུ་གནས་སྐབས་དང་མཐར་ཐུག་གི་བདེ་སྐྱིད་རྒྱ་ཆེན་པོ་འབྱུང་བར་འགྱུར་བ་ནི། སྤྱོད་

[565A]༄༅། །འཇུག་ལས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་ཅེས་གསུངས་པ་ལྟར་རོ། །སྨྲས་པ། སྐྱེ་དགུའི་བསོད་
ནམས་ཞིང་མཆོག་རིག་གྲོལ་གྱི། །ཡོན་ཏན་གཉིས་ལྡན་འཕགས་ཚོགས་འདུས་པའི་སྡེ། །འཁོར་གསུམ་དང་འབྲེལ་མཛད་བཟང་ཆོས་སྤྱོད་ཀྱིས། །འགྲོ་བློའི་རྒུད་མུན་སེལ་འདི་ཨེ་མ་རྨད། །འཇམ་མགོན་རིང་ལུགས་དབང་ཕྱོགས་ནོར་
འཛིན་གཞིར། །དར་རྒྱས་མཛད་སྨོན་འབྲས་གྲུབ་སྐྱེས་ཆེན་དེའི། །འཕྲིན་ལས་ཆ་ཤས་སྨོན་ལམ་ཆེན་མོ་ཡི། །སྲོལ་བཟང་མི་ཉམས་ཡུན་དུ་སྤེལ་བའི་ཕྱིར། །ཁྲིམས་སུ་བཅའ་བ་ནམ་ཡང་མི་འགྱུར་བའི། །ཡི་གེར་བཀོད་པའི་དགེ་བས་
ཐུབ་བསྟན་མཆོག་འཛིན་སྐྱོང་སྤེལ་ལ་སྐྱབས་གསུམ་ཀུན་འདུས་རྗེ། །རོལ་བའི་རྡོ་རྗེ་ལྟ་བུ་བདག་འགྱུར་ཤོག་ཅེས་ཆོས་སྡེ་ཆེན་པོ་དགེ་འཕེལ་དགའ་ལྡན་ཆོས་མཛོད་གླིང་དུ། རྣམ་འདྲེན་ཟས་གཙང་སྲས་པོའི་ཆོས་འཁོར་བསྐོར་བའི་དུས་ཆེན་
སྨོན་ལམ་ཆེན་མོའི་ཚེ་དགེ་འདུན་རྣམས་ཀྱིས་ཉམས་སུ་བསྟར་འོས་པའི་ནང་ཁྲིམས་ཀྱི་ཡི་གེ་རབ་གསལ་ནོར་བུའི་མེ་ལོང་ཞེས་བྱ་བ་འདི་ནི། ལྔ་བརྒྱ་པ་རྣམས་ཀྱི་གཙུག་ནོར་རྒྱལ་དབང་ཐམས་ཅད་མཁྱེན་གཟིགས་གོང་ས་བརྒྱད་པ་ཆེན་པོའི་བཀའ་ལུང་
གིས་དགའ་ལྡན་བསྟན་པ་གསལ་བར་བྱེད་པའི་པཎྜི་ཏར་བསྔགས་པ། ཤཱཀྱའི་བཙུན་པ་ངག་གི་དབང་ཕྱུག་བློ་བཟང་བསྟན་པའི་རྒྱལ་མཚན་དཔལ་བཟང་པོས་རྔ་ཆེན་ཞེས་པ་ཆུ་ཕོ་ཁྱིའི་ལོ་ཐ་སྐར་ཟླ་བའི་དམར་ཕྱོགས་ཀྱི་ཆོས་ལ་བླ་བྲང་བཀྲ་ཤིས་བསམ་གཏན་ཕོ་བྲང་དུ་བྲིས་པ་དགེ་

[000]

[567A]༄༅། །མཁས་གྲུབ་ཕལ་གསུམ་སྤྱོད་ཚུལ་སྟོན་བྱེད་པ། །ལེགས་པར་བཤད་པའི་སྦྲང་རྩིའི་རོ་མངར་གྱིས། །རབ་མྱོས་བཧྲ་མ་ར་ཡི་གླུ་སྙན་པོ། །བློ་གསལ་གཞོན་ནུའི་རྣ་བའི་བཅུད་ལེན་མཚར། །

[568A] །ན་མོ་མཉྫུ་ཤྲཱི་ཀུ་མ་ར་ཡ། ལུང་རིག་སྦྲང་རྩིའི་བཅུད་ཀྱིས་རབ་མྱོས་པའི། །དོན་ལྡན་སྙན་ཚིག་གླུ་དབྱངས་འཐེན་མཁས་པ། །ཡིད་འོང་སྦྲང་རྩིའི་
བརྟུལ་ཞུགས་སྙན་སྒྲོན་འདི། །བློ་གསལ་ཡོངས་ཀྱིས་རྣ་བ་བླགས་ཏེ་ཉོན། །དེའང་སྔོན་མི་གཅིག་གིས་ང་མཁས་པ་གཅིག་བྱེད་དམ་གྲུབ་པ་གཅིག་བྱེད་དམ་རང་དགའ་བ་གཅིག་
བྱེད་དམ་སྙམ་པའི་རེ་བ་གཉིས་དང་རྟོག་པ་གཅིག་འཐབ་པས། གཅིག་ནས་གཅིག་ཏུ་མཆེད་དེ་བློ་མ་བདེ་བ་བྱུང་ཚེ་མེ་ཏོག་གཅིག་གི་གསེབ་ནས་པུང་བ་གཅིག་ཐོན། མི་དེ་ལ་གར་སྟབས་ཀྱིས་སྐོར་ནས་སྔར་གྱི་
མེ་ཏོག་གི་སྟེང་དུ་འཁོད་དེ་གླུ་འདི་འདྲ་གཅིག་བླངས་སྐད། མཁྱེན་བརྩེའི་གཏེར་མཛོད་བླ་མ་ལྷག་པའི་ལྷ། །སྤྱི་བོས་མཆོད་ནས་བྷྲྀངྒ་བཧྲ་མ་རས། །མཁས་གྲུབ་ཕལ་གསུམ་

[569A] །ལམ་མདོར་འཁྱམས་པའི་གྲོགས། །ཁྱོད་དང་ཁྱོད་འདྲར་ཕན་པའི་གླུ་འདི་འཐེན། །ཆེད་དུ་དམིགས་པའི་ཟུར་རྔའི་ཉ་མིག་དང། །མ་
འདྲེས་སྨྲ་འདོད་ཉ་ཕྱིས་བར་མ་ཆོད། །ལྷག་བསམ་བཟང་པོ་ལས་བྱུང་མུཀྟི་ཀའི། །དོན་རྟོགས་ཚིག་གི་སྲད་བུར་སྤེལ་ལོ་ཀྱེ། །མཁས་པ་བྱེད་ཙ་ན། ཀ་
བུམ་གང་རུང་དངོས་པོ་ཡིན་མིན་དང། །ཁ་དོག་དཀར་དམར་ཙམ་གྱིས་ཆོག་ཤེས་ཏེ། །ག་ལེར་བསམ་སྒོམ་རྒྱུད་ཐོགས་མ་ཁེལ་ན། །ཚིགས་ལ་མཁས་སྙམ་
ཀྱིས་ངོམས་ནས་བསམ་བསྒོམ་གྱི་ཤེས་རབ་ལ་མ་འབད་ན་མདོ་ལས། དགེ་སློང་སྨྲ་བ་ལྷུར་ལེན་པ་གང་དག་ཡིན་པ་དག་འབྱུང་བར་འགྱུར་ཏེ། ཡི་གེ་ལྷུར་ལེན་པ། ཡི་གེ་ལ་མཁས་པ། ཡི་གེའི་རྗེས་སུ་

[570B] ཡི་གེ་ལ་རྟོན་པ། ཡི་གེ་ལ་མོས་པའི་གང་ཟག། གསང་ཚིག་ངན་པས་འཚོ་བ། ཉིན་མཚན་དུ་རྩོད་པའི་གཏམ་ལ་མངོན་པར་དགའ་ཞིང། ཤིན་ཏུ་བཟང་བའི་མལ་སྔས་ནང་ཚན་ཅན་བཅུག་པ། གདིང་བ་དང་གཡོགས་པ་འཇམ་པོ་ལ་ཉལ་བར་བྱེད་
ཀྱིས། དེ་དག་བསམ་གཏན་ལ་གཞོལ་བའི་སེམས་གཅིག་ཀྱང་སྐྱེད་པར་མི་བྱེད་ན། འབྲས་བུ་ཐོབ་པར་བྱེད་པ་ལྟ་སྨོས་ཀྱང་ཅི་དགོས་ཏེ་དེ་ནི་གནས་མེད་དོ་ཞེས་གསུངས། ང་རྒྱལ་ནི་མདོ་ལས། ང་རྒྱལ་ཅན་རྣམས་བསྟེན་མི་བྱ། །ཞེས་དང་
ང་རྒྱལ་གྱི་སྒང་པོ་ལ་ཡོན་ཏན་གྱི་ཆུ་མི་འབྱུང་ཞེས་པ་ལྟར་ཡོན་ཏན་སྔར་ཡོད་པ་རྣམས་ཉམས་ཤིང་གསར་དུ་མི་སྐྱེ་བ་དང། བརྒྱུད་མར་བྲན་གྱི་ཡང་བྲན་འགྱུར་པ་སོགས་ཉེས་དམིགས་མཐའ་ཡས། མེ་ཡིས་རང་རྒྱུད་བསྲེག་ཉེན་ཡོད། །
ཅ་ཅོའི་འཆད་བུ་སྟོན་གྱིས། འཆད་ཉན་བསྟན་པ་འཛིན་ཞེས་གསུངས་པ་ཡང། །ངེས་འབྱུང་རྣམ་དག་ཁྲིམས་ལ་རྟེན་བཅས་ནས། །ཉན་པོ་གཟུར་གནས་བློ་ལྡན་དོན་གཉེར་ལ། །མཁས་པས་སྡེ་སྣོད་འཆད་ལ་དགོངས་པ་ཡིན། །
ཚེ་འདིའི་རྙེད་དག་འདོད་པས་འཁོར་བསྡུས་ཏེ། །མ་དད་མི་འདོད་བཞིན་དུ་ཆོས་འཆད་ཅིང། །ཉམས་ལེན་མི་བྱེད་ཆགས་སྡང་སྐྱེ་བའི་རྒྱུ། །འཆད་ཉན་འདི་ཡང་འཁོར་བའི་ཞགས་པ་ཡིན། །ཞེས་དང། རྩོད་ཚུལ་ཡང་དེ་ཉིད་ཀྱིས་
རྩོད་པས་བསྟན་པ་འཛིན་པར་གསུངས་པ་ཡང། །རང་གཞན་གྲུབ་མཐའི་གཞུང་ལུགས་ཀུན་ཤེས་ནས། །ཕ་རོལ་ཡང་དག་ལམ་ལ་ཞུགས་པའི་ཕྱིར། །ལྟ་ངན་རིག་པས་བཟློག་ལ་དགོངས་པ་ཡིན། །རང་ཉིད་གྲགས་འདོད་ཕ་རོལ་

[571A]༄༅། །དམའ་དབབ་འདོད། །གཡོ་སྒྱུའི་སྤྱོད་པ་ཚིག་རྩུབ་ངན་སེམས་ཅན། །ངག་འཁྱལ་སྣ་ཚོགས་སྨྲ་ཞིང་གཞན་རྒྱུད་སྲེག་དེ་ལྟའི་རྩོད་པ་དེ་ཡང་དམྱལ་བའི་རྒྱུ། །ཞེས་གསུངས། ནུས་ཀྱང་དེ་དུས་ལ། །
ཆ་ཙམ་མ་བབས་ཁེ་ཆུང་ཉེན་ཆེ་ས་པཎ་གྱིས་སྡོམ་གསུམ་རབ་དབྱེ་རྩོམ་པའི་ཐུགས་འདུན་ཡོད་ཙ་ན། ཉེ་གནས་རྣམས་ཀྱིས་ཕལ་མོ་ཆེའི་སེམས་ལ་མི་འདོད་ཞུས་པར་བརྟེན་རེ་ཞིག་འཇོག་པ་གནང་བ་དང། རྩོད་པ་ཡང་རྒྱ་གར་གྱི་ལུགས་
སྲོལ་ལྟར་རྒྱལ་པོ་དང་མཁས་མང་དཔང་དུ་བཞག་ནས་རྒྱལ་ཕམ་གྱི་ཞལ་ལྕེ་མི་གཅོད་པར། ལྐོག་ཏུ་ཁ་ལབ་མང་པོ་བྱེད་པ་དང། རང་རང་གི་རྩོམ་ཆོས་ཀྱི་ཞོར་ལ་ཚིགས་བཅད་ལྷུག་སྣ་ཚོགས་བཀོད་ནས་ཡིན་མིན་གྱི་མཚང་རྡོལ་བ་ནི་འཁྲུགས་
གཞིའི་རྒྱུར་འགྲོ་བས། །ཇ་སོགས་དཀོར་རྗེ་མ་ཏི་དཧྭ་ཛའི་ཞལ་ནས། །ཁྱད་པར་ཇ་འདིས་བརླག་པ་ཙམ། །དགྲ་བོ་ཡིས་ཀྱང་ག་ལ་བྱེད། །འདི་དང་ཕྱི་མ་ཐམས་ཅད་བརླག་ནོར་ཤོར་སྤོག་ཤོར་ཆོས་ཀྱང་ཤོར། །ཞེས་དང། བླ་མ་རྡོ་རྗེ་འཛིན་
པ་ལའང། །ཁོང་གིས་ང་ལ་ཇ་གཅིག་ཀྱང། །མ་བླུད་ཞེས་འཁང་དམ་ཉམས་སུ། །གྱུར་པ་བདག་གིས་དུ་མ་མཐོང། །ཞེས་གསུངས་པ་ལྟར་གྱི་སྡིག་པ་ཚབ་ཆེ་བ་སྦྱོང་ཐབས་ལ་འབད་པར་རིགས། །ཉ་ལྟར་འཁྱུག་འཁྱུག་མ་མང་
ལྷུང་ཐེངས་གྱིས། །ཏ་ལའི་བླ་མས་མཚོན་པའི་སྐྱེས་ཆེན་ལ། །ཐ་མལ་རྟོག་ངན་བསྐྱེད་པ་མི་ལེགས་པས། །དེ་ལྟ་བུའི་སྐྱེས་ཆེན་ལྟ་ཞོག་སེམས་ཅན་ཐམས་ཅད་ལ་སྟོན་པའི་འདུ་ཤེས་བརྟེན་དགོས་པར་གསུངས་ལ་འོད་སྲུང་གི་

[572B] བདག་གི་སྐྱོན་ནི་འཆབ་བྱེད་ཅིང། །ཕ་རོལ་ཉེས་པ་རྟོག་བྱེད་པ། །འདི་གཉིས་དུག་གི་རྨ་དང་འདྲ། །རྟོགས་པ་རྣམས་ཀྱིས་རྨ་འདི་སྤངས། །ཞེས་གསུངས་ལ་ཐལ་ཕུང་ནང་གི་མེ་ལྟར་བྱང་ཆུབ་སེམས་དཔའ་གང་དུ་འདུག་པ་བདག་ཅག་གིས་མི་ཤེས་པས་
ད་ནས་བཤགས་སྡོམ་དྲན་ཤེས་རྟག་བསྟེན་ལ། །ན་རྒ་ཚོམས་ལས། སང་དང་འཇིག་རྟེན་ཕྱི་མ་གཉིས། །སྔོན་དུ་གང་འོང་གཏོལ་མེད་པས། །སང་གི་ཚིས་ལ་མི་འབད་པར། །ཕྱི་མའི་དོན་ལ་འབད་པར་རིགས། །ཞེས་གསུངས་ལྟར། །འཆི་
བའི་ཟོན་གྲབས་ད་ལྟ་རང་ནས་བསྒྲུབ་ན་བཟང། །པ་ར་མི་ཏའི་ངེས་དོན་འགྲིམས་ཏེ་འཚོལ། །ཕ་རོལ་གནོད་འཚེ་བློ་སྦྱོང་མཚོན་ཆ་འཁོར་ལོར། ལས་ངན་མཚོན་ཆ་རང་ལ་འཁོར་བ་ཡིན་ཞེས་གསུངས་ལྟར། རང་ལས་སུ་ཐག་
ཆོད། །བ་གླང་ལྟ་བུའི་འགྲོ་ལའང་ཏིང་འཛིན་རྒྱལ་པོའི་མདོ་ལས། གཅིག་ལ་གཅིག་གིས་གནོད་སེམས་བྱས་ན་ནི། །དེ་ལ་ཚུལ་ཁྲིམས་ཐོས་པས་སྐྱོབ་མི་བྱེད། །ཚུལ་ཁྲིམས་འཆལ་བ་ངན་འགྲོ་དེར་འགྲོ་སྟེ། །དེ་ལ་ཐོས་པ་མང་པོས་སྐྱོབ་མི་ནུས། །
ཞེས་དང། ཟླ་བ་སྒྲོན་མེའི་མདོ་ལས། གང་གིས་འཁྲུལ་བ་ཅི་མཐོང་ཡང། །དེ་དག་ཉེས་པ་མི་བསྒྲག་ཏེ། །ཅི་འདྲ་བ་ཡི་ལས་བྱས་པ། །འབྲས་བུ་དེ་འདྲ་ཐོབ་པར་འགྱུར། །ཅེས་གསུངས་པས་གཞན་ལ་མི་སྨོད་པར། །མར་གྱུར་ལན་ཉུང་མིན་
པའི་ཚུལ་དེ་དྲན། །ནང་པའི་མཁས་པ་ཚད་ལྡན་ཟེར་བ་སེམས་འདུལ་བ་ལ་མཁས་པ་ཞིག་ལ་ངོས་འཛིན་དགོས་པས་བཀའ་གདམས་པའི་རྣམ་ཐར་དེ་བཟུང་བ་གལ་ཆེ་ཆེ། ཙ་ན་ཀ་ཙམ་ཡོན་ཏན་ཡོད་ཚོད་ལའང། །ལེགས་བཤད་ཀྱི་

[573A]༄༅། །ཚ་ལ་ཡུང་བ་འདྲེས་པའི་དཔེ་བཞིན་དུ། །ཛ་ཡའི་གསུང་ལ་བལྟ་རྟོག་གྲོས་བསྟུན་ལས། །སྐྱེ་བོ་གསོ་ཐིག་གི་ཝ་དང་མོ་ཡི་དཔེ་བཞིན་ཕན་ཚུན་ཁྱད་མ་གསོང། །ཞྭ་གོས་
གྲུབ་མཐའ་མཐུན་ནམ་མི་མཐུན་རུང། །ཟ་བཏུང་ཡན་ཆད་བྱ་སྤྱོད་ཅི་འདྲ་ཡང། །དགེ་བཤེས་སྟོན་པའི་རྣམ་ཐར་ལྟར་བསྙེན་བཀུར་བའི་གནས་སུ་འཛིན་དགོས། འ་འུར་ཚད་བཟུང་མི་རིགས་པ་མདོ་ལས། གང་ཟག་གིས་
གང་ཟག་གི་ཚོད་མི་བཟུང་གྱིས། ང་འམ་ང་འདྲ་བས་གང་ཟག་གི་ཚོད་བཟུང་ངོ་ཞེས་གསུངས་སོ། །གླེང་འདོད་བདུད་ཀྱི་ལས། །ཡ་ག་མ་སྒྲོགས་པཎ་ཆེན་བློ་བཟང་ཡེ་ཤེས་ཀྱིས། དབུས་གཙང་མངའ་རིས་བར་གྱི་གྲུབ་པའི་མཐའ། །ཀུན་ཀྱང་
རྒྱལ་བསྟན་ཁོ་ན་ཡིན་པས་ན། །ཕྱོགས་ལྷུང་གདོན་གྱིས་སྡང་ཞུགས་མི་མཛད་པར། །དག་སྣང་ནོར་བུའི་འོད་ཀྱིས་ཁྱབ་ན་ལེགས། །ཞེས་གསུངས་ལྟར་དག་སྣང་འབྱོངས་པ་གནད། །ར་ལྟར་གྱོང་ཞིང་རྡོ་ལྟར་སྐམ་བློ་ཡིས། །
ལ་རྒྱར་བསྙད་བཏགས་རང་འདོད་བརྩམ་བརྩམ་ན། །ཤ་བའི་རྭ་ཅོ་ཤ་བར་གནོད་ཚུལ་སོགས། །ས་ཀར་ལྟ་སྤྱོད་གང་གི་སྒོ་ནས་ཀྱང་གཞན་ལས་ཆེས་ཁྱད་འཕགས་དུ་གྱུར་པ། དགེ་ལུགས་གསུམ་ཐོག་མའི་
དར་ལུགས་དཔྱད། །ཧ་ལས་རྒྱུ་ལས་འབྲས་བུའང་དེར་ཟད་གཤིས། །ཨ་རུ་ར་ལྟར་ཀུན་ཕན་སེམས་བསྐྱེད་བྱོས། །   ༈    ཀ་དག་གདོད་མའི་གནས་ལུགས་མ་རྟོགས་པར། །

[574B] གར་ལ་བལྟ་བའི་ཁྲོད་དུ་འདུག་པ་ཞིག་དཔའ་བོ་གཞན་གྱི་ཡོན་ཏན་བརྗོད་པ་བཞིན། །བདག་ཉིད་ནན་ཏན་ཉམས་པར་འགྱུར་པ་སྟེ། །སྨྲ་ལ་དགའ་བའི་ཉེས་པ་འདི་དག་གོ་ཞེས་གསུངས་ལྟར། ཇི་ཙམ་ལེགས་
ཀྱང་ཨེ་རན་འབྲས། །ག་རེ་བསམ་མནོ་ནང་བཀུག་རང་གྲོས་ཐོབ། །ང་རུ་གྲགས་པའི་ཁ་བོ་ཆེ་དེ་སུ། །དོན་མེད་ཀྱི་ཅ་ཅོའི་འབེལ་གཏམ་སེམས་ཀྱི་དཀྲུགས་རྐྱེན་ཕྱིར། །ཆ་ལང་འདེབས་
ཤིང་ཞི་བ་ལྷས། བྱིས་ལས་ཐག་རིངས་བྱོལ་བར་བྱ། །འཕྲད་ནས་དགའ་བས་མགུ་བྱ་སྟེ། །འདྲིས་ཆེན་ཉིད་དུ་མི་བྱ་བར། །ཐ་མལ་པ་ཙམ་ལེགས་པར་བྱ། །ཞེས་དང། སྨྲ་ན་ཡིད་ཕེབས་འབྲེལ་བ་དང། །དོན་གསལ་ཡིད་དུ་འོང་བ་
དང། །ཆགས་དང་ཞེ་སྡང་སྤངས་པ་དང། །འཇམ་དང་རན་པར་སྨྲ་བར་བྱ། །ཞེས་པ་ལྟར་རྣར་སྙན་ཞིང་སྙིང་ལ་འབབ་པའི་གཏམ་ཁོ་ན་མིན་པ་གཞན་རྒྱུད་སྲེག་པའི་ལབ་ལབ་མ་མང་བར། །ཇ་ཡུན་བར་ཡང་མེ་ལྷོད་དགེ་སྦྱོར་འབུངས། །
དེ་ཡང་སྤྱན་སྔ་རིན་པོ་ཆེས། ཁྱེད་ཇ་ཁོག་མ་གང་བསྐོལ་བའི་རིང་ལ་ངས་བཟླས་པ་འདི་རྣམས་སོང་བ་ཡིན། ཇས་དགེ་སྦྱོར་བཅག་པ་ཙམ་སུས་བཅག་ཞེས་གསུང་སྐད། ཉ་རྒྱས་ཟླ་བཞིན་རྣལ་འབྱོར་ངང་གིས་འཕེལ། །ཏ་ལའི་ལོ་མ་
རླུང་གིས་འཁྱེར་འཁྱེར་འདྲའི། །ཐ་མལ་འཁོར་བར་འཁྱམས་ལ་ཡིད་གཏིང་ནས་སྐྱོ་ཤེས་ནས། །མི་རྣམས་ཚེ་ནི་ལོ་བརྒྱ་ལ། །མཚན་མོ་ཉལ་བས་ཕྱེད་དུ་བྱས། །དེ་ཡི་ཉིན་མོ་ཡང་ཉལ་བས། །དེ་ཡི་ཕྱེད་ཀྱང་དུམ་བུར་བྱས། །

[575A]༄༅། །ཞེས་པའི་དོན་བསམ་ཏེ། ད་ནི་མགྱོགས་པར་གསང་སྔགས་བཀའ་བཞིན་སྒྲུབ་འདོད། །ཨ་ལ་ལ་ཧེ་ཧེ། ཏི་ལོ་བ་ལྟར་ཏིང་འཛིན་སྒྲུབ་པ་ལ་བརྩོན་དང་བརྩོན་དང། ནཱ་རོ་པ་ལྟར་རྣམ་རྟོག་གཞོམ་པ་ལ་འབུངས་དང་འབུངས་དང་
ཏོག་རྩེ་པ་ལྟར་རྟོགས་པ་འཁྲུངས་ན་དགའ་ཡི་དགའ་ཡི། ཨ་བཧི་ཡ་ལྟར་ཨ་བཧི་ཤི་ཀ་སྟེར་བ་ལ་མ་རིངས་མ་རིངས། ན་བའི་གཏོ་ཆོག་འདྲ་འདྲས་གོ་མི་ཆོད། །པཀྵུའི་རྒྱུན་བཞིན་སྔགས་བསྙེན་མ་ཐེང་པར། །ཕ་མགོ་ཐོ་བས་བཅོམ་
པའི་དབང་བསྐུར་ཞོག་བ་མེན་འདྲ་ཚོར་གསང་བམ་བསྒྲག་པར། །མ་མོ་མཁའ་འགྲོའི་ཆད་པ་ཡོང་བ་སོགས་མི་མིན་གྱིས་གནོད་པ་སྐྱེལ་ཡོང་བ་སྔོན་གཙང་ན་བླ་མ་ཞིག་གྲོང་ཞིག་ཏུ་མེ་མང་ལ་དབང་བསྐུར་བྱེད་དུས་མིག་མཐོང་བ་ཞིག་གི་
མཐོང་སྣང་ལ་ཡུལ་དེའི་བཙན་ཞིག་བླ་མ་དེའི་འཁྲིས་སུ་བསྡད་ནས་དབང་བསྐུར་ཚར་བ་དང་རྐང་བུག་ནས་ཁྲག་གཅིག་བླ་མའི་མགོ་ལ་བྱུག་སོང་བ་མཐོང། དེ་ཅི་ཡིན་སྙམ་པའི་དོགས་པ་སྐྱེས་པས་བླ་མ་དེ་ནང་ལ་སླེབ་ནས་མ་འགྱངས་པར་དམར་བཤལ་གྱིས་ཤི་བའི་
གཏམ་རྒྱུད་ལྟར། འཁྲུགས་པའི་རྒྱུ་ལ་གཟབ། །ཙ་རི་ཏ་སོགས་བྱིན་ཆགས་གནས་ཆེན་ནམ། །ཚ་གྲང་རན་ཞིང་ཟས་གོས་མོད་པ་རུ། །བཀའ་གདམས་པ་རྣམས་ཀྱིས། སྐྱེ་བ་ལྷས་མ་ཚོར་བ་དང། ཤི་བ་འདྲེས་མ་ཚོར་བ་
ཞིག་བྱེད་དགོས་ཞེས་པ་ལྟར་ཛ་ལང་ཅན་གྱི་སྐྱེ་བོས་མ་ཚོར་བར། །ཝ་ལེར་སྒོམ་གྲུབ་ཚད་དུ་འཁྱོལ་བ་གཅེས། །ཞྭ་ལྟར་བཀུར་འོས་རྗེ་བདག་ཉིད་ཆེན་པོས། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་

[576B] །ཞེས་གསུངས་ལྟར་བདེ་ལེགས་ཐམས་ཅད་ཀྱི་རྩ་བ་བླ་མའི་རྣལ་འབྱོར་དང། །ཟ་བྱེད་མཁའ་འགྲོའི་སྦྱིན་སྲེག་དམ་ཚིག་རྡོར་བཟླས། རྡོར་སེམས་བསྒོམ་བཟླས། ངན་འགྲོ་དགུག་དྲལ། སྐུ་གཟུགས་བཞེངས་
བ་དང། ཚ་ཚ་འདེབས་པ། མདོ་རྒྱུད་ཀློག་པ། ཕྱག་བསྐོར་མཎྜལ་འབུལ་བ་ལ་སོགས་པ། །འ་ཅག་བསྟར་འོས་ཉམས་ལེན་མ་འཕྱུག་ན། །ཡ་མཚན་ཐུན་མོང་པ་མིག་སྨན་རིལ་བུ་རྐང་མགྱོགས་སོགས་དང། ཐུན་མོང་མ་ཡིན་པ་
མཆོག་གི་དངོས་གྲུབ་གཉིས་དེ་གང་དུ་འབྲོས། །རྭ་ལོའི་ལད་མོ་བྱེད་མཁན་མང་ན་ཡང། །ཚར་ཆེན་གྱིས། སྟོབས་ལྡན་ཆེན་པོའི་བྲག་རིར་གནས་བཅས་ཤིང། །ཕྲག་དོག་ཉིན་བྱེད་འོད་ཀྱིས་མིག་ཟུམ་ནས། །བསྟན་འཛིན་ཀུན་ལ་ཡ་
དམོད་པའི་ཧཱུཾ་སྒྲ་ཡིས། །སྨྲེ་སྔགས་ཐན་ཆེན་ཕྱོགས་བརྒྱར་འགྱེད་པའང་མཐོང། །ཞེས་དང། ཚེ་འདིའི་འདོད་པ་ཕྲ་མོ་ཙམ་གྱི་ངོར། །དྲག་པོའི་ལས་སྤྱོད་བྱུང་རྒྱལ་རྩོམ་བྱེད་ཅིང། །ཆོས་ལ་བརྟེན་ནས་སྡིག་ཆེན་གསོག་པ་ཡི། །བླུན་པོ་ཞེ་སྡང་ཅན་དེའང་
འདིའི་སྣོད་མིན། །སྡིག་ཅན་མི་དཔོན་སྟོབས་ལྡན་ཁྱིམ་ནང་དུ། །ལས་སྦྱོར་དྲག་པོས་ལྟོ་གོས་འཚོལ་བྱེད་ཅིང། །ལས་འབྲས་རྒྱབ་བསྒྱུར་མཐུ་སྟོབས་ཆེན་པོར་རློམ། །དམྱལ་བའི་བུད་ཤིང་ཆོག་འདིའི་སྣོད་མ་ཡིན། །ཞེས་གསུངས་ལྟར་སྔགས་ཀྱི་སྣོད་
རུང་ཙམ་དུའང་མི་འགྱུར་ངས་ལ་ལས་ཚུར་ལ་གནོད་བཀུག་མངོན་མཐོང་ཚེ། །ཤ་ཁྲག་དམར་གཏོར་ནོར་སྐྱོང་སྟོན་མོར་ཟད། །ས་རྐོ་རྡོ་རློག་སྤྱོད་ངན་དེས་ཅི་བྱ། །ཧ་ཅང་སྤྲོས་པས་རང་གཞན་གཡེངས་པ་

[577A]༄༅། །ལས། །རང་མགོ་མི་ཐོན་པར་གཞན་གྱི་ཡར་འདྲེན་དུ་རློམ་ནས་མི་ཚེ་ཟད་པ་ལས་གཅིག་པུར། ཨ་ཐུང་བསྒོམ་དང་ད་གཟོད་སེམས་ངོ་མཐོང། །   ༈    ཀ་མ་ལ་བཞིན་ཁྱིམ་མཚོར་རྟག་
འཚོ་ཡང། །མི་དགེ་བཅུ་སོགས་ཁ་ན་མ་མཐོའི་འདམ་གྱིས་མ་གོས་ཤིང། །ག་ན་གནས་ཀྱང་གྲོགས་ངན་པ་བརྟེན་ན་ནགས་ཀྱི་ཐ་ག་བའི་དཔེ་ལྟར་ཕུང་བར་འགྱུར་བ་ཡིན་ཞིང། རྔ་སྒྲའི་ཚིགས་བཅད་ལས་ཀྱང། །སྐྱེ་བོ་ངན་པ་ཡུན་རིང་
མཆོད་བྱས་ཤིང། །བཟའ་བཏུང་ཞིམ་པོ་མང་པོས་ཕན་བཏགས་ཀྱང། །དེས་ནི་ངེས་པར་གྲོགས་པོ་སྤོང་འགྱུར་ཏེ། །གླང་ཆེན་གྱིས་ནི་ཀེའུ་ཤིའི་སྐྱིལ་བུ་བཞིན། །ཞེས་དང། ཀླུ་སྒྲུབ་ཀྱིས། ངན་པ་རྣམས་དང་བཤེས་འདོད་ན། །ཕུང་བར་འགྱུར་བ་
ཁོ་ནར་ཟད། །ཅེས་གསུངས་ལྟར་ཡིན་ནོ། །དེས་ན་མཛའ་བཤེས་ངན་པ་འདོར་དགོས་ཏེ་རྗེ་བདག་ཉིད་ཆེན་པོས། དམུ་རྒོད་མ་རུང་དུག་སྦྲུལ་ཁྲོས་འདྲ་ཞིང། །འགྲོགས་པ་ཙམ་གྱིས་རང་གཞན་ཕུང་བར་བྱེད། །ཐར་བའི་སྲོག་རྩ་གཅོད་པར་བྱེད་པ་
ཡི། །གྲོགས་ངན་མྱུར་དུ་སྤོང་དང་རྒྱལ་ཁམས་པ། །ཞེས་གསུངས་ལྟར་རོ། །བསྟེན་པར་འོས་པའི་དགེ་བའི་བཤེས་གཉེན་ནི་རྗེ་བླ་མས། ཡིན་ལུགས་ཁོང་དུ་ཆུད་ཅིང་དབང་པོ་འདུལ། །མཐོང་བ་ཙམ་གྱིས་གཞན་ཡིད་འཕྲོག་པར་བྱེད། །བསྟེན་པ་
ཙམ་གྱིས་དགེ་འཕེལ་སྐྱོན་གྲིབ་པའི། །བཤེས་གཉེན་དམ་པ་བསྟེན་དང་རྒྱལ་ཁམས་པ། །ཞེས་གསུངས་པ་ལྟར་གནོད་ཆུང་ཕན་ཆེ་བའི། །ང་ལྷག་སྐྱེས་བུ་དེ་འདྲ་བཤེས་སུ་འོས། །མདོ་ལས། འཇིག་རྟེན་ནག་པོ་འབྱུང་བའི་ཕྱིར། །

[578B] །ཉེས་པར་སྨྲ་རྣམས་འབྱུང་བའི་ཕྱིར། །ཁ་ནི་སྡིག་པའི་སྒོ་ཡིན་ནོ། །ཞེས་དང། ཇོ་བོས་ཀྱང། མང་པོའི་ནང་ན་ངག་ལ་བརྟག་གཅིག་པུར་འདུག་ཚེ་སེམས་ལ་བརྟག་ཅེས་དང། ས་པཎ་ཀྱིས་ཀྱང། སྨྲ་མང་
ཉེས་པ་འཛིན་པའི་གཞི་ཞེས་གསུངས་ལྟར། ཅ་ཅོའི་འཁྱལ་ཚིག་མ་མང་འབྲོམ་གྱིས། ངེས་པར་ཀུན་ལ་གསང་བར་འོས་པ་རྣམས། །ལྐུགས་པའི་ཚུལ་གྱིས་ཁ་རོགས་དབེན་པར་བཞུགས། །ཅེས་དང། སྙིང་གཏམ་བུ་ལ་གསང་དང་བརྟན་
པ་ཡིན། །ཞེས་པ་ལྟར། གསང་སྒོ་སྡོམ། །ཆ་ལུགས་སྤྱི་མཐུན་རྙེད་སླར་ལོངས་སུ་སྤྱད། །ཇ་ཆང་བུད་མེད་རྗེ་ངག་དབང་གྲགས་པ་གཞན་ལ་ཕན་པའི་སྡེས། ཟླ་བོ་གཞན་ལ་དགའ་བའི་བློ་སྐྱེས་ན། །རང་གི་སྐྱེས་པའང་གསོད་
པར་ཐེ་ཚོམ་མེད། །མི་མོ་གཅིག་གིས་བཅུ་གསུམ་བཀུམ་ཞེས་ཐོས། །དེ་འདྲ་བ་ལ་སུ་ཞིག་ཡིད་བརྟན་བྱེད། །ཅེས་གསུངས་ལྟར། ལ་ཡང་སྲེད་མ་ཐལ། །ལེགས་བཤད་ལས། མི་གང་བརྗོད་བྱ་མ་ཡིན་པ། །གཞན་གྱི་དྲུང་དུ་བརྗོད་པ་
དེ། །བདེན་ནམ་འོན་ཏེ་བརྫུན་ཀྱང་རུང། །མཁས་པས་དེ་ལ་བག་ཟོན་བྱེད། །ཅེས་པ་ལྟར། །ཉ་མངའི་ངག་ལ་མི་ཉན་དོན་པོ་ཆེ། །ཏ་ཐཱ་ག་ཏའི་བཀའ་དང་བསྟན་བཅོས་དང། །ཤེས་རབ་བརྒྱ་པ། ཤེས་རབ་སྡོང་བུ། སྐྱེ་བོ་གསོ་
ཐིག་སོགས་ལུགས་ཀྱི་བསྟན་བཅོས་ཐ་ན་མུ་སྟེགས་གཞུང་ལའང་དཔྱོད་ཐུབ་ཚེ། །ད་གཟོད་འཕྲལ་ཕུགས་དགོས་ངེས་མང་དུ་མཆིས། །སློབ་དཔོན་ལ་ཆོག་གྲེན་གྱིས། རིག་པ་གཞོན་པའི་དུས་སུ་སློབ། །པ་ནི་དགུན་གྱི་དུས་

[579A]༄༅། །སུ་གསོས། །ཞིང་ནི་སེར་དང་ལྡན་ལ་རྨོས། །འདི་གསུམ་འབྲས་བུ་སྨིན་པའི་རྒྱུ། །ཞེས་གསུངས་ལྟར། ན་ཚོད་གཞོན་དུས་ཉེར་མཁོ་འདི་རང་གཙོ། །པ་སངས་ལྟར་དཀར་ཀུན་སློང་རྟག་ཏུ་འཆོང། །ཕ་
མ་ལ་གནོད་པ་སྐྱེལ་ན་ཉེས་དམིགས་ཤིན་ཏུ་ཆེ་བ་མཛའ་བོའི་བུ་མོའི་ལོ་རྒྱུས་ལྟར་བླ་མ་སློབ་དཔོན་བཀུར་བར་མི་ལས་མར་པ་བསྟེན་པ་ལྟར་ངལ་མ་གསོ། །བ་གླང་རྟ་ཕྱུགས་སྐྱོང་དང་ཞིང་ལས་སོགས། །མ་ལུས་ལས་ཀུན་
ཕྱི་བཤོལ་མི་འདེབས་གནད། །ཙ་ན་ཡིན་ཀྱང་རང་རྒྱུད་མི་འགྱུར་བར། །ཚ་བའི་ནད་ཀྱིས་འཐེབས་བཞིན་མདོ་ལས། བྱང་ཆུབ་ཕྱོགས་ཀྱི་ཆོས་རྣམས་ཇི་སྙེད་པ། །ཀུན་གྱི་རྩ་བ་བག་ཡོད་འདི་ཡིན་ཏེ། །ཞེས་གསུངས་ལྟར་
བག་ཡོད་བརྟེན། །ཛ་གད་དབང་དུ་ཤོར་ན་ཕུང་གྲོལ་ཀུན་གྱི་རྩ་བ་ཆང་ནག་པོ་ཞེས་དང། ཆང་འཐུང་བ་ལ་མངོན་པར་དགའ་བའི་མི། །བདག་ལ་ཕན་དང་གཞན་ལ་བདེ་མི་ནུས། །རྨོངས་དང་མདོག་ངན་བྱེད་པ་ཆང་ཡིན་ཏེ། །ཇི་ལྟར་ཧ་ལའི་དུག་
བཞིན་དེ་མི་བཏུང། །ཞེས་གསུངས་ལྟར། ཡ་རབས་ཀྱང། །ཝ་སྤྱང་ལྟ་བུ་སྨད་པའི་གནས་སུ་འགྱུར། །ཞྭ་ལྟར་ལས་ཀྱིས་བསྐོས་པའི་རྗེ་དཔོན་དག་ཟ་བྱེད་སྟག་ལྟར་རྔམས་ཤིང་རྩུབ་ན་ཡང། །འ་ཅག་གུས་
པས་ཞབས་ཕྱི་བྱེད་ནུས་ན། །ལེགས་བཤད་ལས། ཡུལ་གྱི་བདག་པོ་ཞེ་སྡང་ནའང། །དེ་ལ་དགའ་བས་བསྙེན་ཏེ་བསྡད། །ས་ལ་རྐང་པ་འགྲེད་གྱུར་ནས། །ས་ཉིད་ལ་ནི་བརྟེན་པ་བཞིན། །ཡ་ཡོ་མེད་པའི་རྒྱུ་ལས་དེ་འབྲས་ལེགས་བཤད་

[580B] བདག་ཉིད་ཆེལ་ཕན་བཏགས་ན། །ཅུང་ཟད་ཙམ་ལའང་འབྲས་བུ་འབྱིན། །སྐྱུ་རུ་ར་གཅིག་སྦྱིན་པ་ལས། །ཆོས་རྒྱལ་བུ་དང་མཉམ་ལ་ལྟོས། །ཞེས་པ་ལྟར་འབྱུང། །ར་ལུག་ཕྱུགས་འདྲའི་སྐྱེ་བོ་དམན་པ་དང། །ལ་ལ་
མཆོག་གམ་འབྲིང་པོ་ཅི་རིགས་ལ་འང། །རྔ་སྒྲའི་ཚིགས་བཅད་ལས། བློ་ལྡན་གཡོ་སྒྱུ་ཅན་དུ་མི་འགྱུར་ཏེ། །རྨོངས་པར་མི་འགྱུར་ཚིག་རྩུབ་ཁྲོ་མི་འགྱུར། །ཕོངས་པའི་གནས་ན་མྱ་ངན་མི་བྱེད་པ། །གཞན་གྱི་གནད་ལ་འབེབས་པར་བྱེད་རེ་
སྐན། །ཧ་ཅང་ཐལ་དང་ཧ་ཅང་ཞུམ་པ་ཡི། །དམན་པའི་མི་རྣམས་ལ་ཡང་མ་ཡིན་ཏེ། །བར་མའི་གནས་ལ་བརྟེན་པར་བྱེད་པ་དག་དེ་ནི་མཁས་པ་རྣམས་ཀྱི་མཚན་ཉིད་ཡིན། །ཞེས་པ་ལྟར། ཤ་ཚའི་བསམ་པ་སྔོན་བཏང་འགྲོགས་ཤེས་
ན། །ཕ་ཡིས་བུ་ལ་ཇི་ལྟ་བར། །ཁྱོད་ཀྱིས་འཁོར་ལ་བྱམས་བགྱིས་ན། །བུ་ཡིས་ཕ་ལ་ཇི་ལྟ་བར། །ཁྱེད་ལ་ཞབས་འབྲིང་དགའ་བར་བགྱིད། །ཅེས་དང། གནས་གང་དུ་བསྡད་ཀྱང་གཞལ་ཡས་ཁང། །གྲོགས་སུ་དང་འགྲོགས་ཀྱང་ཡི་དམ་
ལྷ། །ཞེས་པ་ལྟར། གནས་གང་དུ་བསྡད་ཀྱང་རང་གི་ཡུལ། །གྲོགས་སུ་དང་འགྲོགས་ཀྱང་གཉེན་དང་བཤེས། །ཞེས་བྱ་བར་འགྱུར་བས། །ས་སྟེང་གཉེན་གྱིས་མི་ཕོངས་མན་ངག་ཡིན། །ཧྭ་ཤང་གིས་མཚོན་ལམ་ཞུགས་
དྲང་སྲོང་ལ། །ཨཱརྱ་དེ་བས། དམངས་རིགས་སྟོང་ཕྲག་གཉིས་དག་ནི། །བྲམ་ཟེ་གཙང་མ་གཅིག་དང་འདྲ། །བྲམ་ཟེ་སྟོང་ཕྲག་གཉིས་དག་ནི། །དགེ་སློང་གཅིག་ལ་རབ་ཏུ་སྦྱར། །དགེ་སློང་སྟོང་ཕྲག་གཉིས་དག་ནི། །རྡུལ་མེད་པ་ནི་

[581A]༄༅། །གཅིག་དང་མཉམ། །རྡུལ་མེད་སྟོང་ཕྲག་བརྒྱད་དག་ནི། །ཡེ་ཤེས་ལྡན་པ་གཅིག་ལ་སྦྱར། །ཡེ་ཤེས་ལྡན་པ་སྟོང་ཕྲག་གཉིས། །སློབ་དཔོན་གཅིག་དང་མཉམ་པར་བརྟག་ཅེས་གསུངས་ལྟར་ཕན་ཡོན་ཆེ་བས་ཨ་མྲ་
ལ་སོགས་འཚོ་རྐྱེན་གང་འོས་ཕུལ། །རང་བཞིན་ངན་པའི་མི་རྣམས་ཕྱོགས་ལྷུང་གིས། །ཞ་དང་ཕྱེ་བོར་གྱུར་པའི་གླེན་པ་རྣམས་ལ་དགོས་པ་མེད་ཀྱང། །སྐྱེས་སྦྱངས་སྟོབས་རྩལ་ལམ་དུ་སོང་བ་ཡི། །
གཟུར་གནས་མཛེས་སྡུག་གཟུགས་ཅན་མཁས་པའི་རྒྱན་དུ་མཁོ། །གྲོགས་ཁྱོད་མཁས་གྲུབ་ཕལ་གསུམ་གང་བྱེད་ཀྱང། །ཡིད་ཀྱི་དཔལ་བེའུ་རྒྱན་དུ་བཅངས་པར་མཛོད། །དགེ་བས་བདག་གཞན་
བླ་མ་དཀོན་མཆོག་ཉིད། །སྐྱབས་སུ་བཟུང་ལ་དེ་ཡིས་རྗེས་འཛིན་ཤོག་ཅེས་ཟེར་ནས་བུང་བ་དེ་མེ་ཏོག་དེ་ཉིད་ལ་ཞུགས། མི་དེས་བདེ་བ་དཔག་མེད་ཐོབ་ཟེར་ལོ། །ལེགས་བཤད་གཏམ་ཀྱིས་མཁས་གྲུབ་ཕལ་
གསུམ་ཀུན། །དོན་བཟང་ལ་སྦྱོར་སྟག་ཆུང་བུང་བ་འདི། །བླ་མའི་སྤྲུལ་བ་ཉིད་ལས་གཞན་དུ་ཅི། །དེ་ཕྱིར་གདམས་དོན་སྙིང་བུམ་བཅུད་དུ་བསྟེན། །ཞེས་ཀྱང་སྨྲས་སོ། །

[000]



﻿༄༅། །བཅའ་མཚམས་བློ་གསལ་སྒེག་མོའི་མགུལ་རྒྱན་ཞེས་བྱ་བ་བཞུགས་སོ། །

[001A] །རྣམ་འདྲེན་ཀུན་གྱི་མཁྱེན་པའི་ཕུང་པོ་གང། །གཅིག་བསྡུས་འཇམ་མགོན་ཆོས་ཀྱི་རྒྱལ་པོ་ཞེས། །སྙན་པའི་བ་དན་སྲིད་གསུམ་ཁྱོན་ལས་
བརྒལ། །གྲགས་པ་དོན་ལྡན་གང་གི་ཞབས་ལ་འདུད། །བློ་བཟང་རིང་ལུགས་ཚུལ་བཞིན་འཛིན་མཛད་པའི། །བསྟན་འཛིན་ཀུན་གྱི་གཙུག་ན་ལྷང་ངེ་བ། །
ཡོངས་འཛིན་ཆོས་ཀྱི་རྒྱལ་བོ་མཻ་ཏྲིའི་མཚན། །བཀའ་དྲིན་མཚུངས་མེད་ཞབས་རྡུལ་གཙུག་ན་བསྟེན། །བསྟན་པ་རིན་ཆེན་བང་མཛོད་ལེགས་སྐྱོང་བའི། །བསྟན་སྲུང་
རྒྱ་མཚོའི་ཚོགས་དང་ཁྱད་པར་དུ། །བེག་ཙེ་ལྕམ་དྲལ་དགྲ་ལྷ་འོད་ལྡན་གྱིས། །ཚུལ་འདིར་འབད་ལ་བརྩེ་བས་གནང་བ་སྩོལ། །ངོ་མཚར་དགེ་ཚོགས་འདུ་ཞིང་

[002A]༄༅། །འཕེལ་བའི་གནས། །ཐུབ་བསྟན་སྙིང་པོ་ཡུན་རིང་རྒྱས་སླང་དུ། །བཤད་སྒྲུབ་འཆད་ཉན་རྟག་ཏུ་འབར་བའི་གླིང། །མཚན་མཆོག་དོན་དང་ལྡན་
པ་འདི་ཀོ་རྨད། །གླིང་འདིར་ཆོས་སྤྱོད་བཤད་སྒྲུབ་བགྱིས་པའི་ཚུལ། །ཆོས་སྡེ་ཆེན་པོ་སྐུ་འབུམ་བྱམས་གླིང་གི་དཔལ་ལྡན་བཤད་སྒྲུབ་གླིང་གི་ཕྱག་བཞེས་
བཞིན། །ཇི་བཞིན་དཀའ་མོད་ཕྱོགས་མཐུན་བརྗོད་ལ་ཉོན། །དེ་ལ་འདིར་ཨོར་ཏུ་སུ་ཧང་ཀིན་ཕྱོགས་བཀའ་འགྱུར་སུ་མེ་དགེ་འཕེལ་བསྟན་རྒྱས་གླིང་ཞེས་
གྲགས་པའི་མཚན་ཉིད་གསར་འཛུགས་བགྱིད་སྐབས་བཅའ་ཡིག་བྱིངས་ཟུར་གསལ་ལྟར་ལ། ཞལ་འདོན་ཆོས་སྤྱོད། ཆོས་ཐོག་གི་གྲངས། ཉིན་ཞག་

[002B]
ཆོས་ཐོག་སོ་སོའི་གྲངས་འགོད་པ། དངོས་གཞིའི་ཆོས་ཐོག་སྐབས་ཀྱི་ཀུན་སྤྱོད་ཕྱག་ལེན་རྒྱས་པར་བཤད་པ། ཞར་བྱུང་འཐོར་བུའི་སྐོར་རྣམས་སོ། །དང་པོ་ནི། བཤད་སྒྲུབ་གླིང་གི་ལོ་གཅིག་ལ་ཆོས་
ཐོག་བདུན་ཡོད་དེ། དབྱིད་ཆོས་ཟླ་ཆོས་གཉིས། དབྱར་ཆོས་ཟླ་ཆོས་གཅིག་དབྱར་གནས་ཞག་ཞེ་ལྔའི་ཆོས་ཐོག་སྟོན་ཆོས་ཟླ་ཆོས་གཅིག་བར་ཆོས་ཞག་བཅོ་ལྔའི་ཆོས་ཐོག་དགུན་ཆོས་ཟླ་ཆོས་
ཏེ་བདུན་ནོ། །དེར་ཡུལ་དུས་དང་བསྟུན་ནས་ཆོས་ཐོག་གི་གྲངས་མང་ཉུང་ཞག་གྲངས་སོགས་རིགས་པས་དཔག་ནས་བྱའོ། །གཉིས་པ་ལ་གསུམ། ཡར་ཚོགས་སྐབས་ཇི་ལྟར་བྱ་བ་དང། དངོས་གཞིའི་ཆོས་ཐོག་
སྐབས་ཇི་ལྟར་བྱ་བ་དང། ཆོས་འཚམས་སྐབས་ཇི་ལྟར་བྱ་བ་རྣམས་སོ། །དང་པོ་ནི། གུང་ཡོལ་དུས་སུ་ཁ་དོག་གི་སྐྱོར་དཔོན་ཞྭ་ཟླག་གྱོན་བཞིན་ཆོས་གྲྭའི་མཐིལ་དུ་ཕྱིན་ནས་ཐལ་རྡེབ་ལན་གསུམ་མཐར་
སྐྱེལ་བར་བརྡབ་སྟེ་ཐལ་སྐད་དང་དྷཱི་སྐད་ཅེས་གྲགས་པ་ཤིན་ཏུ་རིང་པོ་སྙན་པ་སྔར་ལྟར་ལན་གསུམ་བཏང། །དེ་དང་བསྟུན་ནས་ཆོས་གྲྭ་པ་རྣམས་ཟླ་གམ་གྱོན། ཞྭ་སེར་ཕྲག་ལ་བཀལ་སྤྱོད་ལམ་ཞི་དུལ་

[003A]༄༅། །གྱིས་ཚོགས་ཏེ་འཛིན་གྲྭ་སོ་སོའི་གོ་སར་བསྐོར་ཚོགས་བྱས་ཏེ་རིགས་ལམ་ཚུགས། དགེ་བསྐོས་ནས་ཞྭ་ཟླག་གྱོན་བཞིན་འཛིན་གྲྭ་མས་རིམ་ནས་རིམ་བཞིན་བལྟ་རྟོག་བྱེད། ཉི་ཚོད་སླེབས་
བ་སྟུན། དགེ་བསྐོས་གྲལ་གཤམ་ནས་ཞྭ་ཕུང་དེ་ཕྲག་ལ་བཀལ། ཐལ་བརྡབ་ལན་གསུམ་བྱས་པ་དང་མཉམ་དུ་མང་མས་འུར་ཚོགས་བྱེད། གྲལ་དུ་བཞུགས་ཚུལ་ཡང་ཟླ་གམ་ས་ལ་བཏིང་བ་ལྟ་བུ་མདུན་
ནས་བལྟས་ན་ཨ་ལོང་བསྐོར་བ་ལྟ་བུ། དབུ་ལོ་ཡག་གི་སྙེ་མ་ལྟ་བུ། མུ་ཏིག་དར་ལ་བརྒྱུས་པ་ལྟ་བུ་གཡས་གཡོན་འབར་འབུར་མེད་པ་ཀུན་གྱིས་དང་བ་འདྲེན་ངེས་སུ་བཞུགས་དགོས། །དབུ་མཛད་རྡོ་
བཅལ་ལྟ་བུའི་སྟེང་ན་བཞུགས་སམ་ཁྲིའུ་ཆུང་གྲུ་བཞིའི་སྟེང་ནས་ཞལ་མར་བསྒྱུར་ཏེ་དཔེར་ན་བླ་མཆོད་ཚོགས་ཞིང་གི་ཚུལ་དུ་བཞུགས། དེ་ནས་དབུ་མཛད་ཀྱིས་རྩེ་ཞྭ་ཕུད་དེ་ས་ལ་བཞག་པ་དང་བསྟུན་མང་མས་
ཀྱང་དབུ་ཞྭ་ཕུད་དེ་རང་རང་གི་མདུན་ས་ལ་བཞག་དབུ་མཛད་ཀྱིས་ཞལ་འདོན་གང་དང་གང་གི་དབུ་བསྐུལ་ཚེ་སྐད་གྲྭ་བ་རྣམས་ཀྱིས་གཞི་བཟུང་མང་མས་མཐའ་བརྟེན་པའི་ཐོག་ནས་ཞལ་འདོན་གདངས་གཅིག་
དབྱངས་གཅིག་ཏུ་གསུངས་པ་ལས་གཡས་འཐེན་གཡན་འཐེན་སོགས་མི་མཛེས་པའི་རིགས་གཏན་ནས་མི་བྱེད་པར་འུར་ཆེམ་ཆེམ་བཅས་གསུང་དགོས། །ཞལ་འདོན་སྐོར་ལ། བློ་གྲོས་ཁང་བཟང་མ་གདངས་

[003B] དམིགས་བརྩེ་མ་ཚར་གསུམ། དེང་བརྩམས་མ་དང། གདུགས་བསྟོང་རྒྱལ་བ་བྱེ་བ་མ་རེ་མོས་གདངས་བཅས། པོ་ཏཱ་ལ་ཡི། སྒྲོལ་མ་ཚར་བདུན། ལྷ་མོ་ལ་གུས། ནས། འཇོམས་གྱུར་ཅིག་
ཞོག་ཁ་གྲྭ་ཇ་ཡོད་ཚེ། འདི་སྐད་བདག་གིས། ཞེས་དང། མེད་དུས། འཕགས་པ་དཀོན་མཆོག་གསུམ་ལ། ཞེས་ཁྱད་པར་ཤེས་དགོས། བསྟོད་དོ། །སངས་རྒྱས་ཆོས་ཚོགས་མ་ལན་གཅིག་སེང་གདོང་མ་
དུས་གསུམ་རྒྱལ་བ་ལན་གཅིག་སེང་གཟུངས་བཟློག་པ་ཚར་གཅིག་བགེགས་རིགས་མ། འཇིག་རྟེན་འདྲེན་པའི་སོགས་གཟུངས་སྣ་ཚོགས་སྐུ་འབུམ་པར་ཐུང་བཞིན་འདོན། བྱམས་པའི་ཐོས་བསམ་མ་
རིགས་ལུང་ཆོས་སྤྱོད་མཁའ་མཉམ་མ། ཆོས་རྒྱལ་མ། བདག་གཞན་མ། འབར་གྱུར་ཅིག་ཅེས་ཐལ་སྐད་བཏང་སྟེ་གྲོལ། ཟླ་བོ་གཉིས་པ་སྒྲིགས་བྱས། དགེ་བསྐོས་ཀྱིས་བསྐོར་གཡེང་བྱེད་བརྡའ་བྱས་
ཏེ་གྲོལ་ལོ། །སང་ཞོག་མང་ཇ་གྲོལ་འཕྲལ་ཞོག་ཆོས་ཚོགས་དགོས་པས་ཉིན་གསུམ་རིང་ཆོས་འདོན་ཞེས་ཡུམ་གསུང་གི་ཚེ་གྲལ་བྱས་ནས་བཞུགས་ཏེ་གསུང། དགེ་བསྐོས་ནས་ལག་བརྡའ་བཏང་བ་དང་
ཆོས་བསྟུས་ཏེ། ཡར་ཚོགས་བཞིན་གྲལ་གོར་མོར་བྱས་ནས་དབུ་ཞྭ་བཞེས་ཏེ་བཞུགས། དབུ་མཛད་ནས་དམིགས་བརྩེ་མ་གསུང་ཚེ་དབུ་ཞྭ་བས་ལ་ཏེ་ས་ལ་བཞག་དབུ་མཛད་ནས་འཕགས་པ་

[004A]༄༅། །དཀོན་མཆོག་གསུམ་ལ་ཞེས་བསྐུལ་ཏེ་མདོ་བཟློག་ཚར་གཅིག་བགེགས་རིགས་མ་གསུངས་ནས་ཐལ་སྐད་གཏོང། ཟླ་བོ་གཉིས་ཆ། ཟླ་བོ་མ་བྱུང་ཚེ་དགེ་བསྐོས་ལ་དགོངས་
བཞུ༑ རྩོད་ཟླ་མེད་བར་གནས་མི་རུང། དེ་ནས་ཟླ་བོ་གཉིས་བསྒྲིགས་ལ་དགེ་བསྐོས་ནས་བརྡའ་བྱུང་བསྟུན། འཛིན་གྲྭ་སོ་སོའི་སྐོར་ཚོགས་བྱེད། དེ་ལ་དགེ་བསྐོས་ནས་ཞིབ་འཇུག་བྱས་ཏེ་གྲོལ་རན་པའི་ཚེ་
འདུལ་བ། མཛོད། དབུ་མ་གསུམ་ལ་ལག་པས་ཕེབས་བརྡའ་འབུལ། སྐབས་བཞི་བ། སྐབས་དང་པོ་གཉིས། གཞུང་གསར་བ་རྣམས་ལ་ཟླ་གམ་གྱིས་བརྡའ་བྱས་ཏེ་དགེ་བསྐོས་གཤག་ལ་འགྲོ་
བསྡུས་ཆུང་རྣམས་རིམ་གྱིས་དལ་བུར་གྲོལ་བ་མ་གཏོགས་ཁད་མཉམ་གྲོལ་མི་རུང། གུང་ཚིགས་ཡོལ་ནས་ཐལ་སྐད་གཏོང་ཚུལ་ཡར་ཚོགས་སྐབས་བཞིན་ཚོགས་ནས་རྩོད་པ་རྒྱུན་རིང་ཙམ་བྱེད་
ཉི་ཚོད་དང་བསྟུན་ནས། དགེ་བསྐོས་ཀྱིས་ལག་བརྡའ་བྱེད་བསྟུན་ཡར་ཚོགས་ནས། མཁན་བརྒྱུད་གསོལ་འདེབས་པར་རྟ་བཅས་གསུང། འདི་སྐད་བདག་གི་ཞེས་བསྐུལ་ཏེ་མདོ་ཚར་ལྔ་གདངས་མ་
བཅས་འདོན། མཇུག་བཟློག་པ། དཔོན་སློབ་རྣམས་ཀྱི། རྗེ་བཙུན་བླ་མའི། ཐལ་སྐད་བཏང་ནས་ཟླ་བོ་གཉིས་བསྒྲིགས། བརྡ་དང་བསྟུན་ནས་འཛིན་གྲྭ་སྐོར་ཚོགས་བྱེད། འཁར་བརྡའ་བཏང་བ་ན་རིམ་གྱིས་

[004B] དེ་ནས་གྲྭ་ཇ་ཡར་ཚོགས་ལ་དམིགས་བརྩེ་གསུང་བཞིན་ནང་དུ་ཚོགས། དབུ་མཛད་ཀྱིས་རྩེ་ཞྭ་བསལ་བ། མཆོད་བཤམས་པས་སྒོ་ཡོལ་རྒྱག་པ། མང་མས་དབུ་ཞྭ་ཕུད་པ་
རྣམས་དུས་མཚུངས། ཁྱོད་ལ་བསྟོད་ཅིང། སངས་རྒྱས་སྤྲུལ་པ་མ་གདངས་བཅས། བྱམས་ཆེན་མེ་ཡིས་ཤོ་ལོ་ཀ་གཅིག་མངོན་རྟོགས་རྒྱན་སེམས་བསྐྱེད་ཀྱི་མགོ་ཙམ་ལ་གྲྭ་ཇ་འདྲེན། ཇ་མཆོད་བླ་མ་
ཡི་དམ་སངས་རྒྱས་བྱང་སེམས་ཅི་རིགས་པ་གཏོང། ཇ་རྒྱབ་ཤེར་སྙིང་བཟློག་བསྒྱུར་བཅས། སེང་གདོང་བཟློག་པ། བགེགས་རིགས་མ། དགའ་ལྡན་ལྷ་བརྒྱ་མ། ཚེ་རབས་ཀུན་ཏུ། བསྟན་པ་རྒྱས་པའི་སྨོན་
ལམ༑ གདུགས་དཀར་བསྡུས་པ། འདོད་གསོལ་བཅས། ཚེ་ལྷ་རིགས་གསུམ་གྱི་གཟུངས་སོགས་སྦྱིན་བདག་གི་རིམ་གྲོ་ཡོད་ཚེ་སྐབས་བསྟུན་བྱེད། མགོན་པོ། ལྷ་མོ། བེགྩེ་གསུམ་གྱི་གཏོར་འབུལ། སྒྲོལ་མ་
ཚར་གཅིག་སེམས་བསྐྱེད་མན་སྐབས་རྫོགས་པའི་བར་འདོན། དེ་ནས་ཆོས་རྒྱལ་མ། བདག་གཞན་མ་བཏོན་ནས་གྲོལ་ལོ། །ཁམས་སེང་ནས་འཛིན་གྲྭ་སོ་སོ་བསྐོར་ཚོགས་བྱེད། དགེ་བསྐོས་ཀྱིས་སྔ་ཕྱི་
བབ་ལྟོས་ནས་ལག་བརྡ་བྱེད། སྒྲོལ་འདོན་ལ་ཕལ་ཆེར་ཡར་ཚོགས་དང་འདྲ་མོད་ཅུང་མི་འདྲ་བའི་ཁྱད་པར། དེང་བརྩམས་མ་དང། གདུགས་བསྟོད་རེ་མོས་ཀྱིས་གདངས་བཅས། བྲེལ་སྐབས་དང། ཡར་ཚོགས་

[005A]༄༅། །ལ་གདངས་མེད་བཅས་གསུངས། སྒྲོལ་མ་གྲངས་ཉེར་གཅིག་རེ། བྲེལ་དུས་བདུན་རེ། ལྷ་མོ་ལ་གུས་ནས། དགོས་འདོད་འབྱུང་བའི་བཀྲ་ཤིས་ཤོག་ཤེར་སྙིང་ལ། འདི་སྐད་བདག་
གིས་ཞེས་བསྐུལ་ཏེ་ཚར་གསུམ་དང་པོར་བཟློག་པ་གཅིག་གཞན་གཉིས་ལ་བཟློག་པ་མེད། སངས་རྒྱས་ཆོས་ཚོགས་མ་ལན་གསུམ། སེང་གདོང་མའི་སྤྱན་འདྲེན། དུས་གསུམ་རྒྱལ་བ་མ་ལན་གསུམ་
བཟློག་པ་ཚར་གསུམ། འདོད་གསོལ། བགེགས་རིགས་མན་དཀྱུས་ལྟར་ལ། མཁའ་མཉམ་མ་དང། དཔལ་ལྡན་ཡོངས་རྫོགས་མ་གཉིས་རེ་མོས། བསྟན་འབར་མ། ཆོས་རྒྱལ་མ། བདག་གཞན་
མ་གསུང་ནས་ཐལ་སྐད་བཏང་སྟེ། ཟླ་བོ་གཉིས་ཆ། སྐོར་ཚོགས་རྣམས་གོང་ལྟར་རོ། །ཆོས་འགོ་ཉིན་གསུམ་སོང་ནས། ཉིན་བཞི་པ་ནས་བརྩམས་ཏེ་ཞོག་ཆོས་ལ། གདུགས་དཀར་གདངས་མ་
བཟློག་བཅས་དང། ཤར་སྙིང་གདངས་མ་བཟློག་པ་ཚར་གཅིག་དཔོན་སློབ་རྣམས་ཀྱི། རྗེ་བཙུན་བླ་མའི། ཐལ་སྐད་གཏོང་གྲོལ་སོགས་གོང་བ་བཞིན་ནོ། །གུང་ཞོག་གི་ཆོས་གྲྭ་ར་དམ་བཅའ་ཡར་
གཏོང་མར་ཕེབས་སོགས་རྒྱུན་ལྡན་ཆག་མེད་བྱེད། དགེ་བསྐོས་ནས་མཚན་ཉིད་བླ་མར་རྩི་བཞག་གི་དགོངས་ལེན་ཞུ། སློབ་དཔོན་ནས་ཆོས་ཐོག་གི་ཚོགས་གཏམ་དང་འབྲེལ་བའི་རྩི་བཞག་གནང་

[005B] སྤྱི་གཉེར་གཉིས་ནས་སྤོས་སྣ་བཅས་སློབ་དཔོན་གདན་འདྲེན་ཞུ། དེ་ཡང་ཞོག་ཆོས་ཡིན་ན་ཞལ་འདོན་ལ་མང་ཉུང་
གི་ཁྱད་པར་མེད། གུང་ཚིག་གྲ་ཆོས་གྲྭ་ལ་བླ་བརྒྱུད་རྫོགས་ནས་མདོ་གདངས་མ་ཚར་ལྔ་མི་དགོས། གཞན་གོང་ལྟར་ཞལ་འདོན་གྲུབ་འཕྲལ་མཚན་ཉིད་བླ་མས་ཚོགས་གཏམ་གནང། ཚོགས་གཏམ་མེད་ཚེ་
ཞལ་འདོན་རྫོགས་འཕྲལ་སློབ་དཔོན་གྱིས་ཕྱག་བརྡ་མཛད་དེ་འཛིན་གྲྭ་གོ་རིམ་ལྟར་རྩི་བཞག་སོགས་གནང། ཕྱིར་བྱོན་སྐབས་སྔར་ལྟར་སྤོས་སྣ་དང་བཅས་ཕེབས་ཏེ་ལམ་བར་ནས་ཕྱིར་ལོག་བྱེད། སློང་དཔོན་
བྱོན་སྐབས་བསྡུས་ཆུང་བའི་འཛིན་གྲྭ་རྣམས་རྩི་བཞག་སྦྱོར་བཞིན་སེར་སྦྲེང་བསྒྲིགས། འཛིན་གྲྭ་གཞན་རྣམས་སོ་སོའི་གོ་སར་འགྲེང་སྟེ་གུས་ཞབས་དང་བཅས་གནས་དགོས་སོ། །ཆོས་ཐོག་གི་མགོ་
མཇུག་བར་གསུམ་ལ་བླ་མ་དགེ་བསྐོས་གང་རུང་གིས་ཚོགས་གཏམ་རྒྱས་བ་ཞེས་སྙན་ངག་དང་འབྲེལ་བའི་སྒོ་ནས་ཅིས་ཀྱང་མ་ཆད་པར་འབུལ་དགོས། དེ་ནས་ཚེས་བརྒྱད། བཅོ་ལྔ། ཉེར་ལྔ། ཉེར་དགུ་རྣམས་
ལ་དུས་བཟང་ངེས་ཅན་དུ་ཚོགས་དགོས། དེ་ཡང་དཔེར་ན་ཚེས་བརྒྱད་ལ་དུས་བཟང་ཡིན་ན་སྔོན་དུ་ཚེས་བདུན་གྱི་ཞོག་ཆོས་གྲོལ་ཁར། དགེ་བསྐོས་ནས། དེ་རིང་ཕྱི་དྲོ་གྲྭ་ཚང་གི་དབྱངས་ཆགས་ཡིན་པས་དབུ་མཛད་

[006A]༄༅། །རྣམ་གཉིས་དང་སྐད་གྲྭ་བ་རྣམས་སྔ་ས་ས་ནས་དབྱངས་ཆགས་ལ་ཕེབས་པར་ཞུ་ཞེས་སྙན་གསན་ཕུལ་ལ་ཞོག་ཆོས་གྲོལ་བ་མན་གོང་བཞིན་ནོ། །ཕྱི་དྲོར་དབུ་མཛད་སྐད་གྲྭ་བ་རྣམས་དང་དགེ་
བསྐོས་བཅས་འདུ་ཁང་ཆེན་མོའི་སྒོ་འབྱོར་ལ་ཚོགས་ནས། ཉུང་ཇ་འདྲེན་ཞིང་ཟས་ཏོག་ཕུལ། དགེ་བསྐོས་ནས་དབུ་མཛད་རྣམ་གཉིས་དང་སྐད་གྲྭ་བ་རྣམས་ལ་ཆོས་སྤྱོད་འདི་དང་འདིའི་དབྱངས་ཆགས་
བྱེད་དགོས་ཀྱི་བཀོད་ཁྱབ་བྱེད། དབུ་མཛད་ཆེན་མོས་དབྱངས་འཐེན་པ་བཞིན་གྲྭ་ཚང་དབུ་མཛད་ནས་དང། སྐད་གྲྭ་བ་སོ་སོ་ན་འཐེན་དུ་ཆུག་འགྲིགས་མིན་དགེ་བསྐོས་ལ་དགོངས་བསྟུན་བྱེད་
འགྲིགས་ཚེ་དེས་འཐུས། མ་འགྲིགས་ཚེ་སྐྱར་འདོན་ཡང་ཡང་བྱེད། དེ་ལྟར་དབྱངས་ཆགས་ཚགས་སུ་ཚུད་པ་དང། ཆོས་གྲྭ་ཚོགས། མདོ་འདོན་ལ། ཤེར་སྙིང་ཚར་གཅིག་བཟློག་པ་དང་བཅས། བགེགས་རིགས་
མ་གསུང་ཚར་འཕྲལ། དགེ་བསྐོས་ནས། དེ་རིང་གི་དབྱངས་ཆགས་དེ་ཡང་དཔལ་ལྡན་ས་གསུམ་མའི་དབྱངས་ཆགས་ཡིན་པས་སྐོར་གཅིག་གམ་གཉིས་སམ་གསུམ་གང་བྱེད་དུ་སྨོས་ནས་དབྱངས་ཆགས་
མཛད་པར་ཞུ། ཞེས་ཞུ་བ་དང་བསྟུན་ནས་འཁར་བརྡའ་གཏོང། དེ་ནས་སྐོར་གཅིག་བྱེད་ན་དབུ་མཛད་རྣམ་གཉིས་ཁྲིའུ་ཆུང་སྟེང་ནས་བྱམས་བཞུགས་ཀྱིས་ཞལ་མར་ལོག་སྟེ་བཞུགས། དགེ་

[006B] དབུ་མཛད་ཆེན་མོས་དབྱངས་ཚགས་གང་ཞུ་སྐོར་མགོ་གཅིག་ལེགས་པར་འཐེན། དེ་ནས་དབུ་མཛད་ཆེན་མོས། དགེ་བསྐོས་ལ་ཡར་ནང་ན་
མར་ནང་བྱེད་དམ། སྐོར་གཅིག་བྱེད་ཅེས་དྲི། སྐོར་ཕྱོགས་གཅིག་གིས་འཐུས་ཟེར་ན། དེ་ལུགས་ཀྱི་དབྱངས་ཆགས་བྱེད། དེ་ལྟར་བྱེད་སྐབས་ཡང་དབུ་མཛད་ཆེན་མོས་དགེ་བསྐོས་ལ་འགྲིགས་སམ་ལགས་
ཞེས་དྲི། ཡང་ད་མཚམས་བྱེད་དམ་ལགས་ཞེས་ཀྱང་དྲི། ཡོངས་ཟེར་ན། དབུ་ཞྭ་བཞེས་ཏེ་ཐལ་སྐད་བཏད་ནས་གྲོལ། དེ་མཚུངས་འཁར་བརྡའ་བཏང་བ་དང་ཁམས་སང་ནས་གྲྭ་ཇ་ཚོགས་པ་སྔར་ལྟར་རོ། །
དངོས་གཞི་དུས་བཟང་གི་ཉིན་ཞོག་ཆོས་ལ། ཡར་ཚོགས་སྐབས་ལྟར། སྒྲོལ་མ་ཚར་བདུན། ལེགས་བྲིས་མ། བཅོམ་ལྡན་འདས་མ་གདངས་དབྱངས་བཅས་གསུང་བ་མ་གཏོགས་ཡར་ཚོགས་དང་འདྲ། ཕྱི་
དྲོར་གྲྭ་ཇ་དང་པོ་ལ་སྐྱབས་འགྲོ་གདངས་མ། ཡུམ་དེ་ལ་ཕྱལ་འཆིལ། །ཐམས་ཅད་དུ་ནི་ས་གཞི་དག་ལྷ་དང་མི་ཡི། ནམ་མཁའི་ཁམས་ཀུན་ཁྱབ་གྱུར་ཅིག་ཅེས་གསུང་ནས་གྲྭ་ཇ་གཏོང། ཇ་མཆོད་
འདྲེན་པ་མཉམ་མེད་མ། ཇ་རྒྱབ་ཤེར་སྙིང་བདུད་བཟློག་སོགས་རྒྱུན་གྱི་ཞལ་འདོན་ཇི་བཞིན་ལ་རྒྱན་འཇུག་གི་ཚབ་ཏུ་སྒྲོལ་མ་ཚར་གཅིག་བཅས་གསུངས་ནས། སྤྱན་འདྲེན་ཁྲུས་གསོལ། མཎྜལ་

[007A]༄༅། །འདོད་གསོལ་བཅས་དང། ལམ་རིམ་གསོལ་འདེབས་པར་རྟ་དང་བཅས། འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །བར་བཏང་ནས་མཁན་བརྒྱུད་བསྡུས་པ་
དབྱངས་ཅན་བཞད་པ་དགེ་བདུན་རྒྱ་མཚོ་ཞེས་པ་ནས། ཙོང་ཁ་བ་དང་མཚུངས་པར་ཤོག་ཅེས་པའི་བར་གཏོང། སྨྲ་བ་ཟླ་མེད་ནས། བཤེས་གཉེན་དམ་པའི་ཞབས་ལ་གསོལ་བ་འདེབས། །ཞེས་པའི་
འཕྲོར། སླར་ཡང། བླ་བརྒྱུད་བསྡུས་པ། དབྱངས་ཅན་བཞད་པ་ནས། མཚུངས་པར་ཤོག་གི་བར་བཏང་ལ། ཆོས་རྒྱལ་མ། བདག་གཞན་མ་བཏོན་ནས་གྲོལ་ལོ། །འདི་ནི་ཞལ་འདོན་རྒྱས་པའི་ལུགས་
ཡིན༑ བསྡུས་པའི་ཚེ། མཎྜལ་གྱི་མཇུག་ཏུ། ཐོས་པ་རྒྱ་མཚོ། འགྲོ་བའི་བླ་མ་ཚིག་རྐང་འདིར་དབྱངས་བཅས། དེང་ནས་བྱང་ཆུབ་དབྱངས་བཅས་བྱིན་གྱི་བརླབ་ཏུ་གསོལ། །ཞེས་བརྗོད་ནས། བླ་བརྒྱུད་
བསྡུས་བ་རྒྱལ་བའི་སྤྱི་གཟུགས་མ་བཏོང་ནས་གྲྭ་ཇ་དང་པོ་གྲོལ། གྲ་ཇ་རྗེས་མར། དམིགས་བརྩེ་མ། ཁྱེད་ལ་བསྟོད་ཅིང། གསེར་བཟང་མ་བར་རྟ་བཅས་བཏང་ནས། ཆོས་སྤྱོད་གང་འདོན་དབུ་མཛད་རྣམ་
གཉིས་ཀྱི་ཐུགས་འདོད་ལྟར་གདངས་རི་བ་དང་བར་རྟ་སྦྲགས་མའི་སྒོ་ནས་སྤོས་བསྐོར་མ་ཡོངས་ཀྱི་བར་གཅིག་རྗེས་གཅིག་འཐུད་ཀྱིས་གསུང་དགོས། གྲོལ་མཚམས་དགེ་བསྒོས་ཀྱིས་ཚོད་བཟུང་ནས་

[007B] མགོན་པོའི་གཏོར་འབུལ་འདུར་རྟ། ལྷ་མོ། བེགྩེའི་གཏོར་འབུལ་ཚོགས་ཆེན་མང་ཇའི་སྐབས་ལྟར་གཏོང། གཞི་བདག་གཏོར་མ་
ཡོན་ཏན་གཞི་གྱུར་མ་བར་རྟ་བཅས་གསུང། འཚམས་འདིར་བླ་མ་ཚོགས་དབུར་བཞུགས་ཚེ་བླ་མ་དང། མེད་ན། སྤྲུལ་སྐུ་ཆོས་མཛད། དགེ་བཤེས་བགྲེས་རིགས་ཞིག་གིས་ལྗགས་བསྔོ་གནང། དེ་ནས་
བསྟན་འབར་མ། ཆོས་རྒྱལ་མ་དང། བདག་གཞན་མ་དབྱངས་བཅས་གསུང་ནས། དམིགས་བརྩེ་མ་ལན་གསུམ། ཁྱེད་ལ་བསྟོད་ཅིང། ཡར་བཞེངས་ནས་ཕྱག་གསུམ་འཚལ་ཏེ་དམིགས་བརྩེ་མ་རྒྱང་འཐེན་
བྱས་ནས་གྲོལ་ལོ། །ཆོས་མཚམས་སྨོན་ལམ་ལ། ཞོག་ཆོས་སྒྲོལ་འདོན་ཡར་ཚོགས་དང་ཕལ་ཆེར་འདྲ་ཞིང་ཅུང་མི་འདྲ་བའི་ཁྱད་པར་ནི། མཁའ་མཉམ་མ་ཚར་འཕྲལ་སློབ་དཔོན་ཚོགས་དབུར་བཞུགས་
ཚེ༑ སློབ་དཔོན་གྱིས་ཆོས་མཇུག་གི་ཚོགས་གཏམ་ཆོས་དང་འབྲེལ་བར་ཡིད་འཁུལ་ངེས་སུ་གནང། མེད་ན་དགེ་བསྐོས་ནས། མཚན་ཉིད་བླ་མ། དབུ་མཛད་རྣམ་གཉིས། སྐད་གྲྭ་བ་རྣམས་དང། དགེ་འདུན་
མང་བཅས་ལ་ཆོས་ཐོག་འདི་ཡི་ངོས་ལ་ཆོས་སྤྱོད་ཕྱག་ལེན་ཕྲ་ཞིབ་གནང་བའི་ལེགས་གསོལ་བཀའ་དྲིན་ཆེ་བརྗོད་དང། ཆོས་མཚམས་སྐོར་གྱི་ཚོགས་གཏམ་རྒྱས་པ་དང་མཇུག་ཏུ་ཆོས་ཐོག་འདིའི་རིང་ལ་

[008A]༄༅། །དཔོན་སློབ་ཀུན་གྱིས་བསགས་པའི་དགེ་ཚོགས་རྣམས་བླ་མེད་བྱང་ཆུབ་ཀྱི་རྒྱུར་བསྔོ་བའི་སྙན་གསན་དང་འབྲེལ་བར་དབུ་མཛད་ཆེན་མོས་བྱམས་སྨོན་བཅས་གསུང་བར་ཞུ་
ཞེས་བརྗོད། དེ་ནས་དབུ་མཛད་ཀྱིས་སངས་རྒྱས་ཀུན་ལ་ཞེས་བསྐུལ། བླ་མ་ཡོད་ཚེ་ལྗགས་བསྔོ་རྒྱས་པར་གནང། དེ་ནས་བསྟན་འབར་མ། ཆོས་རྒྱལ་མ་དང། བདག་གཞན་མ་རྣམས་དུས་བཟང་
ལྟར་འཐེན། དམིགས་བརྩེ་མ་གསུམ་བར་རྟ། ཁྱེད་ལ་བསྟོད་ཅིང། དེ་ནས་དམིགས་བརྩེ་མ་རྒྱང་འཐེན་བྱས་ནས་ཕྱག་འཚལ་ཞིང་མཆོད་ཁང་སོ་སོར་མཆོད་མཇལ་ཞུ། ཆོས་ཐོག་ལོ་གཅིག་
ལ་དུ་ཡོད་ཀྱང་མགོ་མཇུག་བར་གསུམ་གྱི་ཕྱག་ལེན་ཚུལ་འདི་ལྟར་དུ་གནས་དགོས་སོ། །གསུམ་པ་ཞར་བྱུང་ཐོར་བུའི་སྐོར་མདོ་ཙམ་བརྗོད་པ་ལ། རྩི་བཞག་གི་སྐོར་ལས་ཆོས་ཐོག་གི་ཐོག་མའི་
རྩི་བཞག་གོང་དུ་བརྗོད་ཟིན་པ་ལྟར་དང། དེའི་རྗེས་སུ་རྩི་བཞག་ནམ་གནང་ཡང་ཆབ་རིལ་པས་གདན་ཞུའི་སྙན་གསན་ཞུ་བ་ལས་གོང་ལྟར་སྤོས་སྣ་སོགས་མེད། འདིར་དབྱར་ཆོས་དབྱར་གནས་
ལ་གསུང་ཆོས་དང་འབྲེལ་བའི་རྩི་བཞག་མཛད་མོད། དེར་བབས་ལྟོས་བྱས་ན་ལེགས། སློབ་དཔོན་གསར་བཞུགས་ཀྱི་རྩི་བཞག་ལ་སྐྱོར་དཔོན་གྱིས་སྔོན་དུ་སྐྱོར་རྒྱུ་མེད། འདིར་སིལ་ཏོག་དེ་མ་

[008B] སྐྱོར་དཔོན་སོ་སོར་སིལ་ཏོག་རེ་གནང་སྲོལ་ཡོད། དགོངས་པ་ཞུ་གནང་གི་སྐོར་ལ། ཉིན་རེ་གཉིས་ཀྱི་དགོངས་པ་དང། འཛིན་གྲྭ་བཤམས་ནས་ཡར་སྦོར་བ་སོགས་ཀྱི་དགོངས་པ་དགེ་བསྐོས་
རྐྱང་བར་ཞུ་བས་ཆོག་དེ་མིན་ལོ་གནང། ཟླ་གནང་དགོངས་པ་རྩད་ཞུ། དབུ་མ་ཡན་ཆད་ཀྱི་འཛིན་གྲྭ་སྦོར་གནང་རྣམས་བླ་མ་དགེ་བསྐོས་གཉིས་ཆར་ལ་ཞུ་དགོས། བླ་མ་དགེ་བསྐོས་ལྷན་རྒྱས་སུ་གནས་པར་
དགོངས་པ་གཅིག་ཀྱང་ཞུ་སྲོལ་མེད། དམ་བཅའི་སྐོར་ལ། འདིར་ལོ་གཅིག་གི་ནང། དཔྱིད་ཆོས། དབྱར་གནས་གཉིས་ལ་གཞུང་བསྡུས་ཀྱི་དམ་བཅའ། དབྱར་ཆོས། དགུན་ཆོས་གཉིས་ལ་མིང་བཏགས་པའི་དམ་
བཅའ་གཏོང་སྲོལ་མཆིས་ན། དེར་གསར་འཛུགས་ལ་རེ་ཞིག་ཕྱི་མ་གཉིས་བཏང་སྙོམས་སུ་བཞག་དམ་བཅའ་སྔོན་མ་གཉིས་གཏོང་བར་འདོད་ན། གཞུང་བསྡུས་སོ་སོར་དམ་བཅའ་ཉིན་གསུམ་རེ་
ཁྱོན་ཉིན་དྲུག་གི་དམ་བཅའ་ཡིན་ལ། དེ་ཚོགས་ཚུལ་ནི། གུང་ཚིགས་ཆོས་གྲྭ་དུས་རྒྱུན་ལས་སྔ་བར་ཚོགས། ཞལ་འདོན་དཀྱུས་མའི་སྒྲོལ་འདོན་ཡར་ཚོགས་ལྟར་ལ། བྱམས་པའི་ཐོས་བསམ་མའི། ལེགས་
བཤད་རི་མོའི་མགོར་དགེ་བསྐོས་ནས་དམ་བཅའ་བ་ལ་ལག་བརྡའ་འབུལ་བ་དང། བསྟན་པའི་རྒྱལ་མཚན་ཕྱོགས་བཅུར་ཚུགས་པར་ཤོག་ཅེས་པའི་ཚིག་སྟེང་དམ་བཅའི་གོ་སར་འཁོད་པ་དུས་མཉམ་བྱེད་

[009A]༄༅། །བ་གཞུང་བསྡུས་གཉིས་ལ་འདྲ། བསྡུས་གྲྭའི་དམ་བཅའ་པ་ལ་དགེ་བསྐོས་ནས་ཟླ་གམ་གྱིས་བརྡའ་རྒྱག་རིགས་ལུང་ཆོས་སྤྱོད་འགྲུབ་འཕྲལ། དམ་བཅའ་པས་བཤད་པ་གཏོང་
བཤད་པ་ཚར་འཕྲལ། གཞུང་ལས་པས་གཞུང་བཀོད་དེ་རྩོད་པ་ཚུགས། བབས་ལྟོས་ཀྱིས་གཞུང་ལས་པར་དགེ་བསྐོས་ཀྱིས་བརྡའ་སྦྱོར། དེ་ནས་སྐྱོར་དཔོན་སོགས་མང་མ་རིམ་པར་བཞེངས། འཚམས་གཞུང་
ལས་པས་བྱེད། གོལ་རྒྱུའི་འཚམས་བླ་མ་ལ་དགོངས་ལེན་ཞུ་ནས་ཡོངས་གསུང་ན། འཁར་བརྡའ་གཏོང་བ་དང་གྲོལ་ཏེ་ཁམས་སེང་ནས་གྲྭ་ཇ་ཚོགས་ཚུལ་གོང་སྨོས་ལྟར་ལ། ཞལ་འདོན་སངས་རྒྱས་སྤྲུལ་
བ་མ་གསུང་ཚར་འཕྲེལ། སྒོ་ཡོལ་བསལ་ལ། དམ་བཅའ་ཚུགས། དགེ་བསྐོས་ནས་བབས་ལྟོས་ཀྱིས་གྲྭ་ཇ་གཏོང། རྩོད་མཚམས་བྱས་ནས་ཇ་གནང་ཞུ། ཇ་རྒྱབ་ཤེར་སྙིང་ནས་རྒྱན་འཇུག་གི་བར་དུས་
རྒྱུན་དང་འདྲ། རྒྱན་འཇུག་གི་ཚབ་ཏུ་སྒྲོལ་མ་ཚར་གཅིག་གསུང་ནས་སྒོ་དབྱེ་སྟེ། རྩོད་པ་ཚུགས། ཆབ་རིལ་གྱིས་ཆབ་བཏང་ཚར་འཕྲལ་ཐལ་སྐད་བཏང་སྟེ་གྲོལ་ལོ། །དམ་བཅའི་འཇུག་གི་ཉིན། གཞུང་ལས་པས་
ཚིག་བཀྲ་བཀོད། དགེ་བསྐོས་ནས་དམ་བཅའ་བར་དགའ་དར་བྱིན། བསྟན་འབར་མ། ཆོས་རྒྱལ་མ། བདག་གཞན་མ། ཐལ་སྐད་བཏང་ནས་གྲོལ་བ་གཞུང་བསྡུས་གཉིས་ཀར་འདྲའོ། །འདིར་དཔལ་ལྡན་བཤད་

[009B] འོན་ཀྱང་ཕྱོགས་མཐུན་ཙམ་བརྗོད་པར་ཟད་དེ་འདི་ལ་འགལ་འཁྲུལ་ནོངས་པ་ཅི་མཆིས་བླ་མ་ཡི་དམ་བསྟན་སྲུང་
མཁས་པའི་ཚོགས་ལ་བཟོད་པར་གསོལ་ལོ། །བདག་ལ་སྒྲིབ་པར་མི་འགྱུར་བར་མཛད་དུ་གསོལ། ཞེས་བཅའ་འཚམས་བློ་གསལ་སྒེག་མོའི་མགུལ་རྒྱན་ཅེས་བྱ་བ་འདི་ལྟ་བུ་ཞིག་དགོས་ཞེས་ཨོར་ཏུ་སུ་ཧང་ཀིན་
ཕྱོགས་བཀའ་འགྱུར་སུ་མི་དགེ་འཕེལ་བསྟན་རྒྱས་གླིང་གི་གཉེར་པ་བསྟན་འཕེལ། སྐད་གྲྭ་བ་ཕུན་ཚོགས། བློ་བཟང་རྡོ་རྗེ། ཧོར་ཆེན་དུ་རྦེད་པེ་ཟི་ཕྱོགས་ཀྱི་ཆོས་རྗེ་བློ་བཟང་དབང་ཕྱུག་རྣམས་ནས་ལྷ་རྫས་དྲི་བྲལ་
སོག་ཇ་བརྒྱད་བཅས་ནན་ཏན་ཆེན་པོས་བསྐུལ་ངོར་་ཁྲི་ཟུར་ཆེ་ཤོས་པཎྜི་ཏ་མཁན་པོས་རང་གི་ཡིད་ཡུལ་དུ་གང་ངེས་བབ་ཅོལ་ཏུ་སྨྲས་པ་ཛ་ཡནྟུ།། །།



﻿༄༅། །དགེ་འཕེལ་གླིང་གི་བཅའ་ཡིག་གསེར་གྱི་མེ་ལོང་ཞེས་བྱ་བ་བཞུགས་སོ།།

[001A]༄༅།  །སྡེབ་སྦྱོར་མཉམ་པའི་པྲྀཏྟ་ལས་ཡི་གེ་བཅུ་གཉིས་པ་སྐྱེ་འགྲོ་ལ་རྣམ་གྲངས་བཞི་སྟོང་དང་གོ་དྲུག་ཡོད་པ་ལས་སྟོང་དང་བརྒྱ་དོན་གཅིག་པར་ཡིག་བཞི་བ་མེ་ཏོག་ཕྲེང་ཅན་ཞེས་གྲགས་པའི་པྲ་སྟཱ་རས་མཛེས་པར་སྤྲས་པའོ། །།
[LS]
༄༅། །ཀཱ་རུ་ཎ་སྱཱ་ཀྵ་ཤཱུ་ཎྜ་དཧུ་ཏོ་ནོ་ཀྵ་རེ་པཱ་ད་མ་ཏྲེ་བྷ་བཻ་རཤ་ཉྩ་ཏ་སྱཱ་སི་ཝཿ་
༄༅། །ཐུགས་རྗེའི་སྤྱན་ཟུར་དུས་ལས་ཡོལ་མེད་དུ། །ལྷུང་བའི་མོད་ལ་སྲིད་ཞིའི་གདུང་སེལ་བ། །
༄༅། །[LS]
༄༅། །སཱུ་རྱ་བི་དཧོ་བཧུ་ཛཻ་ཏཙ་ཀྲ་རཻ་ཁཱ་ཙ་མའུ་དཧེ་སྠི་ཏེ་ཧཱི་ག་མ་ཎྱཱ་ག་ཎ་ཤྚཱ་ས་ཏུ། །
༄༅། །ཉི་མའི་གཉེན་ཕྱག་འཁོར་ལོའི་རི་མོ་ཅན། །སྤྱི་བོར་ཞོག་ལ་འགྲོ་ཚོགས་དབུགས་དབྱུང་ཞིག་

[002B] །བྱམས་བརྩེའི་མངའ་བདག་རྒྱལ་ཚབ་མི་ཕམ་མགོན། །མཐུ་སྟོབས་དབང་ཕྱུག་ཕྱག་ན་རྡོ་རྗེ་སོགས། །རྒྱལ་དང་རྒྱལ་སྲས་ཚོགས་ལ་གུས་
པས་འདུད། །བྱང་ཆུབ་སེམས་གཉིས་ཡིད་བཞིན་འོ་མཚོ་ལས། །ལེགས་འཁྲུངས་སྨྲ་བའི་ཟླ་བ་སྲས་མཆོག་གཉིས། །གཏད་རབས་བདུན་དང་ཤིང་རྟ་རྣམ་གཉིས་སོགས། །འཕགས་ཡུལ་པཎ་
གྲུབ་ཚོགས་རྣམས་ཕྱག་གི་ཡུལ། །བོད་ཡུལ་མུན་པའི་གླིང་འདིར་རྒྱལ་བསྟན་གྱི། །ཉིན་བྱེད་འདྲེན་པའི་ཤིང་རྟའི་ཁ་ལོ་པ། །ཆོས་རྒྱལ་སྲོང་བཙན་མེས་པོ་རྣམ་གསུམ་དང། །སྒྲ་བསྒྱུར་ལོ་པཎ་
རྣམས་ལ་ཕྱག་བགྱིའོ། །བཀའ་གདམས་བསྟན་པའི་མངའ་བདག་ཨ་ཏི་ཤ་དེ་སྲས་ཐུ་བོ་འབྲོམ་སྟོན་རྒྱལ་བའི་འབྱུང། །གུས་པས་ཞབས་བསྟེན་ལེགས་པའི་ཤེས་རབ་སྟེ། །ཟླ་མེད་བཀའ་
དྲིན་རྣམ་གསུམ་གཙུག་ཏུ་མཆོད། །རྒྱལ་ཀུན་མཁྱེན་པའི་རང་བཞིན་ཀུན་དའི་དཔྱིད། །བསིལ་ལྡན་ལུས་ཕྲའི་མངལ་དུ་ལྕི་བའི་ཁུར། །དམར་སེར་ལྷ་མཆོག་མི་ཡི་ལང་ཚོའི་རྩལ། །གྲུབ་པའི་སྐྱེས་
མཆོག་འཇམ་དཔལ་སྙིང་པོ་རྒྱལ། །བློ་བཟང་རྒྱལ་བསྟན་ཤེལ་གྱི་བ་གམ་དུ། །ལུང་རྟོགས་ཆོས་ཀྱི་ཛམྦུ་ནཱ་དའི་ཁྲིར། །བཤད་སྒྲུབ་བྱང་ཆུབ་རིན་ཆེན་རྒྱལ་མཚན་མཆོག་སྟེར་མཛད་བཤེས་

[003A]༄༅། །གཉེར་ལྷ་དབང་ཞབས་ལ་འདུད། །དཔལ་ལྡན་སྒྲུབ་བརྒྱུད་ཤིང་རྟ་ཆེན་པོ་གང། །ཟས་གཙང་སྲས་པོའི་བསྟན་པའི་ནོར་འཛིན་ལ། །འདྲེན་མཛད་རྒྱལ་ཀུན་སྒྱུ་འཕྲུལ་
དྲ་བའི་གར། །འདྲེན་མཆོག་དགེ་འདུན་ཆོས་སྐྱོང་རྒྱ་མཚོར་འདུད། །ཐབས་ཤེས་ཟུང་འཇུག་འཆི་མེད་བདུད་རྩིའི་དཔྱིད། །རྒྱལ་ཀུན་གསང་བ་རབ་འབྱམས་འཁོར་ལོའི་མཛོད། །རིགས་བརྒྱའི་ཁྱབ་
བདག་དབང་པོར་ལྷུན་གྲུབ་པ། །བློ་བཟང་བསྟན་པའི་དབང་ཕྱུག་ཞབས་ཟུང་མཆོད། །དམ་པ་རྣམས་ཀྱིས་བཀའ་བསྐོས་བསྟན་སྲུང་གཙོ། །ལྷ་ཆེན་མགོན་དང་རྒྱལ་ཆེན་རྣམ་ཐོས་སྲས། །དམ་ཅན་
ཆོས་རྒྱལ་ལ་སོགས་སྲུང་མས་ཀྱང། །གཡེལ་མེད་སྡེ་འདིའི་ཁྲིམས་ཀྱི་གཉེར་ཁ་མཛོད། །དགེ་ལྡན་རིང་ལུགས་བྱང་ཆུབ་ཆོས་ཚུལ་ཀུན། །འཕེལ་ཞིང་རྒྱས་མཛད་གླིང་འདིའི་དགེ་འདུན་གྱི། །
ནང་ཁྲིམས་སྤང་བླང་ཇི་བཞིན་རབ་གསལ་བའི། །བཅའ་ཁྲིམས་གསེར་གྱི་མེ་ལོང་འདིར་ལྟོས་ཤིག་    ༈    །།ཅེས་ཤིས་བརྗོད་ཕྱག་བྱ་ངེས་བསྟན་སྒོ་གསུམ་པུཎྜ་རིཀ་མངོན་པར་འཐོར་
བས་སྡུན་བསུས་ཏེ་སྐབས་དོན་གླེང་བར་བྱ་བ་ནི། དེ་ཡང་ནི་ཇི་སྐད་དུ། དཔལ་མགོན་འཕགས་པ་ཀླུ་སྒྲུབ་ཀྱི་ཞལ་གྱི་བུམ་བཟང་ལས། དང་པོར་བྱང་ཆུབ་མཆོག་ཏུ་ཐུགས་བསྐྱེད་དེ། །བསྐལ་

[003B] །བྱང་ཆུབ་སྙིང་པོར་སངས་རྒྱས་བདུད་བཞི་བཏུལ། །བཅོམ་ལྡན་སེངྒེ་དེ་ལ་ཕྱག་འཚལ་ལོ། །ཞེས་གསུངས་པ་ལྟར། སྲིད་གསུམ་ལུས་ཅན་ཡོངས་ཀྱི་
མ་འདྲེས་པའི་མཛའ་བཤེས་ཆེན་པོ། རྣམ་འདྲེན་རྒྱལ་བ་སྟོང་གི་ནད་ན་པདྨ་དཀར་པོ་ལྟར་ལྷང་ངེར་མཐོ་བའི་སྐྱབས་མཆོག་མཉམ་མེད་ཟས་གཙང་གི་སྲས་པོ་ཞེས་གྲགས་སྙན་དུ་ཀཱུ་ལའི་བ་དན་དཀར་པོ་
འཆི་མེད་ལམ་བཟང་ཁྱོན་ལ་མཛེས་པར་བསྒྲེངས་པ་འདི་ཉིད་ཀྱིས། ནམ་མཁའི་མཐའ་དང་མཉམ་པའི་སྐྱེ་དགུ་ལས་ཉོན་གྱི་གཞན་དབང་དུ་གྱུར་པ་མཐའ་དག་ལ་དམིགས་མེད་བྱམས་བརྩེས་ཉེ་བར་དགོངས་
ཏེ་སྨིན་གྲོལ་གྱི་ལམ་ལ་བཀྲིས་ནས་ཟག་མེད་ཀྱི་བདེ་བ་ཆེན་པོའི་གྲོང་ཁྱེར་མཆོག་ཏུ་ཁྲིད་པའི་ཕྱིར་དུ། དང་པོར་རྒྱུ་བསམ་པ་ཕུན་སུམ་ཚོགས་པ་བླ་ན་མེད་པའི་བྱང་ཆུབ་མཆོག་ཏུ་ཐུགས་བསྐྱེད། བར་དུ་སྦྱོར་བ་
ཕུན་སུམ་ཚོགས་པ་བསོད་ནམས་དང་ཡེ་ཤེས་ཀྱི་ཚོགས་གཉིས་རླབས་པོ་ཆེ་ཡོངས་སུ་རྫོགས་པར་བསགས། མཐར་འབྲས་བུ་ཕུན་སུམ་ཚོགས་པ་སྐུ་བཞི་ཡེ་ཤེས་ལྔ་ལྡན་གྱི་ཞི་བ་བདུད་རྩིའི་
གོ་འཕང་མཆོག་བརྙེས་པའི་ཚུལ་བསྟན་ནས་གདུལ་བྱ་རྣམས་ཀྱི་ཁམས་དང་བསམ་པ་དང། བག་ལ་ཉལ་ཇི་ལྟ་བཞིན་དུ་གཟིགས་ནས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་དེ་དག་ཚུར་

[004A]༄༅། །བསྡུས་ན། ཇི་སྐད་དུ་རྗེ་ཙུན་ཙོང་ཁ་པ་ཆེན་པོས། རྒྱལ་བའི་གསུང་རབ་མ་ལུས་སྡེ་སྣོད་གསུམ། །དེ་ཕྱིར་བསྟན་པའི་སྙིང་པོ་བསླབ་པ་གསུམ། ། ཞེས་གསུངས་པ་ལྟར།།
རྒྱལ་བའི་ལུང་གི་བསྟན་པ་ཐམས་ཅད་རྗོད་བྱེད་སྡེ་སྣོད་རིན་པོ་ཆེ་གསུམ་གང་རུང་གི་ཕྱོགས་དང། རྟོགས་པའི་བསྟན་པ་ཐམས་ཅད་ལྷག་པའི་བསླབ་པ་རིན་པོ་ཆེ་རྣམ་པ་གསུམ་དུ་འདུ་ཞིང། དེ་ཐམས་ཅད་
ཀྱི་རྩ་བ་ཡང་མཐར་གཏུགས་ན་ལྷག་པ་ཚུལ་ཁྲིམས་ཀྱི་བསླབ་པ་རིན་པོ་ཆེ་འདི་ཉིད་ཡིན་ཏེ། འདུལ་བར་བསྟོད་པ་ལས། ཇི་ལྟར་ས་ནི་སྐྱེ་རྒུ་རྣམས་ཀྱི་གཞི། །དེ་ལས་འབྲས་རྣམས་སྐྱེ་པར་གྱུར་བ་ལྟར།།
དེ་བཞིན་འདུལ་བའང་སྡོམ་བརྩོན་རྣམས་ཀྱི་གཞི། །དེ་བཞིན་དེ་ལས་བསོད་ནམས་རྣམས་ཀྱང་སྐྱེ། །ཚུལ་ཁྲིམས་ཡོན་ཏན་ཀུན་གྱི་གནས་སུ་དགོངས། །དེ་ཡི་གནས་ནི་འདུལ་བ་ཡིན་པར་གསུངས། །
ཞེས་དང། དགེ་སློང་ལ་རབ་ཏུ་གཅེས་པའི་མདོ་ལས། ཚུལ་ཁྲིམས་འདི་ནི་བདེ་བའི་མཆོག་ཚུལ་ཁྲིམས་འདི་ནི་ཐར་པའི་ལམ། །ཚུལ་ཁྲིམས་འདི་ནི་ཡོན་ཏན་གཞི། །ཚུལ་ཁྲིམས་འདི་ནི་སངས་
རྒྱས་རྒྱུ། །ཞེས་གསུངས་པ་ལྟར། ཡོན་ཏན་ཐམས་ཅད་ཀྱི་ཞིང་ས་བླ་ན་མ་མཆིས་པ་བསྟན་པའི་སྙིང་པོ་འདུལ་བའི་བསླབ་པའི་གནས་རྣམས་ཡུན་རིང་དར་རྒྱས་སུ་འབྱུང་པ་ནི། དེ་འཛིན་གྱི་སྐྱེས་བུ་དམ་

[004B] རིག་གྲོལ་གྱི་ཡོན་ཏན་བརྒྱད་དང་ལྡན་པའི་དགེ་འདུན་གྱི་སྡེ་ལ་རག་ལས་པས། དེ་ཡང། བུ་སྟོན་རིན་པོ་ཆེས། སངས་རྒྱས་ཀྱི་བསྟན་པ་དགེ་འདུན་གྱི་སྡེ་ལ་རག་ལས། དགེ་འདུན་གྱི་སྡེ་ཆོས་
ཚུགས་ལ་རག་ལས་པ་ཡིན་པས། ཆོས་ཚུགས་ལ་འབད་པ་འདོན་པ་གལ་ཆེ་ཞིང། དེ་ལ་འཆད་ཉན་དགོས། ཞེས་དང། མཛོད་ལས་ཀྱང། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་
བདག་ཉིད་དོ། །དེ་འཛིན་བྱེད་དང་སྨྲ་བྱེད་པ། །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པ་ལྟར་རྒྱལ་བསྟན་ནི་དགེ་འདུན་གྱི་སྡེ་རྣམས་ལ་རག་ལས་པར་གསུངས། དེ་ཡང། ཀུན་མཁྱེན་རྒྱལ་བའི་བསྟན་
པ་སྤྱི་དང། བྱེ་བྲག་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རིང་ལུགས་དྲི་བྲལ་གསེར་སྦྱངས་བཙོ་མ་ལྟ་བུ་འདི་ཉིད་དར་རྒྱས་སུ་མཛད་པའི་དགེ་འདུན་གྱི་སྡེ་རྒྱ་བོང་ཧོར་གསུམ་གྱི་ཡུལ་གྲུ་མཐའ་དག་
ཁྱབ་པར་གྱུར་པ་ལས། ད་ལན། སུམ་རྩེན་ལྷའི་ལོངས་སྤྱོད་ལ་མཆེད་ཟླར་འགྲན་བཟོད་པའི་ཆེན་པོ་ཧོར་གྱི་ཡུལ་གྲུའི་ནང་ཚན་ཤི་ལི་གོལ་ལའི་ཆོལ་གན་ལ་མདའ་ཚན་བཅུ་ཡོད་པའི་ནང་ཚན། བསྟན་པ་
བསྟན་འཛིན་དགེ་འདུན་གྱི་སྡེ་དང་བཅས་པ་རྣམས་ལ་གུས་ཤིང་མཆོད་བཀུར་ལྷུར་ལེན་པའི་ཞྭ་སེར་བསྟན་པའི་སྦྱིན་བདག་ཆེན་པོ་སྟོབས་ཀྱི་འཁོར་ལོས་བསྒྱུར་བ་མིའི་དབང་ཕྱུག་ཨ་བྷ་ཀ་ཝང་ཚེ་དབང་རྒྱ་

[005A]༄༅། །མཚོ་ཞེས་གྲགས་པ་མཆོག་གསུམ་བླ་མར་འཛིན་ཅིང་བསྟན་པ་བསྟན་འཛིན་དང་བཅས་པ་ལ་གུས་ཞབས་ལྷུར་ལེན་པའི་དཔོ་མཆེན་འདི་ཉིད་ཀྱི་ལྷག་བསམ་རྣམ་པར་དག་པས་གཞི་
བཟུང། དད་གསུམ་འགྱུར་པ་མེད་པས་མཚམས་སྦྱར་བའི་སྒོ་ནས། བསྟན་འགྲོའི་ཕན་བདེའི་པད་ཚལ་རྒྱས་ཕྱིར་སྤྱི་དང། ཁྱད་པར་རང་གི་འདི་ཕྱིའི་ལེགས་ཚོགས་སུ་དམིགས་ནས་འཇམ་མགོན་
རྒྱལ་བ་གཉིས་པའི་ཐུགས་བཅུད་བྱང་ཆུབ་ལམ་གྱི་རིམ་པ་ལ་ཉམས་ལེན་སྙིང་པོར་མཛད་པའི་གྲྭ་ཚང་ཁྱད་པར་ཅན་ཞིག་འཛུགས་རྒྱུ་བྱུང་ན་ཅི་མ་རུང་སྙམ་པའི་སྨོན་པས་ཡིད་དྲངས་ཏེ།།    ༈   
དབྱངས་གོང་མ་ཀྭང་ཤུ་ཁྲིར་བཞུགས་གནམ་ལོ་བཅུ་གཅིག་པ་ས་སྐྱོང་ཞེས་པ་ཤིང་མོ་བྱ་ཡི་ལོར། གྲོ་བཞིན་ཟླ་བའི་ཚེས་གྲངས་རིག་བྱེད་ཀྱི་ཉིན་གསར་འཛུགས་མཛད་པའི་དགེ་འཕེལ་གླིང་གི་ཕྱི་
ནང་གི་ཀུན་སྤྱོད་སོགས་ཉམས་ཆགས་མི་ཡོང་རྒྱུའི་ཆེད་དུ་བཅའ་ཡིག་གསར་བསྒྲིགས་དགོས་ཞེས་བཀའ་ལུང་གསེར་གྱི་མེ་ཏོག་འཐོར་ཚེ་དེ་ཉིད་དོན་ལྡན་དུ་བྱ་བའི་ཕྱིར་དུ་ཁྲིམས་སུ་བཅའ་བའི་ཡི་
གེ་འགོད་བ་ལ་གསུམ། དང་པོ་བསྟན་པ་ལ་འཇུག་པའི་སྒོ་དམ་པ་འཇུག་སྒོའི་སྐོར། གཉིས་པ་ཞུགས་ནས་ཉམས་སུ་བླད་བྱའི་འགྲིགས་ལ་ཆོས་ཐོག་གི་གྲངས་དང། ཆོས་ཐོག་དངོས་གཞི་དང་

[005B] གསུམ་པ་དེའི་ཡན་ལག་ཞར་བྱུང་ཐོར་བུའི་སྐོར་དང་འགྱེད་ཕོག་སོགས་གཏོང་སྒོའི་སྐོར།།    ༈    །།དང་པོ་ལ། ཁྱིམ་པ་གོས་དཀར་ཅན་འཇུག་པ་དང། རབ་ཏུ་
བྱུང་བ་འཇུག་པ་གཉིས། དང་པོ་ནི། སྐྲ་ནག་པོ་བྲེག་མཚམས་དང། གོས་དཀར་པོ་ཕུང་མཚམས། སྣམ་བུ་དཀར་པོ་དྲི་མས་མ་གོས་པ། ཚོས་ཁ་གང་ལ་བསྒྱུར་ཀྱང་ཚོས་ལེན་ངེས་པ་ཞིག་དགོས་
པ་ཡིན། །གཉིས་པ་ལ། གྲོང་ཡར་མར་ནས་འོང་པ་དང། དགོན་སྡེ་ཡར་མར་ནས་འོང་བ་གཉིས། དང་པོ་ནི། ཕ་མས་མ་གནང་བ་མ་ཡིན་པ། རྒྱལ་པོ་དང་སྡེ་དཔོན་སོགས་ཀྱི་གཞན་དབང་དུ་
གྱུར་བ་མ་ཡིན་པ། ནག་ཅན་གནས་དབྱུང་བྱས་ནས་འོངས་པ་མ་ཡིན་པ། རྒྱལ་པོས་བཀྲབས་པ་སོགས་མ་ཡིན་པའི་གཙང་སིང་ངེ་བ་ཞིག་དགོས། །གཉིས་པ་ནི། དགོན་སྡེ་གཞན་གྱི་ལས་སྣེས་
བསྡོས་ནས་འོངས་པ་མ་ཡིན་པ། ཉེས་བྱས་ཕྱིར་མ་བཅོས་པར་ཐོན་པ་མ་ཡིན་པ། རྩ་བཞི་ཆང་དང་བཅས་པའི་མཐོང་ཐོས་དོགས་གསུམ་གྱི་གླེང་གཞིའི་ཁ་སྨྲས་ཙམ་ཡང་མ་ཕོག་པ། མདོར་ན་ལས་སྣེ་
ཚད་དང་ལྡན་པའི་ཚོགས་གཏམ་གྱི་ཟུར་ཙམ་ཡང་མ་ཕོག་པ་ཞིག་དགོས་པ་ཡིན། ཡང་དེ་ལྟ་བུའི་གསར་བ་དེ་ལ། རྟེན་གྱི་ཁྱད་པར། ཡོ་བྱད་ཀྱི་ཁྱད་པར། ཇི་ལྟར་འཇུག་པའི་ཚུལ་དང་གསུམ་

[006][* MISSING PAGE-A-AND-B]

[007A]༄༅། །བསྟེན་ཚུལ་ཡང་སངས་རྒྱས་དངོས་ཀྱི་འདུ་ཤེས་བཞག་སྟེ་དད་པ་དང་གུས་པ་ལྷུར་བླངས་ཏེ་ཕྱག་དང་སྔོན་དུ་ལྡང་བ་སོགས་ཀྱི་བསྙེན་བཀུར་སྟོབ་པ་དང། བླང་དོར་གྱི་གནས་དང་
གསུང་རབ་ཀྱི་དོགས་གཅོད་སོགས་ཞུ་བར་བྱེད། དགེ་རྒན་གྱིས་ཀྱང་སོ་སོར་འགྲོ་འཆག་ཉལ་འདུག་གི་སྤྱོད་ལམ་སོགས་ཀྱི་མཐའ་རྟེན་པའི་སྤང་བླང་རྣམས་དང། ཡི་གེ་དཀར་ནག་སོགས་སློབ་པ་
སྐྱབས་སེམས་སྒྲོལ་ཤེར་སོགས་ཚོགས་འདོན་གྱི་རིམ་པ་རྣམས་དང། སློབ་གཉེར་གྱི་རིགས་རྣམས་ལའང་རྟིང་བསྐུལ་ཡང་ཡང་བྱས་ཏེ་རྣམ་དཀར་གྱི་ལམ་དུ་བཀྲི་ཅི་ཐུབ་བྱེད་དགོས་པ་ཡིན་ནོ།།    ༈    །།
གཉིས་པ་ཉམས་སུ་བླང་བྱའི་བཅའ་ཁྲིམས་དངོས་ལ་གསུམ། ཆོས་ཐོག་གི་གྲངས་དང་ཆོས་ཐོག་དངོས་གཞི་དང། ཆོས་འཚམས་ཀྱི་སྐོར་རོ། །དང་པོ་ནི། ལོ་གཅིག་ལ་དཔེར་བརྗོད་པའི་ཆོས་ཐོག་གི་
གྲངས་ནི། དཔྱིད་ཆོས་དང་པོ་ཧོར་ཟླ་གསུམ་པའི་ཚེས་དྲུག་ནས་བཅུ་དྲུག་གི་བར་ཞག་བཅུའི་ཆོས་ཐོག་དཔྱིད་ཆོས་གཉིས་པ་ཧོར་ཟླ་བཞི་པའི་ཚེས་གསུམ་ནས་བཅུ་བདུན་གྱི་བར་ཞག་བཅོ་ལྔའི་ཆོས་
ཐོག་དབྱར་ཆོས་དང་པོ་ཧོར་ཟླ་བཞི་བའི་ཉེར་ལྔ་ནས་ལྔ་པའི་བཅུ་བྮིའམ་བཅོ་ལྔའི་བར་ཉི་མ་ཉི་ཤུའི་ཆོས་ཐོག་དབྱར་ཆོས་གཉིས་པ་ཧོར་ཟླ་བདུན་པའི་ཚེས་གཅིག་ནས་བརྒྱད་པའི་ཚེས་གཅིག་གི་

[007B] སྟོན་ཆོས་ཧོར་ཟླ་བརྒྱད་པའི་བཅོ་ལྔ་ནས་དགུ་པའི་ཚེས་གཅིག་གི་བར་ཟླ་ཕྱེད་ཀྱི་ཆོས་ཐོག་བཅས་ལྔ་ཡོད་དོ། །དེ་ཡང་བཤོལ་ཟླ་བྱུང་ཚེ་ཧོར་ཟླ་གསུམ་པ་ལྟ་བུ་ཡིན་ན་གསུམ་པ་སྔོན་མའི་ཚེས་
དྲུག་དང། བཞི་པ་ནས་དགུ་པའི་ཚེས་གཅིག་གི་བར་ཟླ་བ་གང་ལ་བྱུང་ཡང། དེའི་ནང་དུ་ཞག་བཅུའི་ཆོས་ཐོག་རེ་འཛུགས་དགོས། ཧོར་ཟླ་དགུ་པ་ཡིན་ཚེ་དགུ་པ་དང་པོའི་ཚེས་གཅིག་ལ་གྲོལ་རྒྱུ་ཡིན་ནོ། །
གཉིས་པ་ལ་གཉིས། བཙུན་ཁྲིམས་སྤྱིར་བསྟན་པ་དང། ཐུན་མོང་མ་ཡིན་པ་བྱེ་བྲག་ཏུ་བཤད་པའོ། །དང་པོ་ནི། དགོན་སྡེ་འདིར་ཞུགས་པ་རྣམས་བསྟན་པའི་སྒོར་ཞུགས་ཤིང། རྒྱལ་བའི་གསུང་རབ་ལ་
ཐོས་བསམ་གྱི་བག་ཆགས་བཟང་པོ་འཇོག་པའི་ཕྱིར་དུ་འོངས་པས་ཐར་པ་དོན་གཉེར་ཅན་ཤ་སྟག་ཡིན་གཤིས། རྒན་གཞོན་ཆེ་ཕྲ་མཐའ་དག་གིས་ཐུགས་ཁུར་བཞེས་ཏེ་ཡོན་ཏན་ཀུན་གྱི་གཞི་མཚུལ་ཁྲིམས་
རྣམ་པར་དག་པ་དང། ཕན་ཚུན་ཐུགས་མཐུན་པའི་སྒོ་ནས་འདུལ་བ་ལམ་རིམ་བློ་སྦྱོང་སྐྱེས་ཚོམས་ས་རྒྱན་བསླབ་སྤྱོད་སོགས་ལ་བསླབ་སྦྱངས་མཐར་ཕྱིན་པ་བྱེད་དགོས་ཤིང། དེ་ཡང་སྐབས་སུ་བབས་
པའི་གཞུང་ཚིག་བློ་ལ་མ་ངེས་པར་གླེགས་པ་མ་ལ་བློ་གཏད་པ་ནི། ས་བཎ་གྱིས། མ་སྒྲུབ་པ་ཡི་གསང་སྔགས་དང། །རིག་པ་གླེགས་བམ་ནང་གནས་དང། །མ་བསླབ་པ་ཡི་རིག་པ་རྣམས། །དགོས་པའི་ཚེ་ན་

[008A]༄༅། །བསླུ་བ་མང། །ཞེས་པར་འགྱུར་ཞིང། སྤྱན་སྔ་བློ་གྲོས་རྒྱལ་མཚན་པས་ཀྱང། རྣ་བས་ཐོས་ཀྱང་བློར་མ་བཟུང། །དེ་ལ་ཐོས་པའི་མིང་མི་འབྱུང། །ཞེས་གསུངས་པ་ལྟར། རང་
གིས་རང་མ་བསླུ་བར་སྐབས་སུ་གང་བབས་ཀྱི་དཔེ་འཛིན་སྐྱོར་སྦྱང་ཉིན་མཚན་དུ་བྱེད་པ་ནི། ཐོས་བསམ་གྱི་རྒྱུའི་གཙོ་བོ་ཡིན་པས། མཁས་པ་སློབ་པའི་དུས་ན་སྡུག་ཅེས་པ་ལྟར་གཉིད་དང་ཚ་གྲང་
ཁྱད་དུ་བསད་དེ་སྙིང་རུས་བསྐྱེད་དགོས་པ་དང། ཡང་ཤེས་རབ་དང་བརྩོན་འགྲུས་གཉིས་གལ་ཆེ་བས་དེ་འཕེལ་ཕྱིར་ཚོགས་བསགས་སྒྲིབ་སྦྱོང་དང། ཤེས་རབ་ཀྱི་ལྷའི་བསྒོམ་བཟླས་སོགས་
ལ་འབད་པ་དང། དམ་པའི་ཆོས་ཀྱང་དཀོན་ལ་རྟག་ཏུ་འཚེ་བ་མང། །ཞེས་གསུངས་པ་ལྟར། སྙིགས་མའི་དུས་འདིར་ཆོས་བྱེད་པ་རྣམས་ལ་བར་ཆད་ཀྱི་རིགས་སྒོ་སྣ་ཚོགས་ནས་འོངས་པར་འདུག་
པས༑ དེའི་གེགས་སེལ་དུ་སྒྲོལ་ཤེར་གདུགས་གསུམ་སོགས་ཀྱི་ཁ་བཏོན་ལ་འབད་པ་དང། རྒྱལ་པོ་ཟས་གཙང་གི་ཞལ་ནས། ང་ཡི་བུ་ནི་རིགས་དག་དང། །རུས་ལ་ངོ་མཚར་འཛིན་མ་ཡིན། །
ཡོན་ཏན་ལྡན་པ་ཆོས་རྣམས་ཀྱི། །དེ་ལ་འདི་ཡི་ཡིད་དགའོ། །ཞེས་གསུངས་པ་ལྟར། གྲྭ་ས་གྲྭ་ཚང་གི་བླ་མ་སྤྲུལ་པའི་སྐུ་དང། ཡོན་ཏན་ཅན་རྣམས་ལ་གུས་འདུད་དང། བཀུར་སྟི་དང་མཐོང་

[008B]།    ༈    །།གཉིས་པ་ཐུན་མོང་མ་ཡིན་པ་བྱེ་བྲག་ཏུ་བཤད་པ་ལ། ཆོས་ཐོག་དངོས་གཞིའི་སྐབས་ཀྱི་སྒྲིགས་ལམ། དུས་བཟང་སོགས་ཀྱི་སྐབས་མི་འདྲ་བའི་
ཁྱད་པར་བཤད་པ་གཉིས་ལས། དང་པོ་ནི། དཔྱིད་ཆོས་དང་པོ་ལྟ་བུ་ལ་མཚོན་ན། ཧོར་ཟླ་གསུམ་པའི་ཚེས་དྲུག་གི་ཉིན་གུང་ཡོལ་བའི་དུས་སུ་དགེ་བསྐོས་ཀྱིས་ཚོད་བཟུང་ནས། ཆབ་རིལ་ལ་བརྡའ་སྦྱར་
ཞིང༑ ཆབ་རིལ་གྱིས་ཀྱང་མཁར་བརྡའ་ཆུང་རིམ་ནས་བསྐུལ་ཏེ་ཆེ་རིམ་གྱི་བར་ཁྱབ་ཆེ་ལ་ཡུན་རིང་ཙམ་ལན་གསུམ་དུ་གཏོང་ཞིང། དེ་དང་བསྟུན་པའི་ཐམས་ཅད་རང་རང་གི་གཟིམས་གཤག་ནས་ཟླ་གམ་ཞྭ་སེར་
བསྣམས་ཏེ་སྤྱོད་ལམ་དལ་བུས་ཕེབས་པ་ལས། ཅ་ཅོའི་སྒྲ་དང་མཆོད་རྒྱུག་སོགས་གཞན་དག་མི་དད་པའི་སྤྱོད་ལམ་སྤངས་ཏེ་བག་ཡོད་ཀྱིས་འདུས་ཞིང་འདུ་ཁང་གི་སྒོ་འགྲམ་གཡས་གཡོན་དུ་འཁོད་
དུང་མཁན་གྱིས་དུང་ཁ་བརྡབ་པ་དང། ཞྭ་སེར་གྱོན། དུང་དང་པོ་བཏང་བ་དང་དབུ་མཛད་ཀྱིས་དམིགས་བརྩེ་མ་རྒྱད་འཐེན་ལན་གསུམ་གྱིས་ཐོག་དྲངས་ཏེ་དམིགས་བརྩེ་མ་གསུང་བཞིན་ནང་དུ་བྱོན་སྐབས་
དུང་གཉིས་པ་བཏང། དེའི་སྐབས་དགེ་བསྐོས་ཀྱིས་སྒོ་ཕྱེ་སྟེ་ཚང་ཁ་བཀག་བླ་མ་ཚོགས་དབུར་བཞུགས་ཡོད་ཚེ་གུས་པས་ཞྭ་ཕུད་ཙམ་རེ་བྱས་ཏེ་གྲལ་དུ་འཁོད། དུང་ཐེངས་གསུམ་པ་བཏང་བ་དང་

[009A]༄༅། །དབུ་མཛད་ཀྱི་ཚེ་རབས་ཀུན་ཏུ་མའི་དབུ་བསྐུལ་བ། མང་མས་རྩེ་ཞ་ཕུད་པ། དགེ་བསྐོས་ཀྱིས་སྒོ་བསྡམ་པ། དུང་གི་འཕྲོ་གཅོད་པ་རྣམས་དུས་མཚུངས་སུ་བྱེད། ཚོགས་
འཕྲལ་དུ་དགེ་བསྐོས་ཀྱིས་ཕྱག་གསུམ་འཚལ་ཏེ་སྤོས་སྐོར་བྱེད་ཅིང། འཕྱིས་པ་བྱུང་ན་ཕྱག་གྲངས་བཅད་འོས་འཚམས་འགེལ། གྲལ་དུ་བཞུགས་ལུགས་གདོང་གྲལ་དུ་བླ་མ་སྤྲུལ་པའི་སྐུ་དང་
དཔོན་ཆོས་མཛད་དམིགས་གསལ་ཅན། གཞན་པ་གསུང་བཟང་ཞིང་འདོན་ཆ་ངེས་པ་རྣམས་དང། དེ་མིན་དགེ་བསྐོས་ཀྱི་ངག་བཀོད་ལྟར་བབས་མཚུངས་ཀྱི་བཞུགས་པ་སོགས་མདོར་ན་བསླབ་གྲལ་ཁོ་ནས་
རྒྱབ་མདུན་འབུར་བ་སོགས་མ་ཡིན་པར་མུ་ཏིག་དར་ལ་བརྒྱུས་བ་བཞིན་ལུས་དྲང་བོར་བསྲངས་ཏེ་སོ་སོའི་གདིང་བའི་སྟེང་དུ་བཞུགས། དེ་དག་གི་ཚེ་ཡང། ཟླ་གམ་གྱི་མདུན་ཕྱེ་ནས་བཞུགས་པ། རྩིག་པ་
དང་ཀ་བར་སྙེ་བ། ཁ་བསྡུམས། གཞོགས་གཅུས། གཉིད་དང་ལོང་གཏམ་བཞད་གད་བྱེད་པ། གྲལ་ཕན་ཚུན་གྱི་གདོང་ལ་གཟིགས་པ། སྣ་ཐ་ཁ་འཐེན་པ། མགོ་གཡས་གཡོན་དུ་བསྒྱུར་ཏེ་བལྟ་བ། ཁ་ཡེངས་
མིག་ཡེངས། མཆིལ་སྣབས་གོས་ཀྱིས་མ་བཀབ་པར་འདོར་བ་དང། མདོར་ན་གཙུག་ལག་ཁང་གི་ཉེ་འཁོར་གང་དུའང་མི་གཙང་བ་གཏན་ནས་འདོར་བར་མི་བྱེད་དབུ་མཛད་ཀྱིས་ཞལ་འདོན་གང་དང་གང་གི་དབུ་

[009B] མང་མས་མཐའ་བསྟེན་ཏེ་གདངས་དུར་ཐམས་ཅད་ཀུན་གྱི་ཐེག་པར་ཁུར་ལེན་གྱི་མ་གཡེངས་པར་མགྲིན་གཅིག་དབྱངས་གཅིག་ཏུ་གསུངས་པ་ལས། དགེ་འདུན་
གྱི་ཞལ་འདོན་བཞག་ནས་རང་གི་ཁ་བཏོན་བྱེད་ཁུལ་སོགས་བཀའ་བློ་མི་བདེའི་རིགས་དང། གཡས་འཐེན་གཡོན་འཐེན་སྐད་ལོག་རྒྱག་པ་སོགས་གྲ་མི་འགྲིགས་པའི་རིགས་གཏན་ནས་བྱེད་མི་ཆོག་དགེ་སློང་
རྣམས་ཀྱིས་ཆོས་གོས་ངེས་པར་གྱོན་དགོས། མང་ཇ་སོགས་བྱུང་ཚེ་ལག་པ་རེས་མི་བཟེད་པར་ལག་གཉིས་ཀྱིས་བྱིན་ལེན་ཆགས་ངེས་ཧ་ཅང་ཁེངས་པ་མ་ཡིན་པར་བླངས་ཏེ། ཅག་ཅག་ཧུ་ཧུ། ཕུ་ཕུའི་སྒྲ་
དང་ལྕེས་ལྡག་པ་སོགས་མ་ཡིན་པར་དལ་བུས་བཞེས། གསོལ་བ་སོགས་ཀྱང་ཁམ་ཧ་ཅང་ཆེ་བ་དང། ཧ་ཅང་ཆུང་བ་དང། མཁུར་བ་གཡས་གཡོན་དུ་སྤོ་བ་སོགས་མིན་པར་བཟའ་བའི་དམ་ཚིག་དང་བཅས་
ཚུལ་མཐུན་པར་བཞེས། མང་ཇ་གཏོང་མཚམས་དང་གྲོ་ལ་མཚམས་སོགས་དགེ་བསྐོས་ནས་འོལ་སྤྱི་ཙམ་མ་ཡིན་པར་ངེས་ཅན་དུ་བྱེད་དགོས་སོ། །ཞལ་འདོན་ལ། དགའ་ལྡན་ལྷ་བརྒྱ་མའི་དབུ་
བསྐུལ་བ་དང་མང་ཇའི་ཕྱག་བདེ་བསླངས། དམིགས་བརྩེ་མ་གསུང་སྐབས་མང་ཇ་དང་པོ་འདྲེན། ཇ་མཆོད། གངས་ཅན་ཤིང་རྟམ། དེ་ནས་བསྟན་པ་སྤྱི་དང་དགོན་གནས་སྡེ་དང་བཅས་པ་ལ་ལོག་

[010A]༄༅། །བར་འཁུ་བའི་ཕྱི་ནང་གི་བསྟན་དགྲ་རྣམས་ལ་དམིགས་ནས་ཤེར་སྙིང་ཚར་གཅིག་བཟློག་བསྒྱུར་དང་བཅས། བགེགས་རིགས་མ། དེ་ནས། དཔལ་ལྡན་ས་གསུམ་མ། ལམ་གཙོ་
རྣམ་གསུམ། ལམ་མཆོག་སྒོ་འབྱེད། སྒྲོལ་མ་གསུང་སྐབས་མང་ཇ་གཉིས་པའི་ཕྱག་བདེ་བསླངས་ཏེ་ཇ་འདྲེན། ཇ་མཆོད། སྔོན་ཚེ་བཅོམ་ལྡན་མ། མང་ཇ་གྲུབ་པ་དང་མྱུར་མཛད་མ། བསྟན་པ་རྒྱས་
པའི་སྨོན་ལམ། དེའི་སྐབས་ཆབ་བཏང་སྟེ་སངས་རྒྱས་རྣམ་གཟིགས་མའི་སྐབས་དབུ་ཞྭ་ཕྱག་ཏུ་བསྣམས་ནས་བཞུགས། བསྟན་འབར་མའི་སེམས་ཅན་དོན་དུ་ཞེས་སོགས་ཀྱི་སྐབས་སུ་དབུ་ཞྭ་
བཞེས། བསྟན་པ་ཡུན་རིང་འབར་གྱུར་ཅིག་ཅེས་མཇུག་རྫོགས་པ་དང། དམིགས་བརྩེ་མ་གསུང་བཞིན་མས་རིམ་ནས་གྲོལ། དེའི་སང་ཉིན་ཚོགས་ཚུལ་སོགས་སྔར་དང་འདྲ། རྒྱུན་བར་ཉིན་རེའི་
ཞལ་འདོན་གྱི་རིམ་པ་ནི། ཚོགས་པའི་གོང་དུ་ལྟུང་བཤགས་ཚར་གཅིག་སྤྱི་བཤགས་གསུམ་གྱི་བར་ཕྱག་མཆོད་བྱེད། དེ་ནས་ཚོགས་འཕྲལ་དུ། སངས་རྒྱས་སྤྲུལ་བ་མ། སྐྱབས་འགྲོའི་སྐབས་
སུ་ཐམས་ཅད་བཞེངས་ཏེ་མཆོད་པ་བཤམས། མཆོད་པ་བཤམས་ཚར་བ་དང་རང་རང་གི་གྲལ་དུ་འཁོད་དེ། སངས་རྒྱས་ཆོས་ཚོགས་མའི་དབུ་བསྐུལ་ཏེ་ལན་གསུམ། གུར་ནས་བྱུང་བའི་རྒྱུན་

[010B] ཚད་མེད་བཞི། ཁྱད་པར་གྱི་སེམས་བསྐྱེད་རྣམས་ལན་གསུམ་གསུམ། སྐད་ཅིག་དཀྲོང་བསྐྱེད། ནང་མཆོད་དང། མཆོད་པ་བྱིན་རླབས། གནས་དང་ཡོ་བྱད་རྣམས་བྱིན་གྱིས་བརླབས་ལ། །
བདེ་སྟོང་དབྱེར་མེད་ཞེས་པ་ནས་མཆོད་པའི་ཐུན་དང་པོའི་འདོན་བསྒྲིགས་ལྟར་བྱེད། དེའི་མཇུག་ཏུ། བྱང་ཆུབ་ལམ་སྒྲོན། ལམ་གཙོ་རྣམ་གསུམ། ལྷ་མོའི་གཏོར་འབུལ། དམིགས་བརྩེ་མ་གསུངས་
ནས་སྔ་ཚོགས་གྲོལ། གསུང་ཆོས་ཀྱི་ཆོས་ཐུན་ལ། འཇམ་དཔལ་མཚན་བརྗོད། མདོ་ཚར་གཅིག་བཟློག་པ་བགེགས་རིགས་མ་བཅས་འདོན་ཕྲལ། གསུང་ཆོས་ཀྱི་མཎྜལ་འབུལ། གསུང་ཆོས་
ཚོགས་འཕྲལ། བཏང་རག་གི་མཎྜལ་བཅས་ཕུལ་ནས་གྲོལ་ཏེ་རྩིགས་རྭར་བཞུགས། དེའི་སྐབས་སུ་འང་ཕན་ཚུན་ཆོས་ཀྱི་གླེང་མོ་སོགས་མཛད་པ་ལས་ལོང་གཏམ་རྒོད་བག་སོགས་ཀྱིས་དུས་འདའ་
བར་མི་བྱེད། ཚ་རྟིང་མའི་ཚོགས་ལ། ཡོངས་འཛིན་རིན་པོ་ཆེས་གསུང་གི་ལམ་རིམ་དངོས་གྲུབ་ཀུན་འབྱུང་དལ་བར་འོ་
གྲོལ༑ ཕྱི་དྲོ་གསུང་ཆོས་ལ། གདུགས་དཀར་རྒྱས་པ་ཚར་གཅིག་ཤེར་སྙིང་བཟློག་པ་དང་སྔ་ཕྱིའི་མཎྜལ་རྣམས་གོང་ལྟར་རོ། །གུང་ཇ་ལ། སྨན་ཆོག་ཐུང་བ། འཁྲུངས་རབས་གསོལ་འདེབས་
[011A]༄༅། །དང། ཞབས་བརྟན་གསོལ་འདེབས་གཉིས་རེས་མོས། དེ་ནས་ཡོན་ཏན་འབྱུང་གནས་ནས་མཆོད་པའི་ཐུན་ཕྱི་མ་ལྟར་བྱས་ལ་གྲོལ། དགོངས་ཀའི་སྐུ་རིམ་ལ་
དགའ་ལྡན་ལྷ་མ། དམིགས་བརྩེ་མ་ལན་གསུམ། ཚེ་རབས་ཀུན་ཏུ་མ་དང། དེང་བརྩམས་མ་གཉིས་རེས་མོས། སྒྲོལ་མ་ཚར་བདུན་ནམ་ཉེར་གཅིག་སོགས་ལོང་སྐབས་དང་བསྟུན། ཤེར་སྙིང་
སེང་གདོད་མའི་བཟློག་པ། ཚེ་གཟུངས། བྱམས་པ་དམ་བཅའ་བའི་གཟུངས། ལོ་གྱོན་མའི་གཟུངས། རིག་ལུང་ཆོས་སྤྱོད། བསྟན་འབར་མ་བཅས་གསུངས་ནས་གྲོལ། དུས་བཟང་གང་ཡིན་
གྱི་ཉིན་སྔ་མའི་གུང་ཚིགས་ལ། ཤེར་སྙིང་ཚར་གཅིག་གསུངས་ནས་ཆོས་སྤྱོད་སོགས་སྐབས་སུ་གང་བབས་ཀྱི་དབྱངས་ཆགས་བྱེད། དེ་ནས་དབུ་མཛད་སྐད་གྲྭ་པ་ཚང་མས་ཁུར་ཏུ་བླངས་ཏེ་གང་ལེགས་
བྱེད་དགོས། ཆོས་ཐོག་གང་ཡོད་ཀྱི་མཇུག་ཏུ་སྐབས་ཐོབ་ཀྱི་འདོན་ཆ་རྣམས་དང། ལམ་རིམ་བདེ་ལམ་མྱུར་ལམ། སྤྱོད་འཇུག་སོགས་ཀྱི་རྒྱུགས་མ་ཆད་པར་འཇོག་ལེན་བྱེད། སྐབས་སྐབས་སུའང་
དོན་རྒྱུགས་ལྟ་བུ་རེ་དང། ཚིག་རྒྱུགས་རྣམས་ཀྱང་ལེན་དགོས། རྒྱུགས་མ་འཕྲོད་པ་བྱུང་ཚེ་བབ་འོས་ཀྱི་ཆད་པ་འགེལ་བ་དང་རྒྱུགས་ཆད་སོགས་འཇོག་རྒྱུགས་འཕྲོད་པ་རྣམས་ལ་བདག་རྐྱེན་དང་

[011B] ཡང། གཞི་གསུམ་གྱི་ཕྱག་ལེན་གཏན་ནས་མ་ཆག་པ་གལ་ཆེ་བས། ཟླ་རེ་བཞིན་དགེ་བསྐོས་ནས་དོ་ཁུར་གྱི་ཞག་གྲངས་མ་འཆུག་པ་བརྩིས་པའི་གསོ་སྦྱོང་ནམ་བབས་
ཀྱི་དུས་རྣམས་སུ་དགེ་ཚུལ་སློང་ཐམས་ཅད་ཕེབས་སྟེ། ཕྱིར་བཅོས་ནན་ཏན་གྱི་སྒོ་ནས་གསོ་སྦྱོང་གི་མདོ་འཆད་པ་བོས་ཀྱང་ཚིག་ཕྱེད་ཙམ་ཡང་མ་འཁྲུལ་བ་བློ་ཐོག་ནས་སྒྲ་དག་གསལ་གསུམ་གྱི་སྒོ་ནས་འདོན་
པ་སོགས་ཕྱག་ལེན་རྣམས་འདུལ་བའི་དགོངས་པ་དང་མཐུན་ངེས་སུ་མཛད་དགོས། དབྱར་གནས་སྐབས་སུ་དགེ་འདུན་ཚང་མས་དབྱར་ཞལ་གྱིས་བཞེས་ཏེ། དབྱར་ནང་ནས་རང་དོན་དུ་རྒྱང་གྲགས་གཅིག་
གི་ཕྱི་རོལ་ཏུ་གཏན་ནས་མི་འགྲོ་ཞིང། གལ་ཏེ་དགེ་འདུན་སྤྱིའི་ལས་དང། ཆོས་ལྡན་གྱི་བྱ་བའི་ཆེད་དུ་ཕྱི་རུ་ཞག་བདུན་ཚུན་ལ་འགྲོ་དགོས་བྱུང་ཚེ་བྱིན་རླབས་བྱས་སྟེ་འགྲོ་བ་དང། དེ་ལས་མང་བའི་
ཕྱི་རོལ་ཏུ་འདུག་དགོས་བྱུང་ཚེ་དགག་དབྱེ་གློ་བུར་བ་བྱས་ཏེ་འགྲོ་བ་ལས་སྣང་བར་གང་དྲན་གྱིས་མི་འགྲོ་བ་དང། དབྱར་ནང་དུ་འཁྲུགས་རྩོད་བྱེད་པ་སོགས་དབྱར་རལ་བའི་རྒྱུར་འགྲོ་བའི་རིགས་བྱུང་ཚེ་
བླ་མ་དགེ་བསྐོས་ནས་ཟོལ་འཇོག་ཏུ་མ་སོང་བའི་ཉེས་ཆད་གཏོང་ལུགས་བྱེད། ཡང་ཁྲི་རིན་པོ་ཆེས། རྒྱུན་པའི་ཚོགས་ལ་རེ་གཉིས་ཙམ་ཕེབས་པ་དང། སྔ་ཕྱིའི་གསུང་ཆོས་དང། དུས་བཟང་སོགས་

[012A]༄༅། །དང། དུས་འབྲེལ་གྱི་གསོ་སྦྱོང་སོགས་ཀྱི་མགོན་དུ་ཕེབས་གང་ཐུབ་རེ་མཛད་དེ། གསོ་སྦྱོང་གི་མདོ་དང། ལམ་རིམ་བློ་སྦྱོང་སོགས་ཀྱི་བཤད་ལུང་དམར་ཁྲིད་སོགས་
དང༑ ཤི་གསོན་གྱི་བསྔོ་སྨོན་སོགས་གསུང་དགོས་རྣམས་དང། དགེ་བསྐོས་མན་ཆད་མགོ་འོག་ཏུ་ལུས་ཆུད་པ་ལྟར་སྒྲིགས་གནོན་དང། གྲྭ་རིགས་སྦྱིན་བདག་དང་བཅས་པ་ལ་ཆོས་སྲིད་ཀྱི་བཀོད་
ཁྱབ་མཐར་ཕྱིན་མཛད་དགོས། ཆོས་ཐོག་གང་དང་གང་གི་མགོ་མཇུག་བར་གསུམ་གང་རུང་དུ་བླ་མ་དང་དགེ་བསྐོས་གཉིས་ཆར་ནས་ཚོགས་གཏམ་རེ་གཏོང་དགོས། གཞན་མ་རྣམས་ལ་དགེ་
བསྐོས་རྐྱང་བས་ཚོགས་གཏམ་གཏོང་དགོས་པ་ཡིན། དགེ་བསྐོས་ནས་ཀྱང་ཉེས་འགའ་ཕྱོགས་རེ་ལ་མ་སོང་བར་བཅའ་ཡིག་ནང་བཞིན་འགྲིགས་ཞི་དྲག་ཐབས་མཁས་ཀྱི་ས་གནོན་པར་བྱེད་
དགོས་སོ།།    ༈    །།གཉིས་པ་དུས་བཟང་སོགས་ཀྱི་སྐབས་མི་འདྲ་བའི་ཁྱད་པར་བཤད་པ་ནི། ལམ་རིམ་དུས་བཟང་དང། བླ་མཆོད་དུས་བཟང། བསྐང་གསོའི་དུས་བཟང་དང་གསུམ་
དང་པོ་གཉིས་ཀྱི་དུས་བཟང་གི་ཉིན་ཞོགས་ཀའི་ཆོས་ཐུན་ལ། སྒྲོལ་འདོན་བསྡུས་པ་བྱེད། ཕྱི་མ་ལ་སྒྲོལ་འདོན་སོགས་མེད་པ་མ་གཏོགས་ཚོགས་ཚུལ་སོགས་སྤྱི་དང་འདྲ། །དངོས་གཞིའི་དུས་

[012B] དང་པོ་ལམ་རིམ་དུས་བཟང་གི་ཞལ་འདོན་ནི། སྔ་ཚོགས་ཀྱི་བླ་མཆོད་པར་རྟ་གཏོང། ཚ་རྟིང་མའི་སྐབས་ཀྱི་ལམ་རིམ་ཡོངས་རྫོགས་
དབྱངས་རྟ་སྦྲད་དེ་དལ་བུས་དབྱངས་དང་བཅས་གསུངས་སྟེ་གུང་ཚིགས་སྐབས་སུ་ཐུག་མཆོད་ལ། དཀོན་མཆོག་རྗེས་དྲན་གྱི་མདོ་དང་མཐར་ཟས་བསྔོ་ལྟུང་བཤགས་བཅས་གསུངས་དགོས། ཕྱི་དྲོ་གུང་ཇ་དང་
པོ་སྤྱི་ལྟར་དང། འཕར་མ་ལ། སངས་རྒྱས་སྤྲུལ་པ་མ། སྒྲོལ་མ་ཚར་གསུམ། སྤྱན་འདྲེན་ཁྲུས་གསོལ། ལམ་རིམ་གསོལ་འདེབས། དགོན་སྡེ་རང་གི་མཁན་རྒྱུད་གསོལ་འདེབས། སངས་རྒྱས་
བྱང་སེམས་རྣམས་ཀྱི་སྐུ་བསྟོད་གང་འགྲོ། ཡོན་ཏན་གཞིར་གྱུར་མ། བླ་མ་ཚོགས་དབུར་བཞུགས་ཡོད་ཚེ་བསྔོ་བ་གསུངས། མེད་ཚེ་མི་དགོས། བསྟན་འབར་མ། དམིགས་བརྩེ་མ་རྒྱང་འཐེན་བྱས་
ནས་གྲོལ། །གཉིས་པ་བླ་མཆོད་དུས་བཟང་གི་ཞལ་འདོན་ནི། དགའ་ལྡན་ལྷ་བརྒྱ་མ། དཔལ་ལྡན་ས་གསུམ་མ། སྐྱབས་འགྲོ། གནས་བཅུའི་བསྟོད་པ། སྐབས་གསུམ་པ། སངས་རྒྱས་
སྤྲུལ་བ་མ། བྱང་ཆུབ་ལམ་སྒྲོན། ལམ་གཙོ་རྣམ་གསུམ། ལམ་རིམ། སྔགས་རིམ་སྨོན་ལམ། དེ་ནས་བླ་མཆོད་དཀྱུས་ལྟར་གདངས་དབྱངས་སྙན་པོའི་སྒོ་ནས་གསུངས་ཏེ་གང་གི་ཐུགས་རྗེའི་

[013A]༄༅། །འགོར། བླ་མཆོད་ལྟར་གྱི་ཁྲུས་གསོལ་བྱེད། དེ་ནས་མན་དཀྱུས་ལྟར་རོ། །ཚ་རྟིང་མའི་ཚོགས་ལ། དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་ཞེས་སོགས་ལན་ཉེར་གཅིག་
དམིགས་བརྩེ་མ་བརྒྱ་རྩ། དུས་གསུམ་སྐྱབས་གནས་ཞེས་པ་ནས་སྐྱབས་འོག་ཏུ་ཆུད་པར་གྱུར་ཞེས་པའི་བར་བརྗོད། ལམ་རིམ་གསོལ་འདེབས། ལམ་རིམ་བསྡུས་དོན། འདུལ་བ་རྒྱ་མཚོའི་
སྙིང་པོ། ཡོན་ཏན་གཞིར་གྱུར་མ། ཐུག་མཆོད་སོགས་གོང་ལྟར་རོ། །གུང་ཇ་ལ། སྨན་ཆོག་བསྡུས་པ། བླ་མཆོད་ཀྱི་མཇུག་རྣམས་སྤྱི་ལྟར་ལ་སྨོན་ལམ་གྱི་སྐབས་སུ། བཟང་སྤྱོད། ཐོག་མཐའ་
བར༑ འཇིགས་བྱེད་སྨོན་ལམ། དེ་ནས་དཀྱུས་ཀྱི་སྨོན་ལམ་བཀྲ་ཤིས་དང། བསྟན་པ་རྒྱས་པའི་སྨོན་ལམ། དམིགས་བརྩེ་མ་སོགས་གོང་དང་མཚུངས་སོ། །གསུམ་པ་བསྐང་གསོའི་དུས་
བཟང་གི་ཞལ་འདོན་ལ། སྐྱབས་འགྲོ། དགའ་ལྡན་ལྷ་བརྒྱ་མ། བླ་མཆོད་རྐྱང་བ་ཞུར་འདོན། འཇིགས་བྱེད་ཀྱི་བླ་བརྒྱུད་དང་སྒྲུབ་ཐབས་སོགས་སྤྱི་ལྟར་བཏང་ནས་སྔ་ཚོགས་གྲོལ། །ཚ་རྟིང་མ་ལ་
མཆོད་རྫས་བྱིན་རླབས་ནས་བཟུང་མགོན་ཆོས་རྣམ་གསུམ་གྱི་མངོན་རྟོགས་སྤྱན་འདྲེན་བཤགས་པ་བསྐངས་པ་བཟློག་པའི་བར་གསུངས་ནས་གུང་སངས། གུང་ཇ་ལ། སྤྱི་བསྐང་ཚར་གསུམ་

[013B] ཆོས་རྒྱལ་གྱི་བསྐང་བཤགས་བཟློག་གསུམ་ཚར་བདུན་འགྲོ་ངེས་སུ་བྱེད། དེ་ནས་བཟླས་པ་གཏོར་འབུལ་གཏོར་རྫོངས་མཁའ་འགྲོ་སྤྱི་གཏོར་གཞི་བདག་
གཏོར་མ་བཅས་བཏང་ནས། བསྟོད་བསྐུལ་རྣམས་སྤྱི་ལྟར་བཟློག་པའི་བར་བྱ། དེའི་མཇུག་ཏུ་ཡོངས་གྲགས་ལྟར་གྱི་དྲུག་ཅུ་པ་དང། མགོན་པོའི་གཤེགས་གཏོར། མགོན་ཆོས་ཀྱི་མངའ་གསོལ་
གཏང་རག་ཡིག་བརྒྱ། བཟོད་གསོལ། བརྟན་བཞུགས། ཉེར་བསྡུ། བཀྲ་ཤིས་བཅས་གསུངས་ནས་གྲོལ། ཡང་བླ་མཆོད་དུས་བཟང་མ་གཏོགས་གཞན་གཉིས་ལ་སྔ་ཕྱི་གསུང་ཆོས་མེད་
རྒྱུན་དུ་གསུང་ཆོས་ཡོད་མེད་གང་ཡིན་ཀྱང་གསུང་ཆོས་སྐབས་ཀྱི་ཞལ་འདོན་མ་ཆག་པ་དགོས། ཡང་རེས་འགའ་ཚོགས་ནས་བསྟན་པ་སྤྱིའི་ཞབས་བརྟན་དང། རྩ་བའི་སྦྱིན་བདག་དཔོན་པོ་
སོགས་སྦྱིན་བདག་ཆེ་ཕྲ་རྣམས་ཀྱི་རིམ་གྲོ་མང་པོ་སྒྲུབ་སྐབས་ཀྱི་དམིགས་བསལ་མ་གཏོགས། རྒྱུན་པར་ལམ་རིམ། བླ་མཆོད། སྨན་ཐུང། མཚན་བརྗོད་སོགས་གཙོ་བོར་བྱེད་དགོས། གྲོལ་
རྒྱུའི་ཉིན་ཚོགས་ཚུལ་འདྲ་ཡང་ཞལ་འདོན་གྱི་ཁྱད་པར་ནི། སངས་རྒྱས་སྤྲུལ་པ་མ། བླ་མཆོད་རྐྱང་པ་དཀྱུས་ལྟར་སོང་ནས། ཞབས་སེན་འོད་ཆགས་བརྟན་པར་བཞུགས་སུ་གསོལ། ཞེས་

[014A]༄༅། །པའི་བར་འདོན། དེ་ནས་བཟང་སྤྱོད་སྨོན་ལམ། སྤྱོད་འཇུག་སྨོན་ལམ། ལམ་རིམ། སྔགས་རིམ་སྨོན་ལམ། བསྟན་པ་རྒྱས་པའི་སྨོན་ལམ། ཆོས་སྐྱོང་རྣམས་ཀྱི་གཏོར་
འབུལ་བཅས་གསུངས་ནས་དཀྱུས་ཀྱི་སྨོན་ཤིས་དང། སངས་རྒྱས་རྣམ་གཟིགས་ཞེས་པའི་སྐབས་སུ་དབུ་ཞྭ་ཕྱག་ཏུ་བསྣམས། སེམས་ཅན་དོན་དུ་ཞེས་སོགས་ཀྱི་སྐབས་དབུ་ཞྭ་བཞེས་
བསྟན་པ་ཡུན་རིང་འབར་གྱུར་ཅིག་ཅེས་བརྗོད་དེ་དམིགས་བརྩེ་མ་གསུང་བཞིན་གྲོལ། ཆོས་ཐོག་སྐབས་ཀྱི་འདོན་ཆ་རྣམས་དང། དབྱར་གནས་སྐབས་ཀྱི་ཚེ་ཆོག་སྨན་ཆོག་གནས་བཅུ་སོགས་
ཀྱི་འདོན་བསྒྲིགས་ཇ་མཚམས་དེབ་ཟུར་གསལ་ལྟར་དགེ་བསྐོས་དང་དབུ་མཛད་གཉིས་ཀྱིས་ལེགས་པར་ངེས་དགོས་པ་ཡིན་ནོ།།    ༈    །།གཉིས་པ་ཆོས་མཚམས་ཀྱི་སྐོར་ལ། སྐབས་སུ་གང་
བབས་ཀྱི་ཡིག་ཆ་རྣམས་འཛིན་ཤར་སྦྱངས་དང། ལམ་རིམ་བློ་སྦྱོང་སོགས་ལ་དམར་ཁྲིད་དང་མཛུབ་ཁྲིད་སོགས་བྱེད་པ་རྣམས་དང། དུང་རྒྱ་གླིང་རྔ་ཆིངས་སོགས་དང། ཡི་གེ་དཀར་ནག་སོགས་པ་བསླབ་
གྲྭའི་རིམ་པ་ཀུན་ལ་ལེ་ཤོར་དུ་མ་སོང་བ་ཀུན་གྱིས་ཐེག་པ་ཁུར་ལེན་བྱེད། ཞར་ལ། རང་སྡོད་ས་ཁང་པ་ཡིན་ཚེ་ཨརྐ་ཐིག་ཚགས་དང། ཕྱིང་གུར་ཡིན་ཚེ་ཕྱི་ནང་གཡོག་དགོས་དང། ཆུ་མེ་ཤིང་སྒྲུབ་དགོས་

[014B] ཆོས་ཐོག་ཚུགས་པ་ནས་བཟུང་ཕན་ཚུན་ལ་འགྲོ་དགོས་སོགས་བྱ་བྱེད་ལས་གསུམ་མཐའ་དག་རྒྱང་བསྲིངས་ཏེ་གྲྭ་ཚང་གི་འགྲིགས་
རང་ཁུར་དུ་བྱས་ཏེ་འཆད་ཉན་ལ་བརྩོན་པ་ཆུ་བོའི་རྒྱུན་བཞིན་དུ་འབད་འཚལ་ལོ།།    ༈    །།གསུམ་པ་དེའི་ཡན་ལག་ཞར་བྱུང་ཐོར་བུའི་སྐོར་དང་འགྱེད་ཕོག་སོགས་ཇི་ལྟར་བྱ་ཚུལ་གཏོང་སྒོའི་
སྐོར་ནི། འདིར་ཞུགས་དགེ་ཚུལ་སློང་རྣམས་སངས་རྒྱས་ཀྱི་བཅས་ཁྲིམས་ལས་མ་འདའ་བའི་དང་ཚུལ་ཅན་ཡིན་གཤིས། ཚོགས་རིང་ཐུང་དང་གྲོང་ཆོག་སོགས་གནས་སྐབས་ཀུན་ཏུ་རབ་ཏུ་བྱུང་བའི་
རྟགས་ཆ་ལུགས་རྣམས་ཚང་ཞིང། ཕྱི་དྲོ་ཁ་ཟས་སྤངས་ཏེ་ལྷམ་ཕུད་ཆབ་ལེན་སོགས་ཀྱིས་མཚོན་པའི་བསླབ་ཁྲིམས་རྣམས་ཚུལ་བཞིན་དུ་བསྲུང་ཞིང་ཞི་དུལ་གྱི་སྤྱོད་པ་ལས་མ་འདས་པ་ཞིག་
དགོས། དེ་ཡང་ཡུལ་དུས་ཀྱི་དབང་གིས་གོས་སྤུ་གུ་ཅན་སོགས་གྱོན་དགོས་ནའང། ཀོ་ལྤགས་སྐྱ་བོ་སོགས་ཁ་མ་བསྒྱུར་བའི་རིགས་དང། རས་དཀར་སྔོན་སོགས་ཀྱིས་མགོ་དཀྲིས་དང། སྐྲ་རིང་
གྲི་རིང། མེ་ཆ། གློ་ཆ། འབར་ཞྭ། གང་ཟ། ཐ་ཁུག་སོགས་མི་འདོགས། ཐ་མ་ཁའི་དུ་བ་རྡུབ་པ་སོགས་ཀྱི་ཉེས་དམིགས་ནི་ཆང་དང་མཚུངས་པར་དམ་པ་རྣམས་ཀྱིས་གསུང་འདུག་པས། གྲྭ་ཚང་འདི་

[015A]༄༅། །ཀའི་གྲ་རིགས་སུས་ཀྱང་འཐེན་པར་མི་བྱེད། འཐེན་མཁན་མཐོང་ཐོས་བྱུང་ཚེ་ཐོག་དགུ་ཚན་གཅིག་གིས་ཆད་པ་གཅོད་དགོས་པ་ཡིན། རྩ་བཞི་ཆང་དང་བཅས་པ་ལ་མཐོང་ཐོས་དོགས་
གསུམ་ཚད་མར་བྱུང་ཚེ་ངོ་ཆེན་དོ་ཞུ་མེད་པར་མར་དཀྱིལ་ནས་སྤུ་བཏོན་པ་བཞིན་གྲྭ་ཚང་དེ་གནས་གནས་དབྱུང་བྱེད། ཡང་བླ་མ་དགེ་བསྐོས་ཀྱི་བར་དང། གྲྭ་བ་ནང་གསེས་ཀྱི་བར་ལ་དབྱེན་བྱེད་པ་རྣམས་དང་བླ་
མ་དགེ་བསྐོས་སོགས་ཀྱི་དག་བཀོད་དང་དུ་མི་ལེན་ཅིང་ཁ་ལེན་ལག་ལེན་བྱེད་པ་གྲྭ་པ་ནང་ཕན་ཚུན་འཐབ་མོ་ཤོར་ཏེ་རྨ་ཁྲག་འདོན་པའི་རིགས་ཚབས་ཆེན་བྱས་བྱུང་ན་གྲྭ་ཚང་དེ་ནས་ཕྱིར་ཕུད་ནས་ཕྱི་ལམ་ཁེགས་
པ་བྱེད་དགོས། ཡང་དགོན་ནང་དུ་ཞྭ་སེར་ཆབ་རིལ་ཕྲེང་བ་ཕོར་བ་ལ་སོགས་པའི་དངོས་པོ་ཆེ་ཆུང་གང་ཡང་བརླག་པོར་བྱུང་བ་གྲྭ་ཚང་གི་གྲྭ་བ་ཞིག་གིས་རྙེད་ཚེ་བདག་པོ་ངོས་ཟིན་ན་དེ་ལ་སྤྲོད་དགོས། བདག་པོ་
ངོས་མ་ཟིན་ཚེ་གྲྭ་ཚང་དགེ་བསྐོས་ལ་སྤྲོད་དགོས། ཡང་དངོས་པོ་རྙེད་ནས་བདག་པོ་ལ་མ་སྤྲད། དགེ་བསྐོས་ལ་མ་སྤྲད་པར་རང་གིས་བདག་གིར་བྱས་པ་ཀུན་གྱིས་ཤེས་ཚེ། ཡུལ་དེར་ཞོ་གང་རི་བ་ཡན་གྱི་
དངོས་པོ་ཡིན་ཚེ་དེ་གནས་གནས་དབྱུང་བྱེད། དེ་མན་གྱི་དངོས་པོ་ཡིན་ཚེ་བབ་འོས་ཀྱི་ཆད་པ་འགེལ། ཆད་པ་འགེལ་ཚུལ་ཡང། ཉེས་པ་ཤིན་ཏུ་ལྕི་བ་རྣམས་ལ་གནས་དབྱུང། ཉེས་ཚབས་ཆུང་བ་

[015B] ཐུགས་དར་ལྕོགས། ཚོགས་ཆུ་དང་མཆོད་ཆུ་ཁུར་པ། འདུ་ཁང་ཕྱི་ནང་དུ་གད་བདར་བྱེད་བཅུག་པ། འདུ་ཁང་གི་སྒོ་ཡོལ་དང། དཀར་ཡོལ་གསར་དུ་བཟོས་ཏེ་འབུལ་
བ་སོགས་ནི་བབ་འོས་ཀྱི་ཆད་པ་འགེལ་ཚུལ་ལོ། །ཡང་ཆད་པ་རྣམས་མ་བརྩི་བའི་རིགས་དཔོན་པོ་ལ་སྤྲད་པས་ཆོག་ཡང། གཤག་དང་རྭ་སྐོར་དུ་ཚོགས་ནས་དོན་མེད་ཀྱི་ལོང་གཏམ་དང། ཤོ་ཤ་དར་
མིག་མངས། རྭ་ཕེ་སོགས་ཀྱི་རྩེད་མོས་དུས་འདའ་བ་རྣམས་ལ་དགེ་བསྐོས་ནས་ཚག་འཛིན་གང་དག་བྱེད་དགོས། །གཉེར་བའི་ལས་འཛིན་རྣམས་ནས་ཀྱང་རྒྱུན་ཇ་མང་ཇ་དྲུག་རེ། དུས་བཟང་སྐབས་སུ་ཇ་ཐུག་
བརྒྱད་རི་བཅས་གཏོང་སྒོ་ཆེ་ཕྲ་མཐའ་དག་ཆུད་ཟོས་སུ་མི་གཏོང་བར་དགེ་འདུན་གྱི་ཕྱོགས་སུ་གཏོང་ཞིང་དགེ་འདུན་ཐུགས་དགྱེས་པའི་མཆོད་སྤྲིན་དུ་འགྱུར་ངེས་བྱེད། སྦྱིན་བདག་སོགས་ཀྱི་མང་ཇ་ཟུར་བ་ཡོད་ཚེ་དགེ་
བསྐོས་ཀྱི་དགྲ་བཀོད་ལྟར་བྱེད་དགོས། །དེ་མཚུངས་མཆོད་གཡོག་ཆབ་དྲིལ། ཇ་མ་ཆུ་ལེན། མེ་འབུད། ཐབ་གཡོག་སོགས་རང་རང་ལ་སྐབས་སུ་བབས་པའི་ལས་སྐལ་རྣམས་ཐུས་ཤོར་དུ་མ་སོང་བར་ཕྱེད་དགོས་
པ་ཡིན། །དགོངས་པ་ཞུ་འདུག་གི་སྐོར། དགོས་པ་ཁྱད་པར་ཅན་གྱི་ཚེ་ཚོགས་ལ་ཡོང་མ་ཐུབ་ན་ཆོས་ཐུན་གཅིག་གམ་ཉིན་གཅིག་གི་དགོངས་པ་དགེ་བསྐོས་ལ་ཞུ་དགོས། ཞག་གཉིས་ཕན་གྱི་གནང་བ་ཡིན་ཚེ་

[016A]༄༅། །གྲྭ་ཚང་བླ་མ་དང་དགེ་བསྐོས་རྣམ་གཉིས་ལ་ཞུ་དགོས། །ཡང་ཚོགས་སུ་ན་བ་སོགས་གློ་བུར་བའི་རྐྱེན་བྱུང་ཚེ་དགེ་བསྐོས་ལ་དགོངས་པ་ཞུས་ཏེ་འགྲོ་བ་མ་གཏོགས། རང་འདོད་ཀྱིས་
འགྲོ་བར་མི་བྱེད། ཚོགས་ལ་ཡང་མི་ཡོང། དགོངས་པ་ཡང་མི་ཞུ་ཞིང་ཞེ་མེད་བྱུང་བ་བྱུང་ན་རྩད་གཅོད་ཕྱི་ལམ་ཁེགས་པ་བྱེད། །ཡང་ཚོགས་ཀྱི་ཞལ་འདོན་རྣམས་ཀྱི་དབྱངས་རྟ་ཕལ་ཆེ་བ་པཎྜི་ཏ་དགོན་པའི་
དབྱངས་རྟ་སོར་བཞག་དང། འགའ་ཞིག་ནི་གསེར་ཁང་རྡོ་རྗེ་འཆང་གི་ཕྱག་ལེན་ཡིན་པས་གཞན་དུ་བསྒྱུར་བཀོད་བྱེད་མི་ཆོག་རྩ་བའི་སྦྱིན་བདག་སོགས་ཀྱི་གྲོང་ཆོག་ལ་འབོད་མི་བྱུང་ཚེ། ཆོས་ཐོག་སྐབས་ཡིན་
ནའང་བླ་མ་དང་དགེ་བསྐོས་གྲོས་ཐོག་ནས་དམིགས་བསལ་གྱི་དགོངས་པ་སྟེར་དགོས། ཡང་ཚོགས་ཆེན་ནས་དགོས་དབང་གིས་གྲྭ་ཚང་གི་གྲྭ་བ་འབོད་དགོས་བྱུང་ཚེ། གྲྭ་ཚང་དགེ་བསྐོས་ལ་དགོངས་པ་ཞུས་
དགོས། དེ་མིན་ཆོས་ཐོག་སྐབས་དང་དུས་བཟང་གི་སྐབས་སུ་གྲོང་ཆོག་དང། ཕྱོགས་འགྲོའི་དགོངས་པ་མི་སྟེར། ཆོས་འཚམས་སྐབས་སུའང་རིང་མཐའ་ཟླ་བ་གཅིག་ཕན་ཆད་ཀྱི་དགོངས་པ་མི་སྟེར་
དམིགས་བསལ་ཅན་རྣམས་མ་གཏོགས་གཞན་མ་རྣམས་ལ་དགོངས་པ་སྟེར་ཚུལ་སོགས་བབ་མཚུངས་བྱེད་དགོས་པ་ཡིན། ཡང་ལོ་སྟར་བཞིན་བཅུ་བ་གནམ་གང་ཡོད་ཚེ་དེའི་ཉིན་དང། མེད་ཚེ་ཉེར་

[016B] དེ་ཡང་ནས་རྩམ་སོགས་རྒྱུ་གང་བཟང་ལ་མར་ཁུ་བཙག་ཐག་ཆོད་པས་སྤྲུས་པའི་གཏོར་མ་བཞེངས་ལེགས་ཤིང་གཙང་སྤྲ་ཐོན་པ་ཞིག་དགོས། །ཁྲི་པ་
བརྗེ་འཚམས་དང། འཇོག་འཚམས་སོགས་ཀྱི་སྐོར་ནི། བརྗེས་འཚམས་ཀྱི་དབང་དུ་བཏང་ན་བླ་མ་ནི་ལོ་མང་པོར་གྲྭ་ཚང་གི་འཆད་ཉན་བྱེད་རྒྱུ་བྱུང་ན་རབ་ཡིན་མོད། འོན་ཀྱང་དགུང་ལོ་བཀྲེས་སྐྱོན་དང། སྐུ་དོན་མང་
བའི་སྟབས་བཅས་བཞུགས་མ་ཐུབ་ཚེ། སྐུ་བཞོག་དང། གྲྭ་ཚང། དཔོན་པོ་བཅས་པར་བ། ནང་བ་ཞུས་ཚེ། ཡང་ཡང་བཞུགས་དགོས་ཞེས་ཞུ་དགོས་མོད། འོན་ཀྱང་ཞེ་ཐག་པ་ནས་ནན་ཞུ་བྱས་ཚེ་དགོངས་པ་
འབུལ་བར་བྱེད། དགོངས་པ་འབུལ་སྐབས་སུའང་དཔོན་པོའམ། དེའི་མི་སྣ་ཞིག་དང། དགེ་བསྐོས། དབུ་མཛད། གཉེར་བ་རྣམས་ནས་གྲྭ་ཚང་དེ་ཀའི་སྤྱི་སོ་ནས་མང་ཇ། ཁུར་བ། ཤིང་ཐོག་འདི་ཀའི་ཡུལ་
སྲོལ་ལྟར་འབུལ། སྤྱི་སོ་ནས་ཁ་བཏགས་ཆེ་བ་ཞིག་ཕུལ་ཏེ། གྲྭ་ཚང་རྗེས་འཛིན་གྱི་སྐྱབས་འཇུག་ཞུས་ཏེ་དགོངས་པ་འབུལ། བླ་མ་གསར་བསྐོས་བྱེད་ཚུལ་ནི། སྐུ་བཞོག་དང། དཔོན་པོ་གཉིས་ལ་དགོངས་
བསྟུན་བྱས་ཏེ། གོང་ས་རྣམ་གཉིས་ནས་བསྐོ་བཞག་བྱས་ཚེ་ལས་སྣེ་རྣམས་ནས་ཁ་བཏགས་བཅས་སྙན་གསན་འབུལ། ཁྲི་འདོན་ནམ་བྱེད་བླ་མ་གསར་བ་ལ་རག་ལས། ཁྲི་འདོན་གྱི་ཉིན། བླ་མ་གསར་

[017A]༄༅། །པས་གྲྭ་ཇ་གཅིག་སྤྱི་སོ་ནས་གྲ་ཇ་གཅིག་བཅས་གཏོང་དགོས། ཚོགས་སུ་གནས་བཅུའི་བསྟོད་པ་གསུང་སྟེ། བཅོམ་ལྡན་འདིར་ནི་བྱོན་པ་ལེགས། །ཞེས་པའི་ཚིག་འདིར་བླ་མ་
འདུ་ཁང་ནང་དུ་བྱོན། འབྲས་དཀར་གཏོར། གདན་དམར་སྟེང་དུ་ཕྱག་གསུམ་འཚལ་ཏེ་དབུ་ཞྭ་བནབས་ནས་ཁྲི་ཁར་འཁོད་པ་དང། མང་ཇ་འདྲེན། ཇ་མཆོད། ལྷར་བཅས་སྟོན་པ། ཇ་རྒྱབ་སོགས་འདྲ་
དབུ་མཛད་སྐད་གྲྭ་བ་གསུམ་གྱིས་བཀའ་ཆོས་ཀྱི་མཎྜལ་འབུལ་ཏེ་གྲལ་དུ་འཁོད། བཀའ་ཆོས་གནང་བའི་མཇུག་ཏུ་གཏང་རག་གི་མཎྜལ་ཕུལ་རྗེས། འབུལ་ཐོ་ཀློགས། ཚོགས་ཆེན་ནས་ཁ་བཏགས་
མཎྜལ་རྟེན་གསུམ་བཅས་ལྔ་ཚན། དེ་མཚུངས་དཔོན་པོས་ལྔ་ཚན། གྲྭ་ཚང་རང་ནས་ལྔ་ཚན་གྱི་སྟེང་དུ་བཞུགས་གདན་རྒྱབ་ཡོལ་བཅས་བདུན་ཚན་གཅིག་གིས་འབུལ་ལམ་ཞུ། ཐམས་ཅད་ཀྱིས་
ཁ་བཏགས་རེ་འབུལ་ཏེ་མཇལ་ཁ་ཞུ། དེ་ནས་དགེ་བསྐོས་ཀྱིས་བླ་མ་བླ་བྲང་དུ་ཕེབས་རྒྱུའི་དགོངས་ལེན་བྱས་ནས། དབུ་མཛད་ཀྱིས་མཚུངས་མེད་མ་འཐེན་སྐབས་སུ་བླ་མ་བླ་བྲང་དུ་གདན་དྲངས་
བབས་ལྟོས་ཀྱིས་མང་ཇ་གཉིས་པ་འདྲེན། གཏོར་འབུལ་བྱས་ཆབ་གཏང་སྟེ་གྲོལ། དགེ་བསྐོས་གསར་འཇོག་སྐབས། བླ་དཔོན་ལས་བྱེད་ཐུན་མོང་ནས་བགྲོས་ཏེ་མིང་བཏགས་ཐོན་ཟིན་པའི་གྲྭ་རྒན་ཞིག་

[017B] དེ་མཚོན་སྤྱི་གཉེར་འདི་ཡང་ལས་སྣེ་དྲངས་ཤིང་སྤྱི་བསམ་ཆེ་བ་ཞིག་ལ་བསྐོ་བཞག་བྱ་དགོས། དེ་མཚུངས། མཆོག་གཡོག་ཆབ་རིལ། ཇ་མ། ཆུ་ལེན་
མེ་འབུད་ཐབ་གཡོག་སོགས་ཀྱང་གཙང་སྤྲ་ཆེ་བ་རྣམས་ལ་བསྐོ་དགོས། དབུ་མཛད་ནི་ཚོགས་འདོན་ཡོངས་རྫོགས་བྱང་ཞིང་འདོན་རྟ་དབྱངས་འདུར་གང་ལ་ཡང་ཐོགས་པ་མེད་པ་ཞིག་ལ་བསྐོ་བཞག་བྱ་དགོས་
སོ༑ ༑ཡང་ཡོན་ཆབ་འབུལ་སྐབས་སོགས་ལའང། ཧ་ཅང་ཁེངས་པ་དང། ཕྱིར་ཕོ་བ་དང། ཏིང་ཕོར་སྐེད་ཙམ་དང། ཕྱིས་བའི་ཚེ། དག་པར་མ་ཕྱིས་པ་དང། མཐེབ་མཛུབ་ཀྱི་དྲི་མས་གོས་བ། འོད་མེད་
པ་སོགས་དང། བཤམས་པའི་ཚེ། ཐང་གོས་སོགས་ཀྱི་རྡུལ་ཏིང་ཕོར་ནང་དུ་ལྷུང་བ་དང། འུར་འུར་ཆོམ་ཆོམ་སོགས་ཀྱི་སྒྲ་འབྱིན་པ་དང། ཁ་སྣམ་བཀག་པར་འབུལ་པ་སོགས་དང། གཤེགས་ཚེ་
མཆོད་ཆུ་ས་གཙང་བར་སྐྱེལ་བ་སོགས་དགེ་བསྐོས་ཀྱིས་དོ་ཁུར་བྱེད་དགོས་པ་ཡིན་ནོ།།    ༈    །།འགྱེད་ཕོག་སོགས་ཇི་ལྟར་བྱེད་ཚུལ་ནི། ཞག་གྲངས་ཕྱོགས་ཀྱི་ཆོས་ཐོག་ལ་ཕོག་བྲེ་ཆུང་གསུམ་
ཟླ་ཕྱེད་ཀྱི་ཆོས་ཐོག་ལ་ལྔ། ཉི་ཤུའི་བར་གྱི་ཆོས་ཐོག་ལ་བདུན། དབྱར་སྐབས་སུ་ཕོག་བྲེ་ཆུང་ལྔ། ཟླ་ཆོས་ལ་བྲེ་ཆེན་གང་གི་ཕོག་བཅས་ཕུལ་དགོས། །ཆོས་ཐོག་གང་ཡོད་ཀྱི་མཇུག་ཏུ་བརྒྱད་འགྱེད་རེ་

[018A]༄༅། །གཏོང་དགོས། སྐུ་སྐལ་གྱི་སྐོར་ལ། ཁོ་བོ་དང་གྲྭ་ཚང་བླ་མ་གཉིས་ལ་སྐལ་བ་བདུན། ཆོས་སྐྱོང་ལ་སྐུ་སྐལ་བཅུ། ཚོགས་ཆེན་ལས་སྣེ་ཞལ་མངོན་གྱུར་བ་རྣམས་ལ་རང་སྐལ་རེ་
དང་སྐལ་འཕར་རེ། ཞབས་དྲུང་བླ་མ་དང། དགེ་བསྐོས། དབུ་མཛད་རྣམས་ལ་སྐལ་གསུམ། གཉེར་བ་གཉིས་ལ་སྐལ་གཉིས། གྲྭ་རྒན་གཉིས་ལ་སྐལ་གཉིས། དེ་མིན་ལས་ཆུང་བ་རྣམས་ལ་སྐལ་
གཅིག་དང་ཕྱེད་བཅས་ཡིན། གྲྭ་ཚང་ལས་སྣེ་མ་གཏོགས་གྲྭ་གཤགས་སུ་ཇ་ཐུག་བླང་མི་ཆོག་སྤུངས་ཐོག་གི་འགྱེད་གཏོང་ཚེ་རང་སྐལ་མ་གཏོགས་སྐལ་ལྷག་མི་སྟེར་བ་ཡིན་ནོ། །ཡང་གྲྭ་ཚང་འདིར་
ཞུགས་ནས་འདོན་ཆོས་སྤྱོད་བཟང་རིགས་དང། གྲྭ་ཚང་འདིར་གཞུང་སེམས་ཆེ་ཞིང་སྤྱི་དོན་ཐེག་པ་ཁུར་ལེན་བྱེད་པ། རང་ལ་གང་ཡོད་གྲྭ་ཚང་གི་ཕྱོགས་སུ་བཏང་སྟེ། སྤྱི་འཇོག་ཡང་ཡང་བྱེད་མི་རྣམས་
ལ༑ བླ་མ་ལས་འཛིན་ནས་བྱེད་པའམ། ཡང་ན་དཔོན་པོ་ལ་ཞུས་ཏེ་དེ་དག་རྣམས་ལ་གཟེངས་བསྟོད་ཀྱི་ཆོ་ལོ། ཆོས་རྗེ། སྨན་རམས་པ། སྔགས་རམས་པ། ཀུ་ཤྲཱི། ནང་སོ་སོགས་ཀྱི་མིང་བཏགས་དང་
འདུ་ཁང་ནང་དུ་གདན་དང་སྐལ་འཕར་རེ་གནང་དགོས་པ་ལྟ་བུས་མཚོན། གྲྭ་ཚང་སྤྱི་ནས་དེ་ལྟར་བྱས་ཚེ་འཕྲལ་ཡུན་ཀུན་ཏུ་སྨན་བར་གྱུར་བས་ལས་བྱེད་རྣམས་ནས་དགོངས་འཇག་འཚལ། འདི་རྣམས་

[018B] །བླ་མ་ལས་འཛིན་མཆོག་དམན་སུའི་ཐད་ནས་ཀྱང་ཉེ་རིང་ཕྱོགས་ཁྱེར་ལམ་སོང་བར་སྒྲིགས་ལམ་ཞི་དྲག་ཐབས་མཁས་ཀྱི་སྒོ་ནས་བཅའ་ཁྲིམས་ནང་
ལྟར་གནོན་དགོས་སོ། །དགེ་འདུན་མང་མས་ཀྱང་བཅའ་ཡིག་ལྟར་ཐུགས་ཉམས་སུ་བཞེས་ཏེ། བླ་མ་མཇལ་ཚེ་ཕྱག་དང་སྔོན་དུ་ལྡང་བ་སོགས་གུས་པར་བྱེད། དགེ་བསྐོས་སོགས་རྒན་པ་རྣམས་ལའང་
གཟན་འབེབས་དང་ཞྭ་ཕུད་སོགས་ཀྱི་གུས་པ་བྱས་ཚེ་རང་ལའང་བསོད་ནམས་ཕུན་སུམ་ཚོགས་པ་བསྐྱེད་ཅིང། ཁྱིམ་པ་རྣམས་ཀྱིས་མཐོང་ཚེ་བསོད་ནམས་བསོག་ཅིང་དད་པ་འཕེལ་བའི་རྒྱུ་རྐྱེན་མཆོག་ཏུ་
གྱུར་བས་ན་དེ་ནི་བྱ་སླ་ལ་དོན་ཆེ་པ་ཡིན་ནོ། །དེ་ཡང། བདག་ལེགས་སུ་འདོད་པའི་དགེ་འདུན་བསྒྲེས་གཞོན་བར་གསུམ་གྱིས་དལ་འབྱོར་གྱི་རྟེན་རིན་པོ་ཆེ་འདི་ཉིད་དོན་མེད་ཆུད་ཟོས་སུ་མ་སོང་བར་གཞན་ཕུན་
ཐུགས་བསྐྱེད་བཟང་པོས་སྡོམ་པ་གསུམ་གྱི་བསླབ་བྱ་རྣམས་ལས་ཇི་ལྟར་གསུངས་པ་རྣམས་ཐུགས་ཉམས་སུ་ཅི་ལོན་དང། ཞི་ཞིང་དུལ་བ་བཟོད་པའི་རང་བཞིན་གྱི་སྒོ་ནས་ཐོས་བསམ་བསྒོམ་གསུམ་ལ་
གཅིག་དྲིལ་ཏུ་འབད་པས་བསྟན་པ་དང་འགྲོ་བ་མཐའ་དག་གི་ཕན་བདེའི་གཞིར་གྱུར་བ་ཞིག་མཛད་དུ་གསོལ་ཞེས་ཀུན་ལ་ཐལ་མོ་སྦྱར་ནས་གསོལ་བ་འདེབས་སོ། །དང་ཚུལ་དེ་ལས་ལྡོག་པའི་བསམ་ངན་

[019A]༄༅། །ངན་འགྲན། གཞན་གྱི་སྐྱོན་མཚང་སྒྲོགས་པ། ཕན་ཚུན་དཀྲུགས་པ། བཟང་པོའི་འདུན་གྲོས་བཤིག་པ། དན་པའི་འདུན་གྲོས་གཤོམ་པ། རྙེད་བཀུར་སྙན་གྲགས་ཁོ་ན་སྒྲུབ་པ་
དགྲ་འདུལ་གཉེན་སྐྱོང་གི་བསམ་སྦྱོར་གྱིས་དུས་འདའ་བར་བྱེད་པ་རྣམས་ཁྱིམ་པ་དང་ཁྱད་པར་མ་མཆིས་པས་སྡེ་འདིར་གཏན་ནས་མེད་པར་མཛད་དུ་གསོལ། རྒྱལ་བ་སྲས་དང་སློབ་མར་བཅས་པ། ཁྱད་པར་
བསྟན་སྲུང་མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པ་སོགས་བསྟན་སྲུང་རྒྱ་མཚོའི་ཚོགས་ཀྱིས་རང་འདོད་ཀྱི་འཁྲི་བས་ཀུན་ནས་མ་བསླངས་པར་བསྟན་པ་དང་དགེ་འདུན་གྱི་སྡེ་རྣམ་པར་དག་པ་འབའ་ཞིག་
ཡིད་ལ་བརྣགས་ཏེ་བསྒྲུབས་པའི་བཅའ་ཡིག་འདིའི་རྒྱབ་གཉེར་མཛོད་ཅིག་བསམ་སྦྱོར་ལོག་པར་བལྟ་བའི་དམ་ཉམས་རྣམས་ལོ་ཟླ་ཞག་ཏུ་མ་བཞག་པར་སྐད་ཅིག་ཉིད་ལ་རྟགས་མཚན་བཅས་སྙིང་ཁྲག་
ཞལ་དུ་གསོལ་ལ། རྣམ་ཤེས་ཆོས་དབྱིངས་སུ་དྲོངས་ཤིག་ཚུལ་བཞིན་བསྒྲུབ་པ་རྣམས་ལ་ནམ་ཡང་གཡེལ་བ་མེད་པར་བསམ་དོན་ཆོས་བཞིན་དུ་འགྲུབ་པའི་མགོན་སྐྱབས་དང་སྡོང་གྲོགས་མཛད་དུ་
གསོལ༑ ༑འདིར་སྨྲས་པ། རྒྱལ་བསྟན་ནང་མཛོད་འདུལ་བའི་བཅའ་ཁྲིམས་རྣམས། །མིག་བཞིན་བསྲུང་ཚེ་རིགས་སྨྲས་ནང་ཁྲིམས་ཀྱང། །གཙང་བའི་ཐབས་མཆོག་ས་སྲུང་ལ་བཞོན་ཚེ། །

[019B] །བསླུ་མེད་སྐྱབས་གསུམ་ཐུགས་རྗེའི་འོད་སྟོང་གིས། །དགེ་འཕེལ་གླིང་འདིའི་བཤད་སྒྲུབ་ཆོས་སྲིད་དཔལ། །དར་རྒྱས་གཞན་ཕན་དོན་གཉིས་བདུད་རྩི་ལ། །
སྐལ་བཟང་ལེགས་བྲིས་ཚོགས་རྣམས་རོལ་གྱུར་ཅིག་བླ་མ་ཡི་དམ་རྣམས་ཀྱི་བྱིན་རླབས་དང། །བསྟན་སྲུང་ཡེ་ཤེས་མགོན་པོ་ཕྱག་དྲུག་པ། །རྣམ་ཐོས་སྲས་དང་ཆོས་ཀྱི་རྒྱལ་པོ་ཡིས། །སྡེ་འདིར་
བསྲུང་སྐྱོབ་སྡོང་གྲོགས་བྱ་ར་མཛོད། །གཙུག་ལག་ཁང་རྣམས་ཀློག་པ་དང། །ཁ་བཏོན་གྱིས་རྒྱས་ལེགས་གནས་ཤོག་རྟག་ཏུ་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག་
བསླབ་པ་གསུམ་ལྡན་དུར་སྨྲིག་འཛིན་པ་ཡི། །འདུས་པའི་ཚོགས་ཀྱིས་གནས་འདིར་ཡོངས་བཀང་ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །ཐུབ་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག་
 ཅེས་པ་འདི་ནི་སྟོབས་ཀྱི་འཁོར་ལོས་བསྒྱུར་བ་མིའི་དབང་ཕྱུག་ཨ་བྷ་ཀ་ལྭང་ཚེ་དབང་རྒྱ་མཚོ་ནས་ལྷག་བསམ་རྒྱ་ཆེན་པོས་ཀུན་ནས་བསླངས་ཏེ།    ༈   
གསར་འཛུགས་བགྱིས་སྐབས་ཀྱི་བཅའ་བསྒྲིགས་བློ་གསལ་ཡིད་ཀྱི་དགའ་སྟོན་ཞེས་བྱ་བ་འདི་ལྟ་བུ་ཞིག་དགོས་ཞེས། མིའི་དབང་དཔོན་པོ་ལྭང་ཚེ་དབང་རྒྱ་མཚོ་ཉིད་དང། ཚོགས་ཆེན་ཏཱ་བླ་མ་ཆོས་རྗེ་ཟླ་བ་ཀུ་ཤྲཱི། ཚོགས་ཆེན་དགེ་སྐོས་

[020A]༄༅། །ཆེ་བ་བློ་གསལ། ཆུང་བ་བློ་བཟང་ཚངས་དབྱངས། དེམ་ཆི་ཆོས་འཕེལ། གྲྭ་ཚང་ཁྲི་བ་རབ་འབྱམས་པ་བཤད་སྒྲུབ་རྡོ་རྗེ། གྲྭ་ཚང་དགེ་བསྐོས་རབ་འབྱམས་པ་ཆོས་མཛད་བཅས་ཐུན་མོང་ནས་
ནན་ཆེར་བསྐུལ་བ་ལ་བརྟེན་ནས།    ༈    མིང་གཞན་ཆེ་ཤོས་སྤྲུལ་མིང་འཛིན་པ་བློ་བཟང་བྱང་ཆུབ་
བསྟན་པའི་སྒྲོན་མེས་དམ་པ་རྣམས་ཀྱི་གསུང་ལ་གཞི་བྱས་ཏེ་རང་གཤག་ཚུལ་ཁྲིམས་འབར་བའི་གླིང་དུ་ནག་ཟླའི་རྫོགས་པ་གསུམ་པའི་ཉིན་དགེ་བར་མགྱོགས་པར་བྲིས་པ་ཛ་ཡནྟུ།། །།།



﻿
[519A]༄༅། །ཆོས་སྡེ་ཆེན་པོ་དགེ་འཕེལ་དགའ་ལྡན་ཆོས་མཛོད་གླིང་གི་བཅའ་ཡིག་གདུང་སེལ་ཟླ་འོད་ཅེས་བྱ་བ་བཞུགས་སོ། །

[520A] །ཨོཾ་བདེ་ལེགས་སུ་གྱུར་ཅིག་རྩོད་དུས་ཉམ་ཐག་འགྲོ་བའི་མགོན་གཅིག་པུ། །རྣམ་འདྲེན་གཞན་ལས་ཕུལ་བྱུང་ཐུགས་རྗེའི་གཏེར། །
ཀུན་མཁྱེན་ཉི་མའི་གཉེན་གྱི་ཞབས་པད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །རྒྱལ་བའི་རྒྱལ་ཚབ་མི་ཕམ་བྱམས་པའི་གཏེར། །རྒྱལ་ཀུན་མཁྱེན་རབ་རང་
གཟུགས་འཇམ་དཔལ་དབྱངས། །རྒྱལ་བས་ལུང་བསྟན་ཀླུ་སྒྲུབ་ཐོགས་མེད་སོགས། །རྒྱལ་བསྟན་གསལ་མཛད་རྣམས་ལ་གུས་ཕྱག་འཚལ། །སྔོན་ཚེ་ཐུགས་བསྐྱེད་སྨོན་
ལམ་མཛད་པ་བཞིན། །དུས་འདིར་ཐུབ་བསྟན་གཞི་ནས་གསོ་མཛད་པ། །ཁམས་གསུམ་འགྲོ་བའི་བླ་མ་བཙོང་ཁ་པ། །ཡབ་སྲས་བརྒྱུད་པར་བཅས་ལ་དང་བས་འདུད། །

[521A] །དཔལ་ལྡན་ཐུབ་པའི་མདོ་རྒྱུད་གན་མཛོད་ལ། །དབང་འབྱོར་འཕྲིན་ལས་གདེངས་ཀ་སྟོང་དང་ལྡན། །དོན་གཉིས་ལྷུན་གྲུབ་དབྱིག་གི་ཆར་འབེབས་
པ། །རྗེ་བཙུན་བླ་མ་མཆོག་དེ་རྒྱལ་གྱུར་ཅིག་དགའ་ལྡན་རིང་ལུགས་དེས་དོན་ཆོས་ཀྱི་མཛོད། །འཁོར་ལོ་གསུམ་དང་འབྲེལ་བའི་མཛད་བཟང་གིས། །འཛིན་སྤེལ་གླིང་
འདིའི་ལུགས་གཉིས་དབྱར་སྤྲིན་བཞིན། །རྒྱས་མཛད་བཤེས་གཉེན་རིམ་བྱོན་བསྔགས་པར་འོས། །སྟོན་པས་གང་ལ་ཆོས་ཀྱི་སྲིད་གཏད་པ། །གནས་བརྟན་བཅུ་དྲུག་གཏུམ་
ཆེན་གསང་བའི་བདག་རྒྱལ་ཆེན་སྡེ་བཞི་མྱུར་མགོན་ལས་གཤིན་དང། །རྣམ་ཐོས་སྲས་ཀྱིས་རྟག་ཏུ་བདག་སྐྱོངས་ཤིག་དགའ་ལྡན་ཡིད་དགའི་ཆོས་ཀྱི་ཕོ་བྲང་ཆེ། །ས་

[522B]མཛེས་བྱེད་རིག་གྲོལ་གཉིས་ལྡན་འདུས་པའི་སྡེའི། །བླང་དོར་བཅའ་ཁྲིམས་ཅུང་ཟད་བརྗོད་པར་བྱ། །དེ་ལ་འདིར་འཇམ་མགོན་བླ་མ་ཀུན་མཁྱེན་རྒྱལ་བའི་
དབང་པོར་རྩོང་ཁ་པ་ཆེན་པོའི་བསྟན་པ་སངས་རྒྱས་བཅོམ་ལྡན་འདས་ཀྱི་རིང་ལུགས་དྲི་མ་མེད་པ་ལ་ཉམས་བཞེས་ལྷུར་ལེན་པའི་འདུས་སྡེ་དགའ་ལྡན་ཆོས་མཛོད་གླིང་དམ་དགེ་འཕེལ་གླིང་གི་མཆོག་དམན་འབྲིང་རྣམས་
ཀྱི་ཇི་ལྟར་བྱ་བའི་རིམ་པའི་བཅའ་ཡིག་བླ་མ་གོང་མས་སྩལ་བ་ལས་ཅུང་ཟད་རྒྱས་ཙམ་འདྲི་བར་བྱ་བ་ལ་གཉིས། སྤྱིར་རང་རང་གི་ངོས་ནས་བླང་དོར་ཇི་ལྟར་བྱ་བའི་ཚུལ་དང། བྱེ་བྲག་ཏུ་ཐུན་མོང་གི་འགྲིག་ལམ་
ཀུན་སྤྱོད་ཀྱི་རིམ་པ་བཤད་པའོ། །དང་པོ་ནི། ཇི་སྐད་དུ། སོ་སོར་ཐར་པའི་མདོ་ལས། འཇིག་རྟེན་སངས་རྒྱས་བྱུང་བ་དང། །མི་དང་རབ་ཏུ་བྱུང་བ་དང། །ཚུལ་ཁྲིམས་ཕུན་སུམ་ཚོགས་པ་དང། །གྲོགས་བཟང་
རྙེད་དཀའ་རྙེད་གྱུར་ནས། །མཁས་པ་བདག་ལ་ལེགས་འདོད་ཅིང། །དེ་དག་འབྲས་བཅས་བྱེད་འདོད་པས། །སྡོམ་བརྩོན་རྣམས་ཀྱིས་སོ་སོར་ཐར། །མཉན་པའི་ཕྱིར་ནི་འབད་པར་བྱ། ཞེས་འཇིག་རྟེན་ན་སངས་
རྒྱས་ཞེས་བྱ་བའི་སྒྲ་ཙམ་བྱུང་བ་ཡང་རབ་ཏུ་དཀོན་ཞིང། དེ་བཞིན་དུ་སངས་རྒྱས་འཇིག་རྟེན་དུ་བྱོན་པའི་ཞིང་དུ་མི་ལུས་རྙེད་པ་དང། མི་ལུས་རྙེད་ནས་ཀྱང་རབ་ཏུ་བྱུང་བ་དང། རབ་ཏུ་བྱུང་ནས་ཀྱང་ཚུལ་ཁྲིམས་

[523A]༄༅། །ཕུན་སུམ་ཚོགས་པར་བསྲུང་བ་དང། དེའི་གྲོགས་ཚངས་པ་མཚུངས་པར་སྤྱོད་པ་དང་འཕྲད་པ་ཤིན་ཏུ་རྙེད་དཀའ་རྣམས་རྙེད་པར་གྱུར་པའི་དུས་སུ། བླང་དོར་གྱི་རྣམ་དབྱེ་མཁས་པ་བདག་
ལེགས་སུ་འདོད་ཅིང་རྙེད་པ་རྣམས་འབྲས་བུ་དང་བཅས་པར་བྱེད་འདོད་པའི་སྡོམ་བརྩོན་རྣམས་ཀྱིས་སོ་སོར་ཐར་པ་མཉན་པ་དང། མཉན་པའི་དོན་ཚུལ་བཞིན་དུ་ཉམས་སུ་བླངས་པའི་ཕྱིར་འབད་པར་བྱ། ཞེས་གསུངས་
པའི་དོན་ལེགས་པར་བསམ་པའི་སྒོ་ནས་སྟོན་པ་ཐུགས་རྗེ་ཅན་གྱིས་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་དང། དགེ་ཚུལ་རྣམས་ཀྱིས་དེ་དག་ལས་ལྟུང་མེད་ཕྱེད་དང་བཅོ་བརྒྱད་མ་གཏོགས་པ་ཐམས་ཅད་བསྲུང་
དགོས་པར་ཁྲིམས་སུ་བཅའ་བ་མཛད་པ་ལྟར་ཆོས་སྡེ་འདིའི་དགེ་ཚུལ་སློང་ཐམས་ཅད་ཀྱིས་རང་རང་གི་ཁས་བླངས་པའི་སོ་ཐར་གྱི་སྡོམ་པ་དང། བྱང་སེམས་དང། གསང་སྔགས་ཀྱི་བསླབ་ཁྲིམས་ལ་ཡང་ནན་ཏན་སྙིང་པོར་མཛད་
པ་གཞིར་བཞག་སྟེ་ཐུན་མོང་བའི་ལམ་གྱི་རིམ་པ་ངེས་འབྱུང་དང་བྱང་ཆུབ་ཀྱི་སེམས་དང། ལྟ་བ་རྣམ་པར་དག་པ་གསུམ་ཉམས་ལེན་གྱི་མཐིལ་དུ་བྱས་པའི་སྒོ་ནས། ཚེ་གཅིག་ལ་སངས་རྒྱས་ཀྱི་གོ་འཕང་
སྟེར་བར་བྱེད་པའི་མྱུར་ལམ་བླ་མེད་རྡོ་རྗེ་ཐེག་པའི་རིམ་གཉིས་ཀྱི་རྣལ་འབྱོར་ལ་གཅར་འདོན་གྱི་སྒོ་ནས་ནང་རིག་པ་འཛིན་པ་ཆེན་པོ་ལ། ཕྱི་སོ་སོར་ཐར་པའི་བཅས་མཚམས་ཕྲ་མོ་ཙམ་ཡང་མི་སྤོངས་པར་ཅི་ནུས་སུ་

[524B] ཕྱི་རུ་ཉན་ཐོས་སྤྱོད་པ་སྐྱོང། །ནང་དུ་འདུས་པའི་དོན་ལ་དགའ། །ཞེས་རྒྱུད་སྡེ་མཐའ་དག་གི་དགོངས་པ་ཡིན་པས་དེ་བཞིན་དུ་བསླབ་པར་བྱ། ཁྱད་པར་རང་རེ་ལྟ་བུའི་ལས་དང་པོ་པ་རྣམས་
ལ་ལམ་གྱི་རིམ་པ་རྒྱུད་ལ་སྐྱེ་བ་སོགས་ཀྱི་འགལ་རྐྱེན་མཐའ་དག་ཞི་བའི་ཐབས་དང། མཐུན་རྐྱེན་གྱི་གཙོ་བོ་ཚོགས་གསོག་དང་སྒྲིབ་སྦྱོང་ཁོ་ན་ཡིན་པས། དཀོན་མཆོག་ལ་མཆོད་པ། ཡན་ལག་བདུན་པ། ཕྱག་དང་
མཎྜལ། ལྟུང་བཤགས། ཡིག་བརྒྱ་སོགས་བསག་སྦྱང་གི་གནད་ལ་སྒོ་དུ་མ་ནས་འབད་པ་ཅིས་ཀྱང་གལ་ཆེ། གཉིས་པ་བྱེ་བྲག་ཏུ་ཐུན་མོང་གི་འགྲིག་ལམ་ཀུན་སྤྱོད་ཀྱི་རིམ་པ་བཤད་པ་ལ་གསུམ། སྡེ་འདིར་ཇི་
ལྟར་འཇུག་པའི་ཚུལ་དང། ཞུགས་ནས་བླང་དོར་ཇི་ལྟར་བྱ་བའི་རིམ་པ། ཚུལ་མ་ཡིན་པའི་གནས་ལ་ནན་ཏུར་ཇི་ལྟར་བྱ་བའི་ཚུལ་ལོ། །དང་པོ་ནི། ཐོག་མར་གསར་དུ་རབ་བྱུང་བྱེད་པའམ། ཕྱོགས་གཞན་ནས་འོང་
བའི་རིགས་གང་ཡིན་ཀྱང་བར་མའི་ཚུལ་ཁྲིམས་ཡན་ཆད་ཀྱི་སོ་ཐར་གྱི་སྡོམ་པ་ལ་གནས་ཤིང། སྡོམ་པ་ལ་གནས་པའི་དོན་ཡང་ལུང་རྣམ་འབྱེད་ལས། ཇི་ལྟར་ཚུལ་ཁྲིམས་དང་ལྡན་པ་ཡིན་ཞེ་ན། ཕམ་པར་གྱུར་པ་
བཞི་པོ་དག་ལས་གང་ཡང་རུང་བའི་ལྟུང་བ་མ་བྱུང་བ་སྟེ། ཇི་ལྟར་ཚུལ་ཁྲིམས་དང་ལྡན་པ་ཡིན་ནོ། །ཞེས་གསུངས་པ་ལྟར་སོ་ཐར་གྱི་སྡོམ་བའི་རྩ་བའི་ལྟུང་བས་མགོས་པ། རབ་བྱུང་གི་རྟགས་དང་ཆ་ལུགས་ཚང་

[525A]༄༅། །བ། སྡེ་དགོན་གཞན་ནས་གནས་དབྱུང་བྱས་པ་སོགས་མིན་ཚེ། བླ་མ་དང་དགེ་བསྐོས་སོགས་ལ་ཞུས་ཐོག་ནས་འཇུག་པར་བྱ། །གཉིས་པ་ཞུགས་ནས་བླང་དོར་ཇི་ལྟར་བྱ་བའི་རིམ་པ་ནི་
སྡེ་འདིར་ཞུགས་ནས་ཀྱང་མཛའ་བཤེས་ཀྱི་ཚོམས་ལས། དམན་པ་བསྟེན་པས་མི་དག་ཉམས་གྱུར་ཅིང། །ཐད་ཀར་བབས་པ་བསྟེན་པས་སོ་ན་གནས། །གཙོ་བོ་བསྟེན་པས་དམ་པ་ཐོབ་འགྱུར་ལ། །དེ་ཕྱིར་
བདག་པས་གཙོར་གྱུར་བསྟེན་པར་བྱ། །ཞེས་གསུངས་པ་བཞིན་རང་ལས་ཡོན་ཏན་ལྷག་པའི་མཁན་སློབ་བམ་དགེ་རྒན་བསྟེན་ནས་ཡི་གེ་འབྲི་ཀློག་སོགས་ལ་བརྩོན་པ་གལ་ཆེ་སྟེ། རྒྱལ་བ་མ་ཕམ་པས། ཡི་གེ་འདྲི་མཆོད་
སྦྱིན་པ་དང། །ཉན་དང་ཀློག་དང་འཛིན་པ་དང། །འཆད་དང་ཁ་ཏོན་བྱེད་པ་དང། །དེ་སེམས་པ་དང་བསྒོམ་པའོ། །སྤྱོད་པ་འདི་བཅུའི་བདག་ཉིད་ནི། །བསོད་ནམས་ཕུང་པོ་དཔག་ཏུ་མེད། །ཅེས་ཆོས་སྤྱོད་བཅུའི་བྱ་བ་ལ་
བརྩོན་པའི་བསོད་ནམས་ཀྱི་ཕུང་པོ་དཔག་ཏུ་མེད་པར་གསུངས་པ་ལས། སློབ་དཔོན་ཐུ་མིས། བསླབ་པ་ཀུན་གྱི་གཞི་འཛིན་ཅིང། །རིག་བྱེད་སྨྲ་བ་རྣམས་ཀྱི་རྒྱུ། །མིང་ཚིག་དཔྱད་པ་ཀུན་གྱི་གཞི། །ཡི་གེའི་སྦྱོར་བ་བཤད་
པར་བྱ། །ཞེས་ཡི་གེ་འདྲི་བ་དང་ཀློག་པ་སོགས་ཡོན་ཏན་ཀུན་གྱི་གཞི་མར་དང་པོར་གལ་ཆེ་བར་གསུངས་པ་བཞིན། ཚང་མ་ཡིག་ཀློག་སློབ་པ་སོགས་ལ་བརྩོན་པ་དང། ཆོས་སྤྱོད་ཆོ་ག་བསྐང་གསོ་སོགས་ཞལ་འདོན་

[526B] དེ་ཡང་དགོན་པའི་འདོན་ཆོས་གང་ཡིན་ལོ་གསུམ་གྱི་ཁོངས་སུ་རྒྱུགས་ཕེར་བ་དགོས། དེའི་མཚམས་རྣམས་སུ་དགེ་བསྐོས་
སོགས་ནས་རྒྱུགས་དང་རྟིང་བསྐུལ་སྐབས་སུ་གང་བབས་དང། རྟོག་འཇུག་ཞིབ་མོ་བྱས་ཏེ་ལེ་ཤོར་དུ་མ་སོང་བར་བྱེད། ཆོས་སྤྱོད་སོགས་འདོན་ཆའི་རིམ་པ་ལེགས་པར་སྦྱངས་ཏེ་ལོ་གཉིས་ཚུན་ལ་མཐར་ཕྱིན་པར་གྱུར་ན་
བདག་རྐྱེན་དང། བསླབ་སྦྱངས་སོགས་ལ་འབད་ཀྱང་གོ་ཤེས་གཏན་ནས་མེད་པའི་རིགས་བྱུང་ན་ཕྱག་བསྐོར་བ་དགེ་འདུན་སྤྱིའི་ཚོགས་ཆུ་ལེན་པ་སོགས་བསག་སྦྱང་གི་རིགས་བྱེད་དུ་འཇུག་རང་རང་གི་བཤག་ན་བཞུགས་
སྐབས་སུ་ཡང། ལམ་རིམ་བློ་སྦྱོང་བསྐྱེད་རྫོགས་སོགས་ཀྱིས་མཚོན་ཉམས་ལེན་སྐབས་སུ་གང་བབས་སྐྱོང་བ་དང། ཕྱག་སྐོར་མདོ་རྒྱུད་ཀློག་པ་སོགས་ཀྱིས་མཚོན་པའི་ཆོས་སྤྱོད་ཉམས་ལེན་གྱི་རིམ་པ་ལ་
འགྲུས་པ་དགོས། བླ་མ་དགེ་བའི་བཤེས་གཉེན་གྱི་དྲུང་དུ་སྐབས་སྐབས་སུ་དབང་ལུང་ཁྲིད་སོགས་མཉན་པ་ལ་ཡང་བརྩོན་པ་གལ་ཆེ་མཛད་པ་དང། དཔེ་ཆ་འཛིན་སྐྱོར་དང། ཕན་ཚུན་ཆོས་ཀྱི་གླེང་མོ་བྱེད་པ་སོགས་
ལས། བག་མེད། ལེ་ལོ། གཉིད་རྨུགས། འབྲེ་མོའི་གཏམ་གྱིས་དུས་འདའ་བ། ཤྭ་དང་ཆོ་ལོ་རྩེ་བ། ཁ་མཆུ་ཞལ་ལྕེ་གཅོད་པ་གཉེན་བསྒྲིགས། ཕན་ཚུན་ཕྲག་དོག་འཐབ་རྩོད། བརྙས་སྨོད་འགྲན་

[527A]༄༅། །ཟླ། ཕྱོགས་རེས་འཐེན་འཁྱེར་སོགས་མི་འོས་པའི་རིགས་གཏན་ནས་མི་བྱེད། ཆང་ནི་ཉེས་པ་ཀུན་གྱི་གཞི་ཡིན་པར་མ་ཟད་བཅོམ་ལྡན་འདས་ཀྱིས། དགེ་སློང་དག་ང་སྟོན་པ་ཡིན་པར་ཁས་ལེན་
པ་རྣམས་ཀྱིས་ཆང་མི་བྱིན་ཞིང་ཐ་ན་རྩ་མཆོག་གིས་མི་བཏུང་ངོ། །ཞེས་གསུངས་པས་གཞི་བྱེས་གང་དུའང་མི་འཐུང། ནང་མཆོད་ཀྱི་རྒྱུ་ཙམ་དང་ཨར་པོའི་སྐབས་ལྟ་བུ་དམིགས་བསལ་དུ་མ་གཏོགས་ཆང་མི་འགྲིམ་
ཐ་མ་ཁི་ཡང་དྲི་ངན་པ་སོགས་ཉེས་དམིགས་ཆེ་བ་ལས་ཕན་པ་གང་ཡང་མེད་པས་སྤོང་གང་ཐུབ་བྱེད། ཡུལ་དུས་ཀྱི་དབང་གིས་དགོན་པའི་ནང་དུ་ཕུ་ཐུང་སོགས་གྱོན་ནའང། དུར་སྐྱེར་དམར་པོ་མ་གཏོགས་པ་གྱོན་པ་དང་
སྤུ་ཕྱིར་བསྟན་པའི་ཏ་ཁོ། ལུག་ལྤགས་ཀྱི་ཞྭ་མོ་སོགས་མི་མཛེས་པའི་རིགས་དང། ཕྱི་ནང་གང་དུ་ཡང་ཁ་མ་བསྒྱུར་བའི་གོས་མི་གྱོན། རྡུལ་གཟན་མེད་པར་མི་འགྲོ། ཞྭ་སེར་ཟླ་གམ་སོགས་ཚད་ལྡན། ཆོ་གའི་སྐབས་
སུ་དགོས་པའི་ཌཱ་དྲིལ་སོགས་ཚགས་སུ་ཆུད་པར་བྱེད། གླིང་གསེབ་ཏུ་རྒྱང་འབོད་དང་སྐད་ལོག་མི་རྒྱག་སྐྲ་སོར་ཕྱེད་དོ་ལས་ལྷག་མི་འཇོག་སྣང་བར་གང་དྲན་གྱི་ཕྲེང་བ་དང། གྲི་རིང། གའུ། ཕོར་ཤུབས། མེ་ལྕགས་
མི་འདོགས། གྲྭ་གཤག་སོ་སོར་མདའ་གཞུ་སག་ཐག་སོགས་རབ་བྱུང་ལ་མི་འོས་པའི་དངོས་པོ་མི་འཆང། གལ་ཏེ་བཅངས་པ་བྱུང་ན་དངོས་པོ་ངོ་བོ་འཕྲོག་ཅིང་གང་འཚམས་ཀྱི་ཆད་པ་འགེལ། ཁང་སྟེང་སོགས་མངོན་ཚན་

[528B]གླིང་གསེབ་ཏུ་འགྲོ་ལམ་ཆུ་ཡུར་སོགས་སྣང་བར་གང་དྲན་མི་བཟོ། ཆོས་སྡེའི་མཚམས་ནང་དུ་བླ་མ་སོགས་དམིགས་བསལ་ཅན་མ་གཏོགས་པ་རྟ་མི་ཞོན། ཉེ་འདུ་མ་ཡིན་པའི་བུད་མེད་
གནང་བ་མ་ཞུས་པར་ཞག་ཏུ་མི་འཇོག་གྲོང་སྔགས་མོ་མ་རིམ་གྲོར་མི་འབོད། ཉེ་རིང་ཕྱོགས་ལྷུང་གིས་ཚོགས་ཆེན་གྱི་འདུ་སྒོ་གྲྭ་ཚང་སོ་སོར་བསྒྱུར་བ་དང། གྲྭ་ཚང་ཁག་ཕན་ཚུན་ཀྱང་འདུ་སྒོ་ཕར་སྒྱུར་ཚུར་སྒྱུར་བྱས་
ན་རྣམ་སྨིན་ཤིན་ཏུ་ལྕི་བས་དེ་རིགས་གཏན་ནས་མི་བྱེད། ཕྱི་ནང་སྐྱ་སེར་གང་གི་ཡང་དངོས་སྤྱད་བོར་བ་རྙེད་ན་དགེ་བསྐོས་ལ་གཏད། དེས་བདག་པོ་སུ་ཡིན་ལ་སྤྲོད་པ་དང། རྩད་མ་ཆོད་ན་སྤྱི་རྫས་ལྟ་བུར་འཇོག་སྨོན་
ལམ། དབྱར་གནས། ལྔ་མཆོད། དགུ་གཏོར། གཤེགས་གཏོར། དུས་མཆོད་སོགས་ཀྱི་སྐབས་དགེ་འདུན་ཞལ་གྲངས་འཛོམ་དགོས་ཤིང། དེ་དག་གི་ཚེ་ནད་པ་མཚམས་པ་ཧ་ཅང་བགྲེས་ནས་ལུས་ཀྱིས་མི་ནུས་པ་
དང། ཕ་མ་ན་བའི་རྐྱེན་ལྟ་བུའི་དགོས་གལ་ཆེ་ངེས་དང་སྦྱིན་བདག་གཙོ་ཆེ་བའི་རིགས་དང་ནད་པ་ཚབ་ཆེན་གྱི་རིམ་གྲོ་སོགས་ལ་འགྲོ་དགོས་བྱུང་ཚེ། ཚོགས་ཐེངས་གསུམ་ཕན་ཆད་བླ་མ་དགེ་བསྐོས་ལ་དགོངས་པ་ཞུས་ཤིང་
ཞུ་ཡུལ་ནས་ཀྱང་ཉེ་རིང་སྤངས་པའི་ཞག་གྲངས་སོགས་འོས་མཚམས་སྟེར། གྲྭ་ས་སོགས་ལ་འགྲོ་འདོད་པ་རྣམས་བླ་མས་ཐོས་བསམ་དོན་གཉེར་ཡིན་མིན་བརྟགས་ཏེ་དགོངས་པ་སྟེར། ཆུ་ཚན་གནས་བསྐོར་ལ་ཡང་

[529A]༄༅། །གུ་ཡངས་འདོད་པ་མི་གཏོང་ཞིང། དགོས་པ་ལྡན་ངེས་དག་ལ་ཡང་རྒྱ་ཆེ་མུ་མེད་དུ་མ་སོང་བའི་དགོངས་པ་སྟེར་ལུགས་བྱེད། དཀྱིལ་འཁོར་སྒྲུབ་མཆོད་སོགས་ཀྱི་རྡོ་རྗེ་སློབ་དཔོན་བྱེད་པ་པོ་ཡང་
མཚན་ལྡན་བླ་མའི་དྲུང་ནས་གསང་བདེ་འཇིགས་གསུམ་མམ། མ་མྠའང་འཇིགས་མཛད་རྡོ་རྗེའི་དབང་བརྡ་འཕྲོད་ངེས་སུ་ཐོབ་དགོས་ཤིང། དེ་མཚུངས་བསྙེན་མཚམས་གལ་ཆེ་བས་ཐུན་མོངས་པའི་ལམ་གྱིས་
རྒྱུད་སྦྱངས་ཤིང། བླ་མའི་མན་ངག་དང་ལྡན་པ། མདོ་སྔགས་ལ་ནད་བྱན་ཆུབ་པས་བསྙེན་པ་ཚད་ལྡན་གཏོང་བ་དང། སླར་བསྐྱར་མའི་རིགས་གང་མོས་ཀྱི་ཡི་དམ་ལ་བསྙེན་པ་བྱས་ཆོག་པའི་དགོངས་པ་སྟེར། འཕྲལ་
སེལ་གྱི་སོ་སོའི་དགེ་སྦྱོར་བགེགས་སེལ་གྱི་རིགས་ལ་བདུན་ཕྲག་གསུམ་ལས་བྱེད་ས་མེད། དེའང་ལྔ་མཆོད་སོགས་དང་འགྲིག་ན་བྱེད་ས་མེད་པ་ཡིན། ཟླ་བ་བྱུང་ངོ་ཅོག་གི་ཡར་ངོ་དང་མར་ངོའི་གསོ་སྦྱོང་གི་གཎྜིའི་བརྡ་
བྱུང་མ་ཐག་དགེ་ཚུལ་སློང་ཐམས་ཅད་བྱོན་ནས་རང་རང་གི་གསོ་སྦྱོང་མཛད་ཅིང་དབྱར་ཞལ་བཞེས་དང། དགག་དབྱེ་བཅས་གཞི་གསུམ་གྱི་ཕྱག་ལེན་ཉམས་མེད་དགོས་རྒྱུར། ན་བ་དང་མཚམས་པ་སོགས་དམིགས་བསལ་
འགའ་རེ་མ་གཏོགས་དགེ་ཚུལ་སློང་ཐམས་ཅད་འདུ་ཞིང་དབྱར་གྱི་བསྲུང་བྱ་རྣམས་ཚུལ་མཐུན་ཡོང་བའི་དོ་དམ་དབྱར་གནས་སྐབས་ཀྱི་མདོ་འདོན་པ་པོར་བཀའ་རམས་ཡོན་ཏན་ཅན་གང་ལ་བསྒོ་བ་དེས་བྱེད་ཅིང་

[530B] ཉིན་ཞག་གཅིག་གི་ཚོགས་འདུ་གྲོལ་ལྟ་བུ་ལ་མཚོན་ན། ཐོག་མར་དུང་མཁན་གྱིས་དུང་མ་བཏང་བར་མི་བྱོན་ཞིང། བྱུང་བ་དང་བསྟུན་དབུ་ཞྭ་ཟླ་གམ་སོགས་མ་ལུས་
པར་བྱས་ཏེ་ཀུན་སྤྱོད་ཞི་འདུལ་གྱིས་དམིགས་བརྩེ་མ་གསུང་བཞིན་འདུ་བ་ལས་རྒྱུགས་མཆོངས་འཕྲོས་གཏམ་ཀུ་ཅོ་སོགས་ཀྱིས་མི་འདུ་ཞིང། དེའང་དུང་ཐེངས་དང་པོའི་ཚེ་སོ་སོའི་ནང་ནས་བྱོན། དུང་ཐེངས་གཉིས་
པའི་ཚེ་འདུ་ཁང་གི་སྒོར་ཆད་ལུས་མེད་པར་ཚོགས་གྲུབ་པ་བྱེད། དུད་ཐེངས་གསུམ་པའི་ཚེ་དགེ་བསྐོས་ནས་སྒོ་ཕྱེ་བ་དང་བསྟུན་བསླབ་པ་རྒན་པ་དང་མཁས་རིམ་ནས་གྲལ་འགོ་བཟུང་སྟེ་རང་རང་གི་གདིང་བའི་སྟེང་སྡོད་པ་
ལས་ཚང་ཀ་དང་རྐང་མགྱོགས་གྲལ་མི་བྱེད་ཅིང། ཀ་བ་རྩིག་པ་སོགས་ལ་རྒྱབ་བསྙེ་བ་ཁ་གཏུམས། གཞོགས་གཅུས་སོགས་མ་ཡིན་པར་མུ་ཏིག་སྟར་ལ་རྒྱུས་པ་བཞིན་འབར་འབུར་ཡ་ཡོ་མེད་པར་ལུས་དྲང་
པོར་བསྲངས་ཤིང་དྲན་པ་མངོན་དུ་བཞག་ནས་བཞུགས། ཟླ་གམ་གྱི་ཐུ་བ་གཡས་པ་ཕྲག་པ་གཡོན་པ་ལ་འཕང་ནས་བཞུགས་པ་མ་གཏོགས་མདུན་ཕྱེ་ནས་ལ་བ་གྱོན་པ་ལྟ་བུ་བྱེད་ས་མེད། དེ་ནས། བྱང་འདྲན་
གྱིས་ཞལ་འདོན་བསྐུལ་བ། དགེ་བསྐོས་ཀྱིས་སྒོ་བརྒྱགས་པ་དུང་མཁན་གྱིས་དུང་འཕྲོ་གཅོད་པ་གསུམ་དུས་མཚུངས་ཡོང་བ་བྱེད། ཚོགས་སུ་གཉིད་ལོག་པ། གླེང་མོ། ལག་རྩེད། ཁ་ཡེངས། མིག་

[531A]༄༅། །ཡེངས། བཞད་གད་རྩེད་མོ་སོགས་གཏན་ནས་མི་མཛད། ཚོགས་འདོན་དབུ་མཛད་པས་གདངས་འདུར་མ་ཅི་ལྟ་བུ་ཞིག་བསྐུལ་ཀྱང་ཐམས་ཅད་ཀྱིས་རྒྱལ་བའི་བསྟན་པ་རིན་པོ་ཆེ་དར་
བ་དང། མ་གྱུར་མཁའ་མཉམ་གྱི་སེམས་ཅན་ཐམས་ཅད་བདེ་བ། ཁྱད་པར་དམིགས་ཡུལ་གྱི་རྒྱུ་སྦྱོར་བ་ལ་ཕན་འདོད་ཀྱི་ལྷག་བསམ་བཟང་པོས། མཐའ་དབུས་མེད་པར་ཉམས་འུར་ཆེམ་ཆེམ་གསུངས་པ་
ལས། ཚོགས་འདོན་མི་འདོན་པའམ། བཏོན་ཀྱང་དལ་བྲེལ་མི་སྙོམས་པའི་སྔོན་འཇུག་ཤོར་བ་ལྟ་བུ་མི་བྱ་ཞིང། དེ་མཚུངས་རོལ་མོ་ཁྲོལ་མཚམས་སོགས་ཀྱང་རྒན་གཞོན་ཐམས་ཅད་ཕྱོགས་བསྟུན་པ་ལས་
གང་དྲན་མི་བྱེད། དེའང་ཆོས་སྤྱོད་ཀྱི་འདོན་ཆ་དང། བསྐང་གསོའི་དབྱངས་རྔ་ཆིངས་སོགས་སྔར་སྲོལ་ལྟར་གྱི་ལག་ལེན་གང་གཙང་རུང་བྱེད་པ་ལས། སོ་སོའི་འདོད་ཁྱེར་གྱིས་བསྒྱུར་ཁ་མི་བྱེད། སྒོག་བཙོང་སོགས་
དྲི་ངན་གྱིས་བགོས་ནས་ཚོགས་སུ་མི་འགྲོ། དུས་རྟག་ཏུ་གཙུག་ལག་ཁང་དང། དགེ་འདུན་གྱི་ཀུན་དགའ་རྭ་བ་རྣམས་ལ་མཆིལ་མ་སོགས་མི་གཙང་བ་མི་འདོར། ཇ་ཐུག་སོགས་འདྲེན་སྐབས་གྲལ་དུ་འབོ་ཟག་མེད་ཅིང་ཅག་
ཅག་ཧུ་ཧུ་སོགས་བཞེས་ལུགས་མི་མཛེས་པ་མི་མཛད། ཚོགས་ནས་ཆོས་ལྡན་གྱི་དགོས་པ་དང་ནད་གློ་བུར་པས་ཐེབས་པའི་སྐྱོན་སོགས་བྱུང་ན་དགེ་བསྐོས་ལ་དགོངས་པ་ཞུས་ཏེ་འགྲོ་བ་ལས་རྐྱེན་ཕྲན་ཚོགས་ལ་

[532B] ཚོགས་གྲོལ་དུས་ཀྱང་ཆབ་བླངས་པ་དང་བསྟུན་དལ་བུར་འགྲོ་བ་ལས་མཆོངས་རྒྱུགས་རྒོད་པའི་རིགས་མི་བྱེད། ཞལ་འདོན་གྱི་རིམ་པ་སྦྱིན་བདག་སོགས་ཀྱི་དམིགས་བསལ་བྱུང་ན་མ་གཏོགས་
ཉིན་རེ་བཞིན་ཞོགས་ཁ་ཇ་ཚུལ་གྱི་ཐོག་འདུ་ཁང་དུ་སླེབ་འཕྲལ་ཚེ་རབས་ཀུན་ཏུ་མ། ཤེས་རབ་སྙིང་པོ། སེང་གདོང་མའི་གཟུངས་ཕྲེང་འཁོར་རེ་དང་བཅས་བཟློག་པ། སྐྱབས་སེམས་རྒྱུད་དང་དྲེས་ངེས་པ་
སྔོན་དུ་བཏང། དེ་ནས། དཔལ་མགོན་འཕགས་པ་ཀླུ་སྒྲུབ་ཀྱིས། མཆོད་པ་ཐམས་ཅད་ཡོངས་སྤངས་ནས། །བླ་མའི་མཆོད་པ་ཡང་དག་བརྩམ། །དེ་མཉེས་པས་ནི་ཀུན་མཁྱེན་གྱི། །ཡེ་ཤེས་མཆོག་དེ་
ཐོབ་པར་གྱུར། །ཞེས་སངས་རྒྱས་བྱང་སེམས་གཞན་ཐམས་ཅད་མཆོད་པ་པས། བླ་མ་མཆོད་པ་དོན་ཆེ་བར་གསུངས་ཤིང། རྗེ་བླ་མ་བཙོང་ཁ་པ་ཆེན་པོའི་ཉམས་མགུར་ལས་ཀྱང། དེ་ལྟར་རྒྱུ་དང་འབྲས་བུ་
ཐེག་ཆེན་གྱི། །ལམ་མཆོག་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་བསྟེན་
པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་ངས་ཀྱང་ཉམས་ལེན་དེ་ལྟར་བགྱིས། །ཐར་འདོད་ཁྱེད་ཀྱང་དེ་བཞིན་བསྐྱངས་འཚལ་ལོ། །ཞེས་གསུངས་པ་ལྟར། མདོ་སྔགས་ལམ་རིམ་བློ་

[533A]༄༅། །སྦྱོང་ཐམས་ཅད་ཀྱི་གནད་ཚང་བ་བླ་མ་མཆོད་པའི་འགོ་ཚུགས་ནས་ཡན་ལག་བདུན་པ་ལྟུང་བཤགས་སྤྱི་བཤགས་དང་བཅས་པ་རྫོགས་མཚམས་མང་ཇ་གཏོང། དེའང་མང་ཇ་ངོ་རེའི་
མཇུག་ཏུ་བསྟན་པ་སྤྱི་ལ་ཉེ་བར་འཚེ་བ། བསྟན་འཛིན་སྐྱེས་བུ་དམ་པའི་སྐུ་གསུང་ཐུགས་མཛད་པ་འཕྲིན་ལས་ལ་བར་དུ་གཅོད་པ། དགོན་ཁྲོད་དུ་རྐུན་མ་བྱེད་པ། ཆོས་སྡེ་རང་གི་ཕྱི་ནང་དུ་དཀྲུགས་ཤིང་བྱེད་པ་
སོགས་ལ་དམིགས་ནས་མདོ་སྒྲུབ་ཚར་རེ། དེ་ནས་དགའ་ལྡན་ལྷ་བརྒྱ་མ་དང་དམིགས་བརྩེ་མ་བརྒྱ་སྐོར། དེང་ནས་བརྩམས་ཏེ་མ། གནས་བཅུ་ཕྱག་མཆོད། རྒྱལ་བ་ཡབ་སྲས། ལྕང་སྐྱ་རིན་པོ་ཆེའི་ཞབས་
བརྟན་སོགས་ཆོས་སྤྱོད་ཀྱི་རིམ་པ་རྣམས་གདངས་དང་བཅས་བབས་ཆགས་རེ་མོས་ཀྱིས་བཏང། དེ་ནས་བླ་མ་མཆོད་པའི་འཕྲོ་རྫོགས་མཚམས། བླ་མ་ཡི་དམ་ཆོས་སྲུང་སྤྱིའི་གཏོར་འབུལ། ལོ་མ་འགྱོན་
མའི་གཟུངས། སྨོན་ལམ་རྣམ་ལྔ་སོགས་རེས་སྐོར་གྱི་གདངས་འདུར་རེ་དང། ཤིས་བརྗོད་སྲིད་ཞི་དགེ་མཚན་མ་བཅས་གསུང། དགོངས་ཇའི་ཐོག་སྒྲོལ་ཤེར། གདུགས་དཀར་མཆོག་གྲུབ་མ། ཆོས་
སྐྱོང་སྤྱིའི་བསྐང་བཤགས་ལས་བཞི་ལྷུན་གྱིས་གྲུབ་པའི་སྒྲ་དབྱངས། སྐུ་ལྔའི་གསོལ་མཆོད། ཆ་གསུམ། སེང་གདོང་མ་གཟུངས་དང་བཅས་བཟློག་པ། གཞི་བདག་གཏོར་བསྔོ། དེ་རྗེས་བསྟན་འབར་

[534B] ཟླ་བ་ངོ་རེ་བཞིན་གྱི་ཚེས་གཉིས་ལ་རྟ་མགྲིན་ཡང་གསང་གི་ལས་བྱང་སྙིང་པོ་ཉེར་བསགས་དང། ཀུན་མཁྱེན་ལྔ་པ་ཆེན་པོས་སྩལ་བའི་སྐུ་ལྔའི་
གསོལ་མཆོད་རྡོ་རྗེ་སྒྲ་དབྱངས་མ། རྟེན་མདོས། རྡོ་རྗེ་ལེགས་པའི་གསོལ་མཆོད་ལས་བཞིའི་འདོད་འཇོ། ཚེ་ལྔ་ལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དཀྱིལ་འཁོར་སྒྲུབ་མཆོད་བདག་འཇུག་དང་བཅས་
པ། ཚེས་བརྒྱད་ལ་ཐམས་ཅད་མཁྱེན་པ་བློ་བཟང་རྒྱ་མཚོས་མཛད་པའི་སྨན་བླའི་མདོ་མཆོག་ཡིད་བཞིན་དབང་རྒྱལ་ཚར་གཉིས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་ཞང་བློན་རྡོ་རྗེ་བདུད་
འདུལ་གྱི་བསྐང་བཤགས་བར་ཆད་ཀུན་སེལ་དང་བཅས། བཅུ་ལ་སྔ་ཇར་ཡོངས་འཛིན་ཐམས་ཅད་མཁྱེན་པ་རྗེ་བཙུན་ཡེ་ཤེས་རྒྱལ་མཚན་དཔལ་བཟང་པོས་མཛད་པའི་ཀླུའི་བུམ་གཏེར་གྱི་ཆོ་ག་འདོད་དགུའི་
མཆོག་སྦྱིན་དང། ཚ་རྟིང་མ་ནས་བདེ་མཆོག་ལྷ་ལྔའི་ཆོག་བདག་མདུན་དཔྱིད་གླུ་དང་བཅས་པ། བཅོ་ལྔ་ལ་ཀུན་རིག་བདག་མདུན་དབང་ཆོག་དང་བཅས་པ། བཅུ་དགུ་ལ་སྔ་ཇར་པཎ་ཆེན་བློ་བཟང་ཆོས་ཀྱི་རྒྱལ་
མཚན་གྱིས་མཛད་པའི་འཆི་མེད་རྔ་སྒྲ་ལྷ་དགུའི་ཚེ་ཆོག་དང། ཚ་རྟིང་མ་ནས་སྨན་བླའི་མདོ་ཆོག་ཡིད་བཞིན་དབང་རྒྱལ། ཉེར་ལྔ་ལ་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་དཔལ་བཟང་པོས་མཛད་པའི་

[535A]༄༅། །གསང་བ་འདུས་པའི་ཆོ་ག་ཉེར་དགུ་ལ་ཡི་དམ་གྱི་བདག་བསྐྱེད་སྔོན་དུ་འགྲོ་བས། མགོན་ཆོས་ལྷ་མོ། རྣམ་སྲས། བེག་ཙེ་བཅས་ཀྱི་བསྐང་བ། དྲུག་ཅུ་པའི་གཏོར་བཟློག་དང་བཅས་
པ། གནམ་གང་ལ་བླ་མ་མཆོད་པ་བདེ་སྟོང་དབྱེར་མེད་མ་ཡན་ལག་བདུན་པ་མཎྜལ་དང་བཅས་པ་སྔོན་དུ་འགྲོ་བས། ལམ་རིམ་གསོལ་འདེབས། ཡོན་ཏན་གཞི་གྱུར་མ་སོགས་ཆོས་སྤྱོད་གདངས་དང་
བཅས་པ། རྗེ་བླ་མ་ཡེ་ཤེས་རྒྱལ་མཚན་གྱིས་མཛད་པའི་གནས་བརྟན་ཕྱག་མཆོད་ཐུབ་བསྟན་རྒྱས་བྱེད་ཡིད་བཞིན་གྱི་ནོར་བུ་རྣམས་ངེས་ཅན་དུ་མཛད། གཞན་ཡང་ཚོགས་འདོན་གྱི་རིམ་པ་ལོ་ནང་རེར་
འཆར་ཅན་དུ་མཛད་རྒྱུ་ནི། ཧོར་ཟླ་དང་པོའི་ཚེས་བཅུ་ལ་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་མི་འཁྲུགས་པའི་ཆོ་ག་མངོན་དགའི་སྒོ་འབྱེད། ཧོར་ཟླ་གཉིས་པའི་ཚེས་གཉིས་ལ་ལྷ་གསོལ་གཟབས་
རྒྱས། ཧོར་ཟླ་བཞི་པའི་ཚེས་བཞི་ལ་སྨན་ཆོག་རྒྱས་པ། ཚེས་བཅོ་ལྔ་སྟོན་པ་མངོན་པར་རྫོགས་པར་སངས་རྒྱས་པའི་དུས་ཆེན་དང་བསྟུན་རྒྱལ་བ་བསྐལ་བཟང་རྒྱ་མཚོས་མཛད་པའི་དཔལ་མོའི་ལུགས་ཀྱི་
སྨྱུང་གནས་ཀྱི་ཆོ་ག་སྦྱོར་དངོས་རྗེས་ཚང། ཧོར་ཟླ་དྲུག་པའི་ཆོས་འཁོར་བསྐོར་བའི་དུས་ཆེན་དང་བསྟུན་སྨོན་ལམ་ཆེན་མོ། དབྱར་སྔ་ཕྱི་གང་རིགས་ལ་དབྱར་གནས་པར་ཁས་བླང་བ། མཇུག་ཏུ་དགག་དབྱེ་

[536B] ཉིན་རེ་བཞིན་སྔ་ཇའི་ཐོག་རྒྱུད་ཆགས་གསུམ་བླ་མ་མཆོད་པ་གཏོར་འབུལ་དང་བཅས་པ། གཏོར་མ་བརྒྱ་རྩ། དགུང་ཚིགས་ལ་རྒྱུད་ཆགས་གསུཾ་
རྒྱལ་བ་དགེ་འདུན་རྒྱ་མཚོས་མཛད་པའི་གནས་བཅུ་ཕྱག་མཆོད། འདུལ་བ་རྒྱ་མཚོའི་སྙིང་པོ། ཕུད་མཆོད། དཀོན་མཆོག་རྗེས་དྲན་རྫོགས་མཚམས་ཐུག་པ་གཏོང། དེ་ནས་ཡོན་བསྔོ། ཤེར་སྙིང། མཎྜལ་སོགས་
དགོངས་ཇའི་ཐོག་རྒྱུད་ཆགས་གསུམ། སྒྲོལ་ཤེར། གཏོར་འབུལ། སྨོན་ལམ་རྣམ་ལྔ་རེ་མོས་གསུང། ལྗོངས་རྒྱུའི་ཚེ་བག་ཡོད་དང་ལྡན་པ་ལས་སྤྱོད་རྩིང་རིགས་མི་བྱེད། ཧོར་ཟླ་བདུན་པའི་ཚེས་བཞི་ལ་བླ་མ་གོང་མའི་དུས་
མཆོད། ཧོར་ཟླ་བརྒྱད་པའི་ཚེས་བཅུ་གསུམ་ནས་བཀའ་འགྱུར་རིན་པོ་ཆེ་ཚང་མ། བཅུ་དགུ་ལ་པཎ་ཆེན་རིན་པོ་ཆེའི་ཞབས་བརྟན་དུ་ཆེད་དམིགས་ཀྱིས། འཇིགས་བྱེད་དཔའ་བོ་གཅིག་པ་དང། བེག་ཙེའི་བསྐང་གསོ་
གྲངས་གསོག་ཉི་ཤུ་ལ་སྐྱབས་མགོན་ལྕང་སྐྱ་རིན་པོ་ཆེའི་ཞབས་བརྟན་དུ་ཀུན་མཁྱེན་ལྔ་པ་ཆེན་པོས་མཛད་པའི་གནས་བརྟན་ཕྱག་མཆོད་རྒྱལ་བསྟན་འཛད་མེད་ནོར་བུ། ཧོར་ཟླ་དགུ་པའི་ལྷ་བབས་དུས་ཆེན་དང་
བསྟུན་སྨྱུང་གནས་ཀྱི་ཆོ་ག་སྦྱོར་དངོས་རྗེས་ཚང། ཧོར་ཟླ་བཅུ་པའི་ཚེས་གསུམ་ལ་མི་འཁྲུགས་པའི་ཆོ་ག་ཉི་ཤུའི་ཉིན་ནས་འཇམ་མགོན་ཆོས་ཀྱི་རྒྱལ་པོ་བཙོང་ཁ་པ་ཆེན་པོ་དགའ་ལྡན་དུ་གཤེགས་པའི་དུས་ཆེན་

[537A]༄༅། །དང་བསྟུན་ནས་བསྟན་འགྱུར་གང་འགྲོ། ཉེར་ལྔའི་ཉིན་ཆོས་སྤྱོད་ཀྱི་རིམ་པ་གང་རྒྱས། དགའ་ལྡན་ལྷ་བརྒྱ་མ་དང་འབྲེལ་བའི་དམིགས་བརྩེ་མ་འགྲོ་གང་ཆེ་དང། མཇུག་ཏུ། དཔལ་ལྡན་
ས་གསུམ་མ་དང། རྣམ་དག་གངས་རི་མ་གཉིས་འདོན། ཉེར་བརྒྱད་ཀྱི་ཉིན་ཡི་དམ་རྡོ་རྗེ་འཇིགས་བྱེད་ཀྱི་བདག་བསྐྱེད་སྔོན་དུ་འགྲོ་བས། མགོན་པོ། ཆོས་རྒྱལ། ལྷ་མོ། རྣམ་སྲས། བེག་ཙེ་དང་བཅས་པཱི་བསྐང་གསོ་
རྒྱས་པར་གཏོང། ཉེར་དགུའི་ཉིན་འཇིགས་བྱེད་ལྷ་བཅུ་གསུམ་མ་དང་དཔའ་བོ་གཅིག་པ་གང་རིགས་བཟླས་པ་གང་འགྲོ་དང། ཆོས་སྐྱོང་སྤྱི་བསྐང། ཁྱད་པར་དམ་ཅན་ཆོས་ཀྱི་རྒྱལ་པོའི་བསྐང་བཤགས་དང་གཏོར་
མ་དྲུག་ཅུ་པ་རྣམས་བསྔོ་ཞིང། ཕྱི་རོལ་ཏུ་རྡོ་རྗེ་སློབ་དཔོན་བསྙེན་སོང་གིས་གཏོར་རྒྱག་རྣམས་བྱ། ལོ་མཇུག་བསྟན་སྲིད་སྤྱིའི་རིམ་གྲོར་ཉིན་གསུམ་རིང། ནག་པོ་སྐོར་གསུམ། རྣམ་སྲས་བེག་ཙེ་རྣམས་ཀྱི་
བསྐང་གསོ། གདུགས་དཀར་བཟློག་ཆེན་དང། ཁ་འབར་མ་རེ་མོས། ཉི་ཤུ་དགུའི་དགོངས་མོ་གཏོར་མ་བྱིན་བེབས་དང། ལྷ་མོའི་བསྐང་གསོ་གཟབས་རྒྱས། ཚེས་གཅིག་གི་ཐོ་རངས་འདོད་ཁམས་དབང་མོར་
ཚེས་གཏོར་རྒྱས་པར་འབུལ། འདི་སྐབས་སུ་ཕྱག་ལེན་ཕྲ་རགས་རྣམས་མི་ཉམས་པ་དང། གཏོར་མ་རྣམས་ཀྱི་བཟོ་དབྱིབས་ཚང་སོགས་བསྒྱུར་བཀོད་མེད་པར་གཟབས་རྒྱས་ཕུན་སུམ་ཚོགས་པ་བྱ་ཞིང་

[538B] རོལ་མོ་བརྡུང་ལུགས་སོགས་ཀྱིས་མཐའ་རྟེན་པའི་ཕྱག་ལེན་གང་ཡོད་སླ་ཆོས་དང་ཁྲལ་ཆོས་སུ་མ་སོང་བའི་ཚད་ལྡན་བྱ་དགོས་ཤིང། དེ་མཚུངས་ཤེས་རིག་དགའ་རབ་ཡོད་
པ་ཚོར། ཐིག་དང། གདངས་དབྱངས། གཏོར་བཟོ། དུང་དང་རྒྱ་གླིང། གར་འགྲོས། སྦུབ་བསིལ། རྔ་ཆིངས་སོགས་སློབ་ཏུ་འཇུག་པ་གལ་ཆེ། དགེ་བསྐོས་ལས་འབྲས་ལ་བརྩི་ཞིང་དྲང་ཚུགས་ཅན་ལ་བསྒོ། བྱང་
འདྲེན་ཀྱང་སྐད་བཟང་བ་གདངས་དབྱངས་ཕྱག་ལེན་སོགས་ངེས་པ་སེམས་འདུལ་བ་ལ་བསྒོ། དེ་བཞིན་དུ་ལས་སྣེའི་རིགས་ཉེ་རིང་ལ་མ་སོང་བར་སོ་སོར་འོས་པའི་ཡོན་ཏན་ཚང་བ་རྒན་རིམ་ནས་བསྒོ་ཞིང། ལས་སྣེ་པ་རྣམས་
ཀྱིས་ཀྱང་རང་རང་གི་ངོ་སྐལ་གྱི་ལས་ལ་ལྟོགས་ལ་དང་ཟེམ་འཇོག་ཕྱི་བཤོལ་གྱི་རིགས་མེད་པ་དང། ཆོས་སྡེའི་ལ་རྒྱར་ཁུར་བསམ་གང་ཆེ་བྱེད། སྤྱི་དོན་དུ་འཚོག་འདུའི་སྐབས་བླ་མ་དགེ་བསྐོས་ཀྱིས་དབུས་གྲོས་
དབང་ཚང་མས་སྤྱི་དོན་དུ་ཁ་གཡར་གྱི་ངན་ཁྱེར་མི་བྱེད། དགོན་སྤྱི་དང་འཚོག་འདུའི་སྐབས་ཀྱི་ནང་གཏམ་ཕྱིར་མི་སྐྱེལ། དགེ་བསྐོས་ཀྱིས་བློ་ཕྱོགས་སུ་མ་ལྷུངས་པའི་ངོས་ནས་འགྲིག་ལམ་གྱི་སྐོར་ཚོགས་གཏམ་
སྐབས་སུ་གང་བབས་གཏོང་བ་དང། ཚོགས་སུ་ཡོང་མ་ཡོང་དང། འདོན་པ་ཡོད་མེད་ཀྱི་མཚམས་ལ་ལྟ་རྟོག་ཞིབ་མོ་བྱས་ཏེ། གསར་དུ་བློ་འཛིན་བྱེད་པ་དང། བརྗེད་གསོས་དགོས་པ་རྣམས་ལ་དེ་ལུགས་ཀྱི་

[539A]༄༅། །རྟིང་བསྐུལ་གང་དྲག་བྱེད། དེ་ལ་དྲག་ཞན་སུས་ཀྱང་བརྩི་འཇོག་ཚུལ་གནས་ཀྱི་མགོ་འོག་ལུས་ཆུག་དགོས་པའི་རྒྱབ་གཉེར་བླ་མ་སོགས་ནས་བྱེད། བླ་སྤྱིའི་ནང་ཟན། གྲྭ་མང་རྣམས་ཀྱིས་ལས་
སྣེ་པ་རྣམས་དང། བསླབ་པ་རྒན་པ་དང། ཡོན་ཏན་ཅན་དང། སྤྱི་སེམས་ཆེ་བའི་རིགས་ལ་ཞྭ་ཕུད། གཟན་འབེབས་སོགས་གོ་རིམ་དང་བསྟུན་པའི་བཀུར་གཟོས་ལེགས་པར་བྱ་སྟེ། འདུལ་བ་ཕྲན་ཚེགས་
ལས། དགེ་སློང་དག་དེ་བས་ན་དེང་ཕྱིན་ཆད་དགེ་སློང་རྒན་རབས་རྣམས་ལ་མིང་ནས་འབོད་པར་མི་བྱ། རུས་ནས་འབོད་པར་མི་བྱ། བཙུན་པ་ཞེས་བརྗོད་པ་དང། ཚེ་དང་ལྡན་པ་ཞེས་བརྗོད་པ་མ་གཏོགས་ཀུན་ཏུ་སྤྱད་
པར་མི་བྱའོ། །ཞེས་གསུངས་པའི་ཕྱིར། གྲྭ་རིགས་ལོ་བསླབ་པ་རྒན་པ་རྣམས་ཀྱིས་རང་ལས་ལོ་དང་གཞོན་པ་རྣམས་ལ་ལེགས་སློབ་ཉེས་སྡོམ་ཅི་ཤེས་བྱེད་ཅིང། བསླབ་པ་གཞོན་པ་རྣམས་ཀྱིས་རང་
ལས་བསླབ་པ་རྒན་པ་དང། མཁས་བཙུན་འཛོམ་པའི་གྲ་རིགས་རྣམས་ཀྱི་ཆོས་ལྡན་གྱི་བསྒོ་བ་དང་དུ་ལེན་པ་སོགས་མཐོང་གཟོས་གང་ཆེ་བྱེད་པ་ལས་གོ་བབས་འཚེལ་བའི་རིགས་ཀྱི་རྩི་མེད་མི་བྱེད་
སྤྱི་འབུལ་གང་བྱུང་དགེ་བསྐོས་ཀྱིས་གཉེར་པ་དང་བགྲོས་བྱས་ནས་བཙོང་ཐོག་གང་བྱུང་གི་ཐོ་རྣམས་ལས་སྣེ་ཚོགས་ཐོག་ནས་ཞིབ་མོ་བྱས་ཏེ་དགེ་འདུན་ལ་འགྱེད་གང་ཐོབ་རེ་འབུལ། ཇ་ཚུལ་གཉེར་པས་གཏོང་

[540B] དེའང་ཁྲལ་ཆོས་མ་ཡིན་པར་མར་འོ་སོགས་འཛོམ་པ་དགེ་འདུན་གྱིས་བཞེས་སྤྲོ་ངེས་གཏོང་དགོས། ཟླ་གྲངས་ཀྱི་ཚེས་ལྔ། བརྒྱད། བཅུ། བཅོ་ལྔ། བཅུ་
དགུ་ཉེར་ལྔ། ཉེར་དགུ་གནམ་གང་རྣམས་ལ་ཇ་ཐུག་ལྔ་རེ། དབྱར་གནས་ཆེན་མོ་ཟླ་བ་གཅིག་དང་ཞག་བཅོ་ལྔའི་རིང་ཉིན་རེ་བཞིན་ཇ་ཐུག་སོགས་གསུམ། བཀའ་འགྱུར། རྗེའི་ལྔ་མཆོད། དུས་གཏོར། དགུ་གཏོར་
གཤེགས་གཏོར། ལོ་གསར་རྣམས་ལ་ཇ་ཐུག་སོགས་གཟབས་རྒྱས་བྱ། གཏོར་མ་ལ་དགོས་པའི་ཚོན་རྩི་དང། འབྲི་མོག་སོགས་ལག་ཐོགས་མེད་པ་བྱ། འགྱེད་ཀྱི་སྐོར་ལ། འདི་གར་སྐལ་བ་ལྔ། ཏཱ་བླ་མ་ལ་སྐལ་བ་གསུཾ་
དགེ་བསྐོས་བྱང་འདྲེན། སྤྱི་གཉེར་སོགས་ན་མོ་ཆེ་ཁར་གཉིས་སྐལ། དེ་འོག་ཚོར་གཉིས་ལ་སྐལ་འཕར་རེ་གཏོང་བ་ལྟ་བུ་སྔར་སྲོལ་དང་བསྣུན་ནས་བྱེད། དུས་རྒྱུན་བཅར་སྡོད་ཀྱི་གྲྭ་པ་ཡིན་ཕྱིན་ངོ་སྐལ་གཅིག་ནད་པ་མཚམས་
པ་སོགས་ཡོང་མི་ཐུབ་ངེས་དང། བླ་དཔོན་དགེ་འདུན་སྤྱིའི་དོན་ལ་སོང་རིགས་རྣམས་ལ་ངོ་སྐལ་གཏོང། སྣེ་བཞག་ཀྱང་སྐལ་བར་དཔག་པའི་སྤྱིན་བདག་གི་འབྱོར་བ་དང་བསྟུན་པའི་སྟེར་ལུགས་བྱེད། གཉེར་པ་བརྗེ་མཚམས་སུ་
རྩིས་སྤྲོད་གང་ཡོད་གཉེར་པ་གསར་རྙིང་དང། ལས་སྣེ་རྒན་པ་ཚོགས་ཐོག་ནས་མཛེས་ལམ་དུ་མ་སོང་བའི་ཞིབ་མོ་བྱེད་པ་གལ་ཆེ། དགོན་གཉེར་རྣམས་ཀྱིས་འདུ་ཁང་དང་མཆོད་ཁང་མགོན་ཁང་རྣམས་སུ་མཆོད་པ་དང་

[541A]༄༅། །མཆོད་མེ་དབུལ་བ་དང། གཏོར་ཁ་གསོ་བ་དང། བྱི་དོར་བྱེད་པ་རྣམས་ལེ་ཤོར་མེད་ཅིང་གཙང་སྦྲ་ཐོན་པ་གལ་ཆེ། མར་མེའི་འཕྲོས་ཀྱི་མར་སོགས་གཙུག་ལག་ཁང་རང་གི་མཆོད་ཐེབས་
ལ་ཕན་པ་ལས་སྦུབས་ཟོས་མི་བྱེད། འདུ་ཁང་དང་མཆོད་ཁང་རྣམས་སུ་མཇལ་ཁ་ཞུ་མཁན་དྲེགས་ཞན་ལ་མ་ལྟོས་པའི་མཇལ་ཁ་གུ་ཡངས་གཏོང། དགོན་གཉེར་བརྗེ་མཚམས་སུ། འདུ་ཁང་སོགས་ཀྱི་སྐུ་གསུང་ཐུགས་རྟེན་
མཆོད་རྫས་ཚོགས་གདན་སོགས་གང་ཡོད་དེབ་ཡིག་ལྟར་རྩིས་སྤྲོད་ལེན་ཅིང། བོར་སྟོར་ཆག་གྲུམ་སོགས་བྱུང་མ་བྱུང་གི་མཚམས་ལས་སྣེ་ཚོགས་ཐོག་ནས་རྟོག་འཇུག་ཞིབ་མོ་བྱེད། ཇ་མས་ཚོགས་ཤིང་འདང་ངེས་བསྒྲིགས་ཤིང་
ཇ་ཐུག་སོགས་ལ་གཙང་སྤྲ་ཐོན་པ། ཆུ་ཚོང་ཐིག་པ་དགེ་འདུན་གྱིས་བཞེས་སྤྲོ་བའི་ངོས་དག་ཡོང་བའི་ལྟ་རྟོག་གཉེར་པས་བྱེད། རུང་ཁང་གི་ཐབ་རྩར་ཇ་ཚུལ་དོ་དམ་པ། ཇ་མ། མེ་འབུད། ཆུ་ལེན། ཞལ་ཏ་པ། སྦྱིན་
བདག་མ་གཏོགས་གཙང་སྤྲ་ཆུང་བའི་སྐྱ་སེར་གང་ཡིན་ཀྱང་མི་གཏང། མང་ཇ་ནས་ཇ་ཕུད་སྔར་རྒྱུན་དང་བླ་བྲང་ལ་དེ་མ་གང་བྲོ་ཆེན་གཉིས། ཏཱ་བླ་མར་དེམ་གང་དང་གྲོ་ཆུང་གང། དེ་མིན་ཅང་པ་ཡིན་ངེས་དང་མཚམས་པ་
རྣམས་ལ་ཇི་ལྟར་འཚམས་པ། སྦྱིན་བདག་ལ་ཟོ་ཆུང་རེ་ཙམ་མ་གཏོགས་མི་འཁྱེར། དམིགས་བསལ་དགོས་རིགས་བྱུང་ན་དགེ་བསྐོས་ལ་གནང་བ་ཞུས་གནང་ལས་འོས་མིན་མི་བྱེད། བླ་མའི་ཇ་ལྡིར་ཚད་གང་མ་གཏོགས་

[542B] ཇ་མ་བརྗེ་མཚམས་སུ་ཁྲ་མ་གང་ཡོད་དེབ་ཡིག་ལྟར་ལེན། འདིས་མཚོན་པའི་སྐུ་གསུང་ཐུགས་རྟེན། མཆོད་རྫས་སོགས་ལ་གས་ཆག་བོར་
སྟོར་བརླག་པའི་རིགས་བྱེད་མི་ངོ་འཕྲོད་བྱུང་ཚེ་ཚབ་འཇུག་པ་དང། ཆད་ལས་སོགས་གང་འོས་འགེལ་ཞིང། སུ་ཡིན་རྩར་མ་ཆོད་ན་མངོ་སྒྲུབ་ཀྱིས་མཚམས་བཅད། ལས་སྣེ་རྣམས་ནས་ལྷ་ཁང་ལ་འཛིན་སྤྲས་ལེ་ཤོར་
མེད་པ་དང། རྒྱུན་དུ་མེ་མཚམས་ལའང་ཤིན་ཏུ་གཟབ་པར་བྱེད་ཅིང། བག་ཡངས་ཀྱིས་མེ་ཤོར་ནས་གྲྭ་ཤག་དང་དངོས་པོ་བསྲེགས་པ་བྱུང་ན། འཇལ་ནུས་ཀྱི་དངོས་པོ་ཡོད་ཚེ་ཚབ་བསྒྲིགས་དང། མེད་ཚེ་བཅའ་ཁྲིམས་ཆེ་འགལ་གྱི་ཉེས་ཆད་
དགེ་ལ། རྒྱ་མི་ཚོང་པ་དང། རྒྱལ་པོའི་ཁྲིམས་ཕོག་པའི་མི་ནག་ཅན་དང། རྐུན་ཇག་གི་དོགས་གནས་ཅན་དང། རྩ་ཁུངས་མེད་པའི་མི་ཡན་པ་མི་བསྟེན། ས་དཔྱད་ལ་གནོད་པ་དང་མི་མཛེས་པ་སོགས་སུ་འགྱུར་པས། མཁར་
ལས་དགོས་པས་ཀྱང་ཉེ་འཁོར་རྣམས་སུ་དོང་མི་འབྲུ་བ་དང། མཚམས་བཅད་ཚུན་ཆད་ཀྱི་རྩ་མི་ལེན། ཉེ་འཁོར་གྱི་བྱ་དང་རི་དྭགས་སོགས་རྔོན་དུ་མི་འཇུག་རྒྱབ་རིའི་རྩ་དུད་འགྲོ་ཟོས་པ་བྱུང་ན་བདག་པོ་རྙེད་ནས་ཇི་
ལྟར་འཚམས་པའི་ཆད་པ་འགེལ་པ་ལས། ངན་གཡོས་གཞན་གྱི་ནོར་རྫས་སོགས་འཕྲོག་འཇོམས་མི་བྱེད། གྲོང་ཆོག་ལ་སྦྱིན་བདག་གི་འདོད་མོས་བཞིན་བྱོན་ཞིང། སྦྱིན་བདག་གི་འབྱོར་བ་དང་བསྟུན་པའི་

[543A]༄༅། །བསྙེན་བཀུར་ཞབས་ཏོག་གང་ཞུས་ལས་རྩོད་གླེང་མི་བྱེད། དེར་ཇི་ཙམ་བཞུགས་རིང་ཀུན་སྤྱོད་གང་ཅི་སྦྱིན་བདག་དད་པ་སྐྱེ་བའི་རྒྱུ་ལས། ཁྱིམ་པ་སུན་འབྱིན་གྱི་རིགས་བྱེད་ས་མེད་
འགོ་བའི་རིམས་ནད་ཡོད་སར་མི་འགྲོ། ནད་པ་འདི་ཡུལ་ཤིན་ཏུ་གཉན་པར་གསུངས་པས། ཁུ་དཔོན་དང་མི་རྩ་སོགས་མེད་པའི་རིགས་ལ་གཉེར་པ་དགེ་བསྐོས་སོགས་ཀྱིས་ལྟ་རྟོག་བྱས་ཏེ། གཞོན་པ་རེ་མོས་
ཀྱིས་ནད་གཡོག་དང། གྲྭ་རིགས་ནད་པ་བྱུང་ན་ཀུན་གྱིས་ནད་གཡོག་དང། ནང་པ་རང་ལ་མཐུན་རྐྱེན་མེད་ན་སངས་རྒྱས་ཀྱི་སྐུ་གཟུགས་ཚུན་ཆད་ཀྱིས་ཀྱང་བསྐྱང་བར་གསུངས་པས་དགེ་འདུན་གྱི་སྤྱི་རྫས་ནས་
རིམ་གྲོའི་ཐེབས་སོགས་སྟེར། རིམ་གྲོ་སྨན་བཅོས་སོགས་མཐུན་རྐྱེན་དུ་གང་འགྲོ་བྱེད་ཅིང། ནད་གསོས་བསྟུན་འབྱོར་བ་ཡོད་ན་དཀོན་མཆོག་གི་རྫས་ལ་བྱིན་ཚབ་བསབ། འདས་ཆད་བྱུང་ན་འགོ་ནད་ཆེ་རིགས་
མིན་ཕྱིན་གཉེན་ཉེ་དུའམ། ལས་ཀ་བྱེད་ཤེས་པས་ཁུར་བླངས་པའི་གསོལ་འདེབས། རྒྱུན་ཆོག་ཕུང་པོ་སྐྱེལ་བ་སོགས་ཚུལ་ལྡན་བྱེད། སྡིག་སྦྱོང་སོགས་གང་བྱེད་ཀྱི་སར་ཚོགས་པ་བྱིངས་ནས་སྨོན་ལམ་
རྣམ་ལྔ་སོགས་བསྔོ་སྨོན་གྱི་རྒྱས་འདེབས་དང། ཚོགས་སུའང་མ་མཐའ་ཉིན་གསུམ་གྱི་རིང་ཚེ་འདས་ལ་དམིགས་པའི་སྨོན་ལམ་རེ་གསུང། བླ་མས་ཀྱང་རྒྱུན་གཏན་བསྔོ་སྨོན་གྱིས་རྒྱས་འདེབས་བྱེད་

[544B] ཡུལ་དུས་གནས་སྐབས་དང་མཐུན་པའི་བྱ་སྤྱོད་ཚུལ་མཐུན་ལས་
རང་རང་གི་འདོད་ཁྱེར་གྱི་རྩིང་སྤྱོད་དང། དགོས་མེད་ཀྱི་གསར་སྲོལ་མི་བྱེད། མདོར་ན་བླ་མ་ལས་སྣེ་དགེ་འདུན་དམངས་དང་བཅས་པ་ཐམས་ཅད་ཀྱིས་ཉམས་ལེན་གྱི་རིམ་པ་ཞལ་འདོན་དགེ་སྦྱོར་ཀུན་སྤྱོང་སོགས་
གང་ཅི་སྐལ་ལྡན་དང་བ་འདྲེན་པའི་དམིགས་རྐྱེན། འབྱོར་ལྡན་བསོད་ནམས་གསོག་པའི་ཞིང་སར་འགྱུར་པ་ཞིག་མཛོད། གསུམ་པ་ཚུལ་མ་ཡིན་པའི་གནས་ལ་ནན་ཏུར་ཇི་ལྟར་བྱ་བའི་རིམ་པ་ནི། དེ་ལྟར་ཁྲིམས་སུ་
བཅས་པ་ལས་ཕམ་པ་འཆབ་བཅས་དང། ཆང་འཐུང་བ་གྲི་མཚོན་བརྒྱབ་པ་དང། ཡུལ་ཚན་སྡེ་རིས་སུ་བཅད་དེ་མི་དཔུང་དགྲ་སྡེབས་ཀྱི་འཐབ་རྩོད། དགེ་འདུན་གྱི་དབྱེན་ཆེན་པོར་འགྲོ་རིགས་བྱུང་ཚེ་དཀྲུགས་ཤིང་གི་རྩ་བ་
བྱེད་མཁན་གྱི་གཏེ་བོ་སུ་ཡིན་གནས་དབྱུང་བྱེད། གྲྭ་པ་ནང་ཕན་ཚུན་ནམ་མི་ནག་དང་ཁ་འཐབ་ལག་འཐབ་ཤོར་བ་གང་ཡིན་ཀྱང་གཉིས་ཀ་ལ་ཉེས་ཆེ་ཆུང་གི་བབས་ལྟོས་ཀྱི་ཆད་ལས་འགེལ། གྲི་འདོན་པའི་འཐབ་
མོ་བྱེད་པ་ལ་གྲི་འདོན་མཁན་གནས་ནས་དབྱུང་བ་དང། གཅིག་ཤོས་ལ་ཉེས་ཆེ་ཆུང་གི་ཆད་ལས་འགེལ། གཉེར་པ་དགེ་བསྐོས་དབུ་མཛད་ལས་ཐོག་པ་ལ་ལག་ལན་བྱེད་མཁན་གནས་དབྱུང་དང། ཁ་ལན་

[545A]༄༅། །བྱེད་མི་ལ་མང་འགྱེད་བརྒྱ་ཕྱག་དེས་མཚོན་ཉེས་པ་འབྲིང་དང་ཆུང་ངུ་ལ་བརྒྱ་ཕྱག་དང། ཚོགས་ཆུ་ལེན་པ། ཚིག་གིས་རྨ་འབེབས་པ་སོགས་གང་འོས་བྱ། ཕྱི་ནང་སེར་སྐྱ་སུ་ཐང་ནས་
དཔོན་ཤེད་སོགས་ཀྱིས་དགེ་འདུན་གྱི་ནང་ཁྲིམས་བསམས་བཞིན་དུ་ཤིགས་པ་བྱུང་ཚེ་ཇི་སྲིད་དགོན་སྡེ་གནས་ཀྱི་བར་དུ་མདོ་སྒྲུབ་ཀྱི་རྒྱུན་འཛུགས། གོང་གི་ཆད་ལས་གནས་དབྱུང་སོགས་བྱེད་དགོས་ལ། གཞན་
གྱིས་དན་རྒྱབ་བྱས་པ་བྱུང་ན། དེ་གའི་ཉེས་ཆད་འཕར་མ་འཁུར་དགོས་ཤིང། དེས་མི་ལེན་ཚེ་ཚོགས་པའི་དབུས་སུ་དག་འདོན་བྱེད། དེ་ལྟར་ལྷག་བསམ་བཟང་པོས་དགེ་འདུན་གྱི་ནང་ཁྲིམས་འདི་ལྟར་བགྱིས་
པ་རང་བཟོ་ཙམ་མ་ཡིན་པར་དམ་པ་མང་པོའི་གསུང་ལས་བཏུས་ཏེ་བཀོད་པ་ཡིན་པས། བླ་མ་ན་རིམ་གྱིས་འདི་ནང་ལྟར་ལས་གཞན་དུ་མི་འགྱུར་པའི་བཀོད་ཁྱབ་གནང་བ་དང། ལས་སྣེ་རྣམས་ནས་ངོ་དམ་གང་
དྲག་བྱེད་པ་གལ་ཆེ། རྒྱལ་བའི་བསྟན་བསྲུང་ཆེན་པོ་དཔལ་ཡེ་ཤེས་ཀྱི་མགོན་པོ་ཕྱག་དྲུག་པ། དམ་ཅན་ཆོས་ཀྱི་རྒྱལ་པོ། དཔལ་ལྡན་དམག་ཟོར་གྱི་རྒྱལ་མོ་རེ་མ་ཏི་འཁོར་དང་བཅས་པ་ལ་བཅོལ་བ་ཡིན་པས་
ཁྱད་གསོད་ཀྱིས་འདའ་བར་བྱེད་པ་རྣམས་ལ་དྲག་པོའི་ཆད་པས་ཚར་གཅོད་པ་དང། ཚུལ་དང་མཐུན་པར་བསྒྲུབ་པ་རྣམས་ལ་ཉིན་མཚན་གཡེལ་བ་མེད་པར་བསྲུང་སྐྱོབ་མཛད་དུ་གསོལ། །གཙུག་ལག་ཁང་

[546B] །ཁ་འདོན་གྱིས་རྒྱས་ལེགས་གནས་ཤོག་རྟག་པར་དགེ་འདུན་མཐུན་པ་དང། །དགེ་འདུན་དོན་ཡང་འགྲུབ་པར་ཤོག་རྨད་བྱུང་སྲས་བཅས་རྒྱལ་བའི་བྱིན་བརླབས་དང། །རྟེན་འབྲེལ་
བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་སྡེ་སྣོད་གསུམ་དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་ཤར་
བའི་བཤད་སྒྲུབ་ཀྱིས། །ཐུབ་བསྟན་ཕྱོགས་དུས་ཀུན་ཏུ་རྒྱས་མཛད་པ། །བློ་བཟང་གྲགས་པའི་དཔལ་གྱི་བཀྲ་ཤིས་ཤོག་ཅེས་ཆོས་སྡེ་ཆེན་པོ་དགེ་འཕེལ་དགའ་ལྡན་ཆོས་མཛོད་གླིང་གི་བཅའ་ཡིག་གདུང་སེལ་ཟླ་འོད་ཅེས་བྱ་བ་འདི་ནི་
དཀོན་མཆོག་གསུམ་བླ་མར་འཛིན་ཅིང། དད་པ་དང་གཏོང་བ་སོགས་དམ་པས་བསྔགས་པའི་ཡོན་ཏན་དུ་མས་ཐུགས་རྒྱུད་ཕྱུག་པ་མི་ཡི་དབང་པོ་བེའི་ཟེ་མགོན་པོ་དབང་རྒྱལ་ནས་བསྐུལ་མ་མཛད་པ་ལྟར། ་བཙུན་པ་ངག་དབང་བློ་བཟང་བསྟན་པའི་རྒྱལ་མཚན་
དཔལ་བཟང་པོས་བླ་བྲང་བཀྲ་ཤིས་བསམ་གཏན་ཕོ་བྲང་གི་གཟིམས་ཆུང་རབ་ཞི་བདེ་ལྡན་དགའ་བའི་ཆལ་དུ་བྲིས་པ་དགེ་ལེགས་འཕེལ།། །།



