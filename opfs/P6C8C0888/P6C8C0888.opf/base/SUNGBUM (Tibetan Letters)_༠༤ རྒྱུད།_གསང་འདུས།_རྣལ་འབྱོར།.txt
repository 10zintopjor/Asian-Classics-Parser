༄༅། །འཇུས་པའི་ཟབ་གནད་གཅེས་བསྡུས་བཞུགས་སོ། ། ༄༅། །ན་མོ་གུ་རུ་བརྫ་དྷ་ར་ཡ། དེ་ལ་
ཐོག་མ་ཁོ་ནར་བཅོམ་ལྡན་འདས་སྤྱོད་པ་མཛད་པའི་སྤྱོད་པ་བྱང་ཆུབ་སེམས་དཔའི་གནས་སྐབས་སུ་གླིང་ལ་སོགས་པ་ལ་གཟིགས་པར་མཛད་དེ་དགའ་ལྡན་གྱི་གནས་ནས་འབབ་པར་མཛད་
ནས་རྒྱུད་ལ་སོགས་པའི་སྟོན་པ་ཐུགས་རྗེ་ཅན་གྱིས་གདུལ་བྱའི་མོས་པ་དང་མཐུན་པར་བསྟན་པ་ལ་འཇུགས་པའི་སྒོ་གསུམ་སྟོན་པར་མཛད་པ་སྤྱོད་བསྡུས་ལས། ཚུལ་རྣམ་པ་བཞིར་བསྟན་
དེ་འདོད་ཆགས་དང་བྲལ་བའི་གཟུགས་སུ་མངོན་པར་སྤྲུལ་ནས་དམན་པ་ལ་མོས་པ་རྣམས་ལ་འཕགས་པའི་བདེན་པ་རྣམ་པ་བཞི་རྟོགས་པར་མཛད་ཅིང། འདོད་ཆགས་དང་བྲལ་བའི་སྤྱོད་
པ་བསྟན་པ་དང། ཡང་རྒྱ་ཆེན་པོ་ལ་མངོན་པར་ཞེན་པ་རྣམས་ལ་རྣམ་པར་ཤེས་པའི་ཚོགས་བརྒྱད་ལ་སོགས་པ་ཆོས་ཀྱི་བདག་མེད་པ་རྟོགས་པར་མཛད་ཅིང་ས་དང་ཕ་རོལ་ཏུ་ཕྱིན་པའི་
སྤྱོད་པ་བསྟན་པར་མཛད་པ་དང། ཡང་འཁོར་ལོས་བསྒྱུར་བའི་གཟུགས་སུ་མངོན་པར་སྤྲུལ་ནས་ཟབ་མོ་ལ་ལྷག་པར་མོས་པ་རྣམས་ལ་འདོད་ཆགས་ཀྱི་བདེན་པ་གཉིས་རྟོགས་པར་བྱ་
པའི་ཕྱིར་མཛད་པ་ཡིན་ནོ། །གལ་ཏེ་དེ་གསུམ་ལས་ཕྱི་མ་གཟུགས་སྐུ་སྒྲུབ་པའི་ཐབས་ལྷའི་རྣལ་འབྱོར་གྱི་ཁྱད་པར་འཕགས་པ་ནི་གསུང་ལས་སྟོང་པ་ཐབས་ཡིན་ན། །དེ་ཚེ་སངས་རྒྱས་ཉིད་མི་འགྱུར། །རྒྱུ་ལས་

[152B] །ཐབས་ནི་སྟོང་པ་ཉིད་མ་ཡིན། །ལྟ་བ་རྣམས་ལས་ལོག་རྣམས་དང། །བདག་ཏུ་ལྟ་བ་ཚོལ་རྣམས་ཀྱི། །བདག་ཏུ་འཛིན་པ་བཟློག་པའི་ཕྱིར། །
རྒྱལ་བ་རྣམས་ཀྱིས་སྟོང་པར་བཤད། །དེ་ཕྱིར་དཀྱིལ་འཁོར་འཁོར་ལོ་ཞེས། །བདེ་བའི་ཐབས་ཀྱི་སྡོམ་པ་སྟེ། །སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་ཡུན་རིང་
མི་འགྱུར། །སྟོན་པ་སུམ་བཅུ་རྩ་གཉིས་མཚན། །མངའ་བདག་དཔེ་བྱད་བརྒྱད་ཅུར་ལྡན། །དེ་ཕྱིར་ཐབས་དེས་བསྒྲུབ་བྱ་དེ། །ཐབས་ནི་སྟོན་པའི་གཟུགས་ཅན་ནོ། །
རྒོད་དང་ལྟ་དང་ལག་བཅངས་དང། །གཉིས་གཉིས་འཁྱུད་དང་རྣམ་པ་བཞི། །སྲིན་བུའི་ཚུལ་གྱིས་རྒྱུད་བཞིར་གནས། །དམན་པ་རྣམས་ལ་བྱ་བའི་རྒྱུད། །བླ་མེད་རྣལ་
ཕྱི་མ་དེ་སྟོན་པའི་རྒྱུད་སྡེ་བཞི་ཡོད་པ་ནི་ཁ་སྦྱོར་ལས། །འབྱོར་དེ་ལྟག་ལའོ། །རྣལ་འབྱོར་མཆོག་ནི་སེམས་ཅན་མཆོག་དེ་བཞི་སྔ་མ་སྔ་མ་ལས་ཕྱི་མ་ཁྱད་པར་འཕགས་པ་གུར་ལས། རྣལ་འབྱོར་
བླ་མེད་དེ་ལྷག་ལའོ། །དེ་ཕྱིར་དེ་རྒྱས་ཅི་ཞིག་བྱ། །མདོར་བསྡུས་པས་ནི་སངས་རྒྱས་ཉིད། །སྐལ་བ་བྱེ་བ་གྲངས་མེད་པས། །ཇི་སྲིད་སངས་རྒྱས་གང་ཐོབ་པ། །
ཕྱི་མ་བླ་མེད་ཀྱི་རྒྱུད་སྡེ་ནས་འབྱུང་བའི་ལམ་གྱིས་སྙིགས་དུས་ཀྱི་ཚེ་གཅིག་ལ་འཚད་རྒྱ་ནུས་པ་སཾ་བཧུ་ཊ་ལས། གང་གིས་དམ་པའི་བདེ་བ་ཁྱོད། །སྐྱེ་བ་འདིར་ནི་ཐོབ་པར་འགྱུར། །རྣལ་འབྱོར་རྒྱུད་རྣམས་ཀྱིས་
ནི་ཚད། །བྱེ་བ་ཕྲག་ནི་དྲུག་ཏུ་ངེས། །དེ་བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་དྲུག་གྲགས། །དེ་བཞིན་ཕ་རོལ་ཕྱིན་པའི་ཚུལ། །བླ་མེད་ཀྱི་རྒྱུད་སྡེའི་དབྱེ་བ་དང་གྲངས་ན་རྒྱུད་སྡོམ་འབྱུང་ལས་

[153A]༄༅། །ས་ཡ་དང་ནི་དུང་ཕྱུར་ལྔ། །ཐེག་ཆེན་ལས་གཞན་མདོ་སྡེ་ནི། །དུང་ཕྱུར་ཕྲག་བརྒྱད་གསུངས་པ་ཡིན། །ཨེ་མའོ་ཤིན་དུ་རྙེད་དཀའ་བ། །བྱང་ཆུབ་བསྒྲུབ་པའི་
ཐབས་འདི་ཡིན། །རྒྱུད་ཀྱི་ཕྱི་མའི་ཕྱི་མར་གྱུར། །གསང་བ་འདུས་པ་ཞེས་བྱའི་རྒྱུད། །གང་ཞིག་ཐུན་བཞིའི་རྡོ་རྗེ་དག་ནི་སྒྲུབ་བྱེད་ཅིང། །དེ་དག་ལས་འདུས་པའི་ཆེ་བ་ཕྱི་མ་ལས། མི་སྣད་ལ་
སོགས་སྣ་ཚོགས་མཆོག་དང་དམན་འགྲུབ་ཅིང། །བླ་མའི་དྲིན་གྱིས་འདི་ན་མ་ནོར་ལམ་རྟོགས་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་གི་རབ་གསང་འདུས་
པའི་རྒྱུད་འདི་ཉན་པ་དང། །འདོན་པར་བྱེད་དང་ཀློག་པ་དང་ནི་སེམས་པ་དང། །མཆོད་པར་བྱེད་པ་དང་ནི་འདྲི་འམ་འདྲིར་འཇུག་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་
འཚལ། །གང་གིས་གཙོ་བོ་བསྒྲུབ་པ་པོ་མཐོང་རེག་པ་དང། །ལེགས་པར་དྲན་དང་མིང་ཙམ་ངེས་པར་ཐོས་པ་དང། །དད་པར་བྱེད་ཅིང་ཕྱོགས་གཅིག་ཙམ་ཞིག་འཛིན་པ་
དག་བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །རྒྱུད་ཀྱི་མཐར་ཐུག་འདུས་པ་སྟེ། །མ་བྱུང་འབྱུང་བར་མི་འགྱུར་རོ། །སངས་རྒྱས་ཀུན་གྱི་འདུས་པའི་རྒྱུད། །
གསང་ཆེན་གསང་བ་ཆེ་བ་དང། །དམར་ནག་གི་རྒྱུད་ལས། །གོང་ན་མེད་པའི་ལུང་ཆེན་པོ། །འདི་དོན་རྣ་བར་འཕོ་བྱེད་པ། །འཇམ་དཔལ་ཞལ་ལུང་ལས། གང་གིས་དུས་སུ་གནས་
པ་དེར། །སངས་རྒྱས་བསྟན་པ་རིན་ཆེན་ཀྱང། །གནས་པར་རབ་ཏུ་བཤད་པ་ཡིན། །བརྒྱུད་པའི་རིམ་པ་འདི་འཆང་ན། །སངས་རྒྱས་བསྟན་པ་ནུབ་པ་རུ། །ཀུན་གྱིས་

[153B] །དཔལ་ལྡན་འདུས་ལས་མཆོག་གཞན་མེད། །འཇིག་རྟེན་གསུམ་གྱི་རིན་ཆེན་གྱུར། །སྙིང་པོ་ལས་ནི་སྙིང་པོ་མཆོག་རྒྱུད་ཀུན་གྱི་ནི་བླ་མའི་བླ། །
བསྟན་དང་བཤད་པ་རྣམས་གནས་ན། །གསང་བ་འགྲུབ་བ་ལས། རྫོགས་པའི་རྣལ་འབྱོར་རིམ་པ་ཉིད། །འདུས་པ་གང་གིས་མི་ཤེས་པ། །དེ་ཡིས་དངོས་གྲུབ་ཇི་ལྟར་འགྲུབ། །
ཐེ་ཚོམ་ཐམས་ཅད་གཅོད་བྱེད་ཅིང། །མི་ཤེས་རབ་རིབ་སེལ་བྱེད་པ། །སངས་རྒྱས་རིན་ཆེན་གསུམ་མ་གཏོག་དཔལ་ལྡན་འདུས་པ་ཡོངས་སྤངས་ནས། །
རྣམ་རྟོག་དུ་མས་བཏགས་པ་ཡི། །རྨོངས་པ་དངོས་གྲུབ་འདོད་གྱུར་ན། །མཁའ་ལ་ཁུ་ཚུར་བརྟེག་པ་དང། །སྨིག་སྒྱུའི་ཆུ་ལ་འཐུང་བ་བཞིན། །ཇི་སྲིད་ཡར་ལ་
ཧའི་བར། །ག་ཁ་གྷ་མཐའ་ཎ་ཛའི་མཐའ། །ད་དཧའི་མཐའ་དང་མ་མཐར་བཅས། །དེ་དེའི་རྩ་བ་ཡི་གེ་གསུམ། །ཐུབ་པ་ཆེན་པོས་ཆོས་ཕུང་པོ། །བརྒྱད་ཁྲི་བཞི་སྟོང་སྒྲོན་གསལ་ལས་
གསུངས་པ་ཡིས། །དཔལ་ལྡན་འདུས་འདི་སྣོད་ཡིན་ཏེ། །དེ་བས་དེ་ནི་རྒྱུད་ཀྱི་རྩེ། །སློབ་མ་ཡོན་ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། །དད་ཅིང་བླ་མ་ལ་
ཡང་གུས། །རྟག་ཏུ་དགེ་བའི་ལས་ལ་གནས། །རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་པ་དང། །རྡོ་རྗེ་ཐེག་པ་ལ་འཇུག་པའི་སྣོད་རུང་གི་རྟེན་ལ་ཡམ་ཐུན་མོང་བས་རྒྱུད་སྦྱངས་བར་
དགོས་རྡོ་རྗེ་འཕྲེང་བ་ལས། གསོད་པ་དང་ནི་འཚེ་བ་སྤངས། །སེམས་ཅན་རྣམས་ནི་གནོད་པའི་བློས། །ཀུན་དུ་བརྩོན་པ་ཡང་དག་ལྡན། །དེ་ལ་སོགས་པའི་ཡོན་ཏན་ལྡན། །

[154A]༄༅། །དད་ལ་ཆེན་པོའི་སློབ་མ་བཟང། །ཇི་ལྟར་སེང་གེའི་འོ་མ་ནི། །ས་ཡི་སྣོད་དུ་བཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་ལ་ནི་
སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་འཕུངས། །སྣོད་མིན་མན་ངག་རབ་བཤད་ན། །སློབ་དཔོན་དངོས་གྲུབ་ཉམས་པར་འགྱུར། །
བསམ་པ་དག་པའི་སློབ་མ་ནི། །དཀོན་མཆོག་གསུམ་ལ་སྐྱབས་སོང་ལ། །བླ་མའི་རྗེས་སུ་འཇུག་པ་འདིས། །ཁ་ཏོན་བྱ་བར་སྦྱིན་པར་བྱ། །དེ་ནས་སྔགས་སོགས་སྦྱིན་པ་ཡིས་
སྔགས་ལ་འཇུག་བ་ལ་བླ་མ་བརྟེན་ཚུལ་བླ་མ་ལྔ་བཅུ་བལྟར་ཤེས་དགོས་པ་བླ་མ་ལྔ་བཅུ་པར། དམ་ཆོས་སྣོད་དུ་བྱས་ནས་སུ། །དབང་བསྐུར་བ་ནི་གཙོ་བོ་སྟེ། །དངོས་གྲུབ་ཐམས་ཅད་རྟག་ཏུ་དེ་ནས་དབང་བསྐུར་སྦྱིན་པ་
གནས། །ང་ཡིས་ཇི་བཞིན་དོན་བཤད་ཀྱི། །དེ་ཕྱིར་ཐོག་མར་ཡང་དག་ཉོན། །དབང་ལེགས་ཐོབ་དགོས་བརྒྱུད་ནོར་འཕྲེང་ལས། ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་
བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་
མཚུངས་པར་ནི། །མི་བཟད་དམྱལ་བ་ཆེན་པོར་འགྲོ། །དང་པོར་རེ་ཞིག་གང་ཚེ་སློབ། །ལན་ཅིག་དབང་རྣམས་ཀྱི་ནི་བསྐུར། །དེ་ཚེ་སང་ཆེན་བཤད་པ་ཡི། །ངེས་པར་
སྣོད་དུ་གྱུར་པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་མེད་ལྟར། །གང་གི་རྒྱུད་ལུང་ང་ཕྱག་ཆེན་ཐིག་ལེ་ལས། རྒྱལ་གྱིས། །དབང་བསྐུར་མེད་པར་འཆད་བྱེད་

[154B] ༑སློབ་དཔོན་སློབ་མ་ཤི་མ་ཐག་དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབད་པ་ཐམས་ཅད་ཀྱིས། །བླ་མ་ལས་ནི་དབང་ནོད་ཞུ། །དཀྱིལ་འཁོར་ཏུ་ནི་མ་ཞུགས་
ཤིང༑ །དམ་ཚིག་རྣམས་ཀྱང་སྤངས་པ་དང། །གསང་བའི་དེ་ཉིད་མི་ཤེས་པས། །བསྒྲུབས་ཀྱང་ཅི་ཡང་མི་འགྲུབ་བོ། །ཇི་ལྟར་ཉེ་བར་བསྟན་པ་བཞིན། །ཕྱི་ནས་དམ་
ཚིག་སྤྱོད་པར་བརྩོན། །དཀྱིལ་འཁོར་དུ་མ་ཞུགས་པ་སོགས་མཉམ་སྦྱོར་ལས། སྣོད་དུ་བྱས་པའི་རྒྱུན་ལས་ནི། །དབང་ཐོབ་ནས་དམ་ཚིག་ཚུལ་བཞིན་དུ་མ་བསྲུང་ན་མཆོག་མི་འགྲུབ་པ་སྡོམ་འབྱུང་ལས་
འཁོར་ལོ་ལ་སོགས་སྒོམ་རིམ་གྱིས། །ཡང་དག་མན་ངག་ཕུན་ཚོགས་ཀྱིས། །འགྲུབ་པར་འགྱུར་རོ་གཞན་དུ་མིན། །སྐལ་པ་བརྒྱ་ཕྲག་དག་ཏུ་ནི། །ཅི་སྟེ་མངོན་པར་
བརྩོན་བྱས་ཀྱང། །གང་ཟག་བཞི་ནི་འཇིག་རྟེན་དུ། །བསྒྲུབ་ཀྱང་འགྲུབ་པ་ཉིད་མི་འགྱུར། །བྱང་ཆུབ་སེམས་ནི་མ་སྐྱེས་དང། རྒྱུད་རྡོ་རྗེ་རྩེ་མོ་ལས། །ཐེག་ཚོམ་ལྡན་པ་ཉིད་དང་ནི་
བཀའ་བཞིན་དུ་ནི་མི་སྤྱོད་པ། །དད་པ་མེད་ཉིད་འགྲུབ་མི་འགྱུར། །མ་བསྒོམ་གྱུར་ཀྱང་ལྟུང་མེད་ན། །སྐྱེ་བ་བཅུ་དྲུག་དག་ན་འགྲུབ། །ཇི་ལྟར་ཉེ་བར་བསྟན་པ་བཞིན། །
ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོར་ཡང་བླ། །འཆི་བའི་དུས་ལ་བབ་ཀྱང་བླ། སྔགས་སྡོམ་ཚུལ་བཞིན་དུ་བསྲུང་བའི་ཕན་ཡོན་རྣམ་སྒྲོལ་ཟླ་བས། དེས་ན་སྲོག་དང་བསྔོས་ཏེ་བསྲུང་དགོས་པ་སྡོམ་འབྱུང་ལས་
ཏག་ཏུ་དམ་ཚིག་བསྲུང་བར་བྱ། །ལམ་ཉམས་སུ་ལེན་བ་ལ་ཐོས་པ་དགོས་པ་དོན་གསལ་ལས། ཐོས་པ་རྫོགས་པར་བྱེད་པ་ཤེས་རབ་སྟེ། །བསམ་པ་དང་ནི་གཉིས་པོ་ཡོད་གྱུར་ན། །

[155A]༄༅། །སྒོམ་པ་ལ་ནི་རབ་ཏུ་སྦྱོར་བ་ཡིན། །དེ་ལས་དངོས་གྲུབ་བླ་ན་མེད་པའོ། །བློ་དང་ལྡན་པས་དེ་ལྟར་བསམ་ནས་ནི། །ཐོག་མར་ཐོས་པའི་དོན་ལ་འབད་པ་
ཡིས༑ ༑རྟག་ཏུ་བརྩོན་པར་བྱེད་པ་གང་ཡིན་པ། །དེ་ཡི་ལག་ཏུ་དངོས་གྲུབ་ངེས་པར་ཐོབ། །གང་གི་ཚིག་ལ་ཐེ་ཚོམ་བྱ་གྱུར་པ། །དེ་ཡི་དོན་ནི་ཇི་ལྟར་རྟོགས་པར་འགྱུར་
གང་གི་བླ་མ་ལ་གུས་དད་དང་ལྡན། །མོས་པས་བསྙེན་བཀུར་ལ་ནི་རྟག་དུ་བརྩོན། །ཐོས་ལ་འཛིན་གང་སློབ་མ་དམ་ལ་ཡིན། །དཔལ་ལྡན་འདུས་པའི་རྒྱུད་དུ་ནི། །
དེ་ཉིད་འདི་དག་རྒྱས་བཏབ་གནས། །བཤད་པའི་རྒྱུད་ཉིད་རྗེས་སྲང་ནས། །བླ་མའི་ཁ་ལས་རྟོགས་པར་བྱ། །རྫོགས་པའི་རིམ་པའི་རྒྱུད་དོན་ལ་མཁས་པའི་བླ་མ་ལས་ཐོས་དགོས་པ་
རྣལ་འབྱོར་ཉིད། །དེ་ཡི་བདེ་བ་བདེ་ཆེན་བརྗོད། །རྫོགས་པ་བསྒོམ་པ་མེད་པ་སྟེ། ། བསྐྱེད་པ་ཡི་ནི་
ཅི་ཅིག་འཚལ། །བཅོམ་ལྡན་འདས་ཀྱིས་བཀའ་སྩལ་པ། །ཨེ་མ་བྱང་ཆུབ་སེམས་དཔའ་ཆེ། །དང་བའི་ཤུགས་ཀྱིས་རབ་ཏུ་ཉམས། །ལུས་ཀྱི་དངོས་མེད་གལ་བ་དེ། །
བདེ་བ་སྨྲ་བར་མི་ནུས་སོ། །ཁྱབ་དང་ཁྱབ་བྱེད་ཚུལ་གྱིས་ནི། །བདེ་བས་འགྲོ་བ་ཁྱབ་པ་ཉིད། །ཇི་ལྟར་མེ་ཏོག་ལ་གནས་དྲི། །མེ་ཏོག་དངོས་མེད་ཤེས་མི་འགྱུར། །དེ་བཞིན་
གཟུགས་སོགས་དངོས་མེད་པས། །བདེ་བ་ཉིད་ཀྱང་དམིགས་མི་འགྱུར། །བསྐྱེད་པའི་རིམ་ལ་ལེགས་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་ཉིད་

[155B] །སྐས་ཀྱི་རིམ་པ་ལྟ་བུར་གསུངས། །དེ་ལྟར་བརྟག་པ་ཉིད་ཀྱིས་ཐུན་བཞིར་བསླབ་པ་བྱས་ན་དགེ་བའི་རིམ་ལྔ་ལས། རྩ་བ་ཡོངས་སུ་སྨིན་པས་
རྡོ་རྗེ་ལྟ་བུའི་ཏིང་ངེ་འཛིན་མངོན་པར་རྟོགས་ནས། བསྐྱེད་རིམ་བསྒོམ་པའི་ཕན་ཡོན་ལམ་སྒྲོན་ལས། ཚེ་འདི་ཉིད་ལ་ཕྱག་རྒྱ་ཆེན་པོའི་དངོས་གྲུབ་ཐོབ་པར་འགྱུར་རོ། །རྣལ་འབྱོར་རྒྱུད་ནི་ཐམས་
ཅད་དུ། །རྣལ་འབྱོར་པ་ཡི་རྟག་ཏུ་བསྔགས། །བསྙེན་པའི་ཆོག་དང་པོ་སྟེ། །ཉེ་བར་བསྒྲུབ་པ་གཉིས་པ་ཡིན། །སྒྲུབ་པ་ཡང་ནི་གསུམ་པ་བསྐྱེད་རིམ་ཇི་ལྟ་བུ་ལ་སློབ་པ་རྒྱུད་ཕྱི་མ་ལས་
ཡིན༑ ༑སྒྲུབ་པ་ཆེན་པོ་བཞི་པའོ། །ཡང་ན་རྡོ་རྗེ་བཞི་དག་གིས། །བརྟུལ་ཞུགས་བརྟན་པས་བསྙེན་པ་བྱ། །དང་པོ་སྟོང་ཉིད་བྱང་ཆུབ་ཏེ། །གཉིས་པ་ས་བོན་
བསྡུས་པའོ། རྫོགས་རིམ་བསྒོམ་པ་ལ་གཞི་དངོས་པོའི་གནས་ལུགས་ཤེས་དགོས་པ་ནི་རིམ་ལྔ་བསྡུས་པ་ལས། །གསུམ་པ་གཟི་བརྗིད་རྫོགས་པ་སྟེ། །བཞི་བ་ཡི་གེ་འགོད་པའོ། །སངས་རྒྱས་
ཀུན་གྱི་གསང་བ་ཆེ། །རིམ་པ་ལྔ་ལ་གནས་པའོ། །དངོས་པོའི་གནས་ལུགས་ལམ་དང་ནི། །འབྲས་བུ་སྐྱེས་པའི་རིམ་པའོ། །དངོས་པོའི་གནས་ལུགས་
གཉིས་ཡིན་ཏེ། །སེམས་དང་ལུས་ཀྱི་གནས་ཐབས་ལས། །རགས་དང་ཕྲ་དང་ཤིན་དུ་ཕྲ། །ཐུན་མོང་དབྱེར་མེད་རིམ་ཤེས་བྱ། །གཉིད་དང་རྨི་ལམ་སྙོམ་
འཇུག་དང། །ཐ་མལ་དུས་དང་རྣམ་པ་བཞི། །འཁོར་ལ་བཞི་ཡི་བདག་ཉིད་ཀྱི། །རྩ་དང་ཐིག་ལེ་སེམས་ཤེས་པས། །རྫོགས་རིམ་གང་དུ་བསྒོམ་པའི་གནས་ཀྱི་མཚན་ཉིད་རྡོར་འཕྲེང་ལས་སྐྱེ་བློ་

[156A]༄༅། །དབེན་པའི་ལྷ་ཡི་གནས། །སྒྲ་ཡི་ཚེར་མ་རྣམས་དང་བྲལ། །སྐྱེ་བོའི་ཚོགས་ནི་མེད་པ་དང། །གེགས་མེད་སྐལ་བཟང་ཉམས་དགའ་བ། །སྐྱེད་མོས་ཚལ་
ཞི་བདེ་བ་ཆེ། །འདོད་པ་ལྔ་ལ་ལོངས་སྤྱོད་པས། །སྔགས་ཀྱི་གཙོ་བོ་འགྲུབ་པར་འགྱུར། །ལུས་དང་དུས་དང་ཡུལ་རླུང་གི་གནད་ནི་བཞི་རུ་ཤེས་པར་བྱ། །སྤྱོད་ལམ་བདེ་
བ་ཆེན་པོའི་གནས། །གང་གིས་དངོས་གྲུབ་མཆོག་ཏུ་འགྱུར། །སྒྲུབ་པོ་བདེ་བའི་སྟན་འདུག་ནས། །དེ་བསྒོམ་པའི་ཚེ་གནད་ཞིབ་བ་དང་ལྡན་དགོས་པས། ལུས་གནད་ཇི་ལྟར་བྱས་བརྡོར་འཕྲེང་ལས་
མིག་གཉིས་སྣ་རྩར་སྟན་བྱས་ལ། །སྣ་ནི་ལྟེ་བའི་ཆད་དུ་བཞག་དབུགས་ཀྱི་འབྱུང་རྡུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་བས། །ཇི་ལྟ་བ་བཞིན་འབྱུང་རྡུབ་
ནི༑ ༑སེམས་དཔའི་སྐྱིལ་ཀྲུང་ལེགས་གནས་པས། །དེ་ལྟར་སྤྱོད་ལམ་དང་ལྡན་པས། །རྩ་ནི་ཨ་ཝ་དཧུ་ཏི་ཏེ་གཙུག་ཏོར་ནས་རྐང་མཐིལ་གྱི་མཐའ་ཇི་སྲིད་པར་གནས་པའོ་
འོན་ཀྱང་གཙུག་ཏོར་དང་སྤྱོད་ལམ་དང་མགྲིན་པ་དང། སྙིང་ཁ་དང་ལྟེ་བ་དང་གསང་བ་དང་ནོར་བུའི་དབུས་སུ་ཆུད་པའི་རིམ་པ་ཇི་ལྟ་བར་བཞི་དང་གང་དུ་དམིགས་པ་གཏོད་པའི་གནས་རྩ་འཁོར་མན་སྙ་ལས་
སུམ་བཅུ་རྩ་གཉིས་དང་བཅུ་དྲུག་དང་བརྒྱད་དང་བཅུ་དྲུག་རྩ་བཞི་དང་སུམ་བཅུ་རྩ་གཉིས་དང་བརྒྱད་ཀྱི་གྲངས་ཅན་སྨད་ཉིད་དང་ཐག་ཉིད་དང་འཁོར་ལོ་ཉིད་དུ་བསྟན་པར་བྱ་བ་རྣམས་ཀྱི་
དབུས་སུ་མདུད་པའི་གཟུགས་སོ། །ལ་ལ་ནཱ་དང་རཱ་ས་ནའི་རྩ་དག་ནི་མགོའི་འཁོར་ལོ་ནས་གསང་བའི་འཁོར་ལོ་ཇི་སྲིད་དང་མདུད་པ་རྣམས་སུ་ལྕགས་སྒྲོགས་ཀྱི་རྣམ་པས་ཨ་ལྦ་

[156B] །སྤྱི་བོར་ལྟོ་བར་ས་བོན་འཁོར་ལོ། །ཨེ་ཡིག་རྣམ་པར་ཡང་དག་གནས། །སྙིང་ཁ་མགྲིན་པ་ཡང་དག་གནས། །ལྦཾ་གི་ཡི་གེ་འདྲ་བར་
འདོད༑ ༑སྔགས་ལ་ངེས་རྟོགས་ལུས་ཀྱི་ནི། །རྩ་འཁོར་གྱི་དབྱིབས་སཾ་བཧུ་ཊ་ལས། དག་གིས་ཡིད་ལ་བསྐུལ་གྱུར་པ། །བསྒྲུབ་བྱ་རབ་མཆོག་དངོས་གྲུབ་དང། །དགའ་
ཞིང་ཡིད་ནི་མགུ་བའོ། །ལམ་བགྲོད་པའི་རིམ་པ་ལ་ལམ་གྱི་གྲངས་ནི་རྩ་རྒྱུད་པ་ཚབ་ཀྱིས་བསྒྱུར་བ་ལས། སྙིང་སྟོབས་ཚུལ་དུ་ཐིག་ལེ་ཡང། །སྙིང་གི་པདྨ་ལས་བབ་ནས། །རང་གི་རྡོ་རྗེ་
ནོར་བུ་ཡི། །དཀྱིལ་དུ་རྣམ་པར་གནས་པ་ལ། །འབྱུང་བ་ལྔ་ཡི་གཟུགས་ཅན་མཆོག་ལུས་དབེན་ལ་འགོ་སྐོར་ཕྲ་མོ་སྒོམ་ཚུལ་ཞལ་ལུང་ལས། ཡེ་ཤེས་ལྔ་ཡི་ངོ་བོ་ཉིད། །
འོད་ཟེར་ལྔ་འབར་རང་ལྷ་ཡི། །མཚན་མ་ཕྲ་མོ་རྣམས་བསམ་ནས། །དེ་ནས་གསང་བའི་ཐིག་ལེ་ཆེ། །རབ་ཏུ་ཕྲ་བར་གོང་མ་བཞིན། །རང་སེམས་དལ་བུ་དལ་
བུས་བཟུང། །དངོས་པོ་མེད་པའི་གནས་སུ་འགྱུར། །དེ་བསྒོམ་པའི་ལག་རྗེས་རླུང་ཐིལ་པའི་རྟགས་འབྱུང་ཚུལ། དེ་ཡང་གཟུང་བ་གོམས་པ་ཡིས། །ཕྱིན་ལོག་པ་ནི་རྣམ་པར་
ལྡོག་སྨིག་སྒྱུ་ལྟ་བུ་སྣང་པ་ནི། །རྟགས་ནི་དང་པོར་ཤེས་པར་བྱ། །དེ་བཞིན་དུ་ནི་ཆུ་ལོག་པས། །དུ་བ་ལྟ་བུ་འབྱུང་བ་ནི། །གཉིས་པ་ཡིན་པར་ཤེས་པར་བྱ། །
མེ་ནི་རྣམ་པར་ལོག་གྱུར་པས། །མཁའ་སྣང་འདྲ་བ་གསུམ་པའོ། །རླུང་ནི་དེ་བཞིན་ལོག་པས་ན། །མར་མེ་ལྟ་བུ་རབ་སྣང་བ། །རྟགས་ནི་བཞི་རུ་ཤེས་པར་བྱ་
[157A]༄༅། །དེ་བཞིན་ཕྱིན་ལོག་རྣམ་པར་ཤེས། །ལོག་པས་ཟབ་གསལ་གཉིས་མེད་ཀྱི། །དོན་འདྲ་སྤྲིན་མེད་ནམ་མཁའ་ལྟར། །གསལ་བརྟགས་ནི་ལྔ་པའོ། །
མཚན་མ་ལྔ་པོ་དེ་ཡིས་ནི། །མི་གནས་མྱ་ངན་འདས་པ་འཐོབ། །རྣལ་འབྱོར་པས་ནི་འདི་ལ་འབད། །གཡོན་པ་བྱང་ཆུབ་ཟླ་བ་འབབ། །གཡས་པ་ཁྲག་དང་ཉི་མ་འབབ་
ཤེས་བྱ་དབུས་སུ་རླུང་རྒྱུ་བ། །མེ་སད་བྱེད་པ་ཤེས་པར་བྱ། །དབུ་མར་རླུང་ཞུགས་པ་ལ་བརྟེན་ནས་གཏུམ་མོའི་མེ་སད་དེ་ཞུ་བདེ་སྐྱེད་འཚུལ་རྡོ་རྗེ་འཕྲེང་བ་ལས། སྔོན་བརྩོན་གཞུ་དབྱིབས་
གཡོ་བ་ཡིས། །སུ་མདོར་ཡེ་ཤེས་མེ་འབར་པས། །ཁམས་ཞུ་ནས་ནི་བཅུ་དྲུག་ཆར། །གྱུར་བ་མེ་ཏོག་ཀུན་ང་འདྲ། །རླུང་གི་སྦྱོར་བས་འཕུལ་བར་བྱ། །རང་བཞིན་
གྱིས་ནི་ར་བཞི་བ། །ཆོས་སྐུ་ཞི་བ་དེ་ཁོ་ན། །བདེ་བ་དེ་ཉིད་ནོར་བུར་འདུག་སྐད་ཅིག་དྲན་མེད་གཡོ་བར་བྱེད། །སྒྲུབ་པ་ཆེན་པོ་དེ་ཉིད་དོ། །ཐབས་ཁུང་ལྟེ་བའི་
དཀྱིལ་འཁོར་དུ། །ལས་ཀྱི་རླུང་ཕྱག་ཆེན་ཐིག་ལེ་ལས། གིས་བསྐྱོད་པ་ཡིས། །ཚངས་པའི་མེ་ནི་སུམ་མདོར་འབར། ལྟེ་བའི་དབུས་ན་ཚུལ་ཡོད་པས། ཚུལ་གྱིས་མཐའ་ན་གསང། དཔལ་སང་ཐུགས་ལས། །
བའོ། །དེ་རུ་རང་འབར་གྱི་ནི་རླུང། །བསྐོར་བ་བྱས་ནས་ང་ལ་གསོ་སྟེ། །དབང་བ་གཉིས་ཞིང་སྦྱོར་བ་ཡིས། །རླུང་གིས་མི་ནི་སྦར་བའོ། །དེ་ཡི་མེ་འབར་
ཡང་དག་གིས། །བདེ་ཆེན་འཁོར་ལོ་ཞུ་བར་འགྱུར། །ཞུ་བས་རྩ་ནི་ཐམས་ཅད་ལས། །མཆོག་གི་བདུད་རྩི་འཛག་པའོ། །དེ་རྗེས་དགའ་བཞི་འདྲན་ཚུལ་རྡོར་འཕྲེང་ལས་ལུགས་འབྱུང་

[157B] །བདེ་ཆེན་འཁོར་ལོ་སྤྱི་བོར་ལ། །དེ་ནི་དགའ་བར་བཤད་པ་ཡིན། །ལོངས་སྤྱོད་འཁོར་ལོ་མཆོག་དགའ་དང། །བྲལ་དགའ་ཆོས་ཀྱི་འཁོར་ལོ་གནས། །
སྤྲུལ་པའི་འཁོར་ལོ་ལྷན་ཅིག་སྐྱེས། །དགའ་བ་ཉམས་སུ་མྱོང་བར་བྱེད། །དེ་ཉིད་སྟེང་དུ་རྒྱུ་བར་ནི། །རྣལ་འབྱོར་པས་ནི་སྒྲུབ་པར་བྱེད། །སྤྲུལ་པའི་འཁོར་ལོ་དགའ་
བ་དང། །མཆོག་དགའ་ཆོས་ཀྱི་འཁོར་ལོ་གནས། །ལོངས་སྤྱོད་བྲལ་བའི་དགའ་བ་དང། །ལྷན་ཅིག་སྐྱེས་དང་བདེ་བ་ཆེ། །ལུགས་ཟློག་རིམ་པ་ཞེས་ནི་གསུང། །
རི་བོང་མཚན་མའི་ཆ་འདི་རྣམས། །དགའ་བ་ཐིག་ལེ་བཅུ་དྲུག་སྟེ། །ཨ་ལིའི་ངོ་བོར་ཤེས་པར་བྱ། །འཁོར་ལོ་བཞི་རུ་རིམ་པ་ལས། །ཇི་སྐད་བཤད་རྣམས་དེ་ལྟ་ནའང་
ཕྱག་ཆེན་ཐིག་ལེ་ལས། །ཉི་མ་བཅུ་གཉིས་རྣམས་སུ་བཤད། །གང་ཕྱིར་དགའ་བ་ཏེ་སྣང་བ། །སྣང་བ་མཆེད་པ་མཆོག་དགར་བཤད། །ཁྱད་དགའ་ཉེ་བར་ཐོབ་པ་སྟེ། །
ལྷན་ཅིག་སྐྱེས་པ་འོད་གསལ་ལོ། །དེ་ནས་སྲོག་གི་སྟེང་དུ་ཡིད། །དེ་མི་མཐུན་པས་འབབ་བར་གྱུར། །པདྨའི་ལྟེ་བའི་དབུས་གནས་པ། །གང་དེ་ཕྱི་ནས་བརྟན་གྱུར་བ། །
དེ་ཚེ་མགོན་པོ་འགྲོ་མི་འགྱུར། །ཇི་ལྟར་བུ་ག་མེད་སྣོད་དུ། །ཆུ་རྣམས་ཟད་པ་མེད་གནས་ལྟར། །དེ་ཚེ་བདེ་བ་བརྟན་པར་འགྱུར། །དབང་པོ་ཡུལ་ལ་སྤྱོད་པ་ནི། །
གང་གནས་དེ་ནི་བསྡམས་པ་ནི། །སྟོང་ཉིད་གཉིས་མེད་སྒྱུ་མ་ལ། །སོགས་པས་ཀུན་སྤྱོད་ལྷག་སྤྱད་བྱ། །རྗེས་ཐོབ་ཏུ་བདེ་བས་རྒྱས་འདེབས་ཚུལ་ཞལ་ལུང་ལས། ཤེས་རབ་

[158A]༄༅། །ཡེ་ཤེས་དབང་བསྐུར་སོགས། །ཉམས་སུ་མྱོང་བའི་བདེ་པ་ཡིན། །བདེ་བ་ཆེན་པོ་དྲན་པ་ཡིས། །དབང་པོ་རྣམས་ནི་ཡུལ་ལས་ལྡོག་འགྲོ་བ་
འདི་ཀུན་སངས་རྒྱས་ལྔ་བདག་ཉིད། །གར་མཁན་དག་དང་རི་མོ་ཟད་ལྟར་སྣང། །གང་དུ་བདེ་ཆེན་ཞེས་བྱ་གཅིག་བུ་ཉིད། །གང་རྣམས་ལྷར་བསྒོམ་ཚུལ་ནམ་མཁའ་དང་མཉམ་པའི་རྒྱུད་ལས་
གཅིག་པུ་ཉམས་ནི་དུ་མས་གར་མཛད་དོ། །དེ་ཉིད་རྣམ་པ་ལྔ་རུ་ཤར། །གསང་བ་རྣམ་པ་གསུམ་དུ་བཤད། །ལྷག་པའི་ལྷ་ནི་གསང་ཆེན་རེ། །དམ་པ་རིགས་ནི་རྣམ་པ་
བརྒྱད༑ ༑གང་དུ་བསྒོམ་པའི་ལྷ་དམ་པ་རིགས་རྒྱ་སོགས་རྒྱུད་ཕྱི་མ་ལས། དབང་པོ་བཅུ་པོ་རྣམས་ཀྱིས་ཡང། །རང་གི་འཇུག་ནས་ཐམས་ཅད་དུ། །འདོད་པའི་སོ་སོར་སྡུས་པ་ན། །
སོ་སོར་བསྡུས་པ་ཞེས་བཤད་དོ། །ལུས་དབེན་དུ་བོར་བསྡུད་དང་བསམ་གཏན་གཉིས་སྡུད་ཚུལ་རྒྱུད་ཕྱི་མ་ལས། འདོད་པ་ལྔ་ནི་མདོར་བསྡུད་ན། །སངས་རྒྱས་ལྔ་རུ་སྦྱོར་བ་ཡིས། །བཏགས་པ་
བསམ་གཏན་ཞེས་བཤད་དོ། །བསམ་གཏན་དེ་ནི་རྣམ་ལྔར་འགྱུར། །རྟོགས་དང་སྤྱོད་དང་དགའ་བ་དང། །དེ་བཞིན་བདེ་བ་ཉིད་དང་ཡང། །སེམས་ཀྱི་རྩེ་གཅིག་ཉིད་
དག་སྟེ། །ལྔ་པོ་དེར་ནི་བསམ་གཏན་བསྡུ། །གསེང་བའི་རྒྱུད་ནི་ཐམས་ཅད་དུ། །རྣམ་པ་དུ་མར་ཡོངས་བཤད་པ། །གསང་བ་གསུམ་འབྱུང་རྟོགས་པ་སྟེ། །དེ་ཡི་
ལོངས་སྤྱོད་དཔྱོད་པའོ། །དགའ་ལ་རེག་པ་གསུམ་པ་སྟེ། །བདེ་བས་བསྡུས་པ་བཞི་པའོ། །ཤེས་དང་ཤེས་བྱ་བྱུང་ཚད་པའི། །རང་སེམས་ལྔ་བར་ཤེས་པར་བྱ། །

[158B] །འདོད་པ་ཀུན་ལ་རབ་ཏུ་གནས། །རིན་ཆེན་ཁ་དོག་སྣ་ལྔ་བ། །ཡོངས་དཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་ཏུ། །དེ་ཉིད་སྦྱོར་
བས་རྟག་ཏུ་བསྒོམ། །སྣ་རྩེ་གསུམ་གྱི་མཚན་ཉིད་ནི། །ངག་དབང་བསྒོམ་ཚུལ་རྩ་རྒྱུད་ལས། གསང་བ་སྙིང་ཀ་གདོང་སྣའི་མིང། །རླུང་དང་སྔགས་དང་རྫས་རྣམས་ཀྱི། །
ཐིག་ལེ་གསུམ་ཏེ་བླ་ན་མེད། །དེ་འཆང་བར་རྡོང་འཕྲེང་ལས། སྙིང་གའི་པདྨའི་ལྟེ་བ་ལ། །དབུས་སུ་ཧཱུཾ་ནི་བཀོད་ནས་ནི། །སྙིང་ཀའི་དབུས་ན་མི་ཤིགས་པ། །གསུང་ཞིང་མར་
མེ་དག་དང་མཚུངས། །མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པའོ། །དེ་ཡིས་ལྟེ་བར་བསམ་པ་ནི། །རྡོ་རྗེ་དཀྱིལ་འཁོར་རྒྱན་གྱི་རྒྱུད་ལས། ཉིད་དཀྱིལ་ཐིག་ལེ་ཟླ་བ་སྟེ། །
དབྱིབས་ནི་གའུ་ཁ་སྦྱོར་འདྲ། །ཉི་མ་ཐབས་ལ་ཤེས་རབ་ཟླ། །གྲུབ་ཆེན་ཀུ་རུ་རིབས། །སྙིང་ཀའི་ཆུ་སྐྱེས་བཞོན་པའི་རླུང། །ཧཱུཾ་ཡིག་དཀར་པོ་དང་མཚུངས་པ། །བསམ་བྱ་
མཉམ་པར་བཞག་པ་གང། །དེ་ལས་ཡུལ་སོགས་གྱིས་མི་འཆིངས། །དེ་སྒོམ་པའི་ཕན་ཡོན་སྡོམ་འབྱུང་ལས། འཁོར་བའི་སྟེང་དུ་འགྲོ་བའི་རླུང། །མྱ་ངན་འདས་པའི་འོག་ཏུ་
བགྲོད། །རབ་ཏུ་མི་གནས་མྱ་ངན་འདས། །རྟག་ཏུ་སྙིང་ལ་གནས་པ་ཡི། །ཐེག་ལེ་གཅིག་ལ་འགྱུར་མེད་པ། །དེ་བསྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་
བར་འགྱུར། །དེ་གསལ་མི་ཤིགས་ཐིག་ལེའི་གཟུགས། །རྒྱུད་མངོན་བརྗོད་བླ་མ་ལས། ཡུངས་དཀར་གྱི་ནི་འབྲུ་ཚད་ཙམ། །འོད་ཟེར་སྣ་ལྔ་འབར་འཛག་པའི། །ཚུལ་ཅན་སྙིང་དབུས་

[159A]༄༅། །རྟག་ཏུ་གནས། །དེ་ལ་བལྟས་བའི་ཡེ་ཤེས་ཆེ། །སྐད་ཅིག་ཙམ་གྱིས་རྣལ་འབྱོར་ལ། །འབར་བ་འདི་ལ་ཐེ་ཚོམ་མེད། །ཤིན་དུ་འབད་པའི་བསམ་པ་
ཡིས༑ ༑དབྱིབས་ཀྱི་ཐིག་ལེ་ཉིད་ལ་བལྟ། །དེ་ལ་སྔགས་ནས་སེམས་ཞུགས་ནས། །མཚན་མ་ལྔ་འམ་བརྒྱད་འབྱུང་ངོ། །དེ་བས་འོད་གསལ་གནས་པར་འགྱུར། །
རླུང་ཐིམ་པའི་རྟགས་འབྱུང་ཚུལ་ཀུ་ཀུ་རིབས། ཞག་དང་ཟླ་བ་ལོ་ལ་སོགས། །ཇི་སྲིད་འདོད་ཀྱི་བར་དུ་གནས། །སེམས་ཅན་དོན་སོགས་བྱ་བ་ཀུན། །འབད་པ་མེད་པར་ལྷུན་གྱིས་གྲུབ། །
དྲན་པ་སྣ་ཚོགས་རྣམ་རྟོགས་རྣམས། །སེམས་ལས་ཡང་དག་འབྱུང་བས་ན། །རྣམ་ཤེས་སྲོག་ནི་འདུས་པའི་རྟེན། །སྙིང་ཁར་སྔགས་ཀྱི་འཁོར་ལོ་བསྒོམ། །སྔགས་ཀྱི་ཡི་
གེའི་འཁོར་ལོ་ནི། །སྙིང་ཁར་སྔགས་འཁོར་རྒྱས་པ་བསྒོམ་ཚུལ་བསྡུས་ལས། དང་པོར་ཆུ་སྐྱེས་འདབ་བརྒྱད་པ། །ཕྱི་ནང་གསང་བའི་ཚུལ་གྱིས་ནི། །རིམ་པ་ལྡན་པར་བསམ་གཏན་བྱ། །
ཕྱི་རིམ་ཤེས་རབ་དབྱངས་ཡིག་མཚན། །བར་མ་གསལ་བྱེད་ཐབས་བཅས་པ། །གཉིས་སུ་མེད་པ་ནང་མར་གནས། །ཕྱོགས་མཚམས་རིམ་པའི་ཏིང་ངེ་འཛིན། །སྦྱོར་
བ་རྣམ་པ་གསུམ་རང་བཞིན། །དབུས་སུ་མི་ཤིགས་ཐིག་ལེ་སྟེ། །ཨ་ཡིག་དང་བཅས་སྲོག་གྱུར་གང། །ཀུན་གྱིས་སྙིང་པོ་སྤྲོ་ཞིང་བསྡུད། །འདབ་མ་བརྒྱད་པའི་འཁོར་
ལོ་ལ༑ ༑དབུས་སུ་སྲོག་གི་ས་བོན་ཏེ། །ཡི་གེ་ཀ་ནས་ཧ་ཡི་བར། །ཀྵ་ནི་སྤངས་པ་བཞི་བཅས་པ། །དབྱངས་ནི་ཕྱི་རོལ་སྣང་བ་སྟེ། །གསལ་བྱེད་བར་མ་མཆེད་པ་ཉིད། །

[159B] །བཅུ་གཉིས་ཡི་གེ་ཐིག་ལེར་བཅས། །འཕྲེང་བལྟ་བུར་གནས་པ་ཡིན། །རིན་ཆེན་བརྟན་པར་གྱུར་ན་སྤྲོ། །བརྟན་པར་མ་གྱུར་ཡོངས་མི་སྤྲོ་
རླུང་གི་ཐིག་ལེའི་རྣལ་འབྱོར་མཆོག་ཁ་དོག་རྣམ་ལྔ་གསལ་བ་ཆེ། །སྣ་རྩེར་སྦྱོར་བའི་རྣལ་འབྱོར་གྱིས། །སྙིང་ཀའི་སྔགས་ཀྱི་ཐིག་ལེ་གོམས་པ་བརྟན་ནས་རྡོར་བཟླས་བྱ་དགོས་པ་རྩ་རྒྱུད་ལས་
རྡོར་བཟླས་བྱ་ཚུལ་རྡོར་འཕྲེང་ལས། ཀུན་ནས་ཀྱང་ནི་བསྒོམ་བར་བྱ། །འདི་ལྟ་བུ་ཡི་སྔགས་ཀྱི་མཆོག་རྣལ་འབྱོར་པ་ཡི་བཟླས་པར་བྱ། །རླུང་གིས་འབྱུང་འཇུག་གནས་པ་གསུམ་
སྐུ་གསུང་ཐུགས་ཀྱི་རྡོ་རྗེ་ལས། །རླུང་སྔགས་མཉམ་པར་སྦྱོར་བ་གང། །རྡོ་རྗེ་བཟླས་པའི་རིམ་པའོ། །སློང་མོ་ཟ་ཞིང་མི་བཟླ་སྟེ། །བསྡུས་གསལ་ལས། ཐ་དད་ཡི་གེ་
སློང་མོ་ཡིན། །དེ་འདོན་པ་ནི་ཟ་བསྟེ། །དེ་དག་སློང་མོ་ཟ་པར་འདོད། །དབང་པོ་ཡི་ནི་སྒོ་དགུ་ལ། །རླུང་སྔགས་དབྱེར་མེད་དུ་བཟླ་དགོས་ལ། །ཐམས་ཅད་དུ་ནི་ཀུན་དགོངས་པ་ལུང་སྟོན་ལས་
སྡོམ་པ། །ཧཱུཾ་བཟླས་པ་ནི་མཚུངས་མེད་བྱ། །མཆོག་དུ་རྒྱུན་མི་ཆད་པར་ནི། རྡོར་བཟླས་ཀྱི་འགྲོལ་དཀའ་བསྙིང་ཀའི་རྩ་མདུད་འགྲོལ་བ་རྡོ་རྗེ་འཕྲེང་བ་ལས། ཟླ་བ་དྲུག་དུ་བྱས་ནས་ཀྱང། །དེ་རྗེས་
སྐད་ཅིག་དེ་ལ་ཐོབ། །གང་ཕྱིར་དེ་ནི་བཟླས་བྱས་ནས། །སྙིང་ཀའི་པདྨ་འང་སྟེང་བལྟས་འཇིག་དེ་ནས་གསང་བའི་པདྨ་ཡི། །ཁ་སྦྱོར་བ་ནི་ཕྱེ་ནས་ཀྱང། །རྣམ་པར་རྟོག་པའི་
རླུང་གཉིས་ནི། །དེ་ནས་རྣམ་པར་བཅད་ནས་འགྲོ། །རྣམ་རྟོག་མེད་པ་བདེ་བ་སྟེར། །སྔགས་ཀྱི་དེ་ཉིད་ཀྱིས་ནི་འཐོབ། །ཨ་ཝ་དཧུ་ཏིའི་རྒྱུན་ལ་གནས། །སྨིན་དབུས་རླུང་

[160A]༄༅། །གིས་ཕྱེ་བྱས་ནས། །དེ་ཐོབ་ཐོབ་བྱས་དགའ་བ་ནི། །རྒྱུན་དུ་འཆར་ཞིང་མི་བཟད་པས། །སྙིང་ཀའི་པདྨའི་སྦུབ་མཁའ་ལ། །ཡེ་ཤེས་རྡོ་རྗེ་རྟག་ཏུ་བཞུགས། །
སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རླུང་ཆེན་གནས། །དེ་ལའང་དབྱེ་བར་དཀའ་བ་ཡིས། །སྙིང་ཀའི་རྩ་མདུད་འགྲོལ་དཀའ་བ། །དབུས་སུ་མདུད་པ་གསུམ་གྱིས་དཀྲིས། །
དེ་ཡིས་ཐུར་སེལ་བཅོམ་བྱས་པས། །སྟེང་འོག་འགྲོ་བ་ཐོབ་མི་བྱེད། །བརྡ་ཡི་དེ་ཉིད་གསུམ་ལས་པ། །རང་བཞིན་བཟླས་པའི་མཚན་ཉིད་དེ། །མིང་མེད་བརྗོད་དུ་མེད་པ་སྟེ། །
བྱང་ཆུབ་སེམས་མཆོག་འདི་ཡིན་ནོ། །གསུམ་པོ་དེ་ཉིད་གཅིག་གྱུར་བ། །རྡོར་བཟླས་ཀྱིས་མཐར་ལྡང་འཇུག་དགོང་བ་ལུས་སྟོན་ལས། འགྲོ་བ་མེད་ཅིང་འོང་བ་མེད། །རྡོ་རྗེ་བཟླས་པ་རབ་སྦྱོང་
བས༑ ༑རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་རྣམ་པར་གཅོད། །དེ་ལས་ཧཱུཾ་གྱིས་ཕྱུང་བ་དང། །ཨོཾ་གྱིས་བསྡུད་དང་ཨཱ་ཡི་གནས། །དེ་ལ་དེ་ཉིད་རབ་
བཟུང་བས། །འཇུག་དང་གནོས་དང་ལྡང་བ་ལས། །གྲོལ་བའི་ཡེ་ཤེས་རྙེད་གྱུར་བའི། །ལྔར་འཇུག་གནས་གསུམ་ལ་གྲོལ་བའི་ཡེ་ཤེས་བསྐྱེད་པ་ཞལ་ལུང་ལས། །སོམ་ཉེ་ཡིད་གཉིས་
མ་བྱེད་ཅིག། །རྩ་རྣམས་ཀུན་དུ་འབབ་པ་དང། །བྱང་ཆུབ་སེམས་ནི་བརྟན་བྱས་ལ། །རྡོ་རྗེའི་རྩེ་དང་པདྨའི་རྩེར། །རླུང་ནི་བཟུང་བའི་སྐད་ཅིག་ལ། །རྐན་ལ་ཡི་གེའི་
སྦྱོར་བ་དང། །ཀྵ་མཾ་སྔགས་ཀྱི་སྦྱོར་བ་ཡིས། །རྣལ་འབྱོར་མཆོག་ནི་འཐོབ་པར་བཤད། །རྫས་ཟིག་བསྒོམ་ཚུལ་རྡོར་འཕྲེང་ལས། ཡེ་ཤེས་ལྔ་ཡི་རང་བཞིན་དབུགས། །དག་དབེན་སོག་སྩོལ་དུ་འཇོག་ལ་རྒྱུད་བྱིམ་ལས་

[160B] །གོང་བུའི་གཟུགས་ཀྱིས་ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟགས། །རིན་ཆེན་ཁ་དོག་སྣ་ལྔ་བ། །སྲོག་དང་རྩོལ་བ་ཅེས་བྱར་བཤད། །
རང་སྔགས་སྙིང་ཀར་བསམ་ནས་ནི། །སྲོག་ནི་ཐིག་ལེར་གྱུར་བར་བཞག་རྡོ་རྗེ་བཟླས་གནས་རྣལ་འབྱོར་བས། །སེམས་ལ་དམིགས་པ་ཐོབ་པར་འགྱུར། །འཁོར་བའི་
སྟེང་དུ་འགྲོ་བའི་རླུང། །མྱ་ངན་འདས་པའི་འོག་ཏུ་འགྲོ། །སེམས་དབེན་འདྲེན་ཐབས་སུ་རྡོར་བཟླས་བསྒོམ་པ་རིམ་ལྔ་ལས། རབ་ཏུ་མི་གནས་མྱ་ངན་འདས། །བུམ་པ་ཅན་བསྒོམ་ཚུལ་སྡོམ་འབྱུང་ལས་
སྙིང་ཀའི་ཆུ་སྐྱེས་ཟེའུ་འབྲུང་གནས། །སྟེང་དང་འོག་ཏུ་འགྲོ་བའི་རླུང། །ཡིད་ཀྱིས་ཁ་སྦྱར་དུ་བྱས་ཏེ། །དེ་ཡིས་རྣལ་འབྱོར་གོམས་པ་ཡིས། །དེས་ནི་བརྟན་པའི་
གོ་འཕང་འཐོབ། །འཇུག་པ་དང་གནས་པ་དང་ལྡང་བ་དང་སྡུད་པའི་རྣལ་འབྱོར་གྱིས་དྲག་པར་ཉིན་མཚན་དུ་བསྒོམ་པར་བྱའོ། །སྒྱུ་མ་དག་ནི་ཐམས་ཅད་ལས། །བུད་མེད་
སྒྱུ་མ་ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །སྡུད་རིམ་བསྒོམ་པ་སྒྲོན་གསལ་ལས། །གསལ་བར་འདི་ལས་མཚོན་པར་འགྱུར། །སེམས་དབེན་འདྲེན་པའི་ཕྱིའི་ཐབས་རིག་སྔ་ལས། །
འདོད་ཆགས་ཉིད་དང་ཆགས་བྲལ་དང། །དེ་ཡི་བར་ཏེ་གསུམ་པོ་ནི། །དབང་པོ་གཉིས་ནི་མཉམ་སྦྱོར་བའི། །རྡོ་རྗེ་པདྨ་འདུས་ལས་སོ། །གང་ཞིག་ཆུ་སྐྱེས་རྡོ་རྗེ་སྦྱོར། །
ཀུན་རྫོབ་དུ་ཡང་མེད་གྱུར་ན། །ལན་ཅིག་ཙམ་ཞིག་མ་མྱོངས་ཀྱང། །རྣལ་འབྱོར་སྟོབས་ཀྱིས་འགྲུབ་པར་འགྱུར། །སྣང་བའི་མཚན་ཉིད་གང་ཞེན་རྣམ་པ་མེད་པའི་ལུས་དང་

[161A]༄༅། །ངག་མེད་པ་སྟེ། །ཇི་ལྟར་སྟོན་གྱིས་དུས་སུ་ནམ་མཁའ་དྲི་མ་མེད་པ་ལ་ཟླ་བའི་དཀྱིལ་འཁོར་འོད་ཟེར་སྣང་བར་བྱེད་པས་ཁྱབ་བདེ་བཞིན་དུ་རང་བཞིན་གྱིས་གསལ་བའི་
རྣམ་པར་དངོས་པོ་སེམས་དབེན་གྱི་སྣང་བ་གསུམ་གྱི་ངོ་བོ་སྤྱོད་བསྡུས་ལས། མ་ལུས་པ་ཐམས་ཅད་ལ་དམིགས་པས་ན་སྣང་བ་སྟེ། འདི་ནི་དོན་དམ་པའི་བྱང་ཆུབ་ཀྱི་སེམས་ཤེས་རབ་ཀྱི་སྣང་བ་སྟོང་པ་དང་པོ་
སྟེ༑ སྣང་བ་མཆེད་པའི་མཚན་ཉིད་གང་ཞེ་ན། །དེ་ཡང་བཟུང་བ་དང་འཛིན་པ་དང་བྲལ་བའི་གཟུགས་ཅན་ལུས་དང་ངག་མེད་པ་སྟེ། །ཇི་ལྟར་སྟོན་གྱི་དུས་སུ་ཉི་མའི་འོད་ཟེར་
ཀྱིས་ཁྱབ་པ་བཞིན་དུ་ཤིན་དུ་གསལ་ཞིང་འདྲི་མ་མེད་པའི་ངོ་བོ་ཉིད་དུ་དངོས་པོ་མ་ལུས་པ་དམིགས་པ་ཀུན་གྱི་སེམས་ཀུན་དུ་བཟང་པོ་གཉིས་པ་སྟེ། རིམ་པ་གཉིས་པ་ཤིན་དུ་སྟོང་
པའི་མཚན་ཉིད་ཅན། སྣང་བ་ཐོབ་པ་གང་ཞེ་ན། དེ་བཞིན་དུ་ནམ་མཁའི་མཚན་ཉིད་དངོས་པོ་མེད་པའི་གཟུགས་ཅན་ལུས་དང་ངག་མེད་པ་སྟེ། ཇི་ལྟར་འཚམས་ཀྱི་སྨག་ལ་
བབས་པའི་ངོ་བོར་ཁྱབ་པ་ཕྲ་ཞིང་བདག་མེད་པ་སྲོག་དང་རྩོལ་པ་མི་རྒྱུ་བས་རྒྱུ་བ་མེད་པ་སྟེ་སེམས་མེད་པ་མི་གཡོ་བ། སྟོང་ཉིད་ཤིན་ཏུ་སྟོང་པ་དང། གསུམ་པ་སྟོང་པ་ཆེན་
པོ་དང༑ ༑བཞི་བ་ཐམས་ཅད་སྟོང་པ་ནི། །རྒྱུ་དང་འབྲས་བུའི་བྱེ་བྲག་གོ་འགྲོ་ཀུན་རང་དབང་མེད་པ་སྟེ། །རྐྱེ་བའི་གོ་རིམ་ལྔ་ལས། །རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །
འོད་གསལ་ཐམས་ཅད་སྟོང་པའོ། །སེམས་གང་གིས་ནི་བྱིས་པ་རྣམས། །སྐུ་ལུས་གང་ལས་བསྒྲུབ་པའི་གཞི། འཁོར་བའི་འཆིང་བའི་བཅིངས་གྱུར་བ། །སེམས་དེ་ཉིད་ཀྱིས་རྣལ་

[161B] །བདེ་གཤེགས་གནས་སུ་འགྲོ་བར་འགྱུར། །སྙིང་པོར་གྱུར་པ་རང་སྲོག་ལས། །ཁམས་གསུམ་ན་ནི་གཞན་མེད་དེ། །སྒྱུ་མ་རླུང་གིས་ཁམས་གསུམ་པ། །
རྨི་ལམ་རྨི་བ་བཞིན་དུ་མཐོང། །དེ་ཉིད་རླུང་དང་ཡང་དག་ལྡན། །རྣམ་ཤེས་གསུམ་པོ་སླར་ཡང་ནི། །རྣལ་འབྱོར་བ་ཡི་ལུས་སུ་འབྱུང། །སྒྱུ་མའི་ལུས་ཞེས་དེ་ལ་
བཤད༑ ༑དེ་བས་དི་ལྟར་འགྲོ་བ་དེ་ལས་བསྒྲུབ་ཚུལ་རིམ་ལྔ་ལས། །ཀུན། །སྒྱུ་མ་ལྟ་བུར་འདིར་བཤད་དེ། །སྒྱུ་མ་ལྟ་བུའི་ཏིང་འཛིན་གནས། །ཐམས་ཅད་དེ་དང་འདྲ་བར་
མཐོང༑ ༑བདེན་པར་ན་སེམས་ནི་དབྱིབས་དང་ཁ་དོག་དང་བྲལ་བ་སྔང་བ་ཙམ་ནམ་མཁའ་དང་མཉམ་པའི་ངོ་བོ་ཉིད་དོན་དམ་པའི་བདེན་པ་དང་འདྲ་བར་རེག་པར་དཀའ་བའོ། །
དེ་ལྟ་མོད་ཀྱི་སྣང་བ་ཙམ་གྱི་སྣང་བ་གསུམ་མོ། །སྤྱོད་བསྡུད་ལས། རླུང་ལ་རྟེན་པར་གྱུར་པ་དང་ཐུན་མོང་དུ་གྱུར་བས་ཡང་བ་སྟེ། དེ་ནས་རླུང་གིས་རྣམ་པར་ཤེས་པ་
བཅིངས་པ་ཡིན་ནོ། །དེ་ནས་ཤེས་རབ་དང་ཐབས་ཀྱི་སྣང་བ་གཉིས་འོད་ཟེར་དང་བཅས་ཤིང་སྣ་ཚོགས་པ་ཡོན་ཏན་ཐམས་ཅད་དང་ལྡན་པ་སྒྱུ་མ་ལྟ་བུའི་ལྷའི་སྐུ་འབྱུང་
བར་འགྱུར་རོ། །འདིའི་བཞོན་པ་གང་ཡིན་ཞེ་ན་རླུང་ཞེས་བྱ་བ་སྟེ། སེམས་རྡོ་རྗེ་གང་ཡིན་པ་རྟ་ལྟ་བུ་ལ་ཞོན་ནས་གང་དུ་འདོད་པ་དེར་འཕྲོ་བར་འགྱུར་རོ། །བདག་བྱིན་
རླབས་ཅེས་དེ་བཤད་དེ། །སྒྱུ་མང་བསྟེན་པའི་མཚན་ཉིད་ཀྱིས། །འདི་ཉིད་ངེས་པར་མཚོན་པ་སྟེ། །ཀུན་རྫོབ་བདེན་པ་སྒྱུ་མ་འདི། །ལོངས་སྤྱོད་རྫོགས་པའི་
[162A]༄༅། །སྐུ་ཡང་དེ། །དེ་ཉིད་དྲི་ཟའི་སེམས་ཅན་གྱུར། །རྡོ་རྗེའི་སྐུ་ཡང་དེ་ཉིད་ཡིན། །རྡོ་རྗེ་སེམས་དཔའ་བདག་ཉིད་ཆེ། །གཙོ་བོ་བདེ་བ་ཀུན་རང་
བཞིན། །སེམས་དཔའ་ཆེན་པོ་འགྲོ་དང་བཞུགས། །གནས་དང་གོས་དང་ཟས་ལ་སོགས། །མཁའ་ལ་སྐད་ཅིག་དག་གིས་རྙེད། །སྲིད་བ་གཅོད་པར་འགྱུར་བ་
དང༑ ༑འགྲོ་ན་རབ་མཆོག་སྟོན་པར་འགྱུར། །ལྷ་དང་བཅས་པ་ཀུན་གྱིས་མཆོད། །ཡང་དང་ཡང་དུ་ཕྱག་བྱེད་འགྱུར། །བདག་ལ་བྱིན་རླབས་རིམ་ཐོབ་པ། །གཙོ་བོ་
སངས་རྒྱས་ཀུན་བདག་ཉིད། །ཚེ་འདི་ཉིད་དུ་སངས་རྒྱས་ནི། །ཐེ་ཚོམ་མེད་པར་ཐོབ་པར་འགྱུར། །སངས་རྒྱས་དཀྱིལ་འཁོར་དབུས་གནས་པར། །བདག་གི་ལུས་ལ་སྣང་
མཛད་བཞག་སྙིང་ཀར་ཡི་གེ་ཨོཾ་བསམ་ལ། །སྔགས་ལ་རྣམ་པར་ཤེས་པ་བསྒོམ། །འགོག་པའི་རྡོ་རྗེ་སེམས་ཉིད་དུ། སྦྱ་ལུས་པས་སེམས་དཔའ་གསུམ་བརྩེགས་བསྒོམ་ཚུལ་རྩ་རྒྱུད་ལས་
གང་ཚེ་དེ་ལ་སྐྱེ་འགྱུར་ན། །སངས་རྒྱས་ཀུན་གྱི་མཆོག་འཛིན་པ། །ཡིད་བཞིན་དཔལ་ལྡན་ལྟ་བུར་འགྱུར། །སངས་རྒྱས་དཀྱིལ་འཁོར་དབུས་གནས་པར། །རྡོ་རྗེ་མི་
བསྐྱོད་རབ་ཏུ་བསྒོམ། །སྙིང་ཁར་ཡི་གེ་ཧཱུཾ་བསྒོམ་ནས། །སེམས་ནི་སེམས་ལེར་གྱུར་པར་བཞག་སངས་རྒྱས་དཀྱིལ་འཁོར་དབུས་གནས་པར། །ཚེ་དཔག་མེད་པ་རབ་ཏུ་
བསྒོམ། །སྙིང་ཁར་ཡི་གེ་ཨཱ་བསམ་སྟེ། །རྡོ་རྗེ་ཐིག་ལེ་གྱུར་བར་བཞག་འདི་དེ་དམ་ཚིག་མཆོག་གི་མཆོག་རྡོ་རྗེ་མི་ཕྱེད་གསུམ་བསྒོམ་པ། །འགོག་པའི་དམ་ཚིག་

[162B] །སངས་རྒྱས་དངོས་གྲུབ་ཐོབ་འགྱུར་རོ། །མན་ངག་འཐོབ་པའི་སློབ་མ་ཡིས། །དེ་ནས་རྣལ་འབྱོར་རྣམ་གཉིས་བསླབ། །རིལ་བོར་འཛིན་པའི་རིམ་པ་དང། །
དེ་བཞིན་རྗེས་སུ་གཞིག་པའོ། །མགོ་པོ་ནས་ནི་རྐང་པའི་བར། །རིལ་འཛིན་དང་རྗེས་གཞིག་བསྒོམ་ཚུལ་རིམ་ལྔ་ལས། ཇི་སྲིད་སྙིང་ཁོར་ཕྱིན་པའི་བར། །རྣལ་འབྱོར་ཡང་དག་མཐའ་ལ་
འཇུག་རིལ་བོར་འཛིན་པ་ཞེས་བཤད་དོ། །རྒྱུ་བ་དང་ནི་མི་རྒྱུ་བ། །དང་པོར་འོད་གསལ་བར་བྱས་ཏེ། །ཕྱི་ནས་དེ་བཞིན་བདག་ཉིད་བྱེད། །རྗེས་སུ་གཞིག་པའི་རིམ་པ་
ཡིན༑ ༑དབུགས་ཀྱི་རླུང་ནི་མེ་ལོང་ལ། །ཇི་ལྟར་ཀུན་གྱི་ཐིམ་གྱུར་པ། །དེ་བཞིན་རྣལ་འབྱོར་ཡང་དག་མཐར། །ཡང་དང་ཡང་དུ་འཇུག་པར་བྱེད། །རྟག་ཏུ་སྙིང་ཁའི་
དབུས་གནས་པའི། །འོད་ཆེན་ཆེན་པོ་འབར་བ་ཅན། །ཇི་སྙེད་སྐུད་ཡི་བར་དུ་ནི། །དཔྲལ་བ་ལ་གནས་རྐང་མཐིལ་བར། །ཐིག་ལེ་དེ་ཁོ་ནར་བསྡུས་ཏེ། །དེ་གཉིས་སྙིང་
ཀའི་མི་ཤིགས་པ་ལ་སྡུད་དགོས་པ་ལྷ་མོ་བཞི་ཞུས་ལས། ལྟེ་བའི་དབུས་སུ་རྣམ་པར་གནས། །བྲམ་ཟེའི་རྒྱལ་རིགས་རྗེ་རིགས་དང། །དམངས་རིགས་ལས་བྱུང་བུ་མོ་ནི། །རྡོ་རྗེ་ཆོས་བདག་
བསྒྲུབ་པར་བྱ། །འདི་ནི་གསང་བ་ཐོབ་བྱེད་པའོ། །རྡོ་རྗེ་ཉི་མ་ནུབ་ནས་ནི། །དོན་གྱི་འོད་གསལ་མངོན་དུ་བྱེད་ཚུལ་རྩ་རྒྱུད་ལས། སྒྲུབ་པ་ཀུན་དུ་རྩམ་པར་བྱེད། །སྐྱ་རངས་འཆར་བའི་དུས་
སུ་ནི། །བསྒོམ་པ་མཆོག་གི་འགྲུབ་པར་འགྱུར། །མཚན་མོ་སྣང་བའི་ཆ་དེ་གསལ་བ་ཉི་མའི་འོད་ཟེར་འགྱེད་པ་སྣང་བ་མཆེད་པ་ཡིན། །འཚམས་ནི་སྣང་བ་ཐོབ་པ་རང་གི་རང་

[163A]༄༅། །བཞིན་རྣམས་ཀྱི་ལན་ཅིག་མིན་བར་འགྲོ། །མཚན་མིན་ཉིན་པར་མ་ཡིན། །མཚམས་མ་ཡིན་གང་ཞིག་རང་བཞིན་རྣམས་དང་རྣམ་བྲལ་བ། དེ་ནི་བྱང་ཆུབ་སྐད་ཅིག་ཡིན་པར་
བླ་མ་མཆོག་བཤད་རྣལ་འབྱོར་པ་ཉིད་སྤྲུལ། འཚམས་ཀྱི་མཐའ་ནི་འཇིག་མིན་མུན་ནག་ཚོགས་ནི་ལུས་པ་གང་དུ་འདས་པ་དང། ཇི་སྲིད་ཉི་མ་མ་ཤར་སྐད་ཅིག་འདིར་ནི་དྲི་མེད་ཡང་དག་མཐའ་རུ་བཤད་
སློབ་དཔོན་མཆོག་ནི་རབ་རིབ་བྲལ་བས་སློབ་མ་ལ་ནི་ཕྱི་རོལ་བྱང་ཆུབ་བསྟན། ནང་གི་བདེ་བ་རྙོག་བྲལ་སངས་རྒྱས་བྱང་ཆུབ་སྐད་ཅིག་གི་ནི་ཐོབ་པར་འགྱུར། དེ་ལ་མངོན་པར་བྱང་ཆུབ་པའི་རིམ་པ་ནི་རྣམ་པ་གཉིས་
ཏེ༑ འདི་ལྟ་སྟེ། ཕྱི་དང་ནང་གིའོ། །དེ་ལ་དང་པོར་ཕྱི་བསྟན་པར་བྱ་སྟེ། ཐོ་རངས་ཀྱི་ཐུན་འཚམས་སུ་མ་རིག་པའི་སྣང་བ་ནས་ཇི་སྲིད་ཉི་མ་གསལ་བར་མ་གྱུར་བ་ཏེ། འདི་ལ་ནི་འོད་གསལ་བ་དྲི་མ་མེད་པའི་རྣམ་པ་
གསལ་ཞིང་ལུས་དང་ངག་དང་ཡིད་དང་བྲལ་བ་ཐམས་ཅད་སྟོང་པའི་མཚན་ཉིད་ཅན་ནོ། །ཉི་མ་ཤར་བ་ན་ནི་སྣང་བ་མཆེད་པའོ། །ཉི་མ་ནུབ་པའི་ཐུན་འཚམས་སུ་མ་རིག་པའོ། །ཟླ་བ་ཤར་བའི་ཚེ་ནི་སྣང་བའོ་
།དེ་ལྟར་སྟོང་པ་ཉིད་རྣམ་པ་བཞི་ཕྱི་རོལ་ངེས་པ་བསྟན་པར་བཤད་ནས། ད་ནི་ནང་གི་མངོན་པར་བྱང་ཆུབ་པ་སོ་སོར་རང་གི་རིག་པའི་མཚན་ཉིད་ཅན་རིམ་པ་འདི་སྟན་པར་བྱ་སྟེ། དང་པོ་སྨིག་རྒྱུ་ལྟ་བུ་ལ་འོད་ཟེར་ལྔའི་
ཚོགས་དང་ལྡན་པར་མཐོང་ངོ། །གཉིས་པ་ནི་སྣང་བ་སྟེ་ཟླ་བའི་འོད་ཟེར་ལྟ་བུའོ། །གསུམ་པ་ནི་སྣང་བ་མཆེད་པ་སྟེ་ཉི་མའི་འོད་ཟེར་ལྟ་བུའོ། །བཞི་པ་ནི་སྣ་བ་ཐོབ་པ་སྟེ་མུན་པ་ལྟ་བུའོ། །དེ་ནས་མུན་པ་དང་
བྲལ་བའི་སྐད་ཅིག་ལ་འོད་གསལ་བ་སྟེ་ཤིན་དུ་གསལ་བ་རྟག་ཏུ་སྣང་བའི་མཚན་ཉིད་ཅན། དོན་དམ་པའི་བདེན་པའི་རང་གི་མཚན་ཉིད་ཡེ་ཤེས་ཀྱི་མིག་གིས་མཐོང་ངོ། །འོད་དེ་ལྟ་ཡུན་རིང་འཇོག་ནུས་པ་བསྡུས་པ་ལས། །འོད་གསལ་བ་ཡི་གནས་ཐོབ་པས། འཁོར་བ་

[163B] །ཐུན་གཅིག་གམ་ནི་ཉིན་གཅིག་གམ། །ཟླ་བཟླ་ཕྱེད་ལོ་ཡི་དུས། །སྐལ་པའི་སྐལ་པ་སྟོང་དུ་ཡང། །སྐད་ཅིག་རེ་རེར་གནས་པ་ནི། །ཡེ་ཤེས་སྦྱོར་བ་རྟག་ཏུ་འབྱུང། །རང་དབང་རིན་ཆེན་
དགག་པ་ཡིས། །གཟུང་བ་འཛིན་པ་ཡིན་པར་བཤད། །སེམས་ནི་འགོག་པའི་རྡོ་རྗེར་འགྱུར། །མཚན་མ་ཉེར་འཛིན་འབྱུང་བར་འགྱུར། །མཚན་མའི་ཁམས་ནི་རྣམ་པ་ལྔར། །བྱང་ཆུབ་རྡོ་རྗེས་གསུང་བ་ཡིན། །སྨིག་རྒྱུ་
འདྲ་བ་དང་པོ་སྟེ། །དུ་བ་ལྟ་བུ་གཉིས་པ་ཡིན། །མཁའ་སྣང་འདྲ་བ་གསུམ་པ་ཡིན། །མར་མེ་ལྟར་འབར་བཞི་པའོ། །སྤྲིན་མེད་ནམ་མཁའ་ལྟ་བུ་ནི། །རྟག་ཏུ་སྣང་བ་ལྔ་པའོ། །བརྟན་གྱུར་རྡོ་རྗེའི་ལམ་ནས་ནི། །ནམ་མཁའ་
ཁམས་སུ་སྤྲོ་བར་བྱ། །རང་བཞིན་བཅས་འོད་དེ་དང་དེ། །རྣམ་ཤེས་རླུང་དང་ལྡན་པ་ཡི། །བདག་བྱིན་བརླབས་པའི་རིམ་གྱིས་ཀྱང། །སེམས་ཅན་དོན་དུ་ལན་འགའ་འགྱུར། །ཇི་ལྟར་དངས་པའི་ཆུ་ཀླུང་ལས། །ཉ་དག་མྱུར་དུ་
ལྡང་བར་འགྱུར། །དེ་བཞིན་ཐམས་ཅད་སྟོང་གསལ་ལས། །རྒྱུ་འཕྲུལ་དྲ་བ་འབྱུང་བར་བཤད། །འཁོར་བ་དང་ནི་མྱང་ན་འདས། །རྟོག་པ་གཉིས་པོ་སྤངས་པས་ན། །གང་དུ་དངོས་པོ་གཅིག་གྱུར་པ། །ཟུང་དུ་འཇུག་ཅེས་དེ་
ལ་བཤད། །རྗེས་དྲན་གང་ཞིག་རྣམ་བསྒོམ་པ། །དེ་དང་འདྲ་བར་སྤྲོ་བར་བྱ། །རྗེས་སུ་འབྲང་བ་ཞེས་བཤད་དེ། །དེ་བྱང་འཇུག་ཏུ་འཇོག་ཚུལ། །སོ་སོར་སྣང་བ་དེ་ལ་སྐྱེས། །ཐབས་དང་ཤེས་རབ་སྙོམས་འཇུག་པས། །དངོས་པོ་ཐམས་ཅད་མདོར་
བསྡུས་པ། །དོན་གྱི་འོད་གང་ལ་པས་ལངས་པའི་ཕུགས་བཟློག་གི་སྣང་བ་གསུམ་རྗེས་དྲན་དུ་འཇོག་པ་རྒྱུད་ཕྱི་མ་ལས། གོང་བུའི་ཚུལ་གྱིས་བསྡུས་ན་ནི། །དབུས་སུ་གཟུགས་ནི་རྣམ་པར་བསྒོམ། །ཟུང་འཇུག་ཏིང་ངེ་འཛིན་དུ་འཇོག་པ། ཡུད་ཀྱིས་ཡེ་ཤེས་རྫོགས་བྱེད་པ། །
ཏིང་ངེ་འཛིན་ཞེས་བཏགས་པ་ཡིན། །དེ་རྟོགས་པ་གྱུར་འཇུག་གི་ངོ་བོར་མེ་ལྔ་ལས། །དེ་ཉིད་ཤེས་པས་རིམ་པ་བཞིན། །རང་བྱིན་རླབས་དང་འོད་གསལ་ཤེས། །དེ་དག་ཁོ་ན་འདུས་པ་གང། །འདི་ནི་ཟུང་འཇུག་རིམ་པའོ། །ཀུན་རྫོབ་དང་ནི་དོན་དམ་གྱི། །རྣམ་དབྱེ་སོ་སོར་ཤིས་ནས་ནི། །

[164A]༄༅། །གང་དུ་ཡང་དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །ཟུང་འཇུག་པས་ལམ་གསལ་བ་ལ་སྤོ་བ་མི་དགོས་པ། ཟུང་འཇུག་ཏིང་འཛིན་ལ་གནས་ནས། །སླར་བཞིན་གང་ལའང་མི་སློབ་པོ། །འདི་ནི་རྫོགས་པའི་རྣལ་འབྱོར་པ། །རྡོ་རྗེ་འཛིན་པའང་
ཆེན་པོ་དེ། །རྣམ་པ་ཀུན་གྱི་མཆོག་ལྡན་པའི། །ཐམས་ཅད་མཁྱེན་པར་དེ་ནས་འགྱུར། །འདས་པ་དང་ནི་མ་འོངས་དང། །ཟུང་འཇུག་པས་ལམ་གསལ་བ་ལ་སྤྲོ་བ་མི་དགོས་པ། ད་ལྟར་འབྱུང་བའི་སྲིད་གསུམ་ནི། །འོད་གསལ་བས་ནི་རྣམ་དག་པས་
སྐད་ཅིག་དེ་ལ་མ་ལུས་མཐོང། །ཡང་དག་མགོན་པོས་དེ་ཉིད་ནི། །འབད་པས་སྦས་ནས་ཕུང་པོ་ཡི། །རིན་ཆེན་ཟ་མ་ཏོག་ཏུ་བཞག་ཟུང་འཇུག་གོ་འཕང་ལ་གནས་པའི། །སློབ་བཞི་པ་ཡི་རྣལ་འབྱོར་ཆེ། །ཟུང་དུ་འཇུག་པ་བསྒོམ་
གྱུར་བས། །སྤྱོད་པའང་དེ་དང་གཉིས་སུ་མེད། །ཕུང་པོ་རྙིང་བ་ལ་ཞུགས་བཀླུ་བྱང་གིས། འབྲས་བུ་སྐྱེ་བའི་རིམ་པ་ནི། །བསླབ་ཟིན་གོམས་པར་བྱེད་པ་རིན་ལྔ་ལས། ཚེ་འདི་ཉིད་དུ་སངས་རྒྱས་ཏེ། །རྣལ་འབྱོར་དབང་ཕྱུག་དམ་པ་མཆོག་སྐུ་ལྔར་བ་རྫོགས་
གྱུར་བའོ། །དཔལ་གསང་བ་འདུས་བའི་ལམ་གྱི་རིམ་པའི་ཟབ་གནད་རྒྱུད་དང་གྲུབ་ཆེན་གྱི་གཞུང་ནས་འབྱུང་བ་ངག་དབང་བློ་བཟང་ཆོས་ལྡན་དཔལ་བཟང་པོས་ཕྱོགས་གཅིག་དུ་བསྒྲིགས་པ་འདིས། བདག་སོགས་འགྲོ་བ་ཐམས་ཅད་མྱུར་དུ་ལམ་འདི་ལ་ཞུགས་ནས་རྡོ་རྗེ་འཆང་གི་གོ་འཕང་མངོན་དུ་བྱེད་པར་གྱུར་ཅིག།། །།
ལྔྒ་ལཾ།། །།



﻿
[001A] །དེ་ཉིད་ཞེ་དགུའི་ཆིངས་རྣལ་འབྱོར་དག་རིམ་དཔེ་རྙིང་ལྟར་དང་མཁས་གྲུབ་ནོར་བཟང་གིས་མཛད་པ་ལྟར་དང་བསྙེན་སྒྲུབ་ཡན་ལག་བཞིའི་ཆིངས་རྒྱུད་ཕྱི་མའི་འགྲེལ་པ་ནཱ་རོ་པའི་གསུང་ལྟར་བཞུགས།།

[001B] །ཡན་ལག་བདུན་ལྡན་རྒྱལ་བར་མགོས་བཏུད་དེ། །ཡན་ལག་བཞི་དང་དེ་བཞིན་རྣལ་འབྱོར་བཞི། །ཏིང་འཛིན་གསུམ་དང་དེ་ཉིད་ཞེ་དགུའི་ཆིངས། །འདུས་པའི་རིམ་པ་དང་པོར་སྦྱར་ཏེ་འཆད།།
བསྙེན་པ་ཉེར་སྒྲུབ་སྒྲུབ་པ་སྒྲུབ་ཆེན་བཞི། །ཡེ་ཤེས་ས་ནས་དེ་བཞིན་ཉིད་བྱང་ཆུབ། །བསྙེན་པའོ་སྟོང་པ་ཉིད་ལ་རོ་གཅིག་ཞུགས། །ཉི་ལྡང་པ་ནས་དང་པོའི་མགོན་པོའི་བར། །ཉེར་སྒྲུབ་ཡིན་ཏེ་ཡེ་ཤེས་སྐུ་ལ་ཉེ། །སྒོ་
གསུམ་རླབས་ནས་རིགས་བདག་དབང་སྐུར་བར། །སྒྲུབ་པའོ་སེམས་དཔའ་སུམ་བརྩེགས་བསྒྲུབ། །རིག་མ་འདུ་བྱ་བ་ནས་ལས་རྒྱལ་མཆོག་།སྒྲུབ་ཆེན་ཡིན་ཏེ་གཞན་དོན་རྒྱ་ཆེན་ཕྱིར། །འདི་ནི་སྒྲུབ་ཐབས་དངོས་ཀྱི་སྡུད་པའི་
ཆིངས། །ཚོགས་ཞིང་བསྲུང་འཁོར་དེ་མིན་ཡན་ལག་ཙམ། །ཡེ་ཤེས་ས་ནས་ཉི་ཟླའི་བྱང་ཆུབ་བར། །རྣལ་འབྱོར་ཡིན་ནོ་མངོན་བྱང་ལྷག་མ་གསུམ། །རྗེས་སུ་རྣལ་འབྱོར་སྤྲུལ་སྐུ་རྡོར་སེམས་ནས། །ལུས་དཀྱིལ་བཀོད་ཟིན་

[002A]༄༅། །ཤིན་ཏུ་རྣལ་འབྱོར་རོ། །སྒོ་གསུམ་བྱིན་རླབས་ནས་ནི་མཆོད་སྔགས་ཀྱི། །ང་རྒྱལ་འཛིན་པར་རྣལ་འབྱོར་ཆེན་པོར་འདོད་།འདི་བཞི་དང་པོ་སྦྱོར་བའི་ཆིངས་ཙམ་ཡིན། །ཡེ་ཤེས་ས་ནས་མཆོད་
པའི་ང་རྒྱལ་བར། །དང་པོ་སྦྱོར་བའི་ཏིང་ངེ་འཛིན་ཞེས་བྱ་།དཀྱིལ་འཁོར་ལྷ་སྤྲུལ་སྔོན་དུ་གཉིས་སྦྱོར་ཕྱིར། །པདྨར་རྟེན་བསྐྱེད་པ་ནས་གཞལ་ཡས་ཁང། །སྤྲོ་བསྡུའི་བར་ནི་དཀྱིལ་འཁོར་རྒྱལ་པོ་མཆོག་དཀྱིལ་འཁོར་དགོད་བྱའི་ལྷ་
རྫོགས་ཏིང་འཛིན་ཕྱིར། །ཕྲ་ཐིག་ནས་བཟུང་ཞི་སོགས་བསྒྲུབ་པའི་བར། །ལས་རྒྱལ་མཆོག་སྟེ་རྒྱལ་བའི་སྐུ་གསུང་ཐུགས་།འཕྲིན་ལས་རྗེས་མཐུན་ཏིང་འཛིན་ཡིན་པའི་ཕྱིར། །གཙོལ་མི་བསྐྱོད་བཅུག་པས་ཞེ་སྡང་རྡོར། །ཏིང་འཛིན་
སྔ་མ་གཉིས་སུ་མཁས་རྣམས་འདོད། །འདི་གསུམ་མངོན་རྟོགས་ལས་བཅས་སྡོམ་པའི་ཆིངས། །གནས་ཀྱི་དེ་ཉིད་སླའོ་ཚོགས་ཞིང་ནས་།སྡོམ་བཟུང་བར་ནི་སྙིང་རྗེར་དམིགས་དེ་ཉིད། །སྲུང་ལ་གཙོ་བསྐྱེད་འཁོར་བསྐྱེད་ཕུར་

[002B] །རྭ་བའི་དེ་ཉིད་བཞི་སྟེ་སྔོན་འགྲོ་དྲུག་ཡེ་ས་རྡོར་ས་རྟེན་སྐྱེད་ལྷག་མོས་དགོད། །དེ་བསྡུ་འོད་གསལ་གཞུག་པའི་དེ་ཉིད་དྲུག་བསྙེན་པའི་ཡན་ལག་ལ་ནི་ཕྱེ་བར་འདོད། །ཉི་སོགས་ལྡང་དང་ཟླ་དང་ཡེ་ཙམ་དང། །ས་བོན་ཕྱག་མཚན་སྐུ་རྫོགས་སྤྲུལ་སྐུར་སྒྱུར། །ལུས་རྟེན་སྒོམ་དང་
ཕུང་པོ་གཤེགས་པར་བསྒོམ། །ཁམས་བཞི་གཤེགས་མ་མིག་སོགས་སེམས་དཔར་སྒོམ། །གཟུགས་སོགས་སེམས་མ་ཡན་ལག་ཁྲོ་བོར་བསྒོམ། །ལྡང་བའི་ཡན་ལག་ཁྲོ་བོར་བསྒོམ་པའི་བར། །དེ་ཉིད་བཅུ་གསུམ་ཉེར་སྒྲུབ་ཡན་ལག་ཡིན། །སྐུ་གསུང་ཐུགས་དང་ཐུན་མོང་དེ་ཉིད་བཞི་།ཡེ་
ཤེས་དེ་ཉིད་ཏིང་འཛིན་དེ་ཉིད་དེ། །དེ་ཉིད་དྲུག་ནི་སྒྲུབ་པའི་ཡན་ལག་གོ་རིག་མ་འདུ་བྱས་སོགས་ཀྱི་དེ་ཉིད་དང། །གཤེགས་པ་གཤེགས་མ་སེམས་དཔའ་སེམས་མ་དང། །ཁྲོ་བོ་དབྱུང་དང་ཕྱག་མཚན་ཐིག་ལེ་དང། །ཡིད་བཟླས་ངག་བཟླས་དོན་དམ་གཞུག་དེ་ཉིད་།བསྐུལ་དང་མཆོད་
བསྟོད་དང་ནི་ཉེར་བསྡུ་དང། །ཁ་ཟས་ལུས་རྟས་དངོས་གྲུབ་ཆུང་དུ་དང། །འབྲིང་གི་དེ་ཉིད་དག་སྟེ་ཞེ་དགུའོ། །རིག་མ་འདུ་བྱ་བ་ནས་འདི་བར་གྱི། །དེ་ཉིད་བཅོ་བརྒྱད་སྒྲུབ་པ་ཆེན་པོ་སྟེ་།ཞེ་དགུའི་འདྲེན་ཚུལ་དག་རིམ་རྙིང་པ་བཞིན། །ནོར་བཟང་རྒྱ་མཚོས་མཛད་པ་བཞིན་དུ་བྲིས། །དགེ་
བས་འགྲན་བྲལ་འདུས་པའི་ལུགས་བཟང་པོ། །ཕྱོགས་དུས་ཀུན་ཏུ་དར་ཞིང་རབ་རྒྱས་ཏེ། །མ་རྣམས་ཚེ་གཅིག་ཟུང་འཇུག་ཐོབ་གྱུར་ཅིག་།སྨྲ་བོ་འདུས་དགའ་འཇམ་དབྱངས་བཞད་རྡོར་ལགས།།    ༈    །།མཁྱེན་པའི་གཏེར་དང་ངག་གི་དབང་ཕྱུག་མ། །རྡོ་རྗེ་འཆང་དང་དབྱེར་མེད་
བླ་མ་ལ། །གུས་པས་ཕྱག་བྱས་སླར་ཡང་འདུས་པ་ཡི། །རིམ་གཉིས་ཆིངས་ཀྱི་གནད་དོན་འགའ་ཞིག་དབྱེ། །དེ་ལ་རྣལ་འབྱོར་རྗེས་སུ་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེན་པོ་དང་།དཀྱིལ་འཁོར་རྒྱལ་པོ་མཆོག་གི་རྣལ་འབྱོར་དང། །ལས་རྒྱལ་མཆོག་གི་རྣལ་

[003A]༄༅། །འབྱོར་རྣལ་འབྱོར་དྲུག་གནས་ནས་ཡེ་ཤེས་མཆོག་གི་དེ་ཉིད་བར། །རྣལ་འབྱོར་ལ་ནི་དེ་ཉིད་བཅོ་ལྔ་སྟེ། །རྣལ་འབྱོར་དབྱེ་བ་བཅོ་ལྔ་ཡིན་ཞེས་གསུངས། །དེ་རྗེས་གསུམ་ནི་རྗེས་སུ་རྣལ་འབྱོར་ཏེ། །སྤྲུལ་སྐུ་སྒྱུར་ནས་ཡན་ལག་ཁྲོ་བོའི་བར། །དེ་
ཉིད་བདུན་ནི་ཤིན་ཏུ་རྣལ་འབྱོར་རོ། །སྐུ་ནས་རིག་མ་འདུ་བྱ་སོགས་དེ་ཉིད། །དེ་ཉིད་བདུན་ནི་རྣལ་འབྱོར་ཆེན་པོ་སྟེ། །རྒྱུད་ལས་བཅུ་བདུན་རྗེས་སུ་རྣལ་འབྱོར་སོགས། །ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོའི་སྦྱོར་བ་བསྒོམ་པར་བྱ། །ཞེས་གསུངས། གཤེགས་
པ་དབྱུང་ནས་ཁྲོ་བོ་དབྱུང་པའི་བར། །དེ་ཉིད་ལྔ་ནི་དཀྱིལ་འཁོར་རྒྱལ་མཆོག་གི་རྣལ་འབྱོར་ཡིན་ཏེ་བཤད་རྒྱུད་རྡོ་རྗེ་འཕྲེང། །དེ་ནས་དཀྱིལ་འཁོར་རྒྱལ་མཆོག་གི་རྣལ་འབྱོར་མཆོག་ལ་དབྱེ་བ་ལྔ། །ཞེས་གསུངས། ཕྱག་མཚན་ནས་ནི་དངོས་གྲུབ་འབྲིང་སྒྲུབ་པར། །ལས་
རྒྱལ་མཆོག་ལ་དེ་ཉིད་བཅུ་གཉིས་ཏེ། རྒྱུད་ལས། དེ་ནས་ཀྱང་ནི་ལས་རྒྱལ་མཆོག་རྣལ་འབྱོར་དབྱེ་བ་བཅུ་གཉིས་སོ། །ཞེས་གསུངས་དེ་ཉིད་ཞེ་དགུས་བསྐྱེད་རིམ་ཀུན་བསྡུས་ཏེ། རྒྱུད་ལས། དེ་ཉིད་དབྱེ་བ་བཞི་བཅུ་དགུ། །བསྐྱེད་པའི་རིམ་པ་བསྡུས་པའོ། །ཞེས་
གསུངས།།    ༈    །།བསྙེན་སྒྲུབ་ཡན་ལག་བཞི་ཡི་ཆིངས་བཤད་ན་།བསྙེན་དུས་སྒྲུབ་དུས་སྒོ་ནས་གཉིས་ཡོད་པར། །ཕྱི་མའི་རྒྱུད་ཀྱི་དགོངས་པ་ནཱ་རོས་བཀྲལ། །དེ་བཞིན་ཉིད་ལ་བྱང་ཆུབ་བསྙེན་པ་དང། །དང་པོའི་མགོན་པོར་བསྐྱེད་པ་ཉེར་སྒྲུབ་སྟེ། །སེམས་དཔའ་
སུམ་བརྩེགས་བྱེད་པ་སྒྲུབ་པའོ། །རྒྱལ་མཆོག་གཉིས་ནི་སྒྲུབ་པ་ཆེན་པོ་སྟེ། །དེ་དག་བསྙེན་བའི་དུས་ཀྱི་ཡན་ལག་འདོད། །བསྙེན་དུས་ཡན་ལག་བཞི་ནི་སྒྲུབ་དུས་ཀྱི། །བསྙེན་པའོ་བསྐྱེད་རིམ་བོགས་འབྱིན་ཟླ་དྲུག་སོགས། །སྤྱོད་པ་སྒྲུབ་དུས་ཀྱི་ནི་སྒྲུབ་པར་འདོད་།བསྐྱེད་

[003B] །སྒྲུབ་དུས་ཀྱི་ནི་ཉེ་བར་སྒྲུབ་པ་སྟེ། །བསྐྱེད་རིམ་སྒོ་ནས་འཇིག་རྟེན་པའི་དངོས་གྲུབ་།རྒྱ་ཆེན་ཐོབ་དེ་སྒྲུབ་དུས་སྒྲུབ་ཆེན་ཡིན། །འདི་ནི་རིམ་པ་དང་པོའི་ཡན་ལག་བཞི། །རིམ་པ་གཉིས་པའི་དེ་ཡང་རྣམ་གཉིས་ཏེ་བསྙེན་དུས་ཟུང་འཇུག་ཡབ་
ཡུམ་སྙོམས་འཇུག་ལས། །སྨིག་སོགས་རྟགས་ལྔ་བསྙེན་དུས་སྒྲུབ་པའོ། །བསྙེན་དུས་ཟུང་འཇུག་པ་ཡི་སྣང་གསུམ་ནི། །རྫོགས་རིམ་གྱི་ནི་བསྙེན་དུས་ཉེ་བར་སྒྲུབ། །དེ་དུས་འོད་གསལ་ལས་བྱུང་ལོངས་སྐུ་ནི། །རྫོགས་རིམ་བསྙེན་དུས་ཀྱི་ནི་བསྙེན་པར་བཤད། །དེ་དུས་
ཟུང་འཇུག་དཀྱིལ་འཁོར་རྒྱལ་པོ་མཆོག་རྫོགས་རིམ་བསྙེན་དུས་སྒྲུབ་པ་ཆེན་པོ་སྟེ། །བསྙེན་པའི་དུས་ཀྱི་ཡན་ལག་བཞི་པོ་དེ་།རྫོགས་རིམ་པ་ཡི་སྒྲུབ་དུས་བསྙེན་པ་ཡིན། །ཟུང་འཇུག་པ་ཡི་བོགས་འབྱིན་སྤྱོད་པ་ནི། །སྒྲུབ་པའི་དུས་ཀྱི་སྒྲུབ་པ་ཡིན་པར་བཤད་།ཟུང་
འཇུག་པ་ཡི་སྙིང་པོ་བསྐུལ་པ་གང། །རྫོགས་རིམ་སྒྲུབ་དུས་ཀྱི་ནི་ཉེར་སྒྲུབ་སྟེ། །ཟུང་འཇུག་པ་ཡིས་མཆོག་གི་དངོས་ཐོབ་པ། །སྒྲུབ་དུས་སྒྲུབ་པ་ཆེན་པོ་ཡིན་ནོ་ཞེས། །ནཱ་རོའི་དགོངས་པར་མགྲིན་པ་གསར་བསྟོད་ནས། །བྱ་བཏང་འཇམ་དབྱངས་བཞད་པའི་རྡོ་རྗེས་སྨྲས།། །།﻿   ༈    བུམ་པ་ལ་གནས་པའི་ཀ་བ་གཉིས་
གཉིས་ཀྱིས་བཏག་པའི་གདུང་སྤོམས་སུ་ཆ་ཕྲན་གཅིག་སྲིད་དུ་ཆ་ཕྲན་བཅུ་གཉིས། བུམ་པ་ཀ་བྲེ་གཞུ་གདུང་དང་བཅས་པའི་དཔངས་ལ་ཆ་ཕྲན་བཅུ་དྲུག་ཡོད་པ། གདུང་དེའི་སྟེང་དུ་ལྕམ་སྣེ་ཕྱི་མ་
དང། ནང་མ་སྒོ་འགྲམ་གཡས་གཡོན་དང། དེའི་བར་གྱི་གདུང་ལ་བཀལ་ཏེ་སྒོ་ཁང་གི་ཐོག་འབུབ། ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་ནང་དུ་སྒོ་ཚད་རེ་དང། དེ་ནས་གཡས་གཡོན་

[025B] དེ་དག་གི་སྟེང་དུ་གདུང་ཐལ་རྒྱུགས་སུ་བཏང་བ་ལ་ལྕམ་སྣེ་ནང་མ་དང། ཕྱི་མ་གསེར་གྱི་སྐ་རགས་དང་
སྒོ་ཁྱུད་ཀྱི་གདུང་ལ་བཀལ་ཏེ་ཕྱི་ཁྱམས་གྲུ་བཞི་པའི་ཐོག་ཕུབ། ཡང་ཕྱོགས་བཞིའི་རྩ་ཐིག་དང་ཚངས་ཐིག་འཕྲད་མཚམས་ནས་ནང་དུ་སྒོ་ཚད་གཉིས་གཉིས་སོང་བའི་མཚམས་ནས་གཡས་གཡོན་
དུ་ཆ་ཕྲན་གཉིས་གཉིས་དོར་བར། ཀ་ཆུང་བྲེ་གཞུ་འཁྱོགས་གདུང་ཟླུམ་གདུང་བཞི་དང་བཅས་པའི་གར་བུ་ཟླུམ་པོའི་ཐོག་དཔངས་ལ་ཆ་ཕྲན་བཞི་དང་བཞི་ཆ་གཅིག་ལྷ་སྣམ་ཕྱི་ནང་གི་དཔངས་ཁྱད་ལ་ཆ་ཕྲན་
གྱི་བཞི་ཆ་གཅིག་གར་བུ་ཟླུམ་པའི་སྟེང་མཐར་རྡོ་རྗེ་རྩི་གསུམ་པས་ཟླུམ་བོར་བསྐོར་བའི་བར་དང། འོག་གི་ཀ་བ་བརྒྱད་ཀྱི་ཐད་དུ་བཙུགས་པའི་ཀ་བ་བྲེ་གཞུ་འཁྱོགས་གདུང་ཟླུམ་གདུང་བཞི་མིག་མང་རིས་དང་
བཅས་པའི་དཔངས་སུ་ཆ་ཕྲན་བཅུ་དྲུག་དེ་ལ་ཐོག་མེད་པར་བླ་རེ་བྱ། དེའི་ལྷོ་བྱང་གི་གདུང་གཉིས་ཀྱི་སྣེ་མོའི་སྟེང་དུ་འོག་གི་ཀ་བའི་ཐད་ཀར་བཙུགས་པའི་ཀ་བ་གསེགས་ཁ་ཆ་ཕྲན་དྲུག་པ་གཉིས་གཉིས་བཙུགས་
པ་ལ༑ ལྷོ་བྱང་དུ་སྒྲོག་གདུང་བཏང་བའི་སྟེང་དུ་གདུང་ལེབ་སྣེ་མོ་ལྷོ་བྱང་དུ་རྒྱུགས་པ་ཞེང་ལ་ཆ་ཕྲན་བཞི། མཐུག་རྡམས་ལ་ཆ་ཕྲན་ཕྱེད་གཉིས། སྲིད་ལ་ཆ་ཕྲན་བཅུ་དྲུག་སྣེ་གཉིས་སུ་ཆུ་སྲིན་གྱི་མགོ་

[026A]༄༅། །ཅན་བཏང། གདུང་ལེབ་དང་ཟུར་ལྕམ་ལ་ལྕམ་སྣེ་ནང་མ་དང། ལྕམ་སྣ་ཕྱི་མ་ཕྱི་ཁྱམས་གྲུ་བཞི་པའི་སྟེང་གི་ཁ་གདེང་ལ་ཀ་ཆུང་བྲེ་ཕུལ་གདུང་དང་བཅས་པ་དཔངས་ཆ་ཕྲན་དྲུག་པ་
ལ་བཀལ་ཏེ་རྒྱ་ཕུབས་ཀྱི་ཐོག་འབུབ། གདུང་ལེབ་ཀྱི་སྟེང་དབུས་སུ་གསེར་གྱི་རྒྱུད་ཁང་གྲུ་བཞི་པ་རྒྱར་ཆ་ཕྲན་གསུམ་དང་དཔངས་སུ་ཆ་ཕྲན་གཉིས་ཡོད་པ། དེའི་སྟེང་དུ་རིན་པོ་ཆེ་སྣ་ཚོགས་ལས་སྤྲས་
པའི་ནོར་བུ་ཆ་དགུ་པ་ལ་ཆ་ཕྲན་གཅིག་དང། དེའི་སྟེང་དུ་རྡོ་རྗེ་རྩེ་ལྔ་པ་ལ་ཆ་ཕྲན་གཅིག་ཡོད་པའི་ཏོག་བྱ། ཏོག་གི་རྩེ་ནས་འོག་གཞི་སྣ་ཚོགས་རྡོ་རྗེའི་ལྟེ་བའི་བར་དང། ཤར་གྱི་རྩ་ཐིག་ནས་ནུབ་ཀྱི་རྩ་ཐིག་
གི་བར་ཆ་ཕྲན་སོ་གཉིས་སུ་མཉམ་པ་ནི་རྒྱ་མཉམ་དཔངས་མཉམ་དུ་གྲགས་སོ། རྟ་བབས་ཀྱི་ཀ་བའི་མདུན་དུ་རང་རང་གི་ཕྱོགས་ཀྱི་དེ་བཞིན་གཤེགས་པའི་མཚན་མས་བཀྲ་བའི་ཐེམ་སྐས་བང་རིམ་ཉི་
ཤུ་པ༑ བང་རིམ་རེ་རེའི་དཔངས་ལ་ཆ་ཕྲན་རེ། བང་རིམ་སྟེང་མའི་ཞེང་ལ་ཆ་ཕྲན་བཞི། ལྷག་མ་བཅུ་དགུའི་ཞེང་ལ་ཆ་ཕྲན་ཕྱེད་པ་རེ། སྲིད་ལ་ཆ་ཕྲན་བཅུ་དྲུག་ཡོད་པའི་སྟེང་དུ་སྟེགས་བུ་བུམ་པ་ཀ་བ་དང་
བཅས་པའི་དཔངས་ལ་ཆ་ཕྲན་ལྔ་ཡོད་པ་བཞི་བཞིས་བཏེག་པའི་རྟ་བབས་བཞི་བྱ་བར་གསུངས། འདི་དྷརྨ་བྷ་དྲས་རང་ལོ་དོན་ལྔ་པ་མེ་རྟ་ཟླ་ཚེས་ལ་སློབ་མ་འགར་གསང་འདུས་འཕགས་ལུགས་

[026B]



﻿༄༅། །འདུས་པའི་དམར་ཁྲིད་རྒྱུད་དོན་སྙིང་པོ་བཞུགས་སྟོ།། ༄༅། །རང་གི་མདུན་གྱི་ནམ་མཁར་སེང་གེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཉི་
ཟླའི་སྟེང་དུ་རྩ་བའི་བླ་མ་རྡོ་རྗེ་འཆང་ཆེན་པོ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་ལོ་པདྨ། ནས། རལ་གྲི་འཛིན་པ། དབུ་སྐྲ་རལ་པའི་ཐོར་ཅོག་ ནས་

[038A]༄༅། །བརྒྱན་པ། ཡུམ་རེག་བྱ་རྡོ་རྗེ་མ། ནས། འཛིན་པ། དབུ་སྐྲ་རལ་པ་ཕྱེད་བཅིངས་སུ་བྱས་པ། ནས། རོལ་པ། ཡབ་ཡུམ་གཉིས་ཀྱི་ཕྱག་དང་པོ་གཉིས་ཀྱིས། ནས་འཕྱར་བ་
འོད་ཀྱི་དཀྱིལ་འཁོར་རབ་ཏུ་འབར་བའི་དབུས་ན་རྡོ་རྗེ་དཀྱིལ་མོ་ཀྲུང་གིས་བཞུགས་པ། བླ་མའི་སྦྱི་བོར་རྣམ་པར་སྣང་མཛད། ནས་རྒྱལ་པོ། བླ་མའི་སྤྱི་བོར་སྐུ་རྡོ་རྗེའི་དོག་ཨོཾ་དཀར་པོ་ནས་ཧཱུཾ་སྔོན་པོ། །ཐུགས་བའི་ཧཱུཾ་ལས་འོད་ཟེར་འཕྲོས། རང་བཞིན་
གྱི་གནས་ནས་བླ་མ་ཡི་དམ་སངས་རྒྱས་བྱང་སེམས་ཉན་རང་ཆོས་སྐྱོང་སྲུངས་མ་སྣོད་བཅུད་ཀྱི་ཡོན་ཏན་དང་བཅས་པ་ཐམས་ཅད་སྦྱིན་དྲངས། ཛཿ་ཧཱུཾ་བཾ་གོཿ་གཉིས་སུ་མེད་པར་ཐིམ་པར་གྱུར། ཨོཾ་གུ་རུ་
བུ་དྡྙ་བོ་དཧིས་ཏྭ་ས་པ་རི་བར་ཨ་རྒྷཾ་ནས་ཤ་བྟ་བའུ་ཛ་མེ་གྷ་ས་མུ་ཏྲ་སྥྲར་ཎ་ས་མ་ཡ་ཤྲཱིཡེ་ཧཱུཾ། དེ་བཞིན་དུ་འདོད་ཡོན་ལྔ། ཨོཾ་བྫྲ་ཐྲི་ག་ཨོཾ་ཨཱ་ཧཱུཾ། ནས་སྦར་མྫྲ་ཨོཾ་ཨཱ་ཧཱུཾ། བླ་མའི་གསང་གནས་མི་
དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་པ། ནས་ཨཏྨ་ཀོ་ཉ་ཧི། རྡོ་རྗེའི་ལམ་ནས་ཡུམ་གྱི་པདྨར་བྱུང་བའི་བྱང་ཆུབ་ཀྱི་སེམས་ཀྱི་རྡུལ་ཕྲ་རབ་ལས་གྲུབ་པའི་དེ་བཞིན་གཤེགས་པ་ནམ་
མཁའི་ཁམས་གང་བ་རྣམས་སྙོམས་པར་ཞུགས་པའི་ལྷ་རྣམས་བདེ་བ་ཆེན་པོས་མཉེས་ཤིང་གསང་བ་དང་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། སྐྱབས་གསུམ་ཀུན་འདུས་ཀྱི་ངོ་བོ་བླ་མ་རིན་པོ་
ཆེ་ལ་གསོལ་བ་འདེབས་སོ། །སངས་རྒྱས་ཀུན་འདུས་ཀྱི་ངོ་བོ་བླ་མ་རིན་པོ་ཆེལ་གསོལ་བ་འདེབས་སོ། །དམ་ཆོས་བདུད་རྩིའི་འབྱུང་གནས་བླ་མ་རིན་པོ་ཆེ་ལ་གསོལ་བ་འདེབས་སོ། །འགྲོ་
ཀུན་འདྲིན་པའི་གཙོ་བོ་བླ་མ་རིན་པོ་ཆེ་ལ་སོགས་བ་འདེབས་སོ། །བདག་གི་རེ་སའི་སྐྱབས་གནས་ཉེ་བླ་མའི་སྤྱི་བོའི་ཨོཾ་ལས་འོད་ཟེར་དཀར་པོའི་སྤུ་གུའི་ནང་ནས་བདུད་རྩི་དཀར་པོའི་རྒྱུན་བབས། རང་

[038B] ལུས་ཐམས་ཅད་གང། ལུས་ཀྱི་སྒྲིབ་པ་དག་བླ་མའི་སྐུའི་བྱིན་བརླབས་ཞུགས། བུམ་པའི་དབང་ཐོབ་སྐུ་རྡོ་རྗེ་བསྒོམ་པ་ལ་དབང། འབྲས་བུ་སྤྲུལ་སྐུ་འགྲུབ་པའི་ནུས་པ་
བཞག་དེས་ཕྱི་མ་གསུམ་འདྲ། དཔལ་ལྡན་རྩ་བའི་བླ་མ་རིན་པོ་ཆེ། ནས་བསྩལ་དུ་གསོལ། ཞེས་གསོལ་བ་དྲག་ཏུ་བཏབ་པས། བླ་མ་གདན་བཅས་རང་གི་སྤྱི་བོར་བྱོན་ཏེ་རང་དང་ཞལ་ལྟ་ཕྱོགས་
མཐུན་པར་བཞུགས། ཡང་དཔལ་ལྡན་སོགས་ཀྱིས་གསོལ་བ་བཏབ་པས་ཉི་མ་རང་གི་སྤྱི་བོ་ནས་ཞུགས་སྙིང་ཁའི་ཁམས་དམར་པོ་ལ་ཐིམ་པ་ལས་ཉི་གདན། ཡང་གསོལ་བས་ཟླ་བ་ཁམས་དཀར་བོ་ལ་ཐིམ་པས་ཟླ་བ་
ཡང་གསོལ་བས་བླ་མ་ཤིན་ཏུ་ཕྲ་བའི་རླུང་སེམས་ལ་ཐིམ་པ་ལས་བླ་མར་བཞེངས་པར་བསམ་ལ། སྐྱེ་བ་ཀུན་དུ་ཡང་དག་བླ་མ་དང། ནས་ཤོག་དེ་ནས་ལུས་གནད་བཅས། རྩ་གསུམ་
འཁོར་ལོ་དྲུག་ལྡན་གསལ་བཏབ། སྣ་བུག་གཡོན་ནས་རླུང་རྡུ་བ། དམིགས་པས་རྐྱང་མ་ནས་སོང། རྐྱང་མའི་མར་སྣ་རོ་མའི་མར་སྣར་བཅུག་བ་ནས་རོ་མའི་ནང་དུ་སོང། དེའི་ནང་གི་
ཆང་ཚིང་དང་ནད་གདོན་དང་རྩ་ཞར་བ་འཁུམ་པ་རེངས་པར་ལ་པ་སོགས་ཀྱི་སྐྱོན་རྣམས་སྦྱངས་ཏེ་གཙང་སངས་སངས་དག་པར་བསམ་ལ་སྣ་བུག་གཡས་པ་ནས་ཕྱིར་འབུད་ཅིང་དེ་ཡང་འབུད་ཆུང་གསུམ་བྱ་
དེ་ལྟ་བུ་ལན་གསུམ། ཡང་སྣ་བུག་གཡས་བ་ནས་རྡུ་བ། དམིགས་པས་རོམ་ནས་སོང། རོ་མའི་མར་སྣ་རྐྱང་མའི་མར་སྣར་བཅུག་པ་ནས་རྐྱང་མའི་ནང་དུ་སོང། དེའི་སྐྱོན་ཐམས་ཅད་སྦྱངས་པར་བསམ་
ལ་གཡོན་པ་ནས་འབུད་ཅིང་འབུད་ཆུང་གསུམ། དེ་ལྟ་བུ་གསུམ། དེ་ནས་སྣ་བུག་གཉིས་ཀ་ནས་རྡུ་བ་ཅིང། དམིགས་པས་རོ་རྐྱང་གཉིས་ཀ་ནས་སོང། དེ་གཉིས་ཀའི་མར་སྣ་དབུ་མའི་མར་

[039A]༄༅། །སྣར་བཅུག་པ་ནས་དབུ་མའི་ནང་དུ་སོང། དེའི་སྐྱོན་རྣམས་སྦྱངས་པར་བསམ་ལ་གཉིས་ཀ་ནས་འབུད་ཅིང་འབུད་ཆུང་གསུམ། དེ་ལྟ་བུ་གསུམ་བྱ། དེ་ནས་རང་གི་སེམས་
ཀྱི་ངོ་བོ་འོད་ཀྱི་ཐིག་ལེ་སྤྱི་བོའི་རྩ་འཁོར་གྱི་དབུས་སུ་སོང། སྟེང་འོག་ཐད་ཀ་རྣམས་སུ་བལྟས་པས་ས་ལེ་མཐོང། །དེ་ནས་མ་གྲིན་པ། དེ་ནས་སྙིང་ཁ། དེ་ནས་ལྟེ་བ། དེ་ནས་གསང་གནས་
རྣམས་སུ་སྔར་བཞིན། དེ་ནས་ནོར་བུའི་དབུས་སམ་བཧུ་ཏིའི་མར་སྣར་ཉི་གདན་ཆེན་སྲན་མ་འབྲིང་པོ་ཕྱེད་གཤགས་ཙམ་མ་མཆུང་ན་ཡུངས་དཀར་སྦོམ་པོ་ཕྱེད་གཤགས་ཙམ་གསལ་གདབ། སྙིང་ཁ་ནས་
ཐིག་ལེ་ཆེན་ནས་ཙམ་ཆུང་ན་ཡུངས་དཀར་ཕྲ་མོ་ཙམ་ཕ་བ་ཏི་ཉི་གདན་གྱི་སྟེང་དུ་བཞག་སེམས་དེ་དང་དབྱེར་མེད་དུ་བསྲེས་ལ་རྩེ་གཅིག་ཏུ་མཉམ་པར་བཞག་དེ་ལ་བརྟེན་ནས་རླུང་དབུ་མར་ཞུགས་གནས་
ཐིམ་གསུམ་གྱི་རྟགས་སྣ་བུག་གཉིས་ཀ་ནས་རླུང་མཉམ་རྒྱུ་ཤེད་མཚུངས་དེས་ཅན་དུ་ཐེངས་པ་ནས། སློང་བྱེད་ཀྱི་སྐྱོན་གསུམ་དང་བྲལ་བའི་ཐོ་རངས་ནམ་མཁའ་གཡའ་དག་ལྟ་བུའི་འོད་གསལ་གྱི་བར་
རྣམས་བྱུང་བར་མོས། དེ་ནས་སྣ་བུག་ནས་རླུང་ཅུང་ཟུད་རྡུ་བ་པོར་རྐྱང་ནས་སོང། དེ་གཉིས་ཀྱི་མར་སྣ་དབུ་མའི་མར་སྣར་བཅུག་པ་ནས་ཡེ་རྒྱའི་གསང་གནས་ནས་བྱུང་བའི་རླུང་དང་མཉམ་དུ་དབུ་མར་ཞུགས་
དམིགས་རྟེན་གྱི་ཉི་གདན་སྦར། དེ་ནས་ཐིག་ལེ་སྦར་བ་ནས་མེ་བྲན་རྟ་རྡ་ཙམ་མམ་སྦོམ་ན་རྒྱ་ཁབ་ཙམ། དབྱིབས་གཟུང་མོ་བྱེ་ཐུར་ཏེ་སྒང་གི་སྤུ་ཐུར་ལྟ་བུ། རིང་ཐུང་སོར་གང་ཙམ་མམ་དེ་ལས་ཐུང་བ་
འམ་རིང་བ་ཇི་ལྟར་འཚམ་པ་ཅི་གཡར་སོད། གསང་གནས་ཀྱི་རྩ་འཁོར་ལམ་སླེབ་ཙམ་ནས་ཕྱིར་ལོག་པའམ་མ་ལོག་ཀྱང་ཅུང་ཟད་ངལ་སོས། ཡང་སྣ་བུག་ནས་རླུང་ཅུང་ཟད་རྡུབ་པས་མེ་སྦྱར་བས་

[039B] དེ་ནས་ལྟེ་བའི་གདུམ་མོ་སྦར། དེ་རིམ་པ་བཞིན་སྙིང་ཁ། མགྲིན་པ་རྣམས་སུ་སླེབ། དེ་ནས་མེའི་འོད་ཀྱིས་སྤྱི་བོའི་རྩ་འཁོར་གྱི་དབུས་སུ་ཟླ་བ་ལ་གནས་པའི་ཧམ་ཡིག་
མགོ་ཐུང་དུ་ལྟ་བ་ལ་ཕོག་དེ་མི་བཟོད་པར་གྱུར་ཏེ་ཞུ་བའི་ཐིག་པ་མེ་ལ་ཕོག་མེ་ཆེར་སོང། ཡང་ཧོ་ཞུ་བའི་ཐིག་པ་མེ་ལ་ཕོག་ངེས་ཀྱང་མེ་ཤིན་ཏུ་ཆེར་སོང། དེ་ལྟ་བུའི་ཚུལ་གྱིས་མེ་ཇེ་ཆེར་སོང་
བའི་འོད་ཀྱིས་སྦྱི་བོའི་རྩ་འཁོར་གྱི་བྱང་སེམས་དང། གཞན་ཡང་ལུས་ཀྱི་རྩ་སྟོང་ཕྲག་དོན་གཉིས་ན་བྱང་སེམས་པ་མོ་ལྟར་སྐྱ་ཁག་གེ་ཡོད་པ་ཐམས་ཅད་བཞུ་ནས་དབུ་བཞི་ནང་དབུ་མའི་ནང་དུ་འདྲེས་ནས་བབས་པ་སྤྱི་
བོ་ནས་མགྲིན་པར་སླེབ་པན་དགའ་བ། ནས་ནོར་བུའི་རྩེར་སླེབ་པ་ན་ཡས་བབས་ཀྱི་ལྷན་སྐྱེས་རྫོགས་པར་འཆར། དེ་ནས་ཡིད་ཀྱིས་ཐིག་ལེ་དབྱེན་དུ་བཟློག་པས་དབུ་མའི་ནང་ནས་གྱེན་དུ་སོང་ཞིང་
དེ་ཡང་རྩ་འཁོར་གཞན་ནས་བབས་པ་རྣམས་རིམ་གྱིས་རྩ་འཁོར་དེ་དང་དེ་ནས་ཅ་སོ་སོར་ཀྲམ་འགྲོལ་སྤྱི་བོའི་ཧཾ་ཡིག་ནས་བབས་པ་དེ་རིམ་གྱིས་ལྟེ་བར་སླེབ་པ་ན་དགའ་བ། ནས་སྦྱི་བོའི་ཧམ་ཡིག་ལ་ཐིམ་ནས་
བརྟན་པ་ནམས་བརྟན་གྱི་གྷན་སྐྱོས་རྫོགས་པར་འཆར། དེ་ལྟ་བུའི་མས་བརྟན་གྱི་དགའ་བཞི་ནི་ཡས་བབས་ཀྱི་ལྷན་སྐྱེས་ཀྱི་རྒྱུན་ཡིན། ལྷན་སྐྱེས་ཀྱི་ཚེ་བདེ་སྟོང་སྦྱར་ལ་རྩེ་གཅིག་ཏུ་བསྒོམ། མཉམ་བཞག་དེ་
ལས་ལྡང་བར་འདོད་པ་ན་སྔར་ནས་སྒྱུ་མའི་སྐུར་ཕྱི་རོལ་ཏུ་ལྡང་སྙམ་པའི་འཕེན་པ་བཏང་བཅུང་ཟད་དྲན་པར་བྱ། ལངས་པ་དང་མཉམ་དུ་པུང་པོ་རྙིང་བའི་ཕྱི་རོལ་ཏུ་རྡོ་རྗེ་འཆང་ཡབ་ཡུམ་དཀར་པོ་གཙོ་
བོར་གྱུར་བའི་རྟེན་བརྟེན་པའི་དཀྱིལ་འཁོར་ཡོངས་རྫོགས་སུ་ལྔས་པར་མོས། །དེ་ལྷར་ལྔས་པ་དེས་སྔོན་ཨ་རང་ཡབ་ཡུམ་སྙོམས་པར་ཞུགས་པའི་སྦྱོར་འཚམས་ཀྱི་འོད་ཟེར་གྱིས་སྣོད་བཅུད་ཐམས་

[040A]༄༅། །ཅད་འོད་གསལ་དུ་བཅུག་ནས་གཞལ་ཡས་ཁང་ལ་ཐིམ། གཞལ་ཡས་ཁང་འཁོར་དང་བཅས་པ་འོད་དུ་ཞུ་ནས་རང་ལ། རང་ཡང་སྟོད་སྨད་གཡས་གཡོན་
མདུན་རྒྱབ་ཐམས་ཅད་ནས་སྙིང་ཁའི་ཧཱུཾལ། དེ་ཡང་རིམ་གྱིས་མི་དམིགས་པར་བསམ་པའི་རྗེས་གཞིག་དང་རིལ་འཛིན་གྱི་སྡུད་རིམ་བསྒོམ་བས། སྨིག་རྒྱུ་ནས་འོད་གསལ་གྱི་བར་གྱི་
རྟགས་རྣམས་འཆར། དེ་ལས་ལྡང་འདོད་པ་ན་སྔར་གྱི་འཕེན་པ་ཅུང་ཟད་དྲན་པར་བྱས་ཏེ་ཕུང་པོ་རྙིང་བ་སྤྲུལ་སྐུ་རྡོར་སེམས་སུ་བལྟས་པའི་སྙིང་ཁར་འཇུག་དེ་དང་དུས་མཉམ་དུ་
ལུགས་ལྡོག་གི་ཉེར་ཐོག། དེ་ལས་མཆེད་བ་སོགས་རྟགས་དང་རྟགས་ཅན་བརྒྱད་ཁེབ་ཁེབ་པར་འཆར། སྣ་བུ་གནས་ཆུང་རྒྱུབ་སོགས་འབྱུང། །རྗེས་ཐོབ་ཏུ་མིག་གསོགས་དབང་པོ་ལྔ་ཡུལ་ལ་
འཇུག་པའི་ཚེ་ཡིད་ཤེས་ཀྱི་ཡུལ་ལྔ་བདེ་སྟོང་གི་རྣམ་རོལ་ཏུ་ཡང་དང་ཡང་དུ་བསྒོམ་པ་སོགས་སོར་སྡུ། བུང་སོགས་རིགས་ལྔ་སོགས་སུ་བསྒོམ་པ་སོགས་བསམ་གཏན། དེ་ལ་ཡན་
ལག་ལྔ་ལས་ལྷའི་རྣམ་པར་རྩིང་བར་བསྒོམ་པ་རྟོག་པ། ཞིབ་བད་སྒོམ་པ་དཔྱོད་བ། བསྒོམ་པས་ཤིན་སྦྱངས་སྐྱེ་བའི་སྔ་ལྟས་ཀྱི་དགའ་བ་ནི་དགའ་བ། ཤིན་སྐྱངས་སྡེས་པའི་དུས་ཀྱི་ཡིད་བདེ་བ་ནི་
བདེ་བ༑ མཉམ་བཞག་གི་སྐབས་ཀྱི་སྣང་མཆེད་ཐོབ་གསུམ་འོད་གསལ་དང་བཅས་པ་ནི་རྩེ་གཅིག་པ། སྙིང་ཁར་རྩ་འདབ་བརྒྱད་ཀྱི་ངོ་བོ་པདྨ་དམར་པོ་འདབ་མ་སུམ་རིམ་པ་འམ་
རྩ་འདབ་གསུམ་རིམ་པའི་ཕྱི་མ་ལ་དབྱངས་དཀར་པོ། །བར་མ་ལ་གསལ་བྱེད་དམར་པོ། །ནད་མ་ལ་རི་ལི་ནག་པོ། །ཐམས་ཅད་ཀྱི་མགོར་ཐིག་ལེ། །

[040B] ནང་དུ་ཨ་ཐུང་ཤད་ཀྱི་རྣམ་པ་ཅན་འོག་ཟུར་གྱི་རྩ་མོ་ཕྲ་བ། ཁ་དོག་སྔོན་པོ། །དེའི་སྟེང་དུ་ཟླ་ཆོས་དམར་
པོ༑ ༑དེའི་ཏེང་དུ་ཐིག་ལེ་དཀར་པོ། །དེའི་ནཱད་སྡོན་པོ་ཤེལ་རྟོག་དང་ཤེལ་ཐག་ལྟ་བུར་གསལ་གདབ། དེ་ནས་ཨ་ཐུང་ལ་རྩེ་གཅིག་ཏུ་མཉམ་པར་བཞག་པས། རླུང་དབུ་མར་ཞུགས་པ། ནས་འོད་གསལ་གྱི་
བར་གྱི་རྟགས་རྣམས་འཆར། དེ་ནས་སྔར་ལུས་དབེན་གྱི་སྐབས་ལྟར་གཏུམ་མོ་སྦར། དེའི་མཐུས་ལུས་ཀྱི་རྩན་ཐམས་ཅད་ན་བྱང་སེམས་པ་མོ་ལྟ་བུ་སྐྱ་ཁག་གི་ཡོད་བ་རྣམས་ཞུ་ནས་སྟེང་འོག་གཡས་
གཡོན་མདུན་རྒྱབ་ཐམས་ཅད་ནས་འདུས་པའི། རྩ་རྩེ་ནས་སྙིང་ཁའི་རྩ་འདབ་ཕྱི་མའི་བར་ལ་ཆ་བཞིར་བྱས་པའི་ཆ་དང་པོ་ལ་འདུས་པ་ན་སྨིག་རྒྱུ། གཉིས་པ་ན་དུ་བ། གསུམ་པ་ལ་མཁའ་
སྣང༑ བཞི་པ་ལ་མར་མེ། དེ་ནས་པདྨའམ་རྩ་འདབ་ཕྱི་མའི་ཡི་གེ་ལ་དགའ་བ་དང་སྣང་བ་བར་མའི་ཡི་གེ་ལ་མཆོག་དགའ་དང་མཆེད་བ། ནང་མའི་ཡི་གེ་ལ་ཁྱད་དཀའ་དང་ཉེར་ཐོབ། ཨ་
ཐུང་ལ་ཐིམ་པ་ན་ལྷན་སྐྱེས་དང་འོད་གསལ་ཤར་བར་མོས་ལ་དེ་སྟོང་སྦྱར། དེ་ནས་ཕར་སྤྲོ་བ་ན་སྔར་གྱི་འཕེན་པ་དྲན་པ་འམ་འོད་གསལ་ལས་ལྡང་བར་རྩོམ་པ་ནས་མ་ལངས་ཀྱི་བར་ལུགས་ལྡོག་གི་
འོད་གསལ། དེ་ནས་བྱང་སེམས་རྩ་འདབ་ནང་མའི་ཡི་གེལ་སློབ་པ་ན་ལུགས་ལྡོག་གི་ཉེར་ཐོབ་ནས། རྩ་རྣམས་ཀྱི་རྩེར་སླེབ་པ་ན་སྨིག་རྒྱུའི་བར་གྱི་རྟགས་རྣམས་ཤར་བར་
མོས༑ ༑ཡང་སྔར་ལྟར་ཚུར་བསྡུ། དེ་ལྟར་ཡང་ཡང་སྦྱང་ཞིང། ལོངས་སྐུར་ལྡང་འདོད་པ་ན་སྔར་ལྟར་ལྡང་བ་སོགས་བྱ། དེའི་ལག་རྗེས་ལ་གཟུང་འཛིན་གྱི་རྣམ་རྟོག་བསྐྱེད་

[041A]༄༅། །པའི་རླུང་བཅུ་གཉིས་བསྡུ་ཐུབ་བ་འབྱུང། སྙིང་ཁའི་ཐིག་ལེ་ཨ་ཐུང་དང་བཅས་པ་སྔར་ལྟར་གསལ་གདབ། དེ་ལ་རྩེ་གཅིག་ཏུ་མཉམ་པར་བཞག་པས་རླུང་དབུ་མར་ཞུགས་པ་ནས་
འོད་གསལ་གྱི་བར་གྱི་རྟགས་འཆར། དེ་ནས་ཨ་ཐུང་གི་ནཱད་ལས་འོད་དཀར་པོ་སྤོས་རིངས་ཀྱི་དུ་བ་ཕྲ་མོ་ཙམ་དང་དེའི་ལོག་ལ་རླུང་ཐམས་ཅད་འདུས་ཤིང་སྲོག་འཛིན་གྱི་རླུང་གཙོ་ཆེ་བ་མདོག་དཀར་ལ་སྔོ་
མདངས་ཡོད་པ་འོད་ཟེར་ལྔ་པ་ཅན་ཕྲ་མོ་ཞིག་འབྱར་བ་འམ་བརྟེན་པའི་ཚུལ་དུ་ཡོད་པ་སྤྲོས། མགྲིན་པའི་རྩ་འཁོར་ཙམ་དུ་སླེབ། དེ་ནས་ནཱད་ལ་འཇུག་པའི་རང་གདངས་ཨོཾ། །གནས་པའི་རང་གདངས་
ཨཱ་ལྡང་བའི་རང་གདངས་ཧཱུཾ་གི་སྒྲར། གྲགས་ཤིང་ལྔར་འཇུག་གནས་གསུམ་ཡུན་ཚད་མཉམ་པར་མོས། །དེ་ནས་ལྡང་བའི་ཚེ་རིམ་གྱིས་མགྲིན་པ། སྙིང་ཁ། སྤྱི་བོ། །སྨིན་འཚམས། ཕྱི་རོལ་
ཏུ་སོར་བཞི་ཙམ། འཛུབ་གང་ཙམ་ལྡང་བར་མོས་ཤིན་ནང་དུ་འཇུག་པ་སོགས་གོང་ལྟར། དེ་ལྟ་བུལ་ཡང་ཡང་སྦྱ་བཏེ་གོམ་པ་ན་འོད་མེད་པར་བྱས་ཏེ་རླུང་རང་ལ་དེ་ལྟར་སྤྱངས། རྩ་བའི་རླུང་གཞན་བཞི་
ལ་རྡོར་བཟླས་བྱེད་པ་ལ་བྱ་བ་བྱེད་འོག་ཏུ་འབྱུང་བ་ལྟར་དང། ཐུར་སེལ་ལ་འོག་སྒོ་ནས་རྡོར་བཟླས་བྱ། མཉམ་གནས་དང་གྱེན་རྒྱུ་རང་རང་གི་མདོག་ཅན་གཙོ་བོ་དང་རླུང་གཞན་རྣམས་ཀྱི་ཆ་ཤས་ཡོད་པ་ལ་བྱ། ཡན་
ལག་གི་རླུང་ལ་རྡོར་བཟླས་བྱེད་ན་གཞིན་བཞི་མིག་སོགས་དབང་པོ་སོའི་སྒོ་ལ་སྙིང་ཁའི་དབུ་མ་ནས་རྩ་ཐལ་ལེ་ཡོད་པར་མོས་ཏེ་དེའི་ནང་ནས་བྱ། ངེས་པར་རྒྱུབ་པ་སྤུའི་བུག་ཐམས་ཅད་པ་རྩ་རྩེ་ཐོན་པར་བྱས་
ནས་དེའི་ནང་ནས་བྱ་ཞིང་འདི་ལྔ་ཡང་འོད་ཟེར་ལྔ་བ་ཅན་དུ་འདྲ་ལ་ཕྱི་མ་འདི་ལུས་ཤེས་ཀྱི་བཞོན་པར་གྱུར་བའི་རླུང་ལ་དམིགས་ནས་བྱེད་པ་ཡིན་པས་ཁྱབ་བྱེད་དང་བྱེད་ཚུལ་འདྲ་ཡང་རླུང་མི་འདྲ། སྲོག་ཐུར་

[041B] དེ་ལྟ་བུའི་རྡོར་བཟླས་ཀྱི་སྐབས་སུ་ཡང་བདེ་ཆེན་སྐྱེད་བའི་ཕྱིར་དུ་གཏུམ་མོ་འབར་འཛག་བྱ་ཞིང་ལོངས་སྐུའི་བསྲེབ་སོགས་ཀྱང་སྔར་དང་འདྲ། ལས་
རྒྱལ་རིགས་བཞི་ཡོད་པའི་པདྨ་ཅན་ལུས་རིང་ཐུང་ཕྲ་སྒོམ་འཆམ་པ། བཞིན་ཟླུམ་པ། དབྱིབས་ལེགས་པ། དྲི་ཞིམ་པ། རྒྱུད་དུལ་པ། རྩ་ཁ་འབྱེད་སླབ་སོགས་ཡིན་པས་དེ་ལྟ་བུ་བཅལ་
ལམ་ཐུན་མོང་མས་རྒྱུད་སྦྱང་བ་སོགས་བྱས་ལ། རང་གི་སྲིན་ལག་ལ་ཧྲིཿ་བ་ཀོད་དེ་བྷ་ག་མ་ཉེ། ངེས་སིད་ཀྱི་སྒྲ་རང་ཤུགས་ཀྱིས་འབྱུང་བ། ལུས་འདར་པ། རྩ་ཁ་ནས་ཆུ་འཛེག་པ་སོགས་བྱུང་ན་རྩ་
ཁ་ཕྱེ་པ་ཡིན་ཞིང། དེ་ཡང་བྱ་རོག་གདོང་ལས་ཕྱིར་སོར་གཅིག་གམ་མ་མཐའ་ཕྱེད་ཙམ་ནང་བྱུང་བ་ན། རང་གི་རྩ་ནང་དུ་བཅུག་ཏེ་རྩ་རྡོ་རྗེ་སྐྱིལ་ཀྲུང་བྱ། དེ་ནས་རྩ་གཉིས་པ་སྣོལ་འཚམས་སུ་ཕན་ཚུན་ནས་
རླུང་ཅུང་ཟད་འདུས་ཏེ་ཁ་སྦྱང་བའི་རླུང་རྡོ་རྗེ་དཀྱིལ་ཀྲུང་བྱ། དེ་ནས་བྱང་སེམས་རང་ཤུགས་ཀྱིས་བབས་པའམ་རླུང་ཅུང་ཟད་རེ་གྱེན་དུ་སོང་ཏེ་གཏུམ་མོ་བསྐུལ་ཏེ། དེས་བྱང་སེམས་དཀར་དམར་སྙིང་ཁ་
ནས་ཕབ་ཏེ་རྩ་གཉིས་པ་སྣོལ་འཚམས་ཀྱི་རླུང་གི་དབུས་སུ་ཕན་ཚུན་གཅིག་གིས་གཅིག་མི་སྒྲིབ་པར་འཕྲད་དེ་ཁ་སྦྱར་བའི་ཐིག་ལེ་རྡེ་རྗེ་དཀྱིལ་ཀྲུང་བྱ། དེ་ལ་རྩེ་གཅིག་ཏུ་མཉམ་པར་བཞག་པས་རླུང་དབུ་
མར་ཞུགས་པ་ནས་འོད་གསལ་གྱི་བར་གྱི་རྟགས་རྣམས་འཆར། གཏུ་མ་མོ་སྦར་ཏ་ཡས་བབས་དང་མས་བརྟན་གྱི་དགའ་བཞི་བསྐྱེད་ཚུལ་སྔར་ལྟར་བྱས་ལ་བདེ་སྟོང་རྡོ་རྗེ་དཀྱིལ་ཀྲུང་བྱ། ཡེ་རྒྱ་དང་སྦྱར་
ནས་བསྒོམ་པའི་ཚེ་ཡང་དམིགས་པ་འདི་བཞིན་བྱེད། སྙིང་ཁར་མི་ཤིགས་བའི་ཐིག་ལེ་ཨ་ཐུང་དང་བཅས་པ་སྔར་ལྟར་གསལ་གདག་བ་སྦུའི་བུ་ག་ཐམས་ཅད་ནས་རྩ་རྩེ་བ་སྙིང་ཁའི་དྷཱུ་ཏི་ལ་ཟུག་པ་བྱས་
[042A]༄༅། །ལ༑ ཨ་ཐུང་ལ་དམིགས་ཏེ་བསྒོམ་པས་རླུང་དབུ་མར་ཞུགས་པ་ནས། འོད་གསལ་གྱི་བར་གྱི་རྟགས་རྣམས་འཆར། དེ་ནས་ཨ་ཐུང་ལས་འོད་ཟེར་ཕྲ་མོ་ཉི་འོད་འཕྲོས་པ་
ལྟར་རྩ་ནང་ཐམས་ཅད་ནས་ཧཱུཾ་གི་གདངས་ཀྱིས་ཕྱིར་འཕྲོས། རྩ་རྩེ་ནས་བཟུང་སྟེ་ལུས་ཀྱི་ཆ་ཐམས་ཅད་ལ་ཁྱད་པའི་རླུང་ཐམས་ཅད་བཀུ་གནས་ནང་དུ་ཧཱུཾ་གི་གདངས་ཀྱིས་འཇུག་དེའི་ཚེ་རྟགས་
དང་རྟགས་ཅན་བརྒྱད་པོ་འཆར། ཨའི་གདངས་ཀྱིས་ཨ་ཐུང་གི་སྟོང་སྨད་པར་གསུམ་ཐམས་ཅད་ནས་ཐིམ་སྟེ་གནས། ཡང་སྤྲོས། ཡང་བསྡུད་ཏེ་བདེ་སྟོང་སྦྱར། སྙིང་ཁར་མི་ཤིགས་པ་ཨ་ཐུང་
དང་བཅས་པ་གསལ་གདབ། གསར་གནས་ཀྱི་ཐུར་སེལ་གྱིས་གཙོ་བྱས་པའི་འོག་འགྲོའི་རླུང་རྣམས་ཡར་དྲངས་ཏེ་ཨ་ཐུང་གི་འོག་ཟུར་ནས་བསྟིམ་ཞིང། དེའི་ཚེ་སྦྱོར་བ་འཇམ་པོས་སྨད་ཀྱི་བྱེད་བཅིངས་
ཅུང་ཟད་དག་པར་བྱ། སྲོག་འཛིན་གྱིས་གཙོ་བྱས་པའི་སྟེང་འགྲོའི་རླུང་རྣམས་མར་དྲངས་ཏེ་ཨ་ཐུང་གི་སྟེང་ཟུར་ནས་བསྟིམ་ཞིང། དེའི་ཚེ་མཆིལ་མ་ཅུང་ཟད་མིད་དེ་མནན། ཐད་ཀའི་རླུང་རྣམས་ཀྱང་
བསྟིམ་ལ་རླུང་འཛིན་པའི་ཡུན་ཚད། ལག་པ་གཉིས་ལན་གསུམ་མཉེས། པུས་མོ་གཉིས་དང་དབྲལ་བར་རེག་སེ་གོལ་ལན་གསུམ་གཏོགས་པའི་ཡུན་སོ་དྲུག་བུམ་པ་ཅན་ཆུང་དུ། དོན་གཉིས་
འབྲིང༑ བརྒྱ་རྩ་བརྒྱད་ཆེན་པོ་སྟེ། དེ་དག་ནུས་ནུས་ཀྱི་བར་དང། དེ་ནས་ཀྱང་སྦྱང་དགོས་མོད་ཀྱང་དང་པོར་ཅི་ཙམ་འཚམས་པ་བློ་ནུས་དང་བསྡུན་ཏེ་ཡང་ཡང་སྦྱང། རླུང་དབུ་མར་འདུས་པ་ལས་
བྱུང་བའི་རྟགས་དང་རྟགས་ཅན་བརྒྱད་འཆར། བདེ་སྟོང་སྦྱར། སྙིང་ཁར་མི་ཤིགས་པ་ཨ་ཐུང་དང་བཅས་པ་གསལ་གདབ། ཁྱབ་བྱེད་ཀྱི་སྐབས་ལྟར་ཨ་ཐུང་ལས་འོད་ཟེར་ལྕགས་ཀྱུ་ལྟ་བུ་རྩ་ལམ་

[042B] ཕྱི་རོལ་གྱི་སྣོད་བཅུད་ཐམས་ཅད་ཀྱི་རླུང་རྣམས་བཀུག་རྩ་རྩེ་རྣམས་སུ་བསྡུས། དེ་ནས་ཨ་ཐུང་ལ་བསྟིམ་པ་རྗེས་གཞིག་དང་འདྲ་བའི་སྡུད་
རིམ་དང། ཕྱི་རོལ་གྱི་རླུང་མི་བསྡུ་བར་ལུས་ཀྱི་རླུང་ཐམས་ཅད་བསྡུ་བ་རིལ་འཛིན་དང་འདྲ་བའི་སྡུད་རིམ་སྟེ། དེ་བསྒོམས་པས་རླུང་དབུ་མར་འདུས་པའི་རྟགས་དང་རྟགས་ཅན་འཆར། བདེ་སྟོང་སྦྱར་
ཕྱིའི་རྐྱེན་ལས་རྒྱ་དང་སྙོམ་པར་འཇུག་པའི་ནང་ནས་ཁྱབ་བྱེད་ལ་དམིགས་པའི་རྡོར་བཟླས་སོགས་གང་རུང་བྱས་པ་ལ་བརྟེན་ནས་རླུང་ཐིམ་པའི་རྟགས་དང་རྟགས་ཅན་ཤར་བའི་འོད་གསལ་ནི་སེམས་དབེན་
དཔེའི་འོད་གསལ་མཐར་ཐུག་ཡིན། དེ་ལས་ལྡང་བན་ཕུང་བོ་རྙིང་བའི་ཕྱིར་རོལ་དུ་རྡོ་རྗེ་འཆང་དཀར་པོ་ཡབ་ཡུམ་གཙོ་བོར་གྱུར་པའི་རྟེན་བརྟེན་པའི་དཀྱིལ་འཁོར་ཡོངས་རྫོགས་སུ་ལྡང། སྒྱུ་མའི་སྐུ་དེ་དབེ་
བཅུ་གཉིས་ཀྱིས་མཚོན། སྐུ་དེས་སྐུའི་ཏིང་ངེ་འཛིན་སེམས་དཔའ་ཨོཾ་གྱི་ཐིག་ལེའི་ནང་དུ་གསུང་གི་དམ་ཚིག་སེམས་དཔའ་སོགས་སེམས་དཔའ་དགུ་བརྩེགས་བསྒོམ་པས་རླུང་སྙིང་ཁྲ་བསྡུས་པའི་རྟགས་
དང་རྟགས་ཅན་འཆར། སྟོང་ཉིད་བསྒོམ། ཡིད་ངོར་དག་པའི་སྒྱུ་ལུས་སུ་ལྡང། རྟེན་བརྟེན་པའི་དཀྱིལ་འཁོར་སྤྲུལ་བ་སོགས་ཕྲ་བའི་སྤྲུལ་སྐུ་དུ་མ་འཛིན་པར་བྱེད། ཕུང་པོ་རྙིང་བའི་སྙིང་ཁར་འཇུག་
རྗེས་ཐོབ་ཀྱི་ཉམས་ལེན་རྣམས་སྐྱོང། སྙིང་ཁར་མི་ཤིགས་པ་ཨ་ཐུང་དང་བཅས་པ་གསལ་གདབ། ཨ་ཐུང་ལས་སྤྲོས་པའི་འོད་ཟེར་གྱིས་ཕྱི་རོལ་གྱི་སྣོད་བཅུད་ཐམས་ཅད་འོད་གསལ་དུ་བཅུག་ནས་
རང་ལ་ཐིམ། རང་འོད་གསལ་དུ་ཞུགས་ཏེ་ཨ་ཐུང་ལ་ཐིམ་པ་རྗེས་གཞིག་དང། རང་ཁོ་ན་འོད་གསལ་དུ་སྡུ་བ་རིལ་འཛིན་བསྒོམས་པས། རླུང་དབུ་མར་ཞུགས་པ་ནས་འོད་གསལ་གྱི་བར་གྱི་རྟགས་

[043A]༄༅། །དང་རྟགས་ཅན་འཆར། སྟོང་བཞི་དགའ་བཞིའི་ངོ་བོར་འབྱུང། བདེ་སྟོང་སྦྱར། ཉོན་སྒྲིབ་ཀྱི་དངོས་གཉེན་དོན་གྱི་འོད་གསལ་བསྐྱེད། དེ་ལས་སློབ་བའི་ཟུང་འཇུག་གི་
ཐོག་མ་སྤངས་བཟུང་འཇུག་ལྡང། དེས་སྟོང་ཉིད་ལ་མཉམས་པར་བཞག་པས་རྟགས་དང་རྟགས་ཅན་རྣམས་འཆར། ཤེས་སྒྲིབ་རེགས་པའི་དང་པོའི་དངོས་གཉེན་དུ་གྱུར་བའི་འོད་གསལ་དང་
རྟོགས་པ་ཟུང་འཇུག་གི་ཐོགས་མ་འཐོབ། དེ་ནས་རིམ་གྱིས་ཤེས་སྒྲིབ་རགས་བསྐོར་གསུམ་འབྲིང་སྐོར་གསུམ་ཕྲ་མོར་ཕྲ་མོ་རྣམས་ཀྱི་དངོས་གཉེན་དུ་གྱུར་བའི་ས་གཉིས་པ་ནས་ས་བཅུའི་བར་གྱི་དོན་གྱི་འོད་གསལ་རྣམས་
འཆར༑ སྒྱུ་འོད་ཟུང་གསུམ་དེ་དག་རེ་རེ་ལ་འང་སྔོན་དུ་བླ་མ་ཚོགས་འཁོར་གྱིས་མཉེས་པར་བྱུས། བླ་མས་དབང་སྐུར་ཏེ་གདམ་ངག་ཕོག་དེ་ནས་ལས་རྒྱ་དང་སྙོམས་པར་འཇུག་ཅིང་སྟོང་ཉིད་
བསྒོམ་པའི་ཕྱི་ནང་གི་རྐྱེན་གཉིས་གཉིས་དགོངས་པར་འདྲ། འབྲས་བུ་མངོན་དུ་བྱེད་ཚུལ་ནི། སློབ་པ་མཐའི་འོད་གསལ་ལྟ་བུ་ཚེས་བརྒྱད་ཀྱི་ཐོ་རངས་མངོན་དུ་བྱས། དེ་ནས་ཚེས་བཅོ་ལྔའི་བར་དེ་ལ་
མཉམ་པར་བཞག་བཅོ་ལྔའི་ཐོ་རངས་འོད་གསལ་དེ་ལས་མི་སློབ་པའི་ཟུང་འཇུག་ཁ་སྦྱོར་ཡན་ལག་བདུན་ལྡན་གྱི་གོ་འཕང་མངོན་དུ་བྱས་ཏེ་འཁོར་བ་ཇི་སྲིད་བར་འགྲོ་བའི་ངོན་མཛད་ཅིང་བཞུགས་པར་འགྱུར་
རོ༑༑ ༑༑ཅེས་དཔལ་གསང་བ་འདུས་པའི་དམར་ཁྲིད་ཤིན་དུ་ཟབ་པའི་ཞལ་ཤེས་དང་བཅས་པ་འདི་ནི་ཁྱབ་བདག་འཁོར་ལོའི་མགོན་པོ་དཀོན་མཆོག་ཡར་འཕེལ་བའི་གསུང་གི་བདུད་རྩེའི་བྲེག་མ་ཅུང་ཟད་
མྱངས་པའི་གྱིན་བ་ངག་དབང་བློ་བཟང་ཆོས་ལྡན་གྱིས་བྲིས་པ་གཞན་ལ་ཤིན་དུ་གསང་བར་བྱ་བའི་སྙིང་ནོར་རོ།། དགེའོ།། ལགས་སོ།།



﻿
[043B]༄༅། །འདུས་བའི་དམར་ཁྲིད་ཟློ་བཟང་དགོངས་རྒྱན་བཞུགས་སོ།། ༄༅། །བླ་མ་རྡོ་རྗེ་འཆང་ལ་ཕྱག་འཚལ་ལོ། །འདིར་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྫོགས་རིམ་ཟབ་མོ་ཉམས་སུ་ལེན་པ་
ལ་སྔོན་འགྲོ་དང་དངོས་གཞི་གཉིས། དང་པོ་ལ་སྐྱེད་རྫོགས་ཐུན་མོངས་པའི་སྔོན་འགྲོ་དང། རྫོགས་རིམ་ཐུན་མོང་མ་ཡིན་པའི་སྔོན་འགྲོ་གཉིས་ལས། དང་པོ་ནི། ལམ་ཐུན་མོང་བས་རྒྱུད་སྦྱངས་
ཏེ་ལུགས་འདིའི་དཀྱིལ་འཁོར་དུ་དབང་བསྐུར་བ་ལེགས་པར་མནོས་ནས་དམ་ཚིག་དང་སྔོམ་པ་ཚུལ་བཞི་དུ་བསྲུང་པའོ། །གཉིས་པ་ལ་འགྲལ་རྐྱེན་སྡིག་སྒྲིབ་སྤྱོང་བ་རྡོ་རྗེ་སེམས་དཔའི་བསྒོམ་བཟླས་
དང༑ མཐུན་མཐུན་རྒྱེན་ཚོགས་སོགས་པ་བླ་མའི་རྣལ་འབྱོར་གཉིས། དང་པོ་ལ་རྟེན་གྱི་སྟོབས་བསྒྲུབ་པའི་ཡན་ལག་སྐྱབས་འགྲོ་སེམས་སྐྱེད་བསྒོམ་པ་དང་རྡོར་སེམས་བསྒོམ་བཟླས་དངོས་གཉིས་
ལས༑ དང་པོ་ནི། སྟན་བདེ་བ་ལ་ལུས་གནད་བཅས་ལ་རང་རྒྱུད་ལ་ལེགས་པར་བརྟགས་ཏེ་དེག་སེམས་ཁྱད་པར་ཅན་གྱི་ངང་ནས། མདུན་གྱི་ནམ་མཁར་སེང་གེ་བརྒྱད་ཀྱིས་བཏེགས་པའི་རིན་པོ་
ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་སྣ་ཚོགས་པདྨ་འདབ་མ་བསམ་གྱིས་མི་ཁྱབ་པ་དང་ལྡན་པའི་སྟེང་དུ་ཉི་མའི་དཀྱིལ་འཁོར་གྱི་གདན་ལ་རྩ་བའི་བླ་མ་ལ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་
སེམས་དཔའ་བོ་མཁའ་འགྲོ་བསྟན་སྲུངས་ཡེ་ཤེས་པའི་ཚོགས་ཀྱིས་བསྐོར་བ། རང་རང་གི་མདུན་ན་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པའི་
སྐྱབས་ཡུལ་སྐད་ཅིག་གིས་གསལ་གདབ། རང་གི་མཐའ་སྐོར་ན་རིགས་དྲུག་གི་སེམས་ཅན་ཐམས་ཅད་སའི་དྲེག་པ་བཞིན་དུ་སྨུག་ཤིག་གེ་ཡོད་པར་བསམ་ལ། རང་གཞན་རྣམས་ཐོག་མ་མེད་པ་

[044A]༄༅། །ནས་འཁོར་བར་སྡུག་བསྔལ་གྱིས་མནར་ཚུལ་དང། ད་དུང་རང་རྒྱུད་ལ་སྡུག་བསྔལ་གྱི་རྒྱུ་སྣ་ཚོགས་པ་ཞིག་ཡོད་པས་སྐྱབས་ཅིག་མ་བརྟེན་ན་སྡུག་བསྔལ་དཔག་ཏུ་མེད་པ་
མྱོང་དགོས་ཚུལ་རྣམས་བསམ་ནས། དེ་ལྟར་བུའི་སྡུག་བསྔལ་ལས་སྐྱོབ་པ་ནུས་པ་སུ་ལ་ཡོད་ན་མདུན་ན་བཞུགས་པའི་བླ་མ་དཀོན་མཆོག་རྣམས་ལ་ཡོད་པར་ཡིད་ཆེས་པའི་དད་པ་ཆེན་པོས་
བདག་གཞན་སེམས་ཅན་ཐམས་ཅད་སྡུག་བསྔལ་དེ་དག་ལས་བསྐྱབ་ཏུ་གསོལ་སྙམ་པས་རང་གཞན་ཐམས་ཅད་ཀྱིས་མགྲིན་གཅིག་ཏུ་བརྗོད་པར་མོས་ནས། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབ་
ཞེས་སོགས་མང་ཉུང་སྐབས་བསྟུན་བཟླ་ཞིང་བདུད་རྩི་འབེབས་སྦྱང་གི་དམིགས་པ། བསམ་དང་རྣམ་པར་སྨིན་པ་དག་གྱུར་པས། ཞེས་སོགས་ཀྱིས་བྱང་ཆུབ་ཏུ་སེམས་བསྐྱེད་པ། སེམས་
ཅན་ཐམས་ཅད་ཀྱིས་སོགས་ཀྱིས་ཚད་མེད་བཞི་བསྒོམ་པ་རྣམས་བྱའོ། །གཉིས་པ་རྡོར་སེམས་བསྒོམ་བཟླས་དངོས་ནི། རང་ལྷར་གསལ་བའི་རལ་བའི་ཐོར་ཅོག་གི་རྩེར་ངོ་བོ་བདེ་སྟོང་དབྱེར་
མེད་ཀྱི་ཡེ་ཤེས་ཡིན་པ་ལ་རྣམ་པ་པཾ་ཡིག་དབུ་ཅན་གྱི་རྣམ་པ་ཅན་མདོ་ག་དུང་ལྟར་དཀར་བ་གཅིག་སྐད་ཅིག་ཉིད་ལ་ཐོལ་གྱིས་བྱུང་བ་འོད་དུ་མེར་གྱིས་ཞུབ་ལས་པདྨ་དཀར་ཞིང་འཚེར་ལ་རྩ་བར་དམར་མདངས་
ཡོད་བའི་འདབ་མ་བརྒྱད་པ་ཞིག་ཏུ་གྱུར་པར་བསམ། དེའི་ཟེའུ་འབྲུའི་སྟེང་གི་དབུས་སུ་ཨ་ཡིག་དཀར་པོ་ཆུ་ལས་ཆུ་བུར་རྡོལ་བའི་ཚུལ་གྱིས་བྱུང་བ་འོད་དུ་ཞུ་བ་ལས་ཟླ་བའི་དཀྱིལ་འཁོར་དཀར་བ་སིལ་ཉ་
གང་བ་ཆུ་ཤེལ་གྱི་མདོག་ཅན་ཞིག་ཏུ་གྱུར་བའི་སྟེང་གི་དབུས་སུ། ཧཱུཾ་ཡིག་དུང་གི་མདོག་ཅན་ཞིག་ཆུ་ལས་ཆུ་བུར་ལྟ་བུར་ཐོལ་གྱིས་བྱུང་བ་འོད་དུ་ཞུ་བ་ལས་རྡོ་རྗེ་དཀར་པོ་རྩེ་ལྔ་པ་གྱེན་དུ་འགྲེང་བའི་ལྟེ་བར་

[044B] དེ་ལྟ་བུའི་རྡོ་རྗེའི་དབུས་ཀྱི་ཧཱུཾ་ཡིག་ལས་འོད་ཟེར་སྡོམ་གྱི་བ་ཐག་ལྟ་བུ་དཔག་ཏུ་མེད་པའི་སྣ་ལ་རྡོ་རྗེ་སེམས་
དཔའ་ཡབ་ཡུམ་ཟུང་རེ་རེ་འཕྲོས་པ། སེམས་ཅན་ཐམས་ཅད་ཀྱི་སྤྱི་བོར་འཁོད་པའི་སྦྱོར་འཚམས་ནས་བདུད་རྩིའི་རྒྱུན་བབས་པ་སེམས་ཅན་རྣམས་ཀྱི་སྤྱི་བོ་ནས་ཞུགས་ལུས་ཐམས་ཅད་གང་དྲི་མ་
ཐམས་ཅད་དག་པར་བྱས་ཏེ། རྡོ་རྗེ་སེམས་དཔའ་རྣམས་འོད་དུ་ཞུ་ནས་སེམས་ཅན་ཐམས་ཅད་ལ་ཐིམ་པས་སེམས་ཅན་ཐམས་ཅད་རྡོ་རྗེ་སེམས་དཔའི་གོ་འཕང་ལ་བཀོད་དེ་འོད་ཟེར་རྣམས་ཚུར་འདུས་
ནས་ཧཱུཾ་ཡིག་ལ་ཐིམ། །འོད་ཟེར་ལ་ལའི་སྣ་ལ་མཆོད་པའི་ལྷ་མོ་དཔག་ཏུ་མེད་པ་སྤྲོས་པ་རྣམས་ཀྱིས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་མཆོད་པས་མཉེས་པར་བྱས་ཏེ་དེ་རྣམས་ཀྱི་སྐུ་
གསུང་ཐུགས་ཀྱི་བྱིན་བརླབས་ཐམས་ཅད་བདུད་རྩིའི་རྣམ་པར་འོད་ཟེར་ལ་འཁྲིལ་ཏེ་བྱུང་བ་དང། མཆོད་ལྟ་འོད་ཟེར་དང་བཅས་པ་རྣམས་ཚུར་འདུས་ཏེ་ཧཱུཾ་ཡིག་ལ་ཐིམ། རྡོ་རྗེ་ཧཱུཾ་ཡིག་དང་བཅས་པ་
འོད་དུ་ཞུབ་ཡོངས་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་པོ་ཡུམ་དང་བཅས་པ་དངས་གསལ་འོད་ཀྱི་རང་བཞིན་ཅན་མངོན་རྟོགས་ལྟར་བསྒོམ། དེའི་སྤྱི་བོར་ཨོཾ་དཀར་པོ། །
མགྲིན་པར་ཨཱ་དམར་པོ། ཐུགས་ཁར་ཟླ་བའི་དཀྱིལ་འཁོར་ཆུ་ཤེལ་ཀྱི་མདོག་ཅན་གྱི་དབུས་སུ་ཧཱུཾ་ཡིག་དུང་གི་མདོག་ཅན། དེ་ལས་འོད་ཟེར་འཕྲོས་ཏེ་བདེ་སྟོང་ནམ་མཁའི་དབྱིངས་ནས་དཔེར་
ན་ནམ་མཁའ་གཡའ་དག་ལ་སྤྲིན་དཀར་པོ་བློ་བུར་དུ་ཐོལ་གྱིས་བྱུང་བ་ལྟར། བསྒོམ་པ་དང་འདྲ་བའི་ཡེ་ཤེས་པ་རྡོ་རྗེ་སེམས་དཔའ་ཡབ་ཡུམ་ཐོལ་གྱིས་བྱུང་བ་མདུན་གྱི་ནམ་མཁར་སྤྱན་དྲངས་

[045A]༄༅། །ཐུགས་ཁ་ནས་མཆོད་པའི་ལྷ་མོ་དཔག་ཏུ་མེད་པ་སྤྲོས་ཏེ་མཆོད་པ་ཕུལ་བས་མཉེས་པར་བྱས། ཛ་ཞེས་བརྗོད་པས་མི་ཐོག་ཏུ་མི་རྩེགས་པ་ལྟར་སྤྱི་བོའི་རྡོ་རྗེ་སེམས་དཔའི་
སྤྱི་གཙུག་ཏུ་དཀུགས། ཧཱུཾ་ཞེས་བརྗོད་པས་དངུལ་ཆུ་ལ་དངུལ་ཆུ་བཅུག་པ་བཞིན་དམ་ཚིག་པ་ལ་བཞུགས། བཾ་ཞེས་བརྗོད་པས་ཆུ་ལ་ཆུ་བཞག་པ་བཞིན་དམ་ཚིག་པ་དང་དབྱེར་མེད་དུ་ཅིང། ཧོ་
ཞེས་བརྗོད་པས་རྒྱལ་པོ་རང་གི་བློན་འབངས་རྣམས་ཀྱི་ནང་ནས་གང་ལ་ཐུགས་རྩིས་ཆེ་བ་དེའི་དབང་དུ་འགྱུར་བ་ལྟར་དགྱེས་པ་ཆེན་པོས་དམ་ཚིག་པ་དང་འབྲལ་མེད་དུ་བཞུགས་པར་བསམ། སླར་
ཡང་འོད་ཟེར་འཕྲོས་ཏེ་ཕྱོགས་བཅུའི་རྒྱལ་བ་ཐམས་ཅད་རིགས་ལྔ་ཡབ་ཡུམ་ཀྱི་རྣམ་པར་མདུན་གྱི་ནམ་མཁར་སྤྱན་དྲངས། སྔར་བཞིན་མཆོད། དེ་བཞིན་གཤེགས་པ་ཐམས་ཅད་ཀྱིས་མངོན་པར་
དབང་སྐུར་དུ་གསོལ། ཞེས་གསོལ་བ་བཏབ་པས་རྒྱལ་བ་རྣམས་ཀྱིས་དབང་བསྐུར་བའི་དགོངས་པ་མཛད། ཡུམ་ལྔས་བུམ་པ་དཀར་པོ་བདུད་རྩི་ལྔས་གང་བ་བཟུང་ནས། ཨོཾ་སརྦཏ་ཐཱ་ག་
ཏ་ཞེས་སོགས་གསུངས་ཤིང་སྤྱི་བོ་ནས་དབང་བསྐུར་བས་སྐུ་ཡེ་ཤེས་ཀྱི་བདུད་རྩིས་གང། ཆུ་ལྷག་མ་ཡར་ལུད་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་བསམ་
དེ་ནས་རྣམ་པར་སུན་འབྱིན་པའི་སྟོབས་ཚེ་འདིར་བསགས་པའི་སྡིག་བདྲན་ལམ་དུ་གྱུར་པ་དང། ཐོགས་མེད་ནས་བསགས་པའི་སྡིག་པ་རྣམས་ཀྱང་ཡིད་ཡུལ་དུ་བྱས་ཏེ་འགྱོད་པ་དྲག་པོས། བཅོམ་ལྡན་འདས་རྡོ་རྗེ་
སེམས་དཔའ་ཞེས་སོགས་ཀྱི་གསོལ་བ་རྩེ་གཅིག་ཏུ་བཏབ་པས། རྡོ་རྗེ་སེམས་དཔའི་ཐུགས་ཁར་ཐུགས་ཀུན་རྫོབ་བྱང་ཆུབ་ཀྱིས་སེམས་ཟླ་བའི་དཀྱིལ་འཁོར་འོ་མའི་མདོག་ཅན་ནམ་ཆུ་ཤེལ་གྱི་མདོག་ཅན་མཎྜ་ལ་ཁ་སྦུ་པ་བ་ལྟ་བུ་

[045B] ཧཱུཾ་ཡིག་སྔགས་འཕྲེང་དང་བཅས་པ་ལས་འོད་ཟེར་འཕྲོས་ཏེ་སེམས་ཅན་རྣམས་
རྡོ་རྗེ་སེམས་དཔའི་གོ་འཕང་ལ་བཀོད་པ་སྔར་བཞིན་དང། ཡང་འོད་ཟེར་འཕྲོས་ཏེ་སྔར་ལྟར་རྒྱལ་བ་སྲས་བཅས་རྣམས་མཆོད་པས་མཉེས་བར་བྱས་པས། དེ་རྣམས་ཀྱི་སྐུ་གསུང་ཐུགས་ཀྱི་ཡོན་
ཏན་རྣམས་བདུད་རྩི་འོད་ཟེར་གྱི་རྣམ་པར་དཔེར་ན་ཤིང་ལ་འཁྲིལ་ཏེ་དཀར་རྩི་འབབས་པ་ལྟར། ཐུགས་ཁར་ཕོག་པའི་འོད་ཟེར་ལ་འཁྲིལ་ཏེ་སྔགས་ཕྲེང་ཧཱུཾ་དང་བཅས་པ་ལ་ཐིམ་པས་རྡོ་རྗེ་སེམས་དཔའ་མཐུ་
སྟོབས་དང་གཟི་བརྗིད་ཕུན་སུམ་ཚོགས་པར་གྱུར་བར་བསམ་ནས་ཡི་གེ་བརྒྱ་པ་བཟླ་ཞིང་དམིགས་པ་ནི། སྔགས་ཕྲེང་ཧཱུཾ་དང་བཅས་པ་ལས་བདུད་རྩི་དཀར་ཕྲོམ་ཕྲོམ་བྱུང། རྫ་སོ་མ་ལས་ཆུ་ཐོགས་
མེད་དུ་འབྱུང་བ་ལྟར། རང་རང་གི་ཐད་ཀྱི་ཟླ་བ་ལས་ཐོགས་མེད་དུ་ཐོན་ནས་སྐུའི་དབྱིབས་བརྒྱུད་དེ་ཡབ་ཡུམ་གྱི་སྦྱོར་འཚམས་ནས་ཐོན། ཟླ་དཀྱིལ་གྱི་སྟེང་ནས་སྔར་ལྟར་བབས། པད་འདབ་ཀྱི་
གསེ་བ་ནས་ཐོན་ཏེ་རང་གི་སྤྱི་བོའི་ཚང་བུག་ནས་ཞུགས། སྤྱི་གཙུག་ནས་རྐང་མཐིལ་གྱི་བར་གྱི་ལུས་ཐམས་ཅད་གང། སྡིག་སྒྲིབ་བག་ཆགས་དང་བཅས་པ་ཐམས་ཅད་དཀན་གཟར་པོར་མེ་མ་
མུར་གྱི་ཟལ་བ་ཉོར་རེ་ཡོད་པ་ཆུས་དེང་པ་བཞིན་དུད་ཁུ་དང་སོལ་ཁུའི་རྣམ་བར་འོག་སྒོ་ནས་བཏོན། ལུས་ཤེལ་གོང་གཡའ་དག་པ་ལྟར་དངས་གསལ་འོད་ཀྱི་རང་བཞིན་ཅན་དུ་གྱུར་པར་བསམ། །
གཙོ་བོར་ཧཱུཾ་ཡིག་ཡི་གེ་བརྒྱ་བའི་སྔགས་ཕྲེང་དང་བཅས་པ་འོད་ཟེར་འབར་བའི་གོང་བུའི་རྣམ་པ་ཅན་ལ་རྩེ་གཅིག་ཏུ་དམིགས་ནས་བཟླ། རེ་འགའ་སྔགས་འཕྲེང་ཧཱུཾ་དང་བཅས་པ་ལས་འོད་ཟེར་ཉི་མ་

[046A]༄༅། །འབུམ་གྱི་འོད་ལྟ་བུ་འཕྲོས་ཏེ་སྤྱི་བོ་དང་བ་སྤུའི་སྒོ་ཐམས་ཅད་ནས་ཞུགས་པས། མུན་ཁུང་དུ་སྒྲོན་མེ་སྤར་བས་མུན་པ་ཀར་སོང་ཆ་མེད་དུ་ཡལ་འགྲོ་བ་ལྟར། སྡིག་སྒྲིབ་བག་
ཆགས་དང་བཅས་པ་སངས་ཀྱིས་དག་བར་བསམ། རེ་འགའ་བདུད་རྩིའི་རྒྱུན་བབས་པ་སྤྱི་བོ་ནས་ཞུགས་པས་ལུས་ཀྱི་ནད་གདོན་ཐམས་ཅད་རྣག་ཁྲག་ཆུ་སེར་སྡིག་སྤྲུལ་སྦལ་ལྕོད་ལ་སོགས་པའི་
རྣམ་པར་འོག་སྒོ་གཉིས་ནས་བཏོན་པར་བསམ། རེ་འགའ་སྔར་ལྟར་དོན་གཉིས་བྱས་པའི་དམིགས་པ་བྱ། དེ་ལྟར་བུའི་དམིགས་པ་རྣམས་རེ་མོས་ཀྱི་ཚུལ་དུ་བསྐྱང་ཞིང། ཡི་གེ་བརྒྱ་པ་གང་མང་
བཟླས་པའི་མཐར་ཉེས་པ་ལས་སླར་ལྡོག་པའི་ཐབས་ཕྱིན་ཆད་སྡིག་པ་སྲོག་ལ་བབས་ཀྱང་མི་བྱ་སྙམ་པའི་སྡོམ་སེམས་དྲག་པོས། བདག་གིས་ཐོགས་མེད་ནས་ད་ལྟའི་བར་དུ་མི་ཤེས་པའམ་མ་རིགས་
པ་རྨོངས་པའི་དབང་གིས་སྡོམ་པ་གསུམ་གྱི་དམ་ཚིག་དང་འགལ་བ་ལ་སོགས་པའི་ཉེས་ལྟུང་དཔག་ཏུ་མེད་པ་བསགས་ཡོད་པས་དེ་རྣམས་ཀྱི་རྣམ་པར་སྨིན་པ་མྱོང་བར་མི་འགྱུར་བར་བྱིན་གྱིས་བརླངས་
དུ་གསོལ་སྙམ་པས། བདག་ནི་མི་ཤེས་རྨོངས་པ་ཡིས། ཞེས་སོགས་བརྗོད་པས་རྡོ་རྗེ་སེམས་དཔའི་ཐུགས་ཁའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས་ཏེ་སྔར་ལྟར་དོན་གཉིས་བྱས་
སེམས་ཅན་ཐམས་ཅད་རྡོ་རྗེ་སེམས་དཔའི་གོ་འཕང་ལ་བཀོད་པ་དང་མཆོད་ཡུལ་ཐམས་ཅད་འོད་དུ་ཞུ་ནས་རྡོ་རྗེ་སེམས་དཔའ་ལ་ཐིམ། རྡོ་རྗེ་སེམས་དཔའི་ཞལ་ནས་རིགས་ཀྱི་བུ་ཞེས་སོགས་
གསུངས་ནས་དགྱེས་བཞིན་དུ་འོད་དུ་ཞུ་སྟེ་རང་གི་ཚངས་བུག་ནས་ཞུགས། དབུ་མའི་ནང་བརྒྱུད་དེ་སྙིང་ཁ་ཆོས་ཀྱི་འཁོར་ལོའི་དབུས་ཀྱི་མི་ཤིགས་པའི་ཐིག་ལེ་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་

[046B] རླུང་སེམས་དེ་ལས་རྡོ་རྗེ་སེམས་དཔའ་ཡབ་ཡུམ་གྱི་སྐུང་བཞེངས་པར་མོས་ལ་རྩེ་གཅིག་ཏུ་མཉམ་པར་བཞག་དེ་ལྟར་བུའི་བསྒོམ་བཟླས་ཀྱི་མགོ་འཇུག་ཐམས་ཅད་སྣང་སྟོང་
སྒྱུ་མ་ལྟ་བུའི་དང་ནས་བྱེད་པ་དང། འཁོར་གསུམ་མི་དམིགས་པས་རྒྱས་འདེབས་པ་ནི་སྟོང་ཉིད་ལ་བརྟེན་པ་དང། ཡི་གེ་བརྒྱ་པ་བཟླ་བ་ནི་གཟུང་སྔགས་ཟབ་མོ་ལ་བརྟེན་པ་དང། མཐར་
འཇམ་དཔལ་དཔའ་བོ་ཞེས་སོགས་ཀྱིས་རྫོགས་བྱང་དུ་བསྔོ་བ་ནི་མདོ་སྡེ་ཟབ་མོ་ལ་བརྟེན་པའི་གཉེན་པོ་ཀུན་ཏུ་སྤྱོད་པའི་སྟོབས་སུ་འགྱུར་བས་དེ་ལྟར་བྱ་ཞིང། ཚུལ་འདི་ལྟ་བུ་ལ་སྟོབས་བཞི་དང་
གཉེན་པོ་ཀུན་ཏུ་སྤྱོད་པའི་སྟོབས་གསུམ་ཀྱང་ཆང་པས་སྡིག་པ་འདག་པའི་ཐབས་མཆོག་ཏུ་གྱུར་པ་ཡིན་ནོ། །གཉིས་པ་མཐུན་རྐྱེ་ན་ཚོགས་སོག་པ་བླ་མའི་རྣལ་འབྱོར་བསྒོམ་པའི་ཚུལ་ནི། རང་ལྷར་
གསལ་བའི་རལ་བའི་ཐོར་ཅོག་གི་རྩེར་སེང་གེ་བརྒྱད་ཀྱིས་བཏེགས་པའ་རིན་པོ་ཆེའི་ཁྲིའི་སྟེང་དུ། བདེ་སྟོང་དབྱེར་མེད་ཀྱི་ཡི་ཤེས་ཀྱི་ངོ་བོ་བཾ་སེར་པོ་ཅིག་ཐོལ་གྱིས་བྱུང་བ་འོད་དུ་ཞུ་བ་ལས་སྣ་ཚོགས་པདྨ་
འདབ་མ་བརྒྱད་བ། ཕྱོགས་བཞིའི་འདབ་མད་མར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག་ལྟེ་བ་ལྗང། གེ་སར་སེར་བ། དེའི་སྟེང་དུ་ཤེས་རབ་སྟོང་བའི་ཡེ་ཤེས་ཀྱིས་ངོ་བོ་
རཾད་མར་པོ་ལས་ཉི་མའི་དཀྱིལ་འཁོར། དེའི་སྟེང་དུ་ཐབས་བདེ་བ་ཆེན་པོའི་ཡེ་ཤེས་ཀྱི་ངོ་བོ་ཨ་དཀར་པོ་ལས་ཟླ་བའི་དཀྱིལ་འཁོར། དེའི་སྟེང་དུ་ངོ་བོ་དུས་གསུམ་སངས་རྒྱས་ཐམས་ཅད་འདུས་པའི་
བདག་ཉིད་རང་གི་དྲིན་ཅན་རྩ་བའི་བླ་མ་ཡིན་པ་ལ༑ རྣམ་པ་རྡོ་རྗེ་འཆང་སྐུ་མདོག་སྔོན་པོ་དངས་གསལ་འོད་ཀྱི་རང་བཞིན་ཅན། ཞལ་གཅིག་ཕྱག་གཉིས་པ་རྡོང་དྲིལ་འཛིན་པ་རིན་པོ་ཆེའི་རྒྱན་གྱིས་བརྒྱན་
[047A]༄༅། །ཞིང་དར་སྣ་ཚོགས་ཀྱི་ན་བཟའ་ཀླུབས་པ། རང་འདྲའི་ཡུམ་རྡོ་རྗེ་དབྱིངས་ཕྱག་མ་དང་མཉམ་པར་སྦྱར་བའི་སྐུ་ལས་འཕྲོས་པའི་འོད་ཀྱི་ཕུང་པོའི་དབུས་ན་རྡོ་རྗེ་སྐྱིལ་ཀྲུང་གིས་བཞུགས་
པ༑ དེའི་ཐུགས་ཁར་མི་བསྐྱོད་པ་སོགས་སྐུ་ལ་ལྷ་སོ་གཉིས་དང་མཚན་དཔེའི་དཔལ་འབར་བས་མཚན་ཞིང་ལྟ་བས་ངོམས་པས་མེད་པ། མཐོང་བ་ཙམ་གྱིས་དད་པའི་སྤུ་ལོང་གཡོ་བར་བྱེད་པའི་གཟི་མདངས་
ཅན༑ གསུང་ཡན་ལག་དྲུག་ཅུ་དང་ལྡན་པ་གསུང་གཅིག་ཉིད་དུ་གསུངས་ཀྱང་དུ་མ་ཉིད་དུ་སོ་སོར་གོ་བ། ཐུགས་མཁྱེན་བརྩེའི་བདག་ཉིད་ཤེས་བྱ་ཐམས་ཅད་མངོན་གསུམ་དུ་གཟིགས་ཤིང་འགྲོ་བ་ཀུན་ལམ་བུ་
གཅིག་པ་ལྟར་བརྩེ་བ། འཕྲིན་ལས་ཀྱི་བཀོད་པ་འཇིག་རྟེན་གྱི་ཞིང་ཁམས་དཔག་ཏུ་མེད་པར་ཆོས་འཁོར་བསྐོར་བ་ལ་སོགས་པའི་མཛད་པ་བཅུ་གཉིས་ཀྱི་ཚུལ་སྟོན་བཞིན་པའི་སྤྱི་བོར་ཨོཾ་དཀར་པོ། །མགྲིན་པར་
ཨཱ་དམར་པོ། །ཐུགས་ཁར་ཧཱུཾ་སྔོན་པོ། །ལྟེ་བར་སཱ་སེར་པོ། །གསང་བར་ཧ་ལྗང་ཁུ་རྣམས་འོད་ཟེར་འཕྲོ་བ་དང་བཅས་པ་གསལ་གདབ། ཐུགས་ཁའི་ཧཱུཾ་ལས་འོད་ཟེར་འཕྲོས་པས་རྩ་བའི་བླ་མ་ལ་དངོས་
བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་སྲུངས་ཡེ་ཤེས་པའི་ཚོགས་ནམ་མཁའ་གང་བས་བསྐོར་བ་མདུན་གྱི་ནམ་མཁར་སྤྱན་དྲངས། མཐའ་སྐོར་གྱི་ཡེ་ཤེས་པ་ཐམས་
ཅད་རྩ་བའི་བླ་མ་ཡེ་ཤེས་པ་ལ་ཐིམ། རྩ་བའི་བླ་མ་ཡེ་ཤེས་པ་རྡོར་སེམས་ཀྱི་སྐབས་ལྟར་དགུག་གཞུག་བཅིངས་མཉེས་བྱས་ལ། སྤྱི་བོའི་བླ་མ་སྐྱབས་གསུམ་ཀུན་འདུས་ཀྱི་རོ་བོར་བལྟས་ཏེ་
བསགས་སྦྱང་གི་གནད་བསྡུས་པ་ཡན་ལག་བདུན་པ་འབུལ་བ་ལ། ཐོག་མར་ཕྱག་འཚལ་བའི་ཡན་ལག་ནི་རང་གི་ལུས་དཔག་ཏུ་མེད་པ། དེ་རེ་རེ་ལ་མགོ་དཔག་ཏུ་མེད་པ། དེ་རེ་རེ་ལ་ཁ་དཔག་

[047B] དེ་རེ་རེ་ལ་ལྕེ་དཔག་ཏུ་མེད་པ། སོགས་བློས་གང་ལྕོགས་སྤྲུལ་ནས་དེ་རྣམས་ཀྱིས་ལུས་ཀྱིས་ཕྱག་དང་ངག་གིས་བསྟོད་པ་བྱེད་པར་བསམ་ལ། གང་གི་དྲིན་གྱིས་བདེ་ཆེན་གནས་
ཞེས་སོགས་དང། བླ་མ་སངས་རྒྱས་ཞེས་སོགས་དང། མི་བསྐྱོད་རྡོ་རྗེ་ཞེས་སོགས་དང། གང་ཞིག་གཟུགས་དང་ཞེས་སོགས་གདོན། གཉིས་པ་མཆོད་པའི་ཡན་ལག་ནི། རང་
གི་སྙིང་ཁ་ནས་མཆོད་པའི་ལྷ་མོ་མཛེས་ཤིང་ཡིད་དུ་འོང་བའི་མེ་ཏོག་མ་དཀར་མོ། །བདུག་སྤོས་མདུང་ཁ། སྣང་གསལ་མ་དམར་སེར། དྲི་ཆབ་མ་ལྗང་ཁུ། ཞལ་ཟས་མ་ཁྲ་མོ། །གཞན་
ཡང་ཁ་དོག་སྣ་ཚོགས་པ་རྒྱན་གྱིས་བརྒྱན་པ། ཕྱག་ན་རིན་པོ་ཆེའི་སྣོད་བཟང་པོའི་ནང་དུ་ཆུ་བཞི་ལ་སོགས་པ་དང་རོལ་མོ་ལ་སོགས་པའི་མཆོད་རྫས་བསམ་གྱིས་མི་ཁྱབ་པ་ཐོགས་པ་དཔག་ཏུ་མེད་པ་
སྤྲོས་ཏེ་མཆོད་པར་བསམ་ལ། འདུས་པའི་མཆོད་འཕྲེང་ནས་འབྱུང་བ་ལྟར་རམ་བསྡུ་ན། ཨོཾ་གུ་རུ་བྫྲ་དྷ་ར་ལ་ཨ་རྒྷཾ་སོགས་བཏག་ལ། ཆུ་བཞི་ཉེར་སྤྱོད་རོལ་མོ་ལ་སོགས་པའི་ཕྱི་མཆོད། ཤ་
ལྔ་བདུད་རྩི་ལྔ་སྦྱངས་རྟོགས་སྦྱར་གསུམ་བྱས་པའི་ནང་མཆོད། པདྨ་ཅན་གྱི་ཕྱག་རྒྱ་ལྟ་བས་ཆོག་མི་ཤེས་པ་དཔག་ཏུ་མེད་པ་ཕུལ་བ་ཡུམ་ལ་ཐིམ། ཡབ་ཡུམ་སྙོམས་པར་ཞུགས་པས་ལྷན་སྐྱེས་
ཀྱི་བདེ་བ་ཆེན་པོས་མཉེས་ཤིང་ཚིམ་པར་བསམ་ལ་གསང་བའི་མཆོད་པ། དེའི་སྐབས་ཀྱི་ལྷན་སྐྱེས་ཀྱི་བདེ་ཆེན་དེས་དེ་ཁོ་ན་ཉིད་ཡུལ་དུ་བྱས་པས་བདེ་སྟོང་དབྱེར་མེད་ཀྱི་ཡེ་ཤེས་གོང་འཕེལ་དུ་སོང་
བར་མོས་པ་དེ་ཁོ་ན་ཉིད་ཀྱི་མཆོད་པ་སྟེ་མཆོད་པ་རྣམ་བཞི་དབུལ། མྞྚལ་ནི། ལི་ལྟ་བུའི་མྞྚལ་ཡོད་ན་འོག་ངོས་བ་བྱུང་དང་དྲི་བཟང་གིས་བྱུགས། ཕྱི་ངོས་བྱི་དོར་ལེགས་པར་བྱས་པའི་

[048A]༄༅། །སྟེང་དུ་མེ་ཏོག་གམ། འབྲུ་གཙང་མ་སོགས་ཀྱིས་ཚོན་བུ་ལེགས་པར་བཀོད་དེ། དེ་ཉིད་འཇིག་རྟེན་གྱི་ཁམས་དཔག་ཏུ་མེད་པ་དང་དེ་དག་ན་མཆོད་པའི་ཡོ་བྱད་དུ་འོས་
པ་འཇིག་རྟེན་པའི་མཆོད་པ་བདག་པོས་བཟུང་བ་དང་མ་བཟུང་བའི་ལྷ་མིའི་དཔལ་འབྱོར་ཐམས་ཅད་དང། བླ་ན་མེད་པའི་མཆོད་པ་བྱང་སེམས་དབང་ཐོབ་པ་རྣམས་ཀྱིས་བཟང་དགུ་སྤྲུལ་པ་སོགས་
མཆོད་པ་དཔག་ཏུ་མེད་པ། དམིགས་རྟེན་དེ་ཆེར་མ་སོང་འཇིག་རྟེན་གྱི་ཁམས་ལ་སོགས་པ་ཆུང་ངུ་མ་སོང་བར་བསམ་ལ་དབུལ། འདི་ནི་བུག་པ་ཆུང་དུ་ནས་ཕྱི་རོལ་གྱི་ཡུལ་ཁམས་རྒྱ་ཆེན་
པོ་མཐོང་བ་དང་འདྲ་ཞིང། ཐོག་མར་བློ་ཡུལ་དུ་འཆར་དཀའ་ནའང་གོམས་ན་བདེ་མོ་འོང། སྐྱེ་བ་ཕྱི་མ་རྣམས་སུ་དགེ་བའི་བཤེས་གཉེན་གྱིས་རྗེས་སུ་འཛིན་པའི་རྟེན་འབྲེལ་ཁྱད་པར་ཅན་
ཡོད་པས་བདག་ཉིད་བྲན་དུ་ཕུལ་བས་བླ་མས་བྲན་དུ་བཟུང་བའི་མོས་པ་བྱ། གསུམ་པ་བཤགས་པའི་ཡན་ལག་ནི། སྡིག་པ་མི་དགེ་བ་སྔར་བྱས་ལ་འགྱོད་སེམས་དང་ཕྱིན་ཆད་སྡོམ་
སེམས་དྲག་པོས། གང་ཞིག་ཐོགས་མེད་སྲིད་པའི་ཆུ་ཀླུང་དུ། ཞེས་སོགས་བརྗོད། བཞི་པ་ཡི་རང་གི་ཡན་ལག་གིས་ནི། འབད་པ་ཆུང་ངུས་བརླབ་ཆེན་ཚོགས་སྡུད་ལ། ཞེས་སོགས་
ནས་གསུངས་པ་ལྟར་བསམ་ནས་རང་གཞན་སྐྱེ་འཕགས་ཐམས་ཅད་ཀྱི་རྒྱུ་དང་འབྲས་བུའི་དགེ་བ་ཐམས་ཅད་ལ་རྗེས་སུ་ཡི་རང་བའི་བསམ་པས། རྫོགས་སངས་རྒྱས་དང་བྱང་ཆུབ་སེམས་
དཔའ་དང། ཞེས་སོགས་བརྗོད། ཡན་ལག་ལྷག་མ་རྣམས་ཚིག་ཅི་རིགས་པའི་སྒོ་ནས་བྱ་ཞིང་དམིགས་པ་ནི། སངས་རྒྱས་མ་ཐག་པས་མཚོན་པའི་དགེ་བའི་བཤེས་གཉེན་སོགས་ལ་

[048B] སངས་རྒྱས་མྱ་ངན་
ལས་འདའ་ཚུལ་སྟོན་ཁམས་མཚོན་པའི་བཤེས་གཉེན་སོགས་ལ་མྱ་ངན་ལས་མི་འདའ་བར་གསོལ་བ་བཏབ་པས་འཁོར་བ་ཇི་སྲིད་པར་མྱ་ངན་ལས་མི་འདའ་བར་ཞལ་གྱིས་བཞེས་པར་མོས།།
སྒྲུབ་པའི་མཆོད་པའི་ཕྱིར་བྱང་སྡོམ་དང་རིགས་ལྔའི་སྡོམ་བཟུང་ཀྱང་ལན་གཅིག་གམ་གསུམ་བྱ། དེ་ནས་ཡོན་ཏན་དང་བཀྲིན་རྗེས་སུ་དྲན་པའི་སྒོ་ནས་གདུད་ཤུགས་དྲག་པོས། བླ་མ་ཀུན་
འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ནས། སྐྱབས་གསུམ་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོའི། བར་དང། བླ་མ་རིན་པོ་ཆེ་བདག་གི་
བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་དུ་སློང་བར་བྱིན་གྱིས་བརླབ་ཏུ་གསོ། ཆོས་ལ་བར་ཆད་མི་འབྱུང་བར་བྱིན་གྱིས་བརླབ་ཏུ་གསོལ། ཆོས་མིན་གྱི་བློ་སྣ་སྐད་ཅིག་ཙམ་ཡང་མི་སྐྱེ་བར་བྱིན་གྱིས་བརླབ་ཏུ་གསོལ། དགེ་བའི་བཤེས་གཉེན་ལ་མ་དང་བ་
རྟག་འཛིན་ཚེ་འདི་ལ་ཞེན་པ། འཁོར་བའི་ཕུན་ཚོགས་དང་རང་ཉིད་གཅིག་པུའི་ཕྱིར་ཞི་བདེ་དོན་དུ་གཉེར་བ། བདག་གཉིས་ཀྱི་མཚན་མར་འཛིན་པ། ཐ་མལ་གྱི་སྣང་ཞེ་ན། འདོད་ཡོན་ལམ་བྱེད་
ཀྱི་ཟབ་མོའི་ལམ་ལ་སླང་ཞིང་ལོག་པར་ལྟ་བ་ལ་སོགས་པ་ཕྱིན་ཅི་ལོག་གི་བློ་སྣ་མཐའ་དག་འགག་པར་བྱིན་གྱིས་བརླབ་ཏུ་གསོལ། དགེ་བའི་བཤེས་གཉེན་ལ་སངས་རྒྱས་དངོས་སུ་མཐོང་བའི་དད་པ། དལ་འབྱོར་རྙེད་
དཀའ་ཞིང་འཆི་བ་མི་རྟག་པའི་འདུ་ཤེས། འཁོར་བའི་དང་ཚུལ་ཐམས་ཅད་མེའི་རླུབ་ལྟར་མཐོང་བའི་ངེས་འབྱུང། བྱམས་སྙིང་རྗེའི་རྩ་བ་ཅན་གྱི་བྱང་ཆུབ་ཀྱི་སེམས། བདག་མེད་རྟོགས་

[049A]༄༅། །པའི་ཤེས་རབ། ལམ་རིམ་པ་གཉིས་ཀྱི་རྣལ་འབྱོར་ལ་སོགས་པ་ཕྱིན་ཅི་མ་ལོག་པའི་བློ་སྣ་ཁྱད་པར་ཅན་ཐམས་ཅད་བྱིན་གྱིས་རློབས་གསོལ། ཁྱད་པར་དུ་ཡང་རྩ་འཇམ། རླུང་བདེ། དམིགས་
པ་གསལ། བདེ་སྟོང་སྦྱོར་བ་ལ་སོགས་པའི་ཉམ་རྟོགས་ཁྱད་པར་ཅན་རྣམས་ད་ལྟ་ཉིད་དུ་རྒྱུད་ལ་སྐྱེ་བར་བྱིན་གྱིས་རླབས་གསོལ། ཞེས་འདོད་དོན་གསོལ་འདེབས་རྩེ་གཅིག་ཏུ་ལན་མང་པོ་བྱས་པའི་མཐར་ཏིང་ངེ་འཛིན་
གྱི་དབང་བཞི་བླང། སླར་ཡང་མོས་གུས་དྲག་པོས། དཔལ་ལྡན་རྩ་བའི་བླ་མ་རིན་པོ་ཆེ། བདག་གི་སྙིང་ཁར་པདྨའི་གདན་བཞུགས་ལ། ལུས་ངག་ཡིད་ལ་སྐུ་གསུང་ཐུགས་ཞུགས་
ཏེ༑ བླ་མ་ཁྱེད་རང་ལྟ་བུར་བྱིན་གྱིས་རློབས། ཞེས་གསོལ་བ་མང་དུ་བཏབ་པས་སེང་ཁྲི་ནས་ཡང་རིམ་པ་བཞིན་བླ་མ་ལ་ཐིམ། བླ་མ་འོད་དུ་ཞུ་ནས་རང་གི་ཚངས་བུ་གནས་ཞུགས། དབུ་
མའི་ནང་བརྒྱུད་དེ་སྙིང་ཁའི་ཤིན་ཏུ་ཕྲ་བའི་ལུས་ངག་ཡིད་གསུམ་ལ་ཐིམ་པས། དེ་ལས་བླ་མ་རྡོ་རྗེ་འཆང་ཡབ་ཡུམ་གྱི་སྐུར་བཞེངས་པའི་ཐུགས་ཀར་ཧཱུཾ་ཡིག་གི་མཐའ་སྐོར་དུ། ཨོཾ་ཨཱ་གུ་
རུ་བྫྲ་དྷ་ར་ཧཱུཾ་ཧཱུཾ། ཞེས་པའི་སྔགས་འཕྲེང་འོད་ཟེར་འབར་བ་དང་བཅས་པས་བསྐོར་བ་ལ་དམིགས་ནས་སྔགས་ཏེ་གང་མང་བཟླས་ལ། དགེ་བ་འདི་ཡིས་མྱུར་དུ་བདག་དཔལ་ལྡན་བླ་
མ་འགྲུབ་གྱུར་ནས། ཞེས་སོགས་ཀྱིས་དགེ་བ་བསྔོ། གཉིས་པ་ལ་གཉིས། རྩེ་འཁོར་གསལ་བཏབ་སྟེ་རྩལ་མ་སྦྱང་བ་དང། དམིགས་པ་དངོས་གཞི་སྐྱོང་ཚུལ་ལོ། །དང་པོ་ནི་
བསམ་གཏན་གྱི་སྟན་བདེ་བ་ལ་ལུས་ཀྱི་ཀུན་སྤྱོད་ཆོས་བརྒྱད་དང་ལྡན་པས་འདུག་ལ། རང་ཉིད་རྡོ་རྗེ་འཆང་ཞལ་གསུམ་ཕྱག་དྲུག་པའམ་ཞལ་གཅིག་ཕྱག་གཉིས་པ་ཡུམ་བཅས་དང་ས་གསལ་འོད་

[049B] དེ་ལྟར་གསལ་བའི་ལུས་ཀྱི་གཡས་གཡོན་གཉིས་ལ་ལྟོས་པའི་དབུས། མདུན་རྒྱབ་གཉིས་ལ་ལྟོས་པའི་ཅུང་ཟད་རྒྱབ་ལ་ཕྱོགས་པར། ལུས་ཀྱི་
གཞུང་ཤིང་གི་ཚུལ་དུ་ཡང་སྣ་སྨིན་འཚམས་ཀྱི་བུག་དང་ཁང་ཆད་དང་མར་སྣ་རྟགས་ཀྱི་རྡོ་རྗེའི་རྩེ་དང་ཁང་ཆད་ལས་ཅུང་ཟད་རིང་བའི། རྩ་དབུ་མ་ཕྲ་སྦོམ་གྲོ་སོགས་ཙམ་གཏུམ་མོ་འབར་དུས་
དང་མཚུངས་པར་རྒྱ་སྐྱེགས་ཀྱི་ཁུ་བ་ལྟར་དམར་ཞིང་སྣུམ་པ། ཏིལ་མར་གྱི་མར་མེ་ལྟར་དངས་ཤིང་གསལ་བ། པདྨའི་འདབ་མ་ལྟར་འཇམ་ཞིང་མཉེན་པ། ཆུ་ཤིང་གི་སྡོང་པོ་ལྟར་དྲང་ཞིང་
འདྲོངས་པ་སྟེ་ཁྱད་པར་བཞི་ལྡན་ནམ། གཞི་དུས་ལྟར་སྔོ་སྐྱའམ། ཕྱི་སྔོ་ལ་ནང་ཅུང་ཟད་དམར་བ་གང་ཡང་རུང་བའི་རྣམ་པ་ཅན་སྦུབ་སྟོང་ཐལ་ལེ་ཡོད་པ། དེའི་གཡས་སུ་རོ་མ་དམར་ཞར་
གཡོན་དུ་རྐྱང་མ་དཀར་ཞར་གཉིས་འབྱར་བའི་ཚུལ་དུ་གནས་པའི། ཡར་སྣ་སྨིན་འཚམས་དང་མར་སྣ་རྟགས་ཀྱི་རྩེའི་བང་གསལ་གདབ། དེ་ནས་ནུ་མ་གཉིས་ཀྱི་དབུས་དྲང་ཐད་ཀྱི་དབུ་མ་ལ་
རོ་རྐྱང་གཉིས་ཀྱིས་སྐོར་གསུམ་གསུམ་འཁྱུད་པའི་མདུད་འཚམས་ནས་ཐོན་པའི་ཕྱོགས་ཀྱི་རྩ་འདབ་བཞི། ཤར་གྱི་རྩ་འདབ་ལས་གྱེས་པའི་ཤར་ལྷོའི་རྩི་འདབ་སོགས་འཚམས་ཀྱི་རྩ་འདབ་
བཞི་སྟེ༑ རྩ་འདབ་བརྒྱད་པ་ཆོས་ཀྱི་འཁོར་ལོ་ཁ་དོག་དཀར་པོ། །དབྱིབས་ཟླུམ་པོ་གདུགས་རྩིབས་ཁ་སྦུབ་པ་ལྟ་བུ། མགྲིན་པའི་ཨོལ་མདུད་ཀྱི་ཐད་ཀྱི་དབུ་མ་ལ་རོ་རྐྱང་གིས་ལན་རེ་འཁྱུད་པའི་
མདུན་འཚམས་ནས་ཐོན་པའི་ཕྱོགས་ཀྱི་རྩ་འདབ་བཞི། དེ་ལས་སྔར་བཞིན་གྱིས་པས་བརྒྱད། གེ་རེ་རེ་ལས་གཉིས་གཉིས་གྱེས་པའི་རྩ་འདབ་བཅུ་དྲུག་པའི་ལོངས་སྤྱོད་ཀྱི་འཁོར་ལོ་ཁ་དོག་དམར་པོ། །དབྱིབས་

[050A]༄༅། །ཟླུམ་པོ་གདུགས་རྩི་བས་ཁ་གྱེན་དུ་ཕྱོགས་པ་ལྟ་བུ། སྤྱི་བོར་ཐོད་པའི་འོག་གླང་རྒྱའི་སྟེང་འཚམས་སུ་དབུ་མ་ལ་རོ་རྐྱང་གི་ལན་རེ་འཁྱུད་པའི་མདུད་འཚམས་ནས་ཐོན་
པའི་ཕྱོགས་ཀྱི་རྩ་འདབ་བཞི། དེ་རེ་རེ་ལས་གཉིས་གཉིས་གྱེས་པས་བརྒྱད། དེ་རེ་རེ་ལས་གཉིས་གཉིས་གྱེས་པས་བཅུ་དྲུག་དེ་རེ་རེ་ལས་གཉིས་གཉིས་གྱེས་པའི་རྩ་འདབ་སོ་གཉིས་
པའི་བདེ་ཆེན་གྱི་འཁོར་ལོ། །རྩ་འདབ་ཁ་དོག་སྣ་ཚོགས་པ་གདུགས་རྩི་བས་ཁ་སྦུབ་པ་ལྟ་བུ། དབྱིབས་གྲུ་གསུམ་པ། ལྟེ་བར་བུག་པའི་ཐད་ཀྱི་དབུ་མ་ལ་རོ་རྐྱང་གིས་ལན་རེ་འཁྱུད་པའི་
མདུད་འཚམས་ནས་ཐོན་པའི་ཕྱོགས་ཀྱི་རྩ་འདབ་བཞི། དེ་རེ་རེ་ལས་གཉིས་གཉིས་གྱེས་པས་བརྒྱད། དེ་རེ་རེ་ལས་གཉིས་གཉིས་གྱེས་པས་བཅུ་དྲུག་དེ་རེ་རེ་ལས་བཞི་བཞིར་
གྱེས་པས་དྲུག་ཅུ་རེ་བྮིའམ། ཡང་ན་རེ་རེ་ལས་གཉིས་གཉིས་གྱེས་པས་སོ་གཉིས། དེ་རེ་རེ་ལས་གཉིས་གཉིས་གྱེས་པས་རྩ་འདབ་དྲུག་ཅུ་རྩ་བཞི་པའི་སྤྲུལ་པའི་འཁོར་ལོ་ཁ་དོག་སྣ་
ཚོགས་པ་གདུགས་རྩི་བས་ཁ་གྱེན་དུ་ཕྱོགས་པ་ལྟ་བུ། དབྱིབས་གྲུ་གསུམ་པ། སུམ་མདོ་གྲུ་གསུམ་གྱི་ཐད་དྲང་གི་ནང་དུ་དབུ་མ་ལ་རོ་རྐྱང་གིས་ལན་རེ་འཁྱུད་པའི་མདུད་འཚམས་ནས་
ཐོན་པའི་ཕྱོགས་ཀྱི་རྩ་འདབ་བཞི། དེ་རེ་རེ་ལས་གཉིས་གཉིས་གྱེས་པས་བརྒྱད། དེའི་ཕྱོགས་ཀྱི་རྩ་འདབ་བཞི་ལས་ལྔ་ལྔ་གྱེས་པས་ཉི་ཤུ། གྱེས་གཞི་བཞི་དང་ཉེར་བཞི། འཚམས་ཀྱི་
བཞི་དང་ཉེར་བརྒྱད། རྩ་བའི་གྱེས་གཞི་བཞི་དང་རྩ་འདབ་སོ་གཉིས་པའི་བདེ་སྐྱོང་གི་འཁོར་ལོ་ཁ་དོག་དམར་པོ་གདུགས་རྩིབས་ཁ་སྦུབ་པ་ལྟ་བུ། དབྱིབས་གྲུ་གསུམ་པ། ནོར་བུའི་དབུས་

[050B] དེ་རེ་རེ་ལས་གཉིས་གཉིས་གྱེས་པས་རྩ་འདབ་བརྒྱད་པའི་འཁོར་ལོ། །ཁ་དོག་དཀར་
པོ་དབྱིབས་ཟླུམ་པོ་གདུགས་རྩི་བས་ཁ་གྱེན་དུ་ཕྱོགས་པ་ལྟ་བུ། སྤྱི་བོ་དང་མགྲིན་པའི་རྩ་འཁོར་སོགས་རྩ་འཁོར་ཟུང་རེ་ཐབས་ཤེས་ཁ་སྦྱར་གྱི་རྣམ་པར་ཡོད་པ། རྩ་འདབ་རྣམས་ཀྱི་
རྩ་བ་དབུ་མ་ལ་ཟུག་ཤིང་རྩ་ཕྲན་རྣམས་ཀྱིས་དྲ་མིག་ལྟ་བུར་སྦྲེལ་བ། མི་གཙང་བའི་རང་བཞིན་ཅན་མ་ཡིན་པ་དང་ས་གསལ་འོད་ཀྱི་རང་བཞིན་ཅན་ནང་སྦུབ་སྟོད་ཧ་རེ་ཡོད་པ་གསལ་གདབ་
དེ་ནས་སྙིང་ཁ་ཆོས་ཀྱི་འཁོར་ལོའི་དབུས་ཀྱི་དྷཱུ་ཏིའི་ནང་དུ་ངོ་བོར་རང་གི་ཤིན་ཏུ་ཕྲ་བའི་རླུང་སེམས་དབྱེར་མི་ཕྱེད་པ་ཡིན་པ་ལ་རྣམ་པ་ཐིག་ལེ་དཀར་ལ་དམར་བའི་མདངས་ཅན་ཤིན་ཏུ་འཚེར་བ་འོད་ཟེར་ཁ་
དོག་ལྔ་འཕྲོ་བ་ཅིག་གསལ་བཏབ་ལ། དེས་དྷཱུཾ་ཏིའི་ནང་ནས་ཡར་ལ་སོང་ནས་མགྲིན་པའི་རྩ་འཁོར་གྱི་དབུས་སུ་སླེབ་པ་ན། ཁང་པ་རྒྱུས་མེད་ཀྱི་འཁྱམས་ནས་མཛོད་ཕུག་རྣམས་ལ་ལྟ་
བ་ལྟར༑ རྩའི་ཆགས་ལུགས་ཅི་འདྲ་སྙམ་དུ་རྩ་སྦུགས་རྣམས་ལ་བལྟས་བས། རང་གི་འོད་ཀྱིས་རྩ་སྦུག་རྣམས་སྣང་བར་བྱས། རྩ་སྤུག་ཐམས་ཅད་སྤུག་སྟོང་ཐལ་ལེགས་ལ་
སིང་དེ་མཐོང། དེ་ནས་དབུ་མའི་ནང་ནས་ཡར་ཁྱུ་རུ་རུ་ཕྱིན་ནས་སྤྱི་བོའི་རྩ་འཁོར་གྱི་ནང་ནས་སྔར་ལྟར་བ་ལྟས་པས་གསལ་བར་མཐོང། དེ་ནས་དབུ་མའི་ནང་བརྒྱུད་དེ་ཁྱུ་རུ་རུ་ཕྱིན་ནས་
སྨིན་འཚམས་སུ་སླེབ་པ་ན། ཐིག་ལེའི་ཕྱིད་རྩ་ནང་དང་ཕྱེད་ཕྱིར་ཐོན་དེ་རང་གི་རྡོ་རྗེའི་ལུས་ཀྱི་ཕྱིའི་ཆགས་ཚུལ་དཅི་འདྲ་སྙམ་དུ་བལྟས་པས་སྐུ་མདོག་དང་རྒྱན་ལ་སོགས་པ་གསལ་སིད་ངེ་མཐོང། རང་གི་

[051A]༄༅། །འོད་ཀྱིས་ཕྱི་རོལ་གྱི་ཡུལ་རྣམས་གསལ་བར་བྱས། དེ་ནས་ཡར་ལོག་ཏེ་སྨིན་འཚམས་སུ་ཅུང་ཟད་བསྡང། དེ་ནས་སྤྱི་བོ་མགྲིན་པ། སྙིང་ཁ་རྣམས་སུ་རིམ་
གྱིས་ཕྱིན་ཏེ་དེ་ནས་ཀྱང་སྔར་ལྟར་བལྟས་པས་མཐོང། དེ་ནས་ལྟེ་བ། གསང་གནས། ནོར་བུའི་དབུས་ཀྱི་རྩ་འཁོར་རྣམས་ཀྱི་ནང་ནས་སྔར་བཞིན་བལྟས་པས་མཐོང་བར་བསམ་
ཤིང༑ དེ་ལྟར་ཡང་དང་ཡང་དུ་དམིགས་པས་གསལ་པོས་གསལ་སྣང་འདོན་པ་ནི་རྩལ་མ་སྤྱོད་པའོ། །གཉིས་པ་དམིགས་པ་དངོས་གཞི་སྐྱོང་ཚུལ་ལ་གཉིས། དབེན་པ་གསུམ་དང། བདེན་པ་
གཉིས་ཀྱི་རྫོགས་རིམ་མོ། དང་པོ་ལ་གསུམ་ལས། དང་པོ་ལུས་དབེན་གྱི་སྐབས་སུ་རང་གསང་ཆེན་རྡོ་རྗེ་འཆང་ཡབ་ཡུམ་དངས་གསལ་འོད་ཀྱིས་རང་བཞིན་ཅན་དུ་གསལ་བའི་སྙིང་
ཁའི་ཐིག་ལེ་ལས། ཐིག་ལེ་ཚད་ཡུངས་དཀར་ཙམ་པ། དབྱིབས་ཟླུམ་པོ། ཁ་དོག་སྔོན་པོ་དངས་ཤིང་འཚེད་པ་ངོ་བོ་ཤིན་ཏུ་ཕྲ་བའི་རླུང་སེམས་དང་ལྷག་པའི་ལྷ་དབྱེར་མི་ཕྱེད་པའི་ཁྱད་
པར་གསུམ་ལྡན་ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་ཆད་དེ། དབུ་མའི་ནང་བརྒྱུད་དེ་མར་ཧྲིལ་ལི་ལི་བབས་ཏེ་དྷཱུ་ཏིའི་མར་སྣར་ཉི་གདན་སྲན་མ་ཕྱེད་གཤགས་ཙམ་དམར་ཁྱིལ་ལེ་
བའི་སྟེང་དུ་གནས་པར་བསམ་ལ། དེ་ལ་སེམས་ཞུགས་པ་བཞིན་བྱས་ཏེ་རྩེ་གཅིག་ཏུ་བསྒོམ། དེ་ལྟར་བསྒོམ་པས་རླུང་སེམས་འཇུག་པ་གཅིག་པའི་གནད་ཀྱིས་རླུང་དབུ་མར་ཞུགས་
གནས་ཐིམ་གསུམ་འབྱུང་ལ་ལས་དང་པོ་བ་ལ་ཐོག་མ་ནས་དེ་ལྟ་བུ་མི་འབྱུང་ཡང་མོས་པ་ཡིད་བྱེད་ཀྱིས་སྦྱོང་དགོས་པས། ཞུགས་པའི་རྟགས་སུ་སྣ་བུག་གཉིས་ནས་རླུང་མཉམ་རྒྱུ་ཤེད་

[051B] འདི་རླུང་དབུ་མར་ཞུགས་པའི་རྟགས་ཡིན། འདིའི་རྗེས་སུ་རླུང་དབུ་མར་གནས་པའི་རྟགས་འབྱུང་བས། དེ་ངོ་ཤེས་པར་བྱ་སྙམ་
དུ་བསམ། དེ་ནས་རླུང་དབུ་མར་གནས་པའི་རྟགས་སུ་སྣ་བུག་གི་རླུང་གི་རྒྱུ་བ་ཕྲ་མོ་ཡང་ཆད་ཅིང་ལྟོ་བ་མི་འགུལ་བ་དང། འོག་སྒོ་གཉིས་ནས་རྒྱུབ་འགག་པ་རྣམས་བྱུང་བར་མོས་ལ་
འདི་རླུང་དབུ་མར་གནས་པའི་རྟགས་ཡིན། འདིའི་སྔོན་དུ་ཞུགས་པའི་རྟགས་སོང། འདིའི་རྗེས་སུ་ཐིམ་པའི་རྟགས་འབྱུང། དེ་ངོ་ཤེས་པར་བྱ་སྙམ་དུ་བསམ། དེ་ནས་ཐིམ་
པའི་རྟགས་སུ་རིམ་པ་བཞིན། ས་ཆུ་ལ་ཐིམ་པའི་རྟགས་སོས་གཉི་མའི་འོད་ཟེར་ས་ལ་ཕོག་པས་སའི་རླན་གྱི་གྲང་རེག་དང་ཉི་མའི་འོད་ཀྱི་ཚ་རེག་ཕྲད་པ་ལས་ཆུར་སྣང་བའི་སྨིག་རྒྱུ་ལྟ་བུ་
ཆུ་མེ་ལ་ཐིམ་པའི་རྟགས་དུ་བ་འཕྱུར་བའམ་མ་གྲོང་ཚོ་ཆེན་པོའི་སྟེང་གི་དུ་ཞག་འཁྱིལ་པ་ལྟ་བུ། མེ་རླུང་ལ་ཐིམ་པའི་རྟགས་མཁའ་སྣང་མེ་ཁྱེར་ཏེ་སྲིན་བུ་མེ་ཁྱེར་ལྟ་བུ། རླུང་སྣང་པ་ལ་
ཐིམ་པར་རྩོམ་པའི་རྟགས་མར་མེ་རྟེན་མེད་རླུང་གིས་མ་བསྐྱོད་པ་ལྟ་བུ། རླུང་སྣང་བ་ལ་ཐིམ་པའི་སྣང་བ་རང་དུས་སུ་སྟོན་ནམ་གཡའ་དག་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་པ་
སྣང་བ་མཆེད་པ་ལ་ཐིམ་པའི་ཚེ་སྟོན་ནམ་གཡའ་དག་པ་ཉི་འོད་ཀྱིས་ཁྱབ་པ་ལྟ་བུའི་དམར་ལམ་པ། མཆེད་པ་ཉེར་ཐོབ་ལ་ཐིམ་པའི་ཚེ་སྟོན་ནམ་གཡའ་དག་ལ་སྲོད་ཀྱི་སྨག་འཐུག་པོས་ཁྱབ་
པ་ལྟ་བུའི་ནག་ལམ་པ། ཉེར་ཐོབ་འོད་གསལ་ལ་ཐིམ་པའི་འོད་གསལ་རང་དུས་སུ་ཐོས་རངས་ནམ་མཁའ་གཡའ་དག་གི་རང་མདོག་ཇི་བཞིན་པ་རྣམས་བྱུང་བར་མོས་ལ་ངོ་ཤེས་པར་བྱེད་ཚུལ་
[052A]༄༅། །འདིས་ཆུ་ལ་ཐིམ་པའི་རྟགས་ཡིན། འདིའི་སྔོན་དུ་ཞུགས་ནས་གནས་པའི་རྟགས་སོང། འདིའི་རྗེས་སུ་ཚུ་མེ་ལ་ཐིམ་པའི་རྟགས་འབྱུང་པས་ངོ་ཤེས་པར་བྱ་
ཁྱད་པར་གཉིད་དང་འཆི་བའི་ཚེ་ཡང་འདི་ལྟ་བུ་འབྱུང་བས་ངོ་ཤེས་པར་བྱ་སྙམ་པ་རྣམས་ཕྱི་མ་རྣམས་ལའང་རིགས་བསྒྲེས་ཏེ་བྱ། འོད་གསལ་གྱི་སྐབས་སུ་དབུ་མའི་མར་སྣ་ནས་ཐུར་སེལ་གྱི་
རླུང་ཅུང་ཟད་ཡར་དྲངས་པ་གྱེན་དུ་སོང་བ་ལྟེ་གསང་གི་གཏུམ་མོ་ལ་ཕོག་དེ་ལས་མེ་འབར་བ་ཇེ་ཆེར་སོང་སྟེ་སྤྱི་བོའི་རྩ་འཁོར་ལ་མ་རེག་ཙམ་དུ་སླེབ། དེའི་འོད་སྤྱི་བོའི་བྱང་སེམས་ཐིག་ལེ་
དཀར་པོ་ལ་ཕོགས་པས་ཞོ་རྐྱལ་ལ་ཁབ་བརྒྱབ་པས་ཞོ་དཀར་ཕྲོམ་ཕྲོམ་འོང་པ་ལྟར་རམ། མར་དཀར་ལ་ཉི་འོད་དམ་མེ་འོད་ཕོག་པས་མར་ཁུའི་ཐག་པ་འབབ་པ་ལྟར་བྱང་སེམས་ཞུ་པའི་ཐིགས་པ་ཧྲི་
ལ་ལི་ལི་བབས་པ་རིམ་པ་བཞིན་མགྲིན་པ། སྙིང་ཁ། ལྟེ་བ། གསང་གནས། རྟགས་ཀྱི་རྩེའི་བར་དུ་སླེབ་པ་ན་དགའ་བཞི་སྟོང་བཞིའི་ངོ་བོར་བྲང་སྦྲོད་ཀྱི་ཚུལ་དུ་སྐྱེས་པར་བསམ་ལ་
བཞི་ཀའི་སྐབས་དང་ཁྱད་པར་ལྷན་སྐྱེས་ཀྱི་སྐབས་སུ་བདེ་སྟོང་སྦྱར་ཏེ་མཉམ་པར་བཞག་དེ་ནས་བྱང་སེམས་དམིགས་པས་གྱེན་དུ་བཟློག་སྟེ་རིམ་པ་ལྟར་མས་བརྟན་གྱི་དགའ་བ་བཞི་སྐྱེས་
པར་མོས་ཤིང་སྟོང་ཉིད་ལ་མཉམ་པར་བཞག་དེ་ལྟ་བུ་ལ་གོམས་པ་བརྟན་པོ་ཐོབ་པའི་ཚེ། འོད་གསལ་དེ་ལས་ལྡང་པར་རྩོམ་པ་ན་དཔེར་ན་གཞོང་བ་ལྟ་བུའི་ནད་དུ་ཆུ་བླུག་པ་རླུང་སོགས་
ཀྱིས་མ་བསྐྱོད་པའི་ཚེ་གཡོ་མེད་དུ་གནས་ཤིང་སེར་བུ་ཕྲ་མོས་ཅུང་ཟད་བསྐྱོད་པ་ན་འདར་བའམ་འཕྲིག་འོང་བ་ལྟར་མཉམ་བཞག་དེ་ལས་གཡོ་ཚད་ཚད་པ་འབྱུང། ལས་དང་པོ་པ་ལ་དང་པོར་དེ་

[052B] ཕུང་པོ་རྙེང་བ་ལས་གོས་སོགས་སུ་མཚན་དཔེས་སྤྲས་པའི་སྒྱུ་མའི་སྐུར་ལྡང་སྙམ་པའི་འཕེན་པ་བཏང་ལ་སྒྱུ་མའི་སྐུར་བཞེངས་
པར་མོས། དེ་ནས་དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ཤར་བར་མོས་ལ། འདི་ལུགས་ལྡོག་གི་ཉེར་ཐོབ་ཡིན། འདིའི་སྔོན་དུ་འོད་གསལ་སོང། འདིའི་རྗེས་སུ་མཆེད་པ་
འབྱུང་བས་དི་ངོ་ཤེས་བར་བྱ། ཁྱད་པར་རྨི་ལམ་དང་བར་དོ་གྲུབ་པའི་ཚེ་ཡང་འདི་ལྟར་འབྱུང་བས་ངོ་ཤེས་བར་བྱ་སྙམ་པ་བྱ་ཞིང། སྨིག་རྒྱུའི་པར་ལ་རིགས་འདྲེ། སྒྱུ་མའི་སྐུར་ལངས་པར་མོས་
བཞིན་པའི་ངང་ནས་འོག་ཏུ་འབྱུང་བ་ལྟར་གྱི་སེམས་དཔའ་སུམ་བརྩེགས་བསྒོམ་པ་སོགས་བྱས་ལ། མཉམ་གཞག་ལས་ལྡང་བར་འདོད་པ་ན། ཕུང་པོ་རྙིང་པ་དམ་ཚིག་སེམས་དཔའ་
བལྟས་པའི་ཐུགས་ཁར་ཡེ་ཤེས་སེམས་དཔའི་ཚུལ་གྱིས་འཇུག་པར་མོས། མཉམ་བཞག་ལས་ལངས་པའི་རྗོས་ཐོབ་ཀྱི་ཚེ་གང་སྣང་རང་བཞིན་གྱིས་སྟོང་པ། སྟོང་པ་བདེ་བ། བདེ་བ་
ལྷ་སྐུར་ཤར་བར་མོས་པའི་སྒོ་ནས་རྗེས་ཐོབ་ཀྱི་ཉམས་ལེན་རྣམས་བསྐྱང་པར་བྱ། རླུང་དབུ་མར་ཞུགས་གནས་ཐིམ་གསུམ་བྱུང་བར་མོས་པ་སོགས་འདི་རྣམས་ནི་སྔགས་འཁོར་བསྒོམ་པ་
སོགས་དམིགས་སྐོར་ཕྱི་མ་རྣམས་ལའང་སྦྱར་བར་བྱའོ། །གཉིས་པ་དག་དབེན་གྱི་སྐབས་སུ་སྙིང་ཁའི་སྣ་རྩེར་སྔགས་ཀྱི་ཐིག་ལེའི་སྲོག་རྩོལ་བསྒོམ་ཚུལ་ལ། ནཱ་རོ་པའི་མན་ངག་ལས་
འབྱུང་བ་ལྟར་སྔགས་འཁོར་རྒྱས་པ་བསྒོམ་ཚུལ་ནི། སྙིང་ཁའི་ཆོས་ཀྱི་འཁོར་ལོ་རྩ་འདབ་བརྒྱ་དཀའི་རྩ་བ་དབུ་མ་ལ་ཟུག་ཅིང་རྩ་འདབ་རེལ་ཚིག་གཉིས་གཉིས་དང་རིམ་པ་གསུམ་གསུམ་

[053A]༄༅། །ཡོད་པར་གསལ་གདབ་ལ། ཕྱི་རིམ་གྱི་རྩ་འདབ་ཤར་མའི་ནང་གི་རྒྱབ་ཏུ་ཨ་ཐུང་དུ། དེའི་མདུན་དུ་ཨཱ་རིང་པོ། །དེ་བཞིན་དུ་ལྷོ་མའི་ནང་དུ་ཨི་ཨཱི། ནུབ་
མའི་ནང་དུ་ཨུ་ཨཱུ། བྱང་མའི་ནང་དུ་ཨེ་ཨཻ། ཤར་ལྷོ་ནས་གཡས་སྐོར་དུ་འཚམས་ཀྱི་ནང་དུ་ཨོ་ཨཽ་ཨཾ་ཨཿ་རིམ་པ་པར་མའི་ཤར་གྱི་རྩ་འདབ་ཀྱི་ནང་དུ། ཀ་ཁ་ག་གྷ། ཤར་ལྷོའི་
ནང་དུ༑ ཙ་ཚ་ཛ་ཛྷ། ལྷོར། ཊ་ཋ་ཌ་ཌྷ། ལྷོ་ནུབ་ཏུ། ཏ་ཐད་དྷ། ནུབ་ཏུ། པ་ཕ་བ་བྷ། ནུབ་བྱང་དུ། ཡ་ར་ལ་ཝ། བྱང་དུ། ཤ་ཥ་ས་ཧ། བྱང་ཤར་དུ། ང་ཉ་ཎ་ན་
རིམ་པ་ནང་མའི་ཤར་དུ་རྀ། ལྷོར་རཱྀ། ནུབ་ཏུ་ལྀ། བྱང་དུ་ལཱྀ། པ་སྡེའི་ཐམ་མ་ཡིག་ཨཾ་མ་གཏོགས་པའི་ཡི་གེ་གཞན་ཐམས་ཅད་ཀྱི་མགོར་ཐིག་ལེར་བཞག་ལ་ཡི་གེ་རེ་རེ་བ་མིན་པ་
རྣམས་ཕྱི་ནང་དུ་བསྒྲིགས་ཏེ་འགྲེང་བའི་རྣམ་པར་དགོད། ནང་མའི་འཚམས་བཞི་སྟོང་པར་བཞག་པད་འདབ་ཏུ་ཕྱེད་ན་རྩ་འདབ་རིམ་པ་གསུམ་ཡོངས་སུ་གྱུར་པ་ལས་པད་འདབ་རིམ་པ་
གསུམ་པ་ནད་མའི་རྩ་བ་དབུ་མ་ལ་འབྲེལ་ཞིང་ནང་མ་ནང་མའི་རྩེ་མོས་ཕྱི་མ་ཕྱི་མའི་རྩ་བ་ནོན་པ་གཅིག་ཏུ་གྱུར་བར་བསམ་ལ་ཡི་གེ་རྣམས་འཕྲེང་ལ་བསྒྲིགས་ཏེ་དགོད། དེ་ལྟ་བུའི་རྩ་འདབ་
བམ་པད་འདབ་དམར་པོ་འམ། ཡང་ན་ཕྱི་རིམ་ཡི་གེ་དང་བཅས་པ་ཁ་དོག་དཀར་པོ་སྐུ་རྡོ་རྗེ་དང་སྣང་བ་མཚན། བར་རིམ་ཡི་གེ་དང་བཅས་པ་དམར་པོ་གསུང་རྡོ་རྗེ་དང་མཆེད་པ་མཚོན། ནང་
རིམ་ཡི་གེ་དང་བཅས་པ་མཐིང་ནག་ཐུགས་རྡོ་རྗེ་དང་ཉེར་ཐོབ་མཚོན། རྩ་འཁོར་རམ་པད་འདབ་ཀྱི་དབུས་ཀྱི་དྷཱུ་ཏིའི་ནང་དུ། ཐིག་ལེ་སྟེང་དཀར་ལ་འོག་དམར་བ་སྲན་མ་ཕྱེད་གཤགས་ཙམ་

[053B] ངོ་བོ་ཤིན་ཏུ་ཕྲ་བའི་རླུང་སེམས། རྣམ་པ་ལཉྗའི་ཨ་ཐུང་དབུ་ཅན་གྱི་ཤང་ལྟ་བུ་ཁ་དོག་མཐིང་ཁ་དང་ས་ཤིང་འཚོར་བ། རྒྱན་དུ་བསྟན་པའི་མགོར་
ཟླ་ཚེས་ཐིག་ལེ་ནཱ་ད་དང་བཅས་པ། ཤེལ་དཀར་དམར་གཉིས་ཁ་སྦྱར་བའི་དབུས་སུ་སྐུད་པ་སྔོན་པོ་བརྒྱུས་པ་ལྟ་བུ་གཅིག་གསལ་གདབ། རྩ་འཁོར་གྱི་ཡི་གེ་ལ་སེམས་འཛིན་པའི་ཚེ་དང་
པོར་རིམ་པ་ཕྱི་མའི་ཤར་གྱི་ཡི་གེ་ཕྱི་མ་ཨ་ཐུང་དུ་ལ་སེམས་གཟུང། དེ་ནས་དེའི་ནང་མ་ཨཱ་རིང་པོ་ལ། དེ་ནས་ལྷོའི་ཕྱི་མ་སོགས་ཕྱོགས་བཞི་དང། དེ་ནས་ཤར་ལྷོ་སོགས་འཚམས་ཀྱི་
ཡི་གེ་རྣམས་ལ། དེ་ནས་རིམ་པ་བར་མའི་ཤར་གྱི་ཀ་ལ། དེ་ནས་དེའི་ནང་མ་ཁ་སོགས་ལ། དེ་ནས་རིམ་པ་ནང་མའི་ཤར་གྱི་རི་སོགས་དང། པད་འདབ་ཀྱི་ཡི་གེ་ལ་སེམས་འཛིན་པའི་ཚེ་ཡང་
རིམ་པ་ལྟར་བཟུང་བར་བྱ་ཞིང། ཕྱིའི་ཨ་ཐུང་དུ་ནས་ནང་གི་ལཱི་རིང་པོའི་བར་གྱི་ཡི་གེ་རྣམས་ལ་སེམས་འཛིན་པའི་ཡུན་ཉིས་འགྱུར། དབུས་ཀྱི་སྔགས་ཐིག་ལ་གཟུང་ངོ། །སྔགས་ཐིག་ཉི་ཚེ་
བ་ནི་གོ་སླ། གདོང་གི་སྣ་རྩེར་འོད་ཀྱི་ཐིག་ལེའི་སྲོག་རྩོལ་བསྒོམ་ཚུལ་ནི། དབུ་མའི་ཡར་སྣ་སྨིན་འཚམས་ནས་སྣ་བུག་གཉིས་ཀྱི་དབུས་ཀྱི་ཀ་བའི་རྩེའི་བར་ཐལ་ལེ་ཡོད་པར་གསལ་བཏུབ་ལ་
སྙིང་ཁའི་མི་ཤིགས་པའི་ཐིག་ལེ་ཨ་ཐུང་དང་བཅས་པ་སྔ་མ་ལྟར་གསལ་བ་ལས། རླུང་ཕྱིར་ལྔང་བའི་སྒྲ་ཧཱུཾ་གི་གདངས་ཀྱིས་མགྲིན་པའི་རྩ་འཁོར་གྱི་ནང་དུ་ཡར་སོང། འཇུག་པའི་སྒྲ་ཨོཾ་གྱི་
གདངས་ཀྱིས་སླར་ལོག་སྟེ་མི་ཤིགས་པའི་ཐིག་ལེ་ལ་ཐིམ། གནས་པའི་སྒྲ་ཨའཱི་གདངས་ཀྱིས་ལྡང་འཇུག་གཅིག་གི་ཡུན་ཚད་དུ་གནས་པ་ལན་གསུམ། དེ་ནས་ཧཱུཾ་གི་གདངས་ཀྱིས་སྦྱི་

[054A]༄༅། །བོའི་རྩ་འཁོར་གྱི་བར་དུ་སོང། ཨོཾ་གྱི་གདངས་ཀྱིས་མི་ཤིགས་པ་ལ་ཐིམ། ཨཱཱི་གདངས་ཀྱིས་གནས་པ་ལན་གསུམ། དེ་ནས་སྨིན་འཚམས་ཀྱི་བར་སོང་བ་སོགས་
ལན་གསུམ། དེ་ནས་སྣ་སྒོ་ནས་ཐོན་ཏེ་སོར་བཞི་ཙམ་དུ་འོད་ཁྱིལ་ཁྱིལ་སོད་ནས་ནང་དུ་འཇུག་པ་སོགས་རླུང་སྔགས་དབྱེར་མེད་ཀྱི་རྡོར་བཟླས་བྱ་ཞིང། དེ་ཡང་ལྡང་བའི་སྒྲ་བུམ་པ་རླུང་གིས་ཁ་ངེས་
པའི་ཁ་གཅོད་བླངས་པ་ལས་བྱུང་བའི་སྒྲ་ལྟ་བུ། འཇུག་པའི་སྒྲ་བུམ་པའི་ནང་དུ་རླུང་ཞུགས་པ་ལས་བྱུང་བའི་སྒྲ་ལྟ་བུ། གནས་པའི་སྒྲ་ལི་ཕོར་ལྟ་བུ་ལ་ཕུ་བཏབ་པ་ལས་བྱུང་བའི་སྒྲ་ལྟ་བུ་སྟེ་
རླུང་ལྡང་འཇུག་གནས་གསུམ་ལས་ཡི་གེ་གསུམ་གྱི་སྒྲ་འབྱུང་བ་རང་ཨ་ཐུང་གི་ངོ་བོར་ཡོད་པ་དེས་མཉམ་པ་ལྟ་བུའི་ཚུལ་གྱིས་བསྒོམ་པར་བྱལ། ལས་དང་པོ་པས་ཐོག་མར་ལྡང་འཇུག་གང་རུང་རེའི་
ཡོན་ཆེད་རང་མཉམ་པའི་གནས་པ་ཆེད་དུ་བྱ་ཞིང། རིམ་གྱིས་གནས་པ་ཇི་རིང་དང་ལྡང་འཇུག་གཉིས་ཇི་ཆུང་ལ་བཏང་ནས་མཐར་གནས་པ་འབའ་ཞིག་འོང་བ་ལ་བསླབ་བར་བྱའོ། །གསད་པའི་སྣ་
རྩེར་རྫས་ཀྱི་ཐིག་ལེའི་སྲོག་རྩོལ་བསྒོམ་ཚུལ་ནི། རང་གི་སྙིང་ཁའི་ཐིག་ལེ་ལས་ཐིག་ལེ་དཀར་པོ་ཡུངས་དཀར་ཙམ་ཞིག་དང། ཡུམ་གྱི་སྙིང་ཁའི་ཐིག་ལེ་ལས་ཐིག་ལེ་ཡུངས་དཀར་ཙེམ་ཞིག་མར་
བབས་ནས། ཡུམ་གྱི་དྷཱུ་ཏིའི་མར་སྣ་ཡབ་ཀྱི་དྷཱུ་ཏིའི་མར་སྣའི་ནང་དུ་ཕུ་དུང་གི་ནང་དུ་ཕུ་དུང་བཅུག་པ་ལྟར་ཚུང་པའི་ཕྲད་འཚམས་སུ་གཅིག་ཏུ་འདྲེས་ཏེ་དཀར་ལ་དམར་བའི་མདངས་ཅན་དུ་གྱུར་པ་
འམ༑ ཡང་ན་རང་གི་ངོས་དཀར་པོ་དང་ཡུམ་གྱི་དངོས་དམར་པོ་གཉིས་ཁ་སྦྱར་བའི་ཚུལ་གྱིས་ཡོང་བ་ལ་རྩེ་གཅིག་ཏུ་གཏད་ནས་བསྒོམ་པར་བྱའོ། །གསུམ་པ་སེམས་དབེན་གྱི་སྐབས་སུ་

[054B] རང་གི་སྦྱི་གཙུག་ནས་རྐང་མཐིལ་གྱི་བར་གྱི་བུག་ཐམས་ཅད་ལ་ཁྱབ་པའི་རྩ་རྣམས་ཀྱི་རྩ་བ་སྙིང་གའི་རྩ་འཁོར་གྱི་ནང་གི་དབུ་མ་ལ་ཟུག་ཅིང་རྩེ་
མོ་བ་སྦུའི་བུ་གདང་ཁད་ཆད་དུ་ཡོད་པར་གསལ་བཏབ་ལ། སྙིང་ཁའི་ཐིག་ལེ་ཨ་ཐུང་དང་བཅས་ལ་ལས་རླུང་རྩ་སྦུག་ཐམས་ཅད་ནས་ཧཱུཾ་གི་གདངས་ཀྱིས་ཕྱིར་ལྡང་བ་སོགས་སྔར་ལྟར་བསྒོམ་པ་
ཡིན་ནོ༑ ༑ཁ་སྦྱོར་བུམ་པ་ཅན་བསྒོམ་ཚུལ་ནི་རང་གི་དབུ་མའི་ཡར་སྣ་ནས་སྲོག་འཛིན་གྱིས་གཙོ་བྱས་པའི་སྟེང་རླུང་རྣམས་ནང་དུ་རྡུབ། མར་སྣ་ནས་ཐུར་སེལ་གྱིས་གཙོ་བྱས་པའི་འོག་རླུང་རྣམས་
ཡར་དྲངས་ཏེ་རླུང་གཉིས་མི་ཤིགས་པ་ལ་རོལ་མེད་དུ་བསྟིམ་པས་ཐིག་ལེའི་སྟེང་ངོས་དཀར་བ་དེ་སྔར་ལས་ཆེས་དཀར་དུ་སོང་བ་དང་འོག་ངོས་དམར་བ་དེ་ཆེས་དམར་དུ་སོང་བར་བསམ་ལ་རྩེ་གཅིག་
ཏུ་བསྒོམ་པ་དང་རླུང་འཇམ་སྦྱོར་བྱས་ཏེ་མི་བདེ་བ་མི་སྐྱེད་ཙམ་དུ་བཟུང་ལ་མི་ཐུབ་པ་ནད་ལ་བུས་སྣ་བུག་ནས་བཏང་བར་ཡང་བྱའོ། །བསམ་གཏན་གཉིས་དང་འདྲ་བའི་སྡུད་རིམ་བསྒོམ་ཚུལ་ལ་
རྩ་ལམ་གསལ་འདེབས་ཚུལ་ཁྱབ་བྱེད་ལ་དམིགས་པའི་རྡོར་བཟླས་ཀྱི་སྐབས་བཞིན་བྱ་སྟེ། རྗེས་གཞིག་དང་འདྲ་བའི་སྡུད་རིམ་ནི། སྙིང་ཁའི་མི་ཤིགས་པའི་ཐིག་ལ་ཨ་ཐུང་དང་བཅས་པ་ལ་
འོད་ཟེར་འཕྲོས་ཏེ་ཕྱི་རོལ་གྱི་རླུང་ཐམས་ཅད་བཀུག་ནས་རྩ་སྦུག་སོ་སོ་ལ་བསྟིམ། རྩ་སྦུག་སོ་སོ་ནས་སྙིང་ཁའི་མི་ཤིགས་པ་ལ་བསྟིམ་ནས་རྩེ་གཅིག་ཏུ་སྒོམ་པར་བྱེད་པ་དང། རིལ་འཛིན་དང་
འདྲ་བའི་སྡུད་རིམ་ནི། ཕྱི་རོལ་གྱི་རླུང་མི་སྡུད་པར་རང་གི་ལུས་ཀྱི་རྩ་སྦུག་སོ་སོ་ནས་རླུང་ཐམས་ཅད་མི་ཤིགས་པ་ལ་བསྟིམ་ནས་བསྒོམ་པར་བྱེད་པའོ། །དེ་གསུམ་ཅི་རིགས་བསྒོམ་པ་ལ་བརྟེན་ནས་སྒྱུ་ལུས་

[055A]༄༅། །འགྲུབ་ཏུ་ཉེ་བའི་མཚན་མ་ཇི་ལྟ་བུ་འབྱུང་བ་ནི། རྨི་ལམ་དུ་རང་ཉིད་ཆེས་ཀྱི་གདན་སེང་གེའི་ཁྲི་ཆེན་པོའི་སྟེང་དུ་འདུག་བ་ལ་སངས་རྒྱས་བྱང་སེམས་ཀྱིས་བསྐོར་བར་རྨི་བ་སོགས་རྩ་རྒྱུད་ལས་འབྱུང་བ་ལྟར་རོ།།
གཉིས་པ་བདེན་པ་གཉིས་ཀྱི་རྫོགས་རིམ་ནི། ཀུན་རྫོབ་སྒྱུ་མའི་རྫོགས་རིམ། དོན་དམ་འོད་གསལ་གྱི་རྫོགས་རིམ། དབྱེར་མེད་ཟུང་འཇུག་གི་རྫོགས་རིམ་གསུམ་ལས། དང་པོ་ནི། སེམས་དབེན་གྱི་རྟོགས་པ་རྣམས་བསྐྱངས་པས་སེམས་
དཔེན་མཐར་ཐུག་གི་དཔེའི་འོད་གསལ་འགྲུབ་ཅིང། དེ་འདྲའི་འོད་གསལ་གྱི་སེམས་དོ་དེ་ལྷན་གཅིག་བྱེད་རྐྱེན་དང། དེའི་བཞོན་བའི་རླུང་གིས་ཉེར་ལེན་བྱས་པ་ལ་བརྟེན་ནས། ཐོགས་མར་སྙིང་ཁའི་ཁམས་དཀར་དམར་གྱི་ཐིག་ལེའི་དབུས་
སུ་དཀར་ཤས་ཆེ་བའི་འོད་ཟེར་ལྔ་པ་ཅན་གྱི་སྒྱུ་མའི་སྐུ་རྟེན་དང་བརྟེན་པའི་རྣམ་པ་ཅན་དུ་ཕུང་པོ་རྙིང་བ་ལས་གོས་ལོགས་སུ་ཕྱེ་ནས་ལྡང་བར་འགྱུར་རོ། །གཉིས་པ་ནི། སྒྱུ་ལུས་བ་དེས་སྐུའི་སེམས་དཔའ་གསུམ་བརྩེགས་སོགས་གསུམ་པོ་སོ་
སོར་བསྒོམ་ཚུལ་ལག་རྗེས་ལས་འབྱུང་བ་ལྟར་རམ། རང་གི་སྙིང་ཁར་ཁམས་གསུམ་སེམས་ཅན་ཐམས་ཅད་ཀྱི་ལུས་དང་རང་གི་ལུས་དབྱེར་མེད་དུ་བྱས་ནས་སྐུ་རྡོ་རྗེ་རྣམ་སྣང་དུ་བསྒོམ་པ་སྐུའི་དམ་ཚིག་སེམས་དཔའ། དེའི་ཐུགས་
ཁར་ཨོཾ་ཡིག་བསྒོམ་པ་སྐུའི་ཡེ་ཤེས་སེམས་དཔའ། ཨོཾ་ཡིག་གི་མགོང་ཐིག་ལེ་ནཱ་ད་དང་བཅས་པ་བསྒོམ་པ་སྐུའི་ཏིང་ངེ་འཛིན་སེམས་དཔའ། ཐིག་ལེའི་ནང་དུ་ཁམས་གསུམ་སེམས་ཅན་ཐམས་ཅད་ཀྱི་དག་དང་རང་གི་དག་
དབྱེར་མེད་དུ་བྱས་ནས་གསུང་རྡོ་རྗེ་འོད་དཔག་མེད་དུ་བསྒོམ་པ་གསུང་གི་དམ་ཚིག་སེམས་དཔའ། དེའི་ཐུགས་ཁར་ཨའ་ཡིག་བསྒོམ་པ་གསུང་གི་ཡེ་ཤེས་སེམས་དཔའ། ཨའ་ཡིག་གི་མགོར་ཐིག་ལེ་ནཱྡ་དང་བཅས་པ་བསྒོམ་
པ་གསུང་གི་ཏིང་ངེ་འཛིན་སེམས་དཔའ། ཐིག་ལེའི་ནང་དུ་ཁམས་གསུམ་སེམས་ཅན་ཐམས་ཅད་ཀྱི་ཡིད་དང་རང་གི་ཡིད་དབྱེར་མེད་དུ་བྱས་ནས་ཐུགས་རྡོ་རྗེ་མི་བསྐྱོད་པར་བསྒོམ་པ་ཐུགས་ཀྱི་དམ་ཚིག་སེམས་དཔའ། དེའི་ཐུགས་

[055B] ཧཱུཾ་ཡིག་གི་མགོར་ཐིག་ལེ་ནཱྡ་དང་བཅས་པ་བསྒོམ་པ་ཐུགས་ཀྱི་ཏིང་ངེ་འཛིན་སེམས་དཔའ་སྟེ། སེམས་དཔའ་དགུ་བརྩེགས་སུ་གསལ་བའི་ཐུགས་ཁའི་ཏིང་ངེ་འཛིན་སེམས་དཔའ་ལས་
འོད་ཟེར་འཕྲོས་ཏེ་སྣོད་བཅུད་ཐམས་ཅད་ལ་ཕོག་པས། སྣོད་རྣམས་གཞལ་ཡས་ཁང་དང་བཅུད་རྣམས་རྡོ་རྗེ་འཆང་གི་གོ་འཕང་ལ་བཀོད། དེ་རྣམས་འོད་དུ་ཞུ་ནས་སྣོད་རྣམས་བཅུད་ལ་ཐིམ། བཅུད་རྣམས་སྐུའི་དམ་ཚིག་སེམས་དཔའ་ལ་
ཐིམ་པ་སོགས་རིམ་གྱིས་ཐིམ་ནས་མཐར་ནཱད་ཡང་ཇི་ཕྲ་ཇེ་ཕྲར་གྱུར་ཏེ་འོད་གསལ་ལ་ཐིམ་པའི་འོད་གསལ་སྟོང་པ་ཉིད་ལ་རྩེ་གཅིག་ཏུ་མཉམ་པར་འཇོག་པ་རྗེས་གཞིག་གི་སྡུད་རིམ་དང། ཕྱི་རོལ་གྱི་སྣོད་བཅུད་རྣམས་མེ་སྡུད་པར། ཐུགས་ཀྱི་
ཏིང་ངེ་འཛིན་སེམས་དཔའི་འོད་ཟེར་སྐུའི་དམ་ཚིག་སེམས་དཔའ་སོགས་ལ་ཕོག་པས་དེ་རྣམས་འོད་དུ་ཞུ་བ་རིམ་གྱིས་བསྡུས་ཏེ་མཐར་སྟོང་པ་ཉིད་ལ་རྩེ་གཅིག་ཏུ་མཉམ་པར་འཇོག་པར་རིལ་འཛིན་གྱི་སྡུད་རིམ་གཉིས་ཅི་རིགས་བསྒོམ་པ་ལ་བརྟེན་ནས་རིམ་
པ་བཞི་བ་དོན་གྱི་འོད་གསལ་མངོན་དུ་བྱེད་པར་འགྱུར་ངོ། །གསུམ་པ་ནི། དོན་གྱི་འོད་གསལ་དེ་ལས་ཁངས་པ་དང་དུས་མཉམ་དུ་སློབ་པའི་ཟུང་འཇུག་ཕལ་བ་སྤངས་པ་ཟུང་འཇུག་ཐོབ་པར་འགྱུར་ཞིང། ཟུང་འཇུག་པ་དེས་སྟོང་པ་ཉིད་ལ་རྩེ་གཅིག་
ཏུ་མཉམ་པར་བཞག་ནས་བསྒོམ་པ་སོགས་མཉམ་རྗེས་ཀྱི་དགེ་སྦྱོར་རྣམས་བསྐྱངས་པ་ལ་བརྟེན་ནས་རིམ་གྱིས་སློབ་པའི་ཟུང་འཇུག་གི་གཙོ་བོ་རྟོགས་པ་ཟུང་འཇུག་དང། འབྲས་བུ་མཐར་ཐུག་པ་མི་སློབ་པའི་ཟུང་འཇུག་ཁ་སྦྱོར་
ཡན་ལག་བདུན་ལྡན་རྣམས་ཐོབ་པར་འགྱུར་རོ། །འདི་ནི་རྗེ་བཙུན་རྡོ་རྗེ་འཛིན་པ་ཆེན་པོ་དཀོན་མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱི་གསུང་གི་བདུད་རྩི་བཅུང་ཟད་མྱངས་པའི་གྱིན་པ་ངག་དབང་བློ་བཟང་ཆོས་
ལྡན་གྱིས་རང་གི་རྗེད་ཐོར་ཟིན་བྲིས་བགྱིས་པའོ།། །།འདིས་ཀྱང་བསྟན་པའི་སྙིང་པོ་ཡུན་རིང་དུ་གནས་པར་གྱུར་ཅིག། །།



