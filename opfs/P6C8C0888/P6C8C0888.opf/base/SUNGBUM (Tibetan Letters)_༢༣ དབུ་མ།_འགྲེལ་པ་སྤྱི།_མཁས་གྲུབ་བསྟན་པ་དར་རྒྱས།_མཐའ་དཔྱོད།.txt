
[000]༄༅། །རྣམ་བཤད་དགོངས་པ་རབ་གསལ་གྱི་མཐའ་དཔྱོད་རིགས་པའི་རྒྱ་མཚོ་བློ་གསལ་གྱི་འཇུག་སྒོ་བཞུགས་སོ། །
[DD]
[001A] །རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ལ་དུས་ཐམས་ཅད་དུ་[DD]ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་བཟུང་དུ་གསོལ། དགེ་ལེགས་
འབུམ་ཕྲག་དུ་མས་བསྐྲུན་པའི་སྐུ། །ཡན་ལག་དྲུག་ཅུས་འགྲོ་དབུགས་འབྱིན་པའི་གསུང། །མཁྱེན་དང་བརྩེ་བའི་བདག་ཉིད་རྣམ་དག་ཐུགས། །མཛད་བ་རྒྱུན་མི་ཆད་པའི་ཐུབ་དབང་རྒྱལ། །
དེ་སྲས་ཐུ་བོ་རྗེ་བཙུན་མཁྱེན་བརྩེའི་གཏེར། །ཟབ་དོན་འགྲེལ་པར་ལུང་བསྟན་ཀླུ་སྒྲུབ་ཞབས། །ལུགས་མཆོག་འདི་ཡི་སྲོལ་འབྱེད་སངས་བསྐྱངས་སོགས། །བརྒྱུད་པའི་བླ་མ་རྣམས་ལ་ཕྱག་
འཚལ་ལོ། །འགྲེལ་མཛད་རྒྱུ་སྐར་དབུས་ན་ཟླ་བྲལ་ཞིང། །ངེས་དོན་གསུང་རབ་མཁའ་ལ་ཐོགས་མེད་རྒྱུ། །རྟག་ཆད་ལྟ་བའི་ཚ་གདུང་ཀུན་སེལ་བའི། །དཔལ་ལྡན་ཟླ་བའི་ཞབས་ལ་
སྙིང་ནས་འདུད། །བློ་བཟང་མཁྱེན་པའི་གཏིང་མཐའ་མི་མངོན་ཞིང། །རབ་དཀར་གྲགས་པའི་རླབས་ཕྲེང་ཕྱོགས་བཅུར་གཡོ། །ལེགས་བཤད་རིན་ཆེན་བྱེ་བའི་གཏེར་གྱུར་པ། །ཡོན་
ཏན་རྒྱ་མཚོ་ཆེ་ལ་གུས་ཕྱག་འཚལ། །གང་གི་གསུང་རབ་དགོངས་པ་རབ་གསལ་གྱི། །དོན་ལ་འཇུག་པའི་བརྒལ་ལན་ཅུང་ཟད་བྲི། །བླ་མ་ལྷར་བཅས་རྣམས་ཀྱིས་བརྩེར་དགོངས་ནས། །[DD]
[DD]
[002A]༄༅། །གནད་རྣམས་ཇི་བཞིན་རྟོགས་པར་བྱིན་གྱིས་བརློབས།    ༈    །མཚན་དོན་གྱི་སྐབས་སུ། དགག་གཞག་སྤང་གསུམ་ལས། དང་པོ་ལ། བརྗོད་བྱེད་ཚིག་གི་དབུ་མ་དང། བརྗོད་བྱ་དོན་གྱི་དབུ་མ་གཉིས་སུ་
ཕྱེ་ནས། བརྗོད་བྱེད་ཚིག་གི་དབུ་མ་དེ་འདིར་གང་ལ་འཇུག་པར་བྱ་བའི་དབུ་མ་ཡིན་ནོ་ཟེར་ན། བརྗོད་བྱེད་ཚིག་གི་དབུ་མ་ཆོས་ཅན། དབུ་མའི་བསྟན་བཅོས་ཡིན་པར་ཐལ། འདིར་གང་ལ་འཇུག་པར་བྱ་བའི་བརྗོད་བྱེད་ཚིག་གི་
དབུ་མ་ཡིན་པའི་ཕྱིར། ཁྱབ་སྟེ། རང་འགྲེལ་ལས། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་ལ་འཇུག་པ་བརྩོམ་པར་འདོད་པས་ཞེས་གསུངས་པའི་ཕྱིར། འདོད་ན། དེ་ཆོས་ཅན། དབུ་མའི་བསྟན་བཅོས་མ་
ཡིན་པར་ཐལ། རྒྱས་འབྲིང་བསྡུས་གསུམ་ཁྱོད་ཡིན་པའི་ཕྱིར། ཁ་ཅིག་དབུ་མ་འཇུག་པའི་བཤད་བྱ་རྩ་བའི་བརྗོད་བྱེད་ཚིག་གི་དབུ་མ་ཡིན་ན། འདིར་འཇུག་བྱའི་དབུ་མ་ཡིན་པས་ཁྱབ་ཟེར་ན། མདོ་སྡེ་ས་བཅུ་པ་ཆོས་ཅན་
དེར་ཐལ། དེའི་ཕྱིར། མ་གྲུབ་ན། དེར་ཐལ། མདོ་སྡེ་ས་བཅུ་པ་ལས། ས་བཅུ་དང་དོན་དམ་པའི་སེམས་བསྐྱེད་བཅུ་སྦྱར་ནས་གསུངས་པ་དེ་བཞིན་དུ། འདིར་ཡང་སྦྱར་ནས་ས་བཅུ་པའི་བརྗོད་བྱར་གྱུར་པའི་ཟབ་པ་དང་རྒྱ་ཆེ་བའི་
ཕྱོགས་གཉིས་ཀ་དངོས་བསྟན་བསྟན་བྱའི་གཙོ་བོར་བྱས་ནས་གཏན་ལ་འབེབས་པའི་ཕྱིར། རྩ་བར་འདོད་ན། དེ་ཆོས་ཅན། དབུ་མའི་བསྟན་བཅོས་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། མདོ་ཡིན་[DD]

[002B] འདིའི་བཤད་བྱའི་གཙོ་བོར་གྱུར་པའི་དབུ་མའི་བསྟན་བཅོས་ཡིན་ན་འདིའི་འཇུག་བྱའི་དབུ་མ་ཡིན་པས་ཁྱབ་ཟེར་ན། རིན་ཆེན་ཕྲེང་བ་ཆོས་ཅན། དེར་ཐལ་དེའི་ཕྱིར། དེར་ཐལ། དབུ་མ་འཇུག་པ་འདིས་རྩ་ཤེ་ནས་བཤད་པའི་ཟབ་མོའི་རིམ་པ་
རྣམས་ཀྱི་སྟེང་དུ། རིན་ཆེན་ཕྲེང་བ་ནས་བཤད་པའི་རྒྱུའི་ས་བཅུ། བཅུ་གཅིག་པ་ཀུན་ཏུ་འོད་ཀྱི་རྣམ་གཞག་གསུངས་པ་རྣམས་ཁ་བཀང་ནས་དངོས་བསྟན་བསྟན་བྱའི་གཙོ་བོར་བྱས་ནས་གཏན་ལ་འབེབས་པའི་ཕྱིར། རྩ་བར་འདོད་ན། དེ་ཆོས་ཅན། རྩ་བ་
ཤེས་རབ་ཡིན་པར་ཐལ། འདིར་གང་ལ་འཇུག་པར་བྱ་བའི་དབུ་མའི་བསྟན་བཅོས་ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས། འདིར་གང་ལ་འཇུག་པར་བྱ་བའི་དབུ་མ་ནི་རྩ་ཤེ་ཉིད་ལ་བྱའི་དབུ་མའི་གཞུང་གཞན་དང་དོན་གཞན་ལ་མི་བྱའོ། །ཞེས་
གསུངས་པའི་ཕྱིར། ཁ་ཅིག་ན་རེ། དབུ་མ་ལ་དབྱེ་ན། གཞི་དབུ་མ་དང། ལམ་དབུ་མ། འབྲས་བུ་དབུ་མ་གསུམ་ཡོད་ཟེར་ན། འོ་ན། ལམ་དབུ་མ་དབུ་མ་ཡིན་པར་ཐལ། ཁྱོད་ཀྱི་དབྱེ་བ་བྱེད་ཚུལ་དེ་འཐད་པའི་ཕྱིར། འདོད་ན། དེ་ཆོས་ཅན། དོན་དམ་བདེན་
པ་ཡིན་པར་ཐལ། དབུ་མ་ཡིན་པའི་ཕྱིར། འདོད་ན། མ་ཡིན་པར་ཐལ། ལམ་ཡིན་པའི་ཕྱིར། ཁ་ཅིག་འབྲས་བུ་དབུ་མ་དང་དབུ་མ་འགལ་ཟེར་ན། ངོ་བོ་ཉིད་སྐུ་ཆོས་ཅན། དབུ་མ་མ་ཡིན་པར་ཐལ། འབྲས་བུ་དབུ་མ་ཡིན་པའི་ཕྱིར། དེར་ཐལ། མྱང་
འདས་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། དབུ་མ་ཡིན་པར་ཐལ། དོན་དམ་བདེན་པ་ཡིན་པའི་ཕྱིར། དེར་ཐལ། འགོག་བདེན་ཡིན་པའི་ཕྱིར། ཁ་ཅིག་རྟག་ཆད་ཀྱི་མཐའ་གཉིས་དང་བྲལ་བ་གཞི་དབུ་མའི་མཚན་
ཉིད། དེ་མངོན་སུམ་དུ་རྟོགས་པའི་ཡེ་ཤེས་ལམ་དབུ་མའི་མཚན་ཉིད། དེ་བསྒོམས་པའི་འབྲས་བུ་མཐར་ཐུག་འབྲས་བུ་དབུ་མའི་མཚན་ཉིད་ཟེར་ན། ངོ་བོ་ཉིད་སྐུ་ཆོས་ཅན། གཞི་དབུ་མ་ཡིན་པར་ཐལ། རྟག་ཆད་ཀྱི་མཐའ་གཉིས་དང་བྲལ་བ་

[003A]༄༅། །ཡིན་པའི་ཕྱིར་ཏེ། བདེན་པར་མ་གྲུབ་ཅིང་ཐ་སྙད་དུ་ཡོད་པ་ཡིན་པའི་ཕྱིར། འདོད་ན། མ་ཡིན་པར་ཐལ། འབྲས་བུ་དབུ་མ་ཡིན་པའི་ཕྱིར། རྣམ་མཁྱེན་ཆོས་ཅན། ལམ་དབུ་མ་ཡིན་པར་ཐལ། རྟག་ཆད་ཀྱི་མཐའ་
གཉིས་དང་བྲལ་བ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་ན། སློབ་ལམ་ཡིན་པར་ཐལ། འདོད་པའི་ཕྱིར། འདོད་མི་ནུས་སོ། །ཡེ་ཤེས་ཆོས་སྐུ་ཆོས་ཅན། འབྲས་བུ་དབུ་མ་ཡིན་པར་ཐལ། རྟག་ཆད་ཀྱི་མཐའ་གཉིས་སྤངས་
པ་མངོན་སུམ་དུ་རྟོགས་པའི་ཡེ་ཤེས་བསྒོམས་པའི་འབྲས་བུ་མཐར་ཐུག་ཡིན་པའི་ཕྱིར། འདོད་ན། དོན་དམ་བདེན་པ་ཡིན་པར་ཐལ། འབྲས་བུ་དབུ་མ་ཡིན་པའི་ཕྱིར། འདོད་མི་ནུས་སོ། །རང་ལུགས་ལ་
གཟུགས་སོགས་ཀྱི་ཆོས་རྣམས་རང་བཞིན་གྱིས་གྲུབ་པས་སྟོང་པ་ལྟ་བུ་གཞི་དབུ་མ། དེ་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་བར་ཆད་མེད་ལམ་ལམ་དབུ་མ། དེ་བསྒོམས་སྟོབས་ཀྱིས་ཐོབ་པའི་ཉན་ཐོས་ཀྱི་མྱང་འདས་ལྟ་བུ་
འབྲས་བུ་དབུ་མའོ། །དེ་ཡང་གཟུགས་རང་བཞིན་གྱིས་གྲུབ་པ་ཡོད་མཐའ། དེར་འཛིན་པ་ཡོད་པའི་མཐར་འཛིན། གཟུགས་ཐ་སྙད་དུ་མེད་པ་མེད་མཐའ། དེར་འཛིན་པ་མེད་པའི་མཐར་འཛིན་ཡིན་ཏེ། དཀོན་བརྩེགས་ལས། འོད་སྲུངས་ཡོད་
ཅེས་བྱ་བ་འདི་ནི་མཐའ་གཅིག་གོ། མེད་ཅེས་བྱ་བ་འདི་ནི་མཐའ་གཉིས་སོ། །མཐའ་དེ་གཉིས་སྤངས་པ་ནི་དབུ་མའི་ལམ་མོ། །ཞེས་གསུངས་པ་དང། རྩ་ཤེ་ལས། ཡོད་ཅེས་བྱ་བ་རྟག་པར་ལྟ། །མེད་ཅེས་བྱ་བ་ཆད་པར་ལྟ། །དེ་ཕྱིར་ཡོད་དང་
མེད་པ་ལ། །མཁས་པས་གནས་པར་མི་བྱའོ། །ཞེས་གསུངས་པའི་ཕྱིར། མེད་མཐའ་ལ་སྒྲོ་འདོགས་ཀྱི་མེད་མཐའ་དང། སྐུར་འདེབས་ཀྱི་མེད་མཐའ་གཉིས་ལས་ཕྱི་མ་བདེན་མེད་བདེན་གྲུབ་ལྟ་བུ་དང། དེར་འཛིན་པའི་རྟོག་པ་ལྟ་བུ་མེད་

[003B] རྩ་ཤེ་ཊཱིཀ་ཆེན་ལས། དགག་བྱ་བཀག་པའི་མེད་པ་ཡང་དག་པར་ཡོད་དོ་ཞེས་འཛིན་པ་དངོས་པོ་མེད་པའི་མཐར་ལྟུང་བ་ཡིན་པས་དེ་འགོག་པ་ཡང་མེད་མཐའ་འགོག་པ་ཡིན་ནོ། །ཞེས་གསུངས་པའི་ཕྱིར། རྟོག་པ་དེས་བདེན་མེད་
མེད་པར་མི་འཛིན་ཀྱང། དེ་མེད་པའི་མཐར་འཛིན་དུ་འཇོག་པའི་རྒྱུ་མཚན་ཡོད་དེ། དེ་ལྟར་བཟུང་བས་འཛིན་པ་བོའི་གང་ཟག་དེས་བདེན་མེད་གཏན་མེད་དུ་ཁས་ལེན་དགོས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་ལ་ཁོ་ན་རེ། བདེན་མེད་བདེན་གྲུབ་ཆོས་ཅན། ཡོད་
མཐའ་མ་ཡིན་པར་ཐལ། མེད་མཐའ་ཡིན་པའི་ཕྱིར་ཟེར་ན། མྱུ་གུ་རང་བཞིན་གྱིས་གྲུབ་པ་དུས་སྐད་ཅིག་གཉིས་པར་མེད་པ་ཆོས་ཅན། ཡོད་མཐའ་མ་ཡིན་པར་ཐལ། མེད་མཐའ་ཡིན་པའི་ཕྱིར། རྟགས་དེར་ཐལ། རྩ་ཤེ་ལས། སྔོན་བྱུང་ད་ལྟ་མེད་ཅེས་པ། །དེས་ན་ཆད་པར་
ཐལ་བར་འགྱུར། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྩ་ཤེ་ལས། གང་ཞིག་རང་བཞིན་གྱིས་ཡོད་པ། །དེ་ནི་མེད་ཉིད་མི་འགྱུར་རོ། །ཞེས་གསུངས་པའི་ཕྱིར། ཁོ་ན་རེ། བདེན་མེད་བདེན་གྲུབ་ཏུ་འཛིན་པའི་རྟོག་པས་བདེན་མེད་མེད་པར་བཟུང་བར་ཐལ། དེ་འདྲའི་
རྟོག་པ་དེ་མེད་པའི་མཐར་འཛིན་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། དེས་དེ་ཡོད་པར་བཟུང་བའི་ཕྱིར་ཏེ། བདེན་པར་ཡོད་པར་བཟུང་བའི་ཕྱིར། ཡང་ཁོ་ན་རེ། བུམ་པ་བདེན་གྲུབ་འཛིན་པའི་རྟོག་པ་དེ་མེད་པའི་མཐར་འཛིན་ཡིན་པར་ཐལ། དམ་བཅའ་འཐད་པའི་
ཕྱིར༑ འདོད་ན། བུམ་པ་ཡོད་པར་འཛིན་པའི་རྟོག་པས་བུམ་པ་མེད་པར་བཟུང་བར་ཐལ། འདོད་པའི་ཕྱིར་ཟེར་ན། གསལ་བ་ཁྱོད་རང་གི་དེར་ཐལ། བུམ་པ་བདེན་གྲུབ་ཏུ་བཟུང་ཞིང་ཞེན་ཡུལ་སུན་བྱུང་མ་མྱོང་བའི་གང་ཟག་དེ་རྟག་ཆད་གཉིས་ཀའི་མཐར་ལྷུང་བའི་ཕྱིར་
རྟགས་མ་གྲུབ་ན། ཚིག་གསལ་ལས། སྔོན་གནས་པ་ཡི་གནས་སྐབས་སུ། །དངོས་པོའི་རང་བཞིན་ཁས་བླངས་ནས། །ད་ལྟ་ཕྱི་ནས་དེ་ཞིག་པས། །མེད་དོ་ཞེས་ནི་ཁས་བླངས་པས། །ཆད་པར་ལྟ་བར་ཐལ་བར་འགྱུར། ཞེས་པའི་ལུང་གིས་གྲུབ་པས། དེ་

[004A]༄༅། །འདྲའི་གང་ཟག་ཡིན་ན་རྟག་ཆད་གཉིས་ཀའི་མཐར་མ་ལྟུང་བར་འབུད་དོ། །རང་ལུགས་ལ། འཇུག་བྱའི་དབུ་མ་ནི་བརྗོད་བྱེད་ཚིག་གི་དབུ་མ་ལ་དེར་གྱུར་པའི་མདོ་བསྟན་བཅོས་གཉིས་ལས་དབུ་མའི་བསྟན་བཅོས་ཀྱི་ནང་ཚན་དུ་གྱུར་བའི་རྩ་ཤེ་དེ་ཉིད་ལ་
བྱེད་དེ། རང་འགྲེལ་དང་ཚིག་གསལ་དུ་རྩ་ཤེ་ཁུངས་སུ་སྨོས་པ་ལ་དབུ་མ་ལས་ཞེས་སྨོས། རིགས་ཚོགས་གཞན་ཁུངས་སུ་སྨོ་བའི་ཚེ་རང་རང་གི་མིང་གིས་སྨོས་པའི་ཕྱིར་དང། རང་འགྲེལ་ལས། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་ལ་འཇུག་པ་འདི་
སྦྱར་བ་ཡིན་ནོ། །ཞེས་གསུངས་པའི་ཕྱིར། རྩ་ཤེའི་དོན་ལ་འཇུག་ཚུལ་ལ་ཡང་རྣམ་པ་གསུམ་ལས། དང་པོ་ལ། ཁ་ཅིག་ན་རེ། འཇུག་པ་འདིས་རྩ་ཤེ་ལ་ཟབ་པའི་སྒོ་ནས་འཇུག་ཚུལ། རྩ་ཤེར་བདེན་གཉིས་ཀྱི་རྣམ་གཞག་རྒྱས་པར་མ་བསྟན་ཅིང། འདིར་དེ་རྒྱས་པར་
བསྟན་པས་དེའི་སྒོ་ནས་འཇུག་པ་ཟབ་པའི་སྒོ་ནས་འཇུག་ཚུལ་ཡིན་ཟེར་ན། དེ་མི་འཐད་པར་ཐལ། བདེན་གཉིས་ཀྱི་རྣམ་གཞག་གཏན་ལ་འབེབས་པ་འཇུག་པ་ལས་རྩ་ཤེ་རྒྱས་པའི་ཕྱིར་ཏེ། དེས་རིགས་པའི་རྣམ་གྲངས་མཐའ་ཡས་པའི་སྒོ་ནས་གཟུགས་ནས་རྣམ་མཁྱེན་
གྱི་བར་རང་བཞིན་གྱིས་མེད་ཅིང་ཐ་སྙད་ཙམ་དུ་ཡོད་པ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག་འདིས་གྲུབ་མཐའ་སྨྲ་བ་འོག་མ་རྣམས་དང་ཐུན་མོང་མ་ཡིན་པའི་ཟབ་མོའི་རིམ་པ་བརྒྱད་བསྟན་པའི་སྒོ་ནས་ཟབ་པའི་སྒོ་ནས་འཇུག་པ་དང། ཟབ་
མོའི་རིམ་པ་བརྒྱད་ནི། རང་གི་མཚན་ཉིད་ཀྱིས་གྲུབ་པ་མི་བཞེད་པ། ཀུན་གཞི་མི་བཞེད་པ། རང་རིག་མི་བཞེད་པ། རང་རྒྱུད་ཀྱི་གཏན་ཚིགས་དང་དམ་བཅའ་མི་བཞེད་པ་སྟེ་དགག་པའི་དམ་བཅའ་བཞི། ཕྱི་དོན་བཞེད་པ། འཕགས་པ་ལ་ཆོས་ཀྱི་བདེན་མེད་མངོན་སུམ་དུ་རྟོགས་
མྱོང་གིས་ཁྱབ་པ། བདེན་འཛིན་ཉོན་སྒྲིབ་དུ་བཞེད་པ། དུས་གསུམ་གྱི་རྣམ་གཞག་ཐུན་མོང་མ་ཡིན་པ་ཞེས་པ་རྣམས་ཡིན་ཟེར་ན། རང་གི་མཚན་ཉིད་ཀྱིས་གྲུབ་པ་མི་བཞེད་པ་ཟབ་མོ་བརྒྱད་ཀྱི་ཡ་གྱལ་དུ་བྱེད་པ་མི་འཐད་པར་ཐལ། དེ་མི་བཞེད་པའི་རྒྱུ་མཚན་གྱིས་ལུགས་

[004B] རང་གི་མཚན་ཉིད་ཀྱིས་གྲུབ་པ་ཞལ་གྱིས་མ་བཞེས་པའི་ཕན་ཡོན་ལ་ཟབ་མོ་རྣམ་པ་བརྒྱད་ཞལ་གྱིས་བཞེས་པས་ཆོག་གྲུབ་མཐའ་སྨྲ་བ་འོག་མ་རྣམས་ཀྱིས་རང་མཚན་ཁས་བླངས་པས། ཟབ་མོ་
རྣམ་པ་བརྒྱད་ཁས་བླངས་པས་མ་ཆོག་པ་ཡིན་པའི་ཕྱིར། གཞན་ཡང། དེ་མི་འཐད་པར་ཐལ། ཟབ་མོ་རྣམ་པ་བརྒྱད་ཁས་ལེན་པ་རང་གི་མཚན་ཉིད་ཀྱིས་གྲུབ་པ་ཁས་མི་ལེན་པ་ལ་ཐུག་པ་འཆད་པའི་ཚེ། རང་གི་མཚན་ཉིད་ཀྱིས་གྲུབ་པ་ཁས་མི་ལེན་པ། རང་གི་མཚན་ཉིད་ཀྱིས་
གྲུབ་པ་ཁས་ལེན་པ་ལ་ཐུག་ཞེས་པར་འགྱུར་བ་དང། ལྷ་སྦྱིན་ལ་བུ་བཞི་ཡོད་པར་དམ་བཅས་ནས་གཅིག་མ་རྙེད་པར་བུ་རང་བགྲངས་པ་བཞིན་ཡིན་པའི་ཕྱིར། གཞན་ཡང། ཁྱོད་ཀྱི་ཟབ་མོ་བརྒྱད་ཀྱི་འདྲེན་ཚུལ་དེ་མི་འཐད་པར་ཐལ། དེ་དག་ཕལ་ཆེར་ཐལ་འགྱུར་བའི་ཐུན་མོང་མ་
ཡིན་པའི་ཁྱད་ཆོས་སུ་མི་འགྱུར་བའི་ཕྱིར། དེར་ཐལ། སློབ་དཔོན་ལེགས་ལྡན་ཡབ་སྲས་ཀྱིས་ཕྱི་དོན་བཞེད་ཅིང་ཀུན་གཞི་དང་རང་རིག་མི་བཞེད། སློབ་དཔོན་ཤེས་འབྱུང་བློ་གྲོས་ཀྱིས་ཀྱང་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་མྱོང་གིས་ཁྱབ་པར་བཞེད། བྱེ་
བྲག་སྨྲ་བས་ཀྱང་དུས་གསུམ་དངོས་པོ། མྱུ་གུ་རང་གི་དུས་གསུམ་ཀའི་དུས་སུ་ཡོད་པར་འདོད། ཕྱི་མ་འདི་ནི་རང་སྡེ་གྲུབ་མཐའ་སྨྲ་བ་གཞན་གང་གི་ཡང་མི་བཞེད་པའི་ཕྱིར།།    ༈    །།རང་ལུགས་ལ་བརྒྱད་པོ་དེའི་འདྲེན་ཚུལ་ཡོད་དེ། རང་གི་མཚན་ཉིད་ཀྱིས་མ་གྲུབ་པ་བཞེད་པ་
གཞིར་བྱས་ནས་ཕྱི་དོན་བཞེད་པ་སོགས་གསུམ་ཞིག་པ་དངོས་པོར་བཞེད་པ་དང་བཅས་པའི་སྒྲུབ་པའི་དམ་བཅའ་བཞི། རང་གི་མཚན་ཉིད་ཀྱིས་གྲུབ་པ་མི་བཞེད་པ་གཞིར་བྱས་ཀྱི་སྟེང་ནས་ཀུན་གཞི་མི་བཞེད་པ། རང་རིག་མི་བཞེད་པ། རང་རྒྱུད་ཀྱི་གཏན་ཚིགས་མི་བཞེད་
པ༑ གཞན་སྐྱེ་མི་བཞེད་པ་དང་བཅས་པའི་དམ་བཅའ་བརྒྱད། འགོག་བདེན་དོན་དམ་པར་བཞེད་པ་སོགས་འཕྲོས་པ་ཡན་ལག་ལྟ་བུའི་གྲུབ་མཐའ་བཅུ་གསུམ་ཙམ་དང་བཅས་པ་ཡོད་པའི་ཕྱིར། གཙོ་བོའི་དམ་བཅའ་བརྒྱད་ཁས་ལེན་པ་རང་གི་མཚན་ཉིད་ཀྱིས་གྲུབ་

[005A]༄༅། །པ་ཁས་མི་ལེན་པ་ལ་ཐུག་ཚུལ་སྤྱི་དོན་ལས་ཤེས་པར་བྱའོ། །ཁ་ཅིག་ན་རེ། རྒྱ་ཆེ་བའི་སྒོ་ནས་འཇུག་ཚུལ་ལ་རྩ་ཤེར་ཟབ་མོའི་ཕྱོགས་མ་གཏོགས་རྒྱ་ཆེ་བའི་ཕྱོགས་མ་བསྟན་པས། སོ་སོ་སྐྱེ་བོའི་ཆོས་གསུམ་ལ་སོགས་པ་རིན་ཆེན་
འཕྲེང་བ་ནས་ཁ་བཀང་ནས་འཆད་པ་དེ་རྒྱ་ཆེ་བའི་སྒོ་ནས་འཆད་ཚུལ་ཡིན་ཟེར་ན། ཊིཀ་ཆེན་གྱི་གསུངས་རིགས་ལྟར་ན་རྒྱ་ཆེ་བའི་ཕྱོགས་མ་བསྟན་པ་འདྲ་བ་ཅིག་སྣང་ནའང་རེ་ཞིག་ཅུང་ཟད་དཔྱད་ན། རྩ་ཤེ་ལས་རྒྱ་ཆེ་བའི་རིམ་པ་བསྟན་པར་ཐལ། དེས་སོ་སོ་སྐྱེ་བོའི་
ཆོས་གསུམ་ནས་འབྲས་བུའི་ས་སྐུ་གསུམ་མཛད་པ་འཕྲིན་ལས་དང་བཅས་པ་ཐ་སྙད་དུ་གྲུབ་པ་བསྟན་པ་གང་ཞིག་དེ་ལྟར་བསྟན་པ་དེ་ཡང་གདུལ་བྱས་ཉམས་སུ་ལེན་པའི་ཕྱིར་དུ་བསྟན་པ་ཡིན་པའི་ཕྱིར། རྟགས་དང་པོ་དེར་ཐལ། རྩ་ཤེས་དེ་རྣམས་ཀྱི་སྟེང་
དུ་རྟག་ཆད་ཀྱི་མཐའ་གཉིས་ཀ་བསལ་བའི་ཕྱིར་ཏེ། དེས་དེ་རྣམས་ཀྱི་སྟེང་དུ་སྟོང་ཉིད་ཕྲ་མོ་བསྟན་པའི་ཕྱིར་ཏེ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་བཞིན་གྱིས་མེད་པར་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་པའི་ཕྱིར་
གཞན་ཡང། དེས་རྒྱ་ཆེ་བའི་རིམ་པ་བསྟན་པར་ཐལ། དེས་གཞི་དངོས་པོའི་གནས་ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་པ་རྣམས་རང་བཞིན་གྱིས་མ་གྲུབ་ཅིང་ཐ་སྙད་ཙམ་དུ་གྲུབ་པ་ལ་འཐད་པ་བརྒལ་ལན་དང་བཅས་ཏེ་བཤད་པའི་ཕྱིར་
དེར་ཐལ། གལ་ཏེ་འདི་ཀུན་མི་སྟོང་ན། །འབྱུང་བ་མེད་ཅིང་འཇིག་པ་མེད། །འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་བར་འགྱུར། །ཞེས་སོགས་གསུངས་པའི་ཕྱིར། གཞན་ཡང། རྩ་ཤེའི་ཆེད་དུ་བྱ་བའི་གདུལ་བྱས་མདོ་བསྟན་བཅོས་
གཞན་ལ་མ་བརྟེན་པར། རྩ་ཤེ་ལ་བརྟེན་ནས་ཐེག་ཆེན་གྱི་ལམ་ཉམས་སུ་ལེན་པའི་རིམ་པ་རྟོགས་མི་ནུས་པར་ཐལ། དེས་ཐེག་ཆེན་གྱི་རྒྱ་ཆེ་བའི་རིམ་པ་མ་བསྟན་པའི་ཕྱིར། རྟགས་ཁས། འདོད་ན། དེ་ནུས་པར་ཐལ། མངོན་རྟོགས་རྒྱན་གྱི་ཆེད་དུ་བྱ་བའི་

[005B] ཁ་འགེངས་པའི་དོན་ཡང་རྒྱ་ཆེ་བའི་ཕྱོགས་བསྟན་པ་དེ་ཉིད་ལ། སོ་སྐྱེའི་སར་ཉམས་སུ་ལེན་ཚུལ་ནས། སངས་རྒྱས་ཀྱི་སར་ཉམས་
ལེན་ཚུལ་གྱི་བར་རིན་ཆེན་འཕྲེང་བ་ནས་གསལ་བར་གསུངས་པ་བསྣན་ནས་རྒྱས་པར་སྟོན་པའི་དོན་ཡིན་པའི་ཕྱིར་ན་རྒྱ་ཆེ་བའི་ཕྱོགས་བསྟན་པར་གྲུབ་པ་ཡིན་ནོ། །དཔེར་ན། མངོན་རྟོགས་རྒྱན་ལས་རིགས་ཅན་གསུམ་གྱི་མངོན་པར་རྟོགས་པའི་ངོ་བོ་ངེས་
པ། གྲངས་ངེས་པ། གོ་རིམ་ངེས་ཚུལ་གསལ་བར་བསྟན། རྒྱས་འབྲིང་བསྡུས་གསུམ་གྱི་དེ་ལྟ་བུ་གསལ་བར་མ་བསྟན་པས་མདོའི་སྦས་དོན་མངོན་རྟོགས་ཀྱི་རིམ་པ་གསལ་བར་བསྟན་ཞེས་བཤད་ཀྱི་གཞན་དུ་ན་རྒྱས་འབྲིང་བསྡུས་གསུམ་གྱིས་ཀྱང་
མཁྱེན་གསུམ་དང་སྦྱོར་བཞི་དང། ཡེ་ཤེས་ཆོས་སྐུ་དངོས་སུ་བསྟན་པ་བཞིན་ནོ། །    ༈    །རང་ལུགས་ལ། འདིར་འཇུག་པས་རྩ་ཤེའི་དོན་འགྲེལ་པ་ལ་འཇུག་ཚུལ་ཡོད་དེ། གྲུབ་མཐའ་སྨྲ་བ་འོག་མ་གཞན་སུ་དང་ཐུན་མོང་མ་ཡིན་པའི་ཟབ་མོའི་རིམ་པ་བརྒྱད་
བསྟན་པའི་སྒོ་ནས་འཇུག་ཚུལ་ཅིག་དང། རྩ་ཤེ་ནས་གསུངས་པའི་ཟབ་པ་དང་རྒྱ་ཆེ་བ་གཉིས་ཀྱི་སྟེང་དུ་རིན་ཆེན་ཕྲེང་བ་དང། ས་བཅུ་པ་གཉིས་ལས་གསལ་བར་བཤད་པའི་རྒྱུའི་ས་བཅུ། འབྲས་བུའི་ས་བཅུ་གཅིག་པ་ཀུན་ཏུ་འོད་དང། ས་ལྔ་པ་
དང་དྲུག་པའི་གོ་རིམ་ལ་བརྟེན་ནས་བསམ་གཏན་གྱི་ངོ་བོ་ཞི་གནས་ལ་བརྟེན་ནས་ཤེས་རབ་ཀྱི་ངོ་བོ་ལྷག་མཐོང་ལ་སློབ་ཚུལ་དང། བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་
བརྟན་དང། །ཕྱོགས་མཐས་གཏུགས་པའི་སྙིང་རྗེ་དང། །གཉིས་ལ་མི་བརྟེན་ཡེ་ཤེས་ལགས། །ཞེས་པས་བསྟན་པའི་སོ་སོ་སྐྱེ་བོའི་སར་ཉམས་སུ་ལེན་ཚུལ་ཁ་བཀང་ནས་ཟབ་པ་དང་རྒྱ་ཆེ་བའི་ཕྱོགས་གཉིས་ཀ་རྒྱས་པར་དངོས་སུ་འཆད་པའི་

[006A]༄༅། །ཕྱིར། རིན་ཆེན་ཕྲེང་བའི་ལུང་དེས་བྱང་སེམས་ལས་དང་པོ་བའི་རྒྱུར་གྱུར་བའི་ཆོས་གསུམ་གྱི་ནང་ཚན་དུ་གྱུར་པའི་བྱང་ཆུབ་ཀྱི་སེམས་དེ་རི་དབང་ལྟ་བུར་བརྟན་པའི་སེམས་བསྐྱེད་དང། སོ་སྐྱེའི་གནས་སྐབས་ཀྱི་སེམས་བསྐྱེད་ལ་རི་
དབང་ལྟ་བུར་བརྟན་པའི་སེམས་བསྐྱེད་ཀྱིས་ཁྱབ་པར་བསྟན་པ་མིན་ཏེ། དེ་གཉིས་ཀ་མི་འཐད་པའི་ཕྱིར་ཏེ། དང་པོའི་སེམས་བསྐྱེད་ནི་སེམས་བསྐྱེད་སྦྱོང་བའི་གནས་སྐབས་ཀྱི་སེམས་བསྐྱེད་ལ་བྱེད། གཉིས་པ་ལ་བྱང་སེམས་སོ་སྐྱེའི་རྒྱུད་ཀྱི་མི་བརྟན་
པའི་སེམས་བསྐྱེད་ཡོད་པའི་ཕྱིར། དང་པོ་འོག་ཏུ་སྒྲུབ། གཉིས་པ་སླ། གསུམ་པ་རྩོད་པ་སྤོང་བ་ལ། ཁོ་ན་རེ། དབུ་མ་ལ་དོན་དམ་བདེན་པས་མ་ཁྱབ་པར་ཐལ། སྟོང་ཉིད་མངོན་སུམ་དུ་རྟོགས་པའི་ཟག་མེད་ཀྱི་ཤེས་རབ་དེ་དབུ་མ་ཡིན་པའི་ཕྱིར། དེར་ཐལ་
དེ་དོན་དམ་པའི་ཆོས་མངོན་པ་ཡིན་པའི་ཕྱིར། ཟེར་ན། མ་ཁྱབ། ཁོ་ན་རེ། རྟགས་ཁྱབ་གཉིས་ཀ་གྲུབ་སྟེ། མཛོད་ལས། ཆོས་མངོན་ཤེས་རབ་དྲི་མེད་རྗེས་འབྲངས་བཅས། །ཞེས་དང། ཊིཀ་ཆེན་ལས། གཞུང་འདི་དོན་དམ་པའི་ཆོས་མངོན་པ་རྣམ་པར་བཞག་
པ་ཡིན་པས། ཤེས་རབ་ཀྱི་བསླབ་པ་གཙོ་བོར་གྱུར་པའི་ཕྱིར། སྔོན་གྱི་བཀས་བཅད་དང་མཐུན་པའོ། །ཞེས་གསུངས་པའི་ཕྱིར། ཟེར་ན། མ་ཁྱབ་མཚམས་ལ། སྟོང་ཉིད་མངོན་སུམ་དུ་རྟོགས་པའི་ཟག་མེད་ཀྱི་ཤེས་རབ་ཆོས་ཅན། དོན་དམ་པ་ཡིན་པར་
ཐལ། དོན་དམ་པའི་ཆོས་མངོན་པ་ཡིན་པའི་ཕྱིར། ཁྱབ་པ་ཁས། ཁ་ཅིག་ན་རེ། རྒྱས་འབྲིང་བསྡུས་གསུམ་ས་བཅུ་པ་དང་བཅས་པ་ཆོས་ཅན། འདིར་གང་ལ་འཇུག་པར་བྱ་བའི་དབུ་མ་ཡིན་པར་ཐལ། དབུ་མ་འཇུག་པས་ཁྱོད་ཀྱི་བརྗོད་བྱར་གྱུར་པའི་
ཟབ་པ་དང་རྒྱ་ཆེ་བའི་རིམ་པ་རྣམས་དངོས་བསྟན་བསྟན་བྱའི་གཙོ་བོར་བྱས་པའི་སྒོ་ནས་ཁྱོད་ཀྱི་དོན་འགྲེལ་པ་ལ་འཇུག་པའི་རྗོད་བྱེད་ཚིག་གི་དབུ་མ་ཡིན་པའི་ཕྱིར། ཁྱབ་སྟེ། རྩ་ཤེལ་ཡང་རྒྱུ་མཚན་དེ་དག་དང་བཅས་པས་འཇུག་བྱའི་དབུ་མར་བཞག་པའི་

[006B] དེ་ཙམ་གྱིས་རང་བཞག་བ་མ་ཡིན་པས་ཁྱབ་པོ། །ཡང་ཁོ་ན་རེ། རྩ་བ་ཤེས་རབ་དེ་ཐེག་ཚེན་ཐུན་མོང་མ་ཡིན་པའི་བསྟན་བཅོས་མ་ཡིན་པར་ཐལ། དེས་ཟབ་མོའི་ཕྱོགས་མ་གཏོགས། ཐེག་ཆེན་ཐུན་མོང་མ་ཡིན་པའི་ཁྱད་ཆོས་བསྔོ་བ་དང་སྨོན་ལམ་རླབས་
པོ་ཆེ་དང་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་ཚུལ་དངོས་སུ་མ་བསྟན་པའི་ཕྱིར། ཁྱབ་སྟེ། ཟབ་མོའི་ཕྱོགས་ཉན་རང་རྣམས་དང་བསྒོམ་བྱའི་གཙོ་བོ་ཐུན་མོང་བ་ཡིན་པའི་ཕྱིར། ཟེར་ན། མ་ཁྱབ་སྟེ། ཐེག་པ་ཆེ་ཆུང་གི་མདོ་བསྟན་བཅོས་ཀྱི་ཁྱད་པར་ཆེད་དུ་བྱ་བའི་
གདུལ་བྱའི་སྒོ་ནས་འཇོག་རྩ་ཤེས་ཀྱང་ཐེག་ཆེན་གྱི་རིགས་ཅན་གྱིས་ཉམས་སུ་ལེན་པའི་དབང་དུ་བྱས་ནས་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྟན་པ་ཡིན་པའི་ཕྱིར། དེར་ཐལ། རང་འགྲེལ་ལས། ཆོས་ཀྱི་བདག་མེད་པ་གསལ་
བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ་རྒྱས་པར་བསྟན་པ་བརྗོད་པར་འདོད་པའི་ཕྱིར། ཞེས་གསུངས་པའི་ཕྱིར། ཁོ་ན་རེ། རྩ་ཤེས་རྒྱ་ཆེ་བའི་ཕྱོགས་བསྟན་པ་མི་འཐད་པར་ཐལ། ཊིཀ་ཆེན་ལས། རྩ་ཤེས་ཟབ་མོའི་ཕྱོགས་མ་གཏོགས་རྒྱ་
ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། ཟབ་པ་དང་རྒྱ་ཆེ་བ་གཉིས་ཀྱི་ནང་ནས་སོ་སོ་སྐྱེ་བོའི་སར་ཉམས་ལེན་སོགས་དངོས་སུ་མ་བསྟན་པའི་ཕྱིར་ཏེ། རིན་ཆེན་ཕྲེང་བའི་དར་ཊིཀ་ལས། དེ་ཡང་གཏན་ལ་དབབ་
བྱའི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་རྩ་བཤེས་རབ་ཀྱིས་ཐེག་པ་ཆེན་པོའི་ལམ་གྱི་རིམ་བ་རྒྱས་པར་བསྟན་པ་དབུ་མ་ལ་འཇུག་པས་རྒྱས་པར་སྒྲུབ་པའི་ཕྱིར། ཞེས་གསུངས་པའི་ཕྱིར། རྒྱལ་ཚབ་རྗེས་ཁྱད་ཆོས་བརྒྱད་ཀྱི་བརྗེད་བྱང་དུ། རྩ་ཤེ་
ཐེག་པ་ཆེ་ཆུང་གཉིས་ཀའི་ཐུན་མོང་པའི་བསྟན་བཅོས་སུ་བཤད་པ་དང། ཊིཀ་ཆེན་གྱིས་བརྒལ་ལན་དང་བཅས་ཏེ་ཐེག་ཆེན་ཐུན་མོང་མ་ཡིན་པའི་བསྟན་བཅོས་སུ་བསྒྲུབས་བ་དང་མི་མཐུན་ནོ།།    ༈    །།ཉན་ཐོས་སངས་རྒྱས་འབྲིད་རྣམས་ཐུབ་དབང་

[007A]༄༅། །སྐྱེས། །ཞེས་སོགས་ཀྱི་སྐབས་སུ། དགག་བཞག་སྤངས་གསུམ་ལས། དང་པོ་ལ། ཁ་ཅིག་ན་རེ། ཉན་ཐོས་དང། སངས་རྒྱས་འབྲིང་པོ་རང་རྒྱལ་ཆོས་ཅན། ཐུབ་པའི་དབང་པོའི་གསུང་ལས་འཁྲུངས་ཏེ། དེས་རྟེན་འབྲེལ་ཟབ་མོའི་
བསྟན་པ་ལ་ཉན་སེམས་སྒོམ་གསུམ་བྱས་པ་ལས་འཁྲུངས་པའི་ཕྱིར། ཟེར་ན། འོ་ན། རང་རྒྱལ་སངས་རྒྱས་འབྲིང་པོ་ཡིན་པར་ཐལ། ཁྱོད་ཀྱི་སྦྱོར་བའི་ཆོས་ཅན་འཐད་པའི་ཕྱིར། འདོད་ན། ཉན་ཐོས་སངས་རྒྱས་ཆུང་དུ་ཡིན་པར་ཐལ། འདོད་པ་དེའི་ཕྱིར། འདོད་མི་
ནུས་སོ། །གཞན་ཡང། རང་རྒྱལ་ཆོས་ཅན། སངས་རྒྱས་ཡིན་པར་ཐལ། སངས་རྒྱས་འབྲིང་ཡིན་པའི་ཕྱིར། རྟགས་ཁས། འདོད་མི་ནུས་པ་བྱས་ལ། ཁོ་ན་རེ། ཉི་ཁྲི་ཆོས་ཅན། ཡུམ་ཡིན་པར་ཐལ། ཡུམ་འབྲིང་པོ་ཡིན་པའི་ཕྱིར། ཁྱབ་པ་ཁས། འདོད་མི་ནུས་
ཏེ། མཁྱེན་པ་མ་ཡིན་པའི་ཕྱིར། ཟེར་ན། ཁྱབ་པ་མི་མཚུངས་ཏེ། ཡུམ་རྒྱས་འབྲིང་བསྡུས་གསུམ་དུ་ཕྱེ་བའི་ཡུམ་བར་མ་ཡུམ་བར་མ་ཡིན། སངས་རྒྱས་འབྲིང་པོ་སངས་རྒྱས་འབྲིང་པོ་མ་ཡིན་པའི་ཕྱིར། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པའི་
གཞུང་འདི་འཇུག་པའི་རང་གཞུང་མ་ཡིན་པར་ཐལ། གཞུང་ཚིག་འདིས་རང་རྒྱལ་ལ་སངས་རྒྱས་འབྲིང་གི་ཐ་སྙད་སྨོས། དེ་སངས་རྒྱས་འབྲིང་པོ་མ་ཡིན་པ་འཇུག་པའི་དགོངས་པ་ཡིན་པའི་ཕྱིར། དེར་ཐལ། དེ་སངས་རྒྱས་འབྲིང་པོ་མ་ཡིན་པའི་ཕྱིར། རྩ་བར་
འདོད་མི་ནུས་ཏེ། མཆོད་བརྗོད་ཀྱི་གཞུང་འདི་འཇུག་པའི་རང་གཞུང་ཡིན་པའི་ཕྱིར་ཟེར་ན། སྐྱོན་མེད་དེ། ཅུང་ཟད་འགྱུར་མ་མཚམས་པ་ཡིན་པའི་ཕྱིར་ཏེ། ཉན་ཐོས་དེ་ཉིད་རྟོགས་འབྲིང་ཞེས་འགྱུར་དགོས་རྒྱུ་ཡིན་པ་ལ་སངས་རྒྱས་ཞེས་འགྱུར་བ་ཡིན་པའི་
ཕྱིར། དེར་འགྱུར་དགོས་ཏེ། བུད་དྷ་ཞེས་པ་སངས་རྒྱས་དང། །ཁོང་དུ་ཆུད་པ་གཉིས་ཀ་ལ་འཇུག་པས། འདིར་ཁོང་དུ་ཆུད་པ་ལ་འགྱུར་བར་བྱ་བ་ཡིན་པའི་ཕྱིར་ཏེ། དེའི་སྟེང་དུ་ཏ་ཏྭ་བསྣན་པས། དེ་ཁོ་ན་ཉིད་རྟོགས་པ་འབྲིང་པོ་ཞེས་པར་འགྱུར་བའི་ཕྱིར་

[007B]རང་རྒྱལ་དགྲ་བཅོམ་དེ་དེ་ཁོ་ན་ཉིད་རྟོགས་པ་འབྲིང་པོ་ཡིན་ཟེར་ན། རང་རྒྱལ་དགྲ་བཅོམ་ཆོས་ཅན། དེ་ཁོ་ན་ཉིད་རྟོགས་པའི་གང་ཟག་དུ་ཐལ། དེ་ཁོ་ན་ཉིད་རྟོགས་པ་འབྲིང་པོ་ཡིན་པའི་ཕྱིར། འདོད་ན། དེ་ཁོ་ན་ཉིད་མངོན་སུམ་དུ་རྟོགས་པའི་གང་ཟག་དུ་ཐལ་
འདོད་པའི་ཕྱིར། འདོད་ན། དེ་ཆོས་ཅན། ཁྱོད་ལ་བདེན་སྣང་མེད་པར་ཐལ། ཁྱོད་དེ་ཁོ་ན་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། འདོད་ན། དེ་ལ་བདེན་སྣང་ཡོད་པར་ཐལ། བདེན་སྣང་ཅན་གྱི་རང་རྒྱལ་དགྲ་བཅོམ་ཡོད་
པའི་ཕྱིར། ཁ་ཅིག་རང་རྒྱལ་ཡིན་ན་དང་པོ་ཉིད་ནས་རང་རྒྱལ་དུ་རིགས་ངེས་ཡིན་པས་ཁྱབ་ཟེར་ན། དེ་མི་འཐད་དེ། བྱང་སེམས་ཚོགས་ལམ་པ་ཉན་རང་གི་ལམ་དུ་ལྟུང་བ་ཡོད་པའི་ཕྱིར། དེར་ཐལ། དེ་ཡོད་པ་ཚད་ལྡན་གྱི་གཞུང་དུ་མ་ལས་གསུངས་པའི་ཕྱིར་
ཁ་ཅིག་རང་རྒྱལ་སློབ་པ་ལ་རང་རྒྱལ་གྱི་བྱང་ཆུབ་མངོན་དུ་བྱེད་ངེས་ཀྱིས་ཁྱབ་ཟེར་ན། དེ་མི་འཐད་པར་ཐལ། རང་རྒྱལ་གྱི་བྱང་ཆུབ་མངོན་དུ་མ་བྱས་པར་ཐེག་ཆེན་ལམ་དུ་འཇུག་པའི་རང་རྒྱལ་སློབ་པ་ཡོད་པའི་ཕྱིར། དེར་ཐལ། སྟོན་ཨས་སངས་རྒྱས་ལས་
ཀྱང་བྱང་སེམས་ལ་བསྔགས་པ་ཆེ་བར་མཛད་པ་དེ། འཁོར་གྱི་ཉན་རང་ཐེག་ཆེན་ལམ་ལ་ཁ་དྲང་བའི་ཆེད་དུ་གསུངས་པ་གང་ཞིག་མཆོག་གི་སྤྲུལ་སྐུའི་འཁོར་དུ་གྱུར་པའི་རང་རྒྱལ་དགྲ་བཅོམ་མེད་པའི་ཕྱིར། དེར་ཐལ། དེས་འགྲན་ཟླ་མེད་པའི་ལས་བསགས་
པའི་ཕྱིར། དེ་ལ་ཁོ་ན་རེ། རང་རྒྱལ་སློབ་པ་ཡིན་ན་རང་རྒྱལ་རིགས་ངེས་ཡིན་པས་ཁྱབ་པར་ཐལ། རང་རྒྱལ་སློབ་པས་དེ་བཞིན་གཤེགས་པ་ལ་རྟེན་འབྲེལ་ཟབ་མོའི་ཆོས་ཉན་པའི་ཚེ་དེ་ལ་རང་གི་བྱང་ཆུབ་མ་ཐོབ་ཀྱང་སྐྱེ་བ་གཞན་ལ་ངེས་པར་ཐོབ་པ་ཡིན་
པའི་ཕྱིར་ཏེ། བཞི་བརྒྱ་པ་ལས། དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང། །སྐྱེ་བ་གཞན་དུ་འབད་མེད་པར། །ངེས་པར་འཐོབ་འགྱུར་ལས་བཞིན་ནོ། །ཞེས་གསུངས་པའི་ཕྱིར་ཟེར་ན། སྐྱོན་མེད་དེ། གཙོ་ཆེ་བ་ལ་དགོངས་པའི་ཕྱིར། ཁ་

[008A]༄༅། །ཅིག་རང་རྒྱལ་དེ་ཁོ་ན་ཉིད་རྟོགས་པ་འབྲིང་པོར་འཇོག་པའི་རྒྱུ་མཚན་གཟུགས་སོགས་ཕྱི་རོལ་དོན་འཛིན་གྱི་རྟོག་པ་རང་ལམ་དུ་སྤོང། ཤེས་པ་བདེན་འཛིན་རང་ལམ་གྱི་གནས་སྐབས་སུ་མི་སྤོངས་བའི་དོན་ཡིན་ཟེར་ན། རང་རྒྱལ་དགྲ་
བཅོམ་གྱིས་གཟུགས་སོགས་ཕྱི་རོལ་དོན་འཛིན་གྱི་རྟོག་པ་སྤངས། ཤེས་པ་བདེན་འཛིན་མ་སྤངས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། མི་འཐད་པར་ཐལ། རང་རྒྱལ་སློབ་པས་དེ་གཉིས་སྤོང་ཚུལ་གོ་ཟློག་ནས་སྤོང་བའི་ཕྱིར་ཏེ་
རང་རྒྱལ་དགྲ་བཅོམ་པས་གཟུགས་ཕྱི་རོལ་དོན་འཛིན་གྱི་རྟོག་པ་མ་སྤངས། ཤེས་པ་བདེན་པར་འཛིན་པའི་བདེན་འཛིན་སྤངས་བ་ཡིན་པའི་ཕྱིར། དེར་ཐལ། རྟོག་པ་དང་པོ་བློ་དོན་མཐུན་དང། ཕྱི་མ་ཉོན་མོངས་ཡིན་པའི་ཕྱིར། གཞན་ཡང། རང་རྒྱལ་
སློབ་པས་རྡུལ་ཕྲན་ཆ་མེད་བསགས་པའི་རགས་པ་ཕྱི་རོལ་གྱིས་དོན་གྱི་སྟོང་པ་བསྒོམ་བྱའི་གཙོ་བོར་བྱས་ནས་བསྒོམ་ཞིང། ཉན་ཐོས་སློབ་པས་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པ་བསྒོམ་བྱའི་གཙོ་བོར་བྱས་ནས་བསྒོམ་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་ཙམ་བསྒོམ་བྱའི་གཙོ་བོར་བྱས་ནས་བསྒོམས་པས། ཉོན་སྒྲིབ་ས་བོན་དང་བཅས་པ་སྤོང་ནུས་པ་དང། བསྒོམ་པ་དེ་གཉིས་རིམ་པ་བཞིན་དུ་ཆོས་ཀྱི་བདག་མེད་ཕྲ་མོ་དང། གང་ཟག་གི་བདག་མེད་ཕྲ་མོ་བསྒོམ་པ་ཡིན་པར་
ཐལ། འདོད་པ་དེའི་ཕྱིར། འདོད་མི་ནུས་ཏེ། བརྡ་ཆད་དང་འགལ་བའི་ཕྱིར། ཁ་ཅིག་ཉན་རང་ལ་ཚོགས་མཚན་ཉིད་པ་མེད་ཟེར་ན། ཡོད་པར་ཐལ། དེ་གཉིས་ལ་བསོད་ནམས་དང་ཡེ་ཤེས་ཀྱི་ཚོགས་ཕལ་པ་ཡོད་པའི་ཕྱིར་དང། རིགས་གསུམ་དང་རིགས་
ཅན་གསུམ་གྱི་ཁྱད་པར་ཚོགས་གསོག་སྒྲིབ་སྦྱོང་ཆུང་འབྲིང་ཆེ་གསུམ་གྱི་དབང་གིས་ཡིན་པ་དང། མཛོད་འགྲེལ་ལས་ཀྱང། བསྐལ་པ་ཆེན་པོ་བརྒྱར་བྱང་ཆུབ་ཀྱི་ཚོགས་དག་ལ་སྤྱད་པས་བསེ་རུ་ལྟ་བུར་གྱུར་ཏེ་གཅིག་བུར་གནས་པའམ། ཞེས་གསུངས་

[008B] ཁོ་ན་རེ། མ་ཁྱབ་སྟེ། ཉན་རང་གི་རྒྱུད་ལ་རང་རང་གི་བྱང་ཆུབ་ཀྱི་རྒྱུ་ཚོགས་ཙམ་ཡོད་ཀྱང་དེ་ཙམ་གྱིས་ཚོགས་གྱི་གོ་མི་ཆོད་བའི་ཕྱིར་ཟེར་ན། འོ་ན། གནས་སྐབས་ཀྱི་བྱང་ཆུབ་ཀྱིས་བྱང་ཆུབ་ཀྱི་གོ་མི་ཆོད་པ་དང། གནས་སྐབས་ཀྱི་ལམ་གྱིས་ལམ་གྱི་
གོ་མི་ཆོད་པར་ཐལ། བསོད་ནམས་དང་ཡེ་ཤེས་ཀྱི་ཚོགས་ཕལ་བས་དེ་དག་གི་གོ་མི་ཆོད་པའི་ཕྱིར། འདོད་ན། བྱང་ཆུབ་ཡིན་ན་མཐར་ཐུག་གི་བྱང་ཆུབ་ཡིན་དགོས་པ་དང། ལམ་ཡིན་ན་མཐར་ཐུག་གི་ལམ་ཡིན་དགོས་པར་ཐལ། འདོད་པའི་ཕྱིར། འདོད་མི་
ནུས་སོ། །ཁོ་ན་རེ། ཉན་རང་གི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་མེད་པར་ཐལ། རང་འགྲེལ་ལས། དེ་དག་ནི་བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་པར་དག་གིས་ཉན་ཐོས་རྣམས་ལས་ཁྱད་པར་དུ་འཕགས་པའི་ཕྱིར་དང། བསོད་ནམས་
དང་ཡེ་ཤེས་ཀྱི་ཚོགས་གཉིས་དང་ཐུགས་རྗེ་ཆེན་པོ་དང། རྣམ་པ་ཐམས་ཅད་མཁྱེན་པ་ལ་སོགས་པ་མེད་པས་སངས་རྒྱས་དང་བྱང་ཆུབ་སེམས་དཔའ་རྣམས་ལས་དམན་པའི་ཕྱིར་ན་འབྲིང་ངོ། །ཞེས་གསུངས་པའི་ཕྱིར་དང། འགྲེལ་པ་དོན་གསལ་ལས་ཀྱང་
ཡང་དག་པར་འགྲུབ་པའི་ངོ་བོས་བྱང་ཆུབ་ཆེན་པོ་འབྱིན་པར་བྱེད་པའི་ཕྱིར་སྙིང་རྗེ་ལ་སོགས་པ་ནི་ཚོགས་ཡིན་ལ། ཞེས་གསུངས་པའི་ཕྱིར་དང། འཇུག་པ་ལས། བསོད་ནམས་ཞེས་བྱའི་ཚོགས་ཀྱང་དེ་དག་ཉིད། །ཅེས་གསུངས་པས། བསོད་ནམས་ཀྱི་ཚོགས་
ལ་གཟུགས་སྐུའི་ལག་རྗེས་འཇོག་བྱེད་ཅིག་དགོས་པའི་ཕྱིར་ཟེར་ན། སྐྱོན་མེད་དེ། ལུང་དང་པོ་གཉིས་ཀྱི་དོན་བྱང་ཆུབ་ཆེན་པོའི་རྒྱུ་ཚོགས་སུ་གྱུར་པའི་ཚོགས་ཁྱད་པར་ཅན་ལ་དགོངས་པ་དང། ཕྱི་མའང་སོར་བཞག་རང་ཁས་ལེན་ན། སྤྱིན་སོགས་གསུམ་
པོ་གང་རུང་ཡིན་ན་བསོད་ནམས་ཀྱི་ཚོགས་ཡིན་དགོས་པར་ཐལ། སྦྱིན་སོགས་ཆོས་གསུམ་འདི་དག་ཕལ་མོ་ཆེར། །བདེ་བར་གཤེགས་པས་ཁྱིམ་པ་རྣམས་ལ་བསྔགས། །ཞེས་སོགས་གསུངས་པ་གང་ཞིག་བསོད་ནམས་ཞེས་བྱའི་ཚོགས་ཀྱང་དེ་དག་

[009A]༄༅། །ཉིད། །སངས་རྒྱས་གཟུགས་ཀྱི་བདག་ཉིད་སྐུ་ཡི་རྒྱུ། །ཞེས་གསུངས་ན། བསོད་ནམས་ཀྱི་ཚོགས་ཡིན་ན་གཟུགས་སྐུའི་ལག་རྗེས་འཇོག་བྱེད་ཀྱི་བསོད་ནམས་ཀྱི་ཚོགས་ཁྱད་པར་ཅན་ཡིན་དགོས་པའི་ཕྱིར། འདོད་ན། ཉན་ཐོས་དགྲ་བཅོམ་
གྱི་རྒྱུད་ཀྱི་སོ་ཐར་སྡོམ་པ་ཆོས་ཅན། བསོད་ནམས་ཀྱི་ཚོགས་ཡིན་པར་ཐལ། སྦྱིན་སོགས་གསུམ་པོ་གང་རུང་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། དངོས་སུ་འགལ། ཡང་ཁ་ཅིག་ཉན་ཐོས་ཀྱི་སྒྲ་འཇུག་པའི་གང་ཟག་ལ་དེའི་སྒྲ་བཤད་
དུ་ཡོད་པའི་གང་ཟག་ཡིན་པས་ཁྱབ་ཟེར་ན། གཟུགས་མེད་ཁམས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། འདོད་ན། མི་འཐད་པར་ཐལ། གཟུགས་མེད་ཁམས་སུ་རྣ་ལྕེའི་དབང་པོ་མེད་པའི་ཕྱིར། ཁ་ཅིག་ཐུབ་པའི་དབང་པོ་ལ་རྟེན་འབྲེལ་ཟབ་མོའི་
ཆོས་ཉན་ནས་དེ་དོན་གཉེར་གྱི་གདུལ་བྱ་ལ་ཐོས་པར་བྱེད་པའི་ཐེག་དམན་གྱི་གང་ཟག་ལ་ཉན་ཐོས་ཀྱིས་ཁྱབ་ཟེར་ན། དེ་འདྲའི་རང་རྒྱལ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། རང་རྒྱལ་གྱིས་ཀྱང། ངག་གི་སྒོ་ནས་ཆོས་སྟོན་པ་ཡོད་པའི་ཕྱིར་
དེར་ཐལ། སྒྲོན་གསལ་ལས། ཕལ་ཆེར་ནི་སྒྲ་མེད་དུ་སྟོན། ཞེས་གསུངས་པའི་ཕྱིར། ཁ་ཅིག་རྫོགས་པའི་བྱང་ཆུབ་དང་དེར་བགྲོད་པར་བྱེད་པའི་ལམ་དེ་བཞིན་གཤེགས་པ་ལས་ཐོས་ནས་དེ་དོན་གཉེར་གྱི་གདུལ་བྱ་གཞན་ལ་སྒྲོག་པ་ལ། ཐོས་སྒྲོག་
པས་ཁྱབ་ཟེར་ན། དེ་འདྲའི་བྱང་འཕགས་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། དམ་ཆོས་པད་དཀར་ལས། མགོན་པོ་དེ་རིང་བདག་ཅག་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲག་བར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། །དེ་
བས་བདག་ཅག་ཉན་ཐོས་མི་བཟད་འདྲ། །ཞེས་གསུངས་པའི་ཕྱིར། ཐལ་བསྔ་ཕྱི་གཉིས་ཀའི་གསལ་བ་འདོད་ན་སླ། དེ་ལ་ཁོ་ན་རེ། ཉན་རང་ལ་སྤང་བྱ་ལ་ཁྱད་པར་མེད་ཅིང། རང་རྒྱལ་ལ་ཉན་ཐོས་ལས་སྡེ་སྣོད་ཟུར་པ་ཡང་མེད་པས། སྲིད་པ་ཐ་མ་

[009B] སློབ་དཔོན་གཞན་གྱི་གདམས་དག་ལ་མི་ལྟོས་པར་བྱང་ཆུབ་མངོན་དུ་བྱིད་པའི་ཉན་ཐོས་རང་རྒྱལ་ཡང་ཡིན་པ་དང། ངག་གི་སྒོ་ནས་རྟེན་འབྲེལ་ཟབ་མོའི་ཆོས་སྟོན་པའི་རང་རྒྱལ་ཉན་ཐོས་ཡིན་ནོ་ཟེར་ན། ཉན་རང་གཉིས་ཁྱད་པར་དེ་ཙམ་དུ་མ་ཟད་པས་མི་འཐད་
དོ། །འོན་ཀྱང་ཀུན་ལས་བཏུས་སོགས་ལྟར་ན་དཔྱད་གཞིར་སྣང་ངོ། །ཁ་ཅིག་རང་འགྲེལ་དུ་ཁ་ཅིག་ཞེས་སོགས་ཀྱི་དོན། ཁ་ཅིག་ན་རེ་ཉན་ཐོས་ཀྱི་རིགས་ཅན་ཁ་ཅིག་དེ་བཞིན་གཤེགས་པས་རྟེན་འབྲེལ་ཟབ་མོའི་ཆོས་བསྟན་པའི་ཚེ་དེ་ལ་བྱང་ཆུབ་ཐོབ་པ་
ཡོད་ཀྱང། རང་རྒྱལ་གྱི་རིགས་ཅན་ལ་དེ་བསྟན་པའི་ཚེ་དེ་ལ་རང་རྒྱལ་གྱི་བྱང་ཆུབ་ཐོབ་པ་མེད་པས། ཉན་རང་ཐུབ་དབང་ལས་འཁྲུངས་པ་མི་འཐད་ཞེས་པ་དང། ཁ་ཅིག་ཉན་རང་གི་རིགས་ཅན་གྱིས་ཐུབ་དབང་གི་ཆོས་ཐོས་མ་ཐག་བྱང་ཆུབ་མ་ཐོབ་པས་
ཉན་རང་ཐུབ་དབང་ལས་འཁྲུངས་པ་མི་འཐད་ཞེས་པའི་རྩོད་ལན་ཡིན་ཟེར་ན། མི་འཐད་པར་ཐལ། རང་རྒྱལ་དགྲ་བཅོམ་ཐུབ་དབང་གི་གསུང་ལས་འཁྲུངས་པ་དོགས་པ་ཆེ་བས་དེ་གཙོ་བོར་དཔྱད་དགོས་པ་མ་དཔྱད་ཅིང། ཁྱད་པར་ཕྱི་མ་དབང་པོ་རྟུལ་པོ་ལ་
སྐྱེ་བའི་དོགས་པར་སྣང་བས་དེ་ཙམ་ལ་འདིར་བཀོད་ནས་བརྒལ་ལན་བྱེད་དུ་མི་ཆོག་པའི་ཕྱིར། །གཉིས་པ་རང་ལུགས་ལ། ཉན་རང་དགྲ་བཅོམ་ཆོས་ཅན། ཁྱེད་གཉིས་ཐུབ་པའི་དབང་པོའི་གསུང་ལས་འཁྲུངས་པ་ཡིན་ཏེ། ཁྱེད་གཉིས་ཀྱི་སློབ་ལམ་
གྱི་སྐབས་སུ་ཐུབ་པའི་དབང་པོ་ལ་རྟེན་འབྲེལ་ཟབ་མོའི་ཆོས་ཐོས་ཞིང་གོམས་པར་བྱས་པས་ཐེག་དམན་དགྲ་བཅོམ་གྱི་གོ་འཕང་ཐོབ་པའི་ཕྱིར།    ༈    ཁོ་ན་རེ། མཆོག་གི་སྤྲུལ་སྐུའི་འཁོར་དུ་གྱུར་པའི་རང་རྒྱལ་དགྲ་བཅོམ་ཡོད་པར་ཐལ། ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ་མཉམ་པར་བཞག་པའི་རང་རྒྱལ་དགྲ་བཅོམ་ཐུབ་པའི་དབང་པོའི་སྐུའི་འོད་ཟེར་གྱིས་བསྐུལ། གསུང་གིས་ཆོས་བསྟན་ནས་ཐེག་ཆེན་ལམ་དུ་འཇུག་པ་ཡོད་པའི་ཕྱིར་

[010A]༄༅། །ཟེར་ན། མ་ཁྱབ། རྩོད་སྤོང་གཞན་ནི་འཕྲལ་དུ་གོང་དུ་དཔྱད་པ་ལས་ཤེས་ནུས་སོ།།    ༈    །།སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། ཞེས་པའི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་ན་རེ་
སངས་རྒྱས་ཆོས་ཅན། ཁྱོད་བྱང་ཆུབ་སེམས་དཔའ་ལས་འཁྲུངས་པ་ཡིན་ཏེ། ཁྱོད་རང་དང་རྒྱུད་གཅིག་པའི་བྱང་ཆུབ་སེམས་དཔས་ཉེར་ལེན་དང། རང་ལས་རྒྱུད་ཐ་དད་པའི་བྱང་ཆུབ་སེམས་དཔས་ཡོངས་འཛིན་བྱས་པ་ལས་འཁྲུངས་པའི་ཕྱིར་ཟེར་ན། སངས་
རྒྱས་ཆོས་ཅན། འདུས་བྱས་ཡིན་པར་ཐལ། བྱང་ཆུབ་སེམས་དཔའ་ལས་འཁྲུངས་པའི་ཕྱིར། རྟགས་ཁས། གསལ་བ་སླ། ཡང། སངས་རྒྱས་འཕགས་པ་ཆོས་ཅན་དུ་བྱས་ནས་སྔར་ལྟར་འགོད་ན། བྱང་སེམས་མཐོང་ལམ་པ་ཆོས་ཅན། དེར་ཐལ། དེའི་
ཕྱིར། རྟགས་ཆོས་ཅན་གྱིས་སྒྲུབ། འདོད་ན། མ་ཡིན་པར་ཐལ། ཁྱོད་བྱང་ཆུབ་སེམས་དཔའ་དང་དོ་བོ་གཅིག་ཡིན་པའི་ཕྱིར། དེར་ཐལ། ཁྱོད་དེའི་བྱེ་བྲག་ཡིན་པའི་ཕྱིར། ཡང་ཁ་ཅིག་ན་རེ། རང་འགྲེལ་ལས་བདེན་མོད་ཀྱི། ཞེས་པའི་བདེན་ཁ་བྱིན་པ་
དེ། བྱང་ཆུབ་སེམས་དཔའ་སངས་རྒྱས་འཕགས་པས་ཡོངས་འཛིན་བྱས་པ་ལས་འཁྲུངས་པས། རྒྱལ་བའི་སྲས་སུ་བཞག་པ་བདེན་མོད་ཀྱི་ཞེས་བདེན་ཁ་བྱིན་པ་ཡིན་ཟེར་ན། འོ་ན། འགྲེལ་པས་སངས་འཕགས་བྱང་སེམས་ཀྱི་རྒྱུ་འབྲས་གཉིས་ཀར་
བསྟན་པར་ཐལ། དམ་བཅའ་འཐད་པ་གང་ཞིག་འོག་ཏུ་རྒྱུ་མཚན་གཉིས་ཀྱི་སྒོ་ནས་བྱང་ཆུབ་སེམས་དཔའ་སངས་འཕགས་ཀྱི་རྒྱུར་སྒྲུབ་པའི་ཕྱིར། འདོད་མི་ནུས་ཏེ། བྱང་སེམས་ཀྱི་རྒྱུ་འབྲས་གཉིས་ཀ་ཡིན་པའི་ཆོས་གཞི་མ་གྲུབ་པའི་ཕྱིར། ཁ་
ཅིག། བྱང་ཆུབ་སེམས་དཔའ་ཡིན་ན། སངས་འཕགས་དང་རྒྱུད་གཅིག་ཡིན་པས་ཁྱབ་ཟེར་ན། འདི་ནི་འགྲེལ་པ་དང་དངོས་སུ་འགལ་བ་ཡིན་ཏེ། སངས་འཕགས་དེ་རང་དང་རྒྱུད་གཅིག་པའི་བྱང་སེམས་ཀྱི་ཉེར་ལེན་དང། རང་དང་རྒྱུད་ཐ་དད་པའི་བྱང་སེམས་

[010B] རང་འགྲེལ་ལས། འོན་ཀྱང་རྒྱུ་གཉིས་ཀྱི་བྱང་ཆུབ་སེམས་དཔའ་རྣམས་སངས་རྒྱས་བཅོམ་ལྡན་འདས་ཀྱི་རྒྱུར་འགྱུར་ཏེ། གནས་སྐབས་ལས་དང་ཡང་དག་པར་
འཛིན་དུ་འཇུག་པ་ལས་སོ། །གནས་སྐབས་ཀྱི་ཁྱད་པར་ལས་ནི། དེ་བཞིན་གཤེགས་པའི་གནས་སྐབས་ནི་བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་ཡིན་པ་ཉིད་ཀྱི་ཕྱིར། ཡང་དག་པར་འཛིན་དུ་འཇུག་པ་ལས་ནི་ཇི་ལྟར་འཕགས་པ་འཇམ་དཔལ་བྱང་ཆུབ་
སེམས་དཔར་གྱུར་པ་ཉིད་ཀྱིས་བཅོམ་ལྡན་འདས་ཤཱཀྱ་ཐུབ་པ་དང་དེ་ལས་གཞན་པའི་དེ་བཞིན་གཤེགས་པ་རྣམས་ཆེས་ཐོག་མ་ཁོ་ནར་བྱང་ཆུབ་ཀྱི་སེམས་ཡང་དག་པར་འཛིན་དུ་བཅུག་པ་འདོན་པ་བཞིན་ནོ། །ཞེས་གསུངས་པའི་ཕྱིར། དེ་ལ་ཁོ་ན་རེ། དེ་
སྟོན་པ་ཤཱཀྱ་པ་ལ་སོགས་པའི་ཁྱད་པར་བའི་དབང་དུ་བྱས་པ་ཡིན་ཟེར་ན། ཆོས་གསུམ་རྒྱུ་ཅན་གྱི་བྱང་སེམས་ལས་དང་པོ་བས་སོ་སྐྱེའི་སར་ཉམས་སུ་ལེན་ཚུལ། རྒྱུའི་སར་ཉམས་སུ་ལེན་ཚུལ། ཉམས་སུ་བླངས་པ་ལས་འབྲས་བུ་མཐར་ཐུག་ཐོབ་ཚུལ་
གསུངས་པ་རྣམས་ཐེག་ཆེན་གྱི་རིགས་ཅན་དབང་རྣོན་སྤྱིའི་ལམ་བགྲོད་ཚུལ་གཙོ་བོར་སྟོན་པ་མ་ཡིན་པར་སྟོན་པ་ཤཱཀྱ་ཐུབ་པ་ལྟ་བུའི་ཁྱད་པར་བ་རེ་རེའི་ལམ་འབྲས་ཀྱི་རྣམ་གཞག་ཙམ་ཅིག་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པ་ཡིན་
པར་ཐལ། ཁྱོད་ཀྱི་བཅའ་འཐད་པའི་ཕྱིར། འདོད་ན། དུས་གསུམ་གྱི་སངས་རྒྱས་ཀྱི་ལམ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་ཐེག་ཆེན་གྱི་མདོ་བསྟན་བཅོས་གཞི་མ་གྲུབ་པར་ཐལ། འདོད་པ་དེའི་ཕྱིར། གཞན་ཡང། འགྲེལ་ཊིཀ་
འདི་ཅིག་གཉིས་སུ། སངས་འཕགས་བྱང་སེམས་ལས་འཁྲུངས་པ་དང། བྱང་སེམས་ཐམས་ཅད་རྒྱལ་སྲས་སུ་འཇོག་པ་ལ་འགལ་སྤོང་འདི་ཙམ་ཞིག་མཛད་པ་ཡང་དོན་མེད་པར་ཐལ། སངས་རྒྱས་བྱང་སེམས་ཀྱི་རྒྱུ་འབྲས་ཀྱི་རྣམ་གཞག་འདི་རྣམས་
[011A]༄༅། །ཁྱད་པར་པ་རེ་རེའི་དབང་དུ་བྱས་པ་ཡིན་པ་གང་ཞིག་དེ་ལ་འདི་འདྲའི་བརྒལ་ལན་དགོས་པའི་དོན་མེད་པའི་ཕྱིར། ཁོ་ན་རེ། སངས་རྒྱས་འཕགས་པ་དང་རྒྱུད་ཐ་དད་ཏུ་གྱུར་པའི་བྱང་སེམས་ཆོས་ཅན། ཁྱོད་ཀྱིས་སངས་རྒྱས་
འཕགས་པའི་གོ་འཕང་མི་འཐོབ་ཅིང། རྣམ་མཁྱེན་རང་རྒྱུད་ལ་མི་འབྱུང་བར་ཐལ། ཁྱོད་དེ་གཉིས་དང་རྒྱུད་ཐ་དད་པའི་ཕྱིར་ཟེར་ན། མ་ཁྱབ། བྱས་པ་ལ། འོ་ན། གཞན་གྱིས་བསགས་ལ་གཞན་གྱིས་ཟ་བར་འགྱུར། །ཞེས་གསུངས་པ་མི་འཐད་པ་དང་
ལས་མ་བྱས་པ་དང་འཕྲད་པ་དང། བྱས་པ་ཆུད་ཟ་བར་ཐལ། མ་ཁྱབ་པ་དེའི་ཕྱིར། ཟེར་ན་ཡང་མ་ཁྱབ་པོ། །འདི་དག་ལ་བརྟེན་ནས་འགྲོ་བ་རིགས་དྲུག་རྒྱུད་གཅིག་ཡིན་ཟེར་ན། འོ་ན། སེམས་ཅན་ཐམས་ཅད་རྒྱུད་གཅིག་ཡིན་པར་ཐལ། དམ་བཅའ་
འཐད་པའི་ཕྱིར། འདོད་ན། བཅས་ལྡན་དགེ་སློང་གི་རང་ལས་རྒྱུད་ཐ་དད་ཀྱི་རྫས་རིན་ཐང་ཚང་བ་བརྐུས་པས་ཕམ་པ་འགྱུར་བ་མེད་པར་ཐལ། སེམས་ཅན་ཐམས་ཅད་རྒྱུད་གཅིག་ཡིན་པའི་ཕྱིར། གཞན་ཡང། སྐྱེས་བུ་བྱམས་པ་ཞེས་པ་ཅིག་བྱེད་མྱོང་
པའི་གང་ཟག་ཡིན་ན་དེ་དང་རྒྱུད་གཅིག་ཡིན་པས་ཁྱབ་པར་ཐལ། འགྲོ་བ་རིགས་དྲུག་རྒྱུད་གཅིག་པ་ལ་རྒྱུད་མཚན་ཡང་དག་ཡོད་པའི་ཕྱིར། འདོད་ན། སྐྱེས་བུ་ཉེར་སྦས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། བདག་སྐད་ཅིག་སྔ་ཕྱིར་རང་
གི་མཚན་ཉིད་ཀྱིས་གྲུབ་པའི་ཐ་དད་ཡིན་ན། བྱམས་པ་དང་ཉེར་སྦས་བཞིན་དུ་རྒྱུད་གཅིག་མ་ཡིན་པར་འགྱུར་པར་གསུངས་པའི་ཕྱིར། འདི་འདྲའི་གྲུབ་མཐའ་རྐྱང་པའི་ཕྱིར་དུ་མཁས་པའི་གཞུང་འཆོས་དགོས་པ་དང། སྔགས་ཀྱི་སྐབས་སུ་ང་རྒྱལ་
འཇོག་ཚུལ་སོགས་ལ་ཡང་བདོ་བ་སྣང་བས་དོར་བར་བྱའོ།    ༈    །གཉིས་པ་རང་ལུགས་ལ། སངས་རྒྱས་བཅོམ་ལྡན་འདས་ནི། བྱང་ཆུབ་སེམས་དཔའ་ལས་འཁྲུངས་པ་ཡིན་ཏེ། །རང་དང་རྒྱུད་གཅིག་དུ་གྱུར་པའི་བྱང་སེམས་གྱིས་ཉེར་ལེན་དང་རང་དང་རྒྱུད་

[011B] རང་འགྲེལ་ལས། འོན་ཀྱང་རྒྱུ་གཉིས་ཀྱི་བྱང་ཆུབ་སེམས་དཔའ་རྣམས་སངས་རྒྱས་བཅོམ་ལྡན་འདས་གྱི་རྒྱུར་གྱུར་ཏེ། འཛིན་དུ་འཇུག་པ་ལས་གནས་སྐབས་ཀྱི་ཁྱད་པར་དང། ཡང་དག་པར་
འཛིན་དུ་འཇུག་པ་ལས་སོ། །དེ་ལ་གནས་སྐབས་ཀྱི་ཁྱད་པར་ལས་ནི་དེ་བཞིན་གཤེགས་པའི་གནས་སྐབས་ནི་བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་ཡིན་པ་ཉིད་ཀྱི་ཕྱིར་རོ། །ཡང་དག་པར་འཛིན་དུ་འཇུག་པ་ལས་ནི། ཇི་ལྟར་འཕགས་པ་འཇམ་དཔལ་བྱང་
ཆུབ་སེམས་དཔར་གྱུར་བ་ཉིད་ཀྱིས་བཅོམ་ལྡན་འདས་ཤཱཀྱ་ཐུབ་པ་དང། དེ་ལས་གཞན་པའི་དེ་བཞིན་གཤེགས་པ་རྣམས་ཆེས་ཐོག་མ་ཁོ་ནར་བྱང་ཆུབ་ཀྱི་སེམས་ཡང་དག་པར་འཛིན་དུ་འཇུག་པར་འདོད་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག་བྱང་
ཆུབ་སེམས་དཔའ་རྒྱལ་བ་ལས་འཁྲུངས་པ་ལ་བདེན་ཁ་སྟེར་བཞིན་དུ་ཐུབ་པའི་དབང་པོ་བྱང་ཆུབ་སེམས་དཔའ་ལས་འཁྲུངས་པ་མི་འགལ་བར་སྒྲུབ་རིགས་པ་ལ། སླར་ཡང་ཐུབ་པའི་དབང་པོ་བྱང་སེམས་ལས་འཁྲུངས་པར་སྒྲུབ་པ་དེ་དོགས་པ་སོ་ན་
གནས་པ་ཡིན་ནོ་ཟེར་ན། སྐྱོན་མེད་དེ། བྱང་ཆུབ་སེམས་དཔའ་དེ་རང་ཉིད་ལ་ཆོས་སྟོན་པའི་ཐུབ་པའི་དབང་པོ་ལས་འཁྲུངས་པ་ལ་བདེན་ཁ་བྱིན་པ་ཡིན་གྱི། ཐུབ་པའི་དབང་པོ་ལས་འཁྲུངས་པ་ལ་བདེན་ཁ་བྱིན་པ་མ་ཡིན་པས། ཐུབ་པའི་དབང་པོ་བྱང་
སེམས་ལས་འཁྲུངས་པ་མི་འགལ་བའི་ཕྱིར། ཐུབ་པའི་དབང་པོ་བྱང་སེམས་ལས་འཁྲུངས་པ་ལུང་གིས་གྲུབ་པ་ཡང་ཡིན་ཏེ། །དཀོན་མཆོག་བརྩེགས་པའི་མདོ་ལས། འོད་སྲུངས་འདི་ལྟ་སྟེ། དཔེར་ན་ཟླ་བ་ཚེས་པ་ལ་ཕྱག་འཚལ་བ་ལྟར་ཉ་བ་ལ་ནི་མ་
ཡིན་ནོ། །འོད་སྲུངས་དེ་བཞིན་དུ་གང་དག་ང་ལ་རབ་ཏུ་དད་པ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱའི། དེ་བཞིན་གཤེགས་པ་རྣམས་ལ་ནི་དེ་ལྟར་མ་ཡིན་ནོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་རྣམས་ལས་ནི་དེ་བཞིན་གཤེགས་

[012A]༄༅། །པ་རྣམས་འབྱུང་ངོ། །དེ་བཞིན་གཤེགས་པ་རྣམས་ལས་ནི་ཉན་ཐོས་དང་རང་སངས་རྒྱས་ཐམས་ཅད་འབྱུང་ངོ་ཞེས་གསུངས་པའི་ཕྱིར། བྱང་ཆུབ་སེམས་དཔའ་ལ་དེ་བཞིན་གཤེགས་པ་ལས་ཆེས་ལྷག་པའི་བསྔགས་པ་
བརྗོད་པའི་རྒྱུ་མཚན་ཡོད་དེ། དེ་བཞིན་གཤེགས་པའི་རྒྱུད་གཅེས་པར་ཤེས་པ་དང། དེ་བཞིན་གཤེགས་པའི་རྒྱུལ་བསྔགས་པ་བརྗོད་པས་འབྲས་བུ་དེ་བཞིན་གཤེགས་པ་ལ་བསྔགས་པ་བརྗོད་པར་འགྱུར་བ་དང། སྨན་གྱི་མྱུ་གུའི་ལོམ་འཇམ་པོ་དེ་གཅེས་
སྤྲས་ཀྱིས་བསྐྱངས་དགོས་པ་དེ་བཞིན་དུ། དེ་བཞིན་གཤེགས་པའི་རྒྱུ་བྱང་སེམས་ལས་དང་པོ་པ་དེ་གཅེས་སྤྲས་ཀྱིས་བསྐྱངས་དགོས་པ་ཤེས་པ་དང། དེ་བཞིན་གཤེགས་པའི་འཁོར་དུ་ལྷགས་པའི་ཉན་རང་གཉིས་ཐེག་ཆེན་ལམ་དུ་ཁ་དྲངས་པའི་དགོས་
པ་ཡོད་པའི་ཕྱིར། ཉན་རང་ཐུབ་དབང། ཐུབ་དབང་བྱང་སེམས་དང། བྱང་སེམས་རང་གི་བདག་རྐྱེན་དུ་གྱུར་པའི་ཐུབ་པའི་དབང་པོའི་གསུང་ལས་འཁྲུངས་པ་ཡིན་ན། སྐབས་འདིར་ཉན་རང་ཐུབ་དབང་ལས་འཁྲུངས་ཚུལ་དངོས་སུ་བསྟན་ནས། བྱང་སེམས་
འཁྲུངས་ཚུལ་དངོས་སུ་མི་བསྟན་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། ཉན་རང་འཁྲུངས་ཚུལ་དངོས་སུ་བསྟན་པ་དེ་བརྩེ་བ་སྙིང་རྗེ་ཆེན་པོ་དེ་ཡོན་ཏན་ཐམས་ཅད་ཀྱི་རྩ་བར་ཤེས་པའི་ཆེད་ཡིན་པའི་ཕྱིར་དང། བྱང་སེམས་རྒྱུ་གསུམ་ལས་
འཁྲུངས་ཚུལ་འོག་ནས་འཆད་པར་འགྱུར་པའི་ཕྱིར། བྱང་སེམས་གང་ལས་འཁྲུངས་པའི་ཚུལ་ཡོད་དེ། བརྩེ་བ་སྙིང་རྗེ་ཆེན་པོ་དང། གཉིས་སུ་མེད་པའི་ཤེས་རབ་དང། བྱང་ཆུབ་ཀྱི་སེམས་གསུམ་ལས་འཁྲུངས་པའི་ཕྱིར། དེ་གསུམ་གྱི་ནང་ནས་སྙིང་
རྗེ་ཆེན་པོ་དེ་ཡང་སེམས་ཅན་སྡུག་བསྔལ་དང་འབྲལ་འདོད་ཙམ་གྱི་སྙིང་རྗེ་ལ་བྱེད་པ་མ་ཡིན་ཏེ། སྡུག་བསྔལ་ལས་སྐྱོབ་པར་འདོད་པའི་སྙིང་རྗེ་ལ་བྱེད་པའི་ཕྱིར། རང་འགྲེལ་ལས། སེམས་ཅན་འཁོར་བའི་བཙོན་རང་བསྔམས་བསྐྱབས་མེད་པ་དཔག་ཏུ་

[012B] འདིར་བཤད་པའི་བྱང་ཆུབ་ཀྱི་སེམས་དེ། རང་ཉིད་ཀྱིས་ཆོས་རྣམས་ཀྱི་གནས་ལུགས་རྟོགས་ནས་དེ་མ་རྟོགས་པའི་སེམས་ཅན་རྣམས་
ཀྱིས་ཀྱང་ཆོས་ཉིད་དེ་རྟོགས་པ་ལ་འགོད་པར་བྱའོ་སྙམ་པའི་སེམས་ཞིག་ལ་བྱེད་ཟེར་ན། དེ་མི་འཐད་པར་ཐལ། དེ་གཞན་དོན་གྱི་ཕྱོགས་གཅིག་ཙམ་ལ་དམིགས་པ་ཡིན་པའི་ཕྱིར། གཞན་དོན་ཡོངས་རྫོགས་ལམ་དམིགས་པས་སེམས་བསྐྱེད་ཀྱི་དམིགས་
རྣམ་སྦྱོང་ཚུལ་མ་རྫོགས་པའི་ཕྱིར། ཡང་ཁ་ཅིག་ན་རེ། བདག་གིས་སེམས་ཅན་འདི་མཐའ་དག་འཁོར་བའི་སྡུག་བསྔལ་ལས་བཏོན་ནས་སངས་རྒྱས་ཀྱི་གོ་འཕང་ལ་འགོད་པར་བྱའོ་སྙམ་པའི་སེམས་ཁྱད་པར་བཞིག་ལ་བྱེད་ཟེར་ན། དེ་ཡང་མི་འཐད་པར་
ཐལ༑ དེ་ལ་ཡང་རང་ཉིད་ཀྱི་རྫོགས་བྱང་ཐོབ་འདོད་མེད་པས་སེམས་བསྐྱེད་ཀྱི་དམིགས་རྣམ་སྦྱོང་ཚུལ་མ་རྫོགས་པའི་ཕྱིར། ཡང་ཁ་ཅིག་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བཏོན་ནས་སངས་རྒྱས་ཀྱི་ས་ལ་འགོད་འདོད་ཀྱིས་ཀུན་ནས་བསླངས་
ཏེ༑ རང་གི་རྫོགས་བྱང་ཐོབ་འདོད་ཀྱི་སེམས་བསྐྱེད་ཀྱི་མཚན་ཉིད་ཡོངས་སུ་རྫོགས་པ་ལ་བྱེད་ཟེར་ན། འོ་ན་དེ་བྱང་ཆུབ་ཀྱི་སེམས་མཚན་ཉིད་པ་ལ་བྱེད་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་ཆེན་ལམ་དུ་ཞུགས་མ་ཐག་པའི་གང་ཟག་དེ་བྱང་ཆུབ་
ཀྱི་སེམས་རྒྱུད་ལ་སྐྱེས་མ་ཐག་པའི་གང་ཟག་མ་ཡིན་པར་ཐལ། དེ་ཐེག་ཆེན་ལམ་དུ་ཞུགས་པའི་སྔ་རོལ་ནས་བྱང་ཆུབ་ཀྱི་སེམས་རྒྱུད་ལ་སྐྱེས་ཟིན་པའི་གང་ཟག་ཡིན་པའི་ཕྱིར། དེར་ཐལ། ཆོས་གསུམ་གྱི་ཡ་གྱལ་དུ་གྱུར་བའི་བྱང་ཆུབ་ཀྱི་སེམས་སེམས་
བསྐྱེད་མཚན་ཉིད་པ་ཡིན་པའི་ཕྱིར། འདོད་མི་ནུས། ཁ་ཅིག་བྱང་ཆུབ་སེམས་དཔའ་ཡིན་ན་སྟོང་ཉིད་རྟོགས་མྱོང་ཡིན་པས་ཁྱབ་ཟེར་ན། འོ་ན། བདེན་འཛིན་གྱིས་བཅིངས་པའི་བྱང་སེམས་གཞི་མ་གྲུབ་པར་ཐལ། དམ་བཅའ་འཐོད་པའི་ཕྱིར། འདོད་མི་

[013A]༄༅། །ནུས་ཏེ། ཤེར་ཕྱིན་སུམ་བརྒྱ་བ་ལས། འདི་ལྟ་སྟེ་དཔེར་ན་མིག་དང་ལྡན་པའི་མི་ཞིག་མུན་པར་ཞུགས་ཏེ་གང་ཅི་ཡང་མི་མཐོང་བ་དེ་བཞིན་དུ་གང་དངོས་པོར་ལྷུང་བའི་བྱང་ཆུབ་སེམས་དཔའི་སྦྱིན་པར་བལྟ་བར་བྱའོ། །ཞེས་གསུངས་
པའི་ཕྱིར་དང། རྒྱུད་བླ་མའི་འགྲེལ་པར་དེ་བཞིན་གཤེགས་པའི་སྙིང་པོ་ལྟ་བ་ལ་མིག་དང་མི་ལྡན་པ་བཞིན་ཐེག་པ་ཆེན་པོ་ལ་གསར་དུ་ཞུགས་པའི་སེམས་དཔའ་ཡོད་པར་གསུངས་པ་དང། ཊིཀ་ཆེན་ལས་ཀྱང། ཐེག་ཆེན་ལ་སེམས་ཙམ་གྱི་ལྟ་བ་ལ་མ་ཁྲིད་
པར་དབུ་མའི་ལྟ་བ་རྒྱུད་ལ་སྐྱེ་མི་ནུས་པ་ཡོད་པ་བཞིན། ཉན་རང་གཉིས་ཀ་ལ་ཡོད་པར་གསུངས་པའི་ཕྱིར། གཞན་ཡང། སློབ་དཔོན་དབྱིག་གཉེན་དང། ཕྱོགས་གླང་དང། དབུ་མའི་ལྟ་བ་རྒྱུད་ལ་མ་སྐྱེས་གོང་གི་མགོན་པོ་གསེར་གླིང་པ་རྣམས་ཀྱང་བྱང་ཆུབ་
སེམས་དཔའ་མ་ཡིན་པར་ཐལ། དམ་བཅའ་འཐད་པ་གང་ཞིག་དེ་རྣམས་ཀྱི་རྒྱུད་ལ་དབུ་མའི་ལྟ་བ་མེད་པའི་ཕྱིར། དེར་ཐལ། འདི་ནི་གསན་རྒྱ་ཆེ་ཡང་གཞན་གྱི་ཐུགས་སུ་ཆུད་མི་འགྱུར། །ཞེས་པའི་ཐད་ཀྱི། རང་འགྲེལ་ལས། སྔོན་གྱི་གནས་བརྟན་
ཆོས་སྐྱོང་དང། དབྱིག་གཉེན་དང་ཕྱོགས་ཀྱི་གླང་པོ་ལ་སོགས་པ་སྔོན་བྱོན་ཟིན་པའི་བསྟན་བཅོས་མཛད་པ་རྣམས་ཀྱིས་ཀྱང། ཞེས་སོགས་གསུངས་པའི་ཕྱིར། གཞན་ཡང། བྱང་ས་ལས། རྒྱུ་བཞི་རྐྱེན་བཞི་ལ་སོགས་ཀྱི་བྱང་ཆུབ་ཀྱི་སེམས་སྦྱོང་ཚུལ་
གསུངས་པ་རྣམས་རང་གི་ཆེད་དུ་བྱ་བའི་གདུལ་བྱ་ལ་ལྟོས་ཏེ་དགོས་པ་མེད་པར་ཐལ། དེ་ལྟར་སྦྱངས་པས་བྱང་ཆུབ་ཀྱི་སེམས་ལ་བཅོས་མིན་གྱི་མྱོང་བ་སྐྱེས་པའི་བྱང་སའི་ཆེད་དུ་བྱ་བའི་གདུལ་བྱ་གཞི་མ་གྲུབ་པའི་ཕྱིར། མ་གྲུབ་ན། དེ་འདྲའི་བྱང་སའི་ཆེད་
དུ་བྱ་བའི་གདུལ་བྱ་ཆོས་ཅན། ཁྱོད་སྟོང་ཉིད་རྟོགས་མྱོང་གི་གང་ཟག་ཡིན་པར་ཐལ། བྱང་ཆུབ་སེམས་དཔའ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར།    ༈    །རང་ལུགས་ལ། འཇུག་པའི་ཆེད་དུ་བྱ་བའི་གདུལ་བྱ་ལ་སོགས་པའི་བྱང་སེམས་ལས་དང་

[013B] ཐེག་ཆེན་གྱི་སློབ་ལམ་གྱི་སྔོན་ནས་དང་པོ་གཉིས་མཚན་ཉིད་པ་རྒྱུད་ལ་བསྐྱེད་པས། ཕྱི་མ་ཚུལ་བཞིན་སྦྱངས་པས་ནམ་མྱོང་བ་མཚན་ཉིད་པ་སྐྱེས་པ་ན་བྱང་སེམས་ལས་དང་པོ་པར་གྱུར་པའི་
ཕྱིར༑ ཆོས་གསུམ་པོ་དེའི་མཚན་གཞི་ཡོད་དེ། ཐེག་ཆེན་གྱི་རིགས་ཅན་ལམ་མ་ཞུགས་ཀྱི་རྒྱུད་ཀྱི་སེམས་ཅན་ཐམས་ཅད་སྡུག་བསྔལ་ལས་སྐྱོབ་པར་འདོད་པའི་སྙིང་རྗེ་ཆེན་པོ་དང་པོ། །སྟོང་ཉིད་ཕྲ་མོ་རྟོགས་པའི་ཤེས་རབ་གཉིས་པ་དང། སྦྱོང་ཚུལ་གྱི་
མཚན་ཉིད་ཚང་བའི་མྱོང་བ་མཚན་ཉིད་པ་མ་སྐྱེས་གོང་གི་བུར་ཤུན་གྱི་རོ་ལྟ་བུའི་བྱང་ཆུབ་ཀྱི་སེམས་རྗེས་མཐུན་པ་དེ་གསུམ་པ་ཡིན་པའི་ཕྱིར།    ༈    །གསུམ་པ་རྩོད་པ་སྤོང་བ་ལ། ཁ་ཅིག་ན་རེ། ཆོས་གསུམ་གྱི་རྒྱུ་ཅན་གྱི་བྱང་སེམས་དེ་ལས་དང་པོ་པ་
ཡིན་ནམ་མིན། དང་པོ་ལྟར་ན་དེ་བྱང་ཆུབ་ཏུ་སེམས་བསྐྱེད་ནས་སྟོང་ཉིད་རྟོགས་པའི་ལྟ་བ་འཚོལ་བར་གསུངས་པ་དང་འགལ། གཉིས་པ་ལྟར་ན་འདི་སྨན་གྱི་མྱུ་གུ་ལྟ་བུ་དང། ཟླ་བ་ཚེས་པ་ལྟ་བུའི་བྱང་སེམས་སུ་གསུངས་པ་དང་འགལ། ཞེ་ན། རྟགས་ཕྱི་
མ་ཁས་མི་ལེན་ཞིང། དང་པོ་ཁས་ལེན་ཀྱང། ཚོལ་ཚུལ་དེ་ལྟར་གསུངས་པས་མི་གནོད་དེ། དེ་ཐེག་ཆེན་གྱི་རིགས་ཅན་གཉིས་ཀྱི་དབང་རྟུལ་གྱི་དབང་དུ་བྱས། འདིར་བཤད་པ་དབང་རྣོན་གྱི་དབང་དུ་བྱས་པའི་ཕྱིར། ཁོ་ནེ་རེ། འདིར་གོ་རིམ་འདི་ལྟར་བཤད་
ནས་འོག་ཏུ་ཡང་ཆོས་གསུམ་གྱི་ནང་ནས་སྙིང་རྗེ་རྒྱུ་གཞན་རྣམས་ཀྱི་ཡང་རྩ་བར་འཆད་པ་མི་རིགས་པར་ཐལ། འདིའི་སྙིང་རྗེ་ལ་དམིགས་མེད་ཀྱི་སྙིང་རྗེར་འོག་ཏུ་གསུངས་པ་གང་ཞིག་དམིགས་མེད་ཀྱི་སྙིང་རྗེ་ཡིན་ན་སྟོང་ཉིད་རྟོགས་མྱོང་གི་སྙིང་རྗེ་ཡིན་དགོས་
པའི་ཕྱིར། ཟེར་ན། སྐྱོན་མེད་དེ། ཐེག་ཆེན་གྱི་རིགས་ཅན་དབང་རྣོན་གྱིས་ཐར་པ་དོན་གཉེར་གྱི་བློ་དང། སེམས་ཅན་ཐམས་ཅད་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་རྒྱུད་ལ་བསྐྱེད་པ་ལ་སྟོང་ཉིད་རྟོགས་པ་སྔོན་དུ་འགྲོ་དགོས་ཀྱང་འདིར་གོ་རིམ་འདི་

[014A]༄༅། །ལྟར་བཤད་པ་བྱང་སེམས་ལས་དང་པོ་བར་འགྱུར་བ་ལ་གསུམ་པོ་དེ་ཚར་གཅིག་ལྟ་བུས་རང་མི་ཆོག་པས་རང་འབྲས་ཕྱི་མ་རེ་བསྐྱེད་པ་ལ་དགོངས་པའི་ཕྱིར། དང་པོ་ཐེག་ཆེན་གྱི་རིགས་ཅན་དབང་རྣོན་གྱིས་ཐར་འདོད་ཀྱི་བློ་དང་
སེམས་ཅན་ཐམས་ཅད་སྡུག་བསྔལ་ལས་སྐྱོབ་འདོད་ཀྱི་བློ་བསྐྱེད་པ་ལ་སྟོང་ཉིད་རྟོགས་པ་སྔོན་དུ་འགྲོ་དགོས་པར་ཐལ། དབང་རྣོན་རྣམས་ཀྱི་དམ་བཅའ་གང་འཇོག་གི་ཞེན་དོན་ཚད་མས་མ་ངེས་པར་དམ་བཅའ་མི་འཇོག་པའི་ཕྱིར་དང། རྒྱུད་བླ་མའི་ཊིཀ་
ཆེན་ལས་ཀྱང། གདུལ་བྱ་གཉིས་ཀྱི་དབང་པོ་རྣོན་པོས་ནི་ཐར་པ་དོན་གཉེར་གྱི་བློ་ཙམ་སྐྱེད་པ་ལ་ཡང་སྟོང་ཉིད་ཕྲ་མོ་རྟོགས་དགོས་པར་ཤེས་པར་བྱའོ། །ཞེས་གསུངས་པའི་ཕྱིར། ཁོ་ན་རེ། བྱང་ཆུབ་སེམས་དཔའ་ཡིན་ན་སྟོང་ཉིད་རྟོགས་མྱོང་ཡིན་
པས་ཁྱབ་པར་ཐལ། ཐེག་ཆེན་གྱི་ཐར་པ་ཆ་མཐུན་ཡིན་ན། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་གི་རིགས་ལ་མྱོང་བ་སྐྱེས་པས་ཁྱབ་ཅིང་སྙིང་པོ་རྒྱན་ལས་ལམ་ཤེར་ཕྱིན་ལ་སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་དགོས་པར་ཡང་གསུངས་
པའི་ཕྱིར། དང་པོ་དགོས་ཏེ། མཚན་མེད་རབ་ཏུ་སྦྱིན་ལ་སོགས། །ཞེས་སོགས་གསུངས་པ་གང་ཞིག་འདི་ལས་གསལ་བའི་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད་སྟོན་པའི་གཞུང་མ་བྱུང་བའི་ཕྱིར། ཟེར་ན། སྐྱོན་མེད་དེ། དེ་ཐེག་ཆེན་གྱི་རིགས་
ཅན་དབང་པོ་རྣོན་པོའི་དབང་དུ་བྱས་པ་ཡིན་པའི་ཕྱིར། དེར་ཐལ། རྒྱན་གྱི་ཐེག་ཆེན་གྱི་རིགས་ཅན་དབང་པོ་རྣོན་པོའི་ལམ་ཉམས་ལེན་གྱི་རིམ་པ་དངོས་བསྟན་བསྟན་བྱའི་གཙོ་བོར་བྱས་ནས་གཏན་ལ་འབེབས་པ་ཡིན་པའི་ཕྱིར། ཁ་ཅིག་ན་རེ། འདིར་
བསྟན་གྱི་བྱང་ཆུབ་ཀྱི་སེམས་དེ་སེམས་བསྐྱེད་མཚན་ཉིད་པ་ལ་བྱེད་པར་ཐལ། ཊིཀ་ཆེན་ལས། སེམས་བསྐྱེད་ཀྱི་མཚན་ཉིད་ཡོངས་སུ་རྫོགས་པ་ལ་འདོད་པར་བྱའོ། །ཞེས་གསུངས་པའི་ཕྱིར། ཟེར་ན། སྐྱོན་མེད་དེ་དེ་ནི་དེའི་དམིགས་རྣམ་སྦྱོང་ཚུལ་

[014B] །ཁ་ཅིག་ན་རེ། འདིར་བསྟན་གྱི་བྱང་ཆུབ་ཀྱི་སེམས་བྱང་ཆུབ་ཀྱི་སེམས་མཚན་ཉིད་པ་ལ་བྱེད་རིགས་པར་ཐལ། རང་འགྲེལ་ལས་སྙིང་རྗེ་རྒྱུད་ལ་ལྡན་པའི་གང་ཟག་བྱང་ཆུབ་སེམས་དཔར་གསུངས་པའི་ཕྱིར་ཟེར་ན། སྐྱོན་
མེད་དེ། འདིས་བྱང་ཆུབ་སེམས་དཔའི་སྙིང་རྗེ་ཅིག་ཀྱང་བསྟན་པར་ཤེས་པར་བྱ་བའི་ཕྱིར་དུ་དེ་ལྟར་གསུངས་པའམ། གཞན་དོན་དོན་གཉེར་གྱི་བྱང་ཆུབ་ཀྱི་སེམས་རྒྱུད་ལ་སྐྱེས་པ་ལ་བྱང་ཆུབ་སེམས་དཔའི་མིང་བཏགས་པ་གང་ཡང་རུང་བ་ཞིག་ཡིན་པའི་ཕྱིར།    ༈    །ས་
བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལས། ཁ་ཅིག་སྙིང་རྗེ་ཆེན་པོ་དེ་ཉིད་དང་པོར་ས་བོན་སོགས་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཡིན་
ཟེར་ན། འོ་ན། སྙིང་རྗེ་ཆེན་པོ་ཡིན་ན་སེམས་ཅན་སྡུག་བསྔལ་ལས་སྐྱོབ་པར་འདོད་པའི་རྣམ་པ་ཅན་གྱི་སྙིང་རྗེ་ཡིན་དགོས་པར་ཐལ། དམ་བཅའ་འཐད་པ་གང་ཞིག་འདིར་དངོས་སུ་བསྟན་པའི་སྙིང་རྗེ་ཆེན་པོ་ལ་སེམས་ཅན་སྡུག་བསྔལ་ལས་སྐྱོབ་འདོད་ཀྱི་རྣམ་
པ་ཅན་ཡིན་པས་ཁྱབ་པའི་ཕྱིར། དེར་ཐལ། ཊིཀ་ཆེན་ལས། འདིའི་སྙིང་རྗེ་ནི་དམིགས་པ་གསུམ་པོ་གང་ལ་དམིགས་ཀྱང་སེམས་ཅན་ཐམས་ཅད་སྡུག་བསྔལ་ལས་སྐྱོབ་པར་འདོད་པའི་རྣམ་པ་ཅན་ཡིན་པས་ཉན་རང་གི་སྙིང་རྗེ་དང་ཁྱད་པར་ཤིན་ཏུ་ཆེའོ། །ཞེས་
གསུངས་པའི་ཕྱིར། འདོད་མི་ནུས་ཏེ། སྙིང་རྗེ་ཆེན་པོ་ཡིན་ན་ལྷག་བསམ་རྣམ་དག་ཡིན་པས་མ་ཁྱབ་པའི་ཕྱིར། རྟགས་གོང་དུ་བསྒྲུབས་ཟིན། ཡང་ཁ་ཅིག་སེམས་ཅན་ཐམས་ཅད་སྡུག་བསྔལ་ལས་སྐྱོབ་པར་འདོད་པའི་སྙིང་རྗེ་དེ་ཐོག་མཐའ་བར་གསུམ་དུ་
གལ་ཆེ་བའི་སྙིང་རྗེ་ཆེན་པོ་ཡིན་ཟེར་ན། འོ་ན། འཇུག་པའི་ཆེད་དུ་བྱ་བའི་གདུལ་བྱ་ཐེག་ཆེན་ལམ་དུ་འཇུག་ཁ་མ་དེས་རང་རྒྱུད་ཀྱི་སྙིང་རྗེ་ཆེན་པོས་ཉེར་ལེན་བྱས་ཏེ་བྱང་ཆུབ་ཏུ་སེམས་བསྐྱེད། བསྐྱེད་ཟིན་ནས་དེའི་རྒྱུན་དུ་གྱུར་པའི་སྙིང་རྗེ་ཆེན་པོས་ཀུན་ནས་བསླངས་

[015A]༄༅། །ཏེ༑ གཉིས་སུ་མེད་པའི་ཡེ་ཤེས་ཀྱིས་མཚོན་ནས་རྒྱལ་སྲས་ཀྱི་སྤྱོད་པ་ལ་སློབ། མཐར་སངས་རྒྱས་ནས་ཀྱང་རང་རྒྱུད་ཀྱི་ཐུགས་རྗེ་ཆེན་པོས་བདག་རྐྱེན་བྱས་ནས། རིགས་ཅན་གསུམ་ལ་ཆོས་འཁོར་བསྐོར་བ་མ་ཡིན་པར་ཐལ། རྒྱལ་
བའི་ལོ་ཐོག་ཕུན་སུམ་ཚོགས་པ་སྐྱེད་བ་ལ་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཆེན་པོ་དེ་ཡིན་ན་འཇུག་པའི་ཆེད་དུ་བྱ་བའི་གདུལ་བྱ་དང། དེ་སངས་རྒྱས་པའི་སངས་འཕགས་ཀྱི་རྒྱུད་ཀྱི་སྙིང་རྗེ་ཆེན་པོ་མ་ཡིན་དགོས་པའི་ཕྱིར། གལ་ཏེ་རྟགས་
མ་གྲུབ་ན། སེམས་ཅན་ཐམས་ཅད་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་དེ་འདྲ་བའི་གཞི་མཐུན་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཆོས་ཅན། ཁྱོད་འཇུག་པའི་ཆེད་དུ་བྱ་བའི་གདུལ་བྱའི་རྒྱུད་ཀྱི་སྙིང་རྗེ་མ་ཡིན་པར་ཐལ། ཁྱོད་རྒྱུད་
ལ་ལྡན་པའི་འཇུག་པའི་ཆེད་དུ་བྱ་བའི་གདུལ་བྱ་དང་རྒྱུད་ཐ་དད་པའི་སངས་རྒྱས་བྱང་སེམས་གྲངས་མེད་ཡོད་པའི་ཕྱིར། དེས་དེའི་འབྲས་སྐྱབས་སུ་གྱུར་པའི་སངས་འཕགས་ལའང་སྦྱར་ནས་གཏོང་ངོ། །ཡང་ཁ་ཅིག་བྱང་སེམས་ལས་དང་པོ་པའི་རྒྱུར་
གྱུར་པའི་ཆོས་གསུམ་གྱི་ནང་ཚན་གྱི་སྙིང་རྗེ་ཆེན་པོ་དེ། ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཡིན་ཟེར་ན། དེ་མ་ཡིན་པར་ཐལ། བར་དུ་གལ་ཆེ་བ་ཆུ་ལུད་དང་ཆོས་མཚུངས་པ་དང། ཐ་མར་གལ་ཆེ་བ་འབྲས་བུའི་སྨིན་པ་དང་ཆོས་མཚུངས་པའི་
སྙིང་རྗེ་མ་ཡིན་པའི་ཕྱིར་ཏེ། དེས་བྱང་སེམས་སུ་གྱུར་ནས་རྒྱས་སྲས་ཀྱི་སྤྱོད་པ་ལ་སློབ་པའི་བདག་རྐྱེན་དང། སངས་རྒྱས་ནས་ཆོས་འཁོར་བསྐོར་བའི་བདག་རྐྱེན་མི་བྱེད་པའི་ཕྱིར།།    ༈    །།གཉིས་པ་རང་ལུགས་ལ། ཆོས་གསུམ་གྱི་ནང་ནས་སེམས་
ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་དེ་ནི། རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་ཡོན་ཏན་དང་ལྡན་ཏེ། དང་པོར་ས་བོན་དང་ཆོས་མཚུངས་པའི་སྙིང་རྗེ་དང། ཐ་མར་འབྲས་བུ་སྨིན་པ་དང་ཆོས་མཚུངས་

[015B] བར་དུ་ཆུ་ལུད་དང་ཆོས་མཚུངས་པའི་སྙིང་རྗེ་གསུམ་ཀ་ཡང་སེམས་ཅན་སྡུག་བསྔལ་ལས་སྐྱོབ་པར་འདོད་པའི་སྙིང་རྗེའི་ཆ་ཤས་ཡིན་པའི་ཕྱིར། ཁྱབ་སྟེ། དཔེར་ན་བུམ་པའི་མཆུ་ཞབས་ཀྱི་ཡོན་ཏན་གང་ཡིན་ཐམས་ཅད་ཆ་ཅན་བུམ་བ་ལ་འབྱུང་
བ་ལྟ་བུ་ཡིན་པའི་ཕྱིར། དེ་ཡང་སེམས་ཅན་སྡུག་བསྔལ་ལས་སྐྱོབ་འདོད་ཀྱི་རྣམ་པ་ཅན་གྱི་སྙིང་རྗེ་ཆེན་པོ་ལ་ཡོན་ཏན་གསུམ་པོ་དེ་མངའ་ཡང། དེ་གསུམ་པོ་དེ་མ་ཡིན་པ་དང། སྙིང་རྗེ་གསུམ་འགལ་ལོ་བྱས་པ་ལ། ཁོ་ན་རེ། གང་ཕྱིར་བརྩེ་ཉིད་ཅེས་ཉིད་
སྒྲ་སྨོས་པ་དང། རྣམ་བཤད་ལས་ཀྱང། ཉིད་ཀྱི་སྒྲས་ནི་དཔེའི་སྐབས་སུ་ཕྱིའི་ལོ་ཐོག་ལ་ཐོག་མཐའ་བར་གསུམ་དུ་གལ་ཆེ་བ་གསུམ། སོ་སོ་བར་སོང་བ་ལྟ་བུ་མ་ཡིན་པར། དོན་གྱི་སྐབས་སུ་རྒྱལ་བའི་ལོ་ཐོག་ལ་སྙིང་རྗེ་ཁོ་ན་ཐོག་མཐའ་བར་གསུམ་དུ་གལ་ཆེ་
བར་བསྟན་ནོ། །ཞེས་གསུངས་པ་དེ་དག་མི་འཐད་པར་ཐལ། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་དེ་རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་མ་ཡིན་པའི་ཕྱིར་ཟེར་ན། སྐྱོན་མེད་དེ། ཉིང་སྒྲ་སོགས་
དེ་དག་ནི་ཆོས་གསུམ་གྱི་ནང་ནས་ཡོན་ཏན་གསུམ་པོ་ཆོས་གཞན་གཉིས་ལ་མི་ལྡན་པར་སེམས་ཅན་ཐམས་ཅད་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་སྤྱི་ཙམ་ཆོས་མཚུངས་གསུམ་གྱི་ཡོན་ཏན་དང་ལྡན་པའི་སྙིང་རྗེ་ཡིན་པར་བསྟན་པ་ཡིན་པའི་ཕྱིར་
དང། སོ་སོ་བ་ཞེས་སོགས་ཀྱི་དོན་དཔེ་གསུམ་པོ་དེ་རིགས་མི་གཅིག་པ་ལྟར་མ་ཡིན་པར་དོན་གྱི་སྙིང་རྗེ་གསུམ་པོ་སྙིང་རྗེ་ཆེན་པོར་རིགས་གཅིག་པའི་དོན་ཡིན་པའི་ཕྱིར།།    ༈    །།འགྲོ་བ་གཡོ་བའི་ཆུ་ཡི་ནང་གི་ཟླ་བ་ལྟར། །ཞེས་སོགས་ཀྱི་སྐབས་
སུ། རྣམ་པ་གསུམ་ལས། དང་པོ་ལ། །ཁ་ཅིག་སྙིང་རྗེ་ལ་སེམས་བྱུང་གིས་ཁྱབ་ཟེར་ན། བྱམས་པ་ཚད་མེད་ལ་སེམས་བྱུང་གི་ཁྱབ་པར་ཐལ། སྙིང་རྗེ་ཚད་མེད་ལ་སེམས་བྱུང་གིས་ཁྱབ་པའི་ཕྱིར། རྟགས་ཁས། རྩ་བར་འདོད་ན། མི་འཐད་པར་ཐལ། དེ་

[016A]༄༅། །དང་སེམས་ཀྱི་གཞི་མཐུན་ཡོད་པའི་ཕྱིར། དེར་ཐལ། ཀུན་ལས་བཏུས་ལས། བྱམས་པ་གང་ཞེ་ན་བསམ་གཏན་ལ་བརྟེན་ནས་སེམས་ཅན་རྣམས་བདེ་བ་དང་ལྡན་པར་ཤོག་ཅིག་པའི་བསམ་པའི་གནས་པ་ཡང་དག་པར་འབྱོར་བའི་ཏིང་
ངེ་འཛིན་དང་ཤེས་རབ་གང་ཡིན་པ་དང་དེ་དག་དང་མཚུངས་པར་ལྡན་པ་སེམས་དང་སེམས་ལས་བྱུང་བའི་ཆོས་རྣམས་སོ། །ཞེས་གསུངས་པའི་ཕྱིར། སེམས་ཞེས་པ་གྲོགས་ཀྱི་དོན་ཡིན་ཟེར་ན། དེ་མི་འཐད་པར་ཐལ། གྲོགས་ཏིང་ངེ་འཛིན་དང་ཞེས་པས་
བསྟན་པ་ཡིན་པའི་ཕྱིར། ཁ་ཅིག་སེམས་ཅན་ལ་དམིགས་པའི་སྙིང་རྗེ་ཡིན་ན་སེམས་ཅན་ཙམ་ལ་དམིགས་པའི་སྙིང་རྗེ་ཡིན་པས་ཁྱབ་ཟེར་ན། འོ་ན། བྱང་སེམས་མཐོང་ལམ་པའི་རྒྱུད་ཀྱི་དམིགས་མེད་ཀྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་ཐལ་
འགྲོ་བ་ལ་དམིགས་པའི་སྙིང་རྗེ་ཡིན་པའི་ཕྱིར། ཆོས་དང་དམིགས་མེད་ཀྱི་སྙིང་རྗེ་གཉིས་ཀྱི་སྐབས་སུ། འགྲོ་ལ་སྙིང་རྗེར་གྱུར་གང་དེ་ལ་འདུད། །ཞེས་གསུངས་པའི་ཕྱིར། གཞན་ཡང། སྙིང་རྗེ་ཆེན་པོ་ཡིན་ན་སེམས་ཅན་ལ་དམིགས་པའི་སྙིང་རྗེ་ཡིན་དགོས་པར་
ཐལ། བྱང་ཆུབ་ཀྱི་སེམས་ཡིན་ན་རྫོགས་པའི་བྱང་ཆུབ་ལ་དམིགས་དགོས་པའི་ཕྱིར། རྟགས་འབུད་དོ། །ཁ་ཅིག་ན་རེ། མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་འབྲལ་འདོད་ཀྱི་རྣམ་པ་ཅན་གྱི་སྙིང་རྗེ་ཆེན་པོ། །ཆོས་ལ་དམིགས་
པའི་སྙིང་རྗེ་ཆེན་པོའི་མཚན་ཉིད། རང་བཞིན་མེད་པས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཆེན་པོ། །དམིགས་མེད་ཀྱི་སྙིང་རྗེ་ཆེན་པོའི་མཚན་ཉིད། དེ་གཉིས་གང་གིས་ཀྱང་ཁྱད་པར་དུ་མ་བྱས་པའི་སེམས་ཅན་ལ་དམིགས་པའི་
སྙིང་རྗེ་ཆེན་པོ། །སེམས་ཅན་ཙམ་ལ་དམིགས་པའི་སྙིང་རྗེ་ཆེན་པོའི་མཚན་ཉིད་ཟེར་ན། །མི་རྟག་པ་དང་རང་བཞིན་མེད་པ་གང་རུང་གིས་ཁྱད་པར་དུ་མ་བྱས་པའི་སེམས་ཅན་ཡོད་པར་ཐལ། དེ་ལ་དམིགས་ནས་སྡུག་བསྔལ་དང་འབྲལ་འདོད་ཀྱི་སྙིང་རྗེ་

[016B] མ་གྲུབ་ན། དེ་ཆོས་ཅན། ཁྱོད་བློ་དོན་མཐུན་ཡིན་པར་ཐལ། །སེམས་ཅན་ལ་དམིགས་པའི་སྙིང་རྗེ་ཆེན་པོ་ཡིན་པའི་ཕྱིར། མ་གྲུབ་ན། འཁོར་གསུམ་ཡོད། རྩ་བར་འདོད་ན། དེ་གཉིས་གང་རུང་གི་
ཁྱད་པར་དུ་མ་བྱས་པའི་སེམས་ཅན་མེད་པར་ཐལ། སེམས་ཅན་ཡིན་ན་དེ་གཉིས་ཀས་ཁྱད་པར་དུ་བྱས་པའི་སེམས་ཅན་ཡིན་དགོས་པའི་ཕྱིར། དེར་ཐལ། སེམས་ཅན་ཡིན་ན། དེ་གཉིས་ཀ་ཡིན་དགོས་པའི་ཕྱིར། མ་གྲུབ་ན་འབུད། གཞན་ཡང་སེམས་
ཅན་ཙམ་ལ་དམིགས་པའི་སྙིང་རྗེ་ཆེན་པོ་ཆོས་ཅན། དམིགས་མེད་ཀྱི་སྙིང་རྗེ་ཆེན་པོ་ཡིན་པར་ཐལ། ཁྱོད་རང་གི་མཚན་ཉིད་དེའི་ཕྱིར། རྟགས་གསལ་སླ། གཞན་ཡང། བྱང་སེམས་ཚོགས་ལམ་བའི་རྒྱུད་ཀྱི་དམིགས་མེད་ཀྱི་སྙིང་རྗེ་ཆེན་པོ་ཆོས་ཅན་
ཆོས་ལ་དམིགས་པའི་སྙིང་རྗེ་ཆེན་པོ་མ་ཡིན་པར་ཐལ། ཁྱོད་ཀྱི་མཚན་ཉིད་དེའི་ཕྱིར། རྟགས་གསལ་སླ། ཡང་ཁ་ཅིག་བདག་མེད་ཕྲ་རགས་གང་གིས་ཀྱང་ཁྱད་པར་དུ་མ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་འབྲལ་འདོད་ཀྱི་སྙིང་རྗེ་
ཆེན་པོ། སེམས་ཅན་ཙམ་ལ་དམིགས་པའི་སྙིང་རྗེ་ཆེན་པོའི་མཚན་ཉིད། སྙིང་རྗེ་ཆེན་པོ་གང་ཞིག་ཀུན་རྫོབ་ཀྱི་ཆོས་གང་ཡང་རུང་བ་ཅིག་གིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་འབྲལ་འདོད་ཀྱི་བློ། །ཆོས་ལ་དམིགས་པའི་
སྙིང་རྗེ་ཆེན་པོའི་མཚན་ཉིད། དམིགས་མེད་ཀྱི་སྙིང་རྗེ་ཆེན་པོའི་མཚན་ཉིད་སྔར་ལྟར་ཟེར་ན། བདག་མེད་ཕྲ་རགས་གང་གིས་ཀྱང་ཁྱད་པར་དུ་མ་བྱས་པའི་སྙིང་རྗེ་ཆེན་པོའི་དམིགས་ཡུལ་གྱི་སེམས་ཅན་ཡོད་པར་ཐལ། ཁྱོད་ཀྱི་མཚན་ཉིད་དང་པོ་འཐད་པའི་ཕྱིར་
འདོད་མི་ནུས་པ་གོང་དུ་བཤད་ཟིན། མཚན་ཉིད་གཉིས་པ་ལ། སློབ་དཔོན་ལེགས་ལྡན་གྱི་རྒྱུད་ཀྱི་སྙིང་རྗེ་ཆོས་ཅན། མཚོན་བྱ་དེར་ཐལ། མཚན་ཉེད་དེའི་ཕྱིར། རྟགས་གོང་གིས་ཤེས། འདོད་ན། དམིགས་ཡུལ་གྱི་སེམས་ཅན་རང་བཞིན་མེད་པར་རྟོགས་མྱོང་གི་

[017A]༄༅། །གང་ཟག་རྒྱུད་ཀྱི་སྙིང་རྗེ་ཆེན་པོར་ཐལ། འདོད་པ་དེའི་ཕྱིར། འདོད་མི་ནུས་ཏེ། སློབ་དཔོན་ལེགས་ལྡན་གྱི་སྟོང་ཉིད་རྟོགས་མ་མྱོང་བའི་ཕྱིར། ཐལ་འགྱུར་གོང་མ་ལ་ཁྱབ་པ་ཡོད་པར་ཐལ། ཊིཀ་ཆེན་ལས། ཁྱད་པར་གཉིས་ཀྱིས་ཁྱད་
པར་དུ་བྱས་པའི་སེམས་ཅན་སྙིང་རྗེའི་དམིགས་པར་འཇོག་པ་ན་སྔོན་དུ་སེམས་ཅན་མི་རྟག་པ་དང་རང་བཞིན་མེད་པར་ངེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་རྣམ་པ་ཤར་བ་དགོས་ཀྱི་སྙིང་རྗེས་དེ་གཉིས་སུ་དམིགས་པ་མི་དགོས་སོ། །ཞེས་གསུངས་
པའི་ཕྱིར། ཁ་ཅིག་ལུང་འདིའི་དོན་སྙིང་རྗེ་གཉིས་རྒྱུད་ལྡན་གྱི་གང་ཟག་ལ་ཁྱད་ཆོས་གཉིས་ཀྱི་རྣམ་པ་ཤར་བ་དགོས་པའི་དོན་ཡིན་གྱི་སྙིང་རྗེ་གཉིས་ལ་ཁྱད་ཆོས་དེ་གཉིས་ཀྱི་རྣམ་པར་ཤར་བ་དགོས་པའི་དོན་མ་ཡིན་ཟེར་བ་དང། སེམས་ཅན་གྱི་རྒྱུད་ཀྱི་
སྙིང་རྗེ་གསུམ་འགལ་བར་འདོད་པ་དང། འཕགས་པ་ཡིན་ན་སྟོང་ཉིད་མངོན་སུམ་དུ་རྟོགས་པས་ཁྱབ། མི་རྟག་སོགས་བཅུ་དྲུག་མངོན་སུམ་དུ་རྟོགས་པས་ཁྱབ་ཟེར་བ་རྣམས་ལ་ནི་འཁོར་གསུམ་གྱི་ཕྲེང་བ་འབྱུང་ངོ། །གསུམ་པོ་འགལ་བར་ཁས་
བླངས་ནས། ཆོས་ལ་དམིགས་པའི་སྙིང་རྗེའི་མཚན་ཉིད། སྙིང་རྗེ་ཆེན་པོ་གང་ཞིག་མི་རྟག་སོགས་ཆོས་ཅན་གང་ཡང་རུང་བས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་འབྲལ་འདོད་ཀྱི་རྣམ་པ་ཅན་གྱི་བློ་ཡིན་ཟེར་ན། བྱང་སེམས་
མཐོང་ལམ་པའི་རྒྱུད་ཀྱི་དམིགས་མེད་ཀྱི་སྙིང་རྗེ་ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་དེར་ཐལ། བདེན་སྟོང་སྒྱུ་མ་ལྟ་བུས་ཁྱད་པར་དུ་བྱས་ནས་སེམས་ཅན་སྡུག་བསྔལ་དང་འབྲལ་འདོད་ཀྱི་བློ་ཡིན་པའི་ཕྱིར། དེར་
ཐལ། ཆོས་ཅན་དེ་ཡིན་པའི་ཕྱིར། འདོད་ན། ཁྱོད་རང་གི་ལུགས་ལ་འགལ། ཁ་ཅིག་ཆོས་ལ་དམིགས་པའི་སྙིང་རྗེ་ཡིན་ན་མི་རྟག་པས་ཁྱད་པར་དུ་བྱས་ནས་སེམས་ཅན་ལ་དམིགས་པས་ཁྱབ་ཟེར་ན། འོ་ན། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་

[017B] དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། ཊིཀ་ཆེན་ལས། མི་རྟག་པའི་སེམས་ཅན་
ཞེས་པ་ནི་མཚོན་པ་སྟེ། རང་རྐྱ་ཐུབ་པའི་རྫས་སུ་མེད་པའི་སེམས་ཅན་དམིགས་པར་བྱེད་པ་ལྟ་བུ་ལ་ཡང་ཆོས་ལ་དམིགས་པ་ཞེས་བྱའོ། །ཞེས་གསུངས་པའི་ཕྱིར། ཁ་ཅིག་ཆོས་ལ་དམིགས་པའི་སྙིང་རྗེ་ཆེན་པོ་རྒྱུད་ལྡན་གྱི་གང་ཟག་ཡིན་ན། དམིགས་
ཡུལ་གྱི་སེམས་ཅན་བཏགས་ཡོད་དུ་རྟོགས་པའི་གང་ཟག་ཡིན་པས་ཁྱབ་ཟེར་ན། སྟོང་ཉིད་རྟོགས་མ་མྱོང་བའི་ཆོས་ལ་དམིགས་པའི་སྙིང་རྗེ་རྒྱུད་ལ་ལྡན་པའི་གང་ཟག་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ལྟ་བུའི་གང་ཟག་ཡོད་པའི་ཕྱིར། རྩ་
བར་འདོད་ན། དེ་ཆོས་ཅན། སེམས་ཅན་བདག་མེད་དུ་རྟོགས་མྱོང་ཡིན་པར་ཐལ། འདོད་པ་དེའི་ཕྱིར། ཡང་ཁ་ཅིག་སེམས་ཅན་ཙམ་ལ་དམིགས་པའི་སྙིང་རྗེ་ཡིན་ན། སེམས་ཅན་རྟག་གཅིག་རང་དབང་ཅན་དུ་འཛིན་པས་ཁྱབ། ཆོས་ལ་དམིགས་པའི་
སྙིང་རྗེ་ཡིན་ན། དམིགས་ཡུལ་གྱི་སེམས་ཅན་མི་རྟག་པར་རྟོགས་པས་ཁྱབ། དམིགས་མེད་ཀྱི་སྙིང་རྗེ་ཡིན་ན། སེམས་ཅན་བདེན་མེད་དུ་རྟོགས་པས་ཁྱབ་ཟེར་ན། དམ་བཅའ་དང་པོ་མི་འཐད་པར་ཐལ། སེམས་ཅན་མི་རྟག་པར་ཚད་མས་མ་ངེས་པའི་
གང་ཟག་གི་རྒྱུད་ཀྱི་བློ་ཡིན་ན། སེམས་ཅན་རྟག་པར་འཛིན་པའི་བློ་ཡིན་མི་དགོས་པའི་ཕྱིར། དེར་ཐལ། དེས་སེམས་ཅན་འཛིན་རེས་ཀྱི་སེམས་ཅན་རྟག་པས་ཁྱད་པར་དུ་བྱས་ནས་འཛིན་པས་མ་ཁྱབ་པའི་ཕྱིར་དང། དེའི་རྒྱུད་ལ་སེམས་ཅན་འཛིན་པའི་མིག་ཤེས་
དོན་མཐུན་སོགས་ཀྱང་ཡོད་པའི་ཕྱིར། ཕྱི་མ་གཉིས་ལ་ཡང། རེ་རེ་ལ་འཛིན་པ་མི་མཐུན་པ་གཉིས་གཉིས་ཡོད་པར་ཐལ། དམ་བཅའ་ཕྱི་མ་གཉིས་འཐད་པ་གང་ཞིག་ཕྱི་མ་གཉིས་ཀ་ཡང་རང་གི་དམིགས་ཡུལ་དུ་གྱུར་བའི་སེམས་ཅན་སྡུག་

[018A]༄༅། །བསྔལ་དང་བྲལ་འདོད་ཀྱི་བློ་ཡིན་པའི་ཕྱིར་ཏེ། གཉིས་ཀ་ཡང་སྙིང་རྗེ་ཡིན་པའི་ཕྱིར། འདོད་མི་རིགས་ཏེ། གཉིས་ཀ་ཡང་བློ་མུ་གཅིག་པ་ཡིན་པའི་ཕྱིར། །གཉིས་པ་རང་ལུགས་ལ། སྡུག་བསྔལ་ཅན་གྱི་སེམས་ཅན་གང་ལ་དམིགས་ཀྱང་མ་བུ་གཅིག་པ་ལ་བརྩེ་བའི་ཚོད་ཙམ་
གྱི་སྡུག་བསྔལ་དང་འབྲལ་འདོད་རང་གི་ངང་གིས་སྐྱེ་བའི་སྙིང་རྗེ། སྙིང་རྗེ་ཆེན་པོའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་དང། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་གཉིས་
དམིགས་པར་འཇོག་ཚུལ་གྱི་སྒོ་ནས་དབྱེ་ན་སེམས་ཅན་ཙམ་ལ་དམིགས་པའི་སྙིང་རྗེ་ཆེན་པོ་དང། ཆོས་དང་དམིགས་མེད་ལ་དམིགས་པའི་སྙིང་རྗེ་ཆེན་པོ་གཉིས། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་མ་གཏོགས་གཞན་
རྣམས་ཉན་རང་དང་ཐུན་མོང་བ་ཡིན། མི་རྟག་སོགས་ཆོས་དང། རང་བཞིན་མེད་པ་གང་རུང་གིས་ཁྱད་པར་དུ་མ་བྱས་བར་སེམས་ཅན་སྡུག་བསྔལ་དང་འབྲལ་འདོད་ཀྱི་སྙིང་རྗེ་ཆེན་པོ་དང་པོའི་མཚན་ཉིད། སེམས་ཅན་མི་རྟག་པ་སོགས་ཆོས་ཀྱིས་ཁྱད་
པར་དུ་བྱས་ནས་སྡུག་བསྔལ་དང་འབྲལ་འདོད་ཀྱི་སྙིང་རྗེ་ཆེན་པོ། ཆོས་ལ་དམིགས་པའི་སྙིང་རྗེ་ཆེན་པོའི་མཚན་ཉིད། སེམས་ཅན་རང་བཞིན་མེད་པས་ཁྱད་པར་དུ་བྱས་ནས་སྡུག་བསྔལ་དང་འབྲལ་འདོད་ཀྱི་སྙིང་རྗེ་ཆེན་པོ། །དམིགས་མེད་ཀྱི་སྙིང་
རྗེ་ཆེན་པོའི་མཚན་ཉིད་གསུམ་པོ་དེ་ལ་སེམས་ཅན་ལ་དམིགས་པའི་སྙིང་རྗེ་ཞེས་སོགས་ཀྱིས་འཆད་པའི་རྒྱུ་མཚན་ཡོད་དེ། ཐ་སྙད་བདེ་བའི་ཕྱིར་ཉེར་བསྡུའི་མིང་གིས་དེ་ལྟར་བཤད་པའི་ཕྱིར། ས་མཚམས། དང་པོ་ལམ་མ་ཞུགས་ནས་ས་བདུན་
པའི་བར་དུ་ཡོད། གཞན་གཉིས་ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད། ས་བརྒྱད་པ་ཡན་ཆད་ཀྱི་སྙིང་རྗེ་ཕྱི་མ་གཉིས་ཡིན་ཁྱབ་མཉམ་ཡིན་སྙིང་རྗེ་ལ་གསུམ་དུ་ཕྱེ་བའི་གསུམ་པོ་འགལ་ཡང་སྤྱིར་གསུམ་པོ་མི་འགལ་ཏེ། སངས་

[018B] སེམས་ཅན་གྱི་རྒྱུད་ཀྱི་དམིགས་མེད་ཀྱི་སྙིང་རྗེ་ཡིན་ན་རང་གི་དམིགས་ཡུལ་གྱི་སེམས་ཅན་བདེན་མེད་དུ་སྣང་བ་དང་བདེན་གྲུབ་དུ་སྣང་བ་གཉིས་ཀ་ཡིན་པས་ཁྱབ་སྟེ། རང་གི་དམིགས་
ཡུལ་གྱི་སེམས་ཅན་བདེན་མེད་དུ་སྣང་ནས་སྡུག་བསྔལ་དང་འབྲལ་བར་འདོད་པའི་རྣམ་པ་ཅན་ཡིན་པས་དམིགས་མེད་ཀྱི་སྙིང་རྗེ་ཞེས། སེམས་ཅན་གྱི་རྒྱུད་ཀྱི་ཀུན་རྫོབ་དངོས་ཡུལ་དུ་བྱེད་པའི་བློ་ཡིན་ན་ཀུན་རྫོབ་དེ་ཉིད་བདེན་གྲུབ་དུ་སྣང་བས་ཁྱབ་པའི་ཕྱིར། གསུམ་
པ་རྩོད་པ་སྤོང་བ་ལ། ཁོ་ན་རེ། ཉན་རང་གི་རྒྱུད་ལ་སྙིང་རྗེ་ཆེན་པོ་མེད་པར་ཐལ། དེའི་རྒྱུད་ལ་ཐུགས་རྗེ་ཆེན་པོ་མེད་པའི་ཕྱིར་ཟེར་ན། འོ་ན། བྱང་སེམས་ཀྱི་རྒྱུད་ལ་སྙིང་རྗེ་ཆེན་པོ་མེད་པར་ཐལ། དེའི་རྒྱུད་ལ་ཐུགས་རྗེ་ཆེན་པོ་མེད་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། རང་འགྲེལ་ལས། དེ་དག་ནི་བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་པར་དེ་དག་གིས་ཉན་ཐོས་རྣམས་ལས་ཁྱད་པར་དུ་འཕགས་པའི་ཕྱིར་དང། བསོད་ནམས་དང་ཡེ་ཤེས་ཀྱི་ཚོགས་གཉིས་དང། ཐུགས་རྗེ་ཆེན་པོ་དང་
རྣམ་པ་ཐམས་ཅད་མཁྱེན་པ་ཉིད་ལ་སོགས་པ་མེད་པས་སངས་རྒྱས་དང་བྱང་ཆུབ་སེམས་དཔའ་རྣམ་ལས་དམན་པའི་ཕྱིར་ན་འབྲིང་ངོ། །ཞེས་གསུངས་པའི་ཕྱིར། ཁོ་ན་རེ། སྙིང་རྗེ་ཆེན་པོ་ལ་སེམས་བྱུང་གིས་ཁྱབ་པར་ཐལ། དགེ་བ་བཅུ་གཅིག་པོ་གང་
རུང་ལ་སེམས་བྱུང་གིས་ཁྱབ་པའི་ཕྱིར། ཟེར་ན། མ་ཁྱབ། ཁ་ཅིག་ན་རེ། ཆོས་ལ་དམིགས་པའི་སྙིང་རྗེ་ཡིན་ན་རང་རྒྱུད་ལྡན་གྱི་གང་ཟག་སེམས་ཅན་བཏགས་ཡོད་དུ་རྟོགས་པས་ཁྱབ་པར་ཐལ། དེ་རྒྱུད་ལ་ལྡན་པའི་གང་ཟག་གིས་སྔར་སེམས་ཅན་མི་རྟག་
སོགས་སུ་རྟོགས་པ་ལ་བརྟེན་ནས་སེམས་ཅན་ཕུང་པོའི་ཆོས་ཙམ་ལ་བརྟེན་ནས་བཏགས་པར་རྟོགས་སོ། །ཕུང་པོའི་ཆོས་ཙམ་ལ་བརྟེན་ནས་བཏགས་པའི་སེམས་ཅན་ལ་དམིགས་ནས་སྡུག་བསྔལ་དང་འབྲལ་འདོད་ཀྱི་རྣམ་པ་ཅན་ཡིན་པའི་རྒྱུ་མཚན་གྱིས་

[019A]༄༅། །ཆོས་ལ་དམིགས་པའི་སྙིང་རྗེ་ཞེས་བཤད་པའི་ཕྱིར་ཟེར་ན། མ་ཁྱབ། ཁོ་ན་རེ། སེམས་ཅན་ལ་དམིགས་པའི་སྙིང་རྗེ་ཡིན་ན་སེམས་ཅན་ཙམ་ལ་དམིགས་པའི་སྙིང་རྗེ་ཡིན་དགོས་པར་ཐལ། སྙིང་རྗེ་གསུམ་དུ་ཕྱེ་བའི་སེམས་ཅན་
ལ་དམིགས་པའི་སྙིང་རྗེ་ཡིན་ན་སེམས་ཅན་ཙམ་ལ་དམིགས་པའི་སྙིང་ཡིན་པས་ཁྱབ་པའི་ཕྱིར། ཟེར་ན། མ་ཁྱབ། སེམས་ཅན་བདེན་མེད་དུ་འཛིན་པའི་བློ་ཡང་ཡིན། བདེན་གྲུབ་དུ་འཛིན་པའི་བློ་ཡང་ཡིན་པའི་གཞི་མཐུན་ཡོད་པར་ཐལ། སེམས་ཅན་
བདེན་གྲུབ་ཏུ་སྣང་བའི་བློ་ཡང་ཡིན། བདེན་མེད་དུ་སྣང་བའི་བློ་ཡང་ཡིན་པའི་གཞི་མཐུན་ཡོད་པའི་ཕྱིར། ཟེར་ན། མ་ཁྱབ།།    ༈    །།རྒྱལ་བའི་སྲས་པོ་དེ་ཡི་སེམས་གང་འགྲོ་བ་རྣམས། །ཞེས་སོགས་སྐབས་སུ། རྣམ་པ་གསུམ་ལས། ཁ་
ཅིག་ངོ་བོ་དང་མཚུངས་ལྡན་ཅི་རིགས་པའི་སྒོ་ནས་ཟག་པ་རྒྱས་རུང་ཟག་བཅས་ཀྱི་མཚན་ཉིད། ཟེར་ན། མཆོག་གི་སྤྲུལ་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེ་ལ་དམིགས་ནས་གང་ཟག་གི་བདག་འཛིན་སྐྱེ་བ་ཡོད་པའི་ཕྱིར། དེར་ཐལ། མཆོག་གི་
སྤྲུལ་སྐུ་བདེན་པར་འཛིན་པའི་སོ་སྐྱེ་ཡོད་པའི་ཕྱིར། ཁ་ཅིག་ཟག་པའི་སྒོ་དྲུག་གང་རུང་དང་འབྲེལ་པ། ཟག་བཅས་ཀྱི་མཚན་ཉིད་ཟེར་ན། ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཆོས་ཅན་མཚན་ཉིད་དེར་ཐལ། མཚོན་བྱ་དེའི་ཕྱིར། གནས་ལུགས་
སློབ་པའི་ཤེས་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། མ་ཡིན་པར་ཐལ། ཆོས་ཅན་དེའི་ཕྱིར། ཁ་ཅིག་མ་རིག་བག་ཆགས་ཀྱིས་བསླད་པའི་ཤེས་པ་ཟག་བཅས་ཀྱི་མཚན་ཉིད་ཟེར་ན། ཟག་བཅས་ཉེར་ལེན་གྱི་ཕུང་པོ་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། ཤེས་པར་ཐལ། འདོད་པ་དེའི་ཕྱིར། འདོད་ན། མ་ཡིན་པར་ཐལ། གཟུགས་ཀྱི་ཕུང་པོ་ཡིན་པའི་ཕྱིར། ཁ་ཅིག་ཟག་མེད་ཀྱི་ཤེས་པ་ཡིན་ན། མཉམ་བཞག་

[019B] སངས་རྒྱས་ཀྱི་མིག་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། སངས་རྒྱས་ཀྱི་ཤེས་པ་ཡིན་པའི་ཕྱིར། འདོད་ན། མ་ཡིན་པར་ཐལ། དབང་ཤེས་ཡིན་པའི་ཕྱིར།    ༈    འཁྲུལ་ཤེས་དང་ཟག་བཅས་
ཀྱི་ཤེས་པ་དོན་གཅིག་མ་འཁྲུལ་པའི་ཤེས་པ་དང་ཟག་མེད་ཀྱི་ཤེས་པ་དོན་གཅིག་ཁ་ཅིག་བརྩེ་བ་སྙིང་རྗེ་ཆེན་པོའི་གཞན་དབང་དུ་གྱུར་ཅིང་ཀུན་ཏུ་བཟང་པོའི་སྨོན་ལམ་གྱིས་དགེ་རྩ་རྫོགས་བྱང་དུ་བསྔོས་པས་མཚོན་པས་བྱང་འཕགས་ཀྱི་
མངོན་རྟོགས། དོན་དམ་པའི་ས་དང་པོའི་མཚན་ཉིད་ཟེར་ན། བྱང་སེམས་ས་དང་པོ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་ནུས་སོ།།    ༈    །།རྫོགས་
པའི་བྱང་ཆུབ་སེམས་ལྟ་དང་པོ་ལ་གནས་ཀྱང། །ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་ན་རེ། འདིར་བསྟན་གྱི་བྱང་སེམས་ལས་དང་པོ་པ་ཡིན་ན། བྱང་སེམས་ལས་དང་པོ་པ་ཡིན་པས་ཁྱབ་ཟེར་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། །ཞེས་པའི་སྐབས་ནས་བསྟན་པའི་དེ་ནི་ཞེས་པ་དོན་དམ་སེམས་བསྐྱེད་ལ་བྱེད་པ་གང་ཞིག་དེ་
ནས་བཟུང། འདི་ནི་འཕགས་པ་བརྒྱད་པ་ཞེས་པའི་བར་ལ་ཉེ་ཚིག་གིས་སྨོས་ནས། རང་འགྲེལ་ལས། འདི་ནི་འཕགས་པ་བརྒྱད་པ་ཅེས་པའི་མཇུག་དེ་མ་ཐག་བྱང་ཆུབ་སེམས་དཔའ་འདི་རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང་ཞེས་
གསུངས་པའི་ཕྱིར། རྩ་བར་འདོད་ན། མི་འཐད་བར་ཐལ། བྱང་འཕགས་ཡིན་པའི་ཕྱིར། ཡང་ཁ་ཅིག་འདིར་བཤད་པའི་ཉན་རང་ཟིལ་གྱིས་གནོན་པའི་རིགས་ལ་ས་དང་པོ་ཐོབ་པའི་ཡོན་ཏན་གྱིས་ཁྱབ་ཟེར་ན། ཀུན་རྫོབ་སེམས་བསྐྱེད་དང། ལྷག་

[020A]༄༅། །པས་མ་རྣམ་དག་ཆོས་ཅན། དེར་ཐལ། དེའི་ཕྱིར། དེར་ཐལ། སྤྱོད་པ་ནན་ཏན་དང་བྲལ་བའི་བྱང་ཆུབ་ཀྱི་སེམས་ཀྱིས་ཀྱང་ཉན་རང་ཟིལ་གྱིས་གནོན་པར་གསུངས་པའི་ཕྱིར། དེར་ཐལ། བྱམས་པའི་རྣམ་ཐར་གྱི་མདོ་ལས། རིགས་ཀྱི་
བུ་འདི་ལྟ་སྟེ་དཔེར་ན། རྡོ་རྗེ་རིན་པོ་ཆེ་ནི་ཆག་ཀྱང་གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་ཅིང་རྡོ་རྗེ་རིན་པོ་ཆེའི་མིང་ཡང་མི་འདོར་ལ་འཇིག་རྟེན་གྱི་དབུལ་བ་ཐམས་ཅད་ཀྱང་ཟློག་གོ་ དེ་བཞིན་དུ་ཐམས་ཅད་མཁྱེན་པར་སེམས་
བསྐྱེད་པའི་རྡོ་རྗེ་རིན་པོ་ཆེན་ན་ཏན་དང་བྲལ་ཡང། ཉན་ཐོས་དང་རང་སངས་རྒྱས་ཀྱི་ཡོན་ཏན་གྱི་གསེར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་ཅིང། བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་བའི་དབུལ་བ་ཐམས་ཅད་
ཀྱང་རྣམ་པར་ཟློག་གོ་ ཞེས་གསུངས་པའི་ཕྱིར། ཁ་ཅིག་དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། །ཞེས་པའི་གཞུང་ལ་བརྟེན་ནས་ཐེག་ཆེན་ཚོགས་ལམ་པ་ཐེག་ཆེན་སློབ་པ་ཡིན་ཀྱང་བྱང་ཆུབ་སེམས་དཔའ་མ་ཡིན་ཞེས་པ་ཡང་མདོ་འདྲིས་
བཀག་པར་ཤེས་པར་བྱའོ། །ཁ་ཅིག་དོན་དམ་པའི་བྱང་ཆུབ་ཏུ་སེམས་བསྐྱེད་མ་ཐག་པའི་བྱང་སེམས་ཀྱི་རང་རྒྱུད་ཀྱི་ཀུན་རྫོབ་ཀྱི་སེམས་དང། སྙིང་རྗེ་ཆེན་པོའི་བསོད་ནམས་ཀྱི་ཚོགས་ཀྱིས་ཉན་རང་ཟིལ་གྱིས་གནོན་ཟེར་ན། སྟོང་ཉིད་མངོན་སུམ་
དུ་རྟོགས་པའི་སེམས་ཅན་གྱི་རྒྱུད་ལ་ཀུན་རྫོབ་སེམས་བསྐྱེད་ཡོད་པར་འདོད་པ་འདི་ནི་གྲུབ་མཐའ་གོང་འོག་ཀུན་གྱི་སྐབས་སུ་མི་རིགས་ཏེ། །སྟོང་ཐུན་ཆེན་པོར། ཀུན་གཞི་ཁས་མི་ལེན་པའི་རང་རྒྱུད་པའི་ལུགས་ལ་སྟོང་ཉིད་མངོན་སུམ་དུ་རྟོགས་པའི་
བྱང་སེམས་མཐོང་ལམ་པའི་རྒྱུད་ལ་བདེན་འཛིན་ལྷན་སྐྱེས་བག་ཆགས་དང་བཅས་པ་མེད་པར་གསུངས་པས་དེ་དག་གི་ལུགས་ལ་སྟོང་ཉིད་མངོན་སུམ་དུ་རྟོགས་པའི་སེམས་ཅན་ཡིན་ན་སྒྲིབ་པ་རྒྱུད་ལ་མི་ལྡན་པས་ཁྱབ་པར་ཁས་ལེན་དགོས་པར་

[020B] སེམས་ཙམ་པའི་ལུགས་ལ་ཡང་དགྲ་བཅོམ་མ་ཐོབ་ཀྱང་ཟག་མེད་ཀྱི་མངོན་དུ་གྱུར་པའི་ཚེ་ཀུན་གཞི་ཉོན་ཡིད་མེད་པར་བཤད་པས་ཕྱོགས་འདི་ཡང་རྟོགས་ནུས། ལུགས་འདིར་ནི་དེ་ལྟར་ཁས་ལེན་པ་ཤིན་ཏུ་ཡང་མི་རིགས་ཏེ། དེའི་རྒྱུ་མཚན། ལུང་
རིགས་གཉིས་ལས། །དང་པོ་ནི། ལམ་རིམ་ལས། ཐུན་འོག་ལྟ་བུ་ལ་ཞེས་སོགས་ཀྱི་ལུང་གིས་གྲུབ་ཅིང་རིགས་པ་ནི། བྱང་སེམས་རྒྱུན་མཐའ་བའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། ཁྱོད་ལ་རང་ཡུལ་དུ་གྱུར་པའི་ཀུན་རྫོབ་ཀྱི་ཆོས་རང་ངོས་ནས་གྲུབ་
པར་སྣང་བར་ཐལ། ཁྱོད་སློབ་པའི་རྒྱུད་ཀྱི་ཀུན་རྫོབ་དངོས་ཡུལ་དུ་བྱེད་པའི་ཤེས་པ་ཡིན་པའི་ཕྱིར། མ་ཁྱབ་ན། ཡང་དག་ཀུན་རྫོབ་གཞི་དྲུབ་པར་ཐལ། རང་ཉིད་སྣང་བའི་སེམས་ཅན་ལ་རང་ངོས་ནས་གྲུབ་པར་མི་སྣང་བའི་ཀུན་རྫོབ་བདེན་པ་གཞི་གྲུབ་པའི་ཕྱིར་
འདོད་ན། འོག་ཏུ་འགོག་ཅིང། ལུགས་འདིའི་བརྡ་ཆད་དང་འགལ། གལ་ཏེ་རྩ་བར་འདོད་ན། རྒྱུན་མཐའི་བར་ཆད་མེད་ལམ་གྱིས་ཤེས་སྒྲིབ་ཕྲ་ཞིང་ཕྲ་བ་འགག་འགྱུར་གྱིས་སྤོང་བར་ཐལ། དེ་གཉིས་དུས་མཉམ་དུ་འགག་ཅིང། དེ་གཉིས་དུས་མཉམ་དུ་
འགགས་པ་དང་ངེས་དེ་སྤངས་པ་དུས་མཉམ་པའི་ཕྱིར་ཏེ། དེའི་རྒྱུད་ལ་དེའི་ངོས་སྐལ་གྱི་དྲི་མ་ཡོད་པའི་ཕྱིར་དང། དེའི་སྐད་ཅིག་གཉིས་པའི་དུས་སུ་དེ་སྤངས་པ་ཡིན་པའི་ཕྱིར། དེའི་རྒྱུད་ལ་བདེན་སྣང་ཡོད་ཀྱང་དྲི་མ་ཡོད་པར་མི་འགྲུབ་ཅེ་ན། མི་འཐད་
དེ། །ཊིཀ་ཆེན་ལས། དེ་ཤེས་སྒྲིབ་ཀྱིས་བསྡུས་པར་གསུངས་པའི་ཕྱིར། ཁྱབ་སྟེ། བསྡུས་ན་ཡིན་བསྡུས་མ་གཏོགས་བསྡུས་ཚུལ་གང་ཡང་མི་འཐད་པའི་ཕྱིར། གཞན་ཡང། ཀུན་གཞི་བཞེད་པའི་དབུ་སེམས་རྣམས་ཀྱིས། དེ་མི་བཞེད་པ་
རྣམས་ལ། སྲིད་རྩེའི་རྟེན་ཅན་གྱི་ཕྱིར་མི་འོང་གིས་ཅི་ཡང་མེད་ཀྱི་དངོས་གཞི་ལ་བརྟེན་ནས་རྡོ་རྗེ་ལྟ་བུའི་ཏིང་ངེ་འཛིན་གྱིས་ཉོན་སྒྲིབ་ས་བོན་དང་བཅས་པ་སྤོང་བར་ཁས་བླངས་པ་ལ། བཞེད་པ་རྣམས་ན་རེ། དེ་འདྲ་བའི་རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་

[021A]༄༅། །པར་བཞག་པའི་འཕགས་པ་དེ་སྲིད་རྩེ་དང་ཅི་ཡང་མེད་གང་རུང་གི་འགྲོ་བ་ཡིན་པ་བཟློག་པར་ཐལ། དེ་གཉིས་གང་རུང་གི་འགྲོ་བ་མ་ཡིན་པའི་ཕྱིར་ཏེ། སྲིད་རྩེའི་གང་ཟག་མ་ཡིན་པར་ཐལ། དེའི་གདགས་གཞིར་གྱུར་པའི་སྲིད་
རྩེའི་སས་བསྡུས་ཀྱི་ཆོས་མེད་པའི་ཕྱིར། ཞེས་དང། ཅི་ཡང་མེད་པའི་གང་ཟག་མ་ཡིན་པར་ཐལ། སྲིད་རྩེ་ནས་ཤི་མ་འཕོས། ཅི་ཡང་མེད་དུ་སྐྱེ་བ་མ་བླངས་པའི་ཕྱིར། གཞན་ཡང། དེ་འདྲ་བའི་འཕགས་པ་དེ་མ་སྒྲིབ་ལུང་མ་བསྟན་མ་ཡིན་པར་ཐལ། ཁྱོད་
ཀྱིས་འཕགས་པ་དེ་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པར་ཁས་བླངས། དེ་ལྟར་བཙལ་བས་རྙེད་པར་འདོད་པའི་ལུགས་ལ་དེའི་གང་ཟག་གི་མཚན་གཞིར་འདོད་པའི་ཡིད་ཀྱི་རྣམ་ཤེས་ཟག་མེད་ཀྱི་དགེ་བར་སོང་བའི་ཕྱིར་ཏེ། བར་ཆད་
མེད་ལམ་དུ་སོང་བའི་ཕྱིར། ཞེས་པ་རྣམས་ལ། །རྗེས་ལུགས་དམ་པ་འདིས་ལན་དོན་མཐུན་ཐེབས། གཞན་གྱིས་མི་ཐེབས་པར་གསུངས་པ་མི་འཐད་པར་ཐལ། ཁྱོད་ལྟར་ན་ལུགས་འདི་དང་འོག་མ་ཐམས་ཅད་ཀྱི་ལུགས་ལ་འཕགས་པ་དེའི་རྒྱུད་ལ་
སྲིད་རྩེའི་དངོས་གཞི་དང་ཅི་ཡང་མེད་ཀྱི་དངོས་གཞི་གཉིས་ཀ་ཡོད་པས་འཕགས་པ་དེ་སྲིད་རྩེའི་སས་བསྡུས་སུ་ཁས་བླང་དུ་རུང་བ་དང། ཁྱོད་ཀྱི་ལུགས་ལ་དེའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཟག་མེད་དུ་ཡང་མ་སོང་བའི་ཕྱིར་ཏེ། ཁྱོད་ཀྱིས་དེའི་
རྒྱུད་ལ་སྒྲིབ་པའི་བག་ཆགས་ཀྱིས་བགོས་པའི་ཡིད་ཀྱི་རྣམ་ཤེས་ཁས་བླངས་པའི་ཕྱིར་ཏེ། རྗེས་དེ་ལྟར་གསུངས་པ་མི་འཐད་པར་འདོད་དོ་ཞེ་ན་ནི་བུར་བརྫུས་ནས་རབས་གཅོད་པ་དང། ཁྱབ་པ་མེད་ན་ནི་རྒྱ་རྐུབ་བྲག་ལ་གཏོང། འཕགས་པ་དེའི་རྒྱུད་ལ་སྲིད་
རྩེའི་དངོས་གཞི་ཡོད་པར་ཁས་མ་བླངས་ཟེར་ན། ཉན་ཐོས་དེའི་རྒྱུད་ལ་དེ་ཡོད་པར་ཐལ། དེའི་རྒྱུད་ལ་དེ་སྔར་སྐྱེས་ཤིང་ཕྱིས་ཀྱང་སྐྱེ་བར་འགྱུར་བའི་ནུས་པ་མ་ཉམས་པར་ཡོད་པའི་ཕྱིར། ཁྱོད་རང་གི་གྲུབ་མཐའ་ལ་འཁོར་གསུམ། གཞན་ཡང། དེའི་

[021B] དེའི་རྒྱུད་ཀྱི་ཐར་པ་དོན་གཉེར་གྱི་བློ་ཡོད་པ་གང་ཞིག་རྒྱུ་མཚན་རྣམ་པ་ཀུན་ཏུ་མཚུངས་པའི་ཕྱིར། རྟགས་དང་པོ་དེར་ཐལ། རྒྱུན་མཐའི་བར་ཆད་མེད་ལམ་པའི་རྒྱུད་ལ་ཀུན་རྫོབ་སེམས་བསྐྱེད་ཡོད་པའི་ཕྱིར། རྟགས་གསལ་
དང་པོས། ཁྱབ་པ་ཚད་འགལ་ལོ། །གཞན་ཡང། ཉན་ཐོས་དགྲ་བཅོམ་བས་མྱང་འདས་གཉིས་ཀྱི་ནང་ནས་དང་པོར་ལྷག་མེད་མྱང་འདས་མངོན་དུ་བྱེད་པ་མ་ཡིན་པར་ཐལ། དེས་མྱང་འདས་གཉིས་དུས་མཉམ་དུ་མངོན་དུ་བྱེད་པའི་ཕྱིར། དེར་ཐལ། མྱང་འདས་
མངོན་དུ་བྱས་མ་ཐག་པའི་ཉན་ཐོས་དགྲ་བཅོམ་པ་དེས་བདེན་སྣང་གི་ལྷག་མ་དང་བཅས་ནས་ཀྱང་མངོན་དུ་བྱས། བདེན་སྣང་གི་ལྷག་མ་མེད་པའི་སྒོ་ནས་ཀྱང། མྱང་འདས་མངོན་དུ་བྱས་པའི་ཕྱིར། རྟགས་གཉིས་ཀ་གྲུབ་སྟེ། དེའི་རྒྱུད་ལ་མྱང་འདས་དོན་སྤྱིའི་
ཚུལ་གྱིས་རྟོགས་པའི་བློ་དབང་ལྡན་གྱི་ཚུལ་གྱིས་ཡོད། ཁྱོད་ཀྱི་ལུགས་ལ་དེ་ལྟར་ཡོད་པས་ཡོད་གོ་ཆོད་པར་ཁས་བླངས་པའི་ཕྱིར་དང། ཕྱི་མ་ནི་མངོན་གྱུར་དུ་ཡོད་པའི་ཕྱིར། རྩ་བར་འདོད་ན། ཟླ་བ་དང་དེའི་རྗེས་འབྲངས་མཁས་པ་ཀུན་གྱི་ལུགས་དང་འགལ་
དེར་མ་ཟད། རང་འགྲེལ་ལས། ཀུན་རྫོབ་ཙམ་དེ་སློབ་པ་འཕགས་བ་རྣམས་ཀྱི་རྗེས་ཐོབ་སྣང་བཅས་ཀྱི་སྐབས་སུ་སྣང། མཉམ་གཞག་སྣང་མེད་ཀྱི་སྐབས་སུ་ཡང་ཀུན་རྫོབ་ཙམ་དེ་སྣང་བའི་ཕྱིར། རྟགས་ཁས། འདོད་མི་རིགས་ཏེ། རང་འགྲེལ་ལས། འཕགས་
པ་སྣང་བ་དང་བཅས་པའི་སྤྱོད་ཡུལ་ཅན་རྣམས་ཀྱི་ཀུན་རྫོབ་ཙམ་ཡིན་གྱི་སྣང་བ་མེད་པའི་སྤྱོད་ཡུལ་མངའ་བ་ལ་ནི་མ་ཡིན་ནོ། །ཞེས་གསུངས་པའི་ཕྱིར། མཁས་པ་ཁ་ཅིག་རང་རྒྱུད་པ་ཁ་ཅིག་དང། སེམས་ཙམ་པ་ཁ་ཅིག་ཀུན་གཞི་ལ་སྒྲིབ་པའི་བག་
ཆགས་བགོད་གཉིས་པོ་ཁ་ཅིག་ཡིད་ཀྱི་རྣམ་ཤེས་ལ་བག་ཆགས་བགོ་བར་འདོད། ཐལ་འགྱུར་བ་ཕུང་པོ་ལ་བཏགས་པའི་ང་ཙམ་ལ་སྒྲིབ་པའི་བག་ཆགས་བགོ་བར་འདོད་པས་རང་རྒྱུད་པ་དང། སེམས་ཙམ་པའི་ལུགས་ལ་བར་ཆད་མེད་ལམ་པའི་རྒྱུད་

[022A]༄༅། །ལ་ཡང་སྒྲིབ་པའི་བག་ཆགས་ཀྱིས་གོས་པའི་ཤེས་པ་ཡོད་པས་ཀུན་སེམས་ཀྱང་ཡོད་བར་ཁས་ལེན་དགོས། ཐལ་འགྱུར་བའི་ལུགས་ལ་ཤེས་པ་ལ་བགོ་མི་དགོས་པས་སྒྲིབ་པས་གོས་པའི་ཤེས་པ་དང། ཀུན་སས་
བར་ཆད་མེད་ལམ་པའི་རྒྱུད་ལ་མེད་པར་ཁས་ལེན་པ་ཡིན་ཟེར་ན། ཚིམ་མ་སླ་བར་དཔྱད་པའི་གྲུབ་པར་སྣང་ཡང་རྗེ་ཡབ་སྲས་ཀྱི་གསུང་དང་མི་མཐུན་པས་དོར་བར་བྱའོ། །ལུགས་འདི་སྨྲ་བ་ལ། ཐལ་འགྱུར་བའི་ལུགས་ལ་ཡོད་པར་རང་འཐད་གསུང་བ་སྣང་
བས་ལུགས་འདིར་དེ་མི་བཞེད་པའི་ཚུལ་མདོ་ཙམ་ཞིག་བརྗོད་ཀྱི་རྒྱས་བར་ཕར་ཕྱིན་གྱི་བརྒལ་བརྟགས་སུ་བཤད་ཟིན་པ་ལས་ཤེས་པར་བྱའོ། །ཁ་ཅིག་བྱང་སེམས་ས་དང་པོ་པས་ཉན་རང་བློའི་སྒོ་ནས་ཟིལ་གྱིས་གནོན་ནུས་ཟེར་ན། འོ་ན། བྱང་སེམས་དེས་བློ་སྟོང་
ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་ནུས་པར་ཐལ། དམ་བཅའ་འཐད་པའི་ཕྱིར། མ་ཁྱབ་ཟེར་ན། ཁྱབ་པར་ཐལ། བྱང་སེམས་འཕགས་པས་ཉན་རང་རིགས་ཀྱི་སྒོ་ནས་ཟིལ་གྱིས་གནོན་པ་དང། བློའི་སྒོ་ནས་ཟིལ་གྱིས་གནོན་པ་གཉིས་སུ་
ཕྱེ་བའི་བློའི་སྒོ་ནས་ཟིལ་གྱིས་གནོན་པའི་བློ་དེ། སྟོང་ཉིད་རྟོགས་པའི་བློ་ཁྱད་པར་བ་ཞིག་ལ་བྱེད་པའི་ཕྱིར། འདོད་ན། དཔལ་ལྡན་ཟླ་བས་ཉན་རང་ལ་ཆོས་ཀྱི་བདག་མེད་ཕྲ་མོ་རྟོགས་པ་མེད་ན་བྱང་སེམས་ས་དང་པོ་པས་ཀྱང་བློ་སྟོང་ཉིད་རྟོགས་པའི་ཤེས་རབ་
ཀྱིས་ཀྱང་ཟིལ་གྱིས་གནོན་པར་འགྱུར། འདོད་ན། ས་བཅུའི་ལུང་དང་འགལ་བར་གསུངས་པ་མི་འཐད་པར་ཐལ། འདོད་པ་དེའི་ཕྱིར། ཟླ་བས་དེ་ལྟར་གསུངས་པ་ཡང་ཡིན་ཏེ། རང་འགྲེལ་ལས། ལུང་འདི་ལས་ནི། ཞེས་སོགས་གསུངས་པའི་ཕྱིར། གཞན་
ཡང། བྱང་སེམས་ས་དང་པོ་བ་དེས་ལྷག་བསམ་རྣམ་དག་སོགས་བསོད་ནམས་ཀྱི་ཚོགས་ཁྱད་བར་ཅན་གྱིས་ས་འདི་ནས་ཉན་རང་ཟིལ་གྱིས་གནོན་ན་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ས་གང་ནས་ཟིལ་གྱིས་གནོན་ནུས་ཟེར་ན། དེ་ནི་རིང་དུ་

[022B] བྱང་སེམས་ས་དང་པོ་བས་ཀྱང་བློའི་སྒོ་ནས་ཟིལ་གྱིས་གནོན་ནུས་པའི་ཕྱིར། འདོད་མི་ནུས། གཞན་ཡང། ས་བཅུ་པའི་མདོ་ལས་རང་གི་བློའི་སྟོབས་ཀྱིས་
རྣམ་པར་དཔྱད་པས་ནི་མ་ཡིན་ནོ། །ཞེས་གསུངས་པ་མི་འཐད་པར་ཐལ། ས་དང་པོ་བས་ཀྱང་བློའི་སྟོངས་ཀྱིས་རྣམ་པར་དཔྱད་པས་ཉན་རང་ཟིལ་གྱིས་གནོན་ནུས་པའི་ཕྱིར། རྟགས་དེར་ཐལ། དེས་བློ་སྟོང་ཉིད་རྟོགས་པའི་ཤེས་རབ་ཀྱིས་ཟིལ་གྱིས་གནོན་ནུས་པའི་ཕྱིར་
ཁོ་ན་རེ། བྱང་སེམས་ས་དང་པོ་བ་དེས་བློ་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཉན་རང་ཟིལ་གྱིས་གནོན་ནུས་པར་ཐལ། དེས་ཟིན་བྱེད་ཐབས་ཁྱད་པར་ཅན་གྱིས་ཟིན་པའི་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་ནུས་པའི་ཕྱིར། དེར་ཐལ། ས་དང་པོ་
པ་ལ་རྟོགས་པ་དེ་ཡོད། ཉན་རང་ལ་དེ་མེད་པའི་ཕྱིར། ཟེར་ན། མ་ཁྱབ། ཁོ་ན་རེ། ཁྱབ་པར་ཐལ། ཉན་རང་ལ་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་མེད་ན་བྱང་སེམས་ས་དང་པོ་བས་ཀྱང་ཉན་རང་བློ་སྟོང་ཉིད་རྟོགས་པའི་ཤེས་རབ་ཀྱིས་ཀྱང་ཟིལ་གྱིས་གནོན་ནུས་
པར་འགྱུར་བར་གསུངས་པའི་ཕྱིར། ཟེར་ན་ཡང་མ་ཁྱབ། འོ་ན། འཇུག་པའི་ཆེད་དུ་བྱ་བའི་གདུལ་བྱ་ལམ་མ་ཞུགས་ཀྱི་གང་ཟག་དེས་ཀྱང་ཉན་རང་དགྲ་བཅོམ་ལྷག་བསམ་རྣམ་དག་གིས་ཟིན་པའི་བློ་སྟོང་ཉིད་རྟོགས་པའི་ཤེས་རབ་ཀྱིས་ཟིལ་གྱིས་གནོན་ནུས་པར་ཐལ། ཉན་རང་དགྲ་
བཅོམ་ལ་དེ་འདྲ་བའི་བློ་སྟོང་ཉིད་རྟོགས་པའི་ཤེས་རབ་མེད། འཇུག་པའི་ཆེད་དུ་བྱ་བའི་གདུལ་བྱ་ལམ་མ་ཞུགས་ཀྱི་གང་ཟག་ལ་ཡོད་པའི་ཕྱིར། ཁྱབ་པ་ཁས། རྟགས་དེར་ཐལ། འཇུག་པའི་ཆེད་དུ་བྱ་བའི་གདུལ་བྱ་ཐེག་ཆེན་ལམ་དུ་འཇུག་ཁ་མ་དེ་ཡིན་ན་སྟོང་ཉིད་རྟོགས་པའི་ལྟ་བ་དང་
ལྷག་བསམ་རྣམ་དག་རྒྱུད་ལ་སྐྱེས་ལ་མ་ཉམས་པ་ཡིན་དགོས་པའི་ཕྱིར། རྟགས་འབུད། རྩ་བར་འདོད་ན། དེའི་རྒྱུད་ཀྱི་ལྷག་བསམ་རྣམ་དག་གིས་ཟིན་པའི་སྟོང་ཉིད་རྟོགས་པའི་ཤེས་རབ་ཆོས་ཅན། ཁྱོད་བློ་རང་གི་ངོ་བོའི་སྒོ་ནས་ཉན་རང་དགྲ་བཅོམ་པའི་སྟོང་ཉིད་རྟོགས་པའི་ཤེས་རབ་ལས་

[023A]༄༅། །ནུས་མཐུ་ཆེ་བར་ཐལ། ཁྱོད་དེ་དག་གི་སྟོང་ཉིད་རྟོགས་པའི་ཤེས་རབ་ཟིལ་གྱིས་གནོན་ནུས་ཀྱི་སྟོང་ཉིད་རྟོགས་པའི་ཤེས་རབ་ཡིན་པའི་ཕྱིར། འདོད་མི་ནུས་ཏེ། ལམ་མ་ཞུགས་ཀྱི་ཤེས་རབ་ཡིན་པའི་ཕྱིར། ཁོ་ན་རེ། བྱང་སེམས་ས་དང་པོ་བས་
ཉན་རང་བློའི་སྒོ་ནས་ཟིལ་གྱིས་གནོན་ནུས་པར་ཐལ། དེས་ཐེག་ཆེན་སེམས་བསྐྱེད་ཀྱི་བློའི་སྒོ་ནས་ཉན་རང་ཟིལ་གྱིས་གནོན་ནུས་པའི་ཕྱིར། ཟེར་ན། འོ་ན། བྱང་སེམས་ས་དང་པོ་བས་ས་གང་ནས་ཉན་རང་བློའི་སྒོ་ནས་ཟིལ་གྱིས་གནོན་ནུས། ས་གང་ནས་གནོན་མི་ནུས་ཞེས་
དཔྱོད་པའི་བློ་དེ་ཐེག་ཆེན་གྱི་ལམ་ཙམ་གྱི་བློ་ལ་བྱེད་པ་ཡིན་པར་ཐལ། ཁྱོད་ཀྱི་ཐལ་འགྱུར་གྱི་ཁྱབ་འབྲེལ་འཐད་པའི་ཕྱིར། འདོད་ན་ནི་གཞུང་དོན་ཕྱིན་ཅི་ལོག་ཏུ་འཆད་པའོ། །སྦྱོར་བ་ལ་ཁ་ཅིག་ན་རེ། དོན་དམ་པའི་སེམས་བསྐྱེད་མ་ཐག་པའི་བྱང་སེམས་ཆོས་ཅན། དོན་
ལྡན་གྱི་མཚན་ཁྱད་པར་ཅན་ཐོབ་པ་སོགས་ཡོན་ཏན་དང་ལྡན་པར་མ་ཟད་ཡོན་ཏན་ཁྱད་པར་ཅན་གཞན་དང་ལྡན་ཏེ། རང་རྒྱུད་ཀྱི་རིགས་ཁྱད་པར་ཅན་བྱང་ཆུབ་ཀྱི་སེམས་དང། སྙིང་རྗེ་ཆེན་པོའི་དབང་གིས་ཉན་རང་ཟིལ་གྱིས་གནོན་པའི་ཡོན་ཏན་དང་ལྡན་པའི་
ཕྱིར། ཟེར་ན། དེའི་རྒྱུད་ལ་ཡོན་ཏན་དེ་གཉིས་ཡོད་པར་ཐལ། ཁྱོད་ཀྱི་སྦྱོར་བ་གཞུང་གི་དོན་སྦྱོར་རྣམ་དག་ཡིན་པའི་ཕྱིར། འདོད་ན། གོང་དུ་བཀག་ཟིན། ཁ་ཅིག་སྟོང་ཉིད་མངོན་སུམ་དུ་རྟོགས་པའི་སེམས་དཔའི་རྒྱུད་ལ་བསོད་ནམས་
ཀྱི་ཚོགས་མེད་ཟེར་ན། དེ་ཡོད་པར་ཐལ། དེའི་རྒྱུད་ལ་རྒྱས་འགྱུར་གྱི་རིགས་ཁྱད་པར་ཅན་ཡོད་པའི་ཕྱིར་དང། འཇུག་སྡོམ་ཐོབ་པའི་བྱང་ཆུབ་སེམས་དཔའི་རྒྱུད་ལ་བསོད་ནམས་ཀྱི་ཤུགས་རྒྱུན་མི་འཆད་པ་འབྱུང་བའི་ཕྱིར་དང། སྟོང་ཉིད་
མངོན་སུམ་དུ་རྟོགས་པའི་དགེ་སློང་བྱང་སེམས་ཀྱི་རྒྱུད་ལ་སོ་ཐར་གྱི་དགེ་སློང་གི་སྡོམ་པ་ཡོད་པའི་ཕྱིར། ཐལ་བ་གསུམ་པོ་ལ་ཁྱབ་པ་ཡོད་དེ། ཡོན་ཏན་གསུམ་པོ་དེ་བསོད་ནམས་ཀྱི་ཚོགས་ཁྱད་པར་ཅན་ཡིན་པའི་ཕྱིར། དེའི་

[023B] གཟུགས་སྐུའི་ལག་རྗེས་འཇོག་བྱེད་ཡིན་པའི་ཕྱིར། དེར་ཐལ། རང་བཞིན་གནས་རིགས་ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། རྩ་རྟགས་
གཉིས་པ་དེར་ཐལ། སྤྱོད་འཇུག་ལས། གང་ནས་བཟུང་སྟེ་སེམས་ཅན་ཁམས། །མཐའ་ཡས་རབ་ཏུ་བསྒྲལ་བའི་ཕྱིར། །མི་ལྡོག་པ་ཡིས་སེམས་ཀྱིས་སུ། །སེམས་དེ་ཡང་དག་བླངས་གྱུར་པ། །དེ་ནས་བཟུང་སྟེ་གཉིད་ལོག་
གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་མི་འཆད་པ་དུ་མ་ཞིག་ནམ་མཁའ་མཉམ་པ་རབ་ཏུ་འབྱུང། །ཞེས་གསུངས་པའི་ཕྱིར་དང། །སེམས་བསྐྱེད་དང་བསོད་ནམས་ཀྱི་ཤུགས་ནི་དེ་དག་གི་ནུས་པ་ལ་བྱེད་པ་གང་
ཞིག་དེ་གང་རུང་གི་ནུས་པ་ཡིན་ན་བསོད་ནམས་ཀྱི་ཚོགས་ཡིན་དགོས་པའི་ཕྱིར། རྟགས་འབུད། དེའི་རྒྱུད་ཀྱི་དགེ་སློང་གི་སྡོམ་པ་དེ་བསོད་ནམས་ཀྱི་ཚོགས་ཡིན་པར་ཐལ། འཇུག་པ་ལས། སྦྱིན་སོགས་
ཆོས་གསུམ་འདི་དག་ཕལ་མོ་ཆེར། །བདེ་བར་གཤེགས་པས་ཁྱིམ་པ་རྣམས་ལ་བསྔགས། །བསོད་ནམས་ཞེས་བྱའི་ཚོགས་ཀྱང་དེ་དག་ཉིད། །ཞེས་གསུངས་པའི་ཕྱིར། དེའི་རྒྱུད་ལ་དེ་ཡོད་དེ། དེ་གཟུགས་ཅན་ཡིན་པའི་
ཕྱིར།    ༈    །གཉིས་པ་རང་ལུགས་ལ། དོན་དམ་པའི་སེམས་དང་པོ་བསྐྱེད་ཅིང་དེ་བསྐྱེད་ནས་རིང་པོ་མ་ལོན་པའི་བྱང་འཕགས་དོན་དམ་པའི་བྱུང་སེམས་ལས་དང་པོ་བ་ཆོས་ཅན། སྔར་བཤད་པའི་དོན་ལྡན་གྱི་མཚན་ཁྱད་པར་ཅན་ཐོབ་པ་སོགས་ཀྱི་ཡོན་ཏན་
དུ་མ་ཟད་ཡོན་ཏན་ཁྱད་པར་ཅན་གཞན་ཡང་ཐོབ་སྟེ། བྱང་ཆུབ་ཀྱི་སེམས་དང། སྙིང་རྗེ་ཆེན་པོ་ཁྱད་པར་ཅན་དང། ཁྱད་པར་དུ་ལྷག་བསམ་དག་པའི་སེམས་བསྐྱེད་ཀྱི་བསོད་ནམས་ཀྱི་ཤུགས་ཀྱིས་ཡུན་རིང་དུ་ཚངས་སྤྱོད་ལ་གནས་ཤིང། ཐར་པ་ཐོབ་ནས་ཡུན་རིང་དུ་ལོན་པ་རྣམས་ཀྱང་ཟིལ་གྱིས་གནོན་

[024A]༄༅། །པ་ཡིན་པའི་ཕྱིར། དཔེར་ན། རྒྱལ་པོའི་བུ་སྐྱེས་ནས་རིང་པོར་མ་ལོན་པས་རྒྱལ་རིགས་ཀྱི་བསོད་ནམས་ཀྱི་ཚོགས་ཀྱིས་བློན་པོའི་ཚོགས་ཐམས་ཅད་ཟིལ་གྱིས་གནོན་པ་དང་ནམ་མཁའ་ལྡིང་གི་དབང་པོའི་ཕྲུ་གུ་སྐྱེས་ནས་རིང་པོར་མ་ལོན་པས་
གཤོག་པའི་རླུང་ཤུགས་དང། རྒྱང་རིང་པོའི་གཟུགས་མཐོང་བའི་མིག་གི་ཡོན་ཏན་གྱིས་དེ་ལས་གཞན་པའི་བྱའི་ཚོགས་རྒན་གཞོན་ཐམས་ཅད་ཟིལ་གྱིས་གནོན་པ་ལྟ་བུ་ཡིན་པའི་ཕྱིར།།    ༈    །།གསུམ་པ་རྩོད་པ་སྤོང་བ་ལ། ཁོ་ན་རེ། ཐེག་ཆེན་མཐོང་
ལམ་བར་ཆད་མེད་ལམ་པའི་རྒྱུད་ལ་ཀུན་སེམས་ཡོད་པར་ཐལ། དོན་དམ་པའི་སེམས་བསྐྱེད་མ་ཐག་པའི་བྱང་སེམས་ཀྱི་རྒྱུད་ལ་ཀུན་སེམས་ཡོད་པའི་ཕྱིར། དེར་ཐལ། ས་བཅུ་པ་ལས། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་
ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དེ་ནི་ལྷག་བསམ་དག་པའི་སེམས་བསྐྱེད་མ་ཐག་ལ་བྱེད་ཀྱི་དོན་དམ་པའི་སེམས་བསྐྱེད་མ་ཐག་ལ་བྱེད་པ་མ་ཡིན་པའི་ཕྱིར། དང་པོ་དེར་ཐལ། ཊིཀ་ཆེན་ལས། སེམས་བསྐྱེད་མ་ཐག་ཏུ་ཞེས་པ་ནི་ས་
དང་པོའི་སྐབས་ཡིན་པས། ལྷག་བསམ་དག་པའི་སེམས་བསྐྱེད་པའོ། །ཞེས་གསུངས་པའི་ཕྱིར། དེ་ལྟ་མ་ཡིན་ན། བྱང་ཆུབ་ཏུ་སེམས་བསྐྱེད་ནས་རིང་པོ་མ་ལོན་ཞེས་སྨོ་མི་རིགས་པར་ཐལ། དོན་དམ་པའི་སེམས་བསྐྱེད་མ་རང་ཐག་པ་དེའི་རྒྱུད་ལ་བྱང་ཆུབ་
ཀྱི་སེམས་དང། སྙིང་རྗེ་ཆེན་པོ་ཡོད་པའི་ཕྱིར། རྟགས་ཁས། གཞན་ཡང། གཉིད་འཐུག་པོ་ལ་གནས་པའི་གང་ཟག་གི་རྒྱུད་ལ་མིག་ཤེས་ཡོད་པར་ཐལ། དེའི་རྒྱུད་ལ་དེ་དབང་ལྡན་གྱི་ཚུལ་གྱིས་ཡོད་པ་གང་ཞིག་དེའི་ཚུལ་གྱིས་དེའི་རྒྱུད་ལ་མིག་ཤེས་
ཡོད་ན་དེའི་རྒྱུད་ལ་མིག་ཤེས་ཡོད་དགོས་པའི་ཕྱིར། རྟགས་དང་པོ་མ་གྲུབ་ན་འགལ་ཏེ། བར་ཆད་མེད་ལམ་པའི་རྒྱུད་ལ་ཀུན་སེམས་དབང་ལྡན་གྱི་ཚུལ་གྱིས་ཡོད་པའི་ཕྱིར། མ་གྲུབ་ན་ཁྱོད་རང་གི་གྲུབ་མཐའ་དང་འགལ། རྩ་བར་འདོད་ན། མི་འཐད་པར་ཐལ། གལ་

[024B] །ཡོད་མིན་ཡིད་ཀྱི་ཤེས་པ་ཁོ་ན་ཡོད། །ཞེས་གསུངས་པའི་ཕྱིར་དང། དེའི་ཐད་ཀྱི་ཊིཀ་ཆེན་ལས། སློབ་དཔོན་འདིའི་ལུགས་ལ་གཉིད་འཐུག་ལ་གནས་པའི་གང་ཟག་གི་རྒྱུད་ལ་དབང་ཤེས་ཡོད་པར་འདོད་པ་མི་འཐད་པར་
གསུངས་པའི་ཕྱིར། དེས་ན་བྱམས་པའི་རྣམ་ཐར་གྱི་མདོའི་སེམས་བསྐྱེད་ནས་རིང་པོ་མ་ལོན་པ་ཞེས་པའི་སེམས་བསྐྱེད་དེ་དང། བྱང་ཆུབ་ཀྱི་སེམས་དང་པོ་བསྐྱེད་པ་ཞེས་པའི་སེམས་བསྐྱེད་དང་བཅས་པ་དོན་དམ་སེམས་བསྐྱེད་ལ་བྱེད་བྱང་ཆུབ་ཀྱི་སེམས་
དང་ཞེས་པ་དང། ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ཞེས་པ་རྣམས་ཀུན་སེམས་སྤྱི་ཙམ་དང་དོན་གཅིག་ལྷག་པའི་བསམ་པ་དག་པའི་མིག་གི་ཡོན་ཏན་དང། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཞེས་པས་བསྟན་པའི་
སེམས་བསྐྱེད་དེ་དག་ཁྱད་པར་ལྷག་བསམ་དག་པའི་སེམས་བསྐྱེད་དུ་དོན་གཅིག་བྱང་ཆུབ་སེམས་དཔའ་ལས་དང་པོ་པ་ཞེས་པས་བསྟན་པའི་ལས་དང་པོ་པ་དང། རིགས་ཀྱི་རྒྱུད་དུ་ཡང་དག་པར་བྱུང་བ་ཞེས་པས་བསྟན་པའི་བྱང་སེམས་དང། ས་བཅུ་པ་ལས་བྱང་ཆུབ་སེམས་
དཔའ་ཡང་ཞེས་པས་བསྟན་པའི་བྱང་སེམས་རྣམས་དོན་གཅིག་བས་དེ་རྣམས་ཀྱང་བྱང་འཕགས་ལས་དང་པོ་པ་ལ་བྱེད་པས་མདོ་དེ་དག་གི་དགོངས་པ་དང་མི་འགལ་ཞིང། འགྲེལ་བཤད་ལས། འདིའི་སྐབས་ནས་བསྟན་པའི་སེམས་བསྐྱེད་རྣམས་བརྡ་ལས་བྱུང་བའི་སེམས་
བསྐྱེད་ལ་བཤད་པས་མི་འཐད་པར་གོ་བར་འགྱུར་རོ།།    ༈    །།དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་པའི་སྐབས་སུ། དགག་བཞག་སྤང་གསུམ་ལས། སྦྱོར་བ་ལ་ཁ་ཅིག་ན་རེ། བྱང་སེམས་ས་དང་པོ་བ་ཆོས་ཅན། ཁྱོད་ཀྱི་ཉན་རང་བློའི་སྒོ་
ནས་ཟིལ་གྱིས་གནོན་ནུས་ཏེ། ཁྱོད་ཀྱི་ས་བདུན་པ་རིང་དུ་སོང་བ་ཐོབ་པ་དེའི་ཚེ་བྱ་རྫོགས་ཀྱི་སྐད་ཅིག་རེ་རེ་ལ་འགོག་པ་ཡང་དག་པའི་མཐའ་ལ་གཉིས་སྣང་ནུབ་པའི་ཚུལ་གྱིས་འཇུག་ལྡང་བྱེད་ནུས་པའི་ཕྱིར། ཟེར་ན། ཉན་རང་ཆོས་ཅན། ཁྱོད་ཀྱི་ཉན་རང་བློའི་སྒོ་ནས་

[025A]༄༅། །ཟིལ་གྱིས་གནོན་ནུས་པར་ཐལ། ཁྱོད་ས་བདུན་པ་རིང་དུ་སོང་བ་ཐོབ་པ་དེའི་ཚེ། འགོག་པ་ཡང་དག་པའི་མཐའ་ལ་བྱ་རྫོགས་ཀྱི་སྐད་ཅིག་རེ་རེ་ལ་གཉིས་སྣང་ནུབ་པའི་སྒོ་ནས་འཇུག་ལྡང་བྱེད་ནུས་པའི་ཕྱིར། ཁྱབ་པ་ཁས། རྟགས་མ་གྲུབ་ན་
དེས་ས་བདུན་པ་ཐོབ་པ་ན་དེ་ལྟ་བུའི་འཇུག་ལྡང་མི་ནུས་ན། བྱང་སེམས་ས་དང་པོ་བས་ས་བདུན་པ་ཐོབ་པ་ན་དེ་ལྟ་བུའི་འཇུག་ལྡང་བྱེད་ནུས་པར་བུད། གལ་ཏེ་ས་དང་པོ་བས་དེ་ལྟ་བུའི་འཇུག་ལྡང་ས་བདུན་པ་ནས་མི་ནུས་ན། ཁྱོད་ཀྱི་སྦྱོར་བ་འཐད་པར་བུད། ཡང་ཁ་
ཅིག་བྱང་སེམས་ས་དང་པོ་བ་ཆོས་ཅན། ཁྱོད་ཀྱིས་བདུན་པ་རིང་དུ་སོང་བ་ཐོབ་པ་དེའི་ཚེ་ཉན་རང་བློའི་སྒོ་ནས་ཟིལ་གྱིས་གནོན་ནུས་ཏེ། ཁྱོད་ཀྱི་དེ་ཐོབ་པ་དེའི་ཚེ་འགོག་པ་ཡང་དག་མཐའ་ལ་བྱ་རྫོགས་ཀྱི་སྐད་ཅིག་རེ་རེ་ལ་གཉིས་སྣང་ནུབ་པའི་སྒོ་ནས་འཇུག་
ལྡང་བྱེད་ནུས་བའི་ཕྱིར་ཟེར་ན། འོ་ན། ས་དྲུག་པ་མན་ཆད་དུ་དེ་ལྟ་བུའི་འཇུག་ལྡང་མི་ནུས་པར་ཐལ། ཁྱོད་ཀྱི་སྦྱོར་བ་དེ་གཞུང་གི་དོན་སྦྱོར་རྣམ་དག་ཡིན་པའི་ཕྱིར། འདོད་ན། ས་དྲུག་པ་མན་ཆད་དུ་དེ་འདྲ་བའི་འཇུག་ལྡང་ནུས་པར་ཐལ། ས་དྲུག་པ་མན་ཆད་
དུ་བྱ་རྫོགས་ཀྱི་སྐད་ཅིག་མ་རིང་པོ་རེ་རེ་ལས་སྔ་མ་སྔ་མའི་ངོས་སྐལ་གྱི་སྒྲིབ་པ་སྤངས་པའི་འགོག་པ་ཡང་དག་མཐའ་ལ་གཉིས་སྣང་ནུབ་པའི་སྒོ་ནས་འཇུག་ལྡང་ནུས་པའི་ཕྱིར། དེར་ཐལ། བདེན་འཛིན་ཀུན་བཏགས་སྤངས་པའི་སྟོང་ཉིད་ཕྲ་མོ་ལ་
གཉིས་སྣང་ནུབ་བའི་སྒོ་ནས་འཇུག་ལྡང་ནུས་བའི་བྱང་སེམས་ས་དང་པོ་བ་ཡོད་པའི་ཕྱིར། ཐལ་བ་སྔ་མ་ལ་ཁྱབ་པ་ཡོད་དེ། སྐྱེས་བུ་སྟོབས་ལྡན་མིག་འཚུམ་པའི་བྱ་བ་རྫོགས་པ་ནས། བསྐལ་བའི་ཡུན་གྱི་བར་བྱ་རྫོགས་ཀྱི་སྐད་ཅིག་མར་འཇོག་པའི་
ཕྱིར། ཁ་ཅིག་ཆོས་ཅན་དང་གསལ་བ་སྔ་མ་ལས་བདུན་པ་རིང་དུ་སོང་བ་ཐོབ་པ་དེའི་ཚེ་ས་དྲུག་པ་མན་ཆད་ཀྱི་ངོས་སྐལ་གྱི་སྒྲིབ་པ་སྤངས་པའི་འགོག་པ་ཡང་དག་མཐའ་ལ་གཉིས་སྣང་ནུབ་པའི་སྒོ་ནས་བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་

[025B] ཟེར་ན། དེ་འདྲ་བའི་འཇུག་ལྡང་གཉིས་ཀ་ནུས་པའི་བྱ་རྫོགས་ཀྱི་སྐད་ཅིག་མ་ཆོས་ཅན། ཁྱོད་བྱ་རྫོགས་ཀྱི་སྐད་ཅིག་མའི་ཐུང་མཐའ་མ་ཡིན་པར་ཐལ། ཁྱོད་ཀྱི་ཐུང་མཐའི་ཁྱོད་ཀྱི་ཆ་ཤས་སྔ་ཕྱིར་གྱུར་པའི་
བྱ་བ་གཉིས་ཡོད་པའི་ཕྱིར། དེར་ཐལ། དེ་འདྲ་བའི་འཇུག་ལྡང་གི་བྱ་བ་གཉིས་རིམ་གྱིས་འབྱུང་བའི་ཕྱིར། དེར་ཐལ། དང་པོར་དེ་ལྟར་སྙོམས་པར་མ་ཞུགས་པར་དེ་རྗེས་ལྡང་བ་མི་འབྱུང་བའི་ཕྱིར། ཁོ་ན་རེ། དེ་འདྲ་བའི་ཆ་ཅན་གྱི་བྱ་རྫོགས་ཀྱི་སྐད་ཅིག་མའི་
ཐུང་མཐའ་དེ་དང་དེའི་ཆ་ཤས་ཀྱི་འཇུག་པའི་བྱ་བ་གཉིས་ལ་དུས་རིང་ཐུང་གི་ཁྱད་པར་མེད་ཟེར་ན། འོ་ན་ལོ་གཅིག་གི་ཆ་ཤས་སུ་གྱུར་པའི་ཟླ་བ་དང་དེའི་ཆ་ཅན་གྱི་ལོ་ལ་རིང་ཐུང་གི་ཁྱད་པར་མེད་པར་ཐལ། དམ་བཅའ་དེའི་ཕྱིར། འདོད་ན། ཆ་ཅན་བུམ་པ་དང་
དེའི་ཆ་ཤས་མཆུ་ཞབས་ཀྱི་རྡུལ་ལ་ཆེ་ཆུང་གི་ཁྱད་པར་མེད་པར་ཐལ་ལོ། །ས་དྲུག་པ་མན་ཆད་དུ། ས་དྲུག་པ་མན་ཆད་ཀྱི་ངོས་སྐལ་གྱི་དྲི་མ་སྤངས་པའི་འགོག་པ་ཡང་དག་མཐའ་ལ་བྱ་རྫོགས་ཀྱི་སྐད་ཅིག་མའི་ཐུང་མཐའ་རེ་རེ་ལ་སྙོམས་པར་འཇུག་ལྡང་མི་
ནུས་ཟེར་ན་དེ་ལྟར་ནུས་པར་ཐལ། གཉིས་སྣང་དང་བཅས་པའི་སྒོ་ནས་དེ་ལྟར་འཇུག་ལྡང་ནུས་པའི་ཕྱིར། ཐེག་ཆེན་གྱི་ཚོགས་སྦྱོར་གྱི་གནས་སྐབས་སུ་བྱ་རྫོགས་ཀྱི་སྐད་ཅིག་མའི་ཐུང་མཐའ་རེ་རེ་ལ་གཉིས་སྣང་དང་བཅས་པའི་སྒོ་ནས་ཕར་སྙོམས་འཇུག་དེ་
ལས་ཚུར་ལྡང་ནུས་བའི་ཕྱིར། དགོངས་པ་རབ་གསལ་ལས། མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བའི་སྟོང་ཉིད་ཀྱི་ཏིང་ངེ་འཛིན་ལ་དུས་ཐུང་དུང་འཇུག་ལྡང་བྱེད་པ་མི་དཀའ་ཡང་ཞེས་གསུངས་པའི་ཕྱིར། རང་ལུགས་ཀྱི་སྦྱོར་བ་ནི་
བྱང་སེམས་ས་དང་པོ་བ་ཆོས་ཅན། ཁྱོད་ཀྱི་ས་བདུན་པ་རིང་དུ་སོང་བ་ཐོབ་པ་དེའི་ཚེ་ཉན་རང་རྣམས་བློ་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་ནུས་པ་ཡིན་ཏེ། ཁྱོད་ཀྱིས་ས་བདུན་པ་རིང་དུ་སོང་བ་ཐོབ་པ་དེའི་ཚེ་ས་དྲུག་པ་མན་ཆད་ཀྱི་ངོས་སྐལ་

[026A]༄༅། །གྱི་སྒྲིབ་པ་སྤངས་པས་ཁྱད་པར་དུ་བྱས་པའི་འགོག་པ་ཡང་དག་མཐའ་ལ་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་གཉིས་སྣང་ནུབ་པའི་སྒོ་ནས་ཕར་སྙོམས་པར་འཇུག་ གཉིས་སྣང་ནུབ་པ་དེ་ལས་ཚུར་ལྡང་ནུས་པའི་ཕྱིར། འོ་ན། ས་བདུན་པ་
མན་ཆད་དུ་དེ་ལྟར་འཇུག་ལྡང་མི་ནུས། བདུན་པ་ནས་ནུས་པའི་རྒྱུ་མཚན་གང་ཞེ་ན། འདི་ལ་གཞན་ལུགས་དགག་པ། རང་ལུགས་བཞག་པ། རྩོད་སྤོང་དང་གསུམ་ལས། དང་པོ་ལ། ཁ་ཅིག་ས་བདུན་པའི་ཡེ་ཤེས་ལ་ཤེས་སྒྲིབ་སྤོང་བའི་ནུས་པ་ཡོད། དྲུག་པ་མན་
ཆད་ལ་དེ་སྤོང་བའི་ནུས་པ་མེད་པའི་རྒྱུ་མཚན་གྱིས་ཡིན་ཟེར་ན། དེའི་དོན་བདེན་འཛིན་ས་བོན་དང་བཅས་པ་དེ་ས་བདུན་པའི་སྐད་ཅིག་ཐ་མའི་ཡེ་ཤེས་ཀྱིས་སྤོང་བའི་དོན་དུ་བྱེད་དམ། ས་བོན་དེ་ལས་གཞན་པའི་དེའི་བག་ཆགས་སྤོང་བའི་ནུས་པ་ཡོད་པ་ལ་བྱེད། དང་པོ་ལྟར་
ན་མི་འཐད་པར་ཐལ། ལུགས་འདིར་བདེན་འཛིན་ས་བོན་དང་བཅས་པ་ཐམས་ཅད་ཉོན་སྒྲིབ་དུ་འདོད་པའི་ཕྱིར། དེར་ཐལ། དེ་ལྟར་གཞུང་འདིས་རྩལ་དུ་བཏོན་ནས་བསྒྲུབ་པའི་ཕྱིར། གཉིས་པ་ལྟར་ན་མི་འཐད་པར་ཐལ། ཉོན་སྒྲིབ་མ་སྤངས་པར་དུ་གཉིས་སྣང་འཁྲུལ་
པའི་བག་ཆགས་ཀྱི་དངོས་གཉེན་པར་ཆད་མེད་ལམ་རང་རྒྱུད་ལ་བསྐྱེད་པའི་སྒོ་ནས་སྤོང་བ་མ་ཡིན་པའི་ཕྱིར། ཡང་ཁ་ཅིག་ས་བདུན་པར་ཏིང་དེ་འཛིན་ལ་ཐོད་རྒལ་དུ་སྙོམས་པར་འཇུག་ནུས། དྲུག་པ་མན་ལ་ནུས་པ་དེ་མེད་པའི་རྒྱུ་མཚན་གྱིས་ཡིན་ཟེར་ནི། དེ་མི་
འཐད་པར་ཐལ། ཐོད་རྒལ་གྱི་སྐད་དོང་སྣེལ་ཞི་ཞེས་པ་རིམ་པ་འཚོལ་ཏིང་ངེ་འཛིན་ལ་རིམ་པ་འཆོལ་བར་འཇུག་པ་ས་དྲུག་པ་མན་གྱི་བྱང་འཕགས་ལ་ཡོད་པར་མ་ཟད་ཉན་རང་དགྲ་བཅོམ་ལ་ཡང་ཡོད་པའི་ཕྱིར་ཏེ། གཅིག་བརྒལ་སོང་ཞིང་
འོངས་ནས་ནི་ཞེས་སོགས་གསུངས་པའི་ཕྱིར། གཞན་ཡང། ས་དྲུག་པ་མན་ཆད་ནས་ཐོད་རྒལ་དུ་སྙོམས་པར་འཇུག་པ་ཡོད་པར་ཐལ། དེ་མན་ཆད་དུ་འགོག་པ་ལ་སྙོམས་པར་འཇུག་པ་ཡོད་པའི་ཕྱིར་དང། སའི་སྙིང་པོ་འཁོར་ལོ་བཅུ་པའི་མདོ་ལས་

[026B] ཞེས་གསུངས་པའི་ཕྱིར། ཡང་ཁ་ཅིག་ས་བདུན་པའི་ཡེ་ཤེས་ཕྱིར་མི་ལྡོག་གི་ས་བརྒྱད་པ་ལ་དེ་མ་ཐག་འཇུག་པའི་ཡེ་
ཤེས་ཡིན་པའི་རྒྱུ་མཚན་གྱིས་ཡིན་ཟེར་ན། དེ་ནི་རྩོད་གཞི་སོ་ན་གནས་པ་ཡིན་ཏེ། ས་བདུན་པའི་ཡེ་ཤེས་ས་བདུན་པའི་ཡེ་ཤེས་ཡིན་པར་ཞེས་པར་སོང་བའི་ཕྱིར། འགྲེལ་བཤད་ལས་ས་དྲུག་པ་མན་ཆད་དུ་སྟོང་ཉིད་ལ་སྙོམས་པར་འཇུག་པའི་ཚེ་ངེས་དོན་
གྱི་མདོ་ལ་བརྟེན་དགོས་པས་མཚན་བཅས་ཀྱི་སྒོ་ནས་སྙོམས་པར་འཇུག་བདུན་པར་ངེས་དོན་གྱི་མདོ་ལ་བརྟེན་མི་དགོས་པས་མཚན་མེད་དུ་སྙོམས་པར་འཇུག་པའི་རྒྱུ་མཚན་གྱིས་ཡིན་ཟེར་ན། དེ་ཡང་མི་འཐད་པར་ཐལ། ས་བཅུ་པ་ལས། བྱང་ཆུབ་སེམས་
དཔའ་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་སེམས་ཀྱི་སྐད་ཅིག་དང་སྐད་ཅིག་ལ་འགོག་པ་ལ་སྙོམས་པར་འཇུག་ཅིང་ལྡང་སྟེ། ཞེས་དང། འདིར་ཡང། རིང་དུ་སོང་འདིར་འདི་ནི་སྐད་ཅིག་དང། །སྐད་ཅིག་ལ་ནི་སྙོམས་པར་འཇུག་འགྱུར་ཞིང། །
ཞེས་འགོག་པ་ཡང་དག་མཐའ་ལ་གཉིས་སྣང་ནུབ་པའི་སྒོ་ནས་སྙོམས་པར་འཇུག་ལྡང་ཁྱད་པར་ཅན་གཅིག་གི་སྒོ་ནས་བཤད་པའི་ཕྱིར། འགྲེལ་བཤད་ལས་དེ་ལྟར་གསུངས་པ་ཡིན་ཏེ། དེ་ལས། རང་གི་བློས་རྣམ་པར་དབྱད་པས་ཀྱང་ཞེས་བྱ་བ་ནི་ཤེས་
རབ་ཀྱི་རང་བཞིན་མེད་པར་ཤེས་པའི་སྒོ་ནས་ཞེས་བྱ་བའི་དོན་ནོ། །དེ་ལྟར་ལུང་གི་སྒོ་ནས་ནི་མིན་པའོ་ཞེས་དང། མདོ་ལ་སོགས་པའི་མཚན་མ་མདོན་དུ་བྱེད་བར་འཇུག་པར་བྱའོ། །ཞེས་གསུངས་པའི་ཕྱིར། ཁ་ཅིག་འདིའི་དོན་སྟོང་ཉིད་ཀྱི་སྒྲ་སྦྱི་རྒྱུད་མི་དགོས་
པའི་དོན་དུ་མཛད་པས་དགོངས་པ་གང་ཡིན་དཔྱོད་ཅིག་ཁ་ཅིག་ རང་འགྲེལ་གྱི་རིགས་པ་གསུམ་པོ། བྱང་སེམས་ས་དང་པོ་བས་ཀྱང་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་ནུས་པར་ཐལ། ས་དང་པོ་པས་ཆོས་ཀྱི་བདག་མེད་མངོན་སུམ་དུ་རྟོགས། ཉན་

[027A]༄༅། །རང་དགྲ་བཅོམ་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་པའི་ཡེ་ཤེས་མེད་པའི་ཕྱིར་ཞེས་དང། ཉན་རང་དགྲ་བཅོམ་པ་ཆོས་ཅན། ཁམས་གསུམ་གྱི་ཉོན་མོངས་མ་སྤངས་པར་ཐལ། ཆོས་ཀྱི་བདག་མེད་མ་རྟོགས་པའི་ཕྱིར་ཞེས་དང། དེ་
གཉིས་ཆོས་ཅན། གང་ཟག་གི་བདག་མེད་མ་རྟོགས་པར་ཐལ། གདགས་གཞི་ཕུང་པོ་རང་བཞིན་མེད་པར་མ་རྟོགས་པའི་ཕྱིར། ཞེས་པ་གསུམ་པོར་བྱས་ནས། དེ་སོར་བཞག་དུ་བྱས་ནས། ཉན་རང་དགྲ་བཅོམ་གྱིས་ཆོས་ཀྱི་བདག་མེད་རྟོགས་ཀྱང། སྟོང་ཉིད་མ་རྟོགས་ཏེ་དབུམ་པ་མ་ཡིན་པའི་
ཕྱིར། དེར་ཐལ། ཐེག་ཆེན་པ་མ་ཡིན་པའི་ཕྱིར་ཞེས་ཟེར་ན། འོ་ན། ས་དང་པོ་པས་ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་ནུས་པར་ཐལ། དེས་སྟོང་ཉིད་མངོན་སུམ་དུ་རྟོགས། ཉན་རང་དགྲ་བཅོམ་གཉིས་ཀྱི་སྟོང་ཉིད་མངོན་སུམ་དུ་མ་རྟོགས་པའི་ཕྱིར། འཁོར་གསུམ་
གཞན་ཡང། ངོ་བོ་ཉིད་སྐུ་ཆོས་ཅན། ཁྱོད་ཀྱིས་ཁམས་གསུམ་གྱི་ཉོན་མོངས་མ་སྤངས་པར་ཐལ། ཁྱོད་ཀྱིས་ཆོས་ཀྱི་བདག་མེད་མ་རྟོགས་པའི་ཕྱིར། འཁོར་གསུམ། གཞན་ཡང། མདོ་སྡེ་པས་གང་ཟག་གི་བདག་མེད་རྟོགས་པར་ཐལ། གང་ཟག་རང་བཞིན་མེད་པ་གང་ཟག་
གི་བདག་མེད་ཕྲ་མོ་མ་ཡིན་པའི་ཕྱིར། རྟགས་ཁས། འདོད་ན། མདོ་སྡེ་པ་ཆོས་ཅན། གང་ཟག་གི་བདག་མེད་མ་རྟོགས་པར་ཐལ། གདགས་གཞི་ཕུང་པོ་རང་བཞིན་མེད་པར་མ་རྟོགས་པའི་ཕྱིར། འཁོར་གསུམ། གལ་ཏེ་རྟགས་ལ་ལན་ཐེབས་སོ་ཟེར་ན། མདོ་སྡེ་པ་ཆོས་ཅན་
གདགས་གཞི་ཕུང་པོ་རང་བཞིན་མེད་པར་མ་རྟོགས་པར་ཐལ། ཉན་ཐོས་སྡེ་པ་ཡིན་པའི་ཕྱིར། གཞན་ཡང། དེ་ཆོས་ཅན། ཆོས་ཀྱི་བདག་མེད་རྟོགས་པར་ཐལ། གདགས་གཞི་ཕུང་པོ་རང་བཞིན་མེད་པར་རྟོགས་པའི་ཕྱིར། གསལ་བ་ཁས། གཞན་ཡང། ཉན་ཐོས་དགྲ་
བཅོམ་པར་གྱུར་པའི་དབུ་མ་པའི་གང་ཟག་ཡོད་པར་ཐལ། གྲུབ་མཐའ་སྨྲ་བའི་ཉན་ཐོས་འཕགས་པ་ཡོད། དེ་དབུམ་པ་ཡིན་པའི་ཕྱིར། དེར་ཐལ། སེམས་ཙམ་པ་སོགས་གསུམ་པོ་གང་རུང་མ་ཡིན་པའི་ཕྱིར། དེར་ཐལ། འཕགས་པ་ཡིན་པའི་ཕྱིར། གསལ་བ་

[027B] གཞན་ཡང། བྱེ་བྲག་སྨྲ་བའི་བྱང་སེམས་ཐེག་ཆེན་པ་མ་ཡིན་པར་ཐལ། དེ་བྱེ་བྲག་སྨྲ་བ་ཡིན་པའི་ཕྱིར། །ཁྱབ་པ་དབུམ་པ་ལ་ཐེག་ཆེན་པས་ཁྱབ་པ་ལ་སྒྲིག་ཁ་ཅིག་དབུ་མ་པ་ལ་གྲུབ་མཐའ་སྨྲ་བས་ཁྱབ་ཟེར་ན། སྲིད་ཉོན་དགུ་པའི་དངོས་གཉེན་བར་ཆད་མེད་
ལམ་ལ་གནས་པའི་གཟུགས་མེད་ཁམས་པའི་ཉན་ཐོས་ཆོས་ཅན། དེར་ཐལ། དེའི་ཕྱིར། དེར་ཐལ། དབུ་མའི་དོན་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། གཟུགས་མེད་ཁམས་ན་དག་
སྨྲ་བ་མེད་པའི་ཕྱིར། ཁ་ཅིག་བྱང་སེམས་ས་བདུན་པ་བས་བག་ལ་ཉལ་གྱི་ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཐོབ། ཉན་རང་དགྲ་བཅོམ་པས་དེ་མ་ཐོབ་པའི་རྒྱུ་མཚན་གྱིས་ས་བདུན་པ་བས་ཉན་རང་དགྲ་བཅོམ་དེ་དག་བློ་སྟོབས་ཀྱིས་ཟིལ་གྱིས་གནོན་ནུས་པ་ཡིན་
ཟེར་བ་དང། ས་བརྒྱད་པ་ནས་དེ་སྤངས་ཟེར་ན། འོ་ན། བག་ལ་ཉལ་གྱིས་ཉོན་སྒྲིབ་ཉོན་སྒྲིབ་ཡིན་ནམ། ཤེས་སྒྲིབ་ཡིན། དང་པོ་ལྟར་ན། དེ་ཆོས་ཅན། ཐར་པ་དང་ཐམས་ཅད་མཁྱེན་པ་གཉིས་ཀྱི་ནང་ནས་ཐར་པ་ཐོབ་པ་ལ་གཙོ་བོར་བར་དུ་གཅོད་བྱེད་དུ་ཐལ། ཉོན་སྒྲིབ་
ཡིན་པའི་ཕྱིར། འདོད་ན། ཉན་རང་དགྲ་བཅོམ་བས་དེ་སྤངས་པར་ཐལ། འདོད་པ་དེའི་ཕྱིར། ཕྱི་མ་ལྟར་ན། ཉོན་མོངས་ཀྱི་བག་ཆགས་དེ་བག་ལ་ཉལ་གྱི་ཉོན་སྒྲིབ་ཡིན་པར་ཐལ། དམ་བཅའ་དེའི་ཕྱིར། འདོད་ན། བྱང་སེམས་ས་བརྒྱད་པ་པས་ཉོན་མོངས་ཀྱི་བག་ཆགས་
སྤངས་པར་ཐལ། འདོད་པ་གང་ཞིག་ས་བརྒྱད་པ་བས་བག་ལ་ཉལ་གྱི་ཉོན་སྒྲིབ་སྤངས་པའི་ཕྱིར། རྟགས་ཁས། འདོད་ན། དེས་ས་བརྒྱད་པ་ནས་ཤེས་སྒྲིབ་སྤངས་པར་ཐལ། འདོད་པ་དེའི་ཕྱིར། འདོད་མི་ནུས་སོ། །གཞན་ཡང། བག་ལ་ཉལ་དུ་གྱུར་པའི་ཉོན་སྒྲིབ་
ཤེས་སྒྲིབ་ཡིན་པར་ཐལ། བག་ལ་ཉལ་གྱི་ཉོན་སྒྲིབ་ཤེས་སྒྲིབ་ཡིན་པའི་ཕྱིར། འདོད་ན། ཉོན་མོངས་ཀྱི་གོམས་པར་གྱུར་བའི་ཉོན་སྒྲིབ་ཤེས་སྒྲིབ་ཡིན་པར་ཐལ། འདོད་པ་དེའི་ཕྱིར། འདོད་ན། ཉོན་མོངས་ཀྱི་ས་བོན་དུ་གྱུར་བའི་ཉོན་སྒྲིབ་ཤེས་སྒྲིབ་ཡིན་པར་

[028A]༄༅། །ཐལ། འདོད་པ་དེའི་ཕྱིར། འདོད་ན། ཉན་ཐོས་དགྲ་བཅོམ་པས་རང་གི་སློབ་ལམ་གྱི་ངོས་སྐལ་གྱི་ཤེས་སྒྲིབ་སྤངས་པར་ཐལ་ལོ།། །།གཉིས་པ་རང་གི་ལུགས་གོང་དུ་བཤད་པ་དེ་ལྟ་བུའི་འཇུག་ལྡང་ནུས་པའི་རྒྱུ་མཚན་ཡོད་དེ། ས་དྲུག་པར་ཐོབ་པའི་ཤེར་
ཕྱིན་གྱི་ཉམས་ལེན་ལྷག་པ་དེ་ཉིད་བོང་འཕེལ་དུ་སོང་བའི་ཐབས་མཁས་གྱི་པར་ཕྱིན་གྱིས་ཉམས་ལེན་ལྷག་པར་ཐོབ། ངེས་དོན་གྱི་མདོ་ལ་བརྟེན་མི་དགོས་པའི་མཚན་མེད་དམ་སྒྲ་སྤྱི་རྒྱུད་མི་དགོས་པར་སྔར་བཤད་པའི་འཇུག་ལྡང་དེ་དག་ནུས་པའི་ཕྱིར།    ༈   
ཁོ་ན་རེ། ས་དང་པོ་བ་ཆོས་ཅན། ཁྱོད་ཀྱིས་ཉན་རང་བློའི་སྒོ་ནས་ཟིལ་གྱིས་གནོན་ནུས་པར་ཐལ། ཁྱོད་ཀྱིས་ས་བདུན་པ་ཐོབ་པ་ན་བློའི་སྒོ་ནས་ཟིལ་གྱིས་གནོན་ནུས་པའི་ཕྱིར། ཟེར་ན། དེ་ཆོས་ཅན། ཁྱོད་ཀྱིས་བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པར་ཐལ། ཁྱོད་
ཀྱིས་སངས་རྒྱས་པ་ན་བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་ཕྱིར། འཁོར་གསུམ། རྟགས་གསལ་སླ། ཁོ་ན་རེ། འོ་ན། སྦྱོར་བའི་ཚེ་ས་བདུན་པ་བ་ཆོས་ཅན་དུ་འཛིན་རིགས་པར་ཐལ། ས་དང་པོ་བས་བློའི་སྟོབས་ཀྱིས་ཟིལ་གྱིས་གནོན་མི་ནུས། བདུན་པ་ནས་
ནུས་པའི་ཁྱད་པར་འཐད་པའི་ཕྱིར། ཟེར་ན། མ་ཁྱབ། འདོད་ན། དེ་ནི་རིང་དུ་སོང་བར་བློ་ཡང་ལྷག་པར་འགྱུར་ཞེས་པའི་དེ་ནི་ཞེས་པ་ས་བདུན་པ་ལ་སྙག་པར་ཐལ། འདོད་པ་དེའི་ཕྱིར། འདོད་ན། འདི་ནི་འཕགས་པ་བརྒྱད་པ་ཞེས་པ་འདི་ཡང་ས་བདུན་པ་ལ་སྙག་པར་ཐལ་ལོ།།
གཞན་ཡང། ས་དང་པོ་བས་ས་བདུན་པ་ཐོབ་པ་ན་ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་པ་ཆོས་ཅན། ས་དང་པོའི་ཡོན་ཏན་མ་ཡིན་པར་ཐལ། ས་བདུན་པའི་ཡོན་ཏན་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། ས་དང་པོ་བས་ས་བདུན་པ་
ཐོབ་པའི་ཚེ་འགོག་པ་ཡང་དག་མཐའ་ལ་འཇུག་ལྡང་ཁྱད་པར་ཅན་བྱེད་པ་ས་བདུན་པའི་ཡོན་ཏན་ཡིན་པའི་ཕྱིར། དེར་ཐལ། དེའི་རྒྱུད་ཀྱི་དེ་འདྲ་བའི་སྙོམས་འཇུག་ཁྱད་པར་ཅན་དེ་ས་བདུན་པའི་ཡོན་ཏན་ཡིན་པའི་ཕྱིར། ཟེར་ན། འོ་ན། ཐེག་ཆེན་གྱི་སྒོམ་ལམ་

[028B] ཐེག་ཆེན་གྱི་སྒོམ་ལམ་གྱི་ཡོན་ཏན་མ་ཡིན་པར་ཐལ། སངས་རྒྱས་ཀྱི་སའི་ཡོན་ཏན་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། རྫོགས་པའི་བྱང་ཆུབ་སངས་རྒྱས་ཀྱི་སའི་ཡོན་ཏན་ཡིན་པའི་
ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་གྱི་སྒོམ་ལམ་གྱི་ཡོན་ཏན་ཡིན་པར་ཐལ། དེའི་བྱེད་པ་ཡིན་པའི་ཕྱིར། དེར་ཐལ། དེའི་བྱེད་པ་ལྔ་ཡོད་པའི་ཕྱིར། ཁོ་ན་རེ། དེ་ཆོས་ཅན། གནས་སྐབས་ཀྱི་ཡོན་ཏན་མ་ཡིན་པར་ཐལ། མཐར་ཐུག་གི་ཡོན་ཏན་ཡིན་པའི་
ཕྱིར། འདོད་ན། གནས་སྐབས་ཀྱི་ཡོན་ཏན་ཡིན་པར་ཐལ། ཐེག་ཆེན་སྒོམ་ལམ་གྱི་ཡོན་ཏན་ཡིན་པའི་ཕྱིར། ཟེར་ན། འོ་ན། བྱང་སེམས་སྒོམ་ལམ་པས་ཐོབ་བྱའི་རྣམ་མཁྱེན་ཆོས་ཅན། གནས་སྐབས་ཀྱི་ཡོན་ཏན་མ་ཡིན་པར་ཐལ། མཐར་ཐུག་གི་ཡོན་ཏན་ཡིན་
པའི་ཕྱིར། རྣམ་མཁྱེན་ཡིན་པའི་ཕྱིར། རྩ་བར་འདོད་ན། གནས་སྐབས་ཀྱི་ཡོན་ཏན་ཡིན་པར་ཐལ། བྱང་སེམས་སྒོམ་ལམ་པའི་ཡོན་ཏན་ཡིན་པའི་ཕྱིར། དེར་ཐལ། དེའི་ཐོབ་བྱའི་ཡོན་ཏན་ཡིན་པའི་ཕྱིར། དེར་ཐལ། དེའི་ཐོབ་བྱ་མཐར་ཐུག་ཡིན་པའི་ཕྱིར། རང་
འགྲེལ་གྱི་རིགས་པ་གསུམ་གྱི་སྐབས་སུ། ཉན་རང་དགྲ་བཅོམ་པ་ཆོས་ཅན། ཁམས་གསུམ་གྱི་ཉོན་མོངས་མ་སྤངས་པར་ཐལ། དངོས་པོ་རང་བཞིན་མེད་པར་མངོན་སུམ་དུ་མ་རྟོགས་པའི་ཕྱིར། ཞེས་པ་རིགས་པ་གཉིས་པ་དང། དེ་གཉིས་ཆོས་ཅན། གང་ཟག་
གི་བདག་མེད་རྫོགས་པར་མ་རྟོགས་པར་ཐལ། གང་ཟག་གི་བདགས་གཞི་ཕུང་པོ་རང་བཞིན་མེད་པར་མ་རྟོགས་པའི་ཕྱིར། ཞེས་པ་རིགས་པ་གསུམ་པ་ཡིན་ཟེར་ན། དང་པོ་ལ། རྗེས་ཐོབ་ཡེ་ཤེས་ལ་གནས་པའི་ཉན་རང་དགྲ་བཅོམ་ཆོས་ཅན། དེར་ཐལ། དེའི་
ཕྱིར། འདོད་ན་སླ། མ་གྲུབ་ན་ཆོས་ཅན་གྱི་སྒྲུབ། དངོས་པོ་རང་བཞིན་མེད་པར་རྟོགས་མ་མྱོང་བའི་ཕྱིར་ཟེར་ན། ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར། རྟགས་གསལ་སླ། གཉིས་པ་ལ་གང་ཟག་རང་བཞིན་མེད་པར་རྟོགས། ཕུང་པོ་རང་བཞིན་མེད་པར་མ་

[029A]༄༅། །རྟོགས་པའི་གང་ཟག་ཆོས་ཅན། གང་ཟག་གི་བདག་མེད་རྫོགས་པར་མ་རྟོགས་པར་ཐལ། གདགས་གཞི་ཕུང་པོ་རང་བཞིན་མེད་པར་མ་རྟོགས་པའི་ཕྱིར། རྟགས་གསལ་གཉིས་ཀ་ཆོས་ཅན་གྱིས་སྒྲུབ། དེ་འདྲ་མེད་ཟེར་ན། དེ་ཡོད་པར་ཐལ། བདག་མེད་
གཉིས་ལ་རྟོགས་དཀའ་སླའི་ཁྱད་པར་ཡོད་པའི་ཕྱིར། དེར་ཐལ། ལམ་རིམ་ལས། གཞི་གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་གཉིས་ལ་ཕྲ་རགས་ཀྱི་ཁྱད་པར་མེད་ཀྱང་ཁྱད་གཞིའི་གནད་ཀྱི་གང་ཟག་གི་སྟེང་དུ་ངེས་སླ་ལ་ཆོས་ཀྱི་སྟེང་དུ་ངེས་དཀའོ། །ཞེས་གསུངས་
པའི་ཕྱིར། གང་ཟག་བདེན་མེད་དུ་མ་རྟོགས་ནམ་མཁའ་བདེན་མེད་དུ་རྟོགས་པའི་གང་ཟག་མེད་པར་ཐལ། གང་ཟག་གི་སྟེང་གི་བདག་མེད་རྟོགས་སླ། དེ་ལས་ནམ་མཁའི་སྟེང་གི་བདག་མེད་རྟོགས་དཀའ་བའི་ཕྱིར། དེར་ཐལ། གང་ཟག་གི་བདག་མེད་ལས་ཆོས་ཀྱི་བདག་མེད་རྟོགས་
དཀའ་བའི་ཕྱིར། རྩ་བར་འདོད་ན། གང་ཟག་རྫས་སུ་མ་གྲུབ་པར་མ་རྟོགས། ནམ་མཁའ་རྫས་སུ་མ་གྲུབ་པར་རྟོགས་པའི་གང་ཟག་མེད་པར་ཐལ། འདོད་པ་དེའི་ཕྱིར། འདོད་ན། དེ་ཡོད་པར་ཐལ། གང་ཟག་དངོས་མེད་དུ་མ་རྟོགས། ནམ་མཁའ་དངོས་
མེད་དུ་རྟོགས་པའི་གང་ཟག་ཡོད་པའི་ཕྱིར། ནམ་མཁའ་དང་གང་ཟག་གཉིས་ཀྱི་ནང་ནས་ནམ་མཁའ་ལ་བདེན་པར་འཛིན་པ་ཤས་ཆེ། གང་ཟག་བདེན་པར་འཛིན་པ་ཤས་ཆུང་བ་ཡིན་པར་ཐལ། དེ་གཉིས་བདེན་འཛིན་གྱི་ནང་ནས་ནམ་མཁའ་བདེན་འཛིན་
ཤུགས་དྲག་ཅིག་ཤོས་ཤུགས་ཞན་པའི་ཕྱིར། དེར་ཐལ། དེ་གཉིས་ཀྱི་ནང་ནས་ནམ་མཁའ་བདེན་འཛིན་མངོན་གྱུར་པ་མགོ་གནོན་དཀའ། གང་ཟག་བདེན་འཛིན་མངོན་གྱུར་པ་མགོ་གནོན་སླ་བའི་ཕྱིར། དེར་ཐལ། དེ་བདེན་མེད་ལ་རྟོགས་དཀའ་སླའི་ཁྱད་
པར་ཡོད་པའི་ཕྱིར། གཞན་ཡང། བུམ་པ་བདེན་མེད་དུ་རྟོགས། ཀ་བ་བདེན་མེད་དུ་ཡ་རྟོགས་པའི་གང་ཟག་ཅིག་ཡོད་ན། བུམ་པ་བདེན་མེད་ལས་ག་བ་བདེན་མེད་རྟོགས་དཀའ་བས་ཁྱབ་པར་ཐལ། གང་ཟག་བདེན་མེད་དུ་རྟོགས། གདགས་གི་ཞ་ཕུང་

[029B] གདགས་གཞི་ཕུང་པོ་བདེན་མེད་དུ་རྟོགས་དཀའ་བས་ཁྱབ་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། བདག་མེད་གཉིས་ལ་རྟོགས་དཀའ་སླ་ཡོད་པའི་ཕྱིར། རྩ་བར་འདོད་ན་
བུམ་པ་བདེན་མེད་དུ་རྟོགས་སླ། དེ་ལས་ཀ་པ་བདེན་མེད་དུ་རྟོགས་དཀའ་བར་ཐལ། བུམ་པ་བདེན་མེད་དུ་རྟོགས་ཀ་པ་བདེན་མེད་དུ་མ་རྟོགས་པའི་གང་ཟག་ཡོད་པའི་ཕྱིར། དེར་ཐལ། བུམ་པ་བདེན་མེད་ལ་བློ་ཁ་ཕྱོགས། ཀ་བ་བདེན་མེད་ལ་བློ་ཁ་མ་ཕྱོགས་
པའི་གང་ཟག་ཡོད་པའི་ཕྱིར། དེར་ཐལ། བུམ་པ་བདག་མེད་ལ་དཔྱད་པ་ཞུགས། ཀ་བ་བདེན་མེད་ལ་དཔྱད་པ་མ་ཞུགས་པའི་གང་ཟག་ཡོད་པའི་ཕྱིར། རྩ་བར་འདོད་ན། བུམ་པ་དང་ཀ་བ་ལ་ངེས་དཀའ་སླའི་ཁྱད་པར་ཡོད་པར་ཐལ། དེ་གཉིས་ཀྱི་ཆོས་ཉིད་
ལ་ངེས་དཀའ་སླའི་ཁྱད་པར་ཡོད་པའི་ཕྱིར། ཟེར་ན། ཐལ་འགྱུར་དང་པོ་ལ། སྦྱིན་པ་བཏང་བ་ལ་བརྟེན་ནས་ལོངས་སྤྱོད་འབྱུང་བ་མ་རྟོགས། ཆོས་ཐམས་ཅད་བདེན་མེད་དུ་རྟོགས་པའི་གང་ཟག་མེད་པར་ཐལ། སྦྱིན་པ་བཏང་བ་ལ་བརྟེན་ནས་ལོངས་སྤྱོད་འབྱུང་བ་ལས་
ཆོས་ཐམས་ཅད་བདེན་མེད་དུ་རྟོགས་དཀའ་བའི་ཕྱིར། ཁྱབ་པ་ཁས། འདོད་ན། དེ་ཡོད་པར་ཐལ། ཆོས་ཐམས་ཅད་བདེན་མེད་དུ་གྲུབ་ཟིན་དཔེར་བཀོད་ནས། སྦྱིན་པ་བཏང་བ་ལ་བརྟེན་ནས་ལོངས་སྤྱོད་འབྱུང་བ་སྒྲུབ་བྱེད་ཀྱི་རྟགས་ཡང་དག་ཡོད་པའི་ཕྱིར། དེར་
ཐལ། གཞི་བརྒྱས་ལས། སངས་རྒྱས་ཀྱིས་གསུམ་ལྐོག་གྱུར་ལ་ཞེས་སོགས་གསུངས་པའི་ཕྱིར། རྩ་རྟགས་མ་གྲུབ་ན། དེར་ཐལ། སྦྱིན་པ་བཏང་བ་ལ་བརྟེན་ནས་ལོངས་སྤྱོད་འབྱུང་བ་མངོན་སུམ་དུ་རྟོགས་པའི་སོ་སྐྱེ་ཡོད་དེ། ཆོས་ཐམས་ཅད་བདེན་མེད་དུ་མངོན་
སུམ་དུ་རྟོགས་པའི་སོ་སྐྱེ་མེད་པའི་ཕྱིར། དང་པོ་དེར་ཐལ། སྐྱེ་བ་སྔ་མར་སྦྱིན་པ་བཏང་བས་འདིར་ལོངས་སྤྱོད་འབྱུང་བ་མངོན་སུམ་དུ་རྟོགས་པའི་སྔོན་གནས་རྗེས་དྲན་གྱི་མངོན་ཤེས་རྒྱུད་ལྡན་གྱི་སོ་སྐྱེ་ཡོད་པའི་ཕྱིར། རྟགས་གཉིས་སླ། གཞན་ཡང། བློག་

[030A]༄༅། །སྐད་ཅིག་ཐ་མ་མི་རྟག་པར་མ་རྟོགས། བུམ་པ་མི་རྟག་པར་རྟོགས་པའི་གང་ཟག་མེད་པར་ཐལ། གློག་སྐད་ཅིག་ཐ་མ་མི་རྟག་པ་ལས་བུམ་པ་མི་རྟག་པ་རྟོགས་དཀའ་བའི་ཕྱིར། ཁྱབ་པ་ཁས། རྟགས་སླ་སྟེ་གློག་སྐད་ཅིག་ཐ་མ་མི་རྟག་པ་རྟགས་ལམ་
ལྟོས་པར་མངོན་སུམ་དུ་རྟོགས་པའི་སོ་སྐྱེ་ཡོད། བུམ་པ་མི་རྟག་པ་ལ་དེ་མེད་པའི་ཕྱིར། རྩ་བར་འདོད་ན། དེ་ཡོད་པར་ཐལ། བུམ་པ་མི་རྟག་པ་ལ་བློ་ཁ་ཕྱོགས། གློག་སྐད་ཅིག་ཐ་མ་མི་རྟག་པ་ལ་ཟློ་ཁམ་ དེར་ཐལ་
བུམ་པ་མི་རྟག་པར་དཔྱད་པ་ཞུགས། བློག་སྐད་ཅིག་ཐ་མ་མི་རྟག་པ་ལ་དཔྱོད་པ་མ་ཞུགས་པའི་གང་ཟག་ཡོད་པའི་ཕྱིར། གཞན་ཡང། སྐྱེས་བུ་བདེན་འཛིན་ལས། སྐྱེས་བུའི་གཟུགས་ཅན་བདེན་པར་འཛིན་པའི་བདེན་འཛིན་ཤས་ཆུང་བ་མ་ཡིན་པར་ཐལ། སྐྱེས་བུ་
བདེན་མེད་ལས། སྐྱེས་བུའི་གཟུགས་ཅན་བདེན་མེད་རྟོགས་སླ་བ་མ་ཡིན་པའི་ཕྱིར། དེར་ཐལ། དེ་གཉིས་ལ་རྟོགས་དཀའ་སླའི་ཁྱད་པར་མེད་པའི་ཕྱིར། དེར་ཐལ། གང་ཟག་གི་བདག་མེད་དང་ཆོས་ཀྱི་བདག་མེད་ལ་རྟོགས་དཀའ་སླའི་ཁྱད་པར་མེད་པའི་ཕྱིར། རྟགས་
ཁས། ཁྱབ་པ་ཡང་དོན་གྱིས་ཁས་བླངས། རྩ་བར་འདོད་ན། བདེན་འཛིན་དེ་གཉིས་ལ་ཤས་ཆེ་ཆུང་གི་ཁྱད་པར་ཡོད་པར་ཐལ། ཕྱི་མ་སྔ་མ་བདེན་མེད་དུ་སྒྲུབ་པའི་དཔེར་ལེན་པའི་ཕྱིར། གང་ཟག་དང། འདུས་མ་བྱས་ཀྱི་ནམ་མཁའ་གཉིས་ལ་བདེན་གྲུབ་དུ་དོགས་
པ་ཤས་ཆེ་ཆུང་གི་ཁྱད་པར་མེད་པར་ཐལ། དེ་གཉིས་བདེན་མེད་ལ་རྟོགས་དཀའ་སླའི་ཁྱད་པར་མེད་པའི་ཕྱིར། བདེན་མེད་གཉིས་ལ་རྟོགས་དཀའ་སླའི་ཁྱད་པར་མེད་པའི་ཕྱིར། རྟགས་ལས། རྩ་བར་འདོད་ན། འདུས་བྱས་དང་འདུས་མ་བྱས་ལ་བདེན་མེད་དུ་རྟོགས་
དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར། གལ་ཏེ་འདོད་ན་དངོས་སུ་འགལ། ཡང་ཁ་ཅིག་བདེན་མེད་གཉིས་ལ་རྟོགས་དཀའ་སླའི་བྱེད་པར་ཡོད་པར་འདོད་བཞིན་དེ། གདགས་གཞི་ཕུང་པོ་རང་བཞིན་མེད་པར་མ་རྟོགས་ན་གང་ཟག་རང་བཞིན་མེད་

[030B] བདེན་མེད་གཉིས་ལ་རྟོགས་དཀའ་སླའི་ཁྱད་པར་མེད་པར་ཐལ། དེ་གཉིས་ཀྱི་དོན་ལ་རྟོགས་དཀའ་སླའི་ཁྱད་པར་མེད་པའི་ཕྱིར། གདགས་གཞི་ཕུང་པོ་རང་བཞིན་མེད་ཕར་རྟོགས་ན། ཆོས་ཀྱི་བདག་མེད་ཀྱི་དོན་
རྟོགས་པས་ཁྱབ། གང་ཟག་རང་བཞིན་མེད་པར་རྟོགས་ན། གདགས་གཞི་ཕུང་པོ་རང་བཞིན་མེད་པར་རྟོགས་དགོས་པའི་ཕྱིར། དེར་ཐལ། གདགས་གཞི་ཕུང་པོ་རང་བཞིན་མེད་པར་མ་རྟོགས་པར་གང་ཟག་རང་བཞིན་མེད་པར་རྟོགས་མི་ནུས་པའི་ཕྱིར། རྟགས་
ཁས།།    ༈    ས་བཅུ་པའི་མདོ་ལས་ས་དང་པོ་པས་ཉན་རང་བློའི་སྒོ་ནས་ཟིལ་གྱིས་གནོན་མི་ནུས་པར་བསྟན་པ་འདི་ལ་བརྟེན་ནས་ཉན་རང་འཕགས་པ་ལ་ཡང་ཆོས་ཐམས་ཅད་རང་བཞིན་མེད་པར་རྟོགས་པ་ཡོད་པར་གྲུབ་སྟེ། དེ་ལྟ་
མ་ཡིན་ན་རིགས་པ་གསུམ་གྱིས་གནོད་བྱེད་འཇུག་སྟེ། ཇི་ལྟར་བྱང་སེམས་ས་དང་པོ་པ་ཆོས་ཅན། ཁྱོད་ཀྱི་ཉན་རང་དགྲ་བཅོམ་པ་བློ་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཀྱང་ཟིལ་གྱིས་གནོན་ནུས་ཏེ། ཁྱོད་ཀྱི་དངོས་པོ་རང་བཞིན་མེད་པར་མངོན་སུམ་དུ་རྟོགས། ཉན་
རང་དགྲ་བཅོམ་པ་དེ་དག་གིས་དེ་མངོན་སུམ་དུ་མ་རྟོགས་པའི་ཕྱིར། དཔེར་ན། ཕྱི་རོལ་པ་བཞིན་ཞེས་པ་རིགས་པ་དང་པོ། །དགྲ་བཅོམ་དེ་དག་གིས་ཁམས་གསུམ་ན་སྤྱོད་པའི་ཉོན་མོངས་ཐམས་ཅད་མ་སྤངས་པར་ཐལ། དེ་རྣམས་ཀྱི་རྩ་བ་དངོས་པོ་རང་བཞིན་གྱིས་གྲུབ་
པར་འཛིན་པའི་རྟོག་པའི་ཞེན་ཡུལ་མེད་པར་མ་རྟོགས་པའི་ཕྱིར། དཔེར་ན། ཞི་རགས་ཀྱི་རྣམ་པ་ཅན་གྱི་བསམ་གཏན་གྱིས་འདོད་པ་ལ་འདུན་པའི་འདུན་སྲེད་མངོན་གྱུར་པ་ལ་ཆགས་བྲལ་གྱི་ཕྱི་རོལ་པ་བཞིན། ཞེས་པ་རིགས་པ་གཉིས་པ། དགྲ་བཅོམ་པ་དེ་དག་
ཆོས་ཅན། ཁྱོད་ཀྱིས་གང་ཟག་གི་བདག་མེད་རྫོགས་པར་མ་རྟོགས་པར་ཐལ། གང་ཟག་གི་བདགས་གཞི་ཕུང་པོ་རང་བཞིན་མེད་པར་རྟོགས་མི་ནུས་པའི་ཕྱིར། དེར་ཐལ། ཕུང་པོ་རང་བཞིན་གྱིས་གྲུབ་པར་འྡིཟྣ་པའི་ཕྱིན་ཅི་ལོག་གིས་བཅིངས་པའི་ཕྱིར། དེར་ཐལ་

[031A]༄༅། །ཕུང་སོགས་ཀྱིས་དངོས་པོ་རང་བཞིན་མེད་པར་ཤེས་པ་དང་བྲལ་བའི་ཕྱིར། ཞེས་པ་རིགས་པ་གསུམ་པའོ།    ༈    །གསུམ་པ་ལ། ཁོ་ན་རེ། གང་ཟག་རང་བཞིན་མེད་པར་རྟོགས་ན་གདགས་གཞི་ཕུང་པོ་རང་བཞིན་མེད་པར་རྟོགས་པས་ཁྱབ་པ་
ཐལ། གང་ཟག་གི་བདག་མེད་པར་ཡང་རྟོགས་པར་མི་འགྱུར་ཏེ། བདག་ཏུ་གདགས་པའི་རྒྱུའི་ཕུང་པོ་ལ་དམིགས་པ་ཉིད་ཀྱི་ཕྱིར་རོ། །ཞེས་གསུངས་པའི་ཕྱིར། ཟེར་ན། སྐྱོན་མེད་དེ། གང་ཟག་གི་བདག་མེད་རྟོགས་པའི་རིགས་པ་དེས་གདགས་གཞི་ཕུང་པོ་རང་བཞིན་མེད་
པར་རྟོགས་མི་ནུས་ན། གང་ཟག་གི་བདག་མེད་མ་རྟོཌ་པས་ཁྱབ་ཞེས་པའི་དོན་ཡིན་པའི་ཕྱིར། གཞན་ཁ་ཅིག་ གང་ཟག་རང་བཞིན་མེད་པར་རྟོགས་ན་ཕུང་སོགས་ཀྱི་ཆོས་རང་བཞིན་མེད་པར་རྟོགས་པས་ཁྱབ་པར་ཐལ། ཆོས་གཅིག་རང་བཞིན་མེད་པར་རྟོགས་ན་ཆོས་གཞན་
མཐའ་དག་རང་བཞིན་མེད་པར་རྟོགས་པས་ཁྱབ་པའི་ཕྱིར་ཏེ། སློབ་དཔོན་འཕགས་པ་ལྷས། དངོས་གཅིག་དངོས་པོ་ཀུན་གྱི་ངོ་བོ་ཉིད། ཞེས་སོགས་དང། བཞི་བརྒྱ་པ་ལས། གཅིག་གི་ལྟ་བོ་གང་ཡིན་པ། །ཞེས་སོགས་གསུངས་པའི་ཕྱིར། ཟེར་ན། སྐྱོན་མེད་དེ། དེ་
དག་གི་དོན་ཆོས་གཅིག་རང་བཞིན་མེད་པར་རིགས་པ་ཡང་དག་ལ་བརྟེན་ནས་རྟོགས་ན་རིགས་པ་དེའི་བྱེད་པ་ལ་བརྟེན་ནས་ཆོས་གཞན་ལ་བདེན་པར་གྲུབ་མ་གྲུབ་བློ་ཁ་ཕྱོགས་པ་ཙམ་གྱིས་རང་བཞིན་མེད་པར་རྟོགས་ནུས་ཞེས་པའི་དོན་ཡིན་པའི་ཕྱིར། དེ་ལྟར་མ་
ཡིན་ན། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབས་པའི་ཕྱི་རྒོལ་ཡང་དག་ཆོས་ཅན། ཁྱོད་ཀྱིས་མྱུར་གུ་བདེན་མེད་དུ་ཚད་མས་རྟོགས་པར་ཐལ། ཁྱོད་ཀྱིས་རྟེན་འབྲེལ་བདེན་མེད་དུ་ཚད་མས་ངེས་པའི་ཕྱིར། ཁྱབ་པ་ཁས། མ་གྲུབ་ན་
དེར་ཐལ། རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་མས་ངེས་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་མི་ནུས། གཞན་ཡང། དེ་འདྲ་བའི་ཕྱི་རྒོལ་གྱིས་མྱུ་གུ་བདེན་མེད་དུ་ཚད་མས་ངེས་པར་ཐལ། དེས་མཐུན་དཔེ་གཟུགས་བརྙན་བདེན་

[031B] ཁྱབ་པ་ཁས། མ་གྲུབ་ན། དེར་ཐལ། མཐུན་དཔེ་གཟུགས་བརྙན་གྱི་སྟེང་དུ་རྟེན་འབྲེལ་ལ་བདེན་སྟོང་གིས་ཁྱབ་པ་ཚད་མས་ངེས་པའི་ཕྱིར། མ་ཁྱབ་ན། འོ་ན། དེས་རྟེན་འབྲེལ་ལ་བདེན་སྟོང་གིས་ཁྱབ་པ་མྱུ་གུའི་སྟེང་དུ་ཚད་མས་ངེས་པར་
ཐལ། དེ་འདྲ་བའི་ཁྱབ་པ་མཐུན་དཔེའི་སྟེང་དུ་ངེས་ན་དེས་མཐུན་དཔེ་བདེན་མེད་དུ་ཚད་མས་ངེས་མི་དགོས་པའི་ཕྱིར། དེས་ན་གོང་དུ་བཤད་པ་དེ་རྣམས་རྗེས་འབྲང་རྣམས་ཀྱིས་ལེགས་པར་ཁས་ལེན་དགོས་ཏེ། བྱང་ཆུབ་ལམ་རིམ་ཆུང་བ་ལས། འོན་ཀྱང་འདི་དག་
དཔེར་ལེན་པ་ནི། གཟུགས་སྒྲ་སོགས་ཀྱི་ཆོས་གཞན་རྣམས་ལས་འདི་རྣམས་རང་བཞིན་མེད་པར་རྟོགས་སླ་བས་ཡིན་ལ། འདི་རྣམས་ངོ་བོ་ཉིད་གྲུབ་པའི་རང་བཞིན་གྱིས་སྟོང་པར་ནི་ཡུལ་བདེན་པར་གྲུབ་ན་རང་གི་གནས་ཚུལ་གང་ཡིན་པ་དེ་ལས་གཞན་དུ་བློ་
ལ་འཆར་དུ་མི་རུང་བས་དེ་གཉིས་འགལ་བ་ལ་བརྟེན་ནས་སྒྲུབ་པ་ཡིན་ནོ། །འཇིག་རྟེན་ན་རྫུན་པར་གྲགས་པའི་དཔེ་འདི་རྣམས་ཐོག་མར་རང་བཞིན་མེད་པར་རྟོགས་སུ་བཅུག་ནས། དེ་ནས་འཇིག་རྟེན་ན་རྫུན་པར་མ་གྲགས་པའི་ཆོས་རྣམས་རང་བཞིན་མེད་པར་རྟོགས་
པར་དགོངས་ཤིང། དེ་གཉིས་ལ་སྔ་ཕྱིའི་རིམ་པ་དགོས་པས་ཆོས་གཅིག་གི་སྟོང་ཉིད་རྟོགས་ན་ཆོས་གཞན་རྣམས་ཀྱི་སྟོང་ཉིད་རྟོགས་དགོས་པ་མ་ཡིན་གྱི་ཆོས་གཞན་རྣམས་བདེན་པར་ཡོད་མེད་བློ་ཁ་ཕྱོགས་པ་ཙམ་གྱིས་ནི་རྟོགས་ནུས་པའི་དོན་ནོ། །
དངོས་རྣམས་མཐའ་དག་དངོས་པོ་མེད་པར་རྟོགས་སུ་གཞུགས་པ་ནི་ཞེས་པའི་ཐད་ཀྱི། ཊིཀ་ཆེན་ལས། འདིས་ནི་བདེན་མེད་ངས་པར་བྱེད་པའི་གཏན་ཚིགས་རྟེན་འབྲེལ་ལྟ་བུ་ལ་བདེན་མེད་ཀྱི་ཁྱབ་པ་མཐུན་དཔེའི་སྟེང་དུ་མ་ངེས་པར་བདེན་མེད་ཆོས་ཅན་གྱི་སྟེང་
དུ་ངེས་པར་བྱར་མེད་པར་གསུངས་སོ་ཞེས་སོགས་ཀྱིས་སྙོན་མེད་དུ་གྲུབ་པའི་ཕྱིར། དེ་ལ་ཁོ་ན་རེ། འོ་ན་དེ་འདྲ་བའི་ཕྱིར་རྒོལ་གྱི་ངོ་བོར་རྟེན་འབྲེལ་ལྟ་བུའི་རྟགས་ལ་བརྟེན་ནས་ཆོས་ཅན་བདེན་མེད་དུ་སྒྲུབ་མི་དགོས་པར་ཐལ། དེས་མཐུན་དཔེ་བདེན་མེད་ཚད་

[032A]༄༅། །མས་ངེས་པའི་རིགས་པ་དེའི་བྱེད་པ་ལ་བརྟེན་ནས་ཆོས་ཅན་ལ་བདེན་པར་གྲུབ་མ་གྲུབ་བློ་ཁ་ཕྱོགས་པ་ཙམ་གྱིས་བདེན་མེད་དུ་ཚད་མས་ངེས་ནུས་པའི་ཕྱིར་ཟེར་ན། འགལ་ཁྱབ། མ་གྲུབ་ན། ལམ་རིམ་ལས། ཆོས་གཞན་བདེན་པར་ཡོད་
མེད་བློ་ཁ་ཕྱོགས་པ་ན་བདེན་མེད་དུ་ངེས་པའི་དོན་ནོ། །ཞེས་དང། ཊིཀ་ཆེན་ལས། ཆོས་གཞི་གྲུབ་གཅིག་བདེན་མེད་དུ་ཚད་མས་རྟོགས་ན་ཆོས་ཅན་གཞན་ལ་ཞེས་སོགས་གསུངས་པ་དང། སྟོང་ཐུན་སོགས་ལས་ཀྱང་དེ་དག་དཔེ་མཐུན་པར་གསུངས་པའི་
ཕྱིར། ཁོ་ན་རེ། ཊིཀ་ཆེན་ལས། གཟུགས་བརྙན་དཔེར་བཀོད་པ་ནི་འཇིག་རྟེན་པས་གྲུབ་ཟིན་དཔེར་བཀོད་པ་ཡིན་གྱི་དབུ་མ་པས་རྫུན་པར་གྲགས་པ་གྲུབ་ཟིན་དཔེར་བཀོད་པ་མ་ཡིན་ནོ། །ཞེས་གསུངས་པའི་ཕྱིར། ཟེར་ན། གསུངས་དེ་རྣམས་ནི་ཁོ་བོ་ཅག་གི་
ཕྱོགས་སུ་འགྲོ་བ་ཡིན་གྱི་ཅུང་ཟད་ཀྱང་མི་གནོད་དེ། གཟུགས་བརྙན་ལྟ་བུའི་ཆོས་གཅིག་གི་སྟེང་དུ་རིགས་པ་ཡང་དག་གི་བདེན་མེད་ཚད་མས་རྟོགས་ན་རིགས་པ་དེའི་བྱེད་པ་ལ་བརྟེན་ནས་ཞེས་སོགས་ཀྱི་དོན། རིགས་པ་ཆོས་གཞན་ལ་ཁ་སྤོས་པའམ་རིཌ་
འགྲེས་སྦྱར་བ་ལ་བརྟེན་ནས་རྟོགས་ནུས་ཞེས་པའི་དོན་ཡིན་ཞིང། དེ་ལྟ་ན་རིགས་པ་ཁ་སྤོས་པའམ་རིགས་འགྲེས་སྦྱར་བ་ལ་བརྟེན་ནས་རྟོགས་དགོས་པར་གྲུབ། དེ་ལྟ་ན་རྟགས་ལ་བརྟེན་ནས་སྒྲུབ་དགོས་པ་ཤིན་ཏུ་གྲུབ་པའི་ཕྱིར། ཆོས་ཅན་བདེན་མེད་
དུ་མངོན་རྗེས་གང་རུང་གི་ཚད་མས་རྟོགས་དགོས་ཀྱང་མངོན་སུམ་གྱི་ཚད་མས་རྟོགས་པ་ལ་དེས་མངོན་སུམ་དུ་རྟོགས་མི་དགོས་ཏེ། སྟོང་ཉིད་རྟོགས་པའི་རྟོགས་ དེ་ལ་ཁོ་ན་རེ། རྟེན་
འབྲེལ་གྱི་རྟགས་ཀྱིས་མྱུ་གུ་བདེན་མེད་རྟོགས་པའི་རྗེས་དཔག་སྐྱེ་བ་ལ། སྔོན་དུ་མཐུན་དཔེའི་སྟེང་དུ་རྟེན་འགྲེལ་གྱིས་བདེན་མེད་ངེས་དགོས་ན། བདེན་མེད་རྟགས་ཀྱི་སྒྲུབ་པ་ཐུག་མེད་དུ་འགྱུར་ཞིང། སྟོང་ཉིད་བདེན་མེད་དུ་རྟགས་ཇི་ལྟ་བུ་ཞིག་གིས་སྒྲུབ་ཟེར་ན་

[032B] ནམ་མཁའ་ལྟ་བུའི་འདུས་མ་བྱས་ཞིག་མཐུན་དཔེར་འཛིན། རྟགས་དེས་ནམ་མཁའ་བདེན་མེད་དུ་སྒྲུབ་པའི་ཚེ་ནམ་མཁའི་པདྨོ་ལྟ་བུར་
མཐུན་དཔེར་འགོད་ཅིང། དེ་བདེན་མེད་དུ་རྟགས་ལ་བརྟེན་ནས་སྒྲུབ་མི་དགོས་པས་ཐུག་མེད་ཀྱི་སྐྱོན་མེད་དོ། །སྟོང་ཉིད་བདེན་མེད་དུ་རྟགས་ལ་བརྟེན་ནས་སྒྲུབ་དགོས་ཏེ། སྟོང་ཉིད་བདེན་འཛིན་ལྷན་སྐྱེས་ཀྱི་སྟེང་དུ་གྲུབ་མཐས་ཀུན་བཏགས་ནས་བདེན་པར་འཛིན་པའི་གྲུབ་མཐའ་སྨྲ་
བའི་གང་ཟག་ཡོད་པ་གང་ཞིག་ དེ་འདྲ་བའི་རྒོལ་བའི་ངོར་སྟོང་ཉིད་བདེན་མེད་དུ་རྟགས་དཔེས་སྒྲུབ་དགོས་པའི་ཕྱིར་དང། ཇི་ལྟར་ཁྱོད་ཀྱི་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཞེས་གསུངས་པའི་ཕྱིར། གཞན་ཡང། སྟོང་ཉིད་བདེན་མེད་དུ་སྒྲུབ་པའི་
རྟགས་ཡང་དག་ཡོད་པར་ཐལ། སྟོང་ཉིད་བདེན་མེད་མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་ཡིན་པའི་ཕྱིར་དང། མིག་སོགས་ནང་གི་ཆོས་བདེན་མེད་དུ་སྒྲུབ་པའི་རིགས་པས་ལྷག་མ་རྣམས་ལ་ཤེས་པར་བྱ་བར་གསུངས་པའི་ཕྱིར། ལུང་ཕྱི་མས་མི་
གནོད་དུ་འཆད། འདིར་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་མྱོང་གིས་ཁྱབ་པ། བདེན་འཛིན་ལ་ཉོན་སྒྲིབ་ཀྱིས་ཁྱབ་པ། ཆོས་ཀྱི་བདག་མེད་མ་རྟོགས་ན་འཁོར་བ་ལས་མི་གྲོལ་བར་བཤད་པ་ལ།    ༈    །རྩོད་པ་སྤོང་བའི་སྐབས་སུ། སྟོང་
ཉིད་རྟོགས་པ་ལ་མ་ལྟོས་པར་མི་རྟག་སོགས་བསྒོམས་པས་རྒྱུད་སྨིན་པར་བྱས་ནས་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བ་རྟོགས་ཞིང་གོམས་པར་བྱས་ནས་མངོན་སུམ་དུ་མཐོང་བ་མི་འོང་ཞེས་མི་སྨྲ་ཡི། སྔར་མ་རྟོགས་མངོན་སུམ་དུ་རྟོགས་པ་
མཐོང་ལམ་དང། རྟོགས་ཟིན་རྒྱུན་ལྡན་དུ་སྒོམ་པ་སྒོམ་ལམ་མ་ཡིན་པར་གསུངས་བཞིན་དུ། སོ་སྐྱེའི་རྒྱུད་ལ་རྣལ་འབྱོར་མངོན་སུམ་མེད་ཞེས་སྨྲ་བ་མི་རིགས་ཏེ། དེ་ལྟ་ན་སོ་སྐྱེའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བར་མངོན་སུམ་དུ་རྟོཌ་

[033A]༄༅། །པའི་ཞི་ལྷག་ཟུང་འབྲེལ་གྱི་རྣལ་འབྱོར་ཆོས་ཅན། རྣལ་འབྱོར་མངོན་སུམ་ཡིན་པར་ཐལ། རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་རང་གི་གཞལ་བྱ་བདེན་པའི་རྣམ་པ་གང་རུང་མངོན་སུམ་དུ་
རྟོགས་པའི་ཡེ་ཤེས་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། སོ་སྐྱེའི་རྒྱུད་ལ་རྣལ་འབྱོར་མངོན་སུམ་དུ་མེད་པར་འདོད་པ་ཉམས། ཐལ་འགྱུར་གོང་མ་ལ་མ་ཁྱབ་ན། སྟོང་ཐུན་ཆེན་མོར་དེའི་མཚན་ཉིད་བཞག་པ་དང་འགལ། དེ་ལ་མི་རྩི་ན་
ཁྱོད་ཀྱི་སྐྱོ་མ་སྔ་ གཞན་ཡང། རྣལ་འབྱོར་མངོན་སུམ་ལ་འཕགས་རྒྱུད་ཀྱི་མཁྱེན་པས་མ་ཁྱབ་པར་ཐལ། ལུགས་འདིར་དེ་ལ་འཕགས་རྒྱུད་ཀྱི་མཁྱེན་པས་ཁྱབ་པར་བསྟན་པའི་ཡབ་སྲས་ཀྱི་གསུང་ཟུར་ཙམ་ཡང་མེད་ཅིང། སྟོང་
ཐུན་ཆེན་མོར་གསུང་གིས་ཟིན་པར་སོ་སྐྱེའི་རྒྱུད་ལ་དེ་ཡོད་པར་གསུངས་པའི་ཕྱིར། ཡང་འདིའི་སྐབས་སུ། ཁ་ཅིག་ སེམས་ཙམ་པས་རྡུལ་ཕྲན་ཆ་མེད་བསགས་པའི་རགས་པ་ཕྱི་རོལ་དོན་གྱིས་སྟོང་པ་ཆོས་ཀྱི་བདག་མེད་ཕྲ་མོར་འདོད་ཅེ་ན། དེ་མི་འཐད་པར་
ཐལ། དེས་དེ་ཆོས་ཀྱི་བདག་མེད་རགས་པར་འདོད་པའི་ཕྱིར། དེར་ཐལ། གང་ཟག་རྟག་ཅིག་རང་དབང་ཅན་གྱིས་སྟོང་པ་གང་ཟག་གི་བདག་མེད་རགས་པར་འདོད་པའི་ཕྱིར། དེར་ཐལ། དེས་དེ་རགས་པ་གཅིག་ཁས་ལེན་པའི་ཕྱིར། གཞན་ཡང། དེས་རྡུལ་ཕྲན་ཆ་མེད་
བསགས་པའི་རགས་པ་ཕྱི་དོན་པ་དེ་དང་དེ་འཛིན་པའི་ཤེས་པ་རྫས་གཞན་གྱི་སྟོང་པ་ཆོས་ཀྱི་བདག་ཕྲ་མོར་འདོད་པར་ཐལ། དམ་བཅའ་དེའི་ཕྱིར། འདོད་ན། རྡུལ་ཕྲན་ཕྱོགས་ཀྱི་ཆ་མེད་ཆོས་ཀྱི་བདག་མེད་ཕྲ་མོར་འདོད་པར་ཐལ། འདོད་པ་དེའི་ཕྱིར། འདོད་མི་རིགས་ཏེ་
དེ་དག་རྡུལ་ཕྲན་ཕྱོགས་ཀྱི་ཆ་མེད་ངོ་བོ་ཉིད་མེད་པར་སྨྲ་བས་ཀྱང་ཁེགས་པར་འདོད་པའི་ཕྱིར། དེ་ལ་ཁོ་ན་རེ། དེས་དེ་ལྟར་འདོད་པར་ཐལ། རྣམ་བཤད་ལས། དཔེར་ན། སེམས་ཙམ་པས་རྡུལ་ཕྲན་ཆ་མེད་དང། དེ་བསགས་པའི་རགས་པ་ཕྱི་དོན་དང། དེ་ལས་རྫས་

[033B] དེས་འདུལ་བའི་གདུལ་བྱས་རིང་དུ་གོམས་པར་བྱས་ན། དོན་དེ་མངོན་སུམ་དུ་མཐོང་བ་དང། མཐོང་ཟིན་གོམས་བར་བྱེད་པ་འགྲུབ་དུ་ཆུག་ཀྱང། དེའི་སྟེང་ནས་ས་བཅུ་དང། ལམ་ཕྱི་མ་གསུམ་བགྲོང་བ་དབུ་མ་
པས་དྲང་དོན་དུ་འགྲེལ་པ་བཞིན་ནོ། །ཞེས་གསུངས་པའི་ཕྱིར་ཟེར་ན། སྐྱོན་མེད་དེ། དེའི་དོན་སེམས་ཙམ་པས་གཏན་ལ་འབེབས་ཚུལ་དེ་ལྟར་དུ་རང་ཉིད་འདོད་པའི་ཆོས་ཀྱི་བདག་མེད་ཕྲ་མོ་གཏན་ལ་ཕབ་ནས་སྔར་མ་རྟོགས་གསར་དུ་མངོན་སུམ་དུ་མཐོང་བ་མཐོང་ལམ་དང་
མཐོང་ཟིན་གོམས་པར་བྱེད་པ་སྒོམ་ལམ་དུ་བྱས་ནས་ལམ་ཕྱི་མ་གསུམ་དང། ས་བཅུ་བགྲོད་པའི་རྣམ་གཞག་བྱེད་པ་དཔེར་ལེན་པ་ཡིན་པའི་ཕྱིར། ཁ་ཅིག་ མི་རྟག་སོགས་བཅུ་དྲུག་ཙམ་རྟོགས་པའི་ལམ་གྱིས་གྲོལ་བ་ཐོབ་མི་ནུས་ཞེས་དང། སྟོང་ཉིད་རྟོགས་པ་ལ་མ་
ལྟོས་པར་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཡོད་ཟེར་ན། དང་པོ་ལ། དེས་གྲོལ་བ་ཐོབ་ནུས་པར་ཐལ། བདེན་པ་དང་པོ་གཉིས་ཀྱི་རྣམ་པ་དྲུག་རྟོགས་པས་རྒྱུད་སྨིན་པར་བྱས། བདེན་པ་ཕྱི་མ་གཉིས་ཀྱི་རྣམ་པ་དང་སྟོང་བ་བདག་མེད་
གཉིས་བསྒོམ་བྱའི་གཙོ་བོར་བྱས་ནམ་བསྒོམས་པས་གྲོལ་བ་ཐོབ་ནུས་པའི་ཕྱིར། དེར་ཐལ། ཉན་ཐོས་དགྲ་བཅོམ་པ་ཡིན་ན་དེ་ལྟར་བསྒོམས་པས་འཁོར་བ་ལས་གྲོལ་བས་ཁྱབ་པའི་ཕྱིར། རྟགས་འབུད། ཕྱི་མ་ལ། སྟོང་ཉིད་རྟོགས་པ་ལ་མ་ལྟོས་པར་འགོག་བདེན་གྱི་
རྣམ་པ་བཞི་མངོན་སུམ་དུ་རྟོགས་པ་ཡོད་པར་ཐལ། དམ་བཅའ་ཕྱི་མ་འཐད་པའི་ཕྱིར། འདོད་མི་ནུས་ཏེ། འགོག་བདེན་དོན་དམ་བདེན་པ་ཡིན་པའི་ཕྱིར། ཁ་ཅིག་ མངོན་པ་ནས་བཤད་པའི་བདེན་བཞི་མི་རྟག་སོགས་ཀྱིས་ལམ་བསྒོམ་བྱའི་གཙོ་བོར་བྱས་ནས་བསྒོམས་
པས་གྲོལ་བ་མྱང་འདས་ཐོབ་ནུས་པར་ཐལ། བདེན་བཞི་མི་རྟག་སོགས་བཅུ་དྲུག་ཙམ་རྟོགས་པའི་ལམ་གྱིས་གྲོལ་བ་མྱང་འདས་ཐོབ་ནུས་པའི་ཕྱིར། ཟེར་ན། མ་ཁྱབ། འོ་ན། མི་རྟག་སོགས་བཅུ་དྲུག་པོ་གང་རུང་གི་རྣམ་པ་ཡིན་ན་མངོན་པ་ནས་བཤད་པའི་མི་རྟག་སོགས་བཅུ་

[034A]༄༅། །དྲུག་པོ་གང་རུང་གི་རྣམ་པ་ཡིན་དགོས་པར་ཐལ། ཁྱོད་ཀྱི་ཁྱབ་འབྲེལ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་རང་བཞིན་གྱིས་གྲུབ་པས་སྟོང་པའི་སྟོང་ཉིད་ཆོས་ཅན། དེར་ཐལ། དེའི་ཕྱིར། འདོད་ན། མངོན་པ་གོང་འོག་
ནས་ཐེག་ཆེན་གྱི་མཐོང་ལམ་རྣམ་གྲོལ་ལམ་རང་བཞིན་གྱིས་མ་གྲུབ་པར་བཤད་པར་ཐལ། འདོད་པ་དེའི་ཕྱིར། འདོད་མི་ནུས། འོ་ན། མངོན་པ་ནས་བཤད་པའི་འགོག་ལམ་གཉིས་དེ་མཚན་ཉིད་པ་ཡིན་ནམ་མིན། མངོན་པ་ནས་བཤད་པའི་དགྲ་བཅོམ་དགྲ་བཅོམ་མཚན་ཉིད་
པ་ཡིན་ནམ་མིན་ཞེ་ན། རྒྱས་འབྲིང་བསྡུས་གསུམ་མངོན་པའི་སྡེ་སྣོད་དང། རྩ་ཤེ་ལྟ་བུ་མངོན་པའི་བསྟན་བཅོས་ཡིན་པ་ལ་བློ་རྩེ་གཏད་ན་ནི་ཞེ་འདོད་ལ་མི་སྙོགས་སོ། །མངོན་པ་གོང་འོག་ནས་བཤད་པའི་དགྲ་བཅོམ་དགྲ་བཅོམ་མཚན་ཉིད་པ་ཡིན་ནམ་མིན་ཞེ་ན། འདི་ལ་ཁ་ཅིག་མཚན་
ཉིད་པ་ཡིན་ཞེས་ཟེར། ཁ་ཅིག་དེ་མིན་ཞེས་ཟེར། ཁ་ཅིག་ དེ་ནས་བཤད་པའི་དགྲ་བཅོམ་དགྲ་བཅོམ་ཡིན་ཡང་དེ་ནས་དགྲ་བཅོམ་དུ་བཤད་ན་དགྲ་བཅོམ་ཡིན་པས་མ་ཁྱབ་གསུང་དང་པོ་དེ་ནས་བཤད་པའི་ཐར་པ་ཆོས་ཅན། སྟོང་ཉིད་ཕྲ་མོ་ཡིན་པར་ཐལ་
འགོག་བདེན་ཡིན་པའི་ཕྱིར། དེར་ཐལ། ཐར་པ་ཡིན་པའི་ཕྱིར། འདོད་ན། དེ་ཆོས་ཅན། རང་བཞིན་གྱིས་གྲུབ་པས་སྟོང་པའི་སྟོང་ཉིད་ཕྲ་མོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འདྲ་བའི་སྟོང་ཉིད་ཕྲ་མོ་རང་རྒྱུད་པ་མན་ཆད་ཀྱི་བསྟན་བཅོས་
གང་ལས་ཀྱང་མི་འབྱུང་བའི་ཕྱིར། དེར་ཐལ། རང་འགྲེལ་ལས། ཁོ་བོ་ཅག་གི་འདིར་འབྱུང་བའི་ལུགས་གང་ཞིག་བརྒལ་ལན་དང་བཅས་ཏེ་བསྙད་པའི་ལུགས་འདི་ནས་འབྱུང་བ་འདི་ཡང་ཇི་ལྟར་དབུ་མའི་བསྟན་བཅོས་ལྟར་བསྟན་བཅོས་གཞན་ན་མེད་དོ་ཞེས་མཁས་པ་རྣཾས་
ཀྱིས་ངེས་པར་མཛད་དུ་གསོལ། །ཞེས་གསུངས་པའི་ཕྱིར། གཞན་ཡང། མངོན་པ་གོང་འོག་ནས་བཤད་པའི་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཉོན་སྒྲིབ་ཀྱི་ས་བོན་སྤོང་ནུས་པར་ཐལ། དེ་ནས་བཤད་པའམ་ཐར་པ་ཐར་པ་ཡིན་པའི་ཕྱིར། འདོད་ན། ཉོན་

[034B] འདོད་པའི་ཕྱིར། འདོད་ན། གྲོལ་བ་མྱང་འདས་ཐོབ་པ་ལ། ཆོས་ཀྱི་བདག་མེད་རྟོགས་པ་ལ་ལྟོས་མི་
དགོས་པར་ཐལ། འདོད་པ་དེའི་ཕྱིར། གཞན་ཡང། སོ་སྐྱེ་ཐ་མལ་པའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་འཁོར་བའི་རྩ་བར་གྱུར་པའི་གང་ཟག་གི་བདག་འཛིན་ཕྲ་ཞིང་ཕྲ་བ་ཡིན་པར་ཐལ། དེ་ནས་བཤད་པའི་རྡོ་རྗེ་ལྟ་བུའི་ཏིང་ངེ་འཛིན་དང། དེ་
ནས་བཤད་པའི་ཐར་པ་ཐར་པ་ཡིན་པའི་ཕྱིར། འདོད་ན། ལུགས་འདིའི་བརྡ་ཆད་ལས་ཉམས་སོ། །གཉིས་པ་རང་ལུགས་དང་མཐུན། གསུམ་པ་ལ་ཡང། དེ་ནས་བཤད་པའི་དགྲ་བཅོམ་དགྲ་བཅོམ་ཡིན་ན་སྔར་བཤད་པའི་སྐྱོན་རྣམས་འཇུག་པས། ཁས་བླངས་
བདག་མེད་དགོངས་པ་མེད་ནས་ཞིབ་ཆ་བསྣན་ཡང་མི་འཐད་སྙམ། དེའི་རྒྱུ་མཚན་དམ་བཅའི་ཟུར་དང་པོ་ལ། མངོན་པ་ནས་བཤད་པའི་ཉོན་མོངས་སྤངས་པའི་གང་ཟག་ཡིན་ན། ཉོན་མོངས་སྤངས་པའི་གང་ཟག་ཡིན་དགོས་པར་ཐལ། མངོན་པ་ནས་བཤད་པའི་དགྲ་
བཅོམ་ཡིན་ན་དགྲ་བཅོམ་ཡིན་དགོས་པའི་ཕྱིར། མ་གྲུབ་ན། མངོན་པ་ནས་བཤད་པའི་དགྲ་བཅོམ་ཆོས་ཅན། ཁྱོད་དགྲ་བཅོམ་མ་ཡིན་པར་ཐལ། ཁྱོད་དང་དགྲ་བཅོམ་མ་ཡིན་པའི་གང་ཟག་གི་གཞི་མཐུན་ཡོད་པའི་ཕྱིར། དེར་ཐལ། གོང་དུ་མ་ཁྱབ་པ་དེའི་ཕྱིར། རྩ་
བར་འདོད་ན། དམན་ལམ་སྔོན་མ་སོང་གིས་ལྔ་པ་བ་ཆོས་ཅན། དགྲ་བཅོམ་ཡིན་པར་ཐལ། མངོན་པ་ནས་བཤད་པའི་ཉོན་མོངས་སྤངས་པའི་གང་ཟག་ཡིན་པའི་ཕྱིར་ཏེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་པའི་གང་ཟག་ཡིན་པའི་ཕྱིར། རྟཌ་
ཁས། དེ་ལྟར་འདོད་པ་དང་བྱང་སེམས་ས་བརྒྱད་པ་བ་དགྲ་བཅོམ་མ་ཡིན་པར་འདོད་པ་དང་འགལ་ལོ། །གཞན་ཡང། མངོན་པ་གཉིས་ནས་བཤད་པའི་སྟོང་ཉིད་སྟོང་ཉིད་ཡིན་པར་ཐལ། དེ་ནས་བཤད་པའི་དགྲ་བཅོཾ་དགྲ་བཅོམ་ཡིན་པའི་ཕྱིར། འདོད་ན། འཁོར་ལོ་ཐ་མ་ནས་བཤད་

[035A]༄༅། །པའི་སྟོང་ཉིད་སྟོང་ཉིད་ཡིན་པར་ཐལ། འདོད་པའི་ཕྱིར། འདོད་ན། དེ་ནས་བཤད་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པའི་དོན་དང་འདི་པ་འདོད་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་གཉིས་དོན་གཅིག་པར་ཐལ། འདོད་པ་དེའི་ཕྱིར། འདོད་མི་
ནུས་ཏེ། དྲང་ངེས་རྣམ་འབྱེད་ལས། རང་གི་མཚན་ཉིད་ཀྱིས་ཡོད་མེད་ཀྱི་དོན་ཡང་མི་མཐུན་ཞེས་སོགས་གསུངས་པའི་ཕྱིར། འོ་ན། མངོན་པ་གོང་འོག་ནས་བཤད་པའི་དགྲ་བཅོམ་ཡོད་དམ་མེད། ཡོད་ན་མཚན་གཞི་གང་ཞེ་ན། གང་ཟག་རང་བཞིན་མེད་པར་རྟོགས་པ་ལ་མ་ལྟོས་
པར་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པ་མངོན་སུམ་དུ་རྟོགས་ཤིང་གོམས་པར་བྱས་པ་ལ་བརྟེན་ནས། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་འགྱུར་བ་སྤངས། མངོན་པ་གཉིས་ཀྱི་ཆེད་དུ་བྱ་བའི་གདུལ་བྱས་དགྲ་བཅོམ་དུ་འདོགས་པའི་ཉན་ཐོས་
ཞིག་འཛིན་དགོས་སམ་སྙམ། དེ་ལ་ཁོ་ན་རེ། མངོན་པ་གཉིས་ནས་བཤད་པའི་དགྲ་བཅོམ་དགྲ་བཅོམ་ཡིན་པར་ཐལ། དེ་ནས་བཤད་པའི་ཉོན་མོངས་སྤངས་པའི་གང་ཟག་ཉོན་མོངས་སྤངས་པའི་གང་ཟག་ཡིན་པའི་ཕྱིར། དེར་ཐལ། དེ་ནས་བཤད་པའི་ཉོན་མོངས་ཉོན་མོངས་ཡིན་
པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། ཉོན་མོངས་ལ་མངོན་པ་གཉིས་ནས་བཤད་པའི་ཐུན་མོང་བ་ཅིག་དང་བདེན་འཛིན་ལ་ཉོན་མོངས་སུ་བྱས་པའི་ཐུན་མོང་མ་ཡིན་པ་གཉིས་ཀྱི་དབྱེ་བ་འཐད་པའི་ཕྱིར། གཞན་ཡང། དེ་གཉིས་ནས་བཤད་པའི་དགྲ་བཅོམ་ལ་དགྲ་བཅོམ་
གྱིས་ཁྱབ་པར་ཐལ། དེ་གཉིས་ནས་བཤད་པའི་དགྲ་བཅོམ་དགྲ་བཅོམ་ཡིན་པའི་ཕྱིར། དེར་ཐལ། དེ་གཉིས་ནས་བཤད་པའི་སངས་འཕགས་སངས་འཕགས་ཡིན་པའི་ཕྱིར། སངས་འཕགས་དེ་གཉིས་ནས་བཤད་པའི་སངས་འཕགས་ཡིན་པའི་ཕྱིར། དེར་ཐལ། དེ་དེ་
གཉིས་ནས་སངས་འཕགས་སུ་བཤད་པའི་ཕྱིར། ཟེར་ན། མ་ཁྱབ། དེར་ཐལ། སྟོན་པ་ཤཱཀྱ་ཐུབ་པ་དེ་གཉིས་ནས་སངས་འཕགས་སུ་བཤད་པའི་ཕྱིར། དེར་ཐལ། རྒྱལ་བུ་དོན་གྲུབ་རྟེན་དེ་ལ་སངས་རྒྱས་པའི་སངས་འཕགས་སུ་བཤད་པའི་ཕྱིར། མ་ཁྱབ་མཚམས་

[035B] འོ་ན། སངས་འཕགས་དེ་སྐྱོན་བདེན་གྲུབ་ཟད་པ་དང་ཡོན་ཏན་བདེན་གྲུབ་རྫོགས་པའི་གང་ཟག་དུ་ཐལ། དེ་མངོན་པ་གཉིས་ནས་བཤད་པའི་སངས་འཕགས་ཡིན་པའི་ཕྱིར། ཁོ་ན་རེ། དེ་གཉིས་ནས་བཤད་པའི་ཐར་པ་ཐར་པ་ཡིན་པར་ཐལ། དེ་ནས་བཤད་པའི་ཐར་འདོད་ཀྱི་
བློ་ཐར་འདོད་ཀྱི་བློ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེ་ནས་བཤད་པའི་ཐར་པ་དོན་གཉེར་གྱི་བློས་ཟིན་པའི་སོ་སོ་ཐར་པའི་སྡོམ་པ་ལ་སོ་ཐར་སྡོམ་པས་ཁྱབ་པའི་ཕྱིར། རྟགས་མ་གྲུབ་ན། འབུད་ཟེར་ན། མ་ཁྱབ་མཚམས་ལ། འོ་ན། ཐར་འདོད་ཀྱི་བློ་ཡིན་ན་ཐར་
པ་རྟོགས་པའི་བློ་ཡིན་དགོས་པར་ཐལ། ཁྱོད་ཀྱི་ཐལ་འགྱུར་ལ་ཁྱབ་འབྲེལ་ཡོད་པའི་ཕྱིར། འདོད་ན། ལམ་ཞུགས་ཀྱི་གང་ཟག་ཡིན་ན་སྟོང་ཉིད་རྟོགས་མྱོང་གིས་ཁྱབ་པར་ཐལ་ལོ། །གཞན་ཡང། དེ་གཉིས་ནས་དགྲ་བཅོམ་དུ་བཤད་ན་དགྲ་བཅོམ་ཡིན་དགོས་པར་ཐལ། དགྲ་
བཅོམ་དེ་དེ་གཉིས་ནས་བཤད་པའི་དགྲ་བཅོམ་ཡིན་པའི་ཕྱིར། རྟགས་ཁས། འདོད་ན། བདེན་འཛིན་མ་སྤངས་པའི་དགྲ་བཅོམ་ཆོས་ཅན། དགྲ་བཅོམ་དུ་ཐལ། དེ་དེ་གཉིས་ནས་དགྲ་བཅོམ་དུ་བཤད་པའི་ཕྱིར། དེས་མཚོན་ནས་སྐྱེས་བུ་ཟུང་བཞི་གང་ཟག་ཡ་བརྒྱད་ལ་སོཌ་
པ་དེ་གཉིས་ནས་བཤད་ཀྱང། རྒྱུན་ཞུགས་ཞུགས་པ་དེ་གཉིས་ནས་བཤད་པའི་རྒྱུན་ཞུགས་ཞུགས་པ་མ་ཡིན་པ་ནས་དགྲ་བཅོམ་འབྲས་གནས་དེ་གཉིས་ནས་བཤད་པའི་དགྲ་བཅོམ་འབྲས་གནས་མ་ཡིན་ནོ། །ཡང་ཁོ་ན་རེ། ཁྱོད་ཀྱིས་མངོན་པ་གཉིས་ནས་བཤད་པའི་དགྲ་བཅོམ་གྱི་
མཚན་གཞིར་བཟུང་བ་དེ་ཆོས་ཅན། མངོན་པ་ནས་བཤད་པའི་དགྲ་བཅོམ་མ་ཡིན་པར་ཐལ། དེ་ནས་བཤད་པའི་དགྲ་བཅོམ་པ་མ་ཡིན་པའི་ཕྱིར། རྣམ་པ་གཅིག་ཏུ་ན་མ་ཁྱབ། མ་གྲུབ་ན། དེར་ཐལ། དེ་ནས་བཤད་པ་གང་ཞིག་ དགྲ་བཅོམ་པ་མ་ཡིན་པའི་ཕྱིར་ཟེར་ན། མ་ཁྱབ་
གཞན་ཡང། དེ་གཉིས་ནས་བཤད་པའི་དགྲ་བཅོམ་མ་ཡིན་པར་ཐལ། དེ་གཉིས་ནས་བཤད་པའི་སོ་སྐྱེ་ཡིན་པའི་ཕྱིར། ཟེར་ན། ཡང་རྣམ་པ་གཅིག་ཏུ་མ་ཁྱབ། རྟགས་རིགས་འགྲེ་ཟེར་ན། འོ་ན། བདེན་གྲུབ་གྱི་གཟུགས་ཆོས་ཅན། དེ་གཉིས་ནས་བཤད་པའི་གཟུགས་མ་

[036A]༄༅། །ཡིན་པར་ཐལ། དེ་གཉིས་ནས་བཤད་པའི་གཟུགས་མ་ཡིན་པ་ཡིན་པའི་ཕྱིར། འཁོར་གསུམ། གལ་ཏེ་མ་གྲུབ་ན། དེར་ཐལ། དེ་ནས་བཤད་པ་གང་ཞིག་གཟུགས་མ་ཡིན་པའི་ཕྱིར། འཁོར་གསུམ། ཕྱི་མ་ལ་ཡང་འགྲེ། ཁ་ཅིག་རགས་པའི་འགོག་
བདེན་ལ་དོན་དམ་བདེན་པ་ཡིན་པས་ཁྱབ་ཟེར་ན། ཁྱོད་ཀྱི་དེའི་མཚན་གཞི་ཇི་ལྟ་བུ་འཛིན། སོ་སྐྱེའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སོགས་ཀྱི་ཉོན་མོངས་མངོན་འགྱུར་བ་སྤངས་པའི་སེམས་ཀྱི་གནས་ལུགས་ལྟ་བུ་ལ་འཛིན་ནམ། འཕགས་རྒྱུད་
ཀྱི་སྔར་བཤད་པའི་ཉོན་མོངས་མངོན་འགྱུར་བ་སྤངས་པའི་སེམས་ཀྱི་ཆོས་ཉིད་ལྟ་བུའམ། ཉོན་མོངས་ཅི་རིགས་པའི་ས་བོན་སྤངས་པའི་སེམས་ཀྱི་ཆོས་ཉིད་ལ་འདོད་དམ། འོན་ཏེ། ཉོན་མོངས་སྤོངས་ཚུལ་གོང་དུ་བཤད་པ་དེ་རྣམས་གང་ཡང་རུང་བའི་སྒོ་ནས་སྤངས་པའི་གང་ཟག་རང་རྐྱ་
ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ལྟ་བུ་ལ་འདོད་པ་གང་ཡིན། སྐབས་སྟོབས་ཀྱི་འདི་ཙམ་གང་རུང་ལས་འོས་མེད་པ་འདྲ། དང་པོ་ལྟར་ན། མངོན་པ་ནས་བཤད་པའི་འགོག་བདེན་ཡང་སེམས་ཀྱི་ཆོས་ཉིད་གཅིག་ལ་བྱེད་པར་ཐལ། དམ་བཅའ་འཐད་པའི་ཕྱིར། འདོད་ན། གོང་
དུ་བཀག་ཟིན། གཉིས་པ་ལྟར་ན། བར་ཆད་མེད་ལམ་པ་དང་རྣམ་གྲོལ་ལམ་པའི་རྒྱུད་ཀྱི་ཁྱད་པར་དབྱེ་མི་ནུས་པས། རྣམ་གྲོལ་ལམ་པའི་རྒྱུད་ཀྱི་ཉོན་མོངས་ཀུན་བཏགས་སྤངས་པའི་སེམས་ཀྱི་ཆོས་ཉིད་ཆོས་ཅན། ཁྱོད་འགོག་བདེན་རགས་པ་མ་ཡིན་པར་ཐལ། འགོག་བདེན་ཕྲ་མོ་
ཡིན་པའི་ཕྱིར། དེར་ཐལ། འགོག་བདེན་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། རགས་པའི་འགོག་བདེན་ཡིན་པར་ཐལ། འཕགས་རྒྱུད་ཀྱི་ཉོན་མོངས་མངོན་གྱུར་ཅི་རིགས་སྤངས་པའི་སེམས་ཀྱི་ཆོས་ཉིད་ཡིན་པའི་ཕྱིར། ཁྱབ་པ་ཁས་
གསུམ་པ་ལྟར་ན། མི་འཐད་དེ། དེ་ཕྲ་བའི་འགོག་བདེན་ཡིན་པའི་ཕྱིར། དེར་ཐལ། འགོག་བདེན་ཡིན་པའི་ཕྱིར། བཞི་པ་ལྟར་ན། ཁྱེད་རང་གི་རགས་པའི་འགོག་བདེན་ལ་དོན་དམ་བདེན་པ་ཡིན་པས་ཁྱབ་པ་ཁས་བླངས་པ་དང་འགལ་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་

[036B] རང་ལུགས་རེ་ཤིག་མངོན་པ་ནས་བཤད་པའི་ཉེར་ལེན་གྱི་ཕུང་པོ་མི་རྟག་པ་ནས་དེ་ནས་བཤད་པའི་ངེས་འབྱིན་གྱི་བར་རྣམས་རིམ་པ་བཞིན་རགས་པའི་སྡུག་བདེན་གྱི་མི་རྟག་པ་ནས། རགས་པའི་ངེས་འབྱིན་གྱི་བར་དུ་
བཞག་ན་འཐད་དམ་སྙམ་སྟེ། དཔྱད་པ་འདི་རྣམས་འབྱུང་བ་སྟོང་ཉིད་རྟོགས་པ་ལ་མ་ལྟོས་པར་མངོན་པ་གཉིས་ནས་བཤད་པའི་མི་རྟག་སོགས་བཅུ་དྲུག་རྟོགས་ཞིང་གོམས་པར་བྱས་པས་འཁོར་བ་ལས་གྲོལ་ནུས་པར་བརྩད་པ་ལས་འཕྲོས་ཞིང། དབུ་མ་ཐལ་འགྱུར་བ་དང་མངོན་པ་
གཉིས་ལ་ཉོན་མོངས་ལ་ཕྲ་རགས་ཀྱི་ཁྱད་པར་དང། བདག་མེད་ཕྲ་རགས་ཀྱི་ཁྱད་པར་གྱིས་བདེན་བཞི་མི་རྟག་སོགས་བཅུ་དྲུག་ལ་ཡང་ཕྲ་རགས་ཀྱི་ཁྱད་པར་འབྱུང་བ་ཡིན་པའི་ཕྱིར། གང་ནའང་ཡབ་སྲས་ཀྱི་གཞུང་ལས་གསལ་བར་ཕྱེ་བ་མ་བྱུང་བས་བློ་གྲོས་དང་ལྡན་པ་རྣམས་
ཀྱིས་ཞིབ་ཏུ་དཔྱད་པར་བྱའོ། །ཁ་ཅིག་འགོག་བདེན་སོགས་ཁ་ཅིག་མ་གཏོགས། རགས་པའི་མི་རྟག་སོགས་བཅུ་དྲུག་ཚང་མ་འབྱེད་པ་རྟོག་བཟོ་ཡིན་གསུང་བ་མི་རིགས་ཏེ། ཡབ་སྲས་ཀྱི་གསུང་རབ་ལས་ཀྱང་རགས་པའི་མི་རྟག་སོགས་བཅུ་དྲུག་ཞེས་པའི་གསུང་རིགས་བྱུང་ཞིང་
མངོན་པ་ལས། དྲི་མེད་བཅུ་དྲུག་གཞན་རྣམས་མེད། །ཅེས་བཅུ་དྲུག་གསུངས། འདིར་ཡང། ཞིབ་མོ་རྟོགས་ལའང་ཤིན་ཏུ་མཁས་པ་འཐོབ། །ཞེས་ས་ལྔ་པ་ནས་བདེན་བཞི་ཕྲ་རགས་ལ་མཁས་པའི་ཤེས་རབ་ཀྱི་བསླབ་པ་ལྷག་པར་གསུངས་པས། རྟོག་བཟོའི་སྐྱོན་ལས་གྲོལ་བའི་
ཕྱིར། ཁོ་ན་རེ། གང་ཟག་རྟག་གཅིག་རང་དབང་ཅན་གྱིས་སྟོང་པར་མངོན་སུམ་དུ་རྟོགས་པའི་སོ་སྐྱེ་ཡོད་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་མངོན་སུམ་དུ་རྟོགས་པའི་སོ་སྐྱེ་ཡོད་པའི་ཕྱིར། རྟགས་ཁས། འདོད་ན། ཉེར་ལེན་གྱི་ཕུང་པོ་མི་རྟག་པར་མངོན་
སུམ་དུ་རྟོགས་པའི་སོ་སྐྱེ་ཡོད་པར་ཐལ། འདོད་པའི་ཕྱིར། འདོད་ན། ཁྱབ་པ་འདུ་བྱེད་ཀྱི་སྡུག་བསྔལ་སྡུག་བསྔལ་གྱི་རང་བཞིན་དུ་མངོན་སུམ་དུ་རྟོགས་པའི་སོ་སྐྱེ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བྱིས་པ་ལག་མཐིལ་ལྟ་བུ་ཡི། །འདུ་བྱེད་སྡུག་བསྔལ་སྤུ་མི་རིག་

[037A]༄༅། །འཕགས་པ་མིག་དང་འདྲ་བ་ཡིས། །དེ་ཡི་ཡིད་ཀྱང་ཤིན་ཏུ་འབྱུང། །ཞེས་གསུངས་པའི་ཕྱིར། ཟེར་ན། སྐྱོན་མེད་དེ། རགས་པའི་མི་རྟག་སོགས་ཙམ་བསྒོམ་པས་གྲོལ་བ་ཐོབ་ནུས་པའི་གདུལ་བྱ་རྗེས་སུ་གཟུང་བའི་ཆེད་དུ་གསུངས་པའི་དྲང་དོན་ཡིན་
པའི་ཕྱིར། དེ་ཡན་གྱི་རང་འགྲེལ་ལས་བཤད་ཚུལ་གྱི་མཐའ་ཅུང་ཟད་དཔྱད་པ་སོང། དེ་ཉིད་སྤྱོད་འཇུག་གི་ཡང་ལུགས་སུ་བསྟན་པའི་རྩོད་པ་ལ། གྲོལ་བ་མྱང་འདས་ཐོབ་པ་ལ་སྟོང་ཉིད་ཕྲ་མོ་རྟོགས་མི་དགོས་པར་ཐལ། རགས་པའི་བདེན་བཞི་མི་རྟག་སོགས་བཅུ་དྲུག་
རྟོགས་ཤིང་གོམས་པར་བྱས་པ་ལས་གྲོལ་བ་མྱང་འདས་ཐོབ་ནུས་པའི་ཕྱིར། ཞེས་རྩོད་པ་ཡིན་ཟེར་ན། འོ་ན་དེ་ལྟར་རྩོད་པ་རྣམས་ཀྱིས། མངོན་པ་གོང་འོག་སོགས་ནས་བཤད་པའི་མི་རྟག་ལ་སོགས་བཅུ་དྲུག་པོ་བདེན་བཞིའི་རྣམ་པ་རགས་པར་འདོད་པར་ཐལ། ཁྱོད་ཀྱི་རྩོད་ཚུལ་དེ་
འཐད་པའི་ཕྱིར། འདོད་ན། དེ་དག་ནས་བཤད་པའི་གང་ཟག་གི་བདག་མེད་དེ་གང་ཟག་གི་བདག་མེད་རགས་པར་འདོད་པར་ཐལ། འདོད་པའི་ཕྱིར། འདོད་མི་ནུས་ཏེ། རང་རྒྱུད་པ་མན་ཆད་ཀྱི་ནང་སྡེ་ཐམས་ཅད་ཀྱིས་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་དེ་གང་ཟག་
གི་བདག་མེད་ཕྲ་མོར་འདོད་པའི་ཕྱིར། རྟགས་ཁས། ཁ་ཅིག་ཀུན་རྨོངས་བཞིན་དུ་ཅི་སྟེ་མེད་ཞེས་བྱའི་དོན་ལ་བསམས་ནས་ཁྱོད་རང་གི་ལུགས་ལ་ཡང་ཀུན་རྨོངས་ལ་ཉོན་མོངས་ཅན་དང་ཉོན་མོངས་ཅན་མ་ཡིན་པ་གཉིས་འདོད་པ་དེ་བཞིན་དུ། སྲེད་པ་ལ་ཡང་ཉོན་མོངས་ཅན་དང་
ཉོན་མོངས་ཅན་མ་ཡིན་པ་གཉིས་ཅིའི་ཕྱིར་མི་འདོད་ཅེས་བཤད་པ་ཡིན་ཟེར་ན། འོ་ན་གྲུབ་མཐའ་འོག་མ་རྣམས་ཀུན་རྨོངས་དང་ཉོན་མོངས་ཅན་མ་ཡིན་པའི་གཞི་མཐུན་འདོད་པར་ཐལ། དམ་བཅའ་འཐད་པའི་ཕྱིར། འདོད་ན། གྲུབ་མཐའ་འོག་མ་རྣམས་ཀྱིས་ཤེས་སྒྲིབ་དང་
ཀུན་རྨོངས་ཀྱི་གཞི་མཐུན་འདོད་པར་ཐལ། འདོད་པ་དེའི་ཕྱིར། སྲིད་པ་ལ་ཉོན་མོངས་ཅན་དང་ཉོན་མོངས་ཅན་མ་ཡིན་པ་གཉིས་ཅིའི་ཕྱིར་མི་འདོད་ཞེས་འཆད་པ་ཆེས་མི་རིགས་ཏེ། གྲུབ་མཐའ་གོང་འོག་སུའི་ལུགས་ལ་ཡང་སྲིད་པ་ལ་ཉོན་མོངས་ཅན་གྱིས་ཁྱབ་པའི་ཕྱིར། རྟགས་

[037B] ཡང་ཁ་ཅིག་ཀུན་རྨོངས་ལ་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དང། དེ་ལས་གཞན་བདེན་འཛིན་དང་བཅས་པའི་རྟོག་པ་གཉིས་འདོད་པ་དེ་བཞིན་དུ་སྲེད་པ་ལ་ཡང་ཀུན་རྨོངས་དང་པོས་དྲངས་པའི་སྲེད་པ་གཅིག་དང། ཀུན་རྨོངས་གཉིས་པས་དྲངས་པའི་
སྲེད་པ་གཉིས་ཅིའི་ཕྱིར་མི་འདོད། ཞེས་བསྟན་པ་ཡིན་ཟེར་ན། དེ་ཡང་མི་འདོད་དེ། རྩོད་པ་པོ་དེའི་ངོར་བདེན་འཛིན་ཀུན་རྨོངས་ཀྱི་དབྱེ་བར་བྱས་ནས་མཐུན་དཔེར་མི་རིགས་པའི་ཕྱིར་ཏེ། གོང་དུ་བསྒྲུབས་ཟིན་པའི་ཕྱིར། རང་ལུགས་ཀྱི་ལུང་དོན་ནི། དངོས་སྨྲ་བ་ཁྱོད་རང་གི་ལུགས་
ལ་ཡང་ཀུན་རྨོངས་དེ་ལ་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་གཅིག་དང། དེ་ལས་གཞན་ལས་འབྲས་ཀྱི་འབྲེལ་བ་ལ་རྨོངས་པའི་རྨོངས་པ་གཉིས་འདོད་པ་དེ་བཞིན་དུ་སྲེད་པ་ལ་ཡང་གང་ཟག་རང་རྐྱ་ཐུབ་པའི་རྫས་ཡོད་ཀྱིས་དྲངས་པའི་སྲེད་པ་གཅིག་དང། བདེན་
འཛིན་གྱིས་དྲངས་པའི་སྲེད་པ་གཉིས་འདོད་དགོས་ཞེས་པའི་དོན་ནོ། །ཁ་ཅིག་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མ་རིག་པའམ། འཇིག་ལྟ་ཡིན་ཟེར་ན། དེ་ཆོས་ཅན། ཁྱོད་རིག་པ་བདག་མེད་རྟོགས་པའི་ཤེས་རབ་དང་དམིགས་པ་གཅིག་ལ་དམིགས་ནས་རྣམ་
པ་འཛིན་སྟངས་དངོས་འགལ་དུ་ཞུགས་པའི་བློ་ཡིན་པར་ཐལ། ཁྱོད་འཇིག་ལྟ་ཡིན་པའི་ཕྱིར། འདོད་ན། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་དེ་གང་ཟག་གི་བདག་མེད་ཕྲ་མོར་ཐལ། འདོད་པ་དེའི་ཕྱིར། འདོད་ན། དེ་དེ་རགས་པ་ཡིན་པས་མི་འཐད་དོ། །ཁ་
ཅིག་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་ཡིན་ན། རིག་པ་བདག་མེད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་ཡིན་པས་ཁྱབ་ཟེར་ན། བཤད་མ་ཐག་པའི་རྟོག་པ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། རིག་པ་གང་ཟག་རང་རྐྱ་ཐུབ་
པའི་རྫས་ཡོད་ཀྱིས་སྟོང་པའི་སྟོང་ཉིད་མངོན་སུམ་དུ་རྟོགས་པའི་འགལ་ཟླ་མི་མཐུན་ཕྱོགས་ཡིན་པའི་ཕྱིར། དེར་ཐལ། དེ་དང་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དུ་ཞུགས་པའི་རྟོག་པ་ཡིན་པའི་ཕྱིར། རྩ་བར་འདོད་ན་བཀག་ཟིན། ཤེས་བྱེད་ཀྱི་

[038A]༄༅། །ཁུངས་འགོད་པའི་སྐབས་སུ། སྤྲུལ་པའི་བུད་མེད་མི་རྟག་ཅིང་སྟོང་པ་བདག་མེད་དུ་སྒོམ་པའི་བློ་དང་བདེན་འཛིན་གྱིས་བཅིངས་པའི་སྒོ་ནས་རགས་པའི་བདེན་པ་བཞི་མི་རྟག་སོགས་སྒོམ་པའི་བློ་གཉིས་ཞེན་ཡུལ་ལ་འཁྲུལ་པའི་ལོག་ཤེས་སུ་མཚུངས་
པས། དང་པོ་སྤྲུལ་པའི་བུད་མེད་ལ་ཆགས་པ་མི་ལོག་པ་དེ་བཞིན་དུ། ཕྱི་མས་ཀྱང་ཉེར་ལེན་གྱི་ཕུང་པོ་ལ་རྟག་འཛིན་སོགས་ཀྱི་ཉོན་མོངས་མི་བཟློག་ཟེར་ན། འོ་ན་སྤྲུལ་པའི་བུད་མེད་མི་རྟག་པ་སོགས་མ་ཡིན་པར་ཐལ། དེ་ལྟར་འཛིན་པའི་བློ་ཞེན་ཡུལ་ལ་འཁྲུལ་བའི་ལོག་
ཤེས་ཡིན་པའི་ཕྱིར། འདོད་མི་ནུས་ཏེ། སྤྲུལ་པའི་བུད་མེད་འདུས་བྱས་ཡིན་པའི་ཕྱིར། ཕྱི་མ་ལ་ཡང་དངོས་སྨྲ་བའི་རྒྱུད་ཀྱི་ཤེས་པ་ལ་ལོག་ཤེས་ཀྱིས་ཁྱབ་པར་ཐལ། བདེན་འཛིན་གྱིས་བཅིངས་པའི་སྒོ་ནས་ཉེར་ལེན་གྱི་ཕུང་པོ་མི་རྟག་པར་སྒོམ་པའི་བློ་ལོག་ཤེས་ཡིན་པའི་ཕྱིར་
འདོད་ན། དངོས་སྨྲ་བའི་རྒྱུད་ལ་དགེ་བའི་བློ་ཙམ་ཡང་མེད་པར་ཐལ་ལོ། །གཞན་ཡང། དེ་ལྟར་འདོད་པ་མི་འཐད་པར་ཐལ། ཉན་ཐོས་ཀྱི་རྒྱུད་ཀྱི་དེ་བཞིན་གཤེགས་པ་ལ་བདེན་པར་འཛིན་པའི་བདེན་འཛིན་གྱིས་བཅིངས་བཞིན་པའི་དང་ནས་ཕྱག་འཚལ་བའི་ལས་བསོད་ནམས་
ཀྱི་ལས་དང། དེ་བཞིན་གཤེགས་པ་ལ་བདེན་འཛིན་གྱིས་བཅིངས་པའི་དེ་ལ་དད་པའི་དད་པ་དེས་རང་གི་མི་མཐུན་ཕྱོགས་མ་དད་པའི་གཉེན་པོ་བྱེད་པའི་ཕྱིར། མ་ཁྱབ་ན་ནང་འགལ་ཏེ། དེས་མ་དད་པའི་གཉེན་པོ་བྱེད་མི་ནུས་པར་ཐལ། ཉེར་ལེན་གྱི་ཕུང་པོ་བདེན་པར་འཛིན་པའི་བདེན་
འཛིན་གྱིས་བཅིངས་པའི་སྒོ་ནས་དེ་མི་རྟག་པར་རྟོགས་པའི་ཡེ་ཤེས་དེས་ཉེར་ལེན་གྱི་ཕུང་པོ་རྟག་འཛིན་གྱི་གཉེན་པོ་བྱེད་མི་ནུས་པའི་ཕྱིར་ཏེ། དེ་ལ་བརྟེན་ནས་ཉེར་ལེན་གྱི་ཕུང་པོ་རྟག་འཛིན་མངོན་གྱུར་ཙམ་ཡང་མི་ལྡོག་པའི་ཕྱིར། ཁ་ཅིག་བདེན་འཛིན་གྱིས་བཅིངས་པའི་ཐེག་དམན་
འཕགས་པའི་མཁྱེན་པ་མེད་པས་མི་མཐུན་ཕྱོགས་ཀྱི་གཞི་ཤེས་མེད་ཟེར་ན། ཉན་ཐོས་ཀྱིས་མཐོང་ལམ་བར་ཆད་མེད་ལམ་ཆོས་ཅན། ཁྱོད་མི་མཐུན་ཕྱོགས་ཀྱི་གཞི་ཤེས་ཡིན་པར་ཐལ། འབྲས་ཡུམ་ལ་རིང་བའི་གཞི་ཤེས་ཡིན་པའི་ཕྱིར། འབྲས་ཡུམ་སྒྲུབ་པའི་རིང་ལམ་དུ་

[038B] དེར་ཐལ། ཐེག་དམན་འཕགས་པའི་མཁྱེན་པ་ཡིན་པའི་ཕྱིར་ཏེ། ཁོ་ན་རེ། དེ་མེད་དེ། དེ་ཡིན་ན་བདེན་འཛིན་གྱིས་བཅིངས་པས་ཁྱབ། བདེན་འཛིན་གྱིས་བཅིངས་པའི་འཕགས་རྒྱུད་ཀྱི་མཁྱེན་པ་མེད་པའི་ཕྱིར། དང་པོ་དེར་ཐལ། དེ་ནི་མཚན་
མར་དམིགས་སྒོ་ནས། །ཞེས་གསུངས་པའི་ཕྱིར། ཟེར་ན། མ་འབྲེལ་ཏེ་དེ་འདིར་སྒྲ་ཇི་བཞིན་པ་མ་ཡིན་པར་འགྲེལ་པའི་ཕྱིར། །རང་ལུགས་དཔེ་དོན་དེ་དག་ནི་སྤྲུལ་བའི་བུད་མེད་ལ་བུད་མེད་དངོས་སུ་བཟུང་ནས་མི་རྟག་སོགས་སུ་བསྒོམས་པས་བུད་མེད་དངོས་ལ་ཆགས་སོགས་
མི་ལྡོག་པ་དེ་བཞིན་དུ། བདེན་པར་གྲུབ་པའི་ཉེར་ལེན་བྱི་ཕུང་པོ་སོགས་མི་རྟག་སོགས་སུ་བསྒོམས་པས་ཀྱང་ཆགས་སོགས་ཉོན་མོངས་སྤོང་མི་ནུས་པའི་དོན་དང། དེ་བཞིན་དུ་རྒྱུན་ཞུགས་ཀྱིས་རང་ཉིད་བདེན་འཛིན་གྱི་ཞེན་ཡུལ་སུན་མ་ཕྱུང་བའི་སྒོ་ནས་རང་ཉིད་རང་ངོས་ནས་གྲུབ་
པའི་རྒྱུན་ཞུགས་སུ་འཛིན། རྒྱུན་ཞུགས་ཀྱི་འབྲས་བུ་རང་ངོས་ནས་གྲུབ་པར་འཛིན་ན་བདེན་འཛིན་གཉིས་ཀྱིས་བཅིངས་པའི་དོན་ནོ། །དེ་བཞིན་དུ། རིན་ཆེན་འཕྲེང་བར། ཇི་སྲིད་ཕུང་པོར་འཛིན་ཡོད་པར། །དེ་སྲིད་དེ་ལ་ངར་འཛིན་ཡོད། །ཞེས་སོགས་ཀྱི་དོན་ཕུང་པོ་བདེན་འཛིན་གྱི་ཞེན་ཡུལ་
སུན་ཕྱུང་མི་ནུས་པ་དེ་སྲིད་འཇུག་གི་བར་དུ། འཇིག་ལྟ་འཇུག་དེའི་ཞེན་ཡུལ་སུན་མ་ཕྱུང་བར་ཇི་སྲིད་འཇུག་གི་བར་དུ་ལས་བསགས་དེའི་དབང་གིས་འཁོར་བར་འཁོར་བའི་དོན་ནོ། །བྱང་ཆུབ་སེམས་འགྲེལ་ལས་ཀྱང་དང་པོ་ཉིད་ནས་ཉན་རང་དུ་རིགས་ངེས་ལ་སྟོང་ཉིད་ཕྲ་མོ་སྟོན་དུ་
རུང་མི་རུང་གཉིས་ཀའི་རྣམ་གཞག་མཛད། ཕྲན་ཚེགས་ལས། གཟུགས་ནི་དབུ་པ་བརྡོས་པ་འདྲ། །ཞེས་སོགས་ཀྱི་དོན་ལེགས་ལྡན་གྱིས་གང་ཟག་རང་རྐྱ་ཐུབ་པའི་རྫས་ཡོད་དུ་སྣང་ཡང་སྣང་བ་ལྟར་མ་གྲུབ་པ་དབུ་བ་བརྡོས་པ་སོགས་དང་འདྲ་བར་བསྟན་པར་འཆད། སེམས་ཙམ་པས་
མི་རྟག་པའི་དོན་དུ་འཆད་ཀྱང། ལུགས་འདིར་གཟུགས་སོགས་རང་བཞིན་གྱིས་མ་གྲུབ་ཀྱང་ལྟོས་ནས་གྲུབ་པ་དབུ་བ་བརྡོས་པ་སོགས་དང་འདྲ་བར་བསྟན་པར་བཞེད། རིན་ཆེན་ཕྲེང་བ་ལས། ཐེག་པ་ཆེ་ལས་སྐྱེ་མེད་བསྟན། །གཞན་གྱི་ཟད་པ་སྟོང་པ་ཉིད། །ཟད་དང་མི་སྐྱེའི་དོན་དུ་ནི། །

[039A]༄༅། །གཅིག་པ་དེ་ཕྱིར་བཟོད་པར་གྱིས། །ཞེས་པའི་ཐེག་ཆེན་གྱི་མདོ་ལས་འདུས་བྱས་རང་བཞིན་གྱིས་སྐྱེ་མེད་བསྟན་པ་དང། གཞན་ཐེག་དམན་གྱི་མདོ་ལས་འདུལ་བྱ་ལ་ཟད་པ་སྟོང་ཉིད་དུ་བསྟན་པ་སྟོང་ཉིད་དུ་དོན་གཅིག་ན་ཐེག་དམན་གྱིས་མེད་གང་
ལས་འདུས་བྱས་ཟད་པ་སྟོང་ཉིད་དུ་གསུང་ཞིང། དེ་གཉིས་དོན་གཅིག་ཚུལ་ཇི་ལྟ་བུ་ཞེ་ན། འདི་ལ་ཁ་ཅིག་དེ་གཉིས་དོན་གཅིག་པའི་རྒྱུ་མཚན་ཡོད་དེ། ཉན་ཐོས་སྡེ་གཉིས་ཀྱིས་འདུས་བྱས་ལ་ཟད་པ་ཁས་བླངས། རང་བཞིན་གྱིས་གྲུབ་ན་འདུས་བྱས་རྣམས་ཟད་པ་མི་
འཐད་པའི་ཕྱིར། ཟེར་ན། འོ་ན། དབུ་མ་པ་རྣམས་ཀྱིས་གཟུགས་སོགས་ཀྱི་ཆོས་རྣམས་ཡོད་པ་སོགས་གང་ཁས་བླངས་པ་ཐམས་ཅད་དང་ཁྱད་པར་གཟུགས་ཀྱིས་མིག་ཤེས་ཀྱི་དམིགས་རྐྱེན་བྱེད་པ་སོགས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་ཉིད་དང་དོན་
གཅིག་པར་ཐལ། རང་བཞིན་གྱིས་གྲུབ་ན་ཡོད་པ་དང་མིག་ཤེས་ཀྱི་དམིགས་རྐྱེན་བྱེད་པ་སོགས་ཐམས་ཅད་མི་འཐད་པའི་ཕྱིར། དེར་ཐལ། རང་བཞིན་གྱིས་གྲུབ་ན་རྐྱེན་ཚད་མ་ཚང་སོགས་གང་ལ་ཡང་ལྟོས་མེད་ཡིན་དགོས་པའི་ཕྱིར། རྩ་བར་འདོད་ན། ཡོད་མེད་ཐམས་ཅད་
སྟོང་ཉིད་ཀྱི་དོན་དུ་འདོད་པ་ཧ་ཅང་ཐལ་ལོ། །ཐེག་དམན་གྱི་མདོ་ནི་རིགས་པ་དྲུག་ཅུ་པའི་འགྲེལ་བར་དྲངས་པའི་གང་སྡུག་བསྔལ་འདི་མ་ལུས་པར་སྤངས་པ་ཞེས་སོགས་ཀྱི་མདོ་དེ་ཡིན་ཞིང། དེ་གཉིས་དོན་གཅིག་ཚུལ་ནི། མདོ་དེ་ཉན་ཐོས་དགྲ་བཅོམ་པས་སྟོང་ཉིད་ལ་མངོན་སུམ་
དུ་མཉམ་པར་བཞག་པའི་གཟིགས་ངོར་ད་ལྟར་དང་མ་འོངས་པའི་ཕུང་པོ་གང་ཡང་མེད་པར་གསུང་ཞིང། དེའི་གཟིགས་ངོར་ཕུང་པོ་མེད་པ་དང་ཕུང་སོགས་རང་བཞིན་གྱིས་སྐྱེ་བ་མེད་པ་གཉིས་སྟོང་ཉིད་ཕྲ་མོར་མཚུངས་པའི་ཕྱིར་ཏེ། ཕྱི་མ་སྟོང་ཉིད་ཕྲ་མོར་འོག་ཏུ་སྒྲུབ་པར་བྱེད་པའི་ཕྱིར་
ཁ་ཅིག་གང་འདི་ཞེས་པས་ཚེ་འདིའི་སྡུག་བསྔལ་གྱི་ཕུང་པོ་དང། སྡུག་བསྔལ་གཞན་གྱི་མཚམས་མི་སྦྱོར་ཞེས་པས་ཡང་སྲིད་ཕྱི་མའི་ཕུང་པོ་གཟིགས་ངོ་དེར་མེད་པར་བསྟན་པ་ཡིན་ཟེར་ན། དགྲ་བཅོམ་པའི་ཡང་སྲིད་ཕྱི་མའི་ཕུང་པོ་གཟིགས་ངོ་དེར་མེད་པ་སྟོང་ཉིད་ཡིན་པར་ཐལ་

[039B]དེ་ནས་བཤད་པའི་གཟིགས་ངོ་དེར་མ་འོངས་པའི་ཕུང་པོ་མེད་པ་སྟོང་ཉིད་ཕྲ་མོ་ཡིན་པའི་ཕྱིར་ཏེ། ཐེག་པ་ཆེ་ལས་སྐྱེ་མེད་བསྟན། ཞེས་སོགས་གསུངས་པའི་ཕྱིར། རྩ་བར་འདོད་ན། གཟིགས་ངོ་དེར་རི་བོང་རྭ་མེད་པ་ཡང་སྟོང་ཉིད་ཕྲ་མོར་ཐལ་
དགྲ་བཅོམ་པའི་ཡང་སྲིད་ཕྱི་མའི་ཕུང་པོ་དང་རི་བོང་རྭ་མེད་མཚུངས་གང་ཞིག་དེའི་གཟིགས་ངོར་དགྲ་བཅོམ་པའི་ཡང་སྲིད་ཕྱི་མའི་སྡུག་བསྔལ་གྱི་ཕུང་པོ་མེད་པ་སྟོང་ཉིད་ཕྲ་མོ་ཡིན་པའི་ཕྱིར། དེ་གཉིས་མེད་མཚུངས་ཡིན་ཏེ། སྲིད་དང་བྲལ་ལ་ཡང་སྲིད་མེད་ཅེས་གསུངས་
པའི་ཕྱིར། དེའི་ངོར་རི་བོང་རྭ་མེད་པ་སྟོང་ཉིད་ཕྲ་མོ་ཡིན་ཟེར་ན། མ་ཡིན་ཏེ། རི་བོང་རྭ་བདེན་མེད་སྟོང་ཉིད་ཕྲ་མོ་མ་ཡིན་པའི་ཕྱིར། འགྲེལ་པ་ལས་བཤད་པའི་རྩོད་སྤོང་གི་སྐབས་སུ། ཆོས་ལ་བདག་མེད་པ་གསལ་བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ་
ཞེས་སོགས་ཀྱི་དོན། ཐེག་དམན་གྱི་མདོ་ལས་ཤེས་བྱ་འགའ་ཞིག་གི་སྟེང་དུ་སྟོང་ཉིད་ཕྲ་མོ་བསྟན་ཡང་ཤེས་བྱ་མཐའ་དག་གི་སྟེང་དུ་སྟོང་ཉིད་ཕྲ་མོ་མ་བསྟན། ཐེག་ཆེན་གྱི་མདོ་ལས་ཤེས་བྱ་ཐམས་ཅད་ཀྱི་སྟེང་དུ་སྟོང་ཉིད་ཕྲ་མོ་བསྟན་པས། ཐེག་ཆེན་བསྟན་པ་ལ་
དགོས་པ་ཡོད་ཞེས་པའི་དོན་ཡིན་ཟེར་ན། འོ་ན། ཉན་རང་འཕགས་པས་སྟོང་ཉིད་རྟོགས་པ་ནའང་ཚུལ་དེ་ལྟར་དུ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་མི་རིགས་ཏེ། ཆོས་གཅིག་གི་སྟེང་དུ་རིགས་པ་ཡང་དག་ལ་བརྟེན་ནས་སྟོང་ཉིད་ཕྲ་མོ་རྟོགས་ན་རིགས་
པ་དེའི་བྱེད་པ་ལ་བརྟེན་ནས་ཆོས་གཞན་ལ་བློ་ཁ་ཕྱོགས་བཙམ་གྱིས་བདེན་མེད་དུ་རྟོགས་ནུས་པར་ཡང་བཤད་བའི་ཕྱིར། ཡང་ཁ་ཅིག་ཐེག་དམན་གྱི་མདོ་ལས་གང་ཟག་གི་བདག་མེད་ཕྲ་མོ་བསྟན་ཡང་ཆོས་ཀྱི་བདག་མེད་ཕྲ་མོ་མ་བསྟན། ཐེག་ཆེན་གྱི་མདོ་ལས་
དེ་ཉིས་ཀ་བསྟན་པས་ཐེག་ཆེན་བསྟན་པ་ལ་དགོས་པ་ཡོད་ཞེས་བསྟན་པ་ཡིན་ཞེ་ན། ཐེག་དམན་གྱི་མདོའི་ཆེད་དུ་བྱ་བའི་གདུལ་བྱ་ཐེག་དམན་འཕགས་པས་ཆོས་ཀྱི་བདག་མེད་མ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་གང་ཟག་གི་བདག་མེད་མངོན་སུམ་

[040A]༄༅། །དུ་རྟོགས་མ་མྱོང་བར་ཐལ། གང་ཟག་གི་གདགས་གཞི་ཕུང་སོགས་ཀྱི་ཆོས་བདེན་མེད་དུ་རྟོགས་མ་མྱོང་བའི་ཕྱིར། ཁ་ཅིག་ཐེག་དམན་གྱི་མདོ་ལས་བདག་མེད་གཉིས་བསྟན་ཡང་རྫོགས་པར་མ་བསྟན། ཐེག་ཆེན་གྱི་མདོ་ལས་དེ་གཉིས་རྫོགས་པར་
བསྟན་པས་ཐེག་ཆེན་བསྟན་པ་ལ་དགོས་པ་ཡོད་ཞེས་བསྟན་པ་ཡིན་ཟེར་ན། འོ་ན། ཐེག་དམན་གྱི་མདོ་ལས་དགག་གཞི་ཆོས་དང་གང་ཟག་གི་སྟེང་དུ་དགག་བྱ་བདག་གཉིས་རྫོགས་པར་མ་བཀག་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་དམན་གྱི་མདོ་ལས་
བསྟན་པའི་བདག་མེད་གཉིས་པོ་དེ་བདག་མེད་ཕྲ་མོ་མ་ཡིན་པར་ཐལ། འདོད་པ་དེའི་ཕྱིར། འདོད་ན། ཉན་ཐོས་དགྲ་བཅོམ་པས་གང་ཟག་གི་བདག་མེད་ཕྲ་མོ་ཡང་མ་རྟོགས་པར་ཐལ་ལོ།    ༈    །རང་ལུགས་ནི། རབ་བྱེད་བདུན་པའི་འགྲེལ་བ་བུད་དཱ་བཱ་ལི་ཏ་ལས། ཆོས་
ཐམས་ཅད་བདག་མེད་ཞེས་གསུངས་པ་ལ་བདག་མེད་པ་ནི་ངོ་བོ་ཉིད་མེད་པའི་དོན་ཏེ་བདག་ཅེས་བྱ་བའི་སྒྲ་ནི་ངོ་བོ་ཉིད་ཀྱི་ཚིག་ཡིན་པའི་ཕྱིར། ཞེས་ཐེག་དམན་གྱི་མདོ་ལས་ཀྱང་ཆོས་ཐམས་ཅད་རང་བཞིན་མེད་པའི་སྟོང་ཉིད་བསྟན་པར་བཤད་པ་ལ། སློབ་དཔོན་ལེགས་འབྱེད་ན་
རེ། དེ་ལྟར་ན་ཐེག་ཆེན་བསྟན་པ་དོན་མེད་པར་ཐལ། ཐེག་དམན་གྱི་མདོ་ལས་ཀྱང་ཆོས་ཀྱི་བདག་མེད་བསྟན་པའི་ཕྱིར། ཞེས་རྩོད་པ་ལས། དཔལ་ལྡན་ཟླ་བས་ཁྱེད་ཀྱིས་དེ་ལྟར་རྩོད་པ་དེ། ཐེག་ཆེན་གྱི་མདོ་བསྟན་པ་དོན་མེད་པར་ཐལ། ཐེག་དམན་གྱི་མདོ་ལས་ཆོས་ཀྱི་བདག་མེད་
བསྟན་པའི་ཕྱིར་ཟེར་རམ། དེ་ལས་ཆོས་ཀྱི་བདག་མེད་བསྟན་པ་དོན་མེད་པར་ཐལ། ཐེག་དམན་གྱི་མདོ་ལས་ཆོས་ཀྱི་བདག་མེད་བསྟན་པའི་ཕྱིར་ཞེས་པ་དག་ལས་གང་ཡིན། དང་པོ་ལྟར་ན་ཁྱབ་པ་མ་ངེས་པ་ཡིན་ཏེ། ཐེག་ཆེན་གྱི་མདོ་གསུངས་པ་དེ་ཆོས་ཀྱི་བདག་མེད་
ཙམ་རང་གཏན་ལ་འབེབས་པའི་ཆེད་དུ་མ་ཡིན་གྱི་རྒྱལ་སྲས་ཀྱི་སྤྱོད་པ་རླབས་ཆེན། བསྔོ་བ་སྨོན་ལམ་རླབས་ཆེན་རྣམས་ཀྱང་བསྟན་དགོས་པའི་ཕྱིར། ཕྱི་མ་ལྟར་ན་ཡང་ཁྱབ་པ་མེད་དེ། མདོ་དེ་གཉིས་ལས་བདག་མེད་གཉིས་སྟོན་པ་ཙམ་དུ་མཚུངས་ཀྱང་བསྟན་ཚུལ་ལ་རྒྱས་

[040B] མི་འདྲ་བ་དེ་འབྱུང་བའི་རྒྱུ་མཚན་ཡོད་དེ། ཉན་རང་རྣམས་བདག་མེད་གཉིས་སྒོམ་པ་ཉོན་སྒྲིབ་ཙམ་སྤོང་བའི་ཆེད་དུ་ཡིན། དེ་ལ་རིགས་པའི་རྣམ་གྲངས་མདོར་བསྡུས་ཙམ་གྱིས་བསྟན་ལ་ཕབ་ནས་བསྒོམས་པས་ཉོན་སྒྲིབ་སྤོང་ནུས་
ཐེག་ཆེན་གྱི་རིགས་ཅན་རྣམས་ཀྱིས་ཤེས་སྒྲིབ་སྤོང་བ་ལ་བདག་མེད་གཉིས་རིགས་པའི་རྣམ་གྲངས་མཐའ་ཡས་པའི་སྒོ་ནས་གཏན་ལ་ཕབ་ནས་བསྒོམ་བྱའི་གཙོ་བོར་བྱས་ནས་བསྒོམ་པའི་ཕྱིར། ཁོ་ན་རེ། ཐེག་དམན་གྱི་མདོ་ལས་རྫོགས་པར་བསྟན་པ་དང། ཐེག་དམན་
གྱི་རིགས་ཅན་རྣམས་ཀྱིས་སྟོང་ཉིད་རྫོགས་པར་བསྒོམ་པ་འདོད་པ་མི་རིགས་པར་ཐལ། ཊཱིཀ་ཆེན་ལས་ཐེག་དམན་གྱི་མདོ་ལས་སྟོང་ཉིད་ཚང་བ་རྫོགས་པར་མ་མ་བསྟན་པར་གསུངས་པའི་ཕྱིར་ཏེ། དེར་ཁྱོད་ཀྱི་ཐེག་ཆེན་ལས། །དེ་ནི་ཚད་བར་བསྟན་པ་ལགས། །ཞེས་གསུངས་
པ་དང། ཊཱིཀ་ཆེན་ལས་ཀྱང་ཚང་བར་མ་བསྟན་པའི་གསུངས་རིགས་བྱུང་བའི་ཕྱིར། ཟེར་ན། སྐྱོན་མེད་དེ། དེ་ནི་རྒྱས་པར་མ་བསྟན་པ་དང། རྒྱས་པར་མི་བསྒོམས་པའི་དོན་ཡིན་པའི་ཕྱིར་ཏེ། རང་འགྲེལ་ལས། རྒྱས་པར་བསྟན་པར་བརྗོད་པར་འདོད་པའི་ཕྱིར། ཞེས་གསུངས་
པའི་ཕྱིར། དེ་མ་ཡིན་ན་ཐེག་དམན་གྱི་མདོ་ལས་དགག་བྱ་རྟོགས་པར་མ་ཁེགས་པའི་སྟོང་ཉིད་ཉི་ཚེ་བ་ཙམ་ཞིག་བསྟན་པར་ཐལ། དེར་སྟོང་ཉིད་ཚང་བར་མི་བསྟན་པའི་ཕྱིར། རྩ་བར་འདོད་ན། ཐར་པ་ཐོབ་པ་ལ་སྟོང་ཉིད་ཕྲ་མོ་རྟོགས་དགོས་པ་དང་བདེན་འཛིན་སྟོང་དགོས་པ་
མ་ཡིན་པར་ཐལ་ལོ། །ཁ་ཅིག་སློབ་དཔོན་ལེགས་ལྡན་འབྱེད་ཀྱང་ཐེག་དམན་གྱི་མདོ་ལས་སྟོང་ཉིད་ཕྲ་མོ་བསྟན་པར་བཞེད་ཟེར་ན། འོ་ན། སློབ་དཔོན་ལེགས་ལྡན་འབྱེད་ཀི་ཐེག་ཆེན་བསྟན་པ་ལ་དོན་མེད་པར་ཐལ། ཐེག་དམན་གྱི་མདོ་ལས། སྟོང་ཉིད་ཕྲ་མོ་བསྟན་པའི་ཕྱིར་
ཞེས་པའི་རྩོད་པ་འདི། ཐེག་ཆེན་བསྟན་པ་དོན་མེད་པར་ཐལ། ཐེག་དམན་ཐུན་མོང་མ་ཡིན་པའི་མདོ་ལས་སྟོང་ཉིད་ཕྲ་མོ་བསྟན་པའི་ཕྱིར། ཟེར་རམ། གསལ་བ་དེར་ཐལ། ཐུན་མོང་བའི་ཐེག་དམན་གྱི་མདོ་ལས་སྟོང་ཉིད་ཕྲ་མོ་བསྟན་པའི་ཕྱིར། ཟེར་བ་དག་ལས་གང་ཡིན་

[041A]༄༅། །དང་པོ་ལྟར་ན། སངས་རྒྱས་བསྐྱངས་ཀྱིས་རབ་དབྱེ་བདུན་པའི་འགྲེལ་བར་དྲངས་པའི་ཆོས་ཐམས་ཅད་བདག་མེད་དོ་ཞེས་བྱ་བ་འདི་ཆོས་ཐམས་ཅད་ངོ་བོ་ཉིད་མེད་པའི་དོན་ཏེ། བདག་ཅེས་བྱ་བའི་སྒྲ་ནི་ངོ་བོ་ཉིད་ཀྱི་ཚིག་ཡིན་པའི་ཕྱིར་རོ། །ཞེས་པའི་མདོ་འདིས་སློབ་
དཔོན་གཉིས་ཀས་ཐེག་དམན་ཐུན་མོང་མ་ཡིན་པའི་མདོར་བཞེད་པར་ཐལ། ཁྱོད་ཀྱི་དམ་བཅའ་དང་པོ་འཐད་པ་གང་ཞིག་མཁས་པ་སངས་རྒྱས་བསྐྱངས་ཀྱིས་མདོ་འདི་དྲངས་ནས་ཐེག་དམན་གྱི་མདོ་ལས་ཆོས་ཀྱི་བདག་མེད་ཕྲ་མོ་བསྟན་པར་བཤད་པ་ལ་ལེགས་ལྡན་གྱིས་
བརྩོད་པའི་ཕྱིར། འདོད་མི་ནུས་ཏེ། སློབ་དཔོན་དེ་གཉིས་མདོ་དེ་ཐེག་དམན་ཐུན་མོང་མ་ཡིན་པའི་མདོར་བཞེད་པའི་རྒྱུ་མཚན་ཅུང་ཟད་ཙམ་ཡང་མེད་པའི་ཕྱིར། གཉིས་པ་ལྟར་ན། མི་འཐད་པར་ཐལ། ཐལ་འགྱུར་དེ་རང་ཉིད་ལ་བཟློག་ན་འཁོར་གསུམ་ལན་མེད་ཀྱི་ཐལ་འགྱུར་
ཡིན་པ་གང་ཞིག་ལེགས་ལྡན་རྟོག་གེ་བ་མཁས་པ་ཡིན་པས་ཐལ་འགྱུར་དེ་ལྟ་བུ་འཕེན་མི་རིགས་པའི་ཕྱིར། གཞན་ཡང། དམ་བཅའ་གཉིས་པ་ལྟར་ན། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང། །སྤྱོད་པ་ཡོངས་བསྔོ་མ་བཤད་ཏེ། །བྱང་ཆུབ་སེམས་
དཔར་ག་ལ་འགྱུར། །ཞེས་གསུངས་པ་ཡང་མི་འཐད་པར་ཐལ། ལེགས་ལྡན་ཁྱེད་རང་གཉིས་ཀའི་ལུགས་ལུ་ཐུན་མོང་བའི་ཐེག་དམན་གྱི་མདོ་ལས་བྱང་ཆུབ་སེམས་དཔའི་སྤྱོད་པ་སྨོན་ལམ་སོགས་བསྟན་པར་བཞེད་པའི་ཕྱིར་ཏེ། འདུལ་བ་ལུང་ལས་དེ་ལྟར་བསྟན་པ་དང། ལུང་ཐུན་
མོང་བའི་ཐེག་དམན་གྱི་མདོར་ཁྱོད་རང་བཞེད་པར་སྣང་བའི་ཕྱིར།།    ༈    །།རང་ལུགས་ལ། གང་བརྩོད་པའི་ཡུལ། གང་གིས་རྩོད་པའི་རྩོད་པ་པོའི་གང་ཟག་ཇི་ལྟར་རྩོད་ཚུལ་ལན་དང་བཅས་པ་མཐའ་དཔྱོད་དུ་བཤད་པ་ལས་ཤེས་པར་བྱ་ཞིང། ཁོ་ན་རེ། ལེགས་ལྡན་ཐེག་
དམན་གྱི་མདོ་ལས་ཆོས་ཀྱི་བདག་མེད་ཕྲ་མོ་བསྟན་པར་བཞེད་པར་ཐལ། ཤེས་རབ་སྒྲོན་མེ་ལས། འདུས་བྱས་སླུ་བའི་ཆོས། ཞེས་སོགས་ཀྱི་སྐབས་སུ། ཉན་ཐོས་ལ་བསྟན་པའི་མདོ་དག་ལས་ཀྱང་འདུས་བྱས་གང་ཡིན་པ་དེ་ཐམས་ཅད་སླུ་བའི་ཆོས་ཅན་ཡིན་ལ། མི་སླུ་བའི་ཆོས་

[041B] ཞེས་སོགས་ཆོས་ཀྱི་བདག་མེད་ཕྲ་མོ་སྟོན་པའི་ཐེག་དམན་གྱི་མདོ་དོན་དུ་མ་དྲངས་ནས་ཆོས་ཀྱི་བདག་མེད་ཕྲ་མོ་སྒྲུབ་པར་མཛད་པའི་ཕྱིར། ཟེར་ན། སྐྱོན་མེད་དེ། དེ་དག་གི་དོན་འདུས་མ་བྱས་སམ་ཐམས་ཅད་གང་ཟག་རང་རྐྱ་ཐུབ་པའི་
རྫས་ཡོད་དུ་སྣང་ཡང་སྣང་བ་ལྟར་མ་གྲུབ་པའི་རྫུན་པ་སླུ་བའི་ཆོས་ཅན་མྱང་འདས་རང་ཉིད་ལ་མཉམ་པར་བཞག་པའི་གཟིགས་ངོར་སྣང་ཚུལ་དང་གནས་ཚུལ་མཐུན་པའི་བདེན་པའི་མཆོག་ཏུ་བསྟན་པ་བཞིན་དུ། འདུས་བྱས་རྣམས་བདེན་གྲུབ་དུ་སྣང་ཡང་བདེན་པར་མ་གྲུབ་པ་རྫུན་པ་སླུ་བའི་ཆོས་ཅན་
དང། འདུས་བྱས་བདེན་སྟོང་དེ་ཉིད་རང་བཞིན་གྱིས་མྱ་ངན་ལས་འདས་པ་བདེན་པའི་མཆོག་ཞེས་སོགས་རིགས་མཐུན་གྱི་དཔེའི་སྒོ་ནས་སྒྲུབ་པར་མཛད་པའི་ཕྱིར་ཏེ། དཔེར་ན། གཟུགས་ནི་དབུ་བ་བསྔོས་པ་འདྲ། །ཞེས་སོགས་བཤད་པ་བཞིན་ཡིན་པའི་ཕྱིར། འགྲེལ་པ་ལས་མ་བཤད་
པའི་རྩོད་སྤོང་གཉིས་ལས། དང་པོའི་སྐབས་སུ། སློབ་དཔོན་འཕགས་སེང་གཉིས་ཐལ་འགྱུར་བ་ཡིན་ཟེར་ན། འོ་ན། སློབ་དཔོན་སེང་བཟང་གིས་རང་རྒྱུད་ཀྱི་གཏན་ཚིགས་དང་རང་རིག་མི་བཞེད་ཅིང། ཕྱི་དོན་བཞེད་པར་ཐལ། དམ་བཅའ་འཐད་པའི་ཕྱིར། འདོད་ན། སློབ་དཔོན་གྱིས་རང་
རྒྱུད་ཀྱི་གཏན་ཚིགས་བཞེད་པར་ཐལ། རང་ངོས་ནས་གྲུབ་པའི་རྟགས་ཡང་དག་བཞེད་པའི་ཕྱིར། དེར་ཐལ། རང་གི་མཚན་ཉིད་ཀྱིས་གྲུབ་པའི་གཏན་ཚིགས་ཡང་དག་བཞེད་པའི་ཕྱིར། དེར་ཐལ། རང་གི་མཚན་ཉིད་ཀྱིས་གྲུབ་པ་བཞེད་པའི་ཕྱིར་ཏེ། དོན་དམ་པར་རང་གི་མཚན་ཉིད་
ཀྱིས་གྲུབ་པ་ཞེས་དགག་བྱ་ལ་དོན་དམ་གྱི་ཁྱད་པར་འགྲེལ་ཆུང་ངུ་ཡང་ཡང་སྨོས་པའི་ཕྱིར་དང། ཡང་དག་ཀུན་རྫོབ་བཞེད་པས་ཀྱང་གྲུབ་པའི་ཕྱིར། དེ་བཞེད་དེ། འགྲེལ་ཆུང་ལས། ཡང་དག་པའི་ཀུན་རྫོབ་དུ་ཞེས་སོགས་བཞེད་པའི་གསུངས་དུ་མ་ཞིག་བྱུང་བའི་ཕྱིར། ཕྱི་དོན་མི་
བཞེད་ཅིང་རང་རིག་བཞེད་པར་ཐལ། འགྲེལ་ཆུང་ལས། སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར་འདི་ནི་སེམས་ཙམ་ཁོ་ན་ཡིན་གྱི་ཕྱི་རོལ་གྱི་དོན་ནི་མེད་དོ་སྙམ་དུ་ཡིད་ལ་བྱེད་ཅིང། ཞེས་གསུངས་པ་དང། ཊིཀ་ཆེན་ལས། གཉིས་པ་ལྟར་འདོད་པ་ནི་སློབ་དཔོན་

[042A]༄༅། །སེང་གེ་བཟང་པོ་ལ་སོགས་པའི་འགྲེལ་བའི་ལུགས་ཡིན་པས་དེའི་ལྟར་ན་ཕྱི་རོལ་མེད་པར་ཚད་མས་གྲུབ་པ་ཡིན་ནོ། །ཞེས་གསུངས་པའི་ཕྱིར། དེས་རང་རིག་བཞེད་པར་ཐལ། དེས་སྔོན་པོ་དང་སྔོན་འཛིན་ཚད་མ་ལྷན་ཅིག་དམིགས་ངེས་སུ་ནི་བཞེད་
དེ་བཞེད་ན་སྔོན་འཛིན་ཚད་མ་དམིགས་བྱེད་ཀྱི་ཚད་མའི་རྫས་སུ་སྐྱེས་ན་སྔོན་པོ་དམིགས་བྱེད་ཀྱི་ཚད་མའི་རྫས་སུ་སྐྱེས་པས་ཁྱབ་དེ་ལ་སྔོན་འཛིན་ཚད་མ་དམིགས་བྱེད་ཀྱི་ཚད་མའི་རྫས་སུ་སྐྱེས་པས་ཁྱབ་པ་ཁས་ལེན་དགོས་ཞིང་ཁས་ཀྱང་ལེན་པའི་ཕྱིར། གཞན་ཡང་
རྒྱན་གྱི་དངོས་བསྟན་གྱི་དངོས་བརྒྱད་དོན་བདུན་ཅུ་མི་བཞེད་པར་ཐལ། སྐབས་གསུམ་པའི་དངོས་བསྟན་གྱི་གཞི་ཤེས་མཚོན་བྱེད་ཀྱི་ཆོས་དགུ་མི་བཞེད་པའི་ཕྱིར། དེ་ནི་མཚན་མར་དམིགས་སྒོ་ནས། །ཞེས་པ་དེས་བདེན་འཛིན་གྱིས་བཅིངས་པའི་ཐེག་དམན་འཕགས་པའི་མཁྱེན་པ་མི་
མཐུན་ཕྱོགས་ཀྱི་གཞི་ཤེས་སུ་དངོས་སུ་བསྟན། དེ་གཞི་མ་གྲུབ་པར་བཞེད་པའི་ཕྱིར། དེར་ཐལ། དེ་གཉིས་ཀྱིས་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་པའི་ཁྱབ་པ་བཞེད་པའི་ཕྱིར། གཞན་ཡང། འཕགས་སེང་གི་འགྲེལ་བའི་ལུགས་ལ་སྐབས་གསུམ་
པའི་སྐབས་སུ་བདེན་གྱིས་བཅིངས་པའི་ཐེག་དམན་འཕགས་པའི་མཁྱེན་པ་བཞེད་པར་ཐལ། འགྲེལ་ཆུང་ངུ་བདེན་འཛིན་གྱིས་བཅིངས་པའི་ཐེག་དམན་འཕགས་པའི་མཁྱེན་པ་ཡོད་པ་སྟོང་ཉིད་སྟོན་པའི་དགེ་བའི་བཤེས་གཉེན་མཉེས་པར་མ་བྱས་པའི་བར་གྱིས་སྒྲུབ་པར་
མཛད་པའི་ཕྱིར་དང། རྣམ་བཤད་སྙིང་པོ་རྒྱན་ལས་ཀྱང། །རྟེན་ཅིང་འབྲེལ་བར་འབྱུང་བ་གང། །དེ་ཉིད་ཁྱོད་ཀྱིས་སྟོང་པར་བཞེད། །ཞེས་པའི་ལུང་དྲངས་ནས། སྟོང་ཉིད་རྟོགས་པའི་ཐེག་དམན་འཕགས་པ་ཡོད་པར་རྩོད་པ་ལ། ལུང་དེས་རྟེན་འབྲེལ་ལ་བདེན་སྟོང་གིས་ཁྱབ་པ་བསྟན་
ཡང་སློབ་དཔོན་ཀྱི་བཞེད་པས་ཉན་རང་ལ་རྟགས་པ་དེ་མེད་པའི་སྒོ་ནས་ལན་མཛད། ཞེས་གསུངས་པའི་ཕྱིར། ཁོ་ན་རེ། འཕགས་སེང་གཉིས་ཐལ་འགྱུར་པ་ཡིན་པས་དེ་གཉིས་ལ་སྐྱོན་དེ་དག་མི་འཇུག་ཟེར་ན། རང་རྒྱུད་པའི་སློབ་དཔོན་གཞི་མ་གྲུབ་པར་ཐལ། སློབ་དཔོན་སེང་གེ་

[042B]ཞི་འཚོ་སོགས་གཞན་ལ་ཡང་མཚུངས་པའི་ཕྱིར། སློབ་དཔོན་འཕགས་པ་གྲོལ་སྡེ་རང་རྒྱུད་པར་འདོད་པ་ནི་མི་རིགས་པར་ཐལ། དེས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་གང་ཟག་གི་བདག་འཛིན་རགས་པ་དང། ང་རང་ངོས་ནས་མ་
གྲུབ་པ་གང་ཟག་གི་བདག་མེད་ཕྲ་མོར་འདོད། བདེན་འཛིན་ཉོན་སྒྲིབ་དུ་འདོད་པའི་ཕྱིར། དེར་ཐལ། འཕགས་པ་གྲོལ་སྡེ་འཕགས་པ་ཡིན་པའི་ཕྱིར་ཏེ། འཕགས་པའི་ཁོངས་སུ་གཏོགས་པ་ཡིས། །རྣམ་པར་གྲོལ་བ་ཞེས་བྱས་ཀྱང། །ཞེས་གསུངས་པའི་ཕྱིར། ཁོ་ན་རེ། འཕགས་
སེང་ཐལ་རང་གང་ཡིན་ཀྱང་འགྲེལ་བ་གཉིས་ཀྱི་ལུགས་ལ་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་པའི་ཁྱབ་པ་བཞེད་པ་ཡིན་ཏེ། ཊིཀ་ཆེན་ལས། རྒྱན་གྱི་འགྲེལ་མཛད་དེ་དག་གི་ལུགས་ལ་ཡང་ཚུལ་གཉིས་ཤེས་པར་བྱའོ། །ཞེས་གསུངས་པའི་ཕྱིར། ཟེར་ན། དེའི་
དོན་འགྲེལ་པ་གཉིས་ཀྱི་ལུགས་ལ་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་པས་ཁྱབ་པ་དང་མ་ཁྱབ་པ། དེ་མངོན་སུམ་དུ་རྟོགས་པ་ཡོད་པ་དང་མེད་པ། གང་གི་དབང་དུ་བྱེད། དེ་གཉིས་གང་གི་དབང་དུ་བྱེད་ན་ཡང་མི་རིགས་པར་ཐལ། དེ་ལྟར་ཁས་ལེན་པ་དངོས་འགལ་
དུ་འགྱུར་བའི་ཕྱིར། རིགས་ཀྱི་སྐབས་དང། སྐབས་གསུམ་པ་སོགས་ཀྱིས་སྟོན་ཚུལ་ལ་དེ་ལྟར་འབྱེད་པ་ཡིན་པས་སྐྱོན་མེད་ཅེ་ན། འགྲེལ་པ་གཉིས་ཀྱིས་འཆད་ཚུལ་ཕྱི་མ་འཐད། མདོ་དང་པོ་ནི་མི་རིགས་ཏེ། རིགས་ཀྱི་སྐབས་སུ་ཉན་རང་ལ་ཆོས་ཀྱི་བདག་མེད་ཕྲ་མོ་རྟོགས་པ་ཡོད་པ་
བཤད་ཀྱི་དེ་རྟོགས་པས་ཁྱབ་པ་མ་བཤད་པའི་ཕྱིར་དང། ཊིཀ་ཆེན་ལས་ཀྱང། རྟོགས་པ་ཡོད་པ་བསྟན་པའི་སྐབས་དང་མེད་པར་བསྟན་པའི་སྐབས་གཉིས་གསུངས་ཀྱི། ཁྱབ་པ་བསྟན་པ་མ་བཤད་པའི་ཕྱིར་དང། འགྲེལ་པ་གཉིས་ཀྱིས་རྩ་བའི་དགོངས་པ་རང་རྒྱུད་དུ་བཀྲལ་བར་བཞེད་པའི་
རྣམ་བཤད་སྙིང་རྒྱན་སོགས་ལས་ཀྱང་ཡོད་པར་བསྟན་པ་དང་མེད་པར་བསྟན་པའི་སྐབས་གཉིས་མཛད་ཀྱི་རྟོགས་པས་ཁྱབ་མ་ཁྱབ་ཀྱི་སྐབས་གཉིས་མ་མཛད་པའི་ཕྱིར་ཏེ། སྟོང་ཐུན་ཆེན་མོས་ཀྱང་ལུགས་དེ་ལ་དགག་པ་མཛད་པའི་ཕྱིར། དེ་ལྟ་མ་ཡིན་ན། ཇི་ལྟར་ཉན་ཐོས་ཀྱི་

[043A]༄༅། །ཐེག་པ་ལ་སོགས་པ་རྟོགས་པའི་རིམ་གྱིས་དམིགས་པ་དེ་བཞིན་དུ། ཞེས་སོགས་ཀྱི་དགོངས་པ་ཐལ་འགྱུར་དུ་གནས་པར་ཐལ། དེ་དག་གིས་འཕགས་པ་ལ་ཆོས་ཀྱི་བདག་མེད་རྟོགས་པས་ཁྱབ་པ་བསྟན་པའི་ཕྱིར། འདོད་ན། དེ་དག་གིས་བདེན་འཛིན་ཉོན་སྒྲིབ་
དུ་སྟོན་པར་ཐལ། འདོད་པའི་ཕྱིར། ཁ་ཅིག་འཕགས་པ་གྲོལ་སྡེ་འཕགས་པར་ཁས་བླངས་ནས། ཊིཀ་ཆེན་གྱིས་ཐེག་པ་གསུམ་པའི་རིགས་ཅན་ལ་སེམས་ཙམ་གྱི་ལྟ་བ་ལ་མ་ཁྲིད་པར། དབུ་མའི་ལྟ་བ་རྟོགས་མི་ནུས་པ་ཡོད་པར་བཞེད་པར་བསྟན། དེ་འཕགས་པའི་བསླབ་པ་
གསུམ་ལ་སྦྱོར་རོ་ཟེར་ན། འོ་ན། འཕགས་པ་གྲོལ་སྡེ་ཡང་དེ་ལྟར་བཞེད་པར་ཐལ། དེ་ལྟར་གསུངས་པའི་འཕགས་པའི་སྐབས་ཡིན་པའི་ཕྱིར། འདོད་ན། ཐལ་འགྱུར་བའི་ལུགས་ལ་སེམས་ཙམ་གྱི་རྒྱུད་སྨིན་པར་མ་བྱས་པར་སྟོང་ཉིད་མི་རྟོགས་པའི་འཕགས་པ་བཞེད་པར་ཐལ་
འདོད་པ་གང་ཞིག་འཕགས་པ་འཕགས་པ་ཡིན་པའི་ཕྱིར། འདོད་མི་ནུས་ཏེ། དབུ་མ་པ་ལ་གྲུབ་མཐའ་སྨྲ་བས་ཁྱབ་པ་དང། འཕགས་པ་ལ་ཆོས་ཀྱི་བདག་མེད་རྟོགས་མྱོང་གིས་ཁྱབ་པ་ཁས་ལེན་གྱི་དབུ་མ་པ་ལ་དབུ་མ་ཐལ་འགྱུར་པ་ཡིན་པས་ཁྱབ་ཟེར་ན། སངས་རྒྱས་འཕགས་
པ་ཆོས་ཅན། གྲུབ་མཐའ་སྨྲ་བའི་གང་ཟག་དུ་ཐལ། དབུ་མ་པ་ཡིན་པའི་ཕྱིར། དེར་ཐལ། དངོས་པོ་བདེན་མེད་དུ་ལེགས་པར་ཞལ་གྱིས་བཞེས་པའི་གང་ཟག་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། སློབ་དཔོན་ལེགས་ལྡན་འབྱེད་ཀྱི་དངོས་པོ་བདེན་མེད་དུ་ཞལ་གྱིས་
བཞེས་པས་དབུ་མ་པ་ཡིན་ནོ། །ཞེས་གསུངས་པའི་ཕྱིར། གཞན་ཡང་སངས་རྒྱས་འཕགས་པ་ཆོས་ཅན། ཐལ་འགྱུར་བ་ཡིན་པར་ཐལ། འཕགས་པ་ལ་ཆོས་ཀྱི་བདག་མེད་རྟོགས་མྱོང་གིས་ཁྱབ་པ་ཁས་ལེན་གྱི་དབུ་མ་པ་ཡིན་པའི་ཕྱིར། ཁྱབ་པ་ཁས། འདོད་ན། གྲུབ་མཐའ་
སྨྲ་བའི་གང་ཟག་དུ་ཐལ། ཐལ་འགྱུར་བ་ཡིན་པའི་ཕྱིར། རྟགས་གསལ་ཁྱབ་པ་ཁས། སྟོང་ཐུན་ཆེན་མོར་རིགས་ཀྱི་སྐབས་སུ་འཕགས་སེང་གཉིས་ཀྱིས་འཕགས་པ་ལ་ཆོས་ཀྱི་བདག་མེད་རྟོགས་མྱོང་གིས་ཁྱབ་པ་བསྟན་ཞིང། འཕགས་པ་གྲོལ་སྡེ་གང་ཟག་རང་རྐྱ་ཐུབ་པའི་

[043B] འོ་ན། འཕགས་པས་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པའི་སྟོང་ཉིད་དེ་གང་ཟག་གི་བདག་མེད་ཡོངས་རྫོགས་སུ་མི་འདོད་པར་ཐལ། དེས་གང་ཟག་རང་བཞིན་
མེད་པ་གང་ཟག་གི་བདག་མེད་ཕྲ་མོར་འདོད། དེ་གཉིས་ལ་ཕྲ་རགས་ཀྱི་ཁྱད་པར་ཡོད་པའི་ཕྱིར། རྟགས་དང་པོ་དེར་ཐལ། དེ་གང་ཟག་རང་བཞིན་མེད་པར་མངོན་སུམ་དུ་རྟོགས་མྱོང་གི་གང་ཟག་ཡིན་པའི་ཕྱིར། དེར་ཐལ། འཕགས་པ་ཡིན་པའི་ཕྱིར། གཞན་ཡང། རིགས་ཀྱི་སྐབས་
སུ་གཟུགས་ཕྱི་རོལ་དོན་འཛིན་གྱི་རྟོག་པ་རྟོག་པ་དོན་མཐུན་དང་གཟུང་འཛིན་རྫས་ཐ་དད་དུ་འཛིན་པའི་རྟོག་པ་ཉོན་སྒྲིབ་གཟུང་དོན་རྟོག་པ་སྤོང་ཕྱིར་དང། །ཞེས་སོགས་ཀྱི་སྐབས་སུ་གཟུང་འཛིན་རྫས་ཐ་དད་དུ་འཛིན་པའི་རྟོག་པ་ཤེས་སྒྲིབ་ཡིན་པའི་ཁྱད་པར་འཐད་པར་ཐལ། ཁྱོད་རང་
གིས་གོང་དུ་བཤད་པའི་རྣམ་གཞག་དེ་དག་འཐད་པའི་ཕྱིར། འདོད་ན། འཕགས་སེང་གཉིས་ཀྱི་འགྲེལ་པས་རིགས་ཀྱི་གཞུང་ཐལ་འགྱུར་དུ་འགྲེལ་བར་ཐལ། འདོད་པ་དེའི་ཕྱིར། འདོད་མི་ནུས་ཏེ། དེ་གཉིས་ཀྱིས་རིགས་ཀྱི་སྐབས་སུ་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་
པའི་ཁྱབ་པར་འགྲེལ་ཡང་གང་ཟག་རང་སྐྱ་ཐུབ་པའི་རྫས་ཡོད་ཀྱི་སྟོང་བ་རྟོགས་པས་གང་ཟག་གི་བདག་མེད་རྫོགས་པར་རྟོགས་པར་བཞེད་པ་དང་འགལ་བའི་ཕྱིར། ཐལ་འགྱུར་བའི་ལུགས་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བ་གང་ཟག་གི་བདག་མེད་རགས་པར་གཞུང་
འཇུགས་པའི་ཕྱིར།    ༈    ། རང་ལུགས་ལ་འཕགས་པ་ལ་ཆོས་ཀྱི་བདག་མེད་མངོན་སུམ་དུ་རྟོགས་མྱོང་གིས་ཁྱབ་པ། བདེན་འཛིན་ཉོན་སྒྲིབ་དུ་བཤད་པ་ལ། གཟུང་དོན་རྟོག་པ་སྤོང་ཕྱིར་དང། །ཞེས་སོགས་ཀྱི་གཞུང་དང་འགལ་བར་རྩོད་ཚུལ། དེ་རྣམས་དང་མི་འགལ་བའི་ལན་
རིགས་ཀྱི་གཞུང་སོགས་ཀྱི་སྒོ་ནས་སྒྲུབ་ཚུལ་འཕྲོས་དང་བཅས་ཏེ་སྤྱི་དོན་དུ་བཤད་པ་སོགས་ལས་ཤེས་པར་བྱའོ། །རྩོད་སྤོང་ལ་ཁོ་ན་རེ། ཐལ་འགྱུར་བའི་ལུགས་ལ་སྐབས་གསུམ་པའི་དངོས་བསྟན་གྱི་མི་མཐུན་ཕྱོགས་ཀྱི་གཞི་ཤེས་དང་འབྲས་ཡུམ་ལ་རིང་བའི་གཞི་ཤེས་མེད་

[044A]༄༅། །པར་ཐལ། ལུགས་འདི་ལ་བདེན་འཛིན་གྱིས་བཅིངས་པའི་འཕགས་རྒྱུད་ཀྱི་མཁྱེན་པ་མེད། དེ་ནི་མཚན་མར་དམིགས་སྒོ་ནས། །ཞེས་སོགས་ཀྱིས་བདེན་འཛིན་གྱིས་བཅིངས་པའི་ཐེག་དམན་འཕགས་པའི་མངོན་རྟོགས་མི་མཐུན་ཕྱོགས་ཀྱི་གཞི་ཤེས་སུ་དངོས་
སུ་བསྟན་པའི་ཕྱིར། ཁྱབ་པ་ཁས། ཟེར་ན། འདོད་ལན་འདེབས་དགོས་སམ་སྙམ། ཁོ་ན་རེ། འགྲེལ་པ་གཉིས་སུ་འཕགས་པའི་གང་ཟག་ཐམས་ཅད་འདུས་མ་བྱས་ཀྱིས་རབ་ཏུ་ཕྱེ་བའོ་ཞེས་དྲངས་ནས་བརྟེན་པ་སྒྲུབ་པ་གསུམ་དང། རྟེན་རིགས་གསུམ་གྱི་དབྱེ་བ་འཐད་
པར་སྒྲུབ་པ་མ་འབྲེལ་བར་ཐལ། འགྲེལ་པ་གཉིས་ཀྱི་རང་ལུགས་ལ་འཕགས་པའི་གང་ཟག་ལ་ལ་འདུས་མ་བྱས་སྟོང་ཉིད་མངོན་སུམ་དུ་རྟོགས་པས་སོ་སྐྱེ་ལས་རབ་ཏུ་ཕྱེ། ལ་ལ་དེ་མངོན་སུམ་དུ་མ་རྟོགས་པས་སོ་སྐྱེ་ལས་རབ་ཏུ་ཕྱེ་བ་མ་ཡིན་པའི་ཕྱིར། ཟེར་ན། འགྲེལ་པ་
དོན་གསལ་ལས། འཕགས་པའི་གང་ཟག་ཐམས་ཅད་ཀྱི་རྒྱུད་ལ་འབྱུང་བའི་བསམ་གཏན་བཞི་དང་ཞེས་གསུངས་པ་མི་འཐད་པར་ཐལ། བསམ་གཏན་བཞི་པོ་དེ་འཕགས་པ་ལ་ལའི་རྒྱུད་ལ་འབྱུང། ལ་ལའི་རྒྱུད་ལ་མི་འབྱུང་བའི་ཕྱིར། དེར་ཐལ། རྒྱུན་ཞུགས་ཕྱིར་
འོང་གཉིས་ཀྱི་རྒྱུན་ལ་མི་འབྱུང་བའི་ཕྱིར། ཊིཀ་ཆེན་ལས། ཐེག་ཆེན་ལ་སེམས་ཙམ་ལ་མ་ཁྲིད་པར་དབུ་མའི་ལྟ་བ་མི་རྟོགས་པ་ཞེས་སོགས་དང། མངོན་རྟོགས་རྒྱན་དུ་ལམ་ཤེས་གསུམ་བསྟན་པ་ཞེས་སོགས་རྣམས་ནི་རིགས་ཅན་གསུམ་ཙམ་གྱི་དབང་དུ་བྱས་པ་
ཡིན་གྱི། རིགས་ཅན་གསུམ་གྱི་འཕགས་པའི་དབང་དུ་བྱས་པ་མ་ཡིན་ནོ། །གཉིས་པ་རྒྱུད་བླ་མ་དང་འགལ་བ་སྤོང་བ་ལ། འཕགས་པ་ལ་ཆོས་ཀྱི་བདག་མེད་རྟོགས་པས་ཁྱབ་པ། བདེན་འཛིན་ཉོན་སྒྲིབ་དུ་བཤད་པ་ལ། དེ་དག་མི་འཐད་དེ། རྒྱུད་བླ་མ་ལས། ཉི་མའི་དཀྱིལ་
འཁོར་འོད་འབར་བ། །མིག་མེད་པ་ཡིས་མཐོང་བ་མེད། །ཞེས་གསུངས་པའི་ཕྱིར། དེའི་འགྲེལ་པར་མདོ་དྲངས་ནས། སོ་སྐྱེ་དང། ཉན་ཐོས་དང། རང་སངས་རྒྱས་དང། ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་རྣམས་ཀྱིས་དེ་བཞིན་གཤེགས་པའི་སྙིང་པོ་མི་མཐོང་བར་གསུངས་པ་དང། རྩ་བ་

[044B] འཁོར་གསུམ་རྣམ་པར་རྟོག་པ་གང། །དེ་ནི་ཤེས་བྱའི་སྒྲིབ་པར་འདོད། །མཚན་མ་ལ་སོགས་རྣམ་རྟོག་གང། །དེ་ནི་ཉོན་མོངས་སྒྲིབ་པར་འདོད། །ཞེས་པས་བདེན་འཛིན་ཤེས་སྒྲིབ་དུ་གསུངས་པའི་ཕྱིར། ཟེར་ན། ཉན་ཐོས་དགྲ་བཅོམ་པས་འཁོར་བར་འཆིང་བྱེད་ཀྱི་ཉོན་མོངས་མ་སྤངས་པར་ཐལ། འཁོར་
བའི་རྩ་བ་བདེན་འཛིན་ལྷན་སྐྱེས་དང་འཛིན་སྟངས་འགལ་བའི་བདག་མེད་རྟོགས་པའི་ཤེས་རབ་རྒྱུད་ལ་མ་སྐྱེས་པའི་ཕྱིར། དེར་ཐལ། གང་ཟག་གི་གདགས་གཞི་ཕུང་པོ་རང་བཞིན་མེད་པར་རྟོགས་མ་མྱོང་བའི་ཕྱིར། དེར་ཐལ། ཆོས་ཀྱི་བདག་མེད་རྟོགས་མ་མྱོང་བའི་ཕྱིར། རྩ་བར་འདོད་ན། དེ་རྣམས་ཀྱིས་
ཐར་པ་མ་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལྟར་འདོད་པ་ལ་བྱང་སེམས་ཀྱི་སྡོམ་པ་ཡོད་ན་རྩ་ལྟུང་འབྱུང་བར་གསུངས་པའི་ཕྱིར། དེར་ཐལ། བསླབ་བཏུས་ལས། སློབ་པའི་ཐེག་པས་ཆགས་ལ་སོགས། སྤོང་བར་འགྱུར་བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་ལ། །ཞེས་སོགས་གསུངས་
པའི་ཕྱིར། སོ་སྐྱེ་ལ་ཆོས་ཀྱི་བདག་མེད་མ་རྟོགས་པས་ཁྱབ་པར་ཐལ། སོ་སོ་སྐྱེ་བོ་དང། ཉན་ཐོས་དང་རང་སངས་རྒྱས་དང་ཞེས་གསུངས་པ་གང་ཞིག་དེ་གསུང་ན་ཉན་རང་ལ་ཆོས་ཀྱི་བདག་མེད་རྟོགས་པ་མེད་པས་ཁྱབ་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་ཐོབ་མ་ཐག་པའི་གང་
ཟག་ཆོས་ཅན། དེར་ཐལ། དེའི་ཕྱིར། རྟགས་གསལ་སྒྲུབ་སླ། ཐེག་ཆེན་ཚོགས་ལམ་པ་ལ་སྟོང་ཉིད་མ་རྟོགས་པས་ཁྱབ་པར་ཐལ། རྒྱུ་མཚན་གོང་དུ་བཤད་པས་རིགས་འགྲེལ་བའི་ཕྱིར། འདོད་ན། དམན་ལམ་སྔོན་དུ་མ་སོང་བའི་སྟོང་ཉིད་རྟོགས་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། དབུ་མ་
རྒྱན་ལས། ཡང་དག་ཤེས་རྩོལ་སྔོན་བཏང་སྟེ། །ཞེས་སོགས་ཀྱི་ལུང་གིས་གྲུབ་བོ། །དེ་བཞིན་གཤེགས་པ་ལ་རང་སྟོབས་ཀྱི་སྟོང་ཉིད་རྟོགས་པའི་རང་རྒྱལ་ཆོས་ཅན། སྟོང་ཉིད་མ་རྟོགས་པར་ཐལ། རང་རྒྱལ་ཡིན་པའི་ཕྱིར། རྟགས་གསལ་དང་ཆོས་ཅན་གྲུབ་སྟེ། རྒྱུད་བླ་མ་ལས། རང་བྱུང་རྣམས་ཀྱི་དོན་དམ་ནི། །དད་པ་ཉིད་ཀྱི་རྟོགས་བྱ་ཡིན། །ཞེས་
གསུངས་པའི་ཕྱིར། འཁོར་གསུམ་རྣམ་པར་རྟོག་པ་གང། །ཞེས་པ་དང་འགལ་བའི་སྐྱོན་མེད་དེ། དང་པོ་ཉིད་ནས་སྟོང་ཉིད་སྟོན་དུ་མི་རུང་བའི་གདུལ་བྱའི་ངོར་གསུངས་པའི། མཚན་འཛིན་གྱི་རྣམ་རྟོག་གིས་བཞག་པའི་བག་ཆགས་ཤེས་སྒྲིབ་ཡིན་པ་གང་རུང་ལ་དགོངས་པ་ཡིན་པའི་ཕྱིར། མདོ་དྲངས་པའི་དོན་ནི། འཇིག་ལྟ་ལྷན་སྐྱེས་དང་འཛིན་སྟངས་འགལ་བའི་བློ་རྒྱུད་ལ་མ་སྐྱེས་བའི་འཇིག་

[045A]༄༅། །ཚོགས་ལ་ལྟ་བར་ལྟུང་བ། བདེན་འཛིན་རང་བཞིན་གྱིས་གྲུབ་པའི་བདེན་པར་བཟུང་ནས་མི་རྟག་སོགས་སུ་བསྒོམས་པའི་ཕྱིན་ཅི་ལོག་ལ་མངོན་པར་དགའ་བའི་ཉན་རང་འགའ་ཞིག་དང། དངོས་པོ་བདེན་གྲུབ་དུ་སྒྲུབ་ནས་བདེན་
འཛིན་གྱིས་བཅིངས་པའི་བྱང་སེམས་སོ་སྐྱེ་འགའ་ཞིག་མི་མཐུན་ཕྱོགས་དེ་དག་མ་བོར་གྱི་བར་དུ་དེ་བཞིན་གཤེགས་པའི་སྙིང་པོ་མི་རྟོགས་པར་བསྟན་པ་ཙམ་ཡིན་ནོ། །བདེན་འཛིན་གྱི་དབང་གི་ལས་བསགས་པ་དེའི་དབང་གིས་འཁོར་བར་འཁོར་
བ་དང། ཆོས་དང་གང་ཟག་རང་ངོས་ནས་མ་གྲུབ་པ་རྟོགས་དགོས་པ་སོགས་འཇུག་པ་རྩ་འགྲེལ་ལས་གསུངས་པ་དང་ཁྱད་པར་མེད་པར་འབྱུང་བ་ནི་སྟོང་ཐུན་ཆེན་མོ་ལས་གསུངས་པ་བཞིན་བདག་གི་སྤྱི་དོན་དུ་བཀོད་པ་ལས་ཤེས་པར་བྱའོ།།    ༈    །།
གལ་ཏེ་དེ་ནི་ཁྲིམས་དག་རང་བཞིན་ལྟ། །ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ་ཁ་ཅིག་བྱང་སེམས་ཀྱི་རྒྱུད་ཀྱི་སྡོམ་པ་ལ་བྱང་སེམས་ཀྱི་སྡོམ་པས་ཁྱབ་ཟེར་ན། དགེ་སློང་བྱང་སེམས་ཀྱི་རྒྱུད་ཀྱི་དགེ་སློང་གི་སྡོམ་པ་ཆོས་ཅན། བྱང་སེམས་ཀྱི་སྡོམ་པ་ཡིན་པར་ཐལ་
བྱང་སེམས་ཀྱི་རྒྱུད་ཀྱི་སྡོམ་པ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། ཇི་སྲིད་འཚོ་བར་གྱི་སྡོམ་པ་མ་ཡིན་པར་ཐལ། བྱང་སེམས་ཀྱི་སྡོམ་པ་ཡིན་པའི་ཕྱིར། འདོད་ན། དེ་ཡིན་པར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། ཁ་
ཅིག་སོ་ཐར་སྡོམ་པ་ལ་ཇི་སྲིད་འཚོ་བར་གྱི་སྡོམ་པ་ཡིན་པས་ཁྱབ་ཟེར་ན། ཕྱི་དྲོའི་དུས་སུ་གཏོང་ངེས་ཀྱི་སྔ་དྲོའི་དུས་ཀྱི་སོ་ཐར་སྡོམ་པ་ཆོས་ཅན། དེར་ཐལ། དེའི་ཕྱིར། འདོད་ན། ཇི་སྲིད་འཚོའི་བར་དུ་གནས་པར་ཐལ། འདོད་པའི་ཕྱིར། འདོད་ན། མི་གནས་པར་
ཐལ། ཆོས་ཅན་དེ་ཡིན་པའི་ཕྱིར། ཁ་ཅིག་བྱང་སེམས་ཀྱི་རྒྱུད་ཀྱི་ཉེས་སྤྱོད་སྡོམ་པའི་ཚུལ་ཁྲིམས་ཡིན་ན། སྤོང་བའི་སེམས་པ་ཡིན་པས་ཁྱབ་ཟེར་ན། དགེ་སློང་བྱང་སེམས་ཀྱི་རྒྱུད་ཀྱི་དགེ་སློང་གི་སྡོམ་པ་ཆོས་ཅན། དེར་ཐལ། དེའི་ཕྱིར། འདོད་ན། མ་ཡིན་པར་

[045B] གཟུགས་ཅན་ཡིན་པའི་ཕྱིར། དེར་ཐལ། སོ་ཐར་སྡོམ་པ་ཡིན་པའི་ཕྱིར། ཁྱབ་སྟེ། ལུགས་འདིར་ལུས་ངག་གི་ལས་གཟུགས་ཅན་དུ་འདོད་པའི་ཕྱིར། སེམས་པར་གྱུར་པའི་ཚུལ་ཁྲིམས་ལ་སྤོང་བའི་སེམས་པས་ཁྱབ་ཟེར་ན། བྱང་ཆུབ་སེམས་དཔའི་རྒྱུད་ཀྱི་
སྤྱོད་པ་ཕྱིན་དྲུག་ལ་སློབ་འདོད་ཀྱི་སེམས་པ་ཆོས་ཅན། དེར་ཐལ། དེའི་ཕྱིར། དེར་ཐལ། དགེ་བ་ཆོས་སྡུད་ཀྱི་ཚུལ་ཁྲིམས་ཡིན་པའི་ཕྱིར། འདོད་ན། མ་ཡིན་པར་ཐལ། ཆོས་ཅན་དེའི་ཕྱིར། ཁ་ཅིག་བྱང་སེམས་ཀྱི་ཚུལ་ཁྲིམས་རྣམ་པར་མ་དག་ན། ཚུལ་ཁྲིམས་
རྣམ་པར་མ་དག་པས་ཁྱབ་ཟེར་ན། དགེ་སློང་རྣམ་དག་གི་རྒྱུད་ཀྱི་ཚུལ་ཁྲིམས་ཀྱི་འཁོར་གསུམ་བདེན་པར་འཛིན་པའི་བདེན་འཛིན་གྱིས་བཅིངས་པའི་དགེ་སློང་གི་སྡོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། གལ་ཏེ་དེ་ནི་ཁྲིམས་དག་རང་བཞིན་ལྟ། །དེ་ཕྱིར་དེ་
ནི་ཚུལ་ཁྲིམས་དག་མི་འགྱུར། །ཞེས་གསུངས་པའི་ཕྱིར། འདོད་ན། ཚུལ་ཁྲིམས་རྣམ་དག་ཡིན་པར་ཐལ། སོ་སོར་ཐལ་པ་ལས་རྩམས་པའི་ཚུལ་ཁྲིམས་རྣམ་དག་ཡིན་པའི་ཕྱིར། ཁྱབ་སྟེ། བྱེ་བྲག་སྨྲ་བའི་དགེ་སློང་རྣམ་དག་དང། སེམས་ཙམ་པའི་དགེ་སློང་
རྣམ་དག་ཡོད་པའི་ཕྱིར། རྩ་རྟགས་མ་གྲུབ་ན། དེར་ཐལ། ཆོས་ཅན་དེ་ཡིན་པའི་ཕྱིར། ཁ་ཅིག་བྱང་སེམས་ཀྱི་སྡོམ་པའི་མི་མཐུན་ཕྱོགས་ཀྱི་གཙོ་བོ་ཡིན་ན་སྤང་བྱ་ཡིན་པས་ཁྱབ་ཟེར་ན། རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ། དེའི་ཕྱིར་
འདོད་ན། མ་ཡིན་པར་ཐལ། ཐར་འདོད་ཀྱི་སློ་ཡིན་པའི་ཕྱིར། རྩ་རྟགས་དེར་ཐལ། ཉན་རང་གི་ལམ་བྱང་སེམས་ལམ་གྱི་གོལ་ས་མི་མཐུན་ཕྱོགས་ཀྱི་གཙོ་བོ་ཡིན་པའི་ཕྱིར།། །།རང་ལུགས་ལ། འཇུག་སྡོམ་བཟུང་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཉམས་ལེན་
དང་ཚུལ་ཁྲིམས་རྣམ་གསུམ་ཕྱིན་དྲུག་གང་རུང་གི་ཉམས་ལེན་སོགས་དགེ་བ་ཆོས་སྡུད་ཀྱི་ཚུལ་ཁྲིམས་སམ། བསྡུ་བཞིའི་ཉམས་ལེན་ལྟ་བུ་སེམས་ཅན་དོན་བྱེད་ཀྱི་ཚུལ་ཁྲིམས་སམ། ཉན་རང་ཡིད་བྱེད་ཀྱི་བསམ་པ་སྤོང་བ་ལྟ་བུ་ཉེས་སྤྱོད་སྡོམ་པའི་ཚུལ་ཁྲིམས་

[046A]༄༅། །སུ་འཇོག་རྩོད་སྤོང་ལ། ཁོ་ན་རེ། བྱང་སེམས་ཀྱི་ཉེས་སྤྱོད་སྡོམ་པའི་ཚུལ་ཁྲིམས་དེ་ཞེན་ཡུལ་ལ་འཁྲུལ་པའི་ལོག་ཤེས་སུ་ཐལ། དེ་རང་ཉིད་གཅིག་པུ་ཞི་བདེ་དོན་གཉེར་གྱི་བློ་སྤོང་བའི་སེམས་པ་གང་ཞིག་དེ་སྤང་བྱ་མ་ཡིན་པའི་ཕྱིར་
ཟེར་ན་མ་ཁྱབ། ཡང་བྱང་སེམས་ལ་ལུས་ངག་གི་ཁ་ན་མ་ཐོ་བ་བདུན་ལ་གནང་བ་ཡོད་པ་མ་ཡིན་པར་ཐལ། བྱང་སེམས་ཀྱི་རྒྱུད་ཀྱི་དགེ་སློང་གི་སྡོམ་པ་དེ་ལུས་ངག་གི་ཁ་ན་མ་ཐོ་བ་བདུན་སྤོང་བས་རབ་ཏུ་ཕྱེ་བ་ཡིན་པའི་ཕྱིར་ཟེར་ན་མ་ཁྱབ། ཡང་བྱང་སེམས་ཀྱི་
བདེན་འཛིན་གྱིས་བཅིངས་པའི་དགེ་སློང་གི་སྡོམ་པ་རྣམ་དག་དེ་བྱང་སེམས་ཀྱི་ཚུལ་ཁྲིམས་རྣམ་དག་ཡིན་པར་ཐལ། དེ་བྱང་སེམས་ཀྱི་ཚུལ་ཁྲིམས་གང་ཞིག་ཚུལ་ཁྲིམས་རྣམ་དག་ཡིན་པའི་ཕྱིར་ཟེར་ན་མ་ཁྱབ་སྟེ། གལ་ཏེ་དེ་ནི་ཁྲིམས་དག་རང་བཞིན་ལྟ། །དེ་
ཕྱིར་དེ་ནི་ཚུལ་ཁྲིམས་དག་མི་འགྱུར། །ཞེས་པས་གསལ་བར་བསྟན་པའི་ཕྱིར།།    ༈    །།ཤེས་བྱའི་བུད་ཤིང་མ་ལུས་སྲེག་པའི་མེའི། །ཞེས་སོགས་ཀྱི་དོན་ལ། ཁ་ཅིག་ས་གསུམ་པའི་བར་ཆད་མེད་ལམ་གྱིས་རང་གི་ངོས་སྐལ་གྱི་གཉིས་སྣང་འཁྲུལ་པའི་
ཤེས་སྒྲིབ་འཇོམས་པར་བྱེད་པའི་ཡེ་ཤེས་ཀྱི་མེ་འབྱུང་བའི་སྔ་ལྟས་ཟངས་ཀྱི་འོད་ལྟ་བུའི་དམར་སེར་གྱི་སྣང་བ་རྗེས་ཐོབ་ཀྱི་གནས་སྐབས་སུ་འབྱུང་བའི་དོན་ཡིན་ཟེར་ན། ས་གསུམ་པའི་བར་ཆད་མེད་ལམ་གྱིས་རང་གི་ངོས་སྐལ་གྱི་གཉིས་སྣང་འཁྲུལ་པའི་
ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་བྱེད་ནུས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། ཊཱིཀ་ཆེན་ལས། ཉོན་མོངས་མ་ཟད་པར་དུ་ཤེས་སྒྲིབ་མི་སྤོང་བའི་ཕྱིར་ཤེས་སྒྲིབ་ནི་དག་པ་ས་གསུམ་གྱིས་སྤོང་ངོ། །ཞེས་གསུངས་པ་འདིས་ཉོན་སྒྲིབ་
མ་སྤངས་པར་དུ་རང་གི་ངས་སྐལ་གྱི་གཉིས་སྣང་འཁྲུལ་པའི་བག་ཆགས་དེ་སྐྱེས་པའི་གཉིས་སྣང་འཁྲུལ་པ་གང་གི་ཡང་དངོས་གཉེན་བྱེད་མི་ནུས་པའི་དོན་ཡིན་པའི་ཕྱིར། ཁ་ཅིག་འདིའི་དོན་ས་གསུམ་པར་རང་གི་རིགས་འདྲ་ཕྱི་མ་ཤེས་སྒྲིབ་ཀྱི་དངོས་གཉེན་

[046B] དེས་རང་གི་རིགས་འདྲར་གྱུར་པའི་ས་བརྒྱད་པ་ཡན་ཆད་འདྲེན་པའི་རྒྱུ་མཚན་གྱིས་ཡིན་ཞེས་པར་སོང་པས་རྩོད་གཞི་སོ་ན་གནས་ལགས་སམ། རང་ལུགས་ལུང་དེའི་
དོན་ཡོད་དེ། ས་གསུམ་པའི་བར་ཆད་མེད་ལམ་གྱི་མཉམ་གཞག་ཏུ་གཉིས་སྣང་འཁྲུལ་པའི་བུད་ཤིང་སྲེག་པའི་ཡི་ཤེས་ཀྱི་མེའི་འོད་དམར་སེར་འབྱུང་བའི་དོན་ཡིན་པའི་ཕྱིར་ཏེ། ཊཱིཀ་ཆེན་ལས། དེ་ནི་མཚན་དོན་དང་མཐུན་པ་ཡིན་ཏེ། ས་གསུམ་པ་ཐོབ་པ་དེའི་
ཚེ་ཤེས་བྱའི་བུད་ཤིང་མ་ལུས་པར་སྲེག་པའི་ཡེ་ཤེས་ཀྱི་མེ་གཉིས་སྣང་གི་སྤྲོས་བ་ཀུན། མཉམ་གཞག་ཏུ་བཞི་བར་བྱེད་པའི་བདག་ཉིད་ཅན་གྱི་འོད་འབྱུང་པའི་ཕྱིར་རོ། །ཞེས་གསུངས་པའི་ཕྱིར། འདིས་ནི་འཇུག་ཤེས་དྲུག་ཡུལ་རང་ངོས་ནས་གྲུབ་པར་སྣང་བའི་
གཉིས་སྣང་འཁྲུལ་པ་ཤེས་སྒྲིབ་མ་ཡིན་པར་འདོད་པ་ཡང་བཀག་སྟེ། གཉིས་སྣང་འཁྲུལ་པ་ལ་ཤེས་སྒྲིབ་ཏུ་མཛད་པའི་ཕྱིར།    ༈    །ས་དེར་རྒྱལ་སྲས་བསམ་གཏན་མངོན་ཤེས་དང། །འདོད་ཆགས་ཞེ་སྡང་ཡོངས་སུ་ཟད་པར་འགྱུར། །ཞེས་པའི་སྐབས་སུ་
རྣམ་པ་གསུམ་ལས། དང་པོ་ལ་ཁ་ཅིག་ལུགས་འདིར་ཤེས་སྒྲིབ་དང་ཤེས་པའི་གཞི་མཐུན་མེད་ཟེར་ན། ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་ལ་རང་སྟོབས་ཀྱིས་རྨོངས་པའི་རྨོངས་བ་ཅིག་ཡོད་དམ་མེད། གལ་ཏེ་ཡོད་དོ་ཟེར་ན། དེ་ཆོས་ཅན། ཤེས་པ་ཡིན་པར་ཐལ་
ལས་འབྲས་ཀྱི་འབྲེལ་པ་ཕྲ་མོ་ལ་རྨོངས་པའི་རྨོངས་པ་ཡིན་པའི་ཕྱིར། དེ་དེར་ཐལ། དེ་ཡོད་པའི་ཕྱིར། མེད་ཟེར་ན། འོ་ན། ཡུལ་ཤིན་ཏུ་ཕྲ་པ་དང། ཡུལ་ཤིན་ཏུ་བསྐལ་བ་དང། རྣམ་པའི་རབ་དབྱེ་མཐའ་ཡས་པ་དང། ཡུལ་མཆོག་ཏུ་གྱུར་པ་རྣམས་ལ་རང་སྟོབས་
ཀྱིས་རྨོངས་པའི་རྨོངས་པ་མེད་པར་ཐལ། དམ་བཅའ་ཕྱི་མ་འཐད་པའི་ཕྱིར། འདོད་ན། དེ་རྣམས་ལ་རང་སྟོབས་ཀྱིས་མི་ཤེས་པ་ཡང་མེད་པར་ཐལ། འདོད་པ་དེའི་ཕྱིར། འདོད་མི་རིགས་ཏེ། མདོ་ལས། རྨ་བྱའི་མདོངས་འདྲ་ལ་སོགས་པ། རྒྱུ་ཡི་རྣམ་པ་ཇི་སྙེད་པ། །

[047A]༄༅། །ཀུན་མཁྱེན་མིན་པའི་རྟོགས་བྱ་མིན། །ཞེས་གསུངས་པའི་ཕྱིར། དེ་རྣམས་ལ་རྨོངས་པའི་རྨོངས་པ་དང་མི་ཤེས་པ་ཡོད་ཀྱང་དེ་རྣམས་རྨོངས་པ་མི་ཤེས་པ་མིན་ཟེར་ན། འོ་ན། ལས་འབྲས་ཀྱི་འབྲེལ་པ་རགས་པ་ལ་རང་སྟོབས་ཀྱིས་
རྨོངས་པའི་རྨོངས་པ་ཡིན་ན་ཡང་ཤེས་པ་མིན་དགོས་པར་ཐལ། ལས་འབྲས་ཀྱི་འབྲེལ་པ་ཕྲ་མོ་ལ་རྨོངས་པའི་རྨོངས་པ་ཡིན་ན་ཤེས་པ་མིན་དགོས་པའི་ཕྱིར། རྟགས་ཁས། མ་ཁྱབ་ན། ལས་འབྲས་ཀྱི་འབྲེལ་པ་ཕྲ་ཞིང་ཕྲ་བའི་གནས་ལུགས་ལ་རྨོངས་
པའི་རྨོངས་པ་ཤེས་པ་མིན་ཞིང། ལས་འབྲས་ཀྱི་འབྲེལ་བ་རགས་པ་ལ་རྨོངས་པའི་རྨོངས་པ་ཤེས་པ་ཡིན་པའི་ཁྱད་པར་འཐད་པར་ཐལ། མ་ཁྱབ་པ་དེའི་ཕྱིར། འདོད་ན། བདེན་འཛིན་ལ་ཤེས་པ་ཡིན་མིན་གྱི་ཁྱད་པར་ཡོད་པར་ཐལ། འདོད་པ་དེའི་ཕྱིར་
འདོད་མི་ནུས་སོ། །ཁོ་ན་རེ། ཉོན་མོངས་ཅན་མིན་པའི་མ་རིག་པ་ཡིན་ནམ་རིག་པ་ཡིན་དགོས་པར་ཐལ། ལས་འབྲས་ཀྱི་འབྲེལ་པ་ཕྲ་མོ་ལ་རྨོངས་པའི་རྨོངས་པ་ཡིན་ན་རྨོངས་པ་ཡིན་དགོས་པའི་ཕྱིར། ཟེར་ན་མ་ཁྱབ། གཞན་ཡང། ཉོན་སྒྲིབ་མ་ཡིན་པའི་ཀུན་
རྨོངས་སུ་གྱུར་པའི་ཤེས་པ་ཡོད་པར་ཐལ། དགོངས་འགྲེལ་གྱི་སྤྱན་རས་གཟིགས་ལེའུ་དང་མདོ་གཞན་ལས་ཀྱང་ས་བཅུ་པའི་གནས་སྐབས་སུ་ཀུན་རྨོངས་ས་བོན་དང་བཅས་པ་གཉིས་གཉིས་སྤོང་ཞིང་ཁྱད་པར་ས་བཅུ་པའི་སྐབས་སུ་གསང་བ་ཕྲ་མོ་ལ་རྗེས་སུ་འཇུག་
པ་དང། མངོན་པར་ཤེས་པ་ཁོ་ནའི་ལས་གེགས་བྱེད་པའི་ཀུན་རྨོངས་སུ་བོན་དང་བཅས་པ་གཉིས་སྤོང་བར་གསུངས། ཀུན་རྨོངས་གཉིས་བག་ཆགས་ཕྲ་མོ་ཞིག་ལ་བྱས་ནས་དེ་ས་བོན་དང་བཅས་པ་གཉིས་སྤོང་བ་ལ་བྱས་ན་བག་ཆགས་འཇོག་བྱེད་ཀྱི་ཤེས་པ་དེ་དབུ་
སེམས་སུའི་ལུགས་ལ་ཡང་ཆོས་ཀྱི་བདག་འཛིན་དང། ཉོན་མོངས་པ་དང་སྙོམས་འཇུག་གི་སྒྲིབ་པ་སོགས་སུ་བཞག་དཀའ་བའི་ཕྱིར། ལུགས་འདིར་ཤེས་སྒྲིབ་དང་ཤེས་པའི་གཞི་མཐུན་ཡོད་མེད་གཉིས་ལས་ཕྱི་མ་བཞེད་མཁན་ཤིན་ཏུ་མང་བས་དགོངས་

[047B] །ཡང་ས་དང་པོ་ནས་བདུན་བའི་བར་གྱི་བར་ཆད་མེད་ལམ་གྱི་ངོས་སྐལ་གྱི་ཤེས་སྒྲིབ་ཡོད་མེད་དང། ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་ས་དང་པོ་ནས་བདུན་པའི་བར་གྱི་བར་ཆད་མེད་ལམ་དང་སྤང་བྱ་
ཡོད་མེད་ལ་མི་མཐུན་པ་མང་པར་སྣང་བས་ཅུང་ཟད་དཔྱད་ན། རྣམ་པ་གསུམ་ལས། དང་པོ་ཁ་ཅིག་ས་དང་པོ་ནས་བདུན་པའི་བར་གྱི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་མེད་ཟེར་ན། འོ་ན། ས་བཅུ་ཐོབ་པ་ལ་གེགས་བྱེད་ཀྱི་སྒྲིབ་པ་ཡོད་དམ་མེད་གལ་ཏེ་མེད་
ཟེར་ན། ས་བཅུ་གཅིག་པ་ཀུན་ཏུ་འོད་ཐོབ་པ་ལ་གེགས་བྱེད་ཀྱི་སྒྲིབ་པ་མེད་པར་ཐལ། ས་བཅུ་པ་ཆོས་ཀྱི་སྤྲིན་ཐོབ་པ་ལ་གེགས་བྱེད་ཀྱི་སྒྲིབ་པ་མེད་པའི་ཕྱིར། རྟགས་ཁས། འདོད་ན། རྣམ་མཁྱེན་ཐོབ་པ་ལ་གེགས་བྱེད་ཀྱི་སྒྲིབ་པ་མེད་པར་ཐལ། འདོད་པ་དེའི་ཕྱིར། འདོད་
ན། སངས་རྒྱས་ཐོབ་པ་ལ་གེགས་བྱེད་ཀྱི་སྒྲིབ་པ་མེད་པར་ཐལ་ལོ། །གཞན་ཡང། ས་བཅུ་པ་ཐོབ་པ་ལ་གེགས་བྱེད་ཀྱི་སྒྲིབ་པ་ཡོད་པར་ཐལ། ས་གསུམ་པ་ཐོབ་པ་ལ་གེགས་ཀྱི་སྒྲིབ་པ་ཡོད་པའི་ཕྱིར། དེར་ཐལ། ས་གསུམ་པ་བ་དེས་དང་པོར་རང་ཉིད་ཀྱིས་ས་གསུམ་
པ་ཐོབ་པ་ལ་གེགས་བྱེད་ཀྱི་སྒྲིབ་པ་སེལ། དེ་ནས་འགྲོ་བ་གཞན་གྱིས་ས་གསུམ་པ་ཐོབ་པ་ལ་གེགས་བྱེད་ཀྱི་སྒྲིབ་པ་སེལ་བའི་ཕྱིར་ཏེ། རང་གཏོགས་མུན་རྣམས་དང་པོར་ཡང་དག་བསལ་བྱས་ནས། །འགྲོ་བའི་མུན་པ་རྣམ་པར་འཇོམས་པ་མངོན་པར་འདོད། །
ཞེས་གསུངས་པའི་ཕྱིར། རྟགས་དང་པོ་ལྟར་ཁས་ལེན་ཟེར་ན། འོ་ན། དེ་འདྲའི་སྒྲིབ་པ་ཆོས་ཅན། སྒྲིབ་པ་གསུམ་པོ་གང་རུང་དུ་ཐལ། སྒྲིབ་པ་ཡིན་པའི་ཕྱིར། འདོད་ན། ཤེས་སྒྲིབ་ཏུ་ཐལ། གསུམ་པོ་གང་རུང་གང་ཞིག་ཕྱི་མ་གཉིས་གང་རུང་མ་ཡིན་པའི་ཕྱིར། ཉོན་སྒྲིབ་ཡིན་ཟེར་ན། འོ་ན། འབྲས་
བུའི་ས་བཅུ་གཅིག་པ་ཐོབ་པ་ལ་གེགས་བྱེད་ཀྱི་སྒྲིབ་པ་ཉོན་སྒྲིབ་ཡིན་པར་ཐལ། རྒྱུའི་ས་དགུ་ཐོབ་པ་ལ་གེགས་བྱེད་ཀྱི་སྒྲིབ་པ་ཉོན་སྒྲིབ་ཡིན་པའི་ཕྱིར། མ་ཁྱབ་ན། དེ་འདྲ་བའི་རྣམ་དབྱེ་ཚད་ལྡན་སུས་ཀྱང་མ་མཛད་པའི་ཕྱིར། ཉན་རང་དགྲ་བཅོམ་པས་ས་བཅུ་ཐོབ་པ་

[048A]༄༅། །ལ་གེགས་བྱེད་ཀྱི་སྒྲིབ་པ་སྤངས་པ་ཧ་ཅང་ཐལ་ཆེས་པའི་ཕྱིར། གཞན་ཡང། ཕར་ཕྱིན་བཅུའི་ཉམས་ལེན་ལྷག་པར་ཐོབ་པ་ལ་གེགས་བྱེད་ཀྱི་སྒྲིབ་པ་དང། ཡོན་ཏན་བརྒྱ་ཕྲག་བཅུ་གཉིས་སོགས་ཐོབ་པ་ལ་གེགས་བྱེད་ཀྱི་སྒྲིབ་
པ་རྣམས་ཀྱང་ཆོས་ཅན། ཤེས་སྒྲིབ་དུ་ཐལ། གསུམ་པོ་གང་རུང་གང་ཞིག་ཕྱི་མ་གཉིས་པོ་གང་རུང་མ་ཡིན་པའི་ཕྱིར། དེ་རྣམས་སྒྲིབ་པ་གསུམ་པོ་གང་རུང་མ་ཡིན་ཟེར་ན། དེ་རྣམས་གསུམ་པོ་གང་རུང་མ་ཡིན་ན། ས་བཅུ་ཐོབ་པ་ལ་གེགས་བྱེད་ཀྱི་
སྒྲིབ་པ་དེ་གསུམ་གང་རུང་ཡིན་པར་བུད། ཐལ་འགྱུར་སྔ་ཕྱི་གཉིས་ཀྱི་རྩ་བའི་གསལ་བ་ལ་འདོད་ན། འོ་ན། མ་དག་ས་བདུན་གྱི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་ཡོད་པར་ཐལ། འདོད་པ་གང་ཞིག་ས་དང་པོ་བས་ས་དང་པོ་ཐོབ་པ་ལ་གེགས་
བྱེད་ཀྱི་སྒྲིབ་པ་སྤོང་དགོས་ཤིང། སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ལ་གེགས་བྱེད་ཀྱི་སྒྲིབ་པ་དང། ཡོན་ཏན་ཕྱི་མ་ཐོབ་པ་ལ་གེགས་བྱེད་ཀྱི་སྒྲིབ་པ་གཉིས་ཀྱང་སྤྱོད་ ས་དང་པོ་བས་ས་དང་པོ་ཐོབ་པ་ལ་གེགས་བྱེད་ཀྱི་
སྒྲིབ་པ་སྤོང་མི་དགོས་ཟེར་ན། དེ་མི་དགོས་ནས་གསུམ་པ་ལ། དེ་ཐོབ་པ་ལ་གེགས་བྱེད་ཀྱི་སྒྲིབ་པ་སྤོང་དགོས་པར་བུད། དེ་ཡང་མི་དགོས་ན། རང་གཏོགས་མུན་རྣམས་ཞེས་སོགས་ཀྱི་གཞུང་དང་འགལ། གལ་ཏེ་ས་དང་པོ་བས་ས་དང་པོ་ཐོབ་པ་ལ་གེགས་
བྱེད་ཀྱི་སྒྲིབ་པ་སྤངས་པ་དགོས་ཟེར་ན། དམན་ལམ་སྔོན་མ་སོང་གི་ཐེག་ཆེན་གྱི་སྦྱོར་ལམ་ཆོས་མཆོག་སྐད་ཅིག་ཐ་མའི་ཡེ་ཤེས་དེ། ས་དང་པོ་ཐོབ་པ་ལ་གེགས་བྱེད་ཀྱི་སྒྲིབ་པའི་དངོས་གཉེན་བར་ཆད་མེད་ལམ་ཡིན་པར་ཐལ། དམ་བཅའ་དེའི་ཕྱིར་
འདོད་མི་ནུས་ཏེ། སོ་སྐྱེའི་མངོན་རྟོགས་ཡིན་པའི་ཕྱིར། ཡང་ཁ་ཅིག་ས་དང་པོ་ནས་བདུན་པའི་བར་གྱི་སྤང་བྱའི་གཙོ་བོ་མེད་ཟེར་བ་དང། ཁ་ཅིག་དམན་ལམ་སྔོན་མ་སོང་རྣམས་ཀྱིས་བདེན་འཛིན་སྤང་བྱའི་གཙོ་བོར་བྱས་ནས་སྤོང་བ་ཡིན། ཉན་རང་དགྲ་

[048B] དང་པོ་ལ། མ་དག་སར་གནས་ཀྱི་བྱང་སེམས་ཀྱི་སྤང་བྱའི་གཙོ་བོ་ཡོད་པར་ཐལ། ཤེས་
སྒྲིབ་དེའི་སྤང་བྱའི་གཙོ་བོ་ཡིན་པའི་ཕྱིར། མ་དག་སར་གནས་ཀྱི་སེམས་དཔའ་ཆོས་ཅན། ཤེས་སྒྲིབ་ཁྱོད་ཀྱི་སྤང་བྱའི་གཙོ་བོ་ཡིན་པར་ཐལ། ཁྱོད་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་བའི་སེམས་དཔའ་ཡིན་པའི་ཕྱིར། དེར་ཐལ། ཐེག་ཆེན་སློབ་པ་
ཡིན་པའི་ཕྱིར། གཞན་ཡང། དེའི་སྤང་བྱའི་གཙོ་བོ་ཡོད་པར་ཐལ། དེའི་ཐོབ་བྱའི་གཙོ་བོ་ཡོད་པའི་ཕྱིར། དེར་ཐལ། བླ་མེད་རྫོགས་བྱང་དེའི་ཐོབ་བྱའི་གཙོ་བོ་ཡིན་པའི་ཕྱིར། ཡང་དམན་ལམ་སྔོན་མ་སོང་གི་བྱང་སེམས་ཀྱིས་བདེན་འཛིན་སྤང་བྱའི་གཙོ་བོར་བྱས་ནས་སྤོང་
བ་ཡིན་ཟེར་ན། འོ་ན་དེས་འཁོར་བའི་རྩ་བ་བདག་འཛིན་སྤང་བྱའི་གཙོ་བོར་བྱས་ནས་སྤོང་བར་ཐལ། དམ་བཅའ་འཐད་པའི་ཕྱིར། རྟགས་ཁས། འདོད་ན། དེས་ཐར་པ་དང་ཐམས་ཅད་མཁྱེན་པ་གཉིས་ཀྱི་ནང་ནས་ཐར་པ་གཙོ་བོར་དོན་དུ་གཉེར་བར་ཐལ། འདོད་པ་
གང་ཞིག་ཁྱེད་རང་རྣམ་བའི་ལུགས་ལ་མ་དག་སར་གནས་ཀྱི་སེམས་དཔའི་ངོས་སྐལ་གྱི་སྤང་བྱི་ཤེས་སྒྲིབ་མེད་པའི་ཕྱིར། འདོད་ན། མ་དག་སར་གནས་ཀྱི་སེམས་དཔའ་ཆོས་ཅན། ཁྱོད་དེ་མ་ཡིན་པར་ཐལ། ཁྱོད་དེ་གཉིས་ཀྱི་ནང་ནས་ཐམས་ཅད་མཁྱེན་པ་ཐོབ་བྱའི་
གཙོ་བོར་བྱས་ནས་དོན་གཉེར་གྱི་གང་ཟག་ཡིན་པའི་ཕྱིར། དེར་ཐལ། ཐེག་ཆེན་སློབ་པ་ཡིན་པའི་ཕྱིར། གཞན་ཡང། དམན་ལམ་སྔོན་མ་སོང་གི་ཐེག་ཆེན་གྱི་མཐོང་ལམ་ཆོས་ཅན། ཉོན་མོངས་སྤང་བྱའི་གཙོ་བོར་བྱས་ནས་མི་སྤོང་བའི་སྒོ་ནས་ཉན་རང་གི་ལམ་
ལས་རང་བཞིན་གྱིས་ཁྱད་པར་དུ་འཕགས་པ་མ་ཡིན་པར་ཐལ། ཁྱོད་ཉོན་མོངས་སྤང་བྱའི་གཙོ་བོར་བྱས་ནས་སྤང་བའི་ལམ་ཡིན་པའི་ཕྱིར། དེར་ཐལ། བདེན་འཛིན་སྤང་བྱའི་གཙོ་བོར་བྱས་ནས་སྤོང་བའི་ལམ་ཡིན་པའི་ཕྱིར། རྟགས་ཁས། རྩ་བར་

[049A]༄༅། །འདོད་ན། དེ་ཡིན་པར་ཐལ། རྒྱུ་ལམ་ཤེས་ཡིན་པའི་ཕྱིར། ཁོ་ན་རེ། དེས་དེ་སྤང་བྱའི་གཙོ་བོར་བྱས་ནས་སྤོང་བར་ཐལ། དེས་དེ་ཆེད་དུ་གཉེར་ནས་སྤོང་བའི་ཕྱིར། ཟེར་ན་མ་ཁྱབ། དེར་ཐལ། དེས་མ་རིག་པ་དང་ལོག་ལྟ་
ཆེད་དུ་གཉེར་ནས་སྤོང་བའི་ཕྱིར་ཏེ། ཉི་སྣང་ལས། མ་རིག་པ་དང་ལྟ་བས་བསྡུས་པའི་བག་ལ་ཉལ་ནི་སྤོང་གི་འདོད་པ་དང་སྲེད་པའི་ཟག་ནི་མ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། མ་དག་སར་གནས་ཀྱི་སེམས་དཔས་བདེན་འཛིན་སྤང་བྱའི་
གཙོ་བོར་བྱས་ནས་སྤོང་བར་ཐལ། བདེན་འཛིན་གྱི་དངོས་གཉེན་བར་ཆད་མེད་ལམ་བསྒོམ་བྱའི་གཙོ་བོར་བྱས་ནས་སྒོམ་པའི་ཕྱིར། དེར་ཐལ། བདེན་འཛིན་གྱི་དངོས་གཉེན་བར་ཆད་མེད་ལམ་ཡིན་ན་རང་ཉིད་བསྒོམ་བྱའི་གཙོ་བོར་བྱས་ནས་སྒོ་
པའི་མ་དག་སར་གནས་ཀྱི་སེམས་དཔའ་མེད་དགོས་པའི་ཕྱིར་ཟེར་ན་མ་ཁྱབ། མ་གྲུབ་ན། དམན་ལམ་སྔོན་མ་སོང་གི་ས་བདུན་པའི་སྐད་ཅིག་ཐ་མའི་ཡེ་ཤེས་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་གྱིས་སྒྲུབ། འདོད་ན། དེ་ཆོས་ཅན་
ཁྱོད་བསྒོམ་བྱའི་གཙོ་བོར་བྱས་ནས་སྒོམ་པའི་མ་དག་སར་གནས་ཀྱི་སེམས་དཔའ་ཡོད་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར་ཟེར་ན། འོ་ན། འདོད་སྲེད་ཀྱི་ཉོན་མོངས་སྤང་བྱའི་གཙོ་བོར་བྱས་ནས་སྤོང་བའི་མ་དག་སར་གནས་ཀྱི་སེམས་དཔའ་ཡོད་
པར་ཐལ། འདོད་སྲེད་ཀྱི་ཉོན་མོངས་ཀྱི་དངོས་གཉེན་བར་ཆད་མེད་ལམ་བསྒོམ་བྱའི་གཙོ་བོར་བྱས་ནས་བསྒོམས་པའི་མ་དག་སར་གནས་ཀྱི་སེམས་དཔའ་ཡོད་པའི་ཕྱིར། ཁྱབ་པ་སོང། རྟགས་སྒྲུབ་ཚུལ་རིགས་འགྲེ། མདོ་བསྟན་བཅོས་ཀྱི་སྤྱི་
སྐད་དང་འགལ། གཏོང་ཤེས་ན་ནི་འཁོར་གསུམ་རིམ་པར་འོང་ངོ། །འདོད་སྲེད་ཀྱི་ཉོན་མོངས་ཀྱི་དངོས་གཉེན་བར་ཆད་མེད་ལམ་མེད་ཟེར་ན། ཉོན་མོངས་དེའི་དངོས་གཉེན་བར་ཆད་མེད་ལམ་ཡིན་ན་ཉོན་མོངས་དེ་དང་འཛིན་སྟངས་དངོས་འགལ་དུ་ཞུགས་

[049B] དམ་བཅའ་འཐད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། མཐོང་སྤང་ཀུན་སྦྱོར་གསུམ་དང་འཛིན་སྟངས་དངོས་འགལ་དུ་ཞུགས་པར་ཐལ། དེའི་དངོས་གཉེན་བར་ཆད་མེད་
ལམ་ཡིན་པའི་ཕྱིར། རྟགས་ཆོས་ཅན་གྱིས་སྒྲུབ། འདོད་ན། དེ་མ་ཡིན་པར་ཐལ། སློབ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། དམ་བཅའ་གསུམ་པ་ལྟར་ན། དམན་ལམ་སྔོན་མ་སོང་གི་མ་དག་ས་བདུན་གྱི་ཡོངས་སྤྱོད་མེད་པ་
འམ་དེ་དག་གི་རང་རང་གི་ཡོངས་སྤྱོད་རྫོགས་ཟིན་པ་གང་ཡིན། དང་པོ་ལྟར་ན། མ་དག་སར་གནས་ཀྱི་སེམས་དཔའ་རྣམས་ཀྱིས་རྗེས་ཐོབ་དུ་བསོད་ནམས་ཀྱི་ཚོགས་ཀྱང་མི་གསོག་པར་ཐལ། དེ་རྣམས་ཀྱི་གཉེན་པོའི་ཡོངས་སྤྱོད་མེད་པའི་ཕྱིར། དེར་ཐལ། དེ་རྣམས་
ཀྱི་སྤང་བྱའི་ཡོངས་སྤྱོད་མེད་པའི་ཕྱིར། མ་ཁྱབ་ན་ཚོགས་བས་གོས། སྒྲིབ་སྤྱོད་འགལ་བར་འདོད་པ་ཁྱེད་ནི་སྔོན་མེད་ཀྱི་ལུགས་སོ། །རྩ་བའི་གསལ་བ་ལ་འདོད་ན། དངོས་འགལ། རྟགས་གཉིས་པ་ལྟར་ན། ཉན་ཐོས་དགྲ་བཅོམ་གྱི་རྟོགས་པ་སྔོན་སོང་གིས་དང་པོའི་
ཡེ་ཤེས་དེ་ས་གཉིས་པ་ཡན་ཆད་དུ་འཕོས་ཟིན་པའི་ཡེ་ཤེས་ཡིན་པར་ཐལ། དེ་ས་དང་པོའི་ཡོངས་སྤྱོད་རྫོགས་ཟིན་གྱི་རྒྱལ་སྲས་ཀྱིས་ཡིན་པའི་ཕྱིར། ཁྱབ་སྟེ། རྒྱན་སྣང་ལས། ཇི་སྲིད་ས་དེའི་ཡོངས་སྤྱོད་མ་རྫོགས་པར་ས་དེ་ཡིན་ལ་རྫོགས་ནས་ནི་ས་གཞན་
ཡིན་པར་ཤེས་པར་བྱའོ། །ཞེས་གསུངས་པའི་ཕྱིར། གཞན་ཡང། ཉན་རང་དགྲ་བཅོམ་གྱི་རྟོགས་པ་སྔོན་སོང་གི་མ་དག་སར་གནས་ཀྱི་སེམས་དཔའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡང་མེད་པར་ཐལ། དེ་རྣམས་ཀྱི་རྗེས་ཐོབ་བསོད་ནམས་
ཀྱི་ཚོགས་གསོག་ཙམ་མ་གཏོགས་ངོས་སྐལ་གྱི་སྤང་བྱ་གང་ཡང་མི་སྤོང་བ་གང་ཞིག་ཚོགས་གཉིས་འགལ་བར་ཁྱེད་རང་རྣམས་བཞེད་པའི་ཕྱིར། འདོད་ན། དེ་ཡོད་བར་ཐལ། དེ་རྣམས་སྔོན་གོམས་པའི་དབང་གི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་

[050A]༄༅། །ཉེར་ཞིའི་དབྱིངས་ལ་ཅུང་ཟད་སྙོམས་པར་འཇུག་པའི་ཕྱིར་ཏེ། མདོ་སྡེ་རྒྱན་ལས། དེ་ཉིད་ཡང་དང་ཡང་དུ་ནི། །རང་སེམས་ཀུན་ཏུ་འཇུག་ལྡན་པས། །ཞེས་སོགས་གསུངས་པའི་ཕྱིར། ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་
བའི་མ་དག་སར་གནས་ཀྱི་སེམས་དཔའི་རྒྱུད་ཀྱི་གཉེན་པོ་བར་ཆད་མེད་ལམ་མེད་པ་ཡིན་གྱི། དེ་དག་གི་སྒྲིབ་པ་སྦྱོང་བ་ཙམ་ཡོད་དམ་ཞེ་ན་ནི། སྒྲིབ་པ་གང་དང་གང་ཡིན་སྤོང་བ་ལ་བར་ཆད་མེད་ལམ་གྱིས་སྤོང་དགོས་པར་ཐལ། ཁྱེད་རང་རྣམ་པ་དེའི་སྤོང་བ་
གཉེན་པོ་བར་ཆད་མེད་ལམ་གྱིས་སྤོང་དགོས་པ་གཞིར་མཛད་ནས་གཉིས་ཀའི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་གྱི་སྙོམས་འཇུག་གི་སྒྲིབ་པ་ནི་སྤངས་པར་དགོངས་ནས་སྙོམས་འཇུག་གི་སྒྲིབ་པ་སྒྲིབ་པ་མ་ཡིན་པར་མཛད་པའི་ཕྱིར། མཁས་པ་བུ་ལྟ་བུས་སྙོམས་འཇུག་གི་
སྒྲིབ་པ་ཤེས་སྒྲིབ་དུ་མཛད། ད་ལན་དཔྱོད་པ་འདི་མཐར་གནས་སྙོམས་འཇུག་དགུ་ལ་ཇི་ལྟར་འདོད་འདོད་དུ་སྙོམས་པར་འཇུག་པ་ལ་གེགས་བྱེད་ཀྱི་སྒྲིབ་པའི་དབང་དུ་བྱས་ནས་ཞིབ་ཆ་འདོན་དགོས་མི་དགོས་ཡང་དཔྱད་ཅིང། དེར་མ་ཟད་ཐེག་ཆེན་པ་རྣམས་ཀྱིས་ཤེས་སྒྲིབ་རྗེས་ཐོབ་ཀྱིས་སྤོང་
བ་རྒྱུད་བླ་མའི་དགོངས་པ་ཡིན་གསུང་པའི་མཁས་པའི་བཞེད་པ་ཡང་སྣང་བས་དཔྱད་པར་བྱའོ། །འོན་ཀྱང། རང་ལུགས་ནི། པར་ཆད་མེད་ལམ་གྱིས་སྤོང་བར་བྱེད་དོ། །འོ་ན། དམན་ལམ་སྔོན་མ་སོང་གི་བྱང་ཆུབ་སེམས་དཔའ་རྣམས་ཀྱིས་ཉོན་མོངས་སྤོང་
ཚུལ་ཇི་ལྟར་ཞེ་ན། འདི་ལ་ཡང་རྣམ་པ་གསུམ་ལས། དང་པོ་ལ་ཁ་ཅིག་དམན་ལམ་སྔོན་མ་སོང་གི་བྱང་སེམས་ཀྱིས་ས་བརྒྱད་པའི་བར་ཆད་མེད་ལམ་གྱིས་བདེན་འཛིན་ཆུང་ངུ་སྐོར་གསུམ་གཅིག་ཅར་དུ་སྤོང་བ་ཡིན་ཟེར་ན། བདེན་འཛིན་ལྷན་སྐྱེས་
ཚུད་དུ་བསྐོར་གསུམ་ལ་སྤོང་དཀའ་སླའི་ཁྱད་པར་མེད་པར་ཐལ། གསུམ་པོས་བརྒྱད་པ་ཐོབ་མ་ཐག་པའི་བར་ཆད་མེད་ལམ་གྱིས་ཅིག་ཅར་དུ་སྤོང་བའི་ཕྱིར། གཞན་ཡང། ཐེག་ཆེན་གྱི་སྒོམ་ལ་མ་གྱི་ངོས་སྐལ་གྱི་བདེན་འཛིན་ལ་ཆུང་ངུ་སྐོར་གསུམ་འབྱེད་

[050B] དམ་བཅའ་འཐད་པའི་ཕྱིར། གཞན་ཡང། ས་བརྒྱད་པ་ཐོག་མ་ཐག་པའི་བར་ཆད་མེད་ལམ་ལ་ནུས་པ་ཆུང་འབྲིང་ཆེ་གསུམ་འབྱེད་རིགས་པར་ཐལ། དེའི་ངོས་སྐལ་གྱི་བདེན་འཛིན་ལ་ཆུང་འབྲིང་ཆེ་གསུམ་འབྱེད་རིགས། སྤང་བྱ་སྤོང་
དཀའ་སླའི་ཁྱད་པར་གྱིས་དེའི་གཉེར་པོ་ནུས་པ་ཆེ་ཆུང་གི་ཁྱད་པར་འབྱེད་པའི་ཕྱིར། འདོད་ན། མི་འཐད། གཞན་ཡང། དམ་བཅའ་མི་འཐད་པར་ཐལ། དགས་ དེར་ཐལ། ཉན་རང་དགྲ་བཅོམ་རུང་ཡིན་ན་ཉོན་སྒྲིབ་སྤངས་པས་ཁྱབ་པའི་ཕྱིར། ཁྱབ་སྟེ། རང་འགྲེལ་ལས། ཉན་
ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་མོངས་པ་ཅན་གྱི་མ་རིག་པ་སྤངས་པ་འདུ་བྱེད་གཟུགས་བརྙན་དང་འདྲ་བའི་ཡོད་པ་ཉིད་དུ་གཟིགས་པ་རྣམས་ལ་ནི་བཅོས་མའི་རང་བཞིན་ཡིན་གྱི། ཞེས་སོགས་ཀྱིས། དེ་གསུམ་ཉོན་སྒྲིབ་སྤང་པར་མཚུང་བའི་ཕྱིར། གཞན་ཡང། ས་བརྒྱད་པ་བ་ཡིན་ན་ཉོན་སྒྲིབ་སྤངས་བས་ཁྱབ་བར་ཐལ། རྒྱུད་བླ་མ་
ལས། ས་བདུན་ལ་བརྟེན་དྲི་མ་ནི། མངལ་སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲ་མི་རྟོག་པའི། །ཡེ་ཤེས་རྣམ་པར་སྨིན་པ་བཞིན། །ཞེས་གསུངས་པའི་ཕྱིར་དང། སྔ་རབས་པ་པ་ཀཧ་ཅིག་ས་འདུན་པའི་ཡེ་ཤེས་ལ་ཤེས་སྒྲིབ་སྤོང་པའི་ནུས་པ་ཡོད་པའི་རྒྱུ་མཚན་
གྱིས་ཉན་རང་བློབ་སྟོབས་ཀྱིས་ཟིལ་གྱིས་གནོན་ནུས་པར་བཤད་པ་ལ་ས་བདུན་པའི་སྐད་ཅིག་ཐ་མའི་ཡེ་ཤེས་གྱིས་བདན་འཛིན་གྱི་ས་བོན་སྤོང་བའི་ནུས་པ་ཡོད་པ་མ་བཀག་པར་དེ་སྤོང་བ་ཤེས་སྒྲིབ་སྤོང་བ་མ་ཡིན་པའི་ལན་མཛད་པའི་ཕྱིར། ཡང་ཁ་
ཅིག་ཉོན་མོངས་ལ་ཆེ་འབྲིང་དྲུག་ཏུ་བྱ་སྣས་ས་གཉིས་པ་ནས་བདུན་པའི་སྐད་ཅིག་ཐ་མའི་པར་ཆད་མེད་ལམ་གྱིས་སྤང་པ་ཡིན་ཟེར་ན། ས་བདུན་པའི་ངོས་སྐལ་གྱི་སྤང་བྱར་གྱུར་པའི་ཉོན་མོངས་འབྲིང་གི་ཆུང་ངུ་ཆོས་ཅན། ཁྱོད་ལ་ལྟོས་པའི་ཐེག་ཆེན་གྱི་
སྒོམ་ལམ་གྱི་ངོས་སྐལ་གྱི་སྤང་བྱར་གྱུར་པའི་ཉོན་མོངས་ཆུང་ངུ་ཅིག་ཡོད་པར་ཐལ། ཁྱོད་དེའི་ངོས་སྐལ་གྱི་སྤང་བྱར་གྱུར་པའི་ཉོན་མོངས་འབྲིང་ཡིན་པའི་ཕྱིར། དེར་ཐལ། ཆོས་ཅན། དེ་ཡིན་པའི་ཕྱིར། འདོད་ན། མེད་པར་ཐལ། ཆོས་ཅན་དེ་ཡིན་པའི་

[051A]༄༅། །ཕྱིར། ཁ་ཅིག་ ཕ་རོལ་ལ་སྐྱོན་དེ་ལྟར་འཕེན་བཞིན་དུ། རང་ལུགས་འཇོག་པ་ན། ཐེག་ཆེན་གྱི་སྒོམ་སྤང་ཆེ་འབྲིང་ཆུང་ངུ་དགུར་བྱས་ནས། དང་པོ་དྲུག་ཉོན་སྒྲིབ་ཏུ་བྱས་ནས་ས་གཉིས་པ་ནས་ས་བདུན་པའི་
བར་གྱིས་སྤོང། སྒོམ་སྤང་ཆུང་ངུ་སྐོར་གསུམ་ཤེས་སྒྲིབ་ཏུ་བྱས་ནས་དག་པ་ས་གསུམ་དང་སྤོང་གཉེན་དུ་སྦྱོར་བ་མཛད་པའང་གདའ་སྟེ། སྔར་རང་ཉིད་ཀྱིས་གཞན་ལ་འཕངས་པའི་ཐལ་བ་རྣམས་རང་ལ་བཟློག་ན་འཁོར་གསུམ་གྱི་ཕྲེང་
བར་འགྱུར་རོ། །ཡང་ཁ་ཅིག་ ཉོན་མོངས་ལ་ཆེ་འབྲིང་དྲུག་ཏུ་བྱས་ནས་ས་གཉིས་པ་ནས་བདུན་པའི་བར་གྱི་སྤོང་ཚུལ་སྤྱི་དང་མཐུན་ཞིང། ས་བདུན་པའི་ཐོག་མའི་བར་ཆད་མེད་ལམ་གྱིས་ཉོན་མོངས་འབྲིང་གི་ཆུང་ངུ་རགས་པ་ཅིག་སྤོང། ཐ་མས་འབྲིང་གི་
ཆུང་ངུ་ཕྲ་མོ་ཞིག་སྤོང་བ་ཡིན་ཟེར་ན། ས་བདུན་པས་འབྲིང་གི་ཆུང་ངུ་སྤོང་བ་གོང་དུ་བཀག་ཟིན་ཅིང་ས་བཅུ་ཀ་ལས་དེ་དང་དེ་ཐོབ་མ་ཐག་དང་ཐ་མ་གཉིས་གཉིས་དང་བར་དུ་ཡང་བར་ཆད་མེད་ལམ་སྐྱེ་བར་འདོད་དགོས་ཏེ། ས་ནས་སར་འཕོ་བ་ན་
མཉམ་གཞག་ནས་མཉམ་གཞག་ཏུ་འཕོ་བ་དང། ས་རྣམས་ཀྱི་སྤང་བྱ་རིམ་གྱིས་སྦྱོང་དགོས་པ་དང། ས་བཅུ་པ་ལ་ཐོག་མཐའ་གཉིས་སུ་བར་ཆད་མེད་ལམ་སྐྱེ་བས་གྲུབ་པའི་ཕྱིར། ས་བཅུ་པའི་བར་ཆད་མེད་ལམ་སྐྱེ་ཚུལ་གྱིས་མི་མཚུངས་ཏེ་
ས་བཅུ་པའི་ངོས་སྐལ་གྱི་སྤང་བྱ་སྤོང་དཀའ་བས་གཉེན་པོ་བར་ཆད་མེད་ལམ་དུ་མས་སྤོང་དགོས། དེ་ལ་ལྟོས་ཏེ་འོག་མ་རྣམས་སྤོང་སླ་བས་བར་ཆད་མེད་ལམ་ས་དེ་དང་དེའི་ཐོག་མར་སྐྱེ་བའི་ཕྱིར། ཟེར་ན། སྐྱེ་ཚུལ་མཚུངས་པར་ཐལ། ས་
དགུ་པ་མན་ཆད་ཀྱི་ངོས་སྐལ་གྱི་སྤང་བྱ། ས་བཅུ་པའི་ངོས་སྐལ་གྱི་སྤང་བྱ་ལས་སྤོང་སླན་ཡང་ས་བཅུ་པ་ལ་ལྟོས་ཏེ་ས་དགུ་པ་མན་ཆད་གཉེན་པོ་ཡང་སྟོབས་ཆུང་བས་ཤེད་མཚུངས་པ་དང། ཁྱེད་རང་གིས་ཉོན་སྒྲིབ་ཀྱི་དངོས་གཉེན་བར་

[051B] ཁ་ཅིག། བདེན་འཛིན་ས་བདུན་པའི་སྐད་ཅིག་ཐ་མའི་ཡེ་ཤེས་ཀྱིས་སྤོང་ཡང་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ས་བཞི་པའི་
བར་ཆད་མེད་ལམ་གྱིས་སྤོང་བ་ཡིན་ཟེར་ན། མི་འཐད་པར་ཐལ། འཇིག་ལྟ་ཕྲ་མོ་དང་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་གཉིས་ལ་ཕྲ་རགས་ཀྱི་ཁྱད་པར་ཡོད་ཀྱང་གཉིས་ཀའི་ས་བོན་ས་བདུན་པའི་ཡེ་ཤེས་ཀྱིས་གཅིག་
ཅར་དུ་སྤོང་བའི་ཕྱིར་ཏེ། བདག་འཛིན་ཕྲ་མོ་གཉིས་དང་དེ་གཉིས་ཀྱིས་བསྐྱེད་པའི་ཉོན་མོངས་ལྷན་སྐྱེས་རྣམས་ཀྱི་ས་བོན་གཅིག་ཅར་དུ་སྤོང་བའི་ཕྱིར། དཔེར་ན། ཉན་རང་གི་ལམ་གྱི་སྤོང་ཚུལ་བཞིན་ནོ། །ཁོ་ན་རེ། དམ་བཅའ་འཐད་པར་ཐལ། རང་
དུ་ལྟ་བ་དང་འབྲེལ་ཡོངས་སུ་ཟད། །ཞེས་གསུངས་པའི་ཕྱིར་ཟེར་ན་སྐྱོན་མེད་དེ། ས་བཞི་པའི་བར་ཆད་མེད་ལམ་གྱིས་རང་གི་ངོས་སྐལ་གྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པའི་དངོས་གཉེན་བྱེད་པ་ལ་དགོངས་པའི་ཕྱིར། དེ་ལྟ་མ་
ཡིན་ན་ས་གསུམ་པའི་བར་ཆད་མེད་ལམ་གྱིས་དུག་གསུམ་གྱི་དངོས་གཉེན་བར་ཆད་མེད་ལམ་བྱེད་པར་ཐལ། འདོད་ཆགས་ཞེ་སྡང་ཡོངས་སུ་ཟད་པར་འགྱུར། །ཞེས་གསུངས་པའི་ཕྱིར། འཁོར་གསུམ། འདོད་མི་ནུས་ཏེ། འདིའི་ཐད་ཀྱི་ཊཱིཀ་ཆེན་
ལས། དེ་ཡང་སྒོམ་སྤང་གི་ཉོན་མོངས་ལྷན་སྐྱེས་ཆེ་འབྲིང་དྲུག་ས་གཉིས་པ་ནས་བདུན་པའི་བར་གྱིས་སྤོང་བའི་ས་འདིའི་སྤང་བྱ་ལ་དགོངས་སོ། །ཞེས་གསུངས་པའི་ཕྱིར། ས་བཞི་པ་ནས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་
པ་ཡིན་ཟེར་ན་ནི། དེ་བས་ཀྱང་མི་འཐད་དོ། །རང་དུ་ལྟ་བ་དང་འབྲེལ་ཞེས་སོགས་ལུང་གི་སྒོ་ནས་སྒྲུབ་ན། ས་གསུམ་པ་ནས་དུག་གསུམ་སྤངས་པར་ཐལ། འདོད་ཆགས་ཞེ་སྡང་ཡོངས་སུ་ཟད་པར་འགྱུར། །ཞེས་གསུངས་པའི་ཕྱིར། དེ་རང་གི་ངོས་

[052A]༄༅། །སྐལ་ལ་དགོངས་ན་ཅིག་ཤོས་ལ་ཡང་མཚུངས་སོ། །ཁ་ཅིག་དམན་ལམ་སྔོན་དུ་མ་སོང་བའི་ས་བདུན་པའི་བར་ཆད་མེད་ལམ། ཉོན་མོངས་ལྷན་སྐྱེས་ཆུང་ངུའི་དངོས་གཉེན་བར་ཆད་མེད་ལམ་ཡིན་ཟེར་ན། འོ་ན། དམན་ལམ་སྔོན་དུ་མ་སོང་བའི་
ས་བདུན་པའི་རྣམ་གྲོལ་ལམ་དེ་ཉོན་མོངས་ལྷན་སྐྱེས་ཆུང་ངུ་ལས་གྲོལ་བའི་རྣམ་གྲོལ་ལམ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་ས་བདུན་པའི་སྐད་ཅིག་ཐ་མའི་བར་ཆད་མེད་ལམ་དེ་ཉོན་མོངས་ལྷན་སྐྱེས་ཆུང་ངུའི་དངོས་
གཉེན་བར་ཆད་མེད་ལམ་ཡིན་པར་ཐལ། དེ་སྤངས་པ་དང་ས་བརྒྱད་པ་ཐོབ་པ་དུས་མཉམ་པའི་ཕྱིར་ཏེ། ཊཱིཀ་ཆེན་ལས། ས་བརྒྱད་པ་མ་ཐོབ་པར་དུ་ཉོན་མོངས་ཀྱི་ས་བོན་ཟད་པ་མེད་པ་དང། ཞེས་གསུངས་པའི་ཕྱིར། འདོད་ན། མ་ཡིན་པར་ཐལ། དེས་ཉོན་མོངས་ལྷན་སྐྱེས་
ཆུང་ངུ་སྤངས་པའི་ཕྱིར། དེར་ཐལ། ས་བདུན་པའི་རྣམ་གྲོལ་ལམ་གྱིས་སྤངས་པའི་ཕྱིར། རྟགས་ཁས། ཁ་ཅིག་ ས་བདུན་པའི་སྐད་ཅིག་ཐ་མའི་བར་ཆད་མེད་ལམ་དེས། ཐེག་ཆེན་གྱི་སྒོམ་སྤང་བདེན་འཛིན་ཆུང་ངུ་སྐོར་གསུམ་གྱི་དངོས་གཉེན་བར་ཆད་མེད་ལམ་བྱེད་པ་
ཡིན་ཟེར་ན། དེ་ཆོས་ཅན། ཁྱོད་ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་ཡིན་པར་ཐལ། ཐེག་ཆེན་གྱི་སྒོམ་སྤང་བདེན་འཛིན་ལྷན་སྐྱེས་ཆུང་ངུའི་ཆུང་ངུའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་སྟེ། ཐེག་ཆེན་གྱི་སྒོམ་སྤང་བདེན་འཛིན་ཆེན་པོའི་ཆེན་པོའི་དངོས་
གཉེན་བར་ཆད་མེད་ལམ་ཡིན་ན། ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ཡིན་དགོས་པའི་ཕྱིར། རྟགས་འབུད། དམན་ལམ་སྔོན་མ་སོང་གིས་བདུན་པའི་ཡེ་ཤེས་ཀྱིས་དྲངས་པའི་རྣམ་གྲོལ་ལམ་དང། དེའི་རྣམ་གྲོལ་ལམ་དོན་གཅིག་ ས་བརྒྱད་པའི་རྣམ་
གྲོལ་ལམ་དང། རང་འདྲེན་བྱེད་ས་བརྒྱད་པའི་བར་ཆད་མེད་ལམ་གྱིས་དངོས་སུ་དྲངས་པའི་ཡེ་ཤེས་དོན་གཅིག་ཟེར་ན། དམན་ལམ་སྔོན་དུ་མ་སོང་བའི་ས་བརྒྱད་པ་ཐོག་མ་ཐག་པའི་ཡེ་ཤེས་ཆོས་ཅན། ས་བདུན་པའི་རྣམ་གྲོལ་ལམ་ཡིན་པར་ཐལ། དམན་ལམ་

[052B] དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། འདོད་མི་ནུས་ཏེ། ས་བརྒྱད་པའི་ཡེ་ཤེས་ཡིན་པའི་ཕྱིར། ས་བརྒྱད་པ་ཐོབ་མ་ཐག་པའི་ཡེ་ཤེས་ཆོས་ཅན། ས་
བརྒྱད་པའི་བར་ཆད་མེད་ལམ་གྱིས་དྲངས་ནས་སྐྱེས་པའི་ཡེ་ཤེས་ཡིན་པར་ཐལ། ས་བརྒྱད་པའི་རྣམ་གྲོལ་ལམ་ཡིན་པའི་ཕྱིར། དེར་ཐལ། ས་བདུན་པའི་རྣམ་གྲོལ་ལམ་དང་བརྒྱད་པའི་རྣམ་གྲོལ་ལམ་གང་རུང་གང་ཞིག་ བདུན་པའི་རྣམ་གྲོལ་ལམ་མ་ཡིན་པའི་ཕྱིར། རྟགས་དང་པོ་དེར་ཐལ་
དེ་རྣམ་གྲོལ་ལམ་གང་ཞིག་བདུན་པའི་ཡེ་ཤེས་དང་བརྒྱད་པའི་ཡེ་ཤེས་གང་རུང་ཡིན་པའི་ཕྱིར། གསལ་བ་སླ། ཁ་ཅིག་ དམན་ལམ་སྔོན་དུ་མ་སོང་བའི་ས་བརྒྱད་པ་ནས་ཉོན་སྒྲིབ་སྤངས་ཀྱང་དགྲ་བཅོམ་པ་མ་ཡིན་ཟེར་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་
ཏིང་ངེ་འཛིན་དང། དམན་ལམ་སྔོན་དུ་མ་སོང་བའི་ས་བདུན་པའི་ཡེ་ཤེས་གཉིས་ཀྱི་ནང་ནས་དང་པོ་ནུས་པ་ཆེ་བར་ཐལ། གཉིས་ཀས་ཉོན་སྒྲིབ་སྤོང་ནུས་པར་མཚུངས་ཀྱི་ཉན་ཐོས་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ཀྱིས་མྱང་འདས་ཐོབ་ནུས། ས་བདུན་པའི་
སྐད་ཅིག་ཐ་མའི་ཡེ་ཤེས་དེས་མྱང་འདས་དངོས་སུ་ཐོབ་མི་ནུས་པའི་ཕྱིར། མ་གྲུབ་ན། དམན་ལམ་སྔོན་དུ་མ་སོང་བའི་ས་བརྒྱད་པ་ཐོབ་མ་ཐག་པའི་གང་ཟག་དེ་ཆོས་ཅན། དགྲ་བཅོམ་པ་ཡིན་པར་ཐལ། མྱང་འདས་ཐོབ་མ་ཐག་པའི་གང་ཟག་ཡིན་པའི་ཕྱིར་
གསལ་པ་དངོས། རྟགས་དེར་ཐལ། དམན་ལམ་སྔོན་མ་སོང་གི་ས་བདུན་པའི་སྐད་ཅིག་ཐ་མའི་ཡེ་ཤེས་དེ་མྱང་འདས་དངོས་སུ་ཐོབ་བྱེད་ཀྱི་ལམ་ཡིན་པའི་ཕྱིར། གཞན་ཡང། ཐེག་ཆེན་པའི་གང་ཟག་ཏུ་གྱུར་པའི་དགྲ་བཅོམ་ཡིན་ན། ཐེག་ཆེན་དགྲ་བཅོམ་
ཡིན་དགོས་པར་ཐལ། ཉོན་སྒྲིབ་སྤངས་པའི་ཐེག་ཆེན་པའི་གང་ཟག་ཡིན་ན་དགྲ་བཅོམ་པ་ཡིན་པས་མ་ཁྱབ་པ་ལ་རྒྱུ་མཚན་ཡོད་པའི་ཕྱིར། འདོད་ན། ཐེག་ཆེན་པར་གྱུར་པའི་འཕགས་པ་ཡིན་ན་ཐེག་ཆེན་འཕགས་པ་ཡིན་དགོས་པར་ཐལ་

[053A]༄༅། །འདོད་པའི་ཕྱིར། འདོད་ན། ཉན་ཐོས་དགྲ་བཅོམ་གྱི་རྟོགས་པ་སྔོན་སོང་གི་བྱང་སེམས་ཚོགས་ལམ་པས་མ་ངེས། ཁ་ཅིག་ དགྲ་བཅོམ་པ་ཡིན་ན་མི་སློབ་པ་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པ་ཆོས་ཅན། མི་སློབ་པ་
ཡིན་པར་ཐལ། དགྲ་བཅོམ་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། ལམ་གོང་མ་ལ་མི་སློབ་པའི་གང་ཟག་དུ་ཐལ། མི་སློབ་པའི་གང་ཟག་ཡིན་པའི་ཕྱིར། འདོད་མི་ནུས་ཏེ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། ཁ་
གཅིག་ དགྲ་བཅོམ་པ་ཡིན་ན་ཐེག་པ་རང་ལམ་གྱི་བསླབ་བྱ་མཐར་ཕྱིན་པས་ཁྱབ་ཟེར་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། འདོད་ན། ཐེག་ཆེན་གྱི་བསླབ་བྱ་མཐར་
ཕྱིན་པའི་གང་ཟག་ཡིན་པར་ཐལ། འདོད་པ་གང་ཞིག་ ཐེག་ཆེན་གྱི་གང་ཟག་ཡིན་པའི་ཕྱིར། རྩ་རྟགས་མ་གྲུབ་ན། ཤེས་བྱ་ཆོས་ཅན། དེ་དགྲ་བཅོམ་པ་ཡིན་པར་ཐལ། ཉན་ཐོས་དགྲ་བཅོམ་དགྲ་བཅོམ་ཡིན་པ་གང་ཞིག་ ལམ་གོང་མ་
ཐོབ་པས་དགྲ་བཅོམ་གྱི་སྤངས་རྟོགས་ལས་མི་ཉམས་པའི་ཕྱིར། ཁོ་ན་རེ། དགྲ་བཅོམ་ཡིན་ན་མི་སློབ་པ་ཡིན་པས་ཁྱབ་པར་ཐལ། མཛོད་ལས། དེ་ཚེ་དེ་མི་སློབ་དགྲ་བཅོམ། །ཞེས་གསུངས་པའི་ཕྱིར། ཟེར་ན། འོ་ན། ཉན་ཐོས་དགྲ་བཅོམ་གྱི་གོ་འཕང་ཐོབ་མ་ཐག་
པ་བཞན་ལ་མི་འཇུག་པས་ཁྱབ་པར་ཐལ། མཛོད་ནས་དེ་ལྟར་གསུངས་ན་ཉན་ཐོས་དགྲ་བཅོམ་པ་ལ་མི་སློབ་པས་ཁྱབ་པའི་ཕྱིར།།    ༈    །།རང་ལུགས་བཞག་པ་ལ། འཇུག་པའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་གྱིས་ཐེག་
ཆེན་ལམ་དུ་འཇུག་པའི་སྔ་རོལ་དུ་སྟོང་ཉིད་ཚད་མས་ངེས་པར་བྱས། བྱང་ཆུབ་ཏུ་སེམས་བསྐྱེད། གཙོ་བོར་ཤེས་སྒྲིབ་སྤོང་བའི་ཕྱིར་དུ་བདག་མེད་གཉིས་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྒོམས་པས་སྤོང་དཀའ་སླའི་དབང་གིས་

[053B] ས་དང་པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་ནས་གཉིས་པའི་ཐ་མའི་བར་ཆད་མེད་ལམ་གྱི་བར་གྱིས་བདེན་འཛིན་ལྷན་སྐྱེས་ལ་ཆུང་ངུ་འབྲིང་
ཆེན་པོ་གསུམ། རེ་རེ་ལ་ཆེ་ཆུང་གཉིས་གཉིས་སུ་བྱས་པའི་ཆེན་པོའི་ས་བོན་སྤོང་བ་ནས་ས་བདུན་པ་ཐོབ་མ་ཐག་པའི་བར་ཆད་མེད་ལམ་ནས་ཐ་མའི་བར་ཆད་མེད་ལམ་གྱི་བར་གྱིས་ཆུང་ངུའི་ཆུང་ངུའི་ས་བོན་སྤོང་ཞིང་དེ་སྤངས་པ། ཉོན་སྒྲིབ་མ་ལུས་པར་སྤངས་པ་
ས་བརྒྱད་པ་དང། དེའི་རྣམ་གྲོལ་ལ་མ་ཐོབ་པ། རྟེན་གྱི་གང་ཟག་དེ་དགྲ་བཅོམ་པར་སོང་བ་དུས་མཉམ་པའི་སྒོ་ནས་ཉོན་སྒྲིབ་སྤོང། ཤེས་སྒྲིབ་སྤོང་ཚུལ་ནི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤང་ཤེས་སྒྲིབ་སྤོང་ཞིང། དེར་མ་ཟད་སྦྱིན་པའི་
ཕར་ཕྱིན་གྱི་ཉམས་ལེན་ལྷག་པར་ཐོབ་པ་དང། ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དང། ས་དང་པོ་ཐོབ་པ་ལ་གེགས་བྱེད་ཀྱི་སྒྲིབ་པ་སྤོང་བ་ནས་དང་པོའི་ཐ་མའི་བར་ཆད་མེད་ལམ་གྱི་ས་དང་པོའི་ངོས་སྐལ་གྱི་གཉིས་སྣང་འཁྲུལ་པའི་བག་ཆགས་ལས་གཞན་པའི་
ཤེས་སྒྲིབ་ཅིག་སྤོང་བ་ནས། ས་བདུན་པའི་ཐོག་མའི་བར་ཆད་མེད་ལམ་གྱིས་ཐབས་མཁས་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ལ་གེགས་བྱེད་ཀྱི་སྒྲིབ་པ། ས་བདུན་པ་ཐོབ་པ་ལ་གེགས་བྱེད་ཀྱི་སྒྲིབ་པ། ཡོན་ཏན་ཁྲི་ཕྲག་འབུམ་ཕྲག་བཅུ་གཉིས་ཐོབ་པ་ལ་
གེགས་བྱེད་ཀྱི་སྒྲིབ་པ་སྤོང། ཐེག་དམན་དགྲ་བཅོམ་གྱི་རྟོགས་པ་སྔོན་སོང་གི་ཐེག་ཆེན་གྱི་རིགས་ཅན་རྣམས་ཀྱིས་ཉོན་མོངས་མི་སྤོང་བ་མ་གཏོགས་སྔར་བཞིན་དུ་སྤོང་ཞིང། དམན་ལམ་སྔོན་དུ་སོང་མ་སོང་གང་ཡིན་ཡང་གཉིས་སྣང་འཁྲུལ་པ་བག་ཆགས་
དང་བཅས་པ་ལ་ཆུང་འབྲིང་ཆེན་པོ་གསུམ་དུ་བྱས་པའི་ཆེན་པོ་ས་བརྒྱད་པ་ཐོབ་མ་ཐག་པའི་བར་ཆད་མེད་ལམ་ནས་ཐ་མའི་བར་ཆད་མེད་ལམ་གྱི་བར་གྱིས་སྤོང། དེ་ལས་གཞན་ས་བརྒྱད་པ་ཐོབ་པ་ལ་གེགས་བྱེད་ཀྱི་སྒྲིབ་པ་སོགས་ས་བརྒྱད་པ་ཐོབ་མ་ཐག་

[054A]༄༅། །པའི་བར་ཆད་མེད་ལམ་སོགས་ཀྱིས་སྤོང་བ་ནས་ས་བཅུ་པའི་བར་ལ་སྦྱར་བར་བྱའོ། །གསུམ་པ་རྩོད་པ་སྤོང་བ་ལ། ཁ་ཅིག་ ཤེས་སྒྲིབ་དང་ཤེས་པའི་གཞི་མཐུན་མེད་པར་ཐལ། ཊཱིཀ་ཆེན་ལས་དེ་འདྲ་ཡོད་པར་མི་གསལ་ཞིང། སྟོང་མཐུན་
ཆེན་མོ་ལས་ཤེས་སྒྲིབ་དང་ཤེས་པའི་གཞི་མཐུན་མེད་པ་དང། ས་བརྒྱད་པ་མ་ཐོབ་བར་དུ་ཤེས་སྒྲིབ་ཅུང་ཟད་ཀྱང་མི་སྤོང་བ་དང། མཐོང་སྤང་གི་སྒྲིབ་པ་དང་སྒྲིབ་པ་ཀུན་བརྟགས་ཁྱད་མེད་དུ་གསུངས་པའི་ཕྱིར་ཟེར་ན། རེ་ཞིག་དོགས་པ་དཔྱོད་པའི་སྐབས་ཡིན་པས་
མ་ཁྱབ་བོ། །ཁོ་ན་རེ། ཉན་ཐོས་དགྲ་བཅོམ་པའི་རྒྱུད་ཀྱི་ཡུལ་ཤིན་ཏུ་བསྐལ་བས་མི་ཤེས་པའི་སྒྲིབ་པ་ཆོས་ཅན། མི་ཤེས་པ་མ་ཡིན་པར་ཐལ། ཤེས་པ་ཡིན་པའི་ཕྱིར། རྟགས་གསལ་ཁས། ཟེར་ན། མ་རིག་པ་ཆོས་ཅན། མ་རིག་པ་མ་ཡིན་པར་ཐལ། རིག་
པ་ཡིན་པའི་ཕྱིར། འཁོར་གསུམ། ས་བརྒྱད་པ་ཐོབ་ནས་ཉོན་སྒྲིབ་སྤངས་པ་མི་འཐད་པར་ཐལ། ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང། །ཞེས་འགྱུར་ཚིག་གིས་སྨོས་པའི་ཕྱིར་ཟེར་ན། འོ་ན། ས་བརྒྱད་པ་ཐོབ་ནས་དབང་བཅུ་ཐོབ་པས་མ་ཁྱབ་པར་
ཐལ། དབང་རྣམས་བཅུ་པོ་ཐོབ་པར་འགྱུར། །ཞེས་འགྱུར་ཚིག་གིས་སྨོས་པའི་ཕྱིར། ཁོ་ན་རེ། ཊཱིཀ་ཆེན་ལས། དེས་ན་ཉོན་མོངས་མ་ཟད་བར་དུ་ཤེས་སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་གནས་སྐབས་སུ་སྤོང་ངོ། །ཞེས་གསུངས་པ་
མི་འཐད་པར་ཐལ། དམན་ལམ་སྔོན་མ་སོང་གི་བྱང་སེམས་ས་དང་པོ་བས་ཉོན་མོངས་མ་ཟད་པའི་སྔ་རོལ་ནས་གཉེན་པོ་བར་ཆད་མེད་ལམ་གྱིས་རང་གི་ངོས་སྐལ་གྱི་ཤེས་སྒྲིབ་སྤོང་བའི་ཕྱིར་ཟེར་ན་མ་ཁྱབ་སྟེ། དེ་གཉིས་སྣང་འཁྲུལ་པའི་བག་ཆགས་
ལ་དགོངས་པའི་ཕྱིར་ཏེ། ཊཱིཀ་ཆེན་ལས། ས་བོན་དེ་ལས་གཞན་པའི་གཉིས་སྣང་འཁྲུལ་པའི་བག་ཆགས་ལ་ཤེས་སྒྲིབ་ཏུ་བཞག་པ་ནི་ས་བརྒྱད་པ་མ་ཐོབ་པར་སྤོང་བ་མིན་ནོ། །ཞེས་པས་ཐོན་པའི་ཕྱིར། ཡང་ཁ་ཅིག་ ས་བདུན་པ་མན་ཆད་དུ་

[054B] བར་ཆད་མེད་ལམ་ལས་ལངས་པའི་རྗེས་ཐོབ་ཀྱི་ཚེ་ས་འོག་མ་ལས་གོང་མ་གོང་མའི་རྗེས་ཐོབ་ཡེ་ཤེས་ལ་བདེན་སྣང་ཆེ་ཆུང་དང་སྒྱུ་མ་
ལྟ་བུའི་སྣང་བ་ཤས་ཇེ་ཆེ་ཇེ་ཆེར་འགྱུར་པའི་ཕྱིར་ཟེར་ན་མ་ཁྱབ་སྟེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་དགུ་པོའི་རྗེས་ཐོབ་ཀྱི་གནས་སྐབས་སུ་ཡང་སྔ་མ་སྔ་མ་ལས་ཕྱི་མ་ཕྱི་མའི་སྐབས་སུ་བདེན་སྣང་ཤས་ཇེ་ཆུང་དང་སྒྱུ་མ་ལྟ་བུའི་སྣང་བ་ཤས་ཇེ་
ཆེར་འགྱུར་བའི་ཕྱིར་ཏེ། ཉོན་སྒྲིབ་མ་སྤངས་པའི་རྗེས་ཐོབ་ཀྱི་སྐབས་ལས་ཉོན་སྒྲིབ་སྤངས་པའི་རྗེས་ཐོབ་ཀྱི་སྐབས་སུ་དེ་ལྟ་བུའི་སྣང་བ་ཁྱད་པར་འཕགས་པ་འབྱུང་བ་ཡིན་པའི་ཕྱིར། ཁ་ཅིག་ དམན་ལམ་སྔོན་དུ་མ་སོང་བའི་ས་བདུན་པའི་སྐད་ཅིག་ཐ་མའི་
བར་ཆད་མེད་ལམ་གྱིས་བདེན་འཛིན་ལ་ཆུང་ངུ་སྐོར་གསུམ་དུ་བྱས་ནས་ཅིག་ཅར་དུ་སྤོང་བར་ཐལ། །དམན་ལམ་སྔོན་དུ་མ་སོང་བའི་ས་བརྒྱད་པའི་ཡེ་ཤེས་ཀྱི་བདེན་འཛིན་ལྷན་སྐྱེས་ཆུང་ངུ་སྐོར་གསུམ་སྤངས་པའི་ཕྱིར། ཟེར་ན། ཁ་ཅིག་ ཐེག་ཆེན་
པའི་སྐབས་སུ་ཐེག་ཆེན་གྱི་སྒོམ་ལམ་བར་ཆད་མེད་ལམ་དགུ་དང་བདེན་འཛིན་ལྷན་སྐྱེས་ཆེ་འབྲིང་ཆུང་ངུ་དགུ་སྤང་གཉེན་དུ་མི་སྦྱོར་བས། སྒོམ་སྤང་བདེན་འཛིན་ལ་ཆེ་འབྲིང་ཆུང་ངུ་དགུའི་དབྱེ་བ་ཁས་མི་ལེན་ཞེ་ན། བདེན་འཛིན་ལ་དགུའི་དབྱེ་བ་འཐད་པར་ཐལ་
གང་ཟག་གི་བདག་འཛིན་ལ་དགུའི་དབྱེ་བ་འཐད་པའི་ཕྱིར། དེར་ཐལ། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོ་དགུ་དང། གང་ཟག་གི་བདག་འཛིན་ཆེ་འབྲིང་ཆུང་ངུ་སྤོང་གཉེན་དུ་སྦྱོར་རིགས་པའི་ཕྱིར། དེར་ཐལ། ཉེན་ཐོས་ཀྱི་སྒོམ་ལམ་བར་ཆད་མེད་ལམ་
ཆུང་ངུ་འབྲིང་ཆེན་པོ་དགུ་ཡོད་པའི་ཕྱིར། ཁ་ཅིག་ ཐེག་ཆེན་གྱི་སྒོམ་ལམ་གྱི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ལྷན་སྐྱེས་ཆུང་ངུ་འབྲིང་ཆེན་པོ་དགུ་པོ་ཆོས་ཅན། ཁྱོད་ཀྱི་དངོས་གཉེན་བར་ཆད་མེད་ལམ་ཡོད་པར་ཐལ། ཁྱོད་ཐེག་ཆེན་གྱི་སྒོམ་སྤང་ལྷན་

[055A]༄༅། །སྐྱེས་ཡིན་པའི་ཕྱིར། འདོད་ན། དེའི་དངོས་གཉེན་པར་ཆད་མེད་ལམ་ཡིན་པ་ཡོད་པར་ཐལ། འདོད་པ་དེའི་ཕྱིར་ཟེར་ན་མ་ཁྱབ། འོ་ན། ཉན་ཐོས་སྒོམ་ལམ་གྱི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ལྷན་སྐྱེས་ཆུང་ངུ་འབྲིང་ཆེན་
པོ་དགུ་ཆོས་ཅན། ཁྱོད་ཀྱི་དངོས་གཉེན་བར་ཆད་མེད་ལམ་ཡོད་པར་ཐལ། ཁྱོད་ཉན་ཐོས་སྒོམ་ལམ་གྱི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ལྷན་སྐྱེས་ཡིན་པའི་ཕྱིར། འདོད་ན། དེའི་དངོས་གཉེན་བར་ཆད་མེད་ལམ་ཡིན་པ་ཡོད་པར་ཐལ། འདོད་པ་དེའི་
ཕྱིར། འཁོར་གསུམ། ཁ་ཅིག་ བྱང་འཕགས་ཀྱིས་འཁོར་བ་ཆེད་དུ་གཉེར་ནས་སྤོང་བར་ཐལ། འཁོར་བའི་རྩ་བ་བདག་འཛིན་ཆེད་དུ་གཉེར་ནས་སྤོང་བའི་ཕྱིར་ཏེ། མ་རིག་པ་དང་ལོག་ལྟ་ཆེད་དུ་གཉེར་ནས་སྤོང་བའི་ཕྱིར། དེར་ཐལ། མ་རིག་པ་དང་ལོག་ལྟ་རང་
གཞན་གྱི་དོན་གང་སྒྲུབ་པ་ལ་ཡང་ཉེར་མཁོ་མེད་པས་ཆེད་དུ་གཉེར་ནས་སྤོང། འདོད་སྲེད་ཀྱི་ཉོན་མོངས་ཆེད་དུ་གཉེར་ནས་མི་སྤོང་བ་ཁྱེད་རང་རྣམས་ཀྱིས་ཡང་དང་ཡང་དུ་ཁས་བླངས་པའི་ཕྱིར། འདོད་མི་ནུས་ཏེ། བྱང་འཕགས་ཀྱིས་གཞན་དོན་དུ་འཁོར་བར་
སྐྱེ་བ་དོན་དུ་གཉེར་བར་གསུངས་པའི་ཕྱིར་ཟེར་ན། དེའི་དོན་བྱང་འཕགས་ཀྱིས་གཞན་དོན་དུ་འཁོར་བའི་གནས་སུ་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་དོན་དུ་གཉེར་བའི་དོན་ཡིན་གྱི་དེ་འཁོར་བ་མ་ཡིན་པའི་ཕྱིར། དེ་ལྟ་མ་ཡིན་ན་བྱང་སེམས་ས་གཉིས་པ་
བ་དེ་འཁོར་བ་པ་ཡིན་པར་ཐལ། འཁོར་བའི་གནས་སུ་འཁོར་བར་ཁྱེད་རྣམས་ཀྱིས་ཁས་བླངས་ཤིང། སྙིང་རྗེ་དང་སྨོན་ལམ་གྱི་དབང་གིས་འཁོར་བའི་གནས་སུ་སྐྱེ་བ་ལེན་པ་འཁོར་བ་ཡིན་པའི་ཕྱིར། འདོད་མི་ནུས་ཏེ། རྒྱལ་སྲས་ཟླ་བ་ལས་བྱུང་སྲིད་མིན་
སྲིད་པ་ཡི། །དཔལ་གྱུར་དྲི་མ་དང་བྲལ་དྲི་མ་མེད་འདི་ཡང། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ས་གཉིས་པ་བ་འཁོར་བ་སྲིད་པ་བ་ཡིན་པར་ཐལ། བྱང་སེམས་རྒྱུན་མཐའ་བ་སྲིད་པ་འཁོར་བ་པ་ཡིན་པའི་ཕྱིར་ཏེ། དེ་སྲིད་པ་ཐ་མ་པ་ཡིན་པའི་ཕྱིར་

[055B] དེའི་དོན་མ་རིག་བག་ཆགས་ཀྱིས་དང་ཟག་མེད་ཀྱི་ལས་དབང་གིས་སྐྱེ་བ་བླངས་པ་ཐ་མ་ཡིན་པའི་དོན་ཡིན་ཞིང། དེ་འདྲ་བའི་སྐྱ་བས་སྲིད་པ་འཁོར་བའི་གོ་མི་ཆོད་པའི་ཕྱིར། མ་གྲུབ་ན། ཤེས་སྒྲིབ་ཀྱི་དབང་དུ་བྱས་པའི་ཡན་ལག་བཅུ་གཉིས་
ཀྱིས་ཡན་ལག་བཅུ་གཉིས་ཀྱི་གོ་ཆོད་པར་ཐལ། མ་གྲུབ་པ་དེའི་ཕྱིར། འདོད་ན། ཤེས་སྒྲིབ་ཀྱི་དབང་དུ་བྱས་པའི་མ་རིག་པས་མ་རིག་པའི་གོ་ཆོད་པར་ཐལ། འདོད་པ་དེའི་ཕྱིར། དེ་ཡང་འདོད་ན། དགྲ་བཅོམ་པའི་རྒྱུད་ཀྱི་མ་རིག་པའི་བག་ཆགས་ཆོས་ཅན་
དེར་ཐལ། དེའི་ཕྱིར། རྟགས་གསལ་སླ།    ༈    །ཞེས་སོགས་ཀྱི་སྐབས་སུ། དགག་གཞག་སྤང་གསུམ་ལས། དང་པོ་ལ་ཁ་ཅིག་ སེམས་བསྐྱེད་ཀྱིས་ཟིན་པའི་དགེ་རྩ་ཁོང་ཁྲོ་དང་ལོག་ལྟས་འཇོམས་མི་ནུས་ཟེར་
ན༑ འོ་ན། བྱང་སེམས་ཀྱི་དགེ་རྩ་ཁོང་ཁྲོས་འཇོམས་མི་ནུས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། སྡུད་པ་ལས། ལུང་བསྟན་མ་ཐོབ་བྱང་ཆུབ་སེམས་དཔའ་འགའ་ཞིག་གིས། །ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་
ན༑ ༑ཐབ་སྐྱོན་ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙེད་བསྐལ་བར་གཞི་ནས་གོ་ཆ་བགོ་དགོས་སོ། །ཞེས་གསུངས་པའི་ཕྱིར། ཁ་ཅིག་ རྫོགས་པའི་བྱང་ཆུབ་ཏུ་བསྔོས་པའི་དགེ་རྩ་ཁོང་ཁྲོ་ལོག་ལྟ་སོགས་ཀྱིས་འཇོམས་མི་ནུས་ཟེར་ན་ཡང་སྐྱོན་སྔར་བཞིན་འགྲོ་
སྟེ༑ སེམས་བསྐྱེད་ཀྱིས་ཟིན་པའི་དགེ་རྩ་ཡིན་ན། དགེ་རྩ་རྫོགས་བྱང་དུ་བསྔོ་བའི་བསྔོ་བས་ཟིན་པའི་དགེ་རྩ་ཡིན་དགོས་པའི་ཕྱིར། མ་གྲུབ་ན། འབུད། ཁ་ཅིག་ ཡེ་ཤེས་ཀྱི་ཚོགས་ཀྱིས་བསྡུས་པའི་དགེ་རྩ་ཡིན་ན་ཁོང་ཁྲོས་འཇོམས་མི་ནུས་པས་ཁྱབ་
ཟེར་ན། ལམ་མ་ཞུགས་ཀྱི་སོ་སྐྱེའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ཤེས་རབ་ཆོས་ཅན། དེར་ཐལ། དེའི་ཕྱིར། འདོད་ན། དེ་ལྟ་བུ་གང་ཟག་གི་གནས་ཚུལ་ལ་ཞུགས་པའི་བློ་ཡིན་པར་ཐལ། འདོད་པ་དེའི་ཕྱིར་

[056A]༄༅། །འདོད་མི་ནུས་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་གང་ཟག་གི་གནས་ལུགས་མཐར་ཐུག་མ་ཡིན་པའི་ཕྱིར། རྩ་རྟགས་མ་གྲུབ་ན། དེར་ཐལ། ལམ་མ་ཞུགས་ཀྱི་རྒྱུད་ལ་ཡེ་ཤེས་ཀྱི་ཚོགས་ཀྱིས་བསྡུས་པའི་དགེ་རྩ་ཡོད་
པའི་ཕྱིར། དེའི་རྒྱུད་ལ་བསོད་ནམས་ཀྱི་ཚོགས་ཀྱིས་བསྡུས་པའི་དགེ་རྩ་ཡོད་པའི་ཕྱིར། དེའི་རྒྱུད་ལ་ཚོགས་ཡོད་པའི་ཕྱིར། ཚོགས་སོག་སྒྲིབ་སྦྱོང་ལ་ཞུགས་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཞན་ཡང། དེ་ལྟ་བུ་འཇོམས་བྱེད་ཀྱི་ཁོང་ཁྲོ་
སོགས་ཀྱིས་འཇོམས་ནུས་པར་ཐལ། ཊཱིཀ་ཆེན་ལས། བདག་མེད་ལེགས་པར་རྟོགས་པའི་དགེ་རྩ་རྣམས་འཇོམས་མི་ནུས་སམ་སྙམ། ཞེས་གསུངས་པ་གང་ཞིག་དེ་ལྟ་བུ་དེ་བདག་མེད་ལེགས་པར་རྟོགས་པའི་དགེ་རྩ་མ་ཡིན་པའི་ཕྱིར། ཁ་ཅིག་ལམ་མ་
ཞུགས་ཀྱི་སྦྱིན་སོགས་དང་པོ་གསུམ་གང་རུང་གི་དགེ་རྩ་ཡིན་ན། ཁོང་ཁྲོ་སོགས་ཀྱིས་འཇོམས་ནུས་པས་ཁྱབ་ཟེར་ན། འོ་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་ཆོས་ལ་ངེས་རྟོགས་ཀྱི་བཟོད་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེ་བདག་
མེད་ལེགས་པར་རྟོགས་པའི་དགེ་རྩ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། ཡང་ཁ་ཅིག་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་དགེ་རྩ་རྣམས་ཁོང་ཁྲོ་སོགས་ཀྱིས་འཇོམས་མི་ནུས་ཟེར་ན། དེ་མི་འཐད་པར་ཐལ། ཐེག་ཆེན་ཚོགས་ལམ་ཆེན་པོ་
པ་མྱུར་དུ་སྦྱོར་ལམ་དུ་འཕོས་ཆོག་བ་ཞིག་གིས་ལུང་བསྟན་ཐོབ་པའི་བྱང་སེམས་ལ་ཁྲོས་པའི་དབང་གིས་དགེ་རྩ་འཇོམས་པར་གསུངས་པ་གང་ཞིག་ཐེག་ཆེན་གྱི་ཚོགས་ལམ་ཆེན་པོ་བ་ཡིན་ན་སྟོང་ཉིད་རྟོགས་མྱོང་ཡིན་པས་ཁྱབ་པའི་ཕྱིར་
རྟགས་འབུད། ཡང་ཁ་ཅིག་སོ་སྐྱེའི་རྒྱུད་ཀྱི་བསོད་ནམས་དང་ཡེ་ཤེས་ཀྱི་ཚོགས་གཉིས་སུ་ཕྱེ་བའི་བསོད་ནམས་ཀྱི་ཚོགས་ཡིན་ན་ཁོང་ཁྲོས་འཇོམས་ནུས་ཡིན་པས་ཁྱབ་ཟེར་ན། ཉན་ཐོས་ཀྱི་སྦྱོར་ལམ་བཟོད་པ་བའི་རྒྱུད་ཀྱི་སྦྱིན་པ་ཆོས་ཅན་

[056B] དེའི་ཕྱིར། རྟགས་སླ། འདོད་ན། མ་ཡིན་པར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ། རྩེ་མོ་ཐོབ་ནས་རྩ་མི་འཆད། ཞེས་གསུངས་པའི་ཕྱིར། ཁ་ཅིག་ཁོང་ཁྲོས་བཅོམ་པའི་དགེ་རྩ་མེད་ཟེར་ན། དགེ་བ་ཡིན་ན་རང་འབྲས་རྣམ་སྨིན་ཡིད་འོང་འབྱིན་ངེས་
ཡིན་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། འཇོམས་བྱེད་སྟོབས་ལྡན་གྱི་འབྲས་བུ་ཡིད་འོང་འབྱིན་མི་ནུས་པར་འཇོམས་ངེས་ཀྱི་དགེ་རྩ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཡང་ཁ་ཅིག་ཁོང་ཁྲོས་བཅོམ་
པའི་དགེ་རྩ་ཡིན་ན་རྣམ་སྨིན་གྱི་འབྲས་བུ་ཡིད་འོང་མི་འབྱིན་པས་ཁྱབ་ཟེར་ན། འོ་ན། ཁོང་ཁྲོས་ཟད་པ་ཆུང་ངུ་ཙམ་བྱས་པའི་དགེ་རྩ་ཆོས་ཅན། ཁྱོད་ཀྱི་རང་འབྲས་ཡིད་འོང་མི་འབྱིན་པར་ཐལ། ཁྱོད་ཁོང་ཁྲོས་བཅོམ་པའི་དགེ་བ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་
པའི་ཕྱིར། འདོད་ན། མ་ཡིན་པར་ཐལ། འདོད་པ་གང་ཞིག་ཁོང་ཁྲོས་བཅོམ་པའི་དགེ་རྩ་ཡིན་ན་ཟད་པ་ཆེན་པོ་བྱས་པས་མ་ཁྱབ་པའི་ཕྱིར། དེར་ཐལ། ཟད་པ་ཆུང་འབྲིང་ཆེ་གསུམ་གསུངས་པའི་ཕྱིར། ཡང་དེ་ལ་འབྲས་བུ་ཡིད་འོང་རྒྱ་ཆེན་པོ་མི་འབྱིན་པས་ཁྱབ་ཟེར་
བ་དང། རྒྱུན་རིང་པོ་མི་འབྱིན་པས་ཁྱབ་ཟེར་ན། འབྲས་བུ་ཡིད་འོང་རྒྱ་ཆེ་ལ་ཡུན་རིང་དུ་འབྱིན་རུང་བསགས་པ་ལ་རྒྱ་ཆེ་བ་ཙམ་ཅིག་འབྱིན་ཅིང་ཡུན་རིང་དུ་འབྱིན་པ་བཅོམ་པའི་དགེ་བ་དང། ཡུན་རིང་དུ་འབྱིན་པ་མ་བཅོམ། རྒྱ་ཆེ་བ་འབྱིན་པ་བཅོམ་པའི་དགེ་རྩ་དེ་དག་རིམ་པ་བཞིན་མ་
ངེས། དེ་བཞིན་དུ་ས་ལམ་གྱི་རྟོགས་པ་མྱུར་པོ་དང་རྒྱ་ཆེན་པོ་སྐྱེ་བ་ལ་གེགས་བྱེད་བ་ལ་ཡང་སྦྱར་རོ། །ཡང་ཁ་ཅིག་ཡུལ་ཁྱད་པར་ཅན་ལ་ཁྲོས་པ་སོགས་ཀྱིས་དགེ་རྩ་མ་འོངས་པ་ན་ས་ལམ་གྱི་རྟོགས་པ་མྱུར་པོ་སྐྱེ་བ་སོགས་ལ་གེགས་བྱེད་བྱས་པ། ད་ལྟ་བསགས་པའི་དགེ་བ་
རྣམ་སྨིན་ཡིད་འོང་འབྱིན་པ་ལ་གེགས་བྱས་པ་གང་རུང་དུ་ངེས་ཟེར་ན། མི་འཐད་དེ། བྱང་སེམས་མིན་པས་བྱང་སེམས་ལ་ཁྲོས་ན་ཁོང་ཁྲོའི་གྲངས་ཇི་སྙེད་པ་དེ་སྙེད་ཀྱི་བསྐལ་པར་རྣམ་སྨིན་དམྱལ་བ་ཉམས་སུ་མྱོང་དགོས་པར་གསུངས་པའི་ཕྱིར་ཏེ། སྤྱོད་འཇུག་ལས། གང་ཞིག་དེ་

[057A]༄༅། །འདྲའི་རྒྱལ་སྲས་སྦྱིན་བདག་ལ། །གལ་ཏེ་ངན་སེམས་བསྐྱེད་པར་བྱེད་པ་དེ། །ངན་སེམས་བསྐྱེད་པའི་གྲངས་བཞིན་བསྐལ་བར་ནི། །དམྱལ་བར་གནས་པར་འགྱུར་བར་ཐུབ་པས་གསུངས། །ཞེས་གསུངས་པའི་ཕྱིར། ཁ་ཅིག་འཇོམས་
བྱེད་ལ་ཁོང་ཁྲོ་དང་ལོག་ལྟ་ཞེ་སྡང་དང་བཅས་པར་ངེས་ཟེར་ན། དེ་ཡང་མི་འཐད་པར་ཐལ། བྱང་སེམས་ཀྱི་རྩ་ལྟུང་བྱུང་བ། མངོན་པའི་ང་རྒྱལ། རྙེད་བཀུར་ལ་ལྷག་པར་ཆགས་ནས་ཡང་ནས་ཡང་དུ་ཁྱིམ་ལྟ་བ་སོགས་ཀྱང་དགེ་རྩ་འཇོམས་པར་བསླབ་བཏུས་སོགས་
ལས་གསུངས་པའི་ཕྱིར། ཁོང་ཁྲོ་སོགས་ཀྱིས་དགེ་རྩ་འཇོམས་པ་ལ། ཡུལ་བྱང་སེམས་དགོས་ཟེར་ན། མི་རིགས་ཏེ། གྲོགས་ཚངས་པ་མཚུངས་པར་སྤྱོད་པ་ལ་ཁྲོས་པས་ཀྱང་དགེ་རྩ་འཇོམས་པ་ཡོད་པའི་ཕྱིར། དེར་ཐལ། ཐམས་ཅད་ཡོད་སྨྲའི་གཞུང་བསླབ་བཏུས་
སུ་དྲངས་པ་ལས། དགེ་སློང་གི་དེ་བཞིན་གཤེགས་པའི་སྐྲ་སེན་གྱི་མཆོད་རྟེན་ལ་ཡན་ལག་ཐམས་ཅད་ཀྱིས་ཕྱག་བྱས་པ་ལ་འཁོར་ལོས་སྒྱུར་བའི་རྒྱལ་སྲིད་སྟོང་འགྱུར་ལ་ལོངས་སྤྱོད་པའི་ཕན་ཡོན་རྒྱ་ཆེན་པོ་བསྐྱེད་པར་གསུངས་པའི་མཇུག་ཏུ། དགེ་བའི་རྩ་བ་
རྒྱ་ཆེན་པོ་དེ་ཉིད་གང་དུ་བསྲབས་པ་དང། བྱང་བ་དང། ཡོངས་སུ་ཟད་པར་འགྱུར། ཉེ་བར་འཁོར་ཚངས་པ་མཚུངས་པར་སྤྱོད་པ་ལ་རྨ་ཕྱུང་ཞིང་རྨས་པར་བྱས་པ་དེ་ལྟ་བུ་ངས་མ་མཐོང་སྟེ། དེས་དགེ་བའི་རྩ་བ་རྒྱ་ཆེན་པོ་དེ་ཉིད་ཡོངས་སུ་བྱང་བ་དང། ཡོངས་སུ་ཟད་པ་དང། །
ཡོངས་སུ་གཏུགས་པར་འགྱུར་རོ། །ཞེས་གསུངས་པའི་ཕྱིར། དགེ་རྩ་འཇོམས་ཚུལ་ལ་ཁ་ཅིག་ཁོང་ཁྲོ་ལོག་ལྟ་སོགས་ཀྱིས་དགེ་རྩ་འཇོམས་ཚུལ་ནི་འབྲས་བུ་ཡིད་འོང་འབྱིན་པ་ཐག་སྲིང་བ་ཙམ་ཡིན་གྱི་ཕྱིས་རྐྱེན་དང་ཕྲད་ཀྱང་འབྲས་བུ་ཡིད་འོང་འབྱིན་མི་ནུས་
སུ་བྱེད་པ་མ་ཡིན་ཏེ། དེས་དགེ་རྩའི་ས་བོན་འཇོམས་མི་ནུས་པ་གང་ཞིག་ས་བོན་མ་བཅོམ་ན་ཕྱིས་རྐྱེན་དང་ཕྲད་པ་ན་འབྲས་བུ་ཡིད་འོང་འབྱིན་པར་འགྱུར་བའི་ཕྱིར་ཟེར་ན། འོ་ན། གཉེན་པོ་སྟོབས་བཞིས་དག་པའི་མཚན་མ་བྱུང་བྱུང་གི་བར་དུ་སྦྱངས་པའི་མི་

[057B] དེ་འདྲའི་མི་དགེ་བ་ཡོད། བཤགས་པ་དེས་མི་དགེ་བ་དེའི་ས་བོན་བཅོམ་བ་མ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དག་པའི་མཚན་མ་བརྟན་པོ་རྙེད་པའི་ཕྱིར། གཞན་ཡང། སྦྱོར་ལམ་རྩེ་མོ་ཐོབ་པའི་གང་
ཟག་གི་རྒྱུད་ཀྱི་དགེ་རྩ་ཡང་ཁོང་ཁྲོ་སོགས་ཀྱི་རྐྱེན་གྱིས་བཅོམ་པ་ཡོད་པར་ཐལ། རྩེ་མོ་བ་དེས་ཁོང་ཁྲོ་སོགས་ཀྱི་དགེ་རྩ་བཅོམ་པའི་ས་བོན་སྤངས་པ་མ་ཡིན་པའི་ཕྱིར། ཁྱབ་པ་ཁས། སྦྱོར་ལམ་བཟོད་པ་ཐོབ་བ་ངན་སོང་དུ་སྐྱེ་བ་ཡོད་པར་ཐལ་བ་ཡང་སྦྱར་རོ། །གཞན་
ཡང། ཁྱེད་ལྟར་ན། དགེ་བའི་ལས་སྟོབས་ལྡན་གང་ཡིན་མི་དགེ་བ་དངོས་སུ་འཇོམས་བྱེད་དང། མི་དགེ་བའི་ལས་སྟོབས་ལྡན་གང་ཡིན་དགེ་རྩ་དངོས་སུ་འཇོམས་བྱེད་ཡིན་དགོས་པར་ཐལ། དགེ་མི་དགེའི་ལས་སྟོབས་ལྡན་རྣམས་ཀྱིས་རྣམ་སྨིན་གྱི་འབྲས་བུ་སྔོན་ལ་
སྨིན་ནས་མི་དགེ་བ་དང། དགེ་བ་གཞན་གྱི་རྣམ་སྨིན་གྱི་འབྲས་བུ་འབྱིན་པ་རྒྱང་སྲིང་པའི་ཕྱིར། ཁྱབ་པ་ཁས། རྟགས་དེར་ཐལ། མཛོད་འགྲེལ་དུ་མདོ་དྲངས་པ་ལས། ཉེ་བ་གང་དང་གོམས་པ་གང། །སྔོན་བྱས་གང་ཡིན་དེ་དག་ལས། །སྔ་མ་སྔ་མ་རྣམ་སྨིན་འགྱུར། །
ཞེས་འཆི་ཁམ་ ཉེ་མི་ཉེ་མཉམ་ན་གོམས་པ་གང་ཆེ་བ་དེའི་རྣམ་སྨིན་སྔོན་ལ་སྨིན་ཅིག་ཤོས་རྒྱང་སྲིང་
དེ་ཡང་མཉམ་ན་སྔོན་ལ་དགེ་མི་དགེ་གང་བྱས་པ་དེའི་འབྲས་བུ་སྨིན་ནས་ཅིག་ཤོས་རྒྱང་སྲིང་བ་ཡོད་པར་གསུངས་པའི་ཕྱིར། རྩ་བར་འདོད་ན། དགེ་མི་དགེའི་ལས་སྟོབས་ལྡན་གཉིས་རྒྱུད་ལྡན་གྱི་གང་ཟག་གི་འབྲས་བུ་ཡིད་འོང་དང། ཡིད་མི་འོང་གང་ཡང་མི་
མྱོང་བར་ཐལ། དགེ་མི་དགེའི་ལས་སྟོབས་ལྡན་གཉིས་ཕན་ཚུན་དངོས་སུ་འཇོམས་བྱ་འཇོམས་བྱེད་ཡིན་པའི་ཕྱིར།།    ༈    །།གཉིས་པ་རང་ལུགས་བཞག་པ་ལ། རྟེན་གྱི་གང་ཟག་གང་གིས་ཡུལ་གང་ལ་ཁོང་ཁྲོ་ཇི་ཙམ་བྱས་པས་དགེ་རྩ་འཇོམས་

[058A]༄༅། །པ་དང། འཇོམས་བྱའི་དགེ་རྩ་ངོས་བཟུང་བ། ཇི་ལྟར་འཇོམས་ཚུལ་ལོ། །དང་པོ་ལ། རྟེན་གྱི་གང་ཟག་བྱང་སེམས་གང་གིས་ཡུལ་གང་ལ་ཁོང་ཁྲོ་ཇི་ཙམ་བསྐྱེད་པས་དགེ་རྩ་ཇི་ཙམ་འཇོམས་ཚུལ་ཡོད་དེ། རྟེན་གྱི་བྱང་སེམས་སྟོབས་
ཆེ་བས་སྟོབས་ཆུང་བ་ལ་ཁོང་ཁྲོ་བའི་རྒྱུ་མཚན་བདེན་མི་བདེན་དང་ཡུལ་བྱང་སེམས་སུ་ངེས་མ་ངེས་གང་ཡིན་ཀྱང་འདྲ་ཞིང་ཉེས་པ་ཅུང་ཟད་ཀྱང་མ་བྱས་པར་སྒྲོ་བཏགས་པའམ། ཅུང་ཟད་བྱས་པ་ཆེན་པོ་བྱས་པར་སྒྲོ་བཏགས་ནས་ཞེ་སྡང་ཁོང་ཁྲོ་སྐད་ཅིག་
མ་གཅིག་བསྐྱེད་ན་ཡང་བསྐལ་པ་བརྒྱར་བསགས་པའི་དགེ་རྩ་འཇོམས་པ་དང། སྟོབས་ཆུང་བས་ཆེ་བ་དང། མཉམ་པས་མཉམ་པ་ལ་ཁོང་ཁྲོ་སྐད་ཅིག་མ་གཅིག་བསྐྱེད་ན་ཡང་བསྒལ་པ་བརྒྱ་ལས་ལྷག་སྟོང་ལས་དམན་པ་ཞིག་འཇོམས་པའི་ཕྱིར། དེ་ལྟར་
འཐང་དེ། རང་འགྲེལ་ལས། བསྐལ་པ་བརྒྱར་བསགས་པའི་དགེ་རྩ་འཇོམས་པའི་རྟེན་གྱི་གང་ཟག་འཆད་པ་ན་བྱང་སེམས་བདག་ཉིད་ཆེན་པོ་དེས་ཞེས་ཡུལ་གྱི་བྱང་སེམས་ལས་སྟོབས་ཆེ་བར་གསུངས་པའི་ཕྱིར། བྱང་སེམས་མིན་པས་བྱང་སེམས་
ལ་ཁྲོས་ན་བསྐལ་པ་སོང་དུ་བསགས་པའི་ལེགས་སྤྱོད་གང་ཡིན་པ་དེ་ཀུན་འཇོམས་ཏེ། སྤྱོད་འཇུག་ལས། བསྐལ་པ་སྟོང་དུ་བསགས་པ་ཡིས། །ལགས་སྤྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་པར་བྱེད། །ཞེས་གསུངས་པའི་ཕྱིར་
གཉིས་པ་འཇོམས་བྱའི་དགེ་རྩ་ཡོད་དེ། སྦྱོར་ལམ་རྩེ་མོ་བ་ཐོབ་པའི་སོ་སྐྱེའི་རྒྱུད་ཀྱི་དགེ་རྩ་བསོད་ནམས་དང་ཡེ་ཤེས་ཀྱི་ཚོགས་གཉིས་སུ་ཕྱེ་བའི་བསོད་ནམས་ཀྱི་ཚོགས་ཀྱིས་བསྡུས་པ་རྣམས་ཡིན་པའི་ཕྱིར། གསུམ་པ་འཇོམས་ཚུལ་ཡོད་པ་
ཚིག་པ་ཆུ་ལུད་སོགས་ཀྱི་རྐྱེན་དང་ཕྲད་ཀྱང་མྱུ་གུ་མི་སྐྱེ་བ་དེ་བཞིན་དུ་བསྲབས་པ་དང། བྱང་བ་དང། གཏུགས་པ་དང་བཅས་པའི་ཟད་པ་ཇི་ཙམ་བྱས་པ་དེ་ཉིད་ཕྱིས་རྐྱེན་དང་འཕྲད་ཀྱང་འབྲས་བུ་ཡིད་འོང་འབྱིན་རྒྱུ་མེད་པའི་སྒོ་ནས་འཇོམས་པ་དང་ལམ་

[058B]། གསུམ་པ་རྩོད་པ་སྤོང་བ་ལ། ཁོ་ན་རེ། རྫོགས་བྱང་དུ་བསྔས་པའི་དགེ་རྩ་ཁོང་ཁྲོ་ལོག་ལྟ་སོགས་ཀྱིས་འཇོམས་མི་ནུས་པར་ཐལ། བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་ཆུ་
ཐིགས་རྒྱ་མཚོ་ཆེ་ནང་ལྷུང། །ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དེ་རྫོགས་བྱང་དུ་བསྔོས་པའི་དགེ་རྩ་འབྲས་བུ་ཕྱུང་བས་མི་ཟད་པའི་དོན་ཡིན་གྱི་འཇོམས་མི་ནུས་པའི་དོན་མ་ཡིན་པའི་ཕྱིར་ཏེ། བྱང་སེམས་ཀྱི་དགེ་རྩ་ཡང་འཇོམས་པར་གསུངས་པའི་ཕྱིར། ཁོ་ན་
རེ༑ བྱང་ཆུབ་ཀྱི་སེམས་ཀྱིས་ཟིན་པའི་དགེ་རྩ་ལོག་ལྟ་སོགས་ཀྱིས་འཇོམས་མི་ནུས་པར་ཐལ། སྡོང་པོ་བཀོད་པའི་མདོ་ལས་དངུལ་ཆུའི་ཁམས་གསེར་དུ་སྣང་བ་ཞེས་བྱ་བ་སྲང་གང་གིས་ལྕགས་སྲང་སྟོང་གསེར་དུ་བགྱུར་
ཉོན་གྱིས་བྱང་ཆུབ་ཀྱི་སེམས་ཀྱི་དགེ་རྩ་མི་འཛད་པར་གསུངས་པའི་ཕྱིར། ཟེར་ན་སྐྱོན་མེད་དེ། དེ་ནི་དངུལ་ཆུས་ལྕགས་འཛད་པ་བཞིན་དུ་ལས་ཉོན་གྱིས་བྱང་ཆུབ་ཀྱི་སེམས་ཀྱི་དགེ་རྩ་གཏན་ཟད་བྱེད་མི་ནུས་པའི་དོན་ཡིན་པའི་ཕྱིར། གཞན་ཡང། ཁོང་ཁྲོས་དགེ་རྩ་བཅོམ་
པའི་སོ་སྐྱེ་ཅིག་ཡོད་པར་ཐལ། ཁྱོད་ཀྱི་དགེ་རྩ་བཅོམ་ཚུལ་གསུམ་གྱི་དབྱེ་བ་འཐད་པའི་ཕྱིར། འདོད་ན། དགེ་རྩ་རྒྱུད་ལ་མི་ལྡན་པའི་སོ་སྐྱེ་ཅིག་ཡོད་པར་ཐལ། འདོད་པ་གང་ཞིག་མི་དགེ་བའི་ས་བོན་བཅོམ་པའི་གང་ཟག་ཡིན་ན་མི་དགེ་བའི་ས་བོན་རྒྱུད་ལ་མི་ལྡན་
པས་ཁྱབ། མངོན་འགྱུར་བ་ལའང་དེ་ལྟར་ཁྱབ་པའི་ཕྱིར། ཟེར་ན། ཐལ་འགྱུར་གཉིས་པ་ལ་མ་ཁྱབ། གལ་ཏེ་འདོད་ན། ཟག་མེད་སེམས་ཀྱི་ས་བོན་རྒྱུད་ལ་མི་ལྡན་པའི་སོ་སྐྱེ་ཡོད་པར་ཐལ། འདོད་པའི་ཕྱིར། འདོད་ན། རིགས་ཆད་ཀྱི་སེམས་ཅན་ཡོད་པར་ཐལ། འདོད་
པ་དེའི་ཕྱིར། ཁོ་ན་རེ། དམྱལ་བར་བཙོ་སྲེག་གི་སྡུག་བསྔལ་མྱོང་ངེས་ཀྱི་ལས་གཉེན་པོ་སྟོབས་བཞིས་སྦྱངས་པའི་སྒོ་ནས་དག་པའི་ལས་དེས་ཕྱིས་རྐྱེན་དང་ཕྲད་ཀྱང་སྡུག་བསྔལ་མི་འབྱིན་པར་ཐལ། ཁྱོད་ཀྱི་དགེ་རྩ་འཇོམས་ཚུལ་གྱི་ཁྱད་པར་དེ་འཐད་པའི་ཕྱིར་ཟེར་ན་

[059A]༄༅། །མ་ཁྱབ། འདོད་མི་ནུས་ཏེ། དེ་འདྲ་བའི་ལས་ཀྱིས་ཀྱང་ཚེ་འདིར་མགོ་བོ་ཚ་བ་ཙམ་གྱི་སྡུག་བསྔལ་འབྱིན་པ་ཡོད་པའི་ཕྱིར། དེར་ཐལ། རྟོག་གེ་འབར་བ་ལས། དམྱལ་བར་སྐྱེ་བའི་ལས་རྣམས་དེས་ནི་ཚེ་འདིར་མགོ་བོ་ཚ་བ་ཙམ་དུ་འགྱུར་རོ། །
ཞེས་གསུངས་པའི་ཕྱིར་ཟེར་ན་སྐྱོན་མེད་དེ། དེ་འདྲ་བའི་གཉེན་པོ་སྟོབས་བཞིས་སྦྱངས་པས་དམྱལ་བའི་སྡུག་བསྔལ་མྱོང་བའི་ཆ་རྩ་བ་ནས་དག་པ་ལ་དེ་དག་པའི་ཐ་སྙད་བྱེད་པའི་ཕྱིར་ཏེ། དཔེར་ན། ལྟུང་ཐུན་ཐུན་མོང་བྱིན་གྱིས་བརླབས་པའི་ལས་
ལ་སྒྲིབ་པའི་ཆ་དག་པ་ལ་ལྟུང་བ་དེ་དག་པའི་ཐ་སྙད་བྱེད་པ་ལྟ་བུ་ཡིན་པའི་ཕྱིར། སྟོབས་བཞི་ཚང་པའི་སྡིག་བཤགས་ཀྱིས་མྱོང་ངེས་ཀྱི་སྡིག་པའི་ལས་རྩ་བ་ནས་དག་མི་ནུས་པར་ཐལ། བཞི་བརྒྱ་པ་ལས། ངེས་པར་རྟོགས་འགྱུར་ལས་བཞིན་ནོ། །ཞེས་
མྱོང་ངེས་ཀྱི་ལས་དཔེར་བཀོད་ནས་རང་རྒྱལ་རིགས་ངེས་ཀྱི་དེ་བཞིན་གཤེགས་པ་ལ་གདམས་ངག་ཉན་པའི་ཚེ་དེ་ལ་མྱང་འདས་མ་ཐོབ་ཀྱང་སྐྱེ་བ་གཞན་ལ་ངེས་པར་ཐོབ་པར་གསུངས་པའི་ཕྱིར། ཟེར་ན་ཡང་མ་ཁྱབ། ཡང་སྟོང་ཉིད་རྟོགས་པའི་ཤེས་རབ་
ཀྱིས་ཟིན་པའི་དགེ་རྩ་ལོག་ལྟ་སོགས་ཀྱིས་འཇོམས་མི་ནུས་པར་ཐལ། ཤེས་རབ་དེ་ཉིད་ལོག་ལྟ་སོགས་ཀྱིས་འཇོམས་མི་ནུས་པ་གང་ཞིག་དགེ་རྩ་གཞན་ཡང་དེས་ཟིན་པའི་ཕྱིར་ཟེར་ན་ཡང་མ་ཁྱབ་བོ།    ༈    །བསམ་གཏན་ལྷག་ཅིང་བློ་
བཟང་བདེན་རང་བཞིན། །ཞེས་སོགས་ཀྱི་སྐབས་སུ། དགག་གཞག་སྤང་གསུམ་ལས། དང་པོ་ལ་ཁ་ཅིག་དོན་དམ་བདེན་པ་ཡིན་ན་རང་གི་དགག་བྱ་ཤེས་བྱ་ལ་མི་སྲིད་པས་ཁྱབ་ཟེར་ན། ཐེག་ཆེན་མཐོང་ལམ་རྣམ་གྲོལ་ལམ་པ་པའི་རྒྱུད་ཀྱི་
ཉོན་མོངས་ཀུན་བརྟགས་སྤངས་པའི་སྤངས་པ་ཆོས་ཅན། དེར་ཐལ། དེའི་ཕྱིར། དེར་ཐལ། འགོག་བདེན་ཡིན་པའི་ཕྱིར། འདོད་ན། དེ་སྲིད་པར་ཐལ། ཉོན་མོངས་ཀུན་བརྟགས་ས་བོན་དང་བཅས་པ་དེ་ཁྱོད་ཀྱི་དགག་བྱ་ཡིན་པའི་ཕྱིར་ཏེ། ཁྱོད་དེ་སྤངས་

[059B] དེར་ཐལ། ཆོས་ཅན་དེ་ཡིན་པའི་ཕྱིར། ཁ་ཅིག་ཆོས་ཉིད་ཡིན་ན་རང་གི་ཆོས་ཅན་གྱི་དུས་གསུམ་ལ་མ་འཁྲུལ་བས་ཁྱབ་ཟེར་ན། བུམ་པའི་ཆོས་ཉིད་ཆོས་ཅན། དེར་ཐལ། དེའི་ཕྱིར། འདོད་ན། བུམ་
པའི་འདས་མ་འོངས་ཀྱི་བུམ་པ་བུམ་པའི་ཆོས་ཉིད་ཡིན་པའམ་བུམ་པའི་སྟེང་དུ་དེ་ཡོད་པའམ། དེ་གཉིས་ཀྱི་དུས་སུ་སྤྱིར་དེ་ཡོད་པ་གང་རུང་དུ་ཐལ། འདོད་པའི་ཕྱིར། འདོད་མི་ནུས་ཏེ། དེ་རྣམས་རེ་རེ་ནས་མ་ཡིན་པའི་ཕྱིར་ཏེ། བུམ་པའི་འདས་མ་འོངས་ཀྱི་དུས་སུ་བུམ་པ་
དང་བུམ་པའི་ཆོས་ཉིད་གང་ཡང་མེད་པའི་ཕྱིར། རྩ་རྟགས་མ་གྲུབ་ན། བུམ་པ་ཆོས་ཅན། ཁྱོད་ཀྱི་ཆོས་ཉིད་ཁྱོད་ཀྱི་ཆོས་ཉིད་ཡིན་པར་ཐལ། ཁྱོད་ཀྱི་གནས་ལུགས་གནས་ལུགས་ཡིན་པའི་ཕྱིར། ཁྱོད་ཀྱི་གནས་ལུགས་ཡོད། ཁྱོད་ཀྱི་གནས་ལུགས་ཀུན་རྫོབ་བདེན་པ་མ་ཡིན་པའི་ཕྱིར་
གནས་ལུགས་ཀུན་རྫོབ་བདེན་པ་མ་ཡིན་པའི་ཕྱིར། དོན་དམ་བདེན་པ་ཀུན་རྫོབ་བདེན་པ་མ་ཡིན་པའི་ཕྱིར། ཁ་ཅིག་ཐེག་ཆེན་མཐོང་ལམ་རྣམ་གྲོལ་ལམ་པ་པའི་རྒྱུད་ཀྱི་འགོག་བདེན་དོན་དམ་བདེན་པ་ཡིན་ཀྱང་དེ་གནས་ལུགས་མ་ཡིན་གསུང་ངོ། །དེ་གནས་ལུགས་
ཡིན་པར་ཐལ། དེ་བདེན་པ་གཉིས་གྱི་ཡ་གྱལ་དུ་གྱུར་པའི་དོན་དམ་བདེན་པ་ཡིན་པ་གང་ཞིག་བདེན་པ་གཉིས་ཀྱི་ཡ་གྱལ་དུ་གྱུར་པའི་དོན་དམ་བདེན་པ་དེ་གནས་ལུགས་ཡིན་པའི་ཕྱིར་ཏེ། དྲང་ངེས་གཉིས་སུ་ཕྱེ་བའི་ངེས་དོན་གནས་ལུགས་དང། དྲང་དོན་ཀུན་རྫོབ་
བདེན་པ། གནས་ལུགས་དོན་དམ་བདེན་པ་གཉིས་སུ་ཕྱེ་བའི་གནས་ལུགས་དོན་དམ་བདེན་པ་དེ་གནས་ལུགས་ཡིན་པའི་ཕྱིར་ཏེ། གནས་ལུགས་གནས་ལུགས་ཡིན་པའི་ཕྱིར། རྩ་རྟགས་མ་གྲུབ་ན། དེ་བདེན་པ་གཉིས་སུ་ཕྱེ་བའི་དོན་དམ་བདེན་པར་འདུ་བར་ཐལ་
ཊཱིཀ་ཆེན་ལས། བྱང་སེམས་ས་ལྔ་པ་བ་དེ་བདེན་པ་གཉིས་ལམ་ཁས་པ་ལས་ལོགས་སུ་བདེན་པ་བཞི་ལ་མཁས་པར་གསུངས་ཀྱང་བདེན་པ་བཞི་པོ་བདེན་པ་གཉིས་སུ་མ་འདུས་བའི་སྐྱོན་མེད་དེ། འགོག་བདེན་དོན་དམ་བདེན་པ་དང། བདེན་པ་གཞན་རྣམས་ཀུན་རྫོབ་

[060A]༄༅། །བདེན་པར་འདུ་བར་གསུངས་པའི་ཕྱིར། གཞན་ཡང་ཐེག་ཆེན་མཐོང་ལམ་རྣམ་གྲོལ་ལམ་པ་པའི་རྒྱུད་ཀྱི་བདེན་འཛིན་ཀུན་བརྟགས་སྤངས་པའི་སྤངས་ཆ་དེ་འགོག་བདེན་ཡིན་ནམ། དེ་སྤངས་པའི་ཁྱད་པར་དུ་བྱས་པའི་རྣམ་གྲོལ་ལམ་རང་
གི་མཚན་ཉིད་ཀྱིས་མ་གྲུབ་པ་འགོག་བདེན་ཡིན། དང་པོ་ལྟར་ན་དོན་དམ་བདེན་པ་མ་ཡིན་པར་ཐལ། ཀུན་རྫོབ་བདེན་པ་ཡིན་པའི་ཕྱིར། ཤེས་བྱ་ཆོས་ཅན། དེ་དེ་ཡིན་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་གྱི་སྟོབས་ཀྱིས་རྣམ་གྲོལ་ལམ་པ་པའི་རྒྱུད་
ལ་བདེན་འཛིན་ཀུན་བརྟགས་སླར་མི་སྐྱེ་བའི་ཆོས་ཅན་དུ་སོང་བ་དེ་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། དེའི་རྒྱུད་ལ་དེ་མི་སྐྱེ་བ་ཀུན་རྫོབ་བདེན་པ་ཡིན་པའི་ཕྱིར། རྟགས་གཉིས་པ་ལྟར་ཁས་ལེན་ཞེ་ན། ཐེག་ཆེན་མཐོང་ལམ་རྣམ་གྲོལ་ལམ་ཆོས་ཅན། བདེན་
འཛིན་ཀུན་བརྟགས་སྤངས་པའི་ཁྱོད་རང་གི་མཚན་ཉིད་ཀྱིས་མ་གྲུབ་པ་ཁྱོད་ཀྱི་གནས་ལུགས་ཡིན་པར་ཐལ། ཁྱོད་ཆོས་ཅན་དེ་དང་གཅིག་ཡིན་པའི་ཕྱིར། གཞན་ཡང། གང་ཞིག་འཁོར་བའི་རྒྱུར་གྱུར་བ། །དེ་ཉིད་སྤྱང་བ་བྱས་པ་ན། །དག་པ་དེ་ཉིད་མྱ་ངན་འདས། །ཆོས་ཀྱི་
སྐུ་ཡང་དེ་ཉིད་ཡིན། །ཞེས་དྲི་མ་དང་བཅས་པའི་སེམས་བདེན་སྟོང་ལ་ཕྱིན་ཅི་ལོག་བདེན་གྲུབ་ཏུ་གཟུང་བས་འཁོར་བའི་རྒྱུར་གྱུར་པ་དང། དྲི་མ་དང་བཅས་པའི་སེམས་དེ་ཉིད་བདེན་སྟོང་དུ་རྟོགས་ཤིང་གོམས་པར་བྱས་པས་དྲི་མ་ཇི་དག་ཏུ་སོང་སྟེ་ཉོན་སྒྲིབ་སྤངས་པ་ན་
མྱང་འདས་སུ་འགྱུར། དྲི་མ་མ་ལུས་པར་སྤངས་པ་ན་ཆོས་སྐུར་འགྱུར་བར་གསུངས་པ་མི་འཐད་པར་ཐལ། དྲི་མ་དང་བཅས་པའི་སེམས་བདེན་སྟོང་མྱང་འདས་སུ་འགྱུར་བ་མི་སྲིད་པའི་ཕྱིར། དེར་ཐལ། དེ་དྲི་མ་དང་བཅས་བའི་སེམས་ཀྱི་གནས་ལུགས་ཡིན་པ་གང་
ཞིག་གནས་ལུགས་མྱང་འདས་སུ་འགྱུར་བ་མི་སྲིད་པའི་ཕྱིར། མྱང་འདས་ཡིན་ན་གནས་ལུགས་མ་ཡིན་དགོས་པའི་ཕྱིར་ཏེ། འགོག་བདེན་ཡིན་ན་གནས་ལུགས་མིན་དགོས་པའི་ཕྱིར། རྟགས་ཁས།། །།རང་ལུགས་ལ་མྱང་འདས་དོན་

[060B] རིགས་པ་དྲུག་ཅུ་པའི་འགྲེལ་པར། བདེན་པ་ནི་གཅིག་སྟེ་མི་སླུ་བའི་ཆོས་མྱ་ངན་ལས་འདས་པའོ། །ཞེས་དང། རིགས་པའི་སྒོ་ནས་བསྒྲུབས་ཤིང། བཤད་མ་ཐག་པའི་ཆོས་དབྱིངས་བསྟོད་པའི་ལུང་གིས་ཀྱང་གྲུབ། སྟོན་པས་མྱང་འདས་མངོན་དུ་
བྱས་པར་ཞལ་གྱིས་བཞེས་པར་གསུངས། མདོ་སྡེ་པ་རྣམས་མངོན་སུམ་ཚད་མ་དངོས་པོ་རང་མཚན་བ་འགའ་ཞིག་གི་དངོས་གཞལ་ཅན་དུ་འདོད་པའི་ལུགས་ལ་ཇི་ལྟ་བ་བཞིན་བཤད་དུ་མི་རུང་ཡང་འདི་བའི་ལུགས་ལ་སྒྲིབ་པ་སྤངས་པའི་གནས་ལུགས་མངོན་
སུམ་དུ་རྟོགས་པའི་སྟེང་ནས་བཤད་པས་ཆོག་པའི་ཕྱིར་ཏེ། སྒྲིབ་པ་སྤངས་པའི་གནས་ལུགས་དེ་ཉིད་མྱང་འདས་དང་འགོག་བདེན་དུ་ཁས་ལེན་པའི་ཕྱིར། གཞན་ཡང། འགོག་བདེན་ལ་དོན་དམ་བདེན་པས་ཁྱབ་པར་ཐལ། མྱང་འདས་ལ་དོན་དམ་བདེན་པས་ཁྱབ་
པའི་ཕྱིར། ཉན་ཐོས་དགྲ་བཅོམ་གྱི་གོ་འཕང་ཐོབ་མ་ཐག་པ་དེས་བདེན་སྣང་གི་ལྷག་མ་མེད་པར་གནས་ལུགས་མངོན་སུམ་དུ་རྟོགས་པའི་ཆ་ནས་ལྷག་མེད་མྱང་འདས་མངོན་དུ་བྱས་པ་དང། མཉམ་གཞག་ལས་ལངས་ནས་བདེན་སྣང་དང་བཅས་ཏེ་གནས་ལུགས་
རྟོགས་པ་ན་ལྷག་བཅས་མྱང་འདས་མངོན་དུ་བྱས་པར་གསུངས། མྱང་འདས་དོན་དམ་བདེན་པ་མ་ཡིན་ན་དེ་འདྲ་བའི་རྣམ་གཞག་མི་རུང་བའི་ཕྱིར་དང། ཆོས་དབྱིངས་བསྟོད་པ་ལས། ཇི་ལྟར་ཚེས་པའི་ཟླ་བ་ལ། །ཟླ་བ་ཅུང་ཟད་གསལ་བར་སྣང། །དེ་བཞིན་མོས་པའི་ས་ལ་
ནི༑ ༑ཆོས་ཀྱི་སྐུ་ཡང་ཅུང་ཟད་སྣང། །ཞེས་པ་ནས། དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་སྣང་ཞེས་ས་བཅུའི་རྣམ་གྲོལ་ལམ་གྱི་གནས་སྐབས་ཀྱི་འགོག་བདེན་ལ་ཆོས་སྐུའི་མིང་གིས་བཏགས་པ་ལ་མཐོང་ཚུལ་སྔ་མ་སྔ་མ་ལས་ཕྱི་མ་ཕྱི་མ་
ཁྱད་པར་དུ་འཕགས་པའི་སྒོ་ནས་རྟོགས་ཤིང། སངས་རྒྱས་པ་ན་ཆོས་སྐུར་གྱུར་ཏེ་རྫོགས་པར་རྟོགས་པར་གསུངས། འགོག་བདེན་ཀུན་རྫོབ་བདེན་པ་ཡིན་ན་དེ་འདྲའི་མཐོང་ཚུལ་མི་འཐད་པའི་ཕྱིར་ཏེ། སློབ་ལམ་ན་བློ་གཅིག་གིས་བདེན་གཉིས་དུས་ཅིག་ཅར་དུ་

[061A]༄༅། །མངོན་སུམ་དུ་རྟོགས་པ་ཡང་མེད། ས་བཅུའི་རྣམ་གྲོལ་ལམ་ལ་ཀུན་རྫོབ་གྱི་གཉིས་སྣང་ཡང་མེད་པའི་ཕྱིར། མདོར་ན་རང་བཞིན་གནས་རིགས་ངོ་བོ་ཉིད་སྐུ་དང་འགོག་བདེན་དུ་འགྱུར་ཚུལ་ཡོད་དེ། ཆོས་ཅན་གཉེན་པོའི་སྟོབས་
ཀྱིས་དྲི་མས་ཇེ་དག་ཏུ་སོང་བ་ན་རང་བཞིན་གནས་རིགས་ཀྱང་དྲི་མས་ཇེ་དག་ཏུ་སོང་སྟེ་གནས་སྐབས་དང་མཐར་ཐུག་གི་འགོག་བདེན་ཆོས་སྐུར་འགྱུར་བའི་ཕྱིར། དེ་ཡང་དག་མ་དག་གི་ཆོས་ཅན་སྤྱི་ལ་རྗེས་སུ་འགྲོ་བའི་བདེན་སྟོང་ཙམ་གྱི་དགག་བྱ་
ཤེས་བྱ་ལ་མི་སྲིད་ཅིང་འགོག་བདེན་གྱི་དགག་བྱ་དྲི་མ་ཤེས་བྱ་ལ་སྲིད་པ་མི་འགལ་ཏེ། །དཔེར་ན། བུམ་པས་དག་པའི་ས་ཕྱོགས་དེ་དགག་བྱ་ཤེས་བྱ་ལ་སྲིད་པ་བུམ་པ་དང། མི་སྲིད་པ་རི་བོང་རྭ་གཉིས་ཀས་དག་པའི་ས་ཕྱོགས་
ཡིན་དགོས་པ་ལྟ་བུ་ཡིན་པའི་ཕྱིར། བདེན་བཞི་རིགས་པས་འཇོག་ཚུལ་ནི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་ཉོན་མོངས་ལྷན་སྐྱེས་ཀྱིས་ཀུན་ནས་བསླངས་པའི་ལས་དེ་ལ་ཉོན་མོངས་དེས་བསྐྱེད་པའི་སྲེད་ལེན་གཉིས་ཀྱིས་གསོས་
བཏབ་པའི་འཕེན་སྒྲུབ་ཀྱི་ལས་ཉོན་གཉིས་ཀུན་འབྱུང་དུ་བྱས་པའི་རྒྱུ་ཀུན་འབྱུང་སོགས་བཞི། ལས་ཉོན་དེ་དག་གི་དབང་གིས་བྱུང་བའི་སྡུག་བདེན་ལ་མི་རྟག་སྡུག་བསྔལ་གཉིས། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བདག་མེད་གཉིས་དང་བཅས་པའི་
སྡུག་བདེན་གྱི་རྣམ་པ་བཞི། སྟོང་ཉིད་རྟོགས་པ་ལ་མ་ལྟོས་པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལ་ལམ་རིག་པ་སོགས་བཞིར་ཕྱེ་བའི་ལམ་བདེན་གྱི་རྣམ་པ་
བཞི། དེ་ཙམ་ཞིག་བསྒོམས་ནས་གང་ཟག་རང་རྐྱུ་ཐུབ་པའི་རྫས་ཡོད་དུ་འཛིན་པའི་རྟོག་པ་དང་དེས་དྲངས་པའི་ཉོན་མོངས་མངོན་འགྱུར་སྤངས་པའི་སྤངས་པ་རྣམས་ལ་འགོག་པ་ཞི་བ་སོགས་བཞིར་ཕྱེ་བའི་བཅུ་དྲུག་པོར་རགས་པ་དང། གང་ཟག་དང་ཆོས་ཀྱི་བདག་

[061B] བདག་མེད་ལ་ཕྲ་རགས་དང། ཉོན་མོངས་ལ་ཕྲ་རགས་ཀྱི་བདེན་པའི་རྣམ་པ་ལ་ཡང་ཕྲ་རགས་འབྱུང་བ་ཡིན་པའི་
ཕྱིར། གསུམ་པ་རྩོད་པ་སྤོང་བ་ལ། ཁོ་ན་རེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པའི་འཕངས་འབྲས་སུ་གྱུར་པའི་ཉེར་ལེན་གྱི་ཕུང་པོ་མི་རྟག་པ་ཆོས་ཅན། ཆེས་ཕྲའི་སྡུག་བདེན་གྱི་རྣམ་པ་ཡིན་པར་ཐལ། ཕྲ་བའི་མི་རྟག་པ་གང་ཞིག་ སྡུག་བདེན་
གྱི་རྣམ་པ་ཡིན་པའི་ཕྱིར། ཟེར་ན་མ་ཁྱབ། ཁོ་ན་རེ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པས་ཀུན་ནས་བསླངས་ཏེ་འཕེན་བྱེད་ཀྱི་ལས་བསགས། དེའི་འཕངས་འབྲས་སུ་གྱུར་པའི་སྡུག་བདེན་མེད་པར་ཐལ། རྟེན་འབྲེལ་ཡན་ལག་བཅུ་གཉིས་ཀྱི་
ཐོག་མར་གྱུར་པའི་གང་ཟག་རང་རྐྱ་ཐུབ་པའི་རྫས་ཡོད་དུ་རྟོག་པ་མེད་པའི་ཕྱིར། དེར་ཐལ། རྟེན་འབྲེལ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་ན་བདེན་འཛིན་ཡིན་དགོས་པའི་ཕྱིར། དེར་ཐལ། འཕེན་བྱེད་ཀྱི་ལས་སོག་བྱེད་ཀྱི་གང་ཟག་རང་རྐྱ་
ཐུབ་པའི་རྫས་ཡོད་དུ་འཛིན་པའི་རྟོག་པ་ཅིག་ཡོད་དུ་ཆུག་ན་ཡང་དེ་ཡང་ཀུན་ནས་སློང་བྱེད་བདེན་འཛིན་གྱི་ཀུན་ནས་བསླངས་པའི་ཕྱིར་ཟེར་ན་མ་ཁྱབ། མ་གྲུབ་ན་འབུད་ཟེར་ན། འོ་ན། ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཀུན་བཏགས་ཅིག་ཡོད་
པར་ཐལ། མཐོང་སྤང་དུ་གྱུར་པའི་ཡན་ལག་བཅུ་གཉིས་ཡོད་པའི་ཕྱིར། དེར་ཐལ། རྣལ་འབྱོར་སྤྱོད་པའི་ས་ལས། རྒྱུན་དུ་ཞུགས་པས་ཡན་ལག་དུ་ཞིག་སྤངས་ཞེ་ན་ཐམས་ཅད་ཀྱི་ཕྱོགས་གཅིག་སྤངས་པ་ཡིན་གྱི་གང་ཡང་རིལ་གྱིས་སྤངས་པ་མ་ཡིན་ནོ། །ཞེས་
གསུངས་པའི་ཕྱིར། འདོད་ན། ཁྱོད་རང་གིས་ཁས་བླངས་པ་དང་སྦྱར་ནས་འཁོར་གསུམ་ཡོད། ཁ་ཅིག་ འཕགས་རྒྱུད་ལ་རགས་པའི་བདེན་པ་ཕྱི་མ་གཉིས་མེད་པར་ཐལ། དམ་བཅའ་འཐད་པའི་ཕྱིར། འདོད་ན། ཡོད་པར་ཐལ། འཕགས་རྒྱུད་ལ་གང་ཟག་རང་

[062A]༄༅། །རྐྱ་ཐུབ་པའི་རྫས་ཡོད་ཀྱིས་སྟོང་བ་མངོན་སུམ་དུ་རྟོགས་པའི་མཁྱེན་པ་ཡོད་པ་གང་ཞིག་ དེའི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་འགྱུར་བ་སྤངས་པའི་སྤངས་པ་ཡོད་པའི་ཕྱིར་ཟེར་ན་མ་ཁྱབ། རྟགས་དེར་ཐལ་
ཐེག་ཆེན་བར་ཆད་མེད་ལམ་པའི་རྒྱུད་ལ་དེ་འབྲའི་སོ་སོར་བརྟགས་མིན་གྱི་འགོག་པ་ཡོད་པའི་ཕྱིར། ཡང་ཁོ་ན་རེ། ཐེག་ཆེན་མཐོང་ལམ་རྣམ་གྲོལ་ལམ་པ་བའི་རྒྱུད་ཀྱི་བདེན་འཛིན་ཀུན་བརྟགས་སྤངས་པའི་འགོག་བདེན་ཆོས་ཅན། ཐེག་ཆེན་གྱི་མཐོང་ལམ་རྣམ་གྲོལ་ལམ་མ་གྲུབ་
པའི་སྔ་རོལ་ནས་ཀྱང་གྲུབ་པར་ཐལ། དེའི་གནས་ལུགས་མཐར་ཐུག་ཡིན་པའི་ཕྱིར། ཁྱབ་པར་ཐལ། མེའི་གནས་ལུགས་མཐར་ཐུག་ཡིན་ན་མེའི་དུས་གསུམ་ཀའི་དུས་སུ་མེ་ལ་མི་ལ་འཁྲུལ་བས་ཁྱབ་པའི་ཕྱིར་ཏེ། ཚིག་གསལ་ལས། དུས་གསུམ་དུ་ཡང་མེ་ལམ་
འཁྲུལ་བ་གཉུག་མའི་ངོ་བོ་མ་བཅོས་པ་གང་ཞིག་སྔར་མ་བྱུང་བ་ལས་ཕྱིས་བྱུང་བ་མ་ཡིན་པ་གང་ཞིག་ཆུའི་ཚ་བ་འམ། ཕ་རོལ་དང་ཚུ་རོལ་དང་རིང་པོ་དང་ཐུན་དུ་ལྟར་རྒྱུ་དང་རྐྱེན་ལ་ལྟོས་པ་དང་བཅས་པ་མིན་པ་གང་ཡིན་པ་དེ་ཉིད་རང་བཞིན་ཡིན་པར་བརྗོད་དོ། །ཟེར་ན་
ཡང་མ་ཁྱབ་སྟེ། དེ་མེའི་གནས་ལུགས་ཀྱི་མཚན་གཞི་མེ་བདེན་སྟོང་ལྟ་བུ་ལ་དགོངས་པའི་ཕྱིར། དེ་ལྟ་མ་ཡིན་ན། མེའི་གནས་ལུགས་ཆོས་ཅན། ཁྱོད་མེའི་དུས་གསུམ་དུ་མེ་ལམ་འཁྲུལ་བར་ཐལ། མེའི་གནས་ལུགས་ཡིན་པའི་ཕྱིར། ཁྱབ་པ་ཁས། མ་གྲུབ་ན་
མེ་ཆོས་ཅན། ཁྱོད་ཀྱི་གནས་ལུགས་ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་པའི་ཕྱིར། གལ་ཏེ་རྩ་བར་འདོད་ན། སེམས་ཅན་ཐམས་ཅད་ཀྱིས་ཐོག་མེད་ནས་བདེན་འཛིན་ཀུན་བརྟགས་སྤངས་པར་ཐལ་བ་འཕེན་ཞིང། ཁས་བླང་དུ་ཡང་མི་རུང་ངོ།    ༈    །
མངོན་དུ་ཕྱོགས་པར་མཉམ་བཞག་སེམས་གནས་ཏེ། ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་ ས་དྲུག་པ་ཆོས་ཅན། མངོན་དུ་ཕྱོགས་པའི་ས་ཡིན་ཏེ། སངས་རྒྱས་ཀྱི་སའི་སྡོབས་སོགས་ཀྱི་ཡོན་ཏན་ཐོབ་པ་ལ་མངོན་དུ་ཕྱོགས་

[062B] ས་བཅུ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། ས་དྲུག་པ་དེ་ཡིན་པར་བུད། ས་དྲུག་པ་ཆོས་ཅན། ཐུན་མོང་མིན་པའི་འགོག་སྙོམས་ཐོབ་སྟེ། ཤེར་ཕྱིན་ལྷག་པར་ཐོབ་པའི་ས་ཡིན་པའི་ཕྱིར། ཟེར་ན། ས་དྲུག་པ་ཐོབ་མ་ཐག་གི་
ཡེ་ཤེས་ཆོས་ཅན། དེར་ཐལ། དེའི་ཕྱིར། འདོད་ན། ཤེར་ཕྱིན་གྱི་ཉམས་ལེན་ལྷག་སྟོབས་ཀྱིས་འགོག་སྙོམས་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ས་ལྔ་པ་བས་ཤེར་ཕྱིན་ལྷག་པར་མ་ཐོབ་པའི་ཕྱིར། ཁ་ཅིག་ ཤེར་ཕྱིན་ལྷག་པར་ཐོབ་ཅིང་དགག་
གཞི་དེ་བཞིན་ཉིད་ཀྱི་སྟེང་དུ་དགག་བྱ་གཉིས་སྣང་ཕྲ་མོ་བཀག་པའི་འཕགས་རྒྱུད་ཀྱི་སྙོམས་འཇུག་འགོག་སྙོམས་ཀྱི་མཚན་ཉིད་ཟེར་ན། ཕྱིར་མི་འོང་ལུས་མངོན་བྱེད་ཀྱི་རྒྱུད་ཀྱི་འགོག་སྙོམས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། མཛོད་
ལས། འགོག་པ་ཐོབ་པའི་ཕྱིར་མི་འོང། །ལུས་ཀྱི་མངོན་སུམ་བྱེད་པར་འདོད། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཤེར་ཕྱིན་ལྷག་པར་ཐོབ་པའི་ཕྱིར་མི་འོང་མེད་པའི་ཕྱིར། འགོག་སྙོམས་ཡིན་ན་ཐུན་མོང་མིན་པའི་འགོག་སྙོམས་ཡིན་དགོས་པར་
ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་མི་ནུས་ཏེ། ཐུན་མོང་བའི་འགོག་སྙོམས་ཡོད་པའི་ཕྱིར། དེར་ཐལ། མངོན་པ་གོང་འོག་ནས་བཤད་པའི་འགོག་སྙོམས་ཡོད་པའི་ཕྱིར། དེར་ཐལ། ཕྱིར་མི་འོང་ལུས་མངོན་དང། དགྲ་བཅོམ་པ་གཉིས་ཀའི་ཆ་ལས་
རྣམ་པར་གྲོལ་བ་ཡོད་པའི་ཕྱིར། ཁ་ཅིག་ རང་གི་སེམས་རྟེན་སྲིད་རྩེའི་དངོས་གཞི་ལ་བརྟེན་ནས་དགག་གཞི་ཡིད་ཤེས་ཕྲ་མོའི་སྟེང་དུ་དགག་བྱ་ཚོར་འདུ་རགས་པ་བཀག་པའི་འཕགས་རྒྱུད་ཀྱི་ལྡན་མིན་འདུ་བྱེད་ཀྱི་སྙོམས་འཇུག་འགོག་སྙོམས་ཀྱི་མཚན་ཉིད་
ཟེར་ན། ས་དྲུག་པ་བའི་རྒྱུད་ཀྱི་ཐུན་མོང་མ་ཡིན་པའི་འགོག་སྙོམས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་བྱང་འཕགས་ཀྱི་ཡེ་ཤེས་ཡིན་པའི་ཕྱིར། གཞན་ཡང་

[063A]༄༅། །འགོག་སྙོམས་ཀྱི་མཚན་ཉིད་ཀྱི་ཟུར་དུ་སྙོམས་འཇུག་ཞེས་སྦྱོར་བ་མི་རིགས་ཏེ། ཐུན་མོང་བའི་འགོག་སྙོམས་མ་ཡིན་པའི་ཕྱིར་ཏེ། དེ་ཤེས་པ་མ་ཡིན་པའི་ཕྱིར། ཁ་ཅིག་ དགག་གཞི་དེ་བཞིན་ཉིད་ཀྱི་སྟེང་དུ་དགག་བྱ་གཉིས་སྣང་ཕྲ་མོ་བཀག་
པའི་འཕགས་རྒྱུད་ཀྱི་སྙོམས་འཇུག་ ཐུན་མོང་མ་ཡིན་པའི་འགོག་སྙོམས་ཀྱི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་རྣམ་གྲོལ་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེ་ཡིན་པའི་ཕྱིར། རྟགས་གསལ་དོན་གྱིས་གྲུབ། ཡང་སྔར་གྱི་མཚན་ཉིད་ཀྱི་སྟེང་
དུ་ཤེར་ཕྱིན་ལྷག་པར་ཐོབ་པ་གང་ཞིག་ཟེར་ན། ས་དྲུག་པ་ཐོབ་མ་ཐག་པའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། ཤེར་ཕྱིན་ལྷག་པར་ཐོབ་པའི་སྟོབས་ཀྱིས་ཐོབ་པའི་ཡེ་ཤེས་ཡིན་པར་ཐལ་
འདོད་པའི་ཕྱིར། ཁྱབ་སྟེ། ཤེས་རབ་གནས་པས་འགོག་པ་ཐོབ་པར་འགྱུར། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ ཤེར་ཕྱིན་གྱི་ཉམས་ལེན་ལྷག་པར་ཐོབ་པའི་ཐེག་ཆེན་འཕགས་པའི་རྒྱུད་ཀྱི་མཉམ་གཞག་ཡེ་
ཤེས་ཁྱད་པར་བ། ཐུན་མོང་མ་ཡིན་པའི་འགོག་སྙོམས་ཀྱི་མཚན་ཉིད་ཟེར་ན། ས་བདུན་པ་བའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པ་མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་
འདོད་ན། སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཁྱད་པར་ཅན་ཡིན་པར་ཐལ། འདོད་པའི་ཕྱིར། འདོད་མི་ནུས། ཡང་ཁ་ཅིག་ དགག་གཞི་དེ་བཞིན་ཉིད་ཀྱི་སྟེང་དུ་དགག་བྱ་གཉིས་སྣང་ཕྲ་མོ་བཀག་པའི་ས་དྲུག་པ་ཡན་ཆད་ཐོབ་པའི་སྟོང་ཉིད་
རྟོགས་པའི་མཉམ་གཞག་ཡེ་ཤེས་ཁྱད་པར་ཅན། ཐུན་མོང་མ་ཡིན་པའི་འགོག་སྙོམས་ཀྱི་མཚན་ཉིད་ཟེར་ན། ས་དྲུག་པ་ཐོབ་མ་ཐག་པའི་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ། གསལ་བ་སྔར་གྱིས་ཤེས། ཡང་ཤེར་ཕྱིན་

[063B] སངས་རྒྱས་ཀྱི་མིག་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེ་ཡིན་པའི་ཕྱིར་
འདོད་ན། ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དབང་ཤེས་ཡིན་པའི་ཕྱིར། ཐུན་མོང་བའི་འགོག་སྙོམས་ཡིན་ན་གྲུབ་མཐའ་འོག་མ་རྣམས་ཀྱིས་ཁས་ལེན་པས་ཁྱབ་ཟེར་ན། རང་བཞིན་མེད་པས་ཁྱད་པར་དུ་བྱས་པའི་འགོག་སྙོམས་ཆོས་ཅན། དེར་ཐལ་
དེའི་ཕྱིར། དེ་དེར་ཐལ། ཐུན་མོང་བའི་འགོག་སྙོམས་ལ་དེས་ཁྱབ་པའི་ཕྱིར། འདོད་མི་རིགས་ཏེ། དེ་རྣམས་ཀྱིས་དེ་མི་འདོད་པའི་ཕྱིར། དེར་ཐལ། དེ་རྣམས་ཀྱིས་འགོག་སྙོམས་ལ་རང་བཞིན་གྱིས་གྲུབ་པས་ཁྱབ་པ་བཞེད་པའི་ཕྱིར། ཁ་ཅིག་ ཐུན་མོང་མ་ཡིན་པའི་འགོག་སྙོམས་
ཡིན་ན་འོག་མ་པ་རྣམས་ཀྱིས་ཁས་མི་ལེན་པས་ཁྱབ་ཟེར་ན། ས་དྲུག་པ་བའི་རྒྱུད་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། རྟགས་དེ་མཚན་ཉིད་ཀྱིས་སྒྲུབ། གསལ་བ་སླ། ཐུན་མོང་བའི་འགོག་སྙོམས་ཀྱི་རྣམ་གཞག་རྒྱས་པར་གཞན་དུ་བཤད་པ་ལས་ཤེས་པར་
བྱའོ།།    ༈    །།གཉིས་པ་རང་ལུགས་ལ། རང་གི་སེམས་རྟེན་སྲིད་རྩེའི་དངོས་གཞི་ལ་བརྟེན་ནས་དགག་གཞི་ཡིད་ཤེས་ཕྲ་མོའི་སྟེང་དུ་དགག་བྱ་ཚོགས་དྲུག་རགས་པ་འཁོར་བཅས་བཀག་པས་རབ་ཏུ་ཕྱེ་བའི་རིགས་གནས་ཀྱི་འཕགས་རྒྱུད་ཀྱི་ལྡན་མིན་འདུ་བྱེད་གང་ཞིང། མཐར་
གནས་སྙོམས་འཇུག་དགུའི་ནང་ཚན་དུ་གཏོགས་པ་ཐུན་མོང་བའི་འགོག་སྙོམས་ཀྱི་མཚན་ཉིད། ཤེར་ཕྱིན་ལྷག་སྟོབས་ཀྱིས་ཐོབ་པའི་ས་དྲུག་པ་ཡན་ཆད་པའི་འཕགས་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཁྱད་པར་ཅན། ཐུན་མོང་མ་ཡིན་པའི་
འགོག་སྙོམས་ཀྱི་མཚན་ཉིད། སྦྱོར་བ་ལ། ས་དྲུག་པའི་ཡེ་ཤེས་ཆོས་ཅན། ཁྱོད་ལ་མངོན་དུ་ཕྱོགས་པའི་ས་ཞེས་བཤད་པའི་རྒྱུ་མཚན་ཡོད་དེ། སངས་རྒྱས་ཀྱི་སྟོབས་དང། མི་འཇིག་པ་སོགས་ཐོབ་པ་ལ་མངོན་དུ་ཕྱོགས་པའི་བྱང་འཕགས་ཀྱི་མཁྱེན་པ་ཡིན་པའི་རྒྱུ་མཚན་གྱིས་

[064A]༄༅། །དེ་ལྟར་བཤད་པའི་ཕྱིར། གསུམ་པ་རྩོད་པ་སྤོང་བ་ལ། ཁོ་ན་རེ། ཤེར་ཕྱིན་ལྷག་སྟོབས་ཀྱིས་ཐོབ་པའི་ས་དྲུག་པ་ཡན་ཆད་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་ཁྱད་པར་ཅན་ཆོས་ཅན། ཁྱོད་རང་རྒྱུད་པ་མན་
ཆད་ཀྱིས་ཁས་མི་ལེན་པར་ཐལ། ཁྱོད་ཐུན་མོང་མིན་པའི་འགོག་སྙོམས་ཀྱི་མཚན་ཉིད་ཡིན་པའི་ཕྱིར། ཟེར་ན་མ་ཁྱབ། འདོད་ན་སླ། ཁོ་ན་རེ། འགོག་སྙོམས་ཐུན་མོང་བ་དང། ཐུན་མོང་མ་ཡིན་པ་གཉིས་ཀྱི་དབྱེ་བ་མི་འཐད་པར་ཐལ། རང་རྒྱུད་པ་དང་སེམས་ཙམ་པ་གཉིས་ཀས་
གཉིས་ཀ་ཁས་ལེན་པའི་ཕྱིར། དེར་ཐལ། གཉིས་ཀས་མདོ་སྡེ་ས་བཅུ་པ་ཁས་ལེན་ཞིང་ཁྱད་པར་རང་རྒྱུད་པས་མདོ་སྡེ་ས་བཅུ་པ་སྒྲ་ཇི་བཞིན་དུ་ཁས་ལེན་པའི་ཕྱིར། དེར་ཐལ། མི་ལེན་ན་དགོངས་གཞི་དགོས་པ། དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་
དགོས་པ་ལས་མ་བགྲལ་བའི་ཕྱིར། ཟེར་ན། རེ་ཞིག་མ་ཁྱབ། ཐུན་མོང་བའི་འགོག་སྙོམས་ཤེས་པར་འཇོག་མི་འཇོག་གི་བརྒལ་ལན་སོགས་ཕར་ཕྱིན་གྱི་བརྒལ་བརྟགས་སོགས་ལས་ཤེས་པར་བྱའོ།།    ༈    །།དེ་ཉིད་དེ་ལས་འབྱུང་མིན་གཞན་དག་
ལས་ལྟ་ག་ལ་ཞིག་ ཞེས་སོགས་ཀྱི་སྐབས་སུ། བྱང་སེམས་ས་དྲུག་པ་བས་རྟེན་འབྲེལ་ཟབ་མོའི་དོན་གཟིགས་ཚུལ་ལུང་གི་སྒོ་ནས་སྒྲུབ་པ། གཟིགས་པའི་རྟེན་འབྲེལ་ཟབ་མོའི་དེ་ཁོ་ན་ཉིད་ཀྱི་དོན་གཏན་ལ་ཕབ་པ་གཉིས། དང་པོ་ནི། ཊཱིཀ་ཆེན་སོགས་ལས་ཤེས་པར་
བྱའོ། །གཉིས་པ་ཡང་དག་པའི་དོན་གཏན་ལ་འབེབས་པའི་རིགས་པའི་དགག་བྱ་ངོས་བཟུང་བ། དེ་བཀག་པའི་དོན་གཏན་ལ་ཕབ་ཚུལ་གཉིས། དང་པོ་ལ་ངོས་མ་ཟིན་པའི་གཞན་ལུགས་དགག་པ། རང་ལུགས་བཞག་པ། རྩོད་པ་སྤོང་བ་གསུམ། དང་པོ་ལ་ཁྱབ་ཆེ་ཆུང་
གཉིས་ལས། དང་པོ་ནི། བྱང་ཆུབ་ལམ་རིམ་ཆེན་མོ་དང། སྐལ་བཟང་མིག་འབྱེད་དང། དེ་དག་གི་དོན་བསྡུས་ནས་སྟོན་པ་སྤྱི་དོན་སོགས་ལས་ཤེས་པར་བྱ་ཞིང། ཉེས་སྤོང་གི་ལན་གྱི་སྐབས་སུ། ཅུང་ཟད་དཔྱད་ན། ཁོ་ན་རེ། སྟོན་པ་བཞི་གསུངས་པ་བཟློག་སྟེ་སྨྲ་རིགས་པར་

[064B] དྲང་དོན་ཀུན་རྫོབ་དུ་ཡོད་པས་ཡོད་གོ་ཆོད། ངེས་དོན་དོན་དམ་དུ་མེད་པས་མེད་གོ་མི་ཆོད་པའི་ཕྱིར་དང། རྣམ་ཤེས་འཁྲུལ་པའི་ངོར་ཡོད་པས་ཡོད་གོ་ཆོད། ཡེ་ཤེས་མ་འཁྲུལ་བའི་ངོར་མེད་པས་མེད་གོ་མི་ཆོད་པའི་ཕྱིར། ཞེས། རིགས་པ་ལྟར་སྣང་འགོད་པ་ལུང་དོན་
ལ་ཡེམ་སོང་སྟེ། གང་ཟག་ལ་མི་སྟོན་ཆོས་ལ་སྟོན་པའི་དོན་ནི། གནས་ལུགས་ཀྱི་དོན་འཚོལ་བའི་ཚེ་གང་ཟག་ཁྱད་པར་ཅན་གྱིས་གསུངས་པ་ལ་མི་སྟོན་པ་སྟེ་དེ་ཙམ་ལ་ཡིད་ཆེས་པར་མི་བྱེད། ཆོས་རབ་ཏུ་རྣམ་འབྱེད་ཀྱི་ཤེས་རབ་ཀྱིས་གཏན་ལ་ཕབ་པ་ལ་ཆོས་ལ་སྟོན་པ་
སྟེ་ཡིད་ཆེས་པར་བྱེད་པའི་དོན་དང། ཚིག་ལ་མི་སྟོན་དོན་ལ་སྟོན་པའི་དོན་ནི། ཚིག་ལེགས་པ་ཙམ་ལ་ཡིད་ཆེས་པར་མི་བྱེད་པར། དོན་དོན་དམ་ཟབ་མོ་ལ་ཡིད་ཆེས་དགོས་པའི་དོན་དང། དྲང་དོན་ལ་མི་སྟོན་ངེས་དེན་ལ་སྟོན་པའི་དོན་ནི། དོན་ཟབ་མོ་ཡང་དྲང་དོན་གྱི་ཀུན་རྫོབ་ཟབ་
མོ་ལ་ཡིད་ཆེས་པར་མི་བྱེད་པར། ངེས་དོན་དོན་དམ་ཟབ་མོ་ལ་ཡིད་ཆེས་དགོས་པའི་དོན་དང། རྣམ་ཤེས་ལ་མི་སྟོན་ཡེ་ཤེས་ལ་སྟོན་པའི་དོན་ནི། དོན་དམ་དེ་ཡང་སྒོ་ལྔའི་རྣམ་ཤེས་སོགས་འཁྲུལ་ཤེས་ཀྱི་མཐོང་བ་ལྟར་མ་ཡིན་གྱི་ཡི་ཤེས་མ་འཁྲུལ་བས་མཐོང་བ་ལྟར་
ཡིན་པས་དེ་ལ་ཡིད་ཆེས་བྱེད་དགོས་པའི་དོན་ཡིན་པའི་ཕྱིར། ཡང་ཁ་ཅིག་ ཡོད་པ་ཐམས་ཅད་རྟག་མཐའ་དང། མེད་པ་ཐམས་ཅད་ཆད་མཐར་བྱེད་པ་ཧ་ཅང་མ་འཆེམས་པར་མཐོང་ནས་གཟུགས་སོགས་ཀྱི་ཆོས་རྣམས་མཐར་ཐུག་དཔྱོད་པའི་རིགས་པས་བཙལ་བའི་ཚེ་མི་
རྙེད་པས་ཡོད་པ་ཡང་མ་ཡིན། བློ་འཁྲུལ་པའི་དོན་ཡོད་པས་མེད་པ་ཡང་མ་ཡིན། རྒྱུ་མཚན་དེས་ན་གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་ཏེ། མདོ་ལས། ཡོད་མིན་མེད་མིན་གཉིས་ཀ་མིན། །གཉིས་ཀའི་བདག་ཉིད་མིན་པའང་མིན། །མཐའ་བཞིའི་རྣམ་
པར་གྲོལ་བ་ཡི། །དེ་ཉིད་དབུ་མ་པ་ཡི་རིགས། །ཞེས་གསུངས་པའི་ཕྱིར། ཟེར་ན་མི་འཐད་དེ། གཟུགས་སོགས་ཀྱི་ཆོས་རྣམས་ཡོད་པ་མ་ཡིན་པར་ཁས་བླངས་ནས། ཡང་མེད་པ་མ་ཡིན་པར་ཁས་བླངས་པས་ཁས་བླངས་དངོས་སུ་འགལ། གཉིས་ཀ་མ་ཡིན་པར་ཁས་

[065A]༄༅། །བླངས་ནས་ཡང་གཉིས་ཀ་མ་ཡིན་པ་མ་ཡིན་པར་ཁས་བླངས་པས་དངོས་སུ་འགལ་བའི་ཕྱིར་ཏེ། ཡོད་པ་ཡོད་པ་མ་ཡིན་པ་དང་དངོས་སུ་འགལ། མེད་པ་མ་ཡིན་པ་མེད་པ་དང་དངོས་སུ་འགལ། གཉིས་ཀ་མ་ཡིན་པ་གཉིས་ཀ་དང་དངོས་སུ་འགལ་
བའི་ཕྱིར། བྱས་པ་ལ་ཁོ་ན་རེ། འོ་ན། དེ་ལྟར་སྨྲ་བ་པོ་ཆོས་ཅན། ཁྱོད་ཀྱི་གཟུགས་མེད་པར་ཁས་བླངས་པར་ཐལ། ཡོད་པ་མ་ཡིན་པར་ཁས་བླངས་པའི་ཕྱིར། མེད་པར་ཁས་བླངས་པ་མ་ཡིན་པར་ཐལ། མེད་པ་མ་ཡིན་པར་ཁས་བླངས་པའི་ཕྱིར། གཉིས་ཀ་མ་ཡིན་པར་
ཁས་མ་བླངས་པར་ཐལ། །གཉིས་ཀ་མ་ཡིན་པ་མ་ཡིན་པར་ཁས་བླངས་པའི་ཕྱིར། འཁོར་གསུམ་གྱི་ཕྲེང་བ་ཟེར། རིམ་གྱིས་ཁྱབ་པ་རྣམས་མེད་དེ། དེ་ཁོ་ནས་དངོས་འགལ་རིམ་པར་སོང་བའི་ཕྱིར། འོ་ན། རང་ལུགས་ལ་ལུང་དེའི་དོན་གང་ཞེ་ན། གཟུགས་སོགས་
ཀྱི་ཆོས་རྣམས་བདེན་པར་ཡོད་པ་མ་ཡིན། ཐ་སྙད་དུ་མེད་པ་མ་ཡིན། རྒྱུ་མཚན་དེས་ན་གཉིས་ཀ་མ་ཡིན། གཟུགས་སོགས་ཀྱི་ཆོས་རྣམས་བདེན་པར་ཡོད་པ་མ་ཡིན་པ་དང། ཐ་སྙད་དུ་མེད་པ་མ་ཡིན་པ་གང་རུང་མ་ཡིན་པ་ཡང་མ་ཡིན་ཞེས་པའམ། ཡང་ན་གཉིས་
ཀ་མ་ཡིན་པ་ཡང་བདེན་པར་མེད་ཅེས་པའི་དོན་ནོ། །ཁ་ཅིག་ ཚུགས་ཐུབ་དུ་གྲུབ་པ་དོན་དམ་ལ་དཔྱོད་པའི་དགག་ཆོས་མཐར་ཐུག་ཡིན་ཟེར་ན། འོ་ན། གང་ཟག་གི་སྟེང་དུ་དེ་བཀག་པ་གང་ཟག་གི་བདག་མེད་ཕྲ་མོ་ཡིན་པར་ཐལ། དམ་བཅའ་འཐད་པའི་ཕྱིར། འདོད་
ན། རང་རྒྱུད་པ་མན་ཆད་ཀྱི་ནང་སྡེ་རྣམས་ཀྱིས་གང་ཟག་གི་བདག་མེད་ཕྲ་མོ་ཚད་མས་ངེས་པར་ཐལ། དེ་རྣམས་ཀྱི་གང་ཟག་ཚུགས་ཐུང་དུ་མེད་པར་ཚད་མས་ངེས། དེ་གང་ཟག་གི་བདག་མེད་ཕྲ་མོ་ཡིན་པའི་ཕྱིར། རྟགས་དང་པོ་དེར་ཐལ། དེ་རྣམས་ཀྱིས་གང་
ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་ཚད་མས་ངེས་པའི་ཕྱིར་ཏེ། དེ་གང་ཟག་གི་བདག་མེད་རགས་པ་གང་ཞིག་ དེ་རྣམས་ཀྱི་གང་ཟག་གི་བདག་མེད་རགས་པ་ཙམ་ཞིག་གཏན་ལ་ཕེབས་པའི་ཕྱིར། གང་ཟག་ཚུགས་ཐུབ་དུ་མེད་པ་གང་ཟག་

[065B] གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་ལ་རྗེ་ཁོལ་ལྟ་བུའི་འཛིན་ཚུལ་ཡོད་པར་ཚད་ལྡན་གྱི་གཟུང་ལས་གསུང་ཞིང། དེ་རྟོགས་པའི་ལག་རྗེས་ལས་གང་ཟག་རང་གི་གདགས་
གཞིའི་ཕུང་པོ་ལ་ལྟོས་པའི་བཏགས་ཡོད་ངེས་པར་འགྱུར། དེས་གང་ཟག་གི་བདག་མེད་ཕྲ་མོའི་རྒྱུད་སྨིན་བྱེད་དུ་འགྱུར་བའི་ཕྱིར། དེ་རྣམས་ཀྱི་ལུགས་ལ་ཡང་གང་ཟག་རང་ལྡོག་གི་སྟེང་དུ་རང་རྐྱ་ཐུབ་པའི་རྫས་ཡོད་བཀག་པ་གང་ཟག་གི་བདག་མེད་ཕྲ་མོར་འདོད་ཀྱི་
གཞི་ལྡོག་གི་སྟེང་དུ་དེ་བཀག་པ་གང་ཟག་གི་བདག་མེད་ཕྲ་མོར་མི་འདོད་ཏེ། ཀུན་གཞི་གང་ཟག་གི་མཚན་གཞིར་འདོད་པ་དང། ཡིད་ཀྱི་རྣམ་ཤེས་གང་ཟག་གི་མཚན་གཞིར་འདོད་པ་རྣམས་ཀྱིས་དེ་དག་རང་རྐྱ་ཐུབ་པར་འདོད་པའི་ཕྱིར་ཏེ། དེ་དག་རྫས་ཡོད་དུ་འདོད་
པའི་ཕྱིར། ཁ་ཅིག་ གང་ཟག་རང་གི་གདགས་གཞི་ཕུང་པོའི་སྟེང་དུ་མིང་གིས་མ་བཏགས་པའི་སྔ་རོལ་ནས་གྲུབ་པ་ཅིག་བྱུང་ན་གང་ཟག་གི་བདག་དང། དེ་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་ཕྲ་མོ་ཡིན་ཟེར་ན། མི་རིགས་ཏེ། དེ་སེམས་ཙམ་པས་གང་ཟག་
གི་སྟེང་དུ་ཁེགས་ཀྱང། གང་ཟག་གི་སྟེང་དུ་བ་དེན་ཚད་ཕྲ་མོ་མ་ཁེགས་པའི་ཕྱིར། རྟགས་དང་པོ་དེར་ཐལ། །སེམས་ཙམ་པས། མིང་གི་སྔ་རོལ་བློ་མེད་ཕྱིར། །ཞེས་སོགས་ཀྱི་རིགས་པ་ལ་བརྟེན་ནས་གང་ཟག་གི་སྟེང་དུ་རང་ཉིད་འདོད་པའི་ཆོས་ཀྱི་བདག་མེད་ཕྲ་མོ་གཏན་
ལ་འབེབས་པའི་ཕྱིར་དང། དེས་དེ་རྟོགས་པའི་ལག་རྗེས་ལས་ལྷས་སྦྱིན་གྱི་གདགས་གཞིར་གྱུར་པའི་ང་དེ་ལྷས་སྦྱིན་ཞེས་པའི་མིང་ལ་ལྟོས་པ་དང། ལྟོ་ལྡིར་བ་བུམ་པར་གྲུབ་པ་བུམ་པ་ཞེས་པའི་མིང་ལ་ལྟོས་པར་གྲུབ། དེ་ལ་བརྟེན་ནས་བརྟགས་ཆ་དེ་ཉིད་མིང་གིས་བཞག་
ཙམ་དུ་ཤེས་ནས་ཆོས་ཀྱི་བདག་མེད་ཕྲ་མོའི་རྒྱུད་སྨིན་བྱེད་དུ་འགྱུར་བའི་ཕྱིར། གོང་དུ་བཤད་པ་རྣམས་ལ་བརྟེན་ནས་རང་གི་གདགས་གཞི་ལ་ལྟོས་མེད་དུ་གྲུབ་པ་རྟགས་ཀྱི་དགག་བྱ་ཕྲ་མོར་འདོད་པ་ཁེགས་སོ། །ཁ་ཅིག་ཆོས་ཉིད་དུ་གྲུབ་པ་གནས་ལུགས་སུ་གྲུབ་

[066A]༄༅། །པ༑ དོན་དམ་བདེན་པར་གྲུབ་པ་རྣམས་དོན་དམ་ལ་དཔྱོད་པའི་རྟགས་ཀྱི་དགག་ཆོས་ཕྲ་མོར་འདོད་པ་ཡང་མི་འཐད་དེ། དྲང་ངེས་རྣམ་འབྱེད། སྐལ་བཟང་མིག་འབྱེད་སོགས་ལས་དེ་རྣམས་སུ་གྲུབ་པ་ཡོད་པར་གསུངས་པ་དང། ཁྱད་པར་དུ་སྟོང་ཐུན་
ཆེན་མོ་ལས་བུམ་པའི་ཆོས་ཉིད་མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་དུ་གྲུབ་པས་གནས་ལུགས་སུ་གྲུབ་ཀྱང། གནས་ལུགས་སུ་གྲུབ་པ་ཙམ་གྱིས་བདེན་པར་གྲུབ་མི་དགོས་པར་གསུངས་པའི་ཕྱིར། གཞན་ཡང། དེ་མི་འཐད་པར་ཐལ། བུམ་པའི་
ཆོས་ཉིད་དོན་དམ་པར་འཛིན་པའི་བློ་ལ་རྟགས་ཀྱི་དགག་བྱའི་འཛིན་ཚུལ་མེད་པའི་ཕྱིར། ཁ་ཅིག་རྟགས་ཡང་དག་གི་དགག་བྱ་ཕྲ་མོ་ལ་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་ཡིན་པས་ཁྱབ་ཟེར་ན། མི་རིགས་ཏེ། ཐ་སྙད་དཔྱོད་བྱེད་ཀྱི་རྟགས་ཡང་དག་གི་དགག་
བྱ་ཕྲ་མོ་རྟགས་ཡང་དག་གེ་དགག་བྱ་ཕྲ་མོ་གང་ཞིག་དེ་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་མ་ཡིན་པའི་ཕྱིར་ཏེ། ཀུན་རྫོབ་བདེན་པ་དོན་དམ་པ་མ་ཡིན་པའི་ཕྱིར། རྟགས་དང་པོ་དེར་ཐལ། ཐ་སྙད་དཔྱོད་བྱེད་ཀྱི་རྟགས་ཡང་དག་རྟགས་ཡང་དག་ཡིན་པའི་ཕྱིར་
ཁ་ཅིག་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་ཡིན་ན་མེད་པས་ཁྱབ་ཟེར་ན། མི་འཐད་དེ། ལམ་རིམ་ཆེན་པོ། སྐལ་བཟང་མིག་འབྱེད་གཉིས་ལས། རྩོད་ཟློག་རང་འགྲེལ་ལས། སྐྱེས་བུ་ཁ་ཅིག་སྤྲུལ་པའི་བུད་མེད་རང་བཞིན་སྟོང་པ་ཡིན་པ་ལ་དོན་དམ་པར་བུད་མེད་
ཡོད་དོ་སྙམ་དུ་ལོག་པར་འཛིན་པར་འགྱུར་རོ། །དེ་ལོག་པར་འཛིན་པ་དེས་འདོད་ཆགས་སྐྱེས་པ་ལ་དེ་བཞིན་གཤེགས་པའམ་དེའི་ཉན་ཐོས་ཀྱི་སྤྲུལ་པ་ཞིག་སྤྲུལ་ཏེ་དེས་དེའི་ལོག་པར་འཛིན་པ་དེ་ལོག་པར་བྱེད་དོ། །དེ་བཞིན་དུ་ངའི་ཚིག་སྟོང་པ་སྤྲུལ་པ་ལྟ་བུས་དངོས་པོ་ཐམས་
ཅད་ལ་རང་བཞིན་མེད་པ་དང་རང་བཞིན་ཡོད་པར་འཛིན་པ་དེ་ཟློག་པར་བྱེད་དོ། །ཞེས་པ་དྲངས་ནས་བདག་འཛིན་གཉིས་དོན་དམ་ལ་དཔྱོད་པའི་རྟགས་ཡང་དག་གི་དགག་བྱར་གསུངས་པའི་ཕྱིར་དང། རིགས་པས་ཀྱང་གྲུབ་སྟེ། གཅིག་དུ་བྲལ་སོགས་ཀྱི་རིགས་པས་བདག་འཛིན་

[066B] དེ་གཉིས་སྤོང་བའི་ཆེད་དུ་ཡིན་པའི་ཕྱིར། དེར་ཐལ། སྟོང་ཉིད་སྒོམ་བདེ་གཉིས་སྤོང་བའི་ཕྱིར་དུ་ཡིན་པའི་ཕྱིར། དེར་ཐལ། འདི་ཡུལ་སུན་དབྱུང་མེད་པར་ནི། །དེ་སྤོང་པ་ནི་ནུས་མ་ཡིན། །ཞེས་གསུངས་པའི་ཕྱིར། ཡང་ཁ་
ཅིག་ཡབ་སྲས་ཀྱི་གསུངས་རིགས་ཀྱིས་འཇིགས་ནས་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་ཡོད་ཟེར་ཞིང། ཚད་མའི་གསུངས་རིགས་ལ་བརྟེན་ནས་དོན་དམ་ལ་དཔྱོད་པའི་རིགས་པའི་དགག་བྱ་མེད་གསུང་བ་མི་རིགས་ཏེ། དོན་དམ་ཐ་སྙད་གང་གི་དབང་དུ་བྱས་ནའང་རྟགས་
ཡང་དག་དང་རིགས་པ་ཡང་དག་དོན་གཅིག་མིང་གི་རྣམ་གྲངས་ཡིན་པའི་ཕྱིར། ཡང་ཁ་ཅིག་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་མཐར་ཐུག་ཡོད་ཟེར་ན། མི་རིགས་ཏེ། བདེན་གྲུབ་དང། བདེན་འཛིན་གྱི་ཞེན་ཡུལ་མེད་པའི་ཕྱིར། ལམ་གྱི་དགག་བྱ་དང་རིགས་པའི་དགག་
བྱ་འགལ་ཟེར་ན་ཡང་མི་འཐད་དེ། བདག་འཛིན་གཉིས་དེ་གཉིས་ཀ་ཡིན་པའི་ཕྱིར་ཏེ། སྒྲིབ་པ་ཡིན་པས་ལམ་གྱི་དགག་བྱར་གྲུབ། རིགས་པའི་དགག་བྱར་གོང་དུ་བསྒྲུབས་ཟིན་པའི་ཕྱིར། ལུགས་འདིར་མ་ཟད་སེམས་ཙམ་པའི་སྐབས་སུ་ཡང་ཁོ་རང་ཆོས་ཀྱི་བདག་འཛིན་དུ་འདོད་པའི་
ངོ་བོ་དང་ཁྱད་པར་དུ་ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་རིགས་པའི་དགག་བྱར་འདོད་དེ། དྲངས་ངེས་རྣམ་འབྱེད་ལས། རིགས་པའི་དགག་བྱ་ལ་ཡང་སྒྲོ་འདོགས་དང་སྐུར་འདེབས་གཉིས་ལས་སྐུར་འདེབས་ནི་གྲུབ་མཐས་བཏགས་པ་ཁོ་
ན་དང། ཞེས་སོགས་གསུངས་པའི་ཕྱིར། ཁ་ཅིག་སྟོང་ཉིད་རྟོགས་པའི་ལྟ་བ་རྣམ་དག་རང་རྒྱུད་ལ་སྐྱེད་པ་ལ་དགག་བྱ་བདེན་གྲུབ་གྱི་དོན་སྤྱི་བློ་ཡུལ་དུ་ཤར་བ་སྔོན་དུ་འགྲོ་མི་དགོས་ཟེར་ན། དེ་དགོས་པར་ཐལ། ཊིཀ་ཆེན་ལས། ཆོས་རྣམས་བདེན་མེད་དུ་གཏན་ལ་འབེབས་པ་ལ་
བདེན་པར་གྲུབ་ཚུལ་ཇི་ལྟར་ཡིན་པ་དང། བདེན་པར་འཛིན་ཚུལ་ལེགས་པར་མ་ཤེས་ན། དེ་ཁོ་ན་ཉིད་ཀྱི་ལྟ་བ་ལེགས་པར་འཚུག་ ཞེས་གསུངས་པའི་ཕྱིར། གཞན་ཡང། དེ་དགོས་ཏེ། གཞི་དེར་བུམ་པ་མེད་པར་ཤེས་པ་ལ་མེད་རྒྱུའི་བུམ་པ་བློ་ཡུལ་དུ་ཤར་བ་སྔོན་དུ་འགྲོ་དགོས་པའི་ཕྱིར་

[067A]༄༅། །དེར་ཐལ། སྤྱོད་འཇུག་ལས། བཏགས་པའི་དངོས་ལ་མ་རེག་བར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པའི་ཕྱིར། ཁ་ཅིག་ཐལ་རང་གཉིས་ལ་སྟོང་ཉིད་རྟོགས་པའི་ལྟ་བ་དང། དགག་བྱ་བདེན་ཚད་ལ་ཕྲ་རགས་ཀྱི་ཁྱད་པར་མེད་ཟེར་ན། དེ་
ཡོད་པར་ཐལ། དེ་གཉིས་རང་བཞིན་གྱིས་གྲུབ་པ་བཞེད་མི་བཞེད་ཀྱི་ཁྱད་པར་ཡོད་པའི་ཕྱིར། དེར་ཐལ། ཐལ་འགྱུར་བས་དེ་མི་བཞེད། རང་རྒྱུད་པས་དེ་བཞེད་པའི་ཕྱིར། སྔ་མ་དེར་ཐལ། ཚིག་གསལ་ལས། རྐྱེན་ཉིད་འདི་བ་ཙམ་གྱི་ཀུན་རྫོབ་གྲུབ་པ་ཁས་ལེན་གྱི་ཕྱོགས་
བཞི་ཁས་བླངས་པའི་སྒོ་ནས་ནི་མིན་ཏེ་དངོས་པོ་རྣམས་རང་བཞིན་དང་བཅས་པར་སྨྲ་བར་འགྱུར་བའི་ཕྱིར། ཞེས་གསུངས་པའི་ཕྱིར། གཉིས་པ་དེར་ཐལ། གལ་ཏེ་རང་གི་མཚན་ཉིད་བརྟེན་གྱུར་ན། །ཞེས་སོགས་ཀྱིས་ཕྱོགས་སྔ་སྨྲ་བ་པོ་རང་རྒྱུད་པ་ཡིན་པའི་ཕྱིར། ཁྱབ་
སྟེ། འདིའི་ཕྱོགས་སྔ་སྨྲ་བ་པོ་དེ་གཟུགས་སོགས་ཀྱི་དངོས་པོ་རྣམས་དོན་དམ་པར་མི་སྐྱེ་ཡང། རང་གི་མཚན་ཉིད་ཀྱིས་གྲུབ་པའི་གཞན་ལས་སྐྱེ་བ་འདོད་པ་ཞིག་ཡིན་པ་གང་ཞིག་དེ་ལ་རང་རྒྱུད་པ་ལས་འོས་མེད་ཡིན་པའི་ཕྱིར་ཏེ། དེ་ལྟ་བུ་དེ་སེམས་ཙམ་པ་མན་ཆད་
ཀྱི་ནང་སྡེ་དང་གཞན་སྡེ་གང་རུང་མ་ཡིན་པའི་ཕྱིར། རྟགས་དང་པོ་དེར་ཐལ། རང་འགྲེལ་ལས། འདིར་སྨྲས་པ། དོན་དམ་དང་སྐྱེ་བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད། གཟུགས་དང་ཚོར་བ་སོགས་ཚད་མ་གཉིས་ཀྱི་དམིགས་པ་དེ་དག་གི་རང་བཞིན་གཞན་
ལས་སྐྱེ་བར་འགྱུར་རོ། །ཅི་སྟེ་དེ་ལྟར་མི་འདོད་ན་བདེན་པ་གཉིས་སུ་ཅི་སྟེ་བརྗོད་པར་བྱེད་དེ་བདེན་པ་གཅིག་ཁོ་ནར་འགྱུར་རོ། །དེའི་ཕྱིར་གཞན་ལས་སྐྱེ་བ་ཡོད་པ་ཉིད་དོ། །ཞེས་གསུངས་པའི་ཕྱིར། གཞན་ཡང། དེ་གཉིས་ལ་སྔར་བཤད་པའི་ཁྱད་པར་དེ་དག་ཡོད་པར་ཐལ་
ཐལ་འགྱུར་བས་ཐལ་འགྱུར་ཙམ་གྱི་དགག་བྱ་བདེན་གྲུབ་ཁེགས་པ་དང། བདག་མེད་དུ་སྒྲུབ་ནུས་པར་འདོད། རང་རྒྱུད་པས་དེ་ལྟར་མི་ནུས་པར་རང་རྒྱུད་ཀྱི་གཏན་ཚིགས་ཡང་དག་གི་དགག་སྒྲུབ་དེ་དག་བྱེད་དགོས་པར་འདོད་པའི་ཕྱིར་ཏེ། ཐལ་རང་གི་ཁྱད་པར་ངེས་པར་ཁས་

[067B] ཁ་ཅིག་རང་ངོས་ནས་གྲུབ་པ། རང་བཞིན་གྱིས་གྲུབ་པ། རང་གི་མཚན་ཉིད་ཀྱིས་གྲུབ་པ། རྫས་སུ་གྲུབ་པ། རང་རྒྱུད་པ་དང་ཐུན་མོངས་པའི་དོན་དམ་ལ་དཔྱོད་པའི་རྟགས་ཡང་དག་གི་དགག་ཆོས་སུ་འདོད་ཟེར་ན། དེ་མི་འཐད་པར་ཐལ། དེ་ལྟ་ན་ཐལ་རང་གི་
དགག་བྱ་ལ་ཕྲ་རགས་ཀྱི་ཁྱད་པར་མེད་པ་དང། དེ་མེད་ན་ཁྱད་ཆོས་གཞན་ཡང་མི་འཐད་པས་ལུགས་འདིར་གཞུང་འཛུགས་པར་འདོད་པ་ཚིག་ཙམ་དུ་འགྱུར་བའི་ཕྱིར། ལམ་རིམ་ཆེན་མོ་དང། སྟོང་མཐུན་ཆེན་མོ་གཉིས་ལས། དགག་བྱ་ལ་རིགས་པའི་དགག་བྱ་དང། ལམ་གྱི་དགག་བྱ་
གཉིས། ཕྱི་མ་ནི་སྒྲིབ་པ་གཉིས་ལྟ་བུ། དང་པོ་ལ་ཡང། ཐ་སྙད་དཔྱོད་བྱེད་ཀྱི་རིགས་པའི་དགག་བྱ་དང། མཐར་ཐུག་དཔྱོད་བྱེད་ཀྱི་རིགས་པའི་དགག་བྱ་གཉིས། དང་པོ་ནི། སྒྲ་རྟག་པ་ལྟ་བུ་དང། གཉིས་པ་ནི་བདེན་གྲུབ་དང་དེར་འཛིན་པའི་བློ་ལྟ་བུ་ལ་བྱེད་གསུང་པ་ལ། ཁ་ཅིག་
མྱུ་གུ་བདེན་གྲུབ་དུ་འཛིན་པའི་རྟོག་པ་དེ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་གི་དགག་བྱར་ཐལ། དེ་དོན་དམ་དཔྱོད་བྱེད་ཀྱི་རྟགས་ཡང་དག་གི་དགག་བྱ་ཡིན་པའི་ཕྱིར། འདོད་ན། མྱུ་གུ་བདེན་མེད་དུ་འཛིན་པའི་བློ་དེ་མྱུ་གུ་བདེན་མེད་དུ་སྒྲུབ་པའི་བསྒྲུབ་བྱར་ཐལ། འདོད་པ་དེ་ཡི་ཕྱིར་
འདོད་ན། མ་ཡིན་པར་ཐལ། ཆོས་ཅན་དེ་ཡིན་པའི་ཕྱིར། ཟེར་ན་མ་ཁྱབ། གཞན་ཡང། མྱུ་གུ་བདེན་གྲུབ་དུ་འཛིན་པའི་བློ་ཆོས་ཅན། ཁྱོད་ལ་དོན་དམ་དཔྱོད་བྱེད་ཀྱི་རིགས་པ་ཡང་དག་གི་གནོད་པར་ཐལ། ཁྱོད་དེའི་དགག་བྱ་ཡིན་པའི་ཕྱིར། འདོད་མི་ནུས་ཏེ། ཁྱོད་ཐ་སྙད་དཔྱོད་བྱེད་ཀྱི་ཚད་
མས་གྲུབ་པའི་ཕྱིར། ཁྱབ་སྟེ། ཐ་སྙད་དཔྱོད་བྱེད་ཀྱི་ཚད་མས་གྲུབ་པའི་དོན་ལ་དོན་དམ་དཔྱོད་བྱེད་ཀྱི་ཚད་མས་གནོད་པ་མི་སྲིད་པའི་ཕྱིར། གཞན་ཡང། དེ་ཆོས་ཅན། ཁྱོད་ལ་རིགས་པ་ཡང་དག་གིས་གནོད་པར་ཐལ། ཁྱོད་ལ་དོན་དམ་དཔྱོད་བྱེད་ཀྱི་རིགས་པ་ཡང་དག་གིས་གནོད་
པའི་ཕྱིར། འདོད་ན། ཁྱོད་མེད་པར་ཐལ་ལོ། །ཟེར་ན། ཤེས་བྱ་ཆོས་ཅན། མྱུ་གུ་བདེན་གྲུབ་དུ་འཛིན་པའི་བློ་དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་པར་ཐལ། དེས་དེ་ལ་གནོད་པའི་ཕྱིར་ཏེ། སྟོང་ཉིད་རྟོགས་པའི་རིགས་ཤེས་རྗེས་དཔག་གིས་དེ་ལ་གནོད་པའི་ཕྱིར། དེར་

[068A]༄༅། །ཐལ། བདག་མེད་རྟོགས་པའི་ཤེས་རབ་ཀྱིས་བདག་འཛིན་ལ་གནོད་པའི་ཕྱིར་ཏེ། རྣམ་འགྲེལ་ལས། དེའི་གནོད་བྱེད་ནི། བདག་མེད་མཐོང་བས་འགལ་བ་ཡིན། །ཞེས་གསུངས་པའི་ཕྱིར། གཞན་ཡང། མྱུ་གུ་བདག་འཛིན་ཆོས་ཅན། ཁྱོད་ལ་ཚད་མས་
གནོད་པར་ཐལ། ཁྱོད་ལ་མྱུ་གུ་བདག་མེད་རྟོགས་པའི་རྗེས་དཔག་ཚད་མས་གནོད་པའི་ཕྱིར། ཁྱབ་སྟེ། རིགས་པས་གནོད་ན་རིགས་པ་ཡང་དག་གིས་གནོད་དགོས་པའི་ཕྱིར། རྩ་བར་འདོད་ན། མེད་པར་ཐལ་ལོ། །ཁ་ཅིག་ནང་སྡེ་གྲུབ་མཐའ་སྨྲ་བ་རྣམས་ཀྱིས་བདེན་པར་གྲུབ་མ་གྲུབ་
ཀྱི་བདེན་ཚད་མཐུན་པ་མེད་ཟེར་ན། ཤེས་བྱ་ཆོས་ཅན། མདོ་སེམས་གཉིས་བདེན་གྲུབ་ཀྱི་དོན་འཇོག་ཚུལ་མཚུངས་པར་ཐལ། དེ་གཉིས་ཀས་རྟོག་པས་བཏགས་ཙམ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་བདེན་གྲུབ་ཀྱི་དོན་དུ་འདོད་པར་
མཚུངས་པའི་ཕྱིར། དེར་ཐལ། དེ་གཉིས་ཀས་རང་མཚན་གྱི་དོན་དུ་འདོད་པ་གང་ཞིག་དེ་གཉིས་ཀས་དེ་བདེན་གྲུབ་ཀྱི་དོན་དུ་འདོད་པའི་ཕྱིར། ཁོ་ན་རེ། དྲང་ངེས་རྣམ་འབྱེད་ལས། དེ་ལྟར་གྲུབ་མཐའ་གོང་འོག་གི་རྫས་བཏགས་དང། ཀུན་རྫོབ་དང་དོན་དམ་དུ་ཡོད་ཚུལ་དང། གྲུབ་
མཐའ་གཅིག་ཡང་དེ་དག་གི་འཇོག་ཚུལ་མི་འདྲ་བའི་ཁྱད་པར་ཞིབ་པར་ཕྱེད་ན་གྲུབ་མཐའ་གལ་ཆེ་བ་རྣམས་ལེགས་པར་གཏན་ལ་འབེབས་ནུས་ཤིང། ཞེས་གསུངས་པ་མི་འཐད་པར་ཐལ། མདོ་སེམས་གཉིས་བདེན་པར་གྲུབ་ཚད་མཐུན་པའི་ཕྱིར། ཟེར་ན་མ་ཁྱབ། དོན་
དམ་དཔྱོད་བྱེད་ཀྱི་རྟགས་ཡང་དག་དང། ཀུན་རྫོབ་དཔྱོད་བྱེད་ཀྱི་རྟགས་ཡང་དག་གཉིས་ཀའི་དགག་བྱ་དང། དགག་བྱ་མཐར་ཐུག་གཉིས་དང། དགག་བྱ་དང། དགག་ཆོས་གཉིས་དང། སྒྲུབ་བྱ་དང་སྒྲུབ་ཆོས་གཉིས་སོ་སོར་ཕྱེད་པར་མཛོད་ཅིག་ཁ་ཅིག་གཟུགས་
སོགས་མིག་བརྡས་བཞག་ཙམ་མ་ཡིན་པར་གྲུབ་པ་ཅིག་བྱུང་ན་དེ་ཉིད་རྟག་པ་མཐའ་གཟུང་གི་ཚུལ་གྱིས་གཟུགས་སོགས་ཀྱི་དོན་དམ་ལ་དཔྱོད་བྱེད་ཀྱི་དགག་བྱ་མཐར་ཐུག་དུ་འཇོག་ཅིང་དེས་ན་རྟོག་པ་མཐའ་གཟུང་མ་ཡིན་པར་མི་འཛིན་ཞེ་ན། གཟུགས་བདེན་གྲུབ་དེ་

[068B] དམ་བཅའ་འཐད་པའི་ཕྱིར། འདོད་ན། གཟུགས་བདེན་མེད་དེ་གཟུགས་བདེན་མེད་དུ་སྒྲུབ་པའི་སྒྲུབ་བྱ་ཡང་དག་མ་ཡིན་པར་ཐལ་ལོ། །ཁོ་ན་རེ། དམ་བཅའ་འཐད་པར་ཐལ། ཊིཀ་ཆེན་ལས། དེས་གཟུང་པའི་
ཞེན་ཡུལ་ནི་རྟག་པ་མཐའ་གཟུང་གི་བདེན་ཚད་དོ། །ཞེས་གསུངས་པའི་ཕྱིར་ཟེར་ན། སྐྱོན་མེད་དེ། དེ་གཟུགས་བདེན་གྲུབ་ངོས་འཛིན་པའི་ཚེ་རྟག་པ་མཐའ་བཟུང་གིས་འཛིན་དགོས་པའི་དོན་ཡིན་པའི་ཕྱིར།    ༈    །གཉིས་པ་རང་ལུགས་ལ། གཟུགས་ལྟ་བུ་ལ་མཚོན་ན། རང་གི་མིང་གིས་
བཞག་ཙམ་མ་ཡིན་པར་གྲུབ་བོ།  རང་ངོས་ནས་གྲུབ་པ། རང་བཞིན་གྱིས་གྲུབ་པ་སོགས་གཟུགས་བདེན་མེད་དུ་སྒྲུབ་པའི་དགག་ཆོས་མཐར་ཐུག་དང། གཟུགས་རང་གི་མིང་བརྡས་བཞག་ཙམ་མ་ཡིན་པར་གྲུབ་པ། དེའི་བསྒྲུབ་བྱའི་དགག་བྱ་མཐར་
ཐུག་དུ་འཇོག་པ་སོགས་ཡིན་ནོ།    ༈    །གསུམ་པ་རྩོད་པ་སྤོང་བ་ལ། ཕལ་ཆེར་གོང་དུ་འཕྲལ་འཕྲལ་སྤངས་ཟིན། ཅུང་ཟད་སྤོང་ན། ཁོ་ན་རེ། ཚུགས་ཐུབ་དུ་གྲུབ་པ་དོན་དམ་ལ་དཔྱོད་པའི་རྟགས་ཡང་དག་གི་དགག་ཆོས་མཐར་ཐུག་ཡིན་པར་ཐལ། བདེན་པར་གྲུབ་ན་ཚུགས་ཐུབ་
དུ་གྲུབ་དགོས་པའི་ཕྱིར། དེ་བཞིན་དུ་རང་གི་གདགས་གཞིའི་སྟེང་དུ་རང་གིས་མིང་མ་བཏགས་པའི་སྔ་རོལ་ནས་གྲུབ་པ་སོགས་ལ་ཡང་སྦྱོར་ཟེར་ན། འོ་ན། རྟགས་དངོས་སུ་གྲུབ་པ་ཡང་དོན་དམ་ལ་དཔྱོད་པའི་དགག་ཆོས་མཐར་ཐུག་དུ་ཐལ། བདེན་པར་གྲུབ་ན་དེར་གྲུབ་དགོས་པའི་
ཕྱིར། འཁོར་གསུམ། འདོད་ལན་ཐེབས་ཟེར་ན། འོ་ན། སེམས་ཙམ་པས་གཟུགས་ཀྱི་སྟེང་དུ་དོན་དམ་ལ་དཔྱོད་པའི་དགག་བྱ་ཕྲ་མོ་ཁེགས་པར་ཐལ། འདོད་པ་གང་ཞིག་དེས་གཟུགས་ཀྱི་སྟེང་དུ་རྟག་དངོས་ཚད་མས་ཁེགས་པའི་ཕྱིར་ཏེ། དེས་གཟུགས་མི་རྟག་པར་ཚད་མས་
ངེས་པའི་ཕྱིར། དེས་རང་བཞིན་ཁྱད་པར་གསུམ་ལྡན་དོན་དམ་ལ་དཔྱོད་པའི་རྟགས་ཡང་དག་གི་དགག་ཆོས་སུ་ཁས་བླངས་ནས་སྒྲུབ་ཚུལ་སོགས་ལ་སྦྱོར། ཁོ་ན་རེ། གཟུགས་གཟུགས་ཀྱི་ངོས་ནས་མ་གྲུབ་པར་ཐལ། དེ་རང་ངོས་ནས་མ་གྲུབ་པ་གང་ཞིག་རང་ལ་སྙག་མཚམས་

[069A]༄༅། །གཅིག་ངེས་པར་དགོས་པའི་ཕྱིར། ཟེར་ན། འདོད་བྱས་པས། ཁོ་ན་རེ། འོ་ན། གཟུགས་གཟུགས་སུ་མ་གྲུབ་པར་ཐལ། འདོད་པའི་ཕྱིར། ཟེར་ན། མ་ཁྱབ། གཞན་ཡང། གཟུགས་གཟུགས་ཀྱི་སྟེང་ངོས་མ་གྲུབ་པར་ཐལ། དེ་དེའི་སྟེང་ངོས་མ་གྲུབ་པའི་
ཕྱིར། འདོད་ན། གཟུགས་གཟུགས་ཀྱི་སྟེང་ནས་མ་གྲུབ་པར་ཐལ་ལོ། །ཟེར་ན་མ་ཁྱབ། ཁོ་ན་རེ། སློབ་དཔོན་ལེགས་ལྡན་འབྱེད་དབུ་མ་པ་མ་ཡིན་པར་ཐལ། དེ་དངོས་པོ་བདེན་འཛིན་གྱིས་བཅིངས། དེའི་དབང་གིས་རྟག་ཆད་ཀྱི་མཐར་ལྷུང་བའི་ཕྱིར། རྟགས་དང་པོ་དེར་ཐལ་
དངོས་པོ་རང་ངོས་ནས་གྲུབ་བམ་མ་གྲུབ་བརྟགས་པ་ན་རང་ངོས་ནས་གྲུབ་པར་ཞེན་པ་ལས་མི་འདའ་བའི་གང་ཟག་ཡིན་པའི་ཕྱིར། ཟེར་ན། རྩ་བར་མ་ཁྱབ། ལེགས་ལྡན་གྱིས་དངོས་པོ་བདེན་མེད་ལེགས་པར་ཞལ་གྱིས་བཞེས་པའི་ཕྱིར། ཡང་ཁོ་ན་རེ། གཟུགས་རང་
ངོས་ནས་གྲུབ་པ། གཟུགས་བདེན་པར་གྲུབ་ཚད་ཡིན་པར་ཐལ། དེ་གཟུགས་བདེན་མེད་དུ་སྒྲུབ་པའི་དགག་བྱ་མཐར་ཐུག་ཡིན་པའི་ཕྱིར། ཟེར་ན། ཡང་མ་ཁྱབ། ཁོ་ན་རེ། རི་བོང་རྭས་རྒྱུ་འབྲས་ཀྱི་བྱ་བ་བྱེད་ནུས་པར་ཐལ། དེ་དང་དགེ་མི་དགེའི་ལས་འབྲས་རང་གི་མིང་
བརྡས་བཞག་ཙམ་དུ་མཚུངས་པ་གང་ཞིག་ཕྱི་མ་གཉིས་འཐད་པའི་ཕྱིར། ཟེར་ན། མི་མཚུངས་ཏེ། སྔ་མ་ལ་ཚད་མས་གནོད། ཕྱི་མ་ལ་མི་གནོད་པའི་ཕྱིར། དགག་བྱ་ངོས་འཛིན་བཤད་ཟིན།།    ༈    །གཉིས་པ་ཡང་དག་པའི་དོན་གཏན་ལ་ཕབ་ཚུལ་ལ་མཉམ་ཉིད་
བཅུའི་ནང་ནས། རང་བཞིན་གྱིས་སྐྱེ་བ་མེད་པ་མཉམ་པ་ཉིད་གཏན་ལ་ཕེབས་ན་གཞན་རྣམས་གཏན་ལ་ཕེབས་སླ་བར་དགོངས་ནས་མགོན་པོས་རྩ་ཤེའི་ཐོག་མར། བདག་ལས་མ་ཡིན། ཞེས་སོགས་ཀྱི་མཐའ་བཞིའི་སྐྱེ་མེད་ཀྱི་དམ་བཅའ་མཛད་པ་བཞིན་དུ། དཔལ་
ལྡན་ཟླ་བས་ཀྱང་མཐའ་བཞིའི་སྐྱེ་བོ་མེད་པའི་དམ་བཅའ་མཛད་པ་ལ། དེ་ཉིད་དེ་ལས་འབྱུང་མིན། ཞེས་སོགས་ཀྱི་གཞུང་གསུངས། དེ་མཐའ་བཞིའི་བཟློག་ཕྱོགས་ཁས་ལེན་པ་ལ་ལུང་རིགས་ཀྱི་གནོད་བྱེད་རྒྱས་པར་བརྗོད་པ་ལ། དེ་ནི་དེ་ལས་འབྱུང་ན་ཡོན་ཏན་

[069B] ཞེས་པ་ནས། མ་བཤད་འབྱུང་བ་འདི་དག་ལྟ་ཞིག་ཡོད་པ་མ་ཡིན་ནོ། །ཞེས་པ་ཡན་ཆད་ཀྱི་གཞུང་རྣམས་གསུངས། བཀག་པའི་གྲུབ་དོན་འཆད་པ་ལ། གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེ་བ་དང། །རྒྱུ་ལ་མ་ལྟོས་ཡོད་པ་མིན་པས་
དངོས་རྣམས་རང་བཞིན་བྲལ། །ཞེས་པའི་གཞུང་གསུངས་སོ། །མཐའ་བཞི་ལས་སྐྱེ་བ་མེད་པའི་དམ་བཅའི་སྐབས་སུ། རྣམ་པ་གསུམ་ལས། དང་པོ་ལ་ཁ་ཅིག་ཕྱི་ནང་གི་དངོས་པོ་རྣམས་ཆོས་ཅན། རང་བཞིན་གྱིས་སྐྱེ་བ་མེད་དེ། མཐའ་བཞི་ལས་མི་སྐྱེ་བའི་ཕྱིར། ཟེར་ན་
འོ་ན༑ གཞུང་འདིས་ཕྱི་ནང་གི་དངོས་པོ་རང་བཞིན་གྱིས་སྐྱེ་བ་མེད་པའི་དམ་བཅའ་དངོས་སུ་མཛད་པར་ཐལ། ཁྱོད་ཀྱི་སྦྱོར་བ་གཞུང་གི་དོན་སྦྱོར་རྣམ་དག་ཡིན་པའི་ཕྱིར། འདོད་ན། རྩ་ཤེའི། སྐྱེ་བ་ནམ་ཡང་ཡོད་མ་ཡིན། ཞེས་པ་འདིས་ཀྱང་དངོས་པོ་རྣམས་རང་བཞིན་གྱིས་
སྐྱེ་བ་མེད་པའི་དམ་བཅའ་དངོས་སུ་མཛད་པར་ཐལ། འདོད་པའི་ཕྱིར། འདོད་མི་ནུས་ཏེ། རང་འགྲེལ་ལས། འདིར་མ་ཡིན་ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད་རང་ལས་སྐྱེ་བ་དང་སྦྲེལ་གྱི་ཡོད་པ་དང་ནི་མ་ཡིན་ཏེ། དེ་བཀག་པ་དོན་གྱིས་འགྲུབ་པའི་ཕྱིར། ཞེས་གསུངས་པའི་
ཕྱིར། གཞན་ཡང། གཞུང་འདི་མཐའ་བཞི་ལས་སྐྱེ་བ་མེད་པ་དངོས་པོ་རྣམས་རང་བཞིན་གྱི་སྐྱེ་བ་མེད་པའི་སྒྲུབ་བྱེད་དུ་དངོས་སུ་བཀོད་པའི་གཞུང་ཡིན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། དེ་ཉིད་དེ་ལས་འབྱུང་མིན། ཞེས་སོགས་ལས་ལོགས་སུ་
གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེ་དང། །ཞེས་སོགས་གསུངས་པ་དོན་མེད་པར་ཐལ། འདོད་པ་དེའི་ཕྱིར། འདོད་པ་མི་ནུས། གཞན་ཡང། གང་གི་ཕྱིར་ན་ཞེས་སོགས་ཀྱི་གཞུང་འདི། མཐའ་བཞི་ལས་སྐྱེ་མེད་ཀྱི་དམ་བཅའ་སྒྲུབ་བྱེད་དང་བཅས་པའི་གྲུབ་
དོན་འཆད་བྱེད་ཀྱི་གཞུང་མ་ཡིན་པར་ཐལ། དེ་ཉིད་དེ་ལས་འབྱུང་མིན། ཞེས་སོགས་ཀྱི་གཞུང་འདིས་མཐའ་བཞི་ལས་མི་སྐྱེ་བའི་དམ་བཅའ་ཙམ་དངོས་སུ་འཆད་བྱེད་ཀྱི་གཞུང་མ་ཡིན་པའི་ཕྱིར། དེར་ཐལ། འདི་མཐའ་བཞི་ལས་མི་སྐྱེ་བ་དངོས་པོ་རང་བཞིན་གྱིས་མི་སྐྱེ་བའི་སྒྲུབ་

[070A]༄༅། །བྱེད་དུ་དངོས་སུ་འགོད་པའི་གཞུང་ཡིན་པའི་ཕྱིར། ཡང་ཁ་ཅིག་གཞུང་འདིས་མཐའ་བཞི་ལས་སྐྱེ་མེད། ཕྱི་ནང་གི་དངོས་པོ་རྣམས་རང་བཞིན་གྱིས་མི་སྐྱེ་བའི་རྟགས་སུ་མ་བཀོད་ཅིང། གཞུང་འདིས་དངོས་པོ་རྣམས་རང་བཞིན་གྱིས་སྐྱེ་བ་མེད་པའི་དམ་
བཅའ་ཡང་མ་མཛད་ཟེར་ན། དེ་མི་འཐད་པར་ཐལ། དེ་གཉིས་དོན་གྱིས་མཛད་པའི་ཕྱིར། དེར་ཐལ། རང་འགྲེལ་ལས། དེ་བཀག་པ་དོན་གྱིས་འགྲུབ་པའི་ཕྱིར། ཞེས་གསུངས་པའི་ཕྱིར་དང། རྣམ་བཤད་ལས་ཀྱང། རང་བཞིན་གྱིས་སྐྱེ་བ་མེད་པའི་དམ་བཅའ་བཞག་ཞེས་གསུངས་པའི་
ཕྱིར་དང། མཐའ་བཞི་ལས་སྐྱེ་བ་མེད་པའི་གྲུབ་དོན་བཤད་ཞེས་པས་ཀྱང་དངོས་པོ་རྣམས་རང་བཞིན་གྱིས་མི་སྐྱེ་བ་སྒྲུབ་པའི་ཕྱིར། མཐའ་བཞི་ལས་མི་སྐྱེ་བའི་དམ་བཅའ་མཛད་པར་གསུངས་པའི་ཕྱིར། ཁ་ཅིག་དངོས་པོ་རྣམས་ཆོས་ཅན། བདག་ལས་མི་སྐྱེ་སྟེ། དེ་ལྟ་ན་སྐྱེ་བ་
དོན་མེད་དང། ཐུག་མེད་དུ་འགྱུར་བའི་ཕྱིར། ཞེས་དང། དངོས་པོ་རྣམས་ཆོས་ཅན། གཞན་ལས་མི་སྐྱེ་སྟེ། དེ་ལྟ་ན་རྒྱུ་ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་སྐྱེ་བར་འགྱུར་བའི་སྐྱོན་ཡོད་པའི་ཕྱིར། ཟེར་ན་ཡང། གཞུང་འདིས་དངོས་པོ་རྣམས་བདག་གཞན་གཉིས་
ལས་མི་སྐྱེ་བའི་སྒྲུབ་བྱེད་དངོས་སུ་བཀོད་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། དེ་ཉིད་དེ་ལས་འབྱུང་མིན། ཞེས་སོགས་ལས་ལོགས་སུ། དེ་ཉིད་དེ་ལས་འབྱུང་ན་ཡོན་ཏན་འགའ་ཡང་ཡོད་མ་ཡིན། །ཞེས་སོགས་དང། གཞན་ལ་བརྟེན་ནས་གལ་ཏེ་གཞན་
ཞིག་འབྱུང་བར་འགྱུར་ན་ནི། །ཞེས་སྨོ་མི་དགོས་པར་ཐལ། འདོད་པ་དེའི་ཕྱིར། གཞན་ཡང། རྩ་ཤེའི། བདག་ལས་མ་ཡིན་གཞན་ལས་མིན། །ཞེས་སོགས་མཐའ་བཞི་ལས་མི་སྐྱེ་བའི་དམ་བཅའ་ཙམ་དངོས་སུ་མཛད། དངོས་པོ་རྣམས་ཀྱི་རང་བཞིན་ནི། །རྐྱེན་ལ་སོགས་ལ་ཡོད་
མ་ཡིན། །ཞེས་སོགས་གཞུང་ལྷག་མ་རྣམས་ཀྱི་དམ་བཅའ་རྒྱས་པར་སྒྲུབ་པ་མ་ཡིན་པར་ཐལ། འཇུག་པ་འདིར། དེ་ཉིད་དེ་ལས་འབྱུང་མིན། ཞེས་སོགས་ཀྱི་དངོས་སུ་མཐའ་བཞི་ལས་མི་སྐྱེ་བའི་དམ་བཅའ་ཙམ་ཞིག་མཛད། དེ་ཉིད་དེ་ལས་འབྱུང་ན་ཡོན་ཏན་འགའ་ཡང་

[070B] །ཞེས་སོགས་ཀྱི་དམ་བཅའ་དེ་ཉིད་སྒྲུབ་བྱེད་དང། ལོག་རྟོག་ལ་གནོད་བྱེད་རྒྱས་པར་བསྟན་པ་མ་ཡིན་པའི་ཕྱིར། དེར་ཐལ། དེ་ཉིད་དེ་ལས་འབྱུང་མིན། ཞེས་སོགས་ཀྱི་དམ་བཅའ་སྒྲུབ་བྱེད་ལོག་རྟོག་གི་གནོད་བྱེད་སོགས་རྒྱས་པར་དངོས་སུ་བསྟན་པའི་ཕྱིར། དེར་ཐལ། ཁྱོད་
ཀྱི་སྦྱོར་བ་འཐད་པའི་ཕྱིར། རྩ་བར་འདོད་ན། མི་རིགས་ཏེ། རང་འགྲེལ་དང་འགལ་ཞིང། དེ་འདྲ་བའི་མགོན་པོའི་གཞུང་གཅིག་ཡོད་པའི་ཕྱིར། ཁ་ཅིག་མྱུ་གུ་དེ་ཉིད་ལས་དེ་ཉིད་སྐྱེ་བ་བདག་སྐྱེ་འདོད་པ་རྣམས་ཀྱི་བདག་སྐྱེའི་དོན་དུ་འདོད་ཟེར་ན། གྲངས་ཅན་གྱི་མྱུ་གུ་མྱུ་གུ་ལས་སྐྱེ་བར་
འདོད་པར་ཐལ། དམ་བཅའ་འཐད་པའི་ཕྱིར། འདོད་ན། མི་རིགས་པར་ཐལ། དེས་མྱུ་གུ་ས་བོན་ལས་སྐྱེ་བར་འདོད་པའི་ཕྱིར། དེར་ཐལ། དེས་ས་བོན་ལས་སླར་ཡང་སྐྱེ་བར་འདོད་པའི་ཕྱིར། དེར་ཐལ། དེས་དེ་རང་དང་བདག་ཉིད་གཅིག་པའི་ས་བོན་ལས་སྐྱེ་བར་འདོད་པའི་ཕྱིར། གཞན་ཡང་
དེས་མྱུ་གུ་ས་བོན་ལས་སླར་ཡང་སྐྱེ་བར་འདོད་པར་ཐལ་ལོ། །སྐྱེ་ལྡན་གྱི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་ཡོད་པའི་ཕྱིར། ཞེས་པའི་བཟློག་དོན་གྲངས་ཅན་ཁོ་ནས་ཁས་ལེན་དགོས་པའི་ཕྱིར། དེར་ཐལ། ཚིག་གསལ་ལས་
ཐལ་བར་འགྱུར་བ་བཟློག་པའི་དོན་དང་ཡང་ཕ་རོལ་ཉིད་འབྲེལ་པ་ཡིན་གྱི། ཁོ་བོ་ཅག་ལ་མིན་ཏེ། རང་ལ་དམ་བཅའ་བ་མེད་པའི་ཕྱིར། ཞེས་གསུངས་པའི་ཕྱིར། ཁ་ཅིག་བདག་སྐྱེ་མེད་ཀྱང། བདག་ལས་སྐྱེ་བ་ཡོད་ཟེར་ན། འོ་ན། མྱུ་གུ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་
ཡོད་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ། འགྲེལ་བྱེད་གཉིས་ཀས། བདག་སྐྱེ་འགོག་པའི་སྐབས་སུ་འབྲས་བུ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་འགོག་པར་མཛད་པའི་ཕྱིར། གཞན་ཡང། བདག་ལས་འབྲས་བུ་སྐྱེ་བ་ཡོད་དགོས་པར་ཐལ། དམ་བཅའ་འཐད་
ཕྱིར། འདོད་ན། བདག་དངོས་པོ་ཡིན་ན་བདག་སྐྱེ་ཡོད་དགོས་པར་ཐལ། འདོད་པའི་ཕྱིར། འདོད་ན། བདག་སྐྱེ་ཡོད་པར་ཐལ། བདག་དངོས་པོ་ཡིན་པའི་ཕྱིར། དེར་ཐལ། བདག་འབྲས་ཡོད་པའི་ཕྱིར། མ་ཁྱབ་ན། བདག་སྐྱེ་ཡོད་པར་ཐལ། བདག་འབྲས་ཡོད་པའི་ཕྱིར། ཁྱབ་པ་

[071A]༄༅། །སྒྲིག་རྟགས་དེར་ཐལ། བདག་འབྲས་ཡུལ་ལ་སྨིན་པའི་ཕྱིར། ཁ་ཅིག་ དངོས་པོ་བདེན་པའི་སྐྱེ་མེད་དོན་དམ་བདེན་པ་མ་ཡིན་ཟེར་ན། དེ་ཡིན་པར་ཐལ། ས་ལྔ་པ་བ་
ཀྱི་ཆོས་རྣམས་རང་བཞིན་གྱི་སྐྱེ་བ་མེད་པ་མཉམ་ཉིད་དོན་དམ་བདེན་པ་ཡིན་པའི་ཕྱིར། དེར་ཐལ། ས་ལྔ་པ་བ་དེ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་ངང་ནས་ས་དྲུག་པར་འཕོ་བའི་ཕྱིར། གཞན་ཡང། མཐའ་བཞི་གང་རུང་ལས་མི་སྐྱེ་བའི་རྟགས་ཀྱིས་དངོས་པོ་
བདེན་པའི་སྐྱེ་མེད་སྒྲུབ་པའི་དོན་དམ་ལ་དཔྱོད་པའི་རྡོ་རྗེ་གཟེགས་མའི་གཏན་ཚིགས་གཞི་མ་གྲུབ་པར་ཐལ། དངོས་པོ་བདེན་པའི་སྐྱེ་མེད་དོན་དམ་བདེན་པ་མ་ཡིན་པའི་ཕྱིར། གཞན་ཡང། འདུས་བྱས་དང། འདུས་མ་བྱས་གཉིས་ཀྱི་ནང་ནས་རིགས་པའི་རྣམ་གྲངས་མཐའ་ཡས་པའི་སྒོ་
ནས་འདུས་བྱས་རང་བཞིན་གྱིས་སྐྱེ་མེད་དེ་གཏན་ལ་ཕབ་པ་དེ་ཆོས་ཀྱི་བདག་མེད་གཏན་ལ་འབེབས་པའི་ཆེད་མ་ཡིན་པར་ཐལ། འདུས་བྱས་རང་བཞིན་གྱིས་སྐྱེ་མེད་ཆོས་ཀྱི་བདག་མེད་ཕྲ་མོ་མ་ཡིན་པའི་ཕྱིར། དམན་ལམ་སྔོན་མ་སོང་གི་ཐེག་ཆེན་གྱི་སྦྱོར་ལམ་བཟོད་པ་ནས་
མི་སྐྱེ་བའི་ཆོས་ལ་བཟོད་པ་ཆུང་ངུ། ཐེག་ཆེན་མཐོང་ལམ་བར་ཆད་མེད་ལམ་ནས་དེ་འབྲིང། ས་བརྒྱད་པ་ནས་དེ་ཆེན་པོ་ཐོབ་པ་ཡང་མ་ཡིན་པར་ཐལ། འདུས་བྱས་རང་བཞིན་གྱིས་སྐྱེ་མེད་དོན་དམ་བདེན་པ་མ་ཡིན་པའི་ཕྱིར། རྟགས་རྣམས་རིམ་པར་ཁས།    ༈    །གཉིས་
པ་རང་ལུགས་ལ། མཐའ་བཞི་ལས་སྐྱེ་བ་མེད་པར་དམ་བཅས་པའི་དམ་བཅའི་བཞེད་དོན་མེད་དགག་དང། དམ་བཅའ་བཞིའི་ལོག་རྟོག་ཕ་རོལ་པོས་ཁས་ལེན་ཚུལ་སོགས་འོག་ཏུ་འཆད། ངག་དོན་ནི། ཕྱི་ནང་གི་དངོས་པོ་སྐྱེ་ལྡན་རྣམས་ཆོས་ཅན། མཐའ་བཞི་ལས་མི་
སྐྱེ་སྟེ། དེ་ལྟར་སྐྱེ་བར་ཁས་ལེན་པ་ལ་འོག་ནས་བཤད་པའི་རིགས་པས་གནོད་པའི་ཕྱིར།    ༈    །གསུམ་པ་རྩོད་པ་སྤོང་བ་ལ། ཁོ་ན་རེ། གཞུང་འདི་རྣམས་རང་བཞིན་གྱིས་སྐྱེ་མེད་སྒྲུབ་པའི་ཕྱོགས་ཆོས་འཆད་པའི་གཞུང་མ་ཡིན་པར་ཐལ། འདི་རྣམས་ཀྱི་དངོས་

[071B] དེར་ཐལ། མཐའ་བཞི་ལས་མི་སྐྱེ་བའི་དམ་བཅའ་ཙམ་ཞིག་འཇོག་པའི་ཕྱིར། རྩ་བར་འདོད་ན། དེ་འདྲ་བའི་འཇུག་པའི་གཞུང་མེད་པར་ཐལ། འདོད་པའི་ཕྱིར། འདོད་ན། ཡོད་པར་ཐལ། གང་གི་ཕྱིར་ན་ཞེས་སོགས་ཀྱི་གཞུང་
དེ་ཡིན་པའི་ཕྱིར། ཟེར་ན། རྩ་བར་མ་ཁྱབ་བོ། །གཞན་ཡང། གཞུང་འདིས་དངོས་པོ་རྣམས་མཐའ་བཞི་ལས་མི་སྐྱེ་བ་སྒྲུབ་པའི་གཞུང་མ་ཡིན་པར་ཐལ། འདིས་དངོས་པོ་རྣམས་མཐའ་བཞི་ལས་མི་སྐྱེ་བའི་སྒྲུབ་བྱེད་མ་བཀོད་པའི་ཕྱིར་དང། ལོག་རྟོག་ལ་གནོད་བྱེད་མ་བསྟན་
པའི་ཕྱིར། རྟགས་དང་པོ་དེར་ཐལ། དེ་དངོས་པོ་རྣམས་མཐའ་བཞི་ལས་མི་སྐྱེ་བའི་དམ་བཅའ་ཙམ་ཞིག་འཇོག་པའི་གཞུང་ཡིན་པའི་ཕྱིར། ཕྱི་མ་མ་གྲུབ་ན། འོ་ན། དེས་སླར་སྐྱེ་བ་དོན་མེད་ཐུག་མེད་དང། རྒྱུ་ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་
སྐྱེ་བའི་གནོད་བྱེད་བསྟན་པར་ཐལ། མ་གྲུབ་པ་དེའི་ཕྱིར། འདོད་ན། དངོས་འགལ། རྩ་བར་འདོད་ན། དེ་མ་ཡིན་པར་ཐལ། དངོས་པོ་མཐའ་བཞི་ལས་མི་སྐྱེ་བར་སྒྲུབ་པའི་ཕྱིར་དུ་དམ་བཅའ་བཞི་པོ་བཞག་པའི་ཕྱིར། གཞན་ཡང། གཞུང་འདི་དངོས་པོ་རྣམས་མཐའ་
བཞི་ལས་མི་སྐྱེ་བའི་དམ་བཅའ་ཙམ་འཇོག་པའི་གཞུང་མ་ཡིན་པར་ཐལ། དེ་བཞི་ལས་མི་སྐྱེ་བར་སྒྲུབ་པའི་གཞུང་ཡིན་པའི་ཕྱིར། དེར་ཐལ། རྩ་ཤེ་ལས། བདག་ལས་མ་ཡིན་གཞན་ལས་མིན། །ཞེས་སོགས་ཀྱི་གཞུང་འདི་དངོས་པོ་རྣམས་མཐའ་བཞི་ལས་མི་སྐྱེ་
བར་སྒྲུབ་པའི་གཞུང་ཡིན་པའི་ཕྱིར། དེ་དངོས་པོ་རྣམས་མཐའ་བཞི་གང་རུང་ལས་སྐྱེ་བ་འགོག་བྱེད་ཀྱི་གཞུང་ཡིན་པའི་ཕྱིར། དེར་ཐལ། དངོས་པོ་རྣམས་ཀྱི་རང་བཞིན་ནི། །ཞེས་སོགས་ཀྱི་གཞུང་འདི་གོང་དུ་གཞན་ལས་མིན་ཞེས་པའི་སྐབས་སུ། གཞན་སྐྱེ་བཀག་
པ་ལ་ལུང་འགལ་སྤོང་བའི་གཞུང་ཡིན་པའི་ཕྱིར། ཟེར་ན། ཐལ་བ་དེ་ཐམས་ཅད་ཀྱིས་མི་གནོད་དེ། ཁོ་བོས་དེ་རྣམས་ཀྱི་དངོས་པོ་རྣམས་རང་བཞིན་གྱིས་མི་སྐྱེ་བའི་དམ་བཅའ་དངོས་སུ་མ་བཞག་དངོས་པོ་རྣམས་མཐའ་བཞི་ལས་མི་སྐྱེ་བ་དངོས་སུ་མ་སྒྲུབས།

[072A]༄༅། །རྟོག་ལའང་གནོད་བྱེད་དངོས་སུ་མ་བསྟན་པར་བཤད་ཀྱི་མ་བསྟན་པ་ཙམ་མ་སྨྲས་པའི་ཕྱིར། མཁས་པ་ཁ་ཅིག་ བདག་ལས་སྐྱེ་བ་ཡོད་དོ་ཞེ་ན། ཤེས་བྱ་ཆོས་ཅན། རང་རྒྱུད་པས་བདག་ལས་སྐྱེ་བ་ཁས་ལེན་པར་ཐལ། ཐལ་འགྱུར་བས་དེ་ལྟར་ཁས་
ལེན་པའི་ཕྱིར། འདོད་ན། དེ་གཉིས་ཀ་ལས་སྐྱེ་བ་ཁས་ལེན་པར་ཐལ། འདོད་པ་གང་ཞིག་ དེས་གཞན་སྐྱེ་ཁས་ལེན་པའི་ཕྱིར། འདོད་ན། དེས་བདེན་གྲུབ་ཁས་ལེན་པར་ཐལ་ལོ། །ཁོ་ན་རེ། བདག་ལས་སྐྱེ་བ་ཡོད་པར་ཐལ། བདག་གི་འབྲས་བུ་བདག་ལས་སྐྱེ་བ་ཡིན་
པའི་ཕྱིར། དེར་ཐལ། བདག་དེ་སྐྱེད་བྱེད་ཡིན་པའི་ཕྱིར། མ་གྲུབ་ན། བདག་ཆོས་ཅན། རང་གི་འབྲས་བུ་སྐྱེད་བྱེད་དུ་ཐལ། དངོས་པོ་ཡིན་པའི་ཕྱིར། ཟེར་ན། འདིར་མ་ཁྱབ། རྟགས་གསལ་ལ་ལྟོས་པའི་ཆོས་ཅན་སྐྱོན་ཅན་ནོ། །དེ་ལྟ་མ་ཡིན་ན། ཉན་ཐོས་ཀྱི་འགོག་བདེན། དགེ་
སྦྱོང་ཚུལ་གྱི་འབྲས་བུ་ཡིན་པར་ཐལ། དགེ་སྦྱོང་ཚུལ་གྱི་འབྲས་བུ་དེ་ལ་འགོག་བདེན་དང་རྣམ་གྲོལ་ལམ་གཉིས་སུ་བྱེད་རིགས་པའི་ཕྱིར། དགེ་སྦྱོང་ཚུལ་ནི་དྲི་མེད་ལམ། །ཞེས་པའི་གཞུང་འདིར་ཡང་ཁས་ལེན་རིགས་པའི་ཕྱིར། འདོད་ན། དགེ་སྦྱོང་ཚུལ་གྱི་འབྲས་བུ་རྟག་
པ་ཡིན་པར་ཐལ། དེ་དང་རྟག་པའི་གཞི་མཐུན་ཡོད་པའི་ཕྱིར། འདོད་ན། མ་ཡིན་པར་ཐལ། དེ་དགེ་སྦྱོང་ཚུལ་ལས་སྐྱེས་པའི་ཕྱིར། དེར་ཐལ། དགེ་སྦྱོང་ཚུལ་དེ་སྐྱེད་བྱེད་ཡིན་པའི་ཕྱིར། མ་གྲུབ་ན། དགེ་སྦྱོང་ཚུལ་ཆོས་ཅན། རང་གི་འབྲས་བུ་སྐྱེད་བྱེད་དུ་ཐལ། དངོས་པོ་ཡིན་
པའི་ཕྱིར། ཆོས་ཅན་དང་བཅས་པའི་འཁོར་གསུམ། གཞན་ཡང། རྒྱུན་ཞུགས་ཀྱི་འབྲས་བུ་རྟག་པ་ཡིན་པར་ཐལ། རྒྱུན་ཞུགས་ཀྱི་རྒྱུད་གྱི་འགོག་བདེན་རྒྱུན་ཞུགས་ཀྱི་འབྲས་བུ་ཡིན་པའི་ཕྱིར། དེར་ཐལ། དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། འདོད་མི་ནུས་ཏེ། དེ་རྒྱུན་
ཞུགས་ལས་སྐྱེས་པའི་ཕྱིར། དེར་ཐལ། རྒྱུན་ཞུགས་དེ་སྐྱེད་བྱེད་ཡིན་པའི་ཕྱིར། མ་གྲུབ་ན། རྒྱུན་ཞུགས་ཆོས་ཅན། རང་གི་འབྲས་བུ་སྐྱེད་བྱེད་ཡིན་པར་ཐལ། དངོས་པོ་ཡིན་པའི་ཕྱིར། འཁོར་གསུམ། བདག་ལས་སྐྱེ་བ་ཁས་ལེན་གྱི་གང་ཟག་ཡིན་ན། བདག་སྐྱེ་ཁས་ལེན་གྱི་གང་ཟག་

[072B] བདག་ལས་སྐྱེ་བ་མེད་པའི་ཕྱིར། འདོད་ན། བདག་སྐྱེ་ཁས་ལེན་གྱི་གང་ཟག་ཡིན་ན། བདག་ལས་སྐྱེ་བ་ཁས་ལེན་གྱི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། གྲངས་ཅན་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེས་བདག་ལས་འབྲས་བུ་
གང་ཡང་མི་སྐྱེ་བར་ཁས་ལེན་པའི་ཕྱིར། དེར་ཐལ། བདག་རྒྱུ་དང་འབྲས་བུ་གང་ཡང་མ་ཡིན་པར་ཁས་ལེན་པའི་གང་ཟག་ཡིན་པའི་ཕྱིར་རོ། །སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་བཤད་པ་མི་འཐད་པར་ཐལ། ཟེར་ན། སེམས་ཙམ་པས་གཞན་ལས་སྐྱེ་བ་ཁས་ལེན་པར་
ཐལ། དེ་ཁས་ལེན་གྱི་གང་ཟག་ཡོད་པའི་ཕྱིར། འདོད་མི་ནུས་ཏེ། དེས་གཞན་ལས་འབྲས་བུ་གང་ཡང་མི་སྐྱེ་བ་ཁས་ལེན་གྱི་གང་ཟག་ཡིན་པའི་ཕྱིར། དེར་ཐལ། དེ་རྟག་པར་ཁས་ལེན་པའི་ཕྱིར། འཁོར་གསུམ། གཞན་ཡང། འབྲས་བུ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་
ཡོད་པར་ཐལ། འབྲས་བུ་རང་དང་ངོ་བོ་གཅིག་པའི་རྒྱུ་ཡོད་པའི་ཕྱིར། དེར་ཐལ། འབྲས་བུ་འབྲས་བུ་དང་ངོ་བོ་གཅིག་གང་ཞིག་རྒྱུ་ཡིན་པའི་ཕྱིར། ཟེར་ན། མ་ཁྱབ། གཞན་ཡང། བདག་ལས་སྐྱེ་བ་ཡོད་པར་ཐལ། བདག་ལས་རང་གི་འབྲས་བུ་སྐྱེ་བ་ཡོད་པའི་ཕྱིར། མ་གྲུབ་ན་
བདག་ཆོས་ཅན། ཁྱོད་ལས་རང་གི་འབྲས་བུ་སྐྱེ་བ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། ཟེར་ན། རྟགས་གསལ་གཉིས་ལ་ལྟོས་པའི་ཆོས་ཅན་སྐྱོན་ཅན་ནོ། །གཞན་ཡང། འབྲས་བུ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་ཡོད་པར་ཐལ། འབྲས་བུ་རང་དང་
ངོ་བོ་གཅིག་པའི་རྒྱུ་འབྲས་ཡོད་པའི་ཕྱིར། དེར་ཐལ། རྒྱུ་འབྲས་ངོ་བོ་གཅིག་ཡིན་པའི་ཕྱིར། དེར་ཐལ། རྒྱུ་འབྲས་ཡིན་ཁྱབ་མཉམ་ཡིན་པའི་ཕྱིར་ཟེར་ན། མགོན་པོ་ཀླུ་སྒྲུབ་བདག་ལས་མ་ཡིན་གཞན་ལས་མིན། །ཞེས་པའི་ལུང་སྒྲ་ཇི་བཞིན་པར་མི་བཞེད་པར་ཐལ་
དེས་བདག་ལས་སྐྱེ་བ་བཞེད་པའི་ཕྱིར། འདོད་ན། དེ་བཞེད་པར་ཐལ། སྒྲ་ཇི་བཞིན་པར་བཞེད་པའི་གང་ཟག་ཡོད་པའི་ཕྱིར་དང། དེས་རྩ་ཤེ་སྒྲ་ཇི་བཞིན་པར་བཞེད་པའི་ཕྱིར། ཁོ་ན་རེ། ལུགས་འདིར་མ་ཟད། རང་རྒྱུད་པས་ཀྱང་གཞན་སྐྱེ་མེད་པར་ཁས་ལེན་པར་ཐལ་

[073A]༄༅། །དེས་གཞན་སྐྱེའི་མཐའ་མེད་པར་ཁས་ལེན་པའི་ཕྱིར། ཟེར་ན། མ་ཁྱབ། དེར་ཐལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བའི་སྐྱེ་ཚུལ་འདི་མཐའ་བྲལ་གྱི་སྐྱེ་བར་འདོད་པའི་
ཕྱིར། གཞན་ཡང། དེས་གཞན་སྐྱེ་མེད་པར་འདོད་པར་ཐལ། དེས་དེ་མེད་པར་འདོད་དགོས་པའི་ཕྱིར། ཟེར་ན། མ་ཁྱབ། དེར་ཐལ། དེས་རྒྱུ་འབྲས་རང་གི་མཚན་ཉིད་ཀྱིས་མ་གྲུབ་པར་འདོད་དགོས་པའི་ཕྱིར། དེར་ཐལ། དེས་རྒྱུ་འབྲས་བདེན་པར་མེད་པར་ཁས་བླངས་
པའི་ཕྱིར། དེར་ཐལ། དེ་དབུ་མ་པ་ཡིན་པའི་ཕྱིར། ཁོ་ན་རེ། དེ་དབུ་མ་པ་མ་ཡིན་པར་ཐལ། རྟག་ཆད་ཀྱི་མཐའ་ཁས་ལེན་གྱི་གང་ཟག་ཡིན་པའི་ཕྱིར། དེར་ཐལ། དངོས་པོ་རང་ངོས་ནས་གྲུབ་པ་དང། རང་ངོས་ནས་གྲུབ་པའི་དངོས་པོ་རང་གྲུབ་དུས་ཀྱི་སྐད་ཅིག་
གཉིས་པའི་དུས་སུ་ཞིག་པར་ཁས་ལེན་པའི་ཕྱིར། ཟེར་ན། མ་ཁྱབ། ཁོ་ན་རེ། ཁྱབ་སྟེ། དངོས་པོ་རང་ངོས་ནས་གྲུབ་པ་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་མཐར་ཐུག་དང། དེ་ལྟར་གྲུབ་རྒྱུ་གཅིག་བྱུང་ན་རྟག་མཐར་འགྱུར་བ་དང། དེ་ཞིག་པ་ཆད་མཐར་
འགྱུར་པའི་ཕྱིར། ཟེར་ན། མ་ཁྱབ། འདོད་ན། རང་རྒྱུད་པས་དངོས་པོ་རང་ངོས་ནས་གྲུབ་པ་རྟག་མཐའ་དང། རང་ངོས་ནས་གྲུབ་པའི་དངོས་པོ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་ཆད་མཐར་ཁས་ལེན་པར་ཐལ། ཁྱོད་ཀྱི་ཐལ་འགྱུར་ལ་ཁྱབ་འབྲེལ་ཡོད་
པའི་ཕྱིར། འདོད་མི་ནུས་ཏེ། དངོས་པོ་རང་ངོས་ནས་གྲུབ་པ་དངོས་པོའི་ཐ་སྙད་དུ་གྲུབ་ཚད་དུ་འདོད་པའི་ཕྱིར། ཁ་ཅིག་ མཐའ་བཞི་གང་རུང་ལས་མི་སྐྱེ་བ་དེ་མྱུ་གུ་རང་བཞིན་གྱིས་མི་སྐྱེ་བར་སྒྲུབ་པའི་རྟགས་ཡང་དག་ཡིན། ཟེར་ན། དེ་ལ་ཁ་ཅིག་ དེ་མི་འཐད་
པར་ཐལ། མྱུ་གུ་མཐའ་བཞི་གང་རུང་ལས་མི་སྐྱེ་བར་ཚད་མས་གྲུབ་པའི་གང་ཟག་ཡིན་ན། མྱུ་གུ་རང་བཞིན་གྱིས་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ། དེ་གཞན་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་ན། དེ་རང་

[073B] དེར་ཐལ། ས་མྱུག་རང་བཞིན་གྱིས་གྲུབ་པའི་རྒྱུ་འབྲས་མ་ཡིན་པར་ཚད་མས་ངེས་པའི་གང་ཟག་ཡིན་ན། ས་མྱུག་རང་བཞིན་གྱིས་མི་སྐྱེ་བར་ཚད་མས་རྟོཌ་པའི་གང་ཟག་ཡིན་དགོས་པའི་ཕྱིར། དེ་གཉིས་རང་བཞིན་གྱིས་གྲུབ་པའི་ཐ་དད་མ་ཡིན་པར་ཚད་མས་རྟོཌ་
པའི་གང་ཟག་ཡིན་ན། དེ་གཉིས་རང་བཞིན་གྱིས་མེད་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ། དེ་གཉིས་རང་བཞིན་གྱིས་གྲུབ་པར་བདེན་ཞེན་གྱིས་འདོད་པའི་གང་ཟག་ཡིན་ན་དེ་གཉིས་རང་བཞིན་གྱིས་ཐ་དད་དུ་བདེན་ཞེན་གྱི་འདོད་པའི་གང་ཟག་
ཡིན་དགོས་པའི་ཕྱིར། གཞན་ཡང། བདེན་པར་གྲུབ་པའི་གཅིག་དང། བདེན་པར་གྲུབ་པའི་དུ་མ་གང་རུང་དུ་མེད་པ་དེ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཡིན་པར་ཐལ། རྩ་བའི་དམ་བཅའ་དེའི་ཕྱིར། འདོད་ན། མི་འཐད་པར་ཐལ། མྱུ་གུ་དེ་གང་རུང་དུ་མེད་པར་
ཚད་མས་གྲུབ་པའི་གང་ཟག་ཡིན་ན། མྱུ་གུ་བདེན་མེད་དུ་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེ་བདེན་པར་གྲུབ་པའི་གཅིག་དུ་མེད་པར་ཚད་མས་གྲུབ་པའི་གང་ཟག་ཡིན་ན་དེ་བདེན་མེད་དུ་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ་དེ་བདེན་
གྲུབ་དུ་བདེན་ཞེན་གྱིས་འདོད་པའི་གང་ཟག་ཡིན་ན། དེ་བདེན་པར་གྲུབ་པའི་གཅིག་དུ་བདེན་ཞེན་གྱིས་འདོད་པའི་གང་ཟག་ཡིན་དགོས་པའི་ཕྱིར། གཞན་ཡང། མྱུ་གུ་བདེན་པར་གྲུབ་པའི་དུ་མར་མེད་པར་ཚད་མས་ངེས་པའི་གང་ཟག་ཡིན་ན་མྱུ་གུ་བདེན་པར་གྲུབ་པའི་གཅིག་
དང་དེར་གྲུབ་པའི་དུ་མ་གང་རུང་དུ་མེད་པར་ཚད་མས་ངེས་པའི་གང་ཟག་ཡིན་དགོས་པར་ཐལ། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་མེད་པ་དེ་མྱུ་གུ་བདེན་མེད་ འདོད་ན། སེམས་ཙམ་པ་ཆོས་ཅན། དེར་
ཐལ། དེའི་ཕྱིར། དེར་ཐལ། དེ་དུ་མར་མེད་པར་ཚད་མས་ངེས་པའི་གང་ཟག་ཡིན་པའི་ཕྱིར། འདོད་མི་ནུས་ཏེ། དེ་དེ་གང་རུང་དུ་བདེན་ཞེན་གྱིས་འདོད་པའི་གང་ཟག་ཡིན་པའི་ཕྱིར། དེར་ཐལ། དེ་བདེན་གྲུབ་དུ་བདེན་ཞེན་གྱིས་འདོད་པའི་གང་ཟག་ཡིན་པའི་ཕྱིར། །གཞན་ཡང་

[074A]༄༅། །གཞན་སྐྱེ་མེད་པར་ཚད་མས་ངེས་པའི་གང་ཟག་ཡིན་ན། དབུ་མ་ཐལ་འགྱུར་བ་ཡིན་པས་མ་ཁྱབ་པར་ཐལ། གཞན་སྐྱེ་མེད་པ་དེ་མྱུ་གུ་རང་བཞིན་གྱིས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པའི་ཕྱིར། མཐའ་བཞི་གང་རུང་ལས་མི་སྐྱེ་བ་མྱུ་
གུ་རང་བཞིན་གྱིས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། དབུ་མ་རང་རྒྱུད་པ་དང་དངོས་སྨྲ་བ་གཉིས་ཀྱིས་གཞན་སྐྱེ་མེད་པར་ཚད་མས་མ་རྟོགས་པའི་ཕྱིར། དེ་གཉིས་གཞན་སྐྱེ་ཡོད་པར་བདེན་ཞེན་གྱིས་འདོད་པའི་གང་ཟག་ཡིན་པའི་
ཕྱིར། གཞན་ཡང། གཞན་སྐྱེ་མེད་པ་དོན་དམ་བདེན་པ་མ་ཡིན་པར་ཐལ། གཞན་སྐྱེ་མེད་པར་ཚད་མས་རྟོགས་པའི་གང་ཟག་ཡིན་ན་དོན་དམ་བདེན་པ་ཚད་མས་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར། དེར་ཐལ། གཞན་སྐྱེ་མེད་པར་རྟོགས་པའི་
གང་ཟག་ཡིན་ན་རང་བཞིན་གྱིས་སྐྱེ་བ་མེད་པར་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར། གཞན་སྐྱེ་མེད་པ་དེ་མྱུ་གུ་རང་བཞིན་གྱིས་སྐྱེ་མེད་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། དེ་འཕགས་པའི་མཉམ་གཞག་ཡེ་ཤེས་
ཀྱི་གཟིགས་ངོར་གྲུབ་པའི་ཕྱིར། དེར་ཐལ། འཇུག་འགྲེལ་ལས། འཕགས་པའི་མཉམ་གཞག་གི་གཟིགས་པ་ཁས་བླངས་ནས་དོན་དམ་པར་གཞན་ལས་སྐྱེ་བ་འགོག་པ་ཡིན་ནོ། །ཞེས་གསུངས་པའི་ཕྱིར། དེས་ན་རང་ལུགས་འཇོག་པ་ན་དེ་མཐའ་
བཞི་ལས་མི་སྐྱེ་བ་དེ་མྱུ་གུ་རང་བཞིན་གྱིས་མི་སྐྱེ་བར་སྒྲུབ་པའི་རྟགས་ཡང་དག་དང། བདེན་པར་གྲུབ་པའི་དུ་མར་མེད་པ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་དང། བདེན་པར་གྲུབ་པའི་གཅིག་ཏུ་མེད་པ་དེ་ས་མྱུག་བདེན་མེད་དུ་སྒྲུབ་པའི་རྟགས་
ཡང་དག་ཡིན་ནོ། །ཟེར་ན། ཤེས་བྱ་ཆོས་ཅན། བྱས་མི་རྟག་གཉིས་བདེན་གྲུབ་དུ་ཁས་ལེན་པའི་གང་ཟག་ཡིན་ན། དེ་གཉིས་བདེན་པར་གྲུབ་པའི་ཐ་དད་དུ་ཁས་ལེན་པའི་གང་ཟག་ཡིན་དགོས་པར་ཐལ། ས་མྱུག་གཉིས་ལ་དེ་ལྟར་དགོས་པའི་ཕྱིར་

[074B] མདོ་སྡེ་པ་ཆོས་ཅན། དེ་གཉིས་དོན་དམ་པར་གྲུབ་པའི་ཐ་དད་དུ་ཁས་ལེན་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་གཉིས་རྫས་ཐ་དད་དུ་ཁས་ལེན་པའི་གང་ཟག་དུ་ཐལ། འདོད་པ་གང་ཞིག་ 
གང་ཟག་ཡིན་དགོས་པའི་ཕྱིར། ཁ་ཅིག་ བདེན་པར་གྲུབ་པའི་གཅིག་ཏུ་མེད་པ་དང་བདེན་པར་གྲུབ་པའི་དུ་མར་མེད་པ་དོན་དམ་བདེན་པ་མ་ཡིན་པར་ཐལ། དེ་གང་རུང་དུ་མེད་པ་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཡིན་པའི་ཕྱིར། ཞེས་ཟེར་ན། འདིའི་ལན་ལ་ཁ་ཅིག་
ཐལ་འགྱུར་དེ་ལ་འདོད་ན། མི་རིགས་ཏེ། བདེན་པར་གྲུབ་པའི་གཅིག་ཏུ་མེད་པ་དོན་དམ་བདེན་པ་མ་ཡིན་པའི་ཕྱིར། མ་གྲུབ་ན། ཀ་བུམ་གཉིས་བདེན་པར་གྲུབ་པའི་གཅིག་ཏུ་མེད་པར་ཚད་མས་ངེས་པའི་གང་ཟག་ཡིན་ན། ཀ་བུམ་གཉིས་བདེན་མེད་དུ་ཚད་མས་ངེས་པའི་གང་
ཟག་ཡིན་དགོས་པར་ཐལ། མ་གྲུབ་པའི་ཕྱིར། གཞན་ཡང། བདེན་པར་གྲུབ་པའི་དུ་མར་མེད་པ་ཆོས་ཅན། ཁྱོད་དོན་དམ་བདེན་པ་མ་ཡིན་པར་ཐལ། ཁྱོད་ཉི་ཚེ་བའི་སྟོང་ཉིད་ཡིན་པའི་ཕྱིར། དེ་དེར་ཐལ། ཤེས་བྱ་དང་གཅིག་གང་ཞིག་ དེ་བུམ་པའི་སྟེང་དུ་དོན་དམ་བདེན་པ་
མ་ཡིན་པའི་ཕྱིར། མ་གྲུབ་ན། བུམ་པ་བདེན་པར་གྲུབ་པའི་དུ་མར་མེད་པར་ཚད་མས་ངེས་པའི་གང་ཟག་ཡིན་ན། བུམ་པ་བདེན་མེད་ཚད་མས་ངེས་པའི་གང་ཟག་ཡིན་དགོས་པར་ཐལ། མ་གྲུབ་པའི་ཕྱིར། ཟེར་ན། སེམས་ཙམ་པ་དེས་ཕྱི་རོལ་དོན་གྱིས་སྟོང་པའི་སྟོང་ཉིད་དེ་
ཉི་ཚེ་བའི་སྟོང་ཉིད་དུ་ཁས་ལེན་པར་ཐལ། དེས་དེ་འདུས་མ་བྱས་ཀྱི་ནམ་མཁའི་སྟེང་དུ་སྟོང་ཉིད་མ་ཡིན་པར་ཁས་ལེན་པའི་ཕྱིར། ཁྱབ་པ་ཁས། བུམ་པ་བདེན་པས་སྟོང་པའི་སྟོང་ཉིད་དེ་ཉི་ཚེ་བའི་སྟོང་ཉིད་དུ་ཐལ། དེ་ཀ་བའི་སྟེང་དུ་སྟོང་ཉིད་མ་ཡིན་པའི་ཕྱིར། ཁྱབ་པ་ཁས་
དེས་ན་བདེན་པར་གྲུབ་པའི་གཅིག་ཏུ་མེད་པ་དང་དེ་འདྲའི་དུ་མར་མེད་པ་དང་རང་བཞིན་གྱིས་སྐྱེ་བ་མེད་པ་དོན་དམ་བདེན་པ་ཡིན་བྱས་པ་ལ། འདུས་མ་བྱས་ཀྱི་ནམ་མཁའ་བདེན་པར་འཛིན་པའི་འཛིན་ཚུལ་ལ་བདེན་པར་སྐྱེ་བར་འཛིན་པའི་འཛིན་ཚུལ་ཡོད་པར་ཐལ། རང་བཞིན་

[075A]༄༅། །གྱིས་སྐྱེ་བ་ཡོད་པར་འཛིན་པའི་འཛིན་པ་ལྷན་སྐྱེས་ཡོད་པ་གང་ཞིག་ བདེན་འཛིན་ལྷན་སྐྱེས་ཐམས་ཅད་འཛིན་ཚུལ་རིགས་གཅིག་པའི་ཕྱིར། དེར་ཐལ། ཆོས་ཉིད་ཐམས་ཅད་རིགས་གཅིག་པའི་ཕྱིར། ཆོས་ཀྱི་དབྱིངས་
ལ་དབྱེར་མེད་ཕྱིར། །ཞེས་པའི་སྐབས་ནས་བསྟན་པའི་རྩོད་པ་ལ་ཁྱབ་མེད་ཀྱི་ལན་འདེབས་རིགས་པའི་ཕྱིར། ཟེར་ན། སྙིང་པོ་རྒྱན་ལས་ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་ཡོད་པར་བཤད་པ་མི་འཐད་པར་ཐལ། ལོངས་སྤྱོད་བྱེད་དུ་བདེན་པར་མེད་
པ་དོན་དམ་བདེན་པ་མ་ཡིན་པའི་ཕྱིར། དེར་ཐལ། དེ་ཉི་ཚེ་བའི་སྟོང་ཉིད་ཡིན་པའི་ཕྱིར། དེ་བུམ་པའི་སྟེང་དུ་སྟོང་ཉིད་མ་ཡིན་པའི་ཕྱིར། ཁྱབ་པ་ཁས་མ་གྲུབ་ན། བུམ་པ་ལོངས་སྤྱོད་བྱེད་དུ་བདེན་པར་མེད་པ་དོན་དམ་བདེན་པར་ཐལ། མ་གྲུབ་པའི་ཕྱིར། འདོད་ན། བུམ་པ་ཡུལ་
ཅན་དུ་བདེན་པར་མ་གྲུབ་པ་དོན་དམ་བདེན་པར་ཐལ་ལོ། །ཁ་ཅིག་ བདེན་པའི་གཅིག་དང་བདེན་པའི་དུ་མ་གང་རུང་དང་བྲལ་བ་དེ་གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་ཟེར་ན། བདེན་པའི་གཅིག་དང་བདེན་པའི་དུ་མ་གང་རུང་ཡིན་པ་མེད་པར་ཐལ་
དམ་བཅའ་དེའི་ཕྱིར། འདོད་ན། དེ་ཡིན་པ་ཡོད་པར་ཐལ། བུམ་པའི་ཆོས་ཉིད་དེ་ཡིན་པའི་ཕྱིར། དེ་བདེན་པ་ཡིན་པ་གང་ཞིག་ གཅིག་ཡིན་པའི་ཕྱིར། གཞན་ཡང། བདེན་པའི་དུ་མ་ཡིན་པ་ཡོད་པར་ཐལ། ཀ་བའི་ཆོས་ཉིད་དང་བུམ་པའི་ཆོས་ཉིད་བདེན་པའི་དུ་མ་ཡིན་པའི་ཕྱིར་
བདེན་པ་གང་ཞིག་ དུ་མ་ཡིན་པའི་ཕྱིར། ཁོ་ན་རེ། བུམ་པའི་ཆོས་ཉིད་ཆོས་ཅན། བདེན་པའི་གཅིག་ཏུ་གྲུབ་པར་ཐལ། བདེན་པའི་གཅིག་ཡིན་པའི་ཕྱིར། འདོད་ན། བདེན་པར་གྲུབ་པར་ཐལ་ལོ། །ཟེར་ན། མ་ཁྱབ་བོ། །གོང་དུ་བཤད་པ་རྣམས་ཡབ་སྲས་ཀྱི་གསུངས་རིགས་དང། སྟོང་
པ་ཉིད་དང་རྟེན་འབྱུང་དག་ དབུ་མའི་ལམ་དུ་དོན་གཅིག་པར། །གསུང་མཆོག་མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་དང། རང་བཞིན་སྟོང་པ་རྟེན་འབྱུང་གི་དོན་ཉིད་དུ་སྨྲ་བའི་སྟོན་པ་དེའི་བདག་སྐྱོངས་ཤིག་ ཞེས་སོགས་ལ་བརྟེན་ནས་གོང་གི་རྒལ་

[075B] ཁ་ཅིག་གཅིག་ཏུ་བྲལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་ཀྱི་ཕྱིར་རྒོལ་ཡང་དག་དང། མཐའ་བདུན་དུ་མ་གྲུབ་པའི་རྟགས་ཀྱིས་གང་ཟག་བདེན་མེད་དུ་སྒྲུབ་པ་སྐབས་སུ་བབ་པའི་གང་ཟག་དང། རང་གི་གདགས་གཞི་ཕུང་པོའི་སྟེང་དུ་མིང་བརྡས་
བཞག་ཙམ་གྱི་རྟགས་ཀྱིས་གང་ཟག་རང་བཞིན་མེད་པར་སྒྲུབ་པ་སྐབས་བབས་ཀྱིས་གང་ཟག་རྣམས་ཀྱི་ངོར་རྟགས་དེ་རྣམས་ལ་བརྟེན་ནས། མྱུ་གུ་སོགས་བདེན་མེད་དུ་སྒྲུབ་པ་ལ་དགོས་པ་མེད་པར་ཐལ། དེ་རྣམས་ཀྱི་མྱུ་གུ་སོགས་བདེན་མེད་ཀྱི་དོན་རྟོགས་ཟིན་པའི་ཕྱིར། ཟེར་ན། འོ་ན་
མྱུ་གུ་རང་བཞིན་མེད་པ་མཚན་གཞི། དོན་དམ་བདེན་པ་ཡིན་པར་མཚོན། མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་གང་ཞིག་ མཐར་ཐུག་དཔྱོད་པའི་རིགས་ཤེས་ཚད་མ་ཁྱོད་ལ་ལྟོས་ཏེ་མཐར་ཐུག་དཔྱོད་པའི་རིགས་ཤེས་ཚད་མར་སོང་བ་ཡིན་པ། ཞེས་པའི་
མཚོན་སྦྱོར་འགོད་པ་སྐབས་བབ་ཀྱི་ཕྱིར་རྒོལ་ཡང་དག་ཆོས་ཅན། ཁྱོད་ལ་དེ་འདྲའི་མཚོན་སྦྱོར་བཀོད་པ་ལ་དགོས་པ་མེད་པར་ཐལ། ཁྱོད་ཀྱིས་དོན་དམ་བདེན་པའི་དོན་ངེས་ཟིན་པའི་ཕྱིར། འཁོར་གསུམ། གཞན་ཡང། མེ་ཚད་མས་མ་དམིགས་པའི་རྟགས་ཀྱི། མེ་ཚད་
མས་མ་དམིགས་པའི་མཚན་མོའི་རྒྱ་མཚོར་མེ་མེད་པར་སྒྲུབ་པ་སྐབས་སུ་བབ་པའི་རྒོལ་བའི་ངོར་དེའི་རྟགས་ཀྱིས་མེ་ཚད་མས་མ་དམིགས་པའི་མཚན་མོའི་རྒྱ་མཚོར་མེ་མེད་པར་སྒྲུབ་པ་ལ་ཡང་དགོས་པ་མེད་པར་ཐལ། དེས་ཀྱང་དེར་མེ་མེད་ཀྱི་དོན་ཚད་མས་ངེས་ཟིན་པའི་
ཕྱིར། འཁོར་གསུམ། དེ་ལ། ཁོ་ན་རེ། སྐྱེན་མེད་དེ། རྒོལ་བ་དེ་གཉིས་ལ་དོན་དམ་བདེན་པ་དང། མེ་མེད་གཉིས་ཀྱི་ཐ་སྙད་སྒྲུབ་དགོས་པས་དེའི་ཕྱིར་བཀོད་པ་ཡིན་ཟེར་ན། མཚུངས་ཏེ། གོང་གི་རྒོལ་བ་གསུམ་ལ་ཡང་བདེན་མེད་ཀྱི་ཐ་སྙད་སོགས་སྒྲུབ་དགོས་པའི་ཕྱིར་རོ། །
ཁོ་ན་རེ། གང་ཟག་རང་གི་གདགས་གཞི་དང་རང་བཞིན་གྱི་ངོ་བོ་གཅིག་ཏུ་མེད་པ་ལྟ་བུ་གང་ཟག་གི་གནས་ལུགས་ཀྱི་དོན་ཡིན་ཀྱང། གང་ཟག་གི་གནས་ལུགས་མ་ཡིན་པས་མི་མཚུངས་ཟེར་ན། འོ་ན། མྱུ་གུ་ཆོས་ཅན། བདེན་པར་མེད་དེ། བདེན་པར་ཡོད་ན་གནས་ལུཌ་

[076A]༄༅། །མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་ཡེ་ཤེས་ཀྱིས་གཟིགས་དགོས་པ་ལ་དེས་མ་གཟིགས་པའི་ཕྱིར། ཞེས་པའི་སྦྱོར་བ་འགོད་པ་སྐབས་སུ་བས་པའི་གང་ཟག་ལ། དེ་འདྲའི་སྦྱོར་བ་བཀོད་པ་ལ་དགོས་པ་མེད་པར་ཐལ། རྒོལ་བ་
དེས་མྱུ་གུའི་གནས་ལུགས་ངེས་ཟིན་པའི་ཕྱིར། མྱུ་གུ་དེར་མེད་པ་མྱུ་གུའི་གནས་ལུགས་གང་ཞིག་དེས་དེ་ངེས་པའི་ཕྱིར་ཏེ། དེའི་རྟགས་ཀྱིས་དེ་ལྟར་སྒྲུབ་པའི་ཚུལ་གསུམ་ཚད་མས་ངེས་པའི་ཕྱིར། རྟགས་དང་པོ་དེར་ཐལ། སྟོང་ཉིད་མངོན་སུམ་དུ་རྟོགས་པའི་སློབ་པ་འཕགས་
པའི་མཉམ་གཞག་ཡེ་ཤེས་ཀྱི་གཟིགས་ངོར་དེ་མེད་པ་དང། རྣམ་མཁྱེན་གྱིས་ཇི་ལྟ་བ་གཟིགས་པའི་ངོར་དེ་མེད་པ་གཉིས་དོན་གཅིག་བ་གང་ཞིག་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་དེ་མེད་པ་དེའི་གནས་ལུགས་ཡིན་པའི་ཕྱིར། དེར་
ཐལ། དེའི་དེ་ཁོ་ན་ཉིད་ཡིན་པའི་ཕྱིར་ཏེ། ཊིཀ་ཆེན་ལས། ཕུང་སོགས་གཟིགས་ངོར་དེར་མེད་པ་དེ་དག་གི་དེ་ཁོ་ན་ཉིད་ཡིན་པའི་ཕྱིར་དང། ཞེས་གསུངས་པའི་ཕྱིར། འདིའི་ལྷག་མ་རྣམས་དོན་དམ་བདེན་པའི་ངོ་བོའི་སྐབས་སུ་འཆད། ཁོ་ན་རེ་
གང་ཟག་རང་བཞིན་གྱིས་གཅིག་ཏུ་མེད་པ་གང་ཟག་གི་གནས་ལུགས་མ་ཡིན་པར་ཐལ། གང་ཟག་མཐའ་བདུན་དུ་མེད་པའི་ནང་ཚན་གྱི་རང་བཞིན་གྱིས་གཅིག་ཏུ་མེད་པ་གང་ཟག་གི་གནས་ལུགས་མ་ཡིན་པའི་ཕྱིར། དེར་ཐལ། དེ་གང་ཟག་གི་གནས་ལུགས་རྟོགས་པའི་
ཐབས་ཡིན་པའི་ཕྱིར། ཟེར་ན། མ་ཁྱབ། རྟགས་དེར་ཐལ། དེས་དེ་ཉིད་ལ་བདེ་བླག་འཇུག་འགྱུར་བའི། །ཞེས་གསུངས་པའི་ཕྱིར། འོ་ན། ཀུན་རྫོབ་བདེན་པ་ཀུན་རྫོབ་བདེན་པར་རྟོགས་པའི་གང་ཟག་ལ་སྟོང་ཉིད་རྟོགས་མྱོང་གིས་མ་ཁྱབ་པར་ཐལ། དེ་རྟོགས་པ་དོན་དམ་བདེན་པ་
རྟོགས་པའི་ཐབས་ཡིན་པའི་ཕྱིར། འཁོར་གསུམ། མ་གྲུབ་ན། དེར་ཐལ། འཇུག་པ་ལས། ཐ་སྙད་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་གསུངས་པའི་ཕྱིར། རྩ་བར་འདོད་མི་རིགས་ཏེ། ཀུན་རྫོབ་བདེན་པ་རྫུན་པར་རྟོགས་ན་

[076B] རྟགས་འབུད། ཁོ་ན་རེ། བདེན་པར་སྒྲུབ་པའི་རྟགས་ཡང་དག་ལ་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པས་ཁྱབ་པར་ཐལ། གོང་དུ་བཤད་པ་དེ་ཐམས་ཅད་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་
ཕྱིར། ཟེར་ན། མ་ཁྱབ། འདོད་ན། རྒྱུ་རྐྱེན་ལས་སྐྱེས་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། མདོ་ལས། གང་ཞིག་རྐྱེན་ལས་སྐྱེས་བ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་ཞིག་སྟོང་ཉིད་ཤེས་
དེ་བག་ཡོད་ཡིན། །ཞེས་གསུངས་པའི་ཕྱིར། གལ་ཏེ་འདོད་ན་ཧ་ཅང་ཐལ་ཏེ། རྒྱུ་རྐྱེན་ལས་སྐྱེས་ཙམ་སྟོང་ཉིད་ཀྱི་དོན་དུ་མི་རིགས་པའི་ཕྱིར། དེས་ན་རྟེན་འབྲེལ་ལ་ཕྲ་རགས་གཉིས་ལས་རགས་པ་རྟོགས་པ་ལ་སྟོང་ཉིད་རྟོགས་མྱོང་གིས་མ་ཁྱབ་ཀྱང། ཕྲ་མོ་རྟོགས་པ་
ལ་སྟོང་ཉིད་རྟོགས་མྱོང་གིས་ཁྱབ་སྟེ། བྱད་བཞིན་གྱི་གཟུགས་བརྙན་བྱད་བཞིན་དུ་སྣང་ཡང་སྣང་བ་ལྟར་མ་གྲུབ་པའི་རྫུན་པ་རགས་པ་རྟོགས་ན་སྟོང་ཉིད་རྟོགས་མི་དགོས་ཀྱང། བྱད་བཞིན་རང་ངོས་ནས་གྲུབ་པར་སྣང་བ་ལྟར་མ་གྲུབ་པར་རྟོགས་ན་སྟོང་ཉིད་རྟོགས་མྱོང་
དགོས་པ་ལྟ་བུ་ཡིན་པའི་ཕྱིར། དེ་བཞིན་དུ་བཏགས་ཡོད་ལ་ཡང་ཕྲ་རགས་གཉིས་ཀྱི་འཇོག་ཚུལ་ངེས་པར་ཁས་བླངས་བར་བྱའོ། །ཕྱིར་རྒོལ་དབང་རྣོན་ལ་སྟོང་ཉིད་ལ་གོ་པ་རྣམ་དག་སྐྱེད་པ་ལ་ཡང་རྒྱུ་མཚན་དང་དཔེ་དང་བཅས་ཏེ་བཤད་དགོས་པས་དེ་སྒྲུབ་ཀྱི་རྟགས་
ཡང་དག་བཀོད་ཙམ་གྱི་འགོད་ཡུལ་དེ་རྟགས་དེ་འགོད་པའི་སྐབས་སུ་བབས་པའི་ཕྱིར་རྒོལ་ཡང་དག་དུ་མི་འགྱུར་བར་དེ་ལྟར་བཤད་པ་ལ་བརྟེན་ནས་ངོན་འགྱུར་གྱི་ཐེ་ཙོམ་སྐྱེས་ནས་དེ་ཆོད་པའི་རྒོལ་བ་སྟོང་ཉིད་རྟོགས་པའི་ཐོས་བྱུང་གི་ཤེས་རབ་དང་ལྡན་པ་ལ་རྟགས་
དེར་འགོད་པ་སྐབས་བབས་ཀྱི་ཕྱིར་རྒོལ་ཡང་དག་གོ་འདི་དག་ལ་བརྟེན་ནས་དཔྱད་པར་བྱ་བ་མང་དུ་སྣང་ཡང་འདིར་ཡི་གེ་མང་བས་འཇིགས་ནས་མ་བྲིས་སོ།།    ༈    །།དེ་ཉིད་དེ་ལས་འབྱུང་ན་ཡོན་ཏན་འགའ་ཡང་ཡོད་མ་ཡིན། །ཞེས་སོགས་ཀྱི་སྐབས་སུ་

[077A]༄༅། །རྣམ་པ་གསུམ་ལས། དང་པོ་ལ་ཁ་ཅིག་གྲངས་ཅན་ཡིན་ན་སྐྱེས་ཟིན་སླར་ཡང་སྐྱེ་བས་ཁྱབ་པར་འདོད་པས་ཁྱབ་ཟེར་ན། སྐྱེ་བ་སྨྲ་བའི་གྲངས་ཅན་ཆོས་ཅན། དེར་ཐལ། དེའི་ཕྱིར། འདོད་ན། མ་ཡིན་པར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ་ཚིག་
གསལ་ལས། ཁྱོད་ཀྱི་སྐྱེ་བ་བསླར་སྐྱེ་བར་མི་འདོད་ཅིང་དེ་ཉིད་ཐུག་པ་མེད་པར་ཡང་མི་འདོད་དོ། །ཞེས་གསུངས་པའི་ཕྱིར། ཡང་གྲངས་ཅན་པ་ཡིན་ན། སྐྱེས་ཟིན་སླར་ཡང་སྐྱེ་བ་མི་འདོད་པས་ཁྱབ་ཟེར་ན། གསལ་བ་སྨྲ་བའི་གྲངས་ཅན་ཆོས་ཅན། དེ་དེར་ཐལ། དེའི་ཕྱིར། འདོད་
ན། དེ་མ་ཡིན་པར་ཐལ། ཆོས་ཅན་དེ་ཡིན་པའི་ཕྱིར། ཁྱབ་སྟེ། དེ་གཉིས་ཀྱི་ཁྱད་པར་སྔ་མས་གྲུབ་ཟིན་སླར་ཡང་སྐྱེ་བར་འདོད། ཕྱི་མས་སྐྱེས་ཟིན་སླར་ཡང་གསལ་བར་འདོད་པའི་ཕྱིར་དང། རིམ་པ་བཞིན་དུ་སྐྱེས་ཟིན་སླར་ཡང་སྐྱེ་བ་དང། གསལ་ཟིན་སླར་ཡང་གསལ་བར་མི་
འདོད་པའི་ཕྱིར། དེ་ཡོད་པ་མ་གྲུབ་ན། ཡོད་པར་ཐལ། ཚིག་གསལ་ལས། སངས་རྒྱས་བསྐྱངས་ཀྱི་འགྲེལ་པས་བདག་སྐྱེ་འགོག་ཚུལ་དེས་སྐྱེ་བ་སྨྲ་བའི་ལུགས་ཁེགས་སུ་ཆུག་ཀྱང། གསལ་བ་སྨྲ་བའི་ལུགས་མི་ཁེགས་པས་མི་འཐད་ཟེར་ན། དེ་གཉིས་ཚིག་གི་བརྗོད་
པ་མི་མཐུན་པ་ཙམ་མ་གཏོགས་གྲུབ་ཟིན་སྐྱེ་དགོས་པར་འདོད་པ་མཐུན་པས་གཉིས་ཀ་ཁེགས་ནུས་པར་གསུངས་པའི་ཕྱིར། དེ་བཞིན་དུ་གྲངས་ཅན་ཡིན་ན་དངོས་པོ་ལ་སྐྱེ་བས་ཁྱབ་པ་དང། དེ་ལ་གསལ་དགོས་པའི་ཁྱབ་པ་ཡང་མི་འདོད་དོ། །དངོས་པོ་སྐྱེས་ཟིན་གྱི་མྱུ་གུ་སྐྱེ་བ་མི་འདོད། ཕྱི་མ་གསལ་
ཟིན་གྱི་མྱུ་གུ་གསལ་དགོས་པར་མི་འདོད་པའི་ཕྱིར། གཞན་ཡང། གྲངས་ཅན་གྱིས་དངོས་པོ་ལ་དེ་གཉིས་གང་རུང་གིས་ཁྱབ་པ་མི་འདོད་པར་ཐལ། དངོས་པོ་ལ་རྒྱུ་འབྲས་གང་རུང་གིས་ཁྱབ་པ་འདོད་པ་མ་ཡིན་པའི་ཕྱིར་ཏེ། ཁོ་རང་གི་ལུང་ལས། སྐྱེས་བུ་རང་བཞིན་མ་ཡིན་རྣམ་འགྱུར་མིན། །
ཞེས་གསུངས་པའི་ཕྱིར། གྲངས་ཅན་གྱི་ས་མྱུག་གཉིས་སྤྱི་གཙོ་བོའི་དང་དུ་ཆ་མེད་དུ་འདོད་ཟེར་ན། འོ་ན། དེས་དེ་གཉིས་ཆ་མེད་དུ་འདོད་པར་ཐལ། དམ་བཅའ་འཐད་པའི་ཕྱིར། འདོད་ན། མི་འདོད་པར་ཐལ། དེ་གཉིས་ལ་ཁ་དོག་དབྱིབས་སོགས་མི་འདྲ་བའི་ཆ་དུ་མ་ཡོད་པར་འདོད་པའི་ཕྱིར་

[077B] བྱེད་རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི། །ཁ་དོག་རོ་ནུས་སྨིན་པའི་ཐ་དད་ཁྱོད་ལ་མེད་པར་འགྱུར། །ཞེས་ཚད་གསལ་འཕངས་པའི་ཕྱིར། ཁ་ཅིག་གྲངས་ཅན་ཀྱིས་མྱུ་གུ་མྱུ་གུ་ལས་སྐྱེ་བར་འདོད་ཟེར་ན། གཞུང་གོང་མའི་སྐབས་སུ་བཀག་ཟིན། སངས་རྒྱས་བསྐྱངས་
ཀྱི་འགྲེལ་པ་ལ་ལེགས་ལྡན་གྱིས་སྐྱོན་བརྗོད་ཚུལ་ལ། ཁ་ཅིག་ལེགས་ལྡན་གྱིས་སངས་རྒྱས་བསྐྱངས་ཀྱི་འགྲེལ་བའི། སྐྱེ་བ་དོན་མེད་པ་ཉིད་དུ་འགྱུར་བ་དང། སྐྱེ་བ་ཐུག་པ་མེད་པ་ཉིད་དུ་འགྱུར་པའི་ཕྱིར། ཞེས་པའི་ཚིག་གི་དོན་ལ་སླར་ཡང་གི་དོན་ཡོད་པར་དགོངས་ནས། སྐྱོན་བརྗོད་
ཀྱི་ཚེ། འགྲེལ་པ་དེས་བདག་སྐྱེ་འགོག་ཚུལ་དེ། གཏན་ཚིགས་ཀྱི་དབང་དུ་བྱས་ནས་འགོག་གམ། ཐལ་འགྱུར་གྱི་དབང་དུ་བྱས་ནས་འགོག་དང་པོ་ལྟར་ན། མི་འཐད་དེ། བདག་སྐྱེ་འགོག་ནུས་ཀྱི་རང་རྒྱུད་ཀྱི་གཏན་ཚིགས་དང་དཔེ་མ་བརྗོད་པའི་ཕྱིར་དང། དེ་ལ་གྲངས་ཅན་གྱིས་སྨྲས་
པའི་ཉེས་པ་མ་གསལ་བའི་ཕྱིར། དེའི་ཚུལ་རྣམས་འོག་ཏུ་འཆད་པ་ལྟར་དང། གཉིས་པའི་དབང་དུ་བྱས་ན། སྒྲུབ་བྱེད་ཡང་དག་མི་འཕེན་པའི་ཐལ་འགྱུར་ཙམ་གྱིས་འགོག་མི་ནུས་པས། སྒྲུབ་བྱེད་ཡང་དག་འཕེན་པའི་ཐལ་འགྱུར་གྱིས་འགོག་དགོས། དེ་ལྟ་ན་སངས་རྒྱས་བསྐྱངས་
ཀྱིས་སྐྱེ་བ་དོན་མེད་པ་ཉིད་དུ་འགྱུར་བ་ཞེས་སོགས་ཀྱིས་བསྟན་པའི་ཐལ་འགྱུར་གཉིས་ཀྱང། སྐྱེ་ལྡན་གྱི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། བདག་ལས་སྐྱེ་བའི་ཕྱིར། མ་ཁྱབ་ན། སླར་ཡང་སྐྱེ་བ་ཐུག་པ་མེད་པར་ཐལ། མ་ཁྱབ་པ་དེའི་ཕྱིར། ཞེས་སྒྲུབ་བྱེད་འཕེན་དགོས། དེ་
ལྟ་ན། དེས་འཕངས་པའི་སྦྱོར་བ་ལ། སྐྱེ་ལྡན་གྱི་མྱུ་གུ་ཆོས་ཅན། བདག་ལས་མི་སྐྱེ་སྟེ། སླར་ཡང་སྐྱེ་བ་དོན་བཅས་དང་སླར་ཡང་སྐྱེ་བ་ཐུག་བཅས་ཡིན་པའི་ཕྱིར། ཞེས་པའི་སྦྱོར་བ་གཅིག་འཕངས་པར་འགྱུར། དེ་ལྟར་ན། སྦྱོར་བ་དེའི་རྟགས་སླར་ཡང་སྐྱེ་བ་དོན་བཅས་དང། སླར་ཡང་སྐྱེ་བ་
ཐུག་བཅས་མི་བཞེད་པའི་གྲུབ་མཐའ་དང་འགལ་ཞེས་སྐྱོན་ཡོད། འོ་ན། གཞན་སྐྱེ་འཕེན་ཚུལ་གང་སྙམ་ན། དེ་ཡང་བདག་སྐྱེ་བཀག་ཙམ་གྱིས་གཞན་སྐྱེ་འཕེན་པ་མིན་ཏེ། བདག་སྐྱེ་བཀག་སླར་ཡང་སྐྱེ་བ་དོན་བཅས་དང་ཐུག་བཅས་དངོས་སུ་སྒྲུབ་པ་ཤུགས་ལ་འཕེན་པ་ཡིན་

[078A]༄༅། །ཏེ། བདག་སྐྱེ་བཀག་ནས་སླང་ཡང་སྐྱེ་བ་དོན་བཅས་དང་ཐུག་བཅས་རྟགས་སུ་དངོས་སུ་སྨོས་པའི་ཕྱིར་རོ། །ཟེར་ན་འོ་ན། སློབ་དཔོན་ལེགས་ལྡན་འབྱེད་རྟོག་གེའི་རྒོལ་བ་བཞིན་ཏུ་མཁས་པ་མ་ཡིན་པར་ཐལ། དེ་ལྟར་ན། རྟགས་སྦྱོར་དེའི་རྟགས་སྔར་རྒོལ་
གྱི་ངོ་བོར་གཞི་མ་གྲུབ་ཅིང་མཐུན་དཔེ་ཡང་མ་གྲུབ་པས། ཐལ་འགྱུར་གྱི་ཁྱབ་པ་འགལ་ཁྱབ་དུ་སོང་བས། སྒྲུབ་བྱེད་འཕེན་པའི་ཐལ་འགྱུར་གྱི་སྐྱོན་ལ་དེ་ལས་ཆེ་བ་མེད་པ་ལ་སྐྱོན་བརྗོད་རྒྱུ་མ་རྙེད་པར། སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་
འགལ་ཞེས་པ་ཙམ་ལས་བརྗོད་རྒྱུ་མ་རྙེད་པའི་ཕྱིར། ཐལ་འགྱུར་གྱི་ཁྱབ་པ་འགལ་ཁྱབ་དུ་སོང་སྟེ། རྟག་པ་མཐའ་གཟུང་ཙམ་མ་ཡིན་པར་བདག་ལས་སྐྱེ་ན་སླར་ཡང་སྐྱེ་བ་དོན་བཅས་དང་ཐུག་བཅས་ཡིན་དགོས་པའི་ཕྱིར། གཞན་ཡང། གཞན་སྐྱེ་འཕེན་ན། གཞན་སྐྱེ་
མི་བཞེད་པའི་རང་གི་གྲུབ་མཐའ་དང་འགལ་ཞེས་པ་ཡང་སངས་རྒྱས་བསྐྱངས་རང་ཉིད་དེ་མི་བཞེད་པའི་གྲུབ་མཐའ་དང་འགལ་ཟེར་ངམ། མགོན་པོ་ཀླུ་སྒྲུབ་དེ་མི་བཞེད་པའི་གྲུབ་མཐའ་དང་འགལ་ཟེར། དང་པོ་མི་འཐད་དེ། ལེགས་ལྡན་གྱིས་སངས་རྒྱས་བསྐྱངས་གཞན་
སྐྱེ་མི་བཞེད་པར་མ་དགོངས་པའི་ཕྱིར་ཏེ། རང་རྒྱུད་ཀྱི་གཏན་ཚིགས་མི་བཞེད་པར་མ་དགོངས་པའི་ཕྱིར། དེར་ཐལ། དྲང་ངེས་རྣམ་འབྱེད་ལས། ལེགས་ལྡན་འབྱེད་ལ་ཡང་རང་ཉིད་དང་སངས་རྒྱས་བསྐྱངས་གཉིས་ལ་རང་རྒྱུད་ཀྱི་གཏན་ཚིགས་བཞེད་མི་བཞེད་མི་མཐུན་
སྙམ་པ་མི་འདུག་གི་བཞེད་པ་འོས་མེད་དུ་བྱས་པའི་ལུགས་སུ་སྣང་ངོ། །ཞེས་གསུངས་པའི་ཕྱིར། གཉིས་པ་ལྟར་ན་མི་རིགས་ཏེ། རང་ཉིད་གཞན་སྐྱེ་བཞེད་པ་དེ་ཀླུ་སྒྲུབ་ཀྱི་དགོངས་པར་བཞེད་པའི་ཕྱིར། དེར་ཐལ། དེ་སྟོན་པའི་དགོངས་པར་བཞེད་པའི་ཕྱིར། དེར་ཐལ་
རང་གི་མཚན་ཉིད་ཀྱིས་གྲུབ་པ་ཡོད་པ་སྟོན་པའི་མདོའི་དགོངས་པར་བཞེད་པའི་ཕྱིར། གཞན་ཡང། གཞན་སྐྱེ་འཕེན་ཚུལ་དེ་ལྟར་དགོངས་ན། ལེགས་ལྡན་འབྱེད་ཀྱིས། དོན་ལ་ཁྱབ་པ་འགལ་ཁྱབ་ལ་སོང་ཅིང་མ་འབྲེལ་བའི་ཐལ་འགྱུར་གཉིས་འཕངས་པར་དགོངས་

[078B] དོན་ལ་སྐྱེ་ལྡན་གྱི་མྱུ་གུ་ཆོས་ཅན། གཞན་ལས་སྐྱེ་བར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་འཕངས་པར་དགོངས་པའི་ཕྱིར། དེར་ཐལ། གཞན་ལས་སྐྱེ་བར་ཐལ། བདག་ལས་སྐྱེ་བ་ནི་བཀག་སླར་ཡང་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར་
ཞེས་པའི་ཐལ་འགྱུར་འཕངས་པར་དགོངས་པའི་ཕྱིར། གཞན་ཡང། དེ་འདྲ་བའི་ཐལ་འགྱུར་དེ་ལེགས་ལྡན་གྱིས་བསལ་བ་ཚད་བསལ་བྱས་བར་ཐལ། འཕེན་ཚུལ་དེ་འཐད་པའི་ཕྱིར། འདོད་ན། རང་ཉིད་གཞན་སྐྱེ་འདོད་པ་དང་འགལ། ཐལ་འགྱུར་གོང་མ་ལ་འདོད་ན། མི་
འཐད་དེ། དེ་ལ་དེའི་སྒོ་ནས་སྐྱོན་བརྗོད་རིགས་པ་ལ་ཅུང་ཟད་ཀྱང་མ་བརྗོད་པའི་ཕྱིར། ཁ་ཅིག་མྱུ་གུ་དེ་གྲངས་ཅན་གྱིས་རྒྱུ་དུས་སུ་མི་གསལ་བའི་ཚུལ་གྱིས་ཡོད་པའི་མྱུ་གུའི་མཚན་གཞིར་འདོད་ཟེར་ན། མི་འཐད་དེ། གྲངས་ཅན་གྱིས་མྱུ་གུ་སྐྱེས་ཟིན་དང་གསལ་ཟིན་དུ་འདོད་པའི་
ཕྱིར། དེར་ཐལ། མྱུ་གུ་མིག་ཤེས་ཀྱིས་གསལ་བང་མཐོང་བར་འདོད་པའི་ཕྱིར། དེར་ཐལ། དེས་དེ་མངོན་སུམ་དུ་མཐོང་བར་འདོད་པའི་ཕྱིར། ཁ་ཅིག་སྐྱེ་ལྡན་གྱི་མྱུ་གུ་ཆོས་ཅན། སྐྱེ་བ་དོན་མེད་པར་ཐལ། རང་གི་རྒྱུའི་དུས་སུ་གྲུབ་ཟིན་པའི་ཕྱིར། མ་ཁྱབ་ན། སྐྱེ་བ་ཐུག་མེད་དུ་ཐལ་
མ་ཁྱབ་པ་དེའི་ཕྱིར་ཞེས་པའི་ཐལ་འགྱུར་གཉིས། སངས་རྒྱས་བསྐྱངས་ཀྱི་འགྲེལ་བའི་དངོས་བསྟན་གྱི་ཐལ་འགྱུར་ཡིན་ཟེར་ན། འོ་ན་ཐལ་འགྱུར་དང་པོ་ཆོས་ཅན། ཁྱོད་ཀྱི་རྟགས་གྲུབ་པར་ཐལ། སངས་རྒྱས་བསྐྱངས་ཀྱི་འགྲེལ་པས་བསྟན་པའི་ཐལ་འགྱུར་དང་པོ་ཡིན་པའི་
ཕྱིར། ཁྱབ་སྟེ། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ་ཞེས་པའི་སྐབས་ནས་བསྟན་པའི་ཐལ་འགྱུར་གྱི་རྟགས་ལ་ཡོད་པས་ཁྱབ་པའི་ཕྱིར། དེར་ཐལ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཞེས་པའི་དེ་དག་གི་ཞེས་པ་བདག་
གི་བདག་ཉིད་དུ་ཡོད་པ་ཞེས་པས་རྒྱས་པར་བཤད་པའི་སྒོ་ནས་རང་གི་བདག་ཉིད་དུ་ཡོད་པ་ཐལ་འགྱུར་དང་པོའི་རྟགས་སུ་བཤད་པའི་ཕྱིར། དེར་ཐལ། ཐལ་འགྱུར་དང་པོའི་རྟགས་སུ་བཤད་པའི་ཕྱིར། དེར་ཐལ། ཐལ་འགྱུར་དང་པོའི་རྟགས་དང་རྟགས་སྦྱོར་གྱི་གཏན་ཚིགས་དོན་

[079A]༄༅། །གཅིག་པ་གང་ཞིག་ཐལ་འགྱུར་གྱི་འཕངས་པའི་སྦྱོར་བའི་གཞན་གྲགས་ཀྱི་རྟགས་ཡིན་པའི་ཕྱིར། དེར་ཐལ། ཚིག་གསལ་ལས། དེ་ལ་དེ་དག་གི་ཞེས་བྱ་བ་འདི་ནི་རང་གི་བདག་ཉིད་དུ་ཡོད་པར་འཛིན་པ་ཡིན་ནོ། །ཞེས་དང། དེ་ལ་རང་གི་བདག་ཉིད་
དུ་ཡོད་པ་ཞེས་བྱ་བ་ནི་གཏན་ཚིགས་འཛིན་པ་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་ན། སྐྱེ་ལྡན་གྱི་མྱུ་གུ་ཆོས་ཅན། སྐྱེ་བ་དོན་མེད་པར་ཐལ། རང་གི་རྒྱུའི་དུས་སུ་གྲུབ་ཟིན་པའི་ཕྱིར། འཁོར་གསུམ། ཡང་ཁ་ཅིག་སླར་ཡང་སྐྱེ་བ་སྦྱར་བའི་ཐལ་འགྱུར་དེ་གཉིས་
སངས་རྒྱས་བསྐྱངས་ཀྱི་འགྲེལ་བའི་དངོས་བསྟན་གྱི་ཐལ་འགྱུར་ཡིན་ཟེར་ན། མི་འཐད་དེ། གོང་དུ་བཤད་པ་ལྟར་དེ་ལྟར་ན་ཐལ་འགྱུར་གྱི་ཁྱབ་འབྲེལ་ཕྱིན་ཅི་ལོག་ཏུ་སོང་ཞིང། དེས་འཕངས་པའི་གཏན་ཚིགས་དང་མཐུན་དཔེ་གཞི་མ་གྲུབ་པའི་སྐྱོན་འཇུག་པའི་
ཕྱིར། དེར་མ་ཟད། རང་གི་རྒྱུའི་དུས་སུ་གྲུབ་ཟིན་པ་སླར་ཡང་སྐྱེ་བ་དོན་བཅས་དང་འགལ་བར་ཐལ། ཁྱོད་ཀྱིས་བཀོད་པའི་ཐལ་འགྱུར་དེ་གྲངས་ཅན་གྱིས་ཁས་བླངས་ལ་འགལ་བརྗོད་ཀྱི་ཐལ་འགྱུར་ཡང་དག་ཡིན་པའི་ཕྱིར། དེར་ཐལ། དམ་བཅའ་འཐད་པའི་ཕྱིར་
ཁོ་ན་རེ། འགྲེལ་པ་གཉིས་ཀྱིས་རང་རྒྱུའི་དུས་སུ་གྲུབ་ཟིན་པ་དང། རང་གི་བདག་ཉིད་དུ་ཡོད་པ་གཉིས་ཀ་བསྟན་པས་སྐྱོན་མེད་ཅེ་ན། འགྲེལ་པ་གོང་འོག་གཉིས་ཀྱིས་ཁྱོད་ཀྱིས་བཀོད་པའི་ཐལ་འགྱུར་གཉིས་དང། རང་གི་བདག་ཉིད་དུ་གྲུབ་ཟིན་ཡོད་པའི་ཕྱིར་
ཞེས་པའི་ཐལ་འགྱུར་བསྟན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་གཉིས་རྟགས་སུ་བཀོད་པའི་སྦྱོར་བ་གཉིས་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འདྲ་ཡབ་སྲས་གང་གིས་ཀྱང་མ་གསུངས་ཞིང། རྒོལ་པ་གཉིས་ཀ་ལ་ལྟོས་པའི་
དགོས་པ་མེད་པའི་ཕྱིར། ཡང། ས་བོན་གྱི་དུས་སུ་གྲུབ་ཟིན་པ་རྟགས་སུ་བཀོད་པ་ལ་ཡང་སྐྱོན་བརྗོད་ཚུལ་མཚུངས་སོ། །ཁ་ཅིག་ཐལ་འགྱུར་ཡང་དག་ཡིན་ན། སྒྲུབ་བྱེད་ཡང་དག་འཕེན་པའི་ཐལ་འགྱུར་ཡང་དག་ཡིན་པས་ཁྱབ་ཟེར་ན། སྐྱེ་ལྡན་གྱི་མྱུ་གུ་ཆོས་ཅན་

[079B] རང་གི་བདག་ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་ཆོས་ཅན། དེར་ཐལ། དེའི་ཕྱིར། དེར་ཐལ། དེ་བདག་སྐྱེ་འགོག་ནུས་ཀྱི་ཐལ་འགྱུར་ཡང་དག་ཡིན་པའི་ཕྱིར་དང། དེ་ཐལ་འགྱུར་ཡང་དག་དུ་སོང་བའི་གང་ཟག་ཡོད་
པའི་ཕྱིར། འདོད་མི་ནུས་ཏེ། སླར་ཡང་སྐྱེ་བ་དོན་བཅས་སྦྱོར་བའི་གཏན་ཚིགས་སུ་མི་མཚུངས་པའི་ཕྱིར། ཁ་ཅིག་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་ན་ལྡོག་པ་རང་རྒྱུད་འཕེན་པའི་དེ་ཡིན་པས་ཁྱབ་ཟེར་ན། འོ་ན། གཞན་ལ་བརྟེན་ནས་གལ་ཏེ་གཞན་
ཞིག་འབྱུང་བར་འགྱུར་ན་ནི། །ཞེས་སོགས་ཀྱི་སྐབས་ནས་བསྟན་པའི་ཐལ་འགྱུར་གཉིས་ཆོས་ཅན། དེར་ཐལ། དེའི་ཕྱིར། དེར་ཐལ། དགོངས་པ་རབ་གསལ་ལས། ཐལ་བ་གཉིས་ཀྱི་བཟློག་པ་འཕེན་པར་འགྲེལ་བ་ལས་བཤད་དོ་ཞེས་དང། བཤད་ཚུལ་གོང་
དུ་བཤད་པ་ལྟར་ཡིན་པའི་ཕྱིར། ཁ་ཅིག་ལེགས་ལྡན་གྱི་ལུགས་ལ་སྐྱེ་བ་དོན་བཅས་དང་ཐུག་བཅས་བདག་སྐྱེ་འགོག་ནུས་ཀྱི་གཏན་ཚིགས་ཡང་དག་ཏུ་བཞེད། ཟེར་ན། འོ་ན། དེ་གཞན་དོན་སྐབས་ཀྱི་རྟགས་སུ་བྱས་པའི་ཚེ་ཡང་རྟགས་ཡང་དག་དུ་བཞེད་
པར་ཐལ། དམ་བཅའ་འཐད་པའི་ཕྱིར། འདོད་ན། སྔར་རྒོལ་ལ་ལྟོས་ཏེ་ཡང་སྐྱོན་མེད་དུ་བཞེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལ་དམ་བཅའ་ཞེན་དོན་མེད་དགག་དུ་འདོད་པ་དང་འགལ་བའི་སྐྱོན་བརྗོད་མཛད་པའི་ཕྱིར། གྲངས་ཅན་གྱིས་སྐྱེ་ལྡན་གྱི་མྱུ་
གུ་སྐྱེ་བར་ཚད་མས་མ་ངེས་པའི་རྒྱུ་མཚན་གྱིས་དེ་སྒྲུབ་ཀྱི་རྟགས་ཡང་དག་མ་ཡིན་པར་བཞེད་པ་ནི་དཔྱད་གཞི་ཡིན་ཏེ། དེའི་རྟགས་ཀྱིས་སྐྱེ་ལྡན་གྱི་མྱུ་གུ་བདག་ལས་མི་སྐྱེ་བ་སྒྲུབ་པ་སྐབས་བབས་ཀྱི་ཕྱིར་རྒོལ་ཡང་དག་དེ་གྲངས་ཅན་མ་ཡིན་པའི་ཕྱིར། དེར་ཐལ། རྟེན་འབྲེལ་
ཀྱིས་མྱུ་གུ་རང་བཞིན་མེད་པར་སྒྲུབ་པ་སྐབས་སུ་བབ་པའི་ཕྱིར་རྒོལ་ཡང་དག་དངོས་སྨྲ་བ་མ་ཡིན་པའི་ཕྱིར། ཁོ་ན་རེ། གྲངས་ཅན་གྱིས་མྱུ་གུ་སྐྱེ་བར་ཚད་མས་མ་ངེས་བར་ཐལ། དེ་ངེས་ན་མྱུ་གུ་རྒྱུ་དུས་ན་མེད་པ་གསར་དུ་སྐྱེ་བར་ཚད་མས་ངེས་དགོས་པ་ལས་དེ་མ་ངེས་པའི་ཕྱིར། དེར་ཐལ་

[080A]༄༅། །དེས་འབྲས་བུ་རྣམས་རྒྱུ་དུས་ན་ཡོད་པ་སྐྱེ་དགོས་པར་བདེན་ཞེན་གྱིས་འདོད་པའི་ཕྱིར། རྣམ་པ་གཅིག་ཏུ་ན་འདིར་མ་ཁྱབ་སྟེ། རྒྱང་འཕེན་གྱིས་མེ་དུའི་འབྲེལ་བ་ཤེས་པས་བདེ་
སྐྱེ་ཡང་དེས་རྗེས་དཔག་མེད་པར་བདེན་ཞེན་གྱིས་འདོད་པ་ལྟ་བུ་ཡིན་པའི་ཕྱིར། མྱུ་གུ་སྐྱེ་བར་ཚད་མས་ངེས་ན་རྒྱུ་དུས་སུ་མེད་པ་གསར་དུ་སྐྱེས་བར་ཚད་མས་ངེས་དགོས་པར་ཐལ། སྐྱེ་བ་ཡིན་ན་དེ་ལྟར་དུ་སྐྱེ་དགོས་པའི་ཕྱིར་གསུང་ན་ཡང། འོ་ན་མྱུ་གུ་སྐྱེ་བར་ཚད་མས་
ངེས་ན་རང་བཞིན་གྱིས་མ་གྲུབ་པའི་ས་བོན་ལས་སྐྱེ་བར་ཚད་མས་ངེས་དགོས་པར་ཐལ། མྱུ་གུ་སྐྱེ་ན་དེ་ལྟར་སྐྱེ་དགོས་པའི་ཕྱིར། ཁྱབ་པ་ཁས། འདོད་ན། མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་ན་དབུ་མ་ཐལ་འགྱུར་བ་ཡིན་དགོས་པར་ཐལ། འདོད་
པ་དེའི་ཕྱིར། འདོད་ན། ཧ་ཅང་ཐལ་ལོ། །གཞན་ཡང། མ་ཁྱབ་མཚམས་ལ། འོ་ན། ནང་སྡེ་དངོས་སྨྲ་བ་ཐམས་ཅད་ཀྱིས་མྱུ་གུ་སྐྱེ་བར་ཚད་མས་མ་ངེས་པར་ཐལ། དེ་དག་གིས་མྱུ་གུ་རང་གི་མཚན་ཉིད་ཀྱིས་གྲུབ་པའི་ས་བོན་གཞན་ལས་སྐྱེ་བར་བདེན་ཞེན་
གྱིས་འདོད་པའི་ཕྱིར། ཁྱབ་པ་ཁས། འདོད་ན། མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་ན་ཐལ་འགྱུར་བ་ཡིན་དགོས་པར་ཐལ་ལོ། །དེས་ན་དཔྱད་དོ། །སློབ་དཔོན་ལེགས་ལྡན་འབྱེད་མཁས་པ་རང་རྒྱུ་མཚན་དུ་བྱས་ནས་ཁོ་རང་གི་རིགས་པ་རྣམས་
ལ་འགལ་འདུ་མེད་ཅིང་འདི་འདྲའི་རྩོད་པ་མི་བྱེད་སྙམ་དུ་བྱར་མི་རུང་སྟེ། རྩོད་པ་འདི་རྣམས་བདག་སྐྱེ་མེད་པར་རྟོགས་པའི་རྗེས་དཔག་སྐྱེད་པ་ལ་དེ་འགོག་བྱེད་ཀྱི་རང་རྒྱུད་ཀྱི་གཏན་ཚིགས་འགོད་དགོས་པ་ཐུགས་ཀྱི་ཕུགས་སུ་འཚངས་པ་ཡིན་པ་གང་ཞིག་
རང་རྒྱུད་པ་མན་ཆད་ཀྱིས་རང་བཞིན་གྱིས་ཡོད་པར་དམ་བཅའ་བའི་དམ་བཅའ་ལྟར་སྣང་དང། དེའི་སྒྲུབ་བྱེད་གང་བཀོད་སྒྲུབ་བྱེད་ལྟར་སྣང་དུ་འགྱུར་བའི་ཕྱིར་དང། ཁྱད་པར་དབུ་མའི་ལྟ་བ་ཁས་ལེན་བཞིན་དུ་རང་རྒྱུད་ཀྱི་གཏན་ཚིགས་ཁས་ལེན་པ་འགལ་

[080B] དབུ་མའི་ལྟ་བ་ཁས་ལེན་བཞིན་དུ་ཡང་རང་རྒྱུད་ཀྱི་སྦྱོར་བའི་དག་བརྗོད་པ་གང་ཡིན་པ་དེ་ནི་ཆོས་ཤིན་ཏུ་ཉེས་པ་དུ་མའི་གནས་སུ་རྟོགས་ཏེ་ཞེས་གསུངས་པའི་ཕྱིར། ཡང་ཁ་ཅིག་ལེགས་ལྡན་གྱིས་ཁ་ཅིག་གི་དེ་ནི་རིགས་པ་མ་ཡིན་ཏེ་
གཏན་ཚིགས་དང་དཔེ་མ་བརྗོད་པའི་ཕྱིར་དང། ཞེས་པའི་དོན། སངས་རྒྱས་བསྐྱངས་ཀྱི་འགྲེལ་བའི་བདག་སྐྱེ་འགོག་ཚུལ་དེ་མི་རིགས་ཏེ། དེ་འགོག་བྱེད་ཀྱི་གཏན་ཚིགས་དང་དཔེ་མ་བརྗོད་པའི་ཕྱིར། ཞེས་རྩོད་པ་ཡིན་ཟེར་ན། ལེགས་ལྡན་འབྱེད། འགྲེལ་པ་དེས་དེ་
འགོག་བྱེད་ཀྱི་གཏན་ཚིགས་དང་དཔེ་མ་བཀོད་པར་འདོད་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། རྒོལ་བ་གཞན་གྱི་ཀླན་ཀའི་གླགས་དང་བཅས་པའི་གཏན་ཚིགས་བསྟན་པར་བཞེད་པའི་ཕྱིར། དེར་ཐལ། གླགས་དང་བཅས་པའི་ཚིག་ཡིན་པའི་ཕྱིར། ཞེས་སོགས་
གསུངས་པའི་ཕྱིར། ལེགས་ལྡན་བདག་སྐྱེ་མེད་པ་ལས་བཟློག་པས་གཞན་སྐྱེ་འཕེན་པར་བཞེད་པ་དེ། སྐྱེ་ལྡན་གྱི་མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་དུ་ཐལ། བདག་ལས་མི་སྐྱེ་བའི་ཕྱིར། ཞེས་པའི་རྟགས་བཟློག་པའི་དོན་དུ་འདོད་པ་མི་འཐད་དེ། བདག་
སྐྱེ་མེད་པ་རྟགས་སུ་བཀོད་པར་མི་བཞེད་པའི་ཕྱིར། དེར་ཐལ། སྒྲུབ་པར་བྱ་བ་བཟློག་པས་གཞན་སྐྱེ་འཕེན་པར་གསུངས་པའི་ཕྱིར་ཏེ། བསྒྲུབ་པར་བྱ་བ་དང་དེའི་ཆོས་བཟློག་པའི་དོན་མངོན་པས་དངོས་པོ་རྣམས་གཞན་ལ་སྐྱེ་བར་འགྱུར་བ་དང། ཞེས་སོགས་གསུངས་
པའི་ཕྱིར། ཁ་ཅིག་གྲུབ་པའི་མཐའ་དང་འགལ་བར་འགྱུར་རོ། །ཞེས་པའི་དོན་མཐའ་བཞིའི་སྐྱེ་བ་མེད་པའི་དམ་བཅའ་མེད་དགག་དུ་འདོད་པའི་གྲུབ་མཐའ་དང་འགལ་བའི་སྐྱོན་བརྗོད་པ་ཡིན་ཟེར་ན། དེ་མི་འཐད་པར་ཐལ། དེ་འདྲའི་དམ་བཅའ་མེད་དགག་དུ་དབུ་སེམས་
སུས་ཀྱང་མི་འདོད་པའི་ཕྱིར། དེར་ཐལ། དམ་བཅའ་འདུས་བྱས་སུ་འདོད་པའི་ཕྱིར། མཁས་པ་ཁ་ཅིག་ལེགས་ལྡན་གྱི་སངས་རྒྱས་བསྐྱངས་ཀྱི་འགྲེལ་བའི། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དོ། །ཞེས་པ་ལ་ཡང་སྒྲ་ཡོད་

[081A]༄༅། །བར་མ་དགོངས་གསུང་བ་མི་འཐད་དེ། ལེགས་ལྡན་གྱིས་དེ་གཟིགས་པ་གང་ཞིག་གཟིགས་བཞིན་དུ་དེ་ལ་ཡང་སྒྲ་མི་དགོངས་པ་མི་འཐད་པའི་ཕྱིར། དེར་ཐལ། འགྲེལ་པ་ཀློག་ཤེས་པའི་བློ་དམན་པས་ཀྱང་ཡང་སྒྲ་ཡོད་པར་ངེས་
ནུས་པའི་ཕྱིར། ཁོ་ན་རེ། དེ་ལ་དེ་ཡོད་པར་མ་དགོངས་པར་ཐལ། ཤེས་རབ་སྒྲོན་མེའི་སྐྱོན་བརྗོད་ཀྱི་སྐབས་སུ། མདོར་བསྟན་དྲངས་ནས་སྐྱོན་བརྗོད་རྒྱས་བཤད་མ་དྲངས་པའི་ཕྱིར། ཟེར་ན། འགལ་ཁྱབ་བོ། །འོ་ན། ཟླ་བས་སྐྱོན་སྤོང་གི་སྐབས་སུ། དེ་དག་གི་སྐྱེ་བ་དོན་
མེད་པ་ཉིད་དུ་འགྱུར་ཞེས་པ་དང། དངོས་པོ་བདག་གི་བདག་ཉིད་དུ་ཡོད་པ་རྣམས་ནི་ཡང་སྐྱེ་བ་ལ་དགོས་པ་མེད་དོ། །ཞེས་པ་གཉིས་མདོར་བསྟན་རྒྱས་བཤད་དུ་སྦྱར་ནས། དེ་དག་གི་ཞེས་པས་རང་གི་བདག་ཉིད་དུ་ཡོད་པ་གཏན་ཚིགས་དང། སྐྱེ་བ་དོན་མེད་
པ་ཉིད་དུ་འགྱུར་ཞེས་པ་ལ་ཡང་སྒྲ་འོག་མ་ལ་ཡང་སྒྲ་ཡོད་པ་བཞིན་དུ་སྦྱར་དགོས་པར་གསུངས་པ་གང་ཞིག་ཁྱེད་ལྟར་ན་གོང་འོག་གཉིས་ཀ་ལ་ཡང་སྒྲ་ཡོད་པ་མ་དགོངས་པར་མཚུངས་པའི་ཕྱིར། ཁོ་ན་རེ། ཡང་སྒྲ་ཙམ་རང་མ་དགོངས་པ་མིན་གྱི་དེ་དོན་ལ་
སྦྱོར་བ་མ་དགོངས་པ་ཡིན་ཟེར་ན། འོ་ན། ལེགས་ལྡན་གྱིས་སངས་རྒྱས་བསྐྱངས་ཀྱི་འགྲེལ་པ་དེས་ཡང་སྒྲ་སྦྱར་བའི་བདག་སྐྱེ་འགོག་ཚུལ་ཅིག་བསྟན་པར་མ་དགོངས་པར་ཐལ། ཐལ་འགྱུར་གྱི་སྒོ་ནས་འགོག་ཚུལ་ལ་སྦྱར་བ་ཡང་མ་དགོངས། གཏན་ཚིགས་
ཀྱི་སྒོ་ནས་འགོག་ཚུལ་ལ་སྦྱར་བ་ཡང་མ་དགོངས། དེ་ལས་གཞན་གྱི་རིགས་པ་ལ་སྦྱར་བ་ཡང་མ་དགོངས་པའི་ཕྱིར། རྟགས་དང་པོ་གཉིས་དངོས། གསུམ་པ་མ་གྲུབ་ན། རྟོག་བཟོ་ལས་མ་འདས་སོ། །རྩ་བར་འདོད་ན། སྐབས་འདིའི་བརྗོད་བྱས་སྟོང་
པའི་ཚིག་དུ་དགོངས་པར་ཐལ། འདོད་པ་དེའི་ཕྱིར། ཁ་ཅིག་བདག་སྐྱེ་ལ་འགལ་བརྗོད་ཀྱི་ཐལ་འགྱུར་གཉིས་ལ་བརྟེན་ནས་བདག་སྐྱེ་འདོད་པའི་ལོག་རྟོག་མངོན་འགྱུར་བ་མགོ་གནོན་པ་ཙམ་ནུས་ཀྱི། དེ་མེད་པར་རྟོགས་པའི་རྗེས་དཔག་བསྐྱེད་མི་ནུས་

[081B] ཚིག་གསལ་ལས། སློབ་དཔོན་ནི་གནས་མ་ཡིན་པར་ཡང་རྗེས་སུ་དཔག་པ་འཚང་བར་བྱེད་པ་ནི་བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཡིན་ནོ། །ཞེས་གསུངས་པ་མི་འཐད་པར་ཐལ། འགལ་བརྗོད་ཀྱི་ཐལ་འགྱུར་གཉིས་ལ་བརྟེན་ནས་
བདག་སྐྱེ་མེད་པར་རྟོགས་པའི་རྗེས་དཔག་སྐྱེད་མི་ནུས་པའི་ཕྱིར། དེར་ཐལ། དེ་འདྲའི་རྗེས་དཔག་སྐྱེད་པ་ལ་དེ་འགོག་བྱེད་ཀྱི་རྟགས་སྦྱོར་ངེས་པར་འགོད་དགོས་པའི་ཕྱིར། གཞན་ཡང། ཐལ་རང་གི་ཁྱད་པར་གཏན་ཚིགས་ཡང་དག་ཁས་ལེན་མི་ལེན་གྱི་སྒོ་ནས་
འབྱེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། སྟོང་མཐུན་ཆེན་མོ་ལས། རང་རྒྱུད་ཀྱི་གཏན་ཚིགས་འགོག་པའི་སྐབས་སུ། ཐལ་འགྱུར་ཙམ་ལ་བརྟེན་ནས་དེ་ཁོ་ན་ཉིད་རྟོགས་པའི་རྗེས་དཔག་སྐྱེ་བ་ཡོད་པར་གསུངས་སོ། །གཞན་ཡང། འགལ་
བརྗོད་ཀྱི་ཐལ་འགྱུར་ཡང་དག་ཙམ་ལ་བརྟེན་ནས་བདག་སྐྱེ་མེད་པར་རྟོགས་པའི་རྗེས་དཔག་སྐྱེ་ནུས་པར་ཐལ། དེ་ནུས་པར་གཟུགས་ན་གཟུགས་ནི་རྒྱུ་མེད་པར། །ཐལ་བར་འགྱུར་ཏེ་དོན་གང་ཡང། །ཞེས་སོགས་མགོན་པོའི་ལུང་གི་སྒོ་ནས་ཚིག་གསལ་གྱིས་སྒྲུབ་
དེ་ལོག་རྟོག་དཔལ་གཞོམ་པ་ཙམ་གྱི་དོན་དུ་བྱེད་མི་རིགས་པའི་ཕྱིར་ཏེ། ལེགས་ལྡན་གྱི་ངོར་དེ་སྒྲུབ་མི་དགོས་པའི་ཕྱིར། དེར་ཐལ། དེས་དེ་ཁས་བླངས་ཟིན་པའི་ཕྱིར། རྩ་ཤེ་ཊིཀ་ཆེན་ལས། ལེགས་ལྡན་གྱི་བཞེད་པ་འགོད་པའི་སྐབས་སུ། དངོས་ཟིན་གྱི་རྟགས་བཟློག་
ན་བསྒྲུབ་བྱ་ཡང་དངོས་ཟིན་གྱི་དམ་བཅའ་ཡང་བཟློག་དགོས་ཏེ་མཚུངས་པའི་ཕྱིར་རོ། །ཞེས་པའི་དོན་རྒྱུ་མཚན་མཚུངས་པ་ལ་བྱེད་ཟེར་ན། དེ་མི་རིགས་ཏེ། རང་དང་ལེགས་ལྡན་གང་གི་ལུགས་ལ་ཡང་སྐྱེ་ལྡན་གྱི་མྱུ་གུ་ཆོས་ཅན། བདག་ལས་མི་སྐྱེ་སྟེ། སྐྱེ་བ་དོན་མེད་དང་ཐུག་མེད་
ཡིན་པའི་ཕྱིར། ཞེས་པའི་རྟགས་དང་བསྒྲུབ་བྱ་ལ་གནོད་བྱེད་ཡོད་མེད་དེ་མི་མཚུངས་པའི་ཕྱིར། དེར་ཐལ། རྟགས་སོར་བཞག་ན་གནོད་བྱེད་ཡོད། བསྒྲུབ་བྱ་སོར་བཞག་ལ་གནོད་བྱེད་མེད་པའི་ཕྱིར། ལེགས་ལྡན་འབྱེད་ཀྱི་སངས་རྒྱས་བསྐྱངས་འགོག་པའི་ཚུལ་ལ་ཁ་ཅིག་མྱུ་

[082A]༄༅། །གུ་ཆོས་ཅན། སྐྱེ་བ་དོན་བཅས་དང་ཐུག་བཅས་མ་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་སྒྲུབ་བྱེད་འཕེན་པའི་ཐལ་འགྱུར་དུ་ཐལ། དེ་སངས་རྒྱས་བསྐྱངས་ཀྱི་འགྲེལ་པ་དེའི་དངོས་བསྟན་གྱི་ཐལ་འགྱུར་གང་ཞིག་སྒྲུབ་
བྱེད་མི་འཕེན་པའི་ཐལ་འགྱུར་གྱིས་བདག་སྐྱེ་འགོག་མི་ནུས་པའི་ཕྱིར། འདོད་ན། འཕགས་པ་ཡབ་སྲས་ཀྱི་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་འགལ་ལོ། །ཞེས་ཟེར་ཞིང། དེས་ན་ཐལ་འགྱུར་བ་རང་ལུགས་ལ་སྐྱེ་བ་དོན་བཅས་དང་ཐུག་བཅས་ཁས་མི་ལེན་ཟེར་
ན། མྱུ་གུ་ལ་སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་ཞིང། །ཞེས་སོགས་བཤད་པ་མི་འཐད་པར་ཐལ། དཔལ་ལྡན་ཟླ་བས་ས་བོན་ལས་མྱུ་གུ་སྐྱེ་བ་ཞལ་གྱིས་མི་བཞེས་པའི་ཕྱིར། བྱས་པ་ལ་ཁོ་ན་རེ། མྱུ་གུ་སྐྱེས་ཟིན་སྐྱེ་བར་ཐལ། དེ་སྐྱེས་ཟིན་པ་གང་ཞིག་སྐྱེ་
བའི་ཕྱིར། རྟགས་ཁས། འདོད་ན། སྐྱེས་ཟིན་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། སླར་ཡང་སྐྱེ་བ་ཡོད་པར་ཐལ་ལོ། །འདོད་ན། བདག་སྐྱེ་ཡོད་པར་ཐལ་ལོ་ཟེར་ཞིང། ཐ་སྙད་དུ་མྱུ་གུ་སྐྱེ་བ་ཡིན་ནོ་ཞེས་ཟེར་རོ། །ཤེས་བྱ་ཆོས་ཅན། ཐ་སྙད་དུ་མྱུ་གུ་སྐྱེས་
ཟིན་སྐྱེ་བ་ཡིན་པར་ཐལ། ཐ་སྙད་དུ་མྱུ་གུ་སྐྱེས་ཟིན་པ་གང་ཞིག་ཐ་སྙད་དུ་མྱུ་གུ་སྐྱེ་བའི་ཕྱིར། ཁྱབ་པ་ཁས། འདོད་ན། ཐ་སྙད་དུ་སྐྱེས་ཟིན་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། ཐ་སྙད་དུ་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། ཐ་
སྙད་དུ་བདག་སྐྱེ་ཡོད་པར་ཐལ། འདོད་པའི་ཕྱིར། འདོད་ན། འཇུག་པ་ལས། དངོས་པོ་བདག་ལས་འབྱུང་ཞེས་རབ་ཏུ་བཏགས་པ་འདི། །དེ་ཉིད་དང་ནི་འཇིག་རྟེན་དུ་ཡང་རིགས་པ་མ་ཡིན་ནོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། འཁོར་གསུམ། ཁ་ཅིག་
མྱུ་གུ་ཆོས་ཅན། རང་རྒྱུ་ལས་སྐྱེ་བ་དོན་མེད་པར་ཐལ། རང་རྒྱུའི་དུས་སུ་གྲུབ་ཟིན་པའི་ཕྱིར། མ་ཁྱབ་ན། ཐུག་མེད་དུ་སྐྱེ་བར་ཐལ། རང་རྒྱུའི་དུས་སུ་གྲུབ་ཟིན་སླར་ཡང་སྐྱེ་བའི་ཕྱིར། ཞེས་པའི་ཐལ་འགྱུར་འདི་སངས་རྒྱས་བསྐྱངས་ཀྱི་འགྲེལ་བའི་དངོས་བསྟན་གྱི་ཐལ་འགྱུར་ཡིན་

[082B] །ཟེར་ན། མྱུ་གུ་ཆོས་ཅན། རང་རྒྱུ་ལས་སྐྱེ་བ་དོན་མེད་པར་ཐལ། རང་རྒྱུའི་དུས་སུ་གྲུབ་ཟིན་ཡོད་པའི་ཕྱིར། ཞེས་པའི་ཐལ་འགྱུར་ཆོས་ཅན། ཁྱོད་ཀྱི་རྟགས་ཚད་མས་གྲུབ་པར་ཐལ། ཁྱོད་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དོ། །ཞེས་པའི་རྒྱས་བཤད་ཀྱི་
འགྲེལ་ངག་དང་པོ་དེའི་དངོས་བསྟན་གྱི་ཐལ་འགྱུར་ཡིན་པའི་ཕྱིར། རྟགས་ཁས། འདོད་ན། མྱུ་གུ་ཆོས་ཅན། རང་རྒྱུ་ལས་སྐྱེ་བ་དོན་མེད་པར་ཐལ། རང་རྒྱུའི་དུས་སུ་གྲུབ་ཟིན་ཡོད་པའི་ཕྱིར། འཁོར་གསུམ། ཡང་ཁ་ཅིག་མྱུ་གུ་ཆོས་ཅན། ས་བོན་ལས་སྐྱེ་བ་དོན་མེད་པར་ཐལ། ས་བོན་གྱི་དུས་སུ་
གྲུབ་ཟིན་པའི་ཕྱིར། མ་ཁྱབ་ན། དེ་ཆོས་ཅན། ཐུག་མེད་དུ་སྐྱེ་བར་ཐལ། ས་བོན་གྱི་དུས་སུ་གྲུབ་ཟིན་ས་བོན་ལས་སྐྱེ་བའི་ཕྱིར། ཅེས་པ་འགྲེལ་བའི་དོན་ཡིན་ཟེར་ན། ཐལ་འགྱུར་དང་པོ་ཆོས་ཅན། ཁྱོད་ཀྱི་རྟགས་ཚད་མས་གྲུབ་པར་ཐལ། ཁྱོད་སངས་རྒྱས་ཀྱི་སྐྱངས་ཀྱི་འགྲེལ་ངག་དང་པོ་དེའི་
དངོས་བསྟན་གྱི་ཐལ་འགྱུར་ཡིན་པའི་ཕྱིར། རྟགས་ཁས། འདོད་ན། མྱུ་གུ་ཆོས་ཅན། ས་བོན་ལས་སྐྱེ་བ་དོན་མེད་པར་ཐལ། ས་བོན་གྱི་དུས་སུ་གྲུབ་ཟིན་ཡོད་པའི་ཕྱིར། འཁོར་གསུམ། ཡང་ཁ་ཅིག་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང། ཐུག་མེད་ཡིན་པར་ཐལ། བདག་ལས་
སྐྱེ་བའི་ཕྱིར། ཞེས་པའི་ཐལ་འགྱུར་འགྲེལ་པ་དང་པོ་དེའི་དངོས་བསྟན་གྱི་ཐལ་འགྱུར་ཡིན་ཟེར་ན། དངོས་པོ་བདག་གི་བདག་ཉིད་དུ་ཡོད་པ་རྣམས་ཞེས་པའི་བདག་གི་བདག་ཉིད་དེ་བདག་སྐྱེ་ལ་བྱེད་རིགས་པར་ཐལ། དམ་བཅའ་དེའི་ཕྱིར། འདོད་ན། འགྲེལ་ངག་དེས་བདག་སྐྱེ་འགོག་
པའི་གཞན་གྲགས་ཀྱི་རྟགས་ཡང་དག་མ་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། ཟླ་བ་དང་རྗེ་ཡབ་སྲས་ཀྱི་བཞེད་པ་དང་འགལ་བའི་ཕྱིར། ཁ་ཅིག་གྲངས་ཅན་གྱི་དམ་བཅའ་ལ་བཏགས་ནས་སྐྱོན་བརྗོད་ཚུལ་ལ་མངོན་པར་མི་གསལ་བའི་ཚུལ་གྱིས་གྲུབ་པའི་མྱུ་གུ་བདག་
ལས་མི་སྐྱེ་བར་སྒྲུབ་ན་གཏན་ཚིགས་གང་བཀོད་ཀྱང་ཁྱབ་པ་འགལ་བའི་སྐྱོན་དུ་འགྱུར། ཞེས་སྐྱོན་བརྗོད་ཟེར་ན། མངོན་པར་མི་གསལ་བའི་ཚུལ་གྱིས་གྲུབ་པའི་མྱུ་གུ་ཆོས་ཅན། བདག་ལས་མི་སྐྱེ་བར་ཐལ། མངོན་པར་གསལ་ཟིན་གྱི་མྱུ་གུ་ཡིན་པའི་ཕྱིར་བྱས་ན། འཁོར་གསུམ་

[083A]༄༅། །ཀ་ལ་ལན་མེད་པས་གྲངས་ཅན་ཡང་རིགས་པ་བྱང་བས་དེ་མ་ཐག་འཁོར་གསུམ་ཁས་མི་ལེན་པས། ཆོས་ཅན་ཁ་རྒྱངས་ཀྱི་དབང་དུ་བྱས་པ་ཡིན་ནམ་སྙམ།    ༈    །གཉིས་པ་རང་ལུགས་ལ། བདག་སྐྱེ་འདོད་པའི་ཕྱོགས་སྔ་མ་བརྗོད་བ་དང། དེ་
འགོག་བྱེད་སངས་རྒྱས་བསྐྱངས་ཀྱི་འགྲེལ་པ་བཀོད་པ། དེ་ལ་ལེགས་ལྡན་གྱིས་སྐྱོན་བརྗོད་ཚུལ། ཟླ་བས་སྐྱོན་དེ་སྤངས་ནས། འགྲེལ་པའི་དགོངས་པ་གསལ་བར་བཤད་པའི་ཚུལ་དང་བཞི་ལས། དང་པོ་ལ་གྲངས་ཅན་གྱིས་ས་མྱུག་གཉིས་བདེན་པར་གྲུབ་པ་ཞེ་ཕུགས་སུ་
འཚད། སྤྱིར་མེད་པ་མི་སྐྱེ་བས་མྱུ་གུ་ཡང་ས་བོན་གྱི་དུས་ན་ཡོད་པ་སྐྱེ་དགོས། ཞེས་རིགས་པ་ལྟར་སྣང་གི་སྒྲུབ་བྱེད་སྨྲ། རང་
གི་བདག་ཉིད་དུ་གྲུབ་པ་དང་སླར་ཡང་སྐྱེ་བ་མི་འགལ་ཞིང། དེ་དང་སྐྱེས་ཟིན་སླར་ཡང་སྐྱེ་བ་འགལ་བར་འདོད། མདོར་བསྡུས་བ་ནི་གོང་དུ་ཡང་བཤད་ཟིན་པ་ལྟར་རོ། །གཉིས་པ་ལ་དེ་ལྟ་བུའི་ལོག་པར་རྟོག་པ་འགལ་བརྗོད་ཀྱི་ཐལ་འགྱུར་གཉིས་མདོར་བསྟན་རྒྱས་
བཤད་གཉིས་ཀྱིས་བསྟན་ནས་འགོག་པ་ལ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། ཤིན་ཏུ་ཐལ་བར་འགྱུར་བའི་ཕྱིར་རོ། །དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་དགོས་པ་མེད་དོ། །ཅི་སྟེ་ཡོད་
ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་གསུངས། དེ་ལ་ལེགས་ལྡན་གྱི་སྐྱོན་བརྗོད་ཚུལ་ལ། ལེགས་ལྡན་གྱིས་འགྲེལ་པ་དེའི་དོན་ཇི་ལྟར་དགོངས་ཚུལ། དགོངས་ནས་སྐྱོན་བརྗོད་ཚུལ་གཉིས། དང་པོ་ཡོད་དེ། དེས་བདག་ལས་སྐྱེ་བ་མེད་དེ་ཞེས་པས་མགོན་པོའི་དམ་
བཅའ་དེ་བསྐྱར། ཞེས་པས་བཟློག་ཕྱོགས་དམ་བཅའ་བ་ལ། སྐྱེ་ལྡན་གྱི་དངོས་པོ་རྣམས་ཆོས་ཅན། སྐྱེ་བ་དོན་མེད་པར་ཐལ། བདག་ལས་སྐྱེ་བའི་ཕྱིར། མ་ཁྱབ་ན། དེ་ཐུག་མེད་དུ་ཐལ། མ་ཁྱབ་པ་དེའི་ཕྱིར། ཞེས་པའི་ཐལ་འགྱུར་གཉིས་འཕངས་

[083B] བསྡུ་ན་དངོས་པོ་རྣམས་བདག་ལས་མི་སྐྱེ་སྟེ། བདག་ལས་སྐྱེན་དངོས་པོ་དེ་དག་གི་སྐྱེ་བ་དོན་མེད་དང། ཐུག་མེད་དུ་འགྱུར་བའི་ཕྱིར། ཞེས་བསྟན་པར་དགོངས། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ཞེས་སོགས་ཀྱི་དོན་ནི། ཟླ་བས་བཤད་
པ་ལྟར་གྱི་ཐལ་འགྱུར་གཉིས་བསྟན་པར་དགོངས་སོ། །གཉིས་པ་དགོངས་ནས་སྐྱོན་བརྗོད་ཚུལ་ལ། སློབ་དཔོན་ལེགས་ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་བས་བདག་སྐྱེ་འགོག་ཚུལ་དེ་མི་རིགས་ཏེ། དེས་བདག་སྐྱེ་འགོག་ནུས་ཀྱི་གཏན་ཚིགས་ཡང་དག་དང་དཔེ་མ་
བརྗོད་པའི་ཕྱིར་དང། གྲངས་ཅན་གཞན་གྱིས་མགོན་པོ་ཀླུ་སྒྲུབ་ཀྱི་བདག་སྐྱེ་མེད་པར་དམ་བཅས་པའི་དམ་བཅའ་ལ་བརྟགས་ནས་སྐྱོན་བརྗོད་པའི་ཉེས་པ་མ་བསལ་བའི་ཕྱིར་དང། རྒོལ་བ་གཞན་གྱིས་ཀླན་ཀའི་གླགས་ཡོད་པས་ཀྱང་མི་རིགས་པའི་ཕྱིར། དང་པོ་ཡོད་དེ། དངོས་ཟིན་
ལྟར་ན་སྐྱེ་ལྡན་གྱི་མྱུ་གུ་ཆོས་ཅན། བདག་ལས་མི་སྐྱེ་སྟེ་སྐྱེ་བ་དོན་མེད་དང། ཐུག་མེད་ཡིན་པའི་ཕྱིར་ཞེས་པའི་རྟགས་སྦྱོར་ཅིག་བཀོད་པ་གང་ཞིག་དེ་གཏན་ཚིགས་རྒོལ་བ་གཉིས་ཀ་ལ་མ་གྲུབ་པའི་གཏན་ཚིགས་སུ་འགྱུར་བའི་ཕྱིར། གཉིས་པ་དེར་ཐལ། གྲངས་
ཅན་ན་རེ། ཁྱེད་ཀྱི་དངོས་པོ་རྣམས་བདག་ལས་མི་སྐྱེ་ཞེས་པ་དེ་རྒྱུ་དུས་སུ་མི་གསལ་བའི་ཚུལ་གྱིས་ཡོད་པའི་མྱུ་གུ་དེ་མི་སྐྱེ་བའི་དོན་ཡིན་ནམ། མངོན་པར་གསལ་ཟིན་གྱི་མྱུ་གུ་དེར་མི་སྐྱེ་བའི་དོན་དག་ལས་གང་ཡིན། དང་པོ་ལྟར་ན། དེ་དེ་ལྟར་མི་སྐྱེ་ཞེས་གཏན་
ཚིགས་གང་བཀོད་ཀྱང་ཁྱབ་པ་འགལ་བའི་གཏན་ཚིགས་སུ་འགྱུར། གཉིས་པ་ལྟར་ནི་ངེད་གྲངས་ཅན་ཡང་མངོན་པར་གསལ་ཟིན་གྱི་མྱུ་གུ་བདག་ལས་སྐྱེ་བར་མི་འདོད་པས་ངེད་ཀྱིས་གྲུབ་ཟིན་སྒྲུབ་པའི་གཏན་ཚིགས་སུ་འགྱུར། ཞེས་ཉེས་པ་སྨྲས་པ་མ་བསལ་བའི་
ཕྱིར། གསུམ་པ་ཡོད་དེ། དངོས་ཟིན་ལྟར་ན་ནི་སྔར་བཤད་པ་ལྟར་རམ། ཡང་ན་བདག་ལས་མི་སྐྱེ་སྟེ། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་དུ་འགྱུར་བའི་ཕྱིར། ཞེས་པ་གང་རུང་ལས་མ་འདས། དང་པོ་ལ་མ་གྲུབ་བོ། གཉིས་པ་ལ་གྲུབ་ཟིན་སྒྲུབ་པར་འགྱུར་

[084A]༄༅། །བའི་སྒོ་ནས་མི་རིགས་པས་སྐབས་ཀྱི་དོན་ལས་བཟློག་པས་ཏེ། དངོས་ཟིན་གྱི་སྦྱོར་བ་ལས་བཟློག་སྟེ་འགོད་དགོས་ཏེ། དངོས་ཟིན་ལ་ཉེས་པ་བཤད་མ་ཐག་པ་ཡིན་པའི་ཕྱིར། དེས་ན། སྐྱེ་ལྡན་གྱི་དངོས་པོ་རྣམས་བདག་ལས་མི་སྐྱེ་སྟེ། བདག་ལས་
སྐྱེན་སྐྱེ་བ་དོན་མེད་དང་ཐུག་མེད་དུ་ཐལ་པར་འགྱུར་བ་ལས་དངོས་པོའི་སྐྱེ་པ་དོན་བཅས་དང་ཐུག་བཅས་ཡིན་པའི་ཕྱིར། ཞེས་དོན་བཅས་དང་ཐུག་བཅས་རྟགས་སུ་འགོད་པར་མངོན། དེ་ལྟན་མཚུངས་པས་དམ་བཅའ་ཡང་བཟློག་དགོས། དེ་ཡང་རྟགས་བཟློག་པ་ལྟར་མི་རུང་བས་བདག་སྐྱེ་
བཅད་ཙམ་ལས་གཞན་པའི་སྐྱེ་བ་ཅིག་སྒྲུབ་བྱར་བྱས་པར་འགྱུར་ཏེ། བདག་སྐྱེ་ནི་བཀག་རྟགས་ཁྱད་པར་བ་སྐྱེ་བ་དོན་བཅས་ཐུག་བཅས་རྟགས་སུ་བཀོད་པའི་ཕྱིར། རྟགས་བཟློག་པ་ལྟར་བྱར་མི་རུང་སྟེ། བདག་སྐྱེ་འགོག་པའི་སྐབས་སུ་བདག་སྐྱེ་སྒྲུབ་དུ་མི་རུང་བའི་ཕྱིར། བདག་སྐྱེ་རྣམ་
པར་བཅད་ཙམ་ལས་གཞན་པའི་སྐྱེ་བ་སྒྲུབ་བྱར་བྱེད་ན་གཞན་སྐྱེ་འཕངས་པར་སོང་སྟེ། དངོས་པོ་སྐྱེ་བ་ལ་བདག་སྐྱེ་གཞན་སྐྱེ་གང་རུང་ལས་མ་འདས་བདག་སྐྱེ་བཀག་པའི་ཕྱིར། གཞན་སྐྱེ་འཕེན་པར་འདོད་ན། བདག་སྐྱེ་མེད་པར་དམ་བཅའ་བའི་དམ་བཅའི་བཞེད་དོན་མ་ཡིན་དགག་དུ་
འགྱུར་བས་དེ་མེད་དགག་དུ་འདོད་པའི་སངས་རྒྱས་པ་སྤྱིའི་གྲུབ་མཐའ་དང་འགལ་ལོ། །ཞེས་སྐྱོན་བརྗོད་པ་ལ། འདི་ལ་ཁ་ཅིག་གི་དེ་ནི་རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་དང། གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར་རོ། །ཐལ་བར་འགྱུར་བའི་ཚིག་
ཡིན་པའི་ཕྱིར། སྐབས་ཀྱི་དོན་ལས་བཟློག་པས་བསྒྲུབ་པར་བྱ་བ་དང། དེའི་ཆོས་བཟློག་པའི་དོན་མངོན་པས་དངོས་པོ་རྣམས་གཞན་ལས་སྐྱེ་བར་འགྱུར་བ་དང། སྐྱེ་བ་འདྲས་བུ་དང་བཅས་པ་ཉིད་དུ་འགྱུར་བ་དང། སྐྱེ་བ་ཐུག་པ་ཡོད་པར་འགྱུར་བའི་ཕྱིར། གྲུབ་པའི་མཐའ་དང་འགལ་བར་འགྱུར་
རོ་ཞེས་སྐྱོན་སྨྲས་ཏེ། ཞེས་གསུངས་སོ། །ཟླ་བས་སྐྱོན་སྤངས་པའི་སྒོ་ནས་སངས་རྒྱས་བསྐྱངས་ཀྱི་འགྲེལ་པའི་དགོངས་པ་གསལ་བར་བཤད་པ་ལ། ཚིག་གསལ་ལས། སྐྱོན་འདི་དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་གིས་མཐོང་ངོ། །ཞེས་སོགས་ཀྱི་འགྲེལ་པ་རྣམས་གསུངས། དེ་རྣམས་

[084B] ལེགས་ལྡན་གྱིས་བརྗོད་པའི་སྐྱོན་དང་པོ་མེད་དེ། ཕྱིར་རྒོལ་རིགས་པ་སྨྲ་བའི་མདུན་དུ་རིགས་པས་འགྲུབ་པའི་དམ་བཅའ་བཞག་དེ་ལ་རིགས་པ་ཡང་དག་གི་སྒྲུབ་བྱེད་འགོད་པ་རིགས་པ་སྨྲ་བའི་ལུགས་ཡིན་ན། གྲངས་ཅན་ལ་མེད་པ་མི་སྐྱེ་བའི་རྒྱུ་མཚན་གྱིས་རྒྱུ་དུས་ན་མེད་པ་ཡང་
མི་སྐྱེ་ཞེས་རིགས་པ་ལྟར་སྣང་ལས་འགོད་རྒྱུ་མེད་པས་གྲངས་ཅན་རང་ལ་སླུ་བར་བྱེད་པའི་ཕྱིར། གྲངས་ཅན་གྱིས་རྫས་རྒྱུན་འགའ་ཞིག་ལ་བདག་སྐྱེ་མེད་པར་སྒྲུབ་པའི་རིགས་པ་འགོད་དགོས་ནའང་མ་བཀོད་པའི་སྐྱོན་མེད། གྲངས་ཅན་གྱིས་རང་གི་བདག་ཉིད་དུ་གྲུབ་ཟིན་གྱི་སླར་ཡང་སྐྱེ་
དགོས་པར་འདོད་པ་ཁས་བླངས་པ་ལ་འགལ་བ་བརྗོད་པའི་ཐལ་འགྱུར་གཉིས་བསྟན་ཞིང་དེ་ལས་དགོས་ནུས་ལྷག་པ་ཁྱོད་འདོད་པའི་རང་རྒྱུད་ཀྱི་གཏན་ཚིགས་ལ་མེད་པའི་ཕྱིར་དང། དབུ་མ་པས་རང་རྒྱུད་ཀྱི་གཏན་ཚིགས་ཁས་བླངས་དུ་ཡང་མི་རུང་བས་དེ་ལ་གྲངས་ཅན་གྱིས་
སྨྲས་པའི་ཉེས་པ་མ་བསལ་བའི་ཉེས་པ་མེད་པའི་ཕྱིར། རང་རྒྱུད་ཀྱི་གཏན་ཚིགས་ཁས་མི་ལེན་ནའང། རྗེས་དཔག་སྐྱེད་པ་ལ་གཞན་གྲགས་ཀྱི་གཏན་ཚིགས་འགོད་དགོས་པ་ལས་མ་བཀོད་ཅིང། དེ་ལ་གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་ཡོད་དོ་ཞེ་ན། དེའི་
སྐྱོན་མེད་དེ། གོང་དུ་བཤད་པ་བཞིན་གྱི་ཁས་བླངས་ལ་འགལ་བ་བརྗོད་པའི་ཐལ་འགྱུར་ཡང་དག་གཉིས་བསྟན་པོ་གང་ཞིག་དེས་འགལ་འདུ་མ་མཐོང་ནས་མི་ལྡོག་ན་གཞན་གྲགས་ཀྱི་རྟགས་སྦྱོར་གྱིས་འགལ་བ་མཐོང་མི་ནུས་མཐོང་ཡང་བསྙོན་སྡིངས་ནས་མི་
ལྡོག་ན། དེ་འདྲའི་རྒོལ་བ་རྩོད་ཟླར་མི་རུང་བའི་ཕྱིར། དེས་ན་རྟགས་སྦྱོར་འགོད་མི་དགོས་པའི་གནས་སུ་ཡང་འགོད་དགོས་རང་ཞེས་ནན་གྱིས་འཚང་མི་རིགས་ཏེ། དེ་ལྟ་ན་སློབ་དཔོན་རང་ཉིད་ཚར་གཅོད་རྗེས་འཛིན་གྱི་རྟོག་གེའི་བསྟན་བཅོས་ལ་མཁས་པ་ཙམ་ཞིག་
སྟོན་པ་སྙིང་པོར་མཛད་པ་ཡིན་པའི་ཕྱིར། རྒོལ་བའི་རིགས་འགའ་ཞིག་ལ་སྦྱོར་བ་འགོད་དགོས་ནའང་མ་བཀོད་པའི་སྐྱོན་མེད་དེ། དེ་དག་གི་ཞེས་པ། དངོས་པོ་བདག་གི་བདག་ཉིད་དུ་ཡོད་པ་ཞེས་པས་རྒྱས་པར་བཤད་ནས། རང་གི་བདག་ཉིད་དུ་ཡོད་པ་གཏན་

[085A]༄༅། །ཚིག་སུ་བསྟན། སྐྱེ་བ་དོན་མེད་པ་ཉིད་དུ་འགྱུར་བ་དང། ཞེས་པ་ཡང་སྐྱེ་བ་ལ་དགོས་པ་མེད་དོ་ཞེས་པས་རྒྱས་པར་བཤད་ནས་སྒྲུབ་ཆོས་བསྟན། དངོས་པོ་རྣམས་ཞེས་པའི་རྣམས་སྒྲའི་ཁོངས་ནས་མངོན་པར་གསལ་མི་གསལ་གྱི་མྱུ་གུ་གཉིས་སྟོན་ནས། རྒྱུ་དུས་སུ་
མི་གསལ་བའི་ཚུལ་གྱིས་ཡོད་པར་འདོད་པའི་མྱུ་གུ་ཤེས་འདོད་ཆོས་ཅན་དང། མངོན་གསལ་གྱི་མྱུ་གུ་མཐུན་དཔེར་རང་གི་བདག་ཉིད་དུ་གྲུབ་ཟིན་གཏན་ཚིགས་སུ་བཟུང་བས་རྒོལ་བ་གཉིས་ཀ་ལ་ལྟོས་པའི་འགལ། མ་ངེས། མ་གྲུབ་པའི་གཏན་ཚིགས་ཀྱི་སྐྱོན་དང་བྲལ། མངོན་གསལ་
མྱུ་གུ་མཐུན་དཔེར་གཟུང་བས་རྒོལ་པ་གཉིས་ཀ་ལ་དཔེ་མ་གྲུབ་པའི་སྐྱོན་ཡང་མེད་པའི་ཕྱིར། དེར་ཐལ། གཉིས་པའི་ལུགས་ལ་དེ་གཉིས་རྟགས་ཆོས་གཉིས་ལྡན་ཡིན་པའི་ཕྱིར། ཐལ་འགྱུར་གྱི་བཟློག་དོན་རྟགས་སུ་བཀོད་པས། གཞན་སྐྱེ་འཕངས་པ་དེ་ལ་བརྟེན་ནས་བདག་སྐྱེ་མེད་པར་དམ་བཅའ་བའི་
དམ་བཅའི་བཞེད་དོན་མེད་དགག་དུ་འདོད་པའི་གྲུབ་མཐའ་དང་འགལ་བའི་སྐྱོན་ཡང་མེད་དེ། བཟློག་ཕྱོགས་དམ་བཅའ་བ་ལ། སྐྱེ་བ་དོན་མེད་ཐུག་མེད་ཙམ་ཐལ་ཆོས་སུ་བྱས་པའི་ཐལ་འགྱུར་འཕངས་པ་མ་ཡིན་གྱི། སླར་ཡང་སྐྱེ་བ་དོན་མེད་ཐུག་མེད་ཐལ་ཆོས་སུ་བྱས་པའི་ཐལ་འགྱུར་གཉིས་འཕངས། དེ་
ཡང་བཟློག་དོན་རང་ཉིད་ཁས་ལེན་འདོད་ནས་འཕངས་པ་མིན་གྱི་ཐལ་འགྱུར་གྱི་གསལ་བའི་བཟློག་ཕྱོགས་གྲངས་ཅན་གྱི་ཁས་བླངས་པ་ལ་གནོད་པ་སྟོན་པར་བཞེད་ནས་འཕངས་པའི་ཕྱིར། དེས་ཁས་ལེན་འདོད་མེད་ཀྱང་འཕངས་པ་ཙམ་གྱིས་ཁས་ལེན་དགོས་པ་མ་ཡིན། སྒྲ་དེ་ལ་དོན་དེ་སྟོན་པའི་ནུས་པ་
ཡོད་ན་སྨྲ་བ་པོ་རང་དབང་མེད་པར་མི་བྱེད་པར་སྨྲ་བ་པོའི་བརྗོད་འདོད་ཀྱི་རྗེས་སུ་བྱེད་པའི་ཕྱིར། དེ་སྐད་དུ་ཡང། ཚིག་གསལ་ལས། ཐལ་བར་འགྱུར་བ་བཟློག་པའི་དོན་དང་ཡང་ཕ་རོལ་པོ་ཉིད་འབྲེལ་བ་ཡིན་གྱི་ཁོ་བོ་ཅག་ལ་མ་ཡིན་ཏེ། རང་ལ་དམ་བཅའ་བ་མེད་པའི་ཕྱིར། ཞེས་གསུངས་པའི་ཕྱིར་རོ། །འོ་ན། ཤུགས་
བསྟན་གྱི་རྟགས་སྦྱོར་དང། དངོས་བསྟན་གྱི་ཐལ་འགྱུར་གཉིས་ཀྱི་མཚན་གཞི་གང་ཞེ་ན། སྒྲུབ་དག་དུ་བྱེད་ན་ཡན་ལག་ལྔ་ལྡན་འགོད། རྟགས་སྦྱོར་དུ་བྱེད་ན། སྐྱེ་ལྡན་གྱི་མྱུ་གུ་ཆོས་ཅན། བདག་ལས་མི་སྐྱེ་སྟེ། རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན། མངོན་གསལ་གྱི་མྱུ་གུ་བཞིན་ཞེས་པ་དང། དེ་སྟོན་གྱི་

[085B] རྒྱུ་དུས་སུ་མི་གསལ་བའི་ཚུལ་གྱིས་ཡོད་པར་འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། མ་ཁྱབ་ན། སླར་ཡང་སྐྱེ་བ་ཐུག་པ་མེད་པར་ཐལ། མ་ཁྱབ་པ་
དེའི་ཕྱིར། ཞེས་པ་གཉིས་པོ་སྦྱོར་བ་ནི། རྒྱུ་དུས་སུ་མི་གསལ་བའི་ཚུལ་གྱིས་ཡོད་པར་འདོད་པའི་མྱུ་གུ་ཆོས་ཅན། བདག་ལས་མི་སྐྱེ་སྟེ། བདག་ལས་སྐྱེ་ན་སླར་ཡང་སྐྱེ་བ་དོན་མེད་དང་ཐུག་མེད་དུ་འགྱུར་བའི་ཕྱིར། ཇི་ལྟར་འགྱུར་ན་ཐལ་འགྱུར་གཉིས་རྒྱས་པ་འགོད། གསུམ་པ་སྐྱོན་སྤོང་ལ། ཁ་ཅིག་སྐྱེ་བ་སྨྲ་བའི་གྲངས་
ཅན་གྱི་སྐྱེས་ཟིན་སྐྱེ་བར་སྨྲ་བར་ཐལ། དེས་མྱུ་གུ་སྐྱེས་ཟིན་པར་སྨྲ་བ་གང་ཞིག་དེས་མྱུ་གུ་སྐྱེ་བར་སྨྲ་བའི་ཕྱིར་ཟེར་ན། ཕྱི་མ་མ་གྲུབ་སྟེ། དེས་མྱུ་གུ་གསལ་ཟིན་པར་འདོད་པའི་ཕྱིར། དེར་ཐལ། དེས་མྱུ་གུ་མངོན་སུམ་དུ་མཐོང་བར་འདོད་པའི་ཕྱིར། གྲངས་ཅན་གྱིས་མྱུ་གུ་སྐྱེ་བར་ཁས་ལེན་བར་བདེ་ན་ཐལ་འགྱུར་
དང་པོ་ཡང་ཁྱབ་མེད་ཀྱི་ལན་ནོ། །ཡང། དེས་མྱུ་གུ་མྱུ་གུ་ལས་སྐྱེ་བས་འདོད་བར་ཐལ། དེ་འགོག་པའི་ཚེ། དེ་ནི་དེ་ལས་འབྱུང་ན་ཡོན་ཏན་འགའ་ཡང་ཡོད་མ་ཡིན། ཞེས་གསུངས་པའི་ཕྱིར། ཞེ་ན། སྐྱོན་མེད་དེ། ས་མྱུག་གཉིས་རང་བཞིན་གྱིས་གྲུབ་པའི་ངོ་བོ་གཅིག་ལ་ཐ་དད་གཏན་མེད་ཀྱི་གཅིག་ཏུ་འཕུལ་ནས་
འགོག་པ་ཡིན་པའི་ཕྱིར། འདི་འབྲའི་དགག་བྱ་ལ་བཏུགས་འགོག་ཚུལ་གཞན་ཡང་ཤེས་དགོས་སོ། །ཡང་གྲངས་ཅན་གྱིས་ས་མྱུག་གཉིས་ཆ་མེད་དུ་འདོད་བར་ཐལ། སྤྱི་གཙོ་བོ་ཆ་མེད་ཀྱི་ངང་དུ་རང་བཞིན་གཅིག་ཏུ་འདོད་པའི་ཕྱིར། ཟེར་ན། མ་ཁྱབ་ཏེ། འོ་ན། དབུ་མ་བས་ས་མྱུག་གཉིས་མེད་དགག་དུ་རོ་གཅིག་པར་
འདོད་པར་ཐལ། བདེན་སྟོང་དུ་རོ་གཅིག་པར་འདོད་པའི་ཕྱིར། ཁྱབ་པ་ཁས། ཁ་ཅིག་ལེགས་ལྡན་གྱིས་སྐྱེ་བ་དོན་མེད་པ་ཉིད་དུ་འགྱུར་ཞེས་པ་ལ་སླར་ཡང་གི་དོན་དགོངས་པར་ཐལ། སླར་ཡང་སྐྱེ་བ་དོན་མེད་དང་ཐུག་མེད་དུ་ཐལ་བའི་ཐལ་འགྱུར་གཉིས་ཀྱི་བཟློག་དོན་ཕ་རོལ་གྲངས་ཅན་གྱིས་
ཁས་བླངས་ཀྱི་རང་གིས་ཁས་མི་ལེན་པའི་སྐྱོན་སྤོང་མཛད་པ་གང་ཞིག་མ་དགོངས་ན་དེ་འདྲའི་སྐྱོན་སྤོང་མཛད་དོན་མེད་པའི་ཕྱིར། ཟེར་ན། དེ་འདྲའི་སྐྱོན་སྤོང་མཛད་པའི་རྒྱུ་མཚན་གྱིས་ཀྱང་ལེགས་ལྡན་གྱིས་སྐྱེ་བ་དོན་མེད་པ་ཉིད་དུ་འགྱུར་ཞེས་པ་ལ་སླར་ཡང་གི་དོན་ནི་དགོངས་

[086A]༄༅། །པར་ཐལ། འགྲེལ་པ་དེས་སྐྱེ་བ་དོན་མེད་དང་ཐུག་མེད་ཙམ་འཕངས་པ་མིན་གྱི་སླར་ཡང་སྐྱེ་བ་དོན་མེད་དང་དེ་ཐུག་མེད་འཕངས་བ་དེའི་བཟློག་ཕྱོགས་ཕ་རོལ་གྲངས་ཅན་གྱིས་ཁས་བླངས་པས་ནང་འགལ། ཁོ་བོ་ཅག་ལ་བཟློག་ཕྱོགས་ཁས་
ལེན་མེད་པས་འགལ་བ་མེད་ཅེས་སྐྱོན་སྤོང་མཛད་པ་གང་ཞིག་ལེགས་ལྡན་བྱི་དེ་ལ་སླར་ཡང་གི་དོན་དགོངས་ན་ཟླ་བས་ལེགས་ལྡན་གྱི་ངོར་དེ་ལ་སླར་ཡང་གི་དོན་ཡོད་པ་སྒྲུབ་མི་དགོས་ཤིང། སངས་རྒྱས་བསྐྱངས་སྐྱེ་བ་དོན་བཅས་ཐུག་བཅས་བཞེད། སླར་ཡང་
སྐྱེ་བ་དོན་བཅས་ཐུག་བཅས་མི་བཞེད་པར་ཡང་ལེགས་ལྡན་གྱིས་དགོངས་པའི་ཕྱིར། དེས་ན་དེ་འདྲའི་སྐྱོན་སྤོང་བྱེད་དོན་མེད་ཟེར་བ་ཁེགས། ཁོ་ན་རེ། རྟགས་བཟློག་ན་དམ་བཅའ་བཟློག་དགོས་ཏེ། མཚུངས་པའི་ཕྱིར། ཞེས་སྨྲས་པར་འདོད་པ་ཡང་མི་རིགས་ཏེ་
ཁྱོད་ཀྱི་བཟློག་ཚུལ་དེ་རྟགས་ཆོས་སོ་སོར་བཟློག་པ་ཡིན་གྱི་ལྡོག་ཁྱབ་གྱི་བཟློག་ཚུལ་མ་ཡིན་པའི་ཕྱིར་ཟེར་ན། ཡང་མ་ཁྱབ་ཏེ། ལེགས་ལྡན་རང་རྒྱུད་ཀྱི་རྟགས་སྦྱོར་ཅིག་མ་བཀོད་པར་བདག་སྐྱེ་མེད་པར་རྟོགས་པའི་རྗེས་དཔག་སྐྱེད་མི་ནུས་པ་ཐུགས་ཕུགས་སུ་འཚང་
ནས་སྐྱོན་བརྗོད་མཛད་པ་ཡིན་པས་དོན་ལམ་དགོངས་ཡུས་མོ་ཆེར་སོང་བ་ཡིན་པའི་ཕྱིར། ཁོ་ན་རེ། སློབ་དཔོན་ལེགས་ལྡན་འབྱེད་གཞན་སྐྱེའི་མཐའ་ཁས་ལེན་པར་ཐལ། མཐའ་བཞིའི་སྐྱེ་བ་འགོག་པའི་སྐབས་འདིར། གཞན་སྐྱེ་བ་ཞེད་པར་ཁས་ལེན་རིགས་པའི་
ཕྱིར། ཟེར་ན། མ་ཁྱབ། འོ་ན། མདུན་གྱི་སྐྱེས་བུ་ལན་འདེབས་པ་པོ་ཆོས་ཅན། ཁྱོད་ཀྱི་བདེན་སྐྱེ་ཁས་བླངས་པར་ཐལ། བདེན་སྐྱེ་འགོག་པའི་སྐབས་སུ་སྐྱེ་བ་ཁས་བླངས་པའི་ཕྱིར། འཁོར་གསུམ། རྩ་བའི་ཐལ་འགྱུར་ལ་འདོད་དུ་མི་རུང་སྟེ། སློབ་དཔོན་དེ་འདྲའི་སྐྱེ་
བ་མཐའ་བྲལ་གྱི་སྐྱེ་བར་བཞེད་པའི་ཕྱིར། ལེགས་ལྡན་ཡང། སྐྱེ་བ་དོན་བཅས་དང་ཐུག་བཅས་བདག་སྐྱེ་མེད་པར་སྒྲུབ་པའི་རྟགས་ཡང་དག་ཏུ་བཞེད་པར་ཐལ། དེས་དེ་ལྟར་སྒྲུབ་པའི་གཏན་ཚིགས་ལྟར་སྣང་གསུམ་པོ་གང་རུང་དུ་མི་བཞེད་པའི་ཕྱིར་

[086B] མ་གྲུབ་པའི་གཏན་ཚིགས་སུ་བཞེད་པར་ཐལ། མ་གྲུབ་པ་གང་ཞིག་གཞན་གཉིས་པོ་གང་རུང་དུ་མི་བཞེད་པའི་ཕྱིར། རྟགས་སླ། འདོད་ན། གྲུབ་ཟིན་སྒྲུབ་པའི་མ་གྲུབ་པའི་གཏན་ཚིགས་སུ་བཞེད་པར་ཐལ། འདོད་པའི་ཕྱིར། འདོད་མི་ནུས་སྟེ། དེས་མྱུ་གུ་སྐྱེ་བ་
ཚད་མས་ངེས་ན་མྱུ་གུ་བདག་ལས་མི་སྐྱེ་བར་ཚད་མས་ངེས་པར་མ་ཁྱབ་པར་བཞེད་པའི་ཕྱིར། དེར་ཐལ། དེ་མ་ཁྱབ་པའི་ཕྱིར་ཟེར་ན། ལན་ཇི་ལྟར་འདེབས་དགོངས་ཅིག་རང་རྒྱུད་པ་ཡིན་ན་གཞན་སྐྱེ་འདོད་པས་ཁྱབ་པར་ཐལ། ལེགས་ལྡན་དེ་བཞེད་པའི་ཕྱིར། ཟེར་ན། མ་
ཁྱབ་ཏེ། སྟོང་མཐུན་གྱི་གསུངས་རིགས་ལྟར་ན་སྤྱན་རས་གཟིགས་བརྟུལ་ཞུགས་མི་བཞེད་པ་ལྟར་གསུངས་པའི་ཕྱིར། ཁོ་ན་རེ། ལེགས་ལྡན་གྱིས་དངོས་པོ་བདག་གི་བདག་ཉིད་དུ་ཡོད་པ་རྣམས་ལ། ཞེས་སོགས་ལ་ཡང་སྒྲའི་དོན་མ་དགོངས་པར་ཐལ། ཤེས་རབ་སྒྲོན་མེས་
སྐྱོན་བརྗོད་ཀྱི་ཚེ་མདོར་བསྟན་དྲངས་ནས། དངོས་པོ་བདག་གི་ཞེས་སོགས་མ་དྲངས་པ་མདོར་བསྟན་རྒྱས་བཤད་གཉིས་ཀྱི་དོན་གཅིག་ཏུ་དགོངས་ནས་མ་དྲངས་པའི་ཕྱིར། ཟེར་ན། མ་ཡིན་ཏེ། འགལ་བརྗོད་ཀྱི་ཐལ་འགྱུར་ཙམ་གྱི་བདག་སྐྱེ་མེད་པར་རྟོགས་པའི་རྗེས་དཔག་
སྐྱེ་མི་ནུས་པ་རང་དགོངས་པའི་ཐུགས་ཡུས་ཡིན་པའི་ཕྱིར། དེར་ཐལ། ཡབ་སྲས་ཀྱི་གསུང་ལས་ཀྱང་ཡང་སྒྲ་ཡོད་མེད་ཙམ་ལ་རང་རྩོད་པ་མ་ཡིན་པར་གསུངས་པའི་ཕྱིར། ཁོ་ན་རེ། འགལ་བརྗོད་ཀྱི་ཐལ་འགྱུར་ཙམ་ལ་བརྟེན་ནས་བདག་སྐྱེ་མེད་པར་རྟོགས་པའི་རྗེས་དཔག་
སྐྱེད་མི་ནུས་པར་ཐལ། རྗེས་དཔག་ཡིན་ན་རང་གི་རྟེན་རྟགས་ཡང་དག་ལ་བརྟེན་ནས་སྐྱེས་པས་ཁྱབ་པའི་ཕྱིར། ཟེར་ན། མ་ཁྱབ་སྟེ། ཐལ་འགྱུར་གྱི་སྒོ་ནས་རྟགས་ཡང་དག་བཀོད་པ་དང། སྦྱོར་བའི་སྒོ་ནས་བཀོད་པ་གཉིས་ལ་འགོད་ཚུལ་མི་འདྲ་བ་མ་གཏོགས་དགོས་པ་
འགྲུབ་པ་ལ་འདྲ་བར་གསུངས་པའི་ཕྱིར་ཏེ། གང་ལས་གཏན་ཚིགས་དང་དཔེ་བཀོད་པ་འབྲས་བུ་དང་བཅས་པར་འགྱུར་བ། ཞེས་གསུངས་པའི་ཕྱིར། སྟོང་མཐུན་ཆེན་མོར་ལེགས་ལྡན་འབྱེད་ཀྱི་བཞེད་པ་སྐྱར་ཚུལ་ལ་སྐྱོན་འཕེན་པ་ཁ་ཅིག་ ལེགས་ལྡན་

[087A]༄༅། །གཞིར་བཞག་ལ་མྱུ་གུ་ཡོད་མྱུ་གུ་དོན་དམ་པར་མེད་ཅེས་པའི་ཚིག་དེས་མྱུ་གུ་ཐ་སྙད་དུ་ཡོད་པ་འཕངས་པར་ཐལ། མྱུ་གུ་སྐྱེ་མྱུ་གུ་བདག་ལས་མི་སྐྱེ་ཞེས་པའི་ཚིག་དེས་མྱུ་གུ་གཞན་ལས་སྐྱེ་བ་འཕངས་པའི་ཕྱིར། རྟགས་ཁས། གཞན་ཡང་
ཤེས་བྱ་ལ་ཡོད་མེད་གཉིས་སུ་ཁ་ཚོན་ཆོད་པར་ཐལ། སྐྱེ་བ་ལ་བདག་སྐྱེ་དང་གཞན་སྐྱེ་གཉིས་སུ་ཁ་ཚོན་ཆོད་པའི་ཕྱིར། འདོད་ན། དངོས་པོ་ལ་རྟག་མི་རྟག་གཉིས་སུ་ཁ་ཚོན་ཆོད་པར་ཐལ། འདོད་པའི་ཕྱིར། ཟེར་ན། སྐྱོན་མེད་དེ། ལེགས་ལྡན་གཞིར་བཞག་ལ། སྐྱེ་
བ་ལ་བདག་སྐྱེ་གཞན་སྐྱེ་གཉིས་སུ་ཁ་ཚོན་ཆོད་ཞེས་པ་ནི་སྐྱེ་བ་ལ་དེ་གཉིས་གང་རུང་ལས་མ་འདས་ཞེས་པའི་དོན་ཡིན་གྱི། སྐྱེ་བ་ལ་དེ་གང་རུང་དུ་གྲངས་ངེས་ཞེས་པའི་དོན་མ་ཡིན་པའི་ཕྱིར། ཁ་ཅིག་ ལེགས་ལྡན་གཞིར་བཞག་ལ། སློབ་དཔོན་སངས་རྒྱས་
བསྐྱངས་ཀྱི་འགྲེལ་ངག་གི་དངོས་ཟིན་སྒྲུབ་བྱ་བཟློག་པར་ཁས་ལེན་པར་ཐལ། བསྒྲུབ་པར་བྱ་བ་བཟློག་པའི་དོན་མངོན་པས་ཞེས་བཤད་པའི་ཕྱིར། ཁྱབ་སྟེ། དེའི་ཆོས་བཟློག་པའི་དོན་མངོན་པས་ཞེས་བཤད་ན་སངས་རྒྱས་སྐྱངས་ཀྱི་འགྲེལ་ངག་དེའི་དངོས་
ཟིན་གྱི་རྟགས་ཟློག་པར་ཁས་ལེན་པས་ཁྱབ་པའི་ཕྱིར། རྟགས་ཁས། འདོད་ན། སངས་རྒྱས་སྐྱངས་དེས་དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་པར་ཁས་ལེན་པར་ཐལ། འདོད་པའི་ཕྱིར། འདོད་ན། དངོས་པོ་རྣམས་སྐྱེ་བ་དོན་བཅས་ཐུག་
བཅས་ཡིན། བདག་ལས་མི་སྐྱེ་ཞེས་པའི་ངག་དེས་དངོས་པོ་རྣམས་གཞན་ལས་སྐྱེ་བར་འཕངས་པར་ཁས་ལེན་པར་ཐལ། འདོད་པའི་ཕྱིར། འདོད་ན། སློབ་དཔོན་སངས་རྒྱས་སྐྱངས་ཀྱིས་མཐའ་བཞི་ལས་སྐྱེ་བ་འགོག་པའི་སྐབས་སུ་གཞན་སྐྱེ་ཁས་ལེན་པར་
ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་འགོག་པའི་སྐབས་སུ་དོན་དམ་པར་གཞན་ལ་སྐྱེ་བ་འགོག་པའི་ཕྱིར་ཟེར་ན། ཤེས་བྱ་ཆོས་ཅན། ཡོད་པའི་མྱུ་གུ་དོན་དམ་པར་མེད་ཅེས་པའི་ངག་དེས་མྱུ་གུ་ཡོད་པ་འཕངས་པར་ཐལ། མྱུ་གུ་དོན་དམ་པར་

[087B] ཁྱབ་པ་ཁས། འདོད་ན། ཡོད་པའི་མྱུ་གུ་དོན་དམ་པར་མེད་ཅེས་དམ་བཅས་པའི་ཚེ་མྱུ་གུ་ཡོད་པར་དམ་བཅས་པ་ཡིན་པར་ཐལ། འདོད་པའི་ཕྱིར། འདོད་ན། ཡོད་པའི་མོ་གཤམ་བུ་དོན་དམ་པར་མེད་
ཅེས་དམ་བཅས་པའི་ཚེ་མོ་གཤམ་བུ་ཡོད་པར་དམ་བཅས་པར་ཐལ། འདོད་པའི་ཕྱིར། འདོད་ན། ཡོད་པའི་མོ་གཤམ་བུ་དོན་དམ་པར་མེད་པར་དམ་བཅས་པའི་གང་ཟག་ཡིན་ན། དེ་ཡོད་པར་དམ་བཅས་པའི་གང་ཟག་ཡིན་དགོས་པར་ཐལ་ལོ། །གཞན་
ཡང། ལེགས་ལྡན་གཞིར་བཞག་ནས། སློབ་དཔོན་སངས་རྒྱས་བསྐྱངས་དེས་སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་དུ་ཁས་ལེན་པར་ཐལ། དེས་མྱུ་གུ་ཆོས་ཅན། སྐྱེ་བ་དོན་མེད་ཐུག་མེད་ཡིན་པར་ཐལ་
བདག་ལས་སྐྱེ་བའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་དུ་ཁས་ལེན་པའི་ཕྱིར། དེར་ཐལ། སངས་རྒྱས་བསྐྱངས་ཀྱི་ཐལ་འགྱུར་དེ་དངོས་པོ་བདག་གིས་བདག་ཉིད་དུ་ཡོད་པ་རྣམས་ལ་ཞེས་སོགས་ཀྱི་འགྲེལ་པ་དེའི་དངོས་བསྟན་གྱི་
ཐལ་འགྱུར་དུ་འདོད་པ་གང་ཞིག་ འགྲེལ་པ་དེས་བདག་སྐྱེ་འགོག་པའི་སྒྲུབ་བྱེད་འཕེན་པའི་ཐལ་འགྱུར་ཅིག་བསྟན་པར་ཁས་ལེན་པའི་ཕྱིར་ཏེ། དེ་འགོག་པའི་སྒྲུབ་བྱེད་མི་འཕེན་པའི་དེ་བསྟན་པར་ཁས་མི་ལེན་པའི་ཕྱིར། གཉིས་པ་མ་གྲུབ་ན། སྒྲུབ་པར་
བྱ་བ་དང། དེའི་ཆོས་བཟློག་པའི་དོན་མངོན་པས། ཞེས་སོགས་ཀྱི་ལེགས་ལྡན་གྱིས་འཕངས་པའི་ཐལ་འགྱུར་རྣམས་ཁས་ལེན་མེད་པའི་ཐལ་འགྱུར་ཡིན་པར་ཐལ་ལོ། །གཞན་ཡང། དངོས་པོ་རྣམས་ཆོས་ཅན། མེད་དགག་ཡིན་པར་ཐལ། བདག་སྐྱེ་
རྣམ་པར་བཅད་ཙམ་ཡིན་པའི་ཕྱིར། རྟགས་ཁས། ཁྱབ་ཏེ། ཐོགས་བཅས་ཀྱི་རེག་བྱ་བཀག་ཙམ་ཡིན་ན་མེད་དགག་ཡིན་དགོས་པའི་ཕྱིར་རྟགས་ཁས་བླངས་ཏེ། སངས་རྒྱས་བསྐྱངས་ཀྱིས་དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་

[088A]༄༅། །པར་ཁས་ལེན་པར་ཐལ་ཞེས་བསལ་བ་ཚད་བསལ་བྱས་ཤིང། དངོས་པོ་རྣམས་བདག་སྐྱེ་རྣམ་པར་བཅད་ཙམ་དུ་ཁས་ལེན་པའི་ཕྱིར། འོ་ན། ཐལ་འགྱུར་བས་རང་རྒྱུད་ཀྱི་གཏན་ཚིགས་ཁས་མི་ལེན་ཚུལ་ཇི་ལྟ་བུ་ཞེ་ན།།    ༈    །།འདི་ལ་
ཐལ་རང་གི་དོན་ཅུང་ཟད་བཤད་པ་དང། རང་རྒྱུད་གཏན་ཚིགས་ཀྱི་མི་བཞེད་ཚུལ་དངོས་དང་གཉིས་ལས། དང་པོ་ལ། སྤྱིར་དཀོན་མཆོག་གསུམ་ལ་སྐྱབས་སུ་འགྲོ་ཞིང་ལྟ་བ་བཀའ་རྟགས་ཀྱི་ཕྱག་རྒྱ་བཞི་ཁས་ལེན་པའི་གྲུབ་མཐའ་སྨྲ་བ། ནང་པ་སངས་རྒྱས་པའི་
མཚན་ཉིད་དུ་འཇོག་དེ་ལ་ནང་སྡེ་དངོས་སྨྲ་བ་དང། ངོ་བོ་ཉིད་མེད་པར་སྨྲ་བ་གཉིས། གཞི་འདུས་བྱས་ཐམས་ཅད་ཀྱི་སྟེང་དུ་བདེན་གྲུབ་ཁས་ལེན་པའི་ནང་སྡེའི་གྲུབ་མཐའ་སྨྲ་བ། ནང་སྟེ་དངོས་སྨྲ་བའི་མཚན་ཉིད། གཞི་དངོས་པོ་གང་ཡང་རུང་བ་ཞིག་གི་
སྟེང་དུ་བདེན་མེད་ཁས་ལེན་པའི་ནང་སྡེའི་གྲུབ་མཐའ་སྨྲ་བའི་གང་ཟག་ངོ་བོ་ཉིད་མེད་པར་སྨྲ་བའི་མཚན་ཉིད། སྔ་རབས་པ་ཁ་ཅིག་དེ་ལ་དབྱེ་ན་གཞུང་ཕྱི་མོའི་དབུ་མ་པ་དང་ཕྱོགས་ཡོངས་འཛིན་གྱི་དེ་གཉིས། དང་པོ་ནི་ཀླུ་སྒྲུབ་ཨཱརྱ་ དེ་གཉིས་ལ་དེ་ལྟར་
འཆད་པའི་རྒྱུ་མཚན་ཡོད་དེ། རྗེས་འབྲང་ཐམས་ཅད་ཀྱི་ཁྱད་པར་མེད་པར་ཡིད་ཆེས་ཀྱི་གནས་སུ་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཕྱོགས་ཡོངས་འཛིན་གྱི་དབུ་མ་པ་ལ་མདོ་སྡེ་སྤྱོད་པའི་དེ་དང། རྣལ་འབྱོར་སྤྱོད་པའི་དེ་དང། འཇིག་རྟེན་གྲགས་སྡེ་སྤྱོད་པའི་དེ་དང་གསུམ་དང་
པོ་ནི་ལེགས་ལྡན་དང། ཡེ་ཤེས་སྙིང་པོ་གཉིས་ལྟ་བུ། དེ་གཉིས་ལ་དེ་ལྟར་འཆད་པའི་རྒྱུ་མཚན་ཡོད་དེ། རང་རིག་ཁས་མི་ལེན། ཕྱི་དོན་ཁས་ལེན་པའི་དབུ་མ་པ་ཡིན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་ནི་འཕགས་སེང་གཉིས་ལྟ་བུ་དེ་གཉིས་ལ་དེ་ལྟར་
འཆད་པའི་རྒྱུ་མཚན་ཡོད་དེ། རང་རིག་ཁས་ལེན། ཕྱི་དོན་ཁས་མི་ལེན་པའི་དབུ་མ་པ་ཡིན་པའི་རྒྱུ་མཚན་གྱི་དེ་ལྟར་བཤད་པའི་ཕྱིར། གསུམ་པ་ནི། སངས་རྒྱས་བསྐྱངས་དང། དཔལ་ལྡན་ཟླ་བ་ལྟ་བུ་ཡིན། དེ་གཉིས་ལ་དེ་ལྟར་འཆད་པའི་རྒྱུ་མཚན་ཡོད་དེ། ཐ་སྙད་ཀྱི་

[088B] འཇིག་རྟེན་གྱི་ཐ་སྙད་དང་བསྟན་ནས་ཁས་ལེན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་ཟེར་བ་ལ། སྐྱོན་འཕེན་པ་ཁ་ཅིག་མྱུ་གུ་ཆོས་ཅན། རང་གི་རྒྱུ་རྐྱེན་ལ་བརྟེན་ནས་མ་སྐྱེས་པར་ཐལ། བདེན་པར་གྲུབ་པའི་
ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་རྒོལ་བ་ཆོས་ཅན། དབུ་མ་པའི་མཚོན་བྱ་དེར་ཐལ། ཁྱོད་རང་གི་མཚན་ཉིད་དེའི་ཕྱིར། དེར་ཐལ། རྒྱུ་རྐྱེན་ལས་སྐྱེས་པ་བདེན་མེད་དུ་ཚད་མས་ངེས་པའི་ཕྱིར། དེར་ཐལ། དེ་ལ་བདེན་མེད་ཀྱིས་
ཁྱབ་པ་ཚད་མས་ངེས་པའི་ཕྱིར། ཁ་ཅིག་ནི་མ་ཁྱབ་ཟེར། རྩ་བར་འདོད་ན། དེ་ཆོས་ཅན། མྱུ་གུ་བདེན་གྲུབ་དུ་བདེན་ཞེན་གྱིས་དམ་བཅའ་བའི་གང་ཟག་ཡིན་པར་ཐལ། ཆོས་ཅན་དེ་ཡིན་པའི་ཕྱིར། འདོད་མི་རིགས་པར་ཐལ། དངོས་པོ་ཐམས་ཅད་བདེན་མེད་དུ་འདོད་པའི་
གང་ཟག་ཡིན་པའི་ཕྱིར། དེར་ཐལ། དེ་གང་ཟག་གི་བདག་མེད་དུ་འདོད་པའི་གང་ཟག་ཡིན་པའི་ཕྱིར། དེར་ཐལ། ནང་པ་སངས་རྒྱས་པ་ཡིན་ན་ཆོས་ཐམས་ཅད་གང་ཟག་གི་བདག་མེད་དུ་ཁས་ལེན་པས་ཁྱབ་པའི་ཕྱིར། དེར་ཐལ། ལྟ་བ་བཀའ་རྟགས་ཀྱི་ཕྱག་རྒྱ་བཞི་
ཁས་ལེན་པས་ཁྱབ་པའི་ཕྱིར། ཟེར་ན། སྤྱིར་ལུགས་འདིར་དེ་འདྲའི་རྒོལ་བ་ཡོད་པ་དཀའ་ཞིང། ཡོད་པའི་དབང་དུ་བྱས་ན་དེ་ལྟ་བུའི་རྒོལ་བ་དེ་དབུ་མ་པའམ། དངོས་སྨྲ་བ་གང་ཡིན། དང་པོ་ལྟར་ན། ཁྱེད་རང་དབུ་མ་པའི་མཚན་ཉིད་ཇི་ལྟ་བུ་འཇོག་ངེད་
གི་སྐྱོན་བརྗོད་ཟིན་པ་དང་འགལ། དངོས་པོ་ཐམས་ཅད་ཟེར་ན་ཡང་སྐྱོན་སོ་ན་གནས། དངོས་སྨྲ་བ་ཡིན་པའི་ཕྱིར་ན། མ་ཡིན་ཏེ། རྒྱུ་རྐྱེན་ལས་སྐྱེས་པ་བདག་མེད་དུ་ཚད་མས་ངེས་པའི་གང་ཟག་ཡིན་པའི་ཕྱིར། གོང་དུ་བཤད་པ་ལྟར་དེ་འདྲའི་གང་ཟག་དང། རྟེན་འབྲེལ་གྱི་
རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་པའི་ཕྱིར་རྒོལ་ཡང་དག་གིས་རྟེན་འབྲེལ་ལ་བདེན་སྟོང་གིས་ཁྱབ་པ་ཚད་མས་ངེས་ཀྱང། རྟེན་འབྲེལ་བདེན་མེད་དུ་ཚད་མས་མ་ངེས་གསུངས། གསུང་པ་དེ་ལྟ་མེད་པ་སྣང་བ་རྣམས་ལ་འདི་ཞུན། དེས་མྱུ་གུ་ལ་

[089A]༄༅། །བདེན་སྟོང་གིས་ཁྱབ་པ་དང། མྱུ་གུ་བདེན་སྟོང་ཁོ་ན་ལ་ཡོད་པར་ཚད་མས་ངེས་པར་ཐལ། དེས་རྟེན་འབྲེལ་བདེན་སྟོང་ཁོ་ན་ལ་ཡོད་པ་དང། རྟེན་འབྲེལ་ལ་བདེན་སྟོང་གིས་ཁྱབ་པ་ངེས་པ་གང་ཞིག་དེས་དེ་ངེས་ན་རྟེན་འབྲེལ་བདེན་མེད་དུ་ངེས་མི་དགོས་པའི་
ཕྱིར། འདོད་མི་ནུས་ཏེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་སྐབས་སུ་བབ་པའི་ཕྱིར་རྒོལ་ཡང་དག་གིས་སྒྲ་བྱས་ན་མི་རྟག་པས་ཁྱབ་པ་ཚད་མས་མ་ངེས་པར་གསུངས་པ་དང་འགལ་བའི་ཕྱིར། ཁ་ཅིག་དེ་འདྲའི་རྒོལ་བས་རྟེན་འབྲེལ་ལ་བདེན་སྟོང་གིས་ཁྱབ་པ་
ཡང་མཐུན་དཔེ་གཟུགས་བརྙན་ལྟ་བུའི་སྟེང་དུ་མ་ངེས་ཟེར་བ་ནི། གོང་དུ་བཀག་ཟིན་ནོ། །ཡང་ཁ་ཅིག་སྔར་གྱི་ཐལ་འགྱུར་དེ་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་གང་ཟག་གིས་རྟེན་འབྲེལ་བདེན་མེད་དུ་ཚད་མས་ངེས་པར་ཁས་ལེན་ཞིང། ཆོས་གཅིག་བདེན་
མེད་དུ་ཚད་མས་ངེས་ན་ཆོས་ཐམས་ཅད་བདེན་མེད་དུ་ཚད་མས་ངེས་པས་ཁྱབ་པས་གང་ཟག་དེའི་ངོར་ཆོས་གང་ཡང་བདེན་མེད་དུ་སྒྲུབ་པའི་རྟགས་འགོད་མི་དགོས་སོ་ཞེས་གསུང་བ་རྣམས་ནི་འགལ་འདུ་ཡིན་ཏེ། དེ་འདྲའི་རྒོལ་བ་ལ་ཐལ་འགྱུར་དེ་ལྟ་བུ་འཕངས་ནས་
ལོག་རྟོག་མངོན་འགྱུར་བ་དཔལ་བཅོམ་པ་ན་རྟེན་འབྲེལ་གྱི་གཏན་ཚིགས་འགོད་དགོས་པར་འདོད་པར་སྣང་བའི་ཕྱིར། ཆོས་གཅིག་བདེན་མེད་དུ་རྟོགས་ན་ཆོས་ཐམས་ཅད་བདེན་མེད་དུ་རྟོགས་པར་འདོད་ན་ཆེས་མི་རིགས་ཏེ། བདག་མེད་གཉིས་ལ་རྟོགས་དཀའ་སླ་གསུངས་
པ་དང་འགལ་ཞིང། ཕྱི་རོལ་རང་བཞིན་མེད་པར་རྟོགས་ནས་ནང་ཤེས་པ་བདེན་མེད་དུ་སྒྲུབ་པའི་ཕྱིར་རང་གཞན་གང་རུང་གི་དེ་སྒྲུབ་བྱེད་ཀྱི་རྟགས་ཡང་དག་འགོད་དགོས་པའི་གང་ཟག་ཡོད་པའི་ཕྱིར་ཏེ། ཤེས་བྱ་མེད་ན་ཤེས་པ་བཀག་འགྲུབ་པས། དང་པོར་ཤེས་བྱ་དགག་
པར་མཛད་པ་ཡིན། ཞེས་པའི་ཐད་དུ། རྣམ་བཤད་ཆེན་མོ་ལས། ཕྱི་རོལ་རང་བཞིན་མེད་པར་རིག་པ་རྣམས་ཀྱིས་ཤེས་པ་རང་བཞིན་མེད་པར་རེས་འགའ་རང་ཁོ་ནས་རྟོགས་ལ། རེས་འགའ་གཞན་གྱིས་ཅུང་ཟད་བསྟན་པ་ཙམ་གྱིས་རྟོགས་སོ། །ཞེས་གསུངས་པའི་ཕྱིར་

[089B] ཆོས་གཅིག་བདེན་མེད་དུ་རྟོགས་ན་ཆོས་ཅན་གཞན་བདེན་མེད་དུ་སྒྲུབ་པའི་ཕྱིར་དུ་དེ་སྒྲུབ་པའི་རྟགས་ཡང་དག་འགོད་མི་དགོས་པར་ཐལ། དེས་རིགས་པ་དེའི་བྱེད་པ་ལ་བརྟེན་ནས་ཆོས་གཞན་ལ་བདེན་པར་གྲུབ་བམ་མ་གྲུབ་སྙམ་དུ་བློ་ཁ་ཕྱོགས་པ་ཙམ་གྱིས་ཀྱང་བདེན་མེད་
དུ་ངེས་ནུས་པའི་ཕྱིར། ཟེར་ན། ཤིན་ཏུ་མ་ཁྱབ་སྟེ། འོ་ན། གང་ཟག་རང་བཞིན་མེད་པར་རིགས་པ་ཡང་དག་ལ་བརྟེན་ནས་ངེས་ཤིང་ཕུང་པོ་རང་བཞིན་མེད་པར་རྟགས་ལ་བརྟེན་ནས་སྒྲུབ་དགོས་པའི་གང་ཟག་དེའི་ངོར་ཕུང་པོ་རང་བཞིན་མེད་པར་རྟགས་ཡང་དག་ལ་བརྟེན་ནས་སྒྲུབ་མི་དགོས་
པར་ཐལ། དེས་ཀྱང་གང་ཟག་རང་བཞིན་མེད་པར་རྟོགས་པའི་རིགས་པ་དེའི་བྱེད་པ་ལ་བརྟེན་ནས་ཕུང་པོ་རང་བཞིན་གྱིས་གྲུབ་བམ་མ་གྲུབ་སྙམ་དུ་བློ་ཁ་ཕྱོགས་པ་ཙམ་གྱིས་རང་བཞིན་མེད་པར་ངེས་ནུས་པའི་ཕྱིར། འཁོར་གསུམ། དེ་འདྲའི་གང་ཟག་མེད་ཟེར་ན། ཡོད་པར་ཐལ་
བདག་མེད་གཉིས་ལ་ངེས་དཀའ་སླའི་ཁྱད་པར་ཡོད་པ་གང་ཞིག་དེ་གཉིས་ཀ་མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་ཡིན་པའི་ཕྱིར། ཡང་ནང་པ་སངས་རྒྱས་པའི་མཚན་ཉིད་ལ་སྐྱོན་འཕེན་པ་ཁ་ཅིག་ཉེར་ལེན་གྱི་ཕུང་པོ་ཆོས་ཅན། རྟེན་འབྲེལ་མ་ཡིན་པར་ཐལ་
གང་ཟག་གི་བདག་ཏུ་གྲུབ་པའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་ནང་པའི་གྲུབ་མཐའ་སྨྲ་བའི་གང་ཟག་སྐྱོན་དུ་འཕེན་པ་རྣམས་ལ་ནི་ཆོས་ཅན་མ་གྲུབ་པའི་ལན་བཏབ་ན་ཅི་ཞིག་ཟེར་ན། དེ་ཡོད་པར་ཐལ། རྟེན་འབྲེལ་དེ་བསྒྲུབ་
ཀྱི་རྟགས་ཡང་དག་ཡིན་པའི་ཕྱིར། ཟེར་ན། འོ་ན། སྒྲ་ཆོས་ཅན། མ་བྱས་པར་ཐལ། རྟག་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་ནང་པ་སངས་རྒྱས་པའི་གྲུབ་མཐའ་སྨྲ་བའི་གང་ཟག་ཡོད་པར་ཐལ་དམ་བཅའ་འཐད་
པ་གང་ཞིག་འདུས་བྱས་ཐམས་ཅད་མི་རྟག་པར་ལྟ་བ་སོགས་བཞི་པོ་དེ་ལྟ་བ་བཀའ་རྟགས་ཀྱི་ཕྱག་རྒྱའི་ལྟ་བར་མཚུངས་པའི་ཕྱིར། འདོད་ན། སྒྲ་རྟག་པའི་གྲུབ་མཐའ་སྨྲ་བའི་ནང་པ་ཡ་མཚན་ནམ། སྔ་རབས་པའི་ལུགས་ལ་ནི་ལེགས་ལྡན་ཡབ་སྲས་ཆོས་ཅན། རང་རིག་

[090A]༄༅། །ཁས་ལེན་པར་ཐལ། མདོ་སྡེ་སྤྱོད་པའི་དབུ་མ་པ་ཡིན་པའི་ཕྱིར། མ་ཁྱབ་ན། དབུ་མ་པ་དེ་ཐམས་ཅད་འོག་མ་རྣམས་དང་ཐ་སྙད་ཀྱི་རྣམ་གཞག་མི་མཐུན་པར་ཐལ། ཕྱོགས་རེ་མི་མཐུན་པ་ནི་མེད། མ་ཁྱབ་པ་དེའི་ཕྱིར། རྩ་བར་འདོད་མི་ནུས་ཏེ། སློབ་
དཔོན་གྱིས་རང་རིག་ལ་དགག་པ་མང་དུ་མཛད་པའི་ཕྱིར། གཞན་ཡང། དཔལ་ལྡན་ཟླ་བ་ཆོས་ཅན། མདོ་སྡེ་སྤྱོད་པའི་དབུ་མ་པར་ཐལ། ཕྱི་དོན་ཁས་ལེན་རང་རིག་ཁས་མི་ལེན་པའི་དབུ་མ་པ་ཡིན་པའི་ཕྱིར། འདོད་ན། གྲུབ་མཐའ་སྨྲ་བ་སུ་དང་ཡང་མི་བསྟུན་པར་ཐ་སྙད་
ཀྱི་རྣམ་གཞག་ཁས་ལེན་པར་འདོད་པ་འགལ་ལོ། །ཐལ་རང་གི་ཁྱད་པར་ལ་རང་རྒྱུད་ཡོད་མེད་དང། དམ་བཅའ་དང་ཁས་ལེན་ཡོད་མེད། ཡང་དོན་དམ་ལ་དཔྱོད་པའི་སྐབས་སུ་དེ་དག་གི་ཁྱད་པར་འབྱེད་པ་སོགས་ཀྱི་མུན་སྤྲུལ་མཐའ་ཡས་པ་རྣམས་ནི། སྐལ་བཟང་མིག་
འབྱེད་ལས་རྒྱས་པར་གསུངས་པ་རྣམས་ལས་ངེས་པར་བྱའོ།།    ༈    འགལ་བརྗོད་ཀྱི་ཐལ་འགྱུར་ཡང་དག་ཙམ་ལ་བརྟེན་ནས་ཀྱང་དངོས་པོ་བདེན་མེད་རྟོགས་པའི་རྗེས་དཔག་སྐྱེད་ནུས་པར་འདོད་པའི་དབུ་མ་པ། དབུ་
མ་ཐལ་འགྱུར་པ་དང། དེ་འདྲའི་རྗེས་དཔག་བསྐྱེད་པ་ལ་རང་རྒྱུད་ཀྱི་གཏན་ཚིགས་ཡང་དག་ལ་ངེས་པར་ལྟོས་དགོས་པར་འདོད་པའི་དབུ་མ་པ། དབུ་མ་རང་རྒྱུད་པར་འཇོག་པའི་ཕྱིར། འོ་ན། རང་རྒྱུད་ཁས་ལེན་པ་རྣམས་ཀྱི་དེ་འདོད་ཚུལ་དང། རང་ལུགས་ལ་འགོག་ཚུལ་
ཇི་ལྟ་བུ་ཞེས་ཟེར་ན། སྐལ་བཟང་མིག་འབྱེད་ལས་གསལ་བར་གསུངས་པ་དེ་གོ་བ་ཤིན་ཏུ་ཆེ་ཡང་སྒྲ་སོར་བཞག་རང་ཁས་ལེན་ན། རང་གི་མཚན་ཉིད་ཀྱིས་གྲུབ་པ་ལ་མ་འཁྲུལ་བའི་ཚད་མའི་རྙེད་དོན་ཡིན་པར་རྒོལ་ཕྱིར་རྒོལ་གཉིས་ཀ་ལ་མཐུན་སྣང་དུ་གྲུབ་པའི་ཤེས་འདོད་ཆོས་
ཅན་གྱི་སྟེང་དུ་སྔར་རྒོལ་གང་ལ་དཔག་འདོད་ཞུགས་པའི་སྒྲུབ་བྱའི་ཆོས་སྒྲུབ་བྱེད་ཀྱི་གཏན་ཚིགས་སུ་བཀོད་པ། རང་རྒྱུད་ཀྱི་རྟགས་ཡང་དག་གི་མཚན་ཉིད་དང། ཆོས་ཅན་དེ་ཉིད་རྒོལ་ཕྱིར་རྒོལ་གཉིས་ཀའི་མཐུན་སྣང་དུ་གྲུབ་པ་མེད་ཀྱང་སྤྱིར་ཆོས་ཅན་དེ་ཉིད་སྔར་

[090B] ཕྱིར་རྒོལ་གྱི་ལུགས་ལ་ཡང་ཚད་མས་གྲུབ་ཅིང་ཆོས་ཅན་དང་ཕྱོགས་ཆོས་སོགས་ཕྱིར་རྒོལ་གྱི་ལུགས་ལ་ཚད་མས་གྲུབ་པའི་ཁས་བླངས་ལ་འཁྲིས་ནས་བཀོད་པའི་གཏན་ཚིགས། གཞན་གྲགས་ཀྱི་རྗེས་དཔག་གི་མཚན་
ཉིད་ཞེས་གསུང་བར་མཛད་ན། དང་པོ་ལ། སེམས་ཙམ་པས་གྲངས་ཅན་གྱི་ངོར་སྒྲ་མི་རྟག་པར་སྒྲུབ་པ་ལ་བྱས་པ་རྟགས་སུ་བཀོད་པའི་ཚེ་བྱས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ་སྟེ། གཉིས་ཀས་སྒྲ་རང་གི་མཚན་ཉིད་ཀྱིས་གྲུབ་པ་ལ་མ་འཁྲུལ་
བའི་ཚད་མའི་རྙེད་དོན་དུ་ཁས་བླངས་པའི་ཕྱིར། འདོད་མི་ནུས་ཏེ། དེ་གཞི་མ་གྲུབ་པའི་ཕྱིར། ཆོས་ཅན་རྒོལ་ཕྱིར་རྒོལ་གཉིས་ཀའི་ལུགས་ལ་ཚད་མས་གྲུབ་ཚུལ་མཐུན་སྣང་དུ་གྲུབ་པའི་ཤེས་འདོད་ཆོས་ཅན་གྱི་སྟེང་དུ་བཀོད་པའི་གཏན་ཚིགས་ལ་རང་རྒྱུད་ཀྱི་གཏན་ཚིགས་
ཀྱི་ཁྱབ་ཟེར་ན། ཐལ་འགྱུར་བས་ནང་གསེས་ཀྱི་ཐལ་འགྱུར་བའི་ངོར་མྱུ་གུ་བདེན་མེད་སྒྲུབ་ལ་རྟེན་འབྲེལ་རྟགས་སུ་བཀོད་པའི་ཚེ་རྟེན་འབྲེལ་ཆོས་ཅན། དེར་ཐལ། དེའི་ཕྱིར། རྟགས་གསལ་སླ། གོང་གི་མཚན་ཉིད་དང་པོ་དེ། རང་རྒྱུད་ཀྱི་གཏན་ཚིགས་ཁས་ལེན་པ་རྣམས་
ཀྱི་ལུགས་ཀྱི་དེའི་མཚན་ཉིད་ཟེར་ན། སེམས་ཙམ་པས་ཉན་ཐོས་སྡེ་གཉིས་ཀྱི་ངོར། ངོ་བོ་དང་ཁྱད་པར་དུ་སྒྲོ་འདོགས་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་སྒྲུབ་པ་ལ་མིང་བརྡས་བཞག་ཙམ་རྟགས་སུ་བཀོད་པའི་ཚེ་མིང་བརྡས་བཞག་ཙམ་ཆོས་ཅན་
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་དེར་ཐལ། སེམས་ཙམ་པའི་ལུགས་ལ་མིང་བརྡས་བཞག་ཙམ་དེ་བསྒྲུབ་ཀྱི་རྟགས་ཡང་དག་དུ་འདོད་པའི་ཕྱིར། འདོད་མི་ནུས་ཏེ། སེམས་ཙམ་པ་ཀུན་བཏགས་འཇལ་བྱེད་ཀྱི་ཚད་མ་རང་གི་མཚན་ཉིད་ཀྱིས་གྲུབ་པའི་གཞལ་
བྱ་ལ་ཚད་མར་སོང་བར་མི་འདོད་པའི་ཕྱིར། དེར་ཐལ། དེས་ཀུན་བཏགས་རང་གི་མཚན་ཉིད་ཀྱིས་གྲུབ་བར་མི་འདོད་པའི་ཕྱིར། གསུང་འདིས་འཁྲུལ་གཞི་བྱས་ནས་སེམས་ཙམ་པའི་ལུགས་ལ་ཀུན་བཏགས་རང་གི་མཚན་ཉིད་ཀྱིས་གྲུབ་པར་བཞེད་མཁན་ཡང་སྣང་སྟེ་

[091A]༄༅། །དེའི་ལུགས་ལ་ཤིན་ཏུ་མི་འཐད་དོ། །གཞན་ཡང། དེ་དག་གི་ལུགས་ལ་རང་དོན་སྐབས་ཀྱི་རང་རྒྱུད་ཀྱི་རྟགས་གཅིག་འདོད་དགོས་པས་དེ་དག་གི་ལུགས་ལ་ཡང་མཚན་ཉིད་དེ་ཅུང་ཟད་མི་འཐད་དམ་སྙམ། ད་ལྟ་ནི་རང་ལྡོག་ལ་འཁྲིས་པའི་སྐྱོན་བརྗོད་མཁན་ཡོང་བར་
སྣང་ངོ། །རང་གིས་དེའི་ལུགས་ལ་འཇོག་པའི་ཚེ་མཚན་ཉིད་ལ་རང་ངོས་ནས་གྲུབ་པའི་གཞལ་བྱ་ལ་མ་འཁྲུལ་པ་ཞེས་དང། མཚོན་བྱ་ལ་གཞན་དོན་སྐབས་ཀྱི་རང་རྒྱུད་ཀྱི་གཏན་ཚིགས་ཀྱི་མཚན་ཉིད་བྱས་ན་སྐྱོན་དེ་རྣམས་ཆོད་ཙམ་དང་གོ་བ་མི་ཆུང་བ་འདྲ་ལགས་སོ། །ཁ་ཅིག་སློབ་དཔོན་
སངས་རྒྱས་བསྐྱངས་ཐལ་འགྱུར་བའི་ཐོག་མ་དང། ལེགས་ལྡན་རང་རྒྱུད་པའི་ཐོག་མ་ཡིན་ཟེར་ན། མི་འཐད་དེ། དེ་གཉིས་ཀྱི་སྔ་རོལ་ནས་ཐལ་རང་གཉིས་ཡོད་པའི་ཕྱིར། དེར་ཐལ། སྟོན་པ་སངས་རྒྱས་དང། ལྔ་སྡེ་ལ་སོགས་པ་གཟུགས་སོགས་རང་བཞིན་མེད་པར་མངོན་སུམ་རྟོགས་
པའི་འཕགས་པ་རྣམས་དེ་ཡིན་པའི་ཕྱིར། དེར་ཐལ། དེ་རྣམས་ཀྱི་རྒྱུད་ཀྱི་གཟུགས་སོགས་རང་བཞིན་མེད་པར་མངོན་སུམ་དུ་རྟོགས་པའི་ལྟ་བ་དེ་ཐལ་འགྱུར་གྱི་ལྟ་བ་ཡིན་པའི་ཕྱིར། དེར་ཐལ། གཟུགས་སོགས་རང་བཞིན་མེད་པར་རྟོགས་པའི་ལྟ་བ་ཡིན་པའི་ཕྱིར། དེའི་སྔ་རོལ་
དུ་རང་རྒྱུད་པ་ཡོད་པར་ཐལ། གཟུང་དོན་རྟོག་པ་སྤོང་ཕྱིར་དང། ཞེས་སོགས་ཀྱི་བཤད་བྱ་རྩ་བའི་མདོ་འདིས་བསྟན་པ་ལྟར་རྗེས་སུ་འཛིན་དགོས་ཀྱི་གདུལ་བྱ་ཅིག་ཡོད་པ་གང་ཞིག་གཟུང་དོན་རྟོག་པ་སྤོང་ཕྱིར་དང། ཞེས་སོགས་ཀྱིས་དེའི་དོན་ཇི་ལྟ་བ་བཞིན་བཤད་པའི་ཕྱིར། དེ་
ལ་བརྟེན་ནས། དེ་རང་རྒྱུད་པའི་མདོ་ཡིན་ཟེར་ན། དེའི་ཆེད་དུ་བྱ་བའི་གདུལ་བྱ་དེ་རང་རྒྱུད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་རང་གི་ཆེད་དུ་བྱ་བའི་གདུལ་བྱ་དབུ་མ་པའི་རིགས་ཅན་དབང་པོ་ཤིན་ཏུ་རྣོན་པོ་ལ་དགོངས་ནས་གསུངས་པའི་མདོ་ཡིན་པའི་
ཕྱིར། དེ་ལྟ་མ་ཡིན་ན་སྐབས་གསུམ་པའི་བཤད་བྱ་རྩ་བའི་མདོ་ཐམས་ཅད་ཀྱང་རང་རྒྱུད་པའི་མདོར་ཐལ། འདོད་ན། ཧ་ཅང་ཐལ་ལོ། ཞི་འཚོ་ཡབ་སྲས་རྣལ་འབྱོར་སྤྱོད་པའི་དབུ་མ་པའི་ཐོག་མ་ཡིན་ཟེར་ན། མི་འཐད་པར་ཐལ། ལེགས་ལྡན་གྱི་དུས་ནས་དེ་ཡོད་པའི་ཕྱིར། ཤེས་རབ་

[091B] དང་པོ་ནས་ཅིག་ཅར་སྒོམ་པ་ལ་སེར་སྣ་བྱ་མི་དགོས་སོ། །ཞེས་སོགས་ཀྱི་ཕྱོགས་སྔ་སྨྲ་བ་པོ་ཅིག་ཡོད། དེ་སེམས་ཙམ་པ་མ་ཡིན་པའི་ཕྱིར། དེར་ཐལ། དེས་སེམས་ཙམ་གྱི་ལྟ་བ་ངོ་བོ་ཉིད་མེད་པར་སྨྲ་བའི་ལྟ་བའི་རྒྱུད་སྨིན་བྱེད་དུ་མི་འདོད་པའི་ཕྱིར། སློབ་དཔོན་སངས་རྒྱས་བསྐྱངས་དང་
ལེགས་ལྡན་གཉིས་ཐལ་རང་གི་ཤིང་རྟའི་སྲོལ་འབྱེད་ཀྱི་ཐོག་མ་དང། ཞི་འཚོ་རྣལ་འབྱོར་སྤྱོད་པ་བའི་དབུ་མ་བའི་སྲོལ་འབྱེད་དུ་འདོད་པ་ལ། ཁ་ཅིག་འོ་ན་ལེགས་ལྡན་གྱི་སྔོན་དུ་རང་རྒྱུད་ཀྱི་ལུགས་གཏན་ལ་འབེབས་པའི་གཞུང་རྩོམ་པའི་པཎྜི་ཏ་མ་བྱུང་བར་ཐལ། དམ་བཅའ་འཐད་པའི་ཕྱིར་
ཟེར་ན། མ་ཁྱབ་བོ། །འདོད་ན། མི་འཐད་པར་ཐལ། ལེགས་ལྡན་དེ་བཤྲ་མའི་རྣམ་བཤད་དཀར་པོ་རྣམ་པར་འཆར་བའི་རྗེས་སུ་འབྲང་བར་སློབ་དཔོན་གྱིས་སྤྱན་རས་གཟིགས་བརྟུལ་བཞུགས་སུ་བཞེད་པར་གསུངས་པའི་ཕྱིར་དང། དེ་བཞིན་དུ་ཞི་འཚོའི་སྔོན་དུ་རྣལ་འབྱོར་སྤྱོད་པའི་དབུ་
མ་བའི་གཞུང་རྩོམ་ནས་འཛིན་པའི་པཎ་ཆེན་མ་བྱུང་བར་ཐལ་བ་ལ་ཡང་མ་ཁྱབ་བོ། །འདོད་མི་རིགས་པ་གོང་དུ་བཤད་ཟིན། །ཁ་ཅིག་དངོས་སྨྲ་བ་རྣམས་ཀྱིས་མངོན་སུམ་ཚད་མ་ལ་དངོས་པོ་རང་མཚན་པའི་ཡུལ་ཅན་ཡིན་པས་ཁྱབ་པར་འདོད་པ་ཡིན་ཟེར་ན། འོ་ན། དངོས་སྨྲ་བ་ཡིན་ན་དེ་
ལྟར་འདོད་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། སེམས་ཙམ་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེས་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་པོ་རང་མཚན་པ་དངོས་སུ་རྟོགས་པར་མི་བཞེད་པའི་ཕྱིར་ཏེ། དེས་ཆོས་ཅན་གཞན་དབང་དངོས་སུ་རྟོགས་
པར་བཞེད་པ་ལ་སྙིང་བོ་རྒྱན་དུ་དགག་པ་མཐའ་ཡས་པ་ཅིག་མཛད་པའི་ཕྱིར། ཡང་དངོས་སྨྲ་བ་རྣམས་ཀྱི་དངོས་པོ་རང་མཚན་དངོས་ཡུལ་དུ་བྱེད་པའི་མངོན་སུམ་ཚད་མ་རྣམས་ཀྱིས་གཞལ་བྱ་དེ་རང་གི་མཚན་ཉིད་ཀྱིས་གྲུབ་པ་ལ་ཚད་མར་སོང་བར་འདོད་པ་ཡིན་ཟེར་ན། མི་རིགས་ཏེ། སེམས་
ཙམ་ཀྱང་དེ་མི་འདོད། ཉན་ཐོས་སྡེ་གཉིས་ཀྱང་དེ་མི་འདོད་པའི་ཕྱིར། དང་པོ་དེར་ཐལ། དབང་པོའི་མངོན་སུམ་རྣམས་ཀྱིས་རང་གི་གཞལ་བྱ་ཀུན་བཏགས་དངོས་སུ་མི་རྟོགས་པར་འདོད་པའི་ཕྱིར། དེར་ཐལ། དབང་པོའི་སེམས་ནི་ངེས་ཕྱིར་དང། ཞེས་གསུངས་པའི་ཕྱིར། ཕྱི་མ་དེར་ཐལ། མདོ་སྡེའི་

[092A]༄༅། །སྐབས་སུ། རྣལ་འབྱོར་རྣམས་ཀྱི་བླ་མས་བསྟན། །མ་འདྲེས་པ་ཡི་དོན་ཙམ་མཐོང། །ཞེས་གསུངས་པའི་ཕྱིར། ཁ་ཅིག་སེམས་ཙམ་པས་གྲངས་ཅན་གྱི་ངོར་སྒྲ་མི་རྟག་པར་སྒྲུབ་པ་དེ་ལ་བྱས་པ་རྟགས་སུ་བཀོད་པའི་ཚེ་འབྱུང་འགྱུར་གྱི་སྒྲ་ལ་ཡང་ཚད་མར་མ་སོང་
ནམ་མཁའི་ཡོན་ཏན་དུ་གྱུར་བའི་སྒྲ་ལ་ཡང་ཚད་མར་མ་སོང་ཞིང་སྒྲ་ཙམ་ལ་ཚད་མར་སོང་བའི་ཚད་མའི་རྙེད་དོན་གྱི་སྒྲ་ཙམ་པོ་བ་དེ་ཆོས་ཅན་དུ་འཛིན་པས་ཆོས་ཅན་མཐུན་སྣང་གྲུབ་པ་ཡིན་ཟེར་ན། དེ་མི་འཐད་དེ། དེ་གཉིས་གང་རུང་མ་ཡིན་པའི་སྒྲ་གཞི་མ་གྲུབ་པའི་ཕྱིར། དེར་
ཐལ། སྒྲ་ཡིན་ན་འབྱུང་འགྱུར་གྱི་སྒྲ་ཡིན་དགོས་པའི་ཕྱིར། དབུ་མ་བས་དངོས་སྨྲ་བའི་ངོར་མྱུ་གུ་བདེན་མེད་གཏན་ལ་འབེབས་པའི་ཚེ་བདེན་མེད་དང། བདེན་གྲུབ་གང་གི་ཡང་ཁྱད་བར་དུ་མ་བྱས་པར་མྱུ་གུ་ཙམ་ཆོས་ཅན་དུ་མི་འཛིན་པས་དོན་མཐུན་སྣང་བ་མེད་པ་ཡིན་ཟེར་ན། དེ་ཡང་
མི། འཐད་པར་ཐལ། དེའི་ཚེ་དབུ་མ་པས་མྱུ་གུ་ཙམ་དེ་ཆོས་ཅན་དུ་བཟུང་ནས་དེའི་སྟེང་དུ་བདེན་གྲུབ་འགོག་བདེན་མེད་དུ་སྒྲུབ་པའི་ཕྱིར། དེར་ཐལ། དེ་ཁྱད་གཞིར་གཟུང་ནས་དེ་འདྲའི་དགག་སྒྲུབ་བྱེད་པའི་ཕྱིར།    ༈    །གཉིས་པ་རང་རྒྱུད་ཀྱི་གཏན་ཚིགས་མི་བཞེད་པའི་རྒྱུ་མཚན་དངོས་
ལ།    ༈    །དབུ་མ་པས་དངོས་སྨྲའི་ངོར་དངོས་པོ་རང་བཞིན་གྱིས་མེད་པར་སྒྲུབ་པ་དང། གྲངས་ཅན་གྱི་ངོར་བདག་སྐྱེ་མེད་པར་སྒྲུབ་པའི་ཚེ་རང་རྒྱུད་ཀྱི་གཏན་ཚིགས་ཁས་ལེན་མི་རིགས་པའི་རྒྱུ་མཚན་ཡོད་དེ། དབུ་མ་པས་དེ་བསྒྲུབ་ཀྱི་གཏན་ཚིགས་གང་བཀོད་ཀྱང་གཞལ་བྱ་རང་
ངོས་ནས་མ་གྲུབ་པ་ལ་མ་འཁྲུལ་པའི་ཚད་མའི་རྙེད་དོན་དུ་གྱུར་པའི་ཤེས་འདོད་ཆོས་ཅན་གཅིག་གི་སྟེང་དུ་བཀོད་པའི་གཏན་ཚིགས་སུ་ཁས་ལེན་དགོས། དངོས་སྨྲ་བ་དེ་དག་གིས་རང་གི་གཞལ་བྱ་རང་ངོས་ནས་གྲུབ་པ་ལ་མ་འཁྲུལ་པའི་ཚད་མའི་རྙེད་དོན་དུ་གྱུར་པའི་ཤེས་
འདོད་ཆོས་ཅན་གྱི་སྟེང་དུ་བཀོད་པའི་གཏན་ཚིགས་སུ་ཁས་ལེན་པའི་ཕྱིར། དང་པོ་ལ་དེ་དགོས་པར་ཐལ། དབུ་མ་པས་ཆོས་ཅན་འཇལ་བྱེད་ཀྱི་ཚད་མ་དེ་ཆོས་ཅན་རང་ངོས་ནས་གྲུབ་པ་ལ་འཁྲུལ་པར་ཁས་ལེན་དགོས་པའི་ཕྱིར། དེར་ཐལ། དེ་རང་ངོས་ནས་མ་གྲུབ་པར་ཁས་ལེན་དགོས་

[092B] དེས་དེ་བདེན་པར་མ་གྲུབ་པར་ཁས་བླངས་པའི་ཕྱིར། བསྡུ་ན་དབུ་མ་པས་རང་རྒྱུད་ཀྱི་གཏན་ཚིགས་ཁས་ལེན་མི་རིགས་ཏེ། རང་ངོས་ནས་གྲུབ་པའི་གཏན་ཚིགས་ཁས་ལེན་མི་རིགས་པའི་ཕྱིར། འོ་ན། གཞན་གྲགས་ཀྱི་རྟགས་ཡང་དག་གི་མཚན་གཞི་དང་དེའི་ཚུལ་གསུམ་སྒྲུབ་པའི་ཚུལ་ཇི་ལྟ་བུ་ཞེ་ན། མཚན་
གཞི། རང་ལ་མི་ལྟ་བའི་རྟགས་ཀྱིས་མིག་གཞན་གཟུགས་ལ་མི་བལྟ་བར་སྒྲུབ་པ་སྐབས་སུ་བབ་པའི་ཕྱིར་རྒོལ་གྱི་ངོར། མིག་ཆོས་ཅན། གཞན་གཟུགས་ལ་རང་བཞིན་གྱིས་མི་བལྟ་སྟེ། རང་ལ་མི་བལྟ་བའི་ཕྱིར། ཞེས་བཀོད་པའི་ཚེ་རང་ལ་མི་བལྟ་བ་ལྟ་བུ་ཡིན། རང་ལ་གྲགས་ཀྱི་གཏན་ཚིགས་དང་གཞན་
ལ་གྲགས་ཀྱི་གཏན་ཚིགས་དོན་གཅིག་ཅིང། དེའི་ཚེ་རང་ལ་མི་བལྟ་བ་དེ་ལ་རང་ལ་གྲགས་ཀྱི་གཏན་ཚིགས་ཞེས་བརྗོད་པའི་རྒྱུ་མཚན་ཡོད་དེ། ཕྱིར་རྒོལ་རང་ཉིད་ལ་གྲགས་ཞིང་གྲུབ་པའི་གཏན་ཚིགས་ཡིན་པའི་ཕྱིར། གཞན་ལ་གྲགས་ཀྱི་གཏན་ཚིགས་ཞེས་འཆད་པའི་རྒྱུ་མཚན་ཡོད་དེ། སྔར་རྒོལ་ལས་
གཞན་ཕྱིར་རྒོལ་ལ་གྲགས་ཤིང་གྲུབ་པའི་གཏན་ཚིགས་ཡིན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཚུལ་གསུམ་སྒྲུབ་ཚུལ་ལ་གཏན་ཚིགས་དང་ཆོས་ཅན་ཕྱིར་རྒོལ་གྱི་ངོར་གྲགས་ཤིང་གྲུབ་པས་སྒྲུབ་མི་དགོས་ཤིང། ཁྱབ་འབྲེལ་སྒྲུབ་ཚུལ་ཡོད་དེ། ཐ་སྙད་དུ་རང་ལ་མི་ལྟ་ན་གཞན་
གཟུགས་ལ་མི་བལྟ་བས་མ་ཁྱབ་ཀྱང། རང་ལ་མི་ལྟན་གཟུགས་ལ་རང་བཞིན་གྱིས་མི་བལྟ་བས་ཁྱབ་སྟེ། རང་བཞིན་གྱིས་ལྟ་ན་རྐྱེན་ལ་མི་ལྟོས་བས་རང་དང་གཞན་གཟུགས་ལ་བལྟ་མི་བལྟ་མགོ་མཚུངས་པའི་ཕྱིར། རྟགས་དང་ཆོས་ཅན་ཕྱིར་རྒོལ་ཀྱིས་ཁས་བླངས་པ་ཙམ་མ་ཡིན་པར་རྒོལ་
བ་གཉིས་ཀས་ཚད་མས་གྲུབ་པ་དགོས་ཏེ། སྔར་རྒོལ་གྱིས་ཚད་མས་གྲུབ་པར་མ་ཟད་སྔར་རྒོལ་གྱིས་ཚད་མས་གྲུབ་པ་ལས་གཞན་ཕྱིར་རྒོལ་གྱིས་ཀྱང་ཚད་མས་གྲུབ་པས་གཞན་ལ་གྲགས་ཞེས་པའི་ཕྱིར་དང། རྟགས་དང་དགག་བྱ་མཐར་ཐུག་ཐ་སྙད་དུ་མེད་སྙམ་དུ་སོང་ན་རྟགས་དེས་ཆོས་ཅན་གྱི་
སྟེང་དུ་དགག་བྱ་འགོག་པ་དང་སྒྲུབ་བྱ་སྒྲུབ་མི་ནུས་པའི་ཕྱིར། དེ་ཉིད་ཚིག་གསལ་དང་སྦྱར་ནས་བཤད་པ་ལ། ལེགས་ལྡན་ཁྱོད་ཀྱིས་སངས་རྒྱས་བསྐྱངས་ལ་སྐྱོན་བརྗོད་རྣམས་མི་འཇུག་པ་ནི་སྔར་བཤད་པ་ལྟར་ཡིན་ཅིང། ཁྱེད་རང་གིས་ཚད་མ་བར་མིག་ལ་སོགས་པ་ནི་བདག་ལས་སྐྱེ་བ་མེད་དེ་ཡོད་པའི་ཕྱིར། དཔེར་ན་ཤེས་

[093A]༄༅། །པ་ཡོད་པ་ཉིད་བཞིན་ཞེས་དང། དངོས་སྨྲ་བའི་ངོར་དངོས་པོ་བདེན་པའི་སྒྲུབ་སྐྱེ་མེད་པའི་གཏན་ཚིགས་ཐམས་ཅད་ལ་ཆོས་ཅན་དང་གཏན་ཚིགས་གཞི་མ་གྲུབ་པའི་རྟགས་སྐྱོན་ཕྱོགས་སྐྱོན་འཇུག་སྟེ། ཁྱོད་ཀྱིས་དེ་ལྟ་བུའི་རྟགས་ཡང་དག་དུ་འགྱུར་བ་ལ་ཆོས་ཅན་དང་གཏན་ཚིགས་རྒོལ་ཕྱིར་རྒོལ་གཉིས་ཀ་ལ་ཚད་མས་གྲུབ་ཚུལ་མཐུན་པ་
གཅིག་མེད་ན་དེ་གཉིས་གཞི་མ་གྲུབ་པའི་རྟགས་སྐྱོན་ཕྱོགས་སྐྱོན་དུ་འགྱུར་བར་ཁས་བླངས་པ་གང་ཞིག་ཁྱེད་ཀྱིས་དེ་ལྟར་འགོད་པ་དེའི་ཚེ། དེ་གཉིས་རྒོལ་བ་གཉིས་ཀའི་ལུགས་ལ་ཚད་མས་གྲུབ་ཚུལ་མཐུན་སྣང་བ་མི་སྲིད་པའི་ཕྱིར། ཉེས་པ་དེ་སྤོང་བའི་ལན་ལ་ལེགས་ལྡན་ན་རེ། སྐྱོན་མེད་དེ། དེ་ལྟར་སྒྲུབ་པའི་ཚེ་རྒོལ་བ་གཉིས་
ཀྱིས་འདོད་པས་དམིགས་པའི་བདེན་རྫུན་གང་གི་ཡང་ཁྱད་པར་དུ་མ་བྱས་པར་མིག་སོགས་ཅི་ཙམ་པ་ཅིག་ཆོས་ཅན་དུ་འཛིན་པའི་ཕྱིར། དཔེར་ན། སངས་རྒྱས་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ་སངས་རྒྱས་པས་འདོད་པ་ལྟར་གྱི་འབྱུང་འགྱུར་གྱི་སྒྲ་དང། བྱེ་བྲག་པས་འདོད་པ་ལྟར་གྱི་ནམ་མཁའི་ཡོན་ཏན་དུ་གྱུར་པའི་སྒྲ་དང། ཡང་བྱེ་བྲག་པས་གསལ་བྱེད་པའི་ངོར་སྒྲ་མི་རྟག་
པར་སྒྲུབ་པའི་ཚེ་བྱེ་བྲག་བས་འདོད་པ་ལྟར་གྱི་རྒྱུ་མཚན་གྱི་གསར་སྐྱེད་ཀྱི་སྒྲ་དང། གསལ་བྱེད་པས་འདོད་པ་ལྟར་རྒྱུ་དུས་སྐྱེས་ཟིན་རྐྱེན་གྱིས་གསལ་བར་བྱས་པའི་སྒྲ་སོགས་མི་འཛིན་པར་སྒྲ་ཙམ་ཞིག་ཆོས་ཅན་དུ་འཛིན་པ་དང། སངས་རྒྱས་པས་ཕྱིར་རྒོལ་བ་དེ་གཉིས་ཀྱི་ངོར་སྒྲ་མི་རྟག་པར་སྒྲུབ་པའི་ཚེ། རང་ཉིད་འདོད་པ་ལྟར་གྱི་འཇིག་རྒྱུ་དོན་གཞན་ལ་ལྟོས་མེད་
ཀྱི་མི་རྟག་པ་དང། དེ་གཉིས་འདོད་པ་ལྟར་གྱི་འཇིག་རྒྱུ་དོན་གཞན་ལ་ལྟོས་བཅས་ཀྱི་མི་རྟག་པ་སྒྲུབ་ཆོས་སུ་མི་འཛིན་པར་མི་རྟག་པ་སྤྱི་ཙམ་ཞིག་སྒྲུབ་ཆོས་སུ་འཛིན་པ་བཞིན་ཡིན་པའི་ཕྱིར། ཟེར་ན། དེ་ལ་དོན་མི་འཐད་པ། དཔེ་མི་མཚུངས་པ་གཉིས་ལས། དང་པོ་ལ་མདོར་བསྟན་རྒྱས་བཤད་གཉིས། དོན་བསྡུ་གསུམ་ལས་
དབུ་མ་པས་དངོས་སྨྲ་བའི་ངོར་དངོས་པོ་བདེན་པའི་སྐྱེ་མེད་དུ་སྒྲུབ་པའི་ཚེ། ཆོས་ཅན་དངོས་པོ་ཚད་མས་གྲུབ་ཚུལ་མཐུན་སྣང་བ་མེད་དེ། དེའི་ཚེ་དབུ་མ་པས་ཆོས་ཅན་འཇལ་བའི་ཚད་མ་དངོས་པོ་ལ་འཁྲུལ་ཚད་དུ་འདོད་དགོས། དངོས་སྨྲ་བས་མ་འཁྲུལ་བའི་ཚད་མར་འདོད་པའི་ཕྱིར། ཁྱབ་ཏེ། འཁྲུལ་པའི་ཚད་མའི་རྙེད་དོན་
དང་མ་འཁྲུལ་བའི་ཚད་མའི་རྙེད་དོན་གཉིས་ཕན་ཚུན་སྤངས་འགལ་གྱི་དངོས་འགལ་ཡིན་པའི་ཕྱིར། དབུ་མ་པས་དེ་ལྟར་འདོད་དགོས་པར་ཐལ། དབུ་མ་པས་དངོས་པོ་རང་གི་མཚན་ཉིད་ཀྱིས་མ་གྲུབ་པར་འདོད་དགོས་པའི་ཕྱིར། དེར་ཐལ། དེས་དངོས་པོ་བདེན་མེད་དུ་ཁས་བླངས་པའི་ཕྱིར་ཏེ། དེས་དངོས་པོ་དེ་ཁོ་

[093B] ཞེས་པའོ། །གཉིས་པ་རྒྱས་བཤད་ཀྱི་དོན་ལ། དེ་ལྟར་སྒྲུབ་པའི་ཚེ། རང་གི་མཚན་ཉིད་ཀྱིས་གྲུབ་པའི་ཆོས་ཅན་ཀུན་རྫོབ་པ་ཡོད་པ་མ་ཡིན་པར་ཐལ། དེའི་ཚེ་ཆོས་ཅན་འཇལ་བའི་འཁྲུལ་ཚད་ཀྱི་རྙེད་དོན་དུ་ཡང་དེ་མེད། གནས་ལུགས་མངོན་སུམ་དུ་རྟོགས་
པའི་སློབ་པའི་མ་འཁྲུལ་པའི་ཚད་མའི་རྙེད་དོན་དུ་ཡང་དེ་མེད་པའི་ཕྱིར། རྟགས་དེར་ཐལ། འཁྲུལ་པའི་ཚད་མ་ལ་དེ་རང་གི་མཚན་ཉིད་ཀྱིས་གྲུབ་ནས་དེར་སྣང་བ་ཡིན། མ་འཁྲུལ་བའི་ཚད་མ་ལ་དེ་སྣང་བ་ཙམ་ཡང་མེད་པའི་ཕྱིར། དཔེར་ན། རབ་རིབ་ཅན་ལ་བསེ་རུའི་ནང་དུ་སྐྲ་ཤད་འཛག་པར་སྣང། རབ་རིབ་མེད་
པ་ལ་དེ་ལྟར་མི་སྣང་བ་གཉིས་ཀའི་ཚེ་བསེ་རུའི་ནང་དུ་སྐྲ་ཤད་མེད་པ་ལྟ་བུ་ཡིན་པའི་ཕྱིར། རྩ་བའི་ཐལ་འགྱུར་ལ་ཁྱབ་པ་ཡོད་དེ། འཁྲུལ་བའི་ཚད་མ་དང་མ་འཁྲུལ་བའི་ཚད་མ་གང་རུང་གི་རྙེད་དོན་མ་ཡིན་ན་ཆོས་ཅན་གཞི་མ་གྲུབ་དགོས་པའི་ཕྱིར་ཏེ། དེ་གཉིས་ཀྱི་རྙེད་དོན་ཕན་ཚུན་སྤངས་འགལ་གྱི་དངོས་འགལ་
ཡིན་པའི་ཕྱིར། ཞེས་པའི་དོན་བསྟན། དེའི་ཚེ་རྒོལ་བ་གཉིས་ཀ་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་པར་ཐལ། དེ་ཡོད་ན་གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་གི་ངོ་ན་དེ་ཡོད་དགོས་པ་ལ་དེར་དེ་མེད་པའི་ཕྱིར་ཏེ། འཁྲུལ་མ་འཁྲུལ་གཉིས་ཀྱི་ཚད་མའི་རྙེད་དོན་
ཕན་ཚུན་སྤངས་འགལ་ཡིན་པའི་ཕྱིར། རྟགས་དང་པོ་དེར་ཐལ། རང་གི་མཚན་ཉིད་ཀྱིས་གྲུབ་ན་དེའི་གཟིགས་ངོར་གྲུབ་དགོས་པའི་ཕྱིར་ཏེ། དེ་ཡིན་ན་བདེན་གྲུབ་ཡིན་དགོས་པའི་ཕྱིར། ཞེས་པའོ། །དཔེ་མི་མཚུངས་པ་ལ། དེ་གཉིས་དཔེ་དོན་མི་མཚུངས་པར་ཐལ། སེམས་ཙམ་པ་མན་ཆད་ཀྱི་སངས་
རྒྱས་པས་བྱེ་བྲག་པ་སོགས་དང། བྱེ་བྲག་བས་གསལ་བྱེད་པའི་ངོར་སྒྲ་མི་རྟག་པར་སྒྲུབ་པའི་ཚེ་ཆོས་ཅན་རྒོལ་བ་གཉིས་ཀའི་ལུགས་ལ་རང་གི་མཚན་ཉིད་ཀྱིས་གྲུབ་པའི་གཞལ་བྱ་ལ་མ་འཁྲུལ་པའི་ཚད་མའི་རྙེད་དོན་དུ་འདོད་ཅིང་རང་རང་གི་འདོད་པ་དེ་རྣམས་ཀྱི་ཁྱད་པར་དུ་
མ་བྱས་པར་སྒྲ་ཙམ་དང། མི་རྟག་པ་ཙམ་ཞིག་ཆོས་དང་ཆོས་ཅན་དུ་འཛིན་པར་མཐུན་གྱིས་གྲུབ། དབུ་མ་པས་དངོས་སྨྲ་བའི་དེར་དངོས་པོ་བདེན་མེད་སྒྲུབ་པའི་ཚེ་ཆོས་ཅན་ཚད་མས་གྲུབ་མཐུན་སྣང་བ་མེད་པར་གོང་དུ་བསྒྲུབས་ཟིན་པའི་ཕྱིར། གཞན་ཡང། དེའི་ཚེ་གཏན་ཚིགས་མ་གྲུབ་པའི་

[094A]༄༅། །སྐྱོན་ཡང་ཡོད་པར་ཐལ། ཆོས་ཅན་མ་གྲུབ་པའི་རིགས་པ་དེ་ཉིད་མཚུངས་པའི་ཕྱིར། སྐྱོན་བརྗོད་ཚུལ་འདི་ལེགས་ལྡན་རང་ཉིད་ཀྱིས་ཁས་བླངས་པ་ཡིན་ཏེ། བྱེ་བྲག་སྨྲ་བས་ནང་གི་དངོས་པོ་རྣམས་སྐྱེད་པར་བྱེད་པའི་རྒྱུ་ལ་སོགས་པ་ཡོད་པ་ཁོ་ན་ཡིན་ཏེ། དེ་
ལྟར་དེ་བཞིན་གཤེགས་པས་གསུངས་པའི་ཕྱིར། ཞེས་སོགས་སྨྲས་པ་ལ། ལེགས་ལྡན་གྱིས་དེ་བཞིན་གཤེགས་པས་གསུངས་པའི་ཕྱིར། ཞེས་པའི་རྟགས་སུ་སོང་ཚོད་པོ་དེ་དོན་དམ་དུ་ཡོད་པའི་དབང་དུ་བྱེད་དམ། ཀུན་རྫོབ་ཏུ་ཡོད་པའི་དབང་དུ་བྱེད། དང་པོ་ལྟར་ན། དེད་དབུ་མ་
པའི་ངོར་མ་གྲུབ། གཉིས་པ་ལྟར་ན་ཁྱོད་རང་གི་ལུགས་ལ་མ་གྲུབ་པ་ཞེས་སྐྱོན་བརྗོད་མཛད་པ་ཇི་ལྟ་བ་བཞིན་མཚུངས་པའི་ཕྱིར། ཞེས་འགོག་ཚུལ་འདི་རྣམས་ནི་དངོས་པོ་བདེན་མེད་དུ་ཁས་ལེན་པ་དང་རང་བཞིན་གྱིས་གྲུབ་པར་འདོད་པ་ལ་ནང་འགལ་བ་བསྟན་ནས་འགོག་པ་
འོ།།    ༈    །གསུམ་པ་རྩོད་པ་སྤོང་བ་ལ། ཁོ་ན་རེ། དབུ་མ་པས་དངོས་སྨྲའི་ངོར་མྱུ་གུ་བདེན་མེད་དུ་སྒྲུབ་པའི་ཆོས་ཅན་ཚད་མས་གྲུབ་ཚུལ་མཐུན་སྣང་བ་ཡོད་པར་ཐལ། དེའི་ཚེ་རྒོལ་བ་གཉིས་ཀའི་ལུགས་ལ་མྱུ་གུ་རང་བཞིན་གྱི་གྲུབ་པའི་ཆ་ལ་ཡང་ཚད་མར་མ་སོང། མྱུ་གུ་རང་
བཞིན་གྱིས་མ་གྲུབ་པའི་ཆ་ལ་ཡང་ཚད་མར་མ་སོང་ཞིང་མྱུ་གུ་ཙམ་ལ་ཚད་མར་སོང་བའི་ཚད་མའི་རྙེད་དོན་དུ་གྱུར་པའི་ཆོས་ཅན་མྱུ་གུ་གཉིས་ཀའི་ལུགས་ལ་ཡོད་པའི་ཕྱིར། ཟེར་ན། ཡང་ཁོ་ན་རེ། གཞན་གྲགས་ཀྱི་གཏན་ཚིགས་ཡང་དག་ཏུ་འགྱུར་བ་ལ་ཆོས་ཅན་དང་རྟགས་རྒོལ་
བ་གཉིས་ཀྱི་ཚད་མས་གྲུབ་པ་མི་དགོས་པར་ཐལ། ཕྱིར་རྒོལ་གྱི་ངོར་གྲགས་ཤིང་གྲུབ་པ་ཙམ་གྱི་གཏན་ཚིགས་ཡིན་པའི་རྒྱུ་མཚན་གྱིས་གཞན་གྲགས་ཀྱི་གཏན་ཚིགས་སུ་འཇོག་པའི་ཕྱིར། ཟེར་ན་མ་ཁྱབ་སྟེ། ཙམ་སྒྲ་ངེས་ཚད་མས་གྲུབ་པ་གཅོད་པ་མིན་གྱིས་ཚད་མས་གྲུབ་
ཚུལ་མཐུན་སྣང་བ་གཅོད་པའི་ཕྱིར། རང་རྒྱུད་ཀྱི་གཏན་ཚིགས་ཡོད་པར་ཐལ། རང་གཞན་གཉིས་སུ་ཕྱེ་བའི་རང་རྒྱུད་ཀྱི་གཏན་ཚིགས་ཡོད་པའི་ཕྱིར། ཟེར་ན་མ་ཁྱབ། སློབ་དཔོན་ལེགས་ལྡན་འབྱེད་ཀྱི་རང་རྒྱུད་ཀྱི་གཏན་ཚིགས་ཁས་ལེན་རིགས་པར་ཐལ། དེས་བདེན་མེད་སྒྲུབ་

[094B] དེར་ཐལ། དེས་གཏན་ཚིགས་རང་ངོས་ནས་གྲུབ་པར་ཁས་བླངས་པའི་ཕྱིར། ཟེར་ན་མ་ཁྱབ། ཁོ་ན་རེ། ཁྱབ་པར་ཐལ། དངོས་སྨྲ་བས་དངོས་པོ་བདེན་གྲུབ་དུ་ཁས་བླངས་
ནས་དེ་འཇལ་བྱེད་ཀྱི་ཚད་མ་དེ་བདེན་པར་གྲུབ་པ་ལ་མ་འཁྲུལ་བར་ཁས་བླངས་པ་ལ་འགལ་འདུ་མེད་པའི་ཕྱིར། ཟེར་ན་ཡང་མ་གྲུབ། རང་དབང་དུ་གྲུབ་པའི་གཏན་ཚིགས་ཡང་དག་ཡོད་པར་ཐལ། རང་རྒྱུད་ཀྱི་གཏན་ཚིགས་ཡང་དག་ཡོད་པའི་ཕྱིར། ཁྱབ་ཏེ། ཚིག་གསལ་ལས། རང་
དབང་དུ་བྱས་ནས་སམ་སུན་འབྱིན་པའི་དབང་དུ་བྱེད། ཞེས་གསུངས་པའི་ཕྱིར། འདོད་ན། ལྟོས་མེད་དུ་གྲུབ་པའི་རྟགས་ཡང་དག་ཡོད་པར་ཐལ་ལོ། །འདོད་མི་ནུས་སོ།།    ༈    །།གཞན་ལ་བརྟེན་ནས་གལ་ཏེ། ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ་ཁ་ཅིག་སེལ་
བྱེད་མེ་ལྕེ་དམར་འབར་བ་ལས་བྲས་ལ་བྱེ་མུན་པ་འཐུག་པོ་འབྱུང་བ་ཡིན་ཏེ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་འབྱུང་བའི་ཕྱིར། ཟེར་ན། འོ་ན། གཞན་ལ་བརྟེན་ནས་ཞེས་སོགས་ཀྱི་གཞུང་འདི་རང་གི་མཚན་ཉིད་ཀྱིས་
གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་འབྱུང་བ་དེ། སེལ་བྱེད་མེ་ལྕེ་དམར་འབར་བ་ལས་བསལ་བྱའི་མུན་པ་འཐུག་པོ་འབྱུང་བར་སྒྲུབ་པའི་སྒྲུབ་བྱེད་དུ་བཀོད་པའི་གཞུང་ཡིན་པར་ཐལ། ཁྱོད་ཀྱི་སྦྱོར་བ་དེ་འཐད་པའི་ཕྱིར། འདོད་ན། དེ་མ་ཡིན་པར་
ཐལ། གཞུང་འདི་གཞན་སྐྱེ་ཁས་ལེན་པ་ལ་ཧ་ཅང་ཐལ་བའི་གནོད་བྱེད་སྟོན་པའི་གཞུང་ཡིན་པའི་ཕྱིར། ཡང་ཁོ་ན་རེ། སེལ་བྱེད་མེ་ལྕེ་དམར་འབར་པ་ལས་བསལ་བྱའི་མུན་པའི་ཐུག་པོ་འབྱུང་བར་ཐལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་
པའི་འབྲས་བུ་གཞན་འབྱུང་བའི་ཕྱིར། རྟགས་སོང། ཟེར་ན། འོ་ན། ཐལ་འགྱུར་དེ་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། ཐལ་འགྱུར་དེ་གཞུང་འདིའི་ངག་དོན་རྣམ་དག་ཡིན་པའི་ཕྱིར། འདོད་ན། ཐལ་འགྱུར་དེ་ཆོས་ཅན། ཁྱེད་ཀྱིས་བསལ་བ་ལ་ཚད་མས་

[095A]༄༅། །བསལ་བ་ཞུགས་པར་ཐལ། ཁྱོད་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པའི་ཕྱིར། འདོད་ན། སེལ་བྱེད་མེ་ལྕེ་དམར་འབར་བ་ལས་བསལ་བྱའི་མུན་པ་འཐུག་པོ་མི་འབྱུང་བར་ཐལ། འདོད་པའི་ཕྱིར། འདོད་ན། དེ་འབྱུང་བར་ཐལ། སྣང་བ་
ལས་མུན་པ་འབྱུང་བའི་ཕྱིར། དེར་ཐལ། ཉིན་མོ་ལས་མཚན་མོ་འབྱུང་བའི་ཕྱིར། ཁོ་ན་རེ། མྱུ་གུ་རང་དང་ངོ་བོ་ཐ་དད་པའི་ས་བོན་ལས་སྐྱེ་བ་གཞན་ལས་སྐྱེ་བའི་དོན་ཡིན་ནོ། །ཟེར་ན། འོ་ན། གཞན་སྐྱེ་ཡོད་པར་ཐལ། མྱུ་གུ་རང་དང་ངོ་བོ་ཐ་དད་པའི་ས་བོན་ལས་སྐྱེ་བ་ཡོད་
པའི་ཕྱིར། དེར་ཐལ། མྱུ་གུ་ས་བོན་ལས་སྐྱེ་བ་ཡོད་པ་གང་ཞིག་ས་མྱུག་གཉིས་ངོ་བོ་ཐ་དད་ཡིན་པའི་ཕྱིར། འདོད་ན། དེ་མེད་པར་ཐལ། གཞན་ལས་སྐྱེ་བ་འཇིག་རྟེན་ལས་ཀྱང་མེད། ཞེས་གསུངས་པའི་ཕྱིར། ཁོ་ན་རེ། གཞན་སྐྱེ་མེད་པ་དོན་དམ་བདེན་པ་ཡིན་ཟེར་ན། འོ་ན། མྱུ་གུ་གཞན་
ལས་སྐྱེ་བ་མེད་པ་དོན་དམ་བདེན་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། དེ་མྱུ་གུའི་གནས་ལུགས་ཡིན་པར་ཐལ། འདོད་པའི་ཕྱིར། འདོད་ན། མྱུ་གུ་གཞན་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་རང་བཞིན་གྱི་སྐྱེ་མེད་ཚད་མས་ངེས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན་
བཞི་གང་རུང་ལས་མི་སྐྱེ་བའི་རྟགས་ཀྱི་མྱུ་གུ་རང་བཞིན་གྱིས་སྐྱེ་མེད་དུ་སྒྲུབ་པ་སྐབས་སུ་བབ་པའི་ཕྱིར་རྒོལ་ཡང་དག་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། མཐའ་བཞི་གང་རུང་ལས་མི་སྐྱེ་བའི་རྟགས་ཀྱིས་དངོས་པོ་རང་བཞིན་གྱིས་སྐྱེ་མེད་དུ་སྒྲུབ་པའི་ཕྱོགས་
ཆོས་ཚད་མས་ངེས་པའི་རྒོལ་བ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། མ་ཡིན་པར་ཐལ། ཆོས་ཅན་དེའི་ཕྱིར། གཞན་ཡང། མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཡིན་ན། ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་དགོས་པར་ཐལ། མཐའ་བཞི་
གང་རུང་ལས་མི་སྐྱེ་བ་དེ་ཡང་དེ་ལྟར་དུ་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པ་གང་ཞིག་བདེན་གྲུག་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མ་གྲུབ་པ་དེ་ཡང་དེ་ལྟར་དུ་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། དང་པོ་མ་

[095B] དེར་ཐལ། མྱུ་གུ་གཞན་ལས་མི་སྐྱེ་བ་དེ་མྱུ་གུའི་གནས་ལུགས་ཡིན་པའི་ཕྱིར། རྟགས་ཁས། ཕྱི་མ་མ་གྲུབ་ན། དེར་ཐལ། མྱུ་གུ་བདེན་གྲུབ་ཀྱི་གཅིག་ཏུ་མེད་པ་དེ་མྱུ་གུའི་གནས་ལུགས་ཡིན་པའི་ཕྱིར། རྩ་བར་འདོད་ན། དེ་ལྟར་སྒྲུབ་པའི་དོན་སྒྲུབ་ཀྱི་རྟགས་ཡང་དག་མེད་
པར་ཐལ། འདོད་པའི་ཕྱིར། འདོད་ན། རྟེན་འབྲེལ་དེ་མྱུ་གུ་བདེན་མེད་དུ་སྒྲུབ་པའི་དོན་སྒྲུབ་ཀྱི་རྟགས་ཡང་དག་མ་ཡིན་པར་ཐལ། འདོད་པའི་ཕྱིར། འདོད་ན། དེ་དེ་ལྟར་སྒྲུབ་པའི་རྟགས་ཡང་དག་མ་ཡིན་པར་ཐལ་ལོ།།    ༈    །།གཞན་དག་ལས་ལྟག་ལ་ཞིག་ཞེས་པའི་སྐབས་སུ། གཞན་
སྐྱེ་དགག་པ་ལ། ཁོ་ན་རེ། རང་ཉིད་རང་ལས་སྐྱེ་བ་མི་འཐད་པས་བདག་སྐྱེ་མེད་ཅིང་དེ་མེད་པས་གཉིས་ཀ་ལ་སྐྱེ་བ་མེད་པས། རྒྱུ་མེད་ལས་སྐྱེ་བ་ནི་ཤིན་ཏུ་ཐ་ཆད་པས་མ་རིགས་ཀྱང། གཞན་དག་ལས་ལྟ་ག་ལ་ཞིག་ཞེས་གཞན་སྐྱེ་བཀག་པ་མི་རིགས་ཏེ། བཅོམ་ལྡན་འདས་ཀྱི་མདོ་
ལས་རང་གི་མཚན་ཉིད་ཀྱིས་གྲུབ་པའི་རྐྱེན་བཞིན་གཞན་དུ་འགྱུར་བ་ལ་བརྟེན་ནས་འབྲས་བུ་རྣམས་སྐྱེ་བར་གསུངས་པའི་ཕྱིར། ཟེར་ན། འོ་ན། གཞན་སྐྱེ་ཡོད་ན་འབྲས་བུ་རྣམས་སྐྱེ་བ་ལ་འགལ་རྐྱེན་གྱི་ཟིན་བཞིན་དུ་སྐྱེ་བ་དང། མཚུན་རྐྱེན་མ་ཚང་བཞིན་དུ་སྐྱེ་བར་འགལ་བའི་གནོད་བྱེད་
སྟོན་པར་བྱེད་པ་ལ་གཟུང་འདི་བྱུང། ངག་དོན་ནི། ཤེས་བྱ་ཆོས་ཅན། སེལ་བྱད་མེ་ལྕེ་དམར་འབར་བ་ལས་དེའི་བསལ་བྱར་གྱུར་པའི་མུན་པ་འཐུག་པོ་འབྱང་བར་ཐལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་འབྱུང་བའི་ཕྱིར་
དེ་ལྟར་ཐལ་བ་ལས། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་མི་འབྱུང་སྟེ། སེལ་བྱེད་མེ་ལྕེ་དམར་འབར་བ་ལས་དེའི་བསལ་བྱར་གྱུར་པའི་མུན་པ་འཐུག་པོ་མི་འབྱུང་བའི་ཕྱིར། དེ་ལྟར་བཀོད་པའི་ཚེ་ན། སེལ་བྱེད་མེ་ལྕེ་
དམར་འབར་བ་ལས་དེའི་བསལ་བྱར་གྱུར་པའི་མུན་པ་འཐུག་པོ་མི་འབྱུང་བ་དེ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་མི་འབྱུང་བར་སྒྲུབ་པའི་རྒྱུ་ཚན་ཡང་དག་ཡིན་ནོ། །ཡང། རྒྱུ་ཡིན་མིན་ཐམས་ཅད་ལས་འབྲས་བུ་ཡིན་

[096A]༄༅། །མིན་ཐམས་ཅད་སྐྱེ་བར་ཐལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་འབྱུང་བའི་ཕྱིར། དེ་ལྟར་ཐལ་བ་ལས། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་
གཞན་མི་འབྱུང་སྟེ། རྒྱུ་ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་མི་སྐྱེ་བའི་ཕྱིར། དེ་ལྟར་བཀོད་བདེའི་ཚེ་ན་རྒྱུ་ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་མི་སྐྱེ་བ་དེ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་
མི་འབྱུང་བར་སྒྲུབ་པའི་རྟགས་ཡང་དག་ཡིན་ནོ། །རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བ་ཅིག་བྱུང་ན་གཞན་སྐྱེ་བའི་དོན་ཡིན་ནོ། །གཞན་སྐྱེ་མེད་པ་དོན་དམ་བདེན་པ་མིན་ཀྱང། མྱུ་གུ་རང་བཞིན་གྱི་སྐྱེ་བ་མེད་པ་དོན་
དམ་བདེན་པ་ཡིན་ནོ། །ཧ་ཅང་ཐལ་བ་གཉིས་འཇུག་པའི་རྒྱུ་མཚན་ཡོད་དེ། གཞན་ཙམ་ལ་དུས་མཉམ་ཡིན་མི་དགོས་ཀྱང་རང་གི་མཚན་ཉིད་ཀྱིས་གྲུབ་པའི་གཞན་ཡིན་ན་དུས་མཉམ་ཡིན་དགོས་པས་དེ་ཁས་ལེན་དགོས་པ་དང། ངོ་བོ་ཐ་དད་ཙམ་ལ་འབྲེལ་མེད་དོན་གཞན་ཡིན་མི་དགོས་
ཀྱང། རང་གི་མཚན་ཉིད་ཀྱིས་གྲུབ་པའི་གཞན་ལ་འབྲེལ་མེད་དོན་གཞན་ཡིན་དགོས་པས། འབྲེལ་མེད་དོན་གཞན་ལ་རྒྱུ་འབྲས་འཇོག་ན་ཧ་ཅང་ཐལ་བ་དེ་དག་འཇུག་པའི་ཕྱིར། རྩོད་སྤོང་གི་སྐབས་སུ། སྔར་བཤད་པའི་ཐལ་འགྱུར་གཉིས་པོ་དེ་སྒྲུབ་བྱེད་ཡང་དག་འཕེན་པའི་ཐལ་
འགྱུར་ཡང་དག་ཏུ་བྱེད་པ་མི་འཐད་པར་ཐལ། ལུགས་འདིར་སྒྲུབ་བྱེད་འཕེན་པའི་ཐལ་འགྱུར་ཡང་དག་ཁས་མི་ལེན་པའི་ཕྱིར་ཏེ། ཐལ་བར་འགྱུར་བ་བཟློག་པའི་དོན་དང་ཡང། ཞེས་སོགས་གསུངས་པ་དང་འགལ་པའི་ཕྱིར། ཟེར་ན། སྐྱོན་མེད་དོ། །ཐལ་འགྱུར་མཐའ་དག་ལ་མིན་
གྱི། བདག་སྐྱེ་འགོག་པའི་ཐལ་འགྱུར་གཉིས་ལ་ཡིན་པའི་ཕྱིར། དེའི་ཚུལ་ཡོད་དེ། སངས་རྒྱས་བསྐྱངས་ཀྱི་འགྲེལ་བས་འཕངས་པའི་ཐལ་འགྱུར་གཉིས་ཀྱི་བཟློག་དོན་ཁས་བླངས་པའི་སྒོ་ནས་རང་གི་གྲུབ་མཐའ་དང་འགལ་བའི་སྐྱོན་མེད་དོ། །དེ་གཉིས་ཀྱི་བཟློག་དོན་ཕ་

[096B] ཞེས་པ་ཐལ་བར་འགྱུར་བ་ཞེས་སོགས་འགྲེལ་པ་དང་པོའི་དོན། བཟློག་དོན་ཁས་ལེན་འདོད་ནས་འཕངས་པ་མིན་ཞིང། ལེན་འདོད་མེད་ཀྱང་འཕངས་པ་ཙམ་གྱི་ཁས་ལེན་མི་དགོས་པའི་རྒྱུ་མཚན་དངོས་པོ་
རང་བཞིན་མེད་པར་སྨྲ་བས། ཞེས་སོགས་འགྲེལ་བ་གཉིས་པའི་དོན་དང། བཟློག་དོན་ཁས་མི་ལེན་ཀྱང་དགོས་མེད་མིན་ཏེ། གྲངས་ཅན་གྱི་བདག་སྐྱེ་ཁས་བླངས་པ་འགོག་པའི་དགོས་པ་ཅན་ཡིན་པའི་ཕྱིར། ཞེས་པ། ཐལ་བསྒྲུབ་པ་ནི། ཞེས་སོགས་འགྲེལ་པ་གསུམ་པའི་དོན་ཡིན་པའི་
ཕྱིར། ཁོ་ན་རེ། གཞན་སྐྱེ་མེད་པ་དོན་དམ་བདེན་པ་ཡིན་པར་ཐལ། རང་གི་མཚན་ཉིད་ཀྱིས་གྲུབ་པའི་ས་བོན་གཞན་ལས་རང་གི་མཚན་ཉིད་ཀྱིས་གྲུབ་པའི་མྱུ་གུ་མི་སྐྱེ་བ་དོན་དམ་བདེན་པ་ཡིན་པའི་ཕྱིར། དེར་ཐལ། ས་མྱུག་གཉིས་རང་གི་མཚན་ཉིད་ཀྱིས་མ་གྲུབ་པ་དོན་དམ་བདེན་པ་ཡིན་པའི་
ཕྱིར། ཟེར་ན། མ་ཁྱབ་བོ།།    ༈    །།དངོས་ཀུན་ཡང་དག་རྫུན་པ་མཐོང་བ་ཡི། །ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་བདེན་པ་བདེན་གཉིས་ཀྱི་དབྱེ་གཞི་ཡིན་ཟེར་ན། འོ་ན། ཀུན་རྫོབ་བདེན་པ་བདེན་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། དེ་ཆོས་ཅན་
བདེན་པ་མ་ཡིན་པར་ཐལ། རྫུན་པ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། ཁ་ཅིག་དོན་དམ་བདེན་པ་ཤེས་བྱ་མ་ཡིན་པས་ཤེས་བྱ་བདེན་གཉིས་ཀྱི་དབྱེ་གཞིར་མི་རུང་བས་སྣང་བ་ཙམ་བདེན་གཉིས་ཀྱི་དབྱེ་གཞིར་བྱེད་པ་ཡིན་ནོ། །ཟེར་ན། འགལ་ཏེ། དོན་དམ་བདེན་པ་ཆོས་ཅན། ཤེས་
བྱ་ཡིན་པར་ཐལ། བློའི་ཡུལ་དུ་བྱར་རུང་ཡིན་པའི་ཕྱིར་ཏེ། དེའི་ཡུལ་ཡིན་པའི་ཕྱིར་ཏེ། དེ་ལ་སྣང་བའི་ཕྱིར། སྣང་བ་ཡིན་པའི་ཕྱིར། ཤེས་བྱ་བདེན་གཉིས་ཀྱི་དབྱེ་གཞི་དང། དེ་བཞིན་གཤེགས་པས་བདེན་པ་གཉིས་ཐུགས་སུ་ཆུད་པ་མ་ཡིན་པར་ཐལ། དོན་དམ་བདེན་པ་ཤེས་བྱ་
མ་ཡིན་པའི་ཕྱིར། འདོད་མི་ནུས་ཏེ། ཡབ་སྲས་མཇལ་བའི་མདོ་ལས། དེ་བཞིན་གཤེགས་པས་ཀུན་རྫོབ་དང་དོན་དམ་པའི་བདེན་པ་ཐུགས་སུ་ཆུད་དེ། ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་འདིར་ཟད་ཞེས་གསུངས་པའི་ཕྱིར། གཞན་ཡང། སྟོན་པ་བདེན་གཉིས་

[097A]༄༅། །སྟོན་པ་ལ་སྨྲ་བ་བླ་ན་མེད་པ་མ་ཡིན་པར་ཐལ། དེས་དེ་གཉིས་རང་གི་མཁྱེན་ནས་གདུལ་བྱ་ལ་བསྟན་པ་མ་ཡིན་པའི་ཕྱིར། འདོད་མི་ནུས་ཏེ། སྟོན་པས་གཞི་དངོས་པོའི་གནས་ཚུལ། ལམ་བགྲོད་ཚུལ། འབྲས་བུ་མངོན་དུ་བྱེད་ཚུལ་སྟོན་པ་ལ་སྨྲ་བ་བླ་ན་མེད་པ་ཡིན་
པའི་ཕྱིར། གཞན་ཡང། གཟུགས་སོགས་ལ་གནས་ལུགས་གཏན་ནས་མེད་པའམ། ཡང་གཟུགས་སོགས་དེ་ཉིད་གཟུགས་སོགས་ཀྱི་གནས་ལུགས་ཡིན་པ་སོགས་གང་ཡིན། དང་པོ་ལྟར་ན། མི་རིགས་ཏེ། ཕྱི་ནང་གི་དངོས་པོ་རྣམས་ཀྱི་ཀུན་རྫོབ་དང་དོན་དམ་གྱིས་ངོ་བོ་གཉིས་གཉིས་འཛིན་པའི་
ཕྱིར། དེར་ཐལ། དངོས་ཀུན་ཡང་དག་རྫུན་པ་མཐོང་བ་ཡི། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་གསུངས་པའི་ཕྱིར། གཉིས་པ་ལྟར་ན། སེམས་ཅན་ཐམས་ཅད་ཀྱི་ཐོག་མ་མེད་པ་ནས་གཟུགས་སོགས་ཀྱི་གནས་ལུགས་མངོན་སུམ་དུ་རྟོགས་པར་ཐལ། དམ་བཅའ་འཐད་པ་གང་ཞིག་
སེམས་ཅན་ཐམས་ཅད་ཀྱི་ཐོག་མེད་ནས་གཟུགས་སོགས་མངོན་སུམ་དུ་རྟོགས་པའི་ཕྱིར། འདོད་ན། འགྲོ་བ་ཐམས་ཅད་འབད་མེད་དུ་གྲོལ་ཟིན་པར་ཐལ་ལོ། །ཁོ་ན་རེ། དོན་དམ་བདེན་པ་ཤེས་བྱ་མ་ཡིན་པར་ཐལ། སྤྱོད་འཇུག་ལས། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །
ཞེས་གསུངས་པའི་ཕྱིར། ཟེར་ན། དེའི་དོན་ནི། དོན་དམ་བདེན་པ་བློ་ཀུན་རྫོབ་པའི་སྤྱོད་ཡུལ་མ་ཡིན་ཏེ། བློ་ཀུན་རྫོབ་པ་དེ་ཀུན་རྫོབ་སྤྱོད་ཡུལ་དུ་བྱེད་པའི་བློ་ཡིན་པའི་ཕྱིར། ཞེས་པའི་དོན་ནོ། །དེ་ཡིན་ཏེ། དེས། ཡབ་སྲས་མཇལ་བའི་མདོ་ལས། ཀུན་རྫོབ་ནི་འཇིག་རྟེན་གྱི་སྤྱོད་པར་དེ་བཞིན་
གཤེགས་པས་གཟིགས་སོ། །དོན་དམ་པའི་བདེན་པ་གང་ཡིན་པ་དེ་ནི་ཤེས་པར་བྱ་བ་མ་ཡིན། རྣམ་པར་ཤེས་པར་བྱ་བ་མ་ཡིན། མ་བསྟན་པ་ཞེས་པ་དེའི་དོན་བསྡུས་པ་གང་ཞིག་དེས་ཀུན་རྫོབ་བདེན་པ་དེ་འཇིན་རྟེན་ཐ་སྙད་པའི་ཚད་མའི་རྙེད་དོན་དང། དོན་དམ་བདེན་པ་དེ་འཇིག་རྟེན་ཐ་སྙད་
པའི་ཤེས་པས་ཤེས་པར་བྱ་བ་མ་ཡིན་པ་སོགས་སུ་གསུངས་པའི་ཕྱིར། ཁོ་ན་རེ། དོན་དམ་བདེན་པ་ཤེས་བྱ་མ་ཡིན་པར་ཐལ། དེ་ཡིན་ན་བློའི་ཡུལ་དུ་གྲུབ་དགོས། དེ་ལྟར་ན་དོན་དམ་པར་གྲུབ་པ་དང། མཐར་ཐུག་དཔྱོད་པའི་རིགས་ཤེས་ཀྱི་དཔྱིད་བཟོད་དུ་གྲུབ་དགོས་པའི་ཕྱིར། ཟེར་

[097B] མི་འཐད་དེ། དེ་ཙམ་གྱིས་དོན་དམ་པར་གྲུབ་པ་དང། མཐར་ཐུག་དཔྱོད་པའི་རིགས་ཤེས་ཀྱི་དཔྱོད་བཟོད་དུ་མི་འགྱུར་བའི་ཕྱིར། ཁ་ཅིག་མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན། དོན་དམ་པའི་མཚན་ཉིད་ཐ་སྙད་དཔྱོད་པའི་ཚད་མའི་རྙེད་དོན། ཀུན་རྫོབ་བདེན་
པའི་མཚན་ཉིད། ཟེར་ན། མྱུ་གུ་མཐའ་བཞི་ལས་མི་སྐྱེ་བ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། མྱུ་གུ་སྐྱེ་ཞེས་པ་ཙམ་གྱིས་མཚིམ་པར། བདག་ལས་སྐྱེ་བའམ། གཞན་ལས་སྐྱེ་བའམ། གཉིས་ཀ་ལས་སྐྱེའམ། རྒྱུ་མེད་ལས་སྐྱེ་སྙམ་དུ་
དཔྱོད་གནས་མྱུ་གུའི་མཐར་ཐུག་གི་དོན་ལ་དཔྱོད་པར་སོང་བའི་ཕྱིར། ཁོ་ན་རེ། མ་ཁྱབ་སྟེ། དེ་ཙམ་ནས་མཐར་ཐུག་གི་དོན་ལ་དཔྱོད་པ་ཡིན་ཀྱང། མྱུ་གུའི་གནས་ལུགས་མ་རྟོགས་པས་དེ་མྱུ་གུའི་མཐར་ཐུག་དཔྱོད་བྱེད་དུ་མི་འགྱུར་བའི་ཕྱིར། ཟེར་ན། མི་རིགས་ཏེ།།    ༈    །།
རྗེས་དོན་དམ་བདེན་པའི་མཚན་ཉིད་ཀྱི་ཟུར་དུ་མཐར་ཐུག་དཔྱོད་པའི་རིགས་ཤེས་སུ་སོང་བར་སྨོས་དགོས་པར་གསུངས་པ་འདི་ལྟ་བུ་ལ་དགོངས་པའི་ཕྱིར། སྨོས་དགོས་པར་གསུངས་ཏེ། ལམ་རིམ་ཆུང་བ་ལས། དོན་དམ་བདེན་པའི་མཚན་ཉིད་ལ་ཞིབ་ཆ་འདོན་པར་བྱའོ། །ཞེས་
གསུངས་པའི་ཕྱིར། འདོད་མི་ནུས་ཏེ། མྱུ་གུ་གཞན་ལས་མི་སྐྱེ་བ་མྱུ་གུའི་གནས་ལུགས་ཀྱི་དོན་ཡིན་མིན་ལ་དཔྱད་གཞི་ཡོད་ཀྱང་གཞན་གསུམ་གནས་ལུགས་མ་ཡིན་པ་རྩོད་མེད་ཡིན་པའི་ཕྱིར། དེས་ན་མཚན་ཉིད་ཕྱི་མ་ལ་ཡང། དེ་རང་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། ཁྱོད་ཀྱི་ལུགས་ལ་འདོད་མི་ནུས་ཏེ། ཚད་མ་གཉིས་ཀྱི་རྙེད་དོན་འགལ་བར་ཁས་ལེན་དགོས་པའི་ཕྱིར། དེར་ཐལ། དེ་གཉིས་བདེན་གཉིས་སོ་སོའི་མཚན་ཉིད་དུ་ཁས་བླངས་པའི་ཕྱིར། དེའི་སྟེང་དུ་མཐར་ཐུག་དཔྱོད་པའི་རིགས་ཤེས་ཚད་མ་ཁྱོད་ལ་
ལྟོས་ཏེ་མཐར་ཐུག་དཔྱོད་པའི་རིགས་ཤེས་ཚད་མར་སོང་བ་དང། ཅིག་ཤོས་ལ་ཐ་སྙད་དཔྱོད་བྱེད་ཀྱི་ཚད་མ་ཁྱོད་ལ་ལྟོས་པ་སོ་སོར་བསྣན་པ་ཡིན་ཟེར་ན། སྔར་ལས་ལེགས་ཀྱང། ཚིག་ལ་ཅུང་ཟད་འཁྲིན། ཆོས་དེ་ཁྱོད་ཡིན་ན་ཆོས་དེ་དོན་དམ་

[098A]༄༅། །བདེན་པ་ཡིན་དགོས་པར་ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་ན། དོན་དམ་བདེན་པ་ཆོས་ཅན། མྱུ་གུ་མཐའ་བཞི་ལས་མི་སྐྱེ་བ་དོན་དམ་བདེན་པ་ཡིན་པར་ཐལ། དེ་མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་གང་ཞིག་མཐར་ཐུག་
དཔྱོད་པའི་རིགས་ཤེས་ཚད་མ་ཁྱོད་ལ་ལྟོས་ཏེ། མཐར་ཐུག་དཔྱོད་པའི་རིགས་ཤེས་ཚད་མར་སོང་བའི་ཕྱིར། རྟགས་དང་པོ་བསྒྲུབས་ཟིན། ཕྱི་མ་འགྲུབ་ཤིང། བྱས་ནས་ ཐ་སྙད་དཔྱོད་པའི་རྣམ་མཁྱེན་གྱི་རྙེད་དོན་ལ་ཐ་སྙད་དཔྱོད་པའི་ཚད་
མའི་རྙེད་དོན་གྱི་ཁྱབ་པ་ཁས་བླངས། མཚན་ཉིད་ཕྱི་མ་ཞིབ་ཆ་བསྣན་ནས་འཇོག་ན། སྔར་བཞིན་ཆོས་དེ་མ་ལ་བསྐོར་ནས། འོ་ན། བུམ་པ་ཆོས་ཅན་དུ་བུམ་པའི་གནས་ལུགས་ཀུན་རྫོབ་བདེན་པར་ཐལ། བུམ་པའི་གནས་ལུགས་ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་གང་ཞིག་
ཐ་སྙད་དཔྱོད་བྱེད་ཀྱི་ཚད་མ་ཁྱོད་ལ་ལྟོས་ཏེ་ཐ་སྙད་དཔྱོད་བྱེད་ཀྱི་ཚད་མར་སོང་བའི་ཕྱིར། ཟུར་དང་དཔེ་ཁོ་རང་གི་ཐ་སྙད་རྣམ་མཁྱེན་གྱི་རྙེད་དོན་ལ་དེའི་ཁྱབ་པ་ཁས་བླངས་པའི་སྟེང་དུ་གཏོང། མཚོན་བྱ་ལ་ཁྱོད་ཆད་པ་ལ་ནི་ཡོད་ཁྱབ། མེད་ཁྱབ་ཀྱི་ཁྱབ་པའི་སྟེང་དུ་གཏོང་འདི་
དག་ནི་ལས་དང་པོ་བ་ལ་འཁོ་ །མཚན་ཉིད་དང་པོ་གཉིས་ཀྱི་སྐབས་སུ་བརྒལ་ལན་བྱེད་ཚུལ་ཅུང་ཟད་བརྗོད་ན། དོན་དམ་བདེན་པའི་མཚན་ཉིད་ལ་ཁ་ཅིག་བདེན་འཛིན་ལོག་ཤེས་ཡིན་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། བདེན་
འཛིན་ལོག་ཤེས་སུ་རྟོགས་པའི་རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར། ཁྱབ་ཏེ། དེ་མཐར་ཐུག་དཔྱོད་པའི་རིགས་ཤེས་ཡིན་པའི་ཕྱིར། དེར་ཐལ། དེས་སྟོང་ཉིད་རྟོགས་པའི་ཕྱིར། དེས་བདེན་འཛིན་གྱི་ཞེན་ཡུལ་མེད་པར་རྟོགས་པའི་ཕྱིར། དེར་ཐལ། ཆོས་ཅན་དེ་ཡིན་
པའི་ཕྱིར། ཟེར་ན། མ་ཁྱབ། བུམ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། མཐར་ཐུག་དཔྱོད་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར། མ་ཁྱབ། ཟེར་ན། ཁྱབ་པར་ཐལ། ཊཱིཀ་ཆེན་ལས། དེའི་ཕྱིར། སངས་རྒྱས་ཀྱི་མཁྱེན་ཚུལ་བསྡུས་པའི་དབང་

[098B] ཡང་དག་མཐོང་བའི་རིགས་ཤེས་ཚད་མས་རྙེད་པ་དང། ཡུལ་དེ་ལ་རིགས་ཤེས་ཚད་མ་ཡིན་པ་ནི་དོན་དམ་བདེན་པའི་མཚན་ཉིད་ལ། དེས་ཀུན་རྫོབ་བདེན་པའི་མཚན་ཉིད་ཀྱང་ཤེས་པར་བྱའོ། །ཞེས་གསུངས་པའི་ཕྱིར། དེ་ལ་གཞན་དག་ན་རེ། ཆོས་ཉིད་ཆོས་ཅན་
འཁྲུལ་པའི་ཚད་མའི་རྙེད་དོན་དུ་ཐལ། མཐར་ཐུག་དཔྱོད་པའི་རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར། ཁྱབ་ཏེ། དེ་འཁྲུལ་ཤེས་ཡིན་པའི་ཕྱིར། ཁྱབ་པ་ཁས། འདོད་ན། མ་ཡིན་པར་ཐལ། མ་འཁྲུལ་པའི་ཚད་མའི་རྙེད་དོན་ཡིན་པའི་ཕྱིར། ཁྱབ་ཏེ། ཚིག་
གསལ་ལས། ཕྱིན་ཅི་ལོག་པ་དང་ཕྱིན་ཅི་མ་ལོག་པ་དག་ནི་ཐ་དད་པ་ཁོ་ནའོ། །ཞེས་གསུངས་པའི་ཕྱིར། རྟགས་དེར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་པའི་ཕྱིར། ཁྱབ་པ་ཁས། གཞན་ཡང། ལུགས་དང་པོ་ལ། ཆོས་ཉིད་ཆོས་ཅན། ཆོས་གཞན་དངོས་
སུ་འཕེན་པའི་མ་ཡིན་དགག་ཡིན་པར་ཐལ། རང་ཉིད་ངེས་པའི་རྟོག་པས་རང་གི་དགག་བྱ་བཀག་ཤུལ་དུ་ཆོས་གཞན་བདེན་འཛིན་ལོག་ཤེས་ཡིན་པ་དངོས་སུ་འཕངས་ནས་རྟོགས་པར་བྱ་བའི་དགག་པ་ཡིན་པའི་ཕྱིར། དེར་ཐལ། བདེན་འཛིན་ལོག་ཤེས་སུ་རྟོགས་པའི་རིགས་
ཤེས་རྗེས་དཔག་གིས་དེ་ལྟར་རྟོགས་པའི་ཕྱིར། འདོད་མི་ནུས་ཏེ། མེད་དགག་ཡིན་པའི་ཕྱིར། སྒྲ་ཆོས་ཅན། མིག་ཤེས་ཀྱི་གཟུང་བྱ་ཡིན་པར་ཐལ། སངས་འཕགས་ཀྱི་མིག་ཤེས་ཀྱི་གཟུང་བྱ་ཡིན་པའི་ཕྱིར། ཁྱབ་པ་ཁས། རྟགས་གསལ་སླ། ཁ་ཅིག་མཐར་ཐུག་
དཔྱོད་པའི་རིགས་ཤེས་ཚད་མའི་དངོས་ཀྱི་རྙེད་དོན། དོན་དམ་བདེན་པའི་མཚན་ཉིད། ཐ་སྙད་དཔྱོད་བྱེད་ཀྱི་རིགས་ཤེས་ཚད་མའི་དངོས་ཀྱི་རྙེད་དོན། ཀུན་རྫོབ་བདེན་པའི་མཚན་ཉིད་ཟེར་ན། མྱུ་གུ་བདེན་མེད་ཀྱི་དོན་སྤྱི་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། དེར་ཐལ། མྱུ་གུ་བདེན་མེད་རྟོགས་པའི་རིགས་ཤེས་རྗེས་དཔག་གི་དངོས་གཞལ་ཡིན་པའི་ཕྱིར། དེར་ཐལ། དེས་དེ་ངེས་པའི་ངེས་ཤེས་ཚད་མ་གཞན་ལ་ལྟོས་མེད་དུ་རང་སྟོབས་ཀྱིས་འདྲེན་པའི་ཕྱིར། དེར་ཐལ། དེ་རང་གི་སྣང་བ་ལ་ཚད་མ་ཡིན་པའི་ཕྱིར་

[099A]༄༅། །རྩ་བར་འདོད་ན་སླ། ཁ་ཅིག་རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་པའི་སྒོ་ནས་རྟོགས་བྱ་གང་ཞིག་སྒྲུབ་པའི་རྣམ་པར་རྟོགས་བྱ་མ་ཡིན་པ། དོན་དམ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་སུམ་
ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བའི་རིགས་སུ་གནས་པར་བྱ་བ། ཀུན་རྫོབ་བདེན་པའི་མཚན་ཉིད་ཟེར་བ་དང། འཕགས་པ་ཡིན་ན་སྟོང་ཉིད་མངོན་སུམ་དུ་རྟོགས་པས་ཁྱབ་ཟེར་ན། འོ་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་
ཡིན་ན། སྟོང་ཉིད་ལ་གཉིས་སྣང་ནུབ་པས་ཁྱབ་པར་ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་ན། རྗེས་ཐོབ་ཡེ་ཤེས་ལ་གནས་པའི་སློབ་པ་འཕགས་པའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། རྟགས་ཁས། འདོད་
ན། སྟོང་ཉིད་ལ་མཉམ་པར་བཞག་པའི་མཁྱེན་པ་ཡིན་པར་ཐལ། འདོད་པའི་ཕྱིར། མ་ཁྱབ་ན། སྟོང་ཉིད་རྟོགས་པའི་མཁྱེན་པ་ཡིན་ན་དེ་ལ་གཉིས་སྣང་མ་ནུབ་པར་བུད། འདོད་ན། རྗེས་ཐོབ་ཡེ་ཤེས་ལ་གནས་པའི་སློབ་པ་འཕགས་པ་དེ་མཉམ་རྗེས་གཉིས་ཀ་ལ་གནས་
པའི་གང་ཟག་ཡིན་པར་ཐལ། འདོད་པ་དེའི་ཕྱིར། འདོད་ན་དེ་ཆོས་ཅན། ཁྱོད་ཀྱིས་སྟོང་ཉིད་ལ་མཉམ་པར་བཞག་བཞིན་དུ་རྗེས་ཐོབ་ཀྱི་བྱ་བ་བྱེད་མི་ནུས་པར་ཐལ། ཁྱོད་སེམས་ཅན་ཡིན་པའི་ཕྱིར། དབྱེ་བའི་སྐབས་སུ། ཁ་ཅིག་ཡང་དག་ཀུན་རྫོབ་ཡོད་ཟེར་ན་
དེ་མེད་པར་ཐལ། ཡང་དག་ཡིན་ན་ཀུན་རྫོབ་མ་ཡིན་དགོས། ཀུན་རྫོབ་ཡིན་ན་ཡང་དག་མ་ཡིན་དགོས་པའི་ཕྱིར། རྟགས་གཉིས་བུད་དོ། །གཞན་ཡང། ཀུན་རྫོབ་ལ་དེ་གཉིས་ཀྱི་དབྱེ་བ་མི་འཐད་པར་ཐལ། སེམས་ཅན་གྱི་རྒྱུད་ཀྱི་ཀུན་རྫོབ་དངོས་ཡུལ་དུ་བྱེད་པའི་བློ་
ལ་འཁྲུལ་མ་འཁྲུལ་གཉིས་ཀྱི་དབྱེ་བ་མི་འཐད་པའི་ཕྱིར། དེར་ཐལ། དེ་ཡིན་ན་འཁྲུལ་ཤེས་ཡིན་དགོས་པའི་ཕྱིར། རྟགས་འབུད། དེ་ལ་ཁོ་ན་རེ། ཀུན་རྫོབ་བདེན་པ་མེད་པར་ཐལ། ཀུན་རྫོབ་ཡིན་ན་བདེན་པ་མ་ཡིན་དགོས། བདེན་པ་ཡིན་ན་ཡང་ཀུན་

[099B] ཁྱབ་པ་ཁས། ཟེར་ན། འོ་ན། བློ་ཀུན་རྫོབ་པ་བདེན་འཛིན་གྱི་ངོར་བདེན་པ་ཡང་ཡིན། ཀུན་རྫོབ་ཡང་ཡིན་པའི་གཞི་མཐུན་མེད་པར་ཐལ། ཡང་དག་ཡང་ཡིན་ལོག་པ་ཡིན་པའི་གཞི་མཐུན་མེད་པའི་ཕྱིར། སྟོབས་མཚུངས་འཁོར་
གསུམ། མཚན་གཞི་ལ་ཀ་བུམ་སོགས་ཀྱི་གནས་ལུགས་དང། དེ་དག་གི་ཆོས་ཉིད་སོགས་འཛིན་ན་མཚན་མཚོན་ངེས་དཀའ་སླའི་སྐྱོན་འགྲོ་ངེས་པས་འཛིན་པ་འགོག་རྒྱལ་ཚབ་རྗེས་ཀུན་རྫོབ་ལ་ཡང་ལོག་གཉིས་ཀྱིས་དབྱེ་བ་མཛད་ཀྱང། ལུགས་འདི་ལ་གཞུང་
དང་རྗེའི་དགོངས་པ་གང་དང་ཡང་མི་མཐུན་པས་མི་འཐད། དང་པོ་ནི། འཇུག་པ་ལས། འཇིག་རྟེན་ཉིད་ལ་བདེན་ཡིན་ལྷག་མ་ནི། འཇིག་རྟེན་ཉིད་ལ་ལོག་པ་རྣམ་པར་བཞག་ཞེས་ཉིད་སྒྲ་སྨོས་པ་ལ་རྣམ་བཅད་ཡོངས་བཅོད་ཀྱིས་དགོས་པ་མེད་པར་ཐལ། ཐལ་འགྱུར་བ་
རང་ལུགས་ལ་ཡང་དག་ཀུན་རྫོབ་ཁས་ལེན་པའི་ཕྱིར། འདོད་མི་ནུས། རང་ལུགས་ལ་ཀུན་རྫོབ་ཡིན་ན་སྣང་བ་ལྟར་མ་གྲུབ་པས་ཁྱབ། དེ་ཡིན་ན་རྫུན་པ་ཡིན་བས་ཁྱབ། དེ་ཡིན་ན་སླུ་བ་ཡིན་པས་ཁྱབ། དེ་ཡིན་ན་ལོག་པ་ཡིན་པས་ཁྱབ། བྱས་པ་ལ། ཁོ་ན་རེ། ལས་
འབྲས་ཆོས་ཅན། རྫུན་པ་ཡིན་པར་ཐལ། ཀུན་རྫོབ་ཡིན་པའི་ཕྱིར། འདོད་ན། མ་ཡིན་པར་ཐལ། བདེན་པ་ཡིན་པའི་ཕྱིར། དེར་ཐལ། བདེན་པའི་ཕྱིར། ཟེར་ན། མ་ཁྱབ། འོ་ན། མ་འོངས་པ་ཆོས་ཅན། མ་འོངས་པ་མ་ཡིན་པར་ཐལ། འོངས་པ་ཡིན་པའི་ཕྱིར། དེར་
ཐལ། འོངས་པའི་ཕྱིར། ཁྱབ་པ་ཁས། གཞན་ཡང། རྣམ་མཁྱེན་ལ་སྣང་བ་ཆོས་ཅན། སྣང་བ་ལྟར་མ་གྲུབ་པར་ཐལ། ཀུན་རྫོབ་ཡིན་པའི་ཕྱིར། འདོད་ན། ཤེས་བྱ་ཆོས་ཅན། རྣམ་མཁྱེན་ལ་སྣང་བ་ལྟར་མ་གྲུབ་པར་ཐལ། དེ་རྣམ་མཁྱེན་ལ་སྣང་བ་ལྟར་དུ་གྲུབ་པའི་
ཕྱིར། ཟེར་ན། མ་ཁྱབ། ལས་འབྲས་ཀྱི་འབྲེལ་བ་ཕྲ་མོ་ཆོས་ཅན། ལྐོག་གྱུར་མ་ཡིན་པར་ཐལ། རྣམ་མཁྱེན་ལ་ལྐོག་གྱུར་མ་ཡིན་པའི་ཕྱིར། ཁྱབ་པ་ཁས། གཞན་ཡང། བདེན་ན་བདེན་པ་ཡིན་དགོས་པར་ཐལ། མི་བསླུ་ན་མི་བསླུ་བ་ཡིན་དགོས་པའི་ཕྱིར། འདོད་ན་

[100A]༄༅། །རྒྱུ་དགེ་བ་ལས་རྣམ་སྨིན་ཡིད་འོང་འབྱུང་བ་ཆོས་ཅན། བདེན་པ་ཡིན་པར་ཐལ། བདེན་པའི་ཕྱིར། ཁྱབ་པ་ཁས། འདོད་ན། མ་ཡིན་པར་ཐལ། རྫུན་པ་ཡིན་པའི་ཕྱིར། འདུས་བྱས་ཡིན་པའི་ཕྱིར། ཁོ་ན་རེ། ཚད་མ་ཆོས་ཅན། མི་བསླུ་བ་ཡིན་པར་
ཐལ། གསར་དུ་མི་བསླུ་བ་ཡིན་པའི་ཕྱིར། ཟེར་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དོན་དམ་བདེན་པ་ཡིན་པར་ཐལ། ཡུལ་ཅན་དོན་དམ་པ་ཡིན་པའི་ཕྱིར། ཁྱབ་པ་ཁས། དེ་བཞིན་གཤེགས་པའི་ཐུགས་ཀྱིས་གསང་བ་ཕྲ་མོ་ཆོས་ཅན། སྣང་ཚུལ་དང་
གནས་ཚུལ་མི་མཐུན་པ་མ་ཡིན་པར་ཐལ། སྣང་ཚུལ་དང་གནས་ཚུལ་མཐུན་པར་ཡིན་པའི་ཕྱིར། རང་སྣང་ཡུལ་དུ་བྱེད་པའི་བློ་ལ་སྣང་བ་སྣང་བ་ལྟར་གྲུབ་པའི་ཕྱིར། དེར་ཐལ། སངས་རྒྱས་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། ཟེར་
ན༑ ཡང་མ་ཁྱབ། འོ་ན། དེ་ཆོས་ཅན། རང་སྣང་ཡུལ་དུ་བྱེད་པའི་བློ་ལ་སྣང་བ་སྣང་བ་ལྟར་མ་གྲུབ་པར་ཐལ། རང་སྣང་ཡུལ་དུ་བྱེད་པཱི་རྟོག་པ་ལ་སྣང་བ་སྣང་བ་ལྟར་མ་གྲུབ་པའི་ཕྱིར། དེར་ཐལ། དེ་དངོས་སུ་རྟོགས་པའི་རྟོག་པ་ཡོད་པའི་ཕྱིར། དེར་ཐལ། དེ་དངོས་སུ་རྟོགས་
པའི་ཡིད་ཤེས་རྗེས་དཔག་ཡོད་པའི་ཕྱིར། གཞན་ཡང། ཊིཀ་ཆེན་སོགས་ལས། ཀུན་རྫོབ་བདེན་པར་གྲུབ་པ་ལ་གཞི་དེ་རྫུན་པར་གྲུབ་དགོས་ཤིང། ཞེས་བཤད་པ་མི་འཐད་པར་ཐལ། ཀུན་རྫོབ་བདེན་པ་ཡིན་ན་རྫུན་པ་ཡིན་པས་མ་ཁྱབ་པའི་ཕྱིར། རྟགས་ཁས། ཁ་
ཅིག་ཀུན་རྫོབ་བདེན་པ་ཡིན་ན་ལོག་པའི་ཀུན་རྫོབ་ཡིན་དགོས་པར་ཐལ། དེ་ཡིན་ན་ལོག་པ་ཡིན་དགོས་པའི་ཕྱིར། ཟེར་ན་སྟོང་ཐུན་ལྷར་ན། རེ་ཞིག་མ་ཁྱབ། ལོག་པ་དང་ཀུན་རྫོབ་ཀྱི་གཞི་མཐུན་ཡིན་ན། ལོག་པའི་ཀུན་རྫོབ་ཡིན་དགོས་པར་ཐལ། ཀུན་རྫོབ་བདེན་པ་ཡིན་ན། ལོག་
པའི་ཀུན་རྫོབ་ཡིན་དགོས་པའི་ཕྱིར། འདོད་ན། ལོག་པ་དང་ཤེས་པའི་གཞི་མཐུན་ཡིན་ན། ལོག་ཤེས་ཡིན་དགོས་པར་ཐལ། འདོད་པ་དེའི་ཕྱིར། འདོད་ན། རྣམ་མཁྱེན་ཆོས་ཅན། ལོག་ཤེས་སུ་ཐལ། དམ་བཅའ་དེ་ཡིན་པའི་ཕྱིར། རྟགས་གསལ་སླ། མེ་ལོང་ནང་གི་བྱད་བཞིན་གྱི་གཟུགས་བརྙན་དེ་ལོག་

[100B] དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་སྟོང་ཉིད་རྟོགས་མ་མྱོང་བའི་གང་ཟག་གིས་ལོག་པ་དང། རྫུན་པར་རྟོགས་ནུས་པར་ཐལ། ཁྱོད་ལོག་པའི་ཀུན་རྫོབ་ཡིན་པའི་ཕྱིར། ཟེར་ན། མ་ཁྱབ། འདོད་ན། དེ་འཇིག་རྟེན་ན་
གྲགས་པའི་རྫུན་པར་རྟོགས་ན་རྫུན་པར་རྟོགས་པས་ཁྱབ་པར་ཐལ་ལོ། །འདོད་མི་ནུས། ཟེར་ན། སྟོང་ཐུན་ཆེན་མོའི་གསུངས་རིགས་ལྟར་ན། ལོག་པའི་ཀུན་རྫོབ་མི་བཞེད་པ་འདྲ་བ་ཅིག་སྣང་ཡང་རིགས་པ་འདི་ཙམ་གཏོགས་བཟང་བ་རང་མ་མཐོང་ཞིང། ཊིཀ་ཆེན་གྱིས་ཤུགས་ཀྱིས་
ཐོན་པ་སྣང་བས། ལོག་པའི་ཀུན་རྫོབ་ཡོད་པར་འདོད་པར་བྱའོ། །ཁ་ཅིག་དེ་མེད་པ་ཊིཀ་ཆེན་གྱིས་གལ་ཏེ་ཡང་དག་པའི་ཀུན་རྫོབ་མི་བཞེད་པས། ཞེས་སོགས་ཀྱི་དོན་ཡིན་ཟེར་ན། དེ་མ་ཡིན་ཏེ་འོག་ཏུ་འཆད་པར་འགྱུར་བའི་ཕྱིར། དེ་ལྟ་མ་ཡིན་ན་མ་རིག་པའི་བག་ཆགས་
ཀྱིས་བསླད་པའི་ཤེས་པ་ཡིན་ན་སྟོང་ཉིད་རྟོགས་མ་མྱོང་བའི་ཐ་སྙད་པའི་ཚད་མས་འཁྲུལ་ཤེས་སུ་མི་རྟོགས་པས་ཁྱབ་པར་ཐལ། ཊཱིཀ་ཆེན་གྱིས་ལུང་དེས་ལོག་པའི་ཀུན་རྫོབ་བཀག་པའི་ཕྱིར། འདོད་ན། མེ་ལོང་ནང་གི་བྱད་བཞིན་གྱི་གཟུགས་བརྙན་འཛིན་པའི་སེམས་
ཅན་གྱི་མིག་ཤེས་ཆོས་ཅན། དེར་ཐལ། དེའི་ཕྱིན། རྟགས་གསལ་སླ། ཁ་ཅིག་འཇིག་རྟེན་གྱི་ཤེས་ངོ་ལ་ལྟོས་ཏེ། ལོག་པའི་ཀུན་རྫོབ་ལ་ཡང་དག་ཀུན་རྫོབ་དང། ལོག་པའི་ཀུན་རྫོབ་གཉིས་སུ་འབྱེད་པ་ཡིན་ཟེར་ན། འོ་ན། གཟུགས་འཇིག་རྟེན་གྱི་ཤེས་ངོ་ལ་ལྟོས་ཏེ་ཡང་དག་པའི་ཀུན་
རྫོབ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་འཇིག་རྟེན་གྱི་ཤེས་ངོ་ལ་ལྟོས་ཏེ་ཡང་དག་པ་མ་ཡིན་པར་ཐལ། དེ་ལ་ལྟོས་ཏེ་ཡང་དག་པའི་ཀུན་རྫོབ་ཡིན་པའི་ཕྱིར། རྟགས་ཁས། འདོད་ན། མ་ཡིན་པར་ཐལ། དཻ་ལ་ལྟོས་ཏེ་ལོག་པའི་ཀུན་རྫོབ་ཡིན་པའི་ཕྱིར། དེར་ཐལ། དཻ་ལ་ལྟོས་ཏེ་
ཀུན་རྫོབ་ཡིན་པའི་ཕྱིར། གཞན་ཡང། དམ་བཅའ་མི་འཐད་པར་ཐལ། འཇིག་རྟེན་གྱི་ཤེས་ངོ་ལ་ལྟོས་པའི་ཡང་དག་པའི་ཀུན་རྫོབ་མེད་པའི་ཕྱིར་ཏེ། དེ་ལ་ལྟོས་པའི་ཡང་དག་ཡིན་ན་དེ་ལ་ལྟོས་པའི་ཀུན་རྫོབ་མ་ཡིན་དགོས། དེ་ལ་ལྟོས་པའི་ཀུན་རྫོབ་ཡིན་ན་དེ་ལ་ལྟོས་པའི་ཡང་དག་མ་ཡིན་

[101A]༄༅། །དགོས་པའི་ཕྱིར། རྟགས་འབུད། ཁོ་ན་རེ། འཇིག་རྟེན་ཤེས་ངོ་ལ་ལྟོས་ཏེ་ཀུན་རྫོབ་བདེན་པ་མེད་པར་ཐལ། དེ་ལ་ལྟོས་ཏེ་ཡང་དག་ཀུན་རྫོབ་མེད་པའི་ཕྱིར། རྟགས་ཁས། འདོད་ན། ཐ་སྙད་པའི་ཚད་མ་ལ་ལྟོས་ཏེ་ཀུན་རྫོབ་བདེན་པ་མེད་པར་ཐལ་
འདོད་པ་དེའི་ཕྱིར། ཟེར་ན། མ་ཁྱབ། འདོད་ན། དེའི་ཤེས་ངོར་ཀུན་རྫོབ་བདེན་པ་མེད་པར་ཐལ། འདོད་པའི་ཕྱིར། འདོད་ན། དེ་མེད་པར་ཐལ་ལོ། །མ་ཁྱབ་འཚམས་ལ། ཁོ་ན་རེ། ཐ་སྙད་དཔྱོད་བྱེད་ཀྱི་ཤེས་ངོ་ལ་ལྟོས་ཏེ་ཀུན་རྫོབ་བདེན་པ་ཡིན་ན། དེ་ལ་ལྟོས་ཏེ་
བདེན་པ་ཡིན་དགོས་པར་ཐལ། འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཀུན་རྫོབ་ཡིན་ན། དེ་ལ་ལྟོས་ཏེ་ཡང་དག་ཡིན་དགོས་པའི་ཕྱིར། ཟེར་ན། ཡང་མ་ཁྱབ། ཁ་ཅིག་ འཇིག་རྟེན་གྱི་ཤེས་ངོ་ལ་ལྟོས་ཏེ་བྱད་བཞིན་ཡང་དག་དང། བྱད་བཞིན་གྱི་གཟུཌ་
བརྙན་ལོག་པར་འཇོག་པའི་འཇིག་རྟེན་ཤེས་པ་དེ་ཐ་སྙད་པའི་ཚད་མ་ལ་བྱེད་ཟེར་ན། བྱད་བཞིན་ཡང་དག་ཡིན་པར་ཐལ། དེ་ཡང་དག་ཏུ་ཐ་སྙད་པའི་ཚད་མས་འཇོག་པའི་ཕྱིར། དེར་ཐལ། དེ་ཐ་སྙད་པའི་ཚད་མའི་ངོར་ཡང་དག་ཏུ་སོང་བའི་ཕྱིར་ཏེ། དམ་བཅའ་
འཐད་པའི་ཕྱིར། རྩ་བར་འདོད་ན། བྱད་བཞིན་ཆོས་ཅན། ཡང་དག་མ་ཡིན་པར་ཐལ། ལོག་པ་ཡིན་པའི་ཕྱིར། ཡང་དེ་འདྲའི་བློ་དེ་ཐ་སྙད་པའི་ཚད་མ་དང། ལོག་ཤེས་གང་རུང་མ་ཡིན་པའི་བློ་ལྷན་སྐྱེས་རང་ག་བ་ཅིག་ལ་བྱེད་པ་ཡིན་ཟེར་ན། དེ་མི་འཐད་པར་
ཐལ། བྱད་བཞིན་བློ་གང་གི་ངོར་ཡང་དག་པར་སོང་བའི་བློ་ཡིན་ན་ལོག་ཤེས་ཡིན་པས་ཁྱབ། བྱང་བཞིན་གྱི་གཟུཌ་བརྙན་བློ་གང་གི་ངོར་ལོག་པར་སོང་བའི་བློ་ཡིན་ན་བློ་དོན་མཐུན་ཡིན་པས་ཁྱབ། དེ་འདྲ་བའི་མི་བསླུ་བའི་བློ་ཡིན་ན་ཐ་སྙད་དཔྱོད་བྱེད་ཀྱི་ཚད་མ་ཡིན་པས་ཁྱབ་པའི་ཕྱིར། རྟགས་རྣམས་
རིམ་པ་བཞིན་འབུད། གཞན་ཡང། འཇིག་རྟེན་པའི་བློ་ལྷན་སྐྱེས་རང་ག་བས་སྤྱི་གཙོ་བོ་ལོག་པར་རྟོག་ནུས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། བློ་ལྟན་སྐྱེས་རང་ག་བས་སྤྱིའི་གཙོ་བོ་མེད་པར་འཇོག་མི་ནུས་པའི་ཕྱིར། དེར་ཐལ། དེ་

[101B] རང་གི་ངོར་ཆོས་ཉིད་ཡང་དག་ཏུ་སོང་བའི་བློ་ཡིན་ན་བློ་དོན་མཐུན་ཡིན་པས་ཁྱབ་ཟེར་ན། ཆོས་ཉིད་བདེན་པར་འཛིན་པའི་བདེན་འཛིན་ཆོས་ཅན། དེར་ཐལ། དེའི་ཕྱིར། དེར་ཐལ། རང་གི་ངོར་
ཆོས་ཉིད་ཡང་དག་ཏུ་གྲུབ་པའི་བློ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། ཁ་ཅིག་ འཕྲལ་གྱི་འཕྲུལ་རྒྱུས་སླད་པའི་ཕྱིན་ཅི་ལོག་གི་ཡུལ་ཡུལ་ཅན་གང་རུང་ཡིན་ན། འཇིག་རྟེན་རང་ག་བའི་ངོར་ཡང་དག་པ་མ་ཡིན་པས་ཁྱབ་ཟེར་ན། དངོས་སྨྲ་བའི་གྲུབ་མཐས་སླད་པའི་དབང་
གི་མྱུ་གུ་བདེན་པར་འཛིན་པའི་བདེན་འཛིན་ཆོས་ཅན། དེར་ཐལ། དེའི་ཕྱེར། དངོས་སྨྲ་བའི་གྲུབ་མཐའ་ངན་པས་སླད་པའི་ཤེས་པ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། འཇིག་རྟེན་རང་ག་བས་དེ་ཞེན་ཡུལ་ལ་མ་འཁྲུལ་བའི་ལོག་ཤེས་སུ་རྟོགས་མི་
ནུས་པའི་ཕྱིར། ཁ་ཅིག་ ཀུན་རྫོབ་བདེན་པ་གཞི་མ་གྲུབ་སྟེ། དེ་བདེན་འཛིན་གྱིས་ཞག་པའི་ཕྱིར། རང་འགྲེལ་ལས། རེ་ཤིག་སྲིད་པའི་ཡན་ལག་གིས་བསྡུས་པའི་ཉོན་མོངས་པ་ཅན་གྱི་མ་རིག་པའི་དབང་གིས་ཀུན་རྫོབ་བདེན་པ་རྣམ་པར་བཞག་གོ་ ཞེས་གསུངས་པའི་ཕྱིར། དགྲ་བཅོམ་
པ་གཉིས་དང། དག་ས་ལ་གནས་པའི་བྱང་སེམས་རྣམ་གྱི་ དེ་ཉིད་ལས། ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་མོངས་པ་ཅན་གྱི་མ་རིག་པ་སྤངས་པ་འདུ་བྱེད་གཟུགས་བརྙན་དང་འདྲ་བའི་
ཡོད་པ་ཉིད་དུ་གཟིགས་པ་རྣམས་ལ་བཅོས་མའི་རང་བཞིན་ཡིན་གྱི་བདེན་པ་ནི་མ་ཡིན་ཏེ་བདེན་པར་མངོན་པར་རློམ་པ་མེད་པའི་ཕྱིར་རོ། །ཞེས་གསུངས་པའི་ཕྱིར། སངས་རྒྱས་ཀྱིས་ན་ནི་ཀུན་རྫོབ་ཙམ་འཇོག་བྱེད་ཀྱི་བློ་ཡང་མེད་དེ། དེ་ཉིད་ལས། སྣང་བ་མེད་པའི་སྤྱོད་ཡུལ་
མངའ་བ་རྣམས་ལ་ནི་མ་ཡིན་ནོ། །ཞེས་གསུངས་པའི་ཕྱིར། དེ་ལྟ་མ་ཡིན་ན། ས་དང་པོའི་མཉམ་གཞག་ནས་ས་བཅུའི་མཉམ་གཞག་གི་བར་དུ་ཀུན་རྫོབ་ཀྱི་སྣང་བ་ཇེ་གསལ་ཇེ་གསལ་དུ་འགྲོ་བར་ཐལ་སངས་རྒྱས་ཀྱི་ས་ན་ཀུན་རྫོབ་ཀྱི་སྣང་བ་ཡོད་པའི་ཕྱིར། གཞན་ཡང། ལམ་

[102A]༄༅། །འབྲས་བུ་དང་བཅས་པ་རྗེས་སུ་མཐུན་པ་མ་ཡིན་པར་ཐལ། སྔགས་ལམ་གྱི་དཀྱིལ་འཁོར་རེ་རེའི་སྐབས་སུ་ཡང་ཀུན་རྫོབ་ཀྱི་སྣང་བ་ནན་ཏན་དང་བཅས་ཏེ་འགོག་དགོས་པ་གང་ཞིག་འབྲས་བུ་སངས་རྒྱས་ཀྱི་སར་ཀུན་རྫོབ་ཀྱི་སྣང་བ་ཡོད་པའི་ཕྱིར་
གཞན་ཡང། མ་དག་པའི་སྣོད་ཀྱི་འཇིག་རྟེན་དེ་འཁྲུལ་རྒྱུ་ལས་ཉོན་གྱི་དབང་གིས་སྣང་བ་མ་ཡིན་པར་ཐལ། དེ་སངས་རྒྱས་ཀྱི་ཡེ་ཤེས་ལ་སྣང་བའི་ཕྱིར། རྟགས་ཁས། འདོད་ན། དེ་འཁྲུལ་རྒྱུ་ལས་ཉོན་གྱིས་བསྐྱེད་པ་མ་ཡིན་པར་ཐལ། འདོད་པའི་ཕྱིར། གཞན་ཡང་
འབྱུང་ལུས་བེམ་ སངས་རྒྱས་ཀྱིས་བེམ་ རྟགས་ཁས། གཞན་ཡང། མེས་བཙོ་སྲེག་གི་བྱ་བ་བྱེད་པ་ལ་སོགས་པ་ཚད་གྲུབ་
མི་འཐད་པར་ཐལ། ཚད་གྲུབ་ཀྱི་དོན་སླུ་མེད་དང། སླུ་མེད་ཀྱི་དོན་ཚུགས་ཐུབ་ལས་མ་འདས་པའི་ཕྱིར། ཞེས་ཟེར་རོ། །ཐལ་འགྱུར་དང་པོ་ལ། ཀུན་རྫོབ་བདེན་པ་ཆོས་ཅན། གཞི་གྲུབ་པར་ཐལ། བདེན་འཛིན་གྱི་རྟོཌ་པའི་ཕྱིར། དེར་ཐལ། དེས་གཞག་པའི་ཕྱིར། རྟགས་ཁས། འདོད་ན། དངོས་འགལ་ལོ་
ས་དང་པོའི་མྙཾ་བཞག་ནས་ས་བཅུའི་བར་གྱི་མྙཾ་གཞག་གི་བར་དུ་ཀུན་རྫོབ་ཀྱི་སྣང་བ་ཤས་ཇེ་ཆུང་ཇེ་ཆུང་དུ་འགྱུར་བར་ཐལ། སངས་རྒྱས་ཀྱི་ས་ན་ཀུན་རྫོབ་ཀྱི་སྣང་བ་མེད་པའི་ཕྱིར། རྟཌ་ཁས། འདོད་མི་ནུས་ཏེ། མྙཾ་གཞག་དེ་རྣཾས་ལ་ཀུན་རྫོབ་མི་སྣང་བའི་ཕྱིར། རྟགས་ཁས། གཞན་
ཡང། ལམ་འབྲས་བུ་དང་བཅས་པ་རྗེས་སུ་མི་མཐུན་པར་ཐལ། བསྐྱེད་རིམ་གྱི་ལ་སྒོཾ་པའི་སྔ་རོལ་དུ་ཀུན་རྫོབ་ཀྱི་ལྷའི་སྣང་བ་ནན་གྱི་སྒོཾ་དགོས་པ་གང་ཞིག་ འབྲས་དུ་སུ་ཀུན་རྫོབ་ཀྱི་སྣང་བ་མེད་པའི་ཕྱིར། དོན་དཾ་བདེན་པ་ཆོས་ཅན། ཚུཌ་ཐུབ་དུ་གྲུབ་པར་ཐལ། སླུ་མེད་ཡིན་པའི་ཕྱིར། འཁོར་གསུཾ་རིམ་
པར་སོང་སངས་འཕཌ་ཀྱི་རྒྱུད་ལ་ཇི་སྙེད་པ་མཁྱེན་པའི་ཡེ་ཤེས་མེད་པར་ཐལ། དེའི་རྒྱུད་ལ་ཀུན་རྫོབ་བདེན་པ་མཁྱེན་པའི་ཡེ་ཤེས་མེད་པའི་ཕྱིར་རྟཌ་ཁས། འདོད་ན། དེའི་རྒྱུད་ལ་གནས་དང་གནས་མ་ཡིན་པ་མཁྱེན་པའི་སྟོབས་མེད་པར་ཐལ། འདོད་པའི་ཕྱིར། འདོད་ན། དེའི་སྟོབས་བཅུ་མེད་པར་ཐལ་ལོ། གཞན་ཡང། དེའི་རྒྱུད་ལ་ཐུགས་

[102B] དེའི་རྒྱུད་ལ་ཀུན་རྫོབ་འཇལ་བའི་བློ་མེད་པའི་ཕྱིར། འདོད་མི་ནུས་ཏེ། བརྩེ་བ་སྙིང་རྗེ་ཆེན་པོ་དེ་རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་ཡོན་ཏན་དང་ལྡན་པའི་ཕྱིར། ཁོ་ན་རེ། གཟུགས་འཛིན་མིག་ཤེས་གཟུགས་ལ་ཚད་མ་
ཡིན་པར་ཐལ། ཀུན་རྫོབ་བདེན་པ་ཚད་མས་གྲུབ་པའི་ཕྱིར། འདོད་མི་ནུས་ཏེ། བཞི་བརྒྱ་པའི་འགྲེལ་པ་ལས། གང་ཡང་འདི་དབང་པོའི་མངོན་སུམ་ཉིད་དུ་སྒྲོ་བཏགས་ནས་གཞལ་བྱ་ལ་ཚད་མར་རྟོག་པ་དེ་ཡང་ཆེས་ཤིན་ཏུ་མ་འབྲེལ་བ་ཉིད་དེ། ཞེས་གསུངས་པའི་
ཕྱིར། གཞན་ཡང། གཟུགས་འཛིན་མིག་ཤེས་གཟུགས་ལ་ཚད་མ་མ་ཡིན་པར་ཐལ། དེ་གཟུགས་ལ་འཁྲུལ་པའི་ཕྱིར། ཁྱབ་སྟེ། དེ་ཉིད་ལས། རྣམ་པ་གཞན་དུ་གནས་པའི་དངོས་པོ་རྣམས་ལ་གཞན་དུ་སྣང་བའི་ཕྱིར། དེ་ལྟར་གྲུབ་པ་ཡང་ཚད་མ་གཞན་ཉིད་དུ་
ཐ་སྙད་བཏགས་པ་རིགས་པ་མ་ཡིན་ཏེ། རྣམ་པ་ཐམས་ཅད་ཚད་མར་ཐལ་བར་འགྱུར་བའི་ཕྱིར། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། ལུང་དང་པོའི་དོན། གཟུགས་འཛིན་དབང་པོའི་མངོན་སུམ་གཟུགས་ལ་རང་ངོས་ནས་གྲུབ་པའི་ཚད་མ་མ་ཡིན་ཞེས་
པའི་དོན་ཡིན་པའི་ཕྱིར། ལུང་གཉིས་པའི་དོན། གཟུགས་འཛིན་དབང་པོའི་མངོན་སུམ་གཟུགས་ལ་རང་ངོས་ནས་གྲུབ་པའི་ཚད་མ་མ་ཡིན་ཏེ། དེ་གཟུགས་ལ་འཁྲུལ་ཤེས་ཡིན་པའི་ཕྱིར། ཞེས་པའི་དོན་ཡིན་པའི་ཕྱིར། འོ་ན་ཊིཀ་ཆེན་ལས། གལ་ཏེ་ཡང་དག་པའི་
ཀུན་རྫོབ་མི་འདོད་པས་ཡང་ལོག་གཉིས་སུ་མི་བྱེད་ཀྱང། མ་རིག་པས་བསླད་པའི་ཡུལ་དང་ཡུལ་ཅན་རྣམས་ལེག་པའི་ཀུན་རྫོབ་དུ་ཅིའི་ཕྱིར་མི་འཇོག་ཅེ་ན། ཀུན་རྫོབ་ནི་ཐ་སྙད་པའི་ཚད་མས་འཇོག་དགོས་བའི་ཕྱིར། ལོག་པའི་ཀུན་རྫོབ་འཇོག་ན་ཡང་དེ་ལ་ལྟོས་ནས་འཇོག་
དགོས་ན་མ་རིག་པའི་བག་ཆགས་ཀྱིས་སླད་པའི་ཤེས་པ་ནི་འཁྲུལ་པར་ཐ་སྙད་པའི་ཚད་མས་མི་འགྲུབ་པའི་ཕྱིར། ཞེས་པའི་དོན་གང་ཞེ་ན། ཁ་ཅིག་ བདེན་འཛིན་ཆོས་ཅན། ལོག་པའི་ཀུན་རྫོབ་མ་ཡིན་ཏེ། དེ་ཡིན་ན་ཐ་སྙད་པའི་ཚད་མས་ལོག་པར་རྟོགས་དགོས་པ་ལ་དེས་ལོག་པར་མ་རྟོཌ་པའི་ཕྱིར་

[103A]༄༅། །ཞེས་པ། ཀུན་རྫོབ་ནི་ཞེས་པ་མན་ཆད་ཀྱི་དོན་ཡིན་ཟེར་ན། འོ་ན། དེ་ཀུན་རྫོབ་བདེན་པ་མ་ཡིན་པར་ཐལ། དེ་ཀུན་རྫོབ་བདེན་པ་ཡིན་ན་ཐ་སྙད་པའི་ཚད་མས་ཀུན་རྫོབ་དུ་རྟོགས་དགོས་པ་ལ་དེས་ཀུན་རྫོབ་དུ་མ་རྟོགས་པའི་ཕྱིར། དང་པོ་དེར་ཐལ། དེ་ཀུན་
རྫོབ་དུ་ཐ་སྙད་པའི་ཚད་མས་རྟོགས་པའི་ཕྱིར། ཕྱི་མ་མ་གྲུབ་ན། དེས་དེ་ཀུན་རྫོབ་དུ་རྟོགས་ན་དེས་དེ་ལོག་པར་མ་རྟོགས་པ་འབུད། གཞན་ཡང། དེ་མི་འཐད་པར་ཐལ། ལན་དེ། གལ་ཏེ་ཡང་དག་པའི་ཀུན་རྫོབ་མི་འདོད་པས། ཅེས་སོགས་ཀྱི་དངོས་ལན་དུ་འབྲེལ་བ་ཤིན་ཏུ་ཆུང་
བའི་ཕྱིར། འོ་ན། རང་ལུགས་གང་ཞེ་ན། ཤིན་ཏུ་བརླིང་པ་ཅིག་སྣང་བས་དཀའ་ནའང། བློ་ལ་ཤར་ཚོད་བཤད་ན། ཁོ་ན་རེ། ཡང་དག་ཀུན་རྫོབ་མི་འདོད་པས་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་པ་བདེན་མོད། མ་རིག་པ་བདེན་འཛིན་གྱིས་བསླད་པའི་སོ་སྐྱེའི་རྒྱུད་ཀྱི་
གཟུགས་འཛིན་མིག་ཤེས་ལ་སོགས་པའི་ཡུལ་ཡུལ་ཅན་རྣམས་ཅིའི་ཕྱིར་ལོག་པའི་ཀུན་རྫོབ་ཏུ་མི་འཇོག་ཅེ་ན། དེའི་རྒྱུ་མཚན་ཡོད་དེ། ཀུན་རྫོབ་ཀྱི་རྣམ་གཞག་རྣམས་དེ་ཁོ་ན་ཉིད་རྟོགས་པ་ལ་མི་ལྟོས་པར་ཐ་སྙད་པའི་ཚད་མས་འཇོག་དགོས་པ་གང་ཞིག་སྔར་གྱི་ཡུལ་ཡུལ་
ཅན་དེ་དག་ཀྱང་ལོག་པའི་ཀུན་རྫོབ་དུ་འཇོག་ན་ཡང་དེ་ཁོ་ན་ཉིད་རྟོགས་པ་ལ་མི་ལྟོས་པར་བྱད་བཞིན་གྱི་གཟུགས་བརྙན་མཐོང་བའི་ཡུལ་ཡུལ་ཅན་ལོག་པ་དང། བྱད་བཞིན་མཐོང་བའི་ཡུལ་ཡུལ་ཅན་དོན་འཐུན་དུ་འཇིག་རྟེན་རང་ག་བས་ཀྱང་འཇོག་པ་བཞིན་
བདེན་འཛིན་གྱིས་བསླད་པའི་ཚུར་མཐོང་གི་རྒྱུད་ཀྱི་སྔར་གྱི་ཡུལ་ཡུལ་ཅན་དེ་དག་ལོག་པར་འཇོག་ན་ཡང། དེ་ཁོ་ན་ཉིད་རྟོགས་པ་ལ་མ་ལྟོས་པར་ཡུལ་ཡུལ་ཅན་དེ་ལོག་པར་ཐ་སྙད་པའི་ཚད་མས་རྟོགས་མི་ནུས་པའི་ཕྱིར། དེར་ཐལ། མ་རིག་པའི་བག་ཆགས་ཀྱིས་སླད་
ནས་གཟུགས་རང་གི་མཚན་ཉིད་ཀྱིས་གྲུབ་པར་སྣང་བ་འཁྲུལ་སྣང་དུ་ཐ་སྙད་པའི་ཚད་མ་ཙམ་གྱིས་ངེས་མི་ནུས་པའི་ཕྱིར། ཟུར་དང་པོ་ཀུན་རྫོབ་ཀྱི་རྣམ་གཞག་རྣམས་སྟོང་ཉིད་རྟོགས་པ་ལ་མ་ལྟོས་པར་ཐ་སྙད་པའི་ཚད་མས་འཇོག་པ་ཡིན་ཏེ། སངས་རྒྱས་ཀྱིས་ཀྱང་ཀུན་རྫོབ་ཀྱི་

[103B] ཁ་ཅིག་ ལུང་དེས་ལོག་པའི་ཀུན་རྫོབ་བཀག་པ་ཡིན་ཟེར་ན། མི་འཐད་དེ། དེས་ཤུགས་ལ་དེ་ཡོད་པར་བསྟན་པའི་ཕྱིར། ཇི་ལྟར་ན། དེར་ཐལ། དེས་བདེན་འཛིན་གྱིས་སླད་པའི་ཡུལ་དང་ཡུལ་ཅན་རྣམས་སྟོང་ཉིད་རྟོགས་
པ་ལ་མ་ལྟོས་པར་རང་གི་མཚན་ཉིད་ཀྱིས་གྲུབ་པར་སྣང་བ་ལ་འཁྲུལ་པར་རྟོགས་མི་ནུས་པའི་རྒྱུ་མཚན་གྱི་དེ་འདྲའི་ཡུལ་ཡུལ་ཅན་འཇིག་རྟེན་ཤེས་ངོ་ཙམ་དུ་ཡང་ལོག་པའི་ཀུན་རྫོབ་མ་ཡིན་པར་བཤད་པའི་ཤུགས་ཀྱིས་སྟང་ཉིད་རྟོགས་པ་ལ་མ་ལྟོས་པར་འཁྲུལ་
བར་རྟོགས་ནུས་པའི་ཡུལ་ཡུལ་ཅན་རྣམས་ལོག་པའི་ཀུན་རྫོབ་དུ་གྲུབ་པར་མཛད་པའི་ཕྱིར། ཁ་ཅིག་ འདིར་བཤད་པའི་འཇིག་རྟེན་པ་དང་སོ་སོ་སྐྱེ་བོ་དོན་གཅིག་ འདིར་བཤད་པའི་འཕགས་པ་འམ་འཇིག་རྟེན་ལས་འདས་པ་དང་འཕགས་པ་དོན་གཅིག་ཟེར་
ན། དམན་ལམ་སྔོན་མ་སོང་གི་ཐེག་ཆེན་གྱི་སྦྱོར་ལམ་ཐོབ་མ་ཐག་པའི་སེམས་དཔའ་ཆོས་ཅན། ཁྱོད་ཀྱི་ངོར་གཟུགས་ཡང་དག་པ་ཡིན་པར་ཐལ། ཁྱོད་སྐབས་འདིར་བསྟན་པའི་འཇིག་རྟེན་པ་ཡིན་པའི་ཕྱིར། དེར་ཐལ། སོ་སོ་སྐྱེ་བོ་ཡིན་པའི་ཕྱིར། ཁྱབ་པ་ཁས། རྟགས་
སླ། འདོད་མི་ནུས་ཏེ། སྟོང་པ་ཉིད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར། གཞན་ཡང། དེ་ཆོས་ཅན། འཕགས་པ་ཡིན་པར་ཐལ། འདིར་བཤད་པའི་འཕགས་པ་ཡིན་པའི་ཕྱིར། ཁྱབ་པ་ཁས། དེར་ཐལ། སྟོང་ཉིད་རྟོགས་པའི་གང་ཟག་ཡིན་པའི་ཕྱིར་
འདོད་མི་ནུས། ཡང་དེ་གཉིས་ཀྱིས་ཁྱད་པར་སྟོང་ཉིད་རྟོགས་མ་རྟོགས་ཀྱི་གང་ཟག་ལ་བྱེད་ཟེར་ན། དམན་ལམ་སྔོན་མ་སོང་གི་སྟོང་ཉིད་རྟོགས་པའི་སྦྱོར་ལམ་པ་མཉམ་གཞག་ལས་ལངས་མ་ཐག་གི་རྗེས་ཐོབ་ལ་གནས་པའི་སེམས་དཔའ་དེའི་ངོར་གཟུགས་
སོགས་ཡང་དག་པ་ཡིན་པར་ཐལ། དེ་སྟོང་ཉིད་མ་རྟོགས་པའི་སོ་སོ་ དམ་བཅའ་འཐད་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེས་གཟུགས་སོགས་ཡང་དག་པར་མི་ཞེན་པའི་ཕྱིར། ཆོས་ཅན་དེའི་ཕྱིར། གཞན་ཡང། དེས་སྟོང་ཉིད་རྟོགས་པར་ཐལ་

[104A]༄༅། །དེ་འདིར་བསྟན་པའི་འཇིག་རྟེན་ལས་འདས་པ་གང་ཞིག་དམ་བཅའ་འཐད་པའི་ཕྱིར། རྟགས་དང་པོ་དེར་ཐལ། སྟོང་ཉིད་རྟོགས་མྱོང་གི་གང་ཟག་ཡིན་པའི་ཕྱིར། འདོད་ན། སྟོང་ཉིད་རྟོགས་མྱོང་ལ་དེ་རྟོགས་པས་ཁྱབ་པ་ཧ་ཅང་ཐལ་ལོ་
ཡང་ཁ་ཅིག་ འདིར་བཤད་པའི་འཇིག་རྟེན་ལས་འདས་མ་འདས་ཀྱི་གང་ཟག་ གྲུབ་མཐས་བློ་སྒྱུར་མ་སྒྱུར་གྱི་གང་ཟག་ལ་བྱེད་ཟེར་ན། སེམས་ཙམ་པ་ཆོས་ཅན། འདིར་བཤད་པའི་འཇིག་རྟེན་ལས་འདས་པ་ཡིན་པར་ཐལ། གྲུབ་མཐས་བློ་སྒྱུར་བའི་གང་ཟག་
ཡིན་པའི་ཕྱིར། རྟགས་ཁས། དེར་ཐལ། ཆོས་ཅན་དེའི་ཕྱིར། འདོད་ན། སྟོང་ཉིད་རྟོགས་མྱོང་གི་གང་ཟག་དུ་ཐལ་ལོ། །དེ་ཆོས་ཅན། གྲུབ་མཐས་བློ་མ་སྒྱུར་བར་ཐལ། འདིར་བཤད་པའི་འཇིག་རྟེན་པ་ཡིན་པའི་ཕྱིར། ཁྱབ་པ་ཁས། རྟགས་གསལ་སླ། །གཞན་
ཡང། གྲུབ་མཐས་བློ་ དེའི་ངོར་གཟུགས་བརྙན་ལོག་པ་ཡིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། བྱད་བཞིན་གྱི་གཟུགས་བརྙན་དེའི་ངོར་ལོག་པ་མ་ཡིན་པའི་
ཕྱིར་ཏེ། དེས་དེ་བྱད་བཞིན་མ་ཡིན་བཞིན་དུ་དེར་སྣང་བ་ཡིན་པར་མི་ཤེས་པའི་ཕྱིར། དེར་ཐལ། དེ་བརྡ་ལ་མ་བྱང་བའི་ཕྱིར། ཁ་ཅིག་ འཇིག་རྟེན་ཉིད་ལ་ལྟོས་པའི་ཡུལ་ཅན་ཡང་དག་ཡིན་ན། །འཁྲུལ་རྒྱུས་མ་སླད་པའི་ཡུལ་ཅན་ཡིན་པས་ཁྱབ་ཟེར་ན། སྟོང་
ཉིད་རྟོགས་མ་མྱོང་བའི་བརྡ་བྱང་གི་སྐྱེས་བུའི་རྒྱུད་ཀྱི་བྱད་བཞིན་འཛིན་པའི་དབང་པོའི་མངོན་སུམ་ཚད་མ་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་གྱིས་སྒྲུབ། འདོད་མི་ནུས་ཏེ། བདེན་འཛིན་ལྷན་སྐྱེས་ཀྱི་འཁྲུལ་རྒྱུས་སླད་པའི་ཕྱིར་ཏེ། ཆོས་
ཅན་དེའི་ཕྱིར། ཁ་ཅིག་ འཇིག་རྟེན་ཉིད་ལ་ལྟོས་པའི་ཡུལ་ཅན་ཡང་དག་དང་ལོག་པ་གང་རུང་ལ་ཡོད་པས་མ་ཁྱབ་ཟེར་ན། དེ་ལ་ཡོད་པས་ཁྱབ་པར་ཐལ། འཕྲལ་གྱི་འཁྲུལ་རྒྱུས་བསླད་པའི་ཡུལ་ཅན་ཡོད་པས་ཁྱབ་པའི་ཕྱིར། རྟགས་འབུད། དེ་

[104B] འཕྲལ་གྱི་འཁྲུལ་རྒྱུས་མ་སླད་པའི་ཡུལ་ཅན་ཡིན་ན་ཡོད་དགོས་པའི་ཕྱིར། རྟགས་འབུད། འཇིག་རྟེན་ཉིད་ལ་ལྟོས་པའི་ཡུལ་ཡང་ མྱུ་གུ་བདེན་གྲུབ་ཆོས་ཅན། དེར་ཐལ། དེའི་ཕྱིར། དེར་
ཐལ། དེ་མྱུ་གུ་བདེན་མེད་དུ་རྟོགས་མ་མྱོང་བའི་གང་ཟག་གི་ངོར་ཡང་དག་ཡིན་པའི་ཕྱིར་ཏེ། དེའི་ངོར་མྱུ་གུ་བདེན་པར་གྲུབ་པའི་ཕྱིར། དེའི་ངོར་ཡོད་པའི་ཕྱིར། རྩ་བར་འདོད་མི་ནུས་སོ། །སྒྲ་རྟག་པ་དང། སྤྱི་གཙོ་བོ་ཆོས་ཅན། ཡོད་པར་ཐལ། འཇིག་རྟེན་ཉིད་ལ་ལྟོས་
པའི་ཡུལ་ལོག་པ་ཡིན་པའི་ཕྱིར། དེར་ཐལ། སྟོང་ཉིད་རྟོགས་མ་མྱོང་བའི་སོ་སྐྱེས་ཀྱང་དེ་ལོག་པར་རྟོགས་ནུས་ཤིང་དེ་རྣམས་འཛིན་པའི་བློ་ལོག་ཤེས་སུ་རྟོགས་ནུས་པའི་ཕྱིར། སྒྲ་རྟག་པ་དང། སྤྱི་གཙོ་བོ་མེད་པར་རྟོགས་པའི་སྟོང་ཉིད་མ་རྟོགས་པའི་གང་ཟག་ཡོད་པའི་
ཕྱིར། རྩ་བར་འདོད་ན་སླ། ཡང་དེ་གཉིས་གང་རུང་ལ་མེད་པས་ཁྱབ་ཟེར་ན། བྱད་བཞིན་ཆོས་ཅན། དེར་ཐལ། དེའི་ཕྱིར། དེར་ཐལ། སྟོང་ཉིད་རྟོགས་མ་མྱོང་གི་གང་ཟག་གི་ངོར་དེ་ཡང་དག་ཡིན་པའི་ཕྱིར། དེར་ཐལ། དེའི་ངོར་དེ་བདེན་གྲུབ་ཡིན་པའི་ཕྱིར། དེར་ཐལ། དེ་དེ་ལ་སྣང་བའི་
ཕྱིར། ཕྱི་མ་ལ་བྱད་བཞིན་གྱི་གཟུགས་བརྙན་ཆོས་ཅན། དེར་ཐལ། དེའི་ཕྱིར། དེར་ཐལ། སྟོང་ཉིད་རྟོགས་མ་མྱོང་བའི་རྒན་པོ་བརྔ་བྱང་གི་ངོར་དེ་ལོག་པ་ཡིན་པའི་ཕྱིར། དེར་ཐལ། དེས་དེ་བྱད་བཞིན་མ་ཡིན་པར་རྟོགས་པའི་ཕྱིར། ཁ་ཅིག་འཇིག་རྟེན་པའི་ཤེས་ངོ་ན་ཡང་ལོག་གཉིས་
ཀྱི་དབྱེ་བ་ཡོད་ཅེས་པ། འཇིག་རྟེན་པའི་བློ་ལྷན་སྐྱེས་རང་ག་བས་ཡང་ལོག་གཉིས་ཀྱི་དབྱེ་བ་བྱེད་པའི་དོན་ཡིན་གྱིས། འཇིག་རྟེན་པའི་ཐ་སྙད་པའི་ཚད་མས་ཡང་ལོག་གཉིས་སུ་བྱེད་པ་གཏན་མ་ཡིན་ཏེ། ཚད་མས་གྲུབ་པའི་དོན་དུ་ཁས་བླངས་ནས་རང་ལུགས་ལ་ཁས་མི་ལེན་ནོ་
ཞེས་སྨྲ་བ་ནི་རིགས་པ་སྨྲ་བའི་ཚུལ་ལས་འདས་པར་གོ་བར་བྱེད་དོ། །ཞེས་སོགས་གསུང་ན། དེའི་དོན་དེ་ཡང་ལོག་གཉིས་ཀྱི་དབྱེ་བ་བྱེད་པའི་བློ་ལྷན་སྐྱེས་རང་ག་བ་དེ་བློ་དོན་འཐུན་ཡིན་ནམ། ཕྱིན་ཅི་ལོག་གི་བློ་དག་ལས་གང་ཡིན། །བློ་དོན་འཐུན་ཡིན་ན། བྱད་བཞིན་དེ་ཡང་དག་

[105A]༄༅། །དང། བྱང་བཞིན་གྱི་གཟུགས་བརྙན་དེ་ལོག་པ་ཡིན་པར་ཐལ། དེ་གཉིས་ཀྱི་དབྱེ་བ་བྱེད་པའི་བློ་ལྷན་སྐྱེས་རང་ག་བ་དེ་བློ་དོན་འཐུན་ཡིན་པའི་ཕྱིར། འདོད་མི་ནུས། ཕྱི་མ་ལྟར་ན། བྱད་བཞིན་ཀྱི་གཟུགས་བརྙན་དེ་ལོག་པ་མ་ཡིན་པར་ཐལ། དེ་བློ་ཕྱིན་ཅི་ལོག་
གིས་ལོག་པར་བཟུང་བའི་དོན་ཡིན་པའི་ཕྱིར། འདོད་ན་སླ།    ༈    །།རང་ལུགས་ལ། ཤེས་བྱ་བདེན་གཉིས་ཀྱི་དབྱེ་གཞི་དང། དེ་ལ་བདེན་པ་གཉིས་སུ་དབྱེ་བ་དང། བདེན་པ་གཉིས་ཀྱི་བར་དུ་གཉིས་ཡིན་དང་གཉིས་མ་ཡིན་གྱི་ཕུང་གསུམ་མེད་པས་ཤེས་བྱ་ལ་བདེན་པ་གཉིས་
སུ་གྲངས་དེས་པ་དང། བདེན་གཉིས་སོ་སོའི་ངོ་བོ་དང་དབྱེ་བ་དང་གཅིག་ཐ་དད་གང་ཡིན་དཔྱད་པ། སྒྲ་དོན་དང་བཅས་པ་ཡང་ཅུང་ཟད་བཤད་ན། ཤེས་བྱ་བདེན་གཉིས་ཀྱི་དབྱེ་གཞི་ཡིན་ཏེ། ཤེས་བྱ་ཡིན་ན་རང་བཞིན་གྱིས་མེད་པ་དང། ཐ་སྙད་ཙམ་དུ་ཡོད་པའི་ངོ་བོ་
གཉིས་གཉིས་འཛིན་པས་ཁྱབ་པའི་ཕྱིར། ཤེས་བྱ་ལ་བདེན་པ་གཉིས་སུ་གྲངས་ངེས་ཏེ། གཞི་ཤེས་བྱ་གང་ཞིག་ཀུན་རྫོབ་ཀྱི་བདེན་པར་བློས་ཚུར་ཡོངས་སུ་བཅད་པ་ན། གཞི་ཤེས་བྱ་དེ་དོན་དམ་པའི་བདེན་པ་ཡིན་པ་རྣམ་བཅད་ལ་ཁེགས། གཞི་ཤེས་བྱ་གང་ཞིག་
དོན་དམ་པའི་བདེན་པ་ཡིན་པ་བློས་ཡོངས་དཔྱོད་དུ་གྲུབ་པ་ན་ཀུན་རྫོབ་ཀྱི་བདེན་པ་ཡིན་པ་རྣམ་བཅད་ལ་ཁེགས་པའི་ཕྱིར། །སོ་སོའི་ངོ་བོ་ལ། ཁྱོད་གང་གིས་རྙེད་པའི་ཚད་མ་དེ་ཁྱོད་ལ་ལྟོས་ཏེ་ཐ་སྙད་པའི་ཚད་མར་སོང་བ། ཁྱོད་ཀུན་རྫོབ་བདེན་པ་ཡིན་པའི་མཚན་
ཉིད། ཁྱོད་གང་གིས་རྙེད་པའི་ཚད་མ་དེ་ཁྱོད་ལ་ལྟོས་ཏེ་མཐར་ཐུག་དཔྱོད་བྱེད་ཀྱི་རིགས་ཤེས་ཚད་མར་སོང་བ། ཁྱོད་དོན་དམ་བདེན་པ་ཡིན་པའི་མཚན་ཉིད། ཀུན་རྫོབ་བདེན་པ་ལ་སྣང་བ་ལྟར་དུ་གྲུབ་མ་གྲུབ་དང། བདེན་རྫུན་གཉིས་ཀྱི་དབྱེ་བ་མི་འཐད་པས་
རང་ལུགས་ལ་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་ཅིང། འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་ཀྱི་དབྱེ་བ་ནི་བྱེད་དེ། འཕྲལ་གྱི་འཁྲུལ་རྒྱུས་མ་སླད་པའི་ཡུལ་ཡུལ་ཅན་རྣམས་འཇིག་རྟེན་རང་ག་བ་ལ་ལྟོས་པའི་ཡང་དག་དང། འཕྲལ་གྱི་འཁྲུལ་རྒྱུས་

[105B] ལྟོས་སའི་འཇིག་རྟེན་པའི་བློ་ལྷན་སྐྱེས་རང་ག་བ་དེ་ཡང། བྱད་བཞིན་དང་བྱད་བཞིན་གྱི་གཟུགས་བརྙན་གཉིས་ལ་མཚོན་ན་བྱད་བཞིན་དེ་བྱད་བཞིན་དུ་སྣང་བ་ལྟར་བྱད་བཞིན་དུ་གྲུབ་སྙཾ་པའི་བློ་ལྷན་
སྐྱེས་དང། བྱད་བཞིན་གྱི་གཟུགས་བརྙན་དེ་བྱད་བཞིན་དུ་སྣང་ཡང་བྱད་བཞིན་དུ་མ་གྲུབ་སྙམ་པའི་བློ་ལྷན་སྐྱེས་གཉིས་ཡིན་ཅིང། བློ་དེ་གཉིས་ཀྱི་བསམ་དོན་གཉིས་མ་ལོག་ཀྱང། དེ་གཉིས་བློ་ཕུགས་སུ་བྱས་ནས་བྱད་བཞིན་ཡང་དག་ཏུ་འཛིན་པའི་བློ་དང། དེས་ཀུན་ནས་བསླངས་
ནས་བྱད་བཞིན་ཡང་དག་ཡིན་ཞེས་པའི་ཐ་སྙད་གཉིས་ལོག་པ་ཡིན་ཏེ། བློ་ཕྱིན་ཅི་ལོག་གི་བདེན་འཛིན་ཡིན་པ་དང། ཐ་སྙད་དེ་ཡང་ཐ་སྙད་ཕྱིན་ཅི་ལོག་ཡིན་པའི་ཕྱིར། བསམ་དོན་ཕྱི་མ་ལ་བསམས་ནས་འཇིག་རྟེན་རང་ག་བའི་རྒན་པོ་བརྡ་བྱང་གི་བྱད་བཞིན་གྱི་གཟུགས་བརྙན་ལོག་
པར་འཛིན་པ་དེ་ཡང། ལོག་པར་འཛིན་ཚུལ་རགས་པ་ཡིན་ཏེ། དེས་སྣང་ཚུལ་དང་གནས་ཚུལ་མི་མཐུན་པར་འཛིན་པ་དེ། སྣང་ཚུལ་དང་གནས་ཚུལ་མི་མཐུན་པར་འཛིན་ཚུལ་རགས་པ་ཡིན་པའི་ཕྱིར། དེར་ཐལ། དེས་དེ་རང་ངོས་ནས་མ་གྲུབ་པར་མ་རྟོགས་པའི་ཕྱིར། དོན་དམ་བདེན་པ་ལ་
སྟོང་གཞི་ཆོས་ཅན་གྱི་སྒོ་ནས་དབྱེ་ན། སྟོང་ཉིད་བཅུ་དྲུག་དེ་བསྡུ་ན། རང་གི་བོ་པོ་སྙོང་པ་ཉིད། གཞན་གྱི་ངོ་བོ་སྟོང་པ་ཉིད། དངོས་པོ་སྟོང་པ་ཉིད། དངོས་པོ་མེད་པའི་སྟོང་པ་ཉིད་དང་བཞིར་འདུ། དེ་ཡང་བསྡུ་ན་གང་ཟག་གི་བདག་མེད་ཕྲ་མོ་དང་ཆོས་ཀྱི་བདག་མེད་ཕྲ་མོ་གཉིས་སུ་འདུ། སྒྲས་བརྗོད་
རིགས་ཀྱི་སྒོ་ནས་དབྱེ་ན། ཡུལ་ཅན་དོན་དམ་པ་དང། ཡུལ་དོན་དམ་པ་གཉིས་སུ་ཡོད། དེ་རེ་རེ་ལ་ཡང་དངོས་དང་རྗེས་མཐུན་པ་གཉིས་གཉིས་ཡོད། ཡུལ་ཅན་དོན་དམ་པ་དངོས་ནི་ཉན་ཐོས་མཐོང་ལམ་བར་ཆད་མེད་ལམ་ལྟ་བུ་ཡིན། དེ་རྗེས་མཐུན་པ་ནི་མྱུ་གུ་བདེན་མེད་རྟོགས་པའི་
རིགས་ཤེས་རྗེས་དཔག་ལྟ་བུ་ཡིན། ཡུལ་དོན་དམ་པ་དངོས་ནི་མྱུ་གུ་རང་བཞིན་གྱིས་གྲུབ་པས་སྟོང་བ་ལྟ་བུ་ཡིན། རྗེས་མཐུན་པ་ནི་མྱུ་གུ་དང་བདེན་སྟོང་གི་ཚོགས་དོན་ལྟ་བུ་ཡིན། གཅིག་དང་ཐ་དད་གང་ཡིན་དཔྱད་པ་ལ། བདེན་པ་གཉིས་པོ་དེ་ངོ་བོ་གཅིག་ལ་ལྡོག་པ་ཐ་དད་པ་

[106A]༄༅། །ཡིན་ཏེ། བྱས་པ་དང་མི་རྟག་པ་ལྟ་བུ་ཡིན་པའི་ཕྱིར། ངོ་བོ་གཅིག་ཡིན་ཏེ། མྱུ་གུ་དང་མྱུ་གུ་རང་བཞིན་གྱིས་གྲུབ་པས་སྟོང་པ་ངོ་བོ་ཐ་དད་ཡིན་ན། མྱུ་གུ་རང་བཞིན་གྱིས་གྲུབ་པར་འགྱུར་བ་སོགས་དགོངས་འགྲེལ་ནས་བཤད་པའི་རིགས་པ་བཞིས་གནོད་པའི་ཕྱིར། ཐ་
དད་གཏན་མེད་ཀྱི་གཅིག་མ་ཡིན་ཏེ། མྱུ་གུ་དང་མྱུ་གུ་རང་བཞིན་གྱིས་གྲུབ་པས་སྟོང་པ་གཉིས་ཐ་དད་གཏན་མེད་ཀྱི་གཅིག་ཡིན་ན། སོ་སོ་སྐྱེ་བོས་ཀྱང་མྱུ་གུ་མངོན་སུམ་དུ་རྟོགས་པ་དེ་བཞིན་དུ་མྱུ་གུ་རང་བཞིན་གྱིས་གྲུབ་པས་སྟོང་པ་མངོན་སུམ་དུ་རྟོགས་པ་སོགས་དགོངས་
འགྲེལ་ནས་བཤད་པའི་རིགས་པ་བཞིས་གནོད་པའི་ཕྱིར། སྒྲ་དོན་ལ། ཁ་ཅིག་ཀུན་རྫོབ་བདེན་པའི་སྒྲ་བཤད་གཞི་ཡིན་ན། དེའི་སྒྲ་འཇུག་གཞི་ཡིན་པས་མ་ཁྱབ་ཟེར་ན། དེ་ཁྱབ་པར་ཐལ། ཀུན་རྫོབ་བདེན་པའི་སྒྲ་བཤད་གཞི་ཡིན་ན་བདེན་འཛིན་ཡིན་པས་ཁྱབ། བདེན་འཛིན་
ཡིན་ན་ཀུན་རྫོབ་བདེན་པའི་སྒྲ་འཇུག་གཞི་ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན་རང་ཉིད་ལ་ཀུན་རྫོབ་བདེན་པའི་སྒྲ་འཇུག་པས་ཁྱབ་པའི་ཕྱིར། སྒྲ་འཇུག་གཞི་ལ་བཤད་གཞིས་མ་ཁྱབ་ཏེ། གནས་ལུགས་མངོན་སུམ་དུ་རྟོགས་པའི་ཡེ་ཤེས་དེ་དེའི་སྒྲ་འཇུག་
གཞི་ཡིན་ཀྱང་བཤད་གཞི་མ་ཡིན་པའི་ཕྱིར། བཤད་གཞི་མ་ཡིན་ཏེ། དེ་བདེན་འཛིན་མ་ཡིན་པའི་ཕྱིར། ཀུན་རྫོབ་བདེན་པའི་སྒྲ་བཤད་དུ་ཡོད་ན་སྒྲ་འཇུག་པས་ཀྱང་མ་ཁྱབ་ཏེ། མྱུ་གུ་བདེན་སྟོང་པ་ཀུན་རྫོབ་བདེན་པའི་སྒྲ་བཤད་དུ་ཡོད་ཀྱང་དེའི་སྒྲ་འཇུག་དུ་མེད་
པའི་ཕྱིར། སྒྲ་བཤད་དུ་ཡོད་དེ། རང་ཉིད་བདེན་པར་འཛིན་པའི་བདེན་འཛིན་གྱི་ངོར་བདེན་པར་གྲུབ་ཀྱང། དོན་ལ་བདེན་པར་མ་གྲུབ་པའི་ཕྱིར། ཁ་ཅིག་དོན་དམ་བདེན་པའི་སྒྲ་བཤད་གཞི་ཡིན་ན་འཇུག་གཞི་ཡིན་པས་ཁྱབ་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་
ལམ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། མྱུ་གུ་བདེན་སྟོང་དེ་བློ་དོན་དམ་པ་ཐེག་ཆེན་མཐོང་ལམ་བར་ཆད་མེད་ལམ་ལྟ་བུའི་གཟིགས་ངོར་སྣང་ཚུལ་དང་གནས་ཚུལ་མཐུན་པར་གྲུབ་པས་དོན་དམ་པའི་བདེན་པ་ཞེས་བཤད་པའི་ཕྱིར། འདོད་མི་

[106B] ཀུན་རྫོབ་བདེན་པ་ཡིན་པའི་ཕྱིར། ཡང་དེའི་སྒྲ་བཤད་གཞི་ཡིན་ན། དེའི་སྒྲ་འཇུག་གཞི་མ་ཡིན་པས་ཁྱབ་ཟེར་ན། མྱུ་གུ་བདེན་སྟོང་ཆོས་ཅན། དེར་ཐལ། དེའི་ཕྱིར། དེར་ཐལ། མྱུ་གུ་བདེན་སྟོང་དེ་ཡེ་ཤེས་དེའི་རྙེད་དོན་ཡིན་ཞིང་དོན་དེ་ཉིད་གནས་ལུགས་དམ་
པ་དང། སྣང་ཚུལ་དང་གནས་ཚུལ་མཐུན་པའི་བདེན་པ་ཡིན་པའི་རྒྱུ་མཚན་གྱིས་དོན་དམ་པའི་བདེན་པ་ཞེས་བཤད་པའི་ཕྱིར། དེར་ཐལ། ཚིག་གསལ་ལས། དོན་ཡང་དེ་ཡིན་ལ་དམ་པ་ཡང་དེ་ཡིན་པས་ན་དོན་དམ་པའོ། །དེ་ཉིད་བདེན་པ་ཡང་ཡིན་པས་ན། དོན་དམ་པའི་
བདེན་པའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེ་ལ་དོན་དམ་པའི་སྒྲ་འཇུག་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། །གསུམ་པ་རྩོད་པ་སྤོང་བ་ལ། ཁོ་ན་རེ། མྱུ་གུ་གཞན་ལས་མི་སྐྱེ་བར་རྟོགས་པའི་ཚད་མ་དེ་མཐར་ཐུག་དཔྱོད་པའི་
རིགས་ཤེས་མ་ཡིན་པར་ཐལ། དེ་མཐར་ཐུག་གི་དོན་མ་དཔྱད་པའི་ཕྱིར། ཁ་ཅིག་མ་ཁྱབ་ཟེར། ཁྱབ་སྟེ། ཐ་སྙད་དཔྱོད་བྱེད་ཀྱི་ཚད་མ་ཡིན་ན་ཐ་སྙད་ཀྱི་དོན་ཅིག་དཔྱད་དགོས་པའི་ཕྱིར། ཟེར་ན་མ་ཁྱབ། ཁོ་ན་རེ། དེས་དོན་དམ་བདེན་པ་རྟོག་པར་ཐལ། དེ་དེ་ལ་ལྟོས་
ཏེ་མཐར་ཐུག་དཔྱོད་པའི་རིགས་ཤེས་སུ་སོང་བའི་ཕྱིར། ཟེར་ན། མ་ཁྱབ། འོ་ན། དེ་གནས་ལུགས་འཆོལ་བ་ལ་ཞུགས་པ་ཙམ་གྱི་མཐར་ཐུག་དཔྱོད་བྱེད་དུ་སོང་བར་ཐལ། མ་ཁྱབ་པ་དེའི་ཕྱིར། འདོད་ན། གནས་ལུགས་གཏན་ལ་འབེབས་པ་ལ་ཞུགས་པའི་
མདོ་ཡིན་ན། དེ་གཏན་ལ་འབེབས་པའི་མདོ་ཡིན་དགོས་པར་ཐལ། འདོད་པ་དེའི་ཕྱིར། ཟེར་ན། མ་ཁྱབ། འདོད་ན། ཕྱི་རོལ་དོན་དུ་མེད་པའི་གཟུགས་བདེན་གྲུབ་དུ་སྟོན་པའི་སེམས་ཙམ་པའི་མདོ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་
དེ་ཡིན་པའི་ཕྱིར། ལམ་འཚོལ་བར་ཞུགས་པའི་གང་ཟག་ཡིན་ན་ལམ་ཞུགས་ཀྱི་གང་ཟག་ཡིན་དགོས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། ཕྱི་རོལ་པ་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ལམ་འཚོལ་ལམ་

[107A]༄༅། །ཞུགས་ལམ་ཆེན་ཞུགས། ཞེས་གསུངས་པའི་ཕྱིར། ཁ་ཅིག་རྣམ་མཁྱེན་དོན་དམ་བདེན་པ་ལ་གཉིས་སྣང་ནུབ་བམ་མ་ནུབ། དང་པོ་ལྟར་ན། དེ་གཉིས་སྣང་མ་ནུབ་བར་ཐལ། རྣམ་མཁྱེན་གྱིས་དོན་དམ་བདེན་པ་ཀུན་རྫོབ་ཀྱི་གཉིས་
དང་བཅས་པའི་སྒོ་ནས་རྟོགས་པའི་ཕྱིར། དེར་ཐལ། ཀུན་རྫོབ་ཀྱི་རྣམ་པ་ཤར་བའི་སྒོ་ནས་དོན་དམ་བདེན་པ་རྟོགས་པའི་ཕྱིར། ཕྱི་མ་ལྟར་ན། དེས་དེ་གཉིས་སྣང་ནུབ་པའི་སྒོ་ནས་རྟོགས་པའི་ཕྱིར། དེས་དོན་དམ་བདེན་པ་གཟིགས་པའི་གཟིགས་ངོར་གཉིས་
སྣང་ནུབ་ནས་དེ་གཟིགས་པའི་ཕྱིར། དེར་ཐལ། དེས་དེ་གཟིགས་པའི་གཟིགས་ངོར་ཀུན་རྫོབ་ཀྱི་གཉིས་སྣང་ཕྲ་མོ་ཡང་མེད་པའི་ཕྱིར། རང་འགྲེལ་ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་སུམ་དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར་
སངས་རྒྱས་ཞེས་བརྗོད་དོ། །ཞེས་གསུངས་པའི་ཕྱིར། གཞན་ཡང། རྣམ་མཁྱེན་གཉིས་སྣང་བཅས་ནུབ་གཉིས་ཀའི་བློ་ཡིན་པར་ཐལ། དེ་དོན་དམ་བདེན་པ་ལ་གཉིས་སྣང་ནུབ་ཀུན་རྫོབ་བདེན་པ་ལ་གཉིས་སྣང་དང་བཅས་ཏེ་བདེན་གཉིས་རྟོགས་པའི་ཕྱིར། འདོད་ན། དེ་ཆོས་ཅན་
གཉིས་སྣང་མེད་པའི་བློ་མ་ཡིན་པར་ཐལ། གཉིས་སྣང་ཡོད་པའི་བློ་ཡིན་པའི་ཕྱིར། ཁྱབ་སྟེ། གཉིས་སྣང་ནུབ་པ་གཉིས་སྣང་མེད་པའི་དོན་ཡིན་པ་གང་ཞིག་སྤྱིར་གཉིས་སྣང་ཡོད་པ་དེ་དེ་མེད་པ་དང་དངོས་འགལ་ཡིན་པའི་ཕྱིར། འདིའི་ལྷག་མ་དོན་དམ་བདེན་པའི་ངོ་བོའི་
སྐབས་སུ་འཆད། ཁ་ཅིག་བདེན་འཛིན་ལྷན་སྐྱེས་ཆོས་ཅན། ལོག་པའི་ཀུན་རྫོབ་ཡིན་པར་ཐལ། ལོག་པར་གྱུར་པའི་ཀུན་རྫོབ་ཡིན་པའི་ཕྱིར། དེར་ཐལ། ལོག་པ་གང་ཞིག་ཀུན་རྫོབ་ཡིན་པའི་ཕྱིར། རྟགས་དང་པོ་དེར་ཐལ། བསླུ་བ་ཡིན་པའི་ཕྱིར། རྩ་བར་འདོད་ན་
ཊིཀ་ཆེན་གྱི་གསུང་རིགས་དང་འགལ། གཞན་ཡང། དེ་ལོག་པའི་ཀུན་རྫོབ་ཡིན་པར་ཐལ། དེ་སྣང་ཚུལ་དང་གནས་ཚུལ་མི་མཐུན་པའི་ཀུན་རྫོབ་ཡིན་པའི་ཕྱིར། ཁྱབ་སྟེ། དེ་ལོག་པ་ཡིན་པའི་དོན་སྣང་ཚུལ་དང་གནས་ཚུལ་མི་མཐུན་པ་ལ་བྱེད་པའི་ཕྱིར་ན་ཡང་མ་

[107B] ཁ་ཅིག་ཡང་དག་ཀུན་རྫོབ་ཡོད་པར་ཐལ། འཇིག་རྟེན་གྱི་རྒན་པོ་བརྡ་བྱང་གི་ལུགས་ལ་དེ་ཡོད་པ་གང་ཞིག་འདི་པའི་ལུགས་ལ་ཐ་སྙད་ཀྱི་རྣམ་བཞག་འཇིག་རྟེན་དང་མཐུན་པར་མཛད་པའི་ཕྱིར། ཟེར་ན། མ་ཁྱབ་སྟེ། འཇོག་ཚུལ་དེ་དང་འདི་དོན་མི་མཚུངས་པའི་
ཕྱིར་ཏེ། འཇིག་རྟེན་ལ་གྲགས་པའི་སོང་ཞིག་འདུག་ཤིག་སོགས་འཇོག་པ་དང། ཡང་དག་ཀུན་རྫོབ་འདོད་པ་གཉིས་ལ་གནོད་བྱེད་ཡོད་མེད་མི་མཚུངས་པའི་ཕྱིར། ཁོ་ན་རེ། འཇིག་རྟེན་རང་ག་བས་བྱད་བཞིན་ཡང་དག་ཏུ་འཛིན་པ་དང། དེ་འདྲའི་ཐ་
སྙད་བྱེད་པ་དེ་ལོག་པ་མ་ཡིན་པར་ཐལ། དང་པོའི་བསམ་དོན་མ་ལོག་པའི་ཕྱིར། ཟེར་ན། མ་ཁྱབ། འོ་ན། འཇིག་རྟེན་རང་ག་བས་ཆུ་རྒྱུན་མ་ཆད་པར་འབབ་པ་ལ་བསམ་ནས་ཆུ་རྟག་ཏུ་ཡོད་པར་འཛིན་པ་དང། དེ་རྟག་ཏུ་ཡོད་ཞེས་པའི་ཐ་སྙད་གཉིས་ལོག་
པ་མ་ཡིན་པར་ཐལ། དེ་གཉིས་ཀྱི་དང་པོའི་བསམ་དོན་མ་ལོག་པའི་ཕྱིར། འཁོར་གསུམ། གཞན་ཡང། འཇིག་རྟེན་རང་ག་བས་ས་དཀར་པོ་དང། ས་གྲུ་གསུམ་སོགས་སུ་འཛིན་པ་དེ་འདྲའི་ཐ་སྙད་སོགས་ལ་ཡང་སྦྱར་རོ། །ཁོ་ན་རེ། ཡང་དག་ཀུན་
རྫོབ་ཡོད་པར་ཐལ། འཕྲལ་གྱི་འཁྲུལ་རྒྱུས་མ་བསླད་པའི་ཡུལ་ཡུལ་ཅན་དྲུག་ཡང་དག་ཀུན་རྫོབ་ཡིན་པའི་ཕྱིར། དེར་ཐལ། དེ་ཡང་དག་ཀུན་རྫོབ་ཏུ་ཐ་སྙད་པའི་ཚད་མས་འཇོག་པའི་ཕྱིར། དེར་ཐལ། ལམ་རིམ་ཆུང་པ་ལས། ཐལ་འགྱུར་བའི་
ལུགས་ཀྱིས་ནི། འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་དྲུག་དང། དེ་ལས་ཟློག་པའི་ཤེས་པ་དྲུག་དང། ཤེས་པ་སྔ་མ་དྲུག་གིས་བཟུང་བའི་ཡུལ་དྲུག་དང། ཕྱི་མ་དྲུག་གིས་བཟུང་བའི་ཡུལ་དྲུག་སྟེ། ལོག་པའི་ཡུལ་ཡུལ་ཅན་དྲུག་ལོག་པའི་
ཀུན་རྫོབ་དང། མ་ལོག་པའི་ཡུལ་ཡུལ་ཅན་དྲུག་ཡང་དག་ཀུན་རྫོབ་དུ་འཇོག་ལ། དེ་ཡང་འཇིག་རྟེན་པ་འམ་ཐ་སྙད་པའི་ཚད་མ་ཉིད་ལ་ལྟོས་ནས་ཡང་དག་དང་ལོག་པའི་ཀུན་རྫོབ་དུ་འཇོག་གི་ཞེས་སོགས་གསུངས་པའི་ཕྱིར། ཟེར་ན། སྐྱོན་མེད་དེ་

[108A]༄༅། །དེའི་དོན་ལོག་པའི་ཡུལ་ཡུལ་ཅན་དྲུག་འཇིག་རྟེན་ཉིད་ལ་ལྟོས་པའི་ལོག་པར་གྱུར་པའི་ཀུན་རྫོབ་དང། མ་ལོག་པའི་ཡུལ་ཡུལ་ཅན་དྲུག་དེ་ལ་ལྟོས་ཏེ་ཡང་དག་དུ་གྱུར་པའི་ཀུན་རྫོབ་དུ་འཇོག་ཅིང། དེ་ཡང་
ལོག་པའི་ཡུལ་ཡུལ་ཅན་འཇིག་རྟེན་པ་འམ་ཐ་སྙད་པའི་ཚད་མ་ཉིད་དེ་ཁོ་ནས་ལོག་པར་འཇོག་ནུས་ཀྱི་དེ་ཁོ་ན་ཉིད་རྟོགས་པ་ལ་མི་ལྟོས་ཞེས་པའི་དོན་ཡིན་པའི་ཕྱིར། དེ་ལྟར་ཤོད་ན་མ་ལོག་པའི་ཡུལ་ཡུལ་ཅན་དྲུག་ཐ་སྙད་པའི་ཚད་
མས་ཡང་དག་ཀུན་རྫོབ་དུ་འཇོག་ཞེས་པར་གོ་ནས། ཊིཀ་ཆེན་གྱི་ལུགས་ལ་ཡང་དག་ཀུན་རྫོབ་མེད་ཀྱང་ལམ་རིམ་གྱི་ལུགས་ལ་ཡོད་པས་དེ་གཉིས་དགོངས་པ་མི་མཐུན་གསུང་བ་ཡང་ཁེགས་སོ། །གལ་ཏེ་ལམ་རིམ་གྱི་ལུགས་ལ་དེ་
ཡོད་ན། ལམ་རིམ་ཉིད་དང་འགལ་ཏེ། ངོས་དེ་ཁོ་རང་གི་གོང་དུ། ལུགས་འདི་ནི་མ་རིག་པ་དང་ལྡན་པ་ལ། རང་གི་མཚན་ཉིད་ཀྱིས་གྲུབ་པར་གང་སྣང་བ་ཐམས་ཅད། ཤེས་པ་དེ་མ་རིག་པས་བསླད་པའི་སྣང་བར་བཞེད་པས་
ཀུན་རྫོབ་པའི་དོན་ལ་ཡང་ལོག་གཉིས་སུ་མི་འབྱེད་དོ། །ཞེས་གསུངས་པའི་ཕྱིར་དང། སྔར་དྲངས་བའི་ལུང་དེའི་འཕྲོ་ནས། འཕགས་པའི་གཟིགས་པའི་རྗེས་སུ་འབྲང་བའི་རིགས་ཤེས་ལ་ལྟོས་ནས་མ་ཡིན་པས། དབུ་མ་
བ་རང་གི་ལུགས་ལ་མ་རིག་པ་དང་ལྡན་པ་ལ་གཟུགས་བརྙན་སོགས་དང་སྔོ་སོགས་སྣང་བ་གཉིས་ལ་སྣང་ཡུལ་ལ་ལྟོས་ཏེ་འཁྲུལ་མ་འཁྲུལ་གཉིས་མེད་པའི་ཕྱིར། ཡང་དག་དང་ལོག་པའི་ཀུན་རྫོབ་གཉིས་སུ་མི་བྱེད་དེ། འཇུག་པ་ལས་
གནོད་པ་མེད་པའི་དབང་པོ་དྲུག་རྣམས་ཀྱི། །ཞེས་སོགས་འདྲེན་པར་མཛད་པའི་ཕྱིར། རྗེའི་བཞེད་པ་མ་ཡིན་ཏེ། དགོངས་པ་རབ་གསལ་ལས་འཕྲལ་གྱི་འཁྲུལ་རྒྱུས་བསླད་པའི་ཡུལ་ཡུལ་ཅན་དྲུག་མ་བསླད་པའི་ཡུལ་ཡུལ་ཅན་

[108B] བྱད་བཞིན་གྱི་གཟུགས་བརྙན་བྱད་བཞིན་གྱི་གཟུགས་བརྙན་དུ་སྣང་བའི་ཤེས་པ་དང། སོ་སྐྱེའི་རྒྱུད་ཀྱི་སྔོན་པོ་རང་གི་
མཚན་ཉིད་ཀྱིས་གྲུབ་པར་སྣང་བའི་སྔོན་འཛིན་ཤེས་པ་གཉིས་ཕྲ་རགས་ཀྱི་ཁྱད་པར་ཙམ་མ་གཏོགས་འཁྲུལ་ཤེས་སུ་མཚངས་པར་གསུངས་ནས་དེའི་ཕྱིར་ཤེས་པ་དེ་གཉིས་ལ་འཁྲུལ་མ་འཁྲུལ་གྱི་དབྱེ་བ་ཡང་མེད་དོ། །ཞེས་གསུངས་པའི་ཕྱིར། ཁོ་ན་རེ། དོན་དམ་
བདེན་པ་ལ་རིགས་མི་འདྲ་བའི་ཁྱད་པར་ཡོད་པར་ཐལ། དེ་ལ་སྟོང་གཞི་ཆོས་ཅན་མི་འདྲ་བའི་སྒོ་ནས་བཅུ་དྲུག་དུ་འབྱེད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། དགག་བྱ་བདེན་གྲུབ་བཀག་པའི་མེད་དགག་དུ་རིགས་གཅིག་པའི་ཕྱིར། འདོད་ན། དོན་དམ་བདེན་
པ་ལ་མི་འདྲ་བའི་ཁྱད་པར་མེད་པར་ཐལ། དེ་ལ་རིགས་མི་འདྲ་བའི་ཁྱད་པར་མེད་པའི་ཕྱིར། ཟེར་ན། མ་ཁྱབ་སྟེ། དེ་ལ་མཆོག་དམན་མི་འདྲ་བའི་ཁྱད་པར་ཡོད་པའི་ཕྱིར། རྟགས་སླ།    ༈    །།གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་སོགས་
ཀྱི་སྐབས་སུ། རྩ་འགྲེལ་གྱི་གཞུང་དོན་ལ་དཔྱད་པ། འཕྲོས་དོན་སྒྲིབ་གཉིས་ཀྱི་རྣམ་གཞག་བཤད་པ། དང་པོ་ལ། ཁ་ཅིག་བུམ་པ་ཀུན་རྫོབ་བདེན་པ་ཡིན་ཞེས་པའི་ཀུན་རྫོབ་དང། བུམ་པ་ཀུན་རྫོབ་དུ་ཡོད་ཞེས་པའི་ཀུན་རྫོབ་དོན་གཅིག་ཟེར་ན། བུམ་པ་རྒྱུ་
རྐྱེན་ལ་ལྟོས་པ་ཆོས་ཅན། བུམ་པ་ཀུན་རྫོབ་བདེན་པ་ཡིན་ཞེས་པའི་སྐབས་ནས་བསྟན་པའི་ཀུན་རྫོབ་དུ་ཐལ། བུམ་པ་ཀུན་རྫོབ་དུ་ཡོད་ཞེས་པའི་སྐབས་ནས་བསྟན་པའི་ཀུན་རྫོབ་ཡིན་པའི་ཕྱིར། དེར་ཐལ། དེ་བུམ་པ་ཀུན་རྫོབ་དུ་སྐྱེས་པའི་དོན་ཡིན་
པའི་ཕྱིར། དེར་ཐལ། དེ་བུམ་པ་རང་གི་རྒྱུ་རྐྱེན་ལ་ལྟོས་ནས་སྐྱེས་པའི་དོན་ཡིན་པའི་ཕྱིར། རྩ་བར་འདོད་ན། མ་ཡིན་པར་ཐལ། བུམ་པ་བདེན་པར་འཛིན་པའི་བདེན་འཛིན་མ་ཡིན་པའི་ཕྱིར། ཤེས་པ་མ་ཡིན་པའི་ཕྱིར། བུམ་པ་བདེན་འཛིན་

[109A]༄༅། །གྱིས་བུམ་པ་བཞག་པར་ཐལ། བུམ་པ་བདེན་འཛིན་དེ་བུམ་པ་ཀུན་རྫོབ་དུ་ཡོད་ཞེས་པའི་སྐབས་ནས་བསྟན་པའི་ཀུན་རྫོབ་གང་ཞིག་སྐབས་སྟོབས་ཀྱི་དེ་ལས་མ་འདས་པའི་ཕྱིར། འདོད་ན། དེས་འཛིན་སྟངས་ཀྱི་
ཡུལ་དུ་བྱས་ནས་བཞག་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་འཛིན་སྟངས་ཀྱི་ཡུལ་གཞི་མ་གྲུབ་པའི་ཕྱིར། ཁ་ཅིག་བུམ་པ་ཉན་རང་དགྲ་བཅོམ་དང་དག་ས་ལ་གནས་པའི་སེམས་དཔའི་ངོར་བདེན་པར་གྲུབ་ཟེར་ན། དེ་གསུམ་
གྱི་རྒྱུད་ལ་བུམ་པ་བདེན་པར་འཛིན་པའི་བདེན་འཛིན་ཡོད་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། དེ་གསུམ་གྱི་དེ་སྤངས་པའི་ཕྱིར། དེར་ཐལ། རང་འགྲེལ་ལས། གང་ཟག་དེ་གསུམ་གྱི་ངོར་བཅོས་མའི་རང་བཞིན་ཡིན་གྱི་བདེན་པ་
ནི་མ་ཡིན་ཏེ། བདེན་པར་མངོན་པར་རློམ་པ་མེད་པའི་ཕྱིར། ཞེས་གསུངས་པའི་ཕྱིར། འདི་ལ་བསམས་ནས། ཁ་ཅིག་ཉན་རང་དགྲ་བཅོམ་དང་དག་ས་ལ་གནས་པའི་སེམས་དཔའ་གསུམ་གྱི་ཉོན་སྒྲིབ་ས་བོན་དང་བཅས་པ་སྤངས་པས་དེ་གསུམ་
གྱི་ངོར་གཟུགས་སོགས་ཀུན་རྫོབ་ཙམ་ཡིན་གྱི་ཀུན་རྫོབ་བདེན་པ་མ་ཡིན་ཟེར་ན། འོ་ན། བློ་གང་གི་ངོར་གཟུགས་སོགས་ཀུན་རྫོབ་བདེན་པར་སོང་བའི་བློ་ཡིན་ན་རང་ཉིད་ཀྱི་ངོར་དེ་བདེན་གྲུབ་ཡིན་དགོས་པར་ཐལ། ཁྱོད་ཀྱི་དམ་བཅའ་དེ་ལྟར་
འཐད་པའི་ཕྱིར། འདོད་མི་ནུས་ཏེ། བློ་དེའི་ངོར་གཟུགས་སོགས་ཀུན་རྫོབ་བདེན་པ་ཡིན་ན། དེའི་ངོར་བདེན་པ་མ་ཡིན་དགོས་པའི་ཕྱིར་ཏེ། དེའི་ངོར་རྫུན་པ་ཡིན་དགོས་པའི་ཕྱིར་ཏེ། དེའི་ངོར་ཀུན་རྫོབ་ཡིན་དགོས་པའི་ཕྱིར། རྟགས་
འབུད། ཁ་ཅིག་གཟུགས་སོགས་ཀུན་རྫོབ་བདེན་པར་མེད་ཟེར་ན། གཟུགས་ཆོས་ཅན། མེད་པར་ཐལ། ཁྱོད་ཀུན་རྫོབ་བདེན་པར་མེད་པ་གང་ཞིག་དོན་དམ་པར་མ་གྲུབ་པའི་ཕྱིར། དང་པོ་ཁས། ཕྱི་མ་དེར་ཐལ། ཀུན་རྫོབ་

[109B] ཁོ་ན་རེ། ཆོས་དེ་རྟེན་འབྲེལ་ཡིན་ན། ཆོས་དེ་བདེན་པར་མེད་དགོས་པར་ཐལ། རྟེན་འབྲེལ་ཡིན་ན་བདེན་མེད་ཡིན་དགོས་པའི་ཕྱིར། འདོད་ན། གཟུགས་ཆོས་ཅན། ཀུན་རྫོབ་བདེན་པར་མེད་པར་ཐལ། ཀུན་རྫོབ་རྟེན་
འབྲེལ་ཡིན་པའི་ཕྱིར། འཁོར་གསུམ། ཟེར་ན། ཀུན་རྫོབ་བདེན་པ་ཡིན་ན་བདེན་པ་ཡིན་དགོས་པར་ཐལ། ཀུན་རྫོབ་བདེན་པར་གྲུབ་ན་བདེན་པ་གྲུབ་དགོས་པའི་ཕྱིར། རྟགས་ཁས། འདོད་ན། བུམ་པ་ཆོས་ཅན། དེར་ཐལ། དེའི་ཕྱིར་
ཁོ་ན་རེ། ཀུན་རྫོབ་བདེན་པ་ཡིན་ན་ཀུན་རྫོབ་དུ་བདེན་པ་ཡིན་པས་ཁྱབ་ཟེར་ན། ཀུན་རྫོབ་དུ་བདེན་གྲུབ་མེད་པར་རྟོགས་པའི་ཚད་མ་ཆོས་ཅན། དེར་ཐལ། དེའི་ཕྱིར། འདོད་ན། ཀུན་རྫོབ་དུ་བདེན་གྲུབ་མེད་པར་ཐལ། ཀུན་རྫོབ་བདེན་གྲུབ་
མེད་པར་རྟོགས་པའི་ཚད་མ་ཡོད་པའི་ཕྱིར། འདོད་མི་ནུས་ཏེ། གཟུགས་ཀུན་རྫོབ་དུ་བདེན་པ་ཡིན་པའི་ཕྱིར་མ་གྲུབ་ན། དེ་ཆོས་ཅན། དེར་ཐལ། ཀུན་རྫོབ་བདེན་པ་ཡིན་པའི་ཕྱིར། འཁོར་གསུམ། ཁ་ཅིག་ཀུན་རྫོབ་དུ་བདེན་པ་ཡིན་ན་ཀུན་
རྫོབ་བདེན་པ་ཡིན་པས་ཁྱབ། ཟེར་ན་ཆོས་ཉིད་ཆོས་ཅན། དེར་ཐལ། དེའི་ཕྱིར། རྟགས་དེར་ཐལ། ཀུན་རྫོབ་དུ་ཡོད་པའི་བདེན་པ་ཡིན་པའི་ཕྱིར། ཁོ་ན་རེ། རང་འགྲེལ་ལས། གང་ཞིག་ཀུན་རྫོབ་དུ་རྫུན་པ་དེ་དག་ནི་ཀུན་རྫོབ་ཀྱི་བདེན་པ་མ་
ཡིན་ནོ། །ཞེས་གསུངས་པ་མི་འཐད་པར་ཐལ། ཀུན་རྫོབ་བདེན་པ་ཡིན་ན། ཀུན་རྫོབ་དུ་བདེན་པ་ཡིན་པས་མ་ཁྱབ་པའི་ཕྱིར། ཟེར་ན། སྐྱོན་མེད་དེ། ལུང་དེའི་དོན། བརྡ་བྱང་གི་སྐྱེས་བུའི་ངོར་བྱད་བཞིན་གྱི་གཟུགས་བརྙན་བྱད་བཞིན་ཡིན་པ་ཀུན་རྫོབ་དུ་ཡང་རྫུན་པས་
དེའི་ངོར་དེ་ཀུན་རྫོབ་དུ་ཡང་བདེན་པ་མ་ཡིན་ཞེས་པའི་དོན་ཡིན་པའི་ཕྱིར། དེས་ན། འཕགས་པ་གསུམ་པོ་དེའི་ངོར་གཟུགས་སོགས་བདེན་གྲུབ་མ་ཡིན་བྱས་པ་ལ། ཁོ་ན་རེ། དེ་གསུམ་གྱི་ངོར་གཟུགས་སོགས་བདེན་གྲུབ་ཡིན་པར་ཐལ། དེ་གསུམ་གྱི་སྣང་ངོར་བདེན་གྲུབ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན་

[110A]༄༅། །དེར་ཐལ། དེ་གསུམ་ལ་བདེན་སྣང་ཡོད་པའི་ཕྱིར། འདོད་ན། དམན་ལམ་སྔོན་མ་སོང་གི་ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་མ་ཐག་གི་རྗེས་ཐོབ་ཡེ་ཤེས་ཀྱི་ངོར་གཟུགས་བདེན་པར་གྲུབ་པར་ཐལ། དེའི་སྣང་ངོར་གཟུགས་བདེན་པར་གྲུབ་པའི་ཕྱིར། འཁོར་གསུམ། གཞན་ཡང་
སོ་སྐྱེའི་གཟུགས་འཛིན་དབང་མངོན་གྱི་ངོར་གཟུགས་བདེན་པར་གྲུབ་པར་ཐལ། དེ་ལ་དེ་བདེན་པར་སྣང་བའི་ཕྱིར། དེར་ཐལ། སེམས་ཅན་གྱི་རྒྱུད་ཀྱི་གཟུགས་སྣང་བའི་ཤེས་པ་ཡིན་པའི་ཕྱིར། རྩ་བར་འདོད་ན། དེས་གཟུགས་བདེན་པར་འཛིན་པར་ཐལ་ལོ། །ཁ་ཅིག་མེ་ལོང་ནང་གི་བྱད་
བཞིན་གྱི་གཟུགས་བརྙན་དེ་སྣང་བའི་བརྡ་བྱང་གི་སྐྱེས་བུའི་ངོར་བདེན་པས་ཀུན་རྫོབ་བདེན་པར་འཇོག་ཟེར་ན། དེ་མི་འཐད་པར་ཐལ། དེའི་ངོར་མི་བདེན་པའི་ཕྱིར། དེར་ཐལ། དེས་བྱད་བཞིན་དུ་སྣང་ཡང་སྣང་བ་ལྟར་མ་གྲུབ་པ་ལ་བསམ་ནས་དེ་རྫུན་པར་ཁས་
ལེན་པའི་ཕྱིར། ཁ་ཅིག་དེ་གང་ཟག་དེའི་ཤེས་པ་གང་གི་ངོར་ཡང་མི་བདེན་ཟེར་ན། དེའི་རྒྱུད་ཀྱི་དེ་བདེན་འཛིན་ཆོས་ཅན། ཁྱོད་ཀྱི་ངོར་དེ་མི་བདེན་པར་ཐལ། དེའི་ཤེས་པ་ཡིན་པའི་ཕྱིར། ཁྱབ་པ་ཁས། འདོད་མི་ནུས་
ཏེ། ཁྱོད་དེ་བདེན་པར་འཛིན་པའི་བདེན་འཛིན་ཡིན་པའི་ཕྱིར། ཁ་ཅིག་བུམ་པ་བདེན་སྟོང་ལྟ་བུའི་དོན་དམ་བདེན་པ་རྣམས་མ་རིག་པ་བདེན་འཛིན་མ་སྤངས་པ་རྣམས་ལ་མི་སྣང་ཟེར་ན། དེ་མི་འཐད་པར་ཐལ། ཉན་རང་སློབ་པ་འཕགས་པས་
དེ་མངོན་སུམ་དུ་རྟོགས་པའི་ཕྱིར། ཡང་མ་རིག་པའི་བག་ཆགས་ཀྱིས་བསླད་པའི་ཤེས་ངོར། དོན་དམ་བདེན་པ་བདེན་པ་ཡིན་ཟེར་ན། བདེན་གྲུབ་ལ་བདེན་པར་བྱས་པ་ལ་བྱེད་དམ། སྣང་ཚུལ་དང་གནས་ཚུལ་མ་ཐུན་པ་ལ་དེར་བྱས་པ་
ལ་བྱད། དང་པོ་ལྟར་ན། དེ་འདྲའི་ཤེས་ངོར་བདེན་པས་ཁྱབ་པ་ལ་ཟེར་ན་ནི་ཉན་རང་དགྲ་བཅོམ་གྱི་རྗེས་ཐོབ་ཡེ་ཤེས་ཀྱི་མ་ངེས། བདེན་གྲུབ་ཡོད་པ་ཙམ་ལ་བྱེད་ན་བདེན་འཛིན་ཡང་མ་རིག་པའི་བག་ཆག་ཀྱིས་བསླད་བས་འགལ་བ་

[110B] །ཕྱི་མ་ལྟར་ན། མི་འཐད་དེ། དེ་འདྲའི་ཤེས་ངོར་དོན་དམ་བདེན་པ་སྣང་ཚུལ་དང་གནས་ཚུལ་མི་མཐུན་པའི་ཕྱིར། དོན་དམ་བདེན་པ་དོན་སྤྱིའི་ཚུལ་གྱིས་རྟོགས་པའི་ཤེས་པ་ལ་ནི་སྟོང་ཉིད་ཀྱི་དོན་སྤྱི་སྟོང་ཉིད་དུ་སྣང་བས་སྣང་ཚུལ་དང་གནས་ཚུལ་
མི་མཐུན། བདེན་འཛིན་ལ་ནི་དེ་མངོན་སུམ་མི་སྣང་བས་སྣང་ཚུལ་དང་གནས་ཚུལ་མི་མཐུན་པའི་ཕྱིར། འོ་ན། རང་འགྲེལ་ལས། རྟེན་ཅིང་འབྲེལ་བར་འབྱུང་བ་གཟུགས་བརྙན་དང་བྲག་ཆ་ལ་སོགས་པ་ཞེས་སོགས་ཀྱི་དོན་གང་ཞེ་ན། གཟུགས་སོགས་
རྣམས་ཀུན་རྫོབ་ཀྱི་བདེན་པར་འཇོག་པ་ནི་བློ་ངོ་ཙམ་དུ་བདེན་པའི་དབང་གི་ཀུན་རྫོབ་བདེན་པ་ཞེས་བཞག་བུམ་པ་བདེན་སྟོང་ལྟ་བུ་ནི་བློ་དོན་གཉིས་ཀ་ལ་ལྟོས་ནས་བདེན་པར་བཞག་ཀུན་རྫོབ་བདེན་པ་ལ་འཇིག་རྟེན་ཉིད་ལ་ལྟོས་པའི་
ཡང་ལོག་གཉིས་ལས་དེ་ལོག་པ་རྣམས་ནི་བརྡ་བྱང་གི་སྐྱེས་བུའི་ཤེས་ངོ་འབའ་ཞིག་ཏུ་སྣང་ཚུལ་མི་མཐུན་པར་རགས་པའི་དབང་དུ་བྱས་ནས་རྫུན་པས་དེའི་ངོ་ལ་ལྟོས་ནས་བདེན་པར་མི་འཇོག་ཀྱང། དེ་བདེན་འཛིན་དང་ལྡན་པའི་
གང་ཟག་གི་ངོ་ལ་ལྟོས་ཏེ་ཀུན་རྫོབ་བདེན་པར་འཇོག་ཀུན་རྫོབ་ཕྱི་མ་ནི་སྟོང་ཉིད་རྟོགས་མ་མྱོང་བའི་ཤེས་ངོར་བདེན་པར་གྲུབ་པས་ཀུན་རྫོབ་ཀྱི་བདེན་པར་འཇོག་ཆོས་རྣམས་ཀྱི་རང་བཞིན་མ་རིག་པས་བསླད་པའི་ཤེས་ངོ་ཐམས་
ཅད་དུ་མངོན་སུམ་དུ་མི་སྣང་བས་རྒྱུ་མཚན་དེའི་ཕྱིར། རང་བཞིན་དེ་མ་རིག་བག་ཆགས་ཀྱིས་བསླད་པའི་ཤེས་པ་ལ་ལྟོས་ཏེ། དོན་དམ་པའི་བདེན་པར་མི་འཇོག་ཀུན་རྫོབ་གཉིས་པོ་ཡང་བློ་ཀུན་རྫོབ་པ་གང་གི་ངོར་མི་བདེན་པའི་བློ་དེ་ལ་
ལྟོས་ཏེ་ཀུན་རྫོབ་བདེན་པར་མི་འཇོག་ཅེས་པའི་དོན་ཡིན་ནོ། །འོ་ན། སྔར་བཤད་པའི་གང་ཟག་གསུམ་པོ་དེའི་ངོར་གཟུགས་སོགས་ཀུན་རྫོབ་ཙམ་ཡིན་ན་རྣམ་པ་ཐམས་ཅད་དུ་དེ་གསུམ་གྱི་ངོར་ཀུན་རྫོབ་ཡིན་ནམ་ཟེར་ན། མ་ཡིན་ཏེ། རྗེས་

[111A]༄༅། །ཐོབ་སྣང་བཅས་ཏེ་མ་རིག་པ་དང་དེའི་བག་ཆགས་གང་རུང་གིས་བསླད་པའི་རྗེས་ཐོབ་ལ་གནས་པའི་འཕགས་པའི་ཤེས་ངོར་ཀུན་རྫོབ་ཡིན་ཀྱང། མཉམ་བཞག་ཀུན་རྫོབ་སྣང་མེད་ལ་གནས་པའི་ཤེས་ངོར་ཀུན་
རྫོབ་ཙམ་ཡང་མ་ཡིན་པའི་ཕྱིར་དེར་ཐལ། སློབ་པ་འཕགས་པ་རྣམས་ཀྱི་ཤེས་སྒྲིབ་ཀྱི་མཚན་ཉིད་ཅན་གྱི་མ་རིག་པ་མ་སྤངས་པའི་ཕྱིར། སངས་རྒྱས་རྣམས་ལ་དེ་འདྲའི་མཉམ་རྗེས་རེས་འཇོག་མ་འབྱུང་སྟེ། རྣམ་རྟོག་གི་སེམས་སེམས་བྱུང་
གི་རྒྱུ་བ་སྤངས་པའི་ཕྱིར། འགྲེལ་པ་གོང་འོག་བརླིང་ཞིང། རང་བློ་གྲོས་ཀྱི་འཇུག་པ་རྩིངས་པས་སྔར་བཤད་པའི་འཕགས་པ་གསུམ་གྱི་ངོར་གཟུགས་སོགས་ཀུན་རྫོབ་བདེན་པ་མ་ཡིན་ཞེས་པ་དང། གཟུགས་བརྙན་སྒྲ་དོན་སོགས་ཀུན་རྫོབ་ཙམ་ཡིན་
གྱི་ཀུན་རྫོབ་བདེན་པ་མ་ཡིན་ཞེས་པ་རྣམས་ནི་ཤིན་ཏུ་མི་འཐད་པར་ཐལ། དང་པོ་ལ་འཕགས་པ་གསུམ་གྱི་བདེན་འཛིན་སྤངས་པ་དེ་གསུམ་གྱི་ངོར་གཟུགས་སོགས་ཀུན་རྫོབ་བདེན་པ་ཡིན་པའི་རྒྱུ་མཚན་ཤིན་ཏུ་འབྲེལ་བ་བཟློག་ཏེ་སྨྲས་པ་དང། ཕྱི་
མ་ནི་ཤེས་བྱ་ལ་བདེན་པ་གཉིས་ཀྱི་གྲངས་ངེས་མཛད་པའི་མདོ་བསྟན་བཅོས་རྣམས་དང་འགལ་བའི་སྐྱོན་ཡོད་པའི་ཕྱིར། དང་པོ་དེ་ལྟར་ཡིན་ཏེ། བུམ་པ་ལྟ་བུ་ཀུན་རྫོབ་བདེན་པར་རྟོགས་པ་ལ་བློ་ཀུན་རྫོབ་པ་བདེན་འཛིན་གྱི་ངོ་ཙམ་དུ་བདེན་གྲུབ་ཡིན་
གྱི་སྤྱིར་བདེན་པར་མ་གྲུབ་པར་རྟོགས་དགོས་པ་དེ་ལ་བདེན་འཛིན་སྤངས་པ་ཆེས་ཤིན་ཏུ་འབྲེལ་བ་ལ་ཁྱོད་ཀྱི་བཟློག་ཏེ་སྨྲས་པའི་ཕྱིར། ཕྱི་མ་ལ་བདེན་པ་གཉིས་པོ་དེ་ཕན་ཚུན་སྤངས་འགལ་གྱི་དངོས་འགལ་མ་ཡིན་པར་ཐལ། དེ་གཉིས་ཀྱི་བར་
དུ་གཉིས་མ་ཡིན་གྱི་ཕུང་གསུམ་ཡོད་པའི་ཕྱིར་ཏེ། མེ་ལོང་ནང་གི་གཟུགས་བརྙན་དེ་བདེན་གཉིས་གང་རུང་མ་ཡིན་པའི་ཀུན་རྫོབ་ཙམ་ཡིན་པའི་ཕྱིར། རྟགས་ཁས། ཁ་ཅིག་གཟུགས་སོགས་ཀུན་རྫོབ་ཀྱི་བདེན་པར་བདེན་འཛིན་གྱི་དབང་གིས་

[111B] དེ་མི་འཐད་པར་ཐལ། གཟུགས་སོགས་རྣམས་ལ་ཀུན་རྫོབ་བདེན་པ་ཞེས་བཤད་པའི་རྒྱུ་མཚན་སྔར་བཤད་པའི་ཕྱིར་དང། རང་འགྲེལ་ལས། རེ་ཤིག་སྲིད་པའི་ཡན་ལག་གིས་བསྡུས་པའི་ཉོན་མོངས་པ་ཅན་གྱིས་མ་རིག་པའི་
དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གི། ཞེས་གསུངས་པའི་ཕྱིར། ཁོ་ན་རེ། གཟུགས་སོགས་ཀུན་རྫོབ་པའི་ཆོས་རྣམས་བདེན་འཛིན་གྱིས་ཀུན་རྫོབ་བདེན་པར་བཞག་པར་ཐལ། དེའི་དབང་གིས་ཀུན་རྫོབ་བདེན་པར་བཞག་
པའི་ཕྱིར་ཟེར་ན། མ་ཁྱབ། རྟགས་གསལ་ཁས། ཁ་ཅིག་སོ་སྐྱེའི་བུམ་སོགས་བདེན་གྲུབ་དུ་བཟུང་བའི་ཞེན་ཡུལ་དེ་འཕགས་པ་རྣམས་ཀྱི་ངོར་ཀུན་རྫོབ་ཙམ་དུ་འཇོག་ཞེས་པ་དང། ཡང་ཁ་ཅིག་གཟུགས་སོགས་རྣམས་སོ་སྐྱེའི་ཀུན་རྫོབ་
དང༑ དེ་ཉིད་འཕགས་པའི་ངོར་དོན་དམ་ཡིན་ཟེར་ན། དང་པོ་ལ། སོ་སྐྱེའི་བདེན་འཛིན་གྱི་ཞེན་ཡུལ་སངས་རྒྱས་འཕགས་པས་ཀུན་རྫོབ་དུ་གཟིགས་པར་ཐལ། དམ་བཅའ་དང་པོ་འཐད་པའི་ཕྱིར། འདོད་མི་ནུས་ཏེ། དེ་གཞི་མ་གྲུབ་པའི་ཕྱིར། ཕྱི་མའི་
དོན༑ གཟུགས་སོགས་ཀྱི་ཆོས་རྣམས་སོ་སྐྱེ་ལ་སྣང་ཚུལ་དང་གནས་ཚུལ་མི་མཐུན་པའི་ཀུན་རྫོབ་དང། འཕགས་པ་ལ་སྣང་ཚུལ་གནས་ཚུལ་མཐུན་པའི་བདེན་པ་ལ་བྱེད་དམ། འོན་ཏེ། སོ་སྐྱེའི་ངོར་སླུ་བས་ཀུན་རྫོབ། འཕགས་པའི་ངོར་མི་སླུ་བས་དོན་དམ་དུ་འཇོག་པ་དག་ལས་གང་ཡིན། དང་པོ་
ལྟར་ན་གཙོ་ཆེ་ཆུང་གི་དབང་དུ་བྱེད་དམ། ཁྱབ་མཐའ་འཛིན། དང་པོ་ལྟར་ན་ཆེས་མི་རིགས་ཏེ། སོ་སྐྱེ་ཕལ་ཆེར་གྱི་ངོར་བདེན་གྲུབ། འཕགས་པའི་མཉམ་བཞག་གི་ངོར་སྣང་བ་ཙམ་ཡང་མེད། རྗེས་ཐོབ་སྒྱུ་མ་ལྟ་བུའི་ངོར་རྫུན་པ་ཡིན་པས་གཙོ་ཆེ་ཆུང་གི་བཟློག་རིགས་པའི་ཕྱིར། ཁྱབ་མཐའ་
འཛིན་ན་ནི། བར་ཆེད་མེད་ལམ་ལ་གནས་པའི་འཕགས་པ་རྣམས་ཆོས་ཅན། ཁྱོད་ཀྱི་ངོར་གཟུགས་སོགས་རྣམས་སྣང་ཚུལ་དང་གནས་ཚུལ་མཐུན་པར་ཐལ། འཕགས་པ་ཡིན་པའི་ཕྱིར། རྟགས་གསལ་སླ། ཕྱི་མ་ལ་ཡང་དེ་མཐུན་གྱི་སྐྱོན་གཏོང། སོ་སྐྱེའི་ངོར་བདེན་པར་གྲུབ་པ་ལ་བསམ་ན་ནི་

[112A]༄༅། །ཕྱིན་ཅི་ལོག་ཡིན་ཏེ། བློ་གང་གི་ངོར་གཟུགས་སོགས་ཀུན་རྫོབ་ཡིན་ན་དེའི་ངོར་བདེན་གྲུབ་མ་ཡིན་དགོས་པའི་ཕྱིར། མདོར་ན། གཞི་གཅིག་ཉིད་སོ་སྐྱེ་ལ་ཀུན་རྫོབ་དང་འཕགས་པ་ལ་དོན་དམ་དུ་འདོད་པ་མི་རིགས་པར་ཐལ། དེ་ལྟར་འདོད་པ་འགྲེལ་བ་དང་དངོས་སུ་འགལ་བའི་ཕྱིར་
ཏེ། ཁྱོད་འདོད་པའི་གོ་རིམས་ལས་བཟློག་ཅིང། ཆོས་རྣམས་ཀྱི་གནས་ལུགས་སྟོང་ཉིད་དེ་འཕགས་པ་རྣམས་ཀྱིས་དོན་དམ་པར་གསུངས་པའི་ཕྱིར། ཁ་ཅིག་གཟུགས་ཆོས་ཅན། མི་སླུ་བ་ཡིན་པར་ཐལ། གཟུགས་འཛིན་དབང་པོའི་མངོན་སུམ། རང་ཉིད་ལ་མི་སླུ་བའི་ཤེས་པ་ཡིན་
པའི་ཕྱིར། ཁྱབ་སྟེ། དེ་རང་ཉིད་ལ་མངོན་སུམ་ཡིན་ན་རང་ཉིད་མངོན་སུམ་ཡིན་དགོས་པའི་ཕྱིར། ཟེར་ན། མ་ཁྱབ། རྟགས་འབུད་རང་ལུགས། གཞུང་དང་པོའི་དོན་ནི། གཟུགས་སོགས་ཀུན་རྫོབ་པའི་ཆོས་རྣམས་ཆོས་ཅན། ཁྱོད་ལ་ཀུན་རྫོབ་ཀྱི་བདེན་པ་ཞེས་འཆད་པའི་རྒྱུ་མཚན་ཡོད་དེ། བློ་
ཀུན་རྫོབ་པ་གཏི་མུག་བདེན་འཛིན་གྱི་ངོ་ཙམ་དུ་བདེན་པར་གྲུབ་ཀྱང་དོན་ལ་བདེན་པར་མ་གྲུབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། འགྲེལ་པ་གཉིས་པའི་དོན། གཟུགས་སོགས་རྣམས་སྟོང་ཉིད་རྟོགས་མ་མྱོང་བའི་སོ་སྐྱེའི་ངོར་བདེན་པར་གྲུབ་ནས་སོ་སྐྱེ་རྣམས་སླུ་བར་བྱེད་ཀྱང་འཕགས་པ་
རྣམས་ཀྱི་རྗེས་ཐོབ་ཀྱི་སྒྱུ་མ་ལྟ་བུའི་ཡེ་ཤེས་ཀྱི་ངོར་བདེན་པར་གྲུབ་པ་མ་ཡིན་ཏེ། ཡེ་ཤེས་དེའི་ངོར་ཀུན་རྫོབ་ཙམ་ཡིན་པའི་ཕྱིར། དེ་ཡང་དུས་ཐམས་ཅད་དུ་ནི་མ་ཡིན་ཏེ། སྔར་བཤད་པའི་རྗེས་ཐོབ་སྣང་བཅས་ཀྱི་སྐབས་སུ་ཀུན་རྫོབ་དང། མཉམ་གཞག་སྣང་མེད་ཀྱི་སྐབས་སུ་ཀུན་རྫོབ་ཙམ་དུ་ཡང་མི་
སྣང་བའི་ཕྱིར། འགྲེལ་བ་གསུམ་པའི་དོན་ནི། སོ་སྐྱེའི་ངོར་བདེན་པར་གྲུབ་ཀྱང་འཕགས་པའི་རྗེས་ཐོབ་ཀྱི་ངོར་ཀུན་རྫོབ་ཙམ་དུ་གྲུབ་བ་རྣམས་གཟུགས་སོགས་དེ་དག་གི་ཀུན་རྫོབ་བདེན་པ་དང། དེ་དག་གི་རང་བཞིན་བདེན་སྟོང་དེ་དེ་དག་གི་དོན་དམ་པའི་བདེན་པར་འཇོག་ཅིང། འཕགས་པ་སློབ་པའི་
ཡེ་ཤེས་ཀྱི་རྙེད་དོན་གྱི་དོན་དམ་ནི་གཏན་དུ་བའི་རྙེད་དོན་གྱི་དོན་དམ་མ་ཡིན་ཡང་སངས་རྒྱས་ཀྱི་རྙེད་དོན་གྱི་དོན་དམ་ནི་སངས་རྒྱས་ཀྱི་གཏན་དུ་བའི་རྙེད་དོན་གྱི་དོན་དམ་ཡིན་ཏེ། དེ་དུས་རྟག་ཏུ་དེ་བཞིན་ཉིད་ལ་མཉམ་པར་བཞག་པའི་གང་ཟག་ཡིན་པའི་ཕྱིར། ཞེས་པའོ།།    ༈    །།གཉིས་བསྒྲིབ་གཉིས་

[112B] རྣམ་པ་གསུམ་ལས། དང་པོ་ལ། ཁ་ཅིག་སྤང་བྱ་ལ་སྒྲིབ་པས་ཁྱབ་ཟེར་ན། ངན་འགྲོའི་ཕུང་ཁམས་སྐྱེ་མཆེད་རྣམས་ཆོས་ཅན། དེར་ཐལ། དེའི་ཕྱིར། དེར་ཐལ། མཐོང་སྤངས་ཡིན་པའི་ཕྱིར། འདོད་མི་ནུས་ཏེ། རྣམ་སྨིན་གྱི་སྒྲིབ་པ་ལ་སྒྲིབ་པས་མ་ཁྱབ་
པའི་ཕྱིར། ཁ་ཅིག་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཙམ་གྱིས་དྲངས་ནས་སྐྱེས་པའི་ཆགས་སོགས་ཉོན་མོངས་རྣམས་འོག་མ་རྣམས་དང་ཐུན་མོང་བའི་ཉོན་མོངས། ཆོས་དང་གང་ཟག་རང་ངོས་ནས་གྲུབ་པར་འཛིན་པའི་རྟོག་པས་དྲངས་པའི་ཉོན་མོངས་རྣམས་ཐུན་མོངས་མ་
ཡིན་པའི་ཉོན་མོངས་སུ་འཇོག་ཟེར་ན། དང་པོ་མི་འཐད་དེ། དེ་འདྲ་བ་མེད་པའི་ཕྱིར། དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པས་དྲངས་པའི་ཉོན་མོངས་ཡིན་ན། རང་རྒྱུ་ཆོས་དང་གང་ཟག་རང་ངོས་ནས་གྲུབ་པར་འཛིན་པའི་རྟོག་པས་དྲངས་པའི་ཉོན་མོངས་ཡིན་དགོས་པའི་ཕྱིར། གཞན་
ཡང་ཁྱོད་རང་གི་ཐུན་མོང་བའི་ཉོན་མོངས་སུ་བཟུང་བའི་ཉོན་མོངས་རྣམས་ཆོས་ཅན། ཐུན་མོང་མ་ཡིན་པའི་ཉོན་མོངས་སུ་ཐལ། རང་རྒྱུ་ཆོས་དང་གང་ཟག་རང་ངོས་ནས་གྲུབ་པར་འཛིན་པའི་རྟོག་པས་དྲངས་པའི་ཉོན་མོངས་ཡིན་པའི་ཕྱིར། རྟགས་བསྒྲུབས་ཟིན། གསལ་བ་ཁས། ཁ་ཅིག་གང་ཟག་རང་རྐྱ་
ཐུབ་པའི་རྫས་ཡོད་དུ་འཛིན་པའི་རྟོག་པ་ལ་རྟོག་པ་ཀུན་བརྟགས་ཀྱིས་ཁྱབ་ཟེར་ན། ས་བཞི་པའི་ངོས་སྐལ་གྱི་སྤང་བྱར་གྱུར་པའི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། རང་དུ་ལྟ་བ་རང་ངོས་ནས་གྲུབ་པར་འཛིན་པའི་རྟོག་པ་དང་དེ་
དང་འབྲེལ་བའི་ང་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེའི་ངོས་སྐལ་གྱི་སྤང་བྱར་གྱུར་བ་ཅིག་ཡོད་པའི་ཕྱིར་ཏེ། རང་དུ་ལྟ་བ་དང་འབྲེལ་ཡོངས་སུ་ཟད། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ས་བཞི་པའི་ཡེ་ཤེས་ཀྱིས་མཐོང་སྤང་མ་ལུས་པར་སྤངས་ཟིན་པའི་ཕྱིར། དེ་གཞིན་དུ་
གང་ཟག་རྟག་གཅིག་རང་དབང་ཅན་དུ་འཛིན་པའི་དོན་དང་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་དོན་གཉིས་གཅིག་ཏུ་བྱེད་པ་ལ་ཡང་མི་རིགས་ཏེ། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་ལ་རྟོག་པ་ཀུན་བརྟགས་ཀྱི་ཁྱབ་ཅིང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་

[113A]༄༅། །རྟོག་པ་ལྷན་སྐྱེས་ལ་དེ་འདྲའི་འཛིན་སྟངས་མེད་པར་ངེས་ནུས་པའི་ཕྱིར། ཁ་ཅིག་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་ཉོན་སྒྲིབ་ཀྱི་མཚན་ཉིད། ཐམས་ཅད་མཁྱེན་པ་ཐོབ་པ་ལ་གེགས་བྱེད་གྱི་སྒྲིབ་པ་ཤེས་སྒྲིབ་གྱི་མཚན་ཉིད། ཟེར་ན། དང་པོ་ལ། གཉིས་སྣང་འཁྲུལ་པའི་བག་ཆགས་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། མི་གནས་པའི་མྱང་འདས་ཐོབ་པ་ལ་གེགས་བྱེད་ཀྱི་སྒྲིབ་པ་ཡིན་པའི་ཕྱིར། དེར་ཐལ། ཤེས་སྒྲིབ་ཕྲ་ཞིང་ཕྲ་བ་ཡིན་པའི་ཕྱིར། ཕྱི་མ་ལ། གཟུགས་བདེན་པར་འཛིན་པའི་བདེན་འཛིན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། དེར་ཐལ། དེས་བརྒྱུད་ནས་ཐམས་ཅད་མཁྱེན་པ་ཐོབ་པ་ལ་གེགས་བྱེད་བྱེད་པའི་ཕྱིར་ཏེ། དེས་གཉིས་སྣང་འཁྲུལ་པའི་བག་ཆགས་འཇོག་བག་ཆགས་དེ་ཐམས་ཅད་མཁྱེན་པ་ཐོབ་པ་ལ་གེགས་བྱེད་ཀྱི་གཙོ་བོ་ཡིན་པའི་ཕྱིར། ཐལ་བ་སྔ་ཕྱི་གཉིས་ཀ་འདོད་ན་སླ། ཡང་ཐར་པ་ཐོབ་པའི་གེགས་
བྱེད་ཀྱི་གཙོ་བོ་ཉོན་སྒྲིབ་ཀྱི་མཚན་ཉིད། ཐམས་ཅད་མཁྱེན་པ་ཐོབ་པའི་གེགས་བྱེད་ཀྱི་གཙོ་བོ་ཤེས་སྒྲིབ་ཀྱི་མཚན་ཉིད། ཟེར་ན། བདེན་འཛིན་གྱི་བག་ཆགས་ཕྲ་མོ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར། དེར་ཐལ། དེ་སྒྲིབ་པ་ཐམས་ཅད་ཀྱི་གཙོ་བོ་ཡིན་པའི་ཕྱིར་
དེ་མ་སྤངས་བར་དུ་ཐམས་ཅད་མཁྱེན་པ་ཐོབ་མི་ནུས་པའི་ཕྱིར། འདོད་ན་སླ། ཁ་ཅིག་བདེན་འཛིན་ཀུན་བརྟགས་ལ་བདེན་འཛིན་ཡིན་པས་ཁྱབ། ཟེར་ན། ཕྱི་རོལ་པའི་རྒྱུད་ཀྱི་སྤྱི་གཙོ་བོ་བདེན་འཛིན་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེའི་ཞེན་ཡུལ་གྱིས་སྟོང་བ་དོན་དམ་བདེན་
པ་མ་ཡིན་པའི་ཕྱིར། དེར་ཐལ། སྤྱི་གཙོ་བོ་མེད་པར་རྟོགས་པའི་བློ་ཙམ་ལ་བརྟེན་ནས་ཀྱང་དེའི་ཞེན་ཡུལ་མེད་པར་ངེས་ནུས་པའི་ཕྱིར། ཡང་ཁ་ཅིག་དེ་ལ་བདེན་འཛིན་མ་ཡིན་པས་ཁྱབ་ཟེར་ན། གྲུབ་མཐས་བསླད་པའི་དབང་གིས་འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་
སྣང་བ་འདི་སྣང་བ་ལ་མ་འཁྲུལ་བར་འཐད་སྙམ་དུ་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། དེར་ཐལ། གྲུབ་མཐས་བསླད་པའི་དབང་གིས་ཕྱིན་ཅི་ལོག་ཏུ་འཛིན་པའི་རྟོག་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། དེ་བདེན་འཛིན་ཡིན་པའི་ཕྱིར། དེར་ཐལ་

[113B] དེར་ཐལ། འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་སྣང་བ་ལྟར་དུ་མ་གྲུབ་པ་དོན་དམ་བདེན་པ་ཡིན་པའི་ཕྱིར། གཞན་ཡང། བདེན་འཛིན་མཚན་ཉིད་པ་དང་བདེན་འཛིན་ཀུན་བརྟགས་ཀྱི་གཞི་མཐུན་ཡོད་པར་
ཐལ། ལམ་རིམ་ཆུང་བ་ལས། འཕྲལ་གྱི་འཁྲུལ་རྒྱུས་བསླད་པའི་ཤེས་པ་རྣམས་འཁྲུལ་པར་ཐ་སྙད་པའི་ཚད་མ་རང་ག་བས་རྟོགས་ནུས་པ་སྤྱིར་བཏང། བདེན་འཛིན་ཀུན་བརྟགས་ཀྱི་ཞེན་ཡུལ་མེད་པར་རྟོགས་མི་ནུས་པ་དམིགས་བསལ་དུ་གསུངས་པའི་ཕྱིར། ཁ་ཅིག་གང་ཟག་རང་རྐྱ་
ཐུབ་པའི་རྫས་ཡོད་དུ་འཛིན་པའི་རྟོག་པ་རང་རྒྱུད་པ་མན་ཆད་དང་ཐུན་མོང་དུ་ཁས་ལེན་པའི་ངར་འཛིན་པའི་འཇིག་ལྟ། མིག་རྣ་སོགས་ང་ཡི་བ་རྣམས་རང་རྐྱ་ཐུབ་པའི་ང་དེའི་དབང་བསྒྱུར་བྱར་འཛིན་པ་འོག་མ་རྣམས་དང་ཐུན་མོང་དུ་ཁས་ལེན་པའི་ང་ཡི་བར་འཛིན་པའི་འཇིག་ལྟ་ཡིན་ཟེར་ན་
དང་པོ་དེ་ཆོས་ཅན། ཁྱོད་གང་ཟག་གི་བདག་འཛིན་ཡིན་པར་ཐལ། འཇིག་ལྟ་ལྷན་སྐྱེས་ཡིན་པའི་ཕྱིར། འདོད་ན། ཁྱོད་ཀྱི་ཞེན་ཡུལ་གྱི་སྟོང་བ་གང་ཟག་གི་བདག་མེད་ཕྲ་མོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རགས་པའི་བདག་མེད་ཡིན་པའི་ཕྱིར། ཕྱི་མ་ལ་དེས་འགྲེ།རང་རྒྱུད་
པ་མན་ཆད་བདེན་འཛིན་ཆགས་སོགས་ཉོན་མོངས་ཐམས་ཅད་ཀྱི་རྩ་བར་མི་འདོད་ཟེར་ན། དེ་འདོད་པར་ཐལ། དེ་འཁོར་བའི་གཞི་རྩ་མཐར་ཐུག་དུ་འདོད་པའི་ཕྱིར་དང། རྣམ་བཤད་སྙིང་པོ་རྒྱན་ལས། ཆགས་སོགས་ཉོན་མོངས་ཐམས་ཅད་ཀྱི་རྩ་བ་བདེན་འཛིན་ཐག་ཁྲལ་སྤྲུལ་འཛིན་གྱི་རྟོག་པ་ལྟར་རྩ་བ་
མི་བརྟན་པར་མཐོང་ནས། ཞེས་གསུངས་པའི་ཕྱིར། གང་ཟག་གི་བདག་འཛིན་ལ་འཇིག་ལྟས་ཁྱབ་ཟེར་ན། ལྷས་སྦྱིན་གྱི་རྒྱུད་ཀྱི་མཆོད་སྦྱིན་རང་ངོས་ནས་གྲུབ་པར་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ལྷས་བྱིན་གྱི་རྒྱུད་ལ་མཆོད་སྦྱིན་ལ་དམིགས་ནས་ངའོ་སྙམ་པའི་
བློ་མི་སྐྱེ་བའི་ཕྱིར། ཁ་ཅིག་འཇིག་ལྟ་ཡིན་ན་རང་རྒྱུད་ཀྱི་ང་ལ་དམིགས་པས་ཁྱབ་ཟེར་ན། ཚིག་སྐྱོན་ཅུང་ཟད་ཆགས་སོ། །ཁ་ཅིག་འཇིག་ལྟ་ལ་ཤེས་རབ་ཀྱི་ཁྱབ་ཟེར་ན། འོ་ན། ལོག་པའི་ཤེས་རབ་ཡིན་ན་ཤེས་རབ་ཡིན་པས་ཁྱབ་པར་ཐལ། དམ་བཅའ་དེའི་ཕྱིར། འདོད་ན། ལོག་པའི་བརྩོན་འགྲུས་ལ་

[114A]༄༅། །བརྩོན་འགྲུས་ཡིན་པས་ཁྱབ་པར་ཐལ། འདོད་པ་དེའི་ཕྱིར། འདོད་ན། སྲོག་གཅོད་ལ་རང་སྟོབས་ཀྱིས་སྤྲོ་བའི་བརྩོན་འགྲུས་ཆོས་ཅན། དེར་ཐལ། དེའི་ཕྱིར། འདོད་ན། དགེ་བའི་དམིགས་པ་ལ་སྤྲོ་བའི་སེམས་པར་ཐལ། བརྩོན་འགྲུས་ཡིན་པའི་ཕྱིར། ཁྱབ་སྟེ། བརྩོན་གང་
དགེ་ལ་སྤྲོ་བའོ། །ཞེས་དང། བརྩོན་འགྲུས་ཡང་དག་དགེ་ལ་འཇུག་ཞེས་གསུངས་པའི་ཕྱིར། འདོད་ན། སྲོག་གཅོད་པ་དགེ་བའི་དམིགས་པ་དང། སྲོག་གཅོད་ཀྱི་ལས་དགེ་ལས་སུ་ཐལ། འདོད་པའི་ཕྱིར། འདོད་ན། མི་དགེ་བཅུ་དགེ་ལས་སུ་ཐལ། མི་དགེ་བཅུའི་དང་པོ་སྲོག་གཅོད་ཀྱི་ལས་དགེ་
ལས་ཡིན་པའི་ཕྱིར། ཁོ་ན་རེ། འཇིག་ལྟ་ལ་ཤེས་རབ་ཀྱིས་ཁྱབ་པར་ཐལ། རང་འགྲེལ་ལས། ང་དང་ང་ཡི་སྙམ་པ་དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་པ་ཅན་ནོ། །ཞེ་ན། དོན་ལ་ཁྱབ་པ་འགལ་ཁྱབ་བོ། །དེ་ལྟ་མ་ཡིན་ན་སྙོམས་འཇུག་ཉོན་མོངས་ཅན་ཡིན་ན། སྙོམས་འཇུག་ཡིན་
དགོས་པར་ཐལ། ཤེས་རབ་ཉོན་མོངས་ཅན་ནོ། །ཞེས་གསུངས་ན། འཇིག་ལྟ་ལ་ཤེས་རབ་ཀྱིས་ཁྱབ་པ་ཡོད་པའི་ཕྱིར། འདོད་ན། བསམ་གཏན་དང་པོའི་སྙོམས་འཇུག་ཉོན་མོངས་ཅན་ཆོས་ཅན། དེར་ཐལ། དེའི་ཕྱིར། འདོད་ན། དགེ་བ་ཡིན་པར་ཐལ། སྙོམས་འཇུག་ཡིན་པའི་ཕྱིར། འདོད་མི་ནུས་ཏེ་
ཆོས་ཅན་དེ་ཡིན་པའི་ཕྱིར། འོ་ན། ང་དང་ང་ཡི་བ་འཛིན་པའི་འཇིག་ལྟ་གཉིས་ཀྱི་ཁྱད་པར་ཇི་ལྟ་བུ་ཞེ་ན། འདི་ལ་ཡབ་སྲས་ཀྱི་གསུང་རིགས་ལ་གཞན་གྱི་རྩོད་པ་བྱུང་ཚུལ། དེ་སེལ་བྱེད་ཀྱི་ལན་དང་གཉིས། དང་པོ་ལ། གང་ལ་རྩོད་པའི་ཡུལ། གང་གིས་རྩོད་པའི་གང་ཟག་ཇི་ལྟར་རྩོད་པའི་ཚུལ་ལོ། །དང་པོ་
ནི། ཡབ་སྲས་ཀྱི་ཡིག་ཆ་ལས། ངར་འཛིན་པའི་འཇིག་ལྟས་དམིགས་པ་ང་ལ་དམིགས་ནས་རྣམ་པ་ང་རང་གི་མཚན་ཉིད་ཀྱིས་གྲུབ་པར་འཛིན། ང་ཡི་བར་འཛིན་པའི་འཇིག་ལྟས་དམིགས་པ་ང་ཡི་བ་ལ་དམིགས་ནས་རྣམ་པ་ང་ཡི་བ་རང་གི་མཚན་ཉིད་ཀྱིས་གྲུབ་པར་འཛིན་པའི་གསུང་རིགས་དང། བདག་
མེད་གཉིས་དང། བདག་འཛིན་གཉིས་འཇོག་ཚུལ་པ། འཇུག་པར། བདག་མེད་འདི་ནི་འགྲོ་བ་རྣམ་དགྲོལ་ཕྱིར། །ཆོས་དང་གང་ཟག་དབྱེ་བས་རྣམ་གཉིས་གསུངས། །ཞེས་དང། བཞི་བརྒྱ་བའི་འགྲེལ་པ་ལས། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོའི་

[114B] །དེ་ཡང་ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ་ཞེས་པ་ལ་བརྟེན་ནས། འོག་མ་རྣམས་ཀྱིས་བདག་འཛིན་གཉིས་དགག་བྱ་ཕྲ་རགས་ཀྱི་སྒོ་ནས་འཇོག་པ་དང། ང་དང་ང་ཡི་བར་འཛིན་པའི་འཇིག་ལྟ་གཉིས་ཀྱི་ཁྱད་པར། ང་རང་རྐྱ་ཐུབ་པའི་རྫས་ཡོད་དུ་འཛིན་
པའི་ཤེས་རབ་ཉོན་མོངས་ཅན། ངར་འཛིན་པའི་འཇིག་ལྟ་དང། ཕུང་སོགས་རྣམས་རང་རྐྱ་ཐུབ་པའི་ང་དེའི་དབང་བསྒྱུར་བྱར་འཛིན་པའི་ཤེས་རབ་ཉོན་མོངས་ཅན། ང་ཡི་བར་འཛིན་པའི་འཇིག་ལྟར་བྱེད་པ་འཇིག་ལྟ་རགས་པར་མཛད་ནས། བདག་མེད་གཉིས་དགག་བྱ་ཕྲ་རགས་ཀྱི་སྒོ་ནས་འཇོག་
བར་དགག་བཞིའི་སྒོ་ནས་འཇོག་པའི་ལུགས་ལ་རྩོད་དོ། །གཉིས་པ་གང་ཟག་གང་གིས་རྩོད་པ་ནི། ཐལ་རང་གཉིས་ལ་དགག་བྱ་ལ་ཕྲ་རགས་ཀྱི་ཁྱད་པར་མེད་ཅིང། འཇིག་ལྟ་གཉིས་ཀྱི་འཇོག་ཚུལ་ཡང་ཐུན་མོང་བ་ལྟར་བྱེད་པའི་གོ་ཤ་ཀ་གཉིས་ལ་སོགས་པས་རྩོད་དོ། །གསུམ་པ་ཇི་ལྟར་རྩོད་ཚུལ་ལ། ཁྱེད་
རང་རྣམས་ལུགས་འདིར་ང་ཡི་བར་འཛིན་པའི་འཇིག་ལྟར་འདོད་པ་དེ་ཆོས་ཅན། གང་ཟག་གི་བདག་འཛིན་མ་ཡིན་པར་ཐལ། ཆོས་ཀྱི་བདག་འཛིན་ཡིན་པའི་ཕྱིར། ཁྱབ་བསལ་ཁས། རྟགས་དེར་ཐལ། དེས་ང་ཡི་བ་རང་གི་མཚན་ཉིད་ཀྱིས་གྲུབ་པར་བཟུང་བ་གང་ཞིག་ང་ཡི་བ་ཆོས་དང་གང་ཟག་གཉིས་སུ་
ཕྱེ་བའི་ཆོས་ཡིན་པའི་ཕྱིར། འཁོར་གསུམ། རྩ་བར་འདོད་ན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་ཡིན་པའི་ཕྱིར། འཁོར་གསུམ། ཞེས་རྩོད་དོ། །གཉིས་པ་དེ་སེལ་བྱེད་ཀྱི་ལན་ལ། གཞན་གྱི་ལན་དང། རང་ལུགས་ཀྱི་ལན་གཉིས། དང་པོ་ལ། ཁ་ཅིག་ང་ཡི་བ་གང་ཟག་ཡིན་པས། ང་ཡི་བ་
འཛིན་པའི་འཇིག་ལྟ་གང་ཟག་གི་བདག་འཛིན་མ་ཡིན་པའི་སྐྱོན་མེད། ཟེར་ན། འོ་ན། ང་ཡི་བ་ཆོས་ཅན། ཁྱོད་ཀྱི་མཚན་གཞིར་གྱུར་པའི་མིག་རྣ་སོགས་མེད་པར་ཐལ། ཁྱོད་གང་ཟག་ཡིན་པའི་ཕྱིར། མ་ཁྱབ་ན། གང་ཟག་ཐ་སྙད་བཏགས་པའི་བཏགས་དོན་བཙལ་བའི་ཚེ་མ་རྙེད་པར་བུད་ཅིང། ཁྱེད་རང་
རྣམ་པ་གདགས་གཞི་བཏགས་ཆོས་འགལ་བར་འདོད་པ་དང་འགལ་ལོ། །ཡང་ང་ཡི་བ་སྤྱིར་ཆོས་ཡིན་ཡང། ཆོས་དང་གང་ཟག་གཉིས་སུ་ཕྱེ་བའི་གང་ཟག་ཡིན་པས་དེ་ཆོས་ཀྱི་བདག་འཛིན་དུ་འགལ་བའི་སྐྱོན་མེད་ཟེར་ན་ཡང། དེ་གཉིས་སུ་ཕྱེ་བའི་གང་ཟག་ལ་གང་ཟག་གི་ཁྱབ་པས་སྔར་གྱི་སྐྱོན་སོ་ན་གནས་

[115A]༄༅། །ཁོ་ན་རེ། དེ་གཉིས་སུ་ཕྱེ་བའི་གང་ཟག་ལ་གང་ཟག་གིས་མ་ཁྱབ་ཟེར་ན། ནང་འགལ་ཞིང། དེ་ལ་དེས་ཁྱབ་པར་ཐལ། ཡུལ་ཡུལ་ཅན་གཉིས་སུ་ཕྱེ་བའི་ཡུལ་ཅན་ཡིན་ན་ཡུལ་ཅན་ཡིན་པས་ཁྱབ་པའི་ཕྱིར། མ་ཁྱབ་ན་འབུད་དོ། །ཡང། ང་ཡི་བ་ཆོས་དང་གང་ཟག་གཉིས་སུ་ཕྱེ་
བའི་ཆོས་ཀྱང་མ་ཡིན། གང་ཟག་ཡང་མ་ཡིན་ཞེ་ན། འོ་ན། བདག་མེད་ཕྲ་མོ་དེ་ལ་བསྡུ་ན་གཉིས་སུ་མི་འདུ་བར་ཐལ། དགག་བཞི་ཆོས་ཅན་རྣམས་ཆོས་དང་གང་ཟག་གཉིས་སུ་མི་འདུ་བ་གང་ཞིག་འདིར་བདག་མེད་གཉིས་དགག་བཞིའི་སྒོ་ནས་འབྱེད་པའི་ཕྱིར། འདོད་ན། ཟླ་བའི་གཞུང་དང་འགལ་
གཞན་ཡང། ཆོས་དང་གང་ཟག་གཉིས་སུ་ཕྱེ་བའི་དེ་གཉིས་གང་རུང་མ་ཡིན་པའི་ཆོས་མེད་པར་ཐལ། གཟུང་འཛིན་གཉིས་སུ་ཕྱེ་བའི་དེ་གཉིས་གང་རུང་མ་ཡིན་པའི་ཆོས་དང། ཡུལ་ཡུལ་ཅན་གཉིས་སུ་ཕྱེ་བའི་དེ་གཉིས་གང་རུང་མ་ཡིན་པའི་ཆོས་ཀྱང་མེད་པའི་ཕྱིར། ཡང། ང་ཡི་བ་ཆོས་དང་གང་
ཟག་གཉིས་སུ་ཕྱེ་བའི་ཆོས་ཡིན་ཀྱང། འཇུག་པ་དང། བཞི་བརྒྱ་བའི་འགྲེལ་བའི་དོན་གང་ཟག་གི་བདག་འཛིན་ཡིན་ན་རང་གི་དམིགས་ཡུལ་དུ་གྱུར་བའི་གང་ཟག་ཡོད་པས་ཁྱབ་པ་དང། ཆོས་ཀྱི་བདག་འཛིན་ཡིན་ན་རང་གི་དམིགས་ཡུལ་དུ་གྱུར་བའི་ཆོས་དང་གང་ཟག་གཉིས་སུ་ཕྱེ་བའི་ཆོས་ཡོད་
པས་ཁྱབ་པའི་དོན་ཡིན་པས་འགལ་བ་མེད་དོ། །ཞེ་ན། འོ་ན། རང་གི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་ཡོད་པའི་བདག་འཛིན་ཕྲ་མོ་ལ་ཆོས་ཀྱི་བདག་འཛིན་གྱིས་ཁྱབ་པར་ཐལ། རང་གི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་གང་ཟག་
ཡོད་པའི་བདག་འཛིན་ཕྲ་མོ་ཡིན་ན། གང་ཟག་གི་བདག་འཛིན་ཡིན་དགོས་པའི་ཕྱིར། ཁྱབ་པ་དོན་གྱི་ཞལ་གྱིས་བཞེས། །འདོད་ན། ང་ཡི་བར་འཛིན་པའི་འཇིག་ལྟ་ཆོས་ཅན། ཆོས་ཀྱི་བདག་འཛིན་དུ་ཐལ། རང་གི་དམིགས་ཡུལ་དུ་གྱུར་བའི་ཆོས་དང་གང་ཟག་གཉིས་སུ་ཕྱེ་བའི་ཆོས་ཡོད་པའི་བདག་
འཛིན་ཕྲ་མོ་ཡིན་པའི་ཕྱིར། འཁོར་གསུམ། གཞན་ཡང། ང་ཡི་བ་ལ་དམིགས་ནས་ངའོ་སྙམ་པའི་བློ་ངང་གི་སྐྱེ་བར་ཐལ། དེ་འཇིག་ལྟ་ལྷན་སྐྱེས་ཀྱི་དམིགས་པའི་གཙོ་བོ་ཡིན་པའི་ཕྱིར། ཁྱབ་སྟེ། ཊིཀ་ཆེན་ལས། འཇིག་ལྟ་ལྷན་སྐྱེས་ཀྱི་དམིགས་པ་ལ་ངའོ་སྙམ་པའི་བློ་ངང་གི་སྐྱེ་བ་དགོས་པས། ཞེས་

[115B]ཁྱོད་རང་གི་འདིའི་སྐབས་ཀྱི་གསུངས་རིས་རྣམས་སྒྲ་སོར་བཞག་ཏུ་ཞལ་གྱིས་བཞེས་པའི་ཕྱིར། རྩ་བར་འདོད་ན། ངའི་ལོངས་སྤྱད་བྱ་ལ་ཡང་ངའོ་སྙམ་པའི་བློ་ངང་གི་སྐྱེ་བར་ཐལ། འདོད་པ་དེའི་ཕྱིར། འདོད་ན། ངའི་ཟས་གོས་སོགས་ལ་ཡང་ངའོ་སྙམ་པའི་བློ་ངང་གི་སྐྱེ་བར་
ཐལ་ལོ།།    ༈    །།རང་ལུགས་ནི། འདིའི་ཐད་ཀྱི་ཊིཀ་ཆེན་གྱི་དགོངས་པ་ཅུང་ཟད་བླངས་ནས་བདག་འཛིན་གཉིས་ཀྱི་འཇོག་ཚུལ་སོར་བཞག་ནས་སྔར་གྱི་རྩོད་པ་དེ་དག་མི་འཇུག་པའི་ལན་ཀྱང་འདེབས་པར་བྱེད་པ་ཡིན་ནོ། །དེའི་ཚུལ་ཡང། འཇིག་ལྟ་གཉིས་པོ་དེ་དམིགས་པ་ཙམ་གྱིས་འབྱེད་པ་མ་ཡིན་ཏེ་
དམིགས་པའི་གཙོ་བོ་དམིགས་པར་འཇོག་ཚུལ་གྱི་སྒོ་ནས་འབྱེད་པ་ཡིན་པའི་ཕྱིར། དེར་ཐལ། ང་ཙམ་གཉིས་ཀའི་དམིགས་པའི་གཙོ་བོར་མཚུངས་པ་ལ་ངར་འཛིན་པའི་འཇིག་ལྟས་ང་ལ་དམིགས་ནས་ངར་རང་གི་མཚན་ཉིད་ཀྱིས་གྲུབ་པར་འཛིན། ང་ཡི་བར་འཛིན་པའི་འཇིག་ལྟས་ང་ལ་དམིགས་ནས་
དེ་མིག་རྣ་སོགས་ལ་ལོངས་སྤྱོད་པ་པོར་རང་གི་མཚན་ཉིད་ཀྱིས་གྲུབ་པར་འཛིན་པའི་ཕྱིར་ཏེ། རང་འགྲེལ་ལས། དེ་ལ་འཇིག་ཚོགས་ལ་ལྟ་བ་ནི་ང་དང་ང་ཡིར་སྙམ་བ་དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་པ་ཅན་ནོ། །ཞེས་གསུངས་པའི་ཕྱིར། དེར་ལྟར་བྱས་ན། ཕྱི་མའི་དམིགས་པ་ལ་གཙོ་ཕལ་
གཉིས་འབྱེད་དགོས་ཏེ། ལོངས་སྤྱད་བྱ་འམ་བདག་གིར་འཛིན་རྒྱུའི་མིག་རྣ་སོགས་ལ་ཡང་དམིགས་དགོས་པའི་ཕྱིར། །དེ་ཐལ། རྩ་བར། བདག་གི་འདི་ཞེས་དངོས་ལ་ཆགས་སྐྱེད་པའི། །ཞེས་དང། དེའི་འགྲེལ་པ་ལས། འདི་ནི་བདག་གིའོ་སྙམ་དུ་ངར་འཛིན་པའི་ཡུལ་ལས་གཞན་པའི་དངོས་པོའི་
རྣམ་པར་ལུས་པ་ལ་དམིགས་ནས་མངོན་པར་ཞེན་པ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། འགྲེལ་བའི་དོན་མིག་སོགས་བདག་གི་བར་སྣང་ནས་བདག་གི་བ་ལ་དམིགས་པའི་དོན་ཡིན་ཟེར་ན། འོ་ན། གསུང་རིགས་རང་ལ་འཕྲོན། དེས་ང་ཡི་བ་ལ་
དམིགས་པ་གང་ཞིག་དེ་དང་མིག་སོགས་གཉིས་ཀ་ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་པར་མཚུངས་པའི་ཕྱིར། དེར་ཐལ། ལྷས་སྦྱིན་ལྟ་བུའི་བདག་གི་བ་དབྱེ་བཞིར་བྱས་ནས། དེ་ལ་དེའི་མིག་རྣ་ཟས་གོས་སོགས་སུ་དབྱེ་རིགས་པའི་ཕྱིར། རྩ་བར་འདོད་མི་རིགས་ཏེ། ཊཱིཀ་ཆེན་གྱི་གསུངས་རབ་དང་

[116A]༄༅། །འགལ་ཞིང་ཁྱེད་རང་གི་ལུགས་ལ་སྒྲ་སོར་བཞག་དེ་གཉིས་ཀ་མཛད་རིགས་པའི་ཕྱིར། གསུང་རིགས་དང་འགལ་ཏེ། ཊིཀ་ཆེན་ལས། རང་གི་མིག་སོགས་དམིགས་པར་མི་གཟུང། ཞེས་གསུངས་པའི་ཕྱིར། གཞན་ཡང། འདིར་བདག་གིར་འཛིན་པའི་དོན་ལོངས་སྤྱོད་པ་པོར་འཛིན་པ་ལ་
བྱེད་རིགས་པར་ཐལ། དེ་ཙམ་ལ་མི་བྱེད་ན་བདག་གིར་འཛིན་པ་རྩོད་གཞི་སོ་ན་གནས་ཤིང། དེ་ལས་གཞན་པའི་དགོངས་པ་ལེན་པ་ཡང་དཀའ་པའི་ཕྱིར་དང། དེ་གཉིས་ལ་ང་དང་ང་ཡིར་འཛིན་པ་ཞེས་པས་ཀྱང་ཐོན་པའི་ཕྱིར། གང་ཟག་གི་བདག་འཛིན་ལ་ལོངས་སྤྱོད་པ་བོར་འཛིན་པའི་བདག་འཛིན་གྱི་
ཐ་སྙད་མི་བྱེད་ཟེར་ན། མི་འཐད་དེ། མངོན་རྟོགས་རྒྱན་དུ། གཟུང་བར་རྟོག་པ་རྣམ་པ་གཉིས། །ཞེས་དང། འགྲེལ་པར། འཛིན་པར་རྟོག་པ་ཞེས་བ་ཙམ་ལས་མ་བྱུང། དེའི་དོན་ལོངས་སྤྱད་བྱ་སྤྱོད་བྱེད་ལ་བྱེད་པ་ལེགས་ལྡན་འབྱེད་དུ་མཛད་ཅིང། འཛིན་རྟོག་གོང་འོག་གཉིས་ཀའི་སྐབས་སུ་དེའི་དམིགས་
ཡུལ་གང་ཟག་གསུངས་པའི་ཕྱིར། ཁོ་ན་རེ། ཁྱོད་ཀྱི་འཆད་ཚུལ་དེ་དག་མི་རིགས་པར་ཐལ། རྗེའི་དབུ་མའི་ཡིག་ཆ་ཕལ་ཆེར་ལས། འཇིག་ལྟ་ཕྱི་མས་ང་ཡི་བ་ལ་དམིགས་པའི་གསུང་རིགས་དང་འགལ་བའི་ཕྱིར། ཟེར་ན། དེ་ལྟ་བུ་ནི་ལས་དང་པོ་བའི་སྤྱོད་ལུགས་ཡིན་ཏེ། གསུང་རིགས་དེ་ཉིད་ལ་གཞན་
གྱི་རྩོད་བ་བྱུང་ཞིང། རང་གི་ཡང་དགོངས་པ་བརྟག་དགོས་པ་བྱུང་བ་ཡིན་པའི་ཕྱིར། ཡང་ཁ་ཅིག་གང་ཟག་གི་བདག་འཛིན་གྱི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་ཡོད་པར་ཐལ། གང་ཟག་གི་སྐྱེ་བ་གང་ཟག་མ་ཡིན་པ་གང་ཞིག་གང་ཟག་གི་སྐྱེ་བ་རང་གི་མཚན་ཉིད་ཀྱིས་
གྲུབ་པར་འཛིན་པ་གང་ཟག་གི་བདག་འཛིན་ཡིན་པའི་ཕྱིར། དེར་ཐལ། གང་ཟག་གི་སྐྱེ་བ་རང་གི་མཚན་ཉིད་ཀྱིས་མ་གྲུབ་པ་གང་ཟག་གི་བདག་མེད་ཕྲ་མོ་ཡིན་པའི་ཕྱིར། དེར་ཐལ། དེ་གང་ཟག་གི་གནས་ལུགས་ཡིན་པའི་ཕྱིར། དེར་ཐལ། མྱུ་གུའི་སྐྱེ་བ་རང་གི་མཚན་ཉིད་ཀྱིས་མ་གྲུབ་པ་མྱུ་གུའི་
གནས་ལུགས་ཡིན་པའི་ཕྱིར། ཟེར་བ་ལ་ཁ་ཅིག་མ་ཁྱབ། ཟེར་ཡང་རིགས་པ་མཚུངས། མ་གྲུབ་ན། རྟགས་དེར་ཐལ། རྩ་ཤེ་ཊིཀ་ཆེན་ལས། མྱུ་གུའི་སྐྱེ་བ་དོན་དམ་པར་མ་གྲུབ་པ་མྱུ་གུའི་ཆོས་ཉིད་ཡིན་ཀྱང། སྐྱེ་བ་དོན་དམ་དུ་མ་གྲུབ་པ་དེ་ཉིད་ཀྱི་ཆོས་ཉིད་མ་ཡིན་ཏེ། རང་ཉིད་རང་གི་ཆོས་ཉིད་ཡིན་པ་འགལ་

[116B] ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་ཁྱད་གཞི་རྟེན་འབྲེལ་གྱི་སྟེང་དུ་ཁྱད་ཆོས་འགག་སོགས་བརྒྱད་ཐ་སྙད་དུ་འཐད། དོན་དམ་པར་མི་འཐད་པར་འཆད་པའི་སྐབས་ཡིན་པས། མྱུ་གུའི་ཁྱད་ཆོས་སུ་གྱུར་བའི་མྱུ་གུའི་སྐྱེ་བའི་ཆོས་ཉིད་ཡིན་ཞེས་པའི་དོན་ཡིན་པའི་ཕྱིར།། །
ཡབ་རྗེ་རྒྱལ་བ་གཉིས་པའི་རྡོ་རྗེའི་གསུང། །ཤིན་ཏུ་དབྱེ་དཀའ་གཞན་གྱི་ཕྲག་དོག་གིས། །རྩོད་ངན་རྒྱུད་མར་འབྱུང་བ་དར་དུས་འདིར། །ཟབ་མོའི་ལེགས་བཤད་དར་ཕྱིར་མཁས་རྣམས་ཀྱིས། །དགོངས་དོན་ཕྲ་མོ་གང་གནས་ལེགས་བརྟག་ནས། །རྩོད་ངན་སེལ་ཞིང་ལེགས་བཤད་སྤེལ་བར་རིགས་
ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །ཁ་ཅིག་ཆོས་དང་གང་ཟག་རང་ངོས་ནས་གྲུབ་བར་འཛིན་པའི་བློ་དེ་ཡན་ལག་བཅུ་གཉིས་ཀྱི་ཐོག་མར་གྱུར་པའི་མ་རིག་པ་ཡིན་ཟེར་ན། དེ་གཉིས་ཆོས་ཅན། ཁྱོད་རང་གི་ཀུན་ནས་བསླངས་བྱར་གྱུར་པའི་ཡན་ལག་གཉིས་པ་འདུ་བྱེད་ཀྱི་ལས་གསར་
དུ་ཀུན་ནས་སློང་བྱེད་ཡིན་པར་ཐལ། དམ་བཅའ་དེའི་ཕྱིར། འདོད་ན། ཁྱོད་རྒྱུད་ལ་ལྡན་པའི་འཕགས་པ་མེད་པར་ཐལ། འདོད་བ་དེའི་ཕྱིར། འདོད་ན། དེ་ཡོད་པར་ཐལ། ཉན་ཐོས་འཕགས་པའི་རྒྱུད་ཀྱི་ཕུང་པོ་བདེན་འཛིན་ལྷན་སྐྱེས་ཡོད་པའི་ཕྱིར། གཞན་ཡང། དེ་གཉིས་དང་མཚུངས་ལྡན་གྱི་
གཙོ་བོའི་སེམས་ཀྱང་སྐྱོན་དུ་གཏོང། མ་རིག་པ་མ་ཡིན་པ་སྒྲུབ། ཁ་ཅིག་ཉོན་མོངས་ཅན་གྱི་ཤེས་པ་ཡིན་ན་ཉོན་མོངས་ཡིན་པས་ཁྱབ་ཟེར་ན། འདོད་ཆགས་དང་མཚུངས་ལྡན་གྱི་གཙོ་སེམས་ཆོས་ཅན། དེར་ཐལ། དེའི་ཕྱིར། འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། ཁ་ཅིག་ཆགས་
པའི་ཤེས་པ་ལ་འདོད་ཆགས་ཀྱི་ཁྱབ་ཟེར་ན། འདོད་ཆགས་དང་མཚུངས་ལྡན་གྱི་གཙོ་སེམས་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་གྱིས་སྒྲུབ། འདོད་ན། སེམས་བྱུང་ཡིན་པར་ཐལ། འདོད་པའི་ཕྱིར། དེས་སྡད་པ་དང་ཞེ་སྡང་སོགས་ལ་སྦྱར། ཁ་ཅིག་བདེན་འཛིན་གྱི་དངོས་སུ་ཀུན་
ནས་བསླངས་པའི་ཆགས་སྡང་གཉིས་པོ་དེས་བདེན་འཛིན་གྱི་ཞེན་ཡུལ་ལ་དམིགས་ནས་འབྲལ་འདོད་དང། མི་འབྲལ་བར་འདོད་པའི་རྣམ་པ་ཅན་དུ་སྐྱེ་བ་ཡིན་ཟེར་ན། འོ་ན། ཀུན་ནས་སློང་བྱེད་ཀྱི་བདེན་འཛིན་དེའི་དམིགས་ཡུལ་གཞི་མ་གྲུབ་པར་ཐལ། དམ་བཅའ་འཐད་པ་གང་ཞིག་དེ་གཉིས་

[117A]༄༅། །དམིགས་ཡུལ་མཚུངས་པའི་ཕྱིར། འདོད་མི་ནུས་ཏེ། དེ་བདེན་འཛིན་ཡིན་པའི་ཕྱིར། ཡང་གསུམ་པོ་དེ་མཚུངས་ལྡན་དུ་སྐྱེ་བ་ཡིན་ཟེར་ན། གསུམ་པོ་རྫས་མཚུངས་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། དེས་ཀུན་ནས་བསླངས་པའི་ཆགས་སྡང་གཉིས་པོ་དེ་སློང་བྱེད་
ཀྱི་བདེན་འཛིན་དང་རྫས་ཐ་དད་ཡིན་པའི་ཕྱིར། དེ་གསུམ་རྒྱུ་འབྲས་ཡིན་པའི་ཕྱིར། ཁ་ཅིག་གང་ཟག་རང་རྐྱ་ཐུབ་པའི་རྫས་ཡོད་དུ་སྣང་བའི་རྟོག་པ་དང་གང་ཟག་རང་གི་མཚན་ཉིད་ཀྱིས་གྲུབ་པར་སྣང་བའི་རྟོག་པའི་གཞི་མཐུན་མེད་ཟེར་ན། དེ་ཡོད་པར་ཐལ། གང་ཟག་བདེན་འཛིན་གྱིས་དངོས་
སུ་དྲངས་ནས་སྐྱེས་པའི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་དེའི་དྲའི་གཞི་མཐུན་ཡིན་པའི་ཕྱིར། དེར་ཐལ། འདོད་ཆགས་ལ་སོགས་པ་དག་ཀྱང་གཏི་མུག་གིས་ཀུན་ཏུ་བཏགས་པའི་དངོས་པོའི་རང་བཞིན་ཁོ་ན་ལ་ཐུག་པ་དང་མི་ཐུག་པའི་ཁྱད་པར་སྒྲོ་བཏགས་པར་རབ་ཏུ་
འཇུག་པའི་ཕྱིར། ཞེས་གསུངས་པའི་ཕྱིར། ཅིག་ཤོས་ཆོས་ཅན་གྱིས་སྒྲུབ། གཞི་གཅིག་ལ་ལྟོས་པའི་ཡིད་དུ་འོང་མི་འོང་གཉིས་ཀའི་རྣམ་ལྡན་གྱི་བློ་མེད་ཀྱང་སོ་སོ་ལ་ལྟོས་པའི་དེ་ལྟ་བུའི་གཞི་མཐུན་གྱི་བློ་དང། རང་ངོས་ནས་གྲུབ་པའི་དེ་གཉིས་ཀའི་རྣམ་ལྡན་གྱི་བློ་ཡང་ཡོད་པར་འདོད་དགོས་སོ། །
ཁ་ཅིག་དེ་མཐོང་སྤངས་ལ་སྒྲིབ་པ་ཀུན་བརྟགས་ཀྱིས་ཁྱབ་ཟེར་ན། གྲུབ་མཐས་བློ་མ་སྒྱུར་བའི་གང་ཟག་གི་རྒྱུད་ཀྱི་མཐོང་སྤངས་རྟོག་པའི་ས་བོན་ཆོས་ཅན། དེར་ཐལ། དེའི་ཕྱིར། འདོད་ན། གྲུབ་མཐས་བློ་སྒྱུར་བའི་གང་ཟག་གི་རྒྱུད་ཀྱི་སྒྲིབ་པར་ཐལ། འདོད་པའི་ཕྱིར། འདོད་མི་ནུས་སོ། །ཁ་ཅིག་
བདེན་འཛིན་གྱི་བག་ཆགས་ལ་ཤེས་སྒྲིབ་ཀྱིས་ཁྱབ་ཟེར་ན། དེའི་བག་ཆགས་སུ་གྱུར་པའི་བདེན་འཛིན་གྱི་ས་བོན་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེ་ཡོད་པའི་ཕྱིར། དེར་ཐལ། བདེན་འཛིན་ལྷན་སྐྱེས་དེ་རང་གི་གོམས་པ་རྒྱུ་མཐུན་ལས་སྐྱེས་པའི་ཕྱིར། མ་
གྲུབ་ན། བདེན་འཛིན་ལྷན་སྐྱེས་ཆོས་ཅན། ཁྱོད་རང་གི་གོམས་པ་རྒྱུ་མཐུན་ལས་སྐྱེས་པར་ཐལ། ཁྱོད་བདེན་འཛིན་ལྷན་སྐྱེས་ཡིན་པའི་ཕྱིར། འདོད་མི་ནུས་ཏེ། ཉོན་སྒྲིབ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཡང། དེ་ལ་ཉོན་སྒྲིབ་ཀྱིས་ཁྱབ་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་བདེན་འཛིན་

[117B] དེར་ཐལ། དེའི་ཕྱིར། དེར་ཐལ། ཉན་ཐོས་དགྲ་བཅོམ་གྱི་ཤེས་སྒྲིབ་མ་སྤངས་པའི་ཕྱིར། གཞན་ཡང། བདེན་འཛིན་གྱི་བག་ཆགས་ལ་ཉོན་སྒྲིབ་དང་ཤེས་སྒྲིབ་ཀྱི་ཆ་གཉིས་ཡོད་པར་ཐལ། ཊིཀ་ཆེན་ལས། ཉོན་མོངས་ཀྱི་ས་བོན་ལ་བག་ཆགས་སུ་བཞག་པ་གཅིག་
དང། ཉོན་མོངས་ཀྱི་ས་བོན་མ་ཡིན་པའི་བག་ཆགས་གཉིས་ལས་ཤེས་སྒྲིབ་དུ་འཇོག་པ་ནི་ཕྱི་མ་སྟེ། ཉོན་མོངས་ཀྱི་ས་བོན་ཐམས་ཅད་ཟད་པས་བདེན་འཛིན་མི་སྐྱེ་ཡང་བག་ཆགས་ཀྱིས་སླད་བས་སྣང་ཡུལ་ལ་འཁྲུལ་པའི་བློ་སྐྱེ་བའོ། །ཞེས་གསུངས་པའི་ཕྱིར། གསུང་འདི་ལ་བརྟེན་ནས་
ཐལ་རང་གང་གི་སྐབས་སུའང་བག་ལ་ཉལ་གྱི་ཉོན་སྒྲིབ་ཤེས་སྒྲིབ་དུ་ཁས་མ་ལེན་ཞིག་ཁ་ཅིག་ལུགས་འདིར་ཤེས་སྒྲིབ་ལ་གཉིས་སྣང་འཁྲུལ་པའི་བག་ཆགས་ཀྱིས་ཁྱབ་ཟེར་ན། འཇུག་ཤེས་དྲུག་ལ་ཡུལ་རང་ངོས་ནས་གྲུབ་པར་སྣང་བའི་གཉིས་སྣང་འཁྲུལ་པའི་ཆ་ཆོས་ཅན། དེར་
ཐལ། དེའི་ཕྱིར། རྟགས་དེར་ཐལ། ཊིཀ་ཆེན་ལས་ཤེས་སྒྲིབ་འཆད་པའི་སྐབས་སུ། གཉིས་སྣང་འཁྲུལ་བའི་ཆ་རྣམས་ཀྱང་དེར་བསྡུ། ཞེས་གསུངས་པའི་ཕྱིར། ཁ་ཅིག་མ་ཁྱབ་སྟེ། དེ་ཤེས་སྒྲིབ་ཀྱིས་བསྡུས་ཀྱང་ཤེས་སྒྲིབ་དུ་ཁས་མི་ལེན་ཟེར་ན། དེ་མི་འཐད་པར་ཐལ། དེས་དེ་སྡུས་ན་ཡིན་
བསྡུས་ལས་གཞན་པའི་བསྡུས་ཚུལ་གང་ཡང་མི་འཐད་པའི་ཕྱིར། འདོད་མི་ནུས་ཏེ། གཉིས་སྣང་འཁྲུལ་པའི་ཆ་ཡིན་པའི་ཕྱིར། ཁ་ཅིག་ཤེས་སྒྲིབ་དང་ཤེས་པའི་གཞི་མཐུན་མེད་ཟེར་ན། གོང་དུ་བཀག་ཟིན་ཀྱང། རེ་ཤིག་ཉན་ཐོས་དགྲ་བཅོམ་པའི་རྒྱུད་ཀྱི་ལས་འབྲས་ཀྱི་འབྲེལ་བ་
ཕྲ་ཞིང་ཕྲ་བ་ལ་རང་སྟོབས་ཀྱིས་རྨོངས་པའི་སེམས་བྱུང་ཆོས་ཅན། ཤེས་པ་མ་ཡིན་པར་ཐལ། ཤེས་སྒྲིབ་ཡིན་པའི་ཕྱིར། དེ་ར་ཐལ། སྒྲིབ་པ་གང་ཞིག་གཞན་གཉིས་གང་རུང་མ་ཡིན་པའི་ཕྱིར། ཕྱི་མ་གཉིས་བསྒྲུབས་ཟིན། དང་པོ་མ་གྲུབ་ན། དེར་ཐལ། དེ་ཡོད་པ་གང་ཞིག་
ཉན་ཐོས་དགྲ་བཅོམ་གྱི་རྒྱུད་ཀྱི་ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་ལ་རྨོངས་པའི་སྒྲིབ་པ་ཡིན་པའི་ཕྱིར་ཏེ། ཉོན་མོངས་ཅན་མ་ཡིན་པའི་ཤེས་སྒྲིབ་ཡིན་པའི་ཕྱིར། དེ་ཡོད་པ་མ་གྲུབ་ན། ཡོད་བར་ཐལ། དེ་ལ་རྨོངས་པའི་ཤེས་བ་ཡོད་པའི་ཕྱིར། དེར་ཐལ། ཉན་ཐོས་དགྲ་བཅོམ་པའི་རྒྱུད་ལ་

[118A]༄༅། །དེ་འདྲའི་ཤེས་པ་ཡོད་པའི་ཕྱིར། དེར་ཐལ། དགྲ་བཅོམ་པ་མོའུ་གལ་གྱིས་རང་གི་མ་བྱང་ཕྱོགས་འོད་ཟེར་ཅན་གྱི་དམྱལ་བར་སྐྱེས་པ་མངོན་ཤེས་ཀྱི་ཡུན་རིང་དུ་བརྟགས་ཀྱང་མ་ཤེས་པར་མདོ་ལས་གསུངས་པའི་ཕྱིར། རྩ་བར་འདོད་མི་ནུས་ཏེ། སེམས་བྱུང་ཡིན་པའི་ཕྱིར། ཁོ་
ན་རེ། དེ་འདྲའི་སེམས་བྱུང་ཡོད་ཀྱང་སྒྲིབ་པ་མ་ཡིན་ཟེར་ན། འོ་ན། དོན་དམ་གྱི་གནས་ཚུལ་ཕྲ་མོ་ལ་རང་སྟོབས་ཀྱིས་རྨོངས་པའི་སེམས་བྱུང་སྒྲིབ་པ་མ་ཡིན་པར་ཐལ། ཀུན་རྫོབ་ཀྱི་གནས་ཚུལ་ཕྲ་མོ་ལ་རང་སྟོབས་ཀྱིས་རྨོངས་པའི་སེམས་བྱུང་སྒྲིབ་པ་མ་ཡིན་པའི་ཕྱིར། དེར་ཐལ། དགྲ་བཅོམ་
པའི་རྒྱུད་ཀྱི་ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་ལ་རང་སྟོབས་ཀྱིས་རྨོངས་པའི་སེམས་བྱུང་དེ་སྒྲིབ་པ་མ་ཡིན་པའི་ཕྱིར། རྟགས་ཁས། རྩ་བར་འདོད་ན། སྟོང་ཉིད་ཕྲ་མོ་ལ་རང་སྟོབས་ཀྱིས་རྨོངས་པའི་སེམས་བྱུང་སྒྲིབ་པ་མ་ཡིན་པར་ཐལ། འདོད་པའི་ཕྱིར། འདོད་ན། བདེན་འཛིན་སྒྲིབ་པ་
མ་ཡིན་པར་ཐལ་ལོ། །ཁ་ཅིག་བདེན་གཉིས་གཞི་གཅིག་གི་སྟེང་དུ་འདུར་མི་རུང་དུ་འཛིན་པའི་རྟོག་པ་དང། འཇུག་ཤེས་དྲུག་ལ་ཡུལ་རང་ངོས་ནས་གྲུབ་པར་སྣང་བ་འདི་སྣང་བ་ལ་མ་འཁྲུལ་བར་འཐད་སྙམ་དུ་འཛིན་པའི་སེམས་བྱུང་གཉིས་སོགས་ཤེས་སྒྲིབ་དང་ཤེས་པའི་གཞི་མཐུན་དུ་འདོད་
པ་ནི་མི་འཐད་དེ། རྟོག་པ་དེ་དག་ཉོན་སྒྲིབ་ཡིན་པའི་ཕྱིར། དེར་ཐལ། བདེན་འཛིན་ཉོན་སྒྲིབ་ཡིན་པའི་ཕྱིར། ཁ་ཅིག་གྲུབ་མཐས་བསླད་པའི་དབང་གིས་འཇུག་ཤེས་དྲུག་ལ་ཡུལ་རང་ངོས་ནས་གྲུབ་པར་སྣང་བ་འདི་སྣང་བ་ལ་མ་འཁྲུལ་བ་འཐད་སྙམ་པའི་སེམས་པ་འདི་ཤེས་སྒྲིབ་ཀུན་བརྟགས་
ཡིན་པའི་ཕྱིར། ཟེར་ན། དེ་ཆོས་ཅན། དེ་མ་ཡིན་པར་ཐལ། ཉོན་སྒྲིབ་ཀུན་བརྟགས་ཡིན་པའི་ཕྱིར། དེར་ཐལ། བདེན་འཛིན་ཀུན་བརྟགས་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། ཁ་ཅིག་རང་གི་དམིགས་རྣམ་མི་འཛིན་ཡང་རང་འབྲས་ཉོན་སྒྲིབ་ཀུན་བརྟགས་སྐྱེད་པའི་ཉེར་ལེན་གྱི་
ནུས་པའི་ངོ་བོར་གྱུར་པ། ཉོན་སྒྲིབ་ཀུན་བརྟགས་ཀྱི་ས་བོན་གྱི་མཚན་ཉིད་ཟེར་ན། དེའི་རྒྱུད་པའི་ཉེར་ལེན་དུ་གྱུར་པའི་ཉོན་མོངས་ལྷན་སྐྱེས་ཀྱི་ས་བོན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་ཆོས་ཅན་གྱིས་སྒྲུབ། འདོད་ན། ཉོན་སྒྲིབ་ཀུན་བརྟགས་ཡིན་པར་ཐལ་

[118B] འདོད་མི་ནུས་ཏེ། ཉོན་སྒྲིབ་ལྷན་སྐྱེས་ཡིན་པའི་ཕྱིར། ཁ་ཅིག་གྲུབ་མཐས་བསླད་པ་ལ་མ་ལྟོས་པར་ཐོག་མ་མེད་པ་ནས་རྒྱུད་དེ་འོངས་པའི་བག་ཆགས་ཙམ་ལས་སྐྱེས་པའི་ཉོན་མོངས་པ་མཚུངས་ལྡན་རགས་བའམ། དེ་སྐྱེད་པའི་ས་བོན་གང་
རུང། ཉོན་སྒྲིབ་ལྷན་སྐྱེས་ཀྱི་མཚན་ཉིད་ཟེར་ན། རྒྱུ་འབྲས་ཀྱི་སྐྱོན་ཡང་འགྲོ་ཞིང་བདེན་འཛིན་ལྷན་སྐྱེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཐོག་མ་མེད་པ་ནས་རྒྱུད་དེ་འོངས་པའི་བག་ཆགས་ཙམ་ལས་སྐྱེས་པར་ཐལ། འདོད་པའི་ཕྱིར། འདོད་མི་ནུས་ཏེ། རང་གི་ཉེར་
ལེན་དུ་གྱུར་པའི་བདེན་འཛིན་ལྷན་སྐྱེས་ལས་ཀྱང་སྐྱེས་པའི་ཕྱིར། དེར་ཐལ། ཆོས་ཅན་དེའི་ཕྱིར།།    ༈    །།རང་ལུགས་ལ། སྒྲིབ་གཉིས་སོ་སོའི་མཚན་ཉིད་དབྱེ་བ་དང་བཅས་པ་བཤད་པ། སྒྲིབ་གཉིས་ལམ་གང་གི་གནས་སྐབས་སུ་ཚུལ་ཇི་ལྟར་སྤོང་ཚུལ་གཉིས། དང་པོ་ལ། གཙོ་བོར་ཐར་པ་
ཙམ་ཐོབ་པ་ལ་གེགས་བྱེད་ཀྱི་སྒྲིབ་པའི་རིགས་སུ་གནས་པ། ཉོན་སྒྲིབ་ཀྱི་མཚན་ཉིད། དེ་ལ་དབྱེ་ན། ཀུན་བརྟགས་དང། ལྷན་སྐྱེས་གཉིས། གཙོ་བོར་གྲུབ་མཐས་བསླད་པའི་དབང་གིས་བྱུང་བའི་ཉོན་སྒྲིབ། དང་པོའི་མཚན་ཉིད། གྲུབ་མཐས་བསླད་པ་ལ་མ་ལྟོས་པར་གཙོ་བོར་ཐོག་མ་མེད་པ་ནས་
རང་གི་བག་ཆགས་རྒྱུད་དེ་འོངས་པའི་ཉོན་སྒྲིབ། གཉིས་པའི་མཚན་ཉིད། དང་པོ་ལ། མངོན་གྱུར་བ་དང། དེའི་ས་བོན་གྱི་ཆ་གཉིས། ཉོན་སྒྲིབ་ཀུན་བརྟགས་གང་ཞིག་དམིགས་རྣམ་འཛིན་པའི་བློ། དང་པོའི་མཚན་ཉིད། མཚན་གཞི། ཕུང་པོ་བདེན་འཛིན་ཀུན་བརྟགས་དང། དེ་དང་མཚུངས་
ལྡན་གྱི་སེམས་ལྟ་བུ། རང་གི་དམིགས་རྣམ་མི་འཛིན་ཀྱང་རང་གི་ཉེ་འབྲས་སུ་གྱུར་བའི་ཉོན་སྒྲིབ་ཀུན་བརྟགས་ཀྱི་གཙོ་བོར་ཉེར་ལེན་དུ་གནས་པ། གཉིས་པའི་མཚན་ཉིད། མཚན་གཞི་མྱུ་གུ་བདེན་འཛིན་ཀུན་བརྟགས་སྐྱེད་ནུས་གྱི་དེའི་བག་ཆགས་ལྟ་བུ། གཉིས་པ་ལ་ཡང། མངོན་གྱུར་པ་
དང་དེའི་ས་བོན་གྱི་ཆ་གཉིས། དང་པོའི་མཚན་ཉིད། ཉོན་སྒྲིབ་ལྷན་སྐྱེས་གང་ཞིག་དམིགས་རྣམ་འཛིན་པའི་བློ། གཉིས་པའི་མཚན་ཉིད། རང་གི་དམིགས་རྣམ་མི་འཛིན་ཡང་རང་གི་འབྲས་བུར་གྱུར་པའི་ཉོན་སྒྲིབ་ལྷན་སྐྱེས་བསྐྱེད་པའི་ཉེར་ལེན་གྱི་ངོ་བོར་གནས་པའོ། །བློ་གཅིག་

[119A]༄༅། །གིས་བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པ་ལ་གཙོ་བོར་གེགས་བྱེད་ཀྱི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་མཚན་ཉིད། དེ་ལ་མངོན་གྱུར་པ་དང། དེའི་བག་ཆགས་ཀྱི་ཆ་གཉིས། ཤེས་སྒྲིབ་གང་ཞིག་གཉིས་སྣང་འཁྲུལ་བའི་ཆ་དང་ཉོན་སྒྲིབ་
མ་ལུས་པར་སྤངས་པའི་རྒྱུད་ལ་ཡང་འབྱུང་བའི་རིགས་གནས་ཀྱི་རྨོངས་པ་གང་རུང་གི་བསྡུས་པ། དང་པོའི་མཚན་ཉིད། དེ་གང་ཞིག་རང་འབྲས་གཉིས་སྣང་འཁྲུལ་པའི་ཆ་བསྐྱེད་པའི་ཉེར་ལེན་གྱི་ངོ་བོར་གནས་པ། གཉིས་པའི་མཚན་ཉིད། དང་པོའི་མཚན་གཞི་ནི། འཇུག་ཤེས་དྲུག་ལ་ཡུལ་
རང་ངོས་ནས་གྲུབ་པར་སྣང་བ་ལྟ་བུ། གཉིས་པའི་མཚན་གཞི། འཇུག་ཤེས་དྲུག་ལ་ཡུལ་རང་ངོས་ནས་གྲུབ་པར་སྣང་བའི་གཉིས་སྣང་འཁྲུལ་པའི་ཆ་ཙམ་བསྐྱེད་པའི་བདེན་འཛིན་གྱི་བག་ཆགས་ལྟ་བུ།།    ༈    །།གཉིས་པ་སྒྲིབ་གཉིས་ལམ་གང་དུ་ཚུལ་ཇི་ལྟར་སྤོང་བ་ནི། འདོད་ཆགས་ཞེ་
སྡང་ཡོངས་སུ་ཟད་བར་འགྱུར་ཞེས་དང། རང་དུ་ལྟ་བ་དང་འབྲེལ་ཡོངས་སུ་ཟད། །ཞེས་པ་དེ་དག་གི་དོན་ལས་བརྩམས་ཏེ་གོང་དུ་བཤད་ཟིན་པ་ལས་ཤེས་པར་བྱའོ། །གསུམ་པ་རྩོད་སྤངས་ལ། ཁ་ཅིག་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཆོས་ཅན། གང་ཟག་གི་
བདག་འཛིན་ཡིན་པར་ཐལ། མངོན་པ་གོང་འོག་ནས་བཤད་པའི་གང་ཟག་གི་བདག་འཛིན་ཡིན་པའི་ཕྱིར། ཟེར་ན། མ་ཁྱབ། ཁོ་ན་རེ། ཁྱབ་སྟེ། མངོན་པ་ལས་བཤད་པའི་འཁོར་བའི་རྩ་བ་ལ། འཁོར་བའི་རྩ་བས་ཁྱབ་པའི་ཕྱིར། དེར་ཐལ། དེ་ནས་བཤད་པའི་འཁོར་བ་འཁོར་བ་ཡིན་
པའི་ཕྱིར། ཟེར་ན། མ་ཁྱབ། དེར་ཐལ། སོ་སྐྱེའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་ཉོན་མོངས་བའི་ཀུན་འབྱུང་མཚན་ཉིད་པ་དང། དེས་ཀུན་ནས་བསླངས་པའི་ཡན་ལག་གཉིས་པ་འདུ་བྱེད་ཀྱི་ལས་དེ་འདུ་བྱེད་ཀྱི་ལས་མཚན་ཉིད་པ་ཡིན་པའི་ཕྱིར་
ཏེ། རགས་པའི་སྡུག་ཀུན་གཉིས་སྡུག་ཀུན་མཚན་ཉིད་པ་ཡིན་པའི་ཕྱིར། རྩ་བར་འདོད་ན། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཆོས་ཅན། གང་ཟག་གི་བདག་མེད་པའི་དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པར་ཐལ། གང་ཟག་གི་བདག་འཛིན་ཡིན་པའི་

[119B] འདོད་ན། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་དེ་གང་ཟག་གི་བདག་མེད་ཕྲ་མོར་ཐལ་ལོ། །ཁོ་ན་རེ། དེ་ཆོས་ཅན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་ཡིན་པའི་ཕྱིར། དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ཡིན་པའི་ཕྱིར་
ཟེར་ན། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པ་ཆོས་ཅན། སྟོང་ཉིད་ཡིན་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ཡིན་པའི་ཕྱིར། འཁོར་གསུམ། རྟགས་དེར་ཐལ། དེ་འདྲ་བའི་སྟོང་ཉིད་ཡོད་པའི་ཕྱིར། ཁ་ཅིག་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལ་
ཀུན་བརྟགས་ཀྱིས་ཁྱབ་པར་ཐལ། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་ལ་ཀུན་བརྟགས་ཀྱིས་ཁྱབ་པའི་ཕྱིར། ཟེར་ན། མ་ཁྱབ། དེ་ཁྱབ་པར་ཐལ། དྲང་ངེས་རྣམ་འབྱེད་ལས་དེ་གཉིས་ཁྱད་མེད་དུ་གསུངས་པའི་ཕྱིར། ཟེར་ན། མ་ཁྱབ། སྒྲིབ་པ་ཀུན་བརྟགས་དང། སྒྲིབ་པ་མཐོང་སྤངས་
གཉིས་ལ་ཁྱད་པར་འབྱེད་པ་དེ་མི་འཐད་པར་ཐལ། སྟོང་མཐུན་ཆེན་མོ་ལས་དེ་གཉིས་ཁྱད་མེད་དུ་མཛད་པའི་ཕྱིར། ཟེར་ན། མ་ཁྱབ། ཡང་ང་ཡི་བར་འཛིན་པའི་འཇིག་ལྟས་མིག་སོགས་ང་ཡི་བར་སྣང་ནས་ང་རང་ངོས་ནས་གྲུབ་པར་འཛིན་ན། དེས་མིག་སོགས་ལ་དམིགས་པས་ཁྱབ་པར་ཐལ། དེས་
མིག་སོགས་ང་ཡི་བ་ལ་དམིགས་པའི་ཕྱིར། འདོད་ན། ངར་འཛིན་པའི་འཇིག་ལྟས་ཀྱང་ཕུང་པོ་ལ་དམིགས་པར་ཐལ། དེས་ང་ལ་དམིགས་པ་གང་ཞིག་གདགས་གཞིའི་ཕུང་པོ་མ་དམིགས་པར་བཏགས་ཆོས་ང་དམིགས་མི་ནུས་པའི་ཕྱིར། འདོད་ན། འཇིག་ལྟ་གཉིས་ཀྱི་དམིགས་པ་ལ་ཁྱད་པར་
མེད་པར་ཐལ། དམིགས་པ་ཕལ་པ་ཕུང་སོགས་ལ་ཡང་དམིགས་པར་མཚུངས། དམིགས་པའི་གཙོ་བོ་ང་ལ་ཡང་དམིགས་པར་མཚུངས་པའི་ཕྱིར། འདོད་ན། དེ་གཉིས་ལ་ཁྱད་པར་མེད་པར་ཐལ། དེ་གཉིས་ཀྱི་དམིགས་པ་ལ་ཁྱད་པར་མེད་པའི་ཕྱིར། ཟེར་ན། སྐྱོན་མེད་དེ། དེ་གཉིས་ཀྱི་དམིགས་
ཡུལ་གྱི་གཙོ་བོ་དམིགས་པར་འཇོག་ཚུལ་གྱི་སྒོ་ནས་འཇོག་པར་གོང་དུ་སྒྲུབས་ཟིན་པའི་ཕྱིར། ཁྱེད་འཇིག་ལྟ་ཕྱི་མ་ཕུང་སོགས་ལ་དམིགས་པར་ཁས་བླངས་པ་ཐུགས་ཤིན་ཏུ་མི་བདེ་བ་གཅིག་འདུག་པ། འདི་ལ་གཞན་ཡང་ལན་གཅིག་དགོས་ཏེ་སྐྱེས་བུ་དབྱུག་པ་ཅན་དུ་རང་ངོས་

[120A]༄༅། །ནས་གྲུབ་པར་འཛིན་པའི་རྟོག་པས་དབྱུག་པ་ལ་དམིགས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་དེ་ལ་དམིགས་པར་ཐལ། སྐྱེས་བུ་འདི་ནི་དབྱུག་པ་ཅན་ནོ་སྙམ་པའི་བློ་དེས་དབྱུག་པ་ལ་དམིགས་པ་གང་ཞིག་དེ་དང་དེ་ལ་སྐྱེས་བུ་དབྱུག་པ་ཅན་རང་
ངོས་ནས་གྲུབ་པར་སྣང་ནས་སྣང་བ་ལྟར་དུ་གྲུབ་པར་འཛིན་པའི་རྟོག་པ་གཉིས་དམིགས་པ་མཚུངས་པའི་ཕྱིར། རྟགས་དང་པོ་དེར་ཐལ། ཁྱད་པར་མ་བཟུང་བར་ཁྱད་པར་ཅན་གྱི་བློ་མི་སྐྱེའོ། །ཞེས་གསུངས་པའི་ཕྱིར། གཞན་ཡང། མིག་རྣ་སོགས་ལ་ལོངས་སྤྱོད་པ་པོར་བདེན་འཛིན་གྱི་འཇིག་
ལྟ་ཡོད་པར་ཐལ། དེ་འདྲ་བའི་གང་ཟག་གི་བདག་འཛིན་ཡོད་པའི་ཕྱིར། དེར་ཐལ། དམན་པའི་གནས་ནས་འཕོ་བ་པོའི་གང་ཟག་གི་བདག་འཛིན་དང། ཉོན་མོངས་འདུལ་བ་པོའི་གང་ཟག་གི་བདག་འཛིན་དང། གཟུགས་མཐོང་བ་པོའི་དང། ཚོར་བ་མྱོང་བ་པོའི་གང་ཟག་གི་བདག་འཛིན་
ཡོད་པའི་ཕྱིར། དེར་ཐལ། དེ་དག་གི་གང་ཟག་གི་བདག་མེད་ཡོད་པའི་ཕྱིར། དེར་ཐལ། གཞི་ཤེས་ཀྱི་རྣམ་པ་ཉེར་བདུན་སོགས་ཡོད་པའི་ཕྱིར། ཁོ་ན་རེ། བདེན་འཛིན་གྱི་བག་ཆགས་ཆོས་ཅན། ཤེས་སྒྲིབ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། ཉན་ཐོས་དགྲ་བཅོམ་པའི་རྒྱུད་
ལ་ཡང་འབྱུང་བའི་རིགས་གནས་ཀྱི་སྒྲིབ་པ་གང་ཞིག་ཁྱོད་མ་སྤངས་པར་བློ་གཅིག་གིས་བདེན་གཉིས་དུས་གཅིག་ཅར་དུ་མངོན་སུམ་དུ་རྟོགས་མི་ནུས་པའི་ཕྱིར། འདོད་མི་ནུས་ཏེ། དེར་གྱུར་པའི་ཉོན་སྒྲིབ་ཡོད་པའི་ཕྱིར། ཟེར་ན། མ་ཁྱབ། ཁ་ཅིག་ན་རེ། གྲུབ་མཐས་བསླད་པའི་དབང་གིས་
འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་སྣང་བ་འདི་སྣང་བ་ལམ་འཁྲུལ་བར་འཐད་སྙམ་དུ་འཛིན་པའི་རྟོག་པ་འདི་ཤེས་སྒྲིབ་ཡིན་པར་ཐལ། སེམས་ཅན་གྱི་རྒྱུད་ཀྱི་འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་སྣང་བ་ལ་འཁྲུལ་པའི་ཆ་ཤེས་སྒྲིབ་ཡིན་
པའི་ཕྱིར། ཟེར་ན། མ་ཁྱབ། གསལ་བ་ཁས། ཁོ་ན་རེ། བདེན་སྣང་ཤེས་སྒྲིབ་དུ་བྱེད་པ་དེ་མི་འཐད་པར་ཐལ། བུམ་འཛིན་རྟོག་པ་ལ་བུམ་པ་བདེན་གྲུབ་དུ་སྣང་བ་ཡང་ཤེས་སྒྲིབ་མ་ཡིན། བུམ་འཛིན་དབང་པོའི་མངོན་སུམ་ལ་བུམ་པ་བདེན་གྲུབ་དུ་སྣང་བ་ཡང་དེ་མ་ཡིན་པའི་ཕྱིར། དང་པོ་དེར་

[120B] དེ་བུམ་པ་བདེན་གྲུབ་ཀྱི་དོན་སྤྱི་ཡིན་པའི་ཕྱིར་ཏེ། བུམ་འཛིན་རྟོག་པ་ལ་བུམ་པར་སྣང་བ་དེ་བུམ་པའི་དོན་སྤྱི་ཡིན་པའི་ཕྱིར། ཟེར་ན། རེ་ཞིག་མ་ཁྱབ། རྟགས་དེར་ཐལ། དེའི་མཚན་གཞི་གཅིག་ཡོད་པའི་ཕྱིར། གཉིས་པ་དེར་ཐལ། བུམ་འཛིན་མངོན་སུམ་ལ་བུམ་པ་བུམ་པར་སྣང་བ་ཤེས་སྒྲིབ་
མ་ཡིན་པ་གང་ཞིག་སེམས་ཅན་རྒྱུད་ཀྱི་བུམ་འཛིན་དབང་མངོན་ལ་བུམ་པ་སྣང་ཙམ་ཉིད་ནས་རང་ནས་གྲུབ་པར་སྣང་བའི་ཕྱིར། ཞེས་གསུངས། འོ་ན། ཁྱེད་རང་གི་ཤེས་སྒྲིབ་ཀྱི་བསྡུས་པར་འདོད་པའི་གཉིས་སྣང་འཁྲུལ་པའི་ཆ་དེའི་མཚན་གཞི་ཡོད་དམ་མེད། །ཡོད་ན་གང། འཇུག་ཤེས་དྲུག་ལ་ཡུལ་
རང་ངོས་ནས་གྲུབ་པར་སྣང་བ་དེ་ཡིན་ཟེར་ན། མི་འཐད་པར་ཐལ། དབང་ཤེས་ལ་དེ་ལྟར་སྣང་བ་ཡང་དེ་མ་ཡིན། ཡིད་ཤེས་ལ་དེ་ལྟར་སྣང་བ་ཡང་མ་ཡིན་པའི་ཕྱིར། དང་པོ་མ་གྲུབ་ན། བུམ་འཛིན་དབང་ཤེས་ལ་བུམ་པ་བདེན་གྲུབ་དུ་སྣང་བ་ཤེས་སྒྲིབ་ཀྱིས་མ་བསྡུས་པར་ཐལ། དེ་ལ་བུམ་པར་སྣང་བ་ཤེས་
སྒྲིབ་ཀྱིས་མ་བསྡུས་པ་གང་ཞིག་དེ་ལ་བུམ་པ་སྣང་ཙམ་ཉིད་ནས་རང་ངོས་ནས་གྲུབ་པར་སྣང་པའི་ཕྱིར། འཁོར་གསུམ། ཡིད་ཤེས་ལ་དེ་ལྟར་སྣང་བ་ཤེས་སྒྲིབ་ཀྱིས་མ་བསྡུས་པར་ཐལ། ཡེ་ཤེས་རྟོག་པ་ལ་དེ་ལྟར་སྣང་བ་ཡང་དེས་མ་བསྡུས། ཡིད་ཤེས་མངོན་སུམ་ལ་དེ་ལྟར་སྣང་བ་ཡང་
དེས་མ་བསྡུས་པའི་ཕྱིར། དང་པོ་མ་གྲུབ་ན། དེས་དེ་མ་བསྡུས་པར་ཐལ། དེ་བུམ་པ་བདེན་གྲུབ་ཀྱི་དོན་སྤྱི་ཡིན་པའི་ཕྱིར། མ་ཁྱབ་ན། བུམ་པ་བདེན་གྲུབ་ཆོས་ཅན། ཁྱོད་ཀྱི་དོན་སྤྱི་ཤེས་སྒྲིབ་ཀྱིས་མ་བསྡུས་པར་ཐལ། བདག་མེད་ཡིན་པའི་ཕྱིར། དེའི་མཚན་གཞི་མེད་ཟེར་ན། མི་འཐད་པར་ཐལ་
དེ་ཡིན་པ་མེད་པ་དང་གཏན་ནས་མེད་པ་གང་ཡང་མི་འཐད་པའི་ཕྱིར། གཞན་ཡང། གཉེན་པོ་བདག་མེད་རྟོགས་པའི་ཤེས་རབ་ཀྱི་སྟོབས་ཀྱིས་ས་བཅུ་པའི་རྗེས་ཐོབ་ཀྱི་སྐབས་སུ་བདེན་སྣང་ཤས་ཇེ་ཆུང་དང། བདེན་མེད་ཀྱི་སྣང་བ་ཤས་ཇེ་ཆེར་འགྱུར་བ་མི་འཐད་པར་ཐལ། བདེན་སྣང་སྤང་བྱ་མ་
ཡིན་པའི་ཕྱིར་ཏེ། དེ་སྤང་བྱ་ཡིན་ན་སྒྲིབ་པ་ཡིན་དགོས་པ་ལས་དེ་སྒྲིབ་པ་མ་ཡིན་པའི་ཕྱིར། རྟགས་འབུད། དེ་སྒྲིབ་པ་མ་ཡིན་པར་ཐལ། སྒྲིབ་པ་གསུམ་པོ་གང་རུང་མ་ཡིན་པའི་ཕྱིར། རྩ་བར་འདོད་ན། སངས་རྒྱས་ཀྱི་ས་ན་བདེན་སྣང་ཡོད་པར་ཐལ། འདོད་པའི་ཕྱིར། འདོད་ན། མེད་པར་ཐལ་

[121A]༄༅། །སངས་རྒྱས་ཀྱི་སར་འཁྲུལ་སྣང་མེད་པའི་ཕྱིར། དོན་སྤྱི་དང་སྒྲ་སྤྱི་འདི་གཉིས་ལ་དོན་སྤྱི་གཞན་ཞིག་འཆར་བ་གནང་སྟེ། སྤྱི་དང་མི་མཐུན་པ་ཅིག་ཡོད་པ་སྣང་བས་གཞག་གོ་ ཁ་ཅིག་ཤེས་སྒྲིབ་དེ་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་མ་ཡིན་པར་ཐལ། དེས་དེ་ཐོབ་པ་
ལ་གེགས་བྱེད་མི་ནུས་པའི་ཕྱིར། དེར་ཐལ། དེ་མ་སྤངས་ཀྱང་ཐར་པ་ཐོབ་པའི་གང་ཟག་ཡོད་པའི་ཕྱིར། ཟེར་ན། མ་ཁྱབ་བོ།།    ༈    །།རབ་རིབ་མཐུ་ཡི་སྐྲ་ཤད་ལ་སོགས་པའི། །ཞེས་སོགས་ཀྱི་སྐབས་སུ་ཕྱི་ནང་གི་དངོས་པོ་རྣམས་ཀྱི་དོན་དམ་པའི་ངོ་བོ་ཡོད་དེ། མ་རིགས་བག་ཆགས་
ཀྱིས་མ་བསླད་པའི་སློབ་པ་འཕགས་པའི་མཉམ་གཞག་ཡེ་ཤེས་ཀྱིས་གཟིགས་ངོར་ཕྱི་ནང་གི་དངོས་པོ་རྣམས་མེད་པ་དང། མ་རིག་པ་བག་ཆགས་དང་བཅས་པ་སྤངས་པའི་སངས་རྒྱས་ཀྱི་ཡེ་ཤེས་ཀྱིས་ཇི་ལྟ་བ་གཟིགས་པའི་གཟིགས་ངོར་དེ་དག་མེད་པ་དེ་དག་གི་དོན་དམ་པའི་ངོ་བོ་
ཡིན་པའི་ཕྱིར། འདིའི་སྐབས་སུ་རྣམ་པ་གསུམ་ལས། དང་པོ་ལ། ཁ་ཅིག་ཇི་ལྟ་བ་གཟིགས་པའི་རྣམ་མཁྱེན་གྱི་གཉིས་སྣང་ནུབ་པའི་སྒོ་ནས་རྟོགས་པར་བྱ་བ། དོན་དམ་བདེན་པའི་མཚན་ཉིད། ཟེར་ན། སྟོང་མཐུན་ཆེན་མོ་ལྟར་ན། ཇི་ལྟ་བ་རྟོགས་པའི་རྣམ་མཁྱེན་རང་འགྲེ། ཁ་ཅིག་དོན་
དམ་བདེན་པའི་སྒྲ་བཤད་གཞི་ལ་དོན་དམ་བདེན་པས་ཁྱབ་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དེ་དེར་ཐལ། རྟགས་ལུགས་འདིའི་ཚད་ལྡན་གྱི་གཞུང་ལས་དོན་དམ་བདེན་པའི་སྒྲ་བཤད་གཞིར་མཛད་པ་སྣང་ཞིང། གཞུང་འདིའི་ངོ་བོ་ངོས་འཛིན་གྱིས་ཀྱང་ཐོན་པར་
སྣང་བའི་ཕྱིར། འདོད་མི་ནུས་ཏེ། ཁོ་ན་རེ། དོན་དམ་བདེན་པའི་སྒྲ་བཤད་གཞི་ལ་དེའི་སྒྲ་འཇུག་གཞིས་ཁྱབ་ ཚིག་གསལ་ལས། དོན་ཡང་དེ་ཡིན་པ་དམ་པ་ཡང་ཡིན་པས་དོན་དམ་པའོ། དེ་ཉིད་བདེན་པ་ཡང་ཡིན་པས་ན་དོན་དམ་པའི་བདེན་པའོ། །ཞེས་གསུངས་པའི་ཕྱིར། ཟེར་
ན། སྐྱོན་མེད་དེ། འདིར་སྒྲ་ཡངས་པའི་དབང་དུ་བྱས་ནས་གཉིས་ཀའི་དབང་དུ་བྱས་ནས་བཤད་དུ་རུང་བའི་ཕྱིར། འདིའི་འཚམས་སྦྱར་དུ་དོན་དམ་བདེན་པ་ཤེས་བརྗོད་ཀྱི་ཡུལ་ལས་འདས་བར་བཤད་པའི་དོན་ལ་ཁ་ཅིག་དོན་དམ་བདེན་པ་སྒྲ་གང་གི་ཡང་བརྗོད་དུ་མི་རུང་ཞིང། བློ་གང་

[121B] ངེས་དོན་གྱི་མདོ་གཞི་མ་གྲུབ་པར་ཐལ། དོན་དམ་བདེན་པ་བརྗོད་ནུས་ཀྱི་མདོ་གཞི་མ་གྲུབ་པའི་ཕྱིར། མ་གྲུབ་ན། དེ་སྒྲ་གང་གི་ཡང་བརྗོད་མི་ནུས་པ་ཡིན་པར་འབུད། དེ་རྣམ་མཁྱེན་གྱི་ཡང་ཤེས་མི་ནུས་པར་ཐལ། དམ་བཅའ་འཐད་པའི་ཕྱིར། འདོད་
ན། དོན་དམ་བདེན་པ་མི་མཁྱེན་ན་ཀུན་རྫོབ་བདེན་པ་ལ་ཡང་མཚུངས་པས་ཤེས་བྱ་ཅུང་ཟད་ཀྱང་མི་མཁྱེན་པའི་ཀུན་མཁྱེན་ཁས་ལེན་ན་ཤིན་ཏུ་ཐ་ཆད་པའོ། །ཡང་ཁ་ཅིག་དོན་དམ་བདེན་པ་བརྗོད་བྱེད་ཀྱི་སྒྲས་བརྗོད་ཚུལ་རྫོགས་པའི་སྒོ་ནས་བརྗོད་མི་ནུས། དེའི་རྗེས་སུ་འབྲང་བའི་རྟོག་པས་
རྟོགས་ཚུལ་རྫོགས་པའི་སྒོ་ནས་རྟོགས་མི་ནུས་པའི་དོན་ཡིན་ཟེར་ན། སངས་རྒྱས་འཕགས་པས་སྟོང་ཉིད་རྫོགས་པར་སྟོན་མི་ནུས་པར་ཐལ། དེ་དེས་བརྗོད་ཚུལ་རྫོགས་པའི་སྒོ་ནས་བརྗོད་མི་ནུས་པའི་ཕྱིར། དམ་བཅའ་འཐད་པའི་ཕྱིར། འདོད་ན། རྫོགས་པའི་བྱང་ཆུབ་སེམས་དཔའ་རྣམས་ལའང་
གུས་པར་བྱེད། ཞེས་པའི་གཞུང་དོན་མ་གྲུབ་པར་ཐལ། སངས་རྒྱས་འཕགས་པས་སྟོང་ཉིད་རྫོགས་པར་སྟོན་མི་ནུས་པའི་ཕྱིར། ཕྱི་མ་ཡང་མི་འཐད་པར་ཐལ། ངེས་དོན་གྱི་གསུང་རབ་ཀྱི་རྗེས་སུ་འབྲང་བའི་སྟོང་ཉིད་རྟོགས་ཚུལ་རྫོགས་པའི་རྗེས་དཔག་ཡོད་པའི་ཕྱིར་ཏེ། ཐོས་བྱུང་གི་ཤེས་རབ་ཀྱིས་
སྟོང་ཉིད་ཚུལ་བཞིན་དུ་གོ་ནས། དེ་རྗེས་བསམ་བྱུང་གི་ཤེས་རབ་ཀྱིས་སྒྲོ་འདོགས་ཆོད་བའི་རྗེས་དཔག་ཡོད་པའི་ཕྱིར། ཁ་ཅིག་ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་སྙེད་པ་མ་རྟོགས་པ་རྩ་ཤེ་ཊིཀ་ཆེན་གྱི་དགོངས་པ་ཡིན་ཟེར་ན། འོ་ན། ཇི་སྙེད་པ་མཁྱེན་པའི་རྣམ་མཁྱེན་གྱིས་ཇི་ལྟ་བ་མི་མཁྱེན་
པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཀུན་མཁྱེན་ཡེ་ཤེས་གཞི་མ་གྲུབ་པར་ཐལ། རྣམ་མཁྱེན་ལ་དེ་གཉིས་སུ་ངེས། འདོད་པ་དེའི་ཕྱིར། ཁོ་ན་རེ། ཊིཀ་ཆེན་གྱི་དགོངས་པ་ཡིན་ཀྱང་ཁས་མི་ལེན་ཟེར་ན། མི་འཐད་དེ། ཊིཀ་ཆེན་གྱི་དགོངས་པ་ཡིན་ན་ཁས་ལེན་དགོས་
ཀྱང་གསུང་རིས་དེ་འདྲ་བ་ཅིག་སྣང་བ་དེ་ཇི་ལྟ་བ་གཟིགས་པའི་གཟིགས་ངོ་ལ་དགོངས་པའི་ཕྱིར། ཡང་ཁ་ཅིག་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཡང་ཇི་སྙེད་པ་གཟིགས་ཟེར་ན། འོ་ན། རང་འགྲེལ་ལས། དངོས་པོ་བྱས་པ་ཅན་མ་རེག་པར་རང་བཞིན་འབའ་ཞིག་

[122A]༄༅། །མངོན་སུམ་དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་ཞེས་བརྗོད་དོ། །ཞེས་གསུངས་པ་མི་འཐད་པར་ཐལ། རྣམ་མཁྱེན་གྱིས་ཇི་སྙེད་པ་ལ་མ་རེག་པའི་ཚུལ་གྱིས་ཇི་ལྟ་བ་གཟིགས་པ་མ་ཡིན་པའི་ཕྱིར། དེ་ཇི་ལྟ་བ་གཟིགས་པའི་གཟིགས་པར་ཇི་
སྙེད་པ་ཡོད་པའི་ཕྱིར། རྟགས་ཁས། ཁ་ཅིག་སྐྲ་བཤད་མཐོང་བའི་རབ་རིབ་དང་བྲལ་བའི་མིག་ཤེས་མེད་ཟེར་ན། དེ་ཡོད་པར་ཐལ། སངས་རྒྱས་འཕགས་པའི་མིག་ཤེས་ཀྱིས་སྐྲ་བཤད་མཐོང་བའི་ཕྱིར། དེར་ཐལ། སྐྲ་བཤད་གཞི་གྲུབ་པའི་ཕྱིར། དེར་ཐལ། སྐྲའི་ཕྱི་མ་ཡོད་པའི་ཕྱིར། དེར་ཐལ། སྐྲ་
ཡོད་པའི་ཕྱིར། ཁ་ཅིག་རབ་རིབ་དང་བྲལ་བའི་མིག་གི་སྐྲ་བཤད་མ་མཐོང་བ་སྐྲ་བཤད་ཀྱི་གནས་ལུགས་ཡིན་ཟེར་ན། མི་འཐད་དེ། རབ་རིབ་དང་བྲལ་བས་སྐྲ་བཤད་མ་མཐོང་བ་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། སྐྲ་བཤད་མེད་པ་ཀུན་རྫོབ་བདེན་པ་ཡིན་པའི་ཕྱིར། ཁ་ཅིག་བསེ་རུ་
གཙང་མའི་ནང་དུ་རབ་རིབ་དང་བྲལ་བའི་གང་ཟག་གིས་སྐྲ་བཤད་མ་མཐོང་བ་བསེ་རུ་གཙང་མའི་ནང་གི་སྐྲ་བཤད་ཀྱི་གནས་ཚུལ་ཡིན་ཟེར་ན། དེ་མི་འཐད་པར་ཐལ། དེ་དེའི་ཀུན་རྫོབ་དང་དོན་དམ་གང་གི་ཡང་གནས་ཚུལ་མ་ཡིན་པའི་ཕྱིར། བསེ་རུ་གཙང་མའི་ནང་དུ་སྐྲ་བཤད་
མེད་པའི་ཕྱིར། ཁ་ཅིག་མཐོང་བ་མེད་པ་མཐོང་བ་དམ་པར་གསུངས་པ་དང། མ་རྙེད་པ་རྙེད་པའི་མཆོག་ཏུ་གསུངས་པའི་དོན་གང་ཡང་མ་མཐོང་བ་གནས་ལུགས་ཀྱི་དོན་མཐོང་བའི་དོན་ཡིན་ཟེར་ན། འོ་ན། གནས་ལུགས་ཀྱི་དོན་ཡང་མ་མཐོང་བར་ཐལ། དམ་བཅའ་འཐད་པའི་ཕྱིར་
འདོད་ན། གནས་ལུགས་ཀྱི་དོན་གཞི་མ་གྲུབ་པར་ཐལ། འདོད་པའི་ཕྱིར། འདོད་ན། གོང་དུ་བཀག་ཟིན། གཞན་ཡང། གནས་ལུགས་ཀྱི་དོན་མ་རྟོགས་པ་དེ་རྟོགས་པ་ཡིན་པར་ཐལ། གནས་ལུགས་ཀྱི་དོན་མ་མཐོང་བ་གནས་ལུགས་ཀྱི་དོན་མཐོང་བ་ཡིན་པའི་ཕྱིར། འདོད་ན་
གནས་ལུགས་མ་རྟོགས་པའི་གང་ཟག་མེད་པར་ཐལ། གནས་ལུགས་ཀྱི་དོན་མ་རྟོགས་པའི་གང་ཟག་གིས་གནས་ལུགས་ཀྱི་དོན་རྟོགས་པའི་ཕྱིར། གཞན་ཡང། མདོ་སྡུད་པ་ལས་བུས་པ་ཐོགས་བཅས་ཀྱི་རེག་བྱ་མ་མཐོང་བ་དེ་ཉིད་ནམ་མཁའ་མཐོང་བ་ཡིན་པ་དེ་བཞིན་དུ་

[122B] དཔེ་དོན་གཞན་གྱི་སྒོ་ནས་སྦྱོར་མི་རིགས་པར་གསུངས་པ་མི་རིགས་པར་ཐལ། ཁྱོད་ཀྱི་དམ་བཅའ་དེ་དག་འཐད་པའི་ཕྱིར། དེ་ལྟར་དཔེ་དོན་སྦྱར་བ་ཡིན་ཏེ། མདོ་སྡུད་པ་ལས་
གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ལ། །ཞེས་སོགས་བཤད་པའི་འོག་ཏུ། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། ནམ་མཁའ་ཇི་ལྟར་མཐོང་སྟེ་དེས་འདིར་བརྟག་པར་གྱིས། །དེ་ལྟར་ཆོས་མཐོང་བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་
གྱིས་ནི་བསྙད་པར་ནུས་མ་ཡིན། །ཞེས་གསུངས་པའི་ཕྱིར། ཁ་ཅིག་མདོའི་གསུང་རིས་ཙམ་ལ་བརྟེན་ནས། གཟུགས་ཚོར་མ་མཐོང་བ་དེ་དག་གི་གནས་ལུགས་མཐོང་བ་ཡིན་ཟེར་ན། འོ་ན། གཟུགས་ཚོར་མངོན་སུམ་དུ་མ་མཐོང་བ་གཟུགས་ཚོར་གྱི་གནས་ལུགས་མངོན་སུམ་དུ་མཐོང་བ་ཡིན་པར་
ཐལ། དམ་བཅའ་འཐད་པའི་ཕྱིར། འདོད་ན། མིག་ལོང་བ་གཟུགས་ཀྱི་གནས་ལུགས་མངོན་སུམ་དུ་རྟོགས་པའི་ཐབས་དམ་པ་ཡིན་པར་ཐལ། འདོད་པའི་ཕྱིར།།    ༈    །།གཉིས་པ་རང་ལུགས་ལ། དོན་དམ་བདེན་པའི་ངོ་བོ་ངོས་འཛིན་པ་སྦྱོར་བའི་སྐབས་ཀྱིས་ཤེས་ཤིང། དཔེ་དོན་སྦྱོར་ཚུལ་ནི། དཔེར་ན་
བསེ་རུ་གཙང་མའི་ནང་དུ་རབ་རིབ་ཅན་ལ་སྐྲ་བཤད་འཛག་པར་སྣང་བའི་ཚེ་དེས་ཡོད་པའི་རྒྱུ་མཚན་སྨྲས་པ་ན། རབ་རིབ་དང་བྲལ་བའི་གང་ཟག་གིས་ཇི་ཙམ་བརྟགས་ཀྱང་མ་མཐོང་ནས་མེད་པའི་རྒྱུ་མཚན་སྨྲས་ཀྱང། བསེ་རུའི་ནང་གི་སྐྲ་བཤད་ལ་སྐུར་བ་བཏབ་པར་མི་འགྱུར་ཏེ། རབ་རིབ་ཅན་ལ་སྣང་ཚུལ་
དེ་བསེ་རུའི་ནང་གི་སྐྲ་བཤད་ཀྱི་ཡིན་ཚུལ་མ་ཡིན། རབ་རིབ་དང་བྲལ་བའི་གང་ཟག་ལ་སྣང་ཚུལ་དེ་བསེ་རུའི་ནང་གི་སྐྲ་བཤད་ཀྱི་ཡིན་ཚུལ་ཡིན་པའི་ཕྱིར། དེ་ཉིད་དོན་ལ་སྦྱོར་ཚུལ་ཡོད་དེ། མི་རིག་པའི་བག་ཆགས་ཀྱིས་བསླད་པའི་མིག་ཤེས་ལ་གཟུགས་སོགས་རང་གི་མཚན་ཉིད་ཀྱིས་གྲུབ་པར་
སྣང་བ་ན། རབ་རིབ་ཅན་གྱི་མིག་ཤེས་ཀྱི་སྣང་ཚུལ་དང་ཆོས་མཚུངས། གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་གི་ངོར་གཟུགས་སོགས་མི་སྣང་ཞིང་གཟུགས་སོགས་བདེན་མེད་འབའ་ཞིག་སྣང་བ་ནི་རབ་རིབ་དང་བྲལ་བའི་མིག་ཤེས་ལ་རབ་རིབ་ཅན་གྱི་མིག་

[123A]༄༅། །ཤེས་ལ་བསེ་རུ་གཙང་མའི་ནང་དུ་སྐྲ་བཤད་འཇིག་པར་སྣང་བའི་སྣང་བ་ཙམ་ཡང་མ་མཐོང་བར་བསེ་རུ་གཙང་མའི་ནང་དུ་སྐྲ་བཤད་མེད་པར་མཐོང་བ་དང་ཆོས་མཚུངས་པའི་ཕྱིར། མདོ་ཕྱི་མའི་དོན་མཐོང་བ་མེད་པ་མཐོང་བ་དམ་པ། མ་རྙེད་པ་རྙེད་པ་དམ་པ་གསུངས་
པའི་དཔེ་ནི། ནམ་མཁའ་མཐོང་བར་འཇོག་པའི་ཚེ། ཐོགས་བཅས་ཀྱི་རེག་པ་ཡོད་ན་དམིགས་སུ་རུང་བ་ལས་མ་དམིགས་པར་མཐོང་བ་ན་ནམ་མཁའ་མཐོང་བར་འཇོག་པ་བཞིན་དུ། དོན་ལ་ཡང་གཟུགས་སོགས་བདེན་པར་ཡོད་ན་བར་ཆད་མེད་ལམ་ལྟ་བུས་དམིགས་སུ་རུང་བ་ལས་མ་མཐོང་
བ་ནི་དེས་གཟུགས་ཀྱི་གནས་ལུགས་དམ་པ་མཐོང་བ་དང་སྦྱོར་རོ། །སྤྱིར་ཤེས་པ་དེས་གཟུགས་མ་མཐོང་བ་དང་དེ་བདེན་གྲུབ་མ་མཐོང་བ་ལ་ཁྱད་པར་ཆེ་ཡང་ཐེག་ཆེན་གྱི་མཐོང་ལམ་བར་ཆད་མེད་ལམ་ལྟ་བུའི་དོ་ལ་ལྟོས་ནས་ནི་དེ་གཉིས་དོན་འདྲ་སྟེ། གཟུགས་དེའི་མཐར་ཐུག་དཔྱོད་པའི་རིགས་
ཤེས་ཀྱིས་དཔྱད་པར་མ་རྙེད་པ་དང་གཟུགས་བདེན་གྲུབ་མ་རྙེད་པ་དོན་འདྲ་བའི་ཕྱིར།།    ༈    །།གསུམ་པ་རྩོད་སྤོང་ལ། ཁ་ཅིག་སངས་རྒྱས་ཀྱིས་མ་རིག་པའི་བག་ཆགས་ཀྱིས་བསླད་པའི་མིག་ཤེས་ལ་སྣང་བའི་གཟུགས་སོགས་མ་གཟིགས་པར་ཐལ། རབ་རིབ་དང་བྲལ་བའི་མིག་ཤེས་ཀྱིས་
རབ་རིབ་ཅན་གྱི་མིག་ཤེས་ལ་སྣང་བའི་སྐྲ་བཤད་ཀྱི་སྣང་བ་ཙམ་ཡང་མེད་པར་བསེ་རུ་གཙང་མའི་ནང་དུ་སྐྲ་བཤད་མེད་པར་མཐོང་བ་དང། སངས་རྒྱས་ཀྱིས་མ་རིག་པས་བསླད་པའི་ཤེས་པ་ལ་སྣང་བའི་གཟུགས་སོགས་མ་གཟིགས་པའི་ཚུལ་གྱིས་གཟུགས་སོགས་ཀྱི་གནས་ལུགས་གཟིགས་
པ་དཔེ་དོན་དུ་སྦྱར་བ་གང་ཞིག་རབ་རིབ་དང་བྲལ་བའི་མིག་ཤེས་ཀྱིས་རབ་རིབ་ཅན་གྱི་མིག་ཤེས་ལ་སྣང་བའི་སྐྲ་བཤད་ཀྱི་སྣང་བ་ཙམ་ཡང་མ་མཐོང་བའི་ཕྱིར། འདོད་ན། མ་རིག་པའི་བག་ཆགས་ཀྱིས་བསླད་པའི་ཤེས་པ་ལ་སྣང་བའི་གཟུགས་སོགས་གཞི་མ་གྲུབ་པར་ཐལ། དེ་སངས་རྒྱས་
ཀྱིས་མ་གཟིགས་པའི་ཕྱིར། འདོད་ན། སངས་རྒྱས་གཞི་མ་གྲུབ་པར་ཐལ། དེ་ཐོབ་ཕྱིར་དུ་བསམ་པ་དམ་བཅའི་ཐོག་མའི་སེམས་ཅན་མེད་པའི་ཕྱིར། དེར་ཐལ། དེ་འདྲ་བའི་སེམས་ཅན་དེ་མ་རིག་པའི་བག་ཆགས་ཀྱིས་བསླད་པའི་མིག་སོགས་ཅན་གྱི་གང་ཟག་གང་ཞིག་མ་རིག་པའི་བག་ཆགས་

[123B] ཐལ་པ་གསུམ་པ་ལ་འདོད་མི་ནུས་ཏེ། ཆད་པའི་མཐར་འཛིན་ཅན་དུ་འགྱུར་བའི་ཕྱིར། ཟེར་ན། རྩ་བ་ལ་མ་ཁྱབ་བོ། །དཔེ་དེ་དང་དོན་སངས་རྒྱས་ཀྱིས་ཇི་ལྟ་བ་གཟིགས་པའི་གཟིགས་ངོར་མ་རིག་པའི་བག་ཆགས་ཀྱིས་བསླད་
པའི་མིག་ཤེས་ལ་སྣང་བའི་གཟུགས་སོགས་མེད་པ་དཔེ་དོན་དུ་སྦྱོར་བའི་ཕྱིར། ཁོ་ན་རེ། སངས་རྒྱས་ལ་མ་རིག་པའི་བག་ཆགས་ཀྱིས་བསླད་པ་ཡོད་པར་ཐལ། དེས་མ་རིག་པའི་བག་ཆགས་ཀྱིས་བསླད་པའི་གཟུགས་སོགས་རྟོགས་པའི་ཕྱིར། ཟེར་ན། མ་ཁྱབ་སྟེ། སངས་རྒྱས་ལ་འཕྲལ་གྱི་འཁྲུལ་རྒྱུས་
བསླད་པའི་ཤེས་པ་མེད་ཀྱང་འཕྲལ་གྱི་འཁྲུལ་རྒྱུས་བསླད་པའི་ཤེས་པ་ལ་སྣང་བའི་གཟུགས་སོགས་སྣང་བ་ཡིན་པའི་ཕྱིར། མ་གྲུབ་ན། གཟུགས་བརྙན་ས་ །མ་ཁྱབ་ན། འཁོར་གསུམ་ཡོད། དེ་ལ་ཁོ་ན་རེ། འོ་ན། སངས་རྒྱས་ཀྱིས་དོན་དམ་པ་མ་གཟིགས་པར་
ཐལ། དེས་གཟིགས་ན་རང་ཉིད་གཟིགས་པའི་གཟིགས་ངོར་རིག་བྱ་རིག་བྱེད་ལ་སོགས་པའི་གཉིས་སྣང་ཐམས་ཅད་ནུབ་ནས་གཟིགས་དགོས་པ་གང་ཞིག་གཟིགས་ངོ་དེར་རིག་བྱ་རིག་བྱེད་ཀྱི་སྣང་བ་ཡོད་པའི་ཕྱིར། དེར་ཐལ། དེ་གཉིས་རིག་བྱ་རིག་བྱེད་ཡིན་པའི་ཕྱིར། ཟེར་ན། མ་ཁྱབ། ལན་ལ་
སངས་རྒྱས་ཀྱིས་དོན་དམ་གཟིགས་པའི་ངོར་གཟིགས་སྣང་ཐམས་ཅད་ནུབ་པས་གཟིགས་ངོ་དེར་རིག་བྱ་རིག་བྱེད་ལ་སོགས་པ་ལ་གཉིས་སྣང་དང་བཅས་པའི་ཚུལ་གྱིས་མ་གཟིགས་པ་བདེན་མོད་ཀྱང། གནས་ལུགས་དོན་དམ་མ་གཟིགས་པའི་སྐྱོན་མེད་པར་ཐལ། གཟུགས་སོགས་ཀུན་
རྫོབ་ཀྱི་ཆོས་རྣམས་མ་གཟིགས་པའི་ཚུལ་གྱིས་དོན་དམ་གཟིགས་པའི་ཕྱིར། འདི་རྩོད་པ་དེའི་ལན་དུ་འགྲོ་ཚུལ་ཡོད་དེ། སངས་རྒྱས་ཀྱིས་དོན་དམ་བདེན་པ་གཟིགས་པའི་ཕྱིར་དང། སངས་རྒྱས་ཀྱིས་དོན་དམ་གཟིགས་པའི་གཟིགས་དོ་དེར་གཟུགས་སོགས་ཀྱི་དངོས་པོ་མེད་པ་དེ་དག་གི་
དེ་ཁོ་ན་ཉིད་ཡིན་པའི་ཕྱིར་དང། དེས་གཟུགས་སོགས་མ་གཟིགས་པའི་ཚུལ་གྱིས་དོན་དམ་བདེན་པ་གཟིགས་པའི་ཕྱིར། རྟགས་དང་པོ་བསྒྲུབས་ཟིན། གཉིས་པ། གཟུགས་རྣམས་མི་མཐོང། ཞེས་སོགས་ཀྱི་ལུང་རིགས་ཀྱིས་གྲུབ། གསུམ་པ་དེར་ཐལ། དངོས་པོ་བྱས་པ་ཅན་ལ་མ་རེག་པར་

[124A]༄༅། །ཞེས་སོགས་གསུངས་པའི་ཕྱིར། སངས་རྒྱས་ཀྱིས་ཡེ་ཤེས་དང་དོན་དམ་བདེན་པ་རིག་བྱ་རིག་བྱེད་ཡིན་ཀྱང་དེའི་གཟིགས་ངོར་རིག་བྱ་རིག་བྱེད་ཀྱི་གཉིས་སྣང་མེད་པ་མི་འགལ་ཏེ། དཔེར་ན། མྱུ་གུ་བདེན་མེད་རྟོགས་པའི་རིག་ཤེས་རྗེས་དཔག་
དང། དེའི་གཞལ་བྱ་དོན་དམ་བདེན་པ་གཉིས་རིག་བྱ་རིག་བྱེད་ཡིན་ཀྱང་གཟིགས་ངོ་དེར་རིག་བྱ་རིག་བྱེད་མ་ཡིན་པ་ལྟ་བུ་ཡིན་པའི་ཕྱིར། གཞན་ཡང། སངས་རྒྱས་ཀྱིས་གཟུགས་སོགས་ཀུན་རྫོབ་ཀྱི་ཆོས་མ་གཟིགས་པའི་ཚུལ་གྱིས་དོན་དམ་གཟིགས་པ་བདེན་པ་གཉིས་
ལ་འཇུག་པའི་མདོ་ལས་ཀྱང་གསུངས་པ་ཡིན་ཏེ། སངས་རྒྱས་ཀྱིས་དོན་དམ་གཟིགས་པའི་ངོར་ཕུང་སོགས་མ་གཟིགས་པའི་ཚུལ་གྱིས་དོན་དམ་གཟིགས་པ་མ་ཡིན་པའི་ཕྱིར། ཕུང་སོགས་ལུས་ངག་ཡིད་གསུམ་གྱི་ཡུལ་དུ་འགྱུར་བ་ལྟར་གཟིགས་ངོ་དེར་ཕུང་སོགས་
གཟིགས་ན་ཡུལ་དོན་དམ་བདེན་པ་དེ་དོན་དམ་བདེན་པར་མི་འགྱུར་གྱི་ཀུན་རྫོབ་ཀྱི་སྤྲོས་པར་འགྱུར་བར་གསུངས་པའི་ཕྱིར། དེར་མ་ཟད་དོན་དམ་བདེན་པ་དེ། འདི་ནི་དོན་དམ་པའི་བདེན་པའོ་ཞེས་བརྗོད་པ་ན་སྒྲ་དེའི་རྗེས་སུ་འབྲང་བའི་རྟོག་ངོ་ཡུལ་ཡུལ་ཅན་གཉིས་སུ་
སྣང་བ་ལྟར་གཉིས་སུ་སྣང་བའི་སྒོ་ནས་གཟིགས་ངོ་དེར་མེད་པས་ཐམས་ཅད་མཁྱེན་པའི་ཡུལ་ལས་འདས་པ་ཡིན་ཏེ། གཉིས་སྣང་གི་ཆོས་ཐམས་ཅད་རྫུན་པ་སླུ་བའི་ཆོས་ཅན་ཡིན་པས། གཟིགས་ངོ་དེར་མི་སླུ་བ་འབའ་ཞིག་གཟིགས་པ་མི་འཐད་པར་ཡང་བསྟན་པའི་
ཕྱིར། མཚམས་སྦྱར་དུ་དོན་དམ་བདེན་པ་ཤེས་བརྗོད་ཀྱི་ཡུལ་ལས་འདས་པར་གསུངས་པའི་དོན་ནི། ཇི་ལྟར་ནམ་མཁའ་བྱ་རྗེས་མཁས་རྣམས་ཀྱི། །ཞེས་སོགས་གསུངས་པ་ལྟར། དོན་དམ་བདེན་པ་དེ་རྟོགས་པ་པོས་ཇི་ལྟར་རྟོགས་པ་ལྟར་སྒྲས་བརྗོད་དུ་མེད་
པ་དང། སྒྲ་དེའི་རྗེས་སུ་འབྲང་བའི་རྟོག་པས་ཇི་ལྟར་རྟོགས་པ་ལྟར་རྟོགས་མི་ནུས་པའི་དོན་ཡིན་གྱི། ཤེས་བརྗོད་ཀྱི་ཡུལ་མ་ཡིན་པའི་དོན་མ་ཡིན་པར་གོང་དུ་བཤད་ཟིན་ནོ། །གཞུང་འདིའི་དོན་རྟོགས་དཀའ་ཞིང་གལ་ཆེ་བར་སྣང་བས་ཅུང་ཟད་རྒྱས་པར་བཤད་པ་

[124B] །དེ་ལྟར་ན་ཤོད་ན། ཀུན་མཁྱེན་ཡེ་ཤེས་ཆོས་ཀུན་མཇལ་བ་དང། །ཤེས་བྱའི་ཕྱེད་ལ་ཚང་མ་མིན་པ་འགལ། །ཞེས་པའི་སྐྱོན་བརྗོད་རྣམས་ལས་ཀྱང་གྲོལ་ལོ། །འདིའི་ལྷག་མ་འབྲས་བུའི་སའི་སྐབས་སུ་འཆད།།    ༈    །།
གལ་ཏེ་འཇིག་རྟེན་ཚད་མ་ཡིན་ན་ནི། །ཞེས་སོགས་ཀྱི་སྐབས་སུ་རྣམ་པ་གསུམ་ལས། དང་པོ་ལ་ཁ་ཅིག་དེ་ཁོ་ན་ཉིད་རྟོགས་པའི་ཕྱིར་འཕགས་ལམ་འཚོལ་བ་དོན་མེད་པར་ཐལ། དེ་ཁོ་ན་ཉིད་གཏན་ལ་འབེབས་པ་ལ་འཇིག་རྟེན་གྱི་མཐོང་བ་ཚད་མ་ཡིན་
པའི་ཕྱིར། ཟེར་ན། དེ་ཁོ་ན་ཉིད་རྟོགས་པའི་གང་ཟག་ཡིན་ན་འཕགས་པ་ཡིན་དགོས་པར་ཐལ། ཁྱོད་ཀྱི་ཐལ་འགྱུར་ལ་ཁྱབ་འབྲེལ་ཡོད་པའི་ཕྱིར། འདོད་མི་ནུས་ཏེ། དེ་ཁོ་ན་ཉིད་རྟོགས་པའི་སོ་སྐྱེ་ཡོད་པའི་ཕྱིར། ཡང་ཁ་ཅིག་དེ་ཁོ་ན་ཉིད་
མངོན་སུམ་དུ་རྟོགས་པའི་ཕྱིར་འཕགས་ལམ་བསྐྱེད་པ་དོན་མེད་པར་ཐལ། འཕགས་པའི་ཡེ་ཤེས་ཀྱིས་གཟིགས་པ་གཏན་ལ་འབེབས་པ་ལ། འཇིག་རྟེན་གྱི་མཐོང་བ་ཚད་མ་ཡིན་པའི་ཕྱིར། ཟེར་ན། དེ་ཁོ་ན་ཉིད་མངོན་སུམ་གྱི་རྟོགས་པའི་གང་ཟག་
ཡིན་ན་འཕགས་པ་ཡིན་དགོས་པར་ཐལ། ཁྱོད་ཀྱི་ཐལ་འགྱུར་འཕེན་ཚུལ་དེ་འཐད་པའི་ཕྱིར། འདོད་མི་ནུས་ཏེ། སོ་སྐྱེའི་རྒྱུད་ཀྱི་སྟོང་ཉིད་ངེས་པའི་ངེས་ཤེས་དེས་སྟོང་ཉིད་མངོན་སུམ་གྱི་རྟོགས་པ་ཡིན་པའི་ཕྱིར། དེར་ཐལ། གཟུགས་འཛིན་དབང་མངོན་གྱིས་
དྲངས་ནས་སྐྱེས་པའི་གཟུགས་ངེས་པའི་ངེས་ཤེས་དེ་ཡིད་མངོན་ཡིན་པའི་ཕྱིར། དེ་དང་རྟོག་པའི་གཞི་མཐུན་ཡོད་པའི་ཕྱིར། གཞན་ཡང། འཕགས་པའི་ཡེ་ཤེས་ཀྱི་གཟིགས་པ་གཏན་ལ་འབེབས་བ་ལ་འཇིག་རྟེན་གྱིས་མཐོང་བ་ཚད་མར་རྣམ་པ་ཐམས་ཅད་དུ་མི་
མཚུངས་པར་ཐལ། ཐལ་འགྱུར་དེའི་རྟགས་ཕ་རོལ་པོ་ལ་སོང་བ་མ་ཡིན་པར་ཁས་མི་ལེན་པ་གཞིར་བཅས་ནས་འཕངས་པ་ཡིན་པའི་ཕྱིར། འདོད་མི་རིགས་ཏེ། དེ་འཇིག་རྟེན་གྱི་ཐ་སྙད་ཚད་མས་གྲུབ་པའི་ཕྱིར། ཁ་ཅིག་དེ་ཁོ་ན་ཉིད་གཏན་ལ་འབེབས་པའི་སྐབས་སུ་

[125A]༄༅། །ཡུལ་གང་གཏན་ལ་འབེབས་པ་ལ་ཡང་འཇིག་རྟེན་གྱིས་མཐོང་བ་ཚད་མར་མི་རུང་ཞེ་ན། འོ་ན། དེའི་སྐབས་སུ་དེ་ཁོ་ན་ཉིད་གཏན་ལ་འབེབས་བྱེད་ཀྱི་ཕྱོགས་ཆོས་རྟེན་འབྲེལ་གཏན་ལ་འབེབས་པ་ལ་ཡང་འཇིག་རྟེན་གྱིས་
མཐོང་བ་ཚད་མར་མི་རུང་བར་ཐལ། དམ་བཅའ་འཐད་པའི་ཕྱིར། འདོད་མི་ནུས། རང་ལུགས་ལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བ་བཀག་པ་ལ། ཁོ་ན་རེ། དེ་འདྲའི་གཞན་
སྐྱེ་མེད་པ་ལུང་རིགས་ཀྱིས་སྒྲུབ་མི་ནུས་ཏེ། དེ་ལྟར་མངོན་སུམ་དུ་མཐོང་བའི་འཇིག་རྟེན་གྱི་མངོན་སུམ་ཡོད་པ་གང་ཞིག་འཇིག་རྟེན་གྱི་མངོན་སུམ་དུ་མཐོང་བ་སྟོབས་དང་ལྡན་པའི་ཕྱིར། ཟེར་ན། དེས་ལན་དོན་མཐུན་མི་ཐེབས་ཏེ། འདིར་ཐ་སྙད་དུ་
གཞན་སྐྱེ་འགོག་པར་མ་ཟད། གནས་ལུགས་མངོན་སུམ་དུ་རྟོགས་པའི་འཕགས་པའི་མཉམ་གཞག་གི་ཡུལ་དུ་མ་གྲུབ་པས་དོན་དམ་པ་གྲུབ་པ་ཡང་འགོག་པས་འཕགས་པའི་ཡེ་ཤེས་ཀྱི་གཟིགས་པ་གཏན་ལ་འབེབས་པ་དང། གནས་ལུགས་རྟོགས་
པའི་འཕགས་པའི་གཞལ་བྱ་གཏན་ལ་འབེབས་པ་ལ་འཇིག་རྟེན་གྱི་མངོན་སུམ་དུ་མཐོང་བ་ཚད་མ་ཡིན་ན། ཐོག་མ་མེད་པ་ནས་དེས་དེ་ཁོ་ན་ཉིད་མངོན་སུམ་དུ་མངོང་བས་འཕགས་ལམ་སྐྱེད་པ་དོན་མེད་དུ་འགྱུར་ཞེས་པ་གཞུང་དོན་ནོ། གསུམ་པ་ལ་
ཁོ་ན་རེ། དོན་དམ་པར་གཞན་སྐྱེ་མེད་པ་དོན་དམ་བདེན་པ་ཡིན་པར་ཐལ། དོན་དམ་པར་གཞན་སྐྱེ་བཀག་པ་ལ། འཇིག་རྟེན་རང་ག་བའི་མངོན་སུམ་ཚད་མས་གནོད་ན་དེ་ཁོ་ན་ཉིད་གཏན་ལ་འབེབས་པ་ལ་འཇིག་རྟེན་རང་ག་བས་མཐོང་བ་ཚད་མ་ཡིན་
དགོས་པའི་ཕྱིར། འདོད་ན། གཞན་སྐྱེ་དོན་དམ་བར་མེད་པ་དོན་དམ་བདེན་པ་ཡིན་པར་ཐལ། འདོད་པ་དེའི་ཕྱིར། འདོད་ན། དེ་གཞན་སྐྱེ་བའི་གནས་ལུགས་ཡིན་པར་ཐལ། འདོད་པའི་ཕྱིར། འདོད་ན། གཞན་སྐྱེ་ཡོད་པར་ཐལ་ལོ། །འདོད་ན། །

[125B] འོ་ན། དོན་དམ་པར་གཞན་སྐྱེ་མེད་པ་དོན་དམ་བདེན་པ་ཡིན་པར་ཐལ། གཞན་སྐྱེ་དོན་དམ་གྱི་དབང་དུ་བྱས་ནས་བཀག་པའི་ཕྱིར། མཐའ་བཞིའི་སྐྱེ་བ་བདེན་པ་གཉིས་ཅིག་ཅར་དུ་བཀག་པའི་ཕྱིར། ཁོ་ན་རེ། གཞན་སྐྱེ་
མེད་པ་དོན་དམ་བདེན་པ་ཡིན་པར་ཐལ། རང་གི་མཚན་ཉིད་ཀྱིས་གྲུབ་པའི་ས་བོན་གཞན་ལས་རང་གི་མཚན་ཉིད་ཀྱིས་གྲུབ་པའི་མྱུ་གུ་གཞན་སྐྱེ་བ་མེད་པ་དོན་དམ་བདེན་པ་ཡིན་པའི་ཕྱིར། ས་བོན་གཞན་ལས་མྱུ་གུ་གཞན་རང་གི་མཚན་ཉིད་
ཀྱིས་སྐྱེ་བ་མེད་པ་དོན་དམ་པ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། ས་མྱུག་རང་བཞིན་གྱིས་མ་གྲུབ་པ་དོན་དམ་བདེན་པ་ཡིན་པའི་ཕྱིར།།    ༈    །།འཇིག་རྟེན་དོན་ནི་འཇིག་རྟེན་གྲགས་ཉིད་ཀྱི། །ཞེས་སོགས་ཀྱི་
དོན་ལ། ཁ་ཅིག་བུམ་པ་ནོར་རྫས་སུ་ཁས་བླངས་པ་ལ་འཇིག་རྟེན་གྱི་གྲགས་པས་གནོད་ཟེར་ན། འོ་ན་བུམ་པ་ནོར་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ནོར་རྫས་གཞི་མ་གྲུབ་པར་ཐལ། བུམ་པ་ཡོད་པ་གང་ཞིག་
འདོད་པ་དེའི་ཕྱིར། ཁ་ཅིག་བུམ་པ་ནོར་ཡིན་ཀྱང་རྫས་མ་ཡིན་ཟེར་ན། འོ་ན། བུམ་པ་རྫས་སུ་ཁས་བླངས་པ་ལ་བུམ་པ་རྫས་མ་ཡིན་ཏེ། གཞལ་བྱ་ཡིན་པའི་ཕྱིར། དཔེར་ན། རྨི་ལམ་གྱི་བུམ་པ་ཞེས་པ་འགོག་ན་འཇིག་རྟེན་གྱི་
གནོད་པར་གསུངས་པ་མི་འཐད་པར་ཐལ། བུམ་པ་རྫས་མ་ཡིན་པའི་ཕྱིར། དཔེར་ན། རི་བོང་རྭ་བཞིན། ཁ་ཅིག་བུམ་པ་ནོར་རྫས་མ་ཡིན་པར་དམ་བཅའ་བའི་དམ་བཅའ་ལ། འཇིག་རྟེན་གྱི་ཚད་མས་གནོད་ཟེར་ན། དེ་འཇིག་རྟེན་གྱི་
ཚད་མས་ཁེགས་པར་ཐལ། དམ་བཅའ་འཐད་པའི་ཕྱིར། འདོད་ན། དམ་བཅའ་ལྟར་སྣང་མེད་པར་ཐལ། འདོད་པའི་ཕྱིར། གཞན་ཡང། དམ་བཅའ་དེའི་བཞེད་དོན་ལ་ཚད་མ་དེས་གནོད་ན་དམ་བཅའ་དེ་ལ་ཚད་མས་གནོད་པས་ཁྱབ་པར་

[126A]༄༅། །ཐལ། དམ་བཅའ་འཐད་པའི་ཕྱིར། འདོད་ན། སྒྲ་མི་རྟག་པར་རྟོགས་པའི་རྗེས་དཔག་ཆོས་ཅན། སྒྲ་རྟག་པར་དམ་བཅའ་བའི་དམ་བཅའ་ལ་གནོད་པར་ཐལ། དེ་འདྲ་བའི་བཞེད་དོན་ལ་གནོད་པའི་ཕྱིར། དེར་ཐལ། དེའི་བཞེད་དོན་མེད་པར་རྟོགས་
པའི་ཚད་མ་ཡིན་པའི་ཕྱིར། ཁ་ཅིག་ རང་གི་བཞེད་དོན་ཚད་མས་གྲུབ་པའི་དམ་བཅའ་ཡིན་ན། དམ་བཅའ་ཡང་དག་ཡིན་པས་ཁྱབ་ཟེར་ན། སྒྲ་མི་རྟག་པར་ཚད་མས་མ་ངེས་པའི་གང་ཟག་གིས་སྒྲ་མི་རྟག་པར་དམ་བཅའ་བའི་དམ་བཅའ་ཆོས་ཅན། དེར་ཐལ། དེའི་ཕྱིར་
འདོད་ན། མ་ཡིན་པར་ཐལ། རང་གི་བཞེད་དོན་རང་སྨྲ་བ་པོའི་གང་ཟག་གིས་ཚད་མས་མ་གྲུབ་པའི་ཕྱིར། ཁ་ཅིག་ བུམ་པ་རྫས་སུ་མ་གྲུབ་པར་ཁས་བླངས་པ་ལ་འཇིག་རྟེན་གྱི་གྲགས་པས་གནོད་དེ། བུམ་པ་རྫས་སུ་གྲུབ་པར་འཇིག་རྟེན་ན་གྲགས་ཤིང་གྲུབ་པའི་ཕྱིར་
ཞེས་པ་གཞུང་གི་དོན་སྦྱོར་རྣམ་དག་ཡིན་ཟེར་ན། བུམ་པ་རྫས་སུ་གྲུབ་པར་ཐལ། བུམ་པ་རྫས་སུ་མ་གྲུབ་པར་དམ་བཅས་པའི་དམ་བཅའི་དོན་ལ་འཇིག་རྟེན་གྱི་གྲགས་པས་གནོད་པའི་ཕྱིར། འདོད་ན། བུམ་པ་ཆོས་ཅན། རྫས་སུ་མ་གྲུབ་སྟེ། རྫས་གྲུབ་ཀྱི་གཅིག་
དང་དུ་མ་གང་རུང་དུ་མ་གྲུབ་པའི་ཕྱིར། རྟགས་ཁྱབ་སྟེ། རྫས་སུ་གྲུབ་པ་དོན་དམ་ལ་དཔྱོད་པའི་རྟགས་ཡང་དག་གི་དགག་ཆོས་མཐར་ཐུག་ཡིན་པའི་ཕྱིར། རང་ལུགས་ལ། གཞན་སྐྱེ་བཀག་པ་ལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་
ཀྱིས་གྲུབ་པའི་འབྲས་བུ་གཞན་སྐྱེ་བར་མཐོང་བའི་མངོན་སུམ་གྱིས་མི་གནོད་ན། འཇིག་རྟེན་གྱི་གྲགས་པས་གནོད་ཚུལ་ཇི་ལྟ་བུ་ཞེ་ན། དེའི་གནོད་ཚུལ་འཆད་པ་ལ་གཞུང་འདི་བྱུང། བུམ་པ་རྫས་སུ་ཁས་བླངས་པ་ལ། བུམ་པ་ནི་རྫས་མ་ཡིན་ཏེ། གཞལ་བྱ་
ཡིན་པའི་ཕྱིར། དཔེར་ན། རྨི་ལམ་གྱི་བུམ་པ་བཞིན་ཞེས་དང། མྱུ་གུ་སྐྱེ་བར་ཁས་བླངས་པ་ལ། དེ་ཆོས་ཅན་མི་སྐྱེ་སྟེ། གཞལ་བྱ་ཡིན་པའི་ཕྱིར། དཔེར་ན། རྨི་ལམ་ན་བུམ་པ་བཞིན་ཞེས་འགོག་།    ༈    །།

[126B] ཁོ་ན་རེ། བུམ་པ་ཆོས་ཅན། གཅིག་དང་དུ་མ་གང་རུང་དུ་ཐལ། རྫས་ཡིན་པའི་ཕྱིར། ཁྱབ་སྟེ། ཡོད་ན་གཅིག་དང་དུ་མ་གང་རུང་དུ་ཡོད་དགོས་པའི་ཕྱིར། འདོད་མི་ནུས་ཏེ། བུམ་པ་ཆོས་ཅན། རྫས་སུ་མ་གྲུབ་སྟེ། རྫས་གཅིག་དང་རྫས་ཐ་དད་
གང་རུང་དུ་མ་གྲུབ་པའི་ཕྱིར། ཞེས་པའི་སྦྱོར་བ་འདི་དོན་དམ་ལ་དཔྱོད་པའི་རྟགས་ཡང་དག་གི་རྟགས་སྦྱོར་ཡིན་པའི་ཕྱིར། དེར་ཐལ། དེ་ཆོས་ཅན། རྫས་སུ་མ་གྲུབ་སྟེ། རྫས་གྲུབ་ཀྱི་གཅིག་དང་རྫས་གྲུབ་ཀྱི་དུ་མ་གང་རུང་དུ་མ་གྲུབ་པའི་ཕྱིར། ཞེས་པའི་སྦྱོར་བ་འདི་དེ་ལྟར་ཡིན་པའི་
ཕྱིར་ཟེར་ན། མ་ཁྱབ། འོ་ན། བུམ་པའི་ཆོས་ཉིད་ཆོས་ཅན། བདེན་པར་མ་གྲུབ་སྟེ། བདེན་པའི་གཅིག་དང་དུ་མ་གང་རུང་དུ་མ་གྲུབ་པའི་ཕྱིར། ཞེས་པའི་རྟགས་སྦྱོར་འདི་དོན་དམ་ལ་དཔྱོད་པའི་རྟགས་ཡང་དག་གི་རྟགས་སྦྱོར་ཡིན་པར་ཐལ། དེ་ཆོས་ཅན། བདེན་པར་མ་གྲུབ་སྟེ། བདེན་
གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མ་གྲུབ་པའི་ཕྱིར། ཞེས་པའི་སྦྱོར་བ་འདི་དེ་ལྟར་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། བུམ་པའི་ཆོས་ཉིད་དེ་གང་རུང་དུ་མ་གྲུབ་པའི་ཕྱིར། །དེར་ཐལ། དེ་བདེན་པའི་གཅིག་ཏུ་གྲུབ་པའི་ཕྱིར། དེར་ཐལ་དེ་
བདེན་པའི་གཅིག་ཡིན་པ་གང་ཞིག་ དོན་དམ་བདེན་པའི་གཅིག་ཡིན་པའི་ཕྱིར། ཁོ་ན་རེ། བུམ་པ་ཆོས་ཅན། རྫས་སུ་གྲུབ་པར་ཐལ། རྫས་ཡིན་པའི་ཕྱིར། ཟེར་ན། ཆོས་ཉིད་ཆོས་ཅན། བདེན་པར་གྲུབ་པར་ཐལ། བདེན་པ་ཡིན་པའི་ཕྱིར། འཁོར་གསུམ་ཡང་ཁོ་ན་རེ། བུམ་པ་ཡོད་
པའི་གང་ཟག་ཡིན་ན་རྫས་ཡོད་ཀྱི་གང་ཟག་ཡིན་དགོས་པར་ཐལ། བུམ་པ་རྫས་ཡོད་ཡིན་པའི་ཕྱིར། ཟེར་ན། ཁྱོད་རང་ཐལ་འགྱུར་གཉིས་ཀྱི་སྟེང་དུ་སྒྲིགས་ནས་འཁོར་གསུམ་མོ། །ཁ་ཅིག་བུམ་པ་ནོར་རྫས་མ་ཡིན་པར་དམ་བཅས་པའི་དམ་བཅའ་ལ་འཇིག་རྟེན་གྱི་མངོན་སུམ་ཚད་
མས་གནོད་པར་ཐལ། བུམ་པ་ནོར་རྫས་མ་ཡིན་པར་འཇིག་རྟེན་པའི་རྟོག་པ་ལ་བུམ་པ་ནོར་རྫས་སུ་འཛིན་པའི་འཇིག་རྟེན་གྱི་མངོན་སུམ་ཚད་མས་གནོད་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། དེ་གཉིས་དམིགས་པ་

[127A]༄༅། །གཅིག་ལ་དམིགས་ནས་རྣམ་པ་འཛིན་སྟངས་དངོས་འགལ་དུ་ཞུགས་པའི་བློ་ཡིན་པའི་ཕྱིར། གསལ་བ་ཁས། ཁ་ཅིག་ རྨི་ལམ་གྱི་བུམ་པ་མི་སྐྱེ་བར་ཐལ། རྨི་ལམ་དུ་བུམ་པ་མི་སྐྱེ་བའི་ཕྱིར། རྟགས་ཁས། ཟེར་
ན། མ་ཁྱབ། འདོད་མི་ནུས་ཏེ། དེ་ཆོས་ཀྱི་སྐྱེ་མཆེད་ཀྱི་གཟུགས་ཡིན་པའི་ཕྱིར།།    ༈    །།གལ་ཏེ་རང་གི་མཚན་ཉིད་བརྟེན་གྱུར་ན། །ཞེས་སོགས་ཀྱི་སྐབས་སུ། གསུམ་ལས། དང་པོ་ལ། ཁ་ཅིག་ གཞུང་འདིའི་ཕྱོགས་སྔ་སྨྲ་བ་པོ་སེམས་ཙམ་
པ་ཡིན་ཟེར་ན། འོ་ན། སེམས་ཙམ་པས་དངོས་པོ་ཐ་སྙད་དུ་གཞན་ལས་སྐྱེ་ཡང་དོན་དམ་པར་གཞན་ལས་མི་སྐྱེ་བར་འདོད་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ། གཞུང་གསུམ་པོ་འདིའི་ཕྱོགས་སྔ་སྨྲ་བ་པོ་གཅིག་ཡོད་པ་གང་ཞིག་ གཞུང་འོག་
མའི་མཚམས་སྦྱར་དུ། དོན་དམ་པར་སྐྱེ་བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད་ཞེས་སོགས་འོག་ནས་འཆད་པའི་ལུང་གིས་གྲུབ་པའི་ཕྱིར། འདོད་ན། སེམས་ཙམ་པས་དངོས་པོ་དོན་དམ་པར་མི་སྐྱེ་བར་འདོད་པར་ཐལ་
འདོད་པ་དེའི་ཕྱིར། འདོད་མི་ནུས་ཏེ། དེས་དངོས་པོ་རྣམས་དོན་དམ་པར་གཞན་ལས་སྐྱེ་བར་འདོད་པའི་ཕྱིར། དེས་ཐལ། དེས་དངོས་པོ་དོན་དམ་པར་ཡོད་པར་འདོད་པའི་ཕྱིར། ཁ་ཅིག་ གཞུང་འདིས་དངོས་པོ་རང་གི་མཚན་ཉིད་ཀྱིས་གྲུབ་
ན་སྟོང་ཉིད་མངོན་སུམ་དུ་རྟོགས་པའི་འཕགས་པའི་མཉམ་གཞག་ཡེ་ཤེས་ཀྱིས་གཟིགས་དགོས་པ་ལ་མ་གཟིགས་པའི་རྒྱུ་མཚན་གྱིས་ཡེ་ཤེས་དེས་དངོས་པོའི་གནས་ལུགས་ལ་སྐུར་བ་བཏབ་པའི་ཚུལ་གྱིས་སྟོང་ཉིད་རྟོགས་པ་
དང། སྟོང་ཉིད་དངོས་པོའི་འཇིག་རྒྱུར་ཐལ་བ་འཕུལ་བ་ཡིན་ཟེར་ན། འོ་ན། གནས་ལུགས་མངོན་སུམ་དུ་རྟོགས་པའི་འཕགས་པའི་མཉམ་གཞག་ཡེ་ཤེས་ཀྱིས་དངོས་པོ་མ་གཟིགས་པར་ཐལ། །དམ་བཅའ་འཐད་པའི་ཕྱིར་

[127B] དེས་གཟིགས་པར་ཐལ། གནས་ལུགས་མངོན་སུམ་དུ་རྟོགས་པའི་རྣམ་མཁྱེན་གྱིས་དངོས་པོ་མངོན་སུམ་དུ་རྟོགས་པའི་ཕྱིར། ཁ་ཅིག་ དངོས་པོ་རང་གི་མཚན་ཉིད་ཀྱིས་གྲུབ་ན་སྟོང་ཉིད་མངོན་སུམ་དུ་རྟོགས་པའི་སློབ་པ་འཕགས་པའི་
མཉམ་གཞག་གིས་དངོས་པོ་ལ་སྐུར་བ་བཏབ་པའི་ཚུལ་གྱིས་སྟོང་ཉིད་རྟོགས་པར་འཕུལ་བ་ཡིན་གྱི། དངོས་པོའི་གནས་ལུགས་ལ་སྐུར་བ་བཏབ་པའི་ཚུལ་གྱིས་དེའི་གནས་ལུགས་རྟོགས་པར་འཕུལ་བ་མ་ཡིན་ཟེར་ན། དངོས་པོའི་གནས་ལུགས་
ལ་སྐུར་འདེབས་ཀྱི་ཚུལ་གྱིས་དེ་རྟོགས་པར་འཕུལ་བ་ཡིན་པར་ཐལ། ཕྱོགས་སྔ་མས་དངོས་པོ་རང་བཞིན་གྱིས་མེད་ན་མེད་དགོས་པར་ཁས་བླངས། གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་གིས་
དངོས་པོ་རང་བཞིན་མེད་པར་མངོན་སུམ་དུ་རྟོགས་པར་ཁས་ལེན་དགོས། དེ་ལྟ་ན་དངོས་པོ་རང་བཞིན་གྱིས་མེད་པ་དེ་མེད་པའི་དོན་དུ་ཁྱོད་ཀྱིས་ཁས་བླངས་དགོས་པས་དངོས་པོའི་གནས་ལུགས་ཆད་མཐར་ཁས་བླངས་པས་དེ་ལ་སྐུར་བ་བཏབ་
མཉམ་བཞག་གི་སྟོབས་ཀྱིས་དངོས་པོ་གཏན་མེད་དུ་སོང་བས་རིགས་པ་གཉིས་ཀ་འཇུག་པའི་ཕྱིར། ཁ་ཅིག་ དངོས་པོ་རང་བཞིན་གྱིས་གྲུབ་ན། དངོས་པོ་རང་བཞིན་གྱིས་མེད་པར་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་
གཞག་གིས་དངོས་པོའི་གནས་ལུགས་ལ་སྐུར་བ་བཏབ་པའི་ཚུལ་གྱིས་དངོས་པོའི་གནས་ལུགས་རྟོགས་པ་དང། མཉམ་བཞག་དེ་དངོས་པོའི་འཇིག་རྒྱུར་ཁས་བླངས་དགོས་ཏེ་དངོས་པོ་རང་བཞིན་གྱིས་གྲུབ་ན་མཉམ་གཞག་དེས་དམིགས་
དགོས་པ་ལ་དེས་མ་དམིགས་པའི་ཕྱིར་ཟེར་ན། འོ་ན། རང་རྒྱུད་པས་དངོས་པོའི་གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་བཞག་གིས་དངོས་པོ་རང་བཞིན་གྱིས་མེད་པར་མངོན་སུམ་དུ་རྟོགས་པར་འདོད་པར་

[128A]༄༅། །ཐལ། དམ་བཅའ་འཐད་པ་གང་ཞིག་ གཞུང་འདིའི་ཕྱོགས་སྔ་སྨྲ་བ་པོར་རང་རྒྱུད་པ་ཡིན་པའི་ཕྱིར། དེར་ཐལ། དེ་རང་སྟོང་ཁས་ལེན་བའི་རྒོལ་བ་ཞིག་ཡིན་པ་གང་ཞིག་ སེམས་ཙམ་པ་མན་ཆད་ཀྱི་རང་སྟོང་ཁས་མི་ལེན་
པའི་ཕྱིར། རྟགས་དང་པོ་དེར་ཐལ། འདིའི་སྐབས་སུ་རང་འགྲེལ་དུ་མདོ་དྲངས་པ་ལས། འོད་སྲུངས་གཞན་དབུ་མ་པའི་ལཾ་གྱི་ཆོས་རྣཾས་ལ་སོ་སོར་ ཆོས་རྣཾས་ཉིད་ཀྱང་སྟོང་པ་ཉིད་དང་ཞེས་དྲངས་ནས་རང་སྟོང་གསལ་བར་བསྟན་པའི་
ཕྱིར། རྩ་བར་འདོད་མི་རིགས་ཏེ། དེས་དངོས་པོ་རང་གི་མཚན་ཉིད་ཀྱིས་གྲུབ་པར་འདོད་པའི་ཕྱིར། ཁ་ཅིག་ རང་རྒྱུད་པས་དངོས་པོ་རང་གི་མཚན་ཉིད་ཀྱིས་གྲུབ་པར་འདོད་ཀྱང། ལོག་པའི་ཀུན་རྫོབ་གང་ཡིན་རང་གི་མཚན་ཉིད་ཀྱིས་མ་གྲུབ་པར་
འདོད་ཅེ་ན། འོ་ན་ལེགས་ལྡན་ཡབ་སྲས་ཀྱིས་སྨིག་རྒྱུའི་ཆུ་དངོས་པོར་འདོད་དམ་དངོས་མེད་དུ་འདོད། དང་པོ་ལྟར་ན། དངོས་པོ་རང་གི་མཚན་ཉིད་ཀྱིས་གྲུབ་པར་ཁས་བླངས་པ་དང་འགལ། གཉིས་པ་ལྟར་ན་མི་རིགས་ཏེ། དེ་གཉིས་ཀྱིས་སྨིག་རྒྱུའི་
ཆུ་གཟུགས་བརྙན་དུ་འདོད་པའི་ཕྱིར། ཁྱབ་སྟེ། དེ་དག་གི་ལུགས་ལ་ཡང་གཟུགས་བརྙན་དང་སྒྲ་བརྙན་ལ་རྒྱུ་རྐྱེན་གྱིས་སྐྱེད་པས་ཁྱབ་པར་འདོད་པའི་ཕྱིར། གཞན་ཡང། ལེགས་ལྡན་ཡབ་སྲས་ཀྱིས་མེ་ལོང་ནང་གི་བྱད་བཞིན་གྱི་གཟུགས་
བརྙན་རྣམ་གྲངས་པའི་ཀུན་བཏགས་སུ་འདོད་པར་ཐལ། དེ་དག་གིས་དེ་དངོས་མེད་ཀྱི་ཡོད་པར་འདོད་པའི་ཕྱིར། འདོད་ན། མི་འཐད་པར་ཐལ། ལེགས་ལྡན་འབྱེད་ཀྱིས་སེམས་ཙམ་པས་ཀུན་བཏགས་རང་གིས་མཚན་ཉིད་ཀྱིས་མ་གྲུབ་པར་ཁས་
བླངས་པ་ལ་དགག་པ་རྒྱས་པར་མཛད་པའི་ཕྱིར། ཁ་ཅིག་ མེ་ལོང་ནང་གི་གཟུགས་བརྙན་དངོས་མེད་དུ་འདོད་པ་མི་རིགས་ཏེ། འདི་པའི་ལུགས་ལ་རབ་རིབ་ཅན་གྱི་མིག་ཤེས་ལ་སྣང་བའི་སྐྲ་ཤད་གཟུགས་ཀྱི་སྐྱེ་མཆེད་དུ་འདོད་པ་དང། ཀེང་

[128B] རང་རྒྱུད་པ་མན་ཆད་འཇིག་རྟེན་རང་ག་བ་བརྡའ་བྱང་ཡན་ཆད་ཀྱི་མེ་ལོང་གཡའ་དག་པ་དང་བྱད་བཞིན་ཚོགས་པའི་རྐྱེན་གྱིས་
བྱད་བཞིན་གྱི་གཟུགས་བརྙན་དང་དེས་དེ་བྱད་བཞིན་དུ་སྣང་བའི་མིག་ཤེས་ལ་འཁྲུལ་བ་སྐྱེད་པ་མངོན་སུམ་དུ་མཐོང་མངོན་སུམ་དུ་མཐོང་བ་ལ་ད་དག་གིས་མི་གནོད་པའི་ཕྱིར་དང། དངོས་པོ་སྟོང་པ་ཞེས་སོགས་གསུངས་པའི་ཕྱིར་
མ་ལོང་ནང་གི་བྱད་བཞིན་གྱི་གཟུགས་བརྙན་གཞི་མ་གྲུབ་གསུངས་པ་ཡང་དེ་དག་གིས་ཁེགས་སོ། །ཁ་ཅིག་ རང་སྟོང་གི་དོན་བུམ་པ་བུམ་པས་སྟོང་བའི་སྟོང་བ་ལྟ་བུ་ལ་བྱེད་ཟེར་ན། བུམ་པ་ཤེས་བྱ་ལ་ཁེགས་པར་ཐལ་
བུམ་པ་བུམ་པ་ལ་མེད་པ་གང་ཞིག་ དེ་ལས་གཞན་ལ་ཡང་བུམ་པ་བཞག་ཏུ་མི་རུང་བའི་ཕྱིར། འདོད་ན། གཟུགས་ནས་རྣམ་མཁྱེན་གྱི་བར་ལ་མཚུངས་པས་ཤེས་བྱ་ཐམས་ཅད་ལ་སྐུར་འདེབས་སོ།། །།
གཉིས་པ་རང་ལུགས་ལ། གཞུང་གསུམ་པོ་འདིའི་ཕྱོགས་སྔ་སྨྲ་བ་པོ་ནི་དབུ་མ་རང་རྒྱུད་པར་བྱས་ནས་གཞན་སྐྱེ་སྤྱིར་འགོག་ཚུལ་གྱི་སྐབས་སུ་མ་བཤད་པའི་ཐུན་མོང་མ་ཡིན་པའི་རིགས་པ་གསུམ་སྟོན་པ་དང། རིགས་
པ་དང་པོ་སྟོང་ཉིད་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་གིས་དངོས་པོའི་གནས་ལུགས་ལ་སྐུར་བ་བཏབ་པའི་སྒོ་ནས་དེའི་གནས་ལུཌ་རྟོགས་པ་དང་དངོས་པོ་ལ་སྐུར་འདེབས་སུ་འགྲོ་བའི་རྒྱུ་མཚན་ཡོད་དེ། མཉམ་གཞག་དེ་
རྣཾས་ཀྱི་དངོས་པོ་རང་བཞིན་མེད་པར་རྟོགས་ནི་དགོས། དངོས་པོ་རང་བཞིན་གྱིས་གྲུབ་ན་ཆོས་ཅན་དེ་གཉིས་ལ་སྐུར་འདེབས་སུ་འགྱུར་བའི་ཕྱིར། རྟགས་དང་པོ་དེར་ཐལ། དངོས་པོ་རང་བཞིན་གྱིས་གྲུབ་པ་རིགས་པ་ཡང་དག་གིས་མི་ཁེགས་ན་དངོས་པོ་བདེན་གྲུབ་མི་ཁེཌ་པའི་ཕྱིར། རང་སྟོང་གི་དོན་གཟུགས་སོགས་

[129A]༄༅། །ཀྱི་ཆོས་རྣམས་བདེན་པར་མེད་པ་དང། གཞན་སྟོང་འདོད་པ་རྣམས་ཀྱིས་གཟུགས་སོགས་ཕྱི་རོལ་གྱི་དོན་གྱིས་སྟོང་ཡང་བདེན་གྲུབ་དུ་འདོད་པས། གཞན་སྟོང་གི་ཐ་སྙད་མཛད་དོ། །དེ་ལྟ་ན། དབུ་མ་པ་ལ་རང་སྟོང་པས་ཁྱབ། སེམས་ཙམ་པ་ལ་གཞན་སྟོང་
པས་ཁྱབ། སྟོང་ཚུལ་གཉིས་ཀྱི་ནང་ནས་དང་པོའི་སྟོང་ཚུལ་སྟོང་ཚུལ་མཐར་ཐུག་པ་ཡིན་ཏེ། སྟོང་ཚུལ་དང་པོ་ཚད་མས་ངེས་ཤིང་བྱེད་པ་མ་ཉམས་ཀྱི་བར་ལ་གཟུགས་སོགས་བདེན་འཛིན་དང་དེས་དྲངས་པའི་ཆགས་སོགས་ཉོན་མོངས་སྐྱེ་མི་སྲིད། རྡུལ་ཕྲན་ཆ་མེད་བསགས་པའི་རགས་
པ་ཕྱི་རོལ་དོན་གྱིས་སྟོང་པ་ཚད་མས་ངེས་ཤིང་བྱེད་པ་མ་ཉམས་ཀྱི་རིང་ལ་ཡང་བདེན་འཛིན་དང་དེས་དྲངས་པའི་ཉོན་མོངས་སྐྱེ་བར་འགྱུར་བའི་ཕྱིར།།    ༈    ཁོ་ན་རེ། རང་རྒྱུད་པས་གཟུགས་སོགས་རང་ངོས་ནས་གྲུབ་པས་སྟོང་པར་ཁས་ལེན་པར་ཐལ། དེས་
གཟུགས་སོགས་རང་སྟོང་དུ་ཁས་ལེན། རང་སྟོང་གི་དོན་གཟུགས་སོགས་རང་ངོས་ནས་མ་གྲུབ་པ་ལ་བྱེད་རིགས་པའི་ཕྱིར། ཟེར་ན། མ་ཁྱབ། རྟགས་དེར་ཐལ། གཟུགས་སོགས་བདེན་པར་མ་གྲུབ་པའི་དོན་རང་ངོས་ནས་མ་གྲུབ་པ་ལ་བྱེད་དགོས་པའི་ཕྱིར། ཁ་ཅིག་ གཞན་སྟོང་གི་དོན་གཞི་
མ་གྲུབ་པར་ཐལ། གཟུགས་ཕྱི་རོལ་དོན་གྱིས་སྟོང་ཞིང་དེ་དག་བདེན་པར་གྲུབ་པ་གཞན་སྟོང་གི་དོན་གང་ཞིག་ དེ་གཞི་མ་གྲུབ་པའི་ཕྱིར། དེར་ཐལ། ཁྱོད་ཀྱི་གཞན་སྟོང་ཁས་ལེན་ཚུལ་འཐད་པའི་ཕྱིར། ཟེར་ན། མ་ཁྱབ། རྩ་བར་འདོད་ན་མི་འཐད་པར་ཐལ། ཊིཀ་ཆེན་
ལས་གཞན་སྟོང་ཚད་མས་ངེས་ཟིན་བྱེད་པ་མ་ཉམས་ཀྱང་བདེན་འཛིན་དང་ཆགས་སོགས་ཉོན་མོངས་འཇུག་པར་གསུངས་པའི་ཕྱིར། དངོས་པོའི་གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་ཡེ་ཤེས་དེ་དངོས་པོའི་འཇིག་
རྒྱུར་ཐལ། མཉམ་གཞག་དེའི་སྔ་རོལ་ཏུ་གཟུགས་སོགས་གྲུབ་ཀྱང་གཟིགས་ངོ་དེར་མ་གྲུབ་པའི་ཕྱིར། ཟེར་ན། མ་ཁྱབ། གཟིགས་ངོ་དེར་མ་གྲུབ་ཀྱང་དེའི་དུས་སུ་གཟུགས་སོགས་གྲུབ་པའི་ཕྱིར། དེར་ཐལ། དེའི་དུས་སུ་དེས་གཟུགས་སོགས་ཀྱི་ཆོས་ཉིད་རྟོགས་པའི་ཕྱིར། ཁོ་ན་རེ་

[129B] དེའི་གནས་ལུགས་རྟོགས་པའི་སློབ་པ་འཕགས་པའི་མཉམ་གཞག་དེ་གཟུགས་ཀྱི་མཐར་ཐུག་དཔྱོད་པའི་རིགས་ཤེས་གང་ཞིག་ དེའི་དུས་སུ་གཟུགས་སོགས་ཡོད་པའི་ཕྱིར། ཟེར་ན། མ་ཁྱབ་
ཁ་ཅིག་རང་རྒྱུད་པ་རྣམས་གྱི་ལུགས་ལ་མེ་ལོང་ནང་གི་གཟུགས་བརྙན་རང་གི་མཚན་ཉིད་ཀྱིས་མ་གྲུབ་པར་ཐལ། དེའི་ལུགས་ལ་དེ་ལོག་པའི་ཀུན་རྫོབ་གང་ཞིག་ རང་གི་མཚན་ཉིད་ཀྱིས་གྲུབ་པའི་དོན་བྱེད་ནུས་པ་ལ་ཡང་དག་ཀུན་རྫོབ་ཀྱིས་ཁྱབ་པར་འདོད་པའི་ཕྱིར། དེར་ཐལ་
བདེན་གཉིས་ལས། སྣང་དུ་འདི་ཡང་དོན་བྱེད་དག་ནུས་པའི་ཕྱིར་དང་མི་ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་བ་བཤད། །ཞེས་གསུངས་པའི་ཕྱིར་དང། དེ་དག་གི་ཤེས་པ་ཡིན་ན་རང་གི་མཚན་ཉིད་ཀྱིས་གྲུབ་པའི་མྱོང་བ་གསལ་རིག་དུ་རང་གཙོ་བོར་
འགྲུབ་བྱེད་ཀྱི་ཚད་མས་གྲུབ་པས་ཁྱབ་པའི་རྒྱུ་མཚན་གྱིས་དེ་ལ་ཡང་དག་ཀུན་རྫོབ་ཀྱི་ཁྱབ་པ་ཁས་ལེན་པའི་ཕྱིར། ཟེར་ན། རང་རྒྱུད་པས་རང་གི་མཚན་ཉིད་ཀྱིས་མ་གྲུབ་པ་ལ་རྒྱུ་འབྲས་མཚན་ཉིད་པ་འཇོག་ཐུབ་པར་ཐལ། བྱད་བཞིན་གྱི་གཟུགས་བརྙན་དངོས་པོར་གོང་དུ་
བསྒྲུབས་ཟིན་པ་གང་ཞིག་ དེ་དག་གི་བྱད་བཞིན་གྱི་གཟུགས་བརྙན་རང་གི་མཚན་ཉིད་ཀྱིས་མ་གྲུབ་པར་འདོད་པའི་ཕྱིར། འདོད་ན། སེམས་ཙམ་པས་བདེན་པར་མ་གྲུབ་པ་ལ་རྒྱུ་འབྲས་མཚན་ཉིད་པ་འཇོག་ཐུབ་པར་ཐལ། འདོད་པ་དེའི་ཕྱིར། འདོད་ན། དབུ་སེམས་
གཉིས་ཀྱི་རྩོད་གཞིའི་གཙོ་བོ་གཞི་མ་གྲུབ་པར་ཐལ། བདེན་པར་མ་གྲུབ་པ་ལ་རྒྱུ་འབྲས་མཚན་ཉིད་པ་འཇོག་ཐུབ་པ་དབུ་སེམས་གཉིས་ཀྱི་རྩོད་གཞིའི་གཙོ་བོ་མ་ཡིན་པའི་ཕྱིར། དེར་ཐལ། གཉིས་ཀས་དེ་འདོད་པའི་ཕྱིར།།    ༈   
དཔྱད་ན། །ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་ མྱང་འདས་བདེན་པར་གྲུབ་ཟེར་ན། དེ་མི་འཐད་པར་ཐལ། མྱང་འདས་སྟོང་ཉིད་ཡིན་པ་གང་ཞིག་ སྟོང་ཉིད་བདེན་གྲུབ་དུ་ལྟ་བ་གསོར་མི་རུང་གི་ལྟ་བར་གསུངས་པའི་ཕྱིར་ཏེ། རྩ་ཤེ་ལས་

[130A]༄༅། །གང་དག་སྟོང་པ་ཉིད་ལྟ་བ། །དེ་དག་སྒྲུབ་དུ་མེད་པར་གསུངས། ཞེས་གསུངས་པའི་ཕྱིར། གཞན་ཡང། སྟོང་ཉིད་བདེན་པར་གྲུབ་པར་ཐལ། དམ་བཅའ་འཐད་པའི་ཕྱིར། འདོད་ན། སྟོང་ཉིད་སྟོང་པ་ཉིད་གཞི་མ་གྲུབ་པར་ཐལ། འདོད་པ་དེའི་
ཕྱིར། འདོད་མི་ནུས་ཏེ། སྟོང་ཉིད་བཅོ་བརྒྱད་ཡོད་པའི་ཕྱིར། གཞན་ཡང། མྱང་འདས་ཆོས་ཅན། བདེན་པར་མ་གྲུབ་པར་ཐལ། སྒྱུར་མ་ལྟ་བུར་གྲུབ་པའི་ཕྱིར། དེ་དེར་ཐལ། ཡུམ་གྱི་མདོ་ལས། མྱ་ངན་ལས་འདས་པ་ཡང་སྒྱུ་མ་ལྟ་བུ་རྨི་ལམ་ལྟ་བུའོ། །འཕགས་པ་རབ་
འབྱོར་མྱ་ངན་ལས་འདས་པ་ཡང་རྨི་ལམ་ལྟ་བུ་ཞེས་སྨྲ་འམ། ཁོ་བོ་ནི་མྱ་ངན་ལས་འདས་པ་ལས་ཁྱད་པར་དུ་འཕགས་པའི་ཆོས་གཞན་ཞིག་ཡོད་ན་དེ་ཡང་སྒྱུ་མ་ལྟ་བུ་རྨི་ལམ་ལྟ་བུའོ་ཞེས་སྨྲའོ། །ཞེས་གསུངས་པའི་ཕྱིར། ཁ་ཅིག། མི་སླུ་བ་ལ་བདེན་པར་
བྱས་པའི་བདེན་པ་མྱང་འདས་གཅིག་པུར་ངེས་པ་ཡིན་ཟེར་ན། ཁྱི་རྒན་རྒྱ་བོའི་རྒྱུད་ཀྱི་རང་བཞིན་གནས་རིགས་ཆོས་ཅན། མྱང་འདས་ཡིན་པར་ཐལ། མི་སླུ་བ་ལ་བདེན་པར་བྱས་པའི་བདེན་པ་ཡིན་པའི་ཕྱིར། དེར་ཐལ། དོན་དམ་བདེན་པ་ཡིན་པའི་ཕྱིར། འདོད་མི་ནུས་
ཏེ། ཉོན་སྒྲིབ་མ་སྤངས་པའི་ཆོས་ཡིན་པའི་ཕྱིར།།    ༈    གོང་དུ་རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བཀག་པ་ལ་རང་རྒྱུད་པ་ན་རེ། ཤེས་བྱ་ལ་དོན་དམ་པའི་བདེན་པ་གཅིག་
པུར་ངེས་པར་ཐལ། ཀུན་རྫོབ་བདེན་པ་གཞི་མ་གྲུབ་པའི་ཕྱིར། དེར་ཐལ། ཡང་དག་པའི་ཀུན་རྫོབ་གཞི་མ་གྲུབ་པའི་ཕྱིར་ཏེ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་སྐྱེས་པའི་ཀུན་རྫོབ་གཞི་མ་གྲུབ་པའི་ཕྱིར། ཞེས་ཟེར་བ་ཡིན་ཏེ། འཚམས་སྦྱར་དུ།། རང་
འགྲེལ་ལས། འདིར་སྨྲས་པ། དོན་དམ་པར་སྐྱེ་བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད། གཟུགས་དང་ཚོར་བ་ལ་སོགས་པ་ཚད་མ་གཉིས་ཀྱི་དམིགས་པ་དེ་དག་རང་བཞིན་གྱིས་གདོན་མི་ཟ་བར་གཞན་ལ་སྐྱེ་བར་འགྱུར་རོ། །ཅི་སྟེ་དེ་ལྟ་མི་འདོད་

[130B] །ཞེས་གསུངས་པའི་ཕྱིར། ལན་ལ་དངོས་ལན་དང། དོན་འཐོབ་ཀྱི་ལན་གཉིས་ལས། དང་པོ་ལ་བློ་དོན་དམ་པའི་ངོར་སྣང་ཚུལ་དང་གནས་ཚུལ་མཐུན་པའི་དོན་དམ་པ་ལ་བདེན་པ་གཅིག་ཁོ་ནར་ངེས་པ་ནི་བདེན་མོད། འོན་
ཀྱང། ཤེས་བྱ་ལ་དོན་དམ་བདེན་པའི་བདེན་པ་གཅིག་ཏུ་ངེས་པར་ཐལ། ཡང་དག་ཀུན་རྫོབ་གཞི་མ་གྲུབ་པའི་ཕྱིར། ཟེར་ན། ཁྱབ་པ་མ་ངེས་ཤིང་ཁྱོད་རང་ཉིད་ལ་སྐྱོན་དུ་འགྱུར་ཏེ། ཡང་དག་པའི་ཀུན་རྫོབ་ཡིན་ན་ཡང་དག་ཡིན་དགོས། ཡང་དག་ཡིན་ན་དོན་དམ་བདེན་པ་ཡིན་དགོས་པས་
ཤེས་བྱ་ལ་བདེན་པ་གཅིག་ཁོ་ནར་འགྱུར་བའི་ཕྱིར། གཉིས་པ་ལ། ཁྱོད་ཀྱི་ལུགས་ལ་ཐ་སྙད་བདེན་པ་མཐར་ཐུག་དཔྱོད་པའི་རིགས་པས་དཔྱད་བཟོད་ཡིན་པར་ཐལ། དངོས་པོ་རང་མཚན་གྱིས་གྲུབ་པའི་རྒྱུ་གཞན་ལས་སྐྱེ་བ་གང་ཞིག་ དེ་འདྲའི་སྐྱེ་བ་དངོས་པོ་རྣམས་སྐྱེ་ཞེས་
པའི་ཐ་སྙད་ཙམ་གྱི་འཇོག་མི་ནུས་པའི་ཕྱིར། འདོད་ན། ཀུན་རྫོབ་བདེན་པ་བདེན་པར་ཐལ། འདོད་པ་དེའི་ཕྱིར། དེས་ན་ཐ་སྙད་བདེན་པ་མཐར་ཐུག་དཔྱོད་པའི་རིགས་པས་དཔྱད་ནས་འཇོག་མི་རིགས། མཐར་ཐུག་དཔྱོད་པའི་རིགས་པས་དཔྱད་ན་བདེན་པར་མ་གྲུབ་པ་ལས་གཞན་
བདེན་པར་གྲུབ་པ་མི་རྙེད་པའི་ཕྱིར།།    ༈    ཁོ་ན་རེ། སེམས་ཙམ་པའི་ལྟ་བ་དེ་དབུ་མའི་ལྟ་བའི་རྒྱུད་སྨིན་བྱེད་ཀྱི་ལྟ་བ་མ་ཡིན་པར་ཐལ། དེའི་རྒྱུད་ཀྱི་སྟོང་ཉིད་བདེན་གྲུབ་དུ་ལྟ་བའི་ལྟ་བ་དེ་གསོར་མི་རུང་གི་ལྟ་བ་ཡིན་པའི་ཕྱིར། ཟེར་ན། སྐྱོན་མེད་དེ། ཕུགས་སུ་དབུ་
མའི་ལྟ་བའི་རྒྱུད་སྨིན་བྱེད་དུ་འགྱུར་ཡང་འཕྲལ་དུ་དེ་མ་བཏང་གི་བར་དུ་དབུ་མའི་ལྟ་བ་རྣམ་དག་སྐྱེ་མི་ནུས་པས་གསོ་མི་རུང་དུ་གསུངས་པའི་ཕྱིར། ཁ་ཅིག་ མྱང་འདས་བདེན་པར་གྲུབ་པར་ཐལ། དེ་དོན་དམ་བདེན་པར་གྲུབ་པའི་ཕྱིར། ཟེར་ན། མ་ཁྱབ། ཡང་ཁ་ཅིག་ དེ་བདེན་
པར་གྲུབ་པར་ཐལ། དོན་དམ་བདེན་པ་བདེན་པར་གྲུབ་པའི་ཕྱིར། དེར་ཐལ། དེ་རང་གི་མཐར་ཐུག་དཔྱོད་པའི་རིགས་པས་དཔྱད་མཐར་བརྙེད་པའི་ཕྱིར། དེར་ཐལ། དོན་དམ་བདེན་པ་བདེན་མེད་དུ་རྟོགས་པའི་སློབ་པ་འཕགས་པའི་མཉམ་གཞག་ཡེ་ཤེས་ཀྱིས་དོན་དམ་

[131A]༄༅། །བདེན་པ་རྙེད་པའི་ཕྱིར། ཟེར་ན། མ་ཁྱབ། ཐལ་འགྱུར་དང་པོའི་རྩ་བ་ལ་མ་ཁྱབ་པའི་རྒྱུ་མཚན་ཡོད་དེ། དགོངས་པ་རབ་གསལ་ལས། རིགས་པ་དྲུག་ཅུ་པའི་འགྲེལ་པར་མྱང་འདས་ཀུན་རྫོབ་བདེན་པར་གསུངས་པ་ནི། མྱང་འདས་དོན་དམ་
པའི་བདེན་པར་ཡོད་པ་ཀུན་རྫོབ་པའི་ངོར་འཇོག་པའི་དོན་ཡིན་གྱི་ཐ་སྙད་དུ་བདེན་པར་བཞེད་པའི་དོན་མ་ཡིན་ནོ། །ཞེས་གསུངས་པའི་ཕྱིར་དང། དྲང་ངེས་རྣམ་འབྱེད་ལས། དེས་ན་རང་གི་མཚན་ཉིད་ཀྱིས་གྲུབ་པའི་རང་བཞིན་དུ་དོན་དམ་དང་ཀུན་རྫོབ་པའི་ཆོས་གང་ཡང་མ་
གྲུབ་ཀྱང་ཆོས་ཉིད་ལ་རང་བཞིན་དུ་གཞག་པ་དེར་ནི་ཀུན་རྫོབ་པའི་ཆོས་མ་གྲུབ་ཀྱང་དོན་དམ་བདེན་པ་གྲུབ་པ་ཡིན་པས་རང་བཞིན་ཡོད་མེད་རྣམས་ཞིབ་ཏུ་རྟོགས་པར་བྱའོ། །ཞེས་གསུངས་པའི་ཕྱིར། ཐལ་འགྱུར་གཉིས་པའི་མ་ཁྱབ་མཚམས་རྩ་ཤེ་ཊིཀ་ཆེན་གྱི་གསུངས་
རིགས་ལ་བརྟེན་ནས་དོན་དམ་བདེན་པ་བདེན་པར་གྲུབ་མ་གྲུབ་བཙལ་བའི་དཔྱད་མཐར་མ་རྙེད། དོན་དམ་བདེན་པ་བདེན་པར་གྲུབ་མ་གྲུབ་བཙལ་བའི་དཔྱད་མཐར་དོན་དམ་བདེན་པ་རྙེད་པར་ཁས་ལེན་པའོ། །ཕྱི་མ་དེ་ལྟར་ཁས་བླངས་དགོས་ཏེ། སློབ་པའི་རྒྱུད་ཀྱི་སྟོང་
པ་ཉིད་སྟོང་པ་ཉིད་མངོན་སུམ་དུ་རྟོགས་པའི་ཡེ་ཤེས་དེས་སྟོང་ཉིད་མངོན་སུམ་དུ་རྟོགས་པར་ཁས་བླངས་དགོས་པའི་ཕྱིར། ཁོ་ན་རེ། མྱུ་གུ་གཞན་ལས་སྐྱེ་བ་མེད་པ་དེ་མྱུ་གུ་རང་བཞིན་གྱིས་སྐྱེ་མེད་ཀྱི་དོན་མཐར་ཐུག་ཡིན་པར་ཐལ། མྱུ་གུ་གཞན་ལས་སྐྱེ་བ་རྙེད་རྒྱུ་ཅིག་
བྱུང་ན། མྱུ་གུའི་མཐར་ཐུག་དཔྱོད་པའི་རིགས་པའི་དཔྱད་བཟོད་ཀྱི་སྐྱེ་བར་འགྱུར་བའི་ཕྱིར། ཟེར་ན། ཡང་མ་ཁྱབ། ཁོ་ན་རེ། མྱང་འདས་སྒྱུ་མ་ལྟ་བུ་དང་རྨི་ལམ་ལྟ་བུ་ཡིན་པར་ཐལ། དེ་སྒྱུ་མ་ལྟ་བུ་དང་རྨི་ལམ་ལྟ་བུར་གྲུབ་པའི་ཕྱིར། ཟེར་ན། མ་ཁྱབ། འོ་ན། མྱང་འདས་
ཀུན་རྫོབ་བདེན་པ་ཡིན་པར་ཐལ། མྱང་འདས་ཡོད་པ་ཀུན་རྫོབ་བདེན་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། མྱང་འདས་ཆོས་ཅན། ཁྱོད་ཡོད་པ་ཀུན་རྫོབ་བདེན་པ་ཡིན་པར་ཐལ། ཁྱོད་གཞི་གྲུབ་པའི་ཕྱིར། རིགས་པ་གསུམ་པ་ནི། རང་རྒྱུ་པའི་ཁྱོད་ཀྱི་གཞན་སྐྱེ་དོན་དམ་

[131B] དེ་ཁོ་ན་ཉིད་ལ་དཔྱོད་པའི་སྐབས་སུ་མཐའ་བཞིའི་སྐྱེ་བ་འགོག་བྱེད་ཀྱི་རིགས་པ་དེས་ཐ་སྙད་དུ་ཡང་མཐའ་བཞིའི་སྐྱེ་བ་ཁེགས་པའི་ཕྱིར། གཞན་སྐྱེ་འདོད་པ་རྣམས་ཀྱི་ལྟར་རང་གི་མཚན་ཉིད་ཀྱིས་གྲུབ་པའི་རྒྱུ་གཞན་
ལས་རང་གི་མཚན་གྱིས་གྲུབ་པའི་འབྲས་བུ་གཞན་སྐྱེ་བ་མེད་ཀྱང། རྒྱུ་འབྲས་མཚན་ཉིད་པ་གཞག་དུ་རུང་བའི་དཔེ་ཡང་ཡོད་དེ། དཔེར་ན། ཡུལ་རུང་བར་བྱད་བཞིན་དང་མེ་ལོང་གཡའ་དག་པ་ཚོགས་པ་ལ་བརྟེན་ནས་བྱད་བཞིན་གྱི་གཟུགས་བརྙན་སྐྱེ། དེས་ཀྱང་དེ་བྱད་བཞིན་
དུ་སྣང་བའི་ཤེས་པ་འཁྲུལ་པ་སྐྱེ་བ་བཞིན་དུ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བར་སྣང་བའི་མིག་ཤེས་འཁྲུལ་པ་ལ་སྣང་བ་ལྟར་མ་གྲུབ་ཀྱང་རྒྱུ་འབྲས་མཚན་ཉིད་པ་གཞག་ཏུ་རུང་བའི་ཕྱིར། དེ་
ཡང་སོ་སོར་སྦྱོར་ཚུལ་ཡོད་དེ། བཤད་ཟིན་གྱི་དཔེ་གཉིས་དང་དངོས་པོ་རང་གི་རྒྱུ་རྐྱེན་ཚོགས་པ་ལས་སྐྱེས་ཤིང་འབྲས་བུ་སྐྱེས་པ་དཔེ་དོན་དུ་སྦྱོར། བྱད་བཞིན་གྱི་གཟུགས་བརྙན་བྱད་བཞིན་གྱི་གཟུགས་ཡིན་པ་དང། དངོས་པོ་རྣམས་རང་གི་མཚན་ཉིད་ཀྱིས་གྲུབ་པའི་
རྒྱུ་གཞན་ལས་སྐྱེ་བ་སྦྱོར། བྱད་བཞིན་གྱི་གཟུགས་བརྙན་བྱད་བཞིན་དུ་སྣང་བ་དང། དངོས་པོ་རྣམས་རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་སྐྱེ་བར་སྣང་བ་སྦྱོར། བྱད་བཞིན་གྱི་གཟུགས་བརྙན་ཤེས་པ་ལས་ངོ་བོ་ཐ་དད་པ་ཡིན་པས་ཕྱི་རོལ་གྱི་དོན་ཡིན་པ་དང། གཟུགས་
སྒྲ་སོགས་ཕྱི་རོལ་གྱི་དོན་ཡིན་པ་སྦྱོར། བྱད་བཞིན་གྱི་གཟུགས་བརྙན་གཟུགས་ཀྱི་སྐྱེ་མཆེད་ཡིན་པ་དང། གཟུགས་གཟུགས་ཀྱི་སྐྱེ་མཆེད་ཡིན་པ་སྦྱོར་བའི་ཕྱིར། དེས་ན་གཟུགས་ཀྱི་སྟེང་དུ་མཐའ་གཉིས་སྤོང་ཚུལ་ཡོད་དེ། གཟུགས་བརྙན་གྱི་སྟེང་དུ་སྒྲོ་སྐུར་སྤོང་ཚུལ་དེ་ཉིད་ལ་
བརྟེན་ནས་ཤེས་པར་བྱ་བ་ཡིན་པའི་ཕྱིར།།    ༈    །བདེན་པ་གཉིས་ཆར་དུ་ཡང་རང་བཞིན་མེད་པས་རྟག་པ་དང་ཆད་པར་ལྟ་བ་རྒྱང་རིང་དུ་སྤངས་པ་འབའ་ཞིག་ཏུ་མ་ཟད་ཀྱི་ལས་འགགས་ནས་ཡུན་རིང་དུ་ལོན་ཀྱང་ལས་རྣམས་ཀྱི་འབྲས་བུ་དང་འབྲེལ་བ་ནི་ཀུན་གཞིའི་རྣམ་

[132A]༄༅། །པར་ཤེས་པ་དང་རྒྱུ་གཞན་དང་ཐོབ་པ་ལ་སོགས་པ་ཡོངས་སུ་རྟོགས་པ་མེད་པ་ཡང་འཐད་པ་ཡིན་ནོ། །ཞེས་པའི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་དཔལ་ལྡན་ཟླ་བ་ཡང་ཀུན་གཞི་དྲང་དོན་ཙམ་དུ་བཞེད་ཀྱི་གཏན་ནས་མི་བཞེད་
པ་མ་ཡིན་ནོ། །ཟེར་ན། འོ་ན་ཀུན་གཞི་ཡོད་ཅིང་གང་ཟག་ཉིད་ཡོད་ལ། །ཞེས་སོགས་ཀྱི་གཞུང་འདི་ཟླ་བའི་རང་གཞུང་མ་ཡིན་པར་ཐལ། འདིས་གང་ཟག་དང་ཕུང་པོ་བདེན་གྲུབ་ཏུ་སྟོན་པའི་མདོ་དང། ཀུན་གཞི་སྟོན་པའི་མདོ་རྣམས་གདུལ་བྱ་ཟབ་མོའི་དོན་སྟོན་དུ་མི་
རུང་བའི་ངོར་གསུངས་པའི་དྲང་དོན་དགོངས་པ་ཅན་ཡིན་པ་དཔེ་དང་བཅས་ཏེ་གསུངས་པ་གང་ཞིག་ཁྱེད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། འདི་ལས་རང་བཞིན་གྱིས་མི་འགག་པས་ལས་འབྲས་ཀྱི་རྟེན་ཀུན་གཞི་སོགས་ཁས་ལེན་མི་དགོས་པ་འགལ་
སྤོང་དུ་གསུངས་པའི་ཕྱིར། གཞན་ཡང། དབང་ཕྱུག་འགྲོ་བའི་བདེ་སྡུག་གི་བྱེད་པ་པོ་ཡིན་པར་ཐལ། ཀུན་གཞི་ཀུན་བྱང་གི་བྱེད་པ་པོ་ཡིན་པ་གང་ཞིག་ཀུན་གཞི་ཁས་ལེན་པ་དང་དབང་ཕྱུག་འགྲོ་བའི་བྱེད་པ་པོར་ཁས་ལེན་པ་གཉིས་རྟག་པར་འདོད་མི་འདོད་ཀྱི་ཁྱད་པར་
མ་གཏོགས་པ་མཚུངས་པར་གསུངས་པའི་ཕྱིར། ཁོ་ན་རེ། སྐྱོན་མེད་དེ། དེ་གཉིས་འདོད་པ་པོ་གཉིས་ཀྱིས་དེ་གཉིས་རྟག་པར་འདོད་མི་འདོད་ཀྱི་ཁྱད་པར་མ་གཏོགས་དེ་གཉིས་ཀུན་གྱི་བྱེད་པ་པོར་འདོད་པར་མཚུངས་ཞེས་པའི་དོན་ཡིན་པའི་ཕྱིར། དེ་ལྟ་མ་ཡིན་ན་མདོ་
དོན་འགོག་དགོས་ཏེ། རྒྱན་སྟུག་པོ་བཀོད་པ་ལས། ཇི་ལྟར་ཟླ་བ་སྐར་ཚོགས་དང། །མཁའ་ལ་ལྷན་ཅིག་རྒྱུ་བ་ལྟར། །དེ་བཞིན་ཀུན་གཞིའི་རྣམ་ཤེས་ཀྱང། །རྣམ་ཤེས་བདུན་དང་ལྷན་ཅིག་གནས། །ཞེས་གསུངས་པའི་ཕྱིར་དང། གསེར་འོད་དམ་པ་ལས་རྣམ་ཤེས་ཚོགས་
བརྒྱད་ཀྱི་གནས་གྱུར་གསུངས་པའི་ཕྱིར། ཟེར་ན། འོ་ན། ཁྱེད་ཀྱིས་ཀུན་གཞི་ཡོད་པར་གསུངས་པ་དྲང་དོན་ཙམ་ཡིན་ཟེར་བའི་དོན་དེ། ཀུན་གཞི་ཡོད་པར་སྟོན་པའི་མདོ་སྒྲ་ཇི་བཞིན་པ་མ་ཡིན་པའི་དྲང་དོན་ཡིན་ཟེར་བའི་དོན་ཡིན་ནམ། ཀུན་གཞི་དེ་ཀུན་རྫོབ་བདེན་

[132B] སྐབས་སྟོབས་ཀྱི་དེ་གཉིས་གང་རུང་ལས་མ་འདས་སོ། །གལ་ཏེ་དང་པོ་ལྟར་ན། ཀུན་གཞི་མེད་པར་ཐལ། དེ་ཡོད་པར་སྟོན་པའི་མདོ་སྒྲ་ཇི་བཞིན་པ་མ་ཡིན་པའི་དགོངས་པ་ཅན་ཡིན་པའི་ཕྱིར། རྟགས་ཁས་
གཉིས་པ་ལྟར་ན། དཔལ་ལྡན་ཟླ་བས་ཀུན་གཞི་ཡོད་པར་སྟོན་པའི་མདོ་དེས། དགོངས་གཞི་ཆོས་ཉིད་ལ་དགོངས་ནས། དགོས་པ་མུ་སྟེགས་ཅན་གྱི་ལྟ་ངན་གྱི་བག་ཆགས་ཅན་རྗེས་སུ་བཟུང་བའི་ཆེད་དང། དངོས་ལ་གནོད་བྱེད་ཀུན་གཞི་ཁས་ལེན་པ་དང། དབང་ཕྱུག་
འགྲོ་བའི་བྱེད་པ་པོར་ཁས་ལེན་པ་མཚུངས་པར་གསུངས་པ་མི་འཐད་པའམ། ཡང་ན་དགོངས་གཞི་ཆོས་ཉིད་ཀུན་གཞི་ཡིན་པ་གང་རུང་དུ་ཐལ། དམ་བཅའ་ཕྱི་མ་འཐད་པའི་ཕྱིར། དེ་ལ་འདོད་ན། དང་པོ་ལྟར་འདོད་དམ། ཕྱི་མ་ལྟར་འདོད། དང་པོ་ལྟར་ན་ཟླ་བའི་
ལུགས་ཁས་ལེན་པ་དང་འགལ་ཏེ། རང་འགྲེལ་ལས། དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར་སྟོང་པ་ཉིད་ཁོ་ན་ལ་ཀུན་གཞིའི་རྣམ་པར་ཤེས་པའི་སྒྲས་བསྟན་པ་ཡིན་པར་རིག་པར་བྱའོ། །ཞེས་གསུངས་པའི་ཕྱིར། ཕྱི་མ་ལྟར་ན། དེའི་དགོངས་
གཞི་ཆོས་ཉིད་ཆོས་ཅན། ཀུན་རྫོབ་བདེན་པ་མ་ཡིན་པར་ཐལ། ཆོས་ཉིད་ཡིན་པའི་ཕྱིར། མ་ཁྱབ་ན། ངེས་དོན་དྲང་དོན་དུ་འདོད་པ་ཁྱོད་ནི་སྔོན་མེད་པའི་ཤིང་རྟ་ཆེན་པོའོ། །གཞན་ཡང། དྲང་དོན་གྱི་མདོ་གཅིག་གིས་སྒྲས་ཟིན་གྱི་དོན་བཀག་ན། མདོ་དོན་བཀག་པས་
ཁྱབ་པར་ཐལ། དེ་བཞིན་ཀུན་གཞིའི་རྣམ་ཤེས་ཀྱང། །རྣམ་ཤེས་བདུན་དང་ལྷན་ཅིག་གནས། །ཞེས་པའི་མདོའི་སྒྲས་ཟིན་གྱི་དོན་བཀག་ན་མདོ་དོན་བཀག་པས་ཁྱབ་པའི་ཕྱིར། འདོད་ན། རང་ཅག་ཐམས་ཅད་ཀྱིས་མདོ་དོན་བཀག་པར་ཐལ། དགོངས་
འགྲེལ་ལས་གཞན་དབང་བདེན་གྲུབ་དུ་གསུངས་པའི་སྒྲས་ཟིན་གྱི་དོན་བཀག་པའི་ཕྱིར་ཏེ། གཞན་དབང་བདེན་མེད་དུ་ལུང་རིགས་ཀྱིས་རྒྱས་པར་གཏན་ལ་འབེབས་པའི་ཕྱིར། མདོར་ན། དཔལ་ལྡན་ཟླ་བའི་ལུགས་ལ་ཀུན་གཞི་འདོད་པ་མི་འཐད་

[133A]༄༅། །པར་ཐལ། བཤད་མ་ཐག་པའི་འཚམས་སྦྱར་གྱི་གཞུང་དང་འགལ་བའི་ཕྱིར། གལ་ཏེ་ཀུན་གཞི་ཁས་ལེན་ན། མདོ་སྡེ་དགོངས་འགྲེལ། ཐེག་བསྡུས། གཏན་ལ་དབབ་པ་བསྡུ་བ། དབུས་མཐའ་རྩ་འགྲེལ། སུམ་ཅུ་པ་རྩ་འགྲེལ་རྣམས་ལས་
ཇི་ལྟར་བཤད་པ་ལྟར་དུ་འདིར་ཡང་ཁས་ལེན་རིགས་པར་ཐལ། འདིར་ཀུན་གཞི་ཁས་ལེན་རིགས་པ་ནི་གང་ཞིག་ཀུན་གཞི་སྟོན་པ་ལ་མདོ་བསྟན་བཅོས་དེ་དག་ལས་ཚད་མར་གྱུར་པ་གཞན་ནི་མེད། ཁས་ལེན་ན། དེ་སྟོན་པའི་མདོ་བསྟན་བཅོས་ཅིག་ལ་བརྟེན་ནས་
ཁས་ལེན་དགོས་པའི་ཕྱིར། འདོད་ན། སྣོད་བཅུད་རྣམས་ཀུན་གཞིའི་སྟེང་གི་བག་ཆགས་བཞག་པ་སྨིན་པའི་སྣང་བ་ཙམ་མ་གཏོགས། ཕྱི་རོལ་དོན་དུ་གྲུབ་པ་ཅུང་ཟད་ཙམ་ཡང་མེད་པར་ཐལ། སུམ་ཅུ་པ་ལས། དེ་ནི་ལེན་པ་དག་དང་གནས། །སྣང་བའི་རྣམ་པར་རིག་པ་ནི་
སྐྱེའོ་ཞེས་གསུངས་པ་གང་ཞིག་འདོད་པ་དེའི་ཕྱིར། འདོད་མི་ནུས་ཏེ། དོན་ཤེས་ཡོད་མེད་མཚུངས་པ་འོག་ཏུ་སྒྲུབ་པའི་ཕྱིར། གཞན་ཡང། ཀུན་གཞི་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པར་ཐལ། དེ་ཡོད་པ་གང་ཞིག་དེ་ཁས་ལེན་པ་རྣམས་ཀྱིས་ལྷས་བྱིན་གྱི་ང་དེ་ཐ་
སྙད་བཏགས་པའི་བཏགས་དོན་བཙལ་བའི་ཚེ། དེའི་ཚོགས་དྲུག་ལས་ངོ་བོ་ཐ་དད་པའི་དགེ་མི་དགེའི་ལས་ཀྱི་བག་ཆགས་བགོ་གཞི་མཐར་ཐུག་ཉོན་ཡིད་ཀྱིས་ངའོ་སྙམ་དུ་དམིགས་པའི་རྣམ་ཤེས་ཞིག་རྙེད་པར་འདོད་པའི་ཕྱིར། གོང་དུ་བཤད་པའི་མདོ་བསྟན་བཅོས་དེ་རྣམས་ཀྱིས་
དེ་ལྟར་དུ་བཤད་པའི་ཕྱིར། གཞན་ཡང། དེ་གང་ཟག་དང། ཉོན་ཡིད་དང། འཇིག་ལྟའི་དམིགས་པའི་གཙོ་བོ་ཡིན་པར་ཐལ། དེའི་ངོ་བོ་དམིགས་རྣམ་མཚུངས་ལྡན་སོགས་གོང་དུ་བཤད་པའི་མདོ་བསྟན་བཅོས་དེ་རྣམས་ལས་བཤད་པ་ལྟར་ཁས་ལེན་རིགས་པའི་ཕྱིར་ཏེ་
དེ་ཁས་ལེན་རིགས་པའི་ཕྱིར། རྩ་བར་འདོད་ན། མི་འཐད་པར་ཐལ། རྩ་བར་ཕུང་པོ་འཇིག་ལྟའི་དམིགས་པའི་གཙོ་བོ་ཡིན་པ་བཀག་འགྲེལ་པར།  དེར་མ་ཟད། གང་ཟག་

[133B] ཡུམ་རྒྱས་པ་སོགས་ལས། རྣམ་ཤེས་ཀྱི་འདྲེས་རྐང་མ་ཚང་བ་སོགས་ཉེས་པ་དུ་མར་འགྱུར་པའི་ཕྱིར། ཁོ་ན་རེ། གང་ཕྱིར་རང་བཞིན་གྱིས་དེ་མི་འགག་པ། །ཞེས་སོགས་ཀྱིས་ཀུན་གཞི་
དོན་དམ་དུ་མེད་པར་བསྟན་གྱི་མེད་པར་མ་བསྟན་ཞེ་ན། འོ་ན། དགེ་མི་དགེའི་ལས་འགགས་ནས་ཡུན་རིང་དུ་ལོན་ཀྱང། དེ་གཉིས་ལས་འབྲས་བུ་བདེ་སྡུག་དོན་དམ་པར་འབྱུང་བ་འཐད་ཅེས་བསྟན་པར་ཐལ། ཁྱོད་ཀྱིས་ལུང་གི་དགོངས་པ་ལེན་ཚུལ་དེ་འཐད་པའི་ཕྱིར། འདོད་མི་ནུས་སོ།།
གཞན་ཡང། རང་བཞིན་གྱིས་གྲུབ་པའི་ཆོས་ཡོད་པར་ཐལ། མཐར་ཐུག་དཔྱོད་པའི་རིགས་པས་དཔྱད་བཟོད་ཀྱི་ཆོས་ཡོད་པའི་ཕྱིར་ཏེ། ཀུན་གཞི་དེ་ཡིན་པའི་ཕྱིར་ཏེ། ཀུན་གཞི་ཞེས་པའི་མིང་དང་བརྡ་ཙམ་གྱིས་མ་ཚིམ་པར་བཙལ་བའི་ཚེ། སྔར་བཤད་པའི་ཁྱད་ཆོས་ཅན་དུ་རྙེད་པར་འདོད་པའི་ཕྱིར། རྟགས་
ཁས།    ༈    ཀུན་གཞི་འདོད་པ་རྣམས་ཀྱིས་དེའི་ངོ་བོ་དང་དམིགས་རྣམ་མཚུངས་ལྡན་སོགས་ཇི་ལྟར་འདོད་ཚུལ་རྣམས་སྤྱི་དོན་དུ་བཤད་པ་ལས་ཤེས་པར་བྱ་ཞིང། དེ་ལུགས་འདིར་མི་བཞེད་པའི་རྒྱུ་མཚན་གྱིས་གོང་དུ་བརྒལ་ལན་བྱས་པ་རྣམས་ཀྱིས་
ཕལ་ཆེར་ཤེས་སོ། །གཙོ་བོ་ནི་ཀུན་གཞི་ཁས་མ་བླངས་ཀྱང་ལས་འབྲས་ཀྱི་འབྲེལ་པ་ཆེས་འཐད་ཚུལ་དང། ཕྱི་རོལ་གྱི་དོན་བཞེད་པ་དང། ལས་འབྲས་ཀྱི་རྟེན་དུ་གྱུར་པའི་བདག་ཐ་སྙད་བཏགས་པའི་བཏགས་དོན་མ་བཙལ་བར་འཇོག་ཅིང། དེ་ཡང་ང་ཙམ་ཞིག་ལས་འབྲས་ཀྱི་རྟེན་དུ་
འཇོག་པས་མི་བཞེད་པར་གྲུབ་བོ། །གསུམ་པ་རྩོད་སྤོང་ལ། ཁོ་ན་རེ། ཀུན་གཞི་ཡོད་པར་ཐལ། དགེ་མི་དགེའི་ལས་ཀྱི་བག་ཆགས་བགོ་གཞིར་གྱུར་པའི་རྣམ་ཤེས་ཡོད་པའི་ཕྱིར། ཟེར་ན་མ་ཁྱབ། རྟགས་དེར་ཐལ། རང་འགྲེལ་ལས། གང་གི་སེམས་ཀྱི་རྒྱུད་སླགས་པར་བྱེད་
ཅིང་བགོ་བར་བྱེད་ལ། ཞེས་སོགས་གསུངས་པའི་ཕྱིར་དང། རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་ཀྱང་ཡོད་པའི་ཕྱིར། གཞན་ཡང། གང་ཟག་དང་ཕུང་པོ་ཡང་མེད་པར་ཐལ། ཀུན་གཞི་ཡོད་ཅིང་གང་ཟག་ཉིད་ཡོད་ལ། །ཞེས་སོགས་གསུངས་པ་གང་ཞིག་དེ་ལྟར་

[134A]༄༅། །གསུངས་ན་ཀུན་གཞི་མེད་པས་ཁྱབ་པའི་ཕྱིར། ཟེར་ན། དེ་ལྟར་སྨྲ་བ་ཚིག་འབའ་ཞིག་ལ་འཆལ་བ་ཡིན་ཏེ། གང་ཟག་དང་ཕུང་པོ་མེད་པར་བསྟན་དགོས་ཀྱི་ཕྱི་ནང་གི་གྲུབ་མཐའ་སྨྲ་བ་དང། གྲུབ་མཐས་བློ་མ་བསྒྱུར་བ་སུ་ཡང་མེད་པའི་ཕྱིར། ཁོ་ན་
རེ། ཀུན་གཞི་ཡོད་པར་སྟོན་པའི་མདོས་དེ་དོན་དམ་དུ་ཡོད་པར་བསྟན་པའི་ཆ་ནས་དྲང་དོན་དུ་འགྲེལ་བ་ཡིན་ཟེར་ན། འོ་ན། ཁྱོད་ཀྱིས་གང་ཟག་དང་ཕུང་པོ་ཡང་མེད་པར་ཐལ། ཟེར་བ་དེ། མེད་ཙམ་དུ་ཐལ། ཟེར་རམ། དོན་དམ་པར་མེད་པར་ཐལ། ཟེར་རམ། དང་པོ་ལྟར་ན་
ཐལ་བ་དེ་ཤིན་ཏུ་འབྲེལ་མེད་ཡིན་ཏེ། གང་ཟག་དང་ཕུང་པོ་མེད་པར་ཐལ། ཀུན་གཞི་དང་ཕུང་པོ་དང་གང་ཟག་རྣམས་དོན་དམ་དུ་མེད་པར་སྟོན་པའི་མདོ་སྒྲ་ཇི་བཞིན་པ་མ་ཡིན་པའི་དྲང་དོན་ཡིན་པའི་ཕྱིར། ཞེས་པར་འགྱུར་བའི་ཕྱིར། ཕྱི་མ་ལྟར་ན། མི་རིགས་ཏེ། འདོད་ལན་
བརྒྱ་སྟོང་གི་བར་དུ་ཐེབས་པས་རང་གཞན་སུ་ལ་ཡང་གནོད་བྱེད་དུ་མི་འགྱུར་བའི་ཕྱིར། ཁོ་ན་རེ། ཀུན་གཞི་ཡོད་པར་ཐལ། དེ་ཡོད་པར་ཀླུ་སྒྲུབ་བཞེད་པའི་ཕྱིར་ཏེ། བྱང་ཆུབ་སེམས་འགྲེལ་ལས། ཇི་ལྟར་རྒྱ་མཚོ་ལ་ནི་ཤིང། །སེམས་ནི་མེད་ཀྱང་གཡོ་བ་ལྟར། །དེ་བཞིན་
ཀུན་གཞིའི་རྣམ་ཤེས་ཀྱང། །ལུས་ལ་བརྟེན་ནས་གཡོ་བ་ཡིན། །ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་ནི་སེམས་ཀྱི་དག་པའམ་གནས་ལུགས་བདེན་གྲུབ་བཀག་པ་ན་སེམས་ཙམ་པ་རྣམས་ན་རེ། འོ་ན། སེམས་ཀྱང་བདེན་པར་མེད་པར་ཐལ། དེའི་གནས་ལུགས་བདེན་པར་
མེད་པའི་ཕྱིར། འདོད་ན། སྐྱེ་བ་སྔ་མ་ནས་འདི་དང། འདི་ནས་ཕྱི་མར་སེམས་ཉིད་མཚམས་སྦྱོར་བ་མི་འཐད་པར་ཐལ་ལོ། །ཟེར་ན། སྐྱོན་མེད་དེ། དཔེར་ན། ཤིང་ལ་སེམས་མེད་ཀྱང་གཡོ་བ་དང་བཅས་པ་བཞིན་དུ། སེམས་བདེན་པར་མེད་ཀྱང་སྐྱེ་བ་སྔ་མ་ནས་འདི་དང་འདི་ནས་ཕྱི་
མར་སྐྱེ་བའི་གཡོ་བ་འཐད་ཞེས་པའི་དོན་ཡིན་པའི་ཕྱིར། དེ་ལྟ་མ་ཡིན་ན། མགོན་པོ་ཀླུ་སྒྲུབ་ཀྱི་དོན་མི་བཞེད་པར་ཐལ། གཟུགས་སོགས་རྣམས་ཀུན་གཞིའི་སྟེང་གི་ཕྱི་རོལ་དོན་སྣང་གི་བག་ཆགས་བཞག་པ་སྨིན་པའི་སྣང་བ་ཙམ་དུ་བཞེད་པའི་ཕྱིར་ཏེ། དེ་ཀུན་གཞི་

[134B] འདོད་མི་ནུས་ཏེ། དེས་དོན་ཤེས་ཡོད་མེད་མཚུངས་པར་བཞེད་པའི་ཕྱིར། བྱང་ཆུབ་སེམས་འགྲེལ་ལས། ཤེས་པས་ཤེས་བྱ་རྟོགས་པ་དེ། །ཤེས་བྱ་མེད་ན་ཤེས་པ་མེད། །དེ་ལྟ་ན་ནི་རིག་བྱ་དང། །རིག་བྱེད་མེད་ཅེས་ཅིས་མི་འཐད། །ཞེས་གསུངས་པའི་ཕྱིར།།    ༈   
ཕྱིར་རང་བཞིན་གྱིས་ཏེ་མི་འགག་པ། ཞེས་པའི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་དངོས་པོ་ཡིན་ན་རང་གི་སྐྱེ་འཇིག་གནས་གསུམ་དུས་མཉམ་པས་ཁྱབ་ཟེར་ན། མྱུ་གུ་ཆོས་ཅན། དེར་ཐལ། དེའི་ཕྱིར། འདོད་ན། མྱུ་གུ་སྐྱེ་བའི་དུས་ཡིན་ན་མྱུ་གུ་གནས་པའི་དུས་
ཡིན་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། མྱུ་གུའི་དངོས་རྒྱུ་ནུས་པ་ཐོགས་མེད་ཀྱི་དུས་ཆོས་ཅན། དེར་ཐལ། དེའི་ཕྱིར། དེར་ཐལ། དེ་རང་དུས་སུ་སྐྱེ་བའི་ཕྱིར། དེར་ཐལ། དེ་སྐྱེ་བའི་དུས་ཡོད་པ་གང་ཞིག་དེ་རང་དུས་སུ་མི་སྐྱེ་བའི་ཕྱིར། དང་པོ་མ་གྲུབ་ན། དེ་
ཆོས་ཅན། ཁྱོད་སྐྱེ་བའི་དུས་ཡོད་པར་ཐལ། ཁྱོད་འདུས་བྱས་ཡིན་པའི་ཕྱིར། གཉིས་པ་དེར་ཐལ། དེ་རང་དུས་སུ་སྐྱེས་ཟིན་པའི་ཕྱིར། དེར་ཐལ། འདུས་བྱས་ཡིན་པའི་ཕྱིར། གཞན་ཡང། དེའི་དུས་སུ་དེའི་རྒྱུ་ཡོད་པར་ཐལ། དེ་རང་དུས་སུ་རང་རྒྱུ་ལས་སྐྱེ་བའི་ཕྱིར། དེར་ཐལ་
དེ་རང་དུས་སུ་སྐྱེ་བའི་ཕྱིར། རྟགས་ཁས། འདོད་ན། མྱུ་གུ་ཆོས་ཅན། ཁྱོད་ཀྱི་རང་དུས་སུ་ཁྱོད་ཀྱི་རྒྱུ་མེད་པར་ཐལ། ཁྱོད་བདག་མེད་ཡིན་པའི་ཕྱིར། ཁ་ཅིག་དངོས་པོ་ཡིན་ན་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་འཇིག་པས་ཁྱབ་ཟེར་ན། བུམ་པ་ཆོས་ཅན། དེར་ཐལ་
དེའི་ཕྱིར། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཡོད་པར་ཐལ། དེ་དེའི་དུས་སུ་འཇིག་པའི་ཕྱིར། ཁྱབ་སྟེ། འདུས་བྱས་རྣམས་འཇིག་དུས་དེ་ཉིད་ལ་གནས་པར་ཡང་འཇོག་པའི་ཕྱིར། འདོད་ན། དེ་ཆོས་ཅན། ཁྱོད་རང་གྲུབ་དུས་ཀྱི་སྐད་ཅིག་
གཉིས་པའི་དུས་སུ་མེད་པར་ཐལ། ཁྱོད་འདུས་བྱས་ཡིན་པའི་ཕྱིར། ཡང། དངོས་པོ་ཡིན་ན་རང་སྐད་ཅིག་གཉིས་པའི་དུས་སུ་མི་གནས་པས་ཁྱབ་ཟེར་ན། རྒྱུན་ལྡན་གྱི་དངོས་པོ་རྣམས་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། གནས་པར་ཐལ། ཆོས་ཅན་

[135A]༄༅། །དེ་ཡིན་པའི་ཕྱིར། ཡང་དངོས་པོ་ཡིན་ན། རང་སྐད་ཅིག་གཉིས་པའི་དུས་སུ་གནས་པས་ཁྱབ་ཟེར་ན། དུས་ཀྱི་ཐུང་ངུའི་སྐད་ཅིག་མ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་སྐྱེ་བཞིན་པའི་དངོས་པོ་མེད་ཟེར་
ན། དེ་ཡོད་པར་ཐལ། འཇུག་པའི་རྣམ་བཤད་ཆེན་མོ་ལས། སྐྱེ་བཞིན་པ་སྐྱེ་བའི་བྱ་བའི་བྱེད་པ་པོ་མྱུ་གུ་ཆོས་ཅན། ཞེས་མྱུ་གུ་དེ་མྱུ་གུ་སྐྱེ་བའི་བྱ་བའི་བྱེད་པ་པོར་གསུངས་པའི་ཕྱིར། ཡང། སྐྱེ་བཞིན་པའི་དངོས་པོ་ཡོད་ཟེར་ན། འོ་ན། སྐྱེ་བཞིན་པའི་དངོས་པོ་ཁོ་ཁོ་རང་
ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། སྐྱེ་བ་ལ་མངོན་དུ་ཕྱོགས་པར་ཐལ། སྐྱེ་བཞིན་པ་ཡིན་པའི་ཕྱིར། འདོད་ན། སྐྱེས་མ་ཟིན་པར་ཐལ། འདོད་པ་དེའི་ཕྱིར། ཐལ་བ་སྔ་ཕྱི་གཉིས་ཀའི་ཁྱབ་པ་གྲུབ་སྟེ། སྐྱེ་བཞིན་པ་ནི་སྐྱེ་ལ་ཕྱོགས་པས་
ཡོད་མིན་ཞིང། །འགག་བཞིན་པ་ནི་ཡོད་ཀྱང་འཇིག་ལ་ཕྱོགས་པར་འདོད་གྱུར་པ། །ཞེས་གསུངས་པའི་ཕྱིར། ཁ་ཅིག་སྐྱེས་ལ་མ་འགགས་པ་ད་ལྟར་བའི་མཚན་ཉིད། སྐྱེས་ཟིན་འགགས་པ། འདས་པའི་མཚན་ཉིད། སྐྱེ་བའི་རྒྱུ་ཡོད་ལ་མ་སྐྱེས་པ་མ་འོངས་པའི་
མཚན་ཉིད་ཟེར་ན། འདས་པ་ཆོས་ཅན། སྐྱེས་པར་ཐལ། བྱས་པའི་ཕྱིར། དངོས་པོ་ཡིན་པའི་ཕྱིར། མ་འགག་པར་ཐལ། དངོས་པོ་ཡིན་པའི་ཕྱིར། འདོད་ན། ད་ལྟར་བ་ཡིན་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། བུམ་པའི་
འདས་པ་ཆོས་ཅན། འགག་པར་ཐལ། འདས་པ་ཡིན་པའི་ཕྱིར། ཁྱབ་པ་ཁས། འདོད་ན། མ་འགག་པར་ཐལ། གནས་པའི་ཕྱིར། འདུས་བྱས་ཡིན་པའི་ཕྱིར། བུམ་པའི་མ་འོངས་པ་ཆོས་ཅན། མ་སྐྱེས་པར་ཐལ། མ་འོངས་པ་ཡིན་པའི་ཕྱིར། ཁྱབ་པ་ཁས་
འདོད་ན། སྐྱེས་པར་ཐལ། དངོས་པོ་ཡིན་པའི་ཕྱིར། ཁ་ཅིག་ཐལ་ཟིན་པ། འདས་པའི་མཚན་ཉིད་དང། མ་སླེབ་པ། མ་འོངས་པའི་མཚན་ཉིད་དུ་འདོད་པ་མི་འཐད་དེ། དེ་ལྟར་འདོད་པ། ཆོས་མངོན་པ་ལས། མ་འོངས་པ་ནི་སྐྱེ་བའི་རྒྱུ་ཡོད་ལ་མ་སྐྱེས་པའོ།།

[135B] བཞི་བརྒྱ་པའི་འགྲེལ་པ་ལས། ད་ལྟར་བ་ནི་ད་ལྟར་དམིགས་པའི་ཕྱིར་གཙོ་བོ་ཡིན་གྱི་མ་འོངས་པ་དང་རྒལ་བ་དག་གི་འདས་པ་དང་མ་འོངས་པ་དག་གི་དུས་གཉིས་རྣམ་པར་འཇོག་པ་ནི་གཙོ་བོ་མ་ཡིན་ནོ། །ཞེས་པའི་རྒྱུ་ཡོད་ལ། ཞེས་དང། གཙོ་བོ་ཡིན་གྱི་ཞེས་པའི་རྣམ་བཤད་
གཏན་མགོ་བའི་སྐྱོན་ཡིན་པའི་ཕྱིར། ཁ་ཅིག་བུམ་པའི་ཞིག་པ་བུམ་པའི་ཞིག་པ་ཡིན་ཀྱང་དེའི་ཞིག་པ་སོགས་སྐད་ཅིག་ཇི་སྙེད་ཅིག་བྱུང་བ་ཐམས་ཅད་སྔ་མ་སྔ་མའི་ཞིག་པ་ཡིན་གྱི་བུམ་པའི་ཞིག་པ་མ་ཡིན་ཟེར་ན། འོ་ན། རྣམ་སྨིན་གྱི་འབྲས་བུ་དང་རང་གི་བར་དུ་བསྐལ་པ་བརྒྱ་སྟོང་
ཆོད་པའི་ལས་དེ་ཡིས་རྣམ་སྨིན་གྱི་འབྲས་བུ་དངོས་སུ་འབྱིན་པའི་དུས་མེད་པར་ཐལ། དེ་དང་དེའི་ཞིག་པ་གང་རུང་གིས་དེ་དངོས་སུ་འབྱིན་པའི་དུས་མེད་པའི་ཕྱིར་ཏེ། དེའི་ཞིག་པའི་ཞིག་པ་སོགས་དེའི་ཞིག་པ་མ་ཡིན། འབྲས་བུ་དེ་སྐྱེད་བྱེད་ཀྱི་ཐོབ་པ་དང་ཆུད་མི་ཟ་སོགས་ཁས་མི་
ལེན་ཏེ། རྩ་བའི་ལས་དེས་ནི་དེ་དངོས་སུ་མི་འབྱིན་པའི་ཕྱིར། རྟགས་སླ། འདོད་མི་ནུས་ཏེ། ལུས་ཅན་རྣམས་ཀྱི་ལས་རྣམས་ནི། །ཞེས་སོགས་དང་འགལ་བའི་ཕྱིར། གཞན་ཡང། བུམ་པའི་ཞིག་པའི་ཞིག་པ་ཆོས་ཅན། ཁྱོད་ཞིག་པར་འཇོག་པའི་ཁྱོད་ཀྱི་ད་ལྟར་བ་ཅིག་ཡོད་པར་
ཐལ། ཁྱོད་འདས་པ་ཡིན་པའི་ཕྱིར། འདོད་ན། བུམ་པ་དང་དེའི་ཞིག་པ་གང་རུང་དེ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་དེ་ཡིན་པར་ཐལ། འདོད་པ་གང་ཞིག་དེའི་ཞིག་པ་དེ་མ་ཡིན་པའི་ཕྱིར། འདོད་ན། བུམ་པའི་ཞིག་པའི་ཞིག་པ་བུམ་པའི་ཞིག་པར་ཐལ། འདོད་
པ་དེའི་ཕྱིར། ཕྱི་མ་མ་གྲུབ་ན། བུམ་པའི་ཞིག་པ་ཆོས་ཅན། ད་ལྟར་བ་ཡིན་པར་ཐལ། བུམ་པའི་ཞིག་པའི་ཞིག་པ་ཞིག་པར་འཇོག་པའི་ད་ལྟར་བ་ཡིན་པའི་ཕྱིར། ཁྱབ་སྟེ། གཞི་གཅིག་ལ་ལྟོས་པའི་ད་ལྟར་བ་ཡིན་ན་ད་ལྟར་བ་ཡིན་དགོས་པའི་ཕྱིར། འདོད་མི་ནུས་ཏེ། འདས་པ་
ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། གཞན་ཡང། དེ་བུམ་པའི་འདས་པ་ཡིན་པར་ཐལ། དེའི་སྤྱི་འཆར་བ་ལ། བུམ་པ་ད་ལྟར་བའི་སྤྱི་འཆར་བ་ལ་ལྟོས་པའི་ཕྱིར། དེར་ཐལ། དེའི་སྤྱི་འཆར་བ་ལ་བུམ་པའི་ཞིག་པའི་སྤྱི་འཆར་དགོས། དེ་ལ་བུམ་པའི་སྤྱི་འཆར་དགོས་པའི་

[136A]༄༅། །ཕྱིར༑ ཁ་ཅིག་བུམ་པའི་ཞིག་པ་ཁོ་རང་གི་ད་ལྟར་བ་དང། བུམ་པའི་འདས་པའི་ཞིག་པ་དང། དེའི་ཞིག་པའི་ཞིག་པ་དེའི་ཞིག་པར་འཇོག་པ་ཡང་གོང་དུ་བཤད་པ་དག་གིས་ཁེགས། ཁ་ཅིག་ལས་ཀྱི་ཞིག་པས་ལས་ཀྱི་འབྲས་བུ་འབྱིན་པ་ཡིན་ཟེར་ན། མ་
ཡིན་པར་ཐལ། ལས་ཀྱི་ཞིག་པ་ལས་ཀྱི་འབྲས་བུ་དང་ངོ་བོ་གཅིག་ཡིན་པའི་ཕྱིར། ལས་ཀྱི་ཞིག་པ་ལས་ཀྱི་འབྲས་བུའི་ཆ་ཤས་ཡིན་པའི་ཕྱིར། དེའི་དངོས་འབྲས་དེའི་འབྲས་བུའི་ཆ་ཤས་ཡིན་པའི་ཕྱིར། ཁ་ཅིག་འདས་མ་འོངས་ད་ལྟར་གསུམ་ཡིན་ཁྱབ་མཉམ་ཡིན་ནོ། །ཟེར་ན། དེ་ལ་
ཁ་ཅིག་དེ་རིང་གི་བུམ་པ་དེ་དེ་རིང་གི་དུས་ཡིན་པར་ཐལ། དེ་དུས་ཡིན་པའི་ཕྱིར་དེར་ཐལ། དེ་ད་ལྟར་བའི་དུས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ད་ལྟར་བ་ཡིན་པའི་ཕྱིར། འདོད་ན། བསྐལ་བའི་བུམ་པ་བསྐལ་བ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
བསྐལ་བ་མ་ཡིན་པར་ཐལ། བུམ་པ་ཡིན་པའི་ཕྱིར། ཞེས་ཟེར། ལུགས་ཕྱི་མ་མི་འཐད་དེ། དེ་རིང་གི་བུམ་པ་དུས་ཡིན་པའི་ཕྱིར། དེར་ཐལ། བུམ་པ་དང་དུས་ཀྱི་གཞི་མཐུན་ཡོད་པའི་ཕྱིར། དེར་ཐལ། དུས་མཐའི་སྐད་ཅིག་མར་གྱུར་པའི་བུམ་པ་དུས་ཡིན་པའི་ཕྱིར། དེ་ཆོས་ཅན། དུས་
ཡིན་པར་ཐལ། དུས་མཐའི་སྐད་ཅིག་མ་ཡིན་པའི་ཕྱིར། དེར་ཐལ། དེ་འདྲ་ཡོད་པའི་ཕྱིར། ལུགས་ཕྱི་མ་མི་འཐད་དེ། ཁ་སང་གི་དུ་བ་ཆོས་ཅན། འདས་པ་ཡིན་པར་ཐལ། འདས་པའི་དུས་ཡིན་པའི་ཕྱིར། དེར་ཐལ། ཁ་སང་གི་བུམ་པ་དེ་འདས་པའི་བུམ་པ་ཡིན་པའི་ཕྱིར། དེར་ཐལ་
བསྐལ་པ་དང་པོའི་སངས་རྒྱས་དེ་འདས་པའི་སངས་རྒྱས་ཡིན་པའི་ཕྱིར། རྩ་བར་འདོད་མི་ནུས་ཏེ། ད་ལྟར་བ་ཡིན་པའི་ཕྱིར། ཁ་ཅིག་ཤི་བའི་གང་ཟག་ཡོད་པར་ཐལ། འདས་པའི་བུམ་པ་ཡོད་པའི་ཕྱིར། ཟེར་ན། འདིར་མ་ཁྱབ། འདོད་ན། ཤི་བའི་གང་ཟག་དེ་ཁོ་ཁོ་རང་དུ་ཐལ་
འདོད་པའི་ཕྱིར། འདོད་ན། སྲོག་དབང་འགག་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། སྲོག་དབང་རྒྱུད་ལ་མི་ལྡན་པའི་གང་ཟག་དུ་ཐལ། འདོད་པའི་ཕྱིར། འདོད་མི་ནུས་ཏེ། དེ་རྒྱུད་ལ་ལྡན་པའི་གང་ཟག་ཡིན་པའི་ཕྱིར། དེར་ཐལ། ཡིད་དབང་རྒྱུད་ལ་ལྡན་པའི་གང་

[136B] དེར་ཐལ། གང་ཟག་ཡིན་པའི་ཕྱིར། རྟགས་ཁས། གཞན་ཡང། ཤི་པའི་གང་ཟག་གི་ལུས་ཡོད་པར་ཐལ། ཤི་བའི་གང་ཟག་ཡོད་པའི་ཕྱིར། འདོད་ན། དེ་ཁོ་ཁོ་རང་དུ་ཐལ། འདོད་པའི་ཕྱིར། འདོད་ན། དེ་ཤི་ལུས་སུ་ཐལ། འདོད་པའི་ཕྱིར། འདོད་མི་ནུས་ཏེ། སྲོག་
ལྡན་གྱི་ལུས་སྤྱི་ཡིན་པའི་ཕྱིར་ཏེ། གང་ཟག་གི་ལུས་ཡིན་པའི་ཕྱིར། གཞན་ཡང། ཤི་བ་ཡིན་པ་ཡོད་པར་ཐལ། འདས་པ་ཡིན་པ་ཡོད་པའི་ཕྱིར། འདོད་ན། ཤི་བ་ཡང་ཡིན་གང་ཟག་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། གང་ཟག་
ཡིན་ན་ཤི་བ་མ་ཡིན་དགོས་པའི་ཕྱིར། ཟེར་ན། ཤི་བ་ཡིན་པ་ཡོད་པར་ཐལ། ཐ་མལ་པའི་ཕུང་པོ་རིགས་མཐུན་དོར་བ་ཤི་བའི་མཚན་ཉིད་ཡིན་པའི་ཕྱིར། དེར་ཐལ། དེ་ན་ཚོད་གཞན་དུ་དོར་བ་རྒས་པའི་མཚན་ཉིད་ཡིན་པའི་ཕྱིར། ཚིག་གསལ་ལས། ཞིག་བ་དངོས་པོར་སྒྲུབ་པའི་
རིགས་པ་གསུངས་པའི་དོན་ལ་ཁ་ཅིག་ཞིག་པ་དངོས་པོ་ཡིན་ཏེ། རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་དངོས་པོ་ཡིན་པའི་ཕྱིར། དེར་ཐལ། རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་དངོས་པོ་ཡིན་པའི་ཕྱིར། འཇིག་པ་དངོས་པོ་ཡིན་པའི་ཕྱིར། ཞེས་ཟེར། རང་གྲུབ་དུས་ཀྱི་སྐད་ཅིག་
གཉིས་པར་འཇིག་པར་ཐལ། དེ་དངོས་པོ་ཡིན་པའི་ཕྱིར། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ཆོས་ཅན། ཁྱོད་རང་གྲུབ་དུས་ཀྱི་སྐད་ཅིག་གཉིས་པར་ཡོད་པར་ཐལ། རང་གྲུབ་དུས་ཀྱི་སྐད་ཅིག་གཉིས་པར་མི་
རྟག་པ་ཡིན་པའི་ཕྱིར། རྟགས་ཁས། རང་ལུགས་ཀྱི་ཞིག་པ་དངོས་པོ་ཡིན་ཏེ། དེ་འདུས་བྱས་ཡིན་པའི་ཕྱིར། དངོས་དང་དངོས་མེད་འདུས་བྱས་ཡིན། ཞེས་གསུངས་པའི་ཕྱིར། གཞན་ཡང། ཞིག་པ་དངོས་པོ་ཡིན་ཏེ། ཞིག་པ་ལ་མངོན་དུ་ཕྱོགས་པ་དངོས་པོ་ཡིན་པའི་ཕྱིར། འཇིག་པ་
དངོས་པོ་ཡིན་པའི་ཕྱིར། བྱས་པ་ལ་ཁོ་ན་རེ། ཞིག་པ་ཆོས་ཅན། མི་རྟག་པ་ཡིན་པར་ཐལ། དངོས་པོ་ཡིན་པའི་ཕྱིར། འདོད་ན། དེ་ཆོས་ཅན། འཇིག་པར་ཐལ། འདོད་པའི་ཕྱིར། འདོད་ན། ཞིག་ཟིན་སླར་ཡང་འཇིག་པ་ཡོད་པར་ཐལ། དེ་ཞིག་ཟིན་པ་གང་ཞིག་འཇིག་པའི་ཕྱིར། འདོད་ན། སྐྱེས་

[137A]༄༅། །ཟིན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར། ཁོ་ན་རེ། །རང་གི་ལུགས་ལ། རྩ་ཤེའི་ལུང་དེས་ཞིག་པ་འདུས་བྱས་སུ་བསྟན་གྱི། དངོས་པོར་མ་བསྟན་ཞིང་དངོས་མེད་དུ་ཚིག་ཟིན་ལ་བསྟན་པ་ཡིན་ནོ། །ཞེ་ན། ལྟ་བ་བཀའ་རྟགས་ཀྱི་ཕྱག་རྒྱ་བ་ཞི་ཁས་ལེན་མི་
རིགས་པར་ཐལ། འདུས་བྱས་ཐམས་ཅད་མི་རྟག་པར་རྟོགས་པའི་ལྟ་བ་ལྟ་བ་རྣམ་དག་མ་ཡིན་པའི་ཕྱིར། མ་གྲུབ་ན། འདུས་བྱས་ཡིན་ན་མི་རྟག་པ་ཡིན་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ཞིག་པ་ཆོས་ཅན། དེར་ཐལ། དེའི་ཕྱིར། འཁོར་གསུམ། ཁ་ཅིག་བུམ་
པ་རང་གྲུབ་དུས་ཀྱི་སྐད་ཅིག་གཉིས་པར་མ་བསྡད་པ་དངོས་པོ་ཡིན་པར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པ་དངོས་པོ་ཡིན་པའི་ཕྱིར། རྟགས་ཁས། འདོད་ན། དེ་བུམ་པའི་འབྲས་བུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བུམ་པ་མེད་ན་ཁྱོད་
མེད་དགོས་པར་ཐལ། ཁྱོད་བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་པས་དག་པའི་ས་ཕྱོགས་ཀྱིས་མ་ངེས་སོ། །གཞན་ཡང། བུད་ཤིང་ཞིག་པ་དུ་བའི་རྒྱུ་ཡིན་པར་ཐལ། དེ་དངོས་པོ་ཡིན་པའི་ཕྱིར། འདོད་ན། བུད་ཤིང་ཞིག་པའི་དུས་སུ་དུ་བ་མེད་པར་ཐལ། འདོད་པའི་ཕྱིར། འདོད་
ན༑ དུ་བའི་དུས་སུ་བུད་ཤིང་ཞིག་པ་ཡོད་པར་ཐལ། དུ་བའི་དུས་སུ་བུད་ཤིང་ཞིག་པ་ཡིན་པའི་ཕྱིར། ཞེས་ཟེར། ལན་སྔར་བཏབ་པ་ལས་ཤེས་པར་བྱ། ཁ་ཅིག་ལས་ཀྱི་ཞིང་པ་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། དེ་དངོས་པོ་ཡིན་པའི་ཕྱིར། འདོད་ན། དགེ་བའི་ལས་ཀྱི་ཞིག་
པ་དགེ་བའི་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་ན། དགེ་བའི་ལས་ཀྱི་ཞིག་པ་དེ་རང་འབྲས་རྣམ་སྨིན་བདེ་བ་འབྱིན་བྱེད་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དགེ་བར་ཐལ། འདོད་པའི་ཕྱིར། འདོད་ན། ད་ལྟར་བ་ཡིན་
པར་ཐལ་ལོ། །གཞན་ཡང། མི་དགེ་བའི་ལས་ཀྱི་ཞིག་པ་མི་དགེ་བའི་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་པའི་ཕྱིར། རྟགས་ཁས། འདོད་ན། དེ་རང་འབྲས་སྡུག་བསྔལ་གྱི་རྣམ་སྨིན་འབྱིན་བྱེད་ཡིན་

[137B] འདོད་པའི་ཕྱིར། འདོད་ན། དེ་མི་དགེ་བ་ཡིན་པར་ཐལ། འདོད་པའི་ཕྱིར། འདོད་ན། ད་ལྟར་བ་ཡིན་པར་ཐལ་ལོ། །ཟེར་ན། ཐལ་འགྱུར་གཉིས་ཀྱི་ལན་འདིར་མ་ཁྱབ། ཁ་ཅིག་དོགས་པ་འདི་ལྟར་གསུངས་ཏེ། སངས་རྒྱས་འཕགས་པའི་རྒྱུད་ལ་མི་དགེ་
བའི་ལས་ཀྱི་ཞིག་པ་མེད་པར་ཐལ། དེ་མི་དགེ་བ་ཡིན་པའི་ཕྱིར། འདོད་མི་ནུས་ཏེ། དེའི་རྒྱུད་ལ་མི་དགེ་བ་ཞིག་པའི་ཕྱིར་ན། མ་ཁྱབ། དེར་ཐལ། དེའི་རྒྱུད་ལ་དེ་འགག་པའི་ཕྱིར། གཞན་ཡང། དགེ་རྩ་ཆད་པའི་གང་ཟག་གི་རྒྱུད་ལ་དགེ་བ་ཡོད་པར་ཐལ། དགེ་བའི་ལས་ཀྱི་ཞིག་པ་དགེ་བ་
ཡིན་པའི་ཕྱིར། འདོད་མི་ནུས་ཏེ། དེའི་རྒྱུད་ལ་དགེ་བའི་ལས་ཞིག་པའི་ཕྱིར། དེར་ཐལ། དེའི་རྒྱུད་ལ་དགེ་བའི་ལས་འགགས་པའི་ཕྱིར། ཟེར་ན། ཐལ་འགྱུར་དང་པོའི་སྐྱོན་མེད་དེ། སངས་རྒྱས་འཕགས་པའི་རྒྱུད་ལ་མི་དགེ་བའི་ལས་འགགས་ཀྱང་དེའི་རྒྱུད་ལ་མི་དགེ་བའི་ལས་
ཀྱི་ཞིག་པ་མེད་པར་ཁས་ལེན་པའི་ཕྱིར། ཐལ་འགྱུར་གཉིས་པའི་ལན་ནི། དགེ་རྩ་རྒྱུད་ལ་མི་ལྡན་པའི་གང་ཟག་ཡོད་པར་ཐལ་ཁྱོད་ཀྱི་ཐལ་འགྱུར་ལ་ཁྱབ་འབྲེལ་ཡོད་པའི་ཕྱིར། འདོད་ན། ཟག་མེད་ཡེ་ཤེས་ཀྱི་ས་བོན་རྒྱུད་ལ་མི་ལྡན་པའི་གང་ཟག་ཡོད་པར་ཐལ་
འདོད་པའི་ཕྱིར། འདོད་ན། རྒྱས་འགྱུར་གྱི་རིགས་རྒྱུད་ལ་མི་ལྡན་པའི་སེམས་ཅན་ཡོད་པར་ཐལ་ལོ། །ཁ་ཅིག་མྱུ་གུ་མ་འོངས་པའི་དུས་ན་མྱུ་གུ་སྐྱེ་བའི་བྱ་བ་མེད་ཟེར་ན། དེ་ཡོད་པར་ཐལ། མྱུ་གུ་སྐྱེ་བཞིན་པའི་དུས་ན་མྱུ་གུ་སྐྱེ་བའི་བྱ་བ་ཡོད་པ་གང་ཞིག་མྱུ་གུ་སྐྱེ་བཞིན་
པའི་དུས་དེ་ས་བོན་འགག་བཞིན་པའི་དུས་ཡིན་པའི་ཕྱིར། དེར་ཐལ། དེ་མྱུ་གུ་སྐྱེ་བཞིན་པའི་དུས་གང་ཞིག་མྱུ་གུ་སྐྱེ་བཞིན་པ་དང་ས་བོན་འགག་བཞིན་པ་དུས་མཉམ་པའི་ཕྱིར། ཁོ་ན་རེ། དེ་རིང་གི་དུས་སུ་མྱུ་གུའི་རྒྱུ་མེད་པར་ཐལ། དེ་རིང་གི་དུས་སུ་མྱུ་གུ་ཡོད་པའི་ཕྱིར། མ་ཁྱབ་ན་
མྱུ་གུའི་རྒྱུའི་དུས་སུ་མྱུ་གུ་ཡོད་པར་ཐལ། དེ་རིང་གི་དུས་སུ་མ་གྲུབ་པ་ཡང་ཡོད། མྱུ་གུའི་རྒྱུ་ཡང་ཡོད་པའི་ཕྱིར། ཁྱབ་སྟེ། མྱུ་གུ་སྐྱེ་བཞིན་པའི་དུས་སུ་མྱུ་གུ་མ་འོངས་པ་ཡང་ཡོད། མྱུ་གུ་སྐྱེ་བའི་བྱ་བ་ཡང་ཡོད་ན། མྱུ་གུ་མ་འོངས་པའི་དུས་སུ་མྱུ་གུ་སྐྱེ་བའི་བྱ་བ་ཡོད་དགོས་པའི་ཕྱིར། རྟགས་ཁས། ཞེས་

[138A]༄༅། །ཟེར། གཞན་ཡང། མྱུ་གུ་མ་འོངས་པའི་དུས་སུ་མྱུ་གུ་སྐྱེ་བའི་བྱ་བ་མེད་པར་ཐལ། རྐྱེན་མ་ཚང་བའི་དབང་གིས་མྱུ་གུ་རེ་ཞིག་མ་སྐྱེས་བ་དེ་མྱུ་གུ་མ་འོངས་པ་ཡིན་པའི་ཕྱིར། ཞེས་ཟེར། ཁ་ཅིག་རྒྱལ་པོ་ང་ལ་ནུ་རྒྱལ་བ་ཤཱཀྱ་ཐུབ་པའི་དུས་སུ་ཤཱཀྱ་ཐུབ་པ་མ་ཡིན་ཏེ་
ཡིན་ན་རྒྱལ་པོ་ང་ལ་ནུ་རྒྱལ་བ་ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་ཡོད་པའི་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། དེར་ཐལ། དེའི་དུས་སུ་ཡོད་པའི་རྒྱལ་བ་ཤཱཀྱ་ཐུབ་པ་དང། དེའི་དུས་སུ་མེད་པའི་རྒྱལ་བ་ཤཱཀྱ་ཐུབ་པ་གང་རུང་གང་ཞིག་དེའི་དུས་སུ་མེད་པའི་དེ་མ་ཡིན་
པའི་ཕྱིར། དང་པོ་དེར་ཐལ། དེའི་དུས་སུ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། གཉིས་པ་དེར་ཐལ། དེའི་དུས་སུ་རྒྱལ་བ་ཤཱཀྱ་ཐུབ་པ་ཡོད་པའི་ཕྱིར། གཞན་ཡང། རྒྱལ་པོ་ང་ལ་ནུ་ཆོས་ཅན། ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་དེའི་རྒྱུད་ལ་ཡོད་པའི་ཕྱིར། དེར་ཐལ་
དེའི་དུས་སུ་དེ་ཡིན་པའི་ཕྱིར། གཞན་ཡང། དེ་ཆོས་ཅན། ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་ད་ལྟ་བ་ཡིན་པའི་ཕྱིར། དེར་ཐལ། དེའི་དུས་སུ་ད་ལྟའི་ཤཱཀྱ་ཐུབ་པ་ཡིན་པའི་ཕྱིར། དེར་ཐལ། དེའི་དུས་སུ་ཤཱཀྱ་ཡིན་པའི་ཕྱིར། ཁྱབ་སྟེ་རྒྱལ་བ་ཤཱཀྱ་ཐུབ་པ་ད་ལྟ་བ་ཡིན་པའི་
ཕྱིར། གཞན་ཡང། དེ་ཆོས་ཅན། ཤཱཀྱ་ཐུབ་པའི་དུས་སུ་ཤཱཀྱ་ཐུབ་པ་དང་གཅིག་ཏུ་ཡོད་པར་ཐལ། དེའི་དུས་སུ་དེ་དང་གཅིག་ཏུ་ཡོད་པ་དང། དེའི་དུས་སུ་དེ་དང་ཐ་དད་དུ་ཡོད་པ་གང་རུང་གང་ཞིག་དེའི་དུས་སུ་དེ་དང་ཐ་དད་དུ་མེད་པའི་ཕྱིར། ཕྱི་མ་མ་གྲུབ་ན། དེའི་དུས་སུ་ཡོད་པར་
ཐལ། དེའི་དུས་སུ་དེ་དང་ཐ་དད་དུ་ཡོད་པའི་ཕྱིར། རྩ་བར་འདོད་ན། རྒྱལ་པོ་ང་ལ་ནུ་དེ་རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་ཐུབ་པ་ཡིན་པར་ཐལ། དེ་དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར། དེར་ཐལ། དེ་སངས་རྒྱས་འཕགས་པར་གྱུར་པའི་དུས་ཡོད་པའི་
ཕྱིར། དེ་ཆོས་ཅན། དེར་ཐལ། ཁྱོད་གཟུགས་སྐུར་གྱུར་པའི་དུས་ཡོད་པའི་ཕྱིར། དེར་ཐལ། ཁྱོད་གཟུགས་སྐུར་འགྱུར་རུང་གི་རྒྱས་འགྱུར་གྱི་རིགས་ཡིན་པའི་ཕྱིར། དེར་ཐལ། སེམས་ཅན་ཡིན་པའི་ཕྱིར། དེ་ལ་ཁོ་ན་རེ། འདོད་ལྷ་ལས་ཚེ་འབོས་ནས་ཚེ་འདིའི་མིར་སྐྱེས་པའི་

[138B] རྒྱལ་པོ་ང་ལ་ནུ་དེ་སངས་རྒྱས་པའི་ཚེ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། དེར་ཐལ། དེ་རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། རྩ་བར་འདོད་ན། དེ་ལྷ་ཤི་བ་མ་ཡིན་པར་མི་ཤི་བ་ཡིན་པར་ཐལ་ལོ། །གཞན་
ཡང། འདོད་ལྷ་ནས་ཤི་འཕོས་ནས་ཚེ་འདིའི་མིར་སྐྱེས་པའི་ཚེ་འདིའི་མི་དེ་ཚེ་སྔ་མ་འདོད་ལྷར་སྐྱེས་པར་ཐལ། རྒྱལ་བ་ཤཱཀྱ་ཐུབ་པ་རྒྱལ་པོ་ང་ལ་ནུའི་དུས་སུ་རྒྱལ་པོ་ང་ལ་ནུ་ཡིན་པའི་ཕྱིར། རྟགས་ཁས། འདོད་ན། ཚེ་སྔ་མར་ཡོད་པར་ཐལ་ལོ། །ཟེར་ན། རྩ་བར་མི་མཚུངས་སོ། །
འོ་ན། བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་ཡོད་པའི་སངས་རྒྱས་འཕགས་པ་ཡིན་པའི་ཕྱིར། དེར་ཐལ། དེའི་དུས་སུ་ཡོད་པའི་སངས་རྒྱས་འཕགས་པ་དང། དེའི་དུས་སུ་མེད་
པའི་སངས་རྒྱས་འཕགས་པ་གང་རུང་གང་ཞིག་དེའི་དུས་སུ་མེད་པའི་སངས་རྒྱས་འཕགས་པ་མ་ཡིན་པའི་ཕྱིར། དང་པོ་དེར་ཐལ། དེའུ་དུས་སུ་སངས་རྒྱས་འཕགས་པ་ཡིན་པའི་ཕྱིར། གཉིས་པ་དེར་ཐལ། དེའི་དུས་སུ་སངས་རྒྱས་འཕགས་པ་ཡོད་པའི་ཕྱིར། ཁྱབ་པ་ཁས། གཞན་ཡང་
བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་དེའི་རྒྱུད་ལ་ཡོད་པའི་ཕྱིར། དེར་ཐལ། དེའུ་དུས་སུ་སངས་རྒྱས་འཕགས་པ་ཡིན་པའི་ཕྱིར། འཁོར་གསུམ། གལ་ཏེ་གསལ་བ་སྔ་ཕྱི་གཉིས་
ལ་འདོད་ན། བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་དུས་སུ་མེད་པར་ཐལ། ཁྱོད་དེ་འདྲ་བའི་སངས་རྒྱས་འཕགས་པ་དང་རྒྱུད་གཅིག་ཏུ་གྱུར་པའི་སེམས་ཅན་ཡིན་པའི་ཕྱིར། ཁ་ཅིག་མྱུ་གུ་དེ་རང་དུས་སུ་སྐྱེ་བ་
ཡིན་པར་ཐལ། མྱུ་གུའི་དུས་སུ་མྱུ་གུའི་སྐྱེ་བ་ཡོད་པའི་ཕྱིར། དེར་ཐལ། མྱུ་གུའི་སྐྱེ་བ་དང་མྱུ་གུ་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། དེར་ཐལ། དངོས་པོ་ཡིན་པའི་ཕྱིར། ཞེས་ཟེར། ཤེས་བྱ་ཆོས་ཅན། མྱུ་གུ་སྐྱེ་བ་དང་མྱུ་གུ་དུས་མཉམ་པ་

[139A]༄༅། །ཡིན་པར་ཐལ། མྱུ་གུའི་དུས་སུ་མྱུ་གུ་སྐྱེ་བ་ཡིན་པའི་ཕྱིར། རྟགས་ཁས། འདོད་ན། ས་བོན་གྱི་དུས་སུ་མྱུ་གུ་སྐྱེ་བ་མ་ཡིན་པར་ཐལ། འདོད་པའི་ཕྱིར། འདོད་ན། ཡིན་པར་ཐལ། དེའི་དུས་སུ་མྱུ་གུ་སྐྱེ་བཞིན་པ་ཡིན་པའི་ཕྱིར། དེར་ཐལ། དེའི་དུས་སུ་ས་བོན་
འགག་བཞིན་པ་ཡིན་པའི་ཕྱིར། གཞན་ཡང། མྱུ་གུའི་དུས་སུ་མྱུ་གུ་སྐྱེ་བའི་བྱ་བ་ཡོད་པར་ཐལ། མྱུ་གུ་དེ་རང་དུས་སུ་སྐྱེ་བ་ཡིན་པའི་ཕྱིར། རྟགས་ཁས། འདོད་ན། མྱུ་གུའི་དུས་སུ་ས་བོན་འགག་པའི་བྱ་བ་ཡོད་པར་ཐལ། འདོད་པ་གང་ཞིག་མྱུ་གུ་སྐྱེ་བའི་བྱ་བ་དང་ས་
བོན་འགག་པའི་བྱ་བ་དུས་མཉམ་པའི་ཕྱིར། དེར་ཐལ། ཊིཀ་ཆེན་ལས། འགྲེལ་པར་ཅིག་ཅར་དུ་བརྟེན་ནས་འབྱུང་བ་མི་རྟག་པར་སྒྲུབ་པ་སྒྱུ་མ་ལྟ་བུ་གསལ་བར་བྱ་བའི་ཕྱིར་དུ་གསུངས་པར་བཤད་པ་དེ་དག་ཅིག་ཅར་དུ་བརྟེན་ནས་འབྱུང་ཞེས་པ་ནི། བྱ་བ་གཉིས་ཅིག་ཅར་དུ་ཡོད་
པ་ལ་བྱ་དགོས་སོ། །ཞེས་གསུངས་པའི་ཕྱིར། གཞན་ཡང། མྱུ་གུ་ཆོས་ཅན། རང་དུས་སུ་སྐྱེ་བཞིན་པ་ཡིན་པར་ཐལ། རང་དུས་སུ་སྐྱེ་བའི་ཕྱིར། འདོད་ན། མ་ཡིན་པར་ཐལ། རང་དུས་སུ་འགག་བཞིན་པ་ཡིན་པའི་ཕྱིར། ཁྱབ་སྟེ། རྩ་ཤེའི་ཊིཀ་ཆེན་ལས། སྐྱེ་བཞིན་པ་དང་འགག་བཞིན་
པ་དུས་གཅིག་ལ་ལྟོས་ནས་འགལ་བ་ཡིན་ནོ། །ཞེས་གསུངས་པའི་ཕྱིར། གཞན་དག་ན་རེ། དུས་དེར་སྐྱེ་བ་ཡིན་ན་དུས་དེར་མེད་དགོས་པར་ཐལ། མྱུ་གུ་རང་དུས་སུ་སྐྱེ་བ་མ་ཡིན་པའི་ཕྱིར། རྟགས་ཁས། འདོད་ན། སྐྱེ་བ་ཆོས་ཅན། སྐྱེ་བའི་དུས་སུ་མེད་པར་ཐལ། དེའི་དུས་སུ་སྐྱེ་
བ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། རང་དུས་སུ་ཁྱོད་ཁྱོད་རང་ཡིན་པར་ཐལ། དངོས་པོ་གང་ཞིག་ཁྱོད་ཁྱོད་རང་ཡིན་པའི་ཕྱིར། ཟེར་ན་མ་ཁྱབ། ཁ་ཅིག་བུད་ཤིང་གི་དུས་སུ་དུ་བསྐྱེ་བ་ཡིན་ཟེར་ན། བུད་ཤིང་གི་དུས་སུ་དུ་བསྐྱེ་བཞིན་པར་ཐལ། དམ་
བཅའ་དེའི་ཕྱིར། འདོད་ན། དེའི་དུས་སུ་མེ་འགག་བཞིན་པར་ཐལ། འདོད་པ་གང་ཞིག་དུ་བསྐྱེ་བཞིན་པ་དང་མེ་འགག་བཞིན་པ་དུས་མཉམ་པའི་ཕྱིར།    ༈    དུས་གསུམ་གྱི་རྣམ་གཞག་སྤྱིར་བཤད་པ། འདས་མ་འོངས་དངོས་པོ་ཡིན་པའི་སྒྲུབ་བྱེད་བྱེ་

[139B] །དང་པོ་ནི། བཞི་བརྒྱ་པའི་འགྲེལ་པར། དེ་ལ་མ་འོངས་པ་ནི། ཞེས་སོགས་དང། རྩ་ཤེའི་ཊིཀ་ཆེན་ལས། གང་དུ་མ་འོངས་ཤིང་གང་ལས་འདས་པའི་མ་འོངས་པ་དང་འདས་པ་འཇོག་པའི་ད་ལྟར་ཏེ། ཞེས་གསུངས་པའི་དོན་ནི། འདས་པའི་མཚན་ཉིད། ཁྱོད་
དུས་གང་དུ་འཇོག་ས་དངོས་པོ་གང་གི་རང་དུས་ལ་ལྟོས་ནས་བཞག་དགོས་པའི་ལྟོས་སར་གྱུར་པའི་དངོས་པོ་དེ་རང་དུས་སུ་ཐལ་ཟིན་པའོ། །མ་འོངས་པའི་མཚན་ཉིད། གཞན་སྔ་མ་དང་འདྲ་བ་ལ། རང་དུས་སུ་མ་སླེབ་པའི་ཆོས། ད་ལྟར་བའི་མཚན་ཉིད། སྐྱེས་ལ་མ་
འགགས་པ་གང་ཞིག་རང་ཉིད་ཀྱི་སྤྱི་འཆར་བ་ལ་འདས་པ་དང་མ་འོངས་པའི་ཆོས་གཞན་གྱི་སྤྱི་འཆར་བ་ལ་མ་ལྟོས་པའི་ཆོས། དང་པོའི་མཚན་གཞི་ནི། མྱུ་གུ་རང་གི་སྐད་ཅིག་གཉིས་པའི་དུས་སུ་ཞིག་པའི་ཆ་ལྟ་བུ། གཉིས་པའི་མཚན་གཞི། སྐྱེ་བའི་རྒྱུ་
ཡོད་ཀྱང་རྐྱེན་མ་ཚངས་པའི་སྟོབས་ཀྱིས་མྱུ་གུ་དེ་དག་གི་མ་སྐྱེས་པའི་ཆ་ལྟ་བུ། གསུམ་པའི་མཚན་གཞི། མྱུ་གུ་ལྟ་བུའོ། །གཉིས་པ་ནི། ཚིག་གསལ་ལས་འདས་མ་འོངས་དངོས་པོ་ཡིན་པའི་སྒྲུབ་བྱེད་ལུང་རིགས་གཉིས་གསུངས་པའི། དང་པོ་ནི། ཞིག་པ་དངོས་
པོ་ཡིན་ཏེ། ཤི་བ་དངོས་པོ་ཡིན་པའི་ཕྱིར། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི། ཞེས་གསུངས་པ། ཤི་བ་ནི་གང་ཤི་བའི་སེམས་ཅན་དེ་ཞིག་པ་ཡིན་ཞིང། དེ་ཉིད་སྐྱེ་བའི་རྐྱེན་གྱིས་སྐྱེ་བར་གསུངས་པའི་ཕྱིར་དང། དངོས་དང་དངོས་མེད་འདུས་
བྱས་ཡིན། །ཞེས་བུམ་པའི་དངོས་པོ་དེ་ཞིག་ནས་མེད་པས་བུམ་པའི་ཞིག་པ་གཉིས་ཀ་འདུས་བྱས་སུ་གསུངས་པའི་ཕྱིར་དང། རིགས་པ་དྲུག་ཅུ་པ་ལས། རྒྱུ་ཟད་པ་ལ་ཞི་བ་ནི། །ཟད་ཅེས་བྱ་བར་དམིགས་པ་སྟེ། །ཞེས་སྡོང་བུ་སྣུམ་ལྡན་ཟད་པ་མར་མེ་ཤི་བའི་
རྒྱུར་གསུངས་པའི་ཕྱིར། གཉིས་པ་རིགས་པ་ནི། ཚིག་གསལ་ལས་འཇིག་པ་རྒྱུ་མེད་དུ་ཁས་བླངས་ནས་འདུས་བྱས་སྐད་ཅིག་མར་སྨྲ་བ་ལྟར་ན། རྒྱུ་མེད་པས་འཇིག་པ་མེད་པའི་ཕྱིར། དངོས་པོ་སྐད་ཅིག་མ་དང་འཇིག་པ་དང་བྲལ་བ་རྣམས་འདུས་བྱས་སུ་ཇི་ལྟར་འགྲུབ་

[140A]༄༅། །དེའི་ཕྱིར་དེ་དག་ཐམས་ཅད་ནི་མི་འགྲིག་པར་འགྱུར་རོ། །ཞེས་གསུངས་པའི་དོན་ནི། འདས་བ་དངོས་པོ་ཡིན་པའི་ཕྱིར། དེར་ཐལ། བུམ་པའི་འདས་པ་དངོས་པོ་ཡིན་པའི་ཕྱིར། དེར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཞིག་
པ་དངོས་པོ་ཡིན་པའི་ཕྱིར། དེར་ཐལ། བུམ་པའི་ཞིག་འཇིག་གཉིས་རྒྱུས་སྐྱེད་མི་སྐྱེད་རྣམ་པ་ཀུན་ཏུ་མཚུངས་པའི་ཕྱིར། དེར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཞིག་པ་དེ་བུམ་པ་རང་དུས་སུ་འཇིག་པའི་དབང་གི་བྱུང་བ་གང་ཞིག་བུམ་
པ་རང་དུས་སུ་འཇིག་པ་ཕྱིས་འབྱུང་གི་རྒྱུ་ལ་མ་ལྟོས་པར་བུམ་པའི་རྒྱུ་དེའི་དབང་གིས་འཇིག་པས་བུམ་པའི་ཞིག་པ་བུམ་པའི་རྒྱུ་ལས་སྐྱེས་པའི་ཕྱིར། བུམ་པའི་འཇིག་པ་བུམ་པའི་རྒྱུ་ལས་མ་སྐྱེས་ཟེར་ན། འོ་ན། བུམ་པ་སྐད་ཅིག་མ་མ་ཡིན་པར་ཐལ། བུམ་པ་དེ་འཇིག་རྒྱུ་
དོན་གཞན་ལ་མི་ལྟོས་པར་རང་གི་རྒྱུ་དེ་ཉིད་ཀྱི་དབང་གྱིས་འཇིག་པ་མ་ཡིན་པའི་ཕྱིར། མདོར་ན། བུམ་པ་རྒྱུ་ལ་མ་ལྟོས་པར་ཞིག་པ་ཡོད་དམ་མེད། ཡོད་ན་བུམ་པ་རྒྱུ་ལ་མ་ལྟོས་པར་འཇིག་པ་ཡོད་པར་ཐལ། དེ་རྒྱུ་ལ་མ་ལྟོས་པར་ཞིག་པ་ཡོད་པའི་ཕྱིར། མེད་ན། བུམ་པའི་
ཞིག་བ་རྒྱུ་ལས་སྐྱེས་པར་ཐལ། དེ་རྒྱུ་ལ་མ་ལྟོས་པར་ཞིག་པ་མེད་པའི་ཕྱིར། གཞན་ཡང། བུམ་པ་ཞིག་བ་རྒྱུས་སྐྱེད་པར་ཐལ། བུམ་པ་ཞིག་པ་དེ་བུམ་པ་འཇིག་པ་ལ་མངོན་དུ་ཕྱོགས་པ་ལ་འཇོག་པ་གང་ཞིག་ཞིག་པ་ལ་མངོན་དུ་ཕྱོགས་པ་རྒྱུས་སྐྱེད་པའི་ཕྱིར། གང་ཞིག་དེར་ཐལ་
བུམ་པ་འཇིག་པ་དེ་བུམ་པ་ཞིག་བཞིན་པ་ཡིན་པའི་ཕྱིར། ཕྱི་མ་མ་གྲུབ་ན། བུམ་པ་སྐྱེ་བ་ལ་སྔོན་དུ་ཕྱོགས་པ་དང། བུམ་པ་སྐྱེས་པ་གཉིས་རྒྱུས་སྐྱེད་མི་སྐྱེད་ཀྱི་ཁྱེད་པར་ཡོད་པར་ཐལ། བུམ་པ་ཞིག་བ་ལ་སྔོན་དུ་ཕྱོགས་པ་དང། བུམ་པ་ཞིག་པ་གཉིས་རྒྱུས་སྐྱེད་མི་སྐྱེད་ཀྱི་ཁྱད་པར་
ཡོད་པའི་ཕྱིར། འདོད་མི་ནུས་ཏེ། སྐྱེ་བའི་རྐྱེན་གྱིས་རྒ་ཤི་ཞེས་འབྱུང་བའི་རིགས་པ་ལ་བརྟེན་ནས་ཞིག་པ་དངོས་པོར་ཁས་བླངས་པས་ལས་འབྲས་ཆུད་མི་ཟ་བའི་ཡོན་ཏན་དུ་མ་ཟད་འདུས་བྱས་རྣམས་སྐད་ཅིག་མར་འགྲུབ་སླ་བའི་ཡོན་ཏན་ཡོད་དེ། བུམ་པའི་ཞིག་འཇིག་གཉིས་ཀ་

[140B] བུམ་པའི་རྒྱུ་དེ་ཉིད་ཀྱིས་དབང་གིས་ཞིག་འཇིག་བྱེད་པར་ཁས་བླངས་པས་ཆོག་དེ་ལས་འདུས་བྱས་འཇིག་རྒྱུ་དོན་གཞན་ལ་མི་ལྟོས་པའི་སྐད་ཅིག་མར་འགྲུབ་པར་འགྱུར་བའི་ཕྱིར། གཞན་ཡང། བུམ་པའི་ཞིག་པ་དངོས་པོ་ཡིན་པར་ཐལ། རྟག་པ་ལ་
ཞིག་འཇིག་མེད་པ་གང་ཞིག་བུམ་པའི་རྒྱུ་དུས་སུ་བུམ་པའི་ངོ་བོ་མ་གྲུབ། བུམ་པའི་དུས་སུ་གྲུབ་པས་བུམ་པའི་སྐྱེ་བ་དངོས་པོར་གྲུབ་པ་བཞིན་དུ། བུམ་པ་ཞིག་པ་ཡང་བུམ་པའི་དུས་སུ་མ་གྲུབ། བུམ་པ་གནས་པའི་རྐྱེན་ཟད་པའི་དབང་གིས་བུམ་པ་གྲུབ་དུས་ཀྱི་སྐད་ཅིག་གཉིས་
པའི་དུས་སུ་བྱུང་བའི་ཕྱིར་དང། རྒྱུ་སྡོང་བུ་སྣུམ་ལྡན་ཟད་པས་འབྲས་བུ་མར་མེ་ཤི་བ་བསྐྱེད་པའི་ཕྱིར། མ་འོངས་པ་དངོས་པོ་ཡིན་པར་ཐལ། མྱུ་གུའི་མ་འོངས་པ་དངོས་པོ་ཡིན་པའི་ཕྱིར། དེར་ཐལ། སྤྱིར་མྱུ་གུ་སྐྱེ་བའི་རྒྱུ་ཡོད་ཀྱང་རེ་ཞིག་རྐྱེན་མ་ཚང་བས་དགུན་དུས་ཀྱི་ཞིང་ལ་མྱུ་གུ་མ་
སྐྱེས་པ་རྐྱོན་མ་ཚང་བས་བསྐྱེད་པའི་ཕྱིར། དྲོད་གཤེར་ལ་སོགས་པའི་རྐྱེན་ཚང་ན་དགུན་དུས་ཀྱི་ཞིང་ལ་ཡང་མྱུ་གུ་སྐྱེ་བའི་ཕྱིར། གཞན་ཡང། མྱུ་གུའི་མ་འོངས་པ་དངོས་པོ་ཡིན་པར་ཐལ། དེའི་མ་འོངས་པ་འོངས་པ་འམ་སྐྱེས་པ་ལ་སྔོན་དུ་ཕྱོགས་པ་ལ་བྱེད་པ་གང་ཞིག་དེ་འོངས་
པ་ལ་སྔོན་དུ་ཕྱོགས་པ་དང། སྐྱེས་པ་ལ་སྔོན་དུ་ཕྱོགས་པ་རྒྱུས་སྐྱེས་པའི་ཕྱིར། དེར་ཐལ། དེ་འོངས་པ་དང་སྐྱེད་པ་རྒྱུས་བསྐྱེད་པའི་ཕྱིར། འདས་མ་འོངས་ཀྱི་འཇོག་ཚུལ་འདི་སྐྱེ་འཇིག་གནས་གསུམ་ཐ་སྙད་བཏགས་པའི་བཏགས་དོན་བཙལ་ནས་རྙེད་པའི་ལུགས་སུ་བྱས་
ནས་འཇོག་པའི་ལུགས་ལ་མི་འཐད་ཀྱང། སྐྱེ་འཇིག་གནས་གསུམ་བཏགས་དོན་མ་བཙལ་བར་མིང་ཙམ་བརྡ་ཙམ་བརྡ་ཙམ་གྱིས་སྒོ་ནས་འཇོག་པའི་ལུགས་ལ་ཆེས་འཐད་དེ་མར་མེ་ཤི་མ་ཤིའི་དབང་གིས་མུན་པ་སྐྱེས་མ་སྐྱེས། མྱུ་གུའི་རྐྱེན་ཚང་མ་ཚང་གིས་མྱུ་གུ་སྐྱེས་མ་སྐྱེས་
རྣམས། རྒྱུ་རྐྱེན་ལས་སྐྱེས་མ་སྐྱེས་རྣམ་པ་ཀུན་ཏུ་མཚུངས་པའི་ཕྱིར་དང། སྐྱེ་འཇིག་གནས་གསུམ་སོགས་འཇིག་རྟེན་གྱི་ཐ་སྙད་ཀྱི་དབང་གིས་འཇོག་འཇིག་རྟེན་ན་ཟས་མེད་པས་བུ་ཤི་བ་དང། ཆུ་མེད་པས་འབྲས་མ་སྐྱེས་པར་ཁས་ལེན་པས། ཟས་ཡོད་ན་བུ་འཚོ་བ་དང་

[141A]༄༅། །ཆུ་ཡོད་ན་འབྲས་སྐྱེ་བ་རྒྱུས་སྐྱེས་པ་ཁས་ལེན་པ་བཞིན་དུ། ཟས་མེད་པའི་བུ་ཤི་བ་དང། ཆུ་མེད་པས་འབྲས་མ་སྐྱེས་པ་ཡང་རིམ་པ་བཞིན་ཟས་མེད་པ་དང། ཆུ་མེད་པས་སྐྱེད་པར་ཁས་ལེན་དགོས་པའི་ཕྱིར། འདིའི་ཐད་དུ་སྟོང་མཐུན་ཆེན་མོར་
ཞིག་པ་ཞིག་པ་དང། དངོས་མེད་དུ་གསུངས་པ་འདྲ་བ་ཅིག་སྣང་བ་ལ་ཞེན་པར་མི་བྱའོ། །རྩོད་པ་སྤོང་བ་ནི། ཁ་ཅིག་རྣམ་པར་ཤེས་པའི་རྐྱེན་གྱིས་མིང་གཟུགས་འབྱུང་བར་ཐལ། རྣམ་པར་ཤེས་པའི་རྐྱེན་གྱིས་མིང་དང་གཟུགས། ཞེས་བཤད་པའི་ཕྱིར། ཁྱབ་པ་ཁས་
འདོད་ན། རྣམ་པར་ཤེས་པའི་རྐྱེན་གྱིས་རྣམ་ཤེས་ཀྱི་ཕུང་པོ་འབྱུང་བར་ཐལ། འདོད་པ་གང་ཞིག་མིང་གཟུགས་ཞེས་པའི་མིང་དེ་ཕུང་བོ་ཕྱི་མ་བཞི་ལ་བྱེད་རིགས་པའི་ཕྱིར། གཞན་ཡང། སྡོང་བུ་སྣུམ་ལྡན་ཟད་པ་མར་མེ་ཤི་བའི་དངོས་རྒྱུ་ཡིན་པར་ཐལ། དེ་མར་མེ་ཤི་
བའི་རྒྱུ་ཡིན་པའི་ཕྱིར། འདོད་ན། མར་མེ་དེ་མང་མེ་ཤི་བའི་དངོས་རྒྱུ་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། མར་མེ་དེ་མར་མེ་སྐད་ཅིག་གཉིས་པའི་དངོས་རྒྱུ་ཡིན་པའི་ཕྱིར། དེར་ཐལ། མར་མེ་སྐད་ཅིག་གཉིས་པ་མར་མེ་ཤི་བའི་རྒྱུ་ཡིན་པའི་
ཕྱིར། གཞན་ཡང། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་སྡད་པ་བུམ་པའི་འབྲས་བུ་ཡིན་པར་ཐལ། དེ་དངོས་པོ་ཡིན་པའི་ཕྱིར། རྟགས་ཁས། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་སྡད་པ་ཆོས་ཅན། བུམ་པ་མེད་ན་ཁྱོད་མེད་དགོས་པར་
ཐལ། ཁྱོད་བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་བས་དག་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཡོད་པར་ཐལ། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མེད་པ་ཡོད་པའི་ཕྱིར། སྡོང་བུ་སྣུམ་ལྡན་དང་མར་མེ་དངོས་སུ་ཕྲད་པ་
སྲིད་དམ་མི་སྲིད་ཁ་ཅིག་ཕྲད་པ་སྲིད་ཟེར། འོ་ན། གལ་ཏེ་ཁྱོད་ཀྱིས་རྒྱུའི་ཕྲད་ནས་འབྲས་བུ་སྐྱེད་པར་བྱེད་ན་དེའི་ཚེ། དེ་དག་ནུས་པ་གཅིག་པས་སྐྱེད་བྱེད་འབྲས་བུ་ཐ་དད་མི་འགྱུར་ཞིང། ཅེས་པའི་རིགས་པ་དང་པོ་ལ་དགག་བྱའི་ཁྱད་པར་མ་སྦྱར། རིགས་པ་གཉིས་པ་ལ་

[141B] འདོད་པ་དེའི་ཕྱིར། གཞན་ཡང། ས་མྱུག་ལྷན་ཅིག་ཏུ་ཕྲད་པར་ཐལ། དེ་གཉིས་དངོས་སུ་ཕྲད་པའི་ཕྱིར། རྟགས་ཁས། འདོད་ན། དེ་གཉིས་ལྷན་ཅིག་ཏུ་གྲུབ་པར་ཐལ། འདོད་པའི་ཕྱིར། འདོད་ན། དེ་གཉིས་དུས་མཉམ་
པར་ཐལ་ལོ། །ཁོ་ན་རེ། བུམ་པ་ཆོས་ཅན། རང་གི་ནང་གི་ཆུ་དང་མ་ཕྲད་པར་ཐལ། རང་གི་ནང་གི་ཆུའི་རྒྱུ་ཡིན་པའི་ཕྱིར། ཁྱབ་པ་ཁས། འདོད་ན། རང་ནང་གི་ཆུའི་ལྷན་ཅིག་བྱེད་རྐྱེན་མི་བྱེད་པར་ཐལ། འདོད་པའི་ཕྱིར། གཞན་དག་ན་རེ། མེ་དང་བུད་ཤིང་ཕྲད་པར་ཐལ་
མེས་བུད་ཤིང་བསྲེགས་པའི་ཕྱིར། མ་ཁྱབ་ན། འཇིག་རྟེན་གྱི་ཁམས་འདི་ན་གནས་པའི་མེས་འཇིག་རྟེན་གྱི་ཁམས་ཀྱི་བུད་ཤིང་ཐམས་ཅད་བསྲེགས་པར་ཐལ། མེ་དང་བུད་ཤིང་ཕྲད་པ་མེད་པར་ཡང་མེས་བུད་ཤིང་བསྲེགས་པའི་ཕྱིར། ཁྱབ་སྟེ། མར་མེ་ཕྲད་པ་མེད་
པར་ཡང། །གལ་ཏེ་མུན་པ་སེལ་བྱེད་ན། །འཇིག་རྟེན་ཀུན་ན་གནས་པའི་མུན། །འདི་ན་གནས་པ་དེས་སེལ་འགྱུར། །ཞེས་གསུངས་པའི་ཕྱིར་ཟེར་ན། ཚ་གྲང་ལྷན་ཅིག་ཏུ་གྲུབ་པར་ཐལ། ཚ་གྲང་ལྷན་ཅིག་ཏུ་ཕྲད་པའི་ཕྱིར། ཁྱབ་པ་ཁས། དེར་ཐལ། དེ་གཉིས་ཕྲད་
པར་ཆོས་མཆོག་གི་འགྲེལ་པ་ལས་བཤད་པའི་ཕྱིར། འདོད་མི་ནུས་ཏེ། དེ་གཉིས་ལྷན་ཅིག་མི་གནས་འགལ་ཡིན་པའི་ཕྱིར། ཁ་ཅིག་འདས་པའི་འབྲས་བུ་ཆོས་ཅན། ཁྱོད་ཀྱི་དུས་ན་འདས་པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། རྟགས་ཁས་
འདོད་མི་ནུས་ཏེ། འདས་བའི་འབྲས་བུ་ཡིན་པའི་ཕྱིར། ཟེར་ན། སྐྱེས་པའི་འབྲས་བུ་ཆོས་ཅན། ཁྱོད་ཀྱི་དུས་ན་སྐྱེས་པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་མི་ནུས་ཏེ། སྐྱེས་པའི་འབྲས་བུ་ཡིན་པའི་ཕྱིར། འཁོར་གསུམ། མེ་དུ་བའི་དུས་
ན་འདས་པ་མ་ཡིན་ཟེར་ན། དེ་ཆོས་ཅན། དེར་ཐལ། དེའི་དུས་ན་ཐལ་ཟིན་པའི་ཕྱིར། དེའི་རྒྱུ་ཡིན་པའི་ཕྱིར། མེ་དུ་བའི་དུས་སུ་འདས་པ་ཡིན་པར་ཐལ། མེ་འདས་པར་སོང་བའི་དུས་ཡོད་པའི་ཕྱིར། དེར་ཐལ། མེ་དངོས་པོ་ཡིན་པའི་ཕྱིར། དུས་དེར་འདས་

[142A]༄༅། །ན་དུས་དེར་འདས་པ་ཡིན་དགོས་པར་ཐལ། མེ་དུ་བའི་དུས་སུ་འདས་པ་ཡིན་པའི་ཕྱིར། འདོད་ན། དུས་དེས་འདས་པ་ཡིན་ན་དུས་དེར་འདས་དགོས་བར་ཐལ། འདོད་པའི་ཕྱིར། ཟེར་ན། མ་ཁྱབ་ན། འོ་ན། མྱུ་གུ་ཞིག་པ་ཆོས་ཅན་ཡང་
དུས་དེར་ཐལ། དེའི་ཕྱིར། མེ་ཆོས་ཅན། དུ་བའི་དུས་སུ་དུས་གསུམ་གང་རུང་དུ་ཐལ། དེའི་དུས་སུ་འདས་པ་ཡིན་པའི་ཕྱིར། འདོད་ན། དེའི་དུས་སུ་ཡོད་པར་ཐལ། ཟེར་ན། མ་ཁྱབ། ཁོ་ན་རེ། དགེ་བ་ལྡན་མིན་འདུ་བྱེད་པ་མེད་པར་ཐལ། དགེ་བ་གཟུགས་
ཅན་མེད་པའི་ཕྱིར། དེར་ཐལ། དབྱིག་གཉེན་གྱིས། དགེ་བ་གཟུགས་ཅན་འདོད་པ་ཤཱཀྱའི་སྲས་མ་ཡིན། ཞེས་གསུངས་བའི་ཕྱིར། མ་ཁྱབ་སྟེ། དགེ་བ་གཟུགས་ཅན་ཡོད་པའི་ཕྱིར། དེར་ཐལ། ལུས་ངག་གི་དགེ་བ་གཟུགས་ཅན་ཡོད་པའི་ཕྱིར། དེར་
ཐལ། རྩ་ཤེ་ཊིཀ་ཆེན་ལས། ལུས་ངག་གི་ལས་གཟུགས་གསུངས་པ་གང་ཞིག་ལུས་ངག་གི་དགེ་མི་དགེ་གཉིས་ཀའི་ལས་ཡོད་པའི་ཕྱིར། གཞན་ཡང། དེ་ཡོད་པར་ཐལ། གསུམ་ལམ་བདུན་ནི་ལས་ཀྱང་ཡིན། ཞེས་པའི་ལུང་ཁུངས་སུ་བྱས་ནས་ལམ་རིམ་དུ་
ལུས་ངག་གི་ལས་བདུན་པོ་ལས་ཀྱང་ཡིན། སེམས་པ་འཇུག་པའི་གཞི་ཡིན་པས་ལས་ཀྱི་ལམ་ཡང་ཡིན་པར་གསུང་ཞིང། བདུན་པོ་དེ་གཟུགས་ཅན་མ་ཡིན་ན་དེ་འདྲ་བའི་གཞི་མཐུན་དུ་མི་རིགས་པའི་ཕྱིར། ཁ་ཅིག་ལས་ཞིག་པའི་ཚེ་ལས་མ་ཞིག་པར་ཐལ། དེའི་
ཚེ་ལས་ཞིག་པ་ཞིག་པ་ཡིན་པའི་ཕྱིར། རྟགས་ཁས། ཁྱབ་པ་དགག་པ་གཉིས་ཀྱི་རྣལ་མ་གོ་བའི་སྟེང་དུ་སོང་ཟེར་ན། བུམ་པའི་ཞིག་པ་དང། བུམ་པའི་མ་ཞིག་པ་གཉིས་ཀྱི་བར་དུ་གཉིས་མ་ཡིན་གྱི་ཕུང་སུམ་མེད་པར་ཐལ། དགག་པ་གཉིས་ཀྱི་རྣལ་མགོ་ཚུལ་དེ་འཐད་
པའི་ཕྱིར། འདོད་མི་ནུས་ཏེ། ཀ་བ་དེ་འདྲ་བའི་ཕུང་སུམ་ཡིན་པའི་ཕྱིར། དེས་མ་འོངས་པ་སྲོགས་ཡང་ན་།    ༈    །ཆུ་འབབས་རླུང་ལ་ཡི་དྭགས་རྣག་བློ་ཡང། །ཞེས་པའི་སྐབས་སུ། རྣམ་པ་གསུམ་ལས། དང་པོ་

[142B] ཁ་ཅིག་རླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཅིག་ཅར་དུ་བལྟས་པའི་ཚེ་ལྷ་མི་ཡི་དྭགས་གསུམ་ལ་ཆུ་བདུད་རྩི་རྣག་ཁྲག་གསུམ་གྱི་སྣང་ཚུལ་གསུམ་འབྱུང་བའི་རྒྱུ་མཚན་གྱིས་ཆོས་རྣམས་ལ་འདི་ཡིན་འདི་མིན་གང་དུ་ཡང་བཟུང་དུ་མེད་པ་ཡིན་ཟེར་ན། ཕྱི་རོལ་
པས་གང་ཟག་རྟག་ཅིག་རང་དབང་ཅན་དུ་འདོད་པ་དང། ནང་པས་གང་ཟག་རྟག་ཅིག་རང་དབང་ཅན་དུ་མ་གྲུབ་པར་འདོད་པའི་གྲུབ་མཐའ་གཉིས་ལ་མཆོག་དམན་གྱི་ཁྱད་པར་མེད་པར་ཐལ། དམ་བཅའ་འཐད་པའི་ཕྱིར། འདོད་ན། ནང་པའི་སྟོན་པ་དང་ཕྱི་རོལ་པའི་སྟོན་པ་ལ་མཆོག་
དམན་མི་འདྲ་བའི་ཁྱད་པར་མེད་པར་ཐལ། འདོད་པའི་ཕྱིར། འདོད་ན། ཁྱད་པར་ཤེས་པ། གཞན་དུ་མི་སྨྲ་བ་སོགས་ཀྱི་སྒོ་ནས་སྐྱབས་སུ་འགྲོ་བ་དང། དེའི་བསླབ་བྱ་ལ་ཚུལ་བཞིན་དུ་སློབ་པའི་རྣམ་བཞག་ཀྱང་མི་འཐད་པར་ཐལ། འདོད་བ་དེའི་ཕྱིར། ཡང་ཁ་ཅིག་དེ་ལྟར་སྣང་བའི་
ཚེ་འགྲོ་བ་གསུམ་པོ་དེའི་ཐད་ཀ་ཐད་ཀར་བདེན་པས་འགྲོ་བ་གསུམ་ལ་ཇི་ལྟར་སྣང་བ་ལྟར་བདེན་ཟེར་ན། འོ་ན། དེའི་ཚེ། དེ་ལྟར་སྣང་བའི་འགྲོ་བ་གསུམ་གྱི་མིག་ཤེས་གསུམ་ཀ་ཚད་མ་ཡིན་ནམ། འགའ་ཞིག་ཡིན་པ་དག་ལས་གང་ཡིན། དང་པོ་ལྟར་ན། རླན་ཞིང་གཤེར་བ་ཕོར་
བ་གང་པོ་དངོས་པོ་གསུམ་པོ་དེའི་གཞི་མཐུན་པ་ཡིན་པར་ཐལ། ཕོར་གང་པོ་དེ་ལྷའི་མིག་ཤེས་ཚད་མས་བདུད་རྩིར་གྲུབ་པ་སོགས་ཡིན་པའི་ཕྱིར། འདོད་ན། དངོས་པོ་གསུམ་པོ་དེ་མི་འགལ་བར་ཐལ་ལོ། །གཞན་ཡང། ཕོར་གང་པོ་དེ་བདུད་རྩི་ཡིན་མིན་གཉིས་ཀར་གྲུབ་པར་ཐལ་
དེ་རྣག་ཁྲག་ཏུ་གྲུབ་བདུད་རྩིར་ཡང་གྲུབ་པའི་ཕྱིར། འདོད་མི་ནུས་ཏེ། བདུད་རྩི་ཡིན་པ་དེ་མ་ཡིན་པ་དང་དངོས་འགལ་ཡིན་པའི་ཕྱིར། གཉིས་པ་ལྟར་ཡིན་ན། གང་ཚད་མ་ཡིན་ལ། གང་ཚད་མ་མིན་པ་ཡིན། མིའི་མིག་ཤེས་ཚད་མ་ཡིན་གྱི་འགྲོ་བ་གཞན་གཉིས་ཀྱི་མིག་ཤེས་
ཚད་མ་མ་ཡིན་ཏེ། དེ་གཉིས་ལ་བདུད་རྩི་དང་རྣག་ཁྲག་དུ་སྣང་བ་དེ་དེ་གཉིས་ལས་བཟང་ངན་གྱི་དབང་གིས་སྣང་བའི་འཁྲུལ་སྣང་ཡིན་པའི་ཕྱིར། ཟེར་ན། འོ་ན། ཆུར་སྣང་བའི་མིའི་མིག་ཤེས་ཀྱང་ཚད་མ་མ་ཡིན་པར་ཐལ། དེ་ཡང་མིའི་ལས་འབྲིང་པོའི་དབང་གིས་སྣང་

[143A]༄༅། །བའི་འཁྲུལ་སྣང་ཡིན་པའི་ཕྱིར། མི་ལ་དངོས་པོ་གཞན་གཉིས་མི་སྣང་བ་གང་ཞིག་དེ་ལ་ཆུ་སྣང་བ་འཁྲུལ་སྣང་ཡིན་པའི་ཕྱིར། ཕྱི་མ་དེར་ཐལ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག་གསུམ་པོ་དེའི་བལྟ་བྱར་གྱུར་བའི་རླན་ཞིང་གཤེར་བ་སོང་གང་
པ་གྲུབ་ཙམ་ཉིད་ནས་ཆ་ཤས་གསུམ་ལྡན་དུ་གྲུབ་ཅིང། མཐར་མ་འགགས་བར་དུ་ཆ་ཤས་གསུམ་ལྡན་དུ་གྲུབ་ཟེར་ན། དེ་ལྟར་བལྟས་པའི་ཚེ་སྣང་བ་དེ་གསུམ་འབྱུང་བ་འགྲོ་བ་གསུམ་པོ་དེའི་རང་རང་གི་ལས་ལ་ལྟོས་མི་དགོས་པར་ཐལ། དམ་བཅའ་འཐད་པའི་ཕྱིར་
འདོད་མི་ནུས་ཏེ། ལས་ཀྱི་རྣམ་པར་སྨིན་པའི་དབང་གིས་དེ་དག་གིས་དེ་མཐོང་ངོ། །ཞེས་གསུངས་པའི་ཕྱིར། གཞན་ཡང། འགྲོ་བ་གསུམ་པོ་དེས་ཕོར་གང་པོ་ལ་ལོངས་སྤྱོད་པ་དེའི་ཚེ་རེ་རེས་ཀྱང་དངོས་པོ་གསུམ་ཀ་ལ་ལོངས་སྤྱོད་པར་ཐལ། དམ་བཅའ་འཐད་པའི་ཕྱིར་
འདོད་ན། ལས་མ་བྱས་པ་དང་ཕྲད་པ་དང་བྱས་པ་ཆུད་ཟ་བའི་སྐྱོན་དུ་འགྱུར་རོ། །ཁ་ཅིག་མི་ཡུལ་ནས་བླངས་པའི་རླན་ཞིང་གཤེར་བ་ཡིན་ན་ཆུ་དངས་ཞིང་བསིལ་བ་ཡིན་པས་ཁྱབ་ཟེར་ན། མི་ཡུལ་ནས་བླངས་པའི་གཉོག་ཆུ་སོགས་མ་ངེས་སོ། །ཡང་རླན་ཞིང་
གཤེར་བ་ཕོར་གང་ལ་འགྲོ་བ་གསུམ་པོ་དེས་ལྟས་པའི་ཚེ། ཕོར་གང་པོ་དེའི་ཆ་ཤས་ཀྱི་ཉེར་ལེན་དང། ལྷའི་ལས་ཀྱིས་བདག་རྐྱེན་ལ་བརྟེན་ནས་ལྷའི་ལོངས་སྤྱད་བྱར་གྱུར་པའི་བདུད་རྩིའི་ཆ་ཤས་གཅིག་སྐྱེ། དེ་བཞིན་དུ་རྣག་ཁྲག་དང་ཆུ་གཉིས་ལ་ཡང་སྦྱོར་ཟེར་ན། འོ་ན་ཕོར་
གང་པོ་དེའི་ཆ་ཤས་དེ། དེའི་ཆ་ཤས་སུ་གྱུར་པའི་བདུད་རྩིའི་ཉེར་ལེན་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་གཉིས་ངོ་བོ་ཐ་དད་དུ་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་ངོ་བོ་གཅིག་ཡིན་པའི་ཕྱིར། བདུད་རྩི་དེ་ཆ་ཤས་དེའི་བྱེ་བྲག་
ཡིན་པའི་ཕྱིར། དེས་གཞན་གཉིས་ལ་ཡང་མཚོན་ནོ། །ཁ་ཅིག་དེ་ལྟར་ལྟས་པ་དེའི་ཚེ་ཡི་དྭགས་ལ་རྣག་ཁྲག་དང། ལྷ་ལ་བདུད་རྩི་དང། མི་ལ་ཆུ་དངས་ཤིང་བསིལ་བ་སྣང་བས་ཁྱབ་ཟེར་ན། མི་འཐད་པར་ཐལ། ཡི་དྭགས་ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། ཟས་

[143B] མཐའ་དག་ལ་འབྱུང་བ་མ་ཡིན་པའི་ཕྱིར། དེར་ཐལ། དེ་ལ་ཟས་སྐོམ་ཉིད་ལ་ཡོད་པའི་སྒྲིབ་པ་ཅན་གྱིས་མ་ཁྱབ་པའི་ཕྱིར། དེར་ཐལ། བསྐལ་བའི་བར་དུ་ཟས་སྐོམ་དམན་པ་ཙམ་ཡང་མི་
མཐོང་བའི་ཡི་དྭགས་ཡོད་པའི་ཕྱིར། ཕྱི་མ་གཉིས་ལ་ཡང་མ་ངེས་པར་ཐལ། ལྷ་ལ་ཡང་དེ་ལྟར་ལྟས་པའི་ཚེ་ན་ཡན་ལག་བརྒྱད་ལྡན་གྱི་ཁྲུས་ཀྱི་རྫིང་བུ་སོགས་དང། དཔག་བསམ་གྱི་ཤིང་སྣ་ཚོགས་སྣང་བ་ཡོད་པ་དང། མི་ལ་ཡང་ལྟས་ཀྱང་ཆུང་ཟད་ཙམ་ཡང་མ་མཐོང་བ་
ཡོད་པ་མགོན་པོ་ཀླུ་སྒྲུབ་ཀྱི་གཏམ་རྒྱུད་དང། དགེ་སློང་གི་ཆོས་གོས་བཙོས་པ་བ་གླང་གི་ཤར་སོང་བའི་གཏམ་རྒྱུད་ཀྱིས་ཀྱང་གྲུབ་པའི་ཕྱིར། ཁ་ཅིག་དེ་ལྟར་བལྟས་པའི་ཚེ་དངོས་པོ་གསུམ་པོ་མཐོང་བའི་ལས་ནུས་པ་སྨིན་པ་ལ་དངོས་པོ་གསུམ་པོ་ཚད་མཚུངས་སུ་སྣང་
དགོས་པ་ཡིན་ཟེར་ན། དེ་ཡང་མི་འཐད་པར་འཐལ། ཡི་དྭགས་ལ་རྣག་ཁྲག་གི་རྒྱ་མཚོ་སོགས་དང། མི་ལ་ཡང་ཕོར་གང་ལས་ཚད་ཆེས་ཆུང་སོགས་སུ་འགྱུར་བ་དུ་མ་ཡོད་པའི་ཕྱིར། དེར་ཐལ། མདོ་ལས། ལས་ཀྱི་རྣམ་པར་སྨིན་པ་
བསམ་གྱི་མི་ཁྱབ་པོ། །ཞེས་གསུངས་པའི་ཕྱིར། ཁ་ཅིག་དེ་ལྟར་ལྟས་པ་དེའི་ཚེ་དངོས་པོ་གསུམ་པོ་ཚད་མཚུངས་སུ་གྲུབ་པ་མེད་ཟེར་ན། ཡོད་པར་ཐལ། འགྲོ་བ་གསུམ་པོ་དེའི་ལས་ཀྱི་ནུས་པས་ཐུན་མོང་མ་ཡིན་པའི་ལོངས་སྤྱད་བྱའི་དངོས་པོ་སྐྱེ་བ་དེ་བཞིན་
དུ་དངོས་པོ་གསུམ་དང། དེའི་སྣོད་ཀྱང་ཆེ་ཆུང་དུ་སྐྱེ་ནུས་པའི་ཕྱིར། ཁ་ཅིག་ལས་ཅན་གྱི་འགྲོ་བ་དེ་གསུམ་གྱིས་རླན་ཞིང་གཤེར་བ་ཕོར་གང་ལ་ལྟས་པའི་ཚེ་གྲུབ་པའི་དངོས་པོ་གསུམ་པོ་དེ། ཕན་ཚུན་གོ་ས་འགོག་ནུས་ཀྱི་གཟུགས་ཅན་ཡིན་ཟེར་ན་
མ་ཡིན་པར་ཐལ། དེའི་ཚེ་ཚད་མཚུངས་སྐྱེ་བ་ཡོད་པར་གོང་དུ་སྒྲུབ་ཟིན་པ་གང་ཞིག་གོ་ས་འགོག་ནུས་ཀྱི་གཟུགས་ཅན་ཡིན་ན་ཆུ་ཕོར་གང་གི་གོ་སར་ཚད་མཉམ་གྱི་ཕོར་གང་བ་གཞན་གཉིས་མི་ཤོང་བའི་ཕྱིར། གཞན་ཡང། དེའི་ཚེ་གསུམ་

[144A]༄༅། །པོ་གོ་ས་འགོག་ནུས་མ་ཡིན་པར་ཐལ། རི་རབ་གཅིག་ལ་དུས་འཁོར་གྱི་ཆེད་དུ་བྱ་བའི་གདུལ་བྱ་དང། མངོན་པའི་ཆེད་དུ་བྱ་བའི་གདུལ་བྱ་གཉིས་ཀྱིས་ལྟས་པའི་ཚེ། རི་རབ་གཅིག་པོ་དེའི་གོ་སར་རི་རབ་ཟླུམ་པོ་
དང། གྲུ་བཞི་གཉིས་ཀ་གྲུབ་པ་ཡོད་པའི་ཕྱིར། ཁ་ཅིག་གཟུགས་ཅན་གཞན་གྱིས་གཟུགས་གཞན་གྱི་གོ་ས་འགོག་མི་ནུས་པར་ཐལ། བུམ་པའི་གཟུགས་ཀྱི་གོ་སར་བུམ་པའི་མཆུ་ཞབས་ཀྱི་གཟུགས་ཡོད་པའི་ཕྱིར། ཟེར་བ་ནི། ཁྱབ་
པ་འཁྲུལ་ཏེ་བུམ་པའི་མཆུ་ཞབས་ཀྱི་གཟུགས་གཉིས་པོ་དེ་བུམ་པའི་གཟུགས་ལས་གཞན་ཡིན་པར་ཐལ། ཁྱེད་ཀྱི་ཐལ་འགྱུར་དེ་ལ་ཁྱབ་འབྲེལ་ཡོད་པའི་ཕྱིར། འདོད་ན། མ་ཡིན་པར་ཐལ། དེ་གཉིས་བུམ་པའི་གཟུགས་ཀྱི་ཆ་
ཤས་ཡིན་པའི་ཕྱིར། དེར་ཐལ། བུམ་པའི་གཟུགས་དེ་མཆུ་ཞབས་ལ་སོགས་པའི་ཆ་དུ་མ་དང་བཅས་པའི་གཟུགས་ཅན་ཡིན་པའི་ཕྱིར། ཁོ་ན་རེ། དེ་ལྟར་ལྟས་པའི་ཚེ་དངོས་པོ་ཚད་གྲུབ་གསུམ་མེད་པར་ཐལ། ཡོད་ན་མིས་ཀྱང་དངོས་པོ་དེ་
གཉིས་མཐོང་དགོས་པ་ལ་མཐོང་བ་མ་ཡིན་པའི་ཕྱིར། ཡོད་ན་མཐོང་དགོས་པར་ཐལ། ལས་གཟུགས་ཀྱིས་ནི་མ་སྒྲིབས། དངོས་པོ་གཞན་གཉིས་ཐ་མལ་པའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། ཟེར་ན། མ་ཁྱབ། འོ་ན། རྣག་ཁྲག་ལ་
ལོངས་སྤྱོད་དགོས་པའི་ལས་སྟོབས་ཅན་བསགས་པའི་ཡི་དྭགས་རྣག་ཁྲག་ལ་ལོངས་སྤྱོད་པ་མེད་པར་ཐལ། རླན་ཞིང་གཤེར་བ་ཕོར་གང་ལ་འགྲོ་བ་གསུམ་པོ་དེས་ལྟས་པའི་ཚེ་དངོས་པོ་ཚད་གྲུབ་གསུམ་མི་སྲིད་པའི་ཕྱིར། འདོད་ན། འཚམས་
མེད་བྱས་པའི་གང་ཟག་གིས་མནར་མེད་ཀྱི་ལྕགས་སྲེགས་ཀྱིས་གཞིར་འགྲེམས་པ་སོགས་ཀྱི་སྡུག་བསྔལ་མྱོང་བ་མེད་པར་ཐལ། མི་དགེ་བ་མཐུ་ཆུང་ངུར་སྤྱད་པའི་དུད་འགྲོས་གཅིག་ལ་གཅིག་ཟ་བའི་སྡུག་བསྔལ་དང། བཀོལ་སྤྱོད་ཀྱི་

[144B] འདོད་པ་དེའི་ཕྱིར། འདོད་ན། སྐྱེས་བུ་དམ་པས་དགེ་བཅུ་ཚུལ་བཞིན་སྤྱད་པ་དང། དམན་པས་མི་དགེ་བཅུ་འཇོལ་ཉོག་དུ་སྤྱད་པ་ལ་ཁྱད་པར་ཅུང་ཟད་ཀྱང་མེད་པར་ཐལ། སྔ་མས་དེ་ལྟར་སྤྱད་པ་དེའི་འབྲས་བུ་མངོན་
མཐོའི་བདེ་བ་མྱོང་བ་ཡང་མེད། ཕྱི་མས་དེ་ལྟར་སྤྱད་པས་དེའི་འབྲས་བུ་ངན་སོང་གི་སྡུག་བསྔལ་མྱོང་བ་ཡང་མེད་པའི་ཕྱིར། གཞན་ཡང། རབ་རིབ་ཅན་གྱི་མིག་ཤེས་ལ་སྐྲ་ཤད་འཛག་པར་སྣང་བ་ཙམ་མ་གཏོགས་སྣང་གཞི་བསེ་རུའི་ནང་དུ་སྐྲ་ཤད་
མེད་པ་བཞིན་དུ། འགྲོ་བ་མི་ལས་གཞན་གཉིས་ཀྱི་མིག་ཤེས་ལ་རྣག་ཁྲག་དང། བདུད་རྩི་སྣང་བ་ཙམ་མ་གཏོགས་སྣང་གཞི་གཉིས་མེད་པར་ཐལ། དམ་བཅའ་འཐད་པའི་ཕྱིར། འདོད་ན། མི་ལས་གཞན་པའི་འགྲོ་བའི་རྒྱུད་ལ་ཚད་མ་མེད་
པར་ཐལ། འགྲོ་བ་དེ་གཉིས་ཀྱི་རྒྱུད་ཀྱི་རང་གི་ལོངས་སྤྱོད་བྱའི་རྣག་ཁྲག་དང། བདུད་རྩི་ལ་ཚད་མར་སོང་བའི་ཚད་མ་མེད་པའི་ཕྱིར། འདོད་ན། མི་ལས་གཞན་གྱི་འགྲོ་བས་ཕན་ཚུན་གཅིག་གི་གཅིག་ངོ་ཤེས་པ་དང། ངེས་ཤེས་འདྲོངས་པ་
ཙམ་ཡང་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། ཉན་ཐོས་ཆེན་པོ་གཉིས་ཀྱིས་དམྱལ་བ་རྒྱུ་བར་སོང་ནས་དམྱལ་བའི་སེམས་ཅན་གྱི་འཕྲིན་སྦྲིང་བ་སོགས་ཀྱི་ལུང་ནས་བཤད་པ་ཐམས་ཅད་དང་འགལ་བའི་ཕྱིར་
མཁས་པ་ཁྱེད་རྣམས་ཀྱི་གཏམ་བཟང་བློ་ལ་མི་ཤོང་བ་གཅིག་དང། གཏམ་ངན་བློ་ལ་མི་ཤོང་བ་གཉིས་ཅིག་ཅར་དུ་སྨྲས་ཏེ། ངན་སོང་གསུམ་དང་དེའི་སྡུག་བསྔལ་མྱོང་བའི་སེམས་ཅན་མེད་པའི་གཏམ་བཟང་གཅིག་དང། ལས་
འབྲས་མི་བདེན་པའི་གཏམ་ངན་གཉིས་སྨྲས་པའི་ཕྱིར། ཡང་ཁ་ཅིག་འགྲོ་བ་གསུམ་པོ་དེས་རླན་ཞིང་གཤེར་བ་ཕོར་གང་ལ་ཅིག་ཅར་དུ་བལྟས་པ་དེའི་ཚེ་ཡི་དྭགས་ལ་ཕོར་གང་པོ་སྐམས་པར་སྣང་བའི་ཚེ། རླན་ཞིང་གཤེར་བ་

[145A]༄༅། ༑དངོས་པོའི་གནས་ཚོད་ལ་སྐམས་པ་ཡིན་ཟེར་ན། འགྲོ་བ་གཞན་གྱི་ལས་བཟང་པོའི་འབྲས་བུ་འགྲོ་བ་ལས་ངན་པས་འགོག་ནུས་པར་ཐལ། དམ་བཅའ་དེའི་ཕྱིར། འདོད་ན། ལས་མ་བྱས་པ་དང་ཕྲད་པ་དང་བྱས་པ་ཆུད་
ཟ་བ་ཡོད་པར་ཐལ་ལོ། །ཡང་དེའི་ཚེ་ཡི་དྭགས་ཀྱི་ལྟ་བྱར་གྱུར་པའི་རླན་ཞིང་གཤེར་བ་སྐམས་པ་མེད་ཟེར་ན། དེ་ཡོད་པར་ཐལ། དེ་ལྟར་བལྟས་པའི་ཚེ་ཟས་སྐོམ་ཉིད་ལ་ཡོད་པའི་སྒྲིབ་པ་ཅན་འགའ་ཞིག་གི་ལས་ཀྱི་རྣམ་གཞག་དང། ཕྱི་མི་
དམིཌ་བ་སོགས་གསར་དུ་བསྐྱེད་ནུས་པ་ཡོད་པ་གང་ཞིག་ཟས་སྐོམ་དམན་པ་ཙམ་ལ་ཡང་ལོངས་སྤྱོད་རྒྱུ་མི་འབྱུང་བའི་ལས་བསགས་པའི་ཡི་དྭགས་ཡོད་པའི་ཕྱིར། དེ་ལྟ་བུའི་ལས་གཞན་གྱི་འགྲོ་བ་གསུམ་གྱི་རླན་ཞིང་གཤེར་བ་ཕོར་
གང་ལ་ལྟས་པའི་ཆེ་དངོས་པོ་གསུམ་ཚད་མཚུངས་གྲུབ་པ་མེད་པ་སྟོང་མཐུན་ཆེན་མོའི་དགོངས་པ་ཡིན་ཟེར་ན། མི་འཐད་དེ། ཚད་མཚུངས་སུ་གྲུབ་དགོས་པ་བཀག་ནས། གལ་ཏེ་ཚད་མཚུངས་གྲུབ་དགོས་ནའང་དེ་ལ་སྐྱོན་མེད་དེ། དངོས་
པོ་གང་ཡིན་ལ་ཚད་མར་སོང་ཡང་དེའི་ཚད་ལ་ཚད་མར་སོང་མི་དགོས་པའི་ཕྱིར། ཞེས་པའི་ཤུགས་ཀྱིས་དེ་སྲིད་པ་བསྟན་པའི་ཕྱིར། གཞན་ཡང་དེ་གྲུབ་པ་སྲིད་པར་ཐལ། ཚད་མཚུངས་དགོས་པ་འགོག་པའི་སྐབས་སུ་ལྷ་མ་ཡིན་
ལ་མཚོན་ཆ་ཡང་ཕོར་གང་སྣང་བར་འགྱུར་ཞེས་པས་གོ་ཁྲབ་སོགས་གྲུབ་པ་ཐོན་པས་ཕོར་གང་གི་ཚད་ལས་ལྷག་པའི་དངོས་པོ་གསུམ་སྐྱེ་བ་ཡོད་པའི་ཕྱིར། ཁ་ཅིག་ཆུ་ཀླུང་རྣག་ཁྲག་དུ་སྣང་བའི་ཡི་དྭགས་ཀྱི་མིག་ཤེས་
ཚད་མ་ཡོད་ཟེར་ན། ཟླ་གཅིག་ཟླ་གཉིས་སུ་སྣང་བའི་མིག་ཤེས་ཚད་མ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། ལོག་ཤེས་གཞི་མ་གྲུབ་པའམ་ཡང་ན་ཚད་མ་དང་ལོག་ཤེས་ཀྱི་གཞི་མཐུན་ཡོད་པ་གང་

[145B] འདོད་པ་དེའི་ཕྱིར། འདོད་མི་ནུས་ཏེ། ཊིཀ་ཆེན་དང་སྟོང་མཐུན་གཉིས་ཀ་དང་འགལ་བའི་ཕྱིར། གཞན་ཡང། བསེ་རུའི་ནང་དུ་སྐྲ་ཤད་འཛག་སྣང་གི་རབ་རིབ་ཅན་གྱི་མིག་ཤེས་ཀྱང་ཚད་མ་ཡིན་པར་ཐལ། རབ་རིབ་དང་ལྡན་དབང་པོ་ཅན་
མཚུངས་པ། །ཆུ་འབབ་ཀླུང་ལ་ཡི་དྭགས་རྣག་བློ་ཡང། །ཞེས་གསུངས་པ་གང་ཞིག་དམ་བཅའ་འཐད་པའི་ཕྱིར། འདོད་ན། སེམས་ཙམ་པས་ཕྱི་རོལ་མེད་པའི་ཤེས་པ་རང་བཞིན་གྱིས་གྲུབ་པའི་དཔེར་བཀོད་པའི་རྨི་ལམ་གྱི་ཤེས་པ་སོགས་དེ་
ཚད་མ་ཡིན་པར་ཐལ། འདོད་པ་དེའི་ཕྱིར། འདོད་ན། ཤེས་པ་ཡིན་ན། ཚད་མ་ཡིན་དགོས་པར་ཐལ། གཞན་ཡང། ཆུ་བོ་གངྒ་ལ། དངོས་པོ་གསུམ་པོ་དེ་སྣང་བའི་ལས་སྟོབས་ལྡན་བསགས་པའི་འགྲོ་བ་གསུམ་གྱིས་ཅིག་ཅར་དུ་བལྟས་
པའི་ཚེ། གངྒ་ཆུར་སྣང་བའི་མིག་ཤེས་དང། དེ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་དང། དེ་བདུད་རྩིར་སྣང་བའི་ལྷའི་མིག་ཤེས་གསུམ་ཀ་ཚད་མ་ཡིན་བར་ཐལ། ཆུ་ཀླུང་རྣག་ཁྲག་དུ་སྣང་བའི་ཡི་དྭགས་ཀྱི་མིག་ཤེས་ཚད་མ་
ཡོད་པའི་ཕྱིར། རྟགས་ཁས། འདོད་ན། འགྲོ་བ་གསུམ་པོ་དེ་ལ་དེ་ལྟར་སྣང་བའི་ཚེ་མིག་ཤེས་གསུམ་པོ་གངྒ་རིམ་པ་བཞིན་ཆུ་ཡིན་པ་དང། རྣག་ཁྲག་ཡིན་པ་དང། བདུད་རྩི་ཡིན་པ་རྣམས་ལ་ཚད་མ་ཡིན་བར་ཐལ། འགྲོ་བ་
གསུམ་གྱིས་གངྒ་ལ་བལྟས་པ་ཙམ་གྱིས་གངྒའི་སྟེང་དུ་དངོས་པོ་གསུམ་སྐྱེ་བ་མ་ཡིན་པ་གང་ཞིག་གང་ག་རྣག་ཁྲག་དུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡོད་པའི་ཕྱིར། དེར་ཐལ། ཆུ་ཀླུང་རྣག་ཁྲག་དུ་སྣང་བའི་ཡི་དྭགས་ཀྱི་མིག་
ཤེས་ཚད་མ་ཡོད་པའི་ཕྱིར། རྟགས་ཁས། གང་ཞིག་མ་གྲུབ་ན། གངྒ་དངོས་པོ་གསུམ་དུ་སྣང་བའི་ལས་བསགས། དངོས་པོ་ཚད་གྲུབ་པ་གསུམ་ལ་ལོངས་སྤྱོད་པའི་ལས་མ་བསགས་པའི་གང་ཟག་གསུམ་གཞི་གྲུབ་བར་ཐལ་

[146A]༄༅། །མ་གྲུབ་པ་དེའི་ཕྱིར། འདོད་ན། དེ་གསུམ་གྲུབ་པར་ཐལ། གངྒ་རྣག་ཁྲག་ཏུ་སྣང་ཡང་རྣག་ཁྲག་ཙམ་ལ་ཡང་ལོངས་སྤྱོད་མི་ནུས་པའི་ཡི་དྭགས་ཡོད་པའི་ཕྱིར། རྩ་བར་མ་ཁྱབ་ན། ཁྱབ་པར་ཐལ། གངྒ་རྣག་ཁྲག་ཏུ་
སྣང་བའི་ཡི་དྭགས་ཀྱི་མིག་ཤེས་ཚད་མ་གང་ཞིག་འགྲོ་བ་གཞན་གཉིས་པོ་དེ་ཡང་ཆུ་དང། བདུད་རྩི་སྣང་བའི་ལས་སྟོབས་དང་ལྡན་པའི་གང་ཟག་ཡིན་པའི་ཕྱིར། ཁྱབ་པ་ཁས། དང་པོ་དེར་ཐལ། གངྒ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་
ཚད་མ་ཡོད་པའི་ཕྱིར། དེར་ཐལ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡོད་པའི་ཕྱིར། ཁོ་ན་རེ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡོད་པར་ཐལ། ཡི་དྭགས་ཀྱིས་ཆུ་ཀླུང་ལ་བལྟས་པའི་ཚེ། རྣག་ཁྲག་
སྣང་བའི་ཡི་དྭགས་ཀྱི་མིག་ཤེས་ཚད་མ་སྐྱེ་བ་ཡོད་པའི་ཕྱིར། ཟེར་ན། མ་ཁྱབ། ཁོ་ན་རེ། དེ་འདྲ་བའི་ཚད་མ་ཡོད་པར་ཐལ། སྣང་ཡུལ་དང་ཞེན་ཡུལ་གཉིས་ཀ་ལ་འཁྲུལ་པའི་ཚད་མ་ཡོད་པའི་ཕྱིར། ཟེར་ན། མ་ཁྱབ། རྟགས་དེར་ཐལ་
ཚུར་མཐོང་གི་རྒྱུད་ཀྱི་སྔོན་འཛིན་མིག་ཤེས་ཚད་མ་དེ་སྔོན་པོ་ལ་ཡང་འཁྲུལ། དེ་རང་གི་མཚན་ཉིད་ཀྱིས་གྲུབ་པར་སྣང་བ་ལ་ཡང་འཁྲུལ་ཞིང་དེ་གཉིས་ལ་ཡང་ཚད་མ་ཡིན་པའི་ཕྱིར། རྟགས་འོག་ཏུ་སྒྲུབ།    ༈    དཔྱད་པ་འདི་
རྣམས་ནི། ཆུ་འབབ་ཀླུང་ལ་ཡི་དྭགས་རྣག་བློ་ཡང། །ཞེས་པའི་སྐབས་སུ། རབ་རིབ་ཅན་གྱི་མིག་ཤེས་དང་མཚུངས་པར་ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཀྱང། ཡུལ་ཡུལ་ཅན་ཐ་སྙད་དུ་ཡོད་མཚུངས་དང། རང་བཞིན་
གྱིས་མེད་མཚུངས་སུ་བསྟན་པ་ལ། འོ་ན། རྣག་ཁྲག་དངོས་གནས་པ་ལ་ཚད་མར་སོང་བ་ཡོད་དམ་མེད་ཅེ་ན། ཡི་དྭགས་ཀྱི་ཡང་ལས་འབྲས་མི་བསླུ་བས་དངོས་གནས་པ་ལ་ཚད་མར་སོང་བ་ཡོད་ཞེས་རྒལ་ལན་གྱི་སྒོ་ནས་གཏན་ལ་འབེབས་

[146B] །དེ་ཡང་མི་ཡུལ་ནས་བླངས་པའི་ཆུ་དང་ས་ཤིང་དྲི་མ་མེད་པ་ཕོར་གང་དངོས་པོ་གསུམ་པོ་དེ་ལ་ལོངས་སྤྱོད་པའི་ལས་བསགས་པའི་ནུས་པ་སྨིན་པའི་འགྲོ་བ་གསུམ་གྱིས་ཅིག་ཅར་དུ་བལྟས་པའི་ཚེ། ཆུ་ཕོར་གང་པོ་དེའི་ཆ་ཤས་སྔ་མ་
ཅིག་གིས་ཉེར་ལེན་དང་ཡི་དྭགས་ཀྱི་ལས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་དེའི་ཆ་ཤས་ཕྱི་མ་ཅིག་རྣག་ཁྲག་དུ་སྐྱེ་བ། དེ་བཞིན་དུ་དེའི་ཆ་ཤས་སྔ་མ་ཅིག་གིས་ཉེར་ལེན་དང་ལྷའི་ལས་དེས་ལྷན་ཅིག་བྱེད་རྐྱེན་བྱས་པ་ལ་བརྟེན་
ནས་དེའི་རིགས་འདྲའི་ཆ་ཤས་ཕྱི་མ་ཅིག་བདུད་རྩིར་སྐྱེས། དེའི་ཆ་ཤས་སྔ་མ་ཅིག་གིས་ཉེར་ལེན་དང་མིའི་ལས་དེས་ལྷན་ཅིག་བྱེད་རྐྱེན་བྱས་ཏེ་རིགས་འདྲ་ཕྱི་མ་ཆུ་རང་དུ་སྐྱེས་ཏེ། རླན་ཞིང་གཤེར་བ་ཕོར་གང་པོ་ཆ་ཤས་གསུམ་
ལྡན་དང། འགྲོ་བ་གསུམ་གྱི་ལྟ་བྱ་ཐུན་མོང་བར་འགྱུར་ཞིང། འགྲོ་བ་གསུམ་པོ་གང་ཡང་རུང་བ་ཞིག་གི་ལག་ཏུ་བླངས་ནས་ལོངས་སྤྱོད་པར་བརྩམས་པ་ན་དངོས་པོ་གཞན་གྱི་ཆ་ཤས་གཉིས་འགགས་ནས་རང་རང་གི་ཐུན་མོང་མ་ཡིན་པའི་
ལོངས་སྤྱོད་པའི་དངོས་པོར་འགྱུར་བ་ཡིན། །འགྲོ་བ་གསུམ་གྱིས་མ་བལྟས་པའི་སྔ་རོལ་དང། གང་ཡང་རུང་བ་ཅིག་གཞན་དུ་སོང་བའི་ཚེ་ཆ་ཤས་གསུམ་ལྡན་དུ་མི་འབྱུང་བའི་རྒྱུ་མཚན་ཡོད་དེ། ལས་གསུམ་གྱི་ལྷན་ཅིག་བྱེད་རྐྱེན་མ་ཚང་བའི་ཕྱིར། ཚུལ་འདིའི་དཔེ་
ཡང་ཡོད་དེ། ལྕགས་གོང་དམར་འབར་བ་ལ་རིག་སྔགས་ཀྱིས་བཏབ་པའི་ཆུས་བཀྲུས་པའི་ལག་པས་རེག་ན་མི་འཚིག་པའི་རེག་བྱ་ཚ་བ་མ་ཡིན་པ་ཅིག་སྐྱེ། དགུན་དུས་སུ་ཉི་མའི་འོད་ཟེར་ཅིག་གིས་ཉེར་ལེན་དང་ཡི་དྭགས་ཀྱི་ལས་གྱིས་ལྷན་ཅིག་བྱེད་རྐྱེན་ལས་ཡི་
དྭགས་ཀྱི་མྱོང་བྱར་གྱུར་པའི་གྲང་རེག་དང། དཔྱིད་དུས་སུ་ཟླ་བའི་རེག་བྱའི་ཆ་ཤས་ཅིག་གིས་ཉེར་ལེན་དང་ཡི་དྭགས་ཀྱི་ལས་ཀྱིས་ལྷན་ཅིག་བྱེད་རྐྱེན་ལ་བརྟེན་ནས་དེའི་ལུས་ཤེས་ཀྱི་མྱོང་བྱར་གྱུར་པའི་ཚ་རེག་སྐྱེ་བའི་དཔེ་སོཌ་དཔེ་དང་ལུང་རིཌ་དུ་མས་འགྲུབ་པའི་ཕྱིར། དེ་སྐད་དུ་

[147A]༄༅། །ཡང༑ བཤེས་སྦྲིང་ལས། ཡི་དྭགས་རྣམས་ལ་སོ་ཁའི་དུས་སུ་ནི། ཟླ་བའང་ཚ་ལ་དགུན་ནི་ཉི་མའང་གྲང། ཞེས་གསུངས་པའི་ཕྱིར། སྤྱིར་དངོས་པོ་གསུམ་ཕན་ཚུན་གོས་འགོག་ནུས་དང། ཐུན་མོང་དུ་བལྟས་པའི་ཡུལ་དུས་ཁྱད་པར་ཅན་
གྱི་ཚེ་གོ་ས་འགོག་ནུས་མ་ཡིན་པ་དང། ཡུལ་དུས་ཁྱད་པར་ཅན་གྱི་ཚེ་མ་གཏོགས་སྤྱིར་ཉི་མའི་སྟེང་ན་གྲང་རེག་མེད་པ་དང། ཟླ་བའི་སྟེང་དུ་ཚ་རེག་མེད་པ་སོགས་ཁས་ལེན་དགོས་སོ།། ཡང་རི་རབ་གཅིག་གི་གོ་སར་དེ་ཟླུམ་པོ་དང་གྲུ་བཞི་གཉིས་ཀ་ཡོད་པ་དང། དེ་
གཉིས་ཕན་ཚུན་གོ་ས་འགོག་ནུས་དང། དུས་འཁོར་དང་མངོན་པའི་ཆེད་དུ་བྱ་བའི་གདུལ་བྱ་གཉིས་ཀྱིས་ཅིག་ཅར་དུ་བལྟས་པའི་ཚེ་དེ་ལྟར་མ་ཡིན་ནོ།།    ༈    །།གསུམ་པ་རྩོད་སྤོང་ལ། ཁོ་ན་རེ། ཐེག་སྡུས་ལས། དངོས་གཅིག་ཡིད་ནི་ཐ་དད་ཕྱིར། །ཞེས་གསུངས་
པ་མི་འཐད་པར་ཐལ། ཁྱེད་ལྟར་ན་དངོས་པོ་དྲུག་ལ་མཐོང་ཚུལ་དྲུག་བྱུང་བ་ཡིན་པའི་ཕྱིར། ཟེར་ན། འོ་ན། སྐྱེས་བུ་གཅིག་གི་ཡན་ལག་མི་འདྲ་བ་ལྔས་བྱ་བ་མི་འདྲ་བ་ལྔ་བྱས་པའི་ཚེ། སྐྱེས་བུ་གཅིག་གིས་བྱ་བ་མི་འདྲ་བ་ལྔ་བྱས་པ་མ་ཡིན་པར་ཐལ། ཡན་ལག་མི་འདྲ་བ་ལྔས་བྱ་བ་མི་
འདྲ་བ་ལྔ་བྱས་པ་ཡིན་པའི་ཕྱིར། འཁོར་གསུམ། ཁོ་ན་རེ། ལྔ་པོ་དེ་སྐྱེས་བུ་དེའི་ཆ་ཤས་ཡིན་པས་སྐྱེས་བུ་གཅིག་གིས་བྱ་བ་ལྔ་མ་བྱས་པའི་སྐྱོན་མེད་ཟེར་ན། འོ་ན། དངོས་པོ་དྲུག་པོ་དེ་ཡང་ཆ་ཤས་དྲུག་ལྡན་གྱི་ཆ་ཅན་དེའི་ཆ་ཤས་ཡིན་པས་དངོས་པོ་གཅིག་ལ་ཆ་
ཤས་ཀྱི་མཐོང་ཚུལ་མི་འདྲ་བ་དྲུག་འབྱུང་བ་ཡང་མི་འགལ་བ་རྣམ་པ་ཀུན་དུ་མཚུངས་སོ། །ཁོ་ན་རེ། ཉི་ཤུ་པའི་འགྲེལ་པ་ལས། དེ་ལ་རྣག་ཁྲག་གི་ཐིགས་པ་འགའ་ཡང་མེད་ན་རྣག་ཁྲག་གིས་གང་བའི་ཀླུང་ལྟ་ག་ལ་ཡོད། འོན་ཀྱང་ལས་ཀྱི་རྣམ་པར་སྨིན་པའི་དབང་གིས་དེ་དག་
གིས་དེ་མཐོང་ངོ། །ཞེས་གསུངས་པ་མི་འཐད་པར་ཐལ། ཡི་དྭགས་ཀྱི་ཆུ་ཀླུང་ལ་ལྟས་པ་དེའི་ཚེ་རྣག་ཁྲག་དངོས་གནས་པ་རྟོགས་པའི་ཡི་དྭགས་ཀྱི་མིག་ཤེས་ཚད་མ་སྐྱེ་བ་ཡོད་པའི་ཕྱིར། ཟེར་ན། སྐྱོན་མེད་དེ། དེའི་དོན་ཕྱི་རོལ་དོན་གྱི་རྣག་ཁྲག་ཐིགས་པ་འགའ་ཡང་མེད་ཞེས་པའི་དོན་

[147B] དེར་ཐལ། འདི་ཕྱི་དོན་མེད་པའི་ཤེས་པ་རང་བཞིན་གྱིས་གྲུབ་པའི་དཔེ་འཆད་པའི་སྐབས་ཡིན་པའི་ཕྱིར། དེར་ཐལ། འདི་སེམས་ཙམ་པའི་ཐུན་མོང་མ་ཡིན་པའི་གཞུང་ཡིན་པའི་ཕྱིར། ལྕགས་གོང་དམར་འབར་བ་ལ་རེག་ཀྱང་མི་འཚིག་པའི་རིགས་སྔགས་ཅན་གཞི་མ་གྲུབ་
པར་ཐལ། དེ་འདྲ་བའི་རིག་སྔགས་དང་ལྡན་པའི་ལག་པས་ལྕགས་གོང་དམར་འབར་བ་ལ་རེག་པའི་ཚེ་ཚ་རེག་མ་ཡིན་པའི་རེག་བྱ་ལྕགས་གོང་དམར་འབར་བའི་སྟེང་དུ་སྐྱེ་བ་མེད་པའི་ཕྱིར། དེར་ཐལ། རྣག་ཁྲག་ལ་ལོངས་སྤྱོད་དགོས་པའི་ལས་ནུས་པ་སྨིན་པའི་ཡི་དྭགས་ཀྱིས་ཆུ་ཀླུང་
ལ་བལྟས་པ་དེའི་ཚེ་རྣག་ཁྲག་གསར་དུ་སྐྱེ་བ་མེད་པའི་ཕྱིར། དེར་ཐལ། དེའི་ཚེ་ཆུ་ཀླུང་གི་སྟེང་དུ་རྣག་ཁྲག་གྲུབ་པ་མེད་པའི་ཕྱིར། རྟགས་ཁས། འདོད་མི་ནུས་ཏེ། རིགས་སྔགས་ཁྱད་པར་ཅན་གཞི་གྲུབ་པའི་ཕྱིར། ཁོ་ན་རེ། ཚ་རེག་དད་མི་ལྡན་པའི་ཉི་མའི་དཀྱིལ་འཁོར་ཡོད་པར་
ཐལ༑ ཡི་དྭགས་ཁོ་ནའི་ལོངས་སྤྱོད་བྱའི་ཉི་མའི་དཀྱིལ་འཁོར་ཡོད་པ་གང་ཞིག་དགུན་དུས་སུ་ཉི་མའི་སྟེང་དུ་ཡི་དྭགས་ཀྱི་ལྷས་ཤེས་ཀྱི་མྱོང་བྱར་གྱུར་པའི་གྲང་རེག་སྐྱེ་བ་ཡོད་པའི་ཕྱིར། རྟགས་དང་པོ་ཐེ་ཚོམ་ཟ་ཡང་རེ་ཤིག་མ་ཁྱབ་པའི་ལན་འདེབས་ན། འོ་ན། ཚ་རེག་
དང་མི་ལྡན་པའི་ལྕགས་གོང་དམར་འབར་བ་ཡོད་པར་ཐལ། ཚ་རེག་དང་མི་ལྡན་པའི་ཉི་མའི་དཀྱིལ་འཁོར་ཡོད་པའི་ཕྱིར་རྟགས་ཁས། འདོད་ན། དེ་མེད་པར་ཐལ། ལྕགས་གོང་དམར་འབར་བ་ཡིན་ན་ཚ་བའི་གཟུགས་ཡིན་དགོས་པའི་ཕྱིར། རྟགས་འབུད་དོ། །ཡི་
དྭགས་ཁོ་ནའི་ལས་དབང་གིས་གྲུབ་པའི་སྟོང་གསུམ་གྱི་འཇིག་རྟེན་ཡོད་པར་ཐལ། ཡི་དྭགས་ཁོ་ནའི་ལས་དབང་གིས་གྲུབ་པའི་ཉི་མའི་དཀྱིལ་འཁོར་ཡོད་པའི་ཕྱིར། འདོད་མི་ནུས་ཏེ། སྟོང་གསུམ་པོ་འདིར་སྐྱེས་པའི་སེམས་ཅན་གྱི་སྤྱི་མཐུན་གྱི་ལས་ཀྱིས་གྲུབ་
པའི་ཕྱིར། གཟུགས་ཅན་གྱི་དངོས་པོ་གཞན་གྱིས་གཟུགས་ཅན་གྱི་དངོས་པོ་གཞན་གྱི་གོ་མི་འགོག་པར་ཐལ། བརླན་ཞིང་གཤེར་བ་ཕོར་བ་གང་ལ་ལྷ་མི་ཡི་དྭགས་གསུམ་གྱིས་ཅིག་ཅར་བལྟས་པའི་ཚེ་བརླན་ཞིང་གཤེར་བ་ཕོར་གང་གི་སྟེང་དུ་དངོས་པོ་གསུམ་པོ་ཚད་

[148A]༄༅། །གྲུབ་ཡོད་པ་སྲིད་པའི་ཕྱིར། ཟེར་ན། གསལ་བ་ཁྱོད་རང་གི་དེར་ཐལ། རི་རབ་ལ་མངོན་པའི་ཆེད་དུ་བྱ་བའི་གདུལ་བྱ་དང། དུས་འཁོར་གྱི་ཆེད་དུ་བྱ་བའི་གདུལ་བྱ་གཉིས་ཀྱིས་ཅིག་ཅར་དུ་ལྟས་པའི་ཚེ་རི་རབ་ཀྱི་གོ་སར། 
པའི་ཕྱིར། དེར་ཐལ། གདུལ་བྱ་དེ་གཉིས་འདོད་པའི་རི་རབ་གྲུ་བཞི་དང། ཟླུམ་པོ་གཉིས་ཡོད་པའི་ཕྱིར། དེར་ཐལ། མངོན་པས་རང་གི་ཆེད་དུ་བྱ་བའི་གདུལ་བྱ་ལ་རི་རབ་གྲུ་བཞི་པའི་རྣམ་གཞག་གསུངས། དུས་འཁོར་གྱི་རྒྱུད་ཀྱིས་རང་གི་ཆེད་དུ་བྱ་བའི་གདུལ་བྱ་ལ་རི་རབ་
ཟླུམ་པོའི་རྣམ་གཞག་གསུངས་པའི་ཕྱིར། གཞན་ཡང། གསལ་བ་ཁྱོད་རང་གི་དེར་ཐལ། བྱང་ཆུབ་སེམས་དཔའི་ཏིང་ངེ་འཛིན་ཁྱད་པར་ཅན་གྱི་མཐུས་ཕུག་པ་ཁྲུ་གང་བ་གྲུ་བཞི་པ་གཅིག་གི་ནང་དུ་ཡན་ལག་བཞི་བའི་དཔུང་ཚོགས་ཤོང་བ་ཡོད་པའི་ཕྱིར། གཞན་ཡང། གཟུཌ་
གཅིག་གི་གོ་སར་གཟུགས་ཅན་གཞན་འབྱུང་བའི་གོ་མི་འགེགས་པར་ཐལ། ཆུ་རྣག་ཁྲག་བདུད་རྩི་ཆང་དང་བཅས་པའི་དངོས་པོ་བསྲེས་པའི་བརླན་ཞིང་གཤེར་བ་ཕོར་གང་གི་སྟེང་དུ་དངོས་པོ་བཞི་པོ་དེ་ཚད་གྲུབ་པ་ཡོད་པའི་ཕྱིར། དེར་ཐལ། དེ་འདྲ་བའི་བརླན་
ཞིང་གཤེར་བ་ཕོར་གང་ཡོད་པའི་ཕྱིར། ཡང་གསལ་བ་སྔར་ལྟར་ལ། ལས་ཅན་གྱི་འགྲོ་བ་གསུམ་གྱིས་བརླན་ཞིང་གཤེར་བ་ཕོར་གང་ལ་ཅིག་ཅར་དུ་བལྟས་པའི་ཚེ་དངོས་པོ་གསུམ་པོ་དེ་ཕོར་གང་པོ་གསུམ་གྲུབ་པ་སྲིད་པའི་ཕྱིར། ཟེར་ན། ཡང་མ་ཁྱབ་བོ། །དགུན་
དུས་སུ་ཉི་མའི་འོད་ཟེར་དང་ཡི་དགས་ཀྱི་ལུས་ཤེས་ཕྲད་པའི་ཚེ་གྲང་རེག་གསར་དུ་སྐྱེ་བ་ཡོད་པར་ཐལ། རྩ་བའི་དམ་བཅའ་འཐད་པའི་ཕྱིར། འདོད་ན། མེ་སྟོབས་ཅན་པ་ལས་གྲང་རེག་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། མེ་ལྕེ་ལས་མུན་པ་འཐུག་པོ་
སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། འོ་ན་མེ་ལྕེ་ལས་ཀྱང་མུན་པ་འཐུག་པོ་འབྱུང་འགྱུར་ཞིང། ཞེས་ཚད་བསལ་དུ་བྱེད་མི་རིགས་པར་ཐལ་ལོ། །ཟེར་ན། མེ་ལྕེ་ལས་མུན་པ་འཐུག་པོ་འབྱུང་བ་ཡོད་པར་ཐལ། ཉི་མའི་འོད་ཟེར་དང་འུག་པའི་མིག་ཤེས་ཕྲད་པ་ན་

[148B] དེར་ཐལ། འུག་པ་ཉིན་མོ་མུན་པ་དང་མཚན་མོ་སྣང་བར་ཞུགས་པའི་འགྲོ་བ་ཡིན་པའི་ཕྱིར། མཁས་པ་གུང་རུ་བའི་གསུང་ན་རེ། ལས་སྟོབས་ཅན་བསགས་པའི་ཡི་དྭགས་ཀྱིས་ཆུ་བོ་གངྒ་ལ་བལྟས་པའི་ཚེ། གངྒ་མ་མཐོང་བ་དེའི་ཚེ་དེ་འདྲ་བའི་ཡི་དྭགས་ཀྱི་མིག་ཤེས་ཆུ་བོ་
གངྒ་སྐམ་པ་ རྣག་ཁྲག་མཐོང་བའི་ལས་སྟོབས་ཆེན་བསགས་པའི་ཡི་དྭགས་ཀྱིས་གངྒ་ལ་བལྟས་པའི་ཚེ་རྣག་ཁྲག་ལ་ཚད་མར་སོང་བ་ཡོད་པའི་ཕྱིར། འདོད་ན། དེའི་ཚེ་གངྒ་དངོས་གནས་ལ་སྐམས་པར་ཐལ། འདོད་པའི་ཕྱིར། འདོད་ན། དེའི་ཚེ་གངྒ་
མ་སྐམས་པར་ཐལ། དེའི་ཚེ་མིའི་མིག་ཤེས་ཚད་མས་གངྒ་རྟོགས་པའི་ཕྱིར། དེར་ཐལ། རྩ་བའི་དམ་བཅའ་འཐད་པའི་ཕྱིར། ཟེར་ན། རྩ་བར་མ་ཁྱབ་སྟེ། དེའི་ཚེ་ཡི་དྭགས་ཀྱི་མིག་ཤེས་ཀྱི་གངྒ་མ་མཐོང་བས། འོག་གཞི་བྲམ་ཟེགས་ལ་སྒྲིབ་བྱེད་མེད། དེའི་དབང་གིས་འོག་
གཞི་བྲམ་ཟེགས་ལ་ཚང་མར་སོང་བའི་ལན་འདེབས་པའི་ཕྱིར། ཡི་དྭགས་ཟས་སྐོམ་གྱི་སྒྲིབ་པ་ཅན་འགའ་ཞིག་གིས་ཟས་ལ་ལོངས་སྤྱོད་པའི་ཚེ་རིགས་འདྲ་ཕྱི་མ་མེ་མར་མུར་དུ་སོང་ནས་ཁ་དང། མགྲིན་པ་སོགས་སྲེག་པ་མེད་པར་ཐལ། དེས་ཆུ་ཀླུང་ལ་བལྟས་པའི་ཚེ་
རྣག་ཁྲག་གསར་སྐྱེ་མེད་པའི་ཕྱིར། རྟགས་ཁས། འདོད་ན། ལྕགས་སྲེགས་ཀྱི་ས་གཞིས་དམྱལ་བ་པའི་ལུས་སྲེགས་པ་མེད་པར་ཐལ་ལོ། །རེག་བྱ་འཛིན་པའི་ཚུར་མཐོང་གི་མིག་ཤེས་ཡོད་པར་ཐལ། ཆུ་འཛིན་པའི་མིའི་མིག་ཤེས་ཚད་མ་ཡོད་པ་གང་ཞིག་ཆུ་ཡིན་ན་
རེག་བྱ་ཡིན་དཕོས་པའི་ཕྱིར། ཟེར་ན། མ་གྲུབ་སྟེ། དེ་དང་གཟུགས་ཀྱི་གཞི་མཐུན་ཡོད་པའི་ཕྱིར། དེར་ཐལ། མེ་དང་གཟུགས་ཀྱི་གཞི་མཐུན་ཡོད་པའི་ཕྱིར། དེར་ཐལ། དོན་ལ་མེ་ཡིན་ཞིང་མེ་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་པོའི་ཁ་དོག་དམར་འབར་བ་ཡོད་པའི་ཕྱིར་ཁོ་ན་རེ། ལྕཌ་
སྲེགས་ཀྱི་ས་གཞིས། དེ་སེམས་ཅན་དམྱལ་བ་པའི་འཁྲུལ་སྣང་ཙམ་མ་གཏོགས་དེ་ལ་བྱེད་པོ་སུ་ཡང་མེད་པའི་ཕྱིར། དེར་ཐལ། ལྕགས་སྲེགས་ས་གཞི་སུ་ཡི་བྱས། ཞེས་སོགས་གསུངས་པའི་ཕྱིར། ཟེར་ན། སྒྲུབ་ཚུལ་དེ་ནི་ངའི་

[149A]༄༅། །མ་མོ་ཤམ་ཡིན་ནོ་ཞེས་པ་དང་མཚུངས་ཏེ། འཇུག་ཏུ། དེ་འདྲ་དེ་དག་ཐམས་ཅད་ནི། །སྡིག་སེམས་ཡིན་པར་ཐུབ་པས་གསུངས། །ཞེས་གསུངས་པ་གང་ཞིག་དེ་རྣམས་སྡིག་སེམས་ཀྱིས་བྱས་ན་བྱེད་པ་པོ་ཡོད་དགོས་པའི་ཕྱིར་དང། འཁྲུལ་སྣང་ཡིན་པས་མེད་དགོས་ན་
ཀུན་རྫོབ་ཐམས་ཅད་མེད་པར་ཐལ་ལོ། །ལུང་དེའི་དོན་ཡང་ཡོད་དེ། དམྱལ་བའི་ལུས་སྲེགས་ཀྱིས་གཞི་སོགས་དབང་ཕྱུག་སོགས་ཀྱི་བློའི་གཡོ་བ་སྔོན་དུ་བཏང་ནས་བྱས་པ་མ་ཡིན་གྱི་འགྲོ་བ་དེ་དག་གི་སྡིག་སེམས་ཀྱི་དབང་གིས་བྱུང་བར་བསྟན་པའི་ཕྱིར། ཁོ་ན་རེ། ཚ་གྲང་གི་
རེག་བྱ་གཉིས་པོ་དེ་རྒྱུན་གནོད་བྱེད་དུ་འགྲོགས་སུ་མི་རུང་བའི་ཆོས་མ་ཡིན་པར་ཐལ། དགུན་དུས་སུ་ཉི་མའི་འོད་ཟེར་གྱིས་ཉེར་ལེན་དང། ཡི་དྭགས་ཀྱི་ལས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས། ཉི་མའི་སྟེང་དུ་གྲང་རེག་གྲུབ་པ་ཡོད་པའི་ཕྱིར། ཟེར་ན། མ་ཁྱབ་སྟེ་
ཉི་མ་གཅིག་གི་སྟེང་དུ་ཚ་རེག་གྲང་རེག་གཉིས་ཀ་ཡོད་ཀྱང། གྲང་རེག་གི་སྟེང་དུ་ཚ་རེག་དང། ཚ་རེག་གི་སྟེང་དུ་གྲང་རེག་ཡོད་པར་ཁས་མི་ལེན་པའི་ཕྱིར། འགྲོ་བའི་ལས་ཀྱི་རྐྱེན་ལ་བརྟེན་ནས་སྐྱེས་པའི་ཚ་བའི་སྟེང་གི་གྲང་རེག་དེ་ཚ་བའི་རེག་བྱ་མིན་ཡང་ཚ་རེག་མ་ཡིན་
པར་འདོད་དགོས་ཏེ། ཚ་རེག་གྲང་རེག་འགལ་བའི་ཕྱིར་རོ།།    ༈    །།གལ་ཏེ་བཟུང་མེད་འཛིན་པ་ཉིད་བྲལ་ཞིང། །ཞེས་སོགས་ཀྱི་སྐབས་སུ། རང་རིག་འདོད་པའི་ཕྱོགས་སྔ་མ་བརྗོད་པ། དེ་དགག་པ། རང་ལུགས་ལ་རང་རིག་མེད་ཀྱང་དྲན་པ་སྐྱེ་ཚུལ། དང་པོ་ལ་
ཁ་ཅིག་ཤེས་པ་ཡིན་ན་རང་གི་ངོ་བོ་ལ་རང་རིག་མངོན་སུམ་ཡིན་པས་ཁྱབ་ཟེར་ན། སྒྲ་རྟག་འཛིན་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། མངོན་སུམ་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། རྟོག་པ་ཡིན་པའི་ཕྱིར། ཡང་ཁ་
ཅིག་གནས་ལུགས་མངོན་སུམ་དུ་རྟོགས་པའི་ཡེ་ཤེས་ལ་དེས་ཁྱབ་པར་འདོད་པ་ཡིན་ཟེར་ན། དེ་འདོད་པའི་ལུགས་ཡང་མི་འཐད་པ་སླ། ཁ་ཅིག་རང་རིག་མངོན་སུམ་ཡིན་ན་གཉིས་སྣང་ཐམས་ཅད་དང་བྲལ་བའི་མངོན་སུམ་ཡིན་པས་ཁྱབ་ཟེར་ན། མི་འཐད་

[149B] དེ་ལ་ཀུན་རྫོབ་ཀྱི་གཉིས་སྣང་དང་བཅས་པས་ཁྱབ་པའི་ཕྱིར། དེར་ཐལ། རང་གི་སྣང་ཡུལ་ཤེས་པ་ཅིག་སྣང་བས་ཁྱབ་པའི་ཕྱིར། ཁ་ཅིག་དེ་ལ་མངོན་སུམ་ཚད་མ་ཡིན་པས་ཁྱབ་ཟེར་ན། ཚུར་མཐོང་གི་རྒྱུད་ཀྱི་དུས་ཀྱི་ཐུང་མཐའི་རང་རིག་མངོན་སུམ་གྱི་མ་ངེས། ཁ་
ཅིག་རང་རིག་ལ་རང་ལས་ཐ་དད་པའི་ཆོས་གང་གི་ཡང་སྣང་བ་མི་འཆར་བས་ཁྱབ་ཟེར་ན། རྣམ་མཁྱེན་མྱོང་བའི་རང་རིག་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེས་ཤེས་བྱ་ཐམས་ཅད་མངོན་སུམ་དུ་རྟོགས་པའི་ཕྱིར། དེར་ཐལ། སངས་རྒྱས་པའི་ཤེས་
པ་ཡིན་པའི་ཕྱིར། ཁ་ཅིག་སེམས་ཅན་གྱི་རྒྱུད་ཀྱི་ཤེས་པ་ཡིན་ན་རང་ལས་ཐ་དད་པའི་ཡུལ་གྱི་སྣང་བ་མི་འཆར་བས་ཁྱབ་ཟེར་ན། ཚུར་མཐོང་གི་རྒྱུད་ཀྱི་སྔོན་འཛིན་གྱི་ཤེས་པ་ཉམས་མྱོང་གི་རང་རིག་ཆོས་ཅན། དེར་ཐལ། དེའི་ཕྱིར། དེ་ལ་རང་ལས་ཐ་དད་པའི་ཡུལ་གྱི་
སྣང་བ་ཤར་བར་ཐལ། དེ་ལ་ཚུར་མཐོང་གི་རྒྱུད་ཀྱི་སྔོན་འཛིན་གྱི་ཤེས་པའི་སྣང་བ་ཤར་བ་གང་ཞིག་དེ་གཉིས་ཐ་དད་ཡིན་པའི་ཕྱིར། ཁ་ཅིག་དེ་ལ་སེམས་སེམས་བྱུང་གཉིས་ཀ་ཡོད་ཟེར་ན། དེར་གྱུར་པའི་གཙོ་སེམས་ཆོས་ཅན། ཁྱོད་ཀྱི་འཁོར་ཀུན་འགྲོ་ལྔ་ཡོད་པར་ཐལ་
ཁྱོད་གཙོ་སེམས་ཡིན་པའི་ཕྱིར། སེམས་བྱུང་དུ་གྱུར་པའི་དེ་ཡང་ཆོས་ཅན། ཁྱོད་འཁོར་དུ་སོང་བའི་གཙོ་སེམས་ཡོད་པར་ཐལ། ཁྱོད་སེམས་བྱུང་ཡིན་པའི་ཕྱིར། ཐལ་བ་གཉིས་ཀ་ལ་འདོད་མི་ནུས་ཏེ། རང་རིག་མངོན་སུམ་དེ་ཡན་གར་བ་ཡིན་པའི་ཕྱིར། སྤྱིར་
མདོ་སེམས་གཉིས་ཀས་རང་རིག་འདོད་ཀྱང་སྐབས་འདིར་སེམས་ཙམ་པའི་ལུགས་གཙོ་བོར་བྱེད་པས། སེམས་ཙམ་པ་ཁྱོད་ཀྱི་ལུགས་ལ་གཉིས་སྣང་གི་ཤེས་པ་བདེན་པར་གྲུབ་ན་ཚད་མས་མ་གྲུབ་པར་ཡོད་པ་མི་འཐད་པས། ཚད་མ་གང་གིས་གྲུབ་བྱས་པ་ལ་ཁ་ནང་ལྟ་ལ།
ཡུལ་ཡུལ་ཅན་འབྲེལ་མེད་རྒྱངས་ཆད་དང། རང་ལ་རིག་བྱེད་དང། མྱོང་བྱའི་ཤེས་པ་ལ་རིག་བྱར་བྱས་པའི་ཡུལ་ཡུལ་ཅན་ཐ་དད་ཀྱི་སྣང་བ་ནུབ་པའི་འཛིན་རྣམ་ཡན་གར་བཞིག་གིས་གྲུབ་པ་ཡིན་ལ། དེ་སྐྱེ་ཚུལ་ཡང་སྔོན་འཛིན་མྱོང་བྱེད་ཀྱི་རང་རིག་ལྟ་བུ་ལ་མཚོན་ན། ཤེལ་

[150A]༄༅། །གོང་དཀར་པོ་དྲི་མ་མེད་པ་གཅིག་རས་སྔོན་པོའི་སྟེང་དུ་བཞག་པའི་ཚེ། རང་གི་ངོ་བོ་དྭངས་བའི་ཆ་གཅིག་དང། སྔོན་པོས་ཁ་སྒྱུར་བའི་དྭངས་ཆ་གཉིས་སྐྱེ་བ་བཞིན་དུ། སྔོན་འཛིན་གྱི་ཤེས་པ་སྐྱེ་བའི་ཚེ་ཡང། སྔོན་པོའི་རྣམ་པ་ཤར་བའི་གཟུང་བའི་
རྣམ་པ་གཅིག་དང། སྔོན་པོའི་རྣམ་པ་མ་ཤར་བའི་རང་ཉིད་དང་སྔོན་འཛིན་གཉིས་ཀྱི་རྣམ་པ་ཤར་བའི་རང་རིག་གམ་འཛིན་རྣམས་ དེ་ཡང་ལྡན་
པ་མ་ཡིན་པའི་འདུ་བྱེད་དུ་འདོད་དོ། །འོ་ན། དེ་ཡོད་པར་གང་གིས་ཤེས་བྱས་པ་ལ་ཁོ་ན་རེ། དེ་ཡོད་པར་དྲན་པའི་རྟགས་ལས་འགྲུབ་སྟེ། སྔོན་འཛིན་གྱི་རྗེས་སུ་ངས་སྔར་ཡང་སྔོན་པོ་འདི་མཐོང་སྙམ་པའི་ཡུལ་ཅན་གྱི་དྲན་པའི་རྟག་ལས་སྔར་གྱི་སྔོན་འཛིན་ལ་མྱོང་བར་ཡོད་པར་གྲུབ་
མྱོང་བ་ལ་རང་མྱོང་དང་གཞན་མྱོང་གཉིས་སུ་ཁ་ཚོན་ཆོད། མྱོང་བྱེད་དོན་གཞན་གྱིས་མྱོང་ན་དེ་ཡང་དོན་གཞན་པ་ཅིག་གིས་མྱོང་དགོས་པས་མྱོང་བྱེད་ཐུག་མེད་དུ་འགྱུར། སྔོན་འཛིན་ཕྱི་མས་སྔ་མ་མྱོང་ན་ཕྱི་མ་དེ་ཡུལ་སྔོན་པོ་ལ་མི་འཇུག་པར་འགྱུར་ཏེ། ནང་གི་
གཟུང་དོན་ཉེ་བ་པོར་ནས་རིང་བ་སྔོན་པོ་ལ་འཇུག་པ་མི་འཐད་པའི་ཕྱིར། སྔོན་འཛིན་ལ་རང་མྱོང་གྲུབ་ན་རང་གིས་རང་གཉིས་སྣང་བཅས་ཏེ་གྲུབ་པ་མི་སྲིད་པས་རང་རིག་གྲུབ་པ་དང། རྒོལ་བ་གཉིས་ལ་ཐུན་མོང་བའི་དཔེ་མི་རྙེད་པར་བསམ་ནས་རང་རིག་ཡོད་དེ་ཞེས་དངོས་སུ་མི་སྒྲུབ་
པ་ཡིན་ཞིང། དཔེ་ནི་སྔར་སྔོན་པོ་མྱོང་བ་ལ་བརྟེན་ནས་ཕྱིས་སྔོན་པོ་དྲན་པའི་དྲན་ཤེས་སྐྱེ་བ་ལྟ་བུ་ཞེས་འགོད། དེ་ལྟར་འདོད་པ་ཡིན་ཏེ། རྟོག་གེ་འབར་བར། སེམས་ཙམ་པའི་འདོད་པ་བརྗོད་པ་ན། སེམས་ཙམ་པས་རྣམ་པར་ཤེས་པ་ནི་གཉིས་སུ་སྣང་སྟེ། རང་སྣང་བ་དང་
ཡུལ་སྣང་བའོ། །ཡུལ་དུ་སྣང་བའི་རྣམ་པར་ཤེས་པ་ནི་ཕྱི་རོལ་ཡུལ་གྱི་རྣམ་པར་གྱུར་ནས་རང་སྣང་བའི་རྣམ་ཤེས་ཀྱི་ཡུལ་དུ་འགྱུར་རོ་ཞེས་དང། རྣམ་འགྲེལ་ལས་ཀྱང། རྟག་ཏུ་བདག་ལ་ནང་མངོན་ཕྱོགས། །རིག་བྱ་རིག་བྱེད་རྣམ་པ་མེད། ཞེས་གསུངས། དེ་དགག་པ་

[150B] སྒྲུབ་བྱ་དགག་པ་གཉིས། དང་པོ་ལ་ཁྱོད་ཀྱིས་དྲན་པའི་རྟགས་ལ་བརྟེན་ནས་རང་རིག་སྒྲུབ་པ་དེ་དྲན་པ་རང་གི་མཚན་ཉིད་ཀྱིས་གྲུབ་པ་རྟགས་སུ་འགོད་དམ། དྲན་པ་ཐ་སྙད་པ་རྟགས་སུ་འགོད། དང་པོ་ལྟར་ན། ངེད་དབུས་པ་ལ་སྒྲུབ་བྱེད་སྒྲུབ་བྱ་དང་མཚུངས་
གཉིས་པ་ལྟར་ན། རང་རིག་སྒྲུབ་པའི་ཁྱབ་པ་འཁྲུལ་ཏེ། མེ་ཙམ་གྱི་རྟགས་ལ་བརྟེན་ནས་ནོར་བུ་མེ་ཤེལ་དང། ཆུ་ཙམ་གྱི་རྟགས་ལ་བརྟེན་ནས་ནོར་བུ་ཆུ་ཤེལ་སྒྲུབ་པ་ལྟ་བུ་ཡིན་པའི་ཕྱིར། ཡུལ་ཅན་གྱི་དྲན་པའི་རྟགས་ལ་བརྟེན་ནས་སྔོན་འཛིན་ལ་མྱོང་བ་ཡོད་པར་གྲུབ་དུ་
ཅུག་ཀྱང་རང་རིག་ཡོད་པར་མི་འགྲུབ་སྟེ། མྱོང་བ་ལ་ཁྱོད་འདོད་པ་ལྟར་རང་མྱོང་དང་གཞན་མྱོང་གཉིས་སུ་ཁ་ཚོན་མཆོད་པའི་ཕྱིར། དཔེར་ན་མར་མེ་རང་ཉིད་ཀྱིས་རང་ཉིད་གསལ་བར་མི་བྱེད། དོན་གཞན་གྱིས་ཀྱང་གསལ་བར་མི་བྱེད་ཀྱང་མར་མེ་གསལ་བའི་ངོ་
བོར་སྐྱེས་པ་ལྟ་བུ་ཡིན་པའི་ཕྱིར། མར་མེ་རང་ཉིད་ཀྱིས་རང་ཉིད་གསལ་བར་བྱེད་དོ། །ཟེར་ན། འོ་ན། མུན་པ་རང་ཉིད་ཀྱིས་རང་ཉིད་སྒྲིབ་པར་ཐལ། མར་མེ་རང་ཉིད་ཀྱིས་རང་ཉིད་གསལ་བའི་ཕྱིར། འདོད་ན། མུན་ཁུང་གི་བུམ་གཟུགས་གསལ་བར་མཐོང་བ་ལ་གེགས་ཅུང་ཟད་
ཀྱང་མེད་པར་ཐལ། མུན་པས་མུན་པ་སྒྲིབ་པའི་ཕྱིར། འདོད་མི་ནུས་སོ། །ཕྱིས་ཀྱི་དྲན་པའི་རྟགས་ལས། སྔར་ཀྱི་སྔོན་འཛིན་ལ་རང་རིག་ཡོད་པ་མི་འགྲུབ་པར་ཐལ། སྔར་གྱི་སྔོན་འཛིན་དང་ཕྱིས་ཀྱི་དྲན་པ་ལ་བདག་གཅིག་དང། དེ་བྱུང་གི་འབྲེལ་པ་གང་ཡང་མ་གྲུབ་
པའི་ཕྱིར། དེར་ཐལ། རང་གི་མཚན་ཉིད་ཀྱིས་གྲུབ་པའི་ཐ་དད་ཡིན་པའི་ཕྱིར། རྟགས་ཁས། གཉིས་པ་དམ་བཅའ་དགག་པ་ལ། ཚད་མས་འགྲུབ་པ་གཞལ་བྱ་ལ་མི་ལྟོས་པར་ཐལ། སྔོན་འཛིན་མྱོང་བྱེད་ཀྱི་རང་རིག་དེ་ལ་རིག་བྱེད་དང་རིག་བྱའི་རྣམ་པ་མ་ཤར་བར་རང་
ཉིད་ཀྱིས་རང་ཉིད་རྟོགས་པའི་ཕྱིར། རྟགས་ཁས། འདོད་ན། གཞལ་བྱ་འགྲུབ་པ་ཚད་མ་ལ་མི་ལྟོས་པར་ཐལ། འདོད་པ་དེའི་ཕྱིར། འདོད་མི་ནུས། གཞན་ཡང། སྔོན་འཛིན་ཉམས་མྱོང་གི་རང་རིག་དེ་རང་ཉིད་ཀྱི་རིག་བྱ་རིག་བྱེད་གཉིས་ཀར་བྱེད་པ་མི་འཐད་པར་ཐལ། དེ་ལ་ཡིད་

[151A]༄༅། །ཇི་ཙམ་གཏད་ཀྱང་དེ་དེ་ཉིད་ཀྱི་རིག་བྱ་རིག་བྱེད་ཀྱི་རྣམ་པ་འཆར་རྒྱུ་ཅུང་ཟད་ཀྱང་མེད་པའི་ཕྱིར། མ་ཁྱབ་ན། ས་བོན་ས་བོན་ཀྱིས་བསྐྱེད་བྱ་བསྐྱེད་བྱེད་གཉིས་ཀ་ཡིན་པར་ཐལ། མ་ཁྱབ་པ་དེའི་ཕྱིར། མར་མེ་རང་ཉིད་ཀྱིས་རང་ཉིད་སྲེགས་པ་དང། སོར་མོ་རང་ཉིད་
ཀྱིས་རང་གི་རྩེ་ལ་རེག་པ་དང། རལ་གྲི་རང་གིས་རང་གཅོད་ནུས་པར་ཐལ། སེམས་ཅན་གྱི་རྒྱུད་ཀྱི་འཛིན་རྣམ་རང་ཉིད་ཀྱིས་རང་མྱོང་བའི་ཕྱིར། ཁྱབ་སྟེ། ལང་གཤེགས་ལས། ཇི་ལྟར་རལ་གྲིས་རང་གི་སོ། །གཅོད་པར་མི་བྱེད་སོར་མོས་ནི། རང་ལ་རེག་པར་མི་བྱེད་ལྟར། །རང་
རིག་སེམས་ཀྱང་དེ་བཞིན་ནོ། །ཞེས་གསུངས་པའི་ཕྱིར། སྔོན་འཛིན་དང་དེ་མྱོང་བྱེད་གཉིས་ཀྱང་ཐ་དད་གཏན་མེད་ཀྱི་གཅིག་ཏུ་ཐལ། དེ་གཉིས་རང་བཞིན་གྱིས་གྲུབ་པའི་ངོ་བོ་གཅིག་ཡིན་པའི་ཕྱིར། འདོད་ན། ལས་བྱ་བྱེད་གཅིག་པར་ཐལ། འདོད་པའི་ཕྱིར། གསུམ་པ་རང་ལུགས་ལ་
རང་རིག་མེད་ཀྱང་དྲན་པ་སྐྱེ་ཚུལ་ལ། དངོས་དང་འཕྲོས་དོན་ལུགས་འདིའི་ཚད་མའི་རྣམ་གཞག་བཤད་པ་གཉིས། དང་པོ་ལ་གཞུང་འདི་ནས་བཤད་ཚུལ། སྤྱོད་འཇུག་གི་བཤད་ཚུལ་གཉིས་ལས། སྔོན་འཛིན་གྱི་དུས་སུ་སྔོན་འཛིན་རང་ཉིད་ཀྱིས་རང་ཉིད་མ་མྱོང་ཡང་ངས་
སྔོན་པོ་འདི་མཐོང་སྙམ་པའི་ཡུལ་ཅན་གྱི་དྲན་པ་སྐྱེ་བ་འཐད་དེ། སྔར་གྱི་སྔོན་འཛིན་དང་ཕྱིས་ཀྱི་དྲན་ཤེས་གཉིས་ཀས་ཡུལ་སྔོན་པོ་ཅིག་ལ་འཇུག་སྔར་གྱི་སྔོན་འཛིན་དང་ཕྱིས་ཀྱི་དྲན་ཤེས་རང་གི་མཚན་ཉིད་ཀྱིས་གྲུབ་པའི་ཐ་དད་མ་ཡིན། སྔོན་པོ་མཐོང་བའི་མིག་ཤེས་ང་མ་
ཡིན་ཀྱང་དེ་མཐོང་བ་པོའི་ངའི་ཆ་ཤས་ཡིན་པས་དེ་འདྲ་བའི་དྲན་པ་སྐྱེ་བ་འཐད་པའི་ཕྱིར་དང། མྱོང་དྲན་སྐྱེ་ཚུལ་དེ་དག་ཀྱང་ཐ་སྙད་བཏགས་པའི་བཏགས་དོན་མ་བཙལ་བར་འཇིག་རྟེན་གྱི་ཐ་སྙད་ཙམ་གྱིས་སྒོ་ནས་འཇོག་པའི་ཕྱིར། གཉིས་པ་ལ། སྤྱོད་འཇུག་ལས་
གལ་ཏེ་རང་རིག་ཡོད་མིན་ན། །རྣམ་ཤེས་དྲན་པ་ཇི་ལྟར་འགྱུར། །ཞེས། སྔར་ཡུལ་ཅན་ལ་རང་རིག་མེད་ན་ཕྱིས་དྲན་པ་སྐྱེ་བ་མི་འཐད་པའི་རྩོད་པ་བཀོད་ནས། དེའི་ལན་དུ། གཞན་མྱོང་བ་དང་འབྲེལ་པ་ལས། དྲན་འགྱུར་བྱི་བའི་དུག་བཞིན་ནོ། །ཞེས་གསུངས། ལན་

[151B] སྔར་གྱི་སྔོན་འཛིན་ལྟ་བུ་ལ་རང་རིག་མེད་ཀྱང་ཕྱིས་དྲན་པ་སྐྱེ་བ་མི་འགལ་ཏེ། སྔར་གྱི་སྔོན་པོ་དང་སྔོན་འཛིན་གཉིས་རྫུན་པའི་ཡུལ་ཡུལ་ཅན་ཡིན་པས་སྔོན་འཛིན་དེ་ལ་མྱོང་བྱེད་རང་རིག་མེད་ཀྱང་ཕྱིས་ཡུལ་ཅན་མ་སྤངས་པར་ཡུལ་དྲན་པའི་སྟོབས་ཀྱིས་ཡུལ་
ཅན་ཡང་དྲན་པར་འགྱུར་བ་ཡིན་པའི་ཕྱིར། དཔེར་ན། དགུན་དུས་སུ་བྱི་བ་དུག་ཅན་གྱིས་དམུགས། དཔྱིད་འབྲུག་སྒྲ་ཐོས་ནས་དུག་ལངས་པའི་ཚེ་དུག་ཞུགས་པ་མ་སྤངས་པར་བྱི་བས་དམུགས་པ་དྲན་པ་ལྟ་བུ་ཡིན་པའི་ཕྱིར་
ཁྱོད་ཀྱི་ཕྱོགས་སྔ་མའི་ལུགས་བརྗོད་པ་ན་འཛིན་རྣམ་ལ་ལྡན་མིན་འདུ་བྱེད་ཀྱིས་ཁྱབ་པའི་ལུགས་སུ་བྱེད་པ་མི་འཐད་པར་ཐལ། དེ་ལ་རྣམ་ཤེས་ཀྱིས་ཁྱབ་པའི་ཕྱིར། རང་སྣང་བའི་རྣམ་པར་ཤེས་པའི་ཡུལ་དུ་འགྱུར་རོ། །ཞེས་གསུངས་པའི་ཕྱིར། ཟེར་ན། གཟུང་རྣམ་ལ་ཡང་
རྣམ་ཤེས་ཀྱི་ཁྱབ་པར་ཐལ་ཡུལ་དུ་སྣང་བའི་རྣམ་པར་ཤེས་པ་ནི། ཞེས་གསུངས་པའི་ཕྱིར། འཁོར་གསུམ། །འདོད་མི་ནུས་ཏེ། སེམས་བྱུང་དུ་གྱུར་པའི་གཟུང་རྣམ་ཡོད་པའི་ཕྱིར། ཡང་གནས་ལུགས་མངོན་སུམ་དུ་རྟོགས་པའི་ཡེ་ཤེས་ལ་རང་རིག་གིས་ཁྱབ་པར་ཐལ། དེ་
ལ་སོ་སོ་རང་གི་རིག་པ་ཡིན་པས་ཁྱབ་པའི་ཕྱིར། ཟེར་ན། མ་ཁྱབ་སྟེ། རང་རིག་ཞེས་པའི་ཚིག་ཙམ་ཡོད་པར་མཐུན་ཀྱང་དོན་མི་མཐུན་པའི་ཕྱིར། དཔལ་ལྡན་ཟླ་བ་རང་རིག་རང་གི་མཚན་ཉིད་ཀྱིས་གྲུབ་པ་མི་བཞེད་ཀྱང་འཇིག་རྟེན་གྱི་ཐ་སྙད་ཙམ་དུ་རང་རིག་བཞེད་པར་ཐལ། དེ་
འཇིག་རྟེན་གྲགས་སྡེ་དཔྱོད་པའི་དབུ་མ་པ་གང་ཞིག་འཇིག་རྟེན་ན་རང་རིག་པ་དང། གཞན་རིག་པ་སོགས་ཀྱི་ཐ་སྙད་བྱེད་པའི་ཕྱིར། ཟེར་ན། མ་ཁྱབ། ཟླ་བས་འཇིག་རྟེན་ཐ་སྙད་ཙམ་དུ་གྲུབ་པའི་རང་རིག་མི་བཞེད་པར་ཐལ། ཚིག་གསལ་ལས། རྫས་རང་གི་མཚན་ཉིད་ཀྱིས་གྲུབ་པའི་
རང་རིག་བཀག་པའི་རྗེས་སུ། འོན་ཏེ་འཇིག་རྟེན་ཐ་སྙད་ཀྱི་དབང་དུ་བྱས་པ་ཡིན་ན་དེ་ལྟ་ཡང་རང་རིག་པའི་རྒྱུ་ཅན་གྱི་དྲན་པ་མི་སྲིད་པ་ཉིད་དོ། །ཅེས་དང། རང་རིག་པ་མེད་པར་ཡང་དྲན་པ་ཇི་ལྟར་འབྱུང་བ་དེ་ལྟར་སྟོན་པར་འགྱུར་རོ། །ཞེས་གསུངས་པའི་ཕྱིར། གཉིས་པ་འཕྲོས་དོན་ཚད་མའི་

[152A]༄༅། །རྣམ་གཞག་ལ། རྣམ་པ་གསུམ་ལས། ཁ་ཅིག་རང་ཡུལ་གྱི་གཙོ་བོ་ལ་མི་སླུ་བའི་རིག་པ། ཚད་མའི་མཚན་ཉིད། དབྱེ་ན་མངོན་སུམ་གྱི་ཚད་མ་དང། རྗེས་དཔག་གཉིས། དང་པོའི་མཚན་ཉིད། རང་ལ་མངོན་སུམ་དུ་གྱུར་བའི་རང་ཡུལ་གྱི་གཙོ་བོ་མངོན་
འགྱུར་བ་ལ་མི་སླུ་བའི་རིག་པ། དབྱེ་ན། དབང་པོའི་མངོན་སུམ། ཡིད་ཀྱི་མངོན་སུམ། རྣལ་འབྱོར་མངོན་སུམ། དང་པོའི་མཚན་ཉིད། རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་རང་གི་སྣང་ཡུལ་རྟོགས་པའི་གསལ་སྣང་ཅན་གྱི་རིག་པ། གཉིས་པའི་མཚན་ཉིད། ཐ་སྙད་དཔྱོད་པའི་ཚད་མའི་
ནང་ཚན་གང་ཞིག་ཁྱོད་ཡིན་པའམ་ཁྱོད་དང་ངོ་བོ་གཅིག་ཏུ་གྱུར་པའི་དབང་མངོན་དང། རྣལ་འབྱོར་མངོན་སུམ་མི་སྲིད་པ། གསུམ་པའི་མཚན་ཉིད། བསམ་གཏན་གྱི་དངོས་གཞིའི་སེམས་ལ་བརྟེན་ནས། རང་ཡུལ་ལ་གོམས་སྟོབས་ཀྱིས་འཇུག་པའི་རྣལ་འབྱོར་པའི་ཤེས་པ་
ས་མཚམས། སྟོང་ཉིད་ལ་དམིགས་པའི་སྒོམ་བྱུང་གི་ཡེ་ཤེས་ཐོབ་པ་ནས། སངས་རྒྱས་ཀྱི་སའི་བར་ན་ཡོད། རྗེས་དཔག་གི་མཚན་ཉིད། རང་ལ་ལྐོག་ཏུ་གྱུར་བའི་ཡུལ་གྱི་གཙོ་བོ་ལ་མི་སླུ་བའི་རིག་པ། དབྱེ་ན། ཚུལ་གསུམ་པའི་རྟགས་ལ་བརྟེན་པའི་རྗེས་དཔག་དཔེ་ཉེར་
འཇལ་གྱི་ཚད་མ། ལུང་ལ་བརྟེན་ནས་གཞལ་བྱ་ཤིན་ཏུ་ལྐོག་གྱུར་རྟོགས་པའི་རྗེས་དཔག་གོ། རྟོག་མེད་ཀྱི་ཤེས་པ་ཡིན་ན་མངོན་སུམ་ཚད་མ་ཡིན་པས་ཁྱབ་ཅིང། རྟོག་པ་ཡིན་ན་རྗེས་དཔག་ཚད་མ་ཡིན་པས་མ་ཁྱབ་སྟེ། སྒྲ་རྟག་འཛིན་རྟོག་པ་ཚད་མ་མ་ཡིན་པའི་ཕྱིར་ཏེ། ཟླ་བ་
གཉིས་སྣང་གི་དབང་ཤེས་དང་སྒྲ་རྟག་འཛིན་རྟོག་པ་གཉིས་ཚད་མ་ཡིན་མིན་མི་མཚུངས་ཏེ། རྟོག་མེད་ཀྱི་ཤེས་པའི་ཡུལ་གྱི་གཙོ་བོ་སྣང་ཡུལ་ཡིན་རྟོག་པའི་ཡུལ་གྱི་གཙོ་བོ་ཞེན་ཡུལ་ལ་བྱེད་རིགས་པ་གང་ཞིག་ཟླ་བ་གཉིས་སྣང་གི་དབང་ཤེས་ཡུལ་གྱི་གཙོ་བོ་རང་གི་སྣང་ཡུལ་ལ་
ཚད་མ་ཡིན། སྒྲ་རྟག་འཛིན་རྟོག་པ་དེ་རང་གི་ཞེན་ཡུལ་ལ་ཚད་མ་མ་ཡིན་པའི་ཕྱིར། ཟེར་ན། ཚུར་མཐོང་གི་རྒྱུད་ཀྱི་སྟོང་ཉིད་དྲན་པའི་དྲན་པ་ཆོས་ཅན། རང་ལ་མངོན་དུ་གྱུར་པའི་ཡུལ་གྱི་གཙོ་བོ་མངོན་འགྱུར་ལ་མི་སླུ་བའི་རིག་པ་ཡིན་པར་ཐལ། མངོན་སུམ་གྱི་ཚད་མ་ཡིན་

[152B] དེ་ཚད་མ་གང་ཞིག་རྗེས་དཔག་ཚད་མ་མ་ཡིན་པའི་ཕྱིར། དང་པོ་གྲུབ་ཏེ། རང་ཡུལ་གྱི་གཙོ་བོ་ལ་མི་སླུ་བའི་རིག་པ་ཡིན་པའི་ཕྱིར། དེར་ཐལ། སྟོང་ཉིད་ལ་མི་སླུ་བའི་རིག་པ་ཡིན་པའི་ཕྱིར། ཆོས་ཅན་དེའི་ཕྱིར། རྟགས་ཕྱི་མ་མ་གྲུབ་ན། བྱང་སེམས་སྦྱོར་ལམ་པའི་
རྒྱུད་ཀྱི་སྟོང་ཉིད་དྲན་པའི་དྲན་ཤེས་རྗེས་དཔག་ཡིན་པར་ཐལ་ལོ། །འདོད་ན། དམན་ལམ་སྔོན་དུ་མ་སོང་བའི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་དེ་རྟོག་པ་ཡིན་པར་ཐལ་ལོ། །འདོད་ན། བསམ་བྱུང་གི་བློ་ཡིན་པར་ཐལ། འདོད་པའི་ཕྱིར། འདོད་ན། མི་འཐད་དེ། སྒོམ་
བྱུང་གི་བློ་ཡིན་པའི་ཕྱིར། རྩ་བར་འདོད་ན། དེ་ལ་སྟོང་ཉིད་མངོན་སུམ་དུ་སྣང་བར་ཐལ། དེ་རང་ལ་མངོན་དུ་གྱུར་པའི་ཡུལ་གྱི་གཙོ་བོ་མངོན་འགྱུར་ལ་མི་སླུ་བའི་རིག་པ་གང་ཞིག་དེ་ལ་སྟོང་ཉིད་སྣང་བ་དེའི་ཡུལ་གྱི་གཙོ་བོ་མ་ཡིན་ཏེ། དེའི་ཞེན་ཡུལ་དེའི་ཡུལ་གྱི་གཙོ་བོ་ཡིན་
པའི་ཕྱིར། རྟོག་པ་ཡིན་པའི་ཕྱིར། གཞན་ཡང། ཚུར་མཐོང་ལྷའི་མིག་གི་མངོན་ཤེས་ཆོས་ཅན། དབང་མངོན་དུ་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར། འདོད་ན། མ་ཡིན་ཏེ། ཡིད་མངོན་ཡིན་པའི་ཕྱིར། ལྷའི་མིག་གི་མངོན་ཤེས་ཡིན་པའི་ཕྱིར། གཞན་ཡང། གཞན་
སེམས་ཤེས་པའི་མངོན་ཤེས་ཆོས་ཅན། ཁྱོད་ཡིན་པའམ་ཁྱོད་དང་ངོ་བོ་གཅིག་ཏུ་གྱུར་པའི་རྣལ་འབྱོར་མངོན་སུམ་མི་སྲིད་པར་ཐལ། ཡིད་མངོན་ཡིན་པའི་ཕྱིར། རྟགས་སླ། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ཀྱི་གཞན་སེམས་ཤེས་པའི་མངོན་
ཤེས་དེ་རྣལ་འབྱོར་མངོན་སུམ་ཡིན་པའི་ཕྱིར། དེས་སྟོང་ཉིད་མངོན་སུམ་དུ་མཁྱེན་པ་ཡིན་པའི་ཕྱིར། གཞན་ཡང་རྒྱུན་ཞུགས་ཀྱི་རྒྱུད་ཀྱི་མཐོང་ལམ་རྣམ་གྲོལ་ལམ་ཆོས་ཅན། བསམ་གཏན་གྱི་དངོས་གཞིའི་སེམས་ལ་བརྟེན་པར་ཐལ། རྣལ་འབྱོར་མངོན་སུམ་
ཡིན་པའི་ཕྱིར། འདོད་ན། རྒྱུན་ཞུགས་ཀྱིས་བསམ་གཏན་གྱི་དངོས་གཞི་ཐོབ་པར་ཐལ་ལོ། །གཞན་ཡང། མྱུ་གུ་བདེན་མེད་དུ་རྟོགས་པའི་རྗེས་དཔག་གིས་དྲངས་ནས་སྐྱེས་པའི་མྱུ་གུ་བདེན་མེད་དུ་ངེས་པའི་ངེས་ཤེས་ཆོས་ཅན། རྗེས་དཔག་ཡིན་པར་ཐལ། མཚན་ཉིད་དེའི་ཕྱིར་

[153A]༄༅། །མྱུ་གུ་བདེན་མེད་དེའི་ཡུལ་གྱི་གཙོ་བོ་གང་ཞིག་དེ་ལ་མི་སླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ། མྱུ་གུ་བདེན་མེད་དེ་མྱུ་གུ་བདེན་མེད་དུ་རྟོགས་པའི་རྗེས་དཔག་གི་ཡུལ་གྱི་གཙོ་བོ་ཡིན་པའི་ཕྱིར། གཉིས་པ་གྲུབ་སྟེ། དེ་དྲན་པའི་དྲན་ཤེས་
ཡིན་པའི་ཕྱིར། འདོད་ན། དེ་ཆོས་ཅན། རང་གི་རྟེན་དུ་གྱུར་པའི་རྟགས་ཡང་དག་ལ་བརྟེན་ནས་དངོས་སུ་སྐྱེས་པར་ཐལ། རྗེས་དཔག་ཡིན་པའི་ཕྱིར། འདོད་མི་ནུས་ཏེ། མྱུ་གུ་བདེན་མེད་དུ་རྟོགས་པའི་རྗེས་དཔག་དེ་རང་གི་རྟེན་དུ་གྱུར་པའི་རྟགས་ཡང་དག་ལ་བརྟེན་
ནས་དངོས་སུ་སྐྱེས་པའི་ཕྱིར། གཞན་ཡང། ཟླ་བ་གཉིས་སྣང་གི་དབང་ཤེས་ཆོས་ཅན། རང་གི་སྣང་ཡུལ་གྱི་གཙོ་བོ་ལ་མི་སླུ་བའི་རིག་པ་ཡིན་པར་ཐལ། ཁྱོད་རང་གི་ཡུལ་གྱི་གཙོ་བོ་ལ་མི་སླུ་བའི་རིག་པ་ཡིན་པའི་ཕྱིར། ཁྱོད་ཀྱི་ཡུལ་གྱི་གཙོ་བོ་ཁྱོད་ཀྱི་སྣང་ཡུལ་
ལ་བྱེད་རིགས་པའི་ཕྱིར། རྟགས་གཉིས་ཁས། འདོད་ན། དེའི་སྣང་ཡུལ་གྱི་གཙོ་བོ་ཡོད་པར་ཐལ། འདོད་པའི་ཕྱིར། འདོད་ན། ཟླ་གཅིག་ཟླ་གཉིས་ཡིན་པ་ཡོད་པར་ཐལ་ལོ། །གཞན་ཡང། ཟླ་བ་གཉིས་སྣང་གི་དབང་ཤེས་ཆོས་ཅན། མི་སླུ་བའི་རིག་པར་ཐལ་
ཚད་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ལོག་ཤེས་ཡིན་པའི་ཕྱིར། བྱས་པ་ལ་ཁོ་ན་རེ། ཟླ་བ་གཉིས་སྣང་གི་དབང་ཤེས་ཚད་མ་ཡིན་པར་ཐལ། ཆུ་ཀླུང་རྣག་ཁྲག་དུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར། དེར་ཐལ། རང་གི་སྣང་
ཡུལ་གྱི་གཙོ་བོ་ལ་ཚད་མ་ཡིན་པའི་ཕྱིར། དེར་ཐལ། ཆུ་ཀླུང་གི་སྟེང་གི་རྣག་ཁྲག་དེའི་ཡུལ་གྱི་གཙོ་བོ་གང་ཞིག་དེ་དེ་ལ་ཚད་མ་ཡིན་པའི་ཕྱིར། ཟེར་ན། རྟགས་གསུམ་ཀ་མ་གྲུབ་བོ། ཁ་ཅིག་རང་གི་གཞལ་བྱ་ལ་མི་སླུ་བའི་རིག་པ། ཚད་མའི་མཚན་
ཉིད། རྟགས་ཡང་དག་ལ་མ་བརྟེན་པར་རང་ལ་མངོན་དུ་གྱུར་པའི་རང་གི་གཞལ་བྱ་ལ་མི་སླུ་བའི་རིག་པ། མངོན་སུམ་གྱི་ཚད་མའི་མཚན་ཉིད། རང་གི་རྟེན་དབང་པོ་གཟུགས་ཅན་པ་ལ་བརྟེན་ནས་རང་ལ་མངོན་དུ་གྱུར་པའི་གཞལ་བྱ་ལ་མི་སླུ་བའི་རིག་པ། དབང་

[153B] རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན། རང་གི་ཐུན་མོང་མ་ཡིན་པའི་བདག་རྐྱེན་ཏིང་ངེ་འཛིན་ལ་མ་བརྟེན་པར་རང་ལ་མངོན་དུ་གྱུར་བའི་གཞལ་བྱ་ལ་མི་སླུ་བའི་རིག་པ། ཡིད་མངོན་གྱི་མཚན་ཉིད། རང་གི་བདག་རྐྱེན་ཞི་ལྷག་
ཟུར་འབྲེལ་གྱི་ཏིང་ངེ་འཛིན་ལས་སྐྱེས་ཤིང། རང་ཡུལ་དུ་གྱུར་བའི་བདེན་པའི་རྣམ་པ་ལ་མི་སླུ་བའི་རིག་པ། རྣལ་འབྱོར་མངོན་སུམ་གྱི་མཚན་ཉིད། ཟེར་ན། སྒྲ་རྟག་འཛིན་རྟོག་པ་ཆོས་ཅན། ཚད་མ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ་
རང་གི་གཞལ་བྱ་ལ་ཚད་མ་ཡིན་པའི་ཕྱིར། །དེར་ཐལ། རང་གི་སྣང་བ་ལ་ཚད་མ་ཡིན་པའི་ཕྱིར། དེར་ཐལ། གཉིས་སྣང་ཅན་གྱི་ཤེས་པ་ཡིན་པའི་ཕྱིར། འདོད་མི་ནུས་ཏེ། ལོག་ཤེས་ཡིན་པའི་ཕྱིར། གཞན་ཡང། དེ་ཆོས་ཅན། མངོན་སུམ་
གྱི་ཚད་མ་ཡིན་པར་ཐལ། རྟགས་ཡང་དག་ལ་མ་བརྟེན་པར་རང་ལ་མངོན་དུ་གྱུར་པའི་རང་གི་གཞལ་བྱ་ལ་མི་སླུ་བའི་རིག་པ་ཡིན་པའི་ཕྱིར་ཏེ། ཁྱོད་ལ་གང་སྣང་བ་དེ་ཁྱོད་ལ་མངོན་གྱུར་ཡིན་པ་གང་ཞིག་དེ་ལ་མི་སླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ་
དེ་དེ་ལ་མངོན་གྱུར་ཡིན་པའི་ཕྱིར། དེར་ཐལ། དེ་ཚུར་མཐོང་ལ་མངོན་གྱུར་ཡིན་པའི་ཕྱིར། དེར་ཐལ། དེ་རྟགས་ལ་མ་ལྟོས་པར་ཚུར་མཐོང་གི་མྱོང་སྟོབས་ཀྱིས་རྟོགས་པར་བྱ་བ་ཡིན་པའི་ཕྱིར། གཉིས་པ་གྲུབ་སྟེ། རང་གི་སྣང་བ་ལ་ཚད་མ་ཡིན་པའི་ཕྱིར། གཉིས་
སྣང་ཅན་གྱི་ཤེས་པ་གང་ཞིག་ཁྱོད་དེ་ལ་མི་སླུ་བའི་རིག་པ་ཡིན་པའི་ཕྱིར། རྟགས་གོང་བཞིན། གཞན་ཡང། གཞན་སེམས་ཤེས་པའི་མངོན་ཤེས་ཆོས་ཅན། རང་གི་ཐུན་མོང་མ་ཡིན་པའི་བདག་རྐྱེན་ཏིང་ངེ་འཛིན་ལ་མ་བརྟེན་པར་ཐལ། ཡིད་མངོན་ཡིན་པའི་ཕྱིར། དེར་ཐལ། དེ་མངོན་ཤེས་
ཡིན་པའི་ཕྱིར། འདོད་ན། དེ་ལ་བརྟེན་པར་ཐལ། མངོན་ཤེས་ཡིན་པའི་ཕྱིར། ཁྱབ་སྟེ། ཕྱི་རོལ་པའམ་ཉན་ཐོས་སམ་བྱང་ཆུབ་སེམས་དཔའ་ཡང་རུང་སྟེ། ཞེས་སོགས་གསུངས་པའི་ཕྱིར། ཁ་ཅིག་མངོན་ཤེས་ལ་ཡིད་མངོན་གྱིས་ཁྱབ་ཟེར་ན། རྣམ་མཁྱེན་གྱིས་མ་ངེས་ཏེ། རྣལ་འབྱོར་མངོན་

[154A]༄༅། །སུམ་ཡིན་པའི་ཕྱིར།    ༈    །རང་ལུགས་ལ། མི་སླུ་བའི་རིག་པ། ཚད་མའི་མཚན་ཉིད། དབྱེ་ན་མངོན་སུམ་གྱི་ཚད་མ་དང། རྗེས་དཔག་ཚད་མ་གཉིས། དང་པོ་ལ། རང་གི་རྟེན་རྟགས་ཡང་དག་ལ་དངོས་སུ་མ་བརྟེན་པར་རང་གི་གཞལ་
བྱའི་གཙོ་བོ་མངོན་སུམ་པ་ལ་མི་སླུ་བའི་རིག་པ། མངོན་སུམ་ཚད་མའི་མཚན་ཉིད། དེ་ལ་དབྱེ་ན། དབང་པོའི་མངོན་སུམ་ཚད་མ། ཡིད་ཀྱི་མངོན་སུམ་ཚད་མ། རྣལ་འབྱོར་མངོན་སུམ་ཚད་མ་དང་གསུམ། རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་
ཅན་པ་ལ་བརྟེན་ནས་རང་གི་གཞལ་བྱའི་གཙོ་བོ་མངོན་སུམ་པ་ལ་མི་སླུ་བའི་རིག་པ། དབང་པོའི་མངོན་སུམ་གྱི་ཚད་མའི་མཚན་ཉིད། མངོན་སུམ་ཚད་མ་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་དངོས་སུ་སྐྱེས་པའི་རང་ཡུལ་
བདེན་པའི་རྣམ་པ་དང་བདག་མེད་ཕྲ་རགས་གང་རུང་མངོན་སུམ་དུ་རྟོགས་པའི་རྟོག་བྲལ་རང་གི་ཡུལ་གྱི་གཙོ་བོ་མངོན་སུམ་པ་ཞིག་ལ་མི་སླུ་བའི་རིག་པ། ཡིད་ཀྱི་མངོན་སུམ་གྱི་ཚད་མའི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་
ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་དངོས་སུ་སྐྱེས་པའི་རང་ཡུལ་བདེན་པའི་རྣམ་པའམ་བདག་མེད་ཕྲ་རགས་གང་རུང་མངོན་སུམ་དུ་རྟོགས་པའི་རྟོག་བྲལ་གྱི་མི་སླུ་བའི་རིག་པ། རྣལ་འབྱོར་མངོན་སུམ་གྱི་ཚད་མའི་མཚན་ཉིད། དང་པོའི་མཚན་
གཞི་དབྱེ་བ་དང་བཅས་པ་སླ། གཉིས་པའི་མཚན་གཞི། གཟུགས་འཛིན་དབང་པོའི་མངོན་སུམ་གྱིས་དྲངས་ནས་སྐྱེས་པའི་གཟུགས་དོན་འཐུན་དུ་ངེས་པའི་ངེས་ཤེས་ལྟ་བུ། གསུམ་པའི་མཚན་གཞི། སོ་སྐྱེའི་རྒྱུད་ཀྱི་གང་ཟག་རང་རྐྱ་ཐུབ་པའི་རྫས་ཡོད་འཛིན་པའི་རྟོག་
པའི་ཞེན་ཡུལ་མེད་པར་མངོན་སུམ་དུ་རྟོགས་པའི་ཡེ་ཤེས་ལྟ་བུ། རང་གི་དངོས་ཀྱི་བརྟེན་རྟགས་ཡང་དག་ལ་བརྟེན་ནས་རང་གི་གཞལ་བྱའི་གཙོ་བོ་ལྐོག་གྱུར་ལ་མི་བསླུ་བའི་རིག་པ། རྗེས་དཔག་ཚད་མའི་མཚན་ཉིད། དབྱེ་ན། དངོས་སྟོབས་རྗེས་དཔག་ཡིད་

[154B]དཔེ་ཉེར་འཇལ་གྱི་རྗེས་དཔག་དང་གསུམ། དང་པོ་ནི། བྱས་རྟགས་ལས་སྒྲ་མི་རྟག་པ་ལ་མི་བསླུ་བའི་རིག་པ་ལྟ་བུ། གཉིས་པ་དཔྱད་གསུམ་གྱིས་དག་པའི་ལུང་གི་རྟགས་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། ཞེས་པའི་ལུང་རང་གི་བསྟན་བྱའི་དོན་ལ་
མི་བསླུ་བར་རྟོགས་པའི་རིག་པ་ལྟ་བུ། གསུམ་པ་ནི། རྭ་དང་རྨིག་པ་སོགས་བ་གླང་དང་འདྲ་བའི་རྟགས་ལས་བ་མིན་བ་གླང་དང་འདྲ་བར་རྟོགས་པའི་མི་བསླུ་བའི་རིག་པ་ལྟ་བུ། དཔྱད་ཤེས་ལ་ཚད་མས་ཁྱབ་ཅིང། མངོན་སུམ་ཚད་མ་ལ་རང་ཡུལ་མངོན་སུམ་དུ་རྟོགས་
པས་མ་ཁྱབ་བོ། །མངོན་སུམ་དང། མངོན་གྱུར་ཡིན་ཁྱབ་མཉམ། གཞི་གྲུབ་ན་མངོན་ལྐོག་གཉིས་ཀ་ཡིན་པས་ཁྱབ་སྟེ། གཞི་གྲུབ་ན་རང་ཉིད་མངོན་དུ་གྱུར་པ་དང། མངོན་སུམ་དུ་རྟོགས་པའི་རིག་པ་གཉིས་ཡོད་པས་ཁྱབ། རང་ཉིད་ལྐོག་ཏུ་གྱུར་བའི་བློ་ཡང་ཡོད་པས་
ཁྱབ་པའི་ཕྱིར། དཔེར་ན། ལ་ཕར་རྒྱབ་ཀྱི་མེ་དེ་ཚུར་རྒྱབ་ཀྱི་མེ་དུ་བའི་འབྲེལ་པ་ཚད་མས་ངེས་པའི་གང་ཟག་གིས་དུ་བའི་རྟགས་ལས་ལ་རྒྱབ་ཀྱི་མེ་རྟོགས་པའི་རྗེས་དཔག་སྐྱེ། ཕར་རྒྱབ་ཀྱི་གནག་རྫི་མོས་ཀྱང་དེ་མངོན་སུམ་དུ་རྟོགས་པའི་ཕྱིར། དེ་ལྟར་བྱས་ན་རྟགས་
སྟོབས་ཀྱི་རྟོགས་བྱ་དང་མྱོང་སྟོབས་ཀྱི་རྟོགས་བྱ་གཉིས་ཀྱང་མི་འགལ་ལོ། །འོན་ཀྱང། ཡུལ་སོ་སོ་ལ་ལྟོས་ནས་མངོན་སུམ་དངོས་བཏགས་སུ་བགྱུར་ཚུལ་ཡོད་དེ། སྔོན་པོ་དེ་སྔོན་འཛིན་དབང་པོའི་མངོན་སུམ་ལྟ་བུ་ལ་ལྟོས་ཏེ་མངོན་སུམ་མཚན་ཉིད་པ་མངོན་སུམ་ཚད་མ་བཏགས་པ་
བ༑ སྔོན་འཛིན་དབང་མངོན་ཚད་མ་དེ་སྔོན་པོ་ལ་ལྟོས་ཏེ་མངོན་སུམ་ཚད་མ་མཚན་ཉིད་པ། དེ་ལ་ལྟོས་ཏེ་མངོན་སུམ་བཏགས་པ་བར་འཇོག་པའི་ཕྱིར། དེ་ལྟ་ན་སྔོན་འཛིན་དབང་མངོན་ལ་སྔོན་འཛིན་ཞེས་འཆད་པའི་རྒྱུ་མཚན་ཡོད་དེ། སྔོན་པོ་མངོན་སུམ་དུ་རྟོགས་པའི་རྒྱུ་མཚན་
གྱིས་དེ་ལྟར་བཤད་པའི་ཕྱིར། དཔེར་ན། རྩྭ་ལས་བྱུང་བའི་མེ་ལ་རྩྭའི་མེ་ཞེས་བརྗོད་པ་ལྟ་བུ་ཡིན་པའི་ཕྱིར། ཤེས་པ་ཡིན་ན་རང་གི་སྣང་བ་ལ་ཚད་མ་ཡིན་པས་ཁྱབ་སྟེ། སྒྲ་རྟག་འཛིན་རྟོག་པ་དང། བདག་འཛིན་དང། ཟླ་གཅིག་ཟླ་གཉིས་སུ་སྣང་བའི་དབང་ཤེས་རྣམས་ཀྱང་རང་

[155A]༄༅། །རང་སྣང་བའི་སྒྲ་རྟག་པར་སྣང་བའི་ཆ་སོགས་ལ་ཚད་མ་ཡིན་པའི་ཕྱིར། དེར་ཐལ། དེ་རྣམས་ངེས་པའི་ངེས་ཤེས་ཚད་མ་གཞན་ལ་ལྟོས་མེད་དུ་འདྲེན་པའི་ཕྱིར། འོ་ན། དབང་ཡིད་ཀྱི་ཤེས་པ་རྣམས་འགྲུབ་བྱེད་ཀྱི་རང་རིག་མེད་ཀྱང། ཚད་མས་གྲུབ་དགོས་
པས་ཚད་མ་གང་གིས་ཚུལ་ཇི་ལྟར་འགྲུབ་ཅེ་ན། འདི་ལ་སྲས་ཀྱི་ཐུ་བོ་གཉིས་ཀྱི་བཞེད་པ་སོ་སོར་བཀོད་པ་དང། དེ་གཉིས་རྗེ་རྒྱལ་བའི་དགོངས་པར་གང་སོང་དཔྱད་པ་གཉིས་ལས། རྒྱལ་ཚབ་རྗེ་ནི་ཚུར་མཐོང་གི་སྔོན་འཛིན་མངོན་སུམ་ལྟ་བུས་གྲུབ་པ་དང་འགྲུབ་པ་དོན་གཅིག་
ཅིང་དེ་ཡང་སྔོན་འཛིན་མངོན་སུམ་དུ་དེ་ཉིད་ཀྱི་ཤུགས་ལ་གྲུབ་པ་ཡིན་ཏེ། དེས་མ་རྟོགས་ན་ངས་སྔོན་པོ་འདི་མཐོང་སྙམ་པའི་ངེས་ཤེས་སྐྱེ་བ་མི་འཐད་པར་གྱུར་པའི་ཕྱིར་ཏེ། དེས་དངོས་ཤུགས་གང་དུ་ཡང་མ་རྟོགས། རང་རིག་ཁས་མི་ལེན་པའི་ཕྱིར། དེས་ན་རང་རྒྱུད་པ་མན་ཆད་ཀྱི་
ལུགས་ལ་ཡུལ་ཅན་ལ་ངེས་པ་འདྲེན་བྱེད་རང་རིག་ཡོད་པར་ཐལ། མངོན་སུམ་ལ་ཤུགས་རྟོགས་མི་འཇོག་ལུགས་འདིར་འཇོག་དགོས་ཞེས་ཁྱད་ཆོས་བརྒྱད་ཀྱི་བརྗེད་བྱང། གཞི་ལམ་འབྲས་གསུམ་གྱི་རྣམ་གཞག་ལས་ཀྱང། སྤྱོད་འཇུག་ཊིཀ་ཆེན་དུ་ཡང་མངོན་སུམ་
ལ་ཤུགས་རྟོགས་རྩལ་དུ་སྟོན་ནས་སྒྲུབ་པར་མཛད་དོ། །མཁས་གྲུབ་རིན་པོ་ཆེ་ནི་སྔོན་འཛིན་ལྟ་བུས་ཁོ་རང་གྲུབ་པ་དང་འགྲུབ་པ་དོན་མི་གཅིག་སྟེ། སྔོན་འཛིན་མངོན་སུམ་གྱིས་སྔོན་པོ་གཞལ་སྟོབས་ཀྱིས་ཚད་མ་གཞན་ལ་ལྟོས་མེད་དུ་རང་ཉིད་ཀྱིས་སྔོན་པོ་གཞལ་བ་ངེས་
པའི་ངེས་ཤེས་རང་སྟོབས་ཀྱིས་འདྲེན་དེས་ཡུལ་སྔོན་པོ་དང་ཡུལ་ཅན་སྔོན་འཛིན་གཉིས་མེད་པར་འཛིན་པའི་སྒྲོ་འདོགས་བཅད་ནས་བློ་ཁ་ཕྱོགས་པ་ཙམ་གྱིས་དེ་གཉིས་ཡོད་པར་ངེས་པའི་ངེས་ཤེས་རང་སྟོབས་ཀྱིས་འདྲེན་ནུས་པའི་ཕྱིར། དེ་བཞིན་དུ་
ཐེག་པ་གསུམ་གྱི་བར་ཆད་མེད་ལམ་རྣམས་ཀྱིས་ཀྱང་ཆོས་ཉིད་གཞལ་སྟོབས་ཀྱིས་རང་རང་འགྲུབ་ཅིང་མ་གྲུབ་པར་བཞེད་དོ། །གཉིས་པ་རྗེ་རྒྱལ་བའི་དགོངས་པར་གང་སོང་དཔྱད་པ་ལ། དེ་གཉིས་ཀྱི་ནང་ནས་རྒྱལ་ཚབ་རྗེའི་བཞེད་པ་དེ་ཅུང་ཟད་རྗེའི་དགོངས་པར་མ་སོང་བར་མངོན་

[155B] སྐལ་བཟང་མིག་འབྱེད་ཀྱི་ཊིཀ་ཆེན་གཉིས་ཀའི་གསུང་དང་སྦྱར་ནས་དགག་པ་མཛད་པ་རྣམས་འཇུག་པའི་ཕྱིར་དང། དགོངས་པ་རབ་གསལ་ལས། སྤྱོད་འཇུག་གི་ལུགས་འཆད་པའི་སྐབས་སུ། དེའི་ཚེ་ཡུལ་ཅན་རང་གིས་རང་མ་མྱོང་བ་ནི། རྨུགས་པའི་ཚེ་དུག་མ་མྱོང་བ་དང་འདྲའོ་
ཕྱིས་རྨུགས་པ་དྲན་པ་ནི་ཡུལ་མྱོང་བ་དྲན་པ་དང་འདྲའོ། །ཡུལ་མྱོང་བ་དྲན་པ་ཉིད་ཀྱི་སྔར་གྱི་ཡུལ་ཅན་ཁོ་རང་གིས་ཁོ་རང་མ་མྱོང་ཡང་དྲན་པ་ནི་རྨུགས་པ་དྲན་པ་དྲན་པ་ཉིད་གྱི་མཐུས་སྔར་ཞུགས་པའི་དུག་མ་མྱོང་བ་དྲན་པ་དང་འདྲའོ། །འདི་ནི་རང་རིག་མེད་པར་དྲན་པ་སྐྱེ་བའི་རིགས་པ་
མཁས་པའི་དབང་པོས་མཛད་པ་ཕུལ་དུ་བྱུང་བ་ཅིག་སྣང་སྟེ། སྤྱོད་འཇུག་གི་བཤད་པ་བྱེད་པ་རྣམས་ཀྱིས་ཇི་ལྟ་བ་བཞིན་མཐོན་པ་འདྲའོ། །ཞེས་ཡུལ་ཅན་ཁོ་རང་གིས་ཁོ་རང་མ་མྱོང་བར་གསུངས་པ་ལ་བསྔགས་པ་དང་བཅས་ཏེ་གསུངས་པ་དང་འགལ་བའི་ཕྱིར། འོ་ན། སྟོང་ཐུན་
ཆེན་མོ་ལས་དགག་བ་ཇི་ལྟར་མཛད་ཅེ་ན། སྔོན་འཛིན་མངོན་སུམ་གྱིས་རང་ཉིད་རྟོགས་པ་མི་འཐད་པར་ཐལ། རང་ཉིད་རང་ཉིད་དང་རིག་བྱ་རིག་བྱེད་ཀྱི་རྣམ་པ་མ་ཤར་བར་རྟོགས་ན་རང་རིག་བཀག་པ་དང་འགལ། ཤར་ན་ཤུགས་ལ་རྟོགས་པར་ཁས་བླངས་པ་དང་འགལ་བའི་
ཕྱིར། གཞན་ཡང། དེས་དེ་རྟོགས་ན་དངོས་ཤུགས་གང་དུ་རྟོགས་ཤུགས་ལ་རྟོགས་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་དེས་ཆོས་ཉིད་དངོས་སུ་རྟོགས་པའི་ཤུགས་ལ་རང་ཉིད་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་དངོས་ཡུལ་དུ་གྱུར་པའི་དོན་དམ་
བདེན་པ་ལ་ཆོས་གཞན་ཤུགས་ལ་འཕེན་པའི་མ་ཡིན་དགག་ཡིན་པར་ཐལ། རང་དངོས་སུ་རྟོགས་པའི་ཐེག་ཆེན་མཐོང་ལམ་བར་ཆད་མེད་ལམ་དེས་རང་གི་དགག་བྱ་བདེན་གྲུབ་བཀག་ཤུལ་དུ་བཀག་ཙམ་ལས་གཞན་པའི་ཐེག་ཆེན་མཐོང་ལམ་བར་ཆད་མེད་ལམ་འཕངས་ཏེ་རྟོགས་པའི་དགག་པ་
ཡིན་པའི་ཕྱིར། འདོད་མི་ནུས་ཏེ། མེད་དགག་ཡིན་པའི་ཕྱིར། མྱུ་གུ་རང་བཞིན་མེད་ཞེས་པའི་ཚིག་གིས་དགག་བྱ་མྱུ་གུ་རང་བཞིན་གྱིས་གྲུབ་པ་བཀག་ཤུལ་དུ་ཆོས་ཅན་མྱུ་གུ་འཕངས་ཏེ་བསྟན་པར་ཐལ། སྒྲ་དེའི་རྗེས་སུ་འབྲང་བའི་མྱུ་གུ་བདེན་མེད་རྟོགས་པའི་ཤེས་རབ་གྱིས་

[156A]༄༅། །དགག་བྱ་མྱུ་གུ་བདེན་གྲུབ་བཀག་ཤུལ་དུ་ཤེས་རབ་རང་ཉིད་འཕངས་ཏེ་རྟོགས་པའི་ཕྱིར། འདོད་ན། དེ་ཆོས་ཅན། མ་ཡིན་དགག་ཏུ་ཐལ། རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་ཆོས་ཅན་མྱུ་གུ་འཕངས་པའི་དགག་པ་ཡིན་པའི་ཕྱིར་
གཞན་ཡང་སྒྲ་དེས་མྱུ་གུ་རང་བཞིན་མེད་པ་ཡོད་པ་ཤུགས་ལ་འཕངས་པར་ཐལ། སྒྲ་དེའི་རྗེས་སུ་འབྲང་བའི་བློས་ཡུལ་ཅན་རང་ཉིད་ཡོད་པ་ཤུགས་ལ་རྟོགས་པའི་ཕྱིར། འདོད་ན། མྱུ་གུ་རང་བཞིན་མེད་པ་མེད་དགག་མ་ཡིན་པ་དང། མྱུ་གུ་རང་བཞིན་མེད་པ་ཡོད་པ་
མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་དང། ཐེག་ཆེན་མཐོང་ལམ་བར་ཆད་མེད་ལམ་གྱིས་མྱུ་གུ་རང་བཞིན་མེད་པ་རྟོགས་པར་འདོད་དགོས་ཏེ། རྩ་ཤེའི་རྣམ་བཤད་ཆེན་མོ་ལས། འོ་ན་རང་བཞིན་མེད་པ་ཡོད་པ་ནི་ཤུགས་ཀྱིས་རྟོགས་ལ་དེ་ཡང་རིགས་ཤེས་ཀྱིས་
གྲུབ་པར་བྱ་དགོས་སོ་སྙམ་ན་དེ་ལྟ་ན་མྱུ་གུ་རང་བཞིན་མེད་དོ་ཞེས་པའི་སྒྲས་ཀྱང་རང་བཞིན་མེད་པ་ཡོད་པ་ཤུགས་ལ་བསྟན་དགོས་ཏེ། སྒྲ་དེའི་རྗེས་སུ་འབྲང་བའི་བློ་དེ་ཡོད་པར་ཤུགས་ལ་རྟོགས་པའི་ཕྱིར། དེའི་ཕྱིར་ཆོས་གཞན་ཤུགས་ལ་འཕེན་པའི་མ་ཡིན་དགག་ཡིན་པས་
མེད་དགག་ཡིན་པ་ཉམས་སོ། །ཞེས་གསུངས་པའི་ཕྱིར། དེས་དེ་དངོས་སུ་རྟོགས་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་གྱིས་རང་ཉིད་དངོས་སུ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་རང་ཉིད་གཉིས་སྣང་དང་བཅས་པའི་ཚུལ་གྱིས་མངོན་
སུམ་དུ་རྟོགས་པར་ཐལ། དེས་དེ་དངོས་སུ་རྟོགས་པ་གང་ཞིག་དེ་རྣལ་འབྱོར་མངོན་སུམ་ཡིན་པའི་ཕྱིར། རྟགས་ཁས། འདོད་ན། སློབ་ལམ་ན་བློ་གཅིག་གིས་བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པ་ཡོད་པ་དང། དེའི་གཞལ་བྱ་སྟོང་ཉིད་ཆོས་གཞན་དངོས་
སུ་འཕེན་པའི་མ་ཡིན་དགག་དུ་ཐལ་བ་དང། བློ་གཅིག་གིས་བདེན་པ་གཉིས་གཉིས་སྣང་བཅས་ནུབ་གཉིས་ཀྱི་སྒོ་ནས་མངོན་སུམ་དུ་རྟོགས་པ་སངས་རྒྱས་ཁོ་ནའི་ཁྱད་ཆོས་མ་ཡིན་པར་ཐལ། རིམ་པ་བཞིན་དུ་འདོད་པ་དེའི་ཕྱིར། རྣམ་བཤད་གཉིས་

[156B] དགོངས་པ་རབ་གསལ་ལས། ཚད་མ་གྲུབ་པ་ལ་གཞལ་བྱ་གྲུབ་པ་ཙམ་གྱིས་མི་ཆོག་པར་ཚད་མ་རང་ལས་ཚད་མ་འགྲུབ་པ་གཞན་དག་འདོད་པ་ལྟར་ཡིན་ན་གཞལ་བྱ་ལ་མ་ལྟོས་པར་ཚད་མས་འགྲུབ་པར་འགྱུར་རོ། །ཞེས་སོགས་གསུངས་པ་ཐམས་ཅད་
དང་འགལ་བའི་ཕྱིར། རང་ལུགས་ཚད་མ་ལ་ལྟོས་ནས་གཞལ་བྱ་གྲུབ་པ་དང། གཞལ་བྱ་ལ་ལྟོས་ནས་ཚད་མ་གྲུབ་པའི་དོན། སྔོན་འཛིན་གྱིས་སྔོན་པོ་རྟོགས་པས་སྔོན་པོ་གྲུབ་པ་དང། སྔོན་པོས་སྔོན་འཛིན་ལ་རང་འདྲ་བའི་རྣམ་པ་གཏད་པས་སྔོན་འཛིན་འགྲུབ་པ་རྣམས་ཡིན་ཏེ། སྔོན་འཛིན་གྱིས་སྔོན་འཛིན་མ་གྲུབ་ཀྱང་དེས་སྔོན་པོ་
གཞལ་སྟོབས་ཀྱིས་སྔོན་འཛིན་ཡོད་པར་གྲུབ། ཐེག་ཆེན་མཐོང་ལམ་བར་ཆད་མེད་ལམ་གྱིས་སྟོང་ཉིད་གཞལ་སྟོབས་ཀྱིས་ཐེག་ཆེན་མཐོང་ལམ་བར་ཆད་མེད་ལམ་འགྲུབ་པ་སོགས་ཡིན་པའི་ཕྱིར་ཏེ། རྩ་ཤེའི་ཊིཀ་ཆེན་ལས། དེ་ལྟ་ནའང་བར་དུ་ཚད་མ་གཞན་བརྒྱུད་པ་ལ་མི་
ལྟོས་པར་རིགས་ཤེས་ཀྱི་སྟོབས་ལ་བརྟེན་ནས་རང་བཞིན་མེད་པ་མེད་པར་འཛིན་པའི་སྒྲོ་འདོགས་དང་འཛིན་སྟངས་དངོས་སུ་འགལ་བའི་བློ་བསྐྱེད་ནུས་ཤིང་དེ་ཉིད་ཀྱིས་དེ་གཅོད་པས་རིགས་ཤེས་ལ་བརྟེན་ནས་སྒྲོ་འདོགས་གཅོད་མོད་ཀྱང་རིགས་ཤེས་ཀྱིས་སྒྲོ་འདོགས་
གཅོད་པ་མ་ཡིན་ནོ། །ཞེས་གསུངས་པའི་ཕྱིར། དགོངས་པ་རབ་གསལ་ལས། སྔོན་པོ་གྲུབ་པ་ཉིད་ཀྱིས་སྔོན་འཛིན་འགྲུབ་སྟེ། དཔེར་ན་ཡུལ་དྲན་པ་ཉིད་ཀྱིས་ཡུལ་ཅན་དྲན་པ་ཡིན་གྱི་སྔར་ཡུལ་ཅན་ཁོ་རང་གིས་ཁོ་རང་གཞན་དག་འདོད་པ་ལྟར་མྱོང་བའི་དབང་གིས་དྲན་པ་དེ་འབྱུང་
བ་མ་ཡིན་པ་དང་འདྲའོ། །ཞེས་ཡུལ་ཅན་གྱི་ཤེས་པ་རྣམས་ཀྱི་ཁོ་རང་གིས་ཁོ་རང་མ་གྲུབ་ཀྱང་འགྲུབ་པར་གསལ་བར་གསུངས་པའི་ཕྱིར།།    ༈    །།གསུམ་པ་རྩོད་པ་སྟོང་བ་ལ། ཁ་ཅིག་འདུ་བྱེད་ཐམས་ཅད་བསླུ་བའི་ཆོས། །ཞེས་གསུངས་པ་
མི་འཐད་པར་ཐལ། མི་བསླུ་བའི་འདུས་བྱས་ཡོད་པའི་ཕྱིར། མི་རིགས་པ་ཡོད་པའི་ཕྱིར། ཟེར་ན། དོན་མི་འདྲ་བས་མ་ཁྱབ། རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་སྐྱེས་པའི་མངོན་སུམ་ལ་དབང་མངོན་གྱིས་ཁྱབ་པར་ཐལ། དབང་མངོན་གྱི་མཚན་ཉིད་

[157A]༄༅། །འཐད་པའི་ཕྱིར། ཟེར་ན་མ་ཁྱབ། འདོད་ན། ལྷའི་མིག་གི་མངོན་ཤེས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཁྱོད་རང་གིས་མངོན་ཤེས་དྲུག་ཀ་ཡིད་ཤེས་སུ་ཁས་བླངས་པ་དང་འགལ་བའི་ཕྱིར། ཡིད་མངོན་ཡིན་ན་རང་གི་ཐུན་མོང་མ་ཡིན་
པའི་བདག་རྐྱེན་ཡིད་དབང་ཙམ་ལས་སྐྱེས་པས་ཁྱབ་པར་ཐལ། རྩ་ཤེ་ཊིཀ་ཆེན་ལས་ཡིད་མངོན་གྱི་སྐབས་སུ། ཡིད་ཀྱི་དབང་པོ་ཙམ་ལ་བརྟེན་པ། ཞེས་གསུངས་པའི་ཕྱིར། འདོད་ན། དམན་ལམ་སྔོན་མ་སོང་གི་ཐེག་ཆེན་གྱི་སྦྱོར་ལམ་ཐོབ་མ་ཐག་པའི་ལྷག་མཐོང་ཆོས་
ཅན༑ དེར་ཐལ། དེའི་ཕྱིར། འདོད་ན། མ་ཡིན་པར་ཐལ། རང་གི་ཐུན་མོང་མ་ཡིན་པའི་བདག་རྐྱེན་སྟོང་ཉིད་རྟོགས་པའི་ཏིང་ངེ་འཛིན་ལ་བརྟེན་ནས་སྐྱེས་པའི་ཕྱིར། ཟེར་ན། རྩ་བར་མ་ཁྱབ། ཡིད་མངོན་ཡིན་ན་རང་ཡུལ་མངོན་སུམ་དུ་རྟོགས་པས་ཁྱབ་པར་ཐལ། དེ་
ཡིན་ན་རང་ཡུལ་མངོན་དུ་གྱུར་པས་ཁྱབ་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། དེ་ཡིན་ན་རང་གི་སྣང་བ་མངོན་དུ་གྱུར་པས་ཁྱབ་པའི་ཕྱིར། སྒྲ་མི་རྟག་པར་རྟོགས་པའི་རྗེས་དཔག་གིས་དྲངས་ནས་སྐྱེས་པའི་སྒྲ་མི་རྟག་པ་དྲན་པའི་དྲན་ཤེས་འདིས་
རང་ལ་སྒྲ་མི་རྟག་པ་སྣང་བ་མངོན་སུམ་དུ་རྟོགས་མ་རྟོགས་དཔྱད་གཞིར་སྣང་བས་མངོན་སུམ་དུ་རྟོགས་ན་ཡིད་མངོན་ལ་ཡང་རང་ཡུལ་མངོན་སུམ་དུ་རྟོགས་པས་ཁྱབ་པར་ཁས་ལེན་དགོས་པའི་ཕྱིར། ཁ་ཅིག་ཚིག་གསལ་ལས། ཟླ་བ་གཉིས་ལ་སོགས་པ་
དག་ནི་རབ་རིབ་ཅན་མ་ཡིན་པའི་ཤེས་པ་ལ་ལྟོས་ནས་ནི་མངོན་སུམ་ཉིད་མ་ཡིན་ལ། རབ་རིབ་ཅན་ལ་ལྟོས་ནས་ནི་མངོན་སུམ་ཁོ་ནའོ། །ཞེས་པ་ལ་བརྟེན་ནས། ཟླ་གཉིས་ཟླ་བ་གཉིས་སྣང་གི་དབང་ཤེས་ལ་མངོན་སུམ་དུ་སྣང་ཡང་མངོན་སུམ་མ་ཡིན་ཞེས་གསུངས་པ་
སྣད་སྟེ། དེ་ལྟ་ན་ཟླ་གཉིས་ཆོས་ཅན། ཁྱོད་མངོན་སུམ་ཡིན་པར་ཐལ། རྣམ་མཁྱེན་ལ་མངོན་སུམ་ཡིན་པའི་ཕྱིར། དེར་ཐལ། རྣམ་མཁྱེན་གྱི་དེ་མངོན་སུམ་དུ་རྟོགས་པའི་ཕྱིར། དེར་ཐལ། དེ་གཞི་གྲུབ་པའི་ཕྱིར། དེར་ཐལ། ཉི་ཟླ་བྱེ་བ་ཕྲག་བརྒྱ་བཞི་

[157B] ཁོ་ན་རེ། ཟོར་ཡང་བྱས་ཀྱི་ཟླ་གཅིག་ཟླ་གཉིས་ཡིན་པ་ལ་བྱེད་ཟེར་ན། འོ་ན། ཟླ་གཅིག་ཟླ་གཉིས་ཡིན་བདེ། ཟླ་གཅིག་ཟླ་གཉིས་སུ་སྣང་བའི་དབང་ཤེས་སྣང་བ་ལ་ཚད་མར་སོང་བའི་སྣང་བ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། གཞི་གྲུབ་པར་ཐལ་ལོ། །དེ་ཟླ་གཅིག་ཟླ་
གཉིས་སུ་སྣང་བ་ལ་བྱེད་ཟེར་ན། དེ་མངོན་སུམ་དུ་ཕྱོགས་གཉིས་ཀས་ཁས་ལེན་པས་མི་འཐད་དོ། །ཁ་ཅིག་མངོན་ལྐོག་འགལ་བར་ཐལ། མངོན་སུམ་གྱི་སྒྲ་ནི་ལྐོག་ཏུ་མ་གྱུར་བའི་དོན་གྱི་བརྗོད་པར་བྱ་བ་ཡིན་པའི་ཕྱིར། ཞེས་གསུངས་པའི་ཕྱིར། ཟེར་ན། སྐྱོན་མེད་དེ་
དེ་ཤེས་པ་ཅིག་ལ་ལྟོས་ནས་འགལ་བའི་དོན་པའི་ཕྱིར། དེ་ལྟ་མ་ཡིན་ན་ཁྱེད་རང་མངོན་གྱུར་མ་ཡིན་པར་འདོད་པའི་ལས་འབྲས་ཀྱི་འབྲེལ་པ་ཕྲ་ཞིང་ཕྲ་བ་ཆོས་ཅན། མངོན་གྱུར་ཡིན་པར་ཐལ། མངོན་སུམ་ཡིན་པའི་ཕྱིར། མ་ཁྱབ་ན་ཊིཀ་ཆེན་དང་འགལ་
མ་གྲུབ་ན། དེ་ཡིན་པར་ཐལ། རྣམ་མཁྱེན་གྱིས་མངོན་སུམ་དུ་རྟོགས་པའི་ཕྱིར། མ་ཁྱབ་ཟེར་ན། རྣམ་མཁྱེན་དང་ཡིད་ཤེས་རྗེས་དཔག་གཉིས་ཀྱི་ནང་ནས་ཡིད་ཤེས་རྗེས་དཔག་དེ་བརླིང་པའི་ཚད་མ་ཡིན་པར་ཐལ། ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་དེ་རྣམ་
མཁྱེན་ལ་མངོན་སུམ་དང་མངོན་གྱུར་ཡིན་པས་དེ་གཉིས་ཡིན་མི་དགོས། ཡིད་ཤེས་རྗེས་དཔག་གིས་དེ་ལྐོག་དུ་གྱུར་པའི་ཚུལ་གྱིས་རྟོགས་པས་དེ་ལྐོག་གྱུར་དུ་འཇོག་པ་ཡིན་པའི་ཕྱིར། རྟགས་ཁས། འདོད་ན། སངས་རྒྱས་དང་སེམས་ཅན་གཉིས་སེམས་ཅན་
ཡུལ་འཇལ་བ་བརླིང་བར་ཐལ་ལོ། །ཁ་ཅིག་སེམས་ཅན་གྱི་རྒྱུད་ཀྱི་སྔོན་འཛིན་གྱིས་སྔོན་འཛིན་གྲུབ་པར་ཐག་དགོངས་པ་རབ་གསལ་ལས། དེ་ལྟ་ན་སྔོན་འཛིན་ནི་གཞན་ལུགས་ལྟར་རང་རིག་གིས་འགྲུབ་ཅིང་སྔོན་འཛིན་མངོན་སུམ་གྱིས་གྲུབ་པར་བསྟན་ཏེ། ཞེས་གསུངས་པའི་
ཕྱིར། ཟེར་ན། སྐྱོན་མེད་དེ་གོང་དུ་འགྲུབ་པར་གསུངས་པ་བཞིན་ཡིན་པའི་ཕྱིར། དེ་ལྟ་མ་ཡིན་ན་རང་འགྲེལ་དང། ཊིཀ་ཆེན་གཉིས་ལས་མར་མེ་རང་ཉིད་ཀྱིས་རང་མི་གསལ་ཞིང་གཞན་གྱིས་ཀྱང་མི་གསལ་ཡང་གསལ་བའི་ངོ་བོར་སྐྱེས་པ་བཞིན་དུ། སྔོན་འཛིན་རང་

[158A]༄༅། །ཉིད་ཀྱིས་རང་ཉིད་མ་མྱོང་གཞན་གྱིས་ཀྱང་མ་མྱོང་ཡང། མྱོང་བའི་ངོ་བོར་སྐྱེས་པར་གསུངས་པ་དེ་མི་འཐད་པར་ཐལ། སྔོན་འཛིན་རང་ཉིད་ཀྱིས་རང་ཉིད་མ་མྱོང་བའི་ཕྱིར། འདོད་མི་ནུས། ཁ་ཅིག་རང་བློ་ཆོས་ཅན། ལྐོག་གྱུར་ཡིན་པར་ཐལ། གཞི་
གྲུབ་པའི་ཕྱིར། ཟེར་ན། གཞི་ལ་ལྟོས་པའི་ཆོས་ཅན་སྐྱོན་ཅན་ནོ། །འདོད་ན། རང་བློ་རང་ལ་ལྐོག་གྱུར་དུ་སོང་བའི་གང་ཟག་ཡོད་པར་ཐལ། འདོད་པའི་ཕྱིར། འདོད་མི་ནུས་ཟེར་རོ། །མངོན་ཤེས་ཡིན་ན་ཡིད་མངོན་ཡིན་པས་ཁྱབ་ཟེར་བ་དང། རྗེས་དཔག་ལ་ཐོས་
བྱུང་གི་བློ་ཡིན་པས་ཁྱབ་ཟེར་བ་དག་ལས། དང་པོ་ལ། རྣམ་མཁྱེན་སྐད་ཅིག་དང་པོ་ཆོས་ཅན། ཡིད་མངོན་ཡིན་པར་ཐལ། མངོན་ཤེས་ཡིན་པའི་ཕྱིར། དེར་ཐལ། ཟག་ཟད་ཀྱི་མངོན་ཤེས་ཡིན་པའི་ཕྱིར། དེར་ཐལ། རང་གི་སེམས་རྟེན་བསམ་གཏན་གྱི་དངོས་
གཞི་ལ་བརྟེན་ནས་སྒྲིབ་གཉིས་སྤངས་པའི་སྤངས་པ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། མ་ཡིན་པར་ཐལ། རྣལ་འབྱོར་མངོན་སུམ་ཡིན་པའི་ཕྱིར། དམ་བཅའ་ཕྱི་མ་ནི་ཕྱིན་ཅི་ལོག་ཡིན་ཏེ་
དེ་ཡིན་ན་ཐོས་བྱུང་གི་བློ་མ་ཡིན་དགོས་པའི་ཕྱིར། དེར་ཐལ། དེ་ཡིན་ན་བསམ་བྱུང་གི་རིག་པ་ཡིན་དགོས་པའི་ཕྱིར། རྟགས་འབུད་ཅིང། ཇི་ལྟར་ཐོས་པའི་དོན་ལ་རིགས་པ་བཞིས། །ཉིན་དང་མཚན་དུ་ཚུལ་བཞིན་རབ་བཏགས་ནས། །བསམ་བྱའི་གནས་ལ་བསམ་
ལས་བྱུང་བ་ཡིན། །ཞེས་དང། བསམ་བྱུང་བློ་ཡི་ངེས་ཤེས་རྙེད་པར་ཤོག་ཞེས་པས་ཀྱང་གྲུབ་པའི་ཕྱིར། ཁ་ཅིག་མྱོང་རྟོགས་གཉིས་དོན་གཅིག་ཟེར་ན། དབྱེ་དཀའ་བ་སྣང་ན་ཡང། རེ་ཤིག་དམྱལ་བའི་ཚ་གྲང་གི་སྡུག་བསྔལ་ཆོས་ཅན། སངས་འཕགས་ཀྱི་
ལུས་ཤེས་ཀྱིས་ཁྱོད་མྱོང་བར་ཐལ། དེས་ཁྱོད་རྟོགས་པའི་ཕྱིར། ཁྱབ་པ་ཁས། འདོད་ན། དམྱལ་བའི་སྡུག་བསྔལ་ལུས་ཤེས་ཀྱིས་མྱོང་བའི་སངས་འཕགས་ཡོད་པར་ཐལ། འདོད་པའི་ཕྱིར། འདོད་ན། གྲགས་པ་དང་འགལ་ལམ། ཁ་ཅིག་མྱུ་གུ་

[158B] མ་ཡིན་དགག་ཡིན་པར་ཐལ། རང་ཉིད་རྟོགས་པའི་རྟོག་པས་རང་གི་དགག་བྱ་བཀག་ཤུལ་དུ་བཀག་ཙམ་ལས་གཞན་པའི་མྱུ་གུ་བདེན་མེད་ཀྱི་དོན་སྤྱི་དང། རྗེས་དཔག་དེ་ལ་
མྱུ་གུ་རང་བཞིན་མེད་པ་སྣང་བ་འཕངས་ནས་རྟོགས་པར་བྱ་བའི་དགག་པ་ཡིན་པའི་ཕྱིར། དེར་ཐལ། དེ་འདྲའི་རྗེས་དཔག་གིས་མྱུ་གུ་རང་བཞིན་གྱིས་གྲུབ་པ་བློ་ངོར་བཀག་ནས་དེ་གཉིས་རྟོགས་པའི་ཕྱིར་ཟེར་ན་རེ་ཞིག་མ་ཁྱབ། ཐེག་ཆེན་མཐོང་ལམ་བར་ཆད་མེད་
ལམ་ལ་ཆོས་ཉིད་སྣང་བ་དེའི་སྣང་བར་ཁས་ལེན་པ་ལ་ཡང། དེ་ལ་ཆོས་ཉིད་སྣང་བ་ཆོས་ཅན་དེའི་སྣང་བ་མ་ཡིན་པར་ཐལ། དེ་ལ་མི་སྣང་བའི་ཕྱིར། མ་ཁྱབ་ན། དེའི་དམིགས་པ་ཡིན་ན་དེའི་སྣང་བ་ཡིན་དགོས་པར་ཐལ། མ་ཁྱབ་པ་དེའི་ཕྱིར། འདོད་མི་ནུས་སོ། །ཁོ་ན་
རེ༑ རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་རྟོགས་པའི་རྗེས་དཔག་གིས་དྲངས་ནས་སྐྱེས་པའི་མྱུ་གུ་རང་བཞིན་མེད་པར་ངེས་པའི་ངེས་ཤེས་ཆོས་ཅན། རྗེས་དཔག་ཡིན་པར་ཐལ། རང་གི་རྟེན་རྟགས་ཡང་དག་ལ་བརྟེན་ནས་རང་གི་གཞལ་བྱ་ལྐོག་གྱུར་ལ་མི་སླུ་
བའི་རིག་པ་ཡིན་པའི་ཕྱིར། ཟེར་ན། མ་ཁྱབ། རྟགས་གྲུབ་སྟེ། རང་གི་རྟགས་ཡང་དག་ལ་བརྟེན་པ་གང་ཞིག་མི་སླུ་བའི་རིག་པ་ཡིན་པའི་ཕྱིར། དང་པོ་དེར་ཐལ། དེ་ལ་རྒྱུད་ནས་བརྟེན་པའི་ཕྱིར། གཉིས་པ་དེར་ཐལ། དཔྱད་ཤེས་ཡིན་པའི་ཕྱིར། འདོད་ན། དེ་མ་ཡིན་པར་
ཐལ༑ ཆོས་ཅན་དེ་ཡིན་པའི་ཕྱིར། ཁ་ཅིག་ཚོར་བ་བདེ་སྡུག་བཏང་སྙོམས་གསུམ་པོ་གང་རུང་ལ་རང་ཡུལ་རིམ་པ་བཞིན་བདེ་བ་དང་སྡུག་བསྔལ་དང། བཏང་སྙོམས་གསུམ་པོ་ཉམས་སུ་མྱོང་བའི་སྒོ་ནས་མངོན་སུམ་དུ་རྟོགས་པའི་ཡིད་མངོན་ཡིན་པས་ཁྱབ་པ་
ཡིན་ཏེ། ཚོར་བ་ལྟར་ཉམས་སུ་མྱོང་བའི་རྣམ་པ་ཡང་མ་ཡིན། ཞེས་གསུངས་པའི་ཕྱིར། ཟེར་ན། ཚུར་མཐོང་གི་རྒྱུད་ཀྱི་སྔོན་འཛིན་མིག་གི་རྣམ་ཤེས་ཀྱི་འཁོར་དུ་གྱུར་པའི་ཚོར་བ་བདེ་བ་ཆོས་ཅན། ཡིད་མངོན་ཡིན་པར་ཐལ། ཚོར་བ་བདེ་བ་ཡིན་པའི་ཕྱིར། ཁྱབ་པ་ཁས་

[159A]༄༅། །འདོད་ན། ཡིད་མངོན་མ་ཡིན་པར་ཐལ། དབང་མངོན་ཡིན་པའི་ཕྱིར་ཏེ། རང་གི་ཐུན་མོང་མ་ཡིན་པའི་བདག་རྐྱེན་མིག་དབང་ལས་སྐྱེས་པའི་སྒོ་ནས་རང་ཡུལ་མངོན་གྱུར་ལ་མི་སླུ་བའི་རིག་པ་ཡིན་པའི་ཕྱིར་ཏེ། ཆོས་ཅན་དེ་ཡིན་
པའི་ཕྱིར། གཞན་ཡང། དེ་ཆོས་ཅན། རང་ཡུལ་དུ་གྱུར་པའི་བདེ་བ་ཉམས་སུ་མྱོང་བའི་སྒོ་ནས་མངོན་སུམ་དུ་རྟོགས་པར་ཐལ། ཚོར་བ་བདེ་བ་ཡིན་པའི་ཕྱིར། འདོད་མི་ནུས་ཏེ། དེའི་མངོན་སུམ་གྱི་རྟོགས་བྱ་ཡིན་ན་སྔོན་པོ་ཡིན་དགོས་པའི་ཕྱིར་ཏེ་
གཅིག་གི་གཉིས་ཤེས་མ་ཡིན་ཏེ། །དབང་པོའི་སེམས་ནི་ངེས་ཕྱིར་དང། །ཞེས་གསུངས་པའི་ཕྱིར། ཁོ་ན་རེ། ཡིད་ཤེས་སུ་གྱུར་པའི་ཚོར་བ་བདེ་བ་ལ་དེ་ལྟར་དགོས་པ་ཡིན་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་དོན་དམ་སེམས་བསྐྱེད་ཀྱི་འཁོར་དུ་གྱུར་
པའི་ཚོར་བ་བདེ་བ་ཆོས་ཅན། རང་ཡུལ་བདེ་བ་ཉམས་སུ་མྱོང་བའི་སྒོ་ནས་མངོན་སུམ་དུ་རྟོགས་པར་ཐལ། ཡིད་ཤེས་སུ་གྱུར་པའི་ཚོར་བ་བདེ་བ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། རང་གི་གཞལ་བྱར་གྱུར་པའི་བདེ་བ་མངོན་སུམ་དུ་མ་རྟོགས་
པར་ཐལ། སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།།    ༈    ཚོར་བ་ལྟར་ཉམས་སུ་མྱོང་བའི་ཞེས་པས་བདག་མེད་ཕྲ་རགས་གང་ཡང་མ་རྟོགས་པའི་ཡིད་ཀྱི་རྣམ་ཤེས་ཀྱི་འཁོར་དུ་གྱུར་
པའི་ཚོར་བ་གསུམ་པོ་ལྟ་བུ་ལ་དགོངས་ཤིང་ཡིད་མངོན་ལ་ཡང་རང་གི་གཞལ་བྱ་མངོན་སུམ་དུ་རྟོགས་པས་མ་ཁྱབ་པོ། །རང་རེས་སྔོན་འཛིན་དབང་མངོན་གྱིས་སྔོན་པོ་རྟོགས་པ་ཡུལ་མྱོང་གི་དོན་ཡིན་བྱས་པས། བློ་དེས་སྔོན་པོ་རྟོགས་ན་བློ་དེས་སྔོན་པོ་མྱོང་བས་ཁྱབ་པར་
ཐལ། དམ་བཅའ་འཐད་པའི་ཕྱིར། འདོད་ན། སྔོན་འཛིན་མངོན་སུམ་གྱིས་དྲངས་ནས་སྐྱེས་པའི་སྔོན་པོ་ངེས་པའི་ངེས་ཤེས་ཆོས་ཅན། སྔོན་པོ་མྱོང་བར་ཐལ། སྔོན་པོ་རྟོགས་པའི་ཕྱིར་ཏེ། སྔོན་པོ་དྲན་པའི་ཕྱིར་ཏེ། གཞན་མྱོང་བ་ཞེས་གསུངས་པའི་ཕྱིར། རྩ་བར་

[159B] སྔོན་པོ་ལ་གཞན་མྱོང་ཡོད་པར་ཐལ། དྲན་ཤེས་དེས་སྔོན་པོ་མྱོང་བ་གང་ཞིག་སྔོན་པོ་དང་དྲན་ཤེས་དེ་གཉིས་གཞན་ཡིན་པའི་ཕྱིར། ཟེར་ན། འོ་ན། མྱོང་བྱེད་དོན་གཞན་ཡོད་པར་ཐལ། ལྕེ་ཤེས་ཀྱིས་རོ་མྱོང་བ་གང་ཞིག་ལྕེ་ཤེས་དང་རོ་གཉིས་དོན་གཞན་ཡིན་
པའི་ཕྱིར། དེས་དེ་མྱོང་བར་ཐལ། ལྕེ་ཤེས་ཀྱིས་རོ་མྱོང་བ་འཇིག་རྟེན་ན་གྲགས་པའི་ཕྱིར། གཞན་ཡང། གཞན་སྐྱེ་ཡོད་པར་ཐལ། མྱུ་གུ་ས་བོན་ལས་གཞན་གང་ཞིག་མྱུ་གུ་ས་བོན་ལས་སྐྱེ་བའི་ཕྱིར། འཁོར་གསུམ།།    ༈    སྔོན་འཛིན་
དབང་མངོན་གྱིས་སྔོན་པོ་མྱོང་བར་ཐལ། དེས་དྲངས་བའི་སྔོན་པོ་དྲན་པའི་དྲན་ཤེས་ཀྱིས་སྔོན་འཛིན་མ་སྤངས་པར་སྔོན་འཛིན་གྱི་སྔོན་པོ་མྱོང་བ་དྲན་པའི་སྟོབས་ཀྱིས་སྔོན་འཛིན་ཡང་དྲན་པར་གསུངས་པའི་ཕྱིར། སྤྱོད་འཇུག་ལས། གཞན་མྱོང་བ་དང་འབྲེལ་བ་ལས། དྲན་
འགྱུར་བྱི་བའི་དུག་བཞིན་ནོ། །ཞེས་གསུངས་པའི་ཕྱིར། སྔོན་འཛིན་དང་སྔོན་པོ་གཞན་ཡིན་ཞིང། དེས་སྔོན་པོ་མྱོང་ཡང། སྔོན་འཛིན་དང་སྔོན་པོ་ལ་གཞན་མྱོང་དང། རང་མྱོང་གི་ཐ་སྙད་མི་བྱེད་དེ། དྲང་ངེས་རྣམ་འབྱེད་ལས། མྱོང་བ་ལ་རང་མྱོང་གཞན་མྱོང་གཉིས་སུ་ཁ་
ཚོན་ཆོད་མ་ཆོད་གསལ་བར་མ་གསུངས་ཀྱང། མཆོད་པ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། སྔོན་འཛིན་དབང་མངོན་གྱི་དུས་སུ་དེ་ལ་རང་མྱོང་ཡོད་པར་ཐལ། སྔོན་འཛིན་མངོན་སུམ་རང་ཉིད་ཀྱིས་རང་ཉིད་མྱོང་བའི་ཕྱིར། དེར་ཐལ། རང་ཉིད་ཀྱིས་རང་ཉིད་རྟོགས་པའི་ཕྱིར། དེར་ཐལ། དེའི་དུས་སུ་དེ་རྟོགས་
ཚད་མ་ཡོད་པའི་ཕྱིར་ཟེར་ན་མ་ཁྱབ། དེར་ཐལ། ཚད་མས་དེའི་དུས་སུ་དེ་རྟོགས་པའི་ཕྱིར། དེར་ཐལ། དེ་རང་དུས་སུ་ཡོད་པའི་ཕྱིར། ཁོ་ན་རེ། རྩ་བའི་དམ་བཅའ་འཐད་པར་ཐལ། སྔོན་འཛིན་དབང་མངོན་གྱིས་དྲངས་ནས་སྐྱེས་པའི་སྔོན་འཛིན་དྲན་པའི་དྲན་ཤེས་དེས་
སྔོན་འཛིན་རྟོགས་པ་གང་ཞིག་དེ་རང་གི་གཞལ་བྱ་རྟོགས་ཟིན་རྟོགས་པའི་རིག་པ་ཡིན་པའི་ཕྱིར། དེར་ཐལ། དཔྱད་ཤེས་ཡིན་ཟེར་ན། མ་ཁྱབ། རྟགས་དང་པོ་ཡང་གྲུབ་སྟེ། དེས་དེ་དྲན་པའི་ཕྱིར། ཤེས་པ་ཡིན་ན་རང་ཉིད་ཀྱིས་རང་ཉིད་རྟོགས་པས་ཁྱབ་པར་ཐལ། སྔོན་

[160A]༄༅། །འཛིན་མངོན་སུམ་རང་ཉིད་ཀྱིས་རང་ཉིད་རྟོགས་པའི་ཕྱིར། འདོད་ན། བདེན་འཛིན་ལོག་ཤེས་ཡིན་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཤེས་པ་དོན་མཐུན་ཡིན་པར་ཐལ། བདེན་འཛིན་ལོག་ཤེས་ཡིན་པ་ལོག་ཤེས་སུ་
རྟོགས་པའི་རིག་པ་ཡིན་པའི་ཕྱིར། འདོད་ན། མ་ཡིན་པར་ཐལ། ལོག་ཤེས་ཡིན་པའི་ཕྱིར། དེར་ཐལ། ཁྱོད་རང་གིས་ཁྱོད་རང་ལོག་ཤེས་སུ་རྟོགས་པའི་ཕྱིར། གཞན་ཡང། སྔོན་འཛིན་དབང་པོའི་མངོན་སུམ་ཚད་མར་སྒྲུབ་པ་སྐབས་སུ་བབས་པའི་གང་
ཟག་གི་རྒྱུད་ཀྱི་སྔོན་འཛིན་དབང་པོའི་མངོན་སུམ་ཚད་མ་ཡིན་པ་ཆོས་ཅན། རང་ཉིད་ཀྱིས་རང་ཉིད་རྟོགས་པར་ཐལ། ཤེས་པ་ཡིན་པའི་ཕྱིར། འདོད་ན། རྒོལ་བ་དེའི་ངོར་དེ་ཚད་མར་སྒྲུབ་མི་དགོས་པར་ཐལ། རྒོལ་བ་དེས་དེ་ཚད་མར་ཚད་མས་ངེས་ཟིན་པའི་ཕྱིར་ཏེ་
གོང་དུ་འདོད་པ་དེའི་ཕྱིར། གཞན་ཡང། ཚུར་མཐོང་གི་རྒྱུད་ཀྱི་སྔོ་སྣང་དབང་ཤེས་ཆོས་ཅན། ཁྱོད་ཀྱིས་ཁྱོད་རང་རིག་བྱ་རིག་བྱེད་ཀྱི་རྣམ་པ་མ་ཤར་བཞིན་དུ་རིག་པར་ཐལ། ཁྱོད་ཀྱིས་ཁྱོད་རིག་པ་གང་ཞིག་ཆོས་ཅན་དེ་དང་གཅིག་ཡིན་པའི་ཕྱིར། ཁ་ཅིག་མངོན་སུམ་ཚད་
མ་ཡིན་ན་རང་གི་གཞལ་བྱར་གྱུར་པའི་མངོན་གྱུར་ཡོད་པས་ཁྱབ། རྗེས་དཔག་ཡིན་ན་རང་གི་གཞལ་བྱར་གྱུར་པའི་ལྐོག་གྱུར་ཡོད་པས་ཁྱབ་ཟེར་ཞིང། མངོན་ལྐོག་འགལ་ཟེར་ན། སྒྲ་མི་རྟག་པ་མངོན་སུམ་དུ་རྟོགས་པའི་མངོན་སུམ་ཚད་མ་ཆོས་ཅན། རང་གི་གཞལ་བྱར་གྱུར་
པའི་མངོན་སུམ་ཡོད་པར་ཐལ། མངོན་སུམ་ཚད་མ་ཡིན་པའི་ཕྱིར། འདོད་ན། སྒྲ་མི་རྟག་པ་དེ་མངོན་གྱུར་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། མངོན་གྱུར་མ་ཡིན་པར་ཐལ། ལྐོག་གྱུར་ཡིན་པའི་ཕྱིར། ཁྱབ་པ་ཁས། དེར་ཐལ། སྒྲ་མི་རྟག་པ་རྟོགས་པའི་
རིགས་ཤེས་རྗེས་དཔག་ཚད་མར་སོང་བའི་གཞལ་བྱ་གང་ཞིག་དེའི་གཞལ་བྱར་གྱུར་པའི་ལྐོག་གྱུར་ཡོད་པའི་ཕྱིར། དང་པོ་སླ་ཕྱི་མ་མ་གྲུབ་ན། དེ་ཆོས་ཅན། ཁྱོད་ཀྱི་གཞལ་བྱར་གྱུར་པའི་ལྐོག་གྱུར་ཡོད་པར་ཐལ། ཁྱོད་རྗེས་དཔག་ཡིན་པའི་ཕྱིར། འཁོར་གསུམ། ཁ་

[160B]རྟོག་པ་ཡིན་ན་རང་ཉིད་མངོན་སུམ་དུ་རྟོགས་པའི་ཆོས་མེད་དགོས་པར་ཐལ། སྔོན་འཛིན་དབང་པོའི་མངོན་སུམ་གྱིས་དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་ཀྱིས་སྔོན་པོ་མངོན་སུམ་དུ་མ་རྟོགས་པ་ལ་རྒྱུ་མཚན་ཡང་དག་ཡོད་པའི་ཕྱིར། འདོད་ན། སྒྲ་རྟག་འཛིན་རྟོག་པ་
ཆོས་ཅན། དེར་ཐལ། དེའི་ཕྱིར། འདོད་ན། དེ་ཡོད་པར་ཐལ། རང་ཉིད་ལ་སྒྲ་རྟག་པར་སྣང་བ་མངོན་སུམ་དུ་རྟོགས་པའི་ཕྱིར་ཏེ། དེ་ལ་དེ་མངོན་སུམ་དུ་སྣང། དེས་དེ་ངེས་པའི་ངེས་ཤེས་ཚད་མ་གཞན་ལ་ལྟོས་མེད་དུ་འདྲེན་ནུས་པའི་ཕྱིར། ཟེར་ན། མ་ཁྱབ། གཞན་ཡང། སྒྲ་
རྟག་འཛིན་རྟོག་པས་རང་ལ་སྒྲ་རྟག་པར་སྣང་བ་མངོན་སུམ་དུ་རྟོགས་པར་ཐལ། དེ་དེའི་མངོན་སུམ་གྱི་ཡུལ་ཡིན་པའི་ཕྱིར། ཟེར་ན་ཡང་མ་ཁྱབ། དེར་ཐལ། དེ་ལ་དེ་མངོན་སུམ་དུ་སྣང་བའི་ཕྱིར། གཟུགས་དོན་མཐུན་དུ་དྲན་པའི་ཤེས་པ་ཡིན་ན་གཟུགས་མངོན་སུམ་དུ་རྟོགས་
པའི་ཤེས་པ་ཡིན་དགོས་པར་ཐལ། གཟུགས་འཛིན་དབང་པོའི་མངོན་སུམ་གྱིས་དྲངས་ནས་སྐྱེས་པའི་གཟུགས་ངེས་པའི་ངེས་ཤེས་ཀྱིས་གཟུགས་མངོན་སུམ་དུ་རྟོགས་པའི་ཕྱིར། འདོད་ན། ལོང་བའི་རྒྱུད་ཀྱི་གཟུགས་དོན་མཐུན་དུ་དྲན་པའི་དྲན་ཤེས་ཆོས་ཅན། དེར་ཐལ་
དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། གཟུགས་མངོན་སུམ་དུ་རྟོགས་པའི་ལོང་བ་མེད་པར་ཐལ། བདག་མེད་ཡིན་པའི་ཕྱིར། གཟུགས་འཛིན་དབང་མངོན་གྱི་གཟུགས་ཡོད་པར་ངེས་པའི་ངེས་ཤེས་ཚད་མ་གཞན་ལ་ལྟོས་མེད་དུ་འདྲེན་པར་གསུངས་པས། གཟུགས་
ཡོད་པར་སྒྲུབ་པའི་རྟགས་ཡང་དག་ལུགས་འདིར་མ་བཞེད་པ་འདྲའོ། །རང་རེས་ཤེས་པ་ཡིན་ན་རང་གི་སྣང་བ་ལ་ཚད་མ་ཡིན་པས་ཁྱབ་བྱས་པ་ལ། ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ལ་སྟོང་ཉིད་སྣང་བ་ཆོས་
ཅན། ཁྱོད་དོན་དམ་བདེན་པ་ཡིན་པར་ཐལ། དེ་ཁྱོད་ལ་ཚད་མར་སོང་བའི་གཞལ་བྱ་ཡིན་པའི་ཕྱིར། དེར་ཐལ། ཁྱོད་དེའི་སྣང་བ་ཡིན་པའི་ཕྱིར། མ་གྲུབ་ན། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། ཁྱོད་ལ་ཆོས་ཉིད་སྣང་བ་ཁྱོད་ཀྱི་སྣང་བ་ཡིན་པར་ཐལ། ཁྱོད་ལ་

[161A]༄༅། །ཆོས་ཉིད་སྣང་བའི་ཕྱིར། ཟེར་ན། མ་ཁྱབ། འོ་ན། དེ་ལ་གཉིས་སྣང་ཡོད་པར་ཐལ། ཀུན་རྫོབ་ཀྱི་སྣང་བ་ཡོད་པའི་ཕྱིར། དེར་ཐལ། དེ་ལ་ཆོས་ཉིད་སྣང་བ་དེ་ལ་སྣང་བ་གང་ཞིག་དེ་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། དེས་ཆོས་ཉིད་རྟོགས་པ་
ཀུན་རྫོབ་བདེན་པ་ཡིན་པའི་ཕྱིར། གཉིས་སྣང་ཅན་གྱི་ཤེས་པ་ལ་རང་གི་སྣང་བ་ལ་ཚད་མ་ཡིན་པས་ཁྱབ་བྱས་པ་ལ། ཁོ་ན་རེ། སོ་སྐྱེའི་རྒྱུད་ཀྱི་དུས་ཀྱི་ཐུང་མཐར་གྱུར་པའི་ཤེས་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱི་གཞལ་བྱ་མེད་
པར་ཐལ། ཁྱོད་སོ་སྐྱེའི་རྒྱུད་ཀྱི་དུས་མཐའི་སྐད་ཅིག་མ་ཡིན་པའི་ཕྱིར། ཟེར་ན། འོ་ན། ཕྲ་བའི་སྐད་ཅིག་མ་མངོན་སུམ་དུ་རྟོགས་པའི་སོ་སྐྱེ་མེད་པར་ཐལ། སོ་སྐྱེའི་རྒྱུད་ཀྱི་དུས་མཐའི་སྐད་ཅིག་མ་ཡིན་ན་རང་གི་གཞལ་བྱ་མེད་པས་ཁྱབ་པའི་ཕྱིར། འདོད་མི་
ནུས་ཏེ། དེའི་རྒྱུད་ལ་རྣལ་འབྱོར་མངོན་སུམ་ཡོད་པའི་ཕྱིར། གཞན་ཡང། དེ་ཆོས་ཅན། དུས་མཐའི་སྐད་ཅིག་མ་མ་ཡིན་པར་ཐལ། བྱ་རྫོགས་ཀྱི་སྐད་ཅིག་མ་ཡིན་པའི་ཕྱིར། དེར་ཐལ། ཁྱོད་ཀྱི་རང་གི་སྣང་བ་རྟོགས་པའི་བྱ་བ་རྫོགས་པའི་ཕྱིར། ཟེར་ན། དཔྱད་དོ། །
དེས་ན་རྟོག་པ་དང། རྟོག་མེད་གང་རུང་གིས་ཚད་མས་དྲངས་པའི་ངེས་ཤེས་ལ་མངོན་སུམ་ཚད་མས་ཁྱབ་སྟེ། རྩ་ཤེའི་ཊིཀ་ཆེན་ལས། མངོན་སུམ་ཚད་མ་རྟོག་བྱེད་ཀྱི་དྲངས་པའི་དཔྱད་ཤེས་རྣམས་མངོན་སུམ་ཚད་མར་བཞེད་པར་མངོན་ནོ། །ཞེས་གསུངས་པའི་
ཕྱིར་དང། སྒྲ་མི་རྟག་པ་རྟོགས་པའི་རྗེས་དཔག་གིས་དྲངས་པའི་སྒྲ་མི་རྟག་པ་ངེས་པའི་ངེས་ཤེས་དེ་ཡང་རང་གི་གཞལ་བྱའི་གཙོ་བོ་ལ། མི་སླུ་བའི་རིག་པ་ཡིན་པ་གང་ཞིག་རང་གི་རྟེན་རྟགས་ལ་དངོས་སུམ་བརྟེན་པའི་ཕྱིར། ཁོ་ན་རེ། མངོན་སུམ་ལ་གསུམ་དུ་བྲངས་མ་
ངེས་པར་ཐལ། གཟུགས་མངོན་སུམ་ཡིན་པའི་ཕྱིར། ཟེར་ན། འདོད་དོ། །མངོན་སུམ་གྱི་ཚད་མ་ལ་གསུམ་དུ་མ་ངེས་པར་ཐལ། གཟུགས་མངོན་སུམ་ཡིན་པའི་ཕྱིར། ཟེར་ན། མ་ཁྱབ་བོ།།    ༈    །ཞེས་སོགས་

[161B] རྣམ་པ་གསུམ་ལས། དང་པོ་ལ་ཁ་ཅིག་སེམས་ཙམ་པས་གཟུགས་སྒྲ་དྲི་རོ་རེག་བྱ་སོགས་མི་འདོད་ཟེར་ན། དས་ཕུང་པོ་ལྔ་མི་འདོད་པར་ཐལ། དམ་བཅའ་དེའི་ཕྱིར། འདོད་ན། ཕུང་པོ་ལྔའི་རབ་བྱེད་སེམས་ཙམ་པའི་རང་གཞུང་མ་ཡིན་པར་ཐལ། སེམས་ཙམ་པས་
ཕུང་པོ་ལྔ་ཁས་མི་ལེན་པའི་ཕྱིར། འདོད་ན། ཉི་ཤུ་པ། སུམ་ཅུ་པ་གཉིས་ཀྱང་སེམས་ཙམ་པའི་རང་གཞུང་མ་ཡིན་པར་ཐལ། འདོད་པ་དེའི་ཕྱིར། འདོད་ན། དེའི་བསྟན་བཅོས་ཚད་ལྡན་གཞི་མ་གྲུབ་པར་ཐལ་ལོ། །གཞན་ཡང། དེའི་ལུགས་ལ་གཟུགས་སྒྲ་གཞི་གྲུབ་པར་
ཐལ། དེ་དག་རང་འཛིན་ཤེས་པའི་བདག་ཉིད་དུ་འདོད་པའི་ཕྱིར། མ་ཁྱབ་ན་འབུད། མ་གྲུབ་ན་དེར་ཐལ། ཤེས་པའི་བདག་ཉིད་དུ་གྱུར་པའི་གཟུགས་སོགས་གཞལ་བྱར་བྱས་པའི་ཚད་འབྲས་ཀྱི་རྣམ་གཞག་ཡོད་པའི་ཕྱིར། དེར་ཐལ། འབྲས་རྟོགས་གཉིས་པའི་གཞུང་གི་དེ་
འདྲ་བའི་ཚད་འབྲས་ཀྱི་རྣམ་གཞག་བསྟན་པར་འདོད་པའི་ཕྱིར། གཞན་ཡང། དེས་གཟུགས་ཁས་ལེན་པར་ཐལ། གཟུགས་ཁམས་ཁས་ལེན་པའི་ཕྱིར། དེར་ཐལ། ཁམས་གསུམ་སེམས་ཙམ་ཀྱི་བདག་ཉིད་དུ་ཁས་ལེན་པའི་ཕྱིར། ས་བཅུ་པ་ལས་སྲིད་པ་ཁམས་གསུམ་
པོ་འདི་སེམས་ཙམ་མོ་ཞེས་པའི་མདོ་འདིས་དེ་ལྟར་བསྟན་པར་ཁས་ལེན་པའི་ཕྱིར། དེས་གཟུགས་ཁས་ལེན་པར་ཐལ། སྔོན་པོ་ཁས་ལེན་པའི་ཕྱིར། དེར་ཐལ། སྔོན་པོ་དང་སྔོན་འཛིན་ཚད་མ་རྫས་ཅིག་ཏུ་ཁས་ལེན་པའི་ཕྱིར། དེར་ཐལ། དེ་གཉིས་ལྷན་ཅིག་
དམིགས་ངེས་སུ་འདོད་པའི་ཕྱིར། ཁ་ཅིག་སེམས་ཙམ་པས་སྔོན་པོ་ཤེས་པར་འདོད་ཟེར་ན། སྔོན་པོ་སྔོན་འཛིན་ཤེས་པར་འདོད་པར་ཐལ། དམ་བཅའ་དེའི་ཕྱིར། འདོད་ན། དེའི་ལུགས་གཞིར་གཞོག་སྔོན་འཛིན་མིག་གི་རྣམ་ཤེས་ཀྱི་བདག་ཉིད་ཡིན་ན། སྔོན་
འཛིན་མིག་གི་རྣམ་ཤེས་ཡིན་དགོས་པར་ཐལ། སྔོན་པོ་སྔོན་འཛིན་ཤེས་པ་ཡིན་པའི་ཕྱིར། འདོད་ན། སྔོན་འཛིན་རྣམ་པར་ཤེས་པའི་བདག་ཉིད་དུ་གྱུར་བའི་སྔོན་པོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། མ་ཡིན་པར་ཐལ། དེའི་འཁོར་དུ་གྱུར་པའི་ཆོད་

[162A]༄༅། །པ་ཡིན་པའི་ཕྱིར། དེར་ཐལ། དེའི་བདག་ཉིད་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་རྫས་ཡིན་པའི་ཕྱིར་ཏེ། སྔོན་འཛིན་རྣམ་ཤེས་ཀྱི་རྫས་གང་ཞིག་གཙོ་བོར་དེ་གཉིས་རྫས་མཚུངས་པའི་ཕྱིར། མ་གྲུབ་ན། དེའི་ལུགས་ལས་ཕྱི་
རོལ་ལོ། །གཞན་ཡང། ལྷ་མཆོད་གཉིས་ཀྱི་སྔོན་འཛིན་མིག་ཤེས་ཀྱི་གཞི་མཐུན་ཡོད་པར་ཐལ། དེ་གཉིས་ཀྱི་སྔོན་པོ་ལ་ཅིག་ཅར་དུ་ལྟས་པ་དེའི་ཚེ་སྔོན་པོ་གཉིས་ཀའི་སྔོན་འཛིན་མིག་ཤེས་ཡིན་པའི་ཕྱིར། རྟགས་གོང་གིས་ཤེས་སོ། །གཞན་ཡང། གཞན་
སེམས་ཤེས་པའི་མངོན་ཤེས་གསར་དུ་སྒྲུབ་མི་དགོས་པ་སོགས་ཉེས་པ་དུ་མའི་འབྱུང་ཁུངས་སུ་རྟོགས་སོ། །དེར་མ་ཟད་ཁ་དོག་དང་དབྱིབས་སུ་གྲུབ་པའི་ཤེས་བྱ་མེད་པ་འམ་ཡོད་ན་ཤེས་པ་ལ་དེ་དག་ཡོད་པར་འདོད་དགོས་པ་སོགས་ཀྱི་སྐྱོན་ཡང་ཡོད་དོ། །
ཁ་ཅིག་སེམས་ཙམ་པས་ཕྱི་དོན་བདེན་གྲུབ་མི་འདོད་པ་ཡིན་གྱི། ཐ་སྙད་ཙམ་དུ་གྲུབ་པའི་ཕྱི་དོན་ཁས་ལེན་ཟེར་ན། འཇུག་པར་དོན་ཤེས་ཡོད་མེད་མཚུངས་པའི་རིགས་པ་ཇི་སྙེད་གསུངས་པ་རྣམས་ཕྱོགས་སྔ་མ་ཁས་ལེན་མཁན་མེད་པར་ཐལ། ཁྱོད་ཀྱི་དམ་
བཅའ་འཐད་པའི་ཕྱིར། འདོད་ན། དཔལ་ལྡན་ཟླ་བ་ཕྱོགས་སྔ་མ་སྨྲ་བ་པོ་མེད་པའི་ལུགས་མང་དུ་བཀོད་ནས་བརྒལ་ལན་མཛད་པ་མཛད་པས་འཕོངས་པར་ཟད་དོ། །ཡང་ཐལ་འགྱུར་བ་ཡང་ཕྱིར་དོན་མི་བཞེད་པར་འདོད་བ་ཆེས་མི་འཐད་དེ། དོན་ཤེས་ཡོད་མེད་མཚུངས་
བའི་རིགས་པ་འདི་རྣམས་སུ་ཞིག་གི་ཡང་ལུགས་མ་ཡིན་པར་འདོད་དགོས་པའི་སྐྱོན་དུ་འགྱུར་བའི་ཕྱིར།    ༈    །གཉིས་པ་རང་ལུགས་ལ། ཕྱིར་དོན་བཞེད་པའི་རྒྱུ་མཚན། ཕྱི་དོན་མེད་པར་གསུངས་པའི་མདོའི་དགོངས་པ་འགྲེལ་ཚུལ་ལོ།། འོ་ན། ལུགས་འདིར་ཕྱི་དོན་ཁས་
ལེན་པའི་རྒྱུ་མཚན་གང་ཞེ་ན། གཟུགས་སྒྲ་སོགས་མིག་ཤེས་དང། ཉན་ཤེས་ལ་ཕྱི་རོལ་རྒྱངས་ཆད་ལྟ་བུར་སྣང་བའི་ཆ་འདི་དེ་ལྟར་སྣང་བ་ལྟར་གྲུབ་སྟེ། དེ་ལྟར་ཐ་སྙད་ཙམ་དུ་ཡང་མ་གྲུབ་ན་དེ་ཐ་སྙད་པའི་ཚད་མས་མི་ཁྲེགས།

[162B] ཕྱི་དོན་ཐ་སྙད་པའི་ཚད་མས་མི་ཁེགས་ཏེ། དེ་འགོག་བྱེད་ཀྱི་ཐ་སྙད་པའི་ཚད་མ་གཞི་མ་གྲུབ་པའི་ཕྱིར་དང། དེ་ཐ་སྙད་པའི་ཚད་མས་ཁེགས་པར་སེམས་ཙམ་པ་ཡང་མི་འདོད་པའི་ཕྱིར་ཏེ། ལྷན་ཅིག་
དམིགས་ངེས་སོགས་མཐར་ཐུག་དཔྱོད་པའི་རིགས་པ་དང། མཐར་ཐུག་དཔྱོད་པའི་རིགས་ཤེས་ཀྱིས་ཁེགས་པར་འདོད་པའི་ཕྱིར། དེར་ཐལ། གཟུགས་ཕྱི་རོལ་དོན་དུ་མ་གྲུབ་པ་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་དུ་འདོད་པའི་ཕྱིར། གཞན་ཡང། གཟུགས་
སོགས་ཕྱི་རོལ་དོན་དུ་གྲུབ་སྟེ། དེ་ལྟར་མ་གྲུབ་ན་གཟུགས་སོགས་ཤེས་པའི་ངོ་བོར་གྲུབ་དགོས། དེ་གྲུབ་ནམ་བརྟགས་མ་དཔྱད་པར་འཇུག་པའི་ཐ་སྙད་པའི་ཚད་མ་རང་ག་བས་མི་འགྲུབ་པས་གཟུགས་ཞེས་པའི་མིང་དང་བརྡས་བཏགས་པ་ཙམ་གྱིས་མི་ཚིམ་པར་
བེམ་པོའི་རང་བཞིན་དུ་གྲུབ་བམ། ཤེས་པའི་རང་བཞིན་དུ་གྲུབ་སྙམ་དུ་བཙལ་བ་ན་ཤེས་པའི་རང་བཞིན་དུ་རྙེད་དགོས། དེ་ལྟར་ན་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པར་སོང་བས་རང་ངོས་ནས་གྲུབ་པར་འགྱུར་བའི་ཕྱིར། གཟུགས་སྒྲ་རྣམས་ཕྱི་རོལ་དོན་
དུ་གྲུབ་སྟེ། འཇིག་རྟེན་པའི་ཐ་སྙད་སྐྱོན་མེད་ལ་ཡང་ཕྱིའི་གཟུགས་སྒྲ་དང་ནང་གི་ཤེས་པ་ཞེས་པའི་ཐ་སྙད་བྱེད། དེ་ལ་ཚད་མ་གང་གི་ཡང་མི་གནོད་པའི་ཕྱིར་དང། དེ་ཙམ་གྱི་ཐ་སྙད་དུ་གྲུབ་པར་མི་འཇོག་ན་རང་བཞིན་གྱིས་གྲུབ་པ་ཅིག་གི་སྟེང་ནས་ཐ་སྙད་གྲུབ་པ་
འཇོག་དགོས་པས་ལུགས་འདིའི་རྣམ་གཞག་སྐྱོན་མེད་རྣམས་རྩ་བ་ནས་འཇིག་པའི་ཕྱིར། གཉིས་པ་ལ། འོ་ན། སེམས་ཙམ་པ་རྣམས་ཀྱིས་ཕྱི་དོན་མེད་པའི་ཁུངས་སུ་དྲངས་པའི། མདོ་སྡེ་ས་བཅུ་པ་ལས། འདི་ལྟ་སྟེ་སྲིད་པ་ཁམས་གསུམ་པོ་འདི་ནི་སེམས་ཙམ་མོ།།
ལང་གཤེགས་ལས། ཕྱི་རོལ་སྣང་བ་ཡོད་མིན་དེ། སེམས་ནི་སྣ་ཚོགས་རྣམས་སུ་སྣང། །ལུས་དང་ལོངས་སྤྱོད་གནས་འདྲ་བ། །སེམས་ཙམ་དུ་ཡང་ངས་བཤད་དོ། །ཞེས་གསུངས་པ་རྣམས་ཇི་ལྟར་དྲང་ཞེ་ན། མདོ་དང་པོ་དེས་ཕྱི་དོན་བཀག་པ་མ་ཡིན་ཏེ། སྲིད་པ་ཁམས་གསུམ་

[163A]༄༅། །པོ་དབང་ཕྱུག་རྟག་པ་སོགས་ཀྱི་བློའི་གཡོ་བ་སྔོན་དུ་བཏང་ནས་བྱས་པ་མ་ཡིན་པར་སེམས་ཉོན་མོངས་ཀྱི་དབང་དུ་སོང། དེས་སེམས་པ་དང། བསམ་པའི་ལས་བསགས། ལས་དེའི་དབང་གིས་སྲིད་པ་ཁམས་གསུམ་གྲུབ་པས་གཟུགས་
སེམས་གཉིས་ཀྱི་ནང་ནས་སེམས་བྱེད་པ་པོར་བསྟན་པའི་ཕྱིར། དེ་ལྟ་མ་ཡིན་པར་ཕྱི་རོལ་མེད་པའི་སེམས་བདེན་པར་གྲུབ་ན་དེ་ཉིད་ལས་མ་རིག་པའི་རྐྱེན་ཀྱིས་འདུ་བྱེད་ཞེས་སོགས་གསུངས་པ་མི་རིགས་ཏེ། འདེན་གྲུབ་ལ་རྒྱུ་འབྲས་ཀྱི་བྱ་བྱེད་མི་འཐད་པའི་ཕྱིར་
མདོ་ཕྱི་མས་ཕྱི་དོན་བཀག་ཀྱང་མི་ལེགས་ཏེ། དེ་དགོངས་གཞི་དགོས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་བའི་ཕྱིར་ཏེ། དེའི་དགོངས་གཞི་ཆོས་ཉིད་ལ་དགོངས། དགོས་པ་མུ་སྟེགས་བྱེད་ཀྱི་ལྟ་ངན་ལ་གོམས་པའི་བག་ཆགས་ཅན་རྗེས་སུ་གཟུང་བའི་ཆེད་
དང། དངོས་ལ་གནོད་བྱེད་ཕྱི་དོན་སྒྲུབ་པའི་ལུང་རིགས་རྣམས་ཀྱིས་གནོད་པའི་ཕྱིར། རིགས་པ་དོན་ཤེས་ཡོད་མེད་མཚུངས་པའི་རིགས་པ་རྣམས་དང། ལུང། ལང་གཤེགས་ལས། ཇི་ལྟར་ནད་པ་ན་པལ་ །སྨན་པ་སྨན་རྣམས་གཏོང་པ་ལྟར། སངས་རྒྱས་དེ་བཞིན་
སེམས་ཅན་ལ། །སེམས་ཙམ་དུ་ཡང་རབ་ཏུ་བསྟན། །ཞེས་པས་བསྟན་པའི་ཕྱིར། མདོ་དང་པོའི་དོན་འགྲེལ་ཚུལ། ལེགས་ལྡན་དང་ཐལ་འགྱུར་བ་གཉིས་འདྲ་ཡང་གཉིས་པའི་དོན་འགྲེལ་ཚུལ་གཉིས་པོ་མི་འདྲ་སྟེ། ལེགས་ལྡན་དེས་ལུས་དབང་པོ་ལོངས་སྤྱོད་གཟུགས་
སོགས་གྱི་ཤེས་པ་ལ་རང་འདྲའི་རྣམ་པ་གཏད་ནས་སྣ་ཚོགས་པའི་རྣམ་བཅས་ཀྱི་རྣམ་པར་ཤེས་པ་སྐྱེ་བར་བསྟན་པ་བཞེད། ཐལ་འགྱུར་བས་ཕྱི་དོན་བཀག་ཀྱང་སྔར་ལྟར་དྲང་དོན་དུ་འགྲེལ་བར་བཞེད་པའི་ཕྱིར།    ༈    ཁོ་ན་རེ། སེམས་
ཙམ་པས་གཟུགས་སྒྲ་སོགས་མི་འདོད་པར་ཐལ། འཇུག་པ་ལས་སེམས་ཙམ་པ་འགོག་པའི་སྐངས་སུ། གཟུགས་མེད་ན་ནི་སེམས་ཡོད་མ་འཛིན་ཅིག་ཞེས་གསུངས་པའི་ཕྱིར། ཟེར་ན། སྐྱོན་མེད་དེ། ཕྱི་རོལ་དོན་གྱི་གཟུགས་མེད་ན་ནང་གི་སེམས་ཡོད་

[163B] དེ་ལྟ་མ་ཡིན་པར་ཚིག་ཙམ་ལ་རང་ཞེན་ན། སེམས་ཙམ་པས་ཤེས་བྱ་ཡོད་པར་མི་འདོད་པར་ཐལ། གལ་ཏེ་ཤེས་བྱ་མེད་པར་བློ་ཡོད་ན་ཞེས་གསུངས་པའི་ཕྱིར། འཁོར་གསུམ། ཁོ་ན་རེ། སེམས་ཙམ་པས་གཟུགས་སོགས་
ཤེས་པར་འདོད་པར་ཐལ། གཟུགས་སོགས་ཤེས་པའི་བདག་ཉིད་དུ་འདོད་པའི་ཕྱིར། ཟེར་ན། དེས་ལོངས་སྐུ་ཡེ་ཤེས་ཆོས་སྐུར་འདོད་པར་ཐལ། ལོངས་སྐུ་ཡེ་ཤེས་ཆོས་སྐུའི་བདག་ཉིད་དུ་འདོད་པའི་ཕྱིར། རྟགས་ཁྱབ་ཁས། འདོད་ན། ལོངས་སྐུ་ཆོས་ཅན། ཁྱོད་མངོན་སུམ་
དུ་རྟོགས་པའི་སེམས་ཅན་མེད་པར་ཐལ། ཁྱོད་ཡེ་ཤེས་ཆོས་སྐུ་ཡིན་པའི་ཕྱིར། འདོད་མི་ནུས། ཁོ་ན་རེ། སེམས་ཙམ་པས་གཟུགས་སོགས་ཤེས་པར་འདོད་པར་ཐལ། དེ་ལ་རྣམ་པར་ཤེས་པར་སྨྲ་བ་ཞེས་འདོད་པའི་ཕྱིར། ཟེར་ན། འོ་ན། དབུ་མ་པས། གཟུགས་སྒྲ་མིང་
དང་རྟོག་པར་འདོད་པར་ཐལ། གཟུགས་སྒྲ་མིང་ཙམ་བརྡ་ཙམ་དུ་འདོད་པའི་ཕྱིར། འཁོར་གསུམ། ཁོ་ན་རེ། སེམས་ཙམ་པ་ཕྱི་རོལ་གྱི་དོན་འདོད་པར་ཐལ། དེས་གཟུགས་སོགས་ཕྱི་རོལ་གྱི་ཆོས་སུ་འདོད་པའི་ཕྱིར། ཟེར་ན། མ་ཁྱབ། རྟགས་དེར་ཐལ། དེས་གཟུགས་
ཆོས་བདག་དུ་མ་གྲུབ་པ་ཕྱི་སྟོང་པ་ཉིད་དུ་འདོད་པའི་ཕྱིར། དེར་ཐལ། དེས་ཕྱི་སྟོང་པ་ཉིད་ཁས་ལེན་པའི་ཕྱིར། ཁོ་ན་རེ། ཐལ་འགྱུར་བས་ཕྱི་དོན་ཁས་མི་ལེན་པར་ཐལ། ཐལ་འགྱུར་བ་དང་སེམས་ཙམ་པ་གཉིས་ཀས་དྲུག་གི་ཅིག་ཅར་སྦྱར་བ་ལས། །ཞེས་
སོགས་ཀྱིས་བསྟན་པའི་རིགས་པས་དོན་སྨྲ་གཉིས་འདོད་པ་ལྟར་གྱི་ཕྱི་དོན་ཁེགས་པར་འདོད་པའི་ཕྱིར། ཟེར་ན་ཡང། མ་ཁྱབ་སྟེ། དོན་སྨྲ་གཉིས་ཀྱི་རྡུལ་ཕྲན་ཕྱོགས་ཀྱི་ཆ་མེད་བསགས་པའི་རགས་པ་ཕྱི་རོལ་དོན་དུ་འདོད། འདི་པས་དེ་བཀག་ནས་མིང་གིས་བཞག་
ཙམ་གྱི་ཕྱི་རོལ་གྱི་དོན་ཙམ་ཞིག་འདོད་པས་བཏགས་དོན་བཙལ་ནས་འཇོག་མི་འཇོག་གི་ཁྱད་པར་ཡོད་པས་མིང་ཙམ་མཐུན་ཡང་དོན་མི་མཐུན་པའི་ཕྱིར། ཁོ་ན་རེ། སེམས་ཙམ་པ་དེས་མདོ་སྡེ་བ་ལས་དམན་པར་ཐལ། ཕྱི་དོན་ཡོད་པར་འདོད་པ་ལས་མེད་པར་འདོད་པ་

[164A]༄༅། །དམན་པ་གང་ཞིག་སེམས་ཙམ་པས་ཕྱི་དོན་མེད་པར་འདོད་ན། །མདོ་སྡེ་པས་དེ་ཡོད་པར་འདོད་པའི་ཕྱིར། ཟེར་ན། འོ་ན། སེམས་ཙམ་པ་ཉན་ཐོས་སྡེ་གཉིས་ལས་དམན་པར་ཐལ། སེམས་ཙམ་པས་དགེ་བ་གཟུགས་ཅན་མེད་པར་འདོད། ཉན་ཐོས་སྡེ་གཉིས་
ཀྱི་དགེ་བ་གཟུགས་ཅན་ཡོད་པར་འདོད། དེ་མེད་པ་ལས་ཡོད་པ་བཟང་བའི་ཕྱིར། འཁོར་གསུམ། ལུགས་འདིར་དགེ་བ་གཟུགས་ཅན་མེད་སྙམ་ན། དེ་ཡོད་དེ། ལུས་ངག་གི་ལས་གཟུགས་ཅན་པ་འདོད་པའི་ཕྱིར། ཁ་ཅིག་སེམས་ཅན་གྱི་མིག་ཤེས་ལ་ཕྱི་རོལ་དོན་གྱི་
གཟུགས་སྣང་བ་སྣང་བ་ལྟར་དུ་གྲུབ་པར་ཐལ། དེ་ལ་གཟུགས་རྒྱངས་ཆད་ལྟ་བུར་སྣང་བའི་ཆ་སྣང་བ་ལྟར་གྲུབ་པའི་ཕྱིར། ཟེར་ན་མ་ཁྱབ། འདོད་ན། ཕྱི་རོལ་དོན་གྱི་གཟུགས་ཆོས་ཅན། ཁྱོད་ཡང་དག་པའི་ཀུན་རྫོབ་ཡིན་པར་ཐལ། ཁྱོད་སྣང་བ་སྣང་བ་ལྟར་གྲུབ་པའི་
ཀུན་རྫོབ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། རང་གི་མཚན་ཉིད་ཀྱིས་གྲུབ་པའི་ཀུན་རྫོབ་མེད་པའི་ཕྱིར། སངས་རྒྱས་ཀྱི་ས་ན་ཕྱི་དོན་མེད་པར་ཐལ། སངས་རྒྱས་ཀྱི་སའི་ཡོན་ཏན་ཐམས་ཅད་ཡེ་ཤེས་ཆོས་སྐུའི་བདག་ཉིད་ཡིན་པའི་ཕྱིར། དེར་ཐལ། ཆོས་སྐུའི་
བདག་ཉིད་ཡིན་པའི་ཕྱིར། འདོད་ན། སངས་རྒྱས་ཀྱི་སར་དེ་ཡོད་པར་ཐལ། དེ་ཡང་གཟུགས་སོགས་ཕྱིའི་ཆོས་དང། མིག་སོགས་ནང་གི་ཆོས་ཀྱི་ཐ་སྙད་འཐད་ཅིང་ཕྱི་དོན་འཇིག་རྟེན་གྱི་རྗེས་སུ་འབྲངས་ནས་འཇོག་པ་ཡིན་པའི་ཕྱིར། ཟེར་ན། རེ་ཞིག་མ་ཁྱབ།།    ༈   
པ་དེ་ལྟའི་མདོ་སྡེ་གཞན་ཡང་ནི། ཞེས་སོགས་ཀྱི་སྐབས་སུ། དགག་གཞག་སྤངས་གསུམ་ལས། དང་པོ་ཁ་ཅིག་དེ་བཞིན་གཤེགས་པའི་སྙིང་པོའི་མདོ་དེ། དེ་བཞིན་དུ་བཅོམ་ལྡན་འདས་ཀྱི་མདོ་བརྗོད་པ་ལས་ཞེས་པའི་སྐབས་ནས་བསྟན་པའི་བདེ་བར་གཤེགས་པའི་སྙིང་
པོ་བདེན་གྲུབ་སྟོན་པའི་མདོ་ཡིན་ཟེར་ན། དེ་བཞིན་གཤེགས་པའི་སྙིང་པོའི་མདོ་ཆོས་ཅན། ཁྱོད་བདེ་གཤེགས་སྙིང་པོ་བདེན་གྲུབ་དུ་སྟོན་པའི་མདོ་མ་ཡིན་པར་ཐལ། དེ་བདེན་མེད་དུ་སྟོན་པའི་མདོ་ཡིན་པའི་ཕྱིར། དེར་ཐལ། དྲི་མ་དང་བཅས་པའི་སེམས་རང་བཞིན་མེད་

[164B] དེ་ཉིད་གློ་བུར་གྱི་དྲི་མ་མ་སྤངས་བར་དུ་སྟོབས་སོགས་ཀྱི་ཡོན་ཏན་མངོན་དུ་མི་འགྱུར། སྤངས་བ་ན་མངོན་དུ་འགྱུར་བ་དཔེ་དགུ་དོན་དགུའི་སྒོ་ནས་ཐེག་པ་ཆེན་པོ་རྒྱུད་བླ་མས་གཏན་ལ་འབེབས་པའི་རྒྱུད་བླ་མའི་བཤད་བྱ་རྩ་བའི་མདོ་ཡིན་པས་
ངེས་དོན་གྱི་མདོ་ཡིན། འདིར་དྲང་དོན་གྱི་མདོར་འགྲེལ་རྒྱུའི་སྙིང་པོ་བདེན་གྲུབ་སྟོན་པའི་མདོ་དེ་མཚན་དཔེས་སྦྲས་ མདོ་དང་
པོས་དྲི་མ་དང་བཅས་པའི་སེམས་རང་བཞིན་མེད་པར་བསྟན་པས་དེ་བཞིན་གཤེགས་པའི་སྙིང་པོ་རང་བཞིན་གྱིས་མ་གྲུབ་པར་བསྟན་པར་ཡང་གྲུབ་སྟེ། རྩ་ཤེ་ལས། འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་ཇི་ལྟར་འགྲུབ། །ཞེས་གསུངས་པའི་ཕྱིར། ཁ་
ཅིག་སྙིང་པོ་བདེན་གྲུབ་སྟོན་པའི་མདོ་དེ་རྣམ་པ་དེ་ལྟ་བུའི་མེད་སྡེ་ཞེས་པའི་སྐབས་ནས་བསྟན་པའི་མེད་དེ་ཡིན་ཟེར་ན། དེ་ཆོས་ཅན། སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ། དམ་བཅའ་འཐད་པའི་ཕྱིར། འདོད་ན། དེས་སྒྲ་ཇི་བཞིན་དུ་འདོད་པར་ཐལ། འདོད་
པའི་ཕྱིར། འདོད་ན། དེས་སེམས་ཅན་གྱི་རྒྱུད་ལ་སྟོབས་སོགས་ཀྱི་སངས་རྒྱས་ཀྱི་ཡོན་ཏན་རང་བཅས་སུ་འདོད་པར་ཐལ། འདོད་པ་དེའི་ཕྱིར། འདོད་ན། དེས་སེམས་ཅན་ཐམས་ཅད་སངས་རྒྱས་ཟིན་པར་འདོད་པར་ཐལ། གཞན་ཡང། དེས་བྱས་པ་སྒྲ་མི་རྟག་
པར་སྒྲུབ་པའི་རྟགས་ཡང་དག་དུ་མི་འདོད་པར་ཐལ། བྱས་པ་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་འདོད་པའི་ཕྱིར། དེར་ཐལ། དེས་བདེ་གཤེགས་སྙེང་པོ་རྟག་དངོས་སུ་འདོད་པའི་ཕྱིར། ཁྱབ་སྟེ། དེ་ལྟ་ན་བྱས་པ་དང་རྟག་པའི་གཞི་མཐུན་ཁས་ལེན་དགོས་པའི་
ཕྱིར། རྣམ་པ་དེ་ལྟ་བུའི་མདོ་སྡེ་ཞེས་པའི་སྐབས་ནས་བསྟན་པའི་མདོ་སྡེ་ཡིན་ན། སེམས་ཙམ་པས་སྒྲ་ཇི་བཞིན་དུ་ཁས་ལེན་པས་ཁྱབ་སྟེ། རང་འགྲེལ་ལས། རྣམ་བདེ་ལྟ་བུའི་མདེ་སྡེ་སེམས་ཙམ་པས་དེས་པའི་དོན་དུ་འདོད་པ་དེ་དག་དྲང་བའི་དོན་ཡིན་པར་ལུང་

[165A]༄༅། །འདིས་གསལ་བར་བྱས་ནས། ཞེས་གསུངས་པའི་ཕྱིར། ཁ་ཅིག་རྣམ་པ་དེ་ལྟ་བུའི་མདོ་སྡེ་སེམས་ཙམ་པས་ངེས་དོན་གྱི་མདོར་ཁས་ལེན་པ་དེ་ཡིན་ན་དགོངས་འགྲེལ་ལས་གསུངས་པའི་མདོ་ཚིག་ཡིན་པས་ཁྱབ་ཟེར་ན། ཇི་ལྟར་
ཟླ་བ་སྐར་ཚོགས་དང། །མཁའ་ལ་ལྷན་ཅིག་རྒྱུ་བ་ལྟར། །དེ་བཞིན་ཀུན་གཞིའི་རྣམ་ཤེས་ཀྱང། །རྣམ་ཤེས་བདུན་དང་ལྷན་ཅིག་གནས། །ཞེས་པའི་མདོ་སྡེ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་སེམས་ཙམ་པས་སྒྲ་ཇི་བཞིན་དུ་ཁས་ལེན་པ་གང་
ཞིག་འདིར་དགོངས་འགྲེལ་ལས་གསུངས་པ་བཞི་དང་མཚུངས་པར་དྲང་དོན་དུ་འགྲེལ་དགོས་པའི་མདོ་ཡིན་པའི་ཕྱིར། ཁོ་ན་རེ། དེ་ལ་དགོངས་འགྲེལ་ལས་གསུངས་པའི་མདོ་ཚིག་ཡིན་པས་ཁྱབ་པར་ཐལ། རང་འགྲེལ་ལས། རྣམ་བདེ་ལྟ་བུའི་མདོ་སྡེ་གང་ཞེ་ན་
ཇི་སྐད་དུ་དགོངས་པ་ངེས་པར་འགྲེལ་བའི་མདོ་ལས་བཏགས་པ་དང་གཞན་གྱི་དབང་དང་ཡོངས་སུ་གྲུབ་པ་ཞེས་བྱ་བའི་མཚན་ཉིད་གསུམ་བསྟན་པ་ལས། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་མཚན་གཞི་གཟུང་བཙམ་ཡིན་པའི་ཕྱིར། ཁ་
ཅིག་ལུང་འདིས་གསལ་བར་བྱས། ཞེས་པའི་ཉེ་ཚིག་སྨོས་པའི་མདོ། ཇི་ལྟར་ནད་བ་ན་བ་ལ། །སྨན་བ་སྨན་རྣམས་གཏོད་པ་ལྟར། །ཞེས་སོགས་ཀྱི་མདོ་གཅིག་པུར་ངེས་ཟེར་ན། འོ་ན་འདིར་དྲང་དོན་དུ་འགྲེལ་དགོས་ཀྱི་མདོ་ཡིན་ན་ཕྱི་དོན་མེད་པར་སྟོན་
པའི་མདོ་ཡིན་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་སོ། །གཞན་ཡང། དམ་བཅའ་མི་འཐད་པར་ཐལ། ཀུན་གཞི་ཡོད་པར་སྟོན་པ། གཞན་དབང་དང་ཡོངས་གྲུབ་བདེན་གྲུབ་དུ་སྟོན་པ་མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་
རྣམས་དྲང་དོན་དུ་འགྲེལ་བའི་མདོ་རྣམས་ཀྱང། ཉེ་ཚིག་གིས་སྨོས་པའི་མདོ་ཡིན་པའི་ཕྱིར་ཏེ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་མ་གཏོགས་པའི་མདོ་གཞན་གཉིས་དང། ཕྱི་དོན་མེད་པར་སྟོན་པའི་མདོ་དྲང་དོན་དུ་སྟོན་པའི་མདོ་རྣམས་

[165B] ཉེ་ཚིག་སྨོས་པའི་མདོ། ཇི་ལྟར་ནད་པན་བ་ལ། །ཞེས་པའི་མདོ་ལ་མི་བྱེད་ཟེར་ན། དེ་ལ་ཡང་བྱེད་རིགས་བར་ཐལ། སེམས་ཙམ་དུ་ཡང་རབ་ཏུ་བསྟན། ཞེས་པའི་ཡང་སྒྲས། མདོ་གཞན་གསུམ་ཡང་དྲང་དོན་དུ་འགྲེལ་པར་བསྟན་པའི་ཕྱིར་
དེ་བཞིན་དུ་ཞེས་པའི་དོན་ལ་ཁ་ཅིག་བདེ་གཤེགས་སྙིང་པོ་རྟག་དངོས་སུ་སྟོན་པའི་མདོ་དྲང་དོན་དགོངས་པ་ཅན་ཡིན་པ་དེ་བཞིན་དུ། ཀུན་གཞི་སྟོན་པའི་མདོ་དྲང་དོན་དུ་འགྲེལ་བའི་དོན་ཡིན་ཟེར་ན། དེ་མི་འཐད་པར་ཐལ། དེ་གཉིས་དྲང་དོན་དུ་འགྲེལ་བའི་མདོ་
སོ་སོར་བྱེད་མི་རིགས་པའི་ཕྱིར། དེར་ཐལ། བདེ་གཤེགས་སྙིང་པོ་རྟག་དངོས་སྟོན་པའི་མདོ་དྲང་དོན་དུ་འགྲེལ་བའི་མདོ་དེ་ཉིད་ཀྱིས་ཀུན་གཞི་སྟོན་པའི་མདོ་དྲང་དོན་དུ་འགྲེལ་བའི་ཕྱིར། འགྲེལ་ནུས་ཏེ་དེ་གཉིས་དགོངས་གཞི་དགོས་པ་དངོས་ལ་གནོད་བྱེད་གསུམ་
དུ་མཚུངས་པའི་ཕྱིར་ཏེ། དགོངས་གཞི་ཆོས་ཉིད་ལ་དགོངས། དགོས་པ་མུ་སྟེགས་བྱེད་ཀྱི་ལྟ་ངན་ལ་གོམས་པའི་བག་ཆགས་ཅན་རྗེས་སུ་གཟུང་བའི་ཆེད་དང། དངོས་ལ་གནོད་བྱེད་དེ་གཉིས་ཁས་ལེན་པ་དང་མུ་སྟེགས་བྱེད་ཀྱིས་བཏགས་པ་ལྟར་གྱི་བདག་ཁས་ལེན་
པ་མཚུངས་པའི་སྒོ་ནས་འགྲེལ་བའི་ཕྱིར། དེ་བཞིན་དུ་ཞེས་པའི་རང་ལུགས་ཀྱིས་སྙག་འཚམས་ཡོད་དེ། ཕྱི་དོན་མེད་པར་སྟོན་པ་སྒྲ་ཇི་བཞིན་པ་མ་ཡིན་པའི་དྲང་དོན་ཡིན་པ་དེ་བཞིན་དུ། སྙིང་པོ་རྟག་དངོས་དང། ཀུན་གཞི་ཡོད་པར་སྟོན་པའི་མདོ་ཡང་དྲང་དོན་དུ་འགྲེལ་ཞེས་པའི་
དོན་ཡིན་པའི་ཕྱིར།།    ༈    །།རང་ལུགས་ལ། རྩ་འགྲེལ་འདི་གཉིས་ཀྱི། དྲང་དོན་དུ་འགྲེལ་དགོས་པའི་མདོ་དེ་ལ་དུ་མ་ཡོད་དེ། ཕྱི་དོན་མེད་པར་སྟོན་པའི་མདོ་མཐའ་དག་དང། བདེ་གཤེགས་སྙིང་པོ་བདེན་གྲུབ་རྟག་དངོས་སྟོན་པ། ཀུན་གཞི་སྟོན་པའི་མདོ་མཐའ་དག་
གཞན་དབང་དང་ཡོངས་གྲུབ་བདེན་གྲུབ་དུ་སྟོན་པའི་མདོ་མཐའ་དག་མཐར་ཐུག་ཐེག་པ་གསུམ་དུ་སྟོན་པའི་མདོ་མཐའ་དག་རྣམས་ཡིན་པའི་ཕྱིར། ཕྱི་དོན་མེད་པར་སྟོན་པའི་མདོའི་མཚན་གཞི་སླ། བདེ་གཤེགས་སྙིང་པོ་བདེན་གྲུབ་སྟོན་པའི་མདོ་ནི། མ་དག་པའི་ཁམས་བདེན་

[166A]༄༅། །གྲུབ་སྟོན་པའི་སྟོང་གསུམ་དར་ཡུག་ཆེན་པོའི་མདོ་ཡིན། དགོངས་འགྲེལ་ལས་བཤད་པ་བཞིའི་མཚན་གཞི་ནི། དགོངས་འགྲེལ་ལས། བཏགས་པ་དང། གཞན་གྱི་དབང་དང། ཡོངས་སུ་
པ་ལས་བཏགས་པ་མེད་པ་ཉིད་དང། གཞན་གྱི་དབང་ཡོད་པ་ཉིད་དང་ཞེས་དང། ལེན་པའི་རྣམ་པར་ཤེས་པ་ཟབ་ཅིང་ཕྲ། ཞེས་སོགས་ཀུན་གཞི་སྟོན་པ། བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ནི་སེཾས་ལས་ཐ་དད་པ་ཞེས་བྒྱིའཾ། བཅོཾ་ལྡན་འདས་ཐ་དད་
པ་མ་ལགས་ཞེས་བགྱིའོ། །ཞེས་ཕྱི་དོན་མེད་པར་སྟོན་པ་དང། ཉན་ཐོས་ཀྱི་རིགས་ཀྱི་གང་ཟག་ཞི་བ་སྒྲོད་པ་གཅིག་པུ་བ་རྣམས་ནི་བྱང་ཆུབ་ཀྱི་སྙིང་པོ་ལ་བཞག་སྟེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་དོ། །ཞེས་སོགས་
མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་རྣམས་སོ། །མདོ་དེ་རྣམས་དྲང་དོན་དུ་འགྲེལ་བྱེད་དངོས་སུ་དྲངས་པ་གསུམ་ཡོད་དེ། ཇི་ལྟར་ནད་པ་ན་བ་ལ། ཞེས་སོགས་ཕྱི་དོན་མེད་པར་སྟོན་པ་དྲང་དོན་དུ་འགྲེལ་བྱེད་དང། ཡང་ལང་གཤེགས་ལས། དེ་
བཞིན་གཤེགས་པའི་སྙིང་པོ་གསུངས་པ་དེ་ཞེས་སོགས་ཀྱིས། བདེ་གཤེགས་སྙིང་པོ་བདེན་གྲུབ་དུ་གསུངས་པ་དང། ཀུན་གཞི་ཡོད་པར་གསུངས་པ་གོང་དུ་བཤད་པ་ལྟར་ཐུན་མོང་དུ་དྲང་དོན་དུ་འགྲེལ་པར་བྱེད་པ་དང། ཡང་དེ་ཉིད་ལས། བློ་གྲོས་ཆེན་པོ་སྟོང་
པ་ཉིད་དང། མི་སྐྱེ་བ་དང། མི་གཉིས་པ་དང། རང་བཞིན་མེད་པའི་མཚན་ཉིད་སངས་རྒྱས་ཐམས་ཅད་ཀྱི་མདོ་སྡེའི་ནང་དུ་ཆུད་པ་འདི། ཞེས་སོགས་གཞན་དབང་དང་ཡོངས་གྲུབ་རང་གི་མཚན་ཉིད་གྱིས་གྲུབ་པར་སྟོན་པ་དྲང་དོན་དུ་འགྲེལ་བྱེད་རྣམས་སུ་ཡོད་པའི་
ཕྱིར། འདིས་གཞན་དབང་དང་ཡོངས་གྲུབ་རང་གི་མཚན་ཉིད་ཀྱིས་གྲུབ་པར་བསྟན་པ་དྲང་དོན་དུ་འགྲེལ་ཚུལ་ཡོད་དེ། ཆོས་ཐམས་ཅད་རང་བཞིན་གྱིས་སྟོང་པ་ཉིད་དང། འདུས་བྱས་ཀྱི་ཆོས་རྣམས་རང་བཞིན་གྱིས་སྐྱེ་བ་མེད་པ་སོགས་མདོ་སྡེ་ཐམས་ཅད་ཀྱིས་

[166B] གཞན་དབང་དང་ཡོངས་གྲུབ་བདེན་གྲུབ་དུ་གསུངས་པ་དྲང་དོན་གྱི་མདོར་གྲུབ་པར་འགྱུར་བའི་ཕྱིར། དེ་ཡིན་ཏེ། དེ་ཉིད་ལས། འདི་ནི་མདོ་སྡེ་གང་དུའང་རུང་དེ་ཉིད་དུ་དོན་འདི་ཁོང་དུ་ཆུད་པར་བྱའོ། །ཞེས་གསུངས་
པའི་ཕྱིར། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་སྒྲ་ཇི་བཞིན་པ་མ་ཡིན་པར་སྒྲུབ་པའི་ལུང་འདིར་མི་འདྲེན་པའི་རྒྱུ་མཚན་ཡོད་དེ། འཕགས་པས་མདོ་ཀུན་ལས་བཏུས་པར་དྲངས་ནས་བཤད་པས་རྟོགས་ནུས་པ་ལ་དགོངས་ནས་མ་དྲངས་པའི་ཕྱིར།།
   ༈    ཁ་ཅིག་ དེ་བཞིན་དུ་ཞེས་པ་སྙིང་པོ་རྟག་དངོས་དྲང་དོན་ཡིན་པ་དེ་བཞིན་དུ། ཕྱི་དོན་མེད་པར་སྟོན་པ་དྲང་དོན་ཡིན་ཞེས་འཆད་རིགས་པར་ཐལ། འགྲེལ་བཤད་ལས། དེ་ལྟར་བཤད་པའི་ཕྱིར། འདོད་ན་མི་རིགས་ཏེ། ཁྱོད་
ཀྱིས་གོ་ ཟེར་ན། རྩ་བར་མ་ཁྱབ་སྟེ། འགྲེལ་བཤད་ལས་དེ་ལྟར་བཤད་པ་ཕྱིན་ཅི་ལོག་ཡིན་པའི་ཕྱིར་ཏེ། དེ་བཞིན་དུ་བཅོམ་ལྡན་འདས་ཀྱི་མདོ་བརྗོད་པ་ལས་དེ་བཞིན་གཤེགས་པའི་སྙིང་པོ་གསུངས་པ་དེ་བཅོམ་ལྡན་འདས་ཀྱི་རང་
བཞིན་གྱི་འོད་གསལ་བ་ཞེས་སོགས་གསུངས་པའི་ཕྱིར། ཁྱབ་སྟེ། དེ་སྙིང་པོ་རྟག་དངོས་སྟོན་པ་དྲང་དོན་དུ་སྟོན་པའི་མདོ་ཡིན་པའི་ཕྱིར། ལུང་འདིས་ཞེས་པའི་ཉེ་ཚིག་སྨོས་པའི་མཚན་གཞིར། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་དྲང་
དོན་དུ་འགྲེལ་བའི་མདོ་འཛིན་པ་མི་རིགས་པར་ཐལ། དེ་རང་འགྲེལ་དུ་མ་དྲངས་པའི་ཕྱིར། ཟེར་ན། མ་ཁྱབ། མཐར་ཐུག་ཐེག་པ་གསུམ་དང་གཅིག་ཏུ་གྲུབ་མ་གྲུབ་ཀྱི་ཁྱད་པར་དྲི་མ་དང་བཅས་པའི་སེམས་བདེན་པར་གྲུབ་པ་འདོད་མི་འདོད་ལ་ཐུག་པས་
གཞན་དབང་བདེན་གྲུབ་དུ་སྟོན་པའི་མདོ་དྲང་དོན་དུ་འགྲེལ་བའི་མདོས་ཀྱང་དྲང་དོན་དུ་དོན་གྱིས་བཀྲལ་བར་འགྱུར་ཏེ། དྲི་མ་དང་བཅས་པའི་སེམས་བདེན་གྲུབ་དུ་སྒྲུབ་པའི་རིགས་པས་འགྲུབ་པའི་ཕྱིར་རོ། །འགྲེལ་བཤད་ལས། ལུང་འདིས་ཞེས་པ་ས་བཅུ་པའི་

[167A]༄༅། །རྟེན་འབྲེལ་ལ་རྟོག་པའི་སྐབས་སུ་བྱེད་པ་པོ་གཞན་འགོག་པའི་མདོ་ལ་བྱེད་ཟེར་བ་ཡང་དགོངས་པ་མ་ཡིན་ཏེ། མདོ་དེས་ནི་ས་བཅུ་པ་ལས། ཁམས་གསུམ་སེམས་ཙམ་དུ་གསུངས་པ་དེས་བྱེད་པ་པོ་གཞན་བཀག་པ་འགྲེལ་གྱི། ཕྱི་རོལ་བཀག་པ་
དྲང་དོན་དུ་མི་འགྲེལ་བའི་ཕྱིར། ལུགས་འདིར་མཚན་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱབ་པར་མི་འདོད་པ་སོགས་དེ་ལྟར་ཡིན་ན། ལུགས་འདིའི་མཚན་ཉིད་གསུམ་གྱི་རྣམ་གཞག་ཇི་ལྟ་བུ་ཞེ་ན། སྤྱིར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་རང་
གི་གནས་ལུགས་གཏན་ལ་འབེབས་པའི་དབང་དུ་བྱས་པའི་གཞིའི་གཞན་དབང། དེ་རྣམས་ཀྱི་སྟེང་དུ་རང་གི་མཚན་ཉིད་ཀྱི་གྲུབ་པར་སྒྲོ་བཏགས་པ་དང་བཏགས་པ་ལྟར་དུ་གྲུབ་པ་ཀུན་བཏགས། བཏགས་པ་ལྟར་དུ་གྲུབ་པས་སྟོང་པ་ཡོངས་གྲུབ་དུ་བཞེད་དོ། །རང་འགྲེལ་ལས་རང་
བཞིན་གཅིག་ཉིད་གཞི་སོ་སོ་ལ་ལྟོས་ནས་ཀུན་བཏགས་དང་ཡོངས་གྲུབ་དུ་འགྱུར་ཚུལ་གསུངས་པའི་དཔེ་ནི། སྦྲུལ་གཅིག་ཉིད་གཞི་སོ་སོ་ལ་ལྟོས་ནས་ཀུན་བཏགས་དང་ཡོངས་གྲུབ་དུ་འགྱུར་ཚུལ་ཡོད་དེ། ཐག་བསྡོགས་པའི་རྟེན་འགྲེལ་གྱི་སྟེང་དུ་ཀུན་བཏགས་དང་
སྦྲུལ་གྱི་སྟེང་དུ་ཡོངས་སུ་གྲུབ་པ་ཡིན་པའི་ཕྱིར། དང་པོ་དེར་ཐལ། ཐག་པ་སྦྲུལ་དུ་རང་འཛིན་རྟོག་པས་བཏགས་པ་ཙམ་མ་གཏོགས་སྦྲུལ་མ་ཡིན་པའི་ཕྱིར། གཉིས་པ་དེར་ཐལ། སྦྲུལ་སྦྲུལ་དུ་ཡོངས་སུ་གྲུབ་པའི་ཕྱིར། དོན་ལ་སྦྱར་ན། རང་བཞིན་གཅིག་ཉིད་གཞི་སོ་སོ་
ལ་ལྟོས་ནས་ཀུན་བཏགས་དང་ཡོངས་གྲུབ་ཏུ་འགྱུར་ཚུལ་ཡོད་དེ། རང་བཞིན་དེ་ཉིད་མིག་དབང་སོགས་ཀྱི་གཟུང་བཞིན་པའི་རྟེན་འབྲེལ་འདུས་བྱས་ཀྱི་སྟེང་དུ་ཀུན་བཏགས། རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཡོངས་གྲུབ་ཡིན་པའི་ཕྱིར། རྟགས་
དང་པོ་དེར་ཐལ། རང་བཞིན་ཡིན་ན་ངོ་བོ་རྒྱུ་རྐྱེན་གྱིས་མ་སྐྱེད་པ། གནས་སྐབས་གཞན་དུ་མི་འགྱུར་བ། འཇོག་བྱེད་གཞན་ལ་རག་མ་ལས་པ་ཡིན་དགོས་པ་གང་ཞིག་ འདུས་བྱས་རྣམས་དེ་དག་ལས་ཟློག་པ་ཡིན་པའི་ཕྱིར། གང་ཞིག་དེར་ཐལ། རང་བཞིན་དག་ནི་བཅོས་

[167B] །ཞེས་སོགས་གསུངས་པའི་ཕྱིར། རྩ་རྟགས་ཕྱི་མ་དེར་ཐལ། རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་སྣང་ཚུལ་དང་གནས་ཚུལ་མཐུན་པར་གྲུབ་པའི་ཕྱིར། དེས་ཇི་ལྟ་བ་གཟིགས་པའི་གཟིགས་ངོར་གཞན་དབང་མ་གཟིགས་ཀྱང་དེས་དེ་མངོན་སུམ་དུ་གཟིགས་ཏེ་
གཟིགས་ངོ་དེར་མ་གཟིགས་པའི་ཚུལ་གྱིས་དེ་མངོན་སུམ་དུ་གཟིགས་པས་ཐམས་ཅད་མཁྱེན་པ་ཞེས་སྨོས་པའི་ཕྱིར། རྣམ་མཁྱེན་གྱིས་ཇི་ལྟ་བ་གཟིགས་པའི་ངོར་གཞན་དབང་མ་གཟིགས་པའི་རྒྱུ་མཚན་ཡོད་དེ། དེས་ཇི་ལྟ་བ་གཟིགས་པ་ལྟར་དུ་མ་གཟིགས་པའི་ཕྱིར། ཁ་ཅིག་
ཉི་ཁྲིའི་བྱམས་ཞུས་ཀྱི་ལེའུ་མཚན་ཉིད་གསུམ་གྱི་རྣམ་གཞག་སེམས་ཙམ་པ་དང་མཐུན་པར་མཛད་དེ་ཉི་ཁྲིའི་དགོངས་པ་མཐར་ཐུག་སེམས་ཙམ་དུ་བཀྲལ་བ་ཡིན་ཟེར་ན། མི་འཐད་པར་ཐལ། བྱམས་ཞུས་ཀྱི་ལེའུ་ཀྱང་དབུ་མ་པ་འདོད་པ་ལྟར་གྱི་མཚན་ཉིད་གསུམ་གྱི་རྣམ་
གཞག་བསྟན་པའི་ཕྱིར། དེར་ཐལ། རང་འགྲེལ་གྱིས་བློ་གྲོས་ཆེན་པོ་སྟོང་པ་ཉིད་མི་སྐྱེ་བ་དང་མི་གཉིས་པ་དང་ཞེས་སོགས་དྲངས་ནས་དགོངས་འགྲེལ་ལས། བཤད་པའི་མཚན་ཉིད་གུསྨ་གྱི་རྣམ་གཞག་བཀག་ནས། དེའི་ཕྱིར་དེ་ལྟར་བཏགས་པ་དང། གཞན་གྱི་དབང་དང། ཡོངས་
སུ་གྲུབ་པ་ཞེས་བྱ་བའི་མཚན་ཉིད་གསུམ་རྣམ་པར་གཞག་པ་རྟོགས་པར་བྱས་ནས་མདོའི་དགོངས་པ་རྣམ་པར་བཤད་པར་བྱའོ། །ཞེས་གསུངས་པའི་ཕྱིར། ཁོ་ན་རེ། བྱམས་ཞུས་ལེའུ་སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་པར་ཐལ་
དེ་ལས་ཀུན་བཏགས་རྫས་སུ་མེད་པ། གཞན་དབང་རྫས་སུ་ཡོད། ཡོངས་གྲུབ་རྫས་སུ་ཡོད་པ་ཡང་མ་ཡིན། མེད་པ་ཡང་མ་ཡིན་པར་བཤད་པའི་ཕྱིར། ཟེར་ན། སྐྱོན་མེད་དེ། དེའི་དོན། གཟུགས་བདེན་གྲུབ་ལྟ་བུའི་མཚན་ཉིད་ཡོངས་ཆད་ཀྱི་ཀུན་བཏགས་ཡོད་པ་མ་ཡིན། གཟུགས་ལྟ་བུ་གཞན་
དབང་མེད་པ་མ་ཡིན། དེའི་ཡོངས་གྲུབ་དགག་བྱའི་ངོར་ཡོད་པ་མ་ཡིན། མེད་པ་ཡང་མ་ཡིན་པར་བསྟན་པའི་ཕྱིར། གཟུགས་ཀྱི་མཚན་ཉིད་གསུམ་ལ་ཀུན་བཏགས་ཀྱི་གཟུགས་དང། རྣམ་བཏགས་ཀྱི་གཟུགས་དང། ཆོས་ཉིད་ཀྱི་གཟུགས་ཞེས་པའི་ཐ་སྙད་རྣམ་

[168A]༄༅། །མཁྱེན་གྱི་བར་ལ་སྦྱར་བ་ཡང་བྱམས་ཞུས་ཀྱི་ལེའུ་ལས་གསུངས་སོ། །དྲང་ངེས་ཀྱི་མདོའི་མཚན་ཉིད་སོགས་ནི་གཞན་དུ་བཤད་པ་ལས་ཤེས་པར་བྱའོ།།    ༈    །།ཉོན་མོངས་སྐྱོན་རྣམས་མ་ལུས་འཇིག་ཚོགས་ལས། །ཞེས་སོགས་
ཀྱི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་འཁོར་བའི་རྩ་བ་མ་རིག་པ་ལ་དབྱེ་ན། ལས་འབྲས་ཀྱི་འབྲེལ་པ་ལ་རྨོངས་པའི་མཇིག་པ་དང། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས། དང་པོ་ནི། སྦྱིན་པ་བཏང་བ་ལས་ལོངས་སྤྱོད་འབྱུང་བ་དང། ལས་
རྒྱུ་འབྲས་མེད་པར་མཛིན་པའི་བློ་ལྟ་བུ། གཉིས་པ་ནི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་འཛིན་པའི་བློ་ལྟ་བུ། དེ་ལ་དབྱེ་ན་གང་ཟག་གི་བདག་འཛིན་དང། ཆོས་ཀྱི་བདག་འཛིན་གཉིས། དང་པོ་ལ་ཀུན་བཏགས་དང། ལྷན་སྐྱེས་གཉིས། དང་པོ་ནི་རང་
རྒྱུད་པ་མན་ཆད་འདོད་པའི་གང་ཟག་གི་བདག་འཛིན་ལ་བྱེད། གཉིས་པ་ནི། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། ཆོས་ཀྱི་བདག་འཛིན་ལ་ཡང་ཀུན་བཏགས་དང། ལྷན་སྐྱེས་གཉིས། དང་པོ་ནི། སེམས་ཙམ་པས་འདོད་པའི་ཆོས་ཀྱི་བདག་འཛིན་ལ་བྱེད་
གཉིས་པ་ནི་གཟུགས་སོགས་རང་གི་མཚན་ཉིད་ཀྱི་གྲུབ་པར་འཛིན་པའི་བློ་ལྟ་བུ། དེས་ན་འཇིག་ལྟ་ཡིན་ལ་གང་ཟག་གི་བདག་འཛིན་མ་ཡིན་པའི་མུ། གང་ཟག་གི་བདག་འཛིན་ཡིན་ལ་འཇིག་ལྟ་མ་ཡིན་པའི་མུ། གཉིས་ཀ་ཡིན་པའི་མུ། དེ་གཉིས་ཀ་མ་ཡིན་པའི་
མུ། དང་པོ་ནི། ང་ཡི་བར་འཛིན་པའི་འཇིག་ལྟ་ལྟ་བུ། གཉིས་པ་ནི། ལྷས་སྦྱིན་གྱི་རྒྱུད་ཀྱི་མཆོད་སྦྱིན་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། གསུམ་པ་ནི་རང་གི་ང་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། བཞི་པ་ནི་ཆོས་ཀྱི་
བདག་འཛིན་ལྟ་བུའོ་ཟེར་ན། ལས་རྒྱུ་འབྲས་མེད་པར་འཛིན་པའི་བློ་ཆོས་ཅན། ལུང་མ་བསྟན་དུ་ཐལ། འཁོར་བའི་རྩ་བར་གྱུར་པའི་མ་རིག་པ་ཡིན་པའི་ཕྱིར། འདོད་ན། མ་ཡིན་པར་ཐལ། མི་དགེ་བ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། གཞན་ཡང། དེ་ཆོས་ཅན་

[168B] འཁོར་པའི་རྩ་བར་གྱུར་པའི་མ་རིག་པ་ཡིན་པའི་ཕྱིར། འདོད་ན། རིག་པ་བདེན་མེད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་ཡིན་པར་ཐལ། འདོད་པའི་ཕྱིར་འདོད་ན། བདག་འཛིན་ཡིན་པར་ཐལ། འདོད་པའི་ཕྱིར་
འདོད་མི་ནུས་ཏེ། དེའི་ཞེན་ཡུལ་མེད་པ་བདག་མེད་ཕྲ་མོ་མ་ཡིན་པའི་ཕྱིར། གཞན་ཡང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་མེད་པར་ཐལ། དེ་འཁོར་བའི་རྩ་བར་གྱུར་པའི་མ་རིག་པ་ཀུན་བཏགས་ཡིན་པའི་ཕྱིར། རྟགས་ཁས། འདོད་ན། དེ་
ཡོད་པར་ཐལ། ཊིཀ་ཆེན་ལས། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པ་ནི་གྲུབ་མཐས་བློ་མ་བསྒྱུར་བའི་གང་ཟག་གི་རྒྱུད་ལ་ཡོད་ལ། གང་ཟག་ཕུང་པོ་དང་མཚན་ཉིད་མི་མཐུན་པའི་གཞན་དུ་འཛིན་པ་ནི་གྲུབ་མཐས་བློ་ཁ་མ་བསྒྱུར་བའི་གང་ཟག་གི་རྒྱུད་ལ་མེད་ལ་
ཞེས་གསུངས་པའི་ཕྱིར། གཞན་ཡང། དེ་ལྷན་སྐྱེས་ཡོད་པར་ཐལ། ས་བཞི་པའི་དོ་སྐལ་གྱི་སྤང་བྱར་གྱུར་པའི་དེ་ཡོད་པ་གོང་དུ་སྒྲུབ་ཟིན་པའི་ཕྱིར། གཞན་ཡང། དེ་ཆོས་ཅན། ཁྱོད་གང་ཟག་གི་བདག་འཛིན་ཡིན་པར་ཐལ། དེ་ཀུན་བཏགས་ཡིན་པའི་ཕྱིར། ཁྱབ་པ་
ཁས། འདོད་ན། དེའི་ཞེན་ཡུལ་མེད་པ་གང་ཟག་གི་བདག་མེད་ཕྲ་མོ་ཡིན་པར་ཐལ་ལོ། །གཞན་ཡང། མུ་བཞི་རྩི་ཚུལ་དེ་མི་འཐད་པར་ཐལ། དེ་ལྟར་ན་ང་ཡི་བར་འཛིན་པའི་འཇིག་ལྟ་བདེན་འཛིན་ཕུང་གསུམ་པར་ཁས་ལེན་དགོས་པའི་ཕྱིར། ཇི་ལྟར་ན། ཤེས་བྱ་ཆོས་ཅན་
དེ་བདག་འཛིན་ཕུང་གསུམ་པ་ཡིན་པར་ཐལ། བདག་འཛིན་གང་ཞིག་གང་ཟག་གི་བདག་འཛིན་ཡང་མ་ཡིན། ཆོས་ཀྱི་བདག་འཛིན་ཡང་མ་ཡིན་པའི་ཕྱིར། འདོད་ན། བདག་འཛིན་ལ་ཆོས་དང། གང་ཟག་གི་བདག་འཛིན་གཉིས་སུ་གྲངས་མ་ངེས་པར་ཐལ། འདོད་པའི་
ཕྱིར། འདོད་ན། བདག་མེད་ཕྲ་མོ་ལ་ཆོས་དང། གང་ཟག་གི་བདག་མེད་ཕྲ་མོ་གཉིས་སུ་གྲངས་མ་ངེས་པར་ཐལ། འདོད་པའི་ཕྱིར། གཞན་ཡང། དེ་གང་ཟག་གི་བདག་འཛིན་མ་ཡིན་པར་འདོད་པ་མི་རིགས་པར་ཐལ། རྗེའི་གསུངས་ལས་ང་ཡི་བར་འཛིན་པའི་འཇིག་

[169A]༄༅། །ལྟ་གང་ཟག་གི་བདག་འཛིན་གྱི་དབྱེ་བར་དངོས་སུ་མཛད་པ་དང་འགལ་བའི་ཕྱིར། ཁོ་ན་རེ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་ན་གང་ཟག་གི་བདག་འཛིན་ཡིན་
དགོས་པར་ཐལ། ང་ཡི་བར་འཛིན་པའི་འཇིག་ལྟ་ཡིན་ན་གང་ཟག་གི་བདག་འཛིན་ཡིན་དགོས་པའི་ཕྱིར། རྟགས་ཁས། འདོད་ན། ང་ཡི་མིག་སྣ་སོགས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། དེར་ཐལ། གང་ཟག་ལ་
དམིགས་པའི་ཕྱིར། ཟེར་ན། མ་ཁྱབ། དེར་ཐལ། དེས་ང་ལ་དམིགས་པའི་ཕྱིར། དེ་དེར་ཐལ། ང་ཡི་བར་འཛིན་པའི་འཇིག་ལྟས་ང་ལ་དམིགས་པའི་ཕྱིར། ཟེར་ན། ང་ཡི་བར་འཛིན་པའི་འཇིག་ལྟ་དེ་གང་ཟག་གི་བདག་འཛིན་ཡིན་པར་ཐལ། དེའི་དམིགས་ཡུལ་གྱི་གཙོ་བོར་
གྱུར་པའི་གང་ཟག་ཡོད། དེའི་དམིགས་ཡུལ་གྱི་གཙོ་བོར་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་མེད་པའི་ཕྱིར། རྟགས་དང་པོ་དེར་ཐལ། དེས་ང་དེ་མིག་སྣ་སོགས་ལ་ལོངས་སྤྱོད་པ་པོར་རང་གི་མཚན་ཉིད་ཀྱིས་གྲུབ་པར་འཛིན་པའི་ཕྱིར། བདག་གི་འདི་
ཞེས་དངོས་ལ་ཆགས་སྐྱེད་པ་ཞེས་དང་དེའི་འགྲེལ་པར། ངར་འཛིན་པའི་ཡུལ་ལས་གཞན་པའི་དངོས་པོའི་རྣམ་པ་མ་ལུས་པ་ལ་དམིགས་ནས་མངོན་པར་ཞེན་པར་བྱེད་དོ། །ཞེས་གསུངས་པའི་ཕྱིར། རྟག་གཉིས་པ་དེར་ཐལ། དེས་མིག་སོགས་ང་ཡི་བར་སྣང་
ནས་ང་དེ་ལ་ལོངས་སྤྱོད་པ་པོར་བདེན་པར་འཛིན་པ་ཡིན་གྱི་ང་ཡི་བར་རང་གི་མཚན་ཉིད་ཀྱིས་གྲུབ་པར་འཛིན་པ་མ་ཡིན་པའི་ཕྱིར། ཁོ་ན་རེ། ངར་འཛིན་པའི་འཇིག་ལྟ་དང། ང་ཡི་བར་འཛིན་པའི་འཇིག་ལྟ་གཉིས་མི་འགལ་བར་ཐལ། དེ་གཉིས་གང་རུང་ཡིན་ན་རང་གི་དམིགས་ཡུལ་
ང་ལ་དམིགས་པས་ཁྱབ་བོ།  ཟེར་ན། མ་ཁྱབ། ཁོ་ན་རེ། ང་ཡི་བར་འཛིན་པའི་འཇིག་ལྟ་ལྷན་སྐྱེས་ཡིན་ན། ངར་འཛིན་པའི་འཇིག་ལྟ་ཡིན་པས་ཁྱབ་པར་ཐལ། དེ་ཡིན་ན་རང་གི་རྒྱུད་ཀྱི་ང་ལ་དམིགས་པས་ཁྱབ་པའི་ཕྱིར། ཟེར་ན། ཚིག་སྐྱོན་ཅུང་ཟད་ཆགས་ཏེ་མ་

[169B] འོ་ན། གང་ཟག་གི་བདག་འཛིན་ཡིན་ན་ཆོས་ཀྱི་བདག་འཛིན་ཡིན་དགོས་པར་ཐལ། དེ་ཡིན་ན་རང་གི་དམིགས་ཡུལ་དུ་གྱུར་པའི་ཆོས་ལ་དམིགས་པས་ཁྱབ་པའི་ཕྱིར། ཁྱབ་པ་ཁས། རྟགས་འབུད། ང་ཡིན་ན་འཇིག་ལྟ་ལྷན་སྐྱེས་ཀྱི་དམིགས་ཡུལ་གྱི་གཙོ་བོ་ཡིན་པས་ཁྱབ་
ཟེར་ན། སངས་འཕགས་ཆོས་ཅན། དེར་ཐལ། དེའི་ཕྱིར། འདོད་ན། དེའི་རྒྱུད་ལ་འཇིག་ལྟ་ཡོད་པར་ཐལ། འདོད་པའི་ཕྱིར། ཁྱབ་སྟེ། འཇིག་ལྟ་ཡིན་ན་རང་རྒྱུད་ལྡན་གྱི་ང་ལ་དམིགས་དགོས་པའི་ཕྱིར། རྟགས་འབུད། ཁ་ཅིག་ངར་འཛིན་གྱི་བློ་ལྷན་སྐྱེས་ཡིན་ན། འཇིག་
ལྟ་ཡིན་པས་ཁྱབ་ཟེར་ན། ངར་འཛིན་པའི་འཇིག་ལྟ་དང་མཚུངས་ལྡན་གྱི་གཙོ་སེམས་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་གྱིས་སྒྲུབ། འདོད་ན། སེམས་བྱུང་ཡིན་པར་ཐལ། ཤེས་རབ་ཉོན་མོངས་ཅན་ཡིན་པའི་ཕྱིར། དེར་ཐལ། འཇིག་ལྟ་ཡིན་པའི་ཕྱིར། ཁྱབ་སྟེ། རང་
འགྲེལ་ལས། དེ་ལ་འཇིག་ཚོགས་ལ་ལྟ་བ་ནི་ང་དང་ང་ཡི་སྙམ་པ་དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་པ་ཅན་ནོ། །ཞེས་གསུངས་པའི་ཕྱིར། ཁ་ཅིག་ གང་ཟག་རྟག་ཅིག་རང་དབང་ཅན་དུ་འཛིན་པའི་བློ་གང་ཟག་གི་བདག་འཛིན་ཀུན་བཏགས་ཡིན་ཟེར་ན། དེ་གྲུབ་
མཐའ་ངན་པས་བསླད་ནས་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པར་ཐལ། དམ་བཅའ་དེའི་ཕྱིར། འདོད་ན། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་གྲུབ་མཐས་བསླད་པ་ལ་མ་ལྟོས་པར་གང་ཟག་རང་གི་མཚན་ཉིད་ཀྱིས་
གྲུབ་པར་འཛིན་པའི་བློ་ཡིན་པར་ཐལ། འདོད་པའི་ཕྱིར། འདོད་ན། དེ་བདེན་འཛིན་ལྷན་སྐྱེས་སུ་ཐལ་ལོ། ཁ་ཅིག་ ངའོ་སྙམ་པའི་བློ་ལྷན་སྐྱེས་ངར་འཛིན་ལྷན་སྐྱེས་ཡིན་ཟེར་ན། དེ་ཆོས་ཅན། གང་ཟག་གི་བདག་འཛིན་ལྷན་སྐྱེས་ཡིན་པར་ཐལ། ངར་འཛིན་ལྷན་སྐྱེས་ཡིན་པའི་ཕྱིར། འདོད་ན་
སངས་འཕགས་ཀྱི་རྒྱུད་ལ་ཁྱོད་མེད་པར་ཐལ། འདོད་པའི་ཕྱིར། གཞན་ཡང། སངས་རྒྱས་མྱ་ངན་ལས་མ་འདས་པའི་དུས་སུ་སངས་རྒྱས་ཀྱི་ཆོས་གོས་བརྐུས་པས་བཅས་ལྡན་དགེ་སློང་ལ་ཕམ་པ་འབྱུང། མྱ་ངན་ལས་འདས་རྗེས་སུ་བརྐུས་པས་སྦོམ་པོ་ཙམ་ལས་མི་འབྱུང་བར་བཤད་པ་མི་འཐད་པར་ཐལ། སངས་

[170A]༄༅། །འཕགས་ཀྱི་རྒྱུད་ལ་ངའི་ཆོས་གོས་སོ་སྙམ་པའི་བློ་ལྷན་སྐྱེས་མེད་པའི་ཕྱིར། དེར་ཐལ། དེའི་རྒྱུད་ལ་ངའོ་སྙམ་པའི་བློ་ལྷན་སྐྱེས་མེད་པའི་ཕྱིར། རྟགས་ཁས། འདོད་མི་ནུས་ཏེ། དེ་ལྟར་ཊིཀ་ལས་གསལ་བར་གསུངས་པ་དང་འགལ་བའི་ཕྱིར། ཁོ་ན་རེ། རྩ་བའི་དམ་བཅའ་འཐད་པར་ཐལ་
དེ་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པའི་ཕྱིར། དེར་ཐལ། དེ་ངའོ་སྙམ་པའི་རྟོག་པའི་འཛིན་སྟངས་ཀྱི་ཡུལ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག་ གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་འཇིག་ལྟ་ཡིན་པར་ཐལ། དེ་འདྲ་བའི་འཇིག་ལྟ་ཡོད་པའི་ཕྱིར། ཟེར་ན། འོ་ན། གང་
ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་ཉིད་སྟོང་ཉིད་ཡིན་པར་ཐལ། དེ་འདྲའི་སྟོང་ཉིད་ཡོད་པའི་ཕྱིར། འཁོར་གསུམ། རང་རེས། སོ་སྐྱེ་ཐ་མལ་བའི་རྒྱུད་ཀྱི་གང་ཟག་དང་ཕུང་པོ་རང་ངོས་ནས་གྲུབ་པར་འཛིན་པའི་རྟོག་པ་དེ་གཉིས་འཛིན་སྟངས་རིགས་མཐུན་པས་འཁོར་བའི་རྩ་
བ་འཛིན་སྟངས་རིགས་མི་མཐུན་པ་གཉིས་ཡོད་པའི་སྐྱོན་དུ་མི་འགྱུར་བྱས་པ་ལ་ཁོ་ན་རེ། ཀ་བ་ཡོད་པར་འཛིན་པའི་རྟོག་པ་དང། བུམ་པ་ཡོད་པར་འཛིན་པའི་རྟོག་པ་གཉིས་འཛིན་སྟངས་རིགས་མཐུན་པར་ཐལ། དམ་བཅའ་འཐད་པའི་ཕྱིར། འདོད་ན། རྟོག་པ་དེ་གཉིས་རིཌ་
མཐུན་པར་ཐལ། འདོད་པའི་ཕྱིར། ཟེར་ན། མ་ཁྱབ། འདི་ལ་བརྟེན་ནས་བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་འཛིན་པའི་བདེན་འཛིན་དང། བུམ་པ་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་བདེན་འཛིན། བུམ་པ་རང་བཞིན་གྱིས་སྐྱེ་བར་
འཛིན་པའི་རྟོག་པ་ཐམས་ཅད་འཛིན་སྟངས་རིགས་མཐུན་ཟེར་དགོས་སམ་དཔྱད་པར་བྱའོ། །རང་རྒྱུད་པའི་ལུགས་ལ་ཆོས་དང། གང་ཟག་གང་གི་སྟེང་དུ་ཡང་བདེན་འཛིན་དང་བདག་འཛིན་གྱི་ཁྱད་པར་འབྱེད་དགོས་ཤིང། སློབ་ལམ་དུ་བདག་མེད་ཕྲ་མོ་གཉིས་རྟོགས་
པའི་ཡེ་ཤེས་གཉིས་འགལ་བ་དང། ཐེག་ཆེན་མཐོང་ལམ་བར་ཆད་མེད་ལམ་གྱིས་བདག་མེད་མངོན་སུམ་དུ་མ་རྟོགས་པར་འདོད་ཀྱང་འདོད། འདོད་དགོས་ཀྱང་དགོས་པ་ཡིན་ཡང། ལུགས་འདིར་ནི་དེ་ལྟ་མ་ཡིན་ཏེ། བདག་འཛིན་ཕྲ་མོ་དང། བདེན་འཛིན་ཕྲ་མོ་ཡིན་ཁྱབ་མྙཾ་

[170B] བདག་མེད་ཕྲ་མོ་དང་བདེན་མེད་ཕྲ་མོ་གཉིས་མངོན་སུམ་དུ་རྟོགས་པའི་ཡེ་ཤེས་གཉིས་ཀྱང་ཡིན་ཁྱབ་མཉམ་དུ་འདོད་པར་བྱའོ། །རང་ལུགས་ལ། རིག་པ་བདག་མེད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་རྨོངས་པ། མ་རིག་པའི་མཚན་ཉིད། དེ་ལ་དབྱེ་ན། གང་
ཟག་གི་བདག་འཛིན་དང། ཆོས་ཀྱི་བདག་འཛིན་གཉིས་ཡོད། དང་པོ་ལ་སྒྲས་བརྗོད་རིགས་ཀྱི་སོག་ནས་དབྱེ་ན། དེ་ཀུན་ལྷན་གཉིས། དང་པོ་ལ། ཕྲ་རགས་གཉིས་ལས། དང་པོ་ནི། གྲུབ་མཐའ་ངན་པས་བསླད་ནས་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ལྟ་བུ་
གཉིས་པ་ནི། གང་ཟག་རྟག་ཅིག་རང་དབང་ཅན་དུ་འཛིན་པའི་རྟོག་པ་ལྟ་བུ། ལྷན་སྐྱེས་ནི་རྒྱུ་མཚན་བསམ་པ་ལ་མི་ལྟོས་པར་ཐོག་མེད་ཀྱི་བག་ཆགས་ཀྱི་དབང་གིས་རང་གི་ངང་གིས་སྐྱེ་བའི་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བདེན་འཛིན་ལྟ་བུ། ཆོས་ཀྱི་བདག་
འཛིན་ལ། སྒྲས་བརྗོད་རིགས་ཀྱི་སྒོ་ནས་དབྱེ་ན་ཀུན་ལྷན་གཉིས། དང་པོ་ལ་ཡང་ཕྲ་རགས་གཉིས་ལས། དང་པོ་ནི། གཟུང་འཛིན་རྫས་ཐ་དད་དུ་འཛིན་པའི་རྟོག་པ་ལྟ་བུ། གཉིས་པ་ནི། གྲུབ་མཐའ་ངན་པས་བསླད་པའི་དབང་གིས་གཟུགས་རང་གི་མཚན་ཉིད་ཀྱིས་གྲུབ་པར་འཛིན་
པའི་བདེན་འཛིན་ལྟ་བུ། ལྷན་སྐྱེས་ནི་རྒྱུ་མཚན་བསམ་པ་ལ་མི་ལྟོས་པར་ཐོག་མེད་ཀྱི་བག་ཆགས་ཀྱི་དབང་གིས་གཟུགས་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ལྟ་བུ། དེ་ལྟར་བྱས་ན་རང་གི་དམིགས་ཡུལ་གྱི་གཙོ་བོ་གང་ཟག་རང་གི་མཚན་ཉིད་ཀྱིས་གྲུབ་
པར་འཛིན་པའི་བདེན་འཛིན་གང་ཟག་གི་བདག་འཛིན་གྱི་མཚན་ཉིད། རང་གི་དམིགས་ཡུལ་གྱི་གཙོ་བོ་ཆོས་དང་གང་ཟག་གཉིས་སུ་ཕྱེ་བའི་ཆོས་རང་གི་མཚན་ཉིད་ཀྱིས་གྲུབ་པར་འཛིན་པའི་བདེན་འཛིན་ཆོས་ཀྱི་བདག་འཛིན་དུ་གྲུབ་བོ། །འཁོར་བའི་རྩ་བར་གྱུར་པའི་
གང་ཟག་དང། ཕུང་པོ་བདེན་འཛིན་གཉིས་གཅིག་གཉིས་པོའི་རྒྱུར་འགྱུར། འཁོར་བའི་རྩ་བ་རིགས་མཐུན་པ་གཉིས་ཀྱིས་ཀྱི་རྒྱུ་འབྲས་ཡིན་པ་ནི། འཁོར་བའི་རྩ་བར་གྱུར་པའི་གང་ཟག་གི་བདག་འཛིན་སྔ་ཕྱི་རྒྱུ་འབྲས་ལྟ་བུ་ཡིན་པ་དང། གང་ཟག་དང་ཆོས་ཀྱི་བདག་

[171A]༄༅། །འཛིན་གཉིས་ཆགས་སོགས་ཉོན་མོངས་གཞན་རྣམས་ཀྱི་རྩ་བ་དང། དེ་གཉིས་ཀྱི་དབང་གིས་ལས་བསགས་ལས་ཀྱི་དབང་གིས་འཁོར་ཚུལ་སོགས་ནི་སྤྱི་དོན་དུ་རྒྱས་པར་བཤད་པ་ལས་ཤེས་པར་བྱའོ། །གསུམ་པ་ལ་ཁོ་ན་རེ། གང་ཟག་དང་ཕུང་པོ་གཉིས་ཀ་རང་གི་མཚན་
ཉིད་ཀྱིས་གྲུབ་པར་འཛིན་པའི་རྟོག་པ་ཆོས་ཅན། གང་ཟག་གི་བདག་འཛིན་དུ་ཐལ། རང་གི་དམིགས་ཡུལ་གྱི་གཙོ་བོ་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བདེན་འཛིན་ཡིན་པའི་ཕྱིར། དེར་ཐལ། རང་གི་དམིགས་ཡུལ་གྱི་གཙོ་བོ་དེ་གཉིས་ཀ་རང་གི་མཚན་ཉི་ཀྱིས་གྲུབ་
པར་འཛིན་པའི་བདེན་འཛིན་ཡིན་པའི་ཕྱིར། རྩ་བར་འདོད་ན། དེ་མ་ཡིན་པར་ཐལ། ཆོས་ཀྱི་བདག་འཛིན་ཡིན་པའི་ཕྱིར། སྒྲུབ་ཚུལ་རིགས་འགྲེ། ཟེར་ན། མ་ཁྱབ། འོ་ན་ཀ་བུམ་གཉིས་ཀ་འཛིན་པའི་རྟོག་པ་ཆོས་ཅན། ཀ་འཛིན་རྟོག་པར་ཐལ། དེ་གཉིས་ཀ་འཛིན་པའི་རྟོག་པ་ཡིན་
པའི་ཕྱིར། ཁྱབ་པ་ཁས། འདོད་མི་ནུས་ཏེ། བུམ་འཛིན་རྟོག་པ་ཡིན་པའི་ཕྱིར། དེར་ཐལ། དེ་གཉིས་ཀ་འཛིན་པའི་རྟོག་པ་ཡིན་པའི་ཕྱིར། འཁོར་གསུམ། ཁོ་ན་རེ། གང་ཟག་བདག་འཛིན་དང། ཕུང་པོ་བདེན་འཛིན་གཉིས་རྟོག་པ་རིགས་མཐུན་ཡིན་པར་ཐལ། དེ་གཉིས་འཛིན་
སྟངས་རིགས་མཐུན་ཡིན་པའི་ཕྱིར། ཟེར་ན། མ་ཁྱབ། འདོད་ན། ཀ་འཛིན་རྟོག་པ་དང། བུམ་འཛིན་རྟོག་པ་རིགས་མཐུན་པར་ཐལ་ལོ།།    ༈    །།གལ་ཏེ་ཕུང་པོ་བདག་ན་དེ་ཕྱིར་དེ། ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ་ཁ་ཅིག་གལ་ཏེ་ཕུང་པོ་བདག་ན་དེ་ཕྱིར་
དེ༑ ༑ཞེས་སོགས་ཀྱི་ཕྱོགས་སྔ་སྨྲ་བ་པོ་དེ་རྣམས་ཀྱིས་ཕུང་པོ་ལྔ་དང། ཕུང་པོ་རེ་རེ་བ་དང། ཚོགས་པ་སོགས་རང་གི་མཚན་ཉིད་ཀྱིས་གྲུབ་པའི་བདག་གི་གདགས་གཞིར་ཁས་ལེན་གྱི་བདག་ཏུ་མི་འདོད་ཟེར་ན། སློབ་དཔོན་ལེགས་ལྡན་འབྱེད་ཀྱིས་ཀྱང་ལྷས་སྦྱིན་གྱི་ཡིད་ཀྱི་རྣམ་པར་ཤེས་པ་
བདག་གི་གདགས་གཞི་ཙམ་མ་གཏོགས་ཐ་སྙད་དུ་བདག་ཏུ་མི་འདོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། རྟོག་གེ་འབར་བ་ལས། ཁོ་བོ་ཅག་ཀྱང་ཐ་སྙད་དུ་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ་རྣམ་པར་ཤེས་པ་ཡང་སྐྱེ་བ་ལེན་པའི་ཕྱིར། ཞེས་

[171B] གཞན་ཡང། ལེགས་ལྡན་ལ་སོགས་པ་གོང་འོག་རྣམས་ཀྱིས་མང་བསྐུར་བས་ཕུང་པོ་ལྔ་བདག་ཏུ་ཁས་བླངས་པ་མི་འགོག་པར་བདག་གི་གདགས་གཞིར་ཁས་བླངས་པ་འགོག་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། གོང་མ་རྣམས་ཀྱིས་ཀྱང་གང་ཟག་གི་
ཕུང་པོ་ལྔ་གང་ཟག་གི་གདགས་གཞིར་འདོད་དགོས་པའི་ཕྱིར་ཏེ། ལུས་དང་དབང་པོའི་ཚོགས་དག་ལ་ཡང་ཉེ་བར་འདོགས་སོ། །ཞེས་གསུངས་པའི་ཕྱིར། དེ་བཞིན་དུ་ཀུན་གཞི་འདོད་པའི་དབུ་སེམས་ཀྱི་གྲུབ་མཐའ་སྨྲ་བ་རྣམས་ཀྱིས་ཀྱང་ཀུན་གཞི་བདག་དུ་འདོད་པ་ཡིན་ཏེ། དགོངས་འགྲེལ་
ལས། ལེན་པའི་རྣམ་པར་ཤེས་བ་ཟབ་ཅིང་ཕྲ། །ས་བོན་རྣམས་ནི་ཆུ་བོའི་རྒྱུན་བཞིན་འབབ། །བདག་དུ་རྟོག་བར་གྱུར་ན་མི་རུང་ཞེས། །བྱིས་པ་རྣམས་ལ་ངས་ནི་དེ་མ་བསྟན། །ཞེས་པ་སྒྲ་སོར་བཞག་ཏུ་ཁས་ལེན་པའི་ཕྱིར། ཁ་ཅིག་སློབ་དཔོན་ཨ་བྷྱཱ་ཀུན་གཞི་བཞེད་པའི་དབུ་མ་པ་ཡིན་
ཟེར་ན། མ་ཡིན་པར་ཐལ། ཊིཀ་ཆེན་ལས། སློབ་དཔོན་ཞི་བ་མཚོ་ཀུན་གཞི་མ་བཞེད་པར་གསལ་ལ། ཨ་བྷྱཱ་ཀར་ཡང་དེ་དང་འདྲའོ། །ཞེས་གསུངས་པའི་ཕྱིར། ཁ་ཅིག་ཀུན་གཞི་བཞེད་པའི་དབུ་མ་རང་རྒྱུད་པ་མེད་ཟེར་ན། དེ་ཡོད་པར་ཐལ། ཙཎྜ་གོ་མི། ལྭ་བ་པ། སླག་པའི་རྡོ་རྗེ་ལ་སོགས་པ་
རྣམས་ཡིན་པའི་ཕྱིར་ཏེ། རང་རང་གི་གཞུང་ལས་གསལ་བའི་ཕྱིར། ཡིད་ཀྱི་རྣམ་ཤེས་དང། ཀུན་གཞི་གང་ཟག་དུ་ཁས་ལེན་པ་རྣམས་ཀྱི་དེ་དག་གང་ཟག་དུ་ཁས་ལེན་ཚུལ་ཡོད་དེ། ཡིད་ཀྱི་རྣམ་ཤེས་དང་ང་སྤྱི་ཙམ་པ་འདིའི་མཚན་གཞི་དང། དེ་ལྷས་སྦྱིན་མཆོད་སྦྱིན་སོགས་མཚན་གཞིར་འདོད་པའི་
ཕྱིར། དེར་ཐལ། ལམ་རིམ་ལས། དེ་དག་གི་ལུགས་ལ་ཡང་ལམ་སྒོམ་པ་པོ་དང། འཁོར་བར་འཁོར་མཁན་སོགས་གང་ཟག་གི་ཐ་སྙད་འཇུག་གཞིང་ཙམ་དང། ང་དེའི་མཚན་གཞི་ཀུན་གཞི་སོགས་འཇོག་པའི་ཚུལ་གཉིས་ཤེས་པར་བྱ་དགོས་སོ། །འོ་ན་ཀུན་གཞི་འདོད་པ་དེ་དག་གི་ལུགས་བཞིར་
གཞོག་ཀུན་གཞི་ཆོས་ཅན། ཁྱོད་ལ་དམིགས་པའི་གང་ཟག་གི་བདག་འཛིན་ལྷན་སྐྱེས་དེས་ཁྱོད་རང་རྐྱ་ཐུབ་པའི་རྫས་ཡོད་དུ་བཟུང་བར་ཐལ། ཁྱོད་ངའམ་གང་ཟག་ཡིན་པའི་ཕྱིར། འདོད་ན། དེ་འདྲའི་བློ་དེ་བློ་དོན་མཐུན་ཡིན་པར་ཐལ། ཁྱོད་རང་རྐྱ་ཐུབ་པའི་རྫས་ཡོད་ཡིན་པའི་ཕྱིར། ཟེར་ན་

[172A]༄༅། །འོ་ན། བདག་ཆོས་ཅན། ཁྱོད་ལ་དམིགས་པའི་བདེན་འཛིན་དེ་བློ་དོན་མཐུན་ཡིན་པར་ཐལ། དེ་ཁྱོད་ལ་དམིགས་པའི་བདག་འཛིན་ཡིན་པ་གང་ཞིག་ཁྱོད་བདག་ཡིན་པའི་ཕྱིར། འཁོར་གསུམ། ཡང་ཁོ་ན་རེ། གང་ཟག་གི་བདག་ཡོད་པར་ཐལ། གང་ཟག་
རང་རྐྱ་ཐུབ་པའི་རྫས་ཡོད་པའི་ཕྱིར། དེར་ཐལ། རང་རྐྱ་ཐུབ་པའི་རྫས་ཡོད་ཀྱི་གང་ཟག་ཡོད་པའི་ཕྱིར། ཟེར་ན། རྣམ་པ་གཅིག་ཏུ་ན་མ་ཁྱབ། ཀུན་གཞི་དེ་རང་རྐྱ་ཐུབ་པའི་རྫས་ཡོད་ཀྱི་གང་ཟག་ཡིན་པར་ཐལ། རང་རྐྱ་ཐུབ་པའི་རྫས་ཡོད་ཀྱི་གང་ཟག་ཡིན་པའི་ཕྱིར་
རང་རྐྱ་ཐུབ་པའི་རྫས་ཡོད་གང་ཞིག་གང་ཟག་ཡིན་པའི་ཕྱིར། རྟགས་དང་པོ་དེར་ཐལ། ཆོས་ཅན་དེ་ཡིན་པའི་ཕྱིར། གཉིས་པ་ཁས། ཟེར་ན། འོ་ན། གང་ཟག་གི་བདག་ཡོད་པར་ཐལ། གང་ཟག་དེ་གང་ཟག་གི་བདག་ཡིན་པའི་ཕྱིར། དེར་ཐལ། དེ་གང་ཟག་གང་ཞིག་
བདག་ཡིན་པའི་ཕྱིར། འཁོར་གསུམ། འོག་མ་དེ་དག་གི་ལུགས་ལ་གོང་དུ་བཤད་པ་དེ་དག་འཐད་དེ། དེ་དག་གི་ལུགས་འཆད་པའི་སྐབས་ཀྱི་ཊིཀ་ཆེན་ལས། གང་ཟག་རང་རྐྱ་ཐུབ་པའི་རྫས་སུ་མེད་པར་སྨྲ་བ་ནི་གང་ཟག་རང་གི་ལྡོག་པ་ནས་འདོད་པ་ཡིན་གྱི། གང་ཟག་
གི་མཚན་གཞི་རྣམ་ཤེས་ལ་དེ་ལྟར་འདོད་པ་མ་ཡིན་ནོ། །ཞེས་གསུངས་པའི་ཕྱིར།།    ༈    །།གང་ཕྱིར་ནམ་མཁའ་དྲི་མ་མེད་ལ་ཟླ་སྣང་གསལ་བར་སྟེར་བ་ཡི། ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ་ཁ་ཅིག་བྱང་སེམས་རྒྱུན་མཐའ་བ་དེས། ཤེས་སྒྲིབ་
སྤངས་པ། ཡང་དག་མཐའ་མངོན་དུ་བྱས་པ། སྟོང་ཉིད་ལ་མཉམ་པར་གཞག་བཞིན་དུ་ཇི་སྙེད་པའི་ཆོས་ཐམས་ཅད་མངོན་སུམ་དུ་རྟོགས་པ། མཚན་དཔེས་སྤྲས་པའི་དེའི་ལུས་ལོངས་སྐུར་གནས་གྱུར་བ་དུས་མཉམ་པའི་སྒོ་ནས་ཆོས་སྐུ་མངོན་དུ་བྱེད་པ་ཡིན་ཟེར་ན། བྱང་སེམས་
རྒྱུན་མཐའ་བའི་ལུས་ལོངས་སྐུར་འགྱུར་བར་ཐལ། དམ་བཅའ་འཐད་པའི་ཕྱིར། འདོད་ན། དེའི་ལུས་ཆོས་ཅན། ཁྱོད་ལོངས་སྐུར་མི་འགྱུར་བར་ཐལ། ཁྱོད་གཟུགས་ཡིན་པའི་ཕྱིར། དེར་ཐལ། མཚན་དཔེས་སྤྲས་པའི་ལུས་ཡིན་པའི་ཕྱིར། འབྲས་བུ་འགྲུབ་པའི་རིམ་

[172B]དང་པོར་ཡེ་ཤེས་ཆོས་སྐུ། དེས་བདག་རྐྱེན་བྱས་ནས་ལོངས་སྐུ། དེས་བདག་རྐྱེན་བྱས་ནས་མཆོག་གི་སྤྲུལ་སྐུ་ཐོབ་པ་ཡིན་ཟེར་ན། ཤེས་བྱ་ཆོས་ཅན། ཡེ་ཤེས་ཀྱི་ཚོགས་མཐར་ཕྱིན་ཞིང། བསོད་ནམས་ཀྱི་ཚོགས་མཐར་མ་ཕྱིན་པའི་གང་ཟག་ཅིག་ཡོད་པར་ཐལ། ཡེ་
ཤེས་ཆོས་སྐུ་ཐོབ། གཟུགས་སྐུ་མ་ཐོབ་པའི་གང་ཟག་ཅིག་ཡོད་པའི་ཕྱིར། དེར་ཐལ། རྣམ་མཁྱེན་སྐད་ཅིག་དང་པོ་ཐོབ་མ་ཐག་པའི་གང་ཟག་དེས་ཡེ་ཤེས་ཆོས་སྐུ་ཐོབ། གཟུགས་སྐུ་མ་ཐོབ་པའི་ཕྱིར། དེར་ཐལ། ཁྱོད་ཀྱི་སྐུ་གསུམ་ཐོབ་པའི་རིམ་པ་དེ་འཐད་པའི་ཕྱིར། འོ་ན། ཆོས་སྐུ་ཐོབ་ཟིན་ནས་
གཟུགས་སྐུའི་རྒྱུ་བསོད་ནམས་ཀྱི་ཚོགས་ལ་སློབ་དགོས་ཅིག་ཡོད་པར་ཐལ། འདོད་པའི་ཕྱིར། གཞན་ཡང། རང་བཞིན་གནས་རིགས་ངོ་བོ་ཉིད་སྐུར་གནས་གྱུར་ཟིན་ཀྱང་རྒྱས་འགྱུར་གྱི་རིགས་ཀྱི་ནུས་པ་ཡོངས་སུ་མ་རྫོགས་པའི་གང་ཟག་ཅིག་ཡོད་པར་ཐལ། དམ་བཅའ་འཐད་པའི་ཕྱིར། འདོད་
ན། རྒྱས་འགྱུར་གྱི་རིགས་རྒྱུད་ལ་ལྡན་པའི་སངས་འཕགས་ཡོད་པར་ཐལ་ལོ། །གཞན་ཡང། བྱང་སེམས་རྒྱུན་མཐའ་བ་སངས་རྒྱས་མ་ཐག་པའི་ཚེ་དེ་སངས་རྒྱས་མ་ཡིན་པར་ཐལ། དེའི་ཚེ་སྐུ་གསུམ་གང་རུང་མ་ཡིན་པའི་ཕྱིར། རྟགས་སླ། ཁོ་ན་རེ། འགྲེལ་པ་དོན་གསལ་ལས། རྣལ་འབྱོར་པས་
ཀུན་རྫོབ་དུ་གཟུགས་ཀྱི་སྐུའི་སྣང་བ་བསྐྱེད་པའི་སྒོ་ནས་ཞེས་བཤད་པ་མི་འཐད་པར་ཐལ། ཡེ་ཤེས་ཆོས་སྐུས་གཟུགས་སྐུ་གཉིས་ཀྱི་སྣང་བ་མི་བསྐྱེད་པའི་ཕྱིར། དེར་ཐལ། དེས་ལོངས་སྐུའི་སྣང་བ་མི་བསྐྱེད་པའི་ཕྱིར། དེར་ཐལ། དེས་ལོངས་སྐུ་མི་བསྐྱེད་པའི་ཕྱིར། རྟགས་ཁས། གཞན་ཡང་
ཡེ་ཤེས་ཆོས་སྐུས་ལོངས་སྐུ་སྐྱེད་པར་ཐལ། དེ་ཡེ་ཤེས་ཆོས་སྐུའི་བདག་རྐྱེན་ལས་གྲུབ་པའི་ཕྱིར། དེར་ཐལ། དེ་ཡེ་ཤེས་ཆོས་སྐུའི་འཕྲིན་ལས་ཡིན་པའི་ཕྱིར། གདུལ་བྱའི་སྐྱེ་བོའི་སྣང་བ་ལ་བརྟེན་པའི་ལས་དེའི་བདག་པོ་ལ་བརྟེན་ནས་བྱུང་བ་རྣམས་ནི་ཆོས་ཀྱི་སྐུ་ཡིན་ནོ། །ཞེས་གསུངས་པའི་ཕྱིར་
ཟེར་ན། ཐལ་འགྱུར་སྔ་མ་ལ། ལོངས་སྐུ་ཆོས་ཅན། ཁྱོད་ལོངས་སྐུ་སྐྱེད་བྱེད་ཡིན་པར་ཐལ། ལོངས་སྐུའི་སྣང་བ་སྐྱེད་བྱེད་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། གདུལ་བྱའི་མིག་ཤེས་ལ་ལོངས་སྐུར་སྣང་བ་སྐྱེད་བྱེད་ཡིན་པའི་ཕྱིར། དེར་ཐལ། ལོངས་སྐུ་འཛིན་པའི་གདུལ་བྱའི་

[173A]༄༅། །མིག་ཤེས་སྐྱེད་པའི་ཕྱིར། ལུང་གཉིས་པ་དང་འགལ་བའི་སྐྱོན་མེད། དེའི་དོན། ལོངས་སྐུ་རང་གི་བདག་རྐྱེན་དུ་གྱུར་བའི་ཡེ་ཤེས་ཆོས་སྐུའི་བདག་རྐྱེན་ལས་གྲུབ་པའི་དོན་ཡིན་པའི་ཕྱིར། ཡེ་ཤེས་ཆོས་སྐུས་གཟུགས་སྐུ་གཉིས་ཀྱི་སྣང་བ་བསྐྱེད་པའི་དོན་ཡེ་ཤེས་ཆོས་
སྐུ་དེ་ཉིད་གཟུགས་སྐུ་གཉིས་སུ་སྣང་བའི་དོན་ཡིན་ཟེར་ན། འོ་ན། ལོངས་སྐུ་དང། དེའི་སྐུ་དངོས་ཀྱི་གདུལ་བྱ་གཉིས་ཀས་ལོངས་སྐུ་ལ་བལྟས་པ་དེའི་ཚེ་གཉིས་ཀའི་མིག་ཤེས་ལ། དེའི་རྒྱུད་ཀྱི་ཡེ་ཤེས་ཆོས་སྐུ་ལོངས་སྐུར་སྣང་ངམ། ལོངས་སྐུ་ལ་མི་སྣང་ཞིང། གདུལ་བྱ་ལ་སྣང་བ་ཙམ་ཡིན། དང་པོ་
ལྟར་ན། ལོངས་སྐུ་ལ་དེ་མ་ཡིན་ལ་དེར་སྣང་གི་འཁྲུལ་སྣང་ཡོད་པར་ཐལ། དེ་ལ་རང་རྒྱུད་ཀྱི་ཡེ་ཤེས་ལོངས་སྐུ་མ་ཡིན་བཞིན་དུ་སྣང་བའི་སྣང་བ་ཡོད་པའི་ཕྱིར། དེར་ཐལ། དམ་བཅའ་འཐད་པའི་ཕྱིར། འདོད་ན། མི་འཐད་པར་ཐལ། ལོངས་སྐུ་འཁྲུལ་པ་སྤངས་པའི་གང་ཟག་ཡིན་པའི་ཕྱིར་
གཉིས་པ་ནི། གཟུགས་སྐུ་གདུལ་བྱའི་གཞན་སྣང་ཙམ་ཡིན་པར་ཐལ། དམ་བཅའ་གཉིས་པ་འཐད་པའི་ཕྱིར། འདོད་མི་ནུས་ཏེ། ལས་མ་བྱས་པ་དང་ཕྲད་པ་དང། བྱས་པ་ཆུད་ཟོས་པ་སོགས་ཉེས་པ་།    ༈    ཆོས་གཟུགས་ཀྱི་སྐུ་གཉིས་ཀྱི་གོ་འཕང་ཅིག་
ཅར་དུ་མངོན་དུ་བྱེད་པ་དང། ཡེ་ཤེས་ཆོས་སྐུས་གཟུགས་སྐུའི་སྣང་བ་སྐྱེད་པའི་དོན། དེས་བདག་རྐྱེན་བྱས་པ་ལ་བརྟེན་ནས་གདུལ་བྱ་རང་རང་གི་སྐལ་བ་དང་འཚམས་པར་གདུལ་བྱའི་མིག་ཤེས་ལ་གཟུགས་སྐུའི་སྣང་བ་བསྐྱེད་པའི་དོན་ཡིན་པའི་ཕྱིར།།    ༈    །།གསུམ་པ་རྩོད་པ་སྤོང་བ་ལ། ཁོ་ན་རེ་
སངས་རྒྱས་ཀྱི་སར་བེམ་པོས་བསྡུས་པའི་རྡུལ་ཡོད་པར་ཐལ། སངས་རྒྱས་ཀྱི་སར་ཡེ་ཤེས་ཆོས་སྐུའི་བདག་ཉིད་མ་ཡིན་པའི་གཟུགས་ཡོད་པའི་ཕྱིར། ཟེར་ན། མ་ཁྱབ། དེར་ཐལ། སངས་རྒྱས་ཀྱི་སར་ཡེ་ཤེས་ཆོས་སྐུས་བདག་རྐྱེན་བྱས་པའི་གཟུགས་ཡོད་པའི་ཕྱིར། དེར་ཐལ། དེས་གདུལ་
བྱའི་མིག་ཤེས་ལ་སྣང་བ་བསྐྱེད་པའི་སྣང་རྒྱུའི་སངས་རྒྱས་ཀྱི་སའི་གཟུགས་ཡོད་པའི་ཕྱིར། ཁོ་ན་རེ། སངས་རྒྱས་ཀྱི་སར་བེམ་པོས་བསྡུས་པའི་གཟུགས་ཡོད་པར་ཐལ། སངས་རྒྱས་ཀྱི་སར་ཕྱི་རོལ་གྱི་དོན་ཡོད་པའི་ཕྱིར། དེར་ཐལ། སྤྱིར་ཕྱི་རོལ་གྱི་དོན་ཡོད་པ་གང་ཞིག་སངས་རྒྱས་ཀྱི་སར་

[173B] ཟེར་ན། མ་ཁྱབ། རྟགས་དེར་ཐལ། དེར་ཕྱི་སྟོང་བ་ཉིད་སོགས་ཡོད་པའི་ཕྱིར།།    ༈    །།ཇི་ལྟར་སྣོད་ཀྱི་དབྱེ་བས་མཁའ་ལ་དབྱེ་བ་མེད་དེ་ལྟར། །ཞེས་སོགས་ཀྱི་སྐབས་སུ། རྣམ་པ་གསུམ་ལས། དང་པོ་ལ། ཁ་ཅིག་རྣམ་མཁྱེན་གྱི་དུས་གསུམ་
ཅིག་ཅར་དུ་མངོན་སུམ་དུ་རྟོགས་ཏེ། དེས་ད་ལྟའི་དུས་སུ་འདས་པ་འདས་པའི་དུས་ཇི་ལྟར་འབྱུང་བ་བཞིན་དང། མ་འདས་པ་མ་འོངས་པའི་དུས་ཇི་ལྟར་འབྱུང་བའི་ཚུལ་རྣམས་ཇི་ལྟ་བ་བཞིན་རྟོགས་པའི་ཕྱིར། དེས་ན་རྣམ་མཁྱེན་གྱི་དུས་གསུམ་ཅིག་ཅར་དུ་རྟོགས་ན་དུས་གསུམ་ཅིག་ཅར་དུ་གྲུབ་
མི་དགོས་ཏེ། མཁྱེན་དུས་དང་གྲུབ་དུས་མི་གཅིག་པའི་ཕྱིར་ཏེ། གཞི་གཅིག་ཏུ་ཤེས་བྱ་ཐམས་ཅད་མཁྱེན་ན་གཞི་དེར་ཤེས་བྱ་ཐམས་ཅད་ཡོད་མི་དགོས་པའི་ཕྱིར། དེར་ཐལ། མཁྱེན་པ་དེར་མཁྱེན་རྒྱུའི་ཆོས་དེ་དེར་ཡོད་མི་དགོས་པའི་ཕྱིར། ཞེས་གསུངས་དེ་ལ་ཁ་ཅིག་རྣམ་མཁྱེན་གྱིས་ས་མྱུག་གཉིས་ཅིག་
ཅར་དུ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། ས་མྱུག་ཅིག་ཅར་དུ་གྲུབ་པར་ཐལ་ལོ། །ཞེས་གསུང་ཡང་སྐྱོན་མ་སོང་ངོ། །ཁོ་རང་གི་ལུགས་འཇོག་པ་ན། རྣམ་མཁྱེན་གྱི་ཇི་ལྟ་བ་རྟོགས་པའི་དུས་ཤེས་བྱ་ཐམས་ཅད་མངོན་སུམ་དུ་མཁྱེན་ཡང་རྣམ་མཁྱེན་གྱི་ཤེས་བྱ་ཐམས་ཅད་
གཅིག་ཏུ་མི་མཁྱེན་ནོ། །ཞེས་གསུང། དམ་བཅའ་དང་པོ་ལ་སྐྱོན་འཕེན་པ་ཁ་ཅིག་དུས་གསུམ་ཅིག་ཅར་དུ་རྣམ་མཁྱེན་གྱིས་རྟོགས་པར་ཐལ། རྣམ་མཁྱེན་གྱིས་དུས་གསུམ་ཅིག་ཅར་དུ་རྟོགས་པའི་ཕྱིར། ཟེར་ན། མ་ཁྱབ། རྟགས་ཁས། དུས་གསུམ་ཅིག་ཅར་དུ་ཚད་མས་རྟོགས་པར་
ཐལ། འདོད་པའི་ཕྱིར། འདོད་ན། དུས་གསུམ་ཅིག་ཅར་དུ་ཚད་མས་གྲུབ་པར་ཐལ། འདོད་པའི་ཕྱིར། འདོད་ན། དུས་གསུམ་ཅིག་ཅར་དུ་གྲུབ་པར་ཐལ་ལོ། །དེས་སྐྱོན་བརྗོད་ཚུལ་དེ་ཡང་དམ་བཅའ་དང་པོ་ལ་མ་སོང་ཞིང། ལུགས་གཉིས་པ་ལ་ཡང། རྣམ་མཁྱེན་གྱིས་དུས་གསུམ་ཅིག་
ཅར་དུ་རྟོགས་པར་ཐལ། རྣམ་མཁྱེན་གྱིས་ད་ལྟར་བརྟོགས་པའི་དུས་སུ་འདས་པ་ཡང་མངོན་སུམ་དུ་རྟོགས། མ་འོངས་པ་ཡང་མངོན་སུམ་དུ་རྟོགས་པའི་ཕྱིར་དང། མ་ཁྱབ་ན་དུས་གསུམ་ཅིག་ཅར་དུ་རྟོགས་པའི་མིང་བརྡས་བཞག་པ་ཙམ་ཡིན་པའི་ཕྱིར། ལུགས་དང་པོ་མཚུངས་

[174A]༄༅། །མེད་ཆོས་རྗེའི་བཞེད་པ་ཡིན་ཞིང་དུས་གསུམ་མཁྱེན་ཚུལ་སྐྱོན་མེད་དོ། །དེ་ལྟར་བྱས་ན། རྣམ་མཁྱེན་གྱིས་དེ་རིང་གི་དུས་སུ་ཁ་སང་ཕན་ཆད་ཀྱི་དངོས་པོ་དང་སང་ཕན་ཆད་ཀྱི་དངོས་པོ་མཁྱེན་ནོ་བྱས་པ་ལ། ཁ་ཅིག་རྣམ་མཁྱེན་གྱིས་ཁ་སང་གི་བུམ་པ་དེ་རིང་གི་དུས་སུ་
རྟོགས་པར་ཐལ། རྣམ་མཁྱེན་གྱིས་དེ་རིང་གི་དུས་སུ་ཁ་སང་གི་བུམ་པ་རྟོགས་པའི་ཕྱིར། འདོད་ན། ཁ་སང་གི་བུམ་པ་དེ་རིང་གི་དུས་སུ་གྲུབ་པར་ཐལ་ལོ། །ཟེར་ན། མཁྱེན་དུས་དང། གྲུབ་དུས་མི་གཅིག་པའི་སྒོ་ནས་ལན་བཏབ་ཟིན་ནོ། །རྣམ་མཁྱེན་གྱིས་དུས་གསུམ་མཁྱེན་ཚུལ་
དེ་ཙམ་གྱིས་གོ་ནུས་སོ། །དེས་བདེན་གཉིས་མཁྱེན་ཚུལ་ལ་ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་སྙེད་པ་མི་མཁྱེན། ཇི་སྙེད་པ་མཁྱེན་པའི་རྣམ་མཁྱེན་གྱིས་ཇི་ལྟ་བ་མི་མཁྱེན་ཟེར་ན། བདེན་གཉིས་ལས། མཁྱེན་པའི་སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་
ཀུན་ཁྱབ་ཅན། །ཞེས་གསུངས་པ་མི་འཐད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས། དེ་ལ་ཁོ་ན་རེ། ཇི་ལྟ་བརྟོགས་པའི་རྣམ་མཁྱེན་ཆོས་ཅན། ཁྱོད་གཉིས་སྣང་ནུབ་པའི་མཁྱེན་པར་ཐལ། ཇི་ལྟ་བ་ལ་གཉིས་སྣང་ནུབ་པ་ཡིན་པའི་ཕྱིར། འདོད་ན། མ་ཡིན་པར་ཐལ་
གཉིས་སྣང་དང་བཅས་པའི་མཁྱེན་པ་ཡིན་པའི་ཕྱིར། ཟེར་ན། མ་ཁྱབ། རྟགས་དེར་ཐལ། ཇི་སྙེད་པ་ལ་གཉིས་སྣང་དང་བཅས་པའི་མཁྱེན་པ་ཡིན་པའི་ཕྱིར། རྣམ་མཁྱེན་ཆོས་ཅན་དུ་བཟུང་ནས། རང་ཡུལ་ལ་གཉིས་སྣང་བཅས་ནུབ་ལ་ཡང་ལན་འདེབས་ཚུལ་འདིས་ཤེས་སོ། །
ཁ་ཅིག་རྣམ་མཁྱེན་གྱིས་རྣམ་མཁྱེན་དངོས་སུ་མ་རྟོགས་ཟེར་ན། རྣམ་མཁྱེན་ཆོས་ཅན། ཁྱོད་རྣམ་མཁྱེན་གྱིས་དངོས་སུ་རྟོགས་པར་ཐལ། དེས་ཁྱོད་ཁྱོད་ཀྱི་རྣམ་པ་ཤར་ནས་རྟོགས་པའི་ཕྱིར། མ་གྲུབ་ན། དེས་ཁྱོད་ཤུགས་ལ་རྟོགས་པར་ཐལ། ཁྱོད་དེས་རྟོགས་པ་གང་ཞིག་
དེ་ལ་ཁྱོད་ཀྱི་རྣམ་པ་མ་ཤར་བའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་གཞི་མ་གྲུབ་པར་ཐལ། ཁྱོད་ཐམས་ཅད་མཁྱེན་པའི་ཡེ་ཤེས་ཀྱི་གཟིགས་པ་ལས་ལོག་པའི་ཕྱིར་ཏེ། རྣམ་མཁྱེན་ཐམས་ཅད་མཁྱེན་པའི་ཡེ་ཤེས་གང་ཞིག་དེས་ཁྱོད་མ་གཟིགས་པའི་ཕྱིར་

[174B] ཕྱི་མ་ཁས། ཤུགས་ལ་རྟོགས་པ་འདོད་ཟེར་ན། དེ་མི་འཐད་པར་ཐལ། ཊིཀ་ཆེན་ལས། མི་སྣང་ཡང། རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མི་རུང་བའི་ཕྱིར། ཞེས་གསུངས་པའི་ཕྱིར། ཁོ་ན་རེ། རྣམ་མཁྱེན་ཆོས་ཅན། ཁྱོད་རྣམ་མཁྱེན་ལ་མི་སྣང་བར་ཐལ་
ཁྱོད་རྣམ་མཁྱེན་ལ་གཉིས་སྣང་དང་བཅས་ནུབ་གང་རུང་གི་སྒོ་ནས་མི་སྣང་བའི་ཕྱིར། གཉིས་སྣང་དང་བཅས་པའི་སྒོ་ནས་མི་སྣང་བ་མ་གྲུབ་བྱས་པ་ལ། ཁོ་ན་རེ། རྣམ་མཁྱེན་ཆོས་ཅན། ཁྱོད་རྣམ་མཁྱེན་དང་གཉིས་ཡིན་པར་ཐལ། ཁྱོད་རྣམ་མཁྱེན་གྱིས་གཉིས་སྣང་དང་བཅས་ཏེ་རྟོགས་
པའི་ཕྱིར། ཟེར་ན། མ་ཁྱབ། འོ་ན། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། ཁྱོད་སྟོང་ཉིད་དང་གཉིས་མ་ཡིན་པར་ཐལ། ཁྱོད་སྟོང་ཉིད་ལ་གཉིས་སྣང་ནུབ་ནས་རྟོགས་པའི་ཕྱིར། རྟགས་གཉིས་པ་མ་གྲུབ་ན། རྣམ་མཁྱེན་ཆོས་ཅན། ཁྱོད་རང་རིག་དུ་ཐལ། རང་ཡུལ་དུ་གྱུར་པའི་ཀུན་རྫོབ་
བདེན་པ་ལ་གཉིས་སྣང་ནུབ་པའི་བློ་ཡིན་པའི་ཕྱིར། དེར་ཐལ། རྣམ་མཁྱེན་ལ་གཉིས་སྣང་ནུས་པའི་བློ་ཡིན་པའི་ཕྱིར། ཁ་ཅིག་རྣམ་མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་རྟོགས་པར་ཐལ། རྣམ་མཁྱེན་གྱིས་རྣམ་མཁྱེན་རང་ཉིད་ལས་ཐ་དད་མ་ཡིན་པར་རྟོགས་
པའི་ཕྱིར་ཏེ། རང་ཉིད་དང་གཅིག་ཏུ་རྟོགས་པའི་ཕྱིར། ཟེར་ན། རྣམ་མཁྱེན་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཁྱོད་ལ་གཉིས་སྣང་ནུབ་པའི་བློ་ཡོད་པའི་ཕྱིར། སྤྱོད་འཇུག་དང་ཊིཀ་ལས་ཤུགས་རྟོགས་ཀྱི་མིང་འདོགས་མི་འདོགས་གང་ཡིན་ཀྱང་རྣམ་མཁྱེན་གྱིས་རྣམ་མཁྱེན་གྱི་རྣམ་པ་མ་ཤར་བར་
རྟོགས་གསུངས་པ་ལ། ཅུང་ཟད་འབུལ་ན། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་སངས་རྒྱས་ཀྱི་ཇི་སྙེད་པ་མཁྱེན་པའི་ཡེ་ཤེས་ཀྱིས་མངོན་སུམ་དུ་རྟོགས་པར་ཐལ། ཁྱོད་དེ་དང་ཐ་དད་གང་ཞིག་ཁྱོད་དང་གྲུབ་སྡེ་དབྱེར་མེད་ཀྱི་ཆོས་ཡིན་པའི་ཕྱིར། འདོད་ན། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་སངས་རྒྱས་ཀྱི་ཡེ་ཤེས་
ཀྱིས་མངོན་སུམ་དུ་རྟོགས་པར་ཐལ། ཁྱོད་སངས་རྒྱས་ཀྱི་ཇི་སྙེད་པ་མཁྱེན་པའི་ཡེ་ཤེས་ཀྱིས་མངོན་སུམ་དུ་རྟོགས་པའི་ཕྱིར། རྟགས་ཁས། མ་ཁྱབ། ཀུན་རྫོབ་བདེན་པ་སངས་རྒྱས་ཀྱི་ཡེ་ཤེས་ཀྱིས་མངོན་སུམ་དུ་རྟོགས་པའི་སྒྲུབ་བྱེད་མེད་པར་ཐལ། མ་ཁྱབ་པ་དེའི་ཕྱིར། འདོད་ན། སངས་རྒྱས་ཀྱི་ཡེ་

[175A]༄༅། །ཤེས་ལ་སངས་རྒྱས་ཀྱི་ཡེ་ཤེས་སྣང་བར་ཐལ། དེས་དེ་མངོན་སུམ་དུ་རྟོགས་པའི་ཕྱིར། འདོད་ན། དེ་ལ་དེའི་རྣམ་པ་ཤར་བར་ཐལ། འདོད་པའི་ཕྱིར། དེས་ན་རྣམ་མཁྱེན་གྱིས་རྣམ་མཁྱེན་ཤུགས་ལ་རྟོགས་པ་ཊིཀ་ཆེན་གྱི་གསུང་པ་དང་འགལ་བ་གོང་དུ་
བསྒྲུབས་ཟིན། རྣམ་མཁྱེན་ལ་རྣམ་མཁྱེན་གྱི་རྣམ་པ་མ་ཤར་བར་འདོད་པ་ཡང་མི་འཐད་པར་ཐལ། ཊིཀ་ཆེན་ལས། རྣམ་པ་མ་ཤར་པར་རྟོགས་པ་འདི་པའི་ལུགས་མ་ཡིན་པ་ནི་རིགས་པ་དྲུག་ཅུ་པའི་འགྲེལ་བར་གསལ་བར་བཤད་དོ། །ཞེས་གསུངས་པའི་ཕྱིར། གཞན་
ཡང། རྣམ་མཁྱེན་ཆོས་ཅན། ཁྱོད་ལ་རྣམ་མཁྱེན་གྱི་རྣམ་པ་ཤར་བར་ཐལ། ཁྱོད་ལ་དེ་མི་རྟག་པའི་རྣམ་བ་ཤར་བ་གང་ཞིག་རྣམ་མཁྱེན་དང་དེའི་མི་རྟག་པ་གཉིས་ཡུལ་དུས་གང་ལ་ལྟོས་ཏེ་ཡང་གྲུབ་སྡེ་དབྱེར་མེད་ཡིན་པའི་ཕྱིར། དང་པོ་མ་གྲུབ་ན། རྣམ་མཁྱེན་ཆོས་ཅན། རྣམ་མཁྱེན་
ལ་ཁྱོད་མི་རྟག་པའི་རྣམ་པ་ཤར་བར་ཐལ། ཁྱོད་འདུས་བྱས་ཡིན་པའི་ཕྱིར། རྣམ་མཁྱེན་དང་ཐ་དད་པའི་རྒྱུ་མཚན་གྱིས་ཀྱང་སྒྲུབ་བོ། །གཞན་ཡང། རྣམ་མཁྱེན་ལ་རྣམ་མཁྱེན་གྱི་རྣམ་པ་ཤར་བར་ཐལ། རྣམ་མཁྱེན་དུ་གྱུར་པའི་རྣམ་པར་ཤེས་པ་ལ་ཁོ་རང་གི་རྣམ་པ་ཤར་བའི་
ཕྱིར། མ་གྲུབ་ན་དེར་ཐལ། དེའི་འཁོར་དུ་གྱུར་བའི་འདུ་ཤེས་ལ་རྣམ་མཁྱེན་གྱི་རྣམ་པ་ཤར་བའི་ཕྱིར། ཁྱབ་སྟེ། དེ་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། རྟགས་དེར་ཐལ། རྣམ་མཁྱེན་དང་ཐ་དད་པའི་སངས་འཕགས་ཀྱི་རྒྱུད་ཀྱི་མཁྱེན་པ་ཡིན་པའི་ཕྱིར་
དེས་ན་རྒྱལ་ཚབ་རྗེས་ཤུགས་ལ་མངོན་སུམ་དུ་རྟོགས་པའི་གསུང་རིགས་བྱུང་བ་ལ་དཔགས་ན། རྣམ་མཁྱེན་གྱིས་རྣམ་མཁྱེན་དངོས་སུ་མ་རྟོགས་ཀྱང་མངོན་སུམ་དུ་རྟོགས་པར་བཞེད་པ་དང། །མཁས་གྲུབ་རིན་པོ་ཆེས་རྣམ་མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་དངོས་སུ་རྟོགས་པར་
བཞེད། རྣམ་པ་གཉིས་ཁས་དེས་དེ་གཉིས་སྣང་དང་བཅས་པའི་ཚུལ་གྱིས་རྟོགས་ན་ཁོ་རང་ཁོ་རང་དང་ཐ་དད་དུ་འགལ་བ་འཕེན་པ་འདྲ་ཞིང། རྒྱལ་ཚབ་རྗེས་རྣམ་མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་རྟོགས་ན་དོན་དམ་བདེན་པར་ཐལ་བ་

[175B] ཞེས་གསུངས་པ་ལ། སྟོང་ཐུན་ལས་རྣམ་མཁྱེན་གྱིས་རྣམ་མཁྱེན་གཉིས་སྣང་ནུབ་པའི་སྒོ་ནས་རྟོགས་ན་རྣམ་མཁྱེན་དོན་དམ་བདེན་པ་མིན་དགོས་པར་ཐལ། དེས་དེ་ལྟར་རྟོགས་ན་དེས་རང་ཉིད་རང་ཉིད་དང་ཐ་མི་དད་དུ་རྟོགས་དགོས། དེ་ལྟར་ན་དེས་རང་ཉིད་རང་ཉིད་དང་གཅིག་ཏུ་རྟོགས་
དགོས། དེས་རྣམ་མཁྱེན་དང་གཅིག་ཏུ་རྟོགས་ན་ཀུན་རྫོབ་བདེན་པར་རྟོགས་དགོས་པར་གསུང་ཞིང་རྣམ་པ་གཉིས་ཀས་གཉིས་སྣང་བཅས་ནུབ་ཀྱི་དོན་ཐ་དད་ཀྱི་སྣང་བ་བཅས་ནུབ་ཀྱི་དོན་ལ་མཛད་པ་འདི་ལ་དཔྱད་ན། རྣམ་མཁྱེན་གྱིས་དོན་དམ་བདེན་པ་གཉིས་སྣང་དང་བཅས་པའི་སྒོ་ནས་
རྟོགས་པར་ཐལ། དེས་དེ་ཐ་དད་ཀྱི་སྣང་བ་དང་བཅས་པའི་སྒོ་ནས་རྟོགས་པའི་ཕྱིར་ཏེ། དེས་དོན་དམ་བདེན་པར་རང་ལས་ཐ་དད་པར་རྟོགས་པའི་ཕྱིར། རྩ་བར་འདོད་མི་ནུས་པར་གྲགས། གཞན་ཡང། རྣམ་མཁྱེན་གྱིས་བདེན་གཉིས་གཟིགས་ཚུལ་ལ་ཁྱད་པར་མེད་པར་ཐལ། དེས་དོན་
དམ་བདེན་པ་དང་རྣམ་མཁྱེན་གཟིགས་ཚུལ་གཉིས་ལ་ཁྱད་པར་མེད་པའི་ཕྱིར། དེར་ཐལ། གཉིས་ཀ་གཉིས་སྣང་ནུབ་པའི་སྒོ་ནས་གཟིགས་པའི་ཕྱིར། འདོད་མི་ནུས་ཏེ། མཁྱེན་པ་གཅིག་ཉིད་ཀྱི་ཡུལ་བདེན་པ་གཉིས་ལ་ལྟོས་ཏེ་གཟིགས་ཚུལ་མི་འདྲ་བ་གཉིས་ཀྱི་སྒོ་ནས་གཟིགས་པ་
སངས་རྒྱས་ཁོ་ནའི་ཁྱད་ཆོས་སུ་གསུངས་པ་དང་འགལ་བའི་ཕྱིར། གཞན་ཡང། དེ་རྟོགས་ཚུལ་མཚུངས་པ་མི་རིགས་པར་ཐལ། ཇི་ལྟ་བ་གཟིགས་པའི་ངོར་ཇི་སྙེད་པ་མ་གཟིགས། ཇི་སྙེད་པ་གཟིགས་པའི་གཟིགས་ངོར་ཇི་ལྟ་བ་མ་གཟིགས་པ་དང། རང་འགྲེལ་ལས། དངོས་པོ་བྱས་པ་ཅན་
ལ་མ་རེག་པར་རང་བཞིན་འབའ་ཞིག་མངོན་གྱུར་མཛད་པས་དེ་ཉིད་ཐུགས་སུ་ཆུད་པའི་སངས་རྒྱས་ཞེས་བརྗོད་དོ། །ཞེས་གསུངས་པའི་ཕྱིར། གཞན་ཡང། གང་ཟག་རང་རྐྱ་ཐུབ་པའི་རྫད་ཡོད་ཀྱིས་སྟོང་བའི་སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལས། གང་ཟག་རང་རྐྱ་ཐུབ་པའི་
རྫས་ཡོད་ཀྱི་སྟོང་པའི་སྟོང་ཉིད་ལ་གཉིས་སྣང་ནུབ་པ་དང། དམན་ལམ་སྔོན་མ་སོང་གི་ཐེག་ཆེན་སྦྱོར་ལམ་ཆོས་མཆོག་སྟོང་ཉིད་ལ་གཉིས་སྣང་ནུབ་པར་ཐལ། རིམ་པ་བཞིན་དུ། ཡུལ་གཉིས་རང་ཉིད་ལས་ཐ་དད་པར་སྣང་བའི་ཚུལ་གྱིས་རྟོགས་པའི་ཕྱིར། ཕྱི་མ་འདོད་མི་ནུ་

[176A]༄༅། །ས་ལས། གཉིས་སྣང་ནུབ་པ་ལྟར་སྣང་གི་ནུབ་པ་ནི་མ་ཡིན་ནོ། །ཞེས་གསུངས་པའི་ཕྱིར། ཁ་ཅིག་ མཁས་གྲུབ་རྗེས་རྣམ་མཁྱེན་གྱིས་རྣམ་མཁྱེན་དངོས་སུ་རྟོགས་ཀྱང་དེ་ལ་དེའི་རྣམ་པ་མ་ཤར་བ་དང་མི་སྣང་བར་བཞེད་པ་ཡིན་ཟེར་ན། དེ་མི་འཐད་དེ། དེ་ལྟར་བཞེད་པ་
གསུང་ལས་མི་གསལ་ཞིང། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མེད་པའི་ཕྱིར། ཞེས་པའི་གསུང་འདི་སྒྲ་སོར་བཞག་དུ་མཛད་པར་སྣང་བའི་ཕྱིར།།    ༈    རྣམ་མཁྱེན་གྱིས་རྣམ་མཁྱེན་གཉིས་སྣང་དང་བཅས་པའི་སྒོ་ནས་གཟིགས་པ་དང་
གཉིས་སྣང་བཅས་ནུབ་ཀྱི་དོན་ཀུན་རྫོབ་ཀྱི་སྣང་བ་དང་བཅས་ནུབ་ལ་བྱེད་པ་དང། ཇི་ལྟ་བ་གཟིགས་པའི་རྣམ་མཁྱེན་གྱི་ཇི་ལྟ་བ་གཉིས་སྣང་ནུབ་པའི་སྒོ་ནས་གཟིགས། ཇི་སྙེད་པ་གཉིས་སྣང་དང་བཅས་པའི་སྒོ་ནས་གཟིགས་དགོས་པས། ཇི་ལྟ་བ་གཟིགས་པའི་ངོར་ཇི་སྙེད་པ་མེད་
པ་སོགས་ཡིན་ཡང། རྣམ་མཁྱེན་གྱིས་བུམ་པའི་ཆོས་ཉིད་གཟིགས་པའི་ངོར་ཀ་བའི་ཆོས་ཉིད་གཟིགས་པ་དང། ཀ་བ་གཟིགས་པའི་ངོར་བུམ་པ་གཟིགས་པ་སོགས་ཁས་བླངས་དགོས་ཏེ། དེ་རྣམས་ཇི་ལྟ་བ་དང། ཇི་སྙེད་པར་རིགས་མཐུན་པའི་ཕྱིར། འདིར་མ་བཤད་
པ་ནི་གོང་དུ་དོན་དམ་བདེན་པའི་ངོ་བོ་ངོས་འཛིན་གྱི་སྐབས་ལས་ཤེས་པར་བྱའོ།། རྣམ་མཁྱེན་གྱི་དུས་གསུམ་ཅིག་ཅར་དུ་མཁྱེན་པ་འདི་དང། གཉིས་སྣང་བཅས་ནུབ་ཀྱི་སྣང་བ་ཀུན་རྫོབ་ཀྱི་སྣང་བ་བཅས་ནུབ་ལ་བྱེད་པ་དང། སངས་རྒྱས་ཀྱི་ཡེ་ཤེས་ལ་ནི་ཇི་ལྟ་བ་གཟིགས་
པའི་གཟིགས་ངོར་ཀུན་རྫོབ་ཀྱི་སྣང་བ་ནུབ་པ་ལ་བྱེད་པ་རྗེའི་དགོངས་པར་འགྲོ་བ་ཡོད་པས་ཡིད་ཆེས་ཀྱི་གནས་སུ་མཛོད་ཅིག་    ༈    །།གསུམ་པ་རྩོད་པ་སྤོང་བ་ལ། ཁོ་ན་རེ། བུམ་པ་མེད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། བུམ་པ་བདེན་མེད་དུ་
མངོན་སུམ་དུ་རྟོགས་པའི་ཐེག་ཆེན་མཐོང་ལམ་བར་ཆད་མེད་ལམ་གྱི་ངོར་ཁྱོད་དོན་དམ་བདེན་པ་ཡིན་པའི་ཕྱིར། ཟེར་ན། མ་ཁྱབ། རྟགས་གསལ་སླ། འོ་ན། བུམ་པ་མེད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། བུམ་པ་བདེན་པར་གྲུབ་མ་གྲུབ་དཔྱད་

[176B] རྟགས་གསལ་སླ། གཞན་ཡང། ཡོད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་ངོ་བོར་ཁྱོད་དོན་དམ་བདེན་པ་ཡིན་པའི་ཕྱིར། ཞེས་ཟེར་བ་ལ། ཁོ་ན་རེ། ཁྱོད་གཞི་གྲུབ་
ན། ཁྱོད་དོན་དམ་བདེན་པར་གྲུབ་མ་གྲུབ་དཔྱད་མཐར་ཁྱོད་མེད་པས་ཁྱབ་པར་ཐལ། བུཾ་པ་བདེན་པར་གྲུབ་མ་གྲུབ་དཔྱད་མཐར་བུམ་པ་མེད་པའི་ཕྱིར། ཟེར་ན། མ་ཁྱབ། འདོད་ན། བདེན་མེད་ཆོས་ཅན། དེར་ཐལ། དེའི་ཕྱིར། འདོད་ན། བདེན་མེད་བདེན་པར་གྲུབ་མ་གྲུབ་དཔྱད་
མཐར་བདེན་མེད་ཡོད་པར་ཐལ། དེ་ལྟར་དཔྱད་པའི་མཐར་བདེན་པར་གྲུབ་པ་རྡུལ་ཙམ་ཡང་མེད་པའི་ཕྱིར། ཁོ་ན་རེ། རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད་པར་ཐལ། དེ་སྲུ་ཇི་ལྟ་བ་ལ་རྩེ་གཅིག་ཏུ་མཉམ་པར་བཞག་པའི་ངོར་ཇི་སྙེད་པ་ཡོད་
པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེས་ཇི་ལྟ་བ་ལ་མཉམ་པར་བཞག་བཞིན་པའི་ངང་ནས་གདུལ་བྱའི་བསམ་པ་དང་ཁམས་དང། བག་ཉལ་ཐམས་ཅད་མངོན་སུམ་དུ་རྟོགས་ནས་གཞན་དོན་ཕྲིན་ལས་རྒྱུན་མི་འཆད་དུ་མཛད་པའི་ཕྱིར།།    ༈    །།སྨྲས་པ། ཟབ་མོའི་གནས་འདི་ཤིན་ཏུ་
རྟོགས་པར་དཀའ། །བདག་བློ་བྱིས་པ་ངས་ །ཁྱད་པར་འབྱུང་བཞི་རྒས་པའི་གྲིབ་སོས་ནོན། །ནོར་འཁྲུལ་མཆིས་ན་མཁས་རྣམས་བཟོད་པ་བཞེས། །འདིས་མཚོན་དུས་གསུམ་བསགས་པའི་དགེ་བ་རྣམས། །མ་གྱུར་འགྲོ་བ་ཀུན་གྱི་དགེ་རྩ་དང། །གཅིག་ཏུ་བསྡུས་ནས་བྱང་ཆུབ་ཆེན་པོར་བསྔོ་
བསླུ་མེད་རྟེན་འབྲེལ་ཟབ་མོས་འགྲུབ་གྱུར་ཅིག་དེང་ནས་བཟུང་སྟེ་ཚེ་རབས་ཐམས་ཅད་དུ། །དལ་འབྱོར་རྟེན་ལ་རབ་ཏུ་འབྱུང་འགྱུར་ཞིང། །ཐེག་ཆེན་དགེ་བའི་བཤེས་ཀྱིས་རྗེས་བཟུང་ནས། །ལམ་མཆོག་སྒྲུབ་པའི་རྟེན་རྣམས་ཚང་བར་ཤོག་ཐུབ་པའི་དབང་པོའི་དྲང་ངེས་མདོ་སྡེའི་དོན། །ཤིང་རྟ་
ཆེན་པོས་ཇི་ལྟར་བཀྲལ་བ་ལྟར། །དྲི་མེད་གསལ་མཛད་བློ་བཟང་གྲགས་པའི་ལུགས། །མྱུར་དུ་རྟོགས་ནས་འགྲོ་ལ་འདོམས་པར་ཤོག་ཅེས་པ་འདི་ནི་དོན་གཉེར་ཅན་འགའ་ཞིག་གིས་མཐའ་ཆོད་པའི་རྒལ་བརྟག་ཅིག་གྱིས་ཞེས་ནན་གྱིས་བསྐུལ་བའི་ངོར་དགེ་སློང་དགེ་འདུན་བསྟན་པ་དར་

[177A]༄༅། །རྒྱས་ཀྱི་བྱང་རྩེའི་གཙུག་ལག་ཁང་དུ་སྦྱར་བ་འདིས་ཟབ་མོའི་བསྟན་པ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་    ༈    །།ཨོཾ་སྭ་སྟི། ཉི་མའི་གཉེན་གྱི་གསུང་གི་འོད་ཟེར་གྱིས། །མཆོག་དམན་བྱང་ཆུབ་བསྒྲོད་ལམ་
གསལ་མཛད་དེ། །དེར་འཇུག་བགྲང་ཡས་རྒྱུན་མི་ཆད་བཞིན་དུ། །ཐེག་ཆེན་གྲུ་གཟིངས་དམན་མཚོར་བྱིང་ཞེས་ཟེར། །དེ་ཚེ་དཔལ་ལྡན་ཀླུ་ཡི་དབང་པོ་ཡི། །བློ་གྲོས་འཕྲུལ་གྱི་འཁོར་ལོས་ཉེར་དྲངས་ནས། །དབུ་མའི་ལྟ་བ་རིན་ཆེན་དབྱིག་ནོར་གྱིས། །འཛམ་གླིང་ཁྱབ་པར་མཛད་དེ་ཨེ་མ་
མཚར། །མ་རྟོགས་ལོག་རྟོག་ཚ་བས་གདུངས་སེལ་དུ། །ཟླ་བའི་ལེགས་བཤད་ག་བུར་བདུད་རྩིའི་ཆབ།མཆོག་ཏུ་མཁྱེན་པའི་གཏེར་གྱིས་བསྔགས་པ་ལྟར། །མ་ནོར་གསལ་གཟིགས་འཇམ་མགོན་བླ་མར་འདུད། །མགོན་དེའི་རིང་ལུགས་འཛིན་ལ་མཁས་གྲུབ་ཞེས། །སྙན་པ་ཕྱོཌ་
ཁྱབ་དགེ་འདུན་བསྟན་དར་བའི། །རྩ་འཇུག་རྣམ་བཤད་གཉིས་ཀྱི་དགོངས་པའི་དོན། །ཇི་བཞིན་གསལ་བྱེད་དབུ་མའི་མཐའ་དཔྱོད་འདི། །དང་བའི་སེམས་ལྡན་དགེ་སྦྱོང་བྱམས་པ་ནས། །བར་བཞེངས་འདི་འབྲེལ་བསོད་ནམས་གང་ཐོབ་དེས། །རྒྱལ་བའི་བསྟན་དང་ཁྱད་པར་ཟབ་མོའི་
ལམ། །བཤད་དང་སྒྲུབ་པའི་སྒོ་ནས་རྒྱས་གྱུར་ཅིག་ལྷ་མིའི་འདྲེན་མཆོག་རྒྱལ་དབང་ཡབ་སྲས་སོགས། །བསྟན་འཛིན་དམ་པ་སྐུ་ཚེ་མཛད་འཕྲིན་རྒྱས། །ཁྲིམས་ལྡན་སྡེ་རྣམས་མཁས་གྲུབ་ཚོགས་ཀྱིས་འགེངས།བསྟན་པའི་རྒྱལ་མཚན་ཕྱོགས་བརྒྱར་འཛུགས་གྱུར་ཅིག་གང་དག་རྒྱ་ཆེན་ཐོས་
པའི་རྒྱ་མཚོ་ཆེར། །རྣམ་དག་བསམ་སྒོམ་བརྟན་པོའི་གྲུ་བཅས་ནས། །དོན་གཉིས་ནོར་བུའི་གླིང་དུ་སོན་པ་ལས། །ཀུན་གྱི་རེ་སྐོང་གྲངས་ཡས་དར་རྒྱས་ཤོག་མཐར་འཛིན་མུན་པར་འཕྱིན་ །སྤྲོས་བྲལ་ཡེ་ཤེས་སྣང་བའི་བདག་པོ་དང། །ཕྲད་དེ་ཡང་དག་དབུ་མའི་ལམ་དུ་འཛུད། །
སྲིད་ཞིའི་མཐའ་ལས་མྱུར་དུ་བརྒལ་གྱུར་ཅིག་རྒྱལ་དང་དེ་སྲས་དམ་ཆོས་བདེན་མཐུ་དང། །བསྟན་བསྲུང་དམ་ཅན་རྒྱ་མཚོའི་མཐུ་སྟོབས་ཀྱིས། །འདི་སྐད་སྨོན་པ་འགྲུབ་ལ་བགེགས་ཀུན་ཞི། །མཐུན་རྐྱེན་ཀུན་ཚང་དགེ་མཚན་རབ་རྒྱས་ཤོག་ །དགེ་ལེགས་འཕེལ།། །། ་



﻿
[000]
༄༅། །དབུ་མ་མཐའ་དཔྱོད་ཀྱི་དཀར་ཆག་
བཞུགས་སོ། །

[000]
   ༈   
མཆོད་བརྗོད་
་མཚན་དོན་བཤད་པ་
་དབུ་མ་ལ་འཇུག་ཚུལ་
   ༈   
་ཉན་རང་ཐུབ་དབང་ལས་འཁྲུངས་ཚུལ་
་སངས་རྒྱས་བྱང་སེམས་ལས་འཁྲུངས་ཚུལ་
་འདིར་བསྟན་སྙིང་རྗེ་ཐོག་མཐའ་བར་གསུམ་དུ་གལ་ཆེ་ཚུལ་
་སྙིང་རྗེ་གསུམ་གྱི་ཁྱད་པར་
་ཟག་བཅས་ཟག་མེད་ཀྱི་དོན་ལ་དཔྱད་པ་
   ༈   
་ཉན་རང་རིགས་ཀྱི་སྒོ་ནས་ཟིལ་གྱིས་གནོན་ཚུལ་
་ཉན་རང་བློའི་སྒོ་ནས་ཟིལ་གྱིས་གནོན་ཚུལ་
་རིགས་པ་གསུམ་ངོས་འཛིན་ཚུལ་
་འགྲེལ་པ་ལས་བཤད་པའི་རྩོད་སྤོང་
་འགྲེལ་པ་ལས་མ་བཤད་པའི་རྩོད་སྤོང་
   ༈   
   ༈   
་ཤེས་སྒྲིབ་དང་ཤེས་པའི་གཞི་མཐུན་ཡོད་མེད་སོགས་དཔྱད་པ་
་ཁོང་ཁྲོ་དགེ་རྩ་འཇོམས་ཚུལ་

[000]
   ༈   
   ༈   
་དགག་བཤད་པ་
་མཐའ་བཞི་སྐྱེ་བ་མེད་པའི་དམ་བཅའ་བཞག་པ་
་ཐལ་བཟློག་
   ༈   
་ཐལ་རང་གི་ཁྱད་པར་བཤད་པ་
་རང་རྒྱུད་མིང་ཞེད་པའི་རྒྱུ་མཚན་
   ༈   
   ༈   
   ༈   
་ཡབ་སྲས་གསུམ་གྱི་འཇིག་སྟ་གཉིས་ཀྱི་སྐོར་གསུང་རིགས་ལ་རྩོད་ལན་
   ༈   
་དེ་ཁོ་ན་ཉིད་ལ་སྟོས་ཏེ་གཞན་སྐྱེ་འགོག་ཚུལ་
་ཐ་སྙད་ལ་སྟོས་ཏེ་གཞན་སྐྱེ་འགོག་ཚུལ་
་མཉམ་བཞག་ཡེ་ཤེས་དངོས་པོའི་འཇིག་གྱུར་ཐལ་བ་
་ཐ་སྙད་བདེན་པ་རིགས་པས་དཔྱད་བཟོད་དུ་ཐལ་བ་

[000]
   ༈   
་ཀུན་གཞི་མེད་པའི་ཚུལ་དང་ལས་ཀྱི་བག་ཆགས་བགོ་གཞི་བཤད་པ་
་དུས་གསུམ་གྱི་རྣམ་གཞག་དངོས་བཤད་པ་
   ༈   
   ༈   
་ཚད་མའི་རྣམ་གཞག་
་ཤེས་པ་འགྲུབ་བྱེད་ལ་ཡབ་སྲས་ཀྱི་གསུང་རིགས་མི་མཐུན་པ་
   ༈   
་སེམས་ཙམ་དུ་གསུངས་པའི་དོན་ལ་དཔྱད་པ་
་དྲང་ངེས་སུ་འགྲེལ་རྒྱུའི་མདོ་ངེས་བཟུང་བ་
   ༈   
་འཇིག་སྟ་དང་མ་རིག་པའི་འཇོག་ཚུལ་
་ཕུང་པོ་བདག་ཏུ་འདོད་པ་དགག་པ་
་གཟུགས་སྐུ་གཉིས་མངོན་དུ་བྱེད་ཚུལ་
་རྣམ་མཁྱེན་གྱིས་ཡུལ་གཟིགས་ཚུལ་



