
[001A]༄༅། །བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་རྣམ་པར་ཐར་པ་པདྨ་དཀར་པོའི་འཕྲེང་བ་བཞུགས་སོ། །

[001B] །བླ་མ་དང་ལྷག་པའི་ལྷ་དབྱེར་མེད་པ་ལ་དུས་ཐམས་ཅད་དུ་གུས་པས་སྐྱབས་སུ་མཆི། །གང་གི་ཐུགས་
རྗེའི་བདུད་རྩིའི་ཆ་ཤས་ཙམ། །སྙིང་ལ་རེག་པས་གདུང་བ་ཀུན་སེལ་ཅིང། །གསོལ་བ་བཏབ་ན་དངོས་གྲུབ་ཀུན་སྩོལ་
བའི། །རྩ་རྒྱུད་བླ་མ་རྣམས་ལ་གུས་པས་འདུད། །དེ་ལ་འདིར་རང་གཞན་དད་པ་འཕེལ་བའི་གསོས་འདེབས་སུ། བྱང་
ཆུབ་ལམ་གྱི་རིམ་པའི་བླ་མ་རྣམས་ཀྱི་རྣམ་པར་ཐར་པ་མདོར་བསྡུ་ཙམ་ཞིག་བརྗོད་པ་ལ། །ཐོག་མར་རང་རེ་རྣམས་ཀྱི་

[002A] །འདྲེན་པ་བླ་ན་མེད་པ་ཤཱཀྱའི་རྒྱལ་པོའི་རྣམ་ཐར་ཅུང་ཟད་བརྗོད་ན། སྟོན་པ་འདི་ཉིད་སྔོན་བསྐལ་བ་དཔག་ཏུ་མེད་པའི་སྔར་རོལ་ཏུ་བདེ་བ་
ཅན་ལ་སོགས་པའི་དག་པའི་ཞིང་ཁམས་གཞན་ལས་ཀྱང་ཆེས་ཆེར་རྣམ་པར་དག་པའི་ཞིང་ཁམས་ཤིག་ཏུ་རྒྱལ་བ་དབང་པོའི་ཏོག་ཏུ་མངོན་པར་རྫོགས་པར་
སངས་རྒྱས་ཟིན་ཀྱང། སླར་ཡང་སེམས་ཅན་གྱི་དོན་དུ་བྱང་ཆུབ་ཏུ་ཐུགས་བསྐྱེད་པའི་ཚུལ་བསྟན་ནས་བསྐལ་པ་གྲངས་མེད་གསུམ་གྱིས་ཚོགས་རྫོགས་
ནས་དེ་བཞིན་གཤེགས་པ་འོད་སྲུངས་འཇིག་རྟེན་དུ་བྱོན་པའི་ཚེ་བྲམ་ཟེའི་ཁྱིའུ་བླ་མར་གྱུར། དེ་ནས་དགའ་ལྡན་དུ་དམ་པ་ཏོག་དཀར་དུ་གྱུར་པ་དེ་ཉིད་ལྷའི་
 ༄༅། །མ་ཕམ་ཐུགས་སྲས་ཐོགས་མེད་འཕགས། ༄༅། །འཛམ་གླིང་རྒྱན་གཅིག་ཀླུ་སྒྲུབ་མགོན། །།

[002B] ཡུམ་སྒྱུ་འཕྲུལ་མའི་ལྷུམས་སུ་ཞུགས་ནས། མཆུ་ཟླ་བ་ལ་སྐུ་བལྟམས། དགུང་ལོ་སོ་ལྔ་པ་ལ་མངོན་པར་རྫོགས་པར་སངས་རྒྱས་
ནས་ཆོས་འཁོར་རིམ་པ་གསུམ་དུ་བསྐོར། གདུལ་བྱ་རྟག་འཛིན་ཅན་རྣམས་འདུལ་བའི་ཕྱིར་མྱ་ངན་ལས་འདའ་བའི་ཚུལ་བསྟན་ཏོ།།    ༈    རྒྱལ་ཚབ་དམ་པ་
རྗེ་བཙུན་མི་ཕམ་མགོན་པོ་ནི། འཁོར་ལོས་བརྒྱུར་བའི་རྒྱལ་པོ་གསེར་མདོག་ཅན་ཏུ་གྱུར་པའི་ཚེ། རྫོགས་པའི་སངས་རྒྱས་གསེར་བཟང་འོད་ཀྱི་དྲུང་དུ་བྱང་ཆུབ་ཀྱི་མཆོག་ཏུ་ཐུགས་བསྐྱེད་ཅིང་དེ་ཡང་བསྐལ་
བཟང་གི་སངས་རྒྱས་གཞན་ལས་བསྐལ་བ་བཞི་བཅུ་རྩ་གཉིས་ཀྱིས་སྔ་བར་བཤད། ཡང་བདག་ཅག་གི་སྟོན་པ་ཤའྐྱའི་རྒྱལ་པོ་རྒྱལ་པོ་རྩིབས་ཀྱི་མོ་ཁྱུད་ཀྱི་མདུན་ན་འདོན་གྱི་གཙོ་བོ་བྲམ་ཟེ་རྒྱ་མཚོའི་རྡུལ་དུ་གྱུར་
པའི་སློབ་མ་བྲམ་ཟེ་རིག་བྱེད་ཀློག་པ་སྟོང་གི་བཞི་པ་ཀུན་གྱིས་སྲུངས་འོད་སྲུངས། ལྔ་པ་དྲི་མེད་འོད། བྱམས་པར་ལུང་བསྟན། ཡང་འཁོར་ལོས་བརྒྱུར་བའི་རྒྱལ་པོ་ཡུལ་འཁོར་སྐྱོང་ལ་བུ་སྟོང་བྱུང་བའི་བཞི་པ་
སྐེ་རགས་ཅན་ནི། སངས་རྒྱས་ཡོན་ཏན་མཐའ་ཡས་རིན་ཆེན་སྣ་ཚོགས་བཀོད་པའི་རྒྱལ་པོས་བསྐལ་བཟང་གི་སངས་རྒྱས་སྟོང་གི་ལྔ་པ་བྱམས་པར་ལུང་བསྟན་ཏོ། །འོ་ན་རྒྱལ་བ་བྱམས་པ་འདི་ཉིད་ལ་བྱམས་

[003A]༄༅། །བ་ཅེས་པའི་མཚན་ཇི་ཙམ་ནས་གསོལ་ཅེ་ན། བསྐལ་བ་གྲངས་མེད་པའི་ཡང་ཆེས་གྲངས་མེད་པའི་སྔ་རོལ་ཏུ། སངས་རྒྱས་རིན་ཆེན་གདུགས་ཞེས་པ་འཇིག་རྟེན་དུ་བྱོན་པའི་ཚེ། རྗེ་བཙུན་བྱམས་
པ་འདི་ཉིད་དགེ་སློང་བློ་གྲོས་བརྟན་པར་གྱུར་ནས་ལོ་བརྒྱད་ཁྲི་བཞི་སྟོང་གི་བར་དུ་སྲོག་ཆགས་བརྒྱ་བརྒྱ་ཙམ་བསླབ་པའི་གཞི་ལྔ་ལ་མ་བཀོད་ཀྱི་བར་ཟས་མི་ཟ་ལ། རེས་འགའ་ནི་ཉི་མ་བདུན་བྱི་བར་དུ་ཟས་བཅད་ཀྱང་དེས་
མི་སྐྱོ་བར་སྲོག་ཆགས་བྱེ་བ་ཁྲག་ཁྲིག་འབུམ་གྲག་སུམ་ཅུ་རྩ་དྲུག་བསླབ་པའི་གཞི་ལ་བཀོར་དོ། །དེ་ནས་སྲོག་ཆགས་བྱེ་བ་ཕྲག་གསུམ་ཐེག་པ་ཆེན་པོ་དང། སྐལ་བ་དམན་པ་རྣམས་ཀྱང་ཐེག་པ་འོག་མ་གཉིས་
ལ་བཀོད། དེ་ནས་སྲོག་ཆགས་བྱེ་བ་ཁྲག་ཁྲིག་འབུམ་ཕྲག་སུམ་ཅུ་རྩ་དྲུག་བྱམས་པའི་ཏིང་ངེ་འཛིན་ལ་བཀོད་ཅིང། རང་ཉིད་བྱམས་པའི་ཏིང་ངེ་འཛིན་ལ་མཉམ་པར་བཞག་ནས། གྲོང་དང་གྲོང་ཁྱེར་དང་ཚོང་དུས་
དང་ཡུལ་འཁོར་ལ་སོགས་པ་སེམས་ཅན་གྱི་སྒོའི་ཐེམ་བ་ལ་ཞབས་བཞག་པ་ཙམ་གྱིས་སེམས་ཅན་བྱམས་པའི་ཏིང་ངེ་འཛིན་དང་ལྡན་པར་བྱས་པས་བྱང་ཆུབ་སེམས་དཔའ་བྱམས་པ་ཞེས་མཚན་ཆགས་པར་གྱུར་ཏོ། །
དེ་ནས་རྗེ་བཙུན་བྱམས་པ་དེ་ཉིད་ཀྱིས་སྔོན་བསྐལ་བ་འབུམ་ཕྲག་ལྷག་པར་ཕ་རོལ་ཏུ་ཕྱིན་པ་རྫོགས་པར་མཛད་ནས་བཅོམ་ལྡན་འདས་ཤཱཀྱ་ཐུབ་པ་ཡོངས་འཛིན་དུ་བསྟེན་པར་མཛད། དེ་ནས་སྲས་ཀྱི་ཐུ་བོར་གྱུར་

[003B] རྒྱལ་བ་ཤཱཀྱ་ཐུབ་པ་དབུའི་ཅོད་པན་དུ་འབྲལ་བ་མེད་པར་མཛད་པ་འཁོར་རྣམས་ཀྱིས་བྱང་ཆུབ་ཆེན་པོའི་མཆོད་རྟེན་དུ་མཐོང་ངོ། །སྟོན་པ་ཤཱཀྱའི་རྒྱལ་པོའི་བསྟན་བ་རྫོགས་ནས་ཆོ་ལྟོ་བཅུ་པའི་དུས། མཚོན་དང་མུ་
གེ་དང་ནད་ཀྱི་བསྐལ་པ་བྱུང་བའི་མཇུག་ཏུ་བྱམས་པའི་སྦྲུལ་པ་ཁྲུ་གང་པ་དུར་སྨྲིག་གི་ན་བཟའ་ཅན་ཅིག་བྱོན་པ་ན། ཚེ་ལོ་བཅུ་པ་པ་དེ་དག་ངོ་མཚར་དུ་གྱུར་ཏེ། རྒྱལ་བ་བྱམས་པ་བྱོན་ལགས་སམ། །ཆོས་གོས་ཚོན་
ཅན་གང་ལས་བྱུང། །སྐུ་གཟུགས་མཛེས་པ་ཅི་ལས་བྱུང། ཞེས་གསོལ་བས། ངས་ནི་བཟོད་པ་བསྒོམས་སོ། །ཁྱེད་རྣམས་ཀྱང་འཐབ་རྩོད་སྤོངས་ལ་བཟོད་པ་སྒོམས་ཤིག་གསུངས་པས་རིམ་གྱིས་ཚེ་ལོ་ཉི་ཤུ་པ་
ལ་སོགས་པར་གྱུར། དེ་ནས་ཚེ་ལོ་ཡར་འཕེལ་ཏེ་བརྒྱད་ཁྲི་པའི་ཚེ་བྱམས་པ་ཉིད་ཕེབས་ཤིང་སངས་རྒྱས་ནས་ཆོས་ཀྱི་འཁོར་ལོ་བསྐོར་བས། འདུས་པ་དང་པོ་ལ་དགྲ་བཅོམ་པ་དུང་ཕྱུར་ཕྲག་དགུ་དང་བྱེ་བ་ཕྲག་དྲུག་
གཉིས་བ་ལ་དུང་ཕྱུར་ཕྲག་དགུ་དང་བྱེ་བ་ཕྲག་བཞི། གསུམ་པ་ལ་དུང་ཕྱུར་ཕྲག་དགུ་དང་བྱེ་བ་ཕྲག་གཉིས་འབྱུང་བར་གསུངས། སྟོན་པའི་བསྟན་པ་ནུབ་པ་ཡར་ཅད་ཀྱིས་ཡ་ཐོག་རིང་མོ་རྫོགས་ཤིང། དེ་ནས་
བྱམས་པ་ཕེབས་ཀྱི་བར་ལ་རང་སངས་རྒྱས་བྱེ་བ་ཕྲག་བདུན་དང་བརྒྱད་ཁྲི་འབྱུང་བར་གསུངས་སོ། །དེས་ན་དགེ་བའི་བཤེས་གཉེན་པོ་ཏོ་བ་ཆེན་པོའི་ཞལ་ནས། བྱམས་བ་མཉེས་པར་བྱའོ་ཞེས་གསུངས་པ་ལྟར་

[004A]༄༅། །བྱམས་པས་དམ་བཅས་པའི་གཟུངས་རྣམས་བྱ་དང་རི་དྭགས་ལ་སོགས་པ་རྣམས་ཀྱིས་ཐོས་ན། མ་འོངས་པ་ན་བྱམས་པས་རྫོགས་པའི་བྱང་ཆུབ་ཏུ་ལུང་སྟོན་པར་གསུངས། གཞན་ཡང་བྱམས་པ་
ལུང་བསྟན་པའི་མདོ་ལས། ཤཱཀྱ་སེང་གེའི་བསྟན་པ་ལ། །བསླབ་གཞི་ཡན་ལག་བླངས་ནས་ནི། །ཇི་ལྟར་གསུངས་བཞིན་རབ་བསྒྲུབས་ན། །ང་ཡི་བསྟན་ལ་ལྷགས་པ་ཡིན། ཅེས་གསུངས་པ་ལྟར་འབད་
པས་བསྒྲུབ་བར་བྱའོ།།    ༈    འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་ངེས་དོན་དྲང་བའི་
དོན། །རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་བདག་ཉིད། །གཞུང་བྱེད་དང་ཚུལ་ཅན་དུ་འགྱུར། །དེ་ཡིས་རིག་པ་གྲུབ་པ་ནི། །ས་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་
ནི། །བློ་ནི་བཟང་པོ་སྐྱེ་བར་འགྱུར། །བསྟན་པ་ཡུན་རིང་གནས་བྱའི་ཕྱིར། །མདོ་ཡི་དེ་ཉིད་བསྡུས་དོན་བྱེད། །ལོ་ནི་བརྒྱ་དང་ལྔ་བཅུར་འཚོ། །ཞེས་ལུང་བསྟན་པ་ལྟར་སྟོན་པ་མྱ་ངན་ལས་འདས་ནས་ལོ་དགུ་
བརྒྱ་ཙམ་ན། ཆོས་མངོན་བ་ལ་དགྲ་ལན་གསུམ་བྱུང་བས་ཤིན་ཏུ་ཉམས་དམས་བ་ན། བྲམ་ཟེ་མ་གསལ་བའི་ཚུལ་ཁྲིམས་ཞེས་པའི་བསམ་པ་ལ། བསྟན་པའི་རྩ་བ་མངོན་པ་འདི་དར་བར་བྱེད་པ་གཞན་མི་སྣང་

[004B] བྲམ་ཟེ་དང་འདུས་པས་དབྱིག་གཉེན་བཙས་པ་ན། ལྕེ་ལ་གི་ཧང་གི་
ཡི་གེ་ཨ་འབྲི་བ་སོགས་བློ་རྣོ་བའི་ཆོ་ག་བྱས་ཏེ་ཆེར་སྐྱེས་པའི་ཚེ། བུས་ཕའི་ལས་གང་ཡིན་ཞུས་པས། མ་ན་རེ་ཁྱེད་དེའི་ཕྱིར་མ་བསྐྱེད་ཀྱི། བློ་སྦྱོང་བར་གྱིས་ལ་བསྟན་པ་དར་བར་གྱིས་ཤིག་གསུངས་ནས་གཅེན་
གྱིས་བྱམས་པ་བསྒྲུབས་ལ་བསྟན་པ་དར་བར་བྱའོ་སྙམས་ཏེ། རི་བྱ་རྐང་གི་ཕུག་ཏུ་སྒྲུབ་ཏུ་བྱོན་ཏེ། ལོ་བཅུ་གཉིས་སུ་བསྒྲུབས་ཀྱང་རྟགས་མཚན་མ་བྱུང་བས་སྐྱོ་སྟེ་འཐེན་ནས་ཕྱིན་པ་ན། ཁྱི་མོ་རོ་སྨད་འབུས་གཞིགས་
པ་རོ་སྟོང་ཟུགས་ཤིང་ཟ་བ་ཞིག་མཐོང་ནས་སྙིང་རྗེ་ལྷག་པར་སྐྱེས་ཏེ། བསལ་ན་འབུ་འཆི། མ་བསལ་ན་ཁྱི་མོ་འཆི་བར་སྣང་བས་རང་གི་ལུས་ལས་ཤ་བཅད་དེ། དེར་འབུ་བསལ་སྙམས་ནས་གྲོང་ཁྱེར་ཨ་ཙེནྟ་ཞེས་བྱ་
བ་ནས་གསེར་གྱི་སྤུ་གྲི་གཡར་ཏེ། རང་གི་ལུས་ལས་ཤ་བཅད་ལག་པས་བླངས་ན་ཤི་ཡིས་དོགས་ནས་སྤྱན་བཙུམས་ཏེ། ལྗགས་ཀྱིས་བླང་སྙམས་པ་དང། ཁྱི་མོ་མེད་པར་རྗེ་བཙུན་འོད་དང་བཅས་པ་མཐོང་ནས་
བདག་གིས་དེ་ཙམ་བསྒྲུབས་ཀྱང་རྟགས་ཙམ་མ་བྱུང་ན། ཐུགས་རྗེ་རེ་ཆུང་ཞེས་འཁངས་པས། རྗེ་བཙུན་གྱིས། ང་དང་པོ་ནས་ཡོད་དེ་ཁྱོད་རང་གི་སྒྲིབ་བས་མ་མཐོང་ལ། ད་ལྟ་སྙིང་རྗེ་ཆེན་པོ་སྐྱེས་པས་ལས་དག་

[005A]༄༅། །ནས་མཐོང་བ་ཡིན། ཁྱོད་ཅི་འདོད་གསུང་བ་ལ་ཐེག་ཆེན་དར་བར་ཞུ་འཚལ་བྱས་བས། པའི་ཆོས་གོས་ལ་འཇུས་ཤིག་གསུངས་ནས། དགའ་ལྡན་དུ་བྱོན་ཏེ་ལྷའི་དྲོ་སྐད་ཅིག་གམ། མི་ལོ་བཅུ་
འམ། ལྔ་བཅུ་རྩ་གསུམ་དུ་བཞུགས་ནས་ཐེག་པ་ཆེན་པོའི་ཆོས་མང་དུ་གསན་ནས་དེ་དག་གི་དོན་སྟོན་པའི་བསྟན་བཅོས་རྩོམ་པར་ཞུས་པས་བྱམས་ཆོས་སྡེ་ལྔ་བརྩམས་ནས། ཛམ་བུ་གླིང་དུ་སྐྱེས་སུ་བསྣམས་ནས་དར་བར་
མཛད་ཅིང། ས་སྡེ་ལྔ། སྡོམས་རྣམ་པ་གཉིས། ཡུམ་གྱི་མདོའི་འགྲེལ་པ་དེ་ཉིད་རྣམ་ངེས། རྒྱུད་བླ་འགྲེལ་ཆེན་སོགས་མཛད་ཅིང་ས་གསུམ་པ་བརྙེས། སློབ་དཔོན་རང་ཉིད་ཀྱི་ལྟ་བ་ཐལ་འགྱུར་དུ་གནས་ཀྱང་
གདུལ་བྱ་མང་པོ་རྗེས་སུ་གཟུང་བའི་ཆེད་དུ་སེམས་ཙམ་བའི་ཤིང་རྟའི་སྲོལ་ཕྱེ་ནས་དགུང་ལོ་བརྒྱ་ལྔ་བཅུ་བཞུགས་ཏེ་ཐེག་ཆེན་གྱི་བསྟན་པ་ཆེས་ཆེར་དར་བར་མཛད་བས། ཛམ་བུ་གླིང་པ་ལ་བཀའ་དྲིན་ཆེ། སྐུ་མཆེད་གཉིས་
ཀྱི་ཡུམ་བྲམ་ཟེ་མ་གསལ་བའི་ཚུལ་ཁྲིམས་ཞེས་པ། བརྒྱད་སྟོང་པ་ནས་གསུངས་པའི་སྲིང་མོ་གངྒའི་ལྷ་མོ་ཞེས་པ་དང། མཁའ་འགྲོ་ཡེ་ཤེས་མཚོ་རྒྱལ་དང། མ་ཅིག་ལབས་ཀྱི་སྒྲོན་མ་རྣམས་དང་ཐུགས་རྒྱུད་ཅིག་
པར་མ་ཅིག་གི་རྣམ་ཐར་ལས་གསུངས་སོ།།    ༈    ཁ་ཆེར་སློབ་དཔོན་འདུས་བཟང་གི་དྲུང་དུ་ཕེབས་ནས། བྱེ་བྲག་ཏུ་བཤད་པ་དང། མངོན་པ་སྡེ་བདུན་ལ་སོགས་

[005B] ནོར་ནི་མེད། ཆོས་བློ་ལ་ཡོད་པ་དབྲལ་དུ་མ་བཏུབ་པས་
བཏང་སྟེ་ནཱ་ལནྡར་བྱོན་པ་དང། གཅེན་གྱིས་བསྟན་བཅོས་མང་དུ་བརྩམས་པའང་གསན་པས། ཀྱེ་མ་ཐོགས་མེད་ནགས་སུ་ལོ། །བཅུ་གཉིས་བར་དུ་ཏིང་འཛིན་བསྒྲུབས། །ཏིང་འཛིན་མ་གྲུབ་གླང་ཆེན་གྱི། །རྒྱབ་
ཁལ་ལོངས་པའི་བསྟན་བཅོས་བརྩམས། ཞེས་ཐེག་ཆེན་ལ་བསྟིང་བ་གཅེན་གྱིས་གསན་ནས། ལོག་སྒྲུབ་དོན་མིན་དུ་འགྱུར་བར་མཁྱེན་ནས། དེ་བཟློག་པའི་ཕྱིར་སློབ་མ་གཉིས་ལས་བཅུ་པ་དང། བློ་གྲོས་མི་
ཟད་པས་བསྟན་པ་འཛིན་དུ་བཅུག་ནས། གཅུང་ཅན་སོང་ནས་སྲོད་ཐོ་རངས་ཐོན་ཅིག་ཅེས་བསྒོ་བ་ལྟར་བསྒྲུབས། སྲོད་ལ་ཐེག་ཆེན་འདི་རྒྱུ་བཟང་ལ་འབྲས་བུ་ཁ་གཡེལ་བ་འདྲ་གསུང། ཐོ་རངས་རྒྱུ་འབྲས་གཉིས་ཀ་
བཟང་བར་འདུག་པ་ལ་ངས་སྐུར་བ་བཏབ་པ་ལྕེ་འདིས་ལན་པས་གཅོད་གསུངས་ནས། སྦུ་གྲི་འཚོལ་བའི་ཚེ་ཁོང་གཉིས་ཀྱིས་ལྗགས་དགུམ་མི་འཚལ། དེའི་སྒྲིབ་པ་སྦྱོང་ཐབས་གཅེན་ལ་མངའ་བས། དེར་གཤེགས་
ཞེས་སྨྲས་པས་བྱོན་ཏོ། །དེའི་ཚེ་ཆོས་མང་དུ་གསན་ཅིང་འབྲེལ་གཏམ་མང་དུ་མཛད་པའི་ཚེ་གཅུང་ནི་སྦོབས་པ་ཤིན་ཏུ་མྱུར་བར་བྱུང། གཅེན་ཅུང་ཟད་ཕུལ་བའི་ལན་བཟང་པོ་བྱུང་བས། འདིའི་རྒྱུ་མཚན་དྲིས་པས། ཁྱོད་

[006A]༄༅། །ནི་སྐྱེ་བ་ལྔ་བརྒྱར་པཎྜི་ཏར་གྱུར་པས་སྐྱེས་ཐོབ་ཀྱི་ཤེས་རབ་ཆེ་བ་ཡིན། ང་ལ་དེ་ལྟ་བུ་མེད་པས་ཡི་དམ་ཞིག་ལ་དྲིས་ཤིང་ལན་འདེབས་པ་ཡིན་གསུངས། དེ་བདག་ལ་སྟོན་པར་ཞུ་བྱས་པས། རྗེ་བཙུན་
ལ་ཞུ་ཡི་གསུངས་ནས་ཞུས་པས། ཁྱོད་སོ་སོའི་སྐྱེ་བོ་ཡིན་ཅིང། དང་པོར་ཐེག་ཆེན་ལ་སྐུར་བ་བཏབ་པས། ཚེ་འདི་ལ་མཐོང་བའི་སྐལ་བ་མེད་ཀྱི་སྒྲིབ་པ་སྦྱང་བར་བྱ་བའི་ཕྱིར། ཐེག་ཆེན་གྱི་མདོ་འགྲེལ་མང་དུ་རྩོམས་
གཙུག་ཏོར་རྣམ་རྒྱལ་ཐོན་ཕྱི་མ་ལ་མཇལ་གསུངས་ནས། དེ་ནས་གཅེན་ལ་ལྷག་པར་དད་དོ། ང་ཡི་ཕུ་བོ་ཀླུ་དང་འདྲ། ཞེས་སོགས་སྨྲས་ནས། བྱམས་པའི་གསུང་ཡང་བསྒྲུབས། མཛོད་ཀྱི་ཚིག་ལེའུ་བྱས་པ་
བརྩམས་ཏེ། སྐྱེས་དང་བཅས་པ་འདུས་བཟང་ལ་སྦྲིངས་སོ། །དེའི་སློབ་མ་དག་གིས་ལོ་དང་གྲག་ལ་སོགས་པའོ་སྐོལ་གྱི་གྲུབ་མཐའ་ལ་ཟུར་ཟའོ་ཞེས་སྨྲས་ཀྱང། ཚིག་གི་རྒྱན་ཡིན་ཟེར་ནས། ཤིན་ཏུ་མཉེས་ནས་
མཛོད་ལ་འགྲེལ་པ་ཡང་མཛད། ཕྱིས་སུ་མཛོད་རང་འགྲེལ་བརྩམས་ནས་ཕུལ་བས། རྩ་བ་སུན་འབྱིན་པའི་འགྲེལ་པ་འདི་ལུང་དང་རིགས་པས་ཚར་གཅད་ཅིང་ཕམ་པར་བྱས་ལ། ཁོ་ཉིད་ཀྱི་ལག་པས་བསུབ་ཏུ་
གཞུག་དགོས་གསུངས་ཏེ། ཡུལ་དབུས་སུ་འབྱོན་པར་ཆས་བ་དང། དབྱིག་གཉེན་གྱིས་གསན་ནས། སློབ་དཔོན་འདུས་བཟང་ནི་བྱེ་བྲག་ཏུ་སྨྲ་བའི་གྲུབ་མཐའ་ལ་བྱང་བ་ཡིན་པས། ཟློག་པར་ཀྱང་དཀའ། དེ་ཕམ་

[006B] རང་བྱུང་གི་མཆོད་རྟེན་བལྟར་འགྲོ་གསུངས་ནས་བལ་ཡུལ་དུ་བྱོན་པས། དེར་ཧ་དུ་ཞེས་པ་རབ་བྱུང་གི་ཆ་བྱད་འཛིན་པ་སྡོམ་ཁྲིམས་ལ་མི་གནས་པ་ཆང་གི་བུམ་པ་ཐོགས་པ་གཟིགས་པས་རྣམ་
རྒྱལ་གྱི་གཟུངས་བཟློག་ནས་བཏོན་པས་འདས་ཏེ། མཆོད་རྟེན་བརྩིགས་པ་ད་ལྟ་ཡང་ཡོད་ཅེས་གྲག་གོ།    ༈    སངས་རྒྱས་གཉིས་པ་སློབ་དཔོན་དབྱིག་གཉེན་ལ་
རང་ལས་མཁས་པའི་སློབ་མ་བཞི་བྱུང་སྟེ། མངོན་པ་རང་ལས་མཁས་བསློབ་དཔོན་བློ་གྲོས་བརྟན་པ། འདུལ་བ་རང་ལས་མཁས་པ་སློབ་དཔོན་ཡོན་ཏན་འོད། ཚད་མ་རང་ལས་མཁས་པ་སློབ་དཔོན་ཕྱོགས་ཀྱི་གླང་
པོ། ཕར་ཕྱིན་རང་ལས་མཁས་པ་སློབ་དཔོན་འཕགས་པ་རྣམ་གྲོལ་སྡེ་བཞི་བྱུང་བའི་འཕགས་པ་རྣམ་གྲོལ་སྡེ་ནི། གཙུག་ལག་ཁང་རྒྱ་ཆེན་པོ་དུ་མའི་བདག་པོ་འཕགས་པ་ཀུ་རུ་ཀུལླུ་བའི་སྡེ་པ་སློབ་དཔོན་སངས་རྒྱས་
འབངས་ཀྱི་དཔོན་པོ། ས་རབ་ཏུ་དགའ་བ་ཐོབ་པ། སངས་རྒྱས་ལ་ཆོས་མངོན་སུམ་དུ་ཉན་ནུས་པ། ཉི་ཁྲི་ལྔ་སྟོང་པའི་འགྲེལ་པ་ཉི་ཁྲི་སྣང་བ་ཞེས་པ་མངོན་རྟོགས་རྒྱན་གྱི་འགྲེལ་པ་མཛད་པ་པོ་དེ་ཡིན། དེའི་སློབ་མ་
བློ་གྲོས་མཆོག་དང་ལྡན་པས། བསྟན་བཅོས་ཀུན་ལ་མཁས་ཤིང་ཕྱིར་མི་ལྡོག་པའི་རྟགས་ཐོབ་བ་བཙུན་པ་རྣམ་གྲོལ་སྡེ་ཡིན། དེའི་སློབ་མ་སྡོམ་པ་གསུམ་དང་ལྡན་ཅིང། བླ་མ་ལ་གུས་པས་གསུང་བཞིན་སྒྲུབ་བ་

[007A]༄༅། །མཆོག་གི་སྡེ་ཡིན། དེའི་སློབ་མ་དཀའ་བ་དཔག་ཏུ་མེད་པ་བསྒྲུབས་པ་འཁོར་འདས་གཉིས་མེད་དུ་རྟོགས་པ་དུལ་བའི་སྡེ་ཡིན་ཅིང། དེ་བཞིའི་ལོ་རྒྱུས་རྒྱས་པ་མ་མཐོང། སྐལ་བཟང་མིག་འབྱེད་དུ། སློབ་
དཔོན་ཀ་མ་ལ་ཤཱི་ལ། འཕགས་སེང་གཉིས། སངས་རྒྱས་ཡེ་ཤེས་ཞབས། ཨ་བྷ་ཡཱ་ཀ་ར་ལ་སོགས་པ་ལྟ་བ་གཏན་ལ་འབེབས་པའི་ཚུལ་ཞི་བ་འཚོའི་རྗེས་འབྲང་དུ་གསུངས་པ་ལ། ཁ་ཅིག་དེ་མི་འཐད་དེ། ཞི་འཚོ་
ནི་འཕགས་པ་རྣམ་གྲོལ་སྡེའི་སློབ་མ། བཙུན་པ་གྲོལ་སྡེ། དེའི་སློབ་མ་མཆོག་སྡེ། དེའི་སློབ་མ་དུལ་སྡེ། དེའི་སློབ་མ་ཞི་བ་འཚོ་ཡིན་པར་ལམ་རིམ་བླ་རྒྱུད་ལས་གསུངས་པའི་ཕྱིར་གསུངས།།    ༈   
པའི་གཏེར་གྱུར་རྣམ་སྣང་མཛད་ནི། མཁན་པོ་བོ་དཧི་སཏའམ། མཁན་ཆེན་བྱང་ཆུབ་སེམས་དཔའ་འམ། མཁན་ཆེན་ཞི་བ་འཚོ་ཡིན་ཅིང། ཟ་ཧོར་རྒྱལ་པོའི་སྲས་ཡིན། ཇོ་བོ་དཔལ་ལྡན་ཨ་ཏི་ཤ་ཡང་ཟ་ཧོར་རྒྱལ་
པོའི་སྲས་ཡིན་པས། ཇོ་བསྟོད་ལས། བྱང་ཆུབ་སེམས་དཔའ་ཞི་འཚོ་འཁྲུངས་པའི་རྒྱུད། ཅེས་པ་ཡང། དེ་ལ་དགོངས་པ་ཡིན། དེས་ན་མཁན་ཆེན་ཞིབ་འཚོ་ནི། དབུ་མ་རྒྱན་འགྲེལ་པ་དང་བཅས་པ་མཛད་
མཁན། བོད་ཀྱི་རྒྱལ་པོ་ཁྲི་སྲོང་ལྡེ་བཙན་གྱི་གོང་གི་བོད་ཀྱི་རྒྱལ་རབས་དགུའི་ཡང་གོང་དུ་རྒྱ་གར་དུ་བྱོན། དེ་ནས་བལ་ཡུལ་དུ་བྱོན་པ་ཁྲི་སྲོང་ལྡེ་བཙན་གྱིས་བོད་དུ་སྦྱན་དྲངས་ནས་ཆོས་ཀྱི་སྲོལ་བཏོད་པ་ལ། བོད་ཀྱི་

[007B] འཕང་ཐང་ཆུས་ཁྱེར། དམར་པོ་རིལ་ཐོག་ཕབ། ནད་ཡམས་མུ་གེ་བཏང་བས། སྡིག་བློན་རྣམས་ཀྱིས་ཆོས་བྱས་པས་ལན་ཟེར་ནས། མཁན་ཆེན་རེ་ཞིག་བལ་ཡུལ་དུ་འབྱོན་དགོས་
བྱུང། དེ་ཡང་སྔོན་སངས་རྒྱས་འོད་སྲུངས་ཀྱི་སྐབས། གཙུག་ལག་ཁང་གི་རྒྱན་སྲུངས་ཀྱི་བྱིས་པ་གསུམ་གྱིས་བྱེ་མའི་མཆོད་རྟེན་ཅིག་བཞེངས་ནས་སྨོན་ལམ་བཏབ་བ་གཅིག་གིས་པཎྜི་ཏ་བྱས། གཅིག་གིས་མཐའ་
འཁོབ་ཀྱི་རྒྱལ་པོ་བྱས། གཅིག་གིས་སྤྱན་འདྲེན་པར་སྨོན་ལམ་བཏབ་བ་ལྟར། རྒྱལ་པོ་ཁྲི་སྲོང་ལྡེ་བཙན་གྱིས། སྦ་ཡེ་ཤེས་དབང་པོ་མཁན་ཆེན་བལ་ཡུལ་ནས་སྤྱན་འདྲེན་དུ་བཏང་ནས། སླར་ཡང་བལ་ཡུལ་ནས་
སྤྱན་དྲངས་ནས། ཨོ་ཏཱནྟ་པཱུ་རིའི་གཙུག་ལག་ཁང་ལ་དཔེ་མཛད་ནས་བསམ་ཡས་བཞེངས་ཤིང། སད་མི་མི་བདུན་རབ་ཏུ་བྱུང་བར་མཛད་ནས་དགུང་ལོ་དགུ་བརྒྱ་དང་དགུ་བཅུ་གོ་དགུ་བཞུགས་པར་གྲགས་སོ།    ༈   
མཆོག་ཤེར་ཕྱིན་རྒྱས་མཛད་སང་བཟང་ཞབས་ནི། རྒྱལ་རིགས་ལས་རབ་ཏུ་བྱུང་བ། ཕྱི་ནང་གི་གྲུབ་མཐའ་ཐམས་ཅད་ལ་མཁས་པ་ཁྱད་པར་དུ་ཡུམ་གྱི་དོན་ལ་རིང་དུ་གོམས་པ་ཅིག་བྱུང་སྟེ། སློབ་དཔོན་ཞི་བ་འཚོ་ལས་
དབུ་མའི་གཞུང་རྣམས་དང། གདམས་ངག་རྣམས་གསན། མཁན་པོ་རྣམ་སྣང་མཛད་བཟང་པོ་ལ་བྱམས་པའི་སྒྲུབ་ཐབས་ཞུས་ནས་བསྒྲུབས་པས། རྨི་ལམ་དུ་དགེ་སློང་གུར་ཀུམ་གྱི་མདོག་ཅན་སྤྱོད་ལམ་མཛེས་བ་ཅིག་

[008A]༄༅། །རྨིས་ཏེ། ཤར་ཕྱོགས་ཁ་སརྤཱ་ཎིར་སོངས་ཤིག་ཅེས་ལུང་བསྟན་ཏོ། །དེར་སོང་ནས་ཞག་གསུམ་དུ་སྨྱུང་གནས་བྱས་ཏེ། རྨི་ལམ་བརྟགས་པས་ཐོ་རངས་ཀྱི་རྨི་ལམ་ན། ཨོ་ཏཱནྟ་པཱུ་རི་པི་ཧཱ་རའི་གནྡྷོ་
ལའི་སྟེང་གི་ནམ་མཁའ་ལ་སྤྲིན་ཕུང་འཐུག་པོ་ཞིག་གི་གསེབ་ན། ལྷའི་ལུས་སྟོད་སྦྲིན་གྱི་གསེབ་ནས་བྱུང་ནས། མཆོད་རྫས་སྣ་ཚོགས་ཀྱིས་མཆོད་པ་མཐོང་སྟེ། ཅི་བྱེད་དྲིས་པས། རྗེ་བཙུན་བྱམས་པ་བརྒྱད་སྟོང་པ་
གསུང་པ་ལ་མཆོད་པ་བྱེད་པ་ཡིན་ཟེར་ཏེ། རིང་དུ་བལྟས་བས་རྗེ་བཙུན་ཞལ་གསེར་མདོག་ཅན་སྤྱི་གཙུག་མཆོད་རྟེན་གྱིས་སྤྲས་པ་ཕྱག་གཡས་ཆོས་འཆད་ཀྱི་ཕྱག་རྒྱ་མཛད་པ་ཙམ་ཞིག་མཐོང་ནས་ཕྱག་དང་མཆོད་པ་བྱས་ཏེ་
ཉིད་ཀྱི་བསྟན་བཅོས་ལ་དིང་སང་འགྲེལ་པ་མང་དུ་མཆིས་ན། གང་གི་རྗེས་སུ་འཇུག་པར་བགྱི་ཞེས་ཞུས་པས། ཐམས་ཅད་ཀྱི་གཞུང་ལེགས་པར་རྟོགས་ལ་འཐད་པ་བསྡུས་ཏེ། ཁྱོད་ཀྱིས་ཕྱོགས་གཅིག་ཏུ་རྩོམས་ཤིག་
ཅེས་གནང་བ་ཐོབ་བོ། །སད་དེ། མཆོད་པ་བྱས་ཏེ། བསྟན་བཅོས་བརྩམ་པའི་སྦྱིན་བདག་བཙལ་བའི་ཕྱིར། ཤར་ནས་ནུབ་ཏུ་བྱོན་པ་ན། རྒྱལ་པོ་ས་སྐྱོང་གིས་ཡུམ་འཆད་པ་ལ། སློབ་དཔོན་སེང་གེ་བཟང་པོ་
མཁས་པར་ཐོས་ནས། གདན་འདྲེན་དུ་བཏང་བའི་ཕོ་ཉ་དང་ཕྲད་ནས་གདན་དྲངས་ཏེ། འཕགས་པའི་འགྲེལ་པ་དང་མཐུན་པ་ཉི་ཁྲིའི་བསྡུས་དོན་ལེ་བརྒྱད་མ་དང། བརྒྱད་སྟོང་འགྲེལ་ཆེན་དང། དོན་གསལ་འགྲེལ་པ་

[008B] སྡུད་འགྲེལ་རྟོགས་པར་སླ་བ་དང། ཤེར་ཕྱིན་བསྒོམ་པ་ལ་སོགས་པ་མཛད་དོ། །ཞེས་གྲག་གོ་བརྒྱད་སྟོང་འགྲེལ་ཆེན་དུ་དཔལ་ལྡན་ཆོས་སྐྱོང་གིས་སྦྱིན་བདག་བྱས་ནས། ཏྲི་ཀ་ཏྲུ་ཀ་ཞེས་པ་ཚ་བ་གསུམ་གྱི་
གཙུག་ལག་ཁང་དུ་བྱས་པར་བཤད་དོ། །དེ་ཡང་སློབ་དཔོན་སེང་གེ་བཟང་པོ་ནི། ཞི་བ་འཚོའི་སྐུ་ཚེའི་སྟོད་དང། ཀ་མ་ལ་ཤཱི་ལ་དེའི་སྐུ་ཚེའི་སྨད་ཀྱི་སློབ་མ་འདྲའོ།།    ༈   
ཞེས་པ་ཀུ་སཱ་ལི་ཆེ་བ་ཡིན། དེ་ཡང་ཡིག་ཆ་སྔ་མ་རྣམས་སུ་ཀུ་སུ་ལུ་ཟེར་བ་ཡོད་ཡང། རྗེ་བཙུན་ས་པཎ་གྱིས། ཀུ་སུ་ལུ་མ་དག་ཀུ་སཱ་ལི་ཟེར་བ་ཡིན་ཅིང། ཀུ་སཱ་ལི་བྱ་བ། དགེ་བ་ཅན་ཟེར་བ་ཡིན། སྦྱིར་པཎྜི་ཏ་
དང་ཀུ་སཱ་ལི་བྱ་བ་ཕྱི་ནང་གཉིས་ཀ་ལ་ཡོད། པཎྜི་ཏ་བྱ་བ་ཕྱི་ནང་གི་ཤེས་བྱའི་གནས་ལ་མཁས་པ་ལ་ཟེར། ཀུ་སཱ་ལི་བྱ་བ་སྤྲོས་པ་ཐམས་ཅད་བཅད་ནས་ནང་ལ་མཆོག་ཏུ་གཞོལ་བ་ལ་ཟེར་བ་ཡིན་གསུང། ཡང་ཡི་གེ་ལ་
ལར་ཀུ་ས་ལི་ཟེར་བ་ཡོང་གིན་འདུག་ཀུ་སཱ་ལི་ཏེ་བ་བདེ་ལ་རྒྱལ་བའི་མན་ངག་ཀུན་འཛིན་ཞེས་བསྟོད་པ་མཛད་པ་ན། ད་མབུ་གླིང་གི་གྲུབ་པ་བརྙེས་པ་ཕལ་ཆེར་རམ། ཐམས་ཅད་ཀྱི་མན་གནག་བླ་མ་འདི་ལ་མངའ་བ་ཡིན་
དེའི་ཚུལ་ཀྱང་སངས་རྒྱས་མྱ་ངན་ལས་འདའ་བའི་ཚེ་བསྟན་པ་འོད་སྲུངས་ཆེན་པོ་ལ་གཏད། དེས་ཀུན་དགའ་པོ་ལ། དེ་ནས་རིམ་གྱིས་བརྒྱུད་པའི་མན་ངག་མངའ་བ་ཀུ་སཱ་ལི་ཆེ་བ་ཡིན། འཕགས་པ་བྱམས་པ་ནས་

[009A]༄༅། །བརྒྱུད་པའི་མན་ངག་མངའ་བ་ཡང། བླ་མ་འདི་ཡིན། གསང་བ་འདུས་པ་ལ་བརྟེན་ནས་བརྒྱུད་པ་དང་ཕྱག་རྒྱ་ཆེན་པོའི་དངོས་གྲུབ་ཐོབ་པའི་མན་ངག་སློབ་དཔོན་ཀླུ་སྒྲུབ་ནས་བརྒྱུད་པ་དང། སློབ་དཔོན་
སངས་རྒྱས་ཡེ་ཤེས་ཞབས་ནས་བརྒྱུད་པ་དང། རྒྱལ་པོ་ཨིནྡྲ་བོ་དཧི་ནས་བརྒྱུད་པ་དང། པཎྜི་ཏ་མགྲིན་པ་གསུམ་པ་ནས་བརྒྱུད་པའི་མན་ངག་མངའ་བ་བླ་མ་འདི་ཡིན། དེའི་ཡོན་ཏན་མ་ལུས་བ་མངའ་བ་ཀུ་སཱ་ལི་ཆུང་བ་
དེའི་ཡོན་ཏན་མ་ལུས་པ་མངའ་བ་བླ་མ་གསེར་གླིང་པ། དེའི་ཡོན་ཏན་མ་ལུས་པ་ཇོ་བོ་དཔལ་ལྡན་ཨ་ཏི་ཤ་ལ་མངའོ།།    ༈    བླ་མ་བྱམས་པའི་རྣལ་འབྱོར་པའམ་ཀུ་སཱ་ལི་
ཆུང་བ་ཡིན་གསུང་ཞིང། བླ་མ་འདི་ཆོས་གསུང་བའི་རྩ་རུ་མི་གཅིག་གིས་ཁྱི་ལ་དབྱུག་པ་བརྒྱབ་པས། བླ་མ་ཨ་གསུངས་ནས་འགྱེལ་བ་ལ། གཞན་རྣམས་ཀྱི་རྟོག་པ་ལ་ཁྱི་ལ་ཅི་ཡང་མི་སྟོ་བར་འདུག་པ་ལ་ཚུལ་
འཆོས་རེ་ཆེ་སྙམ་པ་བྱུང་བས། བླ་མས་དེ་མཁྱེན་ནས། སྐུ་རྒྱབ་བསྟན་པས་ཁྱི་ལ་བརྒྱབ་པའི་ཐད་ན་ཁྱུ་རེ་སྐྲངས་འདུག་བས་ཐམས་ཅད་ཡིད་ཆེས་སོ།།    ༈    གླིང་
བཞི་གླིང་ཕྲན་བརྒྱད་པོ་གང་ཡང་མིན་པ། འོག་གཞི་ཛམྦུའི་གླིང་གི་འོག་གཞི་དང་ཉེ་བར་འབྲེལ་བ། ཡུལ་ཉེར་བཞིའི་ནང་ཚན་སུ་ཝརྞ་དའྭི་པ་ཞེས་པ་ཡིན་ནམ་སྙམ་པ་རིན་པོ་ཆེ་སྣ་ཚོགས་པ་ཡོད་པའི་གླིང་ཞིག་ཡོད་པ་ལ་

[009B] གླིང་དེ་རེས་འགའ་ཕྱི་པས་འཛིན། རེས་འགའ་ནང་པས་འཛིན་པ་ལ། དེ་སྐབས་ཕྱི་པ་དར་བའི་སྐབས་ཡིན་པ་ལ་བླ་མ་གསེར་གླིང་པ་འདི། དེའི་རྒྱལ་པོའི་སྲས་སུ་འཁྲུངས་ནས། སི་ན་སི་ན་ཞེས་དཀོན་
མཆོག་གསུམ་ལ་སྐྱབས་འགྲོ་མཛད་པ་རྒྱལ་པོའི་སྲས་སུ་སོང་བས་མུ་སྟེགས་བ་རྣམས་ཀྱིས་ཅི་ཡང་ཞུ་མ་ནུས། རྒྱལ་བུ་དེ་ཆེར་སྐྱེས་ནས་རི་ཕུག་ཅིག་ནས་རྒྱལ་བ་ཤཱཀྱ་ཐུབ་པའི་སྐུ་ལུགས་མ་གཅིག་རྙེད་དེ་བྱུང། དེ་ལ་མཆོད་
པ་སྣ་ཚོགས་བྱས་པས་གླིང་དེ་སྔར་ལས་བདུན་འགྱུར་གྱིས་ལོ་ལེགས་བ་དང་ནད་མེད་བ་ཉུང་བ་ལ་སོགས་པ་བཀྲ་ཤིས་པར་གྱུར་ཏོ། །དེས་གསེར་གླིང་པ་ཐམས་ཅད་སངས་རྒྱས་ཀྱི་བསྟན་པ་ལ་དད་ནས་རྒྱལ་བུ་འདི་ཆོས་འཚོལ་དུ་
བཏང་བ་དྲག་ཟེར་བས་རྒྱལ་བུ་ཤིན་ཏུ་དགེས་ནས། ཛམྦུ་གླིང་དུ་བྱོན་པས་རྡོ་རྗེ་གདན་དུ་སྲིན་པོ་རྣམས་མཆོད་པ་ལ་འོངས་པ་དད་དུས་མཚུངས་པར་གྱུར། དེའི་ཚེ་གང་ཟག་ཡོན་ཏན་ཅན་ཐམས་ཅད་དེར་འདུ་བ་ཡིན་པས་བླ་མ་འདི་
དམ་པ་གཞན་ལ་མོས་པ་མ་སྐྱེས། མཧཱ་ཤྲཱི་རངྣ་ལ་མོས་པ་ཆེར་སྐྱེས་ནས་ཞག་བདུན་འགྲོགས་ནས་སློབ་དཔོན་དེ་མེད་དོ་སོང། རྒྱལ་བུས་ཕྱོགས་ཀུན་ཏུ་བཙལ་ཅིང་དྲིས་ཀྱང་མ་རྙེད་པས་ངལ་ནས་གཉིད་ལོག་པའི་རྨི་ལམ་དུ་
བྱིས་པ་གཉིས་གླུ་ལེན་པ་ལ། རང་ཡུལ་འཁོར་དང་ལོངས་སྤྱོད་བོར། །སྨིན་པ་ཅིག་གིས་རྩད་མཆོད། །རིང་ནས་ཕུང་ངམ་མྱུར་དུ་ཕུང། །རིགས་དག་བཟང་སྟེ་ཤེས་རབ་ཆུང་ཟེར་ཏོ། །དེར་རྒྱལ་བུ་གཉིད་སད་རྡོ་རྗེ་

[010A]༄༅། །གདན་དུ་བྱོན་ཀྱང་ཅི་ཡང་མེད། རང་གི་ཡུལ་དུ་འགྲོ་སྙམས་པ་ལ། མདུན་དུ་བུ་མོ་གཉིས་གླུ་ལེན་པ་ལ། གཉེན་མདུན་མཛའ་བཤེས་མང་པོ་དང། །ཡུལ་དང་ཁང་ཁྱིམ་ནོར་ཆེན་དང། །ཟས་སྐོམ་
གྱི་ནི་ལོངས་སྤྱོད་པ། །མྱ་ངན་སྐྱེ་བར་འགྱུར་པ་ཡིན། ཅེས་སོགས་ཟེར་ཅིང་འདུག་པས། དལ་ཟེར་བ་ཡིན་སྙམ་པ་དང་མེད་དེ་སོང། དེར་རྒྱལ་བུ་དགའ་ནས་ངེས་པར་ཆོས་སྐྱོང་མ་ཞིག་ཡིན་པ་ལ། དྲིས་པ་མེད་དོ་
སྙམས་ནས་ལོ་བདུན་རྒྱ་གར་དུ་བཞུགས་ཏེ། བླ་མ་མང་པོ་ལ་ཆོས་ནང་རིག་མང་པོ་བསླབས། རྡོ་རྗེ་གདན་དུ་མཆོད་པ་བྱེད་ཅིང་ཆོས་སྐྱོང་མ་དེ་དང་འཕྲད་ན་སྙམ་པ་ལ་རྒན་མོ་ཞིག་ན་རེ། སྐམ་སར་ཆུ་ཆུང་དྲངས་པ་ལྟར། །
ཉིན་དང་མཚན་མོ་འདས་པ་ཡིས། །མི་རྣམས་ཚེ་ནི་ཟད་པར་བྱེད། །རྨོངས་པ་ལོང་ཡོད་མ་ཟེར་ཅིག་ཅེས་ཟེར་ནས་མི་སྣང་ངོ། །དེར་རྒྱལ་བུས་སློབ་དཔོན་མཧཱ་ཤྲཱི་འབའ་ཞིག་ཡིད་ལ་བྱས་པ་དང། རྒྱལ་བུའི་རྨི་
ལམ་ན་སློབ་དཔོན་ན་རེ། རྒྱལ་སྲིད་ནི་དམན་པའོ། །དམ་པ་མ་ཡིན་པའོ། །ཆོས་ཀྱི་རྒྱལ་སྲིད་འཛིན་ནུས་སམ། ཞེས་ལན་གསུམ་གསུངས་པ་ལ། རྒྱལ་བུས་ཀྱང་ནུས་སོ་ཞེས་ལན་གསུམ་ཁས་བླངས་པ་དང་
གཉིད་སད། སློབ་དཔོན་དངོས་སུ་བཞུགས་ཤིང་འདུག་གོ་དེར་སློབ་དཔོན་གྱིས་བྱིན་གྱིས་བརླབས་ཏེ་ཆོས་ཐམས་ཅད་ཀྱི་རང་དང་སྤྱིའི་མཚན་ཉིད་ཇི་ལྟར་ཡིན་པ་བསྟན། སངས་རྒྱས་ཀྱི་བཀའི་གདམས་པ་རྣམས་

[010B] ཁྱད་པར་དུ་བྱང་ཆུབ་ཀྱི་སེམས་ལ་བརྟེན་པའི་ཆོས་མང་དུ་གསུངས། རྒྱལ་བུས་ཀྱང་སྣོད་གཅིག་ནས་གཅིག་ཏུ་བྱོ་བ་བཞིན་དུ་ཐུགས་སུ་ཆུད། མཚན་ཡང་གསེར་གླིང་པ་ཆོས་ཀྱི་གྲགས་པ་ཞེས་ཡོངས་སུ་
གྲགས། དེ་ལ་བྱམས་པ་ཆེ་བས་མཻ་ཏྲི་པ་ཡང་ཟེར། མཻ་ཏྲི་པ་གསུམ་བྱུང་བ་ལ། རྒྱལ་སྲས་མཻ་ཏྲི་པ་ནི་རྗེ་བཙུན་བྱམས་པ། མངའ་བདག་མཻ་ཏྲི་པ་ནི་ཇོ་བོས་བི་ཀ་མ་ལ་ནས་བཏོན་པ་དེ་ཡིན། འདིར་གསེར་གླིང་མཻ་ཏྲི་
པ་བྱ་བ་ཡིན། དེ་ནས་གསེར་གླིང་དུ་ཕེབས་ནས། མུ་སྟེགས་ཀྱི་གྲུབ་མཐའ་འཛིན་པ་ཐམས་ཅད་སྤངས་ཏེ་སངས་རྒྱས་པའི་བསྟན་པ་མ་ལུས་པ་དར་བར་མཛད་དོ།།    ༈    སྔོན་
བཅོམ་ལྡན་འདས་ཤཱཀྱའི་རྒྱལ་པོ་འཇིག་རྟེན་དུ་བྱོན་པའི་ཚེ། རྒྱལ་པོའི་ཁབ་ཏུ་ཁྱིམ་བདག་གི་ཚུལ་འཛིན་པ་བྱང་ཆུབ་སེམས་དཔལ་བཟང་སྐྱོང་ཞེས་གྲགས་པ་དེ་ཡིན་ཏེ། དེ་ལ་དགོངས་ནས། གྲོ་ལུང་པས། རྒྱལ་བའི་མདུན་
ན་རྒྱལ་སྲས་བཟང་པོ་སྐྱོང། ཞེས་དང། ཁྲོ་བུ་ལོཙྪ་བས། ཁྱོད་སྔོན་ཐུབ་པའི་མདུན་ན་བཟང་པོ་སྐོང། ཞེས་བསྟོད་པ་ཡིན། མ་འོངས་པའི་དབང་དུ་བྱས་ན། དགའ་ལྡན་གནས་ན་ནམ་མཁའ་དྲི་མ་མེད། ཅེས་པ་
རྒྱལ་བ་བྱམས་པའི་སྲས་ཀྱི་ཐུ་བོར་བཞུགས་པ་ཡོངས་ལ་གྲགས་ཤིང། ཇོ་བོ་ལ་དད་པ་རྣམས་ཀྱང་དགའ་ལྡན་དུ་སྐྱེ་བ་ཞལ་གྱིས་བཞེས་པས་གསོལ་བ་འདེབས་པ་གལ་ཆེ། སྐུ་ཚེ་འདིའི་དབང་དུ་བྱས་ན། ཟ་ཧོར་རྒྱལ་

[011A]༄༅། །བོ་དགེ་བ་དཔལ་ཞེས་པ་འབངས་མི་ཁྱིམ་འབུམ་ཕྲག་ཉི་ཤུ་རྩ་བདུན་ཡོད་པ་དེའི་སྲས་ཟླ་བའི་སྙིང་པོ་ཡིན། སྐུ་བལྟམས་མ་ཐག་པར་རྗེ་བཙུན་མ་སྒྲོལ་མའི་ཞལ་གཟིགས། དགུང་ལོ་བཅུ་བཞི་བཞེས་ཀྱི་
བར་བཟོ་དང་གསོ་བ་ཡི་གེ་སོགས་བསླབས་པས་མཁས་པར་མཁྱེན། ཉི་ཤུ་རྩ་གཅིག་བཞེས་ཀྱི་བར་རྟེན་དགེ་བསྙེན་ཀུ་སཱ་ལི་པ་མཛད་ནས། སྒྱུ་རྩལ་དྲུག་ཅུ་རྩ་བཞི། ཕྱི་ནང་གི་ཚང་མ་ཀུན་ལ་མཁས་པའི་ཕུལ་དུ་
ཕྱིན་པའི་མཁས་པར་གྱུར། ཁྱད་པར་ལོ་བཅོ་ལྔ་བཞེས་པའི་ཚེ་རིགས་ཐིགས་ཚར་གཅིག་གསན་ནས། ཕྱི་རོལ་པའི་རྟོག་གེ་མཁས་པར་གྲགས་པ་ཅིག་དང་བརྩད་པས། དེ་ཕམ་པར་གྱུར་པས་སྙན་པའི་གྲགས་པ་ཕྱོགས་
ཀུན་ལ་ཁྱབ་པར་གྱུར། ཡང་ཇོ་བོ་རབ་ཏུ་མ་བྱུང་གོང་ཨ་ཝ་དྷཱུ་ཏཱིའི་སྤྱོད་པ་མཛད་པའི་སྐབས་བྷངྒ་ལར་ཕྱི་ནང་གཉིས་རྩོད་པ་ཆེན་པོ་བྱུང། ནང་པའི་བསྟན་པ་ཕལ་ཆེ་བ་མུ་སྟེགས་པ་ལ་ཤོར། མུ་སྟེགས་པའི་རྩོད་པ་བློག་པའི་
པཎྜི་ཏ་མ་རྙེད་པའི་སྐབས་སུ། ཇོ་བོ་བྷངྒ་ལའི་སྤྲང་པོའི་ཁྲོད་ན་བཞུགས་བ་ལ། བུ་མོ་ཞིག་གིས་ཇོ་བོའི་སྐུ་ལང་འོད་འཕྲོ་བ་མཐོང་བས་གནས་བརྟན་གྱི་སར་ཕྱིན་ཏེ། སྤྲང་པོ་ལུས་ལ་འོད་འཕྲོ་བ་ཞིག་འདུག་ན། རྣལ་འབྱོར་
པ་ཅིག་ཡིན་ཏེ་འོང་རྩོད་པར་ཞུས་ན་ཟེར་བས་ཞུ་བ་ཕུལ་བས། མུ་སྟེགས་བ་ཐམས་ཅད་ཚར་བཅད། སྔར་ཤོར་བའི་པཎྜི་ཏ་དང་གནས་བརྟན་ཐམས་ཅད་ཚུར་ཐོབ། ཕྱི་རོལ་པ་ཐམས་ཅད་བསྟན་པ་ལ་བཙུད། ཡང་ལན་ཅིག་

[011B] ཇོ་བོ་ལ་རང་རེ་གཉིས་རྩེད་པ་བྱས་ལ་སུ་རྒྱལ་བའི་བསྟན་པ་ལ་འཇུག་དགོས་ཟེར་ནས་རྩོད་པས། ཇོ་བོས་ཚེགས་མེད་པར་ཚར་བཅད་
པས། གདུགས་བཅུ་གསུམ་ཇོ་བོ་ལ་ཕུལ། ཕྱི་རོལ་པ་ཐམས་ཅད་ནང་པའི་བསྟན་པ་ལ་བཙུད། ཡང་སང་ཕད་ལོ་དུས་སུ་མུ་སྟེགས་པ་གདུགས་བདུན་ཕུབས་པ་ཅིག་བང་ནས་སྔ་མ་ལྟར་ཚར་བཅད། དེའི་ཡང་སང་ཕོད་མུ་
སྟེགས་པ་གདུགས་ལྔ་ཕུབས་པ་ཅིག་བྱུང་བ་ཡང་ཆར་བཅད་ནས་སངས་རྒྱས་ཀྱི་བསྟན་པ་ལ་བཅུད། དེའི་ཕྱིར་བསྟན་ རྣལ་འབྱོར་ཀྱི་སྟོབས་ཀྱིས་སྲུང་པ། དབང་ཕྱུག་གི་སྟོབས་ཀྱིས་སྲུང་བ། རིགས་ཀྱི་
སྟོབས་ཀྱིས་སྲུང་བ། རིགས་པའི་སྟོབས་ཀྱིས་སྲུང་བ་རྣམས་ལས། ཇོ་བོས་ནི་དེ་བཞི་ཀའི་སྒོ་ནས་སྲང་བར་མཛད་དོ།། །ཇོ་བོ་རབ་ཏུ་མ་བྱུང་གོང་དུ་བླ་མ་རཱ་ཧུ་ལ་གུཔྟ་ལ་དཔལ་ཀྱེ་རྡོ་རྗེའི་དབང་ཞུས་ནས་བསྒྲུབས་པས་དཔལ་
ཧེ་རུ་ཀའི་ཞལ་མངོན་སུམ་དུ་གཟིགས། རྒྱུད་སྡེ་བཞིའི་གཞུང་དང་གདམས་ངག་ཀུན་ལ་མཁས་ཤིང། ནུབ་གཅིག་རྨི་ལམ་དུ་པཎྜི་ཏ་ངག་གི་དབང་ཕྱུག་གྲགས་པ་ལ་རྒྱུད་འབུམ་ཕྲག་གཅིག་བཞི་བརྒྱ་ལྔ་བཅུ་རྩ་གཅིག་
གསན་པས་གསང་སྔགས་ལ་ང་ཉིད་མཁས་སོ་སྙམས་པ་ལ་མཁའ་འགྲོ་མ་རྣམས་ཀྱིས་ཐུགས་རྒྱལ་བཅག་གོ་ཡང་ཇོ་བོ་རབ་ཏུ་མ་བྱུང་གོང་ལ་བླ་མ་ཨ་ཝ་དྷཱུ་ཏཱི་པའི་ཕྱག་ཕྱིར་ལོ་བདུན་འབྲངས་ནས། ཨ་ཝ་དྷཱུ་ཏཱིའི་སྤྱོད་

[012A]༄༅། །པ་ལོ་བདུན་མཛད། དེའི་ཚེ་ལྷག་པའི་ལྷ་དང། དཀྱིལ་འཁོར་དུ་མ་མངོན་སུམ་དུ་མཐོང། ད་ཨ་ཝ་དྷཱུ་ཏཱིའི་སྤྱོད་པ་འདི་ཉིད་ཀྱིས་བདེན་པ་མངོན་སུམ་དུ་བྱའོ་སྙམས་པའི་ཚེ། དཔལ་ཧེ་རུ་ཀས་ཁྱོད་
རབ་ཏུ་བྱུང་ན་མ་འོངས་པ་ན་རབ་ཏུ་བྱུང་བའི་གདུལ་བྱ་མང་པོའོ་གསུངས། བླ་མ་རཱ་ཧུ་ལ་གུཔྟ་བྱོན་ནས་ཁྱོད་ཨ་ཝ་དྷཱ་ཏཱིའི་སྤྱོད་པ་དེས་གར་ཡང་མི་ཕྱིན་རབ་ཏུ་བྱུང་བྱང་ཆུབ་ཀྱི་སེམས་སྒོམས་གསུང། ཡང་རྨི་ལམ་དུ་ཡང་
དག་པར་རྫོགས་པའི་སངས་རྒྱས་བྱིན་ནས་རབ་ཏུ་འབྱུང་བར་བསྐུལ་བས། ཕལ་ཆེན་སྡེ་པའི་གནས་བརྟན་འདུལ་བའི་འཛིན་པ་ཤཱི་ལ་རཀྷི་ཏ་ལས་བསྙེན་པར་རྫོགས་ནས་བླ་མ་དེ་ཉིད་ལ་ཆོས་མང་དུ་གསན། བྱེ་བྲག་ཏུ་བཤད་པ་
ཆེན་པོ་སློབ་པ་ལ་གཞན་གྱིས་ལོ་བཅུ་གཉིས་དགོས་ཀྱང་ངོ་བོ་མཁྱེན་རབ་དང་བརྩོན་འགྲུས་གཉིས་ཀ་ཆེ་བས་ལོ་བདུན་བརྒྱད་ལ་མཁྱེན། བྱང་ཆུབ་ཀྱི་སེམས་ཀྱི་གདམས་པ་གསན་པའི་ཕྱིར་རྒྱ་མཚོའི་སྟེང་ལ་གྲུ་རྫིངས་ལ་
ཕེབས། དབང་ཕྱུག་ཆེན་པོས་བར་ཆད་བརྩམས་པ་གཤིན་རྗེའི་གཤེད་དམར་པོའི་བསྐྱེད་པའི་རིམ་པའི་སྒོ་ནས་བཏུལ་ནས་གསེར་གླིང་དུ་ཕེབས། བླ་མ་གསེར་གླིང་བ་ལ་དབུ་སྔགས་སྤྲེལ་ནས་ལོ་བཅུ་གཉིས་ཀྱི་བར་དུ་གསན་
ལྷག་པའི་ལྷའི་ཞལ་གཟིགས་པ་ནི། དཔལ་ཀྱཻ་རྡོ་རྗེ། དམ་ཚིག་གསུམ་བཀོད་པའི་རྒྱལ་པོ། འཇིག་རྟེན་དབང་ཕྱུག་སྒྲོལ་མ། འཁོར་ལོ་བདེ་མཆོག་མི་གཡོ་བ་རྣམས་ཀྱི་ཞལ་གཟིགས་ཤིང། ལྷ་ས་དང་

[012B] མ་ག་དྷ་ནས་སློབ་མ་གཅིག་གིས་གསོལ་བ་བཏབ་པའི་རོལ་མོའི་སྒྲ་བོད་དུ་གསན། ཇོ་བོ་རྒྱ་གར་ན་བཞུགས་པའི་ཚེ་ཉིན་ལམ་གསུམ་ཙམ་གྱི་སེམས་ཅན་གྱི་སྐད་དང་
བསམ་པ་ཐམས་ཅད་མཁྱེན། དགེ་བཤེས་སྟོན་པར་སྒྲེང་ན་བཞུགས་པའི་ཚེ་ཇོ་བོ་ལ་གསོལ་བ་བཏབ་པས། ཇོ་བོ་ཉིད་དངོས་སུ་བྱོན། དེ་ནས་ཉམས་དགའ་ནས་སྔོན་བཞིན་ཡང་གསོལ་བ་བཏབ་པས། བཅོམ་ལྡན་འདས་
ཤཱཀྱ་ཐུབ་པ་བྱོན་པས། བླ་མ་དང་ཡི་དམ་ལ་ཁྱད་པར་མི་འདུག་གསུངས། ཡང་ཁྲོ་བུ་ལོཙྪ་བ་དང་གཉལ་བ་གཙང་ནག་པ་གཉིས་བགྲོ་གླེང་མཛད་པས། ཅིག་ཤོས་ཀྱིས་ཇོ་བོའི་ལུང་ཞིག་དྲངས་པས། ལོཙྪ་བས་ཁས་སྙད་
ཅིག་མཛད་པས་མགྲིན་པ་འགགས་པ། པཎ་ཆེན་གྱིས་ཇོ་བོ་ཕྱིར་མི་སྡོག་པའི་བྱང་ཆུབ་སེམས་དཔའ་ཆེན་པོ་ཡིན་པ་ལ་ཁས་སྙད་བྱས་པ་དེ་བཤགས་པ་གྱིས་གསུངས་ནས་བཤགས་པས་ཕན། ཡང་པཎ་ཆེན་ཤཱཀྱ་ཤྲཱིས་
ཐང་པོ་ཆེར་བསོད་སྙོམས་ལ་ཕེབས་པས། མི་ཁྲོམ་ཆེས་ནས་མ་ཤོང་བར། གསོལ་ལྷུང་ཇོ་བོས་ཕྱག་ཚའི་ཁང་བ་བརྩེགས་པའི་སྩང་དུ་བཞུག་པས་གསོལ་ལྷུང་འགྲེད་ནས་བོ་བ་ཕྱག་ཚལ་འཕོག་པས། ཐུགས་དམ་བསྐྱེད་
རྫོགས་ཀྱི་སྤྱན་དམིགས་མི་གསལ་ཞིང། ཐུགས་མྱོག་མྱོག་པོ་ཞིག་བྱུང་བས། རྗེ་བཙུན་མའི་ཞལ་ནས། དའི་པཾ་ཀ་ར་ཤྲཱི་ཛྙཱ་ན་བསྐལ་བཟང་གི་སངས་རྒྱས་ཡིན། བཤགས་པ་མ་བྱས་ན་འཁོར་རྣམས་ལ་རིམས་ནད་ཀྱིས་

[013A]༄༅། །འདེབས་གསུངས་ནས་བཤགས་པ་མཛད། མདོར་ན། ཡེར་པར་ཕ་ཆོས་གསུངས་པའི་ཚེ་རང་གཞན་གྱི་འཁྲུངས་རབས་མང་པོ་སངས་རྒྱས་ཀྱིས་གསུངས་པ་ལྟར་མཛད་ཅིང་དེ་གས་ཤེས་པས་དད་པ་ཆེན་
པོས་གསོལ་བ་འདེབས་པར་མཛོད་ཅིག།    ༈    སྙིང་རྗེ་པད་དཀར་དུ། བྱང་ཕྱོགས་སུ་བསྟན་པ་ལ་དད་པ་ལྷར་སྐྱེ། རབ་བྱུང་ཆོས་བཞིན་མི་སྤྱོད་པ་ལོག་པར་ལྟུང། དེར་
དགེ་བསྙེན་ཆོས་འཕེལ་ཞེས་པ་རྫུ་འཕྲུལ་དང་ལྡན་པ་འབྱུང་ཞེས་པ་དང། སངས་རྒྱས་ཕལ་པོ་ཆེར་བྱང་ཕྱོགས་སུ་དགེ་བསྙེན་ཆོས་འཕེལ་ཞེས་བྱ་བ་འབྱུང། ཞེས་པ་དང། ཇོ་བོས་བོད་ལ་ཕེབས་ན་བོད་ལ་ཕན་ཐོགས་
མི་ཐོགས་ཞུས་པས། རྣལ་འབྱོར་མ་རལ་པ་སེར་ཤར་རེ་བ་ཞིག་གིས་བོད་ལ་ཕྱིན་ན་ཕན་ཐོགས། ཁྱད་པར་ཨུ་པ་སི་ཀ་ཞིག་ལ་བརྟེན་ནས་ཕན་ཐོགས་ཞེས། ལུང་བསྟན་པ་ནི་འབྲོམ་རྒྱལ་བའི་འབྱུང་གནས་ཉིད་ཡིན་
ལ། འདི་ཉིད་སྟོད་ལུང་གི་རྒྱབ་རྩྭ་སྒྱེ་མོའི་ཕུག་རིང་དུ་སྐུ་འཁྲུངས། སྐུ་གཞོན་ནུའི་དུས་སུ་མ་ཡར་མ་གཅིག་དང་མ་མཐུན་པས། ཐུགས་སྟོབས་ཆེ་བས་འཐོན་ནས་གཞུའི་ཀུན་དགའ་ར་བར་བྱོན། གཡུང་ཆོས་མགོན་
ལས་ཀློག་ཡིག་བསླབས། རྒྱལ་གྱི་ཞང་ཆེན་པོ་ལས་དགེ་བསྙེན་གྱི་སྡོམ་པ་བཞེས། བླ་མ་སེ་བཙུན་བལ་པོར་ཕེབས་པ་ལ་མཇལ་ཤིན་ཏུ་དད་པར་གྱུར་ཅིང། སླར་བླ་མ་སེ་བཙུན་ཁམས་ལ་ལོག་ཕེབས་བ་ལ་

[013B] ད་རེས་ཁྲིད་ན་བྱིས་པ་བརྐུས་ནས་ཁྲིད་ཟེར་དུ་འོང་བས། སང་ཕོད་ཚོང་བ་དང་འགྲོགས་ལས་ཤོག་གསུང། དེ་ནས་རྒྱལ་གྱི་ཞང་ཆེན་པོ་ལས་དགེ་བསྙེན་གྱི་སྡོམ་པ་མནོས་ཏེ་
མཚན་རྒྱལ་བའི་འབྱུང་གནས་སུ་གསོལ། དགུང་ལོ་བཅུ་དགུ་བ་ལ་ཚོང་བ་དང་འགྲོགས་ནས་མདན་མའི་ཡུལ་དུ་བླ་མ་སེ་བཙུན་གྱི་སྤྱན་སྔར་ཕེབས་ནས། ནང་གི་ཞབས་ཏོག་ཕྱེ་འཐབ། །ཕྱི་རོལ་ཏུ་རྟ་ཕྱུགས་མང་པོའི་རྫི་བོ་མཛད་
ནུབ་མོ་རྟ་བཟང་པོ་ལ་ཆིབས། འཁོར་གསུམ་ཚེར་མ་འདྲ་བ་བྱས་ཏེ། མེལ་ཚེ་མཛད་ཅིང། བླ་མ་སེ་བཙུན་ལ། དབུ་མ་རིགས་ཚོགས། གསང་སྔགས་རྙིང་མ་སོགས་གསན། པཎྜི་ཏ་སྒྲའི་ཚེར་མ་ཅན་བྱ་བ་སྨྲྀ་ཏི་ཛྙཱ་ན་
ཀཱིརྟིའམ། དྲན་པ་ཡེ་ཤེས་གྲགས་པ་ལ་སཾསྐྲྀ་ཏའི་སྐད་དང། རྒྱ་ཡིག་བསླབས་པས་ལེགས་པར་མཁྱེན། དེར་པཎྜི་ཏ་དེ་ལ་ད་ལྟ་རྒྱ་གར་ན་པཎྜི་ཏ་ཆེ་བ་ཇི་སྐད་བྱ་བ་ཡོད་དྲིས་པས། ཚ་བགྲེས་ནཱ་རོ་བ་དང། ཤཱནྟི་པ་བྱ་བ་
ཡོད། དེ་གཉིས་འདས་ན། པཎྜི་ཏ་དའི་པཾ་ཀ་ར་བྱ་བ་ཡོད་དེ་ཆེ་བར་འོད་ཟེར་བས། དེ་དང་མཇལ་ན་དགའ་བ་ལགས་དགོངས་བ་བྱུང། དེ་ནས་ཡར་དབུས་ལ་ཕེབས་པས། སོག་ཆུ་ཁར་འཕྲང་ཁ་བེར་ཆུང་དང་མཇལ་བ་ལ་
དེ་ན་ཡར་ཕྱག་ཝ་འཁྱུག་པ་འདྲ་བ་ཞིག་གྱིས་ཟེར་བས་ཕྱག་མཛད། ཁོང་གིས་ཆོས་གཏམ་མང་དུ་དྲི་པ་ལ། ལན་མཛད་བས་ཁམས་ན་འབྲོམ་སྟོན་ཟེར་བའི་དགེ་བསྙེན་མཁས་པོ་ཞིག་ཡོད་ཟེར་བ་མིན་ལས་ཆེ་ཞེས་

[014A]༄༅། །དྲིས་པས་ཡིན་ཀྱང་སྲིད་གསུངས་བས། ཁོང་རང་གི་འོག་གི་གྲུམ་ཙེ་དགེ་བཤེས་སྟོན་པ་ལ་བཏིང། རྟ་བཟང་པོ་གཅིག་མཐུར་མདའ་དར་ཡུག་ལ་བྱས་ནས་ཕུལ་ཅིང་བཟོད་གསོལ་བྱས། ཁོང་གི་
མཆོད་གནས་ལ་བཞུགས་པའི་ཞུ་བ་ཕུལ་ཀྱང། ད་རེས་སྡོད་མི་ཁོམ། སླར་ཕོད་མདོའི་མཁར་འདི་བཤིག་ནས་ར་སྒྲེང་དུ་གཙུག་ལག་ཁང་བཞེད་ན་བྱེད་གསུངས། དེ་ནས་ཇོ་བོ་མངའ་རིས་ན་ཕེབས་ཟེར་བ་གསན་བས། ཀ་
བ་ཤཱཀྱ་དབང་ཕྱུག་སོགས་ལ་ངས་པཎྜི་ཏ་སྤྱན་འདྲོངས་ན། ཁྱེད་རྣམས་བསུ་བ་ལ་བྱོན་ཞེས་པའི་ཞལ་དོན་མཛད་ནས། བྱང་ལམ་ནས་བརྒྱུད་ནས་མངའ་རིས་སུ་ཕེབས་ཏེ་ཇོ་བོ་དང་མཇལ་མ་ཁྱད་ཕ་བུ་འཕྲད་པ་བཞིན་དུ་དགྱེས་
ནས་ཕྱག་དབུ་ཐོག་ཏུ་བཞག་ནས་སཾ་སྐྲྀ་ཏའི་སྐད་དུ་ཤིས་བརྗོད་མང་བོ་མཛད། སྔོན་དུ་བུམ་པ་སྒྲུབ་པ་གནང་ཚར་བས་དབང་བསྐུར། འབྲོམ་ལ་ཆེད་དུ་དགོངས་པ་གཏད་ནས་ལམ་སྒྲོན་ཚར་གཅིག་གསུངས། དེ་ནས་ནག་
ཚོལ་གནས་བརྟན་རཏྣ་ཨ་ཀ་རས། ཇོ་བོ་ལོ་གསུམ་ནས་མ་བསྐྱལ་ན་དམ་ཚིག་ཉམས་པ་ཡིན་ནོ་ཟེར་བས། ལོཙྪ་བས་ཞབས་བསྐུལ་དྲག་པོ་ཞུས་པས། བོད་རྒན་རྣམས་ཀྱི་ཕེབས་བསུ་མ་འབྱོར་བར་ཇོ་བོ་བལ་ཡུལ་དུ་
ཕེབས་ཀྱང། ས་མན་སྡེ་གསུམ་བྱ་བའི་འཁྲུག་པ་ལངས་ནས་ལམ་འགགས་པས། བོད་ཀྱི་བསོད་ནམས་ཀྱིས་ཇོ་བོ་རིམ་གྱིས་གཙང་དུ་ཕེབས་པས། ས་སྐྱའི་ཐད་དུ་འདིར་འཇམ་དབྱངས་ཀྱི་སྤྲུལ་པ་བདུན་རྒྱུད་དུ་འབྱུང་

[014B] སྣར་ཐང་གི་ཐད་དུ་འདིར་གནས་བརྟན་བཅུ་དྲུག་གི་སྤྲུལ་པ་འབྱུང་གསུངས་ནས་སྣར་ཐང་ལུང་བསྟན། དེ་ནས་གན་པ་བྱང་ཐང་དུ་ཕེབས་པའི་ཚེ་ལྷ་སའི་ཐད་ལ་ཕྱག་མཛུབ་གཏད་དེ་དེ་ན་ཅི་ཡོད་གསུང། དེ་ན་ལྷ་ས་ན་
ཇོ་བོ་ཤཱཀྱ་མུ་ནེ་བཞུགས་ཞུས་པས་དེ་ཐང་ལྷ་མང་པོས་མཆོད་པ་འབུལ་ཞིང་འཇའ་ཚོན་སུམ་བརྩེགས་ཀྱང་འདུག་གསུང། དེ་ནས་ཁུས་ཐང་པོ་ཆེར་སྤྱན་དྲངས། སླར་ཐང་པོ་ཆེ་ནས་ཡེར་པ་ལྷ་ས་སོགས་སུ་ཕེབས་སྙེ་ཐང་དུ་
ཆོས་མང་དུ་གསུངས་ཤིང། དགའ་ལྡན་ལ་ཕེབས་པར་ཉེ་བ་ན། མཁའ་འགྲོ་མང་པོས་ཕྱག་དང་སྐོར་བ་དང་བརྒྱ་སྦྱིན་གྱིས་ལྷའི་མེ་ཏོག་གི་ཆར་ཕབས། ཇོ་བོ་དགའ་ལྡན་དུ་ཕེབས་ནས། བཤེས་གཉེན་འབྲོམ་རིན་པོ་
ཆེས་སྐུ་གདུང་རྣམས་བྱང་ར་སྒྲེང་དུ་སྤྱན་དྲངས་ནས་ཁྱུང་མགོ་ཅན་ལ་སོགས་པ་བཞེངས་ཤིང། བཀའ་གདམས་བསྟན་པའི་ཆུ་མགོ་ཚུགས། ལན་ཅིག་ཇོ་བོས་བྱིས་པ་ཆུང་ངུ་ལྟར་གཟིམས་ཁང་ཕྱིས་ཆུང་ངུ་མང་པོས་གང་
བར་མཛད་པ། འབྲོམ་སྟོན་རིན་པོ་ཆེས་ཇི་མི་སྙམ་པར་ཐམས་ཅད་ཕྱགས་ནས་གཙང་སིང་བ་ཞིག་མཛད་པས། བྱ་རྒོད་ཀྱི་ཉིན་ལམ་བཅོ་བརྒྱད་ཚུན་ཆད་ཀྱི་སེམས་ཅན་ཐམས་ཅད་ཀྱི་སེམས་ཀྱི་རྣམ་པ་ཝལ་གྱིས་མཁྱེན་པའི་
མངོན་པར་མཁྱེན་པ་རྒྱ་ཆེན་པོ་བརྙེས། འབྲོམ་རིན་པོ་ཆེས་ཇོ་བོ་ལ་སྔར་གྱི་ཆོས་རྣམས་ལམ་དུ་སོང་མ་སོང་ཇི་ལྟར་ལགས་ཞུས་པས། བླ་མ་སེ་བཙུན་གྱི་གཡོག་བྱས་པ་ལམ་དུ་སོང། གཞན་མ་སོང་གསུང། དེ་ནས་

[015A]༄༅། །བྱང་ར་སྒྲེང་དུ་ལོ་དགུ་བཞུགས་ནས་ར་སྒྲེང་གྲུབ་ཐོབ་ཏུ་ཕུང་ངེ་ཡོད་པར་མཛད་ནས་མཐར་དགའ་ལྡན་དུ་ནམ་མཁའ་དྲི་མ་མེད་པའི་སྐུ་མདུན་དུ་ཕེབས་སོ།།    ༈    འཁྲུངས་
ཡུལ་མདོ་ཁམས་པ་གདུང་རུས་འཛེང། མཚན་དབང་ཕྱུག་རྒྱལ་མཚན། ཡབ་སྔགས་བ་ཅིག་གི་སྲས་སུ་འཁྲུངས། ཡབ་གྲོངས་ནས་དཔེ་ཆ་མང་པོ་ཡོད་པ་གྲོགས་པོ་ཞིག་དང་གྲོས་བྱས་ནས། དབེན་པ་ཅིག་ཏུ་ལྟ་
རྟོག་བྱེད་ཅིང། དགེ་སྦྱོར་མཛད་དགོངས་པ་ཡོད་པ་ལ་མངའ་རིས་སྟོད་དུ་པཎྚི་ཏ་ཆེན་པོ་ཞིག་ཕེབས་པ་གསན་པས། ཐུགས་འགྱུར་ཏེ་བརྒྱགས་ཕྱེ་བོར་ནས། ཚོང་པ་རྣམས་ལ་སློང་གིན་བྱོན། གཙང་གི་ཉན་འཚོར་ཇོ་བོ་
དང་མཇལ་ནས་ཆོས་ཞུས་པས། ངའི་མཆོད་གནས་བྱེད་ན་ཆོས་བཤད་མི་བྱེད་ན་མི་བཤད་གསུངས་པས། མཆོད་གནས་མཛད་པ་ཞལ་གྱིས་བཞེས། འཁོར་བ་འཇུག་ལྡོག་ནས་འཁྲིད་པའི་ལམ་གྱི་རིམ་པ་དང། མི་
གཡོ་བའི་སྒྲུབ་ཡིག་དམིགས་པ་སྐོར་གསུམ་དང་བཅས་པ་ལོཙྪ་བས་ཀྱང་བར་མཆོད་པར་གནང། ཉེས་བྱས་ཕྲ་མོས་ཀྱང་མ་གོས་པའི་ཚུལ་ཁྲིམས་རྣམ་པར་དག་ཅིང། བརྩོན་འགྲུས་ཕུན་སུམ་ཚོགས་པ་ནི། ལན་ཅིག་
སྐྱིལ་ཀྲུང་ལམ་གྱིས་མཛད་པས་བརླ་ཤ་ལ་སྦེན་མ་ཡོག་ཤིང་ཙམ་ཞིག་ཟུག་པའང་མ་ཕྱུང་བར་བསྒོམས་པས། དེ་ཕྱུང་ནས་བསྒོམས་ན་ཅི་མ་ཁྱབ་ཅེས་དངོས་སུ་གསུང་ཞིང། ལྐོག་ཏུ་དེ་འདྲ་ཞིག་དགོས་གསུང། ལན་

[015B] ཧ་ཧ་གསུངས་ནས་ཀོག་གིས་བཞངས་ཏེ་ཁམས་ཅུང་ཞིག་མ་བདེ་ནས་དེ་ལྟར་བྱས་པ་ཡིན་གསུང། མངོན་
ཤེས་རྒྱ་ཆེན་པོ་མངའ་བ་ནི། སྔོན་དགེ་བཤེས་ཕུ་ཆུང་པ་དང་གཉིས་གྲལ་གཅིག་ལ་བཞུགས་ཟའི་དུས་ན་ངས་སངས་རྒྱས་རྗེས་སུ་དྲན་པ་བག་ཙམ་ཞིག་ཡིད་ལ་བྱའོ་གསུངས་ནས་སྤྱན་ཟིམ་ཙམ་མཛད་ནས་བཞུགས། ངས་ད་
ལྟ་ཏིང་ངེ་འཛིན་ལ་མཉམ་པར་བཞག་པས་འོག་ཕྱོགས་ན་སངས་རྒྱས་ཤིག་བྱང་ཆུབ་སེམས་དཔའ་དཔག་ཏུ་མེད་པས་བསྐོར་ནས་ཆོས་གསུང་བ་ངས་མཐོང་ཞིང་ཐོས་གསུང་པ་སོགས་མངོན་ཤེས་རྒྱ་ཆེན་པོ་མངའ་བའི་ལོ་རྒྱུས་མང་
ཞིང། ཇོ་བོའི་སློབ་མ་སྒོམ་གེགས་སེལ་བ་ལ་རྩལ་ཐོན་པར་གྲགས། ཕར་ཕྱིན་ཁམས་ལུགས་བག་རེ་མཁྱེན་ཅིང། བསྐྱེད་རྫོགས་དང་རྩ་རླུང་གི་གདམས་ངག་ལ་ནི་འདི་མི་མཁྱེན་བྱ་བ་མེད། ཇོ་བོའི་ས་ཏྲ་སྙེ་ཐང་ནས་རྭ་
སྒྲེང་དུ་འདེགས་ཚེ། ཉག་མོ་ན་བཞུགས་པ་ཐེགས་པར་ཞུས་པས། ང་ལ་ཡུལ་མི་འདི་ཚོ་ཕན་གནོད་གང་ཡང་མི་བྱེད་པས་ང་འདི་ཁར་སྡོད་གསུངས་པས། འོ་ན་ཇོ་བོའི་ས་ཏྲ་ནི་འདེགས་སོ་ཞུས་པས། འོ་ན་ང་ཅི་ཟ་གསུངས་
ནས་བཞེངས་ནས་ཕེབས། ས་ཏྭ་ཞེས་པ་བླ་མ་འགའ་ཞིག་ཐབ་ཁ་ཡིན་གསུང། འགོས་ལོ་གཞོན་ནུ་དཔལ་ནི། ཇོ་བོའི་ས་ཏྲ་ཞེས་པ་སྡེའམ་ཚོགས་ལ་ཟེར་བ་ཡིན་གསུངས་ཞིང། དགོན་པ་པའི་སློབ་མ་ཆེ་བ་ནི། སྣེའུ་

[016A]༄༅། །ཟུར་བ། ཞང་ཀ་མ་པ། གཉན་སྣ་མོ་བ། འབྲེ་ཀོ་ཏེ་ལུང་བ་བཞི་ལ་དགོན་གྱི་བུ་བཞིར་གྲགས་ཤིང། དགོན་པ་པ་འདི་ཉིད་ཀུན་མཁྱེན་ལེགས་བ་དོན་གྲུབ་ཀྱི་སྐུ་ཚེ་གོང་མ་ཞིག་ཡིན་པར། དབེན་
ས་བཀའ་འབུམ་ལས་གསུངས་པས་བསམ་གྱིས་མི་ཁྱབ་པའི་རྣམ་ཐར་རོ།།    ༈    ཇོ་བོ་མངའ་རིས་སུ་ཕེབས་པའི་ལོར་འཕན་ཡུལ་སྦྲས་སུ་སྐུ་
འཁྲུངས། བྲག་རྒྱབ་ཏུ་རབ་ཏུ་བྱུང། སྐྱེ་བས་ཐོབ་པའི་ཏིང་ངེ་འཛིན་བརྟན་པོ་ཡོད་པས། ཟབ་མོའི་ཏིང་འཛིན་བརྟན་པའི་སྣེའུ་ཟུར་བ་ཞེས་གསུང་བའི་རྒྱུ་མཚན་ཡང་དེ་ཡིན། དེ་ནས་བྲག་རྒྱབ་པའི་སྟོན་པ་ཤཱཀ་ཚུལ་བྱ་
པས། ར་སྒྲེང་དུ་ཕྱིན་སྐབས་དགོན་བ་བ་ལ་ངེད་ཀྱི་དེ་ན་སྐྱེས་ཙམ་ཉིད་ནས་ཏིང་ངེ་འཛིན་བརྟན་པོ་ཡོད་པའི་བཙུན་ཆུང་ཞིག་ཡོད་ཅེས་ཞུས་པས། ཨ་ཧ་ཧ་ཞེས་དགྱེས་པར་མཛད་པས། ཤཱཀ་ཚུལ་གྱིས་སྣེའུ་ཟུར་བ་ལ་ཁྱེད་
རང་ར་སྒྲེང་གི་དགོན་པ་གོང་དུ་ཕྱིན་ན་དགོན་པ་བས་རྗེས་སུ་འཛིན་པར་འདུག་བྱས་པས། སྣེའུ་ཟུར་བས་ར་སྒྲེང་ལ་ཕེབས་པས། དགོན་པ་བ་སྐུ་མཚམས་དམ་པས་མཇལ་ས་མེད་ཟེར་ནས་གཟིམས་ཁང་ལ་བསྐོར་བ་མཛད་
སྦོས་རེང་བསྲེགས་ནས། ཚེ་འདི་ལ་སྐྱེས་བུ་དམ་པ་ཁྱེད་དང་མི་མཇལ་བར་འདུག་སྐྱེ་བ་ཕྱི་མར་མཇལ་པའི་སྨོན་ལམ་བགྱིད་གསུངས་ནས། རྣལ་འབྱོར་བ་ལ་ཆོས་གསན་པས། དགོན་པས་ཐུགས་མཁྱེན་གྱིས་

[016B] ཐོག་མར་ཁ་འབར་མའི་གཏོར་མ་དང། སྐྱབས་འགྲོ་ཐུན་མོང་བ་གནང་ནས། མ་བསྒོམས་པའི་ཆོས་ཀྱིས་ཕན་མི་ཐོགས་པས་ཟླ་བ་ཕྱེད་ཕྱེད་བསྒོམས་ལ་ཤོག་གསུངས་
དེ་ནས་རིམ་གྱིས་གདམས་པ་རྣམས་ཚང་བར་གསུངས། ཡི་དམ་མི་གཡོ་བ་གནང་ནས་བསྙེན་པ་མང་དུ་མཛད་ཅིང། དགོན་པ་པ་གཤེགས་ནས། པོ་ཏོ་བའི་མཆོད་གནས་ལོ་བཅུ་གཉིས་མཛད། ལམ་གྱི་རིམ་པ་ཡང་
དགོན་པ་པའི་དེ་ལ་གཞི་མཛད་ཅིང། པོ་ཏོ་བའི་ལེགས་ལེགས་རྣམས་བཏུས་ནས་མཛད། དེ་ནས་སྣེའུ་ཟུར་གྱི་དབེན་ས་གོག་བོ་དེར་ཁང་ཆུང་ཞིག་བརྩིགས་ནས་བཞུགས། པོ་ཏོ་བའི་གྲྭ་པ་བཅུ་ཙམ་ལ་ཀླུ་ནད་བྱུང་བ་གསོ་
པར་མཛད་ཅིང། ལན་ཅིག་ར་སྒྲེང་དུ་ཕེབས་སྐབས་ཕ་བོང་ཞིག་ལ་ཞབས་གཏད་ནས་ཕྱགས་སྒྲོག་བཅིང་པས་སྤྲུལ་དཀར་པོ་ཞིག་འཐོན། དེ་ན་མཛེ་བོ་ཞིག་འདུག་པ་དེ་ཁ་རང་གིས་ནད་གསོས། གླང་ཐང་དུ་ཡམས་ནད་
ཆེན་པོ་བྱུང་བས་མི་མང་པོ་ཤི་དེ་ནས་མི་མ་ཡིན་རྣམས་སྣེའུ་ཟུར་དུ་འགྲོ་བར་བརྩམས་པ་ན་ནམ་མཁའ་ལས། དེ་ནི་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྲུལ་པ་ཡིན་ནོ་ཞེས་པའི་སྒྲ་སྐད་བྱུང་པས། མི་མ་ཡིན་རྣམ་
ཕྱིར་ལོག་སྟེ། དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྲུལ་པར་ཡང་གྲགས་སོ། །ཡང་དགེ་བཤེས་པདྨ་བྱང་ཆུབ་ལ་ཀླུའི་གནོད་པ་བྱུང་ནས་སྦྲུལ་གཅིག་མགོ་ལ་ཐོད་བཞིན་དུ་དཀྲིས་ནས་སྤྲུལ་མགོ་དེ་དཔྲལ་

[017A]༄༅། །པའི་སྟེང། གདེངས་ཀ་བཞིན་ཡོད་པ་མིས་མཐོང་གི་དོགས་ནས་བཀབ་སྟེ། རིན་པོ་ཆེ་སྣེའུ་ཟུར་བའི་སྤྱན་སྔར་ཕྱིན་པས། དེ་ང་དང་ཁྱོད་རང་མིན་བས་མི་མཐོང་སྦེད་མི་དགོས། ང་དེའི་སྟེང་དུ་
བསྒོམས་དང་གསུངས་པས། དེ་བཞིན་བྱས་པས་གར་སོང་ཆ་མེད་པར་སོང། ཏིང་ངེ་འཛིན་ཇི་ལྟར་བརྟན་པ་ནི། དགེ་བཤེས་དེ་ཉིད་ཀྱི་ཞལ་ནས། ངས་ཏིང་ངེ་འཛིན་གཅིག་ལ་མཉམ་པར་བཞག་ན་ཉིན་ཞག་བཅུ་བཞི་
ཙམ་ཐུབ་པར་འདུག་གསུངས་པ་ལ། སྤྱན་སྔ་བའི་ཞལ་ནས་ངེད་ར་སྒྲེང་པ་ལ་ཏིང་ངེ་འཛིན་གྱི་ཚན་ཁ་ཞང་སྒོམ་ཁོ་ན་ཆེ་བ་ཡིན་གསུང་ཞིང། སྣེའུ་ཟུར་བ་ཏིང་ངེ་འཛིན་བརྟན་པའི་སྙན་པ་རྗེ་བཙུན་མིད་ལས་གསན་པས་ངེད་
གཉིས་མཚན་གྱི་གྲོགས་མཆེད་ཀྱང་ཡིན། ཡང་སྣེའུ་ཟུར་པའི་ཞལ་ནས། ང་ཡང་རྣལ་འབྱོར་བ་འབྲིང་པོ་ཙམ་ཡིན་ཏེ། སྡེ་དཔོན་དང་མི་ནག་པའི་ཐེམ་བ་འགོམ་མ་མྱོང་ནས་ལོ་བཞི་བཅུ་སོང་གསུང་བ་ལ། རྣལ་འབྱོར་
བ་འབྲིང་བོས་མི་ཚད་བོད་དུ་བྱོན་པའི་བཀའ་གདམས་པ་ཅིག་ལ་ཁོང་ལས་ཆུགས་ཐུབ་པ་མ་བྱུང་ཞེས་དཔོན་སྟོན་རིན་པོ་ཆེ་གསུང། ཞིང་བརྗེ་སྐབས་ཞལ་ཀོ་དེ་ཕྱང་གིས་སོང་ཙ་ན་སྤྱི་བོ་ན་ཡར་ལ་འོད་འཇག་མ་ཙམ་ཞིག་
དཀར་ནར་གྱིས་སོང་བ་ཕྱི་ན་ཡོད་པ་ཀུན་གྱིས་སྦ་ལྕག་ཙམ་དཀར་ནར་གྱིས་སོང་བ་མཐོང་བས། ཁེ་གད་ལོཙྪ་བའི་ཞལ་ནས་རྣལ་འབྱོར་བ་ཅིག་གྲོངས་པའི་ལྟས་ལ་དེ་ལས་ཡ་མཚན་པ་རྒྱ་གར་དུ་ཡང་མ་བྱུང་གསུངས་ངོ།།

[017B]   ༈    འདུལ་བའི་སྡེ་སྣོད་ཀུན་འཛིན་ཐག་མ་པ་ནི། ཤ་མི་སྨོན་ལམ་ཚུལ་ཁྲིམས་ལས་འདུལ་བ་མཁས་པར་བསླབས་ནས། སྟོད་ལུང་ཐག་མ་བཟུངས་ཏེ་འདུལ་བའི་བཤད་པ་རྒྱ་ཆེར་མཛད། ཐག་
མ་པ་ཕྱི་མ་དཔལ་ཆེན་རྡོང་གཞོན། སྤལ་ཏི་ཇོ་སྲས་ལ་སོགས་པའི་འདུལ་འཛིན་མཁས་པ་མང་དུ་ཐོན། དཔལ་ཆེན་རྡོར་གཞོན་འདི་འབྲི་ཁུང་བས་དབང་ཡོད་ཀྱིས་གདན་དྲངས་པར། གཞུ་སྟོན་ཡེ། རྣལ་འབྱོར་བྱང་སེང་
སྤལ་ཏི་ཇོ་སྲས་གསུམ་གྱིས་རྗེས་བསྙེགས་ལ་འབྲི་ཁུང་གཞོ་ལ་ཐུག་པར་བྱོན་ཀྱང་མ་ཟློག་རྣལ་འབྱོར་བྱང་སེང་འདིས་འཕན་ཡུལ་གྲོ་ས་བཏབ། ཀ་བ་དར་སེང་འདིས་སྣེའུ་ཟུར་བ་ལ་ལམ་གྱི་རིམ་པ་གསན་ནས་ཐུགས་
ཉམས་སུ་བཞེས་ཤིང་གཞན་ལའང་འདོམས་པར་མཛད་པས་འདུལ་འཛིན་དང་བཀའ་གདམས་འདྲེས་པར་མཛད་ཅིང། སངས་རྒྱས་དབོན་གྱིས་ཀྱང་ཐག་མ་བ་ལ་གཏུགས་ཏེ་འདུལ་བ་ལ་མཁས་པར་མཛད་དོ།། །།
   ༈    བཙན་པོ་ཁྲི་སྲོང་ལྡེ་བཙན་གྱི་ཆོས་བློན་ཤུད་བུ་དཔལ་གྱི་སེང་གེའི་བརྒྱུད་པ་བཤེས་གཉེན་ཆེན་པོ་ནམ་མཁའ་རྒྱལ་མཚན་གྱིས་ཡོལ་སྐུ་མཆེད་
གསུམ་ལ་ཆོས་གསན་ཅིང་ལྷོ་བྲག་ཏུ་བྱིན་ནས། ཐིག་ཕྱི་དང་ནམ་སྟེང་གི་གཙུག་ལག་ཁང་གཉིས་བཞེངས། དེ་ནས་རིམ་པར་བརྒྱུད་པ་མཁན་ཆེན་ནམ་སེང་པས། ཐག་མ་བ་ལ་ལམ་གྱི་རིམ་པ་གསན། དོན་སྟེང་

[018A]༄༅། །པ་ལ་སྒྲོལ་མ། དམ་ཚིག་གསུམ་བཀོད། ཛམྦྷ་ལ། ཚོགས་བདག་རྣམས་ཀྱི་ཆོས་སྐོར་གསན་ཅིང། ནམ་མཁའ་སེང་གེའི་གཅུང་པོའི་སྲས་མཁན་ཆེན་ནམ་མཁའ་རྒྱལ་པོ་དང། དཔོན་
སེང་གེ་སོགས་བྱུང།།    ༈    གཞོན་ནུ་ནས་ཁུ་བོ་ནམ་མཁའ་སེང་གེའི་དྲུང་དུ་རབ་ཏུ་བྱུང། དབུས་ཕྱོགས་ཀྱི་མཁས་པ་རྣམས་ཀྱི་དྲུང་དུ་བྱམས་ཆོས་ལ་མཁས་པར་སྦྱངས་
ཤིང། རིན་ཆེན་སྒང་པ་སངས་རྒྱས་དཔོན་གྱི་ཞབས་ལ་གཏུགས་ཏེ་བྱང་ཆུབ་ལམ་གྱི་རིམ་པ། བདེན་གཉིས་ཀྱི་འཁྲིད་གསན། ཁུ་བོ་ནམ་མཁའ་སེང་གེའི་དྲུང་དུ་ལམ་རིམ་སོགས་གསན་ནས་ཐུགས་ཉམས་སུ་བཞེས་
ཡི་གེ་དྲུག་པ། དམ་ཚིག་གསུམ་བཀོད། སྒྲོལ་མ། མི་གཡོ་བ། བདེ་མཆོག་སོགས་ཀྱི་ཞལ་གཟིགས་ཤིང་གསུང་གི་སྣང་བ་ཐོབ། གཤེགས་ནས་བདེ་བ་ཅན་དུ་འབྱོན་པར་སྒྲོལ་མས་ལུང་བསྟན་པར་གྲགས་སོ།།
   ༈    དགུང་ལོ་བདུན་བཞེས་དུས་རྡེའུ་གསོལ་ནས་སྒྲུབ་པ་ཁོ་ན་མཛད། བཅུ་བརྒྱད་བཞེས་དུས་ཁབ་མཛད་ནས་སྲས་སློབ་དཔོན་བསོད་ནམས་བཟང་པོ་འཁྲུངས་
ཉི་ཤུ་རྩ་བརྒྱད་ལ་རབ་ཏུ་བྱུང། རི་ཟངས་རྡོག་ཏུ་མཁན་པོ་ཞང་ཡེ་ཤེས་མཛས་ཀྱི་དྲུང་དུ་འདུལ་བའི་ཐུགས་སྦྱོང་མཛད། མཁན་ཆེན་པའི་དྲུང་དུ་ལམ་གྱི་རིམ་པའི་ཆོས་མང་དུ་གསན་ནས་དེ་རྗེས་ཆེ་སར་བཏོན། ཁུ་བོ་

[018B] ཐུགས་རྗེ་ཆེན་པོ། སྒྲོལ་མ། ཕྱག་ན་རྡོ་རྗེ། དཔལ་ལྷ་མོ་རྣམས་ཀྱི་ཞལ་གཟིགས་ཤིང། གཤེགས་ནས་ལྕང་ལོ་ཅན་དུ་འགྲོ་གསུངས་ཏེ་གཤེགས།།    ༈   
སྲས་བཟང་པོ་ནི། ས་གཡོ་བ་ལ་སོགས་པའི་ལྟས་དང་བཅས་ཏེ་ཤུད་བུ་བའི་སྐུ་རིགས་སུ་བསྐུ་འཁྲུངས། དགུང་ལོ་བཅུ་གཏིག་པ་ལ་རབ་ཏུ་བྱུང། མཁན་ཆེན་མཚོ་སྣ་བ་སོགས་བསྟེན་འདུལ་བ། ཕར་ཕྱིན། སྤོད་འཇུག་
བྱམས་ཆོས་དང་བཅས་པ་ལ་སློབ་གཉེར་མཛད། བཅོ་ལྔ་བཞེས་ཆེ་འདུལ་བའི་བཤད་པ་མཛད། དེ་ནས་བཅོ་བརྒྱད་ལ་གདན་སར་བཏོན་ཏེ། མཁན་ཆེན་སེང་གེ་བཟང་པོའི་དྲུང་དུ་ལམ་གྱི་རིམ་པ་ལ་སོགས་པ་བཀའ་གདམས་
ཀྱི་ཆོས་རྣམས་གསན། སྐུ་གསུང་ཐུགས་ཀྱི་རྟེན་མང་དུ་བཞེངས། ལམ་རྒྱ་མང་དུ་བསྡམས་ཤིང་སྦྱིན་པ་མང་དུ་མཛད། པདྨ་ཅན་གྱི་ཞིང་དུ་སྐྱེ་བའི་ལུང་བསྟན་ཡོད་ཅིང། མཁན་ཆེན་ནམ་མཁའ་རྒྱལ་མཚན་ལ་ཁྱོད་ཀྱི་
ཆོས་ཕྱོགས་ལ་བསླབ་བྱ་མི་འཚལ། སྡེ་འདི་རྣམས་འཛིན་པ་ལ་འདི་བཞིན་གྱིས་ཀྱི་ཞལ་ཏར་གནང་ནས། ཁྱིའི་ཟླ་བའི་ཚེས་བཅུ་གཉིས་ལ་ཞི་བར་གཤེགས། དེའི་ཚེ་མེ་ཏོག་གི་ཆར་ཆེན་པོ་བབས། ལྟས་ངོ་མཚར་བ་
མང་དུ་བྱུང་ངོ།།    ༈    ཆོས་རྒྱལ་ཁྲི་སྲོང་ལྡེ་བཙན་གྱི་ཆོས་བློན་ཤུད་པུ་དཔལ་གྱི་སེང་གེའི་སྐུ་རྒྱུད་དུ་འཁྲུངས། ཤུད་བུ་དཔལ་གྱི་སེང་གེ་ཡང་ཤཱཀྱ་རི་བྲག་པའི་རྒྱུད་པ་ཡིན་པ་

[019A]༄༅། །མཁན་ཆེན་ནམ་མཁའ་རྒྱལ་མཚན་ཉིད་ཀྱི་རྣམ་ཐར་ལས་གསུངས་ཤིང། ཤཱཀྱ་རི་བྲག་པ་ནི། མང་པོས་བཀུར་བའི་རྒྱལ་པོ་རྣ་བ་ཅན་ལ། གོའུ་ཏ་མ་དང་བྷ་ར་དཧྭ་ཛ་གཉིས་བྱུང་བ། གོའུ་ཏ་མ་
གསལ་ཤིང་ལ་བསྐྱོན་པ་ལ་ཁུ་བ་ཐིགས་པ་གཉིས་བྱུང་བ་ཉི་མའི་དྲོད་ཀྱིས་སྨིན་པ་ལས་ཁྱིའུ་གཉིས་བྱུང་བ་བུ་རམ་ཤིང་གི་ཚལ་དུ་སོང་བ་ལ། གཅིག་ལ་ཉི་མའི་གཉེན། གཅིག་ལ་བུ་རམ་ཤིང་བར་མིང་བཏགས་པའི་ཉི་
མའི་གཉེན་ལ་སྲས་མ་བྱུང། བུ་རམ་ཤིང་པ་ལ་སྲས་བྱུང་བ་ལ། བུ་རམ་ཤིང་བར་གྲགས། དེ་རྣམས་ཀྱི་ཆེ་རྒྱུད་ལ་བུ་རམ་ཤིང་པ་བརྒྱ་བྱུང་བའི་ཐ་མ་བུ་རམ་ཤིང་བ་འཕགས་སྐྱེས་པོ། དེ་ལ་སྲས་པོ་གསུམ་དང། སྲས་
མོ་གསུམ་བྱུང་བ། མས་དབེན་སྲིང་མོ་དང་འབྲེལ་བ་ལ་ཤཱཀྱའི་རིགས་རྣམས་བྱུང། དེ་རྣམས་ཀྱི་ཆེ་རྒྱུད་རིམ་བར་དད་བའི་རྒྱལ་རབས་ལྔ་བཅུ་ཕན་རྒྱལ་པོ་ཤིང་རྟ་བཅུ་པ་བྱུང། དེ་ལ་སྲས་ཤཱཀྱ་ཆེན་པོ། ཤཱཀྱ་ལི་ཙ་བྱི་
ཤཱཀྱ་རི་བྲག་པ་གསུམ་བྱུང་བའི་ཐ་ཆུང་ཤཱཀྱ་རི་བྲག་པའི་རྒྱུད་པར་ངེས། གྲུབ་ཆེན་ལས་ཀྱི་རྡོ་རྗེ་འདི་ཉིད། སྐུ་ཚེ་སྔོན་མ་སྲིན་ཡུལ་དུ་ནམ་མཁའ་ལྷན་རྒྱལ་སྲིན་པོར་སྐྱེས་པའི་སྲས་སུ་སྐུ་འཁྲུངས། སྐུ་ཚེ་ཕྱི་མ་རྒྱ་གར་དུ་
རྒྱལ་པོ་འདོད་པའི་སྙིང་པོར་འཁྲུངས་ནས་སྐུ་ཚེ་དེ་ལ་རྣམ་སྨིན་གྱི་ལུས་འཇའ་ལུས་སུ་འགྱུར་བར་གསུངས་ཤིང། དེའི་རྗེས་ལ་ལྕང་ལོ་ཅན་དུ་དཔའ་པོ་ཆེན་པོ་ཆོས་ཀྱི་རྡོ་རྗེ་ཞེས་པར་འགྱུར། དེར་མི་ལོ་དྲུག་ཅུ་ལས་མི་བཞུགས་

[019B] དཔལ་ཕྱག་ན་རྡོ་རྗེས་བསྐུལ་ནས་ཆོས་ཀྱི་རྡོ་རྗེའི་སློབ་མ་རྣམས་དང། རྒྱལ་པོ་འདོད་བའི་སྙིང་པོ་དང། གྲུབ་ཆེན་ལས་ཀྱི་རྡོ་རྗེ་ནམ་མཁའ་རྒྱལ་མཚན་ལ་ཆོས་ཀྱི་འབྲེལ་པ་ཡོད་པ་བུ་སློབ་རྒྱུད་འཛིན་དང་བཅས་པ་བདེ་བ་ཅན་
དུ་སངས་རྒྱས་འོད་དཔག་མེད་ཀྱི་ཞབས་དྲུང་དུ་སྐྱེ། དེར་གྲུབ་ཆེན་རིན་པོ་ཆེའི་མཚན་རྡོ་རྗེ་སྙིང་བོ་ཞེས་པར་འགྱུར་ཞིང། དེ་ནས་རྒྱལ་བ་འོད་དཔག་མེད་ཀྱིས་བསྐུལ་ཏེ། བྱང་ཤར་མཚམས་ཀྱི་ཞིང་ཁམས་རྡོ་རྗེ་འོད་ཟེར་བཀོད་
བ་ཞེས་བའི་ཞིང་ཁམས་སུ་བྱོན་ནས་དེའི་མཚན་ལ་བྱང་ཆུབ་སེམས་དཔའ་ལེགས་བའི་བློ་གྲོས་ཞེས་པར་འགྱུར་ལ། དེ་ལ་ཆོས་ཀྱི་འབྲེལ་པ་དང་མོས་པ་གཏིང་ནས་ཐོབ་པ་ཐམས་ཅད་དེར་སྐྱེ་བར་གསུངས། གཞན་ཡང་གྲུབ་ཆེན་རིན་
པོ་ཆེའི་སྙན་པ་དང་ཡོན་ཏན་དང་མཚན་ཐོས་ཤིང་བརྗོད་པ་དང། རབ་ཏུ་མོས་བ་རྣམས་རྡོ་རྗེ་སྙིང་པོ་ཅན་དང། པདྨ་འོད་ཟེར་ཅན་གྱི་ཞིང་དུ་སྐྱེ་བར་ངེས་པ་ཡིན་ཞེས་ལུང་བསྟན་པ་ཡོད་གསུང། དེས་ན་གྲུབ་ཆེན་ནམ་མཁའ་རྒྱལ་མཚན་
ལས་ཀྱི་རྡོ་རྗེ་དང། རྗེ་བློ་བཟང་གྲགས་བའི་རྗེས་འཇུག་རྣམས་ཀྱིས། ལྷོ་བྲག་གྲུབ་ཆེན་ལ་གསོལ་བ་འདེབས་པ་གལ་ཤིན་ཏུ་ཆེ་སྟེ། གྲུབ་ཆེན་རིན་པོ་ཆེའི་ཞལ་ནས། འགྲོ་བ་དགའ་ཞིང་སྐྱིད་བའི་དུས་ན་ཡང། །ལས་ཀྱི་རྡོ་
རྗེ་ལ་གསོལ་བ་ཐོབ། །སྐྱིད་བརྒྱུན་དུ་འོང་བ་ཡིན། །དབང་པོ་སྐྱོན་ཆགས་བྱུང་ན་ཡང། །ལས་ཀྱི་རྡོ་རྗེ་ལ་གསོལ་བ་ཐོབ། །འབྲལ་དུ་ཕན་པ་ཐོབ་པར་འགྱུར། །མེ་ཏོག་མར་མེ་མཐོང་བའི་ཚེ། །ལས་ཀྱི་རྡོ་རྗེ་ལ་མཆོད་

[020A]༄༅། །བར་ཕུལ། །ང་ཡིས་བདག་གིར་བྱེད་པ་ཡིན། །མུ་གེ་འཁྲུག་ལོང་སྡུག་བསྔལ་བྱུང་ན་ཡང། །ལས་ཀྱི་རྡོ་རྗེ་ལ་གསོལ་བ་ཐོབ། །སེམས་ལ་བདེ་བ་སྟེར་བ་ཡིན། །བགེགས་དང་བར་ཆད་བྱུང་
བའི་དུས། །ལས་ཀྱི་རྡོ་རྗེ་ལ་གསོལ་བ་ཐོབ། །རྐྱེན་ངན་རང་སར་གྲོལ་བར་འགྱུར། །འཆི་ལྟས་དབུགས་རྣམས་སྡུད་པའི་དུས། །ལས་ཀྱི་རྡོ་རྗེ་ལ་གསོལ་བ་ཐོབ། །བར་དོའི་འཕྲང་ལ་སྐྱེལ་མ་ངས་བྱེད། །ངའི་མིང་
བཟུངས་བ་ཙམ་གྱིས་བྱིན་རླབས་དཔག་མེད་འོང་བས། དེར་ཡང་ངའི་མིང་ནས་བཟུངས་ནས་ང་ལ་གསོལ་བ་འདེབས་བ་གལ་ཆེ། ལྕང་ལོ་ཅན་དུ་ཕྱིན་པས་ཆོག་གུས་པར་གྱིས་ལ་གསོལ་བ་ཐོབ་ཅེས་གསུང་ཞིང་
གཞན་ཡང། འདི་སྐད་གསུང། ང་ཡི་མིང་ལ་གུས་པ་སུ་སྐྱེ་བས། །ལྷ་ཡུལ་དག་ཏུ་ཆོས་ལ་སྤྱོད་པར་འགྱུར། །རིགས་བཟང་ལོངས་སྤྱོད་ཆེ་བའི་དཔལ་དུ་འགྱུར། །ང་ལ་སུ་གུས་ཕྱག་ན་རྡོ་རྗེས་ཀྱང། །རྗེས་སུ་
འཛིན་ཅིང་སྡུག་བསྔལ་སེལ་བར་བྱེད། ཅེས་དང། བདག་ལ་མོས་པ་ཐོབ་པའི་གང་ཟག་དེས་མཚམས་མེད་པ་ལྔའི་ལས་བྱས་ཀྱང། བདག་པདྨ་འོད་ཟེར་བཀོད་པའི་ཞིང་དུ་སྐྱེས་པའི་ཚེ་བདག་གི་འཁོར་དུ་ངེས་པར་སྐྱེ་བ་ཡིན་
ཞེས་སོགས་མང་དུ་གསུངས་པས་མཚན་ཙམ་ཐོས་པ་ཡང་སྐལ་བ་བཟང་ངོ། །སྐུ་ཚེ་སྔ་ཕྱིའི་ལོ་རྒྱུས་སོང། གྲུབ་ཆེན་འདིའི་སྐུ་ཚེ་འདིའི་དབང་དུ་བྱས་ན། ཡབ་སློབ་དཔོན་བསོད་ནམས་བཟང་པོ་དང། ཡུམ་རིན་ཆེན་

[020B] དགུང་ལོ་བདུན་པ་ལ་ཁུ་བོ་མཁན་ཆེན་རྒྱལ་སྲས་པ་ཉིད་ལ་དགེ་བསྙེན་གྱི་སྡོམ་པ་བཞེས། དགུང་ལོ་བཅུ་པའི་དུས་སུ་ཁུ་བོ་རྒྱལ་སྲས་པའི་དྲུང་དུ། སྣེའུ་ཟུར་པ་ནས་བརྒྱུད་པའི་ལམ་རིམ། བྱ་
ཡུལ་བ་ནས་བརྒྱུད་པའི་ལམ་རིམ་སོགས་ཆོས་བཀའ་མང་དུ་གསན། བཅོ་ལྔ་ལ་འདུལ་བའི་སློབ་གཉེར་མཛད་ཅིང། བཅུ་བདུན་ལ་འཆད་ཉན་མཛད། བཅུ་དགུ་ལ་ལྷ་ས་ཕྱོགས་སུ་བྱོན་ནས། རྒྱ་མ་རིན་པོ་ཆེ་བཀྲ་ཤིས་རྒྱལ་
བོའི་དྲུང་དུ་བསྙེན་པར་རྫོགས་ཤིང་ལམ་རིམ་སོགས་ཆོས་མང་དུ་གསན། དགུང་ལོ་བདུན་ཅུ་བཞེས་དུས་ཐོ་རངས་ཡི་དམ་ལྷའི་ལུང་བསྟན་ལས། བཅོམ་ལྡན་འདས་བྱམས་པའི་སྤྲུལ་པ་ཅིག་གི་གསུང་ཡིག་ཁྱེར་བའི་མི་བཞི་
འོང་བར་ཡོད་གསུངས་པར། སང་དགེ་བའི་བཤེས་གཉེན་བློ་བཟང་གྲགས་པའི་གསུང་ཡིག་བྱུང། ཡང་ལན་ཅིག་བུ་མོ་དཀར་མོ་ཞིག་ན་རེ། བྱམས་པས་བྱིན་གྱིས་བརླབས་པའི་གང་ཟག་འཇམ་དཔལ་དབྱངས་དང་གཉིས་
སུ་མེད་པ་ལྷ་མོ་དབྱངས་ཅན་མས་རིག་པ་སྟེར་བར་བྱེད་པ་ཅིག་དང། སྐྱེ་བ་བཅོ་ལྔའི་གོང་ནས་འབྲལ་བ་ཅིག་འོང་བར་ཡོད་གསུངས་ནས། དེ་ལ་ཆོས་བཀའ་ལ་སྲིས་མ་འཇུག་པར་བྱིན། ཕར་ལའང་ཆོས་ཞུས་ཟེར་བ་བྱུང་
ཡང་ལན་ཅིག་མགོན་པོ་བྱམས་པ་ཕེབས་ཀྱིན་ཡོད་ཅེས་པའི་སྐད་ལྷང་པ་ཅིག་བྱུང་བས། དེ་དུས་ཆོས་རྗེ་དཀའ་བཞི་པ་རྒྱ་མོ་རི་འཕྲེང་ལ་ཕེབས་པའི་ཚོད་དུ་འདུག་བསུ་བ་ལ་ཐེགས་པས་རྗེ་བཙུན་འཇམ་དབྱངས་ཕེབས་

[021A]༄༅། །བྱུང་བར་གཟིགས། རྗེ་རིན་པོ་ཆེས་མཁན་ཆེན་པ་ཕྱག་ན་རྡོ་རྗེར་དངོས་སུ་གཟིགས་འདུག་གསུང། དེའི་ནུབ་མོ་གྲུབ་ཆེན་རིན་པོ་ཆེས་རྗེ་ལ་བླ་མའི་རྣལ་འབྱོར་ཅིག་གནང་བས། རྗེ་རིན་པོ་ཆེ་ལ་ཕྱག་
ན་རྡོ་རྗེ་ཞིག་ཐིམ་སོང་གསུང། དེ་ནས་ཚེས་བཅོ་ལྔའི་ཐོ་རངས་ཤིག་བྱམས་པ་ཉིད་ལ་བསླབ་བཏུས་ཞུས་ཟེར་བ་ཞིག་བྱུང་བས། གྲུབ་ཆེན་གྱིས་རྗེ་ལ་བསླབ་བཏུས་ཞུས་པས། གྲུབ་ཆེན་གྱི་གཟིགས་སྣང་ལ་རྗེ་རིན་པོ་ཆེའི་
དབུའི་སྟེང་ན་རྗེ་བཙུན་བྱམས་པ། སྐུ་དཔུང་གཡས་ན་འཇམ་དཀར། གཡོན་ན་དབྱངས་ཅན་མ་བཞུགས་ཤིང། ཆོས་སྐྱོང་དང་མཁའ་འགྲོ་མང་པོས་བསྐོར། ལྷ་འདྲེ་མང་པོས་ཆོས་ཉན་པར་གཟིགས། རྗེ་རིན་པོ་
ཆེས་གྲུབ་ཆེན་རིན་པོ་ཆེ་ལ། དགོན་པ་པ་ནས་སྣེའུ་ཟུར་པ་ལ་བརྒྱུད་པ་དང། སྤྱན་སྔ་བ་ནས་བྱ་ཡུལ་བ་ལ་བརྒྱུད་པའི་ལམ་རིམ། གསང་བདག་གི་ཆོས་སྐོར་སོགས་མང་དུ་གསན་ཅིང། དེའི་ཚེ་རྗེ་རིན་པོ་ཆེའི་གཟིགས་
སྣང་ལ། གྲུབ་ཆེན་རིན་པོ་ཆེའི་དབུའི་སྟེང་ན་རྒྱལ་བ་ཤཱཀྱ་ཐུབ་བ། གཡས་སུ་ཕྱག་ན་རྡོ་རྗེ། གཡོན་དུ་གདུགས་དཀར་ཅན་བཞུགས་པ་གཟིགས། མདོར་ན་ཡི་དམ་ཕྱག་ན་རྡོ་རྗེའི་ལུང་བསྟན་ལས། ལས་ཀྱི་རྡོ་རྗེ་
བླ་མའི་མཆོག་བློ་བཟང་གྲགས་བ་སློབ་མའི་མཆོག་བདུད་རྩི་སྨན་མཆོག་ཆོས་ཀྱི་མཆོག་བདེ་བ་ཆེན་པོ་ཞིང་ཁམས་མཆོག་ཅེས་དང། དད་པ་ཐོབ་པ་འབུམ་ཚོ་གཅིག་ངེས་པར་གྲོལ་བ་ལྔ་བཅུ་སྟེ། །

[021B] །འགྲན་གྱི་དོ་མེད་བློ་བཟང་ཡིན། ཅེས་གསུངས་པས། རྣམ་པར་ཐར་པ་བསམ་གྱིས་མི་ཁྱབ་པ་ཡོད་དོ། །དེ་ཡན་གྱིས་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་ཀྱི་རྣམ་པར་ཐར་པ་མདོ་ཙམ་སོང།།
   ༈    སྨྲ་བ་ཟླ་མེད་ཤཱཀྱའི་རྒྱལ་པོའི་རྣམ་པར་ཐར་པ་གོང་དུ་ཅུང་ཟད་བརྗོད་ཟིན། རྒྱལ་བའི་མཁྱེན་རབ་གཅིག་བསྡུས་འཇམ་པའི་དབྱངས་
ཀྱི་རྣམ་ཐར་ཅུང་ཟད་བརྗོད་པ་ནི། སྔོན་བསྐལ་པ་གྲངས་མེད་པ་བརྒྱ་སྟོང་གངྒཱའི་ཀླུང་གི་བྱེ་མ་སྙེད་ཕྲག་བདུན་འདས་པ་དེའི་ཡང་ཕ་རོལ་ན། འཇིག་རྟེན་གྱི་ཁམས་འབྱུང་བ་བཟང་པོ་ཞེས་པར། དེ་བཞིན་གཤེགས་པ་འབྲུག་
སྒྲའི་དབྱངས་ཀྱི་རྒྱལ་པོ་ཞེས་པ་འཇིག་རྟེན་དུ་བྱོན་པའི་ཚེ། རྗེ་བཙུན་འཇམ་དབྱངས་འདི་ཉིད་འཁོར་ལོས་རྒྱུར་པའི་རྒྱལ་པོ་ནམ་མཁའ་ཞེས་པར་གྱུར་པ། བུ་དང། ཆུང་མ་དང། གཉེན་འདབས་དང། འཁོར་དུ་བཅས་པ་ལ་
ལས་གཞན་མེད་ཅིང་མི་སྐྱེ་བའི་སེམས་ཀྱིས། དེ་བཞིན་གཤེགས་པ་འབྲུག་སྒྲའི་དབྱངས་ཀྱི་རྒྱལ་པོ། ཉན་ཐོས་དང། བྱང་ཆུབ་སེམས་དཔའི་འཁོར་དང་བཅས་བ། ལོ་བརྒྱད་ཁྲི་བཞི་སྟོང་གི་བར་དུ་མཆོད་ནས། དགེ་
བའི་རྩ་བ་འདི། བརྒྱ་བྱིན་ནམ་ཚངས་པའམ། ཉན་རང་ལ་སོགས་པ་གང་གི་དོན་དུ་བསྔོ་སྙམ་པ་ལ། སྟེང་གི་ནམ་མཁའ་ལས་ལྷ་མང་པོས་སྒྲ་བསྒྲགས་པ། རྒྱལ་པོ་ཆེན་པོ་དེ་ལྟར་སེམས་མ་བསྐྱེད་པར་བླ་ན་མེད་བ་

[022A]༄༅། །རྫོགས་པའི་བྱང་ཆུབ་ཏུ་སེམས་བསྐྱེད་ཅིག་ཅེས་བསྐུལ་བ་དང། རྒྱལ་པོ་ནམ་མཁའ་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུས་ཡོངས་སུ་བསྐོར་ནས། དེ་བཞིན་གཤེགས་པ་འབྲུག་སྒྲའི་
དབྱངས་ཀྱི་རྒྱལ་པོའི་དྲུང་དུ་དོང་སྟེ་སྔར་གྱི་བྱུང་ཚུལ་ཞུས་པས། དེ་བཞིན་གཤེགས་པས་བཀའ་སྩལ་པ། ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །
དེ་འདྲའི་འབྲས་བུ་ཐོབ་པར་འགྱུར། ཅེས་བསྐུལ་བས། རྒྱལ་པོ་ནམ་མཁའ་དེ་ཉིད་ཀྱིས་བརྩོན་འགྲུས་དང་སྙིང་སྟོབས་ཆེན་པོས། འདི་ལྟར་སྨོན་ལམ་བཏབ་སྟེ། འཁོར་བ་ཐ་མ་མེད་པ་ཡི། །སྔོན་གྱི་ཐ་མ་ཇི་སྲིད་པ། །དེ་
སྲིད་སེམས་ཅན་ཕན་དོན་དུ། །སྤྱོད་པ་དག་ཀྱང་སྤྱད་པར་བྱ། ཞེས་པ་དང། བདག་ཉིད་མྱུར་པའི་ཚུལ་གྱིས་ནི། །བྱང་ཆུབ་ཐོབ་པར་མི་སྤྲོ་ཞིང། །སེམས་ཅན་གཅིག་གི་རྒྱུ་ཡི་ནི། །ཕྱི་མའི་མུ་མཐར་གནས་པར་བགྱི་
ཞེས་རྫི་བོ་ལྟ་བུའི་བྱང་ཆུབ་ཀྱི་མཆོག་ཏུ་ཐུགས་བསྐྱེད་ཅིང། དེ་དང་ལྷན་ཅིག་ཏུ་འཁོར་སྲོག་ཆགས་བྱེ་བ་ཕྲག་ཉི་ཤུ་ཡང་བྱང་ཆུབ་ཏུ་སེམས་བསྐྱེད། དེ་ཐམས་ཅད་འཇམ་དཔལ་གྱིས། སྦྱིན་སོགས་ཕར་ཕྱིན་དྲུག་ལ་བཙུད་
དེས་སྨིན་པར་བྱས་ནས་སངས་རྒྱས་ནས་ཆོས་ཀྱི་འཁོར་ལོ་བསྐོར་ཏེ། སངས་རྒྱས་གཅིག་མ་གཏོགས་གཞན་ཐམས་ཅད་མྱ་ངན་ལས་འདས་ཟིན། གཅིག་ནི། འཇིག་རྟེན་གྱི་ཁམས་འདི་ནས་འོག་ཏུ་དཔག་ཚད་གངྒཱ་ཀླུང་

[022B] འཇིག་རྟེན་གྱི་ཁམས་སའི་དབྱིངས་ཞེས་བྱ་བ་ན་ད་ལྟ་ཡང་བཞུགས་ཏེ་དེ་བཞིན་གཤེགས་པ་སའི་ལྷ་ཞེས་བྱའོ། །གཞན་ཡང་རྗེ་བཙུན་འཇམ་དབྱངས་འདི་ཉིད། ཆོས་སྨྲ་བ་ཆོས་ཀྱི་
རྒྱལ་མཚན་དུ་གྱུར་བའི་ཚེ། བདག་ཅག་གི་སྟོན་པ་ཤཱཀྱའི་རྒྱལ་པོ་ལ་སོགས་པའི་བསྐལ་བཟང་གི་སངས་རྒྱས་སྟོང་པོ་ཐམས་ཅད་བྱང་ཆུབ་ཀྱི་མཆོག་ཏུ་ཐུགས་བསྐྱེད་དུ་བཅུག་སྟེ་དགེ་བའི་བཤེས་གཉེན་མཛད་པ་ཡིན་ཏེ། དབུ་
མ་ལ་འཇུག་པའི་རང་འགྲེལ་ལས། ཡོངས་སུ་འཛིན་པའི་ཁྱད་པར་ལས་ནི་འཕགས་པ་འཇམ་དཔལ་བྱང་ཆུབ་སེམས་པར་འགྱུར་བ་ཉིད་ཀྱིས། དེ་བཞིན་གཤེགས་པ་ཤཱཀྱ་ཐུབ་པ་དང། གཞན་ཡང་དེ་བཞིན་གཤེགས་པ་
ཐམས་ཅད་ཆེས་ཐོག་མ་ཁོ་ནར་བྱང་ཆུབ་ཏུ་སེམས་བསྐྱེད་དུ་བཅུག་བར་འདོན་པ་ཡིན་ནོ། ཞེས་གསུངས་པའི་ཕྱིར། གཞན་ཡང། རྗེ་བཙུན་འཇམ་དབྱངས་འདི་ཉིད་ཀྱི་ཐབས་ལ་མཁས་པ་ཆེན་པོས། བྱང་ཆུབ་ཏུ་སེམས་
བསྐྱེད་དུ་བཅུག་ནས་སངས་རྒྱས་ནས་ཆོས་ཀྱི་འཁོར་ལོ་བསྐོར་བའི་སངས་རྒྱས་དེ་དང། དེའི་མཚན་རྐྱང་པ་བརྗོད་ཀྱང་བསྐལ་བ་ལྷག་པར་མི་ཟད་ཅིང། འཇམ་དཔལ་གྱིས་བྱང་ཆུབ་ཏུ་བཙུད་པའི་སངས་རྒྱས་རྣམས་ཀྱིས་
འཇམ་དཔལ་ལ་དྲིན་གཟོའི་ཚུལ་དུ་གདུགས་སོགས་བསྐུར་བས་སྟོང་གསུམ་ཁེབས་པར་བྱུང། ཡང་ལན་ཅིག་སྤྲུལ་པའི་ཁྱིམ་བདག་ཅིག་གིས་བཅོམ་ལྡན་འདས་ལ་ལྷུང་བཟེད་ཞལ་ཟས་ཀྱིས་བཀང་སྟེ་ཕུལ་བ་ན། འཇམ་

[023A]༄༅། །དཔལ་གྱིས། བཅོམ་ལྡན་འདས་ལ་ཞལ་ཟས་ཀྱི་ཕུང་མ་སྩལ་བར་གསོལ་ན་བྱས་པ་མི་གཟོ་བར་འགྱུར་རོ་ཞུས་པས། འཁོར་གཞན་རྣམས་འཇམ་དཔལ་འདིས། བཅོམ་ལྡན་འདས་ལ་གང་དུ་ཕན་
བཏགས་བསམས་པ་ན། སྟོན་པའི་ལྷུང་བཟེད་འོག་ཏུ་སོང་སྟེ། འཇིག་རྟེན་གྱི་ཁམས་གངྒཱའི་བྱེ་སྙེད་བདུན་ཅུ་རྩ་གཉིས་འདས་པའི་འཇིག་རྟེན་དུ་སོང་བ་ན། མཆོག་ཟུང་སོགས་ལ། ལྷུང་བཟེད་ཚོལ་བར་བཀའ་སྩལ་པས་
འཇིག་རྟེན་གྱི་ཁམས་སྟོང་ཕྲག་བཅུ་གཉིས་ཚུན་དུ་བཙལ་ཀྱང་མ་རྙེད་པ་དང། འཇམ་དཔལ་རང་ལ་བཀའ་གནང་བས། འཇམ་དཔལ་གྱིས་སྟན་དེ་ལ་འདུག་བཞིན་དུ་ལག་པ་བརྐྱངས་ནས་ལྷུང་བཟེད་བླངས་ནས་ཕུལ་ལོ། །
འཇམ་དཔལ་གྱིས་སྟོང་པ་ལ་ཕན་བཏགས་ཚུལ་དངོས་ནི། སྔོན་དེ་བཞིན་གཤེགས་པ་མི་ཐུབ་རྒྱལ་མཚན་འཇིག་རྟེན་དུ་བྱོན་པའི་ཚེ། རྗེ་བཙུན་འཇམ་དཔལ་དགེ་སློང་ཡེ་ཤེས་རྒྱལ་པོར་གྱུར་བས་ལྷུང་བཟེད་ཟས་ཀྱིས་བཀང་
སྟེ་བསྣམས་པས། བདག་ཅག་གི་སྟོན་པ་ཁྱིའུ་དྲི་མེད་དཔུང་བར་གྱུར་པས་སློངས་པས་ཟས་བྱིན་ནས། དེ་བཞིན་གཤེགས་པ་མི་ཐུབ་རྒྱལ་མཚན་གྱི་དྲུང་དུ་ཁྲིད་ནས་སྐྱབས་འགྲོ་དང། བྱང་ཆུབ་ཀྱི་སེམས་བསྐྱེད་དུ་བཅུག་
བས་ཕན་བཏགས་པའོ། །ཡང་རྒྱལ་པོ་མ་སྐྱེས་དགྲས། ཕ་གཟུགས་ཅན་སྙིང་པོ་བསད། སྟོན་པ་ལ་གླང་ཆེན་རྦད། དགེ་འདུན་ཕོ་མོའི་འཚོ་བ་བཅད། དགྲ་བཅོམ་མ་སེར་སྐྱ་བཟང་མོ་ཆུང་མར་དབང་མེད་དུ་

[023B] སྟོན་པ་ལ་སྡིག་པ་དང་འགྱོད་པ་སེལ་བར་ཞུས་བས། སྟོན་པས་འཇམ་དཔལ་མ་གཏོགས་གཞན་གྱིས་ཁྱོད་ཀྱི་འགྱོད་པ་དང་ཐེ་ཚོམ་སེལ་བར་མི་ནུས་གསུངས་པས་
རྒྱལ་པོས། འཇམ་དཔལ་དང། འོད་སྲུངས་གཉིས་རྒྱལ་པོའི་ཁབ་ཏུ་གདན་འདྲེན་པར་མཛད་འདོད་ནས། ཤཱ་རིའི་བུ་ལ། འཇམ་དཔལ་ལ་འཁོར་དུ་མཆིས། ལྔ་བརྒྱ་འོ་ཟེར་བ་ལ། རྒྱལ་པོས་འཇམ་དཔལ་ལ་སངས་རྒྱལ་
པོའི་ཁབ་ཏུ་གདུགས་ཚོད་ལ་གཤེགས་པར་ཅི་གནང་ཞུས་པས། ཞལ་གྱི་བཞེས་ནས། དེའི་སྲོད་ལ་ཤར་ཕྱོགས་སུ། དེ་བཞིན་གཤེགས་པ་བསྒྲགས་པའི་དཔལ་གྱི་དྲུང་དུ་བྱོན་ཏེ། བྱང་ཆུབ་སེམས་དཔའ་བརྒྱད་ཁྲི་ཉིས་
སྟོང་ཁྲིད་ནས་ཞིང་འདིར་བྱོན་ནས་འཁོར་རྣམས་ལ་སྲོད་དང། གུང་དང། ཐོ་རངས་ཆོས་བསྟན་ཏེ། འཇམ་དཔལ་འཁོར་བརྒྱད་ཁྲི་ཉིས་སྟོང་ལྔ་བརྒྱ་དང། འོད་སྲུངས་འཁོར་ལྔ་བརྒྱ་དང་བཅས་པ། རྒྱལ་པོའི་ཁབ་ཏུ་
གཤེགས་པ་ན། རྒྱལ་པོས་སྟོང་གི་བཤོས་གྲབས་ལས་མ་ཚུད་པས། རྒྱལ་པོས་པ་འཁུམས་པ་ན། གནོད་སྦྱིན་ཀུ་བེ་རས་ལུས་དངོས་སུ་བསྟན་ནས་རྒྱལ་པོ་འཇམ་དཔལ་ནི་ཐབས་ལ་མཁས་པས། ཟས་གཅིག་གིས་
ཀྱང་ཐམས་ཅད་ཁྱེད་པར་བྱེད་པས་མ་འཁུམས་ཤིག་ཅེས་དབུགས་དབྱུང། དེ་ནས་གདུགས་ཚོད་ལ་བབ་པ་ན། འཁོར་འདི་དག་ལ་ལྷུང་བཟེད་མི་སྣང་བས་འབྲས་ཆེན་གང་དུ་བླུག་ཟེར་བ་ལ། འཇམ་དཔལ་གྱིས་ངའི་འཁོར་

[024A]༄༅། །འདི་དག་ནམ་ཟ་བ་ན། རང་གི་ཞིང་ནས་ལྷུང་བཟེད་འདིར་འོང་ངོ་ཞེས་གསུངས་མ་ཐག་འཁོར་དེ་དག་རྣམས་ལ་རང་རང་གི་ལག་ཏུ་ལྷུང་བཟེད་བྱུང་ཞིང། ཟོས་ཟིན་ནས་ལྷུང་བཟེད་རྣམས་མཁའ་ལ་
འཕགས་ཏེ་སོང། རྒྱལ་པོས་བཤམས་པའི་བཟའ་བཏུང་རྣམས་ཅུང་ཟད་ཀྱང་ཉུང་དུ་མ་སོང་བས་ཐམས་ཅད་ངོ་མཚར་དུ་གྱུར་ཏོ། །དེ་ནས་འཇམ་དཔལ་གྱིས། རྒྱལ་པོ་ལ་སྡིག་པ་དང་འགྱོད་པའི་ངོ་བོ་ཇི་ལྟར་འདུག་ལྟོས་ཤིག་
ཅེས་སོགས་དོན་དམ་ལ་སྦྱར་བའི་ཆོས་གསུངས་པས། རྒྱལ་པོའི་འགྱོད་པ་དང། ཐེ་ཚོམ་ཐམས་ཅད་བསལ་བས། རྒྱལ་པོས་འཇམ་དཔལ་ལ་ཡོན་དུ་རིན་པོ་ཆེའི་གོས་ཕུལ་བས། འཇམ་དཔལ་མ་མཐོང་བས་མྱ་ངན་དུ་གྱུར་
པ་ལ། སུ་འདུག་འདུག་ལ་ཕུལ་གཅིག་ཟེར་བས། འོད་སྲུངས་སོགས་ལ་ཕུལ་བས་ཀྱང་སུ་ཡང་མ་མཐོང་ཞིང། མཐར་རང་ཡང་མ་མཐོང་བས་བདག་ཏུ་འདུ་ཤེས་པའི་རྣམ་རྟོག་དང་བྲལ་ནས། སྟོང་ཉིད་ཀྱི་ཏིང་ངེ་འཛིན་གྱི་
ངང་དུ་སོང། ཏིང་ངེ་འཛིན་ལས་ལངས་པ་དང། འཇམ་དཔལ་ལ་སོགས་པ་དངོས་སུ་མཐོང་ངོ། །ཡང། སྔོན་མཚམས་མེད་ཀྱི་ལས་བྱས་པའི་ལས་ཀྱི་ལྷག་མ་ཅུང་ཟད་ཡོད་པ་ལ་སྤྱོད་པའི་བྱང་སེམས་ལྔ་འདུག་པ། དེ་
དག་དམིགས་པ་དང་བྲལ་བར་བྱ་བའི་ཕྱིར། འཇམ་དཔལ་གྱིས་ཕྱག་གཡས་ཀྱི་རལ་གྲི་བླངས་པ་བརྡར་ནས། བཅོམ་ལྡན་འདས་ག་ལ་བ་དེར་བརྒྱུགས་པ་དང། བཅོམ་ལྡན་འདས་ཀྱིས་ང་ནི་བསད་ཟིན་གྱིས་ཐོངས་ཤིག་

[024B] བདག་ཏུ་དམིགས་པ་བསད་ནས་མེད་པར་གོ་ནས། དམིགས་པ་ལ་སྤྱོད་པའི་བྱང་སེམས་ལྔ་པོ་དེས། དམིགས་མེད་ཀྱི་སྙིང་རྗེ་དང། ཆོས་ཐམས་ཅད་སྒྱུ་མ་ལྟ་བུར་རྟོགས་ཏེ། འཇམ་དཔལ་འདི་ནི་མཁས་
པ་ཞེས་སོགས་ཀྱིས་བསྟོད་ནས་ནམ་མཁར་འཕགས་ཏེ། ཆོས་ཀུན་སྒྱུ་མ་ལྟ་བུ་སྟེ། །ཡོངས་སུ་རྟོགས་པ་ཀུན་ནས་སྐྱེ། །འདི་ལ་གྲུབ་པ་མ་མཆིས་ཏེ། །ཆོས་འདི་ཐམས་ཅད་སྟོང་པ་ལགས། ཞེས་སྨྲས་སོ། །ཡང་
འཇམ་དཔལ་གྱིས་སྟོང་པ་ཉིད་ལས་བརྩམས་ནས། སེམས་ནང་ན་ཡང་མེད། ཕྱི་རོལ་ན་ཡང་མེད། བར་ན་ཡང་མེད་པས། དེ་ལ་ནི་ཅི་ཡང་གྲོལ་རྒྱུ་ཡང་མེད། ཐོབ་པ་ཡང་མེད། མངོན་པར་རྟོགས་པ་མེད་དོ་གསུངས་
པས། དེ་ཐོས་པ་ཙམ་གྱིས་དགེ་སློང་མང་པོ་རྣམ་པར་གྲོལ། དགེ་སློང་ཁ་ཅིག་གིས་དེའི་དོན་ལ་མ་དད་ནས། ཅི་ཡང་གྲོལ་རྒྱུ་ཡང་མེད་ན་འོ་སྐོལ་ཆོས་བྱས་པ་ལ་དོན་མི་འདུག་པས་འདེང་ཟེར་ནས་སོང་ངོ། །འཇམ་དཔལ་
གྱིས་དེ་རྣམས་འདུལ་བའི་ཕྱིར་སྤྲུལ་པའི་དགེ་སློང་ཅིག་སྤྲུལ་ཏེ་བཏང་བས། དེ་རྣམས་དང་ལམ་དུ་ཕྲད་པས། ཁོང་རྣམས་ན་རེ། དགེ་སློང་གར་འགྲོ་ཟེར། སྤྲུལ་པའི་དགེ་སློང་ན་རེ། ད་ནི་འཇམ་དཔལ་གྱིས་ཆོས་བསྟན་
པ་ལ་མ་མོས་ཡིད་མ་ཆེས་ནས་འགྲོ་ཟེར། ཁོང་རྣམས་ན་རེ། ངེད་ཀྱང་འཇམ་དཔལ་གྱིས་ཆོས་བསྟན་པ་ལ་མ་མོས་ཡིད་མ་ཆེས་པར་འགྲོ་བ་ཡིན་པས་འདེང་ཟེར། དེར་སྤྲུལ་པ་ན་རེ། ཁྱེད་ཀྱིས་འཇམ་དཔལ་གྱིས་ཆོས་

[025A]༄༅། །ཇི་སྐད་བསྟན་པ་ལ་མ་དང་ཟེར། གྲོལ་རྒྱུ་ཡང་མེད། ཐོབ་རྒྱུ་ཡང་མེད་ཟེར་ནས་མ་དད་ཟེར། སྤྲུལ་པ་ན་རེ། འོ་ན་ཁྱེད་ཀྱི་རྟོགས་རྒྱུ་དང་གྲོལ་རྒྱུ་དེ། གྲུ་བཞི་འམ། ཟླུམ་པོའམ། ནར་མོ་ལ་སོགས་
པ་དབྱིབས། དཀར་པོ་ལ་སོགས་པ་ཁ་དོག་ཕྱི་དང་ནང་ལ་སོགས་པར་ཇི་ལྟར་འདུག་ལྟོས་ཤིག་གསུངས་པས། ཁོང་རྣམས་ཀྱིས། བརྟགས་དོན་བཙལ་བས་མ་རྙེད་པས། སྤྲུལ་པ་ན་རེ། དེ་ལ་བསམས་ནས་འཇམ་
དཔལ་གྱིས་གྲོལ་རྒྱུ་ཡང་མེད། ཐོབ་རྒྱུ་ཡང་མེད། མངོན་པར་རྟོགས་རྒྱུ་ཡང་མེད་པར་གསུངས་པ་ཡིན་ནོ་བྱས་པས། དགེ་སློང་དེ་དག་ཐམས་ཅད་སེམས་རྣམ་པར་གྲོལ་པར་གྱུར་ཏེ། སླར་ལོག་ནས་འཇམ་དཔལ་ལ་བསྙེན་
བཀུར་ཕུན་སུམ་ཚོགས་པ་བྱས་པ་སོགས་ཐབས་ལ་མཁས་པའི་མཛད་པའི་སྒོ་ནས་སེམས་ཅན་དཔག་ཏུ་མེད་པའི་དོན་མཛད། ཡང་ལན་ཅིག་འཇམ་དཔལ་གྱིས་རྒྱལ་པོ་གསལ་རྒྱལ་གྱི་བཙུན་མོའི་ཁྲོད་དུ་དབྱར་གནས་པ། རྒྱལ་
བྱེད་ཚལ་དུ་བྱོན་པ་ལ། དགེ་སློང་འོད་སྲུངས་མ་རངས་པས། འཇམ་དཔལ་ལ་སྐྲོད་པའི་ལས་བྱ་བའི་ཕྱིར། གཎྜི་བརྡུངས་པ་ན་ཕྱོགས་བཅུའི་ཞིང་ཐམས་ཅད་འཇམ་དཔལ་གྱིས་གང་བར་མཐོང་བ་དང། བཅོམ་ལྡན་འདས་ཀྱིས་
འོད་སྲུངས་ལ། ཁྱོད་ཀྱིས་འཇམ་དཔལ་གྲངས་མེད་པ་འདི་དག་གི་ནང་ནས་གང་སྐྲོད་འདོད་གསུངས་པས། འོད་སྲུངས་སྐྱེངས་ཏེ། གཎྜི་བོར་བར་འདོད་ཀྱང་འཇོག་མ་ཐུབ་པར་སྒྲ་རྒྱུན་མི་འཆད་པར་བྱུང་བས། འཇམ་དཔལ་ལ་

[025B] གཎྜི་བཞག་ཐུབ་བོ། །དེ་བཞིན་དུ་འཕགས་པ་གང་པོས། གཅེར་བུ་པ་བདེན་པ་པོ་སོགས་མུ་སྟེགས་བྱེད་མང་པོ་བདེན་པ་མཐོང་བའི་སྣོད་དུ་གཟིགས་པས། ཆོས་བསྟན་ཀྱང་མི་ཉན་ཅིང་མ་ཐུལ་
བར་ལུས་པ་ན། འཇམ་དཔལ་གྱིས་སྤྲུལ་པ་ལྔ་བརྒྱ་བཀྱེ་ནས་བཏུལ་བ་སོགས་ཀྱི་གཏམ་རྒྱུད་ཡོད་དོ། །འོ་ན་འཇམ་དཔལ་འདི་ད་ལྟ་བྱང་སེམས་རང་རྒྱུད་པ་ཡིན་ནམ། སངས་རྒྱས་ཟིན་གང་ཡིན་སྙམ་ན། འདི་ཉིད་སྔོན་དེ་བཞིན་
གཤེགས་པ་ཀླུ་རིགས་མཆོག་ཏུ་སངས་རྒྱས་པ་དང། མདོ་ཁ་ཅིག་ཏུ་ཀླུ་རིགས་སྒྲོན་མར་སངས་རྒྱས་པར་གསུངས། གཞན་ཡང། འཇམ་དཔལ་གྱིས་རབ་འབྱོར་ལ། ཁོ་བོ་ནི་ཡང་དག་པར་རྫོགས་པའི་སངས་རྒྱས་ཡིན་ཏེ་
བྱ་བའི་རྒྱུན་བཅད་པ་ནི་མ་ཡིན་ནོ། ཞེས་རྒྱུ་མཚན་དང་བཅས་པ་གསུངས་ཤིང། འཇམ་དཔལ་ཞིང་བཀོད་ཀྱི་མདོ་ལས། འདི་ནི་དེ་བཞིན་གཤེགས་པའི་སྟོབས་བཅུ་ཡོངས་སུ་རྫོགས་སོ། །འདི་བྱང་ཆུབ་སེམས་དཔའི་ས་བཅུ་
ཡོངས་སུ་རྫོགས་སོ། །འདི་སངས་རྒྱས་ཀྱི་ས་ཡོངས་སུ་རྫོགས་སོ། ཞེས་སོགས་མང་དུ་གསུངས། དེ་ལྟར་སངས་རྒྱས་ཟིན་ཀྱང། སླར་དག་ལ་རྡུལ་མེད་པས་སགས་པ་ཞེས་བྱ་བའི་ཞིང་དུ་རྒྱལ་བ་ཀུན་ཏུ་གཟིགས་སུ་
འཚང་རྒྱ་བའི་ཚུལ་སྟོན་ཏོ། །ཞིང་དེ་ནི་ལྷོ་ཕྱོགས་སུ་འབྱུང་ཞིང་འཇིག་རྟེན་གྱི་ཁམས་མི་མཇེད་འདི་ཉིད་ཀྱང་ཞིང་དེའི་ཁོངས་སུ་ཆུད་པར་གསུངས། ཞིང་དེའི་རྒྱ་ཁྱོན་ནི་གངྒཱའི་ཀླུང་དུ་མའི་བྱེ་མ་སྙེད་ཀྱི་གྲངས་དང་མཉམ་པའི་ཞིང་གི་

[026A]༄༅། །ཐ་གྲུ་དང་མཉམ་ཞིང། མཐོ་ཁྱད་སྲིད་པའི་རྩེ་མོ་དང་མཉམ་པ་འོག་གཞི་རིན་པོ་ཆེ་སྣ་ཚོགས་ལས་གྲུབ་པ། ཞིང་དེར་མི་ཁོམ་པ་དང། སྡུག་བསྔལ་མི་དགེ་བའི་སྒྲ་དང། སྐྱོན་དུ་འགྱུར་བའི་སྒྲ་
མེད་ཅིང། སྒྲ་འབྱུང་བ་རྣམས་ཀྱང་ཆོས་ཀྱི་སྒྲར་འབྱུང། སངས་རྒྱས་ཀྱི་ཞིང་གཞན་གྱི་སྣོད་ཀྱི་ཡོན་ཏན་ཀུན་འདིའི་སྣོད་ཀྱི་ཞིང་ལ་ཚང་བ་ཡིན་ལ། ཞིང་དེའི་དབུས་ན། བྱང་ཆུབ་ཀྱི་ཤིང་སྟོང་གསུམ་གྱི་སྟོང་ཆེན་བཅུའི་འཇིག་
རྟེན་གྱི་ཁྱོན་དང་མཉམ་པ། དེའི་རྩ་བར་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲིའི་སྟེང་ན་རྒྱལ་བ་ཀུན་ཏུ་གཟིགས་སྐུ་མདོག་གསེར་བཅོ་མ་ལྟ་བུ་རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང། ཕྱག་གཡས་སྐྱབས་
སྦྱིན། གཡོན་མཉམ་གཞག་མཛད་པ་སྐུའི་ཚད་དཔག་ཚད་བརྒྱད་ཁྲི་བཞི་སྟོང་དང་ལྡན་པ། ཞིང་དེའི་གདུལ་བྱ་རྣམས་ཀྱིས་སྐུ་བལྟ་བར་འདོད་ཚེ། ཁྲིའི་སྟེང་ན་སྐུ་བཞུགས་པ། རང་གི་མདུན་དུ་བཞུགས་པར་མཐོང་པའི་
མོད་ལ། ཆོས་ཞུ་མི་དགོས་པར་ཆོས་ཀྱི་ཚིག་དོན་མཐའ་དག་ཁོང་དུ་ཚུད་ནས་མཁས་པར་འགྱུར་བ་ཡིན། ཞིང་དེ་ན། ཉན་རང། བུད་མེད། མངལ་ནས་སྐྱེ་བ་མེད་ཅིང། ཞེ་སྡང་དང། ཐ་བ་འཆབ་པ་མེད་པར་ཚངས་པར་
སྤྱོད་པའི་ཆ་ལུགས་ཅན། ནམ་མཁའ་ལ་སྐྱིལ་མོ་ཀྲུང་བཅས་པ་རྫུས་ཏེ་སྐྱེ་བ། སྐུ་དཔག་ཚད་བཞི་ཁྲི་ཉིས་སྟོང་ཡོད་པ་བྱང་ཆུབ་སེམས་དཔའ་ཤ་སྟག་མངོན་ཤེས་ལྔ་དང་ལྡན་པ། བཟའ་བཏུང་ཡིད་ལ་འདོད་པའི་ཚེ་

[026B] དེ་ཡང་གཞན་ལ་ཕུད་མ་ཕུལ་བར་རང་གིས་སྤྱོད་པ་ཚུལ་མ་ཡིན་ནོ་སྙམ་ནས་རྫུ་འཕྲུལ་གྱིས་ཕྱོགས་བཅུའི་སངས་རྒྱས་འཁོར་དང་བཅས་པ་ལ་
ཕུལ། ཕོངས་ཤིང་སྡུག་བསྔལ་བ་དང། ཡི་དྭགས་རྣམས་ཚིམ་པར་བྱས་ཏེ། རང་གི་ཞིང་དུ་འོངས་ནས་ལོངས་སྤྱོད་པར་བྱེད་ཅིང། དེ་བཞིན་དུ་གོས་དང་ལོངས་སྤྱོད་གཞན་ལ་ཡང་དེ་ལྟར་བྱེད་དོ། །དེས་ན་སངས་རྒྱས་གཞན་
ཐམས་ཅད་ཀྱི་མཚན་བརྗོད་པ་ལས། འཇམ་དཔལ་གྱི་མཚན་བརྗོད་པ་ཕན་ཡོན་ཆེ་ཞིང། དེ་བས་ཀྱང་རྒྱལ་བ་ཀུན་ཏུ་གཟིགས་ཀྱི་མཚན་བརྗོད་པ་ཕན་ཡོན་ཆེ་བ་ཡིན་ཏེ། ཞིང་བཀོད་ཀྱི་མདོ་ལས། རིགས་ཀྱི་བུ་དག་སངས་རྒྱས་
བྱེ་བ་ཁྲག་ཁྲིག་ཕྲག་འབུམ་གྱི་མཚན་བརྗོད་པ་བས་ནི། གང་གིས་འཇམ་དཔལ་གཞོན་ནུར་གྱུར་པའི་མིང་བརྗོད་པ་བསོད་ནམས་ཆེས་མང་དུ་བསྐྱེད་ན། བཅོམ་ལྡན་འདས་ཀུན་ཏུ་གཟིགས་ཀྱི་མཚན་བརྗོད་པ་ལྟ་ཅི་སྨོས། དེ་ཅིའི་
ཕྱིར་ཞེ་ན། འཇམ་དཔལ་གཞོན་ནུར་གྱུར་པས་བསྐལ་པ་རེ་རེ་ཞིང། སེམས་ཅན་གྱི་དོན་ཇི་སྙད་དུ་བྱས་པའི་སེམས་ཅན་གྱི་དོན་དེ་ནི། སངས་རྒྱས་བྱེ་བ་ཁྲག་ཁྲིག་འབུམ་གྱིས་ཀྱང་མ་མཛད་དོ། ཞེས་གསུངས་པའི་ཕྱིར། འོ་ན་
འཇིག་རྟེན་གྱི་ཁམས་བདེ་བ་ཅན་དང། ཀུན་གཟིགས་ཀྱི་ཞིང་གཉིས་གང་ཁྱད་པར་འཕགས་ན། བདེ་བ་ཅན་གྱི་ཡོན་ཏན་ནི། རྒྱ་མཚོ་ཆེན་པོ་ནས་སྐའི་རྩེ་མོས་བླངས་པའི་ཆུ་ཐིགས་གཅིག་ཙམ། ཀུན་ཏུ་གཟིགས་ཀྱི་ཞིང་གི་

[027A]༄༅། །ཡོན་ཏན་ནི་རྒྱ་མཚོ་ཆེན་པོའི་ཆུའི་མང་ཉུང་ལྟ་བུ་ཡིན་ནོ། །འོ་ན། རྒྱལ་བ་ཀུན་ཏུ་གཟིགས་བའི་ཞིང་ཁམས་ལྟ་བུ་གཞན་ཡོད་དམ་མེད་སྙམ་ན་ཡོད་དེ། དེ་བཞིན་གཤེགས་པ་ཀུན་གཟིགས་ཀྱི་ཞིང་
དང། དེ་བཞིན་གཤེགས་པ་ཀུན་ནས་འོད་ཟེར་ཡོན་ཏན་རྟག་ཏུ་མངའ་བ་རྒྱ་མཚོའི་རྒྱལ་པོའི་ཞིང་སྨོན་ལམ་ལ་རབ་ཏུ་གནས་པ་མངོན་པར་འཕགས་པ་གཉིས་ལ་ཡོན་ཏན་ལྷག་ཆད་མེད། གཞན་ཡང་རྒྱལ་བ་ཀུན་ཏུ་གཟིགས་པའི་
ཞིང་ཁམས་ལྟ་བུ་ཡོད་དེ། བྱང་ཆུབ་སེམས་དཔའ་འོད་ཀྱི་ཏོག་དང། བྱང་ཆུབ་སེམས་དཔའ་ཡེ་ཤེས་བླ་མ་དང། བྱང་ཆུབ་སེམས་དཔའ་དབང་པོ་ཞི་བ་དང། བྱང་ཆུབ་སེམས་དཔའ་སྨོན་ལམ་བློ་གྲོས་རྣམས་ཀྱི་ཞིང་ཡང་དེ་དང་
འདྲ་བར་གསུངས་པས། བྱང་ཆུབ་སེམས་དཔའ་བརྒྱད་ཁྲི་བཞི་སྟོང་གིས་ཀྱང། འཇམ་དཔལ་གྱི་ཞིང་ལྟར་བསྒྲུབ་པའི་སྨོན་ལམ་བཏབ་པས། དེ་དག་གི་ནང་ནས་བྱང་ཆུབ་སེམས་དཔའ་བཅུ་དྲུག་གིས་འཇམ་དཔལ་གྱི་ཞིང་ལྟར་འགྲུབ་
ཅིང། ལྷག་མ་རྣམས་ཀྱིས་དེ་ལྟར་མི་འགྲུབ་ཀྱང། བདེ་བ་ཅན་ལྟར་འགྲུབ་པར་གསུངས་སོ། །འོ་ན་བདེ་བ་ཅན་གྱི་གདུལ་བྱ་དང། རྒྱལ་བ་ཀུན་ཏུ་གཟིགས་པའི་གདུལ་བྱ་ལ་མང་ཉུང་གི་ཁྱད་པར་ཇི་ལྟར་ཡོད་ན། ཁྱད་པར་
ཡོད་དེ། བདེ་བ་ཅན་ན་ཉན་ཐོས་ཡོད་ཅིང། རྒྱལ་བ་ཀུན་ཏུ་གཟིགས་པའི་ཞིང་ཁམས་རྡུལ་མེད་ཡང་དག་བསགས་ན། འཁོར་བྱང་ཆུབ་སེམས་དཔའ་ཤ་སྟག་བདེ་བ་ཅན་གྱི་གདུལ་བྱ། ཏིལ་གྱི་རྫང་བ་ཞིག་གི་ཏིལ་

[027B] རྒྱལ་བ་ཀུན་ཏུ་གཟིགས་པའི་ཞིང་གི་གདུལ་བྱའི་གྲངས་རྫང་ནང་གི་ཏིལ་བྱིངས་པོ་ཙམ་གྱི་ཚོད་ཡིན་པར་གསུངས། གཞན་ཡང་རྒྱལ་བ་ཀུན་ཏུ་གཟིགས་པའི་ཞིང་ཁམས་སུ་སྐྱེ་བར་སྨོན་ལམ་བཏབ་པས་
ལོངས་སྐུ་དང་སྤྲུལ་སྐུའི་ཞིང་ཐམས་ཅད་དུ་སྐྱེ་བའི་སྨོན་ལམ་བཏབ་པར་འགྲོ་ཞིང། འཇམ་དཔལ་དང། རྒྱལ་བ་ཀུན་ཏུ་གཟིགས་ལ་ཡི་དམ་བྱས་པས། མདོ་སྔགས་ཀྱི་ལྷ་ཚོགས་ཐམས་ཅད་ལ་ཡི་དམ་བྱས་པར་འགྲོ་བར། འཇམ་
དཔལ་ཞིང་བཀོད་ཀྱི་མདོ་འགྲེལ་བོ་དོང་བ་འཇམ་དབྱངས་རལ་གྲིས་མཛད་པ་ལས་འབྱུང། དེས་ན་ཞིང་དེར་སྐྱེ་བའི་རྒྱུའི་གཙོ་བོ་ནི། ཞིང་དེའི་ཡོན་ཏན་ཡིད་ལ་ཡང་ཡང་སེམས་བ། བྱང་ཆུབ་ཏུ་སེམས་བསྐྱེད་པ། སྤྱོད་པ་ཕྱིན་
དྲུག་གི་གསལ་བའི་དབྱེ་བ་མཐའ་དག་ལ་སློབ་བ། འཇམ་དཔལ་དང། རྒྱལ་བ་ཀུན་ཏུ་གཟིགས་ཀྱི་མཚན་ནས་བརྗོད་པ་སྔགས་བཟླ་བ། དེ་གཉིས་ཀྱི་སྐུ་བཞེད་བ། དེའི་གསུང་རབ་འབྲི་ཀློག་སོགས་ཡིན་ནོ། །མངོན་དགའ་
བདེ་བ་ཅན་དང་རྨད་བྱུང་བཀོད། །ཀུན་ཏུ་གཟིགས་པའི་ཞིང་གི་ཡོན་ཏན་རྣམས། །མ་ལུས་བདག་གི་ཞིང་ལ་ཚང་བ་དང། །རྒལ་དཀའི་འགྲོ་བ་གང་དེ་སྒྲོལ་བར་ཤོག་    ༈   
ནི། འཇམ་དཔལ་རྩ་བའི་རྒྱུད་ལས། དེ་བཞིན་གཤེགས་པ་ང་འདས་ནས། །ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་ཞེས་དེ་འབོད་བྱུང། །བསྟན་པ་ལ་ནི་དད་ཅིང་ཕན། ཅེས་སོགས་དང། སྤྲིན་ཆེན་པོའི་མདོ་ལས་

[028A]༄༅། །ཀུན་དགའ་བོ་ལི་ཙ་བྱི་གཞོན་ནུ་སེམས་ཅན་ཀུན་གྱིས་མཐོང་ན་དགའ་བ་ཞེས་བྱ་བ་ནི། ང་མྱ་ངན་ལས་འདས་ནས་ལོ་བཞི་བརྒྱ་ལོན་པ་ན་ཀླུ་ཞེས་བྱ་བའི་དགེ་སློང་དུ་གྱུར་ནས། ཞེས་སོགས་དང། ལང་
ཀར་གཤེགས་བ་ལས། ལྷོ་ཕྱོགས་བེ་དེའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། ཞེས་སོགས་ལུང་བསྟན་ཅིང། སློབ་དཔོན་ཀླུ་སྒྲུབ་ལ་ལུང་བསྟན་པ་བརྒྱ་ཙམ་ཡོད་པ། རྒྱ་གར་ན་གྲགས་སོ། །དེ་ཡང་
བྲམ་ཟེ་ཕུན་སུམ་ཚོགས་པ་ཅིག་ལ་བུ་མེད་པ་ན། རྨི་ལམ་དུ་བྲས་ཟེ་བརྒྱ་ལ་ཆོས་སྟོན་དྲངས་ན་བུ་རྙེད་པའི་ལུང་བསྟན་བྱུང་བར་དེ་ལྟར་བྱས་བས། བུ་གཅིག་བཙས་ཏེ་མཚན་མཁན་ལ་བསྟན་པས། མཚན་བཟང་མོད་ཀྱི་ཞག་
བདུན་གྱི་ཚེ་ལས་མེད་ཟེར་བར། ཐབས་ཅི་ཡོད་དྲིས་པས། བྲམ་ཟེ་བརྒྱ་ལ་ཆོས་སྟོན་དྲངས་ན་ཟླ་བ་བདུན་དང། དགེ་སློང་བརྒྱ་ལ་ཆོས་སྟོན་དྲངས་ན་ལོ་བདུན་འཚོ། དེ་ནས་ཐབས་མེད་ཟེར་བས། དེ་ལྟར་བྱས་ཏེ་ལོ་བདུན་དུ་ཉེ་བ་
ན། བུའི་རོ་མཐོང་བ་ཕ་མས་མ་བཟོད་པས། གཡོག་དང་བཅས་པ་ལ་བྱམ་དུ་བཏང་ངོ། །དེ་ནས་རིམ་གྱིས་སོང་སྟེ་ཁ་སརྤཱ་ཎིའི་ཞལ་བལྟས་ཏེ། རིམ་གྱིས་དཔལ་ནཱ་ལནྡྲའི་ས་ར་ཧའི་སྒོ་དྲུང་དུ་སོང་སྟེ། སྙན་དང་གས་ཀྱི་རིག་
བྱེད་དག་སྨྲེང་བ་ན། ནང་དུ་ཁྲིད་ནས་ཇི་ལྟར་གྱུར་པའི་རྒྱུ་མཚན་བཤད་པས། རབ་ཏུ་འབྱུང་ནུས་ན་ཐབས་ཡོད་གསུངས་བས། ཕྱིས་རབ་ཏུ་འབྱུང་བར་ཁས་བླངས་ཏེ། ཚེ་དཔག་མེད་འཆི་བདག་འཇོམས་པའི་དཀྱིལ་འཁོར་དུ་

[028B]ཁྱད་པར་ལོ་བདུན་པའི་ནུབ་མོ་མཚན་ཐོག་ཐག་བཏོན་པས། འཆི་བདག་གི་ཆད་བ་ལ་གྲོལ། ལོ་བརྒྱད་ལོན་པ་ན་རབ་ཏུ་བྱུང་ནས། ཤེས་བྱ་རིག་པའི་གནས་རྣམས་དང། ཐེག་
པ་ཆེ་ཆུང་ཐམས་ཅད་ལ་མཁས་པར་སྦྱངས་སོ། །ཕྱིས་ཕ་མ་དང་མཇལ་ཅིང་བྲམ་ཟེ་ཆེན་པོ་དེ་ཉིད་ལས་དཔལ་གསང་བ་འདུས་པ་ལ་སོགས་པའི་གསང་སྔགས་ཀྱི་ཆོས་མང་དུ་ཞུས་པས། རྒྱུད་དང་སྙན་རྒྱུད་ཀྱི་གདམས་པ་དང་རྗེས་
སུ་བསྟན་པ་མ་ལུས་པ་གནང་ཞིང། དེ་ཉིད་ལ་མཁན་པོ་ཞུས་ཏེ་བསྙེན་པར་རྫོགས་པར་མཛད་དེ། མཚན་དགེ་སློང་དཔལ་ལྡན་ཞེས་གྲགས་ཤིང། དེའི་ཚེ་དེའི་མཁན་པོས་ལོ་བཅུ་གཉིས་མུ་གེ་ཡོང་བས། དགེ་འདུན་
རྣམས་ཀྱི་ཞལ་ཏར་དགེ་སློང་དཔལ་ལྡན་བསྐོས་ཏེ་ས་ར་ཧ་དཔལ་གྱི་རི་ལ་གཤེགས་སོ། །དེ་ནས་སློབ་དཔོན་གྱི་དགོངས་པ་ལ། གསེར་འགྱུར་གྱི་རྩི་བྱས་ལ། དཀོན་མཆོག་དང། དགེ་འདུན་གྱི་ཞབས་ཏོག་བྱའོ་སྙམ་དུ་
དགོངས་ཏེ། སློབ་དཔོན་བྷ་ལི་བ་ལ་གསེར་འགྱུར་གྱི་གདམས་བ་ཞུས། གླིང་བར་ནས་གསེར་འགྱུར་གྱི་རྫས་རྣམས་བླངས་ཏེ་གསེར་འགྱུར་བྱས་བས་མ་གྲུབ། ཆང་ཚོང་མ་ཞིག་གི་སྐྱ་བ་གསེར་དུ་འདུག་པ་མཐོང་ནས། དེ་ལ་
ཞུས་པས་གྲུབ་ནས་ཟངས་རྣམས་གསེར་དུ་བརྒྱུར་ཅིང། མུ་གེ་མ་བྱུང་བའི་ས་ནས་འབྲུ་མང་པོ་དྲངས་ཏེ་དགེ་འདུན་གྱི་འཚོ་བ་སྦྱར། དེའི་ཚེ་ཡུལ་ཕྱོགས་ཀྱི་མི་སྟོབས་མེད་རྣམས་ཤི་སྟོབས་ཅན་རྣམས་གཞན་དུ་དེངས་ཏེ་ཡུན་

[029A]༄༅། །སྟོངས་པ་ཙམ་དུ་གྱུར། དེ་ལྟར་གྱུར་པ་པཎྜི་ཏ་རྣམས་ཀྱིས་རིག་ནས། ཁྱེད་ཀྱིས་དགེ་འདུན་ལ་མ་ཞུས་པར་གསེར་འགྱུར་བྱས་པས། དགེ་འདུན་ལོག་འཚོ་ལ་སྦྱང་བས། གནས་ནས་ཕྱུང་ལ། གཙུག་
ལག་ཁང་དང་མཆོད་རྟེན་བྱེ་བ་གྱིས་ཞེས་ཟེར་ཏོ། །དེའི་ཚེ་དགེ་སློང་བདེ་བྱེད་ཅེས་པས། རིགས་པའི་རྒྱན་ཅེས་བྱ་བའི་གཞུང་འབུམ་ཕྲག་བཅུ་གཉིས་པ་བྱས་ནས་ཐམས་ཅད་སུན་འབྱིན་པ་བྱུང་བས། དེའི་གཉེན་བོར་ཆོས་སྡེ་སྣོད་
མང་པོ་གསུངས་ཤིང་ལྷ་བ་ལོག་པ་རྣམས་སུན་ཕྱུང། དེའི་ཚེ་བྱིས་པ་གཉིས་ཆོས་ཉན་དུ་འོངས་པའི་དྲི་ཞིམ་པོས་འཁོར་ཀུན་ཏུ་ཁྱབ་པར་གྱུར་ཅིང། སོང་བ་དང་དྲི་མེད་པར་གྱུར་བ་དང། དེའི་རྒྱུ་མཚན་དྲིས་པས་དེ་དག་ན་རེ་ངེད་
ཀླུའི་རྒྱལ་པོ་འཇོག་པོའི་བུ་ཡིན། མི་ཡུལ་དུ་འགྲོ་བ་ལ་ཙནྡན་གོར་ཤིརྵའི་བསྲུང་བ་བྱས་པ་ཡིན་ཟེར་ཏོ། །ཙནྡན་དེ་བླང་དུ་ཡོད་དམ་དྲིས་པས། ཡབ་ལ་དྲི་ཡིས་ཟེར་ནས་དྲིས་པས། སློབ་དཔོན་ཀླུའི་ཡུལ་དུ་འབྱོན་ན་འབུལ་
ཟེར་ནས་ཞལ་གྱིས་བཞེས་ཏེ་ཀླུའི་ཡུལ་དུ་བྱོན། ཀླུའི་མཁར་སྒོན་བཞུགས་པས་ཀླུའི་རྒྱལ་པོ་ན་རེ། དུག་གིས་མི་ཚུགས་ན་ནང་དུ་བྱོན་ཟེར་ནས་ནང་དུ་བྱོན། ཀླུ་འཁོར་དང་བཅས་པ་ལ་ཆོས་བསྟན། ཀླུ་རྣམས་ཀྱིས་བཞུགས་
པར་ཞུས་པས། ང་མཆོད་རྟེན་བྱེ་བ་བཞེད་པའི་འདམ་ཚོལ་བ་དང་འབུམ་གདན་འདྲེན་དུ་འོངས་ཀྱི་བསྡང་མི་ཁོམ་ཕྱིས་འོང་སྲིད་གསུངས་ཏེ། འདམ་མང་པོ་དང། འབུམ་དང་ཡི་གེ་ཉུང་དུ་གདན་དྲངས་ཏེ། འབུམ་གྱི་ཞབས་ནས་

[029B] །དེ་ནས་འདམ་དེས་མཆོད་རྟེན་ལ་སོགས་བ་བྱེ་བ་བྱས། ཀླུ་རྣམས་ཀྱིས་གྲོགས་བྱས་པས། དེ་ནས་ཀླུ་སྒྲུབ་ཏུ་མཚན་ཆགས། དེ་ནས་ལི་ཁ་ར་ཤིང་འཕེལ་དུ་ཕེབས། གསེར་འགྱུར་མཛད་དེ་སྦྱིན་པ་
རྒྱ་ཆེན་པོ་མཛད་ནས། བྲམ་ཟེ་རྒན་རྒོན་གཉིས་ལ་གསེར་མང་པོ་གནང་བས་དད་དེ། རྒན་བོས་ཉེ་གནས་བྱས་ཆོས་མཉན་ཏེ་ཤི་ནས་སློབ་དཔོན་ཀླུའི་བྱང་ཆུབ་ཏུ་གྱུར་ཏོ། །གཞན་ཡང་ལྷ་ཁང་མང་པོ་བཞེངས་ཤིང། དྲིལ་བུ་ལྟ་བུའི་
བྲག་གསེར་དུ་བསྒྱུར་བར་རྩོམ་པའི་ཚེ། སྒྲོལ་མའི་སྤྲུལ་བ་རྒན་མོའི་རྣམ་པ་ཅན་ཅིག་གིས། དེ་བས་མཆོག་བསྒྲུབས་ན་དོན་ཆེ་བས། དཔལ་གྱི་རི་ལ་སྒྲུབ་པ་གྱིས་ཤིག་གསུངས་ཏེ། དེར་སྒྲོལ་མའི་སྒྲུབ་ཐབས་ཀྱང་མཛད་དོ། །དེ་
ནས་སྒྲ་མི་སྙན་དུ་འབྱོན་པའི་ལམ་ཁར་བྱིས་པ་ཅིག་ཛེ་ཏ་ཀའི་ལག་བྲིས་ལས་རྒྱལ་པོར་ལུང་བསྟན་ནས་སྒྲ་མི་སྙན་དུ་ཕེབས། དེར་ན་བཟའ་ཤིང་ལ་བཀལ་ནས་ཁྲུས་མཛད་པས། དེ་གཞན་གྱིས་ཁྱེར་བ་ལ་ང་ཡི་ཡིན་གསུངས་པས་
ང་བདག་ཅན་ཟེར། དེ་ནས་སྒྲ་མི་སྙན་ནས་ཚུར་ཕེབས་ཚེ་སྔར་གྱི་རྒྱལ་པོར་ལུང་བསྟན་པའི་བྱིས་པ་དེ་རྒྱལ་པོར་གྱུར་པ་རྒྱལ་པོ་བདེ་སྤྱོད་བཟང་པོའི་མཆོད་གནས་སུ་ལོ་གསུམ་བཞུགས་ནས་དཔལ་གྱི་རིལ་བྱོན། དེ་ནས་ཁྱབ་
འཇུག་ཕྲག་དོག་གིས་མ་བཟོད་པར་ཡོད་པ་ལ། ཐབས་གཞན་མ་རྙེད་པར། རྒྱལ་པོ་བདེ་སྤྱོད་ཀྱི་བཙུན་མོའི་མངལ་དུ་ཞུགས་པ་ཕྱིར་བཙས་པས་རྒྱལ་བུ་གཞོན་ནུ་ནུས་ལྡན་དུ་གྲགས་པ་ལ། མས་གོས་ཤིག་བྱིན་པས། བུ་ན་

[030A]༄༅། །རེ་འདི་ད་ལྟ་སྤོས་ལ་ང་རྒྱལ་སྲིད་སྐྱོང་བ་ན་བགོ་བར་བྱའོ་ཞེས་ཟེར་བར། མས་ཁྱོད་ཀྱི་ཕ་སློབ་དཔོན་ཀླུ་སྒྲུབ་དང་ཚེ་མཉམ་པའི་བཅུད་ལེན་གྲུབ་པས། སློབ་དཔོན་མ་གྲོངས་བར་དུ་མི་མཆི་བས། ཁྱོད་
རྒྱལ་སྲིད་སྐྱོང་བ་མི་ཡོང་ཟེར་བས། བུ་མྱ་ངན་སྐྱེས་ཏེ་དུས་བ་དང། མ་ན་རེ། དུ་མི་དགོས་ཀྱིས། སློབ་དཔོན་བྱང་ཆུབ་སེམས་དཔའི་སྤྱོད་པ་རླབས་ཕོ་ཆེ་ལ་གནས་པས། དབུ་བསླངས་ན་སྟེར་བར་འགྱུར་ཞིང། དེར་ཡབ་ཀྱང་
འགུམ་པས་ཁྱོད་ཀྱིས་རྒྱལ་སྲིད་ཐོབ་པར་འགྱུར་རོ་ཟེར། དེ་ནས་རྒྱལ་བུས་སློབ་དཔོན་གྱི་དྲུང་དུ་ཕྱིན་ནས་དབུ་བསླངས་པས་སྟེར་བར་ཞལ་གྱིས་བཞེས་པས། རལ་གྲིས་དབུ་བཅད་ཀྱང་མཆོད་པར། སློབ་དཔོན་གྱི་ཞལ་ནས་
ངས་སྔོན་འཇག་མ་ཞིག་བཅད་པའི་ཞར་ལ་འབུ་གཅིག་གི་སྐེ་བཅད་པའི་ཉེས་པ་ཡོད་པས་རྩ་ཀུ་ཤས་ཆོད་ཅིག་གསུངས་ནས་བཅད་པས་ཆོད། དེའི་ཚེ་ཁྲག་འོ་མར་བྱུང་ཞིང་དབུ་དེའི་ཞལ་ནས། ང་ནི་འདི་ནས་བདེ་བ་ཅན་དུ་འགྲོ། ཕྱི་
ནས་ལུས་འདི་ལ་ནི་འཇུག་པར་གྱུར། ཅེས་པའི་ཚིག་བྱུང་བར་གྲག་དེ་ནས་རྒྱལ་བུ་དེས་དབུ་སླར་འབྱར་གྱིས་དོགས་ནས་དཔག་ཚད་ཙམ་དུ་དོར་བ། སློབ་དཔོན་བཅུད་ལེན་གྲུབ་པས་སྐུ་ལུས་དང་དབུ་རྡོ་རུ་གྱུར་ཅིང། མཐར་
དང་བའི་འོད་ཅེས་བྱ་བའི་འཇིག་རྟེན་དུ། དེ་བཞིན་གཤེགས་པ་ཡེ་ཤེས་འབྱུང་གནས་སུ་འཚང་རྒྱ་བར་གསུངས་སོ།།    ༈    བྲམ་ཟེ་ཕོ་མོ་གཉིས་ལ་བུ་མེད་པར་དབང་ཕྱུག་ཆེན་པོ་ལ་གསོལ་

[030B] བུ་གཅིག་བྱུང་བ་མཁུར་ཚོས་གཉིས་ལ་ཤ་མཚན་ཡོད་པ། མཚན་མཁན་ལ་བསྟན་པས། ཁྱེད་ཀྱི་དོན་མི་འགྲུབ་སྟེ། །འདི་ཡི་མིང་ནི་ཟླ་གྲགས་ཏེ། །ཆོས་ཀུན་སྟོང་པར་སྨྲ་བར་འགྱུར་ཞེས། ལུང་
བསྟན་པས། ཕ་མ་གཉིས་མ་དགའ་བས། རང་རེ་གཉིས། དབང་ཕྱུག་ཆེན་པོ་ལ་གསོལ་བ་བཏབ་ནས་ཞུ་ཟེར་ནས་ཡང་ཡང་གསོལ་བ་བཏབ་པས། ནམ་ཞིག་ན་དབང་ཕྱུག་ཆེན་པོ་བྱུང་ནས། འདི་ནི་ང་ཡི་རིགས་འདས་
ནས། །སྒྲ་གཅན་འཛིན་ནས་བདུན་འདས་པའི། །མཁན་པོ་ཟླ་བ་མགོན་པོ་ལ། །རབ་བྱུང་དགེ་སློང་ཆེན་པོར་འགྱུར། །ནཱ་ལནྡ་རུ་རབ་བྱུང་ནས། །སངས་རྒྱས་བསྟན་པ་འཛིན་པར་འགྱུར། །ཞེས་ལུང་བསྟན་པ་ལ་
ཕ་མ་གཉིས་མ་དགའ་ནས། འདི་ཤི་ན་དགའ་སྟེ་འཆིར་མི་འདོད། །གསོད་ནི་མི་ཕོད། རབ་ཏུ་བྱུང་ནས་མེད་ན་དགའ་ཟེར་ནས། བུ་ཁྲིད་ནས་ནཱ་ལནྡར་ཕྱིན་ནས་མཁན་པོ་ཟླ་བ་མགོན་པོ་ལ་རབ་ཏུ་བྱུང་ཞིང་མཚན་ནི་མ་སྤོས་
སོ། །དེར་ཐོས་བསམ་སྒོམ་པ་དང། དགེ་འདུན་གྱི་ལས་གང་ཡང་མི་བྱེད་པར་ཟོས་ཀྱིན་ཉལ་སྡོད་པ་ཅིག་བྱུང་བས། དགེ་འདུན་རྣམས་ཀྱིས། །འདི་སྔར་མུ་སྟེགས་པ་ཡིན་པས། ད་དུང་མུ་སྟེགས་པར་ལྡོག་པར་
འདུག། །འདི་སྒྱུ་ཐབས་སུ་གནས་ནས་ད་གཟོད་འོ་སྐོལ་ལ་གནོད་ནས་འོང། འདི་ནི་ལས་ངན་སྨེ་ཤ་ཅན། །མུ་སྟེགས་ཉིད་ཀྱང་མ་དོར་བས། །དགེ་འདུན་བྱ་བ་མི་བྱེད་དེ། །འདི་ཡིས་གནོད་སྐྱེལ་འདོན་བར་རིགས་བྱས་

[031A]༄༅། །བས། མཁན་པོས་མ་བཏོན་པར་ཤིན་ཏུ་དགྱེས་སོ། །དེ་ནས་མཁན་བོས་སྡིག་གསོག་པར་འདུག་པས། ཁྱོད་ཀྱིས་གཉེར་ཅིག་གྱིས། ཁྱེད་རང་གི་གྲོགས་ཉི་མ་གྲགས་གྲོགས་ལ་བཏང་
གིས་གསུངས་ནས༑ གཉེར་མཛད་ནས་མ་ཧེ་དང་བ་ལང་ལ་སོགས་པ་ནགས་ལ་ཡན་དུ་བཅུག་ནས། རི་མོའི་བ་ཞིག་བྱས་ནས་ཡོད་པ་ལ། དགེ་འདུན་རྣམས་ཀྱིས་མ་ཧེ་ལ་སོགས་པ་ནགས་ལ་བརྒྱབ་ནས། ད་འདི་ཅི་
བྱེད། ཉི་མ་གྲགས་པས་གཡོག་བྱས་ནས་ཞོ་དང་འོ་མ་མང་པོ་ཁྱེར་བྱུང་བས་ཉི་མ་གྲགས་ཀྱིས་མ་ཧེ་སོགས་རི་ལ་བརྒྱབ་ནས་ཞོ་དང་འོ་མ་འདི་ཙམ་འོང་བ་ཅི་ཡིན་བྱས་ནས། ཅི་ལྟར་བྱེད་བལྟས་པས། རི་མོའི་བ་ལས་བཞོས་
ནས་འོང་བ་མཐོང་བ་གསངས་ནས་བསྡད་པས། དེ་ནས་གཉེར་ཐོན་ནས་འབྲས་ལ་སོགས་པ་མང་པོ་གཏད་པས། ཁྱོད་ཀྱིས་མ་ཧེ་སོགས་རི་ལ་བརྒྱབ་ནས། འབྲས་དང་མར་ལ་སོགས་པ་མ་ཟད་པ་ཅི་ལས་བྱུང་ཟེར་བ་ལ་
ཉི་མ་གྲགས་ན་རེ། དཔལ་ལྡན་ཟླ་བ་གྲགས་པ་ཡིས། །རི་མོའི་བ་ལས་ཞོ་བཞོས་ནས། །དགེ་འདུན་འཚོ་བ་ལེགས་པར་བསྒྲུབས། །བྱས་པས། མཁན་པོ་ན་རེ། སེམས་ལ་དབང་ཐོབ་པས་རི་མོའི་བ་ལས་ཞོ་འཇོང་
ངོ་མཚར་ཆེ་གསུང། ཡང་ལན་ཅིག། ཏུར་ཥྐའི་དམག་བྱུང་ནས་ནཱ་ལནྡར་ཟླ་བ་ཕྱེད་ཀྱི་ལམ་ན་སླེབས་ཟེར་ནས། པཎྜི་ཏ་དང། ནུས་པ་ཅན་ཐམས་ཅད་ལ་དམག་བཟློག་པའི་ཐབས་ཡོད་དམ་ཞུས་པས། ཐབས་མ་བྱུང་

[031B] ནཱ་ལནྡའི་ཆོས་སྐྱོང་གི་ཐུགས་ཀ་ནས། བྱ་རོག་ཅིག་བྱུང་ནས། ཟླ་བ་གྲགས་པ་ལ་ཞུས་ཟེར་ནས་ཞུས་པས། ཟླ་བའི་ཞལ་ནས་ཐབས་ཡོད་ཀྱིས། རྡོའི་སེང་གེ་གཅིག་གྱིས་ལ། སངས་རྒྱས་བ་རྣམས་ཀྱིས་
དཀོན་མཆོག་གསུམ་ལ་གསོལ་བ་ཐོབ། མུ་སྟེགས་པ་རྣམས་ཀྱིས་ཀྱང་དབང་ཕྱུག་ཆེན་པོ་ལ་གསོལ་བ་ཐོབ་ཅིག་གསུངས་ནས། དེར་རྡོའི་སེང་གེ་བཅོས་ཟིན་པ་དང། དེ་གས་ཤིང། དེའི་ནང་ནས་མི་གཅིག་བྱུང་ནས་
ངས་བྱ་དགོས་ཟེར་ལེགས་པ་ཅིག་བཅོས་ཟིན་པ་དང། ཟླ་བ་གྲགས་པ་ཕེབས་ནས། ནཱ་ལནྡའི་བྱང་ཕྱོགས་སུ་དཔག་ཚད་བཅོ་ལྔ་བའི་བར་གྱི་རྡོའི་སེང་གེ་བཞག་པ་ཅན་དུ་དམག་རྣམས་སླེབས་བྱུང་བ་ན། དམག་རྣམས་
སླེབས་བྱུང་ངོ་བྱས་ཀྱང་སེང་གེ་འགྲོར་མ་འདོད་པ་ལ། དགེ་འདུན་རྣམས་ན་རེ། འདིས་བསླུས་འོ་སྐོལ་ཕུང་པོ་ཟེར་བ་ལ། སློབ་དཔོན་ཟླ་བ་གྲགས་བ་ཀོག་གིས་བཞེངས་ནས་ཙནྡན་གྱི་དབྱུང་པ་འདོམ་གང་པ་ཅིག་ཁྱེར་ནས་
སེང་གེའི་མགོ་ལ་ཐེང་གསུམ་བརྒྱབ་པས། གཡུ་རལ་ལན་གསུམ་སྤྲུགས་ནས་དམག་ཐམས་ཅད་བསད་ནས་སེང་གེའི་གདོང་བ་ཁྲག་ཏུ་སོང་ནས་འདུག་པས། དེའི་དུས་སུ་རྒྱལ་པོ་སྟོབས་ལྡན་གཞོན་ནུས། དཔལ་ལྡན་
ཟླ་བ་གྲགས་པ་ཡིས། །སྟོབས་ལྡན་རྡོ་ཡི་སེང་གེ་བསྐུལ། །ཏུ་རུཥྐ་ཡི་དམག་བཟློག་ཀྱང། །ཤི་རྨས་མེད་པ་ངོ་མཚར་ཆེ། ཞེས་ཟེར་ཏོ། །དེ་ནས་དགེ་འདུན་རྣམས་ན་རེ། འདི་ཟླ་བ་གྲགས་པའི་ནུས་པ་མིན་

[032A]༄༅། །དགེ་འདུན་རྣམས་ཀྱིས་རབ་གནས་བྱ་དགོས་ཟེར་ནས། རབ་གནས་བྱས་པས་སེང་གེ་སའི་ནང་དུ་ནུབ་པས། མཁན་པོ་ན་རེ་འདི་ཟླ་བ་གྲགས་པ་སེམས་ལ་དབང་ཐོབ་པའི་བྱིན་རླབས་ཡིན་གསུང་
ཡུང་སློབ་དཔོན་ནགས་ན་སྒོམ་གྱིན་བཞུགས་པ་ལ་ནགས་ལ་མེ་ཤོར་བའི་ཚེ། ནཱ་ལནྡ་པ་ལ་སོགས་པའི་ཡུལ་མི་རྣམས་ཀྱིས་བལྟར་ཕྱིན་པས། ཤིང་གི་ལྷ་མོ་ཞིག་གིས་རོ་སྟོད་བཏོན་ནས། བྱམས་མགོན་སྙིང་རྗེའི་བློ་ཅན་
ཉིད། །མེ་ཡིས་མི་འཚིག་ཆུས་མི་འཁྱེར། །རླུང་གིས་འཐོར་བར་ག་ལ་ནུས། །ཞེས་ཟེར་ཀྱང་མི་རྣམས་ཀྱིས་ཕྱིན་པས། སློབ་དཔོན་གྱི་རྩའི་སྤྱིལ་བུའི་འདོམ་གང་ཚུན་ཆད་མེས་མ་ཚིག་པར་འདུག་ཅིང། སློབ་དཔོན་གྱི་
ཞལ་ནས། ང་ཡི་བླ་མ་ཀླུ་སྒྲུབ་ཀྱིས། །སྐྱེ་བ་མེད་པའི་མེས་དངོས་པོའི། །བུད་ཤིང་ཐམས་ཅད་བསྲེགས་པ་ཡིན། །མཁན་པོ་ཡིས་ཀྱང་བསྲེགས་པ་ཡིན། །ངས་ཀྱང་སྐྱེ་བ་མེད་པའི་མས། །དངོས་པོའི་བུད་ཤིང་
བསྲེགས་པ་ཡིན། །དངོས་པོའི་མེ་ཡིས་ག་ལ་ཚུགས་ཞེས་གསུངས། མངོན་པར་ཤེས་པ་ཐོགས་མེད་ཀྱང་མངའ་བ་ཡིན་ཏེ། མུ་སྟེགས་ཀུ་མ་རི་ཀ་ན་རེ། སློབ་དཔོན་ལ་མངོན་ཤེས་ཡོད་པ་མི་བདེན་ཡོད། བདེན་ན་
བརྒྱ་བྱིན་ད་ལྟ་ཅི་བྱེད་དྲིས་པས། སློབ་དཔོན་གྱི་གསུང་ནས་བརྒྱ་སྦྱིན་དངོས་ནི་སུམ་ཅུ་རྩ་གསུམ་ན་ཡོད་ལ། སྤྲུལ་པ་ཅིག་དགའ་ལྡན་ན་བྱམས་པ་ལ་ཆོས་ཉན་གྱི་ཡོད་གསུངས་པས། ཀུ་མ་རི་ཡིད་མ་ཆེས་པ་ལ། སློབ་

[032B] བརྒྱ་བྱིན་དངོས་འོངས་པ་དེ་ཁོས་མ་མཐོང། ཡང་ཕྱག་ཡབ་མཛད་པས། སྤྲུལ་པ་འོངས་པ་ཁོས་མཐོང་ནས། ཁྱོད་བརྒྱ་བྱིན་ཡིན་ནམ་བྱས་པས་དངོས་མིན། དངོས་ཡིན་ན་མིག་སྟོང་ཡོད་
པ་ལས། ང་ལ་རྗེས་ལས་མེད་ཟེར་ནས། བལྟས་པས་རྗེས་ལས་མི་འདུག་པས་ཀུ་མ་རི་ཡིད་ཆེས་སོ། །དེས་ན་སློབ་དཔོན་འདི་ཉིད་པཎྜི་ཏ་རྣམས་ཀྱི་མཆོག་ཏུ་གྱུར་པ་ཡིན་ཏེ། ནཱ་ལནྡ་ན་པཎྜི་ཏ་མང་པོ་ཡོད་ཀྱང། མུ་སྟེགས་
ཀྱི་རྒོལ་བ་ཚར་གཅོད་མི་ནུས་ན་ཕྱིར་ཆོས་འཆད་མི་ནུས་ལ། སློབ་དཔོན་འདི་ཉིད་ཕྱིར་ཆོས་འཆད་པ་ན། ལྷོ་ཕྱོགས་ཀྱི་མཁས་པ་ཆེན་པོ་ཙནྡྲ་གཽ་མི་སློབ་དཔོན་གྱི་དྲུང་དུ་འོངས་ཏེ། འདུད་པ་མ་བྱས་པར་བསྡད་པ་ལ། སློབ་དཔོན་
ཟླ་གྲགས་ཀྱི་དགོངས་པ་ལ་རྩོད་དམ་བགྲོ་བར་འདོད་པ་ཅིག་འོངས་པ་ཡིན་ཏེ། ཕྱོགས་གང་ནས་འོངས། ཆོས་ཅི་ཤེས་དྲིས་པས། ལྷོ་ཕྱོགས་ནས་འོངས། སྒྲ་པཎི། ཤེར་ཕྱིན་ཚུལ་བརྒྱ་ལྔ་བཅུ་པ། འཇམ་དཔལ་མཚན་
བརྗོད་ཤེས་ཟེར། སྒྲ་དང། མཚན་ཉིད་ཀྱི་རྩ་བ་དང། སྔགས་ཀྱི་རྩ་བ་སྨོས་པས། ལུང་རིགས་ལ་མཁས་པར་ཁས་བླངས་ཀྱང། ཚིག་ཁེངས་སྒྱུང་བར་འདུག་པས། ཙནྡྲ་གཽ་མི་མིན་ནམ་དྲིས་པས། དེ་ལྟར་འཇིག་རྟེན་
པ་རྣམས་འདོགས་སོ་གསུངས། འོ་ན། པཎྜི་ཏ་ཆེན་པོ་ཐོག་བབས་སུ་ཕེབས་པ་མ་ལེགས། བསུ་བ་བྱ་དགོས་པས་རེ་ཤིག་ཕྱིར་གཤེགས་ཤིག་བསུ་བ་བགྱིའོ་བྱས་ནས། ཆོས་མཆད་འཕྲོ་བཅད་དེ། གཎྜི་བརྡུངས་པཎྜི་ཏ་

[033A]༄༅། །རྣམས་བསགས་ཏེ། འདིར་མཁས་པ་ཆེན་པོ་ཙནྡྲ་གཽ་མི་བྱོན་གྱིས། བསུ་བ་བྱ་དགོས་པས་ཤིང་རྟ་གཉིས་ཆོས་ལ། གཅིག་ལ་འཇམ་དཔལ་གྱི་སྐུ་བཞུགས། གཅིག་ལ་ཙནྡྲ་གཽ་མི་བཞུགས་ལ་
མཆོད་པའི་ཚོགས་ཀྱིས་སྤྱན་དྲོངས་ཤིག་ཅེས་བསྒོས་ཏེ། དེ་ལྟར་བགྱིས་པའི་ཆེ། འཇམ་དཔལ་ལ་ཙནྡྲན་བསྟོད་པས། སྐུ་དེ་དགྱེས་ཏེ་སློབ་དཔོན་ལ་ཞལ་ཕྱིར་གཟིགས་ཏེ། དེ་ལྟ་ཡང་ནཱ་ལནྡན་བྱིན་རླབས་ཅན་ཤིང་སྐུ་མཇིང་
ཡོན་ཏུ་གྲགས་པ་བཞུགས། དེ་ནས་ཙནྡྲ་གཽ་མི་ནཱ་ལནྡར་བྱོན་པ་ལ་བསྙེན་བཀུར་ཅིང། ཟླ་གྲགས་དང་གདན་འཛོམ། ཕན་ཚུན་ཆོས་ཀྱི་འགྲོ་བ་མཛད་པས། ཟླ་གྲགས་ཀྱིས་གང་དྲིས་པའི་ལན་ཐོགས་མེད་དུ་བཏབ་
ཙནྡྲས་སྤྱན་རས་གཟིགས་ལ་དྲིས་ཤིང་ལན་ཐོགས་བཅས་སུ་འདེངས། དེའི་ཚེ་ཟླ་བས་གཟིགས་པས། སྤྱན་རས་གཟིགས་ཀྱི་རྡོ་སྐུ་བཞུགས་པའི་ཁང་བ་ནས་བྱུང་བས། ལན་ཅིག་དེར་སོང་སྟེ་རྒྱབ་ནས་ཉན་བས། ཆོས་འཆད་
ཅིང་འདུག་པ་དང། ཞལ་ལྟ་དགོས་དགོངས་ཏེ་ནང་དུ་ཕྱིན་པ་དང། སྤྲུལ་སྐུ་ཞལ་བརྟུལ་ཏེ། དེར་སློབ་དཔོན་གྱིས་ས་ཐེ་བཙུགས་ནས། ཁོང་ལ་ཞལ་སྟོན་པ་ལྟར་བདག་ལའང་བསྟན་དུ་གསོལ། ཅེས་གསོལ་བ་བཏབ་
པས། མནལ་ལམ་དུ་བྱོན་ཏེ། ཁྱོད་འཇམ་དཔལ་གྱིས་བྱིན་གྱིས་བརླབས་པའི་མཁས་པ་ཆེན་པོ་ཡིན་པས། ངས་བྱིན་གྱིས་བརླབས་མི་དགོས། ཙནྡྲ་གཽ་མི་ལ་ཅུང་ཟད་བྱིན་གྱིས་བརླབས་པ་ཡིན་གྱིས་དེ་སྐད་མ་ཟེར་

[033B] མནལ་སད་ཚེ། དེ་ལྟར་ལགས་ཀྱང་ཞལ་སྟོན་པར་ཞུ་ཞུས་བས། ཞལ་མངོན་སུམ་དུ་བསྟན་ཏོ། །དེའི་ཚེ་བདག་གི་སྤྱི་གཙུག་ཏུ་བཞུགས་ལ་སེམས་ཅན་ཐམས་ཅད་ཀྱིས་མཐོང་བར་མཛོད་ཅིག་ཅེས་གསོལ་བས། སྤྱན་
རས་གཟིགས་ཀྱིས་ཞལ་ནས་ངས་སེམས་ཅན་ཐམས་ཅད་ཀྱི་དྲུང་དུ་སོང་ཡང། དེ་རྣམས་ལས་ཀྱི་སྒྲིབ་པས་མཐོང་བར་མི་འགྱུར་གསུངས། ཅིས་ཀྱང་བཞུགས་ཤིག་ཅེས་གསོལ་བ་བཏབ་ནས། འཕགས་པ་སྤྱི་བོར་ཁྱེར་ནས་ཐམས་
ཅད་དུ་ཕེབས་ནས་བདག་གི་སྤྱི་བོ་ན་འཕགས་པ་བཞུགས་སོ། །ཕྱག་མཆོད་གྱིས་བྱས་ཀྱང་ལ་ལས་ཅི་ཡང་མ་མཐོང། ལ་ལས་ཁྱི་རོར་མཐོང། ཕལ་ཆེ་བས་ཆོས་མང་དུ་བཤད་པས་རླུང་སྨྱོ་ཡིན་ཟེར། ཆང་ཚོང་མ་ཞིག་གིས་
ཞབས་ཙམ་མཐོང་བས་ཀྱང་ཐུན་མོང་གི་དངོས་གྲུབ་ཐོབ། སློབ་དཔོན་འདིས་རི་མོའི་བ་ལས་འོ་མ་བཞོས་པ་དང། རྡོའི་ཀ་བ་ལ་ཕྱག་བརྒྱབ་པས་ཐོགས་མེད་དུ་སོང་ཞིང། ད་ལྟ་འཇའ་ལུས་རྡོ་རྗེའི་སྐུ་བརྙེས་ནས་སྐལ་བ་དང་ལྡན་པ་
ལ། སྐུ་དང་གསུང་གི་སྣང་བ་དངོས་སུ་སྩོལ་བ་ཡོད་དེ། བ་ཚབ་ལོཙྪ་བས་ནགས་གསེབ་ལ་ཕེབས་པའི་ཚེ་དངོས་སུ་ཕེབས་ནས། ཁྱོད་ཀླུ་སྒྲུབ་ཡབ་སྲས་ཀྱི་ཆོས་ལ་དད་དམ་གསུངས་ནས་བྱིན་གྱིས་བརླབས་པ་ལྟ་བུའོ། །བླ་
མ་རྡོ་རྗེ་གདན་པས་ཀྱང། འཇམ་དཔལ་སྐུ་ཡི་སྤྲུལ་བར་འཁྲུངས། །ཀླུ་སྒྲུབ་དགོངས་པ་ཐུགས་སུ་ཆུད། །ཟླ་བ་གྲགས་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཞེས་སྟོད་པར་མཛད་དོ། །    ༈   

[034A]༄༅། །ཆེ་བ་ནི། སློབ་དཔོན་ཟླ་བ་གྲགས་པའི་དངོས་སློབ་ཡིན་ཏེ། ནག་ཚོ་ལོ་ཙཱ་བས་བི་ཀ་མ་ཤཱི་ལའི་ཚོགས་སུ། པཎྜི་ཏ་ཀུན་གྱི་གྲལ་དབུ་ལ་བཞུགས་པ། སྐུ་བགྲེས་ཤིང་བརྗིད་ཆགས་པ་འདི། མགོན་
པོ་ཨ་ཏི་ཤ་ཨེ་ཡིན་ཅེས་དྲིས་པས། བོད་ཀྱི་ཚེ་དང་ལྡན་པ་ཅི་ཟེར། འདི་དཔལ་ལྡན་ཟླ་བ་གྲགས་པ་ལ་ཆོས་དངོས་སུ་ཉན་པ་རིགས་པའི་ཁྱུ་བྱུག་བྱ་བ། ཨ་ཏི་ཤའི་ཡང་བླ་མ་ཡིན་ཟེར། རིགས་པའི་ཁྱུ་བྱུང་འདི་མགོན་པོ་ཀླུ་སྒྲུབ་
ཀྱི་ཡང་དངོས་སློབ་ཡིན་ཏེ། མཁས་གྲུབ་རིན་པོ་ཆེའི་གསང་བའི་རྣམ་ཐར་དུ་ཡང་རིགས་པའི་ཁྱུ་བྱུག་ཏུ་སྐྱེ་བ་བཞེས་དུས་འཕགས་པ་ཀླུ་སྒྲུབ་བྱོན་ནས་ལྟ་བའི་གནང་ཤིན་ཏུ་ཕྲ་བ་བསྟན་ལ། དངོས་འཛིན་གྱི་འཁྲུལ་པ་རྩ་བ་ནས་དྲུང་
ཕྱུང་བར་མཛད་ཅིང་ཀླུ་སྒྲུབ་ཀྱི་ཞལ་ནས། ངེད་རྒྱ་གར་གྱི་གྲུབ་ཐོབ་རྣམས་འཇམ་དབྱངས་བསྟེན་པ་ཡིན། དེའི་རྒྱུ་མཚན་ཡང་གསུང་རབ་ཀྱི་དཀའ་བའི་གནད་ཤིན་ཏུ་ཕྲ་བ་བྱུང་ན་རྗེ་བཙུན་འཇམ་དབྱངས་ལ་གསོལ་བ་བཏབ་ནས་
ཟབ་མོའི་དོན་ལ་དཔྱོད་པ་ཡིན། ཁྱོད་ཀྱང་རྗེ་བཙུན་འཇམ་དབྱངས་བསྟེན་པར་བྱོས་ཤིག་ཅེས་གསུངས་སོ། །ཞེས་སོགས་དང། ཡང་ཀླུ་སྒྲུབ་ཀྱི་ཞལ་ནས་བདག་ཀྱང་མ་འོངས་པའི་དུས་སུ་མཐའ་འཁོབ་ཏུ་འགྲོ་བའི་དོན་བྱེད་པར་སྨོན་
ཁྱོད་ཀྱང་དེའི་དུས་སུ་འཁོར་གྱི་ཐོག་མར་གདུལ་བྱ་རྣམས་ཀྱི་མཆོག་ཏུ་འགྱུར་རོ། ཞེས་གསུངས་སོ། །འདི་ལ་དཔགས་ན་རྗེ་བླ་མ་ཀླུ་སྒྲུབ་ཀྱི་སྤྲུལ་པར་མངོན་ནོ། །ཞེས་གསུངས། གཞན་ཡང་གསང་བའི་རྣམ་ཐར་དེ་ཉིད་ལས་

[034B] འགྲོ་བ་མང་པོའི་དོན་མཛད་ལ། དཔལ་ལྡན་ཟླ་བ་གྲགས་པས་མཐར་འཛིན་གྱི་འཆིང་བ་དྲུང་ཕྱུང་བར་མཛད་དོ། །ཡང་ལན་ཅིག་ཟླ་བ་གྲགས་པས་མ་འོངས་པའི་
དུས་སུ་རྗེ་བཙུན་འཇམ་དབྱངས་དགེ་སློང་གི་ཚུལ་དུ་བསམས་བཞིན་དུ་མཐའ་འཁོབ་ཏུ་སྐྱེ་བ་བཞེས་བར་འདུག་པས་ཁྱོད་ཀྱང་དེར་སྐྱེ་བ་ལོང་ལ་དེའི་བཀའ་སྒྲུབ་པ་དང་བསྟན་པ་རྒྱས་པར་གྱིས་ཞེས་གསུངས་སོ། ཞེས་པ་ལ་སོགས་
པ་གསུངས་པས། རིགས་པའི་ཁྱུ་བྱུག་ཆེ་བ་ཀླུ་སྒྲུབ་དང། ཟླ་བ་གྲགས་པ་གཉིས་ཀའི་དངོས་སློབ་ཡིན་ནོ། །   ༈   
ཡང། རྗེ་རིན་པོ་ཆེ་ལ་བྱང་ར་སྒྲེང་དུ་ཡང་དག་པར་རྫོགས་པའི་སངས་རྒྱས་ནས་ལྷོ་བྲག་གྲུབ་ཆེན་གྱི་བར་གྱི་ལམ་རིམ་བརྒྱུད་པའི་བླ་མ་རྣམས་ཀྱིས་ཞལ་བསྟན་པའི་སྐབས་སུ་བྱུང་བ་ཡིན་གསུང་ཞིང། ཇོ་བོའི་རྣམ་ཐར་དུ་ལྟ་བ་
བརྒྱུད་པའི་བླ་མའི་རིམ་པ་གསུངས་པ་ན། ནཱ་གཱ་རྫུན། ཟླ་བ་གྲགས་པ། རིགས་པའི་ཁྱུ་བྱུག་ཨ་བ་དྷཱུ་ཏཱི་པ་ཞེས་འབྱུང་ཞིང། ཇོ་བོ་ལ་ལྟ་བ་རབ་ཏུ་མི་གནས་པའི་དབུ་མ་འཛིན་པ་ཇི་ལྟར་ལགས་ཞུས་པས། བླ་མ་ཨ་བ་
དྷཱུ་ཏཱ་པའི་ཞལ་ནས། ངས་རབ་ཏུ་མི་གནས་པའི་ལྟ་བ་འདི་ལ་བརྟེན་ནས་བདེན་པ་མངོན་སུམ་དུ་མཐོང་བ་ཡིན་པས་ཁྱོད་ཀྱང་ལྟ་བ་འདི་ཟུངས་ཤིག་གསུངས་པས། ངས་ཀྱང་དཔལ་ལྡན་ཟླ་བའི་ལུགས་ཀྱི་ལྟ་བ་འདི་བཟུངས་པ་

[035A]༄༅། །ཡིན་གསུང་ཞིང། བླ་མ་གཅིག་ལའང་མཚན་གྱི་རྣམ་གྲངས་དུ་མ་ཡོང་གིན་འདུག་པས་ལེགས་པར་དཔྱོད་པར་ཞུ། ཇོ་འབྲོམ་གཉིས་ཀྱི་རྣམ་ཐར་ནི། གོང་དུ་སོང། །རྒྱལ་བའི་གདུང་འཚོ་བ་
བཤེས་གཉེན་པོ་ཏོ་བ་ནི། འཕགས་པའི་གནས་བརྟན་ཡན་ལག་འབྱུང་གི་སྤྲུལ་པར་གསུངས་ཤིང་ཞལ་གྱིས་ཀྱང་བཞེས། དགེ་བའི་བཤེས་གཉེན་འདི་ཉིད། བཤེས་གཉེན་འབྲོམ་རིན་པོ་ཆེ། རྒྱལ་པོ་དད་པ་བརྟན་པར་སྐུ་
འཁྲུངས་པའི་ཚེ། སྲས་ཆེ་བ་སངས་རྒྱས་འཛིན་པོ་ཏོ་བ། བྷརྨ་འཛིན་ཕུ་ཆུང་པ། དགེ་འདུན་འཛིན་སྤྱན་སྔ་བར་འགྱུར་བར་ལུང་བསྟན་ཏེ། དད་པ་བརྟན་པའི་འཁྲུངས་རབས་ལས། སྲས་སངས་རྒྱས་འཛིན་ནི། འདི་ནས་
ལོ་ནི་མི་མང་བར། རིན་ཆེན་གསལ་ཞེས་བྱ་བ། རྒྱལ་བའི་འབྱུང་གནས་ཀྱི་སྲས་ཀྱི་ཐུ་བོར་འགྱུར། དྷརྨ་འཛིན་གཞོན་ནུ་རྒྱལ་མཚན་ཞེས་བྱ་བ་འདི་དེང་སང་གི་ཞུས་ལན་འདི་དག་གི་བདག་པོ་དམ་པ་ཅིག་ཏུ་འགྱུར། དགེ་
འདུན་འཛིན་ནི་ཚུལ་ཁྲིམས་འབར་ཞེས་བྱ་བ་རྒྱལ་བའི་འབྱུང་གནས་ཀྱི་གདམས་པ་མང་པོ་ཉམས་སུ་ལེན་ཅིང་སངས་རྒྱས་ཀྱི་བསྟན་པ་ལ་ཕན་པའི་བཤེས་གཉེན་དམ་པ་ཅིག་ཏུ་འགྱུར་རོ་ཞེས་གསུངས་པའི་ཕྱིར། དེས་ན་སྐུ་
མཆེད་གསུམ་པོ་དེ། རིགས་གསུམ་མགོན་པོའི་སྤྲུལ་པ་ཡིན་ཏེ། བཀའ་གདམས་གླེགས་བམ་གྱི་ལུང་བསྟན་གྱི་ལེའུ་ནས། འདི་ན་སྤྱན་རས་གཟིགས་དབང་དང། །འཇམ་པའི་དབྱངས་དང་གསང་བའི་བདག་

[035B] །སྤྲུལ་པའི་ཁྱིའུ་གཟུགས་མཛེས་པོ། །རྩེ་ལྔའི་རི་ལས་འདིར་ལྷགས་གདའ། །དང་པོ་གསུམ་ནི་ང་ཡི་སྲས། །པོ་ཏོ་བ་དང་ཕུ་ཆུང་བ། །སྤྱན་སྔ་ཞེས་བྱ་སྐུ་མཆེད་གསུམ། ཞེས་
གསུངས་པས་སོ། །དེས་ན་པོ་ཏོ་བ་ནི། འཕན་ཡུལ་སྤྲས་ཀྱི་བ་འོ་ཐང་དུ་སྐུ་འཁྲུངས། བྲག་རྒྱབ་ཏུ་རབ་ཏུ་བྱུང་ནས། བྲག་རྒྱབ་ཀྱི་གཉེར་ལོ་གཅིག་མཛད་ཅིང། དེ་སྐབས་དགེ་འདུན་སྤྱི་ལས་ལྷག་པ་ཞོ་ཤལ་གཅིག་ལས་
གསོལ་མ་མྱོང་གསུང། དེ་ནས་སྒྲུབ་པ་ལ་ཐུགས་སོང་ནས། ལམ་ཞོར་ལ་རེ་སྒྲེང་དུ་ཕེབས་ནས་བཤེས་གཉེན་ཆེན་པོ་འབྲོམ་ལ། གདམས་པ་སྐོར་ཅིག་ཞུས་ནས། ཁམས་ལ་ཕེབས་ནས་མིང་རུས་ཚུན་ཆད་སྤོས་ནས་ཚེ་
བློས་བཏང་གི་སྒྲུབ་པ་ཅིག་མཛད་དགོངས་ནས། ར་སྒྲེང་ལ་ཕེབས་པས། བཤེས་གཉེན་བའི་ཞལ་ནས་ངས་ཐུགས་ལ་བཏགས་ཀྱིས་ཁམས་ལ་མ་འགྲོ་གསུང་བ་ལ། དེ་ལྟར་ན་ཁམས་ལ་འགྲོ་དོན་མེད་དགོངས་ནས། གདམས་
པ་རྣམས་རིམ་གྱིས་ཞུས་པ་ལ། ཁམས་ལ་འགྲོ་བ་ད་ཨ་ཅང་ཆེ་སྟེ་པུས་སྣ་གདོང་ཐལ་ནས་ཕེབས་མ་ཕོད་ཅིང་དགེ་བཤེས་སྟོན་པའི་ཐུགས་ཀྱང་ཁེངས་པ་བྱུང། དེ་ནས་དགེ་བཤེས་སྟོན་པ་སྐུ་འདའ་ཁར་པོ་ཏོ་པའི་སྐུ་པང་དུ་
དབུ་བཞག་པ་ལ། འཇིགས་སར་སྐྱེལ་མས་བོར་བ་འདྲ་བ་ཞིག་འོང་སྙམ་དུ་དགོངས་ནས་སྤྱན་ཆབ་ཤོར། ད་སུ་ལ་བརྟེན་ཞུས་པས། བོད་ཕུ་ཐུང་ཙམ་འདི་ན། ཁྱོད་ཀྱི་དགེ་བཤེས་མ་མཐོང་གིས། དགེ་བཤེས་མེད་

[036A]༄༅། །སྡེ་ལ་གྱིས་གསུང་སྐད། དེ་ནས་དགེ་བཤེས་སྟོན་པ་འདས་ནས་རྣལ་འབྱོར་པ་ཆེན་པོས་གདན་ས་མཛད། དེ་འདས་ནས་དགོན་པ་བས་གདན་ས་མཛད། དགོན་པ་བ་འདས་ནས་དབྱེར་དེ། བོ་ཏོ་བས་
སྐྱོ་སངས་རྒྱས་བསླབ་བཏུས་གསུངས་པས་ཐམས་ཅད་ཀྱི་ཤེས་པ་བསྒྱུར་ཐུབ་པ་ཅིག་བྱུང་བར། ཞང་ཆེན་པོས། ཁོའི་ཕྱིར་ཤ་ཆེ་ཆེ་མོ་བྱས་པས། སྐུ་མཆེད་གསུམ་ཡང་ཤ་གཟུག་རང་བཟའ་བར་ཚད་ནས། ར་སྒྲེང་ནས་
ཕེབས་བས། ར་སྒྲེང་བ་ལ་ཆོས་ཀྱི་མུ་གེའི་ཐེབས་སུ་སོང། དེ་ཙ་ན་ཡོན་བཤད་དེ་ཕུ་ཆུང་བས་མཛད་པ་ལ། ཉིན་གཅིག་པོ་ཏོ་བ་མཛད་བཅུག་པས་གཞན་གྱི་ཤེས་བ་བསྒྱུར་ནུས་པ་འདྲ་བ་ཞིག་བྱུང་བས། དེ་ནས་ཕུ་
ཆུང་བས་མཛད་མཉན། དགེ་བཤེས་པོ་ཏོ་བ་ཆེན་པོ་དེས་ལམ་སྒྲོན་རྩ་བར་མཛད། བསླབ་སྤྱོད་གཉིས། ས་རྒྱན་གཉིས། སྐྱེས་ཚོམས་གཉིས་ཏེ་བཀའ་གདམས་གཞུང་དྲུག་རིན་ཆེན་འཕྲེང་བ། སློབ་སྤྲིངས་
བཤེས་སྤྲིངས། སྒོམ་རིམ། ཇོ་བོའི་བདེན་གཉིས་ལ་སོགས་པ་ལ་བྱུང་བཤད་མཛད་པས། བཀའ་གདམས་ཟེར་བའི་སྒྲ་བོ་ཆེ་དེ་ཁོང་གི་རིང་ནས་གྲགས་པ་ཡིན། དེས་ན་འབྲོམ་རིན་པོ་ཆེས། ཇོ་བོ་ལ་འབུལ་ཆེན་
མཛད་པའི་ཚེ། ཇོ་བོའི་ཞལ་ནས་ཧུའུ། ཁྱིའུ་དཀར་པོ་འདི་ལ་དེ་ལྟ་ངས་བོད་འདི་ན་བཀོད་པ་དྲུག་ཅུ་རྩ་ལྔ་མཐོང་གསུང་བ་འདི་ཕུ་ཆུང་པ། ཁྱིའུ་སེར་བོན་རེ། ཁོ་བོ་ལ་བཀོད་པ་དགུ་བཅུ་མཆིས། པོ་ཏོ་བ། ཁྱིའུ་

[036B] ཁོ་བོ་ལའང་བྱང་ཕྱོགས་ན་བརྒྱ་དང་དྲུག་ཅུ་རྩ་ལྔ། འདི་ན་དྲུག་གི་གདུལ་བྱ་ལས་མ་མཆིས་གསུང་པ་སྤྱན་སྔ་ཚུལ་ཁྲིམས་འབར་ཡིན་པར་གོ། །དགེ་བའི་བཤེས་གཉེན་རིན་ཆེན་གསལ་འདི། །བསྟན་པ་སྔ་དར་
དུས། རྒྱལ་བ་མཆོག་དབྱངས། སྐུ་ཚེ་ཕྱི་མ་ལ་རྗེ་དུས་གསུམ་མཁྱེན་པར་གྱུར་ཅིང། དགེ་བཤེས་བྲག་དཀར་བ་ནི། པོ་ཏོ་བ་འདི་གནས་བརྟན་བྷ་ར་དྷ་ཛ་བསོད་སྙོམས་ལེན་གྱི་སྤྲུལ་པར་མཛད། པོ་ཏོ་བ་མྱ་ངན་ལས་
འདས་པའི་སྐབས་སུ། རམ་སྡིངས་མ་པའི་མནལ་ལམ་དུ། པོ་ཏོ་བ་སེང་གེ་ལ་ཆིབས་ནས། ང་འཇིག་རྟེན་འདིའི་བདེ་བ་སྤངས་ནས་མྱ་ངན་ལས་འདས་སོ། །ཁྱོད་ལ་འཕྲང་ནས་འོངས་པ་ཡིན་གསུང་པ་རྨིས་པས། མནལ་
སད་པ་ན་ཐུགས་བཏོན་པ་སྙམ་བྱེད་པའི་སེམས་ཁྲལ་བྱུང་ནས་བླ་མ་གྲོངས་སྙམ་ནས་བཞེངས་ནས་བཤུམས་ཤིང། ཞག་བདུན་ཉིན་མཚན་ངོ་མི་ཤེས་པའི་ཐུགས་ཁྲལ་མཛད། ནམ་གཅིག་ཉི་མ་རྩེ་དྲོས་ལ་སྤྲིན་གྱི་གསེབ་
ནས་བུད་མེད་ཅིག་ན་རེ། ཁྱོད་དེ་ཙམ་གྱི་སྙིང་ལ་འདོད་ན་ནམ་མཁའ་ལ་ལྟོས་དང་ཟེར་ནས། བདེན་ནམ་སྙམས་ནས་བལྟས་པས། འཇའ་དང་འོད་ཀྱི་གསེབ་ན། བླ་མ་བཞུགས་པ་མཐོང། བླ་མའི་ཞལ་ནས་བདག་ལ་
འཆི་རྒྱུ་དང། འཕོ་རྒྱུ་མེད། ཆོས་ཀྱི་སྐུ་ཞེས་བྱ། ཞེས་གསུངས་ནས། ཆོས་བསམ་གྱིས་མི་ཁྱབ་པ་ཅིག་གསུངས་ནས་ནམ་མཁའ་ལ་གཤེགས་སོ། ཞེས་རམ་སྡིངས་མ་པའི་རྣམ་ཐར་ལས་འབྱུང་བས། བླ་མ་སློབ་

[037A]༄༅། །མ་གཉིས་ཀ་སྤྲུལ་པའི་གང་ཟག་ཡིན་པར་གོའོ།། །   ༈    བྱང་ར་སྒྲེང་ནས་ཡ་ཚད་ཕྱིན་པའི་ས་རོམ་པོ་ཞེས་པར། ཡུམ་ཕྱུགས་འཚོ་བར་བྱོན་པའི་རྡོ་ཀ་ཅིག་ཏུ་
འཁྲུངས་ཚེ་ཞབས་བརྐྱངས་པའི་རྡོ་ལ་ཞབས་རྗེས་གསལ་བར་བྱོན་པ་ད་ལྟའང་མཇལ་དུ་ཡོད། དེ་ནས་དགུང་ལོ་བཅོ་བརྒྱད་ལ་ཆོས་ལ་བྲོས་ནས། འཛིན་མཁན་བྱུང་གི་དོགས་ནས། ཀླུངས་ཤོད་ཕྱོར་ཕུ་ན་སྤྱན་སྔ་སྐུ་མཚམས་
དམ་པར་ཡོད་པའི་སར་བྱོན། དེ་ནས་དབྱར་སྟག་ལུང་ཐང་དུ་པོ་ཏོ་བའི་སྤྱན་སྔར་བྱོན། དེ་གོང་གཙང་ན། འགོས། འབྲོག་མི། མར་པ་རྣམས་ལས་འཕེལ་བའི་གསང་སྔགས་ཀྱི་བཤད་སྒྲུབ་དར་པོ་ཡོད་པར་གསང་
སྔགས་ཀྱི་སློབ་གཉེར་མཐའ་དག་པ་ཅིག་མཛད་དགོངས་པ་ཡོད་པ་ལ། ལམ་སྒྲོན་གྱི་བསྟན་པ་ལ་འཇུག་པའི་རིམ་པ་དེ་གསན་པས་ཚེ་འདི་ལ་གསང་སྔགས་པའི་རེ་བ་མི་འདུག་སྙམས་ནས་ཐུགས་ཐག་ཆོད། དེ་ནས་པོ་ཏོ་པའི་
གྲ་པ་ལོ་དགུ་ནང་མི་ལོ་དགུ་མཛད་དེ། བསྟེན་པར་གདའ། དེ་ཡང་བ་ཚ་བ་ལོ་ཙཱ་བ་རྒྱ་གར་ནས་བོད་དུ་ཕེབས་ནས་ཀླུ་སྒྲུབ་ཡབ་སྲས་ཀྱི་ཐུན་མོང་བའི་དགོངས་པ་བཞིན་ཐལ་འགྱུར་བའི་ལུགས་དར་བར་བཞད་པ་ལ། ཐམས་
ཅད་ཀྱིས་མེད་ལྟ་བ་ཟེར་ནས་འཕྲིན་ལས་མ་བྱུང་བར། དགེ་བའི་བཤེས་གཉེན་ཤར་བ་བས་ཁོང་གི་དེ་ཀླུ་སྒྲུབ་ཡབ་སྲས་ཀྱི་དགོངས་པ་ཡིན་ཟེར་བས། ཀླུ་སྒྲུབ་ཡབ་སྲས་ཀྱི་དགོངས་པ་ཡིན་མིན་ངས་ཤེས་གསུངས་ནས་

[037B] པ་ཚབ་ཀྱིས་དེའི་ལན་ཕུལ་བ། ཤར་བ་བ་གྲྭ་པ་ཉིས་སྟོང་བརྒྱད་
བརྒྱ་ཙམ་གྱི་གྲལ་མགོར་བཞུགས་ནས་བུར་སྟོན་ཅིག་གསོལ་བ་ཁད་ལ། གྲྭ་གཞོན་གཉིས་ཀྱིས་དྲིས་ལན་ཕུལ་བས། ལེགས་པར་གཟིགས་པས་སྤྱན་ཆབ་མང་པོ་ཤོར་ནས། སྐུ་མདུན་ན་བུ་རམ་སྒོ་གང་ཡོད་པ་སྤྲུག་གིས་
སྤྲུགས་ནས། ཀླུ་སྒྲུབ་ཡབ་སྲས་མཆོད། ཕ་ཚབ་ལོཙྪ་བ་མཆོད་གསུངས་ནས་ནམ་མཁའ་ལ་གཏོར། ཆོས་བྱ་བ་འདི་འདྲ་ཞིག་གིས། འཁོར་འདས་ཀྱི་རུས་ཤན་ཕྱེད་པ་ཡིན། མ་གོ་བ་རྣམས་ཀྱིས་སྡིག་མང་པོ་གསོག་
པ་ཡིན་གསུངས་ནས། བཙུན་ཆུང་ལྔ་བཅུ་ཙམ་པ་ཚབ་ཀྱི་སློབ་མར་བཏང། ཟས་ནོར་མང་པོ་བསྐུར་ནས། དབུ་མའི་བསྟན་པ་དར་ཞིང་རྒྱས་པར་བྱུང་ངོ། །པ་ཚབ་ཀྱིས་དབུ་མ་བརྒྱུར་གྲུབ་རིན་གྱི། ཤར་བ་པས་གཟིགས་
པས། འདི་ལ་འདི་ལྟར་འོད་ཐང་གསུངས་པ་ལ། པ་ཚབ་ཀྱིས་རྒྱ་དཔེ་ལ་གཟིགས་པས། དེ་ཁོ་ན་བཞིན་འདུག་པ་དང། བཀའ་འགྱུར་རོ་ཅོག་ཐུགས་ལ་མངའ་བས། རྣམ་དཔྱོད་འགྲན་ཟླ་བྲལ་བ་ཞེས་གསུང་པ་ཡང་དེ་
འདྲ་ལ་དགོངས་པ་ཡིན། དེས་ན་དགེ་བའི་བཤེས་གཉེན་འདི་ཉིད་བཀའ་གདམས་གླེགས་བམ་ལས་གསལ་བར་ལུང་བསྟན་པ་ཡིན་ཏེ། དད་པ་རབ་ཏུ་བརྟན་པའི་འཁྲུངས་རབས་ལས། དེས་ན་རྒྱལ་པོ་དགེ་བ་དཔལ།།

[038A]༄༅། །ཁྱོད་ཀྱི་སྲས་ཀྱི་སྲོལ་འཛིན་པ། །ཤར་པ་བཞེས་ཡུལ་ལས་གྲགས། ཞེས་པ་དང། ལུང་བསྟན་གྱི་ལེའུ་ལས། ཡོན་ཏན་གྲགས་པས་ཟབ་གཞུང་རྣམས། །རྫོགས་པར་མཛད་ནས་དར་ཡུལ་མདར། །དག་སྣང་
གང་ཤར་དགོན་པ་བཞེངས། །དེ་ནས་ཤར་བ་པ་ཞེས་གྲགས། །ཞང་རྗེ་རོམ་པོའི་མི་རིགས་གཅིག་གཏན་གྱི་དོན་གཉེར་གུས་བས་མཆི་ཞེས་དང། དག་པའི་སྣང་བ་རབ་ཤར་བ། །རྒྱལ་བ་རྒྱལ་མཚོ་ལས་འཁྲུངས་ཤིང། །མཁས་པ་
ང་ནི་ལས་ཅན་རྣམས། །ཕྱོགས་བཞིར་འགྲོ་ཞིང་འདྲན་ཡང། །དབུས་འདིར་ཤར་བ་པ་ཞེས་གྲགས། །འདི་ནི་ཤར་གྱི་མཐའ་འཁོབ་འདུལ། །དེ་ནས་ནུབ་ཕྱོགས་མཐའ་འཁོབ་ཏུ། །ཤར་པ་ཙི་འདྲ་རྩྭ་ཡུལ་དང། །ཤིང་དང་གྲོང་
པ་དག་གིས་དབེན། །སྐྱ་བོ་རྒྱ་ཆེན་ཞག་མེད་ཅིག། །སྣུམ་ཞིབ་སྐལ་བཟང་དུ་མ་སྡུད། ཅེས་གསུངས་པ་ལྟར་འདི་ཉིད་ངོ་བོ་རྗེ་བཙུན་འཇམ་དབྱངས་ཡིན་ཅིང། རྒྱལ་སྲས་ཞི་བ་ལྷ་དང། རྡོག་ལེགས་པའི་ཤེས་རབ་ཀྱི་སྐུ་སྐྱེ། ནུབ་
ནི་སྣར་ཐང་ཕྱོགས་དང། འདི་ཉིད་ཀྱིས་སྣར་ཐང་གི་མཁན་པོ་སྐུ་ཚེ་གསུམ་ལ་མཛད་ཅིང། ཀརྨ་པ་དུས་གསུམ་མཁྱེན་པས་ཀྱང། འདིའི་ཞབས་ལ་ཡུན་རིང་གཏུགས་སོ།།    ༈   
གཉལ་ལོ་རོར་སྐུ་འཁྲུངས། ཞབས་ལ་འཁོར་ལོའི་མཚན་དང་ལྡན། གཞོན་ནུ་ལ་ལོ་རོར་རས་ཆུང་བ་དང་མཇལ་བས། ཁོང་གི་སར་ཟླ་བ་གཉིས་ཙམ་བཞུགས། གདམས་པ་མང་དུ་གསན་ནས་ཚུར་ལ་འབྱོན་ཁར། བླ་མའི་

[038B] དེར་འབྱོན་པའི་རྩིས་སུ་བྱས་ནས་ཚུར་ལ་ཕེབས། ཡུལ་ནས་རྟ་བཟང་པོ་ཞིག་ལ་ཁལ་བཀལ་ནས་བྱོན་ཙ་ན། གྲུ་ཤུལ་པའི་ཇོ་བོ་མང་པོ་འདུག་པ་ན་རེ་
ཁྱོད་གར་འགྲོ་ཟེར། ང་བླ་མ་རས་ཆུང་པ་ཅན་དུ་འགྲོ་བྱས་པས། རྣལ་འབྱོར་པ་ཅན་ཏུ་འགྲོ་བ་ག་ན་འོང། འདིར་རབ་ཏུ་བྱུང་ལ་སྡོད་ཟེར་བས། བཤེས་གཉེན་རྩི་བོར་བ་ལས། རབ་ཏུ་བྱུང་མཚན་ཡེ་ཤེས་རྡོ་རྗེར་བཏགས། །བན་གསར་ཙ་
ན་ཆོས་འཁོར་ཆེན་པོ་ཞིག་བྱུང་བར་ལོཙྪ་བ་ཡང་གསུམ་བཞི་བྱོན། རྡོག་ལོ་ལ་སོགས་པ་སྡེ་སྣོད་འཛིན་པ་མང་པོ་དབུ་སེམས་སོགས་ཀྱི་གླེང་མོ་མང་པོ་མཛད་ཀྱི་གདའ་བས། དེ་ཆོས་སྐད་ཅི་སྐད་བྱ་བ་ཡིན་དྲིས་པས། གྲུབ་མཐའ་བྱ་བ་ཡིན་
ཟེར། དེས་ཐུགས་ཕྲོགས་ནས་གཉལ་ཀུན་ཏུ་ཡང་གྲུབ་མཐའ་རྩད་བཅད། དེ་ནས་འདུལ་བ་འཛིན་པ་ཚ་རོང་པ་སོགས་ལ་བསྙེན་པར་རྫོགས། ཤ་མི་ལ་འདུལ་བ་གསན། བཙན་ལོ་ཙཱ་བ་ལ་མདོ་སྡེ་རྒྱན་གསན་ཅིང། དགེ་བའི་
བཤེས་གཉེན་གླང་རི་ཐང་པའི་སློབ་མ་ཉང་ལྕགས་ཞིང་བ་ལ་བློ་སྦྱོང་ཚིག་བརྒྱད་མ། ལུགས་སྨད་པ་ལ་སྣེའུ་ཟུར་བའི་ལུགས་ཀྱི་ལམ་རིམ་སོགས་གསན། དགེ་བཤེས་དོལ་པ་ལོ་ལྔ་བསྟེན་ནས་བེའུ་བུམ་སྔོན་པོ་གསན། དེ་ནས་གླང་
རི་ཐང་བ་ལ་ངང་ནས་ལྷ་ས་ཕྱོགས་སུ་ཕེབས་བས་གླང་རི་ཐང་པ་འདས་ཟེར་བས། ཤར་བ་བའི་དྲུང་དུ་ཕེབས་དབྱར་དེ་ཉན་ས་གསུང་བ་ཉན་པས། བྱིངས་སེ་བ་མྱོགས་སེ་བ་ལས་བློ་འཁུལ་བ་ཁོ་ན་མ་བྱུང་བས། ཉིན་ཅིག་གྲྭ་པ་

[039A]༄༅། །རྣམས་སྟོན་མོ་ལ་སོང་ནས་དགེ་བ་ཤེས་འབུམ་པ་ལ་བསྐོར་བ་མཛད་བའི་དྲུང་དུ་ཕྱིན་ནས། ཁོང་རང་གི་ཕྱམ་ཚེ་བཏིང་ཏེ། དགེ་བའི་བཤེས་གཉེན་པ་འདིར་བཞུགས་བར་ཞུ་དང། གྲོས་ཤིག་ཞུ་རྒྱུ་ཡོད་ཞུས་བས་
ངས་གྲོས་ཐག་ཐམས་ཅད་ཆོས་ཁྲིའི་ཁ་ནས་བཅད་པ་ཡིན། དེར་མཆོད་པ་ཅི་ཡོད་གསུངས། བདག་གིས་མཐོང་བའི་དཔེ་ཞིག་ན། ཁེ་དང་རྒྱལ་ཁ་གཞན་ལ་བྱིན། །གྱོང་དང་བུབ་ཁ་རང་གིས་ལན། །ཟེར་བ་ཞིག་གདའ་བ་འདི་ཟབ་
མི་ཟབ་ཇི་ལྟར་ལགས། གནས་ཁང་མ་རྙེད་པ་དང་གྲགས་ཀྱིས་བློ་རྩ་གཡེངས་པ་སོགས་ལ་སྨན་པར་བྱུང་བ་ལགས་ཞུས་པས། ཁྱོད་ཀྱི་སེམས་ལ་སྨན་མི་སྨན་གྱི་ཁ་ན་ཅི་ཡོད། སངས་རྒྱས་མི་སྒྲུབ་ན་ཕར་ཞོག་སྒྲུབ་ན་ཆོས་དེ་
ལ་མ་བརྟེན་བར་འགྲུབ་མི་སྲིད་གསུང། འོན་བདག་ལུང་ཆོས་པ་ལགས་པས། དེ་ལ་ལུང་ཞིག་དྲང་བར་ཞུ་ཞུས་པས། མགོན་པོ་ཀླུ་སྒྲུབ་ལ་ཚད་མར་མི་འཛིན་པ་སུ་ཡོད། དེས་རིན་པོ་ཆེའི་འཕྲེང་བར། བདག་ལ་དེ་དག་སྡིག་
སྨིན་ཅིང། །བདག་དགེ་མ་ལུས་དེར་སྨིན་ཤོག་ཅེས་གསུངས་གསུང། འོ་ན་བདག་ལ་གདམས་པ་ཅིག་ཞུ་འཚལ་ཞུས་པས། ཇོ་བོ་རང་རྐྱེན་ཐུབ་པར་གྱིས་ཤིག་ངས་གདམས་པ་རྣམས་རིམ་གྱིས་བྱའོ་གསུངས་ནས་
བློ་སྦྱོང་གི་འཁྲིད་ཚར་གཅིག་ལ་ལོ་དྒུའམ་བཅུ་གཉིས་སུ་ཉམས་ཁྲིད་དུ་བསྐྱངས་པས། བྱང་ཆུབ་ཀྱི་སེམས་ཀྱིས་ཐུགས་རྒྱུད་གང་ནས། སྔོན་སྦྱངས་ལས་ཀྱི་འཕྲོ་སད་པས། །རང་གི་མོས་བ་མང་བའི་རྒྱུས། །སྡུག་བསྔལ་

[039B] །བདག་འཛིན་འདུལ་བའི་གདམས་པ་ཞུས། །ད་ནི་ཤི་ཡང་མི་འགྱོད་དོ་ཞེས་གསུངས། དེ་ནས་དགེ་བའི་བཤེས་གཉེན་ཤར་བ་པ་ཅུང་ཟད་བསྙེལ་བ་ལ། སྐུ་རིམ་དུ་ཏྲཀཤད་ལ་གཏོར་མ་ཕུལ་བས། མགོན་
པོ་དེ་ཉིད་མངོན་སུམ་དུ་བྱོན་ནས། ད་རེས་དགེ་བའི་བཤེས་གཉེན་ལ་གསོལ་བ་མི་ཐེབས་གསུང་པ་ལྟར་དེ་ཉིད་དུ་གཤེགས། དེ་ནས། བས་མཐའ་རྣམས་སུ་ཐུགས་དམ་གྱི་གཙོ་བོ་བྱང་ཆུབ་ཀྱི་སེམས་གཉིས་པོ་ལ་མཛད་ཅིང། ཤར་
བ་པའི་མཛད་པ་བཞིན་སྡེ་སྣོད་དང། གྲུབ་མཐའི་དཀའ་གནས་དང། ལམ་རིམ་གྱི་འཁྲིད་འདེབས་པར་མཛད་ཅིང། རེ་རེ་གཉིས་གཉིས་ལ་བློ་སྦྱོང་ལྐོག་ཆོས་སུ་མཛད། ལན་ཅིག་བློ་སྦྱོང་གི་ཆོས་འདི་ཚོགས་སུ་བཤད་པའི་
འོས་མིན་ཏེ། སུ་ལ་ཕན་དང་སུ་ལ་མི་ཕན་མི་ཤེས་བར་འདུག་གསུངས་ནས་དོན་བདུན་དུས་བཅད་མཛད་ནས་ཡི་གེར་བཏབ་པས། དོན་བདུན་མར་གྲགས། དེའི་རྗེས་སུ་མལ་དྲོར་བྱོན་ནས་འཆད་ཁ་རྙིང་མ་བཏབ་ཅིང། སེ་སྤྱིལ་
བུ་པ་ལ་འཆད་ཁ་གསར་མ་འདེབས་པའི་ལུང་བསྟན་མཛད། བཤེས་གཉེན་འདི་ཉིད་བཀའ་གདམས་གླེགས་བམ་ལས་ལུང་བསྟན་ཏེ། ལུང་བསྟན་ལས། ཁྱད་པར་དུ་ཐེག་པ་ཆེན་པོ་ལ་བློ་སྦྱོང་བ་བོད་ཀྱི་བྱང་ཆུབ་སེམས་དཔའི་
ཡབ་གཅིག་གིས་ཡུལ་མལ་དྲོའི་ནང་དུ་བྱོན་ཏེ་འཆད་པ་ཆེན་པོ་ཞིག་གི་སྟེང་དུ་བློ་སྦྱོང་སྒོམ་ཞིང་འདེ་བཞིན་དུ་བདག་ཅག་ཀྱང་མི་རྟག་པའི་ཁང་བུར་ཡོད་དེ། རང་དབང་ནི་མེད། ཅེས་སོགས་གསལ་བར་གསུངས་སོ།།    ༈   

[040A]༄༅། །མངའ་བདག་བྱང་སེམས་སྤྱིལ་བུ་བ་ནི། གཉལ་སྟོད་དར་མ་སྒང་དུ་འཁྲུངས། གདུང་རུས་སེ། བླ་མ་སེ་བཙུན་གྱི་སྐུའི་སྐྱེ་བ་ཡིན་ཅིང། སློབ་དཔོན་ཕྱ་བའི་དྲུང་དུ་རབ་བྱུང་དང་བསྙེན་རྫོགས་ཞུས། མཚན་
ཆོས་ཀྱིས་རྒྱལ་མཚན་དུ་གསོལ། འཆད་ཁ་པ་ལ་མང་དུ་བསྟེན་ནས་ཡོན་ཏན་བུམ་པ་གང་བྱོའི་ཚུལ་དུ་ཐུགས་སུ་ཆུད། འཆད་ཁ་པ་ཆེན་པོས་ལུང་བསྟན་པ་བཞིན་འཆད་ཁ་གསར་མ་བཏབ་ཅིང། ཀླུངས་ཤོད་དུ་སྦྱིལ་བུའི་དགོན་བ་
བཏབ་སྟེ་རྣམ་གཡེང་སྤངས་ནས། སྟོང་དུ་མཁར་གོང་ལ་ཁ་དང། སྨད་དུ་ཉུང་ཞིང་སྨད་དུ་མཚམས་མཐོ་བརྒྱབ་ནས་ལོ་བདུན་དུ་མཚམས་མི་འདའ་བར་མཛད་ཅིང། སྤྱིལ་བུར་གཤེགས་ནས། སྐུ་གདུང་ལ་དུང་གཡས་འཁྱིལ་
སོགས་རྟེན་ངོ་མཚར་ཅན་མང་དུ་བྱོན། འདི་ཉིད་ཀྱང་གླེགས་བམ་རིན་པོ་ཆེ་ནས་གསལ་བར་ལུང་བསྟན་ཏེ། གླེགས་བམ་ལས། རེ་ཞིག་སྤྱིལ་བུ་མཛད་ནས་བཞུགས་པས། དགེ་སློང་དང་དགེ་ཚུལ་གྱི་བྱང་ཆུབ་སེམས་དཔའ་དུ་མ་
འདུས་ཏེ། སེང་ལྡེང་ནགས་ཀྱི་རི་བོ་ལ་སེང་ལྡེང་ནགས་ཀྱི་སྒྲོལ་མས་བྱིན་གྱིས་བརླབས་པའི་སྐྱེས་བུ་དམ་པ་གཅིག་དྲུང་དུ་བསྟེན་པ་ལ། བྱང་ཆུབ་སེམས་དཔའ་བའི་ཞལ་ནས། ཁྱེད་སྔོན་བདག་ཅག་གི་བླ་མ་རྒྱལ་བའི་འབྱུང་གནས་
ཀྱི་བླ་མ་སེ་བཙུན་བྱ་བ་ཞིག་ཡོད། དེ་ཡིན་པར་འདུག་དེའི་རིགས་སུའང་གདའ། ད་ཁྱེད་རང་ཀླུངས་ཤོད་ཀྱི་ནང་ནི་སྤྱིལ་བུ་བྱ་བའི་ལུང་པ་ཡོད། དེ་ལྷས་བྱིན་གྱིས་བརླབས་པའི་ཡུལ་ཡིན་དེར་སོང། ཁྱེད་ལ་ཤཱཀྱའི་གདུང་

[040B] ཞེས་གནས་དང་བཅས་པ་གསལ་བར་ལུང་བསྟན་ཏོ།།    ༈    ཕོ་བྲང་ཁང་དམར་དུ་སྐུ་འཁྲུངས། དགུང་ལོ་བརྒྱད་པ་ལ། ཕ་རི་བ་ལ་བསྙེན་གནས་
བཞེས་དེ་དུས་སྣེའུ་ཟུར་བའི་མཚན་ཐོས་པ་ཙམ་གྱིས་དད་པ་འཁྲུངས། དགེ་བཤེས་འཆད་ཁ་བའི་སྐུ་འབག་ཅིག་གཟིགས་པས། འདི་ཇི་ལྟར་བྱ་བ་ཡིན་བྱས་པས། འཆད་ཁ་པ་བྱ་བ་ཡིན་འདས་ཟེར། ད་ལྟ་སེ་བཞུགས་བྱས་
བས་དད་དེ་སོའི་སྤྱན་སྔར་བྱོན། གྲྭ་པ་ཐམས་ཅད་ཀྱིས་སྤྱིལ་བུ་ཞིག་བརྩིགས། སེའི་ཞལ་ནས་དགེ་སློང་གྱིས་གསུངས་བས། གླན་གྱིས་མཁན་པོ། ཞང་གིས་ལས་སློབ། གཉགས་ཀྱིས་གསང་སྟོན་ཛད་ནས་བསྙེན་པར་
རྫོགས། ཁ་ཆེ་པཎ་ཆེན་ལ་སོགས་པའི་བླ་མ་མང་དུ་བསྟོན། རུག་པར་སྨན་བླའི་ལྷ་ཚོགས་རྣམས་ཞལ་གཟིགས། ལྷ་སར་པོ་བོའི་ཐུགས་ཀ་ནས་འོད་འཕྲོས་ཁོང་གི་ཐུགས་ཀར་ཐིམ་པའི་སྣང་བ་བྱུང། སྤྱན་རས་གཟིགས་དཔལ་མོ་
ལུགས་དེ་ནམ་འདོད་དུ་གཟིགས། དེའི་གནད་ཀྱིས་ལྷ་ཁུ་དབོན་ཞལ་སྤྲོད་འབྲི་བའི་དུས་སུ་བཅུ་གཅིག་ཞལ་འབྲི་བའི་སྲོལ་ཡང་དར། བཀའ་འགྱུར་རོ་འཚལ་གྱི་ལུང་བཞུགས་པས་ལྷ་ལུང་གི་དབང་ཕྱུག་ཅེས་གྲགས་ཤིང་ལྷ་ཆེན་པོའང་
ཟེར། རང་ལོ་བདུན་བཅུ་རྩ་ལྔ་ལ་གཤེགས་སོ།།    ༈    ལྷ་ཇོ་འབག་དང། ལྷ་འབྲི་སྒང་བའི་ལྕམ་མོ་ལྷ་གཅིག་འཛམ་གླིང་རྒྱན་གཉིས་ཀྱི་སྲས་སུ་འཁྲུངས། བཅུ་དྲུག་པ་ལ་ཁུ་བོའི་དྲུང་དུ་བྱོན་ཆོས་

[041A]༄༅། །མང་དུ་གསན། མཚན་དབང་ཕྱུག་འོད། བཀའ་བདམས་གཞུང་བའི་བཤེས་གཉེན་རྣམས་གྲོས་མཛད་ནས། པོ་ཏོ་སྡེ་མ་ལག་དང་བཅས་པ་ཕུལ། ཀོང་པོ་ནས་རྟ་བར། སྦུ་ཆུ་བྱང་ལུང་གསུམ་གྱི་སྡེ་སུམ་
ཅུ་ཙམ་གྱི་ལྡེ་མིག་ཕུལ་དྭགས་པོ་བླ་མདའ། ཀན་ན་མོ་ཤོད་ཀྱིས་ཐོག་དྲངས་སྡེ་པ་མི་སྡེ་དང་བཅས་བ་ཕུལ། གཉལ་དུ་ཟངས་པོ་ཆེ་བས་གདན་དྲངས་ཏེ་འབུམ་མོ་ཆེའི་བ་གནས་མཛད། ཟངས་པོ་ཆེ་སྡེ་མ་ལག་དང་བཅས་པ་ཕུལ་ནས་
གཙུག་ལག་ཁང་གི་ལྡེ་མིག་ཕུལ། རོང་རྩེ་དཀར་དུ་གདུང་ཁང་ཆེན་མོའི་རབ་གནས་ལ་སྤྱན་དྲངས་ནས་སྡེ་མ་ལག་དང་བཅས་པ་ཕུལ། དུས་ཕྱིས་ཀྱང་ཟངས་པོ་ཆེ་དང་བྲ་གོར་ན་སྤྱིལ་བུ་པའི་ཆོས་རྒྱུད་འཛིན་པ་མང་དུ་བྱུང་ངོ། །གཡེ་ནའང་
བུ་དལ་ལ་སོགས་པ་ནས་ཡོན་བདག་དང་བུ་སློབ་མང་དུ་བྱུང། སྤྱིར་ཡི་དམ་གྱི་ལྷ་མང་པོའི་ཞིལ་གཟིགས་ཀྱང་གཙོ་བོ་མི་གཡོ་བ་དང་དབྱེར་མེད་པའི་ལྷ་སྟག་ཤམ་ཅན་དུ་གྲགས། ཡར་ཀླུངས་སུ་གོང་པོ་རི་ལ་སེང་གེ་སྒྲའི་ཞལ་གཟིགས་
པོ་ཏོ་ན་ཁོང་ལ་ཆོས་གསུང་བའི་ཐུབ་པའི་སྐུ་གཅིག་ཀྱང་བཞུགས། སྤྱིལ་བུར་ཚུལ་ཞུགས་ཅིག་གི་སྟེང་དུ་གནས་བརྟན་བཅུ་དྲུག་དངོས་སུ་བྱོན་པས། འགྲོ་བའི་མགོན་པོ་ལ་གནས་བརྟན་བཅུ་དྲུག་གིས་བསྐོར་བའི་ཐང་སྐུ་ཡང་མང་
དུ་འཕེལ། དབྱར་གནས་ཀྱི་ཚེ་གནས་བརྟན་བཅུ་དྲུག་གི་ཚུལ་ཤིང་རེ་ཡང་ལེན། མང་ཇའི་དུས་སུ་གནས་བརྟན་གསོལ་འདེབས་ཀྱང་བྱེད། ལྷ་སར་ཇོ་བོས་ཆོས་གསུངས་ཤིང་ར་སྒྲེང་དུ་བྱོན་པའི་ཚེ་ཨ་ཏི་ཤ་ཡང་དངོས་སུ་བྱོན་

[041B] དེ་གཉིས་སྤྱང་ཀིར་སོང་བ་ཀུན་གྱིས་མཐོང་བ་བྱུང་སྟེ། དེ་ནས་རབ་གནས་
ལེགས་འགྲོ་བའི་མགོན་པོ་འཕགས་པ་ཕྱིར་ཐེགས་དུས་དགེ་བའི་བཤེས་གཉེན་གཞན་རྣམས་ཕྱིར་ལོག་དགེ་བའི་བཤེས་གཉེན་འགྲོ་མགོན་ལ་ཁྱེད་དང་འབྲལ་མི་ཕོད་པར་འདུག་ལྷན་ཅིག་ཏུ་གཤེགས་གསུངས་ནས་ཤ་ཕོ་སྲང་བར་ཚུན་
ཁྱོན། མཁས་བཙུན་དང་མི་ཆེན་མང་པོའི་དོན་མཛད་ནས། རང་ལོ་དོན་བཞི་པ་ས་མོ་ལུག་གི་ལོ་སྟོན་ཟླ་ཐ་ཆུང་གི་ཉེར་གཅིག་ལ་སྤྱིལ་བུར་གཤེགས། གདུང་བཞུ་བས་ལྷ་སྐུ་ལ་སོགས་པའི་རྟེན་མང་དུ་བྱོན་པ་ལས་སྤྱིལ་བུའི་ནང་རྟེན་
གསེར་སྐུའི་ནང་དུ་སྤྱན་བཞུགས། ཐུགས་འཆད་ཁ་བས་གདན་དྲངས་ནས་ངོ་སྒྲའི་གདུང་ཁང་ན་བཞུགས། ལྗགས་སུ་གུ་དོར་གདན་དྲངས་ནས་བྱང་ཆུབ་ཆེན་པོའི་ནང་ན་བཞུགས། དུང་གཡས་འཁྱིལ་བཞི་བྱོན་པ་ལ་གཅིག་རུག་
བའི་གསེར་སྐུར་བཞུགས། གཅིག་སྤང་སའི་རྟེན་སྐལ་ལ་གདུང་ཁང་ན་བཞུགས་ནས་ངོ་སྒྲ་ན་ཡོད། གཅིག་ད་ལྟ་སྤྱིལ་བུའི་རྟེན་ལྟད་སྟོན་པ་ལ་བཞག་གོ་ལྷ་ཁུ་དཔོན་སོགས་བཀའ་གདམས་གླེགས་བམ་ལས་གསལ་བར་
ལུང་བསྟན་པ་ནི། སེ་སྦྱིལ་བུ་པ་ལུང་བསྟན་པའི་འཕྲོས་ནས། ཁྱེད་ལ་ཤཱཀྱའི་གདུང་རིགས་འཛིན་པ་ལྷའི་ལྷ་ཞིག་ནས་བཟུངས་ནས་ལྔ་ལས་མི་ཉུང་བའི་འབྱུང། ཞེས་སོགས་གསལ་བར་ལུང་བསྟོན་ཏོ།།    ༈   

[042A]༄༅། །ཁྲིམས་ངད་ལྡང་ཟངས་ཆེན་པ་ནི། གཉལ་སྨད་དུ་འཁྲུངས། མཚན་སྤོང་ཞོ་དར་མ་སེང་གེ་ལྷ་འགྲོ་བའི་མགོན་པོ་དང། པཎ་ཆེན་ཤཱཀྱ་ཤྲཱི་གཉིས་གཉལ་དུ་ཕེབས་པ་ལ་ལམ་རིམ་སོགས་ཆོས་མང་དུ་
གསན། དགུང་ལོ་བདུན་ཅུ་རྩ་ལྔའི་བར་དུ་འགྲོ་དོན་མཛད་ཅིང། ཤ་དུག་གིས་བསྙུང་བ་ལ། ཆོས་སྐྱོང་ཏྲཀ་ཤད་ཀྱིས་བྱ་རོག་ཏུ་སྤྲུལ་ནས་ཨ་རུ་ར་རློན་བ་ཕུལ་བ་ཅུང་འཕྱིས་ནས་སྤུར་མཆོད་རྟན་ན་བཞུགས་པའི་དྲུང་ན་བཞག་སྐད། འདི་
ལ་སློབ་མའི་ཐུ་བོ་བཞི་བྱུང་བ་ནི། མཚོ་སྣ་བ། རྩེ་དཀར་བ། དར་མ་སྐང་པ། བྱར་ཁང་པ་སྟེ་ཟངས་ཆེན་པོའི་བུ་བཞིར་གྲགས་སོ།།    ༈    འཁྲུངས་ཡུལ་མཚོ་སྣ། མཚན་ཤེས་རབ་
བཟང་པོ། ཟངས་ཆེན་བ་ལ་གཏུགས་ནས་དམ་བའི་ཆོས་འདུལ་བ་དང། སྤྱོད་འཇུག་སོགས་སྡེ་སྣོད་ལ་ལེགས་པར་སྦྱངས་ཏེ། འདུལ་བའི་ཊཱཀྐི་ཚིག་དོན་ཞིབ་ཏུ་འཆད་པ་མཆན་དང་བཅས་པ་ཅིག་མཛད་པ། མཁའ་འགྲོ་མ་རྣམ་
ཀྱིས་ཐུགས་རྩོམ་མཛད་ཚར་རིན་གྱིས་ཨུ་རྒྱན་དུ་སྤྱན་དྲངས་བས། སླར་ཡང་ཐུགས་རྩོམ་མཛད་དགོས་བྱུང་བའི་ལོ་རྒྱུས་འདུག་ཅིང། ཟངས་ཆེན་པ་མཚོ་པ་ལ་ཐུགས་ལ་ཤིན་ཏུ་འདོགས་པ་ལ། ཆེན་པོ་བྱར་ཁང་ཕྲག་དོག་སྟེ་
ལྕགས་ཀྱི་མགུ་ཚེ་ཞིག་ས་ལ་རྡེབ་ཅིང་འདི་ལ་གྲི་གཅིག་བཅོས་ནས་ལྷོ་མོན་གཅིག་གཉིས་ཤིག་གསོང་དགོས་ཞེས་གླེང་བས། མཆོད་སྣ་བ་ཐུགས་ཕྱུང། ཟངས་པོ་ཆེའི་རྒྱ་སྒོ་ལ་བློ་སྦྱོང་ཚིག་བརྒྱད་མའི་སྨོན་ལམ་བྲིས་ཏེ་གླན། མཚན་

[042B] བྲ་གོར་སོགས་སུ་འཕྲིན་ལས་བསྐྱངས་སོ།།    ༈    མཚོ་སྣ་པས་བྲ་གོར་གདན་སར་བཞུགས་ཞེས་ཡང་ཡང་གསུངས་ཀྱང། བདག་
ལྟ་བུས་བླ་མའི་གདན་ས་འཛིན་བ་ག་ལ་འོང་ཞེས་ཞུས་ཀྱང། མཚོ་སྣ་པ་སྐུ་མྱ་ངན་འདའ་ཁར་གསུང་གི་ཐ་མར་མོན་གྲ་པ་ལ་གདན་ས་མཛོད་ཅེས་གསུངས་ནས་མྱ་ངན་ལས་འདས་སོ།།    ༈   
ཆོས་སྐྱབས་བཟང་པོ་ནི། བྱིས་པ་ཆུང་དུའི་སྐབས་སུ་ཡབ་ཀྱིས་རྒྱབ་ལ་བསྣམས་ནས་མཚོ་སྣ་པ་གསུང་ཆོས་འཆད་སར་བྱོན་བས། རླུང་པོ་གློ་བུར་དུ་ལངས་ནས་མཚོ་སྣ་བའི་སྐུ་ཆོས། བྱིས་བ་ཆུང་ངུ་དེ་ལ་བཀབ་བས་ཆོས་གོས་
ཀྱིས་སྐྱབས་བས། ཆོས་སྐྱབས་བཟང་པོར་མཚན་བཏགས། འདི་ལ་རྗེ་བཙུན་བླ་མ་ཙོང་ཁ་པ་ཆེན་པོས། པོ་ཏོ་བ་ནས་དོལ་བ་ལ་བརྒྱུད་པ་དང། བོ་ཏོ་བ་ནས་ཤར་བ་བ་ལ་བརྒྱུད་པའི་ལམ་རིམ་སྟེ་བཀའ་གདམས་གཞུང་བའི་
ཆོས་སྐོར་རྣམས་ལེགས་པར་གསན་ནོ།།    ༈    སྤྱན་སྔ་བ་ནི་སྐུ་ཚེ་སྔོན་མ་སུམ་ཅུ་རྩ་གསུམ་དུ་ལྷའི་
བུ་ནོར་བུ་དྲི་མ་མེད་པའི་ཏོག་ཅེས་བར་སྐུ་སྐྱེ་བ་བཞེས། དེ་ནས་འདིར་ཉན་གྱི་སྣང་ར་སྒང་དུ་སྐུ་འཁྲུངས། བྱིས་པའི་དུས་སུ་ཡུམ་གྱིས་པང་དུ་ཁྱེར་ནས། སློབ་དཔོན་གྲོང་འདུལ་བ་ཞིག་ལ་ཕུང་པོ་ལྔའི་བར་བྱེད་གསན་པས་ཕུང་པོ་འདི་

[043A]༄༅། །ལྔར་འབྱེད་ཚོད་ཀྱིས་མཐར་སྟོང་པ་ཉིད་དུ་འདུག་སྙམ་སྟེ་བདག་མེད་པའི་ལྟ་བ་རང་འཁྲུངས་སུ་བྱུང། ཡང་ལན་གཅིག་ར་ལུག་འཚོར་རི་ཞིག་གི་རྩེ་འབྱོན་བས། ད་སྟེ་ལོ་བརྒྱ་ཐམ་བ་ན་འདི་ནས་མཐོང་བའི་མི་
ཐམས་ཅད་འཆི་བ་ཡིན་དགོངས་མི་རྟག་བ་རང་འཁྲུངས་སུ་བྱུང། དེ་ནས་སྟོང་ལུངས་ཚེ་ཐོག་དགོན་བར་སློབ་གཉེར་ལ་འབྱོན་པའི་ཞོར་ལ། ཇོ་བོ་སྙེའི་ན་མོ་ཆེར་བཞུགས་བ་དང་མཇལ་སེམས་བསྐྱེད་གསུང་བ་གསན། ས་སྐྲྀ་ཏའི་སྐད་
དུ་བཀྲ་ཤིས་ཀྱི་ཚིགས་བཅད་མང་པོ་མཛད་གསེར་གླིང་པའི་བུམ་བ་པདྨའི་མཆུ་ཅན་གནང་ནས་ངའི་ཆོས་རྒྱུད་འཛིན་བ་ཅིག་འོང་གསུངས། དེ་ནས་ལན་ཚ་རབ་དང་རུག་བར་སྡེ་སྣོད་ཀྱི་གསན་སྦྱོང་མང་དུ་མཛད་ཅིང། རྒྱ་གར་ཆོས་ཀྱི་འབྱུང་
ཁུངས་ཡིན་པས། དེར་འབྱོན་དགོངས་ཏེ་སྐད་དོད་མང་དུ་བསླབས་ཏེ་རྒྱ་ཡིག་རང་ཡང་མི་འདྲ་བ་བདུན་ཙམ་མཁྱེན་བས་སྤྱན་སྔ་པཎྜི་ཏ་ཟེར། དེ་ནས་ཡུམ་གྱིས་ཁྲིད་ནས་ར་སྒྲེང་དུ་ཕེབས་ཏེ་དགེ་བཤེས་སྟོན་བ་དང་མཇལ་བས། སྤྱན་
སྔའི་ཞལ་ནས། ངའི་མ་དེ་རང་བཞིན་གྱི་རྣལ་འབྱོར་མ་ཞིག་ཡིན་པར་འདུས་གསུང། དེ་ནས་ལམ་རིམ་གྱི་འཁྲིད་གསན་བ་ལ་ཇི་ལྟར་གསུང་བ་བཞིན་ཐུགས་རྒྱུད་ལ་འཁྲུངས་ཤིང། ཡོངས་རྫོགས་རྣལ་འབྱོར་ཆེན་པོའི་ཞལ་ནས་
དགེ་བཤེས་སྟོན་བས་ཐུགས་ལ་འདོགས་པས་གསང་སྔགས་ཀྱི་ཆོས་ཞུས་ན་འོང་གསུངས་པས། གསང་སྔགས་ཀྱི་ཆོས་སྐོར་རྣམས་ཞུས་བས་མ་ལུས་བ་གནང་ཞིང། གསང་སྔགས་ལ་ཕན་ཡོན་ཆེ་ཟེར་པ་རྣམས་ལ་བསྙེན་པ་

[043B] ཆོས་སྐྱོང་རྣམས་ཀྱིས་ཀྱང་ཚུར་འཆང་བྱས་བ་ཡིན། ནང་གཅིག་བཅོམ་ལྡན་འདས་གང་གྱི་དབང་ཕྱུག་གིས་སྐུ་ཁྲུས་གསོལ་བས་མི་གཙང་བ་
ཐམས་ཅད་སངས་ཀྱིས་དག་ལན་གཅིག་རང་ཉིད་མི་གཡོ་བར་གཟིགས་ཤིང་འཕྲིན་ལས་བཞི་ལ་མངའ་བརྙེས་པས། མངོན་ཤེས་རྫུ་འཕྲུལ་རྗེ་བཙུན་མིད་ལ་དང་མཚུངས་པ་ཐོབ། དེ་ནས་ལོ་དགོན་པ་འདེབས་པར་མཛད་ཅིང་
གཙུག་ལག་ཁང་གི་རྩིག་ཕྲེང་རེ་རེ་ལ་རབ་གནས་ལན་རེ་མཛད་ཅིང། དེ་ལྟར་དུ་སློབ་དཔོན་ནཱ་ག་བོ་དཧིས་ཀྱང་མཛད་བས་བྱིན་རླབས་ཤིན་ཏུ་ཆེ་བ་ཡིན་གསུང། དགེ་བཤེས་བྱ་ཡུལ་བ་ཆེན་པོས། སྤྱན་སྔ་ལ། སློབ་དཔོན་ནཱ་ག་
བོ་དཧིའི་ཞལ་གཟིགས་ཟེར་བ་བདེན་ནམ་ཞུས་པས། ཞལ་མཐོང་ཆོས་ཐོས། ཁྱེད་རང་ཡང་གསོལ་བ་ཐོབ་དང་བྱིན་གྱིས་རློབ་པ་ཡིན་གསུངས། དེ་ནས་བྱ་ཡུལ་བ་ལ་རི་བྱ་ཡུལ་ཡུལ་བ་ཕ་གིའི་ཐད་དུ་གཙུག་ལག་ཁང་བཞེངས་
གསུངས་ནས་ལུང་བསྟན་ཅིང། དེར་ཞབས་རྗེས་ཀྱང་བྱོན། དེ་ནས་དགུང་ལོ་དོན་གཅིག་ལ་ཞི་བར་གཤེགས་ཤིང། སྦུར་ཞུགས་ལ་ཕུལ་བས་ཐུགས་ནམ་མཁའ་ལ་བྱོན་ནས་བྱ་ཡུལ་བ་ཆེན་པོའི་སྐུ་བང་དུ་བྱོན་པས་ཐུགས་ཀྱི་
གཏོད་སང་རང་ཡིན་སྙམ་བ་དགོངས་པ་བྱུང། སློབ་མ་ཆེ་བ་ཡང། སྟོད་ལུང་བ་ཆེན་པོ། བྱ་ཡུལ་བ་ཆེན་པོ། སྨྱུག་རུམ་པ་ཆེན་པོ་སོགས་མང་དུ་བྱོན་ནོ།།    ༈    སྟོན་

[044A]༄༅། །ལུང་དུ་འཁྲུངས། དགེ་བའི་བཤེས་གཉེན་སྟོད་ལུང་པ་ལོ་ལྔ་བསྟེན། བསླབ་བཏུས་སྤྱོད་འཇུག་སོགས་གཞུང་བཟང་བ་ཤེས་བར་བསླབས། ལན་ཅིག་སྟོད་ལུང་པས། སྤྱན་སྔ་ཕྱོར་བ་ན་བཞུགས་པ་
མཇལ་བར་ཕེབས་པའི་ཕྱག་ཕྱིར་ཕེབས་པས། སྤྱན་སྔའི་ཞལ་ནས། སྟོད་ལུང་བ་ལ་ཇོ་བོ་སྟོན་པ་རེ་སྐྱིད་འཁོར་འདི་ལྟ་བུ་ཡོད་པ་ཞེས་ཡང་ཡང་གསུངས་བས། དགེ་བའི་བཤེས་གཉེན་བཞེད་ན་འབུལ་ཞུས་པས། ཇོ་བོ་སྟོན་
པས་འབུལ་ཕོད་དམ་གསུངས། མཉེས་པར་བྱུང་སྙམ་ནས་དར་ཡུག་གཅིག་ཁ་ཏགས་ནས་ཕུལ་བས། སྤྱན་སྔ་མཉེས་བའི་གསུང་ཡང་ཡང་བྱོན། ལན་ཅིག་སྟོད་ལུང་བས་སྤྱན་སྔ་བ་མཇལ་དུ་བྱོན་ཙན། བཙུན་ཆུང་འདི་ཇི་འདྲ་ཞུས་
པས། བྱ་ཡུལ་བ་སྒོར་བཞུང་བ་དང། བཙུན་ཆུང་འདིའི་དབང་དུ་བགྱིས་ན། དད་བ་ང་བས་ཆེ། ཤེས་རབ་ང་བས་ཆེ། བརྩོན་འགྲུས་ང་བས་ཆེ། སྙིང་རྗེ་ང་བས་ཆེ། ནམ་མཁའ་ལ་མདུང་སྐོར་གསུང། ཆོས་གསུངས་
ཚད་ཐམས་ཅད་ཀྱི་རྩར་འཇོག་མི་གཞན་གྱི་བསམས་པ་ལ། སྤྱན་སྔའི་ཞབས་ཏོག་ཁོ་ན་ལ་འཁོལ་བས་ཆོས་ཤེས་བ་ཅང་འོང་ངམ་ཟེར་བ་ལ། བྱ་ཡུལ་བའི་ཞལ་ནས། ངའི་རྣ་བའི་ལམ་དུ་བྱུང་བས་ཆོག་བ་ཡིན་གསུང། ནང་
གཅིག་ཐལ་བ་འབོད་དུ་བྱོན་པས། སྐས་གདང་གསུམ་བའི་ཁར་ཕེབས་བའི་ཚེ། བཀའ་སྡེ་སྣོད་ཀྱི་དོན་མ་ལུས་བར་ཐུགས་ལ་ལམ་གྱིས་ཤར་བྱུང་བས་བླ་མའི་ཞབས་ཏོག་འདི་ལ་ཡིད་ཆེས་བ་ཡིན་ཏེ། སྐྱིད་སྨད་པའི་དགེ་

[044B] སྤྱན་སྔ་གཤེགས་ནས། ཕུ་ཆུང་བ་དང། པོ་ཏོ་བ་ལ་གསེར་སྲང་རེ་རེ་བསྐྱལ། ཕུ་ཆུང་དུ་བྱོན་དུས་མི་གཡོ་
བའི་ཞལ་གཟིགས། གཞན་ཡང་མགོན་པོ་གྲི་གུག་ཐུགས་རྗེ་ཆེན་པོའི་རིགས་དཔག་ཏུ་མེད་པ་དང། སངས་རྒྱས་བྱང་སེམས་དཔག་ཏུ་མེད་པའི་ཞལ་གཟིགས། ལན་ཅིག་སློབ་དཔོན་ཀླུ་བྱང་གི་ཞལ་གཟིགས་ཤིང་ཆོས་
གསུངས། ནང་དུ་བྱོན་ནས་མཆོད་པ་ཕུལ་གསོལ་བ་བཏབ་པས་མཁའ་འགྲོ་མ་མང་པོ་གར་བྱེད་ཅིང་བྱུང་བ་ཞལ་གཟིགས། ལན་ཅིག་དྭགས་པོ་ལྷ་རྗེ་ཕེབས་པར་ཆོས་ཀྱི་གསུང་གླེང་མང་དུ་མཛད། དགེ་བཤེས་ཤར་བ་པ་ཀུན་
གཞན་སུས་ཀྱང་ཐུགས་མི་ཁེངས་པ་ཅིག་ཡིན་ཀྱང་བྱ་ཡུལ་བ་དེའི་ཐུགས་སུས་ཀྱང་མི་དཔོགས་བ་ཅིག་སྣང་གསུང། གཞན་ཡང་བྱ་ཡུལ། ཀླུངས་ཤོད། མལ་དྲོ་གསུམ་དུ་དུས་གཅིག་ལ་གྲལ་དབུ་མཛད་བ་དང། མདོ་སྨད་
དུ་ངང་ཚང་བའི་གཙུག་ལག་ཁང་དང། དྭགས་བོ་ཤ་བ་གླིང་བའི་མཆོད་རྟེན་ལ་ཕྱག་ནས་ཞུས་པས། དུས་ཚོད་ཆེས་གྲངས་འདི་ཙམ་ལ་མཆོད་བ་ཤོམས་གསུངས་ནས། བྱ་ཡུལ་གྱི་གཟིམས་ཆུང་སྟེང་ནས་ཕྱག་ནས་གཏོར་
བས། ཀུན་གྱིས་མཐོང་བར་གཙུག་ལག་ཁང་དང་མཆོད་རྟེན་སྟེང་དུ་ཕྱག་ནས་བབས་པས་དེ་ནས་སྤྲུལ་སྐུར་གྲགས། དེ་ནས་དགུང་ལོ་རེ་བཞི་ལ་གཤེགས་ཤིང་སྦུར་སྦྱངས་པས། དུ་བས་གར་ཁྱབ་ཏུ་རིང་བསྲེལ་བྱུང་བ་དང་

[045A]༄༅། །དུང་གཡས་འཁྱིལ། རྣམ་རྒྱལ་མཆོད་རྟེན། སྒྲོལ་མ་རྣམས་བྱོན་ཅིང། སློབ་མ་ཉིས་སྟོང་ལྔ་བརྒྱ་འདུས་སོ།།    ༈    བྲམ་ཟེ་དགྱེར་ལྷ་སྣང་གི་
རིགས་སུ་སྣོན་གྱི་མདར་འཁྲུངས། མཚན་གཞོན་ནུ་གྲགས། ཐོག་མར་གླང་རི་ཐང་བའི་ཕྱག་ཕྱིར་བྱོན་ཏེ། ཁོང་གི་ཞར་ཆོས་པ་ཅིག་ལ་འདུལ་བ་གསན། དེ་ནས་བྱ་ཡུལ་པའི་དྲུང་དུ་བྱོན་པས། བྱ་ཡུལ་པའི་ཞལ་ནས་
ངའི་སྐྱེ་བ་སྔ་མའི་བླ་མ་ཞིག་ཡིན་བར་འདུག་གསུངས་ནས་དགྱེས་དགྱེས་ཅི་ཡང་མཛད། དེ་ནས་སྣེའུ་ཟུར་དུ་ཕེབས་པས་ཐོག་མར་དམིགས་པ་སྐོར་གསུམ་དང། ཁ་འབར་མའི་གཏོར་མའི་ལུང་གནང། ཚོགས་སུ་ཁྱེད་
རྣམས་ཁོ་ལ་མ་འགྲན་པར་དགེ་སྦྱོར་བྱེད་ཆུག་གསུངས་ནས། སུ་དང་ཡང་མི་མཉམ་པར་མཛད། གཤིན་རྗེའི་གཤེད། མི་གཡོ་བ། ཤཱཀྱའི་རྒྱལ་པོ། སྨན་བླ། ཐུགས་རྗེ་ཆེན་པོ། སྒྲོལ་མ་སོགས་ཞལ་གཟིགས་རྫུ་
འཕྲུལ་ཡང་དཔག་ཏུ་མེད་བ་བརྙེས་ཤིང། རྒྱ་མ་རིན་ཆེན་སྒང་གི་གཙུག་ལག་ཁང་གི་དགོན་པ་འདེབས་པར་མཛད་ཅིང། འགྲོ་བའི་དོན་དཔག་ཏུ་མེད་པ་མཛད་ནས། དགུང་ལོ་བརྒྱད་ཅུ་རྩ་གཉིས་ལ་རིན་ཆེན་སྒང་དུ་མྱ་ངན་འདས་
པའི་ཚུལ་བསྟན་ཏོ།།    ༈    སྣོན་དུ་དགྱིར་སྒོམ་ཆེན་པོའི་དབོན་པོར་འཁྲུངས། ཞབས་ལ་འཁོར་ལོ། ཕྱག་ལ་ཀཱ་ལིའི་རི་མོ་དང་སྨིན་མཚམས་ན་མཛོད་སྤུ་གཡས་

[045B] འཇམ་དཔལ་རྩ་རྒྱུད་དང་མདོ་ནས་ལུང་བསྟན་བ་ཡོད་པར་འདུག་ཅིང། བྱང་ཆུབ་སེམས་དཔའ་སྐལ་ལྡན་ཤིང་རྟ་ཉིད་ཡིན་ཏེ། པཎ་ཆེན་ཤཱཀྱ་ཤྲཱིའི་གཅུང་པོ་ལ། སིངྒྷ་ལའི་དགྲ་བཅོམ་པས། ཁྱོད་ཀྱི་ཕུ་
བོ་དེ་བོད་ལ་འགྲོ་བ་འདུག་པས། མེ་ཏོག་བཞི་བསྐུར་ནས། གཅིག་ཀླུ་སྒྲུབ་ཀྱི་སྐྱེ་བ་ཞིག་ཡོད་དེ་ལ་སྤྲོད། གཅིག་རང་ན་ཀུ་ཊི་བྱ་བ་ན། བྱང་ཆུབ་སེམས་དཔའ་སྐལ་ལྡན་ཤིང་རྟའི་སྐྱེ་བ་ཞིག་ཡོད་པ་དེ་ལ་སྤྲོད། གཅིག་དྭི་བྷ་
གི་ཞིག་ཡོད་དེ་ལ་སྤྲོད། གཅིག་དེས་ལྷ་ཞིག་བཞེངས་པ་དེའི་ཐུགས་ཀར་ཞོག་གསུང་བ། བྱང་ཆུབ་སེམས་དཔའ་སྐལ་ལྡན་ཤིང་རྟའི་སྐྱེ་བ་རྒྱ་མ་སངས་རྒྱས་དབོན་ལ་གནང། བྱ་ཡུལ་བ་ཆེན་པོ་ཡིན་པར་གྲགས་པས་ཡིན་
ལགས་སམ་ཞུས་པས། བྱ་ཡུལ་གྱི་བག་ཆགས་ཆེ། དེའི་ཞད་དུ་གདའ་གསུང། མི་གཡོ་བ། སྒྲོལ་མ། གཤིན་རྗེའི་གཤེད། རྟ་མགྲིན། སློབ་དཔོན་ཀླུའི་བྱང་ཆུབ་སོགས་ཀྱི་ཞལ་གཟིགས་ཤིང། ཕྱོགས་བཅུའི་
སངས་རྒྱས་ཐམས་ཅད་ཀྱིས་འོད་ཟེར་ཆེན་པོས་དབང་བསྐུར་ཅིང། སངས་རྒྱས་དངོས་ཡིན་བའི་རྣམ་ཐར་ངོ་མཚར་བ་མང་ཡང་ཡི་གེ་མངས་པས་འཇིགས་ནས་བྲིར་མ་ལང། སངས་རྒྱས་དབོན་སྟོན་ལ། མཁན་ཆེན་ནམ་མཁའ་
རྒྱལ་པོ། དེ་ལ་མཁན་ཆེན་སེང་གེ་བཟང་པོ། དེ་ལ་མཁན་ཆེན་རྒྱལ་སྲས་བཟང་པོ། དེ་ལ་ལྷོ་བྲག་གྲུབ་ཆེན་ནམ་མཁའ་རྒྱལ་མཚན། དེ་ལ་རྗེ་བདག་ཉིད་ཆེན་པོས། སྤྱན་སྔ་ནས་བརྒྱུད་པའི་ལམ་གྱི་རིམ་པ་རྣམས་ལེགས་

[046A]༄༅། །བར་གསན་ཏོ།།    ༈    འཁྲུངས་ཡུལ། བླ་མ་རྟོགས་ལྡན་པའི་ཞལ་ནས། རྗེ་རིན་པོ་ཆེ་འཁྲུངས་ཡུལ་ཙོང་ཁའི་ལུང་ལག་ཅིག་ཡིན་གསུང། ལྷུམས་སུ་འཇུག་པ་ལ་
ཉེ་བ་ན། ཡབ་ཀྱི་མནལ་ལམ་དུ། རྒྱ་ནག་རི་བོ་རྩེ་ལྔ་ནས་འོངས་ཟེར་བའི་བཙུན་པ་མེ་ཏོག་གི་འཕྲེང་བ་དུ་མ་སྦྲེལ་བའི་ཆོས་གོས་དང། སུམ་ཅུ་རྩ་གསུམ་གྱི་ཤིང་ལོ་ཡིན་ཟེར་བ་དར་སེར་པོ་འདྲ་བའི་ཤམ་ཐབས་ཅན་པུ་ཏི་ཁྱེར་
བ་ཞིག་བྱུང་ནས། ང་ཁྱེད་ལ་གནས་ཤིག་གཡོར་བ་ཡིན་ཟེར་ནས་མཆོད་ཁང་ཞིག་ཡོད་པའི་ནང་དུ་སོང་བའི་སྣང་བ་བྱུང། ཡུམ་གྱི་མནལ་ལམ་དུ་ཡང་མེ་ཏོག་གི་ཐང་ཆེན་པོ་ཞིག་ཏུ་བུད་མེད་སྟོང་ཕྲག་ཙམ་གྲལ་བྱས་པའི་ནང་ན་
ཁོང་རང་ཡང་བསྡད་པར། ཤར་ནས་ཁྱེའུ་དཀར་པོ་དུམ་བ་འཛིན་པ་ཅིག་དང། ནུབ་ནས་བུ་མོ་དམར་མོ་རྨ་བྱའི་སྒྲོ་མདོངས་སྡེར་མ་ཙམ་ཡོད་བ་ཅིག་ལག་པ་གཡས་ན་བཟུངས། མེ་ལོང་ཆེན་པོ་ཞིག་གཡོན་ན་བཟུངས་ནས་བྱུང་
བས། དེ་གཉིས་གྲོས་བྱས་ཏེ་བུད་མེད་ཐམས་ཅད་ལ་འདིས་རུང་ངམ་འདིས་རུང་ངམ་ཞེས་ཁྱེའུ་བུ་མོ་དེ་ལ་འདྲི་ཞིང་བུ་མོ་དེས་གཞན་རྣམས་རེ་རེ་ལ་སྐྱོན་རེ་བཏགས་ནས། ཡུམ་ལ་འཛུབ་མོ་བཙུགས་ནས་འདིས་རུང་ངམ་ཞེས་
འདྲི་བ་ལ། བུད་མེད་ངེས་འཛུམ་བྱས་ནས་རུང་ཟེར་བས། འོ་ན་ཁྱེད་ཁྲུས་གྱིས་ཟེར་ནས། ཇི་ལྟར་བལྟམས་པ་ལ་སོགས་པ་དབྱངས་དང་བཅས་པས་ཁྲུས་བྱས་པས། ལུས་ཀྱི་དྲི་མ་དག་ནས་བདེ་སངས་སངས་པའི་སྣང་བ་

[046B] གཉིད་སད་ནས་ལུས་ཡང་བ་དང་སེམས་བདེ་བ་ལ་སོགས་པའི་དགེ་མཚན་དུ་མ་བྱུང་སྟེ། གང་གི་རྟགས་ཡིན་ནམ་སྙམ་ནས་ཐེ་ཚོམ་དུ་གྱུར་གསུང། དུས་དེ་ནས་བཟུངས་ཏེ་ཁྱིམ་མཚེས་དང་ཡུལ་མི་རྣམས་ཀྱི་
རྨི་ལམ་དུའང། དགེ་འདུན་མང་པོས་ཇོ་བོ་རིན་པོ་ཆེ་དབུས་ནས་གདན་དྲངས་བྱུང་བ་དང། ཉི་ཟླ་སྐར་གསུམ་དུས་གཅིག་ལ་ཤར་བ་དང། ཉིན་པར་ཡང་མེ་ཏོག་གི་ཆར་སྦོས་ཀྱི་དྲི། ནམ་མཁའ་ལ་རོལ་མོའི་སྒྲ་དང། ས་གཡོ་བ་
ལ་སོགས་པ་ངོ་མཚར་བའི་ལྟས། ཡུལ་དེར་མཐུན་སྣང་དུ་གྲུབ་བ་དུ་མ་བྱུང་བ་ནི་མདོ་དབུས་ཐམས་ཅད་དུ་གྲགས་པ་ཡིན་ནོ། །དེ་ནས་བྱ་ལོ་ཟླ་བ་དང་པོའི་ཚེས་བཅུའི་ནུབ་མོ་ཡུམ་གྱི་མནལ་ལམ་དུ་དགེ་འདུན་ལ་སོགས་པའི་ཕོ་མོ་
བསམ་གྱིས་མི་ཁྱབ་བས་རྒྱལ་མཚན་དང་རྔ་བོ་ཆེ་ལ་སོགས་པ་རོལ་མོའི་བྱེ་བྲག་མཐའ་ཡས་བ་བཟུངས་ཏེ། སྤྱན་རས་གཟིགས་འབྱོན་པ་ལ་བསུ་བ་བྱེད་ཟེར་ཀྱིན་འདུག་པས་ཕྱོགས་ཀུན་ཏུ་ངས་བལྟས་ཀྱང་མ་མཐོང་ངོ། །རྗེས་
ལ་བལྟས་པས་སྤྲིན་གྱི་ཐད་ཙམ་དུ་གསེར་སྐུ་རི་བོ་ཙམ་པ་ཅིག་འོད་ཟེར་ཉི་མ་ལྟར་ཕྱོགས་ཐམས་ཅད་དུ་འཕྲོ་བ་དང། ཆོས་ཀྱི་སྒྲ་དབྱངས་དང་བཅས་པ་ཅིག་ལྷའི་བུ་དང་བུ་མོ་ཡིན་ཟེར་བའི་ཆ་ལུགས་ཕུན་སུམ་ཚོགས་པ་དང་
ལྡན་པ་དུ་མས་བསྐོར་བ་ཞིག་མར་མར་བབས་བྱུང་བས་གསེར་སྐུ་དེ་ཇེ་ཆུང་ཇེ་ཆུང་ལ་སོང། སྤྱི་གཙུག་གི་ཐང་ཙམ་དུ་སླེབས་པའི་ཚེ་མཐོ་གང་ཙམ་པ་ཤིན་ཏུ་མཛེས་པར་གྱུར་ནས་ཡུམ་ལ་ཐིམ། དེའི་འཁོར་རྣམས་དང་བསུ་

[047A]༄༅། །མི་རྣམས་ཀྱང་རང་ལ་ཐིམ་པར་མཐོང་བས་རང་ལ་ཕྱག་དང་སྐོར་བ་དང་མཆོད་པ་བཀྲ་ཤིས་བརྗོད་བ་སོགས་རྨིས་པས་ཕྱི་དེའི་ཉིན་བར་ནས་རིག་པ་གསལ་བ་སྐྱེད་སྣང་ཆེ་བ། དེ་ཕྱིན་མ་བརྟགས་མ་དཔྱད་
བའི་དུས་ནའང། ང་ཡི་ལུས་འདི་ལ་བརྙས་མི་རུང་སྙམས་ནས་གཅེས་སྤྲས་དང་གཙང་སྦྲ་ལ་བརྩོན་པ་སོགས་རང་ཤུགས་ཀྱིས་བྱུང་འདུག་ཡབ་ཀྱི་མནལ་ལམ་དུ་ལྕང་ལོ་ཅན་ནས་ཕྱག་ན་རྡོ་རྗེས་འཕངས་སམ་སྙམ་པའི་གསེར་
གྱི་རྡོ་རྗེ་འབར་བ་གཅིག་ཡུམ་ལ་ཐིམ་བ་རྨིས་པས་བུ་སྟོབས་ལྡན་ཅིག་སྐྱེ་བ་ཡིན་ནམ་ཞེས་གླེང་ངོ། །སྐུ་བལྟམས་པའི་དུས་ལ་བབ་པའི་ཚེ་ཡུམ་གྱི་མནལ་ལམ་དུ། དགེ་འདུན་ལ་སོགས་པའི་ཁྲོམ་ཆེན་པོས་མཆོད་པ་རྣམ་ལྔ་
ཁྱེར་ནས་མཆོད་ཁང་མཇལ་ཟེར། དེ་གང་ན་ཡོད་དྲིས་བས་སྔར་གྱི་ཁྱིའུ་དཀར་པོ་དེས་ཆུ་ཤེལ་གྱི་ལྡེ་མིག་གཅིག་བཟུངས་ནས་འདི་ན་ཡོད་ཟེར་ཅིང་རང་གི་བྲང་ན་སྒོ་ཆུང་སེར་པོ་ཞིག་འདུག་པ་ཕྱེ་བའི་ནང་ནས་སྔར་ལུས་ལ་ཐིམ་པའི་
གསེར་སྐུ་དེ་བཏོན་ནས། དྲི་མས་ཅུང་ཟད་ནོགས་པ་ལ། སྔར་གྱི་བུ་མོ་དེ་བྱུང་ནས་དེ་ལ་བུམ་ཆུས་ཁྲུས་བྱས། རྨ་བྱའི་སྒྲོས་བྱ་བས་རྒྱ་གར་གྱི་སྐད་ཡིན་ནམ་སྙམ་པའི་དར་དིར་མང་པོ་དབྱངས་སུ་ལེན་ཅིང། ལྷ་དེ་ལ་མཆོད་
བ་འབུལ་གྱིན་འདུག་བའི་སྣང་བ་བྱུང་བ་དང་གཉིད་སད་ནས་ཐོ་རངས་ཀྱི་ཆ་སྐར་ཆེན་ཤར་བ་དང་སྟབས་གཅིག་བདེ་བར་འཁྲུངས། དེ་ནས་དཔལ་རྡོ་རྗེ་འཇིགས་བྱེད་ཆེན་པོའི་གྲུབ་ཐོབ་ཆོས་རྗེ་དོན་གྲུབ་རིན་ཆེན་བས་སྔ་གོང་ནས་

[047B] རྡོ་རྗེ་ཐེག་པའི་ལམ་དུ་སྨིན་པར་མཛད་ཅིང་བསྙེན་སྒྲུབ་བདག་འཇུག་སོགས་ལ་བརྩོན་པར་མཛད། དེ་ནས་མཁན་པོ་དེ་ཉིད་ཀྱིས་ཐུགས་གཉེར་ལ་རྫོང་
བ་མཛད་པ། དབུས་གཙང་དུ་གསན་སྦྱོང་གྲྭ་སྐོར། བྱ་བྲལ་ལ་ཕེབས་ནས། བླ་མ་དང་ལྷ་ཚོགས་མང་པོའི་ཞལ་གཟིགས་པ་དང། ལྷ་ས་སྨོན་ལམ་ཆེན་མོ་འཛུགས་པར་མཛད་པ། དགའ་ལྡན་རྣམ་པར་རྒྱལ་བའི་དགོན་
པ་འདེབས་བ་ལ་སོགས་པའི་མཛད་པ་རྣམས་འདིར་ཡི་གེ་མངས་བས་འཛིགས་པས་མཁས་གྲུབ་རིན་པོ་ཆེས་མཛད་པའི་རྣམ་ཐར་ཐུན་མོང་བ་དང་ཐུན་མོང་མ་ཡིན་པ་ལས་ཤེས་པར་བྱ་ཞིང། མདོར་ན་བཀའ་གདམས་གླེགས་བམ་
ལས་ནི་བཀའ་གདམས་སུ་ཁས་མི་ལེན་པར་དོན་བཀའ་གདམས་སུ་མཛད་དེ། དེ་དག་ནི་གཞུང་བའི་རྣམ་གྲངས་ཡིན་གསུངས་པས། ཇོ་བོ་སྤྱན་ཧྲིག་ཧྲིག་མཛད་ཅིང། ཨ་ཏི་ཨ་ཏི་ཕ་ལ་ཕ་ལ་ཞེས་སོགས་ཀྱང་རྗེའི་ལུང་
བསྟན་ཡིན་པར་མཛད་ཅིང། དཔལ་ཡིད་བཟང་རྩེ་བའི་ཞལ་ནས། དེའི་དུས་ས་ཆེན་པོ་འདི་རྗེ་བཙུན་ཙོང་ཁ་པའི་གདུགས་དཀར་པོ་གཅིག་གིས་ཁྱབ་པར་བྱས་ནས་ཡོད་བ་ཡིན་ཞེས་གསུང་ཞིང། ལྷོ་བྲག་གྲུབ་ཆེན་ལ་ཕྱག་
ན་རྡོ་རྗེས་ཁོ་བོ་ལག་ན་རྡོ་རྗེས་ཀྱང་འདིའི་ཡོན་ཏན་གྱི་མཐའ་རྟོགས་པར་མི་ནུས་སོ། ཞེས་གསུངས་པས་ཤེས་སོ། །དེས་ན་རྗེ་རིན་པོ་ཆེ་ལ་སློབ་མ་ནམ་མཁའི་སྐར་ཚོགས་ཙམ་བྱུང་བས་དེ་དང་མཐུན་པའི་བརྒྱུད་པའང་དེ་ལྟར་བྱུང་

[048A]༄༅། །མོད། འོན་ཀྱང་དབེན་ས་བཀའ་རྒྱུད་པ་རྣམས་ཀྱི་ལམ་རིམ་གསོལ་འདེབས་ཀྱི་རིམ་པ་ལ། དམིགས་བརྩེ་མའི་མཇུག་ཏུ་རྗེ་བཙུན་འཇམ་པའི་དབྱངས་ཀྱི་བཀའ་སྒྲུབ་བ་ཞེས་སོགས་བླ་མ་རྟོགས་ལྡན་པ་
དེ་རྗེས་དགེ་ལེགས་རབ་དཀར་སོགས་མཁས་གྲུབ་རིན་ཆེ་པོ། དེ་རྗེས་རབ་འབྱམས་ཆོས་ཀྱི་དགོངས་དོན་འབྱེད་པ་ལ། ཞེས་སོགས་བ་སོ་རྗེ་དང། རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། ཞེས་སོགས་གྲུབ་ཆེན་
ཆོས་རྡོ་རྗེ་དང། དཔལ་ལྡན་བླ་མ་བདེ་ཆེན་སོགས། རྒྱལ་བ་བློ་བཟང་དོན་གྲུབ། སྔོན་ཚེ་ཐུགས་བསྐྱེད་ཅེས་སོགས་རྗེ་སངས་རྒྱས་ཡེ་ཤེས་ཀྱི་བར་རིམ་པ་ལྟར་ཁྲིད་རྒྱུན་ཡིན་ནའང། སྲས་ཀྱི་ཐུ་བོ་གཉིས་ལ་སོགས་པ་
ནས་ཀྱང་ལུང་གི་བརྒྱུད་ཚུལ་ཡོད་ཅིང་གལ་ཆེ་བས་མདོར་བསྡུས་ཙམ་བརྗོད་ན།།    ༈    འཁྲུངས་ཡུལ་ཉང་སྟོད་རི་ནང་གནས་རྙིང་གི་སྟོང་དཔོན་ཅིག་གི་སྲས་ཡིན་ཅིང། གནས་རྙིང་དུ་རབ་ཏུ་བྱུང་སྟེ་
གཞོན་ནུ་ཉིད་ནས་རིགས་པའི་གནས་ལ་སྦྱངས། སྟོད་འདུལ་བའི་མཁན་རྒྱུད་ལས་བསྙེན་པར་རྫོགས། རྗེ་བཙུན་རེད་མདའ་པ་ཆེན་པོའི་ཞབས་ལ་གཏུགས་ཤིང། རེད་མདའ་བའི་སློབ་མ་རབ་འབྱམས་བཀའ་ལ་མཁས་པའི་
བཤེས་གཉེན་བདུན་གྱི་ནང་ནས་རྩོད་པ་མཆོག་ཏུ་གྱུར་བར་གྲགས། རྩེས་ཐང་གི་གྲྭ་སྐོར་གྲུབ་ནས། རྗེ་རིན་པོ་ཆེ་དེ་ཉིད་སྙན་པ་ཆེ་བས་གཉལ་སྟོད་ར་གྲོང་ན་བཞུགས་པའི་ཚེ་མཇལ་དུ་ཕེབས། ཐོག་མར་དྲི་བ་མང་དུ་མཛད་

[048B] རྗེ་འདིས་རྟོགས་ལྡན་ལ་སྐྱེ་བའི་དོགས་པ་འདྲ་བསླངས་བ་ལ། ལན་གྱི་སྤོབས་བ་མ་བྱུང་བས། ཆོས་ཀྱི་གྲགས་པའི་རིགས་ལམ་ལ་བརྟེན་ནས་གསུང་རབ་ཐམས་ཅད་ཐར་འདོད་རྣམས་ལ་མེད་མི་རུང་དུ་ཉམས་སུ་ལན་
བའི་གདམས་པའི་གནད་ལུང་དང་བཅས་བ་ཐོགས་གཅིག་གསུངས་བས། དེ་མ་ཐག་དབང་རྣོན་ཆོས་ཀྱི་སྤྱན་ལྡན་དེས་ཐུགས་ཀྱིས་ཚུད་ནས་རངས་པའི་བདེ་བ་དང། འདི་ནི་ཐམས་ཅད་མཁྱེན་བ་རྒྱལ་བའི་དམ་ཆོས་མ་ལུས་པ་ཅིག་ཅར་སྟོན་
བའི་སྨོན་ལམ་རླབས་བོ་ཆེ་གྲུབ་པ་ཅིག་ཁོ་ནའོ་སྙམ་པའི་དད་བ་དྲག་པོ་མནན་པས་མི་ནོན་པ་གཉིས་མཉམ་དུ་འཁྲུངས་ཤིང། ཞབས་ལ་གཏུགས་པའི་ཕྱག་མང་དུ་མཛད། བདག་བླ་མ་རྗེ་བཙུན་བ་ལ་གནང་བ་ཐོབ་ནས། རྗེ་ཉིད་
ཞབས་བརྟན་གྱི་བར་སྐུ་དང་གྲིབ་མ་བཞིན་དུ་ཞབས་འབྲིང་དུ་འབྲང་བས་ཐུགས་རྗེས་གཟུང་འཚལ་ཅེས་དང་བའི་ང་རོ་དང་བཅས་ཞུ་བ་ཕུལ་བས། རྗེ་ཉིད་ཀྱིས་ཀྱང་ཞལ་གྱིས་བཞེས་ཤིང། རྗེ་རིན་པོ་ཆེ་ཞིང་བརྗེས་ནས་རྒྱལ་ཚབ་ཏུ་
ཕེབས་བས་རྒྱལ་ཚབ་རིན་པོ་ཆེ་ཞེས་གྲགས་ལ། རིགས་ལྡན་པདྨ་དཀར་པོའི་སྤྲུལ་པར་གསུངས་སོ།།    ༈    སྔོན་བྲམ་ཟེའི་ཁྱིའུ་གོ་འཕང་བྱ་བར་འཁྲུངས་པའི་ཚེ། སངས་རྒྱས་ལོག་
པར་དད་སེལ་གྱི་སྤྲུལ་བ་རང་སངས་རྒྱས་ཅིག་ལ་བསོད་སྙོམས་ཕུལ་ནས་སྐྱེ་བ་ཐམས་ཅད་དུ་རྒྱལ་བ་ཀུན་གྱི་དམ་པའི་ཆོས་མ་ལུས་བ་འཛིན་པའི་སྨོན་ལམ་བཏབ། དེ་ནས་སུམ་ཅུ་རྩ་གསུམ་དུ་ལྷའི་བུ་ཞི་བའི་ཏོག་ཏུ་འཁྲུངས། དེ་ནས་

[049A]༄༅། །འདིར་འཁྲུངས་ཤིང། སློབ་དཔོན་ཡོན་ཏན་འོད་དང། གཙང་པ་རྒྱ་རས་དང་ཐུགས་རྒྱུད་གཅིག་སྟོན་པ་འཇིག་རྟེན་དུ་ཕེབས་དུས་དགེ་སློང་འདུལ་བའི་ཏོག་ཅེས་པར་གྱུར་ཏོ།།    ༈   
འཇམ་དཔལ་རྒྱ་མཚོ་ནི། མདོ་སྨད་ཙོང་ཁའི་མཐིལ་དུ་འཁྲུངས། རྗེ་རིན་པོ་ཆེ་ཙོང་ཁའི་ལུང་ལག་ཅིག་ཏུ་འཁྲུངས་པ་ཡིན་གསུང་ཞིང། གཞོན་ནུ་ཉིད་ནས་དམ་པའི་ཆོས་ཀྱི་བག་ཆགས་ཤིན་ཏུ་བརྟས་པས། དེ་སྐབས་ནས་ཟླ་བ་
སྒྲོན་མའི་མདོ་ཐུགས་ལ་བཟུངས་ནས་རྒྱུན་དུ་ཞལ་འདོན་མཛད། དེ་ནས་བླ་མ་ཞོ་ལུང་མཚོ་ཁ་བའི་དྲུང་དུ་བྱོན་ནས་སྦྱོར་དྲུག་གསན་ཅིང་རྗེ་རིན་པོ་ཆེ་བདེ་བ་ཅན་དུ་རྒྱུད་བླ་མ་གསུང་བར་འདུག་ཟེར་བ་གསན་པས། དེར་ཕེབས་ནས་
གསན་པས་ལེགས་པར་དགོངས་པ་བྱུང། དེ་ནས་སྔར་གྱི་ཁྲིད་ཀྱི་རྒྱུན་སྐྱོང་དགོངས་པ་ལ། རྗེ་རིན་པོ་ཆེས་ཚད་མ་ཉོན་གསུངས་པས་གསང་ཕུར་ཕེབས་ནས་ཚད་མ་ལ་སྦྱངས་ནས་གྲྭ་སྐོར་ཡང་མཛད། དེ་ནས་བླ་མ་དམ་
པའི་སློབ་མ་ཡོན་ཏན་བཟང་པོའི་དྲུང་དུ་ཕེབས་ནས་ལམ་འབྲས་གསན་ནས་བསྒོམས་པས་རླུང་བུམ་པ་ཅན་ཇི་ལྟར་གསུངས་པ་བཞིན་ཚད་ལ་ཕེབས། དྲོད་ཀྱང་སྐྱེས་པས་གོས་གཅིག་གིས་ཆོག་པ་བྱུང། ཕྱིས་ནི་རྗེ་བཙུན་
འཇམ་པའི་དབྱངས་ཀྱི་སྐུ་གསུང་ཐུགས་ཀྱི་སྣང་བ་ནམ་འདོད་དུ་གཟིགས་ཆོག་པ་ཅིག་བྱུང་ཞིང། ད་སྟེ་སེ་མོ་དོ་འམ་ཁ་ཆེའི་ཡན་ལག་གནྡྷོ་ལའི་སྒྲུབ་གནས་སུ་ཕྱིན་ལ་ཚེ་དང་སྒྲུབ་པ་སྙོམས་པ་ལ་གཏང་དགོས་དགོངས་པ་ཡོད་ཀྱང་

[049B] རྗེ་རིན་པོ་ཆེ་ལ་ཉན་བཤད་ལས་བྱ་བྲལ་གྱིས་གསུང་བ་བྱུང་ནས། བྱ་བྲལ་ལ་ཕེབས་པའི་ཐུགས་ཐག་བཅད་པས། བླ་མ་རྟོགས་ལྡན་པའི་དགོངས་པ་ལ། རྗེ་རིན་པོ་ཆེ་བྱ་བྲལ་མཛད་ན་དེའི་ཕྱག་
ཕྱིར་འབྲང་དགོས། དེ་ལས་ལྷག་པ་རང་མི་འོང་སྙམ་ནས་མཇལ་དུ་བྱོན་ནས་ལོ་རྒྱུས་ཞུས་པས། རྗེའི་ཞལ་ནས་ངེད་ཀྱང་སྒྲུབ་པ་བྱེད་ལམ་འབྲས་ཀྱི་ཆ་ལག་ལྷག་མ་རྣམས་ཞུས་ལས་ཤོག་གསུངས་པས་དེ་ལྟར་མཛད་ནས་བྱོན་
དེ་ནས་འོལ་ཁ་ཆོས་ལུང་དུ། རྗེ་དང་བླ་མ་འཇམ་དཀར་བ་གཉིས་མ་གཏོགས་གཞན་ཐམས་ཅད་ཀྱིས་བཅུད་ལེན་བྱས་པ་ལ། གཞན་རྣམས་ལ་རིལ་བུ་བརྒྱད་ཅུ་ཙམ་རེ་དགོས་པར་འདུག་ཀྱང་བླ་མ་འདི་ལ་སུམ་ཅུ་ཙམ་རེས་ཆོག་པར་
བྱུང། ཚུལ་ཁྲིམས་ལ་གུས་པས་རིལ་བུའི་རྟ་སིང་པོས་བྱེད་པར་འདུག་སྟེ་ཆུལ་བྱས་གསུང། རྗེའི་སྐུ་མདུན་དུ་གཤིབས་པའི་བཤེས་གཉེན་ཅི་རིགས་ལའང་སྔ་བན་ཚོ་གསུང་གིན་བཀའ་བཀྱོན། ཁོ་ཚོ་ཤེས་རབ་ཆེ་སྟེ་ང་དད་པ་ཆེ་
གསུང། རྗེ་བཙུན་འཇམ་པའི་དབྱངས་ལ་ནམ་འདོད་དུ་མཇལ་ནས་ཐུགས་ཀྱི་ཐེ་ཚོམ་ཐམས་ཅད་བཅད་ཆོག་རྗེ་རིན་པོ་ཆེ་ལ་རྗེ་བཙུན་ཞལ་གཟིགས་བ་སྐུ་གཟི་བརྗིད་ཆེ་ཞིང་གསུང་ཆེར་མི་འབྱོན་པ། བླ་མ་རྟོགས་ལྡན་པ་ལ་ཞལ་གཟིགས་
བ་དེ་གསུང་ཡང་ཡང་འབྱོན་པ་ཅིག་ཡོད་པར་སྣང། དེ་ནས་དགུང་ལོ་དོན་གསུམ་པ་ལ་སྤང་སར་གཤེགས་ཏེ་སྐུ་གདུང་ནི་རིལ་བོར་སྤངས་པ་རྣམས་ཀྱི་དད་པའི་རྟེན་དུ་གསེར་འབུམ་ནང་ན་བཞུགས་པ་ལས་དབུ་ཐོད་སྒང་ཆེན་ནས་རབ་བརྟན་

[050A]༄༅། །ལགས་ཀྱིས་བདེན་དྲངས་ཏེ་པཎ་ཆེན་ཐམས་ཅད་མཁྱེན་པ་ལ་ཕུལ་ཞེས་གྲག་གོ།    ༈    ལ་སྟོང་བྱང་གི་ཆུ་འོག་
ཅེས་བ་མི་དཔོན་ཆེན་པོའི་སྲས་སུ་སྐུ་འཁྲུངས་ཏེ། ཆུང་ངུ་ནས་མགོན་པོ་ཕྱག་དྲུག་པའི་རྗེས་གནང་ཞུས་ཏེ། བསྙེན་སྒྲུབ་གཏོར་མ་ཡེ་མ་ཆག་པར་མཛད་པས། ཆོས་སྐྱོང་གི་བཞོན་པ་ཕག་གི་སྐད་མཆོད་གཡོག་པས་ཚོར་བ་བྱུང་
གཞོན་ནུའི་དུས་སུ་མཁས་གྲུབ་ལྷ་དབང་པའི་སྐུའི་སྐྱེ་བ་ཡིན་པར་དྲན་པས་མཁས་གྲུབ་པའི་མཚན་ཆགས། མཁས་གྲུབ་ལྷ་དབང་པའི་དགོན་པ་རྡོ་རྗེ་གདན་ཡང་ཕུལ། གཞོན་ནུ་ཉིད་ནས་རིན་པོ་ཆེ་འཇམ་དཔལ་རྡོ་རྗེ་སྙིང་པོས་རྗེས་
སུ་བཟུངས་ཏེ་དབང་རྒྱུད་མན་ངག་བསམ་གྱིས་མི་ཁྱབ་པ་གནང་བས་རྩ་བའི་བླ་མ་བཀའ་དྲིན་ཆེ་ཤོས་ཡིན་གསུང། དེ་རྗེས་ལམ་འབྲས་པ་ཡེ་ཤེས་དཔལ་བ་རྡོ་རྗེ་གདན་དུ་མཇལ་བས་ཐུན་མོང་མ་ཡིན་པའི་དད་པ་སྐྱེས་ཏེ་མཆི་མ་འཆོར་
ཀྱཻ་རྡོར་གྱི་དབང་ཞུས་ནས་རྨི་ལམ་བརྟགས་པའི་དུས་སུ་བླ་མ་དེ་འོད་ཀོར་གྱི་ནང་ན་བཞུགས་པའི་འོད་ཀོར་ལ་ཨཥྚའི་སྔགས་གསེར་གྱིས་བྲིས་པ་ལྟ་བུ་མཐོང་བ་དང། ཡེ་ཤེས་འབེབས་པའི་ཚེ་ཏིང་ངེ་འཛིན་གྱི་བྱེ་བྲག་མང་པོ་སྐྱེས། ལམ་
འབྲས་བསྐྱངས་པའི་ཕྱག་རྒྱ་ཆེན་པོ་ཡི་གེ་མེད་པའི་སྐབས་སུ་བླ་མ་ལ་སྤྱན་གསུམ་ཡོང་བར་མཐོང། འདི་ལ་ལམ་འབྲས་ཐོབ་མན་ཆད་འཁྲིད་གང་བསྐྱངས་པ་ཀུན་གྱི་ཡོན་ཏན་ཆ་སེ་རྒྱུད་ལ་མ་སྐྱེས་པ་མ་བྱུང། བླ་མ་འདི་ལ་རྡོ་རྗེ་འཆང་

[050B] རྗེ་རེད་མདའ་པ་ཆེན་པོ་ནི། ཆོས་ཉིད་ཀྱི་བདེན་པ་མངོན་སུམ་དུ་གཟིགས་ཤིང་སྐུ་ཚེ་སྔ་མའི་ཡང་བླ་མ་ཡིན་པ་འདྲ་གསུང་ཞིང། སྐུ་ཆུང་ངུའི་དུས་ནས་ཀླུ་སྒྲུབ་ཀྱི་མཚན་ཐོས་ཙ་
ན་སྤྱན་ཆབ་འཆོར་ཞིང། དབུ་མའི་ཆོས་ཚིག་རེ་ཙམ་ཐོས་པས་འདི་ལྟ་བུའི་ཆོས་ཟབ་མོ་སྟོན་པའི་བླ་མ་ཞིག་དང་མཇལ་ན་སྙམ་ཞིང། བླ་མ་འདི་དང་མཇལ་མན་མོས་གུས་དཔག་ཏུ་མེད་པ་སྐྱེས། མཇལ་བའི་དུས་ཀྱང་ཉི་མ་གསུམ་དུས་
གཅིག་ལ་ཤར་བའི་རྨི་ལྟས་བྱུང་གསུང། བསྟན་པ་ལ་བྱ་བ་མཛད་ཚུལ་ནི། དགུང་ལོ་བཅུ་དྲུག་བཞེས་པའི་ཚེ། བོ་དོང་བ་ཕྱོགས་ལས་རྣམ་རྒྱལ་གྱིས་རིགས་གཏེར་ནང་འགལ་གྱི་ཕུང་པོ་ཁོ་བོས་དགག་པར་བགྱིའོ། ཞེས་
གསུངས་ནས། ས་སྐྱ་པ་གཞན་རྣམས་ཀྱིས་ལན་མ་ནུས་པ་ལ། མཁས་གྲུབ་རིན་པོ་ཆེས་འགལ་སྤོང་མཐར་ཆགས་སུ་མཛད་ཅིང། མཐར་བོ་དོང་པས་བཞག་པའི་གྲུབ་མཐའ་རྣམས། མཁས་གྲུབ་རིན་པོ་ཆེས་བཀག་པས་
བོ་དོང་པས། མདོ་སྡེ་པའི་གྲུབ་མཐའ་ལ་ནང་འགལ་བྱུང་བ་ཡིན། ཞེས་པ་ཙམ་ལས་གསུང་རྒྱུ་མ་བྱུང་བས་ཕན་ཚུན་ཐུགས་འཕྲོགས་པར་གྱུར་པ་ཡིན་ཏེ། ཕྱིས་མཁས་གྲུབ་རིན་པོ་ཆེ་ལ་བུང་བ་རྣམ་པར་རྩེ་བའི་རྒྱུད་མང་ཞེས་པའི་
བསྟོད་པ་ཡང་མཛད། ཡང་རྗེ་བླ་མ་འདིས་ངམ་རིང་དབྱར་ཆོས་ཅིག་ལ། ས་སྐྱ་བའི་མཁས་པ་ལུང་རིགས་སྨྲ་བའི་མཆོག་ཆོས་རྗེ་གཡག་ཕྲུག་པ་ཡང་རྩོད་པས་ཕམ་བར་མཛད། ཡང་རོང་སྟོན་ཤཱཀྱ་རྒྱལ་མཚན་གྱིས་དོན་ལ་

[051A]༄༅། །མཁས་གྲུབ་རིན་པོ་ཆེ་ལ་རྩོད་པར་མི་སྤྱོད་ཀྱང། ཕྱི་ཡུལ་དུ་རྩོད་པ་བགྱིང་ཅེས་ཡང་ཡང་བསྒྲགས་ཤིང། ལན་ཅིག་བདག་པོ་རབ་བརྟན་པས་ཀུན་མཁྱེན་རོང་པོ་དཔལ་འཁོར་སྡེ་ཆེན་དུ་གདན་དྲངས་པ་ལ་
མཁས་གྲུབ་རིན་པོ་ཆེས་ཀྱང་མདངས་ཆེན་ནས་ཕེབས་ཐོག་མར་གཞིས་ལེན་མཛད་དགོངས་ནས་རོང་པོ་གདན་དྲངས་ཀྱང་ད་ལྟ་རྩོད་པ་མཛད་རྒྱུ་ཡིན་དགོངས་ནས་ཕེབས་མ་ཉན། དེ་ནས་རྩོད་པ་མཛད་པར་ཐག་ཆོད་དེ། ཞྭ་ལུ་དང་
གནས་རྙིང་གཉིས་ནས་རྩོད་དཔང་གི་མཁས་པ་རེ་ཡང་གདན་དྲངས་ནས་ཆོས་སྡེའི་འདུ་ཁང་དུ། རྒོལ་ཕྱིར་རྒོལ། སྦྱིན་བདག་རྩོད་དཔང་པ་གཉིས་ཀྱི་གདན་ཡང་བཤམས་གྲུབ་ནས། རོང་པོ་ཕྱོགས་ཀྱི་བླ་མ་གྲྭ་རིགས་སྦྱིན་
བདག་དང་བཅས་པ་རྣམས་ཐུགས་འགྱུར་ནས་བླ་མ་རོང་སྟོན་ཆེན་པོ་ནི་ཕར་ཕྱིན་ལ་མཁས་མོད་ཀྱི། མཁས་གྲུབ་པ་ནི་གཞོན་ནུ་ཉིད་ནས། རིག་གནས་མདོ་རྒྱུད་མཐའ་དག་ལ་ཐོགས་པ་མེད་ཅིང། གཞོན་ནུའི་སྐབས་སུ་ཡང་
པཎ་ཆེན་ཕྱོགས་ལས་རྣམ་རྒྱལ་དང། གཡག་ཕྲུག་སངས་རྒྱས་དཔལ་བ་ཡང་རྩོད་པས་ཕམ་པར་མཛད་པས་བཤོལ་བ་ལེགས་སྙམ་ནས། མཁས་གྲུབ་པ་ངའི་རྩོད་ཟླར་མི་འོས་ཟེར་བ་དང། ཁྱོད་ཀྱི་བླ་མ་རྒྱལ་ཚབ་པ་ཡང་
ངས་ཕམ་པར་བྱས་ཟེར་བ་དང། མཐར་ང་ཁྱོད་དང་མི་རྩོད་དོ་ཞེས་ན་མེད་ལ་བུད་པས། བཞུགས་གདན་རྣམས་ཀྱང་སླར་སྡུད་དགོས་པ་སོགས་ཤིན་ཏུ་ངོ་ཚ་བའི་གནས་ལ་བཀོད། མཐུ་སྟོབས་ཀྱི་དབང་དུ་བྱས་ན། དཔལ་འཁོར་

[051B] གློ་བུར་དུ་ཐོག་ཅིག་ནམ་མཁར་ལྡིངས་པ་ཤངས་ནས་སིང་སྒྲ་དང་བཅས་པས་སྡིགས་མཛུབ་ཀྱིས་བྲག་རི་ཞིག་གི་སྟེང་དུ་འཕངས་པས་བྲག་རི་གསིལ་བུར་
སོང༑ ཡང་བ་སོ་མགོན་ཁང་དུ་སྨོན་འགྲོ་རྒྱལ་པོ་ཆགས་རྒྱལ་མདོས་ཀྱིས་ཁེངས་པ་ལ་ཤངས་ནས་སིང་སྒྲ་དང་བཅས་ཏེ་བགེགས་སྐྲོད་དྲག་པོ་མཛད་པས་མི་ཁྱི་ཐམས་ཅད་བརྒྱལ་འགྲོ་བ་ཙམ་བྱུང་ཞིང། རྗེ་རིན་པོ་ཆེ་དགའ་ལྡན་དུ་
གཤེགས་ནས་ཀྱང་ལན་གསུམ་མཇལ་བ་སོགས་ངོ་མཚར་བའི་རྣམ་ཐར་བསམ་གྱིས་མི་ཁྱབ་བ་མངའ་འོ།།    ༈    མཁས་གྲུབ་རིན་པོ་ཆེའི་གཅུང་པོ་ཡིན་ཞིང། གསན་པ་ཕལ་ཆེར་མཁས་གྲུབ་རིན་པོ་
ཆེ་ལས་རྫོགས་པར་མཛད། རྗེ་རིན་པོ་ཆེའི་ཡང་ཞབས་ལ་ཐུག་ཅིང། བླ་མ་རྟོགས་ལྡན་པ་ལས་རྗེ་བཙུན་འཇམ་དཔལ་ནས་རྗེ་རིན་པོ་ཆེ་ལ་བརྒྱུད་པའི་སྙན་རྒྱུད་ཀྱི་གདམས་ངག་སྤྲུལ་པའི་གླེགས་བམ་དང་བཅས་པ་བྱུང། ང་ཚེ་
འདི་ལ་རྣལ་འབྱོར་གྱི་དབང་ཕྱུག་ཤ་བ་རི་པའི་རྣམ་ཐར་སྐྱོང་བསམས་ཀྱང། རྗེ་རིན་པོ་ཆེའི་གདན་སར་གྲོ་དགོས་བྱུང་གསུང་ཞིང། གནས་རྙིང་པ་པཎ་ཆེན་ཀུན་དགའ་བདེ་ལེགས་པའི་ཞལ་ནས། ང་གནས་རྙིང་པའི་རིགས་སུ་
སྐྱེས་སྙམ་པའི་ང་རྒྱལ་ནི་མེད། བ་སོ་རྗེའི་སོབ་མ་ཡིན་པའི་ང་རྒྱལ་ཡོད་ཅེས་གསུང་པ་ཡང་དཔྱད་གཞི་ཆེ་ཞིང། སློབ་མ་འཇའ་ལུས་རྡོ་རྗེའི་སྐུ་བརྙེས་པ་རྡོ་རྗེ་མཆད་གསུམ་ལ་སོགས་པ་བྱུང་ངོ།།    ༈    ཤར་

[052A]༄༅། །ཕྱོགས་ཙོང་ཁ་དང་ཉེ་བའི་ཆ་ནས། ཀུན་དགའ་རྒྱལ་པོ་དང། དཔལ་འཛོམ་ཞེས་བྱ་བའི་བྱ་བྲལ་བ་ཕོ་མོ་གཉིས་དབུས་གཙང་གི་གནས་སྐོར་ལ་འོངས་པའི་ལྷུམས་སུ་ཞུགས་ཏེ། རྟ་ནག་རྡོ་
རྗེ་གདན་དུ་ཕེབས་པ་ན་སྲས་སྐུ་བལྟམས། དགུང་ལོ་བཅུ་གཅིག་བཞེས་པའི་ཚེ་དགའ་ལྡན་རྣམ་པར་རྒྱལ་བར་ཕེབས། དེའི་ཚེ་པཎ་ཆེན་ཆོས་ཀྱི་རྒྱལ་མཚན་ལ་མཁའ་འགྲོས་ལུང་བསྟན་པ་བཞིན། ཡབ་ཡུམ་གཉིས་
ལ་བྱ་དགའ་གནང་ནས་རབ་ཏུ་བྱུང། མཚན་ཆོས་ཀྱི་རྡོ་རྗེར་བཏགས། ལོ་ལྔའི་བར་དུ་སྲས་ཀྱི་ཐུ་བོར་བཟུངས་ཏེ། གསང་བདེ་འཇིགས་གསུམ་དུས་འཁོར་སོགས་ཀྱི་དབང་ལུང་ཁྲིད་མན་ངག་དང་བཅས་པ་ཕལ་
ཆེར་གནང། ཁྱད་པར་རྒྱལ་བ་ཙོང་ཁ་པ་ཆེན་པོའི་ཐུགས་བཅུད་མཐར་ཐུག་པའི་མན་ངག་སྙན་རྒྱུད་ཞལ་ཤེས་གླེགས་བམ་དང་བཅས་པ་གནང། དེ་ནས་འབྲས་སྤུངས་སུ་མཁས་པ་བདེ་ལེགས་སྟོབས་ལྡན་པའི་སྤྱན་སྔར་དབུ་
ཕར་ལ་སྦྱངས་པ་མཐར་ཕྱིན་པ་མཛད། གཞན་ཡང་འཇམ་དབྱངས་སྨོན་ལམ་དཔལ་པའི་དྲུང་དུ་ཡང་མདོ་སྔགས་ཀྱི་ཆོས་བཀའ་རྒྱ་ཆེར་གསན། དེ་རྗེས་གཙང་དུ་ཕེབས། འདུལ་འཛིན་བློ་གྲོས་སྦས་པ་ལ། འདུས་པའི་
ཁྲིད་ལག་རྗེས། ཡིག་ཆུང་ཐོར་བུ། ལམ་རིམ་གྱི་ཁྲིད་རིམ། མགོན་པོ་ཞལ་དང། དམག་ཟོར་མའི་རྗེས་གནང་གསན། དེ་ནས་བླ་མ་པཎ་ཆེན་གྱི་བཀའ་བཞིན་དབེན་པའི་ས་ཕྱོགས་དུ་མར་རྒྱུ་ཞིང། ཁྱད་པར་པདྨ་

[052B] ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་གཟིགས། ཐུན་མོང་དང་ཐུན་མོང་མིན་པའི་སྙན་རྒྱུད་ཀྱི་གདམས་པ་ཡོངས་སུ་རྫོགས་པ་གནང། དེ་ནས་རིང་པོར་མ་ལོན་པར་རྗེ་
བཙུན་ཕྱག་ན་པདྨོ་ལ་སོགས་རྒྱལ་བ་མ་ལུས་པའི་རང་གཟུགས་བླ་མ་འདིའི་ཡེ་ཤེས་ཀྱི་མེ་ལོང་ལ་ཤར་བར་གྱུར། དེ་ནས་སླར་ཡང་ཟབ་ལམ་རིམ་པ་གཉིས་ཀྱི་རྣལ་འབྱོར་ལ་བརྩོན་པར་མཛད་པས་ཟུང་འཇུག་རྡོ་རྗེ་འཆང་གི་གོ་
འཕང་བརྙེས་ཏེ། འཇའ་ལུས་རྡོ་རྗེ་ལྟ་བུའི་སྐུ་ཚེའི་རིག་འཛིན་ཐོབ་ནས། ནམ་མཁའ་ཇི་སྲིད་གནས་ཀྱི་བར་དུ་འགྲོ་བའི་དོན་མཛད་ཅིང་བཞུགས་ཤིང། བླ་མ་འདི་ཉིད་ཇོ་བོ་རྗེ་དཔལ་ལྡན་ཨ་ཏི་ཤ་རིག་པ་བརྟུལ་ཞུགས་ཀྱི་
སྤྱོད་པ་མཛད་དུས་ཀྱི་བླ་མ་ཨ་ཝ་དྷཱུ་ཏཱི་པ་དང་འགྲོ་བའི་མགོན་པོ་ཆོས་རྒྱལ་འཕགས་པ་དང་ཐུགས་རྒྱུད་གཅིག་པ་ཡིན་ནོ།།    ༈    ལྷ་ཁུད་ཀྱི་ཕུ་ནུབ་དབེན་སའི་མདར་བསོད་ནམས་ཕྱོགས་
ཀྱི་གླང་པོའི་རིགས་རྒྱུད་ལྡོང་གི་རྒྱུད་དུ་སྐུ་འཁྲུངས་མ་ཐག་མར་གྱུར་སེམས་ཅན་ཐམས་ཅད་སྙིང་རྗེ་རྗེ་ཨོཾ་མ་ཎི་པདྨེ་ཧཱུཾ་གསུངས་པས་ཡུམ་གྱིས་ལྟས་ངན་ཡིན་སྙམ་ནས་གདན་ཧྲུལ་དབུ་ལ་གཡོགས་པས་ལྗགས་ཐན་གྱི་
རྣམ་པ་བྱུང་བ་ཡང་དེའི་རྐྱེན་གྱིས་ཡིན། དེ་ནས་མ་ཡར་མ་གཅིག་དང་ཐུགས་མ་མཐུན་པས་དབེན་སའི་ཤར་ངོས་ཀྱི་ས་ཕུག་ཏུ་ཐོན་ནས་བཞུགས་པའི་ཚེ། སྟོན་པ་ཐུབ་པའི་དབང་པོ་དང། རྗེ་བཙུན་འཇམ་དཔལ་

[053A]༄༅། །སྙིང་པོའི་ཞལ་གཟིགས། ལྷ་རི་རྩེ་པ་གྲགས་པ་དོན་གྲུབ་པ་ལས་རབ་ཏུ་བྱུང། མཚན་བློ་བཟང་དོན་གྲུབ་ཏུ་གསོལ། དགེ་འཕེལ་བ་སློབ་དཔོན་ཚུལ་རིན་པ་དང། རྗེ་ཐུབ་བསྟན་
རྣམ་རྒྱལ། ཆོས་འཁོར་དབུས་སྡིངས་སུ་རྗེ་སྐྱབས་མཆོག་དཔལ་བཟང་པོ་སོགས་ལ་དབང་ལུང་འཁྲིད་ལ་སོགས་པ་མང་དུ་གསན། རེ་ཞིག་བཀྲ་ཤིས་ལྷུན་པོར་འཇམ་དབྱངས་བློ་བཟང་བཤེས་གཉེན་པའི་དྲུང་དུ་བསྡུས་པ་
བརྩི་བ་སོགས་ལ་བྱོན། ཉི་མ་གཅིག་ལ་ཐོགས་པ་མེད་པར་མཁྱེན་པའི་ཚུལ་བསྟན་ནས་དེ་ནས་བྱ་བྲལ་འཁྲུལ་ཞིང་གི་རྣམ་པས་དབེན་གནས་སྣ་ཚོགས་པར་ཐུགས་སྒྲུབ་པ་ལ་རྩེ་གཅིག་ཏུ་གཞོལ་བར་མཛད་པས། རྫུ་འཕྲུལ་
མངོན་ཤེས་ལ་ཐོགས་པ་མེད་པར་གྱུར་ཏེ། དགེ་འཕེལ་དུ་ཐོ་རངས་ཤིག་ཁང་པ་རྒྱ་སྦྲེལ་མང་པོའི་ནང་གཅིག་ནས་གཅིག་ཏུ་ཐོགས་པ་མེད་པར་བྱོན། ལན་ཅིག་བྲག་གཡངས་ཆེན་པོ་མིས་མི་ཐར་བ་ཞིག་ཡོད་པར་རྫུ་འཕྲུལ་
གྱིས་གཤེགས་པ། བྲང་དབོན་དོན་བཀྲས་བས་མཐོང་ནས་ཕྱག་འཚལ་དུ་བྱུང་བས། ཁྱེད་སུ་དང་ནོར་གང་མཐོང་གསུངས་པས་སྔར་གྱི་མཐོང་ཚུལ་ཞུས་པས། ཁྱེད་རང་མིག་འཁྲུལ་པའམ། ཇོ་བོ་བྲག་དཀར་བ་
ཡིན་མོད་གསུང། ལན་ཅིག་རྒྱལ་བ་གཡུང་གི་སྒྲུབ་གནས་བྲག་རྒྱ་བོ་རྡོ་རྗེའི་ཕོ་བྲང་དུ་དཔལ་གསང་བ་འདུས་པའི་མན་ངག་གི་གནད་ཕྲ་མོ་ཞིག་ཉམས་སུ་བཞེས་པས། རྒྱ་བོད་ཀྱི་མཁས་གྲུབ་དུ་མའི་གཞུང་རྣམས་དང་

[053B] འཕགས་ཡུལ་གྱི་འཕྲལ་སྐད་དང། ལེགས་སྦྱར་གྱི་སྐད་ལ་སོགས་པ་སྐད་རིགས་མི་འདྲ་བ་དུ་མ་མཁྱེན་པས། ཤངས་ལ་ཕེབས་པའི་ལམ་ཁར་ཛོ་
ཀི་འགའ་ཞིག་དང་འཕྲལ་སྐད་ཀྱི་གསུང་གླེང་མཛད་པས་ཚོགས་པ་རྣམས་ངོ་མཚར་དུ་གྱུར། ཡང་རོང་ཕྱོགས་སུ་ཕེབས་དུས། ས་སྐྱ་པའི་བདག་ཆེན་རྡོ་རྗེ་གླིང་པ་དང། བྱམས་ཆེན་པའི་སློབ་དཔོན་མང་པོ་དང། སྐྱེད་
ཚལ་བའི་དགེ་བཤེས་འགའ་ཞིག་དང། རྟ་ནག་པའི་ལོ་ཆེན་ཟེར་བ་རྣམས་མཁའ་རུ་སྟེང་དུ་འཚོགས་ནས་སྒྲའི་བཤད་པ་ཡུས་ཡུས་བྱེད་ཅིང་དགའ་ལྡན་པ་རྣམས་ཀྱིས་སྒྲ་མི་ཤེས་ཟེར་བར། བརྒྱད་སྟོང་པ་སཾ་སྐྲྀ་ཏའི་
སྐད་དུ་འདོན་པར་མཛད་ཅིང་བཤད་པ་མཛད་པས། དེ་དག་གི་སྒྲའི་ཡོན་ཏན་གྱིས་གང་དུ་ཡང་མ་ཕྱིན། སྔར་དགུང་ལོ་བཅུ་བདུན་པའི་ཚེ་འབྲུམ་ནད་ཀྱིས་བསྙེལ་ནས་བཞུགས་ཡོད་པ་ལ་ཆབ་སྒོར་རྟེན་འབྲེལ་བསྟོད་པ་འདོན་
པ་ཅིག་འདུག་པས་སློང་མོ་བ་ཞིག་གོ་སྙམ་ནས་གཟིགས་པས། དགེ་སློང་སྨ་ར་དཀར་པོའི་ཨག་ཚོམ་ཅན། ཕྱག་དར་ཁྲོད་པའི་ཆོས་གོས་གསོལ་བ་ཤིན་ཏུ་དང་བ་འདྲེན་པ་ཅིག་འདུག་པས། ནང་དུ་སྤྱན་དྲངས་ཆ་རྐྱེན་
དང་འཚམ་པའི་བསྙེན་བཀུར་ཅིང་གདམས་པའི་གཏེར་དུ་གྱུར་པའི་གྲུབ་པ་མཆོག་ཏུ་གཟིགས་ནས། རྗེས་སུ་འཛིན་པར་ཞུས་པས། བཀྲ་ཤིས་རྫོང་ཁའི་ཕུའི་མགར་མོ་ཆོས་རྫོང་དུ་ཤོག་གསུང། སླར་ཕེབས་པས། སྙན་

[054A]༄༅། །རྒྱུད་ཀྱི་གདམས་པ་ཡོངས་རྫོགས་སྤྲུལ་པའི་གླེགས་བམ་དང་བཅས་པ་གནང་ནས་རྒྱལ་ཚབ་ཏུ་དབང་བསྐུར་རོ། །མཁས་གྲུབ་སངས་རྒྱས་ཡེ་ཤེས་ནི། སྤ་ཡེ་ཤེས་དབང་པོ་དང་
གཡག་སྡེ་པཎ་ཆེན་གྱི་སྐུ་རིགས་སུ་ལྷན་གྲུ་རྒྱར་སྐུ་འཁྲུངས་ཤིང། གཞོན་ནུ་ཉིད་ནས་བཀྲ་ཤིས་ལྷུན་པོར་ཐུགས་གཉེར་ལ་ཕེབས་ནས། དབུ་མ་ལ་སྤྱི་སྐྱུར་བཞེངས་ཤིང་ཕས་རྒོལ་ཟིལ་གྱིས་མནན། དེ་ནས་དབུ་ཕར་
སོགས་ལ་གསན་པ་རྒྱ་ཆེར་མཛད་ནས་དཔལ་འཁོར་ཆོས་སྡེར་གྲྭ་སྐོར་གནང་ཞིང། དགུང་ལོ་ཉེར་དྲུག་པ་ལ་བཀྲ་ཤིས་ལྷུན་པོའི་ཆོས་ཁྲིམས་ཆེན་མོ་མཛད། དེ་ནས་འཇམ་དབྱངས་དགེ་འདུན་བློ་བཟང་པ་དང། རྗེ་གྲུབ་
པའི་དབང་ཕྱུག་ལ་དགོངས་པ་དང་སྐྱབས་འཇུག་ཞུས་ནས་རྒྱུད་སྨད་ལ་ཕེབས་ནས་དྭགས་པོ་ནམ་མཁའ་གྲགས་པའི་སྐུ་ཞབས་སུ་དཔལ་གསང་བ་འདུས་པའི་འགྲེལ་བ་ལ་གསན་སྦྱོང་ཕལ་ཆེར་གྲུབ་ནས། ཞབས་ལ་གྲང་བའི་བསྙེལ་
གཞི་ཅུང་ཟད་བྱུང་བ་ལ་བརྟེན་ནས་ད་ནད་འདི་ཕན་ན་གཙང་ཕྱོགས་ལ་འགྲོ་དགོངས་ཅན་མནལ་ལམ་དུ་བུད་མེད་གཞོན་ནུ་མ་ཞིག་བྱུང་ནས། ད་དོན་གྲུབ་པས་གཙང་ལ་ལོག་ཟེར་བ་བྱུང་བས། གཙང་དུ་ལོག་ཕེབས་ནས་འཇམ་
དབྱངས་དགེ་འདུན་བློ་བཟང་པ་མཇལ་བས། རྗེ་དགེ་འདུན་བློ་བཟང་པའི་ཞལ་ནས་ངས་དཔལ་ལྡན་ལྷ་མོ་ལ། ངའི་རབ་འབྱམས་པ་ཁུག་ཤོག་བྱས་པས། དྲུང་བ་དབུས་སུ་བཞུགས་པ་ལ་ཅུང་ཟད་གནོད་པ་འདྲ་གསུང། དེ་

[054B] རྗེ་གྲུབ་པའི་དབང་ཕྱུག་གི་སྐུ་ཞབས་སུ། འཇམ་དབྱངས་དགེ་འདུན་བློ་བཟང་པ་ཉིད་ཟབ་མོའི་གདམས་པ་ཞུ་བ་ལ་ཕེབས་ཆོག་པའི་འཕྲིན་པར་མངགས་པར་མཛད་པར་ལྟར་ཕེབས་པས་
རྗེ་དགེ་འདུན་བློ་བཟང་པ་ལ་གནང་བ་ནི་མ་བྱུང། རྗེ་སངས་རྒྱས་ཡེ་ཤེས་རང་ཉིད་སླར་ཕེབས་ཆོག་པའི་གནང་བ་སྩལ་བས། སླར་དབེན་དགོན་དུ་ཕེབས་ནས། གདམས་པ་རྣམས་རིམ་གྱིས་ཐོབ། བར་སྐབས་ཤིག་རི་
བོ་དགེ་འཕེལ་གྱི་མཁན་པོར་རྗེ་གྲུབ་པའི་དབང་ཕྱུག་གི་བཀའ་ནན་ཆེ་བས་ཕེབས། དེ་ནས་རྗེ་གྲུབ་པའི་དབང་ཕྱུག་ཞབས་ལ་ཚེར་མ་ཟུག་པའི་རྐྱེན་ལ་བརྟེན་ནས་ཞིང་ཁམས་གཞན་དུ་གཤེགས་ཁར་ཕེབས་ནས་དགོངས་པ་ཡོངས་
སུ་རྫོགས་པར་མཛད་ནས་རྒྱལ་ཚབ་དམ་པར་བཞུགས་ནས་ཆོས་འཁོར་རྒྱ་ཆེར་བསྐོར་བར་མཛད། བར་སྐབས་ཤིག་ཏུ། པ་རྣམ་རྫོང་གི་སྲུང་ཆ་བའི་ཁྲོད་ནས་དྭགས་པོ་དང། །པ་རྣམ་པའི་ཕོ་ཡན་འཚོགས་པའི་དམག་གིས་
མདའ་མཚོན་གྱིས་ཆར་ཕབས་ཀྱང། ཕལ་ཆེར་སྐུ་ལས་ཡོལ་ཞིང་འགའ་ཞིག་འཕོག་ཀྱང་རྡོ་རྗེའི་བྲག་ལ་འཕོག་པ་ལྟར་གནོད་པ་ཅུང་ཟད་ཀྱང་མ་བྱུང། སླར་དྲག་པོ་མངོན་སྤྱོད་ཀྱིས་ཚར་བཅད་པས་མཐུ་སྟོབས་ཀྱི་གྲགས་
པས་ཁྱབ། རྗེ་འདི་ཉིད་དང་པོར་རྗེ་གྲུབ་པའི་དབང་ཕྱུག་གི་དྲུང་དུ་བཞུགས། ཐུན་མོང་བའི་ལམ་རིམ་གྱི་སྙན་རྒྱུད་གསན། རྩེ་གཅིག་ཏུ་ཉམས་བཞེས་མཛད་པས། ཟླ་བ་དྲུག་བདུན་ལ་བཤེས་གཉེན་བསྟེན་ཚུལ་

[055A]༄༅། །ནས། ཞི་ལྷག་ཟུང་འབྲེལ་གྱི་བར་གྱི་ཉམས་རྟོགས་ཁྱད་པར་ཅན་ཐུགས་ལ་འཁྲུངས། ཁྱད་པར་རྗེ་བློ་བཟང་དོན་གྲུབ་པ་ལ་བསྙན་རྒྱབ་ཞུས་ནས་དཔལ་རྡོ་རྗེ་འཇིགས་བྱེད་ཀྱི་རྟེན་བརྟེན་པའི་
དཀྱིལ་འཁོར་ཡོངས་སུ་རྫོགས་པའི་ཞལ་གཟིགས། ཕྱིས་དབེན་དགོན་རྩེར་དེའི་རིམ་གཉིས་ཀྱི་རྣལ་འབྱོར་ཉམས་སུ་བཞེས་ཚེ། འཇིགས་བྱེད་ཞལ་ཕྱག་ཡོངས་རྫོགས་ལ་ཡུམ་རྡོ་རྗེ་རོ་ལངས་མ་དམར་མོས་འཁྱུད་
པ་ཡང་གཟིགས། དེ་བཞིན་དུ་དཔལ་འདུས་པ་ཞེ་སྡང་རྡོ་རྗེ་ཡུམ་བཅས་གཡས་བསྐུམས་གཡོན་བརྐྱངས་བཞེངས་པའི་རྣམ་པས་ཞལ་བསྟན། བྱིན་གྱིས་བརླབས་པའི་ཉམས་ཤར་གསུང། དེ་བཞིན་དུ་མགོན་པོ་
ཕྱག་དྲུག་པ། ཆོས་རྒྱལ་ཕྱི་ནང་གསང་གསུམ། དཔལ་ལྡན་ལྷ་མོ་རྣམ་པ་གསུམ་ལ་སོགས་པས་ཞལ་བསྟན། འཕྲིན་ལས་སྒྲུབ་པར་ཞལ་གྱིས་བཞེས་སོ། །བར་སྐབས་ཤིག་ཏུ་དམ་སེལ་ལ་བརྟེན། དྲང་སྲོང་
གི་གནོད་པའི་རྣམ་པ་ཅུང་ཟད་བྱུང་པ་ན། ཕྱག་རྡོར་གཏུམ་པོའི་བསྙེན་སྒྲུབ་མཛད་པས། བཅོམ་ལྡན་འདས་རྡོ་རྗེ་གཏུམ་པོ་སྐུ་དང་གཟི་བརྗིད་ཤིན་ཏུ་ཆེ་བ་ཞིག་གི་གནས་ལྔ་ལས། ཁྱུད་རིགས་ལྔ་བྱུང་ནས། བདག་
ཉིད་ཆེན་པོའི་གནས་ལྔར་ཞུགས་པས། ནད་དེ་རྩ་བ་ནས་དག་པ་བྱུང་གསུང།།    ༈    ལྷན་གྲུ་རྒྱར་སྦ་ཡེ་ཤེས་དབང་པོ་དང། །

[055B] གསུང་སྒོ་མ་ཕྱེ་གོང་དུ་གཞན་གྱིས་ཆོས་སྤྱོད་བཏོན་ཚེ་ཚིག་དོན་ཐམས་ཅད་ཐུགས་ལ་རིམ་པར་ཤར། དེ་ནས་རྡོ་རྗེ་གཅོད་པ་ལ་ལྗགས་ཀློག་སྦྱངས་པས་ཐུགས་ལ་ཤིན་
ཏུ་བྱང་བར་ཟིན། མེས་སྦོར་གྲགས་པ་འཚོ་བྱེད་ཀུན་དགའ་འོད་ཟེར་གྱི་འཇམ་དཔལ་མཚན་བརྗོད་ཞལ་འདོན་མཛད་པ་ཡང་ཡང་གསན་པས་ཤིན་ཏུ་དག་པར་ཐུགས་སུ་བྱོན་ནས་རྗེ་སངས་རྒྱས་ཡེ་ཤེས་ལ་རྒྱུགས་ཕུལ་བས་
ཐུགས་ཤིན་ཏུ་མཉེས་ནས་བཙུན་པ་ཅིག་བྱེད་དགོས་གསུངས། དགུང་ལོ་བཅུ་གསུམ་པ་ལ་དབེན་དགོན་དུ་ཕེབས་ནས་དགེ་ཚུལ་བཞེས། དེའི་ཚེ་སྨན་ཐང་པ་དཀོན་མཆོག་ལྷུན་གྲུབ་པས། རྗེ་བཙུན་སངས་རྒྱས་
ཡེ་ཤེས་ལ་སྔ་གོང་ནས་དཔལ་རྡོ་རྗེ་འཇིགས་བྱེད་ཀྱི་དབང་གི་གསོལ་བ་བཏབ་འདུག་པ་ལྟར་འཇིགས་བྱེད་ཀྱི་དབང་གསན། དེ་ནས་རྗེས་གནང་གི་རིགས་གནང་རིམ་གྱིས་ལྗགས་བསྙེན་གནང་སྐབས། ལྷ་དེ་དང་
དེའི་ཞལ་གཟིགས། དགུང་ལོ་བཅུ་བཞིའི་སྐབས་དབྱངས་ཅན་མ་ལ་ལྗགས་བསྙེན་གནང་བས། མངོན་རྟོགས་དང་མཐུན་པའི་དབྱངས་ཅན་མའི་ཐུགས་ཀ་ནས་དབྱངས་ཅན་མ་སྔོན་མོ་གཅིག་བྱུང། རིན་པོ་ཆེའི་སྣོད་
ནས་ཤིང་ཏོག་ཕུལ་བས། ཤིང་ཏོག་གཅིག་ལས་དབྱངས་ཅན་མ་དམར་མོ་ཞིག་འཐོན་པས། གཙོ་མོའི་ཕྱག་གི་ཤིང་ཏོག་སྣོད་དང་བཅས་པ། རྗེ་བླ་མའི་ཕྱག་ཏུ་ཕུལ་ནས། རོ་བརྒྱའི་དཔལ་ལ་ལོངས་སྤྱད་

[056A]༄༅། །པ་དང། པི་ཝང་གི་སྒྲ་ཡང་གསན། དེ་ནས་ལམ་རིམ་ཆུང་བ་ལྗགས་འཛིན་མཛད་ནས། ལམ་རིམ་ཆེ་བ་ལ་གཟིགས་པས་ཐུགས་ལ་ཤིན་ཏུ་འཕྲོད་པར་བྱུང་བས་ལྗགས་འཛིན་
མཛད་ནས་རྗེ་སངས་རྒྱས་ཡེ་ཤེས་ལ་རྒྱུགས་འབུལ་བར་མཛད་པས་ཐུགས་ཤིན་ཏུ་དགྱེས་ཤིང། དེའི་ཚེ་བསྟན་པའི་བདག་པོ་ཐུབ་པའི་དབང་པོའི་ཞལ་གཟིགས། དེ་ནས་བཀྲ་ཤིས་ལྷུན་པོར་ཐུགས་གཉེར་ལ་ཕེབས་
པས། བུད་མེད་ཕོ་ཆས་སྤྲད་པ་གཅིག་གིས་དགའ་བའི་རྣམ་འགྱུར་མང་དུ་བསྟན་ཅིང། རྩི་ཤག་འཛིན་པ་ལ་ཕེབས་པའི་ཐོག་མར་གཟིམས་སྤྱིལ་འགག་ཏུ་རྣལ་འབྱོར་མ་ཞིག་གིས་འོ་མ་ཐོད་ཕོར་གང་ཕུལ། དེ་
ནས་སྤྱི་སྐྱུར་ཞལ་གྱིས་བཞེས་ནས། འཇིགས་བྱེད་དང་འཇམ་དཀར་ལ་སྦྲགས་སྒྲུབ་མཛད་པས། ཡ་མ་རཱ་ཛའ་དཀར་པོའི་རྣམ་པར་གཟིགས་ཤིང། རྭ་ལོ་རྡོ་རྗེ་གྲགས་ལྟ་བུའི་མཐུ་སྟོབས་ལ་མངའ་བརྙེས་པས་
ཞ་ལུའི་མ་ཧེའི་བཀའ་བསྒོ་གནང་བ་ལ་འཚུབ་ཆ་མི་ཡོང་བ་ཡང་སྨོས་ཅི་དགོས། དབེན་དགོན་དུ་བཞུགས་སྐབས་ཤིག་རྒྱལ་བ་ཙོང་ཁ་པ་ཆེན་པོའི་ཞལ་གཟིགས། ཐམས་ཅད་མཁྱེན་པ་ཡོན་ཏན་རྒྱ་མཚོ་སྤྱན་རས་
གཟིགས་ཕྱག་བཞི་པར་གཟིགས། ར་སྒྲེང་དུ་ཇོ་བོ་སོགས་བཀའ་གདམས་ཀྱི་བླ་མ་རྣམས་ཞལ་གཟིགས་ཤིང། རྒྱལ་བ་བྱམས་པའི་སྐུ་རང་བྱོན་དུ་གྲགས་པ་འདིའི་རབ་གནས་སྐབས། དགེ་སློང་ཆོས་

[056B] དབེན་བསྡུམས་མཆོད་རྟེན་གྱི་རབ་གནས་སྐབས། དེ་མོ་སྤྲུལ་སྐུ་ལྷ་དབང་ཆོས་ཀྱི་རྒྱལ་མཚན་གྱིས་མཆོད་རྟེན་གྱི་ཆར་ཁེབས་ཀྱི་སྟེང་ན། དབུས་
སུ་རྗེ་ཉིད་གཡས་སུ་གྲུབ་ཆེན་ཅིག་གཡོན་དུ་དགེ་སློང་དབུ་དཀར་པོ་ཞིག་བཞུགས་པ་གཟིགས་ནས་རྒྱུ་མཚན་ཞུས་པས། གྲུབ་ཆེན་དེ་ས་ར་ཧ། དགེ་སློང་དེ་གྲུབ་ཆེན་ཆོས་རྡོ་རྗེ་ཡིན་ཞེས་བཀའ་སྩལ་
ཡང་སྐབས་ཤིག་རྗེ་བཙུན་བྱམས་པའི་གཡས་ཕྱོགས་སུ་རྗེ་སངས་རྒྱས་ཡེ་ཤེས་བཞུགས་པ་གཟིགས་ཤིང། སྤང་ཡུལ་བདེ་བ་ཅན་དུ་སྨྱུང་གནས་བརྒྱུད་པའི་བླ་མ་རྣམས་གཟིགས། མངའ་རིས་སུ་ལས་ཅན་ཅིག་
གིས་རྗེ་ཉིད་ཀྱི་དབུ་ལ་གཙུག་ཏོར་དང། ལྗགས་ཀྱི་སྟེང་དུ་ཨཱཡིག་གསལ་བར་མཐོང་ཟེར། གངས་རི་ཆེན་པོ་ཏི་སེ་དཔལ་འཁོར་ལ་བདེ་མཆོག་གི་རྟེན་དང་བརྟེན་པར་གཟིགས་ཤིང། རྗེ་བཙུན་མིང་ལ་ཡང་
ཞལ་གཟིགས་པ་སོགས་བསམ་གྱིས་མི་ཁྱབ་པའོ།།    ༈    བྱང་ཆུབ་ལམ་གྱི་རིམ་པའི་ཉམས་ཁྲིད་ཀྱི་འཕྲིན་ལས་
རྒྱ་ཆེར་སྦེལ་བར་མཛད་པ་ནི། བླ་མ་དྲུང་པ་རྒྱལ་ཚབ་པ་བློ་བཟང་བརྩོན་འགྲུས་རྒྱལ་མཚན་ཡིན་ལ། དེ་ཉིད་ནི། བོད་ཆོས་རྒྱལ་གྱི་གདུང་རྒྱུད་སྐྱིད་ལྡེ་ཉི་མ་མགོན་མངའ་རིས་སྟོད་དུ་ཕེབས་པར་སྲས་གསུམ་

[057A]༄༅། །འཁྲུངས་པ་གཅིག་གིས་སྤུ་རངས། གཅིག་གིས་མར་ཡུལ། གཅིག་གིས་གུ་གེ་བཟུངས་པ་ལ། ལ་ཐགས་ནས་མཆེད་པ་འབྱམ་ཤེར་བས་ཟངས་དཀར་བཟུངས་
དེ་ནས་བརྒྱུད་པའི་བཟང་ལ་རྒྱལ་པོའི་སྲས་སུ་འཁྲུངས་ཀྱང་ལ་ཐགས་རྒྱལ་པོ་འཇམ་དབྱངས་པས་རྒྱལ་ས་ཕྲོགས་སྐབས། བླ་མ་འདི་དང་གྲོགས་གཞན་གསུམ་གྱིས་བྱ་བྲལ་བའི་རྣམ་པ་མཛད་ནས། དབུས་གཙང་
ལ་ཆོས་བྲོས་ལ་ཕེབས་པས། རྒྱལ་པོ་འཇམ་དབྱངས་ཀྱིས་འཕྲིགས་ནས་བཞི་གི་བཟུངས་ཤིང་གསོད་པར་བསྡིགས་པ་ལ། གྲོགས་གསུམ་ཤིན་ཏུ་སྐྲག་པ་ལ། བླ་མ་འདི་ཉིད་ནི་ད་ལམ་བསད་ན་བག་
ཆགས་བཟང་བས། དབུས་གཙང་དུ་སྐྱེས་ནས་ཆོས་དང་མཇལ་འོང་དགོངས་ཐུགས་ཤིན་ཏུ་དགྱེས་པ་ཆེན་པོ་བྱུང་གསུང་བ་ཆོས་ཕྱིར་སྐུ་སྲོག་གཏོང་བར་ནུས་པ་བྱང་ཆུབ་སེམས་དཔའ་རྟག་ཏུ་དུ་དང་མཚུངས་པས་གང་ཟག་
རང་དགའ་བ་ག་ལ་ཡིན། དེ་ནས་དགུང་ལོ་ཉི་ཤུ་རྩ་བཞི་བ་ལ། དབུས་གཙང་ལ་ཕེབས་ནས། སེ་ར་བྱེས་གྲྭ་ཚང་ན། འཁོན་སྟོན་དཔལ་འབྱོར་ལྷུན་གྲུབ་བཞུགས་པའི་སྐུ་ཞབས་སུ་ཕེབས་བསྡུས་པ་
རྟགས་གསལ་ཁ་བྱེ་ཙམ་ན་ད་གཞུང་ཟུངས། དེ་ཁས་བྱེ་འགྲོ་གསུང་ཞིང། སྐུ་ཆས་བཀྲེན་པས་ཟོ་སྐྱོར་ལ་གྲོང་ཀློག་ལ་ཡང་ཡང་གཏོང་བ་གནང་བས་ཐུགས་གཉེར་ལ་གནོད་པས། དྭགས་པོ་གྲྭ་ཚང་དུ་ཕེབས་

[057B] སླར་དབུ་མ་ལ་མཁས་སློབ་གནང་བའི་ཚེ་སེ་རར་ཕེབས་ལོ་འགའ་ཞིག་བཞུགས་ནས་རྒྱུད་སྟོད་ལ་ཕེབས་ཤིང་ལོ་འགའ་ཞིག་བཞུགས་པ་ལ། བར་སྐབས་
བླ་མ་བསྐོ་གཞག་ལ་ཁང་ཚན་རྣམས་རྩོད་པ་ཆེན་པོ་བྱེད་ཀྱིན་འདུག་པས་ཐུགས་སྐྱོ་ནས་ཕ་བོང་ཁར་འཁོན་སྟོན་དཔལ་འབྱོར་ལྷུན་གྲུབ་པའི་སྐུ་ཞབས་སུ་ཕེབས་པར། དེ་ན་ཧོར་བླ་མ་བསོད་ནམས་རྒྱལ་མཚན་ཡང་བཞུགས་
པ་ལ། ཁོང་གིས་རི་ཁྲོད་ལེགས་པའི་བཀའ་ལུང་ལ་བརྟེན་ནས་རི་ཁྲོད་ལ་ཕེབས་པའི་ཐུགས་འདུན་འཁྲུངས་པས། ང་རི་ཁྲོད་ལ་བློ་ཁ་ཕྱོགས་པ་བླ་མ་འདིའི་བཀའ་དྲིན་ཡིན་གསུང་ཞིང་གུས་པའི་རྣམ་པ་ཅི་ཡང་
མཛད། དེ་ནས་དགའ་ལྡན་བྲག་གསེབ་ཀྱི་རི་ཁྲོད་དུ་བཞུགས། དེ་ནས་གཙང་ལ་པཎ་ཆེན་ཐམས་ཅད་མཁྱེན་པ་མཇལ་བར་ཕེབས་པས། གཙང་ཕྱོགས་སུ་སྡོད་གསུངས་པས། ཐོག་མར་སྲད་ལ་རྫོང་
སྟ་གནང། དེ་ནས་རི་ཁྲོད་སྣ་ཚོགས་པར་བཞུགས། ཕལ་ཆེར་རྟ་ནག་སྭའི་ཡོལ་དཀར། གྲུབ་ཆེན་ཆོས་རྡོ་རྗེ་འཁྲུངས་ས་གོ་བོ་ཚང། ཞལ་གཟིགས་སུ་བཞུགས། རྟ་ནག་ཏུ་བཞུགས་སྐབས་
ན་བཟའ་ཤིན་ཏུ་དཀོན་པས། མཚན་མོ་རྩྭ་སྤུངས་པའི་སྦུབས་སུ་བཞུགས་པ་སོགས་དཀའ་སྤྱད་མཛད་པའི་གསུང་བགྲོས་མཛད་འཕྲོ་ལ་ཨ་ད་ཁྱེད་རྣམས་ཡིད་མི་ཆེས་གསུངས་ནས་འཕྲོ་གཅོད་པར་མཛད། པཎ་

[058A]༄༅། །ཆེན་ཐམས་ཅད་མཁྱེན་པས་ཤངས་མདོ་རྒོད་ཚང་གི་རི་ཁྲོད་ཆོས་གཞིས་དང་བཅས་འཛུགས་པ་གནང་ཚེ་བླ་མ་འདི་ཉིད་དང། གུ་གེ་ཆོས་རྗེ་སྙིང་སྟོབས་རྒྱ་མཚོ་གཉིས་ཀ་བཞུགས་
ནས་གསུང་ཆོས་གསན་རེས་མཛད། བར་སྐབས་ཤིག་པཎ་ཆེན་ཐམས་ཅད་མཁྱེན་པ་རྒོད་ཚང་རི་ཁྲོད་དུ་གདན་འདྲེན་ཞུས་སྐབས། དགེ་བའི་བཤེས་གཉེན་དོལ་པས་མཛད་པའི་བེའུ་བུམ་སྔོན་པོའི་འགྲེལ་པ་ལྷ་འབྲི་སྒང་
པས་མཛད་པ་འབུལ་མཁན་བྱུང་བར་རྟེན་འབྲེལ་འགྲིག་གསུངས་ནས་ལྗགས་ལུང་ཡང་དགྱེས་བཞིན་གནང། དེ་ནས་བླ་མ་རྒྱལ་ཚབ་པ་དེ་ཉིད་ལ་དབུས་གཙང་ཁམས་གསུམ་སོགས་གནང་ནས་ཀྱང་གསུང་ཆོས་ཞུ་མཁན་
མང་དུ་འདུ་བས། རྒོད་ཚང་རི་ཁྲོད་པ་རྣམས་ཀྱི་དགེ་སྦྱོར་ལ་གནོད་དོགས་པས། ལྷ་ལྔ་བྲག་ཏུ་བཞུགས་ཤིང། ལམ་རིམ་སོགས་ཀྱི་འཁྲིད་ཞུ་བ་བྱུང་ཚེ་ཐུགས་བསམ་གནང་བ་སོགས་ལ་ཅུང་ཟད་ཀྱང་མི་ལྟོས་
པར་ལུང་ཁུངས་རྣམས་སྐབས་འགར་གནང་བ་སྐབས་འགར་མི་གནང་བར་སྣ་ཚོགས་པ་གང་ནས་ཀྱང་ཐོགས་པ་མེད་པར་གནང་ཞིང། ལྷག་མཐོང་གི་སྐབས་ཕལ་ཆེར་དམར་ཁྲིད་ལྟར་གཅིག་དུ་བྲལ་གྱི་སྒོ་ནས་དཔྱད་པ་
བྱེད་ལུགས་དང། སྐབས་འགར་ཕྱག་ཆེན་གྱི་དམིགས་པ་རྣམས་འབོགས་པར་གནང་གིན་ཡོད་པར་འདུག་ཅིང། མཚན་མོའི་མནལ་ཡང་ཐ་མལ་པ་མིན་པར་ཏིང་འཛིན་དང་བསྲེ་བར་མཛད་པ་ཡིན་ཅེས་འགའ་

[058B] མཐར་དགུང་ལོ་བརྒྱད་ཅུ་གྱ་བཞི་ཙམ་ལ། ཧོར་ཟླ་བཅུ་བའི་གནམ་གང་ལ་ལྷ་ལྔ་བྲག་ཏུ་ཞིང་བརྗེ་གོང་དུ་ཤངས་ཆུ་ལ་དར་ཆགས་ཀྱང། ཞིང་གཤེགས་ནས་ནམ་མཁའ་གཡའ་དག་པ་
སྟོན་ནམ་གཡའ་དག་པ་ལྟ་བུ་བྱུང་ནས། ཤངས་ཆུའི་དར་ཆགས་པ་ཡང་ཞུ་བ་སོགས་ངོ་མཚར་བའི་ལྟས་དང་བཅས་ཟླ་བ་གཅིག་གི་བར་ཐུགས་དམ་ལ་བཞུགས། ཐུགས་དམ་གྲོལ་ནས་སྐུ་གདུང་ཞུགས་ལ་
ཕུལ་བས་ཐུགས་ལྗགས་སྤྱན་གསུམ་བྱོན་པ་རྒོད་ཚང་དངུལ་གདུང་ནང་ན་བཞུགས་སོ།།    ༈   
རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོ་ནི། སྔ་སྲིད་གཙང་བའི་དགུང་བློན་གཙང་པ་གཉིས་པ་ལྟ་བུ། ལྷུན་གྲུབ་སྒང་ཆེན་ནས་ཀྱི་སྲས་ཡིན་ཅིང། སྐུ་གཞོན་ནུ་ཉིད་ནས་བཀྲ་ཤིས་
ལྷུན་པོར་ཐུགས་གཉེར་ལ་ཕེབས་ཤིང། པཎ་ཆེན་ཐམས་ཅད་མཁྱེན་པ་དེ་ཉིད་ཀྱིས་སྤྱན་གྱི་འབྲས་བུ་ལྟར་སྐྱོང་བར་མཛད། མཁྱེན་དཔྱོད་དང་ཐུགས་བརྩོན་གཉིས་ཀ་ཤིན་ཏུ་ཆེ་བས། བསྡུས་
ཚད་ལ་ཐུགས་ལྷག་པར་བྱང་བས། ཐོས་བསམ་གླིང་ནས་དཔལ་ཚུལ་ཟེར་བའི་རྣམ་འགྲེལ་ལ་མཁས་པར་གྲགས་པ་ཅིག་དང་མཉམ་དུ་རྣམ་འགྲེལ་ལ་སྤྱི་བསྐྱུར་ལ་བཞེང་བར་གནང་བས། སྟོན་གྲག་

[059A]༄༅། །ཀྱིས་གླིང་ཁྱབ་པ་བྱུང་ཞིང། དབུ་ཕར་ལ་གསན་པ་མཛད་སྐབས་དྭགས་པོ་གྲྭ་ཚང་གི་དགེ་བཤེས་ཤིན་ཏུ་ཆེ་བ་ཞིག་དམ་བཅའ་ལ་བྱུང་བར་བགྲོ་གླེང་གནང་བས། དགེ་
བཤེས་དེས་བགྲོ་གླེང་གཏོང་མཁན་གཞན་རྣམས་ནི་དཔེ་ཆན་ཡོད་པ་དཀྱུས་འགྲོ་ལྟར་ལས་ཁྱད་པར་ཐོན་པ་རང་མི་འདུག་སྒང་ཆེན་ནས་ཀྱི་རྗེ་དྲུང་དེ་པཎ་ཆེན་རིན་པོ་ཆེའི་གདམས་པའི་བདུད་རྩི་ཡང་ཡང་མྱངས་
པས་ཡིན་ནམ། དཔེ་ཆར་དངོས་སུ་མེད་པའི་དོགས་པའི་གནས་ཤིན་ཏུ་ཕྲ་པ་བསླངས་ནས་དཔྱད་པ་ཞིབ་པོ་བྱེད་པ་འདུག་ཅེས་དབུས་ཕྱོགས་སུ་གྲགས་པ་བྱུང་ཡོད་པར་འདུག་དེ་ནས་མི་ཆེན་གྱི་སྒྲོབ་སྒྲོབ་
ཙམ་མ་ཡིན་པར་ཉམས་བཞེས་ལ་རྩེ་གཅིག་ཏུ་གཞོལ་བས། དབེན་དགོན་དུ་སྒྲུབ་པ་ལ་བཞུགས། དེ་སྐབས་པཎ་ཆེན་ཐམས་ཅད་མཁྱེན་པ་དེ་ཉིད་ལ་ནཱ་རོ་ཆོས་དྲུག་གི་འཁྲིད་ཞུས་པས། པཎ་
ཆེན་ཐམས་ཅད་མཁྱེན་པ་དེ་ཉིད་བུག་སྒོར་ཕེབས་ནས་སྤྱན་དམིགས་རྣམས་འབོགས་པར་མཛད་པའི་སྐལ་བཟང་དེ་འདྲ་ཐོབ་ཅིང། འཁྲུལ་འཁོར་གྱི་སྐོར་རྣམས་ཞུས་ན་གནང་རིགས་སུ་འདུག་ཀྱང། ཐུགས་
བག་མཚེར་བས་ཞུ་མ་ནུས་པར། བླ་མ་གནས་བཅུ་པ་དགེ་འདུན་རྒྱལ་མཚན་ལ་ཞུས་གསུང། དེ་ནས་པཎ་ཆེན་ཐམས་ཅད་མཁྱེན་པས་སྔགས་ཁང་གི་འཆད་ཉན་ལ་ཕེབས་དགོས་པའི་བསླབ་སྟོན་ནན་

[059B] སྐུ་ཞབས་སུ་དོགས་གཅོད་ལ་ནམ་འདོད་ལ་ཡོངས་ཆོག་པ་དགོས་ཞུས་པར་དེ་ཁ་ཅིས་ཀྱང་འོང་གསུངས་ནས་དཔལ་གསང་བ་
འདུས་པའི་འགྲེལ་པ་ཆ་ལག་དང་བཅས་པ་ལ་ཐུགས་དོགས་ནམ་སྐྱེས་དུས་སྐུ་ཞབས་སུ་ཕེབས་ནས་ཞུས་པས་སྒྲོ་འདོགས་མ་ལུས་པ་ཆོད་ནས། དཔལ་མགོན་འཕགས་པ་ཀླུ་སྒྲུབ་དང། རྗེ་བདག་ཉིད་ཆེན་པོའི་
དགོངས་པའི་གནད་ལ་མི་འཁྲུལ་པའི་གཟེར་ཆེན་པོ་ཐེབས་ནས་མདོ་སྔགས་ཡོངས་སུ་རྫོགས་པའི་དགེ་བའི་བཤེས་གཉེན་རྣམས་ལ་འཆད་ཉན་འཆག་མེད་གནང་བས་ཐམས་ཅད་ཀྱིས་རྡོ་རྗེ་འཆང་གི་འདུ་ཤེས་བྱེད་པ་བྱུང་
བར། བར་ཆད་ཀྱི་རྣམ་པས་སྐུ་མི་བདེ་བ་ཡུན་རིང་དུ་བྱུང་བ་མ་དྲངས་པས། དགོངས་པ་ནན་གྱིས་ཞུ་བར་གནང་ནས། ཤངས་མདོ་རྒོད་ཚང་གི་བྱ་འདབས། དམ་བ་དམར་བོའི་གཟིམས་
སྤྱིལ་གྱི་གཞོགས་སུ་གཟིམས་སྤྱིལ་གསར་དུ་གནང་ནས་བཞུགས་པ་ལ། ས་ཡུལ་མཐོ་བ་དང། ཆབ་མ་འཇུག་པས་སྐུ་སྟོང་འཚངས་པ་དང་ཚེམས་ཡུན་རིང་པོར་བསྙེལ་བ་བྱུང་བར། ཐམས་ཅད་
ཀྱིས་གསོལ་བ་བཏབ་ནས། མཁའ་སྤྱོད་གཟིམས་སྤྱིལ་གསར་དུ་གནང་ནས་བཞུགས་པར་གནང་བ་ལས། བར་སྐབས་ཤིག་བཀྲ་ཤིས་ལྷུན་པོར་ཕེབས་པར་གནང་བ་ལ། བདག་ཉིད་དབང་

[060A]༄༅། །ལུང་བསྙེན་རྫོགས་ཡོངས་སུ་རྫོགས་པ། མཁན་ཆེན་ཐམས་ཅད་མཁྱེན་པའི་སྐུ་ཞབས་ནས་ཞུ་བའི་རེ་བ་ཡོད་ཀྱང། སྐུ་དབྱིངས་ཆེ་ཞིང། སྐུ་གཟུགས་ལྗི་བ་
སོགས་ཀྱིས་ཡོངས་སུ་རྫོགས་པ་མ་བྱུང་དགོས་ནས། དབང་ལུང་སོགས་ཀྱི་བསླབ་སྟོན་ཞུས་པར་ཞལ་གྱིས་བཞེས་ཏེ། གསང་བ་འདུས་པ་མི་བསྐྱོད་པའི་དབང། བདེ་མཆོག་ལཱུ་ཨི་བ། དྲིལ་
བུ་ལུས་དཀྱིལ། ལྷ་ལྔ། འཇིགས་བྱེད་བཅུ་གསུམ་མ། དཔའ་གཅིག་དམ་ཚིག་གསུམ་བཀོད། ཚེ་དཔག་མེད་ལྷ་དགུ། ནམ་མཁའ་སྒོ་འབྱེད་ཀྱི་དབང། མགོན་པོའི་བཀའ་ཆེན་
བཅུ་གསུམ། ཆོས་སྐྱོང་ཡོངས་རྫོགས་ཀྱི་རྗེས་གནང། སྣ་ཚོགས་ཡུམ། ཚེ་དབང། རྟ་མགྲིན་སོགས་ཀྱི་རྗེས་གནང། བདེ་མཆོག་ལོ་དྲིལ། འཇིགས་བྱེད་ཀྱི་རྫོགས་རིམ་གྱི་འཁྲིད་
ལམ་རིམ་གྱི་འཁྲིད། ནཱ་རོ་ཆོས་དྲུག་བློ་སྦྱོང་གི་འཁྲིད་ལུང་སོགས་མང་དུ་བཀའ་དྲིན་སྩལ་ཅིང། བསྙེན་པར་རྫོགས་པ་དགེ་སློང་གི་སྔོམ་པ་ཡང་བཀའ་དྲིན་དུ་སྩལ་ནས། མཐར་དགུང་ལོ་དོན་དྲུག་ལ་བཀྲ་
ཤིས་ལྷུན་པོའི་བླ་བྲང་ཉིད་དུ་ཞིང་བརྗེ་བའི་ཚུལ་བསྟན། དེ་ཡང་ཧོར་ཟླ་བཅུ་གཉིས་པའི་ཉི་ཤུ་སྐོར་ནས་ཟླ་བ་དང་པོའི་ཚེ་དགུ་ཡན་ལ། རླུང་འཚུབ་ཤིན་ཏུ་ཆེན་ཡང། ཚེས་བཅུའི་ཕྱིའི་མངོན་བྱང་སྐྱ་རེངས་

[060B] རླུང་འཚུབ་ཐམས་ཅད་ཞི་ཞིང། ནམ་མཁའ་དབྱར་གནམ་ཇི་ལྟ་བ་ལ་སྤྲིན་གསར་མཆོད་རྫས་སྣ་ཚོགས་པའི་རྣམ་པ་འཇའ་འོད་དང་
སྐུ་ཚིགས་རྣམས་ལ་ཡང་ནམ་མཁར་འཇའ་འོད་འཁྲིགས་པ་སྒྲོ་བཏགས་ཙམ་མིན་པར་མངོན་སུམ་དུ་མཐོང་བས་དད་པའི་སྤུ་ལོང་གཡོ་པར་གྱུར། སྐུ་གདུང་ནི་རིལ་པོར་སྔགས་ཁང་གི་དངུལ་གདུང་ནང་ན་བཞུགས་སོ།། །།
   ༈    རྗེ་ཐམས་ཅད་མཁྱེན་པ་བློ་བཟང་གྲགས་པ། རྒྱལ་ཚབ་རྗེ། འདུལ་འཛིན་གྲགས་པ་རྒྱལ་མཚན། མཁས་གྲུབ་རྗེ། རྗེ་ཤེས་རབ་སེང་གེ་
འདུལ་འཛིན་བློ་གྲོས་སྤས་པ། པཎ་ཆེན་ཆོས་ཀྱི་རྒྱལ་མཚན། རྗེ་སྐྱབས་མཆོག་དཔལ་བཟང། རྗེ་བཙུན་རྩ་བའི་བླ་མ། ཡང་ན། རྗེ་ཐམས་ཅད་མཁྱེན་པ། རྗེ་ཤེས་རབ་སེང་གེ་
འདུལ་འཛིན་མན་འདྲ། །ཡང་ན་རྗེ་ནས་འདུལ་འཛིན་གྲགས་པ་རྒྱལ་མཚན། རྗེ་ཤེས་རབ་སེང་གེ་མན་སྔར་དང་འདྲ། འདིའི་ཐུན་མོང་མིན་པའི་བརྒྱུད་པ་ནི། རྗེ་ཐམས་ཅད་མཁྱེན་པ། མཁས་
གྲུབ་ཐམས་ཅད་མཁྱེན་པ། པཎ་ཆེན་ཆོས་ཀྱི་རྒྱལ་མཚན། རྗེ་ཆོས་ཀྱི་རྡོ་རྗེའོ། བརྒྱུད་རིམ་འདི་ནི་ཞལ་ནས་ཞལ་དུ་དང། སྙན་ནས་སྙན་དུ་བརྒྱུད་པའི་གྲགས་ཆེ་བའི་ཐུན་མོང་བའི་དབང་དུ་བྱས་པ་ཡིན་

[061A]༄༅། །ལ། ཐུན་མོང་མིན་པའི་ཉེ་རྒྱུད་ཀྱི་དབང་དུ་བྱས་ན། རྗེ་བླ་མ་སྟོན་པ་སངས་རྒྱས་དང་ཐུགས་རྒྱུད་གཅིག་པ་
ཡིན་ནོ་ཞེས་དཔེན་ས་ཡབ་སྲས་ཀྱི་གསུང་ལས་འབྱུང་བས་ཤེས་སོ། ཞེས་པ་འདི་ནི་རི་ཁྲོད་འཛིན་པའི་དགེ་སློང་དཀའ་བཅུ་བློ་བཟང་
བཟང་པོས་ནན་ཏན་ཆེན་པོས་བསྐུལ་བའི་ངོ་མ་ཆོགས་པར་ཡོངས་ཀྱི་དགེ་བའི་བཤེས་གཉེན་བསོད་ནམས་གྲགས་པའི་གསུང་བགྲོས་
བཞིན་ཆོས་སྨྲ་བའི་བཙུན་པ་བློ་བཟང་ཡེ་ཤེས་ཀྱིས་སྨྲས་པ་དགེ་ལེགས་སུ་གྱུར་ཅིག་ མངྒླཾ།། །།

[061B][BLANK PAGE]



