
[001A]༄༅། །བི་མོ་ཀྵ་ཛཱ་ཡ་ས་མུ་དྲ་སྱ་ཏཱི་རྠཾ་ནཱ་མ་ཏྲི་ཀཱ་ལ་ཛ་ཡ་སྱ་ས་མུ་དཱ་ཡ་རཱུ་པ་བྷ་ཊྚ་རཀ་རཏྣ་ཨབ་བྷ་ཡེནྟྲ་པཱ་ད་སྱ་བི་ཛ་ཧཱར་།
༄༅། །དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ཞེས་བྱ་བ་བཞུགས་སོ། །

[001B][DD1] །རྒྱལ་སྲས་ཆེན་པོ་དྲི་མེད་གྲགས། །
། །ན་མོ་གུ་རུ་མཉྫུ་གྷོ་ཥཱ་ཡ། བི་མོ་ཀྵ་ཛ་ཡས་མུ་དྲ་སྱ་ཏཱིརྠཾ་ནཱ་མ་ཏྲི་
། །བླ་མ་འཇམ་པའི་དབྱངས་ལ་ཕྱག་འཚལ་ལོ། །དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་
[DD2]སྐྱབས་གཅིག་འཇིགས་མེད་དབང་པོའི་སྔེ། །
[DD3]ཐལ་འགྱུར་སྲོལ་འབྱེད་སངས་རྒྱས་བསྐྱངས། །

[002A][DD1] །བར་ལམ་གསལ་མཛད་ཕྱོགས་ཀྱི་གླང། །
༄༅། །ཀཱ་ལ་ཛ་ཡ་སྱས་མུ་དཱ་ཡ་རཱུ་པ་བྷཊྚར་ཀ་རཏྣ་ཨ་བྷ་ཡེནྟྲེ་པཱ་ད་སྱ། ན་མོ་ཝ་གི་ཤྭ་རབྷཊྚར་ཀ་ཛྙཱ་སྱ་ནི་དཧེ་།
༄༅། །མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ཞེས་བྱ་བ། ངག་གི་དབང་ཕྱུག་རྗེ་བཙུན་མཁྱེན་པའི་གཏེར་ལ་ཕྱག་འཚལ་ལོ། །
[DD2]མཐར་འཛིན་མུན་སེལ་ཟླ་བའི་ཞབས། །

[002B][DD1]འཇམ་དབྱངས་མངོན་གྱུར་ཛེ་ཏ་རེ། །
།
མེ་རུཿ་ལོ་ཀ་ཏྲྀ་ནུ་དྟ་རཱ་སྭ་བྷ་ཝ་རཏྣཱ་ཙྩཻ་སྶྱ་སུ་ཤྲཱི་ཡ་ཧི། །ཏྲཿ་བྷཱུ་མམིཿ་ཨ་བཧིན་ནྡི་སེན་གན་ཧ་སྐཱར་དྭི་ཊོ་པཱ་དར་།
དགེ་ལེགས་རིན་ཆེན་རང་བཞིན་ལྷུན་པོ་འཇིག་རྟེན་གསུམ་གྱི་བླ་ན་མཐོ། །ཉིན་བྱེད་སྣང་བའི་རྦ་རླབས་མངོན་དགའ་ས་གསུམ་མུན་པའི་དཔུང་ཚོགས་འཇོམས། །
[DD2]འབྲོམ་རྗེའི་སྲས་མཆོག་པོ་ཏོ་བ། །

[003A][DD1] །མ་ཅིག་སྲས་པོ་ངག་གི་དབང་
༄༅། །ཀཱནྟཾ་གོ་ཏྲ་སུམ་ལ་བེ་དི་ཨ་ཡ་ཎཾ་བཱ་ཏིཿ་ཡ་ཏི་ཏྲཿ་དི་བཱ། །ཏྭི་ཌྡྷཱ་མ་ཏྲ་པར་བི་ཤུ་ཀླ་ཡས་ཧ་སྲཾ་ཛཱ་ལ་ཀྲཱྀ་པཱ་སུ་སཱདྷ་།
༄༅། །ཁོར་ཡུག་ཡིད་འོང་གསེར་རིའི་འཕྲེང་མཛེས་སྐབས་གསུམ་བགྲོད་པ་ངལ་གསོའི་སྟེགས། །རྣམ་དཀར་སྣང་བའི་གཟི་འོད་སྟོང་འབར་མཆོག་གསུམ་ཐུགས་རྗེས་ཤིས་བར་སྒྲུབས། །
[DD2]ཡབ་རྗེའི་ཡོངས་འཛིན་དབུམ་པ། །

[003B][DD1]མཐུ་སྟོབས་དབང་ཕྱུག་ཞྭ་ལུ་བ། །
རྒྱལ་གསུང་ཡི་གེ་རྒྱུད་གཅིག་འཁྲོལ་བ་ལས། །མདོ་སྔགས་དབྱངས་ཀྱི་ཡན་ལག་རྫོགས་པའི་སྒྲ། །སྐལ་བཟང་རྣ་བའི་བདུད་རྩིར་འཇོ་བའི་གཉེན། །འཇམ་མགོན་ཙོང་ཁ་པ་
ཡིས་དགེ་ལེགས་སྩོལ། །ངག་ལ་དབང་བསྒྱུར་བློ་བཟང་རྒྱལ་བའི་བསྟན། །ཟབ་གསང་སྙན་བརྒྱུད་དབྱིག་གི་བློ་གྲོས་མ། །བརྩོན་འགྲུས་དཔུང་བས་དྲངས་ཚེ་འཇམ་པའི་དབྱངས། །
དགྱེས་དགུར་བཞད་པའི་གྲགས་པ་བླ་ན་འབར། །རིས་མེད་ཐུབ་བསྟན་རིན་ཆེན་མུཀྟི་ཀའི། །དོ་ཤལ་མགྲིན་པར་ཆགས་པའི་མེ་ན་ཀ། །སྒྱུ་འཕྲུལ་གསང་བ་གསུམ་གྱི་རོལ་
གར་མཁན། །འཕགས་བོད་གྲུབ་པའི་སྐྱེས་ཕྲེང་ཚར་དུ་དངར། །ཨེ་མ་གང་གི་ཐུགས་རྗེའི་ཨུཏྤལ་འདབ་ཡངས་གཡོ་བའི་གར་གྱི་རི་མོ་ནི། །སྔོ་བསངས་སྡེ་ལ་གློག་འོད་རྩེ་དགས་
[DD2]རྒྱུད་དོན་མངོན་གྱུར་བརྩོན་འགྲུས་འཕགས། །

[004A][DD1] །གྲུབ་དབང་དཀོན་མཆོག་རྒྱ་མཚོའི་ཞབས། །
༄༅། །འཁྱུད་པའི་ངོ་མཚར་མཛེས་སྡུག་འཛིན་པ་ལས། །སྟོང་ཕྲག་ཉི་མའི་དཔལ་འབར་བུང་བ་སྒྲ་སྒྲོགས་ཆུ་སྐྱེས་གེ་སར་འཛུམ་པའི་གཉེན། །
དཀོན་མཆོག་གསུམ་འདུས་འཇིགས་མེད་དབང་པོའི་ཞབས་རྡུལ་ལྷར་བཅས་སྐྱེ་དགུའི་གཙུག་ན་མཛེས། །ཕུལ་བྱུང་ཐུགས་བསྐྱེད་ཡུན་དུ་གོམས་པའི་གྲུ་ཆར་སྙིང་རྗེའི་
རླན་གྱི་ཁམས། །ཀུན་བཟང་སྤྱོད་པར་ཡོངས་འཁྱིལ་དངོས་འཛིན་རྙོག་བྲལ་མི་རྟོག་དྭངས་པའི་མཚོ། །བསྲུབས་སྐྱེས་སྐུ་བཞིའི་བང་རིམ་མངོན་མཐོ་འཕྲིན་ལས་ཉི་ཟླའི་རྣ་ཆ་
ཅན༑ ༑ཐུབ་བསྟན་གླིང་བཞིའི་རྒྱན་གྱུར་གཏམ་འདི་འགྲོ་ལ་ཐོག་མཐའ་བར་དུ་དགེ། །གསང་གསུམ་ཟློས་པའི་གར་གྱིས་མུ་དྲ། །གྲུབ་རིགས་བྱེ་བའི་མགྲིན་པར་རྫོགས་
[DD2]ཀུན་མཁྱེན་འཇམ་དབྱངས་བཞད་པའི་སྔེ། །

[004B] །གདུང་སེལ་བདུད་རྩིའི་ཐིགས་ཕྲེང་རེ་རེས་ཀྱང། །དལ་བ་དོན་ལྡན་ཉིད་དུ་ཅིས་མི་བྱེད། །སྒྲེ་བཏགས་ཆུ་བོ་གྱེན་དུ་འཐོར་ཡང་མཁའ་ལ་ཆགས་པའི་གནས་མ་མཆིས། །སྐུར་གདབ་མེ་ལྕེ་ཐུར་དུ་ཕྱོགས་པས་རང་གི་དགེ་
བའི་ཡན་ལག་སྲེགས། །བསྔགས་འོས་སྙིང་པོའི་རོ་བྲལ་ཚིག་གི་ཚོགས་པ་རྒྱ་ཆེ་སྤུན་པའི་མཛོད། །སྤངས་ཏེ་དབུ་མའི་ལམ་གནས་རྒྱལ་བསྟན་ཀ་བར་གྱུར་གང་གཏམ་དུ་གླེང། །ངོ་མཚར་མཛད་བཟང་མ་ལ་ཡར་སྐྱེས་ཀྱི། །བསུང་
ཞིམ་སྡེབ་ལེགས་དྲི་ཡི་བཞོན་པ་ཅན། །སྐལ་བཟང་གྲུབ་པའི་སྙིང་ལ་བདུད་རྩིའི་ཆར། །བདེ་གཤེགས་གཞུང་ལམ་གསལ་བའི་སྒྲོན་མའང་ཡིན། །མཚན་སྙན་བཻཌཱུརྱ་ཡི་མདངས་ཆགས་ཀྱང། །རང་མཚང་གསལ་བའི་སྐད་ངན་
འབྱིན་པའི་ཝ། །རང་རིགས་རྨོངས་པས་བཀུར་རྣམས་བག་བྱོས་དང། །རྣམ་འབྱེད་ཟླ་བའི་འཕེལ་བ་དེང་ནས་རྩོམ། །མི་ཟད་རྒྱན་གྱི་འཁོར་ལོའི་ཏ་མ་ལར། །མིག་ཡངས་གྱེན་དུ་གཡོ་བའི་མདོངས་མཐའ་རྣམས། །དགའ་དད་རོལ་
པའི་འཇོ་སྒེག་འཛིན་པའི་སླད། །ལེགས་བཤད་དབྱར་རྔ་དལ་གྱིས་རྒོད་པར་བྱ། །དེ་ཡང་རིས་སུ་མ་ཆད་པའི་འགྲོ་བ་མགོན་མེད་པ་རྣམས་ལ་རྗེས་སུ་བརྩེ་བའི་སྙིང་རྗེ་ཆེན་པོས་གཞན་དབང་དུ་གྱུར་ཏེ། བྱ་དཀའ་བའི་སྤྱེད་པ་མཐའ་
དག་ལ་ཡང་ཇི་ལྟར་དང་བའི་རྒྱལ་པོ་པདྨའི་མཚོ་ལ་འཇུག་པ་བཞིན་དུ་དགྱེས་དགུར་གཞོལ་བ་ནི། བདག་ཉིད་ཆེན་པོ་རྣམས་ཀྱི་ངང་ཚུལ་ཡིན་ཏེ། མདོ་སྡེ་ཕལ་པོ་ཆེ་ལས། བྱང་ཆུབ་རྒྱ་མཚོར་བ་བརྙེས་གྱུར་ནས་ཀྱང། །སེམས་ཅན་

[005A]༄༅། །རྒྱ་མཚོ་རབ་ཏུ་སྨིན་བྱའི་ཕྱིར། །བྱང་ཆུབ་སེམས་བསྐྱེད་རྒྱ་མཚོ་སྟོན་མཛད་ཅིང། །མི་འགྲི་བ་སྤྱོད་པ་རྒྱ་མཚོ་དུས་ཀུན་སྟོན། །བདེ་གཤེགས་རྣམས་ཀྱི་རྣམ་འཕྲུལ་དེ་འདྲའོ། །ཞེས་ངེས་པའི་དོན་དུ་
སྐུ་བཞི་ཡེ་ཤེས་ལྔ་ལ་སོགས་པའི་ཡོན་ཏན་ཡོངས་སུ་རྫོགས་པ་བླ་ན་མེད་པའི་བྱང་ཆུབ་མཆོག་གི་གོ་འཕང་དམ་པ་མངོན་དུ་མཛད་ཟིན་ཀྱང། མུ་མཐའ་མེད་པའི་སེམས་ཅན་རྣམས་ཀྱི་སྐལ་བ་ཇི་ལྟ་བ་བཞིན་དུ་སྐུའི་བཀོད་པ་མཐའ་
ཡས་པ་ཆུ་ཟླ་དར་གཟུགས་བརྙན་བཞིན་དུ་སྟོན་པར་མཛད་པ་ནི་ཐེག་པ་ཆེན་པོ་རྒྱུད་བླ་མའི་རྡོ་རྗེའི་གནས་བདུན་པ་འཕྲིན་ལས་ཀྱི་སྐབས་སུ། ཇི་ལྟར་བཻཌཱུར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་
ལྟར། །དེ་བཞིན་འགྲོ་སེམས་ས་གཞི་གཙང་ན་ལ། །ཐུབ་བའི་དབང་པེའི་སྐུ་ཡི་གཟུགས་བརྙན་སྣང། །ཞེས་གསུངས་པ་ལྟར་རོ། །དེ་ལྟ་བུའི་བདག་ཉིད་ཆེན་པོ་རྣམས་ཀྱི་གསང་གསུམ་རྨད་དུ་བྱུང་བའི་ཡོན་ཏན་རྗེས་སུ་དྲན་ཏེ་
མི་ལྡོག་པའི་དད་པ་སྐྱེད་པ་ནི། བློ་ལྡན་ཆོས་ཀྱི་རྗེས་འབྲང་མཐའ་དག་གི་ལུགས་སྲོལ། ལེགས་ཚོགས་མ་ལུས་པའི་གཞི་རྟེན་མཚུངས་པ་མེད་པ་ཡིན་ལ། ཐ་ན་དེ་ལྟ་བུའི་ཚིག་ཙམ་ཐོས་པས་ཀྱང། ཇི་སྐད་དུ། དཔལ་ལྡན་དཔའ་
པོས༑ ཡ་རབས་རྣམས་དང་ཕྲད་ན་སྐྱེས་ཀྱི་མཆོག་ཚོགས་ཀྱི་ནང་ན་མཁས་པ་མགུ་བར་བྱེད། །ཅེས་གསུངས་པ་ལྟར་ལེགས་ཉེས་འབྱེད་པའི་བློ་གྲོས་ཀྱི་རྩལ་དང་ལྡན་ཞིང་གཟུ་བོར་གནས་པའི་མཁས་པ་མཐའ་དག་གི་སྙིང་ལ་བདུད་རྩིའི་

[005B] །དེའི་ཕྱིར་བདག་སོགས་ལྷ་དང་བཅས་པའི་འགྲོ་བ་མ་ལུས་པའི་འདྲེན་པ་བླ་ན་མེད་པ། ལན་གཅིག་མ་ཡིན་པར་གོམས་པའི་ཐུགས་བསྐྱེད་རླབས་པོ་ཆེའི་ས་བོན་དུས་སུ་སྨིན་པ་
ལས༑ བློ་བཟང་འཇམ་དཔལ་སྙིང་པོའི་ལུང་རྟོགས་ཆོས་ཀྱི་སྲིད་ལ་བཀའ་ཡི་འཁོར་ལོས་འདོད་དགུར་མངའ་བསྒྱུར་པའི་ཆོས་ཀྱི་རྒྱལ་པོ་ཆེན་པོ། འཛམ་གླིང་མཁས་པ་མ་ལུས་པའི་ཟུར་ཕུད་མནྡ་ར་ཡི་ཕྲེང་བ་ཞབས་སྟེགས་ཟླ་བ་ནོར་
བུའི་མེ་ལོང་ངོས་ལ་མངོན་པར་གསལ་ཞིང། གྲགས་སྙན་མ་ལི་ཀ་ཡི་དྲི་བསུང་མངར་པོར་འཐུལ་བས། རྒྱ་མཚོའི་གོས་ཅན་ཡངས་པའི་ཁྱོན་ཀུན་གཅིག་ཆར་འགེངས་པར་མཛད་པ། དོན་གྱི་སླད་དུ་མཚན་ནས་སྨོས་ཏེ་རིགས་དང་དཀྱིལ་
འཁོར་ཀུན་གྱི་ཁྱབ་བདག་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་ནོར་བུའི་བང་མཛོད་ལྟ་བུའི་ནང་ནས་རང་གི་བློ་ནུས་དང་བསྟུན་པའི་མཛད་པ་ཐུན་མོང་བ་ལས་བརྩམས་ཏེ་ཉུང་ཟད་ཙམ་ཞིག་ཚིག་སྦྱོར་
དར་གྱི་སྲད་པུ་ལ་བརྒྱུས་ཏེ། ཡ་རབས་དམ་པའི་རྗེས་སུ་ཞུགས་པའི་སྐལ་བཟང་སྐྱེ་པོ་ཡོངས་ཀྱི་མགུལ་བའི་རྒྱན་དུ་བསྟར་བར་བྱའོ། །དེ་ཡང་རྗེ་བཙུན་བླ་མ་དམ་པ་འདི་ཉིད་གང་དུ་ཐོག་མར་སྐུ་བལྟམས་པའི་མཛད་པ་ཉེ་བར་བསྟན་པའི་
ཡུལ་ནི། དགེ་བཅུའི་ལང་ཚོ་མཆོག་ཏུ་དར་བ་མདོ་སྨད་ས་ཡི་ཐིག་ལེ། འཇམ་མགོན་བརྟན་པའི་འཁོར་ལོ་དུར་སྨིག་འཆང་བའི་སྐུ་ཡི་རྣམ་པར་བཞེངས་པའི་གནས་མཆོག་ཙོང་ཁའི་རྒྱུད་དང་ཧ་ཅང་མི་རིང་ཞིང། སྔོན་མཁས་པ་མི་གསུམ་

[006A]༄༅། །གྱིས་སྒྲུབ་པའི་རྒྱལ་མཚན་བསྒྲེངས་པའི་བསྟི་གནས་ལོ་བའི་རྡོ་རྗེ་བྲག་དང་ཁད་ཤིན་ཏུ་ཉེ་བ། གྲུབ་པའི་དབང་ཕྱུག་ཆོས་རྗེ་དོན་གྲུབ་རིན་ཆེན་པས་ཤིས་པར་བརྗོད་པའི་བདེན་ཚིག་མེ་ཏོག་འཐོར་བའི་
དགེ་མཚན་གྱི་གཟི་འོད་མངོན་པར་འཕྲོ་བ་སྣང་རའི་གསེར་ཁང་ཞེས་ཡོངས་སུ་གྲགས་པའི་གཙུག་ལག་ཁང་གི་ཉེ་འདབ་རྩི་བཅུད་སྣ་ཚོགས་པ་དང་ལེ་ཏོག་གི་རིགས་མི་འདྲ་པ་དུ་མ་ཡོངས་སུ་སྨིན་པའི་གང་བུའི་སྙེ་མ་གཡུར་དུ་ཟ་ཞིང་
འཆི་མེད་གཞོན་ནུའི་སྐྱེད་ཚལ་ལ་ཅོ་འདྲི་བའི་བཟའ་ཤིང་གི་རྭ་བ་དུ་མས་ཡོངས་སུ་བསྐོར་བའི་གནས་ཕུན་སུམ་ཚོགས་པ་ཞིག་ཡིན་ལ། གདུང་རུས་ནི། སྤྱིར་པུར་རྒྱལ་བོད་ཀྱི་ཡུལ་འདིར་མིའི་འགྲོ་བ་བྱུང་ཚུལ་ལ། རྒྱ་གར་ནས་སྐྱ་
བསེང་བུ་ལྔ་དང། དགྲ་ངན་དཔུང་ཚོགས་བཅུ་གཉིས་འཐབ་པའི་ཚེ། རྒྱལ་པོ་རུ་པ་ཧི་དམག་སྟོང་དང་བཅས་པ་བྲོས་ཏེ་འོང་པ་ལས་མཆེད་པ་སོགས་བཤད་ཚུལ་མང་དུ་ཡོད་ཀྱང། གཙོ་བོར་གྱུར་པ་ནི། རང་ཅག་ཁ་བ་རི་བ་རྣམས་
ཀྱི་སྤྱི་རྗེ། ལྷ་ཅིག་ཕྱག་ན་པདྨའི་ཐུགས་རྗེའི་སྒྱུ་འཕྲུལ་སྤྲེའུ་བྱང་ཆུབ་སེམས་དཔའི་གདུང་བརྒྱུད་ལས་མཆེད་པ་ཉིད་ཡིན་ཞིང། དེ་ལ་ཡང། རུས་ཆེན་བཞིར་གྱེས་པའི་ཡ་རྒྱལ་ལྡོང་གི་རིགས་དེ་ཉིད་ཕྱོགས་སོ་སོར་མང་དུ་འཕེལ་པའི་ཆ་
ལས་གཅན་ཚ་བྱ་བ། ཡུལ་མི་རང་བཞིན་པ་རྣམས་ཀྱང་སྙིང་སྟོབས་ཆེ་ཞིང་ཁྲེལ་གཞུང་དང་ལྡན་པ་ཤས་ཆེ་ལ་ཁྱད་པར་གཅན་ཚའི་དཔོན་པོ་འབུམ་ཡག་རྒྱལ་ཞེས་པ་དཔའ་མཛངས་རྟུལ་ཕོད་སོགས་ཀྱི་སྒོ་ནས་ར་མ་ཎཱའི་སྙེམས་པ་འཕྲོག་

[006B] དེ་ལ་བུ་བརྒྱད་ཡོད་པའི་ཆེ་བ་ནི་སྟོང་སྐོར་མཉྫུ་ཤྲི་སྐུ་ཕྲེང་ལྔ་པ་མཁས་བཙུན་བཟང་
གསུམ་གྱི་ཡོན་ཏན་རིན་པོ་ཆེས་ཐུགས་ཀྱི་བར་མཛོད་ཡོངས་སུ་གཏམས་པའི་གྲུབ་པའི་དབང་ཕྱུག་ཆེན་པོ་རྗེ་ངག་དབང་བསོད་ནམས་རྒྱ་མཚོའི་ཞལ་སྔ་ནས་ཉིད་ཡིན་ཞིང། གཉིས་པ་ཆོས་རྗེ་ངག་དབང་དཔལ་འབྱོར་དང། གསུམ་པ་ནི་ངག་
དབང་རྣམ་རྒྱལ་བྱ་བ་འདུན་མ་མཁས་ཤིང་རང་བཞིན་དྲང་བ། སྙིང་སྟོབས་ཆེ་ལ་ཕྱི་ཐག་སྲོང་བ་དཔའ་རྩལ་ཆེ་ཡང་སྡིག་ལ་འཛེམ་པ། བརྟན་ཞིང་ཟིལ་ཆེ་བ་སོགས་ལྷ་ཆོས་མི་ཆོས་གང་གི་ངོས་ནས་ཀྱང་བསྔགས་པར་འོས་པའི་ཡོན་ཏན་རིན་པོ་
ཆེ་དུ་མའི་རྒྱན་གྱིས་སྤྲས་པ་ཞིག་སྟེ་དེ་ནི་བདག་ཉིད་ཆེན་པོ་འདིའི་ཡབ་ཡིན་ལ། ཡུམ་ནི་གནམ་སྐྱིད་ཅེས་པ། ངོ་ཚ་ཁྲེལ་ཡོད་ཀྱི་གོས་དང་ལྡན་ཞིང། དད་པ་དང་གཏོང་པའི་རྒྱན་གྱིས་མཛེས་པ། སེམས་རྒྱུད་བཟང་ཞིང་ཆོས་ལ་དཀར་
བ་སོགས་བུད་མེད་ཕལ་བའི་ངང་ཚུལ་ལས་འདས་ཤིང་གཟི་བྱིན་སུས་ཀྱང་བཟོད་པར་དཀའ་བའི་ཌཱ་ཀིའི་མཚན་དང་ལྡན་པ་ཞིག་གོ་དེ་ཡང་ཡབ་ཡུམ་འདི་གཉིས་ལ་སྔར་རིགས་བརྒྱུད་དཀོན་པའི་དོན་དུ་གྲུབ་པའི་དབང་ཕྱུག་སྟོང་
སྐོར་རིན་པོ་ཆེར་སྲིད་བསྲུང་གི་རིམ་གྲོའི་དོན་དུ་གསོལ་བ་ནན་ཆེར་བཏབ་ཀྱང་གནང་དུ་མ་བཞེད་པ་ལ། ལོ་སྔ་མ་འདིར་ཉིད་ནས་དགོངས་བཅད་ཀྱིས་ངེད་སྣང་རར་འོང་ཁྱོད་ཀྱི་སྲིད་བྱ་ལ་རིམ་གྲོ་ཞིག་བྱེད་དགོས་གསུངས། རྣམ་

[007A]༄༅། །རྒྱལ་གྱི་གཞིས་སུ་ཕེབས་ཏེ་ཞག་བདུན་རིག་བྱེད་མའི་བསྙེན་མཚམས་མཛད་པའི་མཐར་ཐུན་མོང་མ་ཡིན་པའི་རྫས་སོགས་ཕྱག་ལེན་ཞིབ་རྒྱས་དང་བཅས་སྦྱིན་སྲེག་མང་དུ་གནང། སླར་མཆོད་རྟེན་ཐང་
དུ་ཕེབས་ནས་ཀྱང་དེའི་དོན་དུ་པྲ་འབེབས་ལན་མང་མཛད་དེ་རིམ་གྲོ་ཕེན་ཆེར་བསྒྲུབས། རྗེས་མའི་སྐབས་ཤིག་པྲ་ཕབ་སྟེ་ཉིད་ཀྱི་གཅུང་པོ་ཨུས་ཇང་ནང་སོ་ལ་ལྟར་བཅུག་པས། གསེར་གྱི་རྡོ་རྗེ་ཞིག་འདུག་པ་རིམ་གྱིས་ཇེ་གསལ་དུ་སོང་ནས་
མཐར་འོད་ཟེར་འཕྲོ་བ་ཞིག་མཐོང་ཚུལ་ཞུས་པས་ཤིན་ཏུ་དགྱེས་ཤིང་ད་དེ་ཀས་ཡོང་གསུངས། ལྷུམས་སུ་ཞུགས་པའི་དུས་སྔ་ཕྱི་ཅི་རིགས་པར་ཡུམ་གྱི་རྨི་ལམ་དུ། སྣང་རའི་གསེར་ཁང་ནས་དགེ་འདུན་དཔག་ཏུ་མེད་པས་མཆོད་རྫས་
དུ་མ་ཐོགས་ཏེ་ཡབ་ཡུམ་གཉིས་གསེར་ཁང་དུ་སྤྱན་དྲངས་ནས་ཁྲི་མཐོན་པོ་ལ་བཞུགས་སུ་གསོལ་བར་ཡང་ཡང་རྨིས་པ་དང། ལྷུམས་སུ་མ་ཞུགས་པའི་སྔོན་ཙམ་ལ། སྟོང་སྐོར་རིན་པོ་ཆེའི་མནལ་ལམ་དུ། ལྷོ་ཕྱོགས་ཀྱི་ནམ་
མཁའ་ནས་གསེར་གྱི་རྡོ་རྗེ་ཞིག་འོངས་ཏེ་མདུན་དུ་བབས་པ་དང་བླ་མ་བགྲེས་པོ་ཞིག་ཏུ་གྱུར་ནས་གདུགས་སེར་པོ་གཅིག་ཁོང་ལ་ཕུལ་ཏེ་འདི་རེ་ཞིག་ཁྱེད་ལ་གཏད་པ་ཡིན་ཟེར་བ་དང། ཡང་ལན་གཅིག་ལྷོ་ངོས་ཀྱི་ནམ་མཁའི་དབྱིངས་
སུ་སྤྲིན་ཕུང་འཁྲིགས་པའི་གསེབ་ནས་འཇམ་དབྱངས་དམར་སེར་གྱི་སྐུ་ཞིག་ཐོན་བྱུང་བ་ལ་ཤར་ཕྱོགས་ནས་སྐྱེ་བོ་གྲངས་མེད་པས་ཕྱག་མཆོད་བྱེད་པ་རྨིས་ཚུལ་གསོལ་དཔོན་སངས་རྒྱས་བསྟན་འཛིན་ལ་གསུངས་པར། ཁོས་དེ་དཔྱད་

[007B] ཇི་ལྟར་དཔྱད་ཀྱང་བཟང་པར་འདུག་གསུངས་ཏེ་སླད་ཀྱི་འཕྲིན་ལས་དང་བཅས་པའི་དོན་ལ་དགོངས་པར་མངོན། གཞན་འགའ་ཞིག་གི་རྨི་ལམ་དུ་ཡབ་ཀྱི་ཁང་བདེ་ཉིད་ཇེ་མཐོ་རྗེ་མཐོར་སོང་བའི་ཕྱི་ནས་དར་གྱི་ཤམ་
བུ་རིམ་པ་མང་པོས་བསྐོར་ཏེ་རྒྱལ་མཚན་གྱི་རྣམ་པར་འགྲོ་བ་དང། ཡབ་ཀྱི་ཁང་བར་གསེར་གྱི་མཆོད་རྟེན་བརྩིགས་པ་དང། ལྷོ་ངོས་ནས་ཤལ་དཀར་དམར་གྱིས་སེ་རལ་ཁ་བྱས་པའི་བྱ་རོག་ཆེན་པོ་ཞིག་འོངས་ཏེ་ཡབ་ཀྱི་ཁང་བར་བསྐོར་
པ་ལན་གསུམ་བྱས་ནས་སྟེང་དུ་བབས་ཏེ་སྐད་སྙན་པོ་སྒྲོགས་པ་སོགས་དེ་ཕྱོགས་ཀྱི་ཡུལ་མི་དག་སྣང་ཅན་ཕལ་ཆེར་ལ་རྨིས་ལྟས་ཡ་མཚན་པ་མང་དུ་བྱུང། སྐུ་བལྟམས་པར་ཉེ་བའི་སྐབས་སུ་ཡུམ་ལ་རང་གི་ཁང་སྟེང་དུ་ཉི་ཟླ་གཉིས་
མཉམ་དུ་ཤར་པའི་རྨི་ལམ་བྱུང་ཞིང། གཞན་ཞིག་གིས་ཡབ་ཡུམ་གཉིས་བཞུགས་པའི་ཁང་བ་དེའི་སྒོ་ན། ཡབ་ཀྱི་གཅུང་པོ་ཨུས་ཇང་ནང་སོས་དངུལ་ཁྲབ་མེ་ཏོག་གི་རི་མོ་ཅན་ཞིག་གྱོན་ནས་ཉི་ཟླ་གཉིས་ཕྲག་པར་བཟུང་སྟེ། ལག་
པ་སྒོ་འགྲམ་གཉིས་སུ་བརྐྱངས་ནས་བསྡང་ཡོད་པ་ཞིག་རྨིས་པ་ནི་རྒྱལ་པོ་ཆེན་པོ་རྣམ་ཐོས་སྲས་ཀྱིས་སྒོ་སྲུང་མཛད་པའི་ལྟས་སུ་གོར་མ་ཆག་གོ། དེ་ནས་ག་ནི་ཀ་རྣམས་མེ་མཁའ་རྒྱ་མཚོ་ལས་འདས་ལོ་དྲུག་ཅུ་སྐོར་ཕྲག་བཅུ་གཅིག་
དང་ཉག་མ་ཞེ་གཉིས་བསྲེས་པ། སྟོད་འགྲེལ་ལྟར་ན་ཕུར་བུ་ཞེས་གྲགས་ཤིང་རྒྱ་ནག་སྤོར་ཐང་དང་བསྟུན་ནས་ཁམས་སྤྲེའུ་ལོ། འཇལ་བྱེད་ནག་པ་ཅན་གྱི་ཟླ་བ་འམ། ཧོ་ཟླ་གསུམ་པའི་ཡར་ངོའི་གྲལ་ཚེས་བརྒྱད་ཀྱི་ཉིན། གཟིགས་པ་

[008A]༄༅། །ཡོངས་སུ་དག་པའི་ཡེ་ཤེས་ཀྱི་རང་མདངས་དང་མཐུན་པའི་ཁྱེའི་མདོག་དཀར་ཞིང་དྲི་མ་མེད་པ། དཔྲལ་བའི་དབྱེས་ཆེ་ཞིང་སྨིན་མ་འཇར་བ། ཡན་ལག་དང་ཉིང་ལག་རྣམ་པར་འབྱེས་ཤིང་དབང་པོ་གསལ་
ལ་བཞིན་འཛུམ་བག་དང་བཅས་པ། སྲིད་ཞིའི་མཛེས་སྡུག་གི་སྙིང་པོ་མ་ལུས་པ་གཅིག་ཏུ་བསྡུས་པ་ལྟར་བལྟ་བས་ཆོག་མི་ཤེས་པ་ཞིག་སྐྱེ་པོ་ཡོངས་ཀྱི་འདྲེན་བྱེད་ཡངས་པའི་ལམ་དུ་ལེགས་བྱས་གཟུགས་སུ་རོལ་པའི་འཇོ་སྒེག་
བཞིན་དུ་དགེ་མཚན་དུ་མའི་གར་དང་བཅས་ཏེ་བལྟམས་པར་གྱུར་ཏོ། །སྨྲས་པ། ཨེ་མ་སྨིན་ལེགས་དབྱིག་གི་བློ་གྲོས་མར། །རྒྱལ་སྲས་དབྱར་གྱི་ལང་ཚོ་སྦྲུམ་པ་ན། །ད་ནི་དུས་ཀྱི་རྒུད་པ་སངས་སོ་ཞེས། །སྐལ་བཟང་ཀོ་ཀི་ལ་ཡིས་
གླུ་དབྱངས་ལེན། །གང་ཚེ་མངལ་ཁུར་འཛིན་མ་དེ། །གྱ་ནོམ་བདེ་བས་མངོན་དགའ་བ། །སྐོམ་པས་བདུད་རྩི་བཏུང་བ་འམ། །བསམ་གཏན་བདེ་ལ་ཞུགས་པ་བཞིན། །མངལ་གནས་སྤྲིན་གྱི་རྒྱ་ལས་རྣམ་གྲོལ་བ། །གཞོན་ནུ་
གསར་ཚེས་ཟླ་བའི་མྱུ་གུ་ཡིས། །རྒྱ་མཚོའི་སྐ་རགས་འཆིང་བའི་ས་ཆེན་འདིར། །དགེ་ལེགས་གོས་དཀར་སྣང་བ་ཅིག་ཆར་བྱིན། །ཀུན་རྟོག་མཛུབ་རྩེའི་པིར་གྱིས་བིས་མིན་པར། །ངོ་མཚར་ལྷན་ཅིག་སྐྱེས་པའི་མདངས་བཀྲབ། །
དགེ་མཚན་དབང་པོའི་གཞུ་ཡི་གུར་ཁང་དུ། །གདུང་སེལ་སྨན་གྱི་མྱུ་གུ་དང་པོར་འཁྲུངས། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་

[008B]། །།པེཌཱུར་རྒྱུད་མངས་སྒྲར་འཁྲོལ་ཉེར་ཞིའི་དབྱིངས། །ཀུན་སྦྱོར་གྲུ་གཟིངས་མཐར་བྱེད་ནམ་མཁའི་ལྕགས། །འབུམ་འགྱེད་རྡོ་རྗེ་དབྱིངས་ཀྱི་དབང་ཕྱུག་མས། །སླར་
ཡང་མི་ཟད་ངག་གི་དཔལ་སྩོལ་ཅིག་དེ་ལྟར་ལུས་ཅན་ཡོངས་ཀྱི་བསོད་ནམས་བ་ཀུ་ལ་ཡི་འདབ་བརྒྱ་མཆོག་གསུམ་ཐུགས་རྗེའི་འགྲམ་ཆང་གཟེགས་མས་ཕྱེ་བ་ལས། མཛེས་སྐུའི་གེ་སར་སྙིང་པོ་མངོན་དུ་གསལ་བར་གྱུར་པ་དང་
ཡབ་ནས་དཔོན་སྔགས་དགེ་འདུན་བྱ་བ་བོས་ཏེ་སྐྱེས་ལྷ་རྡོ་རྗེ་ལེགས་པ་ལ་བསང་མཆོད་རྒྱས་པར་བཏང་ནས་རྭ་སྐྱེས་ཤིག་ཚེ་ཐར་དུ་ཕུལ། བཙས་སྟོན་ཀྱང་ལེགས་པར་བྱས་ཏེ་མཚན་རིན་ཆེན་མཁར་དུ་གསོལ། དེའི་ཚེ་ཡུམ་གྱིས་
སྐུ་པང་དུ་བཟུང་སྟེ་སྤྱན་ཟིམ་མེ་བཞུགས་པ་ལས་གཉིད་ཀྱི་ཉམས་ཡེ་མེད་པ་ལ། ལྷོ་ངོས་ནས་བླ་མ་པཎ་ཞྭ་གྱོན་པ་གསུམ་བྱུང་སྟེ་བཟང་གོས་སེར་པོ་མེ་ཏོག་མ་ཞིག་གཡོགས་ནས་འདི་བྱིས་པའི་གོས་གྱིས་ཟེར་བའི་སྣང་བ་བྱུང། དེ་
འབྲལ་ཡབ་ལ་སྤྲན་པས། པུ་ཆུང་ལ་གེགས་ཤིག་ཡོད་པ་མིན་ནམ་ཞེས་དོགས་པ་བྱས་འདུག་ཀྱང། དེ་ནི་བླ་མ་དང་ཆོས་སྲུང་སོགས་ཀྱིས་འབྲལ་བ་མེད་པར་བསྲུང་པའི་མཚན་མ་ཞིག་གམ། ཡང་ན་ད་ལྟའི་གདུལ་བྱ་རྣམས་ཀྱིས་
དངོས་སུ་མཐོང་མ་ནུས་པ་མ་གཏོགས། སྔོན་ལུམྦིའི་ཚལ་དུ་གཞོན་ནུ་དོན་ཐམས་ཅད་གྲུབ་པ་སྐུ་བལྟམས་མ་ཐག་ཏུ་ཚངས་པ་དང་བརྒྱ་བྱིན་ལ་སོགས་པས་ཀ་ཤི་ཀའི་རས་ཀྱིས་གཡོགས་པ་དང་ཆ་མཚུངས་པ་ཞིག་གོ་དེ་སྐབས་སྟོང་

[009A]༄༅། །སྐོར་རིན་པོ་ཆེ་ནས། ཞབས་སྡོང་རྣམས་ལ། ངེད་མཚམས་ཤིག་ཏུ་སྡོད་རྒྱུ་ཡིན་པས་ཁང་བའི་སྟེང་གི་རྒྱལ་མཚན་གསར་དུ་བརྗེ་པ་སོགས་རྟེན་འབྲེལ་གང་ལེགས་སྒྲིགས། སླར་མགྲོན་པོ་གལ་ཆེན་རེ་བྱུང་
ན་ངེད་ལ་སྦྲན་ཆོག་གསུང་ཏེ་བཅད་རྒྱ་གནང་ཡོད་པའི་ཐོག་ཏུ། ཡབ་ངག་དབང་རྣམ་རྒྱལ་གྱིས་གསོལ་སྟོན་དང་བཅས་རྗེ་ཉིད་ལ་སྐུ་ཚ་འཁྲུངས་པའི་གཏམ་སྙམ་འབུལ་བར་སླེབས། དེའི་གནས་ཚུལ་ཞུས་མ་ཐག་མཚམས་ནང་དེར་
འབོད་པ་གནང་སྟེ། ད་རང་རེ་ཐམས་ཅད་ཀྱི་དོན་འགྲུབ་པ་ཡིན་ཞེས་དགྱེས་ཚོར་བླ་ན་མེད་པ་དང་བཅས་གོས་ཆེན་སེར་བོ་ཁ་གང་ཕྱག་བདར་ནས་དྲས་ཏེ་འདི་བྱིས་པའི་གོས་གྱིས་གསུངས། མཚམས་ནང་དེར་ཆེད་གཏད་ཀྱིས་བསྒྲུབས་
པའི་བུམ་ཆུ་གནང་སྟེ་ཁྲུས་དང་གཙང་སྦྲ་སོགས་ལ་འབད་དགོས་པའི་བསླབ་སྟོན་ནན་ཏན་དུ་མཛད། དེ་ཡང་འཁྲུངས་མ་ཐག་ནས་སྤྱན་ལེགས་པར་ཕྱེ་ཞིང་འཛུམ་པ་དང་བཅས་ཏེ་བཞུགས་པ་ལས་བྱིས་པ་ཐ་མལ་པ་ལྟར་ཁམས་
ཉོག་པ་དང། དུ་བ་སོགས་གནས་ངན་ལེན་གྱི་དྲི་མ་མཐའ་དག་རྒྱང་རིང་དུ་བསྲིངས། ཁྱད་པར་དུ་སྐུ་བལྟམས་པའི་ཟླ་བ་དེའི་རྗེས་མའི་ཚེས་བཅུ་གཅིག་གི་ཉིན། སྤྱན་ནམ་མཁའ་ལ་ཡང་ཡང་གཟིགས་ཏེ། སྐུ་སྟོད་གྱེན་དུ་འཕར་
ཞིང་ཕྱག་ཐལ་མོ་བརྡབ་ནས་ཐལ་སྐད་ལན་གསུམ་བཏང་བས། ཡུམ་སྐྲག་ནས་དེ་ལྟར་མི་མཛད་པའི་ཐབས་སུ་ཁང་བའི་ཕྱི་རོལ་ཏུ་བཏོན་ན་ཉི་འོད་མི་བཟོད་པའི་དབང་གིས་ཕན་དུ་རེ་ནས་སྤྱན་དྲངས་ཡང་ད་དུང་དེ་བཞིན་མཛད། ཕྱོགས་

[009B]
རིང་གསོལ་བའི་བླ་སྐུ་བྱོན་ལེགས་པ་གཡས་ཟུར་ན་མཆོད་རྟེན་གྱི་རྣམ་པ་གསལ་བར་ཡོད་པ་ཞིག་བྱུང། ཕྱིས་གཙུག་ལག་ཁང་རྣམས་སུ་མཇལ་བའི་ཚེ་ཇོ་བོ་ཨ་ཏི་ཤའི་སྐུ་བརྙན་ཡིན་ཟེར་བ་རྣམས་སྔར་གྱི་ཞ་ཉེའི་སྐུ་འདྲ་དེ་ཇི་ལྟ་བར་འདུག་
ཅེས་ཡུམ་གྱིས་གསུངས། ཚུལ་དེ་ལ་དཔག་ན་དེའི་ཚེ་ལྷ་ཅིག་འདི་བི་ཀ་རའི་སྐུའི་གཟིགས་སྣང་ཞིག་བྱུང་བར་ངེས་པས། དེའི་རྒྱུ་མཚན་རྣམ་ཐར་དང་པའི་འཇུག་ངོགས་ལས་གསུངས་པ་ལྟར། ཇོ་བོ་ཆེན་པོ་སླར་ཡང་བྱོན་པ་བཞིན་དུ་མདོ་སྔགས་
ཀྱི་ལམ་གྱི་ལུས་ཡོངས་སུ་རྫོགས་པའི་སྒོ་ནས་གདུལ་བྱ་མཐའ་དག་སྨིན་གྲོལ་ལ་འགོད་པའི་ལྷས་སུ་འཁྲུལ་བ་མེད་པ་ནི། ཕྱིས་སུ་ཐུབ་བསྟན་ཡོངས་ཀྱི་མངའ་བདག་གཅིག་པུར་གྱུར་པ་ཀུན་གྱིས་མཐུན་སྣང་དུ་གྲུབ་པ་འདི་ཡིན་ནོ། །དེར་མ་
ཟད་དེ་དུས་ཀྱི་མཛད་པ་དེ་དག་ཀྱང་གཟིགས་སྣང་དེ་ལ་བརྟེན་ནས་སྔོན་སངས་རྒྱས་བསྐྱངས་དང་དཔལ་ལྡན་ཟླ་བ་སོགས་འཕགས་ཡུལ་པཎ་ཆེན་དུ་མའི་སྐུ་ཕྲེང་རིམ་པར་བཞེས་ཏེ་ལུང་རིགས་སེང་གེའི་ང་རོ་བརྒྱུད་མར་བསྒྲགས་པའི་དང་
ཚུལ་གསལ་བར་དྲན་པའི་རྟགས་སུ་གདོན་མི་ཟའོ། །དེ་ལ་འདི་སྐད་ཅེས་བྱ་སྟེ། རང་རིགས་མཁའ་འགྲོ་དཀར་པོས་མཁའ་དབྱིངས་སུ། །ཉམས་ལྡན་རལ་གར་རྩེད་འཇོས་རོལ་པ་ན། །ན་ཚོད་གཞོན་ནུའི་ཆུ་མཚོར་བརྟེན་པ་ཡི། །དང་

[010A]༄༅། །མོ་མགྲིན་པའི་རྫ་རྔ་འཁྲོལ་མིན་ནམ། །དེ་ལྟར་ངོ་མཚར་པའི་སྣང་ཚུལ་དུ་མ་བྱུང་བ་ལ་བརྟེན་ནས་ཡབ་ཡུམ་ཉེ་འབྲེལ་སོགས་ཀྱི་བསམ་པར། འདི་སྐྱེས་ཆེན་དམ་པ་ཞིག་གི་ཡང་སྲིད་དུ་གདོན་མི་
ཟ་བས་སུ་ཡིན་གྱི་གསལ་ཁ་ཞིག་ཤེས་ན་སྙམ་དུ། དཔེར་ན་རྒྱ་མཚོའི་གླིང་དུ་བགྲོད་པའི་དེད་དཔོན་གྱིས་སྔོན་མེད་པའི་ནོར་བུ་རིན་ཆེན་ཞིག་རྙེད་ནས་དེའི་ཡོན་ཏན་ཤེས་པར་འདོད་པས་རྟབ་རྟབ་པོར་གྱུར་བ་བཞིན་དུ་གནས་པའི་
ཚེ༑ གློ་བུར་དུ་གང་ནས་བྱོན་ཆ་མེད་པར་གྲུབ་ཐོབ་ཉོབ་ཀྱི་སྐུ་སྐྱེ་ཡིན་ཟེར་བའི་རྣལ་འབྱོར་བ་དགེ་སློང་གི་ཆ་བྱད་ཅན་མངོན་ཤེས་ཐོགས་མེད་མངའ་བ་ཞིག་ཕེབས་བྱུང་བ་ཡབ་ཡུམ་གཉིས་ནས་སྤྱན་དྲངས་ཏེ། ཟབ་མོ་གཅོད་
ཀྱི་སྒོ་ནས་སྲས་ཀྱི་སྐུ་སྲུང་དང་ཐུགས་དམ་བརྟག་པ་མཛད་དུ་བཅུག་པས། ནུབ་དང་པོར་མནལ་ལམ་དུ་ལྷོ་ཕྱོགས་ནས་འབྲོང་གཡག་ཅིག་འོངས་ཏེ་བསྐོར་བ་ཡང་ཡང་བྱེད་པ་དང། དེའི་རྗེས་མར་མི་ནག་པོ་འབྲོང་ལ་ཞོན་པ་ཞིག་
གིས་བྱིས་པ་འདི་དགོན་པ་རྒྱབ་བྲག་རི་དང། མདུན་སྤང་རི་བྱས་པ། སྔར་སྤ་གུར་ཁང་བ་གསུམ་ཀ་འཕུབ་མྱོང་བ་ཞིག་གི་ཡིན་ཟེར་བ་རྨིས་པས། དེ་འདྲ་ཞིག་གི་བླ་མའི་སྐུ་སྐྱེ་རེད་གསུངས། དེ་ཡང་བཀྲ་ཤིས་འཁྱིལ་གྱིས་གནས་དང་
སྔར་དགོན་པ་གསར་ཚུགས་སྐབས་ཀྱི་ཆགས་ལུགས་སོགས་རྒྱུས་ཡོད་པ་ཞིག་གིས་དཔྱད་ན་དེ་ལས་ལྷག་བཤད་དུ་མེད་པ་ལྟ་བུར་འདུག་ཀྱང། ཁོང་རྣམས་དེ་ཕྱོགས་སུ་དོགས་པ་ཆེར་མ་སྐྱེས་པ་དང། ཆ་རྒྱུས་མེད་པའི་དབང་གིས་

[010B] སྐུ་ཞང་དགེ་སློང་བློ་གྲོས་རྒྱ་མཚོས་ཁོང་ལ་ཡང་བསྐྱར་བརྟག་པ་གནང་བཅུག་པས། མ་ཅིག་ལ་བ་སྒྲོན་གྱིས་དྲེའུ་དཀར་པོ་ཞིག་ཆི་པས་ནས་བྱོན་ཏེ་བྱིས་པ་འདི་དབལ་ཤུལ་ངག་དབང་རིན་པོ་ཆེ་ལ་སྐུ་གསུང་
ཐུགས་ཀྱི་སྤྲུལ་བ་གསུམ་འབྱོན་རྒྱུ་ཡིན་པས། དེའི་ནང་ནས་ཐུགས་ཀྱི་སྤྲུལ་པ་ཡིན་གསུངས་པ་ཞིག་རྨིས་ཏེ། འདི་སྒོ་མང་དཔོན་སློབ་རིན་པོ་ཆེའི་སྤྲུལ་སྐུ་འཁྲུལ་མེད་དུ་འདུག་ཅེས་ཐེ་ཚོམ་གྱི་འཆིང་བ་གཅོད་པར་མཛད། འོན་ཀྱང་
སྐུ་ཞང་དགེ་སློང་དེ་གང་བྱུང་ལ་ཡིད་མི་རྟོན་པ་ཐུགས་སྒམ་པོ་ཞིག་ཡིན་པས། ཁོང་དང་ཁུ་བོ་ཨུས་ཇང་ནང་སོ་གཉིས་ནས་སྟོང་སྐོར་རིན་པོ་ཆེ་ལ་བྱིས་པ་འདི་དམ་པའི་སྐྱེ་མཐའ་ཞིག་ཏུ་ཐེ་ཚོམ་མི་འདུག་ཀྱང། ས་ཆ་ཡུལ་ཕྱོགས་གང་
གི་བླ་མ་ཞིག་ཡིན་ཐུགས་བརྟག་བཀའ་གསལ་ཞིག་བཀའ་དྲིན་སྐྱོང་དགོས་ཞུས་པར། སྟོང་སྐོར་རིན་པོ་ཆེ་ནས། ངའི་རྨི་ལམ་དུ་སྟོང་སྐོར་དགོན་པའི་དགེ་བསྐོས་ཀྱིས་ངེད་ལ་གདུགས་གཅིག་ཕུལ་ཏེ། འདི་དབལ་ཤུལ་དཔོན་སློབ་ཀྱིས་མི་ཏྲ་
བརྒྱ་རྩའི་དབང་གནང་སྐབས་ཀྱི་གདུགས་ཡིན་ཟེར་བ་གཅིག་རྨིས་གསུངས། དེ་ཅི་ཡིན་ད་དུང་བརྟག་པ་ཞིག་གནང་དགོས་ཞུས་པས། དགེ་འདུན་ཟེར་པ་གཅིག་ཚང་གི་ཡིན་པར་སྣང་གསུངས་ཏེ། སྐུ་གོང་མའི་མི་རྩ་ལ་དཔལ་ཤུལ་དགེ་འདུན་
སྐྱབས་ཟེར་བས་དེ་ལ་དགོངས་པར་སྣང། མནལ་ལམ་དང་པོ་ཡང་ཀུན་མཁྱེན་འཇམ་དབྱངས་བཞད་པའི་སྐུའི་ཡང་སྲིད་ཡིན་པའི་རྟགས་སུ་མ་ཟད། སྐུ་འཕྲེང་འདི་ལ་མི་ཏྲ་དང་རྡོར་ཕྲེང་སོགས་དབང་ལུང་མན་ངག་གི་རྒྱུན་རྒྱ་བོད་ཧོར་གསུམ་

[011A]༄༅། །གྱིས་མཚོན་པའི་རྒྱ་མཚོའི་གོས་ཅན་ཡོངས་ལ་སྤེལ་བར་འགྱུར་བའི་རྟགས་སུ་གོར་མ་ཆག་གོ། ཡང་ལན་གཅིག་སྟོང་སྐོར་རིན་པོ་ཆེ་ནས། ངའི་རྨི་ལམ་དུ་ནམ་ལངས་ནས་ཉིན་གུང་གི་ཚོད་ལམ་སླེབས་
བར་དུ་ཉི་མ་མ་ཤར་ཞིང། དེ་ནས་ཤར་བའི་འོད་ཀྱིས་འཛམ་གླིང་ཁྱབ་པ་ཞིག་རྨིས་པའི་སྤྲུལ་སྐུ་འདི་ལ་ཡ་མཚན་ཅན་ཞིག་འོང་བར་སྣང་ཡང་རེ་ཞིག་སུས་གདན་འདྲེན་མི་བྱེད་པ་འདྲ་ཞེས་འབྱུང་འགྱུར་མངོན་སུམ་དུ་གཟིགས་པའི་
གསུང་བྱོན། བརྟག་པ་ཞུས་པའི་ལན་དུ་བླ་མ་འདི་ཡིན་གྱི་གསལ་ཁ་མི་གསུངས་ཡང། རྒྱུན་པར་རྗེ་འདིའི་མཚན་ལ་སྒོ་བླ་ཞེས་བཏགས་ནས། སྒོ་བླ་བདེ་བོ་ཨེ་ཡོད་ཅེས་ཡང་ཡང་འདྲི་བ་སོགས་སྔོན་ཆོས་རྗེ་དོན་གྲུབ་རིན་པོ་ཆེས་རྗེ་བླ་
མ་སྐུ་ན་ཕྲ་མོའི་དུས་ན་ཇི་ལྟར་བསྐྱངས་པ་དང་འདྲ་བར་སྤྱན་གྱི་འབྲས་བུ་བཞིན་དུ་བཙའ་བར་མཛད་དོ། །དགུང་ལོ་གཉིས་བཞེས་པའི་སྐབས་སུ་བུད་མེད་ཅིག་གི་སྐྲ་ཆུ་འཐོར་བ་ཞལ་དུ་སོང་བའི་རྐྱེན་གྱིས་ཐུགས་རིག་སྔར་ལས་
ཅུང་ཟད་མི་གསལ་བར་སོང། དེའི་ཚེ་ཡུམ་གྱི་མནལ་ལམ་དུ། སྣང་རའི་གསེར་ཁང་ན་གསེར་དངུལ་གྱིས་བྲིས་པའི་གླེགས་བམ་མང་པོ་འདུག་པའི་སྟེང་དུ་འགོམ་ཡུག་བྱས་པས། ཐང་འཆམ་གྱི་ཆས་དང། རྭ་རྩེ་གསེར་ལས་བྱས་པའི་
ཞལ་འབག་འཇིགས་སུ་རུང་བ་གྱོན་པ་ཞིག་གིས་ལག་ཏུ་རལ་གྲི་བཟུང་ནས་མོ་རང་ལ་དྲག་ཏུ་བསྡིགས་པ་ཡང་ཡང་རྨིས། དེའི་གནས་ཚུལ་སྐུ་ཞང་དགེ་སློང་བརྒྱུད་ནས་སྟོང་སྐོར་རིན་པོ་ཆེར་སྙན་སྒྲོན་ཕུལ་བར། བྱིས་པ་ལ་

[011B] བསྐང་གསོ་གང་མང་ཐོན་གསུངས་པ་ལྟར་བསྒྲུབས། དེ་སྐབས་སུ་ཡང་ཡུམ་གྱི་མནལ་ལམ་དུ། མོ་རང་ལ་མོ་བདེ་ཆེན་གྱི་དགོན་པའི་འདུ་ཁང་དུ་ཡོད་པ་ལ། སྔར་རྨིས་པའི་ཆོས་རྒྱལ་དེ་
འདྲ་བ་ཞིག་གིས་དེད་ནས་བྲོས་ཏེ་ཁང་ཐོག་ནས་མཆོངས་པས། སྟོན་ནས་ཆོས་རྒྱལ་གཉིས་ཕྱི་ནས་ཆོས་རྒྱལ་གཉིས་ཏེ་བཞིས་རང་དབང་མེད་པར་བཟུང་ནས་བརྡུང་བརྡེག་བྱས་པ་ལ་བསྐང་འདོན་པ་རྣམས་ཀྱིས་ངོ་ཆེན་བྱས་ཏེ་གཏོང་བར་
རྨིས་པ་ནི་རྨི་ལམ་ཡིན་ཀྱང་རྒྱལ་བའི་བཀའ་དང་མཐུན་པའི་དོན་ཟབ་མོ་ཅན་ཞིག་སྟེ། རྣམ་པར་འཐག་པ་ཐམས་ཅད་བསྡུས་པའི་མདོ་ལས། བྱང་སེམས་ཆོས་སྨྲ་བ་པོ་ལ་མ་གུས་པ་ཡང་ཆོས་སྤོང་དུ་གསུངས་པའི་ཕྱིར་རོ། །ཆོས་
སྨྲ་ནོར་བུའི་མེ་ལོང་རྡུལ་འཆང་ན། །ཆོས་ཚུལ་ཚོན་བརྒྱའི་སྣང་བ་འགོག་འགྱུར་ཞེས། །ཆོས་ཀྱི་རྒྱལ་པོ་ཁྲོས་པའི་གར་གྱི་ཟླ། །ཆོས་དབྱིངས་དགའ་མའི་རྨི་ལམ་ཆུ་མཚོར་ཤར། །ལུང་རྟོགས་སྤྲིན་སྔོན་རོལ་པའི་བླ་མ་དང། །
མི་འབྲལ་གློག་གི་རོ་འཛིན་གཡོ་བ་ཅན། །ཆོས་སྲུང་སྒྲ་བརྒྱ་རྒོད་པའི་ང་རོ་འདིས། །དགེ་ལྡན་པ་རྣམས་སྙེམས་པ་ཅིས་མི་མཐོ། །དེ་སྐབས་ཡུམ་སྲས་གཉིས་བཞུགས་པའི་ཁང་བའི་ཤོད་ཀྱི་ལྕམ་གཅིག་དོན་མེད་དུ་ཆག་པ་དང་
ཕོག་ཐུག་གང་ཡང་མ་བྱས་པར་རྫ་མ་ཞིག་ཚལ་བར་གས་བ་སོགས་འཚུབ་ལྟས་ཤིན་ཏུ་ཆེ་ཡང། ཆོས་སྲུང་དམ་ཅན་རྒྱ་མཚོའི་གཟི་བྱིན་ལ་བརྟེན་ནས་སྐུ་ལ་གནོད་པ་ཆེར་མ་བྱུང། སྐབས་དེར་ཁང་བའི་སྟེང་དུ་འུག་ཆུང་ཡང་ཡང་

[012A]༄༅། །བབས་ནས་སྐད་བསྒྲགས་པས། ཕལ་ཆེར་གྱིས་ཐན་ལྟས་སུ་བཟུང་ཡང། རྗེས་སོར་གྱི་བྱུང་བ་ཚོ་ལ་དཔག་ན། འུག་ཆུང་འདི་སྐུ་གོང་མའི་སྐྱེས་ལྷ་ཨ་བ་སེའི་ལྷ་བྱ་ཡིན་པས་སྐྱེས་ལྷས་བདག་གིར་
བཟུང་བའི་རྟགས་སུ་མངོན། དགུང་ལོ་གསུམ་བཞིའི་སྐབས་སུ་ཡང་གྲིབ་སྟབས་ཀྱིས་སྐུ་ཁམས་ཅུང་ཟད་མི་བདེ་བ་ལན་ཁ་ཡར་བྱུང་བའི་གཅིག་གི་ཚེ་ཡུམ་གྱི་མན་ལ་ལམ་དུ། ཡུམ་སྲས་གཉིས་ཀ་སྤང་ལྗོངས་གཅིག་ཏུ་
བྱོན་པ། དེ་ན་ནོར་རྭ་ཅན་མང་དུ་འདུག་པས། ཡུམ་གྱི་དགོངས་པར་བུ་ལ་གནོད་པ་བྱེད་པ་ལས་ངེད་རང་བས་པ་དྲག་སྙམ་ནས་སྲས་པག་ཏུ་ཁྲིད་དེ་རི་ཆུང་ཞིག་འདུག་པའི་རྩར་ཕྱིན། དེར་ཁུང་བུ་ཆུང་ཆུང་ཞིག་མཐོང་ནས་
དེར་ཞུགས་པས། ཕུག་རྒྱ་ཇེ་ཆེར་སོང་བའི་ནང་མུན་ནག་ཅིང་དུད་ཁུ་འབབ་པ་ཞིག་འདུག་པར་སོང་སོང་བས་མཚམས་ཤིག་ནས་དཀར་ཧང་ངེ་བྱེད་པའི་ཕར་སྣེན་རི་འབུར་པོ་གཉིས་མཐོང་ནས་དེའི་པར་དུ་ཕྱིན་ཏེ་བལྟས་པས་རི་
ཞིག་གི་རྩ་བ་ན་དགོན་པ་ཆེན་པོ་གསེར་གྱི་རྒྱ་ཕིབས་འབར་བའི་འོད་ཀྱིས་གླིང་དེའི་ཁོར་ཡུག་གསལ་ནུས་པ། མདུན་རི་སྙིང་དང་འདྲ་བའི་ངོས་ལ་ནགས་ཐར་ཐོར་ཡོད་ཅིང་དེའི་རྩ་བར་ཆུ་ཀླུང་ཆེན་པོ་འབབ་པ། ས་ཁད་ཡངས་ཤིང་
སྤང་ལྗོངས་མེ་ཏོག་ལ་སོགས་པས་མཛེས་པ། དགོན་པའི་འདབ་ནས་ཧ་ཅང་མི་རིང་བ་ན་ཞིང་བཟང་པོ་ལོ་ཏོག་ཕུན་སུམ་ཚོགས་པ་དུ་མ་ཡོད་པ་ཞིག་འདུག་དེར་སྲས་ཀྱིས། ཨ་མ་ངའི་ཡུལ་ཁྱོད་ཀྱིས་ཨེ་ཤེས་གསུངས་པར་

[012B] ངའི་ཡུལ་འདི་ཡིན་གསུངས། དེ་ནས་མ་འགྱངས་བར་རབ་ཏུ་བྱུང་བ་མང་པོས་གདུགས་རྒྱལ་མཚན་སོགས་མཆོད་རྫས་དུ་མ་བསྣམས་ནས་ཕྱོགས་གཞན་ཞིག་ཏུ་འབྱོན་གྱིན་སྣང་བས། སྲས་ཀྱི་ཞལ་ནས་འདི་ཚོ་ངེད་ལ་
བསུ་བ་བྱེད་མཁན་ཡིན་ཀྱང། འདིར་ཡོད་པ་མ་ཤེས་པར་འདུག་གསུངས། འོ་ན་རི་འདིའི་སྒང་བརྒྱུད་ནས་སྔོན་ལ་འགྲོ་ཞུས་པར། དེ་མི་དགོས་རྗེས་ནས་ཁོང་ཚོས་ཤེས་ཡོང་མོད་གལ་ཏེ་མ་ཤེས་ན་སྐྱང་ཞོག་གསུངས་པ་ཞིག་རྨིས། དེ་
ཕྱིན་ས་ཕྱོགས་དང་དགོན་གནས་རྨི་ལམ་དུ་བྱུང་བ་དེའི་རྣམ་པ་ཡིད་ངོར་རྒྱུན་དུ་འཆར་བ་བྱུང། ཕྱིས་བཀྲ་ཤིས་འཁྱིལ་དུ་བྱོན་པའི་ཚེ་དགོན་པའི་མདུན་ངོས་ནས་གཟིགས་པ་ན། སྔར་གྱི་རི་འབུར་གཉིས་དང། དེའི་བར་ན་ཁུང་བུའི་སྒོ་
ཡངས་ཚོད་འདི་ཡིན་སྙམ་དུ་ངོས་ཟིན་ཅིང། དགོན་པའི་བཀོད་པ་དང་རྒྱབ་རི་མདུན་རི་སོགས་ས་དབྱིབས་ཐམས་ཅད་ཀྱང་སྔར་གྱི་རྨི་ལམ་ཇི་ལྟ་བ་བཞིན་འདུག་ཅེས་ཡུམ་གྱིས་འགའ་ཞིག་ལ་གསུངས། དེ་ཡང་གང་ཟག་ཐ་མལ་བཞིག་ལ་
རྗེ་འདིའི་ཡུམ་གྱི་སྐལ་བའང་ཡོད་དཀའ་ལ། ལྷག་པར་གཟིགས་སྣང་དེ་དག་ལ་དཔག་ན་ཡེ་ཤེས་མཁའ་འགྲོའི་རྣམ་འཕྲུལ་ཞིག་ཏུ་འཁྲུལ་བ་མེད་སྙམ་སྟེ་དེང་དུས་མཁའ་འགྲོ་མར་གྲགས་པ་ཕལ་ཆེར་ལ་དེའི་ཆ་ཙམ་ཡང་ཡོད་པ་མི་སྣང་ངོ། །
དགུང་ལོ་ལྔ་བའི་སྐབས་ཉིན་གཅིག་བོང་ཕྲུག་ཅིག་གིས་རྗེ་འདིའི་འགྲམ་པར་འཕྲས་ཏེ་ཁྲག་བཏོན་པས། ཀྱལ་ཀའི་ཚུལ་དུ་ལྕི་བ་རློན་པ་ལ་ཟོར་ཞིག་བྱས་ནས་རྡེབས་པའི་སྟངས་ཀ་མཛད་པས། བོང་ཕྲུག་ཉིན་དེར་བྲག་ཐོག་ནས་

[013A]༄༅། །ལྷུང་སྟེ་ཤིའོ། །དེ་ཡང་དཔག་བསམ་འཁྲི་ཤིང་ལས། །གསུང་གི་ཀྱལ་ཀ་ཁོ་ན་ཡིས། །འབིགས་བྱེད་ས་དང་མཚུངས་པར་འགྱུར། །ཞེས་གསུངས་པ་བཞིན། བདེན་པའི་ཚིག་ལ་དབང་བའི་
བདག་ཉིད་ཆེན་པོ་རྣམས་ཀྱི་གསུང་གི་ཀྱལ་ཀ་ཙམ་ཡང་སྣོད་བཅུད་གཞན་གྱིས་བཟོད་མི་ནུས་པའི་ངང་ཚུལ་ཡིན་གྱི། དེ་ལ་ཐུགས་ཐག་པས་དམོད་སྦྱོར་མཛད་པ་ག་ལ་ཡིན། ལོ་དེའི་ནང་དུ་དགེ་བའི་བཤེས་གཉེན་ཆེན་པོ་ཏོག་
ནོར་བུའི་མཚན་ཅན་གྱི་དྲུང་ནས་བསླབ་པའི་གཞི་ལྔ་འཛིན་པའི་དགེ་བསྙེན་གྱི་སྡོམ་པ་བཞེས་ཏེ་མཚན་ནོར་བུ་རྒྱལ་མཚན་དུ་གསོལ། དེ་ནས་རྒྱུན་པར་ཆབ་རིལ་ཞིག་བསྣམས་ནས་ཆབ་ལེན་པ་སོགས་བསླབ་པའི་གནས་ཆེ་ཕྲ་
མཐའ་དག་ལ་གཞན་གྱིས་རྟིང་བསྐུལ་མི་དགོས་པར་བརྩོན་པ་ཆུ་བོའི་རྒྱུན་ལྟར་ངང་གིས་འཇུག་པས། གཟུར་གནས་བློ་མིག་དང་ལྡན་པ་མཐའ་དག་གིས་མགྲིན་གཅིག་ཏུ་འདི་ལྟ་བུའི་ན་ཚོད་ཕྲ་མོ་ཞིག་ལ་བཅས་མཚམས་འདི་
ལྟར་སྲུང་བ་ཞེས་ཡ་མཚན་པའི་ཚད་དུ་བྱེད། ན་མཉམ་གྱི་བྱིས་པ་རྣམས་དང་ལྷན་དུ་རྩེད་མོ་མཛད་པའི་ཚེ་ཡང་ཕལ་བའི་རྩེད་མོས་འཕེན་རྡོ་འཕེན་ལྟ་བུ་ཡེ་མི་མཛད་པར། དགེ་འདུན་བསྡུ་ཞིང་ཆོས་སྟོན་པ། གར་འཆམ་
དབྱངས་ལྟ་སོགས་དང། སངས་རྒྱས་བྱང་སེམས་ཀྱི་སྐུ་བརྙན་རྣམས་ལ་འདི་དང་འདིའོ་ཞེས་རང་སྟོབས་ཀྱིས་ངོ་སྤྲོང་པ་སོགས་ངོན་དང་ལྡན་ཞིང་ལེགས་པའི་རྟེན་འབྲེལ་དུ་གྱུར་པ་ཁོ་ན་མཛད། ལྟ་གྲུབ་མི་མཐུན་པའི་ལྷ་རྟེན་གང་

[013B] གཞན་གྱིས་ནན་བཙུགས་ཏེ་དབུ་ལ་འཇོག་པའི་སྟངས་ཀ་བྱས་ན་ཡང་མི་བཞེད་པ་སོགས་རྗེ་བླ་མའི་རིང་ལུགས་དྲི་མ་མེད་པ་འདི་ཉིད་བསྲེ་སླད་མེད་པར་འཛིན་པའི་ཐུགས་ཀྱི་སྨོན་པ་གྲུབ་
པའི་འབྲས་རྟགས་གསལ་བར་བསྟན། ཉིན་གཅིག་ཡུམ་ཞིང་ནང་དུ་བཞུགས་པ་ན། ཞིང་འདེབས་སུ་རྔ་ཆིང་གི་རྣམ་པ་དང། དབྱངས་ལྟ་མང་པོ་ཞིག་མཛད་ནས་མཚམས་ཤིག་ཏུ་ཡུམ་ལ་བོས་ཏེ། ཁྱོད་རྨ་ཆུ་ཕ་རི་ནས་ཡོང་དུས་
ཨ་བ་དང་ངེད་གཉིས་ཀྱིས་བལྟས་ཡོད་པ་ཨེ་ཤེས་གསུངས། ཡང་མཚམས་ཤིང་ཏུ་རི་མཐོན་པོ་ཞིག་གི་རྩེར་སོང་ན་ཐང་བདེ་པོ་ཞིག་ཏུ་ངས་རྡོ་སྤུངས་ཤིག་བརྩིགས་ཡོད་པ་ད་ཞིག་སོང་ལས་ཆེ་གསུངས། ཡང་མཚམས་ཤིག་ཏུ་མདོ་
སྨད་ན་བླ་མ་ཆེན་པོ་སུ་ཡོད་གསུངས་ཀྱང་ལན་མ་ཞུས། རྗེས་སོར་དེ་དག་གི་རྒྱུ་མཚན་བསྐྱར་ནས་དྲིས་པས། སྐབས་དེར་ཁྱོད་ཀྱི་དྲིས་ན་ཤོད་རྒྱུ་ཡིན་ཡང་ད་བརྗེད་སོང་ཞེས་གསུང་དུ་མ་བཞེད། གསུང་འདི་དག་གི་དང་པོ་ནི་ཡུམ་འདི་
ཐོག་མར་རྨ་ཕ་རིའི་ཤཱཀྱ་བུ་རྒྱུད་ཟེར་བའི་གྲོང་གཅིག་ཏུ་བྱོན་པ་ཡིན་ཡང། ངེར་མ་བཞུགས་པར་རྗེ་འདིའི་ཡབ་ཀྱི་དྲུང་དུ་ཕྱག་ཕེབས་པའི་ཚུལ་གཟིགས་པ་ཡིན་ལ། དེ་ནི་མངོན་པ་མཛོད་ལས། འཁོར་ལོས་བསྒྱུར་དང་རང་བྱུང་
གཉིས། །ལས་སམ་ཡི་ཤེས་སམ་གཉིས་ཀ་རྒྱ་ཆེའི་ཕྱིར་ན་གོ་རྀམ་བཞིན། །གཅིག་ནི་ཤེས་བཞིན་དུ་འཇུག་གོ་གཞན་ནི་གནས་པ་ཡང་གཞན་ནི། །འབྱུང་བའོ། །ཞེས་གསུངས་པ་ལྟར། བསོད་ནམས་དང་ཡེ་ཤེས་ཀྱི་འདབ་

[014A]༄༅། །མ་ཟུང་དུ་འཇུག་པའི་སྒོ་ནས་འབྱུང་འཇུག་གནས་པ་མཐའ་དག་ཤེས་བཞིན་དུ་སྒྱུ་མའི་རོལ་གར་ལྷུར་བསྟན་པའི་རྟགས་སུ་མངོན་ཞིང། ཡུམ་དེ་ལྟར་ཕེབས་པ་ཆོས་སྐྱོང་གི་མཐུ་ཡང་ཡིན་ཏེ། སྔ་
མ་དེར་བཞུགས་སྐབས་ཨ་ནེའི་རྨི་ལམ་དུ། རྒན་པོ་སྨ་ར་དཀར་པོ་ཅན་ཞིག་གིས་ཡུམ་འདི་ལད་འགྲོ་ཞེས་ཡང་ཡང་བསྐུལ་བ་རྨིས་པ་དང། ཚུར་ཕེབས་སྐབས་བྱ་རོག་ཅིག་གིས་ཀྱང་གཤོག་རྩེ་ལུས་ལ་རེག་པའི་ཚོད་ཙམ་དུ་
ཡང་ཡང་བཏུད་ནས་སྣང་ར་ངོས་སུ་ལམ་མཁན་ལྟར་སྔོན་ལ་འགྲོ་བ་ཞིག་བྱུང་འདུག་པས། དོན་ཆེན་པོ་འདི་ལ་གཟིགས་ནས་དཀར་ཕྱོགས་ལ་དགའ་བའི་ལྷ་དང་བསྲུང་མ་རྣམས་ཀྱིས་རྒྱུད་བསྐུལ་བར་གདོན་མི་ཟའོ། །གསུང་གཉིས་
པའི་དོན་ཡང་སྔོན་རི་པོ་དགེ་འཕེལ་དུ་སྒྲུབ་པའི་རྒྱལ་མཚན་བསྒྲེངས་པའི་དུས་ཀྱི་ངང་ཚུལ་ཞིག་རྗེས་སུ་དྲན་པའི་གསུང་ཡིན་ནམ་སྙམ་ཞིང། གསུམ་པས་རང་ཉིད་བླ་མ་འདི་ཡིན་གྱི་གསལ་ཁ་ཞིག་གནང་འདོད་པ་ཡིན་འདྲ་ཡང་
དེ་སྐབས་ཡུམ་གྱིས་གསུང་ལན་གསལ་བར་མ་ཕུལ་བའི་སྟབས་ཀྱིས་འཕྲོ་ཅན་དུ་ལུས་པར་སྣང་བས་བདག་གིས་ཀྱང་དགོངས་གཞི་འདི་ཡིན་ཞེས་གྱ་ཚོམ་དུ་འགྲེལ་མ་ནུས་མོད། ངོ་མཚར་བའི་སྣང་ཚུལ་དུ་མ་ཞིག་བྱུང་བ་གོར་
མ་ཆག་གོ། དེ་ལྟར་ཡབ་ཡུམ་གཉིས་ཀྱིས་མཐུན་པའི་དངོས་པོ་དུ་མས་བསྐྱེད་བསྲིང་སྟེ། རྫིང་གི་པདྨ་བཞིན་དུ་ཉིན་རེ་ཞིང་ལང་ཚོ་མ་ར་ཏ་ཀའི་མྱུ་གུ་ནི་མངོན་པར་འཕེལ། བག་མེད་པའི་བརྟུལ་ཞུགས་འདམ་རྫབ་ཀྱི་དྲི་མས་ནི་

[014B] དེས་ཤིང་དུལ་བའི་ཡལ་འདབ་གསར་བའི་ཕྲེང་བ་ནི་མངོན་པར་རྒྱས། དད་པ་དང་གཏོང་བའི་དྲི་བསུང་ནི་རིམ་གྱིས་ཆེས་ཆེར་འཕྲོ། ཆོས་ཀྱི་གཙུག་ལག་རྣམ་པར་འབྱེད་པའི་བློ་གྲོས་ཀྱི་མེ་ཏོག་ནི་ཁ་འབུས་ཤིང་སྙིང་རྗེའི་
རླན་གྱིས་ཡོངས་སུ་བཟུང་བའི་རྒྱལ་སྲས་སྦྲང་རྩིའི་རྒྱལ་མཚན་དེ་ནི་རྒྱལ་བའི་མཛད་པ་བླ་ན་མེད་པའི་ཉིན་བྱེད་ཟེར་གྱི་རྗེས་སུ་ཕྱོགས་པར་གྱུར་ཏོ། །སྨྲས་པ། ན་ཚོད་བསིལ་ཟེར་དྲ་པས་བསྡམས་པ་ཡི། །ལང་ཚོ་གསར་བའི་
དྲི་བཟང་ཁང་བ་ན། །མཁྱེན་བརྩེའི་འདབ་ཟུང་གཡོ་བའི་བཧྲ་མ་རཿ། །མཆོག་གསུམ་བྱིན་རླབས་སྦྲང་རྩིའི་བཅུད་ཀྱིས་འཚོ། །སྐྱེས་ཐོབ་བློ་གྲོས་ལུས་མཇོས་དད་གཏོང་བག་ཡོད་ནོར་བུའི་དོ་ཤལ་ཅན། །ལག་ལྡན་གཞོན་
ནུའི་འགྲམ་པ་ལ་ཆགས་ག་པུར་བསུང་ཞིམ་འཐུལ་བའི་དྲིས། །རབ་མྱོས་ནེའུ་ལྡང་བུང་བའི་ཕྲེང་བ་ཆོས་ལྡན་གླུ་དང་གར་གྱིས་བྲེལ། །ཨེ་མ་དེ་ཡང་དེ་ཡི་སྙན་པ་ཡང་དག་སྒྲོགས་པའི་རྔ་བཞིན་གྱུར། །བྲི་གང་སྒྱུ་མའི་རོལ་པ་
གསར་ཚེས་ཀྱང། །བདུན་ལྡན་འཕགས་ནོར་རི་དྭགས་མཚན་མ་དང། །མཛའ་བའི་རྩེ་དགའ་ནམ་ཡང་གཏོང་མིན་ཏེ། །སྔོན་གོམས་མཚན་མ་བསྔགས་འོས་སྙིང་པོ་ཡིན། །དགེ་ལེགས་བརྒྱས་མཚན་ཡངས་པའི་དོར་རུ། །
འཕེལ་བརྩོམ་པ་མུ་ཏིག་འཁྲི་ཤིང་རྩེར། །ཚུལ་གནས་ཐོས་པའི་འདབ་བརྒྱ་རྒྱས་འགྱུར་ཞེས། །གྲགས་པའི་འཕྲིན་ཡིག་ཕྱོགས་ཀྱི་མཛེས་མས་སྒྲོགས། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་

[015A]༄༅། །མེད་དབང་བོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས། བྱིས་པའི་རོལ་གར་ཆོས་སུ་རྩེན་པའི་ཚུལ་གྱིས་རྒ་སྟེ་གཉིས་པའོ།། །།ལྡེམ་ལྡེམ་ཤེལ་གྱི་
ལྕུག་ཕྲན་ཡིད་འོང་རྩེར། །ལྷག་ལྷག་བཞད་པ་པུཎྜ་རཱི་ཀའི་ངོས། །སྨིན་འཁྱོག་རྩེད་འཇོའི་གར་རོལ་བུང་བའི་མིག་གཡོ་ལྡན་ངག་གི་དཔལ་མོས་སླར་ཡང་སྐྱོངས། །དེ་ནས་དགུང་ལོ་དྲུག་བཞེས་པ་ཆུ་མོ་གླང་གི་ལོ་བརྟན་
མཁས་ཀྱི་ཡོན་ཏན་གཉིས་དང་ལྡན་པའི་གནས་བརྟན་འདུལ་བ་འཛིན་པ་ཆེན་པོ་དགེ་ཕྱུག་ཆོས་རྗེ་དོན་གྲུབ་རྒྱ་མཚོའི་ཞལ་སྔ་ནས་ཀྱི་དྲུང་ནས་རབ་ཏུ་བྱུང་སྟེ་ངུར་སྨྲིག་གི་རྒྱལ་མཚན་བཞེས་ཤིང་མཚན་ངག་དབང་རྒྱལ་མཚན་
དུ་གསོལ་ནས་འགྲོ་བའི་ཡོན་གནས་དམ་བར་གྱུར། དེའི་སྐབས་སུ་རྗེས་ཟློས་ཀྱང་སྨྲ་དག་ལ། མ་འདྲེས་པ་དང། འབྲེལ་བ་སོགས་འདུལ་བ་རང་ནས་གསུངས་བ་ལྟར་གྱི་བརྗོད་པ་ཤིན་ཏུ་གཙང་བ་བྱིས་པ་གཞན་དང་གཏན་མི་འདྲ་
བར་མཛད་པས་བླ་མས་ཀྱང་དགྱེས་ཚོར་དང་ངོ་མཚར་ཆེ་བར་མཛད། དགུང་ལོ་བདུན་པའི་ཚེ་ཀློག་སློབ་པའི་ཕྱིར་གྱེར་ཐང་རི་ཁྲོད་དུ་བྱོན། སྐུ་ཞང་དགེ་སློང་ནས་ཀློག་བསླབས་པར་གཟབ་གཤར་གང་ཡང་མགོ་སྨོས་པ་ཙམ་གྱིས་
དཀའ་ཚིགས་མེད་པར་ཐུགས་སུ་ཆུང་བས་ཐམས་ཅད་ཡ་མཚན་ཞིང་འདི་གང་ཟག་ཁྱད་པར་ཅན་ཞིག་ཏུ་ཐེ་ཚོམ་མི་འདུག་ཅེས་བསྔགས་བརྗོད་ཀྱི་རོལ་མོ་འཁྲོལ། དེ་ན་ཀུན་མཁྱེན་གོང་མའི་དངོས་སློབ་རབ་འབྱམས་པ་གྲགས་པ་ལྷུན་

[015B] སྔར་རྗེ་གོང་མས་སླར་ཕྲང་འོང་གསུངས་པ་ཞིག་ཡོད་དེ། འདི་ལ་དགོངས་པར་འདུག་པས་སྤྲུལ་སྐུ་འཁྲུལ་མེད་ཡིན་གསུངས་ནས་དང་པོར་མཇལ་ཁ་ཞུས། དེའི་ཚེ་སྐྱེས་ཐོབ་ཀྱི་
ཤེས་རབ་ཐོགས་པ་མེད་པའི་སྟེང་དུ། ཉིན་གཅིག་རྗེའི་སྨན་སྐུ་ཆུང་དུ་ཞིག་རྙེད་ནས་དེ་ལ་གསོར་གསོལ་དུ་བཅུག་སྟེ་དབུ་སྔས་སུ་བཞག་ནས་ཕྱག་མང་དུ་བཙལ་ཞིང། དད་མོས་ཤུགས་དྲག་པོས་ཕུར་ཚུགས་གསོལ་འདེབས་ཡང་ཡང་བྱས་
པ་ནས་བཟུང། མཁྱེན་རབ་མེ་འབར་བ་ལྟ་བུ་ཞིག་བྱུང། དམ་ཅན་ཆོས་རྒྱལ་གྱི་བསྟོད་པ་ཤོ་ལོ་ཀ་གཉིས་བརྩམས་ནས། ངག་དབང་ཆོས་གྲགས་ཟེར་བ་ལ་ཁྱེད་ཀྱིས་འདི་ཐང་ནས་རྙེད་རྫུ་བྱས་ཏེ་དགེ་བཤེས་གྲགས་པ་ལྷུན་གྲུབ་
པར་སྟོན་ལ་ཅི་ཟེར་ལྟོས་གསུངས། ཁོས་དེ་བཞིན་བྱས་པས་དགེ་བཤེས་ཀྱིས་ཐང་ནས་རྙེད་པ་རང་མིན་ལས་ཆེ། གང་ལྟར་ན་ཡང་སྐྱབས་སུ་མཆི་གསུངས་ཏེ་དབུར་བཞག་ནས་ཡི་གེ་དེ་ཚགས་མཛད་འདུག་པས་ཁོང་གསུང་སྔ་ཕྱི་ཀུན་
ལ་དཔྱོད་ལུགས་ཀྱི་ཉམས་ཆེན་པོ་ཞིག་ཡིན་ཚོད་དུ་སྣང་ལ། ཐོག་མར་རྗེའི་སྐུ་རྙེད་པ་དང་གསུང་རྩོམ་གྱི་དང་པོ་ཆོས་རྒྱལ་གྱི་བསྟོད་པ་མཛད་པ་སོགས་ནི་དགེ་ལྡན་བསྟན་པའི་བདག་པོར་འགྱུར་བའི་རྟེན་འབྲེལ་རང་འགྲིག་ཏུ་
བྱུང་བར་མངོན། གཞན་ཡང་རྡོ་ལེབ་དང་བྱང་བུ་སོགས་ཀྱི་སྟེང་དུ་རྩོམ་པ་མང་པོ་འབྲི་བ་གནང་ཡང་གམ་བཅར་རྣམས་ནས་སྣང་མེད་ཀྱིས་ཚགས་མ་བྱས་འདུག། ཉིན་གཅིག་སྡེར་མ་ཞིག་གི་སྟེང་དུ་རི་མོ་མང་པོ་ཞིག་བྲིས་པས་སྐུ་ཞང་

[016A]༄༅། །དགེ་སློང་ཁྲོས་ཏེ་མེ་སུག་ཅིག་གིས་བརྡེག། རྗེས་སོར་ན་བོ་མ་བྱུང་ངམ་ཞུས་པས། ངའི་མགོན་རྒན་གྱིས་མེ་སུག་ཕོག་ཏུ་ག་ལ་འཇུག་གསུངས་ཏེ་ཆོས་སྐྱོང་འབྲལ་མེད་དུ་བཞུགས་
པའི་རྟགས་སུ་མངོན། ཀུན་མཁྱེན་གོང་མས་ཀྱང། ངའི་མགོན་རྒན་གྱིས་བར་དོར་ང་ཁྱེད་ཚོར་བསྟན་ཡང་མི་ཡོང་ཞེས་དམ་སྲི་གནོན་སྐབས་གསུངས་པ་ལ་དཔག་ན། སྐུའི་རྣམ་པ་བརྗེས་པ་མ་གཏོགས་གསུང་གི་
ཉམས་ཙམ་ཡང་མ་འགྱུར་བར་བྱོན་པ་འདི་ལས་ལྷག་པའི་སྤྲུལ་སྐུའི་ངོས་འཛིན་ཅི་ཞིག་ཡོད། དེ་ལྟར་ཡི་གེ་འབྲི་ཀློག་སོགས་ལ་དཀའ་ཚེགས་ཅི་ཡང་མ་བྱུང་བ་ན། ཞང་པོ་དགེ་སློང་དེ་ཡང་རྣམ་དཔྱོད་ཀྱི་རྩལ་དང་
ལྡན་པ་ཞིག་ཡིན་བས་སྔགས་ཀྱི་ཀླག་ཐབས་དང་སུམ་ཅུ་པ་དང་རྟགས་འཇུག་སོགས་གཟིགས་རྟོག་གནང་བཅུག་པས་བུད་ཤིང་ཅི་ཙམ་བསྣན་གྱིན་མེ་ལྕེ་ལྷག་པར་མཆེད་པ་བཞིན་དུ་མཁྱེན་པའི་ཀློང་རྡོལ་ནས་མཐའ་
ཆོད་པར་ཐུགས་སུ་ཆུང། སྐབས་ཤིག་སྐུ་ཁམས་ཤིན་ཏུ་བསྙེལ་བས་གསུང་ཡང་འབྱོན་དཀའ་བ་ཙམ་དུ་སོང་པ་ན། སྟོང་སྐོར་རིན་པོ་ཆེར་ཐུགས་བརྟག་ཞུས་པས་སྒོ་བླ་ཁོ་རང་ལ་ཞུས་ན་བཟང་གསུངས་རྗེ་རང་ལ་ཞུས་
པར༑ སམ་ཊའི་སྟེང་དུ་ཡི་གེ་བྲིས་ཏེ། ཨ་བསེའི་གསོལ་མཆོད་ཤེས་ན་དེ་དང། དེ་མི་ཤེས་ན་བེག་ཙེའི་བསྐང་གསོ་ཐོན་གསུངས། དེ་དུས་ཁོང་ཚོས་ཨ་བསེའི་མིང་ཙམ་ཡང་ཐོས་མ་མྱོང་སྟབས་བེག་ཙེའི་བསྐང་གསོ་

[016B] དེ་ལྟར་སྐུ་བསྙུན་སྐབས་བནྡེ་བསེ་ཐེབ་ཅན་དང་བུད་མེད་སྐྲ་གཟེང་བ། རྟ་དམར་དམར་དང། སྦྲུལ་རྣམས་ཀྱི་གཟུགས་རིས་ཡང་ཡང་བྲིས་ནས་བསུབ་པར། སྐུ་ཞང་དགེ་སློང་དེ་ཡང་རྟོག་དཔྱོད་མཁས་བས་རྒྱལ་
བསེན་དང་ཀླུ་བཙན་ཀུན་བསྡོམས་པའི་གནོད་པ་ཞིག་ཡིན་པར་ཤེས་ནས། དེ་ལུགས་ཀྱི་བཅོས་ཐབས་བྱས། ཕྱིས་བསྙུང་གཞི་གཞན་དྭངས་ནས་ཞབས་ཀྱི་བསྙུན་ཙམ་ལུས་པའི་ཚེ་སྦྲུལ་གཅིག་པུ་འབྲི་བ་དང། མཚམས་
ཤིག་སྦྲུལ་གྱེན་འགྲེང་གི་མགོ་ཐུར་དུ་བཀུག་པའི་སྟེང་དུ་རྒྱལ་མཚན་སེར་པོ་ཞིག་བཙུགས་པའི་རི་མོ་ཁ་ཡར་འབྲི་བ་གནང་སྟེ། སྔོན་དཔལ་ལྡན་ཟླ་བའི་དུས་སུ་རི་མོར་བྲིས་པའི་བ་ལས་འོ་མ་བཞོས་པ་ལྟར་ཕྱི་ནང་གི་
རྟེན་འབྲེལ་ལ་དབང་བའི་རྣལ་འབྱོར་བ་རྣམས་ནི་ལས་གང་མཛད་ཀྱང་རྔ་བཟུང་གཤང་དཀྲོལ་གྱི་ཆབ་ཆོབ་མང་པོ་མི་དགོས་པ་ཞིག་ཡིན་པར་སྣང། དེའི་ཚེ་ལ་མོ་དགེ་སློང་ཟེར་པའི་རི་ཁྲོད་པ་ཞིག་གིས་མཐོང་སྣང་ལ་རྗེ་འདིའི་དབུ་
སྔས་སུ་མི་དཀར་པོ་གདོང་ཉག་ཅིང་ཤངས་ཀྱི་གཟེངས་མཐོ་ལ་མིག་ཕུག་ཟབ་པ། སྨ་ར་དཀར་པོ་ཅན་རལ་བའི་ཐོར་ཅོག་བཅིང་ཞིང། ཕྱག་ན་རྐང་དུང་བསྣམས་པ་ཞིག་ཡོད་པའི་ཉམས་བྱུང། རྗེས་སོར་བསྙུན་དྭངས་སྐབས་ངས་དེ་
འདྲ་ཞིག་མཐོང་སྟེ་བྲམ་གཟུགས་ཡིན་འདྲ་ཞུས་པས། བྲམ་གཟུགས་མིན། ཕ་དམ་པ་རྒྱ་གར་རེད་གསུངས། དགེ་སློང་དེ་ཡང་རང་བཞིན་པ་ཞིག་མིན་འདུག་པས་ཁོང་ལ་ཐོལ་བྱུང་གི་ཚུལ་དུ་གསུངས་པ་ལས། རྒྱུན་དུ་ལྷག་པའི་ལྷ་དང་

[017A]༄༅། །པཎ་གྲུབ་དུ་མའི་གཟིགས་སྣང་མཐའ་ཡས་པ་ཞིག་ཡོད་འདུག་ཀྱང། བཀའ་གདམས་གླེགས་བམ་རིན་པོ་ཆེར། །བདག་གི་ཡོན་ཏན་སྦ་བྱ་ཞིང། །གཞན་གྱི་ཡོན་ཏན་བསྒྲག་པར་བྱ། །
ཞེས་གསུངས་པ་བཞིན་དུ་བཀའ་གདམས་གཙང་མའི་རྣམ་ཐར་ལྷུར་བཞེས་ཏེ་སྤས་པའི་བརྟུལ་ཞུགས་ཁོ་ན་མཛད་དོ། །ལོ་དེར་དེ་ཕྱོགས་སུ་ཨ་ཙ་ར་བརྟག་པ་གསལ་པོ་ཅན་ཞིག་འོང་བར། ཡབ་སྐུ་མཆེད་རྣམས་ནས་
བུ་འདི་ངེད་ཆོས་བཟུང་བསྡད་ཨེ་ཆོག་དྲིས་བར། དེ་ཡང་ཕན་ཐོགས་ཆེ་རུང། ཕར་བྱིན་པ་ལྟ་བུ་ཞིག་མི་འོད་ཟེར། ལྷ་མོའི་པྲ་འབེབ་བྱེད་མཁན་ཞིག་ལ་པྲ་འབེབ་ཏུ་བཅུག་པས་ཀྱང། མེ་ལོང་གི་ངོས་ལ་དགོན་སྡེ་ཆེན་པོ་
ཞིག་གི་སྟེང་དུ་གདུགས་སེར་པོ་གཅིག་གིས་ཁེབས་ཡོད་པ་ཤར་ཏེ། གདན་སར་འབྱོན་དགོས་པའི་ལྷས་སུ་མངོན། དེ་མཚུངས་སྟེང་སྐོར་རིན་པོ་ཆེ་ནས་ཀྱང་སྤྲུལ་སྐུ་གསང་སྟབས་ཀྱིས་དོ་དམ་གནང་ནས་བཟུང་ཨེ་ཆོག་དབུས་སུ་
ཆོས་སྐྱོང་ཁག་ལ་ལུང་བསྟན་ཞུས་པར་ཕྲལ་དུ་སྐྱོན་མེད་ཀྱང་ཕུགས་མི་ལེགས་ཚུལ་ཕེབས་པས་རིམ་གྱིས་གཏམ་འཁྱར་ཏེ་དཔོན་ས་ཆིད་ཝང་ཨེར་ཏི་ནི་ཇུ་ནང་གི་དཔོན་མོ་རྣམ་རྒྱལ་སྒྲོལ་མའི་སྙན་དུ་སོང་ཞིང། ལྷག་པར་
གཡེར་གཤོང་སྔགས་རམ་པ་འཇམ་དབྱངས་བློ་གྲོས་ཀྱི་སློབ་མའི་གཙོ་བོ་དགེ་སློང་འཇམ་དབྱངས་གྲགས་པ་ཨུ་རྒེར་ཕེབས་སྐབས། གསུང་འཕྲོས་ཀྱི་ཚེ་དཔོན་མོས་ཀུན་མཁྱེན་འཇམ་དབྱངས་བཞད་པའི་སྦྲུལ་སྐུ་ཞིག་མྱུར་དུ་ཨེ་

[017B] མཁན་ཆེན་དགེ་འདུན་རྒྱ་མཚོ་སོགས་བླ་མ་རྣམས་ལ་ཡང་སྤྲུལ་སྐུ་མྱུར་གསལ་གྱི་རིམ་གྲོ་ཞུས། ཚོགས་སུ་ཡང་ཡིག་བརྒྱ་དང་བཟང་སྤྱོད་བླ་མཆོད་འབུམ་ཐེར་སོགས་གང་མང་བསྒྲུབས་
པ་ཡིན་ཀྱང། ད་དུང་གསལ་ཁ་མ་བྱུང། ལས་འདི་འདྲ་བ་ཞེས་ཐུགས་ཤིན་ཏུ་འཚོར་བའི་གསུང་བྱོན་བར། དགེ་སློང་ལགས་ནས་ཁྱེད་དེ་འདྲ་གནང་མི་དགོས། སྔར་སྟོང་སྐོར་རིན་པོ་ཆེ་གཡེར་གཤོང་དུ་ཕེབས་སྐབས་ཤིག། གསུང་
གླེང་མང་པོ་གནང་བའི་ཞར་ལ་ཁོང་གི་སྐུ་མཆེད་ཅིག་ཏུ་སྲས་ཡ་མཚན་ཅན་ཞིག་འཁྲུངས་ཚུལ་ནས་བཟུང། རྟགས་དང་རྨི་ལམ་ཡ་མཚན་པ་བྱུང་ཚུལ་ཞིབ་རྒྱས་འདི་དང་འདི་ལྟ་བུ་གསུངས་པ་ང་རང་གིས་དངོས་སུ་ཐོས་པས་དེ་ཕྱོགས་སུ་རྩད་
གཅོད་གནང་ན། དེར་འཁྲུངས་ཡོད་པ་ཐག་ཆོད་རེད་ཞུས་པས་མིའི་དབང་མོ་མཆོག་ནས་ཀྱང་འབྲུག་སྒྲ་ཐོས་པའི་རྨ་བྱ་བཞིན་དུ་དགྱེས་ཚོར་དཔག་མེད་མཛད། དེས་རྐྱེན་བྱས་ཏེ་མོ་རང་ཡང་སྣང་ར་དང་ཉེ་བའི་ཕྱོགས་ཤིག་ཏུ་ཆུ་སྤོ་ཁུལ་
གྱིས་ཕེབས་ནས་མི་མངོན་པའི་རྣམ་པས་ཡུན་རིང་པོར་རྩད་གཅོད་མཛད་དོ། །རྣམ་པ་གཅིག་ཏུ་རྗེ་འདི་ཉིད་ཕྱོགས་དེར་འཁྲུངས་རྒྱུ་ཡིན་པ་རྗེ་གོང་མའི་ལུང་གིས་ཐག་བཅད་ཟིན་པ་ལྟ་བུ་ཡིན་ཏེ། རྗེ་གོང་མས་དགོན་པའི་གནས་ཀྱི་དོན་
དུ་བཅད་རྒྱ་གནང་བ་གྲོལ་སྐབས། གྲུབ་པའི་དབང་ཕྱུག་བློ་བཟང་དོན་གྲུབ་པས། སྐུ་མཚམས་ནང་དུ་རྟགས་ཅི་འདྲ་འོང་ཞུས་པར། སྐུ་ཕྲེང་སྔ་མ་འགའ་ཞིག་དྲན་ཚུལ་དང། སྐུ་ཚེ་རྗེས་མ་རྒྱ་པོ་དམ་ཚམས་ཤིག་ཏུ་འཁྲུངས་རྒྱུ་ཡིན་

[018A]༄༅། །ཚུལ་གསུངས་པ་ཁོང་གིས་དེ་སྐབས་ཅོ་ནེ་ཕྱོགས་ཨེ་ཡིན་དགོངས་ཡང་ཕྱིས་འདི་ཉིད་ཡིན་པར་མཁྱེན་པ་དང། ཡང་རྗེ་གོང་མ་དེ་ཉིད་སྟོང་སྐོར་དུ་ཕེབས་པའི་ལམ་བར་ཞིག་ཏུ་ཆིབས་པའི་ལག་
དྲུས་ཀྱི་ཆུ་རྡོལ་བར་འདི་ངའི་འཐུང་ཆུ་ཡིན་གསུངས་ཤིང། དེའི་ཉེ་འཁོར་ཞིག་ཏུ་ཆིབས་པ་ཉལ་བའི་ཆི་བས་སྒ་ལེན་དུ་བཅུག་སྟེ་རེ་ཞིག་དེར་ཐུགས་དགྱེས་ཉམས་དང་བཅས་བག་ཕབ་ནས་བཞུགས་པ་ནི་དེར་འཁྲུངས་པའི་བརྡ་
ཐབས་འཁྲུལ་མེད་ཡིན་པ་དཔེར་ན་སྔོན་དབྱངས་ཅན་བཞད་པ་དགེ་འདུན་རྒྱ་མཚོ་སྐུ་མྱ་ངན་ལས་འདའ་ཚུལ་སྟོན་པར་ཉེ་བའི་སྐབས་ཤིག་སྟོང་ལུང་ངོས་སུ་ཕེབས་པའི་ལམ་ནས་ཁང་གསར་གོང་གི་ཐང་དུ་ཆིབས་པ་ཉལ་ཏེ་བརྗེ་
དགོས་བྱུང་བ་སྐུ་ཕྲེང་རྗེས་མ་རྒྱལ་དབང་བསོད་ནམས་རྒྱ་མཚོ་དེར་འཁྲུངས་རྟགས་སུ་དམ་པ་གོང་མ་རྣམས་ཀྱིས་གསུངས་པ་བཞིན་ནོ། །ཀུན་དགའི་རོལ་པ་གསར་བས་རྩེན་ནོ་ཞེས། །གར་དབང་བུ་མོའི་དབྱངས་ཀྱི་མཚན་མ་ལ། །
མི་རྟོག་ལྟས་མོའི་མི་ལ་གཏམ་འདྲི་བ། །དེ་འདྲ་བྱིས་པའི་བློ་གྲོས་མ་ཡིན་ནམ། །ཡང་སྐབས་ཤིག་སྤྲུལ་སྐུའི་དོན་སྐོར་ལ་རྗེ་གོང་མའི་ཐུགས་སྲས་ངག་དབང་བཀྲ་ཤིས་པས་ཀྱང་མནལ་ལམ་བརྟགས་པས་སྲེ་མོང་ཞིག་རྨིས་ཏེ་
དཔྱད་དཀའ་ཙམ་བྱུང་ནས། གྲུབ་དབང་རིན་པོ་ཆེ་བློ་བཟང་དོན་གྲུབ་པར་དྲིས་པས། དེ་སྤྲུལ་སྐུ་འཁྲུལ་མེད་ཡིན་པའི་གནད་ཀྱིས་རྒྱལ་འགོང་ཞིག་གིས་པར་ནས་མཐོ་བརྩམ་པ་ཡིན་འདུག། སྔོན་ཀུན་མཁྱེན་གོང་མ་དེ་སྐུ་འདས་

[018B] ངེད་རྣམས་གཟིམས་ཆུང་ནང་དུ་བསྡད་འདུག་པར། གཅིག་གིས་སྐུ་ཞབས་རིན་པོ་ཆེ་ཕེབས་ཀྱིན་སྣང་ཟེར་ནས་ཐམས་ཅད་འུར་ལངས། ངེད་ཀྱང་ལས་ཀ་མང་པོ་ཞིག་མ་འཛོམ་བར་ཡོད་
ཐོག་སྡིག་པ་ར་ཙ་ཞིག་རྐང་བར་འཐམ་བྱུང་བ་ངས་འཕྲལ་དུ་བསང་སོང། དེ་ནས་སྐུ་ཞབས་རིན་པོ་ཆེ་གཟིམས་ཆུང་ཕུར་ཕེབས་སོང་བའི་རྗེས་སུ་ང་ཡང་ཕྱིན་པས། སྐུ་དངོས་མི་བཞུགས་པར་རྒྱལ་མཚན་གསར་བ་ཞིག་འདུག་པའི་
དེ་ལ་སྟན་ཤལ་ཞིག་འབུལ་བ་རྨིས། ངས་རྨིས་པའི་སྡིག་པ་དེ་དང་ཁྱེད་ཀྱིས་རྨིས་བའི་སྲེ་མོང་གཉིས་ཆ་འདྲ་བར་འདུག། ང་ཡིན་ན་སྲེ་མོང་དེ་ཡང་གཅུར་ཡོད་ཅེས་ཀྱལ་ཀ་མཛད། གྲུབ་དབང་རིན་པོ་ཆེའི་མནལ་ལམ་འདི་ལ་ཞིབ་ཏུ་དཔྱད་
ན༑ བར་ནས་ལོ་ཧྲིལ་པོ་ལྔ་རྫོགས་བར་སོང་མཚམས་ལྷུམས་སུ་འཇུག་རྒྱུ་དང། དེ་ནས་གདན་འདྲེན་སོགས་ཀྱི་ཐུགས་ཁུར་ཁོང་གིས་བཞེས་དགོས་ཚུལ། དེ་ལ་དམ་སྲིའི་བར་ཆད་བྱུང་ཡང་དེའི་དབང་དུ་མི་གཏོང་བར་གདན་སར་འགོད་
ལུགས། རྗེ་འདིའི་མཚན་སྒྲ་འམ་འཕྲིན་ལས་དང་བཅས་པ་ཐམས་ཅད་ཆ་ཚང་བར་གསུངས་འདུག་པས་དཔྱོད་ལྡན་རྣམས་ཀྱིས་སྙིང་གི་དཔལ་བེའུ་ཆོངས་ཤིག། དེ་ནས་དགུང་ལོ་བརྒྱད་པ་ཤིང་ཡོས་ཀྱི་ལོར་ཆོས་སྡེ་ཆེན་པོ་བཀྲ་
ཤིས་འཁྱིལ་ནས་རྒྱུད་པ་དཔོན་སློབ་འཇམ་དབྱངས་དཔལ་ལྡན། རྗེ་གོང་མའི་སྐུ་ཚ་ཏོག་ཤིན་དབོན་པོ་འཇམ་དབྱངས་མཁས་མཆོག་སོགས་དྲག་གྲས་འགའ་ཞིག་དང། ཨུ་རྒེ་ནས་མགོ་རྟ་ཤི་རེ་ཐུ་དབོན་གཡོག་སོགས་སྤྲུལ་སྐུ་ངོས་

[019A]༄༅། །འཛིན་གྱི་དོན་དུ་འོང་བ་རྣམས་གྱེར་ཐང་རི་ཁྲོད་དུ་འབྱོར། ཁོང་རྣམས་ཕྱི་རོལ་ཏུ་རས་གུར་ཕུབ་ནས་བསྡང་དེ་མ་མཇལ་གོང་དུ། སྐུ་ཞང་དགེ་སློང་ནས་ཉམས་སད་ལྟ་བུར་ཏོག་ཤིན་དཔོན་པོ་དེ་མི་
གཟུགས་མཛེས་ཤིང་བརྗིད་ཆགས་པ་ཤོམ་ཅན་ཞིག་འདུག་ཞུས་པར། དེ་ངས་ཤེས་གདོང་ཚོ་སློབ་རོ་འདྲ་བ་ཞིག་ཡོད། ཅེས་སྔར་འདྲིས་ཀྱི་གནས་ཚུལ་ཇི་ལྟ་བ་བཞིན་གསུངས། དེ་ནས་ཁོང་རྣམས་མདུན་དུ་འོད་ཏེ་ངོས་འཛིན་
ལ་སྐུ་གོང་མའི་ཉེར་སྤྱད་མང་པོ་ཞིག་འདྲ་མིན་རེ་དང་བཅས་ཏེ་ཁྱེར་འོང་བ་རྣམས་རིམ་གྱིས་གཟིགས་ཕུལ་བས་ཕྱེད་ཙམ་གྱི་བར་དུ་དངོས་གནས་པ་གང་ཡིན་དེ་ཐོགས་པ་མེད་པར་བཞེས་ནས་ཐུགས་མཉེས་ཤིང་ཕྱག་ཏུ་བསྣམས་ལུགས་
ཚུན་ཆོད་སྐུ་གོང་མའི་དུས་ལྟར་མཛད། དེའི་སྐབས་དགོན་པར་ཡང་ཉིད་སྤྲུལ་སྐུ་ཡིན་མིན་གྱི་འཐེན་ཁྱེར་མང་པོ་བྱུང་བའི་ཀུན་སློང་ལ་བརྟེན་ནས་འགའ་ཞིག་གིས་མ་བཟོད་པར་གཡོ་སྒྱུའི་སབ་སུབ་མང་པོ་བྱས་པས་མཁྱེན་ཏེ། འཕྲོ་
མི་ལེན་པར་ཞལ་གཅུས་ནས་བཞུགས། ཞང་པོ་དགེ་སློང་གིས་ལོང་ཞེས་ནན་བྱས་པས། དེ་ཕྱིན་ཆད་གང་མིན་པ་དེ་ཁོ་ན་བཞེས་ནས་དེ་དག་དགའ་བར་མཛད་ཅིང། སྐུ་གོང་མའི་ཉེར་སྤྱད་རྣམས་མ་ནོར་བར་ལོགས་སུ་བཞག་པས་
རྟོག་དཔྱོད་བཏང་ན་གཞན་རྣམས་དགའ་བའི་འོས་ཡིན་པར་སྣང། དེའི་ཚེ་ཏོག་ཤིན་དཔོན་པོ་དེ་གྲལ་གཤམ་ཞིག་ཏུ་མངོན་ཆུང་གིས་བསྡད་པས། གཞན་སུ་ཡང་མི་འདྲི་བར་གཉེར་བ་འདྲ་བ་འདི་སུ་ཡིན་ཞེས་དྲིས་པས། ཁོ་

[019B] དེ་ནས་ཁོང་རྣམས་ཕྱིར་འགྲོ་ཁར་ངེད་ཚོ་སོད་ནས་སྡེ་བ་ཚང་དང་ཨལ་དར་ཨཱ་བུ་སོགས་ལ་ཅི་ཞུ་རྒྱུ་ཡིན་ཞུས་པས། ཁྱེད་ཚོ་རང་རང་གིས་
གང་འདོད་པ་དེ་ཞུས་ཤིག་གསུངས་ཏེ། གསུང་གཅིག་ཉིད་དུ་གསུངས་ན་ཡང། དུ་མ་ཉིད་དུ་སོ་སོར་གོ་དགོས་པའི་གསུང་དབྱངས་འཕྲོག་བྱེད་གཞོན་ནུའི་ང་རོ་གཅིག་གིས་གཉིས་འཐུང་རྒན་པོ་དུ་མའི་སྤོབས་པ་འཕྲོག་པར་མཛད། དེའི་ཚེ་སྡེ་
པ་ཚང་ནས་གྲྭ་བ་གཅིག་ཕན་ཚུན་ཀུན་གྱི་ཉམས་རྟོག་པར་བཏང་སྟེ་ཁ་བཏགས་ཤིག་བསྐུར་ནས། འདི་ལྐོག་ཏུ་ཕུལ་ལ་ངའི་ཡིན་པའི་རྒྱུ་མཚན་ཞུས་གསུངས་པ་བཞིན་བྱས་པས། ལན་དུ་ཕྱག་མདུད་གཅིག་གནང། ཁོའི་བསམ་པར་
གང་དུ་ཡང་ཐག་མ་ཆོད་པའི་བྱིས་པ་ཞིག་གིས་བླ་ཆེན་ཞིག་ལ་འདི་འདྲ་བྱེད་པ་སྙམ་དུ་ཡིད་ལ་མ་བབས། སླར་འོད་ནས་ཕྱག་མ་དུད་འབུལ་རྒྱུར་ཤིན་ཏུ་ཡང་བ་བྱུང་ཡང་སྡེ་ཁྲི་རིན་པོ་ཆེ་ནས། དེ་མ་ཐག་ཏུ་མདུད་པ་མགུལ་དུ་བཞེས་
ཏེ་ཕྱག་ཐལ་མོ་སྦྱར་བས་ཁོ་ལྷག་པར་ཡ་མཚན་སྐྱེས་ཤིང་དེ་ནི་ཡབ་སྲས་གཉིས་ཕན་ཚུན་ལ་གསང་བ་ལྐོག་ཏུ་མ་གྱུར་བའི་རང་རྟགས་སུ་མངོན། དེ་སྐབས་ཀྱི་གསུང་དང་མཛད་ཚུལ་དེ་རྣམས་དབྱོད་ཤེས་བ་གཅིག་གིས་དཔྱད་ན་སྐུ་
ཚེ་སྔ་མའི་འཁོར་དང་ཉེར་སྤྱད་སོགས་ལ་མི་འཁྲུལ་བའི་སྔོན་གནས་རྗེས་དྲན་གྱི་མངོན་ཤེས་ཙམ་དུ་མ་ཟད། ཡུལ་ཐག་རིང་བོས་བསྐལ་བའི་ཕྱོགས་སུའང་བརྗོད་གླེང་དང་བྱ་སྤྱོད་སྣ་ཚོགས་ཡོད་པ་དེ་ཐམས་ཅད་མངོན་སུམ་དུ་གཟིགས་ཤིང་

[020A]༄༅། །གསན་པའི་ལྷའི་མིག་དང་རྣ་བའི་མངོན་ཤེས། དེའི་རྩ་བ་དེ་དག་གི་རྒྱུད་ཀྱི་ཆགས་སྡང་དང་གཡོ་སྒྱུའི་ཀུན་སློང་ཇི་ལྟ་བུ་འགྱུ་བ་ཐམས་ཅད་གཟིགས་པའི་གཞན་སེམས་ཤེས་པའི་མངོན་ཤེས། དེ་དག་
གིས་ཉིད་ལ་མི་བཟོད་པ་སྐྱེས་ན་ངན་སོང་མུ་མཐའ་མེད་པར་འཁོར་བ་མཁྱེན་ཅིང་རྗེས་སུ་བརྩེ་བའི་འཆི་འཕོ་དང་སྐྱེ་བ་ཤེས་པ། དེ་ལྟར་གུས་མི་གུས་ཐམས་ཅད་ལ་ཆགས་སྡང་གི་དྲི་མ་སྤངས་ཏེ་ཕན་པར་དགོངས་པས་ན་ཟག་པ་ཟད་
པའི་མངོན་ཤེས་དང་བཅས་མངོན་ཤེས་དྲུག་ཀའི་རང་འོད་གསལ་བར་བསྟན་པ་ཡིན་ངེས་པས་དེ་ལ་འདི་སྐད་ཅེས་བྱ་སྟེ། སྒྲིབ་བྲལ་མཁྱེན་པའི་མེ་ལྕེ་བ་ཏྲ་རིས། །བསྒྲིབ་པའི་ཟོལ་སྦྱོར་སོག་མའི་ཕོན་པོ་དེ། །གྲགས་པའི་ན་ཆུང་བྱུ་རུའི་
འཁྲི་ཤིང་གི་ཡལ་གས་མཁའ་ལ་འཁྱུད་པའི་སྟེགས་མིན་ནམ། །ཀྱེ་མ་དམུས་ལོང་སྐྱེ་བོ་ཡིས། །མིག་ལྡན་ལོག་བར་བྲིད་པ་ན། །དཀར་ཕྱོགས་ལྷ་རྣམས་ཁྲེལ་བ་ཡིས། །ཧ་ཧ་ཧི་ཧིའི་གད་མོ་རྒོད། །མངོན་ཤེས་རྐང་པ་དྲུག་ལྡན་
སྦྲང་རྩིའི་བུ། །ཆགས་སྡང་སྤངས་པའི་བར་སྣང་ཡངས་པོ་རུ། །བདེ་ཆེན་སྣང་གླུས་ཁོལ་དེར་རྒྱལ་རྣམས་ཀུན། །ཅིག་ཆར་གསན་པས་ཞིང་བརྒྱ་དར་ཅིག་འཇམ། །ཞེས་མགྲིན་པ་བསངས་ཏེ་སྨྲ་བར་བྱའོ། །དགུང་ལོ་དགུ་པའི་ཚེ་
ཡང་གྱེར་ཐང་རི་ཁྲོད་དུ་བཞུགས་པའི་ཉིན་གཅིག་རྗེ་ཉིད་ཀྱིས་ཞབས་འབྲང་བ་ངག་དབང་ཆོས་གྲགས་ལ། སྟོང་སྐོར་རིན་པོ་ཆེའི་ཞབས་གྲས་ཤི་དར་དབོན་པོ་དང། ཏུར་ལ་དབོན་པོ་གཉིས་ཤི་སོང་བ་འདྲ་ངའི་རྨི་ལམ་དུ་ཤི་དར་

[020B] ངས་ལག་པ་ཞིག་བྱན་ན་ཆོག་ཟེར་བ་རྨིས་གསུངས། དེ་རྗེས་ངག་དབང་ཆོས་གྲགས་སྟོང་སྐོར་རིན་པོ་ཆེར་མཚམས་
ཞུས་སུ་སོང་སྐབས་སྔར་གསུངས་པ་བཞིན་ཁོང་གཉིས་ཚེའི་དུས་བྱས་ཟིན་འདུག་པས་གསུང་དེ་ལ་ཡིད་ཆེས་ཀྱི་ངེས་པ་རྙེད། དེ་སྐབས་སུ་ཡུམ་གྱི་མནལ་ལམ་དུ། ལ་མོ་བདེ་ཆེན་དུ་མཇལ་བར་ཕྱིན་པས། ཁྲི་མཐོན་པོ་ཞིག་གི་
སྟེང་ན་བླ་མ་སྐུ་ཤ་རྒྱས་ཤིང་བྱིན་ཆགས་པ་ཞིག་བཞུགས་འདུག་པ་དེས་རང་གི་སྲས་ངག་དབང་རྒྱལ་མཚན་ཁྲི་དེར་བཀོད་ནས། གདུགས་དཀར་པོ་གཅིག་དང་རྒྱལ་མཚན་སེར་པོ་གཅིག་ཕྱག་ཏུ་གཏོད་པ་དང། ཡང་ལན་གཅིག་
ལྷོ་ངོས་ནས་རྟ་ན་གཞོན་པའི་སྔགས་པ་ཞིག་འོང་ནས་ཁྱེད་ཚང་ན་དའི་བླ་མའི་སྤྲུལ་སྐུ་ཡོད་པ་དེ་ང་ལ་བྱིན་ཟེར། དེ་འདྲ་མེད་བྱས་པས་འདི་ང་ཚོས་པཎ་ཆེན་རིན་པོ་ཆེ་དང་འགའ་ཞིག་འགའ་ཞིག་ལ་ཞུས་པ་ཡིན། ངེད་དཔལ་ཤུལ་
གསར་བ་རྙིང་བ་ཞེས་སོགས་མང་པོ་ཞིག་བཤད་ནས་ངར་ངར་བྱེད་པ་རྨིས། དེང་སང་བླུ་ཡོན་ལ་རྔམས་ཏེ་བྱིས་པའི་སྐེ་ལ་ཁ་ངར་བཏགས་ནས་ཁྲོམ་དུ་མ་བཏོན་ཙམ་རེ་བྱེད་པའི་ཕ་མ་དག་ལ་ལྟོས་ན་ཡུམ་གྱིས་དེའི་ཚེ་རྨི་ལམ་དུ་
ཡང་གསང་སྟབས་མཛད་པ་ཡ་མཚན་ཆེ་བར་སྣང། དགུང་ལོ་བཅུ་པའི་ཚེ་མཁས་ཤིང་གྲུབ་པའི་དབང་ཕྱུག་སྟོང་སྐོར་རིན་པོ་ཆེའི་མདུན་དུ་བྱོན་ནས་རྒྱུན་ཆགས་བཞུགས་པར། གྲུབ་དབང་དེ་ཉིད་ནས་ཀྱང་སྒོ་བླ་ཞེས་ཐུགས་

[021A]༄༅། །ཤིན་ཏུ་བརྩེ་ཞིང། ལུགས་གཉིས་ཀྱི་བསླབ་སྟོན་སྒོ་དུ་མ་ནས་མཛད་དེ་སྤྱན་གྱི་འབྲས་བུ་བཞིན་དུ་བསྐྱངས། ཉིན་གཅིག་སྟོང་སྐོར་རིན་པོ་ཆེ་ནས། ཕྱག་མཐིལ་སྟོན་པ་གནང་སྟེ། ཇི་འདྲ་ཞིག་
འདུག་གསུངས་པར། དཀྱིལ་ན་སྨེ་བ་ལྟ་བུའི་ཅུང་ཟད་ཅིག་མ་གཏོགས་པ་ཤེལ་ལྟར་དྭངས་ཤིང་གསལ་བས་ཕན་ཚུན་མི་སྒྲིབ་པ་ཞིག་སྣང་ཞུས་པ་ལ། ཁྱེད་ཀྱིས་ཇི་ལྟ་བ་བཞིན་གཟིགས་པར་འདུག། དབུས་ཀྱི་འདི་མེད་ན་ངས་ཚེ་འདིར་
སྒྱུ་ལུས་མངོན་དུ་བྱེད་ནུས་རྒྱུ་ལ་འདི་སྐྱོན་གྱི་མཚན་མ་ཞིག་ཏུ་འདུག་གསུངས། ལན་གཅིག་ཉིད་ཀྱི་ཁུ་པོ་དཀའ་བཅུ་དར་རྒྱས་རྒྱ་མཚོར། ཁྱོད་ཀྱི་མ་དམྱལ་བར་སྐྱེས་འདུག་གསུངས་ཀྱང། ཁོང་ཡིད་མ་ཆེས་ནས་སྟོང་སྐོར་རིན་པོ་ཆེར་ཞུས་
པས་ཐུགས་བརྟག་མཛད་དེ། དེ་ཁོ་ན་བཞིན་དུ་འདུག་གསུངས། འོ་ན་དེ་ལས་ཐར་པའི་ཐབས་ཤིག་ཐུགས་རྗེས་གཟིགས་དགོས་ཞེས་གསོལ་བ་བཏབ་པར། སྤྲུལ་སྐུ་ཚང་ལ་ཞུས་གསུངས་པ་བཞིན་རྗེ་འདི་ལ་བསྔོ་རྟེན་ཕྲན་བུ་ཕུལ་ཏེ་ཞུས་
པས་ཚེ་འདས་དེ་ཉིད་ཀྱི་མིང་ནས་སྨོས་པའི་ཞལ་འདོན་མང་དུ་མཛད། རྗེས་སོར་དཀའ་བཅུས་བླ་མ་མངོན་ཤེས་མངའ་བ་གཞན་ཞིག་ལ་ཡང་བརྟག་པ་ཞུས་པར་ད་ངན་སོང་ནས་ཐར་འདུག་གསུངས་ཏེ་རྗེ་འདི་ཉིད་ཀྱི་ཐུགས་རྗེའི་ནུས་མཐུར་གོ་
དགུང་ལོ་བཅུ་གཅིག་བཅུ་གཉིས་ཀྱི་ཚེ་སྟོང་སྐོར་དགོན་དང་གྱེར་ཐང་རི་ཁྲོད་གཉིས་ལ་རེས་མོས་ཀྱི་འབྱོན་བཞུད་མཛད། ཐང་གཅིག་སྟོང་སྐོར་རིན་པོ་ཆེའི་ཞལ་ནས། ཁྱོད་ཀྱིས་རྩོམ་པ་གནང་འདོད་ན། པཎ་ཆེན་བློ་བཟང་ཆོས་རྒྱན་གྱིས་

[021B] སྟོང་སྐོར་རིན་པོ་ཆེ་ནས་ས་དགེའི་རྩོད་མེད་ཀྱི་གཞུང་ཆེན་མོ་རྣམས་
གཟིགས་པའི་ཚེ་རྗེ་འདི་མདུན་དུ་ཕེབས་ན་འདི་ལ་བཤད་པ་ཞིག་གྱིས་གསུངས་ངོམས་ངོམས་གནང་སྟེ་ཕྱག་ཏུ་འཇོག། རྙིང་ཕྱོགས་ཀྱི་ཆོས་སྐོར་ལྟ་བུ་གཟིགས་པའི་ཚེ་བྱོན་ན་སྦེད་པའི་ཚུལ་གནང་བ་ཞིག་ཡོད་པར་རྒྱུས་ཡོད་རྣམས་གླེང་
བ་ཡང་དགོངས་པ་ཤིན་ཏུ་ཟབ་པར་མངོན། སྐབས་ཤིག་ཏུ་སྟོང་སྐོར་རིན་པོ་ཆེ་དུ་ནང་ཨུ་རྒེར་ཕེབས་སྐབས་རྗེ་འདི་ཡང་ཞབས་གྲས་ཀྱི་ཚུལ་དུ་བྱོན་པ་ལ་ཇུ་ནང་ནས་ཆིབས་པ་དང་པ་གཅིག་དང་བཅས་འབུལ་བ་ཟུར་དུ་ཕུལ། དེ་སྐབས་སྐུ་
གོང་མའི་ཐུགས་སྲས་ཁྲི་རིན་པོ་ཆེ་ངག་དབང་བཀྲ་ཤིས་པར་སྙུན་ལྕི་བཞིག་བྱུང་སྟེ། ཁྱ་དགེ་སྒོམ་ཆེན་བློ་གྲོས་རྒྱ་མཚོར་བརྟག་པ་ཞུས་པས། ཐུབ་པ་མདུན་དུ་བྱོན་ནས། མདུན་སར་ཆོས་བསྒྲགས་ཆོས་སྒྲ་སྒྲོགས། བཟང་པོ་སྤྱོད་
པ་ཞེས་གསུངས་པ་ཞིག་བབས་གསུངས་ཏེ། གདན་ས་འདིར་ཆོས་བསྒྲགས་ཟིན་པ་དང་སླར་ཡང་སྒྲོགས་པའི་བྱ་བ་གཉིས་ཀ་རྗེ་འདི་ལ་ཐུན་མོང་མ་ཡིན་པར་འབྲེལ་བས། ཁོང་གིས་ཀྱང་དེར་བསྔོ་སྨོན་གྱིས་མཐུན་འགྱུར་གྲོགས་ལྡན་
མཛད་དགོས་ཤིང། སྐུའི་རིམ་གྲོར་ཡང་དེ་ལས་ལྷག་པ་མེད་པའི་དོན་དུ་བློ་གྲོས་དང་ལྡན་པ་འགའ་ཞིག་སྨྲ་བ་འཐད་པར་སེམས་ཏེ། དེ་མཚུངས་ངག་སྒྲོས་ཀྱང་ཡ་མཚན་པ་མང་དུ་སྣང་ངོ། །དགུང་ལོ་བཅུ་གསུམ་ལ་ཕེབས་པ་

[022A]༄༅། །ལྕགས་ཕོ་སྤྲེའུ་ལོ། མཁས་བཙུན་བཟང་གསུམ་གྱི་ཡོན་ཏན་རིན་པོ་ཆེ་དུ་མས་ཐུགས་ཀྱི་གན་མཛོད་ཕྱུར་བུར་གཏམས་པ། ཡུལ་མདོ་སྨད་ཀྱི་འཕགས་པ་ཉེ་བར་འཁོར། སྟོང་སྐོར་རིན་པོ་ཆེ་
ངག་དབང་བསོད་ནམས་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱི་དྲུང་ནས་ཚིགས་སྔ་མ་དགེ་ཚུལ་གྱི་སྔོམ་པ་ཡང་ངག་པར་བཞེས་ཏེ། མཚན་ངག་དབང་འཇམ་དབྱངས་འཕྲིན་ལས་རྒྱལ་མཚན་དཔལ་བཟང་པོར་གསོལ་ཞིང་
ལྷ་དང་བཅས་པའི་འགྲོ་བ་མཐའ་དག་ཀྱང་མགོ་ཟླུམ་བརྟུལ་ཞུགས་འཛིན་པ་ལས་གློ་བུར་ཉིད་དུ་ནོར་བུའི་གཟི་འོད་བརྒྱ་ཕྲག་མངོན་པར་འཕྲོ་བའི་གསེར་གྱི་ཕྲོག་ཞུ་བཅིངས་པ་བཞིན་དུ་གྱུར་ཏོ། །སྨྲས་པ། དམར་སེར་ཉིད་དོ་ཡངས་པའི་
ཀུན་གསལ་མ། །ཡིད་འོང་ལི་ཁྲིའི་མཚམས་སྤྲིན་གསར་བས་ཏེ། ཏིང་འཛིན་བི་ར་གྱིས་བྲིས་འདྲ་མཚན་དཔེའི་སྐུ། །གུར་ཀུམ་དྲིས་བསྒོས་དུར་སྨྲིག་གོས་ཀྱིས་སོ། །འདོད་ལ་སྲེད་པའི་འཆིང་བ་མཐར་མཛད་པའི། །ངེས་འབྱུང་
གེ་སར་རྫོགས་པའི་དྲི་བཟང་གིས། །ཚུལ་ཁྲིམས་འུང་བའི་བུ་མོ་ཉེར་བཀུག་ནས། །གྲགས་པའི་སྲིང་མོ་ཕྱོགས་ཀྱི་མགྲོན་དུ་བྱས། །ངག་ལ་དབང་བསྒྱུར་འཇམ་དབྱངས་བླ་མ་ཡི། །བཤད་སྒྲུབ་འཕྲིན་ལས་གསེར་གྱི་རྒྱལ་མཚན་ཆེ།།
སྲིད་པའི་རྩེ་མོར་བསྒྲེང་བའི་མཚན་སྙན་པོ། །བཏགས་མིན་ལྷན་ཅིག་སྐྱེས་པའི་རོལ་མོར་ཆེ། །གོས་དཀར་རྟགས་ཀྱི་ཟླ་བ་གཞན་གྱུར་ཉི་འོད་འཁྱིལ་བ་ཀ་ཤིའི་གོས། །འདོད་སྲེད་བསམ་པའི་མུན་པ་གཞན་གྱུར་ཐར་འདོད་སྣང་

[022B] །བཏགས་མིང་འུག་པའི་ཧཱུཾ་སྒྲ་གཞན་གྱུར་ཆོས་ལྡན་ཀ་ལ་པིང་ཀའི་གླུ། །རང་རིགས་ཙམ་གྱི་འདྲེན་པ་གཞན་གྱུར་ལྷར་བཅས་སྐྱེ་དགུའི་བསོད་ནམས་ཞིང། །འབྲི་ཀློག་སྡེབ་སྦྱོར་ལ་སོགས་གཙུག་ལག་གི་མུ་ཏིག་དོ་
ཤལ་སྙིང་ལ་བཟུང་བ་ཡི། །གཞོན་ནུ་འགྲོ་གསུམ་དགའ་བའི་སྙེ་མ་དེས། །ལུས་ཅན་ཀུན་ཡིད་བདུད་རྩིའི་ཆར་གྱིས་བྲན། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་
ཐར་པ་རྒྱལ་སྲས་རྒྱ་མཚོའི་འཇུག་དོགས་ལས་རབ་བྱུང་དང། དགེ་ཚུལ་གྱི་སྡོམ་པ་བཞེས་ཚུལ་གྱི་ས་རྒ་སྟེ་གསུམ་པའོ།། །།དབྱར་སྐྱེས་བཻཌཱུརྱ་ཡི་རྒྱུད་མངས་ཀྱི། །སྒྲ་ལས་དྲངས་པའི་སྙན་ཚིག་བདུད་རྩིའི་ཆར། །མཁས་
མང་འཛིན་མར་ཁྱབ་པ་ཡོངས་ཀྱི་བཅུད། །བདག་ཡྀད་དྭངས་པའི་མཚོ་ལ་བསྒྲིལ་བར་མཛོད། །དེ་ནས་ཀ་རི་ཀ་རྩ་འགྲེལ་སོགས་ལ་ཞིབ་ཏུ་གཟིགས་ཏེ། བླང་འདས་སོ་དྲུག་ཕྱོགས་མཐུན་དང་བཅས་པ་ཐམས་ཅད་ལ་སྤང་བླང་དོག་
མཐའ་ནས་མཛད་ཅིང། ཉེས་ལྟུང་གི་དྲི་མ་མཐའ་དག་རྒྱང་རིབ་དུ་བསྲིངས། སྔ་ཕྱི་ཅི་རིགས་བར་སྟོང་སྐོར་རིན་པོ་ཆེའི་མདུན་ནས་འཇམ་དཔལ་ཞལ་ལུང་གི་ཁྲིད། འཇིགས་བྱེད་དཔའ་པོ་གཅིག་པའི་དབང་སོགས་དམ་པའི་ཆོས་ཀྱི་
བདུད་རྩིའི་བགོ་སྐལ་མང་དུ་བཞེས། ཞལ་ལུང་གི་ཁྲིད་ལ་ཟིན་བྲིས་ཤོག་བུ་ལྔ་བཅུ་ཙམ་ཡོད་པ་ཞིག་ཀྱང་འདེབས་པར་མཛད། དེ་ནས་སྣང་རར་བྱོན་ཏེ་རེ་ཞིག་གི་བར་དུ་བཅད་རྒྱ་དམ་པོར་མཛད་ནས་རྡོ་རྗེ་འཇིགས་བྱེད་ཆེན་པོའི་བསྙེན་

[023A]༄༅། །སྒྲུབ་ལ་བརྩོན་བ་ལྷུར་བཞེས་གནང། མཇུག་ཏུ་སྟོང་སྐོར་རིན་པོ་ཆེ་ནས་བསྐུལ་མ་མཛད་པ་ལྟར་ཁོང་གི་ཞབས་བརྟན་དུ་ལྷ་མོའི་བསྐང་གསོ་གང་མང་བཏང། གཞན་ཡང་བཟླས་བརྗོད་ཕྱག་མཆོད་
དཔེ་གཟིགས་འཛིན་སྐྱོར་སོགས་ཆོས་ཀྱི་བྱ་བས་ཉིན་མཚན་ཁོར་ཡུག་ཏུ་འདའ་བར་མཛད། དགུང་ལོ་བཅུ་བཞི་བར་མཆོད་རྟེན་ཐང་དུ་བཞུགས་སྐབས་ཤིག་རྒྱན་དྲུག་མཆོག་གཉིས་ཀྱི་བསྟོད་པ་དང། འཇམ་དབྱངས་སྨྲ་སེང་གི་
བསྟོད་པ་དོན་ཟབ་ཅིང་ཚིག་རྒྱན་དུ་མས་སྤྲས་པ་ཞིག་ལྗགས་རྩོམ་མཛད་དེ་སྙན་དངགས་བ་རྒན་པོ་དག་གི་སྙེམས་པའི་བྲག་རི་བྱེ་མར་བརླགས། ལོ་འདིར་ཆོས་ཚ་དང་གཅན་ཚའི་དཔོན་པོ་ནང་མ་འཆམ་པར་སྟོང་སྐོར་རིན་པོ་ཆེ་དང་
རྒྱ་དཔོན་དུ་མ། ཆིང་ཝང་གི་ཨེལ་ཆྀ་སོགས་ནས་གཟུ་བྱས་ཏེ་རིམ་སེལ་གྱི་མཇུག་ཏུ་སྡེ་བ་མང་ནས་འདོད་མཐུན་གྱིས་ཞུས་པ་ལྟར་རྗེ་འདིའི་ཡབ་ངག་དབང་རྣམ་རྒྱལ་ལ། གོང་ནས་འབུམ་གེ་དཔོན་མོའི་ཕྱག་ཏུ་འབྱོར་པ་མི་སྣ་ཆེད་མངགས་
ཀྱིས་ཐོག་ཤེས་དགོས་པའི་ལས་ཀ་དང་པེའི་ཧུའི་ཐོབ་གནང། དགུང་ལོ་བཅོ་ལྔ་བཞེས་པའི་དབྱིད་ཐོག་དབོན་ཚང་ནས་དབུས་སུ་རྫོང་སྟ་བྱས་པའི་ཨེལ་ཆི་ཡང་འཁོར་ཏེ་ལུང་བསྟན་གྱི་ཡི་གེ་དཔོན་མོའི་ཕྱག་ཏུ་འབྱོར་པ་མི་སྣ་ཆེད་མངགས་
ཀྱིས་ཐོག་མར་སྡེ་ཁྲི་རིན་པོ་ཆེར་ནང་སྦྱར་གྱིས་ཞུས། དེ་ནས་ཁོང་གིས་རྒྱུད་པ་དཔོན་སློབ་འཇམ་དབྱངས་དཔལ་ལྡན་སོགས་ཆེ་བགྲེས་རྣམས་དང་མོལ་བསྡུར་གྱིས་འདུ་ཁང་ཆེན་མོའི་རྔོ་བཅལ་དུ། གྲྭ་མང་འཚོགས་སུ་བཅུག་ནས་ལུང་

[023B] ཧྲཱི་ཞྭ་སེར་བསྟན་ལ་ཕན་པའི་སློབ་དཔོན་གྱི། །ཡང་སྲིད་ངོས་ཕྲད་རང་གནས་དགོན་དེ་རུ། །མང་མས་འདུན་གཅིག་འབད་པས་བརྩོན་ཐུབ་ན། །བསྟན་དང་འགྲོ་ལ་ལན་པའི་རྟེན་
འབྲེལ་ལེགས། །གངས་ཅན་གཙོ་བོ་བསྟན་འགྲོའི་བདེ་ཐབས་ལ། །ཐུགས་འདུན་ཆེ་ཞིང་ལྷག་པར་ཞྭ་སེར་གྱི། །བསྟན་པ་ཐུགས་ལ་བཞག་ནས་འབད་པའི་སྐབས། །མོལ་བསྡུར་དེ་ཡི་ངག་བཀོད་དང་བླངས་ན། །མཐའ་དབུས་བདེ་ཞིང་
སྤྱི་སྒེར་ལ་རྒྱར་བཟང། །ཞེས་རྗེ་བཙུན་བླ་མ་མཆོག་གི་ཡང་སྲིད་འཁྲུལ་བྲལ་གདན་སར་འབྱོན་པ། རྗེ་བླ་མ་རང་གི་ངོས་ནས་ཇི་སྐད་དུ། ཀྱེ་གངས་རིའི་མགོན་པོ་སྤྱན་རས་གཟིགས། །གནས་དེ་ན་ཁྱོད་ཀྱི་ཞིང་ཁམས་ཡོད། །ཞིང་དེ་ན་ཁྱོད་
ཀྱི་གདུལ་བྱ་ཡོད། །ཅེས་བཀའ་གདམས་གླེགས་བམ་རིན་པོ་ཆེའི་ལུང་ཀུན་མཁྱེན་གོང་མའི་རྣམ་ཐར་དུ་དྲངས་པ་ལྟར་གངས་ཅན་གྱི་ལྗོངས་འདིའི་བསྟན་འགྲོའི་ཕན་བདེ་སྤྱི་དང་ཁྱད་པར་འཇམ་མགོན་བླ་མའི་རིང་ལུགས་དྲི་མ་མེད་པ་བྱང་
ནས་བྱང་དུ་སྤེལ་བའི་ཐུགས་བསྐྱེད་ལྷོད་པ་མི་མངའ་ན་ཡང། ལྷན་ཅིག་བྱེད་པའི་རྐྱེན་བུ་སློབ་རྣམས་ཀྱི་མོས་གུས་ལ་ཡང་ལྟོས་བས་གྲྭ་སློབ་ཐམས་ཅད་ཀྱིས་འདུན་པ་རྩེ་གཅིག་པས་སྡེ་ཁྲི་རིན་པོ་ཆེའི་གསུང་བཀོད་དང་དུ་བླངས་ན་རང་
གཞན་ཐམས་ཅད་ལ་འཕྲལ་ཡུན་ཀུན་ཏུ་ལེགས་ཚུལ་གསུངས་ཤིང། ལ་མོ་དང་དགའ་གདོང་གི་ལུང་བསྟན་གྱི་བབས་ཀྱང་སྔ་མ་དང་འདྲ་ཡང། ལྷག་པར་དགའ་གདོང་ནས། ད་བར་དུ་གདན་འདྲེན་མི་བྱེད་པའི་རྒྱུ་མཚན་ཅི་ཡིན། ཁྱོད་

[024A]༄༅། །མི་མཐུན་པར་བྱེད་མཁན་ཚོ་ལ་ཆུ་སྲིན་གྱི་སྡེར་མོ་བཏབ་ཡོང་ཞེས་བཀའ་བཀྱོན་དང། མྱུར་དུ་གངས་ཅན་འགྲོ་བའི་མགོན་པོ་བསྟན་པའི་བདག་པོ་གདན་སར་ཕོབ་ཅིག་ཅེས་ལུང་ཕེབས་ཀྱི་ཡི་གེ་སོ་
སོ་ནས་ཁྲོམ་བསྒྲགས་སུ་བྱས་ཏེ་ནག་ཕྱོགས་ཀྱི་གཏེ་བོ་རྣམས་ཚར་བཅད་ནས་ཐམས་ཅད་མོས་གུས་རྩེ་གཅིག་པས་འདི་སྐོར་དང་བླང་བྱེད་དགོས་ཀྱི་བཀོད་ཁྱབ་བཙན་བརྗིད་གནང་བས་གཟུ་བོར་གནས་པ་ཐམས་ཅད་ཀྱི་ཡིད་དགའ་
བདེས་ཁྱབ་པར་གྱུར། དེ་ཡང་མཆོག་སྤྲུལ་རིན་པོ་ཆེ་དེ་ཉིད་གདན་འདྲེན་ཞུ་རྒྱུའི་དོན་སྐོར་ཆེ་ཕྲ་མཐའ་དག་ལ་མཐུ་སྟོབས་ནུས་པའི་མངའ་བདག་གྲུབ་པའི་དབང་ཕྱུག་ཆེན་པོ་བློ་བཟང་དོན་གྲུབ་པའི་ཞལ་སྔ་ནས་དང། ཡུལ་མདོ་སྨད་
ཀྱི་མ་ག་དྷ་བཟང་མོ་རྣམ་རྒྱལ་སྒྲོལ་མ་གཉིས་ཐུགས་ཀྱི་འདུན་པ་ཆིག་དྲིལ་མཛད་དེ། ཇི་སྐད་དུ། དང་བའི་སྐྱེས་རབས་ལས། དེ་གཉིས་དང་བའི་ཚོགས་རྣམས་འཁོད་པ་དེའི། །བདེ་བའི་ལུས་འདེགས་སྤྱོད་པ་གཅིག་ཏུ་གྱུར། །ཅེས་
གསུངས་པ་ལྟར། བྱ་ནམ་མཁའ་ལ་འཕུར་བའི་ཚེ་འདབ་མ་གཉིས་ཀ་ལུས་འདེགས་པའི་བྱ་བ་གཅིག་ལ་འཇུག་པ་ལྟར་ཁོང་མཆོད་ཡོན་གཉིས་ནས་ཀྱང་བསམ་པ་གྲུ་ནང་མའི་དཔེ་བཞིན་དོན་ཆེན་པོ་འདི་ཉིད་སྒྲུབ་པ་ལ་ལྷག་བསམ་
རྣམ་པར་དག་པའི་དགོངས་པ་གཅིག་གི་སྒོ་ནས་ཐུགས་ཁུར་ཆེ་བཞེས་མཛད་པས། ཆེ་བགྲེས་འགའ་ཞིག་གིས་གྲུབ་དབང་རིན་པོ་ཆེར། ཁྱེད་ཀྱི་འདི་ལ་ཐུགས་རྩེ་གཏད་ས་བཟང་པོ་ཞིག་ཡོད་པ་གལ་ཆེ། རྟིང་སོར་སྤྲུལ་སྐུའི་ལགས་

[024B] འོ་སྟོང་སྐོར་ན་ཡོད་པའི་སྤྲུལ་སྐུ་འདི་ལ་ཁྱེད་ཚོས་འཇུ་ས་འཆངས་ཞིག་མ་བྱུང་ན་ངས་ཁྱེད་ཚོ་བསླུས་པ་ཡིན་ཞེས་འབྱུང་འགྱུར་རྗེན་པར་གཟིགས་པའི་སྟོབས་ཀྱིས་འཇིགས་པ་མེད་
པའི་གསུང་བྱོན། དེར་མ་ཟད་ཕྱིས་གདན་འདྲེན་དངོས་གཞིའི་སྟ་གོན་གྱི་སྐབས་སུ་ཡང། སྟོང་སྐོར་གྱི་ཆེ་བགྲེས་རྣམས་ནས་སྤྲུལ་སྐུ་འདི་ཁྱེད་ཚོས་གདན་འདྲེན་ཞུས་ཀྱང། རང་རེ་ཀུན་གྱི་སྤྱི་བླ་བྱེད་དགོས་བྱས་པས། ཆིང་ཝང་བསྟན་
འཛིན་དབང་ཕྱུག་གིས་དེ་ལྟར་བྱས་པ་ལ་དགོས་པ་མེད་པ་འདྲ། ཞེས་གྲུབ་དབང་རིན་པོ་ཆེར་གསོལ་བ་ན་དེ་ཀ་རང་བྱས་ཆོག། སྟོང་སྐོར་དང་ངེད་རང་ཁ་གཉིས་ལག་མཐིལ་ཙམ་ཞིག་ཡིན། རེ་ཞིག་བསྡད་ན་ངའི་བླ་མ་དེའི་སྤྲུལ་སྐུ་ལ་འཛམ་
གླིང་ཡོངས་ཀྱི་སྤྱི་བླ་ཞིག་འོང་བསམ་པ་ཡོད་གསུངས་ཏེ། དེང་དུས་མཛད་འཕྲིན་གྱི་གདུགས་དཀར་པོ་གཅིག་གིས་འཛམ་གླིང་མཛེས་པར་བྱེད་པའི་ངང་ཚུལ་འདི་ཉིད་མཐོང་ཞིང་རྗེ་བླ་མ་མཆོག་འདིའི་བཀའ་དྲིན་གྱིས་འཚོ་བ་རྣམས་ཀྱིས་
གྲུབ་དབང་རིན་པོ་ཆེ་དེ་ལ་ཡང་དད་པ་ལྷག་པར་བསྐྱེད་དེ་བཀའ་དྲིན་རྗེས་སུ་དྲན་དགོས་པ་ཡོད་དོ། །དེ་ལྟར་གྲུབ་དབང་རིན་པོ་ཆེ་བློ་བཟང་དོན་གྲུབ་པའི་གཙོས་ཆེ་འགྲེས་རྣམས་དང། དཔོན་མོ་རྣམ་རྒྱལ་གྲོས་མཐུན་གྱི་སྒོ་ནས། གདན་
འཕྲེན་ཞུ་རྒྱུར་བྱས་ཏེ། དེའི་གནས་ཚུལ་དཔོན་ཚང་གིས་མི་སྣ་ཆེད་མངགས་ཀྱིས་སྟོང་སྐོར་རིན་པོ་ཆེར་སྙན་སྒྲོན་ཕུལ་ནས་སྟོན་ཙམ་ལ་འབྱོན་རྒྱུར་ཐག་བཅད། དེ་ནས་སྟོང་སྐོར་རིན་པོ་ཆེ་དང་རྗེ་འདི་བ་ཡབ་སྲས་གཉིས་མཆོད་རྟེན་ཐང་དུ་

[025A]༄༅། །འབྱོན་པའི་ལམ་ཞོར་ལ་དགོན་ལུང་དུ་ཕེབས། དེ་སྐབས་ཐུའུ་བཀྭན་རིན་པོ་ཆེ་སྐུ་ན་ཤིན་ཏུ་ཕྲ་བའི་སྐབས་ཡིན་ཀྱང་མཇལ་ཕྲད་ཀྱི་ཚེ་སྟོང་སྐོར་ཚང་ལ་མི་མཇལ་བར་ངས་འདི་ལ་མཇལ་རྒྱུ་ཡིན་གསུངས་
ནས་རྗེ་འདིར་ཕྱག་ཕུལ་ཞིང་སྐུ་ལ་འཁྲིལ་ཏེ་བཤུམ་པ་སོགས་སྐུ་ཕྲེང་དུ་མར་འབྲེལ་བའི་རྣམ་ཐར་མངོན་དུ་བསྟན། རྗེ་འདིས་ཀྱང། རྟེན་འབྲེལ་བསྟོད་པ་དང། མངོན་རྟོགས་རྒྱན་གྱི་དཔེ་ཞིག་གནང་སྟེ་ཟབ་རྒྱས་གཉིས་ཀའི་ལམ་གྱིས་
སྲིད་ཞིའི་མཐའ་གཉིས་འགོག་པའི་ཡོངས་འཛིན་མཛད་པའི་རྟེན་འབྲེལ་གྱི་སྒོ་དང་པོར་བསྒྲིགས། རྗེས་སུ་ཁོང་གིས་ཀྱང་དཔེ་དེའི་སྟེང་ནས་གཞུང་གཉིས་ཀ་ཐུགས་འཛིན་གནང་བ་ཡིན་གསུངས་པ་ཞལ་ནས་ཐོས། ལན་གཅིག་སྟོང་
སྐོར་རིན་པོ་ཆེ་ནས། ངའི་རྨི་ལམ་དུ་སྤྲུལ་སྐུ་ཚང་གི་གསོལ་ཏེ་མ་ཆག་འགྲོ་བ་ཞིག་རྨིས་པས། ཁོང་གི་སྦྱིན་བདག་གཅིག་ལ་མི་བཟང་བ་འདྲ་གསུངས་ཤིང་དེ་དང་དུས་མཚུངས་པར་དཔོན་མོ་རྣམ་རྒྱལ་སྐུ་གཤེགས། དེ་ཡང་ཁོང་
གཤེགས་ཁར་ཆིང་ཝང་བསྟན་འཛིན་དབང་ཕྱུག། དཔོན་མོ་ཨེར་ཁེ་ཤ་ར། མི་བཟང་སེའི་དོད་ཐམས་ཅད་མདུན་དུ་བོས་ཏེ། ངའི་ཚེ་གཅིག་གི་དོན་ཆེན་པོ་ཞིག་མ་འགྲུབ་པ་ནི། ངའི་བླ་མ་ཐུགས་རྗེ་ཅན་དེའྀ་སྤྲུལ་སྐུ་གདན་སར་འབེབས་
མ་ཐུབ་པ་འདི་ཡིན་པས། ད་ཁྱེད་ཚོས་གདན་འདྲེན་བྱེད་རྒྱུ་ཡིན་ནམ་མིན་ཤོད་དང། ངས་དེ་སེམས་ལ་བཟུང་ནས་འཆི་རྒྱུ་ཡིན་གསུངས་པར། ཆིང་ཝང་གིས་གདན་འདྲེན་བྱེད་པར་ཁས་བླངས་པས། ད་བཟང་ངའི་སྔས་མགོ་འདི་ན་

[025B] དེའི་སྔ་གོང་
ཞིག་ཏུ་ཀུན་མཁྱེན་གོང་མའི་ནང་ཐུགས་ཀྱི་སྲས་པོ་ཁྲི་ཆེན་དགེ་འདུན་ཕུན་ཚོགས་པའི་ཡང་སྲིད་ངག་དབང་བསྟན་པའི་རྒྱལ་མཚན་པས་ཀྱང། རྗེ་འདི་གདན་སར་མྱུར་དུ་འབྱོན་ཨེ་ཐུབ་བརྟག་པ་མཛད་པའི་མནལ་ལམ་དུ། ཨོཾ་སརྦ་ཏ་ཐཱ་ག་ཏ་
ཙིཏྟ་བཛྲ་སཱ་བྷ་ཝ་ཨཏྨ་ཀོཉཧཾ། ཛཿ་འཇམ་དཔལ་རང་བཞིན། ཞེས་སོགས་ཀྱི་དབྱངས་འཐེན་པས་མཇུག་གི་ཚིག་འགའ་བློར་མི་འོང་བ་ཞིག་རྨིས་ཏེ། རྗེ་གོང་མའི་ཐུགས་ཀྱི་སྤྲུལ་པ་འཁྲུལ་མེད་དུ་འདུག་ཀྱང་འདི་ལོ་གདན་འདྲེན་མི་ཐུབ་པ་འདྲ་
གསུངས། དེ་ཡང་གདན་འདྲེན་གྱི་སྐོར་འདི། ཕལ་བས་བལྟས་ཚོད་ལ་ཤིན་ཏུ་གེགས་ཆེ་བས་ཡང་ཡང་གྲ་མི་འགྲིག་པ་ཞིག་བྱུང་འདུག་ཀྱང། ཀུན་མཁྱེན་གོང་མ་དེས་རང་གི་ཞབས་འབྲང་བ། ཨུས་ཇིང་དབོན་པོ་དང། གཟིམས་འགག་རྒྱལ་
མཚན་དར་རྒྱས་སོགས་ལ། བླ་མའི་སྤྲུལ་སྐུ་འདི་ཆུང་དུ་ནས་མངོན་ན་མི་དགའ། ནར་སོན་ནས་གདན་སར་བཀོད་ན་ཚུགས་ཟིན་པོ་ཞིག་འོང་ཞེས་ཡང་ཡང་གསུངས་པ་དང། སྟོང་སྐོར་རིན་པོ་ཆེའི་མནལ་ལམ་དུ་རྒྱལ་མཚན་དེད་དུང་ཁྱེད་ལ་
རེ་ཞིག་བཅོལ་དགོས་གསུངས་པ་ལ་དཔག་ན། ཇི་སྐད་དུ། དམ་ཆོས་པདྨ་དཀར་པོ་ལས། ཅི་ཕྱིར་ཞེ་ན་སྐྱོབ་པ་དུས་ལ་གཟིགས། ཞེས་གསུངས་པ་ལྟར་རྗེ་འཇམ་དབྱངས་བཞད་པའི་རྡོ་རྗེ་དེ་ནི་བརྟན་གཡོའི་དངོས་པོ་ཐམས་ཅད་འདོད་དགུང་

[026A]༄༅། །བསྒྱུར་ནུས་པའི་གང་ཟག་རང་དབང་ཅན་ཡིན་པས། རེ་ཞིག་གདན་འདྲེན་མི་ཐུབ་པ་ཡང་དུས་ལ་གཟིགས་པའི་དགོས་དབང་ཁྱད་པར་ཅན་ཞིག་ཡིན་པར་དྲན་དབང་དུ་མས་གསུངས་པ་ལྟར་རམ། སྣང་ཚོད་
ལྟར་གྱི་རྣམ་པ་གཅིག་ཏུ་ན་མ་ཅིག་གི་ལུང་བསྟན་དུ། བཅུ་དྲུག་བར་དུ་རྟ་བདུན་བདག་པོ་ལ། །དྲང་སྲོང་དབང་པོའི་གནོད་འཚེ་ཇི་བཞིན་དུ། །ཞེས་ལོ་བཅུ་དྲུག་བར་དུ་ཉི་མ་སྒྲ་གཅན་གྱིས་བསྒྲིབས་པ་ལྟར་གསལ་མི་ཐུབ་ཀྱང། དེ་ནས་
བདུད་རིགས་ཀྱི་ཉེར་འཚེ་ཐམས་ཅད་བཅོམ་ནས་འཇིག་རྟེན་གསུམ་གྱི་མིག་ཏུ་འགྱུར་བར་ལུང་བསྟན་པ་ཡང་རྗེ་འདི་ཉིད་ཡིན་པར་མངོན། དེ་ནས་མིའི་དབང་མོ་ཞི་བར་གཤེགས་པའི་བསྔོ་རྟེན་སྟོང་སྐོར་རིན་པོ་ཆེ་དང་ཡབ་སྲས་གཉིས་ཀའི་
མདུན་དུ་འབྱོར་པས་ཐུགས་དམ་སྤྱན་དམིགས་ཀྱིས་མཚམས་སྦྱོར་གནད་སྨིན་བཀའ་དྲིན་བསྐྱངས། དེ་རྗེས་མ་འགྱངས་བར་ཡང་བླ་བྲང་དཔོན་ཚང་གཉིས་ཀ་ནས་ཨེལ་ཆི་འོངས་ཏེ་ལོ་དེར་ཕེབས་དགོས་ཞེས་ཞུ་བ་ནན་ཏན་ཕུལ་ཡང་རྟེན་འབྲེལ་
ལེགས་ཉེས་སོགས་ཀྱི་དགོས་དབང་འགའ་ཞིག་དང། ཞབས་ཅུང་ཟད་བསྙུན་པ་བཅས་ལོ་དེ་ནང་དུ་མི་འབྱོན་པར་ཐག་བཅད། དགུང་ལོ་བཅུ་དྲུག་བཞེས་པ་ཆུ་མོ་ཕག་གི་ལོའི་དཔྱིད་ཀ་ཡང་བསྐྱར་གྱིས་བླ་བྲང་དཔོན་ཚང་གཉིས་ནས་མི་སྣ་མངགས་
ཏེ༑ དཔོན་མོ་ཨལ་དར་ཨ་བུའི་ཞལ་ཆེམ་སོགས་རྒྱུ་མཚན་ཐམས་ཅད་ཡང་ཡང་ཞུས་ནས་ལོ་དེ་ནང་དུ་འབྱོན་རྒྱུའི་སྟ་གོན་བརྩམས། དབྱར་ཐོག་གདན་ས་ཆེན་པོ་ནས་གླིང་རབ་འབྱམས་པ་དོན་གྲུབ་རྒྱ་མཚོ། ཇེ་སང་བླ་མ་སོགས་ངོ་གཡོག་ལྔ་

[026B] ཆིང་ཝང་གི་ཨེལ་ཆི་ཚེ་ཚེན་དགེ་སློང་དང། ཨེར་ཁེ་མེ་རྒེན་དཔོན་གཡོག་རྣམས་གདན་འདྲེན་དུ་འབྱོར། དེ་སྐབས་སྡེ་བ་ཚང་ནས། སྟོང་སྐོར་རིན་པོ་ཆེར། སྤྲུལ་སྐུའི་སླད་ཀྱི་སྐུ་དོན་སོགས་ལ་བརྟག་པ་གནང་བཅུག་པས། ཁོང་གི་
མནལ་ལམ་དུ། མདུན་ཅོག་སྟེང་ན་ཛྙཻ་ཀྲྵིཾ་ལས་གྲུབ་པའི་སེང་གེའི་ཕྲུ་གུ་ཞིག་ཁ་ཤར་དུ་བལྟས་ནས་བསྡད་ཡོད་པ་རྨིས་པས། ཁྱེད་བཀྲ་ཤིས་འཁྱིལ་བ་ཚང་ལ་ཕན་ཐོག་ཅན་ཞིག་ཡོང་ངེས་ཤེས་ཡིན་ཀྱང། རྒྱ་ནག་ཕྱོགས་སུ་དོགས་གཞི་ཆེ་བས་དེ་
བཟློག་ཐབས་ཀྱི་རིམ་གྲོར་འབད་དགོས་གསུངས། དེ་ནས་ཧོར་ཟླ་དྲུག་པའི་ནང་དུ་གཟའ་སྐར་འཕྲོད་སྤྱོར་ཕུན་སུམ་ཚོགས་པའི་ཉིན་སྟོང་སྐོར་རིན་པོ་ཆེའི་དྲུང་འཁོར་དྲག་རིམ་དང། སྟོང་སྐོར་དགོན་དང་མཆོད་རྟེན་ཐང་གཉིས་ཀའི་བླ་མ་ལས་སྣེ། ཕྱག་
རྡོར་པེའི་སི་སོགས་དེ་ཕྱོགས་ཀྱི་བླ་དཔོན་ཆེ་ཕྲ་དུ་མའི་མི་སྣ་སོགས་ཕེབས་སྐྱེལ་ཞུ་མི་དང། གདན་ས་ནས་འོང་བའི་བསུ་མི་བཅས་འཁོར་ཚོགས་བརྒྱ་ཕྲག་དུ་མས་བསྐོར་ཏེ་སྟོང་སྐོར་དགོན་ནས་ཕྱག་བཏེགས། དེའི་ཚེ་སྟོང་སྐོར་རིན་པོ་ཆེ་ནས་ཀྱང་
ཞབས་ཐང་དུ་གཟིམས་ཆུང་གི་རྭ་བའི་ཕྱི་སྒོ་བར་དུ་བྱོན་ཏེ། ཡབ་སྲས་གཉིས་འབྲལ་མི་ཕོད་པ་ལྟར་མཛད། དེ་ནས་རིམ་པར་ཆིབས་ཀྱི་ཁ་ལོ་བསྒྱུར་ཏེ་རྨ་ཆུ་ཁར་བྱོན་པ་ན་བླ་བྲང་དཔོན་ཚང་གཉིས་ཀའི་བསུ་བ་དང་པོ་དེར་འབྱོར་ཞིང། དེ་ནས་
གདན་སར་ཕེབས་ཀྱི་བར་དུ་ཚ་འབོག་ཞག་བབ། འུལ་མི། ཁལ་རྟ་སོགས་གང་དགོས་ཐམས་ཅད་དཔོན་ཚང་ནས་གྲ་བསྒྲིག་ཞུས། རྨ་ཆུ་ཚུར་ཐོན་པ་ནས་རིམ་གྱིས་དཔོན་མེ་རྒེན་ཏཱའི་ཆིང་ངོ་གཡོག་དུ་མ་དང་ལ་མོ་ཞབས་དྲུང་རིན་པོ་ཆེའི་མི་སྣ་

[027A]༄༅། །ཚེ་དཔག་ཐའི་ཇི། ཨེར་ཏེ་ནི་བུ་ལག་བྱ་བར་རྗེ་ཉིད་ཀྱི་ཐུན་མོང་མ་ཡིན་པའི་སྦྱིན་བདག་གི་རྩ་བ་ནོར་འཛིན་ཆོས་བཞིན་སྐྱོང་བའི་མི་རྗེ་དམ་པ་ཆིང་ཝང་བསྟན་འཛིན་དབང་ཕྱུག། དཔོན་མོ་ཨེར་ཁེ་ཤར། གུང་
བཀྲ་ཤིས་རྣམ་རྒྱལ། ཇ་སག་དར་རྒྱས་སོགས་བསུ་བ་གཏོས་ཆེ་བ་རིམ་པར་འབྱོར། དེ་ནས་མཆོད་ཡོན་ཉི་ཟླ་ཟུང་དུ་འབྲེལ་ཏེ་རིམ་གྱིས་བྱོན་པ་མདའ་ཆེན་ཕར་རྒྱབ་ནས་འགྱང་རོ་སྤྲུལ་པའི་སྐུ་སོགས་གདན་སའི་བསུ་བ་བར་མ་རྣམས་
ཀྱིས་བསུས། དེ་སྐབས་སྡེ་བ་ཚང་ནས་སྐུ་གོང་མའི་དངོས་སློབ་ཕྱོགས་གཞན་དུ་བཞུགས་པ་རྣམས་ལ་ཡང་ཆིབས་བསུར་འགྲོ་དགོས་ཞེས་གསུང་ཤོག་བཀྲམ་པས། ཙ་ཡུ་འཕྲིན་ལས་རབ་བརྟན་བྱ་བ་ཤ་ར་བའི་རྣམ་འཕྲུལ་དུ་གྲགས་
པའི་གྲུབ་དབང་དེ་ཉིད་ལ་ཡི་གེ་སང་འབྱོར་རྒྱུའི་དགུང་མོ་རྨི་ལམ་དུ། ཁྱོད་ཀྱི་བླ་མ་དགེ་བཤེས་པོ་ཏོ་བ་ཕེབས་གིན་ཡོད། ཁྱོད་ཀྱིས་བསུ་བ་བྱེད་རྒྱུ་མིན་ནམ་ཟེར་བཞིག་རྨིས་གསུངས་པའི་ཕྱི་ཉིན་ཡི་གེ་འབྱོར་བས་ཀུན་ལ་ཡིད་ཆེས་ཀྱི་དང་
པ་ཤུགས་དྲག་སྐྱེས། སྔ་ཕྱིར་བསུ་ལུགས། གསོལ་སྟོན་འདྲེན་ཚུལ། ལམ་བཅོས་རྒྱུ་ཚུན་ཆོད་གང་ཅིའི་བཀོད་ཁྱབ་མཐའ་དག་སྡེ་བ་ཚང་ནས་གནང། བདུན་པའི་ཚེས་བཅུ་གཅིག་ལ་བསང་གི་གྱེ་མོ་གོང་བ་ཞེས་བྱ་བ་རྭ་སྒྲེང་གི་
བཀའ་གདམས་བསྟན་པའི་ཆུ་རྒྱུན་ཕྱོགས་མཐར་རྒྱས་པའི་རྟེན་འབྲེལ་དུ་བསྔགས་པའི་ས་གནད་དང་ཤིན་ཏུ་ཆ་མཚུངས་པ་ཞིག་ཡོད་པ་དེར། དེ་སྐབས་ཀྱི་དགོན་པའི་ཁྲི་ལས་ཐོག་པ་གྲུབ་པའི་དབང་ཕྱུག་བློ་བཟང་དོན་གྲུབ་ཅེས་ཀུན་

[027B] ཁྲི་ཆེན་དགེ་འདུན་ཕུན་ཚོགས་པའི་ཡང་སྲིད་ངག་དབང་བསྟན་པའི་
རྒྱལ་མཚན། ཁྲི་ཆེན་དཔལ་ལྡན་གྲགས་པའི་ཡང་སྲིད་བློ་བཟང་འཇམ་དཔལ་རྒྱ་མཚོ། རྒྱུད་པ་དཔོན་སློབ་སོགས་ཆོས་སྡེ་ཆེན་པོ་རང་གི་ལས་སྣེ་མོ་པ། དབོན་ཆོས་མཛད། གྲྭ་བགྲེས་མང་པོ་དང། རྗེ་གོང་མའི་གསོལ་དཔོན་གནས་ལྔ་
རིག་པའི་དབང་ཕྱུག་དབྱིག་ཀྱ་རབ་འབྱམས་པ་ངག་དབང་འཇམ་དབྱངས། ཙ་ཡུ་ཨ་ལགས་འཕྲིན་ལས་རབ་བརྟན། རིག་པའི་དབང་ཕྱུག་ཨ་ཁྱུང་མཁས་མཆོག། མགར་རྩེ་ཁྲི་བ། ཧོར་ཚང་བླ་མ་ཡེ་ཤེས། ཧམ་མཐའ་སྐུ་སྐྱེ་
སོགས་ཕྱོགས་རིས་མེད་ཀྱི་བསུ་བ་གྲངས་མེད་པ་དང་བཅས་ཏེ་མཇལ་ཁ་ཞུས། དེ་སྐབས་གྲུབ་དབང་རིན་པོ་ཆེ་ནས། ཕན་ཚུན་གྱི་མི་འཚོགས་ཤིན་ཏུ་ཆེ་བའི་དབུས་དེར། འཇིགས་པ་མེད་པའི་གསུང་གི་གདངས་དང་བཅས་ཏེ། ས་འདིའི་
མིང་ལ་གྱེ་མོ་གོང་བ་ཟེར། དེའི་རྒྱུ་མཚན་ཡང་ཆུ་ཆེན་གསུམ་གྱི་གྱེས་མདོ། ལུང་པ་གསུམ་གྱི་གོང་བ་ཡིན། དེ་ཡང་གཡས་ཀྱི་ཆུ་འདི་ཀླུ་ཆུ་དང་འདྲེས། གཡོན་གྱི་ཆུ་འདི་དགུ་ཆུ་དང་འདྲེས། མདུན་གྱི་ཆུ་མགོ་འདི་བསང་ཆུའི་མགོ་ཡིན། ཆུ་ཆེན་འདི་གསུམ་ཡང་རྒྱུན་མི་འཆད་
པར་ཇེ་ཆེ་ཇེ་ཆེར་སོང་ནས་རྒྱ་མཚོ་ཆེན་པོའི་ནང་དུ་འདྲེས་པ་ཡིན། དེ་བཞིན་དུ་སྐྱབས་མགོན་མཆོག་སྤྲུལ་རིན་པོ་ཆེའི་གདུལ་བྱ་དང་འཕྲིན་ལས་ཀྱང་ཕྱོགས་ཐམས་ཅད་དུ་ཁྱབ་པའི་རྟེན་འབྲེལ་གྱི་དཔྱད་ཤིན་ཏུ་ནས་ཀྱང་ཆེ། དེ་རིང་སྐར་མའི་བཟང་ངན་ལྟ་རྟོག་མ་བྱས་ཏེ། །

[028A]༄༅། །གང་ཡིན་ཀྱང། རྗེ་འཇམ་དབྱངས་བཞད་པའི་རྡོ་རྗེ་དེ་བཟང་ངན་ཐམས་ཅད་ཀྱི་རང་བཞིན་རོ་གཅིག་ཏུ་མངོན་སུམ་དུ་མཁྱེན་པའི་ཏིང་ངེ་འཛིན་གྱི་མཐུས་མི་མཐུན་པའི་ཕྱོགས་ཐམས་ཅད་ཟིལ་གྱིས་གནོན་པའི་རྣལ་
འབྱོར་གྱི་དབང་ཕྱུག་ཆེན་པོ་ཡིན་པས་དེ་འདྲའི་ཐེ་ཚོམ་མི་དགོས། ཞེས་སོགས་དོན་ཟབ་ཅིང་ཚིག་བཀྲ་མཛེས་པས་སྐབས་དེར་རྟེན་འབྲེལ་འགྲིགས་ཤིང་སླད་ཀྱི་འབྱུང་འགྱུར་དང་མཐུན་པའི་བཤད་པ་མདོར་བསྡུས་ཤིག་གསུངས། དེའི་ཕྱི་ཉིན་
ཁྱུང་རྩེར་ཞག་བཞུགས་མཛད། དེ་ནས་ཧོར་ཟླ་བདུན་པའི་ཚེས་བཅུ་གསུམ་གྱི་ཉིན་བསུ་སྐྱེལ་གྱི་རྟ་པ་བགྲང་ལས་འདས་པའི་དབུས་ན་སྐུའི་གཟི་བྱིན་རབ་ཏུ་རྒྱས་པས་ལྷམ་མེ། ལྷན་ནེ། ལྷང་ངེར་འཕགས་པ་ནི་རྒྱུ་སྐར་བྱེ་བའི་ཁྲོད་ན་ཉ་རྒྱས་ཟླ་
བ་ལྟ་བུ། གདུགས་དང་རྒྱལ་མཚན་བ་དན་ལ་སོགས་པ་མཆོད་པའི་བྱེ་བྲག་མཐའ་ཡས་པས་མཆོད་ཅིང་འབུད་རྡུང་རྒྱུད་དཀྲོལ་གྱི་རོལ་མོ་དུ་མའི་དབྱངས་སྙན་དལ་གྱིས་རྒོད་པ་ནི་བརྒྱ་བྱིན་སྐྱེད་མོའི་ཚལ་དུ་ཆས་པ་ལྟ་བུ། དུར་སྨྲིག་འཆང་
པའི་དགེ་འདུན་སྟོང་ཕྲག་དུ་མས་སྔོན་ནས་བསུས་ཏེ་ཆོས་ཀྱི་ཀུན་དགའ་ར་བ་ཆེན་པོར་འབྱོན་པ་ནི་སྟོན་པ་ཐུབ་པའི་དབང་པོ་དེ་ཉིད་ཟག་པ་ཟད་པའི་དགྲ་བཅོམ་ཆེན་པོ་རྣམས་ཀྱིས་མདུན་བདར་ཏེ་བུ་རམ་ཤིང་འཕེལ་དུ་གཤེགས་པ་ལྟ་བུ་
མདོར་ན་མིག་དང་ཡིད་ལ་ཀུན་དགའ་གསར་བའི་བདུད་རྩིའི་མཆོད་ཡོན་ཅི་ཡང་སྤྲེང་བར་བྱེད་པའི་ངོ་མཚར་གྱི་རོལ་པ་བསམ་གྱིས་མི་ཁྱབ་པས་ཕྱོགས་རིས་མེད་ནས་དད་འདུས་ཀྱི་མཇལ་བ་སའི་དྲེག་པ་ལྟར་བགྲང་གིས་མི་ལང་བ་མཐའ་དག་གི་

[028B] ལ་ལ་ནི་ཐལ་སྦྱར་སྙིམས་པའི་མེ་ཏོག་སྤྱི་བོའི་རྒྱན་དུ་འགོད། ཁ་ཅིག་ནི་ཨ་ལ་ལ་ཞེས་ངོ་མཚར་བའི་བསྟོད་བསྔགས་ཀྱི་གླུ་དབྱངས་ལེན། ལ་ལ་ནི་རང་གི་ལུས་ཀྱི་རྒྱན་ལ་སོགས་པ་ཡང་ལྷའི་མེ་ཏོག་བཞིན་
དུ་འཐོར་ཞིང་གསོལ་བ་འདེབས། ལ་ལ་ནི་ལྗོན་པ་དྲུང་ནས་བཅད་པ་བཞིན་དུ་ལུས་ཀུན་ས་ལ་ཕབ་པའི་ཕྱག་ཡང་ནས་ཡང་དུ་བཙལ། ཁ་ཅིག་ནི་ཀུན་མཁྱེན་གོང་མའི་རྣམ་ཐར་རྗེས་སུ་དྲན་པས་མིག་ཟུམ་སྟེ་དགའ་དད་སྐྱོ་གསུམ་གྱི་འདུ་ཤེས་
ཡིད་ལ་བྱེད། ཕལ་ཆེར་ནི་ཤིན་ཏུ་ངོ་མཚར་ཆེས་པས་གཏམ་གྱི་འཕྲོ་ཆད་དེ་མིག་མི་འཛུམ་པར་བལྟ། གཞན་དག་ཀྱང་རབ་ཏུ་དགའ་ཞིང་དད་པས་ཤུགས་བརྟས་པར་གྱུར་ཏེ། ཇི་སྐད་དུ། རྒྱལ་བ་མི་ཕམ་མགོན་པོས། གྲོང་སོགས་སུ་དེའི་ཉོན་
མོངས་རྣམས། །རྒྱུན་གཅོད་རྒྱལ་བའི་ཉོན་མོངས་མེད། །ཅེས་ཉན་ཐོས་ཀྱི་ཉོན་མོངས་མེད་པའི་ཏིང་ངེ་འཛིན་ལས་ཁྱད་པར་དུ་འཕགས་པའི་ཆོས་སུ་གསུངས་བ་ལྟར་གདུལ་བྱ་རྣམས་མཐོང་ཐོས་དྲན་རེག་ཙམ་གྱི་སྒོ་ནས་ཀྱང་འཁོར་བ་མཐའ་ཅན་དུ་
མཛད་ཅིང་ཐར་པའི་ས་བོན་ཁྱད་པར་ཅན་བསྐྲུན་ཏེ། དད་བའི་ས་ལ་འགོད་བཞིན་པའི་མུ་ནས་རྒྱལ་བའི་ལུང་གིས་ཟིན་པའི་ཆོས་གྲྭ་ཆེན་པོ་དགའ་ལྡན་བཤད་སྒྲུབ་དར་རྒྱས་བཀྲ་ཤིས་གཡས་སུ་འཁྱིལ་བའི་གླིང་གི་བླ་བྲང་ཆེན་མོ་ཕྱོགས་ལས་རྣམ་པར་
རྒྱལ་བའི་ཐུབ་བསྟན་ཕོ་བྲང་དུ་མི་འཇིགས་གདོང་ལྔས་བཏེགས་པའི་གསེར་གྱི་ཁྲི་འཕང་མཐོན་པོར་ཞབས་ཀྱི་པདྨོ་ཉེ་བར་བཀོད་དེ་དཀར་ཕྱོགས་ལ་དགའ་བའི་ལྷ་རྣམས་ཀྱིས་དགེ་མཚན་དང་བོའི་ཡི་གེ་དགའ་ལྡན་ཆོས་ཀྱི་མདུན་སར་སྤྲིངས་སོ། །གསེར་གྱི་

[029A]༄༅། །ཏ་ལ་ཡངས་བའི་ས་འཛིན་རྩེར། །དགེ་ལེགས་བདུད་རྩིའི་མཆོད་སྦྱིན་སྤྲོ་བ་ཡི། །རྒྱལ་སྲས་གཞོན་ནུ་སྨྲ་བའི་ཟླ་བ་ཞིག་རྨད་བྱུང་ཐུགས་བསྐྱེད་རླུང་གི་ཤིང་རྟས་དྲངས། །ཆོས་སྲིད་དཔལ་དང་འབྱོར་བས་
མངོན་དགའ་བ། །ཡིད་འོང་ལྟ་ན་སྡུག་གི་གྲོང་ཁྱེར་ཆེ། །སྐྱབས་གཅིག་གྲགས་པའི་མུ་ཁྱུད་ཀྱིས་བཟུང་ཚེ། །དཀར་ཕྱོགས་ལྷ་རྣམས་ཀུན་དགའི་སྤུ་ལོང་གཡོ། །དེ་ནས་མཆོད་ཡོན་གཉིས་དང་སྡེ་ཁྲི་རིན་པོ་ཆེ་སྟོང་སྐོར་ནས་འོང་བའི་
ཞབས་གྲས་རྣམས་དང་བཅས་པར་བཞེས་སྟོན་བསྡུས་ཙམ་ཞིག་ཞུས། དེ་སྔོན་གཟིམས་ཆུང་དུ་སོང་ཚད་ལ་འཚུབ་ཆེ་བས་འགའ་ཞིག་གིས་གཟིམས་ཆུང་མདོ་ནས་གཟི་མས་མལ་བྱས་ཏེ་དེ་ལུགས་ཀྱི་རྒྱུ་མཚན་ཞང་པོའི་མདུན་དུ་ཚ་བོས་སྔར་
གཏམ་ཞུས་འདུག་ཀྱང་མ་གསན་པར་ཕུགས་སུ་བྱོན་ནས་རྗེ་གོང་མའི་བཞུགས་མལ་དུ་གཟིམས་པས་ལོག་རྟོག་ཅན་འགའ་ཞིག་ཀྱང་ཐེ་ཚོམ་གྱི་དྲ་བར་ཆུད། དེ་ནས་ཚོགས་དབུར་སྤྱན་དྲངས་ཏེ་རྗེ་གོང་མའི་ཁྲི་ལ་ཞབས་སེན་བཀོད། ཆིང་ཝང་
ནས་སྐུའི་ཉེར་སྤྱད་དང་མཁན་ཆས་ཆ་ཚང་སོགས་ཁྲི་འབུལ་གཟབ་རྒྱས་དང་ཚོགས་པར་མང་འགྱེད། སྡེ་ཁྲི་རིན་པོ་ཆེ་སོགས་དགོན་པའི་བླ་མ་རྣམས་དང་གྲྭ་ཚང་སོ་སོ། །ཕྱོགས་ཀྱི་དགོན་ལག་རྣམས་དང་བཅས་པས་ཁྲི་འབུལ་རྒྱས་པར་བསྟར་
མཇུག་ཏུ་རྗེ་ཉིད་ནས་ལྗགས་བསྔོ་དང་ཚོགས་མང་ལ་ཕྱག་དབང་སྩལ། དེ་ནས་གཉུག་མར་གནས་པ་དང་གློ་བུར་དུ་ལྷགས་པའི་བླ་གྲྭ་ཐམས་ཅད་ལ་ཆོས་གྲྭར་ལམ་རིམ་ཆེན་མོའི་དབུ་ནས་ཆོས་ཐུན་གཅིག་གནང་སྟེ། ཤིང་རྟ་ཆེན་པོའི་ལུགས་འདི་འཆད་

[029B] ༑བདག་གི་ཡིང་ནི་ཀུན་ནས་སྤྲོ་བར་གྱུར། །ཅེས་པའི་ཚིག་མཚམས་སུ་འཇོག་པ་གནང་བས། གྲུབ་དབང་སྡེ་ཁྲི་རིན་པོ་ཆེ་ཐུགས་ཤིན་ཏུ་མཉེས་ཏེ། འདི་འདྲའི་སྤྲུལ་སྐུ་ཁྱད་པར་དུ་འཕགས་པ་ཞིག་ཡིན་པའི་རྒྱུ་མཚན་གྱིས་དཀའ་བ་ཁྱད་དུ་
བསད་ནས་བརྩོན་འགྲུས་བསྐྱེད་དེ་སྦྱན་དྲངས་པ་ཡིན་གསུངས། ཉིན་ལྔའི་རིང་ལ་བཞུགས་གྲལ་སྟོན་ཆེན་བྱས་པའི་ཐོག། རིགས་པ་སྨྲ་བའི་ཁྱུ་མཆོག་ལྷ་རམ་པ་བློ་བཟང་གནས་བརྟན་སོགས། དགེ་བའི་བཤེས་གཉེན་ཆེན་པོ་དུ་མས་ཆོས་ཀྱི་བགྲོ་གླེང་
མཛད། དེ་སྐབས་མཆོད་རྟེན་ཐང་གི་བླ་ཟུར་བདེ་དགུ་ཞབས་དྲུང་གིས། སྐྱབས་མགོན་མཆོག་གི་སྐུ་ཕྲེང་སྔ་ཕྱིའི་རྣམ་པར་ཐར་པ་ལས་བརྩམས་པའི་འབེལ་གཏམ་ཚིག་དོན་ཕུན་སུམ་ཚོགས་པ་སྨྲ་དག་ཅིང་བརྗོད་པ་མ་ནོར་བས་མཉན་པར་འོས་པ་ཞིག་
གྲལ་འཕྲོས་ཀྱི་ཚུལ་དུ་གླེང། ཆིང་ཝང་ནས་དཔོན་གོང་མའི་དུས་ཀྱི་གཟིམས་ཁང་བཀྲ་ཤིས་མཐོང་སྨོན་དུ་སྤྱན་དྲངས་ཏེ་གསོལ་སྟོན་རྒྱས་པར་ཞུས་ཐོག་གཟིམས་ཁང་དེ་ཉིད་དང། མི་ཁྱིམ་བཅུ་གཉིས་སོགས་འབུལ་པ་སྤམ་མཐོ་བ་ཕུལ། ཡབ་བེ་
ཧུ་ངག་དབང་རྣམ་རྒྱལ་ལ་ཏུ་རལ་ཐེའི་ཇི། ཁུ་བོ་ཨུས་ཇིང་ནང་སོ་ལ་ཨ་ཆི་ཐུ་ནོ་ཡོན་སྡེ་བ་སོགས་བབས་འོས་ཀྱི་ཆོ་ལོ་གནང་སྟེ་གཟེངས་བསྟོད་མཛད། དེ་སྐབས་སྐུ་འཁོར་དུ་འོང་མི་ཐམས་ཅད་ལ་རྟ་གོས་སོགས་ཀྱི་སྟེར་སྦྱིན་བྱས་པར་དཔོན་ཚང་ནས་རྟ་བརྒྱ་
སྡེ་ཁྲི་རིན་པོ་ཆེ་ནས་རྟ་ལྔ་བཅུ། དཔལ་ཤུལ་དགེ་འདུན་སྐྱབས་སོགས་ནས་རྟ་ལྔ་བཅུ་ལྷག་དང་བཅས་སོང། ཁྲི་སྟོན་གྱི་མཇུག་རྫོགས་པར་གྲུབ་མ་ཟིན་པའི་མཚམས་དེར། ཇུན་གར་རྒྱལ་པོས་གདན་ས་འདིར་མང་འགྱེད་འབུལ་བའི་མི་སྣ་གཏོས་ཆེ་བ་གཏོང་

[030A]༄༅། །རྩིས་ཀྱིས་གོང་མར་སྙན་སྒྲོན་བཏང་བས། གོང་ནས་ཀྱང་རྒྱ་དཔོན་ཞིག་ཆེད་མངགས་གནང་བ་བཅས་རྒྱ་སོག་གི་མི་དྲག་མང་དུ་འབྱོར་ཏེ། རྗེ་ཉིད་ལ་དབུ་གདུགས་ཁྱད་འཕགས་ཀྱིས་མཚོན་པས་འབུལ་ནོད་རྒྱ་ཆེ་
ཞིང་ངོས་གཙང་བ་དང། དགེ་འདུན་མང་ལ་ཡང་དངུལ་སྲང་འགྱེད་ཅིག་གིས་གཙོ་བྱས་སྐུ་འགྱེད་རིམ་པ་དུ་མ་ཉིན་མང་པོའི་བར་དུ་བཏང། རྗེ་འདི་ནི་གསེར་མདོག་ཅོད་བན་འཆང་བའི་བསྟན་པའི་སྲོག་ཤིང་ཡིན་པ་དང། ཁོང་ཚང་ཡང་རང་
བསྟན་གྱི་སྦྱིན་བདག་གཙོ་བོ་ཡིན་པ་བཅས། ཁྲི་འདོན་ལ་ཆེད་གཉེར་གྱིས་འོང་བ་བཞིན་དུ་དུས་འཛོམ་སྟེ་རྟེན་འབྲེལ་རང་འགྲིག་ཏུ་སོང། དེ་ནས་ཡོངས་ཀྱི་དགེ་བའི་བཤེས་གཉེན་ཆེན་པོ་འགྱང་རོ་སྤྲུལ་པའི་སྐུ་ངག་དབང་བསྟན་
འཛིན་དགེ་རྒན་དུ་བསྟེན། ཆོས་གྲྭར་ཕེབས་བཞེད་ཆེ་ཡང་གདན་སའི་སྟབས་ཀྱིས་མི་བདེ་ཚུལ་ལ་བརྟེན། དགེ་བཤེས་རིན་ཆེན་ཆོས་བཟང། སྐྱོར་དཔོན་བློ་བཟང་སྦྱིན་པ། སྐྱོར་དཔོན་བློ་བཟང་རིན་ཆེན། བློ་བཟང་སྙན་གྲགས་
བསོད་ནམས་གྲགས་པ། ངག་དབང་མཆོག་གྲུབ་སོགས་མཚན་ཉིད་ཞབས་ཕྱི་ཟུར་དུ་བཞག་ནས་རྩོད་པ་གནང། དང་པོའི་ཉིན་རྗེ་ཉིད་ཐོག་མར་བཞེངས་ཏེ་ཚད་མ་སྡེ་བདུན་གྱི་རིགས་ལམ་སྣ་ཚོགས་དམ་པ་གོང་མ་རྣམས་ཀྱིས་ཕྱོགས་གཅིག་བསྡུས་
པ་ལ་བསྡུས་གྲྭ་ཞེས་གྲགས་པ་དང། དེ་ལ་བློ་ཁ་མཐོ་དམན་དང་སྦྱར་ཏེ་རིགས་ལམ་ཆུང་འབྲིང་ཆེ་གསུམ་ཡོད་ཅིང། ཐོག་མ་ཁོ་ནར་རྟེན་འབྲེལ་གྱི་དབང་གིས་ཆོས་དུང་དཀར་པོའི་ཁ་དོག་རྩོད་གཞིར་བཟུང་བ་ཡིན་ཚུལ་སོགས་ཀྱི་བཤད་པ་དང་

[030B] མཇུག་ཏུ་མཚན་བརྗོད་ལས་ཆོས་ཀྱི་རྒྱལ་མཚན་ལེགས་པར་འཛུགས། ཞེས་པའི་ལུང་འདི་འདྲེན་པར་མཛད་པས། སྐྱོར་དཔོན་བློ་བཟང་རིན་ཆེན་གྱིས་ཟླ་བོ་རྣམས་ལ། སྤྲུལ་སྐུ་རིན་
པོ་ཆེས་བསྡུས་གྲྭ་ཐམས་ཅད་རྟགས་གསལ་གཅིག་གི་ནང་དུ་བསྡུས་ནས་འཕེན་ལུགས་ལ་བལྟས་ན། ངེད་རྣམ་པས་ཁོང་ལ་བློ་སྐྱེད་འབུལ་རྒྱུ་ག་འདྲ་ཡིན་ཞེས་ཉམས་འཆར་གྱི་རྩེད་མོ་ཡང་བྱས་འདུག་ཅིང། ཐམས་ཅད་ཧ་ལས་ཏེ་ཀུན་མཁྱེན་གོང་མ་
ཉིད་དང་དངོས་སུ་རྩོད་པ་བྱེད་དགོས་པ་ལྟ་བུའི་ཉམས་ཀྱིས་ཤིན་ཏུ་འཇིགས་ཞུམ་པ་ཞིག་བྱུང། བསྡུས་གྲྭའི་རྟགས་གསལ་གྱི་འགྲོ་ལུགས་སོགས་ཐང་རེ་རེ་གསན་པ་ཙམ་གྱིས་ཐོགས་མེད་དུ་མཁྱེན་པས་རིང་པོར་མ་ཐོགས་པར་རྟོག་གེའི་གསང་ཚིག་
མཐའ་དག་ཐུགས་སུ་ཆུད། འགྲེལ་ཆུང་དོན་གསལ་ཐུགས་འཛིན་གནང་ཞིང་དོན་ལ་དཔྱད་པ་ཞིབ་མོ་དང་བཅས་མཚན་ཕྱེད་ཡོལ་ཙམ་གྱི་བར་དུ་སྐྱོར་སྦྱངས་གནང་བ་སོགས་ཆོས་ཀྱི་དཀའ་སྤྱད་དྲག་པོ་ལྷུར་བཞེས། ལན་གཅིག་སྔེ་ཁྲི་རིན་པོ་ཆེ་
དང་འགྱང་རོ་སྤྲུལ་བའི་སྐུ་རྣམ་གཉིས་ཕེབས་ནས། ཕྱག་དཔེ་རྣམས་ཀྱི་ཁྲོད་ན་ངོ་མཁྱེན་པ་ཨེ་འདུག་ཞུས་པར། དེའི་ཁྲོད་ནས་ཀུན་མཁྱེན་གོང་མས་རྒྱུན་པར་གཟིགས་རྒྱུའི་ཕྱག་དཔེ་པོ་ཏི་མང་པོ་ཞིག་མ་ནོར་པར་བཞེས་པས་འགྱང་རོ་སྤྲུལ་པའི་སྐུ་
ཡིད་ཆེས་བླ་ན་མེད་པ་འཁྲུངས་ཏེ་སྤྱན་ཆབ་བཏང། སྡེ་ཁྲི་རིན་པོ་ཆེ་ཐོག་མ་ནས་ངེས་ཤེས་ཀྱི་གདེང་ཐོབ་པ་ཡིན་ཡང་དགྱེས་ཚོར་ཆེ་བར་མཛད། དེ་ཡང། གཞན་གྱིས་མནོ་བསམ་མི་ཤེས་པའི་ཚོད་ནས་སྐྱེ་བ་སྔ་ཕྱི་ཤེས་ཀྱང། ནར་སོན་

[031A]༄༅། །པ་ན་དེའི་བག་ཆགས་ཙམ་ཡང་མེད་པ་དང། གཉེན་འཁོར་ལོངས་སྤྱོད་སོགས་ངོས་འཛིན་ཡང་ཆོས་ཕྱོགས་ལ་ཚུལ་བསྟན་ཁོ་ན་ལས། དངོས་གནས་ཀྱི་རེ་བ་མེད་པ་དག་ལ་ལྟོས་ནས་དེ་ཙམ་ཡང་ཀུན་དང་མ་
འདྲེས་པའི་ཁྱད་ཆོས་ངོ་མཚར་བ་ཞིག་ཏུ་སྣང། སྐབས་དེ་དག་ཏུ་ཕྱག་དཔེ་གཟིགས་རྟོག་དང་རྩོད་པ་གཙོ་བོར་གནང་ཞིང། བར་སྐབས་སུ་ཡང་ཆོས་ཀྱི་གསུང་འཕྲོས་འབའ་ཞིག་མཛད་དེ་ཞལ་འདོན་སོགས་མངོན་མཚན་ཆེ་བ་ཞིག་མ་གནང་
བས༑ གྲྭ་རྒན་འགའ་ཞིག་གི་སེམས་ལ་མ་བདེ་བར། ཞལ་འདོན་སྐུ་རིམ་གལ་ཆེ་ཚུལ་དངོས་དང་བརྒྱུད་པའི་སྒོ་ནས་སྙན་བསྐུལ་ཡང་ཡང་ཞུས་པར། བཀའ་ལས། ཁྱེད་ཚོས་ང་འཇམ་དབྱངས་བཞད་པ་ཡིན་བྱས་ནས་བླུས་པ་ཡིན་མོད། དེ་
ཡིན་ན། འཇམ་དབྱངས་བཞད་པས་ཡ་མ་རཱ་ཛཱ་དུང་ཕྱུར་ཞིག་བཏོན་པ་ངེས་ང་ལ་མི་ཕན་པ་ཨེ་རེད། ཅེས་སྔ་ཕྱིའི་རྒྱུ་འབྲས་ཐམས་ཅད་དང་འབྲེལ་མཚུངས་པའི་གསུང་ཟབ་ཅིང་བརླིང་བ་གཅིག་གི་སྒོ་ནས་དེ་དག་གི་སེམས་བྱིས་པའི་རྣམ་རྟོག་
འགྲོ་ལྡིང་བའི་དང་དུ་ཡོད་པ་རྣམས་རྣལ་དུ་འབེབས་པར་མཛད། ཉིན་གཅིག་རྒྱབ་རིའི་ངོས་ལ་སྐྱོ་སང་དུ་ཕེབས་སྐབས་དབུ་མཛད་སྐུ་སྐྱེ་ཟེར་བས་ཐོད་པ་ཞིག་དང་མེ་ཏོག་མང་དུ་ཕུལ་ཏེ་ཁྱེད་འཇམ་དབྱངས་བཞད་པའི་སྤྲུལ་སྐུ་ཡིན་ན་རྗེ་རིན་པོ་
ཆེའི་སྐུ་བསྟོད་སྙན་དང་གས་ཀྱི་རྒྱན་དང་བཅས་པ་གཅིག་ལྗགས་རྩོམ་གནང་དགོས་ཞུས་པས་ཤིན་ཏུ་མཉེས་ནས་དེ་འཕྲལ་དུ་རྗེ་བླ་མའི་བསྟོད་པ་དང་བའི་བུ་མོའི་འཕང་འགྲོའི་སྒྲ་དབྱངས་ཞེས་བྱ་བ་བརྗོད་བྱ་བ་བརྗོད་བྱེད་གཉིས་ཀའི་ཆ་ནས་མཁས་པའི་རང་

[031B] སྐུ་བསྟོད་དེ་སྡེ་ཁྲི་རིན་པོ་ཆེ་ནས་
གཟིགས་ཏེ། གཞན་མཚན་ཉིད་ལ་མ་སྦྱངས་པའི་བྱིས་པ་ཞིག་གིས། ཤེས་རབ་མེ་ལྕེས་བདེན་ཞེན་བུང་ཤིང་བསྲེག་ཟེར་བ་ཙམ་ཡང་དཀའ་གསུངས་ཏེ་ཤིན་ཏུ་དགྱེས། ལན་གཅིག་མནལ་ལམ་དུ་རིན་པོ་ཆེའི་ཁྲི་ཞིག་གི་སྟེང་དུ་རྗེ་
བཙན་ཙོང་ཁ་པ་ཆེན་པོ་དང་དེའི་མདུན་ན་རྗེ་བཙུན་སྒྲོལ་མའང་བཞུགས་འདུག་པ་ལ་ང་ལན་ཚེ་གང་གི་བྱ་སྤྱོད་ཞུ་དགོས་དགོངས་ནས་ཕྱག་གསུམ་ཕུལ་ཏེ་ཞུས་པར་རྗེ་རིན་པོ་ཆེ་ནས་གསུང་གིས་ལན་མི་གནང་བར་ཕྱག་གིས་གནས་གསུམ་དུ་རེག་
བས༑ ཉིད་ཀྱི་ཐུགས་ལ་སྤྱི་བོར་རེག་པ་ལུས་ཀྱི་བརྟུལ་ཞུགས་ཚུལ་ཁྲིམས་རྣམ་པར་དག་པ་གཞིར་བཟུང་ནས། མགྲིན་པར་རེག་པ་གསུང་རབ་མཐའ་དག་ལ་ཐོས་བསམ་གྱིས་སྒྲོ་འདོགས་བཅད་དེ། ཐུགས་ཀར་རེག་པ་ཐོས་དོན་རྒྱུད་ལ་སྤྱར་ནས་བསྒོམ་
པས་ཉམས་སུ་ལེན་དགོས་པའི་བརྡར་འདུག་དགོངས་པ་ཞིག་རྨིས་གསུངས་ཏེ་རྨི་ལམ་དུ་ཡང་བརྡ་ཙམ་གྱིས་རྒྱལ་བའི་གསུང་རབ་དགོངས་འགྲེལ་དང་བཅས་པ་ཐམས་ཅད་སྟན་ཐོག་གཅིག་ཏུ་ཉམས་སུ་ལེན་ཚུལ་རྫོགས་པར་ཐུགས་སུ་ཆུད་པ་ནི། དཔལ་
ལྡན་ཟླ་བས། རྨི་ལམ་དུ་ཡང་འཆལ་ཁྲིམས་དྲི་མ་སྤོང། ཞེས་གསུངས་པ་དང། རྒྱན་ལས། རྨི་ལམ་ན་ཡང་ཆོས་རྣམས་ཀུན། ཞེས་སོགས་གསུངས་པ་བཞིན་དུ་དཔག་པར་དཀའ་བའི་རྣམ་པར་ཐར་པ་དེང་དུས་ཀྱི་ལྷ་མཐོང་འདྲེ་མཐོང་རྣམས་ཀྱིས་ཆ་

[032A]༄༅། །ཙམ་དུ་ཡང་བསྐྲུན་དུ་མེད་པ་ཞིག་གོ་དགུང་ལོ་བཅུ་བདུན་པ་ཤིང་བྱིའི་གནམ་ལོ་གསར་དུ་ཚེས་པའི་དུས་སྟོན་རྒྱས་པར་གནང། ཆོ་འཕྲུལ་སྨོན་ལམ་ཆེན་མོའི་གསུང་ཆོས་སུ་སྐྱེས་རབས་སོ་བཞི་པ་དང། རྒྱལ་སྲས་
ཞི་བ་ལྷའི་སྤྱོད་འཇུག་གི་གཟབ་བཤད་ཚིག་དོན་གཉིས་ཀའི་ཆ་ནས་ལེགས་པར་བཀྲོལ་ཏེ་དེའི་སྟེང་དུ་སྒྲུབ་བྱེད་ཀྱི་རིགས་པ། རྒྱབ་བརྟེན་གྱི་ལུང། གསལ་བྱེད་ཀྱི་དཔེ་དང་བཅས་པའི་སྒོ་ནས་བློ་རབ་འབྲིང་ཐ་མ་ཀུན་གྱི་སེམས་སྟེང་དུ་འབྱར་འགྲོ་བ་
ཞིག་མཛད་པས། གཟུ་བོར་གནས་པ་རྣམས་ནི་ཚིག་གི་བདུད་རྩི་བཏུང་བ་བཞིན་དུ་དགའ་བ་དང་དད་པས་ཡིད་ཀྱི་བརྟན་པ་ཉམས་པར་གྱུར། ཕྱོགས་ལྷུང་གི་གདོན་གྱིས་བརླམས་པ་དག་ལས་ཀྱང་ལ་ལ་ནི་ཡིད་འགྱུར་ཞིང། གཞན་དག་ནི་སྤྲུལ་ལ་བྱེ་
ཚན་གྱི་ཆར་བབས་པ་བཞིན་དུ་བག་འཁུམས་ཏེ་མི་བཟོད་པའི་གྱ་གྱུའི་རྣམ་འགྱུར་མང་དུ་བསྟན། དེའི་ཚེ་དཀའ་བཅུ་གནས་བརྟན་ཞེས་སེ་འབྲས་དགེ་གསུམ་གྱི་མཁས་པའི་ཡང་རྩེར་གྲགས་པ་དེ་ཉིད་ཀྱང་ཧ་ལས་ཏེ་གསུང་རབ་ཀྱི་དགོངས་པ་དམར་
རྗེན་དུ་བཤད་པ་བླ་མ་ཁྲི་རྒན་འདྲ་བ་ཞིག་ད་ཕྱིན་ཆད་མི་མཐོང་སྙམ་པ་ཡོད་ཀྱང་སྤྲུལ་སྐུ་འདིས་དེ་ལས་ལྷག་ཅིག་འཆད་པ་འདྲ་གསུངས་ཏེ། ས་པཎ་གྱིས། ལེགས་བཤད་མཁས་པའི་བློ་གྲོས་ཀྱིས། །གོ་ཡི་བླུན་པོས་དེ་ལྟ་མིན། །གསུངས་
བ་དེ་ཁོ་ན་བཞིན་དུ་གྱུར། མདོར་ན་འདི་སྐབས་སྤྱོད་འཇུག་གསུངས་པ་དེར། སྔོན་རྒྱལ་སྲས་ཆེན་པོ་ཞི་བ་ལྷ་ཉིད་ལ་ཞེ་འགྲས་པའི་སྐྱེ་བོ་རྣམས་ཀྱིས་མཐོ་འཚམ་པའི་ཕྱིར་ཆོས་སྟོན་པར་ཞུས་ནས་ཁྲི་མཐོན་པོ་བཤམས་པའི་སྟེང་དུ་བྱོན་ཏེ་གསུང་

[032B] །སྨྲས་པ། ལེགས་སྨོན་རྩིབས་སྟོང་འབར་བའི་མུ་ཁྱུད་ལ། །འཕྲིན་ལས་དཔུང་ཚོགས་བཞི་ལྡན་འཁོར་ལོས་བསྒྱུར། །དམོད་པའི་དྲང་
སྲོང་དྲེགས་པའི་རལ་བཅད་ནས། །ཆོས་བཟང་མདུན་སར་ཆོས་ཀྱི་ཁྲི་ལ་འཁོད། །མི་འཇིགས་སྤོབས་པ་རྒྱས་པའི་ལྡིང་ཁང་རྩེར། །ཟབ་ཡངས་མཁྱེན་པ་ལྷ་ཡི་རྔ་བོ་ཆེ། །དྲི་མེད་ལུང་དང་རིགས་པའི་སྒྲ་བ་རྒྱ་པ། །རྒྱལ་སྲས་སྤྱོད་པ་རྒྱ་མཚོའི་དབྱངས་
སུ་བཞད། །དེ་ཚེ་གསུང་སྙན་ནོར་བུའི་རྔ་ཡབ་རྩེས། །དོན་བཟང་བདུད་རྩི་སྙིང་ལ་བྲན་པ་ཡིས། །ཡིད་ཀྱི་གདུངས་པ་འཕྲོག་པའི་མཻ་ན་ཀ་རབ་དཀའི་གླུ་དབྱངས་རོལ་པའི་གར་གྱིས་བྲེལ། །འོན་ཏང་ཡིད་སྲུབས་བྱིན་གྱིས་བརླམས་པ་ཡི། །སྡིག་
པའི་མ་མོ་རྣམས་ནི་ཕྱིར་ཞིང་གདུངས། །ཀྱེ་མ་ཟླ་བའི་ཟེར་གྱིས་བསྲེགས་པ་ཡི། །ཡི་དྭགས་མངོན་སུམ་འདི་དག་སྙིང་རྗེའི་ཡུལ། །དེ་ལྟ་ན་ཡང་ཡོན་ཏན་ལི་ཤིའི་ཚལ། །གཟུར་གནས་གླང་པོས་ཉེར་སྤྱད་སྒེག་པའི་བསུང། །ཕྱོགས་ཀྱི་འཁོར་ལོ་
འགེངས་པའི་བཀའ་ཡིག་གིས། །ཕུན་ཚོགས་སྡེ་བཞིའི་བུང་བ་དང་གིས་འདུ། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས་ཆོས་སྲིད་གཉིས་ལྡན་
གྱི་སྒོ་ནས་མི་འཇིགས་གདོང་ལྔའི་ཁྲི་ལ་རྫོགས་པར་མངའ་གསོལ་བའི་ས་རྒ་སྟེ་བཞི་པའོ།། །།ཟླ་བའི་འཁྲི་ཤིང་བཞད་པའི་མཚར་སྡུག་ལས། །ལེགས་གསུང་ཀཏྤུ་ར་ཡི་དཔྱིད་འཇོ་པ། །རྒྱལ་ཡུམ་དབྱངས་ཅན་ངང་བའི་བུ་མོ་དཀར། །

[033A]༄༅། །བདག་གི་སྙིང་ལ་མངོན་དགའི་གར་མཛོད་ཅིག་དེ་ནས་ཧོར་ཟླ་གཉིས་པའི་ཚེས་ལ་ཀུན་མཁྱེན་གོང་མའི་དུས་ཀྱི་མགོན་ཁང་གི་གཏོར་མ་བརྗེས་ཏེ་བསྐང་གསོ་རྒྱས་པར་བཏང་བའི་མཇུག་ཏུ། མགོན་ཆོས་ཀྱི་ཞལ་ཐང་
རྣམས་ལ་རྗེ་གོང་མའི་ཕྱག་དམ་མནན་ཡོད་པའི་རྒྱ་བཀྲོལ་ཏེ་ཆོས་སྐྱོང་སོ་སོར་རྔམས་ཤིང་བརྗིད་པའི་བཀའ་རྩོམ་ཚིགས་བཅད་ཀྱིས་སྤྲས་པའི་སྙན་གལ་ཕུལ། གཏོར་སྒམ་དུ་བག་ཙེའི་གཏོར་མ་གཅིག་གསར་དུ་བཞག་པར་འགའ་ཞིག་གིས་དོགས་
པ་ཞུས་པས་སྐྱོན་མེད་མོད་གསུངས། སླར་ནན་བསྐྱེད་ནས་ཞུས་པར་ཁྱེད་ཆོས་ངའི་ཚོད་ཐིག་པ་རེད་ཨང་གསུངས་ཏེ་སྤོབས་པ་རྨེག་མེད་དུ་བཅོམ། དེའི་ཚེ་སྡེ་ཁྲི་རིན་པོ་ཆེ་སྐུ་ན་སྨིན་ཆེ་བས་ཁྲིའི་དགོངས་པ་ཞུས་པར་དགེ་བའི་བཤེས་གཉེན་
ཆེན་པོ་འགྱང་རོ་སྤྲུལ་བའི་སྐུ་དེའི་ཚབ་ཏུ་བསྐོ་བཞག་མཛད་དེ་བླ་བྲང་ནས་ཁྲི་འབུལ་ཡང་རྒྱས་པར་བསྟར། སོས་ཀ་གྲུབ་དབང་རིན་པོ་ཆེ་བློ་བཟང་དོན་གྲུབ་པ་དང་ལྷན་དུ་ཐེ་བོའི་ཆབ་ཚན་ལ་བྱོན་ནས་སྐུའི་འཕྲོད་བརྟེན་མཛད། དང་པོ་ཕེབས་སྐབས་
གྲུབ་དབང་རིན་པོ་ཆེས། ད་རེས་གདན་ས་ནས་ཕྱོགས་སུ་ཆིབས་བསྒྱུར་གྱི་ཐོག་མ་ཡིན་པས་དང་པོར་ཕྱོགས་གང་དུ་འབྱོན་ལྟོས་གསུངས། མ་གཞི་ཆུ་ཚན་གྱི་ལམ་ལྷོ་ནུབ་ངོས་ཡིན་ཀྱང། དེ་ཉིན་ཆོས་གྲྭའི་བཙུགས་ཤིང་ལ་གཟིགས་ཆེད་ཤར་ངོས་སུ་
ཐོག་མར་ཆིབས་བསྐྱོད་བས་རྒྱ་ནག་ཕྱོགས་ཀྱི་དོགས་གཞིར་བརྟེན་ཅུང་ཟད་མི་མཉེས་པའི་ཚུལ་གནང་ཡང། དེང་དུས་འཕྲིན་ལས་ཀྱི་འཇུག་པ་དེ་ཕྱོགས་སུ་ལྷག་པར་རྒྱས་ཏེ་ཤར་ཕྱོགས་རྒྱ་མཚོའི་མཐའ་ཚུན་ཆད་དགོན་པའི་གྲྭ་རྒྱུན་དང་སྦྱིན་བདག་གི་རྩ་

[033B] གྲུབ་དབང་རིན་པོ་ཆེས་ཀྱང། སུ་ལ་ཐེ་ཆོམ་ཙམ་ཡང་སྐྱེ་དོན་མེད་པའི་གནས་ཤིག་ལ་དོགས་པ་མཛད་ལུགས་ཀྱིས་ཕུགས་མཁྱེན་ཡོད་པ་གདོན་མི་ཟའོ། །ཕྱིར་ཕེབས་ནས་རེ་ཞིག་གཟིམས་ཆུང་བཀྲ་ཤིས་
མཐོང་སྨོན་དུ་བཞུགས། མཚན་མོ་ལུས་སྦྱིན་ཡང་ཡང་གནང་བར། གྲུབ་དབང་རིན་པོ་ཆེ་ནས་རྒྱུ་མཚན་ཞུས་པས། འཚུབ་ཆེ་བ་ཞིག་འདུག་སྟེ་དཔོན་ཚང་ལ་མི་བཟང་པ་འདྲ་བས་དེའི་ཆེད་ཡིན་གསུངས། དབྱར་ཐོག་རིགས་གྲྭ་དང་གླིང་བསྲོའི་ཚོགས་དབུར་
བྱོན༑ དོན་གཉེར་ཅན་འགའ་ཞིག་ལ་སྐུ་གོང་མའི་འཇམ་དཔལ་ཞལ་ལུང་གི་ཁྲིད་ཡིག་དང། གསང་འདུས་བསྐྱེད་རིམ། འདུས་པའི་རྩ་རྒྱུད་སོགས་འདོད་ཆོས་ཅི་རིགས་སྩལ། དེ་དག་གི་སེང་བར་ཐམས་ཅད་ལ་འཛིན་སྐྱོར་དང་དཔེ་གཟིགས་རྩོད་པ་སོགས་
ཐུགས་ཁུར་ཆེ་བཞེས་མཛད་པས་རྩོད་པ་ཤིན་ཏུ་འཕེལ། ཁྱད་པར་རྗེ་དགེ་འདུན་རྒྱ་མཚོའི་གྲུབ་མཐའ་ཐུགས་འཛིན་གནང་སྐབས། བ་དན་དུ་མ་འཕྱར་བའི་གྲུ་གཟིངས་གཅིག་ཏུ་ཞུགས་ནས་མཚོ་ཆེན་པོ་ཞིག་གི་ཀློང་དུ་འབྱོན་པའི་མནལ་ལམ་བྱུང་སྟེ་རིས་མེད་
ཀྱི་གྲུབ་མཐའ་རྒྱ་མཚོའི་ཕ་རོལ་ཏུ་སོན་པར་ངེས་པའི་རྟགས་སོ། །དེ་ནས་དགུང་ལོ་བཅོ་བརྒྱད་པ་ཤིང་མོ་གླང་གི་ལོ་གསར་གྱི་དགའ་སྟོན་བཏང། སྨོན་ལམ་སྟེང་དུ་གསུང་ཆོས་ལ་སྐྱེས་རབས་དང་སྤྱོད་འཇུག་གི་འཕྲོ་ནས་གནང། མཚན་ཉིད་ཞབས་ཕྱི་
རྣམས་དང་ལྷན་དུ་རྩོད་པའི་འཕྲོ་བསྐྱངས་ཤིང། གནས་ལྔ་རིག་པའི་དབང་ཕྱུག་དབྱིག་ཀྱ་རབ་འབྱམས་པ་ངག་དབང་འཇམ་དབྱངས་པ་ལ་བརྟེན་ནས། དབྱངས་ཅན་སྒྲ་མདོ་དང། སྡེབ་སྤྱོར་རིན་ཆེན་འབྱུང་གནས་སོགས་རིཀ་པའི་གནས་དུ་མར་གསན་

[034A]༄༅། །སྤྱོང་མཛད་པས། བྱིངས་དང་མིང་གིས་བསྡུས་པའི་རང་བཞིན། བྱེད་ལྡན་དང་དེ་ཕན་སོགས་ཀྱི་རྐྱེན། མཚམས་སྦྱོར་སོགས་ཀྱི་དབང་ལས་ཡི་གེ་དབྱི་བ་དང། བསྒྱུར་བའི་རྣམ་འགྱུར་ཏེ་སྒྲ་རིག་རྒྱ་མཚོའི་དགོངས་དོན་
མཐའ་དག་དང། ཡི་གེ་ལྕི་ཡང་གི་སྤྱོར་ཚུལ། བྲ་སྟར་དགོད་པ་སོགས་སྡེབ་སྦྱོར་གྱི་གནང་རྣམས་ཀྱང་མ་ལུས་པར་ཐུགས་སུ་ཆུད། ཁོང་ཡང་ཆོས་ཀྱི་རྗེས་སུ་འབྲང་བའི་མོས་གུས་དང་ཡ་མཚན་དཔག་མེད་སྐྱེས་ཏེ། ཀུན་མཁྱེན་གོང་མའི་སྤྲུལ་སྐུ་
འཁྲུལ་མེད་དུ་འདུག་ཅེས་བསྔགས་པའི་མེ་ཏོག་འཐོར། ཁོང་གིས་བསྐུལ་ཏེ་དབྱངས་ཅན་མའི་བསྟོད་པ་མལླི་ཀའི་ཕྲེང་མཛེས་བྱ་བ་སྙན་འགྱུར་གྱི་ཉམས་དང་ལྡན་པ་ཞིག་བཀའ་རྩོམ་གནང། དེ་སྐབས་རྗེ་གོང་མའི་དངོས་སློབ་ཕུན་ཚོགས་བསྟན་འཛིན་
པར་མནན་གཏད་ཀྱི་རྨི་ལྟས་འགའ་ཞིག་བྱུང་བས་མཚན་ཉིད་ཞབས་ཕྱི་རིན་ཆེན་ཆོས་བཟང་བརྒྱུད་དེ་རྗེ་ཉིད་ལ་ཞུས་པར། ང་ལ་མནན་གཏད་ཀྱིས་ཚུགས་མི་ཡོང་གསུང་འཕྲོར། སྐྱེངས་པའི་རྣམ་པས་ཚིག་གི་འཕྲོ་བཅད་དེ་སྦས་པའི་བརྟུལ་ཞུགས་
ལྷུར་བཞེས། སྟོན་དགུན་ཕལ་ཆེར་རྩོད་པ་གཙོར་འདོན་དང། ལོ་མཇུག་ཏུ་བཅད་རྒྱ་རྒྱུན་རིང་ཙམ་གནང་སྟེ་བསྟན་པ་སྤྱི་དགོས་ཀྱི་རིམ་གྲོ་སོགས་ལ་ཤིན་ཏུ་དམར་བར་མཛད། དགུང་ལོ་བཅུ་དགུའི་ཚེ་ཡང་ལོ་གསར་གྱི་དུས་སྟོན་དང། སྨོན་ལམ་གྱི་
གསུང་ཆོས་སོགས་སྔར་རྒྱུན་བཞིན་གནང། རོང་བོ་མེ་རྒེན་ཆོས་རྗེ་ངག་དབང་རྒྱ་མཚོ་ལས་སྙན་དངགས་མེ་ལོང་གི་འགྲེལ་པ་དབྱངས་ཅན་དགྱེས་གླུའི་སྟེང་ནས་བཤད་པ་ཚར་གཅིག་གསན། ཕྱག་ལེན་བཞིན་ལེའུ་དང་པོ་ལམ་རྣམ་པར་དབྱེ་བ་ནས་བཟུང་སྟེ་

[034B] དེ་དུས་རྩོམ་ལ་དོན་གཉེར་ཤིན་ཏུ་ཆེ་བས་མཚན་ཐོག་ཐག་སྦྱངས་ཏེ་ནམ་ལངས་སོང་བ་མང་ཞེས་ཞལ་ནས་གསུངས། དེ་ཡང་རྗེ་ཉིད་ནི་སྔར་ནས་རྩོམ་པའི་རྣམ་དཔྱོད་ཀྱི་
རྩལ་རྫོགས་ཟིན་ཀྱང་རྗེས་འཇུག་རྣམས་ལ་ཡོན་ཏན་སློབ་ན་འདི་ལྟར་དཀའ་བ་སྤྱོད་དགོས་ཞེས་འདོམས་པའི་བརྡ་ཐབས་སུ་མངོན། ཕྱིས་སུ་ཆོས་རྗེ་འདི་བས་མཁས་གྲུབ་ཐམས་ཅད་མཁྱེན་བས་མཛད་པའི་འཇམ་དབྱངས་སྨྲ་སེང་གི་བསྟོད་པར་འགྲེལ་པ་
ཞིག་བྲིས་ནས་རྗེ་ཉིད་ལ་གཟིགས་འབུལ་དང། འདིའི་ནང་ནས་མི་འཐད་པའི་ཆ་རྣམས་ཕྱོགས་སྔར་བྱས་ཏེ་འགྲེལ་པ་ཞིག་གནང་དགོས་ཞེས་བསྐུལ་བ་ལྟར། འགྲེལ་པ་མཁས་གྲུབ་དགོངས་རྒྱན་བཀའ་རྩོམ་མཛད་པས་ཆོས་རྗེ་བ་ཅུང་ཟད་མ་རངས་ཚུལ་
གསན་ཏེ། ངས་ཁོང་གིས་དེ་ལྟར་གྱིས་གསུངས་པས་སྐྱོན་མེད་མོད་སྙམ། ཁོང་ངའི་སྙན་དངགས་ཀྱི་སློབ་དཔོན་ཡིན་པས་ཐུགས་ལ་གནོད་ན་མ་ལེགས་ཞེས་ཕྱིས་སུའང་ཐུགས་འགྱོད་གནང་བ་བདག་གིས་དངོས་སུ་ཐོས། ད་ལྟ་དུས་ཤིན་ཏུ་སྙིགས་
མང་སོང་བའི་དབང་གིས་སྐྱེས་ཆེན་དམ་པར་གྲགས་པ་དང་ཆོས་ཀྱི་གནད་ཤེས་པར་རློམ་པ་མང་པོས་ཀྱང། དང་པོ་ཁྱི་དང་གློ་བ་འཕྲད་པ་ལྟར་གང་བྱུང་བྱུང་ལས་གསང་སྔགས་རྡོ་རྗེ་ཐེག་པའི་དབང་སྐུར་དུ་མ་ཞུས། ཕྱིས་སུའང་ཤེས་ཀྱི་ཁེ་ཚོལ་བའི་
ཕྱིར་དེ་ལས་ཐོབ་པའི་དབང་དེ་དབང་གི་གྲངས་སུ་བརྩིན་ཡང། སྐར་བ་བོ་བླ་མའི་གྲངས་སུ་མི་བརྩི་བར་རྒྱང་སྐྱུར་ཁོན་བྱེད་པའི་ཕ་མེད་ཀྱི་བུ་རྣམས་ཀྱི་མཛད་སྤྱོད་ཡ་མ་ཟུང་དག་མཐོང་བའི་ཚེ། ཐ་སྙད་ཀྱི་རིག་གནས་ཙམ་ཞིག་གསན་པའི་ཡུལ་ལ་ཡང་

[035A]༄༅། །བླ་མར་བཟུང་སྟེ་ཚུལ་བཞིན་དུ་བསྙེན་པ་འདི་ལྟ་བུ་ནི་འབྲོམ་སྟོན་རྒྱལ་བའི་འབྱུང་གནས་ཉིད་དུ་གོར་མ་ཆག་གོ་སྙམ་དུ་དད་པས་མཆི་མ་འཁྲུག་པའི་འོས་ཡིན་ནོ། །ཆོས་སྡེ་ཆེན་པོ་བཀྲ་ཤིས་འཁྱིལ་གྱི་གནས་
བསྟོད་ཨུཏྤལ་མཐིང་ཁའི་རྩེ་དགའ་ཞེས་བྱ་བ་སྙན་དངགས་ཀྱི་ཉམས་བླ་ན་མེད་པ་འདི་ཡང་ལྗགས་རྩོམ་མཛད། སོས་ཀ་སྐྱབས་མགོན་ཉིད་དང། ཆིང་ཝང་བསྟན་འཛིན་དབང་ཕྱུག། གུང་རྣམ་རྒྱལ་ཚེ་རིང་བཅས་མཆོད་ཡོན་རྣམས་ལྷན་དུ་
སྟོང་སྐོར་དགོན་པར་ཆིབས་བསྒྱུར་བས། དེ་ནས་ཀྱང་བསུ་བ་སོགས་གང་རྒྱས་བྱས། མཁས་ཤིང་གྲུབ་པའི་དབང་ཕྱུག་སྟོང་སྐོར་རིན་པོ་ཆེར་མཇལ་འཛོམ་གནང་བས་དགྱེས་ཚོར་དཔག་མེད་དང་མཆོད་ཡོན་ཀུན་ལ་སྟོན་མོ་གཟབ་རྒྱས་མཛད་
དེའི་ཤུལ་དུ་གདན་ས་ནས་སྡེ་ཁྲི་རིན་པོ་ཆེ་ཞིང་གཤེགས་པས་གདན་འདྲེན་པ་འབྱོར་ཏེ་ཕེབས། གྲུབ་དབང་དེ་ཉིད་ཀྱི་དགོངས་པ་རྫོགས་པའི་ཐུགས་དམ་སྤྱན་དམིགས་གང་ཟག་བཀའ་དྲིན་བསྐྱངས། རྗེ་གོང་མའི་ཐུགས་སྲས་ངག་དབང་བཀྲ་ཤིས་
པའི་ཡང་སྲིད་ཀྱང་སྟོན་འདིར་རྒན་ཀྱ་ནས་བླུས་ཏེ་གདན་སར་བཀོད་པའི་བཞུགས་གྲལ་གྱི་དབུར་བྱོན། དེ་སྐབས་ཀུན་མཁྱེན་གོང་མའི་ཆོས་རྒྱུན་གྱིས་མཚོན་པའི་བཀའ་ཆོས་གསན་ཡུལ་གྱི་བླ་མ་མཁས་བཙུན་བཟང་གསུམ་འཛོམས་ཤིང་
གསན་རྒྱ་ཆེ་བ་ཞིག་དགོས་འདུག་ཅེས་གྲོས་བསྡུར་བས། སྐུ་ཞབས་གོང་མའི་དངོས་སློབ་མཁན་ཆེན་རྡོ་རྗེ་འཆང་དགེ་འདུན་རྒྱ་མཚོ་ཉིད་འོས་པར་ཞལ་འཆམ་ནས་གདན་འདྲེན་དུ་གླིང་རབ་འབྱམས་པ་དོན་གྲུབ་རྒྱ་མཚོ་ངོ་གཡོག་བཏང། ཁོང་རྣམས་

[035B] རྗེ་འཇམ་དབྱངས་བཞད་པའི་རྡོ་རྗེ་དེ་ཉིད་དངོས་སུ་བྱོན་ནས་ཁོང་ལ་ཕྱག་དབང་ཞུས་པར། ང་ཁྱེད་ཀྱི་སློབ་མ་ཡིན་པས་དེ་མི་རུང་ཞེས་ཞུས་ཀྱང་མ་གསན་པར་འབུལ་དགོས་པ་ཞིག་བྱུང། དེ་
ཅི་ཡིན་གསུངས་ཤིང་ཡོད་པ་ན། མ་འགྱངས་པར་གདན་འདྲེན་པ་འབྱོར་ཏེ་སྙན་གསན་ཕུལ་བས། ད་ལན་ངའི་བླ་མའི་བཀའ་ཡིན་པས་ཅིས་ཀྱང་འགྲོ་དགོས་གསུངས་ནས། རིངས་སྟབས་སུ་ཕེབས་པར། ཆིབས་བསུ་གཏོས་ཆེ་བ་མངགས་ཏེ་བརྒྱད་པའི་
ཆོས་གཉིས་ལ་དགོན་པར་བབས། གཟིམས་ཆུང་སྐས་མགོར་རྗེ་ཉིད་ནས་བསུས་ཏེ་མཇལ་དར་རྩེ་སྤྲོད་མཛད། བཞེས་སྤྲོ་རྒྱས་པ་སོགས་བཞུགས་རིང་གི་ཆ་རྐྱེན་གང་མཁོའི་གྲ་སྒྲིག་གཟབ་རྒྱས་ཞུས། དེ་ནས་འཇིགས་བྱེད་ལྷ་བཅུ་གསུམ་མའི་དབང་
གསང་བ་འདུས་པའི་དབང། བཅུ་གཅིག་ཞལ་གྱི་དབང། སྣར་ཐང་བརྒྱ་རྩ། མགོན་པོ་བཀའ་བཅུ་གསུམ། སྒྲོལ་མ་ཉེར་གཅིག། བདེ་མཆོག་སྔགས་བཏུ་སོགས་ཀྱི་རྗེས་གནང། ཇོ་བོའི་ཆོས་ཆུང་བརྒྱ་རྩ། མགོན་པོའི་བེའུ་བུམ། རྭ་པོ་ཏ། ཐང་
སག་པའི་འཇིགས་བྱེད་ཀྱི་བསྐྱེད་རྫོགས། རོང་པོ་སྐལ་ལྡན་རྒྱ་མཚོའི་གསུང་འབུམ་སོགས་ལུང་གི་རིགས་ཆེས་མང་བ་གསན། འབེ་ཤེས་རབ་མཆོག་ལྡན་གྱི་སྐུ་སྐྱེ་གྲོངས་པའི་དོན་དུ་གདན་དྲངས་པར་ཆིབས་བསྐྱོད་དེ་སྨོན་ལམ་གྱི་མཚམས་སྦྱོར་གནང་
རྒྱ་མཁར་དགོན་ནས་སྤྱན་དྲངས་ཏེ་བསུ་བ་སེར་སྤྲེང་འབུལ་ནོད་སོགས་བསྙེན་བཀུར་ཡང་དག་ཞུས། གཙོས་དཔོན་གཡོག་མ་མཐུན་པར་གཟུ་ཆིངས་གནང་སྟེ་ལེགས་ལམ་དུ་བཀོད་ཅིང་མཛོ་དགེ་དགོན་པས་ཀྱང་སྤྱན་དྲངས་པ་ལྟར་ཕེབས་ནས་གདན་

[036A]༄༅། །སར་བྱོན། དགུན་གྱི་རིང་བཅད་རྒྱ་དམ་དུ་མཛད་ནས་དཔལ་རྡོ་རྗེ་འཇིགས་བྱེད་ཆེན་པོའི་ལས་རུང་གི་བསྙེན་པ་དང། གཙུག་ཏོར་རྣམ་རྒྱལ་དང་སྒྲོལ་དཀར་གཉིས་ཀྱི་ཚེ་སྒྲུབ་སོགས་ཟབ་མོའི་རྣལ་འབྱོར་ལ་བརྩོན་
པ་ཆིག་དྲིལ་དུ་མཛད། དེ་ནས་དགུང་ལོ་ཉི་ཤུ་བཞེས་པའི་ལོ་གསར་སོགས་སྔར་རྒྱུན་འཚེམ་མེད་གནང། ཇུན་གར་ནས་ཨེལ་ཆི་ཆེད་མངགས་འོང་བ་རྣམས་འབྱོར་ཏེ་རྒྱལ་བོ་དང་མི་བཟང་སོ་སོའི་འབུལ་ནོད་གཏོས་ཆེ་བ་ཕུལ་བ་རྣམས་ལ་སོ་སོར་
འབྱོར་ལན་དང་མི་སྣ་རྣམས་ཀྱང་ཆོས་དང་ཟང་ཟིང་གཉིས་ཀས་ཚིམ་པར་མཛད། གྲུབ་པའི་དབང་ཕྱུག་ཆེན་པོ་སྟོབས་ལྡན་སྔགས་རམ་པ་གདན་དྲངས་ཏེ་ཁོང་གཤིན་རྗེ་གཤེད་ཀྱི་རྣལ་འབྱོར་བ་འགྲན་མེད་ཡིན་པས། འཁྲུལ་འཁོར་
ཁམས་གསུམ་རྣམ་རྒྱལ་གྱི་ཁྲིད་ལག་ལེན་ཞིབ་རྒྱས་དང། དཔལ་འཛིན་གྱི་བོཏ་ཆུང་སོགས་ཆོས་བཀའ་མང་དུ་ཞུས། བསྟན་པ་སྤྱིའི་སྐུ་རིམ་དུ་དམིགས་ཏེ་གཟིམས་ཆུང་ནས་རྗེ་ཉིད་དང་གྲུབ་དབང་སྟོབས་ལྡན་རིན་པོ་ཆེ་དཔོན་གཡོག་ཁ་ཤས་ཀྱིས་
ཉིན་བདུན་ལ་མགོན་པོའི་གཏོར་ཆེན་དང་མཇུག་ཏུ་གྲུབ་དབང་རིན་པོ་ཆེར་གཏོར་རྒྱག་གནང་བཅུག་པས་གཏོར་རྡེབ་ཆར་འབབ་འབྲུག་གྲག་གསུམ་དུས་མཚུངས་པས་མངོན་སྤྱོད་ཀྱི་ལས་བརྗིད་རྔམས་ཆེ་བར་བྱུང། སྒྲུབ་པའི་སྐབས་གྲལ་གཤམ་
དུ་གདུག་པ་ཅན་སྒྲོལ་བའི་ཉམས་སྣང་དང། མཚན་མོ་མནལ་ལམ་དུ་སྙིང་རློན་བ་ཞིག་ཕྱག་ཏུ་འོང་པ་སོགས་རྟགས་མཚན་ཡང་མང་དུ་བྱུང། སྟོན་ཀུན་མཁྱེན་གོང་མའི་དངོས་སློབ་ཁྲི་ཆེན་རྒྱལ་མཚན་སེང་གེ་དཔོན་ཚང་གིས་དབུས་ནས་གདན་

[036B] སྟོན་མཇུག་ཡབ་སྐུ་འདས་པའི་དོན་དུ་སྣང་རང་ཆིབས་ཁ་བསྒྱུར། ལམ་ནས་མཁན་ཆེན་རིན་པོ་ཆེས་གདན་དྲངས་ཏེ་རོང་པོར་བྱོན་པས་རྟ་བསུ་དང་བསྙེན་བཀུར་
གྱ་ནོམ་པ་ཞུས། སྡེ་ཁྲི་རིན་པོ་ཆེའི་སྤྲུལ་སྐུ་དེར་འཁྲུངས་ཡོད་པ་ལ་གཟིགས་རྟོག་དང་བྱིན་རླབས་གནང། ཕྱི་ཉིན་གཉན་ཐོག་སྒར་བས་སྤྱན་དྲངས་ནས་བསྙེན་བཀུར་བར་འདོད་ཆོས་ཅི་རིགས་སྩལ། དེ་ནས་མཁན་ཆེན་རིན་པོ་ཆེ་དང་ཡབ་
སྲས་གཉིས་རོང་པོ་བཀྲ་ཤིས་འཁྱིལ་དུ་བྱོན། རི་ཁྲོད་པ་རྣམས་ལ་ལྗགས་ལུང་འགའ་ཞིག་གནང་སྟེ་ཕྱི་ཉིན་རྗེ་འདི་སྔོན་ལ་འཁྲུངས་ཡུལ་དུ་བྱོན་ནས་མཁན་ཆེན་རིན་པོ་ཆེར་ཆིབས་བསུ་བཏང། དེ་མཚུངས་དགེ་བའི་བཤེས་གཉེན་ཆེན་པོ་ལ་
མོ་འཇམ་དབྱངས་རྒྱ་མཚོ་སོགས་བླ་མ་གཞན་མང་པོ་ཡང་གདན་འདྲེན་དུ་བཅུག་སྟེ་ཡབ་ཀྱི་དགོངས་རྫོགས་བསྒྲུབས། རྗེ་ཉིད་ནས་ཀྱང་ཁྲུས་ཆོག་དང་བསྔོ་སྨོན་གྱིས་མཚམས་སྦྱོར་ཡང་ཡང་གནང། དེའི་སེང་བར་དུ་དགེ་བཤེས་རྣམས་དང་ཆོས་ཀྱི་འབེལ་
གཏམ་མཛད་པས་མཁས་པའི་དབང་པོ་འཇམ་དབྱངས་རྒྱ་མཚོ་ཡང་ཐུགས་ཕྲོགས་ཏེ། ཀུན་མཁྱེན་འཇམ་དབྱང་བཞད་པའི་རྡོ་རྗེ་ལ་ཁྱེད་ལྟ་བུའི་མཁྱེན་རབ་རྨད་དུ་བྱུང་བའི་སྤྲུལ་སྐུ་ཞིག་འཁྲུངས་བཞིན་དུ། ཡུལ་དབུས་སུ་བྱོན་ནས་མདོ་སྔགས་ཀྱི་གསན་
སྦྱོང་མཐར་ཕྱིན་པ་ཞིག་གནང་རྒྱུ་མ་བྱུང་ན་བསྟན་པའི་ཆག་སྒོ་ཡིན་པས་ཅིས་ཀྱང་འབྱོན་དགོས་ཞེས་སྤྱན་ཆབ་བཏང་སྟེ་ཞུ་བ་ནན་ཏན་ཕུལ། དེར་རེ་ཞིག་ཡུམ་གྱི་ཐུགས་ངལ་སངས་ཕྱིར་བཞུགས་ནས་གླར་གདན་སར་ཕེབས། ལོ་མཇུག་གི་ཆ་ལ་བཅད་རྒྱའི་ཁོངས་

[037A]༄༅། །ནས་དཔེ་གཟིགས་དང་ཐུགས་དམ་གཙོར་འདོན་མཛད། དགུང་ལོ་ཉེར་གཅིག་ལ་ཕེབས་པས་ཕོ་འབྲུག་གི་གནམ་ལོ་གསར་དུ་བཞད་པའི་དུས་སྟེན་སྔར་འཁྱུད་དང། ཆོ་འཕྲུལ་སྨོན་ལམ་ཆེན་མོར་གསུང་ཆོས་སོགས་
ལ་འཆག་མེད་དུ་ཕེབས་ནས་ལེགས་བཤད་བདུད་རྩིའི་དགའ་སྟོན་སྩལ། ལྷག་པར་གསུང་ཆོས་ཀྱི་ཞོར་ལ། དགའ་ལྡན་ལྷ་བརྒྱ་མའི་ལུང་གནང་སྟེ། བླ་མའི་རྣལ་འབྱོར་འདི་དང་འབྲེལ་ནས་དམིགས་བརྩེ་མ་འདོན་མཁན་ལ་རྒྱལ་གདོན་གྱི་གནོད་པ་
མི་འབྱུང་ཚུལ་སོགས་ལོ་རྒྱུས་དང་འབྲེལ་བའི་ཕན་ཡོན་མང་དུ་གསུངས་པས་སྔར་ཕྱོགས་འདིར་དེ་ཙམ་དར་ཤོས་མི་ཆེ་ཡང་དེ་ཕྱིན་ཆད་གྲྭ་བ་ཕལ་ཆེར་གྱིས་འཆག་མེད་དུ་ཁ་འདོན་བྱེད་པའི་སྲོལ་ཚུགས། དཔྱིད་ཀྱི་རིང་མཚན་ཉིད་ཞབས་ཕྱི་
རྣམས་དང་ལྷན་ཅིག་སྔར་གྱྀ་ཐུགས་གཉེར་གྱི་འཕྲོ་ནས་རྩོད་པ་དང་འཛིན་སྐྱོར་དཔེ་གཟིགས་སོགས་ལ་རྟག་སྦྱོར་དང་གུས་སྦྱོར་གྱི་བརྩོན་པ་ཤུགས་དྲག་ཆུ་བོའི་རྒྱུན་བཞིན་གནང། དབྱར་ཞོ་བླ་མས་གདན་དྲངས་པར་ཕེབས་ཞོར་ལ་གཏེར་ལུང་གི་
གཏེར་ཁར་བྱོན་ནས་བསང་དང་བཀྲ་ཤིས་སོགས་གནང་སྟེ་ལེགས་ཚོགས་ཀྱི་རྟེན་འབྲེལ་བསྒྲིགས། ཞོ་བླ་མས་གུས་མཆོད་ལྷུར་ལེན་ཞུས་ཤིང། ཞོམ་བུག་གི་རི་ཁྲོད་ཕུལ། ཨ་ཁྱུང་རི་ཁྲོད། ལམ་ལུང། ལྷ་ཆབ་སྒར་སོགས་ཀྱིས་
གདན་དྲངས་ཏེ་འཁོས་བསྟུན་གྱི་བསྙེན་བཀུར་གང་གཟབ་ཞུས་པར་བཀའ་ཆོས་སོགས་རང་རང་གི་འདོད་མོས་བཞིན་སྩལ་ནས་རེ་བ་བསྐང། ཁ་ཀྱའི་མཁས་མཆོག་དང་དཔོན་པོ་ལྕགས་པོ་རྒྱལ་སོགས་ཀྱིས་གདན་དྲངས་ཏེ་བྲེ་ཆེན་བྲེ་ཆུང་དོམ་

[037B] སླར་གདན་སར་ཕེབས་ནས་གཙོ་བོར་ཐུགས་གཉེར་གྱི་འཕྲོ་བསྐྱངས་ཤིང། དེའི་སེང་བར་དུ་དོན་གཉེར་ཅན་དུ་མ་ལ་འཇམ་དབྱངས་དཀར་པོ། འཇམ་དབྱངས་དམར་སེར། དབྱངས་
ཅན་མ་དཀར་དམར། འཛམ་དཀར་འབྲུག་ཞོན་རྣམས་ཀྱི་རྗེས་གནང་སོགས་གང་ལ་གང་འཚམ་གྱི་གསུང་གི་བདུད་རྩིའི་དགའ་སྟོན་སྩལ། འགྱང་རོ་སྤྲུལ་པའི་སྐུས་དགོངས་པ་ཞུས་ཏེ། ཀུན་མཁྱེན་གོང་མའི་ནང་ཐུགས་ཀྱི་སྲས་པོ་ཁྲི་ཆེན་དགེ་
འདུན་ཕུན་ཚོགས་ཀྱི་ཡང་སྲིད་གུང་ཐང་སྤྲུལ་པའི་སྐུ་ངག་དབང་བསྟན་པའི་རྒྱལ་མཚན་ཚོགས་ཆེན་ཁྲིར་བསྐོ་བཞག་གནང། དོན་གཉེར་ཅན་དུ་མས་ཞུས་ངོར་སྙན་དངགས་དང་འབྲེལ་བའི་ལྗགས་རྩོམ་ཡང་ཁ་ཡར་མཛད། དགུང་ལོ་ཉེར་
གཉིས་ཀྱི་ཐོག་ཁྱ་དགེ་སྒོམ་ཆེན་བློ་བཟང་བཀྲ་ཤིས་པའི་ཞལ་སྔ་ནས་སྒྲུབ་ཐབས་རྒྱ་མཚོའི་རྗེས་གནང་དང། ཁྱ་དགེ་དཔོན་སློབ་རིན་པོ་ཆེའི་གསུང་འབུམ་གྱི་ལུང་སོགས་བཀའ་ཆོས་ཅི་རིགས་གསན། འདི་ལོ་མཚན་ཉིད་ཞབས་ཕྱི་རྣམས་
དང་ལྷན་དུ་པར་ཕྱིན་གྱི་རྩོད་པ་རྫོགས་པས་གྲྭ་ཚང་ལ་དམ་བཅའ་བཞག་པར་བཞུང་གི་གོ་དོན་ལ་གནོད་པའི་ཤོར་ཚབ་མ་བྱུང་ཡང་ཚིག་འཁྲིའི་སྤྲོས་བ་ཁེགས་མི་ཁེགས་བྱུང་བས། བརྡར་ཤ་ཆོང་པ་ལ་ཆོས་གྲྭ་འདི་རང་འགྲིམ་དགོས་པར་འདུག་
གསུངས་ཏེ་དབུས་སུ་འབྱོན་རྒྱུའི་བསྐུལ་མར་སོང། ཆིང་ཝང་བསྟན་འཛིན་དབང་ཕྱུག་དགོན་འདི་ནས་སྐུ་གཤེགས་པའི་སར་གདན་དྲངས་པ་བཞིན་བྱོན་ཏེ་འཕོ་བའི་སྤྱན་དམིགས་མཛད། ལྔ་པའི་ཉི་ཤུའི་ངོར་སྒྲོལ་མ་ཧ་ཐོན་དུས་ལས་འདས་

[038A]༄༅། །པའི་ཆེད་དུ་སྤྱན་དྲངས་ཏེ་ཡམ་པའི་ཆུ་སྔོན་དུ་ཕེབས། ཁྲུས་ཆོག་སོགས་གཤིན་པོའི་སྒྲིབ་སྦྱོང་སྤྱན་དམིགས་བཀའ་དྲིན་བསྐྱངས། ལམ་ཞོར་ནས་ཝང་གི་ཨུརྒེར་བྱོན་ཏེ། སེམས་གསོའི་ཞལ་ཏ་དང་དགོངས་
རྫོགས་སོགས་ཀྱི་བཀོད་ཁྱབ་གནང། མཁན་ཆེན་རྡོ་རྗེ་འཆང་དེ་ཡང་དེར་བཞུགས་པའི་མདུན་དུ་བྱོན་ནས་རྟ་མགྲིན་གསང་སྒྲུབ་ཀྱི་རྗེས་གནང་ཞིག་ཞུས་པ་སྩལ་པའི་མཐར། དྲེགས་ལྡན་སྲིད་གསུམ་ཆེ་དགུ་མཐའ་དག་རྣམས། །སྲིད་དང་ཞི་བའི་
འདོད་དགུ་དང་བཅས་ཏེ། །འབད་རྩོལ་མེད་པར་འདི་ཡི་དབང་བསྡུས་ནས། །རྣམ་གྲོལ་གོ་འཕང་མཆོག་ལ་འགོད་པར་ཤོག་ཅེས་འཕྲིན་ལས་བཅོལ་བ་གནང་སྟེ་དགོངས་གཞི་ཁྱད་པར་ཅན་ཞིག་ཡོད་པར་སྣང། དེ་ནས་ཆིབས་བསྐྱོད་སྐབས་
མཁན་ཆེན་རིན་པོ་ཆེ་ནས་ཉིད་ཆིབས་སྐྱེལ་དུ་ཕེབས་པ་ཡིན་ཡང་ཆོས་ཀྱི་ཆེ་བར་དགོངས་ཏེ་ཁོང་སྔོན་ལ་ཕེབས་བཅུག་ནས་རྗེ་ཉིད་ཕྱི་བཞིན་འབྲང་སྟེ་ཕེབས་པས། མི་བཟང་འགའ་ཞིག་རྒྱུ་མཚན་མ་གོ་བར་ཧ་ལས་ཏེ། མཁན་ཆེན་འདི་ང་ཚོའི་
སྐུ་ཞབས་རིན་པོ་ཆེ་ལས་མཐོ་ཞིག་ཡིན་ནམ་ཞེས་གླེང་བ་བྱུང་འདུག། དེའི་ཉེ་འཁོར་ནས་འགའ་ཞིག་གིས་སྤྱན་དྲངས་ཏེ་བསྙེན་བཀུར་ཞུས་པར་སོ་སོའི་འདོད་ཆོས་ཀྱིས་རེ་བ་བསྐང། ལོ་དེར་ཐན་བ་ཆེ་བར་འགའ་ཞིག་གིས་ཞུས་ནས་སྤྱན་དམིགས་
ཙམ་མཛད་པས་ཆར་གྱི་རྒྱུན་ལེགས་པར་བབས་ཏེ་ཐམས་ཅད་ངོ་མཚར་དུ་གྱུར། རིམ་གྱིས་རྨ་ཆུ་བརྒལ་ཏེ་གཤི་ཁོག་ཏུ་ཕེབས། སྤྱིན་བདག་སོ་སོའི་དངོས་འབུལ་རྒྱ་ཆེར་བྱུང་བ་བདག་གིར་བཞེས་ནས་དེ་དག་སོ་སོར་འདོད་ཆོས་ཀྱི་ཆར་

[038B] ལྷ་གཉན་རྨ་རྒྱལ་སྤོམ་རའི་གངས་མཐོངས་ཞིག་ཏུ་གསོལ་མཆོད་དང་ཚེ་ཐར་བཏང་བས། འོ་མའི་ཕུད་བླུགས་པ་དེ་རྒྱངས་ཀྱིས་འཕྱུར་བ་སོགས་ལྷ་ཆེན་མཉེས་པའི་ལྟས་ཡ་མཚན་པ་འགའ་ཞིག་བྱུང། དད་འབུལ་གྱི་ཁྲོད་ནས་
བསྟན་འགྱུར་ཞིག་གདན་འདྲེན་ཞུ་བའི་ཐེབས་དང་བཅས་གླིང་རབ་འབྱམས་པ་དོན་གྲུབ་རྒྱ་མཚོ་སྡེ་དགེ་ཕྱོགས་སུ་རྫོང་སྟ་མཛད། ཁུས་ཁེན་པཱ་ཐུར་གྱིས་གདན་དྲངས་པའི་སར་སྟོང་སྐོར་རིན་པོ་ཆེའི་ཨེལ་ཆི་ཞིག་འབྱོར་ཏེ་ལྕང་སྐྱ་རྡོ་རྗེ་
འཆང་དགོན་ལུང་དུ་ཕེབས་ཡོད་ཚུལ་གྱི་གཏམ་སྙན་ཞུས་པས་རིངས་སྟབས་ཀྱིས་སྟོང་སྐོར་བརྒྱུད་དེ་དགོན་ལུང་དུ་ཆིབས་བསྐྱོད། ལྕང་སྐྱ་རིན་པོ་ཆེའི་སྐུ་ཚབ་དང་སུམ་བྷ་མཁན་ཆེན་སོགས་དགོན་པའི་ལས་སྣེ་རྣམས་ཀྱིས་ཆིབས་བསུ་
དགོན་ལུང་གི་གྲྭ་མང་ནས་སེར་སྤྲེང་སོགས་བཀུར་གཟོས་ཚད་མེད་ཞུས། སྐྱབས་མགོན་ལྕང་སྐྱ་རིན་པོ་ཆེར་མཇལ་བས་སྔོན་སྐུ་ཕྲེང་དུ་མར་ཡབ་སྲས་གཉྀས་ཐུགས་བསྐྱེད་ལྷན་ཅིག་པའི་ལེགས་སྨོན་ལུ་གུ་རྒྱུད་དུ་འབྲེལ་བར་བརྟེན་
ཐོག་མ་ཉིད་ནས་ཐུགས་ཡིད་གཅིག་ཏུ་འདྲེས་ཏེ། ཉིན་རེ་བཞིན་ལུགས་གཉིས་ཀྱི་བཀའ་མཆིད་རྒྱས་པར་གནང། བྱང་ཆུབ་བདེ་ལམ་གྱི་ཉམས་ཁྲིད། སྣར་ཐང་བརྒྱ་རྩའི་རྗེས་གནང་སོགས་ཆོས་མང་དུ་ཞུས། དེ་ནས་དཀར་པོ་ཞེས་བ་ས་མོ་
སྦྲུལ་གྱི་ལོ་ལས་འབྲས་ལྡན་གྱི་དུས། ཚེས་ཀྱི་བདག་པོ་གྲོ་ཞུན་གྱིས་ཉ་བའི་དམར་ཕྱོགས་ཀྱི་བཟང་པོ་གཉིས་པའི་ཉིན་གྱི་སྔ་དྲོའི་ཆ་གཟའ་སྐར་འཕྲོད་སྦྱོར་ཕུན་སུམ་ཚོགས་པ་ལ་ཡོངས་རྫོགས་བསྟན་པའི་མངའ་བདག་ལྕང་སྐྱ་རོལ་པའི་རྡོ་རྗེ་

[039A]༄༅། །ཡེ་ཤེས་བསྟན་པའི་སྒྲོན་མེ་དཔལ་བཟང་པོའི་ཞལ་སྔ་ནས་ཉིད་ནས་མཁན་སློབ་སྦྲགས་མ་དང། གནས་བརྟན་འདུལ་བ་འཛིན་པ་ཆེན་པོ་བློ་བཟང་དོན་གྲུབ་པའི་ཞལ་སྔ་ནས་གསང་སྟེ་སྟོན་པའི་སློབ་
དཔོན། འབྲས་ཡུལ་སྐྱེད་ཚུལ་མཁན་པོ་གནས་ལྔ་གཟིགས་པའི་མཁས་དབང་ཡེ་ཤེས་དཔལ་བ་འདུལ་བ་འཛིན་པ་བདེ་རྒུ་ཞབས་དྲུང་ངག་དབང་དགེ་ལེགས་རྒྱ་མཚོ་སོགས་ཀྱིས་ལས་ཀྱི་ཁ་སྐོང་མཛད་དེ། དད་པའི་དགེ་འདུན་གྲངས་ཚང་བའི་
དབུས་སུ་བསྙེན་རྫོགས་ཀྱི་སྡོམ་པ་ཡང་དག་པར་བཞེས་ཏེ། བསྟན་པའི་རྩ་བ་ལྷག་པ་ཚུལ་ཁྲིམས་ཀྱི་བསླབ་པ་ཡོངས་སུ་རྫོགས་པའི་ནོར་བུའི་གན་མཛོད་བདག་གིར་མཛད་ནས་འགྲོ་བ་མ་ལུས་པའི་ཡོན་གནས་གཅིག་པུར་གྱུར་ཅིང། མཚན་
དཀོན་མཆོག་འཇིགས་མེད་དབང་པོ་ཡེ་ཤེས་བརྩོན་འགྲུས་གྲགས་པའི་རྡེར་གསོལ། དེ་ལྟར་མཉམ་མེད་ཤཱཀྱའི་རྒྱལ་པོའི་ཆོས་ཀྱི་རྒྱལ་ཚབ་ཏུ་དབང་བསྐུར་བའི་བརྡར། ཐུབ་དབང་གི་སྣང་བརྙན་ལི་མ་ཞིག་དང། སྣམ་སྦྱར་གཅིག་བཅས་
ཕྱག་གིས་གཏད་ནས་ཐུགས་སྨོན་རླབས་པོ་ཆེ་ནན་ཏན་དུ་གནང། ཉིད་ནས་ཀྱང་བཀའ་དྲིན་བསབ་ཆེད་དུ་གསེར་དངུལ་གོས་སོགས་དང། རྟ་བརྒྱས་མཚོན་པའི་འབུལ་བརྒྱ་ཆེར་ཕུལ། རྡོ་རྗེ་འཆང་ཆེན་པོ་ཉིད་ནས། དཀོན་མཆོག་ཀུན་
འདུས་ཁྲོ་རྒྱལ་དུས་དགྲའི་དབང། ཞེས་སོགས་རྗེ་འདིའི་ཞབས་བརྟན་ཞིག་གསར་དུ་གསུངས་ཏེ་ལྗགས་ལུང་སྩལ། གོང་མའི་རྒྱལ་ཁབ་ཚུན་ཆོད་དུ་སྐུ་དོན་སྒྲུབ་རྒྱུ་ཅི་ཡོད་ཀྱང་ངེད་ལ་ནང་སྦྱར་བྱས་ན་ཁུར་དུ་བླང་ཆོག་ཅེས་ཐུགས་ནང་གཤིན་

[039B] དཀོན་མཆོག་རིན་ཆེན་ཆོས་ཀྱི་གླིང་བཞི་ལ། །འཇིགས་མེད་རྣམ་དཔྱོད་
འཁོར་ལོས་དབང་བསྒྱུར་བའི། །ཆོས་ཀྱི་རྒྱལ་པོར་མངའ་གསོལ་དོན་མཐུན་མཚན། །ཕྱོགས་བཅུའི་རྒྱལ་བའི་བཀའ་ལུང་ཁྱོད་ཀྱིས་བསྒྲགས། །མཁའ་ལ་མཁའ་འགྲོའི་ཁྲོད་ན་འདབ་བཟང་དང། །ས་ལས་འཛིན་དབུས་ན་ལྷུན་པོ་བཞིན། །
སྲིད་འདིར་སྲིད་ཞིའི་གཙུག་རྒྱན་ཁྱོད་ཀྱི་དྲུང། །རྒྱལ་སྲས་རྒྱལ་བའི་གདུང་འཚོ་བ་འདི་ཉིད་འཕགས། །ཞེས་གསུངས་པ་ལྟར་རོ། །དགོན་ལུང་ཚོགས་ཆེན་དུ་མང་འགྱེད་གྱ་ནོམ་པ་བསྟར་ཞིང། ཉིད་ཀྱི་ཞབས་གྲས་དགེ་བཤེས་རིན་ཆེན་
ཆོས་བཟང་བར་དམ་བཅའ་འཇོག་ཏུ་བཅུག་པས། ལྕང་སྐྱ་རྡོ་རྗེ་འཆང་ནས་ཀྱང་གཟིགས་ཏེ་དགྱེས་ཚོར་གནང། ཕྱིས་སུ་བླ་མ་ཞིག་ལ་སྤྲུལ་སྐུ་འཁྲུངས་ན་འཇམ་དབྱངས་བཞད་པ་ཚད་འདྲ་བ་རེ་འཁྲུངས་དགོས་ཞེས་ཡང་ཡང་བསྔགས་བརྗོད་
མཛད། མཐའ་ཡབ་སྲས་འབྲལ་མི་ཕོད་པ་ལྟ་བུའི་ངང་ནས་ཉི་ཤུ་དགུའི་ཉིན་ཆིབས་བསྐྱོད་པར་དགོན་ལུང་པས་ཆིབས་སྐྱེལ་ཞུས། དེ་ནས་སྣང་རར་ཕྱག་ཕེབས་ཏེ། དགོན་གསར་བཀྲ་ཤིས་རབ་བརྟན་དུ་དཀྱིལ་འཁོར་རྒྱ་མཚོ་སྤྲོ་བ་དང་སྡུད་
བའི་བདག་ཉིད་ཅན་ཁྱབ་བདག་རྡོ་རྗེ་འཆང་སྟོང་སྐོར་རིན་པོ་ཆེ་ངག་དབང་བསོད་ནམས་རྒྱ་མཚོའི་ཞབས་དྲུང་ནས། དབང་རྡོ་རྗེ་ཕྲེང་བཞེས་རྗེ་བཙུན་རྡོ་རྗེ་རྣལ་འབྱོར་མས་སློབ་དཔོན་ཆེན་པོ་ཨ་བྷྱ་ཀར་ལ་དངོས་སུ་སྩལ་པའི་དཀྱིལ་འཁོར་

[040A]༄༅། །ཆེན་པོ་རྡོ་རྗེ་ཕྲེང་བ་ནས་བཤད་པའི་དཀྱིལ་འཁོར་ཞེ་གཉིས་ཀྱི་སྟེང་དུ་ཀྲྀ་ཡ་ནས་བཤད་པའི་དགེ་ལེབས་སུ་བྱེད་པའི་དཀྱིལ་འཁོར་གསུམ་བསྣན་ཏེ་དཀྱིལ་འཁོར་ཞེ་ལྔའི་དབང་བསྐུར་ཟབ་མོངས་
བྲིས་ཀྱི་སྟེང་ནས་ལེགས་བར་མནོས་ཏེ་གསང་ཆེན་རྡོ་རྗེ་ཐེག་པའི་མངའ་བདག་གཅིག་པུར་གྱུར། དབང་གྲུབ་པའི་ཉིན་ནམ་མཁའི་ངོས་ཐམས་ཅད་འཇའ་ཚོན་སྣ་ལྔས་ཁྱབ་པ་སོགས་དགེ་མཚན་གྱི་ལྟས་མང་དུ་བྱུང། གཏང་རག་གི་
འབུལ་ནོད་དངོས་གཙང་བ་ཕུལ་ཏེ་གདན་སར་ཆས་པའི་ལམ་ནས་གཡེར་གཤོང་སྒྲུབ་སྡེབས་མ་གཏན་གླིང་གིས་ཐབ་བསུ་བྱས། དེར་གཡེར་གཤོང་དགེ་སློང་འཇམ་དབྱངས་གྲགས་པ་ཚང་ཡང་ཕེབས་ཏེ། རྗེ་འདི་ལ་ཀུན་
མཁྱེན་གོང་མ་ཞྭ་སེར་གྱི་བསྟན་པའི་བདག་པོ་ཡིན་པས། ཁྱེད་ཀྱང་ལྟ་གྲུབ་ཤིན་ཏུ་གཙང་བཞིག་གནང་དགོས་ཞུས་པར། ཕྱིས་སུ་གཡེར་གཤོང་དགེ་སློང་ལ་དགོས་པ་དེ་འདྲ་སྐྱེས་འདུག་སྟེ་ང་དེ་འདྲའི་སྣ་ཚོགས་བྱེད་མཁན་ཞིག་
ག་ལ་ཡིན་གསུངས། གཡེར་གཤོང་ནས་དཔར་བརྐོ་བ་བློ་བཟང་དར་རྒྱས་ཕྱག་ཕྱིར་ཁྲིད་འོངས་ཏེ་སྐུ་གོང་མའི་ཡི་དམ་སྒྲུབ་སྐོར་གྱི་རིམ་པ་འབད་རྩོལ་ཆེར་གནང་གིས་ཁྲིག་ཆགས་སུ་བསྡེབས་ནས་དཔར་དུ་བརྐོ་རྒྱུའི་བཀོད་ཁྱབ་
གནང། སྔ་སོང་ལྕང་སྐྱ་རྡོ་རྗེ་འཆང་ནས་དབུས་སུ་ཐུགས་གཉེར་ལ་འབྱོན་དགོས་པའི་བསླབ་དོན་དང། དེའི་མཐུན་རྐྱེན་དུ་རྒྱ་ནག་ཕྱོགས་སུ་འབུལ་སྡུད་ཅིག་བཏང་ན་ངེད་ཀྱིས་མགོ་འདྲེན་བྱེད་ཅེས་བཀའ་ཕེབས་པ་ལྟར་དགེ་

[040B] དགུང་ལོ་ཉེར་གསུམ་གྱི་སྨོན་ལམ་སོགས་ལ་སྔར་རྒྱུན་ལྟར་ཕེབས། ཕྱོགས་འདུས་ཀྱི་སྐྱེ་པོ་མཆོག་དམན་ཀུན་ལ་རང་རང་གི་མོས་པ་ལྟར་གྱི་ཆོས་བཀའ་ཅི་རིགས་དང་ཕྱག་དབང་སོགས་ཀྱི་སྒོ་
ནས་རེ་བ་ཡོངས་སུ་ཆིམས་པར་མཛད། དཔྱིད་ཀྱི་རིང་ལ་རྩོད་པ་ཤིན་ཏུ་དམར་བར་མཛད་པས་གཞུང་ལུགས་རྒྱ་མཚོར་མཁྱེན་དཔྱོད་ཀྱི་འཇུག་པ་ཉིན་རེ་ཞིང་ཡར་ཟླ་བཞིན་འཕེལ། སྐབས་ཤིག་གཞུང་བརྒྱ་སྨྲ་བའི་ཁྱུ་མཆོག་ལྷ་རམ་པ་
བློ་བཟང་གནས་བརྟན་དང་ལྷན་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་གཞུང་གི་དཀའ་གནད་འགའ་ཞིག་ལ་རྩོད་པ་ཉིན་མང་པོར་བསྒྲེལ་ཏེ་གནང་ཡང། ཕན་ཚུན་གཉིས་ཀ་ཐུགས་རབ་མེ་ལྟར་འབར་བས་རྩོད་པ་མ་རྫོགས་ཤིང། རྗེས་སོར་
རྩོད་པའི་ཡི་གེ་ལན་དུ་མར་བསྐུར་རེས་མཛད་པའི་མཇུག་ཏུ་དགེ་བཤེས་པས་ཀྱང་དངོས་ལན་དཔྱིས་ཕྱེན་པ་ཞིག་རྡོ་མ་ཐོགས་པ་ན། སྐུ་ཞབས་ཉིད་ནས་ཀྱལ་ཀའི་ཚུལ་དུ། གཞུ་མཁན་ཤཱཀྱ་ཐུབ་པ་ཡིན། །མདའ་མཁན་རྗེ་བཙུན་འཇམ་
དབྱངས་ཏེ། །གཞུ་བརྡུང་མཁན་འཇིགས་མེད་དབང་པོ་ལགས། །འབེན་རྒྱལ་བས་བཞག་ཀྱང་ཐུབ་པར་དཀའ། །ཞེས་ཞལ་ཕོ་ཡང་མཛད། དེ་ཡང་དངོས་སུ་བརྩད་སྐབས་དགེ་བཤེས་པ་རིག་པ་མྱུར་བའི་ཐུབ་དཀའ་ཙམ་བྱུང་ཡང། རྩོད་
ཡིག་གནང་ཚེ་ཁོང་ལ་སྤོབས་པ་དེ་ཙམ་མ་བྱུང་བ་རྩོད་བློ་དང་རྩོམ་བློའི་ཁྱད་པར་ཡིན་ཞེས་འགའ་ཞིག་གླེང་ནའང་གཙོ་བོར་མདོ་སྡེ་རྒྱན་ལས། མ་ཁྱབ་ཀུན་རྫོབ་སྐྱོ་བ་ཅན། ཞེས་པ་ལས་བཟློག་པའི་འཕགས་ཆེན་དམ་པའི་རྣམ་པར་

[041A]༄༅། །ཐར་པའོ། །ལོ་སྔ་ཕྱི་འདི་དག་ཏུ་མཚན་ཉིད་ཞབས་ཕྱི་ཚོར་ཡོངས་འཛིན་ནས་བརྩི་བཞག་མ་གནང་སྐབས་རྗེ་ཉིད་ཀྱིས་བཀའ་ཆོས་གང་འཚམ་རེ་གནང་བས་དཔེ་ཆོས་རིན་ཆེན་སྤུངས་པ། གཏམ་རྒྱུད་
རིན་ཆེན་ཕྲེང་བ། བློ་སྦྱོང་གི་སྐོར་འགའ་ཞིག། འདུལ་བ་མེ་ཏོག་ཕྲེང་བརྒྱུད། ཀུན་དགའ་གྲོལ་མཆོག་གི་ཁྲིད་བརྒྱ་སོགས་ཆོས་རྒྱུན་དཀོན་པ་དུ་མ་ཡང་ཁོང་རྣམས་ནས་ཆོས་གྲྭའི་ཞར་ལ་དཀའ་ཚེགས་མེད་པར་ཐོབ་སྣང་བས། དེ་ནི་ཐོག་མ་
ཉིད་ནས་ཐུབ་བསྟན་སྤོལ་བའི་ཐུགས་བསྐྱེད་དང། གདུལ་བྱ་རྗེས་སུ་འཛིན་པའི་ཐབས་མཁས་ཟུང་དུ་འཇུག་པའི་མཛད་བཟང་ཡ་མཚན་ཅན་ནོ། །དགུང་ལོ་ཉེར་བཞི་པའི་ལོ་གསར་དང་སྨོན་ལམ་གྱི་བྲེལ་བ་ཆེ་ཕྲ་རྣམས་རིམ་བསལ་གྱི་
དཔྱིད་ཐོག་བྱམས་པ་འབུམ་གླིང་ལ་གནས་གཟིགས་སུ་ཕེབས། ལམ་ཁར་རྒན་ཀྱའི་རུ་བ་རྣམས་ཀྱིས་བསྙེན་བཀུར་ཞིང་དབྱིག་ཀྱ་རབ་འབྱམས་པའི་སྐུ་སྐྱེས་ཀྱིས་གཙུག་ཕུད་ཕུལ། དེ་ནས་རིམ་གྱིས་བྱོན་པར་ཡཱ་ཙེ་མཁར་གྱི་རྒྱ་དཔོན་
ཞིག་གིས་སྤྱན་དྲངས་ནས། ཞག་ཤས་བཞུགས་ཏེ། མགོན་པོའི་གཏོར་ཆེན་མཛད། དེས་ཀྱང་རྒྱ་ལུགས་ཀྱི་བསྙེན་བཀུར་དང་འབུལ་བ་སྤམ་མཐོ་བ་ཕུལ། རྒྱ་འགའ་ཞིག་ལ་ཆིབས་ཀྱི་རྐང་པས་ལམ་རེག་པར་འགྲོ་བའི་མཐོང་སྣང་
ཡང་བྱུང། དེ་ནས་འབུམ་གླིང་དགོན་པའི་བསུ་བ་སེར་སྦྲེང་སོགས་དང་བཅས་བྱམས་པ་འབུམ་གླིང་དུ་བྱོན། བྱམས་ཆེན་གྱི་མདུན་དུ་ཁྲུས་གསོལ་དང། བསྟན་བརྒྱས་པའི་སྨོན་འདུན་རྒྱ་ཆེར་མཛད་དེ། དེའི་བཀོད་པ་དང་ཆ་ཚད་

[041B] སྒྲོལ་མ་ཕུའི་ལྷ་ཁང་དུ་བྱོན་ནས་ཁྲུས་གསོལ་དང་བསྟན་འགྲོའི་དོན་རླབས་པོ་ཆེ་ལྷུན་གྱིས་འགྲུབ་པའི་འཕྲིན་ལས་ཞུས། ཚུར་ལམ་ཨ་འགང་ལྷ་ཁང་ལ་རབ་གནས་རྒྱས་པར་མཛད། ཧན་སྟག་
ལུང་སོགས་རྒྱ་བོད་ཀྱི་གྲོང་སྡེ་མང་པོས་གདན་དྲངས་པར་འདོད་ཆོས་དང་ཕྱག་དབང་སོགས་ཀྱིས་རེ་འབྲས་བསྐངས་ཏེ་ཕན་བདེའི་ལམ་ལ་སྦྱར། དེ་ནས་ཧོར་ཚང་གི་སྡེབ་སོ་སོས་ཀྱང་འབུལ་ནོད་ཞུས་ཤིང། ཁྲི་ཆེན་དཔལ་ལྡན་གྲགས་
པའི་ཡང་སྲིད་དེར་འཁྲུངས་ཡོད་པའི་གཙུག་ཕུད་བཞེས་ཏེ་མཚན་ལ་འཇིགས་མེད་གྲགས་པ་ཞེས་བཏགས། རིམ་གྱིས་གདན་སར་འབྱོར་ཏེ་ཚོགས་མང་ལ་སྒྲུབ་ཐབས་རྒྱ་མཚོའི་རྗེས་གནང་ཡོངས་རྫོགས། དེའི་རྒྱ་གཞུང་གི་ལུང་དང་བཅས་
པ་སྩལ། སྔ་མའི་གསན་སྦྱོང་གི་མུ་མཐུད་དེ་སྐྱོར་སྦྱང་དང་ཆོས་གྲྭ་གཙོར་འདོན་གནང་བས། རྩོད་པ་ཤིན་ཏུ་དམར་བ་བྱུང། དེའི་ཡན་ལག་ཏུ་ལྷག་པའི་ལྷ་དུ་མའི་བསྙེན་མཚམས་མཛད་པས་བྱིན་རླབས་ཀྱི་མཚན་མ་ཁྱད་པར་ཅན་མངོན་
དུ་གྱུར། དོན་གཉེར་ཅན་འགའ་ཞིག་ལ་ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སྩལ་བར་རྟགས་ཡ་མཚན་ཞིང་ཟིལ་ཆེ་བ་བྱུང། དེ་ནས་དགུང་ལོ་ཉེར་ལྔ་པ་ཆུ་སྤྲལ་གྱི་གནམ་ལོ་གསང་དུ་བཞད་པའི་དུས་སྟོན་དང་སྨོན་ལམ་ཆེན་
མོའི་ཚོགས་ཆོས་སོགས་ལེགས་པར་གྲུབ་ནས་ལོ་དེར་དབུས་སུ་འབྱོན་རྒྱུའི་གྲ་བསྒྲིགས་མཛད་དོ། །སྨྲས་པ། སྤོང་སེམས་དྲི་མེད་པདྨ་དཀར་པོའི་འདབ། །ཉིས་བརྒྱ་ལྔ་བཅུར་བཞད་བའི་གེ་སར། །ལོངས་སུ་སྤྱད་པའི་ཏིང་འཛིན་

[042A]༄༅། །སྦྲང་རྩི་སྐྱེས། །ཤེས་རབ་སྣང་སྟོང་རྒྱུ་མའི་རྩེ་དགའ་འཛིན། །ཡེ་ཤེས་རང་འོད་ལྔ་པ་དབང་པོའི་གཞུ། །ཟ་འོག་རིས་སུ་བཀྲ་བའི་གུར་ཁང་ནས། །རྣལ་འབྱོར་མ་དཔལ་ཨ་བཧི་ཥིཉྩའི་ཆུས། །གསང་
ཆེན་རིགས་བརྒྱའི་རྒྱལ་ཐབས་ཅོད་པན་བཅིངས། །རྒྱུ་འབྲས་ཐེག་པའི་བང་རིམ་མངོན་དགའ་བ། །ཐུབ་བསྟན་ས་འཛིན་དབང་པོར་གྲུབ་པའི་བྱིན། །ཉི་ཟླ་ནོར་བུའི་འཁྲི་ཤིང་བཞད་པའི་རྩེས། །ས་གསུམ་མུན་པ་སེལ་བའི་ཆོ་ག་རྫོགས་
འཆད་རྩོད་རྩོམ་པའི་རྣམ་དཔྱོད་ཀྱིས། །ཆོས་ཀུན་མངོན་པར་བྱང་ཆུབ་ཀྱང། །ད་དུང་འགྲོ་བ་བྲིད་པའི་ཕྱིར། །ཚོགས་ཀྱི་ལམ་ནས་བགྲོད་དོ་ལོ། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་
ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས་ཡུལ་མདོ་སྨད་དུ་གསན་སྦྱོང་ཇི་ལྟར་མཛད་པ་དང་བསྙེན་རྫོགས་ཀྱི་སྡོམ་པ་བཞེས་པའི་སརྒ་སྟེ་ལྔ་པའོ།། །།གྲུབ་རིགས་བུང་བ་བརྒྱ་ཡི་ཉེར་འཚོའི་གཞི།།
རྒྱལ་ཀུན་གསུང་གི་གསང་བའི་མ་ལཱི་ཀ་རྗེས་ཆགས་དབྱིད་ཀྱི་ལང་ཚོ་དར་བ་མོ། །བདག་ཡིད་དགའ་ཚལ་མཛེས་པའི་རྒྱན་དུ་རོལ། །དེ་ནས་དབུས་སུ་ཕེབས་རྒྱུའི་སྐོར་ལ་ཆེ་བགྲེས་འགའ་ཞིག་གིས་ཀུན་མཁྱེན་གོང་མའི་དུས་ནས་དགའ་མི་
དགའ་སྣ་ཚོགས་ཡོད་ཚུལ་གྱིས་འབྱོན་པ་ལ་སྤྱིར་དགག་བྱ་ཡོད་ཚུལ་དང། ལ་ལས་སྤྱིར་འབྱོན་རྩིས་ཡིན་ཡང་ལོ་དེར་བདོན་ཏ་ལའི་བཱ་ཐུར་བསད་པས་འཁྲུག་གཞིའི་ཟིང་ཆ་མ་ཞི་བར་ཡོད་པས་ཕེབས་པ་མི་འཐད་ཅེས་ཞུ་བ་སོགས་སྒོ་དུ་

[042B] འཕགས་པ་རྡོ་རྗེ་རྒྱལ་མཚན་གྱི་མདོ་ལས། ལྷའི་བུ་ཉི་མ་འཆར་བ་ན་དམུས་ལོང་གི་ཉེས་པས་མི་ལྡོག་གོ། དྲི་ཟའི་གྲོང་ཁྱེར་གྱི་ཉེས་པས་མི་ལྡོག་གོ། གླིང་བཞི་པའི་འཇིག་རྟེན་གྱི་ཁམས་ཀྱི་
སའི་རྡུལ་གྱི་ཉེས་པས་མི་ལྡོག་གོ། །ཞེས་པ་ནས། རི་མི་མཉམ་པའི་ཉེས་པས་མི་ལྡོག་གོ། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དྲན་པ་དང་སེམས་ཟབ་ཅིང་རྒྱ་ཆེ་བ། བརྣགས་པ་མ་ཞུམ་པ། ཡོན་ཏན་གྱི་སྤྱོད་པ་དང་ཡེ་ཤེས་
ཀྱི་སྤྱོད་པ་མཐས་གཏུགས་པ་ནི་སེམས་ཅན་འཁུ་བའི་དང་ཚུལ་ཅན་གྱི་ཉེས་པས་མི་ལྡོག་གོ། སེམས་ཅན་དམུ་རྒོད་ཀྱི་ཉེས་པས་མི་ལྡོག་གོ། ཞེས་གསུངས་པ་ལྟར་རྐྱེན་ངན་རུ་འཇིང་བ་ཇི་ལྟ་བུ་ཞིག་ཡོད་ཀྱང་ཅི་མི་སྙམ་པར་དམ་པའི་ཆོས་ཚོལ་བ་
ལ་དཔའ་ཞིང་རྟུལ་ཕོད་པས་རང་གི་དམ་བཅས་པ་མཐར་སྐྱོང་བ་ནི་འཕགས་ཆེན་དམ་པའི་ངང་ཚུལ་ཡིན་པས་དེ་དག་ལ་གསན་དགེངས་མ་གནང་བར་ཕེབས་རྒྱུར་ཐག་བཅད། དེའི་ཚེ་སྐུ་གོང་མའི་དངོས་སློབ་ཕུན་ཚོགས་བསྟན་འཛིན་པས་དབུས་
སུ་ཕེབས་ན་བཞེས་པ་ལ་འཇོམ་དགོས་ཚུལ་ཞུས་པར། ང་འཇམ་དབྱངས་བཞད་པའི་སྤྲུལ་སྐུ་ཡིན་ན་དུག་གིས་ཚུགས་མི་ཡོང་ཞེས་སྔོན་སྟོན་པ་བཅོམ་ལྡན་འདས་ཀྱིས་ཁྱིམ་བདག་དཔལ་སྤས་ལ། བཅོམ་ལྡན་སངས་རྒྱས་དུག་མི་མངའ། །ཞེས་
གསུངས་པ་ལྟར་འཇིགས་པ་མེད་པའི་གསུང་གིས་དབུགས་དབྱུང་མཛད། ཁོང་ཡང་མི་ཕྱེད་པའི་དད་པ་སྐྱེས་ཏེ་ཚེ་རབས་ཐམས་ཅད་དུ་ཁྱེད་ཀྱི་ཞབས་ལ་འཇུས་པ་ཡིན་ཞེས་འདུལ་བ་ནས་གསུངས་པ་ལྟར་སྒྱིད་པ་ལ་འཁྱུད་པའི་ཕྱག་ལན་གསུམ་

[043A]༄༅། །བྱས་ཏེ་སྨོན་ལམ་ཤུགས་དྲག་ཏུ་བཏབ། དེ་ནས་སྡེ་ཁྲི་རིན་པོ་ཆེའི་སྤྲུལ་སྐུ་མཁན་ཆེན་དགེ་འདུན་རྒྱ་མཚོའི་སྐུ་ཚར་འཁྲུངས་པ་དེ་ལ་རྗེ་ཉིད་ཀྱི་མནལ་ལམ་དང་བརྟག་བསྒྲིལ་ཀུན་མཐུན་པས་དྲུག་པའི་ཚེས་ལ་
གདན་སར་བཀོད། མཁན་ཆེན་རྡོ་རྗེ་འཆང་གི་མདུན་ནས་ལམ་གྱི་གེགས་སེལ་དུ་སྒྲོལ་དཀར་དང་ཁྱུང་ཁྲའི་རྗེས་གནང་ཞུས། དེའི་ཚེ་གྲྭ་མང་ནས་གལ་སྲིད་ཕེབས་ན་ཡང་ལོ་རྗེས་མར་ཕྱིར་འབྱོན་དགོས་ཞེས་ཞུས་ཀྱང་མ་གནང། ལྐོག་ནས་
ཡུམ་ལ་སྐུ་ཞབས་རིན་པོ་ཆེས་ཁྱེད་ཀྱི་གསུང་མི་གཅོག་པས་སང་ཕོད་ཕྱིར་ཕེབས་རྒྱུའི་ཞལ་མནའ་ཞིག་ཞུ་དགོས་བྱས་པར། སྐུ་ཞབས་ཉིད་གཙོ་བོར་ཁྱེད་ཚོ་ཐུགས་ཀྱིས་མ་བོར་པར་འཇིག་རྟེན་དུ་བྱོན་པ་ཡིན། ཁྱེད་རྣམས་ལས་ལྷག་པའི་
རྩི་འཇོག་ཅིག་ང་ལ་ཡོད་དོན་མེད། དབུས་སུ་ཡུན་རིང་བཞུགས་པ་ངས་བློས་མི་ལོངས་པས་ནན་ཚིག་ཅིས་ཀྱང་ཞུ། རྗེ་འཇམ་དབྱངས་བཞད་པ་དེ་ས་སྟེང་ཐམས་ཅད་དུ་སྙན་གྲགས་ཀྱིས་ཁྱབ་པ་ཞིག་ཡིན་འདུག་པས། དེའི་སྤྲུལ་སྐུ་ལ་ཆོས་
སློབ་མི་དགོས་པར་འདིར་ཕེབས་ཞེས་མནའ་ལ་གཏོད་པ་ནི་ངོ་ཚ་བས་མི་ཕོད་གསུངས་ཏེ། བློ་རྒྱ་དེ་ལྟ་བུ་ཆོས་སྲིད་གཉིས་ཀའི་འགྱིང་བག་ཅན་ཚོ་ལ་ཡང་མ་བྱུང་འདུག། དེ་ནས་ཡུམ་གྱིས་སང་ཕོད་ཕྱིར་ཕེབས་དགོས་ཞེས་ནན་ཏན་དུ་
ཞུས་པར་གསལ་ཁ་ཞིག་མ་གནང་བས། འོ་ན་ང་ཡང་རྗེས་སུ་ཞུགས་ནས་འགྲོ་རྒྱུ་ཡིན་ཞུས་པར། དེ་བཟང་ཁྱོད་འགྲོ་ཡང་རྟ་གསུམ་བཞི་ཞིག་དགོས་མོད་ལས་སླ་གསུངས་པས་ཧ་ལས་ཏེ་ཞུ་རྒྱུ་མ་རྙེད། འདི་ཡང་བྱང་ཆུབ་སེམས་དཔའི་

[043B] དཔེར་ན་སྐྱེས་རབས་ལས། ང་དང་བྲལ་བས་དེ་ལྟར་མི་དགའ་ན། །ང་དང་ལྷན་ཅིག་ནགས་སུ་ཅིས་མི་འགྲོ་ཞེས་གསུངས་པ་བཞིན་ནོ། །དབུས་སུ་ཕེབས་པའི་སྔོན་ཙམ་དུ་གྲྭ་མང་ལ་ཆོས་
རྒྱལ་གྱི་རྗེས་གནང་ཞིག་སྩལ་བས་གཏོར་མ་ལིང་ལིང་འཕར་བ་ཕལ་ཆེར་གྱིས་མངོན་སུམ་དུ་མཐོང་བ་སོགས་ཤིན་ཏུ་ཟིལ་ཆེ་ཞིང་རྟགས་ཡ་མཚན་པ་མང་དུ་བྱུང། དགེ་འདུན་རྣམས་ལ་རང་རང་གིས་ཁས་བླངས་པའི་བསླབ་ཁྲིམས་རྣམ་པར་
དག་པ་དང་བླ་མ་གོང་མའི་བཅའ་ཁྲིམས་གཞིར་བཟུང་བའི་སྟེང་ནས། སྐབས་སུ་གང་བབས་ཀྱི་དཔེ་ཆ་འཛིན་སྐྱོར་སྦྱང་དང་བསླབ་པ་སློབ་གཉེར་བྱེད་ལུགས། མདོར་ན་འཇམ་མགོན་རྒྱལ་བ་གཉིས་པའི་བསྟན་པ་ཡིད་ལ་བཅངས་ཏེ་ཐོས་བསམ་
སྒོམ་གསུམ་གྱི་སྒོ་ནས་རང་གཞན་མཐའ་དག་གི་འདི་ཕྱིའི་ལེགས་ཚོགས་ཀྱི་འདུན་མ་མ་འཆུག་བ་བྱེད་དགོས་ཚུལ་གྱི་བསླབ་བྱ་ཞིབ་རྒྱས་རྒྱན་གཞོན་ཀུན་གྱི་ཡིད་གཉིང་ནས་འཁྲུལ་ངེས་ཤིག་གནང། དེ་ནས་ཧོར་ཟླ་དྲུག་པའི་ཆོས་བཅུ་བདུན་གྱི་ཉིན་
གདན་ས་ནས་བླ་མ་ལས་སྣེ། སྤྲུལ་སྐུ་ཆེ་ཁག། དབོན་ཆོས་མཛད་སོགས་ཀྱིས་ཆིབས་སྐྱེལ་དང་བཅས་དབུས་ཕྱོགས་སུ་ཆིབས་ཀྱི་ཁ་ལོ་བསྒྱུར། དར་ཡུག་ཐང་གསུམ་གྱི་མཐར་ཆིབས་ཁ་ཕྱིར་བ་སྒྱུར་སོགས་ཀྱིས་རྟེན་འབྲེལ་བསྒྲིགས། དེ་
ཉིན་ཞག་བབས་ཐོག་ཏུ། དཔོན་སློབ་བློ་བཟང་དར་རྒྱས་པས། ཆིབས་དཀར་པོ་གཅིག། དབུ་གདུགས་དཀར་པོ་གཅིག། དར་དཀར་ཡུག་བཅས་ཕུལ་བས་ལེགས་པའི་ལྟས་སུ་དགོངས། དེ་ནས་རིམ་གྱིས་ཕེབས་པར་པཎ་ཆེན་ལ་རྩ་ནས་

[044A]༄༅། །མཁན་ཆེན་རིན་པོ་ཆེས་ངས་པཎ་ཆེན་ལ་རྩ་བར་དུ་བསྐྱལ་བ་འདི་ཁྱེད་ལ་པཎྜི་ཏ་ཆེན་པོ་ཞིག་འོང་པའི་རྟེན་འབྲེལ་ཡིན་ཞེས་འབྱུང་འགྱུར་དང་མཐུན་པའི་རྟེན་འབྲེལ་བསྒྲིགས་ཏེ་ཕྱིར་བྱོན། དེ་སྐབས་རྗེ་
ཉིད་ནས་སྐྱབས་འཇུག་ཞུས་ཏེ་སྤྱན་ཆབ་ན་བཟའ་འབང་བ་ཙམ་བཏང་ནས་འབྲལ་མི་ཕོད་པར་མཛད། ཚུལ་འདི་ནི་གཞོན་ནུ་ནོར་བཟང་གི་རྣམ་པར་ཐར་པ་ལས། དགེ་བའི་བཤེས་གཉེན་ལས་འོངས་པའི་ཐམས་ཅད་མཁྱེན་པ་ཉིད་ལ་
ཡང་དག་པར་ལྟ་ཞིང་གདོང་མཆི་མས་གང་བར་དུ་སྟེ་དྲ་བྱི་ལ་སྤྲིན་ལ་ལན་བརྒྱ་སྟོང་དུ་མར་བསྐོར་བ་བྱས་ནས་ཡང་ཡང་བལྟ་སྟེ་ཕྱག་འཚལ་ཞིང། དྲ་བྱི་ལ་སྤྲིན་གྱི་དྲུང་ནས་སོང་ངོ། ཞེས་གསུངས་པ་ལྟར་བསམ་གྱིས་མི་ཁྱབ་པའི་རྣམ་པར་ཐར་པ་ཞིག་
ཡིན་ཏེ་ཆོས་ཀྱི་འདུ་ཤེས་ཁོ་ནས་འདི་ལྟར་བྱེད་པ་ནི་དེང་དུས་མཐུན་སྣང་དུ་གྲུབ་པ་རྗེ་འདི་ཉིད་ཙམ་མོ། །དེ་ནས་དཔོན་ཚང་ཨུརྒེར་ཕེབས་ཏེ་ཞག་ཤས་བཞུགས་པར་དད་ལྡན་དུ་མས་དངོས་འབུལ་བསྟབས། དཔོན་མོ་ཨེར་ཁེ་ཤ་རས་དབུས་སུ་
ཕེབས་ན་ཨམ་བན་ལ་ཞུ་དགོས་ཚུལ་དང། མཁན་ནང་གི་རྗེས་ཟིན་ས་མེད་ལུགས། མགོ་ལོག་གི་ཇག་པ་ཡོད་ཚུལ་སོགས་ཁ་ཡ་རབས་དང་སྤྱོད་པ་མ་རབས་ཀྱི་དཔེ་ལྟར་ཡང་དག་པ་མ་ཡིན་པའི་ཀུན་སློང་གིས་བསྐྱེད་པའི་ཟོལ་གཏམ་མང་
དུ་ཞུས་ཀྱང། ཤེས་རབ་བརྒྱ་བ་ལས། གང་དག་ཆིག་ཏུ་སྙན་སྨྲ་ཞིང། །སྙིང་ལ་གཞན་ཞིག་འགོད་བྱེད་པ། །རི་དྭགས་གཟུགས་ཅན་སྟག་ལྟ་བུ། །དེ་བས་ཡིད་བརྟན་གནས་མ་ཡིན། །ཞེས་པའི་དོན་ལྟར་དགོངས་ཤིང། ཕ་རོལ་པོའི་བསམ་པ་

[044B] དཔོན་ཚང་ནས་ཀྱང་དངུལ་སྲང་བརྒྱ་སོགས་ཕེབས་རྫོགས་གྲངས་མང་ཙམ་ཞུས་ཏེ། དར་ཧན་ཐོག་
ཆི་དང། སྡེ་བ་བླ་མ་གཉིས་ཞབས་ཕྱིར་མངགས། དེ་ནས་བྱོན་པའི་ལམ་དུ་བོད་རྗེ་ཁྲི་རལ་གཉིས་པ་པེའི་སི་བཱ་ཐུར་དའེ་ཆིང་རྣམ་རྒྱལ་ཚེ་རིང་ལ་དགོན་པའི་ལས་དོན་ཆེད་གཉེར་གྱིས་གཏད་པར་བདག་མཚོ་སྔོན་གྱི་དཔོན་པོ་ཞིག་གིས་ས་ཐག་
རིང་འདིར་ཕན་ཐོག་དཀའ་བས་ཨེར་ཁེ་ཤར་ལ་གསུང་ན་དགའ་ཞུས་པར། དེ་མི་དགོས་ཁྱེད་ཀྱིས་སེམས་ལ་བཟུང་ན་དེས་ཡོང་གསུངས། གཞན་འགའ་ཞིག་གིས་ཀྱང་མཛེས་ལམ་ཙམ་དུ་ཡིན་རུང་དཔོན་མོ་ལ་བཅོལ་དམ་ཞིག་གནང་དགོས་
ཞུས་ཀྱང་མ་གསན་པ་ནི་ཁོང་ཚོའི་སེམས་ལ་ཅི་འདྲ་ཡོད་ཀྱང་སླར་སྦྲུལ་གྱི་མདུད་བ་ལྟར་རང་ཞིག་ཏུ་སོང་སྟེ། ཕན་གནོད་གང་གི་ཡང་ལོང་མེད་པ་དང། དེ་རྗེས་གོང་མའི་ལུང་གིས་རེ་ཞིག་ཝང་གི་བསྟན་སྲིད་མཐའ་དག་པེའི་སི་རང་ནས་མཛད་
དགོས་པའི་འབྱུང་འགྱུར་མངོན་སུམ་དུ་གཟིགས་པ་ཡིན་ཏེ། སྔོན་ཆོས་རྗེ་དོན་གྲུབ་རིན་ཆེན་ནས། མདོ་སྨད་ན་བཞུགས་སྐབས་བྱང་སེམས་པའི་ཡིག་ལན་དུ་དཀོན་གཞོན་པ་ལ་ཞེས་བསྐུར་བ་འཁྱེར་མི་རྣམས་དབུས་སུ་འབྱོན་དུས་བྱང་སེམས་
བ་འདས་ནས་དཀོན་གཞོན་གདན་སར་འཁོད་པ་དང་ཐུག་པ་བཞིན་ནོ། །དེ་ནས་ཆིབས་བསྒྱུར་བས་མཁན་ནང་སོགས་དང་དུས་བསྒྲིག་པ་ལྟར་འཕྲོད་དེ། འབྲས་སྲུངས་དགེ་བཤེས་ཡངས་པ་ཅན་ཟེར་བས། ཁ་སང་ཐམས་ཅད་ཀྱིས་སྐུ་ཞབས་

[045A]༄༅། །རིན་པོ་ཆེ་ལག་འདྲ་ཞུས་སོང། ད་མངོན་མཁྱེན་ཇི་འདྲ་རེད་ཅེས་ཡང་ཡང་གླེང། དེ་ནས་རྨ་ཆུར་ཐོན་ཏེ་རིམ་གྱིས་ཕེབས་པ་ན། ཇི་སྐད་དུ། བ་ད་རའི་གླིང་དུ་བགྲོད་པའི་ཡལ་འདབ་ལས། གང་ཞིག་མཁར་
སྙོག་རི་བོ་སུལ་བཅས་དག་ལ་རྩེ་དགས་བ་གམ་ལ་འཛེགས་དང། །གང་ཞིག་ཆུ་ཆོགས་འཁྲུག་ཅིང་གྱེན་འཐོར་རྒྱ་མཚོ་དག་ལ་རོལ་པས་བ་ལང་རྗེས། །གང་ཡང་ནགས་ཚལ་སྟུག་པོའི་ཁྲོད་ལ་དགའ་བདེར་ཁང་པའི་ཐང་བཞིན་འགོད་བྱེད་པ། །དེ་
ནི་བདག་ཉིད་ཆེ་རྣམས་སྙིང་སྟོབས་ཀྱིས་བསྒྲུབས་རྒྱས་པའི་བརྩོན་འགྲུས་རྣམ་རྩེན་ཡིན། །ཞེས་བཤད་པ་ལྟར་གྱི་རྩེ་མོ་མཁའ་ལ་བསྙེགས་པའི་རྫ་རི་དང་སྤང་རི། རྦ་རླབས་འཁྲི་ཤིང་གཡོ་བའི་ཆུ་ཀླུང་དུ་མ། ཕ་མཐར་ཕྱིན་པར་དཀའ་བའི་མྱ་
ངམ་གྱི་ཐང་ལ་སོགས་པ་བགྲོང་པར་དཀའ་བའི་གནས་མཐའ་དག་ལ་ཡང་ཆོས་ཀྱི་དོན་དུ་འགྲོ་བའི་ཕན་ཡོན་གྱིས་ཐུགས་དྲངས་པའི་སྤྲོ་ཤུགས་དང་བཅས་ཏེ་བྱོན་པས་ཟླ་བ་དགུ་པའི་ཚེས་ལ་ནག་ཆུར་འབྱོར། དེའི་བཅུ་གསུམ་ལ་འདི་ཀའི་གྲྭ་རྒྱུན་
དེར་ཡོད་པ་རྣམས་ཀྱང་འཕན་ཡུལ་དུ་བསུ་བར་འོད་པ་ལ་ཞབས་འབྲང་རྣམས་ནས་ཁྱེད་ཚོས་སྐུ་ཞབས་དབུས་སུ་བཞུགས་དགོས་ཞུ་མི་ཉན་ཞེས་ལྐོག་ཏུ་བཤད་པས། དེ་རྣམས་མཇལ་སྐབས་རྗེ་འདིས་དེ་འདྲའི་གླེང་བསླང་ཡང་གསལ་ཆ་ཞུ་
མ་ཕོད་པར། བསོད་ནམས་དབང་རྒྱལ་གྱིས་ཀུན་མཁྱེན་གོང་མས་གང་གནད་དེ་འདྲ་ཞིག་མཛད་མོད་ཟེར་གྱིན་འདུག་ཞུས་པས་དེ་ཀ་རང་ཡིན་གསུངས་ནས་དགྱེས་ཚོར་མཛད། བསོད་ནམས་གྲགས་པར་ཁབ་སྐུད་བརྒྱུས་པ་འགའ་བསྐུར་ཏེ། རྒྱུད་

[045B] དགའ་ལྡན་སྣ་སྐོར་བརྒྱུད་དེ་བྱོན་པས་
རྒྱུད་སྨད་མཁན་པོ་བློ་བཟང་ཤེས་རབ། སྒོ་མང་མཁན་པོ་སངས་རྒྱས་རྡོ་རྗེ། གཞུང་གི་བསུ་བ་འགའ་ཞིག་དང་བཅས་འབྱོར་ཏེ་རིམ་གྱིས་ཇོ་བོ་ཤཱཀྱ་མུ་ནེའི་ཞབས་སེན་ཉི་འོད་ཆགས་པ་དཔལ་གྱི་ཆོས་འཁོར་ལྷ་སར་འབྱོར། ཇོ་བོ་རྣམ་གཉིས་དང་
རང་བྱོན་ལྔ་ལྡན་སོགས་ལ་རྟེན་མཇལ་ཞིབ་རྒྱས་དང། མཆོད་པ་རྒྱ་ཆེར་ཕུལ་ཏེ་ཐོས་བསམ་སྒོམ་བའི་བྱ་བ་མཐའ་དག་གེགས་མེད་དུ་འགྲུབ་ནས་བསྟན་འགྲོའི་ཕན་བདེ་སྤེལ་བའི་སྨོན་འདུན་གྱིས་མཚམས་སྦྱོར་གནང། སྔོན་ནས་ཐུགས་བསྐྱེད་
ལྷན་ཅིག་པའི་རྟེན་འབྲེལ་གྱིས་རྒྱལ་དབང་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོ་དང། པཎ་ཆེན་སྣང་བ་མཐའ་ཡས་བློ་བཟང་དཔལ་ལྡན་ཡེ་ཤེས་རྣམ་གཉིས་ཞལ་འཛོམ་དུ་བཞུགས་པ་དང་དུས་འགྲིག་པས་ཡབ་སྲས་གཉིས་ཀར་
འབྱོར་ཕྱག་ཞུས་པ་ན། སོ་སོ་ནས་དགྱེས་གཟིགས་ཀྱིས་བཀའ་ཁྱབ་ལྷུགས་པར་སྩལ། རྒྱུད་སྨད་མཁན་པོས་ཀྱང་གདན་དྲངས་ཏེ་ཤངས་ལེན་ཞུས་ཤིང་ནང་ལུགས་ཀྱི་བཀའ་བགྲོས་ཞིབ་པར་མཛད། དེ་ནས་ཟླ་ཚེས་དགེ་བར་བསིལ་ལྗོངས་སྐྱེ་འགྲོ་
ཡོངས་ཀྱི་མེ་ཏོག་ཕོག་པའི་ལྷ་གཅིག། རྒྱལ་དབང་ཐམས་ཅད་མཁྱེན་གཟིགས་ཆེན་པོའི་ཞབས་དྲུང་དུ། མཎྜལ་དར་ཚོན། ན་བཟའ་ཉེར་སྤྱད་སོགས་དང། རྡོ་ཚད་བཅུ་གསུམ། རྟ་བརྒྱ་སོགས་ཀྱི་དངོས་འབུལ་བཏེགས་ཏེ་ཞབས་པད་

[046A]༄༅། །ཡུན་བརྟན་གྱི་གསོལ་འདེབས་དོན་ཟབ་ཅིང་འདུས་ཆ་ལ་གནད་ཐོག་ཏུ་ཁེལ་བ། ཚིག་སྙན་ཞིང་འབྲེལ་ཆགས་ལ་ཟུར་ཕྱིན་པ་ཞིག་ཞུས་པས། མཁས་པ་ལེགས་བཤད་གཏམ་གྱིས་མགུ། །ཞེས་པའི་
ཡུལ་དང། ཡ་རབས་མཁས་པ་དགའ་བའི་སྐྱེས་སུ་བསྔགས་པའི་དངོས་པོ་གཉིས་ཀ་འཛོམ་པས་རྒྱལ་བའི་དབང་པོ་མཆོག་ནས་ཐུགས་ཤིན་ཏུ་ཕྲོགས་པའི་ཉམས་ཀྱིས་དགྱེས་ཚོར་དཔག་མེད་མཛད་ཅིང། དེ་ནས་བཟུང་སྟེ་སྐྱེས་སྤྲུལ་ཐམས་
ཅད་ལས་ཁྱད་དུ་ཐོན་པའི་སྤྱན་བསྐྱངས་བླ་ན་མེད་པ་གནང། དེ་སྐབས་རྒྱུད་སྨད་མཁན་པོ་རང་ནས་ཀྱང་བསླབ་ཡར་མཛད་ཅིང། ཁོང་གིས་མཚམས་སྦྱར་ཏེ། རྒྱལ་དབང་རིན་པོ་ཆེ་ནས་རྗེ་འདི་ལ་ཆོས་གྲྭར་ཐུགས་གཉེར་མཛད་དགོས་ཀྱི་
བཀའ་ནན་བབས་པར་བརྟེན་བཞུགས་རྒྱུར་ཐག་བཅད། བཅུ་པའི་ཚེས་ལ་འཕགས་ཡུལ་གྱི་ཤྲཱི་དྷ་ན་ཀ་ཊ་ཀ་གཉིས་པ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་གྲྭ་ཚང་བཞི་ཡོད་པའི་ཡ་གྱལ་མཁས་མཆོག་གདེངས་ཅན་བྱེ་བའི་རོལ་
མཚོ་བཀྲ་ཤིས་སྒོ་མང་གི་ཆོས་གྲྭར་འཛིན་གྲྭ་གཞུང་གསར་ནས་ཞུགས། སྦྱངས་པའི་ཡོན་ཏན་མཐར་ཕྱིན་པ་མཁན་ཆེན་སངས་རྒྱས་རྡོ་རྗེའི་མདུན་ནས་རྩི་བཞག་གསན་ཅིང། གཞུང་བརྒྱ་སྨྲ་བའི་ཁྱུ་མཆོག་ཀླུ་འབུམ་བློ་བཟང་དར་རྒྱས་དགེ་
རྒན་དུ་བསྟེན། དེ་སྐབས་ཚོགས་ཆེན་ལ་དངུལ་ཞོ་འགྱེད་དང། གྲྭ་ཚང་ལ་ཊཾ་རེ་ལྷ་དར་དང་བཅས་པའི་འགྱེད་གནང། གྲྭ་ཚང་ནས་ཀྱང་གསོལ་སྟོན་ཞུས་ཤིང་རྒྱུན་པར་བཞུགས་ཁྲིར་བཞུགས་དགོས་ཚུལ་སོགས་ཀྱི་ཕུ་དུད་བླ་ལྷག་ཏུ་ཞུས་པར་

[046B] འདི་ཡང་ཆོས་ཚོལ་བའི་རྣམ་ཐར་ངོ་མཚར་བ་ཞིག་ཡིན་ཏེ། དེང་
དུས་ཕལ་ཆེར་ཁྲི་མཐོན་པོ་དང། དགེ་འདུན་གྱི་འགྲིག་ལམ་ལྟར་གྱི་ལས་སུ་མི་བསྐོ་བའི་བག་ཡངས་དང། གྲྭ་བགྲེས་རྣམས་ཀྱིས་ཀྱང་བཀུར་དགོས་པའི་དམིགས་བསལ་ཅན་ཁོ་ན་འདོད་པ་ནི་ཆོས་ཚོལ་བའི་གེགས་ཀྱི་གཙོ་བོ་ང་རྒྱལ་གྱི་བྱེད་
ལས་ཡིན་པར་བློ་གྲོས་རྒྱ་མཚོས་ཞུས་པའི་མདོ་ལས། སྟན་མཐོན་པོ་འདོད་པ་དང། གཅེས་ཏེ་ལས་སུ་མི་བསྐོ་བའི་ཆོས་ཚོལ་བ་དང། གཞན་གྱི་རིམ་གྲོ་བྱ་བར་སྡོད་ཅིང་མངོན་པར་དགའ་བ་དང། གནས་བརྟན་རྒན་པ་ཚངས་པ་མཚུངས་
པར་སྤྱོད་པ་ཡུན་རིང་དུ་སྤྱད་པ་རྣམས་ལ་མི་ལྡང་ཞིང་མི་བརྩི་བ་དང། བསྙེན་བཀུར་མི་བྱེད་པ་ནི་ང་རྒྱལ་གྱི་ལས་སོ། །ཞེས་གསུངས་ཤིང་དེ་ལྟ་བུའི་ང་རྒྱལ་དེ་ཉིད་ཉོན་མོངས་ཐམས་ཅད་ཀྱི་རྩ་བ་ཡིན་ཚུལ་ཡང་བྱང་ས་ལས། ངའོ་སྙམ་པའི་
ང་རྒྱལ་ལ་ནི་འདོད་ཆགས་དང། ཞེ་སྡང་དང། གཏི་མུག་རྣམས་བསྟེན་ཏེ། གཞི་གསུམ་པོ་དེ་དག་གིས་འཇིག་རྟེན་ཐམས་ཅད་ཀྱི་འཇུག་པའི་ཕྱོགས་མ་ལུས་པར་བརྟེན་པ་ཡིན་ནོ། ཞེས་གསུངས་ཏེ། དཔྱོད་ཤེས་པ་ཞིག་གིས་དཔྱད་ན་ཤིན་
ཏུ་འགང་ཆེ་བས་ཟུར་ཙམ་སྨོས་བ་ཡིན་ནོ། །དེ་ནས་སེ་རར་མང་འགྱེད་བཏང་སྟེ་ཕུར་བུ་ལྕོག་ཏུ་ཕེབས། བླ་མ་བྱམས་པ་རིན་པོ་ཆེའི་དྲུང་དུ་མཇལ་ནས་ཆོས་འབྲེལ་ཞིག་ཞུས་པར་དུས་ངན་གྱི་སྐུ་སྐྱེ་ཚོ་གསུང་བ་སོགས་སྐྱོན་གཏམ་ཁོ་ན་གསུངས་

[047A]༄༅། །ཏེ་ཆོས་མ་གནང། ཕྱིས་བསྐྱར་ནས་ཕེབས་ཏེ་ཞུས་པར་ཡང་སྔ་མ་བཞིན་དམའ་འབེབས་ཁོ་ན་མཛད་ཀྱང་མ་གུས་པའི་ཉམས་ཙམ་ཡང་མེད་པར་ནན་ཏན་གྱིས་ཞུ་བ་ཕུལ། དེ་ནས་ཉིན་གཅིག་མདུན་དུ་འབོད་མི་བཏང་
ནས་ཕེབས་པར་དགྱེས་ཉམས་དཔེ་མེད་མཛད་དེ། ཁྱེད་ཁོང་ཁྲོ་ལང་རྒྱུ་མེད་པའི་སྤྲུལ་སྐུ་ཞིག་རེད། གཞན་ཚོ་ལ་དེའི་ཆ་ཙམ་རེ་བཤད་ན་ཡང་ངོ་མདོག་ཚོ་འགྱུར་ནས་འགྲོ་གིན་འདུག་གསུངས། དེ་ཉིན་སྒྲོལ་དཀར་གྱི་ཚེ་ཁྲིད་ཅིག་གནང་ཞིང་
དེ་ནས་བཟུང་བཀའ་ཆོས་གང་ཞུས་ཐམས་ཅད་ཆེད་གཉེར་གྱིས་གནང་སྟེ་སྲས་ཀྱི་ཐུ་བོ་གཅིག་པུར་གྱུར། ཕུར་བུ་ལྕོག་ཏུ་བཀའ་ཆོས་སྐབས་མང་པོར་ཡང། དེང་སང་གི་སྐུ་སྐྱེ་ཚོ་སྐྱེ་བ་རེ་བླངས་ཀྱིན་ཇེ་ངན་དུ་འགྲོ་གསུངས་ནས་བཀའ་བཀྱོན་
ཏེ༑ འཇམ་དབྱངས་བཞད་པ་ཚང་དེའི་གྲངས་ལ་བཞག་རྒྱུ་མིན་ཞེས་ཀྱལ་ཀ་ཡང་མཛད་སྐད། ཕྱིས་སུའང་རྗེ་ཉིད་ཀྱི་ཞལ་ནས་ང་ལ་ཆོས་མི་གནང་བར་མ་ཟད་ཁྱོད་སྐུ་སྐྱེའི་རིགས་འདི་ཨོ་ཟོབ་ཟོབ་བྱས་བཞག་ན་མཛེས། གཞན་ཅི་ཡང་མི་ཡོང་
གསུངས་བ་སོགས་སུན་འབྱིན་མང་པོ་མཛད་ཀྱང་རང་ལ་ཆོས་ཀྱི་སྒྲིབ་པ་ཡོད་པས་ལན་སྙམ་པ་མ་གཏོགས་མི་གུས་པ་མ་སྐྱེས། བླ་མ་ཐུགས་མཉེས་ཏེ་ཆོས་ཀྱི་ཐོག་མ་སྒྲོལ་དཀར་གྱི་ཚེ་ཁྲིད་ཅིག་གནང་བས་ཚེ་ཡང་དགའ་བོ་བྱུང་བ་འདི་བླ་མའི་
ཐུགས་རྗེ་ཡིན་གསུངས། དེ་ནས་དགའ་ལྡན་དུ་ཕྱག་ཕེབས་ཏེ་གསེར་གདུང་རིན་པོ་ཆེ་མཐོང་བ་དོན་ལྡན་གྱི་གཙོས་རྟེན་རྣམས་ལ་ཞིབ་ཏུ་མཇལ། སྙན་ཤལ་དང་མཆོད་པ་རྒྱས་པར་ཕུལ་ནས་བསྟན་བ་རྒྱས་པའི་ཐུགས་སྨོན་མཛད། ཁྱད་པར་དུ་

[047B] དེའི་ཚེ་རྒྱལ་དབང་ཐམས་ཅད་མཁྱེན་པ་ནས་ཀྱང་པཎ་ཆེན་མཆོག་གི་སྤྲུལ་པའི་སྐུ་ལ་དབང་ལུང་མན་ངག་གི་སྒོ་བརྒྱ་ཕྱེ་སྟེ་
ཆོས་ཀྱི་ཆར་འབེབས་བཞིན་པའི་སྐབས་སུ་ཡོད་པས་རྗེ་ཉིད་ཀྱང་མྱུར་བར་བྱོན་ཏེ་ཟླ་བ་ཕྱེད་གཉིས་ཙམ་གྱི་བར་པཎ་ཆེན་ཐམས་ཅད་མཁྱེན་པ་དང་ལྷན་དུ། བ་རི་བརྒྱ་རྩ། སྒྲུབ་ཐབས་རྒྱ་མཚོ། སྣར་ཐང་བརྒྱ་རྩ་གསུམ་རང་རང་གི་རྒྱ་གཞུང་གི་
ལུང་དང་བཅས་པ། མགོན་པོ་བཀའ་བཅུ་གསུམ་གྱི་རྗེས་གནང། ཕྲེང་བ་སྐོར་གསུམ་དང་ཀྲྀ་ཡ་ས་མུཙྪའི་ལུང། རྒྱལ་དབང་ཉིད་ཀྱི་བཀའ་འབུམ་སོགས་ཆོས་ཀྱི་བདུད་རྩིའི་བགོ་སྐལ་རྒྱ་ཆེར་བཞེས། པཎ་ཆེན་ཐམས་ཅད་མཁྱེན་པའི་
ཞབས་པད་ནས་ཀྱང། བླ་མའི་རྣལ་འབྱོར་སོགས་ཆོས་འགའ་ཞིག་གསན། དེ་ཡང་པཎ་ཆེན་ཐམས་ཅད་མཁྱེན་གཟིགས་ཆེན་པོས་རྗེ་འདི་ཉིད་ལ་དང་པོ་རང་ནས་བཟུང་ཐུགས་ནང་གཤིན་པས་དགྱེས་ཉམས་མཛད་ཚུལ་གཞན་གྱི་བློར་མ་
ཤོང་བ་ཞིག་ཡོད་པ་ཀུན་ལ་གྲགས་པ་ལྟར་ཡིན་ཞིང། དེའི་རྒྱུ་མཚན་ནི། བདག་ཅག་ལས་དང་པོ་པ་རྣམས་ཀྱིས་དཔོག་ནུས་པ་ཞིག་ཡིན་ཚོད་མི་སྣང་སྟེ། རྗེ་གྲུབ་པའི་དབང་ཕྱུག་ཀློང་རྡོལ་བླ་མ་རིན་པོ་ཆེས་ནི་པཎ་ཆེན་གོང་མ་དེ་ཉིད་རྗེའི་
རྣམ་འཕྲུལ་ཡིན་གསུངས་པ་བདག་གིས་དངོས་སུ་ཐོས། དགུང་ལོ་ཉེར་དྲུག་གི་ཐོག་ལྷ་ལྡན་སྨོན་ལམ་ཆེན་མོར་ཕེབས་ནས་སྨོན་ལམ་གསུང་ཆོས་དམ་བཅའ་སོགས་ལ་འཆག་མེད་གནང་སྟེ་སྨོན་འདུན་དང་དོགས་གཅོད་མཛད། སྨོན་ལམ་གྲོལ་

[048A]༄༅། །ནས་རྒྱལ་བའི་མདུན་དུ་འཇམ་དཀར་གྱི་རྗེས་གནང་ཞིག་ཞུས། དེ་ནས་འབྲས་སྤུངས་སུ་ཕེབས་ཏེ་ཆོས་གྲྭ་འཆག་མེད་དང་འཛིན་གཤར་སྦྱངས་འཕགས་བོད་ཀྱི་གཞུང་ལུགས་དུ་མར་གཟིགས་རྟོག་སོགས་ཀྱིས་
ཉིན་མཚན་ཁོར་ཡུག་ཏུ་འདའ་བར་མཛད། དེ་སྐབས་གསོལ་དཔོན་བློ་བཟང་དར་རྒྱས་ཀྱིས་མཚན་མོ་ཕྱག་དཔེ་གང་དགོས་བླངས་ནས་ཕུལ་ཏེ་བར་མཚམས་སུ་གཟིམས་ཆུང་གི་སྒོ་ཐེམ་ལ་སྙེས་ནས་གཉིད་དུ་སོང་བས་མཚན་ཐོག་ཐག་འདས་པ་
མང་དུ་བྱུང་འདུག། ཐང་གཅིག་དཀའ་རམ་འཛིན་གྲྭར་དམ་བཅར་བྱོན་པས། མངའ་རི་རིང་མོ་ཟེར་བའི་དགེ་བཤེས་ཤིག་བཞེངས་ཏེ། དང་པོ་ངར་ངར་བྱས་ཀྱང་རྗེས་སུ་བགྲོ་གླེང་ཆེར་མ་སོང་བས་ཞལ་རྩེ་ཀྱི་ཚུལ་དུ། ཁྱོད་ལ་ཡོན་ཏན་ཆེན་
པོ་མི་འདུག་སྟེ། ཁྲི་མཐོན་པོ་ཞིག་གི་སྟེང་དུ་སྡོད་རྒྱུ་ཡིན་ན་བམ་པོ་ཡོད། གསུངས་པས་ཕྱིས་སུ་ཁོང་རྒྱུད་པའི་ཁྲི་དང་ཤར་རྩེའི་མཁན་པོ་སོགས་རིམ་པར་ཕེབས་སྐབས་ང་འདིར་འཁོད་རྒྱུ་འདི་ཀུན་མཁྱེན་འཇམ་དབྱངས་བཞད་པས་དེ་དུས་
ལུང་བསྟན་ཡོད་ཅེས་གྲྭ་བ་མང་པོར་གསུངས་འདུག། དབྱར་ཆོས་ཀྱི་སྐབས་བློ་གསལ་གླིང་གི་འདུལ་བའི་འཛིན་གྲྭ་ལ་དམ་བཅར་བྱོན་པས་ཁོང་རྣམས་ཀྱིས། དགེ་འདུན་ཉི་ཤུའི་མགོ་མཇུག་ཐམས་ཅད་ནས་བཏང་བར་ལན་ཐོགས་མེད་དུ་གནང་
བས་ཀུན་གྱི་ཡིད་ཕྲོགས་ཏེ་གུས་འདུད་ལྷུར་བླངས། བློ་གསལ་གླིང་གི་གྲྭབ་ཕལ་ཆེར་ནས་རྒྱུན་ལྡན་བཀའ་ཆོས་ཀྱང་མང་དུ་ཞུས་སྣང། འདི་ལོ་རྒྱལ་དབང་ཐམས་ཅད་མཁྱེན་པ་འབྲས་སྤུངས་སུ་དབྱར་ཞལ་བཞེས་མཛད་པས། རྗེ་ཉིད་ནས་

[048B] དེ་གྲུབ་པར་ཉེ་བའི་སྐབས་ཤིག་རྩེ་དྲུང་འགའ་ཞིག་ནས། རྒྱལ་དབང་རིན་པོ་ཆེར་འགྲེལ་པ་བཞི་སྤྲགས་
ཤིག་ཀྱང་གནང་བཞེད་ཆེ་བར་འདུག་པས་ཁྱེད་ཀྱིས་ཞུས་ན་ལེགས་ཞེས་གྲོས་བཏབ་པར། དེ་ཀ་འདོད་ཀྱང་འབྱོར་བ་ཞན་པས་མ་ཕོད་གསུངས་པར། དེ་ལ་ལྟོས་པ་མེད་ཚུལ་གླེང་བ་བཞིན་གོང་སར་སྙན་སྒྲོན་ཞུས་པས་དགྱེས་ཚོར་ཚད་མེད་
མཛད་དེ། གྲྭ་གྲངས་ལྔ་བརྒྱ་སྐོར་ལ་ཟླ་བ་ཕྱེད་གཉིས་ལྷག་ཅིག་ཏུ། གསང་ཆེན་རྒྱུད་སྡེ་ཐམས་ཅད་ཀྱི་བླ་མ། མདོ་སྡེ་ཐམས་ཅད་ཀྱི་ཟ་མ་ཏོག། དཔལ་གསང་བ་འདུས་པའི་རྩ་བའི་རྒྱུད། ཟླ་བའི་འགྲེལ་པ་སྒྲོན་གསལ་དང་བཅས་པའི་དགོངས་
དོན་རྗེ་བདག་ཉིད་ཆེན་པོའི་དཀྱུས་མཚན། ཟུར་མཆན། བསྡུས་དོན། མཐའ་དཔྱོད་དང་བཞིའི་སྒོ་ནས་ལེགས་པར་བཀྲོལ་ཏེ་རྩ་བཤད་ཀྱི་ཁོག་ཕུགས་པའི་བཤད་པ་འབྱམས་ཀླས་ཤིང་མཐིལ་ཕྱིན་པ་རྒྱུད་མཆོད་རྒྱུད་གཏད་དང་བཅས་པ་ཕྱག་
ལེན་བཞིན་གནང་བས། མཐའ་དྲུག་ཚུལ་བཞིའི་མདུད་རྒྱ་གྲོལ་ནས་རྒྱུད་ཀྱི་དགོངས་དོན་མཐར་ཐུག་པ་ཚེ་གཅིག་ཉིད་ལ་ཟུང་འཇུག་གི་གོ་འཕང་སྒྲུབ་པའི་ལམ་གྱི་གནད་མཐའ་དག་ཇི་ལྟ་བ་བཞིན་དུ་ཐུགས་སུ་ཆུད། དེ་སྐབས་རྗེ་རིན་པོ་ཆེའི་
ཕྱག་དཔེ་ངོ་མ་ཞིག་གིས་འགྲེལ་དབང་གནང་སྟེ་མཇུག་ཏུ་ཕྱག་དཔེ་དེ་ཀ་ཉིད་ལ་ཕྱག་བདར་ཏེ་གནང་བ་ཡང་དཀྱུས་ཀྱི་དཔེ་སྲོལ་ཙམ་ཞིག་མ་ཡིན་པར་རྗེ་བླ་མའི་གསང་ཆེན་གྱི་བསྟན་པ་འདི་ཉིད་ངེས་པའི་དོན་དུ་གཏད་པར་སྣང། ཡོན་དུ་དངུལ་

[049A]༄༅། །སྲང་སུམ་བརྒྱས་མཚོན་པའི་དངོས་འབུལ་ཡང་འབྱོར་བསྟུན་གྱིས་གང་གཟབ་ཞུས། རྒྱལ་དབང་རིན་པོ་ཆེ་སྒོ་མང་ཆོས་གྲྭར་ཕེབས་ཉིན་དགེ་བཤེས་སྙན་གྲགས་དམ་བཅར་བསྡད་དེ། རྗེ་འདིས་ཆོས་ཕུང་གི་
ཚད་དང་འཇོག་ཚུལ་སོགས་ལས་བརྩམས་པའི་བགྲོ་གླེང་གནང་བར། ཁོང་གི་ཁས་ལེན་བྱེ་མའི་འཆིང་བུ་ལྟར་ཞིག་ནས་གར་འགྲོ་གཏོལ་མེད་དུ་གྱུར་པས་སྐྱེངས་དྲག་སྟེ་ལོ་ཤས་རྗེ་འདི་ལ་གཏམ་ཡང་མི་འདྲེ་བར་བྱེད་དོ། །དེ་ནི་རིན་ཆེན་ཕྲེང་
བར༑ ཞེ་སྡང་ཤ་རུལ་སྒྲེག་པ་དེ། །ང་རྒྱལ་མ་ཞུ་སྟོན་བྱེད་ཡིན། །ཞེས་རྟོག་གེ་མགོ་མཁྲེགས་ཕལ་ཆེར་གྱི་སྤྱི་ལུགས་ཡིན་ལ། འོན་ཀྱང་ཕྱིས་སུ་རྗེ་འདི་ལ་ཤིན་ཏུ་གུས་པའི་སློབ་མར་གྱུར་ཏེ། སྐྱེས་རབས་ལས། ཟླ་བའི་འོད་པས་
གསལ་བའི་ཡོན་ཏན་ནི། དགྲ་པོ་མི་བཟོད་དྲེགས་པས་སྡང་བ་དང། །ཁོ་ན་རྙིང་ཡོད་ཅིང་ཕྲག་དོག་ཆེ་བ་ཡང། །ཡིད་ནི་རབ་ཏུ་དྭངས་ཤིང་མགུ་བྱེད་དོ། །ཞེས་གསུངས་པ་ལྟར་ཡོན་ཏན་བསམ་གྱིས་མི་ཁྱབ་པའི་ནུས་མཐུ་ཡིན་ནོ། །སྔར་
ཚོང་དཔོན་ངག་དབང་ཆོས་གྲགས་རྒྱ་ནག་ཕྱོགས་སུ་འབུལ་སྡུད་ལ་བཏང་བ་ཡང་སྟོན་འདིར་འབྱོར་ཅིང། དེ་དང་ལྷན་དུ་དཔོན་ཚང་ནས་ཧོ་ཤུས་ཙང་གི་མངགས་ཏེ་ཨེར་ཁེ་ཤར་གཤེགས་པའི་གནས་ཚུལ་ཞུས་ནས་བསྔོ་རྟེན་ཕུལ། དགུང་
ལོ་ཉེར་བདུན་པ་ལ་ཡང་སྔ་མའི་ཐལ་འཕྲེང་གི་འཕྲོ་དང་ཟུར་བཀོལ་རྟེན་འབྲེལ་ལ་རྩོད་པ་རྡོ་རུས་ཐུག་པ་གནང། སྤྱིར་ཡང་རྗེ་འདིའི་ཐུགས་དམ་གྱི་གཙོ་བོ་ནི་ཉི་མ་ཐང་བ་ཤེས་རབ་སྦྱིན་པའི་རྣམ་ཐར་བཞིན་ཕྱག་དཔེ་གཟིགས་པ་ལ་བྱེད་

[049B] ངོས་ཟིན་ཙམ་ཞིག་ཤར་གྱིས་བཀླགས་པས་ཀྱང་ཆ་ཚང་བར་འཆར་ན་ཡང། དེ་ཙམ་གྱིས་མི་ངོམས་པར་ལུང་རིགས་བརྒྱ་ཕྲག་གི་སྒོ་ནས་ཡང་དང་
ཡང་དུ་དཔྱད་པ་འབའ་ཞིག་ལྷུར་མཛད་དེ་ཐ་ན་ཆོས་གྲྭ་ནས་ཕྱིར་ཕེབས་མ་ཐག་ཀྱང་གསོལ་ཇ་བཞེས་རྒྱུ་མི་དྲན་པར་ཕྱག་དཔེའི་སྟེང་དུ་ཐུགས་འབྱམས་ཏེ་འགྲོ་ན་བཟའ་ནས་འཐེན་ཏེ་ཕྱག་ཏུ་ཕུལ་ཡང་ཧུབ་དོ་གསུམ་ཙམ་བཞེས་ནས་སླར་ཡང་
འཕྲོ་ལུས་ཏེ་ཆོས་གྲྭ་རྗེས་མར་ཕེབས་དགོས་པ་ཡང་ཡང་བྱུང། དེ་ལྟར་དཔྱད་པ་མཛད་པའི་ཚེ། ཐུགས་དཔྱད་ཡུལ་དེ་ལ་གཉིས་སྣང་ནུབ་པ་ལྟ་བུས་གཞན་གྱིས་ཞུ་བ་ཕུལ་ཡང་མི་གསན་ཅིང་ནན་གྱིས་ཞུས་པས་ལན་གསུངས་ན་ཡང་དེ་སླར་
ཞུས་པའི་ཚེ་སྔ་མ་ཐུགས་ལ་མི་ངེས་པ་ཞིག་ཡོད་ལ། དེ་ལྟར་རྒྱུན་དུ་དཔྱད་པ་འབའ་ཞིག་གནང་བས་བཞེས་པ་སོགས་སྐུ་ལ་མི་ཕན་པར་ཉམས་ཤིན་ཏུ་ངན་ཡང་ཕྱག་ཞབས་ཀྱི་རྩ་མི་མངོན་པས་འཛིན་གྲྭའི་གྲྭ་བ་རྣམས་ནས་ང་ཚོའི་བླ་མ་འདི་ཧ་
ཅང་ཐུགས་གཉེར་ལང་རྩོན་དྲག་པས་ཉམས་ཤིན་ཏུ་ངན་པ་སྔོ་སང་ས་སངས་པོ་འདི་འདྲར་སོང་ཡང་རྩ་ཅུང་ཟད་ཀྱང་ཕྱིར་མི་མངོན་པ་འདི་ཕྱིར་མི་ལྡོག་པའི་རྟགས་སུ་ཐེ་ཚོམ་མི་འདུག་ཅེས་གླེང་བ་བྱུང། སྐབས་ཤིག་འབྲས་སྤུངས་ཀྱི་ཤར་ངོས་ན་རྗེའི་
སྒྲུབ་ཁང་ཡིན་ཟེར་བ་དགའ་ལྡན་ཕུག་ཏུ་གྲགས་པ་དེར་དཔེ་མཚམས་ལ་བཞུགས་ནས་འཛིན་སྐྱོང་སྦྱངས་ལ་བརྩོན་པ་ཆུ་བོའི་རྒྱུན་བཞིན་གནང། དེ་སྐབས་བསོད་ནམས་གྲགས་པ་ཞབས་ཕྱིར་བསྡད་པས་ཁོང་གིས་སེང་བར་འགའ་ཞིག་ཏུ། རྗེ་ཉིད་སྐུ་

[050A]༄༅། །ན་ཕྲ་དུས་རྗེ་བཙུན་བྱམས་པས་འདི་སྐད་གསུངས་བྱ་བ་སོགས་ཀྱི་ཚིགས་བཅད་ཁ་ཤས་གསུངས་པ་སྔར་གཞན་ལས་ཐོས་ཡོད་པ་དེ་དག་གི་རྒྱུ་མཚན་ཞུས་པས། ཆུང་དུས་ཁར་གང་ཐོན་སྨྲས་པ་རེད་གསུངས་
ནན་གྱིས་ཞུས་པར་ང་རང་ཟོག་པོར་མ་གཏོང་སྡོམ་པ་འཆོར་ཉེན་ཡོད་གསུངས་ནས་དངོས་ལན་མ་གནང་ཞིང། སྐབས་འགའ་ཞིག་ཏུ་ང་ལ་ཡོན་ཏན་ཞིག་ཡོད་པ་ནི་ལས་འབྲས་ཚུལ་བཞིན་དུ་བརྩི་བ་འདི་ཡིན་གསུངས་ཏེ། ལས་འབྲས་བརྩི་བ་དེ་ནི་ད་
ལྟ་དུས་དབང་གིས་ཡོན་ཏན་གྱི་གྲངས་སུའང་མི་འཇོག་པས་རང་གི་ཡོན་ཏན་བསྒྲགས་པར་མི་འགྲོ་ཞིང། སྔོན་ཇོ་བོ་ཆེན་པོ་ལ་སྐྱབས་འགྲོ་བ་དང་ལས་འབྲས་པར་གྲགས་པའི་མཚན་ཙམ་གྱིས་ཀྱང་བསྟན་འགྲོའི་དོན་རླབས་པོ་ཆེ་འགྲུབ་པར་
གསུངས་པ་བཞིན་གཞན་གྱི་མིག་ལྟོས་ལ་ཕན་པ་དང། སྐལ་བཟང་རྣམ་དཔྱོད་ཅན་ཞིག་གིས་བརྟགས་ན་ཡོན་ཏན་ཐམས་ཅད་ཀྱི་འགག་སྡོམ་འདི་ན་ཡོད་པས་ཤིན་ཏུ་འགང་ཆེ་སྟེ། སྐྱབས་འགྲོའི་རྗེས་སུ་ལས་འབྲས་གསུངས་པ་ཡང་སྐྱབས་
དངོས་སུ་གྱུར་པའི་ཆོས་ཀྱི་ངོ་བོ་ནི་ལས་འབྲས་ཀྱི་བླང་དོར་ཡིན་པའི་གནད་དུ་གསུངས་པ་ལྟར་རོ། །ཡང་ལན་གཅིག་ཁོང་གིས་ཞབས་འདེགས་ཞུས་སྒྲོལ་མ་མཎྜལ་བཞི་པའི་ཆོ་ག་ཞིག་མཛད་སྐབས་གྲུབ་པའི་རྟགས་ཡ་མཚན་པ་འགའ་ཞིག་
བྱུང་ནས། ཁོང་ལ་ཟུར་ཙམ་གསུངས་ཀྱང་གཞན་ལ་སྒྲོགས་མི་ཉན་པའི་བཀའ་རྒྱ་མཛད། དེ་ལྟར་སྦས་པའི་བརྟུལ་ཞུགས་ཁོ་ན་མཛད་ཀྱང་རེས་འགའ་གསུང་གི་ཞར་བྱུང་དུ་ཕེབས་པ་ལ་ངོ་མཚར་ཆེ་བ་མང་དུ་ཡོད་ཚོད་དགའ་སྟེ། དེ་སྐབས་

[050B] ཐ་ན་སྨོན་ལམ་གྱི་གྲྭ་སྐོར་བ་ལ་ལས་གཞུང་གང་དང་གང་ནས་འབབ་རྨི་ལམ་བརྟགས་བཅུག་པ་ཡང་གསལ་པོར་ཐིག་པ་ཞིག་ཡོད་པ་དེས་ཆོས་གྲྭ་ནས་གཞན་གྱི་སྐྱེ་བ་སྔ་ཕྱིའི་
རྒྱུ་མཚན་འགའ་ཞིག་གླེང་བར། ཟུར་ནས་གྲྭ་བ་ཞིག་གིས་རྩེད་མོའི་ཚུལ་དུ་རྗེ་འདི་ལ། ཙ་འུག་པ་འདི་ཁོ་རང་གར་སྐྱེ་ཞུས་པས་འདི་ཉ་ཞིག་ཏུ་སྐྱེ་མོད་གསུངས། དེ་སྐབས་ཕན་ཚུན་ཀུན་ལ་རྩེད་མོའི་འདུ་ཤེས་ལས་མེད་ཀྱང། ཕྱིས་ཤིག་ཏུ་
ཙ་འུག་པ་ཁོ་རང་གི་རྨི་ལམ་ལ། གཙང་པོའི་ནང་གི་ཉ་ཞིག་ཏུ་སྐྱེས་ཏེ། ཡར་བལྟས་པས་འབྲས་སྤུངས་ཀྱི་དགོན་པ་མཐོང་སྟེ་གཏིང་ནས་འགྲོ་འདོད་སྐྱེས་ཀྱང། འགྲོ་ཐབས་ནི་མ་རྙེད། ཡིད་སྐྱོ་རང་དྲག་པས་སྡུག་བསྔལ་བཟོད་གླགས་མེད་
པར་མྱོང་བ་ཞིག་རྨིས་པས། སྔར་རྗེ་འདིས་གསུངས་པ་དེ་ཡང་དངོས་གནས་ཡིན་འདུག་ཟེར་ནས་དེ་ཕྱིན་ཆད་དགེ་སྦྱོར་ལ་བརྩོན་པ་བྱུང་ཞེས་སྒོ་མང་མཁན་རིན་པོ་ཆེ་སྐལ་བཟང་དངོས་གྲུབ་པའི་ཞལ་སྔ་ནས་གསུངས་པ་བདག་གིས་དངོས་སུ་
ཐོས༑ ལོ་དེར་དགེ་བའི་བཤེས་གཉེན་དུ་མ་ལས་མདོ་སྔགས་ཀྱི་ཟབ་ཆོས་ཆེས་མང་དུ་གསན་ཅིང། དོན་གཉེར་ཅན་མང་པོར་གང་ལ་གང་འཚམ་ཀྱི་འདོད་ཆོས་ཀྱང་ཅི་རིགས་སྩལ་ཏེ་ལེགས་པར་བཤད་པའི་བདུད་རྩིས་ཡིད་ཀྱི་ཡོལ་གོ་
གཏམས་པར་མཛད། སྤྱིར་བསིལ་ལྡན་གྱི་ལྗོངས་འདིའི་འཆད་ཉན་གྱི་འབྱུང་ཁུངས་ཡིན་པ་དང། ཁྱད་པར་དུ་ཀུན་མཁྱེན་གོང་མས་ཀྱང་གྲྭ་སྐོར་གནང་ཡུལ་ཡིན་པ་སོགས་དགོས་པ་དུ་མར་གཟིགས་ཏེ་གསང་ནེའུ་ཏོག་ཏུ་མཚན་བཏགས་

[051A]༄༅། །བཞེས། དགུང་ལོ་ཉེར་བརྒྱད་པ་ལ། སྐབས་དང་པོའི་མཇུག་དང་སྐབས་གཉིས་པ་ཡོངས་རྫོགས། ལགས་བཤད་སྙིང་པོའི་སེམས་ཙམ་གྱི་ཐད། དྲང་ངེས་རྣམ་འབྱེད་ཀྱི་མཐའ་དཔྱོད་བཻ་ཌཱུརྱ་དཀར་པོའི་གན་
མཛོད་དང་བཅས་པ་ཐུགས་ལ་བཟུང། སྟོང་ཐུན་དང། རྒྱལ་བ་དགེ་འདུན་རྒྱ་མཚོ། གུང་རུ་ཆོས་འབྱུང། པཎ་ཆེན་བསོད་གྲགས། སྒོམ་སྡེ་ནམ་མཁའ་རྒྱལ་མཚན། གཉལ་སྟོན་སོགས་ཀྱི་དྲང་ངེས་རྣམ་འབྱེད་དུ་མ་དང་གཞན་ཡང་
གྲུབ་མཐའ་སོ་སོའི་ལུགས་ཀྱི་དྲང་ངེས་ཀྱི་རྣམ་བཞག་སྟོན་པའི་རང་གཞུང་མཐའ་དག་ལ་ཞིབ་ཏུ་སྦྱངས་པས་སོ་སོ་ནས་གསུང་རབ་ཀྱི་དགོངས་པ་འགྲེལ་ཚུལ་མི་འདྲ་བའི་རིགས་པའི་གནད་ཕྲ་མོ་ཀུན་ལ་མི་འཆུག་པའི་གཟེར་ཐེབས་
སྟོན་ཕུར་བུ་ལྕོག་ཏུ་འཇམ་མགོན་བླ་མའི་བཤད་སྒྲུབ་བསྟན་པ་ཡོངས་ཀྱི་སྲོག་ཤིང་གཅིག་པུར་གྱུར་པ་རྗེ་གྲུབ་པའི་དབང་ཕྱུག་ངག་དབང་བྱམས་པའི་ཞབས་དྲུང་ནས་བྱང་ཆུབ་བདེ་ལམ་གྱི་ཉམས་ཁྲིད་སྨིན་རྒྱས་སུ་གསན་པས་གསུང་
རབ་མཐའ་ངག་སྐྱེས་བུ་གསུམ་གྱི་ལམ་གྱི་རིམ་པར་བསྡུས་ཏེ་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྲོ་ཚུལ་ལ་གཏིང་ཚུགས་པའི་ངེས་ཤེས་དང་ཉམས་མྱོང་ཁྱད་པར་ཅན་འཁྲུངས། དེའི་མཇུག་ཏུ་བསྐྱེད་རྫོགས་ཀྱི་ཁྲིད་ཀྱང་ལེགས་
པར་གསན། འདི་ལོ་དགེ་བའི་བཤེས་གཉེན་ཀླུ་འབུམ་བློ་བཟང་དར་རྒྱས་མཚན་སྒྲོགས་ཀྱི་མཁན་སར་བྱོན་པས་རིགས་པའི་དབང་ཕྱུག་རྒྱ་སེང་གེ་དགེ་རྒན་དུ་བསྟེན། མཚན་སྒྲོགས་མཁན་རིན་པོ་ཆེར་སྣར་ཐང་བརྒྱ་རྩ་སོགས་ཀྱི་བཀའ་ཆོས་

[051B] སྟོན་མཇུག་ཏུ་ཐུའུ་བཀྭན་སྤྲུལ་བའི་སྐུ་རིན་པོ་ཆེ་བློ་བཟང་ཆོས་ཀྱི་ཉི་མ་དབུས་སུ་ཕེབས་ནས་སྒོ་མང་ཆོས་གྲྭར་ཞུགས་པས་དེ་སྐབས་རྗེ་འདིས་ཕར་ཕྱིན་སྟོན་མོ་མ་བརྒལ་ཡང་ཐུའུ་བཀྭན་
རིན་པོ་ཆེ་ནས་འཇམ་དབྱངས་བཞད་པ་ཚང་མིན་པ་མི་དགོས་གསུངས་ཏེ། རྗེ་འདི་ཉིད་དགེ་རྒན་དུ་བསྙེན་ཅིང་སྐུ་ཕྲེང་དུ་མར་འབྲེལ་བའི་མཐུ་ལས་ནང་གི་ཐུགས་སྲས་གཅིག་པུར་གྱུར། དེ་ནས་བཟུང་སྟེ་བླ་མར་བསྟེན་ཚུལ་ཡང་བཀའ་གདམས་གོང་མའི་
རྣམ་ཐར་ཇི་ལྟ་བ་བཞིན་མཛད་སྣང་སྟེ། ཁོང་གི་ཞལ་ནས། དབྱིད་ཕུར་བུ་ལྕོག་ཏུ་འཇམ་དཔལ་ཞལ་ལུང་གནང་སྐབས་སྐུ་ཞབས་ཉིད་ནས་ད་རེས་སོང་གསུངས་པ་ལྟར་ཕྱིན་པས་ཤིན་ཏུ་སེམས་ལ་ཕན་པ་ཞིག་བྱུང། སྟོན་བདེ་ལམ་གནང་སྐབས་ད་རང་
ཆོས་གྲྭ་མ་ཆག་པ་བྱས་ན་དགའ་གསུངས་ཡང་བཀའ་ཆོས་སེམས་ཀྱི་མ་ཁྲོལ་བར་ཕྱིན་པས་ཆོས་ཐུན་གྱི་སེང་བར་དུ་བཀའ་བཀྱོན་ཚ་དྲགས་ཀྱི་ཕྱག་བྲིས་ཤིག་འབྱོར་ནས་མཚན་མོ་དེར་འབྲས་སྤུངས་སུ་སོང་བས་ནམ་འཕྱི་མོར་སླེབས། སང་ཞོག་སྐུ་
མདུན་དུ་ཕྱིན་པར་རེ་ཞིག་ཅང་མི་གསུང་ཞིང་མཚམས་ཤིག་ཏུ་འདིར་ཅི་ལ་ཡོང་བ་ཡིན་སོང་གསུངས་པས་འཕྲལ་དུ་དུས་པར། ད་དེ་འདྲ་མ་བྱེད། ངེས་རང་གཉིས་ཀའི་བསམ་པ་ལ་ལྷད་མ་ཞུགས་པས་སྐྱོན་མེད་གསུངས། ངང་བཀའ་ཆོས་
ལ་མི་འགྲོ་ཞུས་པར་དམ་སོང་ན་བླ་མ་ཐུགས་མི་མཉེས་སྟབས་སོང་བ་བཟང་ཞེས་བཀའ་གནང་སྟེ་མགྱོགས་པར་ཕྱིན་པས་བཀའ་ཆོས་ཀྱི་རྗེས་ཟིན་ཙམ་བྱུང་གསུངས། དེ་སྐབས་གུང་ཐང་སྤྲུལ་བའི་སྐུ་ངག་དབང་བསྟན་པའི་རྒྱལ་མཚན་པ་

[052A]༄༅། །བཀྲ་ཤིས་འཁྱིལ་གྱི་ཁྲི་ལ་ཡང་བསྐྱར་གྱིས་བཞུགས་ཡོད་པས་ཁོང་གི་དབོན་པོ་ནང་སོ་ཆེད་མངགས་ཀྱིས་རྗེ་ཉིད་གདན་འདྲེན་དུ་བཏང་སྟེ་སླར་མ་བྱོན་ན་ཐུབ་ཆེན་གདན་པའི་ངང་ཚུལ་ལྟར་འགྱུར་ཚུལ་སོགས་
ཀྱི་ཞུ་བ་ནན་ཏན་དུ་ཕུལ་ཡང་ཕེབས་པ་མ་ཤར། དགུང་ལོ་ཉེར་དགུའི་ཐོག་སྐབས་བཞི་པ་དང་བསམ་གཟུགས་ལ་བརྒལ་བརྟག་ཞིབ་ཏུ་མཛད་ཅིང། བསམ་གཟུགས་ལེགས་བཤད་བུམ་བཟང་ལྗགས་རྩོམ་གནང། ལན་གཅིག་ཐུའུ་
བཀྭན་སྤྲུལ་པའི་སྐུ་རིན་པོ་ཆེ་དང་ལྷན་དུ་དཔེ་མཚམས་ལ་སྐྱོར་མོ་ལུང་དུ་ཕེབས། རྗེའི་བཞུགས་གནས་མར་ཁུ་བུར་སྐྱུའི་སྒྲུབ་ཕུག་ཏུ་བྱོན་ཞིང་རྟེན་འབྲེལ་གྱི་ཁྱད་ཡོད་གསུངས་ཏེ་དེར་དབུ་བཙུགས་ནས། ཆོས་ཐུན་ཁ་ཤས་ཀྱི་རིང་
ས་རྒྱན་སྦྱར་བའི་བཤད་པ་དོན་གྱི་ཟབ་གནད་ཐམས་ཅད་མ་ཚང་བ་མེད་པར་འདུས་ཤིང། ཐེག་པ་ཆེན་པོའི་ལམ་འབྲས་བུ་དང་བཅས་པ་མཐའ་དག་གཞི་དང་རྟགས་སོགས་བཅུར་བསྡུས་ཏེ་མདོ་སྡེ་མ་ལུས་པའི་དགོངས་དོན་ཉམས་
ལེན་གྱི་རིམ་པར་འཁྱེར་ཚུལ་ལ་ངེས་པ་བདེ་བླག་ཏུ་སྟེར་ནུས་པའི་འཕྲུལ་གྱི་ལྡེ་མིག་ལྟ་བུ་ཞིག་སྤྲུལ་པའི་སྐུ་ལ་གཅེས་ནོར་གྱི་ཚུལ་དུ་འབོགས་པར་མཛད། དེར་བཞུགས་སྐབས་མནལ་ལམ་དུ་ཨ་ཙ་ར་ཞིག་གིས་སྐུ་ཚེའི་ཚད་ལུང་
བསྟན་བྱུང་ཚུལ་ཐུའུ་བཀྭན་རིན་པོ་ཆེར་གསུངས་པས་ཞིབ་ཆ་བསྙེལ་འདུག་ཀྱང་དྲུག་ཅུའི་ནང་ཞིག་ཡིན་གསུངས་ཤིང། ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུར་རྗེ་ཉིད་ནས་གསུང་འཕྲོས་ཤིག་གི་ཞར་ལ་རེ་བཞི་ཡིན་ཞེས་

[052B] ལོ་དེར་ཕར་ཕྱིན་སྟོན་མོའི་དམ་བཅའ་ཡང་གནང་དགོས་པས། སྣང་བ་གཉིས་ཀྱིས་གཙོས་བའི་རྒྱ་འགྲེལ། རྣམ་བཤད་གསེར་ཕྲེང་སོགས་རྗེ་ཡབ་སྲས་ཀྱི་ལེགས་བཤད། གྲྭ་ས་སོ་སོའི་ཡིག་ཆ་དང་བཅས་པ་
ཐམས་ཅད་ལ་འོལ་སྤྱི་ཙམ་མ་ཡིན་པར་ཞིབ་ཐིགས་སུ་སྦྱངས་པས་རྒྱལ་བ་མི་ཕམ་མགོན་པོའི་ཞལ་ལུང། གཞུང་ཤེས་་  ་༄༅༄༅འི་ལུགས་ཀྱི་དྲང་ངེས་ཀྱི་རྣམ་བཞག་སྟོན་པའི་རང་གཞུང་མཐའ་དག་ལ་ཞིབ་ཏུ་སྦྱངས་པས་སོ་སོ་ནས་གསུང་རབ་ཀྱི་དགོངས་པ་འགྲེལ་ཚུལ་མི་འདྲ་བའི་རིགས་པའི་གནད་ཕྲ་མོ་ཀུན་ལ་མི་འཆུག་པའི་གཟེར་ཐེབས་
སྟོན་ཕུར་བུ་ལྕོག་ཏུ་འཇམ་མགོན་བླ་མའི་བཤད་སྒྲུབ་བསྟན་པ་ཡོངས་ཀྱི་སྲོག་ཤིང་གཅིག་པུར་གྱུར་པ་རྗེ་གྲུབ་པའི་དབང་ཕྱུག་ངག་དབང་བྱམས་པའི་ཞབས་དྲུང་ནས་བྱང་ཆུབ་བདེ་ལམ་གྱི་ཉམས་ཁྲིད་སྨིན་རྒྱས་སུ་གསན་པས་གསུང་
རབ་མཐའ་ངག་སྐྱེས་བུ་གསུམ་གྱི་ལམ་གྱི་རིམ་པར་བསྡུས་ཏེ་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྲོ་ཚུལ་ལ་གཏིང་ཚུགས་པའི་ངེས་ཤེས་དང་ཉམས་མྱོང་ཁྱད་པར་ཅན་འཁྲུངས། དེའི་མཇུག་ཏུ་བསྐྱེད་རྫོགས་ཀྱི་ཁྲིད་ཀྱང་ལེགས་
པར་གསན། འདི་ལོ་དགེ་བའི་བཤེས་གཉེན་ཀླུ་འབུམ་བློ་བཟང་དར་རྒྱས་མཚན་སྒྲོགས་ཀྱི་མཁན་སར་བྱོན་པས་རིགས་པའི་དབང་ཕྱུག་རྒྱ་སེང་གེ་དགེ་རྒན་དུ་བསྟེན། མཚན་སྒྲོགས་མཁན་རིན་པོ་ཆེར་སྣར་ཐང་བརྒྱ་རྩ་སོགས་ཀྱི་བཀའ་ཆོས་

[051B] སྟོན་མཇུག་ཏུ་ཐུའུ་བཀྭན་སྤྲུལ་བའི་སྐུ་རིན་པོ་ཆེ་བློ་བཟང་ཆོས་ཀྱི་ཉི་མ་དབུས་སུ་ཕེབས་ནས་སྒོ་མང་ཆོས་གྲྭར་ཞུགས་པས་དེ་སྐབས་རྗེ་འདིས་ཕར་ཕྱིན་སྟོན་མོ་མ་བརྒལ་ཡང་ཐུའུ་བཀྭན་
རིན་པོ་ཆེ་ནས་འཇམ་དབྱངས་བཞད་པ་ཚང་མིན་པ་མི་དགོས་གསུངས་ཏེ། རྗེ་འདི་ཉིད་དགེ་རྒན་དུ་བསྙེན་ཅིང་སྐུ་ཕྲེང་དུ་མར་འབྲེལ་བའི་མཐུ་ལས་ནང་གི་ཐུགས་སྲས་གཅིག་པུར་གྱུར། དེ་ནས་བཟུང་སྟེ་བླ་མར་བསྟེན་ཚུལ་ཡང་བཀའ་གདམས་གོང་མའི་
རྣམ་ཐར་ཇི་ལྟ་བ་བཞིན་མཛད་སྣང་སྟེ། ཁོང་གི་ཞལ་ནས། དབྱིད་ཕུར་བུ་ལྕོག་ཏུ་འཇམ་དཔལ་ཞལ་ལུང་གནང་སྐབས་སྐུ་ཞབས་ཉིད་ནས་ད་རེས་སོང་གསུངས་པ་ལྟར་ཕྱིན་པས་ཤིན་ཏུ་སེམས་ལ་ཕན་པ་ཞིག་བྱུང། སྟོན་བདེ་ལམ་གནང་སྐབས་ད་རང་
ཆོས་གྲྭ་མ་ཆག་པ་བྱས་ན་དགའ་གསུངས་ཡང་བཀའ་ཆོས་སེམས་ཀྱི་མ་ཁྲོལ་བར་ཕྱིན་པས་ཆོས་ཐུན་གྱི་སེང་བར་དུ་བཀའ་བཀྱོན་ཚ་དྲགས་ཀྱི་ཕྱག་བྲིས་ཤིག་འབྱོར་ནས་མཚན་མོ་དེར་འབྲས་སྤུངས་སུ་སོང་བས་ནམ་འཕྱི་མོར་སླེབས། སང་ཞོག་སྐུ་
མདུན་དུ་ཕྱིན་པར་རེ་ཞིག་ཅང་མི་གསུང་ཞིང་མཚམས་ཤིག་ཏུ་འདིར་ཅི་ལ་ཡོང་བ་ཡིན་སོང་གསུངས་པས་འཕྲལ་དུ་དུས་པར། དབས་རྒྱུ་བྱུང་བས་སྐལ་བ་བཟང། ད་ཁྱེད་རྣམས་ནས་རྗེ་ཙོང་ཁ་པའི་བསྟན་པ་འདི་ཉིད་འཆད་རྩོད་རྩོམ་གསུམ་གྱི་སྒོ་ནས་སྤེལ་བའི་ཐུགས་
ཁུར་བཞེས་དགོས་ཞེས་བཀའ་ཕེབས་པ་ནི་མི་འགྱངས་པར་ཞིང་གཞན་དུ་དགོངས་པ་གཏོང་པའི་ཐུགས་འཕེན་གྱིས་བསྟན་པའི་ཁུར་གཏད་པ་ཡིན་འདུག། སྟོན་ཕུར་བུ་ལྕོག་ཏུ་བྱང་ཆུབ་བདེ་ལམ་གྱི་ཉམས་ཁྲིད་ཟབ་མོ་སྨིན་རྒྱས་སུ་གསན་

[053B] མཇུག་ཏུ་བླ་མའི་ཐུགས་རྗེ་དང་སློབ་མའི་ཤེས་རྒྱུད་གཉིས་ཀ་འཁུལ་བར་ནུས་པའི་བརྟན་བཞུགས་ཀྱི་བཤད་པ་རྒྱས་པ་ཞིག་ཀྱང་ཕུལ། སྐབས་གཅིག་མནལ་ལམ་དུ། རྭ་བ་ཞིག་ན་སྟག་འཇིགས་སུ་རུང་པ་གཅིག་འདུག་པར་
ཐུགས་བྲེད་པས། མི་ཞིག་འོངས་ནས་དེར་འཇིགས་མི་དགོས་བྲོས་ཆོག་ཅེས་ཁང་སྒོ་ཕྱེ་བའི་ནང་དུ་ཕེབས་པ་རྨིས་ཤིང། དེ་མཐུན་རྒྱལ་དབང་རིན་པོ་ཆེ་ནས་རྒྱ་ནག་གི་བླ་མར་ཕེབས་དགོས་ཀྱི་བཀའ་བསྒྱུར་བྱུང་བར། ཐབས་སྣ་ཚོགས་
ཀྱིས་ནན་ཞུས་བྱས་ཀྱང་རེ་ཞིག་དགོངས་པ་མ་ཁྲོལ་བར་ཡོད་པ་ལ། སྔར་གྱི་སྟག་དེར་མི་ཞིག་གིས་མ་དུང་བསྣུན་པའི་མནལ་ལམ་ཞིག་བྱུང་ནས། མ་འགྱངས་བར་གོང་ས་མཆོག་ནས་ཀྱང་དགོངས་པ་དགྱེས་བཞིན་དུ་གནང། དེའི་ཚེ་ཕུར་
བུ་ལྕོག་ཏུ་བཀའ་གྲོས་ཞུས་པར། ཕེབས་ན་བཟང་བའི་ཕྱོགས་གསུངས་པ་ལ་རྗེ་འདིས་དེ་འདྲ་གསུང་ལུགས་ཡོད་དམ་ཞེས་ཡུས་ཕུལ་ཞིང། ཕྱིས་དགོངས་པ་ཁྲོལ་བ་ན་བླ་མའི་ཞལ་ནས་ཁྱེད་ཀྱིས་དགོངས་པ་ཞུས་པ་བཟང་གསུངས་པར་
འོ་ན་སྔར་དེ་ལྟར་མི་གསུང་བ་ཅི་ཡིན་ཞུས་པས། དེང་སང་མི་ཐམས་ཅད་ཀྱིས་དེ་ཐོབ་བྱ་མཐར་ཐུག་ཏུ་བརྩི་བར་འདུག་པས་ཁྱེད་ལ་ཡང་ཐུགས་བཞེད་ཡོད་འགྲོ་སྙམ་པ་ཡིན་གསུངས་པ་ཐུགས་ཤིན་ཏུ་མད་པར་སྣང་སྟེ། འདི་ནི་ཆོས་
བརྒྱད་དཀར་ནག་ཁྲ་གསུམ་གང་གི་ཡང་དབང་དུ་མི་གཏོང་བ་གྲུབ་པའི་གོ་འཕང་ཡང་རྩེར་སོན་པའི་རྣམ་ཐར་རྨད་དུ་བྱུང་བ་ཞིག་ཡིན་ནོ། །སྟོན་མཇུག་པའི་སི་བཱ་ཐུར་དེའི་ཆིང་ནས་ཧོ་ཤུས་ཙང་ཀི་མཚམས་ཞུས་སུ་བཏང་བའང་འབྱོར། ཨ་རུ་

[054A]༄༅། །ཧོར་ཆེན་པེའི་ལིའི་མི་སྣང་ངག་དབང་ཚུལ་ཁྲིམས་ཀྱིས་དངུལ་སྲང་ལྔ་བརྒྱ་དང་ཤེལ་སྤྱད་སྣ་ཚོགས། དེ་ཕྱོགས་སུ་མ་ངགས་པའི་དགེ་བཤེས་བསྟན་འཛིན་རྒྱ་མཚོའི་ཉེ་གནས་དོན་ཡོད་ཚུལ་ཁྲིམས་ཀྱིས་
བླ་མ་དེ་ཀའི་དགོངས་རྫོགས་སུ་དངུལ་སྲང་སྟོང། སྲང་ལྔ་བརྒྱའི་ཟོང་གི་དངོས་པོ་བཅས་ཆེད་དུ་གཉེར་ནས་ཕུལ་བ་དེ་དུས་ཕྱག་རྫས་ཆེན་པོ་མེད་སྐབས་ཡིན་པས་ཐུགས་ཕན་ཐོགས་པ་བྱུང། དགུན་ཆོས་ལ་ཕར་ཕྱིན་སྟོན་མོའི་དམ་
བཅའ་བཞག་སྟེ་མཁས་པ་ཀུན་ལ་རྨད་དུ་བྱུང་བའི་ལེགས་བཤད་བདུད་རྩིའི་དགའ་སྟོན་གྱི་མཆོད་ཡོན་སྦྲེངས། དམ་བཅའ་རྫོགས་ནས་དབུ་མའི་རྩོད་པ་ཚུགས་ཏེ་ཀླུ་སྒྲུབ་ཡབ་སྲས་ཀྱི་ལུགས་བཟང་ཟབ་མོ་དབུ་མའི་ལྟ་བ་ལུང་དང་
རིགས་པའི་བརྒལ་བརྟགས་ཀྱིས་གཏན་ལ་འབེབ་པའི་མགོ་བརྩམས། དོན་གྱི་འགྲེལ་པ་འཇུག་པ་རྩ་འགྲེལ། རྣམ་བཤད་དགོངས་པ་རབ་གསལ། ལྷག་མཐོང་ཆེ་ཆུང། ལེགས་བཤད་སྙིང་པོ་སོགས་ལ་གཞི་བྱས། ཀུན་མཁྱེན་
གོང་མའི་ལེགས་བཤད་སོགས་གྲྭ་ས་སོ་སོའི་ཡིག་ཆ་རྣམས་ཀྱི་སྟེང་ནས་སྤྲོས་པའི་མཐའ་བཅད་དེ་ཚིག་སྤྱི་ཙམ་དུ་མ་ལུས་པར། དོན་ལ་སྒྲོ་འདོགས་ཆོད་ངེས་ཀྱི་རྩོད་པ་གནད་སྨིན་མཛད། ཆོས་གྲྭར་ཕེབས་སྐབས་དེ་དག་ཏུ། གཞུང་
གང་ཡིན་ཀྱང་མཁྱེན་རབ་ཀྱི་སྟོབས་ཀྱིས་དཔེ་ཀློག་ཙམ་ལ་བརྟེན་ནས་ཀྱང་དོན་ཕལ་ཆེར་ཐུགས་ལ་འཆར་བ་ཞིག་ཡོད་ཀྱང། དེ་ཙམ་གྱིས་ཆོག་ཤེས་མི་མཛད་པར་སྐབས་སུ་གང་བབས་ཀྱི་ཐལ་ཕྲེང་ཟུར་བཀོལ་དང་པོ་ཏི་རང་རང་གི་རྩ་བ་

[054B] ཞལ་ནས་ཀྱང་ལྷག་པར་ཆོས་ཐོག་རྗེས་མ་ལ་རྩོད་རྒྱུའི་གཞུང་ཚན་དེ་ཆོས་མཚམས་སུ་གྲངས་བཟུང་ནས་ལན་བརྒྱ་རེ་དང་རེ་རེའི་སྐབས་སུ་ཡང་མཚན་ཉིད་རྣམས་
ཚར་གསུམ་རེ་བསྐྱོར་བས་ཆོས་ཐོག་ཚུགས་སྐབས་གཞུང་ཚན་དེ་ལ་བསམ་བློ་བཏང་ན་མགོ་མཇུག་ཐམས་ཅད་ཅིག་ཆར་འཆར་བ་ལྟ་བུ་ཡོད། དེང་སང་ཐལ་ཕྲེང་ཆ་ཚང་མི་ཡོང་ནའང་དོན་གྱི་ཁོག་རྣམས་བརྗེད་རྒྱུ་མི་འདུག་ཅེས་སྐུ་ན་མཐོ་
བའི་སྐབས་སུ་གསུངས། དེ་ལྟ་བུའི་དཀའ་སྤྱད་དང་བརྩོན་འགྲུས་དཔག་ཏུ་མེད་པ་རྗེ་རང་ཉིད་ཀྱིས་སྐུ་ཉམས་སུ་བསྟར་ཞིང། སློབ་གཉེར་དབྱིས་ཕྱིན་པ་ཞིག་བྱེད་ན་དེ་ལྟར་ཅིས་ཀྱང་བྱེད་དགོས་ཞེས་རྗེས་འཇུག་རྣམས་ལ་ཡང་གདམས་པར་
མཛད་དེ། མཁན་ཆེན་སངས་རྒྱས་རྡོ་རྗེའི་སྤྲུལ་བའི་སྐུ་དབུས་སུ་ཕེབས་སྐབས་བསླབ་བྱ་གནང་བ་ལས། ཐལ་ཕྲེང་ཚིག་དོན་ལེགས་པར་ངེས་པ་ན། །དེ་ནས་སྤྱི་དོན་ཊཱིཀྐ་སོགས་བལྟས་པས། །ཉི་མའི་ཟེར་དང་འཕྲད་པའི་པདྨོ་བཞིན། །བློ་
གྲོས་འཇུག་པ་མཆོག་ཏུ་རྒྱས་པར་འགྱུར། །དེ་ལས་གཞན་དུ་སྐབས་སུ་གང་བབས་པའི། །ཐལ་ཕྲེང་ཟུར་བཀོལ་ལྟ་བ་ཡལ་བོར་ནས། །དཔེ་མང་ལྟ་བ་ཤེས་རབ་འཆལ་བའི་རྒྱུ། །དེ་ཕྱིར་ཐད་ཀའི་གཞུང་ལ་གཅིག་ཏུ་དྲིལ། །དཔེ་
ཆ་མི་འཛིན་དཔེ་ཀློག་ཙམ་ལ་རེ། །རྩོད་གྲྭ་མི་ནུས་ཆོས་གྲྭ་དོན་མེད་འདའ། །སྐྱོར་སྦྱངས་མི་ནུས་གཉིད་དང་འདུ་འཛིར་ཆགས། །འདི་དག་སློབ་གཉེར་གེགས་ཀྱི་གཙོ་བོ་ཡིན། །རིགས་པའི་བདར་ཤ་མ་བཅད་གཞུང་དོན་ལ། །ཚིག་སྤྱིའི་

[055A]༄༅། །གོ་བ་ལམ་ཙམ་ཡོད་ན་ཡང། །བརྒལ་ཞིང་བརྟགས་ཚེ་ཕྱེ་མའི་འཆིང་བུ་ལྟར། །འགྱུར་ཕྱིར་རིགས་པའི་གསང་ཚིག་ཞིབ་ཏུ་སློབས། །ཞེས་གསུངས་ཤིང། དབུ་མའི་མཐའ་དཔྱོད་ཀྱི་མཇུག་ཏུ་ཡང་
གཞུང་ཚིག་བློ་འཛིན་མི་བྱེད་གཞུང་གི་དོན། །དཔེ་ཀློག་ཙམ་གྱིས་ཤེས་འདོད་བཞད་གད་གནས། །གཉིད་དང་སྙོམ་ལས་ལེ་ལོ་ཀུན་སྤངས་ནས། །རྒྱུན་དུ་སྐྱོར་སྦྱངས་མཛོད་ཅིག་གྲོགས་པོ་དག་ཅེས་འདོམ་པར་མཛད་དོ། །དགུང་
ལོ་སུམ་ཅུ་བཞེས་པའི་དཔྱིད་འབྲིང་གི་ཚེས་གསུམ་ལ་ཀུན་མཁྱེན་རྒྱལ་བའི་དབང་པོ་ཞིང་གཞན་དུ་དགོངས་པ་གཏད་པར་བཟོད་གླགས་མེད་པའི་ཐུགས་ངལ་ཡུན་རིང་མཛད་ཅིང་མཆོད་འབུལ་དང་གསེར་གདུང་རིན་པོ་ཆེར་ཞལ་
འདེབས་སོགས་གང་གཟབ་ཕུལ་ཏེ་ཐུགས་ཀྱི་དགོངས་པ་ཡོངས་སུ་རྫོགས་ཤིང་བསྟན་འགྲོའི་དོན་དུ་མཆོག་སྤྲུལ་མྱུར་འབྱོན་གྱི་སྨོན་འདུན་ཤུགས་དྲག་གནང། སྔ་ལོ་ལྷ་སར་མི་རིགས་མི་གཅིག་པ་ཞིག་གིས་མཐོང་སྣང་ལ་ལར་བྱུང་ཚུལ་
གླེང་སྐབས་རྒྱལ་དབང་རིན་པོ་ཆེ་མི་བཞུགས་རྒྱུ་ཡིན་པ་འདྲ་གསུངས་པས་བོད་པ་འགའ་ཞིག་ལ་ཕུགས་ན་ཀུན་སློང་ཞིག་ཡོད་པའི་སྟེང་དུ་ཕོགས་ཏེ་ཨ་མདོ་བ་ཆ་ལེ་ཆོ་ལེ་ཞེས་མ་གུས་པ་བྱས་འདུག་ཀྱང་རྗེས་ནས་འགྱོད་པ་དང་ཡིད་
ཆེས་སྐྱེས་པ་དེ་དག་གི་གྲོགས་མཆེད་མང་པོའི་ངག་ནས་ཐོས། ལོ་འདིར་ཤར་ཕྱོགས་རྒྱ་མཚོའི་ཕ་རི་ནས་ཐོར་གོད་དོན་གྲུབ་རྒྱལ་བོའི་མི་སྣ་དབུས་སུ་འབྱོར་པ་རྣམས་ཀྱིས་གསོལ་བ་བཏབ་སྟེ། རྡོ་རྗེ་འཇིགས་བྱེད་ལྷ་བཅུ་གསུམ་

[055B] ལོ་ཙ་བཙུགས་ནས་བརྡ་སྤྲོད་བ་ཅུག་པས་ཡིད་འགྱུར་བའི་དད་གུས་ཚད་མེད་སྐྱེས་ཏེ། ཁྱད་ནོར་དུ་མ་དང་བཅས་པའི་འབུལ་བ་རྒྱ་ཆེར་བསྟབས། རྒྱལ་པོས་དྲི་
བ་འགའ་ཞིག་ཞུས་པའི་ལན་དུ་ཚངས་པའི་འཁོར་ལོ་ཞེས་བྱ་བ་ལྗགས་རྩོམ་མཛད་དེ་ཐེ་ཚོམ་གྱི་འཆིང་བ་རྩད་ནས་བཅད། དེའི་ཚེ་ཇི་སྐད་དུ། པདྨ་ཅན་གྱི་ཡལ་འདབ་ལས། །ཐུབ་པས་དམན་པའི་ནགས་ཚལ་དེ་ཉིད་ནི། །དེ་ལ་དགའ་བ་དགའ་
མིན་ཉིད་དུ་གྱུར། །དུས་ཀྱིས་སྙིང་པོ་མ་ལུས་འཐུང་གྱུར་པའི། །དངོས་པོ་རྣམས་ནི་འབྲལ་བའི་རང་བཞིན། ཞེས་གསུངས་པ་ལྟར། རྒྱལ་དབང་ཐམས་ཅད་མཁྱེན་པ་མ་བཞུགས་པའི་རྐྱེན་གྱིས་སེམས་བློང་བློང་པོར་གྱུར་ནས་སློབ་གཉེར་སོགས་
དཔྱིས་ཕྱིན་བག་ཕེབས་པ་ཞིག་མི་འོང་འདུག་པས་གནས་མཇལ་ཞིག་ཏུ་འགྲོ་དགོས་གསུངས་ཏེ་གཙང་ཕྱོགས་སུ་བཏེགས། པཎ་ཆེན་ཐམས་ཅད་མཁྱེན་པའི་ཞབས་དྲུང་ནས། བྱང་ཆུབ་ལམ་སྒྲོན། རྒྱལ་དབང་ཐམས་ཅད་མཁྱེན་པའི་མཆོག་
སྤྲུལ་མྱུར་འབྱོན་སོགས་བཀའ་ཆོས་མང་དུ་གསན་ཅིང། སྐྱབས་མགོན་པཎ་ཆེན་ཐམས་ཅད་མཁྱེན་བ་གསོ་སྦྱོང་གི་མགོན་དུ་ཕེབས་པ་དང་ལྷན་དུ་གདམས་ངག་ཉམས་སུ་མྱོང་བར་མཛད། དེ་ནས་ཉིན་བཅུ་གསུམ་ཙམ་གྱི་རིང་རྣམ་འགྲེལ་ལེའུ་
གསུམ་པའི་སྟེང་ནས་བགྲོ་གླེང་བྱེད་པ་སོགས་ལྷན་དུ་གསན་ཅིང་བཀའ་མཆིད་ཞིབ་རྒྱས་ཉིན་ལྟར་གནང། དེར་ཧར་སྡོང་ནས་བཀའ་ཆོས་མང་དུ་གནང་ཞིང་གྲྭ་བ་རྣམས་ཀྱིས་གུས་འདུད་ཚད་མེད་པ་བྱས། གཤིན་རྗེ་གཤེད་ཀྱི་རྣལ་འབྱོར་བ་

[056A]༄༅། །ཞང་ཞུང་དགེ་སློང་ཡེ་ཤེས་མཐའ་ཡས་ལས། བཀའ་གདམས་ཐིག་ལེ་བཅུ་དྲུག་གི་དབང། བཀའ་གདམས་ལྷ་བཞི། འཇམ་དབྱངས་སྨྲ་སེང། ཐུགས་རྗེ་ཆེན་པོ་གཙོ་འཁོར་གསུམ། མི་གཡོ་བ་དཀར་
པོ༑ ཕྱག་རྡོར་འབྱུང་འདུལ། འཕགས་ལུགས་ཛམྦྷ་ལ་ཞལ་གསུམ་ཕྱག་དྲུག་པ། སྣ་ཚོགས་ཡུམ་དཀར་མོ། སྨེ་བརྩེགས་དུད་ཁ། སྨེ་བརྩེགས་ལྗང་ནག་སོགས་ཀྱི་རྗེས་གནང། མེ་ཏོག་ཕྲེང་རྒྱུད། འཇམ་དབྱངས་སྨྲ་སེང་གི་ལས་
ཚོགས། ཀྱེ་རྡོར་གྱི་སྒྲུབ་དཀྱིལ། འདུལ་འཛིན་གྱིས་མཛད་པའི་འཁོར་ཆེན་གྱི་མངོན་དཀྱིལ། རྡོ་རྗེ་འཛིན་པ་དཀོན་མཆོག་རྒྱལ་མཚན་གྱིས་མཛད་པའི་དམ་ཚིག་གསུམ་བཀོད་ཀྱི་སྒྲུབ་དཀྱིལ། དབེན་ས་པས་མཛད་པའི་སྒྲུབ་
ཐབས་བརྒྱ་རྩའི་མངོན་རྟོགས་དང་རྗེས་གནང་དང་ཆོ་ག་སོགས་ཀྱི་ལུང། གྲུབ་ཆེན་ཛ་བིར་གྱི་རླུང་ཁྲིད་སོགས་དབང་རྗེས་གནང་མང་དུ་གསན་ཅིང། ཕར་ཡང་ཐུགས་བཞེད་བཞིན་ཁོང་དང་པཎ་ཆེན་མཆོག་གི་ཡོངས་འཛིན་བློ་
བཟང་ཆོས་འཕེལ་རྣམ་གཉིས་ལ་ཆོས་བཀའ་ཟབ་མོ་མང་དུ་གནང། དེའི་རྒྱུ་མཚན་གྱིས་པཎ་ཆེན་ཐམས་ཅད་མཁྱེན་པས་ཀྱང། ཕྱིས་སུ་རྗེ་འདི་ལ་ཁྱེད་ངེད་ཀྱི་བརྒྱུད་པའི་བླ་མ་ཡིན་གསུངས་ནས་བཀུར་གཟོས་ལྷག་པར་མཛད་
དེ་ནས་སྣར་ཐང་ཕུན་གླིང་ལྷ་རྩེ་སོགས་བརྒྱུད་དེ་བོད་ཡུལ་གྱི་རྡོ་རྗེ་གདན་དུ་གྲགས་པ་དཔལ་ས་སྐྱའི་གདན་ས་ཆེན་པོར་ཕེབས། འཇམ་དབྱངས་སྤྲུལ་པའི་ཟློས་གར་བདག་ཆེན་ཀུན་དགའ་བློ་གྲོས་ཀྱི་དྲུང་ནས་རྡུལ་ཚོན་གྱི་དཀྱིལ་འཁོར་

[056B] བྱིན་རླབས་ཀྱི་ཚན་ཁ་ཤིན་ཏུ་ཆེ་བར་བསྔགས་པ་ནི་གུའི་སྒྱུ་ལུས་དབང་མོ་ཆེ། ལས་གཤིན་བཅུ་གསུམ་མ། ལས་གཤིན་རིགས་གསུམ། ཁྲག་མདོག་ཡབ་ཡུམ། བསེ་བྱ་བཞི་སྐོར། ཕག་མོ་ཤེས་
རབ་གསལ་བྱེད། བ་རི་ལུགས་ཀྱི་འཇམ་དབྱངས་དམར་སེར། གཙུག་ཏོར་འབར་བ་སོགས་ཀྱི་རྗེས་གནང། ཁྱུང་ཁྲའི་ལས་ཚོགས། བླ་མ་དམ་པ་བསོད་ནམས་རྒྱལ་མཚན་གྱིས་མཛད་པའི་མཎྜལ་བཞི་པའི་ཆོ་ག། གཡའ་བཟང་
བའི་གཟའ་བཅོས་ཉི་མ་མདུང་གང་མའི་ལག་ལེན་སོགས་ཆེས་དཀོན་པའི་ལུང་ཁྲིད་མན་ངག་གི་རྒྱུན་མང་དུ་གསན། དེ་ནས་ལྷུན་པོ་རྩེ་དང། གསང་ཆེན་བསྟན་པའི་འབྱུང་ཁུངས་སྲད་རྒྱུད་དུ་ཕེབས་ནས་ཞིབ་པར་མཇལ་ཏེ། སྐུ་ཕྲེང་དུ་མར་
ཡབ་རྗེ་རྒྱལ་པ་གཉིས་པའི་རིང་ལུགས་མདོ་སྔགས་ཟུང་དུ་འཇུག་པ་འདི་ཉིད་ཕྱོགས་བརྒྱར་སྤེལ་བའི་ཐུགས་བསྐྱེད་ཡང་ཡང་གོམས་པའི་འབྲས་བུ་མངོན་གསལ་གྱི་བདེན་པ་བདར། ཞ་ལུར་བྱོན་ནས་དགེ་བའི་བཤེས་གཉེན་བློ་བཟང་དཔལ་ལྡན་
དཀར་བོ་དཔོན་སློབ་ཡེ་ཤེས་གྲགས་པ། དུས་འཁོར་པ་འཇམ་དཔལ་བཟང་པོ་སོགས་དམ་པ་དུ་མར་གཏུགས་ཏེ། བུ་སྟོན་ཐམས་ཅད་མཁྱེན་པའི་གསུང་གི་གྲས་ནས་བདེ་གསང་གཉིས་དང་གཤེད་དམར་རྡོར་དབྱིངས། རྣམ་སྣང་མངོན་བྱང་
སོགས་ཀྱི་ཆོས་སྐོར་དུ་མའི་ལུང། རྡུལ་ཚོན་གྱི་དཀྱིལ་འཁོར་ལ་བརྟེན་ནས་གསང་འདུས་འཇིག་རྟེན་དབང་ཕྱུག་དང། འཆི་མེད་རྔ་སྒྲ་ལྷ་དགུ། གཤེད་དམར་ལྷ་ལྔ་སོགས་ཀྱི་དབང། གཤེད་དམར་རྫོགས་རིམ་གྱི་ཁྲིད་སོགས་ཟབ་རྒྱས་གདམས་

[057A]༄༅། །པའི་བགོ་སྐལ་རྒྱ་ཆེར་བཞེས། ཕྱིར་ལམ་ཡང་པཎ་ཆེན་ཐམས་ཅད་མཁྱེན་པའི་མདུན་ནས་ཚེ་དབང་སོགས་ཆོས་བཀའ་འགའ་ཞིག་གསན་ཅིང། ཐུགས་ཡིད་གཅིག་འདྲེས་ཀྱི་གསུང་འཕྲོས་དམར་བར་
བྱུང་བའི་ཚེ། རྗེ་ངག་དབང་བྱམས་པ་རིན་པོ་ཆེ་དེང་དུས་བསྟན་པའི་རྩ་ལག་ཟླ་མེད་ཡིན་པས་ཆོས་བཀའ་སོགས་རྒྱལ་དབང་མཆོག་ལས་མ་གསན་པ་རྣམས་ཞུས་ན་ལེགས་ཚུལ་དང། ལྕང་སྐྱ་ཐམས་ཅད་མཁྱེན་པ་དང་ཡང་ཐུགས་ནང་
ཤིན་ཏུ་ཉེ་བ་གནང་ན་ཞྭ་སེར་གྱི་བསྟན་དོན་ལ་གལ་ཆེ་ཚུལ་སོགས་མཛེས་ཆོས་སུ་མ་སོང་བའི་སྙན་བསྐུལ་གནད་ཅན་མང་དུ་ཞུས་པས་པཎ་ཆེན་མཆོག་ཀྱང་ལྷག་པར་དགྱེས་ཤིང། གང་ཞུས་མཐའ་དག་རྗེས་སུ་ཕྱག་བཞེས་ལའང་
འདེབས་པར་མཛད་པས་འཕྲིན་ལས་ཀྱི་སྒོ་བརྒྱ་འབྱེད་པའི་ལྡེ་མིག་ལྟ་བུར་གྱུར། ཚུར་ལམ་ཀམ་པ་ལའི་ལ་ཐོག་ནས་བླ་མ་བྱམས་པ་རིན་པོ་ཆེ་གཙང་དུ་ཕེབས་པ་དང་མཇལ་ཏེ། ཕྱིར་ལ་རྩ་བར་ཞབས་ཐང་དུ་ཕེབས་སྐྱེལ་མཛད་ཅིང་
སླར་ལྕང་སྐྱ་མཆོག་དང་དགོངས་པ་གཅིག་འདྲེས་དགོས་ཚུལ་སོགས་ཀྱི་སྙན་སྒྲོན་འགའ་ཞིག་ཕུལ། དགོན་པར་འབྱོར་ནས་ཆོས་འགྲིམ་དང་དཔེ་གཟིགས་གཙོ་བོར་མཛད་ཅིང། དགུན་ཐོག་ལྕང་སྐྱ་རྡོ་རྗེ་འཆང་དབུས་ཕྱོགས་སུ་ཕེབས་
པའི་ཆིབས་བསུར་རྗེ་ཉིད་དང་ཐུའུ་བཀྭན་རིན་པོ་ཆེ་རྣམ་གཉིས་ལྷན་དུ་བྱོན། འཆད་ཀ་དགོན་དུ་ཞག་མང་ཙམ་ཞིག་སྦུག་པ་གནང། ཐོ་རངས་ཤིག་གློ་བུར་དུ་ད་འགྲོ་གསུང་ཚ་དག་ལྟ་བུ་མཛད་ནས་བྱོན་པས། མེ་དྲོ་རུ་ཐོག་གི་ཆབ་ཚན་

[057B] ལྕང་སྐྱ་མཆོག་ཕེབས་བྱམ་ལ་བཞུགས་ཡོད་པས། ཁོང་རྣམས་གཟིགས་ཕྲལ་དུ་ཕེབས་བྱམ་ཕབ་ནས་མཇལ་ཁ་དང་ཚུར་ཡང་ཁ་བཏགས་གནང་སྟེ་ཐུགས་དགྱེས་ཚོར་ཆེན་པོ་མཛད། དེ་ནས་
བཟུང་ལྕང་སྐྱ་རིན་པོ་ཆེ་ཡང་ཆིབས་པ་བཅིབས་ནས་གསུང་འཕྲོས་གནང་བཞིན་དུ་བཞུགས་ཞག་གི་སར་ཕེབས། མཚན་ཕྱེད་བར་དུ་བོད་ཀྱི་གནས་ཚུལ་དང། གཞན་ཡང་ཆོས་སྲིད་ཀྱི་གསུང་གླེང་མང་དུ་མཛད། ཆོས་རྒྱུན་སོགས་གསན་
ཡུལ་ལ་བྱམས་པ་རིན་པོ་ཆེ་དང། སྟག་ཕུ་རྡོ་རྗེ་འཆང་སོགས་དེང་སྐབས་ཀྱི་བསྟན་པའི་རྩ་ལག་གཞན་དང་མི་འདྲ་བ་ཡིན་ཚུལ་རྣམས་གསེང་བཀྲོལ་ཏེ་ཞུས། ལྷ་སར་ཕེབས་ཀྱི་བར་ཉིན་བཞིན་ཚ་བབ་སར་གསོལ་ཚིགས་ལྷན་དུ་མཛད་
ཅིང༑ ཞག་བབ་ལ་ཡང་ཐུགས་བྲེལ་གྱི་གསེང་བར་རྣམས་སུ་གསུང་འཕྲོས་འབའ་ཞིག་གནང། དགུང་ལོ་སོ་གཅིག་པ་ལ་ཡང་དབུ་མའི་གསན་སྦྱོང་གཙོ་བོར་མཛད་ཅིང། རྣམ་བཤད་དགོངས་པ་རབ་གསལ་ཕལ་ཆེར་ཐུགས་ལ་བཟུང། དེའི་
ཞར་ལ་ལྕང་སྐྱ་ཐམས་ཅད་མཁྱེན་བའི་མདུན་ནས་ཚད་མའི་ལམ་བསྒྲིག་སོགས་གཞུང་ཆེན་མོ་དུ་མའི་དཀའ་གནས་ཀྱི་བཤད་པ་དང། རྣམ་སྣང་མངོན་བྱང་གི་དབང། ཚེམ་བུ་དམར་ཁྲིད། དྲིལ་བུ་ཞབས་ལུགས་ཀྱི་བདེ་མཆོག་ཕྱི་ནང་གཉིས་
ཀྱི་དབང། དེའི་བསྐྱེད་རིམ་རིམ་ལྔའི་དམར་ཁྲིད། ཁྲིད་ཆེན་བརྒྱད་སོགས་ཟབ་གསང་གདམས་པའི་ཉིང་ཁུ་དུ་མས་ཐུགས་ཀྱི་ཡོལ་གོ་ཡོངས་སུ་གཏམས་པར་མཛད། ན་བཟའ་ཆ་ཚང་སོགས་དངོས་འབུལ་སྤམ་མཐོ་བ་དང་བཅས་ཞབས་བརྟན་

[058A]༄༅། །རྒྱས་པར་ཕུལ། ཐུགས་དམ་རྒྱུན་འཁྱེར་གྱི་གཏོར་འབུལ་ཞལ་མ་གཏོགས་པའི་ཆོས་སྐྱོང་ཕལ་ཆེར་ཚང་བ་ཞིག་ཀྱང་བཀའ་རྩོམ་ཞུས། དེ་སྐབས་ཉིན་གཅིག་ལྕང་སྐྱ་རྡོ་རྗེ་འཆང་ནས་ཐུའུ་བཀྭན་སྤྲུལ་པའི་
སྐུ་རིན་པོ་ཆེར། མ་དང་ངེད་ཀྱི་རྨི་ལམ་དུ་མི་ནག་པོ་ཞིག་གིས་འཇམ་དབྱངས་བཞད་པས་ང་ལ་གཏོར་མ་མི་སྟེར་བར་འདུག་ཅེས་མ་དགའ་བའི་རྣམ་འགྱུར་བྱེད་པ་རྨིས་བྱུང། དཔལ་མགོན་ཞལ་གྱི་འཕྲུལ་ཡིན་པ་འདྲ་བས། སྔར་གཏོར་
འབུལ་འདྲ་གནང་གི་མེད་ན་ད་ཕྱིན་ཆད་གནང་ན་ལེགས་པ་འདུག། ངས་དེ་འདྲ་ལབ་གིན་འདུག་ཅེས་ཁྱོད་ཀྱིས་འཇམ་དབྱངས་བཞད་པ་ལ་ཤོད་གསུངས། ཁོང་འབྲས་སྤུངས་སུ་ཕེབས་ནས་དེ་འདྲ་གསུངས་བྱུང་ཞུས་པས། གུར་ཞལ་
གཉིས་བླ་མ་གོང་མའི་དུས་ནས་བསྟེན་གི་མི་འདུག། ང་ལ་མགོན་ཆོས་གཉིས་ཀྱིས་ཆོག། ལྷག་པར་ཞལ་འདི་གཉན་ཆ་ཆེ་ཞིང་བླ་མ་འགའ་ཞིག་གིས་ཁོ་བསྟེན་ན་ལྟ་བ་འགྱུར་ཉེན་ཡོད་ཅེས་ཀྱང་གསུངས་པས་གཏོར་བསྔོས་སོགས་
བྱེད་རྒྱུ་མིན་གསུངས། རྗེས་སོར་དངོས་མཇལ་དུས། ལྕང་སྐྱ་རིན་པོ་ཆེ་ནས། ཞལ་འདི་མགོན་པོ་ཀླུ་སྒྲུབ་ཀྱི་ལྟ་བའི་བསྲུང་མ་ཡིན་པ་ལ། ཁོ་བསྟེན་ན་ལྟ་བ་འགྱུར་ཉེན་ཡོད་ཟེར་བ་ཅི་ཡིན། ཀླུ་སྒྲུབ་ཀྱི་ལྟ་བ་ལ་མི་མོས་མཁན་འདྲས་
དེ་སྐད་ཟེར་སྲིད། རང་རེ་དགེ་ལྡན་པ་ཀླུ་སྒྲུབ་ཀྱི་ལྟ་བ་འཛིན་པའི་ཚད་ལྡན་སུས་ཀྱང་དེ་སྐད་གསུངས་པ་མེད། ཅལ་ཅོལ་སྣ་ཚོགས་ཀྱི་རྗེས་སུ་འབྲང་ན་མི་ལེགས། མཁས་གྲུབ་རྗེས་ཀྱང་ཞལ་བསྟེན་པའི་ལོ་རྒྱུས་ཡོད་ཚུལ་སོགས་

[058B] དེ་མཐུན་པཎ་ཆེན་ཐམས་ཅད་མཁྱེན་པས་ཀྱང་བཀའ་ནན་ཡང་ཡང་མཛད་པས་ཕྱིས་དུས་འཁོར་གྲྭ་ཚང་དུ་བསྐང་གསོ་དང་དུས་གཏོར་སོགས་ཚུགས་པ་ཡིན་སྣང། སྔ་སོར་ཡང་དགོན་སྔགས་རམ་པ་ལ་ཆོས་གསན་བཞེད་
ཀྱིས་འབྲས་སྤུངས་སུ་གདན་འདྲེན་ཞུས་ཀྱང། ངེད་ལོ་ལོན་པས་འགྲོ་འདུག་མི་ལྕོགས་གསུངས་ནས་མ་ཕེབས། འདི་སྐབས་ལྕང་སྐྱ་རིན་པོ་ཆེ་ནས་ཆོས་ཞུ་རྒྱུར་རྟ་ཟམ་ཆེད་མངགས་ཀྱིས་གདན་དྲངས་ཏེ་ཕེབས་བྱུང་བར། སྒྲུབ་ཐབས་
རིན་འབྱུང་གི་རྗེས་གནང་ཡོངས་རྫོགས་དང། མི་འཁྲུགས་པ་ལྷ་དགུའི་དབང། ལྷ་ཁྲིད་དྲན་པ་བཞི་ལྡན་གྱི་ཁྲིད། མཁས་གྲུབ་ཐམས་ཅད་མཁྱེན་པས་མཛད་པའི་རྟོག་པ་གསུམ་པའི་རྣམ་བཤད་ཁམས་གསུམ་ལས་རྣམ་པར་རྒྱལ་བའི་
ཉི་འོད་དང། མར་མེའི་ཡིག་ཆུང་ཡང་ཆུང་སོགས་གུང་བསྒྲིགས་ཏེ་བླ་མ་གོང་མའི་སྙན་རྒྱུད་ཀྱི་མན་ངག་གིས་བརྒྱན་ནས་གཟབ་ཁྲིད་མཐོང་བརྒྱུད་ཀྱི་ཕྱག་ལེན་དང་བཅས་པ་ཞིབ་རྒྱས་སོགས་གདམས་པའི་བདུད་རྩི་མང་དུ་མནོས། ངེད་
ཚོ་གྲྭ་རྐྱང་གིས་དལ་བུས་ཕེབས་ཞུས་སྐབས་མི་ལྕོགས་པ་ལ། ད་ལན་རྟ་རྒྱུག་བྱས་ཕེབས་ཐུབ་པ་ངོ་མཚར་ཞེས་སྐུ་རྩེད་ཀྱང་ཞུས། པ་རི་དཔོན་སློབ་ངག་དབང་དོན་གྲུབ་པའི་ཞལ་སྔ་ནས་བྱང་ཆུབ་ལམ་གྱི་རིམ་པ་ཆེན་མོའི་གཟབ་བཤད་
ཀྱང་སྨིན་རྒྱས་སུ་གསན། སྟག་ཕུ་རྡོ་རྗེ་འཆང་བློ་བཟང་བསྟན་པའི་རྒྱལ་མཚན་གྱི་དྲུང་ནས། དཔལ་ལྡན་ས་སྐྱའི་ལྕགས་རི་མི་འདའ་བའི་གསེར་ཆོས་བཅུ་གསུམ། མགོན་པོ་བཀའ་བཅུ་གསུམ། རྣམ་སྲས་བཀའ་བཅོ་ལྔ། དུད་སོལ་
་༄༅། །ཅན་ཐུན་མོང་དང་ཐུན་མོང་མ་ཡིན་པ། འཇམ་ལུགས་ཚེ་དཔག་ལྷ་ལྔ། མགོན་པོ་བེང་དམར། བདེ་མཆོག་གི་རྒྱུད་ནས་བཤད་པའི་མཁའ་ལྡིང་གསེར་མིག་འཁྱིལ་བ་འབྱུང་པོ་འུར་དེད་སོགས་ཀྱི་རྗེས་
གནང། བཀའ་གདམས་ལྷ་བཞིའི་ནང་གི་ཐུབ་པའི་དབང་པོའི་ལྷ་ཁྲིད། སྤྱན་ངས་གཟིགས་ཀྱི་དམར་ཁྲིད། སྒྲོལ་མའི་ལྷ་ཁྲིད། རྗེས་དྲན་ལྔའི་ཁྲིད། མི་གཡོ་བའི་ལྷ་ཁྲིད། མི་གཡོ་ལྷ་དྲུག་ཏུ་གྲགས་པ་རྣམས་དང། བླ་མགོན་དབྱེར་
མེད་ཀྱི་ཁྲིད། ཞལ་གྱི་བེའུ་བུམ། དུད་སོལ་མའི་བེའུ་བུམ། འཇམ་དབྱངས་བདེ་བའི་རྡོ་རྗེའི་འཇིགས་བྱེད་བསྐྱེད་རིམ་གྱི་ལུང་སོགས་རྗེས་གནང་དང་ཟབ་ཁྲིད་ཀྱི་མན་ངག་དུ་མ་གསན། ཧོར་ཟླ་བཞི་པའི་ཚེས་ལ་ཧར་སྡོད་རྒྱུད་ཁང་དུ་བྱང་རྩེ་མཁན་པོ་བློ་
བཟང་ཤེས་རབ། བློ་གླིང་ཚ་བ་མ་ཎི་སྐུ་སྐྱེ། གླིང་གྲགས་པ་སྐུ་སྐྱེ་སོགས་དོན་གཉེར་ཅན་ལྔ་བརྒྱ་སྐོར་ལ་དཔལ་རྡོ་རྗེ་འཇིགས་བྱེད་ཀྱི་དབང་ཆེན། པཎ་ཆེན་བློ་བཟང་ཆོས་རྒྱན་གྱི་གསུང་འབུམ། ཀུན་མཁྱེན་གོང་མའི་གསུང་འགའ་
ཞིག་སོགས་བཀའ་ཆོས་མང་དུ་གནང། དབྱར་ཐོག་བྲག་ཡབ་སྤྲུལ་སྐུས་རྭ་སྟོད་དུ་གདན་དྲངས། ཟླ་བ་གཅིག་ལྷག་ཙམ་བཞུགས་རིང་ལ། བྲག་ཡབ་སྤྲུལ་པའི་སྐུ། ཐུའུ་བཀྲན་སྤྲུལ་པའི་སྐུ། ཚ་བ་མ་ཎི་ཞབས་དྲུང། རྭ་སྟོད་ཀྱི་བླ་མ་
དགེ་བཤེས་སོགས་ལྔ་བཅུ་སྐོར་ལ། སྒྲུབ་ཐབས་རྒྱ་མཚོ། བ་རི་བརྒྱ་རྩ། སྣར་ཐང་བརྒྱ་རྩ་རྣམས་ཀྱི་རྗེས་གནང་དང་སོ་སོའི་རྒྱ་གཞུང་གི་ལུང། རྡོ་རྗེ་འཇིགས་བྱེད་ཀྱི་དུག་དབང། རྭ་པོ་ཏ། མགོན་པོའི་བེའུ་བུམ། ཕྲེང་བ་སྐོར་གསུམ་

[059B] གྲོལ་མཆོག་གི་ཁྲིད་བརྒྱ། འགྲེལ་པ་དོན་གསལ། འདུལ་བ་མདོ་རྩ་བ། མཛོད་རྩ། རིགས་ཚོགས་དྲུག། བཞི་བརྒྱ་པ། བྱམས་ཆོས་སྡེ་ལྔ། བྱང་ས། བསླབ་སྤྱོད། སྐྱེས་ཚོམས། རྣམ་འགྲེལ་རྩ་བ། རྣམ་ངེས། རིགས་ཐིག་སོགས་
ཀྱི་ལྗགས་ལུང་དང། གཞན་ཡང་ཆོས་བཀའ་མང་དུ་བཀའ་དྲིན་སྩལ། བྲག་ཡབ་སྤྲུལ་པའི་སྐུ་ནས་དེར་བཞུགས་རིང་བསྙེན་བཀུར་ཕུན་སུམ་ཚོགས་པ་མཛད་ཅིང། བཀའ་ཆོས་ཀྱི་ཡོན་ཡང་དཔངས་མཐོ་བ་ཕུལ། སླར་དགོན་པར་ཕེབས་ནས་
ཐུའུ་བཀྭན་རིན་པོ་ཆེ། ཚ་བ་ཞབས་དྲུང། གླིང་གྲགས་པ་སྐུ་སྐྱེ། ཇོ་གདན་མཁན་པོ་དཔལ་ལྡན་གྲགས་པ་སོགས་མང་ཙམ་ལ། བཀའ་གདམས་ལྷ་བཞི། ས་ལུགས་འཇམ་དབྱངས་དམར་སེར། མ་ཏི་ལུགས་ཀྱི་འཇམ་དབྱངས་དཀར་པོ་
དབྱངས་ཅན་མ་དཀར་དམར་གཉིས། ཕག་དཀར་ཤེས་རབ་གསལ་བྱེད། སྲད་རྒྱུད་ལུགས་ཀྱི་ལོ་གྱོན་རིགས་གསུམ། གུར་ནས་བཤད་པའི་སོར་འབྲང། སྣ་ཚོགས་ཡུམ། ཕྱག་རྡོར་གཏུམ་ཆུང། ཁྱུང་ཁྲ། ཁྱུང་ངག། སྒྲོལ་དཀར་ཡིད་བཞིན་
འཁོར་ལོ་རྣམས་ཀྱི་རྗེས་གནང། ལྷ་སོ་སོའི་སྒྲུབ་སྐོར་ལས་ཚོགས་ཀྱི་ཡིག་ཆ་དུ་མའི་ཀླགས་ལུང། གཞན་ཡང་སོ་སོས་ཞུས་པའི་འདོད་ཆོས་ཀྱི་ལུང་མན་ངག་མང་དུ་གནང། མཁས་གྲུབ་བྱེ་བའི་གཙུག་རྒྱན་དཔོན་སློབ་བྱམས་པ་རིན་པོ་ཆེའི་
གསུང་གིས་བསྐུལ་ཏེ། ཀུན་མཁྱེན་གོང་མའི་རྣམ་ཐང་འདུས་ཆེ་ལ་གོ་བདེ་བ། མཐོང་བ་ཙམ་གྱིས་དང་བ་འདྲེན་ཞིང། བསིལ་ལྗོངས་ཀྱི་སྙན་དངགས་ཕལ་མོ་ཆེའི་བླ་ན་མངོན་པར་མཐོ་བའི་ཉམས་ཀྱིས་མཁས་པ་མཐའ་དག་གི་ཡིད་རང་དབང་

[060A]༄༅། །མེད་པར་འཕྲོག་ནུས་པའི་ལེགས་བཤད་མཚུངས་ཟླ་མེད་པ་འདི་ཉིད་འཁྲུངས་རབས་རྣམ་ཐར་དང་བཅས་པ་གསར་རྩོམ་མཛད། འདི་སྐབས་ཆེད་གཉེར་གྱིས་དབྱངས་ཅན་མའི་བྲིས་སྐུ་ཞིག་བཞེངས་ཏེ་ལྗགས་
བསྙེན་གནང་བས་བུ་མོ་གཞོན་ནུ་མ་རིན་པོ་ཆེའི་རྒྱན་གྱིས་སྤྲས་པ་གཅིག་གིས་ཐོད་ལེ་ཀོར་ཞིག་སྟེར་བའི་མནལ་ལམ་བྱུང་ཞིང། འཕགས་མ་ཟླ་མཛེས་མ་ལ་བསྟོད་པ་དོན་ཡོད་པའི་ཞགས་པ་ཞེས་པ་འདི་ཡང་དེ་དུས་མཛད། ཉིན་གཅིག་
ལྕང་སྐྱ་རིན་པོ་ཆེའི་སྐུ་མདུན་དུ་གསུང་རབ་མང་པོའི་དཀའ་གནས་ལས་བརྩམས་ཏེ་འཕྲོས་པ་མཛད་པའི་མཚམས་ཤིག་ཏུ། མཁས་གྲུབ་ནོར་བཟང་རྒྱ་མཚོའི་གསུང་འགའ་ཞིག་རྗེ་ཡབ་སྲས་དང་མི་མཐུན་ཚུལ་ཞུས་པར། ལྕང་སྐྱ་རྡོ་རྗེ་
འཆང་ནས་ཐུགས་ཁྲོས་པའི་རྣམ་པ་མཛད་དེ། དེ་འདྲ་གང་ན་འདུག་གསུངས་པ་ལ། རྗེ་འདིས་བརྟག་གཉིས་ཊཱི་ཀ་ཆེན་སོགས་དེ་དང་དེའི་ཐད་ཀྱི་ལུང་རྣམས་དྲངས་ཏེ་ཞུས་པས། ལྕང་སྐྱ་རྡོ་རྗེ་འཆང་ནས། ཁྱེད་ཚོས་མིའི་བླ་མ་ལ་
མ་གུས་པ་བྱས་ནས་ཞེས་བཀའ་བཀྱོན་གནང། རྗེ་འདིས་ཀྱང་འཇམ་མགོན་བླ་མ་ཡབ་སྲས་ཀྱི་ལེགས་བཤད་གཙོ་མི་ཆེ་ན། གཞན་གཙོ་ཆེ་རྒྱུ་ཅི་ཡོད་ཅེས་ཚིགས་ལ་གོས་མ་བསྐོན་པར་ཞུས་ཏེ་ཁྲོས་ཚུལ་གྱིས་ཧར་གྱིས་བཞེངས་
ནས་གཟིམས་གཤག་ཏུ་ཕེབས། ཕྱི་དྲོ་བཤགས་པ་འབུལ་དགོས་དགོངས་ནས་ཕེབས་ཀྱང། རྡོ་རྗེ་འཆང་ནས་ད་དུང་གསུང་སོགས་ཆེར་མི་གནང་བས། ཚིག་གི་བཟོད་གསོལ་འབུལ་བའི་དུས་ལ་ཅུང་མ་བབས་པར་འདུག་དགོངས་ཏེ་གུས་

[060B] དེ་ནུབ་ཐུགས་འཚེར་སྣང་དང་བཅས་གཤག་ཏུ་བཞུགས། དེ་ཡང་དངོས་གནས་ལ་ཐུགས་ཁྲོ་བ་མེད་ཀྱང་འཇིག་རྟེན་མཐུན་སྣང་དང་བསྟུན་ནས་ཐུགས་ཁྲོ་ཚུལ་དང། ཁྲོ་བ་མ་ཞི་བར་ཤད་
ཀྱིས་སྦྱང་བ་མི་བྱེད་པ་ནི་བྱང་ཆུབ་སེམས་དཔའི་ཐབས་མཁས་ཀྱི་སྤྱོད་པ་ཡིན་ཏེ། བྱང་ཆུབ་སེམས་དཔའི་ས་ལས། བྱང་ཆུབ་སེམས་དཔའ་གཞན་གྱི་སེམས་དང་ཐུན་པར་བྱེད་པ་ནི། གཞན་ཁྲོ་བའི་ཀུན་ནས་དཀྲིས་པའི་ཀུན་ནས་དཀྲིས་པ་ལ་
ཁྲོ་བའི་ཀུན་ནས་དཀྲིས་པ་མེད་པར་མ་གྱུར་གྱི་བར་དུ་བསྔགས་པ་ཡང་མི་བརྗོད་ན། བསྔགས་པ་མ་ཡིན་པ་ལྟ་ཅི་སྨོས་ཏེ་ཤད་ཀྱིས་སྦྱང་བར་མི་བྱའོ། །ཞེས་གསུངས་པའི་དགོངས་པའོ། དེའི་ཕྱི་ཉིན་སྔ་བར་གསོལ་ཇ་ཡང་མ་བཞེས་པར་ལྕང་
སྐྱ་རྡོ་རྗེ་འཆང་གི་མདུན་དུ་བྱོན་ཏེ་ཡིག་བརྒྱ་གསུངས་བཞིན་དུ་ཕྱག་ཕུལ་ནས། ཁ་སང་བླ་མ་ལ་མ་གུས་པ་ཡང་མིན། ང་རང་གི་རང་དོན་ཡང་མིན། འོན་ཀྱང་ཚིག་རྩུབ་མང་པོ་ཞིག་ཞུས་སོང་བར་བཟོད་པ་བཞེས་དགོས་ཞེས་ཞུས་པར། རྡོ་རྗེ་
འཆང་སྔར་ལས་ཀྱང་དགྱེས་ཉམས་ཆེར་མཛད་དེ། ཁྱེད་ཀྱི་སྐུ་གོང་མ་དེ་ཡང་རྗེ་ཡབ་སྲས་ཀྱི་རིང་ལུགས་མཐོན་པོ་སུའི་ངོར་མི་གཏོང་བར་འཛིན་པའི་རང་ཚུགས་ཅན་ཞིག་ཡིན་པས་དེ་འདྲ་བྱེད་དགོས། འཇམ་འཇམ་བྱེད་མཁན་ཚོ་ལ་ངས་ཀྱང་
བློ་གཏོད་མི་ཕོད་གསུངས་ཏེ་ཡབ་སྲས་གཉིས་ཆར་གྱིས་རྗེ་བླ་མའི་ལེགས་བཤད་དྲི་མ་མེད་པ་འདི་ཁོ་ན་ཐུགས་ཀྱི་གཅེས་ནོར་མཆོག་ཏུ་བཅངས་པའི་མཚན་མ་ངོམས་པར་མཛད། འདི་དུས་ཀྱི་ཡབ་སྲས་གཉིས་ཀའི་མཛད་སྦྱོད་དེ་དག་ཀྱང་ཆེས་

[061A]༄༅། །དཔག་པར་དཀའ་བའི་རྒྱལ་སྲས་ཀྱི་སྤྱོད་བ་ཡིན་ཏེ། བདག་ཅག་གི་སྟོན་པ་འདི་ཉིད་སྔོན་བྲམ་ཟེའི་རིགས་སུ་འཁྲུངས་པའི་ཚེ་སློབ་དཔོན་གྱིས་གཞན་ལས་ནོར་བརྐུ་བར་གདམས་པའི་རྗེས་སུ་མ་
འབྲང་བ་ན་དང་པོར་མི་དགའ་བའི་ཚུལ་བསྟན་ཀྱང་ཕྱིས། ང་ཡིས་འབད་པ་དོན་ཡོད་ལེགས་པར་བྱུང། །ཞེས་སོགས་ཀྱིས་ཆེད་དུ་བརྗོད་པ་བྱས་ཏེ་སློབ་མ་ཐམས་ཅད་ཀྱི་ནང་ནས་གཙོ་བོར་བཟུང་བའི་རྣམ་ཐར་ཇི་ལྟ་བ་བཞིན་ནོ། །
བརྒྱད་པའི་ཚེས་ལ་རྗེ་ཉིད་ནས་རྡོ་རྗེ་སློབ་དཔོན་མཛད་དེ་འབྲས་སྤུངས་དུར་ཁྲོད་དུ་བྱང་རྩེ་མཁན་རིན་པོ་ཆེའི་གདུང་ཞུགས་འབུལ་མཛད། སྐབས་སྔ་ཕྱི་ཅི་རིགས་པར་ལྕང་སྐ་ཁང་གསར་དང་ཧར་སྡོང་རྒྱུད་ཁང་སོགས་སུ་གྲྭ་བ་ལྔ་བརྒྱ་
སྐོར་རེ་ལ་རྗེ་གོང་མའི་གསུང་འབུམ་གང་གསན་གྱི་ལུང་དང། བདེ་ལམ་སོགས་ཆོས་བཀའ་མང་དུ་གནང། སྟོན་མཇུག་པའི་སི་ནས་གང་ཅིའི་དེ་ཁུར་བླངས་ཏེ་ནོ་ཡོན་ཆོས་རྗེ་དང་ནོ་ཡོན་རབ་འབྱམས་པ་རྣམས་གདན་འདྲེན་དུ་བཏང་བ་
འབྱོར། ཡང་སྐབས་ཤིག་མནལ་ལམ་དུ་སྔར་གྱི་སྟག་དེ་བྱུང་བ་དོང་ནང་དུ་བསྒྱུར་བ་རྨིས་ཤིང། མ་འགྱངས་པར་རྡོ་རྗེ་འཆང་ནས་རྒྱ་ནག་ཏུ་ཕེབས་དགོས་ཀྱི་བཀའ་གནང་བས། ནོ་ཡོན་ཆོས་རྗེ་དང་ནོ་ཡོན་རབ་འབྱམས་པ་གཉིས་ཀྱིས་ད་
ལྟ་ཝང་སྐུ་ན་ཕྲ་བ་དང། དགོན་པར་བློ་རྟེན་གཞན་མེད་པ་བཅས་བཀྲ་ཤིས་འཁྱིལ་དང་ཝང་ཚང་གཉིས་ཀའི་འཆང་ས་རྗེ་འདི་གཅིག་པུ་ཡིན་པས་དགོངས་ཁྲོལ་ཐུགས་རྗེ་ཆེ་དགོས་ཞུས་པར། ལྕང་སྐྱ་རྡོ་རྗེ་འཆང་ནས། ཁྱེད་ཚོས་ལག་

[061B] གོང་མ་རྒྱལ་པོའི་བླ་མ་གནང་ན་འཛམ་བུའི་གླིང་ཀུན་དགེ་ལྡན་པའི་བསྟན་པས་ཁྱབ་པར་མཛད་པ་ཞིག་ཡོང་བས་དེ་ཀ་འགང་ཆེ་མོད་གསུངས་ནས་དགོངས་པ་མ་ཁྲོལ། བཀྲ་ཤིས་འཁྱིལ་གྱི་གྲྭ་རིགས་དེར་ཡོད་
ཀུན་སོང་ནས་ནན་གྱིས་ཞུས་པར་ཡང། འཇམ་དབྱངས་བཞད་པ་ཚང་ལ་ང་ཤ་མི་ཚ་བར་ཁྱེད་ཆོ་ཤ་ཚ་བ་ཨེ་ཡིན་གསུངས། བཀའ་བཀྱོན་གྱིས་ཚར་བཅད། རྗེ་རང་གིས་ཀྱང་དེ་རིགས་ལ་བཞེད་པ་མེད་ཚུལ་དང། ལྷ་ཐོར་གྱི་ཡང་ཐར་པའི་
ངེས་འདྲོངས་ཤིག་མེད་པས་འཛེམ་དགོས་ཚུལ་སོགས་ཀྱི་ཞུ་བ་ཡང་ཡང་ཕུལ་ཡང་མ་གནང། མཐར་དབུ་བསྙུང་བཞེས་ཏེ་བདག་ལ་ངེས་པར་གཏིང་ནས་འདོད་པ་མེད་གཤིས་སྔ་སོར་རྒྱལ་དབང་རིན་པོ་ཆེ་ནས་རྒྱ་ནག་ཏུ་འགྲོ་དགོས་ཀྱི་བཀའ་
ཁྱབ་ཞལ་ནས་དངོས་སུ་གནང་སྐབས་ཀྱང། ཨུ་ཚུགས་མཐར་སྐྱེལ་གྱིས་ཞུས་པས་གཞན་གྱིས་ཁ་ལོག་པ་བྱུང་ཡང་དགོངས་ཁྲོལ་གནང་བ་ཡིན་ན། ད་འདི་འདྲ་བྱེད་ལུགས་ཡོད་དམ་ཞུས་པས་རྡོ་རྗེ་འཆང་ནས་ཀྱང་དགོངས་པ་གནང་དགོས་བྱུང་
དེ་སྐབས་ཏུ་རལ་དབོན་པོས་ང་རེས་རྒྱ་ནག་ཏུ་ཕེབས་ན་བཟང་མོད་ཞུས་པས། མིང་སྙན་གོས་མཐོ་ཡང་མཐོ་དམན་ཐམས་ཅད་ཀྱི་ཉམས་ལ་མི་ཕན་པའི་ཁར་ང་འདྲ་བས་བསྟན་པ་སྤྱི་ལ་ཡང་མི་ལན། ང་ཚེ་འདིར་ཡུལ་ཕྱོགས་ཐམས་ཅད་ལ་རེ་རེ་
འགྲོ་དགོས་གསུངས། འདི་ནི་པཎ་ཆེན་བློ་བཟང་ཆོས་རྒྱན་གྱིས་མཛད་པའི་ཉིད་ཀྱི་རྣམ་ཐར་ལས། དེ་ཡང་ངལ་གསོ་མེད་པར་ཕྱོགས་མེད་ཀྱི་རྒྱལ་ཁམས་ཀུན་ཏུ་ཉུལ་ནས་གང་ལ་གང་འཚམ་གྱི་རྒྱུད་སྡེ་བཞི་དང་འབྲེལ་བའི་དབང། རྗེས་གནང་

[062A]༄༅། །མདོ་སྔགས་ཀྱི་ལུང་བཤད། མན་ངག་གི་ཆར་ཕབ་སྟེ། བསྟན་པ་ལ་ཕན་པ་དང། སྟོན་པ་ལ་བྱ་བ་ཅུང་ཟད་བྱས། ཞེས་གསུངས་པ་ལྟར་སྙིགས་མའི་གདུལ་བྱ་འདི་སྣང་གི་གཡེང་བས་ཁྱེར་ཏེ་ཆོས་དང་
བླ་མ་མི་དྲན་པ་རྣམས་ཀྱང་རྗེས་བསྙེགས་ནས་བཙན་ཐབས་སུ་ཆོས་སྒོར་གཞུག་པ་རྒྱལ་སྲས་སྙིང་སྟོབས་ཆེན་པོའི་རྣམ་ཐར་ཀྱི་གཙོ་བོ་ཞིག་ཡིན་ཏེ། ཞལ་ནས། ཕྱོགས་མེད་རྒྱལ་ཁམས་རྣམས་སུ་འགྲོ་བའི་དོན། །སྒྲུབ་ལ་ནམ་ཡང་
སྐྱོ་ངལ་མི་མངའ་ཞིང། །འབྲེལ་ཚད་སྨིན་ཅིང་གྲོལ་བའི་ལམ་བཟང་པོར། །འགོད་མཛད་དཔལ་ལྡན་བླ་མར་གསོལ་བ་འདེབས། །ཞེས་སོ། །སྐབས་སྔ་ཕྱི་འདི་དག་ཏུ་མནལ་ལམ་ལ་བྱུང་བའི་སྟག་དེ་རྒྱ་འདྲེ་ཞིག་གི་ངོ་ཡིན་པར་འདུག་
གསུངས། དེ་ནས་དགུང་ལོ་སོ་གཉིས་པས་མོ་ཡོས་ལ་ཕུར་བུ་ལྕོག་ཏུ་རྗེ་གྲུབ་པའི་དབང་ཕྱུག་བླ་མ་བྱམས་པའི་དྲུང་ནས། སྙིང་པོ་དོན་གསུམ་གྱི་ཁྲིད། ཚེམ་བུ་པའི་དམར་ཁྲིད། བླ་མ་མཆོད་པའི་ཁྲིད། ཕྱག་ཆེན་གྱི་ཁྲིད། བློ་སྦྱོང་
དོན་བདུན་མའི་ཁྲིད་སོགས་གདམས་པའི་ཉིང་ཁུ་ཐམས་ཅད་བུམ་པ་གང་བྱོའི་ཚུལ་དུ་གསན། ཟླ་བ་གཉིས་པའི་ཚེས་ལ་པོ་ཏ་ལར་པཎ་ཆེན་ཐམས་ཅད་མཁྱེན་པའི་ཞབས་པད་ནས་ལྕང་སྐྱ་རོལ་པའི་རྡོ་རྗེ་དང་ལྷན་དུ་དཔལ་དུས་ཀྱི་འཁོར་
ལོའི་དབང་ཆེན་སོགས་ཆོས་བཀའ་མང་དུ་གསན། སྨིན་གྲོལ་ནོ་མིན་ཧན་ངག་དབང་འཕྲིན་ལས་རྒྱ་མཚོ་སྒོ་མང་ཆོས་གྲྭར་གསར་དུ་ཕེབས་པས་ཕན་ཚུན་ཐུགས་ནང་ཉེ་ཞིང་གསན་སྦྱོང་གནང་ཚུལ་སོགས་ཀྱི་བསླབ་བྱ་མཛད། སྐབས་

[062B] གཞན་ཡང་ཐུགས་བཞེད་བཞིན་གྱི་ཆོས་བཀའ་ཅི་རིགས་སྩལ་ཏེ་བཞེད་པ་བསྐངས། བཞི་པའི་ནང་དུ་པཎ་ཆེན་ཐམས་ཅད་མཁྱེན་
པར་རྗེ་ཉིད་ནས་གསོལ་བ་བཏབ་པ་བཞིན། དཔལ་རྡོ་རྗེ་འཇིགས་བྱེད་ཆེན་པོའི་སྨིན་བྱེད་བསྐྱེད་རིམ་དང་གྲོལ་བྱེད་རྫོགས་རིམ་གཉིས་ཀྱི་དམར་ཁྲིད་ཉིན་བདུན་གྱི་རིང་སྩལ་པར་བྲག་ཡབ་སྤྲུལ་པའི་སྐུ། རྒྱལ་སྲས་རིན་པོ་ཆེ། སེ་འབྲས་
ཀྱི་དགེ་བཤེས་སོགས་ཧྲག་བསྡུས་དྲུག་ཅུ་སྐོར་འདུས། ཁྲིད་གྲུབ་ནས་གཏང་རག་གི་ཡོན་དུ་ཚོགས་འཁོར་དང་བཅས་མཎྜལ། སྐུ་གསུང་ཐུགས་རྟེན། ན་བཟའ་ཉེར་སྤྱད། ཨ་རུ་ཧོར་ཆེན་པོའི་ལིས་ཕུལ་བའི་ཤེལ་སྤྱད་སྣ་ཚོགས། དངུལ་
རྡོ་ཚད་བདུན་སོགས་བདོག་པ་དངོས་གཙང་བ་ཕུལ། ཉིན་གཅིག་པཎ་ཆེན་ཐམས་ཅད་མཁྱེན་པ་དང། ལྕང་སྐྱ་རྡོ་རྗེ་འཆང་ལྷན་རྒྱས་ཀྱི་སྟེང་དུ་རྗེ་འདི་འབོད་པ་གནང་སྟེ་པཎ་ཆེན་ཐམས་ཅད་མཁྱེན་པར་གཟིགས་འབུལ་དང་སྒྲུབ་པའི་མཆོད་
པར་རྗེ་འདི་དམ་བཅར་བཞུགས་པ་ལ་ལྕང་སྐྱ་རྡོ་རྗེ་འཆང་གིས་རྣམ་མཁྱེན་མཚོན་བྱེད་ཀྱི་ཆོས་བཅུ་ལས་བརྩམས་པའི་བགྲོ་གླེང་དོན་ཟབ་ཅིང་རྒྱ་ཆེ་བ་བྲག་ཐོག་ནས་ཆུ་འབྱོ་བ་བཞིན་གནང་ཞིང། ཉིད་ནས་ཀྱང་སྐབས་སུ་གང་བབས་ཀྱི་
ལན་ཐོགས་མེད་དུ་ཕུལ་བས་ཡབ་སྲས་གཉིས་ཆར་དགྱེས་པའི་མཆོད་སྤྲིན་བླ་ན་མེད་པར་གྱུར་ཏོ། །ཟླ་ཉིའི་འོད་ཀྱི་རྩེ་དགའ་རྒོད་པ་ཡི། །རྣ་ལུང་མཛེས་པའི་རིན་ཆེན་རི་བོ་བཞིན། །ལེགས་བཤད་གསར་བའི་མཆོད་སྤྲིན་སྤྲོ་བ་ཡིས། །ཡབ་

[063A]༄༅། །རྗེ་ཆོས་ཀྱི་རྒྱལ་པོའི་མདུན་ས་མཛེས། །ཨེ་མ་ཁང་བཟང་གཅིག་ཏུ་ཡང། །འདྲེན་པ་གསུམ་གྱིས་མཐུན་སྣང་དུ། །ཆོས་ཀྱི་འཁོར་ལོ་བསྐོར་མཛད་ན། །ཅི་སླད་ལྷན་ཅིག་གཉིས་མིན་གསུངས། །གཞོམ་
མེད་གཞིག་བྲལ་རྡོ་རྗེའི་གདན་མིན་ཡང། །དེ་ལྟའི་གསང་གསུམ་སྤྲོས་པ་འབུམ་གྱི་གར། །ཅིག་ཆར་བསྒྱུར་བའི་རིལ་པ་བརྟེན་བཟོད་པའི། །བསིལ་ལྗོངས་གསེར་ལྡན་མའང་སྐལ་བ་བཟང། དེ་རྗེས་པཎ་ཆེན་ཐམས་ཅད་
མཁྱེན་པ་ནས་ཉིན་གསུམ་གྱི་རིང་འཁྲུལ་འཁོར་དང་ལྕགས་མཁར་གྱི་ཁྲིད་སྩལ་ཅིང། མཇུག་ཏུ་འཁྲུལ་འཁོར་རྣམ་བཤད་ཆེན་མོ་པཎ་ཆེན་བློ་བཟང་ཆོས་རྒྱན་གྱི་ཕྱག་དཔེ་ངོ་མ་ཞིག་དང་དཔེ་རིས་ཆ་ཚང་ཞིག་ཀྱང་ཕྱག་བདར་ཏེ་
གནང། སྐུ་ཚེ་མཛད་འཕྲིན་སོགས་ཀྱི་དོན་སྐོར་པཎ་ཆེན་མཆོག་ལ་ཞུས་པར། སྒྲོལ་མ་ཡི་དམ་དུ་གནང་ན་ལེགས་ཚུལ་ཕེབས་པས། དེ་ཕྱིན་ལོ་རེ་ལ་སྒྲོལ་མ་འབུམ་ཕྲག་རེ་ཉུང་མཐར་བྱས་ནས་སྒྲུབ་པའི་སྲོལ་བཙུགས། ཕྱིས་སུ་བར་
ཆད་ཀྱི་མཚན་མ་མངོན་ཚན་ཆེ་བའི་སྐབས་དུ་མར། སྤྱན་དམིགས་དང་བཅས་མྱུར་མཛད་མ་དང། སྒྲོལ་མ་ཚར་རེ་ཙམ་གསུངས་པ་ན། འབབ་ཆུ་དྲག་པོ་ལ་རྡོ་རྗེའི་ཆུ་ལོན་བཀོད་པ་ལྟར་གྱུར་པ་སྐྱེ་བོ་ཀུན་ལ་མཐུན་སྣང་དུ་གྲུབ་པའི་ལོ་རྒྱུས་
ཆེས་མང་ངོ། །དེ་ལྟར་དབུས་སུ་བྱོན་ནས་ལོ་ངོ་བརྒྱད་ཀྱི་བར་དུ་བཞུགས་ཏེ་དབུ་ཕར་གྱི་གཞུང་ལ་ཞིབ་པར་ཚིག་དོན་རེ་རེ་ནས་ཆོས་གྲྭར་བརྒལ་བརྟག་ཀྲིས་གཏན་ལ་ཕབ། མཛོད་འདུལ་རྣམ་འགྲེལ་གསུམ་ལ་རང་རང་གི་རྩ་བའི་སྟེང་དུ་

[063B] དཀའ་བའི་གནས་ལ་དོགས་གཅོད་མང་དུ་མཛད་དེ་བཀའ་པོ་ཏ་ཆེན་པོ་ལྔའི་ཚིག་དོན་མཐའ་དག་ལྷག་མ་མེད་པར་ཐུགས་སུ་ཆུད། སྔགས་ལ་རྒྱུད་
གྲྭར་ཕེབས་པ་མ་ཤར་ཡང་རྒྱུད་དང་རྒྱུད་འགྲེལ་ཆེན་མོ་རྣམས་དང། དེའི་གནད་བསྡུས་པའི་བསྐྱེད་རྫོགས་སོགས་ལ་གཟིགས་རྟོག་མཛད་ཅིང་མཁས་པ་མང་དུ་བསྟེན་ནས་གཞུང་སྤྱིའི་ཁོག་ཕུགས་པའི་གཟབ་བཤད། དཀའ་བའི་གནས་ལ་དམིགས་ཀྱིས་
བསལ་བའི་དོགས་གཅོད། ལག་ལེན་གྱི་རིགས་ལ་མཐོད་བ་བརྒྱུད་པའི་ཞིབ་ཁྲིད་བཅས་སྦྱངས་ཏེ། གསང་ཆེན་རྒྱུད་སྡེ་རྒྱ་མཚོའི་གནད་ལ་མཁྱེན་པའི་ཀློང་རྡོལ་བཤེས་གཉེན་མཚན་ཉིད་དང་ལྡན་པ་དུ་མཚུལ་བཞིན་དུ་བསྟེན་ཏེ། དབང་
ལུང་རྗེས་གསུམ་ཁྲིད་མན་ངག་དང་བཅས་པ་གང་བཞུགས་དང། ཁྱད་པར་དུ་ཡང་འཇམ་དབྱངས་མཁྱེན་བརྩེའི་གསུང་མགུར་ལས། གང་འདིས་ཐུབ་བསྟན་ཐ་མར་གྱུར་པའི་མཐུས། ཇི་སྙེད་ཆོས་ཀྱི་བཀའ་བ་བས་ཆད་གྱུར་ཅིང། ཅུང་ཟད་
ལུས་རྣམས་འཆད་ལ་ཉེ་བ་འདི། །བསམ་བཞིན་སྙིང་ནས་མ་དགའ་ཤེས་པ་འཕྱོ། །ཞེས་གསུངས་པ་བཞིན་དུས་དབང་གིས་ཆོས་རྒྱུན་ཉག་ཕྲ་བར་ཡོད་པ་རྣམས་ཐུགས་ཀྱིས་མ་བཟོད་པར་ཕྱོགས་མཐའ་དག་ནས་དཀའ་བ་བརྒྱ་ཕྲག་གིས་
བཙལ་ཏེ་གསན། དེ་ཡང་རྒྱལ་བའི་བཀའ་དང་ཚད་མར་གྱུར་པའི་ལུང་རྣམས་ལས་གང་ཟག་ལ་མི་རྟོན་པར་ཆོས་ལ་རྟོན་དགོས་པར་གསུངས་པ་བཞིན་ཆོས་ཁུངས་བཙུན་པ་གཙོ་བོར་མཛད་པ་མ་གཏོགས། དེང་དུས་ཀྱི་དམ་པར་ཁས་

[064A]༄༅། །འཆེ་བ་ལ་ལ་བཞིན་གང་ཟག་གོ་ས་དམའ་བ་ཞིག་ལ་ཆོས་ཉན་ན་མཐོན་པའི་སྒྲོབ་ལ་གནོད་དུ་དོགས་ནས་འཛེམ་པར་བྱེད་པ་ནི། ཀུན་གཟིགས་ལྔ་པ་ཆེན་པོས། རང་ཆེ་ཁེངས་པའི་རི་བོ་མཐོན་པོའི་
རྩེར༑ ལེགས་བཤད་གཏམ་གྱི་ཆུ་བོ་ག་ལ་འདྲོང། །གཟུར་གནས་ཐུགས་ཀྱི་གཤོང་བུར་མདོ་རྒྱུད་ཀྱི། །མཁའ་གླང་གཟིགས་མ་ཕྱོགས་བརྒྱ་ནས་འབབ་འཁྱིལ། །ཞེས་གསུངས་པ་ལྟར། ཆོས་ཀྱི་བདུད་རྩིའི་བགོ་སྐལ་ནོད་པའི་
གེགས་ཀྱི་གཙོ་བོར་དགོངས་ཏེ་བླ་ཆེན་དུ་མིང་མ་བཏགས་པའི་ཞྭ་ལུའི་རི་ཁྲོད་པ་འགའ་ཞིག་དང། བཀྲ་ཤིས་ལྷུན་པོའི་རྗེ་དྲུང་ཡེ་ཤེས་མཐའ་ཡས་སོགས་ལས་ཆོས་མང་དུ་གསན། པྲ་སྟི་དགེ་བཤེས་ཀྱི་སློབ་མ་རི་ཁྲོད་པ་ཞིག་ལས་
ཀྱང་སུམ་རྟགས་ལ་གསན་སྦྱོང་མཛད། དེར་མ་ཟད་ཀུན་མཁྱེན་གོང་མས་རྒྱལ་ཐང་བའི་གཅོད་ལ་བསྔགས་བརྗོད་མཛད་ཚུལ་ལ་བརྟེན། གསན་བཞེད་ཆེ་ཡང་ཆོས་རྒྱུན་ཁུངས་དག་རྩད་མཆོད་པའི་སྐབས་ཤིག་ལྷ་ས་སྨོན་ལམ་གྱི་
གནས་ཚང་དུ་མཇལ་སྐོར་བ་ཞིག་གི་ཁུར་པོའི་ནང་ན་དཔེ་འགའ་ཞིག་འདུག་པའི་ཁྲོད་དུ་གཅོད་དེ་སྐོར་གྱི་ཆ་ལག་ཚང་བར་ཡོད་པ་གཟིགས་ནས་གསུང་འཕྲོས་གནང་བས་ཆོས་རྒྱུན་ཡང་ཁུངས་བཙུན་རྫོགས་པར་ནོད་འདུག་པས་ཐུགས་
དགྱེས་ཚོར་ཆེན་པོ་མཛད་དེ་འབྲས་སྤུངས་སུ་གདན་དྲངས་ནས་ཆ་ཚང་བར་གསན་ཏེ། ཇི་སྐད་དུ། འཇམ་མགོན་ས་སྐྱ་པཎྜི་ཏས། །མཁས་པ་ཡོན་ཏན་དཔག་མེད་ཀྱང། །གཞན་གྱི་ཡོན་ཏན་ཆུང་དུ་ལེན། །ཞེས་གསུངས་པ་བཞིན་

[064B] གསན་པ་དེ་ཡང་ཐོབ་ལོ་ཙམ་མ་ཡིན་པར་བསྟན་པའི་རྒྱུན་ལ་
དགོངས་ནས་བརྒྱུད་རིམ། ཆོ་ག་ཕྱག་ལེན་ཐ་ན་བཅའ་ཤོམ་ཚུན་ཆོད་ལ་ཡང་དག་པར་ཞིབ་ཐིག་མཛད་པའི་སྤྱན་ལྟོས་ཀྱི་བཀའ་དྲིན་ཁོ་ན་ལ་བརྟེན་ནས་དེང་སང་འདི་ཕྱོགས་ཀྱི་གྲྭ་རིགས་རྣམས་ཆོས་ཉན་པ་དང། དེའི་བརྒྱུད་ཁུངས་དང་ཆིངས་
སོགས་རྩད་གཅོད་པ། གསུང་བཤད་ཟིན་བྲིས་སུ་འདེབས་པ་སོགས་ལ་བརྩོན་པའི་སྲོལ་འདི་ཉིད་བྱུང་བར་གཟུར་གནས་ཀུན་གྱིས་མགྲིན་གཅིག་ཏུ་གླེང་བ་ལྟར་ཡིན། དེའི་ཚེ་ཕྱག་རྫས་གཞི་ཆེ་བ་མེད་ཀྱང་གང་ཡོད་ཆོས་ཞུས་ཀྱི་ཡོན་དང་ཕྱག་
དཔེ་གསར་བསྒྲིགས་ཀྱི་ཐེབས་སུ་བཏང་ནས་རྒྱུན་ལྡན་བཞེས་པ་རུས་ཐུགས་རེ་ཙམ་གྱིས་ཆོག་ཤེས་མཛད་དེ་ཆོས་ཀྱི་དོན་དུ་དཀའ་བ་སྤྱོད་པ་གཞོན་ནུ་ནོར་བཟང་དང། འཕགས་པ་རྟག་ཏུ་དུ་ལ་སོགས་པའི་རྣམ་ཐར་ལྷུར་བཞེས་མཛད་དེ་དབུས་
འགྱུར་ཆོས་ཀྱི་མདུན་ས་ཆེན་པོར་གང་གི་དོན་དུ་བྱོན་པའི་དགོས་པ་མཐའ་དག་ཐུགས་ཀྱི་བཞེད་པ་བཞིན་དུ་ལེགས་པར་གྲུབ་ནས་སླར་མདོ་སྨད་ཀྱི་བསྟན་འགྲོའི་དོན་དུ་ཆིབས་ཀྱི་ཁ་ལོ་བསྒྱུར་བའི་ཐུགས་འཕེན་གནང་ཞིང། གདན་འདྲེན་པ་རྣམས་
ནས་ཀྱང་ཕེབས་ཆས་སོགས་ཀྱི་གྲ་སྒྲིགས་ལེ་ཤོར་མེད་པར་ཁུར་བླངས་ཀྱིས་ཞབས་འདེགས་ཞུས། དེའི་ཁྲོད་ནས་ཆིང་ཝང་གི་མི་སྣ་ནོ་ཡོན་ཆོས་རྗེས་པཎ་ཆེན་ཐམས་ཅད་མཁྱེན་པར་རྗེ་འདིའི་འཁྲུངས་རབས་གསོལ་འདེབས་ཤིག་ཞུས་

[065A]༄༅། །པར་ཤེས་བྱའི་གནས་ཚུལ་མ་ལྗགས་རྩོམ་མཛད་པ་དེ་ཉིད་ཀྱི་གསུང་གི་བླ་མའི་བསྟོད་ཚོགས་གྲས་ན་རྒྱས་ཤོས་ལྟ་བུར་ཡོད། དེ་སྐབས་གཞུང་སའི་ལས་དོན་དེ་མོ་རིན་པོ་ཆེས་གནང་སྐབས་ཡིན་གཤིས་
ཐོན་ཕྱག་ཞུས་ཐོག། གཞུང་ས་ནས་དགེ་ལྡན་བསྟན་པའི་གསལ་བྱེད་པཎྜི་ཏ་ནོ་མིན་ཧན་གྱི་ཆོ་ལོ་དང་ཐམ་ཀ་སོགས་སྩལ་ཏེ་ཆེན་པོར་འོས་པའི་གཟེངས་བསྟོད་མཛད་ཅིང། ན་བཟའ་ཉེར་སྤྱད། གདུགས། རྒྱ་གླིང། རྟ་དར་སོགས་
མཁན་ཆས་ཆ་ཚང། སྣམ་བུབས་བཞི་བཅུ་སོགས་ཀྱི་དངོས་ཆས་སྤམ་མཐོ་བ་དང། དེ་མོ་ནོ་མིན་ཧན་ནས། ཧ་སག་དྲུག། ཐེར་བུབས་བརྒྱད། རྩེ་ཞྭ་བཞི་བཅུ། སྤུ་ཧྲུག་ལྔ་བཅུ་སྐོར་སོགས་ཕེབས་རྫོངས་ཤིན་ཏུ་གཟབ་ཅིང། དེ་མཚུངས་
བཀའ་བློན་མི་དྲག་ཐམས་ཅད་ཀྱིས་ཀྱང་ལེགས་སྐྱེས་གྱ་ནོམ་པ་བསྟར། ལྕང་སྐྱ་རྡོ་རྗེ་འཆང་ནས་སྐུ་གསུང་ཐུགས་རྟེན་དུ་མ་དང། ན་བཟའ་ཆ་ཚང། སྤུ་ཧྲུག་སུམ་ཅུ། དངུལ་སྲང་བརྒྱ། ཆིབས་ཆེན་སྒ་འཁོར་ཆ་ཚང་གིས་གཙོས་རྟ་བཅུ་སོགས་
ཕེབས་རྫོངས་རྒྱས་པར་གནང། གྲྭ་ཚང་ལ་དངུལ་ཞོ་གསུམ་རེའི་འགྱེད་དང། འཇོག་པར་ཇ་ཁྲ་སྤུས་ལེགས་བརྒྱ་དང་བདུན་ཅུ་བཞག། སོ་སོ་ནས་ཀྱང་ཕེབས་རྫོངས་ཀྱི་རིམ་པ་གང་གཟབ་ཞུས། ཧོར་ཟླ་ལྔ་པའི་ཚེས་ཉེར་གསུམ་ལ་གཞུང་ས་
ནས་གནང་བའི་མཁན་ཆས་རྣམས་སྤྲད་དེ་འབྲས་སྤུངས་ནས་ཆིབས་བསྒྱུར། སྒོ་མང་གྲྭ་ཚང་དང་ཧར་སྡོང་ཁང་ཚན་ནས་དཀར་སྤྲོ་ཕུལ་ཐོག་གྲྭ་མང་གིས་མཇལ་ཁ་ཞུས་ཤིང་དར་འབོད་དང་ཐལ་སྐད་སོགས་ཀྱིས་རྟེན་འབྲེལ་བསྒྲིགས། གྲྭ་ཚང་

[065B] སེ་རའི་གཤམ་དུ་གཞུང་གི་ཐབ་བསུ་དང། ཆིབས་སྐྱེལ་དུ་རྩེ་ཤོད་ཀྱི་དྲུང་འཁོར་ཁ་ཤས་བཀའ་བློན་སོ་སོའི་མི། ལྕང་སྐྱ་རིན་པོ་ཆེའི་སྐུ་ཚབ་རྣམས་འབྱོར། དེ་ནུབ་ཕུར་བུ་ལྕོག་གི་ཉེ་
འདབ་ཏུ་བཞུགས་ཞག་མཛད། བླ་མ་བྱམས་པ་རིན་པོ་ཆེར་མཇལ་དུ་ཕེབས་པར་བསྟན་པའི་ཁུར་གཏན་པའི་ཞལ་ཏ་དང་གང་ཅིའི་གསུང་གླེང་ཞིབ་རྒྱས་མཛད། མཐར་གདུང་ཤུགས་དྲག་པོས་སྐྱབས་འཇུག་ཞུས་ཏེ་ཡབ་སྲས་འབྲལ་མི་
ཕོད་པ་ལྟ་བུའི་ངང་ནས་ཕྱིར་བྱོན། ཕྱི་ཉིན་ཐུའུ་བཀྭན་རིན་པོ་ཆེ། དགོན་ལུང་པ་ཝང་ཞབས་དྲུང་སོགས་གྲྭ་བ་ཆིབས་སྐྱེལ་ཞུ་མི་བརྒྱ་སྐོར་ཙམ་གྱིས་དར་འབོད་ལན་གསུམ་སོགས་ཀྱིས་རྟེན་འབྲེལ་བསྒྲིགས་པར། ངེད་སླར་ཡང་བོད་དུ་ལན་གཅིག་
ངེས་པར་སླེབས་པ་འདུག་ཅེས་གསུངས་ནས་དགྱེས་པའི་རྣམ་པ་མཛད། དེའི་ཁྲོད་ནས་དགེ་བཤེས་བསོད་ནམས་གྲགས་པ་ལ། གཅོད་འདི་ལ་བརྒྱུད་པ་མི་འདྲ་བ་མང་དུ་ཡོད་ཀྱང་འཇམ་དབྱངས་མགོན་པོ་ནས་བརྒྱུད་པ་འདི་ངོས་གཙང་ཞིང། བརྒྱུད་
རིམ་རྣམ་དག་བར་མ་ཆད་དུ་འདུག་པས་ངས་ཀྱང་ག་རེ་ངག་དབང་ཕུན་ཚོགས་ཀྱི་སློབ་མ་རྭ་སྟོད་བློ་བཟང་རབ་རྒྱས་ལ་ཉན་རྒྱུ་བྱས་ཡོད་པ་བྲེལ་དབང་གིས་མ་འགྲིག་ཁྱོད་ཀྱིས་དེ་ནས་དབང་ལུང་ཆ་ཚང་ཞིག་ཉན་ནས་གཉན་ཁྲོད་བརྒྱ་རྩ་སོགས་
ཀྱང་འགྲིམ་སྟེ་རང་ཡུལ་དུ་འོང་ན་ལེགས་ཞེས་གསུངས་པ་བཀའ་བཞིན་བསྒྲུབས་པས་ཕྱིས་མདོ་སྨད་དུ་ཁོང་གི་འཕྲིན་ལས་ཀྱི་སྒོ་ཡང་ཆོས་འདིས་ཕྱེ་ཞིང། གཞན་ཕན་ཡང་ཁྱབ་བདལ་དུ་ཆེ་བས་དོན་གཉིས་ལྷུན་གྱིས་གྲུབ་པ་ཞིག་བྱུང་སྟེ། དེ་ཡང་རྗེ་

[066A]༄༅། །འདིའི་འཕྲིན་ལས་ཀྱི་ཆ་གཅིག་ཡིན་ལ་དེ་ལྟར་གདུལ་བྱ་སོ་སོའི་མོས་པ་དང་སྐལ་བ་ཇི་ལྟ་བ་བཞིན་དུ་འདོམས་པ་ཡང་སོ་སོ་ཡང་དག་པར་རིག་པ་བཞིའི་འབྲས་བུ་ཡིན་པ་ཤེས་པར་གྱིས། དེ་ནས་སྒོ་ལ་བརྒྱུད་དེ་
རིམ་གྱིས་རྭ་སྒྲེང་དུ་བྱོན། པཎ་ཆེན་ཐམས་ཅད་མཁྱེན་པ་ཡང་དགའ་ལྡན་བརྒྱུད་ནས་དེར་ཕེབས་པས་ཡབ་སྲས་གཉིས་ཉིན་གཅིག་ལ་བཀའ་གདམས་བསྟན་པའི་ཆུ་མགོར་སྒྲེང་རྒྱལ་བའི་དབེན་གནས་སུ་ཞལ་འཛོམ། དེ་ཀའི་ཚོགས་མང་
དང་ལྷན་དུ་བདེ་ལམ་གྱི་ཁྲིད་སོགས་ཆོས་འགའ་ཞིག་གསན། ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་ཞིག་སྒེར་དུ་ཞུས་ཤིང། ཆིབས་ཆེན་དཀར་པོ་ཞིག་ཕུལ་བ་གཙང་དུ་འབྱོན་ཉིན་ཆིབས་ཏེ་དགྱེས་པའི་ཚུལ་གྱིས་རྗེ་འདིའི་ཞབས་
འབྲང་འགའ་ཞིག་ལམ་ཁར་ཡོད་པ་ལ་ཕྱག་མཛུབ་ཆིབས་པའི་སྟེང་དུ་བཙུགས་ནས་སྟོན་པ་གནང། ཕྱིས་པཎ་ཆེན་ཐམས་ཅད་མཁྱེན་པ་མདོ་སྨད་དུ་བྱོན་པའི་ཚེ་ཡང་རྗེ་འདི་འཁྱེད་ཨ་མདོར་ཕེབས་སྐབས་ངས་རྭ་སྒྲེང་མཇལ་བའི་ཁུལ་
བྱས་ནས་ཁྱེད་ལ་ཆིབས་སྐྱེལ་བྱས་པ་ཡིན་ཨང། ཞེས་ཞལ་ནས་དངོས་སུ་གསུངས་པ་ལ་དཔག་ན། ཡབ་སྲས་གཉིས་གནས་དེ་ཀ་རང་དུ་ཞལ་འཛོམ་དགོས་པའི་སྔོན་དང་ཕྱི་མའི་རྟེན་འབྲེལ་གྱི་གནད་ཁྱད་པར་ཅན་ཞིག་ཡོད་པ་གདོན་
མི་ཟའོ། །དེ་ཙམ་དུ་མ་ཟད། བོད་དུ་བཀའ་ཆོས་གནང་བའི་རྗེས་མ་ཐུའུ་བཀྭན་རིན་པོ་ཆེ་ནས་ཞུས་པའི་འཇིགས་བྱེད་སྔགས་བཏུའི་རྗེས་གནང་དང། གསུང་རྩོམ་གྱི་རྗེས་མ་དེ་ཉིད་ཀྱིས་ཞུས་པའི་དབྱངས་ཅན་མ་དམར་མོའི་སྒྲུབ་ཐབས་

[066B] འདི་ནས་ཡང་ཆོས་རྒྱལ་གྱི་རྗེས་གནང་མཇུག་ཏུ་སྩལ་པ་སོགས་ནི་འཇམ་དཔལ་གཤིན་རྗེ་གཤེད་དུར་སྨྲིག་འཆང་བའི་སྐུར་བཞེངས་པ་རྗེ་བཙུན་
ཙོང་ཁ་པ་ཆེན་པོའི་བསྟན་པ་ཕྱོགས་མཐར་སྤེལ་བའི་རྟེན་འབྲེལ་གྱི་གནད་ཅིག་ཡིན་པར་སེམས། དྲུག་པའི་ཚེས་གསུམ་ལ་པཎ་ཆེན་ཐམས་ཅད་མཁྱེན་པ་གཙང་དུ་ཆིབས་བསྒྱུར་བས། བླ་མ་དང་རྒྱབ་སྤྲོད་བྱས་ནས་འགྲོ་མི་རུང་གསུངས་ཏེ་
དེ་ཉིན་ཡང་དགོན་དུ་ཕེབས་ནས་གྲུབ་དབང་སྔགས་རམ་པ་དང་ཆོས་ཀྱི་གསུང་གླེང་དམར་བར་མཛད་ཅིང་དེའི་ཕྱི་ཉིན་རྭ་སྒྲེང་ནས་བཏེགས་སོ། །སྨྲས་པ། ཕུལ་བྱུང་རྣམ་དཔྱོད་ཀེ་ལ་ཤ་རིའི་རྒྱུན། །ཐོས་བསམ་ཀེ་ཏ་ཀས་བགྲུངས་དྭངས་པའི་
མཚོར། །འཕགས་བོད་གཞུང་ལུགས་རྒྱུ་སྐར་བྱེ་བའི་ཕྲེང། །ཅིག་ཆར་བཞད་བ་ཀུན་དའི་སྐྱེད་ཚུལ་བཞིན། །འདུལ་བ་འབུམ་སྡེའི་གངས་རི་ལ་གནས་གྲུབ་མཐའ་རྒྱ་མཚོའི་དགག་སྒྲུབ་ལུས་རྩལ་རྫོགས། །ཆོས་མངོན་མཁྱེན་པའི་མིག་རྩ་
དམར་འཁྲུགས་གྲགས་པའི་རིགས་ལམ་མི་བཟད་མཆེ་སྡེར་བགྲད། །སྦས་དོན་དམར་སེར་རལ་བའི་ཁུར་འཆང་དངོས་བསྟན་སྟོང་པའི་དབྱངས་ཀྱི་ང་རོ་མཐོ། །དཔལ་ལྡན་འཇིགས་བྲལ་སྨྲ་བའི་སེང་གེ་འཛམ་གླིང་མཁས་པ་ཡོངས་ཀྱི་གཙུག་
ན་མཛེས། །ཀུན་རྨོངས་ལྕགས་ཀྱི་གཟེར་བུས་རྒྱས་བཏབ་ཀྱང། །ཁེངས་དྲེགས་རལ་བ་གསིག་པ་སེང་གེའི་གསོབ། །བློ་གསར་བྱིའུ་སུན་འབྱིན་ཐལ་བས་ཀྱང། །གོས་དཀར་གསོལ་བ་དག་གི་དོ་ཟླ་མིན། །དབང་ཁྲིད་ལུང་ཆོས་བཻཌཱུརྱ་

[067A]༄༅། །ཡི་ཆབ། །མན་ངག་ལྦུ་བའི་དོ་ཤལ་གྱིས་སྒེག་མ། །སྤྲོ་ཞིང་སྡུད་པའི་རོལ་པ་བརྒྱས་རྩེན་པའི། །མ་དྲོས་ཆུ་གཏེར་གཉིས་པ་གཞན་ན་གང། །བཤེས་གཉེན་འདབ་སྟོང་བྱེ་བའི་གེ་སར་རྡུལ། །ཁྱེད་ཐུགས་
སྦྲང་རྩིའི་དོག་པ་ལ་ཆགས་ཚེ། །དབུས་འགྱུར་ཆོས་ཀྱི་འབྱུང་གནས་སྒྲ་བོ་ཆེ། །གདམས་པའི་མིང་གི་ལྷག་མར་མ་གྱུར་ཏམ། །དགའ་བའི་པ་དན་དཀར་པོས་མཛེས་པ་ཡི། །གྲུ་གཟིངས་ནོར་གྱིས་གཏམས་པའི་དེད་དཔོན་བཞིན། །ལེགས་
བཤད་གཏམ་གྱིས་མགྲིན་པ་གང་པ་ཡི། །ཀ་ལན་ཏ་ཀ་རང་གི་ཚལ་དུ་ཆས། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་དོགས་ལས་
དབུས་འགྱུར་ཆོས་ཀྱི་མདུན་ས་ཆེན་པོར་མདོ་སྔགས་གཞུང་ལུགས་རབ་འབྱམས་ལ་གསན་སྦྱོང་གཙོ་བོར་མཛད་པའི་སརྒ་སྟེ་དྲུག་པའོ།། །།ཟབ་གསང་ཆོས་ཀྱི་གླུར་འབབ་ནཱ་དའི་དབྱངས། །དབྱངས་ཀྱི་དཔལ་མོར་བཞད་
བའི་མཛའ་ན་མོར། །བརྟན་གཡོའི་དངོས་ཀུན་མུ་ཏི་ག་དོ་ཤལ་གྱི། །རྩེ་དགར་རོལ་པས་འཁྱུད་པ་དེ་ཡིས་སྐྱོངས། །དེ་ནས་རིམ་གྱིས་བྱོན་པར་བདུན་པའི་བཅོ་ལྔའི་ཉིན་སྔ་འགྲོས་པ་རྣམས་སོང་ནས་འབྲི་ཆུའི་ཚུར་ཁར་བབས་ཟིན་པའི་
རྗེས་སུ་མི་མངགས་ཏེ། དེ་རང་ཅིས་ཀྱང་ཆུའི་ཕ་རིར་འབུད་དགོས་གསུངས་པས་དེ་རྣམས་ཀྱིས་རབ་ཉུལ་བྱས་པར་རྟ་རྨིག་ཚུགས་མི་ཚུགས་ཅི་རིགས་བྱེད་པ་ཞིག་ལས་མ་རྙེད། དེར་རྗེ་ཉིད་ཀྱིས་ཆོས་སྐྱོང་ལ་འཕྲིན་བཅོལ་མཛད་ནས་

[067B] དེ་ནུབ་ནས་ཆར་ཞོད་བྱས་པས་རབ་མེད་པར་སོང་བ་ན་ཐམས་ཅད་ལ་ལྷག་པར་ཡིད་ཆེས་ཀྱི་དད་པ་སྐྱེས། ཆུ་དམར་རབ་
བདུན་དུ་བླ་བྲང་ནས་སྟོང་སྐོར་མགྲོན་གཉེར་དང། དཔོན་ཚང་ནས་ཚེ་མགོན་ཐའི་ཇི་བཅས་བསུ་བ་དང་པོ་འབྱོར། ཉིན་གཅིག་ས་བུད་གྱིས་ལ་མང་ཤོས་ལྷོ་ངོས་སུ་སོང་གསུངས་པ་བཞིན་མེར་གེན་བཱ་ཐུར་གྱིས་གཙོ་བྱས་དེ་ཕྱོགས་སུ་སོང་བ་
ཇག་པ་དང་གདོང་ཐུག་བྱས་ཏེ་ཇག་མི་རྣམས་བཟུང་ནས་འོང་བར་གཞན་གྱིས་བརྡུང་བརྡེག་བྱེད་རྩིས་བྱས་ཀྱང་དེ་འདྲ་མ་བྱེད་གསུངས་ལམ་གྲོ་བྱིན་ནས་གཏོང་དུ་བཅུག་པས་ཚེ་འདིར་སྲོག་གི་འཇིགས་པ་ལས་བསྐྱབས་ཤིང། ཕྱི་མ་མ་བྱིན་
ལེན་གྱི་རྣམ་པར་སྨིན་པའི་ངན་སོང་གི་སྡུག་བསྔལ་མྱོང་བ་ལས་སྐྱོབ་པར་མཛད། དེ་ཡང་ཕན་དང་བདེ་དང་སྐྱོབ་པ་དང། ཞེས་པ་ལྟར་ཐེག་པ་ཆེན་པོའི་ལམ་བཟང་སྙིང་རྗེའི་སྙིང་པོ་ཅན་གྱི་བྱེད་པ་ཡིན་གྱི་རང་གི་རྒྱུ་ནོར་གོད་དུ་དོགས་པས་
གསོག་སྲུང་མཛད་པ་ག་ལ་ཡིན། ཉིན་གཅིག་འབྲོང་གཡག་འཇིགས་སུ་རུང་བ་ཞིག་ཧར་སྒྲ་དང་བཅས་གཟིམས་གུར་བསྙེགས་ནས་བརྒྱུགས་ཡོང་བར་ཉིད་དེ་ཕྱོགས་སུ་ཕར་བྱོན་པས་དེ་མ་ཐག་ཕྱིར་ལག་པ་ནི་ནག་ཕྱོགས་པ་ཞིག་གིས་མཐོ་
འཚམ་པ་ཡིན་འདུག་ཀྱང། བདེན་པའི་སྟོབས་ཀྱིས་ཞི་བར་མཛད་པ་མ་སྐྱེས་དགྲས་གླང་ཆེན་སྨྱོན་པ་རྦད་པའི་ཚེ་སྟོན་པས་རྫུ་འཕྲུལ་གྱིས་འདུལ་བར་མཛད་པའི་རྣམ་ཐར་དང་ཆོས་མཚུངས་སོ། །ཤ་ར་ཙུལ་ཀེར་བསུ་བ་བར་མ་འབྱོར་ཅིང་

[068A]༄༅། །རྨ་ཆུ་ཚུར་ཐོན་ནས་དབོན་པོ་ཆོས་རྗེ་ངོ་གཡོག་དང། མཁན་ཆེན་དགེ་འདུན་རྒྱ་མཚོའི་དབོན་པོ་ཆོས་རྗེ་མཁས་གྲུབ་རྣམས་ཀྱིས་བསུས། མཚམས་ཤིག་ཏུ་སྲིད་སྐྱོང་པེའི་སི་བཱ་ཐུར་དེའི་ཆིང་རྟ་པ་བརྒྱ་ཕྲག་
དང་བཅས་པ། ཡར་ནང་བདེ་ཆེན་སྤྲུལ་སྐུ་དཔོན་གཡོག་སོགས་རིམ་པ་དུ་མ་འབྱོར། མཁན་ཆེན་རིན་པོ་ཆེ་ནས་ལམ་ཁར་བྱོན་ཏེ་བསུ་རྩིས་མཛད་ཀྱང། འོ་བརྒྱལ་ཆེ་ཞིང་དེ་འདྲ་མི་རུང་ཚུལ་ཞུས་པར་བརྟེན་རས་གུར་ཞིག་ཏུ་མཇལ་
འཕྲད་གནང་རྩིས་ལ་རྒྱང་རིང་པོ་ནས་ཆིབས་བཤོལ། མདུན་དུ་བྱོན་ནས་བརྐྱངས་ཕྱག་གསུམ་མཛད་དེ་ཕྱག་དབང་ཞུ་བ་སོགས་བཀའ་གདམས་གོང་མའི་རྣམ་ཐར་བསྐྱངས། དབུས་སུ་ཐུགས་གཉེར་མཛད་ལུགས་སོགས་གསུང་གླེང་ཞིབ་རྒྱས་
མཛད། མཁན་ཆེན་རིན་པོ་ཆེ་ནས་ལེགས་འབུལ་བསྟབ་བའི་ཐོག་བདེ་ཆེན་སྤྲུལ་སྐུས་མཎྜལ་གྱི་བཤད་པ་ལེགས་པ་ཞིག་ཕུལ་བས་ཁོང་ལ་ཡང་དགྱེས་གཟིགས་ཀྱི་བཀའ་ཁྱབ་སྩལ། མཁན་ཆེན་རིན་པོ་ཆེར་ཚེ་དབང་གཅིག་ཞུས་ཏེ་སླར་དགོན་པར་
ཕེབས་ནས་བཀའ་ཆོས་གནང་དགོས་ཀྱི་སྙན་གསན་ཕུལ། ཨུརྒེར་གདན་དྲངས་ནས་གསོལ་སྟོན་རྒྱས་པའི་ཐོག་དགེ་བཤེས་གཉིས་ཀྱིས་ཚོགས་གླེང་བྱས། དཔོན་རིན་པོ་ཆེར་ཕྲུག་ལྔ་བཅུ་སོགས་དངོས་པོ་གྱ་ནོམ་པ་སྐུ་སྐྱོས་ཀྱི་ཚུལ་དུ་གནང། དེ་
ནས་དགོན་པའི་བླ་མ་ལས་ཐོག་པ་གླིང་དོན་གྲུབ་རྒྱ་མཚོས་གཙོ་མཛད་ལས་སྣེ་རྣམས་དང། ཕྱོགས་གཞན་གྱི་བླ་དཔོན་དུ་མས་སྔ་ཕྱིར་རིམ་པར་བསུས་ཏེ་དགུ་པའི་ཚེས་བཅོ་ལྔ་ལ་དགེ་འདུན་སྟོང་ལྷག་ཙམ་གྱི་སེར་སྦྲེང་དང་བཅས་གདན་ས་ཆེན་པོར་

[068B] ཕན་ཚུན་ཀུན་ནས་དཀར་སྤྲོད་མར་སྤྲོའི་གསོལ་སྟོན་ཉིན་མང་པོའི་བར་དུ་བསྟབས། གྲྭ་ས་ཆེན་པོའི་སྤྱན་ལྟོས་སློབ་པ་དང། བྱིན་རླབས་ཀྱི་རྒྱུན་ལ་དགོངས་ཏེ་དབུས་ནས་ཞབས་ཕྱིར་འོང་བའི་དགེ་
བའི་བཤེས་གཉེན་ཆེན་པོ་ཟུང་ཆུ་ངག་དབང། སེ་ར་དགེ་བཤེས་བློ་བཟང་ཆོས་འཕེལ། གཙང་བ་རབ་འབྱམས་པ་བསྟན་པ་དར་རྒྱས། ཨ་མ་དགེ་བཤེས་བསྟན་སྐྱོང་རྣམས་ལ་དམ་བཅའ་འཇོག་ཏུ་བཅུག་ཅིང་སོ་སོ་ནས་གདན་སའི་དགེ་བཤེས་རེ་དང་
ལྷན་དུ་ལེགས་པར་བཤད་པའི་འབེལ་གཏམ་གྱི་དགའ་སྟོན་སྤེལ་པའི་སྒོ་ནས་བློ་གསལ་མཐའ་དག་གི་ཡིད་ལ་སྤྲོ་བ་སྐྱེད་དུ་བཅུག་གྲྭ་མང་ལ་ཟང་ཟིང་གི་སྐྱེས་ཀྱི་ཚུལ་དུ་མང་ཇ་བཏང་སྟེ་གོང་སྣམ་རེའི་འགྱེད་དང། འདུ་ཁང་སྟེང་དུ་སྲང་ཕྱེད་
དང་ལྔ་བརྒྱ་སྐོར་ལས་གྲུབ་པའི་གཉྫིར་ཆེ་ལེགས། ཆོས་ཁྲིའི་སྟེང་དུ་གསེར་ཏོག་ཆུང་བ་གཅིག་བཅས་གསར་འཇོག་གནང། ཕྱོགས་ཀྱི་སྦྱིན་བདག་སོགས་བབས་འོས་རྣམས་ཀྱང་ཇི་ལྟར་འཚམ་པའི་སྐྱེས་དང་བཀའ་མཆིད་ཀྱི་སྒོ་ནས་
ཚིམ་པར་མཛད། བཅུ་གཅིག་པའི་ཚེས་ལ་དགོན་པ་གསར་འདེབས་ཀྱི་ཕྱིར་ཨ་མཆོག་ནས་སྤྱན་དྲངས་པར་བྱོན། མི་དོ་དབོན་སློབ། རྔ་རྒོད་སྐུ་སྐྱེ། འབྲིང་བ་ཕྱག་རྡོར་འབུམ་སོགས་ཚོ་བ་བརྒྱད་ཀྱི་རྒན་གསུམ་ཚང་མས་བསུ་བ་དང་བསྙེན་
བཀུར་གང་གཟབ་ཞུས། དགོན་པའི་གནས་བདེ་མོ་ཐང་ལེགས་པར་དགོངས་ཏེ་དེར་བཀྲ་ཤིས་ཀྱི་གསོ་སྦྱོང་མཛད། མཇལ་བ་སྟོང་ཕྲག་གཉིས་བརྒལ་བར་ཐུགས་རྗེ་ཆེན་པོའི་དབང་སོགས་འདོད་ཆོས་མང་དུ་སྩལ། འབུལ་བའི་ཁྲོད་ནས་རྟ་

[069A]༄༅། །ནོར་བརྒྱ་སྐོར་དང། ནས་བྲེ་སྟོང་དགོན་པའི་ཐེབས་སུ་སྦྱོར་འཇགས་མཛད། དགོན་པར་ཕེབས་ཏེ་བསྟན་པ་སྤྱི་སྒོས་ཀྱི་རིམ་གྲོར་ཞག་བདུན་གྱི་རིང་མགོན་པོའི་གཏོར་ཆེན་བསྒྲུབས་པའི་རྡོ་རྗེ་སློབ་དཔོན་
གནང་ཞིང་མཇུག་ཏུ་དགེ་བཤེས་ངག་དབང་ལ་གཏོར་མ་རྡེབས་བཅུག་པར་མངོན་སྤྱོད་ཀྱི་ལས་ཚམ་རྔམས་ཆེ་བར་བྱུང་སྟེ་གཏང་རག་གི་བསྐང་གསོ་སོགས་ཀྱང་རྒྱས་པར་མཛད། དགུང་ལོ་སོ་གསུམ་པ་ལྕགས་འབྲུག་གི་ལོ། སྨོན་ལམ་སྟེང་
དུ་གསུང་ཆོས་ལ་སྐྱེས་རབས་དང་སྤྱོད་འཇུག་སྔོན་གྱི་མུ་ནས་གནང། བསྙེན་རྫོགས་མང་དུ་མཛད་ཅིང་རྒྱུགས་འབུལ་མི་ཁ་ཤས་བྱུང་བར་བདག་རྐྱེན་དང་དགྱེས་པའི་གསུང་གིས་སྤྲོ་བ་བསྐྱེད། དཔོན་སློབ་དོན་གྲུབ་རྒྱ་མཚོས་ཁྲིའི་དགོངས་པ་ཞུས་པར་
བརྟེན། དཔོན་པོའི་སི་དགོན་པའི་བླ་གྲྭ་བཅས་ནས་རྗེ་ཉིད་ལ་དགོན་པར་འཆད་ཉན་གནང་དགོས་ཀྱི་གསོལ་བ་བཏབ་སྟེ། གཉིས་པའི་ཡར་ཚེས་དགེ་བར་འཆད་ཉན་གྱི་ཁྲིར་ཞབས་སེན་བཀོད། དཀའ་རམ་དང་མཛོད་པར་འདུལ་བ། དབུ་མ་
གསར་རྙིང་བསྡོམས་པར་དབུ་མ། ཕར་ཕྱིན་པ་མན་ལ་སྐབས་དང་པོའི་མགོ་ནས་བརྩི་བཞག་གནང་བར་སོ་སོ་ནས་ཁྲི་འབུལ་བཏགས་ཤིང། བླ་བྲང་ཕྱག་མཛོད་ནས་ཀྱང་དགའ་སྟོན་རྒྱས་པར་བསྟར། ཉིན་དེར་ཀུན་མཁྱེན་གོང་མའི་བུ་ཆེན་
མཐུ་སྟོབས་ནུས་པའི་མངའ་བདག་སྡེ་ཁྲི་རིན་པོ་ཆེའི་སྤྲུལ་པའི་སྐུ་འཇིགས་མེད་ལུང་རིགས་རྒྱ་མཚོ་དང། བྱང་ཆུབ་ཀྱི་སེམས་ལ་དབང་འབྱོར་པ་ཁྲི་ཆེན་དཔལ་ལྡན་གྲགས་པའི་མཆོག་སྤྲུལ་འཇིགས་མེད་རིགས་པའི་སེང་གེ་རྣམ་གཉིས་ཀྱང་

[069B] ཆས་པ་ཀོ་ཡུ་ནང་དཔོན་པོ་དང། སུ་ཉིད་ཐོ་ཡོན་ཆོས་རྗེ་འཇམ་དབྱངས་དགེ་འདུན་རྣམ་རྒྱལ་གཉིས་ཀྱིས་དངུལ་བྲེ་ཆེན་རེ། ལྷ་དར་གོས་ཡུག་སོགས་ཀྱི་ལེགས་འབུལ་གྱ་ནོམ་པ་ཕུལ། སྔར་ཕར་ཕྱིན་སྐབས་བཞི་
པའི་འཛིན་གྲྭ་མེད་སྟབས་ཞབས་དྲུང་དཀོན་མཆོག་བདེ་ཆེན་སོགས་ཁ་ཤས་གཤམ་དུ་ཕབས་ནས་སྐབས་བཞི་པའི་བརྩི་བཞག་གནང་སྟེ་གསར་དུ་བཙུགས། དེ་སྔོན་སློབ་གཉེར་བཟང་ངན་གང་ཡིན་ཀྱང་སྨོན་ལམ་རབ་འབྱམས་པའི་མིང་བཏགས་
ཙམ་ལས་དམིགས་བསལ་གྱི་གོ་ས་ལྷག་པ་མེད་པས་དགེ་བཤེས་ཆེ་བ་རྣམས་ལ་ཡང་དེ་ལུགས་ཀྱི་བརྩི་འཇོག་མེད་པར་གྲྭ་ཚང་ཆེན་པོ་ཞིག་ཏུ་མཁས་བླུན་ཁྱད་མེད་པ་དགེ་མཚན་ཆུང་བར་དགོངས་ཏེ་པོ་ཏི་ལྔའི་སློབ་གཉེར་མཐར་ཕྱིན་ངེས་ཀྱི་གྲ་
ནས་རྡོ་རམ་པ་རེ་རེ་བཞག། རིགས་གྲྭའི་ཆོས་མཚམས་སུ་ཉིན་ལྔར་པོ་ཏི་སོ་སོའི་དམ་བཅའ་འཇོག་རྒྱུ་དང། དེ་ཕྱིན་གྲལ་སོགས་གང་ཅིའི་བཀུར་གཟོས་དགོས་པར་བཅད་དེ། དང་པོ་ཡོངས་ཀྱི་དགེ་བའི་བཤེས་གཉེན་ཆེན་པོ་བློ་བཟང་སྙན་གྲགས་
ལ་རྡོ་བཅལ་རབ་འབྱམས་པའི་མིང་བཏགས་གནང། གསོ་སྦྱོང་ནམ་ཡིན་གྱི་ཞོག་ཁ་ཚོགས་ནས་འདུལ་བ་རྒྱ་མཚོའི་སྙིང་པོ་གསུང་དགོས་པ་དང། གསོ་སྦྱོང་དངོས་གཞིའི་སྔོན་དུ་དགེ་ཚུལ་སློང་གི་ཕྱིར་བཅོས་ངེས་ཅན་དུ་བྱེད་དགོས་པར་བཀས་
བཅད་དེ་བསླབ་པ་ཡོངས་སུ་དག་པའི་ཐབས་མཁས་ཀྱི་སྒོ་ནས་བསྟན་པའི་ག་དར་གནང། དེས་མཚོན་པའི་བརྩི་བཞག་ཆག་མེད་ཀྱི་ཞར་ལ་སྒྲིགས་ལམ་ཉམས་པ་གསོ་ཞིང་སྔར་མེད་མང་པོ་གསར་འཛུགས་མཛད། ཚོགས་ཆེན་ཁྲི་བས་འཆད་

[070A]༄༅། །ཉན་གནང་རྒྱུ་ལ་རིགས་གྲྭའི་གཏོང་སྒོའི་ཆ་ནས་གྲ་མི་འགྲིག་པའི་ཐུགས་གཡེང་ཆེ་བར་བརྟེན། མཆོད་ཡོན་བཀའ་བགྲོས་ཀྱིས་དེའི་ཐེབས་སུ་ཅོ་ནི་ཕྱོགས་ལ་འབུལ་སྡུད་མངགས་ཤིང། དཔོན་ཚང་ནས་ཀྱང་
རྟ་ནོར་ལྔ་བརྒྱ། ལུག་སུམ་སྟོང། དངུལ་སྲང་སུམ་བརྒྱ། སྤྱི་ཁང་སོགས་སྦྱོར་འཇགས་ཞུས། སྐྱ་སེར་སྟོང་ཕྲག་ལྷག་ཙམ་ལ་ཐུགས་རྗེ་ཆེན་པོ་དཔལ་མོ་ལུགས་ཀྱི་དབང་གནང་སྟེ་གསུང་བཤད་སྐབས་སྨྱུང་གནས་ཀྱི་ཕན་ཡོན་རྒྱས་པར་
གསུངས། ལོ་སྔ་མར་སྙན་གསན་ཕུལ་བ་ལྟར་མཁན་ཆེན་རིན་པོ་ཆེར་གདན་འདྲེན་པ་བཏང་ནས་ཆིབས་བསྒྱུར་སྐབས་སྤྱི་སྒེར་གྱི་ལས་འཛིན་སོགས་བསུ་བར་མངགས། ཞག་ཤས་ཀྱི་མཚམས་ནས་ལེགས་བཤད་སྙིང་པོའི་བཤད་
ལུང༑ འཇམ་དཔལ་ཞལ་ལུང་གི་ཀླགས་ལུང། སྐུ་གོང་མའི་དམར་ཁྲིད་ཀྱི་སྟེང་ནས་འཇམ་དཔལ་ཞལ་ལུང་གི་ཁྲིད། ཀུན་རིག་གི་དབང་སོགས་ཆོས་བཀའ་མང་དུ་གསན། བར་མཚམས་ནས་མཁན་ཆེན་རྡོ་རྗེ་འཆང་ལ་རོང་པོ་སྤྲུལ་སྐུ་རིན་པོ་ཆེས་
བསྙེན་རྫོགས་ཀྱི་སྙན་སྒྲོན་ཕུལ་ཡོད་པའི་དོན་དུ་ཐོག་གཅིག་ཕེབས་ནས་མ་འགྱངས་པར་ཕྱིར་བྱོན། ཐང་སག་པའི་ཁྲིད་ཡིག་སྟེང་ནས་གསང་འདུས་བསྐྱེད་རྫོགས། བླ་མ་འཇམ་དབྱངས་པའི་ཁྲིད་ཡིག་སྟེང་ནས་བདེ་མཆོག་བསྐྱེད་རྫོགས། ལྕང་
སྐྱ་རིན་པོ་ཆེའི་ལམ་ཁྲིད་ཚིགས་བཅད་མའི་སྟེང་ནས་བདེ་ལམ་གྱི་ཁྲིད། རིམ་ལྔ་གསལ་སྒྲོན་གྱི་ལུང་སོགས་ཟབ་རྒྱས་ཀྱི་གདམས་པ་མཐའ་ཡས་པ་གསན་ཅིང། སེང་བར་རྣམས་སུ་མདོ་སྔགས་ཀྱི་དཀའ་གནས་དུ་མ་ལས་བརྩམས་པའི་དྲི་གཏུགས་

[070B] གཏང་རག་ཏུ་གསེར་གྱི་མཎྜལ་སོགས་དངོས་འབུལ་རྒྱ་ཆེར་ཕུལ། མཁན་ཆེན་ཉིད་ནས་ནན་གྱིས་ཞུས་ཏེ་ཁོང་དང། སྟག་གེ་སྐུ་སྐྱེ་བཅས་དཔོན་གཡོག་རྣམས་ལ་དབྱངས་ཅན་མ་དམར་མོའི་རྗེས་གནང། དེའི་ཡིག་རྙིང་གི་ཆོ་ག། སྨན་ཐང་
བའི་དམིགས་བརྩེ་མའི་ལས་ཚོགས་ཀྱི་ལུང་སོགས་སྩལ་ཏེ་ཐུགས་བཞེད་བསྐང། མཁན་ཆེན་རྡོ་རྗེ་འཆང་ནས་བསྐུལ་ཏེ་དབྱངས་ཅན་མ་དམར་མོའི་རྗེས་གནང་གི་ཆོ་ག་ཞིག་ཀྱང་ལྗགས་རྩོམ་མཛད། དཔྱིད་ཆོས་གཉིས་པ་ནས་ལམ་རིམ་གྱི་བཤད་པ་
མཐའ་ཆོད་པ་གནང་ཞིང། རིགས་ལུང་གི་རྒྱུགས་བཞེས་ཏེ་བགྲོ་གླེང་གཏོང་ལུགས། ལུས་ཀྱི་རྣམ་འགྱུར། ཐ་ན་འཁོར་གསུམ་སྐོར་ལུགས་ཚུན་ཆད་ཀྱང་དང་བ་འདྲེན་ངེས་ཤིག་དགོས་གསུང་ནན་ཏན་ཏུ་སློབ་པར་མཛད། གོས་ཕྲུག་མི་ཁུར་མང་པོ་
ཆོས་གྲྭར་ཁྱེར་འོངས་ནས་ལངས་མཁན་རྣམས་ལ་བདག་རྐྱེན་བསྟར་བས། སྔར་རྩོད་གྲྭ་གཏན་ནས་མི་བྱེད་མཁན་འགའ་ཞིག་ཀྱང་དེ་ནས་བཟུང་སློབ་གཉེར་བྱེད་པ་བྱུང་འདུག་པ་སྐྱབས་མགོན་ཉིད་ཐུགས་རྗེ་ཧ་ཅང་ཆེ་བའི་རྣམ་ཐར་ཡིན་ཀྱང། རང་རང་
ངོས་ནས་དེ་ཙམ་ཕོམ་སྐྱེས་པའི་རྟགས་སུ་འདུག། དཔྱིད་ཆོས་གསུམ་པར་བརྩི་བཞག་ཆག་མེད་དུ་གནང་ཞིང་སྒོ་མང་ལྟར་ཕར་ཕྱིན་གྱི་འཛིན་གྲྭ་གཏུག་རྒྱུའི་སྒྲིགས་ལམ་གསར་དུ་བཙུགས་པས་ལོ་རེ་བཞིན་གོང་འཕེལ་དུ་སོང་སྟེ་རྩོད་པ་འཕེལ་
བའི་ཕན་གྲོགས་ཆེན་པོར་གྱུར། དབྱར་ཆོས་ཀྱི་མཚམས་ཤིག་བདེ་མོ་ཐང་གི་དགོན་པ་གསར་འདེབས་ཀྱི་ཆེད་ཨ་མཆོག་ཏུ་ཆིབས་བསྒྱུར། ས་བརྟག་བསླངས་ལྟོ་འཕྱེའི་ཐིག། བཀྲ་ཤིས་ཀྱི་གསོ་སྦྱོང་སོགས་མཛད། དེ་ཀའི་དགོན་ཕྲན་ཐར་

[071A]༄༅། །ཐོར་རྣམས་ལྷན་དུ་བསྡུས་པས་གྲྭ་བ་དྲུག་བརྒྱ་ཙམ་ཚོགས་པར་རབ་འབྱམས་པ་ངག་དབང་ཆོས་འབྱོར་དགེ་བསྐོས་བྱས། ཉི་མ་ཐང་དབུ་མཛད་དང་སྤོ་འབོར་དབུ་མཛད་རེས་མོས་དང། གཞན་ཡང་ཞབས་
གྲས་ནས་སྐད་བཟང་བཞིས་མཆོད་དབྱངས་པ་བྱས་ཏེ་དྲུག་པའི་ཚེས་གཅིག་ནས་སྨོན་ལམ་བཙུགས། རྗེ་ཉིད་ཀྱང་ཚོགས་དབུར་ཕེབས་ནས་བསྟན་འགྲོའི་གསོས་སུ་འགྱུར་བའི་ཐུགས་སྨོན་གནང། མཚན་ཉིད་རྒྱུད་པ་ལམ་རིམ་གྲྭ་ཚང་གསུམ་
དུ་མཛད་དེ་སོ་སོར་བརྩི་བཞག་གནང། དེ་ལུགས་ཀྱི་འདུ་ཁང་དང་སོ་སོའི་གྲྭ་ཁང་འཕུབ་རྒྱུའི་བཀོད་ཁྱབ་སྩལ། རྒན་པོ་འགའ་ཞིག་དང་པོར་འཐད་མི་འཐད་ཡོད་ཀྱང། སྐུ་དངོས་བྱོན་པ་ན་ཀུན་གྱིས་ཅི་གསུངས་བཀའ་བཞིན་བསྒྲུབས་ཏེ་
རྗེས་སོར་གཅིག་གིས་གཅིག་ལ་དེ་དུས་ཇི་འདྲ་ཞིག་བྱུང་སོང་ཨང་ཞེས་ངོ་མཚར་བྱེད་པ་ལྔ་སྔེས་ནང་ཁྲིམས་བཅས་ཀྱང། སྟོན་པ་བྱོན་སྐབས་ཐམས་ཅད་ཀྱིས་མ་བཟོད་པར་བསྟེན་བཀུར་བ་དང་ཆ་མཚུངས་པ་ཞིག་བྱུང་སྣང། ཕྱིར་གདན་སར་
ཕེབས་ཏེ་གླིང་བསྲེའི་སྐབས་སྔ་སོར་མིང་བཏགས་པ་ཉུང་སྟབས་གཞུང་གསར་ཡན་ཆད་འཚོགས་པ་ལ། དེ་ཕྱིན་འབྲས་སྤུངས་ལྟར་མིང་བཏགས་པ་ཤ་སྟག་ཚོགས་དགོས་པར་བཅད། གླིང་བསྲེའི་ཚོགས་དབུར་བྱོན་ནས་པོ་ཏི་ལྔ་ལ་གཟབ་བཤད་
མཛད་པས་མཁས་ཀུན་ཡིད་ཀྱི་བརྟན་པ་ཅིག་ཆར་ཕྲོགས། དེ་སྐབས་རྒྱུད་པ་དཔོན་སློབ་ཟུར་བ་རབ་བརྟན་རྒྱ་མཚོས་ཀུན་འབྱུང་བདེན་པ་འཁོར་བ་ཡིན་ཚུལ་ནན་ཏན་གྱིས་སྒྲུབ་བྱེད་ཕུལ་བར་ཡིག་ཆའི་ཚིག་ཟིན་ཙམ་ལ་ཡང་རྩིས་ཆེར་བྱེད་པ་མིག་

[071B] ཕྱི་ཉིན་སྔ་མའི་ཁས་ལེན་མནན་ཏེ། དེ་འཁོར་བར་འཁོར་བྱེད་ཡིན་ཞིང། བྱ་བྱེད་གཅིག་ཏུ་ཐལ་པ་མི་རུང་ཚུལ་གྱི་སྒྲུབ་བྱེད་ཤིང་རྟ་ཆེན་པོའི་གཞུང་དང་མཐུན་པའི་རིགས་ལམ་གྱི་ཕྲེང་བ་སྤེལ། དེའི་
ཉེར་དགུ་ནས་བདུན་པའི་བཅུ་དྲུག་བར་དུ་མང་འགྱེད་སོགས་རིགས་གྲྭའི་གཏོང་སྒོ་གཟབ་རྒྱས་གནང། ཉི་ཤུའི་སྐོར་ལ་དགེ་བཤེས་བློ་བཟང་སྙན་གྲགས་ཀྱིས་རྡོ་བཅལ་རབ་འབྱམས་པའི་དམ་བཅའ་བཞག་པར་ཉིན་བཞིན་གཟིགས་རྟོག་མཛད་
སྟོན་ཆོས་ལ་བརྩི་བཞག་ཆག་མེད་དུ་གནང་ཞིང་མཛོད་པ་མན་ཆད་ལ་བརྩི་བཞག་གི་རྒྱུགས་བླངས་ནས་མ་འཕྲོད་པ་རྣམས་སྙིང་རྗེ་གོ་ལོག་ཏུ་མ་བཞག་པར་ཚོགས་ཆུ་ལེན་དུ་འཇུག་པ་སོགས་ཀྱིས་ཚར་བཅད། འདི་འདྲ་བ་ཡང་བྱང་ཆུབ་སེམས་
དཔའ་སྙིང་རྗེའི་བདག་ཉིད་ཅན་རྣམས་ནས་ལྷག་པར་མཛད་འོས་པ་ཞིག་ཡིན་ཏེ། སྡོང་པོ་བཀོད་པའི་མདོ་ལས། དགེ་བའི་བཤེས་གཉེན་ནི་བྱ་བ་མ་ཡིན་པ་རྣམས་ཁོང་དུ་ཆུད་པར་བྱེད་ཅིང་བག་མེད་པའི་གནས་ལས་ཡང་དག་པར་བཟློག་པའོ། །ཞེས་
གསུངས་པ་ལྟར་སླར་བག་མེད་པའི་གནས་ལས་ལྡོག་པའི་དགོས་པ་ཆེ་ཞིང། དེ་དག་རང་རང་དེ་ལས་བཟློག་མ་ཐུབ་ན་ཡང། དེའི་རྐྱེན་གྱིས་གཞན་དང་གཞན་ཉེས་པ་ལས་ལྡོག་པ་ནི། བྱང་ཆུབ་སེམས་དཔའི་ས་ལས། སླར་མི་དགུག་པར་བསྐྲད་པ་ཤང་
ཡིན་པ་དེ་གཞན་དག་ཁོ་ན་ལ་ཕན་པ་དང་བདེ་བར་འགྱུར་བ་ཡིན་ཏེ། དེ་ལྟར་གཞན་དག་གིས་ཉེས་པར་བྱས་པའི་གཞིས་བསྐྲད་པ་དེ། གཞན་དག་གིས་མཐོང་ནས་ཉེས་པ་མི་བྱ་བར་སེམས་པའི་ཕྱིར་ཞེས་གསུངས་པ་བཞིན་ནོ། །དེ་ཡང་དཔེ་ཆ་སྐྱོར་

[072A]༄༅། །སྦྱངས་བྱེད་མཁན་དང་སློབ་གཉེར་བ་གསར་བུ་ཞིག་ཡིན་ཀྱང་དགྱེས་པའི་གསུང་གླེང་གནང་ཞིང་ཐུགས་རྩིས་ཆེ་བར་མཛད་པའི་བཀའ་དྲིན་གྱིས་ཆོས་ལ་དོན་གཉེར་བྱེད་པ་མང་དུ་བྱུང་ཞིང། དེ་ལྟར་བྱེད་མཁན་
རྣམས་ལ་ཐམས་ཅད་ཀྱིས་མཐོང་གཟོས་བྱེད་པའི་མགོ་མཇུག་བརྩི་འཇོག་སོགས་ཡ་རབས་ཀྱི་ལུགས་སྲོལ་ཡར་ལྡན་དུ་སོང། བར་སྐབས་ཤིག་ཏུ་བསེའི་སྤྲུལ་པའི་སྐུ་ངག་དབང་འཇམ་དབྱངས་བཀྲ་ཤིས་ནས་གསོལ་བ་བཏབ་སྟེ་
མགོན་པོ་བཀའ་བཅུ་གསུམ་གྱི་རྗེས་གནང་སོགས་འདོད་ཆོས་འགའ་ཞིག་སྩལ། ཞབས་དྲུང་དཀོན་མཆོག་བདེ་ཆེན་སོགས་བསྒྲུབ་བྱ་དུ་མར་བསྙེན་རྫོགས་དང་ཆོས་བཀའ་མང་དུ་གནང། དགུ་པའི་ཚེས་ལ་གཙོས་རྒྱ་མཁར་དགོན་པས་
གདན་དྲངས་པ་ལྟར། དཔོན་པོའི་སི་དང་བཅས་མཆོད་ཡོན་ལྷན་དུ་ཆིབས་ཁ་བསྒྱུར། པེ་རི་དཔོན་སློབ་མཐུ་སྟོབས་རྒྱ་མཚོ། གསེར་ཁ་དཔོན་སློབ་བསོད་ནམས་རྒྱ་མཚོ། རབ་འབྱམས་པ་དགེ་ལེགས་རྒྱ་མཚོ། དཔོན་པོ་ཆོས་
སེང་གེ་སོགས་རི་དགོན་སོ་སོའི་བླ་གྲྭ་ཁག་དང། དཔོན་འབངས་ཐམས་ཅད་ནས་བསུ་སྐྱེལ་འབུལ་ནོད་སོགས་ཡུལ་བསྟུན་གྱི་བསྙེན་བཀུར་གང་གཟབ་ཞུས་པར་རྐྱན་རྣམ་གཉིས་ཀྱི་ལུང་སྩལ། ཕྱོགས་འདུས་ཀྱི་མཇལ་བ་ཉི་ཁྲི་བརྒལ་བར་
ཕྱག་དབང་དང་མེ་ཏོག་འཐོར། མཛོ་དགེ་དགོན་པས་ཀྱང་གདན་དྲངས་ཏེ་གསོལ་བ་བཏབ་པར་འཇིགས་བྱེད་བཅུ་གསུམ་མའི་དབང་སོགས་ཆོས་བཀའ་འགའ་ཞིག་སྩལ། དངོས་འབུལ་རྟ་ནོར་བཞི་བརྒྱ་སྐོར་བྱུང་བའི་ནང་ནས་ཐེབས་

[072B] སྨད་ཕྱོགས་ནས་ཞུ་ཡིག་དུ་མ་དངུལ་སྲང་སུམ་བརྒྱ་སྐོར་གྱི་སྐྱེས་དང་
བཅས་འབྱོར་བ་རྣམས་ལ་བཀའ་ལན་འཚེམ་མེད་གནང། དགོན་པའི་སྤྱི་དོན་དུ་ཁྲི་ཐོག་པ་གང་ཡིན་དེའི་མགོན་པོའི་རྒྱས་པའི་གཏོར་སྒྲུབ་མཛད་སྲོལ་ལྟར། རྗེ་ཉིད་དབུར་བཞུགས་ཏེ་གཏོར་སྒྲུབ་མཛད། དེ་སྐབས་རྟ་དཀར་པོ་ཞོན་པའི་མི་ཞིག་
གིས༑ ལུང་པ་གཅིག་ན་དྲེད་མང་པོ་འདུག་པའི་ཕལ་ཆེར་བསད་ཀྱང་ད་དུང་འགའ་ཞིག་ལུས་ཡོད་ཟེར་བའི་མནལ་ལམ་བྱུང་བ་ནི་ཆོས་སྐྱོང་གིས་འཕྲིན་ལས་བསྒྲུབས་པའི་ལྷས་སུ་མངོན། དགུན་ཆོས་ལ་ཡང་བརྩི་བཞག་གནང་ཞིང་ཕར་ཕྱིན་
སྟོན་མོའི་དམ་བཅའི་སྐོར་སོགས་ཀྱི་སྒྲིགས་ལམ་འགའ་ཞིག་གསར་འཛུགས་མཛད། མཛོ་དགེ་སྟོད་ནས་ཚུལ་ཁྲིམས་ཟེར་བ་དུས་ཆོས་སུ་གྱུར་བའི་དོན་དུ་གདན་དྲངས་ཏེ་དངུལ་སྲང་སུམ་བརྒྱ། རྟ་བརྒྱ་སོགས་ཕུལ་ནས་གསོལ་བ་བཏབ་པར་གཤིན་
པོ་ངན་འགྲོའི་དུཿ་ཁ་ལས་སྒྲོལ་བའི་བསྔོ་སྨོན་གྱིས་མཚམས་སྦྱོར་གནང། མཛོ་དགེའི་དཔོན་ཁག་ཐམས་ཅད་མཇལ་དུ་འོང་བར་དགྱེས་པའི་གསུང་དང་བབས་འོས་ཀྱི་གནང་ཆ་སྩལ་ཅིང། ཕེབས་ལམ་གྱི་དུང་མང་པོས་དངོས་འབུལ་ཞུས། སྡེ་བ་བྱིངས་
ནས་འབྱོན་པར་གསོལ་བ་བཏབ་ཀྱང་གདན་སར་སྨོན་ལམ་སྟེང་དུ་ཕེབས་དགོས་གཤིས་ལོ་རྗེས་མར་འབྱོན་རྒྱུའི་ཞལ་བཞེས་གནང། དགུང་ལོ་སོ་བཞི་པ་ལྕགས་སྤྲུལ་གྱི་ལོ་གསར་རྨེ་ཆུ་ཁའི་བཞུགས་སྒར་གྱི་སྟེང་ནས་མཛད། རིམ་གྱིས་དད་ལྡན་དུ་

[073A]༄༅། །མའི་རེ་བ་སྐོང་བཞིན་པར་བྱོན་པའི་ལམ་ནས་སྨོན་ལམ་སྦྱིན་བདག་ཇ་སག་དབང་ཕྱུག་རབ་བརྟན་ཡུམ་སྲས་བཅས་དགོན་པར་འབྱོན་པ་དང་དུས་འཛོམ་སྟེ་ཟླ་བ་དང་པོའི་བཅུ་གཅིག་ལ་གདན་སར་བབས། གསུང་
ཆོས་རྒྱུན་ལྡན་དུ་གནང་ཞིང་རབ་བྱུང་དགེ་ཚུལ་བདུན་ཅུ་སྐོར་དང་ཁྱ་དགེ་སྐུ་སྐྱེ་སོགས་བསྙེན་རྫོགས་ཀྱང་མང་དུ་བསྒྲུབས། ཇ་སག་ངོ་གཡོག་ལ་མགོན་པོའི་རྗེས་གནང་སྩལ། སྨོན་ལམ་གྲོལ་ནས་མཆོད་ཡོན་བཀའ་བགྲོས་ཀྱིས། བསེའི་སྤྲུལ་སྐུ་
རིན་པོ་ཆེ་ཁྲིར་བསྐོ་བཞག་མཛད། དོན་གཉེར་ཅན་ཁ་ཤས་ལ་ཉིན་གསུམ་གྱི་རིང་བྱང་ཆུབ་ལམ་སྒྲོན་གྱི་བཤད་པ་དང་གཞན་འགའ་ཞིག་ལ་དམར་ཁྲིད་ཀྱི་ལུང་སྩལ། དཔྱིད་ཆོས་ཆེན་མོར་ཉིན་ཁ་ཤས་བརྩི་བཞག་གནང་སྟེ་བསྟན་འགྲོའི་ཕན་
བདེའི་གཞི་མ་དགེ་འདུན་གྱི་སྡེ་དང། དེ་ཡང་ཆོས་འཆད་ཉན་ཡོད་མེད་ལ་རག་ལས་ཚུལ་ནས་བཟུང་ཚང་མས་ཐུགས་ཁུར་བཞེས་དགོས་ལུགས་ཀྱི་བསླབ་སྟོན་ཞིབ་རྒྱས་ཚོགས་གཏམ་གྱི་ཚུལ་དུ་གནང། གཉིས་པའི་བཅུ་གཅིག་ལ་བསེའི་སྤྲུལ་པའི་
སྐུར་ཁྲི་འབུལ་བསྟར་ཞིང་ཁོང་ནས་ཀྱང་གསོལ་སྟོན་གང་རྒྱས་ཞུས། སྔར་དགོན་འདིར་དཔར་རྐོས་རྒྱུན་ཆགས་ཀྱི་སྲོལ་མ་བྱུང་བས་དཔེ་རྒྱུན་ཐམས་ཅད་དཀོན་པར་ཡོད་པའི་སྟབས་མངའ་རིས་དར་ཧན་ཆོས་རྗེར་སྦྱིན་བདག་དང། རབ་
འབྱམས་པ་ཀུན་དགའ་བསྟན་འཛིན་ལ་གཉེར་གྱི་བཀའ་ཕེབས་ཏེ། གྲྭ་བ་ཁ་ཤས་ལ་དཔར་བརྐོ་ཚུལ་སློབ་ཏུ་བཅུག་ནས། བློ་རྟགས་གཉིས་ཀྱི་དཔར་ཐོག་མར་བརྐོས་ཤིང། དེ་ནས་བཟུང་རྒྱུན་མི་འཆད་དུ་བརྐོས་པས་ད་ལྟ་ཆོས་ཀྱི་འབྱུང་

[073B] །དབེན་གནས་ཡིད་དགའ་ཆོས་འཛིན་གྱི་རི་ཁྲོད་པ་རྣམས་ནས་གསོལ་བ་བཏབ་པ་བཞིན་བྱང་ཆུབ་བདེ་ལམ་གྱི་ཁྲིད་སྨིན་
རྒྱས་བླ་མ་དམ་པ་བར་མ་ཆད་པ་ལས་འོང་པའི་ཞལ་ཤེས་མན་ངག་གི་གནད་དུ་མས་བརྒྱན་ཅིང། མཇུག་ཏུ་སེམས་བསྐྱེད་མཆོད་པ་དང་བཅས་ཉིན་ཉི་ཤུ་སྐོར་ལ་གནང་བས་ཉན་པ་པོ་ཐམས་ཅད་ཀྱི་བློ་སྣ་འགྱུར་ཏེ་དགེ་སྦྱོར་ལ་གཅིག་ཏུ་གཞོལ་བར་གྱུར་
ཞལ་ནས་ཀྱང་ལོ་རེ་ལྟར་ལམ་རིམ་རེ་འཆད་རྒྱུ་བྱུང་ན་མང་ཞེས་ཚད་མེད་པའི་དགྱེས་ཚོར་མཛད། འདི་སྐབས་སུ་དགེ་བཤེས་དུ་མ་སྐུ་མདུན་དུ་བོས་ཏེ་གཟིམས་ཆུང་རྭ་བར་མཛོད་འདུལ་ལ་བརྒལ་བརྟག་ཡང་ཡང་གནང་བ་ཡང་ཆོས་ཀྱིས་ངོམས་པ་མེད་
པའི་རྣམ་ཐར་དུ་མངོན། དཔོན་མོ་ནོར་འཛིན་དབང་མོས་གསོལ་བ་བཏབ་པར་བརྟེན། གྲྭ་བ་སུམ་བརྒྱ་སྐོར་ལ་ཐུགས་རྗེ་ཆེན་པོའི་དབང་རྒྱས་པར་སྩལ། ལོ་སྔ་ཕྱི་འདི་དག་ཏུ་དབང་བཤད་ཀྱི་ཞར་ལ་སྨྱུང་གནས་ཀྱི་ཕན་ཡོན་དམ་པ་གོང་མ་མང་པོའི་རྣམ་
ཐར་ཁུངས་བཙུན་གྱི་ལོ་རྒྱུས་ཟ་མ་ཏོག་བཀོད་པ་སོགས་མདོ་རྒྱུད་དང། བཀའ་གདམས་གླེགས་བམ་རིན་པོ་ཆེ་སོགས་དུ་མའི་ལུང་འདྲེན་གྱི་ཤེས་བྱེད་དང་བཅས་པ་ཡང་ཡང་གསུངས་པའི་རྐྱེན་ཀྱིས་དེ་ལ་བློ་ཁ་གཞོལ་བ་མང་དུ་བྱུང་སྟེ་ད་ལྟ་དཀར་པོ་
ཕྱོགས་བརྒྱད་དང་ཟླ་རེ་ལོ་རེ་ཙམ་དང། ལོ་མང་པོའི་བར་དུ་སྨྱུང་གནས་བརྒྱུད་མར་བསྲུང་བ་སོགས་འཕེལ་རྒྱས་ཤིན་ཏུ་ཆེ་བ་ནི། ཟླ་བ་སྒྲོན་མེའི་མདོ་ལས། ཁྱེད་ལ་བསྒོ་ཞིང་ཁོང་དུ་ཆུད་པར་བྱ། །ཇི་ལྟ་ཇི་ལྟར་མང་དུ་མིས་བརྟགས་ན། །དེ་ལ་

[074A]༄༅། །གནས་པའི་རྣམ་པར་ཤེས་པ་དེས། །དེ་ལྟ་དེ་ལྟར་དེ་ལ་སེམས་གཞོལ་འགྱུར། །ཞེས་གསུངས་པ་བཞིན་ནོ། །གཞན་ཡང་འདིའི་སྔ་ཕྱི་ཅི་རིགས་པར། འཇིགས་བྱེད་ཀྱི་དབང། སྒྲོལ་མ་དཀར་ལྗང་
གཉིས། ཤྲམ་ཎ། ཀླུ་དབང་རྒྱལ་པོ་རྣམས་ཀྱི་རྗེས་གནང་སོགས་སོ་སོའི་འདོད་སྦྱར་གྱི་ཆོས་བཀའ་མང་དུ་གནང། ཐུགས་དམ་མཛད་ཡུལ་ལ་རི་ཁྲོད་ཅིག་འདེབས་བཞེད་ནས་དགོན་པའི་གཡས་ཕྱོགས་ཀྱི་ལུང་པའི་ཕུར་གྲུབ་ཆེན་སྐལ་ལྡན་
རྒྱ་མཚོའི་སྒྲུབ་ཕུག་ཅིག་ཡོད་པ་དེར་ས་བརྟག་བསླངས་སོགས་མཛད་ཅིང་གཟིམས་ཆུང་གསར་རྒྱག་གི་བཀོད་ཁྱབ་སྩལ། དེ་རྗེས་ཨ་མཆོག་ཏུ་ཆིབས་བསྐྱོད་དེ་ལུང་དང་རིགས་པ་སྨྲ་བ་སེ་ར་དགེ་བཤེས་བློ་བཟང་ཆོས་འཕེལ་ཚོགས་ཆེན་ཁྲི་
དང༑ མི་དོ་དཔོན་སློབ་དཔལ་བཟང་རྒྱ་མཚོ་རྒྱུད་པ་དཔོན་སློབ། རྔ་རྒོད་སྐུ་སྐྱེ་ནམ་མཁའ་སེང་གེ་ལམ་རིམ་དཔོན་སློབ་ཏུ་བསྐོ་བཞག་མཛད་ཅིང། སྒྲིགས་ལམ་རགས་རིམ་གསར་དུ་བཙུགས། པེའི་སི་སེའི་དོད་དང་བཅས་པ་ཐམས་ཅད་
ཀྱིས་ཨུརྒེ་གྲྭ་ཚང་འདི་རྗེ་གོང་མའི་གདན་ས་ཡིན་ཞིང་ངེད་དཔོན་འབངས་ཀུན་གྱི་ལྷ་སྐལ་གཅིག་པུར་གྱུར་པ་རྗེ་ཉིད་ཡིན་པས། ཅིས་ཀྱང་དེ་ཀའི་ཁྲིར་ཞལ་བདག་མཛད་དགོས་ཀྱི་གསོལ་བ་བཏབ་པར་བརྟེན་དེ་ཕྱོགས་སུ་ཆིབས་ཁ་བསྒྱུར་
ལམ་གྱི་ཚ་ཞག་སོགས་དང། བསུ་བ་སེར་སྦྲེང་བཅས་ཕྱག་ཕེབས་པར་བཞེས་སྟོན་གཟབ་རྒྱས་ཞུས། ཟླ་ཚེས་དགེ་བར་གསང་སྔགས་སྨིན་རྒྱས་གླིང་གི་ཁྲིར་ཞབས་སེན་བཀོད་དེ། དཔོན་ཚང། སེའི་དོད། མདའ་ཚན་སོ་སོ་དང་བཅས་

[074B] གྲྭ་ཚང་གིས་གཙོས་པའི་སྐྱ་སེར་དུ་མར་ཆོས་ཀྱི་ཆར་ཕབ་སྟེ་ཕན་ཚུན་ཀུན་ནས་ལེགས་པའི་རྟེན་འབྲེལ་གྱི་སྒོ་འཕང་བརྒྱ་ཕྲག་ཕྱེ། དེའི་ཚེ་འཁྲི་ཤིང་ལས། སྐྱེ་པོ་ལེགས་སྤྱོད་བློ་ལྡན་བློན་པོ་དང། །མི་
བདག་མཁས་ཤིང་བདེན་པར་སྨྲ་བྱེད་པ། འདི་དག་རྣམས་ནི་དགེ་པ་དར་བའི་དུས། །མངོན་སུམ་དུ་མཚོན་མཚན་ཉིད་བཟང་པོ་ཡིན། ཞེས་གསུངས་པ་ལྟར། སྒོ་ཐམས་ཅད་ནས་རང་སྐྱིད་གཞན་སྨོན་གྱི་གནས་ཁོ་ན་ཞིག་བྱུང་བར་སྣང། ཉེ་སྐོར་གྱི་
མི་ཁྱིམ་དུ་མས་བསྙེན་བཀུར་ཞུས་པར་སོ་སོའི་འདོད་ཆོས་ཀྱིས་རེ་བ་བསྐང། མགོ་ལོག་གི་དཔོན་དམག་ཟོར་མགོན་པོ་དུག་གིས་ན་ནས་ཐུ་མོར་གྱུར་པ་བླ་སྨན་མཐའ་དག་གིས་བཏང་སྙོམས་སུ་བོར་ཏེ། ཐག་རིང་པོ་ནས་རྗེ་ཉིད་ལ་སྐྱབས་ཚོལ་དུ་འོང་
བར་བཀའ་བསྒོ་བསྲུང་མདུད་བུམ་ཆུ་བཅས་གནང་སྟེ་དུག་སྦྱོང་མཛད་པས་མ་འགྱངས་པར་ནད་གཞི་མེད་དུ་སོང་ནས་དད་གུས་ཚད་མེད་པ་སྐྱེས། དེའི་རྒྱུ་མཚན་གྱིས་སྤྱིར་མགོ་ལོག་ཟེར་བ་འདི། པ་ད་རའི་གླིང་དུ་བགྲོད་པའི་ཡལ་འདབ་ལས་
བཅོམ་ལྡན་བདག་ཅག་འཚོ་བ་ནི། །སྨད་པར་འོས་པ་ལས་ཀྱིས་སྤྲུལ། །གླ་རྔན་མ་ཡིན་ཞིང་ལས་མིན། །གཞན་བསྲུང་མ་ཡིན་བྱིན་ལེན་མིན། །བདག་ཅག་གདུག་པ་ལྷན་ཅིག་སྐྱེས། །ཞེས་གསུངས་པ་ལྟར་ཡུལ་ཚེས་ཀྱི་བླ་དཔོན་སུ་ལ་ཡང་
མི་འཛེམ་པར་འཕྲོག་བཅོམ་བྱེད་པ་ཞིག་ཡིན་ཀྱང། རྗེ་འདིའི་གྲྭ་རིགས་སུ་གཏོགས་པ་ཙམ་ལ་ཡང་གནོད་པ་མི་བྱེད་པ་འདི་བྱུང་བ་ཡིན་ནོ། །དེ་ནས་ལོ་སྔ་མར་མཛོ་དགེ་དཔོན་ཁག་སོ་སོ་ནས་ཞུས་ཡོད་པ་ལྟར་དེ་ཕྱོགས་སུ་བྱོན། འབོས་སྤོ་ཚང་

[075A]༄༅། །རྣམས་དང། དཔོན་པོ་ཕྱག་རྡོར་སྐྱབས་སོགས་གླིང་བའི་སྐོར། བྱམས་མེའི་སྡེ་བ་ཐམས་ཅད་དང་བཅས་པས་གདན་དྲངས་ཏེ་དངོས་འབུལ་ཕོན་ཆེར་བཏེགས། རིམ་གྱིས་ཨ་བཀྲའི་སྐོར་དང། སྟོད་མའི་
སྐོར༑ ཕོ་བ། མདོ་ཚ། བན་ཡུ་སོགས་ཀུན་ལ་ཕེབས་ཤིང་གསང་བ་འདུས་པའི་དབང་ཆེན་སོགས་གང་ཞུས་ཀྱི་འདོད་ཆོས་ལྷུགས་བར་སྩལ་ཏེ་མཐོང་ཐོས་དྲན་རེག་གི་སྒོ་ནས་ཐར་པའི་ས་བོན་བསྐྲུན་པར་མཛད། འབུལ་ནོད་ཀྱང་རྟ་ནོར་སྟོང་ཕྲག་དུ་
མ་བྱུང་འདུག་ནའང། གསེར་དང་བོང་བ་མཉམ་པའི་བདག་ཉིད་ཆེན་པོ་རྣམས་ནི་དེ་ལ་ཆེད་དུ་མི་འཛིན་པས་འདིར་ཡང་ཞིབ་ཏུ་མ་བྲིས། ས་སྐྱའི་བླ་མ་གདུ་བུ་ཆོས་རྗེ་དང། གྲོ་ཚང་སྐུ་སྐྱེ་སོགས་ཀྱིས་ཀྱང་གདན་དྲངས་ཏེ་ཆོས་འབྲེལ་ཞུས་
བཞག་སྡོམ་གྱི་སྡེ་བས་བསྙེན་བཀུར་བར་ཐུགས་རྗེ་ཆེན་པོའི་དབང་སོགས་ཆོས་བཀའ་འགའ་ཞིག་སྩལ། མཚོ་མགོ་ཟེར་བར་དཔོན་པོ་བཀྲ་ཤིས་བཟང་གིས་གདན་དྲངས་ཏེ་སྒྲོལ་དཀར་གྱི་རྗེས་གནང་ཞིག་ཞུས་པར་རྟེན་འབྲེལ་སུམ་འཛོམ་
ཡིན་གསུངས་ནས་དགྱེས་ཚོར་མཛད། སྟག་ཚང་ལྷ་མོ་ནས་གདན་དྲངས་བ་ལྟར་བྱོན་པས་ཁ་ཤི་དཔོན་སློབ་སོགས་ཀྱིས་བསུ་བ་སེར་སྦྲེང་ཤངས་ལེན་གྱི་སྟོན་མོ་གཟབ་རྒྱས་ཞུས་པར་མངོན་རྟོགས་རྒྱན་གྱི་ཀླགས་ལུང་སྩལ། གྲྭ་བ་རྣམས་ལ་མང་
འགྱེད་ཀྱང་གྱ་ནོམ་པ་གནང། དེ་ནས་གདན་ས་ཆེན་པོར་ཕྱག་ཕེབས་ཏེ་རྟ་ནོར་སུམ་བརྒྱ་སྐོར་ཞིག་གིས་དངུལ་སྲང་རེ་ཐེམ་ངེས་ཀྱི་སྐུ་འགྱེད་བསྟར། སྤྱི་སོར་རྟ་ནོར་དྲུག་ཅུ། གདུང་མཆོད་དང་རིགས་གྲྭའི་ཐེབས་ལ་སུམ་ཅུ་རེ། ཨ་མཆོག་དགོན་པར་

[075B] ནོར་ཉིས་བརྒྱ། ལུག་སྟོང་སོགས་ཀྱི་འཇོག་པ་བྱས། བསེའི་སྤྲུལ་པའི་སྐུ་ནས་ཁྲིའི་དགོངས་པ་ཞུས་པས། འབྲས་སྤུངས་དགེ་བཤེས་ཟུང་ཆུ་ངག་དབང་ཁྲིར་བསྐོ་བཞག་མཛད་ཀྱང། ཁོང་རླུང་ཤས་ལྟ་བུས་མ་བདེ་བར་བརྟེན་
དགེ་བའི་བཤེས་གཉེན་རྡོ་རམ་པ་བློ་བཟང་སྙན་གྲགས་ཁྲི་བར་བསྐོས། དགུན་གྱི་རིང་སྐུ་མཚམས་གནང་ཞིང། སེང་བར་ནས་དཔོན་བོའི་སི་ལ་གདུགས་དཀར་གྱི་དབང་དང། ཚེ་རྟ་ཟུང་འབྲེལ་གྱི་རྗེས་གནང་སོགས་ཁ་ཡར་སྩལ། དགུང་ལོ་སོ་
ལྔ་པའི་སྨོན་ལམ་གསུང་ཆོས་རྒྱུན་པར་གནང་ཞིང། ཕྱོགས་འདུས་ཀྱི་མཇལ་བ་སྟོང་ཕྲག་དུ་མའི་རེ་བ་བསྐང། བསྒྲུབ་བྱ་མང་པོར་སོ་ཐར་གྱི་སྡོམ་པའི་བདུད་རྩི་རྫོགས་པར་སྩལ། ཉིན་གཅིག་སྐུ་འཁོར་འགའ་ཞིག་ལ། ངའི་རྨི་ལམ་དུ་རྭ་བའི་
ནང་ན་རྔ་མོང་འགའ་ཡོད་པའི་སྟེང་དུ་ཕྱི་ནས་ཁ་ཤས་འོང་བ་རྨིས་ཏེ་ད་ལོ་ཟིང་ཆ་ཞིག་ཡོད་པ་འདྲ་གསུངས། དཔྱིད་ཆོས་ཆེན་མོའི་སྟེང་རིགས་ལུང་གི་རྒྱུགས་བཞེས་ཏེ་སོ་སོར་བསླབ་སྟོན་གནང་ཞིང་དམ་བཅའ་བ་རྣམས་ལ་གནང་ཆའང་སྩལ། གསོལ་
དཔོན་རབ་འབྱམས་པས་གསོལ་བ་བཏབ་སྟེ་གུང་ཐང་མཆོག་སྦྲུལ་ངག་དབང་བསྟན་པའི་རྒྱལ་མཚན་པའི་གདུང་གི་མཆོད་རྟེན་ལ་རབ་གནས་རྒྱས་བ་ཉིན་གཉིས་ཀྱི་བར་དུ་མཛད། དོན་གཉེར་ཅན་འགའ་ཞིག་ལ་ཐུགས་རྗེ་ཆེན་པོའི་དབང་ཞིག་
ཀྱང་གནང། དགོན་པ་སྦྱི་ནས་གསོལ་བ་བཏབ་སྟེ། འདི་ཀའི་བླ་གླ་ཐམས་ཅད་དང། ཕྱོགས་ཀྱི་བླ་མ་ཆེ་ཆུང་རི་ཁྲོད་བ་མང་པོ་སོགས་གཉུག་མར་གནས་པ་དང་གློ་བུར་དུ་ལྷགས་པའི་དགེ་འདུན་ཉིས་སྟོང་མ་ལོངས་ཙམ་ལ་ཟླ་བ་ཕྱེད་དང་གཉིས་ཀྱི་

[076A]༄༅། །བར་དུ། རྒྱལ་བའི་གསུང་རབ་ཐམས་ཅད་ཀྱི་གནད་བསྡུས་པ། ཤིང་རྟ་ཆེན་པོ་གཉིས་ཀྱི་ལམ་སྲོལ། བྱང་ཆུབ་ལམ་རིམ་ཆེན་མོའི་བཤད་ལུང། ཚིག་གི་སྒྲོ་འདོགས་ཆོད་ཅིང། དོན་གྱི་ཁོག་ལྷོང་
བ༑ དེ་ཡང་གཙོ་བོར་ཉམས་ལེན་དང་སྦྱར་ཏེ་རང་གི་སེམས་སྟེང་དུ་ཁ་ཚུར་བསྐོར་ནས་གཏན་ལ་འབེབས་ཚུལ་བླ་མའི་མན་ངག་བཞིན་ཤ་ཆོད་རུས་ཆོད་དུ་བྱས་ནས་གསུངས་པས་དབང་པོ་མཆོག་དམན་ཐམས་ཅད་ཀྱི་རྒྱུད་ལ་ལམ་གྱི་ལུས་
ཡོངས་སུ་རྫོགས་པའི་བག་ཆགས་ཁྱད་པར་ཅན་བསྐྲུན་ཞིང། བློ་སྣ་གཏིང་ནས་འགྱུར་ཏེ་ཚེ་འདིའི་འཁྲི་བ་ཆོད་པའང་ཁ་ཤས་བྱུང། མཇུག་ཏུ་བླ་མ་གོང་མའི་ཕྱག་ལེན་བཞིན་སེམས་བསྐྱེད་མཆོད་པའང་ཤིན་ཏུ་རྒྱས་པར་མཛད། ཡང་
དོན་གཉེར་ཅན་འགའ་ཞིག་ལ་ལམ་རིམ་བསྡུས་དོན་གྱི་གཟབ་བཤད། གཅོད་དབང་ནམ་མཁའ་སྒོ་འབྱེད་སོགས་ཆོས་ཀྱི་བཀའ་དྲིན་མང་དུ་སྩལ། འཇམ་དབྱངས་གོང་མ་ཆེན་པོ་ནས་རྗེ་འདི་ལ་བསྟན་པ་འཛིན་ཅིང་སྤེལ་བར་བྱེད་པའི་ཨེ་རྡི་ནི་ནོ་
མིན་ཧན་ཞེས་པའི་ཚེ་ལོ་དང་ཐམ་ཀ། འཇའ་ས་བཅས་གནང་བ་འབྱོར་ཏེ། འདུ་ཁང་ཆེན་མོར་བླ་གྲྭ་སྦྱིན་བདག་ཐམས་ཅད་འདུས་པའི་དབུས་སུ་བསྒྲགས་ཤིང། ཐམས་ཅད་ཀྱིས་ལེགས་སོའི་ཁ་དར་ཕུལ། ཕྱག་མཛོད་ཆེན་མོ་ནས་ཀྱང་སྤྱི་
སྒེར་ཀུན་ལ་དགའ་སྟོན་རྒྱས་པར་བསྟར། དེ་ཡང་ངེས་བ་དོན་དུ་བཤད་སྒྲུབ་ཀྱི་ཆོས་ཚུལ་ཐམས་ཅད་ལ་དབང་བསྒྱུར་བའི་འདྲེན་མཆོག་འདི་ལྟ་བུ་ལ་ནོ་མིན་ཧན་ནམ་དེ་བོད་སྐད་དུ་བསྒྱུར་ན་ཆོས་ཀྱི་རྒྱལ་པོ་ཞེས་བཏགས་པ་ནི་ཚུལ་དང་མཐུན་

[076B] སྐྱེས་རབས་ལས། རྒྱལ་པོ་ཆེན་པོ་ཆེན་པོའི་སྒྲ། །འདི་ནི་རྒྱལ་པོ་ཁྱོད་ལ་མཛེས། །ཡོན་ཏན་མེད་ལ་ཡོན་ཏན་བརྗོད། །སྨད་ཅིང་རྩུབ་པའི་ཚིག་ཏུ་འགྱུར། །ཞེས་དང། འབྲུག་པ་སངས་རྡོར་གྱིས་ཀྱང། མཚན་དོན་
མཚུངས་པའི་པཎྜི་ཏ། །ཁྱོད་ཡིན་གཞན་མིང་འདོད་རྒྱལ་སྒྲ། །ཞེས་བཤད་དེ། བླ་མ་ཆེ་ཞེས་པའི་ཆེ་ལུགས་ནི་ཡོན་ཏན་གྱི་ངོས་ནས་ཆེ་བ་དཔེར་ན་རྒྱུ་རིན་པོ་ཆེ་ལས་གྲུབ་པའི་ཁྲི་ཆུང་ངུ་ཞིག་ཡིན་ཀྱང་ཁྲི་སྟན་ཆེ་མཐོ་ཞེས་པའི་སྐབས་ཀྱི་ཁྲི་ཆེན་
པོར་བཤད་པ་ལྟ་བུ་དགོས་ཀྱི། བྲག་རི་དེ་རྡོའི་ནང་གི་ཆེན་པོར་བཞག་པ་ལྟ་བུར་འགྲོ་མི་རུང་བ་ནི་འཁྲི་ཤིང་ལས། ཀྱེ་མ་ལེགས་ལྡན་རིན་ཐང་ཆེ་བའི་ཆེན་པོ་ཉིད། །ནོར་བུ་བཞིན་དུ་ཡོན་ཏན་བླ་མ་ཉིད་ཀྱིས་འཐོབ། །ཡོན་ཏན་མེད་པར་
གང་ཞིག་ལུས་ཀྱིས་བླ་མ་ཉིད། །རྡོ་ལས་རགས་པ་བཞིན་དུ་དེ་ནི་འབྲས་བུ་མེད། །ཅེས་སོ། །དཔག་བསམ་འཁྲི་ཤིང་འདིར། བདག་གི་ཕྲག་པར་ཁྱོད་བླང་བྱ། །ཟེར་རྒྱུ་ལ། ཁྱོད་ཀྱི་ཕྲག་པར་བདག་བླང་བྱ། །ཞེས་པ་དང། ཕྲག་མཐོ་ལག་
པས་བུས་མོར་སླེབ་དེ་ལ། །ཟེར་རྒྱུ་ལ། ཕྲག་མཐོ་བུས་མོས་ལག་པར་སླེབ་དེ་ལ། །ཞེས་བསྒྱུར་བ་སོགས་འགྱུར་སྐྱོན་ཆེ་བར་སྣང་བས་རྐང་པ་གཉིས་པ་འདི་ཡང། ནོར་བུ་བཞིན་དུ་ཡོན་ཏན་ཉིད་ཀྱིས་བླ་མ་འཐོབ། ཅེས་བསྒྱུར་དགོས་སམ་
སྙམ༑ དེ་ནས་ལྔ་པའི་ཆོས་ལ་སྔར་གཟིགས་པའི། རི་ཁྲོད་ཀྱི་གནས་དེར་བྱོན། མང་ཐོས་འདུལ་བ་འཛིན་པ་ཆེན་པོ་རིན་ཆེན་ཆོས་བཟང་གནས་བརྟན་དུ་བསྐོས། རི་ཁྲོད་པའི་ཞལ་གྲངས་འཕགས་པའི་གནས་བརྟན་བཅུ་དྲུག་གི་གྲངས་

[077A]༄༅། །ལྟར་མཛད་ཅིང་རྟེན་འབྲེལ་ལ་དགོངས་ནས་སོ་སོར་གནས་བརྟན་རེ་རེའི་མིང་འདོགས་ཀྱང་མཛད། རི་ཁྲོད་ཀྱི་མིང་ལ་བཀྲ་ཤིས་དགེ་འཕེལ་དུ་བཏགས། དེ་ནས་བར་སྐབས་ཤིག་ཏུ་མི་བསྲུན་པའི་སྐྱེ་བོ་
བདུད་ཀྱི་གཉེན་དུ་གྱུར་བ་འགའ་ཞིག་གིས། སྔར་ནས་བཟུང་སྟེ་གྲྭ་རིགས་ཕྱོགས་གཉིས་སུ་ཆད་པའི་ཁོན་རྙིང་གི་སྤྲུལ་གདུག་གཉིད་ལ་ཡུར་བ་དེ་ཉིད་གཞི་ནས་བསླང་སྟེ། འུར་ཟིང་ཤིན་ཏུ་ཆེ་བས་གཞན་ཞིག་ཡིན་ན། དགོན་པ་ཆགས་
འཇིག་ཏུ་གྱ་བའི་ཚོད་ཙམ་བྱུང་ཡང་བླ་མ་རྡོ་རྗེ་འཆང་ཆེན་པོ་འདིས་ནི། བསྟན་འགྲོ་སྤྱི་ལ་དགོངས་པའི་ཐུགས་རྗེ། གང་འདུལ་ཐབས་ལ་མཁས་པའི་མཁྱེན་པ། ཆོས་སྐྱོང་བྲན་དུ་འཁོལ་བའི་ནུས་མཐུ་བསམ་གྱིས་མི་ཁྱབ་པའི་སྒོ་ནས་ནག་ཕྱོགས་
བདུད་ཀྱི་གཡུལ་ངོ་ཞི་བར་མཛད་དེ། དེ་ལྟ་བུའི་སྡུག་བསྔལ་གྱི་ཟུག་རྡུ་མཐའ་དག་གཞི་མེད་རྩ་བྲལ་དུ་སོང་བའི་དྲིན་གྱིས་དེང་སང་ལས་སྣེ་རྣམས་ཀྱང་སྒྲིགས་ལམ་སྐྱོང་བདེ་ཞིང། གྲྭ་བ་བགྲེས་གཞོན་ཐམས་ཅད་ཀྱང་འདུ་ཤེས་གཞན་མེད་
པར་འདུན་པ་ཆིག་དྲིལ་གྱིས་སོ་སོའི་རང་འཁོས་དང་བསྟུན་པའི་ཆོས་ལྡན་གྱི་ལས་ལ་གཞོལ་བ་འདི་ནི། རྗེ་བླ་མ་མཆོག་འདིའི་གྲུབ་པས་འབྲས་རྟགས་ཁོ་ན་ཡིན་ནོ། །ཨེ་མ་ཧོ། ཉིན་བྱེད་སྣང་བའི་དགའ་ཆར་འབེབས་པ་ཡིས། །དགེ་
ལེགས་པདྨོའི་སྐྱེད་ཚལ་བཞད་པ་དེ། །འབྱུང་པོའི་བྱ་རྣམས་ལོང་བའི་ཕྱིར་མིན་ཡང། །མུན་པའི་མལ་ན་སྡང་བའི་ཧཱུཾ་སྒྲ་སྒྲོགས། །ཞི་དུལ་མཚན་དཔེའི་དཔལ་འབར་ཐུབ་དབང་ལ། །ཅོ་འདྲིར་བགྱིད་པའི་མུ་སྟེགས་སྟོན་པ་དྲུག་ཁྲོ་

[077B]མདུན་སར་ཆུ་དང་གཡང་ལ་སྐྱབས་སུ་མཆི། །ཆོས་ཀྱི་སྡེ་ཆེན་ཛམ་བུའི་སྙེ་མ་ཡང། །ཁོང་ནས་རུལ་བའི་སྦྱོར་བ་རྩོམ་པ་ན། །ཁྱོད་ཀྱི་མཛད་བཟང་མ་དྲོས་མཚོར་ཆུད་བས། །བསྐལ་བའི་མཐས་
གཏུགས་ནོར་གྱི་སྙིང་པོར་གྲུབ། །བཤད་སྒྲུབ་འབྲས་བུའི་ཁུར་བརྟེན་པ་ལ་ཤའི། །འཁྲི་ཤིང་མ་ལ་ཡར་སྐྱེས་རླུང་བཞོན་གྱིས། །བསྐྱོད་བཞིན་གཅིག་ཏུ་མངོན་ཕྱོགས་དུལ་བའི་དབལ། །དགའ་བའི་རྣམ་འཕྲུལ་འདི་ཀོ་སུ་ཡི་མཐུ། །ཞེས་བྱ་བ་
ནི་བར་སྐབས་ཀྱི་ཚིགས་སུ་བཅད་པའོ། །བདུན་པའི་ཚེས་ལ་ཨུརྒེར་ཆིབས་བསྐྱོད། མཆོད་ཡོན་ལུགས་གཉིས་ཀྱི་བཀའ་མཆིད་རྒྱས་པར་མཛད། ཁྲི་ཆེན་རྒྱ་ནག་པའི་མཆོག་སྤྲུལ་བློ་བཟང་བསྟན་པའི་ཉི་མ་རྒྱ་ནག་ནས་འཁྲུངས་ཡུལ་དུ་
བྱོན་ཡོད་པར་མཚམས་ཞུས་དང། ཁོང་གིས་མི་ཏྲའི་དབང་རྒྱུན་ཀུན་མཁྱེན་གོང་མ་ནས་གསན་གཤིས། དེ་ཀའི་སྙན་གསན་འབུལ་བར་དཀའ་བཅུ་དོན་ཡོད་ཚུལ་ཁྲིམས་མངགས། རིམ་གྱིས་ཕེབས་ནས་གབ་རོན་ཆུ་ཚན་དུ་ཞག་བདུན་སྐུའི་
འཕྲོད་རྟེན་གནང་ཞིང་བན་ཤུལ་སོགས་ཀྱིས་བསྙེན་བཀུར་ཞུས་པ་བདག་གིར་བཞེས་མུ་ནས་བསུ་བ་སེར་སྦྲེང་དང་བཅས་ལ་མོ་བདེ་ཆེན་དུ་ཕེབས། ཁྲི་ཆེན་སྤྲུལ་པའི་སྐུ་རིན་པོ་ཆེར་མཇལ་ཏེ་གསུང་གླེང་རྒྱས་པར་གནང། ཁོང་གི་ཞལ་ནས་
ངས་སྔར་ཁྱེད་ཀྱི་སྐུ་གོང་མའི་མདུན་ནས་མི་ཏྲ་བརྒྱ་རྩའི་དབང་ཉན་དུས་ཉིན་གཅིག་ངའི་ཐད་དུ་ཕྱག་ཕྲེང་འཐོར་སོང་བ་བཏུས་ནས་ཕུལ་བར་གཟིགས་ཏེ་ཕྲེང་རྡོག་ལྔ་འདུག་པས་ཁྱེད་ཀྱིས་དབང་འདི་ལན་ལྔ་བསྐུར་བར་འདུག་ཅེས་ལུང་བསྟན་

[078A]༄༅། །ཡོད་ཀྱང་ད་སྔ་བཞི་ལས་མ་སོང། དན་ཚོད་མཐོ་བས་ཚང་མ་ཞིག་གཟུགས་གཞིས་ཨེ་ལྕོགས་མི་ཤེས་ཀྱང། ཆོས་བདག་པོ་ལ་སྦྲོད་རྒྱུ་བྱུང་བ་ཤིན་ཏུ་སྐལ་བ་བཟང་བས། ནུས་ཚོད་ཅིག་ཅིས་
ཀྱང་འབུལ་དགོས་གསུངས། དབང་གི་མགོ་བརྩམས་ནས་གནང་བར་སྐབས་ཤིག་ནས་སྐུ་ཁམས་རིམ་ལོད་དུ་སོང་སྟེ་བླ་མེད་རྫོགས་མཚམས་སུ་རེ་ཞིག་འཕྲོ་འཇོག་པར་མཛད། རྗེ་ཉིད་ནས་དངོས་འབུལ་རྒྱ་ཆེར་ཕུལ་ཏེ་ཞབས་བད་ཡུན་
བརྟན་གྱི་གསོལ་བ་བཏབ། སླར་སྣང་རང་བྱོན་ཏེ་བཀྲ་ཤིས་རབ་བརྟན་དུ་བཞུགས་པར་ཕན་ཚུན་ནས་མི་ཚང་དུ་མས་བསྙེན་བཀུར་ཞུས། མཚམས་ཤིག་ཏུ་ཁྲི་ཆེན་སྤྲུལ་པའི་སྐུ་ཞིང་གཤེགས་པའི་དོན་དུ་གདན་འདྲེན་པ་འབྱོར་ཏེ་བདེ་
ཆེན་དུ་ཕེབས། ཐུགས་ཀྱི་དགོངས་པ་རྫོགས་པའི་སྨོན་འདུན་རླབས་པོ་ཆེ་མཛད་ཅིང་གདུང་འབུལ་རྔམས་ཆེ་བ་བསྟར། དེ་ཀའི་ཞབས་སྡོད་རྣམས་ནས་འབུལ་ནོད་རྒྱ་ཆེར་བཏེགས་ཏེ་ཡང་སྲིད་མྱུར་འབྱོན་གྱི་སྨོན་ཚི་གཅིག་ཀྱང་ཇྮུས་པར་
ལྗགས་རྩོམ་བཀའ་དྲིན་བསྐྱངས། ཚུར་ཆིབས་ཁ་བསྒྱུར་ཏེ་ཨུརྒེར་མཆོད་ཡོན་ལྷན་རྒྱས་ཐོག་ནས་སྔར་གྱི་ཟིང་ཆ་བྱུང་པའི་སྐོར་ལ་སྦྱང་བཤད་ཀྱིས་གཏེ་བོ་རྣམས་ལ་གནས་དབྱུང་དང། དངོས་པོའི་ཆད་པ་སོགས་བབས་བསྟུན་ངོས། ཕྱིན་
ཆད་སུའི་ཐད་ནས་ཀྱང་འཁྲུག་པ་བསླང་མི་ཆོག་ཚུལ་གྱི་བཀའ་རྒྱ་རྗེས་གཙང་མཛད། དེ་ཡང་གནང་མ་རྟོགས་པ་རྣམས་རབ་ཏུ་བྱུང་བ་དང་བྱང་ཆུབ་སེམས་དཔའ་བྱ་བ་དེ་རྣམ་པ་ཐམས་ཅད་དུ་འཇམ་འཇམ་ཁོ་ན་བྱེད་པ་ཞིག་དགོས་སྙམ་ན་

[078B] འདུལ་བ་མདོ་རྩ་བར། གནས་པ་ཆད་པས་གཅད་པར་འོས་པ་ཆད་པས་མི་གཅད་པར་མི་བྱའོ། །ཆད་པ་ནི་རྣམ་པ་ལྔའོ། །གཏམ་མི་འདྲེ་བ་དང། གདམས་ངག་མི་སྦྱིན་པ་དང། བསྙེན་བཀུར་དང་ཆོས་དང་ཟང་ཟིང་དག་གིས་
ལོངས་སྤྱོད་དུ་མི་གཞུག་པ་དང། དགེ་བའི་ཕྱོགས་བརྩམས་པ་རྒྱུན་གཅད་པ་དང། གནས་དགག་པར་བྱ་བའོ། །མ་དད་པ་དང། ལེ་ལོ་ཅན་དང། བཀའ་བློ་མི་བདེ་བ་དང། མ་གུས་པ་དང། སྡིག་པའི་གྲོགས་བྱེད་པ་ལ་དེ་དག་འོས་པ་ཉིད་
དོ༑ ༑ཞེས་དགེ་སློང་གིས་དེ་ལྟར་བྱེད་དགོས་པར་གསུངས་པའི་ནང་ནས་ཆད་པ་དང། གང་ཟག་གསུམ་པ་དང་ལྔ་པ་སོ་སོ་ནས་ངོས་ཟིན་པར་གྱིས། བྱང་ཆུབ་སེམས་དཔའི་དབང་དུ་བྱས་ན་ཡང་བྱང་ཆུབ་སེམས་དཔའི་ས་ལས། ཡང་བྱང་ཆུབ་
སེམས་དཔའ་ནི་ཚར་གཅོད་པའི་ཚུལ་ཁྲིམས་ཀྱིས་སེམས་ཅན་རྣམས་ཚར་གཅོད་པར་བྱེད་དེ། ཉེས་པ་ཆུང་ངུ་དང། འགལ་བ་ཆུང་ངུ་ལ་ནི་བསམ་པ་འཇམ་པོ་དང་སྡང་པ་མེད་པས་སྨ་དབབ་པ་ཆུང་ངུས་སྨ་འབེབ་པར་བྱེད་དོ། །ཉེས་པ་འབྲིང་
དང་འགལ་བ་འབྲིང་ལ་ནི་སྨ་དབབ་པ་འབྲིང་གིས་སྨ་འབེབ་པར་བྱེད། ཉེས་པ་ཆེན་པོ་དང་འགལ་བ་ཆེན་པོ་ལ་སྨ་དབབ་པ་ཆེན་པོས་སྨ་འབེབ་པར་བྱེད་དོ། །སྨ་དབབ་པ་ཇི་ལྟ་བ་བཞིན་དུ་ཆད་བས་གཅད་པ་ཡང་དེ་དང་འདྲའོ། །ཞེས་དང། ཉེས་
པ་ཆུང་ངུ་བྱེད་པ་ལ་ནི་འཁྲུལ་བ་གླེང་བར་བྱེད། ཉེས་པ་འབྲིང་བྱེད་པ་ལ་ནི་བསྒོ་བར་བྱེད། ཉེས་པ་ཆེན་པོ་བྱེད་པ་ལ་ནི་སྐྲོད་པར་བྱེད་དེ། ཞེས་གསུངས་པ་གོ་བར་གྱིས་ཤིག། དགུ་པའི་ཆོས་ལ་གདན་སར་འབྱོར་ཅིང། འདི་ལོ་ཚོགས་
་༄༅། །སུ་ཞབས་བརྟན་ཕོན་ཆེར་བསྒྲུབས་པས། སྐུ་འགྱེད་ཀྱང་རིམ་པ་གཉིས་ཙམ་གནང། སྔ་སོར་ཧོར་སྡེ་དགེ་ཕྱོགས་སུ་ཀརྨ་ཡབ་སྲས་དྲུག་གི་ཡ་གྱལ་སི་ཏུ་པཎ་ཆེན་གཙུག་ལག་ཆོས་ཀྱི་སྣང་བ་ལ། སྙན་
ཚིག་འཕང་འགྲོའི་རྒྱུད་དུ་འཁྲོལ་བའི་ཆབ་ཤོག་སྐྱེས་དང་བཅས་པ་སྤྲིངས་ཏེ། ཐ་སྙད་རིག་པའི་གླེགས་བམ་འགའ་ཞིག། ཁོང་རང་གི་སློབ་མ་དེ་སྐོར་ལ་མཁས་པ་ཞིག་བཅས་མངགས་དགོས་ཚུལ་གསུངས་པ་ལྟར། སྒྲ་རིག་སྨྲ་
བའི་དབང་པོ་ཀུན་དགའ་སངས་རྒྱས་དཔོན་གཡོག་རྫོང་སྟ་མཛད་པ་ཉེ་ཞོ་མེད་པར་འབྱོར་བ་ལ་གཞིས་ལེན་གཟབ་རྒྱས་གནང། ཞག་ཤས་སོང་མཚམས་སྒྲ་ཀ་ལཱ་བར་བློ་བརྟན་བཞི་པའི་འགྲེལ་པའི་སྟེང་ནས་གསན་སྦྱོང་མཛད་
པས༑ མཚམས་སྦྱོར་དང། མིང་དང། ཀུན་བཤད་དང། ཀྲིཏྲ་སྟེ་མངོའི་དོན་གྱི་རྩ་བཞི་དང། བྱིངས་དང་ཉེར་བསྒྱུར་ཨུཎ་ལ་སོགས་པ་ཡན་ལག་གི་དོན་ཐམས་ཅད་ལྷག་མ་མེད་པར་ཐུགས་སུ་ཆུད། ཞར་ལ་བོད་མཁས་
པའི་སྙན་འགྲེལ་གྱི་སྟེང་ནས་སྙན་དངགས་དང། སྨིན་གྲོལ་ལོ་ཙཱ་བ་དྷརྨ་ཤྲཱིའི་འགྲེལ་པའི་སྟེང་ནས་སྡེབ་སྦྱོར་ལ་ཡང་བསྐྱར་སྦྱངས་མཛད་དེ་ཐ་སྙད་རིག་པའི་གཞུང་དོན་མ་ལུས་པ་མདོན་པར་བྱང་ཆུབ་པའི་ཚུལ་ཡང། ཀརྨ་སི་
ཏུབ་ལ་རྗེས་སོར་སྦྲིངས་པའི་ཆབ་ཤོག་ལས། འདི་ན་འདུ་འཛིའི་ཕྲེང་བ་བོས་པ་བཞིན། །ཚར་དུ་དངར་བའི་ཁུར་གྱིས་དུབ་གྱུར་ཀྱང། །ལེགས་བཤད་སྐྱེས་དང་ཕྲད་པ་རྙེད་དཀའ་ཞེས། །མི་ལྡོག་བརྩོན་པའི་གོ་ཆ་ཉེར་བླངས་

[079B] ༑སློབ་དཔོན་མཁས་པའི་སྤྱན་སྔར་ཀ་ཙན་ཟུང། །སྙན་དངགས་སྡེབ་སྦྱོར་བཅས་པ་ལེགས་སྦྱངས་པས། ལེགས་བཤད་བདུད་རྩི་གསར་བའི་དོག་པ་ཡིས། །སྙིང་གི་བུམ་པ་གང་བར་གྱུར་པ་ལགས། །དྲེགས་ལྡན་ལྷ་མིན་ཕལ་
གྱིས་མ་ཐོབ་པའི། །བརྡ་སྤྲོད་གཞུང་བརྒྱའི་ཆུ་པོ་འདུས་པའི་བཅུད། །རྣམ་དཔྱོད་ཟེ་འཔྲུར་སོན་པའི་ལེགས་བྱས་གང། །ངོ་མཚར་བསྐལ་བ་སྟོང་གིས་བསྐྲུན་ནམ་སྙམ། །ཞེས་གསུངས་པ་ལྟར་རོ། །དེ་ནས་གསོལ་དཔོན་བསྟན་པ་
དར་རྒྱས་དང། སྔགས་རམ་པ་ཆོས་འཛིན་དར་རྒྱས་གཉིས་ལ་ཡང་ཁོང་གི་དྲུང་ནས་སྐར་རྩིས་ལེགས་པར་སློབ་ཏུ་བཅུག། དགུང་ལོ་སོ་དྲུག་པའི་ལོ་གསར་སྨོན་ལམ་གྱི་སྐབས་ཀྱི་གསུང་ཆོས་སོགས་སྔར་རྒྱུན་ལྟར་གནང། རྗེ་ཉིད་
དབུས་སུ་བཞུགས་སྐབས་པཎ་ཆེན་ཐམས་ཅད་མཁྱེན་པ་ནས་དུས་འཁོར་གྲྭ་ཚང་ཞིག་འདེབས་དགོས་ཀྱི་བཀའ་ལུང་ཡོད་པས། དེར་བཀའ་བཞིན་སྒྲུབ་པའི་མཆོད་པས་མཉེས་པར་བྱས་ཏེ། མ་འོངས་པ་ན་རིགས་ལྡན་གྱི་གདུལ་བྱར་
འགྱུར་བའི་རྟེན་འབྲེལ་བསྒྲིག་ཆེད་དང། སྤྱིར་ཡང་ཚེ་གཅིག་སངས་རྒྱས་སྒྲུབ་པའི་ལམ་སྲོལ་རྒྱུད་སྡེ་གཞན་དང་ཐུན་མོང་མ་ཡིན་པ་འདི་ཉིད་དུས་དབང་གིས་ཆེས་ཉག་ཕྲ་བར་འདུག་པ་སླར་གསོ་བའི་ཕྱིར་དུ། ནག་ཟླའི་ཉལ་དུས་འཁོར་
གྲྭ་ཚར་ཨེ་ཝཾ་ཆོས་འཁོར་གླིང་བཏབ་སྟེ། ཐོག་མར་ཆོས་ཀྱི་ཁྲི་ལ་རྗེ་ཉིད་ཀྱི་ཞབས་སེན་བཀོད་དེ་ཆོས་ཐུན་ཁ་ཤས་གནང་ཞིང། དེ་ནས་གསང་ཆེན་རྒྱུད་སྡེ་རྒྱ་མཚོའི་གནད་ལ་ནང་བྱན་ཆུང་པའི་མཁས་པའི་དབང་པོ་ལྷོ་བ་སྔགས་རམ་པ་གྲྭ་

[080A]༄༅། །ཚང་གི་དཔོན་སློབ་དང། དགེ་བའི་བཤེས་གཉེན་རབ་བརྟན་རྒྱ་མཚོ་རྡོ་རྗེ་འཛིན་པར་བསྐོ་བཞག་མཛད། རྒྱུན་གྱི་སྒྲིགས་ལམ་སོགས་ཀྱི་རིམ་པ་ཡང་མཁས་གྲུབ་ཐམས་ཅད་མཁྱེན་པས་མཛད་པའི་
སྐུ་གསུང་ཐུགས་ཡོངས་རྫོགས་ཀྱི་ཆོ་ག། པཎ་ཆེན་གོང་མས་མཛད་པའི་དུས་འཁོར་ལྷ་བཅུ་གསུམ་མ། རྣམ་སྣང་མངོན་བྱང། འཇམ་དཔལ་མཚན་བརྗོད་རྣམས་རྒྱན་འདོན་དང། མཚམས་མཚམས་སུ་ཆོས་སྐྱོང་སོ་སོའི་དུས་གཏོར་དང་
དུས་ཚིགས་ངེས་ཅན་ལ་ཕྱག་རྒྱ་དང་དབྱངས་ལྟ་སོགས་སློབ་རྒྱུ། ནག་ཟླའི་དུས་ཆེན་དང་བསྒྲིགས་ཏེ། རྡུལ་ཚོན་གྱི་དཀྱིལ་འཁོར་བཞེངས་ནས་དུས་ཀྱི་འཁོར་ལོའི་སྒྲུབ་མཆོད་ཞིབ་རྒྱས་གར་ཐིག་དབྱངས་དང་བཅས་པ་པཎ་ཆེན་ན་རིམ་
གྱི་ཕྱག་བཞེས་ཉམས་མེད། སྟོན་ཀུན་རིག་གི་རྡུལ་ཚོན་ལ་བརྟེན་པའི་སྒྲུབ་མཆོད་ཕྱག་ལེན་སྐྱོར་ལྟ་སོགས་སྐྱོར་མོ་ལུང་པའི་ཕྱག་སྲོལ་མནོར་བ། ཆོས་གྲྭ་ནས་ཊཱིཀ་ཆེན་དེ་ཉིད་སྣང་བ། རྒྱལ་ཚབ་རྗེ་དང་བ་སོ་བའི་དུས་འཁོར་བསྐྱེད་
རྫོགས། རྒྱུད་སྡེ་སྤྱི་རྣམ་བཅས་ཀྱི་འཆད་ཉན་གནད་སྨིན་བྱེད་དགོས་པར་བཀས་བཅད་ཅིང། རྒྱུད་འདིའི་ཕྱི་ནང་གཞན་གསུམ་གྱི་རྣམ་བཞག་ཞི་བར་ཤེས་པ་ལ། བྱེད་གྲུབ་ཀྱི་རི་མོ་ལ་གོ་བརྩལ་ཐོན་པ་ཞིག་མེད་མི་རུང་དུ་དགོས་པའི་
གནད་ཀྱིས་སྐར་རྩིས་ལ་སྦྱངས་དགོས་པ་དང། གཞན་ཡང་ཀ་ཙན་གཉིས། དབྱངས་ཅན་སྒྲ་མདོ། ལཉྩ་སོགས་ཡིག་རིགས་སྣ་ཚོགས། གཏོར་མའི་བཅའ་བཟོ། རོལ་མོ་འབུད་དཀྲོལ་གྱི་རིགས་སོགས་དབང་པོའི་རིམ་པ་དང་མཐུན་པར་

[080B] དེ་ནས་བཟུང་སྟེ་སྐབས་སུ་གང་བབས་ཐབས་མཁས་ཀྱི་སྒོ་ནས་རིམ་པ་བཞིན་གནང་སྟེ་གཉིས་མེད་དུས་ཀྱི་འཁོར་ལོའི་ལམ་སྲོལ་ཆ་ཐམས་ཅད་
ནས་ཡར་རྒྱས་སུ་སྤེལ་བའི་རྒྱུ་ཚོགས་ཚང་བར་བསྒྲུབས། རྣམ་སྣང་མངོན་བྱང་བཙུགས་པའི་དགོས་པ་ཡང། ད་ལྟ་སྤྱོད་རྒྱུད་ལ་དབང་དང་ཆོ་ག་བཤད་ཉན་གང་གི་ངོས་ནས་ཀྱང་ཕྱོགས་མཐའ་དག་ཏུ་ཕལ་ཆེར་ནུབ་པ་ལྟར་སོང་འདུག་པ་འདི་
ཅུང་ཟད་གསོ་ཨེ་ཐུབ་ཀྱི་ཐུགས་དགོངས་ཡིན་པས། ཕྱིས་འདི་ཉིད་ཀྱི་དབང་ཡང་ཆེད་དུ་གཏད་ནས་གནང་སྟེ། སྔོན་རྗེ་ཐམས་ཅད་མཁྱེན་པས་ཀྱང་དོན་འདི་ལ་དགོངས་ནས། རྣམ་སྣང་གི་དངུལ་སྐུ་ཆེན་མོ་བཞེངས་པ་ཡིན་པས། ཚུལ་འདི་ནི་
སངས་རྒྱས་ཀྱི་བསྟན་པ་ཁོ་ན་ཐུགས་ལ་བཅངས་ཏེ། སྒོ་ཐམས་ཅད་ནས་དེའི་དེན་འབའ་ཞིག་མཛད་པའི་རྣམ་པར་ཐར་པ་བསམ་གྱིན་དང་པའི་སྙིང་རྩ་འདར་བའི་འོས་ཤིག་ཡིན་ནོ། །བདེ་ཐང་བློ་བཟང་ཡོན་ཏན་ནས་གྲྭ་ཁང་གི་ཐེབས། ཆས་
འཇུག་དང་མཆོད་རྫས་དུ་མ་སོགས་གསར་ཚུགས་ཀྱི་མཐུན་རྐྱེན་ཕུལ་དུ་ཕྱིན་པ་བསྒྲུབས། དེ་སྐབས་དགོན་ལུང་གི་མཁན་སར་ཐུའུ་བཀྭན་སྤྲུལ་པའི་སྐུ་རིན་པོ་ཆེ་བློ་བཟང་ཆོས་ཀྱི་ཉི་མ་བཞུགས་ཡོད་པ་གོང་མའི་ལུང་གིས་རྒྱལ་ཁབ་ཆེན་
པོར་ཕེབས་དགོས་བྱུང་བར་བརྟེན། ཆེ་བགྲེས་ཀུན་ནས་གྲོས་མཐུན་གྱིས་དེ་ཀའི་མཁན་པོ་མཛད་རྒྱུའི་གསོལ་བ་འདེབས་བར་རྒྱུད་བ་བླ་མ་བློ་བཟང་དགེ་ལེགས། ལོ་ཀར་ནང་སོ། ཐུའུ་བཀྭན་རིན་པོ་ཆེའི་ཕྱག་མཛོད་ངོ་གཡོག་བཅས་འབྱོར་ཏེ་

[081A]༄༅། །སྙན་གསན་ཕུལ་བར། དགོན་ལུང་གི་ཁྲིར་སྡོད་ཐུབ་མི་ཐུབ་གང་ལྟར་ཡང། སྤྲུལ་བའི་སྐུ་ས་ཐག་རིང་བོར་ཕེབས་རྒྱུ་ཡིན་འདུག་བས་མཇལ་འཕྲད་བྱེད་པར་ཅིས་ཀྱང་འགྲོ་དགོས་གསུངས་ཏེ་འཕྲལ་
དུ་ཕེབས། ཐུའུ་བཀྭན་རིན་པོ་ཆེས་གཙོས་བླ་མ་ལས་སྣེ་རྣམས་ཀྱིས་དམར་གཙང་མདོ་ནས་ཆིབས་བསུ་ཞུས་ཤིང། དུར་སྨྲིག་འཆང་བའི་དགེ་འདུན་ཉིས་སྟོང་ཙམ་གྱི་སེར་སྤྲེང་དང་བཅས་དགོན་ལུང་དུ་ཕྱག་ཕེབས་ནས་ཐུའུ་བཀྭན་
བླ་བྲང་དུ་བཞུགས། ཐམས་ཅད་ཀྱིས་ཡང་ཡང་གསོལ་བ་ནན་ཆེར་བཏབ་བས་ཁྲིའི་ཞལ་པ་ཞེས་མཛད་དེ། ཟླ་ཚེས་བཟང་པོ་ལ་ཡུལ་མདོ་སྨད་ཀྱི་དགོན་སྡེ་ཇི་སྙེད་ཅིག་ཡོད་པའི་ནང་ནས། མཚན་ཉིད་ཀྱི་འཆད་ཉན་ཐོག་མར་དར་
བའི་གནས། རྒྱལ་བ་ཡོན་ཏན་རྒྱ་མཚོ་དང། བཎ་ཆེན་བློ་བཟང་ཆོས་རྒྱན་རྣམ་གཉིས་ཀྱིས་དགེ་ལྡན་རིང་ལུགས་དྲི་མ་མེད་པ་ཕྱོགས་མཐར་སྤེལ་པའི་ཆེད་དུ་རྒྱལ་སྲས་དོན་ཡོད་ཆོས་ཀྱི་རྒྱ་མཚོ་ཆེད་གཏད་ཀྱིས་རྫོང་སྟ་མཛད་ནས་ཕྱག་
འདེབས་གནང་པའི་གདན་ས་ཆེན་པོ་དགོན་ལུང་བྱམས་པ་གླིང་གི་ཆོས་ཀྱི་ཁྲི་ལ་ཞབས་སེན་ཉེ་བར་བཀོད། ཐུའུ་བཀྭན་བླ་བྲང་གིས་གཙོས་སྤྱི་སྒེར་སོ་སེ་ནས་རྟེན་འབྲེལ་གྱི་བདོག་བ་རྒྱ་ཆེ་ཞིང་དངོས་གཙང་བཞུས། ཞབས་འབྲང་དུ་
འོང་པ་གཞུང་བརྒྱ་སྨྲ་བའི་ཁྱུ་མཆོག་དགེ་བཤེས་བཟོད་པ་སོགས་ཀྱིས་དམ་བཅའ་བཞག་སྟེ་བློ་གསལ་རྣམས་ལ་ཆོས་ཀྱི་དགའ་སྙོན་སྤེལ། ཐུའུ་བཀྭན་རིན་པོ་ཆེར་སྨན་བླ་མཆེད་བདུན། རྟ་མགྲིན་ཤྭ་ན་བཞི་སྐོར། ཁྲོ་རྒྱལ་

[081B] མགོན་བོའི་བེའུ་བུམ་སོགས་ཀྱི་ལུང་མང་དུ་སྩལ། ཀུན་མཁྱེན་གོང་མའི་ཐུགས་དམ་རྟེན་བྲིས་སྐུའི་མན་ངག་ལྟར་བཞེངས་པའི་མགོན་པོའི་ཐང་སྐུ་བྱིན་ཅན་དེ་ཡང་གནང་སྟེ་
འཕྲིན་བཅོལ་དང་བཀའ་བསྒོ་ནན་ཏན་མཛད་ཅིང། སྨད་ཕྱོགས་སུ་ཕེབས་ནས་འཇམ་དབྱངས་གོང་མ་ཆེན་པོ་དང། ལྕང་སྐྱ་རྡོ་རྗེ་འཆང་གི་དགོངས་བར་གང་མཐུན་གྱི་ངོས་ནས་དགེ་ལྡན་བསྟན་པ་ཡོངས་ལ་ཕན་པའི་མཛད་ཁྱབ་
རླབས་གང་ཆེ་དགོས་ཚུལ་གྱི་བསླབ་བྱ་ཞིབ་རྒྱས་དང། སྐུ་ཚེ་སྔ་མ་མང་པོར་འབྲེལ་ཚུལ། ཁྱེད་ཀྱིས་ཀྱང་ང་ལྟའི་བར་དུ་ངའི་སེམས་དང་མི་མཐུན་པ་ཅུང་ཟད་ཀྱང་བྱེད་མ་མྱོང་བས་དམ་ཚིག་གཙང་བའི་མཐུས་ཐུགས་བཞེད་རྣམས་ལྷུན་
གྱིས་འགྲུབ་ཡོང་ཞིང། རང་རེ་ང་དུང་ཚེ་འདིར་མཇལ་ཡོང་ཞེས་ནང་སྦྱར་གྱི་གསུང་འཕྲོས་ལྷུགས་པར་གནང། རྒྱ་ནག་ཏུ་འགྲོ་མཁན་གྱི་ཞབས་ཕྱི་མང་དང་བཅས་པར་ཇ་གྲལ་ཐོག་དགྱེས་པའི་བཀའ་མཆིད་དང་ཕེབས་རྫོངས་གྱ་ནོམ་པ་བསྟར་
དེ་སྐབས་གྲལ་གྱི་གཤམ་ཙམ་ན་ཡོད་པའི་ཞངས་ཕྱི་དཀྱུས་མ་ཞིག་ལ་གཟིགས་ཏེ་འདིས་ཁྱེད་ལ་ཕན་ཐོགས་པ་ཡོང་ཤས་ཆེ་གསུངས་ཤིང། ཅུང་ཞིག་བཞུགས་ནས། ཨ་ཙ་མ་ཚེ་རིང་པོ་བྱུང་ན་གསུངས། ཕྱིས་ཁོང་སྨད་དུ་ཕེབས་ནས་མ་
འགྱངས་བར་ཕྱག་མཛོད་སྔ་མ་གྲོངས་ཏེ་གསར་བ་བསྐོ་བཞག་གི་དོན་དུ། ཞབས་ཕྱི་ཁ་ཤས་ཀྱི་མིང་བྲིས་ནས་ལྕང་སྐྱ་རྡོ་རྗེ་འཆང་ལ་བརྟག་བ་ཞུས་པར་སྔར་སྐྱབས་མགོན་མཆོག་ནས་ལུང་བསྟན་པ་དེ་ཉིད་ལ་བབས། རྒྱ་ནག་ཏུ་བཞུགས་རིང་ཐུགས་ཕན་

[082A]༄༅། །ཤིན་ཏུ་ཐོགས་བ་བྱུང་ཡང་ཡར་ལམ་གློ་བུར་དུ་འདས་འདུག་བས་སྔར་གྱི་གསུང་དེ་ཇི་ལྷ་བ་བཞིན་བྱུང། སྒོ་ཀྱ་ཞབས་དྲུང། རྒྱ་ཡག་ཞབས་དྲུང། ཝང་ཀྱ་ཆོས་རྗེའི་ཞབས་དྲུང་སོགས་བསྒྲུབ་བྱ་ཕྱེད་ཉིས་བརྒྱ་
སྐོར་ཞིག་མཁན་སློབ་སྦྲགས་མ་མཛད་དེ་བསྙེན་པར་རྫོགས། དོན་གཉེར་ཅན་འགའ་ཞིག་ལ་འདོད་ཆོས་ཀྱང་ཁ་ཤས་སྩལ། ལྔ་བའི་ནང་དུ་འདི་ཀའི་གདན་སར་ཕེབས་ཏེ་དགོན་པར་འགྱེད་ཆེན་ཞིག་གནང། སྟོན་དགོན་ལུང་དུ་འཆད་ཉན་
མཛད། དགུན་རྒྱ་ཡག་མཁན་པོས་གདན་དྲངས་ཧེ་སྐུ་འབུམ་དུ་ཕེབས། ཚོགས་མང་ལ་དགའ་ལྡན་ལྷ་བརྒྱ་མའི་ཁྲིད། རྒྱུད་པ་བླ་ཟུར་ཚུལ་ཁྲིམས་རྒྱ་མཚོ་ལ་ཡོན་ཏན་གཞིར་གྱུར་མའི་ཁྲིད། རྒྱ་ཡག་མཁན་པོ་སོགས་གྲྭབ་བརྒྱ་སྐོར་
ལ་སྒྲུབ་ཐབས་རིན་འབྱུང་གི་རྗེས་གནང་ཕྱེད་དང་ཉིས་བརྒྱ་སྐོར། ཚེ་རྟ་མགོན་གསུམ་དང། ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སོགས་འཛད་པ་མེད་པའི་ཆོས་ཀྱི་བདུད་རྩིའི་དགའ་ཆར་ཕབ། སོས་ཀ་ཐུའི་བཀྭན་རིན་པོ་ཆེ་
ཕེབས་སྐབས། ལྕང་སྐྱ་རྡོ་རྗེ་འཆང་ཆེན་པོར་ཞུ་ཡིག་ཕུལ་བའི་ནང་དུ། ཕྱོགས་འདིའི་ལུས་ཅན་རེ་བ་སྐོང་བ་དང། །སྐལ་ལྡན་གདུལ་བྱ་རྗེས་སུ་འཛིན་པའི་ཕྱིར། །རྨད་བྱུང་ཀུན་བཟང་སྤྱོད་པའི་ཐབས་མཁས་ཀྱིས། །རིང་པོར་མི་
ཐོགས་ཕྱོགས་འདིར་ཞབས་བསྐྱོད་ཞུ། ཞེས་སོགས་གསོལ་བ་འདེབས་པའི་མཚམས་སྤྱོར་གྱིས་ཐུགས་རྗེ་བསྐུལ་བས། ཉིད་ཀྱི་ཡབ་སྐུ་མ་འཚོ་བར་བསྙད་ནས་གོང་མ་ཆེན་པོར་དགོངས་ཁྲོལ་ཞུས་ཏེ། བཅུ་གཅིག་པའི་ནང་དུ་སྐྱབས་

[082B] བཀྲ་ཤིས་འཁྱིལ་དུ་གདན་འདྲེན་གྱི་ཞུ་བ་ཕུལ་ཡང་བྲེལ་དབང་གིས་ཕེབས་པ་མ་ཤར་བས། རྗེ་ཉིད་ནས་བཀོད་
ཁྱབ་མཛད་པ་ལྟར་གདན་ས་ནས་འོང་པའི་མི་སྣ་ཧྲག་བསྡུས་ཀྱིས་དངོས་འབུལ་གཏོས་ཆེ་བ་དང་བཅས་ཞབས་བརྟན་ཕུལ་ཞིང། ལྕང་སྐྱ་རྡོ་རྗེ་འཆང་ནས་ཀྱང་མགྲོན་གཉེར་ཆེད་གཏོང་གིས་དགོན་པར་མང་འགྱེད་སོགས་གཟིགས་པ་
ཤིན་ཏུ་ཆེ་བར་མཛད། ཕྱག་རྡོར་འཁོར་ཆེན་དང་འཇམ་རྡོར་གྱི་དབང་སོགས་ཆོས་བཀའ་ཅི་རིགས་གསན་ཅིང་ཡབ་སྲས་གཉིས་ནས་ཉིན་རེ་བཞིན་མདོ་སྔགས་ཀྱི་དཀའ་གནད་དུ་མར་དོགས་གཅོད་དང། བསྟན་སྲིད་ཀྱི་བཀའ་མཆིད་
ཀྱང་མང་དུ་གནང་སྟེ་རྒྱུན་པར་བཅར་བཞུགས་ལྟ་བུ་མཛད་པ་ལ་འགའ་ཞིག་གིས་དེ་ཙམ་རང་གནང་ན་མི་དགའ་ཞུས་པར་བརྟེན་ཉིན་གཅིག་མ་ཕེབས་པས། འཇམ་དབྱངས་བཞད་པ་ཚང་མ་ཕེབས་པ་ཨེ་རེད་གསུངས་ནས་མ་མཉེས་
པ་ལྟ་བུས་བཞེས་པ་ཡང་ཆེར་མ་གནང། ཕྱི་ཉིན་ཡང་དེ་ལྟར་མཛད་པས་ལྕང་སྐྱ་རྡོ་རྗེ་འཆང་གི་ཞབས་ཕྱི་རྣམས་ནས་རྗེ་འདི་ལ་ཁྱེད་མ་ཕེབས་ན་སྐུ་ཕྱོགས་ནས་བཞེས་པ་ཡང་དྲང་པོར་མི་མཛད། ཁྱེད་ཕེབས་དུས་ཐུགས་དགྱེས་ནས་གར་
བཞེས་མི་ཚོར་བ་ལྟ་བུས་སྐུ་ཉམ་ཡང་བཟང་བར་འདུག་སྟབས་ཕེབས་ན་ལེགས་ཞེས་བསྐུལ་མ་བཏབ། དགུང་ལོ་སོ་བདུན་པ་ཤིང་སྤྲེལ་གྱི་ལོ་གསར་ཡང་ཡབ་སྲས་ལྷན་དུ་མཛད། ལོ་དེར་འདི་ཀའི་སྨོན་ལམ་སྦྱིན་བདག་ཐོར་གོད་ཇ་སག་

[083A]༄༅། །ཡིན་པས་ཁོང་ནས་ནན་གྱིས་ཞུས་པར་བརྟེན་སྨོན་ལམ་སྟེང་གདན་སང་ཕེབས་ཏེ་གསུང་ཆོས་སོགས་ཀྱིས་རེ་བ་བསྐངས་ནས་སླར་ཡང་དགོན་ལུང་དུ་ཕེབས། དཔྱིད་ཐོག་ལྕང་སྐྱ་རྡོ་རྗེ་འཆང་ལ་རྗེ་ཉིད་ནས་
གསོལ་བ་བཏབ་སྟེ་དགོན་ལུང་ཚོགས་ཆེན་ལ་ཟླ་བ་གཅིག་གི་རིང་འཇམ་དཔལ་ཞལ་ལུང་གི་ཁྲིད་སྨིན་རྒྱས་སུ་སྩལ། གཡེར་གཤོང་སྤྲུལ་པའི་སྐུ་ནས་ལྕང་སྐྱ་ཐམས་ཅད་མཁྱེན་པ་མཇལ་བར་ཕེབས་པའི་ཞར་ལ་རྗེ་འདིར་ཡང་དངུལ་སྲང་ལྔ་
བཅུ་སོགས་ཀྱི་དངོས་འབུལ་བཏེགས་ཏེ་ཆོས་བཀའ་འགའ་ཞིག་ཞུས། དེས་མཚོན་ཕྱོགས་ཀྱི་བླ་དཔོན་ཆེ་གཉན་མང་དུ་འདུས་པ་སོ་སོ་ནས་འདོད་ཆོས་ཞུས་པ་དང། རྡོ་རྗེ་འཆང་ཆེན་པོར་སྙན་སྒྲོན་གྱི་ཞུ་འབུལ་བྱེད་པ་མཐའ་དག་
འོས་འཚམ་དང་མཐུན་པའི་ཐབས་ཀྱི་སྒོ་ནས་འདུན་པ་བསྐང། ལྕང་སྐྱ་རྡོ་རྗེ་འཆང་གི་མདུན་དུ་བསྙེན་རྫོགས་ཞུ་མི་ཆེས་མང་དུ་བྱུང་བར་རྡོ་རྗེ་འཆང་ཉིད་ནས་མཁན་པོ་མཛད་ཅིང་རྗེ་འདི་ལ་ལས་སློབ་བྱེད་དུ་བཅུག་པས་ཕྱིས་སུ་
ཡང་དེ་སྐབས་བླ་མ་འོ་བརྒྱལ་མེད་པར་བྱས་པས་ལེགས་བོ་བྱུང་ཞེས་ཞལ་ནས་གསུངས། གདན་ས་ནས་སྡེ་ཁྲི་སྤྲུལ་པའི་སྐུ་དང། ཨ་བར་དཀའ་བཅུ་སོགས་མཇལ་དུ་འོང་བར་རྗེ་ཉིད་ནས་དཀའ་བཅུ་ལ་དགོན་ལུང་དུ་དམ་བཅའ་
འཇོག་བཅུ་པས། ལྕང་སྐྱ་རྡོ་རྗེ་འཆང་ནས་ཀྱང་གཟིགས་ཏེ་རྣམ་དཔྱོད་ཕུལ་དུ་ཕྱིན་པར་དགྱེས་པའི་སྤྱན་བསྐྱང་ཚད་མེད་པ་མཛད། རྗེ་འདི་ལ་ཁྱེད་ཀྱི་གྲྭ་བའི་ཁྲོད་ན་གཤིན་རྗེའི་ངར་དབྱངས་ཤེས་མཁན་ཨེ་ཡོད་གསུངས་པས། རབ་

[083B] ཤིན་ཏུ་དགྱེས་ནས། འདི་འདྲ་ཞིག་ཡིན་དགོས། ད་ཕྱིན་ཆད་ཉམས་སུ་མ་འཇུག་གསུངས་པ་སོགས་ཆ་ཤས་ཕྲ་མོ་ནས་ཀྱང་བསྟན་པ་ཐུགས་ལ་
བཅགས་པའི་བཀའ་ནན་ཕེབས། དེ་ནས་དགོན་ལུང་གི་གྲྭ་བགྲེས་རྣམས་ལ་མཚམས་འདིར་ལྕང་སྐྱ་ཐམས་ཅད་མཁྱེན་པ་ཁྲིར་བཞུགས་རྒྱུ་ཞིག་བྱུང་ན་རྟེན་འབྲེལ་དང་བྱིན་རླབས་ཀྱི་ཁྱད་ཆེ་ཚུལ་འཆར་སྟོན་གནང་ནས་ཁྲིའི་དགོངས་པ་ཞུས་ཏེ་
སླར་རང་གི་གདན་སར་ཆིབས་ཁ་བསྒྱུར། དེ་སྐབས་ཆིང་ཝང་རྡོ་རྗེ་ཕ་ལམ་བྱ་ཁྱུང་དུ་བཞུགས་ཡོད་པས་དེར་གདན་དྲངས། གྲྭ་མང་གིས་ཆོས་འབྲེལ་ཞིག་ཞུས་པར་ལམ་རིམ་གྱི་དབུ་ནས་ཆོས་ཐུན་གཅིག་གནང། བླ་གྲྭ་རྣམས་ཀྱིས་དང་
བོར་ཞབས་ཏོག་སོགས་སྤྱི་འགྲོ་སྤམ་མེ་བ་ཞིག་ཏུ་ཡོད་པ་ལ། དེ་ནས་བཟུང་དང་གུས་ཚད་མེད་པ་རྙེད་དེ། ཕྱིར་ལམ་ཆིབས་སྐྱེལ། སེར་སྦྲེང་སོགས་ཀྱི་བཀུར་གཟོས་དཔེ་ཟླ་དང་བྲལ་བ་ཞུས། མཁན་ཆེན་རིན་པོ་ཆེ་དང་ད་ནའི་ནང་དུ་
མཇལ་འཛོམ་གྱི་དུས་བཏབ་ཡོད་པར། ཁོང་སྐུ་ན་སྨིན་ཆེས་བས་སྐུ་བྦྶྙེལ་གྱི་དོགས་ནས་འགྱོག་བྱང་ལ་གདན་དྲངས་ཏེ། སྒར་ཐོག་ཏུ་མཇལ་འཛོམ་མཛད། ལྕང་སྐྱ་རྡོ་རྗེ་འཆང་ལ་ཁོང་གི་ཞབས་བརྟན་ཞིག་ལྗགས་རྩོམ་ཞུས་ཡོད་
པ་དེ་ལན་གསུམ་གསུངས་ནས་བརྟན་བཞུགས་ཕུལ་ཏེ་དངོས་འབུལ་སང་རྒྱ་ཆེར་བཏེགས། དྲུང་ཡིག་བློ་བཟང་རྒྱ་མཚོས་ཞུས་ངོར་མཁན་ཆེན་པའི་ཞལ་སྔ་ནས་དང་བཅས་པར་རྒྱལ་ཐང་བའི་གཅོད་གཟུང་དང། གོང་སྨོས་ཞབས་བརྟན་གྱི་

[084A]༄༅། །ལྗགས་ལུང་སྩལ། ལོ་འདིའི་དགུང་གེགས་ལ་དམིགས། མཁན་ཆེན་རིན་པོ་ཆེ་ནས་བརྟན་བཞུགས་ཕུལ་ཞིང་ཞབས་བརྟན་གསར་རྩོམ་མཛད་པའང་ཚོགས་སུ་བཙུགས། དེར་འཁོད་ཀྱི་གྲེང་
བ་སོ་སོས་ཡབ་སྲས་གཉིས་ལ་བསྙེན་བཀུར་བསྟབས་པར་འདོད་ཆོས་ཅི་རིགས་གནང། རིམ་གྱིས་གདན་སར་ཕེབས་ཏེ་བཀའ་ཆོས་མང་དུ་སྩལ་ཅིང་རབ་བྱུང་བསྙེན་རྫོགས་ཀྱང་ཁ་ཡར་མཛད། དགུང་ལོ་སོ་བརྒྱད་པ་ཤིང་བྱའི་
ལོ་གསར་དང། ཆོ་འཕྲུལ་སྨོན་ལམ་གྱི་གསུང་ཆོས་སོགས་སྔར་འཁྱུད་ལྟར་གནང། དཔྱིད་ཆོས་སྐབས་གཞན་མའི་ཐུགས་བྲེལ་མང་ཡང། དོ་གལ་ཆེར་གནང་གིས་རིགས་ལུང་གི་རྒྱུགས་བཞེས་ཏེ། ཚར་གཅོད་རྗེས་འཛིན་གྱི་
སྒོ་ནས་ཚུལ་མཐུན་རྣམས་གཟེངས་བསྟོད། སྐྱབས་མགོན་ཉིད་ནས་ཡང་ཡང་དེ་ལྟར་མཛད་པའི་ཐུགས་རྗེ་དང་སྤྱན་ལྟོས་ཀྱིས། སྐབས་དེའི་གྲྭ་ཐོག་ཕལ་ཆེར་ཡང་འཇིག་རྟེན་གྱི་གཡེང་བ་མཐའ་དག་རྒྱབ་ཏུ་བསྐྱུར་ནས་དཔེ་ཆ་སློབ་གཉེར་མ་གཏོགས་
བསམ་རྒྱུ་མེད་པ། ཀུན་གཟིགས་ལྔ་པ་ཆེན་པོའི་རྣམ་ཐར་ལས། ལར་མཚན་ཉིད་པའི་དུས་འདིར་བླ་ཆེན་གྱི་བཟང་རྫུ། མི་ཆེན་གྱི་སྒྲིགས་མ། སྒོམ་ཆེན་གྱི་སྦུབས་སྡིར། སྔགས་པའི་བརྟུལ་ཞུགས། བླ་ཆུང་གི་མི་ཆོས་སོགས་རེ་
ངོགས་གང་ཡང་མི་དགོས། དགེ་འདུན་སྤྱི་ཁྲིམས་དང་མ་འགལ་ཞིང་དཔེ་ཆ་རིགས་ལུང་ནུས་ཕྱིན་རྣམ་གྲངས་མང་པོའི་གཡེང་པའི་རྡོ་ཞ་དང་སོ་ཕག་གི་ཁྲེས་པོ་ནི་མེད། སྣང་བ་གདོང་གཏད་ཀྱི་ཉམས་འཆར། འཕྲལ་བློ་བདེ། ཕུགས་ཞེ་

[084B] ཆོས་སྤྱོད་ཀྱི་གདངས་དང་ཐལ་སྐད་ཀྱི་སྒྲ་ཐོས་ཚེ་སྙིང་ཁུང་བདེ་སིང་སིང་ཡོང་བའི་ཆོས་པའི་ཡང་རྩེར་ཡོད་དོ། ཞེས་གསུངས་པ་ཇི་ལྟ་བ་ཞིག་བྱུང། དཔྱིད་ཆོས་གཉིས་པའི་སྟེང་རྒྱུད་པའི་ཁྲི་ཁར་ཕེབས་ཏེ། བདག་འཇུག་ཉིན་ལྟར་
བཞེས་ཤིང། སྨད་རྒྱུད་ལྟར་གྱི་སྒྲིགས་ལམ་ཐུན་མོང་མ་ཡིན་པ་དུ་མ་གསར་འཛུགས་དང། ཕྱག་ལེན་རྣམས་ལ་དག་ཐེར་ཞིབ་ཏིག་གནང། དཔལ་ལྡན་འདུས་པའི་དགེ་འདུན་དམ་པ་རྒྱུད་གྲྭ་སྤྱི་ནས་གསོལ་བ་བཏབ་པ་བཞིན། ཆོས་གྲྭར་རྒྱུད་པ་
ཆོགས་ཡོངས་དང་གཞན་དོན་གཉེར་ཅན་དུ་མ་བཅས་ལ་ཡབ་རྗེ་རྒྱལ་བ་གཉིས་པའི་གསུང་གི་སྙིང་པོ་འགྲེལ་པ་བཞི་སྦྲགས་ཀྱི་བཤད་ལུང་སྨིན་རྒྱས་སུ་སྩལ་ཏེ། རྒྱུད་ཀྱི་མཐར་ཐུག་དཔལ་ལྡན་གསང་བ་འདུས་པའི་དགོངས་དོན་རྡོ་རྗེའི་ཚིག་
གི་མདུད་རྒྱ་བཀྲོལ་ནས་ཟབ་གནད་ཐང་མར་བརྡལ་བའི་ལེགས་བཤད་ཀྱི་དགའ་སྟོན་ལྷུགས་པར་གནང། དེའི་ཞར་ལ་འདོན་ཆ་ཡོངས་རྫོགས་དང། དྭགས་བོ་ནམ་མཁའ་གྲགས་ཀྱི་བསྐྱེད་རྫོགས་གཉིས་ཀའི་ལྗགས་ལུང། མཚམས་མཚམས་
སུ་དཀའ་གནད་མདོར་འདྲིལ་བའི་གསུང་བཤད་དོགས་གཅོད་དང་བཅས་པ། གྲྭ་ཁང་སྟེང་ནས་དོན་གཉེར་ཅན་ཧྲག་བསྡུས་ལ་རྒྱུད་ཆེན་གོང་མ་རྣམས་གཅིག་ནས་གཅིག་ཏུ་བརྒྱུད་པའི་ཐུགས་ཀྱི་གཅེས་ནོར། ཁྲིད་ཆེན་བརྒྱད་དུ་གྲགས་
པའི་ཁྲིད་དམིགས་གནད་འདྲིལ་ཞིང་གོ་བདེ་བ། སོ་སོའི་ལག་རྗེས་འཇོག་ཚུལ། གེགས་སེལ་བོགས་འདོན་གྱི་མན་ངག་དང་བཅས་ཆ་ཚང་བ་གནང་སྟེ། དེ་ནས་བཟུང་གསང་སྔགས་རྡོ་རྗེ་ཐེག་པའི་འཆད་ཉན་གྱི་རྐང་ཚུགས་པས་ཆོག་

[085A]༄༅། །འདོན་ཙམ་གྱིས་རྒྱུད་གྲྭར་མིང་བཏགས་པ་ལྟ་བུ་མ་ཡིན་པར། ངེས་དོན་གྱི་རིག་པ་འཛིན་པའི་སྔགས་གྲྭ་མཚན་དོན་མཐུན་པ་བྱུང་བ་འདི་ཡང་དམ་ཆོས་འཛིན་པའི་སྨོན་ལམ་གྲུབ་པའི་རྣམ་ཐར་
རྨད་དུ་བྱུང་བ་ཞིག་གོ་དབྱར་ཐོག་གདན་ས་ཆེན་པོ་སྐུ་འབུམ་ནས་གྲྭ་སློབ་འདུན་པ་གཅིག་གི་སྒོས། སྐྱབས་མགོན་ཉིད་ཁྲིར་བཞུགས་དགོས་ཀྱི་ཞུ་བ་འབུལ་བར་མི་སྣ་ཧྲག་བསྡུས་མངགས་པ་རྣམས་འབྱོར། གསོལ་བ་ནན་ཆེར་
བཏབ་པས་ཞལ་གྱིས་བཞེས་ཏེ། ལྔ་པའི་ཟླ་མཇུག་ཙམ་ལ་སོག་པོའི་ནང་བརྒྱུད་ནས་དེ་ཕྱོགས་སུ་ཆི་བས་བསྐྱོད། བླ་མ་སྤྲུལ་སྐུ། གཉེར་ལས་འཛིན་སོགས་རྟ་བསུ་ཕོན་ཆེ་བ་དང། བསླབ་གསུམ་ངུར་སྨྲིག་འཆང་བའི་དགེ་འདུན་
སྟོང་ཕྲག་དུ་མའི་སེར་སྦྲེང་གི་བཀོད་པ་ཕུན་སུམ་ཚོགས་པ་དང་བཅས་དེར་ཕྱག་ཕེབས། སྤྱི་སྒེར་ཐམས་ཅད་ནས་ནུས་པ་རྩལ་སྤྲུགས་ཀྱིས་ཤངས་ལེན་དང་ཕུ་དུང་ཁྱད་དུ་ཐོན་པ་ཞུས། ཧར་ཟླ་དྲུག་པའི་ཚེས་བརྒྱད་ལ་བློ་བཟང་
འཇམ་དཔལ་སྙིང་པོའི་ཐུགས་རྗེའི་གཟི་བྱིན་གྱི་མཐུ་ལས་འགྲོ་བ་མ་ལུས་པའི་བསོད་ནམས་ཀྱི་ཞིབས་གཅིག་པུར་གྱུར་པ་རྒྱལ་བའི་དབང་པོ་རིམ་བྱོན་གྱི་གདན་ས་ལུམྦིའི་ཚལ་དང་རྗེས་སུ་མཐུན་པའི་ཆོས་སྡེ་ཆེན་པོ་སྐུ་འབུམ་བྱམས་པ་གླིང་གི་
མི་འཇིགས་ཆོས་ཀྱི་ཁྲི་འཕང་མཐོན་པོར་ཞབས་སེན་ནོར་བུའི་རེ་ཁ་ཉེ་བར་བཀོད། ཉིན་དེར་ལམ་རིམ་ཆེན་མོའི་དབུ་ནས་ཆོས་ཐུན་གཅིག་གནང་བར་དཀར་ཕྱོགས་ཀྱི་ལྷ་རྣམས་དགྱེས་པའི་མཚན་མ་མང་དུ་བྱུང། དང་པོ་གདན་འདྲེན་གྱི་མི་

[085B] བཀའ་ཤོག་ཅིག་བྱུང་བ་ལྗགས་ཀློག་མཛད་ནས་ཐམ་ཀར་གཟིགས་པས་སྤྱན་རས་གཟིགས་ཀྱི་ཐམ་ཀ་རྒྱལ་ཟེར་བ་ཞིག་འདུག་གསུངས་ཏེ་ཆོས་སྡེ་འདི་ནི་ཕྱག་ན་པདྨ་བསོད་ནམས་རྒྱ་མཚོའི་
གདན་ས་ཡིན་ཞིང། རྗེ་ཉིད་ཀྱིའང་གཞན་ཕན་འཕྲིན་ལས་ཀྱི་འཇུག་པ་ཁྱབ་གདལ་དུ་འགྲོ་བའི་དགེ་མཚན་གྱི་དུས་ལ་བབས་པའི་ལྟས་སུ་མངོན། དེ་ཡང་གདན་ས་ཆེན་པོ་འདི་ཞྭ་སེར་གྱི་བསྟན་པའི་རྩ་ལག་གཞན་དང་མི་འདྲ་བ་ཡིན་པས་
ཆོས་སྲིད་གཉིས་ཀའི་ངོས་ནས་ཐུགས་ཁུར་ཆེ་བཞེས་མཛད་དེ། སློབ་གཉེར་བ་རྣམས་ལ་རང་རང་གི་བློ་ཁ་མཐོ་དམན་དང་བསྟུན་ཏེ་གཞུང་ཆེ་ཆུང་སོ་སོའི་སྟེང་ནས་མཛུབ་ཁྲིད་གནང་བ་དང། ཁས་ལེན་སྐྱོར་པ། བགྲོ་གླེང་གཏོང་ལུགས་སློབ་
པ༑ ཚིག་རྒྱུགས་དང་དོན་རྒྱུགས་ལེན་པ། ཚུལ་མཐུན་ཡོན་ཏན་ཅན་རྒན་གཞོན་སུ་ཡིན་ཀྱང་གཞན་ལས་ཁྱད་དུ་ཐོན་པའི་བདག་རྐྱེན་མཛད་པ་སོགས་སྒོ་དུ་མ་ནས་ཐབས་མཁས་མཛད་པས་འཆད་ཉན་མེ་ལྟར་འབར་བ་བྱུང། སྔ་སོར་རྒན་
པ་རྣམས་ཆོས་གྲྭར་སོང་མི་ཆོགས་པ་ལྟ་བུའི་དཔེ་ངན་ཞིག་འདུག་པ་དགག་པའི་ཕྱིར་ལམ་རིམ་གྱི་འཛིན་གྲྭ་བཙུགས་ཏེ་བགྲེས་པ་རྣམས་དེར་ཕེབས་རྒྱུ་བྱས་ནས་འཕྲལ་ཕུགས་གཉིས་ཀར་ཕན་པའི་ལམ་ལ་སྦྱར། གཞན་ཡང་སྒྲིགས་ལམ་
ཉམས་པ་རྣམས་ཕྱིར་གསོས་ཤིང། ཡུལ་དུས་དང་བསྟུན་པའི་གསར་འཛུགས་འགའ་ཞིག་མཛད། ཚང་མས་འདུན་པ་ཆིག་དྲིལ་གྱིས་ཞུས་པ་བཞིན་བཤད་སྒྲུབ་གླིང་གི་བཅའ་ཡིག་ཀྱང་གསར་དུ་བཞག། སྐབས་ཤིག་ཏུ་

[086A]༄༅། །གསོལ་དཔོན་བསྟན་པ་དར་རྒྱས་ལ་ཁྱོད་རྒྱ་ནག་ཏུ་མཚམས་ཞུས་ལ་འགྲོ་དགོས་གསུངས་པར་འབྲུམ་ཐར་མིན་ཚུལ་ཞུས་པས་སྐྱོན་མེད་གསུངས། བརྟག་པ་གསལ་པོ་ཅན་ཞིག་ལ་བརྟག་པ་ཞུས་པར་
མ་སོང་བ་དགའ་ཟེར་བ་སྙན་སྒྲོན་ཕུལ་ཡང་དགོངས་པ་མ་ཁྲོལ་དེ་ནས་འགྲོ་ཁར་སྐྱབས་འཇུག་ཕུར་ཚུགས་ཀྱིས་ཞུས་པར་ཤིང་ཐོག་གང་ཡིན་མ་ཟ་དང་སྐྱོན་མེད་གསུངས། ཁོང་བླ་མ་ལ་མི་ཕྱེད་པའི་དང་པ་ཐོབ་པའི་གང་ཟག་ཡིན་
པས་ཞབས་ཕྱི་བ་ལ་ངེད་རང་གཉིས་ཤིང་ཐོག་གི་རིགས་མ་ཟ། གཞན་གང་ལ་ཡང་འཛེམ་མི་དགོས་ཞེས་སྦྲན་ནས་ཕོ་བྲང་དུ་ཕྱིན་པས་གནས་ཚང་དེར་ཡང་མི་འགའ་ཞིག་ཐོར་བས་ཤི་ནས་རོ་བཏོན་མ་ཐག་དང། གཤག་མཚེ་
ན་ཧལ་ཧ་འགའ་ཞིག་ན་བཞིན་པར་ཡོད་པ་སོགས་ཐོར་ནག་མཆེད་ནས་འདུག་ཀྱང་འཛེམ་དོགས་མ་བྱས། ལྕང་སྐྱ་རྡོ་རྗེ་འཆང་ལ་མཇལ་སྐབས་གསུང་འཕྲོས་ཀྱི་ལྷོང་ཞིག་ལ་ཁྱོད་ཐར་མ་ཡིན་མོད་གསུངས་པར་མིན་ཞུས་པས། ཨ་
ཙིས༑ འཇམ་དབྱངས་བཞད་པས་ཁྱོད་མ་ཐར་ཀྱང་སྐྱོན་མེད་ཟེར་བ་ཨེ་རེད། ལྷ་ཐོར་ལ་གོང་མ་རྒྱལ་པོ་ཡང་སྐྲག་དགོས་ན་ཁྱོད་རང་གི་བླ་མ་དང་ཁྱོད་གཉིས་སྙིང་ཆེན་པོ་རེད་གསུངས་པས་ཁོང་ཡང་སྐྲག་ཡེ་རེ་བ་ཞིག་བྱུང། དེའི་
གནས་ཚུལ་ཐུའུ་བཀྭན་རིན་པོ་ཆེ་ནས་གསན་ཏེ། ང་ཚོའི་སྐུ་ཕྱོགས་འདིས་འདི་འདྲ་རང་གནང་གི་ཡོད་གསུངས་ཤིན་ཏུ་ཐུགས་འཇིགས་ནས་དེ་འཕྲལ་ལྕང་སྐྱ་རྡོ་རྗེ་འཆང་ལ་ཐུགས་བརྟག་ཞུས་པས་དོ་ནུབ་བརྟག་པ་བྱེད་གསུངས། ཕྱི་

[086B] ངེད་རང་ཚོའི་འཇམ་དབྱངས་བཞད་པ་དེ་ཞེད་པོ་རེད། གསོལ་དཔོན་ལ་སྐྱོན་མེད་ཐག་ཆོད་དུ་འདུག་གསུངས་ཏེ་དགྱེས་ཚོར་དང་ངོ་མཚར་ཆེ་བར་མཛད། དེས་
མཚོན་ཏེ་ས་ཐག་ཉེ་རིང་གང་དུ་ཡང་རྗེ་རང་གི་དགོངས་པས་བཅད་ནས་ཆེད་མངགས་མཛད་པ་ཐམས་ཅད་ལ་ཉེས་སྐྱོན་མེད་པ་མཛོད་འགྲེལ་ལས་དེ་བཞིན་གཤེགས་པ་དང་འཁོར་ལོས་བསྒྱུར་བའི་ཕོ་ཉ་ཕྱིར་འཁོར་གྱི་བར་དུ་འཆི་བ་མི་སྲིད་
བར་གསུངས་པ་དང་ཆ་མཐུན་པ་ཞིག་ཡོད་པ་ནི་མཐའ་དག་གིས་མངོན་སུམ་དུ་གྲུབ་པ་ལྟར་ཡིན་ལ། དེར་མ་ཟད་ཞབས་གྲས་དངོས་གཞིར་ཡོད་པ་སུ་ལ་ཡང་གློ་བུར་གྱི་འཆི་རྐྱེན་སོགས་མི་འབྱུང་བའི་མགོ་མཁྲེགས་མདོག་ཁ་མོ་ཡོད་
པ་ནི༑ རྒྱལ་པོ་བྱམས་པའི་སྟོབས་ཀྱི་སྐྱེས་རབས་ལས། །རྒྱལ་པོ་དེའི་མཐུ་ཁྱད་པར་ཆེ་བས་ན། །བདག་གི་ཡིན་པའི་བློ་ནི་གར་བཞག་པ། །དེ་ཉིད་དེ་ཡི་བསྲུང་བའི་མཆོག་ཡིན་པས། །དེ་དག་གིས་ནི་མདངས་འཕྲོག་ནུས་མ་གྱུར། །
ཅེས་གསུངས་པ་ལྟར་ཐུགས་ཀྱིས་བདག་གིར་བཟུང་བ་ཙམ་གྱིས་ཆོགས་པ་འདི་ལྟ་བུ་ནི་གྲུབ་པའི་ཡང་རྩེར་གཤེགས་པའི་རྗེ་བླ་མ་འདི་ཁོ་ན་ཙམ་ལས་སུས་ཀྱང་མི་འོང་བས། བླ་མ་གཞན་རྣམས་ནས་སྐྱབས་འཇུག་ཞུ་མཁན་དག་ལ་རྫོགས་
རིམ་གྱི་མི་ཤིགས་པའི་ཐིག་ལེ་ལ་བརྟེན་པ་དང་བསྐྱེད་རིམ་གྱི་བསྲུང་བའི་འཁོར་ལོ་ལ་བརྟེན་པ་ལྟ་བུ་ཡོད་ན་ལེགས་ཤིང། མ་མཐའ་འང་ཆོས་སྐྱོང་ལ་འཕྲིན་བཅོལ་རེ་ཙམ་མཛད་དགོས་ཏེ། བདག་ལྟ་བུ་ལ་ནི་སླར་སྐྱབས་འཇུག་གི་བུ་

[087A]༄༅། །ལོན་བསྙེགས་མཁན་མི་འོང་བ་ཙམ་ལས་ལྷག་པ། ཁས་ལེན་ནུས་པའི་རྒྱུ་མཚན་ཅི་ཡང་མེད་དོ། །དེ་ནས་དཀྱུས་ལ་འཇུག་པར་བྱ་སྟེ། ལོ་འདི་ནས་བཟུང་ལོ་ངོ་བཞི་ཙམ་དུ་སྐུ་འབུམ་གྱི་གདན་ས་ཞལ་
བདག་མཛད་པར་སྐུ་དོན་རྒྱ་ཆེ་བས་རྒྱུན་ཆགས་སུ་བཞུགས་པ་མ་ཤར་ཡང། ནམ་བཞུགས་རིང་ལ་སྒྲིགས་ལམ་གྱི་རྟིང་བསྐུལ། དཀྱུས་ཀྱི་འཆད་ཉན་སོགས་ཡར་རྒྱས་ཀྱི་མུ་ནས་དོན་གཉེར་བ་སོ་སོར་འདོད་ཆོས་ཀྱང་ལྷུགས་པར་སྩལ་
ཏེ༑ གསང་བ་དེ་འཇིགས་གསུམ་ཕྱག་རྡོར་འཁོར་ཆེན་སོགས་ཀྱི་དབང། སྒྲུབ་ཐབས་རིན་འབྱུང། སྣར་ཐང་བརྒྱ་རྩ། ཟུར་བཀའི་འདོད་ལྷ་དུ་མ་སོགས་ཀྱི་རྗེས་གནང། བཀའ་གདམས་གཞུང་དྲུག། རིགས་ཚོགས། ཆོས་ཆུང་བརྒྱ་རྩ་
ལྷོ་བྲག་བཀའ་འབུམ། འཇམ་དབྱངས་ཆོས་སྐོར། མཁས་གྲུབ་རྗེའི་གསུང་ཐོར་བུ། དབེན་ས་བཀའ་འབུམ། ཆོས་སྤྱོད་རབ་གསལ་སོགས་ལུང་གི་རིགས་དུ་མ་དང་བཅས་ཆོས་འཁོར་རྒྱ་ཆེར་བསྐོར་བས། བགྲེས་གཞོན་མཐའ་དག་
ནས་སངས་རྒྱས་དངོས་སུ་མཐོང་བའི་མོས་གུས་ཚད་མེད་ཅིང། རྗེ་ཉིད་ནས་ཀྱང་རྣམ་པ་ཀུན་ཏུ་བདག་གིར་བཞེས་ཏེ་སྐྱོང་བར་མཛད། དགུན་ཐོག་གདན་ས་འདི་ཀར་ཕེབས་ཏེ་བཅད་རྒྱ་རྒྱུན་རིང་གནང། མཁན་ཆེན་རྡོ་རྗེ་འཆང་ཞི་བར་
གཤེགས་པའི་དོན་ལ་རོང་པོ་དགོན་དུ་གདན་དྲངས་པར་བྱོན་ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་དུ་བྱས་ཏེ་མཆོད་པའི་སྤྲིན་གྱི་ཕུང་པོ་དང་བཅས་མཆོག་ཁྲུས་སོགས་ཀྱི་སྒོ་ནས་ཐུགས་ཀྱི་དགོངས་པ་རྫོགས་པའི་སྤྱན་དམིགས་

[087B] མཚན་མོ་ཡང་ཉིད་གཅིག་པུར་གདུང་མདུན་དུ་ཕེབས་ནས་ཕྱག་མང་དུ་ཕུལ་ཏེ་སྤྱན་ཆབ་བསིལ་བཞིན་དུ་གསོལ་འདེབས་དང་སྨོན་ལམ་ཕུར་ཚུགས་སུ་གནང། ཕྱི་ཉིན་ཡོན་འབུལ་སྤ་མ་མཐོ་བ་དང་བཅས་བདེ་ཆེན་སྤྲུལ་
སྐུས་བཤད་བ་ཞུས་པའི་ཕེབས་ལན་དུ། རང་རེའི་ས་ཆས་མ་ཁྱོག་པ་མ་གཏོགས་ཕ་བླ་མ་དེ་ཉིད་དབུ་ས་གཙང་ལྟ་བུར་བཞུགས་ན་འཕྲིན་ལས་ཀྱིས་ས་སྟེང་ཁྱབ་པ་ཡོང་ཚུལ། མཁས་བཙུན་བཟང་གསུམ་གྱི་ཡོན་ཏན་ལས་བརྩམས་ཏེ་
གསུངས་པའི་མཚམས་ཤིག་ནས་བླ་མའི་བཀའ་དྲིན་དྲན་པའི་སྐྱོ་ཤས་ཀྱིས་སྤྱན་ཆབ་དབང་མེད་དུ་ཤོར། གསུང་གི་འཕྲོ་ཡང་ཐོན་དཀའ་ཙམ་བྱུང་བས། དེར་འཁོད་མཐའ་དག་ཀྱང་བླ་མ་ཡབ་སྲས་ཀྱི་རྣམ་ཐར་ལ་ཡིད་ཆེས་ཀྱི་མོས་
གུས་བཟོང་གླགས་མེད་པས་ལུས་ཀྱི་བ་སྤུ་ལྡང་བ་བྱུང། སླར་གདན་སར་ཕེབས་ཏེ། དགུང་ལོ་སོ་དགུ་པ་མེ་ཁྱིའི་གནམ་ལོ་རྒྱལ་མོའི་རང་ཞལ་གསར་ཚེས་ཀྱི་དུས་སྟོན་བསྟར། གསུང་ཆོས་ལ་སྐྱེས་རབས་དང་སེར་རྗེ་བཙུན་པས་
མཛད་པའི་མཁས་གྲུབ་རྗེའི་རྣམ་ཐར་གཉིས་གནང། སྨོན་ལམ་སྦྱིན་བདག་ངར་ཧན་དཔོན་པོ་དང། ཏུ་རལ་དཔོན་བོ་གཉིས་ནས་ཚོགས་སུ་གདན་དྲངས་ཏེ་བརྟན་བཞུགས་ཕུལ། རབ་བྱུང་བསྙེན་རྫོགས་ཀྱང་མང་དུ་གནང། ལྷ་
སྲས་ཆིང་ཝང་རྡོ་རྗེ་ཕ་ལམ་བྱ་ཁྱུང་ནས་གདན་ས་འདིར་གསར་དུ་ཕེབས་པ་ལ། ཆིབས་བསུར་རྒྱུད་པ་བླ་མ་དབུ་མཛང་སོགས་ངོ་གཡོག་མང་ཙམ་རྫོང་སྟ་མཛད། ལྷ་སྲས་ཆིང་ཝང་ཡབ་ཡུམ། དཔོན་རིན་པོ་ཆེ་པེའི་སི་བཱ་ཐུར་དའི་

[088A]༄༅། །ཆིང༑ རྒྱ་དཔོན་ཇར་གོ་ཆི་དང་བཅས་འབྱོར་པར་གཟིམས་ཆུང་དུ་གསོལ་སྟོན་བསྡུས་ཙམ་དང། འདུ་ཁང་ཆེན་མོར་བཞུགས་གྲལ་གྱི་སྟོན་ཆེན་བཏེགས་པའི་ཐོག། དངུལ་སྲང་སུམ་བརྒྱ། གོས་
ཡུག་བཅོ་ལྔ། རྟ་བརྒྱ། ལུག་ཉིས་བརྒྱ། ཟམ་རས་སོགས་ཀྱི་འཛིན་པ་རྒྱ་ཆེར་བསྟབས། པེའི་སི་དང། ཇར་གོ་ཆི་སོགས་ལ་ཡང་བབ་འོས་ཀྱི་གནང་ཆ་རྔམས་ཆེ་བ་སྩལ། སྤྱིར་རྒྱལ་པོ་སོགས་ལ་འདྲིས་འགྲོགས་སྤོང་བར་གསུངས་
པ་ཡོད་མོད་ཀྱང། བསྟན་པའི་སྦྱིན་བདག་གི་རྩ་བར་གྱུར་པ་འདི་ལྟ་བུ་ལ། བསུ་བ་དང་བསྙེན་བཀུར་དངོས་པོའི་སྐྱེས་ལ་སོགས་པ་གཟབ་རྒྱས་བྱེད་པ་ནི། རྒྱལ་སྲས་བདག་ཉིད་ཆེན་པོ་རྣམས་ཀྱིས་ཐབས་ལ་མཁས་པའི་སྤྱོད་
པ་ཡིན་ཏེ། བྱང་ཆུབ་སེམས་དཔའི་ས་ལས་ཀྱང། བྱང་ཆུབ་སེམས་དཔའ་ནི་ཕན་འདོགས་པའི་སེམས་ཅན་རྣམས་ལ་བྱས་པ་གཟོ་བ་སྟོན་པའི་ཚེ་མཐོང་ན་གུས་པར་བྱས་ཏེ། ཚུར་བྱོན། ལེགས་པར་བྱོན་ཏོ་ཞེས་བརྗོད་
པས་སྨྲ་ཞིང་ཀུན་ཏུ་སྨྲ་ལ། ཡང་དག་པར་དགའ་བར་བྱེད། སྟན་དང་གནས་སྦྱིན་པས་ཀྱང་བསུ་པར་བྱེད་དོ། །དེའི་རྙེད་པ་དང་བཀུར་སྟིའི་ལན་དེ་དང་མཉམ་པ་འམ་ལྷག་པ་ཉེ་བར་གནས་པར་བྱེད་ཀྱི། ཆུང་དུས་ནི་མ་ཡིན་
ནོ༑ ༑ཞེས་གསུངས་ཀྱང་དེང་དུས་རང་སེར་སྣས་བཅིངས་ནས་སྟེར་མི་ནུས་པའི་ཁག་སངས་རྒྱས་དང་ཆོས་ལ་འཇོག་པ་མང་བར་སྣང། དཔོན་ཚང་ནས་ཀྱང་ཞབས་བརྟན་གྱི་འབུལ་བ་སྤམ་མཐོ་བ་ཕུལ། དཔོན་རྣམ་གཉིས་

[088B] གཟིམས་ཁང་སྔ་མ་གོ་ཡུལ་དོག་ཅིང་ཧ་ཅང་མི་ལེགས་པས་གསར་སྒྲུབ་ཀྱི་མགོ་བརྩམས་ཏེ། ནང་རྟེན་རྣམས་མཆོད་རོལ་དང་
བཅས་ཟུར་དུ་སྤྱན་དྲངས་པར་རྒན་པ་འགའ་ཞིག་ནས་སྔར་གཟིམས་ཆུང་ཕུར་སོང་ན་ཡང་འཚུབ་ཆེ་བ་ལ། ད་འདི་ལྟར་གདན་དྲངས་ཆོགས་པ་ཞེས་ཡ་མཚན་བྱེད་པ་བྱུང་འདུག་ཀྱང་དེ་ལ་ངོ་མཚར་རྒྱུ་མེད་དེ། ཆོས་སྲུང་རྣམས་ཀྱིས་ཀྱང་
སྔར་བླ་མ་གོང་མས་གཏད་གཉེར་བྱས་བཞག་པ་དེ་སྐུ་རྗེས་མའི་ཕྱག་ལ་མ་འཕྲོད་ཀྱི་དོགས་ནས་ཚབ་ཚུབ་མཛད་པ་ཡིན་ཞིང། ད་ནི་བདག་པོ་ལ་འཕྲོད་ཟིན་པས་ཅི་མཛད་ཁོང་རང་གིས་མཁྱེན་དགོས་པ་སྤྱི་ལུགས་ཡིན་ནོ། །གཉིས་པའི་ཚེས་
ལ་ཅོ་ནེ་ནས་གདན་འདྲེན་པ་འོངས་ཏེ་དེ་ཕྱོགས་སུ་ཆིབས་ཁ་བསྒྱུར། ལམ་ནས་བྲག་ལུང་ནང་བ། ལྷ་ཁང་ལུང། རྒྱལ་མོ་དགོན་སོ་སོ་ནས་རྟ་བསུ་སེར་སྦྲེང་སོགས་བཀུར་གཟོས་དང། གང་འབྱོར་གྱི་འབུལ་ནོད་རྒྱ་ཆེར་ཞུས། ཆས་བས་གདན་
དྲངས་ཏེ་ཆིབས་བསུ་སེར་སྦྲེང་དང་བཅས་ཀོ་ཡུ་ནང་གི་དགོན་པར་ཕེབས། ཀོ་ཡུ་ནང་བའི་གདུང་གི་མཆོད་རྟེན་ལ་བཀྲ་ཤིས་སྙེ་མའི་སྒོ་ནས་རབ་གནས་རྒྱས་པ་སྦྱིན་སྲེག་དང་བཅས་པ་གནང། དགོན་པར་འཇིགས་བྱེད་བཅུ་གསུམ་མའི་དབང་
ཆེན་སྩལ་པས། ལོ་དེར་ཆར་ཤིན་ཏུ་དཀོན་ཡང་དེ་ཉིན་ཆར་ཆེན་པོ་བབས་བས་གྲོང་བ་རྣམས་ཀྱང་དགའ་དང་ལྷག་པར་འཕེལ། དེ་ནས་ཅོ་ནེ་དཔོན་པོ་ཡུམ་སྲས་བཅས་དང། དགོན་པའི་བླ་མ་ལས་སྣེ་སོགས་ཀྱིས་བསུ་བ། གྲྭ་མང་ནས་སེར་སྦྲེང་དང་

[089A]༄༅། །བཅས་ཅོ་ནེ་མདོར་བྱོན། ཁོང་རྣམས་ལ་བདེ་མཆོག་ལཱུ་ཨི་བ། གསང་འདུས། བཅུ་གཅིག་ཞལ། གདུགས་དཀར་ལྷ་བཅུ་བདུན་མ་རྣམས་ཀྱི་དབང་དང། ལེགས་ལྔན་མཆེད་གསུམ་གྱི་རྗེས་
གནང་སོགས་འདོད་ཆོས་ཀྱི་ཆར་ཕབ། ཕྱོགས་འདུས་ཀྱི་མཇལ་བ་སྟོང་ཕྲག་དུ་མར། ཉིན་བཞིན་ཕྱག་དབང། བསྙེན་གནས་ཀྱི་སྡོམ་པ། རིགས་གསུམ་མགོན་པོའི་ལུང་སོགས་སྩལ་ཏེ་ཐར་པའི་ས་བོན་གྲུང་པོ་འདེབས་པར་
མཛད། ཅོ་ནེ་དཔོན་ནས་ཞུས་ངོར། རྗེ་ཉིད་ཀྱི་འཁྲུངས་རབས་གྲས་སུ་སྟོང་སྡེ་ངག་གི་དབང་ཕྱུག་ཀྱང་བཞུགས་པ་དེ་ཉིད་བཀའ་རྩོམ་མཛད། ཚུར་ཕེབས་སྐབས་དཔོན་མོ་སྒྲོལ་མ་མཚོས་མེ་ལོང་ཞིག་ལ་རྗེ་འདིའི་སྐུ་བརྙན་
འཆར་དུ་བཅུག་སྟེ་དད་རྟེན་དུ་འཛིན་པ་སོགས་གུས་པའི་རྣམ་འགྱུར་དང་ནོར་སྣ་མི་འདྲ་བ་བརྒྱ་ཕྲག་གི་དངོས་འབུལ་གཏོས་ཆེ་བ་བཏེགས། ཆས་པ་རྒྱ་མཁར་སྒར་བས་ཀྱང་གདན་དྲངས་པར་འདོད་ཆོས་ཅི་རིགས་སྩལ། རྟ་སྒའི་
དགོན་པར་གདན་དྲངས་ཏེ། དེར་ལྷ་ཁང་ཞིག་ལ་རྒྱལ་འགོང་གནས་པས་སྔར་བླ་སྔགས་ཆེ་གཉན་སུ་ཡང་འགྲོ་མི་ནུས་པ་ཞིག་ཡོད་པ་དེར་ཕེབས་ནས་སྦྱིན་སྲེག་མཛད་དེ་རྒྱལ་འགོང་དེ་ཉིད་མེ་ལྷའི་ཞལ་དུ་བསྟབ་ཅིང་དེར་འཁོད་
རྣམས་ལའང་མི་འཇིགས་པ་སྐྱབས་ཀྱི་སྦྱིན་པ་སྩལ། དེ་ནས་ས་དམར་བརྒྱུད་དེ་བྱོན་པར་མཛོ་དགེའི་བླ་གྲྭ་རྣམས་ནས་བསུ་བ་སེར་སྦྲེང་དང་བཅས་བཀྲ་ཤིས་ཆོས་འཕེལ་གླིང་དུ་ཕེབས། སྔར་མི་འཁྲུགས་པའི་ཆོ་ག་འཛུགས་རྒྱུའི་བཀོད་

[089B] ཐམས་ཅད་ལ་བླ་མ་མཆོད་པའི་ཁྲིད་སོགས་འདོད་ཆོས་ཀྱང་འགའ་ཞིག་སྩལ། བདག་ཀྱང་དེ་སྐབས་ལོ་ངོ་ལྔ་འགྲོ་བས་རྗེ་འདིའི་ཞབས་སེན་སྤྱི་བོར་
རེག་པའི་སྐལ་བཟང་ཐོབ། བྱིས་པ་བསམ་མེད་དུ་སོང་བས་ཁྲི་དང་ན་བཟའ་སོགས་ལ་འཇུས་པར་བོང་བ་གསེར་གཟིགས་ཀྱིས་དགྱེས་ཉམས་མཛད་ཅིང་ལྗགས་སྨིན་གནང། ཨེ་མ་ཧོ། ཞབས་སྐྱེས་གེ་ས་ར་ཡི་ཕྲེང། །ཟུར་ཕུད་བུང་བས་
བརྟེན་པ་ཡིས། །བྱིན་རླབས་སྦྲང་རྩིའི་དོག་པ་ནི། །སྙིང་གི་ཟེ་འབྲུ་ལ་ཆགས་གྱུར། །དེ་ནས་རིམ་གྱིས་གདན་སར་ཕྱག་ཕེབས་ཏེ་དགོན་པར་འགྱེད་ཆེན་ཞིག་བཏང། ཡིད་དགའ་ཆོས་འཛིན་གྱི་རི་བ་རྣམས་ནས་ཞུས་ཏེ་མི་འཁྲུགས་པ་ལྷ་དགུའི་
དབང་སྩལ། དེ་སྐབས་གསུང་བཤད་ལ་རང་རེ་དགེ་ལྡན་པ་རྣམས་དབང་ཆོག་བློ་ནས་ཐོན་དགོས་པས་དབང་རྒྱུན་འགའ་ཞིག་དཀོན་པར་བྱུང་བ་རེད། ཡིན་ཀྱང་ཕྱག་སྲོལ་མ་ཉམས་པར་བྱེད་དགོས། ང་ལ་ད་ལན་བྲེལ་དབང་གིས་ཆོ་ག་བྱངས་
པོ་ཞིག་མི་འདུག་པས་མཚམས་འགའ་ཞིག་ལ་དཔེ་བལྟ་དགོས་འདུག་པས་ཁྱེད་རྣམས་ལ་དགོངས་པ་ཞུས་པ་ཡིན་ཞེས་བསྟན་པ་ཁོ་ན་གཅེས་སྤྲས་སུ་བྱེད་དགོས་པའི་གསུང་བྱོན། ཁྲི་ཆེན་རྒྱལ་མཚན་སེངྒེ་དང། ཁྲི་ཆེན་ནམ་མཁའ་བཟང་གཉིས་
ཀྱི་སྤྲུལ་སྐུ་ལ་རྩོད་འཐེན་བྱུང་བ། སླར་མང་པོའི་སྡིག་རྐྱེན་དུ་མི་འགྲོ་བའི་ཕྱིར། ཁྲི་རྒྱལ་མཚན་སེང་གེའི་སྤྲུལ་སྐུའི་གདན་ས་སོར་འཇགས་བྱས་ཏེ། རྗེས་སུ་སྤྲུལ་སྐུ་ཞིག་འཁྲུངས་ན་ཁྲི་ནམ་མཁའ་བཟང་གི་དབོན་པོར་དེའི་བླུ་ཡོན་ལྷ་མོ་

[090A]༄༅། །ནས་སྤྲོད་རྒྱུར་བཅད། དབྱར་ཐོག་སྐུ་འབུམ་དུ་བྱོན་པའི་ལམ་ནས་ཤི་དར་ཐེའི་ཇི་དུས་ཆོས་སུ་གྱུར་པའི་དོན་དུ་གདན་དྲངས་པར་བསྔོ་སྨོན་མཛད། རིམ་གྱིས་ཕེབས་བས་ཁྲི་ཀའི་མཁར་གྱི་ཉེ་
འཁོར་དུ་རྒྱ་དཔོན་ཞིག་གིས་གདན་དྲངས་ནས་གསོལ་སྟོན་དང་འབུལ་བ་བཏེགས། ལོ་དེར་ཐན་པ་ཆེ་བས་ཆར་འབེབས་དགོས་ཞུས་པ་ལ། ཕྱི་རོལ་ཏུ་བྱོན་ཏེ་ཕྱག་གིས་གཡབ་མོ་མཛད་ཅིང། ཆར་ཕོབས། ཆར་ཕོབས་གསུངས་
བ་ཙམ་གྱིས་ཆར་རྒྱུན་བཟང་པོ་དེ་མ་ཐག་བབས་པས་རྒྱ་མི་རྣམས་ཀྱང་དད་པ་ཚད་མེད་པ་སྐྱེས་ཏེ་ཕྱི་ཉིན་རྨ་ཆུར་གྲུ་གླ་ཡང་མ་བླངས་པར་གྲུ་བསྒྲལ་རྒྱུའི་ཁུར་ལེན་གྱི་ཞབས་འདེགས་ཞུས། དེ་ནས་སྐུ་འབུམ་དུ་འབྱོར་ཏེ་འཆད་ཉན་
གནང། མཚམས་ཤིག་ཏུ་དཀོན་མཆོག་ཝང་ནས་གདན་དྲངས་པ་ལྟར་ཆིབས་བསྐྱོད། ལམ་བར་ནས་ཐུས་ལག་ཆི་ཆོས་བཟང་རྒྱ་མཚོ། དཔལ་རྒྱས་གུང། ཆོས་འཕེལ་པེའི་ལི། རྣམ་སྲས་ཇ་སག། དར་རྒྱས་ཇ་སག། སྨྲ་
ཁམས་ཞབས་དྲུང་སོགས་དུ་མས་ཟང་ཟིང་གི་འབུལ་བ་རྒྱ་ཆེར་བསྟབ་ཅིང་སོ་སོའི་མོས་པ་བཞིན་འདོད་ཆོས་ཀྱིས་ཚིམ་པར་མཛད། རིམ་གྱིས་བསུ་བ་གཏོས་ཆེ་བ་དང་བཅས་ཇུན་ཝང་དཀོན་མཆོག་བཀྲ་ཤིས་ཀྱི་ཨུརྒེར་
བབས། བདུན་པའི་བཅུ་གཉིས་ནས་ཉི་ཤུ་བརྒྱད་ཀྱི་བར་དུ་ཝང་ཡུམ་སྲས་བཅས་དང། ཏཱ་ལེའི་ཧོ་ཐོག་ཐུ། བོད་པ་མེ་རྒེན་ཆོས་རྗེ་སོགས་སྐྱ་སེར་ཉིས་སྟོང་ལྷག་ཙམ་ལ་དཔལ་དུས་ཀྱི་འཁོར་ལོའི་བྱིས་པ་འཇུག་པའི་དབང་

[090B] གོང་མ་གོང་ཆེན་དང་བཅས་པ། གསང་འདུས་མི་བསྐྱོད་རྡོ་རྗེ། ལཱུ་ཨི་བའི་ལུགས་ཀྱི་བདེ་མཆོག། ཚེ་དཔག་ལྷ་དགུ་རྣམས་ཀྱི་དབང། གདུགས་དཀར་གྱི་དབང་ལེགས་ལྡན་མཆེད་གསུམ་གྱི་རྗེས་གནང་དང་བཅས་པ། གཞན་ཡང་
བདེ་མཆོག་སྔགས་བཏུ། སྨན་བླ། འཆི་མེད་རྡོ་རྗེ་ལྷ་མོ། ཤྲ་མ་ཎ། གོས་སྔོན་ཅན། མགོན་པོ་ཞལ། རྣམ་སྲས། ལྕམ་སྲིང་སོགས་ཀྱི་རྗེས་གནང། བདེ་མཆོག་ལུས་དཀྱིལ། ཡི་གེ་བཞི་པའི་བསྲུང་བཟློག། གདུགས་དཀར་སོགས་
ཀྱི་ལུང་དང། ལྟ་ཁྲིད་སོགས་བཀའ་ཆོས་མང་དུ་སྩལ། དཔོན་འབངས་སོ་སོ་ནས་གསེར་དངུལ་གོས་དར་རྟ་ནོར་སུམ་བརྒྱ་སྐོར། ལུག་སྟོང་སོགས་དངོས་འབུལ་སྦམ་མཐོ་བ་ཕུལ། དཔོན་པེའི་སི་བཱ་ཐུར་དའི་ཆིང་གིས་གདན་དྲངས་ཏེ་
རྟ་བརྒྱས་མཚོན་པའི་འབུལ་ནོད་བསྟབ་ནས་གསོལ་བ་བཏབ་པར། འཇིགས་བྱེད་བཅུ་གསུམ་མའི་དབང་ཆེན་སྩལ། སུ་རུག་གི་ས་རིས་སྦྱོར་འཇགས་བྱས་པའི་སྟེང་དུ་སུ་རུག་འཛིན་མཁན་གྱི་མི་སྡེ་དང་གོ་བཅས་བཞག། དེ་ནས་
རིམ་གྱིས་ཕྱག་རྡོར་པེའི་སི། ཀུན་བཟང་ཇ་སག་སོགས་དཔོན་ཁག་ཕལ་ཆེ་བས་སྤྱན་དྲངས་པར་རང་རང་གི་ཁམས་དང་བསམ་པ་བག་ཉལ་དང་མོས་པའི་རྗེས་སུ་འཇུག་པའི་གསུང་གི་བདུད་རྩི་དྲི་མ་མེད་པའི་དགའ་སྟོན་གྱིས་རེ་འབྲས་
སྨིན་པར་མཛད། བོ་རོ་ཚུང་ཁུག་བརྒྱུད་དེ་གྲྭ་ཚང་དགོན་པར་ཕེབས་ནས་ལུགས་གཉིས་ཀྱི་བཀའ་དྲིན་སྩལ། སྟོང་སྐོར་དུ་གཞུང་ས་ནས་རྒྱ་ཏིག་གྲགས་པ་སོགས་མཁན་པོ་བཞི་རྒྱ་ནག་ཏུ་མངགས་པ་རྣམས་ཀྱིས་མཇལ་བར་འཕྲལ་

[091A]༄༅། །ཡུན་གྱི་བསླབ་བྱ་སོགས་དགྱེས་པའི་སྤྱན་བསྐྱངས་མཛད། དགུན་གྱི་རིང་སྐུ་འབུམ་དུ་འཆད་ཉན་གཙོར་འདོན་གནང་ཞིང་ལོ་མཇུག་ཏུ་གདན་སར་ཕེབས། དགུང་ལོ་བཞི་བཅུ་པ་མེ་ཕག་གི་
གནམ་ལོ་གསར་བའི་དུས་སྟོན་བསྟར་ཞིང། གསུང་ཆོས་ལ་སྐྱེས་རབས་དང། གཟིགས་པ་ལྔ་ལྡན་གྱི་མཇུག་རྫོགས་པར་གནང། ཆབ་མདོ་ནས་འབོད་པ་གནང་བའི་བྲིས་པ་གསུམ་ལ་མཁས་གྲུབ་རྗེའི་གསུང་གི་དུས་འཁོར་གྱི་
སྐོར་དུ་མ་དང། རྣམ་ཐར་སྐལ་བཟང་འཇུག་ངོགས་སོགས་ཉིད་ཀྱི་བཀའ་རྩོམ་མང་པོའི་པར་ཡིག་བྲིར་བཅུག་སྟེ་པར་གསར་དུ་བརྐོ་རྒྱུའི་བཀོད་ཁྱབ་སྩལ། ཁྲི་རིན་པོ་ཆེ་བློ་བཟང་སྙན་གྲགས་ཀྱིས་དགོངས་པ་ཞུས་ཏེ་མཁས་པའི་
དབང་པོ་ངག་དབང་འཕྲིན་ལས་ཚོགས་ཆེན་གྱི་ཁྲིར་བསྐོ་བཞག་མཛད། མེ་རྒེན་ཨེམ་ཆི་དང། སྨན་བའི་འཛིན་གྲྭས་ཞུས་ངོར། ཞང་བློན་གྱི་རྗེས་གནང་དང། རྩ་བ་ཐུགས་རྒྱུད་ཀྱི་ལྗགས་ལུང་གནང། འཇམ་དབྱངས་དཀར་
པོའི་སྒྲུབ་ཐབས། དེའི་སྦྱིན་སྲེག། བླ་མའི་རྣལ་འབྱོར་ཟབ་ལམ་ཉི་མའི་དཀྱིལ་འཁོར་སོགས་ལྗགས་རྩོམ་འགའ་ཞིག་མཛད། ཝང་རྡོ་རྗེ་ཕ་ལམ་གྱིས་གསོལ་བ་བཏབ་པ་ལྟར་ཉིན་ཁ་ཤས་ལ་མགོན་པོའི་གཏོར་ཆེན་དང། ཤཱ་ས་
ན་བསྒྲུབས་ཏེ་རྒྱས་པའི་སྦྱིན་སྲེག་སོགས་རིམ་གྲོ་གནད་སྨིན་བཀའ་དྲིན་བསྐྱངས། བཞི་པའི་ནང་ལ་སྐུ་འབུམ་དུ་ཕེབས་ཏེ་འཆང་ཉན་དང་ཚིག་རྒྱགས་ལེན་པ་སོགས་ནན་ཏན་ཆེ་པར་གནང་པས་རྩོད་པ་ཤིན་ཏུ་འཕེལ་བར་བྱུང། བསྒྲུབ་

[091B] དགེ་བཤེས་ཆོས་འབྱོར་དང། ཐུབ་བསྟན་གཉིས་མདུན་དུ་འོང་བར་གཟིམས་
ཆུང་ནས་མཛོད་ཀྱི་དམ་བཅའ་ཡང་ཡང་ཚུགས་ཤིང་ཆོས་ཀྱི་འབེལ་གཏམ་མཛད། ཤ་རྫོང་རི་ཁྲོད་དུ་ཕེབས་ཏེ་འདོད་ཆོས་ཅི་རིགས་སྩལ་ཅིང་ལྷ་ཁང་ཆེན་མོའི་དཀར་ཆག་ཚངས་སྲས་དགྱེས་གླུ་དང། ཤ་རྫོང་གི་དཀར་ཆག་གཉིས་བཀའ་
རྩོམ་མཛད། སྐུ་འབུམ་དུ་དྲུག་པའི་སྨོན་ལམ་ལ་གསུང་ཆོས་སོགས་རྒྱས་པར་གནང། དེ་སྐབས་ཝང་རྡོ་རྗེ་ཕ་ལམ་དང། པེའི་སི་རྣམ་རྒྱལ་ཚེ་རིང་གཉིས་རྒྱ་ནག་ཏུ་ཕེབས་པའི་ལམ་ནས་མཇལ་དུ་འོང་བར་གསོལ་སྟོན་གཟབ་རྒྱས་དང། ཞལ་
ཏ་ཞིབ་ཏུ་གནང། དེ་ཡང་སྔར་ལྷ་ཁང་ཆེན་མོའི་མདུན་དུ་ཙན་དན་གྱི་སྡོང་པོ་གསུམ་ཡོད་པའི་གཅིག་བར་སྐབས་ཤིག་ནས་སྐམ་སོང་བ་ཆོས་སྐྱོང་ལ་ཞུས་པར། རྗེ་ཙོང་ཁ་པའི་བསྟན་པའི་སྦྱིན་བདག་གཙོ་བོ་གསུམ་ཡོད་པའི་ནང་ནས་
ཅུན་གར་ཉམས་སོང་བ་དེའི་རྟགས་ཡིན་གསུངས། གཅོད་དུ་རུང་མི་རུང་ཞུས་པ་ལ། རྟ་ལོ་རྟ་ཟླ་རྟ་ཉི་ཞིག་ལ་རྟ་ལོ་བ་ཞིག་གིས་གཅོད་རུང་གསུངས་པ་ལྟར་བཅད་དེ་ཆོས་སྐྱོང་གིས་དམ་སྦྱར་བྱས་ནས་ལྷ་ཁང་སྟེང་དུ་བཞག་ཡོད་པ་ལྕང་སྐྱ་རྡོ་
རྗེ་འཆང་ཕེབས་སྐབས་ཐུགས་བཞེད་བཏང་ཡང། ཆོས་སྐྱོང་ནས་སླར་དགོས་པའི་དུས་ཡོད་གསུངས་ཏེ་མ་ཕུལ། རྗེས་སོར་གྲྭ་མང་ལ་འགྱེད་དུ་བཏང་ན་ཞུས་པར་ཡང་མ་གནང་བ་དེ་སྐྱབས་མགོན་ཉིད་ཀྱིས་ཆོས་སྐྱོང་ལ་ཞུས་པར། སྐུ་འབུམ་

[092A]༄༅། །སྤྱིའི་རྟེན་དུ་བྱམས་སྐུ་ཁྲུ་གསུམ་པ་ཞིག་བཞེངས་ནས། ལྷག་མ་དགེ་བའི་བཤེས་གཉེན་རང་གིས་བཞེས་ཆོག་གསུངས་པ་ལྟར། བྱམས་སྐུ་བཞེངས་པའི་ལྷག་ལ་རྗེའི་སྐུ་དུ་མ་དང། ཐུབ་དབང་
གནས་བརྟན་བཅུ་དྲུག་རྒྱལ་ཆེན་བཞི་དང་བཅས་པ་བཞེངས་ཏེ་ཕྱིས་གདན་སར་སྤྱན་དྲངས་ནས་ད་ལྟ་ཡང་བླ་བྲང་གི་རྟེན་གྲལ་དུ་བཞུགས་སོ། །འདི་ཡང་སྐྱབས་མགོན་དམ་པ་ཉིད་ངེས་པ་དོན་དུ་རྗེ་བླ་མའི་གདུང་འཚོབ་ཡིན་ཞིང་
གདན་ས་ཆེན་པོ་འདི་ཡང་ཞྭ་སེར་གྱི་བསྟན་པའི་འབྱུང་ཁུངས་རྗེ་རྒྱལ་བ་གཉིས་པའི་གདན་ས་ལྟ་བུར་འགྱུར་བའི་རྟེན་འབྲེལ་གྱི་སྒོ་དང་ལུང་བསྟན་ལྟ་བུར་མངོན། ལོ་སྔ་མ་ནས་གསོལ་བ་བཏབ་པ་བཞིན། བདུན་པའི་ནང་ལ་
སྟག་ལུང་དུ་ཕེབས་ཏེ་གཟིམས་ཁང་གི་ཐིག་བརྒྱབ། འདུ་ཁང་ཐེབས་སུ་རྟ་ནོར་ལྔ་བཅུར་ཉེ་བ་སོགས་གནང་ཆ་སྤམ་མཐོ་བ་སྩལ། དགོན་པར་ཞལ་བདག་མཛད་དེ་བྱང་ཀྱཱ་ཚང་བླ་མར་བསྐོས་ནས་གྲྭ་སློབ་ཀུན་ལ་ཆོས་འཆད་
ཉན་བྱེད་ཚུལ་སོགས་ཀྱི་བསླབ་བྱ་ཞིབ་ཏུ་གནང་བས་དགོན་པ་ཡང་རིམ་གྱིས་ཡར་རྒྱས་སུ་སོང། བརྒྱད་པའི་ནང་དུ་ཐུར་ཆེན་སྟོབ་ཚང་བླ་མས་ཞུས་ངོར། ཀྲྀ་ཡ་ས་མུཙྪ། ནག་པོ་གཞུང་དྲུག། བཀའ་གདམས་གཞུང་དྲུག་
སོགས་ཀྱི་ལྗགས་ལུང་མང་དུ་སྩལ། སྟོན་མཇུག་སྐུ་འབུམ་དུ་བཞུགས་ནས་གདན་སར་མ་ཕེབས་ཀྱང་གསུང་ཤོག་གནང་སྟེ་སྔ་སོར་ཚོགས་ཆེན་ལས་ལོགས་སུ་མཚན་ཉིད་གྲྭ་ཚང་དང། དེའི་དབུ་ཆོས་སོགས་ཟུར་དུ་མེད་པར་

[092B] ཆབ་ལྟག་མ་རེ་དགོས་པར་བཅད། ཐོས་བསམ་གླིང་དབུ་ཆོས་དང་བཅས་ལོགས་སུ་ཕྱེ་ནས་གྲྭ་ཇ་ཟུར་དུ་གཏོང་རྒྱུའི་སྲོལ་ཚུགས། སྔ་སོར་
གྲྭ་བ་རྣམས་ཀྱི་ན་བཟའ་བགས་ཐུལ་གཡོགས་མེད་བ་དང། གོང་འདབ་ཀྱི་སྤུ་ཕྱི་རོལ་ཏུ་མངོན་པ་དང། ཚོགས་ཕོར་ཡང་ཅན་སེར་སོགས་གང་འགྲིག་གིས་བྱེད་ཅིང། ལྷམ་ལྕགས་འཛེར་ཅན་དང། རོང་བའི་ལྷམ་སོགས་ལ་འཛེམ་
བྱ་མེད་པས་མི་མཛེས་པ་མང་ཙམ་ཡོད་འདུག་པ་ཐམས་ཅད་བཅད་དེ་སྒྲིགས་ལམ་ལ་དག་ཐེར་ཞིབ་ཏུ་བྱེད་དགོས་ཀྱི་བཀའ་རྒྱ་བཙན་བརྗིད་དང་བཅས་ཚོགས་ཆེན་དགེ་བསྐེས་གཙང་བ་རབ་འབྱམས་པ་བསྟན་པ་དར་རྒྱས། གྲྭ་ཚང་དགེ་
བསྐོས་དཀའ་བཅུ་དོན་ཡོད་ཚུལ་ཁྲིམས། ཆབ་ལྟག་མ་བིས་མདོ་བློ་བཟང་དར་རྒྱས་རྣམས་བསྐོ་བཞག་གནང། སྔར་བཞེས་པའི་ཙན་དན་གྱི་ལྷག་ལ་སྟོང་སྐོར་རིན་པོ་ཆེ་བསོད་ནམས་རྒྱ་མཚོའི་སྐུ་ཞིག་བཞེངས་ཏེ། དམ་པ་དེ་
ཉིད་རྗེ་རང་ལ་ལུགས་གཉིས་ཀ་ནས་སྐུ་དྲིན་ཤིན་ཏུ་ཆེ་བའི་རྒྱུ་མཚན་གྱིས་སྟོང་སྐོར་དགོན་དུ་དངུལ་སྲང་ལྔ་བརྒྱ་ལས་གྲུབ་པའི་མཆོད་རྟེན་ཁྱད་དུ་འཕགས་པ་ཞིག་བཞེངས་ཏེ། དེའི་སྒོ་ཁྱིམ་གྱི་ནང་དུ་བཞུགས་སུ་གསོལ། སྤྱན་དབྱེའི་
ཆོ་ག་སོགས་ཀྱང་ཉིད་ཀྱིས་མཛད་དེ་བཀའ་དྲིན་གྱི་ཕུང་པོ་ཡོངས་སུ་བསབས། བཅུ་གཅིག་པའི་ནང་དུ་ཝང་པེའི་སི་གཉིས་རྒྱ་ནག་ནས་ཕྱིར་འཁོར་ཏེ་མཇལ་བར་དགྱེས་པའི་བཀའ་མཆིད་གནང། རྗེ་ཉིད་སྐུ་འབུམ་གྱི་ཁྲིར་བཞུགས་ཕྱིན་

[093A]༄༅། །གྱི་ལོ་འདི་རྣམས་སུ་འཆད་ཉན་ཤིན་ཏུ་འཕེལ་བའི་གྲགས་པ་ལ་བརྟེན་ནས་གྲྭ་རྒྱུན་གསར་ཞུགས་ཆེས་མང་བ་བྱུང་སྟེ། སྔ་སོར་དགོན་པའི་སྟོད་སྨད་དུ་ཁང་ཞིག་མང་པོ་ཡོད་འདུག་པ་ཐམས་ཅད་སོར་
ཆུད་ནས་འཕེལ་རྒྱས་ཤིན་ཏུ་ཆེ་བ་བྱུང། དཔོན་པེའི་སིས་ལོ་རྗེས་མའི་སྨོན་ལམ་སྟེང་དུ་རྗེ་ཉིད་ཅིས་ཀྱང་ཕེབས་དགོས་ཀྱི་གསོལ་བ་བཏབ་པ་ལྟར། ལོ་མཇུག་གདན་སར་བྱོན་ནས། བགྲང་བྱ་ཞེ་གཅིག་པས་བྱིའི་ལོ་གསར་སོགས་
དཀྱུས་བཞིན་གནང། འདི་ལོ་བསྟན་བའི་སྦྱིན་བདག་ཆེན་པོ་དཔོན་པེའི་སི་བཱ་ཐུར་དའའི་ཆིང་ནས་སྨོན་ལམ་གྱི་སྦྱིན་བདག་བྱས་པར་གསུང་ཆོས་ལ་འཆག་མེད་དུ་ཕེབས་ཏེ་སྐྱེས་རབས་དང་ཀུན་མཁྱེན་གོང་མའི་རྣམ་ཐར་སོགས་ཀྱི་
གསུང་བཤད་འབྱམས་ཀླས་པས་མཆོག་དམན་ཀུན་གྱི་རྒྱུད་ལ་དད་པའི་མྱུ་གུ་བསྐྲུན་པར་མཛད། སྨོན་ལམ་སྟེང་འདིར་བདག་ཀྱང་འདི་ཀའི་གདན་སར་འོངས་ཏེ། རྗེ་བླ་མ་མཆོག་གི་ཞབས་རྡུལ་རྙོགས་བ་མེད་པ་སྤྱི་བོར་བསྟེན་
ནས་གསོལ་བ་བཏབ་པར་རབ་བྱུང་དང་དགེ་ཚུལ་གྱི་སྔོམ་པ་གནང་ཞིང་མིང་དཀོན་མཆོག་བསྟན་པའི་སྒྲོན་མེར་བཏགས་ཏེ་རྒྱལ་པའི་བསྟན་པའི་སྒོར་བཅུག་གོ་སྔོན་མཐའ་མི་མངོན་སྲིད་པའི་སྨག་རུམ་འདིར། །མུན་པར་འཐོམས་
པས་བློ་མིག་པདྨོ་ཟུམ། །ད་ནི་ཁྱོད་མཐུ་གསེར་གྱི་ཐུར་མ་ཡིས། །ཕྱེ་བས་སྐལ་བཟང་སྣང་བའི་དགའ་སྟོན་རྙེད། །ཐུབ་པ་མཆོག་གི་ཐུགས་རྗེ་ཨ་མྲྀ་ཏས། །ཡོངས་སུ་བཟུང་བའི་ཡིད་ཀྱི་ཀ་ལ་ཤ། །ཚངས་པར་སྤྱོད་པའི་ཚུལ་ཁྲིམས་ཀུང་

[093B] །བསྒོས་ཏེ་བསྟན་པའི་སྒོར་ཞུགས་ཨེ་མ་ཧོ། །དེ་ཡང་སྔ་སོང་སྔེ་འདིར་ཆོ་འཕྲུལ་མཆོད་པའི་ལྷ་བཤོས་སོགས་ཀྱི་སྲོལ་རྒྱས་པ་མ་ཚུགས་པར་འདི་ལོ་མཆོད་ཡོན་བཀའ་བགྲོས་སྟེང་ནས་ལྷ་སའི་སྨོན་ལམ་ལྟར་བཅོ་ལྔའི་དགུང་མོ་བླ་
བྲང༑ དཔོན་ཚང། ནང་ཆེན་ཁག། འཛིན་གྲྭ་རྣམས་དང། སེའི་དོད་ཆེ་རིམ། མདའ་ཚན་སོ་སོ་དང་བཅས་པས་མཆོད་པ་རྒྱ་ཆེ་ཞིང་དངོས་གཙང་བ་འདུ་ཁང་ཆེན་མོའི་ཁོ་ར་ཁོར་ཡུག་ཏུ་བཤམས་ནས་འབུལ་བ་སོགས་བསོད་ནམས་ཀྱི་ལས་
རླབས་པེ་ཆེའི་སྲོལ་བཟང་པོ་ལེགས་པར་བཙུགས། དཔོན་པེའི་སི་ནས། སྐྱབས་མགོན་མཆོག་ཚོགས་དབུས་སུ་སྤྱན་དྲངས་ཏེ་ཞབས་པད་ཡུན་དུ་བརྟན་པའི་གསོལ་འདེབས་དང་ལེགས་འབུལ་རྒྱ་ཆེར་བཏེགས། སྨོན་ལམ་ལ་ཐང་འགའ་
བྱོན་ཏེ་དགེ་རྩ་མཐའ་དག་ནམ་ཡང་མི་ཟད་པ་བྱང་ཆུབ་མཆོག་གི་ཡན་ལག་ཏུ་བསྒྱུར། བྱམས་པ་གླིང་སྐོར་ལ་ཡང་ཕེབས་ཏེ་རྒྱུན་གྱི་ཕྱག་བཞེས་བཞིན་ཕྱོགས་བཞི་ནས་ཁྲུས་གསོལ་གནང། སྨོན་ལམ་གྱི་གཉེར་ཁ་ཟུར་དུ་ཡོད་ན་ལེགས་ཚུལ་གྱི་
འཆར་སྟོན་གནང་བར་དཔོན་བེའི་སིས་སྤྱི་འཇོག་དབང་མཐོ་བ་སྦྱོར་འཇགས་ཀྱི་ཞབས་འདེགས་ཞུས། དཔའ་རི་བ་ཚང་ནས་རྒྱུད་ཁྲིའི་དགོངས་པ་ཞུས་པར། རྡོ་རམ་པ་ཤེས་རབ་དར་རྒྱས་དཔོན་སློབ་དང། དགེ་བཤེས་བཟོད་པ་བླ་མ་དབུ་
མཛད་དུ་བསྐོས། རིགས་པའི་ཁྱུ་མཆོག་ལྷ་རམ་པ་བསོད་ནམས་དབང་རྒྱལ་གྱིས་ཐོས་བསམ་གླིང་དུ་དམ་བཅའ་བཞག་པར་གཟིགས་རྟོག་ལ་ཕེབས་ནས་བློ་གསར་རྣམས་ལ་སྤྲོ་བ་བསྐྱེད། ལ་མོ་ཆོས་གྲགས་ཇ་སག་དུས་ཆོས་སུ་གྱུར་པའི་དོན་

[094A]༄༅། །དུ་གདན་དྲངས་པར་གཤིན་པོ་རྗེས་འཛིན་གྱི་སྤྱན་དམིགས་ཡང་དག་པ་བཀའ་དྲིན་བསྐྱངས། སྡེ་ཁྲི་སྤྲུལ་པའི་སྐུ་དབུས་སུ་གསན་སྦྱོང་ལ་ཕེབས་པར་དངོས་པོའི་རྫོང་ཆ་དང་སློབ་གཉེར་མཛད་
ལུགས་ཀྱི་བསླབ་སྟོན་རྒྱས་པར་གནང། དབྱང་སྐུ་འབུམ་དུ་བྱོན་ཏེ་ཆོས་ཐོག་ལ་བརྩི་བཞག་འཆག་མེད་དང། བར་མཚམས་སུ་དོན་གཉེར་ཅན་འགའ་ཞིག་ལ་སྨན་གྱི་རྒྱུད་བཞི་དར་མོ་བཀའ་རྒྱ་མའི་ལུང་སོགས་འདོད་ཆོས་ཅི་རིགས་
སྩལ༑ མཚོ་སྔོན་ནས་རྣམ་སྲས་ཇ་སག་ལྔ་པའི་ལམ་དུ་སོང་བའི་དོན་ལ་གདན་འདྲེན་པ་འོངས་ནས་དེར་ཕྱག་ཕེབས། བགེགས་སྡིག་དྲི་མ་གསུམ་སྦྱངས་ཏེ་དཀྱིལ་འཁོར་དུ་བཅུག་ནས་དབང་བསྐུར་བ་དང། བཙན་ཐབས་འཚང་
རྒྱ་འཕོ་བའི་གདམས་པ་སོགས་ཀྱི་སྒོ་ནས་གཤིན་པོའི་རྣམ་ཤེས་ངན་འགྲོའི་དུཿ་ཁ་ལས་སྐྱོབ་པར་མཛད། དཔོན་མོ་དང་མི་བཟང་ཤུལ་ན་གནས་པ་རྣམས་ཀྱིས་ཀྱང་དད་གུས་ཚད་མེད་པས་དངོས་འབུལ་རྒྱ་ཆེར་བཏེགས། ཁྱད་པར་
ཡབ་མེས་གོང་མ་རྣམས་དགའ་ལྡན་ཕོ་བྲང་བའི་བསྟན་སྲིད་ཀྱི་རྩ་བ་ལྟ་བུར་ཡོད་པའི་སྐབས་ཕྱག་ཏུ་འོང་བའི་ནང་རྟེན་འཇམ་མགོན་བླ་མ་ཙོང་ཁ་པ་ཆེན་པོའི་ན་བཟའ་གོས་བར་འཁྲུལ་མེད་ས་གསུམ་ན་རྙེད་པར་དཀའ་བའི་ཡིད་
བཞིན་གྱི་ནོར་བུ་རིན་པོ་ཆེ་སྔར་བླ་ཆེན་མང་པོས་ཐུགས་ཀྱི་དགོངས་པ་གཏད་ཀྱང་འབུལ་མ་ནུས་པ་ཞིག་ཡོད་པས་དེ་དང་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་མཐང་གོས་ཞིག་ཡོད་པ་ཡང་རྗེ་ཉིད་ལ་འཕང་

[094B] རྟེན་དེ་དག་ཀྱང་རྒྱལ་བའི་འཕྲིན་ལས་གཟུགས་སུ་ཤར་བ་ཡིན་པས་བསྟན་པ་གང་དུ་དར་བའི་ཕྱོགས་དེར་རིམ་གྱིས་ཕེབས་དགོས་པའི་འཕྲིན་ལས་ཀྱི་དུས་བབས་ཟུང་དུ་
འབྲེལ་བ་གོར་མ་ཆག་སྟེ། དཔེར་ན་ཇོ་བོ་ཤཱཀྱ་མུ་ནེ་ཡུལ་མང་པོར་གདན་དྲངས་པའི་ལོ་རྒྱུས་དང་རྣམ་རྫོགས་སྤྱོར་བའི་ཡུལ་དཔྱད་པའི་ཡོན་ཏན་གྱི་སྐབས་ཀྱིས་ཀྱང་ཤེས་ལ། འཇམ་མགོན་ས་སྐྱ་པཎྜི་ཏས་ཀྱང། བྱ་བ་འབད་ནས་
ཀུན་སྒྲུབ་ཀྱང། །འགྲུབ་པ་བསོད་ནམས་ཤུགས་ལ་རག་གསུངས་པ་ལྟར་རོ། །དེ་ནས་སླར་སྐུ་འབུམ་དུ་ཕེབས་ཏེ་འཆད་ཉན་དམར་བར་མཛད། བསྙེན་རྫོགས་བརྒྱ་ལྷག་གསར་བསྒྲུབས་དང། རྒྱུད་ཁང་དུ་གསང་བ་འདུས་པའི་
དབང། རྒྱུད་གཞུང་དང་དྭགས་པོའི་བསྐྱེད་རྫོགས་གཉིས་ཀྱི་ལྗགས་ལུང་སེགས་ཆོས་བཀའ་མང་དུ་སྩལ། དེ་སྐབས་བསྟན་པའི་རྩ་ལག་དམ་པ་ཐུའུ་བཀྭན་རིན་པོ་ཆེ་རྒྱ་ནག་ནས་ཡར་ཕེབས་པའི་སྐུ་ཞབས་ཉིད་དམར་གཙང་དུ་བྱོན་
ནས་མཇལ་ཕྲད་མཛད། ཉིན་གཅིག་དེར་བཞུགས་ཏེ་ཡབ་སྲས་གཉིས་ཀ་ཤིན་ཏུ་དགྱེས་པའི་གསུང་གླེང་འཕེལ་བར་བྱུང། ཐུའུ་བཀྭན་རིན་པོ་ཆེ་ནས་སླར་དགོན་ལུང་དུ་ཕེབས་རྒྱུའི་སྙན་གསན་ཕུལ་བ་ཞལ་གྱིས་བཞེས་ཤིང། མི་རིང་
བར་གདན་འདྲེན་པ་འབྱོར་བསྟུན་དགོན་ལུང་དུ་ཆིབས་བསྒྱུར་གནང་བར་ཕེབས་བསུ་དང་ཤངས་ལེན་གཟབ་རྒྱས་ཞུས། ཐུའུ་བཀྭན་རིན་པོ་ཆེ་ཉིད་ཆོག་གྲྭ་བ་དང་བཅས་པས་བདེ་མཆོག་དཀར་པོའི་བརྟན་བཞུགས་ཀྱི་ཆོ་ག་བསྒྲུབས་ཏེ་

[095A]༄༅། །སྐྱབས་མགོན་མཆོག་ལ་བཀུར་སྟི་ཆེན་པོས་སེང་གེའི་ཁྲི་ལ་ཞབས་པད་བཀོད་དེ་བླ་མ་འཁོར་ལོ་བདེ་མཆོག་དབྱེར་མེད་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཕུལ་ཞིང། ཚེའི་ལྷ་ཚོགས་
ཐམས་ཅད་དཔུང་གི་ར་མདར་སྦྲན་ཏེ་སྐུ་ཚེ་བརྟན་པའི་གསོལ་འདེབས་དང། མཎྜལ་རྒྱས་པར་ཕུལ། མཇུག་ཏུ་ཐུའུ་བཀྭན་རིན་པོ་ཆེ་ནས་ནང་མཛོད་དངུལ་དཀར་གྱི་མཎྜལ་ཚོམ་བུ་ཅན་ཕྱག་ཏུ་ཐོགས་ཏེ་ཞབས་པད་རིང་དུ་བརྟན་
པའི་གསོལ་འདེབས་དོན་ཟབ་ཅིང་ཚིག་སྙན་པ་ལུང་རིགས་ཀྱི་རྒྱབ་བརྟེན་དང་བཅས་པའི་སྒོ་ནས་རྒྱས་པར་ཞུས་པའི་ཕྱིར་ཕེབས་ཀྱི་ལན་དུ། རང་གི་དམ་ཚིག་སློབ་དཔོན་ནི། །ཞེས་སོགས་དང། དེ་ཕྱིན་སངས་རྒྱས་ཐམས་ཅད་ལ། །
ཞེས་སོགས་བླ་མ་ལྔ་བཅུ་པའི་ལུང་འདྲེན་མཛད་ནས་དགྱེས་པའི་བཀའ་དང། ཞབས་པད་བརྟན་པའི་ཞལ་བཞེས་ཀྱང་ཡིད་ཆིམ་པ་གནང། དངོས་འབུལ་ལ་དངུལ་གྱི་རྡོ་རྗེ་གསེར་ཚོས་ཅན་ཆེ་བ་མཛོད་བཏགས་སྣ་ལྔས་བརྒྱན་པ་
དངུལ་གྱི་མཎྜལ་ཆེ་ལེགས་དར་ཚོན་ལྔའི་སྣེ་འདོགས་ཅན་ནང་མཛོད་དང་བཅས་པ། ཚེ་དཔག་མེད་ཀྱི་སྐུ་བརྙན་དགུ། ཚེ་མདོ་གསེར་བྲིས། རྣམ་རྒྱལ་མཆོད་རྟེན་ཁྲུ་གང་བ། དངུལ་གྱི་ཆབ་རིལ། བཟེད་ཞལ། ཞལ་དཀར་སྟེགས་
བཅས། བླ་གོས། མཐང་གོས། སྣམ་སྦྱར། སྐུ་གཟན། སྟོད་འགག། བན་སྐེད། བཞུགས་འདིང། སྣེ་རིང། གོས་བེར། འགན་སྦྱར། གཙུག་ཏོར་རིགས་ལྔ། སྟོད་གཡོགས། སྨད་གཡོགས། དངུལ་གྱི་རྡོར་དྲིལ། དངུལ་གྱིས་

[095B] ཐོད་པ་ཁ་ཁེབས་སྟེགས་རྣམས་དངུལ་ལས་གྲུབ་པ་རིན་པོ་ཆེའི་ཕྲ་ཅན། ཆུ་ཤེལ་དང། བྱ་རུ། སྤོས་ཤེལ་གྱི་ཕྱག་ཕྲེང་གསུམ། ཤེས་སྤྱད་སྣ་ཚོགས། གོང་མས་གནང་བའི་ཕྱག་གྲི་ཁྱད་མཚར། ཁུག་མ་མང་
པོ་དང་བཅས་པ། དངུལ་ལས་གྲུབ་པའི་བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན། འཁོར་ལོ། རྡོ་རྗེ་རྒྱ་གྲམ་རྣམས་ཀྱི་གཟུགས། རྒྱན་བཞི། མང་ནུག། སངས་རྒྱས་སྐུ་ཤ། པདྨ་གསེར་མིག། ཁ་ཐི་སོགས་གོས་ཆེན་ལེགས་པ་ཉི་ཤུ་
གསེར་སྲང་ལྔ། དངུལ་སྲང་ལྔ་བརྒྱ། མཛོད་བཏགས་སྣ་ལྔ། ལིང་ཡུག་སྣ་ལྔ། དར་ཆེན་ཁྲ་པོ་ཡུག་ལྔ། ནོར་བུ་དོན་ཡོང་ལྕགས་ཀྱུ་བཅས་ཕུལ། དེ་རྗེས་ཉིན་གཅིག་ཁོང་ནས་ཞུས་པ་ལྟར། སྐྱབས་མགོན་ཉིད་ཆོག་གྲྭ་བ་དང་བཅས་
པས༑ གསར་བཞེངས་ཀྱི་སྐུ་གསུང་ཐུགས་རྟེན་རྣམས་རབ་གནས་མཛད་པའི་ཡོན་དུ། དངུལ་སྲང་ལྔ་བཅུ་ལས་གྲུབ་པའི་མཎྜལ་ནང་མཛོད་དང་བཅས་པ། དངུལ་རྟ་རྨིག་མ་གཉིས། གོས་ཡུག་གསུམ་བཅས་ཕུལ། སྐྱབས་མགོན་
མཆོག་གཙོ་བོར་བཞུགས་ཏེ། དགོན་ལུང་གི་ཞབས་དྲུང་སྐུ་སྐྱེ། ཆོས་རྗེ་ལས་སྣེ་སོགས་དང། མཚོ་སྔོན་ཕྱག་རྡོར་པེའི་སི་སོགས་སྟོན་འཁོར་བརྒྱ་ཕྲག་ཙམ་གྱི་བཞུགས་གྲལ་ལ། སྔ་དྲོའི་དུས་རྒྱའི་ལུགས་ཀྱི་སྟོན་མོ་གཟབ་
རྒྱས་དང། ཕྱི་དྲེ་ས་ཁོད་ཡངས་པ་ཞིག་ཏུ་ལྡིང་གུར་ཕུབ་པར་གདན་དྲངས་ཏེ་སྒྱུ་མ་མཁན་དུ་གྲགས་པའི་མིག་འཕྲུལ་གྱི་རྩེད་མོ་དང། སྒྱུ་རྩལ་ཡ་མཚན་པ་སྣ་ཚོགས་ཀྱི་གཟིགས་མོ། པི་ཝང་གླིང་བུ་སོགས་རོལ་ཆ་སྣ་ཚོགས་བསྔེབས་

[096A]༄༅། །པའི་སྒྲ་སྙན་དང། ཉི་མ་ནུབ་རྗེས་མོའི་འཁྲུལ་འཁོར་གྱི་རྩེད་མོ་སྣ་ཚོགས་སྤྱན་ལམ་དུ་བསྟར་བས་ཐུགས་དགྱེས་པའི་རྣམ་པ་མཛད། ཐུའུ་བཀྭན་རིན་པོ་ཆེར་ཚེ་དབང་དང། ཆོས་རྒྱལ་དུག་
རིའི་རྗེས་གནང་སོགས་ཐུགས་བཞེད་བཞིན་གྱི་ཆོས་བཀའ་འགའ་ཞིག་གནང། སླར་སྐུ་འབུམ་དུ་ཕེབས་ནས་ཁྲིའི་དགོངས་པ་ཞུས་པར་ཐམས་ཅད་ཀྱིས་ད་དུང་རེ་ཞིག་བཞུགས་དགོས་ཞེས་མཎྜལ་དང་བཅས་མགྲིན་གཅིག་ཏུ་
གསོལ་བ་ཡང་ཡང་བཏབ་ཀྱང། གཞན་ཆོས་སྲིད་ཀྱི་སྐུ་དོན་ཧ་ཅང་རྒྱ་ཆེ་སྟབས་ནན་བསྐྱེད་ནས་དགོངས་པ་ཞུས་ཏེ། སྒོ་མེ་མགོན་ཀྱ་ཞབས་དྲུང་ཁྲིར་བསྐོ་བཞག་མཛད། བརྩིལ་ཞག་མཚམས་སྦྱར་གྱི་ཉིན་འཛིན་གྲྭ་སོ་སོ་ལ་བརྩི་
བཞག་གི་མཇུག་ཏུ་ཚིག་བཀྲ་མི་འདྲ་བ་ཡིད་འཁུལ་ངེས་རེ་གནང་བས་ཐམས་ཅད་སྐྱོ་ཤེས་དང་དད་གུས་འགྲན་པ་བཞིན་དུ་གྱུར། ཚོགས་ཆེན་དུ་དངུལ་སྲང་སྟོང་ཕྲག་གཅིག་གིས་མང་འགྱེད་དང། བཤད་སྒྲུབ་གླིང་ལ་ཟུར་དུ་གྲྭ་ཇའི་
ཐོག་དུང་རྩེ་ཁྲོན་རེའི་འགྱེད་གནང། ཚུར་ཕེབས་སྐབས་ཚང་མས་འབྲལ་མི་ཕོད་པ་ལྟ་བུའི་ངང་ནས་ཕེབས་སྐྱེལ་ཞུས་ཤིང། དར་འབོད་སོགས་ཀྱིས་རྟེན་འབྲེལ་བསྒྲིགས། དེ་ནས་གྲྭ་མང་ཕྱིར་ཐེགས་སུ་བཅུག་སྟེ། སྤྱི་དག་གཉེར་
སོགས་རྟ་བ་བརྒྱ་ཕྲག་གིས་ཉིན་སྐོར་དང། གཟིམས་ཁང་གོང་གི་ཞབས་དྲུང་དང། སྨན་པ་དཔོན་སློབ་ངོ་གཡོག་རྣམས་ཀྱིས་གདན་ས་བར་དུ་ཆིབས་སྐྱེལ་ཞུས། ལམ་བར་ནས་བྱ་ཁྱུང་སྤྱི་སོས་ཐབ་བསུ་ཕུལ། བྲག་ལུང་དགོན་པའི་

[096B] ལམ་གྱི་སྡེ་བ་སོ་སོས་ཐབ་བསུ་ཞུས་པ་རྣམས་ལ་འདོད་ཆོས་དང་བྱིན་རླབས་ཀྱིས་རེ་བ་སྐོང་བཞིན་པའི་མུ་ནས་གདན་སར་བབས། རྗེ་བདག་ཉིད་ཆེན་པོའི་གོས་བེར་གདན་དྲངས་པར་སེར་སྤྲེང་བྱེད་བཅུག་སྟེ་
འདུ་ཁང་ཆན་མོའི་ནང་ནས་ཁྲུས་གསོལ་མཛད་ཅིང། གྲྭ་མང་ལ་མཇལ་ཁ་བཏང། ཨུརྒ་ནས་ཆིང་ཝང་ཡང་ཕེབས་པས་མཆོད་ཡོན་ཞལ་འཛོམ་སྟེ། ཉིན་ལྟར་ལུགས་གཉིས་ཟུང་དང་འབྲེལ་བའི་བཀའ་མཆིད་འཕེལ། རྒྱ་སྒྱུ་མ་
མཁན་ཞིག་ཁྲིད་འོང་བ་དེ་ལ་སྒྱུ་མ་སྣ་ཚོགས་སྤྲུལ་ནས་གྲྭ་མང་དང་ཝང་འཁོར་བཅས་ལ་སྟོན་དུ་བཅུག་སྟེ། དེ་དག་ཀྱང་ཡོན་གྱིས་མགུ་བར་མཛད། འདི་ཡང་བྱིས་པའི་རྩེད་མོ་ལྟར་བཞད་གང་ཀྱི་ཆེད་ཙམ་མ་ཡིན་ཏེ། དཔེ་ཆོས་
སོགས་ནས་འབྱུང་བ་ལྟར་འདྀ་འདྲ་ལ་བརྟེན་ནས་འཁོར་བར་ཞེན་ལོག་སྐྱེ་བ་ཡང་ཡོད་ལ། མདོ་སྔ་རྒྱན་སོགས་སེམས་ཙམ་གྱི་གཞུང་དང། རྩ་ཤེས་སོགས་དབུ་མའི་གཞུང་ནས་སྒྱུ་མ་དཔེར་བྱས་པ་ཤིན་ཏུ་མང་བས་གྲུབ་
མཐའ་གང་གི་ལུགས་ཀྱི་བདག་མེད་གཏན་ལ་འབེབས་པ་ལ་ཡང་འདི་ཉིད་འཆར་སླ་ཞིང་གོ་བ་སྐྱེད་ནུས་པ་ཞིག་ཡོད་པའི་རྒྱུ་མཚན་གྱིས་དེ་འདྲའི་བག་ཆགས་རེ་འཇོག་ཨེ་ཐུབ་དགོངས་པ་ནི་དགོས་པའི་གཙོ་པོ་ཡིན་ཞིང། འཇིག་རྟེན་ལུགས་
ཀྱིས་རྒྱ་ཆེ་ཆུང་ཟེར་བ་ཡང་ལུང་པའི་ཁོང་ཡངས་དོག་ལ་ཟེར་བ་མིན་གྱི། མཆོག་དམན་མང་བོའི་སྤྱོད་ཚུལ་སྣ་ཚོགས་རིག་མཐོང་ཡོད་མེད་ལ་ཟེར་བས་མ་མཐའ་དེ་ཙམ་གྱིས་ཀྱང་བློ་རྒྱ་ཆེ་རུ་ཨེ་འགྲོ་དགོངས་ཏེ་སྒོ་དུ་མ་ནས་ཕན་པ་སྒྲུབ་པའི་

[097A]༄༅། །ཐབས་མཁས་ཡིན་པ་ཤེས་པར་གྱིས། སྟོན་མཇུག་དམུ་དགེ་ནས་ཀུན་མཁྱེན་གོང་མའི་དངོས་སློབ་ཧ་མཐའ་སྐུ་སྐྱེ་ཞི་བར་གཤེགས་པའི་དོན་དུ་གདན་འདྲེན་པ་འོངས་ནས་དེར་ཆིབས་བསྐྱོད། ལམ་
ནས་ཐོར་གོད་ཇ་སག་ཚེ་བརྟན་རྡོ་རྗེ་དུས་ཆོས་སུ་གྱུར་པའི་སར་སྤྱན་དྲངས་པ་ལ་བསྔོ་སྨོན་གྱིས་མཚམས་སྦྱོར་མཛད། རིམ་གྱིས་མཛོ་དགེ་བརྒྱུད་ནས་ཕེབས་པར། མཛོ་དགེའི་དཔོན་ཁག་རྣམས་ཀྱིས་འདི་ལོ་མགོ་ལོག་གི་ཇག་པ་ཤིན་
ཏུ་རྒོད་པར་འདུག་པས་ཁོང་ཚོས་དམག་ཐོག་ནས་སྐྱེལ་ཞུས་ཀྱང་མ་གསན་པར་བྱོན། མགོ་ལོག་གི་ཇག་པ་བརྒྱ་སྐོར་ཞིག་གིས་ཧོ་ཤི་སྔོན་མ་ཐམས་ཅད་བླངས་ཏེ། གུང་འབབ་བྱས་ནས་ཡོད་སྐབས་སྤྱང་གི་གཉིས་ཉེ་འཁོར་དུ་འོངས་ཏེ་
དུ་ཟུག་བྱེད་པ་དང། བྱ་རོག་གཉིས་གཤོག་འཛིངས་བྱེད་བཞིན་པར་འོངས་ཏེ་གཤོག་ལྕག་གིས་བརྡབས་ནས་བསྐོལ་ཇ་ཐང་ལ་ཕོ་བས། རྣམ་རྟོག་དང་འཇིགས་སྐྲག་ཆེན་པོ་སྐྱེས་ཏེ་ཚུར་འོང་བ་ན། རྗེ་ཉིད་རྗེས་ནས་ཕེབས་པ་དང་
དཀྱིལ་འཁོར་སུམ་སྣ་ཟང་བར་ཐུག་པས་སྐུ་ཞབས་འཇམ་དབྱངས་བཞད་པ་ཡིན་ཚུལ་གྱི་ལོ་རྒྱུས་བཤད་ཅིང། ཞལ་མཐོང་བ་ཙམ་གྱིས་ཐམས་ཅད་བློ་འགྱུར་ཏེ་ས་ལ་བབས་ནས་གུས་འདུད་ལྷུར་བླངས། སྔར་བླངས་པའི་ཧོ་ཤིའི་ཡོ་
བྱད་ཁ་བསྐུད་པ་ཙམ་ཡང་མགྲོན་པར་ཕྱིར་སྤྲད་པའི་སྟེང་དུ་ལག་ཆ་འགའ་ཞིག་ཕུལ་ཏེ་བཤགས་པ་བྱས། ཆོས་འབྲེལ་ཞིག་ཅི་ནས་ཀྱང་ཐུགས་རྗེས་གཟིགས་དགོས་ཞེས་གསོལ་བ་བཏབ་པར། སྒྲོལ་མའི་རྗེས་གནང་ཞིག་སྩལ་

[097B] ཞི་པར་གཤེགས་པ་དེ་ཉིད་ཀྱི་དགོངས་པ་རྫོགས་པའི་ཐབས་སུ་མཆོག་ཁྲུས་དང་བསྔོ་སྨོན་སོགས་ཀྱིས་མཚམས་སྦྱོར་གནད་སྨིན་བཀའ་དྲིན་
བསྐྱངས། དེ་ཀའི་བླ་སྡེ་སོ་སོ་ནས་ཀྱང་གདན་དྲངས་ཏེ་བསྙེན་བཀུར་བསྟབས། ཚ་ཁོ་སོ་མང་རྒྱལ་མོས་མཚམས་ཞུས་དང། གདན་སར་ཕེབས་རྒྱུ་ཅུང་ཟད་ཕྱིར་བཤོལ་ནས་ངོས་སྐུ་མདུན་དུ་མཇལ་བར་འོང་ཆོགས་པ་དགོས་ཚུལ་གྱི་
གསོལ་བ་གཏབ་པར་ཞལ་གྱིས་བཞེས། ཟུང་ཆུ་ནས་ཁྲིམས་བླ་དཔོན་གཉིས་ཀྱིས་གདན་དྲངས་པར་བྱོན་ཏེ་ཐུགས་རྗེ་ཆེན་པོའི་དབང་སོགས་དམ་པའི་ཆོས་ཀྱི་ཆར་ཕབ། དེ་ཕྱོགས་ཀྱི་དགེ་ལུགས་དགོན་ཁག་མང་པོས་སྤྱན་དྲངས་པ་
ཐམས་ཅད་ཀྱང་གསུང་གི་བདུད་རྩིས་ཚིམ་པར་མཛད། ཕྱོགས་འདུས་ཀྱི་མཇལ་བ་སྟོང་ཕྲག་དུ་མ་ལ་ཕྱག་དབང་དང་གཟུངས་སྔགས་ཟབ་མོའི་ལུང་སོགས་སྩལ་ཏེ་མཐོང་ཐོས་དྲན་རེག་གི་སྒོ་ནས་སྨིན་གྲོལ་གྱི་ལམ་ལ་བཀོད། དེ་དག་
སོ་སོས་ཀྱང་རང་ནུས་ཅི་ཡོད་ཀྱིས་བསུ་སྐྱེལ་འབུལ་ནོད་སོགས་བསྙེན་བཀུར་ཤིན་ཏུ་གཟབས། དེ་ནས་སླར་དམུ་དགེ་དགོན་དུ་ཕེབས་ཏེ་དགུང་ལོ་ཞེ་གཉིས་པས་མོ་གླར་གི་ལོ་གསར་མཛད། ཚ་ཁོ་སོ་མང་རྒྱལ་མོ་སྒྲོལ་མ་མཆོ་ངོ་གཡོག་
སུམ་བརྒྱུ་སྐོར་ཡང་དྲེང་འབྱོར་ཏེ་ཚེས་བཅུ་གཉིས་ཀྱི་ཉིན་རྒྱལ་མོ་རང་ཉིད་ནས། སྤྱིར་བསྟན་པ་དང་ཚུལ། རང་གི་གོང་མ་རྣམས་ཀྱིས་ཀྱང་དེ་ལ་སྲི་ཞུ་བྱས་ཚུལ། ད་རེས་སྐྱབས་མགོན་ཉིད་ནས་ཀྱང་ཆོས་ཀྱི་བདུད་རྩི་སྩོལ་ཞིང་ཞབས་

[098A]༄༅། །པད་བརྟན་པར་བཞུགས་དགོས་ཚུལ་སོགས་བཤད་པ་ཤིན་ཏུ་རྒྱས་པ་ཚིགས་བཅད་དུ་བསྡེབས་པ་ནི། ཟབ་ཅིང་རྒྱ་ཆེ་ཐམས་ཅད་མཁྱེན་པའི་ཆོས། །མ་ལུས་བདུད་རྩིར་འཛགས་པ་ཟླ་བའི་
རིགས། །རིས་མེད་ཀུན་ལ་སྙོམས་པའི་སྤྱོད་ཚུལ་གྱིས། །འཕགས་པ་རིགས་བརྒྱའི་ཅོད་པན་ཞབས་པདྨོར། །དད་དང་གུས་པ་ཆེན་པོའི་རང་བཞིན་གྱིས། །སྒོ་གསུམ་སྙིང་ནས་ཕུལ་བའི་གསོལ་འབྲས་ལ། །བཀའ་ལུང་
རྫོགས་ལྡན་སྤྲིན་གྱི་རྩེ་དགའ་ཡིས། །ཆོས་ཆར་བཞེད་དགུར་ཕབ་པའི་སྙན་གྲགས་ཀྱིས། །ཞེས་སོགས་སྙན་ཅིང་འབྲེལ་ཆགས་པའི་ཞུ་བ་ཕུལ་ཏེ་གསོལ་བ་བཏབ་པར་དབང་ལུང་རྗེས་གནང་སོགས་ཇི་ལྟར་འདོད་པ་བཞིན་
གྱི་རེ་བ་འབྲས་ལྡན་དུ་མཛད། དངུལ་གྱི་མཎྜལ་ཁྱད་མཚར། དུང་དཀར་དངུལ་གཤོག་མྖ་འགྲིག་སོགས་ཁྱད་ནོར་དུ་མ་དང། གཞན་ཡང་དངུལ་གོས་དང་འཐག་རས་སྣ་ཚོགས་གཅན་གཟན་གྱི་པགས་པ་དུ་མ་སོགས་
འབུལ་བ་སྤམ་མཐོ་བ་ཕུལ། རྒྱལ་མོ་འདི་བུད་མེད་ཀྱི་ལུས་ལ་བླང་དོར་འབྱེད་པའི་བློ་གྲོས་དང་ལྡན་ཞིང། དཀོན་མཆོག་ལ་དད་གུས་འགྱུར་བ་མེད་པ། རང་བཞིན་བརྟན་ཅིང་དགེ་བཅུའི་བཀའ་ཁྲིམས་སྐྱོང་མཁས་པས། གོང་
མ་བདག་པོ་ཆེན་པོས་ཀྱང་ཚད་མེད་པའི་བདག་རྐྱེན་སྔར་མ་གྲགས་པ་ལྟ་བུ་གནང་སྟེ། ལུགས་གཉིས་ཀ་ནས་དེང་དུས་ཀྱི་དཔོན་རིགས་ཕལ་མོ་ཆེ་ཟིལ་གྱིས་གནོན་ནུས་པ་ཞིག་ཡིན་པར་སྣང། རྟ་ཐོག་ནས་གར་འཁྲབ་པ་སོགས་

[098B] གྲྭ་རྒྱུན་ལྔ་ཡང་ཕུལ་ཏེ་དེ་ཕྱིན་གདན་ས་ཆེན་པོ་འདི་ཀའི་སྤྱིན་པ་དག་གི་
གཙོ་བོ་ཞིག་ཏུ་གྱུར། དམུ་དགེ་དགོན་པའི་སྤྱིན་བདག་བྱེད་དགོས་ཀྱི་བཀའ་ཕེབས་པ་ཡང་དང་དུ་བླངས། དེ་ནས་ཕྱིར་ཆིབས་ཁ་བསྒྱུར་བར་དམུ་དགེའི་བླ་སྡེ་ཁག་དང། སོ་མང་རྒྱལ་མོ་ངོ་གཡོག་རྣམས་ཀྱིས་ཕེབས་སྐྱེལ་ཞུས། ལམ་
ཁར་མཛོ་དགེ་སྟེད་དུ་པཎ་ཆེན་གྱི་སྐུ་ཚབ་ཏུ་བཀྲ་ཤིས་ལྷུན་པོའི་འཆམ་ཕྱག་ལེན་སོགས་ལ་སྦྱངས་པའི་ཚོགས་གསོག་པ་ཞིག་འོང་ཡོད་པ་དེར། པཎ་ཆེན་མཆོག་ནས་བཀྲ་ཤིས་འཁྱིལ་དུ་འདི་ཀའི་ཕྱག་ལེན་ལྟར་གྱི་འཆམ་ལྕགས་མཁར་
དོགས་ཚུགས་དགོས་པས་ཁྱོད་ཀྱིས་དེར་ཚུལ་ལྡན་ཞིག་སློབས་གསུང་ཚུལ་ཞུས་པར་ཤིན་ཏུ་དགྱེས་ཏེ་མ་འགྱངས་པར་འོང་དགོས་པའི་བཀའ་ནན་ཕེབས། དེ་ནས་རིམ་གྱིས་གདན་སར་ཕེབས་སྐབས། ཤུལ་ནས་ཉིད་ཀྱི་ཁུ་བོ་ཆོས་རྗེ་སྐུ་
ན་སྨིན་ཏེ་གཤེགས་སོང་བ་ལ་འཇིག་རྟེན་དང་སྒོ་བསྟུན་ནས་ཤིན་ཏུ་སྐྱོ་བའི་ཚུལ་མཛད། དེ་ཉིད་ཀྱི་དགོངས་རྫོགས་སུ་ཚོགས་ཆེན་ལ་ཉིན་བདུན་གྱི་རིང་མ་ཎྀ་བསྒྲུབ་པར་མང་འགྱེད་གྱ་ནོམ་པ་སྩལ། སྟོང་སྐོར་སྤྲུལ་པའི་སྐུ་རིན་པོ་ཆེ་ཡང་
གདན་དྲངས་ཏེ་བསྔོ་རྟེན་རྒྱ་ཆེ་ཞིང་ངོས་གཙང་བ་ཕུལ། ཁོང་ལ་ཐོས་བསམ་གླིང་གི་ཆོས་གྲྭར་བཞུགས་ན་ལེགས་ཚུལ་བསླབ་སྟོན་གནང་སྟེ་བསྡུས་ཆེན་ནས་ཞུགས། ལྷ་སྲས་ཆིང་ཝང་དང་དཔོན་པེའི་སི་རྣམ་གཉིས་ཀྱང་ཕེབས་ཏེ་མཆོད་

[099A]༄༅། །ཡོན་ཞལ་འཛོམ་པའི་ནང་ལུགས་ཀྱི་བཀའ་གྲོས་ཞིབ་རྒྱས་གནང། ཧོར་ཟླ་གསུམ་པའི་བཅུ་གསུམ་ལ་མགོན་ཁང་དུ་ཕེབས་ཏེ་བསྐང་གསོ་གནང་བར། རྟེན་འབྲེལ་ཤིན་ཏུ་ལེགས་པ་བྱུང། དེ་གྲོལ་
ནས་ཚོགས་འདུ་ལ་སྔར་དགོན་ལུང་དུ་ལྕང་སྐྱ་རྡོ་རྗེ་འཆང་ལ། མི་ཏྲའི་དབང་ཞིག་གསན་འདུན་ཆེ་ཚུལ་ཞུས་པར། མཚན་སྒྲོགས་མཁན་པོས་ཁྲི་ཆེན་སྤྲུལ་སྐུའི་མདུན་ནས་གསན་ཡོད་པས་ཁོང་ལ་ཞུས་ན་ལེགས་གསུངས་ཡོད་པ་
ལྟར་མི་ཏྲའི་དབང་དང། རྡོ་རྗེ་འཆང་ཉིད་ལ་ཡང་རིམ་ལྔ་གསལ་སྒྲོན་གྱི་བཤད་ལུང་ཞུ་རྒྱུ་རི་བོ་རྩེ་ལྔའི་གནས་མཇལ་བཅས་ཀྱི་ཆེད་དུ། སྨད་ཕྱོགས་སུ་ཕེབས་རྒྱུའི་བཀའ་བསྒྱུར་ཏེ་གྲྭ་མང་ནས་བཤོལ་བཏབ་ཀྱང་ཞལ་བཞེས་
མ་གནང། དེ་ནས་བདུན་གཅིག་བཅད་རྒྱ་དམ་དུ་མཛད་པའི་ཐུན་མཚམས་སུ་མགོན་པོའི་ཞལ་ཐང་གཅིག་གི་ངོས་ལ་ཡུན་རིང་པོར་སྤྱན་གཏད་དེ་གཟིགས་བཞིན་པར་མགོན་པོའི་ཀ་བསྟོད་ཅིག་ལྗགས་རྩོམ་མཛད། འདིའི་ཚེ་
གྲུབ་ཆེན་ཤ་བ་རི་དབང་ཕྱུག་གིས་མགོན་པོ་ཞལ་གཟིགས་པའི་རིམ་པ་དང་མཐུན་པར་བསྟོད་པ་མཛད་པ་དེ་ཇི་ལྟ་བ་ཞིག་བྱུང་བར་གདོན་མི་ཟ་ཡང། སྦས་པའི་བརྟུལ་ཞུགས་ཁོ་ན་མཛད་དེ། དེ་འདྲའི་ཟུར་ཙམ་ཡང་མི་
གསུང། དེ་སྐབས་མགོན་པོའི་ཕྱིར་རྟེན་འཛུགས་པའི་ཆོ་ག་ཞིག་ཀྱང་གསར་རྩོམ་མཛད་པའི་སྟེང་ནས་ཆིབས་པ་སོགས་ཚེ་ཐར་བཏང། བར་སྐབས་སུ་བདེ་མོ་ཐང་ལ་ཁོར་ཙམ་ཕེབས་དགོས་ཤར་བས་བཞི་པའི་ཚེས་

[099B] དེའི་ཤུལ་ནས་ཝང་གི་དཔོན་མོ་སྐལ་བཟང་སྒྲོལ་མ་དུས་ཆོས་སུ་གྱུར་པའི་སར་སྤྱན་དྲངས་པར་བསྔོ་སྨོན་གནང། དེ་ཡང་རྗེ་ཉིད་ཨ་མཆོག་ཏུ་ཕེབས་ཁར། དཔོན་མོ་སྡོད་གནས་ཀྱི་ཕྱོགས་བཞིར་ཐོ་བཞི་
སློང་དུ་བཅུག་སྟེ་ཕྱག་ནས་འཐོར་ཡོད་པ་གེགས་དབང་དང་ཕྱག་ཕྱི་བ་རྣམས་སྤྱོད་ལམ་མ་གཟོ་བར་ཕྱོགས་གཅིག་གི་ཐོ་བསྒྱེལ་བའི་ངོས་དེ་ནས་མཚན་མོ་དམག་བརྒྱུག་པའི་རྨི་ལམ་ཡང་བྱུང་སྟེ་གང་ལྟར་ལས་ཀྱི་རྣམ་པར་སྨིན་པ་
ཐོག་ཏུ་བབས་ན་སངས་རྒྱས་བཅོམ་ལྡན་འདས་ཀྱིས་ཀྱང་ཤཱཀྱའི་བྱིས་པ་གསུམ་སྐྱོབས་མ་ནུས་པ་དང་འདྲ་བས་ལས་འབྲས་འདི་ལ་བག་ཟོན་བྱ་དགོས་སོ། །བཀྲས་ལྷུན་གྱི་ཚོགས་གསོག་པ་དེ་ཡང་འབྱོར་པར། གྲྭ་བ་བཞི་
བཅུ་སྐོར་ལ་འཆམ་སློབ་རྒྱུའི་བཀོད་ཁྱབ་དང་གཟིགས་རྟོག་མཛད། རྗེ་ཉིད་ཡུལ་ཐག་རིང་པོར་འབྱོན་རྒྱུའི་གཏམ་ཐོས་ནས་འོངས་པའི་མཇལ་པ་སྟོང་ཕྲག་དུ་མ་ལ་ཕྱག་དབང་དང་འདོད་ཆོས་སྩལ། ཚེས་དགེ་བར་ཚོགས་དབུས་སུ་
སྤྱན་དྲངས་ཏེ་ཞབས་བརྟན་ཕུལ་བར། བཀའ་ལན་དུ། ངེད་འཆིང་བ་ཀུན་ལྡན་གྱི་སོ་སྐྱེས་ཤིག་ལ་སྐྱེ་འཆིའི་རང་དབང་ག་ལ་ཡོད་ཀྱང། ལྷ་དང་བླ་མའི་ལུང་དང་བསྟུན་ན་ལོ་ཤས་བསྡད་ཆོག་པ་ཡོད། ངེད་རྒྱ་ནག་ཏུ་སོང་ཤུལ་
ནས་ཁྱེད་བླ་གྲྭ་ཀུན་གྱིས་ཆོས་འཆད་ཉན་ལ་རེམ་དགོས། ཞེས་སོགས་ཤ་ཚ་བའི་བསླབ་བྱ་ཞིབ་རྒྱས་གནང། དེ་ནས་མཆོད་ཁང་སོ་སོར་མཆོད་འབུལ་དང་བསྟན་འགྲོར་སྨོན་པའི་ཐུགས་བསྐྱེད་རླབས་པོ་ཆེ་མཛད་དེ་ས་ག་ཟླ་བའི་ཚེས་

[100A]༄༅། །ཉེར་གཉིས་ལ་རི་བོ་རྩེ་ལྔར་ཆིབས་ཀྱི་ཁ་ལོ་བསྒྱུར་བར་མཛད་དོ། །སྨྲས་པ། བུ་རམ་ཤིང་བསྟན་སྔོ་བསངས་སྡེ་ལ་ལོངས་སྤྱོད་མཁྱེན་དང་བརྩེ་བའི་སྤྲིན་ཕྲེང་ཆུ་རིས་ཅན། །ཟབ་ཡངས་ལེགས་
བཤད་ལུང་གི་རྔ་སྒྲ་གྲགས་པའི་གདངས་ལྡན་ཁོང་ཡུག་ཁྱབ་པར་དལ་གྱིས་རྒོད། །དྲི་མེད་རིགས་པའི་གློག་ཕྲེང་དྲ་བ་གསེར་མདོག་ན་ཆུང་སྒེག་ཅིང་རོལ་པའི་རྩེ་དགའ་འཛིན། །དེ་ཡི་ངོ་མཚར་སྙིང་ལ་འཕོས་པའི་སྐལ་བཟང་མདོངས་
མཐའ་རབ་དགས་མྱོས་པའི་གྲེ་འགྱུར་སྒྲོགས། །ཨེ་མ་ལེགས་བྱས་རྒྱ་མཚོའི་དགའ་ཆར་གྱིས། །གསེར་ལྡན་མ་ར་ཏ་ཀའི་སྟོད་གཡོགས་བཅིངས། །ཕྱོགས་ཀྱི་མཛེས་རྒྱན་པདྨོའི་གེ་སར། །སྤྱོད་པའི་ཡང་སློབ་བུང་བས་གླུ་དབྱངས་
ལེན༑ ༑ཁྱོད་ཐུགས་གངས་ཀྱི་རི་བོ་ལས་འོངས་ཆོས་ཚུལ་ཟད་མི་ཤེས་པའི་གངྒཱ་མ། །ངོ་མཚར་མུ་ཏིག་དོ་ཤལ་ཡིད་འོང་འཛུམ་ལྡན་དེ་ཡི་ཟིལ་མངར་མ་མྱང་ན། །ཚུལ་མཛེས་དྲ་བར་འཛངས་པ་སྨིག་རྒྱུའི་ཆབ་ཀྱིས་གདུང་པ་སེལ་བར་
ནུས་མིན་ཞེས། །བློ་གྲོས་ལག་ལྡན་ཕྱོགས་ཀྱི་གླང་པོ་མ་ལུས་ཁྱོད་ཞབས་བསྟེན་སླད་རིང་ནས་ཆས། །འདོད་རྒྱལ་སྒྲ་ལས་དྲངས་པའི་བསྟན་འཛིན་གྱིས། །མཚན་སྙན་དྲིལ་ཆུང་འཁྲོལ་བ་མང་ན་ཡང། །རྒྱལ་བསྟན་ནོར་བུའི་ཤིང་
རྟ་འདྲེན་ནུས་པའི། །བཤད་སྒྲུབ་གཉིས་འཐུང་དབང་པོ་ཁྱོད་མིན་སུ། །འཆད་རྩོད་རྩོམ་སོགས་བསྟན་དང་འགྲོ་བའི་དོན། །མ་ལུས་ཁྱོད་ཀྱིས་ཁུར་དུ་བཞེས་པ་ན། །བསྟན་པ་འཛིན་ཕྱིར་བྱོན་པ་ཕལ་མོ་ཆེ། །མཐོན་པོའི་ཁྲི་

[100B] །མཁས་པ་ཀུན་གྱི་དཔྲལ་བ་ལ། །ཁྱོད་བཀའ་ལས་ཀྱི་རི་མོ་བཞིན། །དེ་དག་ཟུར་ཕུད་ར་རི་ཡིས། །ཞབས་སེན་ཟླ་བའི་འཁྲི་ཤིང་མཛེས། །ཐ་མལ་གཟུགས་སུ་ཤར་བའི་མིའུ་ཐུང། །ཚོགས་གཉིས་
གཟི་བྱིན་རྒྱས་པའི་གོམ་སྟབས་ཀྱིས། །ཆོས་ཀྱི་རྒྱལ་སྲིད་ཡངས་པའི་ས་གསུམ་ཁྱོན། །མནན་ཚེ་གྲགས་པའི་ཆུ་གཏེར་མཁའ་ལ་འཕྱུར། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་
སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས་ཡུལ་མདོ་སྨད་ཀྱི་གདན་ས་ཆེན་པོ་གསུམ་དུ་འཆད་ཉན་མཛད་ཚུལ་གཙོ་བོར་གྱུར་པའི་སྐབས་ཀྱི་ས་རྒ་སྟེ་བདུན་པའོ།། །།ཚངས་པའི་སྲས་མོ་
ཆོས་ཀྱི་ཆུ་གཏེར་ལ། །རོལ་པའི་འཇོ་སྒེག་ལང་ཚོའི་པ་དན་དཀར། །ཐུགས་རྗེ་མཐུན་པའི་རླུང་གིས་གཡོ་བ་ཡིས། །བདག་བློ་ལེགས་བཤད་ནོར་བུའི་གླིང་དུ་སྒྲོལ། །དེ་ནས་ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་
ཚོགས་ཆེན་ཁྲི་ཟུར་བློ་བཟང་སྙན་གྲགས། །རྒྱུད་དུས་འཁྲོ་གྱི་དཔོན་སློབ་གཉིས་དང། དུས་འཁྲོ་སློབ་ཟུར། བླ་མ་དབུ་མཛད། རྡོ་རྗེ་འཛིན་པ་སོགས་རྟ་པ་བརྒྱ་ཕྲག་དུ་མས་ཆིབས་སྐྱེལ་དང་བཅས་ཕེབས་པ་གསེར་ཆེན་
ཆུ་ཁ་ནས་སྐྱེལ་མ་མང་ཕྱིར་སློག་སྟེ་ཁྲི་ཆེན་སྤྲུལ་པའི་སྐུ་དང་རྒྱུད་པ་དཔོན་སློབ་རྣམ་གཉིས་སོགས་རྟ་པ་བརྒྱ་ཕྲག་ཙམ་གྱིས་གད་སྐྱའི་བར་དུ་ཆིབས་སྐྱེལ་ཞུས། ཚོགས་ཆེན་ཞལ་ངོ། ཚོགས་ཆེན་དབུ་མཛད། རྒན་པ་དྲུག་དང་ནང་

[101A]༄༅། །ཆེན་སོ་སོའི་སྐུ་ཚབ་རྣམས་རྨ་ཆུའི་ཁ་བར་དུ་ཕྱིན། ཆུ་དམར་ཆེ་བ་ཚང་ནས་ཤེལ་དགོན་དུ་གདན་དྲངས་འཇིགས་བྱེད་དཔའ་ཅིག་གི་དབང་ཞུས་ཏེ་དངོས་འབུལ་བ་ཏེགས་ཤིང་བིས་མདོའི་སྒར་
བར་སྤྱན་དྲངས་ཏེ། གཡེར་གཤོང་ཆུང་བ་སོགས་བླ་གྲྭ་ཐམས་ཅད་ནས་བསུ་སྐྱེལ་བསྙེན་བཀུར་ཡང་དག་བསྒྲུབས། ཀ་མདོའི་དགོན། རྒྱ་ཀྱའི་དགོན་སོགས་ལམ་ན་ཡོད་པའི་སྡེ་དགོན་ཆེ་ཕྲ་མཐའ་དག་གིས་གུས་འདུད་
ལྷུར་བླངས། ལ་དམར་སྟེང་དུ་བྱ་ཁྱུང་གི་བླ་གྲྭ་རྣམས་ཀྱིས་ཐབས་བསུ་ཞུས། བིས་སྔོན་དུ་ཞག་ཐོག་སྐུ་འབུམ་རྒྱུད་པའི་བླ་མ་སོགས་ལས་སྣེ་རྣམས་ཆིབས་བསུར་འབྱོར་ཏེ་གདན་འདྲེན་གྱི་ཞུ་བ་ནན་ཏན་ཕུལ་ཀྱང་ཐུགས་བྲེལ་གྱིས་
ཕེབས་པ་མ་ཤར་བས། ལམ་ཁར་སྐུ་འབུམ་གྱི་གྲྭ་བ་ཕལ་ཆིར་འོངས་ནས་མཇལ་ཁ་ཞུས། ཐུའུ་བཀྭན་རིན་པོ་ཆ་ནས་དམར་གཙང་དུ་ཞག་བབས་སོགས་ཀྱི་གྲ་བསྒྲིགས་གནང་བའི་ཐོག་ཏུ་གདན་དྲངས་ཏེ་རྒྱའི་ལུགས་ཀྱི་དབྱར་དགུན་
གྱི་ན་བཟའ་ཆ་ཚང། ཆིབས་དྲེལ་སྤོས་སྣམ་སོགས་ཕབས་རྫོངས་གཏོས་ཆེ་བ་ཕུལ། དེར་བཞུགས་ཐོག་དཔོན་པེའི་སི་བཱ་ཐུར་དེའི་ཆིང། དཔེར་མོ་ནོར་འཛིན་དབང་མོ། ཆ་གན་ནོ་མིན་ཧན་གྱི་མི་སྣ། ཝང་གི་ཨེལ་ཆི་རྣམས་ཕེབས་
སྐྱེལ་དུ་འབྱོར། ཐུའུ་བཀྭན་རིན་པོ་ཆེ་དང་ཡབ་སྲས་གཉིས་ཞག་གཉིས་ལྷན་དུ་བཞུགས་ནས་གསུང་གླེང་དམར་བར་མཛད་ཅིང། ཕྱི་ཉིན་ཡང་ས་ཚིགས་གསུམ་གྱི་བར་དུ་ཆིབས་སྐྱེལ་གནང། ཧར་ཆེན་ཕྱོགས་ནས་གྲྭ་རྒྱུན་ཉི་ཤུ་

[101B] ཏེའི་ཐུང་ཆུའི་ཚུར་ཁར་ཏེའི་ཐུང་དགོན་ཆེན་གྱི་བླ་གྲྭ་རྣམས་ཕེབས་ནས་ཞབས་བརྟན་གྱི་དངོས་འབུལ་བཏེགས་ཤིང། ལམ་
སྒྲོན་དང། བླ་མའི་རྣལ་འབྱོར་སོགས་འདོད་ཆོས་འགའ་ཞིག་ཞུས། གྲྭ་བ་བདུན་ཙམ་ལ་བསྙེན་རྫོགས་ཀྱི་སྡོམ་པ་ཕོགས། ཏེའི་ཐུང་དཔོན་པོ་ཀླུ་སྐྱབས་ཀྱིས་གདན་དྲངས་ཏེ་བསྙེན་བཀུར་ཡང་དག་བསྒྲུབས་པར་དགྱེས་གཟིགས་
གནང། ངེ་ནས་ཀྲོང་ལིང་བརྒྱུད་དེ་ཕེབས་པར་ཟུང་ཤན་མཁར་གྱི་ཉེ་འདབ་ཏུ་སྟག་ལུང་དགོན་པའི་བླ་མ་ལས་སྣེ་རྣམས་ཀྱིས་ཐབ་བསུ་དང་དངོས་འབུལ་ཞུས། དཔའ་རི་ཕྱོགས་ཀྱི་མཇལ་བ་མང་དུ་འདུས་པ་ལ་ཕྱག་དབང་སོགས་ཀྱིས་རེ་
པ་བསྐང། ས་ཡན་ཇང་བརྒྱུད་དེ་ཨ་ལག་ཤའི་ས་ཆར་ཕེབས་པ་ན་ཐོང་གེ་ཐུ་ས་ལག་ཆིས་བསྙེན་བཀུར་གྱ་ནོམ་པ་ཞུས་པར་འདོད་ཆོས་འགའ་ཞིག་སྩལ། དེའི་ལུ་ལཱ་སྟེང་ནས་རིམ་གྱིས་ཕེབས་པར་འབྱོར་ལྡན་དུ་མས་བསྙེན་
བཀུར་ཞིང། དར་རྒྱས་ནོ་མིན་ཧན་གྱིས་ཐབ་བསུ་དང་འབུལ་ནོད་སྤམ་མཐོབ་བཏེགས། ཨ་ལག་ཤ་ཝང་ནས་མཚམས་ཞུས་དང་ཕྱིར་ལམ་ཕེབས་དགོས་ཀྱི་གསོལ་བ་བཏབ། དེ་ནས་ཨོར་དུ་སུའི་ས་ཆར་ཕེབས་པའི་ཚེ་ཨོ་
ཐོག་ཝང་གི་ཤོག་མེ་རིན་ཚེ་རིང་སྐྱབས་སོགས་ཀྱིས་བསྙེན་བཀུར་ཕུ་དུད་ཞུས། ཝང་གིས་ཕུལ་བའི་འུ་ལཱ་སྟེང་ནས་ཕེབས་པར་ཆ་གན་ཞབས་དྲུང། ཨོ་ཐོག་ཝང་དོན་གྲུབ་རྒྱ་མཚོ་སོགས་ཆིབས་བསུ་དགེ་འདུན་སྟོང་རྭ་ཅན་གྱི་

[102A]༄༅། །སེར་སྤྲེང་དང་བཅས། ཨོ་ཐོག་ཝང་གི་དགོན་པ་ཨུལ་ཛུས་ཐུ་སུ་མེར་ཕྱག་ཕེབས། ཝང་ལ་ནཱ་ག་རཀཤའི་རྗེས་གནང་དགེ་འདུན་མང་ལ་གཞི་གསུམ་ཆོ་གའི་ལུང་སོགས་སྩལ་ཏེ་གཞི་གསུམ་གྱི་
ཕྱག་བཞེས་མ་ཉམས་པ་དགོས་པའི་བསླབ་བྱ་མཛད། གཞན་ཡང་ཕྱག་དབང་དང་ཆོས་འབྲེལ་ཞུ་པ་དང་མི་ཕྱེད་དད་པའི་རོལ་མཚོ་ལས་འོང་བའི་དངོས་འབྱོར་གྱི་འབུལ་བ་འདེགས་མཁན་ཆེས་མང་བ་དབྱར་གྱི་ཆར་སྤྲིན་བཞིན་དུ་
འདུས། ཝང་ནས་ཀྱང་གསོལ་སྟོན་དང་སྔ་ཕྱིར་དངུལ་སྲད་སུམ་བརྒྱ། རྟ་དགུ་རྔ་མོང་དགུས་མཚོན་པའི་དངོས་འབུལ་ཕེབས་སྐབས་ཀྱི་འུ་ལཱ་སོགས་གང་ཅིའི་བསྙེན་བཀུར་ཕུལ་དུ་ཕྱིན་པ་བསྒྲུབས་ཏེ་ཙུན་གར་པེའི་སིའི་སྟེང་དུ་ཕེབས་
པེའི་སིའི་དགོན་གསར་གྱི་བླ་མ་ལས་སྣེ། པེའི་སི་སོགས་ཀྱི་རྟ་བསུ་དུར་སྨྲིག་འཆང་བའི་ཚོགས་ཀྱི་སེར་སྦྲེང་སོགས་བཀུར་སྟི་རིམ་གྲོ་བླ་ན་མེད་པས་མཉེས་པར་བྱས། དེར་ཞག་བཞི་བཞུགས་རིང་ཚེ་རྟ་ཟུང་འབྲེལ། འཇམ་དཔལ་
ནག་པོ། ཤྲ་མ་ཎ། ཁྱུང་ཁྲ་སོགས་ཀྱི་རྗེས་གནང། ས་ལུགས་ཁྱུང་ཁྲའི་ལས་ཚོགས་ཀྱི་ལུང་སོགས་འདོད་ཆོས་གང་ཞུས་ཀྱིས་རེ་བ་བསྐང། ཨོར་དུ་སུའི་ཚེ་རིང་ཝང་དང། ཨོས་ཤིང་པེའི་སི་གཉིས་ཀྱང་མཇལ་བར་འོངས་ཏེ་དངོས་
འབྱོར་གྱིས་མཆོད་སྦྲིན་བསྟར་ནས་ཆོས་འབྲེལ་ཞུས། ཙུན་གར་པེའི་སི་ནས་རི་པོ་རྩེ་ལྔ་བར་དུ་རང་ཉིད་དངོས་ཀྱིས་ཕེབས་སྐྱེལ་དང། འུ་ལཱ་སོགས་ཀྱི་མཐུན་རྐྱེན་བསྒྲུབས། རི་བོ་རྩེ་ལྔར་འབྱོར་བའི་སྔ་ཉིན་ལྕང་སྐྱ་རྡོ་རྗེ་འཆང་གི་

[102B] ཕྱི་ཉིན་འདན་མ་ཞབས་དྲུང་རིན་པོ་ཆེས་གཙོས་སྐུ་འཁོར་དྲག་རིམ་རི་བོ་རྩེ་ལྔའི་ཇ་སག་བླ་མ་སོགས་རྟ་བསུ་ཕེན་ཆེ་བ་དང། ཕུ་ས་ཏིང་གི་གྲྭ་པ་རྣམས་ཀྱི་སེར་སྦྲེང་བཀོད་
པ་ཕུན་སུམ་ཚོགས་པས་མདུན་བསུས་ཏེ་དགོན་པར་ཕེབས། དེའི་ཚེ་ལྕང་སྐྱ་ཐམས་ཅད་མཁྱེན་པ་བཅད་རྒྱ་ཤིན་ཏུ་དམ་པོར་བཞུགས་སྐབས་ཡིན་པས་རྗེ་ཉིད་གཅིག་པུར་དངོས་མཇལ་མཛད་ཅིང་ལུགས་གཉིས་དང་འབྲེལ་བའི་ནང་
སྦྱར་གྱི་གསུང་གླེང་ཤིན་ཏུ་འཕེལ། སྐུ་མཚམས་ཀྱི་ཁོང་དེར་རྗེ་ཉིད་ནས་ཞབས་བརྟན་ཕུལ་ཞིང། དངུལ་སྲང་ལྔ་བརྒྱ་ཕྲུག་ཐེར་དུ་མ་སོགས་སྐྱེས་ཀྱི་ཚུལ་དུ་ཕུལ། ཟླ་བ་བདུན་པའི་ནང་དུ་རི་བོ་རྩེ་ལྔའི་གནས་སྐོར་ལ་ཕེབས་པའི་ཚེ་
མཐོང་སྣང་ཕུག་པར་འཇིགས་བྱེད་ཞལ་ཕྱག་ཡོངས་རྫོགས་ཤིག་གཟིགས་པར་དངོས་སུ་གསུངས་ཤིང། གཞན་ཡང་གཟིགས་སྣང་ཁྱད་པར་ཅན་མང་པོ་བྱུང་ཚོད་དུ་འདུག་ཅེས་གཟུར་གནས་འགའ་ཞིག་གླེང། དེ་ནས་སངས་རྒྱས་རབས་
བདུན་གྱི་ལྷ་ཁང་དུ་བདུན་ཕྲག་གཉིས་ཀྱི་རིང་སྐུ་མཚམས་གནང་སྟེ་ཐུགས་དམ་ལ་གཞོལ་བའི་ཚེ་རྟེན་གཏོར་ལ་སྡུ་གསེར་གྱི་ཁ་དོག་ལྟ་བུ་རིང་པོ་ཞིག་སྐྱེས་པ་ཀུན་གྱིས་མཐོང་སྟེ་ཡ་མཚན་དུ་གྱུར་པ་ནི་འཕྲིན་ལས་ཕྱོགས་མཐར་རྒྱས་པའི་
དངོས་གྲུབ་ཀྱི་རྟགས་ཤིག་ཡིན་ནམ་སྙམ། དེར་ལྕང་སྐྱ་ཐམས་ཅད་མཁྱེན་པའི་གསོལ་དཔོན་ནམ་མཁའ་སོགས་འགའ་ཞིག་གིས་ཞུས་ངོར་ལྕང་སྐྱ་རྡོ་རྗེ་འཆང་ཆེན་པོས་མཛད་པའི་ལྟ་བའི་གསུང་མགུར་དོན་ཤིན་ཏུ་ཟབ་ཅིང་བརླིང་ལ་རྒྱ་

[103A]༄༅། །ཆེ་བ་གསུང་ཟིན་ཡོངས་གྲགས་དང་མི་མཐུན་པའི་རྒྱུད་ཚིག་ལྟ་བུ། དེང་དུས་ཀྱི་མཁས་པར་རློམ་པ་སུས་ཀྱང་བློས་རང་རྩལ་ལ་བརྟེན་ནས་དཔོག་པར་མི་ནུས་པ་དེ་ཉིད་ལ་འགྲེལ་པ་ཚིག་གི་སྒྲོན་མེ་ཞེས་
འཕགས་ཡུལ་གྱི་གྲུབ་མཐའ་བཞི་དང། བོད་ཀྱི་ས་རྙིང་དཀར་འབྲུག་སོ་སོའི་ལྟ་བའི་གནད་མ་ལུས་པ་སྒྱུ་རུ་རའི་འབྲས་བུ་བཞིན་དུ་མ་འདྲེས་པར་རྗེན་པར་སྟོན་པའི་ལེགས་བཤད་རྨད་དུ་བྱུང་བ་འདི་ཉིད་ལྗགས་རྩོམ་མཛད། རྗེས་ནས་
གསོལ་དཔོན་ནམ་མཁའ་སོགས་ཀྱིས་རྡོ་རྗེ་འཆང་ཆེན་པོར་གཟིགས་འབུལ་ཞུས་པའི་ཚེ་འཇམ་དབྱངས་བཞད་པ་ཚང་ལ་ལྡེ་མཐུན་ཞིག་ཡོད་པ་ཡིན་འདུག་གསུངས་པ་གནས་སྐབས་ཉམས་མཚར་ལྟ་བུ་ལ་ལེགས་པར་བརྟགས་ན་གསུང་དེ་ཤིན་
ཏུ་ཟབ་ཅིང། དེར་མ་ཟད་འགྲེལ་པ་རྩོམ་སྐབས་དེ་ལ་ཉེ་བར་མཁོ་བའི་ཕྱག་དཔེ་གཅིག་ཀྱང་མ་འབྱོར་བཞིན་དུ་ཐུགས་ནས་དེ་ཙམ་ཐོན་པ་གསུང་རབ་མཐའ་དག་ལ་ནང་བྱན་ཚུད་པའི་རྟགས་སུ་འདུག་ཅེས་ཤིན་ཏུ་དགྱེས་པའི་བསྔགས་བརྗོད་
མཛད། སྒོ་མང་དཔོན་སློབ་སྐལ་བཟང་དངོས་གྲུབ་པའི་ཞལ་ནས་ཀྱང་འགྲེལ་བ་འདིས་གསུང་མགུར་ཉུང་དུ་དེ་གཞུང་རྒྱ་ཆེན་པོ་ཞིག་ཏུ་བྱས་འདུག་གསུངས་པ་བདག་གིས་དངོས་སུ་ཐོས་ཏེ་མཁས་པ་རྣམ་དཔྱོད་ཅན་གྱི་གསུང་དུ་སྣང། ཕྱིས་སུ་རྙིང་
མའི་འཆལ་པོ་ཞིག་གིས་རྩ་འགྲེལ་འདི་དག་ལ་དགག་པ་ཞིག་བརྩམས་འདུག་ཟེར་བ་ཐོས་ནས་དང་པོར་དགག་ལན་ཞིག་བྱེད་འདོད་ཀྱང། རྗེས་སོར་དེའི་དཔེ་ཞིག་མཐོང་བར་ནང་དུ་ཕྱོགས་སྔའི་ཁས་ལེན་ལ་གནོད་བྱེད་དང་ཁོ་རང་གི་འདོད་པའི་

[103B] ཐན་ཕྱོགས་སྔའི་འདོད་ཚུལ་གྱི་དངོས་ཟིན་ཙམ་ཡང་དཔྱིས་ཕྱིན་ཞིག་སྐྱོར་མ་ཐུབ་འདུག་ནའང། ཀུན་སློང་ངན་པའི་གདོན་གྱིས་སྙིང་རྩ་དཀྲུགས་ཏེ་འཆལ་གཏམ་ཁ་ནས་གང་ཐོན་
དུ་སྨྲས་པའི་སྨྱེན་ཚིག་འབའ་ཞིག་ཏུ་སྣང་བས། དཔལ་ཆོས་ཀྱི་གྲགས་པས། ལན་ནི་འབྲེལ་མེད་བཞད་གད་དོ། །ཞེས་གསུངས་པ་ལྟར་ཁྲེལ་དགོད་བྱ་བའི་ཡུལ་ཡིན་གྱི། རིགས་ལམ་དང་འབྲེལ་བའི་དགག་ལན་གྱི་འོས་མིན་པར་མཐོང་ནས། རྩོམ་
པའི་ངལ་བ་མ་བྱས་ཏེ། ཁོ་རང་གི་དཔེ་ལྟར་གཞུང་ཐོག་ཏུ་མ་འབྲེལ་བའི་ཚིག་རྩུབ་མང་པོ་ཞིག་བྲིས་ཀྱང་སྣག་ཤོག་གི་གྲོན་ལས་མེད་ལ། རྩ་འགྲེལ་འདི་རྣམས་ཀྱི་དགོངས་དོན་དྲི་མ་མེད་པའི་རིགས་པའི་རྒྱབ་བརྟེན་དང་བཅས་ཚུལ། ཀླུ་སྒྲུབ་ཡབ་སྲས་
ཀྱི་གཞུང་དང་ངེས་དོན་གྱི་མདོ་སྔེ་མཐའ་དག་གུང་བསྒྲིགས་ནས་བཤད་དུ་ཡོད་མོད་ཀྱང། ཕྱོགས་ལྷུང་དང་མ་རིག་པའི་ལིང་ཏོག་གིས་བློ་མིག་ཡོངས་སུ་བསྒྲིབས་པའི་བླུན་པོ་འདི་ལྟ་བུ་ལ། བཤད་ཀྱང་དོན་དུ་མི་འགྱུར་བར་མ་ཟད་ཕུང་ཀྲོལ་གྱི་གཞི་
ཆེན་པོར་འགྱུར་བ་ཆོས་ཉིད་ཡིན་ཏེ། འདི་འདྲ་ལ་དགོངས་ནས་དབུ་མའི་གཞུང་ལས། ལག་འགྲོ་འོ་མ་འཐུང་བ་ལས། །དུག་འཕེལ་འགྱུར་པ་འབའ་ཞིག་གོ་ཞེས་གསུངས་ཤིང། ཤེས་རབ་བརྒྱ་པ་ལས་ཀྱང། གང་ལ་རང་གི་ཤེས་རབ་མེད་
དེ་ལ་བསྟན་བཅོས་ཅི་བྱར་ཡོད། །མིག་གཉིས་དང་ནི་བྲལ་བ་ལ། །མེ་ལོང་གིས་ནི་ཅི་ཞིག་བྱ། །སྦྲུལ་ལ་འོ་མ་བླུད་པ་ནི། །དུག་འཕེལ་འགྱུར་པ་ཁོ་ནར་ཟད། །ངན་པ་རྣམས་ལ་གདམས་པ་ཡང། །ཚིག་པ་ཟ་འགྱུར་ཞི་མི་འགྱུར། །ཞེས་གསུངས་པ་

[104A]༄༅། །ལྟར་རོ། །འོན་ཏེ་རྒྱུ་མཚན་ཅུང་ཟད་ཀྱང་མེད་པའི་ཅོལ་གཏམ་འདི་ལྟ་བུ་ལ་ཡང་རི་བོང་ཅལ་གྱི་དཔེ་བཞིན་རིགས་མཐུན་གྱི་རྨོངས་པ་རྣམས་མངོན་པར་དགའ་བས་ལེགས་བཤད་ཟབ་མོར་འཛིན་ཅིང་
མཁས་པ་དང་མཁས་པའི་ལེགས་བཤད་ལ་དགྲར་ལྟ་བ་ནི་སྤྱིར་སྙིགས་མའི་རང་མཚང་དང། ཁྱད་པར་དུ་རང་ཉིད་ཟབ་མོའི་གནས་ལ་རྨོངས་པའི་དེ་ཉིད་གསལ་བར་ངོམས་པའི་མཚན་མ་ཡིན་ཏེ། ཤེས་རབ་སྡོང་བུ་ལས། བླུན་པོས་བླུན་
པོ་མཐོང་གྱུར་ན། །ཙན་དན་པས་ཀྱང་བསིལ་བར་བྱེད། །གལ་ཏེ་མཁས་པ་མཐོང་གྱུར་ན། །ཕ་གསོད་པ་ན་ལྟ་བུར་སེམས། །ཞེས་ཇི་སྐད་འབྱུང་བ་བཞིན་ནོ། །སེམས་ཀྱི་རྡོ་རྗེའི་རང་མདངས་ལྟ་བའི་གླུ། །རོལ་བའི་རྡོ་རྗེའི་ཐུགས་བཅུད་
གདམས་པ་མཆོག་ཟབ་བརླིང་རྡོ་རྗེའི་ཚིག་གི་དགོངས་པའི་དོན། །མི་ཕྱེད་རྡོ་རྗེའི་རང་བཞིན་རྟོགས་དཀའ་པ། །ཇི་བཞིན་འགྲེལ་པའི་ལེགས་བཤད་གདོང་ལྔའི་དབྱངས། །བསྒྲགས་ཚེ་བདུད་ཀྱི་གཉེན་གྱུར་རི་དྭགས་མོ། །སྡང་ཞུགས་སྨོད་
པའི་ཚིག་གི་ལྗང་ལྗིན་བཅས། །རང་མཚང་རྨོངས་པའི་མངལ་ཁུར་ས་ལ་ལྷུང། །མཁས་པའི་ལེགས་བཤད་ཉིད་ལ་འཕྲོས་བླངས་ཏེ། །མཁས་པས་སྨད་པའི་ཚིག་ངན་འབའ་ཞིག་གིས། །མཁས་པའི་གཞུང་དང་རང་ཉིད་སུན་འབྱིན་
པའི༑ ༑མཁས་རློམ་གང་དེ་ལིང་ཏོག་འདྲ་བར་གསུངས། །ཀྱེ་མ་ཕྱོགས་འཛིན་ཆང་གིས་མྱོས་པས་འཆད་རྩོད་རྩོམ་པའི་མིག་ཟུམ་སྟེ། །སྡང་བའི་སྣ་ཞགས་བརྐྱངས་ནས་ལྟ་ངན་ནགས་སུ་རྒྱུ་བའི་གླང་པོ་ཆེ། །དྲན་ཤེས་ལྕགས་ཀྱུ་ལས་

[104B] །རྨོངས་པའི་འཁོར་ཚོགས་བུང་པའི་ཕྲེང་དཀྲིགས་བསྟོད་དབྱངས་སྙན་སྒྲོགས་ཀྱེ་མ་མཚར། །འོན་ཀྱང་འོས་དང་མི་འོས་དམན་མཆོག་གི་སྐྱེ་བའི་རིམ་པ་ཅི་ཡང་སྲིད་པའི་ཕྱིར། །རྒྱ་མཚོའི་སྐ་རགས་
འཆིང་བའི་ས་ཆེན་འདི། །འབྱུང་པོ་འཛིན་པ་ཞེས་བྱར་ཀུན་ཏུ་གྲགས། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །བརྒྱད་པའི་ཚེས་ལ་ལྕང་སྐྱ་རྡོ་རྗེ་འཆང་སྐུ་མཚམས་གྲོལ་ཏེ་རྗེ་ཉིད་ནས་གསོལ་བ་བཏབ་པ་བཞིན་དུ་ཞབས་འབྲང་
རྣམས་དང་བཅས་པར་བདེ་ལམ་གྱི་སྔོན་འགྲོ་ཐུན་མོང་མ་ཡིན་པ་སོགས་དང། ཉིད་གཅིག་པུར་ཟབ་ཆོས་འགའ་ཞིག་སྩལ། དེ་སྐབས་རི་ཁྲོད་ཀུན་ཏུ་བདེ་བའི་ཚལ་གྱི་འདུ་ཁང་དང་རྟེན་བཞེངས་གསར་བ་རྣམས་ལ་ལྕང་སྐྱ་རྡོ་རྗེ་འཆང་དང་རྗེ་ཉིད་
ཡབ་སྲས་ཀྱིས་ལྷན་དུ་སྤྱན་དབྱེའི་ཆོ་ག་རྒྱས་པར་གནང། ཡབ་སྲས་གཉིས་གསུང་འབྲོས་ཀྱི་ཚེ། རྡོ་རྗེ་འཆང་ནས་ད་ལན་ཁྱེད་ཀྱིས་བརྒྱལ་པོ་ལ་ངེས་པར་མཚམས་ཞུས་ཤིག་བྱེད་དགོས་གསུངས་པར། གཟུགས་གཞི་སོགས་གང་ས་ནས་དེ་འདྲ་མི་ནུས་
པས་ངེད་འདིར་ཡོང་པ་རྒྱལ་པོས་མི་མཁྱེན་པའི་ཐབས་ཤིག་སྐུ་ཞབས་རང་མཁྱེན་ཞུས་པ་ལ། ངའི་ལོ་ཚོད་འདིར་སླེབས་པར་འདང་ཞིག་མི་རྒྱག་ན་རྗེས་སོར་ང་ལ་དཔེ་ཆ་རེ་བླངས་ནས་སྟེར་རྒྱུ་མིན་ནམ་གསུངས་པས་རྗེ་ཉིད་ནས་རྒྱལ་པོས་མཁྱེན་མི་
དགོས་པའི་ཞལ་ལེན་གནང་ན་ཞབས་ཕྱི་སྐུ་ཞབས་རང་གི་དགོངས་པ་བཞིན་བསྒྲུབས་ཆོག་ཞུས་ཀྱང་ཅུང་ཟད་མ་དགྱེས་པའི་ཚུལ་གྱིས་ལན་དངོས་སུ་མ་གནང། རིམ་ལྔ་གསལ་སྒྲོན་གྱི་བཤད་ལུང་སྙན་གསན་ཕུལ་བར་རྗེས་སོར་ཕོ་བྲང་དུ་

[105A]༄༅། །ཕེབས་ནས་གནང་རྒྱུའི་ཞལ་བཞེས་མཛད། དེ་ཀའི་སེར་མོ་པའི་དགོན་པ་རྣམས་དང་ཧྭ་ཤིང་གི་ལྷ་ཁང་སོ་སོར་ཆེ་ཆུང་གི་བབས་དང་བསྟུན་པའི་གནང་སྦྱིན་མཛད་ཅིང་རྒྱའི་གྲྭ་བའི་ཁྲོད་ནས་དཔའ་པོ་གཅིག་
པའི་དབང་སོགས་བཀའ་ཆོས་དང་ལྗགས་རྩོམ་ཞུ་མཁན་མང་དུ་བྱུང་བ་རྣམས་ཀྱི་འདུན་པ་བསྐང། རི་བོ་རྩེ་ལྔའི་གནས་མཇལ་སོགས་ཀྱི་བཞེད་དོན་གྲུབ་སྟེ་ཆིབས་ཁ་བསྒྱུར་ནས། སྔར་ཆོས་སྐྱབས་ཏི་ཡན་ཆིས་གདན་འདྲེན་གྱི་ཞུབ་
ནན་ཏན་ཕུལ་ཡོད་པ་བཞིན་དེའི་དགོན་པར་ཕེབས། ཞག་མང་དུ་བཞུགས་ཤིང་ཏི་ཡན་ཆི་ནས་བསྙེན་བཀུར་གཟབ་རྒྱས་ཞུས། ཁོང་གིས་གཙོས་དོན་གཉེར་ཅན་དུ་མ་ལ་ཟབ་རྒྱས་ཆོས་ཀྱི་བཀའ་དྲིན་ཡང་དག་པར་སྩལ། ཉིན་
གཅིག་གསོལ་སྟོན་སྟེང་ནས་རྗེ་ཉིད་ཀྱི་ཞབས་འབྲང་དུ་འོང་པའི་ལྷ་རམ་པ་བསོད་ནམས་དབང་རྒྱལ་དང། དུར་བདེ་ལྷ་རམ་པ་རབ་རྒྱས་གཉིས་ཚོགས་གླེང་བྱེད་དུ་བཅུག་པར་ཁོང་རྣམ་གཉིས་ནས་ལུང་དང་རིགས་པ་དྲི་མ་མེད་པའི་
འབེལ་གཏམ་ཕུལ་དུ་ཕྱིན་པའི་མཆོད་སྤྲིན་བསྟར་བ་ལ་ཐུགས་ཤིན་ཏུ་དགྱེས་པའི་སྟངས་ཀ་མཛད་ཅིང་ལེགས་སོའི་དཔའ་དར་གནང། དེ་ནས་ཆ་གན་ཏི་ཡན་ཆིའི་སུ་མེར་ཕེབས། དེ་དང་ཉེ་བའི་ཆ་ཆ་གན་པཱེ་ཤིང་དུ་ཐོར་གོད་ལྷ་
རམ་བ་དགེ་བཤེས་བློ་བཟང་སྙན་གྲགས་དང་དར་ཧན་པཱེ་ལི་རྣམ་རྒྱལ་རབ་བརྟན་གཉིས་ཀྱིས་མཇལ་ཏེ་གདན་འདྲེན་ཞུས་པར་སླར་ཕེབས་རྒྱུའི་ཞལ་བཞེས་གནང། མཚོ་བདུན་པར་གྱི་འུ་ལཱ་ཕུལ་ཞིང། དེ་ནས་དུར་བེད་ཝང་གིས་གདན་

[105B] ཝང་གི་ཨུརྒེ་ནས་སྐུ་རིམ་འགའ་ཞིག་གནང་ཞིང་འདོད་ཆོས་ཀྱང་མང་དུ་སྩལ་པར་ཡོན་འབུལ་སྤམ་མཐོ་བ་བཏེགས། དེར་བཞུགས་སྐབས་ཐུ་མེད་པེའི་སིས་གདན་འདྲེན་ལ་རྡོ་རམ་པ་ངག་དབང་ཤེས་རབ་དང་
ཇ་ལན་གཅིག་བཅས་མངགས་པ་འབྱོར་ཏེ་སྙན་གསན་ཕུལ་བར་སླར་ཕེབས་རྒྱུའི་ཞལ་བཞེས་གནང། དེ་ནས་སུ་ཉིད་གཡས་རུའི་ཝང་གིས་གདན་དྲངས་ཏེ་ཝང་འཁོར་བཅས་སོགས་རྟ་པ་བརྒྱ་ཕྲག་དུ་མས་མདུན་བསུས་ནས་ཨུརྒེར་ཕེབས་
གསོལ་སྟོན་རྒྱས་པ་དང་རྟ་ནོར་དགུ་བཅུ་རྔ་མོང་བདུན་ཅུ་སོགས་ཀྱི་འབུལ་ནོད་བསྟར་ཏེ་གསོལ་བ་བཏབ་པ་བཞིན་ཆོས་ཀྱི་བདུད་རྩིའི་དགའ་སྟོན་གནང། དེ་ནས་ཕེབས་པའི་ལམ་ཁར་སུ་ཉིད་གཡོན་རུའི་ཐོ་ཡོན་ཆོས་རྗེས་བཞུགས་གུར་སོགས་
གྲྭ་བསྒྲིགས་ཀྱི་སྒུག་སྡོད་བྱས་ཡོད་པར་ཕེབས་ཏེ་ཆོས་བཀའ་འགའ་ཞིག་སྩལ། ཁོང་གིས་ཀྱང་སྟོན་མོ་གཟབ་རྒྱས་དང་དངུལ་སྲང་སུམ་བརྒྱ་སོགས་ཀྱི་དངོས་འབུལ་བཏེགས། ལམ་སྐབས་ཐམས་ཅད་དུ་དཔོན་ཁག་སོ་སོ་ནས་རང་རང་གི་ས་
ཚིགས་སུ་འུ་ལཱ་སོགས་ཀྱི་གྲྭ་བསྒྲིགས་ཐོགས་མེད་དུ་ཞུས། མི་སྔེ་རྣམས་ལའང་ཁྲལ་གྱི་འདུ་ཤེས་མེད་པར་རྗེ་འདིའི་ཞལ་མཐོང་བ་ཙམ་གྱིས་ཡིད་ཚིམ་སྟེ་བསོད་ནམས་ཀྱི་ཞིང་ས་བླ་ན་མེད་པ་འདི་འདྲ་དང་མཇལ་རྒྱུ་ཞིག་བྱུང་བ་ངེས་པར་
སྐལ་བ་བཟང་སྙམ་དུ་དགའ་དད་འགྲན་པ་བཞིན་དུ་འཕེལ་བས་འཁོར་བ་མཐའ་ཅན་དུ་བྱས། དོ་ལོན་ནོར་དུ་ཕེབས་སྐབས་ལྕང་སྐྱ་རིན་པོ་ཆེའི་མཛོད་ནས་བསྙེན་བཀུར་ཕུལ་དུ་ཕྱིན་པ་བསྟབས་ཤིང། རྟ་འུ་ལཱ་སོགས་ཀྱི་མཐུན་རྐྱེན་

[106A]༄༅། །བསྒྲུབས། བཅུ་གཅིག་པའི་ནང་ལ་ཡེ་ཧོར་དུ་ཕེབས་སྐབས། ཞག་གཅིག་གི་སར་མཚན་སྒྲོགས་མཁན་རིན་པོ་ཆེས་གཙོས་ཡེ་ཧོར་གྱི་བླ་མ་ལས་སྣེ་རྣམས་ཆིབས་བསུར་བྱོན་ཏེ་ཇ་ཐབ་ཞུས། ཕྱི་ཉིན་
ཡེ་ཧོར་དུ་འབྱོར་ནས་མཁན་རིན་པོ་ཆེའི་གཟིམས་ཁང་ཏཱ་ཕུ་ཟིར་ཕྱག་ཕེབས། དེར་བཞུགས་རིང་ཡེ་ཧོར་གྱི་བླ་གྲྭ་མང་ལ་བཅུ་གཅིག་ཞལ་གྱི་དབང་དང། གཞན་ཡང་ཕན་ཚུན་གྱི་དགོན་སྡེ་དུ་མའི་བླ་གླ། ཙུན་གར་ཨོས་ལོད་པ་སོགས་
དད་འདུས་ཀྱི་མཇལ་བ་ཆེས་མང་བ་ལ་ཕྱག་དབང་དང་འདོད་ཆོས་རབ་བྱུང་བསྙེན་རྫོགས་བསྙེན་གནས་ཀྱི་སྡོམ་པ་སོགས་སྩལ་ཏེ་སོ་སོའི་ཡིད་ཀྱི་རེ་འབྲས་སྨིན་པར་མཛད། སླར་ཡང་རྩ་བའི་སྦྱིན་བདག་དམ་པ་ཐུ་མེད་ཧ་མག་ག་པེའི་སིས་གདན་
འདྲེན་གྱི་མི་སྣ་འུ་ལཱ་དང་བཅས་མངགས་པ་འབྱོར་པས་བཅུ་གཉིས་པའི་ནང་དུ་དེར་ཆིབས་ཁ་བསྒྱུར། ལམ་ནས་ཧར་ཆེན་སྨོན་ལམ་བླ་མ་བཀྲ་ཤིས་དར་རྒྱས་ཀྱིས་གདན་དྲངས་ཏེ་ཞབས་བརྟན་རྒྱས་པ་ཕུལ། དེ་ནས་རིམ་གྱིས་ཕེབས་ཏེ་ཐུ་
མེད་པེའི་སི་དཔོན་བློན་འཁོར་བཅས་དང། དགོན་པའི་བླ་མ་ལས་སྣོ་སོགས་ཀྱི་རྟ་བསུ། མཆོད་རྫས་སྣ་ཚོགས་ཐོགས་པའི་དགེ་འདུན་མང་གི་སེར་སྤྲེང་དང་བཅས་པས་མདུན་བདར་ཏེ་དགོན་པར་ཕྱག་ཕེབས། དེར་བཞུགས་རིང་དཔོན་གཡོག་
ཐམས་ཅད་ལ་གང་ཅིའི་ཞབས་ཏོག་བཀུར་སྟི་བླ་ན་མེད་པའི་ཁུར་ལེན་པེའི་སིས་མཛད། པེའི་སིས་རྗེ་ཉིད་བཞུགས་གནས་སུ་ཆེད་བསྐྲུན་གྱི་གཟིམས་ཁང་འཆི་མེད་གཞོན་ནུའི་ལྡིང་ཁང་ལ་ཅོ་འདྲི་བའི་ནང་དེར་ལོ་མཇུག་ཏུ་བདུན་ཕྲག་གཅིག་ལ་

[106B] དགུང་ལོ་ཞེ་གསུམ་ལ་ཕེབས་བ་ལྕགས་སྟག་གི་ལོ་གསར་ལ་པེའི་སི་ནས་སྟོན་མོ་ཤིན་ཏུ་རྒྱས་བ་ཞུས་ཤིང་ཁྲང་ཤི་སོགས་ཀྱི་རྩེད་སྣ་དུ་མའི་གཟིགས་མོ་ཕུལ། ཆོ་འཕྲུལ་སྨོན་ལམ་སྐབས་གསུང་ཆོས་སོགས་
ལ་ལན་འགའ་ཕེབས་ཤིང་རྒྱུན་པར་ཞབས་ཕྱིའི་ཁྲོད་ནས་དགེ་བའི་བཤེས་གཉེན་བསོད་ནམས་དབང་རྒྱལ་སྐུ་ཚབ་ཧུ་གཏོང་བར་མཛད། པེའི་སི་དང་སྲས་སོགས་སོ་སོ་ནས་གསོལ་བ་བཏབ་པ་བཞིན་འཁྲོ་ལོ་སྡོམ་པ་ལྷ་རེ་གཉིས། འཇིགས་
བྱེད་བཅུ་གསུམ་མ་དང། དཔའ་པོ་གཅིག་པ། ནམ་མཁའ་སྒོ་འབྱེད་སོགས་ཀྱི་དབང། གསང་བདེ་གཉིས་ཀའི་བསྐྱེད་རྫོགས་ཀྱི་ཁྲིད། ཚེམ་བུ་དམར་ཁྲིད་སོགས་ཟབ་ཆོས་མང་དུ་སྩལ། བསྒྲུབ་བྱ་ཆེས་མང་བར་བསྙེན་གནས་དགེ་བསྙེན་
སོགས་དང་དགེ་ཚུལ་སློང་གི་སྡོམ་པ་ཕོག། ཉིན་རེ་བཞིན་ཕྱོགས་རིས་མེད་ནས་མཇལ་བ་སྟོང་ཕྲག་དུ་མ་འདུས་པ་ལ་ཕྱག་དབང་སོགས་ཀྱིས་རེ་བ་བསྐང། མཇལ་དར་རྐྱང་བ་ལ་ཡང་དངུལ་སྲང་ཁྲི་ཕྲག་གསུམ་བརྒལ་པ་སོགས་མཆོད་པའི་ཡོ་
བྱད་རྫོགས་ལྡན་གྱི་སྤྲིན་བཞིན་གཏིབས། གཉིས་པའི་ཚེས་ལ་ཐུ་མེད་པེའི་སིའི་སྲས་ཀུན་བཟང་ཨ་གི་དང། ཚིས་ཡེ་གཉིས་ཀྱིས་ཕེབས་སྐྱེལ་ཞུས་ཏེ་ཕོ་བྲང་ཕྱོགས་སུ་ཆིབས་བསྐྱོད་པའི་ལམ་ནས་མི་དྲག་ཁ་ཤས་ཀྱིས་གདན་དྲངས་པར་ཕེབས་ཏེ་
གསུང་གི་བདུད་རྩིས་རེ་བ་བསྐང། དེ་སྐབས་ལྕང་སྐྱ་རྡོ་རྗེ་འཆང་ཕོ་བྲང་ནས་ལེ་བར་དྲུག་ཅུའི་ས་ཆ་ཐང་ཤན་དུ་བཞུགས་པར་མཇལ་འཕྲད་མཛད་ཅིང་གང་ཅིའི་གསུང་སླེང་འཕེལ། ཉིན་གཅིག་ལྕང་སྐྱ་རྡོ་རྗེ་འཆང་ནས་རྗེ་ཉིད་ཞབས་འབྲང་བ་

[107A]༄༅། །རྣམས་དང་བཅས་ཁྲིད་དེ་གོང་མའི་གཟིམས་ཁང་དང་འདབ་ཆགས་པའི་སྐྱེད་ཚལ་སོགས་སུ་གཟིགས་མོ་ལ་ཕེབས། དེ་ནས་ཡབ་སྲས་གཉིས་ཕོ་བྲང་དུ་ཆིབས་བསྒྱུར་ཏེ་རྗེ་ཉིད་ཟུང་ཇུ་ཟི་དང་ཐག་ཉེ་བའི་ཐུ་
མེད་པེའི་སིའི་ཁང་བར་བཞུགས། ཙན་དན་ཇོ་བོའི་མདུན་དུ་མཆོད་པ་གཟབ་རྒྱས་དང་དར་ཚོན་སྣ་ལྔའི་སྙན་ཤལ་ཕུལ་ཏེ་འཇམ་མགོན་བསྟན་པའི་སྙིང་པོ་མཐའ་དབུས་ཀུན་ཏུ་སྤེལ་བའི་ཐུགས་སྨོན་གྱིས་མཚམས་སྦྱོར་ནན་ཏན་མཛད། གཞན་གྱི་
ལྷ་ཁང་སོ་སོར་ཡང་རྟེན་མཇལ་ཞིབ་ཏུ་གནང། སྨིན་གྲོལ་ནོ་མིན་ཧན། ཚ་རྡོར་ནོ་མིན་ཧན་སོགས་ཕོ་བྲང་ནང་གི་བླ་མ་ཆེ་ཁག་སོ་སོ་ནས་རང་རང་གི་ནང་དུ་གསོལ་སྟོན་དྲངས་ཤིང་འདོད་ཆོས་ཞུས་པ་རྣམས་ཀྱིས་བཞེད་པ་བསྐང། ཟླ་བ་གསུམ་
པའི་ཚེས་ལ་རྗེ་ཉིད་ཀྱིས་གསོལ་བ་ནན་ཏན་དུ་བཏབ་པ་བཞིན་ཟུང་ཊུ་ཟིའི་བླ་བྲང་དུ་དཀྱིལ་འཁོར་འཁོར་ལོ་བྱེ་བའི་བདག་ཉིད་ལྕང་སྐྱ་རྡོ་རྗེ་འཆང་ནས་ཉིད་དང་སྨིན་གྲོལ་ནོ་མིན་ཧན་ངག་དབང་འཕྲིན་ལས་རྒྱ་མཚོ་ཤར་རྩེ་ནོ་མིན་ཧན་ངག་དབང་
ཚུལ་ཁྲིམས། མཚན་སྒྲོགས་མཁན་ཆེན་བློ་བཟང་དར་རྒྱས། རྒྱ་ཏིག་མཁན་པོ་སོགས་དོན་གཉེར་ཅན་བརྒྱ་སྐོར་ལ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་ལམ་གྱི་དཀའ་གནད་མ་ལུས་བ་གསལ་བར་བྱེད་པའི་ལེགས་བཤད་
བླ་ནམ་མཆིས་པ་འཇམ་མགོན་རྒྱལ་བ་གཉིས་པའི་གསུང་གི་ཡང་སྙིང་རིམ་ལྔ་གསལ་སྒྲོན་གྱི་བཤད་ལུང་ཚིག་གི་ན་ཡམ་ཙམ་མ་ཡིན་པར་འཕགས་པ་ཡབ་སྲས་ཀྱི་གཞུང་དུ་མ་ཁོག་སྦྱར་ཞིང། སྒྲ་སྒྱུར་མཁས་པ་གཉིས་ཀྱི་བཤད་སྲོལ་གཙང་

[107B] ནམ་པ་གོང་མ་པར་མ་ཆད་པའི་མན་ངག་གིས་བརྒྱན་ནས་གསུང་བཤད་འབྱམས་ཀླས་པར་གོ་བ་བསྐྱེད་ཅིང། སྐབས་དོན་གྱི་སྟེང་དུ་མདོར་འདྲིལ་བས་གཟུང་སླ་བ་དང། ཆོས་ཐུན་རེ་རེ་བཞིན་རྡོར་སེམས་
བསྒོམ་བཟླས། འགྲེལ་གཏོར། རྒྱུད་འདེབས། མཇུག་ཏུ་གསང་འདུས་སྨོན་ལམ་གསུངས་པ་སོགས་ཕྱག་ལེན་ཕྲ་ཞིབ་དང་བཅས་ཉིན་བཅོ་ལྔའི་བར་སྨིན་རྒྱས་སུ་སྩལ། མཁའ་འགྲོ་འདུ་བའི་དུས་ཆེན་ལ་སྒྱུ་ལུས་མཆོད་པ་ཡང་ཕྱག་བཞེས་
ལྟར་མཛད་དེ་གསང་ཆེན་རྡོ་རྗེ་ཐེག་པའི་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་བསྒྲེང་བའི་ཚུལ་ལྕང་སྐྱ་རྡོ་རྗེ་འཆང་གི་རྣམ་ཐར་ལས་ཀྱང། ཀླུ་སྒྲུབ་ཀླུ་དབང་རོལ་མཚོ་ལས་འོང་བའི། །རིན་ཆེན་རིན་ཐང་བྲལ་བ་རིམ་པ་ལྔ། །གཅེས་
ནོར་གཅེས་པའི་བུ་ལ་འབོག་པ་བཞིན། །རྒྱལ་སྲས་རྒྱལ་བའི་གདུང་འཚོབ་ལ་གཏད་པས། །གངས་རིའི་ལྗོངས་སུ་ཉན་བཤད་སྲོག་ཆད་ནས། །གླེགས་བུའི་བེམ་པོར་གྱུར་བ་རིམ་ལྔའི་གཞུང། །ཅི་ནའི་ཡུལ་དུ་ཡབ་སྲས་ཟུང་འདི་ཡིས། །
འཆད་ཉན་ཤི་གསོས་སྨན་གྱིས་བསླད་ངོ་ཞེས། །དུས་མཐའ་འདི་དང་རྣམ་པར་མི་འཚམ་པའི། །གྲགས་པ་སྲིད་པ་གསུམ་ན་ལྡིར་བའི་སྒྲས། །རྒྱལ་ཀུན་ཆོས་ཀྱི་དབྱིངས་ལས་མྱུར་བཞེངས་ཏེ། །དགྱེས་འཛུམ་འོད་ཀྱིས་འཇིག་རྟེན་སད་བར་
མཛད། །ཅེས་གསུངས་པ་ལྟར་རོ། །དེ་ལ་འདི་སྐད་ཅེས་ཀྱང་བྱ་སྟེ། རྫོགས་སངས་རྒྱས་ཀྱི་བསྟན་པ་རིན་ཆེན་སྒྲོན། །རྫོགས་པར་ཉེ་བའི་རྩོད་ལྡན་ཐ་མལ། །རྫོགས་རིམ་རིམ་པ་ལྔ་ཡི་གཟབ་བཤད་ཀྱིས། །རྫོགས་ལྡན་གཞོན་ནུའི་

[108A]༄༅། །དགའ་སྟོན་མངོན་པར་བསྒྲུབས། །ལུས་ངག་ཐ་མལ་སྣང་བའི་ཐུན་གསུམ་གྱིས། །དབེན་པ་ལས་སྐྱེས་ཁྱུང་སྔོན་སྐྱེས་ཀྱིས་དྲངས། །འོད་གསལ་ཉི་མ་འབར་བའི་གདེངས་ཀ་ནི། །འཇའ་ལུས་སྣང་
སྟོང་སྒྱུ་མའི་རྩེ་དགའ་འཛིན། །དེ་ནས་དངུལ་སྲང་ལྔ་བཅུའི་དོད་འབུལ་གྱི་ཚོགས་འཁོར་རྒྱས་པ་བཤམས་པའི་ཐོག་གཏང་རག་གི་ཡོན་ལ་མཎྜལ་དང་སྐུ་གསུང་ཐུགས་རྟེན། གསེར་སྲང་སུམ་ཅུ། དངུལ་སྲང་སྟོང་དང་བརྒྱ། གོས་ཆེན་
ཉི་ཤུ་སོགས་ཁྱད་ནོར་དུ་མའི་མཆོད་སྤྲིན་སྤྲོས། རྗེ་ཉིད་གཅིག་པུ་ལ་དམག་ཟོར་མའི་རྗེས་གནང་ཐུན་མོང་མ་ཡིན་པ་དང། དྲིལ་བུ་སྐོར་གསུམ་གྱི་རྒྱ་གཞུང། ཞབས་ཕྱི་རྣམས་དང་ལྷན་དུ་ཚེ་དཔག་མེད་དང་སྒྲོལ་དཀར་གྱི་ཚེ་ཁྲིད་སོགས་
ཟབ་ཆོས་འགའ་ཞིག་གནང། ཉིན་རེ་བཞིན་རྡོ་རྗེ་འཆང་གི་མདུན་དུ་ཕེབས་ཏེ་མདོ་སྔགས་ཀྱི་དཀའ་གནད་དུ་མ་ལ་དགོས་གཅོད་སོགས་ཆོས་ཀྱི་བགྲོ་བས་དུས་འདའ་བར་མཛད། བཞི་པའི་ཚེས་གཅིག་ལ་གོང་མ་ཆེན་པོ་ཙན་དན་ཇོ་བོར་
མཇལ་བར་ཕེབས་སྐབས་མི་མངོན་པའི་ཚུལ་དུ་ལྕང་སྐྱ་རིན་པོ་ཆེའི་ཞབས་ཕྱིའི་གྲངས་སུ་བཞུགས་ནས་གོང་མའི་གསེར་ཞལ་མཇལ། ཡུལ་གྲུབ་ཆེན་པོའི་ཚོང་འདུས་སོགས་ལ་གཟིགས་མོ་གནང་བའི་ཕྱིར་ན་བཟའ་ཧ་ཅང་བཀྲག་མི་ཆེ་བའི་མངོན་
ཆུང་གནང་སྟེ་ཕེབས་ཀྱང་རྒྱ་མི་ཐམས་ཅད་ལངས་ནས་གུས་འདུད་བྱེད་པ་སོགས་ནི་ཆ་རྒྱུས་ཡོད་པ་དང་ལུང་རྟོགས་ཀྱི་ཡོན་ཏན་ཤེས་པ་མིན་ཡང་བསོད་ནམས་ཀྱི་གཟི་བྱིན་བཟོད་པར་དཀའ་བའི་དགེ་མཚན་གྱི་འབྲས་རྟགས་སུ་མངོན། དེ་ནས་

[108B] ལི་མ་དགུ། དངུལ་སྲད་བདུན་བརྒྱ། མཛོད་དགོས་དུ་མ། ནང་མཛོད་ལྔ་བཅུ་
སོགས་ཐོན་འཇག་ཤིན་ཏུ་སྤམ་མཐོ་བ་དང། མཇུག་ཏུ་ཚེ་དཔག་མེད་ཀྱི་གསེར་སྐུ་གའུ་དང་བཅས་པ་ཕྱག་གིས་གནང་སྟེ་དགེ་ལྡན་བསྟན་པའི་རྩ་ལག་དམ་པར་ཞབས་པད་རིང་དུ་བརྟན་པའི་རྟེན་འབྲེལ་བསྒྲིགས། ཕེབས་ཁར་ལྕང་སྐྱ་རྡོ་རྗེ་འཆང་
གི་མདུན་ནས་ཚེ་དབང་ཚེ་ཁྲིད་བཅས་གསན་ཅིང་ཡབ་སྲས་གཅིག་ལ་གཅིག་འཕྲེང་གི་རྣམ་པས་འབྲལ་མི་ཕོད་པ་ཙམ་བྱུང། དེ་ནས་ལྕང་སྐྱ་རིན་པོ་ཆེའི་ཞབས་ཕྱི་དྲག་རིམ་དང་ཏཱ་བླ་མ་མང་པོའི་ཆིབས་སྐྱེལ་བཅས་ཕྱག་བཏེགས་ཏེ་བཱ་ཧར་དུ་ཞག། དེ་
སྐབས་བླ་མའི་སྐུ་གསུང་ཐུགས་ཀྱི་ཡོན་ཏན་རྗེས་སུ་དྲན་པའི་མོས་གུས་ཀྱིས་ཐུགས་རྒྱུད་རང་དབང་མེད་པར་གཡོས་ཏེ་གསུང་མགུར་གནང་བ་ནི། དཔལ་ལྡན་དང་པོ་ཡི་མགོན་པོ་རྡོ་རྗེ་འཆང། །དུར་སྨྲིག་དགེ་སློང་གི་ཚུལ་གྱིས་རྣམ་རོལ་ཏེ། །ཟབ་རྒྱས་
ལེགས་བཤད་ཀྱི་ཆར་བ་འབེབས་མཛད་པ། །རོལ་པའི་རྡོ་རྗེ་ཡི་ཞབས་ལ་སྤྱི་བོས་འདུད། །འདུ་ཤེས་གསུམ་ལྡན་གྱི་འཇིགས་མེད་དབང་པོ་བདག་སྔོན་སྨོན་མཚམས་སྤྱོར་གྱིས་ཁྱོད་ཀྱི་འབངས་སུ་གྱུར། །ཟབ་རྒྱས་མན་དག་གི་བདུད་རྩི་ཅི་
ཡང་འཐུངས། །བསམ་གྱིན་བཀའ་དྲིན་རང་ཆེ་འོ་ཐུགས་རྗེ་ཅན། །ད་དུང་ཟབ་ཆོས་ཀྱི་བཀའ་དྲིན་ཞུ་འདོད་ཀྱང། །གནས་དུས་ཡུལ་དབང་གིས་བསྐལ་འདིས་ཡི་རེ་མུག་ཞལ་དཀྱིལ་ཡང་ཡང་དུ་མཇལ་བར་འདོད་ན་ཡང། །ད་ལྟ་རྒྱད་རིང་

[109A]༄༅། །དུ་སོང་བས་ཡིད་རེ་སྐྱོ། །རྒྱ་ཆེན་ནམ་མཁའ་ལྟར་ཡངས་པའི་མཁྱེན་དགོངས་དང། །མདོ་སྔགས་ལེགས་བཤད་ཀུན་འདོམས་པའི་གསུང་དབྱངས་དང། །བྱིན་རླབས་འོད་འབར་གྱི་ཡིད་འཕྲོག་གཟུགས་སྐུ་
དེ༑ ༑མ་བརྗེད་དྲན་བཞིན་དུ་གསོལ་བ་འདེབས་ཤིང་ཐལ། །འདོད་ཡོན་ཀུ་མུད་ལ་རོལ་པའི་ཟླ་ཤེལ་བདག་གླིང་བཞིའི་རྒྱལ་ཁམས་དེ་བལྟ་ཞིང་མྱུལ་དུ་འགྲོ། །འོད་སྟོང་ལྡན་པ་ཁྱོད་བདེ་བར་བཞུགས་ཤིག་དང། །མི་རིང་མྱུར་མཇལ་གྱི་
སྨོན་ལམ་འདེབས་འཚལ་ལོ། །རྣམ་གཡེང་ཆུ་གཏེར་དུ་འཁྱམས་པའི་ངང་མོ་བདག་ཕྱོགས་གཞན་མཚོ་རྫིང་གི་ངོ་མཚར་བལྟ་རུ་འགྲོ། །པདྨོའི་མཚོ་ཆེན་ཁྱོད་བདེ་བར་བཞུགས་ཤིག་དང། །མི་རིང་མྱུར་མཇལ་གྱི་སྨོན་ལམ་འདེབས་
འཚལ་ལོ། །སྨྲ་བརྗོད་དར་དིར་ལ་དགའ་བའི་བུང་བ་བདག་རང་གནས་ལྡུམ་རྭ་རུ་བག་ཡངས་བྱེད་དུ་འགྲོ། །པདྨ་དཀར་པོ་ཁྱོད་བདེ་བར་བཞུགས་ཤིག་དང། །མི་རིང་མྱུར་མཇལ་གྱི་སྨོན་ལམ་འདེབས་འཚལ་ལོ། །རྣམ་གཡེང་ཆོས་བརྒྱད་
ཀྱི་ཁོལ་པོ་འཇིགས་མེད་བ་དག་གཞན་ཕན་སྙད་བཏགས་ཀྱིས་རྒྱལ་ཁམས་མྱུལ་དུ་འགྲོ། །ཡབ་རྗེ་དྲིན་ཅན་ཁྱོད་བདེ་བར་བཞུགས་ཤིག་དང། །མི་རིང་མྱུར་མཇལ་གྱི་སྨོན་ལམ་འདེབས་འཚལ་ལོ། །ཡིད་འོང་མཚོ་སྐྱེས་ཀྱི་གེ་སར་བཞད་མི་
བཞད། །ཁྲི་གདུགས་ཉི་མ་ཡི་རྒྱག་ལུགས་དེ་ལ་རག་གུས་ལྡན་བཀའ་འབངས་ཀྱི་སྐྱིད་སྡུག་ལེགས་ཉེས་ཀུན། །རྗེ་བཙུན་བླ་མ་ཡི་ཐུགས་རྗེ་ཉིད་རང་མཁྱེན། །སྐྱབས་གསུམ་ཀུན་འདུས་ཀྱི་ངོ་བོར་གསོལ་འདེབས་ན། །འཁོར་བ་ངན་

[109B] །ཡི་དམ་ཀུན་འདུས་ཀྱི་ངོ་བོར་གསོལ་འདེབས་ན། །དངོས་གྲུབ་བདུད་རྩི་ཡི་ཆར་ཆེན་འབེབས་པར་མཛོད། །མཁའ་འགྲོ་ཀུན་འདུས་ཀྱི་ངོ་བོར་གསོལ་འདེབས་ན། །མ་ཡིས་བུ་བཞིན་དུ་འབྲལ་མེད་སྐྱོང་
བར་མཛོད། །ཆོས་སྐྱོང་ཀུན་འདུས་ཀྱི་ངོ་བོར་གསོལ་འདེབས་ན། །འགལ་རྐྱེན་བར་ཆད་ཀྱི་འཕྲང་ལས་སྒྲོལ་བར་མཛོད། །བཅུ་གཉིས་བདག་པོ་དེ་ནམ་མཁར་གནས་ན་ཡང། །འོད་ཟེར་ཕྲེང་བ་ཡིས་པད་དཀར་བཞད་པར་བྱེད། །བཀའ་
དྲིན་གསུམ་ལྡན་ཁྱོད་རྒྱང་རིང་བཞུགས་ན་ཡང། །གུས་ལྡན་བཀའ་འབངས་བདག་ཐུགས་རྗེས་འཛིན་ནམ་སྙམ། །ཅལ་ཅོལ་ལོང་གཏམ་ལ་དགའ་བ་མ་ཡིན་ཀྱང། །བླ་མའི་བཀའ་དྲིན་ནི་ཡང་ཡང་དྲན་གྱུར་ཏེ། གང་ཤར་ཐོལ་བྱུང་དུ་ཚིག་
གསུམ་སྨྲས་པའི་དགེས། །བླ་མའི་ཞལ་དཀྱིལ་དེ་ཡང་ཡང་མཇལ་བར་སྨོན། །ཞེས་པ་འདི་ནི་པེའི་ཅིང་ནས་ཚུར་འོང་བའི་ལམ་འགག་ཏུ་ཡིད་ཤིན་ཏུ་སྐྱོ་བར་གྱུར་ཏེ། མགྲིན་པའི་ལམ་ནས་ཅལ་ཅོལ་འདི་འདྲ་ཞིག་ཐོན་བྱུང་བ་གཟིགས་པའི་རྟེན་
ནང་མཛོད་ཁ་བཏགས་བཅས་ཕུལ། ཞེས་སོ། །དེ་ནས་རིམ་གྱིས་ཕེབས་པར་མཚན་སྒྲོགས་མཁན་རིན་པོ་ཆེའི་ཐབ་བསུའི་སྟེང་དུ་ཡེ་ཧོར་གྱི་བླ་མ་ལས་སྣེ་མཐའ་དག་ཆིབས་བསུར་འབྱོར་པ་ལ་སོ་སོའི་ཁམས་དང་འཚམ་པའི་བཀའ་འདྲི་ཞིབ་རྒྱས་གནང་
མི་ཏྲའི་བཀའ་རྣམས་ཀྱི་སྙན་གསན་སྔར་ནས་ཕུལ་ཡོད་པ་བཞིན་ཟླ་བ་བཞི་པའི་བཅུ་གསུམ་ལ་དབུ་བརྩམས་ཏེ་ཕྱི་དང་ནང་གི་དེ་ཉིད་ཉི་ཤུ་ཚང་བའི་རྡོ་རྗེ་འཛིན་པ་ཆེན་པོ་མཚན་སྒྲོགས་མཁན་རིན་པོ་ཆེ་བློ་བཟང་དར་རྒྱས་པའི་ཞལ་སྔ་ནས་ཀྱི་

[110A]༄༅། །དྲུང་ནས་གྲུབ་པའི་འཁོར་ལོས་བསྒྱུར་བ་མི་ཏྲ་ཛོ་ཀིའི་ཐུགས་བཅུད་རྒྱུད་ཀྱི་སྟོན་པ་རྡོ་རྗེ་འཆང་ཆེན་པོས་དཀྱིལ་འཁོར་གྱི་འཁོར་ལོ་བྱེ་བ་ཕྲག་ཇི་སྙེད་ཅིག་གསུངས་པ་མཐའ་དག་རིགས་བསྡུས་ཀྱི་སྒོ་ནས་བྱིན་
རླབས་ཀྱི་བཀའ་བབས་ཕྱོགས་གཅིག་ཏུ་དྲིལ་བའི་མན་ངག་ཡིད་བཞིན་གྱི་ནོར་བུ་རིན་པོ་ཆེའི་ཟ་མ་ཏོག། ཟུང་འཇུག་ནོར་བུའི་གླིང་དུ་ཆས་པའི་རྣལ་འབྱོར་གྱི་དབང་ཕྱུག་དེད་དཔོན་མཁས་པ་མཐའ་དག་གིས་བརྟེན་ཕའི་གྲུ་གཟིངས་ཆེན་པོ་
མི་ཏྲ་བརྒྱ་རྩར་གྲགས་པའི་དབང་ཆེན་ཡོངས་སུ་རྫོགས་བཞག་བཞི་བཅུ་སྐོར་གྱི་རིང་ལ་སྨིན་རྒྱས་སུ་ནོད་པར་མཛད་དོ། །མི་ཏྲ་བརྒྱ་རྩའི་བྱིན་རླབས་དཔུང་ཚོགས་ཀྱིས། །མི་མཐུན་ཉེས་པའི་གཡུལ་དོ་རབ་བཅོམ་སྟེ། །མི་འགྱུར་བདེ་པ་
མཆོག་གི་རྒྱལ་ཁབ་ཏུ། །མི་འཇིགས་བཞི་ལྡན་སེང་གེའི་ཁྲིལ་འཁོད། །བཀའ་ཆོས་ཀྱི་བར་སྐབས་རྣམས་སུ་ཡང་ཕན་ཚུན་གྱི་དགོན་སྡེ་དང་ཙུན་གང་སོགས་ཀྱི་སེར་སྐྱ་དྲག་ཞན་དུ་མ་མཇལ་བར་འོང་བ་ལ་སོ་སོའི་མོས་པ་བཞིན་དུ་ལུང་
རྗེས་གནང་སོགས་འདོད་ཆོས་དང་ཚིགས་སྔ་ཕྱིའི་སྡོམ་པ་གནང་སྟེ་ཐར་པའི་ས་བོན་བསྐྲུན། པར་སྐབས་ཤིག་ཏུ་ཧར་ཆེན་ཝང་རཏྣ་སིདྷི་ཡུམ་སྲས་བཅས་མཇལ་བར་འོངས་ཏེ་ཐོག་མའི་རྟེན་འབྱུང་གི་དངོས་འབུལ་བཏེགས། ཝང་ནས་ཀྱང་མི་ཏྲའི་
བཀའ་ལྷག་མ་རྫོགས་པར་གསན། འདི་དག་ལ་བརྟེན་ནས་མཁན་རིན་པོ་ཆེའི་འཕྲིན་ལས་ཀྱི་སྒོ་འཕར་ཡང་ཕྱེ་སྟེ་གཞན་ལས་ཁྱད་པར་དུ་འཕགས་པ་བྱུང་ཚུལ་རྒྱུས་ཡོད་ཀྱི་གཟུང་གནས་མཐའ་དག་གླེང། དེར་ཝང་ནས་རྗེ་ཉིད་རང་གི་ཧོ་ཤུས་

[110B] དབང་ཆེན་ཡོངས་རྫོགས་གྲུབ་པའི་མཇུག་ཏུ་ཆོགས་ཀྱི་འཁོར་ལོ་ཤིན་ཏུ་རྒྱས་པ་དང་བཅས་གཏང་རག་གི་ཡོན་དུ་དངུལ་བྱི་མཎྜལ། སྐུ་གསུང་ཐུགས་རྟེན། ན་བཟའ་ཉེར་སྤྱད་
དངུལ་སྲང་ལྔ་བརྒྱ། སྣམ་ཐེར་སོགས་འབུལ་བ་ཤིན་ཏུ་གཏོས་ཆེ་བ་བཏེགས། མཁན་རིན་པོ་ཆེ་ནས་ཀྱང་ཚུར་རྗེ་ཉིད་ལ་རྗེས་གནང་དུ་མ་དང་ཟབ་ཁྲིད་འགའ་ཞིག་ཞུས་པ་རྣམས་ཀྱིས་ཐུགས་བཞེད་བསྐང། དེ་ནས་པོ་ཏ་ལ། ཡི་ལི་སུ་མེ། ཧཱ་ཕུ་ཟི། བདེ་
མཆོག་ཕོ་བྲང། ཁུ་ཁུ་སུ་མེ་སོགས་ལའང་རྟེན་མཇལ་ཞིབ་རྒྱས་གནང་ཞིང་དངོས་བཤམས་ཡིད་སྤྲུལ་གྱི་མཆོད་སྤྲིན་སྤྲོས་ཏེ་བསྟན་འགྲོའི་ཕན་བདེ་སྤེལ་བའི་ཐུགས་སྨོན་རྒྱ་ཆེར་གནང། ཧ་ར་ཆེན་ཝང་གིས་འུ་ལཱ་སོགས་ཀྱི་གྲ་བསྒྲིགས་ཐོག་
ནས་རིམ་པར་ཕེབས་ཏེ་ཝང་ཡབ་སྲས་བློན་པོའི་ཆོགས་དང་བཅས་པ་དགོན་པའི་བླ་མ་ལས་སྣེ་སོགས་རྟ་པ་སྟོང་ཕྲག་ཙམ་གྱི་ཆིབས་བསུ་དང་དགེ་འདུན་མང་མའི་སེར་སྦྲེང་དང་བཅས་སྔོན་སངས་རྒྱས་བཅོམ་ལྡན་འདས་མག་དྷ་བཟང་མོས་སྤྱན་
དྲངས་ཏེ་བུ་རམ་ཤིང་འཕེལ་དུ་གཤེགས་པ་ལྟ་བུའི་ངོ་མཚར་གྱི་བཀོད་པ་མཐའ་ཀླས་པས་ཕྱོགས་འདུས་ཀྱ་མཇལ་བསའི་དྲེག་པ་ལྟར་བགྲང་གིས་མི་ལང་བ་རྣམས་ཡ་མཚན་དང་དད་པའི་ས་ལ་འགོད་བཞིན་དུ་ཝང་གི་ལཱ་མེན་དུ་ཕེབས་པར་
སྟོན་ཆེན་ཞུས་པའི་ཐོག་དགེ་བཤེས་གཉིས་ལ་ཆོས་ཀྱི་བགྲོ་གླེང་བྱེད་དུ་བཅུག། ཞག་བཅོ་ལྔ་སྐོར་ཐུའུ་བཀྭན་རིན་པོ་ཆེའི་གཟིམས་ཁང་དུ་ཕྱག་བ་ནས་བཞུགས་ཏེ། ཝང་འཁོར་བཅས་ལ་བདེ་ལམ་གྱི་ཁྲིད། སྒྲོལ་དཀར་གྱི་རྗེས་གནང། ནམ་

[111A]༄༅། །མཁའ་སྒོ་འབྱེད་ཀྱི་དབང། འཇིགས་བྱེད་བཅུ་གསུམ་མའི་དབང་སོགས་འདོད་ཆོས་མང་དུ་སྩལ། ཝང་ནས་ཀྱང་དངུལ་གྱི་མཎྜལ། བཞུགས་གདན། རྒྱབ་ཡོལ། དངུལ་དཀར་ལས་གྲུབ་པའི་བཀྲ་
ཤིས་རྟགས་བརྒྱད། རྒྱལ་སྲིད་སྣ་བདུན། འདོད་ཡོན་སྣ་ལྔ། མཛོད་ཀྱི་གོས་ཆེན་ཉི་ཤུ། དངུལ་སྲད་ལྔ་བརྒྱ་སོགས་ཀྱིས་མཆོན་པའི་དངོས་འབུལ་གྱ་ནོམ་པ་བསྟར། ཉིན་རི་བཞིན་ཕྱོགས་སོ་སོ་ནས་མཇལ་བ་སྟོང་ཕྲག་དུ་མ་འདུས་པ་ལ་
ཕྱག་དབང་སོགས་ཀྱིས་རེ་བ་བསྐང་ཞིང་སོ་སོ་ནས་ཀྱང་རང་རང་གི་འབྱོར་བ་དང་བསྟུན་པའི་འབུལ་ནོད་གཟབ་རྒྱས་ཕངས་མེད་དུ་ཞུས། དེ་སྐབས་ཐན་པ་ཆེ་བས་ཆར་འབེབ་དགོས་ཞུས་པ་ལ་ཐབས་གཞན་མ་གནང་བར་སྣོད་ཆེན་པོ་ཆུས་
བཀང་བའི་ནང་དུ་ཆབ་བཞུགས་མཛད་པས་དེ་མ་ཐག་ནས་ཆར་གྱི་རྒྱུན་ལེགས་པར་བབས་པས་ཀུན་ངོ་མཚར་སྐྱེས། དེའི་རྐྱེན་གྱིས་རྗེས་སོར་ཐུའུ་བཀྭན་རིན་པོ་ཆེ་དེར་ཕེབས་སྐབས་ཀྱང་ཆར་འབེབ་ཀྱི་དོན་དུ་དེ་ལྟར་གནང་དགོས་ཞེས་
ཁོང་རྣམས་ནས་ནན་ཏན་དུ་ཞུས་ཚུལ་སོགས་དམ་པ་ཉིད་ཀྱི་ཞལ་ནས་ཐོས། དེར་བཞུགས་སྐབས་གདན་སའི་བླ་གྲྭ་སྤྱི་ཚོགས་དང། སྦྱིན་བདག་དམ་པ་ཆིང་ཝང་རྡོ་རྗེ་ཕ་ལམ་ཐུན་མོང་ནས་རབ་འབྱམས་པ་ངག་དབང་དར་རྒྱས་དང་ངག་དབང་
ཐབས་མཁས་སོགས་མཚམས་ཞུས་ལ་མངགས་པ་འབྱོར་ཏེ་སོ་སོའི་ཞུ་ཤོག་རྟེན་བཅས་ཕུལ་ནས་གནས་ཚུལ་ཞུས་པར་དགྱེས་ཚོར་ཆེ་བར་མཛད། སོ་སོར་བཀའ་ལན་ཞིབ་རྒྱས་འཚོམ་མེད་དུ་གནང་ཞིང་ལྷག་པར་འདུས་ཚོགས་སྤྱི་ལ་སྙན་

[111B] ངོ་མཚར་བཀྲ་ཤིས་གཡས་སུ་འཁྱིལ་བའི་མཚོར། །ཐུབ་བསྟན་བདུད་རྩིའི་དཔལ་ལ་རབ་ཆགས་ཤིང། །ལུང་རིགས་འདབ་གཤོག་བསྐྱོད་པའི་ཟློས་གར་ཅན། །ཐར་པ་དོན་གཉེར་ཁྲིམས་ལྡན་དང་
མོའི་ཚོགས། །ཉེར་འཚེ་རྔོན་པའི་སྙི་ཡིས་མ་ཟིན་པར། །བདེ་སྐྱིད་འཕུར་ལྡིང་གར་གྱིས་རྣམ་རོལ་ཅིང། །ཞེས་སོགས་མཆོག་དམན་ཀུན་གྱིས་གོ་བདེ་ཞིང་སེམས་ལ་ཕན་པ་ཞིག་གནང། རྗེ་འདི་ནི་རྒྱུན་པར་བཀའ་གདམས་གོང་མའི་རྣམ་ཐར་
བཞིན་སྤས་པའི་བརྟུལ་ཞུགས་ཁོ་ན་མཛད་དེ་རང་གི་ཡོན་ཏན་སྒྲོགས་པར་མི་བྱེད་ཀྱང་ཆབ་ཤོག་འདི་ཀའི་མཇུག་ཏུ། །འོད་སྟོང་ལན་བརྒྱར་སྤྲོ་བའི་ཉིན་བྱེད་དེ། །འདབ་བརྒྱའི་དཔལ་ལ་སྲེད་པ་མིན་མོད་ཀྱང། །མཐུན་པའི་རླུང་གི་ཤིང་རྟས་དྲངས་
པ་ན༑ ༑མི་སྡོད་གླིང་བཞི་མྱུལ་བར་སུ་ཞིག་བཤུང། །ཞེས་གསུངས་པ་ནི་དཔྱོད་ཤེས་པ་ཞིག་གིས་བརྟགས་ན་རྣམ་ཐར་ཁྱད་པར་དུ་འཕགས་པ་ཞིག་ཡིན་ཏེ། གཞན་ཕན་ཁོ་ནར་གཞོལ་བའི་ཐུགས་ཀྱི་དགོངས་པ་མ་གཏོགས། ཉིན་རེ་ལ་ཡང་དངུལ་
སྲད་ཁྲི་ཕྲག་བརྒྱལ་བའི་དངོས་འབུལ་བྱུང་བ་སོགས་སྲིད་འབྱོར་ཅི་ཙམ་རྒྱས་པ་ལ་ཡང་མཆིལ་མའི་ཐལ་བ་བཞིན་དུ་སྲེད་པའི་འདུན་པ་སྐད་ཅིག་ཙམ་ཡང་མི་སྐྱེ་བ་ནི་འཕགས་ཆེན་དམ་པའི་ཁྱད་ཆོས་བླ་ན་མེད་པ་ཡིན་ནོ། །དེ་ནས་ཧར་ཆེན་གུང་
བསྟན་འཛིན་དར་རྒྱས་ཀྱིས་གདན་དྲངས་པར་ཆིབས་ཀྱི་ཁ་ལོ་བསྒྱུར་བའི་ལམ་ནས་ལྷ་རམ་པ་ངག་དབང་རིན་ཆེན་དང་ཧར་ཆེན་ཐོ་ཡོན་སོ་སོས་གདན་དྲངས་ཏེ་དངོས་འབུལ་གཟབ་རྒྱས་ཞུས་པར་གཞི་གསུམ་ཆོ་གའི་ལུང་སོགས་འདོད་ཆོས་འགའ་

[112A]༄༅། །ཞིག་སྩལ། དེ་ནས་གུང་འཁོར་བཅས་གྱིས་ཡུལ་ལུགས་དང་བསྟུན་པའི་བསུ་བའི་བཀོད་པ་ངོ་མཚར་བ་འཆི་མེད་གཞོན་ནུའི་རོལ་རྩེད་ལྟ་བུས་མདུན་བསུས་ཏེ་དེར་ཕྱག་ཕེབས། ཞག་གསུམ་བཞུགས་
ནས་གདུགས་དཀར་གྱི་དབང་སོགས་ཆོས་བཀའ་འགའ་ཞིག་གནང་ཞིང་དངོས་འབུལ་ཀྱང་ཤིན་ཏུ་རྒྱས་པར་བསྟར། དེར་ཧ་ར་ཆེན་ཐུས་ལག་ཆིས་གདན་དྲངས་ཏེ་ཆོས་བཀའ་ཁ་ཡར་ཞུས་པའི་རེ་བ་བསྐང། དེ་ནས་ཧར་ཆེན་བཀའ་འགྱུར་
སུ་མེའི་ཧོ་བིལ་གན་བླ་མས་གདན་འདྲེན་ཞུས་བར་ཆིབས་བསྐྱོད་དེ་འཕགས་པ་བཅུ་གཅིག་ཞལ་གྱི་དབང་དང་རྗེས་གནང་སོགས་མང་དུ་སྩལ། འབུལ་ནོད་རྒྱ་ཆེ་བ་དང་བསྙེན་བཀུར་ཡང་དག་ཞུས། མཇལ་བ་འབུམ་ཕྲག་ཏུ་ཉེ་བ་ཙམ་
བྱུང་བས་ཕྱག་དབང་དངོས་སུ་གནང་མ་ཐུབ་པར་ཕྱག་ནས་འཐོར་ཏེ་ཐམས་ཅད་ཀྱི་རེ་བ་ཚིམ་པར་མཛད། སོ་སོ་ནས་གསོན་གཤིན་དུ་མའི་དོན་དུ་དངོས་འབུལ་དང་སྐྱབས་འཇུག་ཞུས་པ་རྣམས་ལ་བསྔོ་སྨོན་གྱིས་སྤྱན་དམིགས་བཀའ་དྲིན་
བསྐྱངས། དེ་ནས་ཧར་ཆེན་ཇ་སག་གུང་གིས་གདན་དྲངས་པར་ཕེབས་པའི་ཚེ་གུང་དཔོན་བློན་འཁོར་བཅས་དང། གཞན་ཡང་འབུད་དཀྲོལ་གྱི་རོལ་མོ་སྣ་ཚོགས། གདུགས་རྒྱལ་མཚན་སོགས་མཆོད་རྫས་སྣ་ཚོགས་ཐོགས་པའི་རྟ་པ། རུ་མཚོན་
དུ་མ་བསྒྲེང་བའི་དམག་མི་སོགས་བསུ་བའི་བཀོད་པ་མཐའ་ཡས་པས་ནོར་འཛིན་གཡོ་བ་ལྟ་བུ་དང། ངུར་སྨྲིག་འཆང་བའི་དགེ་འདུན་དུ་མང་སེར་སྤྲེང་བཅས་གུང་གི་ཡཱ་མིན་དུ་ཕེབས། ཇ་སག་ཆེ་ཆུག་གུང། ཨ་གེ་ཚེ་དབང། ཨ་གེ་དབང་རྒྱལ་

[112B] འཇིགས་བྱེད་དབའ་པོ་གཅིག་བའི་དབང་བཞི་རྫོགས་པར་གནང། དངོས་འབུལ་གྱི་རིམ་པ་ཡང། དངུལ་སྲང་ལྔ་བཅུའི་མཎྜལ། ཡིད་བཞིན་འགུགས་པའི་ལྕགས་ཀྱུ། དངུལ་གྱི་སྤྱད་པ་སྣ་ཚོགས་དང་
གོས་ཆེན་བཟང་བསྒྲིགས་ཀྱི་མཆོད་རྫས་དུ་མ། ཕེབས་བྱམས་ལེགས་པ་ཁེབས་ལྡན་རྟ་དང་བ་གཉིས་དང་བཅས་པ། དངུལ་སྲང་སུམ་བརྒྱ། བཟང་གོས་དང་གོས་སློག་དུ་མ་སོགས་འབུལ་ནོད་དངོས་གཙང་བ་བཏེགས། འདིར་ཡང་ཉིན་རེ་བཞིན་
ཕྱོགས་ནས་འོངས་བའི་མཇལ་པ་བར་མཚམས་མེད་པར་བྱུང་བ་རྣམས་ཀྱི་རེ་བ་བསྐངས་ཏེ་དད་པའི་ས་ལ་བཀོད། དེར་ཞག་བཅུ་ཙམ་བཞུགས་རིང་ཇ་སག་གུང་ནས་དཔོན་གཡོག་ཐམས་ཅད་ལ་བསྙེན་བཀུར་ཚད་མེད་པ་ཞུས། སྐབས་དེར་ཨ་རུ་
ཧོར་ཆེན་རྟག་བརྟན་པོའི་ལིའི་སྲས་ཨརྠ་སིདྡྷི་མཇལ་བར་འོངས་ཏེ་ཡབ་པེའི་ལི་སྐུ་ཁམས་མ་བདེ་བས་ཕེབས་མ་ཐུབ་ཀྱང་སྔོན་ནས་མཆོད་ཡོན་དུ་གྱུར་པའི་འབྲེལ་བ་ཐུགས་ལ་བཞག་ནས་ཆིབས་བསྒྱུར་ཞིག་གནང་དགོས་ཞེས་ནན་ཏན་ཆེན་པོའི་
སྒོ་ནས་སྙན་གསན་ཕུལ་བར། རྗེ་ཉིད་ནས་ཀྱང་དེ་ཤིན་ཏུ་བདེན་ཁྱེད་ཀྱི་ཡབ་པེའི་ལིས་ངེད་སྔར་དབུས་སུ་གྲྭ་རྐྱང་ལྟ་བུར་སྡོད་སྐབས་ཀྱང་དངུལ་སྲང་སྟོང་དུ་ཉེ་བ་བསྐུར་ཏེ་ཕན་ཐོགས་ཤིན་ཏུ་ཆེ་བ་བྱུང། དཔོན་རྒན་དེ་ངེད་དང་སྔར་ནས་ཆོས་
འབྲེལ་ཟབ་པ་ཞིག་ཡོད་པས་ཅིས་ཀྱང་འོངས་རྩིས་བྱེད་ཅེས་ཞལ་བཞེས་མཛད་ཁོང་ངོ་གཡོག་རྣམས་ལ་སྒྲོལ་དཀར་དང། རྣམ་རྒྱལ་མའི་རྗེས་གནང་སྩལ། དེའི་ཚེ་ཧར་ཆེན་ཧུ་ཐ་རང་སྐ་པེའི་སི་རང་ཉིད་གོང་མ་ཆེན་པོའི་སྐུ་དོན་ལ་གཞན་དུ་ཕེབས་ཏེ་

[113A]༄༅། །བཞུགས་མེད་ཀྱང། ཨ་ཀིས་གཙོས་ཧོ་ཤུས་མང་ནས་གདན་དྲངས་པ་བཞིན་ཕེབས་པའི་ལམ་དུ་ཐེའི་ཇི་ཐ་བུ་ནང་སོགས་དུམས་འབྱོར་བསྟུན་གྱི་གཅེས་ནོར་ཡོད་འབུལ་ལྟ་བུ་ཞུས་པ་རྣམས་ལ་སོ་སོའི་མོས་
པ་བཞིན་ཆོས་ཀྱི་ཆར་ཕབ། དགེ་བའི་བཤེས་གཉེན་ཆེན་པོ་ལྷ་རམ་པ་བཀྲ་ཤིས་དར་རྒྱས་ཀྱིས་གདན་དྲངས་ཏེ་ཞབས་ཏོག་དང་དངོས་འབུལ་གྱ་ནོམ་པ་ཞུས། ཁོང་གིས་གཙོས་དོན་གཉེར་ཅན་དུ་མ་ལ་དབང་དང་རྗེས་གནང་མང་དུ་སྩལ་ཅིང་
ཆོས་གྲྭ་ཕེབས་ཏེ་ལམ་རིམ་ཆེན་མོའི་དབུ་ནས་བཤད་ལུང་ཐུན་གཅིག་གནང། དེར་དམ་བཅའ་ཚུགས་སུ་བཅུག་སྟེ། གཟིགས་རྟོག་མཛད་ཅིང་དགྱེས་པའི་གསུང་གིས་དབུགས་དབྱུང་མཛད། དེ་ནས་ཨ་ཀི་མགོན་པོ་སྐྱབས་ཀྱིས་གཙོས་
བསུ་བ་ཚན་ཆེབས་མདུན་བདར་ཏེ་ཧོ་པེའི་སིའི་ཡཱ་མིན་དུ་ཕེབས་ཞག་བཅུ་སྐོར་ཙམ་བཞུགས་ནས་དམ་པའི་ཆོས་ཀྱི་དགའ་སྟོན་གནང། བསྙེན་བཀུར་གྱ་ནོམ་པ་དང་དངུལ་སྲང་སྟོང་ཕྲག་སོགས་ཀྱི་དངོས་འབུལ་བཏེགས། དེ་ནས་ཐུ་མེད་དུ་
ཕེབས་པའི་ལམ་ཁར་མི་དྲག་དང་འབྱོར་ལྡན་དུ་མས་སྤྱན་དྲངས་ཏེ་དངོས་འབྱོར་གྱི་བདོག་པ་ཡོད་འབུལ་ལྟ་བུ་ཞུས། དེ་ཐམས་ཅད་ལ་ཡང་རང་རང་གི་སྐལ་བ་དང་འཚམ་པའི་ཆོས་ཀྱི་བདུད་རྩིས་རེ་འབྲས་སྨིན་པར་མཛད། ཐུ་མེད་པའི་
སིའི་དགོན་པར་ཕེབས་ཉིན་ཀུན་བཟང་ཨ་ཀིས་གཙོས་རྟ་པ་བརྒྱ་ཕྲག་དུ་མ་འཆིབས་བསུ་དང་དགེ་འདུན་མང་མས་སེར་སྦྲེང་བཅས་གཟིམས་ཁང་དུ་ཕྱག་ཕེབས་པར་སྟོན་ཆེན་ཕུལ། ས་སྐྱོང་དམ་པ་ཉིད་ནས་ཞུས་ངོར་འདུ་ཁང་ནང་དུ་དེ་ཀའི་

[113B] གཤེད་དམར། དགྲ་ནག་གསུམ་གྱི་དབང་ཆེན་སྩལ། པེའི་སི་རང་ཉིད་ནས་དངུལ་སྲང་སྟོང་དང་ལྔ་བརྒྱ། དཔོན་མོ་ཤཱཀ་ཤ་པད་ཡུམ་སྲས་ཀྱིས་དངུལ་སྲང་སྟོང་སོགས་
མཆོད་སྤྲིན་དངོས་གཙང་ཞིང་རྒྱ་ཆེ་བ་བསྟར། གཟིམས་ཆུང་དུ་པེའི་སི་དཔོན་གཡོག་ཉུང་བསྡུས་ལ་རྗེས་གནང་འགའ་ཞིག་དང། དུག་དབང་རྨ་བྱ་རྒྱས་པ། ནེ་གུ་ཆོས་དྲུག་སོགས་ཟབ་ཁྲིད་མང་དུ་གནང། དེར་བཞུགས་སྐབས་བསྙེན་རྫོགས་
བསྒྲུབ་མི་མང་དུ་བྱུང་བས། མདོ་རྩར། དུ་མ་མཁན་པོ་གཅིག་པ་གསུམ་མན་ཆད་ཚིག་གཅིག་གིས་བསྒྲུབ་ཏུ་རུང་བར་གསུངས་པ་ལྟར་སུམ་ཚན་སུམ་ཚན་གྱི་མཚམས་སོ་སོར་བྱས་ཏེ་བཅུ་གཉིས་རེ་སྡེབ་བསྒྲུབ་ཀྱི་སྒོ་ནས་བསྒྲུབ་བྱ་སྟོང་དུ་ཉེ་པ་ལ་
བསྙེན་རྫོགས་ཀྱི་སྡོམ་པ་སྩལ་ཏེ་ཤར་ཕྱོགས་ཡངས་པའི་ནོར་འཛིན་མཐའ་དག་ངུར་སྨྲིག་འཆང་པའི་དགེ་འདུན་གྱིས་ཁྱབ་པ་བཞིན་དུ་མཛད་པ་འདི་ལྟ་བུ་ནི་དཔག་པར་དཀའ་བའི་བསྟན་པའི་བྱ་བ་རླབས་པོ་ཆེ་ཞིག་ཡིན་ནོ། །སླར་ཡང་ཨ་རུ་
ཧོར་ཆེན་ནས་གདན་འདྲེན་གྱི་མི་སྣ་ཐུ་ས་ལག་ཆི་བ་ཡན་ཇོ་ལཱ་སོགས་མི་དྲག་བཅུ་སྐོར་དང་ཨུ་ལག་པ་བཞི་བཅུ་སྐོར་བཅས་འབྱོར་ཏེ་དགུ་པའི་ཚེས་བརྒྱད་ལ་དེ་ཕྱོགས་སུ་ཆིབས་ཁ་བསྒྱུར། ལམ་ནས་ཚ་བབས་དང་ཞག་བབས་སོགས་ཀྱི་གྲ་
བསྒྲིགས་མི་སྣ་རྣམས་ནས་ཁུར་ལེན་གྱིས་ཞབས་འདེགས་ཞུས། ལམ་ཁར་ནཱེ་མན་ཝང་གི་ཨུརྒེར་གདན་དྲངས་ཏེ་བསུ་སྐྱེལ་བསྙེན་བཀུར་ཡང་དག་བསྒྲུབས། རྗེས་གནང་འགའ་ཞིག་དགའ་ལྡན་ལྷ་བརྒྱ་མའི་ཁྲིད་སོགས་ཞུས་པའི་ཡོན་དུ་

[114A]༄༅། །སྒྲོལ་མ་དཀར་སྔོན་གྱི་གོས་སྐུ་གཉིས། རྟ་ནོར་ཆེས་མང་བ་དང་དངུལ་སོགས་བདོག་པ་བསྟར། ནཱེ་མན་ཞབས་དྲུང་དཀོན་མཆོག་རྒྱལ་མཚན་གྱིས་དགོན་པ་གསར་འདེབས་ཀྱིས་མོན་ཅོག་ཟེར་བར་བསུ་
བ་སེར་སྦྲེང་དང་བཅས་གདན་དྲངས་ཏེ་ཕེབས་ནས་ཞག་གཉིས་བཞུགས་ཤིང་ཁོང་གིས་ཞུས་ངོར་བཅུ་གཅིག་ཞལ་གྱི་དབང་སོགས་འདོད་ཆོས་དུ་མ་སྩལ། ཁོང་ལ་ཡང་སླར་བཀྲ་ཤིས་འཁྱིལ་དུ་ཆོས་གྲྭར་འཇུག་དགོས་ཀྱི་བཀའ་ཕེབས་
པར་ཁས་ལེན་ཞུས། སྐུ་གསུང་ཐུགས་རྟེན། དངུལ་སྲང་བརྒྱ་དང་རྟ་ནོར་སུམ་ཅུ་སོགས་ཀྱི་དངོས་འབུལ་བཏེགས། ཕྱོགས་དེར་གཙོ་བོ་དོང་ཆུ་ལ་བརྟེན་དགོས་པས་ཕྱོགས་འདུས་ཀྱི་མཇལ་བ་རྣམས་ཀྱི་དོན་ལ་ཆེད་གཏད་ཀྱི་དོང་ཆུ་བཞི་
བརྐོས་ཏེ་ལེན་དུ་བཅུག་ཀྱང་ཐེམ་དཀའ་ཙམ་བྱུང་སྣང། ཆ་གན་ཐུ་མེ་སུ་མིའི་གྲྭ་མང་མཇལ་བར་འོང་བ་ལ་ཡང་འདོད་ཆོས་ཀྱིས་རེ་བ་བསྐང། ཅབ་ཐུ་ས་ལག་ཅི། ཆེ་ཆུག་ཧ་ཐོན་སོགས་ཀྱིས་གདན་དྲངས་པར། འདོད་མོས་བཞིན་གྱི་
ཆོས་བཀའ་ཅི་རིགས་གནང། ནཱེ་མན་དུ་བཞུགས་ཐོག། ཨ་དུ་ཧོར་ཆེན་པོའི་ལི་བློན་འབངས་བརྒྱ་ཕྲག་བཅས་དང་གནམ་སྔོན་ཞབས་དྲུང། ཞབས་དྲུང་བླ་མ་འཕྲིན་ལས་རབ་རྒྱས་སོགས་བླ་གྲྭ་དུ་མ་སྔོན་ལ་བསུ་བར་འབྱོར་ཏེ་ལམ་
ཐོག་ཏུ་སྟོན་ཆུང་དང་ཐོག་མའི་རྟེན་འབྱུང་གི་དངོས་འབུལ་ཞུས། འདི་ནས་བཟུང་ཕྱི་ལོགས་ཀྱི་ས་ཆར་སོང་གཤིས་ཞག་མང་པོའི་ལམ་ནས་འོང་བའི་ཐག་རིང་གི་མཇལ་བ་མང་ཞིང་ནམ་ཟླ་དགུན་དུ་སོང་བས་ཡུན་རིང་སྒུག་སྡོད་བྱེད་པ་

[114B] ཆིབས་
གོང་ངམ་ཕེབས་བྱམས་ཀྱི་སྟེང་ནས་ཕྱག་དབང་གནང་བཞིན་པར་ཕེབས་པས་ཐམས་ཅད་འདུན་པ་རྫོགས་ཤིང་དད་པའི་མྱུ་གུ་སྨིན་པར་གྱུར། བདེ་ཐད་མཁན་པོ་རྟ་པ་ལྔ་བརྒྱ་ཙམ་དང་བཅས་ཆིབས་བསུར་འབྱོར་ཏེ་གདན་དྲངས་པར་ཕེབས་
ནས་འདོད་ཆོས་འགའ་ཞིག་སྩལ་བར་དངོས་འབྱོར་གྱི་མཆོད་སྤྲིན་རྒྱ་ཆེར་སྤྲོས། ཤི་རཱེ་བླ་མ་ཤེས་རབ་དོན་གྲུབ་ཀྱིས་བསྙེན་བཀུར་ཡང་དག་ཞུས་ཏེ་གསོལ་བ་བཏབ་པར་ཆོས་བཀའ་འགའ་ཞིག་གནང། བ་ཡན་ཇུ་ལས་དངུལ་སྲང་ཕྱེད་དྲུག་བརྒྱ་
སོགས་ཀྱི་དངོས་འབུལ་བཏེགས་ཏེ་ཆོས་ཀྱི་བཀའ་དྲིན་ཞུས་པའི་རེ་བ་བསྐང། སླར་ཡང་པེའི་ལིས་གཙོས་མི་བཟང་རྣམས་དང། བླ་མ་ཞབས་དྲུང་གིས་ཐོག་དྲངས་པའི་བླ་གྲྭ་དུ་མ་སོགས་རྟ་པ་སྟོང་ཕྲག་བརྒལ་བའི་ཆིབས་བསུ་དང་དགེ་བའི་བག་
ཆགས་ཀྱིས་རྒྱུད་བསྐུལ་ཏེ་ཞལ་གྱི་དཀྱིལ་འཁོར་མཇལ་འདོད་ཀྱི་འདུན་པས་ཕྱོགས་སོ་སོ་ནས་ལྷགས་པའི་ཁྲོམ་ཆེན་བོ་དབྱར་གྱི་འབུ་སྲིན་བཞིན་དུ་བགྲང་གིས་མི་ལངས་པའི་དབུས་ན་ཚོགས་གཉིས་ལང་ཚོ་རྒྱས་པའི་གཟི་བྱིན་ལྷམ་མེ་བ་དང་བཅས་མཐོང་
ཐོས་དྲན་རེག་གིས་འགྲོ་བ་མཐའ་དག་སྨིན་གྲོལ་གྱི་ལམ་ལ་འགོད་བཞིན་པར་འབྱོར་ཏེ་ཐོག་མར་དཔོན་པོའི་ཁང་བར་ཕེབས། གཙང་ཞིང་གྱ་ནོམ་པའི་ཟས་སྣ་དུ་མ་དྲངས་ཤིང་དགེ་བཤེས་གཉིས་ནས་ཆོས་ཀྱི་འབེལ་གཏན་མཛད་དེ་ལུགས་གཉིས་ཀྱི་དགའ་

[115A]༄༅། །སྟོན་ཟུང་འབྲེལ་དུ་བསྟར། དེ་ནས་རྗེ་ཉིད་ཕེབས་རྒྱུའི་དོན་དུ་གསར་བསྐྲུན་བྱས་པའི་གཟིམས་ཁང་བཟོ་བཀོད་ཕུན་སུམ་ཚོགས་པ་ཞིག་ཡོད་པ་དེར་ཟླ་ངོ་གཅིག་ཙམ་བཞུགས། པེའི་ལིས་ཞུས་ངོར་སེར་སྐྱ་
དྲག་ཞན་ཆེས་མང་བ་ལ་འཇིགས་བྱེད། ཀུན་རིག། ཐུགས་རྗེ་ཆེན་པོ་གསུམ་གྱི་དབང། སྒྲོལ་མ་ཉེར་གཅིག་གི་རྗེས་གནང། རྗེ་ཉིད་ཀྱི་འཁྲུངས་རབས་གསོལ་འདེབས་ཀྱི་ལུང་སོགས་ཆོས་ཀྱི་འཁོར་ལོ་རྒྱ་ཆེར་བསྐོར། དགོན་པའི་སྒྲིགས་
ལམ་ཀུན་སྤྱོད་འདོན་ལྟ་དབྱངས་སོགས་སྔར་རྗེ་ཉིད་ཀྱི་སྐུ་ཚབ་ཏུ་མངགས་པའི་དགེ་བཤེས་བསྟན་འཛིན་རྒྱ་མཚོས་བཀྲ་ཤིས་འཁྱིལ་གྱི་ཕྱག་བཞེས་བསླབས་པ་མ་ཉམས་པར་འདུག་པས་དགྱེས་པ་ཆེན་པོ་མཛད་དེ་ཕྱིན་ཆད་ཀྱང་དེ་ལུགས་
སོར་བཞག་དགོས་པའི་བཀའ་ནན་ཕེབས། པེའི་ལི་འཁོར་བཅས་ཀྱང་མི་ཕྱེད་པའི་དད་པ་ཐོབ་སྟེ་ཞབས་བརྟན་གྱི་འབུལ་བར་དངུལ་སྲང་ལྔ་བརྒྱ། རྟ་ནོར་བརྒྱད་བརྒྱ་དང་ལྔ་བཅུ། ལུག་དྲུག་བརྒྱ། ཧོ་ཤུས་ནས་རྟ་ནོར་ཕྱེད་དང་བཞི་བརྒྱ་
སྐོར༑ པེའི་ལིའི་རིམ་གྲོང་སྦྱིན་སྲེག་ཞིག་གནང་བ་ལ་དངུལ་སྲང་བརྒྱ། བཞུགས་གྲུ་ཁྱད་འཕགས། མུ་ཧུ་ལག་ཤིང་རྟ་གཅིག། རྟ་སྒ་སྲབ་ཅན་བཞི་སོགས་ཀྱི་ཡོན་འབུལ་ཟུར་དུ་བཏེགས། དེ་ནས་བླ་མ་ཞབས་དྲུང་གིས་གདན་དྲངས་ནས་དགེ་
འདུན་མང་གི་སེར་སྦྲེང་དང་བཅས་ཕྱག་ཕེབས། འདུ་ཁང་དུ་ཚོགས་མང་དང་དད་ལྡན་སྦྱིན་བདག་དུ་མར་གཤེད་དམར་དང་དགྲ་ནག་གཉིས་ཀྱི་དབང་ཆེན་སྩལ་ཅིང་ཁོང་གཅིག་པུ་ལ་སྒེར་དུ་ཡང་ཟབ་ཆོས་འགའ་ཞིག་གནང། ཕྱོགས་གཞན་ནས་

[115B] གསོན་གཤིན་དུ་མས་སྐྱབས་ཞུས་ཀྱི་རྟེན་ཕུལ་བ་བདག་གིར་བཞེས་ཏེ་བསྔོ་སྨོན་གྱིས་མཚམས་སྦྱོར་མཛད་ནས་ཐར་པའི་སྒོ་ལམ་ཡངས་པོར་ཕྱེ། བླ་མ་ཞབས་དྲུང་ནས་དངུལ་
སྲང་བརྒྱ་ལྷག་དང། རྟ་ནོར་ཉིས་བརྒྱ་སོགས་ཀྱི་འབུལ་ནོད་སྤམ་མཐོ་བ་བཏེགས། གནམ་སྔོན་ཞབས་དྲུང་གི་གཟིམས་ཁང་དུ་ཕེབས་ནས་ཞག་བཞུགས་གནང་སྟེ་ཆོས་བཀའ་འགའ་ཞིག་སྩལ། དེ་ནས་ཙུན་ཇ་རོད་ཤི་དར་པེའི་ལིས་གདན་དྲངས་པར་
དེའི་འུ་ལཱ་སྟེང་ནས་ཕེབས་པས་ཆིབས་བསུ་དང་གསོལ་སྟོན་སོགས་ཀྱི་བསྙེན་བཀུར་གང་གཟབ་ཞུས། པེའི་ལིས་ཐོག་དྲངས་དོན་གཉེར་ཅན་དུ་མ་ལ་ཐུགས་རྗེ་ཆེན་པོའི་དབང་དང་གདུགས་དཀར་གྱི་དབང་སོགས་ཆོས་བཀའ་རྒྱ་ཆེར་གནང་
དངུལ་སྲང་སུམ་བརྒྱ་དང། རྟ་སུམ་ཅུ། ཧོ་ཤུས་མང་ནས་དངུལ་སྲང་བརྒྱ་དང་རྟ་ནོར་སུམ་བརྒྱ་སོགས་ཀྱི་དངོས་འབུལ་བསྟར། པ་རོན་ཇ་རོད་དཀོན་མཆོག་སྐྱབས་པེའི་ལིས་ཨུརྒེར་གདན་དྲངས་ཏེ་འདོད་ཆོས་འགའ་ཞིག་ཞུས་ནས་རྟ་ནོར་བརྒྱ་ཕྲག་
གིས་མཚོན་པའི་ཡོན་འབུལ་ཞུས། གཞན་ཡང་འབྱོར་ལྡན་དུ་མས་སྤྱན་དྲངས་པ་སོ་སོའི་ཡིད་ཀྱི་རེ་བ་ཆིམ་པར་མཛད་དེ་སླར་ཡང་ཨ་རུ་ཧོར་ཆེན་དུ་ཕེབས། དཔོན་པོས་སྙན་བསྐུལ་ཞུས་པ་ལྟར་མཆོད་ཡོན་དགོངས་མཐུན་གྱི་ངོས་ནས་སུ་རུག་དར་གོ་
དང་འཚོ་མཁན་བཅས་བཞག། འཇམ་དབྱངས་གོང་མའི་ནང་བློ་ན་ཆེན་པོ་པཱ་རིན་ཝང་ནས་ཐུས་ལག་ཆི་བཀྲ་ཤིས་ཕུན་ཚོགས་དང་ཐུ་མུར་ཁཱ་གཉིས་གདན་འདྲེན་དུ་མངགས་ཏེ་སྙན་གསན་ཕུལ་བར་ད་ལྟ་གྲང་ངད་ཆེ་བའི་སྟབས་ཀྱིས་རྗེས་སོར་ཕེབས་

[116A]༄༅། །ཆོག་ཅེས་བཀའ་ཕེབས་ཀྱང་མ་འགྱངས་པར་ཝང་རང་ཉིད་དངོས་སུ་འབྱོར་ཏེ་ནན་གྱིས་ཞུས་པས་ངོ་མ་བཟློག་པར་དེ་ཕྱོགས་སུ་ཆིབས་བསྐྱོད། ཞག་བབས་ཚ་བབས་འུ་ལཱ་སོགས་ཝང་ནས་བསྒྲིགས་
ལམ་ནས་བཱ་རིན་ཇ་སག་པའི་ལི། སུ་ལ་པེའི་སི། དཀའ་བཅུ་བླ་མ་སོ་སོ་ནས་གདན་དྲངས་པར་བརྩེ་བའི་གསུང་གིས་དབུགས་དབྱུང་དང་ཆོས་ཀྱི་བདུད་རྩིའི་དགའ་སྟོན་སྩལ་པས་རང་རང་གི་འབྱོར་བ་དང་བསྟུན་པའི་འབུལ་ནོད་སྦམ་མཐོ་བ་བཏེགས་
ཝང་གིས་གཙོས་རྟ་པ་བརྒྱ་ཕྲག་དུ་མ་ཆིབས་བསུར་འབྱོར་ཏེ་རྟ་རྒྱུག་གི་གཟིགས་མོ་འབུལ་པས་མཚོན་སོག་ལུགས་ཀྱི་བཀུར་གཟོས་ཕུལ་དུ་ཕྱིན་པས་མཉེས་པར་བྱས། དེ་ནས་དགེ་འདུན་དུ་མའི་སེར་སྤྲེང་དང་བཅས་པཱ་རིན་བ་ཐོ་ཝང་གི་ཡཱ་
མིན་དུ་ཕྱག་ཕེབས་པར་སྟོན་མོ་རྒྱས་པ་ཕུལ། ཕྱོགས་འདུས་ཀྱི་མཇལ་བ་བགྲང་ལས་འདས་པ་ལ་ཕྱག་དབང་སོགས་ཀྱིས་བཀའ་དྲིན་བསྐྱངས། ཝང་གིས་ཞུས་ངོར་གདུགས་དཀར་གྱི་དབང་ཆེན་བྱད་འགྲོལ་དང་བཅས་པ་སོགས་ཆོས་ཀྱི་མཆོད་
སྦྱིན་རྒྱ་ཆེར་སྩལ་པའི་ཡོན་དུ་དངུལ་སྲང་སྟོང་ཕྲག་ལྔ་སོགས་རྨུགས་འཛིན་གྱི་འབྱོར་བའི་དཔལ་ལ་འཁུ་བའི་མཆོད་སྤྲིན་བསྟར། ཝང་གི་ཤི་རཱེ་བླ་མས་གདན་དྲངས་པར་ཡང་ཕེབས་ཏེ་ཆོས་བཀའ་འགའ་ཞིག་གནང་བར་དངུལ་སྲང་སུམ་བརྒྱ་
རྟ་སུམ་བཅུ་སོགས་ཕུལ། སླར་ཡང་ཨ་རུ་ཧོར་ཆེན་དུ་ཕེབས་ནས་བཞུགས་སྐབས་ལྕང་སྐྱ་རྡོ་རྗེ་འཆང་ལ་ཞུ་ཤོག་ཅིག་ཕུལ་བའི་ནང་དུ་ཉིད་ལ་མན་ལ་ལམ་དུ་རྡོ་རྗེ་འཆང་ཉིད་ནས་ཚིགས་བཅད་ངོ་མཚར་བ་འགའ་ཞིག་གསུངས་ཚུལ་གྱི་དོན་ལས་

[116B] དེ་ནས་ཨ་རུ་ཧོར་ཆེན་གྱི་ལུ་ལཱ་སྟེང་ནས་ནང་ལོགས་ཕྱོགས་སུ་ཆིབས་ཀྱི་ཁ་
ལོ་བསྒྱུར། ལམ་ནས་བལ་ཅོ་རོད་བླ་མས་གདན་དྲངས་ཏེ་དངོས་འབུལ་གཟབ་རྒྱས་བསྟར་ནས་ཆོས་བཀའ་འགའ་ཞིག་ཞུས་པ་འདོད་མོས་བཞིན་གནང། རིམ་གྱིས་ཕེབས་པར་མོང་གོལ་ཅིན་ནས་བསྟན་པའི་གསལ་བྱེད་ཆ་གན་ཏི་ཡཱན་ཆིའི་སྤྲུལ་
སྐུས་སྔར་སྙན་གསན་ཕུལ་ཡོད་པ་བཞིན་གདན་འདྲེན་ཞུ་མི་ཕྱག་མཛོད་ཀྱིས་གཙོས་མི་དྲག་ཁ་ཤས་འུ་ལཱ་དང་བཅས་འབྱོར་པས་མོང་གོལ་ཅིན་དུ་ཆིབས་བསྐྱོད། ལམ་ནས་ཉིན་རེ་བཞིན་མཇལ་བ་སྟོང་ཕྲག་དུ་མར་ཕྱག་དབང་གནང་སྟེ་འབྲེལ་
ཚད་དོན་ལྡན་དུ་མཛད། སྤྲུལ་པའི་སྐུས་གཙོ་མཛད་མོང་གོལ་ཅིན་པེའི་ལི་བསོད་ནམས་དཔལ་འབྱོར་ཡབ་སྲས་སོགས་རྟ་པ་བརྒྱ་ཕྲག་དུ་མས་ཕེབས་བསུ་དང་ཇ་ཐབ། དགེ་འདུན་མང་གི་སེར་སྦྲེང་དང་བཅས་མོང་གོལ་ཅིན་དགོན་པར་ཕེབས་
བཅུ་གཉིས་པའི་ཚེས་ལ་ཆ་གན་ཏི་ཡཱན་ཆིའི་སྤྲུལ་སྐུ་དང་ལྷ་རམ་པ་དར་རྒྱས་སོགས་དོན་གཉེར་ཅན་དུ་མ་ལ་ལམ་རིམ་ཆེན་མོའི་བཤད་ལུང་ཤིན་ཏུ་རྒྱས་པ་གསུང་རབ་སྤྱིའི་ཁོག་ཕུབ་ཅིང་ལམ་གྱི་ལུས་ཡོངས་སུ་རྫོགས་པའི་བཤད་པས་གཞུང་བསྲངས་
བླ་མ་གོང་མའི་ཞལ་ཤེས་མན་ངག་དུ་མས་ཟུར་བརྒྱན། ཚིག་དོན་གྱི་ཆ་ལ་ལོག་པར་རྟོག་པའི་དྲི་མ་མཐའ་དག་ལུང་དང་རིགས་པའི་དགག་བཞག་གིས་བྱི་དོར་བྱས་ཏེ་རྩལ་བཤད་མཛད་པས་མཁས་པ་མཐའ་དག་གི་རྒྱུད་ལ་བླ་མ་དང་ཆོས་ལ་དམིགས་

[117A]༄༅། །པའི་དད་པ། རང་ཉིད་འདི་ལྟ་བུ་དང་མཇལ་བ་སྐལ་བ་བཟང་སྙམ་པའི་དགའ་བ། དེ་ལ་ཐོས་བསམ་སྒོམ་གསུམ་གྱིས་འཇུག་པར་འདོད་པའི་སྤྲོ་བ། གསུང་རབ་དུ་མའི་དགོངས་དོན་རྟོགས་པའི་ཤེས་རབ་
རྣམས་ཕན་ཚུན་འགྲན་པ་བཞིན་དུ་འཕེལ། སྤྲུལ་པའི་སྐུ་ནས་དངུལ་སྲང་དགུ་བརྒྱ་ལྔ་བཅུ་སོགས་ཡོན་འབུལ་ཡང་སྤམ་མཐོ་བ་བཏེགས། དགུང་ལོ་ཞེ་བཞི་པ་ལྕགས་མོ་ཡོས་ཀྱི་ལོ་གསར་ཀྱང་དེར་གནང་བས་ཁྲང་ཤི་འཁྲབ་པ་སོགས་ཡུལ་ལུགས་ཀྱི་རོལ་
རྩེད་དུ་མས་གཟིགས་མོ་ཚར་དུ་དངར་བ་སྤྱན་ལམ་དུ་བསྟར། ཕྱོགས་འདུས་ཀྱི་མཇལ་བ་འབུམ་ཕྲག་བརྒལ་བ་བྱུང་བས་དམང་ལ་ཉིན་ཁ་ཤས་ཕྱག་ནས་འཐོར་ཏེ་རེ་བ་ཆིམ་པར་མཛད་ཅིང་མཇལ་དང་རྐྱང་བ་ལ་ཡང་དངུལ་སྲང་ཁྲི་ཕྲག་ལྷག་པ་བྱུང། ཚུལ་
འདི་ནི། དེ་བཞིན་གཤེགས་པའི་གསང་བའི་མདོ་ལས། ཆོས་ཀྱི་སྐུས་རབ་ཏུ་ཕྱེ་བས་ན། །མཐོང་བས་ཀྱང་སེམས་ཅན་རྣམས་ཀྱི་དོན་བྱེད་དོ། །ཐོས་པ་དང། རེག་པས་ཀྱང་སེམས་ཅན་ཐམས་ཅད་ཀྱི་དོན་བྱེད་དོ། །ཞེས་གསུངས་པ་ལྟར་མཐོང་ཐོས་
དྲན་རེག་ཙམ་གྱི་སྒོ་ནས་ཀྱང་གདུལ་བྱའི་དོན་མཛད་པའི་རྣམ་པར་ཐར་པ་སྨོན་ལམ་གྱི་ཕ་རོལ་ཏུ་ཕྱིན་པའི་ལག་རྗེས། ཉོན་མོངས་མེད་པའི་ཏིང་ངེ་འཛིན་གྱི་བྱེད་ལས་ཁྱད་པར་ཅན་ཞིག་གོ་ཉིན་གཅིག་ངེད་ཆོས་གྲྭར་སོང་ནས་དོན་བདུན་ཅུའི་བརྩི་བཞག་
གཏེང་རྒྱུ་ཡིན་ཞེས་བཀའ་ཕེབས་པས། སྔར་སྐུ་ཞབས་ཉིད་སྐུ་འབུམ་གྱི་ཁྲིར་བཞུགས་པའི་ཚེ་ཆ་གན་ཏཱི་ཡན་ཅིའི་སྤྲུལ་པའི་སྐུ་དབུས་ནས་མར་ཕེབས་པའི་ལམ་ཞོར་དུ་མཇལ་ཏེ་རང་གི་དགོན་པར་མཚན་ཉིད་ཅིག་ཚུགས་ན་ཇི་འདྲ་ཡོང་ཞུས་པར་མཚན་ཉིད་

[117B] རྗེས་སོར་དོན་བདུན་ཅུའི་བརྩི་བཞག་ངེད་ཀྱིས་གཏོང་དགོས་གསུངས་པ་ལ་ཐུགས་བརྟག་ལེགས་པར་འདུག་སྙམ་དུ་དགྱེས་ཚོར་ཙམ་ལས་བརྩི་བཞག་གནང་རྒྱུ་རྟེན་འབྲེལ་གྱི་གསུང་ཙམ་ཡིན་དགོངས་པ་བྱུང་
ཡང༑ སྐབས་དེར་གྲྭ་ཚང་ལ་ཡང་བསྡུས་གྲྭ་བློ་རྟགས་སོགས་ཀྱི་འཛིན་གྲྭ་རིམ་པར་ཕྱེ་སྟེ་དོན་བདུན་ཅུའི་འཛིན་གྲྭ་ཚུགས་རན་གྱི་མཚམས་སུ་སླེབ་པ་དུས་ཐུག་པ་བཅས་སྔར་གྱི་གསུང་གི་དོན་གཟོད་དྲན་ཏེ་དེ་དུས་ནས་མ་འོངས་པ་འདི་ཐམས་ཅད་མངོན་སུམ་
དུ་གཟིགས་པར་འདུག་སྙམ་དུ་མོས་གུས་དང། འཆད་ཉན་འཕེལ་བར་གསུངས་པ་ལ་ཡང་ཡིད་ཆེས་ཇེ་བརྟན་ཏུ་སོང་བས་དཔོན་སློབ་ཐམས་ཅད་སྤྲོ་བ་ཚད་མེད་པ་དང་བཅས་ཆོས་གྲྭར་འཚོགས་པ་ལ་རྗེ་ཉིད་ནས་དོན་བདུན་ཅུའི་བརྩི་བཞག་གནང། སྤྲུལ་
སྐུས་ཞུས་ངོར་དོན་བདུན་ཅུ་ཉུང་འདུས་ཤིག་གི་ལྗགས་རྩོམ་ཡང་མཛད། སྔར་འཆད་ཉན་ལ་ཉམས་ཆག་ལན་འགའ་བྱུང་ཡང་དེ་ནས་བཟུང་བར་ཆད་མེད་པར་འཆད་ཉན་འཕེལ་རྒྱས་སུ་སོང་བ་ནི་རྗེ་འདིའི་ཐུགས་རྗེ་ཡིན་ཞེས་གྲྭ་བ་ཐམས་ཅད་མགྲིན་གཅིག་
ཏུ་གླེང། སྤྲུལ་པའི་སྐུ་ནས་གསོལ་བ་བཏབ་པ་བཞིན་ཚོགས་མང་ལ་གདུགས་དཀར་གྱི་དབང་དང་རྗེས་གནང་ཁ་ཤས་སྩལ་ཅིང། ཁོང་ལ་སྒེར་དུ་ཡང་ཟབ་ཆོས་འགའ་ཞིག་གནང། ཟླ་བ་གཉིས་པའི་མཚམས་ཤིག་ནས་སྐུ་ཁམས་ཅུང་ཟད་ལྟེམ་པར་
ཞབས་ཕྱི་རྣམས་དང་དེ་ཀའི་དགེ་འདུན་ཐམས་ཅད་ནས་གཏོར་སྒྲུབ། གཏོར་ཆེན། གདུགས་ཤེར་སོགས་ཞབས་བརྟན་རིམ་གྲོ་ཉིན་མཚན་མེད་པར་བསྒྲུབས། དེར་ལྷ་རམ་པ་བཀྲ་ཤིས་དར་རྒྱས་ཀྱིས་གཙོ་བྱས་ཏེ་གཏོར་ཆེན་ཞིག་ཚུགས་སྐབས་གཏོར་རྒྱག་

[118A]༄༅། །བྱེད་ས་རྗེ་ཉིད་བཞུགས་ཡུལ་དང་ཐག་ཤིན་ཏུ་རིང་ཡང་སྐབས་ཤིག་གསེར་སྐྱེམས་ཀྱི་མཚམས་ནོར་སོང་གསུངས་པ་རྗེས་སུ་དྲིས་ཚེ་དེ་ཁོ་ན་བཞིན་འདུག་པས་མངོན་ཤེས་ཀྱིས་གཟིགས་པར་ངེས་པ་རྙེད། ནང་གཅིག་སྔ་
བར་དེ་རིང་ཚང་མས་རྨ་ཆེན་ལ་གསོལ་ཁ་ཐོངས་གསུངས་ཏེ་དེའི་མཚན་མོ་རྨ་ཆེན་གྱིས་མྱུར་དུ་གདན་སར་ཕེབས་རྒྱུའི་སྙན་བསྐུལ་ཞུས་པའི་མནལ་ལམ་ངོ་མཚར་བ་ཞིག་བྱུང་ང་ཡིན་འདུག་དེ་ནས་སྤྲུལ་པའི་སྐུ་སོགས་ཀྱིས་ཞབས་བརྟན་ཕུལ་ཏེ་
གསོལ་བ་རྩེ་གཅིག་ཏུ་བཏབ་པར་ཞལ་བཞེས་བཟང་པོ་མཛད་ཅིང་མ་འགྱངས་པར་གཟུགས་སྐུའི་ཟླ་ཤེལ་སྟུན་གྱི་སྒྲིབ་གཡོགས་དང་བྲལ་ཏེ་གཟི་བྱིན་གྱི་འོད་དཀར་ཡོངས་སུ་སྤྲོ་བས་ཀུན་གྱི་ཡིད་ལ་དགའ་བདེའི་ཀུ་མུད་ཅི་ཡང་བཞད་པར་གྱུར་ཏོ། །
དེ་ནས་མོང་གོལ་ཅིན་པོའི་ལིས་གདན་དྲངས་ནས་དེར་ཆིབས་བསྐྱོང། དབང་དང་རྗེས་གནང་སོགས་ཆོས་བཀའ་ཅི་རིགས་སྩལ་པར་དངུལ་སྲད་སྟོང་ཕྲག་སོགས་བདོག་པའི་ཚན་གྲངས་གཟབ་རྒྱས་བསྟར། རྒྱལ་མཚན་ཇ་ལན་གྱིས་ཀྱང་བསྙེན་
བཀུར་གཟབ་ཅིང། ཆོས་བཀའ་འགའ་ཞིག་ཞུས་ཏེ་སྔ་ཕྱིར་དངུལ་སྲང་སྟོང་གི་དངོས་འཕུལ་བཏེགས། གཞན་ཡང་དོན་གཉེར་ཅན་དུ་མས་གདན་འདྲེན་ཞུས་པ་སོ་སོའི་རེ་བ་བསྐངས་ཏེ་སླར་ཡང་མོང་གོལ་ཅིན་དགོན་པར་ཕེབས། ཨ་རུ་ཧོར་ཆེན་
པེའི་ལིས་རྗེ་ཉིད་སྐུ་ཁམས་ཅུང་ཟད་མ་བདེ་ཚུལ་ཐོས་ཏེ་མགྱོགས་ཤད་ཀྱིས་འོངས་ནས་ཞབས་བརྟན་ཕུལ་བར་གང་ཅིའི་གསུང་གླེང་ཞིབ་རྒྱས་གནང། གསུམ་པའི་ཚེས་ལ་ཐུ་མེད་པེའི་སི་དུས་ཀྱི་ཆོས་ཉིད་དུ་གྱུར་པས་ལྗགས་བསྔོ་ཞུ་རྟེན་འབྱོར་པར་

[118B] ཧ་ཐོན་དང་སྲས་རྣམས་ལ་འཁོར་བ་མི་རྟག་པའི་དང་ཚུལ་ལས་བརྩམས་ཏེ་སེམས་གསོ་བའི་བསླབ་བྱ་ཞིབ་རྒྱས་
དང་བཅས་མགྲོན་གཉེར་རྫོང་སྟ་གནང། གསུམ་པའི་ཆོས་ལ་ཐུ་མེད་པེའི་སིའི་དགོན་པར་ཕེབས་སྐབས་ཀྱང་སྲས་དང་ཧ་ཐོན་སོགས་ནས་བསྔོ་རྟེན་གཟབ་རྒྱས་ཕུལ་ཏེ་པེའི་སིའི་གདུང་ཞུགས་འབུལ་གནང་དགོས་ཚུལ་ཞུས་པའི་རེ་བ་བསྐང། དེར་
བཞུགས་རིང་ཕན་ཚུན་དུ་མ་ནས་ཕྱག་དབང་དང་འདོད་ཆོས་ལྗགས་བསྔོ་སོགས་ཞུ་མཁན་ཆེས་མང་དུ་བྱུང་བ་རྣམས་ལ་སོ་སོའི་མོས་པ་བཞིན་གནང་སྟེ་རེ་འབྲས་སྨིན་པར་མཛད། དེ་ནས་རྀམ་གྱིས་ཆིབས་ཁ་ཕྱིར་བསྒྱུར་བར། ཨོང་ཉོད་དར་ཧན་
པེའི་ལི་དང། དབང་ཆེན་ཐོ་ཡོན་བཅས་ཀྱིས་གདན་དྲངས་བ་བཞིན་དེའི་འུ་ལཱ་སྟེང་ནས་ཨོང་ཉོད་དུ་ཕེབས། བསུ་བ་སེར་སྦྲེང་གི་བཀོད་པ་ཕུན་སུམ་ཚོགས་པ་དང་བཅས་པེའི་ལིའི་དགོན་པར་བབས། ཕྱོགས་འདུས་ཀྱི་མཇལ་བ་ཆེས་མང་བ་
རྣམས་ཀྱི་རེ་བ་བསྐངས་ཤིང་སོ་སོ་ནས་གང་འབྱོར་གྱི་དངོས་པོ་ཡོད་འབུལ་ལྟ་བུ་བྱས། པེའི་ལིས་ཞུས་ངོར་ལཱུ་ཨི་བའི་ལུགས་ཀྱི་དཔལ་འཁོར་ལོ་སྔོམ་པ་ལྷ་དྲུག་ཅུ་རྩ་གཉིས་ཀྱི་དབང་དང། བླ་མ་མཆོད་པའི་ཁྲིད་སོགས་ཟབ་ཆོས་འགའ་ཞིག་སྩལ་
དངུལ་སྲང་དྲུག་བརྒྱ། གོས་ཆེན་སུམ་ཅུ། རྟ་པོ་རྒོད་བརྒྱ་སོགས་ཀྱི་མཆོད་སྤྲིན་སྦྲེངས། འདིར་བཞུགས་སྐབས་ཧར་ཆེན་ཇ་སག་ཆེ་ཆུག་གུང་དོ་གཡོག་དུ་མ་ཆིབས་སྐྱེལ་དུ་འབྱོར་ཏེ་སྟོན་མོ་གཟབ་རྒྱས་ཀྱི་ཐོག་བྱམས་པའི་སྐུ་ཐང་སྲིད་དུ་ཁྲུ་དགུ། ཞེང་དུ་

[119A]༄༅། །ཁྲུ་བདུན་པ་གོང་གཤམ་ཁྱད་འཕགས་ཅན། གཟིམས་གུར་གསར་བ་གོས་ཆེན་གྱི་བླ་བྲེ་དང་བཅས་པ་ཆ་འགྲིག་རས་གུར་ཁང་དའི་དབྱིབས་ཅན། རྔ་མོང་དཀར་པོ་དངུལ་གྱི་སྣ་ཐུར་དང་བུ་ལ་གའི་སྡོམ་
ཅན་སོགས་ཁྱད་ནོར་དུ་མ་དང་དངུལ་སྲང་ཉིས་བརྒྱས་མཚོན་བདོག་པ་སྤམ་མཐོ་བའི་ཕེབས་རྫོངས་ཞུས། དེ་ནས་ཕྱག་བཏེགས་ཏེ་ཨུ་ཅུ་མུ་ཆིན་གཡོན་རུའི་པེའི་ལིས་གདན་འདྲེན་པ་འུ་ལཱ་དང་བཅས་འབྱོར་པའི་སྟེང་ནས་དེར་ཕེབས་པའི་ལམ་ཁར་
པཱ་རིན་ཝང་གིས་གདན་དྲངས་ཏེ་ཞག་ཤས་བཞུགས་པ་ལ་སྔར་རྒྱུན་བཞིན་བཀུར་སྟི་རིམ་གྲོ་བླ་ན་མེད་པ་དང་ཕེབས་རྫོངས་ཀྱི་བདོག་པ་སྤེལ། ཨ་རུ་ཧོར་ཆེན་པེའི་ལི་ཡང་ཆིབས་སྐྱེལ་དུ་འབྱོར་ཏེ་ཕེབས་རྫོངས་ཞུས། པཱ་རིན་ཝང་དང་རྟག་བརྟན་
པེའི་ལི་སོགས་ཆིབས་སྐྱེལ་བ་དུ་མ་དང་བཅས་ཨུ་ཅུ་མུ་ཆིན་དུ་ཕེབས་པར་དེ་ཀའི་པེའི་ལི་འཁོར་བཅས་བསུ་བར་འབྱོར། དེར་དབང་དང་རྗེས་གནང་སོགས་ཟབ་ཆོས་དུ་མའི་བཀའ་དྲིན་བསྐྱངས་ཏེ་ཞག་བཅུ་ཙམ་བཞུགས། པེའི་ལིས་ཀྱང་དངུལ་སྲང་
ལྔ་བརྒྱ། རྟ་ཕོ་རྒོད་བརྒྱ། ལུག་སྟོང་སོགས་ལེགས་འབུལ་ཚན་ཆེ་བ་བསྟར། ཕན་ཐུས་ལག་ཆི་སོགས་མི་དྲག་སོ་སོ་ནས་རང་འབྱོར་དང་བསྟུན་པའི་བསྙེན་བཀུར་ཡང་དག་ཞུས། ལམ་ནས་དགོན་པ་ཁ་ཤས་ཀྱིས་སྤྱན་དྲངས་པ་སོ་སེར་
ཕེབས་ཏེ་ཟབ་རྒྱས་ཆོས་ཀྱི་བདུང་རྩིའི་དགའ་སྟོན་སྩལ། དེ་ནས་ཨུ་ཅུ་མུ་ཆིན་གཡས་རུའི་ཆིང་ཝང་ཕུན་ཚོགས་རབ་བརྟན་གྱིས་གདན་འདྲེན་གྱི་བསུ་བ་རིམ་ཅན་དང་རྟ་འུལ་སོགས་ཀྱི་གྲ་བསྒྲིགས་ཐོག་ནས་དེར་ཕྱག་ཕེབས། ཞག་འགའ་བཞུགས་

[119B] ཡོན་འབུལ་དུ་དངུལ་སྲང་སྟོང། རྔ་མོང་ལྔ་བཅུ། རྟ་བརྒྱ། ལུག་ཉིས་སྟོང་བཅས་དངོས་འབྱོར་གྱི་མཆོད་སྤྲིན་རྒྱ་ཆེར་སྤྲོས། ཧེ་བིལ་གན་བླ་མས་བསུ་བ་སེར་སྦྲེང་
དང་བཅས་རང་གི་དགོན་པར་གདན་དྲངས་ཏེ་ཆོས་བཀའ་འགའ་ཞིག་ཞུས་པ་རྣམས་དགྱེས་བཞིན་དུ་གནང། ཨ་རུ་ཧོར་ཆེན་པེའི་ལིའི་སྲས་འདི་བར་དུ་ཆིབས་སྐྱེལ་ལ་འོང་བར་ཐོན་ཕྱག་གྱ་ནོམ་པ་གནང་སྟེ་ཕྱིར་སློག་དེར་ཨ་བ་ག་པེའི་སི་རྟག་བརྟན་
གྱི་གདན་འདྲེན་པ་འབྱོར་ཏེ་སྙན་གསན་ཕུལ་བ་ཞལ་གྱིས་བཞེས། དྲུག་པའི་ཚེས་ལ་དེར་ཆིབས་བསྐྱོད་དེ་པེའི་སི་འཁོར་བཅས་ཀྱིས་ཆིབས་བསུ་དང། དགེ་འདུན་རྣམས་ཀྱི་སེར་སྦྲེང་བཅས་པེའི་སིའི་དགོན་པར་ཕྱག་ཕེབས། མི་འཁྲུགས་པའི་
དབང་སོགས་ཆོས་བཀའ་འགའ་ཞིག་སྩལ་པར་དངུལ་སྲང་ལྔ་བརྒྱ་དང་རྟ་ཉི་ཤུ་སྐོར་གྱི་ཡོན་འབུལ་བཏེགས། ཕྱོགས་འདུས་ཀྱི་མཇལ་བ་དུ་མར་ཕྱག་དབང་དང་འདོད་ཆོས་བསྙེན་གནས་ཀྱི་སྡོམ་པ་སོགས་སྩལ་ཏེ་ཐར་པའི་ས་བོན་བསྐྲུན། བསྟན་པའི་
གསལ་བྱེད་ཆེན་པོ་ཧལ་ཧ་རྗེ་བཙུན་དམ་པའི་སྤྲུལ་པའི་སྐུ་རིན་པོ་ཆེ་དང་ལྕང་སྐྱ་རྡོ་རྗེ་འཆང་རྣམ་གཉིས་དོ་ལོན་ནོར་དུ་ཕེབས་ནས་བཞུགས་ཡོད་པ་དང་མཇལ་འཛོམ་གྱི་ཕྱིར་བདུན་པའི་ནང་ལ་དེར་ཆིབས་ཁ་བསྒྱུར། ལྕང་སྐྱ་ཐམས་ཅད་མཁྱེན་པའི་གསོལ་
དཔོན་དགེ་ལེགས་ནམ་མཁའ་སོགས་བསུ་བ་མང་དུ་འབྱོར་ཏེ་ཇ་ཐབ་ཞུས། དེ་ནས་ཤ་ར་སུ་མེར་ཕྱག་ཕེབས་ཏེ་རྡོ་རྗེ་འཆང་ཆེན་པོའི་མདུན་དུ་ཉིན་རེ་བཞིན་ཕེབས་ནས་བསྟན་པ་ཡོངས་རྫོགས་ཀྱི་གནད་ལས་བརྩམས་པའི་ཟབ་རྒྱས་ཆོས་ཀྱི་བཀའ་མཆིད་

[120A]༄༅། །རྒྱུན་མི་འཆད་དུ་མཛད་པས་བཀའ་ཆོས་ཕལ་ཆེར་གྱི་ཆོ་ལྕང་སྐྱ་རྡོ་རྗེ་འཆང་འདི་ལྟར་གསུངས་ཞེས་ཡང་ཡང་ལུང་འདྲེན་མཛད་པ་ཞིག་ཡོད་ཅིང་རྡོ་རྗེ་འཆད་ནས་ཀྱང་སྐབས་སྐབས་སུ་འདི་ལ་འཇམ་དབྱངས་བཞད་
པ་ཚང་ནས་འདི་གསུང་གིན་འདུག་ངེད་ཀྱིས་འདི་བྱས་པ་ཡིན་ཞེས་པ་ལྟ་བུ་ཡང་ཡང་གསུངས་པ་ཞིག་ཡོད་པར་རྒྱུས་ཡོད་རྣམས་གླེང། ཉིན་གཅིག་ལྕང་སྐྱ་རྡོ་རྗེ་འཆང་ལ་དངུལ་སྲང་སྟོང་དང་ནང་མཛོད་དྲི་མེད་བཅས་ཕུལ་ཏེ་ངེད་ལ་འབུལ་ནོད་
གང་བྱུང་བ་འདི་རྣམས་རང་དོན་དུ་སྐར་མ་གང་ཡང་མི་བསྔོ། འོན་ཀྱང་གཤིན་པོའི་རྣམ་ཤེས་གསོན་པོའི་བར་ཆང་ལ་ཕན་དུ་རེ་ནས་བྱིན་པ་ཁོ་ན་ཡིན་ཚུལ་བསམ་ན་སྐྲག་པར་འདུག་པས་ངེད་ལ་འབྲེལ་ཚད་ཀྱི་ཤི་གསོན་ཐམས་ཅད་སྐུ་ཞབས་ཉིད་ནས་
ཐུགས་ལ་འཛིན་དགོས་ཞེས་སྐྱབས་འཇུག་ཞུས་པར། ཧ་ཧ་ཁྱོད་སྐྲག་ནང་མི་སྐྲག་དགོས་པ་ཨེ་རེད་གསུངས་ཏེ་བཞད་མོ་ཆེར་གནང། འདིས་ནི་ཡབ་སྲས་གཉིས་ཀའི་ཆེ་བ་འདོན་པར་སྣང་ཡང། གྲོང་ཆོག་ལ་སེམས་རྩེ་གཅིག་པའི་ཏིང་ངེ་འཛིན་ཐོབ་
པ་རྣམས་ཀྱིས་སོར་མོ་ནང་དུ་བཀུག་སྟེ་ཐུགས་བསམ་བཞེས་དགོས་པའི་ཚོད་དུ་འདུག་གོ་དེར་རྗེ་བཙུན་དམ་པའི་སྦྲུལ་པའི་སྐུ་རིན་པོ་ཆེར་མཇལ་བར་ཕེབས་ཚེ་འཇམ་དཔལ་རྡོ་རྗེ་ནོ་མིན་ཧན། དགེ་རྒན་ནོ་མིན་ཧན། མེང་གེན་ནོ་མིན་ཧན་
གསུམ་གྱིས་གཟིམས་འགག་གི་ཕྱི་ལོགས་ནས་བསུས་ཏེ་ནང་དུ་ཕེབས་སྐབས་ཀྱང་གདན་ཁྲི་སོགས་ཀྱིས་བཀུར་གཟོས་ཡང་ངག་ཞུས། སྤྲུལ་པའི་སྐུ་རིན་པོ་ཆེར། བཞུགས་གདན། རྒྱབ་ཡོལ། དངུལ་སྲང་ཉིས་བརྒྱ་བཅས་ཀྱི་དངོས་

[120B] ནོ་མིན་ཧན་གསུམ་སོ་སོ་ནས་རང་རང་གི་གཟིམས་གུར་དུ་གདན་དྲངས་ཏེ་ཕུ་དུད་བླ་ན་མེད་པ་དང་བཅས་གསོལ་སྟོན་བསྟར་ཞིང་ཆོས་འབྲེལ་ཞུས། ཁུ་ཁུ་སུ་མེར་བ་ལིག་ཐུ་ནོ་མིན་ཧན་གྱིས་གདན་དྲངས་ནས་གསོལ་སྟོན་གཟབ་
རྒྱས་དང་དངོས་འབུལ་བཏེགས་ཏེ་ཆོས་བཀའ་འགའ་ཞིག་ཞུས་པའི་བཞེད་པ་བསྐང། དེ་སྐབས་ལྕང་སྐྱ་རྡོ་རྗེ་འཆང་ནས་རྗེ་བཙུན་དམ་པའི་སྤྲུལ་པའི་སྐུ་རིན་པོ་ཆེར་གསང་བདེ་འཇིགས་གསུམ་གྱི་དབང་སོགས་ཆོས་བཀའ་མང་དུ་གནང་བ་
ཡང་ལྷན་དུ་གསན། རྗེ་ཉིད་ནས་ཞུས་པ་བཞིན་བདེ་མཆོག་དཀར་པོའི་རྗེས་གནང། ཁྲིད་ཡིག་ཡིད་ཆེས་གསུམ་ལྡན་གྱི་སྟེང་ནས་ནཱ་རོ་ཆོས་དྲུག་གི་ཉམས་ཁྲིད་རྒྱས་པ་ལུས་སྦྱོང་དང་རླུང་གི་རྣལ་འབྱོར་སོགས་ཀྱི་ཕྱག་བཞེས་དང་བཅས་ཞིབ་ཏུ་སྩལ་
དངུལ་སྲང་ལྔ་བཅུའི་རྒྱུ་ཡོན་སྦྱར་ཏེ་དཔལ་ཧེ་རུ་ཀ་དང་གཉིས་སུ་མ་མཆིས་པའི་བླ་མ་རྡོ་རྗེ་འཆང་ཆེན་པོ་རིག་པ་འཛིན་པའི་འཁོར་དང་བཅས་པ་ལ་ཚོགས་འཁོར་རྒྱས་པར་ཞུས་ཏེ་གནས་གསུམ་དཔའ་པོ་མཁའ་འགྲོ་མཐའ་དག་དབྱར་
གྱི་ཆར་སྤྲིན་བཞིན་དུ་འདུས་པ་དང་ཆབ་གཅིག་པར་ཚོགས་ཀྱི་འཁོར་ལོ་ཚིམ་པ་དྲུག་ལྡན་དུ་རོལ་པའི་སྐབས་ཚོགས་གྲལ་ནས་ལྕང་སྐྱ་རྡོ་རྗེ་འཆང་གིས་གསུང་མགུར་གནང་བ་ནི། ན་མོ་གུ་རུ་བྷྱ་ཞིང་རབ་འབྱམས་རྒྱལ་བ་ཞི་ཁྲོའི་ཚོགས། །
དོན་གཅིག་ཏུ་འདུས་པའི་ཡེ་ཤེས་གར། །ཕ་དྲིན་ཅན་ངག་དབང་མཆོག་ལྡན་ཞབས། །སྙིང་ཆོས་འཁོར་འདབ་བརྒྱད་ལྟེ་བར་བཞུགས། །ལུང་རྟོགས་པའི་ཡོན་ཏན་རྒྱ་ཆེ་ཞིང། །ཚེ་དུ་མར་བསྟན་ལ་བྱ་བ་མཛད། །གནས་ལྔ་རིག་

[121A]༄༅། །མཁྱེན་པའི་ལང་ཚོ་རྒྱས། །རྗེ་སྤྲུལ་བའི་སྐུ་ཁྱོད་བདག་ལ་གསོན། །ཡོངས་རང་རེ་འཁོར་བའི་སེམས་ཅན་རྣམས། །རྨོངས་མ་རིག་འཁྲུལ་བའི་དབང་གྱུར་ཀྱང། །ཡིད་གདོད་མའི་སེམས་ཀྱི་རྡོ་རྗེ་དེ། །
འོད་གསལ་བ་དྲི་མས་དབེན་པ་ཡིན། །དོན་དེ་ཕྱིར་སེམས་ཀྱི་རང་བཞིན་ཏེ། །ཚུལ་ཇི་བཞིན་རང་ངོ་འཕྲོད་པའི་ཕྱིར། །མགོན་ཀླུ་སྒྲུབ་ཡབ་སྲས་གཞུང་ལུགས་ལ། །སྒོ་དུ་མས་ཉམས་ལེན་འབད་པ་གཅེས། །མ་དྲིན་ཅན་རིགས་དྲུག་འགྲོ་བ་
རྣམས། །གནས་སྲིད་པར་དུཿ་ཁས་མནར་བ་ལ། །བྱམས་སྙིང་རྗེ་ཆེན་པོ་རབ་བསྐྱེད་དེ། །ཐབས་བྱང་ཆུབ་སེམས་ལ་འབད་ཀྱང་འཚལ། །སྤྱིར་དལ་འབྱོར་རྟེན་འདི་རྙེད་དཀའ་ཞིང། །སྒོས་བློ་བཟང་རྒྱལ་བའི་བསྟན་པ་དང། །ལར་
འཕྲང་པ་ཤིན་ཏུ་རྙེད་དཀའ་བས། །སྙན་རྒྱུད་ཀྱི་གནད་ལ་སྒྲུབ་པ་གཅེས། །རྗེ་བླ་མའི་གསང་བའི་ཡི་དམ་མཆོག་དཔལ་བདེ་གསང་འཇིགས་གསུམ་དཀྱིལ་འཁོར་གྱི། །ལམ་རིམ་པ་གཉིས་ཀྱི་རྣལ་འབྱོར་ལ། །ཉིན་མཚན་དུ་འབད་པ་
ཤིན་ཏུ་གཅེས། །ལྷ་བླ་མ་རང་སེམས་རྡོ་རྗེ་གསུམ། །དབྱེར་མེད་པའི་ཟབ་ལམ་རྣལ་འབྱོར་གྱིས། །ཡུལ་གང་སྣང་ཀུན་ལ་རྒྱས་བཏབ་སྟེ། །རྐྱེན་གང་ཤར་ལམ་དུ་སློངས་པར་མཛོད། །ཉིད་ད་ལྟ་རང་ཡུལ་ཕེབས་ནས་ཀྱང། །དུས་རིང་
པོར་མི་ཐོགས་རང་རེ་རྣམས། །ཞལ་མཇལ་བའི་རྟེན་འབྲེལ་འགྲིག་པས་ན། །ཆོས་ཟབ་རྒྱས་དེ་དུས་བགྲོ་བར་བྱ། །དཔལ་རྒྱལ་བ་རྡོ་རྗེ་འཆང་ཆེན་ནས། །རྗེ་བཀའ་དྲིན་ཅན་གྱི་བླ་མའི་བར། །ཆོས་དམ་ཚིག་གཙང་མའི་བརྒྱུད་པ་

[121B] ༑དཔལ་བརྒྱུད་པ་བཟང་པོའི་བཀྲ་ཤིས་ཤོག་མ་མཁའ་འགྲོ་བྱེ་བས་བསྐོར་བའི་དབུས། །ཉམས་གསང་གསུམ་གར་དགུས་མངོན་པར་བརྗིད། །མགོན་ཡི་དམ་འཁོར་ལོ་སྡོམ་པ་ཡིན། །དཔལ་ཡི་དམ་མཆོག་གི་བཀྲ་ཤིས་
ཤོག་ཡུལ་འཛམ་གླིང་གནས་མཆོག་ཉེར་བཞི་ཡི། །ཡོངས་དཔའ་པོ་མཁའ་འགྲོ་ཀུན་གྱི་གཙོ། །ཡུམ་རྗེ་བཙུན་རྡོ་རྗེ་རྣལ་འབྱོར་ཡིན། །མ་མཁའ་འགྲོ་བཟང་པོའི་བཀྲ་ཤིས་ཤོག་སྐྱབས་ཐུགས་རྗེ་ཆེན་པོའི་སྤྲུལ་པ་མཆོག་ཚེ་
འདི་ཕྱི་བར་དོའི་འཇིགས་ལས་སྐྱོབས། །ལས་སྒྲུབ་མཛད་ཡེ་ཤེས་མགོན་པོ་ཡིན། །དཔལ་ཆོས་སྐྱོད་བཟང་པོའི་བཀྲ་ཤིས་ཤོག་མཆོག་སངས་རྒྱས་སྒྲུབ་པའི་ཐབས་གཅིག་པུ། །ལམ་བྱང་ཆུབ་སེམས་གཉིས་སྒོམ་པ་འདི། །མི་
ང་ཡི་ཉམས་ལེན་སྙིང་པོ་ཡིན། །ལམ་ཉམས་ལེན་བཟང་པོའི་བཀྲ་ཤིས་ཤོག་རྗེ་སྤྲུལ་པའི་སྐུ་ཁྱོད་ཞབས་པད་བརྟན། །བཤད་སྒྲུབ་པའི་བསྟན་པ་ཕྱོགས་བཅུར་རྒྱས། །མ་འགྲོ་ཀུན་བདེ་སྐྱིད་དཔལ་ལ་རོལ། །དུས་རྣམ་ཀུན་
དགེ་བའི་བཀྲ་ཤིས་ཤོག་ཅེས་ལྕགས་ཡོས་ཟླ་བ་བརྒྱད་པའི་མཁའ་འགྲོ་འདུ་བའི་དུས་ཆེན་ལ་མཚོ་བདུན་དགོན་གསར་ཆེན་མོར་སྒྲུབ་ཁང་དུ་རྗེ་འཇམ་དབྱངས་བཞད་པའི་སྤྲུལ་པའི་སྐུ་མཆོག་གིས། ཚོགས་འཁོར་གྱི་མཆོད་པ་མཛད་པའི་
ཚེ་ཚོགས་གྲལ་དུ། ལྕང་སྐྱ་རོལ་པའི་རྡོ་རྗེས་གང་ཤར་ཐོལ་བྱུང་དུ་སྨྲས་པའོ། །ཞེས་སོ། །དེ་སྐབས་ཞལ་ནས། སྔར་ངེད་ཀྱིས་འཁོར་ལོ་བདེ་མཆོག་གི་ཉམས་ལེན་གང་ཐུབ་བྱས་པ་ཡིན་ཀྱང། ད་གཟུགས་པོས་ཆེར་མི་ལྕོགས་འདུག་པས་

[122A]༄༅། །ཁྱེད་ནས་ཐུགས་དམ་གྱི་མཐིལ་དུ་མཛད་དགོས་ཞེས་ཆོས་ཀྱི་བཀའ་བབས། འདི་ཀའི་སྦྱིན་བདག་དམ་པ་ཆིང་ཝང་རྡོ་རྗེ་ཕ་ལམ་བར་ཆད་ཀྱི་རྣམ་པས་གཤེགས་ཏེ་ཁེར་གེམ་སུ་ལ་འོང་ཐག་མཆོད་པའི་
གནས་ཚུལ་ལ་བརྟེན། རྗེ་ཉིད་ནས་པཱ་རིན་ཝང་དང། ཨཱེ་ཕུ་བདེ་ལེགས་གུང་སོགས་ནང་གི་བློན་ཆེན་མང་པོར་ཇ་སག་ངག་དབང་དར་རྒྱས་ལ་འོས་ཚུལ་དང། དེར་འོང་ཐབས་ཀྱི་གྲོགས་ལྡན་དགོས་པའི་བཀའ་ནན་གྱི་ཡི་གེ་གནང་བ་ཁོང་རྣམས་
པས་ཀྱང་བཀའ་སྤྱི་བོས་མནོས་ཏེ་ཁུར་ལེན་བྱས་པས་དོན་སྨིན་བྱུང། རྗེ་བཙུན་དམ་པའི་སྤྲུལ་པའི་སྐུ་རིན་པོ་ཆེ་ནས་དངུལ་སྲང་བརྒྱ་དང། རྟ་དགུ། རྔ་མོང་དགུ། ཝ་ནག་ཝ་རྒྱ་ཝ་དམར་བུ་ལ་གསེར་མ་ཧ་སག་སོགས་ཐོན་ཕྱག་ཤིན་
ཏུ་གཟབ་རྒྱས་བསྟར། བརྒྱད་པའི་ཚེས་ལ་དེ་ནས་ཆིབས་བསྒྱུར་བའི་ཉིན་ལྕང་སྐྱ་རྡོ་རྗེ་འཆང་གི་མདུན་དུ་ཕེབས་ཏེ་སྐྱབས་འཇུག་ཞུས་པར་རྡོ་རྗེ་འཆང་ནས་རྗེ་ཉིད་ལ་རྒྱལ་བ་གཉིས་པའི་བསྟན་པ་ཐུགས་ལ་བཅངས་ཏེ་འཛིན་སྐྱོང་
སྤེལ་གསུམ་གནང་དགོས་ཚུལ་གྱི་གསུང་ནན་ཏན་ཕེབས། ཡབ་སྲས་གཉིས་ཀས་སྤྱན་ཆབ་བསིལ་ཞིང་ཤིན་ཏུ་འབྲལ་མི་ཕོད་པས་གཟིམས་འགག་ནས་ཕྱིར་འབྱོན་དཀའ་བ་ཙམ་བྱུང། དེ་ནས་ཕེབས་པར་གསོལ་དཔོན་ནམ་
མཁའ་སོགས་ཞབས་ཕྱི་ཆེ་བགྲེས་དུ་མས་ཕེབས་སྐྱེལ་དང་ཇ་ཐ་བ་ཞུས། སུ་ཉིད་གཡོན་རུའི་ཝང་དང་ཐོ་ཡོན་ཆོས་རྗེ་སོགས་ཀྱིས་སྔར་ནས་གདན་དྲངས་པ་བཞིན་དེ་ཕྱོགས་སུ་ཕྱག་བཏེགས། བླ་དཔོན་དེ་གཉིས་ཀྱིས་གཙོས་བསུ་བ་གཏོས་

[122B] དེར་བཞུགས་རིང་ལ་ཕྱོགས་ཀྱི་མཇལ་བ་སྟོང་ཕྲག་དུ་མ་འདུས་པ་སོ་སོར་ཕྱག་དབང་སོགས་བརྩེ་གཟིགས་ཀྱིས་བཀའ་དྲིན་བསྐྱངས། ཝང་གིས་ཞུས་ངོར་སེང་གདོང་མའི་རྗེས་གནང་སོགས་ཆོས་བཀའ་འགའ་ཞིག་གནང་ཞིང། ཝང་
ནས་ཀྱང་རྔ་མོང་བཅུ་དང། རྟ་ནོར་བརྒྱད་ཅུ། ལུག་སུམ་བརྒྱ། ཧོ་ཤུས་ནས་རྔ་མོང་དྲུག་ཅུ་སྐོར་སོགས་ཀྱི་དངོས་འབུལ་བཏེགས། དེ་ནས་ཐོ་ཡོན་ཆོས་རྗེས་གདན་དྲངས་པར་ཕེབས་ཏེ་ཞག་ཤས་བཞུགས་ནས་ཆོས་བཀའ་གང་ཞུས་མཐའ་དག་
ཐུགས་ཀྱི་བཞེད་པ་བཞིན་དུ་གནང། འདི་ལན་ཡང་དངུལ་སྲང་ལྔ་བརྒྱ་དང། རྔ་མོང་སྒ་ཐག་ཅན་བརྒྱད་ཅུ་སོགས་འབུལ་ནོད་མཐའ་ཡས་པ་བསྟར། དེ་ནས་སུ་ཉིད་གཡས་རུའི་ལས་སྐྱབས་ཐེའི་ཇིས་གདན་དྲངས་པར་ཕེབས་པའི་ལམ་
ནས་ཧལ་ཧ་རབ་འབྱམས་པ་བསྟན་འཛིན་གྱིས་ཞུས་ངོར་འཇུག་པ་རང་འགྲེལ་སོགས་ཀྱི་ལུང་འགའ་ཞིག་གནང། ཐེའི་ཇིས་ཀྱང་དངུལ་སྲད་ལྔ་བརྒྱ། རྟ་དང་རྔ་མོང་ཉི་ཤུ་སོགས་ཀྱི་ལེགས་འབུལ་བསྟར། དུར་བེད་རབ་རྒྱས་ལྷ་རམ་པས་རང་
གི་དགོན་གསར་དུ་གདན་དྲངས་ཏེ་འཇིགས་བྱེད་རོ་ལང་བརྒྱད་སྐོར་གྱི་དབང་སོགས་ཆོས་བཀའ་འགའ་ཞིག་ཞུས། དངུལ་སྲང་སུམ་བརྒྱ་དང་རྔ་མོང་བདུན་ཅུས་ཐོག་དྲངས་དངོས་འབྱོར་གྱི་བདོག་པ་གཟབ་རྒྱས་ཕུལ། དུར་བདེ་ཝང་གི་དཔོན་མོ་
སྲས་བཅས་ཀྱིས་ཞུས་ངོར་རྗེས་གནང་འགའ་ཞིག་སྩལ་པར་དངོས་འབུལ་རྒྱ་ཆེ་བ་ཕུལ། ཕྱོགས་འདུས་ཀྱི་མཇལ་བ་རྣམས་ལ་ཕྱག་དབང་སོགས་ཀྱིས་རེ་བ་བསྐབས་ཤིང་བསྒྲུབ་བྱ་དུ་མར་རབ་བྱུང་དང་བསྙེན་རྫོགས་ཀྱི་སྡོམ་པ་ཕོག་དེ་ནས་ཧལ་

[123A]༄༅། །ཧ་དར་ཧན་པེའི་ལི། དགེ་བཤེས་སྙན་གྲགས་སོ་སོ་ནས་གདན་དྲངས་པར་ཕེབས་ཏེ་ནམ་མཁའ་སྒོ་འབྱེད་ཀྱི་དབང་དང། གྲུབ་རྒྱལ་ལུགས་ཀྱི་ཚེ་དབང་སོགས་ལེགས་བཤད་བདུད་རྩིའི་དགའ་སྟོན་གྱིས་ཚིམ་
པར་མཛད། པེའི་ལིའི་དགོན་ནས་ཞབས་བརྟན་གྱི་འབུལ་བར་དངུལ་གྱི་མཎྜལ། བཞུགས་གདན། རྒྱབ་ཡོལ། རྔ་མོང་བཅུ་གཉིས། རྟ་ནོར་དྲུག་ཅུ་སྐོར། ལུག་ལྔ་བརྒྱ། ཧོ་ཤུས་ནས་རྟ་བརྒྱ་དང་ལྔ་བཅུ་སྐོར་རྔ་མོང་བཅུ་དྲུག་བཅས་
ཕུལ༑ ཧལ་ཧ་གུང་ཀུན་དགའ་རབ་བརྟན་གྱིས་གདན་དྲངས་ཏེ་བྱམས་ཆོས་སྡེ་ལྔའི་ལུང་སོགས་ཞུས། དེ་ནས་དགུ་པའི་ནང་ལ་མཁར་སྔོན་པོ་བརྒྱུད་ནས་རིམ་གྱིས་ཆ་གན་ཏཱེ་ཡཱན་ཆིའི་དགོན་པར་ཕེབས། ཁོང་གིས་ཞུས་ངོར་རྗེས་གནང་
འགའ་ཞིག་སོགས་ངམ་པའི་ཆོས་ཀྱི་དགའ་སྟོན་རྒྱ་ཆེར་སྤེལ། དེར་བཞུགས་སྐབས་ཇ་སག་ངག་དབང་དར་རྒྱས་ལ་ཇུན་ཝང་གི་ཐོབ་བྱུང་སྟེ་ཕྱིར་འཁོར་བའི་ལམ་ནས་མཇལ་བར། གསོལ་སྟོན་བཏེགས་ཤིང་གང་ཅིའི་གསུང་གླེང་མཛད་དེ་ཝང་
སྔོན་ལ་ཕེབས། དེ་ནས་ཆོས་སྐྱབས་ཏཱེ་ཡཱན་ཆིའི་དགོན་ནས་གདན་དྲངས་པར་ཕེབས་ཏེ་ཟབ་ཆོས་དུ་མའི་བཀའ་དྲིན་ལྷུག་པར་སྩལ། ཁོང་རྣམས་ནས་ཀྱང་བསྙེན་བཀུར་གྱ་ནོམ་པ་དང་དངོས་འབྱོར་གྱི་མཆོད་སྤྲིན་བསྟར། བཅུ་གཅིག་པའི་
ཚེས་ལ་དེ་ནས་རིམ་གྱིས་བྱོན་ཏེ་རྨ་ཆུར་དར་ལམ་གྱི་སྟེང་ནས་ཕེབས། ཙུན་གར་པེའི་སི་འཁོར་བཅས་དགོན་པའི་བླ་མ་ལས་སྣེ་སོགས་ཀྱི་ཆི་བས་བསུ་དང་བཅས་བག་ཇེ་བོར་བབས། པེའི་སིས་ཞུས་ངོར་འདོད་ཆོས་དུ་མ་གནང་ཞིང་ཕྱོགས་

[123B] པེའི་སི་ནས་དངུལ་སྲང་ལྔ་བརྒྱ། རྟ་བརྒྱད་ཅུ། ནོར་བདུན་ཅུ་སོགས་ཡོན་འབུལ་སྤམ་མཐོ་བ་བཏེགས། དེ་ནས་ཕེབས་པའི་ལམ་དུ་ཧང་ཀིན་པེའི་ལིས་བཞུགས་གུར་སོགས་ཀྱི་གྲ་བསྒྲིགས་སྟེང་དུ་གདན་
དྲངས་ཏེ་སྟོན་ཆེན་དང་དངོས་འབུལ་བཏེགས་ནས་འདོད་ཆོས་འགའ་ཞིག་ཞུས། ཨོ་ཐོག་པེའི་ལིའི་ས་ཆར་འབྱོར་སྐབས་པེའི་ལི་ཡུམ་སྲས་དང་བཅས་ལམ་ཐོག་ཏུ་མཇལ་བར་འོངས་ཏེ་གསོལ་སྟོན་དང་ལེགས་འབུལ་བསྟར། ཨ་ལག་ཤཱ་ཡཱ་
མིན་དང་ཉེ་བར་ཕེབས་སྐབས་བསྟན་པའི་གསལ་བྱེད་དྭགས་པོ་ཀུན་གྲོལ་ནོ་མིན་ཧན་ནས་གདན་འདྲེན་ཞུས་པ་བཞིན་དཔོན་གཡོག་ཉུང་བསྡུས་དེར་ཆིབས་བསྐྱོད། ལམ་ནས་དར་རྒྱས་ནོ་མིན་ཧན་གྱི་ཨུར་གེར་གདན་དྲངས་ཏེ་བསྙེན་
བཀུར་ཡང་དག་ཞུས་པར་ཆོས་བཀའ་ཅི་རིགས་གནང། དེ་ནས་དྭགས་པོ་སྤྲུལ་པའི་སྐུ་རིན་པོ་ཆེས་གཙོས་དགེ་འདུན་མང་གི་སེར་སྦྲེང་དང་བཅས་སྤྲུལ་པའི་སྐུའི་གཟིམས་ཁང་དུ་ཕེབས། དེར་བཞུགས་རིང་བསྙེན་བཀུར་གཟབ་རྒྱས་བསྟར་
ཞིང་སྤྲུལ་པའི་སྐུ་ནས་ཞུས་ངོར་རྔོར་དབྱིངས་ཀྱི་དབང་སོགས་ཟབ་ཆོས་མང་དུ་སྩལ། ཁོང་གིམ་ཡུམ་དང་གུང་བཅས་ཀྱིས་གདན་དྲངས་པ་སོ་སོར་ཡང་ཕེབས་ཏེ་རེ་འབྲས་སྨིན་པར་མཛད། ཕྱོགས་རིས་མེད་ནས་མཇལ་བ་མང་དུ་འདུས་
པ་ལ་ཆོས་འབྲེལ་དང་ཕྱག་དབང་སྩལ་ཏེ་ཕན་བདེའི་ལམ་ལ་བཀོད། ཨ་ལག་ཤ་ཝང་གི་འུ་ལཱ་སྟེང་ནས། སན་ཅིང་བར་དུ་ཕེབས་པའི་ལམ་ཁང་ཐོང་གེ་ཐུ་ས་ལག་ཆིས་བསྙེན་བཀུར་ཡང་དག་ཞུས། ཟུང་ཤཱན་མཁར་དང་ཉེ་བར་བཞུགས་

[124A]༄༅། །སྐབས་སྟག་ལུང་དགོན་པའི་བླ་མ་ལས་སྣེ་རྣམས་ཀྱིས་ཐབ་བསུ་ཞུས་པ་སོ་སོར་བདག་རྐྱེན་དང་དགོན་པར་མང་འགྱེད་སྩལ། དེ་ནས་རིམ་གྱིས་ཕེབས་ཏེ་ཤིན་ཏེན་ཟེར་བར་དགུང་ལོ་ཞེ་ལྔ་པ་ཆུ་འབྲུག་གི་ལོ་གསར་
གནང། རྟ་ཚག་རྗེ་དྲུང་སྤྲུལ་པའི་སྐུ་རིན་པོ་ཆེ་རྒྱ་ནག་ཏུ་ཕེབས་པའི་ལམ་ནས་སྐུ་འབུམ་དུ་བཞུགས་ཡོད་ཚུལ་གསན་ཏེ་དངུལ་སྲང་ལྔ་བཅུ་གོས་ཡུག་སོགས་ཀྱི་རྟེན་དང་བཅས་མཚམས་ཞུས་ཆེད་མངགས་མཛད། རིམ་གྱིས་ཕེབས་ཏེ་བིན་གོ་
ལུང་པའི་མདོར་བཞུགས་སྐབས་བཀྲ་ཤིས་འཁྱིལ་གྱི་བསུ་བ་དང་པོ་འབྱོར། ཕུན་དྲུང་ཡེར་བསྟན་པའི་གསལ་བྱེད་སྟོང་སྐོར་སྤྲུལ་པའི་སྐུ་རིན་པོ་ཆེ་དང་སྦྱིན་བདག་དམ་པ་ཇུན་ཝང་ངག་དབང་དར་རྒྱས། ཆོས་སྡེ་ཆེན་པོ་སྐུ་འབུམ་སོགས་
ཀྱི་བསུ་བ་ཚན་ཆེ་བ་དང། བ་ཡན་མཁར་དུ་ཕྱག་མཛོད་དར་ཧན་ཆོས་རྗེས་གཙོས་ལས་སྣེ་ཧྲག་བསྡུས་སོགས་ཆིབས་བསུ་གཉིས་པ། གསེར་ཆེན་ཆུ་ཁར་ཆིབས་བསུ་གསུམ་པ་གྲྭ་ཚང་ཕན་ཚུན་གྱི་བླ་མ་ཁྲི་གདན་ཟུར། སྤྲུལ་སྐུ་ཆེ་
ཁག་ལས་སྣེ་མོ། དབོན་ཆོས་མཛད། གྲྭ་རྒན་ཆེ་བགྲེས་སོགས་རྟ་པ་སྟོང་ཕྲག་ཙམ་གྱིས་ཕེབས་བསུ་རིམ་པར་ཞུས། འདི་ཀའི་དགོན་ལག་ཨ་མཆོག་རྒན་ཀྱ། གཙོས། མཛོ་དགེ་སོགས་ཀྱི་དགོན་ཁག་སོ་སོ་ནས་ཀྱང་བསུ་བ་སྔ་ཕྱི་རིམ་
པར་འབྱོར། ལམ་ནས་ཐུར་ཆེན་དགོན་པ། བྲ་རྟི་རབ་རྒྱས་དགོན། སེར་ལུང། མཆོད་རྟེན་ཐང། ཀ་མངོའི་དགོན། ལེབ་ཀྱའི་སྒར་བ། བིས་མདོ་སྐར་བསོ་སོ་ལ་ཡང་འགྱེད་གནང་ཞིང་བླ་མ་སྤྲུལ་སྐུ་སྦྱིན་བདག་གཙོ་ཆེ་བ་རྣམས་ལ་བབས་

[124B] །དེ་ལྟར་ཆེན་པོ་ཧོར་གྱི་ཡུལ་དུ་ཆིབས་ཀྱི་ཁ་ལོ་བསྒྱུར་བ་ཡང། ཟང་ཟིང་གི་དངོས་པོ་བསྡུ་བའི་ཕྱིར་མ་ཡིན་གྱི། གོང་དུ་སྨོས་པའི་ཆོས་བཀའ་རྣམས་གསན་པ་དང། རྗེ་བླ་མའི་
རིང་ལུགས་ཤར་ཕྱོགས་རྒྱ་མཚོའི་མཐའི་བར་དུ་སྦེལ་ཞིང། ལྗོངས་དེའི་འགྲོ་བ་རྣམས་གཏན་བདེའི་ལམ་ལ་དཀྲི་བའྀ་ཕྱིར་ཡིན་ཏེ། སྤྲུལ་སྐུ་གྲགས་པ་རྒྱལ་མཚན་གྱི་མ་འོངས་ལུང་བསྟན་ལས། ས་ལ་གནས་པའི་འཇམ་དཔལ་ཞིང། །ཞེས་
ཕྱོགས་ངོས་བཟུང་སྟེ། བསིལ་ལྡན་ལྗོངས་ནས་དགེ་སྦྱོང་གི་རྒྱལ་མཚན་ཐེགས་པ་དུ་མ་ཡང། །ལས་ཅན་མང་པོའི་དོན་ཕྱིར་དུ། །ཕྱོགས་དེར་བསོད་སྙོམས་རྒྱུ་ཞིང་ལྷགས། ཞེས་གསུངས་པ་ལྟར་རོ། །སྨྲས་པ། ཀུན་ཏུ་རྨོངས་པའི་དྲི་མ་རབ་འཁྲུང་
ཅིང༑ ༑དགེ་ལེགས་གསེར་གྱི་བྱེ་མ་འདྲེན་པ་ཡི། །ཞབས་རྡུལ་རྙོགས་པ་མེད་པའི་གངྒཱ་མ། །ལུས་ཅན་རལ་བའི་ཀློང་ན་འཁོར་ཞིང་རྒྱུ། །མ་སྨད་གྲགས་པའི་བ་ངན་སྟོང་འཕུར་ལྷག་བསམ་སྲི་མེད་ཤེལ་གྱི་བ་གམ་མདོན་མཐོ་ལྷུན་གྲུབ་འཕྲིན་ལས་
གསེར་གྱི་ཁང་ཆེན་པ། །རྣམ་གྲོལ་བདེ་བའི་དུས་སྟོན་བསྟར་ཞིང་ཟག་གསང་ཆོས་ཀྱི་སྒོ་འཕར་ཕྱེ་སྟེ་བརྩེ་ཆེན་སྨིན་ལེགས་དགའ་མའི་འཛུམ་གྱིས་བསུ་བྱེད་ན། །སྲིད་པ་ཡ་ངའི་འབྲོག་ཏུ་འཁྱམས་ཤིང་ཤེས་རབ་གྲོགས་ཀྱིས་རིང་སྤང་
བརྩོན་པའི་གོམ་འཁྱོར་ཁྲོ་གཏུམ་ལས་ཀྱི་སྲིན་པོས་བདས་པ་ཡིས། །དུང་པའི་ལུས་ཅན་མཐའ་དག་ད་ནི་ངལ་གསོའི་བསྟི་གནས་མཆོག་རྙེད་ཨེ་མ་སྐལ་བ་བཟང་ཞེས་ཀུན་དགའི་རོ་ལྡན་གླུར་ལོངས་ཤིག་ཤར་ཕྱོགས་སྐྱེ་དགུའི་ལེགས་སྤྱད་

[125A]༄༅། །ཤར་རིའི་སྤོར། །ལེགས་བྱས་གོ་ལའི་བགྲོད་པ་ལེགས་བསྒྱུར་བས། །ཟླ་མེད་སྟོན་པ་སྨྲ་བའི་ཟླ་བ་མཆོག་ཀུན་བཟང་སྤྱོད་པའི་སྣང་བ་ཀུན་ཏུ་སྤྲོས། །ཞབས་སེན་བདུད་རྩིས་ཤིས་པར་བསྒྲུབས་
པ་ཡིས། །རབ་དགའ་རྒྱས་པའི་ཡིད་ཀྱི་ཆུ་གཏེར་ལས། །དད་པའི་རྦ་རླབས་འཁྲི་ཤིང་གཡོ་བའི་རྩེར། །གཏོང་པའི་ཀུ་མུད་བཞད་པས་མགོ་ལྕོགས་ལྡེམ། །ཁུང་དུ་གསལ་བའི་མེ་ཁྱེར་མངན་ཡང། །ཤར་ནུབ་རྒྱ་མཚོའི་རླབས་
འཕྲེང་ཟློས་གར་དང། །འགྲོགས་པའི་འཕྲིན་ལས་འོད་ཀྱི་རྩེ་དགའ་ཅན། །འཛམ་གླིང་བསྟན་པའི་ཉི་མ་ཁྱོད་མིན་སུ། །ཁྱོད་ཀྱི་གྲགས་པ་ཕྱོགས་ཀྱི་མཐར་བགྲོད་ཚེ། །སྙན་པ་ཞག་གསུམ་ལམ་གྱི་སྐ་རགས་ཅན། །ལ་ལ་རང་
རིགས་རྨོངས་པས་སྟོང་འུད་ཀྱིས། །གསོབ་སྟེ་རང་ཚོད་ལྟོ་བ་བཀས་ཀྱིས་དོགས། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་
ངོགས་ལས། ཤར་ཕྱོགས་ནོར་འཛིན་ཡངས་པོར་ཆིབས་བསྐྱོད་ནས་བསྟན་འགྲོའི་དོན་རླབས་པོ་ཆེ་མཛད་པའི་ཚུལ་གྱི་སརྒ་སྟེ་བརྒྱད་པའོ།། །།རྒྱལ་གསུང་རྙོགས་མས་དབེན་པའི་ཡིད་བཞིན་མཆོག། །བཞིན་ལག་
རླབས་ཕྲེང་གར་གྱིས་རོལ་པ་ལས། །ཟད་མེད་སྤྲོ་བའི་བྱིན་རླབས་གཟེགས་མ་ཡིས། །ལེགས་བཤད་འདབ་བརྒྱའི་ཕྲེང་བ་སྨིན་པར་མཛོད། །དེ་ལྟར་ཟླ་བ་དང་པོའི་ཆོས་བཅུ་གཅིག་གི་ཉིན་དགོན་ལག་པ་ནི་ཚུན་སོགས་ཕྱོགས་

[125B] །དད་འདུས་ཀྱི་མཇལ་བ་ཁྲི་ཕྲག་བརྒལ་བ་སོགས་ཁྲོམ་ཚོགས་ཆེན་པོ་སའི་དྲེག་པ་ལྟ་བུས་མདུན་བསུས་ཏེ་བླ་བྲང་ཆེན་
མོར་ཕྱག་ཕེབས། བཤུལ་ཐག་རིང་པོ་ནས་བྱོན་ཡང་སྐུ་ངལ་བའི་རྣམ་པ་མི་མཛད་པར། རྗེ་ཉིད་ལ་རེ་ལྟོས་འཆའ་བའི་འགྲོ་བ་རྣམས་ལ་རྗེས་སུ་བརྩེ་བའི་གཞན་དབང་དུ་གྱུར་པས་ཞག་གཅིག་སོང་མཚམས་ནས་གསུང་ཆོས་ལ་ཕེབས་ཏེ་
སྐྱེས་རབས་སོགས་ཀྱི་བཤད་པ་རྒྱས་པར་མཛད། ཉིན་ལྟར་ཕྱོགས་རིས་མེད་ནས་མཇལ་བསྟོང་ཕྲག་དུ་མ་དབྱར་གྱི་ཆར་སྤྲིན་བཞིན་དུ་འདུས་པ་རྣམས་ལ་ཕྱག་དབང་སོགས་འདོད་པ་བཞིན་སྩལ་ནས་ཡིད་ཀྱི་རེ་བ་བསྐང། སྤྱི་སྒེར་སོ་སོ་
ནས་གསོལ་སྟོན་གང་གཟབ་དང་བཞུགས་གྲལ་རྒྱས་པ་ཚོགས་ལངས་དང་བཅས་པ་བསྟར། དངུལ་སྲང་ཉིས་སྟོང་ལྷག་ཙམ་གྱི་སྐུ་འགྱེད་དང། ཙན་དན་ཇོ་བོའི་སྐུ་མི་ཚད་ཙམ་ཞིག་འདུ་ཁང་ནང་དུ་གསར་འཇོག་མཛད། སྤྱི་འབུལ་
ཕྱག་མཛོད་ཕུག་ལ་དངུལ་སྲང་ལྔ་བརྒྱ། དངུལ་སྲང་སྟོང་ལས་གྲུབ་པའི་འཆམ་གོས་ཤིན་ཏུ་འགངས་ཆེ་བ་གྲས་མཚུངས་ཆ་ཚང། དངུལ་སྲང་ཉིས་བརྒྱ་སྐོར་ལས་གྲུབ་པའི་སྨོན་ལམ་གྱི་མཆོད་རྫས་ཚེམ་གྲུབ་ཆ་དང། སྣམ་སྤྱར་
བརྒྱད། གདུགས་རྒྱལ་མཚན་འཕན་ཆ་སོགས་སྦྱོར་འཇགས་དང། སྔ་སོར་དབྱར་གནས་མ་ཚུགས་འདུག་པ་གདན་ས་ཆེན་པོ་གཅིག་ལ་གཞི་གསུམ་གྱི་ཕྱག་ལེན་མེད་པ་ཧ་ཅང་མི་འཚམ་པར་དགོངས་ཏེ་གསར་དུ་བཙུགས་པའི་

[126A]༄༅། །ཐེབས་སུ་དངུལ་སྲང་སྟོང་ཕྲག་གཅིག་ཐོས་བསམ་གླིང་ལ་དངུལ་འགྱེད་ཟུར་དུ་གནང་ཞིང་གྲྭ་ཇའི་ཐེབས་སུ་དངུལ་སྲང་ཆིག་སྟོང། རྒྱུད་དུས་འཁོར་གཉིས་ལ་དངུལ་སྲང་བརྒྱ་རེ་དང། དངུལ་
སྲང་བརྒྱ་རེའི་ཟོང་གི་ཁེ་བེ་སུའི་གྲལ་གདན་བཅུ་རེ། རྒྱ་གླིང་ཆ་རེ་དང་རྒྱུད་པར་དཀྱིལ་འཁོར་སྒྲུབ་མཆོད་ཀྱི་ཡོལ་བ་སྡུས་ལེགས། སོ་སོར་ཁ་བཏགས་ཀྱི་འགྱེད། ཨ་མཆོག་དགོན་པར་ཙན་དན་ཇོ་བོའི་སྐུ་གཅིག་རྗེའི་གསེར་
སྐུ་ཆེ་བ་གཅིག་གཉྫི་ར་གཅིག་དངུལ་སྲང་སྟོང་བཅས་སྦྱོར་འཇགས་ཐོག་དངུལ་ཞོ་ལྔ་རེ་དང། ཁ་བཏགས་རེའི་འགྱེད། དེ་མཆུངས་ཨུརྒེ་གྲྭ་ཚང། གཙོས་མཛོ་དགེ་སོགས་དགོན་ལག་སོ་སོ་དང་གཞན་ཡང་རིས་མེད་
ཀྱི་དགོན་སྡེ་དུ་མར་མང་འགྱེད་དང་འཇོག་པ་གྱ་ནོམ་པ་གནང། བླ་མ་སྐུ་སྐྱེ་དཔོན་རིགས་ཆེ་ཆུང་སྦྱིན་བདག་གཙོ་ཆེ་པ་རྣམས་ལ་དངུལ་གོས་དར་པགས་རིགས་གྱོན་པ་ཉེར་སྤྱད་སོགས་འཚེམས་མེད་དུ་སྩལ་བའི་གནང་ཆ་ཐོང་
བུའི་སྐོར་ལ་དངུལ་རྐྱང་སྲང་སུམ་སྟོང་ལྔ་བརྒྱ་སྐོར་ཞིག་སོང། དགེ་ཚུལ་དུ་མ་དང་བསྙེན་རྫོགས་བརྒྱ་ཕྲག་ཙམ་ཞིག་གསར་བསྒྲུབས་མཛད། སྔར་སྤུངས་ཐག་གི་སྲོལ་མེད་པ་ལ། དད་ལྡན་རྣམས་ཀྱིས་དངོས་པོ་ཆུང་དུ་ཞིག་ཀྱང་
དགེ་འདུན་ཐམས་ཅད་ལ་འབུལ་དུ་ཡོད་པས་བསོད་ནམས་རྫོགས་ཚབ་ཆེ་བ་དང། གྲྭ་བའི་མཐུན་རྐྱེན་ལ་ཡང་ཕན་ཐོགས་པར་གཟིགས་ནས་གསར་འཛུགས་མཛད་དེ། ཐེག་མར་བླ་བྲང་ནས་འགྱེད་རེ་དང་ངེས་ཀྱི་འཇོག་

[126B] དེ་ཀའི་སྲོལ་ལོ་སྟར་ཆགས་སུ་གནས་དགོས་པར་བཀས་བཅད། དགོན་པ་བཏབ་ནས་བགྲང་བྱ་དྲུག་ཅུ་སྐོར་ལས་མ་སོང་ཡང་གྲྭ་འཚོགས་འཕེལ་རྒྱས་ཆེ་བས་སྔར་གྱི་འདུ་ཁང་ཀ་བ་བརྒྱད་ཅུ་མ་དེར་དགེ་འདུན་རྣམས་
མ་ཤོང་བར་མཆོད་ཁང་ཆེན་མོ་གསར་རྒྱག་གི་བཀའ་ཕེབས་ཏེ་དོ་དམ་པ་ཇོ་རུག་ཐུ་དཔོན་བོ་ངག་དབང་ཆོས་གྲགས། ཨུས་ཙང་དབོན་པོ་དགེ་འདུན་འཇམ་དབྱངས་སོགས་བསྐོ་བཞག་མཛད་ནས་རྩིག་རྡོ་ལེན་པ་སོགས་ཀྱི་ལས་མགོ་བརྩམས། སྣང་
ར་ནས་ཡུམ་མཇལ་བར་ཕེབས་པ་ལ་སྐྱེས་ཀྱི་ཚུལ་དུ་གནང་ཆ་གྱ་ནོམ་པ་སྩལ་ཏེ། སྣང་རང་བྱམས་ཆེན་ཞིག་བཞེངས་རྒྱུའི་ལྗགས་བཀོད་གནང། ཚ་ཁོ་རི་ཁྲོད་པ་སོགས་དོན་གཉེར་ཅན་དུ་མ་ལ་ཚེམ་བུ་བའི་ལུགས་ཀྱི་སྤྱན་རས་
གཟིགས་ཀྱི་དམར་ཁྲིད་སོགས་ཆོས་བཀའ་ཅི་རིགས་སྩལ། ཇུན་ཝང་ངག་དབང་དར་རྒྱས་མཇལ་དུ་ཕེབས་པར་བླ་བྲང་ནས་བསྙེན་བཀུར་གཟབ་རྒྱས་ཐོག་ལུགས་གཉིས་ཀྱི་བཀའ་མཆིད་དང། སྤྱི་ཁང་དུ་དགེ་གཉེར་སོགས་ཚོགས་འདུ་
མང་ནས་ཀྱང་དཀར་སྤྲོའི་གཞིས་ལེན་གང་ལེགས་འབུལ་རྒྱུའི་བཀོད་ཁྱབ་གནང། ཆོས་གྲྭར་ཕེབས་ནས་བགྲོ་གླེང་གི་རྒྱུགས་ཞིབ་ཏུ་བཞེས་ཤིང། སྐད་གྲྭ་བ་རྣམས་མདུན་དུ་བོས་ཏེ་འདོན་དབྱངས་གདངས་འདུར་སོ་སོའི་ཉམས་གསོས་
དང་གསར་སློབ་སོགས་ཐུགས་ཁུར་ཆེ་བར་མཛད། རྒྱུགས་འབུལ་མི་མང་དུ་བྱུང་བར་མང་ཉུང་ཕབས་བསྟུན་གྱི་གནང་ཆ་སྩལ། སྨད་ཕྱོགས་སུ་ཕེབས་སྐབས། བཀོད་ཁྱབ་གནང་བ་བཞིན་བཀྲས་ལྷུན་ཚོགས་གསོག་པས་གྲྭ་བ་བརྒྱ་

[127A]༄༅། །སྐོར་ཞིག་ལ་འཆམ་ཆེན་ལྕགས་མཁར་བཅས་ཀྱི་ཕྱག་ལེན་ཆ་ཚང་བར་བསླབས་པ་གཟིགས་འབུལ་ཞུས་པས་ཁོང་ལ་ལེགས་སྐྱེས་གྱ་ནོམ་པ་དང། གྲྭ་བ་རྣམས་ལ་ཡང་དགྱེས་གཟིགས་
དང་བཅས་གནང་ཆ་མཛད། དེའི་ཡན་ལག་ཏུ་བྱ་ཁྱུང་ནས་ཀེང་འཆམ་སློབ་མི་གཉིས་འོང་བར་ཡང་ཞིབ་སློབ་བྱེད་དུ་བཅུག་དཔྱིད་མཇུག་ཟླ་བ་གཅིག་གི་རིང་བཅད་རྒྱ་དམ་པོར་གནང་སྟེ་ཐུགས་དམ་ཟབ་མོའི་ཉམས་བཞེས་
ཀྱིས་ཉིན་མཚན་ཁོར་ཡུག་ཏུ་འདའ་བར་མཛད། མཇུག་ཏུ་རྒྱུད་གྲྭ་ནས་འགྲེས་པ་ཁ་ཤས་འབོད་པར་གནང་སྟེ་ཉིན་བདུན་གྱི་རིང་གསང་བ་འདུས་པའི་བདག་འཇུག་བཞེས། སྟོང་སྐོར་སྤྲུལ་པའི་སྐུ་རིན་པོ་ཆེ་སོགས་དོན་གཉེར་
ཅན་ཁ་ཤས་ལ་དབྱངས་ཅན་དགྱེས་གླུའི་སྟེང་ནས་སྙན་དངགས་ཞིབ་ཁྲིད་གནང་སྟེ་རྩོམ་རྒྱུགས་དང། གྲས་རྒྱག་པ་སོགས་ཕྱག་ལེན་བཞིན་མཛད། འགྲེལ་པའི་དཔེར་བརྗོད་དགོངས་པར་མ་བབས་པ་རྣམས་ལ་རྩ་བ་དང་
མཐུན་པའི་དཔེར་བརྗོད་འཕྲལ་རྩོམ་གནང་བས་བློ་གསར་རྣམས་མོས་གུས་དང་སྤྲོ་བ་འཟེལ། སླར་ཡང་བཅད་རྒྱའི་ཐུན་མཚམས་སུ་སྟོང་སྐོར་སྤྲུལ་པའི་སྐུར་སུམ་རྟགས་ཁྲིད་ཅིང་གཟིམས་ཁང་སྟེང་ནས་པར་ཕྱིན་པའི་འཛིན་གྲྭ་
གཏུགས་པར་གཟིགས་ཏེ་རྒྱལ་ཕམ་ཤན་འབྱེད་ཀྱི་ཡི་གེ་གནང། རྒྱུད་པ་དཔོན་སློབ་ཤེས་རབ་དར་རྒྱས་ནས་ཁྲིའི་དགོངས་པ་ཞུས་པར་མཆོད་ཡོན་དགོངས་མཐུན་གྱིས་ལྷ་རམ་པ་བསོད་ནམས་གྲགས་པ་རྒྱུད་བ་དཔོན་སློབ་དང། རྡོ་རམ་

[127B] ཅོ་ནེ་དཔོན་ནས་བསྟན་འགྱུར་གྱི་པར་གསར་དུ་བརྐོས་པའི་དཀར་ཆག་རྗེ་ཉིད་ལ་ཞུས་པ་གསར་རྩོམ་གྱི་དབུ་བཙུགས། ཧོར་ཟླ་ལྔ་བའི་ནང་དུ་ཁྱི་གྱ་སྨན་ཆུར་ཕེབས་ཏེ་ཞག་བདུན་དུ་སྐུའི་
འཕྲོད་རྟེན་མཛད། ཀརྨ་རོལ་པའི་རྡོ་རྗེའི་སྒྲུབ་གནས་ཤ་རྫོང་དུ་བྱོན་ཏེ་ཞག་ཤས་བཞུགས་ནས་མཆོད་མཇལ་གནང། དེ་ནས་གདན་ས་ཆེན་པོ་སྐུ་འབུམ་དུ་ཕྱག་ཕེབས་པར་ཆིབས་བསུ་སེར་སྤྲེང་སྤྱི་སྒེར་གྱི་སྟོན་མོ་སོགས་ཤངས་ལེན་
ཤིན་ཏུ་གཟབས། དགེ་འདུན་ཉིས་སྟོང་དུ་ཉེ་བར་དངུལ་སྲང་དགུ་བརྒྱའི་སྐུ་འགྱེད་བསྟར། ཆོས་སྡེ་ཆེན་པོ་དགོན་ལུང་བྱམས་པ་གླིང་དུ་ཆིབས་བསྐྱོད་པར་བླ་གྲྭ་ཐམས་ཅད་ནས་བསུ་བ་སེར་སྤྲེང་དཀར་སྤྲོ་སོགས་བསྙེན་བཀུར་
ཕུལ་དུ་ཕྱིན་པ་ཞུས། ཚོགས་མང་ལ་དངུལ་སྲང་བདུན་བརྒྱའི་སྐུ་འགྱེད་དང། དེ་ཀའི་རྒྱུད་གྲྭ་དེ་ཉིད་ཀུན་མཁྱེན་གོང་མས་ཕྱག་འདེབས་གནང་བས་རང་གི་གདན་ས་ལྟ་བུ་ཡིན་གཤིས་རྒྱུད་ཁང་གསར་རྒྱག་གི་ཐེབས་སུ་དངུལ་སྲང་ལྔ་
བརྒྱ་གནང། དེ་ནས་སྟོང་སྐོར་དུ་བྱོན་དེ་དགོན་པར་དངུལ་ཞོ་དོ་རེའི་འགྱེད་དང། འདུ་ཁང་ཞིག་གསོའི་ཐེབས་ལ་དངུལ་སྲང་བརྒྱ་སོགས་གནང་ཆ་སྩལ། སྒོ་མེ་ཆབ་ཚན་དུ་ཞག་བདུན་བཞུགས་ནས་རིམ་གྱིས་སྣང་རར་བྱོན། སྡེ་བ་
སོ་སོ་ནས་སྟོན་མོ་གཟབ་རྒྱས་ཞུས་པར་བབས་འོས་ཀྱི་སྟེར་སྦྱིན་མཛད། ཚུར་བྱོན་པའི་ལམ་ནས་བྲག་དཀར་རི་ཁྲོད། རོང་པོ་བཀྲ་ཤིས་ཆོས་རྫོང་སོགས་རི་དགོན་ཁ་ཤས་དང། གྲོང་སྡེ་སོ་སོ་ནས་གདན་འདྲེན་དང་ཐབ་བསུ་བྱས་པ་

[128A]༄༅། །ཐམས་ཅད་ལ་ལུགས་གཉིས་ཀྱིས་རེ་བ་བསྐངས་ཏེ་གདན་སར་བབས། རྗེ་ཉིད་ཕྱོགས་དེར་ཕེབས་ཤུལ་ནས་འཆད་ཉན་གྱི་བར་ཆད་ལྟ་བུས་དགོན་པའི་ནང་དུ་ཟིང་ཆ་བྱུང་སྐབས་རྗེ་ཉིད་ལ་མི་གུས་པའི་
གྲངས་སུ་བརྩི་བའི་གྲྭ་བ་གཅིག་ལ་གྲྭ་མང་དཔུང་བསྒྲིལ་གྱིས་བཅེར་བའི་གནས་ཚུལ་གསན་ནས་ལན་རྩ་སུ་ལ་ཡོད་ཀྱི་སྦྱངས་ཤད་ཞིབ་ཏུ་གནང་སྟེ། ངས་གྲྭ་བ་གཅིག་ཐུབ་མོད་ཀྱང་ལས་འབྲས་མི་ཐུབ་གསུངས་ཏེ་གྲྭ་མང་ལ་བཀའ་
བཀྱོན་གནང། ཡང་དགོན་སྡེ་འདི་རྒྱལ་བས་ལུང་བསྟན་པའི་དགོན་པ་ཡིན་པས་བསྟན་པ་དང་འགྲོ་བའི་སྨན་ཡོན་དུ་འགྱུར་ངེས་སྙམ་ལུགས་གཉིས་གང་ས་ནས་བླ་ལྷག་ཏུ་བསྐྱངས་པ་ཡིན། དེད་ཀྱི་ངོས་ནས་སུ་ལ་ཡང་ཉེ་
རིང་བྱེད་དོན་མེད་ཁྱོད་མཐོ་དམན་སུས་ཀྱང་ས་ཆ་ཡུལ་ཕྱོགས་གྲྭ་ཚང་ཕན་ཚུན་འཛིན་གྲྭ་གོང་འོག་རྒན་གཞོན་སོགས་རིས་སུ་བཅད་དེ་དཀྲུགས་ཤིང་གཏན་ནས་བྱས་མི་ཆོག་དགེ་འདུན་ཐུགས་མཐུན་པ་ཤིན་ཏུ་གལ་ཆེ། ཞེས་
སོགས་དང། འཆམ་ཆེན་འདི་སྔོན་སྡེ་བ་ཚང་ནས་ཅིས་ཀྱང་དགོན་པར་ཚུགས་དགོས་ཞེས་ངེད་ལ་ཞལ་ཆེམས་ནན་ཏན་གནང་ཡོད་པས་ཁྲལ་ཆོས་དང་སླ་ཆོས་སུ་མ་སོང་བར་གལ་ཆེན་བྱེད་དགོས་ཞེས་སོགས་སྒྲིགས་ལམ་ཀུན་
སྤྱོད་ཀྱི་ཚོགས་གཏམ་ཤིན་ཏུ་རྒྱས་པ་གནང། འདི་དག་ནི་ཚད་མ་རྣམ་འགྲེལ་ལས། ཙན་དན་སྟེ་འུར་མཚུངས་པ་ལ། །ཆགས་བྲལ་ཞེས་ནི་བརྗོད་པ་ཡིན། །ཞེས་པ་ལྟར་གྱི་གྲགས་པ་དོན་ལ་གནས་པའི་རྣམ་པར་ཐར་པ་

[128B] །དཔོན་པེའི་སི་བཱ་ཐུར་དེའི་ཆིང་ཡུལ་དབུས་སུ་བྱོན་པ་ལམ་ནས་བར་ཆད་ཀྱི་རྐྱེན་དབང་དུ་གྱུར་པའི་དགོངས་རྫོགས་བསྒྲུབ་ཆེད་དུ་
དཔོན་མོ་ནོར་འཛིན་དབང་མོ་མཚོ་ཁ་ནས་འབྱོར་ཏེ་ཚོགས་པར་མང་འགྱེད་དང། ཉིད་ལ་བསྔོ་རྟེན་གྱ་ནོམ་པ་ཕུལ་བས་དཔོན་འདས་པ་དེ་ཉིད་འཁོར་བ་སྤྱི་དང་བྱེ་བྲག་གི་འཇིགས་པ་ལས་སྒྲོལ་བའི་སྤྱན་དམིགས་གང་གཟབ་རྒྱུན་ཆགས་སུ་
མཛད། མིའི་དབང་མོ་ལ་ཡང་གནང་ཆ་སྤམ་མཐོ་བ་དང་སེམས་ལ་ཕན་པའི་བཀའ་མཆིད་ཞིབ་རྒྱས་གནང། དགུང་ལོ་ཞེ་དྲུག་ལ་ཕེབས་པའི་ལོ་གསར་གྱི་དགའ་སྟོན་སོགས་རྒྱས་པར་བསྟར། གསུང་ཆོས་ལ་ཡང་བསྐྱར་སྐྱེས་རབས་ཀྱི་
དབུ་གསར་འཛུགས་དང་དགོངས་པ་རབ་གསལ་དགག་བྱ་ངོས་འཛིན་གྱི་ཐད་ནས་གནང། གཉིས་ཀ་ལ་ཡང་གསུང་བཤད་ཤིན་ཏུ་ཟབ་ཅིང་རྒྱ་ཆེ་ལ། རྣོ་ཞིང་འདྲིལ་བ་དཀའ་བའི་གནས་ལ་རྩལ་དུ་བཏོན་ནས་དགག་བཞག་བརྐྱངས་ཏེ་
བཤད་པ་མཛད་པས། བློ་གྲོས་ཀྱི་ནོར་དང་ལྡན་པ་རྣམས་དད་པའི་ཤུགས་ཀྱིས་མིག་ནས་མཆི་མ་འཁྲུག་པ་བྱུང། མཇལ་བ་ཁྲི་ཕྲག་ལྷག་འདུས་པར་ཕྱག་དབང་སོགས་ཀྱིས་རེ་བ་བསྐང། སྔར་ཆོས་ཐོག་ཆོས་མཚམས་ཀུན་ལ་གུང་ཞོག་
གི་ཚོགས་གཉིས་རེ་ཡོད་ཀྱང། ཆོས་མཚམས་སུ་གུང་ཚིགས་མང་ཇ་དགོས་པ་ཆུང་ཞིང་བརྩི་བཞག་འཛིན་པ་སོགས་ལ་གནོད་པར་དགོངས་ནས་མི་དགོས་པར་བཅད། གདན་ས་འདི་ཉིད་ཀྱི་ཁྱད་ཆོས་བླ་ན་མེད་པའི་གཙོ་བོ་ནི་མཚན་

[129A]༄༅། །ཉིད་ཀྱི་འཆད་ཉན་ཡིན་པས། གྲྭ་འཚོགས་སོགས་གང་ས་ནས་ཐོས་བསམ་གླིང་གཙོ་ཆེ་དགོས་པར་གཟིགས་ཏེ་རྒྱུད་པར་གྲྭ་བ་ཉིས་བརྒྱ་དང་བཅུ་གཅིག་དུས་འཁོར་ལ་བརྒྱ་དང་ང་གཅིག་
ལས་ལྷག་ཞུགས་མི་ཆོག་པ་སོགས་སྐབས་སུ་གང་བབས་ཀྱི་སྒྲིགས་ལམ་འགའ་ཞིག་གསར་ཚུགས་མཛད། ཚོགས་ཆེན་ཁྲི་བ་ངག་དབང་འཕྲིན་ལས་པས་དགོངས་པ་ཞུས་པར་དགྱེས་བཞིན་དུ་གནང། ཁོང་ལུགས་གཉིས་
གང་ལ་ཡང་མཁྱེན་དཔྱོད་ནམ་མཁའ་ལྟར་ཡངས་ཤིང་སྙིང་སྟོབས་ཕུལ་དུ་ཕྱིན་པའི་སྟོབས་ཀྱིས་རྗེ་ཉིད་སྨད་ཕྱོགས་སུ་ཕེབས་ཤུལ་ནས་འཆད་ཉན་དང་སྒྲིགས་ལམ་སོགས་ཅུང་ཟད་ཀྱང་ཉམས་ཆག་མེད་པར་བསྐྱངས་པའི་
ལེགས་སོའི་ཞལ་དཀར་དུ་ནང་མཛོད་ཆེ་ལེགས་དང་བཅས་ཤིན་ཏུ་དགྱེས་པའི་བཀའ་ལུང་གནང། དེ་ནས་མཆོད་ཡོན་བཀའ་བགྲོས་ཀྱིས་རིགས་པའི་དབང་ཕྱུག་ལྷ་རམ་པ་བསོད་ནམས་དབང་རྒྱལ་ཁྲིར་བསྐོ་བཞག་མཛད་ཅིང་ཁྲི་
སྟོན་བཞུགས་གྲལ་གྱི་མགོན་དུ་གདན་དྲངས་པར་ཡང་ཕེབས། ཁྲི་ཟུར་སྙན་གྲགས་ཚང་ནས་གསོལ་བ་བཏབ་པ་ལྟར་དཔོན་གཡོག་ཉུང་བསྡུས་ལ་ལཱུ་ཨི་བའི་ལུགས་ཀྱི་འཁོར་ལོ་སྡོམ་པའི་དབང་བཞི་ཡོངས་རྫོགས་སྟ་གོན་དང་
བཅས་པ་གནང། སྔ་སོར་དཀོན་མཆོག་ཝང་གི་ཨུ་རྒེར་ཡི་གེ་གནང་དོན་བཞིན། དེ་ནས་རྩེའི་རྣམ་རྒྱལ་གྲྭ་ཚང་དུ་དུས་འཁོར་གྱི་སྐོར་ལ་ཕྱག་ལེན་ཞིབ་ཏུ་སྦྱངས་པའི་རབ་འབྱམས་པ་བསོད་ནམས་ཟླ་བ་དང། དུས་འཁོར་ཆོག་

[129B]དུས་འཁོར་གྲྭ་ཚང་བ་རྣམས་ལ་ཆོ་གའི་གདངས་འདུར་རྡུལ་ཚོན་སོགས་ཀྱི་ཕྱག་ལེན་མཐའ་དག་ཞིབ་ཁྲིད་བྱེད་དུ་བཅུག་དུས་འཁོར་གྲྭ་ཚང་སྦྱི་
ནས་གསོལ་བ་བཏབ་པ་ལྟར་དཔལ་དུས་ཀྱི་འཁོར་ལོའི་དབང་གནང་རྒྱུར། རབ་འབྱམས་བ་བསོད་ནམས་ཟླ་བས་ཁུར་བླངས་ཏེ་རྡུལ་ཚོན་གྱི་དཀྱིལ་འཁོར་ནག་པ་ཟླ་བའི་ཚེས་གཅིག་ལ་མགོ་བརྩམས་ནས། དམ་པ་གོང་མའི་ཕྱག་
བཞེས་མ་ཉམས་པར་བྱས་ཏེ་བཞེངས་པ་ཚེས་བརྒྱད་ལ་ལེགས་པར་གྲུབ། དེ་ནས་སྐྱབས་མགོན་ཐམས་ཅད་མཁྱེན་གཟིགས་ཆེན་པོ་ཉིད། བདེན་དོན་རྣམ་པ་བཅུ་གཉིས་ཀྱི་བདག་ཉིད། དེ་ཉིད་རྣམ་པ་བཅུ་དྲུག་རིག་པ། རྣམ་ཀུན་
མཆོག་ལྡན་གྱི་སྟོང་གཟུགས་ཕྱག་རྒྱ་ཆེན་མོ་དང་མཉམ་པར་སྦྱོར་བའི་བདེ་ཆེན་རང་གི་རིག་པའི་ངོ་བོ་དཔལ་དང་པོའི་སངས་རྒྱས་དུས་ཀྱི་འཁོར་ལོའི་སྐུར་བཞེངས་ཏེ། ཉན་མཁན་གྱི་སློབ་མ་སྟོང་སྐོར་སྤྲུལ་པའི་སྐུ། ཁོ་བོ་ཅག་
དང་གྲྭ་ཚང་ཕན་ཚུན་གྱི་ཁྲི་གདན་ཟུར། ཝང་ཏཱ་ལེའི་དའའི་ཆིང། འབུམ་གླིང་སྒྲོལ་མ་ཕུའི་སྐུ་སྐྱེ། ཆེས་འཁོར་གྱི་ཧོར་སྤྲུལ་སྐུ། གུར་ཡག་བླ་མ་ངག་དབང་བཀྲ་ཤིས། དར་ཞིང་བླ་མ་འཇམ་དབྱངས་སོགས་ཕྱོགས་འདུས་དང་
གདན་སའི་གྲྭ་བ་བསྡོམས་པ་ཉིས་སྟོང་བརྒལ་བར་ཚེས་བཅུ་གཅིག་ལ་སློབ་མ་རྗེས་འཛིན་དང་བཅུ་གཉིས་ལ་སྟ་གོན། བཅུ་གསུམ་ལ་བསྐྱེད་རིམ་བསྒོམ་པའི་སྣོད་རུང་དུ་བྱེད་པ་བྱིས་པ་འཇུག་པའི་དབང་བདུན། བཅུ་བཞི་ལ་

[130A]༄༅། །རྫོགས་རིམ་ཉན་སེམས་སྒོམ་པ་ལ་དབང་དུ་བྱེད་པའི་དབང་གོང་མ་གསུམ། བཅོ་ལྔ་ལ་རྒྱུད་རྫོགས་པར་སྟོན་པ་པོར་བྱེད་པ་གོང་མའི་ཡང་གོང་མ་རྡོ་རྗེ་སློབ་དཔོན་བདག་པོ་ཆེན་པོའི་དབང་དང་
བཅས་པ་རི་བོ་དགེ་ལྡན་པའི་ཐུན་མོང་མ་ཡིན་པའི་དབང་རྒྱུན་མཁས་གྲུབ་ཐམས་ཅད་མཁྱེན་པ་ནས་བརྒྱུད་པའི་ཕྱག་ལེན་རྣམ་པར་དག་ཅིང་རིམ་གཉིས་ཡན་ལག་དང་བཅས་པའི་རྒྱུད་དོན་མ་ལུས་པ་དབང་གི་ཁོག་ནས་དྲངས་པའི་གསུང་
བཤད་མཐའ་ཆོད་པ་དང་བཅས་ཏེ་སྩལ་པས་སྐལ་ལྡན་ཡིད་ཀྱི་བུམ་བཟང་བྱིན་རླབས་བདུད་རྩིའི་ཟིལ་དངར་གྱིས་ཡོངས་སུ་གཏམས། སྟ་གོན་གྱི་ཉིན་ཚོགས་པ་ཆེ་སྟབས་སོ་ཤིང་འདོར་བའི་མགོ་བརྩམ་པའི་ཚེ་མཐའ་རང་ན་ཡོད་
པའི་གྲྭ་བ་འགའ་ཞིག་གིས་ང་ཚོ་མཐའ་བའི་ནང་ན་ཡོད་པ་ཚོན་མ་ཞིག་སླེབས་ན་ཞེས་གཅིག་གིས་གཅིག་ལ་ཀུ་རེ་སྨྲས་པ་རྗེས་སོར་ཁོང་ཚོའི་ཐ་དཀར་བབས་ནས་འོང་བའི་ཚོ་མཐའ་བའི་ནང་ན་ཡོད་པ་ཚོ་སླེབས་བྱུང་གསུངས་པས་སྔར་
སྨྲས་པ་དེ་མངོན་མཁྱེན་ཀྱིས་གསན་པར་གོ་ནས་དད་གུས་སྐྱེས་ཤིང་འཇིགས་ཞུམ་པ་བྱུང། རྒྱུད་པ་གྲྭ་ཚང་སྤྱི་ནས་གསོལ་བ་བཏབ་པ་ལྟར་གོང་སྨོས་ཀྱི་ཉན་མཁན་རྣམས་ལ་དཔལ་གསང་བ་འདུས་པ་མི་བསྐྱོད་རྡོ་རྗེ་ལྷ་སོ་གཉིས་ཀྱི་
དབང་བཞི་ཡོངས་རྫོགས་དང། ལཱུ་ཨི་བའི་ལུགས་ཀྱི་དཔལ་འཁོར་ལོ་སྡོམ་བའི་དབང་བསྐུར་ཟབ་མོ་གནང་སྟེ། མཇུག་ཏུ་ཚོགས་འཁོར་རྒྱས་པ་མཛད། ཝང་གིས་ཞུས་ངོར་གཟིམས་ཆུང་ནས་ལྷོ་བྲག་བཀའ་འབུམ་གྱི་དབང་ལུང་

[130B] མཁའ་སྤྱོད་མ་དམར་མོའི་དབང་དང། གདུགས་དཀར་ལྷ་བཅུ་བདུན་མའི་དབང་རྣམས་གནང་ཞིང། དཔེན་ཚང་གཅིག་པུར་དམར་པོ་མདའ་འགེངས་ཀྱི་རྗེས་གནང། དེའི་ཆོས་སྐོར་གྱི་ལུང་བཅས་སྩལ། གཞན་
ཡང་དོན་གཉེར་ཅན་དུ་མ་ལ་འཇམ་དབྱངས་ཆོས་སྐོར་གྱི་རྗེས་གནང་ལུང་དང་བཅས་པ། བཀའ་གདམས་ཐིག་ལེ་བཅུ་དྲུག་གི་དབང་སོགས་སོ་སོའི་མོས་པ་བཞིན་ཆོས་ཀྱི་འཁོར་ལོ་རྒྱ་ཆེར་བསྐོར། རིག་གནས་སྐོར་སོགས་ཕྱག་དཔེ་
འགའ་ཞིག་རྩོལ་སྒྲུབ་ཀྱི་ཆེད་དུ་མགྲོན་གཉེར་ཤེས་རབ་རྒྱ་མཚོ་སྡེ་དགེའི་ཕྱོགས་སུ་རྫོང་སྟ་མཛད། བསྟན་པའི་དམིགས་རྐྱེན་ལ་དགོངས་ནས་རིགས་ལམ་སྨྲ་བ་རབ་འབྱམས་པ་ངག་དབང་ཚུལ་ཁྲིམས། བློ་བཟང་འཇིགས་མེད། ཧོར་
ཆིན་ཞབས་དྲུང། བློ་བཟང་རྒྱལ་མཚན་བཞི། སྐུ་འབུམ་དགོན་ལུང་སོགས་མཚན་ཉིད་ཀྱི་དགོན་ཆེ་ཁག་རྣམས་ལ་གྲྭ་སྐོར་དུ་མངགས་ཏེ་ཕན་ཚུན་མཐའ་དག་ལེགས་བཤད་ཀྱི་དགའ་སྟོན་ལ་བཀོད། གྲུབ་མཐའི་རྣམ་བཞག་རིན་པོ་
ཆེའི་ཕྲེང་བ་ཞེས་ཚིག་ཉུང་བས་འཛིན་སྐྱོར་སླ་ཞིང་བློ་མཆོག་དམན་ཀུན་གྱིས་གོ་བདེ་བ་གྲུབ་མཐའི་གནད་འགག་རྣམས་ཆ་ཚང་བར་འདྲིལ་བའི་ལེགས་བཤད་དྲི་མ་མེད་པ་འདི་ཉིད་ལྗགས་རྩོམ་མཛད། ད་མེ་ཤུལ་དཀར་པོ་གཤོང་དུ་
དགོན་པ་ཞིག་འདེབས་བཞེད་ནས་ཟླ་བ་བདུན་པའི་ཚེས་ལ་དེར་བྱོན། བསང་མཆོད་བཏང་བའི་ཚེ་མདུན་རིའི་ཐད་ནས་འཇའ་ཚོན་ཞིག་ཤར་བས་ནམ་མཁའ་ཁྱབ་པ་སོགས་ལྟས་ཡ་མཚན་པ་བྱུང། ཉེ་འཁོར་ན་བྲག་དོ་ཆད་ཤིན་ཏུ་

[131A]༄༅། །གཉན་པར་བརྩི་བ་ས་དགྲ་ལྟ་བུ་ཞིག་ཡོད་པ་དེ་ལ་གཟིགས་ནས་འདི་མེད་ན་བཟང་བ་ལ་ཞེས་གསུངས་ཤིང་ཉི་མ་ཁ་ཤས་སོང་མཚམས་བྲག་དེ་རང་ཞིག་ལ་སོང་བས་ཀུན་ཡ་མཚན་ཆེ་ཆེ་ལྟར་བྱེད་
ཀྱང་བདག་ཉིད་ཆེན་པོ་འདི་ལྟ་བུ་ལྟ་ཞོག་འཇིག་རྟེན་པའི་དྲང་སྲོང་བདེན་ཚིག་གྲུབ་པ་རྣམས་ཀྱིས་ཀྱང་དེ་འདྲ་ཚེགས་མེད་དུ་འགྲུབ་པ་ཞིག་ཡིན་པར་སྣང། དེ་ནས་སྔར་དཔོན་ཚང་ནས་གདན་འདྲེན་ཞུས་ཡོད་པ་ལྟར། དེ་
ཕྱོགས་སུ་ཆིབས་བསྐྱོད་པར་ཝང་འཁོར་བཅས་ཀྱིས་རྟ་བསུ་དང། གྲྭ་ཚང་ནས་སེར་སྦྲེང་བཅས་ཨུརྒེར་བབས། གཞིས་ལན་གཟབ་རྒྱས་ཞུས་ཤིང་ཨུརྒེ་གྲྭ་ཚང་གསང་སྔགས་སྨིན་རྒྱས་གླིང་གི་ཚོགས་དབུས་སུ་གདན་
དྲངས་ནས་དངོས་འབུལ་སྤམ་མཐོ་བ་དང་བཅས་ཞབས་བརྟན་ཕུལ། གྲྭ་ཚང་ལ་ཡང་སྒྲིགས་ལམ་གསར་འཛུགས་སོགས་ཀྱི་བཀོད་ཁྱབ་མཛད། གླ་རི་མགོའི་ཕྱོགས་ནས་གདན་དྲངས་པ་ལྟར་དེ་ཀའི་དགོན་པ་བཀྲ་ཤིས་ཆོས་
འཕེལ་གླིང་དུ་སེར་སྐྱ་མཐའ་དག་ལ་ཀུན་རིག་གི་དབང་ཆེན་སྩལ། གདན་སར་བབས་ཏེ། རྒྱུད་པ་དཔོན་སློབ་བསོད་ནམས་གྲགས་པ་ཨུརྒེ་གྲྭ་ཚང་གི་བླ་མར་བསྐོས་པའི་རྗེས་སུ་རྒྱུད་པ་བླ་མ་དབུ་མཛད་བློ་བཟང་སྦྱིན་པ་རྒྱུད་པའི་
ཁྲི་དང། རྡོ་རམ་པ་ནམ་མཁའ་རྒྱལ་མཚན་བླ་མ་དབུ་མཛད་དུ་བསྐོ་བཞག་གནང། ཧོར་ཟླ་དགུ་པའི་ནང་དུ་སྣང་རའི་བྱམས་ཆེན་གསར་བཞེངས་ཀྱི་རབ་གནས་ལ་བྱོན་ཏེ་བཀྲ་ཤིས་སྟེ་མའི་སྒོ་ནས་དམ་ཡེ་དབྱེར་མེད་དུ་བྱས་

[131B] མགུར་ནས་བསུ་བ་སེར་སྦྲེང་དང་བཅས་དེར་བྱོན་ཏེ་ལ་མོ་ཞབས་དྲུང་རིན་པོ་ཆེ་དང་མཇལ་འཛོམ་ཐོག་ཕན་ཚུན་གསུང་གླེང་དང་བསྙེན་བཀུར་གང་ལེགས་ཞུས། ཚུར་
བྱོན་པའི་ལམ་གར་ཤཱཀྱ་བུ་རྒྱུད། སྤྲེ་ནག་ཝ་རྒྱ། ཚེ་བརྟན་བུ་རྒྱུད། སྣ་ཀྱ་སོགས་ཀྱིས་བསྙེན་བཀུར་ཞིང། ཀ་མདོར་སྡེ་འཁྲུགས་ཆེན་པོ་ཞིག་ཡོད་པ་ཆིངས་དན་མཛད་དེ། འགྲོ་བ་མང་པོར་མི་འཇིགས་པའི་སྦྱིན་པ་སྩལ་
གཙང་བ་རབ་འབྱམས་པ་བསྟན་པ་དར་རྒྱས་དང། སྦྱི་སོའི་སྡེ་བ་ངོ་གཡོག་བཅས་གདན་འདྲེན་དུ་བཏང་བ་ལྟར་བསྟན་པའི་གསལ་བྱེད་ཆེན་པོ་ཐུའུ་བཀྭན་སྤྲུལ་པའི་སྐུ་རིན་པོ་ཆེ་བཀྲ་ཤིས་འཁྱིལ་དུ་ཕེབས་པ་ལ་ཆིབས་བསུ་རིང་
ཐུང་དང། ཐབ་བསུ་སེར་སྦྲེང། སྤྱི་སྒེར་གྱི་སྟོན་མོ་སོགས་ཤངས་ལེན་གཟབ་རྒྱས་ཞུས། སྐྱབས་མགོན་མཆོག་ནས་བཀོད་ཁྱབ་གནང་བ་བཞིན། ཐུའུ་བཀྭན་རིན་པོ་ཆེ་འདུ་ཁང་ཆེན་མོར་འཇིགས་བྲལ་ཆོས་ཀྱི་ཁྲི་ལ་སྤྱན་དྲངས་
ཏེ༑ མཎྜལ་དར་ཚོན། སྐུ་གསུང་ཐུགས་རྟེན། ན་བཟའ་ཉེར་སྤྱད། དངུལ་སྲང་ལྔ་བརྒྱ། གོས་ཆེ་ཆུང། ཟམ་རས། གཅན་ཟན་གྱི་པགས་པ་དུ་མ། ཆིབས་ཆེན་ལེགས་པ་སོགས་བདོག་པའི་མེ་ཏོག་གིས་མངོན་པར་མཆོད་
ནས་སྐྱབས་མགོན་རྣམ་གཉིས་སྐུ་འཕྲེང་དུ་མར་འབྲེལ་བའི་ཐུགས་བསྐྱེད་ཀྱི་དོན་བཞིན་དུ་བསྟན་འགྲོ་སྤྱི་དང་བྱེ་བྲག་གི་མགོན་དུ་ཞབས་པད་རྡོ་རྗེའི་ཁམས་ལྟར་བརྟན་དགོས་པའི་གསོལ་འདེབས་ནན་ཅན་ཞུས་པར་དགྱེས་པའི་

[132A]༄༅། །བཀའ་ལན་དང། ཆོས་གྲྭར་བཀའ་ཆོས་གནང་དགོས་ཀྱི་གསོལ་བ་བཏབ་པར་ཚོགས་ཡོངས་ལ་རྗེ་བདག་ཉིད་ཆེན་པོས་སྟོན་པ་ཐུབ་པའི་དབང་པོར་རྟེན་འབྱུང་གསུངས་པའི་སྒོ་ནས་བསྟོད་པ་
ལེགས་པར་བཤད་པའི་སྙིང་པོ་ཞེས་བྱ་བ་ཚིག་ཉུང་ཡང་བརྗོད་དོན་ནམ་མཁའ་ལྟར་རྒྱ་ཆེ་བ་དེ་ཉིད་ཀྱི་སྟེང་ནས་གསུང་བཤད་ཤིན་ཏུ་འབྱམས་ཀླས་ཤིང། དབུ་ཚད་ཀྱི་རིགས་ལམ་ཤིན་ཏུ་རྣོ་བའི་རྩལ་ཐོན་ངེས་པ། སྐབས་སུ་གང་
བབས་ཀྱི་འཕགས་པ་ཡབ་སྲས་སོ་སོའི་གཞུང་དུ་མའི་ཤེས་བྱེད་དང་བཅས་ཐོགས་མེད་དུ་གནང་བས་མཁས་དགུའི་ཡིད་ཀྱི་བརྟན་པ་ཅིག་ཆར་ཕྲོགས་ཏེ་རིགས་པའི་རྗེས་སུ་འབྲང་བའི་གུས་པ་ལྷག་པར་འཕེལ། དེ་རྗེས་ཐུའུ་བཀྭན་
རིན་པོ་ཆེ་ནས་ཀྱང་སྐྱབས་མགོན་མཆོག་ཚོགས་དབུས་སུ་སྤྱན་དྲངས་ཏེ། ཞབས་བརྟན་གྱི་གསོལ་འདེབས་དང་སྦྲགས་ཀུན་ཏུ་བཟང་པོའི་མཆོད་སྤྲིན་སྤྲོས་ཤིང། ཚོགས་པར་མང་འགྱེད་གྱ་ནོམ་པ་གནང། ཁོང་ལ་སྔར་ནས་སྐུ་ཁམས་མི་
བདེ་བ་ཞིག་བྱུང་སྟེ་རྒྱུན་རིང་ཙམ་སོང་ཡང་སྐབས་འདིར་སྐྱབས་མགོན་མཆོག་ནས་གདུགས་དཀར་གྱི་དབང་ཞིག་གནང་བས་བྱད་འགྲོལ་ཚར་མ་ཐག་བདེ་ཆམ་གྱིས་སོང་ཞིང། དེ་ནས་བཟུང་སྟེ་བསྙུང་གཞི་དེ་ཉིད་ལྷག་མེད་དུ་དྭངས་སོང་
ཞེས་གསུངས་པ་ཞལ་ནས་དངོས་སུ་ཐོས། སུ་ཉིད་གཡས་རུའི་ཕྱོགས་ནས་ལས་སྐྱབས་ཐེའི་ཇིའི་བུ་ཐོ་ཡོན་རབ་རྒྱས་སོགས་འགྲུལ་སྡེབ་ཁ་ཤས་འབྱོར་པས་ཚོགས་སུ་གདན་དྲངས་ཏེ་གསེར་དངུལ་སོགས་འབུལ་བ་སྤམ་མཐོ་བ་

[132B] ཚོགས་པར་མང་འགྱེད་ཀྱིས་བསྙེན་བཀུར་ཡང་དག་བསྒྲུབས། མཆོད་གནས་བླ་མ་ཞིག་ཞུས་པར་དུས་འཁོར་དཔོན་སློབ་རབ་བརྟན་རྒྱ་མཚོ་ལ་བཀའ་ཕེབས། ཤིང་རྟའི་
གནམ་ལོ་གསར་ཚེས་ཀྱི་དུས་སྟོན་སྔར་རྒྱུན་བཞིན་གནང། འདི་ལོ་གསུང་ཆོས་སུ་ལེགས་བཤད་སྙིང་པོ་ཆུང་བ་ལ་མཁས་གྲུབ་ནོར་བཟང་བའི་འགྲེལ་པའི་ས་བཅད་ཀྱི་སྟེང་ནས་ཐལ་རང་གི་དགག་བྱའི་ཁྱད་པར་ཕྲ་མོ་ཚུན་ཆད་ལ་
མཁས་པ་སོ་སོའི་བཞེད་ཚུལ་དུ་མ་བཀོད་ནས་དགག་བཞག་མཐའ་ཆོད་པ་དང། ཚིག་རེ་རེ་ལ་ཡང་བཤད་ཚུལ་གྱི་རྣམ་གྲངས་མི་འདྲ་བ་དུ་མ་བཅས་གཟབ་བཤད་ཕུལ་དུ་ཕྱིན་པ་མཛད་པས་རྣམ་དཔྱོད་ཅན་རྣམས་ལ་ཆོས་ཀྱི་རྗེས་སུ་
འབྲང་བའི་དད་གུས་ཚད་མེད་པ་སྐྱེས་ཏེ། འགའ་ཞིག་གིས་རྗེ་འདིས་གསུང་རབ་ཀྱི་དོན་འཆད་པའི་ཚེ་རྗེ་བཙུན་འཇམ་དབྱངས་དང་དབྱངས་ཅན་མ་སོགས་སྐུ་ལུས་ལ་ཞུགས་ནས་འཆད་པ་ཡིན་ནམ་ཞེས་ཟེར་བ་ཡང་རྣམ་པ་གཅིག་ཏུ་
བསྟོད་པའི་ལུགས་ཡིན་མོད་ཀྱང། བཀའ་གདམས་གླེགས་བམ་ལས། འཇམ་པའི་དཔལ་དུའང་འགལ་བ་མེད། ཅེས་གསུངས་པ་དང། ཁྲི་ཆེན་ངག་དབང་མཆོག་ལྡན་གྱི་རྣམ་ཐར་ལྕང་སྐྱ་རྡོ་རྗེ་འཆང་གིས་མཛད་པ་ལས་
འཇམ་དབྱངས་བཞད་པ་དང་རྗེ་རིན་པོ་ཆེ་དབྱེར་མེད་ཡིན་སྙམ་པ་ཞིག་གིས་ལུང་བསྟན་གནང་ཚུལ་གསུངས་པ་དང། རྗེ་འདི་མངལ་དུ་བཞུགས་སྐབས་ཡུམ་གྱི་མནལ་ལམ་དུ། འཆི་བའི་འཇིགས་ནས་སྐུ་འབུམ་ལ་གནས་

[133A]༄༅། །མཇལ་དུ་འགྲོ་རྩིས་བྱས་པར་མངལ་གྱི་བྱིས་པ་དེས་ཨ་མ་ཁྱོད་ཀྱི་ལམ་མགོ་ངས་ཐོན་ཡོང་ང་རྗེ་རིན་པོ་ཆེའི་སྐྱེ་བ་ཡིན་ཟེར་བ་ཞིག་རྨིས་པ་སོགས་ལ་དཔག་ན། རྗེ་འདིར་འཇམ་དབྱངས་ཟུར་ནས་
འཇུག་དགོས་པ་ཞིག་རང་མིན་ནམ་སྙམ། བསྒྲུབ་བྱ་དུ་མ་དགེ་ཚུལ་དང་བསྙེན་རྫོགས་བསྒྲུབས། བསྟན་པ་སྤྱི་དགོས་ཀྱི་རིམ་གྲོར་མཆོད་ཁང་ཆེན་མོའི་ཕྱོགས་བཞིར་ཞི་རྒྱས་དབང་དྲག་གི་སྦྱིན་སྲེག་བཞི་བླུགས་པའི་དབང་གི་སྦྱིན་
སྲེག་གི་ཉིན་རྗེ་ཉིད་ཚོགས་དབུར་ཕེབས། འདུ་ཁང་རྙིང་བ་བསྐྱོང་རྒྱུར་ལྡེབ་རིས་གཙོ་བོ་རྣམས་སླར་ཚད་སོགས་མཚུངས་པར་བྱེད་དགོས་གསུངས་ཏེ་བཀབ་ཤོག་ལེན་དུ་བཅུག་ཨར་ཆོག་གི་སྐབས་ཡེ་ཤེས་པ་སྤོས་གྲུབ་བསྟུན་
འཇིགས་བྱེད་དང་ཆོས་རྒྱལ་ཕྱི་ནང་གཉིས་ཀྱི་སྐུ་ལ་སེར་ཀ་འཕྲལ་དུ་ཞུགས་པ་དེར་འཁོད་རྣམས་ཀྱིས་མངོན་སུམ་དུ་མཐོང་བས་ཡ་མཚན་ཆེ་བར་གྱུར། དུས་འཁོར་རྡོ་རྗེ་འཛིན་པ་སྨྲ་བའི་སེང་གེ་བློ་བཟང་རིན་ཆེན་པའི་ཞལ་སྔ་ནས་དུས་
འཁོར་ཁྲི་དང། ཁྱ་དགེ་སྤྲུལ་སྐུ་རྡོ་རྗེ་འཛིན་པར་བསྐོ་བཞག་གནང། སློབ་ཟུར་རབ་བརྟན་རྒྱ་མཚོ་པ་ལ་ཐིག་ལེ་བཅུ་དྲུག་གི་དབང་དང་སྣར་ཐང་བརྒྱ་རྩའི་རྗེས་གནང་སོགས་ཆོས་བཀའ་གང་ཞུས་སྩལ། དཔོན་ཚང་ནས་ཞུས་པ་
བཞིན་བདེ་མཆོག་དཀར་པོའི་ཚེ་སྒྲུབ་ཉིན་བདུན་གྱི་བར་བཀའ་དྲིན་བསྐྱངས། སྟོང་སྐོར་སྤྲུལ་པའི་སྐུ་རིན་པོ་ཆེ་དང། གཙང་བ་རབ་འབྱམས་པ་བསྟན་པ་དར་རྒྱས། དྲུང་ཡིག་ཆོས་འཛིན། བློ་བཟང་འཇིགས་མེད་སོགས་ལ་

[133B] ཁོ་བོ་ཅག་ནས་གསོལ་བ་བཏབ་པ་བཞིན་འཇིགས་བྱེད་ལྷ་བཅུ་གསུམ་མའི་དབང་ཆེན་ཉིན་གཉིས་ལ་རྒྱས་པར་བཀའ་དྲིན་བསྐྱངས། སྟ་གོན་གྱི་ནུབ་མོ་ཁྲག་རློན་པ་ཞིག་བཏུང་
བ་རྨིས་ཏེ་རྩོག་གྲིབ་ལྟ་བུ་ཞིག་ཡིན་ནམ་སྙམ་ཡང་སྙན་འབུལ་ཞུས་པར་ཤིན་ཏུ་ལེགས་གསུངས་ནས་བརྩེ་བས་དབུགས་དབྱུང་མཛད། མཇུག་ཏུ་པཎ་ཆེན་བློ་བཟང་ཆོས་རྒྱན་གྱིས་མཛད་པའི་དཔའ་པོ་གཅིག་པའི་ལྗགས་ལུང་
སྩལ་ཏེ། ངེད་ཀྱིས་སྔར་སྟོང་སྐོར་རིན་པོ་ཆེའི་མདུན་དུ་དབང་ཐོབ་པ་ནས་བཟུང་དཔའ་ཅིག་འཆག་མ་མྱོང་བས་ཆོས་གྲྭ་བ་རྣམས་སློབ་གཉེར་མཐར་ཕྱིན་པ་ལ་རྒྱབ་རྟེན་དུ་འདི་ལྟ་བུ་རེ་ཅིས་ཀྱང་མ་ཆག་པ་བྱེད་དགོས་ཞེས་ནན་ཏན་
དུ་གསུངས། བཞི་པའི་ཚེས་ལ་སྐུ་འབུམ་དུ་ཕེབས་ཏེ་སྟག་མཚེར་ཞལ་སྔ་ནས་ཀྱིས་གཙོས་དགེ་འདུན་བརྒྱ་ཕྲག་མང་པོར་ཐུགས་རྗེ་ཆེན་པོའི་དབང་སོགས་འདོད་ཆོས་དུ་མ་དང། དགོན་ལུང་དུ་ཐུའུ་བཀྭན་རིན་པོ་ཆེས་གཙོས་ཧྲག་བསྡུས་
ལ་ཚེ་དཔག་མེད་ཀྱི་དབང། རྒྱལ་ཐང་བའི་གཅོད་ཀྱི་དབང་ཁྲིད་སོགས་ཆོས་ཀྱི་ཆར་ཕབ་ཅིང་ཆོས་བཟང་རི་ཁྲོད་དུ་འདུ་ཁང་རབ་གནས་མཛད་དེ་རིམ་གྱིས་གདན་སར་བབས། དགོན་པའི་རྒྱབ་རིའི་རྩེར་བདེ་མཆོག་ཀླད་ཅེས་དཔལ་
འཁོར་ལོ་སྡོམ་པའི་ཕོ་བྲང་བཞུགས་པར་ཀུན་མཁྱེན་གོང་མའི་གསུང་རྒྱུན་ལས་འབྱུང་བའི་གནས་ཁྱད་པར་ཅན་བདེ་ཁོང་སྙོམ་པ་བཞིག་ཡོད་པ་དེར་འཕྱིང་གུར་ཕུབས་ནས་བཞུགས་ཏེ་དབུ་མའི་མཐའ་དཔྱོད་ལྗགས་རྩོམ་མཛད་

[134A]༄༅། །དེར་སྐབས་སྐབས་སུ་བཅད་རྒྱ་གནང་ཡུལ་གྱི་གཟིམས་ཁང་ཞིག་གསར་དུ་རྒྱག་རྒྱུའི་ལྗགས་བཀོད་གནང་སྟེ་མིང་ཐར་པ་རྩེར་བཏགས། དཔའ་རིའི་ཐུར་ཆེན་ནས་དྭགས་པོ་རིན་པོ་ཆེ་ཀུན་གྲོལ་
ནོ་མིན་ཧན་གྱིས་སོས་ཀ་སྙན་གསན་ཕུལ་ཡོད་པ་ལྟར་གདན་འདྲེན་པ་ཡང་བསྐྱར་གྱིས་འོང་པས་ལྔ་པའི་ཚེས་བཅུ་བདུན་ལ་དེ་ཕྱོགས་སུ་ཆིབས་བསྐྱོད། ལམ་ནས་སྐུ་དངོས་དཔོན་གཡོག་ཉུང་བསྡུས་སྔོན་ལ་ཕེབས་ཏེ་ཧོ་ཤུ་
རྗེས་སུ་ལུས་པ་རྒྱ་གྲོང་ཞིག་ཏུ་ཞག་བབས་བྱས་ཡོད་པར་མཚན་མོ་ཆར་ཐོག་ཆེན་པོ་བརྒྱབ་ནས་ཕན་ཚུན་ཐམས་ཅད་འུར་ཟིང་ཆེ་བར་བྱུང། གནས་ཚང་གི་ཁང་བ་ཡང་ཆུས་ཁྱེར་ལ་ཁད་ཙམ་བྱུང་བའི་ཚེ་རྗེ་ཉིད་ལ་གསོལ་བ་
དྲག་ཏུ་བཏབ་པས་རིམ་གྱིས་ཇེ་འཇམ་དུ་སོང། ཕྱི་ཉིན་ནམ་ལངས་ནས་བལྟས་ཚེ་གཡས་གཡོན་གྱི་ཁང་བ་གཅིག་ཀྱང་མ་ལུས་པར་གྲོང་ཐམས་ཅད་ཆུས་ཁྱེར་བའི་ཤུལ་གྱི་ཐང་སྟོང་ཞིག་ན་ཁང་བ་འདི་གཅིག་པུར་ལུས་
ཡོད་པ་མཐོང་སྟེ་རྒྱ་མི་རྣམས་ཀྱང་དད་པ་ཚད་མེད་པ་སྐྱེས། དེ་ནུབ་རྗེ་ཉིད་ལན་ཇུས་མཁར་གྱི་ཉེ་འགྲམ་ཞིག་ཏུ་བཞུགས་པ་དེར་ཡང་ལུང་པ་ཐམས་ཅད་ཆུས་ཁེངས་པ་ལྟར་སོངས་ཏེ་རྨ་ཆུའི་སམ་སོགས་ཁྱེར་ཡང་ཉིད་འཁོར་
བཅས་ཀྱི་སྐུ་ཆས་ཁལ་རྟ་སོགས་ལ་སྐྱོན་ཅུང་ཟད་ཀྱང་མ་བྱུང། ཟླ་བ་དྲུག་པའི་ཚེས་གསུམ་ལ་ཀུན་གྲོལ་ནོ་མིན་ཧན་གྱིས་གཙོས་བླ་དཔོན་ཆེ་བགྲེས་སོགས་རྟ་པ་བརྒྱ་ཕྲག་དུ་མས་ཆིབས་བསུ་སེར་སྦྲེང་དང་བཅས་ཐུར་ཆེན་

[134B] དེ་ཀའི་ཚེས་དགུ་ནས་བདུན་པའི་ཚེས་བཅུ་སྐོར་གྱི་བར་དུ་དྭགས་པོ་རིན་པོ་ཆེས་གཙོ་མཛད། རྒྱ་རྡོག་སྨོན་ལམ་ལྷུན་གྲུབ། སེར་རྩུད་དགོན་པའི་བླ་མ་ངག་དབང་ཚུལ་ཁྲིམས་
ཏེའི་ཐུང་དགོན་ཆེན་གྱི་བླ་མ་ཁྲི་གདན་ཟུར། དེ་ཀའི་མཚན་ཉིད་བླ་ཚང་གི་དཔོན་སློབ་དོན་གྲུབ་བཀྲ་ཤིས་སོགས་སྐྱ་སེར་ཉིས་སྟོང་ལྷག་ལ། རྡོ་རྗེ་ཕྲེང་བ་དང། ཀྲྀ་ཡ་སྦྲགས་པའི་དབང་ཡོངས་སུ་རྫོགས་པར་གནང། ཞར་ལ་སྒྲུབ་
ཐབས་རིན་འབྱུང་དང། ལྷོ་བྲག་སྙན་བརྒྱུད་ཀྱི་རྗེས་གནང་སོགས་ཟབ་པ་དང་རྒྱ་ཆེ་བའི་ཆོས་ཀྱི་བདུད་རྩིའི་དགའ་སྟོན་ཆར་བཞིན་ཕབ་སྟེ་སྐལ་བཟང་ཡིད་ཀྱི་ཞིང་སར་ལེགས་ཚོགས་བྱེ་བའི་འབྲས་བཟང་སྨིན་པར་མཛད། དེའི་སེང་
བར་དུ་སྐྱེ་བོ་ཕོ་མོ་བརྒྱ་དང་བཅོ་ལྔར་དགེ་བསྙེན་གྱི་སྡོམ་པ་ཕོག་དེར་གསང་ཆེན་བསྟན་པ་འཛིན་པའི་རྒྱུད་གྲྭ་ཞིག་ཀྱང་གསར་འདེབས་མཛད་དེ། དགེ་བའི་བཤེས་གཉེན་ཆེན་པོ་དོན་གྲུབ་བཀྲ་ཤིས་བླ་མར་བསྐོ་བཞག་གནང། ཁོང་
གིས་ཀྱང་དང་པོར་དགོངས་པ་ནན་ཅན་ཞུས་འདུག་ཀྱང། རྗེས་སོང་སྐྱབས་མཆོག་ཉིད་ཀྱི་ཐུགས་བསྐྱེད་ལ་བརྟེན་ནས་རྒྱུད་གྲྭ་དེ་ཉིད་ཆོས་འཆད་ཉན། ཀུན་སྤྱོད་སོགས་གང་ས་ནས་ཡུལ་མཐའ་དེ་དང་མི་འཚམ་པ་ལྟ་བུའི་ཆེས་ཁྱད་
པར་དུ་འཕགས་པ་ཞིག་བྱུང་བས། དགེ་བཤེས་པ་ཡང་ལྷག་པར་སྤྲོ་བ་འཕེལ་ཏེ། རང་ཚོའི་ས་ཆར་རྒྱུད་གྲྭའི་སྒྲིགས་ལམ་འདི་འདྲའི་ཚད་ལྡན་ཡོང་བ་རྗེ་འཇམ་དབྱངས་བཞད་པ་ཁོ་ནའི་བཀའ་དྲིན་ཡིན། ངེད་ཀྱང་སྔར་ཡིན་ན་

[135A]༄༅། །གཅིག་པུར་དགེ་སྦྱོར་ཞིག་བྱེད་རྩིས་ཡོད་ཀྱང། ད་ནི་མ་ཤི་བར་དུ་དགོངས་པ་ཞུ་རྒྱུ་མིན་གསུངས་ཏེ་ལོ་བཅོ་ལྔར་ཁྲི་མཛད་སྣང། དེ་ནས་པྲ་སྟི་རབ་རྒྱས་དགོན་དུ་སེར་སྐྱ་དུ་མ་ལ་ཀུན་རིག་གི་
དབང་དང། དགེ་བསྙེན་ཉི་ཤུ། བསྙེན་རྫོགས་ཉེར་གཉིས་སོགས་གསར་བསྒྲུབས་མཛད། གཞན་ཡང། དཱ་བ་ན་རྒྱལ་ལྡོག་དགོན། འབྲི་གུ་དགོན། མཆོད་རྟེན་ཐང། ཆོས་ལུང་དགོན་སོགས་སུ་སྤྱན་དྲངས་པར་གསང་བ་འདུས་
པའི་དབང་དང་རྗེས་གནང་དུ་མ། རབ་བྱུང། བསྙེན་རྫོགས་སོགས་ཀྱི་སྒོ་ནས་སོ་སོའི་རེ་བ་བསྐང། ཏེའི་ཐུང་དགོན་ཆེན་དུ་བླ་གྲྭ་ཚང་མས་མགྲིན་གཅིག་ཏུ་གསོལ་བ་བཏབ་བ་བཞིན། འཇིགས་བྱེད་དཔའ་པོ་གཅིག་པ། བདེ་མཆོག་
དྲིལ་བུ་ལྷ་ལྔ། ཚེ་དཔག་མེད་གསུམ་གྱི་དབང་ཆེན་དང། ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སོགས་འདོད་ཆོས་མང་དུ་སྩལ། བསྙེན་གནས་དགེ་བསྙེན་རབ་བྱུང་དགེ་ཚུལ་སོགས་ཆེས་མང་བ་དང། བསྙེན་རྫོགས་
བརྒྱ་དང་སོ་གཅིག་བསྒྲུབས། ཀླུ་སྐྱབས་དཔོན་པོའི་ཡཱ་མིན་ནས་གདན་དྲངས་ཏེ་རྒྱ་ལུགས་ཀྱི་བསྙེན་བཀུར་གྱ་ནོམ་པ་ཞུས། ཏེའི་ཐུང་བྲག་དགོན་ཟེར་བའི་དབེན་གནས་ཁྱད་འཕགས་ཤིག་ཡོད་པ་དེར་ཡང་བྱོན། སླར་ཡང་ཡར་
ལུང་དགོན་དུ་གཅོད་དབང་ནམ་མཁའ་སྒོ་འབྱེད་དང། ཀུན་རིག་གི་དབང་ཆེན་གནང་བ་སོགས་དེ་ཕྱོགས་ཀྱི་བསྟན་འགྲོའི་དོན་བསམ་གྱིས་མི་ཁྱབ་པ་མཛད་དེ་དགུ་པའི་ནང་ལ་གདན་སར་བབས། དུར་བདེ་རབ་འབྱམས་པ་དཔལ་

[135B] ཐོས་བསམ་གླིང་གི་བཅའ་ཡིག་བླང་དོར་རབ་གསལ་དང། སྨོན་ལམ་ཆེན་མོའི་བཅའ་ཡིག་ཤེལ་དཀར་
མེ་ལོང་གཉིས་གསར་དུ་བཞག་དགུན་གྱི་རིང་ཐར་པ་རྩེར་བཅད་རྒྱ་དམ་པོར་གནང་སྟེ་ཐུགས་དམ་ཟབ་མོའི་ཉམས་བཞེས་ལྷུར་མཛད་ཅིང། བསྟན་པའི་འཕེལ་རྒྱས་ཀྱི་དོན་དུ་སྦྱན་དམིགས་གང་གཟབ་མཛད། དགུང་ལོ་ཞེ་བརྒྱད་
ལ་ཕེབས་པའི་ལོ་གསར་གྱི་དགའ་སྟོན་གནང་ཞིང། བསྒྲུབ་བྱ་དུ་མར་རབ་བྱུང་དང་བསྙེན་རྫོགས་སོགས་བཀའ་དྲིན་སྩལ། ཧལ་ཧ་ངག་དབང་ཡོན་ཏན་དང། མཛོ་དགེ་དགེ་འདུན་དཔལ་བཟང་གཉིས་ནས་ཉིད་ཀྱི་བཀའ་ཕེབས་
ལྟར་ལྕང་སྐྱ་རིན་པོ་ཆེའི་གྲུབ་མཐའི་རྒྱུགས་ཕུལ་བར་རྟ་རེ་གནང་སྦྱིན་མཛད། གཞན་ཡང་ལོ་སྔ་ཕྱི་ཅི་རིགས་པར་ཐུ་མེད་པ་ངག་དབང་འོད་ཟེར་གྱིས་ཕར་ཕྱིན་གྱི་ཐལ་ཕྲེང་སྐབས་དང་པོ་གཉིས་དང་བཞི་པ། དྲང་ངེས་རྣམ་འབྱེད་ཆེན་
མོ༑ རྣམ་བཤད་སྙིང་པོ་རྒྱན། རྣམ་བཤད་དགོངས་པ་རབ་གསལ། ཆོས་མངོན། ཡིག་ཆའི་འདུལ་བ་ཡོངས་རྫོགས། བསམ་གཏན་གྱིས་ལེགས་བཤད་སྙིང་པོ། ཕར་ཕྱིན་གྱི་སྐབས་ཕལ་ཆེར། ཡིག་ཆའི་འདུལ་བ་དང་དབུ་མ་རྒྱས་པ་
ཡོངས་རྫོགས། ཆོ་ཧོར་སྦྱིན་པས་ཡིག་ཆའི་དབུ་ཕར་གཉིས་ཡོངས་རྫོགས། ཟུར་བཀོལ་རྒྱས་པ་བཞི། དགེ་འདུན་དཔལ་བཟང་གིས་ཡིག་ཆའི་དབུ་ཕར་གཉིས། གསེར་འཕྲེང་སྐབས་དང་པོ། ལེགས་བཤད་སྙིང་པོ། དྲང་ངེས་རྣམ་འབྱེད་

[136A]༄༅། །ཆེན་མོ། ལམ་རིམ་ཆེན་མོ། དཀོན་མཆོག་ཚངས་དབྱངས་ཀྱིས་ཕར་ཕྱིན་སྐབས་དང་པོ་ནས་བདུན་པའི་བར། དགེ་འདུན་ཉི་ཤུ་ཆེན་མོ། དྲང་ངེས་རྣམ་འབྱེད་ཆེན་མོ། རྣམ་བཤད་དགོངས་པ་
རབ་གསལ། ཡིག་ཆའི་མཛོད་ཕལ་ཆེར་དང། འདུལ་པ་ཡོངས་རྫོགས། ལམ་རིམ་ཆེན་མོ། ངག་དབང་ཡོན་ཏན་གྱིས་ཡིག་ཆའི་མཛོད་ཡོངས་རྫོགས། དབལ་མང་ཞབས་དྲུང་གིས་ཡིག་ཆའི་ཕར་ཕྱིན་སྐབས་དང་པོ་བཞི་
དགེ་འདུན་ཉི་ཤུ་ཆེན་མོ། དྲང་ངེས་རྣམ་འབྱེད་ཆེན་མོ། དབུ་མ་ལུང་རིགས་སྒྲོན་མེ། གྲུབ་མཐའ་ཆེན་མོ། འདུལ་བ་མདོ་རྩ་བ། གྲགས་པ་བཟང་པོས་རྣམ་བཤད་དགོངས་པ་རབ་གསལ། ལམ་རིམ་ཆུང་དུ་སོགས་ཀྱིས་
མཚོན་རང་རང་གི་བློའི་ནུས་པ་དང་བསྟུན་པའི་མཚན་ཉིད་ཀྱི་ཐལ་ཕྲེང་ཟུར་བཀོལ། སྔགས་ཀྱི་བསྐྱེད་རྫོགས་ཊཱིཀྐ་ཆེ་ཆུང། སྨན་གྱི་རྒྱུད་ཆུང་གསུམ་སོགས་གྲྭ་ཚང་སོ་སོ་ནས་རྒྱུགས་འབུལ་མཁན་ཆེས་མང་དུ་བྱུང་བ་ལ་དགྱེས་གཟིགས་
ཚད་མེད་པ་མཛད་པའི་བཀའ་དྲིན་གྱིས་སྤྱན་ལྟོས་བཟང་པོ་དེ་ཉིད་ད་ལྟའི་བར་གོང་འཕེལ་དུ་གནས་པ་འདི་བཞིན་ལགས། རོང་པོ་མར་ནང་དུ་ཕན་ཚུན་གྱི་མི་སུམ་ཅུ་སྐོར་བསད་པའི་འཁྲུག་ལོང་ཤིན་ཏུ་ཆེ་བ་ཞིག་ཡོད་པར་གཟུ་
ཆིངས་གནང་སྟེ་དགེ་བའི་ལམ་ལ་སྦྱར། རྒྱུད་པ་གྲྭ་ཚང་སྤྱིས་གསོལ་བ་བཏབ་པ་བཞིན་ཁྲི་གདན་ཟུར་སྤྲུལ་སྐུ་ཆེ་ཆུང་དཀའ་རམ་དགེ་བཤེས་སོགས་ཧྲག་བསྡུས་ལྔ་བརྒྱ་སྐོར་ལ་བཞི་པའི་བཅུ་གཅིག་ནས་བཟུང་ཉིན་བཅུ་གསུམ་གྱི་བར་

[136B]
དོན་ནོར་བུའི་དོ་ཤལ་དཔྱོད་ལྡན་ཡོངས་ཀྱི་མགུལ་བའི་རྒྱན་དུ་བསྟར། ཆོས་ཐུན་རེ་རེ་བཞིན་འགྲེལ་གཏོར་བསྔོ་བ་དང་མཇུག་ཏུ་ཚོགས་འཁོར་རྒྱས་པ་སོགས་ཕྱག་ལེན་བཞིན་མཛད། ཁོ་བོ་ཅག་ནས་གསོལ་བ་བཏབ་སྟེ་དུས་འཁོར་གྲྭ་
ཁང་དུ་ཀུན་རིག་རྣམ་པར་སྣང་མཛད་ཀྱི་དབང་ཆེན་སྩལ། ཨ་མཆོག་བདེ་མོ་ཐང་དགའ་ལྡན་ཆོས་འཁོར་གླིང་ནས་ཆེ་བགྲེས་ཐམས་ཅད་ཀྱིས་མགྲིན་གཅིག་ཏུ་རྡོ་རྗེ་ཕྲེང་བའི་དབང་གི་སྙན་གསན་ཕུལ་བ་བཞིན། ལྔ་པའི་ཚེས་ལ་དེར་
ཆིབས་བསྐྱོད། ལོ་དེར་ཐ་ན་པ་ཤིན་ཏུ་ཆེ་ཡང་རྗེ་ཉིད་ཕེབས་ཉིན་གློ་བུར་དུ་ཆར་རྒྱུན་ལེགས་པར་བབས་པས་ཡུལ་མི་རྣམས་གཉན་རྗེ་གོང་སྔོན་གྱིས་བསུ་བར་གླེང། དེ་ནས་གཉུག་མར་གནས་པ་བླ་མ་ཁྲི་གདན་ཟུར་སོགས་སེར་
སྐྱ་སྟོང་ཕྲག་དུ་མ་དང་དགེ་བའི་བཤེས་གཉེན་རོང་པོའི་དབོན་པོ། མཁན་ཆེན་དྲུང་ཡིག་པ། བྲག་དཀར་སྤྲུལ་སྐུ་སོགས་རེ་བ་ཀོང། རྗེས་ཚང། འབོར། མཛོ་དགེ་ཙ་ཡུ་སོགས་ཕྱོགས་འདུས་ཀྱི་དོན་གཉེར་ཅན་ཆེས་མང་པར་
སློབ་དཔོན་ཆེན་པོ་འཇིགས་མེད་འབྱུང་གནས་ཀྱི་གདམས་པའི་ཉིང་ཁུ་རྡོ་རྗེ་ཕྲེང་བའི་དབང་ཆེན་ཟབ་མོ་ཕྱག་ལེན་རྣམ་པར་དག་ཅིང་དབང་བཤད་འབྱམས་ཀླས་བ་མཇུག་ཏུ་དངོས་གྲུབ་ཐམས་ཅད་ཀྱི་རྩ་བ་དམ་ཚིག་དང་སྡོམ་པ་མིག་གི་འབྲས་

[137A]༄༅། །བུ་བཞིན་དུ་བསྲུང་དགོས་ཚུལ་གྱི་བསླབ་བྱ་ནན་ཏན་དང་བཅས་སྩལ། མཇུག་གི་ཉི་མ་ཁ་ཤས་ཀྱི་རིང་ནམ་མཁའི་ངོས་ཐམས་ཅད་འཇའ་སྤྲིན་ཁ་དོག་སྣ་ལྔ་པས་ཁྱབ་པ་སོགས་ལྟས་ཡ་མཚན་པ་
མང་དུ་བྱུང། ཚེས་བཅུ་བདུན་ལ་གདན་སར་བབས་ཏེ། སྨད་སོག་གི་གྲྭ་རྒྱུན་སྤྱི་ནས་གསོལ་བ་བཏབ་པ་བཞིན་ཚོགས་མང་ལ་ཉིན་བཅུ་གསུམ་གྱི་རིང་བཱ་རི་བརྒྱ་རྩའི་རྗེས་གནང་ལུང་དང་བཅས་པ་སྩལ། གཞན་ཡང་དོན་གཉེར་ཅན་
སོ་སོ་ལ་ལྦ་མ་མཆོད་པའི་ཁྲིད་དང་དགའ་ལྡན་ཧ་བརྒྱ་མའི་ཁྲིད་སོགས་འདོད་ཆོས་ཅི་རིགས་གནང། དེའི་སེང་བར་དུ་ལྕང་སྐྱ་རིན་པོ་ཆེའི་འཁྲུངས་རབས་རྣམ་ཐར་དང། དབུ་མའི་མཐའ་དཔྱོད་ཀྱི་མཇུག་གྲུབ་སྟེ་མཐར་འཛིན་རྨོངས་
པའི་མུན་པ་མཐའ་དག་སེལ་བའི་ལེགས་བཤད་ཀྱི་སྒྲོན་མེ་སྦར་བར་མཛད་དོ། །སྡེ་ཁྲི་སྤྲུལ་པའི་སྐུའི་གདན་འདྲེན་ལ་དབོན་པོ་དབུས་སུ་འགྲོ་རྩིས་བྱས་པར་ཁྱོད་རང་མ་སོང་བ་དགའ་ཞེས་བཤོལ་མ་མཛད་དེ་ཁོ་རང་མ་འགྱངས་པར་
ནད་ཡུན་རིང་ཞིག་གིས་ཐེབས་པས་དེ་ལ་དགོངས་པར་སྣང། དེས་མཚོན་ཐར་ཤུལ་རབ་འབྱམས་པ་ཟེར་བ་དབུས་སུ་འགྲོ་སྐབས་སྐྱབས་འཇུག་ཞུས་ཚེ། ཕྱིར་ལམ་སེམས་ཆུང་གྱིས་གསུངས་པ་ལྟར། ཕྱིར་ལམ་ཇག་པར་ཐུག་སྟེ་
སྨས་འགྲམ་བྱུང་བ་དང། སོག་པོ་ཞིག་གཟུགས་ཕུང་མ་བདེ་བའི་དོན་དུ་བརྟག་པ་ཞུས་པར་འདི་ལ་སྐྱོན་ཆེར་མེད་འདྲ་ཡང་མིག་ལ་སེམས་ཆུང་གྱིས་ཞེས་ཕེབས་པ་ལོ་གྲངས་བཅུ་སྐོར་ལྷག་སོང་རྗེས་མིག་ལོང་པ་དང། ཆེ་ཆིན་སྡེབས་

[137B] རླུང་ཡིན་མོང་རླུང་བཅོས་གྱིས་གསུངས་པ་བཞིན་བྱས་པས་མྱུར་དུ་བདེ་བ་དང། གྲྭ་བ་ཞིག་མ་བདེ་བའི་དོན་དུ་ཐུགས་བརྟག་ཞུས་པར། ཤོ་ཞིག་བསྒྲིལ་བས་
བཅུ་གསུམ་བབས་འདུག་པ་བརྟག་པ་ཞུ་བ་པོས་མཐོང་སྣང་ཡང་མོ་མི་བཟང་གསུངས་པར་གྲྭ་བ་དེ་ཉིད་གཤེགས་སོང་བ་སོགས་འཕྲལ་ཕུགས་ལེགས་ཉེས་ཞུས་ཚད་ཀྱི་རིགས་ལ་འཕྲལ་དེར་ཕོ་གདོན་མོ་གདོན་ཐམས་ཅད་ཐལ་བྱུང་དུ་མི་
གསུང་ཡང་གསུང་གི་བབས་ལ་བརྟག་ཤེས་ན་དོན་རྩ་་ཅུང་ཟ་ཙམ་ཡང་བསླུ་བ་མི་སྲིད་པས་འདི་འདྲའི་རིགས་མཐའ་ཡས་པ་ཡོད་ཀྱང་བྲར་མ་ལངས། གླིང་བསྲེའི་བཅའ་ཡིག་གསར་དུ་བཞག་སྟེ། ལོ་ལྟར་ཉིན་དང་པོར་ཁྲི་རིན་
པོ་ཆེ་ནས་པོ་ཏི་ལྔའི་བཤད་པ་རྒྱས་པ་དང། ཉིན་གཉིས་པར་རྒྱུད་དུས་འཁོར་སྨན་པ་གསུམ་གྱི་དཔོན་སློབ་རེས་མོས་བཞིན་གསང་བ་འདུས་པའི་རྒྱུད་ཊཱི་ཀ་དུས་འཁོར་ཊཱིཀ་ཆེན། རིག་གནས་ལྔའི་རྣམ་བཞག་སོགས་ལས་
བརྩམས་པའི་བཤད་པ་ཆ་ཚང་བར་བྱེད་རྒྱུ་སོགས་ཕྱག་བཞེས་ཀྱི་ཆ་ཐམས་ཅད་ལ་དག་ཐེར་ཞིབ་ཏུ་མཛད། ཐོས་བསམ་གླིང་གི་རྩོད་ཡིག་ཟླ་ཤེལ་ཕྲེང་བ་ཡང་གསར་བསྒྲིགས་གནང་སྟེ། སྔར་དགེ་བཤེས་ཆེ་བར་གྲགས་པ་ལ་ལ་ཡང་
སེམས་བསྐྱེད་དྲུག་པ་མན་ཆད་ལ་རྩོད་པ་མ་སོང་བ་སྣང་ཞིང། ཕྱོགས་གང་ན་ཡང་གཞུང་མགོ་མཇུག་ཀུན་ལ་རྩོད་པ་འགྲོ་བ་ཤིན་ཏུ་དཀའ་བར་འདུག་ཀྱང། རྗེ་བླ་མ་མཆོག་འདིའི་ཐབས་མཁས་ཀྱི་མཐུ་ལ་བརྟེན་ནས་ད་ལྟ་བློ་མཐོ་

[138A]༄༅། །དམན་སུ་ཡིན་ཀྱང་གཞུང་གོང་འོག་ཀུན་ལ་ཧོར་ཁུངས་སུམ་ལུས་པར་བག་ཆགས་རེ་འཇོག་ཐུབ་པ་འདི་ཡང་གཞན་ཞིག་གིས་སྐྱེ་བའི་བར་དུ་བསྒྲུབ་དཀའ་བའི་བསྟན་པའི་བྱ་བརླབས་པོ་ཆེ་ཞིག་ཏུ་
སྣང༑ དེ་སྔོན་དཔེ་མཛོད་ཀྱི་སྲོལ་མེད་ཀྱང། དོན་གཉེར་ཅན་ཆ་རྐྱེན་སྲབ་པ་རྣམས་ལ་ཕན་པའི་ཕྱིར་དེའི་སྲོལ་བཙུགས་པས་མ་འགྱངས་པར་པོ་ཏི་སྟོང་ཕྲག་བརྒལ་བ་བྱུང་སྟེ་བསྟན་རྒྱུན་ལ་ཤིན་ཏུ་ཕན་པར་སོང། ཁེ་ཐཱ་ཕྱོགས་
ནས་དཔོན་པོ་བསྟན་འཛིན་དང་རྒྱ་མཚོ་སོགས་ཀྱིས་གདན་དྲངས་བ་ལྟར་ཆིབས་བསྐྱོད། དཔོན་འབངས་སོ་སོས་རང་རང་གི་འབྱོར་བསྟུན་གྱི་བསྙེན་བཀུར་ཕུ་དུད་བླ་ན་མེད་པ་ཞུས། རྔ་བ་ནས་གདན་འདྲེན་ཞུས་ཏེ་ཕེབས་པར་ད་མེ་
དཔོན་པོས་གཙོས་བླ་དཔོན་ཆེ་ཕྲ་དུ་མ་དང། ཚ་ཁོ་ཅོག་ཙེ་རྒྱལ་པོའི་བང་ཆེན་ད་རོ་ཆེ་བ་གཉིས་བཅས་ཀྱིས་ཆིབས་བསུ་ཐབ་བསུ་སོགས་བསྙེན་བཀུར་ཡང་དག་བསྒྲུབས། རྔ་བའི་དགོན་པ་གསར་བར་གསོ་སྦྱོང་མཛད་ཅིང་འཛིན་
གྲྭ་གསུམ་དུ་བྱས་ནས་བརྩི་བཞག་གནང། སྒྲིགས་ལམ་གསར་འཛུགས་སོགས་བཀོད་ཁྱབ་དང་མང་འགྱེད་ཐོག་དངུལ་སྲང་བརྒྱ་དང་མཆོད་རྫས་དུ་མ་སྦྱོར་འཇགས་མཛད། སྐབས་དེར་རྩོད་གླེང་འགའ་ཞིག་གི་རྐྱེན་གྱིས་འོག་ལོག་
གིས་རྔ་བའི་མི་ཞིག་བསད་པར། ཕན་ཚུན་ཚིག་སྦྱངས་བཤད་བྱེད་དུ་བཅུག་སྟེ། འགོ་ལོག་ལ་སྟོང་འཇལ་དགོས་ཀྱི་བཀའ་ཕེབས་པར། སྔར་དེ་འདྲའི་དཔེ་མི་སྲིད་ཀྱང་ད་ལན་སྐུ་ཕྱོགས་རིན་པོ་ཆེའི་བཀའ་གྱེན་ཟློག་མི་ནུས་ཞེས་

[138B] དེ་ནས་ཨ་ཁེབ་བླ་མ་དང་འདི་ཀའི་གྲྭ་རྒན་གདོང་ལུ་ཐབས་མཁས། སྔོ་ཤུལ་ཚང། མགོ་རབ་འབྱམས་པ། དམེ་དཔོན་པོ། རྡོར་ཞར་དཔོན་པོ། ཨ་འཁྱམ་དཔོན་པོ་སོགས་དེ་ཕྱོགས་ཀྱི་སྡེ་དགོན་མཐའ་དག་ནས་
སྤྱན་དྲངས་པར་རང་རང་གི་འདོད་བ་བཞིན་གྱི་ཆོས་ཆར་ཕབ། ཇོ་ནང་བའི་ལུགས་སྲོལ་འཛིན་པ་འབྲོག་དགེ་བླ་མས་གདན་དྲངས་ཏེ་ཐུགས་རྗེ་ཆེན་པོའི་དབང་སོགས་ཆོས་བཀའ་འགའ་ཞིག་ཞུས་ནས་ཞབས་བརྟན་གྱི་བཤད་པ་ཚིག་དོན་
ཕུན་སུམ་ཚོགས་པ་དང་བཅས་དངོས་འབུལ་གཟེངས་མཐོ་བ་བསྟར། འགོ་ལོག་ནས་དམག་ཟོར་མགོན་པོ་ངོ་གཡོག་སུམ་བརྒྱ་ཙམ་འོངས་ཏེ་ཐུགས་རྗེ་ཆེན་པོའི་དབང་ཆེན་ཞུས་ཤིང་གཞན་ཡང་འགོ་ལོག་གི་དཔོན་ཁག་དུ་མ་མཇལ་བར་འོང་
ཕྱིར་ཕེབས་ལམ་ནས་སོག་ཆིང་སྐུ་སྐྱེ་སོགས་འཚམས་རིང་སྐ་བར་མ་དང། གླིང་བའི་དཔོན་པོ་ཕྱག་རྡོར་སྐྱབས་སོགས་ཀྱིས་བསྙེན་བཀུར་ཞུས་པར་སོ་སོའི་འདོད་པ་བསྐངས་ཏེ། བཅུ་གཅིག་པའི་ཚེས་ལ་གདན་སར་བབས། གྲྭ་བ་རེ་རེར་
ཟམ་བུབ་རེའི་རྩིས་ཀྱི་འགྱེད་དང། སྤྱི་འཇོག་སྲང་ལྔ་བཅུ། རྒྱུད་དུས་འཁོར་གཉིས་ལ་ཉི་ཤུ་རེ། སྐད་གྲྭ་བ་དགུ་བཅུ་སྐོར་ལ་ལོ་སྦྲེལ་གྱི་བར་དུ་འདོན་ལྟ་དབྱངས་ཞིབ་ཐིག་སློབ་ཏུ་བཅུག་པར་ཟམ་ཆ་རེའི་བདག་རྐྱེན་གནང། ཨ་མཆོག་དགོན་
པར་ཟམ་ཡ་རེའི་འགྱེད་དང། མཆོད་རྟེན་ཤར་དུ་འཇོག་པ་སྲང་ལྔ་བཅུ་སོགས། དགོན་ལག་དུ་མ་ལ་ཡང་བབས་འོས་ཀྱི་གནང་ཆེ་སྩལ། དུར་བདེ་སྐལ་བཟང་ཚུལ་ཁྲིམས་ཀྱིས་ཚོགས་དབུས་སུ་གདན་དྲངས་ཏེ་དངུལ་སྲང་བཞི་བརྒྱ་སོག་

[139A]༄༅། །དངོས་འབུལ་རྒྱ་ཆེ་བ་དང་བཅས་བརྟན་བཞུགས་ཕུལ། དེས་ཞུས་ངོར་དཔའ་ཅིག་གི་དབང། འཇིགས་བྱེད་སྔགས་བཏུའི་རྗེས་གནང། མགོན་ཆོས་ལྷ་མོ་རྣམ་སྲས་མགོན་དཀར་རྣམས་ཀྱི་རྗེས་
གནང་སྩལ། དགུན་སྨད་ཀྱི་རིང་ཐར་པ་རྩེར་བཅད་རྒྱ་གནང་སྟེ་ཟབ་ལམ་རྡོ་རྗེའི་རྣལ་འབྱོར་ལ་གཞོལ་བར་མཛད། དགུང་ལོ་ཞེ་དགུ་པ་མེ་ཕོ་སྤྲེའུ་གནམ་ལོ་གསར་ཚེས་ཀྱི་དགའ་སྟོན་སྨོན་ལམ་གསུང་ཆོས་སོགས་སྔར་རྒྱུན་
བཞིན་གནང། རབ་བྱུང་བསྙེན་རྫོགས་དུ་མ་དང་ཕྱོགས་འདུས་ཀྱི་མཇལ་བ་ཆེས་མང་བར་ཕྱག་དབང་སྩལ་ཅིང་དེ་དག་ལ་རྗེས་སུ་བརྩེ་བས་དགོངས་ཏེ། ཁྱེད་འདིར་འཚོགས་ཀྱི་དད་ལྡན་ཕོ་མོ་ཀུན། །གསུང་ཡི་གེ་དྲུག་མའི་བྱིན་
རླབས་ཀྱིས། །ཞིང་ཁྱད་འཕགས་པོ་ཏ་ལར་སྐྱེས་ནས། །ལྷ་ཐུགས་རྗེ་ཆེན་པོའི་ཞལ་མཐོང་ཤོག་ཅེས་པའི་སྨོན་ཚིག་ལྗགས་རྩོམ་གནང་སྟེ་ལོ་ལྟར་མ་ཎི་པས་ཁྲོམ་དཀྱིལ་དུ་དགེ་བསྐུལ་གྱི་མགུར་དབྱངས་འཐེན་པའི་སྲོལ་བཙུགས་
ཚོགས་ཆེན་ཁྲི་ཐོག་པ་བསོད་ནམས་དབང་རྒྱལ་གྱིས་ཞུས་ངོར་ཁོང་དང། རབ་འབྱམས་པ་བློ་བཟང་འཇིགས་མེད། མཛོ་དགེ་བློ་བཟང་དཀོན་མཆོག་སོགས་ལ་འཁྲུལ་འཁོར་ཁམས་གསུམ་རྣམ་རྒྱལ་གྱི་སྟེང་ནས་འཁྲུལ་འཁོར་གྱི་ཁྲིད། ས་
འཁོར་གནམ་འཁོར་གྱི་པྲི་ལྟེ་བ། ལིངྒ་སྔགས་ཅན་སྔགས་མེད་ཀྱི་ཁྱད་པར་སོགས་མན་ངག་ཞི་བ་རྒྱས་དང། ཡིག་ཆུང་ཡང་ཆུང་སོགས་ཀྱི་ལྗགས་ལུང་སྩལ། དོན་གཉེར་ཅན་འགའ་ཞིག་གིས་ཞུས་ངོར་བླ་བྲང་ཐུབ་བསྟན་ཕོ་བྲང་གི་ཚོམ་

[139B] རྗེ་ཉིད་ལ་བརྟེན་པའི་བླ་མའི་རྣལ་འབྱོར་དངོས་གྲུབ་འབྱུང་གནས་ཀྱི་ཁྲིད་མདོར་བསྡུས་སོགས་
ཆོས་བཀའ་འགའ་ཞིག་གནང། གསུམ་པའི་ཚེས་ལ་རྒྱུད་པ་ཁྲི་ཟུར་དཔའ་རི་བ་སོགས་བརྒྱ་སྐོར་ལ་ཉིན་བདུན་གྱི་རིང་བྱང་ཆུབ་བདེ་ལམ་གྱི་ཁྲིད་མྱོང་སྟེང་དུ་བསྐོར་བས་རྒྱུད་འཁུལ་ངེས་པ་སྨིན་རྒྱས་སུ་སྩལ། གསོལ་དཔོན་གཙང་པ་
རབ་འབྱམས་པ་བསྟན་པ་དར་རྒྱས་ཐོང་ནད་ཤིན་ཏུ་ལྕི་བ་ཞིག་གིས་མ་བདེ་བའི་དོན་དུ་སྐྱབས་འཇུག་ཞུས་པར་བཀའ་ལས། མིའི་འཆི་བ་འགོག་ཐུབ་བ་དཀའ་མོད་ཀྱང། འདི་ས་ཐག་རིང་ནས་ཁྲིད་འོང་བས་ལྷ་ཐོར་གྱིས་ཤི་ནམ་བཟང་ཞེས་
དོན་གྱིས་སྲོག་སྐྱོབ་པར་ཞལ་བཞེས་མཛད། སྤྱན་དམིགས་དང་བཅས་བསྲུང་མདུད་བུམ་ཆུ་གནང་བས། བསྲུང་མདུད་མགྲིན་པར་བཞག་ཚེ་རྒྱ་གྲི་ཞིག་བཞག་པའི་ཉམས་སྣང་དང། བུམ་ཆུ་བཏུང་འཕྲལ་ནད་ཟུག་ཐུ་མོར་ཡོད་པ་དེ་བདེ་ཆམ་
གྱིས་སོང་བའི་ཉམས་བྱུང་སྟེ་མ་འགྱངས་པར་ནད་ལས་གྲོལ་ནས་དད་གུས་ཚད་མེད་པ་རྙེད། བྱམས་པའི་བསྟོད་པ་ཚངས་པའི་ཅོད་པན་མའི་འགྲེལ་པ་ཞིག་གཟིགས་ནས་བསྟོད་པ་འདིའི་འོང་ལུགས་མདོ་སྡེ་རྒྱན་སྤྱི་ཁོག་དང་བསྟུན་དགོས་པ་མ་
ཤེས་པར་འདུག་གསུངས་དེ་མ་ཐག་ས་བཅད་ཅིག་གསར་རྩོམ་མཛད། རྗེ་འདིས་གཞུང་གང་དང་གང་ལ་གཟིགས་ཙམ་ནས་ས་བཅད་ལེན་པ་ལ་ཐོགས་པ་མི་མངའ་བ་ནི་གསུང་རབ་མཐའ་དག་ལ་ནང་བྱན་ཆུད་པའི་ཁྱད་ཆོས་བླ་ན་མེད་པ་ཡིན་

[140A]༄༅། །ཏེ༑ གཞུང་གི་ཚིག་རེ་གཉིས་ལ་སྐབས་ཐོབ་ཀྱི་འགྲེལ་རྒྱག་པ་ལས་སླ་ཡང། ས་བཅད་ལེན་པ་ལ་གཞུང་གོང་འོག་ཆ་ཚང་བ་བློ་ངོར་ཧྲུག་གིས་ཤར་བ་ཞིག་དགོས་སོ། །ཁོ་བོ་ཅག་ནས་གསོལ་བ་
བཏབ་པ་བཞིན་མགོན་པོ་བར་ཆད་ཀུན་སེལ་མགོན་དཀར་ཡིད་བཞིན་ནོར་བུ། ལྷ་མོ་ཀུ་རུ་ཀུ་ལེ་སོགས་ཀྱི་རྗེས་གནང་སྩལ། བཞི་པའི་ཚེས་ལ་ཀབ་རོན་ཆུ་ཚན་དུ་ཕེབས་པའི་ལམ་ནས། རྐང་ཚ། མགོན་ཤུལ། སྨན་ཤུལ། བན་
ཤུལ་སོགས་ཀྱིས་བསྙེན་བཀུར་ཞིང། དེར་ཞག་བདུན་དུ་སྐུའི་འཕྲོད་རྟེན་མཛད། བན་ཤུལ་དགེ་སློང་བསྟན་འཛིན་གྲགས་པས་ཞུས་ངོར་བྲག་དཀར་གྱི་བསང་མཆོད་ཅིག་ཀྱང་ལྗགས་རྩོམ་གནང། ལོ་སྔ་མར་དཔོན་ཚང་ནས་རྡོ་རྗེ་
ཕྲེང་བའི་དབང་གི་སྙན་གསན་ཕུལ་ཡོད་པ་བཞིན། ལྔ་པའི་ཚེས་ལ་གདན་འདྲེན་པ་ཁལ་རྟ་དང་བཅས་འབྱོར་པས་བཅུ་བདུན་ལ་དེར་ཆིབས་བསྐྱོད། ཝང་འཁོར་བཅས་ཀྱིས་བསུ་བ་ཨུརྒེ་གྲྭ་ཚང་གིས་སེར་སྦྲེང་སྟོན་མོ་རྒྱས་པ་སོགས་
གཞིས་ལེན་གང་གཟབ་ཞུས། དེ་ནས་དབོན་མོ་སེའི་དོད་བཅས་དང། ཨུརྒེ་ཁྲི་བ་བསོད་ནམས་གྲགས་པ། བླ་མ་དབུ་མཛད་བློ་བཟང་མཆོག་གྲུབ་རྣམས་ཀྱིས་གཙོས་གྲྭ་ཚང་ཡོངས་རྫོགས། མཁས་བཙུན་བཟང་གསུམ་གྱི་ཡོན་ཏན་
ཕུལ་དུ་ཕྱིན་པ་གཙང་སྤྲུལ་བའི་སྐུ་བསྟན་པ་རྒྱ་མཚོ་སོགས་ཕྱོགས་ཀྱི་བླ་གྲྭ་དུ་མ། མགོ་རྟ་སྤྲུལ་སྐུ་སོགས་གདན་སའི་གྲྭ་བ་འགའ་ཞིག་དང། གཞན་ཡང་དད་འདུས་ཀྱི་སེར་སྐྱ་སྟོང་ཕྲག་བརྒལ་བར་ཉེར་གཉིས་ནས་བཟུང་ཉིན་བཅོ་བརྒྱད་

[140B] འདི་ལོ་ཐན་པ་ཆེ་བས་རྩེ་ཆུ་ཆད་ཅིང། ཆུ་མིག་ཕལ་ཆེར་སྐམ་ཡོད་པ་སྟ་གོན་གྱི་ནུབ་མོ་ནས་བཟུང་ཆར་གྱི་རྒྱུན་བཟང་པོ་བབས་ཏེ་སོར་
ཆུད་པས་ཞལ་ནས། རྟེན་འབྲེལ་ཤིན་ཏུ་ལེགས། ཆོས་གེགས་མེད་དུ་མཐར་ཕྱིན་པར་འདུག་གསུངས། དེ་སྐབས་གོས་སྡེ་བ་ན་སྔགས་ཟེར་བ་ཡང་དབང་གྲལ་དུ་བསྡད་ནས་གུས་འདུད་ལྷུར་བླངས་ཤིང། ཁྱེད་ཀྱིས་གྲུབ་མཐའ་རིས་མེད་
ཐམས་ཅད་མཁས་པོ་འདི་འདྲ་མཁྱེན་ཀྱང། དགེ་ལུགས་པ་ཤ་སྟག་གནང་བ་འདི་ངེས་པར་བླང་དོར་གཟུ་བོར་གནང་བ་རེད་སྙམ་དུ་དད་པ་ཆེ། ཞྭ་སེར་གྱི་གྲུབ་མཐའ་ལ་ཞྭ་མིན་པ་འཇོག་མི་ཤེས་མཁན་ཚོ་བླ་ཆེན་ཡིན་ཀྱང་རྨོངས་ཡུས་བཙོང་
བར་སྣང་བས་ང་མི་དད་ཅེས་ཞུས་སྐད། དཔོན་ཚང་ནས་ཀྱང་མི་ཁྱིམ་ཁ་ཤས་སོགས་ཡོན་འབུལ་གཟེངས་བསྟོད། ཨུརྒེ་གྲྭ་ཚང་ནས་གསོལ་བ་བཏབ་པར་འཇིགས་བྱེད་བཅུ་གསུམ་མ་དང། ཀུན་རིག་གི་དབང་ཆེན་སྩལ། བསྒྲུབ་བྱ་ཉེར་
བདུན་ཙམ་ཞིག་བསྙེན་རྫོགས་མཛད། སླར་བྱོན་ནས་ཐར་པ་རྩེར་གསུང་རྩོམ་འགའ་ཞིག་དང་དོན་གཉེར་ཅན་ཁ་ཤས་ལ་ཉིད་ཀྱི་གསུང་འབུམ་ཁྲོད་ནས་ལུང་ཁ་ཡར་སྩལ། བྲག་ཡབ་ཆུང་ཚང་སྤྲུལ་སྐུ་གཤེགས་པའི་བསྔོ་རྟེན་གསེར་
སྲང་བཅུ་སོགས་ཕུལ་བ་བླ་བྲང་རྒྱལ་མཚན་མཐོན་པོ་བརྒྱུད་ནས་འབྱོར་པར། དགོངས་པ་རྫོགས་པའི་སྤྱན་དམིགས་ངང་སྤྲུལ་སྐུ་མྱུར་འབྱོན་ཞིག་ལྗགས་རྩོམ་གནང། ཁྲི་ཟུར་བློ་བཟང་སྙན་གྲགས། ཁྲི་ཟུར་ངག་དབང་འཕྲིན་ལས་

[141A]༄༅། །ཁྲི་ཐོག་བ་བསོད་ནམས་དབང་རྒྱལ་སོགས་ནས་སྐྱབས་མགོན་ཉིད་ཀྱི་རྣམ་ཐར་ལྗགས་རྩོམ་ཞུས་པར་ཞལ་བཞེས་མཛད་ཅིང་བཀའ་མཆིད་ལས་འཕྲོས་ཏེ་སྐུན་ཕྲ་མོའི་ཚི་བསྲུང་བ་བྱེད་མཁན་གྱི་གྲུབ་
ཐོབ་ཉོབ་ཀྱི་སྐུ་སྐྱེ་ཟེར་བ་དེ་སྒོ་མང་གྲུབ་ཐོབ་དངོས་ཡིན་ཚུལ་གསུངས་པ་ལ་དཔག་ན་སྔ་ཕྱིའི་འབྲེལ་ངོ་མཚར་བ་ཞིག་བསྒྲིགས་རྒྱུ་ཡོད་པར་སྣང། རྗེས་སོར་ཁྲི་ཆེན་སྤྲུལ་བའི་སྐུ་འཇིགས་མེད་རིགས་པའི་སེང་གེ་དང། སྣང་རའི་
ཏོག་སྐུ་སྐྱེ་སོགས་ཀྱིས་ཀྱང་རྣམ་ཐར་བཀའ་རྩོམ་གྱི་བསྐུལ་མ་ཞུས་པའི་ལན་དུ་རྟེན་འབྲེལ་ལ་དགོངས་ནས་ཞལ་བཞེས་རེ་ཙམ་མཛད། ཡང་ལན་གཅིག་ཨ་ཁྱུང་སྐུ་སྐྱེས་ཀྱིས་ནན་ཏན་ཏུ་ཞུས་པར། ཆོས་བརྒྱད་ཆུ་གཏེར་ནང་བྱིང་བའི་
སྙོམས་ལས་བདག་ལ་དམ་པ་རྣམས། །མགུ་བའི་རྣམ་ཐར་ནམ་མཁའ་ཡི། །ཆུ་སྐྱེས་བཞིན་དུ་ཡོད་རེ་སྐན། །འོན་ཀྱང་མི་བཟད་དུས་ངན་འདིར། །རྙེད་དང་བཀུར་སྟིའི་འདུ་འགོད་ལ། །གཅམ་བུའི་ཚིག་གིས་སྒྲོ་བཏགས་ཏེ། །རྒྱ་
ཆེན་གླེགས་བམ་སྤེལ་བའང་མཐོང། །དེ་ལྟ་ན་ནི་བདག་ལ་ཡང། །རྒྱལ་ཁམས་ཆུ་བཞིན་ཉུལ་བ་དང། །འཁོར་སློབ་སྤྲིན་ལྟར་འདུས་པ་ཡི། །རྣམ་ཐར་དེ་ཙམ་འོང་བར་སྣང། །ཞེས་གསུངས་ཏེ། འདི་ཡང་བླང་དོར་འབྱེད་
པའི་བློ་གྲོས་པདྨའི་འདབ་མ་ལྟར་ཡངས་པ་ཞིག་གིས་ལེགས་པར་བརྟགས་ན་བསམ་གྱིས་མི་ཁྱབ་པའི་རྣམ་པར་ཐར་པ་དུ་མ་གོ་ནུས་ཤིང། ཞང་ལ་ལེགས་ཉེས་ཀྱི་བླང་དོར་མི་འཆུག་པའི་མན་ངག་ཟབ་མོ་སྙིང་གི་དཀྱིལ་དུ་འཆང་

[141B] །ལོ་འདི་ལ་མོ་ཞབས་དྲུང་རིན་པོ་ཆེ་ཡུལ་དབུས་སུ་ཕེབས་རྒྱུར་རྒྱལ་བ་ཡབ་སྲས་ལ་འབུལ་རྒྱུའི་མཚམས་ཞུས་དང་ཁོང་ལ་ཡང་རྫོང་ཆ་གྱ་ནོམ་པ་བཅས་ཨེལ་ཆི་ཆེད་མངགས་མཛད། བསྡུས་
གྲྭ་བ་རྣམས་ལ་རྟགས་གསལ་འཕེན་ལུགས་ཐལ་མོ་རྡེབ་ཚུལ་ཚུན་ཆད་ལེགས་པར་བསླབ་སྟེ་ཉིན་མང་པོར་གཟིགས་རྟོག་མཛད་ནས་ཟམ་ཡ་རེ་བདག་རྐྱེན་གནང། དྲུག་པའི་ཉི་ཤུ་བདུན་བརྒྱད་གཉིས་ཀར་བླ་མ་གླིང་བསྲེའི་དབུར་
བྱོན་ནས་ཉིན་དང་པོར་ཚོགས་ཆེན་ཁྲི་བ་བསོད་ནམས་དབང་རྒྱལ་ལ་བཞེངས་ཏེ་བསྟན་པ་སྤྱིའི་ཁོག་ལས་བརྩམས་པའི་བགྲོ་གླེང་དོན་ཟབ་ཅིང་རིགས་པ་རྣོ་བ་དང། ཉིན་གཉིས་པར་རྒྱུད་པ་དཔོན་སློབ་བློ་བཟང་སྦྱིན་པར་བཞེངས་ནས་ཁོང་
གིས་རིམ་པ་བཞི་པའི་དོན་གྱི་འོད་གསལ་གྱི་ངོ་བོར་ལྷའི་སྐུ་འཆར་ཞེས་ཁས་བླངས་པ་ལ་དགག་བཞག་མཐའ་ཆོད་པ་ཕྱག་ཐལ་མོ་རྡེབ་ལུགས་ཚུན་ཆད་རྩོད་བཞིན་པ་ཞིག་གི་ཉམས་ལས་གཤོགས་ཆེ་བར་མཛད་དེ། མཚམས་ཤིག་ཏུ། ད་
འཁོར་གསུམ་ཞིག་བསྐོར་དགོས་པར་འདུག། གསར་བུ་ཚོའི་སེམས་ལ་བླ་རྒན་འདི་དང་པོ་ནས་བམ་པོ་བྱས་བསྡད་པ་ཡིན་སྙམ་པ་ཡོད་ཤས་ཆེ་གསུངས་པ་གནས་སྐབས་བཞད་གད་ཀྱི་རྣམ་པ་ལྟ་བུ་ལ། དོན་སྤྲུལ་སྐུ་ཆེ་ཁག་ཏུ་མིང་བཏགས་
པ་རྣམས་དང་པོ་རང་ནས་མཐོང་བ་དོན་ལྡན་གྱི་མིང་ཙམ་ལ་སྐྱབས་སུ་མ་མཆི་བར་མཁས་པའི་ཁྲོད་དུ་སློབ་གཉེར་ལ་བརྩོན་དགོས་པའི་བརྡར་མངོན། དུར་བདེ་ཤོག་ནས་ལྷ་རམ་པ་རབ་རྒྱས་དང། གཞན་སྦྱིན་བདག་ཁ་ཤས་ཀྱིས་འདུ་ཁང་ཆེན་

[142A]༄༅། །མོའི་ཀ་བ་བརྒྱ་དང་བཞི་བཅུར་ཧ་སག་གི་ཐུམ་གྲངས་མཚུངས་ཕུལ་བ་སྐྱེལ་མི་བློ་བཟང་སོགས་འབྱོར་ཏེ་ཚོགས་སུ་གདན་དྲངས་ནས་ཞབས་བརྟན་ཕུལ། ལྷ་རམ་པ་རབ་རྒྱས་ནས་མདོ་སྔགས་ཀྱི་དཀའ་
གནད་འགའ་ཞིག་ལ་དྲི་ཞུས་ཀྱི་ཡི་གི་ཕུལ་བར་ལན་འཕྲལ་དུ་མཛད། བློ་བཟང་སོགས་བསྒྲུབ་བྱ་བཅོ་ལྔ་བསྙེན་པར་རྫོགས་ཤིང་ཁོང་ངོ་གཡོག་ཉུང་བསྡུས་ལ་ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སྩལ། མཛོ་དགེ་ཕྱོགས་
ནས་གདན་འདྲེན་པ་འོངས་ཏེ་དེར་ཆིབས་ཀྱི་ཁ་ལོ་བསྒྱུར། ལམ་ཁར་རྗེས་ཚང་སྨྱུང་གནས་པ་བློ་བཟང་བཀྲ་ཤིས་ཀྱིས་གདན་དྲངས་པར་བྱོན་ཏེ། ཇོ་མོ་བློ་བཟང་ཟེར་བ་དུས་ཆོས་སུ་གྱུར་པའི་དོན་དུ་བསྔོ་སྨོན་སོགས་ཀྱི་བཀའ་དྲིན་
སྩལ༑ རྗེས་ཚང་སྒར་བས་གདན་དྲངས་པར་ཡང་ལུགས་གཉིས་ཀྱིས་རེ་བ་བསྐང། དེ་ནས་རིམ་གྱིས་བྱོན་པས་རྐྱང་མཚོའི་ཁར་ཁྲི་ཆེན་ནམ་མཁའ་བཟང་གི་སྤྲུལ་སྐུའི་སྒར་ཐོག་ཏུ་གདན་དྲངས་ཏེ་ཤངས་ལེན་གང་གཟབ་ཞུས། སྤྲུལ་པའི་སྐུ་
ནས་གཙུག་ཕུད་ཕུལ་བར་རབ་བྱུང་དང་ཚིགས་སྔ་མ་དགེ་ཚུལ་དུ་བསྒྲུབ་པའི་ཆོ་ག་མཛད་དེ་མཚན་འཇིགས་མེད་ནམ་མཁའ་ཞེས་བཏགས། ཀུན་རིག་རྣམ་པར་སྣང་མཛད་དང། འཇིགས་བྱེད་བཅུ་གསུམ་མའི་དབང་ཆེན། མགོན་ཆོས་
གཉིས་ཀྱི་རྗེས་གནང་སོགས་འདོད་ཆོས་ཀྱང་མང་དུ་སྩལ། དེ་ནས་མཛོ་དགེ་དཔོན་པོ་ཕྱག་རྡོར་སྐྱབས་ཀྱི་སྐོར་དང། ལྷ་རྒོད་ཀྱི་སྐོར། ཝཱ་རུ། བུམ་སྐོར། བྱམས་མེ། རྦོ་ཚང་སོགས་ཀྱི་དད་ལྡན་སོ་སོ་ནས་བསྙེན་བཀུར་ཞུས་པ་

[142B] སླར་ཕེབས་ཏེ་གདན་སར་རྟ་ནོར་བརྒྱའི་འགྱེད་དང། ཨ་མཆོག་དགོན་པར་རྟ་ནོར་སུམ་ཅུའི་འགྱེད་
གླ་རི་མགོའི་དགོན་པར་ཡང་དངུལ་སྲང་ལྔ་བཅུ་སོགས་ཀྱི་གནང་ཆ་མཛད། སྡེ་ཁྲི་རིན་པོ་ཆེའི་སྤྲུལ་སྐུ་འཇིགས་མེད་ལུང་རིགས་རྒྱ་མཚོ་དབུས་ནས་ཕེབས་པ་ལ། གྲྭ་སར་ཐུགས་གཉེར་མཐིལ་ཕྱིན་མཛད་པར་དགྱེས་གཟིགས་ཀྱི་བཀའ་
ཁྱབ་སྩལ་ཅིང། ཁོང་གིས་ཀྱང་ཕྲུག་ཐེར་སོགས་ཀྱི་འབུལ་སྐྱེས་ངོས་གཙང་བ་ཕུལ། རྒྱུད་པ་དཔོན་སློབ་བློ་བཟང་སྤྱིན་པ་མཛོ་དགེའི་བླ་མར་མངགས་ཏེ་མཆོད་ཡོན་བཀའ་བགྲོས་ནས་ཨུརྒེ་བླ་མ་དབུ་མཛད་བློ་བཟང་མཆོག་གྲུབ་རྒྱུད་
པའི་ཁྲིར་བསྐོ་བཞག་མཛད། བཅུ་པའི་ཚེས་ལ་གདན་ས་ཆེན་པོ་སྐུ་འབུམ་དུ་ཕེབས་ཏེ། ཆོས་བཀའ་ཅི་རིགས་གནང་ཞིང། དགེ་ཚུལ་སློང་བསྡོམས་པ་བརྒྱ་དང་སུམ་ཅུ་སྐོར་ཞིག་གསར་དུ་བསྒྲུབས། དེར་འཆི་མེད་བདག་པོའི་
ཁང་བཟང་ལ་ཅོ་འདྲི་བའི་གཟིམས་ཁང་གསར་བ་ཞིག་དབྱར་ཐོག་དེར་གྲུབ་པའི་ཞལ་བསྲོ་ལ་སྐུ་འབུམ་གྱི་བླ་མ་ལས་སྣེ་ཆེ་བགྲེས་ལ་སྟོན་མོ་དང། ཚོགས་པར་ཇ་ཐུག་བཞིའི་སྟེང་དོང་ཚེ་བརྒྱ་རེ་དང་ཁ་བཏགས་རེའི་འགྱེད་ཕུལ། དུར་
བདེ་ནས་ཀཽ་ཤྲཱི་དགེ་སློང་བསྟན་འཛིན་སོགས་འབྱོར་ཏེ་གསོལ་བ་བཏབ་པས་མཁའ་སྤྱོད་མའི་རྗེས་གནང་སྩལ། སྐུ་འབུམ་ཚོགས་ཆེན་དགེ་བསྐོས་བྲག་ཐ་དཀའ་བཅུས་ཞུས་ངོར་དམིགས་བརྩེ་མའི་རིལ་སྒྲུབ་ཀྱི་ཆོ་ག་བཀའ་རྩོམ་གནང་

[143A]༄༅། །བར་སྐབས་ནས་དགོན་ལུང་དུ་བྱོན་ཏེ་ཐུའུ་བཀྭན་རིན་པོ་ཆེ་དང། སུམ་པ་མཁན་པོ་ཡེ་ཤེས་དཔལ་བ་རྣམ་གཉིས་ཀྱི་བར་དུ་ཕྲ་མ་མཁན་འགའ་ཞིག་གིས་སེལ་འཇུག་བྱས་པ་ཞིབ་བཀྲོལ་ངོས་ཕན་
ཚུན་ཐུགས་ནང་གཙང་པ་མཛད། ཐུའུ་བཀྭན་རིན་པོ་ཆེར་ཚེ་དཔག་མེད་འཆི་མེད་རྔ་སྒྲའི་དབང་འཆི་བླུ་དང་བཅས་པ། དགོན་ལུང་ཚོགས་ཆེན་ལ་ཚེ་དཔག་མེད་ཀྱི་དབང། རྒྱུད་པ་གྲྭ་ཚང་ལ་བདེ་མཆོག་ལཱུ་ཨི་བའི་དབང་རྣམས་གནང་
བསྟན་པའི་རྩ་ལག་དམ་པ་ཐུའུ་བཀྭན་སྤྲུལ་པའི་སྐུ་རིན་པོ་ཆེར་རྗེ་ཉིད་ནས་བདོག་པ་གྱ་ནོམ་པ་བསྟར་ཏེ་ཞབས་བརྟན་འབུལ་དུ་བཅུག་སླར་སྐུ་འབུམ་དུ་ཕེབས་ནས་ཉིན་ཁ་ཤས་ཀྱི་བར་ཚོགས་མང་ལ་ལྗགས་ལུང་མང་དུ་སྩལ་
གདན་སར་ཆིབས་བསྐྱོད་པའི་ལམ་ཁར་སྣང་ར་ནས། གསེར་འཕྱང་ཞེས་བ་མེ་མོ་བྱའི་ལོ་གསར་གྱི་དགའ་སྟོན་གནང་སྟེ་ཚེས་བརྒྱད་ལ་གདན་སར་བབས། ཉིན་ལྷག་མ་རྣམས་ཀྱི་གསུང་ཆོས་ལ་འཆག་མེད་དུ་ཕེབས་ཏེ་ལེགས་
པར་བཤད་པའི་དགའ་སྟོན་སྩལ། བསྒྲུབ་བྱ་ལྔ་བཅུ་ལྷག་ཙམ་ལ་བསྙེན་རྫོགས་མཛད་ཅིང། ཚེས་བཅུ་བཞིའི་ཉིན་འཆམ་ལ་གཟིགས་སྐབས་བྱ་རོག་ཞིག་གིས་ཤ་དུམ་ཅིག་ཁྱེར་འོངས་ནས་ཙ་མུནྟྲིའི་ཕྱག་གི་ཐོད་པར་འཕངས་
པ་ལྕགས་མཁར་གྱི་ནང་དུ་ཞོག་གསུང་སྟེ་ཆོས་སྐྱོང་གིས་འཕྲིན་ལས་དངོས་སུ་བསྒྲུབས་པའི་མཚན་མའོ། །ཞེས་དཔྱོད་ལྡན་མཐའ་དག་མགྲིན་གཅིག་ཏུ་གླེང། ཁྲི་རིན་པོ་ཆེ་བསོད་ནམས་དབང་རྒྱལ་ནས་དགོངས་པ་ཞུས་པས། སྡེ་

[143B] ཨ་རུ་ཧོར་ཆེན་རབ་འབྱམས་པ་ནམ་མཁའ། སུ་ཉིད་རབ་འབྱམས་པ་བློ་བཟང་གཉིས་ཀྱིས་སོ་སོ་ནས་ཚོགས་སུ་གདན་དྲངས་ཏེ་དངོས་འབུལ་རྒྱ་ཆེ་བ་ཕུལ། ཨོང་ཉོད་པེའི་སིའི་
དཔོན་མོས་དངུལ་སྲང་ཉིས་བརྒྱ་སྐོར་ལས་གྲུབ་པའི་གོས་སྐུ་བཟོ་ཤིན་ཏུ་ལེགས་པ་ཞིག་ཕུལ་བ་གཟིམས་ཁང་རྭ་བར་བཤམས་ནས་གྲྭ་མང་དང་ལྷན་དུ་ཁྲུས་གསོལ་དང། ཤིས་བརྗོད་མཛད་ཅིང་ཁ་བཏགས་རེའི་འགྱེད་སྩལ། ཧར་
ཆེན་ཐུ་མེད་ནས་རབ་འབྱམས་པ་སྦྱིན་པ་དར་རྒྱས་ཀྱིས་དངུལ་སྲང་སྟོང་ཕྲག་གཅིག་ཇོ་རུག་ཐུ་དབོན་པོ་ལ་བསྐུར་བའི་མང་འགྱེད་ཀྱི་ཐོག་རྗེ་ཉིད་ཚོགས་དབུར་གདན་དྲངས་ཏེ་དངོས་འབུལ་བཏེགས། རབ་འབྱམས་པ་ནམ་མཁས་
གསོལ་བ་བཏབ་པ་བཞིན། ཁྲི་གདན་ཟུར་སོགས་དགེ་འདུན་སྟོང་ལྷག་ལ་ཉིན་དུ་མའི་བར་རྗེ་ཉིད་ཀྱི་གསུང་འབུམ་ཕལ་ཆེ་བའི་ལྗགས་ལུང་གནང། དཔོན་ཚང་གོང་མས་གདན་དྲངས་པའི་ལི་ཐང་བཀའ་འགྱུར་མཚལ་པར་མ་
རྒྱུན་པར་ཚོགས་སུ་བཀྲམ་རྒྱུ་དེའི་ཤོག་གུ་མང་པོ་ཆད་ཅིང་གོང་འོག་འཁྲུགས་ཚབ་ཧ་ཅང་ཆེད་བར་འཁྲུགས་པ་བསྡེབས་ཤིང་ཆད་པ་རྣམས་བྲིས་ནས་བསབ་རྒྱུའི་བཀོད་ཁྱབ་མཛད། རབ་འབྱམས་པ་ནམ་མཁས་ཞུས་ངོར་ཉུང་བསྡུས་
ཤིག་ལ་མགོན་ཆོས་ལྷ་མོ་སོགས་ཀྱི་རྗེས་གནང་སྩལ། ཀུན་མཁྱེན་གོང་མའི་འཇིགས་བྱེད་ཆོས་འབྱུང་གི་ལུང་རྒྱུན་བར་སྐབས་སུ་ཉག་ཕྲ་བ། ཧོར་སྤྲུལ་སྐུ་བློ་བཟང་འཇམ་དབྱངས་ལ་ཡོད་ཚུལ་གསན་ཏེ། རྡོ་རམ་པ་ངག་དབང་བཟོད་

[144A]༄༅། །པ་སོགས་གྲྭ་བ་བཞི་དེར་ཆོས་ཉན་ལ་རྫོང་སྟ་མཛད། སྔར་ཟི་ལིང་དུ་འཕྲིན་པས་རྐྱེན་བྱས་ཏེ། ལན་ཇུས་ནས་ཙོང་འདུའི་སྐུ་ཚབ། ཏཱ་ཞིན་ཆེ་བ་གཅིག་འོང་བར་ངོས་འཕྲད་མཛད༑ ཁོས་
བསྙེན་བཀུར་ཕུ་དུང་བླ་ན་མེད་པ་ཞུས་ཏེ། ཁྱེད་རེ་ཞིག་བདེ་བར་བཞུགས་ན་ངས་ཀ་ཇུའི་ཐེན་ཡེ་སོགས་ཁྲིད་དེ་རྒྱ་མཁར་དགོན་དུ་སོང་ནས་སྐུ་དོན་ཐག་བཅད་དེ་ཕྱིར་ལམ་མཇལ་ཆོག་ཅེས་ཏཱ་ཞིན་ངོ་གཡོག་དེ་ཕྱོགས་སུ་ཐེགས། ཁོང་ཚོས་
ཁྲིམས་མེད་ཀྱིས་ཆའི་སྤྱོད་ཚུལ་སྣ་ཚོགས་བསྟན་པས། ཏཱ་ཞིན་ལྷག་པར་ཁྲོས་ཏེ། རྗེ་ཉིད་ལ་ཁྱེད་ཀྱི་ཕྱོགས་ན་ལན་པ་ཅུང་ཟད་ཀྱང་མི་འདུག་ང་མགྱོགས་པར་སོང་སྟེ། ཙོང་འདུ་ལ་རྒྱུ་མཚན་ཞུས་ནས་མྱུར་པར་ཐག་ཆོད་པ་ཞིག་
བྱེད་ཅེས་ཞུས། དོན་གཉེར་ཅན་འགའ་ཞིག་གིས་ཞུས་ངོར་ཚོམ་ཆེན་ནས་ཁོ་བོ་ཅག་དང་ཁྲི་གདན་ཟུར་སོགས་སུམ་བརྒྱ་སྐོར་ལ་ཉིན་ལྔའི་བར་དཔལ་རྡོ་རྗེ་འཇིགས་བྱེད་ཆེན་པོའི་སྨིན་བྱེད་བསྐྱེད་རིམ་གྱི་གཟབ་ཁྲིད་སྨིན་རྒྱས་སུ་སྩལ་
གཞན་འགའ་ཞིག་ལ་ལམ་གྱི་གཙོ་བོ་རྣམ་གསུམ་གྱི་ཁྲིད་རྒྱས་པ་ཞིག་ཀྱང་གནང་སྟེ་ཐར་པ་རྩེར་བྱོན་ནས་བཅད་རྒྱ་མཛད། དྭགས་པོ་ཀུན་གྲོལ་ནོ་མིན་ཧན་ནས་བསོད་ནམས་རིན་ཆེན་ཟེར་བ། སྒྲ་སྙན་དངགས་སོགས་རིག་གནས་
དུ་མ་སློབ་པར་སྐུ་མདུན་དུ་མངགས་པ་དེར་དབྱངས་ཅན་སྒྲ་མདོའི་རི་མོ་ཡོངས་རྫོགས་དང། སྡེ་པ་སྦྱོར་རིན་ཆེན་འབྱུང་གནས། སྐར་རྩིས་སོགས་ཞིབ་ཁྲིད་བཀའ་དྲིན་བསྐྱངས། མཆོད་ཁང་ཆེན་མོའི་ནང་དུ་ལྷ་མོ་རིག་བྱེད་མའི་

[144B] ཀ་རིང་དཀའ་བཅུའི་སྤྲུལ་སྐུ། ཁ་གྱ་དར་རྒྱས་སོགས་ལ་རིག་བྱེད་མའི་རྗེས་གནང་དང་དེའི་ཆོས་སྐོར་འགའ་ཞིག་གི་ལུང་གནང་སྟེ། གྲངས་བསྙེན་
གཏོང་དུ་བཅུག་སྡེ་དགེའི་བྲིས་པ་དགེ་རྒྱས་ཀྱིས་ལོ་ཤས་ཕྱག་དཔེ་བྲིས་པར་ཡོན་དུ་ནང་མཛོད་གཅིག་དངུལ་སྲང་བརྒྱ། རྟ་བཞི། བཟང་གོས་ཁ་ཤས། པགས་རིགས། གྱོན་པ་ཉེར་སྤྱད་སོགས་སྲང་སུམ་བརྒྱ་སྐོར་གྱི་གནང་
ཆས་ཚིམས་པར་བྱས་ཏེ་རང་ཡུལ་དུ་རྫོང་སྟ་གནང། དེ་མཚུངས་ལན་སྔ་ཕྱིར་ཟླ་གམ་ཆབ་མདོ། ཧོར་བྲག་མགོ་སོགས་ཐག་རིང་པོ་ནས་པར་ཡིག་དང། དབུ་ལྷ་འབྲི་མི་སོགས་ཆེད་གཏད་ཀྱིས་འབོད་པར་གནང་ཞིང་དེ་ཐམས་ཅད་
ཡོན་གྱིས་མགུ་བར་མཛད་པ་ནི། སླ་ཆོས་སུ་མ་སོང་བར་བསྟན་པའི་དག་ཐེར་འབའ་ཞིག་ལ་དགོངས་པའི་རྣམ་ཐར་རོ། །ལྔ་པའི་ཚེས་ལ་ཤར་ཕྱོགས་གོང་མ་ཆེན་པོའི་རྒྱལ་ཁབ་ནས་ཆོས་སྡེ་འདི་ལ་གཟེངས་བསྟོད་ཀྱི་མཚན་དང་
གསེར་གྱི་འཇའ་ས་བཅས་སྩལ་པ་ཟི་ལིང་དུ་བབས་ཏེ། ཨམ་བན་གྱིས་བསྐྱལ་ནས་འོང་རྒྱུའི་གཏམ་གསན་འཕྲལ་སོག་ཕྱོགས་སུ་ཆིབས་བསྐྱོད། འབལ་གཞུང་དུ་ཨ་མ་བན་ལ་ཐུག་པར། ཏཱ་ཞིན་ནས་བཀུར་གཟོས་ཚད་
མེད་པ་ཞུས། དེ་ནས་རྗེ་ཉིད་སྔོན་ལ་ཕེབས་ཏེ་གོང་མ་ཆེན་པོའི་གསེར་གྱི་བཀའ་ལུང་ལ་བཀུར་གཟོས་ཀྱི་བསུ་བ་སེར་སྦྲེང་སོགས་རྒྱ་ཆེ་བ་བྱེད་ཚུལ་གྱི་བཀོད་ཁྱབ་ཇི་ལྟར་གནང་བ་བཞིན་གྱི་གྲ་བསྒྲིགས་ཐོག་ནས། གསེར་གྱི་འཇའ་

[145A]༄༅། །ས་མཆོད་ཁང་ཆེན་མོའི་ནང་དུ་གདན་དྲངས་ཏེ་ཞལ་ཕྱེ་བར་དགོན་པའི་མཚན་མན་ཇུ། སོག་པོ། རྒྱ་ནག་བོད་བཞིའི་སྐད་རང་རང་གི་ཡི་གེར་བྲིས་ནས། ཚེ་རིང་གནམ་གྱི་ཤེ་མོང་གི་བཀའ་རྟགས་
ཕྱག་རྒྱའི་རེ་ཁས་མཚན་པའི་སོག་སྐད་དུ། བི་ལིག་ཨོ་ནོལ་ཐུ་སུ་མི་ཞེས་པ་ཐད་བསྒྱུར་བྱས་ན་ཤེས་རབ་རྟོགས་ལྡན་གླིང་ཞེས་པར་འདུག་ཀྱང། བོད་ཡིག་ལ་བློ་གསལ་གླིང་ཞེས་པ་དོན་འགྱུར་དུ་སྣང། ཨམ་བན་དང་ཡིག་མཁན་
གཉིས་སོགས་ལ་སྟོན་མོ་ཤིན་ཏུ་རྒྱས་པ་དང། དངོས་པོའི་ལེགས་སྐྱེས་གྱ་ནོམ་པ་བསྟར་ཏེ་ཨམ་བན་ཟི་ལིང་དུ་ཐེགས། ཟི་ལིང་མཁར་ནང་དུ་སྔ་དུས་བཞེངས་པའི་ཙན་དན་ལས་གྲུབ་པའི་དུས་གསུམ་སངས་རྒྱས་སོགས་རྟེན་འགངས་
ཅན་མང་དུ་བཞུགས་པ་ཞིག་ཐོང་ཤི་ཆེ་བ་ལེ་ཏུ་དའའི་ཆིང་སོགས་སྦྱིན་བདག་ཁྱིམ་ཚང་མང་པོས་ཉིད་ལ་ཕུལ་བ་ལྷ་ཁང་ཧ་ཅང་རྙིངས་ཏེ་གོག་པོར་སོང་བས་ནང་རྟེན་རྣམས་ཨོ་བརྒྱལ་བར་ཡོད་པ་ཐུགས་ཀྱིས་མ་བཟོད་ནས་སྔར་གྱི་
གཞི་ཆེན་ཞིག་སྟོངས་པའི་ཤིང་ཆ་དངུལ་སྲང་ཉིས་བརྒྱས་ཉོས་པ་དང། གཞན་ཡང་ཆ་རྐྱེན་དུ་མ་གནང་སྟེ་ཞིག་གསོས་ཕུལ་དུ་ཕྱིན་པའི་གསར་བསྐྲུན་ལྟ་བུ་དང། དེར་ཆིབས་བསྐྱོད་སྐབས་བཞུགས་གནས་ཀྱི་ཁང་བ་དུ་མ་
བསྣན་ཏེ་བཟོས། གཅུ་འཁོར་དགོན་དུ་ཡང་ཁང་ལས་ཀྱི་ཐེབས་དང་ལས་བྱེད་བཅས་མངགས་ཏེ་གཟིམས་ཆུང་གསར་རྒྱག་གནང། ཞབས་དྲུང་གྲགས་པ་རྒྱལ་མཚན་སྔར་གོ་སར་མ་བཏོན་པར་དམངས་ཁྲོད་དུ་ཡོད་པ་སྒོ་

[145B] ཡབ་ཡུམ་གཉིས་ལ་རྟ་ནོར་སོགས་ཀྱི་གནང་ཆ་སྩལ་ཅིང། ཟླ་བ་དྲུག་པའི་ཚེས་དྲུག་གཟའ་སྐར་འཕྲོད་སྦྱོར་ཕུན་སུམ་ཚོགས་པའི་ཉིན་བླ་བྲང་ཐུབ་བསྟན་ཕོ་
བྲང་གི་ཚོམས་ཆེན་དུ་གདན་དྲངས་ཏེ་སྤྲུལ་སྐུའི་གོ་སར་མངའ་གསོལ་བར་ཕྱག་མཛོད་ཆེན་མོ་ནས་ཐམས་ཅད་ལ་སྟོན་མོ་གཟབ་རྒྱས་བཏང། ལོ་སྔ་མ་འགའ་ཞིག་ལ་འབོ་རའི་སྐུ་སྐྱེ་འདི་སློབ་གཉེར་སོགས་ཅི་འདྲ་འདུག་ཅེས་མི་མངོན་པའི་
ཚུལ་གྱིས་མང་པོར་ཡང་ཡང་བཀའ་འདྲི་གནང། དེར་མ་ཟད་སྔ་སོར་འདི་བ་དགུང་ལོ་བཞི་ལྔ་ཙམ་ལོན་པའི་ཚོད་ཅིག་ལ་དཔོན་སློབ་སངས་རྒྱས་རྡོ་རྗེའི་དགེ་ཕྲུག་རབ་འབྱམས་པ་བློ་བཟང་བསྟན་འཛིན་གྱིས་སྐྱབས་མགོན་ཉིད་ལ་དཔོན་
སློབ་དེ་ཉིད་དགོན་པ་འདིར་ཐུགས་ཞེན་ཤིན་ཏུ་ཆེ་བ་ཞིག་ཡོད་པས་འདིའི་ཉེ་འཁོར་ལྟ་བུ་རེར་འཁྲུངས་ཨེ་ཡོད་ཞེས་ཞུས་པར་ད་ལྟ་གུང་ཐང་ཚང་གི་སྤྲུལ་སྐུའི་དོགས་གཞི་བྱེད་ས་ལྔ་དྲུག་ཅིག་འདུག་པ་འདི་ཚོའི་ཁྲོད་ན་ཡོད་ཤས་ཆེ་
གསུངས་པ་དེ་དུས་ནས་མངོན་སུམ་དུ་གཟིགས་ཡོད་པར་འདུག་ཀྱང། འདི་བར་དུ་གསལ་ཆ་མ་མཛད་པ་ནི། ལུང་ལས། ཅི་ཕྱིར་ཞེ་ན་སྐྱོབ་པ་དུས་ལ་གཟིགས། །ཞེས་གསུངས་པ་ལྟར་སྐབས་སུ་བབས་མ་བབས་ཀྱི་དགག་བྱ་དང་
དགོས་པ་ཁྱད་པར་ཅན་ཞིག་ཡོད་པ་གོར་མ་ཆག་གོ་དྲུག་པའི་ཉི་ཤུ་སྐོར་ལ། ཙོང་འདུའི་བཀས་གོང་མའི་མཛོད་ནས་དམག་མི་རེ་རེར་ནས་རྒྱ་བྲེ་ཆེ་བ་གཉིས་རེའི་ཕོག་གནང་སྟེ། ཀ་ཇུ་ཐན་ཡེས་ཀྱིས་གཙོས་ཟ་ལར་གྱི་དམག་གཏོས་

[146A]༄༅། །ཆེ་བ་རྒྱ་མཁར་སྒར་དུ་སོང། དེའི་ཚེ་རྒྱུད་པ་བླ་ཟུར་ཤེས་རབ་དར་རྒྱས་དང། ཁ་གྱའི་ངག་དབང་འོད་ཟེར་གཉིས་མདུན་དུ་འོངས་ཏེ། ད་རེས་དམག་དཔོན་རྣམས་ཤིན་ཏུ་ཁྲོས་འདུག་པས་སྒར་
དེ་མེད་པར་བྱས་ན་མི་ལེགས་འདུག་ཞུས་པར། ངེད་ཀྱི་བླ་མ་གོང་མ་རྣམས་ཀྱི་རྣམ་ཐར་དུ་ཡང་ཐོག་མར་འཇིགས་འཇིགས་འདྲ་བ་མང་པོ་ཐོག་ཏུ་འོང་ཡང་མཐར་ལེགས་པ་ཁོ་ན་བྱུང་བ་ཡིན་པས་སྐྲག་མི་དགོས་གསུངས་ཏེ་
དབུགས་དབྱུང་མཛད། དེར་རྒྱ་དཔོན་རྣམས་ཀྱིས་སྒྱུ་ཐབས་བྱས་ཏེ་ཁྱེད་ཚོ་སོང་ནས་འཇམ་དབྱངས་ཧུ་ཐོག་ཐུ་ལ་བཤགས་པ་གྱིས་ཞེས་འདི་ཀར་མངགས་ཀྱང་ལྐོག་ཏུ་ཟ་ལར་མང་པོ་ཕྱི་བཞིན་བཏང་སྟེ་འཛིན་རྒྱུའི་ཤོམ་ར་བྱས་
པ་མགྲོན་གཉེར་ལྷུན་གྲུབ་རྒྱ་མཚོས་སྙན་དུ་ཕུལ་བར་ཞལ་ནས། གྱོད་ཐག་མ་ཆོད་པ་ལས་སླ། མི་ལ་མགོ་སྐོར་བཏང་སྟེ་བསླུ་བ་ག་ནས་ཡོང། ཁོང་ཚོ་ལ་བྱ་ཐོང་གསུངས་པར། མགྲོན་གཉེར་ཤིན་ཏུ་སྐྲག་ནས་ཕོད་
བཙོང་སྟེ། དེ་འདྲ་གསུང་ལུགས་ཡོད་དམ། མགོ་སྐོར་གོང་མ་ཚང་གིས་བཏང་བ་ལས། ང་ཚོས་ཐོང་བྱས་པ་མིན་མོད། འདི་དག་ལ་བྱ་ཤོར་ན་ངའི་སྲོག་གང་དུ་འགྲོ་ཞུས་པས། གཙང་ཁང་ཕུག་ཏུ་ཕེབས་ཤིང་རྟེན་རྣམས་ལ་
སྙན་ཤལ་ཕུལ་ནས་འཕྲིན་བཅོལ་ཤུགས་དྲག་མཛད་དེ་སྐྱོན་མི་འདུག་གསུངས། རྒྱ་མཁར་སྒར་བའི་མི་རྣམས་ཀྱི་ཕྱི་བཞིན་དུ་ཟ་ལར་གྱི་དམག་འོང་པས་ཐམས་ཅད་བཟུང་ནས་ལྕགས་ཀྱིས་བཅིངས། དེ་རྗེས་ཐེན་ཡེ་ཡང་མ་འགྱངས་

[146B] རྗེ་ཉིད་ནས་དངོས་པོ་རྒྱ་ཆེ་བའི་འཛིན་པ་དང་བཅས་དེ་རྣམས་རྒྱ་ནང་དུ་མི་འཁྱེར་བའི་ངོ་ཆེན་སྦྲན་ཀྱང་མི་བཅུ་ཙམ་མ་ཁྱེར་བའི་ཐབས་མ་བྱུང་བས། དེ་རེ་རེའི་ཆེད་དུ་
དངུལ་སྲང་བཅུ་རེ་བྱ་དགར་བྱིན་ནས་སྲོག་སྐྱོན་མི་ཡོང་བ་དང། བཙོན་ལུགས་ངན་པ་མི་བྱེད་པའི་ངོ་ཆེན་གནང་བར་རྒྱུ་དཔོན་རྣམས་ཀྱང་དད་གུས་ཤུགས་དྲག་སྐྱེས་ཏེ་ཁས་བླངས། ཚུལ་འདི་ཡང། དབུ་མ་བཞི་བརྒྱ་པར། ཇི་ལྟར་
མ་ནི་ཁྱད་པར་དུ། །ནད་ཐེབས་བུ་ལ་གདུང་འགྱུར་བ། །དེ་བཞིན་བྱང་ཆུབ་སེམས་དཔའི་བརྩེ། །དམ་པ་མིན་ལ་ཁྱད་པར་དུའོ། །ཞེས་དང། ཁྲོ་ཡང་འབྱུང་པོས་བཟུང་བ་ལ། །སྨན་པ་འཁྲུགས་པ་མིན་པ་ལྟར། །ཐུབ་པ་ཉོན་
མོངས་དག་གཟིགས་ཀྱི། །ཉོན་མོངས་དང་འབྲེལ་གང་ཟག་མིན། །ཞེས་གསུངས་པ་ལྟར་བྱང་ཆུབ་ཀྱི་སེམས་ཀྱི་ཆེ་བ་བླ་ན་མེད་པར་མངོན། རྗེས་སོར་འདི་ནས་ཁྲི་བ་བསྐོས་པ་ཁྲིང་བཀོད་ཐོག་རྒྱའི་མི་སྣ་རྣམས་ཀྱིས་ཕྱིན་ཆད་རྒྱ་
མཁར་དགོན་པ་འདི་འཇམ་དབྱངས་ཧུ་ཐོག་ཐུར་སྤྲད་པ་ཡིན་ཞེས་དྲིལ་བསྒྲགས་ཤིང། ཆོད་ཡིག་བཞག་སྟེ་རྟིང་ཆོད་ངེས་ཀྱི་མཚམས་ནས་མི་རྣམས་ཕྱིར་སྤྲད། འདི་དག་གི་སེང་བར་དུ་འཇིགས་བྱེད་ཞེ་དགུ་མའི་སྒྲུབ་ཐབས་ལྗགས་
རྩོམ་མཛད། ལོ་འདིར་ལྷ་བཟོ་མཁས་པ་བིས་ཐང་དཔལ་ལྡན་དང། སྣང་རའི་ལྷ་བཟོ། མ་ཁ་ལྷ་བཟོ། ཅོ་ནེ་ལྷ་བཟོ་སོགས་ཕྱོགས་དུ་མ་ནས་པིར་ཐོག་དབང་པོ་མཁས་བསྒྲུབ་བདུན་ཅུ་སྐོར་གྱིས་ལོགས་རིས་ལ་སངས་རྒྱས་སྟོང་སྐུ་

[147A]༄༅། །སོགས་འདུ་ཁང་སྔ་མའི་སྐབས་སུ་གང་ཡོད་ཚད་ལས་མ་ཉམས་པར་བཞེངས་པའི་སྟེང་དུ་འཇམ་དབྱངས་ཀུན་གཟིགས་ཀྱི་ཞིང་བཀོད། ཀླུ་དབང་རྒྱལ་པོ། གནས་བཅུ། རྒྱལ་བ་དང་པཎ་ཆེན་
གྱི་འཁྲུངས་རབས། སྒྲོལ་མ་ཉེར་གཅིག་གདུགས་དཀར། རྟ་མགྲིན། སེང་གདོང་མ་སོགས་སངས་རྒྱས་བྱང་སེམས་དུ་མའི་སྐུ་བརྙན་དང། སྒོ་འབྱོར་ལ་ཡང་ལྡེབ་རིས་སྔ་མའི་སྟེང་དུ་རྨ་ཆེན་གྱི་སྐུ་སོགས་བསྣན་ནས་བཞེངས་
སྐུ་འདིའི་སྐྱ་རིས་གྲུབ་མཚམས་གློ་བུར་དུ་དྲག་ཆར་ཚན་པོ་ཆེ་ཞིག་འོང་བ་ལྷ་གཉན་ཆེན་པོ་དགྱེས་པའི་མཚན་མར་གླེང། ཤོད་ཀྱི་ཤིང་རྩི་ཡང་ལེགས་པར་གྲུབ་ཅིང། གོང་ནས་གསེར་ཡིག་ཕེབས་པ་སོགས་གང་ཅིའི་ལེགས་
ལམ་ཆེ་བར་བྱུང་བའི་དགའ་སྟོན་དུ་ཟླ་བ་དགུ་པའི་ཚེས་བཅོ་ལྔའི་ཉིན་བཞུགས་གྲལ་རྒྱས་པའི་ཐོག་ལས་བྱེད་སོ་སོར་ལེགས་སོའི་དཔའ་དར་དང། འགའ་ཞིག་ལ་ཆོ་ལོ་སོགས་ཀྱིས་གཟེངས་བསྟོད་སྩལ། ཕྱི་ཉིན་ཁྱུང་རྩེར་
ཕེབས་ཏེ་དགོན་པའི་བླ་གྲྭ་ཕལ་ཆེ་བ་དང། ཨ་བེ་བསོད་ནམས་གཡང་འཛིན་སོགས་ཕྱོགས་ཀྱི་སྦྱིན་བདག་དུ་མ་འདུས་པར་དགའ་སྟོན་གྱི་ཐོག་བསང་དང་ཁོ་ཚེའི་ལྷ་སྡེ་རྣམས་ནས་རྟ་རྒྱུག་མདའ་རྩལ་སྟོབས་ཤེས་འགྲན་པ་སོགས་
སོག་ལུགས་ཀྱི་རྩེད་སྣ་དུ་མའི་གཟིགས་མོ་བསྟར། ཁོ་བོ་ཅག་ནས་ཞུས་ངོར་འཇིགས་བྱེད་དཔའ་ཅིག་གི་དབང་སོགས་དོན་གཉེར་ཅན་སོ་སོའི་མོས་པ་བཞིན་ཆོས་བཀའ་མང་དུ་སྩལ། དགུན་གྱི་རིང་ཐུགས་དམ་བཅད་རྒྱ་གཙོར་འདོན་

[147B] དགུང་ལོ་ང་གཅིག་ལ་ཕེབས་པས་ཁྱིའི་ལོ་གསར་དང་སྨོན་ལམ་གསུང་ཆོས་དཀྱུས་བཞིན་གནང། བསྒྲུབ་བྱ་ཆེས་མང་པ་བསླབ་པ་ཡོངས་སུ་རྫོགས་པའི་གཞི་
ལ་བཀོད། སྟོང་སྐོར་སྤྲུལ་པའི་སྐུ་རིན་པོ་ཆེ་འདི་ལོ་དབུས་ཕྱོགས་སུ་འབྱོན་རྒྱུའི་ཐུགས་དམ་སྐྱབས་འཇུག་ཞུ་བར་ཕེབས་པ་ལ་ལུགས་གཉིས་ཀྱི་བཀའ་མཆོད་དང་བསླབ་བྱ་ཞིབ་རྒྱས་གནང། གསོལ་སྟོན་རྒྱས་པའི་ཐོག་ཕེབས་རྫོངས་
ལ་དངུལ་སྲང་སུམ་བརྒྱ། གོས་ཆན་དུ་མ་སོགས་གནང་ཆ་སྦམ་མཐོ་བ་སྩལ། ཁྲི་ཐོག་པ་སྡེ་ཁྲི་སྤྲུལ་པའི་སྐུ་རིན་པོ་ཆེས་གཙོས་དགོན་པའི་བླ་གྲྭ་ཁག་དང། ཕྱོགས་ཕན་ཚུན་གྱི་རི་ཁྲོད་པ་སོགས་དོན་གཉེར་ཅན་ཉིས་སྟོང་བརྒལ་བར་
ཟླ་ངོ་ཙམ་གྱི་བར་དུ་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་གྱི་ཁྲིད་ཡིག་སྟེང་ནས་འཇམ་དཔལ་ཞལ་ལུང་གི་ཁྲིད་སྨིན་རྒྱས་སེམས་བསྐྱེད་མཆོད་པ་དང་བཅས་ཕྱག་ལེན་བཞིན་གནང་སྟེ་རྣམ་གྲོལ་དོན་དུ་གཉེར་བའི་སྐལ་
བཟང་གདུལ་བྱ་མཐའ་དག་གི་རེ་བའི་ཡིད་ཀྱི་ཤིང་རྟ་ལེགས་བཤད་ཀྱི་ནོར་བུས་ཡོངས་སུ་གཏམས་པར་མཛད། ད་རེས་འདུ་ཁང་གསར་བསྐྲུན་དུ་དམ་པའི་ཆོས་ཀྱི་སྒོ་ནས་ཞལ་བསྲོ་བགྱིས་པ་ཡིན་པས་ཁྱེད་རྣམས་ཀྱིས་ཀྱང་བྱང་ཆུབ་
ལམ་གྱི་རིམ་པའི་ཉམས་ལེན་རྒྱུན་བསྲིངས་ཏེ་ཆོས་ཀྱི་དགའ་སྟོན་མི་ཉམས་པར་བྱེད་དགོས་ཞེས་བཀའ་ཕེབས་པས་ཚེ་དང་སྒྲུབ་པ་སྙོམས་པ་སོགས་ཀྱི་དམ་བཅའ་འབུལ་མི་མང་དུ་བྱུང། ཆོས་ཉན་པའི་ཁྲོད་ནས་འགའ་ཞིག་གིས་ཞུས་ངོར་

[148A]༄༅། །སྔོན་འགྲོ་སྦྱོར་བའི་ཆོས་དྲུག་གི་ཁྲིད་ཡིག་རྒྱས་པ་ཞིག་ཀྱང་ལྗགས་རྩོམ་མཛད། ཝང་གི་དཔོན་མོ་ཨ་ཀས་ཞུས་ངོར། འཕགས་པ་ཐུགས་རྗེ་ཆེན་པོའི་དབང་སོགས་འདོད་ཆོས་ཅི་རིགས་གནང་
གཞུང་གསར་མན་ཆད་ལ་རིགས་ལུང་གི་རྒྱུགས་བཞེས་ཏེ་ཐལ་མོ་རྡེབས་ལུགས། འཁོར་གསུམ་སྐོར་ལུགས་ཚུན་ཆད་ལ་སྐྱོན་ཕྲ་མོ་རེ་ཡོད་པ་ཡང་ངོས་བཟུང་སྟེ་ལེགས་པར་བཅོ་དགོས་པའི་བསླབ་བྱ་ནན་ཏན་དང། ཆོས་གྲྭ་བ་
རྣམས་ལ་དགྱེས་པའི་གསུང་གིས་དབུགས་དབྱུང་མཛད། དབེན་གནས་ཐར་པ་རྩེར་བྱོན་ནས་བཅད་རྒྱ་མཛད་ཅིང། སྐུ་མཚམས་ཀྱི་ཁོང་ནས་བདག་གཅིག་པུར་འཇམ་དབྱངས་དམར་སེར་དང། དབྱངས་ཅན་མའི་རྗེས་གནང། དུག་
སྦྱོང་གི་མན་ངག་ཚིག་བརྒྱུད་སོགས་གནང། ཕྲན་དབུས་ཕྱོགས་སུ་འགྲོ་རྒྱུར་གནང་ཆ་དང། སློབ་གཉེར་བྱེད་ལུགས་སོགས་ཀྱི་བསླབ་བྱ་ཞིབ་རྒྱས་བཀའ་དྲིན་བསྐྱངས། གསོལ་དཔོན་ཀུན་དགའ་དང། དཀའ་བཅུ་དཀོན་མཆོག་
རྒྱ་མཚོ་གཉིས་དབུས་ཕྱོགས་སུ་བོད་ཀྱི་མཁས་པ་སྔ་མ་རྣམས་ཀྱི་གསུང་དཔེ་རྒྱུན་ཤིན་ཏུ་དཀོན་པར་ཡོད་པ་མང་པོ་རྩོལ་སྒྲུབ་ཀྱི་ཕྱིར་དུ་མངགས། རྒྱལ་བ་ཡབ་སྲས་ས་སྐྱ་གོང་འོག་བོད་ཀྱི་བླ་མ་སྤྲུལ་སྐུ་དགེ་བཤེས་དུ་མ་ལ་ཡང་ཕྱག་དཔེའི་
དོན་སྐོར་སོགས་ཀྱི་ཞུ་ཤོག་ཕུལ། ཁོང་གཉིས་ནས་ཀྱང་དབུས་གཙང་གཉིས་ཀར་ལོ་ངོ་གསུམ་གྱི་བར་འབད་པ་ཆེན་པོས་བཙལ་ཀྱང་ཐོ་གནང་བའི་ཕྱག་དཔེ་ཕྱེད་ཙམ་ལས་མ་དཔེ་མ་རྙེད་ཅིང། འཕགས་བོད་ཀྱི་གཞུང་ལུགས་

[148B] ཀློང་རྡོལ་བླ་མ་རིན་པོ་ཆེའི་ཞལ་ནས་ཀྱང། འཇམ་དབྱངས་བཞད་པ་ཚང་ནས་རྒྱུན་
པར་དཔེ་གཟིགས་ཁོ་ན་གནང་བ་དེ་དཔེ་སྔར་མ་ཤེས་པ་ཞིག་ལ་བློ་སྐྱེད་ལེན་བྱས་པ་མ་རེད། སངས་རྒྱས་ཀྱི་བསྟན་པའི་གནད་ཐམས་ཅད་རང་ཉིད་ཀྱི་ཐུགས་ལ་ཇི་ལྟ་བ་བཞིན་དུ་ཤར་ནས། དཀའ་བའི་གནད་སོ་སོ་ལ་མཁས་པ་འདི་
དང་འདིས་ཇི་ལྟར་བཤད་ཡོད་སྙམ་དུ་ལྟད་མོ་ལྟ་བ་ཡིན་པར་འདུག་གསུངས། ཟླ་བ་དྲུག་པའི་ཚེས་ལ་དམུ་དགེ་ནས་སྤྱན་དྲངས་ཏེ་དེར་ཆིབས་བསྐྱོད་པའི་ལམ་ཁར་སོག་པོ་དང་མཛོ་དགེ་སོགས་ཀྱི་སྦྱིན་བདག་སོ་སོས་བསྙེན་བཀུར་ཞུས་
ཐང་ལ་སྐུ་སྐྱེ་སོགས་ཁ་ཤས་ལ་ཀུན་རིག་གི་དབང་ཆེན་སྩལ་ཅིང། གཞན་ཡང་སོ་སོའི་མོས་པ་བཞིན་ཆོས་བཀའ་མང་དུ་གནང། སྡེ་འཁྲུགས་ལ་བརྟེན་པའི་སྡུག་བསྔལ་གྱིས་མནར་བ་མང་པོ་གསུང་གིས་ཞི་བར་མཛད་དེ་ཕན་པའི་ལམ་
ལ་བཀོད། སྔར་བླ་ཆེན་མང་པོར་གནོད་འཚེ་བྱེད་མཁན་གྱི་གཞི་བདག་མི་བསྲུན་པ་འགའ་ཞིག་གིས་མཐོ་བརྩམས་པ་སྤྱན་དམིགས་ཙམ་གྱི་སྒོ་ནས་མངོན་སུམ་དུ་ཕྱིར་བཟློག་པས་ཕྱོགས་དེའི་སེར་སྐྱ་ཐམས་ཅད་ཡིད་ཆེས་ཀྱི་དད་པ་ཤུགས་
དྲག་སྐྱེས། ཁ་ནག་དབལ་ཤུལ་གྱི་སེར་མང་ནས་གསོལ་བ་བཏབ་པ་བཞིན་འཇིགས་བྱེད་བཅུ་གསུམ་མའི་དབང་དང་འཇིགས་བྱེད་སྔགས་བཏུའི་རྗེས་གནང་སོགས་ཆོས་བཀའ་དུ་མ་གནང་ཞིང་རབ་བྱུང་བསྙེན་རྫོགས་མང་དུ་བསྒྲུབས་

[149A]༄༅། །ཚ་ཁོ་ཅོག་ཙེ་རྒྱལ་པོའི་མི་སྣ་དང། ད་ཚང་གི་ལས་སྣེ་འགའ་ཞིག་བཅས་དེར་འབྱོར་ཏེ་མཁན་ཆེན་ངག་དབང་གྲགས་པའི་གདན་ས་ད་ཚང་ལྷུན་གྲུབ་གླིང་དུ་གདན་འདྲེན་གྱི་ཞུ་བ་ནན་ཏན་ཕུལ་བས་
དེར་ཆིབས་ཀྱི་ཁ་ལོ་བསྒྱུར། ལམ་ནས་ཟངས་དཀར་གྱི་སྡེ་བས་མཆོད་བཀུར་ཕུལ་དུ་ཕྱིན་པ་ཞུས་ཤིང། དེ་ཀའི་དགོན་པ་ཁང་དམར་ལ་སྤྱི་འཇོག་སོགས་གྱ་ནོམ་པ་སྩལ། དེ་ནས་ཅོག་ཙེ་རྒྱལ་པོ་ངོ་གཡོག་དང། ད་ཚང་དགོན་པའི་
བླ་མ་ལས་སྣེ་སོགས་ཀྱིས་རྟ་བསུ། མང་མས་སེར་སྦྲེང་དང་བཅས་ཏེ་ཕྱག་ཕེབས། ཚོགས་མང་ལ་ཀུན་རིག་གི་དབང་ཆེན་དང་ལྗགས་ལུང་ཁ་ཤས། ཅོག་ཙེ་རྒྱལ་པོར་ཚེ་དཔག་མེད་གྲུབ་རྒྱལ་ལུགས་ཀྱི་རྗེས་གནང་སོགས་སོ་སོའི་མོས་
པ་བཞིན་དུ་ཚིམ་པར་བྱས། དོན་གཉེར་ཅན་ལ་ལས་ཞུས་ངོར་ལྗགས་རྩོམ་འགའ་ཞིག་ཀྱང་མཛད། དེར་རྫིང་འགག་རྒྱལ་པོ་མཇལ་བར་འོང་བ་ལ་སྒྲོལ་དཀར་གྱི་རྗེས་གནང་སོགས་ཆོས་བཀའ་ཅི་རིགས་གནང་སྟེ་ཡིད་ཀྱི་རེ་བ་
བསྐང། དགོན་པར་དགེ་འདུན་རྣམས་ལ་སྐུ་འགྱེད་དང་སྤྱི་འཇོག་དངུལ་སྲང་བརྒྱ་དང་ལྔ་བཅུ། རྟ་ནོར་ལྔ་བཅུ་གནང་སྟེ་འཆད་ཉན་དང་སྒྲིགས་ལམ་གོང་འཕེལ་དགོས་ཚུལ་གྱི་བཀོད་ཁྱབ་མཛད། ཅོག་ཙེ་རྒྱལ་པོ་ལ་ཡང་དགོན་
པའི་མཆོད་བཀུར་སོགས་གང་ལེགས་བྱེད་དགོས་ཀྱི་བཀའ་ལུང་ཕེབས། དེ་ནས་ཕྱིར་བྱོན་པའི་ལམ་ཁར་རོང་རུ་དང་སྐྱ་མགོ་སོ་སོར་ཐུགས་རྗེ་ཆེན་པོ་དཔལ་མོ་ལུགས་ཀྱི་དབང་ཆེན་རེ་གནང་ཞིང་ཕྱོགས་འདུས་ཀྱི་མཇལ་བ་ཆེས་མང་བ་ལ་

[149B] རིམ་གྱིས་བྱོན་ནས་བཅུ་པའི་ཟླ་མཇུག་དམུ་དགེ་དགོན་དུ་བབས། དེ་ཕྱོགས་ཀྱི་སྐྱེ་པོ་ཀུན་གྱིས་བསོད་ནམས་བསགས་པའི་ཞིང་སར་རྒྱུད་གྲྭ་ཧ་ཅང་མི་མང་ཡང་དངོས་གཙང་བ་ཞིག་བྱུང་ན་
ལེགས་ཚུལ་དེ་ཀའི་བླ་སྡེ་དང་རྒན་པོ་རྣམས་འདུས་ཐོག་ཏུ་བཀའ་ཕེབས་པར་ཐམས་ཅད་གྲོས་མཐུན་གྱིས་རྒྱུད་གྲྭ་འཛུགས་རྒྱུར་ཐག་བཅད། གསར་ཚུགས་ཀྱི་ཚེ་གྲྭ་བ་སུམ་ཅུ་སོ་གཉིས་བྱུང་བ་སྙན་སྒྲོན་ཕུལ་པས་རྒྱུད་ཀྱི་རྒྱལ་པོ་དཔལ་གསང་
བ་འདུས་བའི་ལྷ་གྲངས་དང་མཉམ་པར་འདུག་པས་རྟེན་འབྲེལ་བཟང་ཞེས་ཤིན་ཏུ་མཉེས། བླ་མ་ལས་སྣེ་སོགས་བསྐོ་བཞག་མཛད་ཅིང་ཚོགས་པར་མང་འགྱེད་སྩལ། དེར་གནས་ཆུང་གི་སྐུ་རྟེན་ཞིག་ཡོད་པ་ཐོག་བབས་བྱས་ཏེ་མདུན་
དུ་འོངས་ནས། བསྟན་པའི་བདག་པོ་མཐོང་བ་དོན་ལྡན་ཉིད་ཀྱིས་བསྟན་པ་དང་སེམས་ཅན་གྱི་དོན་དུ་དགོངས་ཏེ། འཆད་ཉན་གྱི་གྲྭ་ཚང་གསར་དུ་བཙུགས་པ་ལ་གཟུགས་མེད་ང་ཡང་རབ་ཏུ་དགའ། ཞེས་སོགས་ཀྱི་ཞུ་བ་མང་དུ་
ཕུལ་བར། སྐྱབས་མགོན་མཆོག་ནས་ཀྱང་བསྟན་པ་སྤྱི་སྒེར་དང། ཁྱད་པར་གྲྭ་ཚང་དེ་ཀའི་ཆོས་སྲིད་ཀྱི་དོན་ལ་གཏད་གཉེར་མཛད་པས་བཀའ་བཞིན་སྒྲུབ་པར་ཞལ་གྱིས་བཞེས། སྐུ་རྟེན་དེ་ཡང་རྒྱུན་པར་བོད་སྐད་མི་ཤེས་ཀྱང་
ཁོག་ཞུགས་ཀྱི་ཚེ་བོད་སྐད་གཙང་སིངས་བཤད་པ་ཞིག་འདུག་ཟེར་བ་ཅུང་ཉམས་མཚར་བར་སྣང། དེ་ནས་ཆོས་གྲྭར་ཕེབས་ཏེ་འགྲེལ་པ་བཞི་སྦྲགས་ཀྱི་དབུ་ནས་གསུང་བཤད་རྒྱས་པར་གནང་ཞིང། དེར་ཚེ་ཁོ་ནས་ལྷ་རམ་པ་བློ་བཟང་

[150A]༄༅། །མགོན་པོ་མཇལ་བར་འོང་བ་ལ་དམ་བཅའ་འཇོག་ཏུ་བཅུག་གྲྭ་བ་རྣམས་ལ་རང་རང་གིས་ཁས་བླངས་པའི་དམ་ཚིག་དང་སྡོམ་བ་སྲུང་ཚུལ་འཆད་ཉན་བྱེད་ཚུལ་སོགས་བསླབ་བྱ་ཞིབ་ཏུ་གནང་ཞིང་
བཅའ་ཁྲིམས་ཀྱི་ཡི་གེ་གསར་དུ་བཞག་རྒྱུད་པའི་སྤྱི་འཇོག་ལ། ཐུབ་དབང་གི་གསེར་སྐུ་གཅིག་རྡོར་དྲིལ་སོ་གཉིས། དུང་ཆེན་ཆ། རྡ་སྤུབ་སིལ་སྙན་སོགས་མཆོད་རྫས་དུ་མ་དང་དངུལ་སྲང་བརྒྱ། རྟ་ནོར་ལྔ་བཅུ་སོགས་དང་
སྨོན་ལམ་སྤྱི་བར་རྟ་ནོར་བཅུ་དགུ༑ འདུ་ཁང་གི་ཐེབས་ལ་རྟ་ནོར་བརྒྱད་ཅུ་གྱ་བཞི། དེའི་ལྕགས་འཛེར་གྱི་རྒྱུར་མེ་མདའ་བཅུ་དྲུག་རལ་གྲི་བཅུ་གཅིག་སོགས་གང་དགོས་ཀྱི་ཆ་རྐྱེན་ཕོན་ཆེ་བ་སྩལ། དེ་སྐབས་གདན་ས་ནས་གསོལ་
དཔོན་བསྟན་པ་དར་རྒྱས་སོགས་མཚམས་ཞུས་ལ་འོང་པར་དགོན་པའི་གླིང་དུ་ཆམ་ཡམས་ངན་པ་མེད་དམ། སྡེ་བ་ཚང་སྐུ་ཁམས་བདེ་བར་ཨེ་ཡོད། རྐང་ཚའི་ཚེ་བརྟན་རྒྱལ་ཨེ་བདེ། ཞེས་དེ་གསུམ་ཡང་ཡང་བཀའ་འདྲི་
གནང་བར་སྐུ་མདུན་ནས་མར་འོངས་ཏེ་གསོལ་དཔོན་གྱིས་སྡེ་བ་ཚང་གི་མཚམས་ཞུས་པ་བློ་བཟང་དཔལ་ལྡན་ལ་སྐུ་ཞབས་རིན་པོ་ཆེས་བཀའ་འདྲི་གནང་བ་དེ་དགོན་པའི་ཉེ་འཁོར་ལ་ཡམས་ངན་བྱུང་ཚུལ་ང་ཆོས་མ་ཞུས་ཀྱང་མཁྱེན་
ཡོད་པར་སྣང། སྡེ་བ་ཚང་གི་སྐུ་དོན་དེ་ཡང་གསུང་སྐྱོན་ཅན་ཞིག་འདུག་པས་བརྟག་ཞུས་ཤིག་བྱས་ན་དགའ་ཞེས་གྲོས་བཏབ་པ་བཞིན་བློ་བཟང་དཔལ་ལྡན་གྱིས་ཞུས་པར་མགོན་པོའི་གཏོར་ཆེན་དང་གཏོར་སྒྲུབ་བཞི། ཚེ་གཟུངས་

[150B] འཚུབ་ཇོ་ཤིན་ཏུ་ཆེ་བས་ཕྱིར་སླེབས་འཕྲལ་དེ་རྣམས་སྒྲུབ་དགོས་ཚུལ་གྱི་བཀའ་ནན་ཏན་ཕེབས། དུས་འཁོར་དཔོན་སློབ་བློ་བཟང་རིན་ཆེན་པའི་ཞལ་སྔ་ནས་དམུ་དགེ་རྒྱུད་པ་བླ་མར་བསྐོས་
པས༑ དུས་འཁོར་གྱི་དཔོན་སློབ་ལ་ཁྱ་དགེ་སྤྲུལ་པའི་སྐུ་དང། རྡོ་རྗེ་འཛིན་པར་དགེ་བའི་བཤེས་གཉེན་དོན་ཡོད་ཚུལ་ཁྲིམས་བསྐོ་བཞག་གི་ཡི་གེ་གནང། མཚམས་ཞུས་པ་རྣམས་ཕྱིར་འབྱོར་པའི་ཚེ། རྐང་ཚའི་ཚེ་བརྟན་རྒྱལ་སྔར་ནད་
སངས་དྲག་ཏུ་སོང་ཡོད་ཀྱང་ཁོང་ཚོ་སོང་ཤུལ་ནས་ནད་རོ་འཕར་ཏེ་ཚེ་འཕོས་པ་ཐོས་པས་སྔར་གྱི་གསུང་ལ་ཡིད་ཆེས་ལྷག་པར་རྙེད། ཁྲིམས་མགོ་བས་གདན་དྲངས་ཏེ་ཕུ་དུད་དང་བསྙེན་བཀུར་དངོམ་ཆེ་ཞིང་གྱ་ནོམ་པ་ཞུས་པར་བཅུ་གཅིག་ཞལ་གྱི་
དབང། འཇིགས་བྱེད་བཅུ་གསུམ་མའི་དབང་སོགས་འདོད་ཆོས་དང། མགོན་པོའི་སྦྱིན་སྲེག་ཅིག་ཀྱང་མཛད། སྐྱ་བ་ནག་ཚང་སོ་སོར་ཡང་དབང་དེ་གཉིས་ཀ་ཚར་རེ་གནང། སྡེ་བ་ཚང་ནས་སྐྱབས་མགོན་མཆོག་གི་བཀའ་ལྟར་སྐུ་རིམ་
དེ་རྣམས་བསྒྲུབས་ན་བཟློག་སྲིད་ཀྱང། གེགས་སྟབས་ཀྱིས་གཡེལ་ཆུང་ལྟ་བུར་ལུས་པ་གློ་བུར་དུ་བསྙུན་དྲག་པོས་ཟིན་ཏེ་སྨན་བཅོས་རིམ་གྲོ་གང་གིས་ཀྱང་མ་བཟློག་པར་ཞིང་གཞན་དུ་གཤེགས་པའི་གནས་ཚུལ་ཞུ་མི་འབྱོར་པར་ཐུགས་
ཤིན་ཏུ་སྐྱོ་བའི་རྣམ་པ་མཛད་ཅིང། ཐུགས་དམ་སྤྱན་དམིགས་རྒྱུན་རིང་དུ་གནང། དེར་མ་ཟད་ཁོང་གྀས་སྔ་སོར་འབྲས་སྦྲུངས་སྔགས་ཁང་གི་ལམ་རིམ་བླ་བརྒྱུད་ལྟ་བུ་ཞིག་བཞེངས་རྩིས་ཀྱི་རྒྱུ་མཚན་ཞུས་པར། དེ་ཙམ་འགྲུབ་དཀའ་

[151A]༄༅། །བས་སྐུ་ཚད་དེ་འདྲའི་གནས་བཅུ་ཞིག་བཞེངས་ན་གསུངས་ཀྱང་སྔ་མའི་ཐོག་ཏུ་བཞག་པས། སྐུ་འདྲ་ཉེར་བཞིའི་མཚམས་སུ་རྐྱེན་དབང་གིས་ལུས་པ་ལ་དཔག་ན་གནས་བཅུ་བཞེངས་ཚེ་སྐུ་འདྲ་
ཉེར་གསུམ་ཡིན་སྟབས་དུས་མཚམས་ཅུང་ཟད་ཀྱང་ནོར་པ་མེད་པར་ཡེ་ཤེས་ཀྱིས་མངོན་སུམ་དུ་གཟིགས་པ་གོར་མ་ཆག་གོ་དེ་ནས་རིམ་གྱིས་མཛོ་དགེ་བརྒྱུད་དེ་ཕེབས་པས་རྨ་རྨེ་འདྲེས་མདོར་དགུང་ལོ་ང་གཉིས་ལ་ཕེབས་པས་མོ་
ཕག་གི་ལོ་གསར་མཛད། དེར་རྒྱུད་པ་དཔོན་སློབ་བློ་བཟང་སྦྱིན་པ་མཛོ་དགེའི་བླ་མར་ཡོད་པས་གནམ་ལོ་གསར་ཚེས་ཀྱི་དགའ་སྟོན་གཟབ་རྒྱས་ཞུས། གདན་ས་ནས་ཀྱང་ལོ་གསར་གྱི་མཚམས་ཞུས་པ་འབྱོར་ཏེ་གསོལ་སྟོན་
དྲངས། དེ་ནས་ཚེས་དགུ་ལ་དགོན་པར་ཕྱག་ཕེབས་ཏེ་ཕྱི་ཉིན་ནས་གསུང་ཆོས་ལ་འཆག་མེད་དུ་ཕེབས། སྐྱེས་རབས་དང་རྣམ་ཐར་དད་པའི་འཇུག་ངོགས། རྣམ་བཤད་དགོངས་པ་རབ་གསལ་གསུམ་གྱི་སྟེང་ནས་གསུང་བཤད་
སྨིན་རྒྱས་སུ་སྩལ་ཅིང། བསྒྲུབ་བྱ་ལྔ་བཅུ་སྐོར་ལ་བསྙེན་རྫོགས་ཀྱི་སྡོམ་བ་ཕོག། འབྲས་སྤུངས་སྒོ་མང་གི་ལྷ་རམ་བ་སྨྲ་བའི་དབང་ཕྱུག་དགེ་བཤེས་བསོད་ནམས་ཀྱིས་གསོལ་བ་བཏབ་པར་རྟེན་ལྕང་སྐྱ་རྡོ་རྗེ་འཆང་གིས་མཛད་པའི་
ལྟ་བའི་གསུང་མགུར་ལ་རྗེ་ཉིད་ཀྱིས་མཛད་པའི་འགྲེལ་པ་ཚིག་གི་སྒྲོན་མེ་ཞེས་བྱ་བ་སྔོན་མེད་པའི་ལེགས་བཤད་བླ་ན་མེད་པ་དེ་ཉིད་ཀྱི་བཤད་ལུང་ཤིན་ཏུ་རྒྱས་པར་སྩལ། གསུང་བཤད་ཀྱི་ཚེ་ལྕང་སྐྱ་རྡོ་རྗེ་འཆང་སྐུ་ན་ཕྲ་མོའི་

[151B] གང་གིས་རྟེན་ཅིང་འབྲེལ་བར་འབྱུང་ཞེས་པ་ནས་བཟུང་རྗེ་བླ་མས་སྟོན་པ་ཐུབ་པའི་དབང་པོ་ལ་རྟེན་འབྱུང་གསུངས་པའི་སྒོ་ནས་
བསྟོད་པ་ལེགས་པར་བཤད་པའི་སྙིང་པོ་ཡོངས་རྫོགས་གསུངས་པ་ཞིག་རྨིས་པས་ཟབ་མོའི་ལྟ་བ་ཁྱད་པར་ཅན་ཐུགས་རྒྱུད་ལ་འཁྲུངས་ཚུལ་སོགས་སྐུ་ཆེ་བའི་ཡོན་ཏན་མང་དུ་གསུངས་ཏེ་སྤྱན་ཆབ་ཉིལ་གྱིས་ཕྱུང་པ་ན་དེར་འཁོད་ཐམས་
ཅད་ཡབ་སྲས་གཉིས་ཀ་ལ་མི་ཕྱེད་པའི་དད་པ་བརྟན་པོ་རྙེད། གྲུབ་པའི་དབང་ཕྱུག་བསོད་ནམས་གྲགས་པ་ཚོགས་ཆེན་གྱི་ཁྲིར་བསྐོ་བཞག་མཛད་ཅིང་ཁོང་བཞེངས་རིང་ལ་སྐྱེས་མཆོག་དམ་པ་ཁྲི་ཟུར་ངག་དབང་འཕྲིན་ལས་པར་བརྩི་
བཞག་གཏོང་དགོས་ཀྱི་བཀའ་ཕེབས། དཔོན་ཚང་ནས་གསོལ་བ་བཏབ་པ་བཞིན་དཔོན་རིན་པོ་ཆེ་ཉིད་དང། དགེ་བཤེས་བསོད་ནམས་སོགས་དོན་གཉེར་ཅན་དུ་མ་ལ་ཕྱག་ཆེན་རྩ་བའི་སྟེང་ནས་བཤད་པ་ཤིན་ཏུ་འབྱམས་ཀླས་
བར་གནང་བས་མཁས་ཀུན་ཡིད་ཀྱི་བརྟན་པ་ཅིག་ཆར་འཕྲོག་ད་བཤེས་པ་ལ་ཉིན་གཅིག་འདི་རང་རེ་ལ་ཤིན་ཏུ་མཁོ་བ་ཞིག་ཡིན་གསུངས་ནས་དུག་སྦྱོང་གི་མན་ངག་ཅིག་མ་ཞུས་པར་གནང། དེའི་ལོ་མཇུག་ཏུ་ཁོང་གྱུར་དུག་ལྟ་
བུ་ཞིག་གིས་མ་བདེ་བ་ཐབས་གཞན་གང་གིས་ཀྱང་ཕན་དཀའ་བར་བྱུང་བའི་ཚེ་སྐུ་ཞབས་ཀྱི་གསུང་དྲན་ནས་དེ་ཀའི་བསྙེན་པ་བྱས་པས་འཕྲལ་དུ་དྲངས་པ་བྱུང། ལོ་སྔ་མར་བཀའ་འགྱུར་བ་བློ་བཟང་ཉི་མ་ཞི་བར་གཤེགས་པའི་དགོངས་

[152A]༄༅། །རྫོགས་ཀྱི་ཆེད་དུ་བྲག་ལུང་སྨན་པ་ངག་དབང་ནོར་བུས་སྤྱན་དྲངས་ཏེ་དངོས་འབུལ་རྒྱ་ཆེར་བཏེགས། ཞག་གསུམ་གྱི་རིང་མཆོག་ཁྲུས་རྒྱས་པ་དང་བསྔོ་སྨོན་གྱིས་མཚམས་སྦྱོར་གནད་སྨིན་མཛད། རི་
ཁྲོད་པ་རྣམས་ལ་བྱིན་རླབས་དཔུང་ཞུས་ཀྱི་ཁྲིད་རྒྱས་པར་སྩལ་ཏེ་སླར་གདན་སར་ཕེབས། འདུ་ཁང་ཆེན་མོ་གསར་བསྐྲུན་ལ་ལོ་སྔ་མ་ནས་ལས་རུང་ཆེད་གཏད་ཀྱིས་གཏོང་དུ་བཅུག་པའི་ཆོག་གྲྭ་བ་བརྒྱ་སྐོར་དང་ལྷན་དུ་རབ་གནས་དགེ་
ལེགས་ཆར་འབེབས་སྦྱོར་དངོས་རྗེས་གསུམ་གང་ལ་ཡང་དམ་པ་གོང་མའི་ཕྱག་བཞེས་ཆ་ཕྲ་མོ་ཙམ་ཡང་ཉམས་པ་མེད་པའི་ཤིན་ཏུ་གཟབ་རྒྱས་ཧོར་ཟླ་གཉིས་པའི་བཅུ་བཞི་ནས་བཅུ་བདུན་གྱི་བར་དུ་གནང་སྟེ། རྟེན་དང་བརྟེན་པ་
ཐམས་ཅད་དག་པ་ལྷའི་ངོ་བོར་བསྒྱུར་བར་མཛད། དངོས་གཞིའི་ཉིན་རྒྱས་བའི་སྦྱིན་སྲེག་གི་སྐབས་མེ་ཏོག་གི་ཆར་བབས་ཤིང། དེར་བཞུགས་ཐོག་འཇམ་དབྱངས་གོང་མ་ཆེན་པོ་ནས་པཎ་ཆེན་ཐམས་ཅད་མཁྱེན་བ་གདན་
དྲངས་པའི་གནས་ཚུལ་ཨམ་བན་གྱི་ཡི་གེ་འབྱོར་པས་རྟེན་འབྲེལ་ལེགས་གསུངས་ཏེ། རྒྱལ་བ་སྲས་བཅས་ཐམས་ཅད་སྤྱན་དྲངས་པ་ལྟར་བྱོན་ནས་རབ་ཏུ་གནས་བྱའི་རྟེན་རྣམས་ལ་ཞུགས་པའི་དགེ་མཚན་གྱི་ལྟས་ཁྱད་པར་
ཅན་དུ་དགོངས་སམ་སྙམ། དེ་རྗེས་འདུ་ཁང་ནང་གི་རྟེན་རྣམས་ལ་སྙན་ཤལ་ཕུལ་བའི་ཚེ་འདུ་ཁང་ཕུའི་ལྡེབ་རིས་ཀྱི་རྗེའི་སྐུ་ལ་སྙན་ཤལ་མཛོད་བཏགས་གཅིག་ཕུལ་བ་ཕྱག་གཡས་ཀྱི་ཨུཏྤ་ལའི་འདབ་མ་ལ་བཏགས་པའི་

[152B] ཀུན་མཁྱེན་གོང་མའི་དུས་ཀྱང་ལྷ་སར་འཇམ་དབྱངས་ཁོ་ཡོན་མས་སྙན་ཤལ་བཞེས་པ་དང་མཚུངས་ཏེ། འཇམ་དབྱངས་བླ་མ་ཉིད་ཀྱི་རིང་ལུགས་དྲི་མ་མེད་པ་འདི་ཉིད་འཛིན་སྐྱོང་སྤེལ་གསུམ་གྱི་ཁུར་
བདག་གིར་བཞེས་དགོས་པའི་བརྡར་མངོན། དེ་ལྟར་འདུ་ཁང་སྔ་མ་ཀ་བ་བརྒྱད་ཅུ་པའི་ཕུག་གི་དྲི་གཙང་ཁང་དང་མགོན་ཁང་བཞུགས་ཁྲི་རྣམས་བསྐྱོད་མི་དགོས་པའི་ཐབས་གནང་སྟེ། གཞན་གྱི་རྩིག་པ་ཐམས་ཅད་བཤིག་ནས་
མདུན་དང་གཡས་གཡོན་དུ་ཀ་བ་དྲུག་ཅུའི་སར་ཕྱིར་བསྐྱེད་དེ་ཚ་ཁོ་སོ་མང་རྒྱལ་མོས་ཆེད་མངགས་ཀྱི་རྩིག་དཔོན་བཞི་སོགས་རྡོ་རྩིག་པ་དུ་མས་རྩིག་པ་ཤིན་ཏུ་བརྟན་ཅིང་མཛེས་པར་བསྒྲུབས། གང་འོས་སུ་རྫས་དང་ཆོ་ག་
སོགས་རྒྱུད་སྡེའི་དགོངས་པ་ལྟར་བྱས་པའི་གང་བུམ་དུ་མ་གཏེར་དུ་སྦས། ཆེད་གཏད་ཀྱིས་འདུ་ཁང་སྔ་མའི་ཤིང་བཟོའི་བརྒྱུད་པ་ཟི་ལིང་ཕྱོགས་ན་ཡོད་པ་བོས་ཏེ་ཀ་གདུང་བྲེ་གཞུའི་དབྱིབས་བཀོད་སོགས་སྔ་མ་དང་གྲས་མཚུངས་
ཀྱིས་ཤིན་ཏུ་སྤུས་ལེགས་པ་དང། རྒྱའི་རྡོ་བཟོ་བ་རྣམས་ཀྱིས་སྒོ་འབྱོར་གྱི་ཀ་རྡོ་དང། རྡོ་བཅལ་གྱི་རྡོ་ཐམས་ཅད་གྲས་རྡོ་འབའ་ཞིག་ལ་ཇི་ལྟར་འོས་བའི་དབྱིབས་དང་རི་མོ་སོགས་ཤིན་ཏུ་མཛེས་པར་བྱས། ཁ་པད་ལ་གྱོ་མོག་གི་པུ་
ཤུ་བསྟར་ཏེ་དེའི་སྲུབས་དང་རྩིག་པའི་ཕྱི་ཐམས་ཅད་ལ་རྡོ་ཞུན་དཀར་པོས་ཕྱུགས། དཀར་ཆ་ཆེ་ཞིང་བྱིའུ་སོགས་ཀྱི་གནོད་པ་བསྲུང་བའི་ཕྱིར་རྒྱ་མཐོང་གི་ཁོར་ཡུག་དང་ཞལ་རས་ལྷ་ཁང་སོགས་ལ་ལྕགས་ཁྲ་དང། ཕྱོགས་སོ་སོ་ལ་

[153A]༄༅། །ལྕགས་ཀྱི་འོར་བ་བཙུགས། སྟེང་གི་རྒྱ་ཕིབས་རྙིང་བར་གཡའ་འདོན་དང། གསར་དུ་ཡང་གསེར་གྱི་རྒྱལ་མཚན་དང་གྙིཛར་བཟོ་དབྱིབས་ལེགས་ཤིང་འོད་འབར་བ་ཏོག་ལ་གདུགས་དཀར་འཁོར་
ལོ་སོགས་དམ་པའི་ཕྱག་བཞེས་བཞིན་བསྒྲུབས་ཏེ་བཞུགས་པ་དུ་མ་ཚར་དུ་བསྒྲིགས། སྤེན་པད་ཀྱི་ངོས་ལ་གསེར་གྱི་རྣམ་བཅུ་དབང་ལྡན་ཆེ་བ་རེ་རེའི་གཡས་གཡོན་དུ་ཆུང་བ་གཉིས་གཉིས་མཛེས་པར་བསྟར། ལྷ་བཟོ་མཁས་
བསྡུས་དུ་མས་ཕྱི་ནང་གི་ལྡེབ་རིས་ཤིང་རྩི་ཐམས་ཅད་ལ་གསེར་ཚོན་སོགས་འགྲོ་གང་ཆེའི་ངོས་བཀོད་པ་ཁྱད་དུ་འཕགས་པས་གཟི་འོད་འབར་བར་བྱས། ནང་གི་ཀ་བ་ཐམས་ཅད་ལ་ཧ་སག་གི་ཀ་ཐུམ་དང། ཕྱིའི་ཀ་སྤུངས་རྣམས་
ལ་ཁེ་བུ་སུའི་ཀ་ཐུམ་འབྲུག་རིས་མ། ཀ་རིང་རྣམས་ལ་གོས་ཆེན་བཟང་བསྒྲིགས་ཀྱི་འཕན་སོགས་ཕྱི་ནང་ཀུན་ཆ་མཚུངས་པར་གསར་བསྒྲིགས་ཀྱི་རྒྱུ་སོང་དང་ཕོག་གླ་ཡོན་བཅས་བསྡོམས་པར་དངུལ་སྲང་ཁྲི་ཕྲག་གཅིག་དང་ལྔ་སྟོང་
སུམ་བརྒྱ་སྐོར་གཅིག་སོང་སྣང་ངོ། །རྫོགས་ལྡན་མཐར་བྱེད་གཏུམ་པོའི་ཡིད་འབྱུང་གིས། །རྣམ་པར་འཁྱམས་པའི་ཐུབ་བསྟན་སྨིན་ལེགས་མར། །ངལ་གསོའི་མཆོག་སྦྱིན་ལེགས་བྱས་ཀུན་གྱིས། །ཁྱོད་མཐུ་གསར་བའི་
དགའ་ཚལ་འདི་ཁོ་ན། །ཁམས་ཀྱི་རྒྱལ་ཕྲན་བརྒྱ་ཕྲག་རི་བོའི་རྩེར། །གང་གི་འཕྲིན་ལས་གློག་འོད་ཞགས་པ་ཡིས། །ཅིག་ཆར་འཁྱུད་པའི་ངོ་མཚར་སྒྲ་བརྒྱབ། །དཔལ་གྱི་ཆར་ཆེན་འདུས་སྡེའི་འཛིན་མར་བབས། །སྡེ་ཁྲི་

[153B] ཕྱི་ཉིན་ཞིག་ཆེད་གཉེར་གྱིས་ཕེབས་ནས་ཁོང་གི་ཕྱག་དཔེ་སོགས་ལ་དོ་དམ་བཀོད་ཁྱབ་གནང་ཞིང། སྤྲུལ་སྐུ་མྱུར་འབྱོན་ཞིག་ཀྱང་ལྗགས་རྩོམ་
མཛད། མཛོ་དགེ་སྨད་དང་གཙོས་སྒར་བ་གཉིས་ནས་གདན་དྲངས་པ་ལྟར་གསུམ་པའི་ཚེས་ལ་དེར་ཆིབས་བསྐྱོད་པའི་ལམ་ཁར་དགོན་ཆེ་ཆུང་དུ་མས་ཐབ་བསུ་སོགས་གུས་འདུད་ལྷུར་བླངས། མཛོད་དགེ་དགོན་གྲོང་གཉིས་ནང་འཁྲུགས་པ་
འདུམ་པར་མཛད་དེ་སེར་སྐྱ་མཐའ་དག་ལ་ཀུན་རིག་རྣམ་པར་སྣང་མཛད་དང། ཐུགས་རྗེ་ཆེན་པོའི་དབང་ཆེན་སྩལ། དགོན་པའི་བླ་མ་ལས་སྣེ་དང་ཤོག་པ་ལྔའི་དཔོན་པོ་རྣམས་ལ་དགོན་འདིར་མཐུན་རྐྱེན་དང་གྲྭ་འཚོགས་དགའ་མོ་
འདུག་ཀྱང་ཆོས་འཆད་ཉན་ཞིག་མེད་པ་མི་ལེགས་པས་རྒྱུད་གྲྭ་ཞིག་ཚུགས་ན་གསུངས་པར་ཚང་མས་དགའ་བཞིན་དང་དུ་བླངས། རྒྱུད་པའི་འདུ་ཁང་དང་གཟིམས་ཁང་གསར་རྒྱག་གི་གནས་ལ་གཟིགས་རྟོག་མཛད། གཙོས་དགོན་པར་
ཕེབས་ནས་འདོད་ཆོས་ཅི་རིགས་སྩལ་ཅིང་དགོན་པའི་སྒྲིགས་ལམ་ཉམས་གསོས་སོགས་ཀྱི་བསླབ་བྱ་ཞིབ་རྒྱས་དང། ལན་འདུས་སུམ་ཅུ་སྐོར་གྱི་འགྱེད་གནང། སྔོན་པོ་ཐང་གི་དགོན་བདག་འདན་ཨེར་ཏི་ནི་མཁན་པོས་གདན་དྲངས་ཏེ་
གསོལ་སྟོན་གཟབ་རྒྱས་ཞུས། དགོན་པ་མི་སྡེས་ཞིང་དང་བཅས་པ་ཕུལ་ནས་དེ་ལུགས་ཀྱི་ཡི་གེ་བཞག་པར་དགོན་འདི་ལ་ཉེ་སྐོར་གྱི་དགོན་ཆུང་འགའ་ཞིག་བསྲེས་ཤིང་མ་གཞི་འཆད་ཉན་དང་སྒྲིགས་ལམ་སོགས་དངོས་གཙང་བས་ཐུགས་

[154A]༄༅། །ཤིན་ཏུ་མཉེས་ཏེ་མང་འགྱེད་གྱ་ནོམ་པ་དང་སྤྱི་འཇོག་ལ་དངུལ་སྲང་བརྒྱ། རྟ་ནོར་ལྔ་བཅུ། ལུགས་བརྒྱ་སོགས་གནང་ཆ་སྤམ་མཐོ་བ་སྩལ། ཨ་མཆོག་ཆོས་རྫོང། རྩམ་སྔེར། རྗེས་ཚང་སོགས་
ཀྱི་དགོན་ཁག་སོ་སོ་ལ་ཡང་བབས་འོས་ཀྱི་སྤྱི་འཇོག་གནང། ཡང་ཀྱཱ་སྐུ་སྐྱེས་ཀྱིས་གསོལ་བ་བཏབ་པའི་ངོར་སྒྲོལ་མ་རང་བྱོན་གྱི་ལྷ་ཁང་རབ་གནས་ལ་ཕེབས། ལམ་ནས་ཀ་ཇུ་མཁར་གྱི་ཕྱི་ལོགས་ཤིག་ཏུ་གོང་འབབ་གནང་སྐབས་
ཏཱ་ཞིན་གྱིས་ཐོས་ཏེ་ནང་དུ་གདན་དྲངས་ནས་བསུ་སྐྱེལ་བསྙེན་བཀུར་ཡང་དག་བསྒྲུབས། སྒྲོལ་མ་རང་བྱོན་གྱི་ལྷ་ཁང་དུ་ཕྱག་ཕབས་ཏེ་ཉིན་གཉིས་ཀྱི་རིང་བཀྲ་ཤིས་སྙེ་མའི་སྟེང་ནས་རབ་ཏུ་གནས་པའི་ཆོ་ག་རྒྱས་བར་མཛད། ལེགས་
འབུལ་དུ་བྱམས་ཆེན་ཆོས་རྗེས་ཕྱག་ཏུ་བསྣམས་པའི་ཙན་དང་གྱི་ཕུར་བུ་ཡ་མཚན་པ་སོགས་བདོག་པའི་ཚན་གྲངས་མང་པོ་བསྟར། སྐུ་སྐྱེས་ཀྱིས་གཙོས་དོན་གཉེར་ཅན་རྣམས་ལ་ཚེ་དཔག་མེད་ལྷ་དགུའི་དབང་སོགས་ཆོས་བཀའ་མང་དུ་
གནང། བྱམས་པ་འབུམ་གླིང་གི་བདག་པོ་ཡུན་ལོ་ཡེས་ཀྱིས་གདན་དྲངས་ཏེ་བསྙེན་བཀུར་ཞིང་ལྗགས་ལུང་འགའ་ཞིག་ཞུས། བྱམས་ཆེན་གྱི་མདུན་དུ་ཕེབས་ནས་མཆོད་པ་རྒྱ་ཆེན་པོ་ཕུལ་ཏེ་བསྟན་པ་རྒྱས་པའི་ཐུགས་སྨོན་མཛད། ལོ་གྱཱ་
དུན་དུ་རྣལ་འབྱོར་གྱི་དབང་ཕྱུག་ཆེན་པོ་ཕམ་མཐིང་པ་ལས་རྒྱ་ལ་བརྟེན་ནས་མཆོག་གི་དངོས་གྲུབ་བརྙེས་པ་ཡབ་ཡུམ་གཉིས་ཀའི་སྐུ་མཉམས་པར་བཞུགས་པ་ལ་བདེ་མཆོག་རང་བྱོན་དུ་གྲགས་པ་དེའི་མདུན་དུ་མཆོག་པ་རྒྱ་ཆེན་པོ་ཕུལ་ནས་བདེ་

[154B] དེར་འཇའ་ཚོན་ཤིན་ཏུ་འོད་འཚེར་བ་ཞིག་བྱུང་བ་གདན་ས་ནས་ཀྱང་མང་པོས་མཐོང། ལམ་ནས་ཨ་འགང་གོང་འོག་སོགས་དུ་མས་ཡུལ་བསྟུན་གྱི་མཆོད་བཀུར་ཚད་མེད་ཞུས་པ་ཐམས་
ཅད་ཀྱི་རེ་བ་བསྐངས་པར་མཛད། ཕྱིར་ལམ་སྟག་ལུང་རི་ཁྲོད། སྒ་ཤོ་སྒར་བ། མགོ་མོག་སྒར་བ་རྣམས་ཀྱིས་གདན་དྲངས་པར་ལུགས་གཉིས་ཀྱིས་བཀའ་དྲིན་བསྐྱངས། གདན་སར་ཕེབས་ཏེ་དབེན་གནས་ཐར་པ་རྩེར་བཅད་
རྒྱ་དམ་པོར་གནང་ནས་སྒྲོལ་དཀར་ཡིད་བཞིན་འཁོར་ལོའི་བསྙེན་སྒྲུབ་མཛད། བཅད་རྒྱ་གྲོལ་ཉིན་རྒྱ་ནག་ཕྱོགས་ནས་སྦྱིན་བདག་ཅིག་གིས་སྒྲོལ་དཀར་གྱི་སྐུ་ཐང་ཚེམ་དྲུབ་ཁྱད་འཕགས་གཅིག་ཕུལ་བ་འབྱོར་པས་དགྱེས་ཚོར་ཆེ་བར་
མཛད། ཧོར་ཟླ་ལྔ་པའི་ཚེས་བཅུ་བཞི་དང་བཅོ་ལྔ་གཉིས་ལ་བཀྲ་ཤིས་སྙེ་མའི་སྒོ་ནས་གཟིམས་ཁང་ཆེན་མོ་ལྷ་རྟེན་དང་བཅས་པ་ལ་རབ་གནས་རྒྱས་པར་མཛད། ཞག་བདུན་དུ་ཆབ་ཚན་གྱིས་སྐུའི་འཕྲོད་རྟེན་གནང་ཞིང་སེང་བར་ལ་
སྒྲོལ་མ་མཎྜལ་བཞི་པའི་ཆོ་ག་དང། རྩིས་གཞི་སྤོས་པའི་ལྔ་བསྡུས་སོགས་ལྗགས་རྩོམ་འགའ་ཞིག་མཛད། ཝང་གི་ཨུརྒེ་ནས་སྔ་ཕྱིར་གདན་འདྲེན་གྱི་ཞུ་བ་ནན་ཏན་ཕུལ་བ་ལྟར་ཆིབས་བསྐྱོད་དེ་ཞག་བདུན་དུ་ཤཱ་ས་ན་བསྒྲུབས་ཤིང་
མགོན་པོའི་སྦྱིན་སྲེག་གནང། གཙང་སྤྲུལ་པའི་སྐུས་གདན་དྲངས་པར་བྱོན་ཏེ་གཙང་ཁང་རྟེན་བརྟེན་པ་རྣམས་ལ་རབ་གནས་མདོར་བསྡུས་དང་ཁོང་དཔོན་གཡོག་ལ་རྟ་མགྲིན་ལྕགས་རལ་གྱི་རྗེས་གནང་སྩལ། སྤྲུལ་པའི་སྐུ་ནས་ཆོས་ཀྱི་དྲི་

[155A]༄༅། །བ་མང་དུ་ཞུས་པ་ཐམས་ཅད་ལྷུགས་པར་བཀྲོལ་བས་ཁོང་ཡང་མཁྱེན་རབ་གཞན་དང་མི་འདྲ་བའི་དབང་གིས་ཆོས་ཀྱི་རྗེས་སུ་འབྲང་བའི་དང་གུས་དང། དགའ་སྤྲོ་ཚད་མེད་པ་འཁྲུངས། ཡར་
ཕེབས་ཏེ་བྲག་ལུང་གོང་མར་དགོན་པ་གསར་འདེབས་ཀྱི་གནས་ལ་གཟིགས་ནས་ས་བརྟག་བསླང་དང་བཀྲ་ཤིས་ཀྱི་གསོ་སྦྱོང་མཛད། སླར་གདན་སར་ཕེབས་ནས་གསོལ་དཔོན་བསྟན་པ་དར་རྒྱས་པཎ་ཆེན་ཐམས་ཅད་
མཁྱེན་པར་མཚམས་ཞུས་ལ་རྫོང་སྟ་མཛད་ཅིང། ཡི་གེའི་ནང་དུ་ལྷ་ཐོར་ལ་དོགས་འཛེམ་གྱི་ཞུ་བ་ནན་ཏན་ཕུལ། ཉིན་ལྔའི་རིང་པཎ་ཆེན་རིན་པོ་ཆེའི་ཞབས་བརྟན་དུ་སྒྲོལ་མ་མཎྜལ་བཞི་པའི་ཆོ་ག་མཛད། དཔོན་
ངག་དབང་དར་རྒྱས་ཝང་གི་རིགས་རྒྱུད་ཀྱི་ཆུང་སྲིའི་མནན་པའི་ཆེད་དུ་ཨུརྒེ་གྲྭ་ཚང་གི་བླ་མ་དབུ་མཛད་དགེ་བཤེས་བཟོད་པ་དང་གྲྭ་བ་ཁ་ཤས་འོང་བ་དགོན་པའི་བླ་གྲྭ་འགའ་ཞིག་དང་བཅས་པར་རྣམ་བཤད་ཁམས་གསུམ་
རྣམ་རྒྱལ་གྱི་སྟེང་ནས་འཁྲུལ་འཁོར་སྤྱི་དང་རེངས་པའི་འཁྲུལ་འཁོར་ཞི་བ་ཁྲིད་སྩལ། མཛོད་དགེ་སྨད་དུ་ཕེབས་ཏེ། བརྒྱད་པའི་ཚེས་དྲུག་ལ་རྒྱུད་གྲྭ་གསར་དུ་བཙུགས་ནས་འགྲེལ་པ་བཞི་སྦྲགས་ཀྱི་གསུང་བཤད་གནང། སྤྱི་
འཇོག་ལ་དུང་དཀར་ཆ་གཅིག་ཆས་འཇུག་ཆ་ཚང་བཞི། སྦུབ་གསུམ། མཁར་རྔ་ཆེ་ལེགས་སོགས་མཆོད་རྫས་དུ་མ་དང། དངུལ་སྲང་བརྒྱ། འདུ་ཁང་ཐེབས་ལ་སྔ་ཕྱིར་དངུལ་རྡོ་ཚད་གཅིག་དང་ལུགས་ལྔ་བཅུ་སོགས་

[155B] དེ་སྐབས་མཚོ་སྔོན་དང་ཨ་མདོ་ཕྱོགས་ཀྱི་བླ་དཔོན་ཆེ་ཁག་ཐམས་ཅད་པཎ་ཆེན་རིན་པོ་ཆེའི་ཆིབས་བསུར་ཕེབས་ཟིན་པས་རྗེ་ཉིད་ཀྱང་ཆོས་བཅུ་གསུམ་ཙམ་ལ་མ་ཕེབས་ན་ཧ་ཅང་འགྱངས་སོང་བ་འདྲ་
ཞེས་ཞབས་ཕྱི་རྣམས་ནས་ནན་གྱིས་ཞུས་པར། དེ་བཞིན་བྱས་ཆོག་འོ་ན་ཀྱང་དེ་ཙམ་འབྱངས་མེད་མོད་རྗེས་མའི་བཅུ་གསུམ་ཚུན་ལ་ཕེབས་འདུག་གི་གསལ་ཁ་ཨེ་ཚོར་མི་ཤེས་གསུངས། སླར་གདན་སར་ཕེབས་ཐོག་ཁྲི་
ཆེན་དཔལ་ལྡན་གྲགས་པའི་སྤྲུལ་པའི་སྐུ་དབུས་ནས་ཕྱིར་བྱོན་པར་དགྱེས་པའི་བཀའ་མཆིད་སྩལ། བརྒྱད་པའི་བཅུ་གསུམ་ལ་ཕྱག་བཏེགས་ཏེ་ཉེར་བདུན་ལ་ཀུན་ཨེར་གེའི་གཞུང་དུ་འབྱོར། དགུ་པའི་བཅུ་གསུམ་པར་དུ་
དེར་བཞུགས་ནས་ཕེབས་སྒུགས་མཛད་ཅིང་གསེར་ཏོག་ནོ་མིན་ཧན། སྒྲོལ་མ་སྐྱབས་ཇ་སག་སྨྲ་ཁམས་བླ་མ་སོགས་ཀྱིས་པཎ་ཆེན་རིན་པོ་ཆེར་འབུལ་རྒྱུའི་མཎྜལ་བཤད་པར་ལྗགས་རྩོམ་ཞུས་པ་བཀའ་དྲིན་བསྐྱངས་
བཅུ་གསུམ་ལ་སྒར་བཏེགས་ཏེ་གླང་ཆེན་དལ་འགྲོས་ཀྱིས་བྱོན་ནས་ཉི་ཤུ་གསུམ་གྱི་ཉིན་གཟའ་སྐར་ལེགས་པ་དང་བསྟུན་རྨ་རྒྱལ་སྦོམ་རའི་མདུན་ཅོག་ཏུ་གྲགས་པ་ལབ་རྩེ་ཁྲ་བ་གོན་གྱི་ཐང་ནས་བསུ་ཚུལ་གྱི་བཀོད་པ་བཀྲ་
ཤིས་ཞབས་བསྐོར་བྱས། ཉིད་ནས་སྲོལ་གསར་དུ་བཙུགས་ཏེ་ལེགས་པར་བསླབས་པ་བཞིན་ཐམས་ཅད་ཀྱིས་ཁུར་དུ་བླངས་པས་བསུ་བ་སྔ་ཕྱི་ཀུན་གྱི་ཁྲོད་ན་གྲ་འགྲིག་ཅིང་བབ་ཆགས་པའི་དཔེར་བྱེད་པ་བྱུང། ཞག་བབས་

[156A]༄༅། །སྟེང་དུ་འབྱོར་ཕྱག་ཞུས་པའི་ཚེ་པཎ་ཆེན་མཆོག་ནས་དེ་རིང་བསུ་བ་ཡང་ལེགས། ཁ་བ་ཡང་ཆེ། རྟེན་འབྲེལ་འགྲིག་བྱུང་གསུངས་པར། དེ་རིང་ཁ་བ་ཆེན་པོ་བབས་པ་དེ་ངེད་དང་རྨ་ཆེན་
གཉིས་ཀས་མཉམ་དུ་བསུས་པའི་རྟགས་ཡིན་ཞེས་རྩེད་མོའི་ཚུལ་དུ་ཞུས་པ་སོགས་ཇ་སྦྱོར་བཞིའི་རིང་ལ་གསུང་འཕྲོས་དམར་བར་མཛད། པཎ་ཆེན་མཆོག་ནས་གྲི་ཁ་གཉིས་མ། ཡུ་བ་ཆུ་ཤེལ་དང་ཤུབས་གསེར་རྐྱང་ལས་
གྲུབ་པའི་ཁྱད་ནོར་ཡ་མཚན་པ་ཞིག་རྗེ་འདི་ལ་ཕྱག་བསྟར་ཏེ་གནང། རྗེས་སོར་ལྕང་སྐྱ་མཆོག་ལ་ཡང་མཚོན་ཆ་འགའ་ཞིག་གནང་བ་རིགས་ལྡན་འཁོར་ལོ་ཅན་འབྱོན་དུས་ཀྱི་རྟེན་འབྲེལ་ཞིག་ཏུ་རྗེ་ཉིད་ཀྱིས་གསུངས་པ་ལ་དཔག་ན་
འདི་ཡང་དེ་དང་ཆ་མཚུངས་སམ་སྙམ། ཕྱི་ཉིན་ནས་རྒྱུན་པར་ཆིབས་རགས་ལ་ཕེབས་ཤིང་ཚེས་ཉེར་བརྒྱད་ཀྱི་སྔ་ཆར་དཀར་སྲྭོའི་སྟེང་ཐོག་མའི་རྟེན་འབྱུང་གི་དངོས་འབུལ་བསྟར། ཀུན་ཨེར་གེར་བཞུགས་སྐབས་བསྒྲུབ་བྱ་མང་
པོས་པཎ་ཆེན་ཐམས་ཅད་མཁྱེན་པར་བསྙེན་རྫོགས་ཞུས་པ་ལ། དེད་ད་སྐབས་བྲེལ་བ་ཤིན་ཏུ་ཆེ་བས་འཇམ་དབྱངས་བཞད་པ་ཚང་ལ་ཞུས་ན་ཁྱད་མེད་ཅེས་རྗེ་ཉིད་ཀྱི་དྲུང་དུ་གཏོང་བར་མཛད་པ་རྣམས་ཀྱང་བཀའ་བཞིན་
བསྒྲུབས། དེ་ནས་སྐུ་འབུམ་ལ་ཕེབས་ཀྱི་བར། ཉིན་ལྟར་ཐུགས་ནང་གཤིན་པའི་གསུང་གླེང་དང། འཕྲལ་ཡུན་གྱི་དོན་སྐོར་མང་པོའི་དྲི་མེད་གནང་བ་ཐམས་ཅད་ལ་མཛེས་ལམ་དུ་མ་སོང་བའི་སྙན་སྒྲོན་ཞིབ་ཏུ་ཕུལ། ཕྱོགས་

[156B] སྔ་སོར་ཆིབས་ཆེན་ཞིག་ཕུལ་ཡོད་པ་དེ་མཚམས་མཚམས་སུ་ཆིབས་ནས་ཟླ་བ་གྲགས་པ་ཁྱོད་རང་ང་ལ་བསམ་པ་དྲང་བའི་
སྟབས་ཀྱིས་ཁྱོད་ཀྱི་རྟ་འདིས་ཤིན་ཏུ་ཕན་ཐོགས་པར་བྱུང་གསུངས། ཡང་ད་ལྟ་བོད་ཡུལ་འདི་ན་བསྟན་བཅོས་ཚིག་དོན་ཕུན་སུམ་ཚོགས་པ་རྩོམ་པ་ལ་ཁྱོད་ལྟ་བུ་མི་འདུག་ཅིང། རྣམ་འགྲེལ་ཊི་ཀ་ཆེན་རིགས་པའི་རྒྱ་མཚོའི་མཆོད་
བརྗོད་འདི་ཤིན་ཏུ་གོ་དཀའ་བ་འདུག་པས་འགྲེལ་བ་ཞིག་གྱིས་ཞེས་བཀའ་ཕེབས་པ་སོགས་ཐུགས་ཉེ་ཞིང། མཐོང་གཟོས་ཚད་མེད་པ་གནང་ཚུལ་དེ་སྐབས་གནས་པ་ཐམས་ཅད་ཀྱིས་མཐུན་སྣང་དུ་གྲུབ་བས་འདྲ་བའི་ནང་ན་མི་འདྲ་
པའི་དཔེར་སོང། དེའི་དབང་གིས་ང་རྒྱལ་གྱི་འགྱིད་བག་དང་ལྡན་པའི་རྩེ་དྲུང་མཐོ་དམན་ཐམས་ཅད་ཀྱིས་ཀྱང་ལུང་བསྟན་དང་སྐྱབས་འཇུག་ཞུས་ཏེ་ཞབས་སྤྱི་བོར་བླངས། གཞན་གྱི་བླ་དཔོན་ཆེ་བར་རློམ་པ་ཚོ་ཡང་ཉིན་མང་པོར་
སྒུགས་སྡོད་བྱེད་དགོས་ཀྱང་རྗེ་འདིའི་གྲྭ་རིགས་སུ་གཏོགས་པ་རྣམས་བཀའ་ཆོས་དང་ཕྱག་དབང་སོགས་ལ་བཀག་འགོག་གཏན་མེད་པ་བྱུང་སྟེ་འདི་ཙམ་ཡང་གྲྭ་སློབ་རྣམས་ཀྱིས་བརྗེད་པར་དཀའ་བའི་བཀའ་དྲིན་གྱི་ཁུར་ཞིག་ཏུ་སྣང། པཎ་ཆེན་
རིན་པོ་ཆེའི་མཛོད་ནས་ཆོས་སྡེ་འདི་ཉིད་གཙོར་གྱུར་གྱི་དགོན་ལག་ཏུ་ཁས་འཆེ་བ་བཞི་སྡེ་ཚུན་ཆད་ལ་མང་འགྱེད་ཀྱི་གསོལ་རས་འཚམས་མེད་དུ་སྩལ། ལྐོག་ཏུ་བོད་པ་བཞི་ལ་ལྷ་ཐོར་བཏབ་པས་འགྲོ་འདུག་མ་ཆག་པ་ལྟ་བུའི་ངང་ནས་

[157A]༄༅། །ལེགས་པར་ཐར། དེའི་གནས་ཚུལ་པཎ་ཆེན་མཆོག་ལ་སྙན་འབུལ་ཞུས་པས་ཤིན་ཏུ་མཉེས་ནས་འོ་ན་གཞན་ཁ་ཤས་ལ་བཏབ་ནས་གསུངས་པ་བཞིན། ཕྱི་ལོགས་ཤིག་ཏུ་རྩེ་དྲུང་ཕྱེད་ཉིས་བརྒྱ་སྐོར་ལ་
བཏབ་པས་ཐམས་ཅད་ཀྱང་བདེ་བར་ཐར། རྗེ་ཉིད་དང་དཔོན་ངག་དབང་ཝང་ཐུན་མོང་ནས་པཎ་ཆེན་ཐམས་ཅད་མཁྱེན་པར་བཀྲ་ཤིས་འཁྱིལ་དུ་གདན་འདྲེན་གྱི་སྙན་གསན་ཕུལ་བར་ཕྱིར་ལམ་ཕེབས་རྒྱུའི་ཞལ་བཞེས་མཛད། ཐུའུ་
བཀྭན་རིན་པོ་ཆེའི་ཕྱག་མཛོད་དུས་ཆོས་སུ་གྱུར་པའི་དོན་དུ་གདན་དྲངས་པ་ལྟར་དགོན་ལུང་དུ་བྱོན་ནས་ཞག་གསུམ་བཞུགས་ཏེ་བསྔོ་སྨོན་གྱིས་མཚམས་སྦྱོར་གནང། མཚོ་སྔོན་ནས་དཀོན་མཆོག་ཝང་གཤེགས་པའི་དགོངས་རྫོགས་ཀྱི་
ཆེད་དུ་གདན་དྲངས་པར་ཆིབས་བསྐྱོད་དེ་ཁྲུས་ཆོག་དང་ལྗགས་བསྔོ་སོགས་སྤྱན་དམིགས་གང་གཟབ་བཀའ་དྲིན་བསྐྱངས་པར་རྡོ་རྗེ་ཝང་ནས་ཀྱང་དངོས་འབུལ་ཤིན་ཏུ་སྤམ་མཐོ་བ་བཏེགས། དེ་ནས་སླར་སྐུ་འབུམ་དུ་ཕེབས་ནས་ཧོར་ཟླ་
བཅུ་གཉིས་པའི་བཅུ་གསུམ་གྱི་ཉིན་པཎ་ཆེན་ཐམས་ཅད་མཁྱེན་པ་ཚོམས་ཆེན་དུ་གདན་དྲངས་ཏེ་ཟས་སྣ་མི་འདྲ་བ་ལྔ་བརྒྱ་ཙམ་གྱི་གསོལ་སྟོན་ཤིན་ཏུ་རྒྱས་པའི་ཐོག་འབུལ་ཆེན་དངོས་གཞི་སླར་བཀྲ་ཤིས་འཁྱིལ་དུ་འབུལ་རྩིས་ཀྱིས་
དེ་ལན་རྟེན་འབྲེལ་མཚེན་བྱེད་ཙམ་ལ། ནང་མཛོད་ཁ་བཏགས། དངུལ་གྱི་མཎྜལ། སྐུ་གསུང་ཐུགས་རྟེན། ན་བཟའ་ཉེར་སྤྱད། དངུལ་སྲད་སྟོང། གོས་ཆེན་ཡུག་བཅུ། མོའུ་བང་བཅུ། གཅན་གཟན་གྱི་པགས་རིགས་

[157B] ལིང། ཧོར་དར་རས་ཆ་སོགས་དངོས་གཙང་བ་ཕུལ། དེར་ལིའུ་ཨམ་བན། བཧོ་ཨམ་བན། ཟི་ལིང་ཨམ་བན་གསུམ་ནས་ཁྱེད་གོང་མས་མཁྱེན་པའི་ཧུ་ཐོག་ཐུ་ཡིན་ཞིང་སྐུ་ཚེགས་ལ་མ་ལྟོས་པར་ཐག་རིང་པོར་པཎ་ཆེན་རིན་
པོ་ཆེའི་ཆིབས་བསུ་དང། ད་ལན་སྟོན་མོ་ཡང་ཐམས་ཅད་ལས་ཁྱད་དུ་འཕགས་པ་གནང་བ་འདི་གོང་མའི་གསེར་སྙན་དུ་ཞུ་དགོས་པས་སོང་ཐོ་ཞིབ་ཏུ་དགོས་ཚུལ་ཞུས་པ་ལྟར་གནང། རྒྱ་དཔོན་ཆེ་ཆུང་ཐམས་ཅད་མཇལ་བར་འོངས་ཏེ་
གུས་འདུད་ལྷུར་བླངས་ཤིང་ཟི་ལིང་ཤཱན་ཐེས་ཀྱིས་གོང་མའི་མཛོད་ནས་རྩ་ཤིང་དང། རྡོ་སོལ་ཤིང་རྟ་བཅུ་གཅིག་ཙམ་གྱི་ཕོག་ཀྱང་ཕུལ། ལོ་གསར་སྐབས་འདི་ཀའི་གདན་སར་ཕེབས་འདུན་ཡོད་ཀྱང་པཎ་ཆེན་མཆོག་ནས་དེར་ལོ་གསར་ལྷན་
དུ་གནང་དགོས་ཀྱི་བཀའ་ཕེབས་པ་ལྟར་དགུང་ལོ་ང་གསུམ་པ་ཀུན་ལྡན་ཞེས་པ་ལྕགས་ཕོ་བྱི་བའི་གནམ་ལོ་གསར་ཚེས་ཀྱི་དགའ་སྟོན་པཎ་ཆེན་ཐམས་ཅད་མཁྱེན་པ་དང་མཉམ་དུ་མཛད། དེ་ནས་ཐོན་ཕྱག་ཞུས་ཏེ་ཚེས་དྲུག་ལ་ཆིབས་ཁ་བསྒྱུར་
ནས་བཅུ་གཉིས་ལ་གདན་སར་བབས། གསུང་ཆོས་སྔར་རྒྱུན་ལྟར་དང་རབ་བྱུང་བསྙེན་རྫོགས་མང་དུ་བསྒྲུབས། གཙང་སྤྲུལ་སྐུ་ཞི་བར་གཤེགས་པའི་དགོངས་རྫོགས་སྐྱེལ་མི་འབྱོར་པར་ཐུགས་ཀྱི་དགོངས་པ་རྫོགས་པའི་སྤྱན་དམིགས་
མཛད། དུས་འཁོར་སློབ་ཟུར་རབ་བརྟན་རྒྱ་མཚོ་སུ་ཉིད་གཡས་རུའི་ལས་སྐྱབས་ཐེ་ཇིའི་བླ་མར་མངགས་པ་ཕྱིར་འབྱོར་པས་བཅོ་ལྔའི་ཉིན་རྗེ་ཉིད་ཚོགས་དབུས་སུ་གདན་དྲངས་ཏེ། ན་བཟའ་ཉེར་སྤྱད། དངུལ་སྲང་ལྔ་བརྒྱ། གོས་དར་སོགས་

[158A]༄༅། །འབུལ་བ་གྱ་ནོམ་པ་དང། ཚོགས་པ་ཉིས་སྟོང་བརྒལ་བར་དངུལ་སྲང་འགྱེད་བཅས་ཕུལ། དེའི་སྔེབས་སུ་འདི་ཀའི་གྲྭ་རིགས་ཆབ་རིལ་བློ་བཟང་ཕུན་ཚོགས་ཀྱིས་དངུལ་སྲང་ཉིས་བརྒྱ། གོས་ཁ་
ཤས་སོགས་དངོས་འབུལ་བཏེགས། ཨབ་ཀྲོང་བུ་རྒྱུད་ཀྱི་སྨོན་ལམ་སྦྱིན་བདག་རྣམས་ནས་ཀྱང་ཡུལ་བསྟུན་གྱི་འབུལ་སྐྱེས་གཟེངས་བསྟོད། ཨ་མཆོག་ལམ་རིམ་གྲྭ་ཚང་གི་དཔོན་སློབ་རྔ་རྒོད་སྐུ་སྐྱེ་ནམ་མཁའ་སེང་གེ་ཞི་བར་གཤེགས་
པའི་དོན་དུ་སྤྱན་དྲངས་པར་མཆོག་ཁྲུས་སོགས་ཀྱི་སྤྱན་དམིགས་གནད་སྨིན་བཀའ་དྲིན་བསྐྱངས། དཔྱིད་ཆོས་ཆེན་མོའི་སྟེང་པཎ་ཆེན་ཐམས་ཅད་མཁྱེན་པའི་ཞབས་བརྟན་ལ་བླ་མ་ཁྲི་གདན་ཟུར་ཚུན་ཆད་གཅིག་ཀྱང་མ་ལུས་པར་ཕེབས་
དགོས་ཀྱི་བཀོད་ཁྱབ་གནང་བ་ལྟར་ཉིན་མང་པོའི་པར་དུ་བསྒྲུབས། ཁྲི་ཆེན་ན་མཁའ་བཟང་གི་སྤྲུལ་པའི་སྐུ་འཇིགས་མེད་ནམ་མཁའ་ཐོས་བསམ་གླིང་གི་ཆོས་གྲྭར་གསར་དུ་ཞུགས་པ་ལ་དཀར་སྤྲོ་དང་ལེགས་སྐྱེས་ཀྱི་གནང་ཆ་སྩལ་
དུས་འཁོར་སློབ་ཟུར་གྱི་ཚབ་ཏུ་ལུང་ནག་སྨན་པར་བཀའ་ཤོག་དང་ཆོས་རྗེའི་ཚེ་ལོ་གནང་སྟེ་སུ་ཉིད་གཡས་རུའི་བླ་མར་རྫོང་སྟ་མཛད། གསུམ་པའི་ཚེས་ལ་སྐུ་འབུམ་དུ་ཕེབས་ཏེ་པཎ་ཆེན་ཐམས་ཅད་མཁྱེན་པར་མཇལ། དེའི་ཚེ་པཎ་
ཆེན་མཆོག་ནས་མཛོད་བཏགས་གཅིག་ཕྱག་ཏུ་བསྣམས་ཏེ། འདི་རྒྱལ་དབང་རིན་པོ་ཆེ་ནས་ངེད་ལ་ལོ་གསར་གྱི་མཚམས་རྟགས་སུ་བསྐུར་བའི་ཁ་བཏགས་ཡིན། སྔར་ཡང་དྲུང་འཁོར་མང་པོ་ལྷ་འབྲུམ་གྱིས་ཐར་བར་མཛད་པ་བཀའ་དྲིན་

[158B] ད་དུང་ཡང་ཐུགས་ལ་འདོགས་དགོས་ཞེས་རྗེ་འདི་ལ་གནང་བ་ནི་རྟེན་འབྲེལ་དང་དགོས་པ་ཁྱད་པར་ཅན་ཞིག་ཡོད་བར་སྣང། སྟག་འཚེར་ཚང་གི་གཟིམས་ཁང་དུ་གདན་དྲངས་ཏེ་ཁོང་དང་ཁམས་སྟོང་སྐོར་སྤྲུལ་པའི་སྐུ་དགེ་བཤེས་མང་པོ་
དང་བཅས་པ་ལ་བདེ་མཆོག་སྔགས་བཏུའི་རྗེས་གནང་སྩལ། ལན་ཇུས་ཙེང་འདུ་ཡང་ཞིང་ས་གཅིག་གི་རྒྱལ་པོ་ལྟ་བུ་ཡིན་ཀྱང་རྗེ་ཉིད་ཀྱི་དྲུང་དུ་མཇལ་བར་འོངས་ཏེ་བཀུར་གཟོས་ཕུལ་དུ་ཕྱིན་པ་ཞུས། ཧྭ་ཤང་མང་པོ་ཞིག་གིས་པཎ་ཆེན་
རིན་པོ་ཆེའི་ཕྱག་དབང་མ་ཐོབ་པར་ཡོད་པ་ཉིད་ཀྱིས་ཞུས་ནས་ཕྱག་དབང་དང་བདག་རྐྱེན་སྩལ་པས། དེ་རྣམས་ཀྱིས་ཀྱང་རྗེ་འདིའི་བཀའ་དྲིན་དུ་ཤེས་ནས་མཇལ་བར་འོང་བ་ལ་རང་ཚོ་གྱོན་པ་དང་སྐད་རིགས་མི་གཅིག་པ་མ་གཏོགས་
སྟོན་པའི་རྗེས་འཇུག་ཡིན་པར་འདྲ་བས་པཎ་ཆེན་རིན་པོ་ཆེའི་ཞབས་བརྟན་ལ་འབད་དགོས་ཞེས་དགྱེས་པའི་གསུང་གིས་དབུགས་དབྱུང་བདོག་པའི་སྐྱེས་དང་བཅས་པ་གནང། འདི་དག་གི་སྔ་ཕྱི་ཅི་རིགས་པར་པཎ་ཆེན་མཆོག་གི་ཞབས་པད་
ནས་ཟབ་རྒྱས་ཀྱི་ཆོས་བཀའ་ཡང་མང་དུ་གསན། སྐབས་ཤིག་པཎ་ཆེན་རིན་པོ་ཆེ་ནས་ཕྱག་མཛོད་ཆེན་མོ་དང། གསོལ་དཔོན་མཁན་པོ་གཉིས་ཀྱིས་གཙོས་ངེད་ཀྱི་ཟླ་པོ་རྣམས་འབྲུམ་པས་མ་ཐར་ཞིང་རྒྱལ་ཁབ་ཆེན་པོར་འགྲོ་བའི་དུས་
གཏུགས་པས། ཇི་ལྟར་བྱེད་དགོས་ཞེས་བཀའ་འདྲི་གནང་བར། རྒྱ་ནག་ཕྱོགས་སུ་འབྲུམ་ནད་ཤིན་ཏུ་མོད་པས་ཐབས་མ་གནང་ན་ཉེན་ཆེ་ཚུལ་ཞུས་པ་ལ། འོན་ཁྱེད་ཀྱིས་ཐུགས་ཁུར་མཛད་དགོས་གསུངས་པར་ཞལ་གྱིས་བཞེས་

[159A]༄༅། །ཧོར་ཟླ་གསུམ་པའི་ཚེས་བཅུའི་ཉིན་པཎ་ཆེན་ཐམས་ཅད་མཁྱེན་པ་སྐུ་འབུམ་ནས་ཆིབས་བསྒྱུར་བར་རྗེ་ཉིད་ཀྱང་ལྷ་འབྲུམ་འདེབས་རྒྱུའི་ཆེད་དང་ཕེབས་སྐྱེལ་སྦྲགས་ཏེ་བྱོན། སྔར་རྒྱལ་དབང་
བསྐལ་བཟང་རྒྱ་མཚོའི་མདུན་ནས་དབང་དོན་དེ་ཉིད་ཡང་གསལ་གྱི་ལུང་གསན་ཚེ་སྐོར་གཅིག་ཆད་ཡོད་པ་པཎ་ཆེན་རིན་པོ་ཆེར་ཞུས་ཏེ་ཁ་བསབས། ཨ་ལག་ཤ་ཆིང་ཝང་བློ་བཟང་རྡོ་རྗེ་དང། བསོད་ནམས་རྡོ་རྗེ་ཝང་སོགས་
ལམ་དུ་མཇལ་བར་འོངས་ཏེ་རྗེས་གནང་འགའ་ཞིག་ཞུས། དེའི་ཚེ་ལྷ་ཐོར་འདེབས་རྒྱུའི་དོན་སྐོར་པཎ་ཆེན་རིན་པོ་ཆེ་ནས་ཨམ་བན་རྣམས་ལ་གསུངས་པར། ཁོང་ཚོས། དེ་འདྲ་ཧ་ཅང་ངེད་ཚོས་བློས་མི་འཁྱུད། གོང་མ་ཆེན་པོའི་
ལུགས་སྲོལ་ལ་ཡང་ལྷ་འབྲུམ་འདེབས་སྲིད་ཀྱང་ཕྲུ་གུ་ལོ་བཅུ་བ་མན་ཆད་ལ་འདེབས་པ་མ་གཏོགས། དེ་ལས་རྒན་པར་འདེབས་སྲོལ་མེད། ནམ་དུས་ཀྱང་ཤིང་རྩི་ཁ་འབུས་པའི་མཚམས་སུ་འདེབས་དགོས་པ་ཡིན། ད་ལམ་
ལྷ་འབྲུམ་འདེབས་ཆེད་གཏོང་བ་གནང་རྒྱུའི་གྲས་གཙོ་ཆེར་དྲུང་པ་ཧུ་ཐོག་ཐུ་དགུང་ལོ་ལྔ་བཅུར་ཉེ་བ་དང། ཞབས་ཕྱི་གཞན་ཕལ་ཆེར་ཀྱང་སུམ་ཅུ་ནས་དྲུག་ཅུའི་བར་སླེབས་བ་ཤ་སྟག་བཅས་འདི་འདྲ་ལ་གཏན་ནས་འདེབས་མི་
རུང་ཞུས་ཏེ་འཐེན་ཁྱེར་བྱུང་ཡང། རྗེ་ཉིད་ནས་དེ་འདྲར་ཐུགས་དོགས་གཏན་གནང་མི་དགོས་ཚུལ་རྗེན་པར་ཞུས། འདེབས་པའི་གནས་ཀྱང་ཨ་ལག་ཤ་དགོན་པས་དམའ་ཞིང་དྲོ་ཁོད་སྙོམས་པས་དེར་བྱས་ན་ལེགས་ཚུལ་

[159B] དོན་སྐོར་འདི་འཇམ་དབྱངས་གོང་མ་རྒྱལ་པོ་དང། པཎ་ཆེན་ཐམས་ཅད་མཁྱེན་པ་གཉིས་ཀའི་སྐུ་དོན་དུ་སོང་བས་རྩ་བ་ཆེ་ཞིང་ལེགས་ཉེས་ཀྱི་ཁག་འགེལ་མཁན་མང་པར་མ་ཟད། མི་ཡང་རེ་རེ་ཙམ་མ་ཡིན་
པར་བརྒྱ་ཕྲག་མང་པོའི་སྲོག་གི་ཁག་ཐེག་དགོས་པ་དེ་ལྟ་བུའི་གནས་ལའང་དོགས་པ་ཙམ་ཡང་མེད་པར་འཇུག་བ་ནྀ་དུས་གསུམ་རྗེན་པར་གཟིགས་ཤིང་བརྟན་གཡོ་མཐའ་དག་ལ་བཞེད་དགུར་དབང་མཛད་པའི་འབྲས་རྟགས་ཡིན་
པས༑ དོན་ཆུང་ངུ་རེ་རེ་ཙམ་ལ་ཡང་ཕྱག་མོ་དགུ་སྐོར་བྱེད་མཁན་རྣམས་དང། གལ་ཆེ་སར་མངོན་ཤེས་ཀྱང་རྡུགས་ནས་འགྲོ་བ་དག་གིས་འགྲན་པར་བྱ་བའི་གནས་མ་ཡིན་ནོ། །སྐུ་འབུམ་ནས་སོག་པོའི་ས་མཚམས་བར་དུ་
རླུང་ཚུབ་ཤིན་ཏུ་ཆེ་བས་ཨ་ལག་ཤ་ཝང་གི་ས་ཚིགས་སུ་ཕེབས་སྐབས་ཝང་ནས་རྗེ་འདི་ལ་རླུང་གནོན་ཞུས་བར་ཁྱོད་ཚོས་བཀྭན་ལྷ་ལ་རྒྱ་ལུགས་ཀྱི་གསོལ་མཆོད་གྱིས་དང་རླུང་གནོན་བྱས་ཆོག་གསུངས། དེ་ནས་བཟུང་སྟེ་པཎ་ཆེན་
རིན་པོ་ཆེ་ཨོར་དུ་སུའི་ས་ཆར་ཕེབས་ཀྱི་བར་རླུང་བསེར་བུའི་རྒྱུ་བ་ཡང་མི་མངོན་པ་ལྟ་བུ་བྱུང། ཚེས་ཉེར་བརྒྱད་ལ་ཆོས་བཀའ་འགའ་ཞིག་དང་ཐོན་ཕྱག་ཞུས་ཏེ། རྗེ་ཉིད་ལྷ་ཐོར་འདེབས་ཆེད་དུ་སྔོན་ལ་ཕེབས། ཨ་ལག་ཤ་དགོན་པར་
ཕྱག་མཛོད་ཆེན་མོ་དང། གསོལ་དཔོན་མཁན་པོ་གཉིས་ཀྱིས་གཙོས་རྩེ་དྲུང་དུ་མ་དང་སྔགས་པ་གྲྭ་ཚང་གི་གྲྭ་བ་བཅས་ཁྱོན་ཉིས་བརྒྱ་བཞི་བཅུ་སྐོར་ལ་ལྷ་ཐོར་བཏབ་པས་གཅིག་ལ་ཡང་ཉེས་སྐྱོན་མེད་པར་ཐམས་ཅད་བདེ་བར་ཐར། འདི་

[160A]༄༅། །སྐབས་སུ་ཡིག་འཕྲིན་ཕར་འགྲོ་ཚུར་འགྲོ་ཤིན་ཏུ་མང་པས་ཞུ་ཤོག་ཕུལ་བ་དང་གསུང་ཤོག་གནང་བ་རྣམས་ཀྱི་ཁྲོད་ན་ཐུགས་ནང་ཤིན་ཏུ་ཉེ་བའི་ཉམས་མཆར་གྱི་གསུང་ཆེས་ཡ་མཚན་པ་མང་དུ་ཡོད་
ཀྱང་འགའ་ཞིག་ནི་ཁྱབ་གདལ་དུ་སྒྲོགས་པར་མ་སྤོབས་པས། ཐུན་མོང་བ་རེ་གཉིས་ཙམ་སྨོས་ན། འདི་ལྟར། ཀ་ལཱ་པ་ཡི་འཇམ་དབྱངས་གྲགས་པ་དེ། །ཁ་བ་ཅན་འདིར་དཔལ་ལྡན་ཡེ་ཤེས་ཞབས། །ག་བུར་ལྟ་བུར་གྲགས་
པའི་བ་དན་ཅན། །ང་ཡི་འདྲེན་མཆོག་དམ་པར་མཆིད་འདི་ཞུ། །ཅ་རེ་དུས་ཀུན་ལས་དོན་ལ་འབད་པའི། །ཆ་ལུགས་མཛེས་པའི་དྲུང་འཁོར་འདི་རྣམས་ནི། །ཇ་ཐུག་འཐུང་བཞིན་ལྷ་འབྲུམ་ལས་ཐར་ཏེ། །ཉ་རྒྱས་ཟླ་ལྟར་ཀུན་
དགའི་འཛུམ་དཀར་འགྱེད། །ཏ་ཐཱ་ག་ཏ་ཁྱོད་ཀྱི་ཐུགས་རྗེ་དང། །ཐ་མལ་རྨོངས་པ་དག་དད་བའི་རྟེན་འབྲེལ་ལས། །ད་ལྟ་ཚང་མ་ཁམས་བདེར་གྱུར་པ་ཡིས། །ན་བུན་བཞིན་དུ་སེམས་ནི་དགའ་བདེས་གཏིབས། །པ་སངས་ལྟ་
བུར་མངོན་གསལ་བླ་ཆེན་ནི། །ཕ་མཐའ་མེད་ཀྱང་གཡོ་དང་སྒྱུ་མེད་པར། །བ་ལང་རྫི་བཞིན་བླུན་པོའི་ངང་ཚུལ་གྱིས། །མ་དག་འགྲོ་འདྲེན་ཁྱོད་གསུང་སྒྲུབ་པ་དཀོན། །ཙ་ཏུར་དབུང་ཚོགས་ལྡན་པས་སྤྱན་དྲངས་ཏེ། །ཚ་གྲང་ཁྱད་
བསད་ཕྱོགས་འདིར་བྱོན་པའི་སྐབས། །ཛ་ལང་རྒྱས་པའི་རི་དྭགས་དབང་པོ་བཞིན། །ཝ་སྐྱེས་རྣམས་ལ་དོགས་པ་མེད་པར་འཚལ། །ཞྭ་ཡི་རྩེ་མོར་ཏོག་གིས་རབ་མཛེས་ཤིང། །ཟ་མའི་ཁྱད་པར་སྣ་ཚོགས་ལ་དགའ་བའི། །

[160B] །ཡ་མཚན་འཕྲུལ་གྱིས་རྗེས་སུ་བཟུང་ཡང་འཚལ། །ར་མ་སྤྱང་ཀིར་འཕྲད་བཞིན་བསྟན་པའི་དགྲ་ལ་ལུང་གར་གནས་ཚར་གཅོད་དཔའ་རྩལ་ཅན། །ཤ་ཟན་སོག་པོའི་དཔོན་པོ་མ་ལུས་པ།།
ས་ནི་དང་པོ་ཐོབ་བཞིན་དགའ་བར་མཛོད། །ཧ་ས་བཛྲ་དད་པའི་མཁའ་དབྱིངས་སུ། །ཨ་མི་ཏ་བཧའི་ཐུགས་རྗེའི་ཉི་མ་ཤར། །ཕན་དང་བདེ་བའི་པད་དཀར་འཛུམ་ཕྲེང་རྒོད། །དགའ་སྤྲོའི་རྐང་དྲུག་གླུ་དབྱངས་སྲིད་རྩེར་སྒྲོགས། །ཞེས་
དང༑ ཡང་ལན་གཅིག་ཕུལ་བའི་ཞུ་ཤོག་གི་བར་སྐབས་ཀྱི་ཚིགས་བཅད་ལས། །གང་གི་བཀའ་ལུང་བསྒྲུབ་པར་ཆེས་དཀའ་བ། །གླང་ཆེན་ངལ་བའི་ཁུར་དེ་ཉམ་ཆུང་གི་སྙིང་སྟོབས་བྱི་བས་འདེགས་པར་རྩོམ་པ་ན། །ཕལ་
ཆེར་ཐེ་ཚོམ་ལ་ལས་ཁྲེལ་བགད་བྱེད། །འོན་ཀྱང་མགོན་ཁྱོད་སྤྱི་བོའི་གཙུག་བསྒོམས་ཤིང། །ལྷ་དང་བསྲུང་མར་སྙིང་ནས་གསོལ་བཏབ་ན། །དོན་འདི་འགྲུབ་པར་འགྱུར་སྙམ་འབད་པ་ལས། །ཇི་བཞིན་འགྲུབ་པས་ཡིད་ཆེས་
ལྷག་པར་འཕེལ། །དྲེགས་ལྡན་ཉི་མས་འབྱེད་པར་མི་ནུས་པའི། །རྗེ་བཙུན་ཐུགས་དགོངས་པ་ཀུ་ལ་ཡི་ཚལ། །བསམ་སྦྱོར་སྒེག་མོའི་འགྲམ་ཆང་གིས་ཕྱེ་བ། །འདི་ཀོ་ཇི་ལྟར་ཡིན་སྙམ་དཔྱད་ཐག་འཛིན། །ཞེས་སོགས་ཤིན་ཏུ་
མང་ཞིང། དེ་དག་གི་དོན་བསྡུས་ན་འདི་སྐད་ཅེས་བྱ་སྟེ། ས་སྟེང་བུ་སློབ་འགྲོ་བའི་རིགས་བརྒྱ་ལས། །གདེངས་ཅན་བདག་པོའི་མཆོད་ཡོན་སྙེ་མ་ནི། །སྣང་བ་མཐའ་ཡས་འོད་ཀྱི་ཀུན་གསལ་མར། །ཐུགས་རྗེ་ཆུ་འཛིན་རོལ་

[161A]༄༅། །བའི་སྙིང་པོར་འབེབས། །སྔོ་བསངས་མཁའ་ཡི་བུ་མོ་སྨིན་ལེགས་མ། །རྒྱུ་སྐར་བྱེ་བའི་དོ་ཤལ་ཁུར་གྱིས་ཅི། །ཉིན་བྱེད་གསེར་གྱི་རྣ་ལུང་འབར་བའི་འོད། །གཅིག་པུ་འགྲོ་བའི་འདྲེན་
བྱེད་ཡུལ་མིན་ནམ། །ཞེས་མགྲིན་པ་གསེང་སྟེ་སྨྲའོ། །པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས་ཀྱང་དགྱེས་ཚོར་ཚད་མེད་པའི་བཀའ་ལན་གནང་བ་ནི། ལུང་རིགས་ཁྱོན་ལ་མཁས་པའི་རིན་ཆེན་གྱི། །རྒྱན་མང་རབ་
བཀྲ་བསླབ་གསུམ་མཚན་དཔེ་རྫོགས། །ཇི་ལྟ་ཇི་སྙེད་གནས་ལུགས་ཡོངས་གྲུབ་པའི། །རབ་ཏུ་བཞད་པའི་འཇམ་དཔལ་རྡོ་རྗེའི་དྲུང། །མདོ་སྔགས་གཞུང་ལ་ངལ་བ་མང་བརྟེན་ཅིང། །ཚིག་དོན་ཁུར་གྱི་རྣམ་པ་ལྕིན་ཡང། །ཀུན་
གཞི་ཉལ་འགྲོའི་རྡོ་བ་དང་མཚུངས་པའི། །དགེ་སྦྱོང་ཞིག་གིས་རིང་ནས་མཆིད་འདི་གསོལ། །ཁྱོད་སྔོན་དཔག་མེད་བསྐལ་བའི་སྔ་རོལ་ནས། །འགྲོ་འདིའི་སྡུག་བསྔལ་བདག་གིས་བསལ་བྱ་ཞེས། །སྲ་བརྟན་ལྷུན་པོ་ལྟ་བུའི་དམ་
བཅའ་གང། །མཛད་ཅེས་ཐོས་པ་དེང་འདིར་བདེན་པར་འཁུམས། །ཟླ་བའི་མ་མ་ལས་འོང་མཁའ་ཡི་གླང། །དབང་སྔོན་དང་མཚུངས་ཆུ་ཡི་ཁུར་ལྕི་བས། །གླལ་དང་ལྷན་ཅིག་བདུད་རྩིའི་ཆུ་རྒྱུན་གྱིས། །འོད་ཟེར་བརྒྱ་པས་
གདུང་བའི་རྩ་གཞོན་བཞིན། །བདག་གི་ཡིད་ལ་ཐེ་ཚོམ་སྣ་ཚོགས་ཀྱིས། །གདུང་བྱེད་རབ་ཏུ་འབར་བར་གྱུར་པ་ལས། །རབ་བསིལ་གཟེགས་མ་དཀར་པོའི་བསིལ་སྦྱིན་འདིའི། །དཔེར་འོས་རབ་ཏུ་དགའ་བའི་ས་ལས་ཅི། །

[161B] རྗེ་དམ་པ་ཉིད་ནས་ངེད་ཀྱི་ཕུ་པོ་དང་ཉེ་གནས་གཉིས་ཀྱིས་མཚོན་ལུས་མ་ཚོས་པའི་མི་མང་པོ་དུས་མ་ཡིན་པའི་འཆི་བའི་འཇིགས་པ་ལས་བསྐྱབས་ཏེ་མ་ཧཱ་ཙི་ནའི་རྒྱལ་ཁམས་ཀྱི་གྲོང་དང་གྲོང་ཁྱེར་
དང་ལྗེངས་གང་དུ་འགྲོ་ཡང་བག་ཡངས་སུ་སྤྱད་ཆོགས་པའི་ཐབས་བླ་ནམ་མཆིས་པའི་བྱ་བ་མཐར་ཕྱིན་པ་མཛད་བ་འདི་ནི། རྒྱལ་བ་སྲས་དང་བཅས་པ་ཐམས་ཅད་ཀྱིས་བསྔགས་པའི་མེ་ཏོག་གིས་ཡང་དག་པར་མཆོད་ཅིང་བཀུར་བ་
ཡིན་ན་བདག་ལྟ་བུས་ལན་བྱེ་བ་ཕྲག་བརྒྱར་བསྟོད་ཅིང་བསྔགས་བར་བྱེད་པ་ནི་ལྟ་སྨོས་ཀྱང་ཅི་དགོས། དམ་པ་ཉིད་ནས་ཕན་ཐོགས་ཇི་ལྟར་མཛད་པ་འདི་ཐམས་ཅད་བཀས་མངགས་པའི་ཨམ་བན་རྣམས་དང་གྲོས་བྱས་ཏེ། གོང་གི་
སྙན་དུ་བ་ཡར་འབུལ་བར་ཐག་བཅད་ཡོད། ཉིད་དང་རང་རེ་སྔོན་ནས་ཆོས་དང་འཇིག་རྟེན་གཉིས་ཀའི་སྒོ་ནས་འབྲེལ་བ་ཟབ་བར་མ་ཟད། ད་ལམ་གྱི་ཕན་ཐོགས་མཛད་ཚུལ་རྣམས་ཚེ་རབས་ཐམས་ཅད་དུ་རྨི་ལམ་ན་ཡང་མི་བརྗེད་
ཅིང་དྲིན་ལན་གཞལ་བར་བརྩོན་པར་བགྱིད་པ་ལགས། གཏང་རག་གི་ཐོ་ཡིག་འབུལ་རྒྱུ་རྣམས་སྔོན་ནས་དེ་ཀར་ཡོད་པ་དེའི་རྒྱུ་མཚན་གྱི་ལག་བྲིས་མིག་སྟོན་མཛད་ནས་དེ་ཐོག་ནས་བཞེས་པར་ཞུ་ལགས། བསམ་དོན་ཐམས་ཅད་
འགྲུབ་པ་ཡི། །བཀྲ་ཤིས་དགེ་མཚན་དེའི་འབྲས་བུར། །ཞྭ་སེར་རིང་ལུགས་དྲི་མ་མེད། །ཀུན་གསལ་ངོགས་དང་མཉམ་གྱུར་ཅིག་ཅེས་རྡོ་རྗེའི་གསུང་གིས་ཞལ་བཞེས་བླ་ན་མེད་པ་མཛད་ཅིང། བདག་རྐྱེན་དུ། ཡེ་ཁེ་ཨ་ཆི་ཐུ་

[162A]༄༅། །མ་ཧཱ་ཤྲཱི་པཎྜི་ཏ་ཞེས་པའི་ཆོ་ལོ་དང་བཀའ་ཤོག་ནང་མཛོད་ཁ་བཏགས། གསེར་སྲང་གང། དངུལ་རྟ་རྨིག་མ་བཅུ་སོགས་ལེགས་སྐྱེས་ཀྱང་སྤམ་མཐོ་བ་གནང། ཨ་ལག་ཤ་དགོན་པར་བཞུགས་
རིང་ལ་དྭགས་པོ་ཀུན་གྲོལ་ནོ་མིན་ཧན་གྱིས་ཞུས་ནས་ནམ་མཁའ་སྒོ་འབྱེད་ཀྱི་དབང་དང། ཐུགས་རྗེ་ཆེན་པོ་རྒྱལ་བརྒྱ་མཚོའི་དབང། ངག་དབང་ཆོས་རྗེས་ཞུས་ངོར་གཙུག་ཏོར་རྣམ་རྒྱལ་གྱི་དབང་དང། རྗེ་ཉིད་ཀྱི་བཀའ་རྩོམ་ཡི་དམ་
སྒྲུབ་སྐོར་གྱི་ལུང། བཀའ་འགྱུར་བ་བླ་མས་ཞུས་ངོར་ཀླུ་དབང་རྒྱལ་པོ། ཛམ་ལྷ། སྒྲོལ་ལྗང་སོགས་ཀྱི་རྗེས་གནང་བཅོ་ལྔ་སྐོར་དང། གཙང་བ་བླ་མས་ཞུས་ཏེ་ལྕམ་སྲིང་སོགས་ཀྱི་རྗེས་གནང་འགའ་ཞིག་བཅས་རང་རང་གི་འདོད་
མོས་བཞིན་དུ་དམ་པའི་ཆོས་ཀྱི་ཆར་ཕབ་ཅིང། ཕྱོགས་འདུས་ཀྱི་མཇལ་བ་སྟོང་ཕྲག་དུ་མར་ཕྱག་དབང་སོགས་ཀྱིས་རེ་བ་བསྐང། འཇིགས་མེད་པེའི་ལི་གློ་བུར་དུ་ནང་ཚ་བས་དྲག་པོ་ཞིག་གིས་ཟིན་ནས་སྒྲོལ་དཀར་གྱི་རྗེས་གནང་
གཅིག་ཞུས་པར་རྩ་གཟིགས་ཏེ་ཁྱེད་ཀྱི་ནད་འདི་ཟས་དུག་ཡིན་པ་འདྲ་གསུངས། གང་ཡིན་ཀྱང་འདི་ལས་གྲོལ་ཐབས་རྗེ་ཉིད་མ་གཏོགས་རེ་ས་གཞན་མེད་པས་ཐུགས་རྗེས་གཟིགས་དགོས་ཞེས་སྙིང་ཐག་པ་ནས་བློ་བཀལ་བ་ལ་རིལ་བུ་
དང་བུམ་ཆུ་གནང་བས་ཇེ་བདེར་སོང། ཨ་ལག་ཤ་དགོན་དུ་འོངས་ནས་ཞག་བདུན་སོང་མཚམས་རིན་ཆེན་རིལ་བུ་རྒྱུད་ཀྱིས་བཤད་པ་ལྟར་བཏང་བས་ནད་ལས་གྲོལ་ཏེ་སྲོག་གསར་དུ་རྙེད་པ་ལྟ་བུའི་དགའ་སྤྲོ་དཔག་མེད་ཐོབ་

[162B] དེར་བཞུགས་སྐབས་ལན་གཅིག་མནལ་ལམ་དུ་ཁམས་བསངས་གནང་བར་འབུ་ནག་པོ་མང་པོ་ཐོན་པ་ཞིག་རྨིས་བྱུང་གསུངས་པ་ལ་
གསོལ་དཔོན་བསྟན་པ་དར་རྒྱས་ཀྱིས་སྐུའི་བསྙུང་གཞི་ཞིག་ཐོན་པ་ཡིན་ནམ་ཞུས་པས། མི་མང་པོ་ལྷ་ནད་ལས་གྲོལ་པས་སྒྲིབ་པ་དག་པ་ཡིན་འདྲ་གསུངས་ཏེ། འདིས་ཀྱང་ཁེ་འདོད་གྲགས་འདོད་སོགས་ཀྱི་རང་དོན་ཡིད་བྱེད་དང་
ཅུང་ཟད་ཙམ་ཡང་མ་འདྲེས་པར་གཞན་ཕན་ཁོ་ནར་གཞོལ་བའི་ལྷག་བསམ་ཁྱད་པར་ཅན་གྱི་ལག་རྗེས་སུ་མཚོན་པར་གདོན་མི་ཟའོ། །དེར་མ་ཟད་པཎ་ཆེན་རིན་པོ་ཆེའི་ཞལ་ནས་ཀྱང། ངེད་སྟོང་སྐོར་མཁར་ན་ཡོད་སྐབས་རྨི་
ལམ་ལ། ལྕགས་ཀྱི་རྭ་བ་ཟླུམ་པོ་སྒོ་མེད་པ་ཞིག་གི་ནང་དུ་འགྲོ་ས་མ་རྙེད་པར་ཡོད་པའི་ཚེ་མི་ཞིག་གིས་འདིར་འཇམ་དབྱངས་བཞད་པ་ཚང་གིས་སྐས་བཙུགས་འདུག་ཟེར་བར་ཕྱིན་བ་ན་གསེར་གྱི་སྐས་ཤིག་འདུག་པས་དེར་འཛེགས་
ནས་ཐོན་པ་རྨིས་གསུངས་པ་ཡང། སངས་རྒྱས་སྣང་བ་མཐའ་ཡས་ལ་བར་ཆད་བསལ་རྒྱུ་ག་ལ་མཆིས་ཀྱང། སྐུ་འཁོར་རྣམས་འཇིགས་པའི་གཡུལ་ངོ་ལས་བསྲུང་བ་འདིའི་ལྟས་ཡིན་ནམ་སྙམ། དེ་ནས་ལྔ་པའི་ཚེས་བཞི་ལ་ཨ་ལག་
ཤ་དགོན་ནས་ཆིབས་ཁ་ཕྱིར་བསྐྱོད། ཀུན་གྲོལ་ནོ་མིན་ཧན་ནས་ཆིབས་སྐྱེལ་ཞུས། བོ་རོལ་གྱི་ས་ཆར་དགོན་རྙིང་གི་ཤུལ་གཟིགས་ནས་འདིས་དཔྱད་བཟང་བས་སླར་དགོན་པ་ཐོབ་གསུངས་པ་ལ་ཁོང་གིས་ཀྱང་ཕྱིས་སུ་བཀའ་བཞིན་བསྒྲུབས་

[163A]༄༅། །ཨ་ལག་ཤ་ཝང་གིས་རྟ་དགུ་དང། གོས་གསུམ་སོགས་དངོས་འབུལ་དང། ཟི་ལིང་བར་གྱི་འུ་ལ་ཕུལ། ཡེ་ཁེ་ཐོང་གེའི་སར་བསྒྲུབ་བྱ་ཁ་ཤས་བསྙེན་པར་རྫོགས། སྟག་ལུང་དགོན་པའི་ཉེ་ཆར་དེ་ཀའི་
བླ་མ་དགེ་བཤེས་མང་པོ་དང། རྩེས་ཐང་མཁན་པོ་དགེ་བཤེས་བློ་བཟང་བསོད་ནམས་ཀྱིས་ད་ལམ་སྐུ་ཞབས་པཎ་ཆེན་རིན་པོ་ཆེའི་སྐུ་དོན་བསྒྲུབས་པ་འདི་བསྟན་པ་སྤྱི་སྒེར་གྱི་ལ་རྒྱར་ཕན་པ་རྒྱ་ཆེན་པོ་བྱུང་བས་བཀའ་དྲིན་ཆེ་ཞེས་
མཛོད་བཏགས་ཞིག་ཕུལ་ཏེ་སྐྱབས་འཇུག་ཀྱང་ཞུས། སྐུ་འབུམ་དུ་ཕེབས་པ་ལ་དགེ་འདུན་རྣམས་ནས་སེར་སྦྲེང་གིས་བསུས་ཏེ་གཟིམས་ཁང་དུ་ཕྱག་ཕབ་པ་དང། སྐུ་འབུམ་མཁན་པོའི་ཞལ་སྔ་ནས་དང་ལས་སྣེ་སོགས་ཀྱིས་དགའ་དར་
ཕུལ༑ མཁན་པོས་ཞུས་ངོར་སླར་པཎ་ཆེན་རིན་པོ་ཆེར་འབུལ་རྒྱུའི་མཎྜལ་གྱི་བཤད་པ་ཞིག་ལྗགས་རྩོམ་མཛད། དེ་ནས་རོང་བོ་མར་ནང་དགོན་པར་ཕེབས། ཚོ་ལྔའི་སྡེ་གཉིས་མ་འཆམ་པར་སོ་སོས་རྒྱབ་རྩ་བཙལ་ནས་འཁྲུགས་
ཟིང་ཆེ་བར་ཡོད་པ་བསྡུམས་པར་མཛད། གྲོང་བའི་སྐྱེ་བོ་ཕོ་མོ་བརྒྱ་ཕྲག་མང་པོར་བསྙེན་གནས་ཀྱི་སྡོམ་པ་སྩལ་ཅིང། དྲུག་པའི་ཚེས་ལ་གདན་སར་བབས། ཚོགས་ཆེན་ཁྲི་རིན་པོ་ཆེར་གང་ཅིའི་གནས་ཚུལ་ནང་སྦྱར་གྱིས་གསུངས་
པས༑ འོ་ན་བབས་རྒྱུན་འདི་ཐམས་ཅད་གྲྭ་མང་ལ་ཡང་ཁྲོམ་བསྒྲགས་སུ་བཀས་གནང་བ་ཞིག་ཅིས་ཀྱང་ཐུགས་རྗེས་གཟིགས་དགོས་ཞེས་ནན་གྱིས་ཞུས་པར་བརྟེན། སྤྱི་སོས་སྟོན་ཆེན་ཕུལ་པའི་ཐོག་སྐྱབས་མགོན་ཉིད་པཎ་ཆེན་

[163B] ཁྱད་པར་ཞབས་སྡོད་རྣམས་ལ་ལྷ་འབྲུམ་འདེབས་རྒྱུ་སོགས་ཀྱི་ཞབས་ཕྱི་ཧུར་ཐག་ཞུས་པ་དཀོན་མཆོག་གི་ཐུགས་རྗེ་དང། དད་པ་དམ་ཚིག་
གཙང་བའི་སྟབས་ཀྱིས་བསམ་པ་ལྟར་འགྲུབ་པ་བྱུང། ཡིན་ཀྱང་ཁེ་འདོད་གྲགས་འདོད་གཏན་ནས་མེད་པས་བཀའ་ཤོག་སོགས་ཀྱི་གཟེངས་བསྟོད་འདི་སྔན་ཆད་སུ་ལ་ཡང་མ་བསྒྲགས། ད་ལན་ཁྲི་བ་ཚང་ནས་ནན་ཆེས་པའི་ངོ་མ་
ཆོག་པར་ཁྱེད་རྣམས་ལ་བཤད་པ་ཡིན་གསུངས་ཏེ། བཀའ་ཤོག་དང་གོང་གི་ཆབ་ཤོག་དེ་ཡང་ཀློག་ཏུ་བཅུག་ཁྲི་རིན་པོ་ཆེ་ནས་ཀྱང་ཕྱག་གསུམ་ཕུལ་ཏེ། སྐྱབས་མགོན་མཆོག་གིས་ཕྲན་ལ་ཐུགས་བརྩེ་བ་ཆེན་པོས་མནལ་ལམ་
ཡ་མཚན་པ་སོགས་སྐུ་ན་ཕྲ་མོའི་དུས་ནས་མང་དུ་གསུངས་པ་ཡོད་ཀྱང་བཀའ་རྒྱ་མ་ཁྲོལ་བས་སྔོན་ཆད་སུ་ལ་ཡང་མ་བཤད། དེ་རིང་ནང་ནས་གཅིག་ཙམ་གླེང་ཆོག་པ་ཐུགས་རྗེས་གཟིགས་དགོས། དེ་ཡང་སྔོན་ལན་གཅིག་རྗེ་ཉིད་ནས་
མནལ་ལམ་དུ། ལུས་གསེར་ལས་གྲུབ་པའི་འབྲུག་ཅིག་ནམ་མཁའ་ནས་བབས་པའི་སྟེང་དུ་གདན་ཁྲི་ཕུན་སུམ་ཚོགས་པ་ཞིག་བཤམས་ཏེ། དེའི་སྟེང་དུ་རྗེ་ཉིད་བཞུགས་ནས་འབྲུག་གྲག་བཞིན་དུ་ནམ་མཁར་བྱོན་པ་ཞིག་རྨིས་གསུངས་
པ་དེ་ཀའི་ཐོག་ཏུ་བབས་པར་སྣང་བས་སྔོན་གྱི་མཛད་པ་དེ་དག་ལ་རྗེས་སུ་ཡི་རངས་ཤིང། སླན་ཆད་ཀྱང་ཞབས་པད་བསྐལ་བརྒྱའི་བར་དུ་བརྟན་པར་བཞུགས་ནས་མཛད་པ་ངོ་མཚར་བསམ་གྱིས་མི་ཁྱབ་པ་དུ་མ་སྟོན་དགོས་ཞེས་

[164A]༄༅། །གསོལ་བ་འདེབས་པ་དང་སྦྲགས་ཏེ། མཛོད་བཏགས་དྲི་མ་མེད་པ་ཞིག་ཕུལ་ཞིང། དེའི་མཇུག་ཏུ་དཔོན་སློབ་ཚང་མས་མཇལ་དར་རིམ་བཞིན་ཕུལ། ཁམས་སྟོང་སྐོར་སྦྲུལ་པའི་སྐུ་ཕེབས་
པར་བཞེད་པ་བཞིན་འཁྲུལ་འཁོར་གྱི་ལུང་སོགས་ཆོས་བཀའ་མང་དུ་སྩལ། དོན་གཉེར་ཅན་ཁ་ཤས་ལ་བླ་མ་མཆོད་པའི་ཁྲིད་ཅིག་ཀྱང་བཀའ་དྲིན་བསྐྱངས། ལ་ཁ་ཧུ་ཐོག་ཏུ་སྐུ་ཁམས་ཤིན་ཏུ་བསྙེལ་བའི་དོན་དུ་གདན་དྲངས་
པར་ཕེབས་ཏེ་ལྷོ་སྒོ་གནང་ཞིང་སྤྲུལ་སྐུ་གསལ་དྭངས་མྱུར་དུ་ཕེབས་པའི་བསྐུལ་མ་མཛད། དེའི་ལམ་ཁར་ཤོ་བེ་ཧ་ཐོན་དུས་ཆོས་སུ་གྱུར་པའི་སར་གདན་དྲངས་ནས་མི་ཁྱིམ་བཅུ་སོགས་དངོས་འབུལ་བསྟར་བར་གཤིན་པོ་རྗེས་
འཛིན་གྱི་དམིགས་པས་མཚམས་སྦྱོར་གནང་སྟེ་བར་དོའི་འཕྲང་ལས་བསྒྲལ། སླར་བྱོན་ཏེ་གྲུབ་པའི་གནས་མཆོག་དབེན་གནས་ཐར་པ་རྩེར་བཅད་རྒྱ་རྒྱུན་རིང་གནང། རོང་པོ་མར་ནང་ནས་ནང་སོ་དང་དགོན་པའི་ཆེ་བགྲེས་ཐམས་
ཅད་འདོད་མཐུན་གྱིས་དགོན་པ་ཕུལ་ཏེ་བླ་མ་ཞིག་དགོས་ཚུལ་སྔར་ལན་གཉིས་ཞུས་ཀྱང་ཞལ་གྱིས་མ་བཞེས་པར་ཡང་བསྐྱར་ཨུ་ཚུགས་ནན་གྱིས་ཞུས་པས་དུས་འཁོར་སློབ་ཟུར་རབ་བརྟན་རྒྱ་མཚོ་བསྐོ་བཞག་དང་རྫོང་སྟ་མཛད་
དེ་ནས་གསེར་ཏོག་ནོ་མིན་ཧན་དང། ཕྱག་རྡོར་པེའི་སི་གཉིས་ཀྱིས་སྔར་གདན་འདྲིན་གྱི་ཞུ་བ་རིམ་པར་ཕུལ་བ་བཞིན་ཆིབས་བསྐྱོད་དེ་བཅུ་པའི་ཚེས་བཞི་ལ་གསེར་ཏོག་དགོན་དུ་བབས། དེའི་ཚེས་དྲུག་ནས་བཟུང་བཅུ་གཅིག་པའི་

[164B] ཉི་མ་སྤས་པའི་ལུགས་ཀྱི་སྒྲོལ་མ་ཉེར་གཅིག་
ཀུན་རིག་རྣམ་འཇོམས། གདུགས་དཀར་ལྷ་མང། ཚེ་དཔག་ལྷ་དགུ་ཐུགས་རྗེ་ཆེན་པོ་རྣམས་ཀྱི་དབང། སྣར་ཐང་བརྒྱ་རྩ། མགོན་པོ་བཀའ་བཅུ་གསུམ། འཇམ་དབྱངས་ཆོས་སྐོར་དང། ལྷོ་བྲག་སྙན་བརྒྱུད་ཀྱི་ནང་གི་དབང་དང་
རྗེས་གནང་མཐའ་དག་གཞན་ཡང་སྒྲོལ་དཀར། ཚེ་དཔག་མེད་དཀར་པོ། རྟ་མགྲིན་གསང་སྒྲུབ། སྨན་བླ་མཆེད་བདུན། རྡོར་སེམས་གཙོ་རྐྱང། བླ་མེད་རྡོ་རྗེ་སེམས་དཔའ་ཡབ་ཡུམ། འཇིགས་བྱེད་སྔགས་བཏུ། བཀའ་གདམས་
ལྷ་བཞི། འཇམ་ལུགས་ཚེ་དཔག་མེད་ལྷ་ལྔ། བ་རི་ལུགས་ཀྱི་རྣམ་འཇོམས། འཇམ་དབྱངས་ནག་པོ། སྣ་ཚོགས་ཡུམ། དྲག་པོ་སུམ་སྒྲིལ། ཡེ་ཤེས་ཁྱུང་ཁྲ། ཁྱུང་ནག་མེའི་སྤུ་གྲི་གཏུམ་པོ་ཁྱུང་ལྔ། སེང་གདོང་མ་རིགས་
གསུམ། སེང་གདོང་མ་སྔོན་མོ། ཛམ་ལྷ་སེར་པོ། ཛམ་ལྷ་ནག་པོ་རྣམས་ཀྱི་རྗེས་གནང། རིགས་ཚོགས། བྱམས་ཆོས། བྱང་ས། བློ་སྦྱོང་མཚོན་ཆ་འཁོར་ལོ། བློ་སྦྱོང་སྙན་བརྒྱུད་ཆེན་མོ། །མཁས་གྲུབ་རྗེའི་གསུང་ཐོར་བུ་
བདེ་ལམ། རྒྱལ་དབང་སྐལ་བཟང་རྒྱ་མཚོའི་གསུང་ལེ་ཚན་ཁ་ཡར། ཀུན་མཁྱེན་གོང་མའི་གསུང་གི་ལམ་རིམ་དམར་ཁྲིད་དང། ཡི་དམ་སྒྲུབ་སྐོར་སོགས་ཀྱི་ལུང། དགའ་ལྡན་ལྷ་བརྒྱ་མའི་ཁྲིད་སོགས་ཟབ་པ་དང་རྒྱ་ཆེ་བའི་

[165A]༄༅། །ཆོས་ཀྱི་འཁོར་ལོ་རྒྱ་ཆེར་བསྐོར། ཚེས་བཅུ་གསུམ་ལ་གསེར་ཏོག་དགོན་ནས་བཏེགས་ཏེ་ཕྱིར་ཕེབས་པའི་ལམ་ཁར་བླ་མ་སྨྱང་གནས་པས་རི་སྙིང་པོར་གདན་དྲངས་ཏེ་བསྙེན་བཀུར་ཡང་དག་
ཞུས༑ སྣང་རང་བཞུགས་སྐབས་བསྟན་པའི་གེགས་ཆག་དང་སྙིགས་དུས་ཀྱི་སེམས་ཅན་རྣམས་བསོད་ནམས་དམན་པའི་དབང་གིས་པཎ་ཆེན་ཐམས་ཅད་མཁྱེན་པ་གློ་བུར་དུ་ཞིང་གཞན་ལ་དགོངས་པ་གཏད་བའི་གནས་ཚུལ་ཟི་ལིང་
ཨམ་བན་གྱི་ཡི་གེ་འབྱོར་འཕྲལ་ཐུགས་ངལ་ཚད་མེད་པ་གནང་ཞིང། རྟ་བཤད་ཀྱིས་ཕྱིར་གདན་སར་ཕེབས་ཏེ་བཅད་རྒྱ་དམ་དུ་མཛད། དེའི་ཚེ་ཐུགས་ཤིན་ཏུ་སྐྱོ་བས་བླ་མ་རྗེས་སུ་དྲན་ཅིང་ཐུགས་རྗེ་བསྐུལ་བའི་ཕྱིར་གདུང་བའི་
མགུར་དབྱངས་མཛད་པ་ནི། འདི་ལྟར། དཔལ་རིགས་ལྔ་རིགས་བརྒྱ་རིགས་གསུམ་གཙོ། །རིགས་ཀུན་འདུས་དྲུག་པ་རྡོ་རྗེ་འཆང། །རྗེ་བློ་བཟང་དཔལ་ལྡན་ཡེ་ཤེས་ཞེས། །མཚན་བརྗོད་པར་དཀའ་བའི་ཞབས་ལ་འདུད། །སྙིང་
ཆོས་ཀྱི་འཁོར་ལོའི་ཟེའུ་འབྲུའི་དབུས། །གདན་དྲི་བྲལ་པདྨ་ཉི་ཟླའི་སྟེང། །དུས་འབྲལ་བ་མེད་པར་རྟག་བཞུགས་ནས། །རྒྱུད་སྨིན་ཅིང་གྲོལ་བར་བྱིན་གྱིས་རློབས། །སྐྱོན་མཚོ་ལྟར་རྔོལ་བ་དེང་གི་དུས། །ལྷ་དཀར་པོའི་
ཕྱོགས་རྣམས་མཐུ་ཆུང་ཞིང། །བདུད་དགའ་རབ་དབང་ཕྱག་དཔུང་ཚོགས་རྒྱས། །བྱང་དང་ལྡན་འགྲོ་རྣམས་སྐལ་དམན་པས། །སྐྱབས་ཟླ་མེད་ཁམས་གསུམ་སྐྱེ་དགུའི་གཉེན། །དཔལ་ཐུབ་བསྟན་ཡོངས་ཀྱི་མངའ་བདག་

[165B]མགོན་མཚུངས་མེད་རྗེ་བཙུན་རྡོ་རྗེ་འཆང། །དུས་གློ་བུར་ཆོས་ཀྱི་དབྱིངས་སུ་ཐིམ། །ཞྭ་སེར་ཐོགས་ཡོངས་ཀྱི་གཙུག་གི་རྒྱན། །མ་འགྲོ་བ་ཀུན་གྱི་དེད་དཔོན་ཁྱོད། །དུས་ད་ལྟ་དག་པའི་ཞིང་གཤེགས་ན། །དམན་བདག་
ཅག་མགོན་སྐྱབས་སུ་ལ་ཞུ། །སྐུ་མཚན་དཔེ་མཐོང་བའི་ཡུལ་ལས་འདས། །གསུང་ཚངས་དབྱངས་ཐོས་པའི་གོ་སྐབས་བྲལ། །ཐུགས་མཁྱེན་བརྩེ་དྲན་ཀྱང་གཟུགས་བརྙན་ཙམ། །ཡིད་ཅི་བྱ་གཏོལ་མེད་ཀྱེ་མ་ཧུད། །སྤྲིན་བྲལ་ཡང་མིག་
ནས་ཆར་རྒྱུན་བབས། །མེས་མ་བསྲེགས་ཡིད་ཀྱི་བུད་ཤིང་ཚིག་རླུང་མ་གཡོས་ལུས་ཀྱི་འཁྲི་ཤིང་འདར། །དུས་དེ་རིང་འགལ་བའི་ཆོས་ཀྱིས་མནར། །མལ་བདེ་བར་བསྡད་ཀྱང་ཚེར་ལས་རྩུབ། །ཟས་ཞིམ་པོ་ཟོས་ཀྱང་དུག་
ལས་ཁ། །གནས་ཡིད་མཐུན་བསྟེན་ཀྱང་སྡོད་མི་སྤྲོ། །ལས་བྱས་ཚང་སྐྱོ་བའི་གྲོགས་སུ་ཤར། །ཞེས་སོགས་མཇུག་ཡང་སྲིད་མྱུར་འབྱོན་དང་འབྲེལ་བ་ཞིག་བཀའ་རྩོམ་གནང་བ་ཕྱིས་སུ་བཀྲ་ཤིས་ལྷུན་པོ་དང་གཙང་ངོས་ཀྱི་
དགོན་ཁག་སོ་སོ་ནས་ཀྱང་ཚོགས་འདོན་ལ་གཙོ་བོར་བྱེད་པ་ཞིག་བྱུང་ཞིང། ཡབ་སྲས་ཐུགས་བསྐྱེད་ལྷན་ཅིག་པའི་རྟེན་འབྲེལ་གྱིས་མཆོག་སྤྲུལ་རིན་པོ་ཆེ་ཡང་མ་འགྱངས་པར་ཕེབས་ཏེ་མཁའ་མཉམ་ལུས་ཅན་ཡོངས་
ཀྱི་མགོན་དུ་གྱུར་པ་འདི་ལགས་སོ། །དེའི་ཚེ་ལྕགས་གླང་གི་ལོ་གསར་སོགས་དགོན་པའི་ནང་ལྟ་ཞོག་དགོན་དུ་གཏོགས་ཚད་སུས་ཀྱང་བྱས་མི་ཆོག་པར་བཀས་བཅད་ཅིང་གླིང་མེ་འབུལ་དུ་བཅུག་སྟེ། ཟླ་བ་གཅིག་གི་རིང་

[166A]༄༅། །ལ་དགོངས་རྫོགས་བསྒྲུབས། རྗེ་ཉིད་ནས་ཧ་ཅང་ཐུགས་ངལ་བའི་རྣམ་པ་གནང་བར་དཔོན་ཝང་དང་བླ་བྲང་སྐུ་འཁོར་དགོན་པའི་ཆེ་བགྲེས་རྣམས་རྟབ་རྟབ་པོར་གྱུར་ཏེ་སྐུ་རིམ་ཞབས་བརྟན་
ཕོན་ཆེར་བསྒྲུབས་ཀྱང་སྐུ་ཁམས་རིམ་ལོད་དུ་སོང་བས། ཐམས་ཅད་ཤིན་ཏུ་བྲེད་ནས་གཉིས་པའི་ཚེས་ལ་གཟིམས་ཆུང་དུ་དགོན་སྤྱིས་ཞབས་བརྟན་ཕུལ་བར་ལན་དུ། སྤྱིར་སེམས་ཅན་གྱི་བདེ་སྐྱིད་སངས་རྒྱས་ཀྱི་བསྟན་
པ་ལ་རག་ལས། དེ་འཛིན་གྱི་སྐྱེས་བུ་མང་ཡང་རྒྱལ་བ་ཡབ་སྲས་གཉིས་དང་ལྕང་སྐྱ་རིན་པོ་ཆེ་གསུམ་བསྟན་པའི་སྲོག་ཤིང་ཡིན། རྒྱལ་དབང་རིན་པོ་ཆེ་སྐུ་ན་ཕྲ། ལྕང་སྐྱ་རྡོ་རྗེ་འཆང་དགུང་ལོ་ཆེས་སྨིན། པཎ་ཆེན་ཐམས་
ཅད་མཁྱེན་པ་སྐུ་ན་དར་ལ་བབ་ཅིང་སྐུ་ཆེ་བའི་ཡོན་ཏན་མཐའ་མེད་པ་ཞིག་ཡིན་ཀྱང་མཛད་པ་འདི་འདྲ་བསྟན་པ་ནི། ཉིན་གུང་ཉི་མ་ནུབ་སོང་བ་ལྟ་བུ་ཡིན་པས་སེམས་མི་འགྱོད་པའི་ཐབས་ག་ལ་ཡོད། རང་རེ་དགེ་
ལུགས་པ་རྣམས་ལ་འདི་ལས་ཐུ་བ་ཡོང་རྒྱུ་མེད་པས་སྡུག་པའི་དུས་སུ་སྡུག་པ་ངོ་ཤེས་དགོས་ཞེས་སོགས་གསུང་རུས་པ་ཅན་དུ་མ་དང། ཁྱེད་རྣམས་ནས་ཆོས་འཆད་ཉན་སྒྲིགས་ལམ་ཀུན་སྤྱོད་སོགས་སངས་རྒྱས་ཀྱི་བསྟན་པ་
ལ་ཕན་ངེས་ཤིག་གནང་ན་དེད་ཀྱང་ཡུན་རིང་སྡོང་རྒྱུའི་འདུན་པ་བྱེད་གསུངས་ཏེ་བྱང་ཆུབ་སེམས་དཔའ་རྣམས་ཀྱི་ནི། །འགྲོ་དོན་ཐུགས་ལ་དགོངས་འགྲུབ་ཤོག་ཅེས་པའི་སྤྱོད་འཇུག་གི་ལུང་ཡང་འདྲེན་པར་མཛད་པས་དགོངས་

[166B] པཎ་ཆེན་རིན་པོ་ཆེའི་མཆོག་སྤྲུལ་མྱུར་འབྱོན་གྱི་ཆེད་དུ་ཐར་པ་རྩར་བཅད་རྒྱ་གནང་བའི་མཐར་དཔལ་རྡོ་རྗེ་འཇིགས་བྱེད་ཀྱི་ཞི་བའི་སྦྱིན་སྲེག་གི་ཚེ་ཐབ་དཀྱིལ་དུ་འཇའ་ཚོན་གསལ་བོ་ཞིག་ཤར་པ་དེར་
འཁོད་ཀུན་གྱིས་མངོན་སུམ་དུ་མཐོང། གཙང་སྒར་བའི་ལས་སྣེ་ཐམས་ཅད་དང། དཔོན་ཝང་ནས་ཀྱང་ཞུ་བ་ཕུལ་ཏེ། །གཙང་སྒར་དུ་ཆིབས་བསྒྱུར་ངང་བདག་མཛད་དགོས་ཚུལ་བྱུང་བ་འདོད་མོས་བཞིན་གནང་སྟེ། རྒྱུད་པ་སློབ་
ཟུར་དཀོན་མཆོག་བདེ་ཆེན་དེ་ཀའི་ཁྲིར་བསྐོ་བཞག་མཛད། ཝང་དབུ་སུ་ཕེབས་རྒྱུར་དངུལ་སྲང་བརྒྱ། གོས་ཆེན་བཅུ། རྟ་བཅུ་སོགས་དབོན་གཡོག་ཐམས་ཅད་ལ་རྫོང་ཆ་སྤམ་མཐོ་བ་སྩལ། ལྔ་པའི་ཚེས་ལ་ཟི་ལིང་དུ་ཕེབས་ཏེ་
པཎ་ཆེན་ཐམས་ཅད་མཁྱེན་པའི་སྐུ་གདུང་ལ་མཇལ་ནས་མཆོད་པ་རྒྱ་ཆེན་པོ་ཕུལ་ཏེ་ཕུར་ཚུགས་གསོལ་འདེབས་རྒྱུན་རིང་དང་ཐུགས་ཀྱི་དགོངས་པ་རྫོགས་པའི་སྨོན་ལམ་ཆོས་སྤྱོད་ཀྱི་རིམ་པ་རྒྱས་པར་མཛད། གདུང་འབུལ་ལ་དངུལ་
གྱི་མཎྜལ་ནང་མཛོད་སྣ་ལྔའི་སྣེ་འདོགས་ཅན། དངུལ་སྲང་ལྔ་བརྒྱ། གོས་དར་རས་ཆ་སོགས་ཕོན་ཆེ་བ་དང། མཛོ་ཁ་གཞོན་བརྒྱ་སོགས་འབུལ་བ་ངོས་གཙང་བ་ཕུལ། ཕྱག་མཛོད་ཆེན་མོ་དང། གསོལ་དཔོན་མཁན་པོ་སོགས་
རྩེ་དྲུང་མཐོ་དམན་ཐམས་ཅད་ལ་ཡང་བབས་འོས་ཀྱི་གནང་ཆ་མཛད། རྗེ་ཉིད་ལ་པཎ་ཆེན་མཆོག་ནས་རྒྱུན་བཞེས་ཀྱི་སྐུ་ཆོས་དང་སྐུ་གཟན་འཁྲུལ་མེད། ཕྱག་རྗེས་ཅན་གྱི་ཙོང་ཁ་བརྒྱད་ཅུའི་སྐུ་ཐང་ཁྱད་འཕགས། སྐུ་འདྲ་དུ་མ་

[167A]༄༅། །སོགས་རྟེན་སྐལ་སྤམ་མཐོ་བ་དང། ཟང་ཟིང་གི་དངོས་སྐྱེས་ཀྱང་གྱ་ནོམ་པ་ཕུལ། བ་ཡན་ནོར་བར་དུ་སྐུ་གདུང་རིན་པོ་ཆེར་ཕེབས་སྐྱེལ་ཞུས་ཤིང། གསོལ་དཔོན་མཁན་པོ་སོགས་ལ་ཚེ་
དཔག་གྲུབ་རྒྱལ་ལུགས་ཀྱེ་རྗེས་གནང་སྩལ། ཕྱིར་ཕེབས་པའི་ལམ་ནས་སྐུ་འབུམ་དུ་སྟག་མཚེར་དཔོན་སློབ་ཡེ་ཤེས་སྐལ་བཟང་གིས་ཞུས་ངོར་མགོན་པོ་བར་ཆད་ཀུན་སེལ་དང་མགོན་དཀར་གྱི་རྗེས་གནང། དེ་སྐབས་ཀྱི་
མཁན་པོ་ཆེ་ཤོས་བློ་བཟང་བསྟན་པར་སྐྱེས་རབས་སོ་བཞི་པའི་བཤད་ལུང། གཞན་དོན་གཉེར་ཅན་སོ་སོ་ལ་ཡང་འདོད་ཆོས་དུ་མ་དང། རབ་བྱུང་བསྙེན་རྫོགས་ཉི་ཤུ་སྐོར་གནང། གདན་སར་འབབ་ཉིན་པཎ་ཆེན་རིན་
པོ་ཆེའི་ན་བཟའ་ལ། མཆོད་རྫས་སྣ་ཚོགས་ཐོགས་པའི་རྟ་པ་མང་པོས་མདུན་བདར་ཏེ་བསུ་བའི་བཀོད་པ་ཕུན་སུམ་ཚོགས་པ་དང་བཅས་མཆོད་ཁང་ཆེན་མོའི་ནང་དུ་གདན་དྲངས་ཏེ། རྗེ་ཉིད་ཀྱིས་དབུ་མཛད། དགེ་འདུན་
མང་མས་སྤྱན་འདྲེན་ཁྲུས་གསོལ་དང་སྨོན་ལམ་ལྷན་ཅིག་ཏུ་མཛད། ཐར་པ་རྩེར་ཞག་བདུན་དུ་ཆབ་ཚན་མཛད་པའི་སེང་བར་དུ་ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་ལ་འཇམ་དབྱངས་ཆོས་སྐོར་དང་སྣར་ཐང་བརྒྱ་རྩའི་
རྗེས་གནང་སྩལ། བར་སྐབས་སུ་ཨུརྒེ་ནས་གདན་དྲངས་པར་བྱོན་ཏེ་སྐུ་རིམ་སོགས་ཀྱིས་བཞེད་པ་བསྐང་ཞིང་ངེ་ཕྱོགས་ཀྱི་སྦྱིན་བདག་སོ་སོའི་འདོད་པ་ཚིམ་པར་མཛད། དངུལ་རིའི་ལྷ་སྡེར་ཕེབས་ཏེ། སེར་མང་ལ་དུས་

[167B] མི་སྐྱ་རྣམས་ལ་རྐུས་ཁྲིམས་སྔོམ་དགོས་པ་སོགས་འཕྲལ་ཡུན་དུ་ཕན་པའི་ལུགས་གཉིས་ཀྱི་བསླབ་སྟོན་མང་དུ་སྩལ། ཉིན་གཅིག་ལུང་སྟོང་འགའ་ཞིག་ཏུ་སྐྱོ་སངས་ལྟ་བུར་ཕབས་པས་རྐྱང་
ཞིག་མེ་མདས་རྐང་པ་བཅག་སྟེ་འགྲོ་མ་ཐུབ་པར་ཡོད་པ་གཟིགས་ནས་རྨ་བཅོས་བྱེད་དུ་བཅུག་འོན་ཀྱང་མཚན་མོ་སྤྱང་ཀིས་བསང་པའི་སར་ཕྱི་ཉིན་ཡང་ངོ་གལ་ཆེར་གནང་གིས་ཕེབས་ཏེ་བསྔོ་སྨོན་གྱིས་མཚམས་སྦྱོར་གནང་བ་ལ་
དཔག་ན་རྗེ་བཙུན་མི་ལས་ལྕི་བ་སེར་སྐམ་མའི་འོག་ནས་སྲིན་བུ་ཕྲ་ལ་རིང་བ་ཞིག་དྲངས་པའི་ལོ་རྒྱུས་ལྟར་སྔོན་གྱི་ལས་འབྲེལ་ཅན་ཞིག་ཏུ་གོར་མ་ཆག་གོ་སླར་ཕེབས་ནས་གདན་སར་དགེ་འདུན་ཉིས་སྟོང་ཙམ་ལ་ཇ་བག་གཉིས་
རེའི་རྩིས་ཀྱི་སྐུ་འགྱེད་དང། དགོན་ལག་སོ་སོར་ཡང་མང་འགྱེད་གྱ་ནོམ་པ་གནང། ཨ་མཆོག་སྒར་བ། སྔོན་པོ་ཐང་སྒར་བ། གྱི་ལིང་སྒར་བ། ལུང་ནག་དགོན། མཆོད་རྟེན་ཤར་གྱི་དགོན། གཙོས་སྒར་བ། རྩམ་སྡེར་སྒར་པ་
སོགས་ནས་གདན་དྲངས་པ་རྣམས་ལ་འདོང་སྦྱར་གྱི་ཆོས་བཀའ་ཅི་རིགས་གནང་ཞིང། སྒྲིགས་ལམ་ཉམས་གསོས་སོགས་བསླབ་བྱ་ཞིབ་པར་སྩལ་ཏེ་རེ་བ་ཚིམ་པར་མཛད། དགེ་འཕེལ་གྱི་རི་ཁྲོད་པ་རྣམས་ལ་སྙིང་པོ་དོན་གསུམ་གྱི་ཁྲིད་
རྒྱས་པ་དང། དཔོན་མོ་ཨ་ཀས་ཞུས་ངོར་སྒྲོལ་དཀར་གྱི་རྗེས་གནང་སྩལ། ཐར་པ་རྩེར་བཅད་རྒྱ་གནང་སྟེ་དཔལ་འཁོར་ལོ་སྔོམ་པའི་བསྙེན་སྒྲུབ་ཟབ་མོའི་ཉམས་བཞེས་ཉིན་མཚན་ཁོར་ཡུག་ཏུ་འདའ་བར་མཛད་ཅིང་མཇུག་ཏུ་ཁ་སྐོང་

[168A]༄༅། །གི་སྦྱིན་སྲེག་གནང། ཀ་མངོའི་སྡེ་བ་ཐུན་མོང་ནས་གདན་དྲངས་པར་ཆིབས་བསྐྱོང་ནས་སྐྱ་སེར་ཉིས་སྟོང་དུ་ཉེ་བར་ཐུགས་རྗེ་ཆེན་པོ་ལྷ་ལྔའི་དབང་གནང་སྐབས་གཟིམས་ཆུང་སྟེང་དུ་འཇའ་
ཚན་སྣ་ལྔ་དབྱིབས་ཟླུམ་པོ་སོག་གུར་ཆེ་བའི་ཚོད་ཙམ་ཞིག་ཤར་བ་ཀུན་གྱིས་མཐོང་བས་ངོ་མཚར་དང་དང་གུས་ལྷག་པར་འཕེལ། མཇུག་ཏུ་ཐམས་ཅད་ཀྱིས་ཚོགས་བསག་སྒྲིབ་སྦྱོང། ཉེས་སྦྱོང་སྣ་གཅིག་སྤོང་བ་ཚུན་
ཆད་ཀྱི་དམ་བཅའ་རེ་བྱེད་དགོས་གསུངས་ཏེ། ཐབས་མཁས་ཀྱི་སྒོ་ནས་དགེ་བའི་ལམ་ལ་སྦྱར། དགོན་པའི་འདུ་ཁང་ཐེབས་ཀྱི་དངུལ་སོགས་སྔར་གནང་བའི་སྟེང་དུ་ང་ལན་ཡང་རྟ་ནོར་ལྔ་བཅུ་སྐོར་ཞིག་སྩལ། དགེ་བཤེས་
འཇམ་དབྱངས་གྲགས་པས་གཙོས་སྟག་ལུང་སྒར་ནས་གདན་དྲངས་པར་ཐུགས་རྗེ་ཆེན་པོའི་དབང་དང། བེག་ཙེའི་རྗེས་གནང་སོགས་ཆོས་བཀའ་མང་དུ་གནང། ལམ་ནས་དགོན་པ་ཆེ་ཆུང་དང་གྲོང་བ་ཐམས་ཅད་ཀྱིས་རང་
འབྱོར་དང་བསྟུན་པའི་བསྟེན་བཀུར་ཡང་དག་པ་ཞུས་ཤིང། དེ་དག་ཀུན་ལ་བྱང་ཆུབ་མཆོག་གི་འབྲས་བུ་ཅན་གྱི་དགེ་བའི་ས་བོན་བླ་ན་མེད་པ་བསྐྲུན་པར་མཛད་དེ་སླར་གདན་སར་ཕེབས། དགུང་ལོ་ང་ལྔ་པ་ཆུ་ཕོ་སྟག་གི་ལོ་
གསར་ལ་བཞུགས་གྲལ་གྱི་མགོན་དུ་ཕེབས། སྨོན་ལམ་གསུང་ཆོས་སོགས་སྔར་འཁྱུད་བཞིན་གནང་ཞིང། དགེ་ཚུལ་ལྔ་བཅུ་སྐོར་དང་བསྙེན་རྫོགས་བརྒྱ་དང་བཅོ་བརྒྱད་བསྒྲུབས། བཅོ་ལྔའི་གསོ་སྦྱོང་ལ་ཕེབས་ཏེ་སོ་ཐར་

[168B] ཉིན་རེ་བཞིན་ཕྱོགས་འདུས་ཀྱི་མཇལ་བ་སྟོང་ཕྲག་དུ་མ་ལ་ཕྱག་དབང་སོགས་ཀྱིས་རེ་བ་བསྐང། སྨད་སོག་གི་གྲྭ་རྒྱུན་སྤྱི་ནས་གསོལ་བ་བཏབ་པ་བཞིན། ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ། ཁྲི་ཆེན་ནམ་
མཁའ་བཟང་གི་སྤྲུལ་པའི་སྐུ། དགོན་པའི་ཁྲི་གདན་ཟུར། སྨད་སོག་གྲྭ་རྒྱུན་ཐམས་ཅད་ལ་རྣམ་སྲས་བཀའ་བཅོ་ལྔའི་རྗེས་གནང་སྩལ། གཉིས་པའི་ཚེས་ལ་ཧར་ཆེན་ཧོ་བེའི་སིའི་ཤོག་ནང་སོ་ཡི་དམ་སྐྱབས་ཀྱིས་ཚོགས་པར་མང་
འགྱེད་དང། ཞལ་ཐང་གྲས་མཚུངས་བརྒྱ་དང་བཞི་བཅུ་མཆོད་རྫས་དུ་མ་སོགས་གསར་འཇོག་བྱས་པའི་ཐོག་ཚོགས་དབུས་སུ་གདན་དྲངས་ཏེ་དངུལ་སྲང་ཉིས་བརྒྱ་གོས་དར་ཉེར་སྤྱང་སོགས་ཀྱི་འབུལ་བ་བཏེགས། བཀྲ་ཤིས་དགེ་འཕེལ་
ཀྱི་རི་ཁྲོད་པ་རྣམས་ནས་ཞུས་པ་བཞིན་མཆོད་ཁང་ཆེན་མོར། བླ་མ་གདན་ཟུར་འདུས་ཚོགས་མང་དང་བཅས་པར་ཉིན་གཉིས་ཀྱི་རིང་མི་འཁྲུགས་པ་ལྷ་དགུའི་དབང་ཆེན་དང། གཟིམས་ཆུང་ཐུབ་བསྟན་ཕོ་བྲང་དུ་བླ་སྤྲུལ་ཧྲག་བསྡུས་
རི་པ་རྣམས་དང་བཅས་པར་བདེ་མཆོག་དྲིལ་བུ་ལྷ་ལྔའི་དབང་བཞི་རྫོགས་པར་གནང། ཡི་དམ་སྐྱབས་ནང་སོ་ངོ་གཡོག་ལ་མཁའ་སྤྱོད་མ་དང་ཛམ་ལྷའི་རྗེས་གནང་སྩལ་ཅིང་ཐོན་ཕྱག་གི་གནང་ཆ་སྤམ་མཐོ་བ་མཛད། དེ་ནས་ཐར་པ་
རྩེར་ཕེབས་ཏེ་རེ་ཞིག་བཅང་རྒྱ་གནང། ཁྲི་རིན་པོ་ཆེ་བསོད་ནམས་གྲགས་པས་གཙོས་ཚོགས་མང་ནས་གསོལ་བ་བཏབ་པ་བཞིན་ཉིན་དགུའི་བར་དུ་འཇམ་མགོན་བལ་མའི་གསུང་གི་ཉིང་ཁུ་ལེགས་པ་ཤད་སྙིང་བོའི་བཤད་ལུང་ཤིན་ཏུ་

[169A]༄༅། །རྒྱས་པ། འོལ་སྤྱི་དང་གཡམ་ལ་རྒྱུག་གིས་གང་སླ་ས་ནས་འབྱམས་བཤད་བྱེད་པ་ལྟ་བུ་མ་ཡིན་པར་དཀའ་བའི་གནད་ལ་དམིགས་ཕུག་པའི་དགག་བཞག་གི་བཤད་པ་ཆེས་ངོ་མཚར་བ་
མང་དུ་གནང་བས། སངས་རྒྱས་བསྐྱངས་དང་དཔལ་ལྡན་ཟླ་བ་གྲགས་པ་སླར་མངོན་སུམ་དུ་བྱོན་པ་གོར་མ་ཆག་སྙམ་དུ་བླ་མ་ལ་གུས་པ་དང། ཟབ་མོའི་ཆོས་ལ་ཡིད་ཆེས་ཀྱི་འདུན་པ་རྣམས་ཕན་ཚུན་འགྲན་པ་བཞིན་དུ་
འཕེལ་བར་གྱུར་ཏེ། གཞུང་ཉིད་ཀྱི་མཇུག་ཏུ། རེ་འགའ་རྒྱལ་ལ་དམིགས་པའི་དང་པ་སྐྱེས། །སྐབས་འགར་ཤིང་རྟ་ཆེན་པོའི་སྐུ་དྲིན་དྲན། །གཞན་ཚེ་མཁས་པའི་བཤེས་ལ་གུས་པ་དང། །ཉམ་ཆུང་འགྲོ་ལ་སྙིང་ནས་
བརྩེ་བ་དང། །བསྟན་པ་རིན་ཆེན་རིང་དུ་གནས་འདོད་པ། །འདི་དག་ཕན་ཚུན་འགྲན་བཞིན་འཕེལ་བར་གྱུར། །ཅེས་གསུངས་པ་ལྟར་གྱི་གནས་ཚུལ་མངོན་དུ་གྱུར་ཅིང། འདི་ནི་ཤེས་རབ་མཆོག་གི་བསམ་གཏན་པ། །ཚུལ་
ཁྲིམས་དག་པའི་མགོ་ལ་འདུག་པ་པོ། །རྒྱལ་པའི་གདུང་འཚོ་བ་ངེས་དོན་རྙེད་པ་ཞེས། །བསྟོད་པའི་ཕྲེང་བས་ཡང་དང་ཡང་དུ་བསྔགས། །ཞེས་གསུངས་པ་ལྟར་ཆོས་ཀྱི་རྗེས་སུ་འབྲང་བའི་བསྟོད་སྔགས་ཀྱི་རོལ་མོ་ཕྱོགས་
ཀུན་ཏུ་སྒྲོགས་པས་བྲེལ་བར་གྱུར། དེ་ལྟར་བཀའ་ཆོས་གནང་བའི་མཇུག་ཏུ་ཡང། ད་ལན་ངེད་དཔོན་སློབ་རྣམས་ཀྱིས་ཆོས་ཟབ་མོ་འདི་ལྟ་བུ་ལ་ཉན་བཤད་དཔྱིས་ཕྱིན་པ་བྱེད་རྒྱུ་བྱུང་བ་སྐལ་བ་བཟང། མདོ་སྨད་ཀྱི་ཡུལ་འདིར་

[169B] རྐྱེན་སེལ་གྱི་དབང་རྗེས་གནང་རེ་ཙམ་མ་གཏོགས་འདི་འདྲའི་བཤད་པ་དོན་དུ་གཉེར་མཁན་དཀོན་པར་འདུག་པས་ད་རེས་བྲལ་བ་ཆེ་བཞག་ཆུང་བཞག་བྱས་ནས་ཕུལ་བ་ཡིན། ད་
ཁྱེད་དཔོན་སློབ་ཁྲི་གདན་ཟུར། སྤྲུལ་པའི་སྐུ། དཀའ་རབ་འབྱམས་དགེ་བའི་བཤེས་གཉེན་རྣམས་ཀྱིས་ཐུགས་ཁུར་བཞེས་ནས་སྤེལ་དགོས། སྔ་མོ་བོང་ན་མདོ་རྒྱུད་དང། རྒྱ་གཞུང་ཆེན་མོ་ཕལ་ཆེ་བའི་བཤད་པའི་རྒྱུན་ཡོད་
འདུག་ཀྱང། ད་ལྟ་མིང་ཙམ་ཡང་གྲགས་རྒྱུ་མི་སྣང། ཕྱིས་སུ་དཀའ་ཆེན་ཡེ་ཤེས་རྒྱལ་མཚན་གྱིས་བརྒྱད་སྟོང་པའི་བཤད་ལུང་གནང་སོང་ཟེར་བའི་གཏམ་ཚོར་པ་ཙམ་ཡང་སེམས་ལ་ཕན་པ་ཞིག་བྱུང་ཞེས་བསྟན་པ་ཁོ་ན་ཐུགས་
ལ་བརྣགས་པའི་གསུང་ནན་ཅན་ཕེབས་པས་ཉན་པ་པོ་རྣམ་དཔྱོད་ཅན་དག་གི་སེམས་ལ་གཟེར་བཏབ་པ་ལྟ་བུ་ཞིག་བྱུང། ཉན་བཤད་ཀྱི་དགེ་རྩ་འདི་དག་ཀྱང་བསྟན་པ་རྒྱས་པའི་རྒྱུ་འབའ་ཞིག་ཏུ་བསྔོ་དགོས་ཞེས་ཚོགས་མང་
དང་ལྷན་དུ་བསྟན་འབར་མ་གསུངས་ཤིང། འདི་འདྲ་བཀའ་ཆོས་ཆེན་མོ་ཐམས་ཅད་ཀྱི་མཇུག་ཏུ་མཛད་པའི་རྒྱུན་གྱི་ཕྱག་བཞེས་ལྟ་བུ་ཡིན། གསུམ་པའི་ཚེས་ལ་བླ་མ་སྨྱུང་གནས་པས་ཞུས་ངོར་གསེར་ཁྲི་སྤུལ་པའི་སྐུ་
རྣམ་གཉིས་དང། བླ་མ་ཁྲི་གདན་ཟུར། ལྷ་ཁང་ལུང་པ་སོགས་ཕྱོགས་འདུས་ཀྱི་བླ་མ་སྤྲུལ་སྐུ་མང་པོ་དང་བཅས་པར་བཀའ་གདམས་ཐིག་ལེ་བཅུ་དྲུག་གི་དབང་གནང། ཚེས་ལྔ་ནས་བཅུ་དགུའི་བར་དུ་རྒྱུད་པའི་བླ་གྲྭ་སྤྱི་ནས་

[170A]༄༅། །གསོལ་བ་བཏབ་པ་བཞིན། གསན་མཁན་སྔ་མ་རྣམས་ཀྱི་སྟེང་དུ་རྒྱུད་གྲྭ་ཡོངས་རྫོགས་དང་བཅས་པར་འགྲེལ་པ་བཞི་སྦྲགས་ཀྱི་བཤད་ལུང་གནང་སྟེ་རྒྱུད་སྡེ་སྟོང་ཕྲག་སུམ་ཅུ་རྩ་གསུམ་
གྱི་རྒྱལ་པོ་དཔལ་གསང་བ་འདུས་པ་རྩ་བའི་རྒྱུད་ཀྱི་དགོངས་དོན་བཤར་རྒྱུད་ཆེན་པོ་དྲུག་དང་ཤན་སྦྱར་ཏེ་འགྲེལ་བའི་ཚུལ་ཀླུ་སྒྲུབ་ཡབ་སྲས་ཀྱི་མན་ངག་འཇམ་མགོན་བླ་མ་ཙོང་ཁ་པ་ཆེན་པོས་གསལ་བར་མཛད་པའི་ལེགས་
བཤད་འདབ་བརྒྱའི་དགའ་ཚལ་ཅི་ཡང་བཞད་པས་ངེས་གསང་རྒྱུད་སྡེའི་དགོངས་དོན་སྦྲང་རྩིའི་ཟིལ་དངར་གྱིས་སྐལ་བཟང་རྀག་པ་འཛིན་པའི་རྐང་དྲུག་ཚོགས་ཀྱི་རེ་བའི་འབྲས་བཟང་སྨིན་པར་མཛད། མཇུག་ཏུ་བླ་མ་
རྒྱུ་མཆོད་འགྲེལ་དབང་དང་བཅས་པ་ཕྱག་ལེན་བཞིན་གནང། གཞན་ཡང་ཚོགས་ཆེན་ཁྲི་པ་བསོད་ནམས་གྲགས་པ་སོགས་དོན་གཉེར་ཅན་སོ་སོ་ནས་ཞུས་ངོར་ནམ་མཁའ་སྒོ་འབྱེད་ཀྱི་དབང། རྒྱལ་ཐང་པའི་གཅོད་གཞུང་ཆ་ལག་
དང་བཅས་པའི་ལུང། ཁྲི་ཟུར་བསོད་ནམས་དབང་རྒྱལ་གྱིས་ཞུས་ནས་མགོན་པོ་སྙིང་ཞུགས་ཀྱི་ཁྲིད། སྙན་གྲགས་སྒྲུབ་པའི་རྣམ་སྲས་དང་རྣམ་སྲས་དྲེག་བྱེད་གཉིས་ཀྱི་རྗེས་གནང་སོགས་ཆོས་ཀྱི་འཁོར་ལོ་རྒྱ་ཆེར་བསྐོར་
སྨན་པའི་གྲྭ་ཁང་གསར་འབུབ་ཀྱི་གནས་ལ་གཟིགས་ནས་ཐིག་བཏབ་སྟེ་ལས་འགོ་བརྩམས། ཁྲི་ཆེན་ནམ་མཁའ་བཟང་གི་སྤྲུལ་པའི་སྐུ་ནས་ཞུས་ངོར་མགོན་པོ་བཀའ་བཅུ་གསུམ་གྱི་རྗེས་གནང་སྩལ། དེ་ནས་ཐར་པ་རྩེར་

[170B] ཐུན་མཚམས་སུ་གཞུང་བརྒྱ་སྨྲ་བའི་ཁྱུ་མཆོག་དགེ་བའི་བཤེས་གཉེན་རྒྱ་སེང་གེ་དང་ལྷན་དུ་གཞུང་ཆེན་མོའི་དཀའ་གནས་དུ་མར་དོགས་གཅོད་མཛད། གདན་ས་ཆེན་པོ་སྐུ་
འབུམ་བྱམས་པ་གླིང་གི་གདན་རབས་དང། ཟིན་ལྷ་ཁང་གི་དཀར་ཆག་ཀྱང་ལྗགས་རྩོམ་མཛད། དྲུག་པའི་ཚེས་ཉི་ཤུ་སྐོར་ལ་མོ་ནི་ཀོའུ་རི་ཁྲོད་དུ་ཆིབས་བསྒྱུར། བར་སྐབས་ཉམ་ཆགས་སུ་སོང་བས་སྡོད་མཁན་རེ་རེ་
ཙམ་ལས་མེད་འདུག་པར་ཕན་ཚུན་དུ་གསུང་ཕེབས་ཏེ་གྲྭ་བ་བཅུ་དྲུག་ཙམ་འདུས་ཤིང། སྤྱི་འཇོག་ལ་དོང་ཚེ་ཁྲོན་སུམ་བརྒྱ་དང་རྟ་ནོར་མང་དུ་བཞག་སྟེ་གཟིམས་ཁང་ཞིག་ཀྱང་གསར་བསྐྲུན་གྱི་བཀོད་ཁྱབ་མཛད། སླར་ཡང་ཐར་
པ་རྩེར་ཕེབས་ནས་བཅད་རྒྱ་གནང་ཞིང་ཐུན་མཚམས་སུ་མཛོད་ཀྱི་གནས་དང་པོ། ཀུན་རིག་གི་བསྙེན་ཡིག་མགོན་པོའི་བཟློག་པ་སྟོབས་ཆེན་ཤུགས་བཟློག་བར་དོའི་ཆོས་བཤད་འཕོ་བ་དང་འབྲེལ་བ། རྣམ་རྒྱལ་མའི་
སྒྲུབ་ཐབས་རྣམས་གསར་རྩོམ་མཛད། དོན་གཉེར་ཅན་འགའ་ཞིག་ལ་དེ་དག་གི་ལུང་ཡང་སྩལ། འཇིགས་མེད་པའི་ལིས་སྔར་ནས་གདན་འདྲེན་གྱི་ཞུ་བ་ཕུལ་ཞིང། ཉེ་ལམ་ཝང་གི་ཨུརྒ་ནས་ཀྱང་གདན་འདྲེན་པ་འོང་བས་དཀྱུས་
གཅིག་ལ་ཆིབས་ཁ་བསྒྱུར། ཝང་དབུས་ནས་བདེ་བར་ཕེབས་པའི་དགའ་སྟོན་ཕན་ཚུན་དུ་བསྟར་ཞིང་རིམ་གྲོ་འགའ་ཞིག་ཞུས་པའི་འདུན་པ་བསྐང། དེ་ནས་ཕེབས་པའི་ལམ་ཁར། ལ་མོ་ཞབས་དྲུང་དཀར་པོའི་ཨུརྒེར་གདན་

[171A]༄༅། །དྲངས་པར་བྱོན། ཕན་ཚུན་ཐུགས་ནང་ཉེ་བའི་གསུང་གླེང་འཕེལ་ཞིང་ཞབས་བརྟན་གྱི་དངོས་འབུལ་བཏེགས། །དེར་འཇིགས་མེད་པེའི་ལིའི་རྟ་འུལ་སོགས་འབྱོར་པའི་སྟེང་ནས་ཕེབས་པར་
ཆུ་བཟང་དགོན་པས་གདན་དྲངས་ཏེ་དཔའ་ཅིག་གི་དབང་སོགས་ཆོས་བཀའ་ཅི་རིགས་ཞུས། ཤ་ར་ཙུལ་ཀེར་ཕེབས་ཉིན། ཨམ་བན་དང་མཇལ་འཕྲང་གནང་བའི་ཚེ། ཨམ་བན་ནས་བཀའ་བསྒོ་དང་མ་ཎིའི་ལུང་སོགས་
ཆོས་འབྲེལ་ཞུས་པའི་འདུན་པ་བསྐང། བརྒྱད་པའི་ཚེས་བདུན་ལ་པེའི་ལི་འཁོར་བཅས་ཀྱིས་ཆིབས་བསུ་གཟབ་མ་སེར་སྦྲེང་དང་བཅས་ཨུརྒེར་ཕྱག་ཕེབས། སྒྲོལ་དཀར། སོ་སོར་འབྲང་མ། སྨེ་བརྩེགས། གཏུམ་
པོ་ཁྱུང་ལྔ། རྣམ་འཇོམས། གཙུག་ཏོར་རྣམ་རྒྱལ། ཛམ་དཀར། འཇམ་དབྱངས་ནཱ་ག་ར་ཀ་ཤ། ཀླུ་དབང་རྒྱལ་པོ། སེང་གདོང་མ་སོགས་ཀྱི་རྗེས་གནང། གདུགས་དཀར་ལྷ་མང་གི་དབང་སོགས་ཆེས་མང་དུ་གནང་
གདུགས་དཀར་བཟློག་ཆེན། སྒྲོལ་དཀར་གྱི་ཚེ་སྒྲུབ་སོགས་སྐུ་རིམ་ཡང་འགའ་ཞིག་མཛད། རབ་བྱུང་བསྙེན་རྫོགས་བསྔོམས་པ་དགུ་བཅུའི་སྐོར་ཞིག་གསར་དུ་བསྒྲུབས། པེའི་ལིའི་དཔོན་མོ་སྐྲན་ནད་ཀྱིས་ཐེབས་ཏེ་ལོ་
གསུམ་ཙམ་སོད་བ་སྨན་བཅོས་རིམ་གྲོ་ཇི་ལྟར་བྱས་ཀྱང་མ་ཕན་པ་ལ་བུམ་ཆུ་དང་རིལ་བུ་གནང་བ་ཙམ་གྱིས་ཇེ་བདེར་སོང་བས་མོས་གུས་ཚད་མེད་པ་སྐྱེས། དཔོན་འབངས་རྣམས་ནས་དངོས་འབྱོར་གྱི་འབུལ་བ་ཤིན་ཏུ་

[171B] དར་རྒྱས་ཚེ་རིང་རྔ་སག་མཇལ་བར་འོང་བ་ལ་སྒྲོལ་དཀར་གྱི་རྗེས་གནང་སྩལ། དེ་ནས་བསོད་ནམས་རྡོ་རྗེ་ཝང་གིས་གདན་དྲངས་པའི་ལམ་ནས་ཤི་རེ་ཐུ་སྒར་བའི་རྟེན་རྣམས་ལ་རབ་གནས་ཞུས། ཚེས་
བདུན་ལ་ཝང་གི་ཨུརྒེར་བབས་ཏེ་ཚེས་བརྒྱད་ནས་བཅུ་གཉིས་ཀྱི་བར་དུ་དཔལ་དུས་ཀྱི་འཁོར་ལོའི་དབང་གི་སློབ་མ་རྗེས་འཛིན་ནས་བཟུང་སྟ་གོན་དང་བྱིས་པ་འཇུག་པའི་དབང་བདུན། གོང་མ་གོང་ཆེན་བདག་པོ་ཆེན་པོའི་དབང་དང་
བཅས་པ་རྫོགས་པར་གནང། གཞན་ཡང་གདུགས་དཀར་དང་སོར་འབྲང་གི་དབང། མཁའ་སྤྱོད་མ་དམར་མོའི་དབང། མགོན་པོ་བར་ཆད་ཀུན་སེལ་དང་མགོན་དཀར། ཆོས་རྒྱལ་ཕྱི་ནང་གསང་གསུམ། རྣམ་སྲས་གསེར་ཆེན་
རྣམས་ཀྱི་རྗེས་གནང་སོགས་ཆོས་བཀའ་མང་དུ་སྩལ། ཝང་དང་མི་སྡེ་ཐུན་མོང་ནས་རྟ་བརྒྱ་ལྷག་དང། ནོར་ལྔ་བརྒྱ་སྐོར། ལུག་སྟོང་ཕྲག་ཕྱེད་གཉིས་སུ་ཉེ་བ་སོགས་ཀྱི་དངོས་འབུལ་བཏེགས། མི་ཉག་ཞབས་དྲུང་གིས་ཞུས་
ངོར༑ གཅོད་དབང་དང་སྒྲོལ་མ་དཀར་ལྗང་གཉིས་ཀྱི་རྗེས་གནང་སྩལ། དེ་ནས་བཏེགས་ཏེ་ཉེར་གསུམ་གྱི་ཉིན་མི་འགྱུར་པེའི་སིའི་ཨུརྒེར་བབས། དཔོན་གོང་མ་དེ་ཉིད་དགོན་པར་ཤིན་ཏུ་དྲིན་ཆེ་བའི་སྦྱིན་བདག་གི་རྩ་བ་ལྟ་བུ་
ཡིན་པས། བདུན་གཉིས་ཀྱི་རིང་སྒྲོལ་དཀར་གྱི་ཚེ་སྒྲུབ་དང། མགོན་པོའི་གཏོར་སྒྲུབ་བཙུགས་ཏེ་སྐུ་རིམ་གནང་སྨྀན་བཀའ་དྲིན་བསྐྱངས། ཚེ་རྟ་ཟུང་འབྲེལ། ཁྱུང་ཁྲ། མགོན་ཆོས་སོགས་ཀྱི་རྗེས་གནང་འགའ་ཞིག་དང་

[172A]༄༅། །སྔེ་བའི་སྤྱི་རིམ་ལ་གཙུག་ཏོར་བཟློག་ཆེན། གྲྭ་ཚང་གི་རིམ་གྲོར་རྟ་མགྲིན་གྱི་སྦྱིན་སྲེག་བཅས་གནང། ཤི་རེ་ཐུ་ཚང་གི་ཨུརྒེར་སྤྱན་དྲངས་ཏེ་ཚེ་རྟ་མགོན་གསུམ་གྱི་རྗེས་གནང་ཞུས་
ཕྱག་རྡོར་པེའི་སིའི་དཔོན་མོས་གདན་འདྲེན་ཞུས་ཀྱང། ས་ཐག་རིང་ཞིང་ནམ་དུས་ཀྱིས་གཏུགས་པའི་འབྱོན་མ་ཐུབ་པ་ལ་ཨེལ་ཆི་ཆེད་མངགས་ཀྱིས་དངོས་འབུལ་སྤམ་མཐོ་བ་དང་བཅས་ཞབས་བརྟན་ཕུལ། སླར་ཡང་པེའི་
སིའི་ཨུརྒེར་ཕེབས་ཏེ། དཔའ་པོ་གཅིག་པ་དང། ཐུགས་རྗེ་ཆེན་པོའི་དབང། བེག་ཙེའི་རྗེས་གནང་ལྗགས་ལུང་འགའ་ཞིག་བཅས་སྩལ་པར་འབུལ་ནོད་ཤིན་ཏུ་རྒྱས་པ་ཕུལ། རབ་བྱུང་བསྙེན་རྫོགས་ཀྱང་བཞི་བཅུ་སྐོར་
ཞིག་གསར་བསྒྲུབས་མཛད། དེ་ནས་དཔལ་འབྱོར་ཇ་སག་གིས་གདན་དྲངས་ཏེ་རྗེས་གནང་འགའ་ཞིག་ཞུས་ནས་དངོས་འབུལ་བཏེགས། །ཚུར་ཕེབས་པའི་ལམ་ཁར་ཀུན་བཟང་ཇ་སག་གིས་གདན་དྲངས་ཏེ་གཞིས་ལེན་དང་ཟང་ཟིང་
གི་དངོས་འབུལ་བསྟར། ལ་མོ་ཨུརྒེ་ནས་གདན་དྲངས་ཏེ་ཞུ་བ་ཕུལ་བ་ལྟར། ཁོང་གི་ཞབས་བརྟན་དུ་མགོན་པོའི་གཏོར་ཆེན་དང་གདུགས་དཀར་གྱི་བཟློག་ཆེན་གནང། སྟོན་མོ་དང་དངོས་འབུལ་ཤིན་ཏུ་གཟབ་རྒྱས་ཞུས། བཅུ་
གཅིག་པའི་ཚེས་ཉེར་དྲུག་ལ་གདན་སར་བབས། གཉན་ཐོག་སྒར་བས་བྱམས་ཆེན་གསར་བཞངས་ཀྱི་རབ་གནས་ལ་འབྱོན་དགོས་ཀྱི་གསོལ་བ་ནན་ཏན་དུ་བཏབ་སྟེ་དེར་ཆིབས་བསྐྱེད། སྤང་དཀར་ཐང་དུ་རོང་པོ་ནོ་མིན་ཧན་གྱི་སྐུ་

[172B] དེར་ཉིན་གསུམ་གྱི་རིང་རབ་གནས་རྒྱས་པར་མཛད། དགོན་དེ་ཀར་ཞལ་བདག་མཛད་དེ་ལས་སྣེ་སོགས་ཀྱང་བསྐོ་དགོས་ཞེས་ཡང་ཡང་ཞུས་པར། སླར་སེམས་ལ་བཟུང་ཆོག་ཅེས་གསུངས་
པ་དགོངས་གཞི་ཅན་དུ་སྣང། ཕྱོགས་འདུས་ཀྱི་མཇལ་བ་ཁྲི་ཕྲག་ཏུ་ཉེ་བར་ཕྱག་དབང་དང་རིགས་གསུམ་མགོན་པོའི་ལུང་སོགས་ཆོས་འབྲེལ་སྩལ། གཡེར་གཤོང་སྤྲུལ་པའི་སྐུ་དགེ་འདུན་ཟླ་བ་གྲགས་པས་གདན་དྲངས་ཏེ། ལྟ་
མགུར་འགྲེལ་པ་སོགས་ཀྱི་ལྗགས་ལུང་འགའ་ཞིག་ཞུས། དེར་ཆོས་ཀྱི་གསུང་གླེང་འཕེལ་ཞིང་དོགས་སེལ་མང་དུ་ཞུས་པར་ཞིབ་བཀྲོལ་གྱི་བཀའ་ལན་མཛད། སེང་གེ་གཤོང་སྒར་བ། སྒོ་དམར་སྒར་བ། ཐོ་མོག་སྒར་བ་རྣམས་ནས་ཀྱང་གང་
འབྱོར་གྱི་གསོལ་སྟོན་དྲངས་ཏེ་གུས་འདུང་ལྷུར་བླངས། མཚན་སྒྲོགས་མཁན་ཆེན་བློ་བཟང་དར་རྒྱས་ཀྱི་སྤྲུལ་སྐུའི་དོགས་གནས་བྱིས་པ་ཆུང་དུ་ཞིག་ཡོད་པ་ལ། གཟིགས་རྟོག་དང་གཙང་སྤྲ་བྱེད་དགོས་སོགས་ཀྱི་བཀའ་ཕེབས་
གདན་སར་ཕེབས་ནས་དུས་འཁོར་སློབ་ཟུར་ལྷོ་བ་སྔགས་རམ་པ་སྐུ་ཁམས་མ་བདེ་བའི་སར་གདན་དྲངས་པར་བྱོན་ཏེ་ཐུགས་བཞེད་བསྐང། ཐར་པ་རྩེར་བཅད་རྒྱའི་ཁོངས་སུ་སྨད་ནས་ཨུ་ལན་བླ་མ། ནང་སོ་དགེ་འདུན་དཔོན་གཡོག་
རྣམས་འབྱོར་ཏེ་གསོལ་བ་བཏབ་པར་རྣམ་སྲས་བཀའ་བཅོ་ལྔའི་རྗེས་གནང་སྩལ། དགུང་ལོ་ང་དྲུག་པ། ཆུ་ཡོས་ལ་དྲུང་འཁོར་རྣམས་དང། ཨ་བ་ཀ་ཇོ་རུག་ཐུ་ཝང་གི་ཤོག་ནས་པ་ཐོ་ཐུ་ས་ལག་ཆིའི་ནུ་བོ་ཐོ་ཡོན་སོགས་སྨོན་ལམ་

[173A]༄༅། །སྦྱིན་བདག་གསར་སླེབས་བཅས་ལ་ལོ་གསར་གྱི་དགའ་སྟོན་གནང་ཞིང་བཞུགས་གྲལ་ལ་ཕེབས། གསུང་ཆོས་ལ་སྐྱས་རབས་དང་རྣམ་བཤད་དགོངས་པ་རབ་གསལ་གཉིས་སྔར་གྱི་འཕྲོ་
དང༑ ཉིད་ཀྱི་གསུང་འབུམ་ཁྲོད་ནས་ལྗགས་ལུང་འཚམ་པ་རེ་གནང། སྨོན་ལམ་སྦྱིན་བདག་དང། རྟག་བརྟན་ཕུན་ཚོགས་པེའི་སིའི་ཨེལ་ཆི་དར་ཧན་ནང་སོ། ཉང་ཚང་ཧོ་ཐོག་ཐུའི་དབོན་པོ་སོ་སོ་ནས་ཚོགས་དབུར་སྤྱན་
དྲངས་ཏེ་ཞབས་བརྟན་གྱི་འབུལ་བ་སྤམ་མཐོ་བ་བསྟར། བསྙེན་རྫོགས་བརྒྱ་དང་ཞེ་བརྒྱད། དགེ་ཚུལ་ཉེར་དྲུག་བཅས་གསར་དུ་བསྒྲུབས། ཟི་ལིང་དུ་ཕེབས་ཏེ། དབུས་སུ་འབྱོན་རྒྱུའི་སྦྱོར་བ་རྩོམ་ཆེད་གོང་མའི་གསེར་ཞལ་
མཇལ་རྒྱུ་སོགས་ཀྱི་ཡི་གེ་ཨམ་བན་ལ་ཕུལ་ནས་གོང་དུ་ཡི་གེ་འཛིན་རྒྱུར་ཐག་བཅད་དེ་སྐུ་འབུམ་དུ་ཕེབས། སྐུ་འབུམ་མཁན་པོ་ཆེ་ཤོས་ངག་དབང་བསྟན་པས་ཞུས་ངོར་དགེ་འདུན་ཉིས་བརྒྱ་ཙམ་ལ་ལྗགས་ལུང་འགའ་
ཞིག་ཐང་སག་པ་དངོས་གྲུབ་རྒྱ་མཚོའི་འཇིགས་བྱེད་བསྐྱེད་རིམ་གྱི་ཁྲིད་སོགས་སྩལ། དེར་ཐུའུ་བཀྭན་རིན་པོ་ཆེ་ཡང་ཕེབས་ཏེ་གདུགས་དཀར་གྱི་སྦྱིན་སྲེག་དང། རྩ་བ་ཐུགས་རྒྱུད་ཀྱི་ལུང་གསན་ཅིང་ལུགས་གཉིས་ཀྱི་
བཀའ་མཆིད་ཞིབ་པར་གནང། བསོད་ནམས་རྡོ་རྗེ་ཝང་གིས་ཞུས་དོར་དུག་དབང་རྨ་བྱ་རྒྱས་པ་དང། ཚེ་དཔག་གྲུབ་རྒྱལ་ལུགས། དབྱངས་ཅན་མ་དམར་མོ། རིག་བྱེད་མ་དམར་མོ་བཅས་ཀྱི་རྗེས་གནང། མགོན་པོའི་

[173B] བསྙེན་རྫོགས་གོ་གཅིག་དགེ་ཚུལ་བརྒྱ་དང་ཉེར་གསུམ་བསྒྲུབས། སྐུ་འབུམ་གྱི་ཚོགས་ལ་མང་འགྱེད་ཕུལ་ཞིང། ལྷ་ཁང་ཆེན་མོར་མཆོད་མཇལ་ཞིབ་ཏུ་མཛད་
མི་ཉག་ཞབས་དྲུང་སོགས་ཀྱིས་ཞུས་དོར་དཔའ་ཅིག་གི་རྗེས་གནང། ཁྲིད་ཆེན་བརྒྱད་སོགས་ཟབ་ཆོས་དུ་མ་བཀའ་དྲིན་བསྐྱངས། ཚུར་ཕེབས་པའི་ལམ་ནས་ཀ་ཐོག་ཚང་གིས་བྲག་ལུང་དགོན་པར་གདན་དྲངས་ཏེ་ཐུགས་རྗེ་
ཆེན་པོའི་དབང་དང། ལྗགས་ལུང་འགའ་ཞིག་ཞུས། གཅུ་འཁོར་སྒར་དུ་དགའ་ལྡན་ལྷ་བརྒྱ་མའི་ཁྲིད་དང། སྐྱེ་བོ་བརྒྱ་ཕྲག་དུ་མར་བསྙེན་གནས་ཀྱི་སྡོམ་པ་གནང། གདན་སར་ཕེབས་ནས་ཁྲི་ཆེན་དཔལ་ལྡན་
གྲགས་པའི་སྤྲུལ་པའི་སྐུས་གསོལ་བ་བཏབ་པ་བཞིན། དཔལ་མགོན་ཞལ་བཞི་པའི་བེའུ་བུམ་ཡོངས་རྫོགས་ཀྱི་ལྗགས་ལུང་སྩལ། ཁྲི་ཆེན་བསོད་ནམས་གྲགས་པས་དགོངས་པ་ཞུས་ཏེ། དུས་འཁོར་སློབ་ཟུར་རབ་
བརྟན་རྒྱ་མཚོ་ཚོགས་ཆེན་ཁྲིར་བསྒོ་བཞག་མཛད། མཛོ་དགེ་དགོན་ནས་སྤྱན་དྲངས་པར་འདུ་ཁང་ལ་རབ་གནས་དང་དགེ་ཚུལ་དང་བསྙེན་རྫོགས་བརྒྱ་སྐོར་བསྒྲུབས། སླར་ཕེབས་ནས་ཐར་པ་རྩེར་སྐུ་མཚམས་མཛད་
གསུམ་པའི་ཉེར་བརྒྱད་ལ་གོང་མའི་བཀའ་ལན་ཟི་ལིང་ཨམ་བན་གྱི་བའི་ཆེ་ཆི་ཐཱ་ལོ་ཡེ་དང། ཐོང་ཤི་ཁ་ཤས་ཀྱིས་བསྐྱལ་ནས་འབྱོར། བཀའ་ལུང་དངོས་གཞི་ནི། ཆེན་ལུང་གནམ་ལོ་ཞེ་བརྒྱད་པའི་དཔྱིད་ཟླ་ཐ་མའི་ཚེས་

[174A]༄༅། །དྲུག་གེ་ཉིན། ངེར་ཀྱི་བཀའ་ཕེབས་པ་ནི། བྲི་ལིང་དུ་བསྡད་པའི་ལོའུ་པོའུ་ཇུའི་ས་ཆ་ནས་འཇམ་དབྱངས་ཧུ་ཐོག་ཐུའི་ཕུང་པོ་ལྷ་ཐོར་གྱིས་མ་ཐར་ཡང། བསམ་པ་རྩེ་གཅིག་པས་ངེད་
ལ་མཇལ་བར་འདོད་དེ་དབྱར་ཟླ་ཐ་མར་ཡེ་ཧོར་དུ་ཡོང་རྒྱུའི་གནས་ཚུལ་ངེད་ལ་གསན་ཅིང་མཁྱེན་བཅུག་པ་ཡིན། འཇམ་དབྱངས་ཧུ་ཐོག་ཐུ་ལོ་མཐོ་ཞིང། དེར་མ་ཟད་ཕུང་པོ་ཡང་རློན་པ། དབྱར་ཐ་མར་ཡེ་ཧོར་དུ་འོང་
ཡང་ཚ་བ་ཆེ། ཡེ་ཧོར་ན་ཡང་ལྷ་ཐོར་ཡོད། འདིར་འོངས་ནས་ལྷ་ཐོར་འབུད་ན་ཕན་ཐོགས་ཀྱང་དཀའ། དེའི་སྟབས་དེ་བསམ་པ་རྩེ་གཅིག་པས་མཇལ་འདོད་ཀྱི་འདུན་པ་དེ་དེད་ཀྱིས་མཁྱེན་ནས་ཤིན་ཏུ་མཉེས་ཏེ། ནང་མཛོད་
ཁ་བཏགས་བདག་རྐྱེན་གྱི་ཤིང་འདི། ལོའུ་པོའུ་ཇུའི་ལ་བསྐུར་ནས་བདག་རྐྱེན་དུ་བྱིན་པ་ཡིན། བདག་མཉེས་པའི་ཚུལ་ཡང། འཇམ་དབྱངས་ཧུ་ཐོག་ཐུ་ལ་གོར་བཅུག་ནས་དགའ་བར་བྱེད་དུ་ཆུག་ང་གསེར་ཞལ་མཇལ་དུ་
འོང་མི་དགོས། སླར་ལྕང་སྐྱ་ཧུ་ཐོག་ཐུས་དེ་ལ་སྟེར་རྒྱུའི་ཡི་གེ་གཅིག་ཀྱང་ཡོད། འདི་རྣམས་ལོའུ་པོའུ་ཇུ་ཁྱོད་ཀྱིས་དེ་ལ་ཚུལ་བཞིན་དུ་འཕྲོད་པ་གྱིས་ཞེས་གསུངས་འདུག་བ་སྤྱིར་རྣལ་འབྱོར་གྱི་དབང་ཕྱུག་བརྟན་གཡོ་མཐའ་
དག་ལ་འདོད་དགུར་མངའ་བསྒྱུར་བའི་ངང་ཚུལ་བསམ་ན་གང་དུ་མ་གཏོགས་ཀྱང་འཇིག་རྟེན་གྱི་ལུགས་ལ་གནམ་བསྐོས་གོང་མ་ཆེན་པོས་གསུང་འདི་ལྟར་ཕེབས་པ་ཡང་ལུགས་སྲོལ་གྱི་རྣམ་དབྱེ་ཅུང་ཟད་ཤེས་པ་ཞིག་གིས་

[174B] སླར་གོང་མ་ཆེན་པོ་ལ་འབུལ་རྒྱུའི་ཞུ་ཤོག་དང་ལྕང་སྐྱ་རིན་པོ་ཆེའི་ཞུ་ཤོག་རྣམས་ཨམ་བན་བརྒྱུད་དེ་མ་འགྱངས་པར་ཕུལ། མཁན་ཆེན་སངས་རྒྱས་རྡོ་རྗེའི་སྤྲུལ་
པའི་སྐུར་སློབ་གཉེར་བྱེད་ལུགས་ཀྱི་བསླབ་བྱ་ཞིབ་རྒྱས་སོགས་ལུགས་གཉིས་ཀའི་བཀའ་དྲིན་བླ་ལྷག་དང་བཅས་དབུས་སུ་སློབ་གཉེར་ལ་བརྫངས། དབེན་གནས་ཡིང་དགའ་ཆོས་འཛིན་གྱི་རི་ཁྲོད་པ་རྣམས་ནས་གསོལ་བ་བཏབ་
པ་བཞིན་མི་འཁྲུགས་པ་ལྷ་བཅུ་གསུམ་གྱི་དབང་སྟ་གོན་དང་བཅས་པ། སྙིང་པོ་དོན་གསུམ་གྱི་ཁྲིད། རྗེ་ཉིད་ལ་བརྟེན་པའི་བླ་མའི་རྣལ་འབྱོར་ཟབ་ལམ་ཉི་མའི་དཀྱིལ་འཁོར་གྱི་ཁྲིད་དང། རྒན་ཀྱའི་ཧོར་སྤྲུལ་སྐུས་ཞུས་
ངོར་ཀུན་རིག་གི་དབང་ཆེན་རྣམས་སྩལ། མཁྱེན་རབ་ཀྱི་དབང་ཕྱུག་དམ་པ་སྒོ་མང་དཔོན་སློབ་སྐལ་བཟང་དངོས་གྲུབ་པས་སྔར་ཞུ་ཤོག་ཡང་ཡང་ཕུལ་ཏེ་གསོལ་བ་བཏབ་པ་བཞིན་དཀོན་མཆོག་རྗེས་དྲན་གྱི་མདོའི་འགྲེལ་པ་
ཚིག་ཚོགས་ཧ་ཅང་མི་ཆེ་ཡང་དོན་ཟབ་ཅིང་རྒྱས་པའི་ལེགས་བཤད་རྨད་དུ་བྱུང་བ་འདི་ཉིད་ལྗགས་རྩོམ་མཛད། སེར་སྐྱ་གྲོས་མཐུན་གྱི་སྒོ་ནས་བྲག་དཀར་དུ་གདན་དྲངས་ཏེ་དགོན་པ་ཕུལ་བར་སྒྲིགས་ལམ་ཀུན་སྤྱོད་སོགས་
ཀྱི་ཞལ་ཧ་དང། འདོད་ཆོས་འགའ་ཞིག་སྩལ། ཚོགས་པར་ཇ་སྲང་བཅུ་རེའི་འགྱེད། སྤྱི་འཇོག་ལ་དངུལ་སྲང་ཉིས་བརྒྱ། རྟ་ནོར་ལྔ་བཅུ། ལུག་སུམ་བརྒྱ་སོགས་ཀྱི་གནད་ཆ་བཅས་ལུགས་གཉིས་ཀྱིས་རེ་བ་བསྐང། ལོ་སྔ་

[175A]༄༅། །མ་དང་འདི་གཉིས་ལ་ལྷ་བཟོ་མཁས་བསྡུས་ཀྱིས་རྡོར་ཕྲེང་དང་མི་ཏྲའི་དཀྱིལ་ཐང་ཡོངས་རྫོགས་ཆག་ཚད་དང་ལྡན་བ་གསེར་ཚོན་ཕུན་སུམ་ཚོགས་པར་བཞེངས་ཤིང། བཟོ་བོ་རྣམས་
ཡོན་གྱིས་མགུ་བར་བྱས་ཏེ་དཀྱིལ་ཐད་ཐམས་ཅད་ལ་མཛོད་གོས་སྔོན་པོའི་གོང་གཤམས་དང་མཉྫིའི་ཞལ་ཁེབས་ཙན་དན་གྱི་ཏོག་སོགས་སྤུས་གཙང་བར་ཞེ་མཚུངས་སུ་བསྒྲུབས། ཁྲི་ཆེན་དཔལ་ལྡན་གྲགས་པའི་སྤྲུལ་བའི་སྐུ་
ནས་ཞུས་པ་ལྟར་སྒྲུབ་ཐབས་རིན་འབྱུང་གི་རྗེས་གནང་བརྒྱ་སྐོར་ཞིག་གནང། དྲུག་པའི་ཚེས་ལ་ཝང་གི་ཨུརྒེ་ནས་གདན་དྲངས་པར་ཆིབས་བསྐྱོད། ཉིན་མང་པོར་སྐུ་རིམ་དང། སེང་བར་དུ་དཔོན་དཔོན་མོ་རྣམས་ལ་རྐྱེན་སེལ་
གྱི་རྗེས་གནང་དུ་མ། དཔའ་བོ་གཅིག་པའི་དབང་བཞི་ཡོངས་རྫོགས་བཅས་གནང་ཞིང་ཤངས་ལེན་གྱི་སྟོན་མོ་གཟབ་རྒྱས་ཞུས། དགེ་ཚུལ་དོན་ལྔ། བསྙེན་རྫོགས་ཞེ་བརྒྱད་བཅས་བསྒྲུབས། ཕན་ཚུན་ནས་བསྙེན་བཀུར་
ཞུ་མི་མང་དུ་བྱུང་བ་རྣམས་ཀྱི་རེ་བ་བསྐང། ཨུརྒེ་གྲྭ་ཚང་གི་སྒྲིགས་ལམ་ཉམས་ཆགས་སུ་སོང་བ་རྣམས་ལ་དག་ཐེར་མཛད། དེར་འགོ་ལོག་དཔོན་པོ་མགོན་པོ་དར་རྒྱས་མཇལ་བར་འོངས་ཏེ་རྟ་མགྲིན་གྱི་རྗེས་གནང་ཞུས་
ཐོར་གོང་རྒྱལ་པོ་ཚེ་རིང་རྣམ་རྒྱལ་ཧན་གྱི་ཨེལ་ཆི་གྲགས་པ་བླ་མ་སོགས་འབྱོར་ཏེ་ཁྱད་ནོར་དུ་མའི་དངོས་འབུལ་བཏེགས་པར་དཔའ་བོ་གཅིག་པའི་དབང་དང་ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སྩལ། དེར་ཨམ་

[175B]ཨམ་བན་ནས་དཀོན་མཆོག་ཇ་སག་དང་སྡེ་བ་གཉིས་མ་མཐུན་པར་འདུག་ཀྱང་ཐམས་ཅད་ཁྱེད་ཀྱི་སྦྱིན་བདག་ཡིན་ཞིང་གསུང་བརྩི་བས་བར་ཆིངས་གནང་དགོས་ཚུལ་ཞུས་པ་
བཞིན་བཀའ་ཕེབས་ཏེ་འདུམ་པར་མཛད། ཀླུ་འབུམ་ཇ་སག་གིས་གདན་དྲངས་ཏེ་བསྙེན་བཀུར་གྱ་ནོམ་པ་ཞུས། ཤིས་ཚང། གླ་རི་འགོ་མིང་ངེ། ཧོར་སྐྱེས་སོགས་སུ་རིམ་པར་ཕེབས་ཤིང་ཀུན་རིག་གི་དབང་སོགས་སོ་
སོར་འདོད་ཆོས་ཀྱིས་རེ་བ་བསྐང། སླར་ཡང་གདན་སར་ཕེབས་ནས། འཇམ་དབྱངས་གོང་མ་བདག་པོ་ཆེན་པོ་དང། ལྕང་སྐྱ་རྡོ་རྗེ་འཆང་རྣམ་གཉིས་ཀྱི་མཚམས་ཞུས་ལ། དར་ཧན་རབ་འབྱམས་པ་ཀུན་དགའ་དང་
གསོལ་དཔོན་དཔལ་ལྡན་ངོ་གཡོག་རྫོང་སྟ་མཛད། དཔོན་རིན་པོ་ཆེ་ནས་འདུ་ཁང་ཆེན་མོའི་ནང་རྟེན་དུ་གསེར་ཟངས་ལས་གྲུབ་པའི་བྱམས་སྐུ་ཐོག་ཚང་གཅིག་བཞེངས་པར་ཉིན་གསུམ་གྱི་བར་དུ་བཀྲ་ཤིས་སྙེ་མའི་སྒོ་ནས་སྤྱན་
དབྱེ་བའི་ཆོག་རྒྱས་པར་བསྒྲུབས། ཝ་ཤུལ་རྒྱ་མཚོ་དུས་ཆོས་སུ་གྱུར་པའི་དོན་དུ། ཁེ་ཐ་ནས་གདན་འདྲེན་པ་འོང་བར་ཆིབས་བསྐྱོད་དེ་བསྔོ་སྨོན་གྱིས་མཚམས་སྦྱོར་གནང། ལམ་ནས་བྲག་ལུང་རི་ཁྲོད་དུ་ཕེབས་ཏེ་མང་འགྱེད་གྱ་
ནོམ་པ་སྩལ། ལོ་རྗེས་མ་དབུས་སུ་ཕེབས་རྒྱུར། མཛོ་དགེ་ཁྲི་བ་བློ་བཟང་སྦྱིན་པ་ཚང་ནས་རྟ་ལྔ་བཅུ་སྐོར་དང། དཀའ་བཅུ་ཆོས་རྗེས་མཛོ་རྟ་དྲུག་ཅུ་སོགས་ཀྱིས་ཕེབས་རྫོངས་བསྟར། འབྲོག་དགེའི་སྐུ་སྐྱེ་སོགས་བསླབ་ཚིག་དོན་དུ་གཉེར་

[176A]༄༅། །བ་དུ་མ་ལ་རང་བྱུང་དང་དགེ་ཚུལ་གྱི་སྔོམ་པ་སྩལ། ཆེས་འཁོར་གྱི་ཧོར་སྤྲུལ་སྐུས་གདན་དྲངས་ཏེ་ཀུན་རིག་གི་དབང་ཆེན་སོགས་ཆོས་བཀའ་མང་དུ་ཞུས་ནས་ཆིབས་ཆེན་ཁ་ཤས་སོགས་དངོས་
འབུལ་ཀྱང་གཟབ་རྒྱས་བསྟར། དཀར་རྩི་དགོན་ནས་གདན་དྲངས་པར་འཇིགས་བྱེད་བཅུ་གསུམ་མའི་དབང་ཆེན་སྩལ་ཅིང་དེར་དགུང་ལོ་ང་བདུན་པ་ཤིང་འབྲུག་གི་ལོ་གསང་གནང། ལམ་ནས་རྗེས་ཚང་གི་སྡེ་བ་རྣམས་ལ་ཇག་
རྐུས་བྱེད་མི་རུང་ཚུལ་གྱི་བཀའ་ཕེབས་ཏེ་ཐམས་ཅད་ཀྱིས་དམ་བཅའ་ཕུལ། ཚེས་ལྔ་ལ་གདན་སར་བབས་ཏེ་གསུང་ཆོས་སྔར་རྒྱུན་བཞིན་གནང། བཅུ་གསུམ་ལ་དགེ་བའི་བཤེས་གཉེན་ཐོར་གོད་བླ་མ་ངག་དབང་དོན་གྲུབ་ཀྱིས་
ཁུར་དུ་བླངས་ཏེ་གསོར་གི་གཞན་ཕན་གླིང་གི་འདུ་ཁང་གསར་དུ་བསྐྲུན་པའི་ཞལ་བསྲོར་སྐྱབས་མགོན་ཉིད་ཚོགས་དབུས་སུ་གདན་དྲངས་ཏེ་ཞབས་བརྟན་ཕུལ་བར་ཆོས་སྤྱོད་འགའ་ཞིག་དང་སྨན་བླའི་མདོ་ཆོ་ག་རྩ་བ་ཐུགས་
རྒྱུད་རྣམས་ཀྱི་ལྗགས་ལུང་སྩལ། མཇལ་བ་སྟོང་ཕྲག་དུ་མར་ཕྱག་དབང་སོགས་ཀྱིས་རེ་བ་བསྐང། དགེ་ཚུལ་སུམ་ཅུ་རྩ་གསུམ་དང་བསྙེན་རྫོགས་བརྒྱ་དང་ཞེ་གསུམ་བསྒྲུབས། གོང་མ་ཆེན་པོར་དབུས་སུ་ཕེབས་རྒྱུའི་དགོངས་
བ་ཞུ་ཆེད་ཟི་ལིང་དུ་ཨེལ་ཆི་མངགས་པ་བཞིན་ཨམ་ངན་ནས་ཁུར་དུ་བླངས་ཏེ་གཉིས་པའི་བཅུ་གཉིས་ལ་གོང་དུ་གྲེས་ཙེ་ཕུལ། ཨ་མཆོག་བདེ་མོ་ཐང་དགའ་ལྡན་ཆོས་འཁོར་གླིང་ནས་གདན་དྲངས་ཏེ་སྤྱི་སོ་དང། ནང་

[176B] ཐམས་ཅད་ལ་ལུགས་གཉིས་ཀྱི་བསླབ་བྱ་ཞིབ་རྒྱས་གནང་ཞིང། འཛིན་གྲྭ་སོ་སོར་བགྲོ་གླེང་གཏོང་ཚུལ་སོགས་ལ་གཟིགས་རྟོག་མཛད། དེ་ནས་
ཁྱོམ་ཐོག་སྒར་པ། རྒྱ་མཁར་དགོན། རྩམ་སྡེར་སྒར་པ། མཛོ་དགེ་སྒར་བ། ཆོས་རྫོང་སྒར་པ། མཆོད་རྟེན་ཤར་བ་སོ་སོ་ནས་གདན་དྲངས་ཏེ། སྤྱི་སྒེར་གྱི་ཕེབས་རྫོངས་གཟབ་རྒྱས་ཕུལ་བ་མཐའ་དག་ལ་དགེ་འདུན་རྣམས་
ཐུགས་མཐུན་ཁྲིམས་གཙང་གི་སྒོ་ནས་སྒྲིགས་ལམ་ཁུར་དུ་བླངས་ཏེ་འཆད་ཉན་ལ་འབད་དགོས་ཚུལ་དང། གྲོང་བ་རྣམས་ཀྱང་ཇག་རྐུས་སྲོག་གཅོད་སོགས་སྤངས་ཏེ་རྣམ་དཀར་དགེ་སྒྲུབ་ལ་འབད་དགོས་པའི་བསླབ་སྟོན་
གནང། མཛོ་དགེར་བཞུགས་སྐབས། ཆས་པ་ཆོས་རྗེ་བློ་བཟང་ཆོས་ལྡན་གྱིས་ཡུམ་ཆེན་མོའི་གསེར་སྐུ་ཁྲུ་གང་བ་སོགས་དངོས་འབུལ་སྤུས་གཙང་བ་ཕུལ། རི་ཁྲོད་པ་མཁས་གྲུབ་བསྟན་འཛིན་སོགས་དོན་གཉེར་ཅན་སུམ་
བརྒྱ་སྐོར་ལ་འཇིགས་བྱེད་སྔགས་བཏུའི་རྗེས་གནང་སྩལ། སླར་གདན་སར་ཕེབས་ཏེ་ཞག་བཅུ་སྐོར་ཞིག་ཏུ་བཅད་རྒྱ་མཛད་ནས་གསུམ་པའི་ཚེས་གཉིས་ཀྱི་ཉིན་སེང་གདོང་མའི་ལས་བཞིའི་སྦྱིན་སྲེག་གནང། གོང་དུ་ཡི་གེ་
བཟུང་བའི་ལན་ཡང་ཉིན་དེར་གི་ལིང་དུ་འབྱོར་འཇུག་པས་དགོངས་གཞི་ཁྱད་པར་ཅན་ཞིག་ཡོད་པར་སྣང། ཟི་ལིང་གི་ཡི་གེ་འབྱོར་པ་ནས་བཟུང་ཁྲི་གདན་ཟུར་ཁྲི་ཆེན་སྤྲུལ་པའི་སྐུ་རྣམ་གཉིས་སོགས་ནང་ཆེན་ཁག་དང་གྲྭ་བ་འབྱོར་

[177A]༄༅། །ལྡན་ལྷ་སྡེ་གོང་འོག་སོ་སོ་ནས་གང་འབྱོར་གྱི་ཕེབས་རྫོངས་གཟབ་རྒྱས་རིམ་པར་ཕུལ། རྒྱུད་པ་སློབ་ཟུར་དཔའ་རི་བ་ཚང་གིས་ཞུས་ངོར་བཀའ་གདམས་ཐིག་ལེ་བཅུ་དྲུག་གི་དབང་དང་
ཉིན་བཅུ་གསུམ་གྱི་རིང་ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་སོགས་ལ་སྒྲུབ་ཐབས་རིན་འབྱུང་གི་མཇུག་རྫོགས་པར་གནང། ཟླ་བ་གསུམ་པ་གཉིས་བརྩེགས་ཀྱི་ཕྱི་མའི་ཚེས་དྲུག་གི་ཉིན་ཚོགས་སུ་སྤྱན་དྲངས་ནས་
སྤྱི་བསྡུས་ཀྱིས་ཞབས་བརྟན་ཕུལ་ཏེ་གསོལ་བ་བཏབ་པའི་ལན་དུ། ཀུན་མཁྱེན་གོང་མ་དེ་ཉིད་མཛད་པ་འཕྲིན་ལས་མཐའ་ཡས་བ་ཞིག་ཡིན་ཀྱང་ཕྱག་རྗེས་ཀྱི་གཙོ་བོ་པོ་ཏི་ལྔ་དང་དགོན་པ་འདི་ཡིན། དེའི་རྒྱུ་མཚན་གྱིས་བདག་
གིས་ཀྱང་ཐམས་ཅད་ཀྱི་ནང་ནས་འདི་ལ་གཙོ་བོར་སྒོ་དུ་མ་ནས་ཕན་གྲོགས་སུ་ཅི་འགྱུར་བྱས་པ་ཡིན་པས་ཐམས་ཅད་ཀྱིས་དེ་ཐུགས་ལ་བཞག་ནས་དགོས་པའི་གཙོ་བོ་སྒྲིགས་ལམ་ཀུན་སྤྱོད་དང་ཆོས་འཆད་ཉན་ལ་འབད་
དགོས་ཚུལ་སོགས་ཤིན་ཏུ་ཡིང་འཁུལ་བའི་བསླབ་སྟོན་ཞིབ་རྒྱས་གནང། ཨ་རུ་ཧོར་ཆེན་བླ་མ་ཞབས་དྲུང་ཡེ་ཤེས་འཕྲིན་ལས་རབ་རྒྱས་ཀྱིས་དངུལ་སྲང་སྟོང་ཕྲག་གཅིག་གིས་གཙོས་འབུལ་བ་སྤམ་མཐོབ་བཏེགས་ཏེ་
ཞབས་བརྟན་རྒྱས་པ་ཕུལ། དེ་ནས་ཐར་བརྩེར་ཕེབས་ཏེ་ལམ་གྱི་གེགས་སེལ་གཙོར་གྱུར་གྱི་ཐུགས་དམ་བཅད་རྒྱ་གནང། བཅད་རྒྱ་གྲོལ་ནས་བསྒྲུབ་བྱ་བརྒྱ་རྩ་གཅིག་དགེ་ཚུལ་དང། བརྒྱ་དང་ཉེར་བཞི་བསབ་པ་ཡོངས་

[177B] མོང་གོལ་ཅིན་དཀའ་བཅུ་ངག་དབང་ལེགས་ལྡན་སོགས་དོན་གཉེར་ཅན་འགའ་ཞིག་ལ་བྱང་ཆུབ་བདེ་ལམ་གྱི་ཁྲིད་དང། བདེ་མཆོག་སྔགས་བཏུའི་རྗེས་གནང་སོགས་ཟབ་ཆོས་དུ་མ་གནང། དེ་
ལན་ཡང་དབུས་ཕེབས་ཀྱི་མཚམས་འདིར་སྡེ་ཁྲི་སྤྲུལ་པའི་སྐུའི་ཡང་སྲིད་གདན་སར་འགོད་པ་གནང་སྟེ་རྟེན་འབྲེལ་གྱི་དབང་ཞིག་ཏུ་མངོན། དར་ཧན་རབ་འབྱམས་པ་ཀུན་དགའ་དང། གསོལ་དཔོན་དཔལ་ལྡན་གཉིས་གོང་དུ་
མཚམས་ཞུས་ལ་སོང་བ་སླར་གེགས་མེད་དུ་འབྱོར་གདོང་གོང་ནས་མཛོད་ཀྱི་གོས་ཆེན་ཡུག་བཅུ་སོགས་གནང་སྐྱེས་ཀྱི་བདོག་པའང་ཤིན་ཏུ་གྱ་ནོམ་པ་བཅས་གསེར་གྱི་བཀའ་ལུང་བཟང་པོ་ཕེབས། གོང་ནས་དབུས་ཕེབས་ཀྱི་དགོང་
པ་གྲོལ་པའི་ལེགས་འབུམ་སོགས་ལ་ཟི་ལིང་དུ་ཕེབས་ཏེ་ཨམ་བན་དང་དངོས་འཕྲད་མཛད། དེ་ནས་སྐུ་འབུམ་དུ་ཕེབས་པར་རབ་བྱུང་བསྙེན་རྫོགས་སོགས་ཞུ་མི་ཆེས་མང་བར་བྱུང་ཞིང། སྤྱི་སྒེར་ཐམས་ཅད་ནས་ཕེབས་རྫོངས་ཀྱི་
བདོག་པ་དབང་མཐོ་བ་བསྟར། ཕྱིར་ཕེབས་སྐབས། ཐུའུ་བཀྭན་རིན་པོ་ཆེ་ཇོའུ་ཀྱའི་གཞིས་ཀར་ཕེབས་ནས་མཇལ་འཕྲང་ཞུས། ཞག་གཉིས་ལྷན་དུ་གསུང་གླེང་ཞིབ་མོ་མཛད། ཡབ་སྲས་སྐུ་འཕྲེང་དུ་མར་འབྲེལ་ཟབ་ཅིང་
འདི་ཀའི་དགེ་འདུན་མང་ཡང་འདུན་པ་ཆིག་དྲིལ་སྟར་ཆགས་སུ་ཡོད་ཚུལ་བཅས་ཁོང་ལ་སྔར་བཀྲ་ཤིས་འཁྱིལ་གྱི་ཁྲི་བ་གནང་དགོས་པའི་བཀའ་ནན་ཕེབས་པར། དགོངས་པ་ནན་ཆེར་ཞུས་པས་ཁྲོལ་ཆ་མཛད་དགོས་བྱུང། དེ་

[178A]༄༅། །སྐབས་ཐུའུ་བཀྭན་རིན་པོ་ཆེ་ནས། ལྕང་སྐྱ་ཐམས་ཅད་མཁྱེན་པ་པེའི་ཅིང་དུ་བཞུགས། རྗེ་ཉིད་བོད་དུ་ཕེབས་པས། ཁོ་བོ་ནི་གུང་རུ་རྒྱན་བཟང་གིས། བློ་བཟང་གྲགས་པ་དགའ་ལྡན་
གནས་སུ་གཤེགས། བྱམས་ཆེན་ཆོས་རྗེ་མི་དབང་གཙུག་ན་མཛེས། རྒྱལ་མཚན་བཟང་པོ་གངས་རིའི་ཁོང་འདིར་ལུས། ཞེས་སྐྱོ་ཚིག་གསུངས་པ་ལྟ་བུ་ཞིག་ཡོང་འདུག་ཅེས་ཞུས་པ་ལ། ཞལ་འཛུམ་པ་ཞིག་མཛད་
ནས་ཁྱེད་རང་ཡང་གཞན་ཞིག་ཏུ་ཕེབས་དགོས་ཡོང་སྲིད་གསུངས། ཕེབས་རྫོངས་སུ་དངུལ་རྟ་རྨིག་མ་གསུམ། གོས་ཆེན་ཡུག་ལྔ། གོང་མའི་ན་བཟའི་ཁྲོད་ཀྱི་འབྲུག་རྩགས་གསར་བ་སྐུ་ལ་མནབ་རུང་ཞིག་བཅས་ཕུལ་
བས་ཐུགས་དགྱེས། བ་ཡན་གྱི་བྲག་ལུང་དགོན་པ་བར་དུ་ཆིབས་སྐྱེལ་ཞུས། མི་རིང་བར་སྐྱབས་མགོན་ཉིད་ཀྱི་ལུང་བསྟན་བཞིན་གོང་ནས་ཐུའུ་བཀྭན་རིན་པོ་ཆེ་སྟོན་ཀ་ཡེ་ཧོར་དུ་ཕེབས་དགོས་ཀྱི་ལུང་བྱུང་བའི་གནས་
ཚུལ་གསན་འཕྲལ་བསླབ་སྟོན་ཞིབ་རྒྱས་ཀྱི་གསུང་ཤོག་དང། རྟ་བཟང་བ། སྣམ་སྤོས་སོགས་ཀྱིས་ཕེབས་རྫོངས་འབུལ་མི་ཆེད་གཏོང་མཛད། རིམ་གྱིས་གདན་སར་འབྱོར་ཞིང། ཡུལ་དབུས་སུ་འབྱོན་རྒྱུའི་ཉེར་བསྔོགས་
ཀྱི་རིམ་པ་མཐའ་དག་ལེགས་པར་ཚགས་སུ་ཚུང་དོ། །སྨྲས་པ། སྤོང་བ་བསམ་གཏན་གྲུ་ཆར་གྱིས་སྔོ་བརྩེགས་མ་སྟག་པོའི་སྤྲིན་གྱི་གདེངས་ཀ་ལས། །ཀློག་པ་ཐོས་བསམ་དབྱངས་ཀྱི་འབྲུག་སྒྲ་རོལ་བས་ས་གསུམ་མ་ལུས་

[178B] །བྱ་བ་ལས་ཀྱི་འཁོར་ལོའི་གློག་ཕྲེང་ཕྱོགས་ཀྱི་ས་འཛིན་བྱེ་བའི་མགུལ་བར་འཁྱུད། །ཨེ་མ་ཐུབ་བསྟན་དཔྱིད་ཀྱི་མཐའ་ལ་སླར་ཡང་རྫོགས་ལྡན་དབྱར་གྱི་དགའ་སྟོན་རྒྱས། །འགྲོ་ལ་རྗེས་སུ་ཆགས་པའི་ཚོན་
རིས་ཀྱིས། །གཞན་ཕན་ཐབས་ཀྱི་རྣམ་པ་མཐའ་ཡས་པ། །ངོ་མཚར་བཀོད་པའི་ཞིང་བརྒྱ་སྤྲོ་བ་ཅན། །སྒྱུ་འཕྲུལ་བི་ཤྭ་ཀརྨ་གཞན་ན་གང། །བྱ་བའི་ཁུར་མང་བཟོད་པའི་སྙིང་སྟོབས་ཀྱིས། །གྲུ་གཟིངས་ཐབས་མཁས་རྒྱ་
མཚོར་ཞུགས་པ་ཡིས། །ཐང་གཅིག་བགྲོད་པའི་མཐུ་ལ་རྟ་གླང་གི་ངལ་ཁུར་བརྒྱ་ཡིས་འགྲན་ནུས་ག་ལ་ཞིག་ལས་ཉོན་སྐྱེ་བའི་དུག་ཚེར་གཞོམ་པ་པོ། །བཤད་སྒྲུབ་རལ་གྲིའི་རྣོ་རྒྱུན་ཡིན་མོད་ཀྱང། །འཛིན་བྱེད་གསེར་
གྱི་ཡུ་བ་མ་ཉམས་པ། །བསྟན་ལ་སྲི་ཞུའི་ལས་འདི་ཡིན་ནམ་སྙམ། །ལ་ལ་བྲག་སྟོན་ཕུན་ཚགས་སྡང་སྒོམ། །ཁ་ཅིག་ཤག་འགྱེད་སྦྱོར་བས་མི་ཚེ་བསྐྱལ། །ཕལ་ཆེར་རང་དོན་ཟ་ཟིའི་གཡེང་བས་བྲེལ། །དེ་དག་འཁོར་ལོ་
གསུམ་གྱི་ཕྱོགས་ཀྱང་མིན། །ཐུགས་ནི་ཟབ་གསང་ཆོས་ཀྱི་བདུད་རྩིས་མྱོས། །གསུང་ནི་ལེགས་བཤད་དབྱངས་བདུན་རྒྱུད་དུ་འཁྲོལ། །སྐུ་ཡི་འདུ་བྱེད་གཞན་ཕན་གང་གྱིས་ཟློས། །དེ་ནི་ཐུབ་བསྟན་དོ་རའི་མཛེས་རྒྱན་ཡིན། །
ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་བ་རྒྱལ་སྲས་རྒྱ་མཚོའི་འཇུག་ངོགས་ལས་མདོ་སྨད་ལྷོ་རྒྱུད་ཀྱི་ཆར་འཁོར་ལོ་གསུམ་གྱི་སྒོ་ནས་རྒྱལ་བའི་བསྟན་པ་

[179A]༄༅། །ལ་བྱ་བ་མཛད་ཚུལ་གཙོ་བོར་གྱུར་པའི་སྐབས་ཀྱི་སརྒ་སྟེ་དགུ་པའོ། །།བདེ་གཤེགས་གསུང་གི་གསང་བའི་གངྒ་འཛིན། །བསྲུབས་སྐྱེས་དཀར་གསལ་ཡིད་འོང་ཆོས་ཀྱི་
དུང༑ ༑བདག་བློ་རྣམ་པར་རྒྱལ་བའི་ཁང་བཟང་རྩེར། །ཟབ་ཅིང་རྒྱ་ཆེ་སྙན་པའི་དབྱངས་སྒྲོགས་ཤིག་ང་ནས་ཧོར་ཟླ་ལྔ་པའི་ཚེས་དགུའི་ཉིན་གདན་ས་ཆེན་པོ་ནས་ཁྲི་ཆེན་སྤྲུལ་པའི་སྐུ་རྣམ་གཉིས་དང། གྲྭ་ཚང་གསུམ་གྱི་
བླ་མ་ཁྲི་གདན་ཟུར་སྐུ་སྐྱེ་ཆེ་ཆུང་སྤྱི་དགེ་གཉེར་དབོན་ཆོས་མཛད་སོགས་དང། ཨ་མཆོག་གཙོས། མཛོ་དགེ་རྐང་ཚ། རྗེས་ཚང། གླ་རི་འགོ་ཧོར་ཚང། རོང་བོ་མར་ནང་བཀྲ་ཤིས་ཆོས་སྡེ། གཅུ་འཁོར་གསང་
སྔགས་ཆོས་སྡིངས། བྲག་དཀར་སོགས་དགོན་ལག་ཐམས་ཅད་ཀྱི་བླ་མ་ལས་སྣེ་ཆེ་བགྲེས་དཔོན་ཁག་དུ་མ་དང་བཅས་རྟ་པ་སྟོང་ཕྲག་བརྒལ་བས་ཆིབས་སྐྱེལ་ཞུས་ཏེ་གདན་ས་ནས་ཕྱག་བཏེགས། དགོན་པའི་ཕྱི་རོལ་ནས་
ཐལ་སྐད་ལན་གསུམ་བཏང་སྟེ་ཆིབས་ཁ་ཕྱིར་བསྒྱུར་བ་སོགས་ལེགས་པའི་རྟེན་འབྲེལ་བསྒྲིགས། གྲྭ་མང་ནས་མོས་གུས་དང། སྐྱོ་ཤས་ཤུགས་དྲག་པོས་འབྲལ་མ་ཕོད་པར་ཞབས་ཐང་དུ་རྒྱང་རིང་པོའི་བར་ཕེབས་སྐྱེལ་ཞུས། ལམ་
ནས་ལྷ་སྡེ་དང། མངའ་ཚན་སོ་སོས་ཞག་བབས་སོགས་ཀྱི་གྲྭ་སྒྲིགས་བསྙེན་བཀུར་ཡང་དག་བསྒྲུབས། ཨུརྒེ་ནས་གདན་དྲངས་ཏེ་གསོལ་སྟོན་གཟབ་རྒྱས་ཀྱི་ཐོག་གོས་ཆེན་བཅུ་སྒོར་དང། དངུལ་གྲང་བརྒྱ། མཛོ་སུམ་

[179B] ཝང་གི་སྐུ་ཚབ་ཏུ་རབ་འབྱམས་བ་བློ་བཟང་འཇིགས་མེད་དང། བའེ་ཐང་གཉིས་ཞབས་ཕྱིར་མངགས། མཆོད་ཡོན་ལུགས་གཉིས་ཀྱི་བཀའ་མཆིད་ཞིབ་པར་གནང་ཞིང། དཔོན་ཚང་
ནས་རྒྱལ་བ་བསོད་ནམས་རྒྱ་མཚོའི་གསེར་སྐུ་མི་ཚད་ལྷག་ཙམ་བཞེངས་པ་ལ། གསང་བ་འདུས་པའི་སྒོ་ནས་རབ་གནས་ཀྱི་ཆོ་ག་རྒྱས་པར་མཛད། །བསྒྲུབ་བྱ་སོ་གསུམ་ཙམ་ལ་བསྙེན་རྫོགས་ཀྱི་སྔོམ་པ་ཕོག་ཅིང། ཕྱོགས་འདུས་
ཀྱི་མཇལ་བ་ཁྲིར་ཉེ་བ་ལ་ཕྱག་དབང་དང་ཆོས་འབྲེལ་སྩལ་ཏེ་ཡིད་ཀྱི་རེ་བ་བསྐང། དྲུག་པའི་ཚེས་གསུམ་ལ་དཔོན་ཚང་འཁོར་བཅས་གྲྭ་ཚང་གི་བླ་མ་ལས་སྣེ་སོགས་ཀྱིས་ཆིབས་སྐྱེལ་ཞུས་ཏེ་ཨུརྒེ་ནས་ཆིབས་ཁ་བསྒྱུར། ལོ་དེར་ཀ་ཆུ་
ཕྱོགས་སུ་ཟ་ལར་གྱི་འཁྲུག་གཞི་ཆེ་བར་བརྟེན། ཁྲི་ཟུར་བསོད་ནམས་གྲགས་པ་སོགས་འགའ་ཞིག་གིས་སྐུ་ཞབས་ཉིད་དབུས་སུ་ཕེབས་ན་ཤུལ་ནས་དགོན་པ་སོགས་ལ་སྐྱོན་ཡོད་མེད་ཀྱི་དོགས་པ་བསླངས་པར་ངེད་ཀྱི་རྨི་ལམ་དུ་
རྒད་བོ་སྨར་དཀར་པོ་ཅན་ལུས་བོང་རིང་བ་ཞིག་ལ་སྡེ་གཟར་གྱི་དོན་སྐོར་དྲིས་པས་འཁྲུག་ལོང་ཆེ་ཙམ་འོང་ཟེར་ཡང། རང་རེའི་དགོན་པ་འདིར་དེ་འདྲའི་རིགས་ཀྱིས་སྐྱོན་མེད་པར་ཀུན་མཁྱེན་གོང་མས་ལུང་བསྟན་ཡོད་པས་སྐྲག་
མི་དགོས་ཞེས་དབུགས་འབྱུང་བར་མཛད། ཀླུ་འབུམ་ཇ་སག་མཇལ་བར་འོངས་ཏེ་ཕེབས་རྫོངས་ཞུས། ལ་མོ་ཞབས་དྲུང་རིན་པོ་ཆེའི་ཨུརྒེ་རེ་གདན་དྲངས་ཏེ་གསོལ་སྟོན་གཟབ་རྒྱས་དང། ལམ་དུ་འཁྱེར་བདེའི་གཟིམས་

[180A]༄༅། །གུར་སྤུས་ལེགས་ཆ་འགྲིག་དངུལ་གོས་དར་རྟ་མཛོ་རྔ་མོང་སོགས་རྫོང་ཆ་སྤམ་མཐོ་བ་ཕུལ། ཟླ་བ་དྲུག་པའི་ཚེས་བརྒྱད་ལ་རྨ་ཆུ་ཁ་ནས་ཚོགས་ཆེན་ཁྲི་ཟུར་བསོད་ནམས་གྲགས་པ་
བླ་མ་དབུ་མཛད་ངག་དབང་ཚུལ་ཁྲིམས། དུས་འཁོར་རྡོ་རྗེ་འཛིན་པ་ངག་དབང་ཕུན་ཚོགས་སོགས་ཆིབས་སྐྱེལ་མང་མ་ཕྱིར་སློག་རྨ་ཕ་རི་ར་ཨ་ལག་ཤཱ་དྭགས་པོ་ཀུན་གྲོལ་ནོ་མོན་ཧན། མཚོ་སྔོན་འཇིགས་མེད་པོའི་ལི། མི་
འགྱུར་པེའི་སི། བན་མུག་ཇ་སག་སྒྲོལ་མ་སྐྱབས་ཇ་སག་ནོར་བུ་ཇ་སག་རྣམས་ཀྱི་མི་སྣ་འབྱོར་ཏེ་སོ་སོ་ནས་ཕེབས་རྫོངས་དངོས་འབུལ་གྱ་ནོམ་པ་བསྟར། རིགས་པའི་དབང་ཕྱུག་དགེ་བཤེས་བསོད་ནམས་དང། སྨྲ་
ཁམས་ཞབས་དྲུང་ཆེ་ཆུང་གཉིས་མཇལ་བར་འོངས་ཏེ་འབུལ་སྐྱེས་བཏེགས་ཤིང་ཆོས་ཀྱི་གསུང་གླེང་མང་དུ་གནང། སྔ་ཕྱིར་ཕེབས་རྫོངས་ལ་གོས་དར་ཟམ་སོ་མཛོ་རྟ་སོགས་ཤིན་ཏུ་ཕོན་ཆེ་བ་འབྱུང་ཞིང། དངུལ་རྐྱང་ལ་ཡང་
ཐོ་གསལ་རགས་རིམ་བསྡོམས་པར་སྲང་ལྔ་སྟོང་ལྷག་ཙམ་སྣང། ཚེས་བཅུ་གསུམ་ལ་བླ་བྲང་ཕྱག་མཛད་ཆེན་མོ་སྤྱི་སོའི་སྡེ་བ་སོགས་ཆིབས་སྐྱེལ་བ་མཐའ་དག་ཕྱིར་སློག་དེ་སྐབས་ཤིག་རབ་འབྱམས་པ་བློ་བཟང་འཇིགས་མེད་ལ་
གླེང་གཞི་གཞན་མེད་པར་མི་དྲག་འགའ་ཞིག་གིས་རྐུས་བྱས་ཚུལ་ཐོལ་བྱུང་དུ་གསུངས་པས་ཁོང་དོགས་པ་སྐྱེས་ཏེ་ཚེས་གྲངས་ཡིད་ལ་བཞག་ནས་ཕྱིར་ལོ་རང་ཡུལ་དུ་འབྱོར་པའི་ཚེ་ཉིན་དེར་གནས་ཚུལ་དེ་འདྲ་ཞིག་གི་རྐྱེན་ཀྱིས་བརྗོད་

[180B] ལ་གཉིས་བར་དུ་ཞག་སྐབས་ཐི་ལིང་ཨམ་བན་ནས་ཆིབས་སྐྱེལ་དུ་མངགས་པའི་ཐུང་ཤི་གཉིས་འབྱོར་ཏེ་ཨམ་པན་
གྱི་ཞུ་ཤེག་རྟེན་བཅས་དང་རྒྱ་ལུགས་ཀྱི་སྟོན་མོས་ཆུའི་སྨན་འགའ་ཞིག་བཅས་ཕུལ། ཆེའི་དམ་གྱི་དཔོན་པོ་དཔལ་སྐྱིད་ཇ་སག་དང་མན་ཇུ་ཇ་སག་སོ་སོ་ནས་མཇལ་བར་འོངས་ཏེ་དངོས་འབུལ་བཏེགས། ལབ་རྩེ་ཁྲབ་གོན་ནས་རྨ་ཆེན་ལ་
བསང་གནང་སྐབས་ན་བུན་སོགས་ཀྱིས་མ་བསྒྲིབས་པའི་གངས་རི་གསལ་བར་མཐོང་ཞིང། དེའི་སྟེང་ནས་སྦྲིན་དཀར་པོ་ཆུང་ངུ་ཞིག་འཕྲལ་དུ་དར་ཡུག་བརྐྱང་བ་བཞིན་རྗེ་ཉིད་བཞུགས་པའི་ཕྱོགས་སུ་ཤད་ཀྱིས་འོངས་པས་རྟེན་འབྲེལ་
ལགས་ཞེས་དགྱེས་ཚུལ་མཛད། ལམ་སྐབས་ཀུན་ནས་ནང་དགུང་དང། ཐ་ན་ཕེབས་བྱམས་ནང་ཚུན་ཆད་དུ་ཕྱག་དབེ་གཟིགས་རྟོག་རྒྱུན་པར་མཛད་ཅིང། སྐྱེས་རབས་སོ་བཞི་པའི་འགྲེལ་པ་ལྗགས་རྩོམ་གནང། ཨ་རུ་ཧོར་ཆེན་བླ་
མ་ཞབས་དྲུང་གིས་གསོལ་བ་བཏབ་པ་བཞིན་དྲུག་པའི་ཉི་ཤུ་ནས་བདུན་པའི་ཚེས་བརྒྱད་ཀྱི་བར་ལམ་རིམ་ཆེན་མོའི་བཤད་ལུང་ཤིན་ཏུ་རྒྱས་པར་སྩལ། ཡུས་ཤུས་དཔོན་པོ་པཱེ་ཧུ་ཚེ་དབང་དགེ་ལེགས། པཱེ་ཅང་ཚེ་དབང་རབ་བརྟན་
སོགས་ཡུས་ཤུས་སྡེ་བ་ཐམས་ཅད་ནས་གུས་འདུད་ལྷུར་བླངས་ཏེ་ཞབས་ཏོག་དང་དངོས་འབུལ་ཞུས་པ་རྣམས་ཀྱི་རེ་བ་བསྐངས། འབྲི་ཆུ་ཁར་པཱེ་ཧུ་བསོད་ནམས་ཕུན་ཚོགས་ཀྱིས་བསྙེན་བཀུར་གང་ལེགས་ཞུས་པར་འདོད་ཆོས་ཁ་ཡར་

[181A]༄༅། །གནང། རྒྱལ་མཚན་མཐོན་པོ་ནས་རྗེ་ཉིད་པཎ་ཆེན་གོང་མ་དེ་དང་ཐུགས་ནང་ཤིན་ཏུ་ཉེ་བར་མ་ཟད། རྒྱ་ཕེབས་ཀྱི་སྐོར་སོགས་སྔ་ཕྱི་དུ་མར་སྐུ་དྲིན་ཆེ་ཚུལ་གྱི་གསུང་ཤོག་དང་བཅས་བཀྲ་
ཤིས་འཁྱིལ་གྱི་འདུ་ཁང་ཆེན་མོའི་སྟེང་དུ་འཛུགས་རྒྱུའི་གསེར་གྱི་རྒྱལ་མཚན་ཆ་དང། གྙྫི་ར་ཆེ་ལེགས་བཟོ་བཀོད་གསེར་མདངས་ཐམས་ཅད་ཕུན་སུམ་ཚོགས་པ་ཞིག་བསྐུར་བའི་མི་སྣ་རྣམས་མདུན་དུ་མཇལ་ཏེ་རྒྱུ་མཚན་ཞུས་
པར་དགྱེས་པའི་བཀའ་མཆིད་དང་བདག་རྐྱེན་གྱ་ནོམ་པ་གནང། འགོ་ཚ་སྐུ་སྐྱེ་དཀོན་མཆོག་མཐུ་སྟོབས་དབང་པོ་མཇལ་བར་འོངས་ཏེ་དངོས་འབུལ་བཏེགས་ནས་སྒྲོལ་མའི་རྗེས་གནང་སོགས་ཆོས་འབྲེལ་འགའ་ཞིག་ཞུས་པར་
ཀརྨ་ཆགས་མེད་ཀྱི་གསུང་འབུམ་ཞིག་ཚོལ་དགོས་ཀྱི་བཅོལ་དན་གནང། དགེ་ལྡན་ཆོས་འབྱུང་གི་ལྗགས་རྩོམ་འཕྲོ་མཐུང་ཅིང་གཞན་དོན་གཉེར་ཅན་འགའ་ཞིག་གིས་ཞུས་ངོར་ལྗགས་རྩོམ་ཁ་ཡར་མཛད། རྡོ་རམ་པ་བློ་
བཟང་ངང་རྡོ་རམ་པ་ངར་རྒྱས་གཉིས་ལ་ཡང་གཞུང་ཆེན་པོ་དུ་མའི་སྟེང་ནས་འཕྲོས་པ་གནང་བས་ཁོང་རྣམ་གཉིས་ལ་ཡང་བློ་སྐྱེད་ཚད་མེད་པ་བྱུང། དགུང་མོའི་ཆ་ལ་ཞལ་འདོན་ཆག་མེད་སོགས་ཆོས་ཀྱི་བྱ་བས་ཉིན་མཚན་
ཁོར་ཡུག་ཏུ་འདའ་བ་མ་གཏོགས་ལམ་ཐག་རིང་བར་སྙད་བཏགས་ནས་ཆོས་ཕྱོགས་མཐའ་དག་རྒྱབ་བསྐྱུར་གྱི་ངང་ཚུལ་རྣམས་རིང་དུ་དོར། བྱ་སྔོ་ཁྲོབ་ཏུ་ཞག་སྐབས་ཁོ་བོ་ཅག་གི་དབོན་པོ་བློ་བཟང་དཀོན་མཆོག་བསུ་བར་འབྱོར་

[181B] བརྒྱད་པའི་ཚེས་བཅོ་བརྒྱད་ལ་མཚོ་མོ་རྭར་ཕེབས་ཐོག་རྭ་སྒྲེང་ནོ་མོན་ཧན་ནས་བསུ་བ་མཚམས་ཞུས་བཅས་འབྱོར། དེར་བཞུགས་སྐབས་ནག་ཆུ་མཁན་ནག་གཉིས་མཇལ་དུ་འོངས་
ཏེ་གསོལ་སྟོན་དྲངས་པར་གཞུང་དུ་འབུལ་རྒྱུའི་རྟ་ཉིས་བརྒྱ་སྐོར་ཞིག་སྤྲད། ཧལ་ཧ་རྗེ་བཙུན་དམ་པའི་མགྲོན་གཉེར་ཟླ་བ་ངོ་གཡོག་མཇལ་བར་འོང་བ་ལ་བཀའ་མཆིད་ཞིབ་ཏུ་གནང་ཞིང་རྗེ་བཙུན་དམ་པའི་མཆོག་སྤྲུལ་རིན་པོ་ཆེ་སོགས་
ལ་འབུལ་རྒྱུའི་ཞུ་ཤོག་འགའ་ཞིག་གནང། ཚེས་ཉེར་དགུ་ལ་གཞུང་ནས་རྟ་འུལ་ཞོན་པ་ཁལ་མ་སོགས་རྫོང་སྐྱེལ་གྱི་ཚུལ་དུ་གནང་བའི་སྟེང་ནས་ཆིབས་ཁ་བསྒྱུར། དགུ་པའི་ཚེས་བཞིའི་ཉིན་ཁོ་བོ་ཅག་དང། སྒོ་མང་དཔོན་སློབ་
སྐལ་བཟང་དངོས་གྲུབ། དཔོན་སློབ་སངས་རྒྱས་རྡོ་རྗེའི་མཆོག་སྤྲུལ་གྲགས་པ་རྒྱལ་མཚན། རྭ་སྒྲེང་ནོ་མོན་ཧན་གྱི་ཕྱག་མཛོད། སྒོ་མང་སྡེ་བ། ཧ་ལྡོང་དང་ཀླུ་འབུམ་གྱི་དགེ་རྒན་བཅས་ཀྱིས་སྟབས་གཅིག་པར་དབུ་མ་བཀྲ་ཤིས་ཐང་དུ་
བསུས་ཏེ་ཞལ་གྱི་དཀྱིལ་འཁོར་མིག་གི་བདུད་རྩིར་གྱུར་བའི་ཐོག་དགྱེས་པའི་བཀའ་མཆིད་མང་དུ་ཕེབས། རྭ་སྒྲེང་དུ་ཕེབས་ཏེ་མཆོད་མཇལ་ཞིབ་རྒྱས་དང། བསྟན་པ་ཕྱོགས་མཐར་རྒྱས་པའི་ཐུགས་སྨོན་ནན་ཏན་མཛད། རྭ་སྒྲེང་ནོ་
མོན་ཧན་ནས་གཞིས་ལེན་གྱི་སྟོན་མོ་གཟབ་རྒྱས་བསྟར་ཞིང་སྤྲུལ་པའི་སྐུ་ལ་དངོས་འབུལ་སྤམ་མཐོ་བ་དང་བཅས་ཚོགས་པར་མང་འགྱེད་གྱ་ནོམ་པ་སྩལ། ཆོས་དགུ་ལ་སེར་སྨད་ཀྱི་དཔོན་སློབ་སྟོང་སྐོར་སྤྲུལ་པའི་སྐུ་རིན་པོ་ཆེ་དང་སེར་

[182A]༄༅། །བྱེས་སྨད་གཉིས་ཀྱི་སྡེ་བ། ཧ་ལྡོང་དགེ་རྒན་བཅས་བསུ་བར་འབྱོར། དེ་ནུབ་ལྷུན་གྲུབ་རྫོང་དུ་ཞག་བབས་ཀྱི་ཐོག་སྟོང་སྐོར་སྤྲུལ་པའི་སྐུ་ནས་དཀར་སྤྲོའི་བསྙེན་བཀུར་ཞུས། དེ་ནས་རིམ་
གྱིས་ཕེབས་པས་དགེ་ལྡན་རྣམ་པར་རྒྱལ་བའི་གླིང་ནས་བྱང་རྩེ་དཔོན་སློབ་དང། ཚོགས་ཆེན་དགེ་བསྐོས། འབྲས་སྤུངས་བློ་གསལ་གླིང་དཔོན་སློབ་དང། འདུལ་བ་བླ་མ་གདན་ཟུར། སེར་བྱེས་དཔོན་སློབ། སེ་རའི་ཚོགས་
ཆེན་དགེ་བསྐོས་སོགས་བསུ་བ་རིམ་པར་འབྱོར། ཚེས་བཅུ་གསུམ་གྱི་ཉིན། སེ་ར་བྱེས། སེ་ར་སྨད། ཁོ་བོ་ཅག་ཧ་ལྡོང་ཁང་ཚན། སྒོ་མང་གྲྭ་ཚང་བཅས་ཀྱིས་ཐབ་བསུ་ཕུལ་བ་རྣམས་ལ་རིམ་པར་ཕེབས། འབྲས་སྤུངས་
སྤྱི་སོའི་ཐབ་བསུའི་སྟེང་དུ་བླ་མ་བདུན། ཞལ་ངོ་གཉིས། གནས་ཆུང་ཆོས་རྗེ། ཚོགས་ཆེན་དབུ་མཛད། སྤྱི་སོའི་སྡེ་བ་བཅས་ཀྱིས་མཇལ་དར་ཕུལ། དེ་ནས་གཞུང་ས་རིན་པོ་ཆེ་ནས་རྩེ་དྲུང་གསུམ། ཤོད་དྲུང་གསུམ་བཅས་
མངགས་ཏེ་ཐབ་བསུའི་བསྙེན་བཀུར་ཞུས་ཤིང་རིམ་གྱིས་དཔལ་གྲོང་ཁང་གསར་དུ་ཕྱག་ཕེབས། ཕྱི་ཉིན་སྔ་ཆར་ཇོ་བོ་རིན་པོ་ཆེ་དང། རང་བྱོན་ལྔ་ལྡན། བྱམས་པ་ཆོས་འཁོར་མ། རྗེ་ང་འདྲ་མ་སོགས་རྟེན་འགངས་ཆེ་བ་རྣམས་
ལ་མཆོད་མཇལ་ཞིབ་ཏུ་མཛད། བསྟན་པའི་གསལ་བྱེད་དམ་པ་རྟ་ཚག་རྗེ་དྲུང་སྤྲུལ་པའི་སྐུ་རིན་པོ་ཆེ་དང། རྒྱུད་སྟོད་སྨད་ཀྱི་མཁན་པོ་སོགས་བླ་མ་སྤྲུལ་སྐུའི་རིགས་དུ་མ་དང་གཞུང་གི་མི་ཆེན་སོ་སོ་ནས་མཇལ་བར་འོང་པ་ལ་

[182B] པ་རི་བླ་མ་ངག་དབང་དོན་གྲུབ་ཀྱི་སྐུ་སྐྱེ་མཇལ་བར་ཕེབས་པ་ལ་སྤྱིར་སྤྲུལ་སྐུ་ཚེ་ཁག་མིན་ཀྱང་ཁོང་གི་སྐུ་གོང་མ་རྗེ་ཉིད་ཀྱི་བླ་མ་ཡིན་གཤིས་
བཀུར་གཟོས་ཚད་མེད་པ་གནང་བ་ནི་ད་ལྟར་གྱི་དུས་ལ་ལྟོས་པའི་ཐུན་མོང་མ་ཡིན་པའི་རྣམ་ཐར་ཅིག་ཏུ་སྣང། མཆོད་མཇལ་ཞིག་གི་ཚེ་འཇམ་དབྱངས་ཁོ་ཡོན་མར་སྙན་ཤལ་ཕུལ་བ་ཀུན་མཁྱེན་གོང་མའི་དུས་བཞིན་ཕྱག་གིས་
བཞེས་པས་དེར་འཁོད་མཐའ་དག་ཡ་མཚན་ཞིང་ཡིད་ཆེས་ལྷག་པར་འཕེལ། བསྒྲུབ་བྱ་འགའ་ཞིག་ལ་བསྙེན་རྫོགས་ཀྱི་སྡོམ་པ་སྩལ་ཅིང། རྒྱུད་སྨད་བླ་མ་དབུ་མཛད་ཀྱིས་ཞུས་ངོར་དྭགས་པོ་ནམ་མཁའ་གྲགས་ཀྱིས་མཛད་པའི་
གསང་འདུས་བསྐྱེད་རྫོགས་གཉིས་ཀྱི་ལྗགས་ལུང་དང། གཞན་དོན་གཉེར་ཅན་ཁ་ཤས་ལ་འཇམ་དབྱངས་དཀར་པོའི་རྗེས་གནང་སོགས་འདོད་ཆོས་འགའ་ཞིག་གནང། འཇམ་མགོན་བསྟན་པའི་རྩ་ལག་རྒྱལ་སྲས་སྤྲུལ་པའི་སྐུ་
རིན་པོ་ཆེ་མདུན་དུ་མཇལ་བར་ཕེབས་ནས་ཟུར་གསོས་གྱ་ནོམ་པ་ཞུས། རྒྱལ་སྲས་རིན་པོ་ཆེས་ངེད་ཀྱིས་སྔར་ནས་དབུ་མའི་བཀའ་རྩོམ་རྟིང་སྐུལ་ཞུས་པ་ཡིན་ཀྱང་ངས་ལྷ་རམ་པའི་དམ་བཅའ་མ་བཞག་པར་དུ་ཁྱེད་ཀྱིས་མ་བརྩམས་
ད་ལྟ་ང་མ་ཎི་འདོན་སྐབས་ཁྱེད་ཀྱིས་གསུངས་འདུག་ཀྱང་བདེ་མི་ཆོད་པར་སྣང་ཞེས་ཞལ་རྩེད་མཛད་པ་སོགས་ཕན་ཚུན་ཐུགས་ནང་ཤིན་ཏུ་ཉེ་བའི་གསུང་འཕྲོས་རྒྱུན་རིང་མཛད། བཅུ་པའི་ཚེས་བཅུ་གཅིག་ལ་རྒྱལ་དབང་ཐམས་ཅད་

[183A]༄༅། །མཁྱེན་པ་བཀྲ་ཤིས་ལྷུན་པོ་ནས་ཕེབས་པར་ཆིབས་བསུ་མཛད་དེ་མཚན་ཉིད་གླིང་ཁར་ཐབ་བསུའི་སྟེང་ནས་མཇལ་ཁ་ཞུས། རྒྱལ་དབང་མཆོག་ནས་ལམ་སྐབས་སོགས་ཀྱི་བཀའ་འདྲི་
དང་འབྲས་སྤུངས་བཞུགས་གྲལ་ལ་ཕེབས་དགོས་ཀྱི་བཀའ་བསྒྱུར་བ་བཞིན་དུ་དེར་བྱོན། སྒོ་མང་གྲྭ་ཚང་ནས་རྒྱལ་དབང་མཆོག་ལ་གསོལ་སྟོན་ཞུས་པའི་སྡེ་པས་སུ་རྗེ་ཉིད་ཀྱང་གདན་དྲངས་པ་ལྟར་ཕེབས། དེ་ཉིན་རྗེ་དྲུང་
སྤྲུལ་པའི་སྐུ་རིན་པོ་ཆེ་ནས་གདན་དྲངས་ཏེ་གསོལ་སྟོན་གཟབ་རྒྱས་ཞུས། ངེས་འབྱུང་བྱང་སེམས་ཡང་དག་པའི་ལྟ་པ་གསུམ་ཟུང་དུ་འབྲེལ་བའི་སྒོ་ནས་གྲུབ་པའི་གོ་འཕང་མཐོན་པོར་གཤེགས་པ་ཀུན་སྤངས་ཆེན་པོ་ཀློང་
རྡོལ་བླ་མ་ངག་དབང་བློ་བཟང་བའི་ཞལ་སྔ་ནས་གདན་དྲངས་ཏེ་བཅུ་པའི་བཅོ་བརྒྱད་ནས་བཅུ་གཉིས་པའི་ཟླ་མཇུག་ཙམ་གྱི་བར་དུ་རྗེའི་གསུང་འབུམ་ཁྲོད་ནས་ལུང་སྔར་མ་གསན་པ་འགའ་ཞིག་དང། སྔར་གསན་ཀྱང་
ལུང་རྒྱུན་ལ་དོགས་པ་ཡོད་པའི་རིགས། བཀའ་གདམས་ཕ་ཆོས་བུ་ཆོས། རྒྱལ་དབང་དགེ་འདུན་རྒྱ་མཚོའི་གསུང་འབུམ་སོགས་ལྗགས་ལུང་མང་དུ་གསན། ཕར་ཡང་རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་ལམ་རིམ་
སོགས་ཀྱི་ལུང་ཁ་ཤས་གནང། བར་སྐབས་སུ་རྒྱལ་དབང་རིན་པོ་ཆེར་གཟིམས་ཆུང་མཇལ་ཁ་ལན་འགའ་ཞིག་ཞུས་པར་དགྱེས་པའི་བཀའ་མཆིད་མང་དུ་ཕེབས། མཚུར་ཕུ་ནས་ཀརྨ་བས་མཚམས་ཞུས་སྒྲོལ་མའི་སྐུ་ཁྱད་

[183B] ཉིན་གཅིག་ཞབས་ཕྱི་རྣམས་བསྡུས་ཏེ་ངེད་ལ་ཆོས་ཉན་སོགས་དོན་
ཆེན་པོ་སྒྲུབ་རྒྱུ་མང་པོས་ལོ་རྗེས་མར་ཕྱིར་འགྲོ་མི་ཐུབ་པ་འདུག་ཅེས་བཀའ་ཕེབས། ཚང་མས་འབྱོན་དགོས་ཀྱི་ཞུ་བ་ནན་ཏན་ཕུལ་ཀྱང་བསྒྱུར་མ་ནུས་པས་དཔོན་གཡོག་རགས་བསྡུས་བཞུགས་རྒྱུར་བྱས་ཏེ་དམང་ཕྱིར་སློག་པས་
སྔ་འགྲོས་ཀྱི་མགོ་པར་ཨུས་ཙང་དབོན་པོ་དགེ་འདུན་འཇམ་དབྱངས་དང་རབ་འབྱམས་པ་བློ་བཟང་ཚུལ་ཁྲིམས་གཉིས་འགྲོ་དོགས་ཀྱི་བཀའ་ཁྱབ་སྩལ། རྒྱལ་སྲས་སྤྲུལ་པའི་སྐུ་རིན་པོ་ཆེའི་དྲུང་ནས་གྲུབ་ཆེན་བརྒྱད་ཅུའི་རྗེས་གནང་
གསན་ཅིང་ཕར་ཡང་ཆོས་བཀའ་འགའ་ཞིག་གནང། བཅུ་གཉིས་པའི་ཉི་ཤུ་གཉིས་ནས་བཟུང་ཞག་བདུན་གྱི་རིང་བཅད་རྒྱ་མཛད་ཅིང་ཉི་ཤུ་དགུའི་ཉིན་རྣམ་རྒྱལ་གྲྭ་ཚང་གི་འཆམ་ལ་གཟིགས་མོར་ཕེབས། དེའི་ཕྱི་ཉིན་རྒྱ་རྩིས་དང་
བསྟུན་ནས་དགུང་ལོ་ང་བརྒྱད་པ་ཤིང་སྦྲུལ་གྱི་ལོ་གསར་དགའ་སྟོན་གནང། གཞུང་རྩིས་ཀྱི་ཚེས་གཅིག་ལ་པོ་ཏ་ལར་ཕེབས་ཏེ་རྒྱལ་དབང་རིན་པོ་ཆེར་ལོ་གསར་གྱི་མཇལ་དར་ཕུལ། གཞུང་ས་ནས་གདན་ཁྲི་སོགས་ཀྱི་བཀུར་གཟོས་
དང་སྟོན་མོ་གཟབ་རྒྱས་བསྟར། སེ་འབྲས་ཀྱི་བླ་མ་ལས་སྣེ་གཞུང་གི་བཀའ་བློན་སོགས་མི་དྲག་ཕལ་ཆེར་མཇལ་བར་འོངས་ཤིང། བཀྲ་ཤིས་ལྷུན་པོ་ནས་སྡེ་བ་གླང་གདོང་ནས་དང་སྡེ་བ་ཡེ་ཤེས་ཕུན་ཚོགས་གཉིས་འབྱོར་ཏེ་

[184A]༄༅། །སྐྱབས་མགོན་པཎ་ཆེན་ཐམས་ཅད་མཁྱེན་གཟིགས་ཆེན་པོའི་གསུང་ཤོག་དང་ཕྱག་མཛོད་ཆེན་མོ་སོགས་དྲག་རིམ་ཕལ་ཆེ་བའི་མཚམས་ཞུས་ཀྱི་ཡི་གེ་རྣམས་ཕུལ། དགེ་ཚུལ་གྱི་སྡོམ་པ་
ཞུ་མཁན་མང་དུ་བྱུང་བས་འདོད་མོས་བཞིན་གནང། ཚེས་དགུར་རྒྱལ་དབང་རིན་པོ་ཆེ་ལྷ་སར་ཆིབས་བསྒྱུར་གནང་སྐབས་ཕེབས་བསུ་ཞུས་ཤིང་ཨ་ཝ་མ་དུ་གཞུང་ས་ནས་ཤངས་ལེན་དང་གཟོས་སྒོ་སྔར་ལས་ཀྱང་ལྷག་པར་ཞུས་
འདིས་མཚོན་ཏེ་ཕྱོགས་གང་དུ་ཕེབས་ཀྱང་ལན་རེ་བཞིན་ནམ་འཕང་ཇེ་མཐོར་འགྲོ་བ་ཀུན་གྱི་མཐུན་སྣང་དུ་གྲུབ་པ་ཞིག་ཡོད་པ་ནི་སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། གསུངས་པ་ལྟར་ལུང་དང་རྟོགས་པའི་
ཡོན་ཏན་གྱི་གཟི་བྱིན་དུ་མངོན། བཅུ་གཅིག་ལ་གདན་ས་ཆེན་པོ་སྐུ་འབུམ་ནས་མི་སྣ་ཆེད་མངགས་ཀྱིས་རྒྱལ་དབང་རིན་པོ་ཆེར་ཞབས་བརྟན་ཕུལ་བའི་སྟེང་དུ་གསུང་བཤད་ཚིག་དོན་ཕུན་སུམ་ཚོགས་པ་ཞིག་མཛད་
བཅོ་ལྔའི་ཉིན་འཕགས་མཆོག་ཕྱག་ན་པདྨ་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་ལྷ་ལྡན་སྨོན་ལམ་གྱི་ཚོགས་དབུས་སུ་གདན་དྲངས་ཏེ་རྗེ་ཉིད་ནས་བརྟན་བཞུགས་ཀྱི་བཤད་པ་དོན་ཟབ་ཅིང་རྒྱ་ཆེ་ལ་ཚིག་
སྙན་ཞིང་འབྲེལ་ཆགས་པ་འཇིགས་པ་མེད་པའི་གསུང་གི་གདངས་ཟབ་མོ་དང་བཅས་ཏེ་ཞུས་པའི་མཐར་དངོས་འབུལ་གྱི་རིམ་པ་ཡང་དངུལ་སྲང་བརྒྱ་ལས་གྲུབ་པའི་མཎྜལ། དངུལ་དཀར་གྱི་བཀྲ་ཤིས་རྟགས་བརྒྱད་

[184B] ན་བཟའ་ཉེར་སྤྱད་ཀྱི་སྐོར། དངུལ་རྟ་རྨིག་མ་བརྒྱ། ཐོན་ཐི། མང་ནོག་ཁ་ཐི་སོགས་བཟང་གོས་ཡུག་བརྒྱ། ཆིབས་ཆེན་གསུམ་གྱིས་གཙོས་པས་རྟ་ཉིས་བརྒྱ་སྐོར། བཟང་ཇ་འཁོར་དྲུག་བརྒྱ་སོགས་སྦུས་གཙང་
ཞིང་རྒྱ་ཆེ་བའི་དངོས་འབུལ་ནམ་མཁའ་མཛོད་ཀྱི་སྒོ་འཕར་ཕྱེ་བ་ལྟ་བུ་དང། དེ་མཚུངས་ཁྲི་ཆེན་ནོ་མོན་ཧན་ལ་ཡང་དངུལ་གྱི་མཎྜལ། ན་བཟའ་ཉེར་སྤྱད། རྡོ་ཚད་སུམ་ཅུ། གོས་ཆེན་སུམ་ཅུ། འཁོར་དྲུག་སུམ་ཅུ་སོགས་འབུལ་ནོད་
ཤིན་ཏུ་སྤམ་མཐོ་བ་བཏེགས། དགེ་འདུན་ཁྲི་ཕྲག་གཉིས་དང་སུམ་སྟོང་བརྒལ་བར་ཇ་ཐུག་སོགས་ཀྱིས་བསྙེན་བཀུར་ཉིན་འཁྱོད་ཞུས་པའི་ཐོག་དངུལ་རྡོ་ཚད་ཉིས་བརྒྱ་དང་ཉི་ཤུ་སྐོར་གྱིས་སྐུ་འགྱེད་ཞོ་ཕྱེད་དང་དྲུག་རེ་ཕུལ་ནས་བསྟན་
འགྲོའི་དོན་དུ་བསྔོ་པའི་ཐུགས་སྨོན་རྒྱ་ཆེར་གནང། རྗེ་བླ་མའི་བསྟན་པའི་སྲོག་ཤིང་མཚུངས་ཟླ་མ་མཆིས་པ་དཔོན་སློབ་བྱམས་པ་རིན་པོ་ཆེ་ནི་ཉིད་ཀྱི་བཀའ་དྲིན་གསུམ་ལྡན་གྱི་བླ་མ་ཡིན་པའི་དབང་གིས་ཕུར་བུ་ལྕོག་སྤྲུལ་པའི་སྐུ་
རིན་པོ་ཆེ་དཔལ་འབྱོར་རབ་བརྟན་དུ་གདན་དྲངས་ཏེ་དངུལ་གྱི་མཎྜལ་བར་མཛོད་སྣ་ལྔའི་འདོགས་བཅས་དང་དངུལ་སྲང་བརྒྱ། གོས་ཆེན་ལྔ་སོགས་ལེགས་འབུལ་གྱ་ནོམ་པ་བསྟར། ལྷ་སའི་ཨམ་བན་གཉིས་དང་བཀའ་བློན་བཞི་
རྗེ་དྲུང་ཨ་ཁུ་ལགས་དང་སྐུ་མཆེད་རྣམ་པ་གཉིས་སོགས་སོ་སོ་ལ་ཡང་བབས་འོས་ཀྱི་གནང་སྐྱེས་འཚེམ་མེད་དུ་སྩལ་ཏེ་ཚིམ་པར་མཛད། རྒྱུད་སྟོད་སྨད་གཉིས་ལ་གྲྭ་ཇ་ཁ་ཤས་ཀྱི་ཐོག་ཞབས་བརྟན་བསྒྲུབས་ཏེ་སྐུ་འགྱེད་བལ་

[185A]༄༅། །ཊམ་རེ་ཕུལ། སྙན་བརྒྱུད་བསྟན་པའི་བདག་པོ་ཡོངས་འཛིན་ཡེ་ཤེས་རྒྱལ་མཚན་དཔལ་བཟང་པོ་གཙང་ནས་མར་ཕེབས་པ་དང་མཇལ་འཛོམ་གྱི་ཐོག་མདོ་སྔགས་ཀྱི་དཀའ་གནད་དུ་མ་ལས་
བརྩམས་པའི་ཆོས་ཀྱི་འབེལ་གཏམ་རྒྱ་ཆེར་མཛད་དེ་བྱམས་འཇམ་དབྱངས་བགྲོ་བ་ལྟ་བུའི་ངོ་མཚར་གྱིས་ནོར་འཛིན་ཡངས་པའི་ཁྱོན་འདི་སྐལ་བ་བཟང་པོར་བསྒྲུབས། རྒྱུད་སྨད་བླ་མ་དབུ་མཛད་སོགས་དགེ་བའི་བཤེས་གཉེན་མང་
པོས་ཆོས་ཀྱི་དྲི་བ་སྣ་ཚོགས་ཞུས་པར་ཐམས་ཅད་ཀྱི་སོམ་ཉིའི་དྲ་བ་ལྷག་མེད་དུ་བསལ་བས་ཞུ་བ་པོ་ཡོན་ཏན་ཇི་ཙམ་ཆེ་བ་བཞིན་རྗེ་འདི་ལ་དད་པ་ལྷག་པར་ཐོབ་སྟེ། ལེགས་བཤད་མཁས་པའི་བློ་གྲོས་ཀྱིས། །གོ་ཡི་བླུན་པོས་དེ་
ལྟ་མིན། །ཞེས་པའི་དོན་དུ་མངོན། དེ་ཡང་རྗེ་འདི་ནི་གསུང་རབ་ཀྱི་དཀའ་གནས་ལ་དོགས་པ་གཅོད་པ་དང། གཞན་ལ་ཕན་བཞེད་ཀྱི་ཐུགས་དགོངས་འབའ་ཞིག་མ་གཏོགས། གཞན་གྱི་ཚོད་ལྟ་ཞིང་ཁྱད་དུ་གསོད་པ་དང་མཛེས་
ལམ་ཙམ་དུ་དོགས་པ་ཞུ་ཞིང་ཆོས་ཉན་པ་སོགས་དམ་པ་མ་ཡིན་པའི་སྤྱོད་ཚུལ་སྐད་ཅིག་ཙམ་ཡང་མི་མཛད་ལ། དེའི་རྒྱུ་མཚན་གྱིས་ཁྲི་ཆེན་ནོ་མོན་ཧན་རིན་པོ་ཆེར་མཇལ་འཛོམ་གྱི་ཚེ་ཆོས་མཐུན་གྱི་གསུང་གླེང་གཞན་མ་གཏོགས་
དཀའ་གནད་ཀྱི་དྲི་བ་སོགས་མ་ཞུས་པས། དེ་ཁྲི་ཆེན་གྱི་དགོངས་པར་ཅུང་ཟད་མ་བབས་ཚུལ་འགའ་ཞིག་ནས་ནང་སྦྱར་གྱིས་ཞུས་པར་བརྟེན། ཉིན་གཅིག་གསུང་འཕྲོས་ཀྱི་ཚེ་རྗེ་འདིས་མདོ་ལུགས་ཀྱི་ཕྱག་ཆེན་ཟེར་བ་འདི་ཐལ་

[185B] དེ་ལས་གཞན་ཞིག་ཡང་འཇོག་རྒྱུ་ཅུང་དཀའ་བར་འདུག་པས་ཇི་ལྟར་འཐད་ཅེས་ཞུས་པ་ལ། ནོ་མོན་ཧན་
རིན་པོ་ཆེའི་ཞལ་ནས། དེ་ལས་སླ་མོད། བདེ་སྟོང་དབྱེར་མེད་ཀྱི་ཡེ་ཤེས་ལ་བྱེད་རྒྱུ་ཡིན་པར་འདུག་ཅེས་བཀའ་ཕེབས་པས། བདེ་སྟོང་དབྱེར་མེད་ཀྱི་ཡེ་ཤེས་ཟེར་བ་སྔགས་ལུགས་ཡིན་མོད་ཞུས་པ་ན་དེ་བདེན་པར་འདུག་
གསུངས། སྤྱིར་མཁས་པ་རྣམས་ནི་གཞན་དང་གཏམ་གླེང་བའི་ཚུལ་ཡང། ཚལ་བ་སི་ཏུ་དགེ་བའི་བློ་གྲོས་ཀྱིས། མཁས་པའི་ཡུལ་སར་མཁས་པའི་གཏམ་གྱིས་དགའ་བ་སྐྱེད། ཆེན་པོའི་མདུན་སར་ཆེན་པོའི་གཏམ་གྱིས་དགའ་བ་
བསྐྱེད། གྲོང་བའི་འདུན་སར་གྲོང་པའི་ཚིག་གིས་དགའ་བསྐྱེད། ཨེ་མ་རྨོངས་པའི་འདུན་སར་ཆལ་ཆོལ་གཏམ་གྱིས་དགའ་བ་སྐྱེད། གསུངས་པ་ལྟར་རང་རང་གི་བློ་དང་མཐུན་ཞིང་སྐབས་དང་འཚམ་པ་ཞིག་དགོས་པ་ཡིན་པར་
སྣང༑ གཉིས་པའི་ཚེས་ལ་དགའ་ལྡན་དུ་ཆིབས་ཁ་བསྒྱུར་ཏེ་གསེར་གདུང་ཆེན་མོ་དང་འོད་ཟེར་ཕུག་སོགས་ལ་མཆོད་མཇལ་ཞིབ་ཏུ་མཛད། ཚོགས་ཆེན་ལ་མང་ཇ་གསུམ་གྱི་སྟེང་དུ་དངུལ་སྲང་བཞི་བརྒྱ་སྐོར་གྱིས་སྐུ་འགྱེད། གྲྭ་ཚང་
གཉིས་དང་ཏོག་ར་ཁམ་ཚན་སོགས་ལ་མང་འགྱེད་དང་གྲྭ་ཇ་རྣམ་བཞག་སྤྱི་འཇོག་རྒྱས་པར་བསྟར། ཆོས་རྒྱལ་ལ་ནང་མཛོད་སྣ་ལྔའི་སྙན་ཤལ་དང་མཆོད་པ་རྒྱས་པ་ཕུལ་ཏེ་བསྐང་གསོ་བཏང་ནས་བསྟན་པ་འཕེལ་རྒྱས་ཀྱི་འཕྲིན་བཅོལ་

[186A]༄༅། །ནན་ཏན་དུ་མཛད། བྱང་རྩེ་བླ་མས་གདན་དྲངས་ཏེ་གསོལ་སྟོན་ཞུས་པའི་ཐོག་གྲྭ་ཚང་གི་སྤྱི་དཔེ་པོ་ཏི་སུམ་བརྒྱར་ཉེ་བ་ཞིག་ཡོད་པ་ཐམས་ཅད་ལ་མ་ལུས་པར་གཟིགས་རྟོག་གནང་སྟེ་གཞུང་སོ་
སོ་ནས་འདི་རྩོམ་པ་པོ་འདི་དང་འདི་ཡིན་ཞེས་སོ་སོར་ངོ་སྤྲོད་མཛད་པས་མཁས་པ་དང་མཁས་པར་རློམ་པ་ཐམས་ཅད་ཧ་ལས་ཤིང། དེའི་ནང་ནས་དཔེ་ཆ་ཞིག་ལ་འདི་ངེད་ཀྱི་སྐྱེ་བ་གོང་མའི་ཕྱག་དཔེ་ཞིག་ཡིན་པ་འདྲ་གསུངས་ཏེ་
ཞལ་འབྱེད་དུ་བཅུག་པས་ཀུན་མཁྱེན་གོང་མའི་གསུང་གི་བསམ་གཟུགས་ཉིད་ཀྱིས་ཕྱག་བྲིས་གནང་བ་ཞིག་ཡིན་འདུག་པས་དེར་འཁོད་ཐམས་ཅད་ལ་བཅོས་མིན་གྱི་མོས་གུས་ཚད་མེད་པ་འཁྲུངས། སྤྱིར་ངོས་འཛིན་བྱེད་པ་
ཡང་ཡོ་བྱད་ཀྱི་རིགས་མ་གཏོགས་ཆོས་ཕྱོགས་ལ་ངོས་འཛིན་བྱེད་པ་ཤིན་ཏུ་དཀོན་ཞིང་ལྷག་ཏུ་ནར་སོན་ན་རྟུལ་དུ་འགྲོ་བ་སྤྱི་ལུགས་ལྟ་བུ་ཡིན་ཀྱང་འདི་ནི་གཞན་དང་མ་འདྲེས་པའི་ཁྱད་ཆོས་བླ་ན་མེད་པ་ཡིན་པར་ཤེས་པར་གྱིས། ཕྱིར་
ཕེབས་པའི་ཚེ་གྲྭ་མང་གིས་ཕེབས་སྐྱེལ་ཞུས་ཏེ་ཐལ་སྐད་ལན་གསུམ་བཏང་ནས་དར་དཀར་གྱི་གཡབ་མོ་དང་བཅས་ཆིབས་ཁ་ཕྱིར་བསྒྱུར་བ་སོགས་ལེགས་པའི་རྟེན་འབྲེལ་བསྒྲིགས། སེ་རར་ཕེབས་ཏེ་ཚོགས་ཆེན་ལ་དངུལ་སྲང་
བདུན་བརྒྱ་སྐོར་གྱིས་མང་འགྱེད་དང། བྱེས་སྨད་གཉིས་ལ་ཡང་གྲྭ་ཇ་འགྱེད་བཅས་བཏང། ཕུར་བུ་ལྕོག་སྤྲུལ་པའི་སྐུ་དང་སྟོང་སྐོར་སྤྲུལ་པའི་སྐུ་སོགས་ནས་ཤངས་ལེན་གྱི་སྟོན་མོ་གཟབ་རྒྱས་ཞུས། ཕུར་བུ་ལྕོག་རི་ཁྲོད་དུ་ཕེབས་

[186B] གྲུབ་པའི་དབང་ཕྱུག་དེ་ཉིད་ཀྱི་སྐུ་གདུང་རིན་པོ་ཆེར་མཆོད་པ་རྒྱ་ཆེན་པོ་ཕུལ་ནས་ཐུགས་སྨོན་གྱིས་མཚམས་སྦྱོར་ནན་ཏན་མཛད། དེ་ནས་འབྲས་སྤུངས་བླ་མ་ལས་སྣེ་ཁག་གིས་ཕེབས་བསུ་ཇ་
ཐབ་དང་བཅས་འབྲས་སྤུངས་སུ་ཆིབས་ཁ་བསྒྱུར། ཚོགས་ཆེན་དུ་དངུལ་སྲང་སྟོང་དང་བཞི་བརྒྱ་སྐོར་གྱིས་སྐུ་འགྱེད་བལ་ཊམ་ཕྱེད་གཉིས་རེ་དང། སྤྱི་འབུལ་རྡོ་ཚད་གཅིག་དཔལ་ལྡན་བཀྲ་ཤིས་སྒོ་མང་དུ་ཇ་ཐུག་བཞིའི་ཐོག་སྐུ་
འགྱེད་དངུལ་སྲང་རེ་ཕུལ་བར་དངུལ་རྐྱང་སྲང་ཉིས་སྟོང་སུམ་བརྒྱ་སྐོར་དང། སྐལ་འཕར་བཞི་བརྒྱ་སྐོར་ལ་དེ་ཀའི་རྩིས་ཀྱི་དངོས་པོ་སྣ་ཚོགས། དཔོན་སློབ་རིན་པོ་ཆེར་སྐུ་གསུང་ཐུགས་རྟེན་དངུལ་སྲང་བརྒྱ། གོས་ཡུག་ལྔ་སོགས་
ཚན་གྲངས་སྤམ་མཐོ་བ་བཏེགས། གྲྭ་ཚང་གཞན་གསུམ་ལ་ཡང་གྲྭ་ཇའི་ཐོག་སྐུ་འགྱེད་ཁ་བཏགས་རེ་དང་སོ་སོའི་བླ་མར་ཚན་གྲངས་སྤྱི་འབུལ་སོགས་ཆ་མཚུངས་སུ་གནང། སྒྲ་དབྱངས་གླིང་དུ་ཆོས་སྐྱོང་ལ་བར་མཛོད་སྣ་ལྔའི་སྙན་
ཤལ་དང་ཚན་གྲངས་སྤུས་ལེགས་ཚོགས་པར་མང་འགྱེད་བཅས་ཕུལ། གྲྭ་ཚང་ཕན་ཚུན་གྱི་གྲྭ་རིགས་བདག་རྐྱེན་ཟུར་དུ་གནང་དགོས་ཐམས་ཅད་ལ་ཡང་བབས་འོས་ཀྱི་གནང་ཆ་འཚེམ་མེད་དུ་སྩལ་ཏེ་ཚིམ་པར་མཛད། གཉིས་པའི་
མར་ངོ་ལ་ཀློང་རྡོལ་བླ་མ་རིན་པོ་ཆེའི་མདུན་ནས་ལུང་གསན་དགོས་ཀྱི་འཕྲོ་མཐུད་ཅིང་ཕར་ཡང་ནམ་མཁའ་གྲགས་ཀྱི་བསྐྱེད་རྫོགས་སོགས་ཆོས་བཀའ་འགའ་ཞིག་གནང། བྱང་རྩེ་མཁན་རིན་པོ་ཆེ་བློ་བཟང་སྨོན་ལམ་ནས་ནན་གྱིས་ཞུས་

[187A]༄༅། །པར་བརྟེན་ཁྲི་ཐོག་ཁང་དུ་ཕྱག་ཕབ་སྟེ་མཁན་རིན་པོ་ཆེས་གཙོ་མཛད་དོན་གཉེར་ཅན་དུ་མ་ལ་ལམ་རིམ་ཆེན་མོའི་བཤད་ལུང་སྨིན་རྒྱས་དང་རྗེའི་གསུང་འབུམ་གྱི་ལྗགས་ལུང་སྩལ། ཧོར་
ཆེན་ཞབས་དྲུང་ཡེ་ཤེས་འཕྲིན་ལས་རབ་རྒྱས་ཀྱིས་ཞུས་ངོར་རྗེ་དྲུང་སྤྲུལ་པའི་སྐུ་སྟོང་སྐོར་སྤྲུལ་པའི་སྐུ་བྱང་རྩེ་མཁན་རིན་པོ་ཆེ་སྒོ་མང་དཔོན་སློབ་སེ་འབྲས་ཀྱི་གྲྭ་བ་སྟོང་ཕྲག་བརྒལ་བ་བཅས་ལ་གདུགས་དཀར་ལྷ་མང་གི་དབང་
ཆེན་སྟ་གོན་དང་བཅས་པ་གནང། བཞི་པའི་ཡར་ཚེས་ལ་ནོར་འཛིན་དགའ་ཚལ་དུ་སྤོས་ཏེ་རྗེ་དྲུང་སྤྲུལ་པའི་སྐུ་རིན་པོ་ཆེ་ནས་ཞུས་པ་བཞིན་མགོན་ཆེན་བཅུ་གསུམ་གྱི་རྗེས་གནང་སོགས་ཟབ་ཆོས་མང་དུ་སྩལ། བཀྲ་ཤིས་
ལྷུན་པོར་ཕེབས་རྒྱུའི་དོན་དུ་རྒྱལ་དབང་རིན་པོ་ཆེར་ཐོན་ཕྱག་ཞུས་པར་ནང་སྦྱར་གྱི་བཀའ་མཆིད་ཞིབ་རྒྱས་མཛད་ཅིང་གུང་ཚིགས་ལྷན་དུ་གནང། ཨ་ཁུ་ལགས་དང་སྐུ་བཅར་དགེ་འདུན་སོགས་ཀྱིས་ཀྱང་རང་རང་གི་ནང་དུ་
གདན་དྲངས་ཏེ་བསྙེན་བཀུར་ཞུས། སྐུ་བཅར་དགེ་འདུན་ལ་སྔར་དཔེ་ཞིག་གི་གཡར་པོ་དགོས་ཞེས་ཡང་ཡང་གསུངས་པ་ཁོང་ནས་ངོས་མ་ཟིན་པར་དཔེ་དེ་མེད་ཚུལ་ཞུས་ཀྱང་ཉིན་དེར་དཔེ་ཁྲོད་ནས་པོ་ཏི་ཞིག་ལྷུ་འདོན་གནང་སྟེ་
ཞལ་འབྱེད་དུ་བཅུག་པས་སྔ་མའི་དཔེ་དེ་ཀ་ཡིན་འདུག་པ་དང། དགེ་འདུན་ལ་ངས་སྔ་སོར་ཡང་ཡང་བཤད་པ་དེ་འདི་ཡིན་གསུངས་པས་ཁོང་ཡང་ཡ་མཚན་ལྷག་པར་སྐྱེས་ཏེ་གུས་པ་ཆེན་པོས་དཔེ་དེ་སྐུ་ཞབས་སུ་འབུལ་བར་མཛད། དེ་

[187B] ལྔ་པའི་ཉེར་གཉིས་ལ་གཙང་དུ་ཆིབས་ཁ་བསྒྱུར་བར་གཞུང་
དང་སྐུ་བཅར་མཁན་པོ་སྒོ་མང་ཧར་སྡོང་སོ་སོ་ནས་ཇ་ཐབ་དང་ཕེབས་སྐྱེལ་ཞུས། རིན་ཆེན་སྒང་དུ་ཕེབས་པར་ཀློང་རྡོལ་བླ་མ་རིན་པོ་ཆེ་ནས་ཕྱག་དཔེ་ཁ་ཤས་ཤིག་མ་གཏོགས་གང་ཡོད་ཐམས་ཅད་ཕུལ་བ་ཡིན་ཞུས་པར་དེ་ཙམ་མི་རུང་
གསུངས་ཏེ་ནང་ནས་པོ་ཏི་བཅུ་ལྷག་ཙམ་ཞིག་བཞེས། རྭ་བ་སྟོད་དང་ཉག་རི་ཁང་ཚན་སོ་སོ་ལ་མང་འགྱེད་གྱ་ནོམ་པ་གནང། རྒྱང་རྩེར་འབྱོར་སྐབས་རྒྱལ་མཚན་མཐོན་པོའི་རྩེ་དྲུང་རོང་པ་ངོ་གཡོག་དང་ཧར་གདོང་དགེ་རྒན་
གཉིས་བཅས་བསུ་བར་འབྱོར། དཔལ་འཁོར་ཆོས་སྡེས་གདན་དྲངས་པར་ཕེབས་པའི་ཚེ་མཁན་པོས་གཙོས་གྲྭ་ཚང་བཅུ་དྲུག་གི་ལས་སྣེ་རྣམས་ཀྱིས་བསུ་བ་འདུ་ཁང་སྟེང་ནས་དར་འཕྱར་དུང་འབུད་སོགས་བཀུར་གཟོས་བླ་ན་
མེད་བ་ཞུས། རྒྱལ་བ་ཡབ་སྲས་ཀྱིས་ཞབས་སེན་ཉེ་བར་བཀོད་པའི་ཆོས་ཁྲིའི་སྟེང་ནས་སྐྱ་སེར་གྱི་ཁྲོམ་མཐའ་ཡས་པ་ལ་སྨན་ཆོག་རྒྱས་པའི་ཀླག་ལུང་གནང་སྐབས་མེ་ཏོག་གི་ཆར་བབས་པ་སོགས་རྟེན་འབྲེལ་ཕུན་སུམ་ཚོགས་པ་
བྱུང༑ ཚོགས་པར་མང་འགྱེད་གནང་ཞིང་སྐུ་འབུམ་ཆེན་མོ་སོགས་ལ་རྟེན་མཇལ་ཞིབ་ཏུ་མཛད། བཀའ་བཞི་གུང་གི་གཞི་ཀར་གདན་དྲངས་ཏེ་བསྙེན་བཀུར་ཡང་དག་ཞུས། མཁས་གྲུབ་ཐམས་ཅད་མཁྱེན་པའི་གདན་ས་རི་པོ་

[188A]༄༅། །མདངས་ཅན་གྱི་དགོན་པའི་ལས་སྣེ་རྣམས་བསུ་བར་འོངས་ཏེ་གདན་དྲངས་པས་དེར་ཆིབས་བསྐྱོད། ཚོགས་མང་ལ་ཚེ་དཔག་གྲུབ་རྒྱལ་ལུགས་ཀྱི་རྗེས་གནང་དང་ཀུན་མཁྱེན་གོང་མས་མཛད་པའི་
མཁས་གྲུབ་རིན་པོ་ཆེའི་སྐུ་བསྟོད་ལྷ་དང་མིར་བཅས་མ་སོགས་ཀྱི་ལྗགས་ལུང་འགའ་ཞིག་སྩལ། སྐུ་བསྟོད་དེ་ཉིད་རྒྱུན་གྱི་ཚོགས་འདོན་དུ་ཚུགས་ཏེ་དཔོན་སློབ་མཐའ་དག་ལུགས་གཉིས་ཀྱི་སྒོ་ནས་ཚིམ་པར་མཛད། ཕྱིར་ཕེབས་
པའི་ཚེ་ཐལ་སྐད་དར་ཡུག་དང་བཅས་ཆིབས་ཁ་བསྒྱུར་བ་སོགས་དགའ་ལྡན་དུ་ཕེབས་སྐབས་ཇི་ལྟ་བ་བཞིན་བྱུང་སྟེ་ཡབ་སྲས་གཉིས་ཀའི་གདན་སར་འདི་ལྟ་བུའི་རྟེན་འབྲེལ་རང་འགྲིག་ཏུ་འོང་བ་ནི་དཔག་པར་དཀའ་བའི་རྟེན་འབྲེལ་
ཞིག་ཏུ་མངོན། མཚན་སྒྲོགས་དགོན་པས་གདན་དྲངས་ཏེ་ཆོས་འབྲེལ་ཞུས་ཤིང་གཙང་དུ་གར་ཕེབས་པའི་ལམ་བར་གྱི་མི་སྡེ་མཐའ་དག་ནས་བསང་གཏོང་བ་དང། ལམ་གྱི་འགྲམ་དུ་རྡོ་བསྒྲིགས་པ་དང། བྲོ་གཞས་དར་འཕྱར་སོགས་
རྒྱལ་བ་ཡབ་སྲས་ཕེབས་སྐབས་དང་ཆ་མཚུངས་པའི་གུས་འདུད་དང་བཀུར་གཟོས་ཕུལ་དུ་ཕྱིན་པ་ཞུས། དྲུག་པའི་ཚེས་ལྔ་ལ་རྒྱལ་མཚན་མཐོན་པོའི་མགྲོན་གཉེར་ལྕགས་པ་ངོ་གཡོག་ལྔ་བཅུ་སྐོར་གྱིས་བསུ་བ་ཇ་ཐབ་དང་བཅས་བཀྲ་
ཤིས་ལྷུན་པོར་ཕྱག་ཕེབས། ཉེ་འཁོར་དེར་ཟླ་བ་གཉིས་ཙམ་ལ་ཆར་གཏན་མ་བབས་པར་ཐན་པ་ཆེ་སྐབས་ཤིག་ཡིན་འདུག་ཀྱང་རྗེ་ཉིད་དགོན་པའི་ནང་དུ་ཕེབས་པ་དང་དགུང་ཇའི་དུང་གཏོང་བ་ཆར་གྱི་རྒྱུན་བབས་པ་གསུམ་དུས་

[188B] དེའི་ཕྱི་ཉིན་ཀུན་གཟིགས་ཕོ་བྲང་དུ་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོའི་མཆོག་གི་སྤྲུལ་བའི་སྐུ་རིན་པོ་ཆེར་མཇལ་ཁ་ཞུས་
པར་ཕེབས་ལམ་སོགས་ཀྱི་བཀའ་འདྲི་དང་འབྲས་སིས་བཞེས་འཕྲོ་ཕྱག་གིས་གནང་བ་སོགས་པཎ་ཆེན་གོང་མའི་དུས་ལྟར་གྱི་དགྱེས་གཟིགས་ཚད་མེད་པ་གནང། ཕྱག་མཛོད་ནོ་མོན་ཧན་རིན་པོ་ཆེ་དང་གསོལ་དཔོན་ཆེན་མོ་རྒྱལ་ཡབ་སོ་
སོ་ནས་ཀྱང་ཤངས་ལེན་གྱི་སྟོན་མོ་གཟབ་རྒྱས་ཞུས། ལོ་ཆེན་སྤྲུལ་བའི་སྐུ་ནས་བཀའ་ཆོས་དུ་མ་གནང་དགོས་ཀྱི་ཞུ་བ་ནན་ཏན་ཕུལ་བར་རྟེན་འབྲེལ་ལ་དགོངས་ཏེ་བཅུ་གཅིག་གི་ཉིན་སྒྲོལ་དཀར་ཡིད་བཞིན་འཁོར་ལོའི་རྗེས་གནང་སྩལ་
བཅོ་ལྔའི་ཉིན་རྡོ་ཚད་ལྔའི་ཟོང་སྦྱར་གྱི་གསོལ་སྟོན་ཞུས་པའི་ཐོག་པཎ་ཆེན་ཐམས་ཅད་མཁྱེན་པར་བརྟན་བཞུགས་ཀྱི་འབུལ་བ། དངུལ་གྱི་མཎྜལ་བར་མཛོད་སྣ་ལྔའི་འདོགས་ཅན། རྟ་རྨིག་མ་བདུན་ཅུ། གོས་ཆེན་བདུན་ཅུ། ཁོར་
དྲུག་མ་བདུན་ཅུ། ཆིབས་ཆེན་གཉིས་ཀྱིས་གཙོས་པས་རྟ་བརྒྱ་སོགས་ཀུན་ཏུ་བཟང་པོའི་མཆོད་སྤྲིན་ལ་འགྲན་པའི་དངོས་འབུལ་གྱ་ནོམ་པ་དང། ཕྱག་མཛོད་ཆེན་མོར་ཡང་དངུལ་སྲང་ལྔ་བརྒྱ། གོས་ཆེན་དང་ཁོར་དྲུག་བཅུ་རེ་
སོགས་བདོག་པ་སྤམ་མཐོ་བ་བསྟར། གསོལ་དཔོན་མཁན་པོ་དང་རྒྱལ་ཡབ་སོ་སོར་དངུལ་སྲང་བརྒྱ་ཕྲག་རེ་དང་གོས་ཆེན་ལྔ་རེ་སོགས་བབས་འོས་དང་བསྟུན་པའི་གནང་ཆ་མཛད། ཚོགས་ཆེན་ལ་ཇ་ཐུག་བཞིའི་བསྙེན་བཀུར་ཞུས་པའི་

[189A]༄༅། །ཐོག་དངུལ་སྲང་སྟོང་དང་ལྔ་བརྒྱ་སྐོར་གྱིས་སྐུ་འགྱེད་ཞོ་གསུམ་རེ་ཕུལ། གཞན་གྱི་ལས་ཚན་སོ་སོར་ཡང་རྣམ་བཞག་སྤྱི་འཇོག་སོགས་དཔང་མཐོ་བ་སྩལ་ཏེ་ཚིམ་པར་མཛད། དེ་ཡང་ཡོན་ཏན་
རིན་པོ་ཆེ་སྡུད་པ་ལས། གླིང་བཞི་ལེགས་པར་བརྒྱན་པ་མཆིལ་མའི་ཐལ་བ་འདྲ། །བྱིན་ནས་དགའ་བར་འགྱུར་གྱི་གླིང་ཐོབ་དེ་ལྟ་མིན། །ཞེས་གསུངས་པ་ལྟར་སྲིད་པའི་དཔལ་འབྱོར་མཐའ་དག་རྨི་ལམ་གྱི་དགའ་སྟོན་དང་འདྲ་
བར་གཟིགས་པའི་དབང་གིས་དེ་ལྟ་བུའི་སྦྱིན་པ་རླབས་པོ་ཆེ་ལ་ཞུམ་པ་མེད་པར་འཇུག་པ་ནི་བདག་ཉིད་ཆེན་པོ་རྣམས་ཀྱི་ངང་ཚུལ་ཡིན་གྱི། དམ་པར་ཁས་འཆེ་བ་ཕལ་མོ་ཆེ་དག་གིས་རྗེས་སུ་ཡི་རངས་ཙམ་ཡང་བྱ་དཀའ་བའི་གནས་སོ།།
དེ་ལ་འདི་སྐད་ཅེས་ཀྱང་བྱ་སྟེ། སྙིགས་དུས་འགྲོ་བའི་བླ་མ་ཕལ་མོ་ཆེ། །དངུལ་ཆུའི་སྤར་མོ་ཐུགས་ཀར་བཅིང་ན་ཡང། །གཉེན་འཁོར་སོར་མོའི་ཕྲག་ནས་ཟག་པ་ཡིས། །ཕྱག་སྟོང་བསྡམས་ཏེ་ཆེས་སྐུར་ཐིམ་པ་མང། །
ལ་ལ་སངས་རྒྱས་བསྟན་པའི་དཔག་བསམ་ལྗོན། །ཐོ་ཅོའི་སྤྱོད་པས་རྩ་བ་ཉམས་བྱས་ཏེ། །སྐམ་པོའི་ཡལ་ག་བཙུགས་པའི་སྟོང་འུར་གྱིས། །བསྟན་པ་འཛིན་སྐྱོང་རྒྱ་ཆེན་བྱས་སོ་ལོ། །གཞན་ཕན་ཁོ་ནར་གཞོལ་པའི་
འཕྲིན་ལས་ཀྱི། །འཛམ་བུའི་ཡལ་གར་ཤུགས་ཀྱིས་སྨིན་པའི་འབྲས། །མི་འགྱུར་བདེ་བ་མཆོག་གི་གསེར་སྦྱངས་སུ། །བསྒྲུབ་པའི་ཐབས་ཀྱི་བྱེད་པོ་ཁྱོད་མིན་སུ། །སྲིད་འབྱོར་བདག་ཏུ་འཛིན་པའི་སྲེད་པ་དང། །ཕྱག་སོར་

[189B] །ཀུན་ཡིད་སྦྲང་རྩིས་མྱོས་པའི་གར་སྟབས་དང། །བསྟོད་བསྔགས་དྲི་ཟའི་གླིང་བུ་ལྷན་ཅིག་བསྒྱུར། །རྣམ་གྲོལ་དོན་གཉེར་ལི་ཤིའི་ཁ་སྒོ་ལས། །རྙེད་བཀུར་མངོན་འདོད་གྲེ་ཕུགས་སྒྲེག་པའི་
བསུང། །རེ་འགའ་འཐུལ་བས་དྲི་ཞིམ་སྐྱེངས་བྱེད་པ། །ཆོས་ནོར་གཉིས་སུ་འཐུང་བའི་ཆོས་ཉིད་ཡིན། །གདོང་ལྔའི་ཁྲི་ལ་མཚན་དཔེས་མཛེས་པ་འམ། །དམན་པའི་ཁྲོད་དུ་ཧྲུལ་པོས་འཚོ་ཡང་རུང། །སྲིད་འབྱོར་སྤྲུལ་གདུག་
གཡོ་བའི་ལྕེ་རྩེ་ལ། །དགྱེས་པར་མི་འགྱུར་དེ་ལ་གློ་བ་དགའ། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །དེ་ལྟར་ཡུལ་དབུས་སུ་བྱོན་པའི་དགོས་དོན་གྱི་གཙོ་བོ་གཉིས་ལས། རྒྱལ་བ་ཡབ་སྲས་གཉིས་ལ་དངོས་འབུལ་
དང༑ གདན་ས་ཆེན་པོ་བཞི་ལ་བསྙེན་བཀུར་གྱི་རིམ་པ་རྣམས་ཐུགས་བཞེད་བཞིན་ལེགས་པར་གྲུབ་ཅིང། དྲུག་པའི་ཚེས་བཅུ་དགུ་ནས་དབུ་བརྩམས་ཏེ་ལོ་ཆེན་སྤྲུལ་བའི་སྐུ་རིན་པོ་ཆེ་བློ་བཟང་བསྟན་འཛིན་རྒྱ་མཚོ་ལ་འཕྲེང་བ་
ཀྲྀ་ཡ་སྦྲགས་པའི་དཀྱིལ་འཁོར་ཞེ་ལྔའི་དབང། མི་ཏྲའི་ནང་ནས་རྡོར་ཕྲེང་དང་ཐུན་མོང་མ་ཡིན་པའི་དཀྱིལ་འཁོར་རེ་ལྔ་གཙུག་དགུའི་དཀྱིལ་འཁོར་དང་བཅས་པའི་དབང། མགོན་ཆེན་བཅུ་གསུམ་གྱི་རྗེས་གནང་སོགས་ཟབ་
པ་དང་རྒྱ་ཆེ་པའི་ཆོས་ཀྱི་འཁོར་ལོ་རྒྱ་ཆེར་བསྐོར། དེའི་སེང་བར་དུ་དོན་གཉེར་ཅན་སོ་སོའི་འདོད་མོས་བཞིན་དགེ་འདུན་ལྔ་བཅུ་སྐོར་ཡན་ཆད་ནས་སྟོང་ཕྲག་ཕྱེད་གཉིས་བརྒལ་བའི་བར་ཅི་རིགས་ལ་ཀུན་རིག་ལྷ་སོ་བདུན་དང་

[190A]༄༅། །འཇམ་དབྱངས་དཀར་པོ་ལྷ་ལྔའི་དབང། འཇིགས་བྱེད་སྔགས་བཏུ། མགོན་པོ་ཕྱག་དྲུག་པ། མགོན་དཀར། མགོན་པོ་ཞལ། ཆོས་རྒྱལ། ལྷ་མོ། རྣམ་སྲས། བྐ་ཙེ། དུར་ཁྲོད་བདག་
པོ༑ སེང་གདོང་མ། ཕྱག་རྡོར་མེའི་སྤུ་གྲི་འཇམ་དབྱངས་ནག་པོ། སྒྲོལ་དཀར་སོགས་ཀྱི་རྗེས་གནང། དགའ་ལྡན་ལྷ་བརྒྱ་མའི་ཁྲིད་དང་འོད་དཔག་མེད་ཀྱི་འཕོ་ཁྲིད། འདུལ་བ་མདོ་རྩ་བ། མཛོད་རྩ་བ། རྣམ་འགྲེལ་རྩ་བ་
རྒྱན་འཇུག་གཉིས། མཁས་གྲུབ་རྗེས་གསུངས་པའི་དུས་འཁོར་གྱི་ཆོག་རྒྱས་པ། རྗེ་ཉིད་ཀྱི་ཞབས་བརྟན་གསོལ་འདེབས་འགའ་ཞིག་གི་ལུང་སོགས་རང་རང་གི་བློ་དང་འཚམ་པའི་ཆོས་ཀྱི་བདུད་རྩིའི་འཆར་ཕབས་ཏེ་སྐལ་བཟང་
གདུལ་བྱའི་ཡིད་ཀྱི་དད་པའི་མྱུ་གུ་སྨིན་པར་མཛད། བརྒྱད་པའི་ཚེས་བཞི་ནས་བཟུང་ཉིན་བདུན་གྱི་བར་དུ་པཎ་ཆེན་ཐམས་ཅད་མཁྱེན་པ་སྐལ་བཟང་ལྕང་རྭར་ལྗོངས་རྒྱུར་ཕེབས་པ་དང་ལྷན་དུ་ཆོས་དང་མཐུན་པའི་དགའ་སྟོན་དུ་
མ་ཉམས་སུ་བསྟར། བཅུ་གཅིག་གི་ཉིན་བསུ་བ་སེར་སྦྲེང་དང་བཅས་སྣར་ཐང་དུ་ཆིབས་བསྐྱོད་དེ་ཞག་གསུམ་བཞུགས་ནས་བོད་ཀྱི་མཁས་པ་སྔ་མ་རྣམས་ཀྱི་ཕྱག་དཔེ་ཕོན་ཆེ་བར་བཞུགས་པ་ལ་གཟིགས་རྟོག་ཞིབ་ཏུ་མཛད། ཚོགས་
མང་ལ་མགོན་ཆོས་ལྷ་མོ་གསུམ་གྱི་བསྐང་གསོའི་ལྗགས་ལུང་གནང། སླར་ཡང་ཧར་གདོང་གཟིམས་ཁང་དུ་ཕེངས་ཏེ་གསང་སྔགས་རྒྱལ་བ་གྲྭ་ཚང་ནས་གསོལ་བ་བཏབ་པ་ལྟར་བདེ་མཆོག་སྔགས་བཏུ་དང་དུར་ཁྲོད་བདག་པོའི་

[190B] ཉེར་གཉིས་ལས་སྐྱར་ཆིབས་ཁ་བསྒྱུར་བའི་ལམ་ནས་རྗེ་ཤེས་རབ་སེང་གེའི་གདན་ས། སྐུ་གསུམ་ལག་གཏོད་ཀྱི་གདམས་པ་ཚང་ལམ་ནོར་བ་འཇམ་མགོན་སྙན་བརྒྱུད་ཀྱི་རིང་ལུགས་འཛིན་པའི་མཁས་གྲུབ་པྱེ་བའི་
འབྱུང་གནས། རྗེ་རང་གིས་སྐུ་ཚེ་དུ་མར་བདག་གིར་བཟུང་སྟེ་བསྐྱངས་བའི་གཙང་རྒྱུད་དཔལ་ལྡན་སྲད་པ་ཞེས་ཉི་ཟླ་ལྟར་གྲགས་པ་དེར་ཕེབས་པ་ན་བསུ་བ་སེར་སྤྲེང་དབང་བཅས་པས་མདུན་བསུས་ཏེ་དཔལ་ལྡན་དང་པོའི་མགོན་པོ་རྒྱུད་
ཆེན་དཀོན་མཆོག་ཡར་འཕེལ་གྱི་གཟིམས་ཁང་དུ་ཕྱག་ཕེབས། བསྒྲུབ་བྱ་བཅུ་ཕྲག་གཅིག་ལ་བསྙེན་རྫོགས་ཀྱི་སྡོམ་པ་སྩལ་ཅིང། ཚོགས་མང་ནས་གསོལ་བ་བཏབ་པ་བཞིན་བདེ་གསང་འཇིགས་གསུམ་གྱི་མངོན་དཀྱིལ་དབང་ཆོས་
སྦྱིན་སྲེག་སྨོན་ལམ་ཤིས་བརྗོད་དང་བཅས་པའི་ལྗགས་ལུང་སྩལ། ད་ལྟ་དུས་དབང་གིས་འཆད་ཉན་སོགས་ཅུང་ཟད་ཉམས་དམའ་བས་ཆོས་ཞུས་ཧ་ཅང་རྒྱ་ཆེ་བ་ཞིག་མ་སྤོབས་འདུག་ཀྱང་མདོ་སྔགས་གཉིས་དང་སྔགས་ལ་ཡང་
གསང་བདེ་འཇིགས་གསུམ་ཡ་མ་བྲལ་བའི་འཇམ་མགོན་སྙན་བརྒྱུད་ཀྱི་རིང་ལུགས་ཆ་ཐམས་ཅད་ནས་སྤེལ་བའི་རྟེན་འབྲེལ་གྱི་སྒོ་ལེགས་པར་འགྲིག་པ་ཡིན་ནམ་སྙམ། ཆོས་སྡེ་འདི་ནི་ཉིད་ཀྱི་སྐུ་འཕྲེང་གོང་མ་དུ་མའི་གདན་ས་དང་
གསང་ཆེན་ཆོས་ཀྱི་འབྱུང་ཁུངས་ཡིན་པས་རི་མོར་བྱ་བའི་འོས་སུ་གཟིགས་ཏེ། དགེ་འདུན་རྣམས་ལ་བསོད་བཏགས་རེ་དང་དངུལ་བལ་ཊམ་རེ་ཇ་བར་ཁག་བཞི་གྲིག་རེ་བཅས་འགྱེད་སྣ་གསུམ། སྤྱི་འཇོག་ལ་དངུལ་སྲང་སུམ་བརྒྱའི་ཟོང་

[191A]༄༅། །གི་གྙྫི་ར། དངུལ་སྲང་སྟོང་དང་དྲུག་བརྒྱ་སྐོར་ལས་བསྒྲུབས་པའི་གསེར་གྱི་རྒྱལ་མཚན་ཆ། ཆོས་ཐོག་གི་ཐེབས་སུ་དངུལ་སྲང་སུམ་བརྒྱ། མཆོད་རྫས་དུ་མ་དང་བཅས་སྦྱོར་འཇགས་གནང་
དེ་ཀའི་ཚོགས་མང། ཕྱོགས་འདུས་ཀྱི་མཇལ་བ་སོགས་ཆེས་མང་པར་ཚེ་དབང་དང་སྐྱབས་འགྲོའི་ཁྲིད་གནང་བས་མེ་ཏོག་གི་ཆར་བབས་པ་སོགས་ལྟས་ཡ་མཚན་པ་མང་དུ་བྱུང། ཆོས་རྒྱལ་དང་ལྷ་མོ་རང་བྱོན་ཡོད་པའི་སར་ཕེབས་
ཏེ་གཏོར་འབུལ་གནང་ཞིང་དཔའ་མེ་བྲོ་འཁྲབ་ཀྱིས་ལ་གཟིགས་རྟོག་མཛད། དོན་གཉེར་ཅན་འགའ་ཞིག་ལ་གཏོར་མའི་འཁྲུལ་འཁོར་གྱི་མན་ངག་ཞིག་ཀྱང་སྩལ། འདུལ་ནག་པ་དཔལ་ལྡན་བཟང་པོའི་སྒྲུབ་ཁང་དུ་ཕེབས་ཏེ་འཇིགས་
མཛད་རྡོ་རྗེའི་རིམ་གཉིས་རྣལ་འབྱོར་ཟབ་མོའི་ཐུགས་དམ་རྒྱུན་རིང་གནང། དེ་ནས་ལྷུན་པོ་རྩེར་ཕེབས་ཏེ་འཇམ་མགོན་ཙོང་ཁ་པ་ཆེན་པོས་རྗེ་ཤེས་རབ་སེང་གེ་ལ་དངོས་སུ་གནང་བའི་ཆོས་རྒྱལ་གྱི་ཞལ་འབག་སོགས་ལ་རྟེན་མཇལ་ཞིབ་
ཏུ་མཛད། བདག་ཆེན་གྱི་མགྲོན་གཉེར་ཞིག་གིས་གཙོས་ཕེབས་བསུ་ཇ་ཐབ་དང་བཅས་བོད་ཡུལ་གྱི་རྡོ་རྗེ་གདན་དཔལ་གྱིས་སྐྱར་ཕེབས། མཁས་གྲུབ་གཉིས་ལྡན་གྱི་བསྟན་པའི་སྲོག་ཤིང་ཟམ་མ་ཆད་པར་བྱོན་པའི་གདུང་རྒྱུད་འཇམ་
པའི་དབྱངས་ས་སྐྱ་བདག་ཆེན་སྐུ་མཆེད་ལྷན་རྒྱས་ཀྱི་དྲུང་དུ་མཇལ་བར་གསུང་གླེང་ཞིབ་རྒྱས་དང། གདན་གཟོས་སོགས་ཀྱི་ཕུ་དུད་ཆེ་བར་མཛད། གདུང་རྒྱུད་རིན་པོ་ཆེ་ངག་དབང་ཀུན་དགའ་ཆོས་སྐྱོང་གི་ཞབས་དྲུང་དུ་ཁྲོས་ནག་ལྷ་

[191B] ཕར་ཡང་འཇམ་པའི་དབྱངས་ལྷན་རྒྱས་ལ་ཞལ་གྱི་ཧ་ལ་ནག་པོའི་བེའུ་བུམ་གྱི་ལྔགས་ལུང་
ཕུལ༑ ང་ལྟ་ཡོངས་གྲགས་ལ་ཚེ་དབག་གི་རྗེས་གནང་གི་མཇུག་ཏུ་རྟ་མགྲིན་གསང་སྒྲུབ་ཀྱི་རྗེས་གནང་རེ་བྱས་པ་ལ་ཙེ་རྟ་ཟུང་འབྲེལ་གྱི་ཐ་སྙད་འདོགས་པར་འདུག་ཀྱང་བདག་ཆེན་ནས་རྟ་མགྲིན་དམར་ཆུང་དང་སྤྲགས་ཏེ་གནང་པ་དེ་ཉིད་
རས་ཆུང་བས་དང་པོར་རྒྱ་གར་ནས་གདན་དྲངས་པའི་ཕྱག་ལེན་མ་ནོར་བ་ཡིན་འདུག་གསུངས་ནས་ཐུགས་གཙིག་ཆེ་བར་མཛད་དེ་འདི་ཙམ་ཡང་བསྟན་པའི་ཆ་ཤས་ཕྲ་མོ་ཚུན་ཆད་བདག་གིར་བཞེས་ནས་དག་ཐེར་མཛད་པའི་རྣམ་ཐར་རྨད་
དུ་བྱུང་བ་ཞིག་ཡིན་པར་སེམས་སོ། །བླ་མ་ཀུན་དགའ་རྣམ་རྒྱལ་གྱི་དྲུང་དུ་བདེ་མཆོག་བོང་ཞལ་ཅན་གྱི་དབང་དང་རྗེས་གནང་འགའ་ཞིག་གསན་ཅིངས་སྐྱའི་གཙུག་ལག་ཁང་རྣམས་ལ་མཆོད་མཇལ་ཞིབ་རྒྱས་དང་ས་པཎ་གྱིས་རབ་
གནས་མཛད་པའི་འཇམ་དབྱངས་ཀྱི་སྐུ་ལ་གཟིགས་ཏེ་རྟེན་གྱི་གཙོ་བོ་འདི་ཉིད་ཡིན་གསུངས་ནས་ཐུགས་སྨོན་རྒྱ་ཆེར་གནང། དགུ་པའི་ཚེས་བཅུ་ལས་སྐྱ་ནས་ཆིབས་ཁ་བསྒྱུར་བའི་ཚེ་རྩེ་དྲུང་བཅུ་སྐོར་གྱིས་ཆིབས་སྐྱེལ་སོགས་བཀུར་
གཟོས་སྔར་ལས་ཆེས་ལྷག་བ་ཞུས། ལྷ་རྩེའི་དགོན་པས་བསུ་བ་སེར་སྦྲེང་དང་བཅས་གདན་དྲངས་པར་ཕེབས་ཏེ་སེར་སྐྱ་སྟོང་ཕྲག་བརྒལ་བར་འཇམ་ལུགས་ལྷ་ལྔའི་རྗེས་གནང། སྙིང་པོ་དོན་གསུམ་གྱི་ཁྲིད་སོགས་ཆོས་བཀའ་ཅི་

[192A]༄༅། །རིགས་གནང། ལྷ་རྩེའི་མཁན་པོ་ངོ་གཡོག་ཉུང་འདུས་ལ་ལམ་གཙོའི་ཁྲིད་དང་སེང་གདོང་མའི་རྗེས་གནང་སྩལ། རྟག་བརྟན་ཕུན་ཚོགས་གླིང་དུ་ཆིབས་བསྐྱོད་ནས་རྣམ་རྒྱལ་མའི་སྒྲུབ་ཐབས་
དང་ཕྱག་རྡོར་འབྱུང་འདུལ་གྱི་སྒྲུབ་ཐབས་སོགས་ཀླག་ལུང་འགའ་ཞིག་གནང་སྟེ། རྗེ་བཙུན་ཀུན་དགའ་གྲོལ་མཆོག་གི་གདན་ས་ཆོས་ལུང་བྱང་རྩེར་ཕེབས། རྒྱལ་མཚན་མཐོན་པོ་ནས་དགོན་ལག་སོ་སོར་རྗེ་ཉིད་ལ་ཐུགས་མཁོ་
ཡོད་པའི་ཕྱག་དཔེ་གང་དགོས་བཞེས་ཆོགས་པའི་ལུང་ཕེབས་པ་བཞིན་དེར་བཞུགས་ཀྱི་དཔེ་ཁྲོད་ནས་མ་དཔེ་དཀོན་ཞིང་ཁུངས་དག་པའི་ཕྱག་དཔེ་མང་རབ་ཅིག་བཞེས། རྗེ་བཙུན་བསོད་ནམས་རྩེ་མོས་བཏབ་པའི་བསམ་གཏན་
སྒྲུབ་སྡེས་གདན་དྲངས་ཏེ་ཕྱག་ཆེན་རྩ་བརྒྱལ་བའི་གཞུང་ལམ་དང་གསོལ་འདེབས་ཀྱི་ལྗགས་ལུང་ཞུས། ལམ་བར་གྱི་མི་སྡེ་མཐའ་དག་གིས་ཕེབས་ལམ་བཅོས་པ་གུང་བབས་ཞག་བབས་ཀྱི་གྲ་སྒྲིགས་སོགས་བསྙེན་བཀུར་
ཕུལ་དུ་ཕྱིན་པ་དང། གཞི་དགོན་སོ་སོའི་གྲྭ་བ་རྣམས་ཀྱང་མཇལ་བར་འོངས་ཏེ་ཕྱག་དབང་དང་ཆོས་འབྲེལ་ཞུ་བ་སོགས་གུས་འདུད་ལྷུར་བླངས། བོ་དོང་དགོན་པའི་ཐད་དུ་ཕེབས་པ་ན་དགོན་པའི་འདབས་ནས་རླུང་འཚུབ་ཆེན་
བོ་སྦོམས་སུ་སོག་གུར་ཆེ་བའི་ཚོད་ཙམ་རྩེ་མོ་ནམ་མཁའ་ལ་རེག་པ་ལྟ་བུ་ཞིག་རྗེ་ཉིད་ཀྱི་མདུན་ངོས་སུ་འོངས་ཤིང་དེ་ནས་བྱང་ཕྱོགས་སུ་སོང་བན་ལུང་པ་བཀང་འགྲོ་བ་ལྟ་བུའི་རྡུལ་ཚུབ་ཤིན་ཏུ་ཆེ་བ་ཞིག་ཏུ་སོང་བས་ཞབས་འབྲང་བ་

[192B] བོ་དོང་གི་གཙུག་ལག་ཁང་འདི་ལ་ལྷ་མོ་མངོན་སུམ་དུ་བཞུགས་ཡོད་གསུངས་ཏེ་འདོད་ཁམས་དབང་མོ་མངོན་སུམ་དུ་བསུ་བར་བྱོན་པ་གོར་མ་ཆག་གོ་དེ་ནས་དེར་བྱོན་ཏེ་རྟེན་མཇལ་མཛད་ཅིང་མང་
འགྱེད་གནང། རྡོ་རྗེ་གདན་དང་ཁྲོ་ཕུ་སོགས་ཀྱིས་གདན་དྲངས་པས་རེ་བ་བསྐངས་ཤིང། ཁྲོ་ཕུ་ལོ་ཙྪ་བ་བྱམས་པ་དཔལ་གྱིས་བཞེངས་པ་རང་གི་རྩེ་ཁྲུ་བརྒྱད་ཅུའི་ཚད་གསེར་ཟངས་ལས་གྲུབ་པའི་བྱམས་སྐུ་ཆེན་མོ་བྱིན་རླབས་ཀྱི་གཟི་
འོད་འབར་བ་དེའི་མདུན་དུ་མཆོད་པ་གཟབ་རྒྱས་ཕུལ་ཏེ་ཐུགས་བསྐྱེད་སྨོན་ལམ་ནན་ཏན་མཛད། དེ་ནས་རྗེ་ཤེས་རབ་སེང་གེའི་དངོས་སློབ་མགོན་པོ་དཔལ་བཟང་གི་གདན་སའི་ཆོས་སྡེར་ཕེབས་ཏེ་དགེ་འདུན་རྣམས་ལ་གསེར་ཞུན་
མའི་ལྗགས་ལུང་དང། གངས་ཅན་ཆོས་འཕེལ་དུ་པཎ་ཆེན་ཐམས་ཅད་མཁྱེན་པས་མཛད་པའི་ཚུལ་ཁྲིམས་ཡང་དག་བསྲུང་བའི་མན་ངག་གི་ལུང་གནང། དགུ་པའི་བཅོ་ལྔ་ལ་རྩེ་དྲུང་བཅུ་སྐོར་གྱིས་ཕེབས་བསུ་ཇ་ཐབ་དང་བཅས་བཀྲ་ཤིས་
ལྷུན་པོར་བབས། སྐྱབས་མགོན་མཆོག་སྤྲུལ་རིན་པོ་ཆེར་མཇལ་ཕྱག་ཞུས་པའི་ཚེ་སྟོན་མོ་གཟབ་རྒྱས་གནང། དཀའ་ཆེན་བློ་བཟང་རབ་རྒྱས་དང་དྲུང་རམ་བ་བློ་བཟང་དཔལ་ལྡན་གཉིས་ཀྱིས་ཞུས་ངོར་དགེ་འདུན་སྟོང་ཕྲག་ལྷག་རེ་ལ་
དཔལ་གསང་བ་འདུས་པ་མི་བསྐྱོད་རྡོ་རྗེ་དང། འཇིགས་བྱེད་དཔའ་པོ་གཅིག་པ་གཉིས་ཀྱི་དབང་བཞི་ཡོངས་སུ་རྫོགས་པ་སྟ་གོན་དང་བཅས་པ། བྱམས་འཇམ་དབྱངས་སྤྱན་རས་གཟིགས་གསུམ་གྱི་རྗེས་གནང། རྡོ་རྗེ་འཛིན་པ་དཀོན་

[193A]༄༅། །མཆོག་རྒྱལ་མཚན་གྱིས་མཛད་བའི་ལམ་རིམ་ཚིགས་བཅད་མ་སོགས་ཀྱི་ལྗགས་ལུང་འགའ་ཞིག་དང་བཅས་པ་དགྱེས་བཞིན་དུ་སྩལ། དྲུང་རམ་པ་བློ་བཟང་རིག་འཛིན་གྱིས་ཀླུ་དབང་རྒྱལ་
པོ་དང་ལྕམ་སྲིད་གཉིས་ཀྱི་རྗེས་གནང་ཞུས་པར་འདོད་མོས་བཞིན་བཀའ་དྲིན་བསྐྱངས། ཕྱག་མཛོད་ནོ་མོན་ཧན་རིན་པོ་ཆེ་དང་གསོལ་དཔོན་མཁན་པོ་བཅས་རྩེ་དྲུང་ཐམས་ཅད་ཀྱིས་མགྲིན་གཅིག་ཏུ་གསོལ་བ་བཏབ་པ་བཞིན་
ཧོར་ཟླ་བཅུ་པའི་ཚེས་གཉིས་ཀྱི་ཉིན་བདེ་ལྡན་ཞིང་གི་མགོན་པོ་སྣང་བ་མཐའ་ཡས་ངུར་སྨྲིག་འཆང་བའི་ཟློས་གར་ལྷུར་བཞེས་པ་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་བློ་བཟང་དཔལ་ལྡན་ཡེ་ཤེས་དཔལ་བཟང་པོའི་རྣམ་
ཐར་ལྗགས་རྩོམ་གསར་དུ་གནང་བའི་དབུ་བཙུགས་པར་རྩེ་ནས་བཀྲ་ཤིས་པའི་ལྷ་རྫས། གསེར་བཟང་པོ་སྲང་གང། གོས་ཆེན་ལེགས་པ་ཡུག་བཅས་སུམ་ཚན་ཞིག་ཕུལ་བ་ཕུན་སུམ་ཚོགས་པའི་རྟེན་འབྱུང་གི་དགེ་མཚན་དུ་
གྱུར༑ བཀའ་རྩོམ་གྱི་སེང་བར་དུ་ཚེས་གསུམ་ལ་ཧར་གདོང་སྤྱི་ཁང་ནས་གྲ་བ་བརྒྱད་བརྒྱ་ལྷག་ལ་འཇིགས་བྱེད་སྔགས་བཏུ། རྡོ་རྗེ་སེམས་དཔའ། རྣམ་འཇོམས་ལྗང་སྔོན། ཆོས་རྒྱལ་ཕྱི་སྒྲུབ་རྣམས་ཀྱི་རྗེས་གནང། རྒྱལ་
དབང་སྐལ་བཟང་རྒྱ་མཚོས་མཛད་པའི་དྲིལ་བུ་ལྷ་ལྔའི་བླ་བརྒྱུད་བདག་མདུན་སྨོན་ལམ་ཤིས་བརྗོད་དང་བཅས་པའི་ལྗགས་ལུང། ཆོས་ལྗ་ལ་རྣམ་སྲས་མདུང་དམར་ཅན་དང། ཚོགས་བདག་དམར་པོ། གུར་མགོན་རྣམས་

[193B] ཚེས་དྲུག་ལ་རྡོ་རྗེ་རབ་བརྟན་མའི་རྗེས་གནང། ཚེས་བརྒྱད་ལ་བཀའ་གདམས་ཐིག་ལེ་བཅུ་དྲུག་གི་དབང་རྣམས་སྩལ། ཚེས་དགུ་ལ་ཞྭ་ལུར་ཕེབས་པའི་ལམ་ནས་ཐེག་ཆེན་གླིང་གི་རི་ཁྲོད་པ་རྣམས་ཀྱིས་གདན་
དྲངས་ཏེ་ཆོས་འབྲེལ་ཞུས། དེ་ནས་ཞྭ་ལུའི་དགེ་འདུན་རྣམས་ཀྱིས་སེར་སྦྲེང་དང་བཅས་བླ་བྲང་དུ་ཕྱག་ཕབས་ནས་ཚོགས་པར་མང་འགྱེད་དང་དུས་མཆོད་ཀྱི་ཐེབས་སྤམ་མཐོ་པ་གནང། རི་སྦུག་བླ་མ་བྱམས་པ་སྨོན་ལམ་གྱི་དྲུང་
ནས་དུས་འཁོར་བསྡུས་རྒྱུད་དང་འགྲེལ་ཆེན་དྲི་མེད་འོད་ཀྱི་བཤད་ལུང། བུ་སྟོན་རིན་པོ་ཆེ་དང་ཐུགས་སྲས་རིན་རྒྱལ་པའི་གསུང་འགའ་ཞིག་གི་ལུང། དགེ་སློང་བློ་བཟང་རབ་བརྟན་པའི་དྲུང་ནས་འཇམ་དཔལ་གསང་ལྡན་གྱི་
དབང་རྣམས་གསན། གྲུབ་ཆེན་ག་ཡ་དྷ་རའི་བུམ་ཆུ་དང་བུ་སྟོན་ང་འདྲ་མར་མཇལ་ཞིང་དེའི་མདུན་དུ་གསོལ་འདེབས་ཤོ་ལོ་ཀ་ལྔ་བཞིག་ལྗགས་རྩོམ་མཛད། དེར་ལོ་སུམ་ཅུ་སྐོར་ལ་བུག་སྒོ་འདག་འབྱར་བྱས་ཏེ་ཚེ་མཚམས་ལ་
བསྡད་ནས་ཐུགས་དམ་མཛད་མཁན་ཞིག་ཡོད་པ་དེས་ཞུ་ཡིག་ཕུལ་ཏེ། སྐྱབས་མགོན་དམ་པ་བླ་མ་རིན་པོ་ཆེ། །མཚན་བརྗོད་དཀའ་ཞིང་དོན་སླད་བརྗོད་པ་ལ། །འཇམ་པའི་དབྱངས་དངོས་བཞད་པ་རིན་པོ་ཆེ། །སྐྱེས་ཆེན་དམ་པ་
གང་གི་ཞབས་པད་དྲུང། །སྒོ་གསུམ་གུས་པ་ཆེན་པོས་ཕྱག་བྱས་ནས། །ཞུ་གསོལ་ཚེ་མཚམས་བདག་གི་སྒྲུབ་ཁང་ནི། །ཆོས་ཁྲིའི་ལྷ་ཁང་མཇལ་ཕེབས་ཕྱོགས་ན་ཡོད། །ཕེབས་ཞོར་བུག་སྒོར་ཕྱག་དབང་བྱིན་རླབས་དང།།

[194A]༄༅། །ཞལ་མཇལ་གསུང་ཐོས་སྙིང་ནས་ཞུ་འདོད་ལགས། །ཐུགས་རྗེ་ཆེན་པོའི་སྤྱན་གྱིས་གཟིགས་པ་མཁྱེན། །ཞེས་ཞུས་པར་དགྱེ་པ་ཆེན་པོས་ཕེབས་ཏེ་ཕྱག་དབང་དང་ཆོས་ཀྱི་གསུང་གླེང་
མང་དུ་གནང་ནས་རེ་བ་ཚིམ་པར་མཛད། ཞྭ་ལུ་མཐིལ་གྱི་བླ་ཟུར་བཞིའི་སློབ་དཔོན་དང་བཅས་པས་གསོལ་བ་ནན་ཏན་དུ་བཏབ་པའི་ངོར་དགེ་འདུན་བརྒྱ་ལྷག་ཙམ་ལ་རྣམ་སྣང་མངོན་བྱང་གི་དབང་དང་ལོ་གྱོན་མ་རིགས་གསུམ་
གྱི་རྗེས་གནང། ཀུན་མཁྱེན་གོང་མའི་གསུང་གི་ལོ་གྱོན་མའི་ལས་ཚོགས་དང་བཅས་པའི་ལུང་རྣམས་གནང། ལེགས་བཤད་ཆོས་གླིང་ནས་གདན་དྲངས་པར་ཕེབས་ཏེ་མཆོག་སྤྲུལ་རིན་པོ་ཆེའི་གཟིམས་ཁང་དུ་བཞུགས་ཞག་
མཛད་ཅིང་ཚེ་དཔག་གྲུབ་རྒྱལ་ལུགས་ཀྱི་རྗེས་གནང་སྩལ། ཉེར་བདུན་ལ་བཀྲ་ཤིས་ལྷུན་པོར་བབས་ཤིང་སྔར་ཞྭ་ལུར་ཆིབས་བསྒྱུར་གནང་སྐབས་ཞལ་ནས་ངེད་འགྲོ་འདུག་མང་པས་དེའི་གྲངས་བཞིན་ཇ་ཐབ་དང་བསུ་
སྐྱེལ་གནང་བ་འོ་བརྒྱལ་ཆེ་ཞིང་དགོས་པ་མི་འདུག་པས་ད་ལན་དེ་འདྲ་མ་བྱེད་ཅེས་ནན་གྱིས་གསུངས་པར་བརྟེན་ཁོང་རྣམས་ཀྱིས་ཀྱང་གྲ་བསྒྲིགས་མ་བྱས་བར་སྐྱབས་མགོན་མཆོག་སྤྲུལ་རིན་པོ་ཆེ་ནས་དེ་རིང་འཇམ་དབྱངས་བཞད་
པ་ཚང་ཕེབས་རྒྱུ་མིན་ནམ་ཁྱེད་ཚོའི་ཆིབས་བསུ་དང་ཇ་ཐབ་འདེབས་མཁན་ཨེ་སོང་གསུངས་པར། འགྲོ་རྒྱུ་མིན་ཚུལ་ཞུས་བས་ཅིས་ཀྱང་འགྲོ་དོགས་གསུངས་ཏེ་སྔར་རྒྱུན་བཞིན་གནང། དེ་ནས་བཀའ་རྩོམ་གྱི་འཕྲོ་མཐུད་ཅིང་བཅུ་

[194B]
འགྲོའི་དོན་རླབས་པོ་ཆེ་སྒྲུབ་པ་ལ་འཕྲིན་ལས་རྒྱུགས་པའི་བརྡར་དགོངས། སྐྱབས་མཆོག་གོང་མའི་ན་བཟའི་ཁྲོད་ཀྱི་སྐུ་འགག་དང་སྐུ་གཟན་ཞིག་གནང་སྟེ་དེང་སང་ནམ་ཟླ་དགུན་དུ་སོང་གཤིས་སྐུ་བསིལ་ན་མི་རུང་བས་མནབ་དགོས་
གསུངས་པ་བཞིན་འཕྲལ་དུ་བཞེས། ཞྭ་ལུ་ནས་ཕེབས་པའི་སྐུ་ཞང་ཆོས་རྗེ་བསྟན་འཛིན་འཕྲིན་ལས་ཀྱི་དྲུང་ནས་རྗེ་བཙུན་མིང་ལའི་རྣམ་ཐར་དང་མགུར་འབུམ་གྱི་ལུང། བླ་མ་ཀུན་དགའ་རྣམ་རྒྱལ་གྱི་དྲུང་ནས་སྦྱོང་རྒྱུད་དཀྱིལ་འཁོར་
བཅུ་གཉིས་ཀྱི་དབང་རྣམས་གསན། མགྲོན་གཉེར་སྤོར། དཀའ་ཆེན་བློ་བཟང་བྱང་ཆུབ་རྣམས་ཀྱིས་ཞུས་ངོར་གྲྭ་བ་ཉིས་བརྒྱ་ལྷག་ལ་ལམ་གྱི་གཙོ་བོ་རྣམ་གསུམ་གྱི་ཁྲིད་དང། ངག་བྱིན་རླབས་ཀྱི་ལུང་གནང་ཞིང་ཐེག་པ་ཆེན་
པོའི་སེམས་བསྐྱེད་ཀྱི་སྡོམ་པ་ཕོག་བཅུ་གཉིས་པའི་ཚེས་ལ་གདན་ས་ནས་སྣང་རྭ་དགེ་ཞིས་དང། ཝང་གི་ཨུརྒེ་ནས་དགེ་ལེགས་དབོན་པོ་བཅས་མཚམས་ཞུས་ལ་མངགས་པ་འབྱོར་ཏེ་ཐམས་ཅད་བདེ་བར་ཡོད་པའི་གནས་
ཚུལ་ཞུས་ཤིང་སོ་སོའི་མཚམས་ཞུས་ཀྱི་ཡི་གེ་རྣམས་ཕུལ། ཞལ་རྣམ་འགྱུར་བཅུ་བདུན་གྱི་རྗེས་གནང་ལུང་དང་བཅས་པ་ས་སྐྱར་ཆོས་རྒྱུན་ཆད་ནས་ཞུ་ཡུལ་མེད་པས་རྗེ་ཉིད་ལ་ཞུ་བར་ས་སྐྱ་གོང་མ་རིན་པོ་ཆེའི་ཡོངས་འཛིན་ཞིག་

[195A]༄༅། །ཆེད་གཏད་ཀྱིས་ཕེབས་བ་ལ་ཆོས་སྐོར་མཐའ་དག་བཞེད་པ་བཞིན་གནང། ཉིན་གཅིག་མགོན་ཁང་དུ་མཆོད་མཇལ་གནང་སྟེ་ཕྱིར་ཕེབས་ནས་དེ་རིང་ཆོས་སྐྱོང་ཐམས་ཅད་ཀྱིས་སྙན་
ཤལ་ཕུལ་བ་ལེགས་པར་བཞེས་སོང་གསུངས་པ་ལ་དཔག་ན་སྙན་ཤལ་བཞེས་པ་ཙམ་མ་ཡིན་པའི་གཟིགས་སྣང་ཁྱད་པར་པ་ཞིག་ཡོད་པར་ཐེ་ཚོམ་མི་འདུག་ཅེས་དཔྱོད་ལྡན་རྣམས་མགྲིན་གཅིག་ཏུ་གླེང། རྒྱལ་དབང་
ཐམས་ཅད་མཁྱེན་པར་ལོ་གསར་གྱི་མཚམས་ཞུས་པ་རྫོང་སྟ་མཛད། པཎ་ཆེན་མཆོག་དང་ལྷན་དུ་ཤེར་ཕྱིན་ལྷ་ཁང་ནས་འཆམ་ལ་གཟིགས་རྟོག་གནང། ཉི་ཤུ་བདུན་ལ་བཀྲ་ཤིས་ལྷུན་པོའི་ལོ་གསར་ཡིན་སྟབས་རྗེ་ཉིད་
འཁོར་བཅས་ཀྱིས་སྐྱབས་མགོན་ཐམས་ཅད་མཁྱེན་བར་ལོ་གསར་གྱི་མཇལ་ཁ་ཞུས། རྒྱ་རྩིས་ཀྱི་ཟླ་བ་དང་པོའི་ཚེས་གཅིག་ལ་དགུང་ལོ་ང་དགུ་པ་མེ་རྟའི་གནམ་ལོ་གསར་ཆོས་ཀྱི་དགྱེས་སྟོན་མཛད་ཅིང། ཧར་གདོང་ཁང་ཚན་
ནས་ཀྱང་གསོལ་སྟོན་གཟབ་རྒྱས་བསྟར། བཀྲ་ཤིས་ལྷུན་པོའི་སྨོན་ལམ་ཆེན་མོར་ལྷ་དར་རེའི་འགྱེད་དང། གླ་ཚང་ཁང་ཚན་སོ་སོར་མང་འགྱེད་ཟུར་དུ་གནང། ཕྱག་མཛོད་ནོ་མོན་ཧན་ནས་བསྐུལ་མ་མཛད་པ་བཞིན་
དཀྱིལ་ཁང་བླ་མ་བློ་བཟང་ནམ་མཁའ། ཤར་རྩེ་བླ་མ་བློ་བཟང་དགེ་ལེགས། བཀྲ་ཤིས་རྩེའི་རྗེ་དྲུང་བློ་བཟང་འཇམ་དཔལ། དུས་འཁོར་རྡོ་རྗེ་སློབ་དཔོན་བློ་བཟང་ཚེ་བརྟན། གསོལ་དཔོན་ཚོགས་གསོག་པ་བློ་བཟང་དོན་གྲུབ་

[195B] སྲད་རྒྱུད། བདེ་ཆེན་རབ་རྒྱས། སྤོས་ཁང་སོགས་ཕྱོགས་འདུས་ཀྱི་དོན་གཉེར་ཅན་འགའ་ཞིག་བཅས་ཁྱོན་སྟོང་ཕྲག་ལྷག་ཙམ་ལ་དཔལ་དང་པོའི་སངས་རྒྱས་དུས་ཀྱི་འཁོར་
ལོའི་དབང་གི་སྟ་གོན། བྱིས་པ་འཇུག་པའི་དབང་བདུན། གོང་མ་གོང་ཆེན་དང་བཅས་པ་ལེགས་པར་སྩལ་ཏེ་མཇུག་ཏུ་ཚོགས་འཁོར་རྒྱས་བར་མཛད། ཐོས་བསམ་གླིང་གི་ཚོགས་མང་ལ་འཇམ་དབྱངས་དང། གཙུག་ཏོར་རྣམ་
རྒྱལ༑ སྒྲོལ་དཀར་གསུམ་གྱི་རྗེས་གནང། དོན་གཉེར་ཅན་ཉུང་འདུས་ཤིག་ལ་རིག་བྱེད་མ་ཆོས་རྒྱལ་དུག་རི་ནག་པོ་དབྱངས་ཅན་མ་དཀར་དམར་གཉིས་བཅས་ཀྱི་རྗེས་གནང་སོགས་ཐབ་ཆོས་ཅི་རིགས་གནང། དཀའ་ཆེན་བློ་བཟང་
བཟོད་པས་ཞུས་ངོར་སྟ་གོན་གཅིག་གིས་འཐུས་པར་བྱས་ཏེ་དྲིལ་བུ་ལྷ་ལྔ་དང་ལུས་དཀྱིལ་གྱི་དབང་ཆེན་སྩལ། གསང་སྔགས་རྒྱལ་བ་གྲྭ་ཚང་གི་བླ་མ་ཡོན་ཏན་རྒྱལ་མཚན་དང། ཤར་རྩེ་བླ་མ་བཅས་ཉི་ཤུ་སྐོར་ལ་བདེ་མཆོག་
ནག་པོ་ལྷ་བཅུ་གསུམ་མའི་དབང། བདེ་མཆོག་སྔགས་བཏུ། སྒྲོལ་མ་ཉེར་གཅིག་ལྷ་མོ་ཀུ་རུ་ཀུལླེ། རྡོ་རྗེ་རབ་བརྟན་མ་རྣམས་ཀྱི་རྗེས་གནང། དུག་དབང་རྨ་བྱ་རྒྱས་པ་སོགས་དང། དོན་གཉེར་ཅན་འགའ་ཞིག་ལ་ཆོས་
རྒྱལ་ནང་སྒྲུབ་གསང་སྒྲུབ་སྒྲོལ་དཀར་གསུམ་གྱི་རྗེས་གནང། རི་སྤུག་བླ་མ་ལ་དབྱངས་ཅན་དཀར་མོའི་རྗེས་གནང་དང་ལྗགས་ལུང་འགའ་ཞིག་སྐུ་ཞང་ཆོས་རྗེ་ལ་ལམ་སྒྲོན་གྱི་ལུང། དཔེ་ཐུབ་པ་སྐུ་སྐྱེ་བློ་བཟང་རབ་རྒྱས་ལ་

[196A]༄༅། །པཀྩེའི་བེའུ་བུམ་གྱི་ལུང། རྗེ་དྲུང་ཡེ་ཤེས་བརྩོན་འགྲུས་ལ་སྒྲོལ་དཀར་གྱི་རྗེས་གནང་སོགས་སོ་སོའི་འདོད་མོས་བཞིན་ཆོས་ཀྱི་ཆར་ཕབ། གཉིས་པའི་བཅུ་བདུན་ལ་རྩེ་ཤོད་དུ་
ཐོན་ཕྱག་ཞུས་པར་སྐྱབས་མགོན་པཎ་ཆེན་མཆོག་ནས་གཟེངས་བསྟོད་ཀྱི་ཆོ་ལོ་དང་བཀའ་ཤོག་སྐྱབས་མཆོག་གོང་མའི་ན་བཟའ་ཆ་ཚང་སོགས་བྱིན་རྟེན་ཚན་ཆེ་བ། སྐུ་འདྲ་ལིམ་ལྔ་བཅུ། ཙན་དན་གྱི་སྐུ་དང་མཆོད་
རྟེན་ཁ་ཤས། སྐུ་ཐང་ཞེ་མཚུངས་སུམ་ཅུ་སྐོར་དང། པཎ་ཆེན་གོང་མའི་གསུང་འབུམ། བཀའ་འགྱུར་ཆ་ཚང། ན་བཟའི་སྐོར། དབུ་གདུགས། རྟ་དར་ལྔ། རས་གྲུ་ཁྱད་འཕགས། སྒ་འཁོར་ཆ་ཚང་སོགས་
དང༑ མགོ་སྣམ། ཕྲུག་ཐེར། སྤོས་དོ་བོ་ཤེལ་ལྟང་སོགས་གནང་ཆ་ཤིན་ཏུ་ཆེ་བ་དང། ཞབས་ཕྱི་དྲ་གཞན་ཐམས་ཅད་ལ་ཡང་འོས་བསྟུན་གྱི་གནང་ཆ་སྤམ་མཐོ་བ་སྩལ། དེ་མཚུངས་ཕྱག་མཛོད་ཆེན་མོ་ནས་ཀྱང་ན་
བཟའ་ཉེར་སྤྱད། དགོས་ཆས་སོགས་ཕེབས་རྫོངས་ཤིན་ཏུ་གྱ་ནོམ་པ་བསྟར། དེའི་ཕྱི་དྲོ་གཟིམས་ཆུང་ངོ་མཚར་བཀོད་པར་ཕེབས་ཏེ་ཕྱག་མཛོད་ནོ་མོན་ཧན་རིན་པོ་ཆེ་དང། གསོལ་དཔོན་མཁན་པོ། བཀྲ་ཤིས་རྩེའི་རྗེ་
དྲུང༑ གསོལ་དཔོན་ཚོགས་གསོག་པ། རྟ་དབོན་པ། ལྡེ་ཆུང་བ་སོགས་དྲུང་འཁོར་ཉི་ཤུ་སྐོར་ལ་ལཱུ་ཨི་བའི་ལུགས་ཀྱི་དཔལ་འཁོར་ལོ་སྡོམ་པ་ལྷ་དྲུག་ཅུ་རྩ་གཉིས་ཀྱི་དབང་གི་སྟ་གོན་གནང་ཞིང། བཅོ་བརྒྱད་ལ་དངོས་

[196B] གསུམ་པའི་ཡར་ཚེས་ལ་སྐྱབས་མཆོག་གོང་མའི་རྣམ་ཐར་ཤིན་ཏུ་རྒྱས་ཤིང་ཚིག་སྦྱོར་ཕུན་སུམ་ཚོགས་པའི་ཟླ་ཟེར་གྱིས་སྐལ་བཟང་དད་པའི་ཡིད་ཀྱི་ཀུན་ད་རྒོད་པར་བྱེད་པའི་ལེགས་བཤད་རྨད་དུ་བྱུང་བ་
པོ་ཏི་གཉིས་པོ་འདི་ཉིད་བཀའ་རྩོམ་ལེགས་པར་གྲུབ་སྟེ་ལོ་ཆེན་སྤྲུལ་པའི་སྐུ་ལ་ལྗགས་ལུང་གནང། རྒྱལ་མཚན་མཐོན་པོ་ནས་གཏང་རག་གི་གཡོན་དུ་མཎྜལ་དང་གསེར་དངུལ་སོགས་ཀྱི་འབུལ་བ་སྤམ་མཐོ་བ་བཏེགས། མཆོག་
སྤྲུལ་རིན་པོ་ཆེའི་ཡབ་དཔལ་ལྡན་དོན་གྲུབ་དང་ཡུམ་འཆི་མེད་ལྷ་མོ་གཉིས་ནས་ཞུས་ངོར་ཉན་མཁན་དྲུག་བརྒྱ་སྐོར་ལ་མཛད་བརྒྱ་ལྷ་ཁང་དུ་ཚེ་དཔག་གྲུབ་རྒྱལ་ལུགས་ཀྱི་རྗེས་གནང་སྩལ། གསོལ་དཔོན་མཁན་པོ་ནས་བཀྲ་ཤིས་
ལྷུན་པོར་ཚོགས་འདོན་དུ་འཛུགས་རྒྱུའི་པཎ་ཆེན་གོང་མའི་རྣམ་ཐར་གསོལ་འདེབས་ཤིག་དགོས་ཚུལ་ཞུས་བ་བཀའ་རྩོམ་གནང་སྟེ་ལུང་ཡང་སྩལ། བཅུ་བཞིའི་ཉིན་དགེ་འདུན་མང་ནས་གསོལ་བ་བཏབ་པ་བཞིན་ལམ་རིམ་ཆེན་
མོ་དང་སྔགས་རིམ་ཆེན་མོ་གཉིས་ཀྱི་དབུ་ནས་ཆོས་ཐུན་རེ་དང། རྣམ་ཐར་ཚིགས་བཅད་མ་སོགས་གསར་རྩོམ་འགའ་ཞིག་གི་ལྗགས་ལུང་གནང། མཎྜལ་གྱི་མཇུག་ཏུ་ཚོགས་མང་ནས་ཉིད་ཀྱི་བཀའ་རྩོམ་ཚེ་རབས་རྗེས་འཛིན་
གྱི་སྨོན་ཚིག་གསུང་སྐབས་དད་གུས་དང་སྐྱོ་ཤས་ཚད་མེད་པས་ཕལ་ཆེར་གྱི་མིག་ནས་མཆི་མ་འཁྲུག་པ་བྱུང། འཆད་ཉན་གྱི་དགེ་རྩ་རྣམས་རྒྱལ་བསྟན་སྤྱི་དང་ཁྱད་པར་འཇམ་མགོན་རྒྱལ་བ་གཉིས་པའི་རིང་ལུགས་དྲི་མ་མེད་པ་

[197A]༄༅། །འདི་ཉིད་ཕྱོགས་དུས་ཀུན་ཏུ་འཕེལ་རྒྱས་ཀྱི་རྒྱུར་བསྔོ་བའི་ཐུགས་སྨོན་གྱིས་མཚམས་སྦྱོར་ནན་ཏན་མཛད། དེ་ལྟར་གཙང་ཕྱོགས་སུ་ཕེབས་ཏེ་དབང་ལུང་རྗེས་གསུམ་སོགས་ཆོས་རྒྱུན་ཟབ་
ཅིང་འགངས་ཆེ་བ་དཀོན་ཞིང་ཉག་ཕྲ་བར་ཡོད་པ་མཐའ་དག་ཁྱབ་གདལ་དུ་སྤེལ་ཞིང། ལེགས་བཤད་བླ་ན་མེད་པ་དུ་མ་གསར་རྩོམ་མཛད་པ་སོགས་ཀྱི་སྒོ་ནས། ཇི་སྐད་དུ། འཇམ་དབྱངས་ས་སྐྱ་པཎྜི་ཏས། །ལུང་བཟང་
འདབ་མའི་ཁུར་གྱིས་ལྕི་གྱུར་ཅིང། །དྲི་མེད་རིགས་པའི་ཟེའུ་འབྲུ་མཛེས་པ་ཅན། །དོན་བཟང་སྦྲང་རྩིའི་བཅུད་ཀྱི་ཟ་མ་ཏོག་བློ་གསལ་བུང་བ་འདུ་བའི་དགའ་སྟོན་ཡིན། །ཞེས་གསུངས་པ་ལྟ་བུའི་ལེགས་བཤད་ཟད་མི་
ཤིས་པའི་དགའ་སྟོན་གྱིས་སྐལ་བཟང་གདུལ་བྱའི་རྐང་དྲུག་ཚོགས་རྣམས་ཡོངས་སུ་ཚིམས་པར་མཛད་དེ་རྒྱལ་བའི་བསྟན་པ་ལ་རྒྱལ་བའི་མཛད་པ་ཉེ་བར་བསྒྲུབས། དེ་ནས་ཧོར་ཟླ་གསུམ་པའི་ཚེས་བཅོ་ལྔའི་ཉིན་བཀྲ་ཤིས་
ལྷུན་པོ་ནས་ཕྱག་བཏེགས་པར་རྩེ་ཤོད་ཀྱི་དྲུང་འཁྲོ་དྲག་རིམ་སོགས་རྟ་པ་བརྒྱ་ཕྱག་དུ་མས་ཆིབས་སྐྱེལ་དང། ཟམ་བ་ཤར་དུ་རྒྱལ་མཚན་མཐོན་པོ་དང་ཧར་གདོང་གིས་ཇ་ཐབ་ཞུས། དགེ་ལྡན་སྙན་བརྒྱུད་ཀྱི་བསྟན་པའི་
འབྱུང་ཁུངས་དཔེན་ས་ཆོས་ཀྱི་ཕོ་བྲང་དུ་ཕེབས་ཏེ་རྟེན་མཇལ་ཞིབ་རྒྱས་དང་སྤྱན་དམིགས་རྒྱ་ཆེར་གནང། དགེ་འདུན་རྣམས་ལ་བླ་མ་མཆོད་པའི་ཁྲིད་དང་རྣམ་ཐར་གསོལ་འདེབས་གསར་རྩོམ་གྱི་ལྗགས་ལུང་སྩལ། རོང་

[197B]
སྣང༑ འབྲས་ཡུལ་སྐྱེད་ཚལ་དུ་བ་སོ་བྲག་སྔོན་སོགས་དགོན་ཕྲན་དང་རི་ཁྲོད་སོ་སོར་ཡང་མང་འགྱེད་ཀྱི་སྐལ་བ་འཚོམ་མེད་དུ་གནང། ལྕགས་ཟམ་སྤྲུལ་སྐུས་མཚམས་ནང་དུ་གདན་དྲངས་པ་ལྟར་ཕེབས་ཏེ་ཐུགས་བཞེད་
བསྐངས། དེ་ནས་ཨམ་བན་དང་ཧར་གདོང་ཁང་ཚན་གཞུང་གི་ཐབ་བསུ་རྣམས་ལ་རིམ་པར་ཕེབས་ཤིང་རྩེ་དྲུང་བཅུ་སྐོར་གྱིས་བསུ་བ་དང་བཅས་ནོར་འཛིན་དགའ་ཚལ་དུ་ཕེབས། ཧོར་ཟླ་བཞི་པའི་བཅུ་གསུམ་ལ་ལྷོ་ཁ་ཕྱོགས་
སུ་ཆིབས་བསྒྱུར་གནང། རྗེ་བདག་ཉིད་ཆེན་པོར་རྗེ་བཙུན་འཇམ་པའི་དབྱངས་ཀྱིས་བསྐུལ་ཏེ་ཞིག་གསོས་དང་རབ་གནས་མཛད་པའི་རྫིང་ཕྱིའི་བྱམས་པ་ལ་གསེར་ཆབ་སྙན་ཤལ་མཆོད་བ་སྣ་ལྔ་བཅས་ཕུལ། སྤྱན་ཆབ་རྒྱུན་
རིང་དུ་བསིལ་ཞིང་ཚངས་པའི་ཅོད་བན་མ་དང་བྱམས་སྨོན་གསུངས་ནས་གསོལ་འདེབས་དང་ཐུགས་སྨོན་ཤུགས་དྲག་ཏུ་མཛད། དེར་རྗེའི་སྐུ་རང་བྱོན་དང་རྗེས་རབ་གནས་མཛད་པའི་རྣམ་སྲས། རྗེའི་བཞུགས་ཁྲི་སོགས་ལ་ཞིབ་ཏུ་
མཇལ་ཞིང་དགེ་འདུན་རྣམས་ལ་མང་འགྱེད་སྩལ། རྗེ་བླ་མའི་སྒྲུབ་གནས་ཆོས་ལུང་དུ་མཇལ་བར་ཕེབས་པའི་ཚེ་རྗེ་བདག་ཉིད་ཆེན་པོའི་འཕྲིན་ལས་ཚུལ་བཞིན་དུ་སྒྲུབ་པའི་ལྷ་ཆེན་འོ་དེ་གུང་རྒྱལ་བསུ་བར་བྱོན་ཏེ་བསྐོར་པ་མཛད་

[198A]༄༅། །དགོན་པའི་ཉེ་འཁོར་དུ་མེ་ཏོག་གི་ཆར་འབེབས་པ་སོགས་ལྟས་ཡ་མཚན་པ་མང་དུ་བྱུང། རྗེའི་གཟིམས་ཆུང་དང་ཞབས་རྗེས་རྡོའི་མཎྜལ་རྣམས་ལ་ཞིབ་ཏུ་མཇལ་ཞིང་ཚོགས་པར་དགའ་
ལྡན་ལྷ་བརྒྱ་མའི་ལྗགས་ལུང་སྩལ། རིན་ཆེན་སྒང་དུ་ཕེབས་ཏེ་མཁས་གྲུབ་ནོར་བཟང་རྒྱ་མཚོའི་སྐུ་འདྲ་གསུང་འབྱོན་མ་སོགས་ལ་ཞིབ་ཏུ་མཇལ། དེ་ནས་གནས་གསུམ་མཁའ་འགྲོའི་གཙོ་མོ་མ་ཅིག་ལབ་སྒྲོན་གྱི་བཞུགས་
གནས་ཟངས་རི་ཁང་དམར་དུ་མཆོད་པ་གཟབ་རྒྱས་ཕུལ་ཞིང་ཚོགས་པར་མང་འགྱེད་གནང། དཔལ་ཕག་མོ་གྲུབ་པའི་བཞུགས་གནས་གདན་ས་མཐིལ་དུ་རྟེན་མཇལ་ཞིབ་ཏུ་གནང་སྟེ་འོན་ཆོས་སྡིངས་སུ་ཕེབས། རྒྱལ་སྲས་
མཆོག་གི་སྤྲུལ་པའི་སྐུ་རིན་པོ་ཆེ་དང་མཇལ་འཛོམ་མཛད། ཁོང་གིས་ཞུས་ངོར་དཔལ་ཀྱཻ་རྡོ་རྗེ། རྡོར་དབྱིངས། མི་འཁྲུགས་པ་ལྷ་དགུ་རྣམས་ཀྱི་དབང། སྒྲོལ་མ་ཉེར་གཅིག་དང་སྣ་ཚོགས་ཡུམ་གྱི་རྗེས་གནང། ལྕང་སྐྱ་
གོང་མས་མཛད་པའི་འདུལ་བའི་ལས་ཆོག་གི་ལུང་རྣམས་ཙལ། རྒྱལ་སྲས་རིན་པོ་ཆེར་ཞབས་བརྟན་གྱི་དངོས་འབུལ་དངུལ་སྲང་བརྒྱ་དང་བཟང་གོས་ཡུག་དུ་མ་སོགས་ཚན་གྲངས་གྱ་ནོམ་པ་བསྟར། ཀེ་རུ་ལྷ་ཁང། བཀྲ་ཤིས་
དོ་ཁ༑ མངའ་རི་གྲྭ་ཚང། རྩེ་ཐང་སོ་སོར་ཡང་རྟེན་མཇལ་མཛད་ཅིང་མང་འགྱེད་བཏང། ཁྲ་འབྲུག་ཏུ་ཕེབས་ཏེ་རྣམ་པར་སྣང་མཛད་ཀྱི་སྐུ་ལ་གསེར་ཆབ་གསོལ་ཞིང་མཆོད་པ་གཟབ་རྒྱས་ཕུལ། ལྷ་ཐོ་ཐོ་རིའི་ཡུམ་བུ་བླ་སྒང་

[198B] སྐུའི་རྟེན་ཚེ་ཆུ་འབུམ་པ། གསུང་རྟེན་གུང་ཐང་འབུམ་པ། ཐུགས་རྟེན་རྟག་སྤྱན་འབུམ་པ་སྟེ་ཡར་ལུང་རྟེན་གསུམ་དུ་གྲགས་པ་དང། རས་ཆུང་ཕུག་རྣམས་ལ་མཆོད་འབུལ་མཛད། རི་པོ་
ཆོས་གླིང། བཀྲ་ཤིས་ཆོས་སྡེ། ཇོ་གདན་དགོན་པ་སོ་སོར་ཡང་མང་འགྱེད་གནང། ལྔ་པའི་ཚེས་ལྔ་ལ་བསམ་ཡས་སུ་ཕེབས་ནས་རྟེན་རྣམས་ལ་ཞིབ་ཏུ་མཇལ། དེའི་ཆོས་སྐྱོང་ཙེ་དམར་བ་སྤྱན་འདྲེན་ཞུས་པའི་སྐབས་སུ་
ཆོས་སྐྱོང་ཐུགས་ཤིན་ཏུ་འཇམ་ཞིང་གུས་པའི་རྣམ་འགྱུར་མཛད་པ་ལ་དེར་འཁོད་ཀྱི་རྒྱུས་ཡོད་རྣམས་ཤིན་ཏུ་ངོ་མཚར་ཞིང་མོས་གུས་ལྷག་པར་འཕེལ་པ་བྱུང། དེ་སྐབས་ཞབས་ཕྱི་ཞིག་མཚན་མོར་རྒྱ་མཐོངས་ནས་ཞལ་བའི་སྟེང་
དུ་ལྷུང་སྟེ་ལུས་ཤིན་ཏུ་སྣད་པས་བབས་ལྕི་མོར་སོང་བ་ཆོས་སྐྱོང་ནས་དེ་ཀར་བསྡད་ན་བཟང་གསུངས་ཀྱང་རྗེ་ཉིད་ནས་ཅིས་ཀྱང་འགྲོ་དགོས་གསུངས་ཏེ་ཉིན་ཁ་ཤས་ཕེབས་བྱམས་ཀྱི་སྔོན་དུ་འཁྱེར་བཅུག་ཉིན་གཅིག་ཤུལ་
དུ་ཐོ་ཞིག་བསླངས་ཏེ་རྟ་མགྲིན་གྱི་སྐྱེད་ཆོག་མཛད་ནས་ཕེབས་པས་ཁོ་ཡང་དེ་ནུབ་ནས་རིམ་དྭངས་སུ་སོང། སྔར་ཡང་ཆོས་སྐྱོང་གི་གནོད་པས་དེར་མི་གསུམ་ཙམ་གཡང་དུ་ལྷུང་ནས་ཤི་བའི་ལོ་རྒྱུས་དང། འདི་སྐབས་ཀྱང་
མོ་ལུང་མཁན་འགའ་ཞིག་གིས་འདི་ཤི་ཟིན་པ་ལ་གཞན་ཞིག་གིས་སྲོག་བཙན་ཐབས་སུ་བཟུང་ཡོད་པ་ལྟ་བུ་ཞིག་སྣང་ཟེར་བར་དཔག་ན་ཁོ་ལ་ཡང་ཆོས་སྐྱོང་གིས་འཚུབ་ལྷོངས་བཏང་བ་ཡིན་འདུག་ཀྱང་ཉིད་ཀྱི་ཐུགས་རྗེ་ལ་

[199A]༄༅། །བརྟེན་ནས་གླགས་མ་རྙེད་པར་སྣང་བ་གྲུབ་པའི་མཚན་མར་ཤེས་པར་གྱིས། དེ་ནས་ཡེར་བར་ཞིབ་མཇལ་གནང་སྟེ་ལྷ་སར་ཕེབས། དེའི་ཚེ་ལྕང་སྐྱ་རྡོ་རྗེ་འཆང་ཆེན་པོ་གཟུགས་སྐུ་
ཆོས་དབྱིངས་སུ་བསྡུས་པའི་གནས་ཚུལ་གསན་ཏེ་ཐུགས་བཟོད་གླགས་མེད་པའི་མྱ་ངན་དང་སྐྱོ་ཤས་ཀྱི་རྣམ་པ་མཛད། དེ་ནས་རེ་ཞིག་གི་བར་དུ་ཉིན་རེ་བཞིན་མཆོད་པ་རྒྱ་ཆེན་པོ་བཤམས་ཏེ་ཞབས་འབྲང་བ་ཁ་ཤས་དང་
ལྷན་དུ་བླ་མ་མཆོད་པའི་ཆོག་གསུངས་ཤིང་ཐུགས་དམིགས་ནན་ཏན་རྒྱུན་ཆགས་སུ་གནང། དེའི་ཚེ་ལོའུ་ཨམ་བན་མདུན་དུ་འོངས་ཏེ་ཁྱེད་ཀྱིས་དེ་འདྲའི་ཐུགས་ངལ་མ་མཛད། ལྕང་སྐྱ་རྡོ་རྗེ་འཆང་དགུང་ལོ་ཡང་བདུན་ཅུ་
ལྷག་ལ་ཕེབས་ཤིང་གཏན་མི་གཤེགས་པར་བཞུགས་པ་ཞིག་མི་ཡོང་བས་ད་ལྟ་རྒྱལ་བ་ཡབ་སྲས་གཉིས་ཞལ་འཛོམས་ཤིང་གོང་མ་ཆེན་པོ་ཡང་ཞབས་པད་བརྟན་པའི་རིང་འདིར་ཁོང་གི་སྐུ་ལུས་བརྗེས་ནས་སྤྲུལ་སྐུ་ཞིག་གདན་སར་
འབབ་ཐུབ་ན་ཕུགས་སུ་དེ་བཟང་མོད་སྙམ་ནས་ངས་མྱ་ངན་མ་བྱས་ཞེས་ཐབས་མཁས་ཀྱི་ཞུ་བ་ཕུལ་བས་དགོངས་པར་འབབ་པ་བྱུང། ཁམས་ནས་ཀརྨ་སི་ཏུ་རིན་པོ་ཆེའི་མཚམས་ཞུས་འབྱོར་པའི་ལན་དུ་གོས་ཡུག་ཆེན་ལྔ་
དང་གསེར་དངུལ་སོགས་བདོག་སྐྱེས་སྤམ་མཐོ་བ་བཅས་ཆབ་ཤོག་སྙན་དངགས་ཀྱི་ལམ་ནས་དྲངས་པ་གནང། སྨད་ཀྱི་འགྲུལ་སྡེབ་སོ་སོར་ཡང་ཞུ་ཤོག་དུ་མའི་བཀའ་ལན་འཚེམ་མེད་དུ་གནང་ཞིང་ལྷག་པར་ཡང་ཐུའུ་བཀྭན་རིན་

[199B]
མཛད་འདུག་ཅིང་རྟེན་ལ་ཐེལ་ཚེ་བཀྲ་ཤིས་ཀྱི་རི་མོ་ཅན་ཞིག་གནང་འདུག་པས་ཉིན་དེར་འབྱོར་རྒྱུ་སོགས་ཐམས་ཅད་དང་པོ་ནས་མངོན་སུམ་དུ་གཟིགས་པ་གོར་མ་ཆག་གོ་ཞེས་ཐམས་ཅད་ཡ་མཚན་པར་གྱུར། བྲག་ཡབ་ཆེ་ཚང་
སྤྲུལ་པའི་སྐུ་བློ་བཟང་དཔལ་ལྡན་བསྟན་པའི་རྒྱལ་མཚན་གྱིས་སྔར་ནས་གསོལ་བ་ནན་ཆེར་བཏབ་པ་བཞིན་ཁོང་དང་རྗེ་དྲུང་སྤྲུལ་པའི་སྐུ་ཡེ་ཤེས་བསྟན་པའི་མགོན་པོ། དུང་དཀར་སྤྲུལ་སྐུ་ངག་དབང་སྙན་གྲགས་རྒྱལ་མཚན། དུས་
འཁོར་པཎྜི་ཏའི་སྤྲུལ་སྐུ་ཡེ་ཤེས་བསྟན་པ་དར་རྒྱས། དཔོན་སློབ་སངས་རྒྱས་རྡོ་རྗེའི་སྤྲུལ་པའི་སྐུ་གྲགས་པ་རྒྱལ་མཚན། ཐུ་བཀྭན་ཞབས་དྲུང་ཐུབ་བསྟན་ཉི་མ། བློ་གསལ་གླིང་བླ་ཟུར་བློ་བཟང་སྦྱིན་པ། ཀོན་ཏུང་ཧུ་ཐོག་ཐུ་
ཡེ་ཤེས་ཆོས་འབྱོར། ཧར་ཆེན་ཞབས་དྲུང་ཡེ་ཤེས་ཕུན་ཚོགས། ཁོ་བོ་ཅག་དང་བཅས་སེ་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྷུན་པོ། རྣམ་རྒྱལ་གྲྭ་ཚང། དགེ་འཕེལ། ཕུར་བུ་ལྕོག་བ་རི་གསར་རྙིང་
རྨེ་རུ༑ དཔལ་འཁོར་ཆོས་སྡེ། རྩེས་ཐང་སོགས་ཀྱི་དགོན་སྡེ་དུ་མ་ནས་འདུས་པའི་བླ་མ་སྤྲུལ་སྐུ་དགེ་བའི་བཤེས་གཉེན་ཧྲག་བསྡུས་བཞི་བརྒྱ་ལྷག་ལ་ལྔ་པའི་ཚེས་བཅུ་གཅིག་ནས་མགོ་བརྩམས་ཏེ་རྡོ་རྗེ་འཕྲེང་བ་དང་མི་ཏྲ་བརྒྱ་

[200A]༄༅། །རྩའི་དབང་ཆེན། སྒྲུབ་ཐབས་རྒྱ་མཚོ། བཱ་རི་བརྒྱ་རྩ། མགོན་པོ་བཀའ་བཅུ་གསུམ། འཕགས་ལུགས་ཀྱི་ཛམྦྷ་ལ་ཞལ་གསུམ་ཕྱག་དྲུག་ཁྱུང་ནག་མེའི་སྤུ་གྲི་ཅན་རྣམས་ཀྱི་རྗེས་
གནང། འཕྲེང་བ་སྐོར་གསུམ། ཀྲྀ་ཡ་ས་མུཙྪ། དཔག་བསམ་འཁྲི་ཤིང། རྩ་ཤེ། ཀུན་མཁྱེན་གོང་མས་མཛད་པའི་གསང་འདུས་འཇིག་རྟེན་དབང་ཕྱུག་ལ་བརྟེན་པའི་མ་ཎི་རིལ་སྒྲུབ། བུ་སྟོན་གྱི་འདུལ་བའི་ལས་
ཆོག་དམ་པ་རྒྱ་གར་གྱིས་མཛད་པའི་འཇམ་དབྱངས་ཀྱི་སྒྲུབ་ཐབས། སྒྲ་ཚད་པ་རིན་ཆེན་རྣམ་རྒྱལ་གྱིས་མཛད་པའི་དབྱངས་ཅན་མ་དཀར་མོའི་སྒྲུབ་ཐབས། བོ་དོང་བས་མཛད་པའི་དབྱངས་ཅན་མའི་བསྟོད་པ། ལྕང་སྐྱ་
རོལ་པའི་རྡོ་རྗེས་མཛད་པའི་གྲུབ་རྒྱལ་ལུགས་ཀྱི་ཚེ་ཁྲིད། རྗེ་ཉིད་ཀྱིས་མཛད་པའི་པཎ་ཆེན་གོང་མའི་རྣམ་ཐར་གསོལ་འདེབས་སོགས་ཀྱི་ལྗགས་ལུང་དང་བཅས་ཟབ་བ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱ་ཆེར་བསྐོར། དབང་
ཞིག་གི་ཚེ་རྒྱུད་སྨད་དགེ་བཤེས་ངག་དབང་སྙན་གྲགས་གྲལ་མཐའ་ཞིག་ཏུ་ཡོད་པར་ཆས་འཇུག་རྡོར་དྲིལ་སོགས་ཆེད་གཉེར་གྱིས་གཏད་པ་ཡང། ཁོང་ལ་མ་འགྱངས་པར་རྒྱུད་པའི་བླ་མ་དབུ་མཛད་དང་སྨད་རྒྱུད་མཁན་པོ་སོགས་
རིམ་པར་འབྱུང་བའི་མ་འོངས་ལུང་བསྟན་དུ་འདུག་ཅེས་ཕྱིས་སུ་གཟུར་གནས་རྣམས་མཐུན་པར་གླེང། དེ་ཡང་དང་པོ་བཀའ་ཆོས་འགའ་ཞིག་གི་ཚེ་གུ་དོག་པོ་གནང་བ་ཡོངས་འཛིན་རིན་པོ་ཆེས་གསན་ཏེ། ཉིན་གཅིག་

[200B] སྔོན་ཡིན་ན་དབུས་གཙང་འདི་ཆོས་ཀྱི་འབྱུང་ཁུངས་ལྟ་བུ་ཡིན་པས་ཆོས་རྒྱུན་གྱི་རིགས་གང་འདོད་དུ་བླང་ཆོགས་པ་ཡོད་ཀྱང། ད་ལྟ་ཆོས་རྒྱུན་ཕལ་ཆེར་ཉག་ཕྲ་བར་སོད་འདུག་སླར་
བསྟན་པ་ཡོངས་རྫོགས་ཀྱི་བདག་བོ་ཁོང་འདྲ་བ་ཡང་ཡང་འབྱོན་དཀའ་བས་ད་རེས་ཀྱི་བཀའ་ཆོས་རྣམས་ཁྱབ་གདལ་དུ་སྤེལ་རྒྱུ་ཞིག་བྱུང་ན་ལེགས། ངེད་ཀྱིས་འདི་འདྲ་ཞུ་གི་འདུག་ཅེས་ཁྱོད་ཀྱིས་འཇམ་དབྱངས་བཞད་པ་རིན་
པོ་ཆེར་ཡག་པོ་ཞུས་གསུངས་ནས་ནན་ཏན་མཛད་པ་ལྟ་བུ་བསྟན་པ་ཁོ་ན་ཐུགས་ལ་བཅངས་པ་རྣམས་ཀྱིས་དགོངས་ཚུལ་དེ་ལྟར་ཡིན་ཀྱང། ཕྱོགས་ལྷུང་གིས་རྒྱུད་བསླད་པ་ཁ་ཅིག་རྡོར་ཕྲེང་དང་མི་ཏྲའི་ཐུན་མོང་དང་ཐུན་མོང་
མ་ཡིན་པ་ཁ་འགེངས་ཚུལ་སོགས་ལ་སྐྱོན་འདོན་པ་ནི། རྗེ་དྲུང་སྔགས་རམ་བ་དགེ་འདུན་བཀྲ་ཤིས། པཎ་ཆེན་བློ་བཟང་ཆོས་རྒྱན། དཔོན་སློབ་བློ་བཟང་ཤེས་རབ། རྒྱལ་དབང་སྐལ་བཟང་རྒྱ་མཚོ་སོགས་བརྒྱུད་པའི་བླ་མ་གོང་
མ་རྣམས་ཀྱི་གསུང་དང་རྣམ་ཐར་གསན་ཡིག་གང་ཡང་མ་མཐོང་བས་རང་གི་དེ་ཉིད་སྟོན་པ་ཁོ་ནར་ཟད་དེ། དགག་བཞག་གི་དཔྱད་པ་གཞན་དུ་བྱའོ། །ལོ་དེར་བོད་ཡུལ་དུ་འབྲུམ་ནང་སྤང་ལས་ཤྭ་མོ་རྡོལ་བ་བཞིན་དུ་མཆེད་ཚབས་ཤིན་
ཏུ་ཆེ་ཡང་རྗེ་ཉིད་ལ་ལྟོས་བཅས་ཀྱི་རིགས་དང་ཆོས་ཉན་པ་གཅིག་ལ་ཡང་ཉེས་སྐྱོན་མ་བྱུང་བ་ནི་གྲུབ་པའི་འབྲས་རྟགས་བླ་ན་མེད་པ་ཡིན་ལ། འོན་ཀྱང་ཚ་དོར་ནོ་མོན་ཧན་རིན་པོ་ཆེ་ནས་ཆོས་ཉན་པ་ལ་འབྲུམ་པ་བྱུང་ན་ཤིན་ཏུ་ཉེན་ཆེ་

[201A]༄༅། །ཚུལ་གྱིས་གྲྭ་ཚང་སོ་སོའི་ལས་སྣེ་རྣམས་ལ་དམ་བསྒྲགས་མཛད་དེ་གྲྭ་བ་ཁ་ཤས་ལ་འབོད་མི་ལན་མང་དུ་བཏང་ཡང་དབང་རྣམས་དང་སྒྲུབ་ཐབས་རྒྱ་མཚོ་སོགས་ལ་ཆད་ལུས་མ་བྱུང། བཱ་རི་བརྒྱ་
རྩའི་ཕྱེད་ཙམ་ནས་གྲྭ་བ་ཁ་ཤས་མི་འདོད་བཞིན་དུ་དགོན་པར་ལྡོག་དགོས་བྱུང་བ་རྣམས་ལ་རྗེས་སུ་ཁོ་བོ་འབྲས་སྤུངས་སུ་ཕྱིན་པའི་ཚེ་ཁ་བསྐངས་ནས་ཆོས་ཀྱི་གེགས་སུ་མ་གྱུར་ཙམ་བྱུང་སྟེ་དཀར་ཕྱོགས་ལ་དགའ་བའི་ལྷ་རྣམས་
དགྱེས་བར་གྱུར་ཏོ། །རྒྱ་ཆེན་མངོན་པར་རྟོགས་པ་མ་ལ་ཡར། །ལྷན་གཅིག་སྐྱེས་པ་ལུང་ཆོས་ཧ་རིའི་བསུང། །སྐལ་བཟང་བུང་བ་འགུགས་པའི་ཕོ་ཉ་སྟེ། །མི་བསྲུན་སྤྲང་བུ་སྐྲོད་པའི་ཟེར་མའང་ཡིན། །མི་མཉམ་རྣམ་
དཔྱོད་ཟླ་བའི་འཛུམ་དཀར་གྱིས། །ལེགས་བཤད་ཀུནྡའི་སོ་ཕྲེང་རྒོད་པ་ནི། །སྲིད་འབྱོར་སྦྲང་རྩིའི་སྙིང་པོར་རྩེ་གཅིག་ཏུ། །ཟུམ་པའི་ཆུ་སྐྱེས་ཚོགས་ལ་འཕྱ་བ་བཞིན། །དྭངས་བསིལ་ཨ་བཧི་ཥིཉྩའི་ཆབ་སྦྲེང་བས། །
སྐལ་བཟང་ཡིད་ཀྱི་དྲི་མ་རབ་བཀྲུས་ཀྱང། །སྐལ་དམན་རྡོ་ཡི་སོལ་བར་འཕྲང་པའི་མེས། །དགེ་བའི་བུད་ཤིང་བསྲེགས་དེ་ལས་ཀྱིས་ནོངས། །ཆུ་བོའི་གཏེར་དུ་གྲགས་པ་ཟླ་བའི་མ། །ཀླུང་བཞི་འབབ་པའི་རྒྱུན་གྱིས་མ་
བསྐྱངས་ན། །ལྷན་སྐྱེས་རྟ་གདོང་མེས་ནི་སྲིད་པའི་དཔལ། །ཆིལ་ཆིལ་ཁོལ་བའི་མཐའ་ལ་སྐེམ་པར་ཟད། །ཐིགས་ཀྱི་བཅུད་ལྡན་གསེར་མདོག་ཀ་ལ་ཤ། །ལྷབ་ལྷུབ་དཔལ་གྱི་འབྱོར་བའི་མགུལ་ཆིངས་ཅན། །ཆེ་མཐེའི་

[201B] །གདུང་སེལ་བདུད་རྩིའི་མཆོད་སྦྱིན་འགྱེད་དོ་ལོ། །བློ་གསལ་ཐར་པ་དོན་གཉེར་མུཀྟི་ཀའི། །དོ་ཤལ་ཚར་དུ་དངར་བའི་མདོ་འཛིན་པ། །བོང་ཚོད་རགས་པའི་ཉ་ཕྱིའི་གོང་བུ་ཞིག་དཔྱོད་
ལྡན་གཞོན་ནུའི་སྙིང་ལ་ཆགས་བྲལ་སྟེར། །ཞེས་བྱ་བའང་ཉམས་དགའི་ཚིགས་སུ་བཅད་པའོ། །དེ་ལྟར་བཀའ་ཆོས་དངོས་གཞི་ཆག་མེད་དུ་གནང་བའི་སེང་བར་ལ་ཇོ་བོ་རིན་པོ་ཆེར་དངུལ་སྲང་བརྒྱ་དང་ལྔ་བཅུ་སྐོར་གྱིས་
སྟོང་མཆོད་ཕུལ་ཏེ་ལྕང་སྐྱ་རྡོ་རྗེ་འཆད་ཆེན་པོའི་ཐུགས་ཀྱི་དགོངས་པ་རྫོགས་ཤིང་ཡང་སྲིད་འཁྲུལ་མེད་མྱུར་དུ་འབྱོན་པའི་གསོལ་འདེབས་ཤུགས་དྲག་མཛད། གཟིམས་ཁང་ཆོས་རྗེར་གཤེད་དམར་གྱི་དབང་དང། ཧལ་ཁ་
ཨེར་དཧི་ནི་ཆོས་རྗེ་ངག་དབང་དཔལ་བཟང་ལ་དབྱངས་ཅན་མ་དཀར་མོའི་རྗེས་གནང་སོགས་ཆོས་བཀའ་ཐོར་བུ་ཅི་རིགས་གནང། ཞར་ལ་ལུགས་གཉིས་ཀྱི་བྲེལ་བ་ཆེ་ཕྲ་ཐམས་ཅད་རིམ་པར་བསལ་ཏེ་དྲུག་པའི་ཚེས་ཉི་ཤུ་ལ་བྲག་
ཡབ་སྤྲུལ་བའི་སྐུ་ནས་ཞུས་པའི་བཀའ་ཆོས་ཀྱི་རིམ་པ་རྣམས་རྫོགས་པར་གྲུབ། དེའི་ཕྱི་ཉིན་ཀློང་རྡོལ་བླ་མ་རིན་པོ་ཆེ་དང། རྒྱལ་སྲས་རིན་པོ་ཆེ། བྲག་ཡབ་སྤྲུལ་པའི་སྐུ་སོགས་ཉུང་བསྡུས་ལ་འཇམ་དཔལ་གསང་ལྡན་དང་
བདེ་མཆོག་ནག་པོ་གཉིས་ཀྱི་དབང་སྟ་གོན་དང་བཅས་པ་སྩལ། ཉི་ཤུའི་ངོར་ཀློང་རྡོལ་བླ་མ་རིན་པོ་ཆེའི་དྲུང་ནས་ལྗགས་ལུང་འགའ་ཞིག་གསན། ཧོར་ཟླ་བདུན་པའི་ཚེས་ལ་གྲུབ་པའི་གནས་མཆོག་རི་བོ་དགེ་འཕེལ་དུ་ཕེབས་ཏེ་

[202A]༄༅། །ཞག་བདུན་གྱི་རིང་བཅད་རྒྱ་མཛད་ཅིང། ཐུན་མཚམས་རྣམས་སུ་དེར་བཞུགས་ཀྱི་རི་ཁྲོད་པ་བརྒྱ་སྐོར་དང་ཕྱོགས་གཞན་ནས་འོང་བ་བཅས་ཁྱོན་ཉིས་བརྒྱ་ལྷག་ཙམ་ལ་ཐུགས་རྗེ་ཆེན་
པོའི་དབང་སྟ་གོན་དང་བཅས་པ། ཐུགས་རྗེ་ཆེན་པའི་རྗེས་གནང། ཀུན་མཁྱེན་གོང་མའི་གསུང་གི་དེའི་སྒྲུབ་ཐབས་དང་པཎ་ཆེན་གསུང་གི་སྨྱུང་གནས་ཆོ་ག་རྒྱལ་དབང་སྐལ་བཟང་རྒྱ་མཚོའི་གསུང་གི་སྒྲོལ་དཀར་གྱི་
མངོན་རྟོགས་རྣམས་ཀྱི་ལུང་དང། འོད་དཔག་མེད་ཀྱི་འཕོ་ཁྲིད། ཉིད་ཀྱི་བཀའ་རྩོམ་ལྟ་མགུར་འགྲེལ་བའི་བཤད་ལུང། སྒྲོལ་དཀར་དང་འཇམ་དབྱངས་དམར་སེར་གཉིས་ཀྱི་རྗེས་གནང། ནམ་མཁའ་སྒོ་འབྱེད་ཀྱི་
དབང་སོགས་ཟབ་ཆོས་མང་དུ་སྩལ། རི་ཁྲོད་པ་རྣམས་ལ་དངུལ་ཞོ་གསུམ་རེ་དང་བསོད་བཏགས་རེ་བཅས་ཀྱིས་སྐུ་འགྱེད། ས་ག་ཟླ་བའི་སྨྱུད་གནས་ཀྱི་ཐེབས་སུ་དངུལ་སྲང་བརྒྱ་སོགས་སྦྱོར་འཇགས་གནང། འདིར་ཀུན་
མཁྱེན་འཇམ་དབྱངས་བཞད་པའི་གཟིམས་སྤྱིལ་ཞིག་ཡོད་པ་བར་སྐབས་འཐོར་ཞིག་ཏུ་སོང་བའི་གནས་ཚུལ་ཡོངས་འཛིན་ཡེ་ཤེས་རྒྱལ་མཚན་དཔལ་བཟང་པོས་གསན་ཏེ། འདི་ཡིག་ཆ་ཕལ་ཆེར་རྩོམ་པའི་གནས་ཡིན་པས་
སྒོ་མང་གྲྭ་ཚང་གིས་ཞིག་གསོས་དོ་དམ་ཞིག་བྱས་ན་རྟེན་འབྲེལ་ལ་བཟང་གསུངས་ཀྱང། སྤྱི་རྟ་རྒྱབ་རལ་གྱི་དཔེ་བཞིན་ལུས་པ་སླར་ཞིག་གསོས་ཀྱི་ཐེབས་དང་བཅས་ཕོ་བྲང་སྡེ་བར་བཅོལ་དམ་གནང་བ་ཁུར་དུ་བླང་སྟེ་བཀའ་

[202B] དེར་ཀློང་རྡོལ་བླ་མ་རིན་པོ་ཆེ་ནས་ཐུབ་དབང། རྗེ་རིན་པོ་ཆེ། རྒྱལ་དབང་གོང་མ། རྗེ་འཇམ་དབྱངས་བཞད་པ་གསུམ་གྱི་སྐུ་བརྙན་ཁྱད་འཕགས་མི་ཚད་ཙམ་དང། རྗེ་དྲུང་རིན་པོ་ཆེས་ལྕང་སྐྱ་རོལ་པའི་རྡོ་རྗེ་དང་
སྐྱབས་མགོན་ཉིད་ཀྱི་སྣང་བརྙན་སྔ་མའི་གྲས་མཚུངས་བཞེངས་ཏེ། སོ་སོ་ནས་མཆོད་རྫས་གང་དགོས་གསར་དུ་སྦྱོར་འཇགས་སོགས་ཀྱིས་དྲི་གཙང་ཁང་རྟེན་དང་བརྟེན་པར་བཅས་པ་ཕུལ་དུ་ཕྱིན་པ་ཞིག་བྱུང་ངོ། །བཅད་རྒྱ་
གྲོལ་རྗེས་འབྲུམ་ནང་ཀྱི་དོགས་གཞི་ལ་བརྟེན་ཞབས་ཕྱི་རྣམས་ཕྱིར་སློག་སྟེ་རྗེ་ཉིད་གཅིག་པུ་པོ་ཏ་ལའི་རྩེར་ཕེབས་ནས་གཟིམས་ཆུང་དུ་ཞག་བདུན་བཞུགས། རྒྱལ་དབང་ཐམས་ཅད་མཁྱེན་གཟིགས་ཆེན་པོའི་ཞབས་པད་ནས་
ལམ་གྱི་གཙོ་བོ་རྣམ་གསུམ་གྱི་ཁྲིད་གསན་ཅིང་ཐུགས་ནང་ཉེ་བའི་གསུང་གླེང་ཞིབ་རྒྱས་དང། སྐུ་དོན་འགའ་ཞིག་ཞུས་པ་རྣམས་ཀྱང་བརྩེ་གཟིགས་ཀྱི་བཀའ་དྲིན་ཚད་མེད་པ་བསྐྱངས། རྩེ་ནས་བྱིན་རྟེན་དང་སྐུ་གསུང་ཐུགས་
རྟེན་གཏོས་ཆེ་བ། མཁན་ཆས་ཆ་ཚང། ན་བཟའ་བུབས། ཧ་སག་སྣམ་ཕྲུག་གཞུང་སྤོས་སོགས་ངོ་བོ་ཆེས་མང་བ་དང། རྟ་སུམ་ཅུ་སྐོར་བཅས་ཐོན་ཕྱག་གཟབ་རྒྱས་བསྟར། རྩེར་བཞུགས་རིང་བཤད་པ་དང་སྒྲུབ་
པའི་རྒྱལ་མཚན་འཛིན་པ་ལ་ཐུགས་བསྐྱེད་རླབས་པོ་ཆེའི་མཐུ་གྲུབ་པ་དགེ་ལྡན་བསྟན་པའི་རྩ་ལག་ཡོངས་འཛིན་ཡེ་ཤེས་རྒྱལ་མཚན་དཔལ་བཟང་པོའི་དྲུང་ནས་དགེ་ལྡན་ཕྱག་རྒྱ་ཆེན་པོའི་མན་ངག་གི་གནད་རྫོགས་པར་གསན་པས་

[203A]༄༅། །ཐུགས་ཀྱི་བུམ་བཟང་ཡོངས་སུ་གང། ཡབ་སྲས་གཉིས་ཀས་འཇམ་མགོན་བླ་མའི་བསྟན་པ་འབའ་ཞིག་ཐུགས་ལ་བཅངས་པའི་དབང་གིས་བསྟན་དོན་ལ་རྒྱའི་གསུང་གླེང་ཞིབ་རྒྱས་མང་དུ་
གནང་ཞིང། ཁྱད་པར་རྗེ་ཉིད་ནས་ཞྭ་སེར་གྱི་བསྟན་པའི་འབྱུང་ཁུངས་སེ་འབྲས་དགེ་གསུམ་ཡིན་ཞིང། དེའི་འཆད་ཉན་གྱི་འཕེལ་རྒྱས་རྒྱལ་དབང་མཆོག་གི་མཛད་པར་རག་ལས་ཚུལ་དང། སྔར་ཀུན་གཟིགས་ལྔ་པ་ཆེན་པོ་
དང་རྒྱལ་དབང་གོང་མ་སོགས་ཀྱི་སྐབས་སུ་དགེ་བཤེས་རྣམས་ལ་སྤྱན་བསྐྱངས་ཤིན་ཏུ་ཆེ་བས། མིག་ལྟོས་ལ་ཕན་པ་བྱུང་འདུག་ད་ལྟ་གཞུང་ལ་གྲྭ་སའི་དགེ་བཤེས་གཅིག་ལས་འབྱོར་ལྡན་གྱི་རྒད་པོ་ཞིག་ངོ་སོ་མཐོ་བ་ལྟ་
བུར་འདུག་ནའང་གཞུང་གི་བསྟན་སྲིད་དང་གྲྭ་སའི་འཆད་ཉན་གཉིས་ཀླུ་དང་མཚོའི་དཔེ་ལྟར་ཕར་བརྟེན་ཚུར་བརྟེན་ཡིན་མོད། འོན་ཀྱང་རྩེ་དྲུང་རྣམས་ལ་བཤད་ཀྱང་རྣ་བར་མི་འགྲོ་སླར་རྒྱལ་དབང་མཆོག་ནས་གཞུང་
གི་བསྟན་སྲིད་ཀྱི་ལས་དོན་རྣམས་དངོས་གནས་ལ་མཛད་རྒྱུ་ཞིག་ཏུ་སེང་ན་ཁྱེད་ཀྱི་གསུང་ལས་མི་འདའ་བས། ཐུགས་ལ་འཇོག་དགོས་ཞུས་པར་ཡོངས་འཛིན་རིན་པོ་ཆེ་ནས་དེ་ཤིན་ཏུ་རང་ཐུགས་མད། ངེད་ཀྱི་སེམས་
ལའང་དེ་འདྲ་ཞིག་སྔར་ནས་ཡོད་དེ་དོན་ཐོག་ཏུ་ཁེལ་བ་མ་བྱུང་གསུངས་པ་སོགས་ཕན་ཚུན་དགོངས་པའི་འཛིན་སྟངས་མཚུངས་པའི་དབང་གིས་ཐུགས་ཡིད་གཅིག་ཏུ་འདྲེས། ཡོངས་འཛིན་རིན་པོ་ཆེ་ནས་དིང་སང་གི་དུས་འདིར་

[203B] དེ་
ནས་ནོར་འཛིན་དགའ་ཚལ་དུ་ཕེབས་ཏེ་རྗེ་དྲུང་སྤྲུལ་པའི་སྐུ་རིན་པོ་ཆེ་ནས་ཞུས་དོར་ཁོད་དང། ཀློང་རྡོལ་བླ་མ། བྲག་ཡབ་སྤྲུལ་པའི་སྐུ། དུས་འཁོར་པཎྜི་ཏ། བཱ་རི་གསར་བའི་མངའ་རིས་སྤྲུལ་སྐུ། སེ་ར་ཨུརྒེའི་གྲྭ་ཚང་གི་བླ་མ་
ཀོན་དུང་ཞབས་དྲུང། ཆོག་ཐུ་ཞབས་དྲུང་སོགས་དོན་གཉེར་ཅན་དུ་མ་ལ་རྡོར་དབྱིངས་དང་མི་འཁྲུགས་པ་ལྷ་དགུའི་དབང་ཆེན། ཚེ་དཔག་མེད་དཀར་པོ། སྤྱན་རས་གཟིགས་ཕྱག་བཞི་པ། འཇམ་དབྱངས་དམར་སེར། འཇམ་
དབྱངས་དཀར་པོ། སྒྲོལ་དཀར། རྟ་མགྲིན་གསང་སྒྲུབ། རྟ་མགྲིན་ལྕགས་རལ། གྲུབ་རྒྱལ་ལུགས་ཀྱི་རྟ་མགྲིན། ཨུ་ཙརྱ། ཁྱུང་ཁྲ། དྲག་པོ་སུམ་སྒྲིལ། ལོ་གྱོན་མ། སྨེ་བརྩེགས། ཤྲ་མ་ཎ། ཆོས་རྒྱལ་ཕྱི་ནང་
གསང་གསུམ། དཔལ་ལྷ་རྣམས་ཀྱི་རྗེས་གནང། ཀུན་མཁྱེན་གོང་མའི་རྣམ་ཐར་བཀའ་རྩོམ་ཚིགས་བཅད་མ། ལྕང་སྐྱ་གོང་མའི་གསུང་གི་བདེ་མཆོག་ཚོགས་འཁོར། རྒྱལ་དབང་སྐལ་བཟང་རྒྱ་མཚོའི་རྣམ་ཐར་གསོལ་
འདེབས། ཞལ་བཞི་པའི་མངོན་རྟོགས་བཅས་ཀྱི་ལྗགས་ལུང་རྣམས་སྩལ། ཀློང་རྡོལ་བླ་མ་རིན་པོ་ཆེ་ནས་ཞུས་ངོར་གསན་མཁན་སྔ་མའི་སྟེང་དུ་བློ་གསལ་གླིང་བླ་མ་འཕྲིན་ལས་སྙན་གྲགས། རྒྱུད་སྟོད་བླ་མ་དབུ་མཛད་

[204A]༄༅། །ངག་དབང་བཀྲ་ཤིས་སོགས་སེ་འབྲས་ཀྱི་དགེ་བཤེས་ལྔ་བཅུ་ལྷག་དང་བཅས་པར་ཉིན་བདུན་གྱི་རིང་ཆོས་ཐུན་ཤིན་ཏུ་རིང་པོ་གཉིས་གཉིས་མཛད་དེ་རྒྱལ་བའི་གསུང་རབ་ཐམས་ཅད་ཀྱི་
དྲང་པ་དང་དེས་པའི་དོན་རྣམ་པར་འབྱེད་པའི་བསྟན་བཅོས་ལེགས་པར་བཤང་པའི་སྙིང་པོའི་བཤད་ལུང་གཟབ་རྒྱས་ལུང་དང་རིགས་པ་དྲི་མ་མེད་པའི་སྒོ་ནས་བརྡར་ཤ་བཅད་དེ་དོན་གང་ལ་ཡང་ལོག་པར་རྟོགས་པའི་དྲི་
མ་ཕྲ་མོ་ཚུན་ཆད་ནས་བསལ་ཞིང་ཉམས་མྱོང་ལ་བསྐོར་ཏེ་ཐལ་རང་སེམས་ཙམ་སོགས་ཀྱི་ལྟ་བའི་གནད་ཕྲ་ཞིང་ཕྲ་བའི་གསང་ཚིག་རྣམས་ཅུང་ཟད་ཙམ་ཡང་མ་འདྲེས་པར་སོ་སོར་ཕྱེ་སྟེ་ཤིང་རྟ་ཆེན་པོ་རྣམ་གཉིས་སླར་ཡང་
མངོན་སུམ་དུ་བྱོན་པ་བཞིན་ཏུ་འདོམས་པར་མཛད་པས་མཁས་ཀུན་ཡིད་ཀྱི་བརྟན་པ་གཅིག་ཆར་འཕྲོག་ཅིང་རྣམ་གྲོལ་ཐར་པའི་གྲོང་དུ་འཇུག་པའི་ཞི་བའི་སྒོ་ལམ་ཡངས་པོར་བྱས། དེའི་ཚེ་རྒྱུད་སྟོང་བླ་མ་དབུ་མཛད་དག་
དབང་བཀྲ་ཤིས་ཟེར་བ་གདན་ས་གསུམ་གྱི་མཁས་པའི་ཁྲོད་ན་ཡོན་ཏན་གྱི་ཡང་རྩེ་ལྟ་བུར་བརྩི་ཞིང་ལྷག་བར་ལྟ་བའི་སྐོར་ལ་ནན་ཏན་དུ་བྱེད་པས་ཁོང་ཡར་ཧ་ལས་ཏེ་སྔར་ལྟ་ཁྲིད་དང་བཤད་ལུང་སོགས་མང་དུ་ཉན། རང་
གིས་ཡང་ལྟ་རྟོག་ཕྲན་བུ་བྱས་མོད་ཀྱང་བམ་མེ་བ་ཞིག་ལས་མ་བྱུང། ལྟ་བ་ཞིག་འདི་ལྟར་སྟོན་ལུགས་ཡོད་པ་ཡ་མཚན་ཞེས་ཆོས་ཀྱི་རྗེས་སུ་འབྲངས་པའི་མོས་གུས་ཚད་མེད་པ་སྐྱེས། དེར་མ་ཟད་ཀློང་རྡོལ་བླ་མ་རིན་

[204B] ད་སྐབས་བྱང་ཆུབ་ཀྱི་སེམས་ལ་ཡོངས་འཛིན་ཡེ་ཤེས་རྒྱལ་མཚན་དང། དབུ་མའི་ལྟ་བ་ལ་འཇམ་དབྱངས་བཞད་པ་ཚང་ལས་ལྷག་པ་མེད་ཅེས་བཀའ་ཆོས་མང་པོའི་སྐབས་སུ་གསུངས་པ་སོགས་
མཁས་པ་སོ་སོས་བསྟོད་བསྔགས་ཀྱི་རོལ་མོ་འཁྲོལ་བའི་ལོ་རྒྱུས་ཤིན་ཏུ་མང་ངོ། །མཐར་འཛིན་གདུང་བ་འཕྲོག་པའི་བདུད་རྩི་ཡི། །འོད་ཀྱི་འདབ་ལྡན་ལེགས་བཤད་འཁོར་ལོའི་ལག་ཟླ་བའི་འཇིག་རྟེན་འབུམ་
ཕྲག་གཅིག་ཆར་དུ། །ཞལ་གྱི་ཆུ་གཏེར་སྔོ་བསངས་སྡེ་ལས་སྤྲོས། །ཐུབ་བསྟན་མཁའ་ལ་བསྙེགས་པའི་ས་འཛིན་རྩེར། །བློ་གྲོས་ཁུ་བྱུག་མྱོས་པའི་གླུ་དབྱངས་དེ། །ཕྱོགས་ལྷུང་འབྱོར་བས་མཐོ་བའི་བ་གམ་དུ། །
རྨོངས་པའི་ཕུག་རོན་འཁུན་པའི་དོ་ཟླ་མིན། །ཧལ་ཧ་ཨེ་རྡི་ནི་ནོ་མོན་ཧན་གྱི་སྤྲུལ་སྐུ་བློ་བཟང་དགེ་ལེགས་ཀྱིས་ཞུས་ངོར་ཁོང་དང་རྗེ་དྲུང་སྤྲུལ་བའི་སྐུ་རིན་པོ་ཆེ་རྣམ་གཉིས་ལ་ལྷ་མོ་དང་དབྱངས་ཅན་མ་དམར་མོ་དམ་ཅན་གསུམ་
གྱི་རྗེས་གནང་སྩལ། ཉི་ཤུ་དྲུག་ལ་འབྲས་སྤུངས་སུ་ཕེབས་ཏེ་སྒོ་མང་གྲྭ་ཁང་ནས་གྲྭ་ཚང་ཕན་ཚུན་གྱི་བླ་མ་སྤྲུལ་སྐུ་ཕལ་ཆེར་དང་གྲྭ་ཚང་ཚོགས་ཡོངས་ལ་སྒྲོལ་མ་ཉེར་གཅིག་སྤྱི་བསྡུས་དང། སེད་གདོང་མ་གཙོ་འཁོར་གསུམ་
གྱི་རྗེས་གནང། རྒྱན་འཇུག་གཉིས་ཀྱི་ལྗགས་ལུང་སོགས་ཆོས་ཀྱི་བདུད་རྩིའི་དགའ་སྟོན་སྤེལ། གྲྭ་ཚང་ལ་སྐུ་འགྱེད་དང་ལོ་རེ་བཞིན་དངུལ་ཞོ་གསུམ་རེའི་ཕོག་རྒྱག་རྒྱུའི་ཐེབས་སུ་གཞུང་ས་རིན་པོ་ཆེར་དངུལ་རང་སྟོང་ཕྲག་

[205A]༄༅། །གཅིག་གི་དོད་འབུལ་གྱིས་ས་ཀའི་གཞིས་ཀ་ཞུས་ཏེ་སྦྱོར་འཇག་གནང། ཕྱིས་སུ་བལ་པོའི་ཟིང་ཆར་བརྟེན་སྔ་མ་བརྟན་ཆགས་ཤིག་མ་བྱུང་ཡང་གཞུང་ས་རིན་པོ་ཆེར་བསྐྱར་ཞུས་ཀྱིས་ཀོང་
པོ་བཀྲ་ཤིས་རབ་བརྟན་གནང་སྟེ་སྔར་རྒྱུན་མ་ཉམས་པར་གནས་སོ། །རྒྱུད་སྨད་པར་ཡང་གྲྭ་རྡའི་ཐོག་བལ་ཊ་མ་རེ་དང་ཁ་བཏགས་རེའི་སྐུ་འགྱེད་བཏང། རྗེ་དྲུང་རིན་པོ་ཆེ་ནས་གདན་དྲངས་ཏེ་ཕེབས་རྫོངས་གྱ་ནམ་པ་བསྟར་
ཐུའུ་བཀྭན་ཞབས་དྲུང་ཐུབ་བསྟན་ཉི་མ། དགོན་ལུང་མི་ཚན། བྱ་བྲལ། བྲ་ཉེ། གུང་རུ་སོ་སོ་ནས་གདན་དྲངས་པར་དགའ་ལྡན་ལྷ་བརྒྱ་མའི་ཁྲིད། དམིགས་བརྩེ་མའི་ལས་ཚོགས། གྲུབ་མཐའ་རྩ་བའི་ལུང་སོགས་ཆོས་བཀའ་
ཐོར་བུ་ཅི་རིགས་གནང་ཞིང་སོ་སོ་ནས་ཕེབས་རྫོངས་ཞུས། སྒོ་མང་བླ་བྲང་དུ་མཁན་རིན་པོ་ཆེ་སོགས་བརྒྱ་ལྷག་ལ་སྒྲོལ་དཀར་གྱི་རྗེས་གནང་སྩལ། སྒྲ་དབྱངས་གླིང་དུ་ཕེབས་ཏེ་ཆོས་སྐྱོང་ལ་འཕྲིན་བཅོལ་མཛད་པས་གཡར་
དམ་ཞལ་གྱིས་བཞེས། སླར་ཡང་ནོར་འཛིན་དགའ་ཚལ་དུ་ཕེབས་ཏེ་རྗེ་དྲུང་སྤྲུལ་པའི་སྐུ་རིན་པོ་ཆེ་ནས་སྔར་ཡང་ཡང་ནན་གྱིས་ཞུས་པ་བཞིན་ཁོང་དང་བྲག་ཡབ་སྤྲུལ་པའི་སྐུ། སྟག་ལུང་སྤྲུལ་སྐུ་ཐུབ་བསྟན་ཡེ་ཤེས་རྒྱ་མཚོ་
གྲྭ་ས་ཕན་ཚུན་གྱི་དགེ་བཤེས་སོགས་ཧྲག་བསྡུས་བརྒྱ་སྐོར་ལས་སྐྱའི་གསེར་ཆེས་བཅུ་གསུམ་དུ་གྲགས་པར། དཀར་ཆག་པདྨ་ར་གའི་ཟ་མ་ཏོག་ལས། བསྟན་པའི་བདག་པོ་ས་སྐྱ་བའི། །གསང་ལས་ཡང་གསང་

[205B] །ཞེས་སོགས་གསུངས་པ་ལྟར་མཆོག་བསྒྲུབས་པས་ཐུན་མོང་ཞར་ལ་འབྱུང་བ་མཁའ་སྤྱོད་སྐོར་གསུམ། ཐུན་མོང་བསྒྲུབས་པས་མཆོག་ཞར་ལ་འབྱུང་བ་དམར་ཆེན་སྐོར་གསུམ་སོགས་བཅུ་གསུམ་མམ་
ཀླུ་བའི་གསེར་ཆོས་སེང་གེ་སྒྲའི་ཕྱིན་རླབས་ཏེ་བཅུ་བཞིའི་ཐུན་མོང་དང་ཐུན་མོང་མ་ཡིན་པའི་རྗེས་གནང་ཆ་ཚང། འཆི་མེད་རྡོ་རྗེ་ལྷ་མོའི་རྗེས་གནང། ཀློང་རྡོལ་བླ་མའི་རྣམ་ཐར་རྗེ་ཉིད་ནས་གསར་རྩོམ་མཛད་པ་སོགས་ཀྱི་ལྗགས་
ལུང་མང་དུ་སྩལ། ཧོར་ཟླ་བདུན་པ་གཉིས་བརྩེགས་ཀྱི་ཕྱི་མའི་ཚེས་གཅིག་ལ་སྔ་འགྲོས་ཀྱི་དོ་ཁལ་རྣམས་གཏོང་བར་མཛད་ཅིང། དུས་འཁོར་པཎྜི་ཏར་རྗེས་གནང་འགའ་ཞིག་གནང། དགུང་མོ་རྗེ་དྲུང་སྤྲུལ་པའི་སྐུ་དང་ཁོང་
རྣམ་གཉིས་ལ་མགོན་པོ་སྙིང་ཞུགས་ཀྱི་རྗེས་གནང་སྩལ། ཚེས་གཉིས་ལ་ཇོ་ཤཱཀ་རྣམ་གཉིས་སོགས་རྟེན་འགངས་ཆེ་བ་རྣམས་ལ་མཆོད་པ་ཤིན་ཏུ་རྒྱས་པ་ཕུལ་ཏེ་བསྟན་པའི་སྙིང་པོ་ཕྱོགས་མཐར་སྤེལ་བའི་ཐུགས་སྨོན་རྒྱ་ཆེར་
གནང། ཚེས་གསུམ་ལ་བཱ་རིའི་རི་ཁྲོད་པ་ཁྱབ་བདག་ལ་ལྗགས་ལུང་འགའ་ཞིག་སྩལ། དེ་ལྟར་དབུས་འགྱུར་ཆོས་ཀྱི་མདུན་ས་ཆེན་པོར་ཕེབས་པའི་དགོས་པའི་གཙོ་བོ་ནི། སྤྱིར་དབུས་གཙང་བསྟན་པའི་འབྱུང་ཁུངས་ཡིན་མོད་
ཁྱབ་དུས་དབང་རིས་ཆོས་རྒྱུན་འགངས་ཆེ་བ་དུ་མ་ཉམས་ཆགས་སུ་གྱུར་པ་ཐུགས་ཀྱིས་མ་བཟོད་པར་སྔོན་ཀུན་མཁྱེན་གོང་མའི་དུས་ཀྱང་དཔལ་ལྡན་སྲད་རྒྱུད་ཀྱི་གདམས་པ་ཐུན་མོང་མ་ཡིན་པ་རྣམས་འཆད་ལ་ཐུག་པའི་ཚེ་དཀའ་བ་

[206A]༄༅། །བརྒྱ་ཕྲག་གི་སྒོ་ནས་གསལ་བར་མཛད་པ་བཞིན་དུ་འཇམ་མགོན་བསྟན་པའི་སྙིང་པོའི་སྲོག་རྩ་ཡང་ཡང་འཇིན་པའི་ཐུགས་བསྐྱེད་རླབས་པོ་ཆེའི་མཐུ་གྲུབ་པའི་དབང་གིས་ད་ལན་ཡང་དབུས་
གཙང་གཉིས་སུ་རྒྱལ་བའི་བསྟན་པ་རིན་པོ་ཆེ་ཉིན་མོ་བཞིན་དུ་གསལ་བར་མཛད་པ་ཡིན་ལ། དེ་ཡང་སྤྱིར་དབང་སྐུར་རྗེས་གནང་སོགས་བྱེད་པར་རློམ་པ་འགའ་ཞིག་ནི་མཁས་གྲུབ་ཐམས་ཅད་མཁྱེན་པའི་ཞལ་ནས། བླ་མ་
ཆོ་ག་རྒྱུད་བཞིན་མི་ཤེས་ཤིང། །དམ་ཚིག་སྡོམ་པ་མི་གནས་རྣལ་འབྱོར་བྲལ། །བསྙེན་སོགས་མ་དག་གང་བྱུང་ལག་ལེན་གྱིས། །སློབ་མ་རྗེས་འཛིན་དབང་གི་གཟུགས་བརྙན་ཡིན། །ཞེས་གསུངས་པ་ལྟར་གྱི་བླ་མ་
དང༑ རྣམ་དག་བསླབ་པས་བསྡམས་པའི་དགེ་སློང་ནི། །གཅིག་ཀྱང་མེད་པར་རྟགས་ཙམ་བསྒྱུར་བ་ཡིས། །བཟའ་བཏུང་དོན་གཉེར་ཁྱིམ་པའི་བརྟུལ་ཞུགས་ཅན། །བརྒྱ་སྟོང་ཚོགས་ཀྱང་དགེ་འདུན་གཟུགས་བརྙན་ཡིན།།
ཞེས་དང། མཁན་སློབ་མཆེད་གྲོགས་ཆོས་དང་དམ་ཚིག་ནི། །མདའ་ལྟར་འཕངས་ནས་འདུ་བའི་སྒོ་འཕྲོག་ཅིང། །དད་རྫས་ཕྱིར་རྩོད་ཡུལ་འཁོར་འཇོམས་པའི་དབུང། །ཅི་ཙམ་ཚོགས་ཀྱང་དམྱལ་བའི་འདུན་ཁང་
ཡིན༑ ༑ཞེས་གསུངས་པ་ལྟ་བུའི་སློབ་མ། ཚད་ལྡན་མཁས་པའི་གཞུང་དང་མི་མཐུན་ཞིང། །དྲི་མེད་རིགས་པའི་དཔྱད་པ་འདོར་དགོས་ཀྱང། །རྒྱུ་མཚན་མེད་པའི་ཚིག་ལ་འཇུག་འགྱུར་བ། །བླུན་པོའི་ཡིད་ཆེས་དད་

[206B] །གསུངས་པ་བཞིན་གྱི་བསྟེན་ཚུལ་སོགས་ཕྱོགས་གང་ནའང་དུས་དབང་གིས་ཆེས་མང་བར་ཡོད་མོད་ཀྱང། རྗེ་བླ་མ་འདིས་ནི་ཆོས་བཀའ་གང་དང་གང་གནང་བའི་ཚེ་ཐོག་མར་ཀུན་སློང་བཅོས་ཚུལ་
རྒྱས་བསྡུས་གང་ཡིན་ཡང་སློབ་མའི་ཡིད་འཁུལ་ངེས་བ་ཞིག་དང་ལྷ་ཆོས་དེ་དང་དེའི་ཆེ་བའི་ཡོན་ཏན་གསལ་ཞིང་འདྲི་ལ་བ་ཞིག་གསུངས་ནས་ཉན་འདོད་སྤྲོ་སེང་ངེ་བ་ཞིག་བྱས་ཏེ། དངོས་གཞི་དབང་དང་རྗེས་གནང་གང་ལ་
ཡང་ཆོག་དག་ཅིང་ཡན་ལག་ཚང་བ་བརྡ་སྤྲོད་གསལ་ཞིང་རྫས་ཚོགས་ཕ་མཐོང་བ་བརྒྱུད་པའི་ཕྱག་ལེན་ངོས་གཙང་བ་སོགས་རྒྱུད་དང་གྲུབ་ཆེན་རྣམས་ཀྱི་དགོངས་པ་ཇི་ལྟ་བ་བཞིན་མཛད། གཞུང་ཆེན་མོའི་བཤད་ལུང་སོགས་
ཀྱི་སྐབས་སུ་གང་དཀའ་བའི་གནས་ལ་ཞི་བ་བཤད་དང། མཚམས་མཚམས་སུ་གཞུང་གི་སྐབས་དོན་ཚང་བའི་བཤད་པ་མདོར་བསྡུས་ཤིང་གོ་སླ་བ་རེ་མཛད་པས་གཞུང་ཅི་ཙམ་རྒྱ་ཆེ་ཡང་ལུས་ཆ་ཚང་བ་སློབ་མའི་བློ་ཡུལ་དུ་
འཆར་བདེ་བ་དང། གཞུང་མདོར་བསྡུས་དང་ཁྲིད་ཀྱི་འགག་སྡོམ་ལྟ་བུའི་ཚེ་དེ་དང་ཕྱོགས་མཐུན་གྱི་གཞུང་ཆེན་མོ་མཐའ་དག་གི་དགོངས་པ་དེར་འདུ་ཚུལ་གསུངས་ཏེ་ཚིགས་ཉུང་དུས་གོ་བ་རྒྱ་ཆེན་པོ་སྐྱེད་པ་སོགས་བློ་མཆོག་
དམན་མཐའ་དག་ལ་ཕན་པ་འཆད་ཚུལ་གྱི་ཐབས་ལ་མཁས་ཤིང་ཐ་ན་ཀླག་ལུང་མཛད་པའི་ཚེ་ཡང་ལྗགས་ཀློག་ཤིན་ཏུ་དག་ཅིང་མྱུར་བས་བཀའ་པོ་ཏ་ཆེན་པོ་རྣམས་ཀྱང་ཡི་གེ་འབྲུ་གཅིག་མ་དག་པ་དང་ཆད་པ་མི་སྲིད་པར་རྫོགས་

[207A]༄༅། །སྐྱེན་པ་དང། དབང་ལུང་རྗེས་ཁྲིད་རེ་རེའི་མཐར་ཡང་བརྒྱུད་པ་བར་མ་ཆད་པ་འདི་དང་འདི་ལྟ་བུ་ལས་དུས་འདིའི་ཚེ་གནས་འདི་ནས་གྲོགས་འདི་ལྟ་བུ་དང་ལྷན་ཅིག་ཏུ་གསན་ཚུལ་སོགས་ཞིབ་
ཏུ་གསུངས་པས་ཆོས་ཀྱི་རྒྱུས་ཤེས་པའི་དབྱོད་ལྡན་མཐའ་དག་གི་ཡིད་རང་དབང་མེད་པར་འཕྲོག་པ་ཞིག་ཡོད་ཅིང། རྗེ་ཉིད་གངས་ཅན་གྱི་ལྗོངས་འདིར་དབང་ལུང་མན་ངག་མཐའ་དག་གི་བདག་པོ་ལྟ་བུ་ཡིན་ཡང་ཆོས་ཚོལ་བ་
ལ་ངོམས་པ་མི་མངའ་བའི་དབང་གིས་གཞན་ལས་ཆོས་བཀའ་དུ་མ་གསན་ཚུལ་རགས་རིམ་གོང་དུ་སྨོས་པ་ལྟར་དང། དེའི་ཞར་ལ་བྱ་བ་ལས་ཀྱི་འཁོར་ལོ་ཡང་གཞུང་དང་རྒྱལ་མཚན་མཐོན་པོ་སོ་སོར་དངུལ་སྲང་སྟོང་ཕྲག་
དུ་མའི་དོད་འབུལ་གྱི་ལྷ་རྟེན་མཆོད་རྫས་མང་པོ་གསར་སྒྲིགས་དང། གཞན་ཐོར་བུ་པ་ཡང་མང་དུ་བསྒྲུབས་ཤིང་ལྷག་པར་ཕྱག་དཔེ་གསར་སྒྲིགས་ལ་ཐུགས་ནན་ཆེ་བར་མཛད་དེ་རྒྱལ་དབང་ཐམས་ཅད་མཁྱེན་པ་དང་པཎ་ཆེན་
ན་རིམ་གྱི་ཕྱག་དཔེའི་ཐོ་བླངས་ཏེ་གཟིགས་ནས་འབྲི་དགོས་རྣམས་ཀྱི་མ་དཔེ་གཡར་པོ་ཞུས་ཤིང། གཅིང་དབུས་ཀྱི་དགོན་རྙིང་དང་བླ་མ་ཐམས་ཅད་ཀྱི་ཕྱག་དཔེ་ལ་གཟིགས་རྟོག་དང་རྩར་གཅོད་གནང་སྟེ་གང་དགོས་མཐའ་དག་
གཙང་དབུས་གཉིས་ཀ་ནས་བྲིས་པ་སྐོར་དུ་མས་རྒྱུན་དུ་བྲིས་ཤིང་ཚར་རིམ་བཞིན་གྲྭ་སའི་དགེ་བཤེས་དུ་མ་ལ་ཞུས་དག་བྱེད་དུ་བཅུག་སྟེ་ཐམས་ཅད་ཀྱང་ཡོན་གྱིས་མགུ་བར་མཛད། བྲི་ཤོག་ཡང་དང་པོ་རྒྱལ་བའི་ཕྱག་

[207B] གསུང་རབ་རིན་པོ་ཆེ་
བཞེངས་པའི་ཕན་ཡོན་གྱིས་ཐུགས་འཕྲོག་སྟེ་ཡོ་བྱད་ལམ་གཙགས་པར་སྤུས་གཙང་བ་གཙོར་འདོན་བྱས་པས་པོ་ཏི་རེ་རེ་ལ་དངུལ་སྲང་བཅོ་བརྒྱད་རེ་སོང་ཞིང། དེ་ལྟར་གསར་དུ་བྲིས་པ་དང་སྔོན་གྱི་དཔེ་རྙིང་ཤིན་ཏུ་དག་ཅིང་
བྲིས་ཤོག་ལེགས་པ་རྣམས་ལ་ཡོན་གཟབ་རྒྱས་ཕུལ་ཏེ་བླངས་པ་དང། གཞན་གྱིས་དད་འབུལ་བྱས་པ་སོགས་ཕེབས་ཐང་འདིར་གསར་བསྒྲིགས་ཀྱི་ཕྱག་དཔེ་པོ་ཏི་སུམ་སྟོང་ཙམ་བྱུང་ཞིང། རྗེས་སུ་ཡང་དཔེ་མང་པོ་བྲིས་ནས་
བསྐུར་དགོས་ཀྱི་ཐེབས་གཞུང་སོགས་ལ་སྤྲད་དེ་ལྗགས་བཀོད་ནན་ཏན་མཛད། དེའི་རྒྱུ་མཚན་ཞལ་ནས་ཀྱང། སྐུ་དང་ཐུགས་ཀྱི་རྟེན་ནི་བྱིན་རླབས་ཀྱི་རྟེན་ཡིན་ལ། གསུང་གི་རྟེན་ནི་ཐོས་བསམ་གྱི་རྟེན་བསྟན་པ་གནས་པ་
ལ་མེད་མི་རུང་ཡིན་པས་འབད་པ་ཡིན་གསུངས། དེ་ལྟར་བྱོན་པའི་དགོས་པ་བསྟན་འགྲོའི་དོན་རླབས་པོ་ཆེ་ཐུགས་ཀྱི་བཞེད་པ་བཞིན་དུ་ལེགས་པར་གྲུབ་སྙེ་བ་དུན་པ་རྗེས་མའི་ཚེས་ལྔའི་ཉིན་རང་གི་གདན་སར་ཆིབས་ཀྱི་ཁ་ལོ་
བསྒྱུར། དེ་ཡང་ཆིབས་བསྐྱོད་དུ་ཉེ་བའི་ཚེ་ནམ་མཁའ་ཤིན་ཏུ་དྭངས་པ་ལ་འཇའ་ཚོན་སྣ་ལྔ་ཆེས་གསལ་བ་གཉིས་གཤིབས་ཤིག་གི་སྣེ་གཅིག་པོ་ཏ་ལའི་རྩེའི་གཟིམས་ཆུང་དངོས་གཞི་དང། གཅིག་ཤོས་རྗེ་ཉིད་བཞུགས་

[208A]༄༅། །གནས་ནོར་འཛིན་དགའ་ཚལ་ལ་ཟུགས་ཏེ་སྤྲེལ་ནས་བསྡད་པས་ཐམས་ཅད་ངོ་མཚར་དུ་གྱུར་ཅིང་ཚུལ་འདི་ནི་པཎ་ཆེན་དགེ་འདུན་གྲུབ་ཀྱིས། མགོན་ཁྱོད་ཀྱི་བསྟན་པ་འཛིན་པ་ལ། །དུས་
ནམ་ཡང་བརྩན་པ་བགྱིད་པར་སྨོན། །གསུངས་པ་བཞིན་འཇམ་མགོན་བསྟན་པའི་སྙིང་པོ་མཐའ་དབུས་ཀུན་ཏུ་སྤེལ་བ་ལ་ཐུགས་བསྐྱེད་ཆབ་གཅིག་པའི་དགེ་མཚན་གྱི་ལྟས་སུ་ཐེ་ཚོམ་མེད་ཅིང་དེ་ལས་ཀྱང་ལྷག་པའི་གསང་
བ་བསམ་མི་ཁྱབ་ཀྱི་མཛད་པ་ཞིག་དཔོག་རྒྱུ་ཡོད་དམ་སྙམ་སྟེ་གཟུ་བོར་གནས་པའི་མཁས་པ་རྣམས་ཀྱིས་དགོངས་པར་མཛོད་ཅིག་སྨྲས་པ། ལྷག་བསམ་ཆུ་ལྡན་ཆར་སྤྲིན་ཟབ་མོའི་ཀློང། །ལྟ་བའི་བདེ་འཐུང་རྒྱས་པའི་
ཟེར་འཕྲོ་ཞིང། །ཟབ་གསང་ཆོས་ཀྱི་སྤྲིན་རྔའི་དབྱངས་ལྡན་མ། །དེ་ཡི་བསིལ་བ་དབུས་འགྱུར་ལྗོངས་སུ་བབས། །འདྲེན་པ་འཁོར་ལོ་གསུམ་གྱི་འབྲས་ལྡན་དུས། །ལེགས་བཤད་ཆུ་འཛིན་རོལ་པའི་ཆར་རྒྱུན་གྱིས། །
མཆོག་ཏུ་དྭངས་བྱས་བློ་ལྡན་ཡིད་ཀྱི་མཁའ། །ཞི་བའི་ཟླ་ཤེལ་གསར་ཚེས་རི་མོས་མཛེས། །བརྒྱུད་པ་གསེར་གྱི་ཉག་ཐག་མ་ཉམས་དབང་ལུང་མན་ངག་མུ་ཀ་ཏི་ཀའི། །དེ་ཤལ་མཛེས་པ་གཡོ་བའི་སྒེག་འཆང་ཐུབ་བསྟན་
ལུས་རྫོགས་ལྒང་པོ་ཆེ། །སྐྱེ་དགུའི་ལེགས་བྱས་རྭ་བ་དཀར་པོར་མཁྱེན་བརྩེའི་གོམས་སྟབས་ལྷོད་ལྷོད་པོར། །བསྐྱོད་པའི་འགྲམ་པ་དྲེགས་པའི་དྲིས་བརྟེན་སྐལ་བཟང་བུང་བ་འཁོར་ཞིང་ལྡིང། །རང་དོན་བསོད་ནམས་

[208B] །མངོན་དགའ་དང་པའི་ཟོལ་བརྟེན་བཧྲ་མ་རཿ། །ཁྱོད་ཀྱི་ཡོན་ཏན་པདྨའི་དགའ་ཚལ་དུ། །བསྟོད་བསྔགས་འགྱུར་བ་སྟོང་ལྡན་དབྱངས་ཀྱིས་བྲེལ། །ཆུ་ལྷའི་ཕྱོགས་ཀྱི་སྐྱེད་ཚལ་ཡངས་པོ་རུ། །བཤེས་
གཉེན་ཁུ་བྱུག་གཞོན་ནུ་རོལ་བ་ཡིས། །ལེགས་བཤད་སྤྲང་རྩིའི་སྒྲ་དབྱངས་བསྒྲགས་གྱུར་པ། །དེ་ཚེ་ཐུབ་བསྟན་དཔྱིད་ཀྱི་ལང་ཚོ་དར། །དགའ་ཚལ་ཡིད་འོང་སྨན་གྱི་ལྗོང། །རྐང་འཐུང་འཕྲེང་བས་སྔོ་ན་ཡང། །ཀུ་ཧུས་
དབྱངས་སྙན་མི་སྒྲོགས་ན། །སོ་ཀའི་དུས་སྟོན་དར་བ་མིན། །བསླུ་མེད་དཀོན་མཆོག་ཐུགས་རྗེ་མཁའ་དབྱིངས་ངོས། །འཇིགས་མེད་རྣམ་དཔྱོད་རྩིབས་སྟོང་འཁོར་ལོ་ཡིས། །དབང་བསྒྱུར་རྣམ་པར་རྒྱལ་བའི་དཔལ་མངའ་བ། །
ངེས་དོན་ཆོས་ཀྱི་རྒྱལ་པོ་ཁྱོད་མིན་སུ། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་བ་རྒྱལ་སྲས་རྒྱ་མཚོའི་འཇུག་དོགས་ལས་དབུས་གཙང་གཉིས་སུ་ཆོས་སྲིད་
ཟུང་ལྡན་གྱི་སྒོ་ནས་བསྟན་འགྲོའི་དོན་རླབས་བོ་ཆི་མཛད་པའི་ཚུལ་གྱི་སརྦ་སྟེ་བཅུ་པའོ།། །།འཛུམ་དཀར་གྱིས་སྒེག་ཞལ་གྱི་འོ་མཚོ་རུ། །མཁུར་ཚོས་དམར་བའི་མེ་ཏོག་རྩེ་མོན། །ཡིད་འོང་ཟུར་མིག་གཡོ་བའི་
བཧྲ་མ་རཿ། །སྨིན་མའི་ཟློས་གར་རོལ་བ་དེ་ཡིས་སྐྱོངས། །དེ་ནས་གོངས་རིན་པོ་ཆེ་ནས་གནང་བའི་གདུགས་དང་རྟ་དར་སོགས་མཁན་ཆས་རྣམས་སྤྲད་དེ་ཕེབས་པར། གཞུང་ནས་མགྲོན་གཉེར་སོགས་རྩེ་དྲུང་བཅུ་སྐོར་དང་

[209A]༄༅། །རྗེ་དྲུང་སྤྲུལ་པའི་སྐུ། འབྲས་སྤུངས་བླ་མ་བདུན་དང། སྤྱི་སོའི་ལས་སྣེ། སེར་བྱེད་ཀྱི་བླ་མ་ལས་སྣེ། སྒོ་མང་གི་ལས་སྣེ་དང་ཧར་གདོང་དགེ་རྒན་སོགས་སོ་སོ་ནས་ཕེབས་སྐྱེལ་དང་ཇ་
ཐབ་ཞུས་ཤིང་ཨམ་བན་གྱིས་ཀྱང་ཐབ་སྐྱེལ་ཞུས། དེའི་ཟླ་བ་སྔོན་མ་ཞིག་ནས་འབྲས་སྤུངས་བདེ་ཡངས་སུ་ལྷ་ཐོར་མཆེད་ཚབ་ཆེ་ཡང་སྦས་ནས་ཡོད་པ་རྗེ་འདི་ཕེབས་པའི་ཕྱི་ཉིན་ལས་སྣེ་རྣམས་ཀྱིས་ཤེས་ཏེ་དེའི་རྐྱེན་ཀྱིས་
ཟླ་བ་གཉིས་གསུམ་ཞིག་ལྷ་ས་དང་འབྲས་སྤུངས་བར་གྱི་རྒྱུ་འགྲུལ་ཆད་པ་བྱུང་འདུག་པས་སྔར་ཁོང་རྣམས་ནས་གསང་ཐབས་སྣ་ཚོགས་བྱས་པ་དེ་སྤྱིར་མི་མཐུས་པའི་ལུགས་ཡིན་ཀྱང་རྗེ་ཉིད་ཀྱི་ཕེབས་བཞུད་སྐུ་དོན་སྒྲུབ་
རྒྱུ་སོགས་ལ་གེགས་ཆ་མེད་པའི་མཐུན་རྐྱེན་དུ་སོང་བར་འདུག་པས་དཀར་ཕྱོགས་ལ་དགའ་བའི་ལྷ་རྣམས་ཀྱིས་འཕྲིན་ལས་བསྒྲུབས་པ་ཡིན་པར་གདོན་མི་ཟའོ། །དེ་ནས་རིམ་གྱིས་ཕེབས་ཏེ་མཚོ་མོ་རང་བཞུགས་པའི་ཚེ་
སྟག་ཕུ་སྤྲུལ་བའི་སྐུ་རིན་པོ་ཆེ་བློ་བཟང་ཆོས་ཀྱི་དབང་ཕྱུག་རྗེ་ཉིད་ལ་མཇལ་བར་ཕེབས་ཏེ་ཚིག་དོན་ཕུན་སུམ་ཚོགས་པའི་གསུང་བཤད་དང་བཅས་ཞབས་བརྟན་ཕུལ། དངོས་འབུལ་ཡང་རྟ་དངུལ། གོས་དར་སོགས་དང་ཉེ་
བར་མཁོ་བ་བྱམས་ཆེན་གྱི་རྒྱུའི་ཟངས་དོ་བོ་ཁ་ཤས་ཁལ་མ་ལྡ་བཅུ་སོགས་སྤམ་མཐོ་བ་བཏེགས། ཁོང་གིས་ཞུས་ངོར་དེར་ཉིན་ཁ་ཡར་བཞུགས་རིང་དང་ཞག་ཤས་ཆིབས་སྐྱེལ་དང་སྤྲགས་ནས་ཕེབས་པའི་ལམ་སྐབས་

[209B] ཐུགས་ནང་གཤིན་པའི་ཆོས་ཀྱི་གསུང་འཕྲོས་མང་དུ་མཛད། ཁོང་གི་སྐུ་ཚེ་སྔ་མ་རྗེ་ཉིད་ཀྱི་བླ་མ་ཡིན་པའི་རྒྱུ་མཚན་གྱིས་སྤྲུལ་པའི་སྐུ་ལ་ཡང་གསོལ་
སྟོན་གཟབ་རྒྱས་ཀྱི་ཐོག་དངུལ་གྱི་མཎྜལ། སྐུ་གསུང་ཐུགས་རྟེན། ཧོར་གོས་སོགས་གོས་ཆེན་བཟང་བ་བཅུ་སྐོར། དངུལ་སྲང་བརྒྱ་དང་ལྔ་བཅུ། མཛོད་བཏགས་བག་ཆ་བཅོ་ལྔ་སྐོར། ཆིབས་ཆེན་གཉིས་སོགས་དངོས་འབུལ་གྱ་ནོམ་པ་དང་བཅས་
བརྟན་བཞུགས་ཕུལ། ལྡང་ལའི་ན་མོ་ཆེར་ཞག་སྐབས་ཤིན་ཏུ་འཐིབས་ཏེ་ཁ་བ་འབང་གྲབས་བྱས་པར་དྲུག་ཅུ་པ་བསྔོས་པས་དེ་མ་ཐག་ནམ་མཁའ་གཡའ་དག་པར་གྱུར། ཁོ་བོས་ལམ་རིམ་ཆུང་ངུའི་བཤད་ལུང་ཞིག་གི་
སྙན་གསན་སྡར་ནས་ཕུལ་ཡོད་པ་བརྒྱད་པའི་ཚེས་བཅུ་ལ་དབུ་ཚུགས་ཏེ་བཅུ་བདུན་བར་དུ་ཆོས་ཐུན་རེ་རེ་ཆག་མེད་དུ་གནང་ཞིང་ཞར་ལ་ལྗགས་རྩོམ་ཡང་འགའ་ཞིག་མཛད། དེ་སྐབས་གདན་ས་ནས་ཆིབས་བསུ་འོང་བ་
རྣམས་འབྲི་ཆུ་ཁར་སླེབས་ཏེ་ཟླ་བ་ཁ་ཤས་སོང་ཡང་ནམ་ཕེབས་ཀྱི་གསལ་ཆ་མ་ཚོར་བས་སྣན་པ་ཤེས་རབ་དཔོན་གཡོག་ལྡང་ལ་འོག་མ་བརྒྱུད་དེ་སྔོན་ལ་སོང་བ་ཤག་ཆུ་ཁར་སླེབས་པ་ན་རྗེ་ཉིད་ལྡང་ལ་གོང་མ་ནས་ཕེབས་པའི་
གཏམ་ཐོས་ཏེ་རྗེས་བསྙེགས་ནས་འོང་བའི་ཚེ་ཕྱི་ལམ་ཐམས་ཅད་དུ་ཁ་བ་བུས་ནུབ་ཙམ་བབས་ཏེ་བགྲོད་དཀའ་བར་ཡོད་པའི་གནས་ཚུལ་གླེང་བ་ན་ཞབས་འབྲང་བ་རྣམས་ཀྱང་བདེ་བར་འགྲོ་རྒྱུ་བྱུང་བ་རྗེ་ཉིད་ཀྱི་ཐུགས་རྗེ་ཡིན་

[210A]༄༅། །ཚུལ་ལ་གཟོད་ངེས་ཤེས་འདྲོངས་པ་བྱུང། སྔར་བོད་དུ་བཞུགས་སྐབས་ཆིབས་བསྒྱུར་ཧ་ཅང་འཕྱིས་ན་སྟོན་དགུན་ཁ་པའི་ཉེན་ཆེ་ཚུལ་ཞུས་པར་འབྲི་ཆུ་མ་བརྒལ་བར་དུ་མི་འབབ་
མོད༑ དེ་ནས་བབས་ཀྱང་རང་ཡུལ་ཡིན་པས་སྐྱོན་མེད་གསུངས་པ་དང། རྗེས་ནས་དེའི་བར་དུ་ཅུང་ཟད་ཙམ་ཡང་མ་བབས་ཤིང། འབྲི་ཆུ་བརྒལ་པའི་ནུབ་མོ་ཅུང་ཞིག་བབས་པས་ཐམས་ཅད་བག་འཁུམ་པར་
གྱུར་སྐབས་འོ་ན་ད་དུང་འབབ་མི་ཉན་པ་འདྲ་གསུངས་ཏེ་གནམ་འགོག་གི་ལུགས་ལྟར་བཀག་པའི་ཐ་སྙད་མེད་ཀྱང་སྤྱན་དམིགས་ཙམ་གྱིས་ཆོག་པར་སྣང་བས་མངོན་ཤེས་དང་གྲུབ་རྟགས་ཟུང་དུ་འཇུག་པའི་རྣམ་ཐར་ཡ་
མཚན་པ་ཞིག་གོ་ཉི་ཤུ་གསུམ་གྱི་སྔ་དྲོ་སྔར་གྱི་བསུ་བའི་ཁྲོད་ནས་བླ་བྲང་ཆེན་མོའི་མི་སྣ་རབ་འབྱམས་པ་བློ་བཟང་ཚུལ་ཁྲིམས། སྤྱི་སོའི་མི་སྣ་དབོན་པོ་བློ་བཟང་སྐལ་ལྡན། དཔོན་ཚང་གི་ཨེལ་ཆི་ཨེར་ཁེ་ཨེམ་ཆི་
སོགས་སྔ་འགྲོས་ལ་བསུ་བར་འབྱོར། ཉི་ཤུ་ལྔ་ལ་ཆིབས་བསུ་བ་མང་གིས་བསུས་ཏེ། ཆུ་དམར་ལེབ་ཏུ་འབྱོར། ཞག་ལྔར་བཅག་མལ་གནང་སྟེ་བསུ་བ་རྣམས་ནས་སྐྱབས་མགོན་མཆོག་དང་ཞབས་འབྲང་དུ་འོང་
བ་ཁོ་བོ་ཅག་དགའ་ལྡན་བྱང་རྩེའི་བླ་མ། སྒོ་མང་དཔོན་སློབ་ངག་དབང་དགེ་ལེགས་ཀྱི་སྦྲུལ་པའི་སྐུ་སོགས་དྲག་ཞན་མཐའ་དག་ལ་སྟོན་མོ་ཤིན་ཏུ་གཟབ་རྒྱས་བསྟར། མདུན་ནས་ཀྱང་བསུ་མི་ལྔ་བཅུ་ཙམ་འོང་བ་

[210B] པཱེ་ཧུ་ཚེ་དབང་དགེ་ལེགས་དང། པཱེ་ཧུ་བསོད་ནམས་ཕུན་ཚོགས་སོགས་ཡོང་ཤུལ་གྱི་མི་སྡེ་མཐའ་དག་ནས་བསྙེན་བཀུར་
གཟབ་རྒྱས་བསྟར་ཞིང་ཡུལ་ལྷའི་བསང་མཆོད་ཅིག་ལྗགས་རྩོམ་ཞུས་པའི་རེ་བ་བསྐང། དེར་རྗེ་ཉིད་ཀྱི་སྐུ་ཚབ་བླ་མ་ཞིག་དོགས་ཚུལ་ཞུས་པ་སླར་གཏོང་རྒྱུའི་ཞལ་བཞེས་མཛད་དེ་རྒྱུན་གྱི་མཆོད་ཡོན་དུ་འབྲེལ། ལམ་ནས་ཉིན་རེ་
བཞིན་ཁོ་བོ་ཅག་སོགས་ལ་ཆོས་ཀྱི་འཕྲོས་པ་མང་དུ་གནང་བས་སྔར་ཆོས་གྲྭར་སོང་སྟེ་གདན་ས་གསུམ་གྱི་མཁས་པའི་ཁྲོད་དུ་བདར་ཤ་བཅད་པ་ལས་ཀྱང་བློ་སྐྱེད་ཤིན་ཏུ་ཆེ་ངེས་པས་བཀའ་དྲིན་གཞལ་དུ་མེད་པར་གྱུར། དེ་ཡང་
བློ་ཁ་མཐོ་དམན་ཅི་འདྲ་ཞིག་ལ་ཡིན་ཀྱང། གང་འཕྲོས་པ་གནང་བ་དེ་ཕ་རོལ་པོའི་བློ་ཐེ་ཚོམ་གྱི་དྲ་བར་ཚུད་ཡོད་པའི་གནས་ཤིག་ཁོ་ན་ཡིན་པས་བློ་སྐྱེད་བདེ་སང་དེ་བ་ཞིག་མི་ཡོང་མི་སྲིད་པ་ནི་གདུལ་བྱའི་ཁམས་དང་བསམ་པ་
ལྐོག་ཏུ་མ་གྱུར་བའི་སོ་སོ་ཡང་དག་རིག་པ་བཞིའི་འབྲས་རྟགས་སུ་གདོན་མི་ཟླའོ། །ཉི་ཤུ་གཉིས་ལ་ཝང་གི་ཨུརྒེ་དང་གདན་ས་ཆེན་པོར་ཕེབས་བཞུགས་སྐོར་གྱི་གསལ་ཆ་སྦྲན་པའི་ཨེལ་ཆི་རྫོང་སྟ་མཛད། ཧོར་ཟླ་བཅུ་པའི་
ཚེས་བཅུ་གཅིག་ལ་གདན་ས་ནས་འོང་པའི་ཆིབས་བསུ་བ་རྒྱུད་པའི་བླ་མ་དབུ་མཛད། དུས་འཁོར་རྡོ་རྗེ་འཛིན་པ་སོགས་རྟ་པ་ལྔ་བཅུ་ལྷག་ཙམ་གྱིས་བསུས་ཏེ་དཔག་ཆུང་ཞེས་པར་བཞུགས་ཞག་གནང། དེ་སྐབས་རྨ་ཆུ་ལ་

[211A]༄༅། །བྱང་ཕྲན་བུ་ལས་མི་རྒྱུག་པས་རྒྱུས་ཡོང་རྣམས་ཟླ་བ་དེའི་ཉི་ཤུའི་ངོ་ཙམ་ལ་དར་ལམ་ཆགས་ཨེ་ཐུབ་སྙམ་པའི་ཚོད་དུ་འདུག་ཅེས་གླེང་ཚུལ་དང། བྱང་ཇེ་ཆེར་སོང་ནས་དར་མེད་རབ་
མེད་ལྟ་བུར་སོང་ན་འགྲུལ་བ་གཏོས་ཆེབས་ཕྱིན་དཀའ་ཚུལ་ཞུས་པར་སྐྱོན་མེད་མོད་གསུངས། དེ་ནས་ཉིན་གསུམ་གྱི་རིང་ལ་གྲང་ངད་ལྷག་པར་ཆེ་བ་ཞིག་བྱུང་ཞིང། ཚེས་བཞིའི་དགུང་མོ་ཏིང་ནུལ་ཐུར་བཞུགས་སྐབས་
རྨ་ཆེན་མཐོང་སའི་རི་མགོ་ཞིག་ཏུ་ཕེབས་ནས་བསང་མཆོད་གནང་བས་དེ་ནུབ་དར་ལམ་ཆགས་པ་བྱུང་འདུག་ཚེས་དྲུག་ལ་རྒྱུད་པ་སློབ་ཟུར་དཔའ་རི་སྤྲུལ་པའི་སྐུ་དཔོན་སློབ་རྣམས་དང། མི་འགྱུར་པེའི་སི་དཔོན་
དཔོན་མོ་གཉིས་སྒྲོལ་མ་སྐྱབས་ཇ་སག་ཐེའི་ཇི་བཅས་བསུ་བར་འབྱོར་པ་ལ་སོ་སོར་བཀའ་མཆིད་ཞིབ་རྒྱས་གནང། སྒོལ་མ་སྐྱབས་ཇ་སག་གིས་གདན་འདྲེན་ཞུས་ཤིང། དེར་འཇིགས་མེད་པེའི་ལིའི་བསུ་བ་ཡང་འབྱོར་
མི་འགྱུར་པེའི་སི་ལ་དྲག་པོ་སུམ་སྒྲིལ་གྱི་རྗེས་གནང་སྩལ་ཅིང། སྐྱེས་ཀྱི་བདོག་བ་གྱ་ནོམ་པ་གནང། ལ་མོའི་ཨུརྒེ་ནས་དབོན་ཆུང་གྲགས་པ་སོགས་དང་ནོར་བུ་ཇ་སག་གི་ཨེལ་ཆི། ཆུ་པའི་མགོ་བ་བཅས་བསུ་བ་མང་
དུ་འབྱོར། བཅུ་དྲུག་ལ་རྨ་ཆུར་དར་ལམ་གྱི་སྟེང་ནས་ཕེབས། ལོ་འདིར་བཅུ་པའི་ཟླ་མཇུག་ཚུན་ལ་ཕྱོགས་གང་དུ་ཡང་དར་ལམ་ཆགས་པའི་གཏམ་མི་འདུག་ཀྱང། འདིར་ཕེབས་བགྲོད་ཕེར་ཙམ་གྱི་དར་ལམ་ཕྲ་

[211B] བཅུ་བདུན་ལ་གདན་ས་ནས་བླ་བྲང་ཕྱག་མཛོད་ཆེན་མོ་
དཔོན་གཡོག་དང། ཐོར་གོད་བླ་མ་ངག་དབང་དོན་གྲུབ། ཨུརྒེ་བླ་མ་དབུ་མཛད་སོགས་ཀྱིས་རིམ་པར་བསུས། ཞག་བབས་སྟེང་དུ་ས་སྐྱོང་མིའི་དབང་ཕྱུག་དམ་པ་ཇུན་ཝང་ངག་དབང་དར་རྒྱས་རྟ་པ་བརྒྱ་ཕྲག་དང་བཅས་ཆིབས་
བསུར་འབྱོར། བཅོ་བརྒྱད་ལ་བསུ་བ་སེར་སྦྲེང་དང་བཅས་ལ་མོའི་ཨུརྒེར་ཕྱག་ཕེབས་ནས་བསྟན་པའི་གསལ་བྱེད་ཆེན་པོ་ཞབས་དྲུང་དཀར་པོ་དང་མཇལ་འཛོམ་གྱི་ཐོག་གསོལ་སྟོན་གཟབ་རྒྱས་ཞུས་པར་ཉིད་ནས་ཀྱང་སྐྱེས་
ཀྱི་ཚུལ་དུ་བདོག་པ་ངོས་གཙང་ཞིང་སྤམ་མཐོ་བ་བསྟར། རིམ་གྱིས་ཕེབས་པར་ཝང་འཁོར་བཅས་ཀྱིས་རྟ་བསུ་གྲྭ་ཚང་གིས་སེར་སྦྲེང་དང་བཅས་ཨུརྒེར་བྱོན་ཏ་ཞག་གསུམ་བཞུགས། དབུས་ཕྱོགས་ཀྱི་བཞེད་དོན་ལེགས་
བར་གྲུབ་སྟེ་མཆོད་ཡོན་ཞལ་འཛོམ་པའི་དགའ་སྟོན་རྒྱས་པར་མཛད། བ་ཡན་ཧོ་ཤུས་ནས་བཟུང་སྟེ་གདན་སར་འབབ་རིང་ཚ་བབས་དང་ཞག་བབས་སོགས་ཀྱི་གྲ་སྒྲིགས་མདའ་ཚན་དང་ལྷ་སྡེ་སོགས་ནས་ཁུར་ལེན་ཞུས་
ཨུརྒེར་ཕེབས་ཉིན་གདན་ས་ནས་ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ། ཁྲི་ཆེན་ནམ་མཁའ་བཟང་བའི་སྤྲུལ་པའི་སྐུ་རྣམ་གཉིས་དང་རྒྱུད་པ་དཔོན་སློབ་ནམ་མཁའ་རྒྱལ་མཚན། གཞན་ཡང་ཞབས་དྲུང་དཔོན་ཆོས་

[212A]༄༅། །མཛད་སོགས་བསུ་བ་བརྒྱ་ཕྲག་ཙམ་ཞིག་འབྱོར། བཅུ་གཅིག་པའི་ཚེས་བཞི་ལ་གདན་ས་ནས་ཚོགས་ཆེན་ཁྲི་ཐོག་པ་རབ་བརྟན་རྒྱ་མཚོ། ཁྲི་ཟུར་བསོད་ནམས་དབང་རྒྱལ་རྣམ་
གཉིས་ཀྱིས་གཙོས་སུམ་བརྒྱ་སྐོར་དང། ཨ་མཆོག་དགོན་པ། ཁྱོམ་ཐོག་གཙོས། མཛོ་དགེ་རེབ་ཚ། ཆོས་རྫོང། བྲག་དཀར་སོགས་དགོན་ལག་དུ་མའི་བླ་མ་ལས་སྣེ་བཅས་རྟ་པ་སྟོང་ཕྲག་ལྷག་ཙམ་གྱིས་སོ་
སོར་བསུས། ཚེས་ལྔ་ལ་བསང་གི་ལྷ་སྡེའི་སྐྱ་སེར་བརྒྱ་ཕྲག་དུ་མ་དང། གཅུ་འཁོར་དགོན། ལྷ་ཆབ། ཨ་ཁྱུང་སྒར་སོགས་དགོན་ལག་འགའ་ཞིག་རྒན་ཀྱའི་ཚེན་ཧུ་བསོད་ནམས་བཀྲ་ཤིས་སོགས་ཀྱིས་ཆིབས་
བསུ་གཏོས་ཆེ་བ་དང། མཛོ་དགེ་སྨད་ནས་རི་ཁྲོད་པ་བསྟན་འཛིན་སྒྲུབ་སྡེའི་དགེ་སློང་རྣམས་དང་བཅས་པས་སེར་སྦྲེང་གི་ཚུལ་དུ་བསུ་བའི་བཀོད་པ་དང་པ་འདྲེན་པས་མདུན་བདར་ཏེ་ཁྱུང་རྩེའི་ཐང་དུ་བབས། དེར་
གདན་ས་ནས་སློབ་ཟུར་སྐུ་ན་ཆེས་སྨིན་པ་འགའ་ཞིག་སོགས་བླ་དཔོན་ཆེ་ཕྲ་དུ་མ་འབྱོར་པ་ལ་བཀའ་མཆིད་ཞིབ་རྒྱས་སྩལ། ཚེས་དགུའི་ཉིན་སྤྱི་སོ་ནས་ཐབ་བསུ་དང། དུས་འཁོར་དཔོན་སློབ་དོན་ཡོད་ཚུལ་ཁྲིམས་པས་
གཙོས་རྟ་པ་བཞི་བརྒྱ་སྐོར་གྱིས་ཆིབས་བསུ། དུར་སྨྲིག་འཆང་བའི་དགེ་འདུན་ཉིས་སྟོང་སུམ་བརྒྱ་ལྷག་ཙམ་གྱིས་གདུགས་དང། རྒྱལ་མཚན་དང། བ་དན་ལ་སོགས་པའི་མཆོད་རྫས་དུ་མ་བསྒྲེངས་ཤིང་རོལ་མོའི་བྱེ་

[212B]
པོར་གཟིམས་ཆུང་ཐུབ་བསྟན་ཕོ་བྲང་དུ་ཕྱག་ཕེབས། བླ་བྲང་ཆེན་མོ་དང་སྤྱི་སོ་ནས་བཞུགས་གྲལ་རྒྱས་པ། སྨད་སོག་ཐུན་མོང་གི་སྟོན་ཆེན། འདི་ཀའི་ནང་ཆེན་ཁག་དང། ཕྱོགས་ཀྱི་དགོན་ལག་སོ་སོ་སྦྱིན་བདག་ཕལ་ཆེ་
བས་རིམ་པ་བཞིན་གསོལ་སྟོན་གཟབ་རྒྱས་ཟླ་བ་གཅིག་ཙམ་གྱི་བར་དུ་ཉིན་བཞིན་བསྟར། བཅུ་གཉིས་པའི་ཚེས་བདུན་ལ་ཚོགས་ཆེན་དུ་མང་ཇ་གསུམ་གྱི་ཐོག་ཕྲུག་དམར་པོ་ཉིས་བརྒྱ་ཙམ་གྱིས་གོང་སྣམ་རེའི་སྐུ་འབྱེད་དང། ཙན་
དན་ལས་གྲུབ་པའི་ལོ་ཀི་ཤྭ་རའི་སྣང་བརྙན་ཁྱད་འཕགས་ཤིག་གསར་འཇོག་མཛད། སྨན་པའི་གྲྭ་ཁང་དུ་ཙན་དན་ལས་གྲུབ་པའི་ཐུབ་དབང་གི་སྐུ་ཁྲི་རྒྱབ་ཡོལ་ཅན། མཆོག་ཟུང་གྱིས་དང། ཉེ་སྲས་བརྒྱད་ཀྱི་ལྡེམ་
སྐུ༑ གཞན་ཡང་དགོན་པའི་བླ་མ་སྤྲུལ་སྐུ་ཆེ་བགྲེས་སོགས་དང་ཕྱོགས་ཀྱི་བླ་དཔོན་མཐའ་ཡས་པ་ལ་འོས་བསྟུན་གྱི་གནང་ཆ་འཚེམ་མེད་དུ་སྩལ། ཤིས་ཚང་དཔོན་བོ་གནམ་ཐར་གྱིས་དད་པ་རྩེ་གཅིག་པས་ཁ་ཆེམས་ནན་
ཏན་བཞག་ཚུལ་དང་བཅས་གདན་དྲངས་པར་ཕེབས་ཏེ་གཤིན་པོ་རྗེས་འཛིན་གྱི་ཆོ་ག་དང་འཕོ་པའི་སྤྱན་དམིགས་ཡང་དག་མཛད། ཨ་རུ་ཧོར་ཆེན་ནས་ཆོས་རྗེ་བློ་བཟང་ནམ་མཁའ་འབྱོར་ཏེ་སྐྱབས་མགོན་ཉིད་ཚོགས་

[213A]༄༅། །དབུས་སུ་གདན་དྲངས་ནས་དངོས་འབྱོར་གྱི་མཆོད་སྤྲིན་རྒྱ་ཆེ་བ་ཕུལ། བློ་གྲོས་ཐོ་ཡོན་གྱིས་གཟིམས་ཆུང་དུ་བརྟན་བཞུགས་ཞུས་ཏེ་དངོས་འབུལ་བཏེགས། ཚེས་དགུ་ལ་ཨེར་ཁེ་
དབོན་པོ་རྒྱ་ནག་ཏུ་འཇམ་དབྱངས་གོང་མ་ཆེན་པོར་མཚམས་ཞུས་འབུལ་བར་རྫོང་སྟ་མཛད། བཅུ་གཅིག་ནས་བཟུང་བདུན་གསུམ་གྱི་རིང་བཅད་རྒྱ་ཤིན་ཏུ་དམ་པར་མཛད་ཅིང། མཇུག་ཏུ་གྲྭ་བ་ཁ་ཤས་དང་བཅས་
མགོན་ཆོས་གཉིས་ཀྱི་བསྐང་གསོ་རྒྱས་པར་བཏང་སྟེ་དབུས་ཕྱོགས་སྐུ་ཕེབས་བཞུད་སྐོར་གྱི་བསྟན་འགྲོའི་དོན་རྣམས་ལ་འཕྲིན་ལས་སྡོང་གྲོགས་གཡེལ་མེད་ཚུལ་བཞིན་བསྒྲུབས་པའི་གཏང་རག་གི་མཆོད་སྤྲིན་སྤྲོས། དགུང་
ལོ་དྲུག་ཅུར་ཕེབས་པ་མེ་མོ་ལུག་གི་ལོ་ཚེས་གཅིག་གི་ཉིན་ལྕང་སྐྱ་རྡོ་རྗེ་འཆང་ལོ་སྔ་མར་གཤེགས་པའི་གནས་ཚུལ་ལ་བརྟེན། རྗེ་ཉིད་ནས་ལོ་གསར་མ་མཛད་ཅིང་གྲྭ་མང་ལ་ལོ་གསར་གཏོང་དུ་བཅུག་ཚེས་གསུམ་
ལ་བཅད་རྒྱ་གྲོལ་ཏེ་ཕྱོགས་སོ་སོ་ནས་འོང་པའི་མཚམས་ཞུས་པ་དང་དགོན་པའི་བླ་མ་ལས་སྣེ་སོགས་ལ་ཕྱག་དབང་གནང། བློ་གྲོས་ཐོ་ཡོན་གྱིས་ཞུས་ངོར་མན་ངག་བཀའ་རྒྱ་མ་དང། ཁྲི་ཆེན་དཔལ་ལྡན་གྲགས་པའི་སྤྲུལ་པའི་
སྐུ་ནས་ཞུས་ངོར་རྒྱལ་དབང་ལྔ་པའི་ཡི་དམ་སྒྲུབ་སྐོར་གྱི་ལྗགས་ལུང། གཞན་ཡང་འགའ་ཞིག་གིས་ཞུས་ངོར་ཤྲ་མ་ཎའི་རྗེས་གནང། བླ་མཆོད་ཀྱི་ཁྲིད་སོགས་ཆོས་ཀྱི་ཆར་ཕབ། གསུང་ཆོས་ལ་སྐྱེས་རབས་དང། དགོངས་

[213B]གསུང་བཤད་ཞིབ་རྒྱས་དང་བཅས་པ་སྩལ་ཏེ་འདིའི་དགོངས་གཞི་ནི་རྒྱལ་བའི་གསུང་རབ་ཀྱི་དགོངས་དོན་ཤེས་པར་འདོད་པ་རྣམས་ཀྱིས་
འཛིན་སྐྱེར་སྦྱང་དང་བཤེས་གཉེན་མཁས་པ་བསྟེན་ཏེ། ལེགས་བཤད་ཚོལ་བ་ལ་ངོམས་པ་མེད་པ་སོགས་སྒོ་དུ་མ་ནས་སློབ་གཉེར་ལ་འབད་ཚུལ་དམ་པ་གོང་མའི་ཕྱག་བཞེས་དེ་ལྟ་བུ་རེ་དགོས་པའི་བརྡར་སྣང། རྒྱུད་པ་སློབ་ཟུང་
དཀོན་མཆོག་བདེ་ཆེན་ཚོགས་ཆེན་གྱི་ཁྲིར་བསྐོས། ཁྲི་ཆེན་མཆོག་གི་སྤྲུལ་པའི་སྐུ་འཇིགས་མེད་ནམ་མཁས་གཙོས་བསྒྲུབ་བྱ་སུམ་ཅུ་སྐོར་ལ་བསྙེན་རྫོགས་ཀྱི་སྡོམ་པ་གནང་སྟེ་བསླབ་པ་ཡོངས་སུ་རྫོགས་པའི་གཞི་ལ་བཀོད་
གཉིས་པའི་ཚེས་ལ་སྔ་སོར་རྗེ་ཉིད་ནས་ངོས་འཛིན་གནང་བ་ལྟར། རྡོ་རྗེ་འཆང་མཚན་སྒྲོགས་མཁན་པོ་བློ་བཟང་དར་རྒྱས་ཀྱི་སྤྲུལ་སྐུ་ཁོང་གི་གྲྭ་བ་རྣམས་ཀྱིས་བཀྲ་ཤིས་འཁྱིལ་དུ་བཞུགས་ཆེད་གདན་དྲངས་བར་བཀུར་
གཟོས་ཆེན་པོ་གནང། གཙུག་ཕུད་ཕུལ་བར་དགེ་བསྙེན་དང་རབ་བྱུང་བསྒྲུབས་ཏེ་མཚན་འཇམ་དབྱངས་བཤེས་གཉེན་དུ་བཏགས། བླ་བྲང་ནས་ཁོང་དཔོན་གཡོག་ལ་སྟོན་མོའང་གཟབ་རྒྱས་བསྟར། ཚེས་བཅུ་བདུན་ལ་ཨ་
མཆོག་དགོན་པས་གདན་དྲངས་པར་ཕེབས། མཇལ་བ་བཞི་སྟོང་བརྒལ་བར་ཕྱག་དབང་གནང་ཞིང་བསྒྲུབ་བྱ་ཕྱེད་དང་ཉིས་བརྒྱ་སྐོར་ལ་བསྙེན་རྫོགས་ཀྱི་སྡོམ་པ་ཕོག་སོ་སོ་ནས་གང་འབྱོར་གྱི་དགའ་སྟོན་གཟབ་རྒྱས་ཞུས་

[214A]༄༅། །པར་མང་འགྱེད་དང། སྤྱི་འཇོག་ཏུ་རྗེའི་རྣམ་ཐར་ཞལ་ཐང་གྲས་མཚུངས་བཅུ་གསུམ་སོགས་བབས་འོས་ཀྱི་བདོག་སྐྱེས་གྱ་ནོམ་པ་སྩལ། སྔོན་པོ་ཐང་དུ་འདན་སྤྲུལ་སྐུ་ཚང་གིས་
གཙོས་བླ་གྲྭ་ཐམས་ཅད་ནས་བསུ་བ་སེར་སྦྲེང་གསོལ་སྟོན་སོགས་བསྙེན་བཀུར་ཡང་དག་ཞུས་པས་སོ་སོར་ལུགས་གཉིས་ཀྱིས་ཚིམ་པར་མཛད། གདན་སར་ཕེབས་ཏེ་ཚོགས་མང་ནས་ཞབས་བརྟན་ཕུལ་བར་ཞལ་བཞེས་
གནང། གསུམ་པའི་བཅུ་གཅིག་ལ་གདན་ས་ཆེན་པོ་སྐུ་འབུམ་དུ་ཆིབས་ཁ་བསྒྱུར། ལམ་ནས་སེ་ཆིང་སྒར་བའི་སེར་སྐྱ་གྲོས་མཐུན་གྱི་སྒོ་ནས་དགོན་པ་ཕུལ་བར་གནས་སྤོས་ཏེ་གཙང་དགོན་བྱེད་དགོས་ཀྱི་བཀོད་ཁྱབ་མཛད་
ཅིང༑ དགོན་པ་འདེབས་ཡུལ་གྱི་ས་ལ་གཟིགས་ཏེ་ཕྱག་ནས་འཐོར། གཅུ་འཁོར་སྒར་བས་གདན་དྲངས་པར་ཕེབས་ནས་འདུ་ཁང་གསར་བར་རབ་གནས་དང་སྐྱེ་བོ་དུ་མར་བསྙེན་གནས་ཀྱི་སྡོམ་པ་གནང། ཀ་མདོའི་འདུ་
ཁང་གསར་བསྐྲུན་ལ་ཡང་རབ་གནས་མཛད་ཅིང་ཚེས་ཉེར་གསུམ་ལ་བླ་མ་ལས་སྣེ་ཁག་གིས་བསུ་བ་སེར་སྦྲེང་དང་བཅས་སྐུ་འབུམ་དུ་བབས། སྨན་བ་བླ་མ་མི་ཉག་སྤྲུལ་སྐུ་ཚུལ་ཁྲིམས་བསྟན་པའི་ཉི་མས་ཞུས་ངོར་
སྨན་བ་གྲྭ་ཚང་ལ་མན་ངག་ལྷན་ཐབས་ཀྱི་ལུང་དང། ཚོགས་ཆེན་དང་རྒྱུད་པ་སོ་སོར་པཎ་ཆེན་མཆོག་གི་རྣམ་ཐར་ཚིགས་བཅད་མའི་ལྗགས་ལུང་སྩལ། སྐུ་འབུམ་མཁན་རིན་པོ་ཆེ་ཟིན་འཇམ་དབྱངས་ཚུལ་ཁྲིམས་དང་

[214B] རྗེ་ཉིད་དབུས་ནས་ཕེབས་རིང་ལ་
སྒུག་སྡོད་བྱས་པའི་བསྒྲུབ་བྱ་ཉིས་བརྒྱ་དགེ་ཚུལ་དང། སུམ་བརྒྱ་ལྷག་ཙམ་བསྙེན་རྫོགས་མཛད། ཚུལ་འདི་ནི་བསྟན་པ་རྨངས་ནས་སྤེལ་བའི་མཛད་པ་རླབས་པོ་ཆེ་ཡིན་པར་མ་ཟད། མཁན་བུ་རྣམས་ཀྱིའང་རྣམ་པར་
ཐར་པ་ཡིན་ཏེ། ད་ལྟ་སྙིགས་མ་ལྔ་བདོ་བའི་དུས་ཀྱི་ཐ་མར་སོང་བའི་དབང་གིས་དང་པོར་གང་གི་ཡང་རྟོག་དཔྱོད་མེད་པར་ཁྱི་དང་གློ་བ་འཕྲད་པ་བཞིན་གང་བྱུང་རེ་ལ་བླ་མར་བསྟེན་ཞིང་རྗེས་སུ་རང་གི་རབ་བྱུང་བསྙེན་རྫོགས་
དང་གསང་ཆེན་རྡོ་རྗེ་ཐེག་པའི་དབང་བསྐུར་སོགས་ཞུས་ཡུལ་ལ་ཡང་དགྲའི་དངས་མར་ལྟ་བའི་བླ་མ་དང་མཁས་བའི་མིང་ཅན་མང་དུ་འབྱུང་བ་ནི་དགའ་རབ་དབང་ཕྱུག་གི་ཡང་གྲལ་མགོར་སོན་པས་བསྟན་པའི་ཆོམ་རྐུན་བླ་ན་མ་
མཆེས་པ་དང། བསྐལ་བ་བྱེ་བ་ཁྲག་ཁྲིག་ཏུ་ཡང་ཐར་པ་མེད་པ་རྡོ་རྗེ་དམྱལ་བའི་བུད་ཤིང་སྐམ་པོ་ཡིན་ནོ། །སྐུ་འབུམ་དུ་བཞུགས་སྐབས། ཁྲི་ཆེན་རྒྱ་ནག་པའི་སྤྲུལ་པའི་སྐུ་ངག་དབང་ཐུབ་བསྟན་དབང་ཕྱུག་དཔལ་ལྡན་
འཕྲིན་ལས་རྒྱ་མཚོ་དབུས་སུ་བྱོན་པའི་ལམ་ནས་སྐུ་འབུམ་དུ་ཕེབས་པར་ངེད་ཀྱི་བླ་མའི་སྤྲུལ་སྐུ་ཡིན་གསུངས་ཏེ་མཇལ་བར་ཕེབས་ནས་དངོས་འབུལ་བསྟར། ཕྱི་ཉིན་སྤྲུལ་པའི་སྐུ་ཚུར་ཕེབས་ཏེ་གསུང་གླེང་ཞིབ་རྒྱས་མཛད། དེའི་

[215A]༄༅། །ཚེ་རྗེ་རང་གི་སྲས་ཀྱི་ཐུ་བོ་བསྟན་པའི་གསལ་བྱེད་ཐུའུ་བཀྭན་སྤྲུལ་བའི་སྐུ་རིན་པོ་ཆེ་ནས་མཇལ་དུ་ཕེབས་བར་སྨན་ཆོག་རྒྱས་པ་དང། རྟ་མགྲིན་གྱི་བསྙེན་སྒྲུབ་ལས་གསུམ་གཏེར་གཞུང་
ལེ་ཚན་གསུམ། ཤིང་བའི་ཡིག་རྙིང་སོགས་ལྗགས་ལུང་འགའ་ཞིག་གནང་ཞིང་དབུས་ཕྱོགས་ཀྱི་སྐུ་དོན་མཐའ་དག་གི་གསུང་གླེང་ཞིབ་རྒྱས་གནང། དགོན་ལུང་དུ་གདན་དྲངས་པ་ལ་སླར་ཕེབས་རྒྱུའི་ཞལ་བཞེས་མཛད། ལྕང་སྐྱ་
རྡོ་རྗེ་འཆང་གི་དགོངས་རྫོགས་སྒྲུབ་ཆེད་དུ་དབུས་སུ་འགྲོ་མི་མགྲོན་གཉེར་རྒྱ་མཚོ་དང་སྤྲུལ་སྐུའི་ཨང་ཉན་ལ་རྗེས་སུ་འབྱོར་བའི་མགྲོན་གཉེར་དགེ་ལེགས་གཉིས་མདུན་དུ་འོངས་ནས་དངུལ་སྲང་བརྒྱ་སོགས་ཀྱི་དངོས་འབུལ་བཏེགས་
དགོངས་རྫོགས་དང་སྤྲུལ་སྐུའི་དོན་སྐོར་ཞིབ་ཏུ་ཞུས་ཤིང། ལྷག་པར་རྡོ་རྗེ་འཆང་དེ་ཉིད་ཀྱང་རྗེ་ཉིད་ཀྱི་སྐུ་གོང་མས་ངོས་འཛིན་གནང་འདུག་པ་ལྟར་ད་ལན་ཡང་སྤྲུལ་སྐུའི་ངོས་འཛིན་ཉིད་ནས་མཛད་དགོས་ཞེས་ནན་གྱིས་ཞུས་པར་
དབུས་ཕྱོགས་སུ་དགོངས་རྫོགས་སྒྲུབ་ཚུལ་དང། སྤྲུལ་སྐུའི་སྐོར་གྱི་ལུང་བསྟན་ཞུ་ཚུལ་སོགས་ཀྱི་བཀོད་ཁྱབ་ཞིབ་ཏུ་གནང། དེ་ནས་ཕྱག་བཏེགས་པའི་ལམ་ཁར་མཁར་སྒང་དགོན་པ། སྣ་ཀྱ་སྒར་བ་སོགས་དང། རྨ་ཆུའི་
ཚུར་ཁ་ནས་རོང་པོ་མར་ནང་དགོན་པ། ཀ་རིང་སྒར་བ་སོགས་དགོན་ཁག་དུ་མ་དང་མི་སྡེ་འགའ་ཞིག་གིས་གདན་དྲངས་ཏེ་བསྙེན་བཀུར་ཞུས་བ་སོ་སོའི་ཡིད་ཀྱི་རེ་འབྲས་སྨིན་པར་མཛད་དེ་བཞི་བའི་ཉི་ཤུ་གསུམ་ལ་གདན་སར་

[215B] དབྱིག་ཀྱ་སྦྲུལ་སྐུ་སོགས་བསྒྲུབ་བྱ་ཉིས་བརྒྱ་སྐོར་ལ་བསྙེན་རྫོགས་ཀྱི་སྡོམ་པ་ཕོག་ལྔ་པའི་ཚེས་དགུ་ནས་ཞག་བདུན་གྱི་རིང་ཆབ་ཚན་གྱི་འཕྲོད་བསྟེན་གནང་ཞིང། བྱམས་ཆེན་བཞེངས་རྒྱུའི་ཟངས་བཟོ་རྡོ་བཟོ་ཤིང་བཟོ་
རྣམས་གཞུང་ལ་ཞུ་རྒྱུ་དང། རྒྱལ་བ་ཡབ་སྲས་ཀྱི་མཚམས་ཞུས་ལ་མགྲོན་གཉེར་དཀོན་མཆོག་གྲགས་པ་ངོ་གཡོག་དང། ལྷ་སའི་གཟིམས་ཁང་གསར་རྒྱག་གི་ཁང་གཉེར་ལ་རྒྱུན་སྡོད་དུ་མ་ཆེན་རྫོང་སྟ་མཛད། སྐུ་དྲག་སོ་སོར་འབུལ་
རྒྱུའི་རྟ་ཆེན་བདུན་ཅུ་སྐོར་ཞིག་བསྐུར་བ་གནང། སྨད་ཕྱོགས་ནས་ཐུ་མེད་པེའི་སི་ཚེ་བརྟན་བཀྲ་ཤིས་ཀྱི་མཚམས་ཞུས་པ་ནང་སོ་ཤཀ་ཤཱ་པད་དང། ཇ་སག་གུང་མ་ཧཱ་པཱ་ལའི་ནུ་བོ་ཐོ་ཡོན་སོགས་འབྱོར་ཏེ་སོ་སོ་ནས་དངོས་འབུལ་
སྤམ་མཐོ་བ་བཏེགས། ཐུ་མེད་པེའི་སིས་རྗེ་ཉིད་དེ་ཕྱོགས་སུ་གདན་འདྲེན་གྱི་ཞུ་བ་ཕུལ་བ་དང་ཁམས་སྟོང་སྐོར་གྱི་གདན་འདྲེན་པ་འོང་བ་བཅས་ལ་སླད་ཀྱི་རྟེན་འབྲེལ་དུ་དགོངས་ཏེ་ཞལ་བཞེས་མཛད། ཁྲི་ཐོག་པ་དཔའ་རིས་སྤྲུལ་
བའི་སྐུ་དཀོན་མཆོག་བདེ་ཆེན་ནས་གསོལ་བ་བཏབ་པ་བཞིན། འདུ་ཁང་ཆེན་མོར་གྲྭ་མང་ལ་གསང་འདུས་བསྐྱེད་རིམ་དངོས་གྲུབ་རྒྱ་མཚོ་དང་རྫོགས་རིམ་རིམ་ལྔ་གསལ་སྒྲོན་གཉིས་ཀྱི་བཤད་ལུང་སྨིན་རྒྱས། འདུས་པ་འཕགས་སྐོར་
གྱི་གཞུང་ཆེན་དུ་མའི་ཁོག་ཕུབ། དམ་པ་གོང་མའི་བཞེད་སྲོལ་མི་འདྲ་བས་ཟུར་བརྒྱན་པ་དང། རྡོ་རམ་པ་དགེ་འདུན་དཔལ་བཟང་གིས་ཞུས་ངོར་འཇིགས་བྱེད་བཅུ་གསུམ་མའི་དབང་སོགས་ཆོས་ཀྱི་འཁོར་ལོ་རྒྱ་ཆེན་བསྐོར། མཛོ་

[216A]༄༅། །དགེ་རི་ཁྲོད་པ་བསྟན་འཛིན་གྱིས་ཞུས་ངོར་ཁོང་དཔོན་གཡོག་ཉུང་བསྡུས་ལ་སྐྱེས་རབས་ཀྱི་ལུང་གནང། ཚ་ཁོ་ནས་ཅོག་ཙེ་རྒྱལ་པོའི་ཨེལ་ཆི་ད་རོ་ཤཱཀྱ་འབུམ་སོགས་ཁ་ཤས་འབྱོར་པར་
ཕྱག་དབང་དང་བཀའ་མཆིད་ཞུ་ཡིག་སོ་སོའི་ལན་སོགས་འཚེམ་མེད་དུ་སྩལ། དུས་འཁོར་གྲྭ་ཚང་ནས་ཞུས་ངོར་བླ་མ་སྤྲུལ་སྐུ་དགེ་བཤེས་དོན་གཉེར་ཅན་སུམ་བརྒྱ་སྐོར་ལ་དབལ་དུས་ཀྱི་འཁོར་ལོའི་བསྡུས་རྒྱུད་དང་འགྲེལ་
ཆེན་དྲི་མེད་འོད་གཉིས་ཀྱི་བཤད་ལུང། བུ་སྟོན་གྱིས་མཛད་པའི་དུས་འཁོར་གྱི་ཆོ་ག་བསྡུས་པ། མཁས་གྲུབ་ཐམས་ཅད་མཁྱེན་པས་མཛད་པའི་སྐུ་གསུང་ཐུགས་ཡོངས་རྫོགས་ཀྱི་ཆོ་ག་རྒྱས་པ། དབང་ཆོག་མཆོད་
འཕྲེང། ཐིག་ཆོག་དང་བཅས་པ། བློ་གྲོས་ཆོས་སྐྱོང་གིས་མཛད་པའི་དུས་འཁོར་གྱི་སྨོན་ལམ་ཤིས་བརྗོད། རྒྱལ་བ་སྐལ་བཟང་རྒྱ་མཚོས་མཛད་པའི་དུས་འཁོར་གྱི་བླ་བརྒྱུད་གསོལ་འདེབས་རྒྱས་པ་དང། རྗེ་ཉིད་ཀྱིས་
མཛད་པའི་རྒྱུད་འདེབས་བསྡུས་པ། དུས་འཁོར་ལ་བརྟེན་པའི་བླ་མའི་རྣལ་འབྱོར་སོགས་དེའི་ཆོས་སྐོར་ཆ་ཚང་ལྟ་བུ་གནང་སྟེ་མཇུག་ཏུ་དཔལ་དུས་ཀྱི་འཁོར་ལོ་ལ་བརྟེན་པའི་ཚོགས་འཁོར་རྒྱས་པར་མཛད། དེ་སྐབས་ཁོ་པོ་
ཅག་གཟུགས་གཞི་མ་བདེ་བར་སྐུ་རིམ་སོགས་གཏོས་ཆེ་བ་བསྒྲུབས་ཀྱང་མཇུག་དྲངས་པ་ཞིག་མ་བྱུང་བས་སྐྱབས་མགོན་ཉིད་ལ་གསོལ་བ་བཏབ་སྟེ་ནང་དུ་གདན་དྲངས་ནས་འཇིགས་བྱེད་ཞི་བའི་སྦྱིན་སྲེག་ཅིག་མཛད་

[216B] དྲུག་པའི་ཚེས་བཅུ་སྐོར་ལ་དཀའ་བཅུ་མཁས་མཆོག་གིས་ཞུས་ངོར་འཇིགས་བྱེད་བསྐྱེད་རྫོགས་གཉིས་ཀྱི་ཁྲིད་དང་
དཔའ་པོ་གཅིག་པའི་རྗེས་གནང་སྩལ། བཅུ་བདུན་ནས་ཉིན་བཞིའི་རིང་གོས་སྐུ་ཐང་དུ་བཞུགས་སྒར་བཏབ་སྟེ་ཁོ་པོ་ཅག་སོགས་དབུས་ནས་ཞབས་འབྲང་དུ་འོང་བ་རྣམས་དང་གཞིས་སྡོད་ཀྱི་ཞབས་ཕྱི་ཐམས་ཅད་ལ་སྟོན་
མོ་གནང་བའི་ཐོག་ཟློས་གར་སོགས་ཀྱི་རྩེད་སྣ་དུ་མའི་གཟིགས་མོ་བསྟར། རྭ་འཕྲིན་ཤེས་རབ་སྔར་དཔོན་རིན་པོ་ཆེའི་དགོངས་ཕོག་གིས། ནོར་རྫས་གང་ཡོད་བླངས་ཏེ། ཁོ་རང་མཛོ་དགེ་ཕྱོགས་སུ་སོང་ནས་ལོ་ཁ་ཤས་དེ་
ཕྱོགས་སུ་གླེང་བརྗོད་མེད་པར་བདེ་བར་བསྡད་ཡོད་པ་ལས་སླར་རྗེ་ཉིད་ལ་སྐྱབས་ཆོལ་གྱི་རེ་བས་ཕྱིར་འོང་པ་ཨུརྒེ་ནས་བཟུང་སྟེ་ཁྲིམས་ལ་སྦྱར་བར་ངོ་ཆེན་ནན་ཏན་གནང་ཡང་སྲོག་སྐྱོབ་མ་ནུས་པས་ཐུགས་གཏིང་ནས་སྐྱོ་
བའི་རྣམ་པ་དང། རེ་ཞིག་བར་དུ་ཉིན་རེ་བཞིན་གཤིན་པོ་རྗེས་འཛིན་གྱི་ཆོ་ག་སོགས་ཀྱིས་སྤྱན་དམིགས་ནན་ཏན་མཛད། བདུན་པའི་ཚེས་ལ་དངུལ་རིའི་ལྷ་སྡེའི་སྟེང་དུ་ཆིབས་བསྒྱུར་བའི་ལམ་ནས་བསང་དང་ཁོ་ཚེའི་
ལྷ་སྡེ་རྣམས་ཀྱིས་བསྙེན་བཀུར་ཞུས་ཤིང་ལམ་ནས་ཀླུ་འབུམ་ཇ་སག་གིས་གདན་དྲངས་ཏེ་གསོལ་སྟོན་ཞུས། དེ་ནས་ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུས་གཅོས་རྟ་པ་བདུན་ཅུ་སྐོར་གྱིས་བསུས་ཏེ་བྲག་

[217A]༄༅། །ལུང་དགོན་པར་ཕེབས། བྱམས་མེ་སྙན་གྲགས་དུས་ཆོས་སུ་གྱུར་པའི་སར་གདན་དྲངས་པར་འཕོ་བ་སོགས་ཀྱིས་སྤྱན་དམིགས་མཛད། བྱམས་མེ་བུམ་སྐོར་དབལ་མང་བྲ་དགེ་ཨ་
བུ་ཚང་སོགས་ཀྱི་སྦྱིན་བདག་སོ་སོའི་རེ་བ་བསྐངས། སླར་བྲག་ལུང་དུ་ཁྲི་ཆེན་སྤྲུལ་པའི་སྐུ་ནས་ཞུས་ངོར་སྤྲུལ་པའི་སྐུ་ཉིད་དང་ཐོར་གོད་བླ་མ་ངག་དབང་དོན་གྲུབ་བྲག་ལུང་གི་རི་ཁྲོད་པ་རྣམས་དང་ཐུ་མེད་དང་མཛོ་དགེ་ཕྱོགས་
ཀྱི་སེར་མོ་བ་དུ་མ་བཅས་དོན་གཉེར་ཅན་ཉིས་བརྒྱ་ལྷག་ལ་སྟ་གོན་གཅིག་འཐུས་བྱས་ཏེ་གྲུབ་ཆེན་དྲིལ་བུ་ལུགས་ཀྱི་དཔལ་འཁོར་ལོ་བདེ་མཆོག་ཕྱི་དཀྱིལ་ལྷ་ལྔ་དང་ལུས་དཀྱིལ་ལྷ་རེ་གཉིས་ཀྱི་དབང་བཞི་ཡོངས་སུ་རྫོགས་པར་
གནང། དང་པོ་སྙན་གསན་ཕུལ་སྐབས་ངས་རང་རེའི་དགོན་པ་རེར་དབང་སྐུར་རེ་བྱེད་ཀྱིན་ཡོད་ཅིང་ད་ལན་ཡང་འདིར་དེའི་ཆེད་དུ་འོང་བ་ཡིན་པས་ལེགས་གསུངས་ཏེ་དགོངས་གཞི་ཁྱད་པར་ཅན་ཞིག་ཡོད་པར་སྣང་
ཚེས་བདུན་ལ་རྨ་ཆུ་ཕར་ཁར་ལྷ་སྡེའི་སྟེང་དུ་ཕེབས་ནས་ཟླ་བ་ཕྱེད་ཙམ་བཞུགས་ཏེ་སོ་སོར་འདོད་ཆོས་དང་ལུགས་གཉིས་ཀྱི་བཀོད་ཁྱབ་ཞིབ་རྒྱས་མཛད་སོ་སོར་སུ་རུག་བཞག་སྟེ་གནང་སྦྱིན་སྩལ་ཅིང་ཕྱོགས་ནས་སློང་
མོ་བ་ཆེས་མན་དུའོ་པ་ཐམས་ཅད་ཀྱི་རེ་བ་རྫོགས་པར་བསྐངས། གླ་རི་མགོ་ཕྱོགས་སུ་ཧོར་སྤྲུལ་སྐུ་དང་དཔོན་བཙུན་ནམ་མཁའ་ཕུན་ཚོགས་སོགས་ཀྱིས་གདན་དྲངས་ཏེ་བསྙེན་བཀུར་ཡང་དག་བསྒྲུབས་ནས་

[217B] ཐུ་མེད་པེའི་སིའི་མི་སྣ་ཤཀ་ཤཱ་པད་ཀྱིས་ཞུས་ངོར་ཚོགས་ཆེན་ལ་ལམ་རིམ་ཆུང་ངུའི་བཤད་ལུང་བཤད་པ་ཧ་ཅང་མི་རྒྱས་ཀྱང་དོན་གྱི་འགག་སྔོ་མ་
ཐམས་ཅད་བློ་ཡུལ་དུ་འཆར་བདེ་བའི་བཤད་པ་ངོ་མཚར་བ་མཁས་པ་རྣམས་ལ་ལྷག་པར་བློ་སྐྱེད་ཆེ་ངེས་འོང་བ་ཞིག་གནང། ཡང་ཤཀ་ཤཱ་པད་ཀྱིས་ཞུས་ངོར་ནུབ་གཅིག་ཁོ་རང་དང་ཁྲི་ཆེན་དཔལ་ལྡན་གྲགས་པའི་
སྤྲུལ་པའི་སྐུ། ཁོ་བོ་ཅག་སོགས་ཉུང་བསྡུས་ལ་དུག་དབང་རྨ་བྱ་རྒྱས་པ་དང་ལྗགས་ལུང་འགའ་ཞིག་ཀྱང་སྩལ། བཅུ་གཅིག་བའི་ཚེས་ལ་རེང་ཕྱོགས་ཀྱི་དགོན་ཁག་སོ་སོས་གདན་དྲངས་པར་ཆིབས་བསྐྱོད། ལམ་གྱི་
མི་སྡེ་སོ་སོས་ཇ་ཐབ་ཞུས་ཤིང་གཙོས་དགོན་པའི་བླ་མ་ལས་སྣེ་བེ་རི་སྤྲུལ་སྐུ་སོགས་ཀྱིས་བསུ་བ་སེར་སྦྲེང་དང་བཅས་ཐོག་མར་རྒྱ་མཁར་དགོན་དུ་ཕེབས། ཡུལ་ལུགས་དང་བསྟུན་པའི་གསོལ་སྟོན་གཟབ་རྒྱས་ཞུས་
དེར་ཅོ་ནེ་དཔོན་གྱི་མཚམས་ཞུས་པ་ཡང་འབྱོར་བར་དགྱེས་པའི་བཀའ་མཆིད་གནང། ཨ་མཆོག་བླ་ཟུར་སེར་དགེ་བཤེས་ཀྱིས་རི་ཛི་དགོན་གསར་དུ་སྤྱན་དྲངས་ཏེ་ལྗགས་ལུང་འགའ་ཞིག་ཞུས། མཛོ་དགེ་སྒར་བས་གདན་
དྲངས་ནས་དེ་ཀའི་བླ་མ་སྐུ་སྐྱེ་རྣམས་དང། སྒྲུབ་བའི་རྒྱལ་མཚན་འཛིན་པ་རི་ཁྲོད་པ་བསྟན་འཛིན་སོགས་བླ་གྲྭ་སྟོང་ཕྲག་བརྒལ་བར་བདེ་མཆོག་ཕྱི་ནང་གཉིས་ཀྱི་དབང་ཆེན་དང་རྒྱུད་པ་གྲྭ་ཚང་གིས་ཞུས་ངོར་གསང་འདུས་

[218A]༄༅། །འཕགས་ལུགས་མི་བསྐྱོད་པའི་དབང་བཞི་ཡོངས་སུ་རྫོགས་པར་གནང། བསྒྲུབ་བྱ་སུམ་ཅུ་སྐོར་ཞིག་བསྙེན་རྫོགས་མཛད། རྐང་ཚའི་དགོན་པ་དགའ་ལྡན་བསམ་གྲུབ་གླིང་དུ་ཕེབས་
ཏེ་འཇིགས་བྱེད་བཅུ་གསུམ་མའི་དབང་གནང། དེ་ནས་ཕྱག་བཏེགས་པར་ཆས་པ་སྤྲུལ་སྐུ་སོགས་ཀྱིས་བསུ་བར་སེར་སྦྲེང་དང་བཅས་ཆས་པ་རྒྱ་མཁར་དགོན་དུ་ཕེབས། དེར་ས་སྐྱོང་དམ་པ་ཅོ་ནེ་དཔོན་ཡུམ་སྲས་
མགོ་པ་ངོ་གཡོག་བདུན་ཅུ་སྐོར་མཇལ་བར་འོངས་ཏེ་དངོས་འབུལ་སྤམ་མཐོ་བ་བཏེགས་པར་ཚེ་དབང་གནང་ཞིང་གསུང་གླེང་ཞིབ་རྒྱས་མཛད། སྐྱེས་ཀྱི་ཚུལ་དུ་གནང་ཆ་ཡང་རྒྱས་པར་བསྟར། ཚོགས་ཆེན་འདུ་ཁང་དུ་ཆས་
པ་སྤྲུལ་སྐུ་དང་གུར་ཡག་བླ་མ་སོགས་ལ་གསང་འདུས་རྩ་རྒྱུད་ཀྱི་ལྗགས་ལུང་སྩལ་ཅིང། མཇལ་བ་སྟོང་ཕྲག་ལྷག་ལ་ཕྱག་དབང་གནང། དེ་ནས་ཆས་པ་ཀོ་ཡུ་ནང་དུ་ཕེབས་པའི་ལམ་ཁར་འབྲོག་པས་ཇ་ཐབ་ཕུལ་
ཞིང་ཀོ་ཡུ་རི་ཁྲོད་དུ་ཕེབས། རྒྱུད་ཁང་གསར་བ་ལ་ཤིས་བརྗོད་གནང་ཞིང་ཀོ་ཡུ་དགོན་དུ་ཀོ་ཡུ་ཆོས་རྗེ་སྤྲུལ་སྐུ་རྣམ་པས་གཙོས་ཉན་མཁན་སྟོང་ཕྲག་ཉེ་བར་ལཱུ་ཨི་བའི་ལུགས་ཀྱི་འཁོར་ལོ་སྡོམ་པའི་དབང་དང་གསང་
འདུས་བདག་སྐྱེད་ཀྱི་ལྗགས་ལུང་སྩལ། བདེ་ཐང་མཁན་པོ་སོགས་དུ་མས་བསྙེན་བཀུར་བསྟར་བ་རྣམས་ལ་འདོད་ཆོས་ཅི་རིགས་གནང། ལྷ་ཁང་ལུང་པས་གདན་དྲངས་པར་ཕེབས་ཏེ་བསྟན་པའི་གསལ་བྱེད་བཀའ་འགྱུར་

[218B] གཙུག་གི་དབོན་པོས་རང་གི་རི་ཁྲོད་དུ་གདན་དྲངས་ཏེ་བསྙེན་བཀུར་ཞུས། གཙུག་གི་སྤྲུལ་སྐུ་སོགས་བསྒྲུབ་བྱ་དུ་མར་
དགེ་ཚུལ་སློང་གི་སྡོམ་པ་གནང། ལམ་དུ་ཚ་མདོ་སྒར་བ། རྒྱལ་མོ་དགོན། གྱི་ལིང་སྒྲར། ལེ་བེ་དགོན་སོགས་དགོན་ཁག་དུ་མ་དང། རེབ་ཚ་སྨན་བ་ངག་དབང་ནོར་བུ་སོགས་སྒེར་དུ་བསྙེན་བཀུར་ཞུ་མི་མང་དུ་བྱུང་བ་ཐམས་
ཅད་ཀྱི་རེ་བ་བསྐངས། སྒོ་མང་གཞིས་ཀར་ཕེབས་ཏེ་ཞག་གསུམ་བཞུགས་ཤིང་རྡོ་དཀར་ཤར་དུ་བླ་མའི་རྣལ་འབྱོར་གྱི་ལྗགས་ལུང་སྩལ། ཙ་ཡུ་དགོན་དུ་གདན་དྲངས་པར་ཕེབས་པའི་ལམ་ནས་རྩམ་སྡེར་སྒར་བས་ཇ་ཐབ་
ཞུས༑ ཙ་ཡུ་ཨ་ལག་གིས་རི་ཁྲོད་དུ་གདན་དྲངས་ཏེ་བསྙེན་བཀུར་ཡང་དག་ཞུས་པར་རིག་བྱེད་མའི་རྗེས་གནང་སྩལ། དེ་ནས་ཕེབས་ཏེ་ཙ་ཡུ་འདུ་ཁང་དུ་དགའ་ལྡན་ལྷ་བརྒྱ་མ་དང་གསང་འདུས་སྨོན་ལམ་གྱི་ལྗགས་ལུང་
གནང། སེར་སྐྱ་ཚང་མས་མགྲིན་གཅིག་ཏུ་ཙ་ཡུ་དགོན་པ་བཀྲ་ཤིས་འཁྱིལ་གྱི་དགོན་ལག་ཏུ་ཕུལ་ནས་ཡི་གེ་ལག་རྟགས་དང་བཅས་པ་བཞག་པར་འདི་ཕྱོགས་ཀྱི་དགོན་ཆེ་ཕྲ་ཐམས་ཅད་དགོན་ལག་གི་མིང་བཏགས་མ་
བཏགས་གང་ལྟར་ཡང་མཆོད་རྟེན་ལ་བང་རིམ་གྱི་ཚུལ་དུ་གཞི་བཀྲ་ཤིས་འཁྱིལ་ལ་བརྟེན་ནས་ཆགས་དགོས་པས་དོན་གྱི་དགོན་ལག་ཡིན། ཁྱེད་རྣམས་ཀྱིས་ཀྱང་དགོན་པ་འདི་ལྟར་ཕུལ་བ་ལེགས་གསུངས་ཏེ་དགྱེས་ཚོར་

[219A]༄༅། །མཛད་ཅིང་དེར་མ་ཟད། དགོན་འདིར་རྡོར་དབྱིངས་ཀྱི་ཆོ་ག་བཙུགས་པ་ཡང་དགོངས་གཞི་ཁྱད་པར་ཅན་ཞིག་ཡོད་པར་སྣང་སྟེ། ཞལ་ནས། དགོན་པ་གཅིག་ལ་ཆོ་ག་ཐམས་
ཅད་འཛུགས་དཀའ་ཡང། དགོན་ལག་དང་བཅས་པར་རྒྱུད་སྡེ་གོང་འོག་གི་བཤད་སྒྲུབ་ཀྱི་སྲོལ་གང་ཐུབ་ཅིག་ཚུགས་དགོས་གསུངས་ཏེ། གདན་ས་རང་དུ་གསང་བདེ་འཇིགས་གསུམ། དུས་འཁོར། ཀུན་རིག་
རྣམ་སྣང་མངོན་བྱང། མི་འཁྲུགས་པ་ལྷ་དགུ། སྨན་བླ་རྣམས་དང། དགེ་བའི་ལ་རི་ཁྲོད་དུ་དྲིལ་བུ་ལྷ་ལྔ་ལུས་དཀྱིལ་དང་བཅས་པ། ཡིད་དགའ་ཆོས་འཛིན་དུ་མི་འཁྲུགས་པ་ལྷ་བཅུ་གསུམ། གླ་རི་མགོར་ཀྱེ་རྡོར་
རྐང་ཚའི་དགོན་པར་དམ་ཚིག་གསུམ་བཀོད། ཨ་མཆོག་ལམ་རིམ་གྲྭ་ཚང་དུ་ཐུགས་རྗེ་ཆེན་པོ། དམེ་ཤུལ་རི་ཁྲོད་དུ་ཁྲོས་ནག་གྱི་ལིང་དགོན་དུ་གདུགས་དཀར་གྱི་ཆོ་ག་སོགས་འཛུགས་རྒྱུའི་བཀོད་ཁྱབ་གནང་སྟེ། འདི་
ཡང་བསྟན་པ་ཡོངས་སུ་རྫོགས་པའི་ཁུར་རང་གིར་བཞེས་པའི་རྣམ་པར་ཐར་པ་བསམ་གྱིས་མི་ཁྱབ་པ་ཞིག་གོ་སླར་གདན་སར་ཕེབས་སྐབས་སྨད་ནས་ཨ་རུ་ཧོར་ཆེན་རྟག་བརྟན་པོའི་ལིའི་དགོངས་རྫོགས་སྒྲུབ་མཁན་
འབྱོར་ཏེ་སྡུག་སྡོད་བྱས་མོད་པ་རྣམས་ཀྱིས་ཚོགས་དབུས་སུ་གདན་དྲངས་ནས་དངོས་འབུལ་ཞུས་པར་བརྩེ་གཟིགས་ཀྱིས་སྤྱན་དམིགས་ཡང་དག་གནང། ཉི་ཤུ་གསུམ་ལ་བསྙེན་རྫོགས་ཁ་ཤས་བསྒྲུབས་ཏེ་དེའི་ཕྱི་དྲོ་

[219B] དགུང་ལོ་རེ་གཅིག་པ་ཕུར་བུ་ཞེས་པས་སྤྲེལ་དུས་ཀྱི་རྒྱལ་མོའི་རང་ཞལ་གསར་དུ་ངོམས་པའི་དགེ་མཚན་གྱི་དུས་སྟོན་སོགས་སྔར་འཁྱུད་བཞིན་བསྟར་ཏེ་གྲྭ་
མང་ལ་མཇལ་ཁ་གནང་ནས་སླར་ཡང་ཞག་བདུན་གྱི་རིང་སྐུ་མཚམས་མཛད། ཚེས་དགུ་ནས་གསུང་ཆོས་སོགས་ལ་འཆག་མེད་དུ་ཕེབས་ཤིང། མགོ་ལོག་དཔོན་པོ་ཁ་ཤས་མཚམས་ཞུས་སུ་འོང་བར་ཚེ་དཔག་གྲུབ་རྒྱལ་ལུགས་
ཀྱི་རྗེས་གནང་སྩལ། བཅོ་ལྔའི་ཉིན་ཕྱོགས་འདུས་ཀྱི་མཇལ་བ་བཞི་སྟོང་ལྷག་ལ་ཕྱག་དབང་གནང་ཞིང་བསྙེན་རྫོགས་མང་དུ་བསྒྲུབས། དོན་གཉེར་ཅན་འགའ་ཞིག་ལ། མགོན་པོ། ཆོས་རྒྱལ། དམ་ཅན་གསུམ་གྱི་རྗེས་
གནང་སྩལ། བཅུ་དགུ་ནས་བཟུང་བདུན་གཉིས་ཀྱི་རིང་བཅད་རྒྱ་གནང་སྟེ་ཐུགས་དམ་གཙོར་འདོན་མཛད། གཉིས་པའི་ཡར་ཚེས་ལ་ཚོགས་མང་ནས་གནས་བཅུ་ཕྱག་མཆོད་དང་འབྲེལ་བའི་བརྟན་བཞུགས་ཀྱི་ཆོ་ག་བསྟར་ཏེ་
གསོལ་བ་བཏབ་པར་ཞལ་བཞེས་བཟང་པོ་གནང། དགེ་ཚུལ་ཞེ་ལྔ་དང་བསྙེན་རྫོགས་བརྒྱ་དང་བཅུ་སྐོར་ཞིག་གསར་བསྒྲུབས་མཛད། ཚེས་ལྔ་ནས་བརྩམས་ཏེ་ཞག་བཅུ་སྐོར་ཞིག་ལ་སླར་ཡང་བཅད་རྒྱ་གནང་བའི་ཐུན་
མཚམས་སུ་ཁོ་བོ་ཅག་ལ་སྙན་དངགས་མེ་ལོང་གི་ཁྲིད་ཆ་ཚང་བར་གནང་ཞིང་ཉིན་རེ་བཞིན་ཁྲིད་གང་སོང་གི་རྩོམ་རྒྱུགས་ཕུལ་བར་གྲས་རྒྱག་པ་སོགས་ཕྱག་ལེན་བཞིན་བརྩེ་གཟིགས་བཀའ་དྲིན་བསྐྱངས། བཅོ་ལྔའི་ཉིན་

[220A]༄༅། །བྱམས་ཆེན་གསར་བཞེངས་ཀྱི་ཞལ་འདེབས་སུ་དངུལ་སྲང་བརྒྱ་དང་གསེར་ཕྲན་བུ་བཅས་ཕུལ་ཏེ་བྱམས་ཆོས་སྡེ་ལྔའི་ལྗགས་ལུང་ཞུས་ནས་སྨོན་ལམ་བཏབ་པར་དགྱེས་པའི་ཞལ་
བཞེས་མཛད། དེ་ནས་གདན་ས་ཆེན་པོའི་བླ་མ་ལས་སྣེ་འདུས་སྤྱི་བཅས་ཀྱིས་སྔར་ནས་ཡང་ཡང་གསོལ་བ་བཏབ་པ་བཞིན་འཕགས་མཆོག་ཕྱག་ན་པདྨོས་རྗེས་སུ་བཟུང་སྟེ་སྐུ་གསུམ་གོ་འཕང་མངོན་དུ་གྱུར་པ་འཕགས་
བོད་གཉིས་ཀར་རྒྱལ་བའི་བསྟན་པ་ཉིན་མོ་བཞིན་དུ་གསལ་བར་མཛད་པའི་སྒྲུབ་པའི་དབང་ཕྱུག་ཆེན་པོ་མི་ཏྲ་ཛོ་ཀི་ལ་ཐུགས་རྗེའི་དབང་ཕྱུག་རྒྱལ་མ་རྒྱ་མཚོས་དངོས་སུ་གནང་བའི་བྱིན་རླབས་ཀྱི་བཀའ་དུ་མ་ཕྱོགས་གཅིག་
ཏུ་བསྔོམ་པར་མི་ཏྲ་བརྒྱ་རྩ་ཞེས་ཡོངས་སུ་གྲགས་པའི་དབང་ཆེན་ཟབ་མོ་གནང་བའི་ཉེར་བསྡོགས་བརྩམས་ཏེ་གདན་ས་ནས་ཚོགས་ཆེན་ཁྲི་ཐོག་པ་དཀོན་མཆོག་བདེ་ཆེན། ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་
ཁྲི་ཆེན་ནམ་མཁའ་བཟང་པའི་སྤྲུལ་པའི་སྐུ། སྡེ་ཁྲི་རིན་པོ་ཆེའི་སྤྲུལ་པའི་སྐུ། སྒོ་མང་མཁན་པོ་ངག་དབང་དགེ་ལེགས་ཀྱི་སྤྲུལ་པའི་སྐུ། འགྱང་རོ་སྤྲུལ་པའི་སྐུ་སོགས་དམ་པའི་སྐྱེ་འཕྲེང་འཛིན་པའི་སྤྲུལ་སྐུ་ཆེ་ཆུང་དུ་མ་
དང༑ མཁས་གྲུབ་གཉིས་འཛོམ་གྱི་བླ་མ་གདན་ཟུར། གྲྭ་ཚང་བཞིའི་གྲྭ་རིགས་ཡོངས་རྫོགས། སྒྲུབ་སྡེ་གཉིས་དང་བཅས་པ་རྣམས་དང། ཕྱོགས་གཞན་ནས་འོང་བ་ཨ་མཆོག་གི་གྲྭ་ཚང་སོ་སོའི་བླ་མ། རེ་བ་ཙ་ལྷ་

[220B] བེ་རི་སྤྲུལ་སྐུ། ཙ་ཡུ་ཨ་ལག་མཛོ་དགེ་རི་ཁྲོད་པ་མཁས་གྲུབ་བསྟན་འཛིན། འགྱང་རོ་དབོན་ཆུང་བླ་མ། ཨ་ཁྱུད་སྐུ་སྐྱེ། མཁན་ཆེན་དྲུང་ཡིག་བྲག་དཀར་སྤྲུལ་
སྐུ་སོགས་ཕྱོགས་རིས་མེད་ནས་དོན་གཉེར་ཅན་མང་དུ་འདུས་པ་བཅས་བླ་གྲྭ་སུམ་སྟོང་དང། ཁྱོན་སེར་སྐྱ་ལྔ་སྟོང་བརྒལ་བ་ལ་གཉིས་པའི་དམར་ཕྱོགས་ཀྱི་རྒྱལ་བ་དང་པོ་ནས་གསུམ་པའི་དམར་ཕྱོགས་ཀྱི་རྒྱལ་བ་དང་
པོའི་བར་དུ་ཉིན་རེ་བཞིན་ཆོས་ཐུན་གཉིས་རེ་བྱས་ཏེ་རྫོགས་པར་གནང། དེ་ཡང་དང་པོ་གཤེད་དམར་དང་སྦྲགས་ནས་བླ་མེད་ཀྱི་སྟ་གོན་གནང་ཞིང་ཚོགས་པ་ཆེས་པས་གཤེད་དམར་གྱི་དབང་ལ་མེ་ཏོག་འདོར་བ་སོགས་
ཀྱིས་འགྱངས་ཏེ་དངོས་གཞི་ཆོས་ཐུན་གཉིས་ཀྱི་ཁོངས་སུ་རྫོགས། བླ་མེད་ཀྱི་དབང་ཐམས་ཅད་ཀྱི་སྐབས་མནའ་ཆུ། ཆུ་དབང། ཅོད་པན། རྡོ་རྗེ། དྲིལ་བུ། སློབ་དཔོན་གྱི་རྡོར་དྲིལ་ཟུང། གསང་རྫས་གཉིས་པ་
རྣམས་ཐམས་ཅད་ལ་ཆག་མེད་དུ་བྲིམ། ཐོག་མའི་བདེ་མཆོག་ལ་བརྟུལ་ཞུགས་གསུམ་ཀ་དང། དེ་ཕྱི་ཉིན་གྱི་བདེ་མཆོག་ཡབ་བཀའ་དང་ཡུམ་བཀའ་མ་ཧཱ་མ་ཡ་རྣམས་ལ་བརྟུལ་ཞུགས་དང་པོས་ཆོག་པར་མཛད་
རྒྱལ་བ་རྒྱ་མཚོའི་དབང་གི་སྐབས་སུ་སློབ་མའི་གཙོ་བོ་ཁྲུས་སྟེགས་ལ་བཀོད་དེ་སློབ་དཔོན་གྱི་དབང་གི་ཚེ་གདུགས་དང་རྒྱལ་མཚན་སོགས་གཞུང་གི་བཤད་པ་བཞིན་དུ་བསྟར་ཞིང་དབང་བཞི་པའི་དག་པ་བརྗོད་ཟིན་ནས་

[221A]༄༅། །རོལ་མོའི་སྒྲ་སྐད་སྣ་ཚོགས་པ་བཅས་རྡོ་རྗེ་སློབ་དཔོན་གྱིས་སྣ་དྲངས་ཏེ། འདུ་ཁང་གི་སྟེགས་འགྲམ་ནས་དཀྱིལ་འཁོར་ལ་སྐོར་བ་ལན་གསུམ་བྱས་པའི་མཐར་སློབ་མ་ལྷ་ལ་འབུལ་བ་
སོགས་ཕྱག་ལེན་ཕྲ་ཞིང་ཞིབ་པ་དམ་པའི་ཕྱག་བཞེས་ཅུང་ཟད་ཀྱང་མ་ཉམས་པ་དང། རྒྱུད་སྡེ་སོ་སོའི་སྐབས་སུ་རང་རང་གི་ལམ་མཚན་བཅས་མཚན་མེད་ཀྱི་རྣལ་འབྱོར་རིམ་གཉིས་ཡན་ལག་དང་བཅས་པའི་རྒྱུད་དོན་
མ་ལུས་པ་ལམ་གྱི་རིམ་པར་བསྒྲིགས་ཏེ་དབང་གི་ཁོག་ནས་དྲངས་པའི་གསུང་བཤད་མཐའ་ཆོད་པ་དང་རང་རང་གི་ཐུན་མོང་མ་ཡིན་པའི་སྒོས་ཆོས་རྩལ་དུ་ཐོན་པ་སོགས་གནང་སྟེ་སྐལ་ལྡན་གྱི་གདུལ་བྱ་བགྲང་ལས་འདས་པའི་
བློ་གྲོས་དང་དད་པའི་འདབ་བརྒྱ་བྱིན་རླབས་ཉིན་མོའི་ཟེར་གྱིས་ཡོངས་སུ་ཕྱེ་སྟེ། ཐེག་མཆོག་ཆོས་ཀྱི་སྦྲང་རྩིའི་དུས་སྟོན་མཆོག་ཏུ་དར་བས་དགའ་བའི་རྐང་དྲུག་གི་གླུ་དབྱངས་ཀྱིས་ཀུན་ཏུ་ཁྱབ་པར་གྱུར་ཏོ། །རྗེས་ཆགས་
བདེ་བ་མཆོག་གི་ཆུ་གཏེར་ཆེ། །འོད་གསལ་རྟ་གདོང་མེ་ཡིས་ཁོལ་བ་ནི། །དཀྱིལ་འཁོར་རྒྱ་མཚོའི་རླབས་ཕྲེང་སྤྲོ་ན་ཡང། །གསང་ཆེན་རྒྱུད་སྡེའི་ཀླུང་བཞི་གཅིག་ཏུ་སྡུད། །སྒྲིབ་པའི་ཚོགས་ཀུན་གཞར་ཡང་མི་
གནས་རྣམ་དག་ཐུགས་ཀྱི་ཟླ་ཤེལ་ཁམས། །སྐལ་ལྡན་གདུལ་བྱའི་ཚོན་བརྒྱར་འགྲོག་པའི་རང་རང་བློ་དང་སྐལ་བ་བཞིན། །དཀྱིལ་འཁོར་འཁོར་ལོ་བྱེ་བར་སྣང་བའི་ཡ་མཚན་གར་གྱི་རི་མོ་ནི། །གཡོ་བ་མེད་བཞིན་

[221B] །རྒྱུད་སྡེ་རྒྱ་མཚོའི་ཀློང་ནས་རྣམ་གྲོལ་གྱི། །ནོར་བུ་ལེན་པར་འདོད་པའི་དོན་མཐུན་རྣམས། །བྱིན་རླབས་པ་དན་དཀར་པོས་མཛེས་པ་ཡི། །སྨིན་བྱེད་དབང་གི་གྲུ་
གཟིངས་འདིར་ཞུགས་ཤིག་ཐམས་ཅད་རྣལ་འབྱོར་འབྱོར་བས་རྩེན་པ་ཡིས། །རབ་འབྱམས་དཀྱིལ་འཁོར་འཁོར་ལོའི་དགའ་ཚལ་དུ། །ལུས་དང་ངག་ཡིད་ཉེས་པའི་ཕྲ་མེན་མ། །བྱིན་རླབས་རྣོ་ངར་མཚོན་གྱིས་
བསད་པ་ན། །དབང་ཆོག་དྲི་བྲལ་ལང་ཚོ་དར་བ་མོ། །བདུད་རྩིས་རབ་མྱོས་མགྲིན་པའི་གླུ་དབྱངས་ལེན། །ཡིད་ནི་དགའ་བདེའི་འོད་ཀྱིས་ཁྱབ་པ་དེ། །གཞོན་ནུ་རིགས་ཀུན་བདག་པོའི་མགུལ་བར་འཁྱུད། །ཅེས་བྱ་
པའང་བར་སྐབས་ཀྱི་ཚིགས་སུ་བཅད་པའོ། །དེ་ནས་རྒྱུད་པ་གྲྭ་ཚང་གིས་སྔར་ནས་གསོལ་བ་བཏབ་པ་དང། གྲོ་ཚང་སྤྲུལ་པའི་སྐུས་མཚམས་སྦྱར་བར་བརྟེན། གསུམ་པའི་བཅུ་བདུན་གྱི་ཉིན་ཚོགས་མང་ལ་ལཱུ་ཨི་པའི་ལུགས་
ཀྱི་འཁོར་ལོ་སྡོམ་པའི་དབང་ཆེན་སྟ་གོན་དང་བཅས་པ་སྩལ། ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་ནས་ཞུས་ངོར་ཁོང་དང་ཁྲི་ཆེན་ནམ་མཁའ་བཟང་གི་སྤྲུལ་པའི་སྐུ། ཁྲི་ཟུར་བསོད་ནམས་དབང་རྒྱལ། སྤྲུལ་སྐུ་
དཀོན་མཆོག་རྒྱལ་མཚན་སོགས་ཉུང་བསྡུས་ལ་བཀའ་གདམས་གླེགས་བམ་རིན་པོ་ཆེའི་ལྗགས་ལུང་གནང། དེའི་ཚེ་དགོན་པ་འདི་བཀའ་གདམས་ཀྱི་དགོན་པ་ཡིན་པས་སླར་ཚོགས་མང་ལ་ཡང་གླེགས་བམ་གྱི་ལུང་ཞིག་བྱེད་

[222A]༄༅། །རྒྱུ་བྱུང་ན་ལེགས་ཞེས་གསུངས་པ་ནི་དགོངས་གཞི་ཁྱད་པར་ཅན་ཞིག་ཡོད་པར་ངེས། དེ་ནས་བཞི་པའི་ཚེས་ལ་ཧན་སྟག་ལུང་གི་འདུ་ཁང་རབ་གནས་སུ་གདན་དྲངས་པར་ཕེབས་པའི་ལམ་
ནས་རྒྱ་བོད་ཀྱི་སྡེ་དགོན་སོ་སོས་ཐབ་བསུ་སོགས་ཀྱིས་བསྙེན་བཀུར་ཡང་དག་ཞུས། ཧན་སྒར་བས་གདན་དྲངས་ཏེ་དངོས་འབུལ་བསྟར་ཞིང། དེ་ནས་ཉན་ཚ་ཚང་དང་སྟག་ལུང་གི་ནང་སོ། དགོན་པའི་ཝས་སྣེ་སོགས་
ཀྱིས་ཆིབས་བསུ་དང་གྲྭ་མང་གིས་སེར་སྦྲེང་བཅས་སྟག་ལུང་དགོན་པར་ཕེབས་ཏེ་ཤུར་མོ་དཔོན་པོའི་ནང་དུ་བཞུགས། ཕྱི་ཉིན་ས་ག་ཟླ་བའི་བཅོ་ལྔའི་དུས་ཆེན་དང་འགྲིགས་པའི་གསོ་སྦྱོང་ལ་སོ་ཐར་གྱི་མདོ་གསུངས་ཤིང་
སྨོན་ལམ་གྱི་ཚོགས་དབུ་གནང། སྟག་ལུང་ནང་སོ་དཀོན་མཆོག་འཕྲིན་ལས་སོགས་བསྙེན་རྫོགས་བཅོ་ལྔ་དང་རབ་བྱུང་བཅུ་ཕྲག་གཅིག་གསར་དུ་བསྒྲུབས། ཉི་མ་གསུམ་གྱི་རིང་ལ་སྟག་ལུང་གི་འདུ་ཁང་གསར་
བ་དང་བྱམས་སྐུ་སོགས་ལ་དགེ་ལེགས་ཆར་འབེབས་ཀྱི་སྟེང་ནས་རབ་གནས་རྒྱས་པར་མཛད་དེ་ལྷ་ལ་དབང་བསྐུར་བ་དང། རབ་ཏུ་གནས་བྱའི་ལྷ་རྣམས་ཚིམ་པར་བྱེད་པའི་རྒྱས་པའི་སྦྱིན་སྲེག་ལྷག་ཆང་ཀྱི་ཉེས་
བ་བསྐང་ཕྱིར་ཞི་བའི་སྦྱིན་སྲེག་སོགས་ཀྱི་ཕྱག་ལེན་མཐའ་དག་ཞིབ་ཐིགས་སུ་གནང། གྲྭ་གྲངས་བདུན་བརྒྱ་སྐོར་ལ་མང་འགྱེད་གྱ་ནོམ་བ་བསྟར་ཞིང་ཕྱོགས་འདུས་ཀྱི་མཇལ་བ་དུ་མ་དང་བཅས་པ་ལ་ལམ་གཙོའི་ལྗགས་

[222B] མཛོ་མོ་མཁར་གྱི་ཁྲི་བ་ཉན་ཚ་ཞབས་དྲུང་གིས་ཞུས་དོར་འོད་དཔག་མེད་ལ་བརྟེན་པའི་འཕོ་ཁྲིད་གནང། རྒྱ་ནག་ཏཱ་མིང་རྒྱལ་པོས་ཕུལ་བའི་བྱམས་ཆེན་ཆོས་རྗེའི་གཟིམས་ཁྲི་དང་གསོལ་ལྕོགས། རྒྱལ་དབང་
བསོད་ནམས་རྒྱ་མཚོའི་སྐུ་ཐང་ཉིད་ཀྱི་ཕྱག་རྗེས་ཅན་སོགས་རྟེན་འགངས་ཆེ་བ་འགའ་ཞིག་ཕུལ་བར་དགྱེས་ཚོར་རྨད་དུ་བྱུང་བ་མཛད། སྟག་ལུང་རི་ཁྲོད། ཨ་མཚོ་དགོན་དང་རི་ཁྲོད་གཉིས། ཀྲང་ཀྱ་ཟི། ཕང་ཟི། སྒ་
ཤོ་རི་ཁྲོད། མགོ་མོག་སྒར་པ། མེ་ཉི་ཀོའུ་རི་ཁྲོད་སོ་སོ་ནས་གདན་དྲངས་པ་རྣམས་ལ་མང་འབྱེད་སྩལ་ཅིང་སོ་སོའི་འདོད་པ་བཞིན་གྱི་ཆོས་བཀའ་ཅི་རིགས་གནང། གཞན་ཡང་བློ་དཔོན་འབྱོར་ལྡན་སོགས་ཀྱིས་བསྙེན་
བཀུར་ཞུ་མི་མང་དུ་བྱུང་བ་སོ་སོའི་རེ་བ་བསྐང། ལྷག་པར་ཨ་མཚོའི་དགོན་དང་སྒྲུབ་སྡེ་གཉིས་སེར་སྐྱ་གྲོས་མཐུན་གྱིས་ཕུལ་བར་བླ་མ་བསྐོ་བཞག་དང་ཆོས་ཀྱི་བསླབ་བྱ་ཞིབ་རྒྱས་གནང། གདན་སར་ཆི་བས་བསྐྱོད་
པའི་ལམ་ནས་ཧོར་ཚང་གི་སྡེ་བ་གོང་འོག་ཐམས་ཅད་ཀྱིས་བསྙེན་བཀུར་གང་འབྱོར་ཞུས། ལྔ་པའི་ཚེ་ལ་ཁོ་བོ་ཅག་ནས་གསོལ་བ་བཏབ་པ་བཞིན་དོན་གཉེར་ཅན་དུ་མ་ལ་བྱང་ས་དང་རྒྱན། བསླབ་བཏུས་དང་སྤྱོད་འཇུག་
སྐྱེས་རབས་དང་ཚོམས་ཏེ་བཀའ་གདམས་གཞུང་དྲུག་དང། དབུ་མ་རིགས་ཚོགས་དྲུག། །བཞི་བརྒྱ་པ་རྣམས་ཀྱི་ལྗགས་ལུང་སྩལ། དགེ་འཕེལ་རི་ཁྲོད་པ་རྣམས་ཀྱིས་ཞུས་ངོར་ཁོང་རྣམས་དང་དགོན་པའི་བླ་མ་སྤྲུལ་སྐུ་དགེ་

[223A]༄༅། །བཤེས་སོགས་ཧྲག་བསྡུས་ལྔ་བརྒྱ་སྐོར་ལ་ཉིན་གསུམ་གྱི་རིང་གྲུབ་ཆེན་དྲིལ་བུ་ལུགས་ཀྱི་བདེ་མཆོག་ཕྱི་དཀྱིལ་ལྷ་ལྔ་དང་ལུས་དཀྱིལ་རེ་གཉིས་ཀྱི་དབང་ཆེན་མ་རྒྱུད་སྤྱིའི་ཁྱད་ཆོས་དང་
སྒོས་སུ་འདི་ཉིད་ཀྱི་ཐུན་མོང་མ་ཡིན་པའི་ཟབ་གནད་ཀྱི་ཁྱད་པར། དབང་སོ་སོའི་སྐབས་ཀྱི་དབང་བརྡ་འཕྲོད་ངེས་པ་སོགས་གསུང་བཤད་ཞིབ་རྒྱས་དང་བཅས་པ་གནང་སྟེ་དོན་དམ་འོད་གསལ་བདེ་བ་ཆེན་པོའི་ཡེ་ཤེས་མངོན་དུ་
འགྱུར་བའི་སྣོད་རུང་དུ་མཛད། ཡང་ཁོ་བོ་ཅག་ནས་ཞུས་ངོར་ཚེ་དཔག་མེད་འཇམ་ལུགས་ལྷ་ལྔ། མི་ཏྲ་ལུགས་ཀྱི་ཚེ་དཔག་མེད་དཀར་པོ། བཀའ་གདམས་ལྷ་བཞི། བ་རི་ལུགས་ཀྱི་རྣམ་འཇོམས་ལྗང་སྔོན། འཇམ་
དབྱངས་སྨྲ་སེང། ཕག་དཀར་ཤེས་རབ་གསལ་བྱེད། ཛམ་བྷ་ལ་དཀར་པོ། བག་ཙེ་ལྕམ་སྲིང་སོགས་ཀྱི་རྗེས་གནང་སྩལ། དྲུག་པའི་ཚེས་ལ་ཧར་ཆེན་ཕྱོགས་ནས་ཐ་བུ་ནང་བསོད་ནམས་དབང་རྒྱལ་དུས་ཆོས་སུ་གྱུར་
པའི་དགེ་སྒྲུབ་ལ་ཐོ་ཡོན་ཙནྟྲ་ཀིརྟི་ངོ་གཡོག་འབྱོར་ཏེ་ཚོགས་དབུས་སུ་གདན་དྲངས་ནས་དངོས་འབུལ་སྤམ་མཐོ་བ་བཏེགས་པར་བསྔོ་སྨོན་གྱིས་མཚམས་སྦྱོར་མཛད། ཁྱི་རྭ་སྐོར་གསུམ་གྱི་འཆམ་གོས་དང་བྱམས་པ་གླིང་
སྐོར་གྱི་གསོ་བ་རྣམས་བཅོས་རྒྱུའི་བཀོད་ཁྱབ་སྩལ། རེ་ཞིག་ཐར་པ་རྩེར་བཅད་རྒྱ་གནང་ཞིང་སྔར་པཎ་ཆེན་ཐམས་ཅད་མཁྱེན་པ་ཕོ་བྲང་དུ་ཆིབས་བསྒྱུར་སྐབས་བསྐུལ་མ་གནང་ཡོད་པ་ལྟར་ཐུན་མཚམས་སུ་རྣམ་འགྲེལ་ཊི་ཀ་

[223B]
འདིའི་དོན་ལམ་གྱི་ཆིངས་དང་སྦྱར་ཏེ་སྤྱིའི་ས་བཅད་ཀྱི་ཁོག་ལེན་ཚུལ་དང་ནང་གསེས་ཀྱི་ཚིག་རེ་རེ་ལ་ཡང་ངོ་མཚར་བའི་བཤད་པར་གནང་ཚུལ་སོ་སོར་བཤད་ན་མཁས་པ་དགའ་བར་བྱེད་པའི་རྣམ་ཐར་རྨད་དུ་བྱུང་བ་ཞིག་ཡོད་ཀྱང་
འདིར་མང་དུ་དོགས་ནས་མ་བཀོད་པས་དཔྱོད་ལྡན་ལེགས་བཤད་ཀྱི་དགའ་སྟོན་འདོད་པ་རྣམས་ཀྱིས་དེར་གཟིགས་པས་ཤེས་པར་ནུས་སོ། །དྲུག་པའི་མར་ངོ་ཀླུ་སྡིངས་ཀྱི་སྐྱེད་ཚལ་ཤིན་ཏུ་ཡངས་པ་ས་ཁོད་སྙོམས་ཤིང་སྤང་
ལྗོང་མེ་ཏོག་སྣ་ཚོགས་པས་བརྒྱན་པ། དབུས་ན་དྭངས་བསིལ་གྱི་ཆུ་མཚོ་ཡོད་ཅིང་ཁོར་ཡུག་ཏུ་ལྗོན་ཤིང་གི་འཕྲེང་བ་དཀྲིགས་པའི་ཕ་རོལ་ནས་རྭ་བས་བསྐོར་བ་སོགས་ཀྱི་བཀོད་པ་ངོ་མཚར་བ་གསར་བསྐྲུན་དུ་བཞུགས་སྒར་
མཛད་ནས་ཉིན་གསུམ་གྱི་རིང་སྐྱོ་སངས་ཀྱི་རྣམ་པས་དུས་སྟོན་རྒྱས་པ་བསྟར། སྔར་ནས་སྐུ་ཁམས་ཅུང་ཟད་མ་སྙོམས་པར་ཡོད་འདུག་ཀྱང་ཐུགས་སྣང་མ་མཛད་པར་བདུན་པའི་ཚེས་ལ་ཅུང་ཞིག་མངོན་མཚན་ཆེར་སོང་བས་
སྐུ་འཁོར་རྣམས་ནས་ཁུར་བླངས་ཀྱིས་ཞབས་བརྟན་རིམ་གྲོར། མགོན་ཆོས་ཀྱི་བསྐང་བ་འབུམ་ཕྲག་དུ་མ་དང། མགོན་པོའི་གཏོར་ཆེན། འབུམ་བརྒྱ་ཚར། སྒྲོལ་དཀར་གྱི་བསྟོད་པ་ས་ཡ། བཀའ་འགྱུར་དག་ཚར་

[224A]༄༅། །ཁ་ཤས། གདུགས་དཀར་ཟློག་ཆེན་དང་སྲོལ་མ་གཡུལ་བཟློག་ཚེ་གཟུངས། རྟ་མགྲིན། རྣམ་འཇོམས། སེང་གདེང་མ། ཁྱུང་ཁྲ་རྣམས་ཀྱི་སྔགས་འགྲོ་གང་ཆེ་སོགས་ཚོགས་
ཆེན་དང། གྲྭ་ཚང་ཕན་ཚུན། ཞབས་བརྟན་པ་ཟུར་དུ་འཚོགས་པ་སོགས་ཀྱིས་ཉིན་མཚན་ཁོར་ཡུག་ཏུ་བསྒྲུབས། ཚོགས་སུ་ཕོག་ཆེན་གཉིས་ཀྱིས་གཙོས་པའི་སྐུ་འགྱོད་དུ་མ་སོགས་བསྙེན་བཀུར་གཟབ་རྒྱས་བསྟར། མཇུག་
ཏུ་རེབ་ཚའི་སྨན་རྒན་ངག་དབང་ནོར་བུ་འབོད་དུ་བཏང་བ་མ་འགྱངས་པར་འབྱོར་ཏེ་དད་གུས་རྩེ་གཅིག་པས་གསོལ་སྨན་དྲངས་ཤིང་ཞབས་བརྟན་སོགས་ཀྱི་སྙན་བསྐུལ་ཞུས་པ་རྣམས་ཀྱང་གསན་དགོངས་ཆེ་བར་མཛད་པས་མཆོག་
གསུམ་ཆོས་སྲུང་རྒྱ་མཚོའི་ནུས་མཐུ་དང། དཔོན་སློབ་རྣམས་ཀྱི་འདུན་པ་རྩེ་གཅིག་པའི་བདེན་སྟོབས་ཀྱིས་མ་འགྱངས་པར་སྙུན་གྱི་དྲི་མ་མཐའ་དག་ལྷག་མེད་དུ་ཞི་ནས་སྐུ་ཁམས་སྟོན་ཟླ་བཞིན་དུ་དྭངས་པར་གྱུར། བརྒྱད་པའི་ཚེས་ལ་
ཚོགས་ཆེན་ཁྲི་རིན་པོ་ཆེ་དཀོན་མཆོག་བདེ་ཆེན་པས་གཙོས་གྲྭ་མང་ནས་ཞབས་བརྟན་ཕུལ་ཏེ་གསོལ་བརྩེ་གཅིག་ཏུ་བཏབ་པར་དོན་སྨིན་གྱི་ཞལ་བཞེས་གནང། དེའི་ཉེར་གཉིས་ལ་གཞུང་ས་རིན་པོ་ཆེ་ནས་བཏང་བའི་དབུ་ཆེན་དབུ་
ཆུང་བཅས་བོད་དང་བལ་བོའི་བཟོ་བོ་མཁས་པ་དྲུག་འབྱོར་པར་སྟོན་མོ་དང་གནང་ཆ་སྤམ་མཐོ་བ་སྩལ། སྐབས་དེར་ཕྱོགས་གཞན་ན་འབྲུམ་ནད་ལྕི་བ་ཞིག་ཡོད་ཚུལ་གསན་ནས་གསོལ་དཔོན་བསྟན་པ་དར་རྒྱས་ལ་བཀའ་ཕེབས་ཏེ་

[224B] ལུས་ལ་ཚེར་མ་ཟུག་པའི་སྡུག་བསྔལ་ཙམ་ཡང་མ་མྱོང་པར་བདེ་བར་གྲོལ་ཏེ་ཐམས་ཅད་ཀྱིས་བླ་མའི་ཐུགས་རྗེར་དེས་པའི་ཡིད་ཆེས་ཀྱི་དད་པ་བརྟན་པོ་ཐོབ། བཅུ་པའི་ཚེས་ནས་བཟུང་
བདུན་གསུམ་གྱི་རིང་བཅད་རྒྱ་གནང་སྟེ་ཟབ་ལམ་རྡོ་རྗེའི་རྣལ་འབྱོར་ལ་རྩེ་གཅིག་ཏུ་གཞོལ་བར་མཛད། དེའི་ཉི་ཤུ་ལྔའི་དགེ་ལྡན་དུས་མཆོད་ཆེན་མོའི་ཉིན་ཁྲི་ཟུར་བསོད་ནམས་དབང་རྒྱལ་སོགས་ཞབས་འབྲང་པ་བཅུ་སྐོར་དང་བཅས་
འཇིགས་བྱེད་བཅུ་གསུམ་མའི་བདག་འཇུག་བཞེས། ཧོར་ཟླ་བཅུ་གཅིག་པའི་ཚེས་གཅིག་གི་ཉིན་གཟའ་སྐར་འཕྲོད་སྦྱོར་ལེགས་པའི་ཐོག་བྱམས་ཆེན་མཐོང་བ་དོན་ལྡན་གསར་བཞེངས་ཀྱི་ལས་མགོ་དངོས་གཞི་ཚུགས་པར་སྟོན་ཆེན་དང་
ལག་དཀར་གྱི་གནང་སྦྱིན་གྱ་ནོམ་པ་མཛད། དེ་སྐབས་གྲུབ་པའི་དབང་ཕྱུག་ཁྲི་ཟུར་བསོད་ནམས་གྲགས་པ་ཚང་ནས་གསེར་དངུལ་གོས་དར་རྟ་ནོར་སོགས་ཀྱི་ཞལ་འདེབས་གཏོས་ཆེ་བ་ཕུལ། ཁོང་གིས་འགའ་ཞིག་ལ་གསུང་འཕྲོས་ཀྱི་
ཚེ་ངེད་སྔོན་དཀར་པོ་གཤོང་དུ་ཡོད་སྐབས་རྨི་ལམ་དུ་ངེད་རང་དང་བཅས་མི་མང་པོ་ཞིག་སྐུ་ཕྱོགས་རིན་པོ་ཆེས་ཁྲིད་དེ་དགའ་ལྡན་དུ་འགྲོ་རྒྱུ་ཡིན་ཟེར་ནམ་མཁའ་ལ་འཕུར་ནས་འགྲོ་པའི་རྨི་ལམ་ཞིག་བྱུང། ད་རེས་བྱམས་ཆེན་བཞེངས་
རྒྱུའི་ཞལ་འདེབས་ཡང་དང་པོ་ང་རང་གིས་འབུལ་རྒྱུ་བྱུང་བས་ཤིན་ཏུ་ལེགས་པ་འདྲ་གསུངས་ཤིང། དེའི་ཕྱི་ལོ་ཁོང་སྐུ་འདས་སོང་བས་རྨི་ལམ་དེ་དོན་ལ་གནས་པ་གོར་མ་ཆག་གོ་དེས་མཚོན་སྐྱབས་མགོན་ཉིད་ནས་བྱམས་ཆེན་

[225A]༄༅། །གསར་བཞེངས་ཀྱི་ཟངས་སོགས་སྒྲུབ་མི་དང་ཆ་རྐྱེན་གྱི་འབུལ་སྡུད་པ་ཕྱོགས་མཐའ་དག་ཏུ་གཏོང་བར་མཛད་པ་རྣམས་ལ་ཡང་ཆེ་ཆུང་ལ་ལྟོས་པ་མེད་པས་འབྲེལ་རེ་ཨེ་ཞོག་ལྟོས་གསུངས་པ་ལ་
དཔག་ན་གདུལ་བྱ་དེ་རྣམས་ལེགས་པའི་ལམ་དུ་དཀྲི་པའི་གཞན་ཕན་གྱི་དགོངས་པ་ཁོ་ནར་ངེས་སོ། བཅུ་གཅིག་པའི་ཚེས་ལ་ཨམ་བན་ནས་རི་བོ་དགེ་ལྡན་པའི་བསྟན་དོན་ལ་རྒྱའི་ཕྱིར་དུ་འཇམ་དབྱངས་གོང་མས་གསེར་ཡིག་ཅིག་
བབས་ཡོད་པར་གསན་ཆེད་བྱ་ཁྱུང་དུ་ཕེབས་དགོས་ཚུལ་ཞུས་པ་བཞིན་ཆིབས་བསྐྱོད། དེ་སྐབས་བྱ་ཁྱུད་གི་མཁན་སར་བཞུགས་པ་བསྟན་པའི་གསལ་བྱེད་ཆེན་པོ་ཐུའུ་བཀྭན་སྤྲུལ་པའི་སྐུ་རིན་པོ་ཆེའི་ཞལ་སྔ་ནས་ཀྱིས་གཙོ་
མཛད་ཆིབས་བསུ་མང་དུ་འབྱོར་ཅིང་དགེ་འདུན་མང་ནས་སེར་སྦྲེང་ཞུས་ཏེ་བྱ་ཁྱུང་དགོན་པར་ཕེབས། རྗེ་ཉིད་དང་ཐུའུ་བཀྭན་སྤྲུལ་པའི་སྐུ་རིན་པོ་ཆེ། བསྟན་པའི་གསལ་བྱེད་ལ་མོ་ཞབས་དྲུང་དཀར་པོ། གཞན་ཡང་
ཨམ་བན་གྱིས་ཡི་གེ་བཏང་ནས་བོས་པའི་བླ་མ་ཆ་ཆུང་མང་ཙམ་ཚོགས་པའི་དབུས་སུ་གསེར་ཡིག་བསྒྲགས་པའི་བརྗོད་དོན་ལ། བོད་ཀྱི་གྲུབ་མཐའ་སོ་སོའི་ཆོས་ལུགས་ཐམས་ཅད་ཤཱཀྱ་ཐུབ་པའི་རྗེས་འབྲང་ཡིན་འདུག་ནའང་
འགའ་ཞིག་ལ་བསྲེ་བསླད་དང་ནོར་འཁྲུལ་གྱི་སྐྱོན་བྱུང་བ་འདུག་ཞྭ་སེར་གྱི་གྲུབ་མཐའ་འདི་མདོ་སྔགས་གང་ལའང་སྐྱོན་ཅུང་ཟད་ཀྱང་མེད་པའི་སངས་རྒྱས་ཀྱི་བསྟན་པའི་སྙིང་པོ་གཙང་མ་ཡིན་པར་འདུག་པས། ཐམས་

[225B] ལན་དུ་འཇམ་དབྱངས་གོང་མ་བདག་པོ་ཆེན་
པོ་ནས་སྤྱིར་ས་སྟེང་གི་བསྟན་འགྲོ་ཐམས་ཅད་ལ་བརྩེ་གཟིགས་ཀྱི་བཀའ་དྲིན་ཆེ། ལྷག་པར་རྒྱལ་བ་ཡབ་སྲས་གཉིས་ལ་བཀུར་གཟོས་ཆེ་བར་མཛད་པ་ནི་ཞྭ་སེར་གྱི་བསྟན་པ་བསྟན་འཛིན་དང་བཅས་པ་ཐམས་ཅད་ཀྱི་དབུ་
འཕང་བསྟོད་པ་ཡིན་པས་འདི་ངེད་ཅག་ཐམས་ཅད་ལ་བཀའ་དྲིན་གཞལ་དུ་མ་མཆིས་པ་ལགས་ཤིང། ད་ལན་ཡང་རྒྱལ་བ་གཉིས་པའི་རིང་ལུགས་དྲི་མེད་པ་འདི་ལ་བསྔགས་བརྗོད་དང་གཞན་གྱིས་བསྲེ་བསླད་བྱས་མི་ཆོགས་
པའི་བཀའ་ལུང་ཕེབས་པ་ཐུགས་རྗེ་ཆེ་ཞེས་བསྟན་སྲིད་སྤྱིའི་བབས་དང་འབྲེལ་ཞིང་སྐབས་དོན་ལ་རྩལ་ཐོན་པའི་བཀའ་ལན་ཉུང་བསྡུས་ཤིང་རྗེ་ཉིད་ནས་ཞུས། ལོ་སྔ་མ་ཞིག་ནས་བཟུང་ལྕང་སྐྱ་རྡོ་རྗེ་འཆང་ཞིང་གཞན་དུ་
དགོངས་པ་གཏད་པའི་དབང་གིས་གཞན་ཕྱོགས་པ་རྣམས་ཁ་རྒྱལ་ཞིང། རང་ཕྱོགས་པ་གཏད་སོ་མེད་པས་ཅོལ་ཆུང་འགའ་ཞིག་གིས་ཀྱང་མི་འོས་པའི་བྱ་བ་མང་དུ་བརྩམས་པར། ཐུགས་མ་རངས་པའི་ཚུལ་གྱིས་འདི་ཚོས་
ཅི་འདྲ་བསམ་ཡོད་མི་ཤེས་འདུག་ཏེ་འདོད་འདོད་རང་བྱེད་རྒྱུ་ཨེ་ཡོང་མི་ཤེས་ལས་སླ་གསུངས་པ་སོགས། མཐུ་སྟོབས་ནུས་པའི་གདེང་ཚད་དང་ལྡན་པའི་བཀའ་ཡང་ཡང་ཕེབས་དོན་བཞིན་རྗེ་ཉིད་ཀྱི་ཐུགས་རྗེ་དང་ཆོས་སྲུང་རྒྱ་མཚོའི་

[226A]༄༅། །ཚོགས་ཀྱིས་འཕྲིན་ལས་བཀའ་བཞིན་དུ་བསྒྲུབས་པའི་ནུས་པ་མངོན་དུ་གྱུར་པ་འདི་ལ་བརྟེན་ནས་ཕ་རོལ་པོ་རྣམས་ཀྱིས་བྱ་བྱེད་མང་པོའི་དམ་བཅའ་མཐའ་དག་བྱེ་མའི་འཆིང་བུ་བཞིན་དུ་ཞིག་
པར་གྱུར་ཏོ། །ལ་མོ་ཞབས་དྲུང་རིན་པོ་ཆེ་དང་ཨམ་བན་རྣམ་གཉིས་སོ་སོ་ནས་ཚུར་ཡང་ཕེབས་ཏེ་གསུང་འཕྲོས་རྒྱུན་རིང་མཛད། དེ་ནས་ལྕང་སྐྱེ་ཐམས་ཅད་མཁྱེན་པའི་སྤྲུལ་པའི་སྐུ་ཆུ་བཟང་དགོན་པར་བཞུགས་པ་ལ་མཇལ་
འཕྲད་ཀྱི་ཆེད་དེ་ཕྱོགས་སུ་ཕྱག་བཏེགས། ཀྱོ་ཀྱའི་གཟིམས་ཁང་དུ་ཐུའུ་བཀྭན་རིན་པོ་ཆེ་ཕེབས་པ་དང་ལྷན་དུ་བཞུགས་ནས་ལུགས་གཉིས་ཀྱི་གསུང་གླེང་ཞིབ་ཏུ་གནང། ལམ་སྐབས་ཧ་ཅང་མི་བདེ་བའི་དབང་གིས་ཕེབས་བྱམས་
མ་ཁྱེར་བར་ཐུའུ་བཀྭན་རིན་པོ་ཆེ་ནས་ད་ལྟ་གྲང་ངད་ཆེ་བས་སྐུ་འོ་བརྒྱལ་བར་འདུག་གསུངས་ཏེ་དགོན་ལུང་ནས་ཕེབས་བྱམས་ལེན་དུ་བཅུག་སྟེ་ཕུལ། བཅོ་ལྔའི་ཉིན་བསུ་བ་སེར་སྦྲེང་དང་བཅས་ཆུ་བཟང་བླ་བྲང་ཆེན་མོར་ཕྱག་
ཕབ༑ མདོ་སྨད་བསྟན་པའི་གསལ་བྱེད་དམ་པ་ཆུ་བཟང་སྤྲུལ་པའི་སྐུ་རིན་པོ་ཆེའི་ཞལ་སྔ་ནས་ཕེབས་ཏེ་གསུང་གླེང་ཞིབ་རྒྱས་མཛད། ད་ལཱེ་ཧུ་ཐོག་ཐུ་སོགས་བླ་མ་སྐུ་སྐྱེ་དང་དགེ་བའི་བཤེས་གཉེན་དུ་མ་མཇལ་བར་ཕེབས་པ་སོ་
སོའི་ཁམས་དང་འཚམ་པའི་ལུགས་གཉིས་ཀྱི་བཀའ་མཆིད་གནང། ཕྱི་ཉིན་ཆུ་བཟང་རིན་པོ་ཆེའི་མདུན་དུ་ཕར་ཕེབས་ཏེ་འབེལ་གཏམ་ཞིབ་རྒྱས་དང། རང་གི་རིགས་ཀྱི་ཅོད་པཎ་དམ་པ་འཇམ་མགོན་བསྟན་པའི་སྲོག་

[226B] སྤྲུལ་པའི་སྐུ་རིན་པོ་ཆེ་ནས་ཀྱང་སྐུ་
འཕྲེང་དུ་མར་འབྲེལ་བའི་བག་ཆགས་ཀྱིས་དགྱེས་ཉམས་ཤིན་ཏུ་ཆེ་བ་མཛད། གསེར་ཁོག་ནས་ཞྭ་ལུ་བ་ཚང་གིས་དབུ་མཛད་བླ་གྲྭ་མང་དུ་མཇལ་བར་ཕེབས་པ་རྣམས་ལ་དགྱེས་གཟིགས་དང་འདོད་ཆོས་ཅི་རིགས་པ་གནང། ཆུ་བཟང་
དགོན་པའི་བླ་མ་ལས་སྣེ་སོགས་ཀྱིས་ཕེབས་སྐྱེལ་དང་བཅས་ཆིབས་བསྒྱུར་བར་ཆུ་བཟང་བླ་བྲང་ནས་ཇ་ཐབ་ཞུས། དེ་ནས་དགོན་ལུང་གི་ཁྲི་བ་ཝང་ཞབས་དྲུང་རིན་པོ་ཆེ། རྒྱུད་པ་བླ་མ་ལྷ་རམ་པ། བདེ་དགུ་ཞབས་དྲུང། ཐུའུ་
བཀྭན་སྐུ་ཚབ་ལོ་ཀར་ཆོས་རྗེ་དཀའ་བཅུ་སོགས་ཆིབས་བསུ་རིམ་པར་འབྱོར། དཔའ་རིན་ཐང་ནས་དགོན་ལུང་སྤྱི་སོས་ཇ་ཐབ་ཞུས། དེ་ནས་ཐུའུ་བཀྭན་རིན་པོ་ཆེ་ཡང་ཆིབས་བསུར་ཕེབས་ཏེ་ཡབ་སྲས་ཞལ་འཛོམ་ཞིང་དགེ་
འདུན་ཉིས་སྟོང་ལྷག་པའི་སེར་སྦྲེང་དང་བཅས་དགོན་ལུང་དུ་ཕེབས་ནས་ཐུའུ་བཀྭན་བླ་བྲང་བཀྲ་ཤིས་འོད་འབར་དུ་བཞུགས་གནས་མཛད། གྲྭ་མང་ལ་མཇལ་ཁ་གནང་ཞིང་ཐུའུ་བཀྭན་རིན་པོ་ཆེ་དང་ཝང་ཞབས་དྲུང་སོགས་ཉུང་
བསྡུས་ལ་མིད་ལའི་རྣམ་ཐར་དང་མགུར་འབུམ་ལམ་རིམ་མྱུར་ལམ་སོགས་ཀྱི་ཀླག་ལུང་སྩལ། རྒྱུད་པ་གྲྭ་ཚང་ནས་ཞུས་དོར་གསན་མཁན་སྔ་མ་རྣམས་དང་རྒྱུད་གྲྭ་ཡོངས་རྫོགས་གཞན་དོན་གཉེར་ཅན་དུ་མ་བཅས་ལྔ་བརྒྱ་སྐོར་

[227A]༄༅། །ལ་འཇིགས་བྱེད་བཅུ་གསུམ་མའི་དབང་བཞི་ཡོངས་རྫོགས། དོན་གཉེར་ཅན་དགུ་བརྒྱ་སྐོར་ལ་ཀུན་རིག་གི་དབང་ཆེན་སོགས་ཆོས་བཀའ་དུམ་བཀའ་དྲིན་བསྐྱངས། རྗེ་ཉིད་ཀྱིས་ཐེབས་
བསྩལ་པའི་སྟེང་ནས་རྒྱུད་པའི་གྲྭ་ཁང་གསར་རྒྱག་གི་ལས་མཇུག་རྫོགས་པར་གྲུབ་པའི་དགའ་སྟོན་ཕུལ་བའི་ཐོག་གྲྭ་ཚང་ཡོངས་རྫོགས་ལ་བདེ་མཆོག་རྩ་རྒྱུད་ལེའུ་དང་པོའི་ལྗགས་ལུང་སྩལ། ཉིན་གསུམ་གྱི་རིང་སུམ་བྷ་
མཁན་རིན་པོ་ཆེའི་སྐུ་གདུང་གི་མཆོད་རྟེན་ལ་བཀྲ་ཤིས་སྙེ་མའི་སྒོ་ནས་སྤྱན་དབྱེ་བའི་ཆོ་ག་རྒྱས་པར་མཛད། རབ་སྟོན་དང་དངོས་འབུལ་གཟབ་རྒྱས་ཞུས་ཤིང་སུམ་བྷ་དཀའ་བཅུ་ལ་ཆོས་རྗེའི་ཆོ་ལོ་གནང། ཕན་ཚུན་
གྱི་ནང་ཆེན་སོ་སོས་གདན་དྲངས་ཏེ་བསྙེན་བཀུར་ཞུས་པར་འདོད་ཆོས་ཅི་རིགས་སྩལ། བཅུ་གཉིས་པའི་ཚེས་གཅིག་ལ་རྗེ་ཉིད་ཚོགས་དབུས་སུ་གདན་དྲངས་ཏེ་ལྕང་སྐྱ་བླ་བྲང། ཐུའུ་བཀྭན་བླ་བྲང། ཆུ་བཟང་བླ་བྲང་
སུམ་བྷ་བླ་བྲང། ཝང་བླ་བྲང་སོགས་ནང་ཆེན་ཁག་དང་དགོན་ལུང་སྦྱི་སོ་ནས་དངོས་འབུལ་གྱ་ནོམ་པ་བཏེགས་ཏེ་ཞབས་བརྟན་ཕུལ། ཐུའུ་བཀྭན་རིན་པོ་ཆེ་ནས་གསོལ་སྟོན་དང་བྱམས་ཆེན་གསར་བཞེངས་ཀྱི་ཐེབས་སུ་གསེར་
དངུལ་སོགས་ཀྱི་བདོག་པ་ཤིན་ཏུ་རྒྱ་ཆེ་བ་བསྟར། ཐུའུ་བཀྭན་ཕྱག་མཛོད་དང། བདེ་དགུ་དབོན་པོ། ཝང་ཞབས་དྲུང་གི་ཕྱག་མཛོད་གསུམ་ལ་ཡང་ཆོས་རྗེའི་ཆོ་ལོ་གནང། ཐུའུ་བཀྭན་རིན་པོ་ཆེའི་གསར་འདེབས་ཀྱི་དགོན་པ་ཐར་

[227B] ཁོང་གིས་གཙོ་མཛད་ཉན་མཁན་སྟོང་ཕྲག་ལྷག་ལ་ཐུགས་རྗེ་ཆེན་པོའི་དབང། བསྒྲུབ་བྱ་བདུན་ཅུ་སྐོར་ལ་ཚིགས་སྔ་ཕྱིའི་
སྡོམ་པ་སོགས་ཆོས་ཀྱི་བཀའ་དྲིན་ཡང་དག་པར་སྩལ། དེ་ནས་བཀྲ་ཤིས་ཆོས་གླིང་དུ་ཕེབས་ཏེ་ལྗགས་ལུང་འགའ་ཞིག་གནང། རིམ་གྱིས་ཕྱག་བཏེགས་པར་གྲོ་ཚང་སྤྲུལ་སྐུ་དང། ཀ་རིང་སྤྲུལ་སྐུ་གཉིས་བསུ་བར་འབྱོར་ཏེ་ཕེབས་པའི་
ལམ་ནས་གྲོ་ཚང་རྡོ་རྗེ་འཆང་གི་ལྷ་ཁང་སོགས་ལ་རྟེན་མཇལ་ཞིབ་ཏུ་མཛད། གྲོ་ཚང་སྤྲུལ་སྐུ་ནས་གོའུ་ཏམ་སྡེའི་ལྷ་ཁང་ལ་ཞིག་གསོས་གནང་ཡོད་པར་ཕྱག་ནས་འཐོར། སེར་སྦྲེང་དང་བཅས་གྲོ་ཚང་དགོན་དུ་ཕེབས་པར་གྲོ་ཚང་དང་ཀ་
རིང་སྤྲུལ་སྐུ་གཉིས་ནས་ཤངས་ལེན་གཟབ་རྒྱས་ཞུས། ཁོང་རྣམ་གཉིས་ཀྱིས་གཙོས་ལྔ་བརྒྱ་སྐོར་ལ་ཀུན་རིག་གི་དབང་ཆེན་སྩལ། གོང་བ་ཚང་ནས་ཀྱང་བསྙེན་བཀུར་ཡང་དག་ཞུས། དེ་ནས་ཕེབས་པའི་ལམ་དུ་ཙོང་ཐར་རི་ཁྲོད། བྲག་ལུང་
དགོན། ཉི་མ་ལུང་སོགས་ཀྱིས་གདན་འདྲེན་ཞུས་ཤིང་གཞན་ཡང་འབྱོར་ལྡན་དུ་མས་བསྙེན་བཀུར་ཡང་དག་བསྒྲུབས། དགུང་ལོ་རེ་གཉིས་པ་ས་མོ་བྱའི་ལོ་གསར་གྱི་དགའ་སྟོན་ལམ་སྐབས་སུ་མཛད་དེ། ཚེས་བཞི་ལ་ཁྲི་ཆེན་ནམ་
མཁའ་བཟང་གི་སྤྲུལ་པའི་སྐུ། གྲྭ་ཚང་ཕན་ཚུན་གྱི་བླ་མ་གདན་ཟུར་ཁོ་བོ་ཅག་སོགས་རྟ་པ་སུམ་བརྒྱ་སྐོར་གྱིས་ཕེབས་བསུ་ཞུས་ཏེ་གདན་ས་ཆེན་པོར་ཕྱག་ཕེབས། གསུང་ཆོས་སོགས་ལ་རྒྱུན་པར་ཕེབས་ཤིང་གོང་མ་ཆེན་པོ་ནས་

[228A]༄༅། །གནང་བའི་གསེར་ཡིག་བསྒྲགས་ཏེ། འཇམ་མགོན་བླ་མའི་བསྟན་པ་འདི་ལ་སུས་ཀྱང་ལོག་སྒྲུབ་བྱས་མི་ཆོགས་ཚུལ་གྱི་ཚོགས་གཏམ་དང་གསུང་རུས་པ་ཅན་མང་དུ་གནང། སྨོན་ལམ་
འདོན་ཆའི་སྐོར་སོགས་རྗེ་རིན་པོ་ཆེའི་ཕྱག་བཞེས་ཇི་ལྟ་བ་བཞིན་བྱེད་དགོས་ལ། རང་རེའི་དགོན་འདིར་ད་སྐབས་ཕྱོགས་གཞན་ལ་ལྟོས་ན་ཕྱག་ལེན་ངོས་གཙང་ཡང་ད་དུང་ཆ་ཚང་ངེས་ཤིག་མི་འདུག་གསུངས་ནས་ངོ་མཚར་བའི་
མཆོད་པ་བཅོ་བརྒྱད་དང་མཆོད་པ་ཉེར་གཅིག་ཕྱོགས་སོ་སོའི་ཕྱོགས་སྐྱོང་གི་འཕྱར་དར་འཛུགས་རྒྱུ་དང། དེར་སྔགས་གྲྭ་རེས་མོས་ཀྱིས་ཕྱོགས་གཏོར་གཏོང་དགོས་པ་སོགས་གང་ཅིར་དག་ཐེར་ཞིབ་ཏུ་མཛད། བར་སྐབས་
རྣམས་སུ་དར་ཧན་པེའི་ལིའི་ཤོག་ནང་སོ་འཇིགས་མེད་རིན་ཆེན་སོགས་བསྒྲུབ་བྱ་བརྒྱ་སྐོར་ལ་བསྙེན་རྫོགས་ཀྱི་སྡོམ་པ་གནང་ཞིང། དགེ་ཚུལ་ཡང་ཁ་ཡར་བསྒྲུབས། དུར་བདེ་ཝང་གི་ཤོག་སྦྱིན་བདག་ཚེ་རིང་དཔལ་གྱིས་ཞུས་
ངོར་འཇིགས་བྱེད་དཔའ་པོ་གཅིག་པའི་དབང་དང་ཁྱུད་ནག་གི་རྗེས་གནང། དྭགས་པོ་ནོ་མིན་ཧན་གྱི་མཚམས་ཞུས་པ་རྣམས་ལ་མགོན་པོ་ཕྱག་དྲུག་པ་དང། ཐུགས་རྗེ་ཆེན་པོའི་རྗེས་གནང། རྒྱ་མཁར་དགོན་པའི་ཁྲི་བ་རྡོ་རམ་པ་
ནམ་མཁའ་ལྷུན་གྲུབ་ལ་གུར་གྱི་རྗེས་གནང་སོགས་སོ་སོའི་མོས་པ་བཞིན་ཏུ་ཆོས་བཀའ་ཅི་རིགས་གནང། བཅོ་ལྔའི་ཉིན་ལོ་དེའི་སྨོན་ལམ་གྱི་སྦྱིན་བདག་ཧར་ཆེན་ནང་སོ་ཡི་དམ་སྐྱབས་ཀྱིས་ཚོགས་དབུས་སུ་གདན་དྲངས་ཏེ་དངོས་

[228B] མར་ངོའི་ཆ་ལ་བཅད་རྒྱ་གནང་སྟེ་ཐུགས་དམ་གཙོར་འདོན་དང་ཐུན་པར་རྣམས་སུ་ཨུ་ཅུ་མུ་ཆིན་པེའི་ལིའི་ཤོག་རབ་འབྱམས་པ་ཀུན་དགའ་ལ་འཇིགས་བྱེད་བསྐྱེད་རྫོགས་གཉིས་ཀྱི་
ཁྲིད་ལུང་སྩལ། གཡེར་གཤོང་སྦྲུལ་པའི་སྐུར་ཚོགས་ཆེན་གྱི་ཁྲིའི་བཀའ་བསྒྱུར་ཀྱང་དགོངས་པ་ནན་གྱིས་ཞུས་པས་ཁྲོལ་ཆ་གནང་སྟེ། ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་རིན་པོ་ཆེ་ཁྲིར་བསྐོ་བཞག་མཛད། གཉིས་པའི་
ཚེས་ལ་ཆས་པ་ཆོས་རྗེ་བློ་བཟང་ཆོས་ལྡན་ཁམས་མ་བདེ་བའི་སར་གདན་འདྲེན་དུ་འོངས་ཏེ་ནན་གྱིས་ཞུས་པར་ཞལ་པ་ཞེས་གནང། ཚེས་བཅུ་གཉིས་ལ་བཅད་རྒྱ་གྲོལ་ཏེ་བཅོ་ལྔའི་ཉིན་དེ་ཕྱོགས་སུ་ཕྱག་བཏེགས། ལམ་གྱི་དགོན་
ཁག་སོ་སོའི་བླ་མ་ལས་སྣེ་རྣམས་ཀྱིས་བསུ་སྐྱེལ་ཞུས། ས་དམར་བཞུགས་ཁྲི་ཐང་དུ་རྒྱ་མཁར་དཔོན་པོ་སོགས་ཀྱིས་བསུ་བ་དང་ཇ་ཐབ། དེ་ནས་ཕེབས་པར་ཅོ་ནེ་དཔོན་ཚང་གི་ཤོ་ཐུ་མགོན་པོ་དང་བླ་མ་སྐྱབས་གུར་ཡག་དབོན་པོ་
སོགས་བསུ་བ་རིམ་པར་འབྱོར་ཅིང་མདའ་རྒྱང་ཤིང་སྒོ་བརྒྱུད་དེ་ཀོ་ཡུ་ནང་དུ་ཕེབས། ཆས་པ་ཆོས་རྗེ་ལ་འཇིགས་བྱེད་ཀྱི་སྒོ་ནས་ཁྲུས་དབང་གནང་བར་དངོས་འབུལ་གཟབ་རྒྱས་བསྟར། ལྷ་བཟོ་དཔལ་འབྱོར་རྒྱ་མཚོས་ཞུས་དོར་ཅོ་ནེ་
མདོ་ནས་འོང་བའི་མ་ཎི་པ་ཉི་ཤུ་སྐོར་ལ་ཐུགས་རྗེ་ཆེན་པོའི་རྗེས་གནང་སྩལ། ཆས་པ་དགོན་སྤོ་ཡུལ་གྱིས་གནས་ལ་གཟིགས་ཏེ་ལྟོ་འཕྱེའི་ཐིག་གནང་ཞིང། རྒྱུད་པའི་གྲྭ་བ་རྣམས་ལ་འཇམ་དཔལ་མཚན་བརྗོད། བདེ་མཆོག་རྩ་རྒྱུད་

[229A]༄༅། །ལེའུ་དང་པོ། ཆོས་སྤྱོད་འགའ་ཞིག་སོགས་ཀྱི་ལུང་དང། འགྲེལ་པ་བཞི་སྦྲགས་ཀྱི་དབུ་བཙུགས་ཏེ་གསང་བ་སྔགས་ཀྱི་བཤད་སྒྲུབ་འཕེལ་རྒྱས་སུ་འགྲོ་བའི་རྟེན་འབྲེལ་བསྒྲིགས། དགའ་ཚ་
རི་ཁྲོད། ཡི་ཛ་རི་ཁྲོད། རྒྱ་རིས་དགོན། ཡུ་གུར་རི་ཁྲོད་སོ་སོ་ནས་གདན་དྲངས་པར་ལུགས་གཉིས་ཀྱིས་བཀའ་དྲིན་བསྐྱངས། གཞན་ཡང་དད་ལྡན་དུ་མས་རང་འབྱོར་གྱི་བསྙེན་བཀུར་གཟབ་རྒྱས་ཞུས་པ་རྣམས་ཀྱི་རེ་བ་བསྐངས་
ཏེ་ཐར་པའི་ས་བོན་བསྐྲུན། རིམ་གྱིས་གདན་སར་ཕེབས་ཏེ་དོན་གཉེར་ཅན་དུ་མ་ལ་ལུང་ཁྲིད་རྗེས་གནང་སོགས་ཆོས་བཀའ་མང་དུ་སྩལ། རྒྱའི་ལུགས་སྲོལ་ལ་ཟངས་ལྕགས་སོགས་གཏོས་ཆེ་བ་ཤིང་སྒོ་ནས་འདོན་པར་བཀག་ཆ་ཤིན་
ཏུ་ཆེ་ཡང་ཕྱོགས་གཞན་ནས་དེ་ཙམ་གྱི་ཚན་ཅན་མི་རྙེད་པའི་དབང་གིས་ཟི་ཁྲོན་ཕྱོགས་ནས་བྱམས་ཆེན་གསར་བཞེངས་ཀྱི་ཟངས་སྒྲུབ་རྒྱུའི་དོན་ཆེད་གསུམ་པའི་ཚེས་ལ་ཟི་ལིང་དུ་ཕེབས་ནས་ཨམ་བན་བརྒྱུད་དེ་འཇམ་དབྱངས་གོང་མ་ཆེན་
པོར་གྲེའུ་ཙེ་ཕུལ། དེར་བཞུགས་རིང་ལ་སྐུ་འབུམ་རྒྱུད་པ་དཔོན་སློབ། སྨན་པ་དཔོན་སློབ། བུམ་པར་ཞབས་དྲུང་སོགས་བླ་གྲྭ་དུ་མ་མཇལ་བར་ཕེབས་ཤིང་འགའ་ཞིག་གིས་ཞུས་ངོར་འཇིགས་བྱེད་བསྙེན་ཡིག་ལམ་གྱི་གཙོ་
བོ་རྣམ་གསུམ། ལམ་སྒྲོན་སོགས་ཀྱི་ལུང་ཁ་ཤས་སྩལ། མི་འགྱུར་པེའི་སི་ཕོ་བྲང་ནས་ཡར་འཁོར་ཏེ་མཇལ་དུ་འོང་བར་དགྱེས་པའི་བཀའ་མཆིད་གནང། ཕྱིར་ཕེབས་ཏེ་ཀྱོ་ཀྱའི་གཞིས་ཀར་བཞུགས་ཐོག་ཐུའུ་བཀྭན་རིན་པོ་ཆེ་བྱ་

[229B] ཡབ་སྲས་གཉིས་ཀ་ཞག་གཉིས་ལྷན་དུ་བཞུགས་ནས་གསུང་འཕྲོས་ནང་སྦྱར་མང་དུ་མཛད། ཁོང་གིས་ཞུས་ངོར་གཟའ་བཅོས་ཉི་མ་མདུང་གང་མའི་ལྗགས་ལུང་སྩལ། ཕྱིར་བྱོན་པའི་ལམ་ཁར་ཀ་རིང་རི་
ཁྲོད་ཐར་པ་གླིང་དུ་གདན་དྲངས་ཏེ་དཀར་སྤྲོའི་བསྙེན་བཀུར་གཟབ་རྒྱས་ཞུས་ཤིང། སྟག་གེ་སྦྲུལ་སྐུ་ལ་རབ་བྱུང་གི་སྡོམ་པ་གནང། ཁོང་གིས་གཙོས་ཐར་པ་གླིང་དང་ཀ་རིང་དགོན་གྱི་གྲྭ་མང་ཕྱོགས་འདུས་ཀྱི་མཇལ་བ་དུ་མར་རྗེ་ཉིད་
ཀྱིས་མཛད་པའི་སྨྱུང་གནས་ཀྱི་ཆོ་ག་དང། སྦྱོར་བའི་ཆོས་དྲུག་པཎ་ཆེན་བློ་བཟང་ཆོས་རྒྱན་གསུང་གི་བརྒྱ་རྩ་བསྡུས་པ་སོགས་ཀླག་ལུང་འགའ་ཞིག་དང། དབེན་པའི་གནས་འདིར་སྒྲུབ་པ་ཉམས་ལེན་ཁོ་ན་ལྷུར་བཞེས་དགོས་
ཚུལ་གྱི་བསླབ་བྱ་བློ་འཁུལ་ངེས་པ་གནང། གདན་སར་ཕེབས་ནས་དྭགས་པོ་ཀུན་གྲོལ་ནོ་མིན་ཧན་གྱིས་བསྐུལ་དོར་ས་ལམ་གྱི་རྣམ་བཞག་ཐེག་གསུམ་མཛེས་རྒྱན་ལྗགས་རྩོམ་མཛད། ཆོས་སྡེ་ཆེན་པོ་བྱ་ཁྱུང་གི་ཁྲི་བ་ཐུའུ་བཀྭན་
རིན་པོ་ཆེ་ནས་ཁྲི་ཁུར་སྤོས་པར། བླ་མ་གདན་ཟུར་དགེ་འདུན་མང་དང་བཅས་འདུན་པ་ཆིག་དྲིལ་གྱིས་རྗེ་བླ་མ་ཉིད་ཆོས་ཀྱི་གདན་ཁྲིར་མདའ་གསོལ་བར། ཁྲི་ཟུར་གདོང་འཇུག་དཔོན་སློབ། ཐུའུ་བཀྭན་རིན་པོ་ཆེའི་སྐུ་ཚ་བ་གྲྭ་རྒན་
ཁ་ཤས་བཅས་བཞི་པའི་བཅོ་ལྔའི་ཉིན་འབྱོར་ཏེ་སྙན་འབུལ་ཞུས་པལ་དགྱེས་པའི་ཞལ་བཞེས་གནང། རབ་བྱུང་ལྔ་དང་བསྙེན་རྫོགས་སུམ་ཅུ་སྐོར་གསར་དུ་བསྒྲུབས། ཨེ་ཝམ་ཆོས་འཁོར་གླིང་ནས་ཞུས་ངོར་འདི་ཀའི་བླ་མ་སྤྲུལ་

[230A]༄༅། །སྐུ་དགེ་བཤེས་སོགས་ཧྲག་བསྡུས་སྟོང་ཕྲག་ཙམ་དང། རོང་པོ་དགོན་གྱི་ཁྲི་བཟུར་བ་སོགས་ཕྱོགས་འདུས་ཀྱི་དོན་གཉེར་ཅན་དུ་མ་ལ་རྣམ་པར་སྣང་མཛད་མངོན་པར་བྱང་ཆུབ་པའི་རྒྱལ་པོའི་
དབང་སྟ་གོན་དང་བཅས་པ་རྣལ་འབྱོར་བཞིས་བསྡུས་པའི་ལམ་གྱི་གནད་འདྲིལ་བའི་གསུང་བཤད་ཕྱག་ལེན་སོགས་ཞིབ་ལ་རྒྱས་པ་དང། རྒྱལ་དབང་སྐལ་བཟང་རྒྱ་མཚོས་མཛད་པའི་དུས་འཁོར་གྱི་ཆོ་ག་རྒྱས་པ། པཎ་ཆེན་
གྱིས་མཛད་པའི་དེའི་ཆོ་ག་བསྡུས་པ། རྣམ་སྣང་མངོན་བྱང་གི་བ་དག་བསྐྱེད། རྗེ་ཉིད་ཀྱིས་མཛད་པའི་གཅོད་ཀྱི་ཉམས་ལེན་མདོར་བསྡུས་སོགས་ཀྱི་ལྗགས་ལུང་སྩལ། ལྔ་པའི་ཚེས་ལ་སྔར་གོང་མ་ཆེན་པོར་གྲེའུ་ཙེ་ཕུལ་བའི་
ལན་དུ་བྱམས་པ་བཞེངས་རྒྱུའི་དོན་འདི་ལ་བླང་ཆོགས་ཤིང་གཞན་ལ་དེ་ལྟར་མི་ཡོང་ཞེས་ཨམ་བན་ལ་བཀའ་བབས་པའི་གནས་ཚུལ་སྐྱེལ་བར་ཐོང་ཤི་ཆེད་མངགས་འབྱོར་ཏེ་རྒྱུ་མཚན་ཞུས་པས་དགྱེས་ཚོར་ཤིན་ཏུ་ཆེ་བར་
མཛད། ཁོ་བོས་ཞུས་ཏེ་དོན་གཉེར་ཅན་དུ་མ་ལ་སློབ་དཔོན་ཤཱཀྱ་འོད་ཀྱི་འདུལ་བ་སུམ་བརྒྱ་བ་དང། འོད་ལྡན་ཇོ་བོའི་ཆོས་ཆུང་བརྒྱ་རྩ་སོགས་རྒྱ་གཞུང་ཁ་ཤས་ཀྱི་ལྗགས་ལུང་སྩལ། ལྔ་པ་ཉིས་བརྩེགས་ཀྱི་རྗེས་མའི་
ཚེས་ལ་རྐང་ཚ་དཀའ་བཅུ་བློ་བཟང་བསྟན་འཛིན་གྱིས་གཙོས་སེར་སྐྱ་ཐམས་ཅད་གྲོས་མཐུན་གྱི་སྒོ་ནས་རྐང་ཚའི་སྡེ་བ་ཐམས་ཅད་སྐུ་ཞབས་རིན་པོ་ཆེའི་ལྷ་སྡེ་བྱེད་རྒྱུ་དང། ད་ནའི་ས་ཆ་ཕུལ་ཏེ་དགོན་པ་ཞིག་འདེབས་དགོས་

[230B] ད་ནའི་མགོ་སྐྱིད་ཐང་དུ་ས་བརྟགས་བསླང་དང་ལྟོ་འཕྱེའི་ཐིག་སོགས་གནང། དབུས་ཕྱོགས་སུ་རྒྱལ་བ་ཡབ་སྲས་ལ་མཚམས་ཞུ་དང། དཔོན་སློབ་སངས་རྒྱས་རྡོ་རྗེའི་མཆོག་སྤྲུལ་ཆོས་
འཁོར་རྒྱལ་གྱི་མཁན་རིན་པོ་ཆེ་ཕེབས་བསུ་བསྡོམས་པར་རབ་འབྱམས་པ་བློ་བཟང་ཚུལ་ཁྲིམས་ངོ་གཡོག་རྫོང་སྟ་མཛད། ཞག་བདུན་གྱི་རིང་ཆབ་ཚན་གྱི་འཕྲོད་རྟེན་གནང་ཞིང་དོན་གཉེར་ཅན་དུ་མ་ལ་འདོད་ཆོས་དང་རབ་བྱུང་
བསྙེན་རྫོགས་ཀྱི་སྡོམ་པ་སྩལ། དྲུག་པའི་ཚེས་ལ་བྱ་ཁྱུང་དུ་ཆིབས་བསྐྱོད་པར་ལམ་གྱི་སྡེ་དགོན་སོ་སོ་ནས་བསྙེན་བཀུར་ཕུལ་དུ་ཕྱིན་པ་ཞུས་ཤིང། བྱ་ཁྱུང་གི་བླ་མ་ལས་སྣེ་ཆེ་བགྲེས་སོགས་ཀྱིས་ཐབ་བསུ་དང། ཆིབས་
བསུ་སྔ་ཕྱི་རིམ་པར་འབྱོར། དུར་སྨྲིག་འཆང་བའི་འཕགས་པའི་དགེ་འདུན་རྣམས་ཀྱིས་མཆོད་པའི་ཡོ་བྱད་དུ་མ་ཐོགས་ཏེ་གསོལ་བ་འདེབས་པའི་གདངས་དབྱངས་སྙན་པོར་སྒྲོགས་པའི་སེར་སྦྲེང་གིས་མདུན་བསུས་ཏེ། ཡུལ་
མདོ་སྨད་ཀྱི་དགོན་ཆེན་ཕལ་མོ་ཆེའི་མ་དགོན་ལྟ་བུར་གྱུར་པ་བཤད་སྒྲུབ་བསྟན་པའི་དགའ་ཚལ་གདན་ས་ཆེན་པོ་བྱ་ཁྱུང་བྱམས་པ་གླིང་དུ་ཕེབས། གཟའ་སྐར་འཕྲོད་སྤྱོར་ལེགས་པའི་ཐོག་མི་འཇིགས་ཆོས་ཀྱི་ཁྲི་ལ་ཞབས་སེན་
ཉེ་བར་བཀོད་པའི་དགའ་སྟོན་དུ། ཐུའུ་བཀྭན་བླ་བྲང་ནས་སྐུ་ཚ་ནོ་མིན་ཧན་སྦྲུལ་སྐུ་བློ་བཟང་བསྟན་འཛིན་དར་རྒྱས་ཆེད་མངགས་ཀྱིས་ཁྲི་འབུལ་སྦམ་མཐོ་བ་བཏེགས། དེ་སྐབས་ཐུའུ་བཀྭན་རིན་པོ་ཆེ་ནས། དཔལ་ལྡན་མཁས་

[231A]༄༅། །གྲུབ་བྱེ་བའི་ཟུར་ཕུད་ལ། །བཀྲ་ཤིས་འཁོར་ལོས་མཚན་པའི་ཞབས་སེན་གྱིས། །ངོ་མཚར་ཅོད་པཎ་འགོད་པའི་བསྟན་འགྲོའི་མགོན། །མཚུངས་བྲལ་ཆོས་ཀྱི་རྒྱལ་པོའི་ཞབས་དྲུང་
དུ༑ གང་གི་ཞལ་གྱི་པདྨོ་ལས་འོང་བའི། །ཟབ་རྒྱས་ལེགས་བཤད་སྦྲད་རྩིས་མྱོས་པ་ཡི། །རིགས་པ་སྨྲ་བ་རྐང་དྲུག་གཞོན་ནུ་དེས། །དགེ་བའི་ཞུ་མཆིད་དར་དིར་དབྱངས་འདི་སྒྲོགས། །ཚད་མའི་སྟོན་པ་ཀུན་མཁྱེན་ཙོད་
ཁ་པའི། །ཡོངས་སུ་འཛིན་པའི་ནོར་བུའི་ཅོད་པཎ་མཆོག་དོན་ཀུན་གྲུབ་པའི་རིན་ཆེན་ཞེས་གྲགས་པ། །གང་དེའི་ཆོས་ཀྱི་རྒྱལ་སྲིད་ཡངས་པའི་ཁྲིད། །སྟོབས་བཅུ་མངའ་བ་སྙིགས་མའི་མགོན་པོ་ཁྱོད། །རྣམ་
འདྲེན་ཀུན་གྱིས་མགྲིན་གཅིག་བླངས་པའི་དབྱངས། །ཕུན་ཚོགས་ཤིས་པའི་ཚིག་གིས་མངའ་གསོལ་ཞིང། །བསྔགས་པའི་མེ་ཏོག་གསར་བ་སིལ་མ་བཀྲམ། །ལེགས་བཤད་འོད་ཟེར་སྟོང་གི་དྲ་བ་ཅན། །བཤེས་གཉེན་
སྨྲ་བའི་ཉི་མ་ཁྱོད་ཤར་བས། །བླང་དོར་རི་མོ་སྒྲིབ་པ་རྨོངས་ཆེན་གྱི། །མུན་པའི་གཡུལ་ལས་ས་འདི་རྣམ་པར་རྒྱལ། །ཕྱོགས་རེའི་ཡོན་ཏན་འོད་འཕྲོ་རྒྱུ་སྐར་གཟུགས། །མང་ཡང་མདོ་སྔགས་རིག་གནས་ཆ་ཤས་
ཀུན༑ ༑རྫོགས་པའི་ཟླ་བ་ད་གཟོད་འོངས་སོ་ཞེས། །བློ་ལྡན་ཀུན་དའི་ཚོགས་རྣམས་འཛུམ་དཀར་བཞད། །གདུལ་བྱའི་རླུང་གིས་ཅི་ཙམ་བསྐུལ་བ་བཞིན། །རྣམ་པར་དགེ་བའི་དྲི་བཟང་ཆེར་ལྡང་བ། །ཁྱོད་ཀྱི་ཡོན་

[231B] །མཁས་རློམ་ལྗོན་པ་ཕལ་གྱིས་བསྒྲུན་དུ་མེད། །གནའ་དུས་ལུང་རྟོགས་ཡོན་ཏན་ཨ་མྲྀ་ཏས། །ཡོངས་གང་མཁན་བརྒྱུད་གསེར་གྱི་ཀ་ལ་ཤ། །འཕྲེང་བར་བསྒྲིགས་པས་རིམ་བཞིན་སྐལ་བཟང་
ལ༑ ༑ལེགས་བཤད་བདུད་རྩིའི་དགའ་སྟོན་ཅི་ཡང་སྤེལ། །བར་སྐབས་ཤིག་ནས་དུག་གསུམ་པ་ཚྭའི་ཆུས། །ཉེར་གཏམས་བླུན་པོ་རྫ་ཡི་བུམ་པ་འགའ། ཚུལ་འཆོས་རྨ་བྱའི་སྒྲོ་ཡིས་ཁ་བརྒྱན་ནས། །རིགས་མཐུན་བླུན་
པོའི་མགོ་ལ་དབང་རབ་བསྐུར། །སྐབས་འགར་སྟོབས་འབྱོར་འདུ་འཛིས་རབ་བཏེགས་པའི། །མཐོན་པོའི་ཁྲི་ལ་འགྱིང་པའི་བླ་ཆེན་འགའ། །ལེགས་བཤད་གསུང་གི་སྣང་བ་མི་སྩོལ་བར། །ལྷ་སྐུའི་གསོབ་བཞིན་མཆོད་
ཡུལ་ཙམ་དུ་བཞུགས། །དེ་ཕྱིར་ལེགས་བཤད་གཞུང་ལུགས་ཕལ་མོ་ཆེ། །རྒྱུད་ཆད་པི་ཝང་ཇི་བཞིན་སྒྲ་མེད་དུ། །གྱུར་འདི་ཁྱོད་གསུང་ཚངས་པའི་དབྱངས་སྙན་པོ། །སྐལ་བཟང་རྣ་བའི་བཅུད་དུ་དེང་བསྒྲགས་གསོལ། །
ཤར་ཕྱོགས་རིག་པའི་དབའ་བོས་ཆོས་ཀྱི་རྔ། །བརྡུང་བས་འགྲོ་མང་མ་རིག་གཉིད་ལས་བསླངས། །དེ་བཞིན་མཁས་པའི་དབང་པོ་ཁྱོད་ཀྱིས་དེང། །ལེགས་འདོམས་བདུད་རྩིས་སྐལ་ལྡན་ཚིམ་མཛད་གསོལ། །ཁྱད་པར་
འཕགས་བོད་མཁས་གྲུབ་མ་ལུས་པའི། །ཐུགས་ཀྱི་ཉིད་ཁུ་སྐྱེས་བུ་གསུམ་གྱི་ལམ། །ཚུལ་བཞིན་ཉམས་བསྟར་མང་ཐོས་བསམ་གཏན་པས། །དབེན་པའི་རི་སུལ་འགེངས་པའི་བཀའ་དྲིན་སྩོལ། །འདི་སྣང་རྣ་གོང་

[232A]༄༅། །ཨུཏྤལ་ཕོན་པོ་ནི། །རྒས་པའི་བ་མོའི་རེག་པས་སྙིགས་གྱུར་ཅིང། །ཕྱི་མའི་དོན་འགྲུབ་ཆོས་ཀྱི་ནོར་བུའི་རྒྱན། །མ་རྙེད་གྱི་ནར་ལུས་པའི་སློབ་གཟུགས་བདག་མདོ་སྨད་ས་ཡི་
ཐིག་ལེ་སྐུ་འབུམ་ཞེས། །ལུམ་བིའི་སྐྱེད་ཚལ་གཉིས་པ་གང་དེ་ཡི། །ཆོས་ཀྱི་ཁྲི་ལ་འདུག་པར་འོས་སོ་ཞེས། །འདུས་པའི་ཚོགས་ཀྱིས་མགྲིན་གཅིག་གླེང་བ་ན། །བོང་པ་གསེར་དུ་གཟིགས་པའི་དགེ་འདུན་སྡེའི། །
བཞེད་པ་སྐོད་ཕྱིར་ཆོས་ཀྱི་སྡེ་ཆེན་དེའི། །ལུགས་གཉིས་ཟུང་དུ་འཇུག་པའི་ཁུར་ཆེན་པོ། །ལྷག་བསམ་དཔུང་པས་འདེགས་ལ་མངོན་དུ་ཕྱོགས། །དམ་པའི་དྲིན་ལས་ཆོས་བཞིན་སྦྱོད་པ་ཡི། །གོམ་སྟབས་
ལེགས་ལམ་དྲང་པོར་འགོད་ཤེས་ཀྱང། ངན་གཡོ་སྦྲེའུ་རྩལ་ལམ་སྦྱངས་པས། །སྙིགས་དུས་སྡེ་དགོན་ནགས་ཁྲོད་འགྲིམ་ལ་རྨོངས། །དེ་ཕྱིར་མཁྱེན་རབ་ལག་འགྲོའི་སྙིང་པོ་ལས། །བླང་དོར་སྟོན་པའི་
བསླབ་བྱ་དྲི་བསུང་ཅན། །བཀའ་འཕྲིན་མ་ལ་ཡར་རླུང་དང་འགྲོགས་ཏེ། །རྨོངས་པའི་ཚ་གདུང་སེལ་བའི་བཀའ་དྲིན་ཞུ། །སྙན་ཚིག་དབྱངས་ཀྱི་ང་རོའི་རྒྱུད་མངས་པོ། །སྙིམ་པར་ཐོགས་པའི་ཞུ་མཆིད་གནྡྷརྦྷ། །
བཀྲ་ཤིས་དར་གྱི་པཉྩ་ལི་ཀ་ཅན། །ཁྱོད་དྲུང་ཆོས་ཀྱི་མདུན་ས་ཆེ་དེར་སོང། །ཞེས་སྙན་ཚིག་གི་ལམ་ནས་དྲངས་པའི་ཞུ་ཤོག་ཕུལ། ནང་ཆེན་སོ་སོ་ནས་ཀྱང་ལེགས་འབུལ་བསྟར་ཞིང། །དེར་བཞུགས་

[232B] གྲྭ་དཔོན་སློབ་ཐམས་ཅད་ནས་རྗེ་བླ་མའི་བསྟན་པ་དང་རང་རང་གི་འདི་ཕྱིའི་དོན་རྣམས་ཐུགས་ལ་བཞག་སྟེ་སྦྱིར་བསླབ་པ་གསུམ་གྱི་
ཉམས་ལེན་དང། ཁྱད་པར་དུ་བསྟན་པའི་གཞིམ་དགེ་འདུན་གྱི་སྒྲིགས་ལམ་ཀུན་སྦྱོད་ཆོས་འཆད་ཉན་སོགས་ལ་བརྩོན་པ་གནང་དགོས་ཚུལ་གྱི་ཚོགས་གཏམ་ཞིབ་རྒྱས་འཆུན་ཆེ་ཞིང་བློ་འཁུལ་ངེས་པ་དང། ཆོས་གྲྭར་
བརྩི་བཞག་ཀྱང་རེ་ཞིག་གནང། ཚོགས་མང་ལ་འཇམ་དབྱངས་ཆོས་སྐོར་གྱི་རྗེས་གནང་ཆ་ཚང་བ་དང། གཞན་དོན་གཉེར་ཅན་ཁ་ཤས་ལ་གུར་ལྷ་དགུ་དང་ཤྲ་མ་ཎའི་རྗེས་གནང། ཡེ་ངོགས་བསམ་གཏན་རྒྱ་མཚོས་མཛད་
པའི་བླ་མཆོད་ཁྲིད་ཡིག་རྗེ་ཉིད་ཀྱི་བཀའ་རྩོམ་འགའ་ཞིག་གི་ལྗགས་ཡུང་སོགས་འདོད་ཆོས་མང་དུ་སྩལ། རི་ཁྲོད་པ་འཇིགས་མེད་རབ་རྒྱས་ཀྱིས་སྔར་ནས་དྲིལ་བུ་ལུས་དཀྱིལ་གྱི་དབང་གི་སྙན་གསན་ཕུལ་བར་ཁྱེད་རང་རྗེས་
སོར་བྱ་ཁྱུང་དུ་འོངས་ནས་ཨ་ར་པ་ཙའི་སྒྲུབ་ཁང་དུ་མཚམས་ཤིག་བསྡམས་ན་ལེགས་ཤིང། དབང་ཡང་དེ་སྐབས་བྱེད་ཅེས་ཞལ་བཞེས་ཡོད་པ་ལྟར་ཁོང་ཆེད་གཏད་ཀྱིས་འོང་བ་ལ་ཉི་ཤུ་བཞིའི་སྲོད་ལ་སྟ་གོན་དང། ལྔའི་ཐོ་རངས་
བདག་འཇུག་བཞེས་ནས་ནམ་ལངས་པར་དུ་དབང་ཡོངས་སུ་རྫོགས་པར་སྩལ། དེ་སྐབས་སྐུ་ཞབས་ཐུའུ་བཀྭན་རིན་པོ་ཆེ་སྐུ་འབུམ་གྱི་ཁྲིར་གསར་དུ་བཞུགས་པ་ལ་ལེགས་སྐྱེས་ཀྱི་ཚན་གྲངས་བསྟར་ཞིང་གདན་ས་ནས་བྱ་ཁྱུང་

[233A]༄༅། །དུ་དམ་བཅར་ཁྲིད་འོང་པའི་གྲྭ་བ་བཞི་ལ་དེར་ཡང་ཆེད་མངགས་ཀྱིས་ཁྲི་སྟོན་དང་འབྲེལ་བར་དམ་བཅའ་འཇོག་རྒྱུའི་བཀོད་ཁྱབ་གནང་སྟེ་ལུགས་གཉིས་ཀྱི་དགའ་སྟོན་སྤེལ། དེའི་ཚེ་
ཆབ་ཤོག་གནང་བ་ནི་འདི་ལྟར། མཁྱེན་བརྩེའི་གདེངས་ཀ་འབུམ་དུ་དར་བའི་སྤྲིན། །མི་ཟད་འདོང་དགུའི་སྙིང་པོ་འཆང་བའི་དཔྱིད། །རྒྱལ་དང་དེ་སྲས་རྡུལ་བཞིན་འཁྲིགས་པ་ཡིས། །དེང་འདིར་དགེ་ལེགས་མེ་
ཏོག་ཆར་དུ་སྙིལ། །བློ་བཟང་སྟོབས་བཅུ་མངའ་བའི་བཞེད་དགོངས་མཆོག་མདོ་སྔགས་ཆོས་ཀྱི་འདབ་སྟེང་ཟུམ་པ་གང། །ཇི་བཞིན་འབྱེད་ལ་མཁྱེན་དཔྱོད་ཉི་མ་ལྟར། །འབར་བའི་སྐྱེས་མཆོག་དམ་པ་གང་
དེའི་དྲུང། །སྙོམས་ལས་དང་དུ་ན་ཚོད་ཡོལ་གྱུར་ཀྱང། །སྒྲུབ་ལ་མི་གཞོལ་ཆོས་བརྒྱད་བ་ཚྭའི་རོ། །བདུང་རྩིའི་བཅུད་དུ་རློམ་པས་དུས་འདའ་བ། །དགེ་སྦྱོང་རྒན་པོ་གང་དེས་མཆིད་འདི་གསོལ། །དབང་པོའི་ཏོག་གི་
སྦྱན་སྔར་ཐུགས་བསྐྱེད་བཞིན། །ཞིང་འདིར་ཟབ་དང་རྒྱ་ཆེ་བསྟན་པའི་སྲོལ། །ཕྱེ་བས་ཐར་འདོད་ཡོངས་ཀྱི་དབུགས་འབྱིན་པ། །གང་དེ་ཐུབ་པ་ཀུན་གྱི་གདུང་འཚོ་བ་ཉིད། །ཉམ་ཐག་སྙིགས་མའི་འགྲོ་རྣམས་རྗེས་
བཟུང་སླད། །མགོན་དེ་མི་ཡི་སྲིད་བར་རོལ་པའི་གནས། །མདོ་སྨད་ཙོང་ཁ་སྤྲུལ་པའི་སྐུ་འབུམ་ཞེས། །གྲགས་སྙན་རོལ་མོ་ས་གསུམ་རྣ་རྒྱན་གྱུར། །ནོར་འཛིན་ཐིག་ལེ་གང་དེར་ཡབ་རྗེ་ཡི། །ཐུགས་བསྐྱེད་ལ་

[233B] །ཆར་དུ་དངར་བའི་ཡིད་འོང་ཟུར་ཕུད་ཀྱིས། །གུས་པས་བཏུད་པའི་མི་འཇིགས་ཆོས་ཀྱི་ཁྲིར། །ཡོངས་འཛིན་ནོར་བུའི་ཅོད་པན་གཙུག་ཐོགས་ནས། །ལུང་རྟོགས་དབྱིག་འཛིན་ཁྱོན་ལ་
དབང་བསྒྱུར་པ། །མཚུངས་བྲལ་སྨྲ་བའི་རྒྱལ་པོ་ཁྱོད་འཁོད་པས། །དཀར་ཕྱོགས་སྐྱོང་རྣམས་འཛུམ་དཀར་རྒོད་པས་བྲེལ། །བདག་ཀྱང་ཚུལ་དེ་ཐོས་ཚེ་འབྲུག་གི་སྒྲ། །རྣ་བར་སོན་པའི་གཙུག་ཕུད་ཅན་བཞིན་དུ། །
རབ་དགའ་མྱོས་པའི་རྣམ་འགྱུར་གསལ་བའི་ཆེད། །ལེགས་སྐྱེས་མེ་ཏོག་ཟེགས་མ་ཙམ་དུ་འཐོར། །འཆད་ཉན་འོད་དཀར་སྣང་བ་དང་བྲལ་ན། །དགེ་འདུན་བློ་གསལ་འདུས་པའི་ཀུ་མུད་ཚལ། །རྒྱ་ཆེན་རྣམ་དཔྱོད་འདབ་མ་
ཁ་ཕྱེ་ནས། །ཡོན་ཏན་དྲི་བ་སུང་འཕྲོ་བ་སུ་ཞིག་དམིགས། །དེ་སླད་ཐུགས་བསྐྱེད་བཙན་པོའི་གོ་གྱོན་ཏེ། །རབ་འབྱམས་གཞུང་ལུགས་འཆད་དང་སྟོན་པ་ཡི། །ལེགས་བཤད་གསེར་གྱི་དྲིལ་བུ་རྣམ་སྟོང་དུ། །འཁྲོལ་
བས་དམ་ཆོས་དགའ་སྟོན་རྒྱས་པར་མཛོད། །དད་དང་བརྩོན་པའི་འདབ་གཤོག་རབ་གཡོ་ཞིང། །རྩོད་ངག་རིགས་ལམ་དབྱངས་སྙན་སྒྲོགས་མཁས་པ། །བློ་གསལ་མཁའ་འགྲོ་དཀར་པོའི་ཕྲེང་པ་ཡིས། །ཆོས་སྡེའི་
མཚོ་ཆེན་ཡོངས་སུ་གང་བར་མཛོད། །རྣམ་དཀར་དམ་ཆོས་སྒྲུབ་ལ་གཞོལ་རྣམས་ཀྱང། །ཟས་གོས་མཐུན་རྐྱེན་འཚོ་བའི་དངོས་པོ་ལ། །ལྟོས་ཕྱིར་རྙེད་དང་བཀུར་སྟིའི་སྤྲིན་ཕུང་གིས། །འདུས་པའི་སྡེ་ཆེན་རི་རྩེ་

[234A]༄༅། །བརྒྱན་པར་མཛོད། །ངུར་སྨྲིག་བགོས་ཀྱང་རྩིང་པོའི་སྤྱོད་པ་ཡིས། །རང་གཞན་ཕུང་ལ་སྦྱོར་རྣམས་ཚར་བཅད་དེ། །ཆོས་ལ་དཀར་ཞིང་ཚུལ་ལྡན་དོན་གཉེར་རྣམས། །བྱམས་
བརྩེས་སྐྱོང་ལ་ལྷོད་པ་མེད་པར་མཛོད། །མི་རིགས་ཁམས་དང་བསམ་པ་དབང་པོ་དང། །བག་ལ་ཉལ་སོགས་རྨ་བྱའི་མདོངས་བཞིན་དུ། །སོ་སོར་བཀྲ་ཕྱིར་མགུ་བར་ཆེས་དཀའ་བས། །གང་འདུལ་ཐབས་མཁས་མཛད་
པས་སྐྱོང་བར་མཛོད། །མདོར་ན་ཆོས་སྡེ་ཆེན་པོའི་ལུགས་གཉིས་ཀྱི། །འཕེལ་རྒྱས་ཇི་ལྟ་ཇི་ལྟར་གནང་འོས་པ། །དེ་ལྟ་དེ་ལྟར་ཐུགས་ཁུར་ལྷུར་བཞེས་ཏེ། །དབྱར་གྱི་ཆུ་གཏེར་དཔལ་ལ་འགྲན་པར་མཛོད། །གཅམ་བུ་
ཙམ་མིན་གསོང་པོའི་ཚུལ་ཉིད་དུ། །སྨྲས་པའི་ཚིག་ཕྲེང་རྒྱུད་མངས་སྦྲེང་འདྲ་འདིས། །གང་གི་སྙན་དབང་སིམ་ཞིང་གསལ་བའི་ཐུགས། །རབ་ཏུ་དགྱེས་པའི་རྩེ་དགའ་འཛིན་གྱུར་ཅིག་དེ་ལྟའི་ཞུ་མཆིད་དཔྱིད་ཀྱི་ཕོ་ཉ་
ཁྱོད༑ ༑སྐུ་འབུམ་མ་ལ་ཡ་ཡིར་རི་སོང་ལ། །དམ་པའི་མདུན་ས་འཁྲི་ཤིང་གསར་བའི་རྩེར། །དོན་ལྡན་ཚིག་གི་དབྱངས་སྟན་འབུལ་བར་མཛོད། །ཅེས་པའོ། །རྗེ་ཉིད་སྐུ་དོན་རྒྱ་ཆེ་བའི་དབང་གིས་དེར་རྒྱུན་ཆགས་སུ་
བཞུགས་མི་ནུས་ཤིང་འཆད་ཉན་གྱི་གྲྭ་ཚང་ཆེན་པོ་ཡིན་གཤིས་བརྩི་བཞག་སོགས་སྟར་ཆགས་གཏོང་དགོས་པའི་གནད་ཀྱིས་སློབ་ཆུང་ལྟ་བུར་ཁྲི་ཟུར་གདོང་འཇུག་ཞབས་དྲུང་རིན་པོ་ཆེ་བསྐོ་བཞག་དང། གཞན་གྱི་ལས་སྣེ་

[234B] དེ་ནས་བྱ་ཁྱུང་གི་བླ་མ་ལས་སྣེས་ཆིབས་སྐྱེལ་ཞུས་ཏེ་སྐུ་འབུམ་དུ་ཕྱག་བཏེགས། བསུ་བ་སེར་སྦྲེང་དང་བཅས་དང་པོར་སྐུ་
འབུམ་བླ་བྲང་དུ་ཕེབས་པར་དེ་ནས་གསོལ་སྟོན་ཞུས་ཤིང་རྒྱུན་པར་ཉིང་ཀྱི་གཟིམས་ཁང་འཇམ་དབྱངས་སྒར་པར་བཞུགས། སྔ་མོ་ཞིག་ནས་རྗེའི་གསུང་འབུམ་གྱི་ལྗགས་ལུང་བཀའ་དྲིན་བསྐྱང་དགོས་པའི་གསོལ་བ་བཏབ་འདུག་
ནའང། དུས་ལ་མ་སླེབ་པ་ལྟ་བུས་ཐོག་ཏུ་མ་ཁེལ་བ་ལ། འདི་སྐབས་ཐུའུ་བཀྲན་རིན་པོ་ཆེ་ནས་ནན་ཏན་མཛད་པས་བདུན་པའི་ཚེས་གཉིས་ནས་ཉི་ཤུ་གསུམ་གྱི་བར་དུ་སྐུ་འབུམ་གྱི་མཁན་སར་བཞུགས་པ་བསྟན་པའི་
རྩ་ལག་ཐུའུ་བཀྭན་སྤྲུལ་པའི་སྐུ་རིན་པོ་ཆེ་དང་མཁན་ཟུར་ཟིན་ཚང། རྒྱུད་པ་དཔོན་སློབ། སྨན་པ་དཔོན་སློབ། བཱ་ཇུས་བླ་མ། བཱ་ཇུས་ཞབས་དྲུང། བུམ་པར་ཞབས་དྲུང། རྒྱ་ཡག་ཞབས་དྲུང་སོགས་དོན་གཉེར་
ཅན་ཧྲག་བསྡུས་ལྔ་བརྒྱ་སྐོར་ལ་འཇམ་མགོན་བླ་མ་ཙོང་ཁ་པ་ཆེན་པོའི་གསུང་འབུམ་པོ་ཏི་བཅུ་བདུན་གྱི་ལྗགས་ལུང་ཡོངས་སུ་རྫོགས་པར་སྩལ། མཇུག་ཏུ་ཐུའུ་བཀྭན་རིན་པོ་ཆེ་ནས་བླ་མ་དང་ཆོས་ཀྱི་ཆེ་བ། ལྷག་པར་དེང་
དུས་རི་བོ་དགེ་ལྡན་པའི་བསྟན་པའི་སྲོག་ཤིང་དུ་རྗེ་ཉིད་ཞབས་པད་རིང་དུ་བརྟན་དགོས་པའི་རྒྱུ་མཚན་སོགས་ཀྱི་གསུང་བཤད་ཟབ་ཅིང་བརླིང་ལ་དོན་འདྲིལ་ཞིང་ཟུར་ཕྱིན་པ་གནང་སྟེ་གཏང་རག་གི་ཡོན་འབུལ་བཏེགས། བཀའ་

[235A]༄༅། །ཆོས་ཀྱི་སེང་བར་དུ་དགེ་ཚུལ་བརྒྱ་དང་བཅུ་བཞི་བསྙེན་རྫོགས་དགུ་བཅུ་གོ་དགུ་གསར་དུ་བསྒྲུབས། ལྷ་ཁང་ཆེན་མོ་སོགས་ལ་རྟེན་མཇལ་ཞིབ་ཏུ་མཛད་དེ། འཇམ་མགོན་རྒྱལ་བ་གཉིས་
པའི་གདན་སར། འཇམ་མགོན་བསྟན་པའི་རྩ་ལག་དུ་མ་ལ། འཇམ་དབྱངས་བླ་མའི་གསུང་གི་བདུད་རྩིའི་དགའ་སྟོན་སྤེལ་བའི་རྣམ་དཀར་གྱི་མཐུ་ལ་བརྟེན་ནས། བློ་བཟང་འཇམ་དཔལ་སྙིང་པོའི་རིང་ལུགས་ཕྱོགས་
མཐར་རྒྱས་པའི་ཐུགས་སྨོན་གྱིས་མཚམས་སྦྱོར་ནན་ཏན་མཛད། ཞབས་ཕྱིའི་ཁྲོད་ནས་ཀུ་ཤྲི་སྐལ་བཟང་ལ་བྱ་ཁྱུང་དང་གདན་ས་འདི་གཉིས་སུ་དོན་གཉེར་ཅན་མང་པོར་དབྱངས་ཅན་སྒྲ་མདོ་དང། ཀ་ལཱ་པ་གཉིས་ཞིབ་
ཏུ་སློབ་བཅུག་པས་བློ་གསལ་དུ་མ་ལ་ཕན་པའི་གསོས་སུ་གྱུར། ཉི་ཤུ་ལྔ་ལ་ཐུའུ་པ་ཀྭན་རིན་པོ་ཆེར་ཆོས་རྒྱལ་ཕྱི་ནང་གསང་གསུམ་གྱི་རྗེས་གནང་སྩལ། དེར་གསུང་འཕྲོས་ཞིག་གི་ཚེ་ཐུའུ་བཀྭན་རིན་པོ་ཆེ་ནས། ངེད་བྱ་
ཁྱུང་གི་ཁྲིར་སྡོད་སྐབས་ངོར་པ་ཀུན་བཟང་གི་གསུང་འབུམ་པོ་ཏི་བཞི་དང། ད་རེས་ཁྲི་འདོན་གྱི་སྐབས་སུ་འབྲུག་པ་པད་དཀར་གྱི་གསུང་འབུམ་པོ་ཏི་བཞི་བཅས་སྔ་ཕྱིར་རྗེ་བླ་མ་ལ་དགག་པ་གཏོང་མཁན་གཉིས་ཀྱི་ངག་རྩོམ་
རྣམས་བསྐུར་གནང་མཛད་པ་དགོངས་གཞི་གང་ཡིན་ཞུས་པར། བཞད་མོ་མཛད་ཅིང། ཁྱེད་རང་ཐུགས་རབ་གཞན་དང་མི་འདྲ་བས་ཁོང་ཚོའི་ཡིག་ཆ་དེ་མཐོང་ན་རྗེ་བླ་མའི་ལེགས་བཤད་ལ་དད་པ་གཏིང་ནས་སྐྱེས་ཡོང་བསམ་

[235B] བསོད་ནམས་རྡོ་རྗེ་ཝང་སོགས་མཚོ་སྔོན་གྱི་སྦྱིན་བདག་དུ་མས་གདན་དྲངས་ཏེ། ཉི་ཤུ་དྲུག་ལ་སྐུ་འབུམ་ནས་ཕྱག་བཏེགས་པར་བླ་མ་ལས་སྣེ་རྣམས་ཀྱིས་ཕེབས་སྐྱེལ་དང་བྱམས་པ་ལུང་བར་སྤྱི་
སོས་ཇ་ཐབ་ཞུས། རིམ་གྱིས་བྱོན་པའི་ལམ་ནས་སྟོང་སྐོར་དགོན་པས་གདན་དྲངས་པར་འདོད་ཆོས་འགའ་ཞིག་སྩལ། དེར་བཞུགས་སྐབས་དཔོན་སརྒས་གདན་འདྲེན་གྱི་ཞུ་པ་ཕུལ་བ་བཞིན་ཆིབས་བསྐྱོད་དེ་ཀུན་རིག་གི་ཁྲུས་དཔང་
སོགས་སྩལ་ནས་རེ་བ་བསྐངས། པེའི་སི་ཚེ་བརྟན་རྡོ་རྗེ་བསུ་བར་འོངས་ནས་རང་གི་ཨུརྒེར་གདན་དྲངས་ཏེ་དངོས་འབུལ་གཟབ་རྒྱས་ཞུས་པར་འཇིགས་བྱེད་དཔའ་བོ་གཅིག་པའི་དབང་སྟ་གོན་དང་བཅས་པ་གནང། དུས་འཁོར་པཎྜི་
ཏ་དང། དགེ་བཤེས་འགའ་ཞིག་སོགས་སྨད་ཕྱོགས་ཀྱི་གྲྭ་རྒྱུན་དུ་མ་དབུས་ནས་རང་ཡུལ་དུ་ཕྱིར་འགྲོ་བའི་ལམ་ཞོར་གྱིས་མཇལ་བར་འོང་བ་ལ་བཀའ་མཆིད་གནང་ཞིང་དུས་འཁྲོ་པཎྜི་ཏའི་སྤྲུལ་པའི་སྐུ་ནས་དངོས་འབུལ་ཀྱང་གྱ་
ནོམ་པ་བཏེགས། གསེར་ཏོག་ནོ་མིན་ཧན་གྱིས་གདན་དྲངས་པར་ཕེབས་ཏེ་རྗེས་གནང་འགའ་ཞིག་སྩལ། མཚོ་སྐྱེས་པེའི་སིས་ཨུརྒེར་གདན་དྲངས་ཏེ་གསོལ་སྟོན་དང་དངོས་འབུལ་གྱི་ནོམ་པ་བཏེགས། དེ་ནས་མི་འགྱུར་པེའི་
སིས་གདན་དྲངས་པའི་ལམ་ནས་དར་གོ་ངར་ཧན་ནང་སོ། བསྟན་འཕེལ་ཐོ་ཡོན། ཤཱི་རཱེ་བླ་མ་སོགས་ཀྱིས་བསྙེན་བཀུར་ཡང་དག་ཞུས། པེའི་སི་དང་བླ་མ་ཆེ་ཆུང་སོགས་བསུ་བར་འབྱོར་ཏེ་རིམ་གྱིས་ཨུརྒེར་ཕྱག་ཕེབས། སྔ་

[236A]༄༅། །མའི་སྦྱིན་བདག་གི་རྩ་བ་ཡིན་པས་ཐུགས་ཕབ་ནས། ཉིན་ཁ་ཤས་བཞུགས་ཏེ་བསྐང་གསོ་བཏང་ཞིང་ལྷ་གུར་རྣམས་ལ་རབ་གནས་མཛད། སྲས་ཆུང་ལ་མིང་བཏགས་ཤིང་ཚེ་
དཔག་གི་རྗེས་གནང་སྩལ། བོ་ཁའི་ཆུའི་ཕར་འགྲམ་དུ་བསོད་ནམས་རྡོ་རྗེ་ཝང་གིས་གཙོས་རྟ་པ་དུ་མ་ཆིབས་བསུར་འབྱོར་ཏེ་ཝང་གི་ཨུརྒེར་ཕེབས། དེ་ནས་བཏེགས་པའི་ཉིན་ཏ་ལཱེ་ཧུ་ཐོག་ཐུ་ཡང་ཆིབས་བསུར་བྱོན་
དེའི་ཕྱི་ཉིན་གྲྭ་བ་བཞི་བརྒྱ་སྐོར་གྱི་སེར་སྤྲེང་དང་བཅས་ཝང་གི་དགོན་པར་ཕེབས། དུས་འཁོར་གྲྭ་ཁང་དུ་གསོལ་སྟོན་རྒྱས་པ་བསྟར་ནས་ཝང་གི་ཡ་མེན་རྒྱབ་ཀྱི་རྭ་བར་གཟིམས་གུར་ཕུབ་སྟེ་བཞུགས། སྔར་ནས་གསོལ་
བ་ནན་ཏན་དུ་བཏབ་པ་བཞིན་ཆོས་དགེ་བར་ཉན་མཁན་ཧྲག་བསྡུས་ལ་སློབ་མ་རྗེས་འཛིན་གནང་སྟེ། དེ་ནས་འདུ་ཁང་ནང་དུ་ཏ་ལཱེ་ཧུ་ཐོག་ཐུ་དང། བསོད་ནམས་རྡོ་རྗེ་ཝང། ནུ་བོ་ཚངས་པ་སྐྱབས། སྐུ་འབུམ་གྱི་སྨན་
པ་བླ་མ་མི་ཉག་ཞབས་དྲུང། དུར་གེ་མཁན་པོ་ཀུན་དགའ་ཡེ་ཤིས་བཟང་པོ། ཏ་ལཱེ་ཆོས་རྗེ། རོང་པོ་ཞབས་དྲུང། མ་ཎི་པའི་ཞབས་དྲུང། ཅོ་ནེ་ཞབས་དྲུང། ཡོན་ཏན་ཞབས་དྲུང། ལྷ་རམ་པ་ཁ་ཤས་སོགས་གྲྭ་
བ་ཕྱེད་དང་བཞི་བརྒྱ་བཅས་སེར་སྐྱ་བདུན་བརྒྱ་སྐོར་ལ་མི་ཏྲ་བརྒྱ་རྩའི་དབང་ཆེན་ཡོངས་སུ་རྫོགས་པར་སྩལ་ཏེ་སྐུ་བཞིའི་ས་བོན་གྲུང་བོ་སྨིན་པར་མཛད། དེའི་སེང་བར་ནས་ཝང་སོགས་ཉུང་བསྡུས་ལ་མན་ངག་བཀའ་རྒྱ་མའི་

[236B] དགུ་པའི་ཚེས་ཉེར་བཞི་ལ་ཝང་གི་ཨུརྒེར་ཕེབས། རིམ་གྱིས་བྱོན་པའི་ལམ་ཁར་དད་པ་དང་གཏོང་བཱ་རྒྱན་གྱིས་མཛེས་པའི་སྦྱིན་བདག་དུ་མས་བསྙེན་བཀུར་ཕུལ་དུ་ཕྱིན་པ་ཞུས་
བདེ་ཆེན་དུ་དོན་གཉེར་ཅན་འགའ་ཞིག་གིས་ཞུས་ངོར་འཇིགས་བྱེད་བཅུ་གསུམ་མའི་དབང་ཆེན་སྟ་གོན་དང་བཅས་པ་སྩལ། ཟི་ལིང་དུ་ཕེབས་ཏེ་བྱམས་ཆེན་གྱི་ཟངས་ཀྱི་དོན་སྐོར་ལ་བཀའ་དྲིན་གནང་བའི་གཏང་རག་ཏུ་གོང་མ་ཆེན་
པོར་ཚེ་དཔག་མེད་ཀྱི་སྐུ་དང་ནང་མཛོད་ཁ་བཏགས་གཅིག་བཅས་གྲེའུ་ཙེ་ཕུལ། བཅུ་པའི་ཉི་ཤུ་བརྒྱད་ལ་བྱ་ཁྱུང་དུ་བབས་ཏེ། དེའི་ཕྱི་ཉིན་འཆམ་སོགས་ལ་གཟིགས་རྟོག་ཞིབ་ཏུ་གནང། བཅུ་གཅིག་པའི་ཚེས་གསུམ་ནས་བརྩི་
བཞག་གནང་ཞིང་གྲྭ་བ་རྣམས་ལ་རང་རང་གི་བློ་གྲོས་ཀྱི་རྩལ་དང་བསྟུན་པའི་དཔེ་འཛིན་སོགས་ཀྱི་རྒྱུགས་བཞག་སྟེ་ཐོས་བསམ་བྱེད་ཚུལ་གྱི་བསླབ་བྱ་ཞིབ་ཏུ་མཛད། དེར་བཞུགས་རིང་ལ་དགོན་པའི་ནང་དང་ཕན་ཚུན་ནས་བསྙེན་བཀུར་
ཞུ་མི་མང་དུ་བྱུང་བ་སོ་སོའི་རེ་བ་བསྐངས། བཅུ་གཅིག་པའི་ཟླ་མཇུག་ལ་དེ་ནས་ཕེབས་པའི་ལམ་དུ་རྗེས་ཚང་སྨྱུང་གནས་པའི་གྲྭ་བ་རྣམས་ཀྱིས་རི་སྙིང་པོར་གདན་དྲངས་ནས་ཁོང་གི་གདུང་རྟེན་ལ་རབ་གནས་ཞུས། ཚ་གན་ནོ་མོན་ཧན་
གྱིས་གདན་དྲངས་ཏེ་ལ་མོ་བདེ་ཆེན་དུ་ཞག་ཁ་ཤས་བཞུགས། གྲམ་པ་ནང་དུ་རྙཱེ་ཚང་དང། དཔལ་ལྡན་བཀྲ་ཤིས་ཀྱི་སྐུ་སྐྱེ་བཅས་ལ་ཕྱག་ཆེན་གྱི་ཁྲིད་སྨིན་རྒྱས་སུ་སྩལ། དེའི་ཚེ་ཀ་རིང་དང་གླིང་ཀྱ་གཉིས་འཁྲུག་ནས་

[237A]༄༅། །ཕན་ཚུན་གྱི་མི་འགའ་ཞིག་བསད་དེ་ཚབས་ཆེ་བའི་སྐབས་ཡིན་པར་བརྩེ་གཟིགས་ཀྱིས་སོ་སོའི་སར་ཕེབས་ཏེ་ཐབས་ལ་མཁས་པའི་གསུང་གི་ཆར་རྒྱུན་གྱིས་ཞེ་སྡང་གི་མེ་དཔུང་བཅིལ་
ནས་འདུམ་པར་མཛད་དེ་ཚེ་འདིར་སྲོག་དང་ཕྱི་མར་ངན་འགྲོའི་གཡང་ས་ལས་བསྲུང་བས་མི་འཇིགས་པ་སྐྱབས་ཀྱི་སྦྱིན་པ་བླ་ན་མེད་པ་སྩལ། སྔ་ཕྱིར་འདི་འདྲའི་གཡུལ་འཁྲུག་དུ་མ་ཞི་བར་མཛད་པ་ཡང་རང་གི་དོན་ལ་མ་ཆགས་
པའི་བདག་ཉིད་ཆེན་པོ་རྣམས་ཀྱི་རྣམ་པར་ཐར་པ་ཞིག་ཡིན་ཏེ། སྔོན་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་ཡང་འཁྲུག་ལོང་དུ་མའི་བར་དུ་ཕེབས་ནས་འདུམ་པར་མཛད་པ་དང། འཕགས་
པ་དྲི་མ་མེད་པར་གྲགས་པའི་བསྟན་པ་ལས་ཀྱང། གཡུལ་ཆེན་འདྲེས་པའི་ནང་དུ་ནི། །དེ་དག་ཕྱོགས་ལ་མཉམ་པར་འགྱུར། །བྱང་ཆུབ་སེམས་དཔའ་སྟོབས་ཆེན་རྣམས། །འདུམ་ཞིང་འདུ་བར་དགའ་བར་བྱེད། །
ཅེས་གསུངས་པའི་ཕྱིར་རོ། །དེ་ནས་ཞོ་འཕོང་བརྒྱུད་དེ་བཅུ་གཉིས་པའི་ཚེས་ལ་གདན་ས་ཆེན་པོར་ཕྱག་ཕེབས། སུ་ཉིད་གཡོན་རུའི་ཐོ་ཡོན་དང་ནེ་མན་ཞབས་དྲུང་སོ་སོ་ནས་ཚོགས་དབུས་སུ་གདན་དྲངས་ཏེ་དངོས་
འབུལ་བཏེགས། བསྒྲུབ་བྱ་ཁ་ཤས་ལ་བསྙེན་རྫོགས་ཀྱི་སྡོམ་པ་གནང་ཞིང་འདོད་ཆོས་འགའ་ཞིག་སྩལ། མར་ངོའི་ཆ་ལ་བཅད་རྒྱ་གནང་སྟེ་ཐུགས་དམ་ཟབ་མོའི་རྣལ་འབྱོར་གྱིས་ཉིན་མཚན་འཁོར་ཡུག་ཏུ་འདའ་བར་

[237B] །ལྕགས་ཁྱི་ཟླ་བ་དང་པོའི་ཚེས་གསུམ་ལ་བཅད་རྒྱ་གྲོལ་བར་སྤྱི་བླ་བྲང་ཐམས་ཅད་ནས་ལོ་གསར་གྱི་དགའ་སྟོན་ཕུལ། ཕྱོགས་སོ་སོའི་བླ་དཔོན་ཆེ་ཕྲ་དུ་མའི་མི་སྣ་ཚོགས་ཆེད་གཏད་ཀྱིས་འོང་པ་རྣམས་ལ་བབས་འོས་ཀྱི་
བཀའ་དང་ཇ་གྲལ་གནང། སྨོན་ལམ་གསུང་ཆོས་ལ་ཡང་ལན་ཁ་ཡར་བྱོན་ཏེ་སྐྱེས་རབས་དང། བུ་སྟོན་རྣམ་ཐར་ཀྱི་འཕྲོ་གསུངས་ཤིང། བསྟན་པའི་འཕེལ་རྒྱས་ཀྱི་དོན་བུ་སྤྱན་དམིགས་ནན་ཏན་མཛད། བསྒྲུབ་བྱ་བརྒྱར་
ཉེ་བ་བསླབ་པ་ཡོངས་སུ་རྫོགས་པའི་གཞི་ལ་བཀོད། ཧལ་ཧ་ཆེ་ཆེན་ཧན་གྱི་བླ་མ་ཡེ་ཤེས་རྒྱ་མཚོ་བཤུལ་རིང་གི་ལམ་ནས་དཀའ་བ་ཁྱད་དུ་བསད་དེ་རྗེ་ཉིད་ལ་རྡོ་རྗེ་ཕྲེང་བའི་དབང་སོགས་ཟབ་རྒྱས་ཆོས་ཀྱི་བཀའ་དྲིན་ཞུ་པའི་ཕྱིར་
ཆེད་གཏད་ཀྱིས་འོང་པ་ལ། མིད་ལའི་རྣམ་མགུར། སྙིང་པོ་དོན་གསུམ། རྗེ་རང་གི་གསུང་ཁ་ཤས་བཅས་ཀྱི་ལྗགས་ལུང་གནང། རྡོར་ཕྲེང་གི་དབང་དབྱར་ཐོག་གནང་རྒྱུའི་ཞལ་བཞེས་དང། གཞན་མའི་ཆོས་རྒྱུན་གང་
དགོས་རྣམས་དགོན་པ་ནས་བླ་སྤྲུལ་དགེ་བཤེས་སོགས་ཆོས་རྒྱུན་ཁུངས་དག་ཡོད་པ་སོ་སོ་ལས་ཉན་རྒྱུའི་བཀོད་ཁྱབ་སྩལ་ཏེ་ཐབས་མཁས་ཀྱི་སྒོ་ནས་རེ་འབྲས་ཡོངས་སུ་རྫོགས་པར་མཛད། དབེན་ས་ནས་བརྒྱུད་པའི་འཁྲུལ་འཁོར་
གྱི་མན་ངག་སོགས་སྐྱབས་མགོན་ཉིད་ནས་སྩལ་ཏེ་འཕེལ་རྒྱས་སུ་ཡོད་ཀྱང་དཔལ་ལྡན་སྲད་རྒྱུད་ཀྱི་གདམས་པའི་ཉིང་ཁུ། ཀུན་མཁྱེན་གོང་མའི་དུས་དཀའ་བ་དཔག་མེད་ཀྱིས་བཙལ་བའི་འཁྲུལ་འཁོར་དང། ལྕགས་མཁར་གྱི་མན་

[238A]༄༅། །ངག་རྣམས་དང། གཞན་ཡང་གཏོར་སྒྲུབ་དང་གཏོར་ཆེན་གྱི་ཁྲིད། གཟུངས་གཞུག་གི་ཁྲིད། ཀླུའི་བུམ་གཏེར་གྱི་ཁྲིད། འཇམ་དབྱངས་དཀར་པོའི་ལས་ཚོགས་ཀྱི་ཁྲིད། ལས་བཞིའི་
སྤྱིན་སྲེག་གི་ཁྲིད་སོགས་རྗེ་གོང་མ་ནས་བརྒྱུད་པའི་གདམས་པ་ཟབ་མོ་དུ་མ་འཆད་ལ་ཉེ་བ་ཐུགས་ཀྱིས་མ་བཟོད་པར། ལོ་སྔ་མ་བྱ་ཁྱུང་ནས་ཚུར་ཕེབས་སྐབས་གསང་ཆེན་གདམས་པའི་གཏེར་མཛོད་བྲག་དཀར་དཀའ་བཅུ་ངག་
དབང་གྲགས་པ་ཞབས་ཕྱིར་ཁྲིད་ནས་ཕེབས་ཡོད་པ། ཁོང་གི་དྲུང་ནས་ཁྲི་ཆེན་དཔལ་ལྡན་གྲགས་པའི་སྤྲུལ་པའི་སྐུ་དང། དཔལ་མང་ཞབས་དྲུང་སོགས་དོན་གཉེར་ཅན་ཁ་ཤས་ལ་སློབ་རྒྱུའི་ལྗགས་བཀོད་བླ་སློབ་ཀུན་ལ་ནན་
ཏན་དུ་གནང། ད་ལྟ་བསྟན་འཛིན་ཆེན་པོར་རློམ་པ་ཕལ་ཆེར་ནི་ཟང་ཟིང་གི་འདུ་འགོད་སོགས་ལ་སྤྱན་མིག་འཇའ་ཚོན་ལྟར་བཀྲ་ཡང། ཆོས་ལ་བསྐོར་ཚེ་རང་གིས་ཉམས་ལེན་ནུས་ན་མང་པོ་མི་དགོས་མདོག་གིས་ཆོག་ཤེས་
དང༑ གདམས་པ་ཟབ་མོ་ཀུན་ལ་རོ་མཉམ་གྱི་རྟོགས་པ་ཀློང་དུ་གྱུར་པའི་དབང་གིས། ཆོས་རྒྱུན་མན་ངག་མཐའ་དག་ནམ་ལང་གི་སྐར་མ་བཞིན་ཡལ་བར་རྩོམ་ཞིང་རང་རང་གི་ཐོག་མའི་འབྱུང་ཁུངས་རྣམས་སུ་ཡང་མིང་ཙམ་
ལྷག་མར་གྱུར་བའི་དུས་འདིར། རྗེ་བླ་མ་ཐུགས་རྗེའི་བདག་ཉིད་ཅན་འདི་ཁོ་ནའི་བཀའ་དྲིན་ལས་སྡེ་འདིར་དེ་དག་ཐམས་ཅད་གྲུ་བཞི་ལམ་གྱིས་ཚང་བར་བཞུགས་པ་ནི། རྒྱུད་ཆེན་དེ་དག་འཁྲུངས་རབས་གྲས་སུ་

[238B] འབྲས་བུའི་རྟགས་ཀྱིས་སྒྲུབ་ཚུལ་ཡིན་པར་ཤེས་པར་གྱིས། དེར་མ་ཟད་ཁོང་ལ་སྔར་སྐུ་ན་གཞོན་པའི་དུས་ནས་བཟུང། འདིའི་སྐོར་གྱི་
མན་ངག་ཕྲ་ཞིབ་ཐམས་ཅད་ལེགས་པར་རྩད་གཅོད་དགོས་ཀྱི་བསྐུལ་མ་ཡང་ཡང་མཛད་ཅིང། མཚམས་དེར་རྒྱུན་ཞིག་སྤེལ་རྒྱུར་མ་སོང་ན་སླར་བླ་སློབ་ཀུན་ནས་རྟེན་འབྲེལ་འཛོམ་དཀའ་བའི་འབྱུང་འགྱུར་འདི་ཐམས་ཅད་
མངོན་སུམ་དུ་གཟིགས་ཏེ། རྒྱ་མཚོའི་རླབས་བཞིན་དུས་ལས་ཡོལ་བ་མེད་པར་མཛད་པ་ནི་འཕྲིན་ལས་མ་འདྲེས་པའི་ཁྱད་ཆོས་བླ་ན་མེད་པའོ། །ལོ་སྔ་མ་རྣམས་སུ་རྔ་བའི་ཕྱོགས་ནས་གདན་འདྲེན་དང། དགོན་གསར་
འདེབས་ཀྱི་ཞུ་བ་ནན་ཆེར་ཕུལ་བ་བཞིན་དུ་འབྱོན་པར་བརྩམས་པ་ལ། དེ་སྐབས་སྐུ་ཁམས་ཤིན་ཏུ་ལྟེམ་པར་ཡོད་པས་ཐམས་ཅད་ཀྱིས་བློས་མ་འཁྱུད་པར་བཤོལ་བཏབ་ཀྱང། ཕྱོགས་དེར་འཁོད་ཀྱི་གདུལ་བྱའི་ཐ་མ་
རྣམས་རྗེས་སུ་བཟུང་བ་དང། པཎ་ཆེན་དགེ་འདུན་གྲུབ་ཀྱིས་དགྲ་མཁར་དགྲ་ཡུལ་དུ་བརྩིགས་དགོས་གསུངས་པའི་དཔེ་བཞིན། ལྟ་གྲུབ་མི་མཐུན་པ་དུ་མས་གང་བའི་ས་དེར་དགེ་ལྡན་རིང་ལུགས་དྲི་མ་མེད་པ་འཛུགས་བཞེད་ཀྱི་
དགོངས་པ་ཟབ་མོ་ཟློག་ཏུ་མེད་པས་གཉིས་པའི་ཚེས་ལ་དེར་ཆིབས་བསྒྱུར། ལམ་ནས་དད་ལྡན་གྱི་སྦྱིན་བདག་དུ་མས་བསྙེན་བཀུར་དང་ཕུ་དུང་གཟབ་པར་ཞུས། རྡོར་ཞར་དཔོན་པོ་གཉིས་དང། དམེ་དཔོན་པོ། དམེ་སྐོར་

[239A]༄༅། །དཔོན་པོ་སོགས་ཉིན་མང་པོའི་ལམ་དུ་བསུ་བ་རིམ་པར་འབྱོར། གནམ་ལྕགས་རི་ཁྲོད་དུ་གདན་དྲངས་པར་འདོད་ཆོས་འགའ་ཞིག་སྩལ་ཏེ་ཉི་ཤུ་གསུམ་ལ་རུ་རུའི་ཐང་དུ་སྒར་ཕབ། ཝམ་
པ་དགེ་བཤེས། ཨ་མཆོག་དགེ་བཤེས། ཨ་འཁྱམས་དབོན་པོ་སོགས་ཕྱོགས་སྣ་ཚོགས་ནས་འདུས་པའི་མཇལ་བ་ཆེ་ཕྲ་ཐམས་ཅད་བབས་འོས་ཀྱི་གསུང་དང་ཆོས་བཀའ་ཕྱག་དབང་སོགས་ཀྱིས་ཚིམ་པར་མཛད། དོན་
གཏེར་ཅན་དྲུག་བརྒྱ་སྐོར་ལ་འཕགས་པ་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆེན་སྩལ། དཔོན་འབངས་ཐམས་ཅད་ནས་ཀྱང་རང་འབྱོར་དང་བསྟུན་པའི་འབུལ་ནོད་གཟབ་རྒྱས་རྩ་ཤིང་ཚུན་ཆོད་ཀྱིས་བསྙེན་
བཀུར་ཕུལ་དུ་ཕྱིན་པ་བསྒྲུབས། རྡོར་ཞར་གྱི་རུའི་དོན་དུ་དམེ་དབོན་པོ་ལ་འཕྲལ་ཡུན་དུ་ཕན་པའི་བསླབ་བྱ་གནང་ཡང། ལས་ཀྱི་སྒྲིབ་པའི་དབང་གིས་དུང་དཀར་སེར་སྣ་བཞིན་སྐྱོན་རྟོག་འབའ་ཞིག་ཏུ་ཁྱེར་ཏེ། བཀའ་
དང་དུ་མ་བླངས་པར་རང་བབས་སུ་ལུས། ཁོ་པ་ཚོར་ཡང་ཞིང་ཁྱད་པར་ཅན་ལ་སྡིག་བསགས་པའི་དབང་གིས་མ་འགྱངས་པར་མིས་འཕྱ་ལ་ཁྱིས་སྨོད་པའི་གནས་སུ་གྱུར་པའི་རྣམ་སྨིན་ཐོག་ཏུ་བབས་པ་ནི། སྐྱེས་རབས་
ལས༑ ཕན་པར་སྨྲ་བ་ཤིན་ཏུ་དཀོན། །དེ་བས་ཀྱང་ནི་ཉན་པ་དཀོན། །ཞེས་དང། ཕན་པའི་ངག་ལ་མ་ཉན་ན། རུས་སྦལ་ཁ་ནས་ཤིང་ཤོར་འབྱུང། །ཞེས་གསུངས་པ་ལྟར་རོ། །དཔལ་སྤུངས་ནས་ཆབ་ཚ་ཀར་

[239B] ལོ་སྔ་མར་མཁན་ཆེན་ངག་དབང་གྲགས་པའི་གདན་ས་ཚ་ཁོ་ད་ཚང་དགོན་
པར་བོན་པོ་སོགས་ལྟ་གྲུབ་མི་མཐུན་པ་དུ་མའི་སྡང་ཞུགས་ཀྱིས་འཁྲུག་པ་ཆེ་བར་བྱུང་སྟེ་རྗེ་ཉིད་ལ་དགོན་པ་ཕུལ་ནས་སྐྱབས་ཚོལ་ཞུས་པའི་དོན་དུ། ཟོང་འཕན་ཏཱ་ཞིན་དང། ཚ་ཁོའི་རྒྱལ་ཁག་ཏུ་མི་སྣ་ཆེད་གཏོང་གིས་
འཁྲུག་པ་ཞི་བར་བྱས་ཏེ། འཁྲུན་ཆོད་པའི་མཇུག་སྡོམ་དུ། ད་ཚང་ནས་བླ་གྲྭ་བརྒྱ་སྐོར་དང། ཅོག་ཙེ་ད་རོ་གསུམ་བཅས་ཀྱིས་བོན་པོའི་བླ་མ་འདུལ་བ་སྐུ་མདུན་དུ་ཁྲིད་ནས་འོང། འདི་ཡང་ཕྱོགས་དེའི་བོན་པོ་ཐམས་ཅད་
ཀྱི་ཁུངས་གཏུགས་སའི་རྩ་བ་ལྟ་བུ་ཡིན་ཀྱང། ཕྱིན་ཆད་ལྟ་བ་ངན་པ་དོར་ཏེ་དགེ་ལུགས་ཀྱི་ཆོས་རྒྱུན་གཙང་མ་བྱེད་རྒྱུའི་དམ་བཅའ་ཕུལ། རབ་བྱུང་དང་བསྙེན་རྫོགས་ཀྱི་སྔོམ་པ་ཕོག་ཅིང་དགའ་ལྡན་ལྷ་བརྒྱ་མའི་ལུང་སོགས་
འདོད་ཆོས་འགའ་ཞིག་ཞུས་པ་ཡང་དགྱེས་བཞིན་གནང། སླར་གདན་སར་ཆིབས་བསྒྱུར་བའི་ལམ་ནས་ཡོན་བདག་དུ་མས་དངོས་འབུལ་བསྟར་ཞིང། སྐྱེ་པོ་བགྲང་ལས་འདས་པ་མཐོང་ཐོས་དྲན་རེག་གི་སྒོ་ནས་སྨིན་གྲོལ་གྱི་
ལམ་ལ་བཀོད། ཁྲི་ཆེན་ནམ་མཁའ་བཟང་སྤྲུལ་པའི་སྐུས་གདན་དྲངས་པ་ལྟར་བྲག་ལུང་རི་ཁྲོད་དུ་ཕེབས་ཏེ་ཆོས་བཀའ་འགའ་ཞིག་གནང་ཞིང། ཚ་གན་བེ་ཤིང་དུ་རི་ཁྲོད་ཀྱི་གནས་ལ་གཟིགས། རིམ་གྱིས་བྱོན་ཏེ་བཞི་

[240A]༄༅། །བའི་ཉི་ཤུ་དགུ་ལ་གདན་སར་བབས། ཧལ་ཧ་བླ་མ་ཡེ་ཤེས་རྒྱ་མཚོས་དབང་གི་དོན་དུ་སྒུག་སྡོང་བྱས་ཡོད་པར། ཚུར་ཕེབས་མ་ཐག་གི་སྐབས་བཞེངས་བཞུགས་གཏན་མི་ཐུབ་
ཀྱང༑ རེབ་ཚ་སྨན་པ་ངག་དབང་ནོར་བུས་ཉིན་ཁ་ཤས་བར་དུ་བཅང་ལུམ་སོགས་ཀྱི་དཔྱད་ཞུས་པས་ཅུང་ཟད་དྭངས་སྐྱེད་བྱུང་མ་ཐག་ནས་དབང་གནང་རྒྱུའི་སྦྱོར་བ་བརྩམས་ཏེ། ལྔ་པའི་ཚེས་དྲུག་ལ་ཁོང་དང། དགོན་
པའི་བླ་མ་གདན་ཟུར། ཕྱོགས་ཀྱི་བླ་སྤྲུལ་དགེ་བཤེས་དུ་མ་སོགས་ཚོགས་པ་ཉིས་སྟོང་བདུན་བརྒྱ་སྐོར་ལ། རྗེ་བཙུན་རྡོ་རྗེ་རྣལ་འབྱོར་མས་ཨཎྚ་ཨུ་ལའི་གཙུག་ལག་ཁང་དུ་སློབ་དཔོན་འཇིགས་མེད་འབྱུང་གནས་ལ་
དངོས་སུ་གནང་བའི་སྨིན་བྱེད་དབང་གི་བཀའ་བབས་གཅིག་ཏུ་དྲིལ་བ་རྡོ་རྗེ་ཕྲེང་བའི་དབང་རྫོགས་པར་བསྐུར་ཚུལ་བསྡུས་པ་ཉིན་བཅོ་བརྒྱད་པའི་ལུགས་སུ་སྩལ་ཏེ། རྡོ་རྗེ་རིགས་ཀྱི་གདུལ་བྱ་མཐའ་དག་ཡིད་ཀྱི་བུམ་བཟང་
བྱིན་རླབས་བདུད་རྩིའི་ཟིལ་མངར་གྱིས་ཡོངས་སུ་གཏམས་པས་རབ་དགའི་གླུ་དབྱངས་སྲིད་རྩེའི་བར་དུ་སྒྲོགས་པར་གྱུར་ཏོ། །སླར་ཡང་ཧལ་ཧ་བླ་མས་ཞུས་ངོར་གཟིམས་ཆུང་དུ་དོན་གཉེར་ཅན་བརྒྱ་ལྷག་ལ་བླ་མ་མཆོད་པ་
དང་འབྲེལ་བའི་དགའ་ལྡན་ཕྱག་རྒྱ་ཆེན་པོའི་ཁྲིད་ཤིན་ཏུ་རྒྱས་པ་རྒྱ་བོད་ཀྱི་གྲུབ་མཐའ་སོ་སོའི་ལྟ་བའི་ཁྱད་པར་དང། ལྷག་པར་བོད་སྔ་མ་མང་པོས་བཞེད་ཚུལ་མི་འདྲ་བའི་སྤུ་རིས་ཕྲ་ཞིང་ཞིབ་པ། རྗེ་བླ་མའི་རིང་ལུགས་

[240B] མཇུག་ཏུ་ཐམས་ཅད་ཀྱིས་རང་རང་གི་བློ་ནུས་དང་བསྟུན་ནས་རྒྱལ་
བའི་བསྟན་པ་ཡོངས་སུ་རྫོགས་པའི་གནད་ལ་བག་ཆགས་ཅི་ཐེབས་རེ་ཅིས་ཀྱང་བྱེད་དགོས་ཞེས་རྒྱུན་གྱི་བཀའ་ཆོས་དང་མི་འདྲ་བར་ནན་ཏན་ཤིན་ཏུ་ཆེ་བ་མཛད། དྲུག་པའི་ནང་དུ་ཝང་གི་ཨུརྒེར་གདན་དྲངས་ཏེ་བསྙེན་
བཀུར་གཟབ་རྒྱས་ཞུས་ཤིང་སྐུ་རིམ་འདོད་མོས་ལྟར་གནང། ཉེ་སྐོར་གྱི་སྡེ་བ་སོ་སོས་གདན་དྲངས་པ་ཐམས་ཅད་ལ་སྡེ་འདི་དགོན་པའི་སྦྱིན་བདག་ཐུན་མོང་མ་ཡིན་པ་ཡིན་ཞེས་ཤིན་ཏུ་བརྩེ་བའི་སྟངས་ཀ་མཛད་ཅིང་
ཆོས་བཀའ་སོགས་གང་ཞུས་ཐམས་ཅད་ཀྱིས་འདུན་པ་བསྐངས་ཏེ་བདུན་པའི་ཚེས་ལ་གདན་སར་བབས། དངོས་འབུལ་རྟ་ནོར་ལྔ་བརྒྱ་སྐོར་དང། ལུག་ཉིས་སྟོང་ཙམ་བྱུང་བའི་ནང་ནས་དགོན་པར་འགྱེད་ཆེན་ཞིག་
གནང། བཅད་རྒྱའི་ཁོང་ནས་བཀའ་རྩོམ་འགའ་ཞིག་དང། ཀུན་མཁྱེན་གོང་མའི་གསུང་གི་བསྟན་རྩིས་ལ་ཡང་ལོ་ཚིགས་སྔ་ཕྱི་སོགས་ཀྱི་དག་ཐེར་ཞིབ་ཏུ་མཛད། ཆོས་འཁོར་རྒྱལ་གྱི་མཁན་པོ་སྤྲུལ་པའི་སྐུ་གྲགས་
པ་རྒྱལ་མཚན་པ་དབུས་ནས་གསར་དུ་འབྱོར་པར་དགྱེས་པའི་བཀའ་མཆིད་དང་གསོལ་སྟོན་གནང། གྲྭ་ཚང་དུ་དམ་བཅའ་འཇོག་དགོས་ཀྱི་བཀའ་ཕེབས་ཏེ་ཕན་ཚུན་ཀུན་ལ་ལུང་དང་རིགས་པའི་དགའ་སྟོན་གྱི་སྐྱེས་བཟང་

[241A]༄༅། །སྤེལ་དུ་བཅུག་རྒྱུན་པར་ཡང་དགེ་བཤེས་ཡོན་ཏན་ཅན་གྱི་རིགས་མདུན་དུ་འོང་ཚད་ལ་ཆོས་ཀྱི་འབེལ་གཏམ་ཁོར་མོ་ཡུག་ཏུ་མཛད་ཅིང་ཟླ་བོ་སོགས་ཀྱི་སྟབས་འགྲིག་ཚེ་ཚོགས་གླེང་བྱེད་པའམ་
དམ་བཅའ་ཚུགས་པ་སོགས་སྒོ་དུ་མ་ནས་ཕན་ཚུན་ཀུན་གྱི་རྒྱུད་ལ་བག་ཆགས་ཁྱད་པར་ཅན་འཇོག་ཅིང། བློ་ཁ་འཕེལ་བའི་ཐབས་ལ་སྦྱོར་བར་མཛད་པ་ཡང་ཆོས་ཀྱིས་ངོམས་པ་མེད་པའི་རྣམ་ཐར་ཡིན་ཏེ། རྗེ་ཉིད་ཀྱི་
ཞལ་ནས། རྟག་ཏུ་ལེགས་པར་བཤད་པའི་འབེལ་གཏམ་ལ། །རབ་དགྱེས་ཟབ་ཅིང་རྒྱ་ཆེའི་ཆོས་ཀྱི་དོན། །དྲི་ཞིང་རྨེད་ལ་ངོམས་པ་མི་མངའ་བ། །ཞེས་མཆོག་དམན་ཀུན་གྱི་མཐུན་སྣང་དུ་གྲུབ་པའི་རྣམ་ཐར་དུ་རྗེ་
རང་གིས་ཀྱང་ཞལ་གྱིས་བཞེས་པ་འདི་ལྟ་བུ་ནི། བློ་གྲོས་དང་ལྡན་པ་རྣམས་ཀྱིས་གདམས་པའི་ཆེ་བ་བླ་ན་མེད་པ་ཡིན་པར་ཤེས་པར་གྱིས། སྟོན་མཇུག་འདིར་གསེར་ཁང་ཆེན་མོའི་སྐྱ་བཟོ་རྫོགས་ཤིང། བྱམས་ཆེན་
གྱི་བཟོ་ཡང་ལེགས་པར་གྲུབ། མཛོ་དགེ་རི་ཁྲོད་པ་མཁས་གྲུབ་བསྟན་འཛིན་ལ་གཟུངས་འཇུག་བྲི་སྒྲུབ་སོགས་ཀྱི་མན་ངག་ཆ་ཚང་བ་ཞལ་ཏ་ཞིབ་རྒྱས་དང་བཅས་གཟུངས་འཇུག་གི་ལས་ཁུར་ཕོག་བར། ཁོང་གིས་ཡང་
བཀའ་སྤྱི་བོས་བླངས་ཏེ་བླ་བྲང་ནས་གནང་བའི་ཐེབས་ཀྱི་སྟེང་དུ་དངུལ་སྲང་སྟོང་ཕྲག་བརྒལ་བའི་དངོས་ཆས་བསྣན་ནས། ཤིན་ཏུ་དངོས་གཙང་ཞིང་ཕྱག་ལེན་གྱི་ཆ་ཕྲ་མོ་ཙམ་ཡང་སླ་ཆོས་སུ་མ་སོང་པའི་རྣམ་པར་དག་

[241B] ཕྲན་ལ་མཁན་ཆེན་ངག་དབང་གྲགས་པའི་གདན་ས་ད་ཚང་དགོན་གྱི་བླ་མར་འགྲོ་དགོས་ཀྱི་བཀའ་ནན་ཕེབས་པར་ཁས་ལེན་ཞུས། འགྲོ་ཁའི་ཚེ་སྐྱབས་འཇུག་གི་གསོལ་བ་
བཏབ་པ་ལ། བརྩེ་བ་ཆེན་པོས་ལུགས་གཉིས་ཀྱི་ཞལ་ཏ་རྒྱས་པ་དང། མཇུག་ཏུ་ངེད་རང་རྣམས་ད་དུང་མཇལ་ཡོང་གསུངས་པ་འབྱུང་འགྱུར་གཟིགས་པའི་གསུང་སྒྲ་ཇི་བཞིན་པ་ཡིན་འདུག་ཀྱང། དེ་འཕྲལ་སྙིང་ཚ་ཧང་ངེ་
བ་ཞིག་བྱུང་བ་མ་གཏོགས་ངོགས་གཞི་གཞན་མ་སྐྱེས་པ་ནི་ལས་ཀྱིས་བསྒྲིབས་པར་སྣང། ཨ་མཆོག་བདེ་མོ་ཐང་དགའ་ལྡན་ཆོས་འཁོར་གླིང་དུ་གནང་ཆ་སྩལ་པའི་ཐོག་ནས་འདུ་ཁང་ཀ་བ་བརྒྱད་ཅུ་མ་ཚོན་རྩི་ལྡེབ་རིས་དང་བཅས་
རྫོགས་པར་གྲུབ་པ་ལ་བཀྲ་ཤིས་སྙེ་མའི་སྒོ་ནས་སྤྱན་དབྱེའི་ཆོ་ག་རྒྱས་པར་བསྟར། ཚོགས་པར་ཡང་མང་འགྱེད་དང་སྤྱི་འཇོག་གནང་སྟེ་སྒྲིགས་ལམ་ཀུན་སྤྱོད་སོགས་ཀྱི་བསླབ་བྱ་ནན་ཏན་སྩལ། རོང་པ་ལྗགས་ནག་པའི་སྐྱེ་
བརྒྱུད་ཀི་རྟི་སྤྲུལ་པའི་སྐུ་མཇལ་བར་ཕེབས་པ་ལ་བསྙེན་བཀུར་དང་ལེགས་སྐྱེས་ཀྱི་ཤངས་ལེན་གཟབ་རྒྱས་གནང། སྔོན་པོ་ཐང་དགོན་པས་གདན་དྲངས་པར་བྱོན་ཏེ་ལུགས་གཉིས་ཀྱིས་རེ་འབྲས་ཡོངས་སུ་སྨིན་པར་མཛད་
ལོ་མཇུག་ཏུ་ཐུགས་དམ་བཅད་རྒྱ་གནང་སྟེ་ཟབ་གསང་རྡོ་རྗེའི་རྣལ་འབྱོར་ལ་གཅིག་ཏུ་གཞོལ། རེ་བཞི་པ་ལྕགས་ཕག་གི་ཟླ་བ་དང་པོའི་ཚེས་གཉིས་ལ་བཅད་རྒྱ་གྲོལ་བར་ཐམས་ཅད་ཀྱིས་གནམ་ལོ་གསར་བའི་དགའ་སྟོན་ཕུལ་

[242A]༄༅། །གསུང་ཆོས་ལ་ཐང་འགའ་ཕེབས་ཏེ་སྐྱེས་རབས་ཀྱི་འཕྲོ་དང། རྟེན་འབྲེལ་གྱི་ཚུལ་དུ་ཉིད་ཀྱི་བཀའ་རྩོམ་པཎ་ཆེན་ཐམས་ཅད་མཁྱེན་པའི་རྣམ་ཐར་ཉི་མའི་འོད་ཟེར་གྱི་དབུ་ནས་
གསུང་བཤད་གནང། ཚེས་བཅུ་གསུམ་ལ་རིགས་པ་སྨྲ་བའི་ཁྱུ་མཆོག་དགེ་བཤེས་བསོད་ནམས་ཀྱིས་ཚོགས་སུ་གདན་དྲངས་ཏེ་ཞབས་བརྟན་གྱི་བཤད་པ་ཕུན་སུམ་ཚོགས་པ་ཞུས། རིན་ཆེན་མཎྜལ་བཟང་
པོས་ཐོག་དྲངས་ན་བཟའ་ཉེར་སྤྱད། གསེར་རྡོ་ཚད་ལྔ། མར་ཁལ་བཞི་བརྒྱ་སོགས་ཀྱིས་མཆོད་སྤྲིན་སྤྲོས། བཅོ་ལྔའི་ཉིན་སྨོན་ལམ་སྦྱིན་བདག་ཧར་ཆེན་ཐུ་མེད་ཀྱི་ཇ་ཧུ་བླ་མ་མཁས་པའི་དབང་པོ་ངག་དབང་
ཤེས་རབ་ཀྱིས་ཚོགས་དབུར་སྤྱན་དྲངས་ཏེ། དངུལ་སྲང་སྟོང། བཟང་གོས་ཡུག་ཆེན་དུ་མ་སོགས་བདོག་པའི་དངོས་པོ་གྱ་ནོམ་པའི་ལེགས་འབུལ་རྒྱ་ཆེར་བཏེགས། ཉིན་དེར་སྨོན་ལམ་གྱི་མགོན་དུ་ཕེབས་ནས་
འདོན་ཆ་བྱིངས་བསྡུས་པའི་ལུགས་ལྟར་བྱས་ཀྱང། བསྔོ་བ་རྒྱས་པ་དང། བསྟན་འབར་མ་ཡོངས་རྫོགས་གསུངས་པ་ནི། སྐུ་ཚེ་དེ་ཉིད་ལ་སྨོན་ལམ་གྱི་མགོན་དུ་ཕེབས་པའི་ཐ་མ་ཡིན་པའི་བརྡ་དང། སླད་ཀྱི་
བསྟན་པའི་འཕེལ་རྒྱས་ལ་གཟིགས་པའི་དགོངས་གཞི་ཁྱད་པར་ཅན་ཞིག་ཡོད་པར་སྣང། བཀྲ་ཤིས་ལྷུན་པོའི་འབུལ་སྡུད་པ་འབྱོར་པར་གྲྭ་མང་ལ་པཎ་ཆེན་མཆོག་གི་ན་བཟའ་སོགས་ལ་རྟེན་མཇལ་གཏོང་དུ་བཅུག་

[242B] དངུལ་སྲང་བདུན་བརྒྱ་སོགས་གནང་ཆ་སྤམ་མཐོ་བ་བསྟར། ཉང་ཚང་ཧུ་ཐོག་ཐུ་བློ་གྲོས་ཀུན་དགའ་བསྟན་འཛིན་ཞི་བར་གཤེགས་པའི་དགོངས་རྫོགས་སྒྲུབ་མི་རྣམས་ནས་ཚོགས་སུ་གདན་དྲངས་ཏེ། ཁྱད་ནོར་དུ་མ་དང་
དངུལ་སྲང་ལྔ་བརྒྱ་སོགས་ཀྱི་དངོས་འབུལ་བཏེགས་པ་ལ་ཡང་ཐུགས་དམ་སྤྱན་དམིགས་ཤུགས་དྲག་གནང། ཕྱོགས་རིས་མེད་ཀྱི་མཇལ་བ་སྟོང་ཕྲག་དུ་མར་ཕྱག་དབང་སོགས་ཀྱི་སྒོ་ནས་ཐར་པའི་ས་བོན་བསྐྲུན་ཏེ་འཁོར་བ་
མཐའ་ཅན་དུ་བྱས། མཚོ་སྔོན་ནས་བྱམས་ཆེན་རབ་གནས་ཀྱི་སྦྱིན་བདག་ཏུ་ཆེད་གཏད་ཀྱིས་ཕེབས་པ། བསོད་ནམས་རྡོ་རྗེ་ཝང། མི་འགྱུར་པེའི་སི། ཚངས་པ་ཇ་སག་འཇིགས་མེད་པེའི་ལིའི་ནུ་བོ་དཔལ་ལྡན་ཨ་བེ་
མཚོ་སྐྱེས་པེའི་སིའི་སྐུ་ཚབ་རྣམ་སྲས་ཐའི་ཇི་རྣམས་ནས་གང་ཅིའི་མཐུན་རྐྱེན་མཐའ་དག་ལེགས་པར་བསྒྲུབས་པའི་ཐོག་ཧོར་ཟླ་གཉིས་པའི་ཚེས་བཅུ་གཉིས་ནས་བཟུང་ཉིན་གསུམ་གྱི་རིང་སྐྱབས་མགོན་རྡོ་རྗེ་འཆང་ཆེན་པོ་ཉིད་ནས་
དབུ་མཛད། དགོན་པའི་བླ་མ་གདན་ཟུར། སྤྲུལ་སྐུ་ཆེ་ཆུང། དགེ་བཤེས་ཆེ་ཁག་སོགས་དྲུག་ཅུ་སྐོར་གྱིས་རབ་ཏུ་གནས་པའི་ཆོ་ག་དགེ་ལེགས་རྒྱ་མཚོའི་ཆར་འབེབས་ཀྱི་སྒོ་ནས་སྤྱན་དབྱེ་པའི་ཆོ་ག་རྒྱུད་སྡེའི་དགོངས་
པ་བཞིན་བྱས་ཏེ། སྲས་བཅས་རྒྱལ་བ་ཀུན་གྱི་ཡེ་ཤེས་གཅིག་ཏུ་བསྡུས་པའི་བྱིན་རླབས་ཀྱི་གཏེར་ཆེན་པོར་བསྒྲུབས། དེ་ཡང་རབ་གནས་གྲུབ་མ་ཐག་ནས་སྐུའི་གཟི་བྱིན་ཇེ་ཆེར་སོང་བ་དེར་འཁོད་ཀྱི་མཆོག་དམན་ཐམས་

[243A]༄༅། །ཅད་ལ་མཐུན་སྣང་དུ་གྲུབ་པས་ཀུན་ཡ་མཚན་དུ་གྱུར་ཅིང། དམ་པའི་སྐྱེ་པོ་འགའ་ཞིག་ལ་གཟིགས་སྣང་ཁྱད་པར་ཅན་གཞན་དང་གཞན་ཡང་མང་དུ་བྱུང་བར་སྣང། མཚོ་སྔོན་གྱི་
དཔོན་ཁག་སོ་སོ་ནས་མཆོད་འབུལ་རྒྱ་ཆེ་བ་དང། དཔོན་སློབ་ཀུན་ལ་རབ་ཡོན་གྱི་འབུལ་བ། གྲྭ་ཚང་ལ་མང་འགྱེད་སོགས་ལྷ་མཆོད་མི་མཆོད་གྱ་ནོམ་པ་བསྟར་ཏེ་ཐམས་ཅད་དགྱེས་པའི་རང་བཞིན་དུ་གྱུར། སླར་སོ་
སོ་ལ་ཡང་སྟོན་མོ་གཟབ་རྒྱས་དང། ཐོན་ཕྱག་སོགས་ཀྱི་གནང་ཆ་སྤམ་མཐོ་བ་སྩལ། དཔོན་ཚང་ནས་རབ་སྟོན་དུ་ཚོགས་པར་མང་ཇ་སྦྱོར་སྦྲེལ་གྱི་ཐོག་ཇ་བག་ཕྱེད་རེའི་སྐུ་འགྱེད་བསྟར། དེ་ཡང་བྱམས་ཆེན་རྟེན་དང་
བརྟེན་པར་བཅས་པ་གསར་བསྐྲུན་གྱི་དོན་སྐོར་ལ་ཐོག་མཐའ་བར་གསུམ་དུ་སླ་ཆོས་ཀྱི་རིགས་ཅུང་ཟད་ཙམ་ཡང་མི་མཛད་པར་མ་ཟད། འཁོར་ལོ་གསུམ་གྱིས་བསྡུས་པའི་བསྟན་པའི་འབྱུང་ཁུངས་ཡིན་པས་རྟེན་
འབྲེལ་གྱི་སྒོ་དང། མདོ་རྒྱུད་ནས་འབྱུང་བའི་ཆ་ཚད་དམ་པ་སྔ་མ་རྣམས་ཀྱི་ཕྱག་བཞེས་བཟང་པོའི་སྤྱན་ལྟོས་སོགས། ཆ་ཐམས་ཅད་ནས་བསྟན་པའི་དམིགས་རྐྱེན་དུ་འགྱུར་བར་དགོངས་ཏེ། གཞུང་ས་རིན་པོ་
ཆེར་ཞུས་ནས། དབུ་ཆེན་མཁས་པ་གཅིག་གིས་གཙོས་ཟངས་བཟོ་དྲུག་ཤིང་བཟོ་དང། རྡོ་བཟོའི་དབུ་མཛད་རེ་བཅས་བོད་ནས་བླངས། སྐུ་རྒྱུའི་ཟངས་དབུས་དང་ཁམས་ཕྱོགས་ནས་རྩོལ་སྒྲུབ་གནང་ཡང་ཧ་ཅང་

[243B] གོང་མ་ཆེན་པོར་སྙན་སྒྲོན་གྱིས་ཟི་ཁྲོན་ཕྱོགས་ནས་དངུལ་སྲང་སུམ་སྟོང་དུ་ཉེ་བའི་ཟངས་སླད་མེད་རྒྱུ་གཙང་བསྒྲུབས། ཕྲ་རྒྱན་ཨིནྟྲ་ནི་ལ། མརྒད། རྡོ་རྗེ་ཕ་ལམ། པད་རག་ནོར་བུ་བྱི་
མིག་མུ་ཏིག་གཡུ། བྱུ་རུ། མུ་མེན། སྤོས་ཤེལ། མ་ན་ཧོ་སོགས་འགངས་ཆེ་བའི་རིགས་བླ་བྲང་མཛོད་ནས་སྔར་ཡོད་ཀྱི་ཐོག་པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས་གནང་བའི་དུང་དཀར་གཡས་
འཁྱིལ། ཀློང་རྡོལ་བླ་མ་རིན་པོ་ཆེ་སོགས་བླ་སྤྲུལ། དཔོན་རིགས་མི་ཆེན་སོ་སོས་ཕུལ་བའི་སྤྱི་གབ་གསེར་སྐོར་མ་དང། དཔྲལ་གཡུ། གོང་རྣ་སོགས་བཟོ་བྱས་མ་བྱས་ཀྱི་རིན་པོ་ཆེའི་རིགས་བསམ་གྱིས་མི་ཁྱབ་པ་
རིན་ཐང་གཞལ་དུ་མེད་པ་ལྟ་བུ། ཐ་ན་ཁྲི་རྒྱབ་ཡོལ་གྱི་ཕྲ་ཁུང་ལྷོད་ཆེ་བ་སོ་སོར་མདོག་དབྱིབས་སོགས་དེ་དང་དེར་གང་འཚམ་གྱི་ཤེལ་ཁ་དོག་སྣ་ཚོགས་པའི་ཕྲ་རྒྱན་ཆེད་གཏད་ཀྱིས་བསྒྲུབས་པ་ལ་ཡང་དངུལ་སྲང་སྟོང་
ཕྲག་བརྒལ་བ་སོང། བཟོ་བོ་དབུ་ཆེན་ལ་དངུལ་སྲང་བདུན་བརྒྱ་སྐོར་དང། གཞན་ལྔ་ལ་བཞི་བརྒྱ་རེ། ལྷ་བྲིས་པ་དང། རྒྱ་བོད་ཀྱི་ཤིང་བཟོའི་མགོ་དཔོན་ཆེ་ཆུང་ཀུན་ལ་བབས་འོས་ཀྱི་དངུལ། གོས་དར། གྱོན་པ་སོགས་
གནང་ཆ་སྤམ་མཐོ་བ། ལག་གཡོག་དཀྱུས་མ་སུམ་བརྒྱ་སྐོར་རེ་ལོ་གསུམ་གྱི་རིང་སྟར་ཆགས་སུ་བྱུང་བ་ཐམས་ཅད་ལ་གླ་ཕོག་སོགས་ཡིད་ཚིམ་ངེས་བ་གནང་སྟེ། གསེར་ཁང་ཆེན་མོ་ཐོག་སོ་ལྔ་སྤེན་པད་དང་བཅས་པ། སྟེང་

[244A]༄༅། །དུ་གསེར་གྱི་རྒྱལ་མཚན་དང། གཉྫིར། ངོས་ལ་རྣམ་བཅུ་དབང་ལྡན། གྲུ་སོ་སོར་གསེར་ཟངས་ལས་གྲུབ་པའི་སེང་གེའི་གཟུགས་ཤིན་ཏུ་འཇིགས་སུ་རུང་བ་སོགས་བཀོད་པ་ཁྱད་
ཐོན་པ་དང། ནང་གི་ལྡེབ་རིས་ལ་ཆོ་འཕྲུལ་གྱི་བཀོད་པ། སྐྱབས་མགོན་མཆོག་གི་འཁྲུང་རབས། ཡི་དམ་ཆོས་སྲུང་དུ་མའི་སྣང་བརྙན་མཐའ་ཡས་པ། ཤིང་རྐོས་ཚོན་རིས་སོགས་ཀྱང་བཀྲ་ཤིས་ལྷུན་པོའི་
གསེར་གདུང་ལྷ་ཁང་སྔ་ཕྱིའི་དཔེ་ལྟར་གྱི་ཤིན་ཏུ་སྤུས་གཙང་བ་དང། སྟེང་གི་ངོས་ཐམས་ཅད་ལ་མང་ནུག་དམར་སྔོན་གཉིས་ཀྱི་བླ་བྲེ་གྲས་མཚུངས་གོ་མཚམས་མེད་པར་བཀྲམ་ཞིང། ཧོར་གོས་ཁ་དོག་སྣ་ཚོགས་
པ་དང། མཛོད་ཀྱི་བཅད་ལྡན་སྣ་ལྔའི་ཀ་འཕན་ཆེ་ལེགས་གྲས་མཚུངས་སོགས་མཆོད་རྫས་མཐའ་ཡས་པ་གསར་དུ་བསྒྲུབས། ནང་དུ་རྟེན་གྱི་གཙོ་བོ་བྱམས་ཆེན་མཐོང་བ་དོན་ལྡན་ཁྲི་རྒྱབ་ཡོལ་དང་བཅས་ཐོག་སོ་བཞིའི་
ཚད་ཅན། བྲིས་སྒྲུབ་ཚུལ་བཞིན་དུ་བྱས་པའི་གཟུངས་འཇུག་གི་རིགས་མཐའ་ཡས་པ་དང། སྟོན་པ་ཡང་དག་པར་རྫོགས་པའི་སངས་རྒྱས་ནས་བཟུང་རྒྱ་བོད་ཀྱི་མཁས་གྲུབ་ཕལ་མོ་ཆེའི་རིང་བསྲེལ་ན་བཟའ། དབུ་ལོ་
བྱིན་རྟེན་གྱི་རིགས་ཁུངས་དག་བསམ་གྱིས་མི་ཁྱབ་པས་ཕྱུར་བུར་གཏམས་ཤིང། རིན་པོ་ཆེའི་ཚོགས་མཐའ་ཡས་པའི་ཕྲ་ཚོམ་གྱིས་མཛོས་པར་སྤུད་པ་བཟོ་དང་གསེར་མདངས་ཕུན་སུམ་ཚོགས་པ་ཉི་འོད་འཁྱུག་པའི་

[244B]
གི་རིམ་པ་དངུལ་ཐོག་ཏུ་ཕབ་ན་སྲང་ཁྲི་ཕྲག་གསུམ་དང་བཞི་སྟོང་བརྒལ་བ་སོང། འདིའི་ཆེད་དུ་བསམ་སྦྱོར་གྱི་འབྲེལ་བ་ཐོགས་པ་ཐམས་ཅད་ཀྱང་ཕྱི་མ་དགའ་ལྡན་ཡིད་དགའ་ཆོས་འཛིན་ཏུ་སྐྱེས་ནས་མགོན་པོ་བྱམས་པའི་
གསུང་གི་བདུད་རྩི་ལ་སྤྱོད་པ་འམ། མ་འོངས་པ་ན་རྒྱལ་བ་བྱམས་པའི་བསྟན་པ་དང་མཇལ་ཏེ་ཡང་དག་པའི་ལམ་བཟང་མངོན་དུ་འགྱུར་བའི་སྨོན་ལམ་རླབས་པོ་ཆེའི་མཚམས་སྦྱོར་དར་གྱི་སྲད་པུ་རྣམ་འདྲེན་མི་ཕམ་མགོན་
པོའི་ཕྱག་ཏུ་གཏད་དེ་གདུལ་བྱ་རྣམས་སྲིད་པའི་བཙོན་དོང་ནས་འདྲེན་པའི་ཐབས་མཁས་ཀྱི་སྤྱོད་པ་ཡོངས་སུ་རྫོགས་པར་མཛད་དོ། །མི་མཉམ་ཐུགས་བསྐྱེད་དགེ་བའི་ཚོན་རིས་ཀྱི། །སྟོང་ཕྲག་ཉི་མ་འབར་བའི་གདེངས་
ཀ་ནི༑ ༑ལེགས་བྱས་མཁའ་དབྱིངས་ཁྱབ་པར་སྤྲོ་བ་བཞིན། །མཻ་ཏྲིའི་སྣང་བརྙན་ལྷུན་པོའི་དོ་ཟླ་འཕགས། །གསེར་ཞུན་རྡུལ་མང་བརྩེགས་པ་ཤར་རིའི་སྤོར། །སྒྲིབ་བྲལ་ཉིན་མོར་བྱེད་པའི་དཀྱིལ་འཁོར་ལ། །
འདབ་ཡངས་པདྨོ་རྒྱས་པའི་སྤྱན་མདའ་ན། །བྱམས་མགོན་མཛེས་སྐུའི་སྣང་བའི་དཔེ་ཟླར་འོས། །ཕོ་བྲང་གསེར་གྱི་རྒྱལ་མཚན་མངོན་མཐོ་འཆི་མེད་གནས་ལ་ཅོ་འདྲི་བགྱིད། །སྣ་ཚོགས་མཆོད་སྤྲིན་རྣམ་པར་བཀྲ་བས་

[245A]༄༅། །དབང་གཞུའི་མཛེས་པ་དམན་པར་བྱེད། །སྲིད་ཞིའི་མཛེས་སྡུག་རྫོགས་པའི་སྙིང་པོ་མཚན་དཔེའི་དཔལ་འབར་སྐུ་དང་བཅས། །དཔག་ཡས་ངོ་མཚར་འདི་འདྲ་ཆེར་རློམ་ཕལ་གྱི་
བསམ་པའི་ཡུལ་ཡང་མིན། །ཐུན་མཚམས་སྤྲིན་གྱིས་འཁྱུད་པའི་ཟླ་ཤེལ་བཞིན། །དུར་སྨྲིག་འཆང་བ་དཀྱིལ་འཁོར་འཁོར་ལོའི་མགོན། །གཅིག་ལས་དུ་མར་སྤྲོ་བའི་ཡེ་ཤེས་ཀྱི། །ཟླ་སྣང་རྟེན་གྱི་རྫིང་བུ་འབུམ་
དུ་འཆར། །དེ་ཚེ་དགེ་ལེགས་རྒྱ་མཚོའི་དགའ་ཆར་གྱིས། །སྲིད་པའི་གདུང་སེལ་ཆོ་ག་རྫོགས་པ་ན། །སྐལ་བཟང་འབྲུག་སྒྲས་མྱོས་རྣམས་རེ་བའི་མིག་ཡིད་དགའ་ཆོས་འཛིན་སྤྲིན་གྱི་ཁོངས་སུ་གཏོད། །སྔོན་ཚེ་
ཐུབ་པའི་ཅོད་པན་ནོར་བུའི་འོད། །མ་ཕམ་མགོན་ལ་བཅིངས་ཏེ་དབང་བསྐུར་བཞིན། །ཉིད་ཀྱི་ཞལ་སྐྱིན་འདི་ཡིས་མཛད་བཞེད་ན། །ཆོས་ཚུལ་འདོམས་པ་མེད་པས་ཤིན་ཏུ་ཕམ། །འོན་ཀྱང་ལྔ་ཕུང་མེ་ཏོག་
འདབ་མའི་ཚོགས། །རིང་མིན་དུས་ཀྱི་རེག་པས་སིལ་བ་ན། །ཉམ་ཆུང་སེམས་ཀྱི་སྦྲང་བུ་མ་སྨས་པར། །དགའ་ལྡན་པདྨོའི་ཚལ་དེར་དྲང་དུ་གསོལ། །ཞེས་བྱ་བ་ནི་ཡིད་ལ་བརྣགས་པའི་ཚིགས་སུ་བཅད་
པའོ༑ ༑དོན་གཉེར་ཅན་ཁ་ཤས་ལ་རྒྱལ་ཐང་བའི་ལུགས་ཀྱི་གཅོད་དབང་ནམ་མཁའ་སྒོ་འབྱེད་སོགས་ཆོས་བཀའ་མང་དུ་སྩལ། རྡོ་རམ་པ་ངག་དབང་ཤེས་རབ་ཀྱིས་ཞུས་ངོར། འཇམ་དབྱངས་ཆོས་སྐོར་གྱི་

[245B] མན་ངག་ལྷན་ཐབས་ཀྱི་ལུང་སོགས་དང། དགེ་བཤེས་བསོད་ནམས་ཀྱིས་ཞུས་ངོར། གསང་བ་འདུས་པ་མི་བསྐྱོད་རྡོ་རྗེ་ལྷ་སོ་གཉིས་ཀྱི་དབང་བཞི་ཡོངས་སུ་རྫོགས་པར་གནང། དགེ་ཚུལ་བཅུ་
དང༑ བསྙེན་རྫོགས་དོན་ལྔ་གསར་སྒྲུབ་མཛད། དེ་ཡང་གདན་ས་འདིར་བཀའ་འགྱུར་བ་བློ་བཟང་ཉི་མས་ལུང་གནང་བ་དེ་ཤིན་ཏུ་ཁུངས་དག་ཡིན་འདུག་ཀྱང། བར་སྐབས་སུ་ཆད་དེ་རྒྱུན་མི་བཞུགས་ཤིང། གཞན་
མདོ་དབུས་ཀུན་ཏུ་རྩད་གཅོད་ནན་ཆེར་མཛད་ཀྱང་རྙིང་ཕྱོགས་དང་མ་འབྲེལ་བའི་བརྒྱུད་པ་གཙང་ངེས་ཐུགས་ཚིམ་པ་ཞིག་མ་རྙེད་པར་ཡོད་པ་ལ། བྱ་ཁྱུང་གི་ཁྲིར་ཕེབས་སྐབས། ཆ་ཧར་ཕྱོགས་ནས་ཆོས་རྗེ་བློ་བཟང་བཀྲ་
ཤིས་མཇལ་དུ་ཕེབས་པ་དང་གསུང་འཕྲོས་གནང་བས་ལུང་རྒྱུན་ཁུངས་བཙུན་ཡོད་པར་གཟིགས་ཏེ། སླར་བཀྲ་ཤིས་འཁྱིལ་དུ་བཀའ་འགྱུར་གྱི་ལུང་ཞིག་བྱེད་དགོས་ཀྱི་བཀའ་ཕེབས། དེ་དོན་བཞིན་ལོ་སྔ་མའི་མཇུག་ཏུ་ཁོང་
ཆེད་གཏད་ཀྱིས་བྱོན་པར་བསུ་བ་ཁལ་རྟ་སོགས་དང་དགོན་པར་བཞུགས་རིང་དཔོན་གཡོག་ཀུན་ལ་ཡོ་བྱད་གང་དགོས་ཀྱི་མཐུན་རྐྱེན་ཕུལ་དུ་ཕྱིན་པ་བསྒྲུབས། དང་པོར་སྤྲུལ་སྐུ་དགེ་བཤེས་སོགས་སྙན་གསན་འབུལ་མི་སུམ་ཅུ་
ཙམ་བྱུང་སྟེ། བླ་མས་ཀྱང་ལུང་གི་མགོ་ཚུགས་རྩིས་གནང་སྐབས། ད་དུང་ཉན་མཁན་ཁོ་འབྱོར་མ་བྱུང་གསུངས་ཏེ། རི་ཁྲོད་པ་རབ་རྒྱས་རང་ཡུལ་ན་ཡོད་པ་ལ་བཀའ་ཤོག་ནན་ཅན་བསྐུར་ནས་འབོད་པ་གནང། དེ་ནས་

[246A]༄༅། །ལུང་གི་མགོ་བྱམས་ཆེན་རབ་གནས་ཀྱི་སྦྱོར་བ་དང་ཕྱོགས་མཚུངས་སུ་ཚུགས་རྒྱུའི་བཀོད་ཁྱབ་སྩལ། དེའི་དགོངས་གཞི་ནི་རྗེ་བླ་མ་མཆོག་གི་ཐུགས་མཁྱེན་བརྩེའི་ཡེ་ཤེས་ཀྱིས་འགྲོ་ཀུན་
ནམ་ཡང་མི་གཏོང་བར་འདུ་འབྲལ་མེད་པར་རྟག་ཏུ་འགྲོགས་ཀྱང། ཐུན་མོང་གདུལ་བྱའི་སྣང་ངོར་གཟུགས་སྐུའི་བཀོད་པ་ཉེ་བར་བསྡུས་ཏེ། སྐུའི་ཞལ་སྐྱིན་དུ་བྱམས་ཆེན་མཐོང་བ་དོན་ལྡན་དང། གསུང་གི་དོད་པོར་རྒྱལ་
བའི་ལུང་གི་བསྟན་པ་ཆ་ཚང་བའི་བྱིན་རླབས་ཀྱི་རྒྱུན་མ་ཉམས་པ་ཞིག་གནང་བཞེད་པ་གོར་མ་ཆག་གོ་དེར་མ་ཟད་སྔ་སོར་བོད་དུ་བཞུགས་སྐབས་ཡོངས་འཛིན་ཡེ་ཤེས་རྒྱལ་མཚན་དང་བཀའ་མཆིད་གནང་སྐབས་ཤིག་
ངེད་ཀྱིས་བོད་སྔ་ཕྱིའི་མཁས་པ་ཐམས་ཅད་ཀྱི་ལེགས་བཤད་ཆ་ཚང་བ་བཀྲ་ཤིས་འཁྱིལ་དུ་འབྱོར་པ་ཞིག་བྱེད་བསམ་པ་ཡོད་གསུངས་པ་ཡང་འདི་དང་གནད་གཅིག་སྟེ། རྒྱལ་བའི་བཀའ་དང། འཕགས་བོད་ཀྱི་བསྟན་
བཅོས་མ་ལུས་པའི་གླེགས་བམ་ཙམ་ཞིག་བཞུགས་ན་ཡང། དེའི་བྱིན་རླབས་ལ་བརྟེན་ནས་བཤད་སྒྲུབ་ཀྱི་བསྟན་པ་འཕེལ་རྒྱས་སུ་འགྲོ་བ་དང། དགོན་པར་ཕྱག་དང་སྐོར་བ་ལན་གཅིག་བྱས་པ་ཙམ་གྱིས་ཀྱང་དེ་ཐམས་
ཅད་ལ་འབྲེལ་ཐོགས་པ་སོགས་དགོས་པ་བསམ་གྱིས་མི་ཁྱབ་པས། རྫ་བུམ་ཞིག་ཏུ་འབྲུ་སྣ་ཁ་ཤས་རེ་བླུགས་པ་ལ་སའི་བཅུད་དུ་བཏགས་པ་དང་མི་འདྲ་བར། གནས་ཀྱིས་གང་ཟག་བྱིན་གྱིས་རློབ་ནུས་པའི་མཐུ་དང་

[246B]ཆོས་ཉན་པའི་གྲངས་དེར་མཁས་པའི་དབང་པོ་ཆོས་རྒྱུན་སྤེལ་ནུས་པ་དུ་མ་ཡོད་ཀྱང། ཀུན་གྱི་ནང་ནས་རབ་རྒྱས་ལ་ཆེད་གཉེར་གྱིས་
བཀའ་ཕེབས་པ་ནི། དེ་ཕྱིན་གྱི་ལོ་བདུན་པོ་འདིའི་བར་དུ་ཡང་ཁོང་གིས་གདན་ས་འདི་དང། སྐུ་འབུམ་བྱམས་པ་གླིང། ཅོ་ནེའི་ཕྱོགས་སོགས་སུ་བཀའ་འགྱུར་གྱི་ལུང་ཚར་ལྔ་ཙམ་བྱས་ཏེ། རྒྱལ་བའི་འཕྲིན་ལས་
སྤེལ་བའི་བཀའ་འགྱུར་པ་ཆེན་པོ་ཞིག་ཏུ་སོང་བ་འདི་ཉིད་སྒྲིབ་པ་མེད་པའི་ཡེ་ཤེས་ཀྱིས་མངོན་སུམ་དུ་གཟིགས་པར་སྣང། བཀའ་འགྱུར་བ་བློ་བཟང་བཀྲ་ཤིས་ཀྱིས་ཞུས་ངོར་ལུང་གི་བརྒྱུད་འདེབས་ཤིག་ལྗགས་རྩོམ་
གནང་ཡང་སྦྱར་བྱང་མ་བཏབ་པས། ཡང་བསྐྱར་གྱིས་ཞུས་པ་ལ་མཛད་བྱང་སླར་འདྲི་ཞེས་གནང་བ་ནི་གདན་ས་འདིར་བཀའ་རྩོམ་གྱི་ཐ་མ་ཡིན་པས་སླད་ཀྱི་རྟེན་འབྲེལ་ལ་དགོངས་པར་མངོན། གསུམ་པའི་ཉེར་དྲུག་ལ་བྱ་ཁྱུང་དུ་
ཆིབས་བསྒྱུར་སྐབས་དགོན་པའི་མཐའ་ནས་ཕེབས་བྱམས་ཕྱིར་བསྐོར་ཏེ་དགོན་པར་གཟིགས་པ་སོགས་རྒྱུན་ལྡན་དང་མི་འདྲ་བ་ཞིག་གནང། བཞི་པའི་སྨོན་ལམ་གྱི་རིང་བྱ་ཁྱུང་དུ་བཞུགས་ཏེ་ལུགས་གཉིས་ཀྱིས་རེ་བ་བསྐངས་ཤིང་
རྒྱུད་པ་བླ་མ་གདན་ཟུར་གཉིས། བདེ་ཡངས་ཞབས་དྲུང། དཀའ་བུག་ཞབས་དྲུང་སོགས་དོན་གཉེར་ཅན་དུ་མ་ལ་འདོད་སྦྱར་གྱི་ཆོས་བཀའ་འགའ་ཞིག་སྩལ། རིམ་གྱིས་ཕྱག་བཏེགས་ཏེ་ལྔ་བའི་ཚེས་གསུམ་ལ་སྒོ་མེ་

[247A]༄༅། །ཆུ་ཚན་ཁར་འབྱོར། དགེ་འདུན་གུང་ཚང་ནས་ཨེམ་ཆི་རྒྱལ་མཚན་བོས་ཏེ་གསོལ་སྨན་དྲངས་ཤིང། བདུན་ཕྲག་གཅིག་ཏུ་ཆབ་ཚན་གྱི་འཕྲོད་བརྟེན་གནང་བས་ཅུང་ཟད་ཕན་ངོ་
དོད་པ་བྱུང། དེའི་སེང་བར་དུ་མང་ཐོས་སྒྲུབ་ལ་གཞོལ་བ་ངག་དབང་ཉི་མ་དང། བློ་བཟང་རྒྱལ་མཚན་རྣམ་གཉིས་སོགས་རི་ཁྲོད་པ་བཅུ་སྐོར་ལ་རྡོ་རྗེ་འཇིགས་བྱེད་ཆེན་པོའི་བསྐྱེད་རྫོགས་གཉིས་ཀྱི་ཁྲིད་མན་ངག་དུ་མའི་ཟབ་
གནང་དང་བཅས་པ་སྩལ། ཕྱིར་ལམ་ཤུག་ཆུ་རི་ཁྲོད་དུ་གདན་དྲངས་པར་འཇིགས་བྱེད་བཅུ་གསུམ་མའི་དབང་སྟ་གོན་དང་བཅས་པ་གནང་སྐབས་ནམ་མཁའི་ངོས་ཐམས་ཅད་འཇའ་ཚོན་ཟླུམ་བོ་དུ་མས་ཁྱབ་པ་སོགས་
ལྟས་ངོ་མཚར་བ་མང་དུ་བྱུང་བས་ཀུན་ཡ་མཚན་དུ་གྱུར། བད་ཁོར་རི་ཁྲོད་དུ་ཚེ་བློས་བཏང་གི་རི་ཁྲོད་པ་བློ་བཟང་རྒྱལ་མཚན་དང་ངག་དབང་ཉི་མ་གཉིས་ལ་དཔའ་གཅིག་དང། ཞི་ཁྲོ་སྦྲགས་སྒྲུབ་ཀྱི་ལྗགས་ལུང་
གནང། བདེ་ཆེན་དུ་སེར་སྐྱ་ལྔ་བརྒྱ་སྐོར་ལ་དངོས་སྟ་འབྲེལ་མ་བྱས་ཏེ་ཀུན་རིག་རྣམ་པར་སྣང་མཛད་ཀྱི་དབང་ཆེན་སྩལ་ནས་ངན་སོང་གི་སྒོ་འཕར་དམ་དུ་བཅད། ལམ་གྱི་མི་ཁྱིམ་མཐའ་དག་གིས་རང་འབྱོར་དང་
བསྟུན་པའི་བསྙེན་བཀུར་ཞུས་པ་ཐམས་ཅད་བརྩེ་བ་ཆེན་པོས་རྗེས་སུ་བཟུང་སྟེ་འཁོར་བ་མཐའ་ཅན་དུ་མཛད། དྲུག་པའི་ཚེས་གསུམ་ལ་སྐུ་འབུམ་དུ་བབས། དེའི་ཚེས་དྲུག་སྟོན་པས་ཆོས་འཁོར་བསྐོར་བའི་དུས་ཆེན་

[247B] སྨན་བ་བླ་མ་གྲོ་ཚང་སྤྲུལ་སྐུ། སེར་རིས་སྤྲུལ་སྐུ་སོགས་དོན་གཉེར་ཅན་དུ་མ་ལ་སྨྱུང་གནས་ཆོ་ག་གནས་བཅུ་ཕྱག་མཆོད་
སྨན་གྱི་རྒྱུད་བཞི་སོགས་འདོད་མོས་བཞིན་གྱི་ཆོས་བཀའ་ཅི་རིགས་གནང། ཁ་ཏྀ་ཁ་བ་སྨན་པ་དཀོན་མཆོག་ཡར་འཕེལ་གྱིས་ཞུས་ངོར་བརྒྱད་སྟོང་པའི་ལྗགས་ལུང་གནང་སྐབས་ཕྱག་གཡས་པའི་མཐེ་བོང་གིས་རྐན་ཕུག་
ཏུ་ཡང་ཡང་རེག་པར་ཆོས་ཉན་པ་འགའ་ཞིག་གིས་བལྟས་པས། ཨ་དཀར་པོ་འོད་ཀྱི་རང་བཞིན་ཅན་ཞིག་གི་མཐོང་སྣང་བྱུང་བ་ནི་སྤྲུལ་པའི་བཀོད་པ་འདི་ཉིད་མི་རིང་བར་རང་བཞིན་གྱི་ཡུམ་ཆེན་མོ་ཆོས་ཀྱི་སྐུ་དག་པ་གཉིས་
ལྡན་གྱི་དབྱིངས་དེར་སྡུད་པའི་བརྡ་ཐབས་སུ་མངོན། ལུང་གི་མཇུག་ཏུ་མཆོད་པའི་བྱེ་བྲག་བསམ་གྱིས་མི་ཁྱབ་པ་དང་བཅས། སེམས་བསྐྱེད་ཀྱི་ཆོ་ག་རྒྱས་པར་གནང་ཞིང། ད་སྐལ་བ་བཟང་པོ་བྱུང་ཞེས་དགྱེས་ཚོར་ཚད་
མེད་པ་མཛད། བཅུ་བཞིའི་ཉིན་ཤར་ཕྱོགས་རྒྱ་མཚོའི་འགྲམ་ནས་ཐོར་གོད་ཚེ་རིང་རྣམ་རྒྱལ་ཧན་གྱི་མི་སྣ་ཁཱ་ཤུ་བོ་ཆི་ཙང་གི་དགེ་འདུན་སོགས་ཉི་ཤུ་སྐོར་དང། ཧལ་ཧ་དོན་གྲུབ་པེའི་ལིའི་མི་སྣ་བཅས་གསར་སླེབས་
རྣམས་ཀྱིས་འབྱོར་ཕྱག་ཞུས་པར་དགྱེས་པའི་བཀའ་མཆིད་གནང། སོ་སོའི་མོས་པ་བཞིན་དུ་དགེ་བསྙེན་དགེ་ཚུལ་དགེ་སློང་སོགས་ཀྱི་སྡོམ་པ་ཕོག་ཁོང་རྣམས་ཀྱིས་ཞུས་དོར་དོན་གཉེར་ཅན་ཕྱེད་དང་དྲུག་བརྒྱ་

[248A]༄༅། །སྐོར་ལ་འཇིགས་མཛད་རྡོ་རྗེའི་སྨིན་བྱེད་ཀྱི་དབང་ཟབ་མོའི་བཀའ་དྲིན་རྫོགས་པར་བསྐྱངས། ཐོར་གོད་རྒྱལ་པོའི་ཞུ་ཡིག་གི་རྟེན་སོགས་སུ་རིན་པོ་ཆེའི་རིགས་འགངས་ཆེ་བ་མང་
པོས་མཚོན་ཁྱད་ནོར་དུ་མ་དང། དངུལ་སྲང་ཉིས་སྟོང་དུ་ཉེ་བ་སོགས་དངོས་འབུལ་གཏོས་ཆེ་བར་བྱུང་བ་ཀུན་ལ་བབས་འོས་ཀྱི་བཀའ་ལན་སོགས་འཚེམ་མེད་དུ་སྩལ། གྲོ་ཚང་སྤྲུལ་སྐུས་གསོལ་བ་བཏབ་པ་བཞིན་
གྲུབ་ཆེན་དྲིལ་བུ་ལུགས་ཀྱི་བདེ་མཆོག་ལྷ་ལྔའི་དབང་ཆེན་དང། རྒྱུད་གྲྭ་སྤྱི་ནས་ཞུས་ངོར་བདེ་གསང་འཇིགས་གསུམ་གྱི་ཆོ་གའི་ལྗགས་ལུང་གནང། རྟ་ཚག་རྗེ་དྲུང་རིན་པོ་ཆེ་རྒྱ་ནག་ཏུ་བྱོན་པའི་ལམ་ནས་སྐུ་འབུམ་དུ་
ཕེབས་ཏེ་མཇལ་འཛོམ་གནང་བཞེད་ཡོད་ཀྱང། བར་སྐབས་སུ་འཇམ་དབྱངས་གོང་མ་ཆེན་པོ་ནས་སླར་བོད་དུ་ཕེབས་ཏེ་རྒྱལ་ཚབ་གནང་དགོས་ཀྱི་བཀའ་བབས་པས། ཕྱག་མཛོད་ནང་སོ་ངོ་གཡོག་མཚམས་ཞུས་སུ་འོངས་
ཏེ༑ ཞུ་ཤོག་རྟེན་ཆས་རྣམས་ཕུལ་བར། ཐུགས་ནང་ཉེ་བའི་གསུང་ལན་ཞིབ་རྒྱས་ཆིབས་ཆེན་གཉིས་ཀྱིས་གཙོས་པའི་ལེགས་སྐྱེས་གྱ་ནོམ་པ་བཅས་འབུལ་བ་གནང། བསྒྲུབ་བྱ་ཞེ་དྲུག་ལ་བསླབ་པའི་གཞི་བཅུ་འཛིན་
པའི་དགེ་ཚུལ་གྱི་སྡོམ་པ་ཕོག་ཅིང། ཉེར་གཅིག་བསླབ་པ་ཡོངས་སུ་རྫོགས་པའི་གཞི་ལ་བཀོད། ཚོགས་ཆེན་དང་གྲྭ་ཚང་སོ་སོར་མང་འགྱེད་བསྟར་ཞིང། ལྷ་ཁང་ཆེན་མོ་སོགས་སུ་མཆོད་པ་རྒྱ་ཆེན་པོ་ཕུལ་ཏེ། ཕན་

[248B] དེར་བཀའ་ཆོས་སྔ་ཕྱིའི་སྐབས་སུ་གྲྭ་བ་ཕལ་ཆེར་ཡིད་སྐྱོ་ཆིང་དེ་བས་མཆིམ་རང་དབང་མེད་པར་འཆོར་
པ་ཡང་ཡང་བྱུང་ཞིང། ལྷག་པར་དེ་ནས་ཆིབས་བསྒྱུར་བའི་ཉིན་གྲྭ་བ་ཐམས་ཅད་སྐྱོ་ཤས་ཀྱི་དབང་གིས་འབྲལ་མི་ཕོད་པ་དང་རྗེ་ཉིད་ནས་ཀྱང་ལྷག་པར་ཐུགས་བརྩེ་བའི་སྟངས་ཀ་མཛད། དེ་ནས་བྱ་ཁྱུང་དུ་ཕེབས་ཏེ་བདུན་
པའི་ཚེས་གཅིག་ནས་བཟུང་བརྩི་བཞག་གནང། དགོན་པའི་སྒྲིགས་ལམ་སྤྱི་དང་ཁྱད་པར་སློབ་གཉེར་བྱེད་ལུགས་སོགས་ཀྱི་ཚོགས་གཏམ་ཞིབ་རྒྱས། ལས་ཚན་སོ་སོར་ཡང་སྒྲིགས་ཀྱི་རྟིང་གནོན་བྱེད་ཚུལ་སོགས་
བསླབ་བྱ་ཞིབ་ཏུ་གནང། རང་རང་གི་འདོད་སྦྱར་གྱི་ཆོས་བཀའ་ཆེ་ཆུང་དང། གསུང་རབ་མང་པོའི་དཀའ་གནས་ལ་དྲི་བ་ཞུས་པ་ཐམས་ཅད་ཀྱང། ཁམས་དང་མོས་པ་བཞིན་དུ་རྗེས་སུ་བཟུང་བས་གྲྭ་སློབ་ཐམས་ཅད་
ནས་སངས་རྒྱས་དངོས་ཀྱི་འདུ་ཤེས་རྙེད། དགོན་པའི་མཆོད་གཞིས་སུ་གཏོགས་པ་ཐམས་ཅད་དུ་འབྲུ་བསོད་ལ་སྐུ་དངོས་ཀྱིས་ཕེབས་ཏེ་མཆོག་དམན་མཐའ་དག་ལ་འདོད་ཆོས་དང་ཕྱག་དབང་སོགས་བརྩེ་གཟིགས་
ཀྱིས་ཐར་པ་བླ་ན་མེད་པའི་ས་བོན་བསྐྲུན། ཨ་ཁྱུང་གནས་རྫོང་དུ་ཕེབས་སྐབས་མཁས་པ་མི་གསུམ་གྱི་སྒྲུབ་ཁང་དུ་སྤྱན་འདྲེན་ཁྲུས་གསོལ་དང་བསྔོ་བ་སྨོན་ལམ་བསྟན་འབར་མ་སོགས་གསུངས་ཏེ་སྤྱན་དམིགས་

[249A]༄༅། །རྒྱུན་རིང་མཛད། དཀོན་གཉེར་གྱིས་འདིའི་གནས་བདག་གང་ཡིན་ཞུས་པར། གཞན་མི་ཤེས་ཀྱང་མ་དང་རྨི་ལམ་དུ་མི་དཀར་པོ་རྒྱ་ཆས་སྤྲད་པ་གཉིས་འོང་བ་ཞིག་རྨིས་གསུངས་
དེའི་མཚན་མོ་ཡང་མནལ་ལམ་དུ་གྲྭ་བ་འགའ་ཞིག་གིས་དཔེ་ཆ་མང་པོ་ཞིག་ཕུལ་བའི་ཁྲོད་ནས་གཅིག་གི་རྒྱབ་ཡིག་ལ་གཟིགས་པས་ཐར་པར་འཇུག་པའི་གྲུ་བོ་ཆེ་ཟེར་བ་དང། དེའི་འོག་ན་བུ་སྟོན་གྱིས་མཛད་ཅེས་མཆན་
ཞིག་ཀྱང་བཏབ་འདུག་པ་རྨིས་གསུངས་པ་ནི། སྔོན་དང་ཕྱི་མའི་རྟེན་འབྲེལ་གྱི་གནད་མང་པོ་ཚང་བཞིག་ཡིན་འདྲ་ཡང། འཕགས་ཆེན་དམ་པའི་གསང་བ་ཟབ་མོར་ཚུར་མཐོང་གི་བློས་ཁ་ཚོན་གཅོད་མི་ནུས་པས་
བཏང་སྙོམས་སུ་བཞག་གོ་དེར་ཕེབས་པ་ནས་བཟུང་བཞེས་པ་ཆེར་མི་གནང་ཞིང། ཞལ་ནས་ཀྱང་བདག་ལ་ཟས་ཀྱི་འདོད་པ་མེད་གསུངས་པ་ནི་དགོངས་པ་གཏད་པའི་བརྡར་མངོན་ལ། གནས་དེར་དག་པའི་ཞིང་
དུ་འབྱོན་པར་བསྐུལ་བའི་གཟིགས་སྣང་ཁྱད་པར་ཅན་ཞིག་ཀྱང་བྱུང་བ་གདོན་མི་ཟའོ། །དགུ་པའི་ཟླ་མཇུག་ལ་སྒོ་མེ་ཆུ་ཚན་དུ་ཁོར་ཙམ་ཕེབས་ནས་འཕྲོད་བརྟེན་གནང། དེ་སྐབས་གདན་ས་ནས་སྤྱི་གཉེར་སོགས་
མཚམས་ཞུས་པ་འབྱོར་ཏེ། དགེ་བསྐོས་གསར་པའི་འོས་ཐོ་ཕུལ་བར། ད་རེས་མིང་ལེགས་པ་ཞིག་བསྐོ་དགོས་གསུངས། དབྱར་ཐོག་ཕྲན་ལ་རྔ་བར་དགོན་པ་གསར་རྒྱག་གི་དོན་དུ་འགྲོ་དགོས་པའི་བཀའ་ཤོག་བྱུང་

[249B] ཟུང་འཕན་ཏཱ་ཞིན་དེར་འོང་བ་དང་དངོས་ཕྲད་ཀྱི་ཐོག་དགོན་པའི་གཞི་འདིང་རྒྱུའི་ལས་དོན་རྣམས་ལེགས་པར་གྲུབ་པའི་གནས་ཚུལ་གྱི་ཞུ་ཡིག་ཕུལ་བ་སྤྱན་ལམ་དུ་བསྟར་བས་དགྱེས་ཚོར་ཆེ་བར་
མཛད་དོ། །དེ་ཡང་སྐྱེ་བོ་བློ་གྲོས་ཀྱི་ནོར་དང་ལྡན་པ་ཞིག་གིས་རྗེ་བླ་མ་མཆོག་འདིའི་མཛད་པ་འཕྲིན་ལས་ཀྱི་ཕྱོགས་རེ་རེ་ཙམ་མཐོང་ན་ཡང་རིང་མོ་ཞིག་ནས་གོམས་པའི་ཐུགས་བསྐྱེད་རླབས་པོ་ཆེའི་མཐུ་གྲུབ་པས་མཁའ་
མཉམ་བསྟན་འགྲོ་ཡོངས་ཀྱི་སྲོག་ཟུངས་ཁོ་ནར་འགྱུར་ཚུལ་དང། མཁས་བཙུན་བཟང་གསུམ་ཡ་མ་བྲལ་བའི་འཕགས་ཆེན་དམ་པའི་རྣམ་ཐར་བསམ་གྱིས་མི་ཁྱབ་པ་འབའ་ཞིག་ཏུ་དཔོག་པར་ནུས་མོད་ཀྱང། རང་དང་
སྐལ་བ་མཉམ་པ་རྣམས་ཀྱིས་གོ་བདེ་བའི་ཕྱིར་ཕྱོགས་གཅིག་ཏུ་བསྡེབས་ཏེ་ཉུང་ཟད་ཙམ་ཞིག་བརྗོད་ན་འདི་ལྟ་སྟེ། པཎ་ཆེན་ཐམས་ཅད་མཁྱེན་པའི་ཞལ་ནས། ཁྱོད་ནི་སྔོན་དུས་དཔག་མེད་བསྐལ་བ་ནས། །སངས་རྒྱས་
གསེར་ཐུབ་དྲུང་དུ་ཐུགས་བསྐྱེད་དེ། །འགྲོ་ཀུན་སྒྲོལ་བའི་ཁུར་ཆེན་རབ་བཞེས་པས། །དམ་བཅའི་སྨོན་ལམ་གྲུབ་ལ་གསོལ་བ་འདེབས། །ཞེས་གསུངས་པ་ལྟར་སྔོན་སངས་རྒྱས་གསེར་ཐུབ་ཀྱི་དྲུང་ནས་བྱང་ཆུབ་
མཆོག་ཏུ་སེམས་བསྐྱེད་ཅིང། དེ་ནས་བརྩམས་ཏེ་རྒྱལ་སྲས་ཀྱི་སྤྱོད་པ་མཐའ་དག་ལ་ཞུམ་པ་མེད་པར་བསླབས་པས་ཚོགས་གཉིས་ཀྱི་ལུས་རྩལ་ཡོངས་སུ་རྫོགས་ཏེ་ནམ་མཁའི་མཐས་གཏུགས་པའི་སེམས་ཅན་རྣམས་ཀྱི་

[250A]༄༅། །དོན་དུ་སྤྲུལ་པའི་བཀོད་པ་བསམ་གྱིས་མི་ཁྱབ་པ་སྟོན་པར་མཛད་ཅིང། ཁྱད་པར་དུ་ཡང་རྣམ་འདྲེན་ཤཱཀྱ་སེང་གེའི་མདུན་སར་ཆོས་སྨྲ་བའི་སྤོབས་པ་བླ་ན་མེད་པ་རྒྱལ་བའི་སྲས་
པོ་དྲི་མེད་གྲགས་པ། མཐའ་བྲལ་ཐལ་འགྱུར་བའི་ཤིང་རྟའི་སྲོལ་འབྱེད་རིག་འཛིན་སར་གཤེགས་གྲུབ་པའི་དབའ་བོ་སངས་རྒྱས་བསྐྱངས། དངོས་སྟོབས་རིགས་པའི་དཔུང་གིས་སྨྲ་ངན་འདམ་བུའི་ཚལ་ཀུན་
འཇོམས་པའི་སློབ་དཔོན་ཕྱོགས་ཀྱི་གླང་པོ། ཀླུ་སྒྲུབ་ལུགས་བཟང་མདོ་སྔགས་ཟུང་འཇུག་ཀུནྡའི་དགའ་ཚལ་བཞད་པར་མཛད་པ་དཔལ་ལྡན་ཟླ་བ་གྲགས་པ། འཕགས་མཆོག་འཇམ་པའི་དབྱངས་
ཀྱིས་མངོན་སུམ་དུ་རྗེས་སུ་བཟུང་བའི་སློབ་དཔོན་ཆེན་པོ་ཛེ་ཏཱ་རི་དགྲ་ལས་རྣམ་རྒྱལ། འབྲོམ་སྟོན་ཐུགས་ཀྱི་སྲས་མཆོག་བཀའ་གདམས་བསྟན་པའི་སྲོག་ཤིང་པོ་ཏོ་བ་རིན་ཆེན་གསལ། ཐབས་ཤེས་གཅོད་
ཀྱི་གདམས་པས་བདུད་བཞི་རང་སར་གྲོལ་བ་མ་ཅིག་སྲས་པོ་སྟོང་སྡེ་དག་གི་དབང་ཕྱུག་འཇམ་མགོན་རྒྱལ་བ་གཉིས་པའི་རིགས་ཀྱི་ཅོད་པཎ་རྣལ་འབྱོར་གྱི་དབང་ཕྱུག་ཆེན་པོ་དབུ་མ་པ་དཔའ་བོ་རྡོ་རྗེ། མངོན་སྤྱོད་
ལས་ཀྱི་རྩེ་བརྒྱ་གདེངས་པས་མ་རུང་བསྟན་དགྲ་ཕྱེ་མར་རླགས་མཛད་ཞྭ་ལུ་བ་ལེགས་པ་རྒྱལ་མཚན། རྒྱུད་པ་གཉིས་ཀྱི་གདམས་པའི་བཀའ་བབས་གཅིག་ཏུ་འདྲེས་པའི་གསང་མཛོད་འཛིན་པ་རྒྱུད་ཆེན་

[250B] སྙན་བརྒྱུད་མན་ངག་བདུད་རྩིས་སྐལ་བཟང་གདུལ་བྱ་མཐའ་དག་ཚིམ་པར་མཛད་པ་རྒྱུད་ཆེན་དཀོན་མཆོག་རྒྱ་མཚོ། འཇམ་མགོན་རྒྱལ་བ་གཉིས་པའི་བཤད་སྒྲུབ་བསྟན་པ་ཡོངས་ཀྱི་
མདའ་བདག་ཀུན་མཁྱེན་འཇམ་དབྱངས་བཞད་པའི་རྡོ་རྗེ་སོགས། གསེར་གྱི་རི་བོ་ལྟ་བུའི་སྐྱེས་རབས་ཀྱི་ཕྲེང་བ་རིམ་པར་བརྒྱུད་དེ་རྒྱ་བོད་གཉིས་ཀར་ཐུབ་བསྟན་རིན་པོ་ཆེ་མི་ནུབ་པའི་རྒྱལ་མཚན་སྲིད་རྩེའི་བར་དུ་བསྒྲེངས་པར་
མཛད། ལྷག་པར་ཡང་སྐུ་འཕྲེང་འདི་ཉིད་ལ་སྲས་བཅས་རྒྱལ་བ་ཀུན་གྱི་གསང་གསུམ་རྨད་དུ་བྱུང་བའི་མཛད་པ་མཐའ་དག་རང་ཉིད་གཅིག་པུའི་ཕྱག་མཚན་དུ་བཞེས་ཏེ། དུས་ཀྱི་ཐ་མ་སྙིགས་མའི་རང་མཚང་མཚོ་ལྟར་རྡོལ་
བའི་སྐབས་འདིར། བློ་བཟང་འཇམ་དཔལ་སྙིང་པོའི་རིང་ལུགས་དྲི་མ་མེད་པ་མདོ་སྔགས་བཤད་སྒྲུབ་གང་གི་ཡང་གྲྭ་ཟུར་ཉམས་པ་མེད་པར་མཐའ་དཔུས་ཀུན་ཏུ་སྤེལ་བ་འདི་ནི་རྣམ་ཐར་ཐམས་ཅད་ཀྱི་འགག་སྡོམ་ལྟ་བུ་ཡིན་
པས༑ དེ་ལ་མཁས་པའི་ཡོན་ཏན་འཆད་རྩོད་རྩོམ་གསུམ་གྱི་སྒོ་ནས་བཤད་པའི་བསྟན་པ་སྤེལ་ཚུལ། བཙུན་པའི་ཡོན་ཏན་བསླབ་གསུམ་ཉམས་ལེན་གྱི་སྒོ་ནས་སྒྲུབ་པའི་བསྟན་པ་སྤེལ་ཚུལ། བཟང་པོའི་ཡོན་ཏན་
རླབས་ཆེན་ཐུགས་བསྐྱེད་ཀྱི་སྒོ་ནས་བསྟན་འགྲོའི་གསོས་སུ་གྱུར་པའི་མཛད་པ་རླབས་པོ་ཆེ་བདེ་བླག་ཏུ་འགྲུབ་པའི་ཚུལ་གསུམ། དང་པོ་མཁས་པའི་ཡོན་ཏན་བརྙེས་པའི་ཚུལ་ཡང། གནས་ཚོད་ལ་རིང་མོ་ཞིག་ནས་ཆོས་

[251A]༄༅། །ཀུན་མངོན་པར་བྱང་ཆུབ་ཟིན་པ་ཡིད་ཆེས་ཚད་མའི་ལུང་གིས་འགྲུབ་ལ། སྐུ་འཕྲེང་འདིའི་སྣང་ཚོད་ཀྱི་དབང་དུ་བྱས་ན་ཡང། སྐྱེས་ཐོབ་ཀྱི་བློ་གྲོས་ཐོགས་པ་མེད་པའི་དབང་གིས་
གསུང་རབ་ཀྱི་དགོངས་དོན་མ་ལུས་པ་རང་དབང་དུ་འབྱེད་པར་ནུས་པ་ཞིག་ཡོད་ཀྱང། སློབ་དཔོན་ལམ་བརྟེན་པའི་ཡོན་ཏན་དེ་ནི། ཤེས་རབ་སྡོང་བུ་ལས། རིགས་པ་གླེགས་བམ་ལས་བསླབས་ཀྱི། །བླ་མའི་ཐད་ནས་མ་
བསླབ་པ། འཕྱོན་མའི་བུད་མེད་སྤྲུམ་མ་བཞིན། །ཚོགས་པའི་ནང་ན་མི་མཛེས་སོ། །ཞེས་གསུངས་པ་ལྟར། རང་གཞན་གང་ལ་ཡང་ཕན་བ་ཆེར་མི་འབྱུང་བས། ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་
བསྟེན་ཚུལ་མ་ནོར་བའི་རྟེན་འབྲེལ་གྱི་གནད་འདི་ལ་རག་ལས་སོ། །ཞེས་རྗེས་འཇུག་རྣམས་ལ་འདོམས་པའི་ཕྱིར། རྗེ་བཙུན་བླ་མ་ཉིད་ནས་དང་པོར་དགེ་བའི་བཤེས་གཉེན་བཅུ་ཕྲག་གསུམ་གྱི་ཞབས་རྡུལ་རྙོགས་པ་
མེད་པ་བསམ་སྦྱོར་གཉིས་ཀྱི་སྒོ་ནས་ལེགས་པར་བསྟེན་པའི་ཚུལ། ཉིད་ཀྱི་གསན་ཡིག་ལས། བསམ་དང་སྦྱོར་བས་དམ་པའི་ཞབས་བསྟེན་ནས། །ཡིད་བཞིན་ནོར་ལྟར་རྙེད་དཀའི་ཟབ་ཆོས་ཀུན། །ངོམས་པ་
མེད་པར་ཚོལ་བས་མི་ངལ་བ། །གང་དེ་ཐུབ་བསྟན་རྒྱ་མཚོའི་རྩ་ལག་ཡིན། །ཞེས་གསུངས་པ་ལྟར་རོ། །དེ་ལྟར་མཁས་པའི་དེད་དཔོན་མང་དུ་བསྟེན་ནས་མདོ་སྔགས་རིག་གནས་ཀུན་ལ་ཐོས་བསམ་མཐར་ཕྱིན་

[251B] དེ་དག་གང་དང་གང་གི་དོན་ལས་བརྩམས་ཏེ་འཆད་པ་དང། རྩོད་པ་དང། རྩོམ་པ་ལ་གཞན་དྲིང་མི་འཇོག་པའི་མཁྱེན་རབ་ཀྱི་ཀློང་རྡོལ་ཏེ་ཚད་མར་གྱུར་བའི་མདོ་རྒྱུད་ཀྱི་གཞུང་ཆེན་མོ་གང་ཞིག་འཆད་
ཀྱང༑ འོལ་ཚོད་དང་ཕྱོགས་རེ་བ་ཙམ་མ་ཡིན་པར་དོན་གྱི་ཆ་མཐའ་དག་ཉམས་འོག་ཏུ་ཆུད་པའི་དབང་གིས་གོང་འོག་འཁྲུག་པ་དང། སྐབས་སུ་མ་བབས་ཤིང་མི་དགོས་སར་སྤྲོ་བ་དང། སྤྲོས་ཏེ་བཤད་དགོས་པའི་དཀའ་
གནས་རྣམས་བྱིལ་བྱིལ་བོར་ལུས་པ་དང། བཤད་ཚུལ་གྱི་དབང་གིས་གཞུང་སིལ་བུར་འཐོར་ནས་དགོངས་པ་མི་ལོན་པ་སོགས་འཆད་བའི་སྐྱོན་མཐའ་དག་དང་བྲལ་ཞིང། སྤྱི་དོན་ཆོད་ཆེ་བ་རེ་རེའི་ནང་དུ་འགག་སྡོམ་ཆེ་
ཤོས་ཐམས་ཅད་བསྡུས་ཏེ་གསུངས་པས་གཞུང་གི་སྤྱི་ཁོག་བློ་ཡུལ་དུ་འཆར་བདེ་ལ། བྱེ་བྲག་གི་དོན་ཚན་སོ་སོའི་སྐབས་ཕྱེ་སྟེ་གསུངས་པས་བརྗོད་བྱ་ཐ་དད་ཀྱི་མཚམས་མི་འཆུག་པར་ངེས་པ་རྙེད་སླ་བ་དང། ཚིག་དོན་
སྤྲོས་ཏེ་གསུངས་པའི་ཚེ་གཞུང་གི་ཆིག་གཅིག་ཀྱང་མི་ལུས་པར་བཤད་པ་འགྲོ་བས་བློ་སྐྱེད་མཐའ་ཆོད་ཅིང། ལྷག་པར་རང་རང་ལ་གང་དུ་ཐེ་ཚོམ་ཡོད་པའི་ཐད་དེར་དོགས་པ་དེ་ཉིད་གསལ་བར་བཀོད་ནས་འཐད་མི་འཐད་ཀྱི་
གསལ་ཁ་ལེགས་པར་ཕྱེ་སྟེ་གསུངས་པ་ན་བློ་ངོ་དང་འཕྲོད་པས་འདིང་རང་ལ་གསུངས་པར་འདུག་སྙམ་པ་ལྟ་བུ་རེ་ཀུན་ལ་ངེས་པར་འོངས་ཤིང། མདོར་ན་ཆོས་ཉན་གྱི་གྲལ་དེར་ཡོད་པའི་མཁས་པ་ཆེན་པོ་རྣམས་ལ་གཞུང་གི་དཀའ་

[252A]༄༅། །གནས་ཀྱི་སྟེང་ནས་བློ་སྐྱེད་རྒྱ་ཆེན་པོ་དང། བློ་དམན་པ་རྣམས་ལ་ཡང་རང་རང་དང་འཚམ་པའི་བློ་སྐྱེད་རེ་མི་འབྱུང་མི་སྲིད་པ་ནི་གཅམ་བུ་ཙམ་མ་ཡིན་པར་གསུང་གི་བདུད་རྩི་མྱངས་པའི་
སྐལ་བཟང་ཅན་ཐམས་ཅད་ལ་མཐུན་སྣང་དུ་གྲུབ་པ་ཞིག་ཡིན་ནོ། །དེར་མ་ཟད་གཞུང་ཆེན་མོ་འགའ་ཞིག་ལ་མཚམས་མཚམས་ནས་དོན་བསྡུ་ལྟ་བུའི་བཤད་པ་མདོར་བསྡུས་ཏེ་གནང་བ་ཚོར་ཡང། རྗེས་སུ་བརྟག་ཚེ་
དཀའ་གནད་འགངས་ཆེ་ཤོས་རྣམས་མ་ལུས་པར་འདིའི་ཐད་དུ་འདི་གསུངས་ཞེས་བློ་ལ་འཛིན་རྒྱུ་རེ་ངེས་པར་འོང་བ་དང། བཤད་པ་རྒྱས་བསྡུས་གང་ཡིན་ཀྱང་གསུང་གི་ཚིག་རིས་མ་ཉམས་པར་འཛིན་ཐུབ་ན་གང་
གསུངས་དེ་ཀྱུ་རུ་ལུགས་སུ་བཀོད་ཚེ། ཚིག་གི་སྡེབ་སྦྱོར་ཀྱང་གསར་དུ་བཟོ་མི་དགོས་པར་ཆད་ལྷག་ཟློས་པ་སོགས་ཀྱི་སྐྱོན་གང་གིས་ཀྱང་མ་རེག་པའི་གཞུང་ཆ་ཚང་བ་གཞན་གྱི་ལོ་ཟླ་བའི་བར་དུ་བྲིས་བསུབ་མང་པོ་བྱས་
པ་དག་གིས་ཀྱང་བསྐྲུན་དུ་མེད་པ་རེ་འབྱུང་ལ། ཁྲིད་སོགས་ཀྱི་སྐབས་སུ་མྱོང་བ་ལ་བསྐོར་ནས་བློ་འཆུན་ངེས་པ་གེགས་སེལ་པོགས་འབྱིན་སོགས་ཀྱི་མན་ངག་དང་བཅས་ཉམས་སུ་བླང་བདེ་བ་དང། དབང་རྗེས་
གནང་སོགས་ལ་སྤྱོར་དངོས་རྗེས་གསུམ་གྱི་ཆོ་ག་ཕྱག་ལེན་ཐམས་ཅད་ཟུར་ཅུང་ཟད་ཙམ་ཡང་མ་ཉམས་ཤིང་ལྷ་སྔགས་ཀྱི་ཆེ་བ་ཡིད་འགྱུར་ངེས་དང། སྐབས་ཐོབ་ཀྱི་དམིགས་རིམ་བརྡ་འཕྲོད་ངེས་པ་སོགས་གནང་བས་

[252B] རྩོད་པ་ནི་མཁས་པ་འཇུག་པའི་སྒོ་ལས། རྒོལ་བ་རྣམ་གཉིས་རང་རང་གི་གྲུབ་མཐའ་བཟུང་ནས་རྩོད་པ་ནི། །སྔོན་གྱི་མཁས་
པ་རྣམས་ཀྱི་ལུགས། །ཞེས་གསུངས་པ་ལྟར་འཕགས་པའི་ཡུལ་དུ་ཕྱི་ནང་གི་པཎྜི་ཏ་རྣམས་རྩོད་པའི་ཚེ་རྒོལ་ཕྱི་རྒོལ་དཔང་པོ་གསུམ་བྱས་ཏེ་གྲུབ་མཐའ་བྱིངས་ལས་བརྩམས་པའི་རྩོད་པ་ལྟ་བུ་ནི། འཆད་རྩོད་རྩོམ་གསུམ་དུ་ཕྱེ་
བའི་རྩོད་པའི་ཡོན་ཏན་ཡིན་ལ། གཞུང་ཁོལ་བུར་བཏོན་ནས་དགག་སྒྲུབ་བྱེད་པ་ལྟ་བུ་བཤད་པའི་སྐབས་ཀྱི་རྩོད་པར་གསུངས་ན་ཡང། བོད་འདིར་ཕྱི་མ་ཙམ་ལས་སྔ་མའི་སྲོལ་ཆེར་མ་བྱུང་ངོ། །འོན་ཀྱང་རྗེ་བླ་མ་འདིས་ནི་
སྔར་གྲྭ་སར་བཞུགས་པའི་སྐབས་སོགས་སུ་སྨྲ་བའི་དབང་ཕྱུག་ཆེན་པོར་གྲགས་པ་དུ་མ་དང་རྩོད་པ་གནང་བའི་ཚེ་རྗེ་འདིའི་རིགས་པའི་རྣམ་འགྱུར་ལ་སུས་ཀྱང་འགྲན་དུ་མེད་པའི་ཚུལ་ཐོར་བུ་ཞིག་གོང་དུ་སོང་ཟིན་ལ། ཕྱིས་སུ་ཡང་བརྒལ་
བརྟག་གི་རིགས་པའི་གསང་ཚིག་ཕྲ་མོ་རྩོད་བཞིན་པ་རྣམས་ཀྱིས་ཀྱང་ངེས་དཀའ་བ་མཐའ་དག་ནམ་ཡང་བསྙེལ་པ་མེད་པར་ཐུགས་ལ་ངེས་ཤིང། གཞན་གྱིས་སྒྲུབ་བྱེད་བརྒྱ་སྟོང་བཀོད་པ་ལས་ཀྱང་རྗེ་འདིས་རིགས་པའི་སྒོ་རེ་
རེ་ཕྱེ་བ་དེ་རྣམ་དཔྱོད་ཅན་རྣམས་ལ་བློའི་འཇུག་པ་རྒྱས་པའི་ཕུལ་སྟེར་ཚབས་ཆེ་བ་དང། དགག་སྒྲུབ་བརྐྱངས་ཏེ་མཛད་སྐབས་རིགས་པ་སྔ་མ་སྔ་མ་ལས་ཕྱི་མ་འཕྲུལ་ཆེ་བ་ཤ་སྟག་གི་སྒོ་ནས་མཐར་ཕ་རོལ་པོ་ལན་གྱིས་ཕོངས་ཏེ་

[253A]༄༅། །མི་སྨྲ་བའི་བརྟུལ་ཞུགས་ལ་གནས་པ་མ་གཏོགས། ཉིད་ཀྱི་སྤོབས་པ་ཡོངས་སུ་གཏུགས་ནས་རྩོད་པ་མཚམས་བྱས་པ་ཞིག་ཡུལ་དུས་གང་དུ་ཡང་བྱུང་ཚུལ་སུས་ཀྱང་བསྙད་དུ་མེད་དོ། ། དེར་མ་ཟད་ཤིན་ཏུ་ཕྲ་ཞིང་མཛངས་པས་བློ་གྲོས་ཅན་ཞིག་གིས་ལེགས་པར་བརྟགས་ན། གསུང་རབ་ཀྱི་དགོངས་དོན་འཆད་པའི་སྐབས་ཀྱི་གསུང་ཟུར་རེ་རེ་ལ་ཡང། རྩོད་རིགས་ལས། སྒྲུབ་པའི་ཡན་ལག་མི་བརྗོད་
ཅིང༑ ༑སྐྱོན་མི་བརྗོད་པ་གཉིས་པོ་དག་ཚར་བཅད་པ་ཡི་གནས་ཡིན་གྱི། །གསུངས་པ་ལྟ་བུའི་རང་གི་དམ་བཅའི་སྒྲུབ་བྱེད་ཀྱི་ནུས་པ་མ་ཐོན་ཞིང། ཟློག་ཟླ་ཁེགས་མི་ནུས་པ་དང། ཐ་ན་རྟགས་ཀྱི་ཚེར་མ་དབྱུང་
དགོས་པ་མ་བསལ་བ་ལྟ་བུའི་སྐྱོན་གྱིས་སྦགས་པ་ནམ་ཡང་མི་སྲིད་པས། ཐལ་དང་ཕྱིར་སོགས་སྦྱར་མ་སྦྱར་གང་ལྟར་ཡང་གསུང་གི་ཆ་ཐམས་ཅད་ལ་རྟོག་གེའི་རིགས་ལམ་ཡོངས་སུ་བྱང་བའི་རྒོལ་བ་མཐའ་དག་གིས་གླགས་
རྙེད་པའི་གོ་སྐབས་མ་མཆིས་པ་ནི་རྩོད་པའི་ཡོན་ཏན་ཡོངས་སུ་རྫོགས་པའི་གཏན་ཚིགས་བླ་ན་མེད་པའོ། །རྩོམ་པ་ནི། དེང་དུས་ཁ་ཅིག་སྦྱར་བྱང་སྤོས་ཙམ་གྱིས་རྩོམ་པའི་མིང་བཞག་པ་ལ་དགོས་པ་ཅི་ཡང་མེད་ཅིང། ལ་
ལས་སྙན་དངགས་ཕྱོགས་འགྲོ་རེ་ཙམ་སྦྱངས་ཏེ། ཡོངས་སུ་མ་གྲགས་པའི་མངོན་བརྗོད་ཀྱི་བརྡས་བཅིངས་པའི་ཚིགས་བཅད་དམ་དུམ་རེ་བསྒྲིགས་པ་ལ། རྩོམ་པའི་རྣམ་དཔྱོད་ཆེ་བར་རློམ་པ་དང། འགའ་ཞིག་ཚིག་

[253B] གྲུབ་པའི་དབང་ཕྱུག་ངག་དབང་བྱམས་པའི་ཞལ་ནས། ཧ་ཅང་མངོན་བརྗོད་བརྡ་ཚིག་དམ་པ་ཡིས། །ཀུན་ནས་བཅིངས་པའི་
གླེགས་བམ་གྲངས་མང་ཡང། །ཡི་དྭགས་ཕྱུག་པོའི་ནོར་གྱི་ཕུང་པོ་ལྟར། །སུ་ལའང་མི་ཕན་མེད་པ་ཉིད་དང་མཚུངས། །ཞེས་དང། འཁོར་བར་འཁོར་ཚུལ་ཐར་ལམ་བགྲོང་ཚུལ་སོགས། །ཡང་དག་དོན་གྱིས་སྟོང་
པའི་ཚིག་སྦྱོར་རྣམས། །མ་ནིང་གཟུགས་མཛེས་རྒྱན་གྱིས་སྤྲས་པ་ལྟར། །མཐོང་ན་མཚར་ཀྱང་འདོད་པའི་དོན་མི་འགྲུབ། །ཅེས་གསུངས་པ་ལྟར་ཐར་པ་དོན་དུ་གཉེར་བའི་སྐྱེས་བུའི་འདོད་བྱ་ཅི་ཡང་མི་འགྲུབ་པོ། །
བརྗོད་བྱ་གཞུང་གི་དོན་དང་འབྲེལ་ཡང་རྗོད་བྱེད་དམན་ན་སྐྱོན་དུ་འགྱུར་བས་གཉིས་ཀ་ཕུན་སུམ་ཚོགས་པ་ཞིག་དགོས་ཏེ། རིན་པོ་ཆེ་གསུམ་གྱི་གཏམ་གྱི་སྦྱོར་བ་ལས། དོན་བཟང་བ་ལ་ཡིད་འཕྲོག་ཚིག་སྦྱོར་གྱིས། །
སྤྲས་པར་གྱུར་ན་ཆེས་ཆེར་མཛེས་པར་འགྱུར། །ཞེས་གསུངས་པ་ལྟར་རོ། །དེ་ལ་བདག་ཉིད་ཆེན་པོ་འདི་ནི་རྒྱལ་བའི་གསུང་རབ་མཐའ་དག་ལ་ནང་བྱན་ཚུད་པས་བཀའ་རྩོམ་ཐམས་ཅད་བརྗོད་བྱ་ཟབ་ཅིང་བརླིང་ལ་འདུས་ཆེ་
བ་དང། སྒྲ་སྙན་སྡེབ་སྦྱོར་སོགས་ཀྱི་རིག་གནས་རྒྱ་མཚོའི་ཕ་རོལ་ཏུ་སོན་པས་རྗོད་བྱེད་སྙན་ཞིང་བརྗིད་ལ་འབྲེལ་ཆགས་པ་སོགས་ཚིག་དོན་གང་གི་ཆ་ནས་ཀྱང་མཁས་པ་རྣམས་ཀྱི་ཡིད་རང་དབང་མེད་པར་འཕྲོག་ཅིང། ཐུབ་

[254A]༄༅། །བསྟན་རིན་པོ་ཆེའི་མཛེས་རྒྱན་དུ་གྱུར་པ་ཤ་སྟག་ཡིན་པ་ནི། བློ་མིག་ཡངས་པ་རྣམས་ཀྱིས་ཀླགས་པས་ཤེས་པར་འགྱུར་རོ། །ཁྱད་པར་དུ་སྙན་དངགས་རང་གི་ལམ་སྲོལ་ལ་ཡང་ལྷོ་
ཕྱོགས་བཻ་དྷརྦྷ་དང། ཤར་ཕྱོགས་གོ་ཌཱ་པའི་ལུགས་གཉིས་ཡོད་པ་ལས་ཤས་ཆེར་ལྷོ་པས་སྦྱོར་ཚུལ་དང་བསྟུན་ཏེ་ཚིག་སྔ་ཕྱི་སྙོམས་ཤིང་ཤིན་ཏུ་འཇམ་པའི་རྣ་བར་སྙན་པ། སྔ་མའི་ཚིག་ཕྲད་ཀྱིས་ཕྱི་མ་འབད་མེད་དུ་འདྲེན་
ནུས་པས་ངག་ཏུ་བརྗོད་བདེ་ལ། ཚིག་ཉུང་དུས་ཀྱང་དོན་རྒྱ་ཆེན་པོ་མ་འདྲེས་ཤིང་གསལ་བར་སྟོན་ཐུབ་པ་ནི་ཐུན་མོང་མ་ཡིན་པའི་ཁྱད་ཆོས་ལྟ་བུ་ཡིན་ནོ། །གཉིས་པ་བཙུན་པའི་ཡོན་ཏན་བསླབ་པ་གསུམ་ལས་ཚུལ་
ཁྲིམས་ཀྱི་བསླབ་པའི་དབང་དུ་བགྱིས་ན། སོ་སོ་ཐར་པའི་དགག་སྒྲུབ་གནང་གསུམ་གྱི་བཅས་མཚམས་ཕྲ་ཞིང་ཕྲ་བ་ཐམས་ཅད་ལ་འདོར་ལེན་ཚུལ་བཞིན་དུ་བསྒྲུབས་པས་ཉེས་ལྟུང་གི་དྲི་མས་ནམ་ཡང་མ་གོས་ཤིང། སྐུ་
ཁམས་ཤིན་ཏུ་མ་སྙོམས་པ་ལྟ་བུའི་ཚེ་ཡང་འདུལ་བའི་ཕྱག་ལེན་ཕྲ་ཞིང་ཕྲ་མོ་ཙམ་ལའང་སླ་ཆོས་ཀྱི་རིགས་གཏན་ནས་མི་མཛད་པ་དང། དེའི་དབང་གིས་སྐུ་ལས་ཚུལ་ཁྲིམས་ཀྱི་དྲི་ངད་རྒྱང་རིང་པོར་འཕྲོ་ཞིང། ཐ་ན་
མདུན་དུ་རྒྱུན་རིང་བཞག་པའི་ཉེར་སྤྱད་སོགས་ལ་ཡང་དེའི་དྲི་མི་ཡལ་བར་སྡོད་པ་སོགས་ནི་ཀུན་ལ་མཐུན་སྣང་དུ་གྲུབ་པོ། །བྱང་ཆུབ་སེམས་དཔའི་བསླབ་པ་ལ་ཡང་དེའི་མི་མཐུན་ཕྱོགས་མཐའ་དག་གིས་དབེན་ཞིང་

[254B] སངས་རྒྱས་ཀྱི་བསྟན་པ་རིན་པོ་ཆེ་འདི་ཆ་ཚང་བ་ཞིག་གནས་པའི་ཐབས་འབའ་ཞིག་གི་དགོས་པ་མ་གཏོགས། དེང་དུས་
ཀྱི་བླ་ཆེན་བསྟན་པ་སྤྱིའི་མནོ་བསམ་གང་ཡང་མེད་པར། རང་གི་སྔེ་དགོན་རིས་སུ་ཆད་པ་རེར་གྲྭ་སློབ་ཡོན་བདག་ཐམས་ཅད་འཛོམ་པ་ཞིག་བྱས་ཏེ། ཆོས་བརྒྱད་ཀྱི་བང་རྩལ་འགྲན་པ་དག་གི་ངང་ཚུལ་རྒྱང་རིང་དུ་
བསྲིང་བ་ནི་བྱང་ཆུབ་སེམས་དཔའི་བསླབ་པ་ཡོངས་སུ་དག་པའི་ཡོན་ཏན་གྱི་སྡོམ་ཡིན་ནོ། །རྡོ་རྗེ་ཐེག་པའི་འདུལ་བ་ལ་ཡང་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་ཡིན་པར་དགོངས་ཏེ་བླ་མ་སུམ་ཅུ་བསྟེན་པའི་གཅིག་
ལ་ཡང་དམ་ཚིག་གི་སེལ་ཕྲ་མོ་ཙམ་ཡང་འཇུག་མ་མྱོང་བ་སོགས། རྩ་བ་དང་ཡན་ལག་གི་དམ་ཚིག་མ་ལུས་པ་སྤྱན་གྱི་འབྲས་བུ་བཞིན་དུ་བསྐྱངས་པས་ཉེས་ལྟུང་ཕྲ་མོས་ཀྱང་གོས་པ་མི་སྲིད་ལ། འོན་ཀྱང་ཐུགས་གཙང་བའི་
ཕྱིར་སྐབས་ནམ་འགྲིག་ཏུ་བདག་འཇུག་བ་ཞེས་པ་སོགས་ལྟུང་བ་དག་པའི་ཐབས་ལ་བརྩོན་པ་ལྷུར་བཞེས་ཏེ་ཉིན་མཚན་དུས་ཀུན་ཏུ་བག་ཡོད་པའི་བརྟུལ་ཞུགས་ལ་གནས་པས་མངོན་ལྐོག་གང་གི་སྐབས་སུ་ཡང་མཛད་སྤྱོད་
ཀྱི་བབས་གཅིག་ཏུ་བཞུགས་པ་མ་གཏོགས། ཕྱོགས་ཀྱི་ཆེ་ཆེ་མོ་དང། མཁས་པའི་སྐྱེ་པོ་ཅི་ཙམ་ཚོགས་ཀྱང་དེའི་མིག་སྔར་འཆོས་པ་ལྟ་བུ་གཏན་མི་སྲིད་པ་ནི། འགྲེལ་པ་དོན་གསལ་ལས། སྐུ་དང་གསུང་དང་ཐུགས་ཀྱི་

[255A]༄༅། །སྤྱོད་པ་ཡོངས་སུ་དག་པས་འདི་ལ་ཕྱིན་ཅི་ལོག་གི་སྤྱོད་པ་གཞན་གྱིས་ཡོངས་སུ་ཤེས་པས་བསྙེང་བས་བཅབ་པར་བྱའོ་སྙམ་པའི་དགོངས་པ་མི་མངའ་བ་ཞེས་བྱ་བ་བསྲུང་བ་མེད་པ་རྣམ་
པ་གསུམ་དང། ཞེས་གསུངས་པ་ལྟར་ཐོག་མ་ཉིད་ནས་སྤྱོད་པ་རྣམ་པར་དག་པའི་ཁྱད་ཆོས་བླ་ན་མེད་པ་ཡིན་ལ། གཞན་ཡང་སྡོམ་པ་གསུམ་གྱི་བཅས་མཚམས་སོགས་ཐུགས་དམ་དགེ་སྦྱོར་ལ་གཅིག་ཏུ་གཞོལ་བའི་
སྒོམ་ཆེན་མང་པོས་ཀྱང་རྗེ་འདིའི་ཞབས་ལ་བརྟེན་པ་ན། ཡུན་ཅི་ཙམ་བསྲིངས་པ་བཞིན་དུ་རང་གི་སྤྱོད་པའི་སྐྱོན་ངོས་ཟིན་ཏེ་འཇིགས་ཞུམ་པ་དང། བླ་མའི་རྣམ་ཐར་ལ་དད་པ་ཇེ་ཆེར་འགྲོ་བ་ནི། བཀའ་གདམས་གོང་
མ་རྣམས་ཀྱིས། བཀྱེད་གྱིན་གསལ་བ་ཧས་པོའི་གངས་ལྟ་བུ། །བཏུད་གྱིན་གསལ་བ་རྨ་བྱའི་མདོངས་ལྟ་བུ། །ཞེས་གསུངས་པ་ལྟར། ཐེག་པ་ཆེན་པོའི་བླ་མའི་ཆེ་བ་རྨད་དུ་བྱུང་བ་ཡིན་གྱི། ད་ལྟ་མཁས་པ་དང་
བཙུན་པའི་དཔེར་བྱེད་པ་མ་མཐོང་རྒྱང་ན་སྒྲ་ཆེ་བ་ཕལ་ཆེར་ལེགས་པར་བཏུད་ན་བོང་བུའི་འོ་མ་བསྲུབས་པའི་དཔེར་འགྲོ་བ་མང་བར་སྣང་ངོ། །དེར་མ་ཟད་སྟོང་ཛ་ཏིའི་མེ་ཏོག་བཀྲ་བ་ནས་ཤར་ཕྱོགས་རྒྱ་མཚོའི་མཐའི་
བར་གྱི་ཆེ་དགུ་མ་ལུས་པའི་ཟུར་ཕུད་ནོར་བུའི་རྩེ་ཕྲན་གྱིས་གང་གི་ཞབས་སྐྱེས་པདྨོར་ཉེ་བར་བཏུད་པ་འདི་ཡང་སྟོབས་འབྱོར་ཁ་དྲག་སོགས་ཀྱིས་བསྡུས་པ་མ་ཡིན་པས། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་

[255B] འཇམ་མགོན་ཙོང་ཁ་པ་ཆེན་པོས། སྐྱེ་དགུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །ཅེས་གསུངས་པ་ལྟར་རོ། །བསམ་
གཏན་གྱི་བསླབ་པ་ལ། ཐུན་མོང་བ་ཞི་ལྷག་ཟུང་འབྲེལ་གྱི་ཏིང་ངེ་འཛིན་དང་ལྡན་པ་ནི། གསུང་རབ་ལས་བཤད་པའི་མངོན་ཤེས་འགྲུབ་པ་ལ་སེམས་རྟེན་དེ་ལྟ་བུ་ཞིག་ངེས་པར་དགོས་ཤིང། རྗེ་འདི་ནི་མངོན་
ཤེས་ཐོགས་པ་མེད་པའི་ཚུལ་ཐོར་བུ་གོང་དུ་སྨོས་པ་ལྟར་དང། ལྷག་པར་ཕ་རོལ་པོའི་སེམས་ཀྱི་རྒྱུ་བ་མཐའ་དག་མངོན་སུམ་དུ་གཟིགས་ཏེ། གཞུང་གི་དཀའ་གནས་ལ་དོགས་པ་སྐྱེས་པ་སོགས་མ་ཞུས་པར་ཡང་ཐོལ་
བྱུང་དུ་གསུངས་པ་ཤིན་ཏུ་མང་པས། ཀློང་རྡོལ་གྲུབ་དབང་རིན་པོ་ཆེའི་ཞལ་ནས་ཀྱང། འཇམ་དབྱངས་བཞད་པ་ཚང་གིས་མཆོག་དམན་བར་མའི་སྐྱེ་པོ་ཐམས་ཅད་ཀྱི་སེམས་ལ་གང་ཤར་བ་མངོན་སུམ་དུ་གཟིགས་ཡོད་
བས་ཁོང་གི་ལད་མོ་སུས་ཀྱང་མི་ཡོང་ཞེས་ཡང་ཡང་གསུངས་ཏེ། མངོན་ཤེས་འདི་ལྟ་བུ་ནི་མཉམ་མེད་ཇོ་བོ་ཆེན་པོས། ཇི་ལྟར་འདབ་གཤོག་མ་རྫོགས་པའི། །བྱ་ནི་མཁའ་ལ་འཕུར་མི་ནུས། །དེ་བཞིན་མངོན་
ཤེས་སྟོབས་བྲལ་བས། །གཞན་དོན་འགྲུབ་པར་ཡོངས་མི་འགྱུར། །མངོན་ཤེས་ལྡན་པས་ཉིན་མཚན་གྱི། །བསོད་ནམས་དག་ནི་གང་ཡིན་དེ། །མངོན་ཤེས་དག་དང་བྲལ་གྱུར་ལ། །སྐྱེ་བ་བརྒྱར་ཡང་ཡོད་

[256A]༄༅། །མ་ཡིན། །ཞེས་གསུངས་པ་ལྟར། གཞན་དོན་སྒྲུབ་པ་ལས་ཆོད་ཤིན་ཏུ་ཆེ་བས་གཙོ་བོ་ཞིག་ཏུ་མཛད་པ་ཡིན་ཏེ། དེའི་སྟེང་ན་ཡང་གདུལ་བྱ་གར་ཡོད་ཀྱི་ཞིང་དུ་འགྲོ་བ་
ནས་བཟུང་མཐར་ཟག་པ་ཟད་པར་བྱེད་པའི་བར་གཞན་དོན་སྒྲུབ་པའི་ཐབས་ཀྱི་རྣམ་པ་ཆ་ཚང་བ་ཞིག་ཡོད་པའི་ཚུལ་མདོ་སྔེ་རྒྱན་ལས། གཤེགས་ནས་སྤྱོད་པ་མཁྱེན་མཛད་ཅིང། །དེ་ཡི་སྐད་ཀྱི་སེམས་ཅན་གྱི། །
འོང་དང་འགྲོ་བ་ངེས་འབྱུང་བ། །ལེགས་འདོམས་ཁྱོད་ལ་ཕྱག་འཚལ་ལོ། །ཞེས་གསུངས་པ་ལྟར་རོ། །ཐུན་མོང་མ་ཡིན་པ་རིམ་གཉིས་ཀྱི་ཏིང་ངེ་འཛིན་ཤིན་ཏུ་བརྟན་པོ་བརྙེས་པའི་ཚུལ་ཡང། གཞུང་དོན་གྱི་དཔྱད་
པར་ཐུགས་འབྱམས་པའི་ཚེ་གཞན་གྱིས་ཞུ་བ་སོགས་ཕུལ་ཀྱང་མི་གསན་པ་ཞིག་གྲྭ་སར་བཞུགས་སྐབས་ནས་ཡོད་ཀྱང། ཐུགས་དམ་གྱི་ཚེ་དེ་ལྟར་མཛད་པ་རྒྱ་ནག་ཏུ་ཕེབས་པ་ནས་ཡིན་ཞེས་ཞབས་འབྲང་བ་རྟོག་དཔྱོད་
ཅན་དག་གླེང། དེའི་དབང་གིས་དག་པའི་རྟེན་དང་བརྟེན་པའི་སྣང་བ་བསམ་གྱིས་མི་ཁྱབ་པ་བྱུང་ཚུལ་ལོ་རྒྱུས་མང་ཡང་ལོགས་སུ་བཀོད་ཡོད་པས་འདིར་རྣམ་ཐར་ཐུན་མོང་པའི་དབང་དུ་བྱས་ཏེ་མ་བྲིས་སོ། །ལྷག་པའི་
ཤེས་རབ་ཀྱང་ཇི་ལྟ་བ་དང། ཇི་སྙེད་པ་དང། སེམས་ཅན་གྱི་དོན་སྒྲུབ་ཚུལ་མཐའ་ཡས་པ་མཁྱེན་པའི་ཤེས་རབ་ཀྱི་རིགས་མ་ཚང་པ་མེད་པར་མངའ་ལ། ཁྱད་པར་སྲིད་པའི་ནད་བརྒྱ་སེལ་བའི་སྨན་གཅིག་མཐར་

[256B] གནས་ལུགས་སྟོང་པ་ཉིད་ཀྱི་དོན་འདི་ལ་ལྷག་པར་ནན་ཏན་མཛད་དེ། སྔ་སོར་ལྕང་སྐྱ་རྡོ་རྗེ་འཆང་གི་མདུན་ནས་རྩ་ཤེས་ཀྱི་མཛུབ་ཁྲིད་གསན་ཅིང་དམ་བཅའ་མཛད་དེ་ཉིན་རེ་བཞིན་
རྣམ་བཤད་དགོངས་པ་རབ་གསལ་གྱི་སྟེང་ནས་ལྟ་བའི་དཔྱད་པ་ཚར་རེ་མ་ཆག་པར་གནང། ཀློང་རྡོལ་རིན་པོ་ཆེ་ནས་ཀྱང་ལྟ་བ་ལ་ད་ལྟ་རྗེ་འདི་ལས་ལྷག་པ་མེད་གསུངས་ནས། ལེགས་བཤད་སྙིང་པོའི་བཤད་ལུང་ཆེད་གཏད་
ཀྱིས་ཞུས་པ་དང། ལྟ་མགུར་འགྲེལ་པ་མཛད་སྐབས་ལྕང་སྐྱ་རྡོ་རྗེ་འཆང་ནས་གསུང་ཚུལ་གོང་དུ་སྨོས་པ་ལྟར། འཕགས་ཆེན་དམ་པ་རྣམས་ནང་ཕན་ཚུན་དུ་སོ་སོ་རང་གི་རིག་པའི་ཡེ་ཤེས་ཀྱིས་གཞལ་བར་བྱ་བ་ཞིག་
ཡིན་འདུག་པས། རང་ཅག་ལྟ་བུས་ཇི་ལྟ་བ་བཞིན་ཤེས་པར་ག་ལ་ནུས་ཀྱང་འབྲས་བུའི་རྟགས་སུ་གྱུར་པའི་ཟབ་མོའི་ལེགས་བཤད་འདི་རྣམས་ལ་བརྟེན་ནས་དེའི་རྒྱུ་ལྷག་པའི་ཤེས་རབ་ཀྱི་ཡོན་ཏན་ལ་ཡང་མོས་པ་ཡིད་
ལ་བྱེད་པ་ཙམ་རེ་ངེས་པར་བྱས་ན་སྐལ་བ་བཟང་བར་སེམས་སོ། །གསུམ་པ་བཟང་པོའི་ཡོན་ཏན་ཐུགས་བསྐྱེད་རླབས་པོ་ཆེའི་འབྲས་བུ་སྨིན་པའི་ཚུལ་ནི། རྒྱལ་བའི་སྲས་པོ་ཞི་བ་ལྷས། བྱང་ཆུབ་སེམས་དཔའ་རྣམས་
ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག་ཅེས་གསུངས་པ་ལྟར་བདག་ཉིད་ཆེན་པོ་རྣམས་ནི་རང་དོན་གྱི་འཁྲི་བ་ཡོངས་སུ་སྤངས་ཏེ་མཛད་པ་མཐའ་དག་འགྲོ་བའི་དོན་དུ་འགྱུར་བ་ཞིག་ཡིན་ལ། འགྲོ་བའི་དོན་

[257A]༄༅། །ཞེས་པ་ཡང་གནས་སྐབས་ཀྱི་ལྟོ་གོས་སྦྱིན་པ་ཙམ་ལ་མི་ཟེར་གྱི། འགྲོ་བའི་སྡུག་བསྔལ་སྨན་གཅིག་པུ། །ཞེས་གསུངས་པ་ལྟར་བསྟན་པའི་སྲོལ་སྡང་མེད་གསར་དུ་བཙུགས་ཤིང་
ཉམས་པ་གསོ་བའི་སྒོ་ནས་དེ་དག་གི་ཤེས་རྒྱུད་ལ་ཐར་པའི་ས་བོན་བསྐྲུན་པ་ཞིག་གི་སྟེང་ནས་འཇོག་དགོས་པས་དབུས་གཙང་གི་ཆ་ཐམས་ཅད་དང་མདོ་སྨད་ཀྱི་ཡུལ་མཐའ་དག་ནས་བཟུང་ཤར་ཕྱོགས་རྒྱ་མཚོའི་མཐའི་བར་
དུ་ཞབས་ཀྱིས་བཅགས་ཏེ། གདུལ་བྱ་སོ་སོའི་སྐལ་བ་ཇི་ལྟ་བ་བཞིན་དུ་མངོན་མཐོ་དང་ངེས་ལེགས་ཀྱི་ལམ་ལ་སྦྱར་ཞིང་ཐ་ན་ནད་རིམས་དང་གདོན་བགེགས་སོགས་ཀྱི་འཇིགས་པ་ལས་བསྐྱབས་པའི་ལོ་རྒྱུས་ཀྱང་བགྲང་གིས་
མི་ལང་ངོ། །དེ་ཡང་བསྟན་པ་ཡུན་དུ་གནས་པ་ལ་དེའི་རྩ་བ་དགེ་འདུན་གྱི་སྡེ་ལ་རག་ལས་པར་དགོངས་ཏེ་གསར་འདེབས་དང་ཉམས་གསོས་ཅི་རིགས་ཀྱི་སྒོ་ནས་འཛིན་སྐྱོང་གནང་བའི་དགོན་སྡེ་ཡང་བཞི་བཅུར་ཉེ་བ་ཙམ་ཡོད་
ཅིང༑ དེ་ཐམས་ཅད་དུ་ཡང་ཞལ་བདག་མཛད་པ་ཙམ་མ་ཡིན་པར་ཡུལ་དུས་དང་བསྟུན་པའི་བཤད་སྒྲུབ་ཀྱི་རྒྱུན་ཚུགས་གང་ཐུབ་དང། ཁྱད་པར་གདན་ས་ཆེན་པོ་འདི་ཉིད་དེ་ཐམས་ཅད་ཀྱི་སྲོག་ཤིང་ལྟ་བུ་ཡིན་པས་
གཙོ་བོར་མདོ་སྔགས་ཀྱི་འཆད་ཉན་བྱེད་ཚུལ་དང། དེའི་ཡན་ལག་ཏུ་གང་དགོས་པའི་རིམ་པ་གར་ཐིག་དབྱངས་གསུམ། སྨན་དཔྱད། སྒྲ་སྙན་དངགས་སྡེབ་སྦྱོར། ས་རིས། ཡིག་རིགས་སྣ་ཚོགས། དཔར་

[257B] གཏོར་མའི་བཅའ་བཟོ། འཆམ་ཆེན་དང། ཁྱི་ར་སྐོར་གསུམ། མེ་ཏོག་མཆོད་པ། ལྕགས་མཁར། གཏོར་སྒྲུབ། གཏོར་ཆེན་སོགས་ཀྱི་ཕྱག་ལེན་ཞིབ་ཏིག་རབ་གནས། སྦྱིན་སྲེག་གཟུངས་
གཞུག་འཁོར་ལོ་བྲི་ལྟེབ། བཟོའི་རིགས་སོགས་ཆོས་སྲིད་གཉིས་ཀའི་ཆ་ནས་གཞན་ལ་འགྲམ་ཆུ་ལྡང་མི་དགོས་པ་ཞིག་གནང། འདིར་ཡང་གནད་མ་གོ་བ་ཁ་ཅིག་འབྱོན་བཞུད་སོགས་ཀྱི་སྤྲོས་པ་མང་པ་ལ་ཟ་ཟིའི་
གཡེང་བ་ལྟ་བུར་གོ་བ་ཡོད་མོད་ཀྱང། ཚུལ་འདི་ནི་རྒྱལ་དབང་བསྐལ་བཟང་རྒྱ་མཚོའི་ཞལ་ནས། ལས་དང་པོ་པ་ཡི་གང་ཟག་བཞིན། །དོན་བྱ་བ་ཉུང་བ་ལྷུར་ལེན་པ། །སྤྱིར་དམ་པས་བསྔགས་འོས་མཆོག་ཡིན་ཀྱང། །
ཁྱེད་སེམས་དཔའ་ཆེ་ལ་མཛེས་མ་ཡིན། །ཞེས་གསུངས་པ་ལྟར་གཞན་དོན་སྒྲུབ་པའི་ཐབས་མཁས་ཀྱི་སྤྱོད་པ་ཡིན་པས་འདོར་མི་རིགས་ཏེ། བློ་གྲོས་རྒྱ་མཚོས་ཞུས་པའི་མདོ་བསླབ་བཏུས་སུ་དྲངས་པ་ལས། གཅིག་ཏུ་
དབེན་པར་གཞོལ་བས་གཞན་དོན་རྒྱ་ཆེ་བ་དོར་ན་བྱང་ཆུབ་སེམས་དཔའི་བདུད་ལས་སུ་འགྱུར་བར་གསུངས་སོ། །སྦྱིན་བདག་རྣམས་ཀྱི་དད་འབུལ་བྱུང་བ་ཐམས་ཅད་ཀྱང་ཆུང་ཟོས་སུ་མི་གཏོང་བར་གོང་དུ་བརྗོད་ཟིན་པ་བཞིན་
སྲང་བཞི་ཁྲིར་ཉེ་བས་བྱམས་ཆེན་རྟེན་དང་བརྟེན་པར་བཅས་པ་གསར་བཞེངས། སྲང་ཉི་ཁྲིར་ཉེ་བས་འདུ་ཁང་ཆེན་མོ་གསར་བསྐྲུན། སྲང་ཁྲི་ཕྲག་བརྒལ་བའི་མཆོད་རྫས་དང་སྤྱི་འཇོག་སྲང་བདུན་ཁྲི་ལྷག་ཙམ་གྱིས་

[258A]༄༅། །དབུས་གཙང་གཉིས་ཀར་བསྟན་པ་ལ་སྲི་ཞུ་མཛད་ཅིང། གཞན་ཡང་མདོ་སྨད་ཀྱི་དགོན་ཆེན་ཐམས་ཅད་དང། དགོན་ལག་སོ་སོར་གང་དགོས་ཀྱི་འདུ་ཁང་སྤྱི་འཇོག་མཆོད་རྫས་
སོགས་ཚད་མེད་པ་གནང། ཕྱག་དཔེ་གསར་དུ་བསྒྲིགས་པ་ཁོ་ན་ཡང་པོ་ཏི་ཁྲི་ཕྲག་བརྒལ་བས་མཚོན་མཛད་པ་ཐམས་ཅད་ཆ་གང་ནས་བལྟས་ཀྱང་ཤིན་ཏུ་རྒྱ་ཆེ་བ། ཆེར་རློམ་ཕལ་ཆེར་གྱི་བློའི་རྭ་བ་ལས་འགོང་བས་
དབུ་མ་རིན་ཆེན་ཕྲེང་བར། རྒྱ་རབས་ཆེ་ཕྱིར་རྒྱ་ཆེན་རྣམས། །བསྙེངས་བྲལ་སྤྲོ་བ་བསྐྱེད་བྱེད་ཅིང། །དམན་རྣམས་སྤྲོ་བ་འཇོམས་བྱེད་པ། །ཞེས་གསུངས་པ་ལྟ་བུ་ཤ་སྟག་ཡིན་ནོ། །དེ་ལྟར་མཁས་བཙུན་བཟང་
གསུམ་གྱི་སྙན་པར་གྲགས་པས་ནོར་འཛིན་གྱི་ཁྱོན་འདི་ཡོངས་སུ་ཁྱབ་པ་ལ་བརྟེན་ནས། ཇི་སྐད་དུ། རྗེ་བདག་ཉིད་ཆེན་པོས། རྒྱ་ཆེན་མང་དུ་ཐོས་པས་སྒྲོ་འདོགས་བཅད། །སྐྱོན་བྲལ་སྡོམ་པ་གསུམ་གྱིས་རང་རྒྱུད་
བཏུལ། །ལུང་རྟོགས་འཁོར་ལོ་གཉིས་ཀྱིས་བསྟན་པ་སྤེལ། །མཉམ་མེད་ཁྱོད་ནི་བསྟན་འཛིན་གཙུག་གི་རྒྱན། །ཞེས་གསུངས་པ་ལྟར། མཁས་པ་དང་གྲུབ་པའི་དབང་ཕྱུག་མ་ལུས་པའི་གཙུག་གི་ཅོད་ཕན་དུ་གྱུར་
ཏེ༑ གནས་སྐབས་དེར་བྱུང་བའི་མཁས་པ་ལེགས་བཤད་ཀྱི་སྐྱེས་དོན་དུ་གཉེར་ཞིང་གཟུ་བོར་གནས་པའི་ཁྲོད་ན་རྗེ་འདིའི་སློབ་མར་མ་གྱུར་པ་མེད་པ་ལྟ་བུ་ཡིན་པས་ཞིབ་ཏུ་བགྲང་བར་རྡོ་མི་ཐོགས་ཀྱང། རགས་པ་

[258B] ཀློང་རྡོལ་གྲུབ་པའི་དབང་ཕྱུག་ངག་དབང་བློ་བཟང། འཇམ་དབྱངས་འཁོན་གྱི་གདུང་བརྒྱུད་ས་སྐྱ་བདག་ཆེན་ངག་དབང་
ཀུན་དགའ་ཆོས་སྐྱོང། རྣལ་འབྱོར་བ་ཆེན་པོ་ཞང་ཞུང་ཡེ་ཤེས་མཐའ་ཡས། མཚན་སྒྲོགས་མཁན་ཆེན་བློ་བཟང་དར་རྒྱས་སོགས་ཡོད་ཅིང། དགེ་ལྡན་བསྟན་པའི་རྩ་ལག་རྒྱལ་སྲས་སྤྲུལ་པའི་སྐུ་སྐལ་བཟང་ཐུབ་
བསྟན་འཇིགས་མེད་རྒྱ་མཚོ་ཡང་རྗེ་འདི་ལས་ཟབ་རྒྱས་ཀྱི་གདམས་པ་མང་དུ་གསན་པའི་སློབ་མའི་གཙོ་བོ་ཞིག་ཡིན་ཀྱང་ཚུར་ཡང་གྲུབ་ཆེན་བརྒྱད་ཅུའི་རྗེས་གནང་སོགས་ཕུལ་བས་བླ་སློབ་གཉིས་ཀར་གཏོགས་སོ། །གཞན་
ཡང་སློབ་མའི་གཙོ་བོར་གྱུར་པ་དབུས་ཀྱི་ཕྱོགས་ན་རྒྱལ་དབང་མཆོག་གི་ཆོས་སྲིད་འཕྲིན་ལས་ཀྱི་བྱེད་པོ་བ་སོ་རྗེ་དྲུང་སྤྲུལ་པའི་སྐུ་ཡེ་ཤེས་བསྟན་པའི་མགོན་པོ། འཇམ་མགོན་རྒྱལ་བ་གཉིས་པའི་རྒྱལ་ཚབ་ཁྲི་ཆེན་བློ་བཟང་སྨོན་
ལམ༑ ཁྲི་ཆེན་བློ་བཟང་བཀྲ་ཤིས། བྱང་རྩེ་མཁན་པོ་བློ་བཟང་ཤེས་རབ། ཤར་རྩེ་མཁན་པོ་མངའ་རིས་པ་བློ་བཟང་སྦྱིན་པ། བྱང་རྩེ་མཁན་པོ་ངག་དབང་སྙན་གྲགས། ཤར་རྩེ་མཁན་པོ་ངག་དབང་བཀྲ་ཤིས། སྒོ་མང་
དབོན་སློབ་ངག་དབང་དགེ་ལེགས། སྒོ་མང་དཔོན་སློབ་སྐལ་བཟང་དངོས་གྲུབ། སྒོ་མང་དཔོན་སློབ་བློ་བཟང་ཆོས་དར། སྒོ་མང་དབོན་སློབ་མཐུ་སྟོབས་ཉི་མ། བློ་གསལ་གླིང་དཔོན་སློབ་བློ་བཟང་སྦྱིན་པ། བློ་གསལ་

[259A]༄༅། །གླིང་བླ་མ་འཕྲིན་ལས་སྙན་གྲགས། བདེ་ཡངས་བླ་མ་ཀོ་ཏུ་རལ། འདུལ་ཤག་རྒྱལ་གསུམ་གྱི་ཡང་བླ་ཐོག་ཁ་ཤས་སོགས། གདན་ས་གསུམ་གྱི་བླ་མ་སྤྲུལ་སྐུ་དགེ་བཤེས་ཀྱི་རིགས་
ཕལ་ཆེ་བ་དང། ཉི་མ་ཐང་པ་ངག་དབང་དོན་གྲུབ། ཀོང་པོ་བླ་མ་ཆོས་མཛད་སྐལ་བཟང་བསྟན་འཛིན། མངའ་རིས་སྤྲུལ་སྐུ་བློ་བཟང་རྣམ་རྒྱལ། དགེ་བཤེས་བློ་བཟང་བསྟན་པ། དགེ་བཤེས་ཁྱབ་བདག་རྡོ་རྗེ་
སོགས་སྒྲུབ་པའི་རྒྱལ་མཚན་འཛིན་པའི་རྣལ་འབྱོར་གྱི་དབང་པོ་ཡང་ཤིན་ཏུ་མང་ངོ། །གཙང་ཕྱོགས་སུ་མཁས་ཤིང་གྲུབ་པ་བརྙེས་པ་ལོ་ཆེན་རིན་ཆེན་བཟང་པོའི་སྤྲུལ་བའི་སྐུ་བློ་བཟང་བསྟན་པའི་རྒྱལ་མཚན། པཎ་ཆེན་
གོང་མའི་ཡོངས་འཛིན་བློ་བཟང་ཆོས་འཕེལ། པཎ་ཆེན་མཆོག་སྤྲུལ་རིན་པོ་ཆེའི་ཡོངས་འཛིན་ཡོན་ཏན་རྒྱལ་མཚན། ཡོངས་འཛིན་བློ་བཟང་ཚུལ་ཁྲིམས། ཡོངས་འཛིན་བློ་བཟང་བསྟན་འཛིན། དྲུང་པ་ཧུ་ཐོག་ཐུ་བློ་
བཟང་སྦྱིན་པ། ཇ་སག་བླ་མ་བློ་བཟང་མཁས་མཆོག་སྔགས་པ། ཤར་རྩེ། དཀྱིལ་ཁང། ཐོས་བསམ་གླིང་བཞིའི་བླ་མ་གདན་ཟུར། དགེ་བཤེས་ཀྱི་རིགས། སྲད་རྒྱུད། རྟག་བརྟན། ཁྲོ་ཕུ། ལྷུན་པོ་རྩེ་
གངས་ཅན་ཆོས་འཕེལ། སྣར་ཐང། ཞྭ་ལུ་རི་ཁུད། རི་མཐིལ། ཤངས་དགའ་ལྡན་ཆོས་འཁོར། དབེན་དགོན། རི་བོ་མདངས་ཅན། མཚན་སྒྲོགས། དཔལ་འཁོར་བདེ་ཆེན་སོགས་གཙང་ཁུལ་གྱི་དགོན་

[259B] ཁམས་ཕྱོགས་སུ་བསྟན་པའི་གསལ་བྱེད་ལོ་ཆེན་བློ་ལྡན་ཤེས་རབ་ཀྱི་རྣམ་འཕྲུལ་བྲག་ཡབ་ཆེ་ཚང་སྤྲུལ་པའི་སྐུ་དཔལ་ལྡན་བསྟན་པའི་
རྒྱལ་མཚན། རྡོག་ལེགས་པའི་ཤེས་རབ་ཀྱི་རྣམ་འཕྲུལ་ཆུང་ཚང་སྤྲུལ་སྐུ་སྐལ་བཟང་ཐུབ་བསྟན་དབང་ཕྱུག་ཁམས་སྟོང་སྐོར་སྤྲུལ་པའི་སྐུ། ཆབ་ཚ་ཀརྨ་རིན་ཆེན་གྱི་སྤྲུལ་སྐུ། ཚ་བ་མ་ཎི་ཞབས་དྲུང། གླིང་གྲགས་པ་
སྐུ་སྐྱེ་སོགས་དམ་པའི་སྐྱེ་བརྒྱུད་འཛིན་པའི་བླ་སྤྲུལ་ཆེ་ཆུང་དང། གྲུབ་མཐའ་རིས་མེད་ཀྱི་མཁས་པ་མང་དུ་བྱུང། མདོ་སྨད་ཀྱི་ལྗོངས་འདིར་མཁས་གྲུབ་བྱེ་པའི་གཙུག་རྒྱན་ནང་གི་ཐུགས་སྲས་དམ་པ་ཐུའུ་བཀྭན་རིན་པོ་ཆེ་བློ་བཟང་
ཆོས་ཀྱི་ཉི་མ། དགོན་ལུང་བྱམས་པ་གླིང་གི་ཁྲི་བ་ཝང་ཞབས་དྲུང་སྐལ་བཟང་ཡེ་ཤེས་དར་རྒྱས། བདེ་དགུ་དར་རྒྱས་རྒྱ་མཚོ་སོགས་ཚོགས་ཆེན་དང། རྒྱུད་པ་དཔོན་སློབ་ངག་དབང་བསམ་འགྲུབ། རྒྱུད་པ་དཔོན་སློབ་དམ་ཆོས་
བཅས་རྒྱུད་པའི་བླ་ཐོག་ཁ་ཤས། གསེར་ཁྲི་སྤྲུལ་པའི་སྐུ་ཐུབ་བསྟན་ཉི་མ། སེམས་ཉི་ཞབས་དྲུང་སོགས་སྐུ་སྐྱེ་ཆེ་ཆུང་མང་པོ་དང། གདན་ས་ཆེན་པོ་སྐུ་འབུམ་ནས། བསྟན་པའི་སྣང་བྱེད་ཨ་ཀྱ་ཞབས་དྲུང། སྟག་
མཚེར་དཔོན་སློབ་ཡེ་ཤེས་སྐལ་བཟང། མགོན་གྱ་ཞབས་དྲུང་གྲགས་པ་རྒྱལ་མཚན། ཆེ་ཤོས་དཔོན་སློབ་བློ་བཟང་བསྟན་པ། ཟིན་འཇམ་དབྱངས་ཚུལ་ཁྲིམས་དར་རྒྱས། གྲོ་ཚང་སྤྲུལ་སྐུ་བློ་བཟང་བསྟན་པའི་ཉི་མ་

[260A]༄༅། །སེར་དྲིས་སྤྲུལ་སྐུ། རྒྱུད་པ་དཔོན་སློབ་མི་ཉག་ཞབས་དྲུང་ཚུལ་ཁྲིམས་བསྟན་པའི་ཉི་མ། སྨན་པ་བླ་མ་བསོད་ནམས་བསྟན་འཛིན་སོགས་བླ་མ་གདན་ཟུར་དགེ་པའི་བཤེས་
གཉེན་དེ་སྐབས་བཞུགས་པ་ཐམས་ཅད་ཡིན་ལ། གསེར་དགོན་དམ་ཆོས་གླིང་ནས། སྐྱེ་དགུའི་འདྲེན་མཆོག་དམ་པ་སྨིན་གྲོལ་ནོ་མིན་ཧན་ངག་དབང་འཕྲིན་ལས་རྒྱ་མཚོ། ཞྭ་ལུ་པའི་སྤྲུལ་པའི་སྐུ། རྒྱུད་པ་
ཞབས་དྲུང་སོགས་དང། ཆུ་བཟང་དུ་ཏཱ་ལེ་ཧུ་ཐོག་ཐུ། ཁྲི་ཟུར་འཕྲིན་ལས་དཔལ་བཟང། ཁྲི་བ་ཞྭ་དམར་འབྱུང་གནས། དགེ་རྒན་མཁན་པོ་མདུང་ནག་ཞབས་དྲུང། གདན་ས་ཆེན་པོ་བྱ་ཁྱུད་དུ་གདོང་འཇུག་
དཔོན་སློབ། མདོ་པ་ཞབས་དྲུང། དགེ་བཤེས་ངག་དབང་བསོད་ནམས་སོགས་གྲྭ་ཚང་ཕན་ཚུན་གྱི་བླ་མ་གདན་ཟུར་དང། དགེ་བཤེས་རི་ཁྲོད་པ་སོགས་ཆེས་མང་ངོ། །གཞན་ཡང་སྟོང་སྐོར་སྤྲུལ་པའི་སྐུ་
རིན་པོ་ཆེ་འཇམ་དབྱངས་བསྟན་འཛིན་རྒྱ་མཚོ། སྟག་ལུང་སྤྲུལ་སྐུ་ཐུབ་བསྟན་ཡེ་ཤེས་རྒྱ་མཚོ། གསེར་ཐོག་ནོ་མིན་ཧན་སྤྲུལ་པའི་སྐུ། ལ་ཁ་ཏཱ་ལེ་ཧུ་ཐོག་ཐུ། གཙང་སྤྲུལ་པའི་སྐུ་བསྟན་བརྒྱ་མཚོ། མཚོ་
སྔོན་ཞབས་དྲུང་མེར་དོན་པཎྜི་ཏ་སོགས་དཔའ་རིས་ཁ་སྟོད་སྨད་ཀྱི་དགོན་ཆེ་ཆུང་མཐའ་དག་དང། མཚོ་སྔོན་གྱི་ཆར་གཏོགས་པ་ལེགས་པར་བཤད་པའི་བདུད་རྩི་དོན་དུ་གཉེར་བའི་ཁྲོད་ན་འདྲེན་པ་མཆོག་འདིའི་

[260B] །དེ་བཞིན་དུ་རེབ་ཀོང་གི་ཕྱོགས་སུ། གཡེར་གཤོང་སྤྲུལ་པའི་སྐུ་དགེ་འདུན་ཟླ་བ་གྲགས་པ། མཁན་ཆེན་རིན་པོ་ཆེའི་སྤྲུལ་སྐུ་དཀོན་མཆོག་ཡར་འཕེལ། ལྕང་ལུང་
དགེ་འདུན་བསྟན་འཛིན། རོང་པོའི་ཁྲི་བ་དགེ་བཤེས་དབོན་པོ། སྟག་གེ་སྤྲུལ་པའི་སྐུ། རོང་པོའྀ་རྒྱུད་པའི་བླ་རབས་ཁ་ཤས། ལ་མོ་བདེ་ཆེན་གྱི་སློབ་ཟུར་རྙེ་ཚང། རྫོང་དཀར། རྫོང་སེར། བདེ་ཆེན། ཆུ་
དམར་སོགས་དགོན་དང་སྒྲུབ་སྡེ་ཕལ་ཆེར་གྱི་བླ་སྤྲུལ་ཡོད་དོ་ཅོག་དང། གདན་སའི་ལྷོ་རྒྱུད་ཀྱི་ཆ་ནས་ཚ་ཁོའི་རྒྱལ་ཁག་སོ་སོའི་ནང་སོ། ཕྱོགས་བཞི་ཚང། གཉན་རྩེ་སྤྲུལ་སྐུ། ཝམ་པ་དགེ་བཤེས། ཧམ་མཐའ་
སྤྲུལ་སྐུ། ཁྲིམ་བླ་མ། ཁ་ཤེ། ཧོར། ཐང་ལ། གྲོ་གདུ་བུ་སོགས། ཚ་ཁོ་རྔ་བ་མགོ་ལོག་དབལ་ཤུལ་མཛོ་དགེ་ཟམ་ཚ་ཆེ་འཁོར་རྣམས་ཀྱི་བླ་སྡེ་ཁག་དང། ཨ་མཆོག་གི་མི་དོ་དཔོན་སློབ། རྡ་རྒོད་དཔོན་སློབ། སེར་
དགེ་བཤེས། སྔོན་པོ་ཐང་གི་འདན་ཆོས་འཁོར་མཁན་པོ། ཙ་ཡུ་ཨ་ལགས། གཙོས་བེ་རི་སྤྲུལ་སྐུ། རེབ་ཙ་བཀའ་འགྱུར་པ་བློ་བཟང་ཉི་མ། ལྷ་ཁང་ལུང་པ། ཅོ་ནེ་ཕྱོགས་ཀྱི་ཆས་པ་ཀོ་ཡུ་ནང་པ། ཁྱ་དགེ་སྤྲུལ་སྐུ་
བསྟན་པ་ཆོས་ལྡན། ཆས་པ་རྒྱ་མཁར་བླ་མ་རྒན་པ། བདེ་ཐང་མཁན་པོ་སྤྲུལ་སྐུ། རེབ་ཚ་ཅི་ཞུ་སྤྲུལ་སྐུ། གུར་ཡག་བླ་མ་ངག་དབང་བཀྲ་ཤིས། ཅོ་ནེ་ནང་སོ་སོགས་དང། ཁ་ཀྱ་རྒན་ཀྱ། རྒྱའི་ཁ་སྟོང། གནམ་ལ་ཧོར་

[261A]༄༅། །ཚང་སོགས་ཕྱོགས་འདི་དག་གི་བླ་གྲྭ་ཐམས་ཅད་ཀྱང་ཆོས་སྲིད་གཉིས་ཀའི་བཀའ་དྲིན་གྱིས་བསྐྱངས་པའི་བུ་སློབ་དུ་གྱུར་པ་ཤ་སྟག་ཡིན་ནོ། །ཆེན་པོ་ཧོར་གྱི་ཡུལ་དུ་འགྲོ་བའི་འདྲེན་
མཆོག་ཨ་ལག་ཤཱ་དྭགས་པོ་ཀུན་གྲོལ་ནོ་མིན་ཧན། དར་རྒྱས་ནོ་མིན་ཧན། ཧལ་ཧ་འཇམ་དཔལ་རྡོ་རྗེ་ནོ་མིན་ཧན། གཙང་བ་ནོ་མིན་ཧན། ཨིལ་ཀུག་ཚན་ནོ་མིན་ཧན། ཨེར་ཏི་ནི་ཆོས་རྗེ་ངག་དབང་དཔལ་བཟང་
ཨེར་ཏི་ནི་ནོ་མིན་ཧན་གྱི་སྤྲུལ་སྐུ་བློ་བཟང་དགེ་ལེགས། ཆེ་ཆེན་ཧན་གྱི་བླ་མ་ཡེ་ཤེས་རྒྱ་མཚོ། མཚོ་བདུན་གྱི་ཐམ་ཀ་བླ་མ་པེ་ལིག་ཐུ་ནོ་མིན་ཧན། དུས་འཁོར་པཎ་ཌི་ཏའི་སྤྲུལ་སྐུ་ཡེ་ཤེས་བསྟན་བ་དར་རྒྱས། ཆ་
གན་ཏི་ཡན་ཆིའི་སྤྲུལ་སྐུ་སྐལ་བཟང་བསྟན་འཛིན་ཕུན་ཚོགས། མཚན་ཉིད་བླ་མ་སྐལ་བཟང་བསྟན་དར། ཨོང་ཉོད་དབང་ཆེན་ཐོ་ཡོན། ཨུ་ཅུ་མུ་ཆིན་ཧོ་བིལ་གན་བླ་མ། སུ་ཉིད་གཡོན་རུའི་ཐོ་ཡོན་ཆོས་རྗེ་
འཇམ་དབྱངས་དགེ་འདུན་རྣམ་རྒྱལ། ཀོན་ཏུང་ཞབས་དྲུང་ཡེ་ཤེས་ཆོས་འབྱོར། སྨོན་ལམ་བླ་མ་བཀྲ་ཤིས་དར་རྒྱས། ཧར་ཆེན་ཞབས་དྲུང་ཡེ་ཤེས་ཕུན་ཚོགས། ཐུ་མེད་ལོ་ཙཱ་བ་ཞབས་དྲུང་ཡེ་ཤེས་འཇིགས་མེད་
དབང་པོ། ཀྱ་ཧུ་བླ་མ་ངག་དབང་ཤེས་རབ། བཀའ་འགྱུར་སུ་མིའི་ཧོ་བིལ་གན་བླ་མ། ཨ་རུ་ཧོར་ཆེན་བླ་མ་ཞབས་དྲུང། གནམ་སྔོན་ཞབས་དྲུང། བལ་ཅོལ་བླ་མ། དུར་བདེ་ལྷ་རམ་པ་རབ་རྒྱས། ཆ་

[261B] བཀའ་འགྱུར་བ་བློ་བཟང་བཀྲ་ཤིས། ཆོས་སྐྱབས་ད་ཡན་ཆི། ནེ་མན་ཞབས་དྲུང་དཀོན་མཆོག་རྒྱལ་མཚན། ཨོ་ཐོག་ཝང་གི་ཆ་གན་ཞབས་དྲུང་སོགས། སོག་པོ་ཚེ་ཆེན་ཞེ་དགུའི་མགོན་དུ་གྱུར་
པའི་བླ་མ་ཕལ་ཆེ་བ་དང། མཁན་པོ་སངས་རྒྱས་འོད་ཟེར། རྒྱ་ཏིག་གྲགས་པ། མདུང་ནག་ཞབས་དྲུང། ཇ་སག་བླ་མ་ནམ་མཁའ་སོགས་ཕོ་བྲང་ནང་དུ་གཏོགས་པའི་བླ་མ་ཡང་མང་དུ་མཆིས་སོ། །གདན་ས་རང་
ནས་ཁྲི་ཆེན་དགེ་འདུན་ཕུན་ཚོགས་ཀྱི་སྤྲུལ་སྐུ་ངག་དབང་བསྟན་པའི་རྒྱལ་མཚན། ཁྲི་ཆེན་དཔལ་ལྡན་གྲགས་པའི་སྤྲུལ་སྐུ་འཇིགས་མེད་རིགས་པའི་སེངྒེ། ཁྲི་ཆེན་ནམ་མཁའ་བཟང་གི་སྤྲུལ་སྐུ་འཇིགས་མེད་ནམ་
མཁའ། རྗེ་གོང་མའི་བུ་ཆེན་ཁྲི་རྒན་རིན་པོ་ཆེའི་སྤྲུལ་སྐུ་ངག་དབང་འཇམ་དབྱངས་བཀྲ་ཤིས། སྡེ་རྒན་རིན་པོ་ཆེའི་སྤྲུལ་སྐུ་འཇིགས་མེད་ལུང་རིགས་རྒྱ་མཚོ་དང་དེའི་ཡང་སྲིད་འཇམ་དབྱངས་ཐུབ་བསྟན་ཉི་མ། སྒོ་མང་
དཔོན་སློབ་སངས་རྒྱས་རྡོ་རྗེའི་སྤྲུལ་སྐུ་རྒྱལ་མཁན་པོ་གྲགས་པ་རྒྱལ་མཚན། སྒོ་མང་དཔོན་སློབ་ངག་དབང་དགེ་ལེགས་ཀྱི་སྤྲུལ་སྐུ་སྐལ་བཟང་དགེ་ལེགས་རྒྱ་མཚོ། འགྱང་རོ་སྤྲུལ་སྐུ། མཚན་སྒྲོགས་མཁན་པོའི་སྤྲུལ་སྐུ་
སོགས་དམ་པའི་ཡང་སྲིད་དུ་མ། གོང་དུ་སོ་སོར་སྨོས་པ་བཞིན་གདན་ས་ཆེན་པོ་འདི་ཉིད་དུ་གྲྭ་ཚང་སོ་སོའི་ཆོས་ཀྱི་ཁྲི་ལ་བཞུགས་ཏེ་བཀའ་བོཏ་ཆེན་པོ་ལྔ་དང་རྒྱུད་སྡེ་བཞིའི་འཆད་ཉན་གྱི་རྒྱལ་མཚན་སྒྲེང་བར་བྱེད་བའི་

[262A]༄༅། །མཁས་གྲུབ་གཉིས་འཛོམ་གྱི་ཁྲི་ཐོག་པ་རིམ་བྱོན་དང། སྔགས་གྲྭ་ཕན་ཚུན་གྱི་བླ་རབས་གོང་གསལ་ཐམས་ཅད་ཡིན་ཞིང། མང་དུ་ཐོས་པའི་དོན་ལ་སྒྲུབ་པ་ལྷུར་མཛད་པའི་བུ་ཆེན་
ཡང༑ གསུང་རབ་མ་ལུས་གདམས་པར་ཤར་པའི་བཤེས་གཉེན་ཆེན་པོ་རིན་ཆེན་ཆོས་བཟང། གཞུང་ལུགས་རྒྱ་མཚོའི་ཕ་རོལ་ཏུ་སོན་པ་དགེ་བཤེས་བཟོད་པ། ཆོས་དྲུག་གི་རྣལ་འབྱོར་ལ་མྱོང་བ་ཐོན་པ་ངག་དབང་
ཆོས་འཕེལ། ཀུན་སྤང་ཆེན་པོ་རྔ་རྒོད་སྨྱུང་གནས་པ། འཕགས་པས་བྱིན་གྱིས་བརླབས་པ་རྗིས་ཚང་སྨྱུང་གནས་པ། ཚེ་འདིའི་འཁྲི་བ་ཆོད་པ་ཚ་ཁོ་སྨྱུང་གནས་པ། ཚེ་དང་སྒྲུབ་པ་མཉམ་པ་བློ་བཟང་མཁས་
མཆོག་ཉམས་ལེན་ལ་གཅིག་ཏུ་གཞོལ་བ་སྨོན་ལམ་རྒྱ་མཚོ། བཀའ་འགྱུར་པ་འཇིགས་མེད་རབ་རྒྱས་སོགས་གདན་ས་ནས་ཐོན་པ་དང། དགོན་ལུང་དུ་སྒྲུབ་པའི་རྒྱལ་མཚན་སྒྲེངས་པ་ངག་དབང་རབ་བརྟན། བྱང་
བ་སྒོམ་ཆེན་བློ་བཟང་ཟླ་བ། སྐུ་འབུམ་ནས་མང་ཐོས་སྒྲུབ་ལ་གཞོལ་བ་ངག་དབང་ཉི་མ། བཤེས་གཉེན་ཆེན་པོ་བློ་བཟང་རྒྱལ་མཚན། སེམས་ཉི་རབ་འབྱམས་པ་བློ་བཟང་ཡོན་ཏན་སོགས་དང། སྡེ་སྣོད་འཛིན་
པ་ཆེན་པོ་དགེ་བཤེས་བསོད་ནམས། གསང་ཆེན་གདམས་པའི་བཀའ་བབས་བྲག་དཀར་དཀའ་བཅུ། འཇིགས་མཛད་རྡོ་རྗེའི་རྣལ་འབྱོར་བ་ཧོར་སྤྲུལ་སྐུ། བླ་མ་སངས་རྒྱས་དངོས་སུ་མཐོང་བ་མཛོ་དགེ་རི་ཁྲོད་པ་བསྟན་

[262B] འདུལ་བ་འཛིན་པ་ཁ་གྲོས་ནང་བ། རེབ་ཚའི་བྲག་སྒོམ་པ། ཤུག་ཚང་སྒོམ་པ་ཡེ་ཤེས་སོགས་མདོར་ན་དམ་པའི་སྐྱེ་ཕྲེང་འཛིན་པའི་སྤྲུལ་སྐུ། འཆད་ཉན་གྱི་སྲོལ་ཀ་སྐྱོང་བའི་དཔོན་སློབ། ཐུགས་དམ་ཟབ་མོར་
གཞོལ་བའི་ཉམས་རྟོགས་མཁན། གཞུང་ལུགས་བརྒྱ་ཕྲག་སྨྲ་བའི་དགེ་བཤེས། སྒྲ་སྙན་སྡེབ་སྦྱོར་སོགས་ལ་བྱང་བའི་ཐ་སྙད་མཁན་པོ། མཐོན་པོའི་རིགས་སུ་སྐྱེས་པའི་ལྷ་བཙུན། ཐོས་བསམ་ལ་བརྩོན་པ་ལྷུར་
བྱེད་པའི་བློ་གསར་བ་སོགས་ལེགས་པར་གསུངས་པའི་ཉིན་བྱེད་ཟེར་གྱིས་བློ་གྲོས་འདབ་བརྒྱ་མངོན་པར་ཕྱེ་སྟེ། བསླབ་གསུམ་སྦྲང་རྩིའི་སྙིང་པོ་གསལ་བར་གྱུར་པའི་བསྟན་འཛིན་པདྨོའི་ཕྲེང་བ་ཚར་དུ་དངར་བས་
རྒྱ་མཚོའི་གོས་ཅན་ཡངས་པའི་ཁྱོན་ཀུན་ཅི་ཡང་མཛེས་པར་གྱུར་ཏེ། དེ་ཡང་སྔོན་སྣང་རར་བཞུགས་སྐབས་ལན་གཅིག་མནལ་ལམ་དུ། རྗེ་ཉིད་ནས་དུང་དཀར་ཞིག་འབུད་པ་གནང་བས་དེ་ལས་དུང་མང་པོ་བྱུང་
ཞིང༑ དེ་རེ་རེ་ལས་དུང་རང་འདྲ་མང་དུ་ཐོན་ཏེ་ཕྱོགས་ཐམས་ཅད་དུ་ཁྱབ་པར་རྨིས་པ་ཡང་གསུང་ལས་སྐྱེས་པའི་བུ་སློབ་དང་ཡང་སློབ་ས་སྟེང་འགེངས་པ་ལྟ་བུས། ཉིད་ཀྱི་གདམས་པའི་རྒྱུན་ཕྱོགས་མཐར་སྤེལ་བ་
འདིའི་མཚན་མ་ཡིན་ཏེ། བརྒྱད་སྟོང་པ་ལས། ཕྱི་མའི་དུས་ཕྱི་མིའི་ཚེ་ན་བྱང་གི་ཡུལ་དང་བྱང་གི་ཕྱོགས་ཀྱི་ཆར་རྒྱས་པར་འགྱུར་རོ། །ཞེས་གསུངས་པའི་ཕྱི་མའི་དུས་ནི་མདོ་གཞན་ལས་ལྔ་བརྒྱ་ཐ་མའི་དུས་སུ་བསྟན་

[263A]༄༅། །པ་བྱང་ནས་བྱང་དུ་དར་བར་གསུངས་པ་དེ་དང་དོན་གཅིག་ཅིང་བྱང་ནས་བྱད་ཞེས་པ་དང། བྱང་གི་ཡུལ་དང་བྱང་གི་ཕྱོགས་ཀྱི་ཆ་ཞེས་པའི་བྱང་སྔ་མ་གཉིས་དབུས་གཙང་དང། ཕྱི་
མ་གཉིས་མདོ་སྨད་ལ་བྱེད་དགོས་པ་སྤྱིར་བོད་དང་བོད་ཆེན་གཉིས་སུ་ཕྱེ་པའི་བོད་ཆེན་པོ་མདོ་སྨད་ལ་ཟེར་ཞིང། འདིའི་བརྒྱུད་པ་དང་པོ་དབུས་གཙང་ནས་ཆད་པས་དེའི་ཆར་གཏོགས་ལྟ་བུ་ཡིན་པས་སོ། །ལྔ་བརྒྱ་
ཐ་མ་ཡང་རྟགས་ཙམ་འཛིན་པ་དང། ལྔ་བརྒྱ་པ་ཕྲག་བཅུའི་ཕྱི་མ་ལྔ་ལ་བྱེད་པའི་ལུགས་གཉིས་གནོད་འཇོམས་སུ་བཀོད་པ་ལས་ཕྱི་མ་གསེར་ཕྲེང་གིས་འཐད་ཕྱོགས་སུ་མཛད་པ་ལྟར་རིགས་པ་དང་ལུང་གིས་འགྲུབ་སྟེ་
དེ་རྟགས་ཙམ་འཛིན་པ་ལ་བྱེད་ན་དེའི་ཚེ་བསྟན་པ་དར་བར་བཤད་པ་དང་འགལ་ལ། ལྷ་མོ་དྲི་མ་མེད་པའི་འོད་ལུང་བསྟན་པ་ལས་ཀྱང་ང་མྱ་ངན་ལས་འདས་ནས་ལོ་ཉིས་སྟོང་ལྔ་བརྒྱན་གདོང་དམར་ཅན་གྱི་ཡུལ་དུ་དམ་
པའི་ཆོས་རྒྱས་པར་འགྱུར་རོ། །ཞེས་གསུངས་པས་སོ། །དེ་བཞིན་དུ་དུས་ཚོད་ཀྱི་མཚམས་ཡང། ཉིས་སྟོང་ལྔ་བརྒྱའི་མཇུག་གི་ཆ་ལ་ཀུན་མཁྱེན་འཇམ་དབྱངས་བཞད་པའི་རྡོ་རྗེ་དེ་ཉིད་འཁྲུངས་ཏེ། ལྔ་བརྒྱ་ཐ་མའི་
མགོ་ནས་ལོ་བཞི་བཅུ་རྩ་ལྔའི་མཚམས་སུ་ཆོས་སྡེ་འདི་ཉིད་ཕྱག་འདེབས་གནང་བ་ཡིན་པས། ལོ་ཚིགས་འདི་ཕྱོགས་གཞན་གང་ལ་ཡང་དྲང་ཐད་དུ་མི་འབྱོར་པ་སོགས་ཀྱིས་ཤེས་ནུས་སོ། །དེར་མ་ཟད་ཀུན་མཁྱེན་བླ་མ་

[263B] ད་དུང་ལྔ་ཕྲག་དྲུག་སྐད་བདེན་སྙམ་ནས། །ཐུབ་དབང་འཁོར་གྱི་རྒྱལ་སྲས་དཔའ་མང་གིས། །ཐུབ་བསྟན་སྤེལ་བའི་ཐུགས་བསྐྱེད་མི་འདོར་བས། །འདི་བྱས་སྐལ་མཉམ་ལ་བསམ་གཡར་ཁྲ་ལའང་
ཡིན༑ ཞེས་ལྔ་བརྒྱ་པ་ཕྲག་དྲུག་པའི་མཚམས་འདིར་ཤེར་ཕྱིན་རྒྱས་པར་བྱེད་པའི་དམ་བཅའ་རྒྱལ་སྲས་དཔའ་པོའི་ཚོགས་དུ་མ་དང་ལྷན་དུ་ཐུབ་པའི་དབང་པོའི་སྤྱན་སྔར་ཞལ་གྱིས་བཞེས་པའི་དུས་བབས་ཀྱི་གཡར་ཁྲལ་ལྟ་བུར་
གསུངས་ལ། དེས་ན་རྡོ་རྗེ་གཅོད་པར། ལྔ་བརྒྱའི་ཐ་མ་དམ་པའི་ཆོས་རབ་ཏུ་རྣམ་པར་འཇིག་པར་འགྱུར་བ་ན། བྱང་ཆུབ་སེམས་དཔའ་ཆེན་པོ་ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། ཤེས་རབ་དང་ལྡན་པ་དག་
འབྱུང་སྟེ། རབ་འབྱོར་བྱང་ཆུབ་སེམས་དཔའ་ཆེན་པོ་དེ་དག་ཀྱང། སངས་རྒྱས་གཅིག་ལ་བསྙེན་བཀུར་བྱས་པ་མ་ཡིན། སངས་རྒྱས་གཅིག་ལ་དགེ་བའི་རྩ་བ་བསྐྱེད་པ་མ་ཡིན་གྱི། རབ་འབྱོར་སངས་རྒྱས་འབུམ་ཕྲག་དུ་མ་ལ་
བསྙེན་བཀུར་བྱས་ཤིང་སངས་རྒྱས་འབུམ་ཕྲག་དུ་མ་ལ་དགེ་བའི་རྩ་བ་བསྐྱེད་པའི་བྱང་ཆུབ་སེམས་དཔའ་ཆེན་པོ་དེ་དག་འབྱུང་ངོ། །ཞེས་སོགས་ཀྱིས་ཀྱང་གདན་ས་འདི་ཉིད་དང། གཙོ་བོར་ཀུན་མཁྱེན་བླ་མའི་སྐུ་ཕྲེང་སྔ་ཕྱི་
འདི་དག་ལུང་བསྟན་པ་ཡིན་ཏེ། བྱང་ཕྱི་མ་དེ་ལྟར་བྱེད་དགོས་པ་དང། ཤེར་ཕྱིན་ཟབ་མོའི་དགོངས་དོན་སྟོང་པ་ཉིད་ཀྱི་གནད་ལ་དེང་དུས་རྗེ་འདི་ལས་ལྷག་པ་མེད་པར་ཚད་མར་གྱུར་པའི་སྐྱེས་མཆོག་དུ་མ་ཞལ་མཐུན་

[264A]༄༅། །པས་རྣམ་དཔྱོད་ཅན་རྣམས་ཀྱིས་གུང་བསྒྲིགས་ཧེ་གཟུ་བོའི་བློས་ལེགས་པར་དབྱད་ནས་མི་ལྡོག་པའི་དད་པ་བསྐྱེད་པར་བྱའོ། །སྨྲས་པ། བདེ་གཤེགས་འཕྲིན་ལས་བྱེད་པོ་
དབྱར་གྱི་རྔ། །ཟབ་ཡངས་སྙན་པར་རྒོད་པའི་སྒྲ་བརྒྱ་ཡིས། །དད་བརྩོན་བློ་ཡི་མདོངས་མཐའ་རོལ་བ་མོ། །རྣམ་གྲོལ་ས་བོན་སྨིན་པའི་མངལ་གྱིས་སྒེག་དོན་མེད་ཚིག་ཚོགས་རྒྱས་པའི་ཨེ་རནྚ། །འགལ་འདུའི་
དག་སྒྲོས་དཱ་རི་དྲ་ཡིས་ཕྱེ། །ཁུངས་དང་མི་ལྡན་ལྟག་ཆུ་ཆད་པའི་རྫིང། །མ་ཡིན་ལེགས་བཤད་ཆུ་བོའི་གཏེར་དུ་གྲུབ། །རིགས་ལམ་འཁྱོག་པོར་བགྲོད་པ་གདུག་པའི་སྦྲུལ། །སྨོད་པའི་ལྕེ་གཉིས་དུག་གི་ཟེར་མ་ཅན་
གཞོམ་བཟོད་མཁའ་ལྡིང་རིགས་པའི་གཤོག་རླབས་ཀྱིས། །ས་གསུམ་དཀྱིལ་འཁོར་མ་ལུས་འདར་བ་སྙམ། །ཕ་རོལ་སྒྲུབ་དང་སུན་འབྱིན་ཆུ་བོ་བརྒྱས། །འབར་བ་ཡང་དག་དམ་བཅའི་རྟ་གདོང་མེ། །བཟོད་
དཀའི་ཤུགས་ཀྱིས་གདུངས་པ་ཚ་བའི་རླབས། །སྨྲ་བ་ངན་པའི་ཉ་ཆུང་མཐར་བྱེད་ཡིན། །དབྱངས་སྙན་དོན་དང་བྲལ་བ་སྦྲང་མའི་གླུ། །དོན་བཟང་རྒྱན་གྱིས་མ་སྤྲས་གཅེར་བུའི་ལུས། །དེ་ཕྱིར་ཚིག་དོན་ཕུན་ཚོགས་
རྩོམ་པའི་རྒྱུ། །ཚང་བའི་ལེགས་བཤད་ཆོས་ཀྱི་རྒྱལ་མཚན་ཡིན། །མཁྱེན་རབ་གཏིང་མཐའ་བྲལ་བའི་ཆུ་གཏེར་ལས། །འཕོས་པའི་ལེགས་བཤད་གསར་བའི་ཟླ་བ་ཡིས། །ཐུབ་བསྟན་སྡོ་བསངས་སྡེ་ལ་འགྲོ་

[264B] །རྨོངས་པའི་མུན་སེལ་འོད་ཀྱི་རྩེ་དགའ་འཛིན། །ཚུལ་ཁྲིམས་དག་པའི་ཤིང་ཤུན་གོས་འཆང་ཞིང། །ཏིང་འཛིན་མི་གཡོ་ཞི་བའི་ལྟ་སྟངས་ཅན། །ཤེས་རབ་ཟབ་མོའི་སྲེག་བླུགས་སྦྱོར་བ་ཡིས། །རྩེན་པ་
གང་དེ་ཐུབ་པའི་དྲང་སྲོང་མཆོག་བརྟན་གཡོ་ཀུན་ཁྱབ་ཁྱབ་འཇུག་འཇུག་པ་བཅུས། །འགྲན་པར་མི་བཟོད་བཟོད་དཀའ་དཀའ་ཐུབ་ཀྱིས། །སྤྲོས་ཀུན་ཉེར་ཞི་ཞི་བདེ་བདེ་བ་ཆེར། །འདྲེན་མཁས་བླ་མ་མ་ལུས་ལུས་
ཅན་མགོན། །དེ་ཡི་གྲགས་པ་མཚམས་སྤྲིན་སྨུག་རྩི་ཡིས། །མཁུར་ཚོས་དམར་བའི་ཐུབ་བསྟན་སྔོ་བསངས་མ། །དེ་ནི་སྐྱེ་དགུ་དགའ་བའི་སྤུ་ལོང་ཅན། །ནོར་འཛིན་གཞོན་ནུའི་མཛའ་གཅུགས་གྲོགས་སུ་གྱུར། །ཁྱོད་
གསུང་བདུད་རྩིའི་དཔལ་ལ་ཆགས་པ་ཡིས། །འཛམ་གླིང་མཁས་པ་ཡོངས་ཀྱི་གཙུག་གིས་བསྟེན། །ཨེ་མ་རྐང་དྲུག་ཕྲེང་བས་བསྐོར་བ་དེ། །པད་དཀར་སྡོང་བུ་འདེགས་ཕྱིར་ཡིན་ནོ་ལོ། །ཞེས་དུས་གསུམ་རྒྱལ་བའི་སྤྱི་
གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས་དབུས་ལྗོངས་ནས་སླར་ཡང་མདོ་སྨད་དུ་བྱོན་ཏེ་བསྟན་འགྲོའི་དོན་མཛད་ཚུལ་རྣམ་ཐར་སྤྱིའི་
བསྡུས་དོན་དང་བཅས་པའི་སརྒ་སྟེ་བཅུ་གཅིག་པའོ།། །།དྲི་ཟའི་ན་ཆུང་མཛེས་སྡུག་རྒྱ་མཚོའི་གཏེར། །འཛུམ་ལྡན་སྒེག་ཅིང་རོལ་པའི་སྨིན་ལེགས་མ། །ནོར་བུའི་རྐང་གདུབ་འཁྲོལ་བའི་ཞབས་སེན་

[265A]༄༅། །གྱིས༑ ༑རེག་པས་བདག་བློ་མྱ་ངན་མེད་པ་སྐྱོངས། །དེ་ཡང་བྱ་ཁྱུང་དུ་བཞུགས་སྐབས་འགའ་ཞིག་གིས་གདན་སར་མྱུར་དུ་ཕེབས་རྒྱུའི་ཞབས་བསྐུལ་ཞུས་པར། ཕྱོགས་འདི་
སོས་དལ་ཞིང་སྐྱིད་པ་ཞིག་འདུག་པས། རེ་ཞིག་རྨ་ཆུའི་ཚུར་ཁ་ནས་སྡོད་རྒྱུ་ཡིན་གསུངས། ཉིན་གཅིག་ཕྱག་གཡོག་འགའ་བཀྲ་ཤིས་འཁྱིལ་དུ་ལྡོག་རྩིས་བྱས་པར། དེ་རིང་མ་འགྲོ་ང་ཡང་རྒྱབ་ངོས་ཤིག་ཏུ་འགྲོ་
དགོས་བས། ང་ཚོ་རྒྱབ་སྦྲད་ནས་སོང་ན་མི་ལེགས་གསུངས་ཏེ། དངོས་མཇལ་གྱི་ཐ་མ་ཡིན་པའི་བརྡར་མངོན། སྔ་ཕྱིར་གསུང་དེ་འདྲ་དང། སྐུ་སྐྱེ་འཁྲུངས་ས་ལས་ཆ་གང་བཟང་བར་འདུག་གསུངས་པ་སོགས་
ཞལ་མི་བཞུགས་པའི་གསུང་གི་ཟུར་མང་དུ་ཕེབས་འདུག་ཀྱང། ལས་ཀྱིས་ནོངས་པའི་དབང་གིས་སུ་ལ་ཡང་དོགས་པ་མ་སྐྱེས་པར་སྣང། དེ་སྐབས་སུ་རྒྱུ་མཚན་གཞན་མེད་པ་ལ། ཐུའུ་བཀྭན་རིན་པོ་ཆེ་བྱ་ཁྱུང་དུ་
སྐོར་གཅིག་ཕེབས་དགོས་ཚུལ་གྱི་གསུང་གནང་བ་ཡང་དེ་ན་ཐུགས་ཁེལ་བའི་ཞལ་གདམས་སོགས་མཛད་ཡུལ་མེད་སྟབས་ཡིན་འདུག་ཀྱང། ཁོང་ཐུགས་བྲེལ་གྱི་དབང་གིས་ཕེབས་མ་ཐུབ་པས་རྗེས་སོར་མཆོག་
སྦྲུལ་ངོས་འཛིན་སོགས་ཀྱི་ཚེ། ལས་ཀྱིས་མནར་བ་མ་གཏོགས་དེ་སྐབས་མདུན་དུ་མཇལ་ཐུབ་ན་དཀའ་ལས་འདི་འདྲ་དགོས་པ་མེད་ཅེས་དམ་པ་ཉིད་ནས་ཡང་ཡང་གསུངས། ཡང་ཉིན་གཅིག་གཟིམས་ཆུང་དུ་

[265B] འདི་གནས་བྱིན་རླབས་ཅན་ཡིན་པས་ངས་སྨོན་ལམ་རེ་བྱེད་གྱིན་ཡོད། ཁྱེད་རང་ཚོས་ཀྱང་སྨོན་ལམ་རེ་བཏབ་ན་ལེགས་ཞེས་བཀའ་སྩལ། བཅུ་པའི་ཚེས་བཅུ་སྐོར་ནས་
སྐུ་ཁམས་རིམ་ལོད་དུ་སོང་བས། སྔོན་སྟོན་པ་ཐུབ་པའི་དབང་པོ་མྱ་ངན་ལས་འདའ་ཁའི་ཚེ་ཡུལ་དབུས་ཀྱི་ལྗོངས་རྣམས་སུ་མ་བཞུགས་པར་གྲོང་ཁྱེར་རྩྭ་ཅན་དུ་གཤེགས་པ་ལྟར། ཀ་མདོའི་ཕྱོགས་སུ་བཏེགས་ཏེ་ཚེས་
བཅུ་དགུའི་ཉིན་གདོང་དམར་སྣའི་དགོན་པ་བཀྲ་ཤིས་ཆོས་སྡེར་ཕྱག་ཕབ། དེར་འབྱོར་མ་ཐག་ད་ནི་བློ་བདེ་གསུངས་ཏེ་ཐུགས་བག་ཕེབས་པའི་རྣམ་པ་མཛད། ཉི་ཤུ་གཅིག་ལ་ཨེམ་ཆི་བློ་བཟང་དར་རྒྱས་འབྱོར་ཏེ་ཕྱག་
རྩ་དང་ཆབ་རྟགས་སོགས་འཇལ་ནས་བླ་རྩ་བཟང་རྒྱུ་མི་འདུག་ཞུས་པ་ལ། གཞན་མི་གསུང་བར་ཕྱག་མཛུབ་བཞི་ལན་གཉིས་སུ་བསྒྱུར་བ་གནང། དེ་ཡང་ཞག་བརྒྱད་ནས་མྱ་ངན་ལས་འདའ་བའི་བརྡ་འམ། ཡང་ན་དེའི་
སྔོན་ནས་ཞབས་འབྲང་བ་འགའ་ཞིག་ལ། ངའི་གཟུགས་ཕུང་མ་བདེ་བ་འདི་ཉི་ཤུ་ལྔ་ཙམ་ནས་སངས་དྲག་ཏུ་འགྲོ་བ་འདྲ་གསུངས་པ་ལ་དཔག་ན་དེ་ཉིན་དག་ཞིང་དུ་ཕེབས་པའི་ཐུགས་འཕེན་ཡོད་པ་འདྲ་ཡང། ཉིན་དེར་ཞབས་
བརྟན་འབུལ་མི་སོགས་འགྲུལ་སྡེབ་མང་དུ་འབྱོར་ནས་སྟབས་མ་འགྲིག་འདུག་པས། བརྡ་དེ་ཡང་ཉིན་ཞག་བཞིའི་མཚོན་དོན་ཡིན་ནམ་ཞེས་དཔྱོད་ལྡན་འགའ་ཞིག་གླེང། དེ་ལྟར་མྱ་ངན་ལས་འདའ་པའི་དུས་ཀྱང་སྔ་ཕྱིར་གང་

[266A]༄༅། །འདོད་དུ་བསྒྱུར་བ་ནི། ཚེ་གཏོང་འཇོག་སོགས་ལ་མངའ་བརྙེས་པའི་ཆེ་བ་བླ་ན་མེད་པར་མངོན། ཀ་མདོར་ཕེབས་པ་ནས་བཟུང་བཞེས་པ་གཏན་མི་མཛད་ཅིང། རྒྱུན་པར་ཏིང་ངེ་
འཛིན་ཞིག་གི་ངང་དུ་འབྱམས་ནས་བཞུགས། མཚམས་མཚམས་སུ་སྤྱན་ནམ་མཁའ་ལ་གཟིགས་ཤིང་འཛུམ་པ་རེ་མཛད། ལྷག་པར་དགོན་ལག་འགའ་ཞིག་གིས་ཞབས་བརྟན་ཕུལ་ཏེ། གཟིམས་ཆུང་གི་ཕྱི་རོལ་
ནས་གནས་བཅུ་སོགས་གསུངས་པའི་ཚེ་ཡང་ཡང་བར་སྣང་ལ་གཟིགས་ཏེ་ཐལ་མོ་སྦྱོར་བ་གནང། དེ་སྐབས་དག་པའི་གཟིགས་སྣང་ཁྱད་པར་ཅན་དུ་མ་ཞིག་བྱུང་བར་གདོན་མི་ཟ་ཡང་ཞབས་སྡོད་རྣམས་ནས་རྒྱུ་མཚན་
སོགས་ཞུ་རྒྱུ་མ་བྱུང་འདུག་ཞབས་པད་ཡུན་དུ་བརྟན་དགོས་ཀྱི་གསོལ་བ་བཏབ་པར། དཀོན་མཆོག་ལ་གསོལ་བ་འདེབས་ཞེས་པ་ཙམ་ལས་ལན་གཞན་མ་གནང། དེར་མ་ཟད་ལོ་སྔ་མར་བྱམས་ཆེན་ཕལ་ཆེར་གྲུབ་
པའི་མཚམས་ཤིག་ནས་བཟུང། ཞབས་བརྟན་ནམ་ཕུལ་གྱི་ཚེ། ལན་སྤྱི་སྙོམས་རེ་ལས་གསལ་ཆ་མཛད་པ་ཡེ་མི་སྣང་ལ། བྱམས་ཆེན་རབ་གནས་ཀྱང་དབྱར་སྟོན་གང་རིགས་ཤིག་ལ་གནང་ན་མཚོ་སྔོན་གྱི་དཔོན་
ཁག་སོགས་ཕྱོགས་ཀྱི་འགྲུལ་བ་རྣམས་དང། ཐམས་ཅད་ལ་སྟབས་བདེ་བར་འདུག་ཅེས་ནན་གྱིས་ཞུས་ཀྱང་དཔྱིད་ཚ་དྲག་ལྟ་བུ་མཛད་པ་ཡང། དོན་སྐོར་དེ་དག་འགྲུབ་ནས་དག་པའི་ཞིང་དུ་འབྱོན་པར་རིངས་པའི་

[266B] སྔར་འདུ་ཁང་གི་ལས་མགོ་རྩོམ་སྐབས། ངེད་ལ་ད་དུང་དོན་ཆེན་པོ་གསུམ་སྒྲུབ་རྒྱུ་ཡོད་པ་ནི། འདུ་ཁང་ཆེན་མོ་དང། དབུས་སུ་ཕེབས་རྒྱུ། བྱམས་ཆེན་བཞེངས་རྒྱུ་གསུམ་ཡིན་གསུངས་པས་
ཤུགས་ལ་དེ་གསུམ་འགྲུབ་ནས་ཆེར་མི་བཞུགས་པའི་བརྡ་ཡིན་པ། དཔེར་ན་ཚོང་དཔོན་ཆེན་པོ་ཕྱོགས་སུ་སོང་ནས་ཡུན་རིང་ལོན་ཀྱང། ནམ་ཉོ་ཚོང་གི་བྱ་བ་འགྲུབ་མ་ཐག་ཏུ་རང་ཡུལ་དུ་ལྡོག་པ་བཞིན། མ་དག་པའི་
ཞིང་དུ་བསམ་བཞིན་སྐྱེ་བ་བཞེས་པའི་འཕགས་ཆེན་དམ་པ་རྣམས་ཀྱང། ཞིང་དེའི་གདུལ་བྱ་དང་མཛད་པའི་མཐའ་རྫོགས་པ་ན་སྤྲུལ་པའི་བཀོད་པ་བསྡུ་བ་ཆོས་ཉིད་ཡིན་པའི་ཕྱིར་ཏེ། ཐེག་པ་ཆེན་པོ་བསྡུ་བ་ལས། མཛད་
པ་རྫོགས་པར་བྱ་བའི་ཕྱིར། །ཞི་བ་མི་འདོད་བཟློག་པའི་ཕྱིར། །སངས་རྒྱས་བརྙས་པ་བཟློག་པའི་ཕྱིར། །སྤྲོ་བ་བསྐྱེད་པར་བྱ་བའི་ཕྱིར། །སོ་སོར་རང་བརྩོན་བརྩམས་པའི་ཕྱིར། །མྱུར་དུ་ཡོངས་སུ་སྨིན་བྱའི་ཕྱིར། །
སངས་རྒྱས་རྣམས་ཀྱི་སྤྲུལ་པའི་སྐུ། །གཏན་དུ་བཞུགས་པར་མི་བཞེད་དོ། །ཞེས་སོ། །གསེར་ཁང་གི་ལས་མགོ་རྩོམ་སྐབས་འདིར་བྱམས་སྐུ་དང། མཆོད་རྟེན་ཆེན་པོ་ཞིག་ཀྱང་བཞེངས་དགོས་གསུངས་པ་ཡང་
བྱམས་ཆན་གྲུབ་མ་ཐག་ཉིད་ཀྱི་སྐུ་གདུང་གི་མཆོད་རྟེན་བཟོ་བོ་དེ་དག་གིས་སྒྲུབ་དགོས་པའི་དོན་ཡིན་ལ། སོས་ཀར་སྨོན་ལམ་སྦྱིན་བདག་རྡོ་རམ་པ་ངག་དབང་ཤེས་རབ་ཀྱིས་ངེད་ལ་སྐྱབས་མགོན་མཆོག་གི་རྣམ་ཐར་སྒྲིགས་

[267A]༄༅། །དགོས་པའི་བསྐུལ་མ་བྱས་ཏེ། རྗེས་སོར་ཞིག་ཁོང་གིས་དེའི་གནས་ཚུལ་མདུན་དུ་གླེང་སྐབས་ཁོང་རང་སོག་ཡུལ་དུ་ལྡོག་པའི་སྔོན་ལ་གྲུབ་ན་བཟང་འདུག་ཞུས་པར། དེ་མི་ཡོང་
ལོ་གསུམ་ཚུན་ལས་བོན་ཡང་ཆ་ཚང་བ་མི་འགྲིག་མོད་གསུངས་པ། ལོ་གསུམ་གྱི་ཁོངས་སུ་གདུང་རྫོགས་སོགས་མྱང་འདས་ཀྱི་སྐོར་དང་བཅས་པ་ཆ་ཚང་རྒྱུའི་དོན་དུ་ཐེ་ཚོམ་མ་མཆིས་སོ། །དེ་ནས་ནག་ཕྱོགས་བདུད་ཀྱི་རིས་
ནི་ནགས་ཀྱི་མེ་ལྕེ་བཞིན་དུ་གཟི་བྱིན་མངོན་པར་རྒྱས། དཀར་པོའི་ཕྱོགས་ཀྱི་ལྷ་རྣམས་གཤོག་པ་ཆག་པའི་བྱ་བཞིན་མཐུ་དང་ནུས་པ་རྡུགས། རྒྱལ་བའི་བསྟན་པ་རིན་པོ་ཆེ་ཉི་རྒས་ཀྱི་གྲིབ་སོ་བཞིན་འགྲིབ་པའི་མཐར་
སོན༑ ལུས་ཅན་ཀུན་གྱི་བསོད་ནམས་ཡང་ལྟག་ཆུ་ཆད་བའི་རྫིད་བུ་བཞིན་དུ་སྐམ་སྟེ་ལྕགས་ཕག་ཧོར་ཟླ་བཅུ་པའི་ཉི་ཤུ་བརྒྱད་ཀྱི་སྲོང་འཁོར་ལ་གཟིམས་ཁྲིའི་ཐ་མར་སེང་གེའི་ཉལ་སྟབས་ཀྱིས་བཞུགས་ནས་ཧིཀ་དམའ་
བ་གཉིས་དང། མཐོན་པོ་གཅིག་གནང་བའི་མཐར་ཞལ་དབུགས་ཀྱི་རྒྱུ་བ་འགགས་ཏེ་རགས་པའི་སྐུ་ལུས་མ་དག་པའི་ཞིང་འདིར་ཡོངས་སུ་པོར་ནས། ཡིད་ཀྱི་ལུས་དག་པའི་ཞིང་མཆོག་དགའ་ལྡན་ཡིད་དགའ་ཆོས་
འཛིན་དུ་རྒྱལ་བ་མི་ཕམ་མགོན་པོའི་མདུན་སར་གཤེགས་སོ། །བློ་བཟང་རྒྱལ་བསྟན་པདྨོའི་གཉེན་གཅིག་དེ། །སྐལ་དམན་མིག་གིས་མཐོང་བའི་ལམ་ལས་འདས། །རྗེས་ཆགས་ཐུན་མཚམས་འོང་ཀྱིས་མ་བཏང་

[267B] ༑ཡིད་འབྱུང་གདུང་བའི་མུན་པ་སེལ་མ་ནུས། །ཕུན་ཚོགས་འབྲས་བུའི་དཔལ་འཕྲོག་སྟོན་གྱི་དུས། །མྱ་ངན་མཆི་མའི་ཆར་གྱིས་དག་པའི་ཡིད། །དགའ་དང་འདོད་པའི་རྡུལ་གྱིས་དབེན་པའི་མཁར། །སྐྱབས་
གཅིག་དྲན་པའི་ཟླ་བ་ལྷག་པར་གསལ། །མི་ཟད་དབང་ཁྲིད་ལུང་ཆོས་མན་ངག་གི་སྦྲང་ཆར་འཇོ་བའི་སྤྲིན་སྔོན་དབྱིངས་སུ་ཡལ། །ད་ནི་སྔོན་བྱོན་མཁས་རྣམས་འབད་པ་བརྒྱས། །བསྒྲུབས་པའི་ཆོས་ཀྱི་རྫིང་བུ་
སྐམ་ལ་ཉེ། །གཞན་ཕན་ཐབས་ཀྱི་རྣམ་པ་མཐའ་ཡས་པའི། །དཔག་བསམ་ལྗོན་པ་གློ་བུར་ཉིད་དུ་འགྱེལ། །ད་ནི་མཆོག་དང་ཐུན་མོང་དངོས་གྲུབ་ཀྱི། །དགའ་སྟོན་འདོད་པ་ཡོངས་ཀྱི་རེ་ཐག་ཆད། བཤད་སྒྲུབ་
རླབས་ཀྱི་ཕྲེང་བ་འབུམ་འགྱེད་པའི། །བཤེས་གཉེན་ཆོས་ཀྱི་རོལ་མཚོ་དབྱིངས་སུ་ཐིམ། །ད་ནི་ཐར་པ་དོན་གཉེར་ཉ་ཆུང་ཀུན། །ནག་ཕྱོགས་བདུད་རིགས་བྱ་ཡི་ཟས་སུ་གྱུར། །ཀྱེ་ཧོ་ཐར་ལམ་གསལ་བའི་ཉིན་བྱེད་
ནུབ༑ ༑སྲིད་པའི་འཕྲང་ལས་སྒྲོལ་བའི་མགོན་གྱིས་བསྒྱུར། །དུག་གསུམ་ནད་ཀྱི་གདུང་སེལ་སྨན་པས་བོར། །ཉམ་ཐག་རྒུད་པའི་འོ་དོད་སུ་ལ་འབོད། །དུས་ཀྱི་རྐང་དྲུག་སྙིང་པོའི་བཅུད་འཐུང་ཚེ། །རི་བོའི་འདབ་ཕྲེང་
བཞད་པའི་ནོར་འཛིན་ཡང། །གདུང་བ་མ་བཟོད་འདར་བའི་གེ་སར་རྡུལ། །སྣ་ལྔའི་འཇའ་ཚོན་ཟོལ་གྱིས་མཁའ་ལ་དཀྲིགས། །ཀུན་རྟོག་སྤྲོས་པའི་ཆུ་འཛིན་དབྱིངས་སུ་ཡལ། །ཕྱི་ནང་རླུང་གི་རྒྱུ་བ་གཅིག་ཆར་

[268A]༄༅། །འགགས། །ཉེར་ཞིའི་ཐུགས་དང་མཁའ་དབྱིངས་ལྷན་ཅིག་ཏུ། །གསལ་བའི་སྒྱུ་འཕྲུལ་འགྲོ་ལ་མངོན་དུ་བསྟན། །ཞིང་མཆོག་དགའ་ལྡན་ཆོས་ཀྱི་དགའ་ཚལ་དེར། །ཡབ་
སྲས་མཇལ་བའི་དགའ་བ་རྒྱས་གྱུར་ཚེ། རྨོངས་པ་བདག་ཅག་སྲིད་པའི་མུན་ཁང་དུ། །མི་བཟད་རྒུད་པས་གདུང་པ་སུ་ཡིས་ཤེས། །རྒྱང་ནས་འབོད་པའི་གདུང་དབྱངས་ང་རོ་འདི། །སྒྲིབ་པ་མེད་པའི་སྙན་གྱིས་
གསན་ནས་ཀྱང། །དུས་ལས་མི་ཡོལ་ཐུགས་རྗེའི་ཕྱག་བརྐྱངས་ཏེ། །མགོན་ཁྱོད་གཤེགས་པའི་བཤུལ་དེར་དྲང་དུ་གསོལ། །ཡང་ན་ད་དུང་ཆེས་རིང་འཁོར་བའི་མཐའ། །མ་མཐོང་ཉམ་ཐག་བུས་པ་མགོན་
མེད་རྣམས། །སྙིང་རྗེ་མ་མས་འདོར་བ་མི་རིགས་པས། །གཞན་ཕན་སྤྲུལ་པའི་གོམ་སྟབས་ཕྱིར་སྒྱུར་ཞིག་དེ་སྔོན་གྲང་ངད་ཤིན་ཏུ་ཆེ་བས་རྨད་ཆུ་ལ་དར་ལམ་འཛིན་དུ་ཉེ་བར་ཡོད་པ་ལ། དེ་ནས་བཟུང་ནམ་
མཁའ་གཡའ་དག་ཅིང། རླུང་ཕྲ་མོ་ཙམ་ཡང་མི་ལྡང་བར་ནམ་དུས་ཤིན་ཏུ་དྲོ་བས་སྔ་མའི་དར་ཆགས་པ་རྣམས་ཞུ་སྟེ། བྱང་ཕྲན་བུ་ཡང་མི་རྒྱུ་བར་གདུང་མཇལ་བ་སོགས་ཕན་ཚུན་དུ་རྒྱུ་འགྲུལ་བྱེད་མི་རྣམས་ཤིན་
ཏུ་བགྲོད་སླབ་བྱུང། འདི་ཡང་ནང་དུ་རྟོགས་པ་ཁྱད་པར་ཅན་བརྙེས་པའི་མཚན་མ་དང། དུས་ནམ་གྱི་ཚེ་ཡང་གཞན་ཕན་འཕྲིན་ལས་ཀྱི་འཇུག་པ་མི་ཉམས་པའི་བྱིན་རླབས་ཀྱི་ནུས་མཐུར་མངོན། སྐྱབས་མགོན་

[268B] གསང་སྔགས་སྨིན་རྒྱས་གླིང་གི་རྟེན་གཙོ་ཐུབ་དབང་གི་སྨན་སྐུ་ཞིག་ཡོད་པ་རྐྱེན་གང་ཡང་མེད་པར་ཐང་དུ་ཟག་སྟེ་དབུ་ལྷུང་བ་དང། ལོ་དེར་གདན་ས་ནས་རྐྱེན་
གཞན་མེད་པར་ཚོགས་འཚོགས་སྐབས་གྲྭ་བ་ཕལ་ཆེར་ཞྭ་མོ་མི་གྱོན་པར་ནང་དུ་འགྲོ་རྒྱུའི་མིག་ལྟོས་ངན་པའི་ཤན་ཞིག་ཞུགས་ཤིང། དུང་མཁན་གཉིས་ཀྱང་ཡང་ཡང་རྗེས་སུ་ལུས་ཏེ་དུང་ཁེར་འབུད་ཤིན་ཏུ་ལན་མང་
པོར་བྱུང་བ་སོགས་ཀྱང་རྒྱལ་བའི་བསྟན་པ་རིན་པོ་ཆེ་བདག་པོས་ཡོངས་སུ་བོར་ཏེ། འགྲོ་བ་རྣམས་མགོན་མེད་སྐྱབས་མེད་དུ་ལུས་ཤིང། ཆོས་ཀྱི་དུང་ཡ་བྲལ་དུ་འགྲོ་བའི་མཚན་མ་ངན་པར་སྣང། བཅུ་གཅིག་པའི་ཚེས་
གཅིག་ནས་བཟུང་རྒྱལ་མཁན་པོ་དང། ཁྲི་ཟུར་བསོད་ནམས་དབང་རྒྱལ་སོགས་གདན་སའི་བླ་མ་གདན་ཟུར་ཁ་ཤས་རིམ་པར་འབྱོར་ཏེ། ཆོག་གྲྭ་གསུམ་གྱི་རྒྱུན་ལྟར་ཆགས་སུ་བཙུགས་ནས་བླ་མ་དང་དཀྱིལ་འཁོར་གྱི་གཙོ་བོ་
ཐ་མི་དད་དུ་བྱས་ཏེ། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་མངོན་པར་མཆོད་ཅིང་ཚེ་རབས་ཀུན་ཏུ་འབྲལ་བ་མེད་པར་རྗེས་སུ་འཛིན་པའི་སྨོན་ལམ་གྱིས་མཚམས་སྦྱོར་སོགས་ལ་འབད་པ་ཚིག་དྲིལ་དུ་བྱས། བྱ་ཁྱུད་
སོགས་ཉེ་འཁོར་གྱི་དགོན་ཆེ་ཕྲ་མཐའ་དག་དང། གྲོང་སྡེ་ཀུན་ནས་གདུང་མཇལ་བ་སྟོང་ཕྲག་དུ་མ་ཉིན་རེ་བཞིན་འདུས་ཏེ་གདུང་དབྱངས་ཀྱིས་གསོལ་བ་འདེབས་པ་དང། དངོས་འབྱོར་གྱི་མཆོད་སྦྲིན་བསྟར་

[269A]༄༅། །བད་དེ་དག་ཐམས་ཅད་ཀྱང་བྱང་ཆུབ་སྒྲུབ་པའི་སྐལ་བ་ཅན་དུ་གྱུར། སྐུ་ཞབས་ཐུའུ་བཀྭན་རིན་པོ་ཆེ་ཡང་གདན་འདྲེན་གྱི་མི་སྣ་འབྱོར་མ་ཐག་མགྱོགས་ཤད་ཀྱིས་བྱོན་ཏེ་ཚེས་
དྲུག་ལ་ཀ་མདོར་ཕྱག་ཕེབས། དགོན་པའི་འདབ་ཏུ་ཕེབས་བྱམས་ནས་བབས་ཏེ། ནང་དུ་ཕེབས་ནས་བརྐྱང་ཕྱག་ལན་གསུམ་གྱི་མཐར་ཕྱག་ཐལ་མོ་སྦྱར་ཏེ་སྤྱན་ཆབ་བསིལ་བཞིན་དུ་མཆོག་སྤྲུལ་མྱུར་འབྱོན་
གསུངས་ཤིང་ཐུགས་སྨོན་ནན་ཏན་མཛད། ཐམས་ཅད་ཀྱིས་ས་ཆ་ངན་པ་འདི་འདྲ་ཞིག་ཏུ་ཞིང་བརྗེས་སོང་ཞེས་ལྷག་ཏུ་མྱ་ངན་བྱས་པར་ཐུའུ་བཀྭན་རིན་པོ་ཆེ་ནས། ས་ཆ་འདི་ལྟ་བུ་ཞིག་ཏུ་མཛད་པའི་ཐ་མ་
བསྟན་པ་ནི། བདག་ཅག་གི་སྟོན་པ་གྲོང་ཁྱེར་རྩྭ་ཅན་དུ་གཤེགས་པ་དང་ཆོས་མཚུངས་པས་ཤིན་ཏུ་ཡ་མཚན་པའི་གནས་ཡིན། དེར་མ་ཟད་སྔ་སོར་ས་འདིར་དགོན་པའི་གཞི་གསར་དུ་འདིང་སྐབས་ངེད་ཀྱིས་ས་
ཆ་ངན་པ་འདིར་དེ་འདྲ་གནང་ནས་ཅི་བྱེད་ཞུས་བ་ལ། འདི་ས་ཤིན་ཏུ་བཟང། ང་ཡང་རྗེས་སོར་འདི་ནས་གཏན་སྡོད་ཅིག་བྱེད་བསམ་པ་ཡོད་གསུངས་པས་དེ་དུས་ན་ཐུགས་དགོངས་འདི་ཡོད་པར་སྣང་གསུངས་
དེའི་ཕྱི་ཉིན་དངུལ་སྲང་བཞི་བརྒྱ། གོས་ཆེན། སྣམ་བུ། རས་ཟམ་སོགས་གདུང་འབུལ་གཏོས་ཆེ་བ་བསྟར་ཞིང། སྐུ་འབུམ་དགོན་ལུང་སོ་སོའི་བླ་གྲྭ་མང་དུ་འབྱོར་བ་རྣམས་ཀྱིས་ཀྱང་སྤྱི་སྒེར་སོ་སོས་གདུང་

[269B] ཐུའུ་བཀྭན་རིན་པོ་ཆེ་ནས་སྐུ་གདུང་ཡིད་བཞིན་གྱི་ནོར་བུར། སྲི་ཞུ་བགྱིད་ཚུལ་རྡོར་སེམས་ཀྱི་ཆོ་ག་དང་འབྲེལ་བ་གསར་རྩོམ་གནང་བའི་སྟེང་ནས་ཁྲུས་དང། གནས་ཡིག་གདགས་པ་
སོགས་སྔོན་དུ་འགྲོ་བས་བདག་མདུན་བུམ་ཆོག་པུར་བཟླས་མཆོག་ཁྲུས་ཏིང་ངེ་འཛིན་གྱི་དབང་བཞི་ལེན་པ་སོགས་ཟག་པ་མེད་པའི་ཐུགས་ཀྱི་དགོངས་པ་རྫོགས་པའི་ཐབས་ཀྱི་རིམ་པ་མདོ་རྒྱུད་དམ་པའི་མན་ངག་བཞིན་
ཕྱག་བཞེས་སུ་བསྟར། དེར་འཁོད་ཀྱི་བླ་གྲྭ་སྤྱི་ནས་མཆོག་སྤྲུལ་མྱུར་འབྱོན་གྱི་བཀའ་རྩོམ་ཞུས་པར། དེ་རིང་ངེད་ཀྱི་ཡང་སྐྱེས་སྐར་ཡིན་པས་རྟེན་འབྲེལ་མ་བསྒྲིགས་རང་འགྲིག་ཡིན་གསུངས་ནས་དགྱེས་ཚོར་
དང་བཅས་འཕྲལ་དུ་གནང། དེར་སྐུ་འབུམ་ནས་འོང་པའི་གྲོ་ཚང་སྤྲུལ་སྐུ་སོགས་ཀྱིས་སྐྱབས་མགོན་ཐུགས་རྗེ་ཅན་འདི་ཉིད་སྤྱིར་མདོ་སྨད་ཀྱི་དགོན་ཆེན་ཐམས་ཅད་ལ་བཀའ་དྲིན་བསམ་གྱིས་མི་ཁྱབ་ཀྱང། སྐུ་
འབུམ་གྱི་གདན་ས་འདི་ལ་ལྷག་པར་ཡང་བཀའ་དྲིན་ཆེ། རྗེ་རང་གི་ཞལ་ནས་ཀྱང། ངེད་ལ་བཀྲ་ཤིས་འཁྱིལ་དང་སྐུ་འབུམ་གཉིས་འདུག་སའི་མིང་ཙམ་མ་གཏོགས་ཁྱད་མེད་གསུངས། ལྷག་པར་ད་ལོ་ཡང་ཆེད་
གཉེར་གྱིས་ཕེབས་ནས་ཆོས་ཀྱི་འཁོར་ལོ་དེ་ཙམ་བསྐོར་ང་དེ་གསུང་གི་བདུད་རྩིའི་ཐ་མ་སྒོ་སྐྱེལ་གནང་བ་ཡིན་འདུག་རྗེས་སོར་ཐམས་ཅད་ཀྱིས་ཡུན་རིང་བཞུགས་དགོས་ཞུས་པ་ལ་ངེད་མྱུར་དུ་སླེབ་ཡོང་གསུངས་

[270A]༄༅། །པ་ཡང་སྐུ་གདུང་ལ་དགོངས་པར་སྣང་བས་གང་ཐད་ནས་སྐུ་གདུང་རིན་པོ་ཆེ་སྐུ་འབུམ་དུ་གདན་འདྲེན་བྱེད་དགོས་ཟེར། བྱ་ཁྱུང་བ་རྣམས་ངེད་ཅག་གི་བླ་མ་མཛད་བཞིན་པའི་སྟེང་
ནས་དག་ཞིང་དུ་ཕེབས་པས་སྐུ་གདུང་བྱ་ཁྱུང་དུ་སྤྱན་འདྲེན་དགོས་ཟེར། ཀ་མདོ་པ་རྣམས་ངེད་ས་ངན་འབྱོར་བ་ཆུང་ཡང་སྐྱབས་མགོན་རང་གི་ཐུགས་རྗེས་བཟུང་བ་ཡིན་པས་སྐུ་གདུང་འདི་ཀ་ན་བཞུགས་དགོས་
ཟེར༑ གདན་ས་ནས་འོང་བ་རྣམས་ཀྱིས་གྲྭ་མང་ནས་བཟུང་ཐམས་ཅད་ཀྱིས་སྐུའི་ཐ་མ་མཐོང་རྒྱུ་མ་བྱུང་བས་མྱ་ངན་གྱིས་ནོན་ཡོད་པའི་སྟེང་དུ་སྐུ་གདུང་སྤྱན་མ་དྲངས་ན་སེམས་ཀྱིས་བཟོད་ལུགས་མེད་པས་གདན་
སར་ཕེབས་དགོས་ཟེར། སྣང་ར་བ་རྣམས་ཀྱིས་བཀྲ་ཤིས་འཁྱིལ་དུ་གདན་འདྲེན་ཞུ་ན་མ་གཏོགས་སྣང་རར་འོས་ཚུལ་སོགས་འཐེན་འཁྱེར་མང་ཙམ་བྱུང་ནས་མཐར་ཐམས་ཅད་ཀྱིས་ཐུའུ་བཀྭན་རིན་པོ་ཆེ་
ནས་ལྗགས་བཀོད་གང་གནང་ལྟར་ཡིན་ཞུས་པས། སྔོན་མཉམ་མེད་ཐུབ་པའི་དབང་པོའི་སྐུ་གདུང་གི་དོན་དུ། གྲོང་ཁྱེར་རྩྭ་ཅན་གྱི་གྱད་རྣམས་དང། མ་གྷ་དྷ་པ། ཡངས་པ་ཅན་པ། སྒྲ་སྒྲོགས་པ་སོགས་
རྩོད་པ་བྱུང་བའི་ཚེ་བྲམ་ཟེ་བྲེ་པོ་དང་མཉམ་པས་འདུམ་པར་བྱས་པ་བཞིན། ཐབས་མཁས་ཀྱི་སྒོ་ནས་གཞན་རྣམས་ལ་བབས་འོས་ཀྱི་རྟེན་སྐལ་རེ་བྱིན་ནས་སྐུ་གདུང་རིན་པོ་ཆེ་གདན་སར་སྤྱན་འདྲེན་རྒྱུའི་བཀོད་

[270B] བརྒྱད་ཀྱི་ཉིན་ཐུའུ་བཀྭན་རིན་པོ་ཆེར། མཎྜལ་སྐུ་གསུང་ཐུགས་རྟེན། ན་བཟའ་ཆ་ཚང། དངུལ་སྲང་བདུན་བརྒྱ། རྟ་ནོར་དགུ་བཅུ། གོས་ཕྲུག་ཧ་སག་སོགས་རྣམ་གྲངས་ཆིག་སྟོང་དང་བརྒྱ་ལྷག་
ཙམ་གྱི་དངོས་འབུལ་བཏེགས། ཚེས་དགུ་ལ་སྐུ་གདུང་རིན་པོ་ཆེ་བཞུགས་ཡུལ་གྱི་ཕེབས་བྱམས་དང་མཆོད་རྫས་སོགས་བཀོད་པ་ཕུན་སུམ་ཚོགས་པ་དང་བཅས་གདན་སར་ཆིབས་བསྒྱུར་ཞིང། སྐུ་ཞབས་ཐུའུ་
བཀྭན་རིན་པོ་ཆེ་ཡང་གདུང་སྐྱེལ་དང་སྦྲགས་ཏེ་ལྷན་དུ་ཕེབས། ཟི་ལིང་ཨམ་བན་ནས་ཀྱང་སྐུ་གདུང་རིན་པོ་ཆེར་རྒྱ་ལུགས་ཀྱི་མཆོད་འབུལ་དང། གདུང་སྐྱེལ། ཕྱག་མཛོད་ཆོས་རྗེ་སོགས་ལ་སེམས་གསོ་བཅས་ཀྱི་
ཆེད་དུ་སྐུ་ཚབ་ཆེད་གཏོང་གནང། ལམ་ནས་གཅུ་འཁོར། ཉི་མ་ལུང། བྲག་དཀར་སོགས་དགོན་གྲོང་མཐའ་དག་ནས་བསྙེན་བཀུར་ཕུལ་དུ་ཕྱིན་པ་བསྒྲུབས། གདན་ས་ནས་སྡེ་ཁྲི་སྤྲུལ་པའི་སྐུ། ཁྲི་རིན་པོ་ཆེ་འཇིགས་
མེད་རིགས་པའི་སེངྒེ། ཁྲི་ཆེན་ནམ་མཁའ་བཟང་སྤྲུལ་པའི་སྐུ་རྣམས་ཀྱིས་གཙོས་བསུ་བ་ཉིན་སྔ་ཕྱིར་འབྱོར། བཅུ་གསུམ་གྱི་ཉིན་དགོན་ལག་དུ་མ་དང། བསང་གི་ལྷ་སྡེ་བཅས་རྟ་བསུ་པ་ཆེས་མང་བ་དང། དགེ་
འདུན་མང་གི་སེར་སྦྲེང་བཅས་གདན་སར་བབས། འདུ་ཁང་གྲྭ་ཁང་ཐམས་ཅད་ཀྱི་སྟེང་དུ་མཆོད་རྫས་དུ་མ་བཀྲམ་ཞིང། འབུད་དཀྲོལ་གྱི་རོལ་མོ་སྣ་ཚོགས་པ་དང། དགེ་འདུན་མང་ནས་ཐུགས་རྗེ་བསྐུལ་བའི་གསོལ་

[271A]༄༅། །འདེབས་གདངས་དབྱངས་དང་འུར་འདོན་གྱིས་གསུངས་ཤིང། གྲོང་བའི་སྐྱེ་བོ་ཐམས་ཅད་ཀྱང་སྨྲེ་སྔགས་ཀྱིས་གསོལ་བ་འདེབས་པས་ལུང་པ་ཁོལ་བ་ཙམ་བྱུང། དེ་ནས་བཟུང་
བདེ་གསང་འཇིགས་གསུམ། དུས་འཁོར། ཀུན་རིག་སོགས་དཀྱིལ་འཁོར་ཆེན་པོ་དུ་མའི་ཞལ་ཕྱེ་སྟེ། རྗེ་བླ་མ་ཉིད་དཀྱིལ་འཁོར་གྱི་འཁོར་ལོ་སོ་སོའི་གཙོ་བོ་དང་ཐ་མི་དད་དུ་བསྒྲུབ་པ་ལ་རབ་འབྱམས་མཆོད་པའི་
སྤྲིན་གྱི་ཕུང་པོ་ཡོངས་སུ་གཏིབས་ཏེ། ཐུགས་རྗེ་བསྐུལ་བའི་གདུང་དབྱངས་ཀྱི་འབྲུག་སྒྲ་རྒྱུན་ཆད་མེད་པར་བསྒྲགས། ཉིན་རེ་བཞིན་གཟིམས་ཆུང་གི་ཕྱི་ནང་ཀུན་ཏུ་མར་མེ་སྟོང་ཕྲག་དུ་མ། ལྷ་བཤོས་ཆེ་བ་བདུན་
རེ་དང་ཆུང་བ་བརྒྱ་ཕྲག་མང་པོ། དྲི་བཟང་གིས་བསྒོས་པའི་ཡོན་ཆབ་དང། སྤོས་རིང་མེ་ཏོག་སོགས་མཆོད་པའི་རྫས་ཀྱིས་གོ་མཚམས་མེད་པར་གཏམས་པས། ཉིན་མཚན་ངོ་མི་ཤེས་པ་ལྟ་བུ་ཟླ་བ་མང་པོའི་
བར་དུ་བྱུང། ཁྲི་རིན་པོ་ཆེ་ནས་ལྗགས་བཀོད་གནང་བ་ལྟར་དགོངས་ཞག་གྲུབ་ཀྱི་བར་ཚོགས་ནས་འཇིགས་བྱེད་ལྷ་བཅུ་གསུམ་མ་དང། འཇུག་པ་ཆག་མེད་དུ་གསུངས་ཤིང། གྲྭ་ཚང་ཕན་ཚུན་རེ་མོས་
ཀྱིས་གཟིམས་ཆུང་རྭ་བར་ཕེབས་ཏེ། རྒྱན་འཇུག་རྒྱུད་གཞུང། འཇམ་དཔལ་མཚན་བརྗོད་རྣམས་དང་མཇུག་ཏུ་མཆོག་སྤྲུལ་མྱུར་འབྱོན་སོགས་གསུངས་ཏེ་ཐུགས་རྗེ་བསྐུལ། གཞན་ཡང་སེམས་

[271B] སྨྱུང་གནས་སྲུང་པ། ལམ་རིམ་ཆུང་བ། དགོངས་པ་རབ་གསལ། དབུ་མ་ལུང་རིགས་སྒྲོན་མེ་སོགས་ཀྱི་རྒྱུགས་འབུལ་པ། ལམ་རིམ་དང། ཕྱག་ཆེན་གྱི་ཁྲིད་དམིགས་ལྟ་བུའི་དགེ་
སྦྱོར་ཆག་མེད་ཀྱི་དམ་བཅའ་བྱེད་པ་སོགས་དམ་པའི་དགོངས་པ་ལྟར་གྱི་མཆོད་པའི་ལས་ལ་བརྩོན་པ་མང་དུ་བྱུང། མདོ་སྨད་ཀྱི་བླ་མ་ཆེ་ཆུང་ཐམས་ཅད་ལ་འབུལ་བ་དང། འདི་ཀའི་དགོན་མ་ལག་ཐམས་ཅད་
གཞན་ཡང་སྐུ་འབུམ། དགོན་ལུང། བྱ་ཁྱུང། གསེར་ཁོག་ཆུ་བཟང། བདེ་ཆེན་སོགས་དགོན་ཆེ་ཕྲ་བརྒྱད་ཅུ་སྐོར་ལ་མང་འགྱེད་བཅས་བསྡོམས་པར། དངུལ་རྐྱང་སྲང་བདུན་སྟོང་བཞི་བརྒྱ་སྐོར། གོས་
ཆེ་ཆུང་སུམ་བརྒྱ་དང་ཉེར་བརྒྱད། ཧ་སག་དང་ཕྲུག་ཉིས་བརྒྱ་ང་བདུན། རས་ཏཱ་ཆེན་སྟོང་དང་ལྔ་བརྒྱ་ལྷག་གཅན་ཟན་གྱི་པགས་རིགས་ལྔ་བཅུ་སྐོར། དུང་ཚེ་ཁྲོན་སྟོང་དང་དྲུག་བརྒྱ། ཇ་ལན་འདུས་བརྒྱ་
ལྷག་མར་ཁལ་སྟོང་དང་དགུ་བརྒྱ། རྟ་ཆེ་ཆུང་བདུན་བརྒྱ་བརྒྱད་ཅུ། ནོར་བཞི་བརྒྱ་ཉི་ཤུ། ལུག་སུམ་སྟོང་ལྔ་བརྒྱ། མཆོད་ཆ་དང་གོ་ལག་གི་རིགས་ཆེས་མང་བ་སོགས། གོང་གསལ་དངུལ་རྐྱང་མ་
གཏོགས་པའི་དངོས་པོ་གང་སོང་བསྡོམས་པ་རགས་རྩིས་ཀྱི་སྲང་ཆིག་ཁྲི་ལྔ་སྟོང་སུམ་བརྒྱ་དྲུག་ཅུ་སྐོར་སོང་ཞིང། དབུས་སུ་ཡང་མི་སྣ་ཆེད་མངགས་ཀྱི་གདོང། དངུལ་རྐྱང་སྲང་ཆིག་ཁྲི་བདུན་སྟོང། བཟང་གོས་

[272A]༄༅། །ཉིས་བརྒྱ་སྐོར། མཛོད་བཏགས་བཞི་བརྒྱ་སོགས་དངོས་པོ་སྣ་ཚོགས་དང་བཅས་པས། རྒྱལ་བ་ཡབ་སྲས་ཀྱིས་གཙོས་སྐྱེས་ཆེན་དམ་པ་མཐའ་དག་ལ་བསྔོ་རྟེན། སེར་འབྲས་
དགེ་གསུམ། བཀྲ་ཤིས་ལྷུན་པོ་རྣམས་ཀྱིས་ཐོག་དྲངས་གཙང་དབུས་ཀྱི་དགོན་ཁག་དུ་མར་མང་འགྱེད་བཅས་དགོངས་རྫོགས་གཏོས་ཆེ་བ་བསྒྲུབས། ཆུ་བྱིའི་ལོར་ཟླ་མཆོད་ནམ་ཡིན་གྱི་ཚེ་གྲྭ་ཚང་ཡོངས་རྫོགས་
ཕེབས་ནས་ཁྲུས་གསོལ་དང་སྨོན་ལམ་རྣམ་ལྔ། མཆོག་སྤྲུལ་མྱུར་འབྱོན་སོགས་གསུངས་ཤིང། རྒྱུན་པར་ཡང་འཛིན་གྲྭ་སོ་སོ། ཕྱོགས་ཀྱི་གདུང་འབུལ་བྱེད་མི་སོགས་མཆོད་པ་འབུལ་མཁན་རྒྱུན་མ་ཆད་པ་བྱུང་
ཁྲུས་དང། དྲི་བཟང་གི་བྱུགས་པ། ག་བུར་སོགས་འབུལ་རྒྱུ། རྒྱུན་པར་སྤུར་ཚྭའི་ནང་དུ་བཞུགས་ཏེ་བདུན་ཕྲག་རེ་ཙམ་ནས་ཚྭ་བརྗེ་རྒྱུ་སོགས་གང་ཅིའི་ཞབས་འདེགས་གཙང་བ་རབ་འབྱམས་པ་བསྟན་པ་དར་
རྒྱས་སོགས་ཀྱིས་བསྒྲུབས་པས་ཅུང་ཟད་ཀྱང་མ་ཉམས་པ་ཕྱོགས་འདིར་སྐུ་གདུང་རིལ་བོར་བཞུགས་པའི་ཁུར་བླངས་པ་ཀུན་ལས་ངོས་གཙང་པའི་དཔེར་གྱུར། དུས་བཟང་ཕལ་ཆེར་ལ་མདུན་དུ་བདག་འཇུག་
བླངས་པ་དང། སེམས་བསྐྱེད་མཆོད་པ་བྱས་པའི་ཚེ་གཟིམས་ཆུང་ནང་ཀུན་དྲི་བཟང་པོའི་ངད་ཀྱིས་ཁྱབ་ཅིང། དཔྲལ་མགྲིན་ཐུགས་ཀ་སོགས་དང། ཕྱག་མཉམ་བཞག་མཛད་པའི་མཐིལ་སོགས་ལས་ཀྱང་

[272B] དེའི་དབྱར་ཐོག་ནས་ལས་མགོ་བརྩམས་ཏེ། སྔར་གྱི་བྱམས་ཆེན་བཞེངས་པའི་བཟོ་པོ་གཅིག་གིས་གཙོས་བཟོ་པོ་ཁ་ཤས་ཀྱིས་དངུལ་དཀར་སྲང་སུམ་སྟོང་ལྷག་
ཙམ་ལ་བྱང་ཆུབ་མཆོད་རྟེན་ཐོག་གཉིས་ཀྱི་ཚད། བཟོ་དང་ཕྲ་རྒྱན་སོགས་ཤིན་ཏུ་འགངས་ཆེ་བ། སྒོ་ཁྱིམ་དང། ཚིགས་རྒྱན་སེང་གེ་སོགས་ལ་གསེར་ཚོགས་བྱུགས་པས་རབ་ཏུ་མཛེས་ཤིང་ཆ་ཚད་དང་ལྡན་པར་
བཞེངས་པ་གླང་གི་ལོའི་དཔྱིད་ཐོག་ལེགས་པར་གྲུབ་སྟེ་འདུ་ཁང་ཆེན་མོའི་ཕུག་གི་གཙང་ཁང་དུ་བཞག་གཉིས་པའི་ཡར་ཚེས་ལ་མཆོད་རོལ་དུ་མས་མདུན་བདར་ཏེ་སྐུ་གདུང་ཡིད་བཞིན་གྱི་ནོར་བུ་སྤྱན་དྲངས་ནས་མཆོད་
རྟེན་གྱི་སྙིང་བོར་ཟ་མ་ཏོག་ཏུ་བཞུགས་སུ་བཅུག་གཟིམས་ཆུང་ནས་སྐུ་གདུང་གདན་དྲངས་མ་ཐག་བཞུགས་གདན་གྱི་སྟེང་དུ་ཉི་འོད་ཕོག་ཅིང། འདུ་ཁང་ཕུར་གདན་དྲངས་མ་ཐག་རྒྱ་མཐོང་ནས་ཉི་འོད་ཤར་བ་ཞལ་
རས་ལ་ཁྲིགས་ཀྱིས་བབས་པ་སོགས་ནི་མཆོག་སྤྲུལ་ཉི་མ་གཞོན་ནུའི་འཛུམ་ཞལ་མྱུར་དུ་སྟོན་པའི་དགེ་མཚན་དུ་གསལ། དེ་ནས་ཟ་མ་ཏོག་གི་སྟེང་འོག་ཀུན་ཏུ་གཟུངས་དང། བྱིན་རྟེན་མཐའ་ཡས་པས་ཡོངས་སུ་གཏམས་
ཏེ་གཟུངས་འབུལ་གྱི་ཕྱག་བཞེས་རྒྱལ་བའི་དགོངས་པ་དང་མཐུན་པར་བསྒྲུབས་པའི་ཞབས་འདེགས་མཛོད་དགེ་རི་ཁྲོད་པ་བསྟན་འཛིན་གྱིས་ཞུས། གསུམ་པའི་ཚེས་ལ་སྐུ་ཞབས་ཐུའུ་བཀྭན་རིན་པོ་ཆེ་གདན་དྲངས་ཏེ་

[273A]༄༅། །དམ་པ་ཉིད་ནས་དབུ་མཛད། བླ་མ་གདན་ཟུར། དགེ་བཤེས། སྐད་གྲྭ་བ་སོགས་ཧྲག་བསྡུས་ལྔ་བཅུ་སྐོར་གྱིས་སྤྱན་དབྱེའི་ཆོ་ག་རྒྱས་པ། ཞི་རྒྱས་ཀྱི་སྦྱིན་སྲེག་གཉིས་དང་
བཅས་ཕྱག་ལེན་ཞིབ་རྒྱས་སུ་གནང་སྟེ། འགྲོ་བ་ཀུན་གྱི་བསོད་ནམས་ཀྱི་ཞིང་ས་བླ་ན་མ་མཆིས་པ། བྱིན་རླབས་ཟད་མི་ཤེས་པའི་དངོས་གྲུབ་ཀྱི་གཏེར་ཆེན་པོ། ས་གསུམ་ན་མཚུངས་ཟླ་མེད་པའི་སྲིད་ཞིའི་
མཆོད་སྡོང་གཅིག་པུར་གྱུར་ཏོ། །སྨྲས་པ། སྲིད་ཞིའི་གདུང་སེལ་སྨྲ་བའི་ཟླ་བ་དེ། །ཉེར་ཞིའི་ཆུ་འཛིན་དབྱིངས་སུ་མནལ་གྱུར་ཀྱང། །ལུས་ཅན་ཡིད་མཚོར་དགེ་ལེགས་ཀུན་དའི་ཚལ། །རྒྱས་བྱེད་ནུས་པ་
མི་ཉམས་ཨེ་མ་མཚར། །དེ་ཚོ་གཏོང་བ་ཡངས་པའི་རླབས་ཀྱི་ཕྲེང། །འབུམ་ཕྲག་སྤྲོ་ཞིང་སྡུད་པའི་རོལ་པ་ཡི། །ངོ་མཚར་མི་ཟད་གཏམ་དུ་གླེང་བས་ཀྱང། །བློ་ཆུང་ཁྲོན་པའི་རུས་སྤལ་སྙིང་རྩ་འགེམས། །
རྩེ་གཅིག་མོས་པའི་བསམ་གཏན་ལ་གནས་ཤིང། གསོལ་འདེབས་བཟླས་བརྗོད་ལྷུར་ལེན་དྲང་སྲོང་ཚོགས། །རྨད་བྱུང་དཀའ་ཐུབ་སྤྱོད་པས་ཚངས་པ་ཆེ། །དགྱེས་འཛུམ་འོད་ཀྱི་སྣང་བ་མྱུར་དུ་འཆར། །སྡེ་
བཞིའི་དཔལ་དང་འབྱོར་བ་མ་ལུས་པའི། །བཀྲ་ཤིས་དགེ་མཚན་གཡས་སུ་འཁྱིལ་བའི་མཚོ། །བསྲུབས་སྐྱེས་སྲིད་ཞིའི་མཆོད་སྡོང་ལྷུན་པོ་ནི། །བྱིན་རླབས་ཟླ་འོད་འབུམ་གྱི་རྩེ་དགའ་འཛིན། །ཐོག་མ་

[273B] །དམ་པ་རྣམས་ཀྱི་མཛད་པ་ནི། །ནམ་ཡང་འགྲོ་བའི་གསོས་སྨན་ཏེ། །རིན་ཆེན་བྱང་ཆུབ་སེམས་ཀྱི་མཐུ། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་
མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས་མཛད་པའི་ཐ་མ་དང་སྐུ་གདུང་ཇི་ལྟར་བསྒྲུབ་པའི་ཚུལ་གྱི་སརྒ་སྟེ་བཅུ་གཉིས་པའོ།། །།འཁྲིལ་ལྡེམ་ཡིད་
འོང་ཤེལ་གྱི་ལྕུགས་ཕྲན་རྩེར། །དྲི་བྲལ་ཟླ་བའི་མེ་ལོང་རྒྱས་པའི་ཞལ། །ཨུཏྤལ་མཐིང་གའི་མིག་ཡངས་གཡོ་བ་ཅན། །ཚངས་པའི་བུ་མོ་སྙིང་གི་ཐིག་ལེར་མཛོད། །དེ་ནས་མཆོག་སྤྲུལ་མྱུར་འབྱོན་གྱི་དོན་ལ་མདོ་
དབུས་ཀུན་ཏུ་ལྷ་དང་བླ་མས་ལུང་ཕེབས་ཀྱི་རིམ་གྲོ་མཐའ་དག་མ་ལུས་པར་བསྦྲུབས། དེ་སྐབས་ཀློང་རྡོལ་གྲུབ་དབང་རིན་པོ་ཆེ་ནས། སྤྲུལ་སྐུའི་དོན་ཐམས་ཅད་ལ་ལུང་ཞུས་སོགས་བྱས་ཏེ་སྐུ་རིམ་སྒྲུབ་པ་གལ་ཆེ་
འོན་ཀྱང་དངོས་གཞི་ཇོ་བོ་རིན་པོ་ཆེ་ལྟ་བུ་ཞིག་གི་མདུན་ནས་བརྟག་སྒྲིལ་གྱིས་ཐག་གཅོད་དགོས་པ་ཡོང། སྔར་ཀུན་གཟིགས་ལྔ་པ་ཡང་དེ་ལྟར་བྱས་པ་ཡིན་པས་བསླུ་བ་ཞིག་མི་ཡོང་གསུངས་ཤིང། མ་འགྱངས་
བར་འཇམ་དབྱངས་གོང་མ་ཆེན་པོ་ནས། སྤྲུལ་སྐུའི་སྐོར་ཇོ་བོའི་མདུན་དུ་གསེར་གྱི་བུམ་པའི་ནང་ནས་བརྟག་སྒྲིལ་གྱིས་ཐག་གཅོད་དགོས་ཞེས་གསེར་གྱི་བཀའ་བབས་པས་སྔར་གྱི་བླ་མའི་གསུང་ལ་ཡིད་ཆེས་

[274A]༄༅། །རྙེད༑ དེ་ནས་ཕྱོགས་འདིར་སྤྲུལ་སྐུའི་དོགས་ནས་མང་ཙམ་བྱུང་བ་སོ་སོར་ངོས་འཛིན་སོགས་ཞིབ་དཔྱོད་བྱས་པར་གཉིས་ངོ་མཐོ་བ་བྱུང། དེའི་གནས་ཚུལ་ཨ་མ་བན་ལ་
ཞུས་པས། ར་ངན་གྱི་དེ། རོང་པོའི་འདི། སྣང་རའི་གཅིག་བཅས་གོང་དུ་ཡི་གེ་འཛིན་རྒྱུ་ཡིན་ཟེར་བྱུང་བས། ངོས་ཅག་རྣམས་ནས་སྐུ་ཞས་ཐུའུ་བཀྭན་རིན་པོ་ཆེར། འདི་གསུམ་ལ་བརྟག་སྒྲིལ་བྱས་ན་
གཅིག་འབབས་པ་གཞིར་བཅས་ཀྱང། དོན་རྩ་མ་འཕྱུགས་བ་ཞིག་གལ་ཆེ་བས་ད་དུང་ཕྱོགས་གཞན་དང། ཅུང་ཟད་དང་བསྲིངས་ནས་སླད་ཀྱང་དེ་རིགས་འབྱུང་མིན་གྱི་ཨང་ཉན་རེ་བྱེད་ཨེ་དགོས་ནན་གྱིས་ཞུས་
པར༑ སྐུ་ཞབས་ཉིད་ནས་ཀྱང་སྐྱབས་མགོན་མཆོག་གི་ན་བཟའ་སོགས་གདན་དྲངས་ཏེ་ཕུར་ཚུགས་གསོལ་འདེབས་ཀྱི་སྒོ་ནས་ཐུགས་དམ་བརྟག་པ་གནང་བའི་མནལ་ལམ་དུ། མི་འགའ་ཞིག་གིས། གོང་མའི་
མདུན་ན་མདའ་འཕེན་བྱེད་གྱིན་འདུག་པའི་གཉིས་པ་དེས་འཕོག་པ་བྱུང་བས་འདི་གསུམ་གྱིས་འགིག་པ་འདྲ་གསུངས། དེ་ནས་གོང་དུ་གྲེའུ་ཙེ་བཟུང་བའི་ལན་དུ་ཐག་གཅོད་རྒྱུར་དབུས་སུ་འགྲོ་དགོས་ཀྱི་བཀའ་ཕེབས་ཏེ། རྒྱུད་
པ་སློ་བཟུར་དཔལ་མང་ཞབས་དྲུང། མགྲོན་གཉེར་ཤེས་རབ་རྒྱ་མཚོ་བཅས་ཆེད་གཏད་ཀྱིས་དབུས་སུ་སོང། དེ་ཀར་ཡོད་པ་རྗེ་གོང་མའི་སྐུ་ཚ་དཔོན་པོ་སེང་གེ་དང་བཅས་ཁོང་རྣམས་ནས་ཐིག་ལེ་བཅུ་དྲུག་གི་ཆོ་ག་

[274B] མེ་སྤྲུལ་ཟླ་བ་བརྒྱད་པའི་ཚེས་གཅིག་ལ་ཇོ་བོ་ལོ་ཀི་ཤྭ་རའི་མདུན་དུ། རྒྱལ་དབང་ཐམས་ཅད་མཁྱེན་པ། རྟ་ཚག་
རྗེ་དྲུང་རིན་པོ་ཆེ། དེ་མོ་ནོ་མོན་ཧན། རྭ་སྒྲེང་ནོ་མོན་ཧན་སོགས་བླ་མ་སྤྲུལ་སྐུ་ཆེ་ཁག་ལྷ་སའི་ཨ་མ་བན་གཉིས་བཅས་འཚོགས་ཏེ། ཐུགས་དམ་ཞལ་འདོན་རྒྱུན་རིང་ནན་ཏན་དུ་གནང་བའི་མཐར་མཚན་བྱང་
བསྒྲུབ་བས་ཨང་གཉིས་པ་རོང་པོའི་ཕྱོགས་སུ་འཁྲུངས་པའི་མཆོག་སྤྲུལ་རིན་པོ་ཆེ་འདི་ཉིད་ཀྱི་མཚན་བྱང་ཐོན། མི་སྣ་རྣམས་སྒོར་ཕྱིན་པ་དང། འབྲས་སྤུངས་ཚོགས་ཡོངས་དབྱར་གྱི་ལྗོངས་རྒྱུའི་མཇལ་ཁར་ཕེབས་པ་དང་དུས་
ཐུག་པས་བླ་མ་བདུན་སོགས་ནས་དགའ་དར་ཐེན་པས་རྟེན་འབྲེལ་ལེགས་ཚོགས་ཤིན་ཏུ་ཆེ་བ་བྱུང། དེ་མཚུངས་ཆོས་སྐྱོང་ཁག་གི་ལུང་བསྟན་དང། ལྷ་སའི་ཇོ་བོ་རང་བྱོན་ལྔ་ལྡན་སོགས་ཀྱི་མདུན་དུ་ཟན་བསྒྱུར་བ་ཐམས་
ཅད་ཀྱང་མཐུན་པར་གཉིས་པ་འདི་ལ་བབས་པས། མཆོག་དམན་ཀུན་གྱིས་དཀོན་མཆོག་མི་བསླུ་བའི་བདེན་པ་ནི་འདི་ལྟ་བུའོ་སྙམ་དུ་གཏིང་ནས་ཡིད་ཆེས་ཀྱི་ངེས་པ་འདོངས། དེར་མ་ཟད་ཀུན་མཁྱེན་གོང་མ་ཞིང་བརྗེས་
མ་ཐག་གི་ཚེ་བླ་བྲང་གི་མགོན་ཁྱི་བོར་བ་འཁྲུངས་ཡུལ་གྱི་སྡེ་འདིའི་མཐར་སོང་ཞིང། མགོན་རྟ་ཞིག་རེ་ལ་ཤོར་ནས་ལོ་ངོ་བཞི་ཙམ་དུ་མི་ལ་མ་འཁོར་བ་ཡང་དེའི་ཉེ་འཁོར་དུ་འོང་བ། གཅིག་གིས་བཟུང་ནས་མཆོག་སྤྲུལ་

[275A]༄༅། །རིན་པོ་ཆེར་ཕུལ་བ་སོགས་ཀྱང། ཆོས་སྐྱོང་ཕྱི་བཞིན་འབྲང་བའི་མཚན་མར་མངོན། དེ་ནས་ཐག་བཅད་པའི་གནས་ཚུལ་ལྷ་སའི་ཨ་མ་བན་གྱིས་རྟ་ཟམ་སྟེང་ནས་གོང་དུ་ཞུས་པའི་ཕྱིར་ཕེབས་
ཀྱི་ལན། ལྷ་སར་དགུན་འབྲིང་པོའི་ཚེས་གཅིག་ལ་བབས་ཤིང། གདན་སར་ཟི་ལིང་བརྒྱུད་དེ་ཟླ་བ་དེའི་བཅོ་ལྔའི་ཉིན་འབྱོར། །མཆོག་སྤྲུལ་གྱི་དོན་སྐོར་འདི་དག་ལ་གོང་མ་བདག་པོ་ཆེན་པོས་རྟ་ཟམ་གྱི་སྟེང་ནས་མདོ་དབུས་
ཀུན་ཏུ་གསེར་ཡིག་ལན་མང་པོར་ཕེབས་པས་གཟིགས་པ་ཤིན་ཏུ་ཆེ་ཞིང། རྒྱལ་དབང་ཐམས་ཅད་མཁྱེན་པ་དང། པཎ་ཆེན་སྣང་བ་མཐའ་ཡས། རྟ་ཚག་རྗེ་དྲུང་རིན་པོ་ཆེ་སོགས་ནས་ཀྱང་ཐུགས་ཁུར་ཚད་མེད་པ་བཞེས་ཏེ་ཞིབ་
གཅོད་སྔར་མ་གྲགས་པ་ལྟ་བུ་གནང། ཐག་གཅོད་མཚམས་ནས་གཟེངས་བསྟོད་ཀྱི་བཀའ་ཤོག་དང། ཞབས་བརྟན་གསོལ་འདེབས་སོགས་ལྗགས་རྩོམ་གནང་སྟེ་སྤྱན་བསྐྱང་བསམ་གྱིས་མི་ཁྱབ་པ་མཛད་པ་ཡང་སྐུ་འཕྲེང་སྔ་ཕྱིའི་
ཐུགས་བསྐྱེད་དང་འཕྲིན་ལས་ཕུལ་དུ་བྱུང་བའི་དགེ་མཚན་དུ་མངོན། དེ་མ་ཐག་ནས་གང་ཅིའི་གྲ་སྒྲིགས་ལས་འཛིན་སོ་སོས་ཁུར་དུ་བླངས་ཏེ་ས་རྟའི་ཟླ་བ་དང་པོའི་ཡར་ཚེས་བཅུ་གཅིག་གི་ཉིན་རྒྱ་བོད་ཧོར་གསུམ་གྱི་བླ་དཔོན་ཆེ་
དགུ་དུ་མས་ཐོག་དྲངས། བསུབ་སེར་སྤྲེང་ནམ་མཁའི་སྐར་ཚོགས་ལྟ་བུས་མདུན་བསུས་ཏེ་གདན་ས་ཆེན་པོར་མི་འཇིགས་ཆོས་ཀྱི་ཁྲི་ལ་ཞབས་སེན་ཉེ་བར་བཀོད་དེ་དགའ་སྟོན་རྒྱས་པར་བསྟར། ཀུན་མཁྱེན་གོང་མ་དག་ཞིང་དུ་

[275B] རང་ངོས་ནས་ནུས་པ་དམན་ཡང་རྗེ་བླ་མ་དེ་ཉིད་ལ་མི་ཕྱེད་དད་པས་གསོལ་བ་བཏབ་པ་ཁོ་ནའི་མཐུས་ཉམས་ཆགས་སུ་མ་གྱུར་པར་རྗེ་རང་གི་ཕྱག་
ཏུ་འབྱོར་པས་འབད་པ་དོན་ལྡན་དུ་གྱུར། གཉིས་པའི་ཡར་ཚེས་ལ་དགེ་ལྡན་བསྟན་པའི་རྩ་ལག་མཚུངས་ཟླ་མ་མཆིས་པ་སྐུ་ཞབས་ཐུའི་བཀྭན་རིན་པོ་ཆེ་གདན་དྲངས། ཁོང་གི་སྤྱན་སྔར་རབ་བྱུང་གི་སྡོམ་པ་བཞེས་པས་མཚན་བློ་
བཟང་འཇིགས་མེད་ཐུབ་བསྟན་ཉི་མ་ཞེས་གསོལ་ཞིང། རྒྱལ་བའི་བསྟན་པའི་སྒོར་ཞུགས་ཏེ་གསན་སྦྱོང་སོགས་རྣམས་དཀར་གྱི་མཛད་པ་ཡར་ཚེས་ཀྱི་ཟླ་བ་ལྟར་གོང་དུ་འཕེལ་བཞིན་པ་འདི་ལགས་སོ།། སྨྲས་པ། ལེགས་བྱས་ཡོངས་ཀྱི་གོ་
འབྱེད་ལྷ་ལམ་ངོས། །གསང་གསུམ་འོད་ཡངས་རླབས་ཀྱིས་རོལ་པ་ཡིས། །ཐུབ་བསྟན་ཁོར་ཡུག་སྣང་བའི་ཉིན་མོང་བྱེད། །དཔག་ཡས་ངོ་མཚར་ཁྱུང་སྔོན་སྐྱེས་ཀྱིས་དྲངས། །ན་ཚོད་མ་རྫོགས་ཧ་རི་ཙན་དན་གྱི། །རྐང་འཐུང་གསར་
བའི་བསུང་ཞིམ་དྲི་ཡིས་ཀྱང། །མཐའ་དག་ཕྱོགས་ཀྱི་འཁོར་ལོ་འགེངས་བྱེད་པ། །ཕལ་བའི་ནགས་ཚལ་ཡོངས་ཀྱིས་དོ་ཟླ་མིན། །མ་སྨད་གྲགས་པའི་སྒྲ་བརྒྱ་ལྡིར་བ་ཡི། །ཐུགས་བསྐྱེད་སྤྲིན་སྔོན་གཡོ་བའི་གདེངས་ཀ་ལས། །དགེ་མཚན་
སྦྲང་ཆར་མི་ཟད་འཇོ་བ་ལ། །རབ་དགའི་ཁུ་བྱུག་སྙན་པའི་གླུ་དབྱངས་སྒྲོགས། །ཞེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་དཀོན་མཆོག་འཇིགས་མེད་དབང་པོའི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ལས། སླར་ཡང་

[276A]༄༅། །མཆོག་སྤྲུལ་ཉི་མ་གཞོན་ནུའི་འཛུམ་ཞལ་མངོན་དུ་གྱུར་པའི་སྒྲ་སྟེ་བཅུ་གསུམ་པའོ།། །།སྨྲས་པ། རྣམ་དཀར་དགེ་བ་གློག་འོད་ཕྲེང་བས་མཐའ་དག་ཕྱོགས་རྣམས་སྣང་བྱེད་ཅིང་
གསང་གསུམ་སྤྲིན་སྔོན་རོལ་པའི་འབྲུག་སྒྲ་རྒྱུད་མར་སྒྲོགས་པའི་དགེ་མཚན་ནི། །དང་སེམས་སྨིན་མའི་འཁྲི་ཤིང་གཡོ་ལྡན་རྣམ་དཔྱོད་ཨུཏྤ་ལ་མིག་ཡངས་མ། །ཀུན་བཟང་གཞོན་ནུའི་ལང་ཚོར་འཁྱུད་པས་དཔྱིད་ཀྱི་དགའ་
བ་གསལ་བྱེད་ཡིན། །སྒྲ་དོན་རྒྱན་གྱི་འདབ་ཡངས་མཆུ་སྒྲོས་དམར། །ཟབ་དོན་ཟེའུ་འབྲུའི་ནུ་མ་མངོན་དགའ་བ། །མཛེས་མ་མེ་ཏོག་མཚོན་གྱིས་རེག་པ་ཡིས། །མཁས་ཀུན་མངོན་འདོད་གསར་བའི་བསླབ་པ་འཛིན། །
འོན་ཀྱང་བློ་དམན་བློ་ཡི་ཁོར་ཡུག་ཁོངས་ལས་མི་འདའ་ཞིང། །བློ་ཆེན་ལྷ་དབང་གླིང་བཞིའི་དཀྱིལ་འཁོར་ཅིག་ཆར་མཐོང་ཕྱིར་ཡང། །ལེགས་བཤད་རྒྱ་མཚོར་འཁྱིལ་ལས་ངོ་མཚར་སྙིང་པོའི་རིན་ཆེན་ཁམས། །
བསྡུས་ཏེ་གྱེན་འཐོར་སྤུངས་འདི་ཐུབ་བསྟན་འཛིན་མའི་མཛེས་རྒྱན་ཡིན། །མཁས་རློམ་གླང་པོ་བརྒྱ་ཡིས་བཟོད་དཀའ་བ། །མི་འཇིགས་སྤོབས་པ་རབ་རྒྱས་གདོང་ལྔའི་དབྱངས། །རྒྱལ་བསྟན་གངས་རིའི་དཔལ་དུ་བརྗིད་
པའི་གཏམ། །རྒྱས་པར་མཛོད་ཅིག་རྒྱལ་ཡུམ་དབྱངས་ཅན་མ། །འཁྲུལ་བྲལ་རྒྱལ་བའི་བཀའ་དང་རྒྱ་ཆེན་གཞུང་ལུགས་གནམ་རུ་ཡི། །རྒྱུད་ལས་ཉེར་དྲངས་དམ་པའི་སྤྱོད་ཚུལ་དྲང་པོར་བསྲངས་པའི་ཉག་ཕྲན་ནི། །སྐལ་

[276B] །དཀྱུས་ཐོག་ཆོད་པའི་གཞོན་ནུ་གང་དེ་ཐུབ་བསྟན་དཔུང་གི་སྡེ་དཔོན་ཡིན། །འཇམ་དཔལ་རྡོ་རྗེ་ཟླ་བ་བདུད་རྩིའི་རྒྱུན། །བཏུང་བས་འཕེལ་བ་མི་ངོམས་
རོ་ལྡན་མ། །གང་ཞིག་ལེགས་བཤད་གསར་བ་གསར་བའི་རླབས། །སྤྲོ་བའི་བཀོད་པ་རྫོགས་པའི་མཐའ་ལས་གྲོལ། །སྐལ་བཟང་བསོད་ནམས་གསེར་གྱི་ཁང་ཆེན་དུ། །ཉམས་འགྱུར་རོ་ལྡན་ངོ་མཚར་མཛད་པའི་གཟུགས་
སྙན་དངགས་རི་མོའི་ལམ་ནས་མཚོན་པ་འདི། །མི་མཉམ་རྣམ་དཔྱོད་དབྱངས་ཅན་པིར་གྱིས་བྲིས། །ཆེར་སྙིགས་སྐྱོན་བརྒྱའི་ཚ་གདུང་གིས། །རྒྱལ་དབང་གྲགས་བསྟན་པད་མའི་རྫིང། །ལེགས་བཤད་ཆབ་དང་བྲལ་བ་ཡི། །ཟ་
ཟིའི་སྨིག་རྒྱར་ཆས་པ་ན། །རྨད་བྱུང་མཛད་པའི་གྲུ་ཆར་གྱིས། །ཡོངས་གང་བཤད་སྒྲུབ་རླབས་ཀྱི་ཕྲེང། །མཐའ་དག་ཕྱོགས་སུ་སྤྲོ་བ་ནི། །རྟོགས་བརྗོད་སྤྲིན་གྱི་སྙིང་པོ་ཡིན། །དེང་དུས་ཆེར་རློམ་སྙིང་པོའི་བཅུད་བྲལ་ཡང། །
ལྟར་སྣང་མཛེས་པའི་མགྲིན་བཟང་འོ་མ་ནི། །རྨོངས་རྟུལ་འཁོར་སློབ་རེ་བས་ལན་མང་དུ། །བསྐུལ་ཚེ་སྤྱོད་ངན་དྲི་ཡིས་ཆགས་བྲལ་སྟེར། །བདག་ཉིད་ཆེན་པོའི་རང་བཞིན་ནི། །ཕུལ་བྱུང་རྣམ་དཔྱོད་རོ་འཛིན་གྱིས། །ཅི་ཙམ་
མྱང་བཞིན་མངར་བ་ཡི། །བདུད་རྩི་གསར་བའི་ཐིགས་པ་ཉིད། །ལེགས་བཤད་མཁའ་འགྲོ་དཀར་པོའི་ཕྲེང་བ་ཅན། །ལོངས་སྤྱོད་འཁོར་ལོ་ཡངས་པའི་ཆུ་གཏེར་ལས། །ངོ་མཚར་བཅུ་དྲུག་ཆ་ཤས་རྫོགས་པའི་ཟླ། །སྲིད་ཞིའི་མུན་

[277A]༄༅། །པ་སེལ་པའི་དཔྱིད་དུ་ཤར། །འབྲས་མེད་གཅམ་བུའི་སྙེ་མ་འཕང་མཐོའི་ཚལ། །ཆགས་སྡང་གཏམ་གྱི་དུག་ཚེར་འཛིང་བའི་ནགས། །མ་ཡིན་མཐོང་ཐོས་དྲན་པས་རྒུད་པ་ཀུན། །སེལ་བྱེད་སྨན་
གྱི་ལྗོངས་འདི་བསྟེན་པར་བྱོས། །འདིར་འབད་དགེ་བའི་མཁའ་ལྡིང་དབང་པོ་ཚོགས་གཉིས་འདབ་ཡང་སྲིད་ཞིའི་མཁའ་མཐའ་ཟ་བྱེད་ཅིང། །རྒྱ་ཆེན་ལྷག་བསམ་འབར་བའི་སྡང་མིག་འཁོར་བའི་ཆུ་གཏེར་ཁོང་ནས་འབྱིན་
པའི་ལྟ་སྟངས་ཀྱིས། །དམིགས་མེད་དབྱིངས་ནས་འཕྱོ་བའི་ཤུགས་ཀྱིས་རྨོངས་པའི་བྲང་འགྲོ་ཆགས་སྡང་ལྕེ་གཉིས་གཡོ་བ་ཅན། །ཟོས་པའི་སྙིང་པོ་བླ་མེད་ཡེ་ཤེས་དབང་གི་རྒྱལ་པོས་འགྲོ་འདིའི་རེ་བ་སྐོང་གྱུར་ཅིག་དེང་ནས་
བརྩམས་ཏེ་སྐྱེ་ཞིང་སྐྱེ་བ་རུ། །འདྲེན་མཆོག་དམ་པའི་ཞབས་སེན་ནོར་བུའི་འོད། །སྤྱི་བོར་རེག་པའི་སྐལ་བཟང་མི་ཉམས་ཤིང། །འབྲལ་མེད་དགྱེས་བཞིན་རྗེས་སུ་འཛིན་པར་ཤོག་ཐུབ་པ་མཆོག་གི་སྤྱོད་ཚུལ་ཉི་མའི་ཟེར།།
ལུས་ཅན་ཁམས་ཀྱི་མེ་ཤེལ་དང་འགྲོགས་པས། །ཡང་དག་ལམ་བཟང་རབ་འབར་བྱིན་ཟ་ཡིས། །སྲིད་པ་ཡ་ངའི་ཚང་ཚིང་གཞོམ་གྱུར་ཅིག་གླིང་དང་གླིང་ཕྲན་བཅུ་གཉིས་འདབ་མའི་དབུས། །རིན་ཆན་རང་བཞིན་ལྷུན་
པོའི་ཟེའུ་འབྲུ་ལ། །ཟླ་ཉི་བུང་བས་འཕུར་ལྡིང་རོལ་གྱི་བར། །ལེགས་བཤད་ཟབ་མོའི་དྲི་བསུང་འཐུལ་བར་ཤོག་གཏམ་འདི་སྲིད་པའི་ཚ་ག་དུང་སེལ་བའི་གདུགས། །སྨྲ་མཁས་ཡོངས་ཀྱི་མགྲིན་པར་ཆོས་ཀྱི་དུང། །སྐལ་

[277B] །བཀྲ་ཤིས་རི་མོའི་རྣམ་པར་གནས་གྱུར་ཅིག་མཛད་པའི་ཆུ་མཚོ་མཛེས་བྱེད་པད་མ་དཀར། །གསང་གསུམ་གཏིང་མཐར་རོལ་པའི་གསེར་གྱི་ཉ། །དགེ་ལེགས་བདུད་རྩིའི་བགོ་སྐལ་ནོད་པ་ཡི། །
རིན་ཆེན་བུམ་བཟང་དུ་ཡང་འགྱུར་བར་སྨོན། །དད་བརྩོན་བློ་གྲོས་ལྟེ་བ་ལས་ཐོན་པའི། །ལེགས་བཤད་རྩིབས་སྟོང་རྫོགས་པའི་འཁོར་ལོ་འདིས། །ལུང་རྟོགས་ཡོན་ཏན་ཡངས་པའི་ས་ཆེན་ལ། །དབང་བསྒྱུར་ཆོས་ཀྱི་རྒྱལ་སྲིད་ཐོབ་
པར་ཤོག་མདོ་སྔགས་ཆོས་ཚུལ་ཁ་པད་མངོན་མཐོ་དགེ་ལྡན་རིང་ལུགས་རྣམ་པར་རྒྱལ་བའི་ཁང་བཟང་རྩེར། །རྣམ་དག་དད་པའི་ཡུ་བ་རབ་བརྟན་དགེ་ཚོགས་བྱེ་བའི་དར་གྱི་ཤམ་པུ་རིམ་པར་བཀྲ། །དེས་ལེགས་ནོར་བུའི་ཏོག་
མཛེས་གྲགས་སྙན་དགེ་བའི་འབྲུ་ལྡན་གཡེར་ཁའི་ཕྲེང་བ་རྒོད་པ་ཡི། །ནམ་མཁའི་མཐས་གཏུགས་འགྲོ་ལ་གཏན་དུ་དགེ་བ་མི་ནུབ་པ་བསྟན་པའི་རྒྱལ་མཚན་ཚུགས་གྱུར་ཅིག་ཅེས་དུས་གསུམ་རྒྱལ་བའི་སྤྱི་གཟུགས་རྗེ་བཙུན་
དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་རྣམ་པར་ཐར་པ་རྒྱལ་སྲས་རྒྱ་མཚོའི་འཇུག་ངོགས་ཞེས་བྱ་བ་འདི་ནི་ཧར་ཆེན་ཐུ་མེད་ཤོག་ནས་མདོ་སྔགས་གཞུང་ལུགས་རྒྱ་མཚོར་རྣམ་དཔྱོད་ཀྱི་འཇུག་པ་མཆོག་ཏུ་
ཡངས་པ་ཀྱ་ཧུ་བླ་མ་རྡོ་རམ་པ་ངག་དབང་ཤེས་རབ་ཀྱིས་ནན་ཏན་དུ་བསྐུལ་ཏེ་མགོ་བརྩམས་པའི་ཐོག་གདན་ས་ཆེན་པོ་ནས་བླ་མ་གདན་ཟུར་དགེ་འདུན་མང་བཅས་དང། བླ་བྲང་ཞབས་སྡོད་ཐུན་མོང་ནས་བསྐུལ་མ་

[278A][DD1]བར་ཆད་ཀུན་སེལ་མྱུར་མཛད་མགོན།།
༄༅། །སྔ་ཕྱིར་བྱུང་ཞིང། ཉེ་ཆར་རིགས་དང་དཀྱིལ་འཁོར་རྒྱ་མཚོའི་མངའ་བདག་ཐུའུ་བཀྭན་རིན་པོ་ཆེ་བློ་བཟང་ཆོས་ཀྱི་ཉི་མའི་ཞལ་སྔ་ནས་ཀྱིས་
བཀའི་མེ་ཏོག་སྤྱི་བོར་ལྷུང་བ་དང། རང་ཉིད་ཀྱང་ཚེ་རབས་ཀུན་ཏུ་རྗེ་བཙུན་བླ་མ་ཐུགས་རྗེའི་བདག་ཉིད་ཅན་གྱི་ཞབས་རྡུལ་རྙོགས་པ་མེད་པ་འབྲལ་མེད་གཙུག་གིས་བསྟེན་པའི་
སྐལ་བ་བཟང་པོར་ལོངས་སྤྱོད་པའི་ཕྱིར་དུ་དམིགས་ཏེ། འདྲེན་པ་མཆོག་གི་བཀའ་འབངས་ཀྱི་ཐ་ཤལ་་བཙུན་པ་དཀོན་མཆོག་བསྟན་པའི་སྒྲོན་མེས་རང་ལོ་སོ་བརྒྱད་པ་ལ་
རྒྱལ་བའི་ལུང་གིས་ཟིན་པའི་ཆོས་གྲྭ་ཆེན་པོ་དཔལ་ལྡན་བཀྲ་ཤིས་འཁྱིལ་དུ་སྦྱར་བ་འདི་ཡང་བདག་སོགས་ལུས་ཅན་མཐའ་དག་ཚེ་རབས་ཀྱི་ཕྲེང་བར་མགོན་པོ་གང་གིས་
འབྲལ་བ་མེད་པར་རྗེས་སུ་བཟུང་སྟེ་ཟབ་པ་དང་རྒྱ་ཆེ་བའི་གསུང་གི་གསང་མཛོད་འཛིན་པའི་སྲས་ཀྱི་ཐུ་བོར་འགྱུར་བའི་རྒྱུར་གྱུར་ཅིག། །།ཨོཾ་སྭ་སྟི། ཐུབ་བསྟན་འཛིན་མར་
སྐལ་བཟང་ཞིང་བའི་ཚོགས་ཕན་བདེའི་ལོ་ཏོག་ལོངས་སུ་སྤྱོད་པའི་ཕྱིར། །བཀྲ་ཤིས་གཡས་སུ་འཁྱིལ་བའི་ཆོས་གྲྭ་ལས། །ཆོས་སྦྱིན་བདུད་རྩིའི་གྲྭ་ཆར་འདི་ཕབ་པོ།། །།
[DD2]འདོད་དམུའི་མཆོག་སྦྱིན་རྣམ་ཐོས་སྲང་

[278B][BLANK PAGE]



﻿༄༅། །རྗེ་བཙུན་དཀོན་མཆོག་འཇིགས་མེད་དབང་པོའི་གསང་བའི་རྣམ་ཐར་བཞུགས་སོ། །

[001] །དཔལ་ལྡན་ཚོགས་གཉིས་ཆུ་གཏེར་ལས་འཁྲུངས་ཤིང། །སྤངས་རྟོགས་ཡོན་ཏན་དཀྱིལ་འཁོར་ཡོངས་སུ་རྫོགས། །གསང་གསུམ་སྒྱུ་འཕྲུལ་དྲ་བའི་འོད་དཀར་ཅན།།
སྨྲ་བའི་ཟླ་བ་ལུས་ཅན་གཙུག་ན་རྒྱལ། །མི་མཉམ་ཐུགས་བསྐྱེད་དབྱར་གྱི་དཔལ་མོའི་བྱིན། །རྒྱལ་བསྟན་ནོར་འཛིན་ཁྱབ་པར་སྤྲོ་བ་ཡི། །སྤྲུལ་པའི་ཟློས་གར་པདྨ་དཀར་པོའི་ཕྲེང། །བཤད་
སྒྲུབ་སྦྲང་རྩིའི་དགའ་སྟོན་ཅི་ཡང་རྒྱས། །མཐའ་ཀླས་འགྲོ་བའི་ཁམས་ཀྱི་རྫིང་བུ་རུ། །བརྟན་གཡོ་རབ་འབྱམས་བཀོད་པའི་ཟླ་སྣང་འབུམ། །ཅིག་ཆར་སྤྲོ་ཡང་ཉེར་ཞིའི་མཁའ་དབྱིངས་ལས། །
མི་གཡོ་སྐུ་བཞིའི་རྒྱལ་ཐབས་བླ་ན་མེད། །སྟོབས་བཅུའི་འཇུག་པ་སྲིད་ཞིའི་དངོས་ཀུན་གྱི། །རྗེས་འགྲོ་རབ་འབྱམས་རྒྱལ་གསུང་གསང་བའི་མཛོད། །གྲགས་པ་གཏིང་ཡངས་རོལ་མཚོའི་ཕྱོགས་ཆ་

[002A] །ཡང༑ ༑དབྱངས་ཅན་དང་མོ་འབུམ་གྱི་རྩེ་དགའི་གནས། །འོན་ཀྱང་ཐུགས་རྗེ་ཧ་རི་ཙནྡན་གྱི། །གྲིབ་བསིལ་དགེ་བའི་ལམ་དུ་ངལ་བསོ་བ། །གང་ཞིག་དེ་ཡི་ངོ་མཚར་
བསྔགས་པ་ཡི། །གཏམ་གྱི་གླིང་བུ་བསྒྱུར་ལ་སྤྲོ་བ་འཛིན། །འཛམ་གླིང་མཁས་དང་གྲུབ་པ་མ་ལུས་པའི། །རལ་པའི་ཅོད་པན་ནོར་བུའི་རྐང་སྟེགས་ཅན། །ཆོས་ཀྱི་རྒྱལ་པོ་འཇམ་དབྱངས་
བཞད་པ་ཞེས། །སྙན་པའི་བ་དན་སྲིད་པ་གསུམ་ན་གཡོ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཚན་འཛིན་འཕོ་འཇིག་གཡུལ་ངོ་ལས་རྒྱལ་ཡང། །འགྲོ་བའི་དོན་སླད་སྤྲུལ་
བའི་ཟློས་གར་ནི། །རྒྱ་བོད་མཚམས་ཀྱི་ལྗོངས་འདིར་བསྒྱུར་རོ་ཞེས། །བཀའ་ལུང་འགྱུར་བ་མེད་པའི་ཞལ་བཞེས་མཛད། །དཔལ་ལྡན་  ྾ ། །དེ་ནས་གཟིགས་པ་ལྔ་ཡིས་མཁྱེན་བཞིན་དུ། །

[002B] །ཆོས་ཀྱི་རྒྱལ་པོ་རྒྱལ་ཆེན་རྣམ་སྲས་སོགས། །ཆོས་བསྲུང་རྒྱ་མཚོས་གཡེལ་མེད་བྱ་ར་མཛད། །དཔལ་ལྡན་  ྾ ། །དགེ་མཚན་ལྟས་དང་བཅས་ཏེ་བལྟམས་པ་ན། །འཇིག་རྟེན་སྐྱོང་རྣམས་ལྷ་
ཡི་གོས་བཟང་ཕུལ། །ཚུལ་ཁྲིམས་ཕུང་པོ་ཡོངས་སུ་རྫོགས་པ་ཡི། །གོས་བཟང་དྲན་ཤེས་ནོར་བུའི་སྐ་རགས་འཆང། །དཔལ་ལྡན་  ྾ ། །ལྔ་བརྒྱའི་གཙུག་རྒྱན་ཇོ་བོ་ཨ་ཏི་ཤ། །མངོན་སུམ་གཟིགས་པས་དགའ་བ་དཔག་མེད་འཁྲུངས། །པཎ་
ཆེན་དུ་མར་འཁྲུངས་པའི་ངང་ཚུལ་ཀྱང། །རྗེས་དྲན་རྣམ་འགྱུར་རིགས་པའི་གད་རྒྱངས་བསྒྲགས། །དཔལ་ལྡན་  ྾ ། །དགེ་ལྡན་བསྟན་ལ་དབང་བསྒྱུར་རྟེན་འབྲེལ་གྱིས། །འཇམ་དཔལ་སྙིང་པོའི་སྣང་བརྙན་རྙེད་པ་ན། །ཉིན་མཚན་ཀུན་ཏུ་ཕྱག་
མཆོད་ལྷུར་མཛད་པས། །འཇམ་དབྱངས་བླ་མས་མངོན་སུམ་རྗེས་སུ་བཟུང། །དཔལ་ལྡན་  ྾ ། །བག་མེད་བྱིས་པའི་སྤྱོད་པ་ཀུན་སྤངས་ཤིང། །གཙུག་ལག་རབ་འབྱམས་འབད་མེད་ཐུགས་སུ་ཆུད། །དོན་ཟབ་སྙན་ཚིག་སྤེལ་ལ་ཐོགས་མེད་པས་
བློ་ཆེན་རྒན་པོ་རྣམས་ཀྱི་སྙེམས་པ་ཕྲོགས། །དཔལ་ལྡན་  ྾ ། །ཅུང་ཟད་སྙུན་གྱིས་ཟིན་ཚེ་ཕ་དམ་པ། །མངོན་སུམ་བྱོན་ནས་གེགས་སེལ་བསྲུང་བ་མཛད། །ཡུམ་ཆེན་ལབ་སྒྲོན་དུས་ནས་ལྷན་ཅིག་ཏུ། །ཐུགས་བསྐྱེད་སྨོན་ལམ་ཟབ་མོས་འབྲེལ་བར་
ངེས༑ ༑དཔལ་ལྡན་  ྾ ། །ཡི་དམ་ཆོས་བསྲུང་དུ་མའི་ཞལ་གཟིགས་ཤིང། །ཕྱི་ནང་རྟེན་འབྲེལ་ཀུན་ལ་དབང་བསྒྱུར་བས། །རི་མོའི་འཕྲུལ་གྱིས་གདོན་བགེགས་དཔུང་བཅོམ་སྟེ། །ཟླ་གྲགས་སྒྱུ་མའི་རོལ་རྩེད་སླར་ཡང་བསྟན། །དཔལ་ལྡན་  ྾ །།

[003A]༄༅། །འཁྲུལ་བྲལ་དམ་པའི་ལུང་གིས་ངེས་རྙེད་ཅིང། །སྔོན་གནས་རྗེས་དྲན་ངོ་མཚར་མཛད་བཟང་གིས། །གཟུར་གནས་མཁས་པ་ཀུན་གྱི་ཡིད་འཕྲོག་སྟེ། །ཆོས་ཀྱི་ཁྲི་ལ་ཞབས་སེན་ཉེ་བར་བཀོད། །དཔལ་ལྡན་  ྾ །།
ཡབ་གཅིག་བློ་བཟང་རྒྱལ་བའི་དབང་པོ་ཡིས། །གནས་གསུམ་བྱིན་རླབས་ཟབ་མོའི་བརྡ་ཐབས་ཀྱིས། །མདོ་སྔགས་ཟབ་རྒྱས་ཆོས་ཚུལ་མ་ལུས་པ། །ཇི་བཞིན་ཉམས་སུ་ལེན་པའི་གདམས་པར་ཤར། །དཔལ་ལྡན་  ྾ ། །འཇམ་
དབྱངས་གཞོན་ནུས་མངོན་སུམ་བྱིན་བརླབས་ཤིག། །སྐྱེས་ཐོབ་བློ་གྲོས་ལུས་རྩལ་རབ་རྫོགས་པས། །རྒྱལ་སྲས་སྤྱོད་པ་རྒྱ་མཚོའི་སྒྲ་དབྱངས་ཀྱིས། །སྨྲ་ངན་དཔུང་བཅོམ་བློ་གསལ་དགའ་བ་བསྐྱེད། །དཔལ་ལྡན་  ྾ ། །སྤྱན་རས་
གཟིགས་དབང་སྣང་སྟོང་སྲིན་པོའི་སྐུར། །བཞེངས་པ་མྱུར་མཛད་ཡེ་ཤེས་མགོན་པོ་ཡིས། །འདུ་འབྲལ་མེད་པར་རྟག་ཏུ་རྗེས་འབྲངས་ནས། །འཕྲིན་ལས་གཡེལ་མེད་སྒྲུབ་པར་ཞལ་གྱིས་བཞེས། །དཔལ་ལྡན་  ྾ ། །གནམ་སའི་
ཁྱོན་ཀུན་འགེངས་པ་འཇིགས་པའི་གཟུགས། །འཇམ་དཔལ་བཀའ་སྡོད་ལས་ཀྱི་གཤིན་རྗེ་ཡིས། །དགེ་ལྡན་ཆོས་ཀྱི་གསང་མཛོད་ཡོངས་གཏད་ནས། །བགེགས་ཚོགས་ཀུན་འཇོམས་རྡོ་རྗེའི་གཡར་དམ་བཅས། །དཔལ་ལྡན་  ྾ ། །
རྒྱལ་དབང་མཆོག་དང་པཎ་ཆེན་ཐམས་ཅད་མཁྱེན། །རོལ་པའི་རྡོ་རྗེ་དགེ་འདུན་རྒྱ་མཚོའི་སྡེ། །མཻ་ཏྲིའི་ཞབས་སོགས་ཡོངས་འཛིན་མང་བསྟེན་ནས། །ས་སྟེང་གདམས་པ་ཀུན་གྱི་བདག་པོར་གྱུར། །དཔལ་ལྡན་  ྾ ། །ཁེངས་དང་དྲེགས་

[003B] །སངས་རྒྱས་དངོས་སུ་གཟིགས་པའི་མོས་གུས་ཀྱིས། །ལེགས་ཚོགས་རྩ་བ་བཤེས་གཉེན་བསྟེན་ཚུལ་ལ། །གངས་ལྗོངས་འདི་ན་འགྲན་པའི་ཟླ་དང་བྲལ། །དཔལ་ལྡན་  ྾ ། །ངག་གི་དཔལ་སྟེར་འཇམ་
དབྱངས་དཀར་པོ་ཡིས། །མངོན་སུམ་རྗེས་བཟུང་མཁྱེན་པའི་ཀློང་རྡོལ་ཞིང། །ཚིག་དོན་མཐའ་དག་མི་བརྗེད་གཟུངས་ཐོབ་པས། །མདོ་རྒྱུད་མན་ངག་ཀུན་གྱི་གཏེར་དུ་གྱུར། །དཔལ་ལྡན་  ྾ ། །བསྟོད་ཚིག་དོན་ཡོད་ཞགས་པའི་འཁྲུལ་
འཁོར་གྱིས། །མངོན་སུམ་མགྲོན་དུ་བཀུག་པའི་དབྱངས་ལྡན་མ། །མགྲིན་པར་འཁྱུད་པས་སྔོན་མེད་ལེགས་བཤད་ཀྱི། །དགའ་སྟོན་སྤེལ་བའི་སྤོབས་པ་བླ་ན་མེད། །དཔལ་ལྡན་  ྾ ། །སྤལ་ཏི་འདུལ་བ་འཛིན་པའི་གདན་ས་རུ། །
ཀུན་མཁྱེན་གོང་མའི་དུས་བཞིན་ཨ་ཙརྱས། །སྐུ་ཚེའི་ཚད་དང་མཛད་པ་འཕྲིན་ལས་སོགས། །འབྱུང་འགྱུར་མཐའ་དག་མ་ནོར་ལུང་བསྟན་མཛད། །དཔལ་ལྡན་  ྾ ། །དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་ནས། །འཇིགས་མཛད་
རྡོ་རྗེའི་དབང་བསྐུར་མཛད་པའི་ཚེ། །ཡི་དམ་ལྷ་ཚོགས་རྟེན་དང་བརྟེན་པ་རྣམས། །མངོན་སུམ་གཟིགས་ཤིང་བྱིན་རླབས་དགའ་སྟོན་མྱོང། །དཔལ་ལྡན་  ྾ ། །རྟག་ཏུ་སྤས་པའི་བརྟུལ་ཞུགས་ལྷུར་མཛད་ཀྱང། །ཐོལ་བྱུང་ཚུལ་གྱིས་
འབྱུང་འགྱུར་བསླབ་བྱ་སོགས། །གང་སྩལ་རྒྱ་མཚོའི་རླབས་བཞིན་ཅུང་ཟད་ཀྱང། །དུས་ལས་མི་ཡོལ་སྒྲིབ་མེད་མཁྱེན་པའི་གཏེར། །དཔལ་ལྡན་  ྾ ། །ཕ་རོལ་སེམས་ཀྱི་འགྱུར་བ་སྣ་ཚོགས་དང། །སོམ་ཉིའི་དྲ་བར་ཆུད་རྣམས་

[004A]༄༅། །མ་ཞུས་ཀྱང། །གདུལ་བྱའི་མོས་པ་ཇི་བཞིན་གཟིགས་པ་ཡིས། །གསལ་བར་འདོམས་མཛད་ཐར་པའི་ས་མཁན་མཆོག་དཔལ་ལྡན་  ྾ ། །པཎ་ཆེན་མཆོག་དང་ཐུགས་ཡིད་གཅིག་འདྲེས་ཏེ། །དགོས་
དབང་ཁྱད་འཕགས་གཟིགས་པས་ཡབ་སྲས་གཉིས། །བཀའ་གདམས་བསྟན་པའི་འབྱུང་གནས་ར་སྒྲེང་དུ། །ཞལ་འཛོམ་དག་པའི་སྣང་བ་འབྱམས་སུ་ཀླས། །དཔལ་ལྡན་  ྾ ། །མདོ་སྨད་ཡུལ་གྱི་གདན་ས་ཆེན་པོ་ཀུན། །འཁོར་
ལོ་གསུམ་གྱིས་སྐྱོང་བར་མཛད་པའི་ཚེ། །སྤྱན་རས་གཟིགས་ཀྱིས་ལུང་བསྟན་བསྐུལ་མ་མཛད། །གཞན་ཕན་སྙིང་རྗེའི་རོལ་པ་ཁོ་ནར་ངེས། །དཔལ་ལྡན་  ྾ ། །གྲུབ་པའི་ཞིང་མཆོག་དབེན་གནས་ཐར་པ་རྩེར། །ཟབ་གསང་
རྡོ་རྗེའི་རྣལ་འབྱོར་ལ་གནས་ཚེ། །ཧེ་རུ་ཀ་དཔལ་རྟེན་དང་བརྟེན་པ་ཡི། །དཀྱིལ་འཁོར་འཁོར་ལོའི་སྣང་བ་མངོན་སུམ་གཟིགས། །དཔལ་ལྡན་  ྾ ། །འཛམ་གླིང་ཆེད་གུའི་སྙིང་སྟོབས་ལས་འདས་པ། །བགྲང་ཡས་འཁོར་
ཚོགས་རིམས་ནད་དུཿ་ཁ་ལས། །སྒྲོལ་ལ་འཇིགས་བྲལ་གྲུབ་པའི་རྣམ་དཔྱོད་ཀྱིས། །པཎ་ཆེན་སྣང་མཐའི་འཕྲིན་ལས་རུ་མཚོན་བསྒྲེང། །དཔལ་ལྡན་  ྾ ། །ཆུ་ཀླུང་འཁྲུགས་པས་འདབ་འབྲེལ་གྲོང་ཁྱེར་ཆེ། །བཅོམ་པའི་
ཁྲོད་ནས་ཉིད་ལ་སྐྱབས་ཚོལ་རྣམས། །ཉེར་འཚེ་ལས་གྲོལ་སྣོད་བཅུད་རྟེན་འབྲེལ་ལ། །མངའ་བསྒྱུར་ནམ་ཡང་བསླུ་མེད་སྐྱབས་ཀྱི་མཆོག་དཔལ་ལྡན་  ྾ ། །གཞན་གྱི་རྦད་འདྲེ་གདོན་བགེགས་ནད་རིམས་དང། །སད་སེར་ཐན་

[004B] །སྤྱན་དམིགས་ཙམ་དང་བདེན་ཚིག་རེ་རེས་ཀྱང། །ལྷག་མེད་ཞི་མཛད་རྣལ་འབྱོར་དབང་ཕྱུག་ཆེ། །དཔལ་ལྡན་  ྾ ། །བོ་དོང་དགོན་པར་འདོད་ཁམས་དབང་ཕྱུག་མ། །འོལ་ཁར་ལྷ་ཆེན་འོ་དེ་གུང་རྒྱལ་དང།།
རྒྱུན་གྱི་འབྱོན་བཞུད་ལ་ཡང་རྨ་རྒྱལ་སོགས། །དཀར་ཕྱོགས་སྐྱོང་བ་ཀུན་གྱིས་བསུ་སྐྱེལ་མཛད། །དཔལ་ལྡན་  ྾ ། །ཆོས་འཁོར་ལྷ་སར་རྗེ་བཙུན་འཇམ་དབྱངས་དང། །གདན་ས་ཆེན་པོར་ཡབ་རྗེའི་སྣང་བརྙན་གྱིས། །སྙན་ཤལ་
བཞེས་ཤིད་དགྱེས་པའི་འཛུམ་དཀར་གྱིས། །དགེ་ལྡན་བསྟན་པའི་བདག་པོར་མངའ་གསོལ་བ། །དཔལ་ལྡན་  ྾ ། །དབུས་གཙང་གཉིས་དང་མདོ་སྨད་ལྗོངས་ཀུན་ཏུ། །དབང་ཁྲིད་མན་ངག་གདམས་པ་མ་ལུས་པ། །མཁས་གྲུབ་ཀུན་
ལ་ལན་བརྒྱར་སྤེལ་བ་ཡིས། །གསང་ཆེན་བསྟན་པའི་མེ་རོ་རྨད་ནས་གསོས། །དཔལ་ལྡན་  ྾ ། །འཁོར་ལོ་གསུམ་གྱི་མཛད་འཕྲིན་མཐའ་ཀླས་པས། །ས་སྟེང་ཀུན་ཏུ་ཁྱབ་ཀྱང་རང་དོན་ལ། །སྲེད་པའི་འདུན་པ་ཆ་ཙམ་མ་འདྲེས་
པར༑ ༑བདེན་པའི་ཚིག་གིས་ཞལ་བཞེས་ཐུབ་པ་མཆོག་དཔལ་ལྡན་  ྾ ། །འཆད་རྩོད་རྩོམ་པས་མཁས་ཀུན་གཙུག་གི་རྒྱན། །མཐུ་སྟོབས་ནུས་པས་གྲུབ་རིགས་ཚོགས་ཀྱི་རྗེ། །འཕྲིན་ལས་བཟང་པོས་འཇིག་རྟེན་ཀུན་གྱི་མགོན། །
ཐུབ་བསྟན་ཡོངས་ཀྱི་མངའ་བདག་དྲིན་ཅན་རྗེ། །དཔལ་ལྡན་  ྾ ། །མཐའ་བྲལ་དེ་ཉིད་མངོན་སུམ་གཟིགས་པ་ཡིས། །དངོས་འཛིན་འཆིང་བའི་དྲ་བ་ཀུན་བཅད་ཅིང། །ཟབ་ལམ་རིམ་གཉིས་རྣལ་འབྱོར་མཐར་ཕྱིན་པས། །ཐ་མལ་སྣང་

[005A]༄༅། །ཞེན་དྲི་མ་མ་ལུས་སྦྱངས། །དཔལ་ལྡན་  ྾ ། །འགྲོ་ཀུན་མི་ཕམ་མགོན་གྱིས་རྗེས་འཛིན་ཅིང། །ཉིད་ཀྱི་ཞལ་སྐྱིན་ལ་དགོངས་བྱམས་མགོན་གྱི། །སྣང་བརྙན་གསར་བསྐྲུན་རབ་གནས་མཛད་པའི་ཚེ། །ཡེ་ཤེས་མངོན་
སུམ་ཞུགས་པའི་གཟི་བྱིན་འབར། །དཔལ་ལྡན་  ྾ ། །འབྲོམ་རྗེས་སྟོང་ཆེན་ཐིག་ལེའི་སྤྲོ་བསྡུ་བཞིན། །གཟུགས་སྐུའི་བཀོད་པ་དབྱིངས་སུ་སྡུད་བའི་བརྡར། །གྲེ་ཕུགས་ཨ་ཡིག་འོད་ཀྱི་རང་བཞིན་ཅན། །སྐལ་ལྡན་དུ་མའི་མིག་ལ་
མངོན་སུམ་བསྟན། །དཔལ་ལྡན་  ྾ ། །རབ་འབྱམས་རྒྱལ་བའི་འཁོར་ལོ་མ་ལུས་པའི། །གསང་གསུམ་ཡོན་ཏན་མེ་ཏོག་སིལ་མའི་ཕྲེང། །ཚོམ་བུར་བསྡུས་པ་དཀོན་མཆོག་གསུམ་གྱི་དངོས། །འཇིགས་མེད་དབང་པོ་སྲིད་ཞིའི་གཙུག་གི་རྒྱན་
དཔལ་ལྡན་བླ་མའི་ཞབས་ལ་གསོལ་བ་འདེབས། །དེ་ལྟར་དད་པའི་ཡིད་ཀྱི་རྔ་ཡབ་རྩེས། །ཟབ་གསང་ཡོན་ཏན་ཆུ་ཡི་ཕུང་པོ་ལས། །ཆ་ཙམ་སྤེལ་བའི་བདུད་རྩིའི་ཟེགས་མ་ནི། །བདག་གཞན་བསོད་ནམས་མྱུ་གུའི་གསོས་སུ་འགྲེམ། །དེ་ཡི་དགེ་
བས་དལ་འབྱོར་རྟེན་གྱི་གཟིངས། །ཐོས་བསམ་བསྒོམ་པའི་བདན་གྱིས་མཛེས་པས། །ཕྲ་རགས་འཁོར་བའི་རྒྱ་མཚོ་བསྒྲལ་གྱི་བར། །དེད་དཔོན་མཆོག་གིས་རྟག་ཏུ་སྐྱོང་གྱུར་ཅིག་སྲིད་ལ་རྒྱབ་ཀྱིས་ཕྱོགས་པའི་ངེས་འབྱུང་དང། །གཞན་ཕན་ཁུར་དུ་
འཁྱེར་བའི་བྱང་ཆུབ་སེམས། །རྒྱལ་བ་དགྱེས་བྱེད་ཡང་དག་ལྟ་བ་རྣམས། །ཟུང་དུ་འབྲེལ་བའི་ལམ་བཟང་མངོན་གྱུར་ཤོག་དེ་ནས་གསང་བ་སྔགས་ཀྱི་ལམ་ཞུགས་ཏེ། །དངོས་གྲུབ་རིན་ཆེན་གཏེར་གྱི་སྒོ་གཅིག་པུ། །རྣམ་དག་དམ་ཚིག་སྒོམ་པ་

[005B] །མི་ཉམས་སྲོག་དང་བསྡོས་ཏེ་བསྲུང་བར་ཤོག་དག་པའི་འཁོར་ལོ་འདབ་བརྒྱར་གྲོལ་བ་ལས། །ལྷན་སྐྱེས་བདེ་ཆེན་སྦྲང་རྩིས་མྱོས་པ་ཡིས། །ཟུང་འཇུག་འདབ་ཡངས་གཡོ་བའི་རྐང་དྲུག་གིས། །ཆོས་ཀྱི་སྒྲ་དབྱངས་རྟག་ཏུ་
སྒྲོགས་གྱུར་ཅིག། །། ཅེས་དུས་གསུམ་རྒྱལ་བ་ཀུན་གྱི་ཞལ་སྐྱིན། རིགས་དང་དཀྱིལ་འཁོར་རྒྱ་མཚོའི་མངའ་བདག། བཀའ་དྲིན་མཚུངས་ཟླ་མེད་པ་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱི་གསང་བའི་རྣམ་པར་ཐར་པ་མདོར་བསྡུས་པ་འདི་ནི། མདོ་
དང་སྔགས་ཀྱི་གཞུང་ལུགས་རྒྱ་མཚོའི་གནད་ལ་གཞན་དྲིར་མི་འཇོག་པའི་མཁྱེན་རབ་ཀྱི་དབང་ཕྱུག་དམ་པ་རྒྱུད་པ་དཔོན་སློབ་དཀོན་མཆོག་རྒྱལ་མཚན། རྡོ་རམ་པ་སྐལ་བཟང་དཔལ་འབྱོར། རབ་འབྱམས་པ་ངག་དབང་མཆོག་ལྡན། རབ་འབྱམས་པ་མཐའ་ཡས་རྒྱ་མཚོ། དཀའ་
བཅུ་འཇམ་དབྱངས་ནོར་བུ། དཀོན་མཆོག་དཔལ་ལྡན། སྦྱིན་པ་རྣམ་རྒྱལ། འཇམ་དབྱངས་ཆོས་གྲགས་སོགས་དོན་གཉེར་ཅན་དུ་མས་སྔ་ཕྱིར་བསྐུལ་ཞིང། གཙོ་ཆེར་རང་ཉིད་ཚེ་རབས་ཀུན་ཏུ་རྗེ་བཙུན་བླ་མ་མཆོག་གིས་འབྲལ་མེད་རྗེས་སུ་འཛིན་པའི་ཕྱིར་དུ་དམིགས་ཏེ་
་བཙུན་པ་དཀོན་མཆོག་བསྟན་པའི་སྒྲོན་མེས་ཆོ་འཕྲུལ་ཟླ་བའི་ཡར་ཚེས་དགེ་བར། དཔལ་ལྡན་བཀྲ་ཤིས་འཁྱིལ་གྱི་འདུ་ཁང་ཆེན་མོའི་ཡང་རྩེར་བྲིས་པ་དགེ་ལེགས་འཕེལ།། །།



