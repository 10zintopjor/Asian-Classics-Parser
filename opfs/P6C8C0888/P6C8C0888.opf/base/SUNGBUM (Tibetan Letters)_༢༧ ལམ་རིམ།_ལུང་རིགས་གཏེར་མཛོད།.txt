༄༅། །ཀུན་མཁྱེན་འཇམ་དབྱངས་བཞད་པའི་རྡོ་རྗེའི་གསུངས་འབུམ་ལས་བྱང་ཆུབ་ལམ་རིམ་གྱི་རྣམ་བཤད་ལུང་རིགས་གཏེར་མཛོད་ཅེས་བྱ་བ་བཞུགས་སུ།།

[001A]༄༅། །ན་མོ་གུ་རུ་མཉྫཱ་གོཧཥ་ཡ། །བསླབ་གསུམ་རིན་ཆེན་ཚོགས་ཀྱིས་རྒྱུད་གཏམས་ཤིང། །མང་དུ་ཐོས་པའི་གཏིང་མཐའ་མི་མངོན་པ། །འཆད་རྩོད་རྩོམ་པའི་རྦ་རླབས་ཆལ་ཆིལ་གཡོ། །ལུང་
རྟོགས་ཆུ་གཉེར་རྩ་བའི་བཤེས་ལ་འདུད། །སློབ་པའི་དུས་ནས་སྙིགས་མའི་འགྲོ་དྲེན་སྙིང་སྟོབས་ཕྲེད་ན་རབ་བརྟེན་པའི། །རྒྱལ་དང་རྒྱལ་སྲས་ཀུན་ཀྱི་པདྨ་དཀར་བོ་ལྟར་བསྔགས་མེ་ཏོག་གིས། །མཁས་ཁྱབ་འོག་
མིན་རྩེར་སོང་གྲགས་དཀར་བ་དན་མཐོན་པོ་ལྷང་དེ་བ། །མཉམ་མེད་འགྲོ་བའི་བླ་མ་ཟས་གཙང་སྲས་དེའི་ཞབས་ལ་ད་གཙུག་ན་མཛེས། །མགོན་དེའི་ཟབ་རྒྱས་ཆོས་ཀྱི་ཆུ་བོ་ཀུན། །ས་གསུམ་སྐལ་ལྡན་གླིང་དུ་
སྤེལ་མཛད་གར། །སྣ་ཚོགས་སྟོན་མཛད་མི་ཕ་མ་བླ་མ་དང། །རྒྱལ་བའི་ཡབ་གཅིག་འཇམ་པའི་དབྱངས་ལ་འདུང། །ཚག་རེ་དོན་བརྒྱ་བཤད་ཀྱང་མི་རྫོགས་རྒྱལ་བའི་མུས། །ལུང་བཞིན་རིགས་པས་

[002A]༄༅། །དགོངས་དོན་གསལ་མཛད་པའི། །ཤིང་རྟ་ཆེན་པོ་ཀླུ་སྒྲུབ་ཐོགས་མེད་གཉིས། །ཐུབ་བསྟན་བཅུ་གཉིས་རྒྱན་གྱུར་ཉི་ཟླ་བ་ཞིན། །ཤིང་རྟ་ཆེན་པོ་གཉིས་ཀྱིས་ལེགས་བཀྲལ་བའི། །ཟབ་མོའི་
ལྟ་བ་རྒྱ་ཆེན་སྦྱོད་པའི་ལམ། །མནོར་ཡོངས་རྫོགས་གནང་བསྡུས་གདམས་པའི་གཏེར། །ཇོ་བོ་ཡབ་སྲས་བརྒྱུད་བཅས་ཕྱག་གི་ཡུལ། །ཐུབ་པའི་དབང་པོས་གནས་གཙང་གཞལ་ཡས་ཁང་བར་སངས་རྒྱས་
བྱང་སེམས་ཚོགས། །ལྷ་ཀླུ་མ་གཤིན་གཟའ་སྐར་སྲིན་པོ་ཁྱིམ་གྱི་ལྷ་སོགས་འཁོར་ཚོགས་དབུས། །འཛུམ་མཛད་མ་དཔོས་ལུང་བསྟན་མ་འོངས་ཁ་བ་ཅན་ནང་དགོན་ཆེན་དང། །སངས་རྒྱས་མཛད་པ་བྱེད་པར་ལུང་
བསྟན་རྒྱལ་བ་གཉེས་པར་གུས་ཕྱག་འཚལ། །ཕྱོགས་རེ་ཙམ་མིན་མདོ་སྔགས་མ་ལུས་པའི། །ཚིག་དོན་མགོན་དེའི་བཞེད་པ་དབྱིས་ཕྱིན་མའི། །འཆད་མཁས་སྲས་མཆོག་ཤིང་རྟ་ཆེ་ལྟ་བུ། །མཁས་ཤིང་གྲུབ་

[002B] །མདོ་རྒྱུད་ཀུན་དོན་སྐྱེས་བུ་གསུལ་ལམ་དུ། །ཉམས་ལེན་གནང་གསལ་ཤིང་རྟེ་ཆེ་གཞུང་བཞིན། །རྣམ་འགྲེལ་ཙམ་ཞིག་རང་བློ་སྦྱངས་ཕྱིར་དང། །ཆེན་པོའི་བཀས་བསྐུལ་བཞེད་པ་སྒྲུབ་ཕྱིར་བགྱིད། །དེ་ལ་འདིར་རྣམ་འདྲེན་ཟླ་
མེད་དམ་པ་ཐུབ་པའི་དབང་པོས་གདུལ་བྱའི་ཁམས་བཞིན་དུ་མདོ་ཕྱོགས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དང་སྔགས་ལ་དབྱངས་གསལ་གྱི་མཐའ་ཅན་གྱི་རྒྱུད་སྡེ་སྟོང་ཕྲག་སོ་གསུམ་བཤད་པ་མཐའ་དག་གི་དོན་པཎྜི་ཏ་རྣམས་ཀྱིས་བཤད། གྲུབ་ཐོབ་རྣམས་ཀྱིས་
མན་དག་གིས་རྣམ་པར་ཕྱེ་བ་མ་ལུས་པ་འདི་ནི་སངས་རྒྱས་སར་བགྲོད་པའི་སྐྱེས་བུ་གསུམ་གྱི་ལམ་གྱི་རིམ་པ་ཆེན་མོར་གྲགས་པ་རྒྱལ་བ་གཉིས་པའི་རིང་ལུགས་འདིའི་ཚིག་དོན་ཅི་རིགས་ཀྱི་ཆ་རྣམ་པར་འགྲེལ་བ་ལ་ཀླད་ཀྱི་དོན་དང། གཞུང་གི་དོན་དང། མཇུག་
གི་དོན་གསུམ། དང་པོ་ལ་མཆོད་བརྗོད་དང། རྩོམ་པར་དམ་བཅའ་བ་དང། སྐལ་ལྡན་མཁས་པ་རྣམས་ལ་ཉན་པར་བསྐུལ་བ་གསུམ། དང་པོ་ལ་བླ་མ་དང་ལྷག་པའི་ལྷ་ལ་ཕྱག་འཚལ་བ་དང། སྟོན་པ་ལ་བསྟོང་ཅིང་ཕྱག་འཚལ་བ་དང། བསྟན་པ་སྤེལ་པའི་ཆེང་དུ་སྲས་བརྒྱུད་
བླ་མ་དང་བཅས་པར་བསྟོང་པ་གསུམ། དང་པོ་ནི། ཐོག་མཐའ་བར་གསུམ་དུ་བཀྲ་ཤིས་པའི་ཆེད་དུ་དང། སྒྲིབ་གཉིས་དག་པ་སྡིག་པ་སེལ་བ་སོགས་ཀྱི་ཆེད་དུ་རྗེ་བཙུན་གྱི་མཚན་ཙམ་བརྗོད་ཀྱང་འགྲུབ་པ་ནི། མཚན་བརྗོད་ལས། ཐོག་མ་བར་དང་མཐར་དགེ་བ།།
མཚན་ནི་ཡང་དག་བརྗོད་པའི་མཆོག་ཅེས་དང། འགྲོ་ལ་ཕན་པའི་དོན་དུ་ཁྱོད། །ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པ་ནི་དོན་ཆེ་བ། །དག་པར་བྱེད་ཅིང་སྡིག་སེལ་བ། །ཞེས་པ་ལྟར་ཡིན་པས། དེས་ན་བླ་མ་ལྷག་པའི་ལྷ་ལ་ཕྱག་འཚལ་བ་ནི་
[003A]༄༅། །ན་མོ་གུ་རུ་མཉྫུ་གྷོཥཱ་ཡ་ཞེས་གསུངས་བ་བླ་མ་འཇམ་པའི་དབྱངས་ལ་ཕྱག་འཚལ་ལོ། །ཞེས་བ་ཡིན་ཏེ། ནམ་འམ་ན་མོ་ནི་ཕྱག་འཚལ་བའམ་འདུད་པ། གུ་རུ་ནི་བླ་མ་དང་ལྕི་བ་དང་བ་རླང་བ་གོང་མ་སོགས་ལས་འདིར་བླ་མ་དང་མཉྫུ་
འཇམ་པ་དང། གྷོ་ཥཱ་སྒྲ་འམ་སྒད་དམ་དབྱངས་ལ་འཇུག། མིང་མཐའི་རིང་ཆ་དང་ཡིན་དགོས་ཆེད་ཀྱི་ཚིག་གོ་དེ་ཡང་མདོ་སྡེ་རྒྱན་ལས། རིག་པའི་གནས་ལྔ་དག་ལ་མཁས་བར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འཐོབ་
སྟེ༑ ༑དེ་པས་གཞན་དག་ཚར་བཅད་རྗེས་སུ་བཟུང་ཕྱིར་དང། །རང་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། །ཅེས་བ་གནས་ལྔར་མ་སྦྱངས་ན་འཕགས་པ་དགྲ་བཅོམ་པས་ཀྱང་ཐམས་ཅད་མཁྱེན་པ་མི་འཐོབ་ཅིང། སོ་སོའི་དགོས་བ་སྒྲ་དང་ཚད་མས་
འཁྲུལ་པ་ཚར་གཅོད་ཅིང། བཟོ་དང་གསོ་བས་རྗེས་སུ་བཟུང་པ་དང། ནང་དོན་རིག་པས་ཀུན་ཤེས་བར་བཤད་པ་ལྟར་ཡིན་པས། འདིའི་ཚིག་གི་སྒྲོ་འདོགས་གཅོད་པའི་ཆེད་དུ་སྒྲ་སྒྲུབ་བསྡུས་ཙམ་བྱས་ན་རང་གཞན་ཁ་ཅིག་གི་འཁྲུལ་བརྟོགས་སླའོ།།
བྱིངས་མདོ་ལས། ། བྱིངས་ཀྱི་ཎན་རུ་བསྒྱུར། ནམ་བཞག། དེ་ལ་རྐྱེན་ཨ་སུན་བྱིན། ན་དང་ཨུ་རྗེས་འབྲེལ་ཡིན་བས་དབྱི། ཀ་ལཱ་པཱ་ལས་གསལ་བྱེད་དབྱངས་
མེད་བ་ཅེས་པས་མཚམས་སྦྱར་བས། ནམས་གྲུབ། དེ་ལ་སི་སྙེར། ཀ་ལཱ་པཱ་ལས་གསལ་བྱེད་ལས་ཞེས་པས་སི་དབྱི། ཀ་ལཱ་བཱ་ལས་རེ་པ་དང་ཞེས་བས། ནམས་ཀྱིས་རྣམ་བཅད་བྱས། ན་མགྲུབ་སྟེ་ཕྱག་འཚལ་ལམ་འདུད་རྩེས་སོ། །ཨུ་ཎ་ལས་

[003B] །ཞེས་བའི་ཀྲཱྀ་རྣམ་པར་གཡེང། ཀྲཱྀ་ངེས་བར་གནོན་བ་ལའོ། །ཞེས་བའི་ངེས་བར་གནོན་པའི་བྱིངས་ཀྲཱྀ་བཞག། ཨུ་ཎ་ལས་དའི་རྐྱེན་ན་ཀུ་བྱིན། ཨུ་བཞག། ཀུ་ཀ་ལ་ཡཎ་བཞིན་གྱི་དོན་ཡིན་པས་ཕྱིས། འདི་ཉིད་ལས་རཱྀཏ་ཀྱི་ཨུ་ར་ཡང་
རྡོ༑ ༑ཀྲཱྀའི་རཱི་ཨུར་བྱས། མཚམས་སྦྱར་པས། གུ་རུ། སི་བྱིན། ཨི་ཕྱིས། རེ་ཕ་དང་ས་དག་གི་རྣམ་བཅས་བྱས། གུ་རུ་ཉྶྟེ་བླ་མ་འམ་གོང་མའོ། །མཉྫུ་མདོའི་བྱིངས་མཉྫུ་བཞག། རྗེས་འབྲེལ་ཕྱིས། ཨུ་རྐྱེན་དྲུག་པའི་ད་སེ་བྱིན། དྲ་དང་ཨི་ཕྱིས། ས་བཞག་
ཀ་ལཱ་བཱ་ལས་ད་སིངས་དག་གི་ཨ་དབྱི། རྟགས་མཐའ་ཡོན་ཏན་མཉྫོ་གྲུབ་སྟེ། འཇམ་པའོ། །གུ་ཥཱེར་སྒྲོགས་བ། ཨ་ཙ་རྒྱན། ཨུ་བ་དྷ་ཡོན་ཏན་བྱས་བས། གྷོ་ཥ་གྲུབ་སྟེ་དབྱངས་སམ་སྐད་དོད། །ཀ་ལཱ་པཱ་ལས། དེར་གནས་རྣམ་དབྱེ་རྣམ་དབྱེ་འོས་རྣམ་དབྱེ་ཕྱིས། མཉྫུ་
གྷོ་ཥ་གྲུབ་སྟེ་འཇམ་པའི་དབྱངས། དེ་ལ་རྣམ་དབྱེ་བཞི་བའི་གཅིག་ཚིག་དེ་བྱིན། དྲ་ཕྱིས། ཙནྟ་བ་ལས། དེ་ད་སི་དག་གི་ཨ་ཨཏླ་དག་གོ་ཞེས་པས། དེ་ཡ་བྱས། ཀ་ལཱ་བཱ་ལས། དེ་ཡའོ། །ཞེས་དང། ཨ་ཡིག་སྒྲ་ལྡན་ལ་རིང་པོའོ། །ཞེས་པས་གྷོ་ཥའི་ཨཱ་
རིང་པོ་བྱས་པས། ན་མོ་གུ་རུ་མཉྫུ་གྷོ་ཥཱ་ཡ་གྲུབ་སྟེ། བཞི་བའི་གཅིག་ཚིག་མཛད་པས་བརྗོད་བདེ་ཁྱང་མ་གཏོགས་བླ་མ་དང་འཇམ་དབྱངས་ཞེས་སོ་སོར་བྱེད་རྒྱུ་མིན་པས་དབྱོད་ལྡན་རྣམས་ཀྱིས་ཡིད་ལ་ཟུངས། མཚན་བསྒྱུར་བའི་དོན་ཅུང་ཟད་
བཤད་ན། མདོ་སྡེ་རྒྱན་ལས། ཡོན་ཏན་ལྷག་པ་བརྩོན་བཅས་ལུང་གིས་ཕྱུག་ཅེས་བ་ལྟར་ཡོན་ཏན་ཀྱིས་ལྷག་ཅིང་གོང་མར་གྱུར་པས་བླ་མ་དང། མཚམ་བརྗོད་ལས། ཉོན་མོད་པ་ཉེ་བ་ཀུན་ཉོན་མོངས། །བག་ཆགས་བཅས་པ་གཏན་སྤངས་པ།།

[004A]༄༅། །ཞེས་པ་ལྟར་ཉོན་མོངས་བའི་ཧྲུབ་རེག་དང་བྲལ་ས་ན་འཇམ་པ། ཞེས་རྗེ་རིན་བོ་ཆེས་གསུངས་བ་གཙོ་བོ་ཡིན། སྙན་བ་ཡིད་དུ་འོང་བའི་གསུང་གིས་བདག་མེད་ནམ་མཁའི་མཐར་ཐུག་བར་སྒྲོགས་བས་ན་དབྱངས་ཏེ། མཚན་བརྗོད་འགྲེལ་
ཆེན་ལས། སྙན་བ་ཡིད་དུ་འོང་བའི་གསུང་དང་ལྡན་པས་ན་འཇམ་དབྱངས་སོ། །ཆོས་ཐམས་ཅད་བདག་མེད་པའི་སྒྲ་ཆེན་པོ་སྒྲོགས་པས་སྒྲ་ཆེ་བའོ་སོགས་གསུངས་ཏེ། འཇམ་དབྱངས་རྒྱལ་བ་ཀུན་གྱི་ཡབ་དུ་གྱུར་བ་ཡང་ཆོས་བཤད་པའི་སྒོས་ཡིན་ཏེ་
དེ་ནི་དཔལ་ལྡན་ཟླ་གྲགས་དང་མཁས་གྲུབ་ཆེན་པོ་འཇམ་དབྱངས་གྲགས་བ་དང་ལེགས་ལྡན་གྱི་རྟོག་གེ་འབར་བ་སོགས་ལས་བཤད་པའི་ཕྱིར་ཏེ། ལུང་མང་དུ་དོགས་ནས་མ་བྲིས་སོ། །དེས་ན་སངས་རྒྱས་གངྒཱའི་ཀླུང་གི་བྱེ་མ་སྙེད་ཀྱི་མཚན་བསྐལ་བར་བརྗོད་
བ་དང། རྗེ་བཙུན་འདིའི་མཚན་ལན་རེ་བརྗོད་བ་མཉམ་བར་གསུངས་བའི་ཕྱིར་ཏེ། མཚན་བརྗོད་འགྲེལ་ཆེན་དུ་མདོ་དྲངས་བ་ལས། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་གངྒཱའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་བ་རྣམས་ཀྱི་མཚན་
མཆོག་ཏུ་ངད་བས་བསྐལ་བ་འམ་བསྐལ་བ་ལས་ལྷག་པར་བརྗོད་ན་བསོད་ནམས་ཅི་ཙམ་སྐྱེ་བར་འགྱུར་ཞེ་ན། དེ་ལ་གྲངས་མེད་ཅིང་ཚད་མེད་པ་རབ་ཏུ་སྐྱེ་བར་འགྱུར་རོ། །ཡང་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་འཇམ་དཔལ་
གཞོན་ནུར་གྱུར་བ་ལ་ཕྱག་འཚལ་ལོ། །མཚན་བཟུང་ན་སྡམ་ལས་འདི་ཉིད་བསོད་ནམས་ཀྱི་ཕུང་བོ་ཤིན་ཏུ་མང་བོ་རབ་ཏུ་སྐྱེ་བར་འགྱུར་རོ། །དེ་ཅིའི་ཕྱིར་ཞེ་ན། དེ་བཞིན་གཤེགས་བ་མཐའ་ཡས་བའི་དགེ་བའི་བཤེས་གཉེན་དུ་གྱུར་བའི་ཕྱིར་རོ། །

[004B] སློབ་དཔོན་ཤནྟི་བས་ཀྱང་ཕར་ཕྱིན་ཐེག་བའི་འཇམ་དབྱངས་ནི་བསྐལ་བ་མཐའ་ཡས་བའི་གོང་དུ་རྒྱལ་བོན་མ་མཁའི་དུས་དེ་བཞིན་གཤེགས་པ་འབྲུག་སྒྲ་དབྱངས་ཀྱི་རྒྱལ་པོ་ལས་སེམས་སྐྱེད། དགེ་སློང་རྒྱལ་བའི་བློ་གྲོས་དུས་ས་བཅུ་ཐོབ་
ཅིང་བསྐལ་བ་བརྗོད་ཀྱིས་མི་ལངས་བ་ན། དེ་བཞིན་གཤེགས་བ་ཀུན་གཟིགས་སུ་ལུང་བསྟན་བ་ཡིན། གསང་སྔགས་ཀྱི་སྐབས་སུ་དཀའ་འགྲེལ་ལས། ཨེ་མ་ཧོ་སངས་རྒྱས་ཐམས་ཅད་ཀྱི། །འཇམ་དབྱངས་དག་ནི་ཡིན་བར་དགོངས། །གང་ཕྱིར་ཤེས་རབ་
གཟུགས་མེད་ཀྱང། །དབྱངས་ཉིད་དུ་ནི་དམིགས་བ་ཡིན། །ཞེས་དྲངས་ནས་སྣ་ཚོགས་སྤྲུལ་བ་དང། འགྲེལ་ཆེན་ལས་ཀྱང། སངས་རྒྱས་ཐམས་ཅད་ཀྱི་ཆོས་ལོངས་སྦྲུལ་སྐུ་སྔགས་ཐམས་ཅད་ཀྱི་ངོ་བོར་བཤད་བ་ཡང་མཛད་པས་སྣ་ཚོགས་སྦྲུལ་ཚུལ་
ཡིན་ནོ། །དེ་ལྟར་བཤད་པ་གུས་པ་བསྐྱེད་པའི་ཆེད་ཙམ་ཡིན་སྙམ་པ་སེལ་བའི་ཆེད་དུ་དེ་ནས་སོགས་གསུངས་བར་བཤད་དོ། །གཉིས་བ་ནི། ཕུན་ཚོགས་དགེ་ལེགས་སོགས་ཤོ་ལོ་ཀ་གཅིག་བྱུང། ཕུན་ཚོགས་ལ་སྐད་དོད་སཾ་བའད་ཕུན་ཚོགས་དང། སཾ་བ་ཏི་
འབྱོར་ལྡན་ནམ་ཕུན་ཚོགས་དང། ཤྲཱི་དཔལ་ལམ་གཡང་དང། ལཀྵྨྀ་ཕུན་ཚོགས་སམ་དཔལ་ལམ་ཤེས་བ་སོགས་ཡོད། དེས་ན་དགེ་བ་དང་འབྱོར་བ་ཀུན་གྱི་གནས་ཡིན་པས་ཕུན་ཚོགས་དང། དགེ་ལེགས་ལ་མིང་བཅུ་བདུན་ཏེ། པཎྜི་ཏ་དཔལ་འཛིན་
གྱིས་མངོན་བརྗོད་མུ་ཏིག་ཕྲེང་བ་ལས། དགེ་དང་བཀྲ་ཤིས་དགེ་ལེགས་བཟང། །མ་དྲམ་ཤུ་བཧམ་སྐལ་བ་དང། །སྐལ་ལྡན་ལེགས་ལྡན་ངན་སེལ་དང། །བདེ་བ་མཐོ་རིས་མཐོ་རིས་གནས། །ཞི་བ་བྷ་ནྜཾ་ཤམ་བདེ་ལེགས། །ཞེས་དང། འཆི་མེད་

[005A]༄༅། །མཛོད་ལོ་གྲགས་འགྱུར་ལས། དགེ་དང་བསྔགས་འོས་ཞི་པ་དང། །བཟང་པོ་ཕན་ཐོབ་བཀྲ་ཤིས་ལེགས། །སྐལ་བསྐལ་ཐོབ་འདོད་ཐོབ་དང། །ངན་སེལ་བདེ་ལེགས་མོ་མ་ཡིན། །བསྟོད་འོས་ཞེས་གསུངས་བ་ལྟར་དགེ་བ་ཡང་ངོ་བོ་ཀུན་སློང་ཅི་
རིགས་ཀྱིས་ཁྱད་པར་དུ་འཕགས་པས། དགེ་ལེགས་ཏེ་བསྔགས་པར་འོས་པ་དང་བསྟོད་པར་འོས་པ་རྣ་བ་བྱེད་བ་རིག་རྟོགས་བརྗོད་ལྟར་བྱེ་བ་སྟེ་གྲངས་མི་ལངས་པ་དུམ་སངས་རྒྱས་ཀྱི་བ་སྤུ་རེའི་རྒྱུ་ལ་ཡང་དགོས་ཏེ། འཇིག་རྟེན་ཁམས་ཀྱི་མཐའ་མེད་པའི་
ཉན་རང་སྐྱེ་འཕགས་ཀུན་དང་འཇིག་རྟེན་པའི་སྐྱེ་བོ་ཀུན་གྱི་བསོད་ནམས་བཅུར་བསྒྲེས་པས་བ་སྤུའི་བུག་གཅིག་འགྲུབ་ལ། དེ་བཞིན་དུ་བ་སྤུའི་བུག་ཐམས་ཅད་ལ་སོ་སོའི་དེ་འདྲ་རེ་དགོས་པའི་ཕྱིར་ཏེ། བློ་གྲོས་མི་ཟད་པ་དང་དཀོན་མཆོག་སྤྲིན་ལྟར་དུ་
རིན་ཆེན་ཕྲེང་བ་ལས། རང་སངས་རྒྱས་ཀུན་ལས་བྱུང་དང། །སློབ་དང་མི་སློབ་ལས་བྱུང་དང། །འཇིག་རྟེན་མ་ལུས་ཀུན་བསེད་ནམས། །འཇིག་རྟེན་བཞིན་དུ་དཔག་མེད་གང། །དེ་བཅུར་བསྒྲེས་པར་གྱུར་བ་ཡིས། །བ་སྤུའི་བུག་གཅིག་འགྲུབ་སྟེ། །སངས་རྒྱས་སྤུའི་
བུག་ནི། །ཐམས་ཅད་དེ་དང་འདྲ་བར་འབྱུང། །ཞེས་སོ། །བ་སྤུའི་བུག་ཐམས་ཅད་བསྐྱེད་པའི་བསོད་ནམས་བརྒྱ་ཡིས་དཔེ་བྱད་གཅིག་འགྲུབ་ལ། དེ་བཞིན་དུ་དཔེ་བྱད་བརྒྱད་ཅུ་རེ་རེ་ནས་སྒྲུབ་དགོས་ཏེ། རིན་ཆེན་ཕྲེང་པ་ལས། བ་སྤུའི་བུག་ཐམས་ཅད་ནི། །སྐྱེད་པར་
བྱེད་པའི་བསོད་ནམས་གང། །དེ་དག་བརྒྱར་ནི་བསྒྱུར་པ་ཡིས། །དཔེ་བྱད་བཟང་པོ་གཅིག་ཏུ་བཞེད། །ཅེས་སོ། །དཔེ་བྱད་བརྒྱད་ཅུ་འགྲུབ་པའི་བསོད་ནམས་བརྒྱ་འགྱུར་གྱིས་སངས་རྒྱས་ཀྱི་མཚན་སོ་གཉིས་ཀྱི་གཅིག་འགྲུབ་བསྟེ། རིན་ཆེན་ཕྲེང་བ་ལས། དཔེ་བྱད་

[005B]འགྲུབ་པའི་བསོད་ནམས་ཚོགས་གང་ཡིན། །དེ་དག་བརྒྱད་ནི་བསྒྱུར་བ་ཡིས། །སྐྱེས་བུ་ཆེན་པོའི་མཚན་གཅིག་གོ། ཞེས་སོ། །མཚན་སོ་གཉིས་ཀྱི་གཞན་སུམ་ཅུ་ལས་མཛོད་སྤུ་དང་གཙུག་ཏོར་ཆེ་སྟེ། མཚན་སུམ་ཅུའི་གཞན་འགྲུབ་པའི་
བསོད་ནམས་སྟོང་གིས་མཛོད་སྤུ་འགྲུབ། མཛོད་སྤུའི་བསོད་ནམས་འབུམ་གྱིས་གཙུག་ཏོར་འགྲུབ་པའི་ཕྱིར། རིན་ཆེན་ཕྲེང་བ་ལས། མཚན་ནི་སུམ་ཅུ་འགྲུབ་པའི་རྒྱུ། །བསོད་རྣམས་རྒྱ་ཆེན་གང་ཡིན་པ། །དེ་དག་སྟོང་དུ་བསྒྱུར་བ་ཡིན། །ཟླ་བ་ཉ་འདྲའི་མཛོད་
སྤུ་འགྲུབ། །མཛོད་སྤུ་ཡི་ནི་བསོད་ནམས་དག་སྟོང་ཕྲག་རྒྱད་ནི་བསྡོམས་པ་ཡིས། །སྤྱི་གཙུག་ལྟར་ནི་མི་སྣང་བ། །སྐྱོབ་པའི་གཙུག་ཏོར་སྐྱེད་པར་བྱེད། །ཅེས་སོ། །དེས་ན་དེ་རེ་རེ་ཡང་དཔག་ཏུ་མེད་པ་ཡིན་ཀྱང། དཔག་མེད་ཅི་ཞིག་བྱས་ནས་གཟུགས་སྐུ་བརྗོད་
ལ༑ གཟུགས་སྐུའི་རྒྱུ་བསོད་ནམས་ཡང་འདྲིབ། རྟེན་གཞིན་དུ་མཐའ་མེད་ན་གཟུགས་སྐུ་འབྱུང་བའི་རྩ་བ་ཡེ་ཤེས་ཆོས་སྐུའི་རྒྱུ་ཡེ་ཤེས་ཀྱི་ཚོགས་བསམ་གྱིས་མི་ཁྱབ་སྟེ། སློབ་ལམ་ནའང་ཕྱིན་དྲུག་ཤེས་རབ་ཀྱི་ཕར་ཕྱིན་ཡིན་པ་དང། ཤེས་རབ་ཀྱི་ཕར་
ཕྱིན་མེད་ན་སྦྱིན་སོགས་ལྔས་ཕར་ཕྱིན་གྱི་མིད་ཡང་མི་ཐོབ་བ་ལོང་བལྟ་བུ་ཡིན་པའི་ཕྱིར། རིན་ཆེན་ཕྲེང་བ་ལས། གད་ཚེ་སངས་རྒྱས་གཟུགས་སྐུ་ཡི། །རྒྱུ་ཡང་དེ་ལྟར་འཇིག་རྟེན་བཞིན། །གཞལ་མེད་དེ་ཚེ་ཆོས་སྐུ་ཡི། །རྒྱུ་ལྟར་ཇི་ལྟར་གཞལ་དུ་ཡོད། །
ཅས་སོ། །དེས་ན་འདིའི་དགེ་ལེགས་ཡང་དགེ་བདང་ལེགས་པའི་ཚོགས་ལ་བྱས་ནས་ཚོགས་གཉིས་མཐའ་ཡས་པའི་སྒྲུབ་པས་བསགས་པས་ན་སྐུ་ཞེས་སྤྱི་ཡིན་པས་མཚན་དཔེ་ཙམ་གྱི་སམ་བསྟོད་ཀྱང་གཟུགས་སྐུ་གཙོ་བར་བྱ་དགོས་ཏེ་ཐུགས་ཡེ་ཤེས་

[006A]༄༅། །ལ་ཟུར་དུ་བསྟོད་པས་སོ། །དེ་དག་ནི་ཐེག་ཆེན་གྱི་མདོ་དུ་མས་བཤད་དེ། དཔེ་གཅིག་བཀོད་ན་བྱང་ཆུབ་སེམས་དཔའི་བསོད་ནམས་མི་ཟད་པའི་སྐབས་སུ་བློ་གྲོས་མི་ཟད་པའི་མདོ་ལས། སེམས་ཅན་ཐམས་ཅད་འདས་པ་དང་ལྟར་བྱུང་བ་དང།།
མ་འོངས་པའི་སློབ་པ་དང་མེ་སློབ་པ་ཐམས་ཅད་དང། ཉན་ཐོས་དང་རང་སངས་རྒྱས་ཐམས་ཅད་ཀྱི་བསོད་ནམས་ཇི་སྙེད་པ་དེ་སྙེད་ཀྱི་བརྒྱར་བསྒྱུར་པས་དེ་བཞིན་གཤེགས་པའི་སྐུ་ལ་བསྤུའི་ཁུད་བུ་གཅིག་འགྲུབ་པོ། །དེ་བཞིན་དུ་བསྤུའི་བུ་རེ་རེ་ནས་
ཡོངས་སུ་འགྲུབ་པོ། །བ་སྤུའི་ཁུང་བུ་ཐམས་ཅད་དུ་གཏོགས་བའི་བསོད་ནམས་ཀྱི་ཕུང་བོ་ཇི་སྙེད་བ་བརྒྱར་བསྒྱུར་ཏེ། ཞེས་བ་ནས། དེ་བཞིན་གཤེགས་བའི་སྐུལ་དབེ་བྱད་བཟང་པོ་གཅིག་འགྲུབ་སྟེ། དེ་བཞིན་དུ་དབེ་བྱད་བཟང་པོ་ཐམས་ཅད་རེ་རེ་ནས་ཡོངས་
སུ་འགྲུབ་བོ། །དཔེ་བྱད་བཟང་པོ་ཐམས་ཅད་དུ་གཏོགས་པའི་བསོད་ནམས་ཀྱི་ཕུང་པོ་ཇི་སྙེད་པ་སྟོང་དུ་བསྒྱུར་ཏེ། གཏན་པ་མེད་པའི་ཕུང་པོ་གཅིག་སྒྲུབ་པ་དེས་དེ་བཞིན་གཤེགས་པའི་སྐུ་ལ་སྐྱེས་བུ་ཆེན་པོའི་མཚན་གཅིག་མངོན་པར་འགྲུབ་སྟེ། ཞེས་པ་
ནས༑ སྐྱེས་བུ་ཆེན་པོའི་མཚན་སུམ་ཅུར་གཏོགས་པའི་བསོད་ནམས་ཀྱི་ཕུང་པོ་ཇི་སྙེད་པ་སྟོང་ཕྲག་ཏུ་བསྒྱུར་ཏེ། ཞེས་པ་ནས། དེ་བཞིན་གཤེགས་པའི་སྨིན་མཚམས་ཀྱི་མཛོད་སྤུ་སྐྱེས་བུ་ཆེན་པོའི་མཚན་མངོན་པར་འགྲུབ་པོ། །མཛོད་སྦུར་གཏོགས་
པའི་བསོད་ནམས་ཀྱི་ཕུང་པོ་ཇི་སྙེད་པ་དེ་ལས་སྟོང་ཕྲག་བརྒྱར་བསྒྱུར་པའི་བསོད་ནམས་ཀྱི་ཕུང་པོ་ཡང་དག་པར་སྒྲུབ་བས་དེ་བཞིན་གཤེགས་པའི་དབུའི་གཙུག་ཏོར་དང་སྦྱི་གཙུག་ལྟར་མི་མངོན་པ་སྐྱེས་བུ་ཆེན་པོའི་མཚན་མངོན་པར་འགྲུབ་པོ། །

[006B] ཞེས་གསུངས་སོ། །དེས་ན་སྐུ་དེ་
མཐོང་བའི་བསོད་ནམས་ཡང་མཐའ་ཡས་ཤིང་འདོད་པ་ཐམས་ཅད་འགྲུབ་བས་དད་པ་འདུན་པ་སོགས་བྱེད་དགོས་པའི་ཆེད་དུ་དེ་ལྟར་གསུངས་སོ། །ཆོས་ཀྱི་སྐུ་མཐའ་ཡས་ཆུ་ལ་ཡང་སྟོང་གསུམ་གྱི་འཇིག་རྟེན་ཀྱི་ཁམས་ཀྱི་སེམས་ཅན་ཐམས་ཅད་
ཀྱི་ཡེ་ཤེས་ཀྱིས་དད་པའི་རྗེས་སུ་འབྲང་བའི་ཡེ་ཤེས་དང་ལྡན་པ་གཅིག་ལ་བརྒྱའི་ཆར་ཡང་མི་འགྲོ། །དེ་བཞིན་དུ་སྟོད་གི་ཆ་ནས་དཔེར་ཡང་མི་འགྲོ། དེ་བཞིན་དུ་ཆོས་ཀྱི་རྗེས་འབྲང་དང། བརྒྱད་པ་འཕགས་པ་རྒྱུན་ཞུགས་ཞུགས་པ་དང། རྒྱུན་
ཞུགས་དང། ཕྱིར་འོད་དང། ཕྱིར་མི་འོད་དང། དགྲ་བཅོམ་པ་དང། རང་སངས་རྒྱས་དང། བསྐལ་བ་བརྒྱའི་ངེས་བར་འབྱུང་བའི་བྱང་སེམས་བར་གྱི་སྔ་མ་སྟོང་གསུམ་གྱི་གྲངས་དང་མཉམ་པ། ཕྱི་མ་རེ་རེའི་བརྒྱའི་ཆི་མན་པ་ནས། དཔེར་ཡང་མི་རུང་བ་དང་
དེ་བཞིན་དུ་བསྐལ་བ་བརྒྱའི་ངེས་པར་འབྱུང་བའི་བྱང་སེམས་དང། བཟོད་པ་ཐོབ་པའི་བྱང་སེམས་དང། ཕྱིར་མི་ལྡོག་པའི་ས་ཐོབ་པའི་བྱང་སེམས་དང། སྐྱེ་བ་གཅིག་ཐོག་གི་བྱང་སེམས་དང། བྱང་ཆུབ་སྙིང་པོ་ལ་འདུག་པའི་བྱང་སེམས་བར་གྱི་སྡམ་སྟོང་
གསུམ་གྱི་སེམས་ཅན་ཐམས་ཅད་ཙམ་དང་ཕྱི་མ་རེ་རེའི་ཡེ་ཤེས་ཀྱི་ཚོགས་མཉམ་པ་སྔར་ལྟར་དང། འཇིག་རྟེན་གྱི་ཁམས་མཐའ་ཡས་མུ་མེད་པ་ན་སེམས་ཅན་གང་དགའ་འཁོད་པ་དེ་དག་ཐམས་ཅད་བྱང་ཆུབ་སྙིང་པོ་ལ་འདུག་པའི་བྱང་ཆུབ་སེམས་

[007A]༄༅། །དཔར་གྱུར། དེ་བཞིན་གཤེགས་པའི་གནས་དང་གནས་མིན་མཁྱེན་པའི་སྟོབས་གྱི་བརྒྱའི་ཆ་ནས། དཔེ་དང་རྒྱུར་ཡང་མི་འགྲོ་བར་བཤད་པའི་ཕྱིར་ཏེ། མདོ་དེ་ཉིད་ལས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་
ཅན་གང་དག་འཁོད་པ་དེ་དག་ཐམས་ཅད་དད་པའི་རྗེས་སུ་འབྲང་བའི་ཡེ་ཤེས་དང་ལྡན་པའི་བརྒྱའི་ཆར་ཡང་ཉེ་བར་མི་འགྲོ། ཞེས་པ་ནས། འཇིག་རྟེན་གྱི་ཁམས་མཐའ་ཡས་མུ་མེད་བདག་ན་སེམས་ཅན་གང་དགའ་ཁོད་བ་དེ་དག་ཐམས་ཅད་བྱང་ཆུབ་སྙིང་
པོ་ལ་འདུག་པའི་བྱང་ཆུབ་སེམས་དཔའི་ཡེ་ཤེས་དང་ལྡན་པར་གྱུར་ཀྱང། དེ་དག་གིས་དེ་བཞིན་གཤེགས་པའི་གནས་དང་གནས་དང་གནས་མིན་པ་མཁྱེན་པའི་ཡེ་ཤེས་ཀྱི་སྟོབས་ཀྱི་བརྒྱའི་ཆར་ཡང་ཉེ་བར་མི་འགྲོ་སོགས་གསུངས་པའི་ཕྱིར། དེ་བཞིན་དུ་སྟོབས་
རི་རེ་དང་མི་འཇིགས་པ་བཞི་དང་སངས་རྒྱས་ཀྱི་ཆོས་མ་འདྲེས་པ་རྣམས་རེ་རེ་གསུངས་སོ། །དེ་བཞིན་དུ་ཡུམ་པར་བ་ལས་ཀྱང་བྱང་སེམས་རིགས་ངེས་སེམས་བསྐྱེད་མ་ཐག་ཤེར་ཕྱིན་ཉི་མ་གཅིག་བསྒོམ་པ་ལ་ཐེག་དམན་འཕགས་པ་བཞི་
ཕྱོགས་བཅུའི་འཇིག་རྟེན་གངྒཱའི་ཀླུང་དང་མཉམ་པས་བསྒོམ་བ་ལས་ལྷག་པར་གསུངས་ཏེ། ཉི་སྣང་ལས། ཕྱོགས་བཅུ་རེ་རེ་ཞིང་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ཡོངས་སུ་གང་བའི་དགེ་སློང་རྣམས་ཀྱི་ཤེས་རབ་པས་བྱང་
ཆུབ་སེམས་དཔའ་ཆེན་པོའི་ཤེས་རབ་ཉིན་གཅིག་ཏུ་བསྒོམ་པ་ཁྱད་པར་དུ་འཕགས་བར་བསྟན་པ་ནི། ཤཱ་རིའི་བུ་གལ་ཏེ་འཛམ་བུ་ཀླིང་འདི་དགེ་སློང་ཤཱ་རིའི་བུ་དང་མོའུ་འགལ་གྱི་བུ་ལྟ་བུ་ཤ་སྟག་གིས་ཞེས་གསུང་སོ། །དེ་ལྟར་ཚོགས་མཐའ་

[007B]
དོན་བསྒྲུབ་པའམ་སྐོད་པའི་ཐབས་གསུང་དབྱངས་ཡན་ལག་དྲུག་ཅུའི་དབྱངས་ཀྱིས་འཇིག་རྟེན་གྱི་ཁམས་ཚད་མེད་གྲངས་མེད་པར་གོ་བར་བྱེད་ཅིང་ལྷ་དང་མི་དང་ལྷ་མ་ཡིན་དུ་བཅས་བཟིལ་གྱིས་མནན་ཏེ་གདུལ་བྱའི་སྐལ་བ་བཞིན་མདོན་མཐོ་དང་ངེས་ལེགས་
ལ་འགོང་པའི་ཕྱིར་ཏེ། ཉི་སྣང་ལས། སངས་རྒྱས་ཀྱིས་འཇིག་རྟེན་གྱི་ཁམས་གངྒཱའི་ཀླུང་གི་བྱ་མ་སྙེད་དར་རང་གི་སྐུའི་དོན་ཀྱིས་རྒྱས་བར་འགེངས་པར་མཛད་པ་དང། གསུངས་ཡན་ལག་དྲུག་ཅུ་དང་ལྡན་བའང་སྔ་མ་བཞིན་དུ། སངས་རྒྱས་ཀྱི་ཕྱོགས་བཅུ་རེ་རེ་ཞིང་
ཚད་མེད་ཅིང་གྲངས་མེད་པའི་འཇིག་རྟེན་གྱི་ཁམས་གསུང་གིས་གོ་བར་མཛད་པས་སོ། །ཞེས་གསུངས་པའི་ཕྱིར། ཡན་ལག་དྲུག་ཅུའང་ཡོད་དེ། གསུང་མཉེན་པ་དང། འཇམ་པ་དང། ཡིད་དུ་འོང་བ་ནས། ཀུན་ཏུ་གྲགས་པ་དང། རྣམ་བ་ཐམས་ཅད་ཀྱི་མཆོག་
དང་ལྡན་པའི་བར་ཡིན་པའི་ཕྱིར་ཏེ། རྗེའི་འཇམ་དབྱངས་ཀྱི་བསྟོད་སྤྲིན་རྒྱ་མཚོ་ལས། གསུང་མཉེན་འཇམ་ཞིང་ཡིད་འོང་ཡིད་དུ་འཐད། །ཅེས་སོགས་དང། ཉི་སྣང་ལས། དེ་ལས་གསུང་གི་ཡན་ལག་དྲུག་ཅུ་དང་ལྡན་བ་སངས་རྒྱས་ཀྱི་གསུང་ཡིན་ནོ། །དེའང་
གང་ཞེ་ན། འདི་ལྟ་སྟེ། སེམས་ཅན་གྱི་ཁམས་ཀྱི་དགེ་བའི་རྩ་བསྟོན་པའི་ཕྱིར་མཉེན་པའོ། །མཐོང་པའི་ཆོས་ཉིད་ལ་བདེ་པར་རེག་པའི་ཕྱིར་འཇམ་པའོ། །དོན་བཟང་པའི་ཕྱིར་ཡིད་དུ་འོང་བའོ། །ཡི་གེ་བཟང་པའི་ཕྱིར་ཡིད་དུ་འཐད་པའོ། །ཞེས་བ་ནས། གསུང་

[008A]༄༅། །གཅིག་ལས་སྒྲའི་རྣམ་པ་དུ་མར་གནས་བའི་ཕྱིར་སྒྲ་ཐམས་ཅད་རྫོགས་པར་བྱེད་པའོ། །གཅིག་ལས་དོན་དུ་མའི་རྣམ་པར་རིག་པ་ཉེ་པར་གནས་པའི་ཕྱིར་དབང་པོ་ཐམས་ཅད་ཚིམ་པར་བྱེད་བའོ། །ཇི་ལྟར་དམ་བཅས་བ་བཞིན་དུ་མཛད་པའི་ཕྱིར་
མ་སྨད་པའོ། །ཐོབ་པའི་དུས་སུ་སྦྱོར་བའི་ཕྱིར་མའི་འགྱུར་བའོ། །ཏབ་ཏབ་བོར་མི་གསུངས་བའི་ཕྱིར་མ་རྟབས་པའོ། །འཁོར་ཐག་རིང་བ་ཉེ་བ་མཚུངས་བར་ཐོས་བའི་ཕྱིར་འཁོར་ཀུན་ཏུ་གྲགས་པའོ། །འཇིག་རྟེན་པའི་དོན་ཐམས་ཅད་དཔེའི་ཆོས་སུ་
བསྒྱུར་བའི་ཕྱིར་རྣམ་བ་ཐམས་ཅད་ཀྱི་མཆོག་དང་ལྡན་པའོ། །ཞེས་འཕགས་པ་ཐོགས་མེད་གསུངས་སོ། །ཞེས་སོ། །ལུས་བ་ནི་ལྷག་མ་ཡིན་ལ། དཔའ་པོས། ཁྱོད་འབའ་ཞིག་གི་ཡེ་ཤེས་ཀྱིས། །ཤེས་བྱ་ཐམས་ཅད་ཁྱབ་ལགས་ཀྱི། །ཁྱོད་ལས་གཞན་
བ་ཐམས་ཅད་ཀྱིས། །ཤེས་བྱ་ཁོ་ན་ལྷག་པ་ལགས། །ཞེས་གསུངས་བ་ལྟར། གཅིག་ཀྱང་མ་ལུས་བའི་ཤེས་བྱ་ཐམས་ཅད་མཁྱེན་བའི་ཡེ་ཤེས་སྐད་ཅིག་རེ་རེས་ཀྱང་ལག་མཐིལ་གྱི་སྐུ་རུང་རློན་པ་བཞེན་ཕྱི་ནང་ངོ་བོ་ཁྱད་པར་ཕྲ་རགས་སྔ་ཕྱི་དང་ཐུགས་
རྗེས་འགྲོ་བ་འདུལ་བའི་ཐབས་དང་མཛད་པ་མཐའ་དག་མ་འདྲེས་བར་རང་རང་གི་ཁྱད་བར་ཇི་ལྟ་བ་བཞིན་དུ་མངོན་སུམ་དུ་གཟིགས་པའི་ཐུགས་མངའ་བ་ཡིན་ཏེ། ཆོས་ཐམས་ཅད་ཀྱི་རྣམ་པ་ཀུན་སྐང་ཅིག་མ་རེ་རེས་ཀྱང་མངོན་སུམ་དུ་མཁྱེན་པ་རྣམ་
མཁྱེན་དང་འཕགས་བ་གཞན་མཉམ་བཞག་དང་རྗེས་ཐོབ་ཕྱོགས་རེ་བ་འམ་ཉི་ཚེ་རྣམས་ཐམས་ཅད་མཁྱེན་པའི་མངོན་སུམ་མ་ཡིན་པར་འདོད་པའི་ཕྱིར། འཇུག་པ་ལས། རྣམ་ཀུན་མཁྱེན་ཉིད་ཡེ་ཤེས་ནི། །མངོན་སུམ་མཚན་ཉིད་ཅན་དུ་འདོད།།

[008B] །མངོན་སུམ་ཞེས་བྱར་མི་འདོད་དོ། །ཞེས་དང། བདེན་གཉིས་ལས། མཁྱེན་པའི་སྐད་ཅིག་གཅིག་གིས་ཀྱང། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་གསུངས་བའི་ཕྱིར། དེས་ན་རྨོངས་པ་ཁ་ཅིག། སངས་རྒྱས་ཀྱི་ཡེ་
ཤེས་ལ་ཀུན་རྫོབ་སྣང་བ་གཏན་ལོག་བ་ཟླ་བའི་ལུགས་སུ་བྱེད་པ་ཡང་བཀག་པར་བཞེད་ནས། རྗེ་རིན་པོ་ཆེས་དེ་ལྟར་བསྟོད་པ་ཡིན་ཏེ། ཉན་རང་དང་བྱང་སེམས་སློབ་པ་མན་ཆད་ལ་ཉོན་མོངས་ཅན་མ་ཡིན་པའི་མ་རིག་བ་ཡོད་པས་རྣམ་མཁྱེན་མེད་
པར་བཤང་པ་གང་ཞིག། སངས་འཕགས་ཀྱིས་མ་རིག་པ་ཀུན་སྤངས་པས་མི་མཁྱེན་པ་མེད་བ་ཡིན་པའི་ཕྱིར། དང་བོ་ནི། ཟླ་བས་སྐྱབས་འགྲོ་བདུན་ཅུ་བ་ལས། མ་རིག་ཉོན་མོངས་མེད་ཡོད་པས། །རྣམ་པ་ཀུན་མཁྱེན་སྤངས་བ་ཉིད། །སློབ་མ་
རང་སངས་རྒྱས་དག་གི་བྱང་ཆུབ་དངོས་བོ་མེད་པ་ཡིན། །ཞེས་སོ། །གཉིས་བ་ནི། ཟླ་བས་སྐྱབས་འགྲོ་བདུན་ཅུ་པ་ལས། རྒྱལ་བས་དངོས་བོ་དེ་རྣམས་ནི། །གཟུགས་བརྙན་དང་ཡང་འདྲར་མཁྱེན་པས། །གཉིས་མེད་ཡེ་ཤེས་མ་རིག་ཟད། །ཤེས་
བྱ་སྐྱེ་མེད་བས་ར་བ་ཕྱེ། །དེ་བས་དེ་ནི་ཅུང་ཟད་ཀྱང། །མི་མཁྱེན་ཅི་ཡང་སྟོན་མཛད་ནི། །ཞེས་རྒྱལ་བའི་དངོས་བོ་ཐམས་ཅད་གཟུག་སོ་བརྙན་ལྟར་གཟིགས་པའི་ཡེ་ཤེས་ལ་མ་རིག་པ་ཀུན་ཟད་བས་གཉིས་མེད་མཉམ་བཞག་ཡེ་ཤེས་དང་སྐད་
ཅིག་རེ་རེལ་ངོ་བོ་གཅིག་ཏུ་ཚོགས་བ་སྐྱེབས་མི་མཁྱེན་བཅུང་ཟད་ཀྱང་མེད་པར་བཤད་པའི་ཕྱིར་དང། དེ་བཞིན་དུ་འཇུག་བ་ལས་ཀྱང། རོ་མཉམ་ཉིད་དུ་ཡང་དག་ཐུགས་སུ་ཆུད་པར་མཛད་གྱུར་བ། །མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་

[009A]༄༅། །བྱ་ཐུགས་སུ་ཆུད། །ཅེས་དང། ས་སོ་སོ་ལ་ཡོན་ཏན་ཇེ་རྒྱས་སུ་སོང་ཚུལ་གྱིས་ཀྱང་གྲུང་ཅིང་ཤེས་བྱེད་མང་ཡང་མ་སྦྲོས་མདོ་བསྐལ་བཟང་ལྟར་དེ་ལྟ་བུའི་སྐུ་གསུང་ཐུགས་མངའ་བའི་ཡང་དག་བར་རྫོགས་བའི་སངས་རྒྱས་དེའི་ཡུལ་དང་རིགས་
དང་རིས་དང་འོད་དྦ་འཁོར་འདུས་བ་སོགས་ཀྱི་ཁྱད་བར་ཡོད་དེ། ཡུལ་སེར་སྐྱ་དང། རིགས་རྒྱལ་རིགས། འདུལ་བ་ལུང་ལྟར་ན་ཟས་གཙང་མ་ཡན་ཆད་དུ་རྒྱལ་པོ་ས་ཡ་ཆིག་འབུམ་ཉི་ཁྲི་ཆིག་སྟོང་ལྔ་བརྒྱ་བཅུ་བཞི་བྱུང་བའི་ཟས་གཙང་དེའི་སྲས་
བཅོམ་ལྡན་འདས་ཡིན། མང་བ་ཀུར་ནས་ཤཱཀྱའི་མིང་གི་ཐོག་མ་སྐར་མདའ་གདོང། དེ་རྗེས་ལག་རྣ་དང། དེ་རྗེས་གླང་ཆེན་འདུལ་རྣམས་ལ་བུ་མེད་ཅིང། དེ་རྗེས་རྐང་གདུབ་ཅན་ཡན་ཆད་ལ་ས་ཡ་དྲུག་ཁྲི་བདུན་སྟང་ལྔ་བརྒྱ་སོང། ཤཱཀྱའི་ཐོག་མ་རྐང་གདུབ་
ཅན་ནས་ཟས་གཙང་ཡན་ལ་རྒྱལ་བོ་ལྔ་ཁྲི་ལྔ་སྟོང་པ་བཅུ་བཞི་སེར་སྐྱར་བྱུང། མདོན་བའི་གདགས་བ་ལྟར་ན་མང་བཀུར་ནས་ཟས་གཙང་མ་ཡན་ཆད་ལ་རྒྱལ་བོ་འབུམ་ཁྲི་ཕྲག་གཅིག་ལྔ་ཁྲི་ལྔ་སྟོང་ཆིག་བརྒྱ་ཞེ་དགུ་སོང་བར་གདགས་པས་བཤད་
ཀྱང་སེར་སྐྱའི་རབས་མི་རྒྱས་བ་ས་ཆད་ལྷག་གི་བཤད་པར་སེམས་ཏེ། ཀུན་མཁྱེན་དབྱིག་གཉེན་གྱིས་ཀྱང་སྡེ་བདུན་ལ་ཟུར་བ་ལ་གནད་གཅིག་དེར་འདུག་བས་བཤད་ཚུལ་མ་བྲིས། རུས་ནི་གོའུ་ཏ་མ་སྟེ། མདོ་སྔེ་བསྐལ་བཟང་ལས། མཆོག་
ཏུ་དགའ་བའི་རྒྱལ་བོ། ང་སྐྱེས་བའི་ཡུལ་ནི་སེར་སྐྱའི་གནས་ཞེས་བྱའོ། །རིགས་ནི་རྒྱལ་རིགས་སོ། །གདུང་ནི་གོའུ་ཏ་མའོ། །འོད་ནི་འདོ་མ་གང་ངོ། །ཡབ་ནི་ངས་གཙང་མ་ཞེས་བྱ། ཡུམ་ནི་སྒྱུ་འཕྲུལ་ཞེས་བྱའོ་སོགས་གསུངས་ལ་

[009B] བརྒྱ་པ་ལས། བྱ་བའི་ཐབས་ནི་གཅོ་ལ་ཡང། །རིགས་ཞེས་བྱ་བར་བརྗོད་བ་ཡིན། །གསུངས་པ་ལྟར་བྱ་བའི་ཆ་ནས་རིགས་དང་ས་བོན་ལས་བྱུང་རུས་ཡིན་ནོ། །ཞེས་གསུངས་བལྟར། ཕའི་ས་བོན་ལས་གདུང་
རུས་བྱེད་ཅིང། སངས་རྒྱས་འོད་སྲུང་གི་དུས་རྒྱལ་བོ་ཀྲི་ཀྲི་བྱུང་བ་དེའི་བརྒྱུད་བ་གྲུ་འཛིན་དུ་བྱུང་བའི་ཐམ་རྣ་བ་ཅན་གྱི་བུ་གོའུ་ཏམ་སྟེ། གོ་རིགས་དང། ཏམ་མཆོག་སྟེ། དེའི་ས་བོན་བུར་ཤིང་ལ་སྒུང་བ་ཉི་མའི་འོད་ཀྱིས་སྨིན་བའི་སྒོ་ང་ལས་
ཁྱེའུ་གཉིས་སྐྱེས་བ་ཉི་མའི་རིགས་དང་གོའུ་ཏ་མའི་བུ་ཡིན་བས་གོའུ་ཏ་མ་དང། རང་གི་ཡན་ལག་སྐྱེས་པས་ཡན་ལག་སྐྱེས་དང། བུ་རམ་ཤིང་གི་ཚལ་ནས་བརྙེད་པས་བུར་མ་ཤིང་བ་ཞེས་བཏགས་ལ། དེའི་ཕུ་བོ་རྒྱལ་པོར་བསྐོས་ཀྱང་བུ་
མེད༑ ནུ་བོ་རྒྱལ་སྲིད་ལ་དབང་བསྐུར་པས་རྒྱལ་བོ་བུར་མ་ཤིང་བ་ཞེས་གྲགས་ཤིང། དེའི་བུ་རྒྱལ་བོ་བུར་མ་ཤིང་བ་བརྒྱ་གྲུ་འཛིན་དུ་བྱུང་བའི་ཐ་མ་འཕགས་སྐྱེས་པོས་བུ་བཞི་བསྐྲད་བས་དེ་བཞི་ལ་དགའ་བའི་སྐྱེ་བོའི་ཚོགས་དྲང་སྲོང་
སེར་སྐྱའི་བསྟི་གནས་དང་སེར་སྐྱའི་གྲོང་བཅས་མས་དབེན་གྱི་སྲིང་མོ་དང་འགྲོགས་བས་གྲོང་སྡེ་ཆེན་བོ་སྐྱེས་བ་དེ་སྐབས་འཕགས་སྐྱེས་བོས་བུ་རྣམས་དྲིས་བས། བློན་པོས་རྒྱས་བར་བཤད་བས། ཀྱེ་མ་གཞོན་ནུ་རྣམས་ཕོད་བའོ་
ཞེས་དབང་ཆེན་བོའི་ཚིག་ཏུ་བརྗོད་པས། པོད་བའམ་ཤཱཀྱར་གྲགས་ཞེས་ལུང་ལས་བཤད་ལ། ཡང་འཇིག་རྟེན་གྱི་གྲགས་བར་བུ་རམ་ཤིང་གི་ནགས་དེར་ཐུབ་བསེར་སྐྱ་ལ་བརྟེན་ནས། དེན་ཤིང་ཤཱཀྱ་ཞེས་བའི་དྲུང་དུ་བཞུགས་

[010A]༄༅། །ཏེ་སེར་སྐྱའི་སློབ་མར་གྱུར་ཅིང་རིག་པ་དང་ལྡན་པས་དེ་ནི་ཤཱཀྱ་ཞེས་གྲགས་པར་བཤད་པའི་ཕྱིར། འཆི་མེད་མཛོད་ཀྱི་འགྲེལ་བ་འདོད་འཇོ་ལས། ཤཱཀྱ་ནི་བུར་མ་ཤིང་བའི་རིགས་ལས་བྱུང་བའི་རྒྱལ་པོ་ཀེ་ཙན་ཞེས་པའི་བུ་ཕས་
ནགས་སུ་བསྐད་དེ། ནགས་དེར་ཐུབ་པ་སེར་སྐྱ་པ་ལ་བརྟེན་ནས་དེན་ཤིང་ཤཱཀྱ་ཞེས་པའི་དྲུང་དུ་བཞུགས་ཏེ་སེར་སྐྱའི་སློབ་མར་གྱུར་ཅིད་རིག་པ་དང་ལྡན་ནོ། །དེ་ནི་ཤཱཀྱ་ཞེས་གྲག་གོ་ཞེས་གསུངས་པའི་ཕྱིར། ཕྲན་ཆོགས་འགྲེལ་བར་
ཤཱཀྱའི་བུ་ནི་དཀའ་ཐུབ་གནས་པའི་ཕྱིར་ཤཱཀྱའི་བུའོ། །ཞེས་གསུངས་སོ། །ཤཱཀྱ་ངེ་རྣམས་ཀྱི་ཡུལ་དུ་བྱུང་བའི་ཤཱཀྱའི་གཙོ་བོ་སྟོན་པ་མཉམ་མེད་དེ་ལ་རྗེ་བདག་ཉིད་ཆེན་པོ་ང་ནི་ཡོན་ཏན་དེ་ལྟར་དྲན་པས་ཐུགས་བསྐྱོད་པས་བ་སྦུ་གཡོ་ཞིང་
ལུས་ཀྱི་ཕྱག་ཐལ་མོ་སྦྱར་མགོ་པོས་རབ་ཏུ་བཏུད་དེ་ངག་གིས་ཀྱང་ཡོན་ཏན་བརྗོད་དེ་ཕྱག་འཚལ་ལོ་ཞེས་བརྗོད་ཅིང། སྒོ་གསུམ་གུས་པས་འདུད་པར་མཛད་པ་ནི་གདུལ་བྱ་དེ་ལྟར་འཇུག་པའི་བགེགས་དང་བར་ཆད་ཞི་ཞིང་ཚོགས་རྫོགས་པ་
དང་ཕྱིར་མི་ལྡོག་པའི་ས་བོན་བསྐུན་པའི་ཆེད་ཡིན་ཏེ། ལུང་ལས། འཇིག་རྟེན་གཙོ་བོ་རྣམ་འདྲེན་བ། །རྫོགས་སངས་རྒྱས་ཏེ་ལྷ་མིར་བཅས། །འཇིག་རྟེན་འདི་ནི་བསྒྲལ་བ་དང། །སྒྲོལ་བར་མཛད་པ་སྨོས་ཅི་དགོས། །ངས་ནི་འཇིག་རྟེན་དོན་གྱི་
ཕྱིར༑ ༑མྱ་དན་འདས་ནའང་ཆོས་ཀྱི་གྲུ། །བརྟན་པ་དག་ནི་བཅའ་བྱས་ཏེ། །བརྒྱ་སྟོང་དག་ནི་བསྒྲལ་བར་བྱ། །མེ་གང་སངས་རྒྱས་སྐྱབས་སོང་ཞིང། །མྱ་དན་འདས་ཀྱང་སངས་རྒྱས་ལ། །བྱ་བ་བྱས་བའི་སྐྱེས་བུ་དེ། །འཇིག་རྟེན་དག་ནི་སྐྱིད་དེབ། །གང་

[010B] །བྱ་བ་ཅུད་ཟད་བྱེད་ནའང་དེ། །མཐོ་རིས་སྣ་ཚོགས་བགྲོད་ནས་ནི། །བདུད་རྩི་གོ་འཕད་ཐོབ་པར་འགྱུར། །ཞེས་པ་ལྟ་བུ་མད། གཉིས་པ་ལ་སྲས་ཀྱི་ཐུ་བོ་གཉིས་ལ་བསྟོད་པ་དང། བརྒྱུད་པའི་བླ་མ་ལ་བསྟོད་པ་གཉིས། དང་བོ་ནི་
ཟླ་མེད་སྟོན་པ་དེ་ཡི་སྲས་ཀྱི་མཆོག་སོགས་ཤོ་ལོ་ཀ་གཅིག་བྱུང། རྗེ་བདག་ཉིད་ཆེན་པོས་ཐུབ་དབང་ལ་བསྟོད་པ་ལས། ཞིང་འདི་གཞན་གྱིས་སྤངས་དུས་མགོན་ཁྱོད་ཀྱིས། །ཡོངས་སུ་བཟུང་སྟེ་རྒྱལ་བསྲས་བཅས་ཀྱིས། །བད་དཀར་ལྟ་བུར་བསྔགས་
པའི་ཞེས་གསུངས་པ་ལྟར། སྔོན་སློབ་པ་ལམ་གྱི་དུས་སུ་འཁོར་བསྒྱུར་རྩིབས་ཀྱི་མུ་ཁྱུང་ལ་སྲས་སྟོང་ཡོད་པས། དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་རྒྱལ་སྲས་སྟོང་གིས་ཟླ་བ་གསུམ་གསུམ་བསྙེན་བཀུར་བྱས་ཏེ་སངས་
རྒྱས་ཀྱི་ཞིང་བཟུང་ཞིང་སེམས་བསྐྱེད་ཅིང་ལུང་བསྟན་ནོ། །དེའི་ཚེ་སྟེན་པ་འདི་བྲམ་ཟེ་རྒྱ་མཚོའི་རྡུལ་ཞེས་བྱལ། དེས་རྒྱལ་པོ་སོགས་ཀྱིས་བདག་པའི་ཞིང་བཟུང་ཟིན་བདག་གི་ཞིང་མ་དག་པ་མི་མཇེད་ཀྱི་ཞིང། སེམས་ཅན་མ་རུང་བ་མིང་གེ་བ་བཅུ་ཚང་
བར་སྤྱོད་བ་མཚམས་མེད་ལྔ་བྱེད་བ་གདུལ་དཀའ་བ་རྣམས་ལ་གཟིགས། སྨོན་ལམ་ཆེན་པོ་ལྔ་བརྒྱ་བརྗོད་དེ། སངས་རྒྱས་རིན་ཆེན་སྙིང་པོས་ལེགས་སོ་གནང་སྟེ། ཁྱོད་ནི་པདྨ་དཀར་པོ་ལྟ་བུའི་བྱང་ཆུབ་སེམས་དཔའོ། །གཞན་ནི་མེ་ཏོག་ལྟ་
བུའི་བྱང་ཆུབ་སེམས་དཔའོ། །ཞེས་བྱ་བ་སོགས་བསྔགས་པ་བསམ་གྱིས་མི་ཁྱབ་པ་བརྗོད་དེ་བསྐལ་བཟང་གི་སངས་རྒྱས་བཞི་བར་ལུང་བསྟན། ཕྱོགས་བཅུའི་སངས་རྒྱས་ཐམས་ཅད་ཀྱིས་སྐྱེས་བསྐུར་ལྷ་དང་མིའི་སྐྱེད་དགུ་དག་གིས་མ་ཚོད་

[011A]༄༅། །པ༑ དེས་ན་འགྲན་པའི་ཟླ་མེད་པ། ཆོས་ཐམས་ཅད་ཀྱི་དོན་ཇི་ལྟ་བ་བཞིན་དུ་སྟོན་པས་སྟོན་པ་སྟེ། སློབ་དཔོན་ཚུལ་ཁྲིམས་སྐྱངས་ཀྱི་ཕྲན་ཚེགས་འགྲེལ་པ་ལས། དེ་བཞིན་གཤེགས་པ་དེ་ཁོ་ན་བཞིན་མ་ཡིན་པ་མི་གསུངས་ཏེ་
དངོས་པོ་ཇི་ལྟ་བ་དེ་བཞིན་དུ་གསུངས་པ་ཉིད་ཀྱི་དེ་ནི་འདིར་སྟོན་པ་ཉིད་དེ་སངས་རྒྱས་བཅོམ་ལྡན་འདས་ཏེ། ཞེས་དང། ཕྱོགས་གླང་གིས་ཀྱང། ཚང་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་ཞེས་དང། ཀུན་མཁྱེན་དབྱིག་
གཉེན་གྱིས་ཀྱང། དོན་བཞིན་སྟོན་པ་ཞེས་དང། རྟེན་འབྲེལ་བསྟོད་པ་ལས། སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་ལ་ནི་སེངྒེ་བཞིན། །མུ་སྟེགས་ཅན་ལའང་གཅམ་བུའི་ཚིག་ཅེས་གསུངས་པ་དེས་ཆོས་གསུངས་པ་ལས་ཐེག་པ་གསུམ་
གྱི་རང་གི་སློབ་མའི་གོ་འཕང་སོ་སོར་ཐོབ་པས་དེའི་སྲས་ཏེ། ལུས་ཁམས་བསྐྱེད་ཀྱང་ཡོན་ཏན་སོ་སོར་ཐོབ་པའི་འཕགས་པ་སོ་སོར་འོངས་པ་སྟོན་པའི་གསུངས་ལས་ཡིན་པས། སྲས་དེ་རྣམས་ཀྱི་མཆོག་རྒྱལ་བའི་མཛད་པ་ཆོས་ཕུང་བརྒྱད་
ཁྲི་བཞི་སྟོང་གི་ཁུར་རམ་མཛད་པ་བཅུ་གཉིས་སོགས་གདུལ་བྱ་གང་ལ་གང་འདུལ་གྱི་སྐུར་སྤྲུལ་པ་ཡིན་ཏེ། ནམ་གདུལ་བྱ་རྣམས་འཁོར་བསྒྱུར་ལ་དགའ་ན་རྒྱལ་སྲིད་སྣ་བདུན་དང་ལྡན་པའི་འཁོར་ལོས་བསྒྱུར་པ་སྟོན་ཅིང་དགེ་བཅུས་འདུལ་
ལ༑ དེ་བཞིན་དུ་བརྒྱ་བྱིན་དང། ཚངས་པ་དང། ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་དང། སངས་རྒྱས་དང། སངས་རྒྱས་ཀྱི་ཞིང་ཁམས་མཛེས་པ་དང། བྱང་ཆུབ་ཀྱི་སྙིང་པོ་བྱང་ཆུབ་ཤིང་རིན་པོ་ཆེའི་རང་བཞིན་ཅན་

[011B] ལྷ་ཀླུ་ནས། བྱང་སེམས་བར་གྱི་འཁོར་མང་པོ་སྤྲུལ་པར་མཛད་དེ། གྲངས་མེད་པའི་ཞིང་དུ་རྣམ་པར་རོལ་པར་མཛད་ནས་སེམས་ཅན་མཐའ་ཡས་པ་སྐད་ཅིག་རེ་རེ་ལའང་གྲོལ་བར་མཛད་པའི་ཕྱིར། དཔེར་ནས་དང་པོ་ལ་སྐད་ཅིག་མཐུང་
ཤོས་གཅིག་ལ་སེམས་ཅན་བརྒྱ་འདུལ་བ་དང། འཁོར་བརྒྱ་སྟོན་པས་སོགས་ལྟ་བུ་སྟེ། ཆོས་ཡང་དག་པར་སྡུད་པའི་མདོ་ལས། རིགས་ཀྱི་བུ་བྱང་ཆུབ་སེམས་དཔའ་རྣམས་ཀྱི་སྤྲུལ་པ་ནི་རྣམ་པ་བཅུར་ཤེས་པར་བྱ་སྟེ། བཅུ་གང་ཞིན་འདི་ལྟ་སྟེ། འཁོར་
ལོ་བསྒྱུར་པར་སྤྲུལ་པ་དང། བརྒྱ་བྱིན་དུ་སྤྲུལ་པ་དང། ཚངས་པར་སྤྲུལ་པ་དང། ཉན་ཐོས་སུ་སྤྲུལ་བ་དང། རང་སངས་རྒྱས་སུ་སྤྲུལ་པ་དང། བྱང་ཆུབ་སེམས་དཔར་སྤྲུལ་པ་དང། སངས་རྒྱས་སུ་སྤྲུལ་པ་དང། སངས་རྒྱས་ཞིང་དུ་སྤྲུལ་པ་དང། བྱང་ཆུབ་
ཀྱི་སྙིང་པོར་སྤྲུལ་པ་དང། འཁོར་ཆེན་པོ་སྤྲུལ་པ་སྟེ། ཞེས་དང། འཇུག་པ་ལས། བ་སྤུའི་ཁུང་བུར་བྱང་ཆུབ་སེམས་རྣམས་དང། །ལྷན་ཅིག་རྫོགས་སངས་རྒྱས་སྐུ་བགྲང་འདས་དང། །དེ་བཞིན་ལྷ་དང་ལྷ་མིན་མི་དག་ཀྱང། །སྐད་ཅིག་སྐད་ཅིག་ལ་ནི་
སྟོན་པར་ནུས། །ཞེས་གསུངས་པ་ལྟར་སྟོན་པའི་རྒྱལ་སྲས་འཕགས་པ་ཐམས་ཅད་དང་ཁྱད་པར་དུ་དེའི་ནང་ནས་ཐུབ་པའི་རྒྱལ་ཚབ་བདུད་བཞི་ལས་རྒྱལ་བའི་མི་ཕམ་མགོན་པོའི་ཞབས་དང། རྒྱལ་པ་ཐམས་ཅད་ཀྱི་ཡབ་ཏུ་གྱུར་ཀྱང་སྲས་ཀྱི་ཚུལ་འཛིན་
པའི་འཇམ་ཞིང་གྲགས་པའི་སྒྲ་འམ་དབྱངས་ཀྱིས་ནམ་མཁའི་མཐར་ཁྱབ་པའི་རྗེ་བཙུན་སྟེ། འདིར་བཤད་བྱའི་ཟད་རྒྱས་ཀྱི་ཆོས་གཉིས་ཀྱི་རྩ་བའི་འབྱུང་གནས་ལའང་རྗེ་རིན་པོ་ཆེ་བདག་སྒོ་གསུམ་གུས་པས་ཕྱག་འཚལ་ལོ། །སྤྱིར་བྱང་སེམས་

[012A]༄༅། །འཕགས་པ་ཐམས་ཅད་བསྟོད་ཡུལ་ཡིན་ཀྱང་ཐོགས་མེད་དང་ཀླུ་སྒྲུབ་གཉིས་ནི་རྟེན་གཞི་དབུ་སེམས་ཀྱི་ལུགས་འདི་གཉིས་ལས་བྱུང་བར་ཤེས་པའི་ཕྱིར་ཡིན་ནོ། །གཉིས་པ་བརྒྱུད་པའི་བླ་མ་རྣམས་ལ་བསྟོད་པ་ལ། ཤིང་
 དེ་གཉིས་ཀྱི་གདམས་པ་ཡོངས་རྫོགས་འཛིན་པའི་ཇོ་བོ་ལ་དང། གསུང་རབ་མ་ལུས་བའི་དོན་ཚང་བར་འཛིན་པའི་རྒྱ་བོད་ཀྱི་བླ་མ་གོང་མ་རྣམས་ལ་བསྟོད་པ་གསུམ། དང་པོ་ནི། ཤིན་ཏུ་དཔག་པར་དཀའ་བ་རྒྱལ་
བའི་ཡུམ། །སོགས་ཤོ་ལོ་ཀ་གཅིག་བྱུང། སྟོན་པ་སངས་རྒྱས་པའི་ཚུལ་བསྟན་པ་ན། མདོ་ལས། ཟབ་ཞི་སྤྲོས་པྲལ་འོད་གསལ་འདུ་མ་བྱས། །བདུད་རྩི་ལྟ་བུའི་ཆོས་གཅིག་ཁོ་བོས་རྟོགས། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་
ཚལ་དུ་གནས་པར་བྱ། །ཞེས་གསུངས་པས་ན་རིན་ཆེན་འཕྲེང་བ་ལས་ཀྱང། ཆོས་འདི་ཟབ་ཕྱིར་སྐྱེ་བོ་ཡིས། ཤེས་པར་དཀའ་བར་ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་བསྟན་པ་ལས་ལོབ་པར་གྱུར། །ཞེས་གསུངས་པ་ལྟར། ཤིན་ཏུ་
དཔག་བར་ཏེ་རྟོགས་པར་དཀའ་བའི་ཆོས་ཐམས་ཅད་རང་བཞིན་མེད་པར་རྟོགས་པའི་ཤེས་རབ་དེ་ཉན་རང་བྱང་འཕགས་སངས་རྒྱས་འཕགས་པ་སྟེ་བཞི་ཀ་གང་རུང་གཅིག་ཐོབ་པ་ལས་ཐོག་མ་ངེས་པར་ཟབ་མོའི་རྟོགས་པ་དེ་སྔོན་དུ་འགྲོང་སྐྱེད་མ་ལྟ་
བུ་ཡིན་པས། རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་སྐྱེད་མ་དང་ཞེས་དང། མདོ་ལས་ཀྱང། མ་ནི་ཤེས་རབ་ཕ་ནི་ཐབས། །ཞེས་དང། མངོན་རོགས་རྒྱན་ལས་ཀྱང། ཉན་ཐོས་བྱང་ཆུབ་སེམས་དཔའི་ཚོགས་

[012B] །ཞེས་གསུངས་པ་ལྟར་ཡིན་ཀྱང་དེ་ཤིན་ཏུ་རྟོགས་དཀའ་ལ་མ་རྟོགས་ན་འཁོར་བ་ལས་གྲོལ་བ་ལྟ་ཅི་སྨོས། ཐེག་པ་གསུམ་པོ་གང་གི་མཐོང་ལམ་ཙམ་ཡང་མི་ཐོབ་པས་སངས་རྒྱས་རྣམས་ཀྱིས་
དེ་རྟོགས་པའི་ཆེད་དུ་ཆོས་ཕུང་བརྒྱད་ཁྲི་བཞི་སྟོང་སོགས་གསུངས་པའི་ཕྱིར། འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་བཞི་བ་སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་བ། །དེ་དག་ཐུགས་རྗེ་མངའ་བའི་ཐབས་
ཚུལ་དང། །རིགས་པ་བརྒྱ་དག་གིས་ནི་འཛུད་པར་མཛད། །ཅེས་དང། རྗེ་བདག་ཉིད་ཆེན་པོས་ཀྱང་དེའི་དོན་བཤད་པ་ན། ལེགས་བཤད་སྙིང་པོ་ལས། ཆོས་རྣམས་ཀྱི་དེ་བཞིན་ཉིད་ནི་ཤིན་ཏུ་རྟོགས་པར་དཀའ་བ་དང། མ་རྟོགས་ན་འཁོར་བ་ལས་མི་
གྲོལ་བར་གཟིགས་ནས་ཐུགས་རྗེ་ཅན་གྱི་སྟོན་པས་ཐབས་ཀྱི་ཚུལ་དང་རིགས་པའི་སྒོ་དུ་མ་ཞིག་གིས་དེ་ཁོང་དུ་ཆུད་པ་ལ་འཛུང་བར་གསུངས་སོ། །ཞེས་གསུངས་པའི་ཕྱིར། དེར་མ་ཟད་སྟོན་པས་ཆོས་གསུངས་པ་ཐམས་ཅད་གདུལ་བྱ་ས་སོ་ལ་
སྟོང་ཉིད་རྟོགས་ཆེད་དང་ཐར་པ་ཐོབ་པའི་ཆེད་དུ་གསུངས་པ་ཁོ་ན་ཡིན་ཏེ། སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། །ཞེས་དང། རྟེན་འབྲེལ་བསྟོད་པ་ལས། ཁྱོད་ཀྱིས་ཇེ་སྙེད་བཀའ་སྩལ་
བ༑ ༑རྟེན་འབྲེལ་ཉིད་ལ་བརྩམས་ཏེ་འཇུག་དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་ཁྱོད་ལ་མེད། །ཅེས་སོ། །དེ་ཡང་དགྲ་བཅོམ་པ་ལ་ལྟོས་ཏེ་ཐར་པ་ཐོབ་ཕྱིར་མིན་ཀྱང་དེ་མ་ཐོབ་པ་ལ་ཡིན་ལ། དེ་བཞིན་དུ་སྟོང་ཉིད་ཀྱང་ཤེས་
[013A]༄༅། །དགོངས་གདམས་ངག་དང་རྗེས་བསྟན་ཡང་གང་ཟག་གཅིག་ལ་དོན་སོ་སོ་ལ་མི་འགལ་ཡང་དོན་ལ་དེ་གཉིས་སུ་འགྲོ་མི་དགོས་སོ། །རྒྱལ་པའི་ཡུམ་གཞུང་ཤེས་རབ་ཀྱི་ཕ་རོལ་ཏུ་ཕྱིན་པའི་དགོངས་དོན་གདུལ་བྱའི་
ཁམས་བཞིན་
མདོག་དབྱིས་ ཐོགས་མེད་ཀྱིས་ཐེག་ཆེན་གྱི་རིགས་ཅན་ཡིན་ཀྱང་ཆོས་ཐམས་ཅད་རང་བཞིན་མེད་པར་བསྟན་ན་ཆད་ལྟར་ལྟུང་བ་དེ་བློར་མཆུད་པའི་ངོར་
སེམས་ཅན་བཞུགས་ཀྱི་ཟབ་རྒྱས་བསྟན། ཀླུ་སྒྲུབ་ཀྱིས་ཐེག་ཆེན་གྱི་རིགས་ཅན་རིགས་དང་དབང་པོ་གཉིས་ཀ་སྨིན་པས་རང་བཞིན་མེད་པར་བསྟན་ཀྱང་རྒྱ་ཆེ་བ་མིང་ཙམ་གྱིས་འཇོག་ཤེས་པ་ལ་ཆོས་ཐམས་ཅད་རང་བཞིན་མེད་པར་
བསྟན། ལུགས་དེ་གཉིས་ཀ་ཡང་ས་འོག་ཀླུ། ས་སྟེང་གི་མི། ས་བླའི་ལྷ་སྟེ། ས་གསུམ་འགྲོ་བ་རྣམས་ལ་ཉི་མ་ལྟར་ཆེས་གསལ་བར་མཛད་པའི་ཤིང་རྟ་ཆེན་པོ་ཞེས་ཡོངས་སུ་གྲགས་པའི་ཞབས་ལ་རྗེ་བདག་ཉིད་ཆེན་པོ་བདག་ཕྱག་
འཚལ། ཞེས་བསྟོད་ཕྱག་མཛད་པའི་ཕྱིར། དང་པོ་ཡིན་ཏེ། དགོངས་འགྲེལ་ལྟར་མདོ་སྡེ་རྒྱན་དང་དབུས་མཐའ་རྣམ་འབྱེད་ཆོས་ཉིད་རྣམ་འབྱེད་རྣམས་ཀྱིས་དེ་ལྟར་བཤད་པའི་ཕྱིར། ལེགས་བཤད་སྙིང་པོ་ལས། དེས་ན་ཇི་སྲིད་དུ་གང་བདེན་པར་

[013B] ཞེས་པ་ནས། དེ་ལྟར་ན་ཐེག་པ་མཆོག་གི་རིགས་ཅན་ལ་ཡང་ལས་
འབྲས་སོགས་ལ་ཆད་པར་ལྟ་བའི་ཉེན་ཆུང་བ་རྣམས་ལ་དགག་བྱ་བདེན་པ་རགས་པ་འགའ་ཞིག་བཀག་ཀྱང་ཕྲ་མོ་ནས་མི་ཁེགས་པ་ཤིན་ཏུ་མང་ལ། ཕྲ་མོ་ནས་བཀག་པ་རྣམས་ལ་ནི་ཚད་མས་གྲུབ་པའི་རྣམ་བཞག་ཐམས་ཅད་བྱས་མེད་པར་སོང་
བ་ཤིན་ཏུ་མང་བས་མདོ་སྡེ་དགོངས་འགྲེལ་གྱིས་དྲང་ངེས་ཕྱེ་བ་དེ་ནི་གདུལ་བྱ་ཤིན་ཏུ་མང་པོ་ཞིག་ཐེག་པ་ཆེན་པོ་ལ་བཀྲི་པའི་ཐབས་མཁས་ཆེན་པོར་སྣང་ངོ་ཞེས་གསུངས་པའི་ཕྱིར། སེམས་ཙམ་པ་ཐོགས་མེད་ཀྱིས་གདུལ་བྱའི་ངོར་བྱས་པ་བྱམས་
པ་སེམས་ཙམ་བསྟན་པ་ལྟར་བྱེད་དགོས་པའི་ཕྱིར་ཏེ། ལེགས་བཤད་སྙིང་པོ་ལས། མདོ་སྡེ་དེ་གདུལ་བྱའི་དབང་གིས་བཤད་པ་དེ་བཞིན་དུ་དེ་དང་རྗེས་སུ་མཐུན་པར་སྟོན་པ་རྣམས་ཀྱང་ཤེས་པར་བྱ་སྟེ་ཞེས་སོ། །གཉིས་པ་ཀླུ་སྒྲུབ་ཀྱིས་བཤད་པ་
དེ་ལྟར་ཡིན་ཏེ། རྒྱུ་རྐྱེན་ལ་ལྟོས་ཁོ་ནས་རང་བཞིན་མེད་པར་གྲུབ་ཅིང་བཅིང་གྲོལ་སོགས་ཀྱང་ཆེས་འཐད་པར་སྒྲུབ་པའི་ཕྱིར། དེ་བློ་གྲོས་མི་ཟད་པའི་དྲང་ངེས་ཕྱེ་བའི་ངེས་དོན་ཡིན་པའི་ཕྱིར་ཏེ། ལེགས་བཤད་སྙིང་པོ་ལས། དེས་ན་རྒྱུ་རྐྱེན་ལ་རགས་
ལས་པ་ཉིད་ཀྱིས་རང་གི་མཚན་ཉིད་ཀྱིས་གྲུབ་པ་མེད་པ་ཡིན་ལ་ཞེས་པ་ནས། འདི་ནི་མགོན་པོ་ཀླུ་སྒྲུབ་ཀྱིས་ཡུམ་གྱི་མདོ་དང་དེ་དང་རྗེས་སུ་མཐུན་པའི་གསུང་རབ་རྣམས་ཀྱི་དོན་གཞན་དུ་དྲང་དུ་མི་རུང་བར་དོན་དེར་ངེས་པའི་ངེས་དོན་དུ་སྒྲུབ་པའི་

[014A]༄༅། །སྒྲུབ་བྱེད་ཀྱི་རིགས་པ་དང། དེ་དག་དང་མི་མཐུན་པར་སྟོན་པའི་མདོ་རྣམས་ཀྱི་སྒྲ་ཇི་བཞིན་པ་ལ་རིགས་པའི་གནོད་པ་སྟོན་པའི་ཤིང་རྟའི་སྲོལ་ཕྱེ་བ་ཡིན་ནོ། །ཞེས་གསུངས་པའི་ཕྱིར། ཁྱད་པར་གསུམ་པ་ཡང་ཡིན་ཏེ། ཀླུ་སྒྲུབ་ཀྱིས་
ཐེག་ཆེན་ཀླུའི་ཡུལ་ནས་སྤྱན་དྲངས་པ་དང་ཐོགས་མེད་ཀྱིས་དགའ་ལྡན་དུ་རྗེ་བཙུན་ལ་གསན་པས་ཀྱང་གྲུབ་པའི་ཕྱིར། ལེགས་བཤད་སྙིང་པོ་ལས། དེ་ལྟར་སྔར་བཤད་པའི་ཚུལ་གྱིས་གསུང་རབ་ཀྱི་དྲང་ངེས་ཕྱེ་ནས་དེ་ཁོ་ན་ཉིད་གཏན་ལ་འབེབ་པའི་
ཤིང་རྟའི་སྲོལ་གཉིས་པོ་འདི་ནི་ཕ་རོལ་ཏུ་ཕྱིན་པའི་ཐེག་པའི་སྐབས་སུ་རྒྱས་མོད་ཀྱང། གསང་སྔགས་ཀྱི་གཟུང་འགྲེལ་པའི་པཎྜི་ཏ་དང་གྲུབ་ཐོབ་རྣམས་ཀྱིས་ཀྱང་དེ་གཉིས་གང་རུང་གཅིག་དང་མཐུན་པར་དེ་ཁོ་ན་ཉིད་ཀྱི་དོན་གཏན་ལ་འབེབས་པ་ལས་
གཞན་པའི་ཕུང་གསུམ་མེད་པ་ཚུལ་འདི་ནི་གསུང་རབ་མདོ་སྔགས་མཐའ་དག་གི་དེ་ཁོ་ན་ཉིད་གཏན་ལ་འབེབས་པའི་ལམ་དུ་ཤེས་པར་བྱའོ། །ཞེས་གསུངས་པའི་ཕྱིར། འདིའི་རྒྱུན་མཚན་གྱིས་དྲང་ངེས་རྣམ་འབྱེད་ལ་མཁས་པར་བསླབ་དགོས་ཏེ། དེ་
ཉིད་ཕྲ་རགས་དེ་ལྟར་དུ་རྟོགས་དགོས་པའི་ཕྱིར། སྐལ་བཟང་མིག་འབྱེད་ཀྱིས་གསུངས་པ་ལྟར་རོ། །གཉིས་པ་ནི། ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །སོགས་ཤོ་ལོ་ཀ་གཅིག་བྱུང། ལམ་སྲོལ་ཆུང་ངུ་ལྟ་བུ་མ་ཡིན་པར་ཤིང་རྟ་ཆེན་པོ་
དྲངས་ཆོག་པ་ལྟ་བུའི་རིགས་པའི་ལམ་སྲོལ་དབུ་སེམས་གཉིས་ཕྱེ་བའི་ཤིང་རྟ་ཆེན་པོ་དེ་གཉིས་ལས་ཚིག་དོན་མ་འཁྲུལ་ཞིང། ཕྱིན་གྱིས་བརླབས་པའི་བླ་མ་སོ་སོ་ནས་བརྒྱུད་པའི་ཟབ་མོའི་ལྟ་བ་སྟོང་ཉིད་ཀྱི་སྐོར་དང་རྒྱ་ཆེ་པ་སྤྱོད་པ་ཕྱིན་དྲུག་གི་

[014B] དེ་ཡང་འདི་ནས་སངས་རྒྱས་ཀྱི་སའི་པར་གྱི་སྐྱེས་བུ་གསུམ་གྱི་ལམ་ཆ་ཚང་པས་ཡོངས་སུ་རྫོགས་པ་དང། ལམ་གྱི་ཡན་ལག་སོགས་ཀྱི་ཚིག་དོན་གྱི་གནད་ཐམས་ཅད་འགག་མདོ་བསྡུས་
པའི་མདོ་སྔགས་གཉིས་ཀའི་གདམས་པའི་མཛོད་མི་ཟད་པ་འཛིན་པའི་དཔལ་ལྡན་མར་མེ་མཛད་ལ་སྒོ་གསུམ་འདུད་པས་ལམ་སྒྲོན་བྱེད་པ་པོ་ལ་ཕྱག་འཚལ་པ་སྟེ། རྒྱུ་མཚན་འོག་ཏུ་འཆད་པར་འགྱུར་རོ། །གསུམ་པ་ནི། རབ་འབྱམས་གསུང་རབ་
ཀུན་ལ་ལྟ་པའི་མིག་སོགས་ཤོ་ལོ་ཀ་གཅིག་བྱུང། མཐའ་ཡས་པའམ་རབ་འབྱམས་གསུངས་པ་ཀུན་གྱི་རབ་ཡིན་པས་གསུངས་རབ་ཀུན་ལ་ལྟ་བའི་མིག་ལྟ་བུའི་ལམ་རིམ་དང་བླ་མའང་རུང་གསུངས། ཆོས་ཀྱི་སྐལ་པ་བཟང་པོ་ལས་ཉོན་ལས་
གྲོལ་པའི་ཐར་པར་བགྲོད་པའི་འཁོར་པའི་རྒྱ་མཚོ་རྒལ་པའི་འབབས་པས་སྟེགས་སམ་འཇུག་དོགས་ལྟ་བུ་བདེ་པར་འཇུག་ལ་དོན་ཆེན་པོ་སྟེར་བས་མཆོག་བྱང་ཆུབ་ལམ་རིམ་འདི་རྙེད་བཀུར་སོགས་གྱིས་མ་ཡིན་པར་སེམས་ཅན་ཐམས་ཅད་གྲོལ་ན་
སྙམ་པའི་བརྩེ་པའི་ཐུགས་རྗེ་ཡིས་སྐྱོབ་པའམ་གཡོ་བར་མཛད་ནས། གདུལ་བྱའི་བློ་རིམ་པ་གསུམ་དང་བསྟུན་ནས་སངས་རྒྱས་ཀྱི་སའི་བར་དུ་འཁྲིད་པའི་ཐབས་མཁས་མཛད་པ་ཡི་ལམ་རིམ་གྱི་སྒོ་ནས་མ་རིགས་ལམ་སྒོས་གསུང་རབ་ཐམས་
ཅད་ཀྱི་ཚིག་དོན་ཐོས་བསམ་སྒོམ་གསུམ་སྒོས་གསལ་བར་མཛད་པའི་དབུ་སེམས་ཀྱི་མཁས་པ་དང་རྒྱ་བོད་ཀྱི་བཤེས་གཉེན་རྣམས་ལའང་གུས་པས་ཕྱག་འཚལ་བ་ཡིན་ཏེ་གཙོ་བོར་དབུ་སེམས་ཀྱི་རིགས་པ་དང་ལུང་གིས་གཏན་ལ་ཕབ་པའི་

[015A]༄༅། །ཕྱིར་ཏེ། ལེགས་བཤད་སྙིང་བོ་ལས་ཀྱང། ཤིང་རྟ་ཆེན་པོའི་སྲོལ་གཉིས་ལེགས་བཟུང་ནས། འཛམ་གླིང་བློ་གསལ་བྱེ་པའི་མིག་འབྱེད་པ། །ནས། ཐུབ་བསྟན་མི་ནུབ་རྒྱལ་མཚན་འཛིན་པའི་མཆོག་མཁས་པའི་དབང་པོ་རྣམས་ལ་གུས་
པས་འདུད། །ཅེས་སོ། །གཉིས་བརྩོམ་པར་དམ་བཅའ་བ་ལ། རྩོམ་པའི་རྒྱུ་དང། རྒྱུ་དེས་ཤིང་རྟ་ཆེན་པོའི་ཟབ་རྒྱས་ཀྱི་རིགས་ལམ་བརྩེགས་བཤད་པར་སྤྲོ་པ་གཉིས། དང་པོ་ནི། དེང་དུས་རྣལ་འབྱོར་རྣམས་ཐོས་པ་ཉུང། མང་ཐོས་ཉམས་ལེན་
གནད་ལ་མི་མཁས་ཤིང། །ཕལ་ཆེར་གསུང་རབ་ལྟ་ལ་ཕྱོགས་རེ་མིག། །ལུང་དོན་རིགས་པས་འབྱེད་པའི་མཐུ་མེད་པས། །བསྟན་པའི་གནད་རྣམས་རྫོགས་པའི་གདམས་པ་མཆོག། མཁས་པ་དགྱེས་པའི་ལམ་དང་བྲལ་མཐོང་ནས། །ཞེས་བྱུང་
རྗེ་བདག་ཉིད་ཆེན་པོས་པ་རིམ་འདི་རྩོམ་པ་ལ་ཐུགས་བརྩོ་པའི་རྒྱུ་ཆེན་པོ་དུམ་དང་ཁྱད་པར་དུ་ཆེ་པ་བཞི་མཐོང་པས་ཡིན་ཏེ། བོད་དུ་བསྟན་པ་དྲ་པའི་དེང་དུས་ཏེ། དུས་དེར་སྒོམ་གྱི་རྣལ་འབྱོར་ལ་བརྩོན་པ་རྣམས་རྣམ་རྟོག་མང་ན་མི་བཟང་ཞེས་ཐོས་པོ་མི་
བྱེད་པར་མ་ཟད་ཐོས་པ་བྱས་པ་ཡང་བརྗོད་འཇུག་པས་ཐོས་པ་ཉུང་བ་དཔེར་ན་སྒོམ་བྱེད་པས་དེབ་ཆ་བལྟས་ནམ་ཚང་ཆེར་བྱེད། ཁ་ཅིག་ཚོག་མང་དུ་ཉན་ཅིང་ལུང་དམ་ཆོས་ཉན་ཀྱང་དེ་དག་དགོངས་ཉམ་སུ་ལེན་སྙམ་པ་མེད་པས་ཉམས་སུ་ལེན་འདོད་ཚེ་
སྔར་གྱི་ཆོས་ཉན་པ་མཐོལ་བཤགས་བྱས་ན། མི་ཤེས་པ་རིལ་ཚེ་བཏང་བ་གཅིག་གི་གང་ལ་བཉན་པ་དང་ཐོས་བསམ་བྱེད་དུས་ཉམས་ལེན་ཡོད་པའི་གནད་ཡོད་ཚུལ་ལ་མི་མཁས་པས། ཐོས་བསམ་དུས་མྱོས་འགྱུར་ཆང་དང། དུས་མ་ཡིན་པའི་

[015B] བག་མེད་པའི་རྩེད་མོ་དང་གླུ་གར་འཐབ་རྩོད་གཡུལ་འགྱེད་སོགས་ལ་ཉེས་པ་མེད་པར་འདོད་ཅིང་སྨྲ་པ་དང། ཕལ་ཆེར་མདོ་སྔགས་ཚ་གྲང་ལྟར་ཕྱོགས་རེ་པ་ཡིན་པས་ཐོས་བསམ་གྱི་ཚེ་སྟོན་པའི་གསུང་རབ་མཐར་ཐུག་པ་གསང་སྔགས་ཀྱི་བསྐྱེད་
རྫོགས་དང་ཆོ་གདོན་དུ་གཉེར་ན་བླ་མ་དང་གྲོགས་སོགས་ཀྱིས་འདི་ལྟ་བུ་དུས་མིན་དགོས་པ་ཆུང། ནམ་ཞིག་ཐོས་བསམ་སོགས་མི་ནུས་པའི་ཚེ་དེ་དག་བསླབ་ནས་གྲོང་དང་ཉེ་བའི་དགོན་པར་གཏོར་མ་དང་ཁྲུས་སོགས་ཀྱིས་ལྟོ་བཙལ་པའི་ཐབས་ཡིན་གྱི་ད་ལྟ་ཐོས་
བསམ་གྱི་བར་ཆད་ཟེར་ཞིང་སྦོང། ཡང་ཁ་ཅིག་སྔགས་པར་ཁས་ལེན་པ་ཅིག་ཡིན་ན། མྱོས་འགྱུར་དང་ཕྱི་དྲོའི་ཟས་དང་ཕྱག་རྒྱ་སོགས་མ་སྤྱད་ན་དམ་ཚིག་ཉམས་ཟེར་ཚུལ་ཁྲིམས་འདོད་པར་མ་ཟད། གདུལ་བྱ་དུ་མའི་འདྲེན་པར་རློམ་པ། དུ་མས་བཀུར་པ་
ཡིན་ཀྱང་དུར་སྨིག་དང་བཅས་བཞིན་དུ་བུད་མེད་ཀྱི་ཚོགས་ཆེན་པོར་བབས་པ་ལ་རང་ཉིད་ཀྱང་ཡ་མིང་ཞིང། སུ་ཡང་སྨོད་པར་མི་བྱེད་ལ། ད་དུང་རབ་བྱུང་དང་བསྙེན་རྫོགས་སྒྲུབ་པར་བྱེད་དོ། །ཡང་ཐམས་ཅད་ཀྱིས་གསང་སྔགས་ལ་རྟོག་གེའི་དཔྱད་འབྱར་མེད་
ཅེས་ཚིག་ཙམ་གྱིས་བླུན་པོའི་གང་ཤར་རེལ་པ་ལ་བླ་མའི་མན་ངག་མཐར་ཐུག་ཅེས་དཔྱད་པ་ཀུན་དོར་པས་གྲུབ་སྙིང་སོགས་ཀྱིས་ཕྱི་ནང་མཐའ་དག་གི་ལུགས་དཔྱད་པ་དང། རྒྱུད་འགྲེལ་གྲུབ་ཆེན་གྱི་མཛད་པ་ལམ་ཐམས་ཅད་ཀྱི་མིང་ཙམ་ཡང་བསྣུབས་
ནས་མ་ལུས་པར་བྱེད་དོ། །ཡང་ཁ་ཅིག། །ཐོས་བསམ་སོགས་མེད་པས་སེམས་ཀྱི་ངོ་བོ་མཐོང་ཁུལ་གྱིས་དམ་ཚིག་ཐམས་ཅད་དོར་བ་དང། གསུང་རབ་མཐའ་དག་སྤོང་པ་དང། ལྷ་སྒོམ་སྔགས་བཟླས་སོགས་ཀྱང་སྤོང་པ་དཔའ་བོ་གཙུག་ལག་གི་རྟོགས་བརྗོད་

[016A]༄༅། །ལྟ་བུ་དང། དེ་བཞིན་དུ་སློབ་གཉེར་ཡང་ཕྱོགས་རེ་བསྟེ་འདུལ་པ་སློབ་ན་ཚང་མ་དང་ཕར་ཕྱིན་སོགས་ལ་སྨོད་པ་རྣམ་ཟར་སོ་སོར་ཡོད་ཅིང། ཚུལ་ཁྲིམས་ལ་ཐོས་བསམ་སྒོམ་གསུམ་དགོས་པ་བསླབ་པ་གསུམ་གྱི་གྲངས་ངེས་དང་གོ་རིམ་
གསུངས་བ་སོགས་ཀྱང་འབད་པས་འགོག་དེ་ཐམས་ཅད་ཀྱིས་ཀྱང་དམ་པའི་ཆོས་འདུལ་བའི་བསླབ་ཁྲིམས་རྣམ་བར་དག་པ་སྙིང་ཐག་པས་སུན་འབྱེད་པར་བྱེད་ཅིང། སྡོན་དུས་གྲྭས་ཆེན་པོ་དག་གི་རབ་བྱུང་ཕལ་ཆེས་པས་ཀྱང་གདིང་ལྟུང་སོགས་ངོ་ཤེས་
དཀའ་བར་ཡོད་ཅིང། བླ་གོས་མཐང་གོས་སྣམ་ཕྲན་གླེགས་བུ་སྦྱར་བ་སོགས་རྣབས་ཀྱང་མཐོས་པས་མཁས་པ་གསུམ་གྱིས་གནམ་མ་རྩི་བསྟེང་དུ་ཆོས་གོས་གསུམ་གྱི་སྣམ་ཕྲན་དང་གླེགས་བུའི་དཔེ་ཙམ་མ་རྙེད་པ་ཐམས་ཅད་ལ་གྲགས་པ་དེ་ཡིན་ལ། ལུང་དོན་རིགས་
པས་འབྱེད་པའི་མཐུ་མེད་པས་དེ་ཥ་སེ་ནས་བཤད་པའི་ལུང་ཙམ་ལ་བརྟེན་རྟག་བརྟན་ཟེར་ཟུག་གི་བདག་ལྟ་པ་མཐར་ཐུག་དུ་ཆེན་པོ་མང་པོས་སྨྲས་ཤིང། མདོར་ན་བསླབ་པ་གསུམ་གང་ཟག་གཅིག་གིས་ཡ་མ་བྲལ་པར་ཉམ་སུ་ལེན་པའི་གནད་ཡོངས་རྫོགས་
ལྟ་ཅི༑ ཕྱོགས་འགྲོས་ཀྱང་མེད་པས་རྒྱལ་པའི་རབ་ལུགས་ལྟར་ཉམས་སུ་ལེན་ཅིང་སྟོན་པས་དགྱེས་ཤིང་བསྔགས་བདག་འོང་པའི་ལམ་ཀུན་དང་བྲལ་བར་མཐོང་པ་དེ་རྣམས་ཡིན་པའི་ཕྱིར། འདི་ནི་ཡེ་ཤེས་མཁའ་འགྲོ་མའི་ལུང་བསྟན་གཅོད་ཀྱི་རྣམ་བཤད་ཆེན་
མོ་སོགས་ལས་རྒྱལ་ཁྲིམས་ཆོས་ཁྲིམས་གཉིས་ཀ་འཆུགས་ནས་མུན་པ་ལྟ་བུའི་དུས་བསྟན་པའི་སྣང་བྱེད་གཅིག་འབྱུང་གསུངས་པ་ལྟར་འཇམ་དཔལ་རྩ་རྒྱུད་ལས་ཀྱང་གསུངས་ཏེ། རྩ་རྒྱུད་ལས། དང་པོ་ཡི་གེ་འགྲགས་དང། །སྟོན་པའི་གཟུགས་བསྟན་

[016B] །བློ་ལྡན་དང་པོ་ཡེ་གེ་མ། །དེ་བཞིན་སྔོམ་བརྩོན་དད་པ་འབྱུང། །རྣམ་པ་དུ་མ་སྔོམ་བརྩོན་གསུངས། །དེ་ཚེ་མཐའ་ཡས་འབྱུང་བར་འགྱུར། །སྔོམ་བརྩོན་ཐམས་ཅད་བསྒྲགས་པ་ཡང། །སྟོན་པའི་བསྟན་པ་གསལ་བྱེད་པའོ། །བསྟན་པ་དེ་ཚེ་
ས་སྟེང་དུ། །རྣམ་པར་ཉམས་ཤིང་སྣང་མེད་ལ། །བསྟན་པའི་གཟུགས་བརྙན་ཡིད་དུ་འོང། །བྱེད་པར་འགྱུར་བ་ཐེ་ཚོམ་མེད། །ཐམས་ཅད་བྱང་ཆུབ་ལུང་བསྙན་ཏེ། །ང་ཡི་བྱང་ཆུབ་མཆོག་ཐོབ་འགྱུར། །དེ་བཞིན་འཇིག་རྟེན་སྦྱིན་གནས་འགྱུར། །སྲིད་པ་གསུམ་
གྱི་མཐར་ཡང་བྱེད། །སྔགས་དང་རྒྱུད་ལ་མངོན་བརྩོན་པས། །གྲགས་པ་འཛིན་པར་ཤེས་པར་བྱ། །ཞེས་གསུངས་སོ། །དེའི་རྐང་དང་པོ་གཉིས་ཀྱིས་མཚན་པ་དང་པོར་ཡོད་པས་སྟོན་པའི་སྐུ་གཉིས་ཀྱི་དོན་བྱེད་ཚུལ། དེ་ནས་གཉིས་ཀྱིས་མཚན་དང་པོ་བློ་ཞེས་པ་
ལེགས་སྦྱར་གྱིས་མ་ཏི་ཟེར་བ་བློ་དང་ལྡན་ཅིང་དེ་བཞིན་སྔོམ་བ་ལ་བརྩོན་པར་དགའ་ཞིང་དད་པ་འབྱུང། དེ་ནས་བཞིས་རྣམ་པ་ཐམས་ཅད་དུ་སྡོམ་པ་ལ་བརྩོན་པར་གསུངས་ཤིང། དེའི་ཚོ་སྔོམ་བརྩོན་དགེ་འདུན་མཐའ་ཡས་དགེ་ལུགས་སོགས་ལ་འབྱུང་པར་འགྱུར་ལ་
སྡོམ་པ་རྩོན་ཡར་གསུངས་ཡུལ་ཐམས་ཅད་ཀྱང་བསྟན་པའི་གསལ་བྱེད་རྐྱང་ཡིན། དེ་ནས་བཞིས་བསྟན་པ་དེ་དུས་ཆོས་ཀྱི་སྣང་བ་མེད་པའི་བསྟན་པའི་གཟུགས་བརྙན་ཡིད་དུ་འོང་འབྱེད་ཚུལ་དང། ལྷག་མས་བྱང་ཆུབ་ཐོབ་ཅིང་སྔགས་ཀྱི་རྒྱུད་དོན་སྟོན་པ་ལ་བརྩོན་པ་
དད་མཚན་ཟུར་གྲགས་པ་འཛིན་པའོ། །ཞེས་དང། གཉིས་པ་ནི། ཤིང་རྟ་ཆེན་པོའི་ལམ་འདི་བཤད་པ་ལ། །བདག་གི་ཡིད་ནི་ཀུན་ནས་སྒྲོ་བར་གྱུར། །ཞེས་བྱུང། དེང་དུས་བོད་འདིར་ཁ་ཅིག་རྗེ་བཙུན་བྱམས་པའང་འོག་ཟེར་ཞིང་ཕལ་ཆེར་འཕགས་

[017A]༄༅། །ཡུལ་གྱི་ཀླུ་སྒྲུབ་ཟླ་གྲགས་སོགས་རང་དང་མི་མཐུན་པ་འགོག་ཅིང། མདོ་བསྟན་བཅོས་རྒྱུད་སྡེ་གཅིག་དང་མི་མཐུན་པ་སྔར་བཤད་པ་ལྟ་བུ་ཡིན་པས་ལམ་གྱི་ངོ་བོ་མིན་ལ། གཞན་དག་གི་ལམ་གྱི་ཆ་ཤས་ལུས་ལ་འཆད་པའི་སེམས་གནས་དང་
སྟོང་རྐྱང་དང་སྡུག་བསྔལ་གྱི་སྡུག་བསྔལ་ཙམ་རེལ་དམིགས་པའི་སྙིང་རྗེ་ཡིན་ཀྱང་ལམ་གྱི་ཆའམ་གྲངས་མཚང་བ་ལྟུར་བྱེད་པས། ལམ་གྱི་ལུས་ཡོངས་རྫོགས་ལ་མཁས་པ་རྣམས་དགྱེས་པའི་ལམ་གྱི་གཙོ་བོ་ངེས་འབྱུང་དད་ཐག་ཆེན་གྱི་ལམ་གྱི་གཞུང་
ཤིང་བྱང་ཆུབ་ཀྱི་སེམས་དང། མངོན་རྟོགས་རྒྱན་ལས། ཤེས་པས་སྲིད་ལ་མི་གནས་ཤིང། །སྙིང་རྗེས་ཞིལ་མིག་ནས་དང། །ཞེས་གསུངས་བ་ལྟར་གྱི་སྲིད་མཐའ་འགོག་བྱེད་སྟོང་ཉིད་རྟོགས་པའི་ཤེས་རབ་སྐྱེད་པའི་ཐབས་ཐོས་པས་མྡ་དང་རྟོགས་དབྱོད་
ལ་འབད་པའི་གི་ནད་འགག་མཚང་ཞིང་དེ་དང་བྲལ་པར་མཐོང་ནས་ཤིང་རྟ་ཆེན་པོ་གཉིས་ཀྱི་གདམས་པའི་ལམ་འདི་ལུང་རིགས་དུ་མས་བཤད་ན་ཅིམ་རུང་སྙམ་པའི་ཐུགས་རྗེས་བདག་ཉིད་ཀུན་ནས་སྤྲོ་པར་གྱུར་པ་ཡིན་ཏེ། ཆོས་རྣམས་ཀྱི་གནས་ལུགས་མ་
རྟོགས་པར་མི་གྲོལ་ཞིང། དེ་རྟོགས་པའི་ཐབས་དྲངས་དེས་སྣ་ཚོགས་གསུངས་པའི་དོན་འབྱེད་པ་སངས་རྒྱས་ཀྱིས་ལུང་བསྟན་པའི་ཤིང་རྟ་ཆེན་པོའི་རིགས་པ་ལ་རག་ལས་ཤིང། རིགས་པ་དེ་ཡང་ཐོས་བསམ་དང་རྟོགས་དཔྱོད་ཀྱིས་ལེགས་པར་བརྟགས་དགོས་
ཀྱི༑ སངས་རྒྱས་དད་ཙམ་གྱིས་ཅིང་གར་མི་རུང་པའི་ཕྱིར། བཅོམ་ལྡན་འདས་ཀྱིས། དགེ་ལོང་དགག་མ་མཁས་རྣམས་ཀྱིས། བསྲེག་བཅད་བརྡར་པའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། བླངས་པར་བྱ་ཡིས་གུས་ཕྱིར་མིན། །

[017B] སངས་རྒྱས་ཀྱིས་ཀྱང་ཤིང་རྟ་ཆེན་པོས་དྲང་ངེས་འབྱེད་པར་ལུང་བསྟན་པའི་དགོས་པ་ཡོད་པའི་ཕྱིར། ལེགས་བཤད་སྙིང་པོ་ལས་ཀྱང། དེའི་ཕྱིར་གསུང་རབ་ཀྱིས་དྲང་ངེས་འབྱེད་པར་ལུང་བསྟན་པའི་ཤིང་རྟ་ཆེན་པོ་དག་གིས་དྲང་ངེས་
ཀྱི་དགོངས་པ་བཀྲལ་ཞིང། ཞེས་པ་ནས། རིགས་པས་གཏན་ལ་ཕབ་པ་གཅིག་གི་རྗེས་སུ་འབྲངས་ནས་དགོངས་པ་ཚོལ་དགོས་པས་མཐར་གཏུགས་ན་དྲི་མ་མེད་པའི་རིགས་པ་ཉིད་ཀྱིས་དབྱེ་དགོས་ཏེ། རིགས་པ་དང་འགལ་པའི་གྲུབ་མཐའ་ཁས་ལེན་ན་སྨྲ་པོ་ཚད་མའི་
སྐྱེས་བུར་མི་རུང་བའི་ཕྱིར། དངོས་པོའི་དེ་ཁོ་ན་ཉིད་ཀྱང་འཐད་པས་སྒྲུབ་པའི་རིགས་པའི་སྒྲུབ་བྱེད་དང་ལྡན་པའི་ཕྱིར་རོ། །ཞེས་སོ། །དེས་ན་སྤྱིར་ལུང་བསྟན་པའི་བསྟན་འཛིན་མཐའ་ཡས་ཏེ། ལུང་བསྟན་ནས་སྔར་བྱུང་བ་འདུལ་བ་ཕྲན་ཚོགས་ལས། འོང་སྲུང་ཀུན་དགའ་
ཤའ་ནའི་གོས་ཅན་དང། ཉེར་སྤས་སིང་དཧི་ཀ་དང་ནག་པོ་དང། ལེགས་མཐོང་ཆེན་པོ་བསྟན་པའི་གཏད་རབས་བདུན། །ཞེས་དང། ལང་ཤེས་ལས། བདེར་གཤེགས་མྱང་ན་འདས་དུས་ནི། །ཡང་དག་བསྟན་པ་སུ་ཟིང་འཛིན། ཞེས་སོགས་ཀྱིས་འགྲེལ་པ་ལས་ཐུབ་པ་ནས་
དཧི་དཧི་ཀའི་བར་ལུང་དང་འདྲ་ལ། དེས་བི་བྷ་ནལ། དེས་བཙོན་པ་བུ་རྒན་དིལ། དེས་བུདྷ་མེ་ཏ་ལ། དེས་སློབ་མད་གེ་སློང་རྩི་པ་ལ། དེས་བུན་ཤང་ལ། ངེས་རྟ་སྐད་ལ། དེས་མ་ཤི་བ་ལ། དེས་ཀླུ་སྒྲུབ་པ། དེས་ཨྲྱ་དེབ་ལ། དེས་ར་ཧུལ་ལ། དེས་སམ་གྷན་ན་དེ་ལ། དེས་དགེ་
སློང་དགྲ་བཅོམ་ལ། དེས་ཀུ་མར་ཏ་ལ། དེས་ཤ་ཡ་ཧ་ལ། དེས་བ་སུ་བན་དུས། དེས་མ་ནུ་ཏ་ལ། དེས་ཧ་ཀའི་ཀ་ན་ཡན་ཤལ། དེས་དགེ་སློང་སེངྒེ་ལ་གཉད་པར་བཤད་ལ། དུས་འཁོར་རྒྱུད་ཕྱི་མ་ལས། དགེ་སློང་ཀླུ་སྒྲུབ་ཅེས་བྱ་མ་ལུས་ཡོན་
[018A]༄༅། །སེམས་ཅན་ཀུན་ལ་ཕན་འདོགས་པས། །སློབ་དཔོན་བློ་བརྟན་ཞེས་བྱ་གཅོང་བྱེད་ཚེ་ཡི་གྲུབ་པ་སྟོང་ཕྲག་བཅུ་དང་བཅས་བ་རྣམས། །དགེ་བཅུའི་ལམ་གྱི་བསྲུང་བར་གྱུར་བ་འཕགས་པ་ལྷ་དང་ལ་བའི་ན་བཟའ་རྟ་དབྱངས་དང། །ཕྱོགས་ཀྱི་
གླང་བོ་གཞན་ལ་ཕན་པའི་བསམ་པ་བཙུན་པ་ཟླ་བ་པདྨའི་མྱུ་གུ་ཞེས། །བང་གོས་ལ་རྟོག་པའི་རྒྱལ་བོ་མ་ལུས་ནག་བོ་རྒྱལ་པོ་ཨིནྡྲ་བཧུ་ཏི་དང། །ཡེ་ཤེས་མིང་ཅན་རྡོ་རྗེ་དྲིལ་བུ་ལག་གདུབ་དག་ཀྱང་དེ་བཞིན་ཐོད་པར་ཆང་འཐུང་ཞིང། །ཁ་ཌཱཾ་ག་དང་རུས་བའི་རྒྱན་
ཆ་ཆང་སྣོད་ཅད་ཏེའུ་སྟེར་བ་ནག་བོའི་མིང་ཅན་ནོ།། ཞེས་དང། མགོན་པོ་མངོན་འབྱུང་གི་རྒྱུད་ལས་ཀྱང། ཉབ་གཅིག་ཉ་ཡིས་ཟོས་ནས་ཤི་བ་དང་དེ་རྣལ་འབྱོར་བ་དཱ་རི་ཀ་བ་ཞེས་བར་གྱུར་བ་དེས་ཆུ་བོ་གངྒཱ་ལ་ཆང་འཕངས་བས་ཆུ་ཚོད་གཅིག་ན་ཡུལ་བ་ཏ་ཏ་ཞེས་
བར་འགྱུར་རོ། །དེའི་སྔགས་ཀྱི་འབྲས་བུས་མཁའ་འགྲོ་དང་མཁའ་འགྲོ་མ་རྣམས་འཆིང་ངོ། །ཞེས་དང། ཡུལ་ཨུ་རུ་བི་ས་དེར་སྐྱེས་བུ་བརྩོན་འགྲུས་ཆེན་བོའི་སྦྱོར་བ་དང་ལྡན་པ། ར་མ་ནའི་བཀའ་དང་མཚུངས་བ། སྡེ་ཚན་དང་བོའི་དང་བོ་ཀ་ལ་དབྱངས་
ཡིག་དང་བོས་བརྒྱན་བ། སྡེ་ཚན་བདུན་པའི་བཞི་བཅུང་ཟང་ན་ལ་ཞོན་པའི་མང་ཅན་རྣལ་འབྱོར་དབང་བོ་གཅིག་བོ་འདིས་དངོས་གྲུབ་ཆེན་བོ་བརྒྱད་ཐོབ་པ་འབྱུང་ཇེ། ཞེས་གསུངས་བས་ཀརྣ་བ་སྟེ་ནག་བོ་སྦྱོད་པ་ལུང་བསྟན་ཅིང། རྒྱུད་དེ་ལས། དེའི་སློབ་མ་རྣལ་
འབྱོར་བ་དྲུག་གིས་ལུས་དངོས་བོ་སྤང་བོའི་ཕྱག་རྒྱ་ཆེན་པོ་ཐོབ་པར་འགྱུར། ཞེས་དང། ཡང་རྒྱུད་དེ་ལས། པཎྜི་ཏ་རྣམས་ཀྱི་གཙོ་བོར་གྱུར་བ་ཆོས་ཀྱི་གྲགས་པ་འདི་དང་སྐྱེས་བུ་དྲུག་བསྟན་བལ་ཕན་པ་ཚངས་བར་སྦྱོད་པར་གནས་བ་རྣམས་ཀྱིས་གྲུབ་པ་ཐོབ་བོ།།

[018B] འཕགས་པའི་གནས་བརྟན་བཅུ་དྲུག་འཁོར་དགྲ་བཅོམ་ཁྲི་དང་དྲུག་སྟོང་བཞི་བརྒྱར་བཅས་པ་དག་གིས་བསྟན་བ་སྤེལ་ལ། ཁྱད་པར་དུ་ཀླུ་སྒྲུབ་ཀྱིས་ངེས་དོན་འབྱེད་ཅིང་ལོ་དྲུག་བརྒྱར་བཞུགས་པར་བཤད་དེ། ལང་
གཤེགས་ལས། ལྷོ་ཕྱོགས་བེ་ཏའི་ཡུལ་དུ་ནི། །དགེ་སློང་དཔལ་ལྡན་ཞེས་གྲགས་པ། །དེ་མིང་ཀླུ་ཞེས་འབོད་བ་སྟེ། །ཡོད་དང་མད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་ནས། །རབ་ཏུ་དགའ་བའི་ས་སྒྲུབས་ཏེ། །བདེ་
བ་ཅན་དུ་དེ་འགྲོའོ། །ཞེས་དང། འཇམ་དཔལ་རྩ་རྒྱུད་ལས། དེ་བཞིན་གཤེགས་པ་ང་འདས་ནས། །ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་ཞེས་དེ་འབོད་འབྱུང། །བསྟན་པ་ལ་ནི་དད་ཅིང་ཕན། །རབ་ཏུ་དགའ་བའི་ས་ཐོབ་པ། །ལོ་ནི་དྲུག་བརྒྱ་དག་ཏུ་འཚོ། །
རིག་བ་རྨ་བྱ་ཆེན་མོ་ནི། །བདག་ཉིད་ཆེན་བོ་ངེས་ཀྱང་གྲུབ། །བསྟན་བཅོས་སྣ་ཚོགས་དོན་དང་ནི། །དངོས་བོ་མེད་པའི་དོན་དེ་རིག་གང་ཚེ་ལུས་ངེ་བོར་བ་ན། །བདེ་བ་ཅན་དུ་སྐྱེ་བར་འགྱུར། །དེ་ནི་མཐར་གྱིས་སངས་རྒྱས་ཉིད། །ངེས་བ་ཁོ་ནར་ཡང་དག་ཐོབ། །ཅེས་དང་
སྦྲིན་ཆེན་བོ་སྟོང་ཕྲག་བཅུ་གཉིས་པ་ལས་ཀྱང་དེ་ལྟར་ལུང་བསྟན་ལ། སློབ་དཔོན་ཐོགས་མེད་ཀྱིས་ཀྱང་དྲང་ངེས་སྣ་ཚོགས་གསུངས་པ་དང་བསྟན་པ་རིང་དུ་གནས་བའི་ཆེད་དུ་མདོའི་དོན་སྡུད་བྱེད་ཅིང་ལོ་བརྒྱ་དང་ལྔ་བཅུར་བཞུག་པ་དང་མཐར་སངས་རྒྱ་བར་བཤད་དེ་
འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྔ་དེས་དོན་དྲང་བའི་དོན། །རྣམ་བ་མང་པོ་རབ་ཏུ་འབྱེད། །འཇིག་རྟེན་རིགས་པ་སྟོན་བདག་ཉིད། །གཞུང་འབྱེད་དང་ཚུལ་ཅན་དུ་འགྱུར། །དེ་ཡི་རིག་པ་གྲུབ་

[019A]༄༅། །པ་འདི། །ས་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་པོ་སྐྱེ་བར་འགྱུར། །བསྟན་པ་ཡུན་རིང་གནས་པའི་ཕྱིར། །མདོ་ཡི་དེ་ཉིད་དོན་སྡུད་བྱེད། །ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་ནས་ལྷ་ཡུལ་
འགྲོ༑ ༑འཁོར་བ་རྣམས་སུ་འཁོར་བ་ན། །ཡུན་རིང་བདེ་བ་རྗེས་མྱོང་ནས། །བདག་ཉིད་ཆེན་པོ་མཐར་གྱིས་ཏེ། །བྱང་ཆུབ་ཐོབ་པར་འགྱུར་བ་ཡིན། །ཞེས་གསུངས་ཤིང། མདོ་སྡེ་ངེས་དོན་རྒྱུད་བླ་མ་དང་གཟུངས་རྒྱལ་གྱི་མདོ་དོན་བཤད་ཚུལ་དབུ་མ་ཐལ་
འགྱུར་པར་གནས་པ་དང། དྲང་དོན་དགོངས་འགྲེལ་ལྟར་ས་སྡེར་བཀྲལ་བ་དང། མདོ་ཡི་དོན་བསྡུ་ནི་གཞི་བསྡུ་བ། གཏན་ལ་དབབ་པ་བསྡུ་བ། རྣམ་གྲངས་བསྡུ་བ་རྣམས་ཡིན་པས་སེམས་ཙམ་པར་མ་ཟད་དབུ་མའི་དོན་ཡང་བཀྲལ་ལོ། །དེ་ཙམ་དུམ་ཟད་
རྒྱལ་བའི་བསྟན་པ་འདི་ལ་དུས་ཀྱི་མཐའི་བར་དུ་རྣམ་པ་ཤིན་ཏུ་མང་པའི་དགེ་སློང་མཁས་པ་ཤེས་རབ་ལྡན་ནང་ཆོས་ཚུལ་བཞིན་དུ་སྤྱོད་པ་མང་པོར། ཤིང་རྟ་ཆེན་པོ་དེ་གཉིས་ཀྱི་བཤད་པ་དེ་ལྟར་འཛིན་སྤེལ་བྱེད་པར་བཤད་པའི་ཕྱིར། དཔེར་ན་སྔོན་ནས་
ད་ལྟའི་བར་གྱི་རྒྱ་བོད་ཀྱི་མཁས་པ་ཆེན་པོ་མང་དུ་བྱུང་བ་བཞིན་ནོ། །དེ་མ་ཐག་འཇམ་དཔལ་རྩ་རྒྱུད་ལས། དེ་ལྟར་རྣམ་པ་མང་པོ་ཡི། །ད་ཡི་བསྟན་ལ་དགེ་སློང་རྣམས། །ཤེས་རབ་ལྡན་ཞིང་ཆོས་ཀྱང་སྦྱོད། །དུས་ཀྱི་མཐའ་ལ་དེ་ཚེ་འབྱུང། །ཞེས་གསུངས་
ཤིང༑ ཀླུ་སྒྲུབ་ཡབ་སྲས་རྗེས་སུ་བསྟན་པ་གཏད་བར་བཤད་པའི་དགེ་སློང་དགྲ་བཅོམ་ཞེས་པས་བུམ་བཟང་གྲུབ་པ་མ་སྲུངས་བས། བགེགས་བཙུག་སྤྱོད་ཀྱིས་ཁྱེར་བ་ཁྲོས་ནས། ཧཱུཾ་གཅིག་གིས་ཚངས་པ་བརྒྱ་བྱིན་སོགས་བསུགས་ནས་སྐྲག་ཅིང་ཉམས་

[019B] རྩ་རྒྱུད་ལས། ཕྱི་མ་དེ་ཚེ་དུས་དག་ཏུ། །དགེ་སློང་དགྲ་བཅོམ་ཞེས་བྱ་བ། །དེ་ནི་སྔགས་དོན་བདག་ཉིད་ལྡན། །རྒྱུད་ཤེས་དེ་བཞིན་མང་དུ་ཐོས། །ཞེས་པ་ནས། སྐད་ཅིག་དྲན་པ་ཙམ་གྱིས་ནི། །སྡོམ་བརྩོན་དེ་ནི་ལས་མྱུར་བྱེད། །ཡི་གེ་ཧཱུཾ་གི་
སྔགས་གཅིག་གིས། །ཚངས་སོགས་ས་སྟེང་འདྲེན་པར་བྱེད། །ལྷ་རྣམས་མ་ལུས་རབ་བཀུག་པ། །ཚངས་སོགས་བརྒྱ་བྱིན་དང་ཡང་བཅས། །ཧ་ཧ་ཞེས་བྱའི་སྒྲ་འདོན་ཅིང། །ཉམས་ཐག་འཇིགས་པའི་སྒྲ་ཡང་སྒྲོག་ཅེས་སོགས་བྱུང། དེ་བཞིན་དུ་དུམ་བསྟན་ཏེ་ཡི་གེ་
མང་དོགས་ལ་དེ་ལྟར་བཤད་པས་འདིར་མདོ་སྔགས་ལ་འདི་དག་གི་གཞུང་ཚད་མར་ཤེས་པའི་ཆེད་དུ་ལུང་གི་ཟོ་ཙམ་བྲིས་སོ།།    ༈    གང་དག་ཕྱོགས་འཛིན་མུན་པས་མ་བསྒྲིབས་ལ། །ལེགས་ཉེས་འབྱེད་
པའི་བློ་ཡི་མཐུ་ལྡན་ཞིང། །དལ་བའི་རྟེན་བཟང་དོན་ལྡན་བྱེད་འདོད་པའི། །སྐལ་ལྡན་དེ་རྣམས་རྩེ་གཅིག་བསྒྲིམས་ཏེ་ཉོན། །ཞེས་བྱུང། སྐྱེ་བོ་གང་ཞིག་ཆོས་ཀྱི་དོན་རྟོགས་འདོད་ན་ཕྱོགས་ལྷུང་དོར་ནས་གཟུར་གནས་དང། ལེགས་ཉེས་འབྱེད་པའི་བློ་གྲོས་དང། ཆོས་ལ་དོན་
གཉེར་ཆེ་བ་དང། གུས་པའི་དད་པ་བཞི་དགོས་ཏེ། རང་ཕྱོགས་ལ་ཆགས་པ་དང་གཞན་གྱི་ཕྱོགས་ལ་སྡང་བ་ཡོད་ན་དེས་མུན་པ་བཞིན་དོན་མཐོང་བ་ལ་སྒྲིབ་པས་ན་དེས་མ་བསྒྲིབས་པ་དང། ཕྱོགས་ལྷུར་མེད་ཀྱང་ཤེས་རབ་མེད་ན་འདི་ལེགས་པ་དང་འདི་ཉེས་བཞེས་སོ་སོར་
འབྱེད་མི་ནུས་བས། སྐྱེས་ཐོབ་དང་སྦྱངས་སྟོབས་གང་རུང་གིས་ལེགས་བཤད་ལ་ལེགས་བཤད་དུ་ཤེས་ཤིང། ཉེས་བཤད་ལའང་དེར་ཤེས་པའི་བློ་གྲོས་ཀྱི་མཐུ་དང་ལྡན་ཞིང། མི་ཁོམས་པ་བརྒྱད་དང་བྲལ་བའི་དལ་བའི་རྟེན་བཟང་པོ་དོན་ཆེན་པོ་དང་ལྡན་པར་བྱེད་

[020A]༄༅། །འདོད་པ་དང། དེ་འདྲའི་སྐལ་ལྡན་ཡིན་ཀྱང་སེམས་རྩེ་གཅིག་པ་སྟེང་མིགས་པ་གཅིག་ལ་བསྒྲིམས་ནས་འཆང་འགྱུར་ལྟར་ཉན་དགོས་པའི་ཕྱིར། ཁྱད་པར་དང་བོ་ཡིན་ཏེ། དབུ་མ་སྙིང་བོ་ལས། ཕྱོགས་སུ་ལྷུང་བས་ཡིད་གདུངས་པས། །ཞིང་
ནམ་ཡང་རྟོགས་མི་འགྱུར། །ཞེས་དང། དེའི་འགྲེལ་བ་རྟོག་གེ་འབར་པ་ལས། གང་གི་ཕྱིར་འཇིག་རྟེན་ནི་ཕལ་ཆེར་ཕྱོགས་སུ་ལྷུང་བས་སེམས་ཀྱི་རྒྱུད་གསུངས་པས་ལེགས་པར་གཟུངས་བ་ལ་དམ་དུ་ཉེ་པར་འཛིན་པ་ཡིན་པས་དེ་དག་གིས་ནི་ནམ་ཡང་ཞི་བ་རྟོགས་པར་
མི་འགྱུར་པའི་ཕྱིར་རོ། །ཞེས་གསུངས་སོ། །ཁྱད་པར་གཉིས་པ་ཡིན་ཏེ། དབུ་མ་སྙིང་བོ་ལས། གང་ལ་ཤེས་པའི་མིག་ཡོད་པ། །དེ་ལ་མིག་ཡོད་གཞན་མ་ཡིན། །ཞེས་དང། དེའི་འགྲེལ་བ་ལས། ཤེས་པའི་ངོ་བོ་ཉིད་ནི་མིག་ཡིན་ཏེ། འདས་པ་དང་
མ་འོངས་པ་དང། ད་ལྟར་དང། ཐག་རིང་བ་དང། ཉེ་བ་དང། རགས་པ་དང། ཆ་ཕྲ་བའི་དངོས་བོ་དག་ལ་ཐོགས་པ་མེད་པར་འཇུག་པའི་ཕྱིར་རོ། །གང་ལ་ཤེས་བའི་མིག་དེ་ཡོད་པ་དེ་ལ་ནི་མིག་ཡོད་པ་ཡིན་ནོ། །གཞན་མ་ཡིན་ཞེས་བྱ་བ་ནི། ཤའི་མིག་ཧ་ཅང་
ཉེ་བ་དང། རིང་བ་དང། དབང་བོ་ལས་འདས་པ་ལ་སོགས་པའི་དངོས་བོ་དག་ལ་ལོང་བ་དང་འདྲ་བས་དེ་ཡོད་དུ་ཟིན་ཀྱང་ཅི་ལ་ཡང་མི་ཕན་པས། དེ་ཡོད་དུ་ཟིན་ཀྱང་མིག་དང་མི་ལྡན་ནོ། །ཞེས་སོ། །ཁྱད་པར་གསུམ་པ་ཡིན་ཏེ། ཆོས་བྱེད་པ་ལ་མི་ཁོམས་པ་
སྦང་དགོས་ཤིང་དེ་རྙེད་དཀའ་བའི་ཕྱིར་ཏེ། ཇོ་བོ་ལྟ་གཅིག་གི་ཐེག་ཆེན་སྒྲུབ་ཐབས་ལས། སངས་རྒྱས་འབྱུང་དང་དགེ་སློང་དང། །མི་ལུས་རྙེད་དཀའ་རྙེད་གྱུར་ཅིང། །དགེ་བཤེས་འཕྲད་དཀའ་འཕྲད་བྱུང་ནས། །དོན་མེད་པར་ནི་མ་བྱེད་གསུངས། །ཞེས་སོ་

[020B] དེ་ལྟར་ཤིན་ཏུ་རྙེད་དུས་ཚིགས་བཅད་གཉིས་ཀྱི་ཚོག་གམ་དོན་བཟུང་ན་ཡང་ཕན་ཡོན་བཅུ་ཐོབ་ཅིང་མཐར་བྱང་ཆུབ་ཐོབ་པར་བ་ཤད་པའི་ཕྱིར། མདོ་སྡེ་རྒྱན་ལས། གང་ཞིག་ཚིག་གམ་དོན་སྒོ་ནས། །ཚིགས་བཅད་གཉིས་འཛིན་རབ་
སྦྱོར་བ། །སེམས་ཅན་བློ་ལྡན་མཆོག་དེ་ཡིས། །ཡོན་ཏན་རྣམ་བཅུ་ཐོབ་འགྱུར་ཏེ། །ཁམས་ནི་ཟད་པར་རྟས་པ་དང། །འཆི་བའི་ཚེ་ན་རབ་དགའ་མཆོག་ཅི་ལྟར་འདོད་པར་སྐྱེ་བ་དང། །ཀུན་ཏུ་ཚོར་བས་དྲན་པ་དང། །སངས་རྒྱས་རྣམས་དང་འཕྲད་པ་དང། །དེ་ལས་
འོག་མཆོག་ཐོས་པ་དང། །མོས་པ་བློ་དང་བཅས་པ་དང། །སྒོ་གཉིས་བྱང་ཆུབ་མྱུར་ཐོབ་བའོ། །ཞེས་གསུངས་པས། ཆོས་འཛིན་བ་དང་ཉན་བཤད་གསུམ་གའི་ཕན་ཡོན་ཡོད་ལ་དེས་ན་འབད་རིགས་པར། རྒྱ་ཆེ་རོལ་པ་ལས། མི་དང་སངས་རྒྱས་འབྱུང་རྙེད་དཀའ། །
དད་བའང་ཤིན་ཏུ་རྙེད་པར་དཀའ། །མི་ཁོམས་བརྒྱད་སྤངས་རྙེད་པར་དཀའ། །ཆོས་ཉན་པ་ནི་གཙོ་བོ་ཡིན། །སངས་རྒྱས་འབྱུང་དང་དལ་བ་དང། །དད་དང་ཆོས་ཉན་དམ་པ་དང། །དེ་དག་ཐམས་ཅད་ད་རྙེད་ཀྱིས། །བག་མེད་མ་ལུས་རྣམ་པར་སྦོངས། །ཞེས་གསུངས་ཏེ་རྒྱས་
བར་འོག་ཏུ་འཆད་དོ།། སྨྲས་བ། རྒས་པའི་དགུན་གྱེ་གྲང་བའི་རེག་བྱ་དེས། །མང་ཐོས་དབྱང་ཀྱི་ལང་ཚོ་རྒྱས་བ་ཟོས། །ཐོས་བསམ་སྒོམ་པའི་པདྨ་ཀུ་མུད་ཚལ། །ཉིན་མཚན་རེས་ཀྱིས་བ་ཉད་ལ་བྲེལ་ལམ་སྙམ། །མ་རིག་མཚན་དུས་རང་མདོག་མ་བཏང་ཡང། །བློ་གྲོས་
བདུད་རྩིའི་འོད་ཟེར་སྟོང་བཞད་པས། །ལེགས་བཤད་རྒྱུ་སྐར་གྲངས་ཀྱི་རྗེས་སོང་པར། །སྟོང་སྐད་སྟོན་གྱི་ལང་ཚོའི་དྲེགས་པ་འཛིན། །ཅེས་བའང་བར་སྐབས་ཀྱི་ཚིགས་སུ་བཅད་པའོ།།    ༈    གཞུང་དངོས་བཤད་

[021A]༄༅། །པ་གཉིས། དང་པོ་ལ་བཤད་བྱའི་ཆོས་ཀྱི་མིང་དོན་ངོས་བཟུངས་པ་དང། འཕགས་ཡུལ་གྱི་འཆད་ཚུལ་གྱི་རྣམ་གྲངས་འགོད་པ་དང། གང་གི་རྗེས་སུ་འབྲངས་བསྟན་པ་གསུམ་ལས། དང་བོ་ནི། འདིར་རྒྱལ་བའི་གསུང་རབ་ཐམས་ཅད་ཀྱི་
གནད་བསྡུས་པ། ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། རྣམ་པ་ཐམས་ཅད་མཁྱེན་པའི་སར་འགྲོ་བའི་སྐྱེ་བོ་མཆོག་གི་ཆོས་ལུགས། སྐྱེས་བུ་གསུམ་གྱིས་ཉམས་སུ་བླང་བའི་རིམ་པ་ཐམས་ཅད་མ་ཚང་བ་མེད་བར་བསྡུས་པ། བྱང་ཆུབ་
ལམ་གྱི་རིམ་པའི་སྒོ་ནས་སྐལ་བ་དང་ལྡན་པ་སངས་རྒྱས་ཀྱི་སར་འཁྲིད་པའི་ཚུལ་ནི་གང་བཤད་པར་བྱ་བའི་ཆོས་སོ། །ཞེས་བྱུང། ཐོག་མར་བཤད་བྱའི་ཆོས་ངོས་བཟུངས་པ་ནི། སྔ་མ་ཁ་ཅིག་བསྟན་པའི་སྲོལ་ཀ་དང། ལ་ལས་བསྟན་རིམ་དང། གཞན་དག་གིས་
ལམ་མཆོག་སོགས་སྣ་ཚོགས་རེ་བཏགས་ཤིང་དེ་ཁོ་ན་ཟེར་བདག་གིས་མིང་དོན་ལ་འཁྲུལ་བ་སེལ་བའི་ཆེད་ཡིན་ཏེ། ལམ་རིམ་འདི་མདོ་ཁོ་ན་ལས་སྔགས་མི་སྟོན་སྙམ་པ་སེལ་ཆེད་དུ་རྒྱལ་བའི་གསུང་རབ་མདོ་སྔགས་ཐམས་ཅད་ཀྱི་གནད་དམ་སྙིང་པོ་མཐའ་
དག་ཚང་བར་བསྡུས་པར་བཤད་པ་ཇོ་བོ་ལྷ་གཅིག་གི་དགོངས་པ་ཡིན་ཏེ། འདི་མདོ་སྔགས་གཉིས་ཀ་གང་ཟག་གཅིག་གིས་སྟན་ཐོག་གཅིག་ཏུ་ཉམས་སུ་ལེན་ཚུལ་སྟོན་པའི་ཕྱིར། ཕན་ཡོན་ཡང་དེ་དག་ཐམས་ཅད་བཤད་པའི་ཕན་ཡོན་འོངས་པའི་ཕྱིར་
རོ༑ ༑ཇོ་བོས་སྤྱོད་བསྡུས་ལས། གསང་སྔགས་ཕ་རོལ་ཕྱིན་པ་ལ། །བརྟེན་ནས་བྱང་ཆུབ་བསྒྲུབ་བོ་ཞེས། །བླ་མ་སངས་རྒྱས་གསུངས་པས་ན། །དེ་དོན་བདག་གིས་བྲི་བར་བྱ། །ཞེས་དང། ལམ་སྒྲོན་ལས་ཀྱང། གནས་བརྟན་མར་མེ་མཛད་དཔལ་ཀྱིས།།

[021B] །བྱང་ཆུབ་འོད་ཀྱིས་གསོལ་བཏབ་ནས། །བྱང་ཆུབ་ལམ་བཤད་མདོར་བསྡུས་བྱས། །ཞེས་གསུངས་པའི་ཕྱིར་དང། རྗེ་རིན་པོ་ཆེས་ཉམས་མགུར་ལས་ཀྱང། གསུང་རབ་ཀུན་གྱི་སྙིང་པོ་བསྡུ་བསྡུ་བ། །ཚུལ་འདི་
ཐུན་རེ་སྟོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་ཚོགས། །རླབས་ཆེན་སྡུད་པར་ངེས་པས་དེ་དོན་བསམ། །ཞེས་གསུངས་པའི་ཕྱིར། དེ་ཡང་དབུ་སེམས་ཀྱི་དྲང་ངེས་སྟེང་ནས་འཛམ་བུའི་གླིང་གི་གསུང་རབ་ཐམས་ཅད་ཀྱི་དྲང་ངེས་
དངོས་ཤུགས་ཅི་རིགས་ལ་འབྱེད་པའི་ཤིང་རྟ་ཆེན་བོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། རྣམ་པ་ཐམས་ཅད་མཁྱེན་པའི་ས་སྟེ་སངས་རྒྱས་ཀྱི་སར་འགྲོ་བའི་དུས་གསུམ་གྱི་སྐྱེ་བོ་མཆོག་གི་ཆ་ཚང་བའི་ཐབས་ཤེས་གཉིས་ཀྱིས་མཐའ་སྤོངས་
བའི་ཆོས་ལུགས་སམ་ཚུལ་ཡིན་ཏེ། ཤིང་རྟ་ཆེན་པོའི་གསུང་ལྟར་ཐབས་ཤེས་ཆ་ཚང་བ་དགོས་ཀྱི། རེ་རེས་མི་འོང་བར་བཤད་པའི་ཕྱིར། དེ་ལྷ་ཅིག་ཇོ་བོའི་དགོངས་བ་ཡིན་པའི་ཕྱིར། ལམ་སྒྲོན་ལས། སེམས་ཅན་དམ་པ་བྱང་ཆུབ་མཆོག་འདོད་པར་
གྱུར་བ་དེ་དག་ལ། །བླ་མ་རྣམས་ཀྱིས་བསྟན་པ་ཡི། །ཡང་དག་ཐབས་ནི་བཤད་པར་བྱ། །ཞེས་དང། དེའི་ཕྱིར་ཉོན་མོངས་ཤེས་བྱ་ཡི། །སྒྲིབ་པ་མ་ལུས་སྤངས་པའི་ཕྱིར། །ཤེས་རབ་ཕ་རོལ་ཕྱིན་རྣལ་འབྱོར། །རྟག་ཏུ་ཐབས་བཅས་སྒོམ་པར་བྱ། །ཞེས་
སྒྲིབ་གཉིས་སྤོང་བ་ལ་ཐབས་ཤེས་གཉིས་མ་བྲལ་དགོས་པར་གསུངས་པའི་ཕྱིར། ལམ་སྒྲོན་ལས། ཐབས་དང་བྲལ་བའི་ཤེས་རབ་དང། །ཤེས་རབ་བྲལ་བའི་ཐབས་དག་ཀྱང། །གང་ཕྱིར་འཆིང་བ་ཞེས་གསུངས་པ། །དེ་ཕྱིར་གཉིས་ཀ་སྤངས་མི་བྱ། །ཞེས་

[022A]༄༅། །གསུངས་པ་ལྟར་མདོ་ལས་གསུངས་ཤིང། ལྷ་གྲིས་པའི་དཔེས་རྒྱུད་བླ་མར་ཡང་བཤད་པའི་ཕྱིར་རོ། །དེས་བརྗོད་བྱའི་དོན་ཐམས་ཅད་བསྡུས་ཚུལ་བཤད། གདུལ་བྱའི་སྒོས་ཀྱང་དོན་ཐམས་ཅད་བསྡུས་ཚུལ་ནི་སྐྱེས་བུ་
གསུམ་གྱིས་ཉམས་སུ་བླང་བའི་རིམ་པ་ཐམས་ཅད་མཚང་བ་མེད་པར་བསྡུས་པ་ཡིན་ཏེ། བཅོམ་ལྡན་འདས་ཀྱིས་མངོན་མཐོ་སྒྲུབ་ལུགས་ཀྱིས་སྐྱེས་བུ་ཆུང་ངུའི། ངེས་ལེགས་ཀྱི་རིམ་པས་འབྲིང་གི་ཐར་བ་དང། ཆེན་བོའི་མཚང་རྒྱ་བའི་ལམ་སྟོན་བའི་
ཕྱིར་ན། བྱང་ཆུབ་ལམ་གྱི་རིམ་པའི་སྒོ་ནས་སྐལ་བ་དང་ལྡན་པའི་སྐྱེས་བུ་རྣམས་སངས་རྒྱས་ཀྱི་སར་འཁྲིད་བའི་ཚུལ་ལམ། ལུགས་ཡང་དག་པ་གང་ནི་བཤད་པར་བྱ་བའི་ཆོས་ཡིན་ཏེ། མངོན་མཐོ་ངེས་ལེགས་ཀྱི་ལམ་གྱི་རིམ་བ་དང་མདོ་སྔགས་
ཀྱི་ལམ་རང་རང་གང་གི་སྐལ་བ་ལྡན་པ་དེའི་སྒོ་ནས་འཁྲིད་བར་སྔར་བཤད་ཟིན་པའི་ཕྱིར། མཚན་དེ་ཡང་ཇོ་བོ་ལྷ་གཅིག་གི་དགོངས་པ་ཡིན་ཏེ། ལམ་སྒྲོན་ལས། སློབ་མ་བཟང་བོ་བྱང་ཆུབ་འོད་ཀྱིས་བསྐུལ་གྱུར་བས། །བྱང་ཆུབ་ལམ་གྱི་སྒྲོན་
མ་རབ་ཏུ་གསལ་བར་བྱ། །ཆུང་དུ་འབྲིང་དང་མཆོག་གྱུར་བས། །སྐྱེས་བུ་གསུམ་དུ་ཤེས་པར་བྱ། །ཞེས་གསལ་བར་བཤད་པའི་ཕྱིར་རོ།།    ༈    དེ་ལ་དབལ་ནཱ་ལེནྡྲའི་མཁས་པ་རྣམས་ནི་སློབ་དཔོན་གྱི་ངག་དག་བ་
དང༑ སློབ་མའི་རྒྱུད་དག་པ་དང། བཤད་བྱའི་ཆོས་དག་པ་སྟེ། དག་བ་གསུམ་གྱི་སྒོ་ནས་ཆོས་འཆད་བར་བཞེད་ལ། དུས་ཕྱིས་ནི་བྲི་ཀཱ་མ་ལ་ཤཱི་ལར་བསྟན་པ་དར་བས། དེའི་མཁས་བ་རྣམས་ན་རྩམ་པ་བོའི་ཆེ་བ་དང། ཆོས་ཀྱི་ཆེ་བ་དང་

[022B] དེ་ལ་ནཱ་ལེནྡྲ་ནི་སྔོན་ཤཱིར་དུ་འཁྲུངས་ས་དང་གཤེགས་པ་ཡང་ཡིན་པས་དེའི་མཆོད་རྟེན་ཡོད་པ་ལ་གཞི་བྱས་ཐོབ་བཙུན་གྲུབ་རྗེ་སོགས་
ཀྱིས་གཙུག་ལག་ཁང་བྱས་ཤིང། ཐེག་ཆེན་གྱི་སློབ་དབོན་སར་ཧ་དང་ཀླུ་སྒྲུབ་ཡབ་སྲས་ལཱ་ལི་ཏ་སློབ་དཔོན་ཆོས་སྐྱོང་སོགས་ཀྱང་དེའི་པཎྜི་ཏ་ཡིན་བས་ཕྱིས་ཀྱི་ཐེག་ཆེན་ཐོག་མང་དར་ས་ཡིན་ལ། ཁ་ཅིག་ནཱ་ལེནྡྲ་རྒྱུད་སྟེང་ཟེར་བ་སྒྲ་དོན་གཉིས་གམ་དག་བས་
མི་འཐད་དེ། ནཱ་ལམ་སྡོད་བུ་སོགས་དང། ད་སྦྱིན་པའི་མིང་ཡིན་པས་རྣམ་དབྱེ་མ་ཕྱིས་ན་ནཱ་ལེནྡྲ་དང། རྣམ་དབྱེ་ཕྱིས་ན་ལུང་ལས་གྲོང་ནཱ་ལ་དའའི་ཐམ་ཟེ་ཉེ་རྒྱལ་གསུངས་བ་ལྟར་ཡིན་ཀྱང། ཟུར་ཆག་པས་ནཱ་ལེནྡྲ་ཟེར་བའི་ཕྱིར་རོ། །དེའི་མཁས་པ་རྣམས་
དག་པ་གསུམ་གྱི་སྒོ་ནས་ཆོས་འཆད་པར་བཞེད་པ་ཡང་ལེགས་ཏེ། སློབ་དཔོན་གྱི་དག་མ་དག་ན་ཆོས་དག་ཀྱང་ངག་མ་དག་པ་སློབ་བ་དང། སློབ་མའི་རྒྱུད་མ་དག་ན་སློབ་དཔོན་གྱི་ངག་དང་ཆོས་དག་ཀྱང་མི་གོ་བའམ་ལེག་པར་འཇིན། ཆོས་མ་དྒ་ན་གཞི་མི་
གཙང་བ་བཞེན་སྦྱོད་པ་པོ་དྲི་མ་ཅན་དུ་བྱེད་པ་སྤོངས་དགོས་པའི་ཕྱིར། འདིས་ནི་འཆད་པ་པོ་དང། ཉན་པ་པོ་དང། ཉན་བྱ་གསུམ་དག་བ་ལ་འབད་དགོས་པར་གོའོ། །བྲི་ཀ་མ་ལ་ཤཱི་ལ་སྟེ་རྣམ་གནོན་ངང་ཚུལ་གྱི་མཁས་པ་རྣམས་ནི། མཛད་པ་པོའི་ཆེ་
བ་དང། ཆོས་ཀྱི་ཆེ་བ་དང། ཆོས་ལ་ཉན་བཤད་ཇི་ལྟར་བྱེད་པ་གསུམ་གལ་ཆེ་བར་བཤད་པ་ཡང་སྔ་མ་ལྟར་ལེགས་ཏེ། མཛད་པ་བོ་ཚད་ལྡན་ཡིན་ན་ཆོས་མིན་མི་བྱེད་པས་མཛད་བ་བོའི་ཆེ་བ་དང། མཛད་པ་པོ་བཟང་ཡང་སྨན་དང་བརྟགས་པ་བརྒྱད་

[023A]༄༅། །དང་སྒྲ་ལྟ་བུ་སྤྱིར་དགོས་ཀྱང་དོན་ཧ་ཅང་མི་ཆེ་བས་ཆོས་ཀྱི་ཆེ་བ་དང་ལྡན་པ་དོན་གཉིས་སྟོན་པ་གཅིག་དགོས་ཤིང། ཉན་བཤད་གཉིས་ཇི་ལྟར་བྱེད་པ་ནི་སྔར་ལྟར་དག་པ་གཉིས་ལྡན་དགོས་པ་འདིར་ཡང་འདྲ་བའི་ཕྱིར། ཇོ་བོའི་ངེས་
འབྱུང་གི་གླུ་ལས། བུད་མེད་མཚན་ཉིད་སྐྱེ་བའི་མཚན་ཉིད་དང། །སྨན་དང་གླང་ཆེན་བརྟགས་པའམ་གཟའ་སྐར་རྩིས། །མཚོན་ཆ་བརྟགས་པའམ་རྟ་དཔྱད་རང་བཟོ་བའི། །བསྟན་བཅོས་ངན་པ་སློབ་དང་ཀློག་པ་སྤངས། །ཞེས་གསུངས་པའི་ཕྱིར། རྒྱུད་ལས་
ཀྱང་སློབ་དཔོན་ངན་པས་སྨན་དང་རྩིས་བྱེད་པར་བཤད་པས་དོན་ཆུང་བ་འཛིན་པ་དང་ཀློག་པ་སྤངས་ནས། ཐར་པ་དང་ཐམས་ཅད་མཁྱེན་པ་སྟོན་པའི་བསྟན་བཅོས་འཛིན་ཀློག་བྱས་ན་བསོད་ནམས་ཆེ་བའི་ཕྱིར་རོ། །   ༈   
ཚུལ་གཉིས་བྱུང་བར་གྲགས་པ་ལས་འདིར་ནི་ཕྱི་མ་ལྟར་བཤད་པར་བྱའོ། །ཞེས་བྱུང། གོ་སླའོ།།   ༈    ཆོས་ཁུངས་བཙུན་པར་བསྟན་པའི་ཕྱིར་མཛད་པ་པོའི་ཆེ་བ་བསྟན་པ་དང། གདམས་ངག་ལ་
གུས་པ་བསྐྱེད་པའི་ཕྱིར་ཆོས་ཀྱི་ཆེ་བ་བསྟན་པ་དང། ཆེ་བ་གཉིས་དང་ལྡན་པའི་ཆོས་ལ་ཉན་བཤད་ཇི་ལྟར་བྱ་བ་དང། གདམས་པ་དངོས་ཀྱིས་སློབ་མ་ཇི་ལྟར་བཀྲི་བའི་རིམ་པའོ། །དང་པོ་ལ་གདམས་ངག་གི་རྩ་བ་དང་དངོས་ཀྱི་མཛད་པ་པོ་ངོས་བཟུང་བ་དང་
དེའི་ཆེ་བ་བསྟན་པ་གཉིས་ལས། དང་པོ་མཛད་པ་པོ་ནི། གདམས་ངག་འདི་སྤྱིར་རྗེ་བཙུན་བྱམས་པས་མཛད་པའི་མངོན་པར་རྟོགས་པའི་རྒྱན་གྱི་གདམས་ངག་ཡིན་ལ། ཁྱད་པར་དུ་འདིའི་གཞུང་ནི་བྱང་ཆུབ་ལམ་གྱི་སྒྲོན་མ་ཡིན་པས་དེ་མཛད་པ་པོ་ཉིད་

[023B] །ཞེས་བྱུང། དེ་ཡང་མངོན་རྟོགས་རྒྱན་གྱི་གཞི་ཤེས་སྐབས་སུ་མི་རྟག་སོགས་བཅུ་དྲུག་གི་སྐྱེས་བུ་ཆུང་འབྲིང་གི་ལམ་བསྟན་ཞིང། ལམ་ཤེས་དང་རྣམ་མཁྱེན་གྱི་རིགས་ཅན་གསུམ་གའི་ལམ་རིམ་ཀུན་བསྟན་ནས་དེ་ནས་བསྡུས་
བས་ན་དེའི་མན་ངག་ཡིན། ཁྱད་པར་དུ་ལམ་རིམ་གྱི་རྩ་བ་ལམ་སྒྲོན་ཡིན་པས་དེ་མཛད་པ་པོ་ལམ་རིམ་གྱི་མན་ངག་མཛད་པ་པོ་ཡིན་པས་སོ།།    ༈    བྱེ་བྲག་ལམ་རིམ་ཆེན་མོའི་མཛད་པ་པོའི་ཆེ་བ་གཉིས་ལས་
དང་པོ་ལ། རིགས་ཕུན་སུམ་ཚོགས་པར་སྐྱེ་བ་བཞེས་ཚུལ་དང། རྟེན་དེ་ལ་ཡོན་ཏན་བརྙེས་པའི་ཚུལ་དང། བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལོ། །དང་པོ་ནི། དེ་ཡང་སློབ་དཔོན་ཆེན་པོ་རབ་བྱུང་གི་མཚན་དའི་པཾ་ཀར་ཤྲཱི་ཛྙཱ་ན་སྟེ། དའི་པཾ་མར་མེ་
དང་ཀར་ཤྲཱི་མཛད་དཔལ་དང་ཛྙཱ་ན་ཡེ་ཤེས་ཏེ། བོད་ལྷ་བཙན་ནམ་བྱང་ཆུབ་འོད་ཀྱིས་ཨ་ཏི་ཤཱ་སྟེ་ཕུལ་བྱུང་མཚན་གསོལ་བའོ། །དེའི་ཕུན་ཚོགས་ནི་ལོ་ཙྪ་པ་ཆེན་པོ་ནག་ཆོས་མཛད་པའི་བསྟོད་པ་བརྒྱད་ཅུ་པ་ལས། ཤར་ཕྱོགས་ཟ་ཧོར་ཡུལ་མཆོག་ན། །ཞེས་པ་
ནས༑ དེ་ལྟ་བླ་མ་རྗེ་བཙུན་ཡིན། །ཞེས་གསུངས། རྡོ་རྗེ་གདན་གྱི་ཤར་ཕྱོགས་ཟ་ཧོར་ཞེས་པའི་ཡུལ་དེན་གྲོང་ཁྱེར་ཆེན་པོ་ཡོད་པ། བི་ཀྲ་མ་པཱུ་ར་ཡིན། ཁ་ཆེ་ཁྲི་སྟན་དང་མཉམ་པ། ཁ་ཆེ་ཁྲི་སྟན་ལ་མི་ཁྱིམ་འབུམ་ཚོ་སོ་དྲུག་ཡོད། བྷཾ་ག་ལར་མི་ཁྱིམ་
འབུམ་ཉེར་དྲུག་ཡོད་ཅེས་བླ་མ་དག་གི་ལམ་རིམ་དུ་གསུངས། དེའི་དབུས་ན་བྷཾ་ག་ལའི་རྒྱལ་བོ་མང་བཀུར་གྱི་གདུང་དང་མཁན་ཆེན་ཞི་འཚོ་སོགས་འཁྲུངས། མི་རབས་བཅུ་གསུམ་དུ་ཙན་དན་དང་ཨ་ཀ་རུའི་སྤོས་དུད་གཤོལ་མདའ་ཙམ་རྒྱུན་མ་ཆད་པའི་

[024A]༄༅། །རྒྱལ་ཁབ་ཕོ་བྲང་ཤིན་ཏུ་ཡངས་པ་གསེར་གྱི་རྒྱལ་མཚན་ཅན་ཞེས་བྱ་བ་ལོངས་སྤྱོད་རྒྱ་ནག་སྟོང་ཁུན་ཟེར་ཡང་ཏོང་ཁུ་སྟེ་ཤར་ཕྱོགས་རྒྱལ་པོ་དང་འདྲ་བ་དེ་རུ་ཡབ་རྒྱལ་པོ་དགེ་བའི་དཔལ་དང་ཡུམ་བཙུན་མོ་འོད་ཟེར་ཅན་གཉིས་ལ་
པདྨའི་སྙིང་པོ་དང། ཟླ་བའི་སྙིང་པོ་དང། དཔལ་གྱི་སྙིང་པོ་གསུམ་ཡོད་པས། པདྨའི་སྙིང་པོར་ ཆུང་བ་དཔལ་གྱི་སྙིང་པོ་དགེ་སློང་བིརྱ་ཙནྡྲ་ཡིན་ལ། འབྲིང་བ་ཟླ་
བའི་སྙིང་པོ་མཉམ་མེད་ལྷ་གཅིག་ཇོ་བོ་རིན་པོ་ཆེ་ཡིན་ནོ། །འདི་ནི་མངོན་རྟོགས་རྒྱན་ལས། རིགས་དང་རུས་དང་ཆོ་འབྲང་དང། །ཞེས་གསུངས་བ་ལྟར་གྱི་ཕུན་སུམ་ཚོགས་པར་འཁྲུངས་སོ།།    ༈    མང་ཐོས་ལུང་དང་
སྒྲུབ་པའི་རྟོགས་པ་བརྙེས་ཚུལ་གཉིས། དང་པོ་ལ་མདོ་སྔགས་ལ་སྦྱངས་ཚུལ། སྦྱངས་ནས་མཁྱེན་ཚུལ་གཉིས། དང་པོ་ལ་རིག་གནས་ལ་དང། སྔགས་ལ་དང། ནང་རིག་གོང་འོག་མཐའ་དག་གསན་ཚུལ་གསུམ། དང་པོ་ནི། བསྟོད་པ་ལས། ལོ་ནི་ཉི་
ཤུ་རྩ་གཅིག་ན། །ཞེས་པ་ནས། གྲོ་ལུང་པ་ཆེན་པོ་གསུངས་སོ་ཞེས་སོ། །ལོ་ཉེར་གཅིག་གི་བར་དུ་སྒྱུ་རྩལ་དྲུག་ཅུ་རྩ་བཞི་དང། ཕྱི་ནང་གི་རིག་གནས་ཐུན་མོང་བ་སྒྲ་པཱ་ཎི་སོགས་དང། གཏན་ཚིགས་དུ་མ་དང། བཟོའི་བསྟན་བཅོས་དུ་མ་དང། གསོ་བ་
ཡན་ལག་བརྒྱད་པ་སོགས་ལ་སྦྱངས་ཤིང། གཏན་ཚིགས་རིགས་ཐིགས་གསན་ནས་ཀྱང་ཕྱི་རོལ་པའི་རྟོག་གེ་མཁས་པ་གཅིག་ཚར་བཅད་པས་སྙན་གྲགས་རྒྱས་པར་བཤད་ལ་གཞན་སླ། སྒྱུ་རྩལ་དྲུག་ཅུ་རྩ་བཞི་ནི། ཕྲན་ཚེགས་འགྲེལ་ལས་

[024B] །སྒྱུ་མའི་གཡུལ་དང་མེ་ཏོག་ལས། །སྡེ་དཔོན་བྱ་དང་བདག་ཉིད་ཅན། །ཞེས་པ་ནས། རྒྱུ་སྐད་གཏན་ཚིགས་རིག་པ་དང། །ལྟོས་དང་གཞུང་གི་ངེས་ཚིག་ཉིད། །ཤེས་པ་ཤེས་བྱ་དེ་དག་ནི། །སྒྱུ་རྩལ་དྲུག་ཅུ་རྩ་བཞི་ཤེས།།
ཞེས་སོ། །འོ་ན་འཁོར་པར་ངེས་འབྱུང་གི་གླུ་དང་འགལ་སྙམ་ན། དེ་ནི་བློ་དམན་པའི་དབང་དང། འདི་ནི་སྤྱོད་འཇུག་ལས། རྒྱལ་སྲས་རྣམས་ཀྱིས་མི་སློབ་པའི། །དངོས་དེ་གང་ཡང་ཡོད་མ་ཡིན། །ལྟ་བུ་ཡིན་པས་སོ།    ༈    །གཉིས་པ་སྔགས་ལ་སྦྱངས་པ་ནི། དེ་
ནས་རི་ནག་པོའི་གཙུག་ལག་ཁང་གི་རྣལ་འབྱོར་གྱི་དབང་ཕྱུག་ཅེས་པ་ནས། ཊཱ་ཀི་མ་རྣམས་ཀྱིས་སྔགས་ཀྱི་གླེགས་བམ་སྔར་མཐོད་མ་མྱོང་བ་མང་བོ་མན་ལ་ལམ་དུ་བསྟན་ནས་ཐུགས་རྒྱལ་བཅག་གོ་ཞས་སོ། །དེ་ཡང་ཐོག་མར་རྣལ་འབྱོར་གྱི་དབང་
ཕྱུག་དཔལ་ཀྱེ་རྡོར་ཞལ་གཟིགས་ཤིང་རྡོ་རྗེ་མཁའ་འགྲོ་མའི་ལུང་བསྟན་ཐོབ་པའི་བླ་མ་དཱ་ཧུ་ལ་གུབྟ་སྟེ་སྒྲ་གཅན་སྤས་པ་ལ་ཀྱེ་རྡོར་གྱི་དབང་རྫོགས་པར་ཞུས་ཤིང། གསང་མཚན་ཡེ་ཤེས་གསང་བའི་རྡོ་རྗེར་བཏགས་ཏེ་དགུང་ལོ་ཉེར་དགུ་ཚུན་ཆད་
ལ་དངོས་གྲུབ་བརྙེས་པའི་བླ་མ་ཤནྟི་པ་དང། ནཱ་རོ་པ་དང། ཌོ་མ་བཧི་བ་དང། བོ་དཧི་བྷ་ཧྲ་དང། ཀུ་སུ་ལུ་ཆུང་བ་སོགས་དུ་མའི་སྤྱན་སྔར་རྡོ་རྗེ་ཐེག་པ་ལ་སྦྱངས་ཤིང་གདམས་ངག་མ་ལུས་པ་ལ་མཁས་པར་གྱུར་ཏེ། གསང་སྔགས་ལང་མཁས་སོ་སྙམ་
པའི་ཐུགས་རྒྱལ་ལན་གསུམ་པར་དུ་མཁའ་འགྲོ་མ་རྣམས་ཀྱིས་མན་ལ་ལམ་དུ་གླེགས་པ་མ་གཟིགས་པ་མང་པོ་བསྟན་ནས་བཅག་གོ།   ༈    དེ་ནས་བླ་མ་དང་ཡིད་མ་རྣམས་ཀྱིས་ཞེས་པ་ནས་

[025A]༄༅། །བླང་དོར་གྱི་ཆ་ཕྲ་མོ་རྣམས་ཀྱང་མ་འདྲེས་པར་མཁྱེན་ནོ། །ཞེས་སོ། །དེས་གཞན་སླ། བླ་མ་དང་ཡི་དམ་རྣམས་ཀྱིས་དངོས་དང་རྨི་ལམ་ཅི་རིགས་པར་རབ་ཏུ་བྱུང་ན་བསྟན་པ་དང་འགྲོ་བ་མང་པོ་ལ་ཕན་པ་རྒྱ་ཆེན་པོ་འབྱུང་བར་བསྐུལ་ནས་
རབ་བྱུང་མཛད་དེ། གསང་སྔགས་ཀྱི་བསྐྱེད་རྫོགས་ལ་ནུས་པ་ཐོན་ནས་ལམ་འདིས་མྱུར་དུ་སངས་རྒྱ་དགོངས་དུས་སུ་ནུབ་གཅིག་རྨི་ལམ་དུ། དཔལ་ཧེ་རུ་ཀས་མདུན་གྱི་ནམ་མཁའ་ལ་བྱོན་ནས། རིགས་ཀྱི་བུ་ཨ་ཝདྷཱུ་ཏིའི་སྤྱོད་བས་གར་ཡད་མི་ཕྱིན་གྱི་
ཁྱོད་རབ་ཏུ་བྱུང་ན་དུས་ཕྱིས་ཙན་རབ་ཏུ་བྱུང་བའི་གདུལ་བྱ་མང་པོ་འོངས་པར་འདུག་གོ་ཞེས་དང། ཡང་ནུབ་གཅིག་རྨི་ལམ་དུ་སྟོན་པ་འཁོར་བཅས་གདུགས་ཚོད་གསོལ་གྱིན་འདུག་པ། དེའི་གྲལ་ཞབས་ཇོ་བོ་ཉིད་ཀྱང་བཞུགས་པར། བཅོམ་ལྡན་འདས་
ཀྱིས་ཇོ་བོ་གཟིགས་ནས། མི་མ་གི་ཙལ་ཆགས་ནས་རབ་ཏུ་མི་བྱུང་བའི་ཞེས་གསུངས་ཤིང། དེ་བཞིན་དུ་བླ་མ་རཱ་ཧུ་ལ་ནག་པོ་སོགས་ཀྱིས་བསྐུལ་ནས། བསྟོད་པ་ལས། ཁྱོད་ཀྱི་མཁན་པོ་སྦྱོར་ལམ་པ། །ཡིན་པར་ཀུན་ལ་རབ་ཏུ་གྲགས། །ཞེས་
པ་ལྟར་དགུད་ལོ་ཉེར་དྲུག་པ་ལ་ཕལ་ཆེན་སྡེ་པའི་གནས་བརྟན་འདུལ་བ་འཛིན་པ་ཤཱི་ལ་རཀྵི་ཏ་སྟེ་ཚུལ་ཁྲིམས་སྲུང་བ་ཞེས་བྱ་བ་སྦྱོར་བའི་ལམ་གྱི་དེ་ཁོ་ན་ཉིད་ལ་ཡུལ་གྱི་སྣང་བ་རགས་པ་ནུབ་པའི་ཕྱོགས་གཅིག་ལ་ཞུགས་པ། མདོ་སྡེ་རྒྱན་དང་གསེར་འཕྲེང་
ལྟར་གྱི་བཟོད་པའི་ཏིང་ངེ་འཛིན་བརྙེས་པ་ཞིག་ལ་མཁན་པོ་མཛད་ནས་རབ་ཏུ་བྱུང་སྟེ། མཚན་མར་མེ་མཛད་དཔལ་ཡེ་ཤེས་སུ་བཏགས་སོ། །དེ་ནས་སུམ་ཅུ་རྩ་གཅིག་གི་བར་བླ་མ་མང་པོ་དང། ཁྱད་པར་དུ་བོདྷ་བྷ་ཏྲ་དང་ཤིནྟ་པར་མཚན་ཉིད་ཐེག་པའི་སྡེ་

[025B] ཐེག་པ་ཆུང་དུ་ལ་རྩ་བའི་སྡེ་བཞི་ཀའི་མདོ་སྡེ་དང་འདུལ་བ་དང་མངོན་པ་གསུམ་ག་སོ་སོར་མཁྱེན་ཅིང། སྡེ་པ་བཞི་ཀའི་ལག་ལེན་དང་བྱིན་ལེན་ཚུན་ཆད་མ་འདྲེས་པར་མཁྱེན་ཅིང་ཁྱད་པར་དུ་སྡེ་པ་ཐམས་ཅད་ཀྱི་ཐུན་མོང་བ་
བྱེ་བྲག་བཤད་མཚོ་ཆེན་མོ་དགྲ་བཅོམ་པ་མང་པོའི་བཞེད་པ་ཉེར་སྦས་ཀྱིས་མཛད་པ་བམ་པོ་བརྒྱད་བརྒྱ་ཡོད་པ་དེ་བླ་མ་དྷརྨཱ་རཀྵི་ཏའཾ་ཆོས་སྲུང་ལ་ཨོ་ཏནྟ་པཱུ་རི་སྟེ་མཚོ་སྦས་གྲོང་ཞེས་པར་ལོ་བཅུ་གཉིས་སུ་གསན་པས་ཤིན་ཏུ་མཁས་པར་མཛད་པའི་ཕྱིར་
བསྟོད་པ་ལས། བླ་མ་བཟང་པོ་མང་བསྟེན་པས། །ཁྱོད་ནི་ཐོས་པའི་རྒྱན་གྱིས་བརྒྱན། །ཐེག་པ་གསུམ་དང་སྡེ་སྣོད་གསུམ། །ཁྱོད་ནི་མཁས་པ་ཆེན་པོ་ཡིན། །ཞེས་སོ།།    ༈    དེ་ལྟར་ན་རང་དང་གཞན་གྱི་སྡེའི་གྲུབ་མཐའ་
རྒྱ་མཚོ་ལྟ་བུའི་ཕ་རོལ་ཏུ་སོན་པས་ན་ལུང་གི་བསྟན་པའི་གནད་ཐམས་ཅད་ཕྱིན་ཅི་མ་ལོག་པར་ཐུགས་སུ་ཆུད་པ་ཡིན་ནོ། །ཞེས་བྱུང། དོན་གོ་བ་ལྟ་ཅི་དོན་སྤྱི་ཡང་མ་ཤར་པའི་ཚིག་མང་པོ་ཤེས་ཀྱང་ནེ་ཙོའི་མ་ཎི་དང་རི་མོའི་མར་མེ་ལྟ་བུ་ཡིན་པའི་ཕྱིར་ཏེ། ཀུན་
མཁྱེན་དབྱིག་གཉེན་གྱི་ཚིགས་སུ་བཅད་པའི་དོན་བསྡུ་ལས། ཚིག་མང་དུ་ལོབ་ཀྱང་དོན་མི་ཤེས་ན་དོན་དེ་ཐོབ་པར་མི་འགྱུར་ཏེ། ཇི་ལྟར་བུས་པའི་མགུལ་དུ་ནོར་ཁུག་བཏགས་པ་བཞིན་ནོ། །དེ་ལྟ་བས་ན་མང་དུ་ཐོས་ཀྱང་དོན་ཤེས་པར་བྱ་བའི་ཕྱིར་སངས་རྒྱས་
ཀྱི་བཀའི་དོན་ཉན་པ་ལ་འབད་པར་བྱའོ། །ཞེས་དང། རྗེ་རིན་པོ་ཆེས་ཀྱང། གསུང་རབ་གདམ་པར་ཤར་ལ་མཁས་པ་ཟེར། །ལྷག་མ་ནེ་ཙོའི་འདོན་པ་ཇི་བཞིན་དང། །ཆུ་མེད་ཁྲོན་པ་རི་མོའི་མར་མེ་བཞིན། །ཞེས་དང། མཁས་གྲུབ་ཐམས་ཅད་མཁྱན་

[026A]༄༅། །པས་ཀྱང། གསུང་རབ་དགོངས་འགྲེལ་བཅས་པ་མཐའ་དག་གི་དགོངས་དོན་རིགས་པས་འབྱེད་པའི་མཐུ་མེད་ཅིང། །དེ་དོན་ཉམས་ལེན་གནད་ལ་མི་མཁས་པའི། །བཤེས་གཉེན་ཕལ་ཆེར་མཁས་པའི་གཟུགས་བརྙན་ཡིན་
ཞེས་གསུངས་སོ།།    ༈    སོ་སོར་བཤད་པ་གཉིས། དང་པོ་ནི། སྤྱིར་རྒྱལ་པའི་ལུང་གི་བསྟན་པ་ཐམས་ཅད་སྡེ་སྣོད་གསུམ་དུ་འདུ་སྟེ། གཉེན་པོ་གསུམ་གྱི་སྒོ་ནས་གསུམ་
བརྗོད་བྱ་བ་སླབ་གསུམ་གྱིས་གོ་ནས་གསུམ་དང། ཆོས་དང་དོན་བཤད་པ་དང། ཆོས་དང་དོན་སྒྲུབ་པ་དང་ཆོས་དང་དོན་འབྲེལ་བའི་གཏམ་ རྒྱུ་བ་མ་རྒྱུ་མཚན་དགུའི་སྒོ་ནས་སྡེ་སྣོད་གསུམ་དུ་བཞག་པའི་ཕྱིར། མདོ་སྡེ་
ལས༑ སྡེ་སྣོད་དག་ནི་གསུམ་ལམ་གཉིས་ཀྱང་རུང། །བསྡུས་པའི་ཕྱིར་ཏེ་རྒྱུ་ནི་དགུར་འདོད་དོ། །ཞེས་གསུངས་པའི་ཕྱིར་དང། དེའི་འགྲེལ་པ་ལས། སྡེ་སྣོད་གསུམ་ནི་མདོ་སྡེ་དང་འདུལ་བ་དང་ཆོས་མངོན་པ་རྣམས་སོ། །ཞེས་དང། བསྡུས་པའི་ཕྱིར་ཏེ་ཤེས་བྱའི་དོན་ཐམས་ཅད་བསྡུས་པའི་ཕྱིར་རོ། །ཅིའི་ཕྱིར་གསུམ་ཡིན་ཞེ་ན། རྒྱུད་གུ་སྟེ་ཞེས་སོ། །དེས་ན་བརྗོད་བྱ་ལ་མ་ཐམས་ཅད་ཀྱང་ཕྱིན་དྲུག་ཏུ་འདུ་ལ་དེ་དྲུག་ཀྱང་བསླབ་པ་གསུམ་དུ་འདུ་བའི་ཕྱིར་ཏེ། མདོ་སྡེ་རྒྱན་ལས། བསླབ་གསུམ་དབང་དུ་མཛད་ནས་
བཞིན་རྒྱལ་ །ཐ་མ་གཉིས་ཀྱིས་རྣམ་པ་གཉིས། །གཅིག་ནི་གསུམ་ཆར་ལ་ཡང་གཏོགས། །ཞེས་གསུངས་པ་ལྟར། རྟོགས་པའི་བསྟན་པ་ཡང་བསླང་བ་རིན་པོ་ཆེ་གསུམ་དུ་འདུ་དགོས་སོ། །

[026B] ལྷག་པ་ཏིང་ངེ་འཛིན་དང། ལྷག་པ་ཤེས་རབ་ཀྱི་བསླབ་པ་དང་ལྡན་ཚུལ་གསུམ། དང་པོ་ལ་མཚམས་སྦྱོར་དང། འདུལ་བ་བྱང་སེམས་སྔགས་ཀྱི་ཚུལ་ཁྲིམས་གསུམ་སོ་སོར་བཤད་པ་གསུམ། དང་པོ་ནི། དེ་ལ་
ཚུལ་ཁྲིམས་ཀྱི་བསླབ་པ་ནི། ཞེས་པ་ནས། ལྡན་དགོས་སོ། །ཞེས་བྱུང། ཚུལ་ཁྲིམས་བསླབ་པ་གཞན་གཉིས་ལ་སོགས་པའི་ཡོན་ཏན་ཐམས་ཅད་ཀྱི་གཞི་འམ་རྟེན་གཞིར་སྟོན་པའི་གསུང་རབ་མདོ་རྒྱུད་བསྟན་བཅོས་དུ་མ་ནས་གསུངས་ཏེ། ཚུལ་
ཁྲིམས་ཡང་དག་པར་ལྡན་པའི་མདོ་ལས། ཚུལ་ཁྲིམས་ལྡན་པའི་དགེ་སློང་འོད་དང་ལྡན། །ཚུལ་ཁྲིམས་ལྡན་པ་གྲགས་འགྱུར་བདེ་བ་འཐོབ། །ཅེས་པ་ནས། ཇི་ལྟར་བུམ་པ་བཟང་པོ་རིན་ཆེན་སྣོད། །དེ་བཞིན་ཚུལ་ཁྲིམས་ཆོས་རྣམས་བསྐྱེད་པའི་གཞི།།
ཞེས་དང། མགོན་པོ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས། །ཞེས་དང། འཇམ་དཔལ་རྩ་རྒྱུད་ལས། ཚུལ་ཁྲིམས་འཆལ་ལ་ཐུབ་དབང་གིས། །སྔགས་འགྲུབ་པར་ནི་མ་གསུངས་
ཏེ༑ ༑ཡུལ་དང་ཕྱོགས་ན་མི་ངས་སོ། །ཞེས་གསུངས་སོ། །དེས་ན་ཐོག་མར་ཚུལ་ཁྲིམས་ཀྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་དང་ལྡན་དགོས་ཏེ། དེ་མེད་ན་གཞི་མེད་པར་ཁང་བྱེད་པ་དང་འདྲ་བས་སོ།།    ༈   
སྡོམ་པ་གསུམ་དང་ལྡན་ཚུལ་ལ། སོ་ཐར་གྱི་སྡོམ་པ་མཆོག་དང། བྱང་སེམས་ཀྱི་སྡོམ་པ་དང། སྔགས་ཀྱི་སྡོམ་པ་དང་ལྡན་ཚུལ་གསུམ་ལས། དང་པོ་ནི། བསྟོད་པ་ལས། ཁྱོད་ནི་ཉན་ཐོས་ཐེག་པའི་སྒོར་ཞུགས་ནས། །ཚུལ་ཁྲིམས་

[027A]༄༅། །གཡག་རྡ་བཞིན་དུ་སྲུངས་མཛད་ཅིང། །ཚངས་སྤྱོད་དཔལ་དང་ལྡན་པའི་དགེ་སློང་མཆོག་གནས་བརྟན་འདུལ་བ་འཛིན་ལ་ཕྱག་འཚལ་ལོ། །ཞེས་པ་ནས། ཞེས་བསྟོད་པ་ལྟར་རོ། །ཞེས་བྱུང། ཇོ་བོ་ལྷ་གཅིག་ཁྱོད་ནི་
ཉན་ཐོས་རིགས་ཅན་ལ་གསུངས་པའི་རྗོད་བྱེད་ཚིག་གི་ཐེག་པའི་སྒོར་ཞུགས་ནས་དེར་བཤད་པ་ལྟར་དགེ་སློང་གི་སྡོམ་པ་བླངས་ཤིང། ཚུལ་ཁྲིམས་དཔའ་བོའི་མྱ་ངན་བསལ་བར་རྔ་རྩིད་ལ་ཆགས་པའི་གཡག་གསོད་པར་བཤད་པ་བཞིན་དུ་རྡ་རྩིད་ལ་
ཆགས་ནས་རྡོན་པས་སྲོག་གཅོད་ཀྱང་རྔ་རྩེད་མི་གཅོད་པར་སྲུང་ནས་སྡོད་པ་བཞིན་དུ་ཚུལ་ཁྲིམས་བསྲུང་པར་མཛད་ཅིང། དེ་ཡང་སོ་ཐར་རིས་བདུན་གྱི་ནང་ནས་ཚངས་སྤྱོད་དཔལ་གྱི་སྡོམ་པ་སྟེ་དགེ་སློང་གི་སྡོམ་པ་མཆོག་ཡིན་ལ་དེ་བརྟན་མཁས་གཉིས་དང་ལྡན་
པའི་སྒོ་ནས་རང་ཉིད་གཞན་ལ་བརྟེན་མི་དགོས་བས་གནས་བརྟན་དང། འདུལ་བའི་སྡེ་སྣོད་ཚངས་མའི་འཛིན་པས་ན་འདུལ་འཛིན་དེ་ལ་ཤོ་ལོ་ཀ་འབུམ་དགོས་པར་བཤད་པ་ལྟར་ཡིན་པའི་ཕྱིར་ཏེ། ལམ་སྒྲོན་ལས། སོ་སོར་ཐར་བ་རིས་བདུན་དུ། །དེ་བཞིན་
གཤེགས་པས་བཤད་པ་ལ། ཚངས་སྦྱོད་དཔལ་ནི་མཆོག་ཡིན་ཏེ། །དགེ་སློང་སྡོམ་པ་དག་ཏུ་བཞེད། །ཅེས་སོ། །དེས་ན་འདིའི་དོན་རྗེས་གསུངས་པ་དང་དཔའ་བོས་གསུངས་པ་ལྟར་བྱ་ཞིང། སོ་ཐར་འགྲེལ་བ་རྫུས་མ་དག་ལྟར་མི་བྱ་སྟེ། དེ་སྲུངས་
ཚུལ་རྣམ་དག་མི་ཐོན་པའི་ཕྱིར་དང། ཆོས་བསྒྲགས་ཀྱི་མདོ་ལས་ཀྱང། དགེ་སློང་དག་སོག་དང་བྲལ་ཞིབ་ཤི་བ་ནི་སླ་ཡི། ཚུལ་ཁྲིམས་ཉམས་ཤིང་ཞིག་ །དེ་ཅིའི་ཕྱིར་ཞེན། སྲོག་དང་བྲལ་ཞིང་ཤི་བས་ནི་ཚེ་འདི་ཉིད་ཀྱི་

[027B] ཚུལ་ཁྲིམས་ཉམས་ཤིང་ཞིག་པས་སྐྱེ་བ་འབུམ་ཕྲག་བརྒྱའི་བར་དུ་རིགས་དང་བྲལ་ཞིང་བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །ཞེས་སོ། །དེ་ལྟར་བསྲུང་དགོས་ཏེ། དེ་འཕགས་པའི་ནོར་ཀུན་གྱི་
རྒྱུ་དང་གཞི་རྟེན་དང་བུམ་བཟད་གྲུབ་པ་ལྟ་བུ་ཡིན་པའི་ཕྱིར། ཇོ་བོ་ལྷ་གཅིག་གི་གསུང་ལས། དགེ་བཅུའི་ཚུལ་ཁྲིམས་དག་བྱ་ཞིང། །སོ་སོར་ཐར་པའི་སྡོམ་དག་ཀྱང། །ཅི་ནུས་རིམ་གྱིས་དག་པར་སྲུངས། །དེ་ནི་འཕགས་ནོར་ཀུན་གྱི་རྒྱུ། །ཞེས་གསུངས་
སོ༑ ༑དེས་ན་ཐམས་ཅད་ཀྱིས་ནུས་པ་གང་ཡོད་ཀྱིས་ཚུལ་ཁྲིམས་བསྲུང་དགོས་སོ།།    ༈    བསྟོད་པ་ལས། ཁྱོད་ནི་ཕ་རོལ་ཕྱིན་པའི་སྐོར་ཞུགས་ནས། །ལྷག་པའི་བསམ་པ་རྣམ་པར་དག་གྱུར་
ཅིང༑ ༑ཞེས་པ་ནས། རྒྱལ་སྲས་རྣམས་ཀྱི་བཅས་པའི་མཚམས་ལས་མི་འདའ་བར་མཛད་དོ། །ཞེས་བྱུང། བྱང་ཆུབ་སེམས་དཔའི་སྡོམ་པ་དང་ལྡན་པ་ལ་ཚུལ་ཁྲིམས་གསུམ་དང་ལྡན་དགོས་ཏེ། དགེ་བ་ཆོས་སྡུད་ཀྱི་ཚུལ་ཁྲིམས་དང། སེམས་
ཅན་དོན་བྱེད་ཀྱི་ཚུལ་ཁྲིམས་དང། ཉེས་སྤྱོད་སྡོམ་པའི་ཚུལ་ཁྲིམས་གསུམ་དང་ལྡན་དགོས་པའི་ཕྱིར་ཏེ། སྨོན་འཇུག་གང་གི་སྒོ་ནས་སེམས་བསྐྱེད་ཀྱང་ཚུལ་ཁྲིམས་གསུམ་ལམ་བསླབ་ན་རང་གི་ཁས་བླང་བའི་ཚེག་དང་འགལ་བའི་ཕྱིར་ཏེ། སྨོན་
སེམས་བསྐྱེད་ཚེ་ཡང་སྔོན་གྱི་དེ་བཞིན་གཤེགས་པ་དང་བྱང་སེམས་ས་ཆེན་པོ་ལ་གནས་པ་དག་གིས་སེམས་བསྐྱེད་པ་དེ་བཞིན་དུ་བདག་གིས་ཀྱང་སེམས་བསྐྱེད་པར་ཁས་བླངས་ལ། སངས་རྒྱས་བྱང་སེམས་དེ་དག་གིས་དགེ་བ་ཀུན་སྒྲུབ་པ་

[028A]༄༅། །དང་སེམས་ཅན་ཐམས་ཅད་ཀྱི་དོན་བྱེད་པ་དང་ཉེས་སྤྱོད་ཐམས་ཅད་སྤོངས་པར་ཁས་བླང་པའི་ཕྱིར་ཏེ། རང་གཞན་གཉིས་ཀས་སྐྱོན་ཀུན་ཟད་དང་ཚོགས་ཡོན་ཏན་ཀུན་རྫོགས་པའི་སངས་རྒྱས་འཐོབ་བར་འདོད་ཅིང་སྨོན་ལམ་
ཞལ་གྱིས་བཞེས་པའི་ཕྱིར་རོ། །དེས་ན་འདི་བསམ་ན་རྨད་དུ་བྱུང་བའི་རྣམ་ཐར་ཡིན་ཏེ། ཉིན་ལྟོ་རེ་བྱིན་པ་དང་བཟང་ལན་དགོས་པའམ་ཕན་གང་བཏགས་ལའང་དགེ་བ་ཞེས་བསྔགས་པ་བྱེད་ན། མ་བཅོལ་བཞིན་དུ་སེམས་ཅན་ཐམས་
ཅད་ཀྱི་སྐྱོན་ཀུན་སེལ་ཞིང་ཡོན་ཏན་ཀུན་སྟེར་པའི་སྦྱིན་བདག་བྱེད་པའི་རྒྱལ་སྲས་ལ་ཡ་མི་མཚན་པ་དང་མི་བསྟོད་པ་སུ་ཞིག་ཡོད་དེ། སྦྱོང་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་པའི་བརྩོན་རར་བསྡམས་པའི་ཉམ་
ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཕན་བཏགས་ལན་ལོན་གང་ཡིན་པ། །དེ་ཡང་རེ་ཞིག་བསྔགས་འོས་ན། །མ་བཅོལ་ལེགས་པ་བྱེད་པ་ཡི། །
བྱང་ཆུབ་སེམས་དཔའ་སྨོས་ཅི་དགོས། །འགྲོ་བ་ཉུང་ཟད་ནར་མའི་ཟས་སྦྱོར་དང། །སྐད་ཅིག་ཟས་ཙམ་སྦྱིན་པར་བྱེད་པ་དང། །བརྙས་བཅས་ཉིན་ཕྱེད་འགྲངས་པར་བྱེད་པ་ཡང། །དགེ་བ་བྱེད་པ་ཡིན་ཞེས་སྐྱེ་བོས་བཀུར། །སེམས་ཅན་གྲངས་མཐའ་
ཡས་ལ་ཡུན་རིང་དུ། །བདེ་བར་གཤེགས་ཀྱི་བདེད་བླ་ན་མེད། །ཡིད་ལ་བསམ་པ་མཐའ་དག་རྫོགས་བྱེད་པ། །རྟག་ཏུ་སྦྱིན་བ་ལྟ་ཞིག་སྨོས་ཅི་དགོས། །ཞེས་གསུངས་ཤིང། སེམས་དེ་འདྲ་བསྐྱེད་ཀྱང་ཚུལ་ཁྲིམས་གསུམ་མི་གཏོང་པའི་སྡེབ་

[028B] རྗེ་རིན་པོ་ཆེས་
སེམས་ཅམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲུབ་པར། །ཞེས་སོ། །ཇོ་བོ་ལྷ་གཅིག་ཁྱོད་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ཐེག་པ་ཆེན་པོའི་སྒོར་སྨོན་སེམས་ཀྱིས་ཞུགས་ཤིང་འཇུག་སེམས་ཀྱིས་
ཐེག་ཆེན་ལམ་ཚང་བར་སློབ་པའི་སྒོང་དངོས་སུ་ཞུགས་ནས་བརྒྱད་སྟོང་པ་དད་ཆོས་ཡང་དག་པར་སྡུད་པ་ལྟར་སེམས་ཅན་ཐམས་ཅད་ལ་ལྷག་པའི་བསམ་པ་རྣམ་པར་དག་པ་ཕ་ལྟ་བུ་དང། མ་ལྟ་བུ་དང་བུ་ལྟ་བུའི་ཐུགས་རྗེ་སྐྱེས་ཤིང། འགྲོ་བ་སྐྱོབས་པའི་
ཐུགས་རྗེའི་བདག་ཉིད་བྱང་ཆུབ་སེམས་མ་ཐུགས་ཀྱིས་འགྲོ་བ་ཀུན་དུས་ནམ་ཡང་མི་གཏོང་པར་སྡུག་བསྔལ་མཐའ་དག་ལས་བསྒྲལ་ཞིང། བདེ་བ་མཐའ་དག་སྦྱིན་པར་བྱ་སྙམ་པའི་སྒྲུབ་བྱེད་ཐམས་ཅད་ཤེས་པའི་བློ་གྲོས་དང་ལྡན་ཞིང་སྙིང་རྗེ་ཆེན་པོ་
ཅན་ལ་ཕྱག་འཚལ་ལོ་ཞེས་བསྟོད་པ་གསུངས་པ་ལྟར་རོ། །དེའི་གཞན་སླ་ལ། བརྒྱད་སྟོང་པ་ལྟར་སེམས་ཅན་ཐམས་ཅད་མ་དང་གཉེན་བཤེས་སུ་བསྒོམ་པ་ཡིན་ཏེ། བརྒྱད་སྟོང་པ་ལས། ཚེ་དང་ལྡན་པ་ཤཱ་རིའི་བུ། ཁོ་བོ་ནི་བྱང་ཆུབ་
སེམས་དཔའ་ཆེན་པོ་དཀའ་བ་སྤྱད་པ་སྤྱོད་པར་མི་འདོད་དོ་གང་དཀའ་སྤྱོད་པར་འདུ་ཤེས་པས་སྤྱོད་པ་དེ་ནི་བྱང་ཆུབ་སེམས་དཔའ་མ་ཡིན་ནོ། །དེ་ཅིའི་ཕྱིར་ཞེ་ན། ཚེ་དང་ལྡན་པ་ཤཱ་རིའི་བུ། བདེ་བར་འདུ་ཤེས་པ་ཉིད་དུ་བྱས་ཤིང་སེམས་ཅན་

[029A]༄༅། །ཐམས་ཅད་ལ་མར་འདུ་ཤེས་བ་དང། ཕར་འདུ་ཤེས་པ་དང། བུར་འདུ་ཤེས་པ་དང། བུ་མོར་འདུ་ཤེས་པ་བྱས་པ་མ་གཏོགས་པར་སེམས་ཅན་གྲངས་མེད་དཔག་ཏུ་མེད་པའི་དོན་བྱ་བར་མི་ནུས་སོ། །དེ་ལྟར་སྐྱེས་པ་དང་བུད་
མེད་དག་ལ་འདུ་ཤེས་བྱ་ཞིང་བྱང་ཆུབ་སེམས་དཔའ་ཆེན་པོ་བྱང་ཆུབ་སེམས་དཔའི་སྤྱད་པ་སྤྱོད་དོ། །དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་ལ་མར་འདུ་ཤེས་པ་དང། ཕར་འདུ་ཤེས་པ་དང། བུར་
འདུ་ཤེས་པ་དང། བུ་མོར་འདུ་ཤེས་པ་སྐྱེད་པར་བྱའོ། །བདག་ཉིད་ཀྱི་བར་དུ་འདུ་ཤེས་བསྐྱེད་པར་བྱ་སྟེ། ཇི་ལྟར་བདག་ཐམས་ཅད་དུ་ཐམས་ཅད་རྣམ་པ་ཐམས་ཅད་ཀྱི་ཐམས་ཅད་དུ་སྡུག་བསྔལ་ཐམས་ཅད་ལས་ཐར་པར་བྱ་བ་དེ་བཞིན་དུ་
སེམས་ཅན་ཐམས་ཅད་ལ་ཡང་འདུ་ཤེས་འདི་ལྟར་བསྐྱེད་པར་བྱ་སྟེ། བདག་གིས་སེམས་ཅན་འདི་དག་ཐམས་ཅད་ཡོངས་སུ་མི་བཏང་ངོ། །བདག་གིས་སེམས་ཅན་འདི་དག་ཐམས་ཅད་འདི་དག་ཐམས་ཅད་སྡུག་བསྔལ་གྱི་ཕུང་པོ་དཔག་ཏུ་མེད་པ་ལས་ཐར་
པར་བྱའོ། །བདག་གི་ལུས་བརྒྱར་གཏུབ་ཀྱང་ཐ་ན་འདི་དག་ལ་གནོད་སེམས་ཀྱང་མི་བསྐྱེད་དོ་སྙམ་དུ་དེ་ལྟར་བྱང་ཆུབ་སེམས་དཔའ་ཆེན་པོས་སེམས་བསྐྱེད་བར་བྱའོ། །གལ་ཏེ་སེམས་དེ་ལྟར་དུ་སྤྱོད་ན་དཀའ་བའི་འདུ་ཤེས་སུ་གནས་
པ་མ་ཡིན་ནོ། །ཚེ་དང་ལྡན་པ་ཤཱ་རིའི་བུ་གཞན་ཡང་བྱང་ཆུབ་སེམས་དཔའ་ཆེན་པོ་ཅི་ནས་ཀྱང་བདག་ནི་ཐམས་ཅད་དུ་ཐམས་ཅད་རྣམ་པ་ཐམས་ཅད་ཀྱི་ཐམས་ཅད་དུ་མེད་ཅིང་མི་དམིགས་པ་དེ་ལྟར་སེམས་བསྐྱེད་པར་བྱ་སྟེ། དེ་བཞིན་

[029B] །གལ་ཏེ་དེ་ལྟར་སྤྱོད་ན་དཀའ་བའི་འདུ་ཤེས་ཅན་དུ་མི་སྤྱོད་དོ། །ཞེས་གསུངས་པ་བློ་སྦྱོང་ཐམས་ཅད་ཀྱི་རྩ་བ་དང། བློ་སྦྱོང་ལས་ཀྱང། ཡིད་བདེ་འབའ་ཞིག་རྒྱུན་དུ་སྒོམ། ཞེས་པའི་སྒོམ་
ཚུལ་རྒྱས་པ་ཡིན་ལ། བདག་གཞན་བརྗེ་བ་དང་མན་ངག་རྒྱུ་འབྲས་བདུན་ཡང་འདི་ལ་བསྟེན་ནོ། །སྡུད་པ་ལས་ཀྱང། སངས་རྒྱས་ཐེག་པ་འདི་ལ་ངེས་པར་འབྱུང་འདོད་གང། །འགྲོ་བ་ཀུན་ལ་སེམས་སྙོམས་ཕ་མའི་འདུ་ཤེས་དང། །ཕན་པའི་སེམས་དང་
བྱམས་པའི་སེམས་ཀྱིས་བཏུལ་བྱ་ཞིང། །ཐབ་མེད་ཅིང་དྲང་ལ་ཚིག་འཇམ་སྨྲ་བར་བྱ། །ཞེས་གསུངས་པ་དེ་བྱང་སེམས་ཀྱི་གཞན་དོན་བླ་མེད་བྱེད་པའི་ཐབས་མཁས་ཡིན་ཏེ། མདོ་ཏིང་ངེ་འཛིན་རྒྱལ་པོ་ལས། གཞོན་ནུ་ཇི་ལྟར་ན་བྱང་ཆུབ་སེམས་
དཔའ་སེམས་དཔའ་ཆེན་པོ་ཐབས་ལ་མཁས་པ་ཡིན་ཞེ་ན། གཞོན་ནུ་འདི་ལ་བྱང་ཆུབ་སེམས་དཔའ་ཆེན་པོས་སེམས་ཅན་ཐམས་ཅད་ལ་ཉེ་དུའི་སེམས་ཉེ་བར་བཞག་སྟེ། སེམས་ཅན་ཐམས་ཅད་ཀྱི་དགེ་བའི་རྩ་བ་དང་བསོད་ནམས་ཀྱི་ཕུང་པོ་ཅི་ཡོད་
པ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་རྗེས་སུ་ཡི་རང་བར་བྱ་སྟེ། ཉིན་ལན་གསུམ་མཚན་ལན་གསུམ་དུ་སེམས་ཅན་ཐམས་ཅད་ཀྱི་དགེ་བའི་རྩ་བ་དང་བསོད་ནམས་ཀྱི་ཕུང་པོ་ལ་རྗེས་སུ་ཡི་རང་ནས་ཐམས་ཅད་མཁྱེན་པ་ཉིད་ལ་དམ་གས་
པའི་སེམས་བསྐྱེད་པའི་དགེ་བའི་རྩ་བ་དང་བསོད་ནམས་ཀྱི་ཕུང་པོ་དེ་སེམས་ཅན་ཐམས་ཅད་ལ་བཏང་བར་བྱའོ། །གཞོན་ནུ་བྱང་ཆུབ་སེམས་དཔའ་སེམས་དཔའ་ཆེན་པོས་ཐབས་མཁས་པ་ལས་བྱུང་པའི་བསོད་ནམས་ཀྱི་ཕུང་པོ་དེ་དང་ལྡན་པས་

[030A]༄༅། །མྱུར་དུ་ཏིང་འཛིན་འདི་འཐོབ་ཅིང། མྱུར་དང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱའོ། །ཞེས་གསུངས་ཤིང། དེ་ལྟ་བུའི་སེམས་ཀྱིས་ཅི་མཛད་སེམས་ཅན་གྱི་དོན་དུ་མཛད་པ་བྱང་སེམས་ལམ་གྱི་
གཞུང་ཤིང་ཡིན་ཅིང། ཇོ་བོ་ལྷ་གཅིག་གིས་ཀྱང་མཛད་པར་ལམ་ཡིག་ལས་བཤད་པ་ཤིན་ཏུ་བསྔགས་ཏེ། དེ་བྱང་སེམས་ཀྱི་ལམ་ཡང་དག་པར་བགྲོད་ཚུལ་ཡིན་པའི་ཕྱིར་ཏེ། ཆོས་ཡང་དག་པར་སྡུད་པ་ལས། བཅོམ་ལྡན་འདས་བྱང་ཆུབ་སེམས་
དཔའ་རྣམས་ཀྱི་ལུས་ཀྱི་ལས་གང་ཅི་ཡང་རུང། ངག་དང་ཡིད་ཀྱི་ལས་ཅི་ཡང་རུང། དེ་ཐམས་ཅད་ནི་སེམས་ཅན་ཐམས་ཅད་ལ་བལྟ་བས་འཇུག་གོ་སྙིང་རྗེ་ཆེན་པོའི་དབང་དུ་གྱུར་པའོ། །སེམས་ཅན་ལ་ཕན་པའི་གནས་ཀྱི་རྒྱུའོ། །སེམས་ཅན་
ཐམས་ཅད་ལ་ཕན་པ་དང་བདེ་བའི་ལྷག་པའི་བསམ་པ་ལས་འབྱུང་ངོ། །དེ་ཕན་པའི་བསམ་པ་འདི་ལྟ་བུས་འདུ་ཤེས་འདི་ལྟར་འགྱུར་ཏེ། གང་སེམས་ཅན་ཐམས་ཅད་ལ་ཕན་པ་སྒྲུབ་པ་དང་བདེ་བ་སྒྲུབ་པའི་སྒྲུབ་པ་དེ་བདག་གིས་སྒྲུབ་བོ་སྙམ་མོ་
བྱང་ཆུབ་སེམས་དཔའ་མཐོང་དགས་གསོལ་པ། བཅོམ་ལྡན་འདས་བྱང་ཆུབ་སེམས་དཔའ་ཅི་ནས་ཀྱང་སེམས་ཅན་རྣམས་ཀྱིས་མཐོང་མ་ཐག་ཏུ་དགའ་བར་འགྱུར་བ་དེ་ལྟ་དེ་ལྟར་བསྒྲུབ་པར་བགྱིའོ། །དེ་ཅིའི་སླད་དུ་ཞེ་ན། བཅོམ་ལྡན་འདས་
བྱང་ཆུབ་སེམས་དཔའི་བགྱི་བ་གཞན་མ་མཆིས་ཀྱི། སེམས་ཅན་ཡོངས་སུ་སྨིན་པར་བགྱི་བ་བས་ཏེ། བཅོམ་ལྡན་འདས་འདི་ནི་བྱང་ཆུབ་སེམས་དཔའ་ཆོས་ཡང་དག་པར་བརྗོད་པ་ལགས་སོ། །ཞེས་གསུངས་པའི་ཕྱིར་ཏེ། འདིས་ལྷག་

[030B] སེམས་བསྐྱེད་ཉེར་གཉིས་ཀྱི་ནང་ནས་གསུམ་པ་ཟླ་བ་ལྟ་བུ་ནས་འོངས་པས་ཇོ་བོས་དེ་ཐོབ་པར་བཤད་པ་ཡིན་པའི་ཕྱིར་ཏེ། ཐུབ་པ་དགོངས་རྒྱན་ལས་
ལྷག་པའི་བསམ་པ་དང་ལྡན་པ་ནི་དཀར་པོའི་ཕྱོགས་ཀྱི་ཟླ་བ་ལྟ་བུ་སྟེ། དེས་དགེ་བ་རྣམས་སྐྱེ་བ་འཐོབ་པའི་ཕྱིར་རོ། །ཞེས་གསུངས་ལ་ལྷག་བསམ་གྱི་གོ་དོན་ཡང། ཕྱིན་དྲུག་ནས་རྣམ་མཁྱེན་བར་གྱི་སྦྱོར་བ་གོམས་པ་ལྟར་ལྷག་པར་རྟོགས་པའི་དོན་
ཡིན་ཏེ། ཐུབ་པ་དགོངས་རྒྱན་ལས། ཁྱད་པར་རྟོགས་པའི་ཆེད་དུ་བསམ་པ་ནི་ལྷག་པའི་བསམ་པ་སྟེ། ཞེས་གསུངས་པའི་ཕྱིར། དེའི་ཤེས་བྱེད་ཡང་ཡུམ་ལས། དེས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཏེ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་
བདུན་རྣམས་བསྒོམ་པར་བྱའོ་ནས། ཇི་སྲིད་དུ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྒོམ་པར་བྱའོ། །ཞེས་གསུངས་པས་སོ། །དེ་ལྟ་བུའི་ཇོ་བོའི་ཐུགས་རྒྱུད་ལ་འཁྲུངས་པའི་རྒྱུ་ཚོགས་ཚང་པར་ཐུགས་སྦྱངས་ཚུལ་ཡོད་དེ། བྱམས་དང་སྙིང་
རྗེའི་རྩ་བ་ཅན་གྱི་སེམས་སྦྱོད་པའི་གདམས་པ་སློབ་དཔོན་རྟ་དབྱངས་དང། དྷཱརྨཱ་རཀྵི་ཏའི་མཚོན་ཆ་འཁོར་ལོ་དང། ཀུ་ས་ལིས་མཛད་པའི་བློ་སྦྱོང་སེམས་དཔའི་རིམ་པ་དང། ཐུན་བརྒྱད་མར་གྲགས་པ་ལྟ་བུའི་བློ་སྦྱོང་དང། ཁྱད་པར་བྱམས་པ་ནས་ཐོགས་མེད་
དང༑ དབྱིག་གཉེན་བློ་བརྟན་ལས་གསེར་གླིང་པས་གསན་པའི་མདོ་སྡེ་རྒྱན་དང་རྒྱན་གྱི་གདམས་པ་རྒྱུ་འབྲས་བདུན་མ་དང་དོན་བདུན་མ་གཉིས་དང། འཇམ་དབྱངས་ནས། ཀླུ་སྒྲུབ་ཡབ་སྲས་ནས། ཀུ་ས་ལིའི་བར་དང། འཇམ་དབྱངས་ནས་སྤྱོད་

[031A]༄༅། །འཇུག་ལྟར་ཞི་བ་ལྷ་ལ་སོགས་པ་ལས་བརྒྱུད་བའི་གདམས་པ་མཆོག་ལ་རིང་དུ་སྦྱངས་པ་ཡིན་ཏེ། གསེར་གླིང་དུ་ཕེབས་ནས་མཇལ་དུས་གསེར་གླིང་བ་ཆེན་པོས་ཇོ་བོའི་དབུ་ལ་ཕྱག་བཞག་ནས་ཤིས་པ་མང་པོ་བརྗོད་དེ། བྱམས་
སྙིང་རྗེ་བྱང་ཆུབ་ཀྱི་སེམས་ལ་སློབ་ནུས་སམ་དང། འདིར་ལོ་བཅུ་གཉིས་སྡོད་ཁོམ་མམ་ཞེས་གསུངས་ཤིང། ཇོ་བོས་ཀྱང་ཞལ་གྱིས་བཞེས། བསྟན་པའི་བདག་པོར་བྱིན་གྱིས་བརླབ་པའི་རྟེན་འབྲེལ་དུ་སྟོན་པའི་སྐུ་གཅིག་གནང། དེ་ནས་ལོ་
བཅུ་གཉིས་སུ་དབུ་སྡས་སྤྲེལ་ནས་ཐེག་པ་ཆེན་པོའི་ཆོས་མ་ལུས་པ་གསན་ཞིང། ཁྱད་པར་དུ་ཕར་ཕྱིན་ལམ་རིམ་དང་བསླབ་བཏུས་དང་སྤྱོད་འཇུག་གི་གདམས་པ་ཐུན་མོང་མ་ཡིན་པ་དང། བདག་གཞན་བརྗེ་བའི་གདམས་པ་གསན་ཞིང་བསྒོམ་པས་
ཐུགས་རྒྱུད་ལ་ཇི་ལྟ་བ་བཞིན་དུ་འཁྲུངས་པའི་ཕྱིར་ཏེ། བསྟོད་པ་ལས། རང་དོན་ཡལ་བར་དོར་ནས་གཞན་གྱི་དོན། །ལྷུར་མཛད་དོ་ནི་བདག་གི་བླ་མ་ལགས། །ཞེས་གསུངས་པ་ལྟར་བདག་པས་གཞན་གཅེས་པ་བརྒྱད་སྟོང་པ་དང། སྤྱོད་འཇུག་
བསླབ་བཏུས་ནས་བཤད་པའི་བྱང་ཆུབ་ཀྱི་སེམས་སྐྱེ་དགུ་ཐམས་ཅད་ཀྱི་རྟེན་གཞི་ས་ལྟ་བུ། ཉེས་སྤྱོད་ཐམས་ཅད་སྲེག་པ་བསྐལ་པའི་མེ་ལྟ་བུ། ཕལ་ཆེན་འདོད་པ་ཐམས་ཅད་སྒྲུབ་པ་རིན་པོ་ཆེ་དབང་གི་རྒྱལ་པོ་ཟླ་མེད་པ་དེ་ཐུགས་ལ་འཁྲུངས་
ཤིང༑ སྨོན་སེམས་སེམས་ཅན་གྱི་དོན་དུ་འགྲོ་འདོད་པ་ལྟ་བུའི་བསམ་པས་དྲངས་ཏེ། འཇུག་སེམས་སེམས་ཅན་ཐམས་ཅད་ཀྱི་དོན་དུ་ཕྱིན་དྲུག་སོགས་ཀྱིས་འགྲོ་བ་གང་ལ་གང་འདུལ་ཀྱིས་སྦྱོད་ཅིང་འགྲོ་བའི་བྱ་བ་ལྟ་བུའི་རྒྱལ་སྲས་ཀྱི་སྤྱོད་པ་

[031B] སེམས་དེས་ཀུན་ནས་སླངས་པ་གཞུང་ཤིང་ལྟ་བུས་འཇུག་སེམས་ཀྱི་སྤྱོད་པ་གཞན་གྱིས་དཔག་དཀའ་ཞིང་བློར་མི་ཤིང་བའི་རླབས་ཆེ་བ་ལ་སླེབ་པར་ཁས་བླངས་པའི་རྗེས་སུ་འགྲོ་བའམ་སྤྱོད་པའི་བསླབ་པ་ལ་སློབ་པའི་སྤྱོད་པ་བཟང་
པོས་རྒྱལ་སྲས་ཀྱི་བཅས་མཚམས་ཚུལ་ཁྲིམས་ལའུ། དེའི་རྣམ་བཤད་བྱང་ཆུབ་གཞུང་ལམ་དང་བསླབ་བཏུས་ལྟར་དུ་འདའ་བར་མི་བྱེད་པར་བསྲུང་བར་མཛད་པ་ནི་ཤིན་ཏུ་བསྔགས་ཚུལ་སྤྱོད་འཇུག་སོགས་ལྟར་ཡིན་ཏེ། སྤྱོད་འཇུག་ལས་
སེམས་ཅན་མགུ་ལས་བྱུང་བ་ཡི། །མ་འོངས་སངས་རྒྱས་འགྲུབ་ལྟ་ཞོག་ཚེ་འདི་ཉིད་ལ་དཔལ་ཆེན་དང། །གྲགས་དང་སྐྱིད་འགྱུར་ཅིས་མི་མཐོང། །ཞེས་དང། མདོ་སྡེ་རྒྱན་ལས། སྐྱེ་བོ་རྨོང་བ་རང་གི་བདེ་དེན་བརྩོན། །རྟག་ཏུ་དེ་མ་ཐོབ་བར་
སྡུག་བསྔལ་འགྱུར། །བརྟན་པ་རྟག་ཏུ་གཞན་དོན་བརྩོན་པ་ནི། །གཉིས་ཀའི་དོན་བྱས་མྱ་ངན་འདའ་བར་འགྱུར། །ཞེས་དང། ཕལ་པོ་ཆེ་ལས། རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་རིན་པོ་ཆེ་ཡིས་བཞིན་གྱི་རྒྱལ་པོ་ཐོགས་པའི་མིན་ཕོངས་པ་
ཐམས་ཅད་ཀྱིས་མི་འཇིགས་སོ། །དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ཡིད་བཞིན་གྱི་རྒྱལ་པོའི་ནོར་བུ་རིན་པོ་ཆེ་ཐོགས་པའི་བྱང་ཆུབ་སེམས་དཔའ་ཡང་ཡོ་བྱད་དང་འཚོ་བས་བག་ཚ་བ་ཐམས་ཅད་ཀྱིས་མི་འཇིགས་སོ། །ཞེས་དང་
ཡང་དབུལ་བ་ཐམས་ཅད་ཡོངས་སུ་སེལ་བས་ངལ་སོས་པོ་ལྟ་བུའོ། །དོན་ཐམས་ཅད་ཡོངས་སུ་འགྲུབ་པས་ཡིད་བཞིན་གྱི་ནོར་བུ་རིན་པོ་ཆེ་རྒྱལ་པོ་ལྟ་བུའོ། །བསམ་པ་ཐམས་ཅད་ཡོངས་སུ་རྫོགས་པར་བྱེད་པས་བུམ་པ་བཟང་པོ་ལྟ་བུའོ། །ཞེས་

[032A]༄༅། །གསུངས་སོ། །སྒོམ་ཚུལ་ཡང་ཇོ་བོ་ལྟར་ལོ་བཅུ་གཉིས་སོགས་སུ་ཡུན་བསྲིང་སྟེ་བསྒོམ་དགོས་པ་ལགས། འདི་དག་ནི་ཐེག་ཆེན་གྱི་གཞུང་ཤིང་སྲོག་ལྟ་བུ་ཡིན་པས་ཞིབ་པར་རྩད་ཅད་དགོས་སོ།།    ༈   
སྔོམ་ཕ་དང་ལྡན་ཚུལ་ལ་དངོས་དང། སྡོམ་པ་གསུམ་དེ་ལྟར་བསྲུང་རིགས་པར་བསྟན་པ་གཉིས། དང་པོ་ནི། རྡོ་རྗེ་ཐེག་པའི་སྡོམ་པ་དང་ལྡན་པ་ནི། བསྟོད་པ་ལས། ཁྱོད་ནི་རྡོ་རྗེ་ཐེག་པའི་སྒོར་ཞུགས་ནས། །རང་ལྷར་གཟིགས་ཤིང་རྡོ་རྗེའི་ཐུགས་
དང་ལྡན། །རྣལ་འབྱོར་དབང་ཕྱུག་ཨ་ཝ་དྷཱུ་དའི་པ། །སྦས་པའི་བརྟུལ་ཞུགས་མཛད་ལ་ཕྱག་འཚལ་ལོ། །ནས། ལྟུང་བའི་ཉེས་པས་ཁྱོད་མ་གོས། །ཞེས་གསུངས་པ་ལྟར་རོ། །ཞེས་བྱུང། རྡོ་རྗེ་ཐེག་པའི་སྡོམ་པ་དང་ལྡན་པ་ཞེས་པ་ལ་བྱ་རྒྱུད་དང་སྤྱོད་
རྒྱུད་གཉིས་ལ་སྔགས་ཀྱི་སྡོམ་པ་ཐུན་མོང་མ་ཡིན་པ་མེད་དེ། དེ་ལེན་པའི་ཆོག་མེད་པའི་ཕྱིར་ཏེ། དབང་བསྐུར་གྱི་ཚེ་བྱང་སྡོམ་ལེན་པ་མ་གཏོགས་པའི་སྡོམ་བཟུང་གི་ཚིག་མེད་པའི་ཕྱིར། དེས་ན་རྣལ་འབྱོར་རྒྱུད་དང་རྣལ་འབྱོར་བླ་མེད་ཁོ་ན་ལ། རིགས་
ལྔའི་སྡོང་ཟུང་ཡོད་པ་རིགས་སྡེ་སྤྱིའི་དམ་ཚིག་རྩ་ལྟུང་བཅུ་བཞི་སྤོམ་པོ་བརྒྱད་ཡོད་ལ། ཐུན་མོང་མ་ཡིན་པ་རིགས་སོ་སོའི་དམ་ཚིག་ཀྱང་ཡོད་པས་འདིར་ཐུན་མོང་ཙམ་འཆད་པའི་སྐབས་སུ་རྒྱས་ངར་མ་བཤད་དེ། རྒྱས་པར་རྗེ་ཡབ་སྲས་གསུམ་
གྱི་གདུང་སྙ་པ་ཤེས་དགོས་ཏེ། སྤྱིར་བསྟན་ཐམས་ཅད་གྲུབ་ཞིར་ལ་མཁྱེར་འདོད་པ་དང། ཁྱད་པར་དུ་རྗེའི་བསྟན་པ་གཞན་ལས་ལྷག་པ་ནི་སྔགས་དང་ལྟ་བ་བསྒྲེལ་བར་བཤད་པས་སོ། ཇོ་པོ་ཆེན་པོ་ཁྱོད་ནི་ཐབས་ལྟ་སྐུ་དང་ཤེས་རབ་སྟོང་ཉིད་

[032B] བློ་གཅིག་གི་སྣང་ངོ་ངེས་ངོ་ཐབས་ཤེས་སུ་འཇོག་པ་རྡོ་རྗེ་སྟེ་མི་
ཕྱེད་པས། སྙིམ་པའི་མེ་ཏོག་ལས། རྡོ་རྗེ་ཐེག་པ་ཞས་བྱ་བ་ནི། ཐག་པ་ཆེན་པོ་མ་ལུས་པ་བསྡུས་པ་ནི་ཕ་རོལ་ཏུ་ཕྱིན་པ་དྲུག་ཡིན་ལ། དེ་རྣམས་བསྡུས་པ་ནི་ཐབས་དང་ཤེས་རབ་ཡིན་ཞིང། དེ་དག་ཀྱང་བསྡུས་པ་རོ་གཅིག་པ་དེ་ནི་བྱང་ཆུབ་ཀྱི་
སེམས་ཡིན་ཏེ། དེ་ཡང་རྡོ་རྗེ་སེམས་དཔའི་ཏིང་ངེ་འཛིན་ཡིན་ལ། དེ་ཉིད་ནི་རྡོ་རྗེ་ཡིན་ནོ། །རྡོ་རྗེ་ཡང་དེ་ཡིན་ལ་ཐེག་པ་ཡང་ཡིན་པས་ན་རྡོ་རྗེ་ཐེག་པ་སྟེ། སྔགས་ཀྱི་ཐེག་པ་ཞེས་བྱ་བའི་དོན་ནོ། །ཞེས་གསུངས་ཏེ། བྱང་ཆུབ་ཀྱི་སེམས་
ཡིན་ཏེ་ཡན་ཆད་ཀྱིས་ཐེག་ཆེན་ཚང་ཚུལ་བཤད། དེའི་རྗེས་སུ་རྡོ་རྗེ་སེམས་དཔའ་ལྷ་སྐུའི་ཏིང་ངེ་འཛིན་ལ་ཐབས་ཤེས་གཉིས་དབྱེར་མེད་པར་ཚང་བས་རྡོ་རྗེ་དང། ཐེག་པ་བཞོན་པའི་དོན་ཡིན་པས། བགྲོད་བྱེད་རྡོ་རྗེ་ལྟར་ཐབས་ཤེས་དབྱེར་མེད་པ་
ཡིད་སྐྱོབ་པའི་སྔགས་ཀྱི་ལམ་དུ་གསུངས་སོ། །རྡོ་རྗེ་ཐེག་པ་ལ་བྱ་རྒྱུད་སྤྱོད་རྒྱུད་རྣལ་འབྱོར་བླ་མེད་དེ་རྒྱུད་སྡེའི་འཇུག་སྒོ་བཞི་ཡོད་དེ། འདོད་ཡོན་ལམ་དུ་བྱེད་ཚུལ་སྒོ་མི་འདྲ་བ་བཞི་ཡོད་པའི་ཕྱིར། ཁ་སྦྱོར་ལས། རྒོད་དང་ལྟ་དང་ལག་བཅད་དང་
གཉིས་གཉིས་འཁྱུད་དང་རྣམ་པ་བཞི། །སྲིན་བུའི་ཚུལ་གྱིས་རྒྱུད་བཞིར་གནས། །ཞེས་དང། གུར་ལས། དམན་པ་རྣམས་ལ་བྱ་བའི་རྒྱུད། །བྱ་མེད་རྣལ་འབྱོར་དེ་ལྟག་ལ། །རྣལ་འབྱོར་མཆོག་ནི་སེམས་ཅན་མཆོག་རྣལ་འབྱོར་བླ་མད་དེ་ལྟག་
[033A]༄༅། །ལ༑ ༑ཞེས་དང། བླ་མེད་ཀྱི་རྒྱུད་དོན་ལ་འཇུག་པ་ལས་ཀྱང། གསང་སྔགས་འབྲས་བུ་རྡོ་རྗེ་ཐེག་བ་ལ་ནི་འཇུག་པའི་སྒོ་བཞི་སྟེ། བྱ་བའི་རྒྱུད་དང་སྤྱོད་པའི་རྒྱུད་དང་རྣལ་འབྱོར་གྱི་རྒྱུད་དང་རྣལ་འབྱོར་བླ་ན་མེད་པའི་རྒྱུད་ཅེས་སྦྱིར་
གྲགས་པ་ཡིན་ནོ། །ཞེས་གསུངས་སོ། །རྒྱུད་སྡེ་བཞི་ཀའི་ཡང་འཇུག་སྒོ་དབང་བསྐུར་པས་བྱེད་དགོས་ཏེ། དབང་གིས་སློབ་མའི་རྒྱུད་སྣོད་རུང་དུ་བྱས་ན་དངོས་གྲུབ་ཐམས་ཅད་ཐོབ་ལ། དེ་མེད་ན་དོན་ཤེས་པ་དང་དངོས་གྲུབ་ཕྲ་མོ་ཐོབ་ཀྱང་
དཔོན་སློབ་གཉིས་ཀ་དམྱལ་པར་འགྲོ་པའི་ཕྱིར་ཏེ། རྒྱུད་རྡོ་རྗེ་ཕྲེང་བ་ལས། ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་བསྐུར་ནས། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེན་སྣོད་དུ་འགྱུར། །ཡང་དག་དབང་བསྐུར་
གྱིས་དཕེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་མཚུངས་པར་ནི། །མི་བཟད་དམྱལ་བ་ཆེན་བོར་འགྲོ་ཞེས་གསུངས་ཤིང། ཐོད་པའི་འགྲེལ་པར་ལུང་དྲངས་པ་ལས། དབང་བསྐུར་ཡང་དག་སྦྱིན་ལྡན་ནན། །སྐྱེ་
དད་སྐྱེ་པར་དབང་བསྐུར་འགྱུར། །ཞེས་སོགས་མང། རྒྱུད་སྡེའོ་མར་ཡང་དེ་བཞིན་གཤེགས་པའི་རིགས་ལ་དབང་ཐོབ་ན། རིགས་གསུམ་ཀའི་བྱ་རྒྱུད་ཀྱི་དཀྱིལ་འཁོར་སུམ་སྟོད་ལྔ་བརྒྱ་པོ་ཐམས་ཅད་ལ་དབང་བ་ཡིན་ཏེ། སྤྱི་རྒྱུད་ལས། དེ་
བཞིན་གཤེགས་རིགས་དཀྱིལ་འཁོར་དུ། །གང་གིས་ལེགས་པར་དབང་བསྐུར་བ། །དེ་ནི་རིགས་རྣམས་གསུམ་ཆར་ལ། །དཀྱིལ་འཁོར་ལ་སོགས་སློབ་དཔོན་འགྱུར། །ཞེས་གསུངས་སོ། །ཇོ་བོ་ནི་རྒྱུད་སྡེ་བཞིའི་རྡོ་རྗེ་ཐེག་པའི་འཇུག་སྒོ་དབང་

[033B] གོང་མ་ལྟར་ན་བསྐྱེད་རིམ་གྱི་ལྷ་སྐུ་དང། འོག་མ་ལྟར་ན་མཚན་མེད་ཀྱི་ལྷའི་རྡོ་རྗེའི་ཐུགས་དང། གོང་མ་ལྟར་ན་རྫོགས་རི་མ་གྱི་རྡོ་རྗེའི་
བླུགས་དང་ལྡན་ཞིང། རྣལ་འབྱོར་ཏེ་ཐུན་མོང་མ་ཡིན་པའི་ཞི་ལྷ་གཟུང་འབྲལ་གྱི་རྣལ་འབྱོར་གྱི་དབང་ཕྱུག་ཨ་ཝ་དྷཱུ་ཏཱི་བ་སྟེ་གཉིས་སྤངས་ཀྱི་ཐུན་མོང་དང་ཐུན་མོང་མ་ཡིན་པའི་དབུ་མའི་རྣལ་འབྱོར་ལ་གནས་ཤིང་སྦས་པའི་བརྟུལ་ཞུགས་མཛད་པས་སྔགས་
ཀྱི་ཚུལ་ཁྲིམས་ཐོབ་ཅིང་རྡོ་བསྲུང་ཚུལ་རྒྱུད་ལས་ཁྱད་པར་བཤད་པ་ལྟར་དྲན་ཤེས་བཞིན་བག་ཡོད་ཀྱིས་རྒྱུན་དུ་བྱར་མཛད་པས་ལྟུང་བསམ་གོས་པ་ནི་འཚང་རྒྱ་བའི་ཉེ་ལམ་གཅིག་ཡིན་པའི་ཕྱིར། ས་ར་ཧས་ཐོད་པའི་དཀའ་འགྲེལ་དུ་ལུང་དྲངས་
པ་ལས། དེ་ཡིས་སྐྱེ་བ་བདུན་ལ་ནི། །མ་སྒོམ་པར་ཡང་དངོས་གྲུབ་འཐོབ། །ཅེས་སོ།།    ༈    དེ་ལྟར་སྔོམ་པ་གསུམ་གྱི་ཚུལ་ཁྲིམས་ཀྱི་བསླབ་པ་རྣམ་མཁས་ལེན་པ་ལ་དབའ་བཙམ་
མིན་པར་ཇི་ལྟར་ཁས་བླངས་པའི་རྗེས་སུ་འབྲང་སྟེ་བཅས་པའི་མཚམས་ལས་མི་འདའ་བར་བསྲུང་ཞིང། བརྒྱ་ལ་ཅུང་ཟད་འདས་ནའང་མྱུར་བ་མྱུར་བར་ཕྱིར་བཙས་ཀྱི་ཆོགས་དག་པར་བྱེད་པའི་རྣམ་པར་ཐར་བ་འདི་ནི་གསུང་རབ་ཀྱི་གནད་ཤེས་
པའི་མཁས་པ་རྣམས་དགའ་བ་བསྐྱེད་པའི་རྣམ་པར་ཐར་བར་ཤེས་པར་བྱས་ལ་དམ་པ་རྣམས་ཀྱི་རྗེས་སུ་བསླབ་པར་བྱའོ། །ཞེས་གསུངས། འདི་དག་ཚིག་གསལ་ཡང་དོན་རྟོགས་དཀའ་བས་དོན་འདྲུ་གཅིག་བཤད་ན། སྡོམ་གསུམ་

[034A]༄༅། །ཁས་བླངས་ཙམ་མ་ཡིན་བར་བསྲུང་བ་ནི་དགེ་སློང་གི་བཟླབ་བྱ་དེ་སྙེད་ཀྱི་དགེ་བ་དང་བྱང་སེམས་ཀྱི་ཚུལ་ཁྲིམས་གསུམ་གྱི་དགེ་བ་མཐའ་དག་བྱེད་བ་དང། སེམས་ཅན་ཐམས་ཅད་ཀྱི་དོན་བྱེད་པ་དང། ཉེས་སྤྱོད་ཐམས་ཅད་སྔོམ་
པ་གསུམ་དང། སྔགས་ཀྱི་འགྲར་དུ་སངས་རྒྱས་ཀྱི་མཛད་པ་རྣམས་སྐད་ཅིག་མ་རེ་རེ་ལ་ཡང་ཚང་བར་བྱེད་བ་ལས་ལྷག་པའི་ཆོས་བྱེད་ཚུལ་དུས་གསུམ་དུ་མི་རྙེད་པ་དེ་ལྟ་བུ་མཛད་ཅིང། སྡོམ་པ་གསུམ་གྱི་སོ་ཐར་གྱི་ཕམ་པ་བཞི་ལས་སྔགས་
ཀྱི་སྦོམ་པོ་ལྕི་བ་དང། བྱང་སེམས་ཀྱི་རྩ་ལྟུང་བྱུང་ན་ཚེ་དེ་ལས་དང་པོ་མི་ཐོབ་པར་བཤད་པས། ལྟུང་བ་དྲ་མོ་བྱུང་བ་ཡང་ཚུལ་བཞིན་ཕྱིར་བཅོས་ཀྱིས་དག་པར་བྱེད་པ་ངོ་མཚར་པའི་གནས་ཡིན་པའི་ཕྱིར། ཐུབ་བསྟན་བྱི་དོར་ལས། གཞན་ཡང་
འཕགས་པ་རྣམས་ལ་ཡང་འདུལ་བའི་བཅས་པ་དང་འགལ་བའི་ཉེས་བྱས་ཕྲ་མོ་རིས་ཀྱང་ཐུགས་རྒྱུད་ལ་ཡོན་ཏན་དང་ལམ་གྱི་རྟོགས་པ་གོང་མ་སྐྱེ་བའི་གེགས་བྱེད་པར་མདོ་ལས་གསུངས་པ་ལ། ད་ལྟ་སོ་སོ་སྐྱེ་བོ་རྒྱུད་ཁས་ཟླངས་པའི་སྡོམ་པ་དང་
འགལ་བའི་ལྟུང་བས་ཐམས་ཀྱིས་འགགས་པ་རྣམས་ལ་ལྟུང་བ་དེ་དག་དང་བཅས་བཞིན་ཏུ་རྟོགས་པ་ཕུལ་ཏུ་ཕྱིན་པ་དབྱད་གྱི་ཆུ་བོ་བཞིན་དུ་རྡོལ་འོང་བ་ནི་གནས་མེད་ཅིང་གོ་སྐབས་མེད་དོ་ཞེས་གསུངས་པ་ལྟར་ཡིན་ཏེ། དགེ་སློང་ལ་རབ་ཏུ་གཅེས་པའི་མདོ་ལས་
ལ་ལའི་ཚུལ་ཕྲིམས་བདབ་སྟེ། །ལ་ལའི་ཚུལ་ཁྲིམས་སྡུག་བསྔལ་ཡིན། །ཚུལ་ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཆལ་བ་སྡུག་བསྔལ་ཡིན། །ཞེས་དང། ཏིང་ངེ་འཛིན་རྒྱལ་པོ་ལས། བསྟན་པ་འདི་ལ་རབ་བྱུང་ནས། །སྡིག་པའི་

[034B] །ནོར་དང་འབྲུལ་སྙིང་བོར་འདུ་ཤེས་ཤིང། །བཞོན་དང་བ་གླང་ཤིང་རྟ་རྣམས་ལ་ཆགས། །གང་ལ་བསླབ་པའི་ནན་ཏན་མེད་པ་རྣམས། །དེ་དག་གིས་ཀྱང་ཅིའི་ཕྱིར་མགོ་བོ་བྲེགས། །ཞེས་གསུངས་ཏེ་རྒྱས་པར་
འོག་ཏུ་བཤད་པར་བྱའོ།།    ༈    དང་པོ་ནི། ཏིང་ངེ་འཛིན་གྱི་བསླབ་པ་དང་ལྡན་པ་ལ་གཉིས་ལས། ཐུན་མོང་པ་ནི། ཞི་གནས་ཀྱི་སྒོ་ནས་སེམས་ལས་
སུ་རུང་བ་བརྙེས་ཤིང། ཞེས་བྱུང། ཏིང་ངེ་འཛིན་ནི་གནས་སོགས་འོག་ཏུ་འཆད་ཅིང་ཞི་གནས་ལ་བརྟེན་ནས་དམིགས་པ་ལ་ཅི་ཙམ་བཞག་ཀྱང་རྐྱེན་གྱིས་མི་གཡོབ་རི་ལྟ་བུ་དང། གང་ལ་དཔྱད་ཅིང་བཏང་བར་དགེ་བའི་དམིགས་པ་ཀུན་ལ་འཇུག་པ་ནི་
ཞི་ལྷག་ཟུང་འབྲེལ་སྐབས་ཀྱི་ཞི་གནས་ཐོབ་པའི་དོན་ཡིན་ནོ། །གཉིས་པ་ནི། ཐུན་མོང་མ་ཡིན་པའི་ཏིང་ངེ་འཛིན་གྱི་བསླབ་པ་ནི། བསྐྱེད་པའི་རིམ་པ་ཤིན་ཏུ་བརྟན་པ་མངའ་སྟེ། དེ་ཡང་རིག་པ་བརྟུལ་ཞུགས་ཀྱི་སྤྱོད་པ་ལོ་དྲུག་གམ་གསུམ་དུ་
མཛད་ཅིང། དེའི་ཚེ་ཨུ་རྒྱན་དུ་མཁའ་འགྲོ་མ་རྣམས་ཀྱིས་གླུ་བླངས་པ་གསན་ནས་ཐུགས་ལ་བཟུང་བའད་ཡོད་དེ། །ཞེས་བྱུང། རང་ལུང་ལྷར་བསྒོམ་ཙམ་མ་ཡིན་པར་ལུས་ལྷ་སྐུར་སྟོན་ཐུབ་པའི་བསྐྱེད་རིམ་བརྟན་པོ་འཇིག་རྟེན་ཀྱི་ཆོས་
བརྒྱད་དང་ཚ་གྲང་སོགས་ཀྱིས་མི་རྫི་བའི་ཏིང་ངེ་འཛིན་གྱི་དྲོད་དམ་ཉམས་མྱོང་ཐོབ་པ་ཡིན་ཏེ། བརྟུལ་ཞུགས་ཀྱི་སྤྱོད་པ་གསུམ་གད་རུང་བྱེད་པ་ལ་ཏིང་ངེ་འཛིན་དེ་འདྲ་དགོས་པའི་ཕྱིར། བདེ་མཆོག་རྩ་རྒྱུད་ལས། ཇི་སྲིད་དྲོ་བའི་བྱ་བདག་

[035A]༄༅། །མངོན་པར་བརྩོན་ནས་རྣལ་འབྱོར་བྱ། །ཞེས་དང། རྒྱུད་ལས། ཅུང་ཟད་དྲོ་བ་ཉིད་ཐོབ་ནས། །སྤྱོད་པ་འདི་ནི་སྤྱད་པར་བྱ། །ཞེས་དང། སུ་མ་ཏི་ཀིརྟཱི་བསྡུས་དོན་ལས། ཚར་གཅད་པ་དང་ཕན་གདགས་པའི་ལས་
བསམ་གཏན་དང་བཟླས་བརྗོད་ཙམ་གྱིས་འགྲུབ་པའི་ཚེ། དུས་ཁྱད་པར་ཅན་ལ་མཆོད་པ་དང་གཏོར་མ་སྔོན་དུ་སོང་བས་བླ་མ་ལ་ཕྱག་བྱས་ནས་སྤྱོད་པ་བྱ་བར་ཞུས་ཤིང་ཁས་བླངས་པའི་རྗེས་ལ་ཞེས་དང། ཡང་དེ་ཉིད་ལས། དེ་ཡང་སྒོམ་
པ་དང་བཟླས་བརྗོད་ལ་གུས་པ་རྒྱུན་མི་འཆད་པར་གནས་པར་བྱ་བའི་ནུས་པ་བཀྲེས་པ་དང་སྐོམ་པ་དང་རླུང་དང་ཆར་བ་ལ་སོགས་པས་ལུས་ལ་གནོད་པར་མི་ནུས་པ་དང། ཕྲག་ཏོག་ལ་སོགས་པ་ཉོན་མོངས་པས་སེམས་དཀྲུགས་པར་མི་ནུས་པ་
དང༑ དེ་བཞིན་དུ་འདིར་ཡང་བསམ་གཏན་དང་སྔགས་ཀྱི་སྦྱོར་བ་ཙམ་གྱིས་འཁྲུལ་འཁོར་དང་སྤྱིན་སྲེག་ལ་ལྟོས་མི་དགོས་པར་ཚར་བཅས་པ་དང། ཕན་གདགས་པའི་ལས་ནུས་པའོ། །དེ་བས་ན་ནུས་པ་དེ་ལྟ་བུ་དང་ལྡན་པའི་རྣལ་འབྱོར་པས་སྤྲོས་
པ་དང་བཅས་པའི་སྤྱོད་པ་ཉིད་དུ་ངེས་པ་ཡིན་ནོ། །ཞེས་གསུངས་པ་ལྟར་དགོས་ལ། དེའི་ཤེས་བྱེད་དུ་བརྟག་གཉིས་ལས། གལ་ཏེ་དངོས་གྲུབ་སྒྲུབ་འདོད་ཅིང། །གལ་ཏེ་སྤྱོད་པ་བྱེད་འདོད་ན། །ཅུང་ཟད་དྲོ་བ་ཉིད་ཐོབ་ན། །སྤྱོད་པ་འདི་
ནི་སྤྱད་པར་བྱ། །ཞེས་དང། སློབ་དཔོན་པདྨ་རྡོ་རྗེའི་གསང་བ་གྲུབ་པ་ལས་ཀྱང། ཐོབ་མར་དེ་ཉིད་ཤེས་བྱས་ལ། །དེ་ཉིད་འབད་པས་བསྒོམ་པར་བྱ། །ཉམས་སུ་མྱོང་བ་སྐྱེས་གྱུར་ནས། །དེ་ཉིད་གསལ་བར་བྱས་རྣམས་ཀྱིས། །ཕྱི་ནས་

[035B] །ཞེས་གསུངས་པ་དེ་ཇོ་པོས་ཀྱང་ཐོབ་པའི་ཕྱིར། དེས་ན་བསྐྱེད་པའི་རིམ་པ་ཤིན་ཏུ་བརྟན་པ་ཚ་གྲང་བཀྲེས་སྐོམ་ཟིལ་ཀྱིས་གནོན་པ་དང། ནང་གི་ཉོན་མོངས་པ་ཡང་ཟིལ་ཀྱིས་གནོན་ནུས་པའི་ཏིང་ངེ་འཛིན་ཐོབ་པས་
རིག་པ་བརྟུལ་ཞུགས་ཀྱི་སྤྱོད་པ་ལོ་དྲུག་གམ་གསུམ་དུ་མཛད་པས་རྫུ་འཕྲུལ་དང་མངོན་ཤེས་དུ་མ་ཐོབ་པས་ལྷ་ས་དང་བསམ་ཡས་སུ་ནམ་མཁའ་ལ་སྐོར་བ་མཛད་པ་དང། མ་ག་དྷཱ་ནས་སློབ་མས་གསོལ་བ་བཏབ་པ་གསན་པ་དང། བརྟུལ་ཞུགས་
སྤྱོད་པའི་ཚེ་ཨུ་རྒྱན་དུ་མཁའ་འགྲོ་མ་རྣམས་ཀྱིས་གླུ་བླངས་པ་གསན་ནས་ཐུགས་ལ་བཟུང་བ་དང། འང་སྒྲས་འདས་མ་འོངས་སོགས་མ་ཁྱེན་ཚུལ་སྤྲུལ་པའི་གླེགས་བམ་ནང་གི་ངེ་འདྲ་ཡོད་པ་ཤེས་པར་བྱའོ།།    ༈   
བསླབ་པ་དང་ལྡན་པ་ལ་ཐུན་མོང་དང་ཐུན་མོང་མ་ཡིན་པ་གཉིས་ལས། དང་པོ་ནི། ཐུན་མོང་པ་ནི་ཞི་ལྷག་ཟུང་དུ་འབྲེལ་བའི་ལྷག་མཐོང་གི་ཏིང་ངེ་འཛིན་བརྙེས་ཤིང། ཞེས་བྱུང། བྱང་སེམས་ཀྱི་སྟོང་ཉིད་རྟོགས་པའི་ཞི་ལྷག་ཟུང་འབྲེལ་
ཐོག་མར་ནམ་ཐོབ་པ་ན་ཐེག་ཆེན་གྱི་སྦྱོར་ལམ་དྲོད་ཡན་ཆད་ཐོབ་པ་དང་རྩེ་སྦྱོར་གྱི་རྟགས་སོགས་ཀྱང་ཇོ་བོ་ལྷ་གཅིག་ལ་བྱུང་བ་ཡིན་ཏེ། སད་རྨིས་གང་གི་སྐབས་སུ་ཡང་ཆོས་ཐམས་ཅད་སྒྱུ་མར་རྟོགས་པའི་ཤེས་རབ་བདག་པས་གཞན་གཅེས་
ཀྱི་བྱང་ཆུབ་སེམས་ཀྱིས་ཟིན་པའི་ཕྱིར། མངོན་རྟོགས་རྒྱན་ལས། རྨི་ལམ་ན་ཡང་ཆོས་རྣམས་ཀུན། །རྨི་ལམ་ལྟ་བུར་ལྟ་ལ་སོགས། །རྩེ་མོར་ཕྱིན་པའི་སྦྱོར་བའི་རྟགས། །རྣམ་པ་བཅུ་གཉིས་དག་ཏུ་བཞེད། །ཅེས་དང། ཡུམ་བར་བ་

[036A]༄༅། །ལས༑ རབ་འབྱོར་གལ་ཏེ་བྱང་ཆུབ་སེམས་དཔའ་ཆེན་བོ་རྨི་ལམ་གྱི་ནང་ན་ཡང་ཆོས་ཐམས་ཅད་རྨི་ལམ་དང་འདྲ་བ་ཉིད་དུ་ལྟ་བ་དང། དེ་བཞིན་དུ་སྒྲ་བརྙན་དང་གཟུགས་བརྙན་དང་སྨིག་རྒྱུ་དང་སྦྲུལ་བ་དང་སྒྱུ་
མ་དང་དྲི་ཟའི་གྲོང་ཁྱེར་དང་འདྲ་བ་ཉིང་དུ་ཆོས་ཐམས་ཅད་ལ་ལྟ་ཞིང། མངོན་དུ་བྱེད་ན་འདི་ཕྱིར་མི་ལྡོག་པའི་རྩེ་མོས་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ། །ཞེས་དང། ཉི་སྣང་ལས། དེ་ལྟར་ཤེས་རབ་དང་ཐབས་ཀྱིས་ཡོད་ས་སུ་ཟིན་
པའི་བྱང་ཆུབ་སེམས་དཔའི་རྣལ་འབྱོར་གྱི་ཆོས་བསྒོམ་བའི་རྩེ་མོ་ཐོབ་པ་གང་ཡིན་པ་ནི་རྨིས་ལམ་གྱི་ནང་དུ་ཡང་འདིའི་རྣལ་འབྱོར་དང་ལྷག་མཐོང་ཡིད་ལ་བྱེད་པས་སེམས་ཅན་ཐམས་ཅད་ཀྱི་ཁམས་ལ་ལྟོས་པ་དང་བཅས་པ་ཉིད་དུ་གནས་པ་ཡིན་
ནོ༑ ༑ཞེས་གསུངས་པ་ལྟ་བུའོ།།    ༈    ཐུན་མོང་མ་ཡིན་པ་ནི་རྫོགས་པའི་རིམ་པའི་ཏིང་ངེ་འཛིན་ཁྱད་པར་ཅན་བརྙེས་བསྟེ། བསྟོད་པ་ལས། གསང་སྔགས་ཐེག་པའི་གཞུང་ལྟར་ན། །སྤྱོར་པའི་ལམ་པ་ཡིན་པར་གསལ་
ཞེས་གསུངས་པ་ལྟར་རོ། །ཞེས་བྱུང། ཐུན་མོང་མ་ཡིན་པ་མདོ་སྔགས་གཉིས་ལས་སྔགས་ཀྱི་ཡང་རྒྱུད་སྡེའོ་མ་གསུམ་དང་ཐུན་མོང་མ་ཡིན་པ་བླ་མེད་ཁོ་ནའི་ལམ་ནི་བསྐྱེད་རིམ་དུས་སུ་ཇི་སྙེད་པའི་ལྷག་མཐོང་ལྷའི་སྤོ་བ་སྡུ་དང་ཟབ་གསལ་
གཉིས་མེད་ཀྱི་ལྷག་མཐོང་ཡང་ཐོབ་པས་ཕར་ཕྱིན་དང་ཐུན་མོང་མ་ཡིན་པའི་སྔགས་ཀྱི་སྦྱོར་ལམ་ཙམ་དེ་དུས་ནས་ཀྱང་ཐོབ་མོད། བླ་མེད་ཀྱི་རྫོགས་རིམ་དགའ་བཞི་སྟོང་བཞི་རྣམ་དག་སྐྱེ་དུས་སྒྱོར་ལམ་བཟོད་པ་ཡན་ཆད་ཀྱི་རྟོགས་བསྐྱེ་བར་འགྱུར་ཏེ་

[036B] བསྐྱེད་པའི་རིམ་པ་བསྒོམ་པའི་ཚེ་ན་ཕར་ཕྱིན་དང་ཐུན་མོང་པའི་སྦྱོར་ལམ་བཟོད་པ་མན་ཆད་དེའི་དུས་ཉིད་ནས་སྐྱེ་ཟིན་ལ། ཐུན་མོང་མ་ཡིན་པའི་སྦྱོང་ལམ་ནི་བསམ་གཏན་ནས་སྐྱབ་ཡི་ན་ནོ། །ཞེས་གསུངས་སོ།།
གསལ་སྒྲོན་ལས། རྫོགས་རིམ་དུས་སུ་སྔགས་ཀྱི་སྦྱོར་ལམ་ཞེས་གསུངས་པའི་དགོངས་བ་རྒྱལ་ཚབ་ཀྱི་སྦྱོར་དྲུག་གི་ཁྲིད། རིམ་གཉིས་མྱུར་འཇུག་དང། བསོ་བའི་སྦྱོར་དྲུག་གི་རྫོགས་རིམ་གྱི་ཁྲིད་དང་སྐལ་བཟང་འཇུག་ངོགས་གཉིས་ཀར་སྔར་
ལྟར་བཤད་པ་རྗེ་རིན་པོ་ཆེའི་བཞེད་པ་དྲི་མ་མེད་པ་ཡིན་ཏེ། འདིར་དབང་མ་ཐོབ་པར་གསང་སྒྲོགས་སུ་སོང་དོགས་ནས་ལུང་ཁུངས་ལས་མ་བྲིས་ཏེ། ཇོ་བོ་ལྷ་གཅིག་གིས་ཀྱང་དེ་ལྟ་བུའི་རྫོགས་རིམ་མཚན་ཉིད་པ་སྟོང་རྒྱང་ལ་ཕྱག་ཆེན་དུ་བཏགས་པ་ཙམ་
མ་ཡིན་པའི་སྔགས་ཀྱིའོ་གསལ་ཕྱག་རྒྱ་ཆེན་པོ་གྲུབ་སྙིང་སྡེ་བདུན་ནས་ཡད་ཡང་བསྔགས་པ་ཆོ་གཅིག་གི་འཚང་རྒྱའི་ལམ་རྙེད་པར་བཤད་པ་ཡིན་ནོ།    ༈   གསུམ་པ་བསྟན་པ་ལ་བྱ་བ་མཛད་ཚུལ་ལ། རྒྱ་གར་དུ་མཛད་ཚུལ་དང། བོད་དུ་
མཛད་ཚུལ་གཉིས། དང་བོ་ནི། དཔལ་རྡོ་རྗེའི་གདན་བྱང་ཆུབ་ཆེན་པོའི་ཕོ་བྲང་དུ་མུ་སྟེགས་ཀྱི་སྨྲ་བ་ངན་བ་ལན་གསུམ་དུ་ཆོས་ཀྱིས་ཕམ་པར་མཛད་ནས་སངས་རྒྱས་ཀྱི་བསྟན་པ་བཟུང་ཞིང། ཞེས་པ་ནས། ཐམས་ཅད་ཀྱིས་ནི་ལུང་ཡང་ལེན་
ཞེས་འབྱུང་བ་ལྟར་རོ། །ཞེས་བྱུང། འདི་ལ་ལོག་སྨྲ་ཚར་བཅད་པའི་ཆེ་བ་དང། རང་སྡེའི་མ་རྟོག་ལོག་རྟོག་བསལ། བའི་ཆེ་བ་དང། ཕྱོགས་རིས་མེད་པར་སྡེ་བ་ཀུན་གྱི་གཙུག་གི་རྒྱན་དུ་གྱུར་བའི་ཆེབ་གསུམ་ལས། དང་བོ་ནི། དཔལ་རྡོ་རྗེའི་

[037A]༄༅། །གདན་ཞེས་བསྐལ་པ་འཇིག་དུས་ཡང་འདི་མེ་ཆུ་རླུང་གསུམ་གྱི་འཇིག་པ་གང་གིས་ཀྱང་མི་འཇིག་པར་ནམ་མཁའ་ལ་སྐར་མ་ལྟར་སྦྱོད་པ་དང། དུས་གསུམ་གྱི་སངས་རྒྱས་ཐམས་ཅད་འཚང་རྒྱ་བའི་གནས་ཡིན། དེར་
ཐུབ་པའི་སྐུ་མ་ཧཱ་བོདྷིའམ་བྱང་ཆུབ་ཆེན་པོ་ཞེས་པ་ཡོད་ཅིང། གཙུག་ལག་ཁང་མང་པོ་ཡོད། དེར་ཇོ་བོ་སྐོར་བ་མཛད་ཅིང་བྱམས་སྙིང་རྗེ་བྱང་ཆུབ་ཀྱི་ཐུགས་སྦྱོང་བ་མཛད་ཅིང་བཞུགས་དུས་མུ་སྟེགས་ཀྱི་སྨྲ་བ་ངན་པ་ལན་གསུམ་དུ་ཆོས་ཀྱིས་
ཕམ་པར་མཛད་པ་ཡིན་ཏེ། ཇོ་བོ་དེར་ཐུགས་སྦྱོང་མཛད་ཅིང་བཞུགས་དུས་གཅིག་ལྷོ་ཕྱོགས་ནས་མུ་སྟེགས་པའི་པཎྜི་ཏ་གདུགས་བཅུ་གསུམ་ཕུབ་པ་གཅིག་བྱུང་ནས། སངས་རྒྱས་བསྟན་པའི་བདག་པོ་ནི་ཁྱོད་ཡིན། མུ་སྟེགས་
བསྟན་པའི་བདག་པོ་ནི་ཁོ་བོ་ཡིན་པས་རང་ཅག་གཉིས་རྩོད་ལ་སུ་རྒྱལ་བ་འཇུག་དགོས་ཟེར་ནས། རྒྱལ་པོ་དབང་བྱས་བརྩད་པས། ཇོ་བོས་ཚེགས་མེད་པར་ཚར་བཅད་པས། གདུགས་བཅུ་གསུམ་པོ་ཇོ་བོ་ལ་ཕུལ། ཞབས་སྤྱི་བོའི་
གཙུག་ཏུ་བླངས། སློབ་མ་བྱས་ནས་ཕྱི་རོལ་པ་དེ་ཐམས་ཅད་ནང་བའི་བསྟན་པར་བཙུད་དོ། །ཡང་སང་ཕོད་ལོ་དུས་སུ་མུ་སྟེགས་པའི་སྟོན་པ་གདུགས་བརྒྱད་ཕུང་པ་གཅིག་བྱུང་པས་སྔམ་བཞིན་ཚར་བཅད། དེའི་སང་ཕོད་མུ་སྟེགས་ཀྱི་སྟོན་པ་
གདུགས་ལྔ་ཕུབ་པ་སྒྲ་ཚད་ལ་ཤིན་ཏུ་མཁས་པ་གཅིག་བྱུང་ནས། སྔ་མ་བཞིན་ཟེར་བ་ལ་ཇོ་བོས་ཀྱང་རྩོད་པར་ཞལ་གྱིས་བཞེས། རྩོད་པའི་དུས་བཏབ། རྒོལ་ཕྱིར་རྒོལ་གྱི་གདན་བཤམས། པཎྜི་ཏ་མང་པོ་དང་སྐྱེ་བོའི་ཚོགས་འདུས་

[037B] པཎྜི་ཏ་སུམ་ཅུ་ཙམ་གྱིས་གོ་གཞན་གྱིས་མི་གོ་དེ་ནས་བཅོ་ལྔ་ཙམ་གྱིས་གོ་དེ་ནས་ཕྲ་བར་གྱུར་པས་རིམ་བཞིན་བཅུ་དང། དེ་ནས་ལྔས་གོ་དེ་ནས་རབ་ཏུ་ཕྲ་བས་ཁོ་རང་གཉིས་ཀྱིས་གོ་གཞན་གྱིས་མི་གོ་
བར་གྱུར་པ་དེར་མུ་སྟེགས་དེས་ཚིགས་བཅད་གཅིག་དྲིས་པས། ཁྱོད་དེར་སྡོད་གསུངས་ནས། ཇོ་བོ་སྒྲོལ་མ་ལ་མཎྜལ་ཕུལ་གསོལ་བ་བཏབ་པས་ཐུགས་ལ་ཝལ་གྱིས་བྱུང་ནས་ལན་བཏབ་ནས་པཎྜི་ཏ་ཚར་བཅད་དེ་སློབ་མར་བྱས་ཞེས་ཀཥྞི་
པཎྜི་ཏས་དགེ་བཤེས་ལོ་ཙཱ་བ་ལ་ལོ་རྒྱུས་ཞིབ་པར་གསུངས་པ་ལྟར་ཡིན་ཏེ། བརྒྱད་ཅུ་པ་ལས། བྱང་ཆུབ་ཆེན་པོའི་ཕོ་བྲང་དུ། །ཐམས་ཅད་འདུས་ཤིང་འཚོགས་པ་ན། །རང་དང་གཞན་གྱི་སྡེ་པ་ཡི། །གྲུབ་མཐའ་ངན་པའི་རྒོལ་བ་ཀུན།།
སེངྒེའི་ང་རོའི་སྒྲ་སྐད་ཀྱིས། །ཐམས་ཅད་ཀྱི་ནི་ཀླད་པ་འགེམས། །ཞེས་དང། བཧང་ག་ལར་ཕྱི་ནང་གི་རྩོད་པ་ཆེན་པོ་བྱུང་ནས། ནང་པའི་ཕལ་ཆེ་བ་མུ་སྟེགས་པ་ལ་ཤོར་ཞིང་མུ་སྟེགས་པའི་རྩོད་པ་བཟློག་པར་མ་རྙེད་དུས། བུ་མོ་གཅིག་གིས་ཇོ་བོ་
ཀུ་སུ་ལུའི་ཆས་བྱས་པའི་ལུས་ལ་འོད་འཕྲོ་བ་མཐོང་ནས་གནས་བརྟན་ལ། སྤྲང་པོ་ལུས་ལ་འོད་འཕྲོ་བ་གཅིག་འདུག་ཞུས་ནས། གནས་བརྟན་གྱིས་ཇོ་བོར་ཤེས་ནས་ཞུ་བ་ཕུལ་བས་ཞལ་གྱིས་བཞེས་ནས། མུ་སྟེགས་པ་ཐམས་ཅད་ཚང་
བཅད། སྔར་ཤོར་པའི་པཎྜི་ཏ་ཐམས་ཅད་ཚུར་ལ་ཐོབ་ཅིང་བསྟན་པ་བསྐྱངས་པ་ཡིན་ཏེ། བསྟོད་པ་ལས། ཁྱོད་ཀྱི་མཁས་པ་མཐོང་པ་ཡི། །བརྡའ་ལ་བརྡར་པའི་སྐྱེས་བུ་ཡིན། །བདག་དང་གཞན་གྱི་རྒོལ་པ་ནི། །ཀུན་ཀྱང་ཚར་བཅད་

[038A]༄༅། །ཕམ་པར་མཛད། །ཅེས་སོ། །དེ་བས་ན་རང་གི་སྡེ་པ་གོང་ངོག་གི་བསྟན་པ་ལའང་མ་རྟོག་ལོག་རྟོག་ཐེ་ཚོམ་གསུམ་བསལ་ནས་ལུང་རྟོགས་ཀྱི་བསྟན་པ་རྒྱས་པར་མཛད་པ་ཡིན་ཏེ། རྒྱལ་པོ་མ་ཏཱ་པཱ་ལའི་པི་བལ་བི་ཀྲ་མ་ཤཱི་ལའི་
གཙུག་ལག་ཁང་དུ་སྤྱན་དྲངས། ལྔེ་མིག་བཅྭོ་བརྒྱད་ཀྱི་བདག་པོ་མཛད་ནས། དགེ་སློང་ཉི་ཤུའི་སྡེ་གཅིག་གིས་གྲ་ཡང་བཙུག་དགེ་སློང་ཅི་བདེབ་ཁ་ཅིག་གནས་དབྱུང་ཡང་མཛད་ཅིང་བསྟན་པའི་དྲིམ་བསལ་བར་མཛད་བའི་ཕྱིར་ཏེ། བསྟོད་པ་
ལས༑ བདག་དང་གཞན་གྱི་རྒོལ་བ་ནི། །ཀུན་ཀྱང་ཚར་བཅད་ཕམ་པར་མཛད། །ཅེས་དང། བརྒྱད་ཅུ་པ་ལས། ཁྱོད་ནི་སྡེ་པ་བཅྭོ་བརྒྱད་ཀྱི། །ཀུན་གྱི་སྤྱི་ལ་བཞུགས་པས་ན། །ཐམས་ཅད་ཀྱིས་ནི་ལུང་ཡང་ལེན། །ཞེས་སོ། །གསུམ་པ་ནི་
དེས་ན་སྔེ་པ་ཀུན་གྱི་གཙུག་གི་རྒྱན་དུ་འཛིན་ཏེ། དེ་ལྟར་ཕྱི་རོལ་པ་དང་རང་སྡེའི་གྲུབ་མཐའ་ངན་པ་ཐམས་ཅད་ལུང་རིགས་གྱིས་ཚར་བཅད། མ་ག་དྷ་སྟེ་མ་བྷྱ་དབུས་དང་ཨཱ་གར་འགྱུར་བ་དང་དྷཱ་ར་འཆང་བ་སྟེ། སྒྲ་གཞུང་ལས་མ་ག་དྷཱ་ལ་སོགས་
པ་རྣམས་སོ། །ཞེས་པ། མིང་གསུམ་གྱི་ཐོག་མ་འཛིན་པ་ནི་མ་ག་དྷཱ་སྟེ། དབུས་འགྱུར་འཆང་ཞེས་པ་སྒྲའི་སྡུད་ཚུལ་དཀའ་པ་གཅིག་ཡིན་ཏེ། རྗེ་རིན་པོ་ཆེའི་བརྡ་་ཚིག་ལས། ཀ་ཏ་ར་ཡི་གྲོང་ཁྱེར་དུ། །ཞེས་པའང་དེ་འདྲ་ཡིན་པ་སྒྲའི་སྡུད་
ཚུལ་འདི་ཙནྡྲ་པ་རྩ་འགྲེལ་གྱིས་བཤད་ཀྱང་ད་ལྟའི་པར་དུ་སུས་ཡང་སྤྱོད་ཡུལ་དུ་མ་གྱུར་ཏོ། །མག་དྷཱའི་ས་སྐོར་ན་གནས་གཞི་ཡང་བསམ་གྱིས་མི་ཁྱབ། དེ་དག་ན་རབ་ཏུ་བྱུང་བ་དང། རྣལ་འབྱོར་པ་ཀུ་ས་ལི་བ་དང། མཁས་པ་པཎྜི་ཏ་ལང་

[038B] བི་ཀྲ་མ་ལའི་སྔ་གདོང་གཡས་པར་མགོན་པོ་ཀླུ་སྒྲུབ། གཡོན་པ་ལ་ཇོ་བོའི་སྐུ་འབག་བྲིས་པས་ཀླུ་སྒྲུབ་དང་མཉམ་པར་གསོལ་པ་ལགས་སྐད་དེ་
བསྟོད་པ་ལས། ཨོ་ཏནྟ་ཡི་བུ་རིན། །རབ་བྱུང་བརྒྱ་ཕྲག་ཕྱེད་དང་གསུམ། །བི་ཀྲ་མ་ནི་ཤཱི་ལན། །རབ་བྱུང་བརྒྱ་ཕྲག་མ་ལོང་ཙམ། །རྩ་བའི་སྡེ་བཞི་ཚང་པར་བཞུགས། །སྡེ་པའི་ཁངས་དྲེགས་མི་མཛད་པས། །མ་ག་དྷ་ཡི་ཡུལ་གྱི་ནི་
གནས་གཞི་མ་ལུས་ཐམས་ཅད་ཀྱི། །སྟོན་པའི་འཁོར་ནི་བཞི་པོ་ཡི། །ཀུན་གྱི་གཙུག་གི་ནོར་བུར་གྱུར། །ཅེས་གསུངས་སོ། །ཨོ་ཏནྟ་པུ་རི་ཁ་ཅིག་འབུར་ལྡིང་ཟེར་ཡང་མཚོ་གཅིག་བསུབ་ནས་གཙུག་ལག་ཁང་བྱས་པས་མཚོ་སྦས་གྲོད་དང་
བི་ཀྲ་མ་ཤཱི་ལ་རྣམ་གནོན་ངང་ཚུལ་ལོ།།    ༈    ཚངས་སྤྱོད་དང་བསླབ་གསུམ་གྱི་གནོད་པ་བསལ་ཚུལ་དང། བསྟན་བཅོས་རྩོམ་པའི་རྒྱུ་ངོས་བཟུང་
བ་དང། དེ་གསུམ་སོ་སོ་ནས་ཚང་བར་བཤད་པ་དང། བསྟན་འགྲོའི་དོན་མཛད་པའི་འབྲས་བུ་སློབ་མ་མཁྱེད་པར་ལྔ། དང་པོ་ནི། ལྷ་བླ་མ་ཁུ་དབོན་གྱིས་ལོ་ཙྪ་བ་རྒྱ་བརྩོན་འགྲུས་སེངྒེ་དང། ནག་ཚོ་ཚུལ་ཁྲིམས་རྒྱལ་བ་གཉིས་རིམ་
པ་བཞིན་རྒྱ་གར་དུ་བརྫངས་ཏེ་འབད་པ་ཆེན་པོས་ཡང་དང་ཡང་ཞེས་པ་ནས། བསྟན་པ་རིན་པོ་ཆེ་དྲི་མ་དང་བྲལ་བར་མཛད་དོ། །ཞེས་བྱུང། འདི་ལ་ལྷ་བླ་མ་ཁུང་བོར་གྱིས་ལོ་ཙྪ་བ་རྒྱ་བརྩོན་སེང་དང་ནག་ཚོ་ཚུལ་ཁྲིམས་རྒྱལ་བ་གཉིས་

[039A]༄༅། །ལ་གསེར་ཚན་ཆེ་བ་བསྐུར་ནས། རྒྱ་བརྩོན་སེང་གིས་ཇོ་བོ་ལ། བོད་དུ་བསྟན་པ་དར་ཡོད་པ་གླང་དར་གྱིས་བསྟན་པ་བསྣུབས་པ་དང་ཨ་ཙརྱ་དམར་པོས་སྔགས་བསྒྱུར་པས། རབ་བྱུང་ཐམས་ཅད་ཕབ་པར་བྱས། ཤམ་
ཐབས་སྔོན་པོ་ཅན་བྱ་བ་གཅིག་གིས་ཀྱང་སྦྱོར་བ་དང་སྒྲོལ་བ་བྱ་བའི་ཆོས་ལོག་སྣ་ཚོགས་བསྟན་ནས་བསྟན་པ་འགྲིབ་པར་ཐུགས་པས་བོད་རྒྱལ་གྱིས་ཁྱེད་སྤྱན་འདྲེན་དུ་བཏང་བ་ན་ནིང་བཞིན་མི་གསུངས་པར་ཞུ་སོགས་སྔ་ཕྱིར་ཡང་ཡང་ཞུས་པས་ཞལ་གྱིས་
བཞེས་ཏེ། བོད་གངས་ཅན་གྱི་བསྟན་པའི་སྲོག་ཤིང་ལྷ་ཆེན་པོ་བླ་མ་བྱང་ཆུབ་འོད་ཀྱི་རིང་ལ་སྤྱན་དྲོངས་ཏེ། ཇོ་བོ་ཆུ་རྟ་ལ་འཁྲུངས་ཤིང། ད་དགུ་བཞེས་པའི་དཔའ་པོ་ཞེས་པ་ལྕགས་འབྲུག་ལ་འདབ་བཏེགས། ཁྱུ་མཆོག་ཅེས་པ་ལྕགས་སྦྲུལ་
ལ་བལ་ཡུལ་དུ་ཕེབས་ནས་ལོ་གཅིག་བཞུགས། རེ་གཅིག་པ་ཚུ་རྟ་ལ་མངའ་རིས་སུ་བྱོན་ནས་ལས་རྒྱུ་འབྲས་དང་སེམས་བསྐྱེད་ལས་བརྩམ་པའི་ཆོས་གསུངས་ཤིང། མདོ་སྔགས་ཚ་གྲང་ལྟར་མི་འགལ་བར་མདོ་སྔགས་ཐམས་ཅད་གདན་
ཐོག་གཅིག་ཏུ་ཉམས་སུ་ལེན་ཚུལ་སྐྱེས་བུ་གསུམ་གྱི་ལམ་རིམ་བྱང་ཆུབ་སྒྲོན་མ་བརྩམས་ཤིང་བཤད་པས་ཐེག་པ་གསུམ་དང་མདོ་སྔགས་ཀྱི་གནང་ལ་ཕྱིན་ཅི་ལོག་ཏུ་འཛིན་པ་དང་ཐེ་ཚོམ་པའི་དྲི་མ་ཆོས་སྤོང་གི་ཉེས་སྤྱོད་ཀྱི་མུན་ཚོགས་ཐམས་
ཅད་ལྷག་མ་མེད་པར་བསལ་པས་སྐུ་དྲིན་བསམ་གྱིས་མི་ཁྱབ། རེ་གསུམ་བཞེས་པའི་ཉི་སྒྲོལ་བྱེད་ཅེས་པ་ཤིང་ཕོ་སྤྲེའུ་ལ་པུ་རངས་སུ་བཞུགས་པའི་ཆོ་དགེ་བཤེས་སྟོན་པ་རང་ལོ་ཉེར་གཅིག་གི་དུས་སུ་ཇོ་བོ་དབུས་སུ་གདན་བྲངས་ཏེ། རེ་དྲུག་

[039B] ལོ་དེའི་མཇུག་སྙེ་ཐང་དུ་ཕེབས་ལ། ལོ་འདིར་སྙེ་ཐང་དུ་བྱམས་འཇམ་དབྱངས་ཆོས་ཀྱི་བགྲོ་བ་མཛད་པའི་བུམ་ཆུ་བྱིན། རེ་དགུ་པ་རྣམ་འགྱུར་ཞེས་པ་ལྕགས་ཕོ་སྟག་ལ་ཡེར་བ་ལྷ་རིའི་
མགུལ་དུ་དགེ་བཤེས་སྟོན་པས་འབུལ་མོ་ཆེ་ཞུས། དོན་གསུམ་བཞེས་པ་རྒྱལ་པོའི་ལོ་ཞེས་པ་ཤིང་ཕོ་རྟའི་དབྱུ་གུ་ཟླ་བའི་ཚེས་བཅྭོ་བརྒྱད་ལ་སྙེ་ཐང་དུ་གཤེགས་པ་རྣམས་ཡིན་ཏེ། བཀའ་གདམས་གླེགས་བམ་རིན་པོ་ཆེ་ལས། དོན་གསུམ་བསྡད་
ནས་དགའ་ལྡན་འགྲོ་ཞེས་དང། ཤིང་ཡོ་རྟ་ཡི་ལོ་དུས་སུ། །དབྱུ་གུ་ཟླ་བའི་བཅྭོ་བརྒྱད་ལ། །འཇིག་རྟེན་མི་རྟག་བསྐུལ་པའི་ཕྱིར། །རྒྱལ་བ་གཉིས་སུ་ཐིམ་པ་ལགས། །ཞེས་གསུངས་ཤིང། དུས་འཁོར་ཊཱིཀ་ཆེན་དུ་ཇོ་བོས་ལྕགས་མོ་
ཡོས་ལ་བོད་དུ་བསྟན་བརྩིས་མཛད་པར་གསུངས་པས། དེ་ཡང་ཆུ་རྟ་ལ་འཁྲུངས་པར་བཞེད་ལ། ལམ་ཡིག་གསང་འཁོར་མ་དང་ཞང་ཤ་ར་བའི་ལམ་རིམ་བརྗེད་བྱང་རྣམས་དང་གུང་འགྲིགས་པས་འདི་ཁོ་ནར་ཤེས་པར་གྱིས་ལ་སྣ་ཚོགས་པའི་
སྒྲོ་འདོགས་ཀྱི་རྗེས་སུ་མ་འབྲངས་ཤིག་འོན་ཀྱང་འདི་ལ་ཁ་ཅིག་ལོ་ངོ་བརྩིས་པའི་དོན་བཞི་པ་ཆུ་ལུག་ལ་འདས་ཟེར། ཡང་ཁ་ཅིག་ཆུ་རྟ་ལ་གཤེགས་ཟེར། ཁ་ཅིག་ང་དགུ་པ་ལྕག་འབྲུག་ལ་ཇོ་བོ་རྒྱ་གར་ནས་ཕེབས། ལོ་ངོ་བཅུ་བཞིར་
བཞུགས་ཟེར་བ་དང། བཀའ་གདམས་ཆོས་འབྱུང་ལས་ཀྱང་རེ་གཅིག་པ་ཆུ་རྟ་ལ་བོད་དུ་ཕེབས་ཤིང་ལོ་བཅུ་གསུམ་བཞུགས་ཟེར་བ་དང། ཁ་ཅིག་རེ་གཅིག་པ་མེ་རྟ་ལ་ཕེབས་ནས་ལོ་བཅུ་གཉིས་ཟེར་བ་མི་འཐད་དེ། སྦྲུལ་པའི་གླེགས་

[040A]༄༅། །བམ་དང་མི་མཐུན་པའི་ཕྱིར། དེར་མ་ཟད་གནོད་བྱེད་གཞན་ཡང་ཡོད་དེ། ཇོ་བོས་ང་གསུམ་པར་རྟོག་གེ་འབར་བ་གསུངས་དུས་ད་ནས་སོ་ཉི་ཤུ་ན་ལུས་ དེ་ནས་ལོ་གཉིས་འདས་
པ་ང་དྲུག་པ་མེ་གླང་ལ་བོད་དུ་བྱོན་དུས་བྲི་ཀ་མ་ལ་ཤཱི་ལར་ད་ནས་ལོ་བཅོ་བརྒྱད་ན་ལུས་འདི་བོད་དུ་འཇོག་གསུངས་པ་དང་འགལ་བའི་ཕྱིར། དེས་ན་ལམ་རིམ་འདི་ལྟར་ཇོ་བོ་ང་བདུན་པ་ས་སྟག་གི་ལོ་ལ་བོད་དུ་ཕེབས་ནས་མདའ་རིས་སུ་ལོ་གསུམ་
སྙེ་ཐང་དུ་ལོ་དགུ། དབུས་གཙང་གཞན་དུ་ལོ་ལྔ། ཡོངས་དྲིལ་བོད་དུ་ལོ་བཅུ་བདུན་བཞུགས་པ་ཡིན་ཏེ། ནག་ཚོས་བསྟོད་པ་བརྒྱད་ཅུ་པ་ལས། ཁྱོད་སྔོན་སོ་མ་པཱུ་རིན། །རྟོག་གེ་འབར་བ་གསུངས་པའི་ཚེ། །ད་ནས་ལོ་ནི་ཉི་ཤ་ན། །ཚེ་ཡི་
འདུ་བྱེད་གཏོང་འགྱུར་གསུངས། །དེ་ནས་ལོ་གཉིས་འདས་པ་ན། །བོད་དུ་བྱོན་པའི་དུས་སུ་ནི། །བི་ཀྲ་མ་ལ་ཤཱི་ལར་ནི། །ད་ནི་ལོ་ནི་བཅོ་བརྒྱད་ན། །ཚེ་ཡི་འདུ་བྱེད་བཏང་ནས་ནི། །ལུས་འདི་བོད་དུ་བཞག་ནས་ནི། །དགའ་ལྡན་གནས་སུ་
འགྲོའོ་ཞེས། །ཇི་ལྟར་གསུངས་བཞིན་མ་འཁྲུལ་བར། །གྱུར་པ་དེ་ནི་ངོ་མཚར་ཆེ། །ཞེས་དང། མཁའ་འགྲོ་མའི་ལུང་བསྟན་པ་ལས་ཀྱང། ཆོ་ནི་བོད་དུ་བྱོན་ན་ཐུང་བར་འདུག་གསུངས། ཇི་ཙམ་གྱིས་ཐུང་ཞུས་པས་བོད་དུ་མ་བྱོན་ན་དགུ་བཅུ་
གེ་གཉིས་ཐུབ། བྱོན་ན་བདུན་ཅུ་རྩ་གསུམ་ལས་ནི་ཐུབ། ཅེས་གསུངས་སོ། །དེ་ལྟར་བོད་དུ་ལོ་བཅུ་བདུན་སྐལ་ལྡན་རྣམས་ལ་གདམས་ངག་མ་ལུས་པ་བསྟན། བསྟན་པའི་སྲོལ་ནུབ་པ་གསར་དུ་བཙུག་སྲོལ་ཅུང་ཟད་ཡོད་པ་རྣམས་

[040B] མདོ་སྔགས་མི་མཐུན་སྙམ་པ་དང། ཐོས་བསམ་དུས་ཉམས་ལེན་མེད་སྙམ་པ་དང། གསུང་རབ་གདམས་པའི་མཆོག་མིན་སྙམ་པ་སོགས་ཀྱི་ལོག་རྟོག་དང་ཐེ་ཚོམ་གྱི་དྲི་མས་སྦགས་པ་རྣམས་ལེགས་པར་བསལ་ཏེ། བསྟན་
པ་རིན་པོ་ཆེ་དྲི་མ་དང་བྲལ་བར་མཛད་དོ།།    ༈    སྤྱིར་ན་གངས་རིའི་ཁྲོད་དུ་བསྟན་པ་སྔ་དར་ལ་དཔལ་ལྡན་ཞི་པ་འཚེ་དང་པདྨ་སམྦྷ་བས་བསྟན་པའི་སྲོལ་བཙུགས་པ་ལ། སྟོང་པ་ཉིད་ཀྱི་
གོབ་གནད་དུ་མ་སོང་བ་ལ་བརྟེན་ནས་ཐབས་ཀྱི་ཆ་ལ་སྐུར་ཞིང་ཡིད་ལ་བྱེད་པ་ཐམས་ཅད་འགོག་པའི་རྒྱ་ནག་གི་མཁན་པོ་ཧྭ་ཤང་གིས་བསྟན་པ་འགྲིབ་པར་བྱས་པ་སློབ་དཔོན་ཆེན་པོ་ཀ་མ་ལ་ཤཱི་ལས་ལེགས་པར་བཀག་ནས་རྒྱལ་བའི་དགོངས་པ་
གཏན་ལ་ཕབས་པས་སྐུ་དྲིན་ཤིན་ཏུ་ཆེ་ལ། ཞེས་པ་ནས། ཁ་བ་ཅན་པ་ཐམས་ཅད་ལ་སྐུ་དྲིན་གྱིས་ཁྱབ་པར་མཛད་དོ། །ཞེས་བྱུང། དེ་ལ་བོད་སྲོང་བཙན་སྒམ་པོའི་དུས་ཐོན་མི་སམྦྷོ་ཊས་སུམ་རྟགས་སོགས་བོད་ཀྱི་སྒྲའི་བསྟན་བཅོས་བྲ་རྒྱད་
བརྩམས་ཤིང། མདོ་ཟ་མ་ཏོག་བཀོད་པ་དང། སྤང་སྐོང་དང། མདོ་སྡེ་དཀོན་མཆོག་སྤྲིན་སོགས་བསྒྱུར་ཞིང། རྒྱལ་པོས་དགེ་བཅུའི་ཁྲིམས་བྱས་བོད་རྣམས་ཆོས་ལ་བཀོད་པས་མཚན་སྲོང་བཙན་སྒམ་པོར་བཏགས་སོ། །ཇོ་བོ་རྣམ་
གཉིས་གདན་དྲངས་ཏེ་བསྟན་པའི་སྲོལ་བཙུག་དེའི་རྗེས་སུ་རྒྱལ་རབས་བཞི་འདས་པ་ནས་ཕོ་རྟ་ལ་ཕོ་བྲང་ཁང་དམར་དུ་ཁྲི་སྲོང་སྡེ་བཙན་འཁྲུངས། བཅུ་གསུམ་བཞེས་དུས་རྒྱལ་སར་བཏོན། ཡེ་ཤེས་དབང་པོ་བོ་ཉང་མྔ་གས་ཏེ་ཟ་ཧོ་

[041A]༄༅། །གྱི་མཁན་པོ་ཞི་བ་འཚོ་ཕོ་བྲང་དུ་སྦྱན་དྲངས། ཁ་ཆེ་ཨ་ན་ནྟ་ས་ལོ་ཙྪ་བྱས་ནས་ཟླ་བ་གཅིག་ལ་དགེ་བ་བཅུ་ཁམས་བཅོ་བརྒྱད་རྟེན་འབྲེལ་བཅུ་གཉིས་སོགས་བཤད་པས། བོད་ཀྱི་ལྷ་སྲིན་ཁྲོས་ཏེ་འཕང་ཐད་ཆུས་ཁྱེར་
དམར་པོ་རིལ་ཐོག་བརྒྱབ། མི་ནད་དང་ཕྱུགས་ནད་བྱུང་བས། ཞི་འཚོས་སློབ་དཔོན་པདྨས་མྦྷ་བ་སྦྱན་དྲོངས་ལ་ལྷ་སྲིན་གདུག་པ་འདུལ་དགོས་གསུངས་ནས། ཕོ་ཉ་བདུན་གྱིས་མང་ཡུལ་དུ་སློབ་དཔོན་པདྨ་འབྱུང་གནས་ཕེབས་པ་དང་འཕྲད་དེ་
སྦྱན་དྲངས། རིམ་གྱིས་བོད་ཀྱི་ལྷ་སྲིན་གདུག་པ་རྣམས་དམ་ལ་འདོགས་ཤིང་བྱོན་ཏེ། ཧས་པོ་རིལ་ཕྱག་ཕེབས་བཙན་པོ་དང་མཇལ་ཏེ། མལ་གྲོའི་ཕུར་བྱོན་ནས་བོད་ཀྱི་ལྷ་སྲིན་རྣམས་དམ་བཏགས་ཤིང་དེ་ནས་སློབ་དཔོན་དེ་བསམ་ཡས་སུ་
སྦྱན་དྲངས། ས་ཆོག་མཛད། མཁན་བོ་བོ་དཧི་ས་ཏྭས་ས་དབྱད་མཛད་ནས་ཨོ་ཏ་ནྟ་བུ་རིའི་གཙུག་ལག་ཁང་ལྟར་རིར་བགླིང་བཅུ་གཉིས་ཉི་ཟླ་ཟུང་གཅིག་མཐའ་ལྕགས་རིས་བསྐོར་བ་མེ་ཡོས་ལ་རྨངས་བཏིང་ནས། ས་ཡོས་ལ་ཚར་ནས་མཁན་པོ་
བོ་བཧིས་ཏྭ་དང་སློབ་དཔོན་པདྨ་གཉིས་ཀྱིས་རབ་གནས་ལོ་བཅུ་གསུམ་དུ་དགའ་སྟོན་མཛད། ལུག་ལོ་ལ་ཐམས་ཅད་ཡོད་སྨྲའི་སྡེའི་དགེ་སློང་བཅུ་གཉིས་སྦྱན་དྲངས་ཏེ། སྦས་མཉྫུ་ཤྲི་སོགས་སད་མི་མི་བདུན་རབ་ཏུ་བྱུང། བོད་དུ་རབ་བྱུང་གི་ཆོ་
གའི་ཐོག་མ་དང་དགེ་འདུན་གྱི་སྡེ་གསར་དུ་བཙུག་སྟེ། སློབ་དཔོན་བི་མ་ལ་མི་ཏྲ་སོགས་བཎྜི་ཏ་དང། སད་མི་མི་བདུན་སེགས་ལོ་ཙྪ་བ་རྣམས་ཀྱིས་ཆོས་མང་དུ་བསྒྱུར་ཏེ། བདུད་འདུལ་སྔགས་པ་གླིང་དུ་སྔགས་འཆད་བྷཱ་རྨཱ་ཀི་རྟེས་དབང་

[041B] རྣམ་དག་ཁྲིམས་ཀྱི་གླིང་དུ་ཛིན་མི་ཧྲ་དང། དཱ་ན་ཤིལ་སོགས་ཀྱིས་སྔོམ་པ་འབོག། བསམ་གཏན་གླིང་དུ་རྒྱའི་ཧྭ་ཤང་སོགས་ཀྱིས་བསམ་གཏན་བྱེད། དེ་དུས་ནས་དྭ་ཤང་གེས་གནད་མ་གོ་བའི་བཤད་པ་བྱས་འདུག་བརྡའ་སྦྱོར་
གླིང་དུ་བརྡའ་སྦྱོར་དང། དཀོར་མཛོད་གླིང་དུ་ནོར་འཇོག་བཻ་རོ་ཙ་ནའི་གླིང་དུ་ཆོས་བཤད་པ་སོགས་བསྟན་པ་ཡོངས་སུ་རྫོགས་པ་དར་བར་བྱས། འབྲུག་གི་ལོ་སྒྲ་བསྒྱུར་བནྡྷེ་དཔལ་བརྩེགས་དང། བནྡྷེ་ཀླུའི་དབང་པོ་སོགས་ཀྱིས་བོད་དུ་དམ་པའི་
ཆོས་བསྒྱུར་རོ་ཙོག་གི་ཆོས་ཀྱི་མཛད་བྱང་དང་བམ་པོ་དང་ཤོ་ལོ་ཀའི་གྲངས་དུ་མཆིས་པས་གཏན་ལ་ཕབས་ནས་དཀར་ཆག་ཏུ་བྲིས་པས་མཁན་པོ་དང་སློབ་དཔོན་དང་ཆོས་རྒྱལ་དེ་གསུམ་གྱིས་བསྟན་པ་དང་སེམས་ཅན་གྱི་དོན་བླ་ན་འཕགས་
པ་མཛད་དོ། །དེའི་ཚེ་མཁན་ཆེན་གྱིས་བོད་དུ་མི་སྟེགས་མི་འོངས། ཆོས་ལུགས་ཁ་གཉིས་སུ་བྱས་པའི་རྩོད་པ་འབྱུང། དེའི་ཚེ་ངའི་སློབ་མ་ཀ་མ་ལ་ཤཱི་ལ་སྦྱན་དྲོངས་ལ་རྩོད་པ་བྱེད་ཆུག་རྩོད་པ་ཆོས་ཕྱོགས་སུ་ཞི་བར་འགྱུར། ཞེས་
གསུངས་ནས་གཤེགས། དེ་ལྟར་མཁན་སློབ་དེ་གཉིས་ཀྱིས་བསྟན་པའི་སྲོལ་ལེགས་པར་བཙུགས་ཀྱང་སྟོང་པ་ཉིད་ཀྱི་དོར་མེད་དགག་ལ་བྱ་བྱེད་བྲལ་ཚུལ་བཤད་པའི་གོ་བ་གནད་དམ་ལམ་དུ་མ་སོང་བར་ཕྱིན་ཅི་ལོག་ཏུ་བཟུང་བ་ལ་
བརྟེན་ནས། ཐབས་ཀྱི་ཆ་ཀུན་ལ་སྐུར་བ་འདེབས་ཤིང་ཡིད་བྱེད་ཐམས་ཅད་འགོག་པའི་རྒྱ་ནག་གི་མཁན་པོ་ཧྭ་ཤང་གིས་བསྟན་པ་འགྲིབ་པར་བྱས་ཏེ། དེའི་ཚེ་ཧྭ་ཤང་དཔོན་སློབ་རྣམས་ཀྱིས་ལུས་ངག་གི་ཆོས་བྱས་པས་སངས་མི་རྒྱ་

[042A]༄༅། །བྱར་མེད་ལ་གནས་ན་སངས་རྒྱ་ཟེར། ཆད་ལྟ་ལ་ཞེན་ནས་དགེ་སྦྱོར་མི་བྱེད་བོད་ཕལ་ཆེར་དེ་ལ་དགའ་སྟེ། དེའི་ལུགས་སློབ་ཅེས་བུ་སྟོན་གསུངས། དབལ་དབྱངས་དང་ཅར་ཏ་སོགས་ཉུང་ཤས་གཅིག་མཁན་པོ་
བོ་དཧི་ས་ཏྭའི་ལུགས་བྱེད་པས་ལྟ་སྤྱོད་མ་མཐུན་པས་ཕན་ཚུན་རྩོད་པ་ན། བཙན་པོས་མཁན་པོ་བོ་དཧི་ས་ཏྭའི་ལུགས་བཞིན་གྱིས་གསུངས་པས། གཅིག་ཆར་པ་རྣམས་ཁྲོས་ཏེ་ཆུ་གྲི་རྣོན་པོ་རེ་བཟུང་ནིས། རིམ་གྱིས་པ་རིལ་གསོད་ཟེར་
པས༑ རྒྱལ་པོས་ཡེ་ཤེས་དབང་པོ་འབོད་དུ་ལན་གསུམ་བཏང་བས་རྗེས་མར་མཁན་པོའི་ལུང་བསྟན་བཤད་ནས་དེ་ལྟར་དུ་སློབ་དཔོན་ཀ་མ་ལ་ཤཱི་ལ་སྤྱན་འདྲེན་པའི་ཕོ་ཉ་བཏང་པས། ཧྭ་ཤང་གིས་ཚོར་ནས་ཡུམ་རྒྱས་པ་སོགས་སྤྱན་
དྲངས་ཏེ་རྩོད་ཡིག་ཆོས་བྱ་མི་དགོས་ཉལ་བས་ཆོག་ཅེས་སྟོན་པའི་བསམ་གཏན་ཉལ་བའི་འཁོར་ལོ་དང། རྩོད་སྤོང་བསམ་གཏན་གྱི་ཡོན་དང། ཡང་ལེན་གཉིས། དེ་རིགས་པས་སྒྲུབ་པ་ལྟ་བའི་རྒྱབ་ཤ་དང། ལུང་གིས་སྒྲུབ་པ་མདོ་སྔེ་
བརྒྱད་ཅུ་ཁུངས་སུ་དྲངས་ཤིང། མདོ་སྔེ་དགོངས་འགྲེལ་ལ་རང་གི་ལྟ་སྤྱོད་འགལ་བར་མཐོང་ནས་འདི་མདོ་སྔེ་ཨེ་ཡིན་མི་ཤེས། ཞེས་རྐང་བས་དྲིལ་ལོ། །དེ་ནས་ཀ་མ་ལ་ཤཱི་ལ་བྱོན་པ་དང་བཙན་པོས་གུང་ལ་བཞུགས། ཧྭ་ཤབ་གཡས་
གྲྭལ་བྱས། སློབ་དཔོན་གཡོན་གྲྭལ་དུ་བྱས། རིམ་གྱིས་པ་རྣམས་དེའི་མཇུག་ཏུ་མཐུད་དེ། བཙན་པོས་གཉིས་ཀའི་ལག་ཏུ་མེ་ཏོག་གཏད་ཏེ། རྩོད་ལ་གད་རྒྱལ་བར་མེ་ཏོག་ཕུལ་ཅིག་ཕམ་པ་དེ་འདིར་མ་སྡོད་ཅེས་བཀའ་སྩལ་པ་

[042B] ཧྭ་ཤད་ན་རེ། ལས་དགེ་མི་དགེ་གང་སྤྱད་ཀྱང་མཐོ་རིས་དང་ངན་སོང་དུ་འགྲོ་བས་འཁོར་བ་ལས་མི་ཐར་ཞིང་སངས་རྒྱས་ཐོབ་པ་ལ་སྒྲིབ་པ་ཡིན་ཏེ། དཔེར་ན་སྤྲིན་དཀར་ནག་གང་གིས་ཀྱང་མཁའ་ལ་སྒྲིབ་པ་དང་འདྲ། གང་ཞིག་ཅི་
ཡང་མི་སེམས་ཅི་ཡང་མི་བསམ་པ་དེ་འཁོར་བ་ལས་ཡོངས་སུ་ཐར་པར་འགྱུར་རོ། །ཅི་ལ་ཡང་མི་སེམས་མི་རྟོགས་མི་དཔྱོད་པ་དེ་མི་དམིགས་པ་ཡིན་པས་གཅིག་ཆར་དུ་འཇུག་པ་ནིས་བཅུ་པ་དང་འདྲའོ་ཟེར་རོ། །ཀ་མ་ལ་ཤཱི་ལའི་ཞལ་སྔ་
ནས༑ དེ་ལྟར་ཡང་མི་བསམ་ཟེར་བ་དེས་ནི་སོ་སོར་རྟོགས་པའི་ཤེས་རབ་སྤངས་པ་ཡིན་ནོ། །ཡང་དག་པའི་ཡེ་ཤེས་ཀྱི་རྩ་བ་སོ་སོར་རྟོགས་པའི་ཤེས་རབ་ཡིན་པས། དེ་སྤངས་པས་འཇིག་རྟེན་ལས་འདས་པའི་ཤེས་རབ་ཀྱང་སྤང་
པར་འགྱུར་རོ། །སོ་སོར་རྟོགས་པའི་ཤེས་རབ་མེད་ན་རྣལ་འབྱོར་པ་གང་གིས་རྣམ་པར་མི་རྟོག་པ་ལ་གནས། གལ་ཏེ་ཆོས་ཐམས་ཅད་དྲན་པ་མེད་ཅིང་ཡིད་ལ་བྱ་བ་མེད་པ་ཡིན་ན། ཉམས་སུ་མྱོང་བ་ཐམས་ཅད་མི་དྲན་ཞིང་ཡིད་ལ་མི་
བྱ་བར་མི་ནུས་སོ། །གལ་ཏེ་བདག་གིས་ཆོས་དྲན་པར་མི་བྱའོ་སྙམ་ན་དེ་ཤིན་ཏུ་ཡིད་ལ་བྱས་པར་འགྱུར་རོ། །དྲན་པ་མེད་པ་ཙམ་དེ་ལ་བྱེད་ན་བརྒྱལ་བའམ་བོགས་པའི་དུས་སུ་རྣམ་པར་མི་རྟོག་པར་འགྱུར་རོ། །ཡང་དག་པའི་སོ་སོར་
རྟོག་པ་ཡེད་པར་རྣམ་པར་མི་རྟོག་པ་ལ་འཇུག་པའི་ཐབས་མེད་དོ། །དྲན་པ་ཙམ་བོ་དེ་བཀག་ཀྱང་ཡང་དག་པའི་སོ་སོར་རྟོག་པ་མེད་ན་ཆོས་ཐམས་ཅད་ངོ་བོ་ཉིད་མེད་པ་ལ་ཇི་ལྟར་འཇུག་ནུས། སྟོང་ཉིད་མ་རྟོགས་པར་སྒྲིབ་པ་སྲངས་པར་མི་
[043A]༄༅། །འགྱུར་པ་ཁོ་ནའོ། །དེས་ན་ཡང་དག་པའི་ཤེས་རབ་ཀྱིས་ཕྱིན་ཅི་ལོག་གི་སྣང་བ་རྒྱང་སྲིང་བ་ཡིན་ནོ། །དེས་ན་དྲན་བཞིན་དུ་མི་དྲན་བྱར་མི་རུང་ངོ། །དྲན་པ་དང་ཡིད་ལ་བྱ་བ་མེད་པར་སྔོན་གྱི་གནས་རྗེས་སུ་དྲན་པ་དང་ཐམས་
ཅད་མཁྱེན་པ་ཇི་ལྟར་འགྱུར། ཉོན་མོངས་པ་ཡང་ཇི་ལྟར་སྤོང། དེ་བས་ན་ཡང་དག་བའི་ཤེས་རབ་ཀྱིས་དོན་ངེས་པར་རྟོགས་པའི་རྣལ་འབྱོར་པས་དུས་གསུམ་ཕྱི་ནང་ཐམས་ཅད་སྟོང་པར་རྟོགས་ནས་རྟོག་པ་རྣམས་ཉེ་པར་ཞི་སྟེ་ལྟ་ངན་
ཐམས་ཅད་སྤང་སྟེ། དེ་ལ་བརྟེན་ནས་ཐབས་ཤེས་རབ་ལ་མཁས་པས་སྒྲིབ་པ་ཐམས་ཅད་བསལ་ནས་སངས་རྒྱས་ཀྱི་ཆོས་ཐམས་ཅད་ཐོབ་པར་འགྱུར་རོ། །ཞེས་གསུངས། འཁོར་གྱིས་ཀྱང་བརྩད་པས། གཅིག་ཆར་བས་ལན་སྨྲ་མ་
ནུས་པར། ཧྭ་ཤང་གིས་མེ་ཏོག་ཕྲེང་བ་སློབ་དཔོན་ལ་ཕུལ་ཏེ་ཕམ་བླངས་སོ། །དེ་ནས་བཙན་པོ་སང་ཕྱིན་ཆད་ལྟ་བ་ཀླུ་སྒྲུབ་ལུགས་ཟུངས། སྤྱོད་པ་ཆོས་སྤྱོད་བཅུ་དང་ཕ་རོལ་ཏུ་ཕྱིན་པ་སློབ། གཅིག་ཆར་གྱི་ལུགས་བྱེད་མི་དབང་ངོ་ཞེས་
བཀའ་སྩལ་ནས་ཧྭ་ཤང་རྒྱའི་ཡུལ་དུ་བརྫངས། དཔེ་རྣམས་གཏེར་དུ་སྦས་སོ། །སློབ་དཔོན་ཀ་མ་ལ་ཤཱི་ལས་དེ་ལྟར་ཆང་ལྟ་ངན་ཤོས་དེ་ལེགས་པར་བཀག་ནས་སྒོམ་རིམ་གསུམ་གྱིས་དཔྱད་འཇོག་གི་སྒོམ་སངས་རྒྱས་པར་དུ་བགྲོད་ཚུལ་དང་
དབུ་མ་སྣང་བས་དྲང་ངེས་ཀྱི་མདོ་སྔེ་ཤིན་ཏུ་མང་པའི་བཤད་ཚུལ་བཀྲལ། མཐའ་གཉིས་སྤོང་ལུགས་རྒྱལ་པའི་དགོངས་པ་གཏན་ལ་ཕབས་པས་སྐུ་དྲིན་སྦྱིར་ས་གསུམ་ན་ཆེ་ཞིང་ཁྱད་པར་གངས་ཅན་ལ་སྐུ་དྲིན་ཤིན་ཏུ་ཆེའོ། །དེ་ལྟར་ན་

[043B] འདི་ཡན་ཆད་དུ་བོད་ཀྱི་ཆོས་རྒྱལ་རྣམས་ཀྱིས་
གཙུག་ལག་ཁང་སྟོང་རྩ་བརྒྱད་བཞེངས་པར་གྲགས་སོ། །རལ་བཅན་ཕྱག་ན་རྡོ་རྗེའི་སྤྲུལ་པར་གྲགས་ཤིང་སྔར་སྡེ་སྣོད་གསུམ་ཡུལ་སྐད་སྣ་ཚོགས་སུ་བསྒྱུར་བསྐད་གསར་བཅད་ཀྱིས་གཏན་ལ་ཕབ་སྟེ་ཕྱིན་ཆད་དེ་ལས་གཞན་དུ་མི་འགྱུར་བ་བྱས་
ཤིང་བཀས་བཅང་གསུམ་བྱས་ཏེ། སྡེ་པ་གཞི་ཐམས་ཅད་ཡོང་སྨྲ་ལས་གཞན་མི་བྱེད་གསང་སྔགས་མ་བསྒྱུར་ཅེས་བཀས་བཅད། རབ་བྱུང་རེ་ལ་མི་ཁྱིམ་བདུན་བདུན་ཕུལ་ནས་ཞབས་སྤྱི་པོས་ལེན་པ་སོགས་མཛད་དོ། །བསྟན་པ་ཕྱི་དར་
གྱི་ཚུལ་ནི། མདོ་སྨད་དུ་དར་བ་བླ་ཆེན་པོ་ལ་དབུས་གཙང་གི་མི་བཅུས་དབུས་སུ་བསམ་ཡས་སུ་ཕེབས་པའི་མཚམས་འདི་ནས་བསྟན་པ་ཕྱི་དར་གྱི་དབུ་བཟུང་བ་ཡིན་ལ། གླང་དར་གྱིས་དབུས་གཙང་དུ་བསྟན་པ་བསྣུབས་ནས་མཁས་པ་མི་བཅུས་
བསམ་ཡས་སུ་སླེབ་པའི་བར་ལ་རྒྱལ་པོའི་བཀའ་ཆེམ་ཆེན་པོ་ལྟར་ན་གོ་དྲུག་སོང་བར་བྱེད་དགོས་ཏེ། ལོ་གོ་དྲུག་དུ་བསྟན་པ་མི་འབྱུང་པར་བཤད་པའི་ཕྱིར། བཀའ་ཆེམ་ལས། ལོ་སྐོར་བརྒྱད་ཀྱི་བར་སངས་རྒྱས་བསྟན་བ་མེད་པར་འགྱུར་
ཞེས་གསུངས་ལ། བུ་དང་བཙོམ་རལ་གཉིས་བདུན་ཅུ་སོང་ཟེར་གཉིས་གུང་ལེགས་པ་འདྲ་མོད་ཀྱང་འདི་སྐབས་སུ་ལོ་རྟགས་གསལ་བོ་མེད་བས་དཔྱད་དཀའ་ལ་སྣ་ཚོགས་གཅིག་འདུག་ཀྱང་མ་བཀོད། དེ་ནས་མཁས་པ་མ་བཅུས་

[044A]༄༅། །བསྟན་པ་སྤེལ་བའི་བྱིར་དུ་སོ་སོར་གནས་གཞི་བརྩིགས་ཏེ། དེ་ཡང་དབུས་སུ་ཀླུ་མེས་ཀྱིས་ལ་མོ་ལྕགས་དེའུ་བརྩིགས། དེ་ལ་སློབ་མ་བའི་བྱུང་བའི་གྲུར་མར་ཚུལ་ཁྲིམས་འབྱུང་གནས་ཀྱིས་སོལ་ནག་ཐང་ཆེམ་དེ་ལས་
མཆེད་པ་ལ་ཐང་ཚོ་སྐོར་ཟེར། ཞང་སྣ་ནམ་རྡོ་རྗེ་དབང་ཕྱུག་གིས་རྭ་ཚག་དང་རྒྱལ་ལྷ་ཁང་བརྩིགས། དེ་ལ་ཞང་ཚོ་སྐོར་ཟེར། རྡོག་བྱང་ཆུབ་འབྱུང་གནས་ཀྱིས་སེར་བའི་ལྷ་བར་དང་གཞུའི་ཀུན་དགའ་ དེ་ལ་རྡོག་ཚོ་སྒོར་ཟེར་
གླན་ཡེ་ཤེས་ཤེས་རབ་ཀྱིས་རྒྱ་གསར་སྒང་བརྩིགས། དེ་ལ་གླན་ཚོ་སྐོར་ཟེར། སུམ་པ་དང་རྡོག་གིས་གཡུལ་གྲོ་ལྷ་ཁང་བརྩིགས། རག་ཤེས་འཕྲང་འོག་གི་ལྷ་བར་བརྩིགས། སྦས་ལུང་འགུང་བརྩིགས། པའི་མཁན་བུ་མལ་ཤེས་རབ་
སེམས་དབས་སྟོད་ལུང་ཚ་ཐོག་བརྩིགས། དེ་ནས་ཐག་མ་དང་མོན་གྲ་གཉིས་བཟུང། དེ་ལ་སྦ་ཚོ་སྐོར་ཟེར། དང་བོར་རག་ཤིས་འཕྲང་འོག་བརྩིགས། དེ་ནས་མལ་གྲོ་ཀ་ཚལ་དང་ཞྭའི་ལྷ་ཁང་བཟུང། དེ་དག་ལ་ནག་ཚོ་སྐོར་ཟེར། དེ་ལྟར་
དབས་གཙང་གི་མཁས་པ་མི་བཅུས་ཕྱིན་ཡང་སུམ་པ་དང་གཙང་གིའོ་བརྒྱད་སྤུན་གཉིས་ལས་མཚད་པ་མེད་བས་མི་དྲུག་ཏུ་གྲགས་སྐད་ཀྱང་ཐམས་ཅད་ཀྱིས་སྦེལ་ཞིང། འཞྭ་དང་འབྲེ་གཉིས་དེ་དག་བཅུར་མ་གཏོགས་ཀྱང་སོ་སོས་གནས་
གཞིམ་ང་དུ་བརྩིགས་ནས་བོད་ཁམས་མོན་ཚུན་ཆད་ཁྱབ་པར་བྱས་ཤིང། ཚོགས་ཚོ་སྐོར་དགུ་ལས་གྱེས་བ་སོགས་བུའི་ཆོས་འབྱུང་དུ་ལྟོས། དེ་ནས་སྟོད་འདུལ་དང་སྨད་འདུལ་གཉིས་དབུས་སུ་སླེབ་པའི་དུས་རགས་པ་མཉམ་སྟེ་

[044B] སྨད་འདུལ་བའི་རབ་བྱུང་གི་སྔ་མ་ཀླུ་མེས་ཀྱི་དངོས་སློབ་གྲུ་དམར་དང་ཞང་རྡོ་རྗེ་དབང་ཕྱུག་སོགས་ཡིན་པས་འདི་རྣམས་ཕལ་ཆེར་དུས་མཉམ་ལ་
ཞང་སྣ་ནམ་རྡོ་རྗེ་དབང་ཕྱུག་ལས་ལོ་ཆེན་ལོ་ཕྱེད་ཙམ་གྱིས་བགྲེས་པར་འདུག་པ་སོགས་ལས་སོ། །དེ་ལྟ་བུའི་ཕྱི་དར་ལ་རྐྱུད་སྡེའི་དོན་དྲོད་སོགས་ཐོབ་ནས་བྱེད་ཚུལ་བཤད་པར་མགོ་བར་སྔགས་པ་ལས་དང་པོ་བས་ཀྱང་སྤྱོད་པའི་དུས་ཀྱི་ཐམས་ཅད་
བྱེད་པར་བཤད་པ་ཨ་ཙརྱ་དམར་པོ་ཚད་ལྡན་ཡིན་ཀྱང། དེའི་སློབ་མ་པཎྜི་ཏ་འགའ་ཞིག་དང་རྣལ་འབྱོར་པར་རློམ་པ་ཤམ་ཐབས་སྔོན་པོ་ཅན་གྱིས་བསྙེན་སྒྲུབ་དུས་ནས་པར་དང་སོས་རྒྱས་སྤྱོར་བ་དང་སྒྲོལ་པ་བྱེད་ཚུལ་བཤད་ནས་ལས་དང་པོ་
པས་དབང་སྐུར་དུས་ཤེར་དབང་དང་གསང་དབང་དངོས་ཀྱི་ཕྱག་རྒྱས་བྱས་པས་བསྟན་པའི་རྩ་བ་དང་གཞི་རྟེན་ཚངས་སྤྱོད་ཀྱི་སྔོམ་བ་ལ་གནོད་པ་ཆེན་པོ་བྱས་པ་འཇིག་རྟན་ཐམས་ཅད་ཀྱི་མིག་གཅིག་བུ་སྐྱེས་བུ་དམ་པ་འདིས་ལམ་སྒྲོན་ལས། དང་པོའི་
སངས་རྒྱས་རྒྱུད་ཆེན་ལས། །རབ་ཏུ་འབད་པས་བཀག་པའི་ཕྱིར། །གསང་པ་ཤེས་རབ་དབང་བསྐུར་ནི། །ཚངས་པར་སྤྱོད་པས་བླངས་མི་བྱ། །གལ་ཏེ་དབང་བསྐུར་དེ་འཛིན་ན། །ཚངས་སྤྱོད་དཀའ་ཐུབ་ལ་གནས་པས། །བཀག་པ་
སྤྱད་པར་གྱུར་པའི་ཕྱིར། །དཀའ་ཐུབ་སྡོམ་པ་དེ་ཉམས་ཏེ། །བརྟུལ་ཞུགས་ཅན་དེ་ཕམ་པ་ཡི། །ལྟུང་བ་དག་ནི་འབྱུང་འགྱུར་ཞིང། །དེ་ནི་ངན་སོང་ངེས་ལྟུང་བས། །གྲུབ་པ་ནམ་ཡང་ཡོད་མ་ཡིན། །ཞེས་གསུངས་ནས་བཀག་པ་ལྟར་

[045A]༄༅། །ཤིན་ཏུ་ལེགས་པ་ཡིན་ཏེ། མཉམ་སྤྱོར་ལས། དཀྱིལ་འཁོར་དག་ཏུ་མ་ཞུགས་དང། །དམ་ཚིག་རྣམས་ནི་སྤངས་པ་དང། །གསང་བའི་དེ་ཉིད་མི་ཤེས་བས། །སྒྲུབ་ཀྱང་ཅི་ཡང་མི་འགྲུབ་བོ། །ཞེས་དང། དར་
ཧས་གསང་བའི་མཛོད་ཀྱི་རྒྱུད་དྲངས་པ་ལས། ཡང་དག་དབང་བསྐུར་སྤྱིན་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར། །དེ་ཡིས་སྐྱེ་བ་བདུན་ལ་ནི། །མ་སྒོམ་པར་ཡང་དངོས་གྲུབ་ཐོབ། །གང་ལ་སྒོམ་པ་དང་ལྡན་ཞིང། །གལ་ཏེ་དམ་ཚིག་སྡོམ་
ལ་གནས། །སྐྱེ་འདིར་ལས་དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་ཐོབ། །རེ་ཞིག་དམ་ཚིག་ཉམས་པ་ན། །དངོས་གྲུབ་ཐོབ་པ་ལྟ་ཞོག་གི་མི་ཡི་སྐྱེ་བའང་རྙེད་པར་དཀའ། །ཞེས་གསུངས་པ་ལྟར་ཉེས་པ་ཆེ་བས་ལེགས་པར་
བཀག་ཅིང། གཞན་ཡང་སྔོམ་པ་གསུམ་གྱི་འཔོག་ཚུལ་དང་ལྟ་བ་ལོག་པར་བཟུང་བ་རྣམས་དང་སྡེ་སྣོད་གསུམ་དང་རྒྱུད་སྡེ་བཞི་སྐྱེས་བུ་གཅིག་གིས་ཉམས་ལེན་མི་རུང་སྙམ་པའི་ལོག་པར་བཟུང་བ་རྣམས་ནུབ་པར་བྱས་ནས་མདོ་སྔགས་
ཀྱི་གནད་ཕྱིན་ཅི་མ་ལོག་པའི་བསྟན་པ་འཕེལ་བར་མཛད་པས་ཁ་བཅན་པ་ཐམས་ཅད་ལ་སྐུ་དྲིན་གྱིས་ཁྱབ་པར་མཛད་དོ།།    ༈    སོ་སོར་བཤད་པ་གཉིས། དང་པོ་བསྟན་བཅོས་རྩོམ་པའི་
རྒྱུ་ཕུན་སུམ་ཚོགས་པ་གསུམ་ངོས་བཟུང་བ་ནེ། དེ་ལྟར་ཐུབ་པའི་དགོངས་པ་གསལ་བར་བྱེད་པའི་གཞུང་རྩོམ་པ་ལའང་ཕུན་སུམ་ཚོགས་པའི་རྒྱུ་གསུམ་ཡོད་དེ། ཞེས་པ་ནས། སློབ་དཔོན་འདི་ལ་ནི་གསུམ་གཡང་འོ།།

[045B] སྤྱིར་བསྟན་བཅོས་རྩོམ་པའི་རྒྱུ་ཡོད་དེ། རྒྱུ་རེ་རེས་ཀྱང་བསྟན་བཅོས་རྩོམ་ནུས་ཚུལ་ནི། རིག་པའི་གནས་ལྔ་ལ་མཁས་ན་ཚིག་དང་དོན་ལ་འཁྲུལ་བ་མི་འོང་ཞིང་བརྗོད་བྱ་ནང་དོན་རིག་པར་མཁས་ཤིང། བཟོ་གསོ་སོགས་ལ་མི་
རྨོངས་པས་བསྟན་བཅོས་རྩོམ་ནུས། བསྟན་བཅོས་དེའི་དོན་རྫོགས་པའི་སངས་རྒྱས་ནས་བཟུང་དམ་པ་བར་མ་ཆད་བར་བརྒྱུད་པའི་མན་ངག་ཡོད་ནའང་འཁྲུལ་བ་འགའ་མི་འོངས་པས་བསྟན་བཅོས་རྩོམ་བར་ཤིན་ཏུ་ནུས། ཡི་དམ་
ལྷའི་ཞལ་གཟིགས། གསུང་གི་གནང་པ་ཐོབ་ན་དོན་ལྷ་ལ་ཞུས་ཆོག་པས་མི་འཁྲུལ་པའི་བསྟན་བཅོས་ཚད་ལྡན་རྩོམ་ནུས་ན་གསུམ་ག་ཚང་ན་ཆེས་ཕུན་སུམ་ཚོགས་པར་འགྱུར་ལ་ཇོ་བོ་ཆེན་པོ་ལ་གསུམ་ག་མངའ་བས་སོ།།    ༈   
གསུམ་ལས། དང་པོ་ནི། དེ་ལ་ཡི་དམ་གྱིས་རྗེས་སུ་བཟུང་པ། ཞེས་པ་ནས། ཞེས་གསུངས་པ་ལྟར་རོ། །ཞེས་བྱུང། སྤྱིར་སངས་རྒྱས་བྱང་སེམས་མང་པོའི་ཞལ་གཟིགས་པ་ཡིན་ཏེ། དེ་བཞིན་གཤེགས་པའི་ཡི་གེ་བརྒྱ་པའི་མན་ངག་ལ་བརྟེན་
ནས་སངས་རྒྱས་བྱང་སེམས་ནམ་མཁའ་གང་ཙམ་གཟིགས་གསུངས་ཏེ། བསྟོད་པ་ལས། ཁྱོད་ཀྱི་སངས་རྒྱས་ཐམས་ཅད་ཀྱིས། །བྱིན་རླབས་ཐུགས་ལ་སྐྱེས་པ་ཡིན། །ཞེས་གསུངས་ཤིང། བྱམས་སྙིང་རྗེ་བྱང་ཆུབ་སེམས་ཀྱི་མཐུས་ཡི་
དམ་མང་པོ་ཞལ་གཟིགས་ཤིང་ཁྱད་པར་ཡི་དམ་དྲུག་གིས་ཞལ་གཟིགས་པ་ནི། ཀྱཻ་རྡོ་རྗེ་དང། དམ་ཚིག་གསུམ་བཀོད་དང། འཇིག་རྟེན་དབང་ཕྱུག་དང། དཔའ་པོ་བདེ་མཆོག་དང། སྒྲོལ་མ་དང། སོགས་སྒྲས་མི་གཡོབ་དང་

[046A]༄༅། །སྙེ་ཐང་དུ་སྟོན་པ་དང་བྱམས་འཇམ་དབྱངས་གསུམ་གཟིགས་ཤིང་ཆོས་ཀྱི་བགྲོ་བ་གསན་པའི་ཕྱིར་རོ།།    ༈    བླ་མ་བརྒྱུད་པ་ལ་ཐེག་པ་ཐུན་མོང་བ་དང་ཐེག་པ་ཆེན་པོའི་བརྒྱུད་པ་གཉིས། ཞེས་བ་ནས་
གཞན་ཡང་མང་དོ། །ཞེས་བྱུང། བླ་མ་བརྒྱུད་པ་ལ་ཐེག་པ་ཐུན་མོང་བ་དང་ཐེག་ཆུང་གི་བརྒྱུད་པ་འཇམ་དབྱངས་མར་མེ་མཛད་ཡི་གེ་བ། ཀརྞ་བ། ཛྙ་ན་ཤྲཱི། ཇོ་བོ་སོགས། ཐེག་ཆེན་ལ་ཕར་ཕྱིན་དང་སྔགས་གཉིས་ལས། དང་པོ་ལ་ལྟ་
པའི་བརྒྱུད་པ་ཀླུ་སྒྲུབ་སོགས་ལམ་རིམ་བརྒྱུད་འདེབས་ལྟར་དང། སྤྱོད་པ་ལ་བྱམས་པ་ནས་བརྒྱུད་པ་གཙོ་བོ་བྱམས་ འཇམ་དབྱངས་ནས་གསེར་གླིང་པ་དང། གསང་སྔགས་ལ་ཀླུ་སྒྲུབ་དང་ཡེ་ཤེས་ཞབས་ལས་
གསང་འདུས་བརྒྱུད་པ་གཉིས་དང། ཌོམྦྷི་པ་ནས་བདེ་མཆོག་དང། ར་ཧུ་ལ་ནས་ཀྱེ་རྡོར་དང། ཀམརྒྷི་ཏ་ནས་བརྒྱུད་པའི་གཤིན་རྗེ་གཤེད་དང། སྔགས་ཀྱི་ལས་སྣ་ཚོགས་དང་གསང་སྡགས་མབ་དག་སྟེར་བ་ཤན་ཏི་བ་སྟེ། གསང་སྡགས་
བརྒྱུད་པ་ལྔ། གསང་འདུས་གཅིག་བུ་ལའང་བཤད་གྲོལ་བཅོ་བརྒྱད་ཀྱི་ཛ་བོ་བརྒྱད་གསན་པར་བཤད་པས་ཤིན་ཏུ་མང། གཞན་ཡང་གྲུབ་མཐའི་བརྒྱུད་པ། ཀླུ་སྒྲུང། ཨརླ་དེ་བ། མ་ཏི་ཙི་ཏྲ། ཏེ་ལོ། ཅི་ཏི་བ་ལ། མཉྫུ་ཤྲི་བྷ་ཏྲ། བོ་
དཧི་བྷ་ཏྲ་དང། ཤནྟི་པ་དང། བྱིན་རླབས་རྡོ་རྗེ་འཆང། ཏེ་ལོ། ནཱ་རོ། ཌོམྦྷི་པ་བཞི་དང། ཡང་བྱིན་རླབས་བརྒྱུད་པ་སངས་རྒྱས་བསྐྱངས། སངས་རྒྱས་ཡེ་ཤེས། སངས་རྒྱས་ཞིབ། སངས་རྒྱས་གསང་བ། ཀུ་སུ་ལུ། ཀུ་སུ་ལུ་ཆུང་པ་

[046B] །གདམས་པ་སྣ་ཚོགས་ཀྱི་བརྒྱུད་པ། ཀླུ་སྒྲུབ། ཀླུ་བྱང། སྤྱོད་པ་པ། ཤནྟི་བ་ལྔ་ལས་མན་ངག་སྣ་ཚོགས་བྱིན་པར་བཤད། གཞན་ཡང་ཐུན་མོང་མ་ཡིན་པ་སྣ་ཚོགས་འདུག་སྤྱིར་
ཡུན་རིང་བསྟེན་པའི་བླ་མ་ཤནྟི་པ་དང་གསེར་གླིང་བྱང་ཆུབ་བཟང་པོ། ཡེ་ཤེས་དཔལ་སོགས་དངོས་བསྟན་ལྔ་སོགས་དང། བླ་མ་ལྔ་བཅུར་གྲགས་ཤིང། སྔགས་ཕར་ཕྱིན་གསན་པའི་བླ་མ་བདུན་ཅུ་རྩ་གཉིས་ཡོད་པས། དངོས་གྲུབ་
ཐོབ་པའི་བླ་མ་བཅུ་གཉིས་གྲགས་པས་བརྒྱུད་པ་དུ་མ་དང་ལྡན་ནོ།།    ༈    རིག་པའི་གནས་ལྔ་ལ་མཁས་པ་ནི་བཤད་ཟིན་ཏོ། །ཞེས་པ། སྔར་བཤད་པ་དེ་དག་གིས་གོ་ནུས་ཤིང། ཀླུ་སྒྲུབ་ཀྱིས་མི་མཁྱེན་པ་དང་མ་མཛད་པ་
མེད་ཅིང་དེ་ཐམས་ཅད་ཇོ་བོས་མཁྱེན་བར་གྲགས་སོ། །དེའི་ཕྱིར་སློབ་དབོན་འདིས་རྒྱལ་བའི་དགོངས་པ་ལྟར་བཤད་ནུ་ས་ཏེ། དེའི་རྒྱུ་ཕུན་ཚོགས་གསུམ་མངཱ་བས་སོ།།    ༈   
པར་ལ། རྒྱ་བོད་ཀྱི་སློབ་མ་སྤྱི་དང། སློབ་མའི་མཆོག་བཤད་པ་གཉིས། དང་བོ་ནི། དེ་ལྟ་བུའི་སློབ་དཔོན་འདི་ལ་རྒྱ་གར་ཁ་ཆེ་ཨུ་རྒྱན་བལ་བོ་བོད་རྣམས་ན། ཞེས་བ་ནས། དབུས་ནས་ཁུ་རྡོག་འབྲོམ་གསུམ་བྱུང་ངོ། །ཞེས་བྱུང།།
འདིའི་སློབ་མ་མ་གདྷ་ཁ་ཆེག་སོར་གླིང་ཟངས་གྭིང་ནས་གླིང་སོགས་དང། ཨུ་རྒྱན་བལ་བོ་བོད་རྣམས་ན་བགྲངས་ལས་འདས་བ་གཅིག་ཡོད་མོད་ཀྱང་གྲགས་ཆེ་བ་རྒྱ་གར་དུ་ལྔ་སོགས་དང། མངའ་རིས་ན་ལྷ་བླ་མ་བྱང་ཆུབ་འོད། ལྷ་ཞི་བེ་འོད་

[047A]༄༅། །ལོ་ཆེན་རིན་ཆེན་བཟང་བོ། རྒྱ་དང། ནག་ཚོ་དང། ལོ་ཆུང་ལེགས་ཤེ་དང། གློ་བོའི་ཡུལ་ནས་སྟོན་པ་ཡ་རབ། གུང་ཐང་ནས་སྒོམ་པ་ཚུལ་ཁྲིམས་དང་ཤེར་འབྱུང། གཙང་སྟོད་ནས་གྲགས་སྟོན་ཆེ་ཆུང་གཉིས་
དང༑ གཙང་སྨད་ནས་འགར་འགོས་ཡོལ་གསུམ་དང། ལྷོ་བྲག་ནས་བླ་མ་མར་བ་ལོ་ཙྪ། ཆག་ཡབ་ཁྲི་མཆོག་བཙུ་ན་པ་དགེ་སྐྱོང་སོགས་དང། གནམ་གྱི་རྗིང་ཁ་ རྡོག་ཟངས། སྣན་ནམ་མི་
མལ་ཤེས་རབ་སེམས་དཔའ། དཔོན་ཆོས། མགོས་སྟོང་བཙན་ལྷབ་མི་ཆེན་པོ། སྒྲོ་ཨཱརྱ་བྱང་ཆུབ། ཁུང་སེང་རྒྱན། ལྷ་རྗེ་བསམ་གཏན། ཡོལ་ཆོས་དབང་མཆེད་གསུམ། ཞང་ཡར་པ་བ། སྒོམ་པ་དད་པ་བླ་མ། ཞང་བཙུན་དྲི་མེད་
ཀ་བཤཱཀྱ་དབང་ཕྱུག་སུམ་པ་མཐུ་ཆེན་སོགས་དང། ཁམས་ནས་རྣལ་འབྱོར་པ་ཆེན་བོ་ཨ་མེ་བྱང་ཆུབ་རིན་ཆེན། དགོ་ན་པ་བ་འཇོད་དཔང་ཕྱུག་རྒྱལ་མཚན། རྣལ་འབྱོར་བ་ཤེས་ར་བརྡོ་རྗེ། ཕྱག་དར་སྟོན་པ། བྱམས་པ་བློ་གྲོས་ལྔ་དང་
དེ་རྣམས་ཀྱི་ནང་ནས་ཁུ་རྡོག་འབྲོམ་གསུམ་གཙོ་བོ་ཡིན་ལ། གཞན་ཡང་ཁྱུང་བོ་རྣལ་འབྱོར་བ་དང། མར་བ་དོ་བ། རྭ་རྡོ་རྗེ་གྲགས་དང། བ་རི་ལོ་ཙཱ་བ་སོགས་བགྲངས་ཡས་བྱོན་པ་ལགས།    ༈    དེ་དག་གི་ནང་ནས་ཀྱང་
བླ་མ་ཉིད་ཀྱི་བཕྲིན་ལས་རྒྱས་བར་བྱེད་པའི་བརྒྱུད་འཛིན་ཆེན་པོ་ནི་སྒྲོལ་མས་ལུང་བསྟན་པའི་འབྲོམ་སྟོན་བརྒྱལ་བའི་འབྱུང་གནས་སོ། །འདི་དག་ནི་མཛད་པ་བོའི་ཆེ་བ་མདོར་བསྡུས་པ་སྟེ། རྒྱས་བར་རྣམ་ཐར་ཀྱི་ལི་གེ་ཆེན་མོ་རྣམས་སུ་

[047B] །ཞེས་བྱུང། དེལ་དགེ་བཤེས་བྱང་སེམས་ཆེན་པོ་འདི་སྒྲོལ་མས་ལུང་བསྟན་ཚུལ་ནི། ཇོ་བོས་སྒྲོལ་མའི་མདུན་དུ་གསོལ་བ་བཏབ་པས། ནང་བར་ལྷ་ཁང་གཅིག་ཏུ་རྣལ་འབྱོར་མ་གཅིག་ཡོང་དེར་དྲིས་གསུངས་
ནང་བར་རྣལ་འབྱོར་བར་ལ་བཤར་རེ་བལ་ཞམ་མེ་གཅིག་བྱུང་བས། མེ་ཏོག་ཕུལ་ནས་ཞུས་པས། བོད་དུ་བྱོན་ན་ཕན་ནི་ཐོགས་ནས་འོངས། ཁྱད་པར་ཨུས་སི་ཀ་གཅིག་ལ་བརྟེན་ནས་ཕན་ཐོགས་རེ་འོངས་པར་འདུག་དེ་ལ་བྱིན་གྱིས་
རློབས་ཤིག་གསུངས་ནས་ལུང་བ་སྟན་ཏོ། །རྣམ་ཐར་རྒྱས་བ་ནག་ཚོ་དང། མཆིམས་གྱི་ཡི་གེ་དང། ལམ་ཡིག་ཆེན་མོ་རྣམས་ལིན་ནོ།།    ༈   
འཇམ་དབྱངས་ཉིད་ཕེབས་ཤིང་བསྟན་བ་རིན་བོ་ཆེ་ཕྱོགས་ཐམས་ཅད་དུ་རྒྱུས་བར་མཛད་བ་ཡིན་ཏེ། དེ་ཡང་བྡ་ག་ཅག་གི་ང་པ་ལ་ལྡན་བླ་མ་དམ་པ་སངས་རྒྱས་བཅོམ་ལྡན་འདས་ཀྱི་རིང་ལུགས་པ་ཆེན་པོ། འཇིག་རྟེན་ཐམས་ཅད་ལ་
རྒྱུ་མེད་པར་ཡང་གཅིག་ཏུ་མཉེས་གཤིན་པའི་དང་ཚུལ་ཅན། རིང་མོ་ཞིག་ནས་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་མཐའ་དག་གི་ཕ་རོལ་ཏུ་བྱིན་པ། རྗེ་བཙུན་བཇམ་པའི་དབྱངས་ཀྱི་ཐུགས་ཀྱི་འོད་ཟེར་གྱིས་གློ་གྲོས་ཀྱི་བདྨོ་ཁ་ཕྱེ་བས་
ཤེས་བྱའི་དཀྱིལ་འཁོར་མཐའ་དག་ལ་གཟིགས་བ་འབུམ་དུ་འབར་པའི་ཐོགས་པ་མེད་པའི་སྦྱན་དང་ལྡན་བ། ཐུན་མོང་དང་ཐུན་མོང་མ་ཡིན་པའི་མངོན་བར་རྟོགས་པའི་ཡོན་ཏན་འཇིག་རྟེན་ཐམས་ཅད་ཁྱབ་པ། མཐའ་ཡས་ཤིད་མུ་

[048A]༄༅། །མེད་པའི་ཡོན་ཏན་རིན་པོ་ཆེའི་ཚོགས་ཀྱིས་ཐུགས་ཀྱི་བང་མཛོད་ཡོངས་སུ་གཏམ་པའི་བདག་ཉིད་ཆེན་པོ་མཚན་བརྗོད་པར་དཀའ་བ་འདི་ནི། ཐུན་མོང་མ་ཡིན་པ་དངོས་པོའི་གནས་ཚོད་ཙམ་བརྗོད་ན། བསྐལ་
པ་དཔག་ཏུ་མེད་པའི་སྔ་རོལ་ནས་ས་བཅུ་ཡོངས་སུ་རྫོགས་པར་མཛད་དེ། དག་པའི་ཞིང་དང་མ་དག་པའི་འཇིག་རྟེན་གྱི་ཁམས་རྣམས་སུ་ཡང་ལ་ལར་ནི་འཁོར་ལོ་བསྒྱུར་པ་དང། ལ་ལར་ནི་ཁམས་ཀྱི་རྒྱལ་པོ་དང། འགའ་ཞིག་ཏུ་ནི་བརྒྱ་
བྱིན་དང་ཚངས་པའི་གཟུགས་དང། དེ་བཞིན་དུ་བྱང་ཆུབ་སེམས་དཔའ་ཁྱིམ་པ་དང་རབ་ཏུ་བྱུང་བའི་ཚུལ་ལ་སོགས་པ་གདུལ་བྱ་དང་འཚམ་པའི་སྐུའི་རྣམ་པར་འཕྲུལ་བ་དཔག་ཏུ་མེད་པ། ཇི་ལྟར་ནམ་མཁའི་ལམ་ནས་ཟླ་བའི་དཀྱིལ་འཁོར་
གཅིག་ཉིད་ཀྱིས་སའི་སྟེང་དུ་ཆུ་སྣོད་ཐ་དད་པ་སྣ་ཚོགས་ཞིག་གི་ནང་དུ་གཅིག་ཆར་རང་གི་གཟུགས་དུ་མ་སྟོན་པ་དེ་བཞིན་དུ་འབད་རྩོལ་མེད་པར་ཉེ་བར་བསྟན་པ་ལས། བདག་ཅག་རྣམས་ལ་ནི། འུ་བུ་ཅག་དང་འགྲོ་བ་རིས་མཐུན་པར་སྐྱེ་བ་
བཞེས་པའི་དགེ་བའི་བཤེས་གཉེན་ཉིད་ཀྱི་རྣམ་པར་བསྟན་པས་དོན་མཛད་དོ། །ཞེས་བྱ་བར་ཁོང་དུ་ཆུད་པར་བྱ་བ་ཡིན་པ་གོང་མཆག་པའམ་ཐེ་ཚོམ་མེད་པ་སྟེ། འདི་ལ་བདག་ཉི་ཡིད་ཅེས་པར་བྱ་བའི་ལོ་རྒྱུས་ཀྱི་གཏན་ཚིགས་གཏམ་དུ་
གླེང་བའང་ཐོས་སོ། །ཞེས་རིགས་ལྡན་གྲགས་པའི་རྣམ་འཕྲུལ་མཁས་གྲུབ་ཐམས་ཅད་མཁྱེན་པས་གསུངས་པ་ཡིན་ཏེ། མདོ་ལས། དུ་བ་ལས་ནི་མེར་ཤེས་དང། །ནུ་སྐྱར་ལས་ནི་ཆུ་ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི་

[048B] །ཞེས་གསུངས། སྐུ་གསུང་ཐུགས་ཀྱི་མཛད་པ་དང་འཕྲིན་ལས་ལ་དཔག་ནའང་དེ་ལྟར་རྟོགས་ནུས་ལ། ལུང་བསྟན་ཡང་སངས་རྒྱས་ཉིད་ཀྱིས་མདོ་རྒྱུད་དུ་མར་ལུང་བསྟན་ཅིང། མཁས་གྲུབ་
ཆེན་པོ་དུ་མས་ཀྱང་ལུང་བསྟན་པའི་ཚད་མའི་ལུང་ཤིན་ཏུ་མང་པའི་ཕྱིར། སྤྱིར་དུས་ངན་པ་མི་རྣམས་ཆོས་དང་མི་ལྡན་པ་དང། རྒྱལ་པོ་རྣམས་མ་རུང་བ་དང། མི་དང་མི་མིན་ཀུན་གླང་དར་དུས་བཞིན་ཆོས་ལ་སྡང་དུས་འཇམ་དབྱངས་
ཀྱིས་བྱིས་པ་སོ་སྐྱེའི་ཚུལ་གྱིས་ཡང་ཡང་ཕེབས་ནས་སེམས་ཅན་མང་པོ་འདུལ་བར་བཤད་ཅིང། ཁྱད་པར་སྟོན་པ་འདས་ནས་ས་སྟེང་སྟོངས་པ་ན་རྗེ་བཙུན་ཁྱོད་ཉིད་བྱིས་པའི་གཟུགས་ཀྱིས་སངས་རྒྱས་གཉིས་པའི་མཛད་པ་བྱེད་ཅིང་
ཁ་བ་ཅན་དུ་རྡོ་རྗེ་གདན་གཉིས་པ་དགོན་གནས་ཆེན་པོ་བྱེད་པ་དང། དགེ་འདུན་གྱི་སྡེ་དང་དགོན་གནས་ཆེན་པོ་དུ་མ་ཕྱོགས་བཅུར་རྒྱས་ཤིང། དེ་ལ་དད་པ་རྣམས་རྨད་བྱུང་བཀོད་པར་སྐྱེ་བར་ལུང་བསྟན་པ་སོགས་ཡོད་པའི་ཕྱིར་
ཁྱད་པར་དང་པོ་ནི། འཇམ་དཔལ་རྩ་རྒྱུད་ཀྱི་ལེའུ་ཉེར་བརྒྱད་པ་ལས། དེ་དུས་འཇིགས་སུ་རུང་བ་ཡི། །དེ་ཚེ་སེམས་ཅན་ཆོས་ལྡན་མིན། །རྟག་ཏུ་ཆོས་ལ་མི་གནས་ཤིང། །རྒྱལ་པོ་རྣམས་ནི་མ་རུང་ཡིན། །མི་དང་མི་མ་ཡིན་རྣམས་
ནི༑ ༑ཀུན་ཀྱང་བསྟན་ལ་རྣམ་པར་སྡང། །ངས་བཤད་ཆོས་ཀྱི་མཛོད་རྣམས་ནི། །དེ་ཡི་ཐམས་ཅད་འཇིག་པར་འགྱུར། །དེ་དག་འདུལ་བའི་དོན་གྱི་ཕྱིར། །ཞེས་པ་ནས། སྐྱེ་བོ་སྐྱབས་ནི་མེད་པ་དང། །སངས་རྒྱས་ཞིང་ནི་སྟེངས་

[049A]༄༅། །པ་ན༑ ༑སྔགས་ཀྱི་གཟུགས་ཀྱིས་སེམས་ཅན་ལ། །བྱིས་བའི་ཚུལ་གྱིས་ཡང་དག་ཤོད། །སེམས་ཅན་མང་པོ་འདུལ་བྱེད་ཅིང། །ཕུན་སུམ་ཚོགས་པ་སྦྱིན་བྱེད་ལ། །དུས་ཀྱི་ཐ་མ་དེ་ལ་ནི། །སེམས་
ཅན་ཀུན་ལ་མཆོག་སྦྱིན་བྱེད། །ཅེས་གསུངས་སོ། །ཁྱད་པར་གཉིས་པ་ཡང་འཇམ་དཔལ་རྩ་རྒྱུད་ཀྱི་ལུང་དེའི་དེ་མ་ཐག་ཏུ། འཇིག་རྟེན་ང་ནི་མྱ་ངན་འདས། །ས་ཡི་སྟེང་ནི་སྟོངས་གྱུར་ན། །ཁྱོད་ཉིད་བྱིས་པའི་གཟུགས་ཀྱིས་ནི།།
སངས་རྒྱས་མཛད་པ་བྱེད་པར་འགྱུར། །དེ་ཚེ་དགོན་པ་རབ་དགའ་བ། །ཁ་བ་ཅན་ན་ཡོད་པ་ཡིན། །ཞེས་དང། ཇོ་བོ་ཡབ་སྲས་ཤིང་རྟའི་ལོ་ཡེར་བ་ནས་ལྷ་སར་ཕེབས་དུས་ཇོ་བོ་ཤཱཀྱ་མུ་ནིས་དགེ་བ་ཤེས་སྟོན་པར་གསུང་གིས་ལུང་
བསྟན་པའི་འཆི་མེད་རྡོ་རྗེ་གླུ་ལས། མར་མེ་མཛད་ཀྱང་གནས་མཆོག་འདིར། །སྒྲོལ་མར་བཅས་ཏེ་སྤྲུལ་སྟོང་འགྱེད། །ལྷག་པར་ཆགས་མེད་བསོད་སྙོམས་པས། །ཕྱོགས་བཞིའི་ལས་ཅན་དབང་བསྡུས་ནས། །ད་ཡི་མཆོད་ཚོགས་
རྒྱས་པར་བྱེད། །དད་པའི་དབྱངས་ཀྱིས་གསོལ་བ་འདེབས། །མར་མེ་མཛད་དང་བྱམས་པ་ཡང། །ཁྱོད་ཀྱི་གྲོགས་བཟང་སྤེལ་བར་བྱེད། རིང་པོར་མི་ཐོགས་གནས་མཆོག་འདིར། །མཆོད་ཚོགས་རྒྱ་མཚོ་འདུ་བར་འགྱུར། །
ཞེས་དང། ཡང་དགེ་བཤེས་སྟོན་པ་རིན་པོ་ཆེས་ལུང་བསྟན་པའི་སྐབས་སུ་ཡང། བྱང་རི་ལྷུན་པོ་བརྟན་པའི་རྩེར། །བྱང་ཆུབ་གནས་ཞེས་གྲགས་པའི་སར། །བདག་གིས་བྱིན་རླབས་སེངྒེའི་སྒྲ། །སྐུ་གསུང་དམ་པ་དེར་གནས་

[049B] ༑ཐུགས་རྗེའི་འོད་ཟེར་ཕྱོགས་བཅུར་འཕྲོ། །ཞེས་པ་ནས། དེ་ནི་རྡོ་རྗེ་གདན་དང་མཚུངས། །ལྷ་དང་ཀླུ་དང་གནོད་སྦྱིན་དང། །མི་དང་དྲི་ཟ་དག་གིས་མཆོད། །གང་ནས་བལྟས་ཀྱང་ལྷ་མ་མེར་གསལ། །ཞེས་པ་ནས། ཐ་མ་
སྟོང་ཕྲག་ཕྱེད་དང་གསུམ། །བསླབ་པ་གསུམ་ལྡན་ཤཱཀྱའི་སྲས། །འགྲོ་བ་ཀུན་གྱི་མགོན་དུ་འགྱུར། །གནས་དེར་ཕྱོགས་དང་ཕྱོགས་མཚམས་ནས། །འདུན་ལྡན་དཔག་མེད་འདུ་བར་འགྱུར། །ཕྱིར་ཡང་ལས་ཅན་ཕྱོགས་
བཅུར་འགྲོ། །ཕྱི་ཡི་རྒྱ་མཚོ་དག་དང་མཚུངས། །ཆུ་བོ་བརྒྱ་ཡིས་གང་མི་ནུས། །དེ་ཙམ་ཞིག་གིས་བྲི་མི་ནུས། །ཞེས་གསུངས་པ་རྗེ་རིན་པོ་ཆེའི་ལུང་བསྟན་དུ་ཁྲི་རིན་པོ་ཆེ་འོད་ཟེར་དང། དགའ་ལྡན་གདན་རབས་ལས་བཤད་
པ་ཤིན་ཏུ་ལེགས་ལ། ཆོས་རྗེ་བསོད་ནམས་གྲགས་པས་སྣར་ཐང་བྱང་ཆེན་ཁོ་ནར་སྦྱོར་བ་ནི། དགེ་བཤེས་སྟོན་པའི་ལུང་བསྟན་ལས་ལ་ལ་བསྲེས་ནས་བསྟན་པར་བཤད་པ་ལ་མ་དཔྱད་པར་མ་ཟད། སྣར་ཐང་བྱང་ཆེན་ལ་བདུད་
བཏུལ་པའི་གནས་རྡོ་རྗེ་གདན་ལྟ་བུ་དང། གདུང་ལ་ལྷ་མི་ཀུན་གྱིས་མཆོད་པར་བྱེད་ཚུལ་དང། སྟོང་ཕྲག་ཕྱེད་གསུམ་གྱི་དགེ་འདུན་དང། ཕྱིའི་རྒྱ་མཚོ་དང་མཚུངས་པའི་དགེ་འདུན་གྱི་འདུ་བ་ཕྱིར་ཕེབས་ཚུལ་ཕྱོགས་ཙམ་ཡང་མི་སྣང་སྟེ་
གཞན་དུའང་བཤད་ཟིན་ཅིང། མཁན་ཆེན་ཕྱག་རྡོར་པའི་ལུང་བསྟན་ལས། ཆོས་རྗེ་བློ་བཟང་གྲགས་པ་ཁྱེད་དགོན་གནས་གར་བཏབ་ན་ལེགས་གསུངས་བ། ཁྱེད་རང་གིས་བླ་མ་དང་ཡི་དམ་དབྱེར་མེད་དུ་མཛོད་པ་གསོལ་པ་ཐོབ་དང་

[050A]༄༅། །ང་དང་ཞིབ་ཆ་འདྲ་བ་གཅིག་འཇམ་དབྱངས་ཀྱིས་གསུངས་བར་འདུག་འོ་ན་ཀྱང་ང་ལ་ལྷག་པའི་ལྷས་གསུངས་དུས། དབང་བསྐུར་རི་ཡི་འདབ་དག་ཏུ། །བཙུན་མོ་ལྡིང་གི་ངོས་ཕྱོགས་སུ། །དགེ་འདུན་དཔག་མེད་འདུ་
བར་འགྱུར། །རི་ནི་གང་ཡིན་འཇམ་དཔལ་འཆད། །དབུས་གཙང་མདོ་ཁམས་རྒྱ་ཡུལ་གྱི། །མཆོད་ཡུལ་དམ་པ་ཚོགས་གསོག་རྟེན། །མངའ་རིས་བྱང་ཁམས་ཀུན་གྱི་སྐྱབས། །ཕྱོགས་བཅུར་སྡེ་དགོན་རྒྱས་པར་འགྱུར། །ཟེར་བ་སོགས་
བྱུང་སྟེ། འདི་ཟུར་ཙམ་ཡིན་ཁྱེད་རང་གང་དགོས་ཡི་དམ་ལ་ཞུས་པས་ཡོང་བར་སྣང་ཞེས་གསུངས་སོ། །ཁྱད་པར་གསུམ་པ་དག་ཞིང་དང་རྗེ་རིན་པོ་ཆེ་ལ་དད་པ་ཁྱད་པར་ཅན་གྱི་ཞིང་དེར་སྐྱེ་བར་སངས་རྒྱས་ཀྱིས་ལུང་བསྟན་ཏེ། མདོ་སྡེ་གདམས་
ངག་འབོག་པའི་བསྟན་པ་དངས་སྙིགས་འབྱེད་པའི་ལེའུ་ཟུར་དུ་བསྒྱུར་པ་འདིའི་ནང་ན་བོད་ཀྱི་ལུང་བསྟན་མང་ཡང་ཕྱིས་སུ་མང་པོས་དཀྲུགས་བཅོས་སྣ་ཚོགས་བྱས་ཀྱང་སྔར་མ་བཅོས་པའི་ལུང་མཁས་པ་དུ་མས་དྲངས་པ་ལས། ཀུན་
དགའ་བོ། ད་ལྷ་ང་ལ་ཤེལ་དཀར་གྱི། །ཕྲེང་བ་ཕུལ་བའི་ཁྱེའུ་འདི། །ང་ཡི་བསྟན་པའི་གསོ་བྱེད་ལ། །མ་འོངས་སྙིགས་མའི་དུས་སུ་ནི། །འབྲི་དང་ལྡན་གྱི་ས་མཚམས་སུ། །དགའ་ཞེས་བྱ་བའི་དགོན་པ་འདེབས། །བློ་བཟང་ཞེས་པའི་
མིང་ཅན་འབྱུང། །འཁོར་ནི་རྣམ་མང་བསྡུ་བར་བྱེད། །ཆོས་སྤྱོད་བཅུ་ཡི་རྒྱུན་འཛུགས་ཤིང། །ལྷ་ཁང་ཀ་བ་ཤིང་ལོ་ཅན། །ང་ཡི་སྐུ་གཟུགས་རྣམ་གཉིས་ལ། །དབུ་རྒྱན་འབུལ་ཞིང་མཆོད་པ་བྱེད། །སྟོན་པའི་མདོ་བཞིན་གསུང་སྒྲོགས་

[050B] ༑སྙན་པའི་དབྱངས་ཀྱིས་གསོལ་བ་འདེབས། །ང་ལ་གསོལ་བ་རབ་བཏབ་ནས། །བསྟན་པ་ལོ་སྟོང་བར་དུ་གནས། །དེ་ནས་ཤར་ཕྱོགས་ལོགས་སུ་འགྲོ། །རྨད་བྱུང་བཀོད་པའི་འཇིག་རྟེན་དུ། །སེངྒེའི་ང་རོ་ཞེས་བྱར་འགྱུར། །དེ་
ལ་དད་བྱེད་ཞིང་དེར་སྐྱེ། །ཞེས་མཆོག་དེ་ནི་ཁྱད་པར་འཕགས། །ཞེས་གསུངས་པ། ཕར་ངོས་འབྲི་གུང་དང་དེ་ནས་ལྡན་གྱི་ས་མཚམས་སུ་དགོན་པ་དགའ་ལྡན་རྣམ་པར་རྒྱལ་བའི་གླིང་འབྱུང་བ་དང། འདེབས་པ་པོའི་མཚན་ཟུར་དང་
འཁོར་ཆེན་པོ་མང་དུ་བསྡུབ་དང། ཆོས་སྤྱོད་བཅུའི་བཤད་སྒྲུབ་རྒྱུན་འཛུག་པ། ཀ་བ་ཤིང་ལོ་ཅན། ལྷ་སའི་ཇོ་བོ་མཆེད་གཉིས་ལ་དབུ་རྒྱན་འབུལ་བ་དང། སྟོན་པའི་མདོ་འམ་བཀའ་བཞིན་དུ་ཆོས་བཤད་ཉན་སྒྲོགས་ཤིང་
མཆོད་དབྱངས་དང། གསོལ་འདེབས་སྐབས་གསུམ་མ་ལྟ་བུས་དྲག་ཏུ་གསོལ་བ་བཏབ་པས་བསྟན་པ་བོད་དུ་ལོ་སྟོང་དུ་གནས་པ་དང། སྐུ་ཕྱི་མ་ལ་བྱང་ཤར་མཚམས་ཀྱི་དག་ཞིང་རྨད་བྱུང་བཀོད་པར་རྒྱལ་བ་སེངྒེའི་ང་རོ་ཞེས་བྱ་བ་རྣམ་དག་
གངས་རིར་བཤད་པ་ལྟ་བུ་དེར། ད་ལྟའི་དད་བྱེད་ཐམས་ཅད་དེར་སྐྱེ་ཚུལ་དང། སྐྱེས་ཚད་ཀུན་ཚེ་གཅིག་འཚང་རྒྱ་བའི་ཞིང་མཆོག་དེ་ནི་གཞན་ལས་འཕགས་ཚུལ་རྣམས་བཤད་པའི་ཕྱིར་ཏེ། འདི་ནི་མང་ཐོས་མཁར་ནག་པས་བཀོད་
པ་བཞིན་དུ་བྲིས། བྲག་སྒོའི་ལུང་མ་དག་པ་གཅིག་དང་རྙིང་མ་ཡིན་སྙམ་ནས་ལེག་པར་སྨྲས་འདུག་དེ་ལ་ཐེ་ཚོམ་མེད་དེ། དེ་ལྟར་རྒྱུད་དང་བོད་འདིར་ཡང་མཁས་གྲུབ་དུ་མས་ལུང་བསྟན་པའི་ཕྱིར་ཏེ། པཎ་ཆེན་རིན་པོ་ཆེ་དང་ཞང་

[051A]༄༅། །དམར་བ་མཁར་ནག་སོགས་ཀྱིས་དྲངས་པའི་འཇམ་དཔལ་རྩ་རྒྱུད་ལས། དང་པོར་ཡི་གེ་བ་གྲགས་དང། །སྡོམ་བརྩོན་ཐམས་ཅད་བསྒྲགས་པ་ཡང། །སྟོན་པའི་བསྟན་པ་གསལ་བྱེད་པ། །བསྟན་པ་དེ་
ཚེས་སྟེང་དུ། །རྣམ་པར་ཉམས་ཤིང་སྣང་མེད་ལ། །བསྟན་པའི་གཟུགས་བརྙན་ཡིད་དུ་འོང། །བྱེད་པར་འགྱུར་བར་ཐེ་ཚོམ་མེད། །ཐམས་ཅད་བྱང་ཆུབ་ལུང་བསྟན་ཏེ། །ང་ཡི་བྱང་ཆུབ་མཆོག་ཐོབ་འགྱུར། །དེ་བཞིན་འཇིག་རྟེན་སྦྱིན་
གནས་འགྱུར། །སྲིད་པ་གསུམ་གྱི་མཐར་ཡང་བྱེད། །སྔགས་དང་རྒྱུད་ལ་མངོན་བརྩོན་པ། །གྲགས་པ་འཛིན་པར་ཤེས་པར་བྱ། །ཞེས་གསུངས་པ་ཡང་ཕལ་ཆེར་སྔ་མ་དང་མཐུན་ལ། འཚང་རྒྱ་བར་བཤད་པ་དང། ལྷོ་བྲག་
ཕྱག་རྡོར་པ་ལས་ཀྱི་རྡོ་རྗེས་གསང་བདག་ལ་ཞུས་པ་ལས། བློ་བཟང་གྲགས་པ་སངས་ནམ་རྒྱ་ཞུས་པས། སངས་ནམ་རྒྱངས་མི་སྟོན། འཇམ་དཔལ་དང་སྤྱན་རས་གཟིགས་ཀྱིས་སྟོན་པར་འགྱུར་རོ། །ཞེས་གསུངས་ཤིང། རྟོགས་
ལྡན་འཇམ་དཔལ་རྒྱ་མཚོས་འཇམ་དབྱངས་ལ་ཞུས་པ་ལས། དེའི་ཚེ་སྙིང་སྟོབས་ཕུལ་དུ་ཕྱིན་པའི་སེམས་དཔའ་ཆེན་པོ་འདི་ཉིད་ནི། །སངས་རྒྱས་ཀྱི་ཞིང་དཔག་ཏུ་མེད་པ་འདས་པའི་བྱང་ཤར་མཚམས་སུ་ངོ་མཚར་རྨད་བྱུང་
བཀོད་པ་སྣ་ཚོགས་པས་མཛེས་པ་ཞེས་བྱ་བའི་ཞིང་དུ་དེ་བཞིན་གཤེགས་པ་སེངྒེའི་ང་རོ་ཞེས་བྱ་བར་འཚར་རྒྱ་ཞེས་ལུང་བསྟན། དེ་ནས་བཞུང་སྟེ་མ་དག་པའི་ཞིང་རྣམས་སུ་སྔགས་རྒྱ་ཚེ་སྤེལ་བ་བཀོད་པ་སྣ་ཚོགས་ཀྱི་སྒོ་ནས་བགྲང་

[051B] ད་དུང་ཞིང་ཁམས་མཐའ་ཡས་པ་རྣམས་སུ་སྐད་ཅིག་གཅིག་གིས་ཡང་དེ་ཉིད་མང་དུ་རྒྱས་པར་མཛད་དོ། །ཞེས་གསུངས་ཤིང་དེ་དང་མཐུན་པར་གསང་བདག་གི་ལུང་བསྟན་ལས་ཀྱང་
གསང་འཛིན་ལས་ཀྱི་རྡོ་རྗེ་ལ། །སྔོན་ནས་ཉེ་བར་འབྲེལ་བ་ཡི། །བློ་བཟང་གྲགས་པ་འདི་ཉིད་ནི། །སངས་རྒྱས་ཀུན་གྱི་སྦྲུལ་པ་སྟེ། །པཎ་ཆེན་རྐྱང་གི་ལུས་བཟུང་ནས། །མདོ་དང་སྔགས་ཀྱི་དོན་བཤད་ཅིང། །ངེས་པ་ཁོ་ནར་འཚང་
རྒྱའེ༑ ༑རྒྱ་གར་རྒྱ་ནག་བལ་པོ་དང། །དབུས་གཙང་མདོ་ཁམས་ཡུལ་ཕྱོགས་སུ། །སྐྱེ་བ་བཟུངས་ཤིང་འགྲོ་ཀུན་རྣམས། །ཐར་པའི་ལམ་ལ་འཁྲིད་པར་བྱེད། །འཇམ་པའི་དབྱངས་ནི་ལྷག་པའི་ལྷ། །དབྱངས་ཅན་མ་ནི་ལས་རྒྱ་སྟེ། །ངེས་
པ་ཁོ་ནར་བྱང་ཆུབ་བོ། །འཕགས་པའི་སློབ་མ་འདུ་བར་བྱེད། །ལུས་འདི་བོར་ཚེ་དགའ་ལྡན་དུ། །བྱམས་བའི་དྲུང་འགྲོ་ཆོས་ཉན་འགྱུར། །འཇམ་དཔལ་སྙིང་པོ་ཞེས་བྱ་བ། །སེམས་ཅན་ཀུན་ལ་བརྩེ་བ་སྟེ། །དེ་ནི་ས་བཅུའི་མཐར་ཕྱིན་ཏེ། །
ཞེས་གསུངས་ཤིང། སངས་རྒྱས་ཐམས་ཅད་ཀྱི་སྤྲུལ་པ་དང། སྐྱེ་བ་སྣ་ཚོགས་ཡུལ་སོ་སོར་ཕེབས་ཚུལ་དང། སངས་རྒྱ་བར་བཤད་ཅིང། སློབ་དཔོན་པདྨས་མཛད་པའི་བསྐུལ་བྱང་ལས་ཀྱང། ཉོན་ཅིག་རྒྱལ་བོ་དད་པ་ཅན། །སངས་
རྒྱས་འཇིག་རྟེན་བྱོན་དུས་ཉེ་བར་འཁོར། །མྱ་ངན་འདས་ཚེ་ཨུ་པ་ཀུ་བྷ་ཞེས། །གྲོང་ཁྱེར་འགའ་རུ་བྷ་བ་བྷ་ཏྲར་གྲགས། །ཤར་ཕྱོགས་རྒྱ་ནག་ཡུལ་དང་ཉེ་བའི་ཆར། །ཤཱཀྱའི་དགེ་སློང་བློ་བཟང་ཞེས་བྱ་འབྱུང། །རྒྱལ་བའི་སྲས་པོ་གྲགས་པའི་

[052A]༄༅། །མཚན་ཅན་དེས། །ཤཱཀྱ་མུ་ནི་ལོངས་སྤྱོད་རྫོགས་སྐུར་བསྒྱུར། །པ་རྒྱུད་ཟབ་གནད་ཕྲ་མོའི་རྣལ་འབྱོར་དང། །མཐའ་བཞི་སྤྲོས་བྲལ་རྟོགས་པའི་ལྟ་བ་ཡིས། །སྐལ་བཟང་གདུལ་བྱ་མད་པོ་སྨིན་གྲོལ་མཛད། །
ཞིང་བདེའི་སྐུ་ཡི་བཀོད་པ་ལེགས་བསྡུས་ནས། །ངོ་མཚར་རྨད་བྱུང་བཀོད་པའི་འཇིག་རྟེན་དུ། །རྒྱལ་བ་སེངྒེའི་རོར་མངོན་འཚད་རྒྱ། །དེ་ཡི་ཕྱག་གི་རིན་ཆེན་མཆོད་སྔོད་ལས། །འོད་ཟེར་བྱེ་བའི་ཕུང་པོ་རབ་ཏུ་འགྱེད། །ཅེས་གསུངས་པ་དང་
གདམས་དགའ་བོག་པའི་མདོ་གཉིས་ལས་ཕྱི་མ་ལ་རྨད་བྱུང་པ་ཀོང་པར་འཚང་རྒྱ་བར་བཤད་པ་དང་ཡང་དགའ་ལྡན་དུ་ཕེབས་པའི་ལུང་བསྟན་རྣམས་མི་འགལ་ཏེ། མཛད་པ་སྟོན་ཚུལ་ཙམ་ཡིན་ལ། དེ་བཞིན་དུ་མ་ཅིག་ལ་བ་ཀྱི་སྒྲོན་མའི་
ལུང་བསྟན་ལས་ཀྱང། དེ་ལྟ་བུའི་རྒྱལ་ཁྲིམས་དང་ཆོས་ཁྲིམས་འཆུགས་པའི་དུས་སུ་སངས་རྒྱས་ཀྱི་བསྟན་པ་མུན་པའི་སྨག་ཏུ་ཀློག་འཁྱུགས་པ་ལྟ་བུ་ཞིག་འབྱུང། ཞེས་གསུངས་པ་སུ་ཡིན་དྲིས་པའི་ལན་དུ་ལུང་བསྟན་ལས། བུ་མོ་ཁྱོད་
ཀྱིས་དྲིས་པའི་བྱང་སེམས་དེ། །མ་འོངས་བསྐལ་བཟང་སངས་རྒྱས་བདུད་པ་ཡིན། །ད་ལྟ་བྱང་ཆུབ་སེམས་དཔའི་སྙིང་སྟོབས་མཆོག་སྙིགས་དུས་ལོག་སྤྱོད་བོད་ཀྱི་ཡུལ་དུ་འབྱུང། །དགེ་སློང་ཚུལ་འཛིན་གྲགས་པའི་མཚན་ཟོགས་ཏེ། །
གང་གི་ཞིང་དུ་སེངྒེའི་ང་རོར་གྲགས། །།བྲི་མས་འཆལ་ལོག་སྦྱོད་སྤོབས་པ་ཟིལ་གྱི་ས་ག་ནོན། །ཁྲིམས་འཆལ་དཔག་མེད་ཡང་དག་ཁྲིམས་ལ་སྦྱོར། །ཐུབ་ཉིད་སྲོལ་བཏོད་བསྟན་པའི་ཆགས་རྟགས་འཛིན། །བསྟན་པ་གསལ་བར་

[052B]མཐའ་ཡས་རྒྱུད་སྡེའི་ཚོགས་ལ་དབང་བསྒྱུར་ཞིང། །རྒྱུད་སྡེ་རྒྱ་མཚོའི་དགོངས་པའི་བཅུད་ཕྱུང་ནས། །གདུལ་བྱར་གྱུར་པའི་སྐལ་ལྡན་ཚིམ་པར་མཛད། །ཅེས་གསུངས་པ་ལྟར། རྒྱུད་སྡེ་མཐའ་དག་གི་སྔགས་
ལམ་རིམ། ཁྲིད་ཆེན་བརྒྱད་སོགས་མཛད། ཡང་ལ་བ་སྒྲོན་གྱི་ལུང་བསྟན་ལས། མ་ཅིག་གི་ཞལ་འཛུམ་པ་མཛད་དེ་གསུངས་པ། བུ་མོ་ཁྱོད་དྲི་བ་ལ་ཧ་ཅང་ཡང་རེ་མ་ཞིང། ཁྱད་པར་ཡང་སྙིགས་མའི་དུས་བསྟན་པ་ལ་བྱ་བ་བྱེད་པར་ནུས་
པའི་དགེ་སློང་དེའི་དྲི་བ་ལ་ནན་ཆེ་བར་གདའ་སྟེ། དེ་ལེགས་སོ། །དེ་བས་ན་བུ་མོ་ཁྱོད་ཀྱི་དྲི་བ་ནན་ཆེ་བ་དེ་སངས་རྒྱས་ཀྱི་བསྟན་པ་ལ་གུས་པ་ཡིན་པས་ཉོན། འདུལ་ཁྲིམས་འཆུགས་པའི་དུས་སུ་སངས་རྒྱས་ཀྱི་བསྟན་པ་གསལ་བར་བྱེད་པའི་
དགེ་སློང་གཅིག་འབྱུང་བྱས་པ་དེ། ད་ལྟར་བཤད་པའི་དགེ་སློང་གྲགས་པའི་མཚན་ཐོགས་པ་འདི་ཡིན། དགེ་སློང་དེས་བསྟན་པ་འཆོལ་བ་མང་དུ་འབྱུང་བ་རྣམས་ཚར་གཅོད་ཅིང། ཡང་དག་པའི་དོན་དང་བསྟན་པ་རྣམ་དག་གི་ཁྲིམས་སྲོལ་
བཏོད་པ་ནི། འཛམ་བུ་གླིང་དུ་ཐུབ་པས་ཆོས་འཁོར་བསྐོར་བ་དང་སྙིགས་དུས་དགེ་སློང་གྲགས་པའི་མཚན་ཅན་བྱུང་ནས་ཆོས་གྲོལ་བཏོད་པ་ནི་མཚུངས་ཏེ། ཞེས་གསུངས་པ་ལྟར། རྒྱལ་བ་འདིའི་ལུང་བསྟན་ཤིན་ཏུ་མང་ཞིང་ཐུགས་རྗེ་དང་
མཐུ་སྟོབས་ཤིན་ཏུ་ཆེ་བ་ནི། རྣམ་ཐར་ཟུར་འདེབས་ལས། ངའི་རྨི་ལམ་དུ་རྡོ་རྗེ་འཇིགས་བྱེད་དང་མཇལ་བས་གསོལ་བ་བཏབ། ཁྱད་པར་དུ་ཞལ་ཡང་ཡང་བསྟན་དུ་གསོལ་ཞེས་ཞུགས་པས། སང་ཕོད་ན་ཙམ་ལུང་བ་འདིའི་མདའ་རུ་ཡོད་
[053A]༄༅། །དེ་བར་དུ་བདེ་བར་གྱིས་གསུངས་པས། དེ་གང་ཡིན་དཔྱད་པའི་ཕྱིར་ཏིང་ངེ་འཛིན་ལ་མཉམ་པར་བཞག་པས། ཁྱོད་ཀྱི་བུར་འདུག་པ་ལ་ཐུག་པ་ཡིན་གསུངས་པ་ལ་སོགས་པའི་གསང་བའི་གནས་རྣམས་དུ་མ་
གསུངས་ནས། ཞེས་གསུངས་པ་ལྟར། རྡོ་རྗེ་འཇིགས་བྱེད་ཉིད་དགེ་སློང་གི་རྣམ་པར་སྤུལ་པ་ཡིན་པར་གོར་མ་ཆགས་ཤིང། དེ་བཞིན་དུ་རྗེ་བཙུན་ཉིད་ཕེབས་པ་འཇམ་དཔལ་རྩ་རྒྱུད་ཀྱི་ལུང་བསྟན་ལྟར་ཡིན་པས། གངས་ཅན་གྱི་མགོན་
པོ་རྒྱལ་དབང་དགེ་འདུན་རྒྱ་མཚོས་ཀྱང་རྡོ་རྗེ་འཇིགས་བྱེད་ཀྱི་ཤིས་བརྗོད་ལས། སངས་རྒྱས་ཀུན་གྱི་ཡེ་ཤེས་འཇམ་བའི་དབྱངས། །མ་རུང་བདུད་དཔུང་འཇོམས་མཛད་གཤིན་རྗེ་གཤེད། །མི་ཡི་གཟུགས་ཀྱི་རྣམ་རོལ་ཙོང་ཁ་བ། །དབྱེར་མེད་བླ་མ་ཡི་
དམ་ཕྱོད་ཕྱག་འཚལ། །ཞེས་གསུངས་པ་ལྟར་ཡིན་པས། སྒྲུབ་བྱེད་པ་སོ་པ་ཆེན་པོའི་རྫོགས་རིམ་སོགས་ན་ཡོད་དོ། །དེ་ལྷ་ནའང་དེ་ནི་སྐྱེ་བོ་ཕལ་མོ་ཆེ་དག་གི་བློས་འཁྱུད་དཀའ་ཞིང། མཐོང་ཐོས་རེག་གསུམ་གྱིས་ཕན་པ་དཔག་མེད་ཐོབ་པར་
རྗེ་བཙུན་གསང་བའི་བདག་པོས་གྲུབ་ཆེན་ཕྱག་རྡོར་བ་ལ་གསུངས་པ་ལྟར་ཡིན་པས། དེའི་ཆེད་དུ་གདུལ་བྱ་དམན་པ་ལ་ཡང་ཐུན་མོང་དུ་སྣང་ཙམ་གྱི་མཛད་པ་བརྗོད་པར་བྱ་སྟེ། གནས་རྙིང་བ་ཀུན་དགའ་བདེ་ལེགས་ཀྱིས་མཛད་པའི་རྣམ་ཐར་ལས་
གཉིས་པ་ནི་རྒྱལ་བ་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པ། ལྔ་བརྒྱ་བ་རྣམས་ཀྱི་གཙུག་གི་ནོར་བུ་ཞེས་པ་ནས། བཀའ་བརྒྱད་འདིའི་གདམས་པ་རྣམས་ནི་ཆང་ཆུང་དང་བློ་བཟོ་གང་བྱུང་མ་ཡིན་པར་མདོ་སྡེ་དང་རྒྱུད་སྡེ་རིན་པོ་ཆེ་ཁོ་ན་ལ་

[053B] ལམ་རིམ་གྱི་སྐབས་སུ། དེ་ལྟར་ཐུབ་པའི་དགོངས་པ་གསལ་བར་བྱེད་པའི་གཞུང་རྩོམ་པ་ལ་ཡང་ཕུན་སུམ་ཚོགས་པའི་རྒྱུ་གསུམ་ཡོད་
དེ༑ ནས། བདག་ཉིད་ཆེན་པོ་འདི་ལ་ནི་གསུམ་ག་ལྷག་དང་བཅས་ནས་མངའ་བའི་ཚུལ་ནི་བཤད་ཟིན་ཏོ། །ཞེས་སོགས་ལྟར་ཡིན་ལ། དེ་འདྲ་བའི་མཛད་པ་བསྟན་པའི་གསུང་གི་བདུད་རྩི་མྱང་པའི་སྲས་བསླབ་པ་གསུམ་བསྲུང་
བ༑ མཁས་ཤིང་གྲུབ་པ་བརྙེས་པ། སྡེ་སྣོད་གསུམ་དང་རྒྱུད་སྡེ་བཞིའི་རྔ་བོ་ཆེས་གསུམ་དུ་སྒྲོགས་པ་རྒྱན་དྲུག་ལྟ་བུ་གནམ་གྱི་སྐར་ཚོགས་ལྟ་བུའམ། ལྷའི་ཡོངས་འདུའི་ལྗོན་པ་འབྲས་བུས་ཁུར་གྱིས་བརྗིད་པའམ། མ་དྲོས་པའི་
མཚོ་པདྨ་དང་མེ་ཏོག་གིས་བརྒྱན་པ་ལྟ་བུ་ངས་མ་ལས་འདས་པ་ཞིག་བྱོན་པས་ནུབ་ཛཱ་ལནྡཱར་ནས། ཤར་ཕྱོགས་རྒྱ་མཚོ་ཆེན་པོ་ལ་ཐུག་གི་བར་ཁྱབ་པར་བྱོན་ནས། རྒྱ་གར་རྒྱ་ནག་བལ་བོ་བོད་གངས་ཅན་གྱི་ལྗོངས་མ་ལུས་པར་དགེ་
འདུན་གྱི་སྡེ་དང་མདོ་སྔགས་གྱི་བཤད་སྒྲུབ་ཀྱིས་ཁྱབ་པར་མཛད་པའི་སློབ་མའི་གྲངས་བསམ་གྱིས་མི་ཁྱབ་པས་བདག་འདྲས་བརྗོད་པར་གསལ་ནུས། གཙོ་བོར་གྱུར་པ་རགས་རིམ་ངོ་མཚར་བ་རྣ་བར་ཐོས་པ་འགའ་ཙམ་བརྗོད་པར་བྱ་སྟེ་
བླ་མ་ཆོས་གསན་པ་བཞི་སྟེ། དབུམ་པ། ལྷོ་བྲག་ཕྱག་རྡོར་པ། བྲ་གོར་མཁན་པོ་ཆོས་སྐྱབས་པ་མང་བོ། རྗེ་བཙུན་རེད་མདའ་བ་དང་བཞིའོ། །སྲས་ཀྱི་ཐུ་བོ་གཉིས་ནི། རྒྱལ་ཚབ་དར་མ་རིན་ཆེན་དང། འདུལ་འཛིན་གྲགས་པ་རྒྱལ་

[054A]༄༅། །མཚན། ནང་ཐུགས་ཀྱི་སྲས་རིགས་ལྡན་རྣམ་འཕྲུལ་མཁས་གྲུབ་ཐམས་ཅད་མཁྱེན་པ་དགེ་ལེགས་དཔལ་བཟང། དེ་གསུམ་ནི་གསང་བདག་གིས་ལུང་བསྟན་པའི་སློབ་མ་གསུམ་ཞེས་རྗེ་བཙུན་ཆོས་རྒྱན་
གསུང་སྟེ་ལེགས་སོ། །བདུད་སྡེའི་གཉེན་པོ་སྲས་བར་ཚར་གྱི་འཁོར་དག་པ་རྣམ་བརྒྱད་ནི། རྟོགས་ལྡན་འཇམ་དཀར་བ། གནས་བརྟན་བྱང་སེང་བ། ཤར་བ་རིན་རྒྱལ་བ། གནས་བརྟན་བཟང་སྐྱོང་བ་སྟེ་དབུས་པ་བཞི། རྟོགས་ལྡན་
འཇམ་དཔལ་རྒྱ་མཚོ། དགེ་བཤེས་ཤེས་རབ་གྲགས་པ། དགེ་བཤེས་འཇམ་དཔལ་བཀྲ་ཤིས། དགེ་བཤེས་དཔལ་སྐྱོངས་པ་སྟེ་མདོ་སྨད་པ་བཞི། འདི་དག་ཀྱང་ལུང་རྟོགས་ཀྱི་ཡོན་ཏན་དཔག་པར་དཀའ་ཞིང། རིམ་གཉིས་ཀྱི་ཏིང་
དེ་འཛིན་བརྟན་པོ་མངའ་བ་ཡི་དམ་ཀྱི་ལྷ་དུ་མས་རྗེས་སུ་བཟུང་བ་ཤ་སྟག་གོ་ཚ་ཁོ་དབོན་པོ་ངག་དབང་གྲགས་པ། མདོ་སྨད་པ་གྲགས་པ་བློ་གྲོས། ལྡོང་སྟོན་ཛྙཱ་ན་ཤྲཱི། དགེ་བཤེས་ཤ་སྟོན་ཏེ། བྱ་བྲལ་ལ་མ་ཐེགས་གོང་གི་སྲས་
སྔ་ཚར་བཞི། ཞྭ་ལུ་བ་ལེགས་པ་རྒྱལ་མཚན། རྗེ་བློ་གྲོས་ཆོས་སྐྱོང། བ་སོ་ཆོས་ཀྱི་རྒྱལ་མཚན་གསུམ་ནི། འཇམ་དབྱངས་སྙན་བརྒྱུད་ཆུ་བོའི་མགོ་འཛིན་པའི་ཆོས་རྗེ་གསེར་ཁྲི་བ་གསུམ། ཧོར་སྟོན་ནམ་མཁའ་དཔལ། ཤར་པ་
རིན་རྒྱལ་གཉིས་ནི་རྩེ་ཤར་གྱི་བསྟན་པའི་གསལ་བྱེད་གཉིས། འཇམ་དབྱངས་ཆོས་རྗེ་བཀྲ་ཤིས་དཔལ་ལྡན། མཚུངས་མེད་ཆོས་རྗེ་རྒྱལ་མཚན་བཟང་པོ། རྗེ་བཙུན་ཤེས་རབ་སེངྒེ། ཐམས་ཅད་མཁྱེན་པ་དགེ་འདུན་གྲུབ། ཚ་ཁོ་

[054B] སྟོད་ཤེར་བཟང། སྨད་ཤེར་བཟང་བདུན་ནི་འཕྲིན་ལས་ནམ་མཁའ་དང་མཉམ་པའི་སྲས་ཆེན་བདུན། ཆོས་རྗེ་དཀོན་མཆོག་ཚུལ་ཁྲིམས། མཁས་པ་རྒྱལ་དབང་ཁ་ཆེ། གཉལ་རྒོད་རིན་བསམ་
མཁྱེན་རབ་གྲགས་བཟང། གཉལ་ཆེན་ཤེས་རབ་རྒྱལ་མཚན། ཆོས་རྗེ་དཔལ་སེང། སྣར་ཐང་རབ་མཆོག་བདུན་ན་དབུས་གཙང་བསྟན་པའི་སྒྲོན་མེ་བདུན། བྱང་སེམས་ཤཱཀྱ་བསོད་ནམས། བྱང་སེམས་ཀུན་དགའ་བཟང་པོ་
བྱང་སེམས་བློ་གྲོས་རྒྱལ་མཚན། བྱང་སེམས་ཚུལ་ཁྲིམས་དཔལ་བཟང། བྱང་སེམས་གཞོན་ནུ་རྒྱལ་མཆོང། །བྱང་སེམས་རྒྱལ་མཚན་གྲགས་བཟང། བྱང་སེམས་རྒྱལ་སྲས་བདེ་འབྱུང་བ་དང་བདུན་ནི་གཞན་དོན་ལྷུན་གྱིས་གྲུབ་
པའི་སེམས་དཔའ་བདུན། བྱམས་ཆེན་ཤཱཀྱ་ཡེ་ཤེས། བྱང་དར་མ། མདོ་སྨད་པ་ལེགས་བཟང་གསུམ་ནི་མི་དབང་གཙུག་ན་མཛེས་པའི་ཏཱི་ཤྲི་གསུམ། མ་གཅིག་དབོན་པོ་ནམ་མཁའ་དཔལ་བཟང། ཡར་རྒྱབ་དབོན་པོ་བསོད་
ནམས་རྣམ་རྒྱལ། ཞྭ་ལུ་བ་བཀྲ་ཤིས་རྒྱ་མཚོ། མུས་སྲད་པ་བློ་གྲོས་རིན་ཆེན་བཞི་ནི་མང་ཐོས་མཁས་པ་བཞི། ཞང་ཞུང་ཆོས་དབང་གྲགས་པ། གུ་གེ་ངག་དབང་གྲགས་པ། ལྷོ་བརྒྱལ་མཚན་སེངྒེ། བླ་མ་དཔལ་ལྡན་པ་
ལྡན་མ་ཡོན་ཏན་དཔལ་པ། མདོ་སྨད་པ་བསོད་ནམས་ཤེས་རབ། རོང་བོ་ལྕེ་ནག་མདོ་སྨད་པ་འོད་ཟེར་བརྒྱད་ནི་བསྟན་པ་ཕྱོགས་མཐར་སྐྱོང་བའི་དར་ཆེན་བརྒྱད། འགོས་ལོ་གཞོན་ནུ་དཔལ། སྟག་ལུང་ལོ་ཙཱ་པ་སྟེ་ལོ་ཆེན་

[055A]༄༅། །གཉིས། རིན་པོ་ཆེ་དཔལ་ལྡན་པ། རིན་པོ་ཆེ་བསོད་ནམས་བཟང་པོ། རིན་པོ་ཆེ་བྱང་ཆུབ་རྡོ་རྗེ། རིན་པོ་ཆེ་བསོད་ནམས་རྒྱལ་མཚན། འབྲི་གུང་རིན་པོ་ཆེ་དོན་གྲུབ་རྒྱལ་པོ། སྟག་ལུང་རིན་པོ་ཆེ་
བཀྲ་ཤིས་དབལ་འོད་དྲུག་ནི་ས་སྐྱོང་ཆོས་རྗེ་དྲུག་ཆོས་རྗེ་ཤེར་འབྱུང་བ། རྒྱལ་བ་རིན་བསམ་པ། བྱང་གླིང་གྲགས་རིན་པ། མངའ་རིས་བསོད་ནམས་རིན་ཆེན། འཇམ་དབྱངས་རིན་རྒྱལ། གུ་གེ་སངས་རྒྱན། འཇམ་དབྱངས་རིན་གྲགས་
དམར་ཁམས་གྲགས་བཟང། སློབ་དཔོན་བརྩོན་གྲགས། སློབ་དཔོན་ལེགས་ལྡན་པ། བླ་མ་སྟག་ལེབ་བྱང་རྒྱལ་བ། བླ་མ་བྱང་དཔལ་བ་སྟེ་བཅུ་གཉིས་ནི་མང་དུ་མཁྱེན་པའི་བསྟན་འཛིན་བཅུ་གཉིས། སྦྲེ་ཞིང་རིན་པོ་ཆེ་བྱང་དཔལ་དང་
རིན་ཆེན་དཔལ་གཉིས་ནི་མཁའ་སྦྱོད་གྲུབ་བའི་གདུང་རབས་གཉིས། སྐྱེས་མཆོག་སྨོན་ལམ་པ་དང། རི་མི་འབབ་པ་བསོད་ནམས་རིན་ཆེན་གཉིས་ནི་སྐྱེས་བུ་ངོ་མཚར་ཅན་གཉིས། སྤྱན་སྔ་ཀུན་བློ། སྤྱན་སྔ་གཞོན་འོད། སྤྱན་སྔ་བློ་རྒྱན་
སྤྱན་སྔ་དཔལ་བཟང། སྤྱན་སྔ་མ་རྒྱལ། སྤྱན་སྔ་བསོད་ལྷུན། སྤྱན་སྔ་རིན་རྒྱལ། སྤྱན་སྔ་རིན་ཆེན་འཕེལ་བརྒྱད་ནི་སྐྱེ་དབུའི་བླ་མ་སྤྱན་སྔ་བརྒྱད། གུང་ཐད་ཆོས་རྗེ་མཛེས་པ་དཔལ། བླ་ཆེན་ཉན་ཤཱཀྱ། །སྟག་ཕུ་ཀུ་ཤྲི་དཔལ་དོན་པ་
ཏོའུ་བ་ཡེ་ཤེས་དཔལ། མཁན་ཆེན་ཆོས་རྒྱལ་དཔལ་བཟང། མཁན་ཆེན་རྒྱལ་བཟང། མཁན་ཆེན་ཀུན་རྡོར། མཁན་ཆེན་བྱང་དཔལ་ཏེ་བླ་ཆེན་བརྒྱད། ཆེན་པོ་གྲགས་བཟང། ཆེན་པོ་དྭགས་པོ་འོད་ཟེར་སེངྒེ། ཆེན་པོ་བློ་

[055B] ཆེན་པོ་ཀུན་རྒྱལ། ཆེན་པོ་བཀྲས་རྒྱན། ཆེན་པོ་འཇམ་དབྱངས་ཁ་ཆེ། ཆོས་སྒོ་བ་བཀྲ་ཤིས་རིན་ཆེན་ཏེ་ཆེན་པོ་བདུན། དཀའ་བཅུ་དར་བཟང། འབའ་སེར་དཀའ་བཅུ། ཙོ་ཙ་དཀའ་བཅུ་ཡོན་རྒྱན། ལྷུ་ལ་དཀའ་བཅུ་
མཐིལ་ཆུང་དཀའ་བཞི་པ་དོན་ཡོད། བྲག་དགོན་དཀའ་བཞི་པ་རིན་ཆེན་དཔལ། རྒྱལ་བ་དཀའ་བཞི་པ་རིན་ཆེན་ཆོས་རྒྱལ། གྱེ་རེ་དཀའ་བཞི་པ་སངས་རྒྱས་དབང་ཕྱུག་སྟག་ཕུ་དཀའ་བཞི་པ་སངས་རྒྱས་བཟང་པོ། གཡག་
སྡེ་དཀའ་བཞི་པ་བསོད་ནམས་བཟང་པོ། གྲོ་བ་དཀའ་བཞི་པ། མཚུར་ཕུ་དཀའ་བཞི་པ། དཀའ་བཞི་པ་ཆོས་སེང། དཀའ་བཞི་བ་གྲགས་པ་རྒྱལ་མཚན་ཏེ་གཞུང་ལུགས་སྨྲ་པའི་དཀའ་ཆེན་བཅུ་བཞི། ཇོ་གདན་ཟླ་བ་བློ་གྲོས་
ཇོ་གདན་བསོད་ནམས་ལྷུན་གྲུབ། ཇོ་གདན་ལེགས་རིན་པ། ཀོང་བོ་ཇོ་གདན་བཞི་ནི་སྦྱངས་པའི་ཡོན་ཏན་བརྟུལ་ཞུགས་འཛིན་པའི་ཇོ་བོ་སྟན་གཅིག་པ་བཞི། གནས་བརྟན་ཆོས་བཟང་བ། གནས་བརྟན་རྒྱལ་སྟེང་པ་དོན་གྲུབ་དཔལ་
གནས་བརྟན་རྒྱ་མ་བ་དག་འདུན་རྒྱལ་པོ། གནས་བརྟན་འོད་ཟེར་བཀྲ་ཤིས། གནས་བརྟན་གཞོན་ནུ་སངས་རྒྱས། གནས་བརྟན་ཀུན་འབུམ་སྟེ། ཚུལ་ཁྲིམས་རྣམ་པར་དག་པའི་གནས་བརྟན་དྲུག་ཀུ་ཅོར་རྟོགས་ལྡན་སངས་རྒྱས་དཔལ་
བཟང། རྟོགས་ལྡན་ནམ་མཁའ་ཤོ་རེ། རྒོད་ཕྲུག་གྲགས་པ་འབྱུང་གནས། རྟོགས་ལྡན་རལ་ཞིག་པ། བུ་ལེ་རྣམ་རྒྱལ་ཏེ་ཟབ་མོའི་རྟོགས་པ་ལྡན་པ་ལྔ། གཞན་ཡང་ལྷ་གཟིགས་གྲགས་པ་རྒྱ་མཚོ། རྒྱ་སྟོན་བློ་བཟང་གྲགས་བ། དྲུང་

[056A]༄༅། །གཞོན་ནུ་དཔལ་བ། མཁན་པོ་བསམ་རྒྱལ། བླ་མ་གསེར་ཐུབ་པ། ཡང་སྟེང་རིན་པོ་ཆེ། ཞི་བློ་དབོན་པོ། དྲུང་ནམ་མཁའ་བ། བླ་མ་མགོན་པོ་བྱང་ཆུབ། བླ་མ་བསོད་རིན། དྲུང་ཆོས་འཕགས་པ། བླ་མ་
ཤཱཀ་རིན་པ། བླ་མ་ཟླ་བ་བཟང་པོ། བླ་མ་ཆོས་རྒྱལ་མཚན། རྒྱར་སངས་རྒྱས་ཡེ་ཤེས་སོགས་མཐའ་ཡས་པ་གཅིག་བྱོན་ཏེ། མདོར་ན་གསང་བདེ་གུང་གསུམ། དགའ་སྐྱོར་ཟུལ་གསུམ། ལོ་བྱ་ཡུལ་རིན་ཆེན་སྒང་གསུམ། རྒྱལ་གླང་
ཐང་གྲོ་བ་གསུམ། རྭ་སྒྲེང་འཆད་ཁ་སྤྱིལ་བུ་གསུམ། འབྲི་སྟག་ཚལ་གསུམ། ཨེ་གཉལ་དྭགས་གསུམ་གྱི་ཆོས་དབོན། ཐང་པོ་ཆེ་སོགས་གཡོར་ཕྱོགས་ཀྱི་ཆོས་དཔོན་རྣམས་ཀྱིས་དེ་དུས་རྗེ་རིན་པོ་ཆེའི་དྲུང་དུ་མ་བཏུད་པ་མི་སྣང་སྟེ་
ཡིད་བཟང་རྩེ་བ་ཆེན་པོའི་ཞལ་ནས། དེ་དུས་ས་ཆེན་པོ་འདི་རྗེ་བཙུན་ཙོང་ཁ་པའི་གདུགས་དཀར་པོ་གཅིག་གིས་ཁྱབ་པར་བྱས་ནས་ཡོད་པ་ཡིན་ཞེས་གསུངས་སོ། །ལམ་རིམ་འདི་མཛད་པ་བོའི་ཆེ་བ་སྟེ། རྒྱས་པར་མཁས་གྲུབ་ཐམས་
ཅད་མཁྱེན་པའི་རྣམ་ཐར་གསུམ་དང། འདུན་ལེགས་མའི་ཊཱིཀྐ་སོགས་ལས་ཤེས་པར་བྱ་སྟེ། ལྷོ་བྲག་གྲུབ་ཆེན་གྱིས་ལུང་བསྟན་པ་ལས། འཕྲིན་ལས་བསམ་གྱིས་མི་ཁྱབ་བ་དང་དཔག་མེད་འོད། ཆོས་སྡེ་ཚན་ཆེན་ཁྱེད་ཀྱི་རིང་ལ་
འདེབས། དགེ་འདུན་ཚན་ཆེ་བ་ཁྱེད་ཀྱི་རིང་ལ་འདུ། འཕགས་པའི་སློབ་མ་ཡང་ལྔ་དྲུག་བསྟན་པ་དང་སེམས་ཅན་ལ་ཕན་བརྒྱ་ཆེར་འབྱུང། མདོ་སྔགས་ཀྱི་གཞུང་ལུགས་ཡང་ཆེས་ཆེར་གསལ་བར་བྱེད་ཅིང། སངས་རྒྱས་འཇིག་

[056B] འགྲོ་བ་མང་བོ་གཅིག་ཐར་པའི་ལམ་ལ་འཁྲིད་པར་འདུག་པས་ཤིན་ཏུ་ངོ་མཚར་ཞེས་གསུངས་པ་ལྟར། ད་ལྟ་འབྲས་སྤུངས་ལ་རྒྱུན་པའི་ཚོགས་མང་དུས་བདུན་སྟོང་ངང་ཉུད་དུས་ཡང་ལྔ་
སྟོང་ངེས་ཅན་དང།    ༈    །གཉིས་པ་ཆོས་ཀྱི་ཆེ་བ་ལ་བྱང་ཆུབ་
ལམ་རིམ་ཆེན་མོ་འདི་ཁྱད་པར་བདུན་གྱིས་འཕགས་པ་ཡིན་ཏེ། མཛད་པ་བོ་རྒྱལ་བ་གཉིས་པ། བཤད་བྱའི་ཆོས་ཇོ་བོའི་མན་ངག་སྐྱེས་བུ་གསུམ་གྱི་ལམ་རིམ། འཆད་ཚུལ་ཁྱད་པར་འཕགས་པ། ལམ་གྱི་ངོ་བོ་ངེས་པ། གོ་རིམ་ངེས་
པ༑ གྲངས་ངེས་པ་གསུམ་དང། བསྐུལ་བ་པོ་མཁས་བཙུན་བཟང་གསུམ་འཛོམ་པའི་ལོ་ཆེན་སོགས་ཆེན་པོ་དུ་མ་དང། གནས་ཁྱད་པར་འཕགས་པ་རྭ་སྒྲེང་རྒྱལ་བའི་དབེན་གནས་སུ། འཁོར་ཁྱད་པར་འཕགས་པ་སྲས་ཀྱི་ཐུ་བོ་
གཉིས་སོགས་དང། ཟབ་པའི་ཁྱད་པར་ཕྱོགས་འདིའི་ཆེན་པོ་དུ་མས་འབད་ཀྱང་མ་རྟོགས་པའི་ལྷག་མཐོང་རྩོམ་པར་བླ་མ་ལྷས་བསྐུལ་བའི་ཁྱད་པར་བདུན་གྱིས་ཁྱད་པར་དུ་འཕགས་པའི་ཕྱིར་ཏེ། ལེགས་བཟང་བའི་གསང་བའི་རྣམ་ཐར་
ལས༑ དེ་ནས་རྭ་སྒྲེང་ཡང་དགོན་གནས་ཡན་ཆད་ཀྱི་རྩོམ་བ་ཟིན། ལྷག་མཐོང་བརྩམས་ཀྱང་གཞན་ལ་ཕན་པ་དཀའ་དགོངས་ནས་ཐུགས་མདུན་ཆུང་དུ་སོང་བའི་སྐབས་སུ་རྗེ་བཙུན་གྱི་གསུང་གི་སྣང་བས། ཅིས་ཀྱང་རྩོམ་

[057A]༄༅། །ཕན་ཐོག་འབྲིང་གཅིག་འོང་གསུངས་ཞེས་སོ། །དེ་ལ་ཆོས་ཀྱི་ཆེ་བ་ལ་ཆོས་ངོས་བཟུང། དེ་ཁྱད་བར་གསུམ་ལྡན་དུ་བཤད་པ་དང། ཆེ་བ་བཞི་ལྡན་དུ་བཤད་པ་གསུམ་ལས། དང་པོ་ནི། ཆོས་ནི་གདམས་ངག་
འདིའི་གཞུང་བྱང་ཆུབ་ལམ་གྱི་སྒྲོན་མའོ། །ཞེས་བྱུང་སྟེ་སླའོ།    ༈    །གཉིས་པ་ནི། ཇོ་བོས་མཛད་པའི་གཞུང་མང་དུ་ཡོད་ཀྱང། ཞེས་པ་ནས། ཁྱད་པར་དུ་འཕགས་པའོ། །ཞེས་བྱུང། ལམ་སྒྲོན་ཆོས་ཅན། ཁྱད་པར་གསུམ་གྱིས་ཇོ་བོའི་གཞུང་
གཞན་ཐེག་ཆེན་སྒྲུབ་ཐབས་དང་སྙིང་པོ་བསྡུ་བ་སོགས་མང་པོ་ལས་ཁྱད་པར་འཕགས་ཏེ། ཇོ་བོའི་གཞུང་སྙིང་པོ་བསྡུ་བ་དང་ཐེག་ཆེན་སྒྲུབ་ཐབས་ངང་སྤྱོད་བསྡུས་རྣམས་ཕར་ཕྱིན་ཁོ་ན་ཡིན་པས་ལམ་གྱི་ལུས་མ་རྫོགས་ཤིང། འདིར་
ཐེག་པ་ཆེ་ཆུང་ཀུན་དང་སྔགས་ཀྱི་དབང་ནས་རྒྱུད་སྡེ་གོང་འོག་གི་ལམ་གྱི་གནད་འགག་བསྡུས་ནས་སྟོན་པས་བརྗོད་བྱ་ཡོངས་སུ་རྫོགས་པའི་ཁྱད་པར་དང། སྐྱེས་བུ་གསུམ་རིམ་གྱིས་སེམས་གོང་ནས་གོང་དུ་འཁྲིད་ཅིང་འདུལ་བའི་རིམ་བ་གཙོ་བོར་
བྱེད་པས་ལག་ལེན་བདེ་ཁྱད་དང། ཤིང་རྟ་ཆེན་པོ་གཉིས་ཀྱི་ལུགས་ལ་མཁས་པའི་བླ་མ་ཟླ་གྲགས་ཀྱི་ལྟ་བ་དང། ཞི་བ་ལྷའི་བདག་གཞན་བརྗེ་བ་དང་རྒྱུ་འབྲས་བདུན་དང། ཕྱིན་དྲུག་གི་བཤད་པའི་གདམས་པ་མདོ་སྡེ་རྒྱན་འགྲེལ་བའི་མན་
ངག་གིས་བརྒྱན་པས་ལུགས་གཞན་ལས་ཁྱད་བར་འཕགས་པ་གསུམ་དང་ལྡན་པའི་ཕྱིར། རྗེ་རིན་བོ་ཆེའི་མགུར་ལས། ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །ཟབ་མོ་ལྟ་བརྒྱ་ཆེན་སྤྱོད་པའི་ལམ། །མནོར་ཡོངས་སུ་

[057B] །ཞེས་སོ།།    ༈    བསྟན་པ་ཐམས་ཅད་འགལ་མེད་དུ་རྟོགས་པའི་ཆེ་བ། གསུང་རབ་ཐམས་ཅད་གདམས་ངག་ཏུ་འཆར་བའི་ཆེ་བ། རྒྱལ་བའི་དགོངས་
པ་བདེ་བླག་ཏུ་རྙེད་པའི་ཆེ་བ། ཉེས་སྤྱོད་ཆེ་ནོར་རང་འགགས་སུ་འགྲོ་བའི་ཆེ་བའོ། །དང་པོ་ལ་བསྟན་པ་ངོས་བཟུང་པ་དང། དེ་འགལ་མེད་དུ་རྟོགས་པའི་ཚད་དང། དེ་ལྟར་མི་འདོད་པ་ལ་འགལ་བརྗོད་དང། དེ་
ལ་རྩད་སྤངས་དང། དེ་ལྟར་ན་རྟོགས་ན་ཆོས་སྤོང་གི་སྒོ་འབྱུང་བར་བསྟན་པ་དང། བསྟན་པ་ཐམས་ཅད་འགལ་མེད་དུ་རྟོགས་པའི་ཐབས་དང། བསྟན་བཅོས་འདིས་བསྟན་པ་ཐམས་ཅད་འགལ་མེད་དུ་བཤད་
ཚུལ་བརྒྱད་ལས། དང་པོ་ནི། བསྟན་བ་ནི། ཤེས་རབ་སྒྲོན་མེའི་རྒྱ་ཆེར་འགྲེལ་ལས། ཞེས་པ་ནས། རྒྱལ་བའི་ལེགས་པར་བཤད་པ་ཇི་སྙེད་པའོ། །ཞེས་བྱུང། དེའི་དོན་འབྲུ་གཅིག་བཤད་ན། རྒྱལ་
བའི་བསྟན་པ་དང་རྒྱལ་བའི་ལེགས་བར་བཤད་པ་དོན་གཅིག་ལ། དེ་ཡང་ཕུན་ཚོགས་བཞི་དང་ལྡན་ཏེ། ཚིག་དོན་ཕུན་ཚོགས་དང། འབྲས་བུ་ཕུན་ཚོགས་དང། སྒྲུབ་པ་ཕུན་ཚོགས་དང། སྟོན་པ་ཕུན་
ཚོགས་བཞི་དང་ལྡན་པའི་ཕྱིར་ཏེ། རྣམ་གྲངས་བསྡུ་བ་ལས། མདོར་བསྡུ་ན་ཚིག་འདི་དག་གིས་ནི་བཅོམ་ལྡན་འདས་ཀྱི་ལེགས་པར་གསུངས་པའི་ཆོས་འདུལ་བ་ནི་ལེགས་པར་བསྟན་པ་ཞས་བྱ་བ་ཕུན་
[058A]༄༅། །སུམ་ཚོགས་པ་རྣམ་པ་བཞིར་བསྟན། ཞེས་སོ། །རྒྱལ་བའི་ལེགས་པར་བཤད་པ་ཆོས་ཅན། ཕུན་ཚོགས་དང་པོ་དང་ལྡན་ཏེ། ཚིག་ཕུན་སུམ་ཚོགས་པ་ནི་འཁོར་ལ་ཁྱབ་པར་གྲགས་
པས་མི་ཞེན་པ་དང། སྒྲིབ་པའི་གཉེན་པོ་སེམས་ལ་འབབ་པས་སྙན་པ་དང། ཡི་གེའི་དོན་གསལ་བར་བཤད་པས་ལེགས་བཤད་དང། ཚིག་དོན་རྣམ་དག་འཇིག་རྟེན་ན་གྲགས་རུང་བརྗོད་པས་གྲགས་
པ་དང། གདུལ་བྱ་སོ་སོའི་བློ་དང་འཚམས་པས་ཅི་རིགས་དང། ཟང་ཟིང་ལྷུར་མི་བསྙེན་པས་ཟང་ཟིང་མེད་པ་དང། མདོ་དང་དུས་ཚོད་སོགས་མཐུན་པས་རན་པ་དང། ཚིག་དོན་གཏུགས་པ་མེད་པས་
ཡངས་པ་སྟེ་ཁྱད་པར་བརྒྱད་ལྡན་དགོས་ཏེ། དོན་ཕུན་ཚོགས་ནི། ཡོན་ཏན་བཞི་ཅན་གྱི་ཚངས་སྤྱོད་སྟོན་པས་དེ་ཐོས་བསམ་སྒོམ་གསུམ་སྒོས་ཐོག་མ་དང་བར་དང་ཐ་མར་དགེ་བ་དང། དེ་ལ་མོས་པ་དང་
ཡིད་ཆེས་པའི་དད་པ་དང། རིགས་པས་བརྟགས་ནས་ཐོབ་ནུས་སུ་རིགས་ནས་དགའ་བ་དང། མཉམ་པར་བཞག་པས་ཡང་དག་པར་རྟོགས་པའི་བློ་དང། ཀུན་རྫོབ་དོན་དམ་བདེན་པའི་དོན་གཉིས་
དང་ལྡན་པ་དང། ཚིག་དང་ཡི་གེ་གྲངས་བཟུང་སླ་བ་དང། ཡོན་ཏན་བཞི་ཅན་གྱི་ཚངས་སྤྱོད་གཞན་སྡེ་དང་མ་འདྲེས་པ་དང། ཁམས་གསུམ་ཀྱི་ཉོན་མོངས་སྤོང་པས་ཡོངས་སུ་རྫོགས་པ་དང། ངོ་ལོ་ཉིད་

[058B] དྲི་མ་རྣམ་པར་དག་པས་ཡོངས་སུ་བྱང་བ་སྟེ་ཁྱད་པར་བཅུ་དང་ལྡན་པའི་ཕྱིར། དང་པོ་ནི། མདོ་སྡེ་རྒྱན་འགྲེལ་ལས། ཚིག་ཕུན་སུམ་ཚོགས་པའི་ཚིགས་སུ་བཅད་པ། ཞེས་དང། མདོ་
སྡེ་རྒྱན་ལས། རྒྱལ་སྲས་ཚིག་ནི་མི་ཞེན་པ། །སྙན་ཅིང་ལེགས་བཤད་གྲགས་པ་དང། །ཅི་རིགས་པ་དང་ཟང་ཟིང་མེད། །རན་ཅིང་དེ་བཞིན་ཡངས་པ་ཡིན། །ཞེས་གསུངས་ལ། དེ་བཞིན་དུ་ཡི་གེ་ཕུན་ཚོགས་ནི། མདོར་
བསྟན་པ་དང། རྒྱས་པར་བཤད་པ་དང། ཐེག་པ་གསུམ་དང་མི་འགལ་བ་དང། སྒྲ་མ་ཉམས་པ་དང། དོན་གྲགས་རུང་དང། གདུལ་བྱ་དང་འཕྲོད་པ་དང། ངེས་འབྱུང་གི་ཆེད་དང། འཕགས་ལམ་དང་མཐུན་པ་སྟེ་བརྒྱད་ལྡན་དགོས་
པའི་ཕྱིར། འགྲེལ་པ་ལས། ཡི་གེ་ཕུན་སུམ་ཚོགས་པ་ལ་ཚིགས་སུ་བཅད་པ་གཉིས་ཏེ། ཞེས་དང། མདོ་སྡེ་རྒྱན་ལས། བསྟན་དང་དེ་བཞིན་བཤད་པ་དང། །ཐེག་དང་མཐུན་དང་བདེ་བ་དང། །གྲགས་པ་དང་ནི་ཅི་རིགས་དང། །ངེས་པར་འབྱུང་
དང་མཐུན་པའི་ཕྱིར། །དེ་མདོར་བྱམས་དཔའ་མཆོག་རྣམས་ཀྱི། །ཡི་གེ་ཕུན་ཚོགས་ཡིན་ཞེས་བྱ། །ཞེས་གསུངས་སོ། །ཚིག་དང་ཡི་གེ་ཕུན་ཚོགས་ལེགས་པར་བཤད་པའམ་ལེགས་པར་གསུངས་པའི་དོན་ཡིན་ཏེ། རྣམ་གྲངས་བསྡུ་བ་
ལས། ལགས་པར་གསུངས་པ་ནི། ཚིག་དང་ཡི་གེ་ཕུན་ཚོགས་པའོ། །ཞེས་གསུངས་པའི་ཕྱིར་རོ། །ཁྱད་པར་གཉིས་པ་དོན་ཕུན་སུམ་ཚོགས་པ་ཡང་དེ་ལྟར་ཡིན་ཏེ། མདོ་སྡེ་རྒྱན་ལས། དད་དང་དགའ་དང་གློ་རྣམས་ཀྱི། །རྒྱུ་ཕྱིར་ཆོས་
་༄༅། །འདི་དགེ་བ་ཡིན། །དོན་རྣམ་གཉིས་ལྡན་གཟུང་སླ་དང། །ཡོན་ཏན་བཞི་ཅན་ཚངས་སྤྱོད་སྟོན། །གཞན་དང་ཐུན་མོང་མ་ཡིན་ལྡན་པ་དང། །ཁམས་གསུམ་ཉོན་མོངས་རྣམ་སྤོང་རྫོགས་བྱེད་དང། །ངོ་བོ་ཉིད་དག་དྲི་མ་དག་པ་སྟེ།།
ཚངས་སྤྱོད་ཡོན་ཏན་བཞི་ལྡན་ཡིན་པར་འདོད། །ཅེས་དང། འགྲེལ་པ་ལས། དོན་ཕུན་སུམ་ཚོགས་པའི་ཚིགས་སུ་བཅད་པ་གཉིས་ཏེ། ཞེས་གསུངས་བའི་ཕྱིར། ལེགས་པར་བཤད་པ་ནི་ལེགས་པར་བསྟན་པའམ་བསྟན་པའི་དོན་ཡིན་ཏེ། རྣམ་གྲངས་བསྡུ་བ་
ལས༑ ལེགས་པར་བསྟན་པ་དོན་དང་ཤིན་ཏུ་མངོན་པར་འབྲེལ་བའོ། ཞེས་གསུངས་པའི་ཕྱིར་རོ། །གཉིས་པ་རྒྱལ་བའི་བསྟན་པ་ལ་འབྲས་བུ་ཕུན་ཚོགས་ཡང་ཚང་སྟེ། ཐར་པ་དང་ཐམས་ཅད་མཁྱེན་པར་བགྲོད་པར་བྱེད་པའི་ཕྱིར། མདོ་ལས། ངེས་པར་
འབྱུང་བ་དང་རྫོགས་པའི་བྱང་ཆུབ་ཏུ་འགྲོ་བར་བྱེད། ཅེས་གསུངས་པ་གཉིས་ཀྱིས་བཤད་པའི་ཕྱིར། རྣམ་གྲངས་བསྡུ་བ་ལས། ངེས་པར་འབྱུང་བ་ནི་འཇིག་རྟེན་པའི་ལམ་གྱིས་སྡུག་བསྔལ་སྤོང་བས་ངེས་པར་འབྱུང་བའོ། །རྫོགས་པའི་བྱང་ཆུབ་ཏུ་བགྲོད་
པར་བྱེད་པ་ནི། འཇིག་རྟེན་ལས་འདས་པའི་ལམ་གྱིས་སྡུག་བསྔལ་ལས་ཡང་དག་པར་འདའ་བར་བྱ་བའི་ཕྱིར་དེ་ཁོ་ན་མངོན་པར་བྱང་ཆུབ་པའོ།། ཞེས་དང། ཡང་དེ་ཉིད་ལས། གཉིས་ཀྱིས་ནི་འབྲས་བུ་ཕུན་སུམ་ཚོགས་པར་བསྟན་ཏོ། །
ཞེས་གསུངས་པའི་ཕྱིར། གསུམ་པ་རྒྱལ་བའི་བསྟན་པར་སྒྲུབ་པ་ཕུན་ཚོགས་ལྡན་ཚུལ་ཡོད་དེ། ཐུན་མོང་པ་ཐེག་གསུམ་གྱི་ཚིག་དོན་མི་མཐུན་མེད་པ་ལ། མུ་སྟེགས་པ་དང་ཐུན་མོང་མ་ཡིན་ཅིང་རྟོན་པ་བཞིས་ཆུད་མི་ཟ་མ་དེ་ཡིན་ཏེ་

[059B] གསུམ་གྱིས་སྒྲུབ་པ་ཕུན་སུམ་ཚོགས་པ་བསྟན་ཏོ། །ཞེས་གསུངས། ཐེག་ཆེན་གྱི་སྒྲུབ་པ་ཕུན་ཚོགས་ཡོད་དེ། གང་ཟག་དང་ཆོས་ཀྱི་བདག་མེད་རྟོགས་པས་མཐའ་གཉིས་ལས་ལོག་པ་དང་ཀུན་
བཏགས་ལྟར་མེད་པའི་རྣམ་ཐར་སྟོང་པ་ཉིད་དང། གཞན་དབང་འཁོར་བའི་རྒྱུ་འབྲས་ལ་རྣམ་ཐར་སྨོན་པ་མེད་པ་དང། ཡོངས་གྲུབ་གཉིས་མེད་ལ་མཚན་མ་མེད་པའི་རྣམ་ཐར་སྟེ་རྣམ་ཐར་སྒོ་གསུམ་གྱི་ཏིང་ངེ་འཛིན་འོག་མ་འོག་མ་དང་
ཐོས་པ་ཙམ་དང་བསམ་པ་ཙམ་སོགས་སྡམ་སྡམ་གཟིངས་ལྟར་དེ་ཙམ་གྱིས་མི་ཆོག་པར་ཤེས་ནས་ཆོས་བྱེད་དགོས་པའི་ཕྱིར། མདོ་སྡེ་རྒྱན་ལས། བློ་ལྡན་གཉིས་ལ་ལོག་ཉིད་དང། །ཡང་དག་ཉིད་རྣམ་སྤངས་གསུམ་གྱིས། །གང་ཟག་དང་ནི་
ཆོས་དག་ལ། །བདག་མེད་རྣམ་གཉིས་ཀུན་ཤེས་ནས། །དོན་ཤེས་པ་ནི་ཆོས་རྣམས་ཀུན། །གཟིངས་དང་འདྲ་བ་ཉིད་དུ་རིག་ཐོས་པས་ཆོག་པར་འཛིན་སྤོངས་པ། །དེས་ན་ཆོས་ཤེས་པ་ཞེས་བརྗོད། །ཅེས་དང། དེའི་འགྲེལ་བཤད་ལས་བཙུན་པ་ངོ་བོ་ཉིད་མེད་
པས་བཤད་བ་བཞིན་ནོ། །བཞི་པ་རྒྱལ་བའི་བསྟན་པའམ་ལེགས་པར་བཤད་པ་ནི་སྟོན་པ་ཕུན་ཚོགས་དང་ཡང་ལྡན་ཏེ། བྱ་བ་རྗེས་སུ་གནང་བ་དང། མ་ཡིན་པ་འགོག་པ་དང་དུས་དུས་སུ་གདམས་ངག་དང་རྗེས་སུ་བསྟན་པ་སྟོན་པས་ན་སྟོན་
པ་དེ་བཞིན་གཤེགས་པ་དང། དེ་ཡང་རབ་ཏུ་སྟོན་བས་ན་རབ་ཏུ་སྟོན་པ་དེའི་སློབ་མའི་མཆོག་ཤཱ་རིའི་བུ་སོགས་དང། དེ་གཉིས་རྗེས་སུ་བཟླས་ནས་སྟོན་པས་རྗེས་སུ་སྟོན་པ་དང། སློབ་དཔོན་དང་མཁན་པོ་གྲོགས་ཆོས་མཐུན་སྐུལ་བྱེད་དང་དྲན་བྱེད་

[060A]༄༅། །རྣམས་འཇོག་པའི་ཕྱིར་ཏེ། རྣམ་གྲངས་བསྡུ་བ་ལས། དེ་ལ་སྟོན་པ་ནི་དེ་བཞིན་གཤེགས་པའོ། །རབ་ཏུ་སྟོན་པ་ནི་དེའི་སློབ་མའི་མཆོག་རྣམས་ཏེ་གནས་བརྟན་ཤཱ་རིའི་བུ་ལ་སོགས་བའོ། །རྗེས་སུ་སྟོན་པ་ནི་སློབ་དཔོན་
དང་མཁན་པོ་དང་ཆོས་མཐུན་པ་རྣམས་དང་སྐུལ་བར་བྱེད་པ་རྣམས་དང། དྲན་པར་བྱེད་པ་རྣམས་སོ། །ཞེས་གསུངས་ཏེ། འདིས་ནི་ཆོས་བླ་མ་ལ་ཉོན། རྩད་གྲོགས་པོ་ལ་གཅོད་ཅེས་པའི་དཔེ་ཡང་བསྟན་ཅིང། སྟོན་ཚུལ་དུ་མ་ཤེས་ན་
བསྟན་པ་ཞེས་བའི་དོན་རྟོགས་པར་འགྱུར་ལ་དེ་མིན་ན་ཚིག་སྤྱིར་འགྲོའོ། །དེ་ནི་ཐུན་མོང་བ་དང། ཐུན་མོང་མ་ཡིན་པ་ནི། བྱང་སེམས་ཀྱི་སྟོན་པ་ཕུན་ཚོགས་གསུམ་ཡོད་དེ། དབང་འབྱོར་པས་ཞལ་དང་ཤིང་དང་སིལ་སྙན་སོགས་གཟུགས་
ཐམས་ཅད་དང། ནམ་མཁའ་ལས་ཀྱང་ཆོས་སྟོན་ལ། རྒྱ་ཆེན་ཐོས་པ་དང་ཐེ་ཚོམ་སྤོང་བ་དང། གཟུང་འོས་བ་དང་བདེན་གཉིས་ཀྱིས་ཀུན་ཉོན་དང་རྣམ་བྱང་གི་མཚན་ཉིད་ལ་མཁས་པ་སྟེ་ཕུན་ཚོགས་བཞི་བས་ཆོས་སྦྱིན་ཆེན་པོ་བྱེད་ལ་
ཡང་འཇམ་པས་རྩུབ་མོ་མི་འབྱིན་པ་དང། བསྟོད་ཀྱང་རྒྱགས་པ་མེད་པ་དང། སྐྱོ་དུབ་མི་མཛད་བ་དང། དཔེ་འཁྱུད་མེད་པས་གསལ་བ་དང། རྣམ་གྲངས་མཁས་པས་མི་ཟློས་པ་དང། རིགས་པ་དང་མི་འགལ་བ་དང། གོ་སླ་དང་
ཟང་ཟིང་མེད་པ་དང། ཐེག་པ་གསུམ་དང་མཐུན་པའི་ཀུན་འགྲོ་སྟེ་ཕུན་ཚོགས་བརྒྱད་ལྡན་གསུམ་ཡོད་པའི་ཕྱིར་ཏེ། དང་པོ་ནི། མདོ་སྡེ་རྒྱན་ལས། སེམས་དཔའ་མཆོག་གི་སྟོན་པ་ནི། །ལུང་དང་རྟོགས་དང་དབང་འབྱོར་ལས། །

[060B] །ནམ་མཁའ་ལས་ཀྱང་འབྱུང་བ་ཡིན། །ཞེས་སོ། །གཉིས་པ་ནི། མདོ་སྡེ་རྒྱན་ལས། རྒྱ་ཆེན་ཐེ་ཚོམ་སྤོང་བ་དང། །གཟུང་འེས་དེ་ཉིད་གཉིས་སྟོན་པ། །འདི་ནི་བྱང་ཆུབ་སེམས་དཔའ་ཡི། །སྟོན་པ་ཕུན་
ཚོགས་ཡིན་ཞེས་བྱ། །ཞེས་སོ། །གསུམ་པ་ནི། མདོ་སྡེ་རྒྱན་ལས། སེམས་དཔའ་མཆོག་གི་སྟོན་པ་ནི། །འཇམ་ཞིང་རྒྱགས་བྲལ་མི་སྐྱོ་དང། །གསལ་ཞིང་སྣ་ཚོགས་རིགས་པ་དང། །གོ་ཞིང་ཟང་ཟིང་མེད་ཀུན་འགྲོ་ཞེས་གསུངས་སོ།།
དེས་ནི་བསྟན་པ་དང་ལེགས་པར་བཤད་པ་ཞེས་པའི་དོན་བཤད་ནས་ལྷག་མ་དགྲོལ་བར་བྱ་སྟེ། ལྷ་དང་མི་བདུད་རྩིའི་གོ་འཕང་ཐོབ་པར་འདོད་པ་རྣམས་ཞེས་པས་ཐར་པ་ཆེ་ཆུང་དོན་དུ་གཉེར་བའི་ལྷ་མི་བསྟན་པ་ཡིན་ཏེ། དོན་གོ་བའི་
གཙོ་བོ་ལྷ་དང་མིར་ངེས་ལ་བདུད་རྩིའི་སྐད་དོད་ཨམྲྀ་ཏའི་མྲྀ་ཏ་འཆི་བ་སྟེ། བྱིངས་མདོ་ལས། མྲྀང་སྲོག་གཏོང་བ་ལའོ། །ཞེས་བཤད་པས། དེ་དགག་ཚིག་ཨས་བཀག་པས་འཆི་བ་མེད་པ་སྟེ་མྱང་འདས་ཡིན་ལ། དེའི་གནས་སྐབས་
ཐོབ་པ་ནི། གོ་འཕང་ཐོབ་པར་འཇོག་པའི་ཕྱིར་རོ། །ལུང་ལས། གང་དག་རྒྱལ་བ་རྣམ་འདྲེན་ལ། །བྱེད་པ་ཆུང་དུའང་བྱེད་གྱུར་པ། །དེ་དག་མཐོ་རིས་སྣ་ཚོགས་པ། །བགྲོད་ནས་འཆི་མེད་གནས་ཐོབ་པོ། །ཞེས་དང། ཀུན་མཁྱེན་དབྱིག་
གཉེན་གྱི་འགྲེལ་བ་ལས། མྱ་ངན་ལས་འདས་པ་ནི་འཆི་བ་མེད་པའི་གནས་ཉིད་དོ། །དེ་ན་བདུད་ཐམས་ཅད་མེད་པས་སླར་ལྡོག་པ་མེད་པའི་ཕྱིར་གནས་སོ། །ཞེས་གསུངས། ཡོངས་སུ་ཤེས་པར་བྱ་བ་ནི། ཕུང་ཁམས་སྐྱེ་

[061A]༄༅། །མཆེད་ཀྱིས་བསྡུས་པའི་ཆོས་ཐམས་ཅད་དགོས་ཏེ། ལུང་ལས། ཆོས་གཅིག་མ་ཤེས་ནའང་གྲོལ་བར་ང་མི་སྨྲའོ་ཞེས་བཤད་ལ། སྤང་བར་བྱ་བ་བསྡུག་ཀུན་གྱིས་བསྡུས་པའི་སྒྲིབ་གཉིས་དང་ཟག་
བཅས་ཐམས་ཅད། མངོན་དུ་བྱ་བ་འགོག་བདེན་དང་བདག་མེད་གཉིས། བསྒོམ་པར་བྱ་བ་ལམ་བདེན་གྱིས་མཚོན་པས་ཐེག་པ་གསུམ་སྟེ། དེ་དག་རེ་རེ་ལའང་ཕྱིན་ཅི་མ་ལོག་པར་ཇི་ལྟར་གནས་པ་ལྟར་སྟོན་པའི་ལེགས་པར་
བཤད་པ་སྟེ། དེ་ཡང་བདུད་བཞི་བཅོམ་ཞིང་སྐལ་བ་ཕུན་ཚོགས་དྲུག་དང་ལྡན་པ་དེའི་གསུང་རབ་ཅེས་བྱ་བ་ཡིན་ནོ། །ལུང་གི་བསྟན་པ་གཙོ་བོར་ངོས་བཟུང་བའོ།།    ༈    དེ་ཐམས་ཅད་འགལ་བ་མིད་པར་རྟོགས་པ་
ནི༑ ནས། ཅི་རིགས་པར་འགྱུར་བའོ། །ཞེས་བྱུང། དེའི་བསྟན་པ་དེ་ཐམས་ཅད་ཚ་གྲང་ལྟར་འགལ་བ་མེད་པར་རྟོགས་ཚུལ་ཡོད་དེ། བར་སྐབས་སུ་བོད་འདིར་གསུང་རབ་ཀྱི་སྒྲ་སྤྱི་ཙམ་ལ་བརྟེན་པ་མང་པོ་ཞིག་ན་རེ། མདོ་
སྔགས་གཉིས་རྒྱུད་ཐ་དད་དམ་གང་ཟག་གཅིག་གིས་བྱེད་ན་ཚེ་སྟོད་སྨད་མ་གཏོགས་དུས་གཅིག་ལ་བྱེད་མི་རུང་བར་འདོད་པ་ལྟར་མིན་པར་ལམ་རིམ་འདིར་གང་ཟག་གཅིག་འཚང་རྒྱ་བའི་ལམ་དུ་དགོས་པར་གོ་བ་དེ་དེའི་ཚུལ་ཡིན་ཏེ་
དེ་དག་ཡང་ངེས་འབྱུང་དང་བདག་མེད་རྟོགས་པའི་ཤེས་རབ་ལྟ་བུ་ཁ་ཅིག་ཐར་ལམ་གཙོ་བོ་དང། དད་པ་དང་ཚུལ་ཁྲིམས་སོགས་ཁ་ཅིག་ཡན་ལག་དང། ཐམས་ཅད་མཁྱེན་པ་སྒྲུབ་པ་ལ་ངེས་འབྱུང་བྱང་སེམས་བདག་མེད་

[061B] སྦྱིན་སོགས་དང་བསྡུ་བཞི་སོགས་ཁ་ཅིག་ཡན་ལག་ཅི་རིགས་པར་བྱངས་དང་མདོ་སྡེ་རྒྱན་སོགས་ལས་བཤད་པའི་ཕྱིར།    ༈   གསུམ་པ་དེ་ལྟར་མི་འདོད་བ་ལ་ལུང་རིགས་ཀྱི་
འགལ་བ་བསྟན་པ་ནི། དེ་ལ་བྱང་ཆུབ་སེམས་དཔའ་རྣམས་ཀྱི་བཞེད་དོན་ནི་འཇིག་རྟེན་གྱི་དོན་བསྒྲུབ་པ་ཡིན་ལ། ཞེས་པ་ནས། ཞེས་སྨྲ་བ་ནི་འགལ་བའི་རྟགས་སོ། །ཞེས་བྱུང། བྱང་ཆུབ་སེམས་དཔས་བསྟན་པ་ཐམས་ཅད་དེ་
ལྟར་འགལ་མེད་རྟོགས་ནས་ལམ་གྱི་གཙོ་བོ་དང་ཡན་ལག་ཅི་རིགས་བྱས་ནས་དེ་ཐམས་ཅད་ཉམས་སུ་ལེན་དགོས་ཏེ། དེ་དག་གི་བཞེད་དོན་ནི་འཇིག་རྟེན་གྱི་དོན་སྒྲུབ་བ་ཡིན་ལ། དོན་སྒྲུབ་པའི་གདུལ་བྱ་ཡང་རིགས་ཅན་གསུམ་ག་
ཡང་བཤད་སྒྲུབ་སྒོས་རྗེས་སུ་འཛིན་དགོས་པས་དེ་དག་གི་ལམ་ལ་བསླབ་དགོས་བའི་ཕྱིར། འཇིག་རྟེན་གྱི་དོན་སྒྲུབ་པ་ལ་བསླབ་བྱ་ཐམས་ཅད་ལ་བསླབ་དགོས་པ་ནི། སྤྱོད་འཇུག་ལས། རྒྱལ་སྲས་རྣམས་ཀྱིས་མི་སློབ་པའི། །
དངོས་དེ་གང་ཡང་ཡོད་པ་མིན། །ཞེས་གསུངས་ཤིང། བྱང་ཆུབ་སེམས་འགྲེལ་ལས་ཀྱང། དེ་ལ་ཡང་དོན་རང་གིས་རྟོག་ཅིང་ངེས་པ་བཞིན་དུ་གཞན་ལ་ངེས་པ་དང་རྟོགས་པ་བསྐྱེད་འདོད་པས་རྟག་ཏུ་འམ་རྒྱུན་དུ་འཁྲུལ་བ་མེད་
པ་སྟེ༑ མི་འཁྲུལ་བའི་ཐབས་ལ་འབད་པ་ནི་མཁས་པ་རྣམས་ཀྱི་སྤྱིའི་འཇུག་ཚུལ་ཡིན། རྣམ་འགྲེལ་གྱིས་ཀྱང་ཐབས་བྱུང་འབྲས་བུའི་ཚོགས་དང། དེ་ཐོབ་པའི་ཐབས་ཀྱི་རྒྱུ་ལྐོག་གྱུར་ཏེ་ཐེ་ཚོམ་ཅིང་མི་ཤེས་པས་དོན་དེ་གཉིས་

[062A]༄༅། །འཆད་མི་ནུས་པར་བཤད་པའི་ཕྱིར་རོ། །དེས་ན་ཐེག་པ་གསུམ་གྱི་ལམ་ཤེས་པ་ནི་བྱང་ཆུབ་སེམས་དཔའི་བཞེད་དོན་སྒྲུབ་བྱེད་ཀྱི་ཐབས་ཡིན་ཏེ། དེ་སྐད་དུ་རྒྱལ་བ་མ་ཕམ་པས། འགྲོལ་ཕན་
པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང། ཞེས་གསུངས་ཤིང། དེ་ལྟ་བུའི་ལམ་གསུམ་ཤེས་པའི་ལམ་ཤེས་ཀྱི་བྱེད་པ་ཐེག་པ་སོ་སོའི་གདུལ་བྱ་གྲོལ་པར་བྱེད་ཅིང། རང་ཞི་བདེ་ལ་མི་འཇུག་པའི་རྟེན་བྱེད་པ་
དང༑ ནམ་མཁའི་ཁམས་ཀྱི་མཐར་ཐུག་པའི་སེམས་ཅན་མ་བསྡུས་པ་སྡུད་པ་དང། མ་སྨིན་པ་སྨིན་པར་བྱེད་པ་དང། མ་གྲོལ་བ་གྲོལ་བར་བྱེད་པ་རྒྱུན་མི་འཆད་པར་མཛད་པར་བྱེད་པ་ཡིན་པའི་ཕྱིར་ཏེ། སློབ་དཔོན་འཕགས་པའི་ཉི་སྣད་ལས་
ལམ་ཤེས་པ་ཉིད་ནི་ཐེག་པ་ཇི་ལྟ་བ་བཞིན་དུ་ངེས་པར་འབྱུང་བ་དང། དེ་ཁོ་ན་ཉིད་མངོན་དུ་མི་བྱེད་པའི་རྟེན་ཅན། སེམས་ཅན་མ་བསྡུས་པ་སྡུད་བ་དང། སེམས་ཅན་ཡོངས་སུ་མ་སྨིན་པ་ཡོངས་སུ་སྨིན་པར་བྱེད་པ་དང། སེམས་ཅན་
ཡོངས་སུ་སྨིན་པ་རྣམ་པར་གྲོལ་བར་བྱེད་པའི་འབྲས་བུ་ཅན་ཡིན་ནོ། །ཞེས་གསུངས་སོ། །སློབ་དཔོན་སིངྒ་བཟང་པོས་ཀྱང་དེ་ལྟར་བཤད་དོ། །དེ་སྐད་དུ་འགྲེལ་པ་ལས། ལམ་ཤེས་པ་ཉིད་ནི་ཐེག་པ་ཐམས་ཅད་ཀྱི་ངེས་པར་འབྱུང་
བ་དང། དེ་ཁོ་ན་ཉིད་མངོན་དུ་མི་བྱེད་པའི་རྟེན་ཅན་འབྲས་བུ་སེམས་ཅན་མ་བསྡུས་པ་སྡུད་པ་ལ་སོགས་པ་ཅན་ཡིན་ནོ། །ཞེས་གསུངས་སོ། །དེས་ན་ཧྭ་ཤང་སོགས་མི་ཤེས་པ་འགའ་ཞིག་ན་རེ། ཐེག་པ་ཆེན་པོ་བ་ཡིན་པའི་

[062B] ཐེག་དམན་གྱི་སྡེ་སྣོད་ལ་བསླབ་པར་མི་བྱའོ། །ཞེས་སྨྲ་པ་ནི། དེ་སྒྲུབ་ཀྱི་འགལ་རྟགས་ཡིན་ཏེ། བྱང་སེམས་ཐེག་པ་ཆེན་པོ་བ་ཡིན་ན། ཐེག་པ་གསུམ་གྱི་ལམ་ལ་ཤེས་བསྐྱེད་བསྒོམ་གསུམ་གང་རུང་གིས་བསླབ་དགོས་
པར་ལུང་རིགས་དུ་མས་བསྒྲུབ་པ་དེའི་ཕྱིར།    ༈   བཞི་པ་བསྟན་པ་ཐམས་ཅད་ཚ་གྲང་ལྟར་འགལ་མེད་ཀྱི་སྒྲུབ་བྱེད་ནི། ཐེག་པ་ཆེན་པོའི་ལམ་ལ་འཇུག་པ་ལ། ཞེས་པ་ནས། དེ་ཐམས་ཅད་ཀྱང་ཐེག་ཆེན་པས་མི་སྒྲུབ་པ་མེད་པའི་ཕྱིར་རོ།།
ཞེས་བྱུང། དོན་ནི་བསྟན་པ་ཐམས་ཅད་ཚ་གྲང་ལྟར་གཅིག་བསྟེན་ན་གཅིག་ཤོས་དོར་དགོས་པའི་འགལ་བམ་ཡིན་ཏེ། མཐར་ཐུག་གི་ཐེག་པ་ཆེན་པོར་བགྲོད་པའི་ཐབས་སམ་ལམ་ལ་འཇུག་པ་ལ་འཇུག་བྱེད་ལ་མཐུན་མོང་བ་དང་ཐུན་མོང་མ་
ཡིན་པའི་དབང་དུ་བྱས་ཀྱང་ཚ་གྲང་ལྟ་བུ་མ་ཡིན་པའི་ཕྱིར་ཏེ། དེའི་ཐུན་མོང་པ་ཐེག་དམན་གྱི་སྡེ་སྣོད་ནས་འབྱུང་བའི་མི་རྟག་སོགས་བཅུ་དྲུག་སོགས་ཡིན་པས། དེ་དག་ལ་མ་སྦྱངས་པར་སྙིང་རྗེ་སོགས་མི་སྐྱེ་བར་མ་ཟད་རང་རྒྱུད་ཀྱི་ཉོན་མོངས་
མགོ་གནོན་པ་ཡང་མི་ཐུབ་པའི་ཕྱིར་རོ། །ཡོན་ཏན་མཐའ་ཡས་པར་བསྟོད་པ་ལས། གང་ཞིག་རང་ཉིད་མདུལ་བཞིན་དུ་རིགས་པར་ལྡན་པའི་ཚིག་སྨྲ་ཡང། །རང་གི་ཚིག་དང་འགལ་བར་སྤྱོད་པས་གཞན་དག་འདུལ་བར་མི་ནུས་ཞེས། །
ཁྱོད་ཀྱིས་དགོངས་ནས་དེ་སླད་འགྲོས་མཐའ་དག་ཐུགས་ལ་བཞག་མཛད་ནས། །རེ་ཞིག་བདག་ཉིད་མདུལ་བ་ཉིད་འདུལ་བར་མཛད་ཕྱིར་བརྩོན་པ་ལགས། །ཞེས་དང། བློ་གྲོས་མི་ཟད་པའི་མདོ་ལས། བྱང་ཆུབ་སེམས་དཔའི་ཐོག་་
[063A]༄༅། །ལ་མཁས་པ་གང་ཞེ་ན། གསུམ་པོ་འདི་ནི་ཐེག་པ་འབྱུང་ངོ། །གསུམ་པོ་གང་ཞེ་ན། འདི་ལྟ་སྟེ། ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པ་དང། ཐེག་པ་ཆེན་བོའོ། །གཞན་ཡང་ཐེག་པ་གཉིས་ཏེ་
གཉིས་གང་ཞེ་ན། ལྷའི་ཐེག་པ་དང། མིའི་ཐེག་པའོ། །ཞེས་གསུངས་པའི་ཕྱིར་དང། ཕྱི་མ་འདི་གཉིས་བདེ་འགྲོའི་ལམ་གྱི་རྣམ་གྲངས་ཡིན་ཏེ། མངོན་མཐོ་ལྷ་མིའི་གོ་འཕང་ལ་བརྟེན་ནས་ངེས་ལེགས་ཐར་བ་དང་ཐམས་ཅད་མཁྱེན་བ་
བསྐྱེད་པའི་ཕྱིར། རིན་ཆེན་འཕྲེང་བ་ལས། གང་ཕྱིར་མངོན་པར་མཐོ་ཐོབ་ནས། །རིམ་གྱིས་ངེས་པར་ལེགས་པ་འོངས། །དེ་ལ་མངོན་མཐོ་བདེ་བ་སྟེ། །ངས་པར་ལེགས་པ་ཐར་པར་འདོད། །ཅེས་གསུངས་བའི་ཕྱིར། དེས་ན་རང་
གཅིག་བུ་ཞི་བདེ་དོན་གཉེར་ལ་སོགས་པའི་བློ་བྱང་སེམས་དང་གཞན་དོན་དོན་གཉེར་གྱི་བར་ཆད་དུ་མདོ་སྡེ་རྒྱན་སོགས་ལས་བཤད་པས། དེ་འདྲའི་དམིགས་བསལ་ཅན་འགའ་ཞིག་རེ་མ་གཏོགས་བ་ཐམས་ཅད་མཁྱེན་བའམ་བྱང་
སེམས་ཀྱིས་ཀྱང་ཉམས་སུ་བླངས་དགོས་པས། བྱང་སེམས་ཀྱི་ཤིན་ཏུ་རྒྱས་བའི་སྡེ་སྣོད་ལས་ཐེག་པ་གསུམ་ག་རྒྱ་ཆེར་སྟོན་པའི་རྒྱུ་མཚན་ཡང་དེ་ཡིན་པའི་ཕྱིར། ལམ་ཐུན་མོང་དང་ཐུན་མོང་མིན་པ་གཉིས་ཀར་སློབ་དགོས་པའི་
རྒྱུ་མཚན་ཡིན་ནོ། །དེ་ལྟར་བསླབ་དགོས་པ་རིགས་པས་ཀྱང་གྲུབ་སྟེ། གཞན་ཡང་ཡང་དག་པར་རྫོགས་པའི་སངས་རྒྱས་ཐོབ་པ་ལ་སྐྱོན་ཕྱོགས་རེ་ཟད་པ་དང་ཡོན་ཏན་ཕྱོགས་རེ་རྫོགས་པས་ཐོབ་པ་མ་ཡིན་ཞིང། སྐྱོན་གྱི་རིགས་

[063B]དེ་སྒྲུབ་པའི་ཐེག་ཆེན་པ་ཡང་སྐྱོན་མཐའ་དག་འགོག་ཅིང་ཡོན་ཏན་མཐའ་དག་སྐྱེད་པས་ན་ཐེག་པ་གཞན་ཐམས་ཅད་ཀྱི་སྤངས་པའི་ཡོན་ཏན་གྱི་རིགས་ཀུན་དང། མངོན་
པར་རྟོགས་པའི་ཡོན་ཏན་གྱི་རིགས་ཐམས་ཅད་ཐེག་པ་ཆེན་པོའི་ལམ་དུ་འདུ་བ་ཡིན་པའི་ཕྱིར། དང་པོ་གྲུབ་སྟེ། ཉན་ཐོས་སོགས་ལ་ལམ་གསུམ་གྱི་རྟོགས་རིགས་མ་ཚང་བ་དང། ཐམས་ཅད་རྫོགས་པར་སྟོན་པའི་བཤེས་གཉེན་མེད་
པས་འབྲས་བུ་ཐར་པ་ཕྱོགས་རེས་སོགས་ཡིན་པའི་ཕྱིར། རྒྱས་པར་མངོན་རྟོགས་རྒྱན་ལས། སྲིད་དང་ཞི་བར་སྟོང་པའི་ཕྱིར། །ནས། ལམ་གྱི་རྣམ་པ་མ་ཚད་དང། །ནས། ཉི་ཚེ་བ་དང་སྣ་ཚོགས་ཉིད། །ཅེས་བྱུང། རྟགས་གཉིས་པ་
གྲུབ་སྟེ། མངོན་རྟོགས་རྒྱན་ལས། སངས་རྒྱས་སོགས་དམིགས་དད་པ་དང། །ནས། ཤེས་པའི་ཤེས་རབ་དང་རྣམ་ལྔ། །ཞེས་སོ། །རྒྱུ་མཚན་དེའི་ཕྱིར་སྒྲུབ་པའི་ཐེག་པ་ཆེན་པོའི་ལམ་གྱི་ཡན་ལག་ཏུ་གསུང་རབ་ཐམས་ཅད་འདུ་སྟེ་
སྐྱོན་སྣ་རེ་ཟད་པ་དང་ཡོན་ཏན་སྣ་རེ་སྐྱེད་པ་མིན་པའི་ཐུབ་པའི་གསུང་མེད་པའི་ཕྱིར། དེ་ཐམས་ཅད་ཐེག་ཆེན་གྱིས་མི་སྒྲུབ་པ་མེད་པའི་ཕྱིར། ལང་གཤེགས་ལས། ཐེག་པ་གཅིག་ཏུ་བ་སྨྲ་སྟེ། །ཐེག་པ་རྣམ་བཞག་ཡོང་མ་ཡིན། །བྱིས་
པ་རྣམས་ནི་ཡོངས་དྲང་ཕྱིར། །ཐེག་པ་ཐ་དད་ངས་བཤད་དོ། །ཞེས་དང། པདྨ་དཀར་པོ་ལས། ཤཱ་རིའི་བུ་ཐེག་པ་ནི་གཅིག་ཁོ་ནར་ཟད་དེ། འདི་ལྟ་སྟེ། སངས་རྒྱས་ཀྱི་ཐེག་པའོ། །ཞེས་དང། རྟེན་འབྲེལ་བསྟོད་པ་ལས། ཁྱོད་ཀྱིས་

[064A]༄༅། །ཇི་སྙེད་བཀའ་སྩལ་བ། །རྟེན་འབྲེལ་ཉིད་ལས་བརྩམས་ཏེ་འཇུག་དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་ཁྱོད་ལ་མེད། །ཅེས་གསུངས་པའི་ཕྱིར།    ༈   
དང་བོ་སྟོན་པར་གལ་ཏེ་ཕ་རོལ་ཏུ་ཕྱིན་པའི་ནས། ལམ་མི་མཐུན་པའི་ཕྱིར་རོ་ཞེན། ཞེས་བྱུང། སངས་རྒྱབ་ལ་ཐེག་པ་གསུམ་ལ་བསླབ་དགོས་བར་གསུངས་པ་ལ་ཧྭ་ཤད་དང་རྗེས་མཐུན་རྣམས་ན་རེ། ཐེག་དམན་གྱི་སྡེ་སྣོད་ནས་
བཤད་པའི་ལམ་རྣམས་ཕར་ཕྱིན་ཐེག་པའི་ཐེག་ཆེན་དུ་འཇུག་པ་ལ་ལམ་ཐུན་མོང་བ་ཡིན་ཀྱང། རྡོ་རྗེ་ཐེག་པར་འཇུག་པ་ལ་ནི་ཕར་ཕྱིན་ཐེག་པའི་ལམ་རྣམས་ཐུན་མོང་བར་མི་འཐད་པར་ཐལ། མདོ་སྔགས་མི་མཐུན་པའི་ཕྱིར། ཞེ་ན་
འདི་ནི་གནད་བཀག་ཐ་ན་ཐུན་གདུལ་བྱ་སོ་སོ་ལ་དགོངས་པ་མི་ཤེས་པའི་ལབ་ཚུལ་ཡིན་ཏེ་འཆད་པར་འགྱུར་རོ།།    ༈    ཞེས་པ་ནས། རྩིང་བར་གསལ་ལོ། །ཞེས་བྱུང། བཤད་
ཚུལ་དེ་ནི་ཆོས་མི་རིགས་པའམ་མི་འཐད་པ་ཆེན་པོ་ཡིན་ཏེ། ཕར་ཕྱིན་ཐེག་པའི་ལམ་གྱི་ངོ་བོ་ནི་སེམས་བསྐྱེད་དང་སྤྱོད་པ་ཕྱིན་དྲུག་ལ་སློབ་པར་ལམ་ཀུན་འདུ་བ་མདོ་སྡེ་རྒྱན་སོགས་ཀྱི་དགོངས་པ་ལྟར་ཡིན་ལ། དེ་ནི་སྔགས་ལའང་རྣམ་
བ་ཀུན་ཏུ་བསྟེན་དགོས་བར་རྒྱུད་སྡེ་བཞི་ཀར་བཤད་པའི་ཕྱིར། རྣལ་འབྱོར་རྒྱུད་ཀྱི་བཤད་རྒྱུད་རྡོ་རྗེ་རྩེ་མོ་ལས། འཚོ་བའི་སྲོག་གི་ཕྱིར་རབ་ཆེད་དུ་ཡང་བྱང་ཆུབ་སེམས་དོར་བར་མི་བྱ། ཞེ་དང། སྦྱིན་སོགས་ཕྱིན་དྲུག་གི་སྤྱོད་པ་ནི་

[064B] །ཞེས་གསུངས་ཤིང། དེ་དག་དོར་ན་རང་གཞན་གྱི་དོན་མི་འགྲུབ་ཅིང་མདོར་ན་དོན་གཉིས་ཀུན་འགྲུབ་པའི་ཕྱིར། བྱང་ཆུབ་སེམས་འགྲེལ་ལས། བྱང་ཆུབ་སེམས་ནི་མ་བཟུང་བར། །སངས་རྒྱས་ནམ་
ཡང་མི་ཐོབ་ཅིང། །འཁོར་བར་བདག་གཞན་དོན་སྒྲུབ་པའི། །ཐབས་ནི་གཞན་དག་ཡོད་མ་ཡིན། །ཞེས་དང། ཕལ་ཆེན་ལས་ཀྱང། རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་རིན་པོ་ཆེ་ཡིད་བཞིན་གྱི་རྒྱལ་པོ་ཐོགས་པའི་མི་ནི་ཕོངས་པ་
ཐམས་ཅད་ཀྱིས་མི་འཇིགས་སོ། །དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་སྐྱེད་པའི་ཡིད་བཞིན་གྱི་རྒྱལ་པོའི་ནོར་བུ་རིན་པོ་ཆེ་ཐོགས་པའི་བྱང་ཆུབ་སེམས་དཔའ་ཡང་ཡོ་བྱད་དང་འཚོ་པའི་བག་ཚབ་ཐམས་ཅད་ཀྱིས་མི་འཇིགས་སོ་
ཞེས་དང། དེ་ཉིད་ལས། ཡང་དབུལ་བ་ཐམས་ཅད་ཡོངས་སུ་སེལ་བས་རལ་སོས་པོ་ལྟ་བུའོ། །དོན་ཐམས་ཅད་ཡོངས་སུ་འགྲུབ་པས་ཡིད་བཞིན་གྱི་ནོར་བུ་རིན་པོ་ཆེའི་རྒྱལ་པོ་ལྟ་བུའོ། །བསམ་པ་ཐམས་ཅད་ཡོངས་སུ་རྫོགས་པར་བྱེད་
པས་བུམ་པ་བཟང་པོ་ལྟ་བུའོ། །ཞེས་གསུངས་པའི་ཕྱིར་དང། དེ་དང་ཕྱིན་དྲུག་གིས་ཐེག་ཆེན་ཐམས་ཅད་བསྡུས་ཚུལ་ནི། རིན་ཆེན་འཕྲེང་པ་ལས། སྤྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་སྙིང་རྗེའི་བདག་
ཐག་ཆེན་ཡིན་ན་དེ་ཡི་ཕྱིར། །འདི་ལ་ཉེས་བཤད་ཅི་ཞིག་ཡོད། །ཚུལ་ཁྲིམས་སྦྱིན་བ་གཞན་གྱི་དོན། །བརྩོན་འགྲུས་བཟོད་པའི་བདག་ཉིད་ཀྱི། །བསམ་གཏན་ཤེས་རབ་ཐར་བའི་རྒྱུ། །ཐེག་ཆེན་དོན་ནི་བསྡུས་པ་ཡིན།། ཞེས་གསུངས་

[065A]༄༅། །སོ༑ ༑དེར་མ་ཟད་སྒྲུབ་བྱེད་གཞན་ཡང་ཡོད་དེ། སྔགས་ཀྱི་རྒྱུད་དུ་མ་དང་དགོངས་འགྲེལ་གྱི་གཞུང་མང་པོ་ལས་ཀྱང་གསུངས་ཏེ། རྒྱུད་རྡོ་རྗེ་འཕྲེང་བ་ལས། ཚུལ་ཁྲིམས་དག་ཅིང་སྦྱིན་པ་གཏོང། །བཟོད་དང་བརྩོན་
འགྲུས་མཆོག་དང་ལྡན། །ཉིན་དང་མཚན་དུ་བསྒོམ་ལ་ཞེན། །ཤེས་རབ་ལྡན་ཅིང་གཟོ་ལ་མཁས། །བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་སློབ་དཔོན་ཞེས་ནི་བརྗོད། །ཅེས་དང། རྒྱུད་རྡོ་རྗེ་རྩེ་མོ་ལས། བསྐལ་བ་བརྒྱ་ཕྲག་
དག་ཏུ་ནི། །ཅི་སྟེ་མངོན་པར་བརྩོན་བྱས་ཀྱང། །གང་ཟག་བཞིས་ནི་འཇིག་རྟེན་དུ། །སྒྲུབ་ཀྱང་འགྲུབ་པར་མི་འགྱུར་རོ། །བྱང་ཆུབ་སེམས་ནི་མ་སྐྱེས་དང། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་བྱེད་པ། །དད་པ་
མེད་ཉིད་འགྲུབ་མི་འགྱུར། །ཞེས་བྱང་ཆུབ་ཀྱི་སེམས་མེད་པ་དང། མན་ངག་ལ་ཐེ་ཚོམ་ཟ་བ་དང། བཀའ་བཞིན་དུ་མི་བྱེད་པ་དང། ལྷ་དང་བླ་མར་དད་པ་མེད་པ་བཞིས་ནམ་ཡང་མི་འགྲུབ་པར་གསུངས་སོ། །རྒྱུད་སྡེའོ་མར་
ཡང་གསུངས་ཏེ། དཔུང་བཟང་ལས། གང་ཞིག་སེམས་ཅན་ཐམས་ཅད་སྡུག་བསྔལ་ལ། །བྱམས་པའི་བསམ་པ་བརྟན་པོ་མེད་པ་དང། །ནས། རིགས་དང་དམ་ཚིག་མ་མཐོང་སྙིང་རྗེ་མེད། །དེ་བཞིན་བྱང་ཆུབ་སེམས་ནི་མ་
བསྐྱེད་ཅིང། །སངས་རྒྱས་ལ་དད་ལྷ་གཞན་ལ་བརྟེན་ནས། །ང་ཡི་གསང་སྔགས་བཟླས་ན་འཕུང་པར་འགྱུར། །ཞེས་དང། ལག་ན་རྡོ་རྗེ་དབང་བསྐུར་པའི་རྒྱུད་ལས། ལག་ན་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་ཀྱི་

[065B]
སྔགས་ཀྱི་དཀྱིལ་འཁོར་དུ་གཞུག་པར་བྱ་ཡི། གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ནི་གཞུག་པར་མི་བྱ་སྟེ། ཞེས་དང། སྤྱོད་བསྡུས་ལས། དེའི་རིམ་པ་ཡང་འདི་ཡིན་ཏེ། ཐོག་མ་ཉིད་དུ་ནི་སངས་རྒྱས་ཀྱི་
ཐེག་པའི་བསམ་པ་ལ་བསླབ་པོ། །གང་གི་ཚེ་སངས་རྒྱས་པའི་ཐེག་པའི་བསམ་པ་ལ་ལོབ་པར་གྱུར་པ་དེའི་ཚེ་ཐེག་པ་གསར་བ་དྲན་པ་གཅིག་པའི་ཏིང་ངེ་འཛིན་ལ་བསླབ་བོ། །ཞེས་སོགས་ཀྱིས་རིམ་གྱིས་དེ་ལྟར་མ་བསླབ་པར་གཅིག་
ཆར་སོགས་མི་རུང་བར་བཤད་པ་དང། སློབ་དཔོན་འཇམ་དཔལ་གྲགས་པས་སྙིང་པོ་རྒྱན་ལས། སྡོམ་གསུམ་ཆོ་ག་མི་ལྡན་པར། །སྔགས་པའི་བདག་ཉིད་མི་འགྱུར་ཏེ། །དང་པོ་སོ་སོར་ཐར་པ་ཡི། །སྡོམ་པ་ལེགས་པར་མ་བཟུང་
བར༑ ༑གསང་སོགས་ཚུལ་ལ་གནས་བྱེད་པ། །ཐབ་ལས་འབྲས་བསྐྱེད་བཞིན་ནོ། །རྩ་བ་རྙེད་པར་མི་འགྱུར་བས། །དང་པོ་སྐྱབས་འགྲོ་ནས་བརྩམས་ཏེ། །སྡོམ་གསུམ་ཆོ་ག་རབ་ཏུ་བརྟགས། །དེ་ལྟར་གསང་སྔགས་ཚུལ་ལྡན་
པས༑ ༑དངོས་གྲུབ་ལ་ནི་དོགས་མེད་དེ། །སྟོན་པ་སངས་རྒྱས་སོགས་བསྟོད་ཅིང། །ལྷ་སོགས་འཇིག་རྟེན་ཀུན་ཀྱིས་བཀུར། །ཞེས་སྡོམ་གསུམ་རིགས་ལྡན་མིན་པའི་སྐྱོན་དང། གསུམ་ལྡན་གྱིས་མྱུར་དུ་འགྲུབ་ཅིང་སངས་རྒྱས་

[066A]༄༅། །སོགས་ཀྱིས་བསྟོད་བཀུར་བྱེད་པར་བཤད་ཅིང། དེ་ཡང་ཉེས་བ་ཕྲ་མོ་ནས་འཇོམས་དགོས་ཚུལ་ནི། དེ་ཉིད་ལས། སོ་ཐར་ལ་སོགས་སྡོམ་བཅས་བའི། །ཉེས་བ་ཤིན་ཏུ་ཕྲ་རོ། །དབའ་བོས་ཁྱད་
དུ་གསོང་མིན་ཏོ། །གྲུ་དང་སྐས་ལ་འཛོག་བཞིན་གནས། །ཞེས་སོ། །གྲུབ་ཆེན་ལྭབ་པ་དང། ཤཱནྟེ་བ་དང། ཨ་བྷ་ཡ་དང། རཏྣར་གྲི་ཏ་དང། རྟག་པའི་རྡོ་རྗེ་དང། བི་བཧུ་ཏི་སོགས་ཀྱིས་བླ་མེད་ཀྱི་དཀྱིལ་འཁོར་དུ་འཇུག་པའི་སྐབས་སུ་
མར་ཡང་ཐུན་མོང་བ་བྱང་སྡོམ་དང་ཐུན་མོང་མིན་པ་རིགས་ལྔའི་སྡོམ་པ་གཉིས་བཟུང་དོགས་བར་གསུངས་ཏེ། སྡོམ་བ་གཉིས་བོག་བ་སོགས་རྩེ་མོ་ལ་བརྟེན་ནས་ཝ་བའི་བཟའ་ཅན་སོགས་སློབ་དཔོན་བརྗོད་མ་ཐག་དྲུག་པོ་ངེས་
གསུངས་བའི་ཕྱིར་ཏེ། སྔགས་རིམ་ལས། སྡོམ་པ་གཉིས་འཔོག་བའི་ཆོ་ག་ནི་སློབ་དཔོན་དྲུག་བོ་དེས་ཞེས་བ་ནས། ལན་གསུམ་བརྗོད་དུ་གཞུག་ལ་སྡོམ་པ་འབོག་གོ་ཞེས་དང། རྩེ་མོ་ལས་ཀྱང། སྡོམ་པ་གསུམ་ལ་བཀོད་
ནས་ནི། །ཞེས་གསུངས་བའི་ཕྱིར། སྔ་མ་བྱད་སྡོམ་ནི་རྒྱད་སྡེ་བཞི་ཀའི་དབང་ལ་དགོས་པས་ཐུན་མོང་བ་དང། རིགས་ལྔའི་སྡོམ་བཟུང་རྒྱུད་སྡེ་འོག་མ་གཉིས་དང་ཐུན་མོང་མིན་པ་དང། བྱང་སྡོམ་ནི་ཕར་ཕྱིན་དང་སྔགས་གཉིས་ཀ་
ལ་འཛིན་བས་ཐུན་མོང་བ་དང། སྔགས་སྡོམ་ཕར་ཕྱིན་ཐིག་པར་མི་རུང་པས་ཐུན་མོང་མ་ཡིན་པ། དང་བོ་ནི་སློབ་མའི་དབང་དང་སློབ་དཔོན་གྱི་དབང་གཉིས་ཀར་དགོས་བས་ཐུན་མོང་པ་དང། ཕྱི་མ་ནི་སློབ་དཔོན་གྱི་དབང་མི་

[066B] འཇོག་ཚུལ་གསུམ་ཡོད་དེ། སྔགས་རིམ་ལས། ཐུན་མོང་ཡིན་མིན་དུ་འཇོག་བའི་ཚུལ་གསུམ་ཡོད་དོ། །ཞེས་སོ། །དེས་ན་སྔ་མ་ནི་བྱང་སེམས་ཀྱི་སྡོམ་པ་ཁོ་ན་ཡིན་ཅིང་སྡོམ་པ་
བཟུང་ནས་ཉེས་སྤྱོད་སྡོམ་པའི་དད། དགེ་བ་ཆོས་སྡུང་ཀྱི་དད། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་ལ་སོགས་པའི་བྱང་སེམས་ཀྱི་བསླབ་བ་ལ་སློབ་བར་སྡོམ་བ་འཛིན་དུས་ཁས་བླངས་བ་ཡིན་པའི་ཕྱིར་ཏེ། སྤྱོད་འཇུག་ལས་
ཇི་ལྟར་སྔོན་གྱི་བདེར་གཤེགས་ཀྱིས། །བྱང་ཆུབ་སེམས་ནི་བསྐྱེད་པ་དང། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་བ་ལྟར། །སོགས་དང། ཐུབ་དགོངས་ལས་ཀྱང། བདག་མེད་འདི་ཞེས་བ་གྱི་བ་སེམས་ཅན་
གྱི་ཁམས་མཐའ་ཡས་བ་རྣམས་འགྲོ་བའི་སྡུག་བསྔལ་ལས་བསྒྲལ་བའི་ཆེད་དབ། གདོན་པའི་ཆེད་དང། ཡོངས་སུ་སྐྱབས་པའི་ཆེད་དང། ཐམས་ཅད་མཁྱེན་པའི་ཡེ་ཤེས་བླ་ན་མེད་པར་རབ་ཏུ་འགོང་བའི་ཆེད་དུ། ཇི་ལྟར་
འདས་བ་དང། ད་ལྟར་བྱུང་བ་དང། མ་བྱོན་པའི་བྱང་ཆུབ་སེམས་དཔའ་དེ་རྣམས་བྱང་ཆུབ་ཏུ་ཐུགས་བསྐྱེད་དེ། སངས་རྒྱས་ཉིད་དུ་གཤེགས་པར་བྱེད་པ་དང། གཤེགས་པར་འགྱུར་བ་དང། ཇི་ལྟར་སངས་རྒྱས་ཐམས་
ཅད་ཀྱི་སྒྲིབ་པ་མེད་པའི་སངས་རྒྱས་ཀྱི་ཡེ་ཤེས་དང། རྫོགས་དང། བསླབ་པ་ཏུས་ལས་ཀྱང། བྱང་ཆུབ་སེམས་དཔས་སེམས་ཅན་ཐམས་ཅད་ཀྱི་ད་ལྟར་དང་མ་འོངས་བའི་སྡུག་བསྔལ་དང་ཡིད་མི་བ་དེ་བ་ཐམས་ཅད་ཞི་བར་

[067A]༄༅། །པ་དང། ད་ལྟར་དང་མ་འོངས་པའི་བདེ་བ་དང་ཡིད་བདེ་བ་ཐམས་ཅད་བསྐྱེད་པའི་ཕྱིར། གཡོ་མེད་པར་ལུས་དང་ངག་དང་ཡིད་མི་བརྩོན་པས་ནན་ཏན་མི་བྱེད་པ་དང། དེའི་རྐྱེན་ཚོགས་བ་མི་འཚོལ་བ་དང་
དེའི་བར་དུ་གཅོད་པའི་གཉེན་པོ་ལ་མི་འབད་པ་དང། སྡུག་བསྔལ་དང་ཡིད་མི་བདེ་བ་ཆེན་པོའི་གཉེན་པོར་འགྱུར་བ་མི་བསྐྱེད་བ་དང། དོན་ཆེན་པོ་སྒྲུབ་བའི་ཕྱིར། དོན་ཆེན་པོ་སྒྲུབ་བའི་ཕྱིར། དོན་ཆུང་དུ་ཉམས་བར་མི་བྱེད་བས་སྐད་ཅིག་མ་གཅིག་ཙམ་
ཡང་ཡལ་བར་བོར་ནས་ལྟུང་བ་དང་བཅས་པ་ཡིན་ནོ། །མདོར་ན་རང་གི་ནུས་པའི་སྤྱོད་ཡུལ་མ་ཡིན་པའི་བྱ་བ་རྣམས་ལ་ལྟུང་བ་མེད་དེ། ཞེས་པ་ནས། དེ་དག་ནི་མདོར་ན་བྱང་ཆུབ་སེམས་དཔའི་བསླབ་པའི་ཁོག་པ་ཡིན་ཏེ། ཞེས་
སོ༑ ༑སྤྱོད་འཇུག་ལས་ཀྱང། ཆུང་ངུའི་ཕྱིར་ནི་ཆེ་མི་གཏང། །ཞེས་གསུངས་པའི་ཕྱིར། སེམས་བསྐྱེད་དུས་ཁས་བླངས་ལྟར་སློབ་པ་ལས་གཞན་པའི་ལམ་ཕ་རོལ་ཏུ་ཕྱིན་པའི་ཐེག་པ་ལའང་མེད་པའི་ཕྱིར་ན་དང་སྒྲས་སྔགས་ཀྱི་སྐབས་
སུའང་དེ་དག་དགོས་པས་དེ་དག་རྡོ་རྗེ་ཐེག་པ་དང་ཕར་ཕྱིན་ཐུན་མོང་གི་ལམ་ལ་སློབ་ཚུལ་དུ་གྲུབ་པོ་ཞེས་པའོ། །རྒྱུད་རྡོ་རྗེ་མཁའ་འགྲོ་དང་རྒྱུད་སམྦུཊི་སྟེ་ཡང་དག་སྦྱོར་རམ་ཁ་སྦྱོར་དང། རྒྱུད་རྡོ་རྗེ་རྩེ་མོ་རྣམས་སུ། ཕྱི་དང་གསང་བ་ཐེག་པ་
གསུམ། །དམ་པའི་ཆོས་ནི་མ་ལུས་བཟུང། །ཞེས་པའི་དོན་ཡོད་དེ། ཕྱི་བྱ་བའི་རྒྱུད་དང། སྤྱོད་པའི་རྒྱུད་གཉིས་དང། གསང་བ་རྣལ་འབྱོར་རྒྱུད་དང། རྣལ་འབྱོར་བླ་མེད་ཀྱི་རྒྱུད། ཉན་ཐོས་རང་རྒྱལ་པ་ཐེག་ཆེན་གྱི་ཐེག་པ་གསུམ་དང་

[067B] ཁྱད་པར་དང་བོ་ནི། མན་སྙེ་ལས། ཕྱི་བྱ་བའི་རྒྱུད་དམ་ཚིག་གསུམ་བཀོད་པའི་རྒྱལ་པོ་དང། འབྱུང་པོ་འདུལ་བྱེད་ལ་སོགས་པ་གང་དུ་ཁྲུས་དང་གཙང་སྦྲ་ལ་སོགས་བ་
རྣམས་ཀྱིས་བྱ་བ་དང་ཞེས་གསུངས་པའི་ཕྱིར་དང། རྒྱུད་སྡེ་དེ་གཉིས་ནི་ཕྱིའི་བྱ་བ་མེད་བས་བྱ་བ་དང་སྤྱོད་པའི་རྒྱུད་དུ་བཞག་པའི་ཕྱིར། མན་སྙེ་ལས། ཕྱི་རོལ་གྱི་བཀོད་པ་དང་བྲིས་སྐུ་ལ་སོགས་པའི་ལྷ་ལ་དམིགས་སོ། །ཞེས་གསུངས་པའི་
ཕྱིར༑ ཁྱད་པར་གཉིས་པ་ཡིན་ཏེ། མན་སྙེ་ལས། དེ་ལ་རྣལ་འབྱོར་གྱི་རྒྱུད་ཅེས་པ་འདི་ནི་དེ་ཁོ་ན་ཉིད་བསྡུས་པ་ལ་སོགས་པ་དང། གསང་བ་འདུས་པ་ལ་སོགས་པའི་བརྗོད་པའོ། །ཞེས་སོ། །ཁྱད་པར་གསུམ་པ་ཡིན་ཏེ། མན་སྙེ་ལས་
ཐག་པ་གསུམ་གྱི་ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པ་དང། ཕ་རོལ་ཏུ་ཕྱིན་པའི་ཐེག་པ་ཆེན་པོར་གཏོགས་པའོ། །ཞེས་གསུངས་པའི་ཕྱིར། ཁྱད་པར་བཞི་པ་ཡིན་ཏེ། མན་སྙེ་ལས། དམ་ཆོས་ནི་ཕྱིའི་བྱ་བའི་རྒྱུད་དམ་
ཚིག་གསུམ་བཀོད་བའི་རྒྱལ་པོ་དང། ཞེས་སོགས་གསུངས་པའི་ཕྱིར། དེ་བཞིན་དུ་ཁམས་གསུམ་རྣལ་རྒྱལ་གྱི་དཀྱིལ་ཆོག་དང། འཇམ་དཔལ་གྲགས་པས་ནམ་མཁའ་དྲི་མ་མེད་ཆེ་བ་ལས་ཀྱང་གསུངས་ཏེ། སྤྱོད་མརྒྱུད་ལས། སྙིང་རྗེའི་
རྩ་བཟུག་ཅིང་ཡང་དག་རྟོགས། །མཉམ་མེད་བྱང་ཆུབ་སེམས་ནི་བསྐྱེད་བར་བགྱི། །ཞེས་པའི་སེམས་བསྐྱེད་ཚུལ་ནི། ཁམས་གསུམ་རྣམ་རྒྱལ་དཀྱིལ་ཆོག་ལས། ད་དག་སེམས་ཅན་ཐམས་ཅད་ལ་དང་མཉམ་པའི་སེམས་བསྐྱེད་པར་བགྱིའོ་

[068A]༄༅། །ནས༑ བདག་གིས་ཆོས་ཐམས་ཅད་སྐྱེ་བ་མེད་བ་ཉིད་དུ་རྗེས་སུ་རྟོགས་པར་བགྱིའོ། །བདག་གིས་མ་ཡེངས་བའི་སེམས་དང། ཐམས་ཅད་མཁྱེན་པའི་ཡེ་ཤེས་ཀྱིས་ཕ་རོལ་ཏུ་ཕྱིན་པ་དྲུག་ལ་བགྱིའོ། །ནས། དེ་
བཞིན་དུ་བདག་གིས་སངས་རྒྱས་ཀྱི་ཆོས་ཚད་མེད་པ་མ་ལུས་པའི་པར་ལ་མངོན་པར་གནས་བར་བྱ་བའི་ཕྱིར་མངོན་པར་སྒྲུབ་པར་བགྱིའོ། །འདི་ཉིད་ནི་བྱང་སེམས་རྣམས་ཀྱི་བྱང་ཆུབ་སེམས་བསྐྱེད་པ་རྡོ་རྗེ་ལྟ་བུ་ཡིན་ཏེ། ནས་
སེམས་བསྐྱེད་པ་འདིལ་གནས་བས་ཀུན་ཏུ་བཟང་པོའི་སྤྱོད་པ་ཞེས་བྱ་བ་སྒོ་མཐའ་ཡས་བ་ལ་གནས་བ། ནས། ཡང་དག་བར་གཟེང་བསྟོང་པ་ལ་དེས་པར་སྦྱར་བར་བགྱིའོ། །ཞེས་གསུངས་པ་འདི་ལྟ་བུའི་སེམས་བསྐྱེད་དེས་བར་དགོས་བའི་
ཕྱིར་དང། སློབ་དཔོན་འཇམ་གྲགས་ཀྱི་ནམ་མཁའ་དྲི་མེད་ཆེ་བ་ལས་ཀྱང། དཀྱིལ་འཁོར་དུ་འཇུག་པར་བྱ་བ་ནི་བྱང་ཆུབ་ཏུ་སེམས་བསྐྱེད་ཅིང་སྡོམ་པ་བཟུང་བ་ལ་སོགས་པ་བྱས་ནས་འཇུག་བར་བྱའོ། །ཞེས་གསུངས་བའི་ཕྱེར། མདོ་
སྔགས་ཀྱི་སྐོར་འདི་དག་ལ་སྔགས་བླ་མེད་དུ་ཕྱག་རྒྱའི་དམ་ཚིག་དང་ཚོགས་འཁོར་གྱི་ཀླུ་གར་སོགས་གནང་བ་དང། རྒྱུད་སྡེ་འོག་མར་སྨང་གནས་སོགས་དང་རོལ་མོ་གནང་བ་ལྟ་བུ། འདུལ་བར་དེ་དག་མི་རུང་ཞེས་བཀག་བལྟ་བུའི་མི་འདྲ་
བའི་གནང་བཀག་གི་ཆ་ཤས་ཐན་ཐུན་མཉོད་ནས། བོད་འདིར་ཇོ་བོ་རྗེ་མ་ཕེབས་གོང་དུ་ཚ་གྲང་ལྟར་དུས་དང་གང་ཟག་ཐམས་ཅད་ཀྱི་ངོར་འགལ་བར་འཛིན་པ་ནི་རྟོག་པ་ཤིན་ཏུ་རྩིར་པོ་དབྱད་བ་མི་ཤེས་པར་གསལ་ཏེ། སྔར་བཤད་པ་

[068B]    ༈    །དྲུག་པ་ལ་མདོ་སྔགས་ཐུན་མོང་གེ་འཐད་པ་དང། དེ་ལྟར་ཆོས་སྨོད་འགྱུར་ཚུལ་གཉིས། ད་ང་བོ་ནི། དེ་ལྟར་ན་དམིགས་གསལ་
ཅན་གྱི་གནང་བཀག་འགའ་རེ་མ་གཏོགས། ནས། མདོ་རྒྱུད་གཉིས་ཀའི་ལ་མཐུ་མོང་བའོ། །ཞེས་བྱུང། སྔར་བཤད་བ་དེ་ལྟར་དམིགས་གསལ་ཅན་གྱི་གནང་བ། ལྷའི་རྣལ་འབྱོར་དང་འདོད་ཡོན་གྱི་དེ་ཁོ་ན་ཉིད་རྟོགས་པའི་གང་ཟག་ཁྱད་བར་
ཅན་ལ་རྒྱུད་རྡོ་རྗེ་ཕྲེང་བ་ལས། བཀག་བ་དག་ཀྱང་བྱེད་བྱས་ན། །བྱ་དང་བྱ་མིན་རྣམ་སྤང་སྟེ། །བ་པྨལ་ནི་འདམ་གྱིས་བཞིན། །ངོ་བོ་ཉིད་ཤེས་གོས་མི་འགྱུར། །ཞེས་བ་ལྟ་བུས་གནང་ཡང་སྔགས་ལ་ཞུགས་ཚད་ཀུན་ལ་མིན་ཞིང། འདུལ་བར་
བཀག་བའི་ཡུལ་ཕར་བྱིན་མ་ཐེག་པའི་དགེ་སློང་ཙམ་ལ་སྔགས་ཀྱི་སྐབས་སུ་མི་གནང་བར་མ་ཟད། བཀག་པ་ཁོ་ནའི་ཚུལ་སོགས་མི་ཤེས་པའི་གནང་བ་ཀག་གི་ཚིག་གི་ཆ་འགའ་རེ་མ་གཏོགས་བ་གསུང་རབ་རྣམས་གདུལ་བྱ་འདུལ་བ་ལ་
ཤིན་ཏུ་མཐུན་བས་ཟེག་བ་གསུམ་མར་ལམ་སྔ་ལྟ་བུ་གོང་མ་གོང་མར་འཇུག་པ་ན་ཐེག་པ་འོག་མ་འོག་མའི་ཡོན་ཏན་གྱི་རིགས་དང་ལ་མ་འོག་མའི་ཡོན་ཏན་གྱི་རིགས་ཚང་བ་དགོས་པ་ཡིན་ཏེ། དཔེར་ན་ཐེག་ཆེན་མཐོང་ལམ་སྐབས་
སུ་མ་འོག་མ་སྦྱོར་ལམ་གྱི་བྱང་ཆུབ་སེམས་དང། བདག་མེད་རྟོགས་པའི་ལྟ་བ་གཉིས་ཀྱི་རིགས་རྒྱུན་ཡར་ལྡན་ནམ། གོང་འཕལ་དུ་གྱུར་ཡོད་པའི་ཕྱིར་ཏེ། སྒྱོར་ལམ་དུས་ཀྱི་མཐོང་སྤང་སྲོག་བའི་མེ་ལྟ་བུའི་སེམས་བསྐྱེད་དེ་མཐོང་

[069A]༄༅། །ལམ་དུས་སུ་དེར་སེམས་ཅན་ཐམས་ཅད་ཀྱི་རེ་བ་དངོས་སུ་སྐོང་བའི་སྦྱིན་པའི་གཏེར་ཆེན་པོ་ལྟ་བུ་དང། སྨོན་ལམ་གྲངས་མེད་པ་འབུམ་ཕྲག་བཅུ་གཉིས་སོགས་ཀྱི་རྒྱ་ཆེན་པོའི་སྤྱོད་པའི་རྟེན་དུ་གྱུར་པའི་ཕྱིར། ཕར་
ཕྱིན་བསྡུས་པ་ལས། དེ་བས་རྟག་ཏུ་སྐྱོན་རྣམས་ཀུན་སྤངས་ཏེ། །བྱང་ཆུབ་ཚོལ་བས་རྟག་ཏུ་ཐམས་ཅད་སྦྱིན། །ཞེས་སོ། །བྱང་ཆུབ་ཀྱི་སེམས་ནི་མདོ་སྔགས་ཀྱི་ཐེག་ཆེན་གཉིས་ཀའི་གཞུང་ཤིང་ཡིན་ཏེ། མདོ་ཕྱོགས་ལ་གྲགས་ཆེ་བར་མ་
ཟད་སྔགས་ལམ་གྱིའང་གཞུང་ཤིང་དུ་ཀླུ་སྒྲུབ་གྱིས་གསུངས་པའི་ཕྱིར་ཏེ། བྱང་ཆུབ་སེམས་འགྲེལ་ལས། གང་ཡང་སངས་རྒྱས་གསུང་རྣམས་དང། །ས་དང་ཕ་རོལ་ཕྱིན་པ་དེ། །བྱང་ཆུབ་སེམས་ཀྱི་ཡན་ལག་ཏུ། །ཀུན་ལ་སྟོན་ཅིང་
འགོད་པར་མཛད། །ཅེས་གསུངས་པའི་ཕྱིར། ཕ་རོལ་ཏུ་ཕྱིན་པའི་ལམ་ནི་མདོ་སྔགས་གཉིས་ཀའི་སངས་རྒྱས་སར་འགྲོ་བའི་གཞུང་ལམ་ངེས་པ་ཅན་ཡིན་ཏེ། རྒྱལ་བའི་ཡུམ་ཁྲི་བརྒྱད་སྟོང་པ་ལས། རྒྱལ་བ་སྔར་བྱོན་འདས་པ་དང་ད་ལྟར་
མ་བྱོན་པའི་འབྱོན་དགོས་ཀྱི་རྒྱལ་བ་དང། ད་ལྟར་བྱོན་ཅིང་བཞུགས་པ་མེ་ཏོག་གི་ཚོགས་བཀོད་པའི་མདོ་སོགས་ལས་བཤད་པ་གང་ཡིན་པ་ཀུན་གྱི་ཕེབས་པའི་ལམ་ཤེར་ཕྱིན་འདི་ཁོ་ན་ཡིན་གྱི་འདིར་མ་ཕེབས་པར་ལམ་གཞན་གྱིས་
སངས་རྒྱས་སར་ཕེབས་པ་མ་ཡིན། ཞེས་གསུངས་པ་ལྟར་ཡིན་པའི་ཕྱིར། ཕར་ཕྱིན་བསྡུས་པ་ལས། བདེ་གཤེགས་སྟོབས་བཅུ་སྟོབས་ཀྱི་ཕུལ་བྱུང་བ། །མཚུངས་མེད་མཆོག་ཏུ་བྱ་བ་ཐམས་ཅད་དང། །ཡོན་ཏན་ཚོགས་

[069B] །དེ་འདྲའི་ཤེས་རབ་རྒྱུ་ལས་བརྟེན་ཅིང་འབྱུང། །ཞེས་སོ། །དེས་ན་སེམས་བསྐྱེད་དང་ཕྱིན་དྲུག་ནི་སྔགས་ལའང་དོར་མི་རུང་སྟེ། དེ་དག་སངས་རྒྱས་སུ་འགྲོ་བའི་ལམ་གྱི་གཞུང་ཤིང་དང་གཞན་རྣམས་
དེའི་ཡལ་ག་དང་ལོ་མ་དང་མེ་ཏོག་ལྟ་བུ་ཡིན་པའི་ཕྱིར། བྱམས་པའི་རྣམ་ཐར་ལས། རིགས་ཀྱི་བུ་འདི་ལྟ་སྟེ། དཔེར་ན་ཤིང་གི་རིགས་ན་ལི་ཀེ་རི་ཞེས་བྱ་བ་རྒྱ་མཚོ་གནོད་པ་དང་བྲལ་བ་ནས་སྐྱེ་བ་ཡོད་དེ། དེའི་རྩ་བ་ཡན་ཆད་མེ་ཏོག་གི་བར་དུ་ཡང་དུས་
ཐམས་ཅད་དུ་སེམས་ཅན་རྣམས་ཀྱི་དོན་དུ་མི་འགྱུར་བ་མེད་དོ། །དེ་བཞིན་དུ་སྙིང་རྗེ་ཆེན་པོ་དང་སྨོན་ལམ་གྱི་རྩ་བ་ཡང་དག་པར་སྐྱེས་པའི་བྱང་ཆུབ་སེམས་དཔའ་ཡང་ཐོག་མ་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ནས་ཉེ་བར་བཟུང་ཕྱིན་
ཆད་དམ་པའི་ཆོས་གནས་པའི་མཐར་ཐུག་གི་པར་དུ་ཡང་ལྷ་དང་བཅས་པའི་འཇིག་རྟེན་གྱི་ཉེ་བར་འཚོ་བར་མི་འགྱུར་བ་མེད་དོ། །ཞེས་དང། རིན་ཆེན་འཕྲེང་བ་ལས་ཀྱང། སྙིང་བརྩེ་བས་ནི་དོན་ཀུན་སྒྲུབ། །བདུན་པོ་འདི་དག་མ་ལུས་པར། །
གཅིག་ཆར་ཕ་རོལ་ཕྱིན་པ་ཡིས། །ཡེ་ཤེས་བསམ་གྱིས་མི་ཁྱབ་ཡུལ། །འཇིག་རྟེན་མགོན་པོ་ཉིད་ཐོབ་འགྱུར། །ཞེས་དང། སྔགས་ལའང་བྱང་ཆུབ་སེམས་འགྲེལ་ལས། ཐེག་ཆེན་འདི་ལ་བྱང་ཆུབ་ཀྱི། །སེམས་མཆོག་ཡིན་པར་བསྟན་
བས་ན། །ནས། བྱང་ཆུབ་སེམས་ནི་མ་བཟུང་བར། །སངས་རྒྱས་ནམ་ཡང་མི་མཐོང་ཞིང། །འཁོར་བར་བདག་གཞན་དོན་སྒྲུབ་པའི། །ཐབས་གཞན་ཡོད་པ་མ་ཡིན་ནོ། །ཞེས་དང། སྤྱོད་འཇུག་ལས་ཀྱང། འདིས་ནི་ཚད་མེད་སྦྱེ་བོའི་

[070A]༄༅། །ཚོགས་རྣམས་ཀྱིས། །བདེ་མཆོག་བདེ་བླག་ཉིད་དུ་ཐོབ་བར་བྱེད། །ཅེས་སོགས་ཤིན་ཏུ་མང། སངས་རྒྱས་ལམ་གྱི་གཞུང་ཤིང་གི་འདི་རྡོ་རྗེའི་ཐེག་པ་རྩེ་མོ་སོགས་རྒྱུད་དང་དཀྱིལ་ཆོག་དང་འགྲེལ་བ་དུ་མར་བཀའ་སྩལ་
པས་ན་མདོ་སྔགས་གཉིས་ཀའི་ལམ་ཐུན་མོང་བ་ཡིན་ཏེ། གཉིས་ཀ་གང་ལ་འཇུག་ཀྱང་དེ་ལ་འཇུག་དགོས་པའི་ཕྱིར། དེ་གཉིས་ཀ་ནས་བསྟན་པའི་ལམ་ཡིན་པའི་ཕྱིར། རྡོ་རྗེ་ཐེག་པའི་དོན་ནི་རྡོ་རྗེ་ཡང་ཡིན་ཐེག་པ་ཡང་ཡིན་པས་རྡོ་རྗེ་ཐེག་
པ་སྟེ༑ ཐེག་ཆེན་མ་ལུས་བསྡུས་པ་ཕྱིན་དྲུག་དང། དེ་ཐབས་དང་ཤེས་རབ་ཡིན་ཅིང་དེ་རོ་གཅིག་པའམ་ངོ་བོ་དབྱེར་མི་ཕྱེད་པའི་རྡོ་རྗེ་སེམས་དཔའི་རྣལ་འབྱོར་ཡིན་པའི་ཕྱིར། རྡོ་རྗེ་སེམས་དཔའི་དྲང་ངེས་གཉིས་ཡོད་པའི་ཕྱིར། སྙེམ་ཏོག་
ལས༑ རྡོ་རྗེ་ཡང་དེ་ཡིན་ཐེག་པ་ཡང་ཡིན་པས་ན་རྡོ་རྗེ་ཐེག་པ་སྟེ། སྔགས་ཀྱི་ཐེག་པ་ཞེས་བྱ་བའི་དོན་ནོ། །ཞེས་དང། མཐའ་གཉིས་སེལ་བ་ལས་ཀྱང། དབྱེར་མེད་པ་དང་འབྲས་བུ་ཉིད་ལམ་དུ་གྱུར་པ་དང་ཐབས་ཀྱི་ཆེ་བ་དང་
ཤིན་ཏུ་གསང་བར་བྱ་བའི་ཕྱིར། རྡོ་རྗེ་ཐེག་པ་དང། འབྲས་བུའི་ཐེག་པ་དང། ཐབས་ཀྱི་ཐེག་པ་དང། གསང་བའི་ཐེག་པ་ཞེས་བྱའོ། །ཞེས་གསུངས་པ་ལྟར་ཡིན་ལ་གཞན་རྣམས་སླ།    ༈   
ཁྱད་ཀྱི་རིགས་པ་ནི། དེའི་སྟེང་དུ་གསང་སྔགས་ཀྱི་ལམ་ཐུན་མོང་མ་ཡིན་པ་དབང་དང། ཞེས་པ་ནས། དེའི་ཁུངས་ནི་འོག་ཏུ་སྟོན་པར་འགྱུར་རོ། །ཞེས་བྱུང། ལམ་ཐུན་མོང་བ་དེའི་སྟེང་དུ་གསང་སྔགས་ཀྱི་ལམ་ཕར་ཕྱིན་དང་ཐུན་མོང་

[070B] རིམ་གཉིས་འཁོར་དང་བཅས་པ་བསྣན་པས་སངས་རྒྱས་སུ་བགྲོད་པའི་ལམ་མྱུར་བ་ཡིན་ཏེ། སེམས་བསྐྱེད་ཕྱིན་དྲུག་ཐེག་ཆེན་གཞུང་ཤིང་ཡིན། དབང་བསྐུར་པས་
དངོས་གྲུབ་ཀྱི་སྣོད་དུ་འགྱུར་བ་དང་སངས་རྒྱས་ཐམས་ཅད་དགྱེས་པ་སོགས་ཡིན་ལུགས་དང། དཔའ་བོ་མཁའ་འགྲོ་སྲུང་མ་འདུས་ནས་དངོས་གྲུབ་སྟེར་བ་དམ་ཚིག་དང་སྡོམ་པ་ལ་ལྟོས་པ་དང། རིམ་གཉིས་ཀྱི་གཙོ་བོ་སྐུ་གསུམ་
ལམ་འཁྱེར་དང། སྲུང་འཁོར་གཏོར་མ་བཟླས་བརྗོད་སོགས་འཁོར་རམ་ཡན་ལག་ཡིན་པས་མྱུར་དུ་ལོ་གསུམ་ཕྱོགས་གསུམ་ལྟ་བུར་སངས་རྒྱ་བར་བཤད་པའི་ཕྱིར། ཁྱད་པར་དང་པོ་དབང་གི་ཕན་ཡོན་དེ་ལྟར་ཡིན་ཏེ། དེ་ལ་སངས་
རྒྱས་བྱང་སེམས་དཔའ་བོ་མཁའ་འགྲོ་སོགས་ཀྱིས་དགོངས་པ་དང། དངོས་གྲུབ་མྱུར་བ་དང། ངན་སོང་སོགས་རིགས་དམའ་བར་མི་སྐྱེ་ཞིང་རིག་སྔགས་སྤྱོད་པའི་རིགས་སུ་སྐྱེ་ནས་བྱང་ཆུབ་མྱུར་དུ་ཐོབ་པར་འགྱུར་པའི་ཕྱིར། སྤྱི་
རྒྱུད་ལས། དབང་བསྐུར་དང་པོ་ཐོབ་པ་ནི། །སངས་རྒྱས་རྣམས་ཀྱིས་དགོངས་པར་འགྱུར། །དེས་ནི་གསང་སྔགས་སྤྱོད་པ་ལ། །བརྩོན་པ་རྣམས་ཀྱིས་བཀུར་བར་འགྱུར། །རིག་སྔགས་གསང་སྔགས་མང་པོ་དང། །འཕགས་པ་
སྤྱན་རས་གཟིགས་དབང་དང། །དཔའ་བོ་རྡོ་རྗེ་འཛིན་པ་དག་ཉིད་ཀྱིས་བྱིན་གྱིས་རློབས་པར་འགྱུར། །ཞེས་པ་ནས། འཁོར་བ་ན་ནི་འཁོར་བ་ན། །དེ་ནི་ངན་སོང་ལྟུང་མི་འགྱུར། །ཡན་ལག་ཉམས་དང་དབུལ་བ་དང། སྨད་བ་རྣམས་སུ་

[071A]༄༅། །སྐྱེ་མི་འགྱུར། །ནས། དེ་ནི་རིང་པོ་མི་ཐོག་པར། །བྱང་ཆུབ་མཆོག་ནི་རྫོགས་པར་འགྱུར། །སོགས་གསུངས་བ་དང།། །།རྗེ་འདི་ཉིད་ཀྱིས་གནང་བའི་ལམ་རིམ་ཆེན་མོའི་ཊཱིཀྐ་རྩོམ་འཕྲོ་ཡོད་པར་རྣམ་ཐར་
སྐལ་བཟང་འཐུག་བགོས་ལས་གསུངས་ནའང། དུས་ཕྱིས་ཀྱི་བར་དུ་མ་ཡིག་མ་རྙེད་ལ། ཕྱིས་སུ་ཁྲི་ཆེན་ངག་དབང་བཀྲ་ཤིས་པའི་དབོན་པོ་དཔོན་སློབ་བསོད་ནམས་རྒྱ་མཚོའི་ཕྱག་དཔེའི་ཁྲོད་ནས་རྙེད་པ་ལས་བཤུས་ཏེ་ཡིག་སྐྱོན་ཕྲིན་གུ་བཙོས་ནས་པར་དུ་
བསྒྲུབས་པ་ལགས།།



