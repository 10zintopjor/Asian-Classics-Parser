
[001A] །དགེ་སློང་བསྟན་འཛིན་ཤེས་རབ་ཀྱི་དྲི་ལན།    ༈    ཡུམ་གྱི་ཐུགས་ཀར་ཉི་གདན་ལ་རྡོ་རྗེ་སྔོན་པོ་རྩེ་ལྔ་པ་གྱེན་འགྲེང་གི་ལྟེ་
བར་ཧཱུཾ་ཡིག་གིས་མཚན་པའི་མཐའ་སྐོར་དུ་སྔགས་འཕྲེང་རྣམས་ཉི་གདན་ལ་བཀོད་ན་རུང་ངམ། ཉི་གདན་མེད་པར་རྡོ་རྗེའི་ལྟེ་བ་ལ་ཧཱུཾ་གི་མཐའ་སྐོར་དུ་སྔགས་བཀོད་པ་ནི་མིན་ལགས་སམ་
ཞེས་པ་ལ། ཡུམ་གྱི་སྔགས་འཕྲེང་འགོད་པའི་གནས་དེ་རྡོ་རྗེ་དང་ཧཱུཾ་གཉིས་ཀའི་མཐའ་སྐོར་གྱི་ཉི་མའི་སྟེང་དང། ཧཱུཾ་གི་མཐའ་སྐོར་གྱི་རྡོ་རྗེའི་ལྟེ་བའི་ནང་གཉིས་གདམ་ང་ཡིན་ཏེ། རྗེ་ངག་དབང་
འབྱུང་གནས་པའི་བསྙེན་ཡིག་ལས་ཀྱང། གཙོ་བོའི་ཞི་བཟླས་གྲུབ་པའི་མཇུག་ཐོགས་སུ། འཁོར་ལོ་ཉི་མའི་དཀྱིལ་འཁོར་གྱི་གདན་དུ་གྱུར་བར་བསམ་པའི་དབུས་སུ་རྡོ་རྗེ་སྔོན་པོ་རྩེ་ལྔ་

[002A]༄༅། །པའི་ལྟེ་བར་ཧཱུཾ་ཡིག་གིས་མཚན་པ་རྡོ་རྗེའི་ལྟེ་བའི་ནང་གི་ཧཱུཾ་ཡིག་གི་མཐར་རམ་རྡོ་རྗེའི་མཐའ་སྐོར་དུ་ཉེ་སྙིང་ཡི་གེ་བདུན་མས་བསྐོར་བ། ཞེས་ཡབ་
ལ་གསུངས་པའི་རིགས་པ་བསྒྲེ་རིགས་པའི་ཕྱིར་རོ། །འོན་ཀྱང་རང་ལུགས་རྡོ་རྗེའི་མཐའ་སྐོར་དུ་འགོད་པ་ཉིད་བདེ་བས་དེ་ལྟར་བྱེད་པ་ཡིན་ཏེ། ཐང་སག་པ་དངོས་གྲུབ་རྒྱ་མཚོས་
འཁོར་གྱི་བཟླས་པ་འཆད་པ་ན། ཡང་ན་རང་རང་གི་ཕྱག་མཚན་ས་བོན་གྱིས་མཚན་པའི་མཐར། རང་རང་གི་སྔགས་འཕྲེང་གིས་བསྐོར་བ་ལ་དམིགས་ཏེ་བཟླས་པ་བྱ། ཞེས་གསུངས་པ་ལྟར་རོ། །
སྔགས་འཕྲེང་རྡོ་རྗེའི་ལྟེ་བའི་ཧཱུཾ་གི་མཐར་འགོད་ཀྱང་མཐའ་གཅིག་ཏུ་ཉི་གདན་མེད་པར་ཁས་ལེན་མི་དགོས་ཏེ། རྗེ་བདག་ཉིད་ཆེན་པོའི་ཟ་མ་ཏོག་ལས། ལྷ་གཞན་རྣམས་ཀྱི་ཐུགས་ཀའི་ཉི་
གདན་ལ། རང་རང་གི་ཕྱག་མཚན་ལ་རང་རང་གི་ས་བོན་བཀོད་པའི་མཐར། རང་རང་གི་སྔགས་ཀྱི་ཡི་གེ་རྣམས་གཡས་སྐོར་དུ་འགྲེང་སྟེ། ཞེས་གསུངས་པས་ཕྱག་མཚན་ལ་ཉི་གདན་

[002B] ལྕང་སྐྱ་ངག་དབང་བློ་བཟང་ཆོས་ལྡན་གྱིས་ཡབ་ཡུམ་གཉིས་ཀའི་ཞི་བཟླས་བཤད་ཟིན་པའི་མཇུག་ཐོགས་སུ། སྔགས་འཁོར་དེ་དག་འོད་དུ་ཞུ་བ་ལས་རྡོ་རྗེ་སྔོན་པོ་རྩེ་ལྔ་གྱེན་འགྲེང་
གི་ལྟེ་བར་ཉི་མ་ལ་ཧཱུཾ། ཞེས་གསུངས་པས་ས་བོན་དང་སྔགས་འཕྲེང་རྡོ་རྗེའི་ལྟེ་བ་ལ་འགོད་ཀྱང་ཉི་གདན་བྱེད་དགོས་པར་གསལ་བར་གསུངས་པའི་ཕྱིར་རོ།།    ༈   
ཀྱི་གདན་ཟླ་བ་ཡིན་རུང། ཐུགས་ཀར་ཉི་གདན་དང་ཟླ་གདན་ཇི་འདྲ་ཡིན་དང། ཞེས་པ་ལ། འདིའི་སྔགས་འཕྲེང་སོགས་ཀྱི་གདན་ཟླ་གདན་དུ་འདོད་པར་གཉིས་ཡོད་པར་སྣང་ཡང། སྐུ་ལ་ཟླ་གདན་བྱུང་
ན་སྔགས་འཁོར་སོགས་ཀྱི་གདན་ལའང་ཟླ་གདན་ངེས་པར་ཡོད་དགོས་པའི་ཁྱབ་པ་མི་འདུག་པར་མ་ཟད། གོང་དུ་དྲངས་པའི་རྗེའི་ཟ་མ་ཏོག་གི་ལུང་དོན་འཆད་པ་ན། རྣམ་བཤད་གསལ་བའི་གཙུག་རྒྱན་ལས་
འཁོར་གྱི་ལྷ་རྣམས་ཀྱི་ཐུགས་ཀར་ཡང་ཉི་གདན་ལ། ལྷ་རང་རང་གི་སྔགས་འཕྲེང་འགོད་པ་ནི། ལཱ་ལི་ཏས། སྙིང་པོ་ལ་སོགས་བརྟན་གནས་པ། །ལྷ་རྣམས་ཀྱང་ནི་དེ་བཞིན་འགོད། །ཅེས་ཞེ་དགུ་མའི་འཁོར་ལ་འགོད་
ཚུལ་གསུངས་པ་དང་དགྲ་ནག་སོགས་ལས་གསུངས་པ་དང་ཚུལ་འདྲ་བར་མཛད་པའོ། །ཞེས་གསུངས་ལ། དེ་ཡང་འཇིགས་བྱེད་ཞེ་དགུ་མའི་འཁོར་ཐམས་ཅད་ཀྱི་ཐུགས་ཀར་ཉི་གདན་འགོད་པར་གསུངས་པས་བཅུ་

[003A]༄༅། །གསུམ་མའི་འཁོར་ཐམས་ཅད་ལ་ཐུགས་ཀར་ཉི་གདན་འགོད་པ་མི་འགྲུབ་ཀྱང། དགྲ་ནག་བཅུ་གསུམ་མའི་འཁོར་ཐམས་ཅད་ཀྱི་ཐུགས་ཀར་ཉི་གདན་འགོད་པར་གསུངས་པས་
འཇིགས་བྱེད་བཅུ་གསུམ་མའི་འཁོར་ཐམས་ཅད་ལ་ཐུགས་ཀར་ཉི་གདན་འགོད་པ་ནི་ཤིན་ཏུ་འགྲུབ་སྟེ། འཇིགས་བྱེད་བཅུ་གསུམ་མའི་འཁོར་རྣམས་ཀྱི་བསྐྱེད་ཆོག་དང་བསྒོམ་བཟླས་ཐམས་ཅད་དགྲ་ནག་བཅུ་
གསུམ་མ་དང་བསྟུན་དགོས་པའི་ཕྱིར་རོ། །དེས་ན་རང་ལུགས་ནི་ཆེན་པོ་གཞན་སུ་འདྲའི་གཞུང་དང་འགལ་གྱིན་འདུག་ཀྱང་རྒྱུད་རྒྱ་གཞུང་གི་དགོངས་པ་རྗེ་རིན་པོ་ཆེས་བཀྲལ་བ་ལ་གཙོ་བོར་འཛིན་པ་ལགས་པས་སྐབས་
འདིར་ཡང། འཁོར་ཐམས་ཅད་ལ་ཐུགས་ཀར་ཉི་གདན་འགོད་པའི་ཕྱོགས་ཁས་ལེན་ཏོ།།    ༈    ཐུགས་ཀར་ཕྱག་མཚན་ས་བོན་
གྱིས་མཚན་པ་ཡང་སྔགས་འཕྲེང་འགོད་ལུགས་འདི་བཞིན་རིགས་འདྲེ་སྦྱར་ན་རུང་དམ་ཇི་ལྟར་ལགས། ཞེས་པ་ནི་ཚིག་སྦྱོར་གྱི་དབང་གིས་གོ་རྒྱུ་ཆེན་པོ་མི་འདུག་ཀྱང། དཔེར་ན་གཏི་མུག་གཤིན་རྗེའི་གཤེད་ཀྱི་སྔགས་བཟླ་བའི་
ཚེ་ཐུགས་ཀར་ཉི་གདན་གྱི་དབུས་སུ་འཁོར་ལོ་དཀར་པོ་རྩིབས་བརྒྱད་ཀྱི་ལྟེ་བར་ཀྵེ་ཡིག་གིས་མཚན་པ་དང། དེའི་མཐའ་སྐོར་གྱི་ཉི་མའི་སྟེང་ལ་སྔགས་འཕྲེང་བཀོད་ནས་བཟླས་པ་བྱེད་པར་གསུངས་པའི་རིགས་པ་དེ་ཙ་རྩི་ཀའི་ཡབ་ཀྱི་སྔགས་བཟླ་ཚུལ་ལ་

[003B] ཆོག་པར་མངོན་ཏེ་དེ་ཡང་ཕག་མོའི་ཡབ་རང་འདྲར་གསུངས་པས་ཕག་མོའི་ཕྱག་གཡས་ཀྱི་དང་པོའི་ཕྱག་མཚན་རྡོ་རྗེ་ཡིན་པ་ལྟར་དེའི་ཡབ་ཀྱིའང་ཡིན་དགོས་ལ། དེ་ལྟ་ན་ཕྱག་མཚན་
རྡོ་རྗེ་དེ་ཐུགས་ཀ་ར་ཡང་འགོད་དགོས་པས། སེར་སྣ་གཤིན་རྗེའི་གཤེད་ལ་རིན་པོ་ཆེ་འགོད་པར་གསུངས་པ་དང་མི་འགྲིག་གོ་སྙམ་ན་ཕག་མོ་རྡོ་རྗེ་འཛིན་པ་ནི། དེ་ཉིད་མི་བསྐྱོད་པའི་རིགས་ཀྱིའང་བཙུན་མོ་ཡིན་པའི་གནད་
ཀྱིས་ཡིན་ཞིང། དེའི་ཡབ་ཀྱིའང་དང་པོས་རྡོ་རྗེ་འཛིན་དགོས་པ་རང་འདྲའི་ཡབ་ཅེས་པས་བསྟན་པར་བདན་མོད་ཀྱང། སྐབས་འདིར་ཕྱག་མཚན་དང་པོ་དེ་ངེས་པར་ཐུགས་ཀར་འགོད་དགོས་པའི་ཁྱབ་པ་ནི་མི་སྣང་སྟེ། དཔེར་ན་ཡུམ་
རོ་ལངས་མའི་གཡས་ཀྱི་ཕྱག་མཚན་གྲི་གུག་ཡིན་ཀྱང་ཐུགས་ཀར་རྡོ་རྗེ་བཀོད་པས་རུང་བར་གསུངས་པ་བཞིན་ནོ། །སྨྲས་བ། རུས་མཐར་སྐྱེས་པའི་དམན་རྨོངས་བདག་འདྲའི་གཏམ། །ཚད་མར་གནས་པ་ཤིན་ཏུ་དཀའ་མོད་ཀྱི། །བྱེ་མའི་ཁྲོད་
ནས་གསེར་རྡེལ་ཇི་བཞིན་དུ། །ལེགས་བཤད་མཆིས་ན་ཐུགས་ཀྱི་ཟུར་ལ་ཞོག་ཅེས་ཀྱང་གསོལ་བར་བྱའོ།།    ༈    དཔའ་གཅིག་ལ། རྡོ་རྗེ་གྲུབ་པའི་རྟོག་བདུན་གྱི་འགྲེལ་པ་ལས་འབྱུང་བ་ལྟར། ལས་སྔགས་ཀྱིས་
བསངས། སྭ་བྷ་ཝས་སྦྱངས། སྟོང་པའི་ངང་ལས་འཕྲེང་རྡོག་རྣམས་ཧཱུཾ་ལས་དཔལ་རྡོ་རྗེ་འཇིགས་བྱེད་དུ་གྱུར་བ་ཞུ་བ་ལས་ཁྲག་འཛག་པའི་མགོ་འཕྲེང་དུ་གྱུར། ཅེས་པ་དང། བཅུ་གསུམ་མ་ལ། དགྲ་ནག་གི་རྒྱུད་རྩ་འགྲེལ་དང། སྒྲུབ་ཐབས་ཀུ་མུ་

[004A]༄༅། །ཏ་ཁ་ཕྱེ་བའི་དགོངས་པ་བླ་མ་གོང་མས་བཀྲལ་བ་ལྟར། གོང་ལྟར་བསངས་སྦྱངས་ནས། སྟོང་པའི་ངང་ལས་འཕྲེང་རྡོག་རྣམས་མེ་ལས་འདོད་ཆགས་གཤིན་རྗེའི་གཤེད་ཡབ་ཡུམ་དུ་གྱུར་བ་ཞུ་བ་ལས་ཁྲག་འཇིག་
པའི་མགོ་འཕྲེང་དུ་གྱུར། ཅེས་བརྗོད་ལ་འཕྲེང་བ་ལྟར་ན། ཡེ་ཤེས་པ་བསྟིམ་པ་དང། མཆོད་ནས་སྙིང་པོ་བཟླ་བང་གསུངས་ཏེ། ཡབ་རྐྱང་དམ་ཡུམ་བཅས་གང་བྱེད་དང། དབང་བསྐུར་རྒྱས་གདབ་བྱེད་མི་བྱེད་ལ་གསལ་ཁམ་མཐོང་
ཞིང༑ མངོན་རྟོགས་རྒྱས་པར་གསལ་འདེབས་ཐུབ་ན་ལེགས་སམ་སྙམ། ཡེ་ཤེས་འབེབས་པའི་སྤྱན་དམིགས་རྭ་ལོའི་བཞེད་པ་དཀྱིལ་ཆོག་རིན་ཆེན་འཕྲེང་བར་བཀོད་པ་དང། ལྕང་སྐྱ་རྡོ་རྗེ་འཆང་གིས་བསྙེན་ཡིག་དངོས་གྲུབ་རྒྱ་མཚོར་
གསུངས་པ་དགོངས་མངའ་ལྟར་དང། ཡོངས་འཛིན་པཎྜི་ཏ་ཆེན་པོའི་བསྙེན་ཡིག་འདུས་པའི་རྒྱན་ལས་ཡེ་ཤེས་འབེབས་སྔགས་བཟླ་བའི་ཚེ་གཙོ་བོ་སྐུ་མདོག་དམར་པོ་སྐུ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་ཐམས་ཅད་དུ་
འཕྲོ་བ་བསྒོམས་ལ། འོད་ཟེར་གྱི་ལྕགས་ཀྱུས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་འདུས་པའི་ལྷ་སོ་གཉིས་རྟེན་དང་བརྟེན་པར་བཅས་པའི་དཀྱིལ་འཁོར་གྱི་རྣམ་པར་སྤྱན་དྲངས་ཏེ་རང་ལ་བསྟིམས་པས་རྒྱུད་བྱིན་གྱིས་བརླབས་
པའི་མོས་པ་བྱའོ། །ཞེས་གསུངས་པ་རྣམས་ཕན་ཚུན་གུང་བསྒྲིགས་པ་ལས་མཁྱེན་པར་མཛད་དགོས་ཏེ་སློབ་མ་ལ་ཡེ་ཤེས་འབེབས་པའི་ཚེ་རྭ་ལུགས་ཀྱི་བླ་མ་གོང་མ་རྣམས་སློབ་མ་གཙོ་བོར་བསྐྱེད་མོད་ཀྱང། རྗེའི་

[004B] རྡོ་རྗེ་ཆོས་ཀྱི་གཟུགས་ཆེན་པོ། །པདྨ་རཱ་གའི་འོད་འདྲ་བ། །ཞེས་སོགས་རྩ་འགྲེལ་གྱི་རྗེས་སུ་འབྲངས་ནས་འདོད་ཆགས་
གཤིན་རྗེ་གཤེད་དུ་བསྐྱེད་བར་གསུངས་པ་དང་ཚུལ་འདྲ་བར་མངོན་ནོ། འོན་ཀྱང་འདིའི་སྐབས་ཀྱི་བཟླས་པ་ནི། བསྙེན་སྒྲུབ་ལས་གསུམ་གྱི་ནང་ནས་བསྙེན་པའི་སྐབས་ཀྱི་བཟླས་པ་ཡིན་ལ། དེ་ལའང་རྡོ་རྗེའི་བཟླས་པ། ཁྲོ་བོའི་བཟླས་
པ༑ དོ་ལིའི་བཟླས་པ། ཁྲོས་པའི་བཟླས་པ། གོད་བུའི་བཟླས་པ། དམ་ཚིག་གི་བཟླས་པ་རྣམས་སུ་ཡོད་བ་ལས་ཕྱི་མའི་ཕྱོགས་སུ་བསྡུ་དགོས་པའི་ཕྱིར་ས་བོན་གྱི་མཐར་བཟླས་བྱའི་སྔགས་འཕྲེང་ཡང་འགོད་པའི་ཞལ་རྒྱུན་ཡོད་པས་
དགོངས་ཞུགས་མཁྱེན་མཁྱེན་ལགས་



﻿   ༈    འཇིགས་བྱེད་དམར་པོའི་སྒྲུབ་ཐབས་བཞུགས་ 
ན་མོ་བྫྲ་བཧཻ་ར་ཝཱ་ཡ། བླ་མ་དཀོན་མཆོག་གསུམ་ལ་སྐྱབས་སུ་མཆི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ལན་གསུམ། སྭ་བྷཱ་ཝས་སྦྱངས། སྟོང་པའི་ངང་ལས་སྣ་ཚོགས་པད་ཉིའི་སྟེང། །ཧཱུཾ་ལས་གྲི་
གུག་ཧཱུཾ་གིས་མཚན་པ་ལས། །རང་ཉིད་རྡོ་རྗེ་འཇིགས་བྱེད་སྐུ་མདོག་དམར། །མ་ཧེའི་གདོང་ཅན་མཚན་མ་གྱེན་དུ་འགྲེང། །སྤྱན་གསུམ་རྭ་གཉིས་དབུ་སྐྲ་སྤྱི་བོར་བཅིངས། །གཡས་གཡོན་ཕྱག་གིས་རྭ་
ཡི་མདའ་དང་གཞུ། །བཀང་སྟེ་བི་ཥའི་སྙིང་པོ་ཀུན་ལ་སྣུན། །དུར་ །མེ་དཔུང་དབུས་བཞུགས་སྤྱི་བོར་ཨོཾ་དཀར་པོ། །མགྲིན་པར་ཨཱ་དམར་ཐུགས་ཀར་
ཧཱུཾ་སྔོན་པོ། །ཧཱུཾ་གི་འོད་ཀྱིས་ཡེ་ཤེས་དབང་ལྷར་བཅས། །སྤྱན་དྲངས་ཛཿ་ཧཱུཾ་བཾ་ཧོཿ་དབྱེར་མེད་ཐིམས། །དབང་ལྷས་དབང་བསྐུར་ཆུ་ལྷག་ཡོངས་གྱུར་ལས། །མྀ་བསྐྱོད་མགོན་པོས་དབུ་ལ་བརྒྱན་པར་གྱུར། །ཨོཾ་
མཱནྟ་ཀ་ཨྲྒྷཾ་ནས། ཤེཔྟ་ ཨོཾ་ཡ་མཱནྟ་ཀ་ཧཱུཾ་ཕཊ་ཨོཾ་ཨཱ་ཧཱུཾ་གིས་མཆོད། གཟུགས་མཆོག་མཆོག་ཏུ་ཞེས་སོགས་ཀྱིས་བསྟོད། རང་གི་ཐུགས་ཀའི་ཉི་མར་ཧཱུཾ་གི་མཐར། །སྔགས་ཀྱིས་

[045B]ཞལ་ནས་མངའ་ནང་འཕྲོས་པའི་འོད་ཟེར་སྣེར། །རཾ་ཡིག་དཀར་དམར་ནག་པོའི་འོད་ཟེར་གྱིས། །སྣོད་བཅུད་དུག་རིགས་ནུས་པ་མ་ལུས་པ། །བྱ་སྒྲོ་མེ་བཞིན་ཐུལ་གྱིས་བསྲེགས་
པར་གྱུར། །ཨོ་ཧ་ས་ཧ་ས། ཀི་ལ་ཧ་ས། ཤོ་གེ་སོ་ཕཊ། ཚིནྡྷ་སཱ་ཧཱ། ཞེས་དབང་སྔགས་དང། ཧ་ས་ཙེ་གེ་སར་དར་ནམ་ཙ་དུ་བཧི་དུ་ཧ་རི་རུ་པ་སྭ། ཞེས་སྙིང་པོ་དང། ཨོཾ་ཧ་སིང་ཧ་ས། ཀ་ལིང་ཧ་ས་ཀ་མ་ར་ཅ་སཱ་ཧཱ་
ཞེས་ཉེ་སྙིང་རྣམས་སྤྲེལ་ནས་བཟླ། དགེ་བ་འདི་ཡིས་མྱུར་དུ་བདག་འཇམ་དཔལ་དཔའ་བོ་འགྲུབ་གྱུར་ནས། །མཁའ་མཉམ་འགྲོ་བ་མ་ལུས་པ། །དུག་ལྔའི་ནང་ལས་སྒྲོལ་གྱུར་ཅིག་ཅེས་དཔལ་རྡོ་རྗེ་
འཇིགས་བྱེད་དམར་པོ་མདའ་གཞུ་འགེངས་པའི་རྒྱུན་འཁྱེར་མདོར་བསྡུས་འདི་ནི་རང་དཔོན་དབྱངས་ཅན་གྲུབ་པའི་རྡོ་རྗེའི་རྒྱུན་འདོན་དུ་དྷ་རྨ་བྷ་དྲས་སྦྱར་བའོ།། ཛ་ག་ཏཾ།།



﻿༄༅། །དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དཀྱིལ་འཁོར་གྱི་ཆོ་ག་བདུད་དཔུང་འཇོམས་པ་ཞེས་བྱ་བ་བཞུགས་སོ། །

[001A] །ན་མོ་གུ་རུ་ཤྲཱི་བཛྲ་བཧཻ་ར་ཝཱ་ཡ། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དཀྱིལ་འཁོར་གྱི་ཆོ་ག་བདུད་དཔུང་འཇོམས་པ་ཞེས་བྱ་བ། བདེ་ཆེན་ཨིནྡྲ་
ནཱི་ལའི་རི་བོ་ལ། །མཚན་དཔེའི་རྒྱུ་སྐར་ཕྲེང་བའི་དོ་ཤལ་གྱིས། །ཕྱོགས་ཀྱི་འཁོར་ལོ་ངོ་མཚར་འབུམ་སྤྲོ་བའི། །དཔལ་ཆེན་རྡོ་རྗེ་འཇིགས་བྱེད་ཞབས་སེན་གྱི། །གེ་སར་རྒྱས་
པའི་པདྨོ་ལ་བཏུད་ནས། །དེ་ཡི་དཀྱིལ་འཁོར་ཆོ་ག་རིན་ཆེན་ཕྲེང། །རྒྱུད་དང་གྲུབ་ཆེན་རྒྱལ་བ་གཉིས་པ་ཡི། །གདམས་པའི་མཚོ་ལས་བདག་གིས་བླངས་ཏེ་སྤེལ། །འདིར་
དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དཀྱིལ་འཁོར་གྱི་ཆོ་ག་ལ། ས་ཆོག་སྟ་གོན་དང་བཅས་པའི་རྣམ་གཞག་བཅུ་གསུམ་མ་གསུམ་གྱི་དཀྱིལ་ཆོག་རིན་ཆེན་ཕྲེང་བ་ལས་

[002A]༄༅། །འཁོར་རྣམས་འདོར་བ་དང། དཔའ་བོ་གཅིག་པའི་ཡབ་རྐྱང་གི་བསྐྱེད་ཆོག་ལེན་པའི་ཁྱད་པར་སྦྱར་ཏེ་ཤེས་པར་བྱ་ཞིང། དཀྱིལ་འཁོར་བསྒྲུབ་པའི་ཚུལ་ནི། རྗེ་ཐམས་ཅད་མཁྱེན་
པས་གྲུབ་ཆེན་གྱི་དགོངས་པ་བཞིན་དུ། སྒྲུབ་ཐབས་བདུད་ལས་རྣམ་རྒྱལ་བཀའ་སྩལ་བ་ལྟར་ཡིན་ལ། དེ་ཡང་བདག་མདུན་འཇུག་པ་གཅིག་པའི་དབང་དུ་བྱས་པའི་དབང་ལེན་པ་ལ་འཇུག་ན་
རང་ཉིད་གཙོ་བོ་ལས་བྱེ་བའི་ཚུལ་དུ་བྱས་ནས། བླ་མ་དང་གཙོ་བོ་ཐ་མི་དད་པར་མོས། ལས་བུམ་གྱི་ནང་དུའང་དཔའ་གཅིག་ཞལ་གཅིག་ཕྱག་གཉིས་པ་བྱེད་པ་འདིའི་ཁྱད་དོ། །འདིར་ནི་དཀྱིལ་
ཆོག་གི་ངག་འདོན་གྱི་རིམ་པ་ཙམ་ཞིག་རྒྱལ་བ་གཉིས་པའི་བཅུ་གསུམ་མ་གསུམ་གྱི་དཀྱིལ་ཆོག་ལས་བླངས་ཏེ་བདག་ཉིད་ཀྱིས་དབང་ཇི་ལྟར་ཐོབ་པའི་ཚུལ་ཞིག་བརྗོད་པར་བྱའོ། །དེས་
ན་འདི་ལ་གཉིས། དཀྱིལ་འཁོར་དུ་འཇུག་པ་དང། ཞུགས་པ་ལ་དབང་བསྐུར་བའོ། །དང་པོ་ནི། དགའ་ཆེན་ཁྱོད་བདག་སྟོན་པ་སྟེ་ནས། གཞུག་ཏུ་གསོལ། རང་ཉིད་རྡོ་རྗེ་འཇིགས་བྱེད་

[002B] ཨཱ་ཁཾ་བའི་ར་ཧཱུཾ། ཨོཾ་ཙཀྵུ་་ཨོཾ་ཧྲཱི་ཥྜཱི་། དཀོན་མཆོག་གསུམ་ལ་བདག་སྐྱབས་མཆི་། སངས་རྒྱས་བྱང་ཆུབ་སེམས་དཔའ་ཀུན། ཅེས་པ་ནས། འདས་ལ་དགོད་
ཀྱེ་ཁྱོད་སུ་ཡིན་ཅི་ལ་དགའ། སྐལ་བཟང་བདག་བདེ་བ་ཆེན་པོ་ལའོ། །སེམས་ཅན་ཐམས་ཅད་ཀྱི་དོན་དུ་། ཨཱ་ཁཾ་བའིར་ཧཱུཾ། མཧཱ་ར་ཏ་། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པ་། ཏིཥྛ་སྭ་མཾ། ཨོཾ་གུ་རུ་ཙར་ཎཱཾ་། དེང་
ཁྱོད་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག་གཤིན་རྗེ་གཤེད་པོ་བདག་ལ་། ཧྲཱི་ཥྚྲཱི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རང་ཉིད་ཧཱུཾ་ལས་རྡོ་རྗེ་ཧཱུཾ་གིས་
མཚན་པ་ལས། དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ། གཡོན་བརྐྱངས་ཀྱི་སྟབས་ཀྱིས་བཞུགས་པའི་རྐང་པའི་འོག་ཏུ་ཡཾ་ལས་རླུང་གི་དཀྱིལ་
འཁོར་། ཨ་ཛྷཻ་ཧཱུཾ་ཕཊ། ཏིཥྛ་བཛྲ། ཡང་དག་པ་ཡི་། རང་ཉིད་དཀྱིལ་འཁོར་གྱི་ནང་དུ་ཞུགས། གཙོ་བོའི་མདུན་དུ་གནས་པར་གྱུར། པྲ་ཏཱི་ཙྪ་། ཨོཾ་པྲཏི་། རང་གི་སྙིང་གར་། ཧེ་བཛྲ་པ་ཤྱ། དཔལ་རྡོ་རྗེ་
འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པར་བཅས་པའི་དཀྱིལ་འཁོར་མངོན་སུམ་དུ་མཐོང་བར་གྱུར། གཉིས་པ་ཞུགས་པ་ལ་དབང་བསྐུར་བ་ལ་བཞི། བུམ་དབང་གསང་དབང། ཤེས་རབ་ཡེ་

[003A]༄༅། །ཤེས་ཀྱི་དབང། དབང་བཞི་པའོ། །དང་པོ་ནི། རིག་པའི་དབང་ལྔ་ཞུ་བའི་ཕྱིར། ཐུན་མོང་དུ་མཎྜལ་ཕུལ། སངས་རྒྱས་ཤེས་རབ་། ལན་གསུམ་གྱིས་གསོལ་བ་བཏབ། ཧྲཱི་ཥྚྲཱི་སྭ་བྷཱ་
ཝས་སྦྱངས། བདག་དང་དབང་རྫས་བུམ་ཆུ་སྟོང་པར་གྱུར། སྟོང་པའི་ངང་ལས་ཧཱུཾ་དང་རྡོ་རྗེ་ལས་མི་བསྐྱོད་པ་སྔོན་པོ་ཞེས་པ་ནས། འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་
རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དང། དབང་གི་ལྷ་རྣམས་སྤྱན་དྲངས། གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་ཞེས་པ་ནས། དེ་ལྟར་འདི་
ལའང་སྩལ་དུ་གསོལ། ཞེས་གསོལ་བ་བཏབ་པས། ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཀྱིས་སློབ་མ་མི་བསྐྱོད་པར་བྱས་པ་ལ་
དབང་བསྐུར། དབང་གི་ལྷ་རྣམས་ཀྱིས་དབང་རྫས་ཀྱིས་ལྷ་ལ་དབང་བསྐུར་། མཾ་བསྐྱོད་པས་དབུ་བརྒྱན་པར་གྱུར། ཞེས་པ་ནས། རྣམ་པར་སྣང་མཛད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། ཞེས་པའི་
བར་རིགས་འགྲེ་བྱའོ། དེ་ནས་རྡོ་རྗེ་སློབ་དཔོན་གྱི་དབང་གི་དོན་དུ་མཎྜལ། གང་གི་བདག་ནི་ཁྱོད་། ཤཔྟ་པྲཏཱི་ཙྪ་བཛྲ་སཱཧཱ། དེ་ནས་སྔགས་དབང་ནས་དབུགས་དབྱུང་གི་བར་བྱ། དེ་ལྟར་དཀྱིལ་འཁོར་བཞི་ལས་

[003B] གཉིས་པ་ནི། བྱང་ཆུབ་རྡོ་རྗེ་། བླ་མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་སེམས་དཔའ་གསུམ་བརྩེགས་ཅན་དུ་གྱུར། གཙོ་བོའི་གསང་གནས་། ཕཊ་ཀྱིས་བཀག་པ། གཙོ་བོའི་རིགས་བདག་གི་ཡུམ་
མཱ་མ་ཀཱིའི་གསང་གནས་། ཕཊ་ཀྱིས་བཀག་པ། དེ་དང་གཙོ་བོ་གཉིས་སྙོམས་པར་ཞུགས་པའི་དགའ་བའི་སྒྲས་སངས་རྒྱས་ཡབ་ཡུམ་དཔག་ཏུ་མེད་པ་སྤྱན་དྲངས། ཞེས་པ་ནས། ནུས་པ་ཁྱད་པར་ཅན་བཞག་གོ་གསུམ་
པ་ནི༑ བྱང་ཆུབ་རྡོ་རྗེ་གསུམ་དང། གཟུངས་མ་ཡིད་འོང་འདི་དེ་ནི་ནས། མྱང་བར་གྱིས། ཞེས་གསུངས་ནས། ཤེས་རབ་མ་གཏད་པས། ལྷ་མོ་དེས། དྲི་ཆེན་དྲི་ཆུ་་ནས་ཡིན་ནམ་ཅི། ཞེས་འདྲི་བལ། དྲི་ཆེན་དྲི་ཆུ་། ཙུམྦ་
ནི༑ ཞེས་བརྗོད་པས། ལྷ་མོ་དེ་དགྱེས་ནས། ཞེས་པ་ནས། བྷ་ཛ་མོ་ཀྵ་ཧོ། ཞེས་གསུངས་པར་གྱུར། རང་ཉིད་ཧཱུཾ་དང་རྡོ་རྗེ་ལས། དཔལ་རྡོ་རྗེ་འཇིགས་བྱེད་ཞལ་དགུ་ཕྱག་སོ་བཞི་ཞབས་བཅུ་དྲུག་པའི་རྣམ་པ་ཅན་དུ་
གསལ་བར་གྱུར། རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་གྲི་གུག་ཧཱུཾ་གིས་མཚན་པ་ཡོངས་སུ་གྱུར་པ་ལས། ཡུམ་རོ་ལངས་མ་སྔོན་པོ་གྲི་གུག་དང་ཐོད་པ་འཛིན་པར་གྱུར། རང་གི་གསང་གནས་་
ཕཊ་ཀྱིས་བཀག་པ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་སྭ་བྷཱ་ཝ་ཨཱ་དྨ་ཀོཉ་ཧཾ། ཞེས་གསུངས་ནས། ཁྱད་པར་ཅན་བཞག་གོ་བཞི་པ་ནི། མཎྜལ་། ཁྱོད་ཞབས་། དེ་ཡང་ནས། དབང་བཞི་པ་ཡིན་ནོ། །དེ་ལྟར་། བྱས་

[004A]༄༅། །སོ༑ དེ་ནས་མཇུག་གི་བྱ་བ་རྣམས། བཅུ་གསུམ་མ་གསུམ་གྱི་དཀྱིལ་ཆོག་ཇི་ལྟ་བ་བཞིན་བྱའོ། །གཞན་ལ་དབང་བསྐུར་བའི་ཚིག་གི་བརྗོད་ཚུལ་དང། དམིགས་པ་ཡིད་ལ་བྱེད་ཚུལ། རྡོ་རྗེ་
འཆང་ཆེན་པོའི་ལམ་གྱི་རིམ་པ་ལས་ཤེས་པར་བྱའོ། །འཇིགས་བྱེད་དཔའ་བོ་གཅིག་པའི་དབང་བཞི་མི་འཐད་པར་འདོད་པའི་ལོག་རྟོག་ཡོད་ཀྱང། འཇིགས་བྱེད་བཅུ་གསུམ་མའི་སྒྲུབ་ཐབས་ཟ་མ་ཏོག་གི་
ལུང་ལ་བརྟེན་པའི་རིགས་པ་ཡང་དག་གིས་སྒྲུབ་ཏུ་ཡོད་ཅིང། གཞན་ཡང། དཔའ་གཅིག་གི་སྐོར་གྱི་རྒྱ་གཞུང་ཚད་ལྡན་དུ་མའི་ལུང་དང་རིགས་པས་སྒྲུབ་ཏུ་ཡོད་པས་ཡི་གེས་འཇིགས་པས་མ་སྤྲོས་ཀྱང། མཁས་
པ་རྣམས་ཀྱིས་ཡིད་བརྟན་པར་འོས་པའི་གནས་སུ་མཆིའོ། །གང་གི་མཚན་སྙན་ཙམ་གྱི་དབྱར་སྐྱེས་རྔ། །འཐོར་རླུང་དྲག་པོའི་མདུན་སར་སྤྲིན་ཚོགས་བཞིན། །མི་བཟད་བདུད་དཔུང་བྱེ་བ་འབུམ་འཇོམས་པ། །
ཁྱབ་བདག་དཔལ་ལྡན་རྡོ་རྗེ་འཇིགས་བྱེད་དོ། །དེ་ཉིད་དཔའ་བོ་གཅིག་པའི་དཀྱིལ་འཁོར་གྱི། །ཆོ་གའི་ངག་འདོན་བདུད་དཔུང་ཀུན་འཇོམས་འདི། །རྒྱུད་དང་གྲུབ་ཆེན་བླ་མའི་མན་ངག་བཞིན། །ཆོས་ཀྱི་རྒྱལ་མཚན་
ཞེས་བྱས་ལེགས་པར་བསྡེབས། །འདི་ལས་འོངས་པའི་རྣམ་དཀར་དགེ་བའི་མཐུས། །ཐོག་མེད་དུས་ནས་བསྐྱངས་པའི་དྲིན་ཅན་རྣམས། །ཕྱི་ནང་གསང་བའི་གཤིན་རྗེ་ལས་རྒྱལ་ཏེ། །འཇམ་དཔལ་དཔའ་བོའི་གོ་འཕང་

[004B]ཅེས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དཀྱིལ་ཆོག་བདུད་དཔུང་ཀུན་འཇོམས་ཞེས་བྱ་བ་འདི་ནི། མདོ་སྔགས་རབ་འབྱམས་སྨྲ་བའི་རི་ཁྲོད་པ་བསོད་ནམས་རྒྱལ་མཚན་གྱིས་བསྐུལ་བའི་དོར་
གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་ཞེས་པས། སློབ་དཔོན་པདྨ་དབྱུང་གནས་ཀྱི་སྒྲུབ་པའི་གནས་མཆོག་ཏུ་གྲགས་པ་ཟ་བུ་ལུང་གི་བྱ་འདབ་མི་ཚོར་རྡོ་རྗེ་སྐྱེས་གྲགས་ཀྱི་ལོགས་སུ་སྦྱར་
བའོ༑༑ ༑༑མངྒལཾ།།    ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་
སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་རིན་པོ་ཆེའི་ཟ་མ་ཏོག་ཅེས་བྱ་བ་བཞུགས་སོ། །

[001A]༄༅། །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་པའི་ཐབས། རིན་པོ་ཆེའི་ཟ་མ་ཏོག་ཅེས་བྱ་བ། བླ་མ་དང་རྗེ་བཙུན་འཇམ་པའི་དབྱངས་ལ་གུས་པས་ཕྱག་འཚལ་ལོ། །ཐུགས་རྗེ་ཆེན་པོས་གཞན་གྱི་དབང་གྱུར་པས། །
ཤིན་ཏུ་ཞི་བའི་རྗེ་བཙུན་འཇམ་པའི་དབྱངས། །དྲག་པོའི་སྟོབས་ཀྱིས་སྙེམས་པའི་གདུག་པ་ཅན། །འདུལ་ཕྱིར་ཤིན་ཏུ་ཁྲོས་པའི་སྐུར་བསྟན་པ། །དཔལ་ལྡན་བླ་མ་རྡོ་རྗེ་འཇིགས་བྱེད་ཀྱི། །ཞབས་ལ་བཏུད་ནས་དེ་ཡི་སྒྲུབ་པའི་ཐབས། །ཐག་
རིང་ཡུལ་ནས་མང་ཐོས་སྡོམ་བརྩོན་མཆོག་ངག་དབང་གྲགས་པས་བསྐུལ་ཕྱིར་འདིར་བཤད་བྱ། །འདིར་རྣལ་འབྱོར་བ་སྦྱིན་པ་དང་ཚུལ་ཁྲིམས་ལ་སོགས་པའི་སྤྱོད་པ་དང། བྱམས་པ་ལ་སོགས་པའི་སེམས་ཀྱིས། སེམས་ཅན་
གྱི་དོན་ལ་བརྩོན་པའི་བསམ་པ་རྣམ་པར་དག་པ་དང་ལྡན་པ། དད་པ་དང་ཐོས་པས་རྣམ་པར་བརྒྱན་ཅིང། ཁྱད་པར་དུ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་ཞུགས་ནས། དབང་སྐུར་བ་ལེགས་པར་ཐོབ་ཅིང། ཁས་བླངས་པའི་དམ་
ཚིག་དང་སྡོམ་པ་སྲུང་བ་ལ་བརྩོན་པས། རྒྱུད་ལས་གསུངས་པའི་གནས་དགོན་པ་ལ་སོགས་པ་ཡིད་དང་མཐུན་པ་གང་ཡང་རུང་བར། དང་པོར་ཁྲུས་བྱ་ཞིང་མཎྜལ་བྱི་དོར་བྱ་མེ་ཏོག་གཅལ་དུ་དགྲམ། བྲིས་སྐུ་མདུན་དུ་བཤམ། སྟན་
བདེ་བ་ལ་ཁ་ལྷོར་ཕྱོགས་ཏེ་འདུག་ནས། བདུད་རྩི་རིལ་བུས་ཁ་དག་པར་བྱས་ཏེ། ལྷ་དང་འབྱུང་པོ་ལ་གཏོར་མ་ཕུལ་ལ། འཕྲིན་ལས་བཅོལ་ཏེ་གཤེགས་པར་བྱའོ། །དེ་ནས་རང་ཉིད་འཇིགས་བྱེད་ཞལ་གཅིག་ཕྱག་གཉིས་

[002A]༄༅། །པར་གསལ་བའི་ཐུགས་ཁར། པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས། འཇིག་རྟེན་གྱི་ཁམས་མུ་མེད་པ་གསལ་བར་བྱས་ནས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང། རིག་
པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད། བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས་ལ་འོད་ཟེར་སྙིང་ཁར་བསྡུའོ། །དེ་ནས། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །
རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་པས་བླ་མ་དང་ལྷ་ལ་ཕྱག་བྱ་སྙིང་ཁའི་ས་བོན་
གྱི་འོད་ཟེར་ལས་བྱུང་བའི་ཙརྩི་ཀ་དཀར་མོ། །ཕག་མོ་སྔོན་མོ། དབྱངས་ཅན་མ་དམར་མོ། གོ་རི་ལྗང་གུ་ཕྱག་ན་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་མཆོད་པར་བསམས་ལ། ཨོཾ་ཧྲིཿ་ཥྚཱྀ་ ཨོཾ་ཧཱུཾ་ཧཱུཾ་
ཕཊ་ཀྱིས་ཞབས་བསིལ། ཨོཾ་ཝི་ཀྲི་ཏཱ་ན་ན་དུཥྚཾ་སཏད་མ་ཀ་གཿ་ག་གཿ་ཡིས་དྲི། ཨོཾ་ཀུ་མཱ་རཱ་རཱུ་པི་ཎེ་ཛ་ཛ་ཧཱུཾ་ཕཊ་ཀྱིས་མེ་ཏོག་ཨོཾ་ཧྲིཿ་ཧཿ་ཧཻ་ཕཊ་ཀྱིས་བདུག་སྤོས། ཨོཾ་དེ་བྟ་ལོ་ཙ་ན་ཝི་ཀྲི་ཏཱ་ན་ན་མཧཱ་ཨ་ཊཊ་ཊཊ་ཧ་ས་ན་དེ་ནི་དཱ་བྷྟ་
ཡེ་སཱ་ཧཱ་ས་མར་མེ། ཨོཾ་བཛྲ་ནི་ཝི་དྱ་ཨཱ་ཧཱུཾ་སཱ་ཧཱས་ལྷ་བཤོས། ཨོཾ་བཛྲ་ཤབྟ་ཨཱ་ཧཱུཾ་གིས་རོལ་མོ་རྣམས་དབུལ་ལ་ལྷ་མོ་རྣམས་སླར་བསྡུའོ། །དེ་ནས། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ་

[002B] །དེ་བཞིན་བསོད་ནམས་རྗེས་ཡི་རང། །བདག་གིས་བདེ་འགྲོ་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། སེམས་ཅན་ཐམས་ཅད་བདག་གིས་བགྲོལ། །བྱང་ཆུབ་གནས་ལ་དགོད་པར་བགྱི། །བྱང་ཆུབ་སེམས་ནི་
ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་གི་ལུས་ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པར་བགྱི། །ཞེས་དེ་དག་གི་
དོན་ཡིད་ལ་བསམས་ལ་བརྗོད་དོ། །རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་སྔར་བཟུང་བ་རྣམས། །བྱང་ཆུབ་མ་ཐོབ་ཀྱི་བར་དུ་བརྟན་པར་བཟུང་བར་བྱའོ་སྙམ་དུ་བསམས་ལ། སངས་རྒྱས་བྱང་ཆུབ་སེམས་དཔའ་རྣམས། །བདག་ལ་དགོངས་པར་མཛད་
དུ་གསོལ། །བདག་མིང་འདི་ཞེས་བགྱི་བ་ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །ཞེས་པ་ནས། སེམས་ཅན་མྱ་ངན་འདས་ལ་དགོད། ཅེས་པའི་བར་བརྗོད་ལ། སྡོམ་པ་གཟུང་བ་བརྟན་
པར་བྱ། །དེ་ནས་སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྙམ་པའི་བྱམས་པ་དང། དེ་བཞིན་དུ་སྡུག་བསྔལ་ལ་དང་བྲལ་བར་གྱུར་ཅིག་སྙམ་པའི་སྙིང་རྗེ་དང། བདེ་བ་དང་མི་འབྲལ་བར་གྱུར་ཅིག་པའི་དགའ་བ་དང། འཇིག་རྟེན་གྱི་ཆོས་བརྒྱད་དང་
གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ། །སྙམ་དུ་ཚད་མེད་པ་བཞི་བསྒོམ་སྟེ་བསོད་ནམས་ཀྱི་ཚོགས་བསག་པའོ། །དེ་ནས། ཨོཾ་སྭ་བྷཱ་ཝ་ཤུད་དྷཱ་སརྦ་དྷརྨ་སྭ་བྷ་བ་ཤུད་དྷོཉྷཾ། ཨོཾ་ཤུ་ནྱ་ཏཱ་ཛྙ་ན་བཛྲ་སྭ་

[003A]༄༅། །བྷཱ་བ་ཨདྨ་ཀོཉྷཾ། ཞེས་བརྗོད་པས་རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ། བདག་མེད་པའི་ལྟ་བ་དྲན་པར་བྱས་ནས་
ཐ་མལ་པའི་སྣང་བ་མེད་པ་ལ་འཇུག་པར་བྱ་སྟེ་ཡེ་ཤེས་ཀྱི་ཚོགས་བསགས་པའོ། །དེ་ནས་སེམས་ཅན་ཐམས་ཅད་སངས་རྒྱས་ལ་དགོད་པའི་སྔོན་གྱི་སྨིན་ལམ་དྲན་པར་བྱས་ལ། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ་
རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བའི་ཕྲེང་བས་མཚན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་གྲུ་
བཞིར་རྡོ་རྗེས་མཚན་པའི་སྟེང་དུ། ཧཱུཾ་ལས་སྣ་ཚོགས་རྡོ་རྗེ་ལྟེ་བལ་ཧཱུཾ་གིས་མཚན་པ་ལས། འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རྭ་བ། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ་
ཐམས་ཅད་ཀྱང་རྡོ་རྗེ་འབར་བའི་རང་བཞིན། བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ། བསྐལ་བ་འཇིག་པའི་མེ་ལྟ་བུའི་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བ་བསྒོམ་སྟེ། བསྲུང་འཁོར་ཐུན་མོང་བའོ། །ཐུན་མོང་མ་ཡིན་
པའི་བསྲུང་འཁོར་སྒོམ་པར་འདོད་ན། ལ་ལི་ཏས་མཛད་པའི་སྒྲུབ་ཐབས་ལས་འབྱུང་བ་ལྟར་སྒོམ་དགོས་ཏེ་གཞན་དུ་བཤད་ཟིན་ཏོ། །རྭ་བའི་དབུས་སུ་རྡོ་རྗེ་སེམས་དཔའ་སྐུ་མདོག་དཀར་པོ། དཀར་འཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་

[003B] ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས། ཆོས་འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་པ། འོག་ཟུར་ནས་པཾ་ལས་བྱུང་བའི་
སྣ་ཚོགས་པད་མའི་ལྟེ་བར། ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོས་བརྒྱན་པ་བསམ་མོ། །དེའི་དབུས་སུ་བཧྲུཾ་ལས་འཁོར་ལོ་བཧྲུཾ་གྱིས་མཚན་པ་ལས་བྱུང་བའི་རྣམ་སྣང་དཀར་པོ་དཀར་
མཐིང་དམར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་ལ་གནས་པའི་འཁོར་ལོ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པའི་གཞལ་ཡས་ཁང་གྲུ་བཞི་
སྒོ་བཞི་བ། ཕྱི་རོལ་ནས་རིམ་པ་བཞིན་དཀར་སར་དམར་ལྗང་སྔོ་བའི་རྩིག་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེ་སྣ་ཚོགས་པས་མཛེས་པར་བྱས་པའི་རིན་པོ་ཆེའི་ཕ་གུས་བསྐོར་བའི་གཞལ་ཡས་ཁང་གི་ནང་དུ། རྡོ་རྗེའི་ཕྲེང་བས་ཟླུམ་པོར་བསྐོར་བ་ལ་
བརྟེན་པའི་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་བཞིས་མཛེས་པར་ཕུབ་པ། རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་མཛེས་པའི་ནང་གི་ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བ། ཕ་གུའི་སྟེང་ན་གསེར་གྱི་སྐེ་རགས་བཞིའི་ཕྱི་ངོས་སུ་ཆུ་སྲིན་
གྱི་ཁ་ནས་འཕྱང་བའི་རིན་པོ་ཆེའི་དྲ་བ་དང་དྲ་བ་ཕྱེད་པ་ལ་དྲིལ་བུ་དང་རྔ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་དུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་ལ་བ་དན་དང་རྒྱལ་

[004A]༄༅། །མཚན་ལ་སོགས་པས་མཛེས་པར་བྱས་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས། འགྲམ་སྟེགས་ཀྱི་རྣམ་པར་བསྐོར་བ་ལ། ལྷ་མོ་མཆོད་རྫས་ཐོགས་པ་རྣམས་འཁོད་ནས་མཆོད་པ་བྱེད་པ། སྒོ་དང་སྒོ་ཁྱུད་ཀྱི་ཕྱིའི་
མཚམས་དང། འོག་གི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྦྲས་པ། སྒོ་བཞི་སོ་སོའི་མདུན་དུ་ཀ་བ་བཞི་བཞིས་བཏེག་པའི་རྟ་བབས། སྣམ་བུ་བཅུ་གཅིག་དང་ལྡན་པའི་སྟེང་དུ་ཆོས་ཀྱི་འཁོར་ལོ། དེའི་གཡས་གཡོན་དུ་རི་དྭགས་ཕོ་མོ་དང་བཅས་པ་
རྡོ་རྗེ་ར་བ་མེ་རི་དང་བཅས་པའི་ཕྱི་རོལ་ཏུ། གཏུམ་དྲག་ལ་སོགས་པའི་དུར་ཁྲོད་བརྒྱད་ན། ན་ག་གེ་སར་གྱི་ཤིང་དམ་ཤི་རི་ཥ་ལ་སོགས་པའི་ཤིང་བརྒྱད། དེའི་རྩ་བར་བརྒྱ་བྱིན་ལ་སོགས་པའི་ཕྱོགས་སྐྱོང་བརྒྱད། རྩེ་མོར་རྫུ་འཕྲུལ་ཆེན་པོ་བ་གླང་པོ་ཆེའི་
གདོང་པ་ཅན་ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད་དེ་ལ་གནས་པའི་ནོར་རྒྱས་ལ་སོགས་པའི་ཀླུ་བརྒྱད། དེ་དག་གི་སྟོང་གི་ནམ་མཁའ་ལ་སྒྲོགས་པ་ལ་སོགས་པའི་སྤྲིན་བརྒྱད། ཡེ་ཤེས་ཀྱི་མེ་བརྒྱད། མཆོད་རྟེན་བརྒྱད། གཞན་ཡང་
ཀེང་རུས་དང། གསལ་ཤིང་གིས་ཕུག་པའི་རོ་དང། ཤིང་ལ་དབྱངས་པ་དང། སྐྱེས་བུ་ཟ་བ་དང། མཚོན་གྱིས་ཕུག་པ་ལ་སོགས་པ་དང། བྱ་རོག་དང་བྱ་རྒོད་དང་ཁྱི་དང་ཅེ་སྤྱང་དང། སེང་གེ་དང་སྟག་ལ་སོགས་པ་དང། ཅ་ཅོ་སྒྲོགས་པའི་རོ་ལངས་དང་
གནོད་སྦྱིན་དང་སྲིན་པོ་ལ་སོགས་པ་རྣམས་ཀྱིས་འཇིགས་སུ་རུང་བ། གྲུབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ། བཅོམ་ལྡན་འདས་ལ་རྩེ་གཅིག་ཏུ་ལྟ་བ། གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་

[004B] རྒོད་ཅིང་དུར་ཁྲོད་ཏུ་འཇུག་པ་སོགས་ཀྱིས། ཤིན་ཏུ་ངོ་མཚར་བར་བྱེད་པའི་དུར་ཁྲོད་རྣམས་ཀྱིས་བསྐོར་བའི་གཞལ་ཡས་ཁང་གི་ནང་གི་རེའུ་མིག་དགུ་པའི་དབུས་སུ། ཡཾ་ལས་རླུང་གི་དཀྱིལ་འཁོར་
ནག་ལ་ཅུང་ཟད་དམར་བའི་མདོག་ཅན་གྱི་སྟེང་དང། ནང་གི་ཕྱོགས་གཞན་གསུམ་དང། སྒོ་བཞིར་སྣ་ཚོགས་པད་མ་དང་ཉི་མའི་གདན་ནང་གི་ཤར་དང་གྲྭ་བཞི་དང་ཕྱིའི་གྲྭ་བཞིར། སྣ་ཚོགས་པད་མ་དང་ཟླ་བའི་གདན་ཟུང་རེ་སྒོམ་སྟེ་རྟེན་བསྐྱེད་པའོ། །
གདན་དབུས་མའི་སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ། དྷཱི་སེར་པོ་ལས་བྱུང་བའི་རལ་གྲི་དབུས་སུ་དྷཱིས་མཚན་པ་ལས། འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་
ཏེ་ཐིམ་པ་ཡོངས་སུ་གྱུར་པ་ལས། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ། ཡིད་ཙམ་ཁྲོས་པ་ཕྱག་གཡས་རལ་གྲི་ཕྱར་ཞིང། གཡོན་གྱིས་གླེགས་བམ་ཐུགས་ཁར་བསྣམས་པ། ཞབས་རྡོ་རྗེ་དཀྱིལ་དཀྲུང་གིས་
བཞུགས་པ། མཚན་སོ་གཉིས་དང་དཔེ་བྱེད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པར་བསམ་མོ། །དེའི་ཐུགས་ཁར་ཨཱ་ལས་བྱུང་བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་
རྣམ་སྣང་ལ་སོགས་པའི་སངས་རྒྱས་དང། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང། རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་དང། སེམས་མ་རྡོ་རྗེ་མ་ལ་སོགས་པའི་རིགས་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་

[005A]༄༅། །ཉི་མ་ལ་ཞུགས་པས་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར། དེའི་སྟེང་དུ་ཧཱུཾ་ཡིག་མཐིང་ཁ་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་ལ་སོགས་པ་བཞི་སྤྱན་དྲངས་ནས་ཧཱུཾ་ལ་
ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པ། རྩེ་དགུ་པ་རྭ་ཤིན་ཏུ་གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་ཡིག་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྦྲོས་པས་སངས་རྒྱས་ལ་སོགས་པ་བཞི་སྤྲོས་ཏེ། ནམ་མཁའི་ཁམས་ཐམས་ཅད་
ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་པས་སེམས་ཅན་རྣམས་སྨོན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ནས་རྡོ་རྗེ་ལ་ཐིམ་པར་བསམ་མོ། ཟླ་བ་དང་དེའི་སྟེང་གི་ཉི་མ་རྡོ་རྗེ་ས་བོན་དང་བཅས་པ་ཡོངས་སུ་
གྱུར་བ་ལས། རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ། སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་བསྐུམས་ཤིང་གཡོན་བརྐྱང་བའི་སྟབས་ཀྱིས་བཞུགས་པ། ཁམས་གསུམ་པོ་ཟ་བར་
ནུས་པ་ཧ་ཧ་ཞས་སྒྲོགས་ཤིང་ལྗགས་འདྲིལ་བ། མཆེ་བ་རྣམ་པར་གཅིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ། སྨིན་མ་དང་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫས་པ། འཇིག་རྟེན་དང་འཇིག་རྟེན་ལས་
འདས་པའི་ལྷ་ལ་བསྡིགས་འཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕཻཾ་ཀ་རའི་སྒྲ་ཆེན་པོ་འབྲུག་ལྟར་སྒྲོགས་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་

[005B] མགོ་བོ་རློན་པ་ལྔ་བཅུའི་ཐོད་པའི་འཕྲེང་བས་བརྒྱན་པ། སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པའི་རུས་པའི་རྒྱན་རྣམས་ཀྱིས་བརྒྱན་པ། གསུས་བཆེ་བ་གཅེར་བུའི་གཟུགས་ཅན། སྨིན་མ་དང་རྫ་མ་དང་
སྨར་དང་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་དུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་བྱི་དབུས་ཀྱི་ཞལ་དམར་པོ། རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཛམ་དཔལ་གྱི་ཞལ་
སེར་པོ་ཡོད་ཙམ་ཁྲོས་པ། གཞན་ནུའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། དེའི་གཡས་ཞལ་དམར་པོ། གཡོན་ཞལ་སེར་པོ། རྔའི་རྭའི་རྩ་བའི་གཡོན་ཞལ་དང་པོ་དཀར་པོ་དའི་གཡས་ཞལ་དུད་ཁ་གཡོན་
ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པའོ། །ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རླེན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་བའི་ལགས་པ་གཡོན་
པ་ནས་བརྒྱངས་ཏེ་འཛིན་པ། ལྷག་མ་གཡས་ཀྱི་དང་པོ་ན་གྲི་གུག་གཉིས་པ་ནི་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ན་ཡ། དྲུག་པ་ན་དགྲ་སྟེ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཏོ་
བཅུ་གཅིག་པ་ན་ཁ་ཊཱཾ་ག། བཅུ་གཉིས་པ་ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་བཀང་བའི་ཐོད་པ། གཉིས་པ་ན་
[006A]༄༅། །ཚངས་པའི་མགོ་བོ། གསུམ་པ་ན་ཕུང། བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་
པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིགས་འཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པའོ། །ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླང། བཞི་པས་
བོང་བུ། ལྔ་པས་རྔ་མོང། དྲུག་པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ། བརྒྱད་པས་བཞད་མནན་
པ། ཚངས་པ་དང་དབང་པོ་དང། ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་ཏུ་བྱས་ཏེ། ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པར་བསམ་མོ། །རང་ཉིད་དམ་ཚིག་
སེམས་དཔའི་ཐུགས་ཁར་ཟླ་གང་ན་ལ་ཡེ་ཤེས་སེམས་དཔའ་སྔར་དང་འདྲ་བའི་འཇམ་དབྱངས་ཀྱི་ཐུགས་ཁར། ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ཁ་འོད་ཟེར་ལྔ་འཕྲོ་བ་བསམ་
མོ། །དེའི་པང་ན་ཡུམ་རྡོ་རྗེ་རོ་ལངས་མ་སྔོན་མོ། ཞལ་གཅིག་ཕྱག་གཉིས་ཀྱི་གཡས་རྡོ་རྗེ་གྲི་གུག་འཕྱར་ཞིང། གཡོན་ཐོད་པ་གདུག་པའི་ཁྲག་གིས་གང་བ་འཛིན་པས་ཡབ་ལ་འཁྱུད་པ། ཐོད་སྐམ་ལྔས་དབུ་བརྒྱན་ཅིང་སྐམ་པོ་ལྔ་བཅུའི་དོ་

[006B] ཞབས་གཡས་རྐྱང་ཞིང་གཡོན་པས་ཡབ་ལ་འཁྱུད་པ། ཡབ་ཀྱི་གསང་གནས་མི་དམིགས་པ་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་པ། ཨོཾ་ལས་བྱུང་བའི་ནོར་བུ་བུ་ག་ཕཊ་ཀྱིས་བཀག་པ། ཡུམ་གྱི་གསང་གནས་མི་དམིགས་
པ་ལས་ཧཱུཾ་ལས་བྱུང་བའི་པདྨ་དམར་པོ་འདབ་མ་བརྒྱད་པ། ཨཱ་ལས་བྱུང་བའི་ཟེའུ་འབྲུ་བུ་ག་ཕཊ་ཀྱིས་བཀག་པ་བསམས་ལ། ཕན་ཚུན་རྗེས་སུ་ཆགས་པས་སྙོམས་པར་ཞུགས་པའི་དགའ་བ་བརྩམས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་བ་
ཨདྨ་ཀོཉཧཾ། ཞེས་བརྗོད་ལ་དེ་བཞིན་གཤེགས་པ་ཐམས་ཅད་ཀྱི། རྗེས་སུ་ཆགས་པའི་རྡོ་རྗེའི་རང་བཞིན་ངའོ་སྙམ་དུ་རྗོས་ཆགས་ཀྱི་ང་རྒྱལ་བྱའོ། །དེ་ནས་རང་གི་ཐུགས་ཁའི་ཧཱུཾ་ཡིག་གི་འོད་ཟེར་གྱི་ལྕགས་ཀྱུས་མཁའ་ཁྱབ་ཀྱི་སངས་རྒྱས་ཐམས་ཅད་བཀུག་
ནས་རང་གི་ཞལ་དུ་བཅུག་ཐུགས་ཁར་འོད་དུ་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་ཐིག་ལེ་ཆ་གཅིག་ཡ་འམ་བཧྲུཾ་དུ་གྱུར་པ་ལས། གཞལ་ཡས་ཁང་གདན་དང་བཅས་པ་སྔར་བཞིན་བསྐྱེད། ཐིག་ལེ་གཞན་གདན་རྣམས་ཀྱི་སྟེང་དུ་ཆ་བཅུ་
བདུན་དུ་གྱུར། དེ་རྣམས་ཡོངས་སུ་གྱུར་པ་ལས། དབུས་སུ་ཧཱུཾ་མ་མ་ཡ། ནང་གི་ཤར་དུ་ཀྵེ་ལྷོར་མ་ནུབ་ཏུ་མེ་བྱང་དུ་ར། ཤར་ལ་སོགས་པའི་སྒོ་བཞིར་ཡ་ཙ་ནི་ར་དང། ནང་གི་ཤར་ལྷ་ནས་བརྩམས་པའི་གྲྭ་བཞིར་ཇཱ་ས་དོ་རུ་དང། དེའི་ཕྱིའི་གྲྭ་བཞིར་ཎ་ཡོ་
ནི་ར་སྟེ་ཡི་གེ་བཅུ་བདུན་དུ་གྱུར། ཡི་གེ་ཕྱི་མ་བཞི་མ་གཏོགས་པ་རྣམས་ཡོངས་སུ་གྱུར་པ་ལས། དབུས་དང་ནང་གི་ཕྱོགས་བཞིར་རིམ་པ་བཞིན། །རྡོ་རྗེ་འཁོར་ལོ་རིན་པོ་ཆེ་པདྨ་རལ་གྲི་དང། ཤར་ལ་སོགས་པའི་སྒོ་བཞིར་རིམ་པ་བཞིན་ཐོ་བ་དབྱིག་

[007A]༄༅། །པ་པདྨ་རལ་གྲི་དང། ནང་གི་ཤར་ལྷོ་ནས་བརྩམས་ཏེ་རིམ་པ་བཞིན་འཁོར་ལོ་རྡོ་རྗེ་པདྨ་རལ་གྲིར་གྱུར་ཏེ། རང་རང་གི་ས་བོན་གྱིས་མཚན་པ་འོད་ཟེར་འཕྲོ་ཞིང་འདུ་བར་བསམ་མོ། །ཕྱག་མཚན་ས་བོན་གྱིས་མཚན་པ་རྣམས་ཡོངས་
སུ་གྱུར་པ་ལས་ལྷ་རང་རང་གི་སྐུར་རྫོགས་པ་ནི། དབུས་སུ་རྡོ་རྗེ་འཇིགས་བྱེད་ཡབ་ཡུམ་ནི་སྔར་བཞིན་ནོ། །ནང་གི་ཤར་དུ་གཏི་མུག་གཤིན་རྗེ་གཤེད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་ལྷག་མ་གཡས་གཉིས་འཁོར་ལོ་རལ་
གྲི། གཡོན་གཉིས་ནོར་བུ་པདྨ་འཛིན་པ། ལྷོར་སེར་སྣ་གཤིན་རྗེ་གཤེད་སེར་པོ་སེར་སྔོ་དཀར་བའི་ཞལ་གསུམ། ཕྱག་དྲུག་གི་ལྷག་མ་གཡས་གཉིས་ནོར་བུ་རལ་གྲི། གཡོན་གཉིས་འཁོར་ལོ་པདྨ་འཛིན་པ། ནུབ་ཏུ་འདོད་ཆགས་གཤིན་རྗེ་གཤེད་
དམར་པོ་དམར་སྔོ་དཀར་བའི་ཞལ་གསུམ། ཕྱག་དྲུག་གི་ལྷག་མ་གཡས་གཉིས་པདྨ་རལ་གྲི། གཡོན་གཉིས་ནོར་བུ་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེ་གཤེད་ལྗང་གུ་ལྗང་སྔོ་དཀར་བའི་ཞལ་གསུམ། ཕྱག་དྲུག་གི་ལྷག་མ་གཡས་
གཉིས་རལ་གྲི་འཁོར་ལོ། གཡོན་གཉིས་ནོར་བུ་པདྨ་འཛིན་པ། ཤར་སྒོར་ཐོ་བ་གཤིན་རྗེ་གཤེད་སྔོན་པོ་སྔོ་དཀར་དམར་བའི་ཞལ་གསུམ། ཕྱག་དྲུག་གི་ལྷག་མ་གཡས་གཉིས་ཐོ་བ་སྔོན་པོ་རྭ་ཉི་ཤུ་པ་དང་རལ་གྲི། གཡོན་གཉིས་ནོར་བུ་པདྨ་
འཛིན་པ། ལྷོ་སྒོར་དབྱུག་པ་གཤིན་རྗེ་གཤེད་དཀར་པོ་དཀར་སྔོ་དམར་བའི་ཞལ་གསུམ། ཕྱག་དྲུག་གི་ལྷག་མ་གཡས་གཉིས་དབྱུག་པ་རལ་གྲི། གཡོན་གཉིས་པདྨ་འཁོར་ལོ། ནུབ་སྒོར་པདྨ་གཤིན་རྗེ་གཤེད་དམར་པོ་དམར་སྔོ་དཀར་བའི་

[007B] ཕྱག་དྲུག་གི་ལྷག་མ་གཡས་གཉིས་པདྨ་རལ་གྲི། གཡོན་གཉིས་འཁོར་ལོ་ནོར་བུ་འཛིན་པ། བྱང་སྐོར་རལ་གྲི་གཤིན་རྗེ་གཤེད་ལྗང་གུ་ལྗང་སྔོ་དཀར་བའི་ཞལ་གསུམ། ཕྱག་དྲུག་གི་ལྷག་མ་གཡས་གཉིས་རལ་གྲི་འཁོར་ལོ། གཡོན་གཉིས་
ནོར་བུ་པདྨ་འཛིན་པ། ཡབ་བརྒྱད་པོ་ཐམས་ཅད་ཐོད་པ་སྐམ་པོ་ལྔའི་དབུ་རྒྱན་དང། ཁྲག་འཇག་པའི་མགོ་བོ་རློན་པ་ལྔ་བཅུའི་དོ་ཤལ་ཅན། ཞལ་རེ་རེལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་ཞིང། འབར་བའི་མཆེ་བ་བཞི་བཞི་རབ་ཏུ་གཙིགས་
ནས། ལྗགས་རྣམ་པར་འདྲིལ་ཞིང་འོད་ཟེར་རབ་ཏུ་འཕྲོ་བ། མཐའ་ཡས་སྔོན་པོས་དབུ་སྐྲ་བཅིངས་ཤིང། འཇོག་པོ་དམར་པོས་རྣ་རྒྱན་བྱས་པ། རིགས་ལྡན་ཁྲ་བོས་དཔུང་པ་བརྒྱན་ཞིང། དུང་སྐྱོང་སེར་པོས་ལག་གདུབ་བྱས་པ། པདྨ་དཀར་པོས་མགུལ་
རྒྱན་བྱས་ཤིང། སྟོབས་ཀྱི་རྒྱུ་ལྗང་གུས་མཆོད་ཕྱིར་ཐོགས་བྱས་པ། ནོར་རྒྱས་ཀྱི་བུ་བདུད་རྩིའི་ཁ་དོག་ལྟ་བུས་སྐེ་རགས་བྱས་ཤིང། པདྨ་ཆེན་པོ་དཀར་པོས་ཞབས་གདུབ་བྱས་པ། ཀླུ་བརྒྱད་པོ་ཐམས་ཅད་ཕུད་ཀྱི་སྒྲ་སྒྲོགས་ཤིང་ལྕེ་གཉིས་པ་དུག་
དང་ལྡན་པའི་མཆེ་བའི་ཕྲེང་བ་ཅན་ནོ། །ནང་གི་ཤར་ལྷོར་ཙ་རྩི་ཀ་དཀར་མོ་ཤིན་ཏུ་སྐེམ་ཤིང། དྲག་ཏུ་འཁྲོས་པ་གཏི་མུག་གཤིན་རྗེ་གཤེད་ལྟ་བུ། ལྷོ་ནུབ་ཏུ་ཕག་མོ་སྔོན་མོ་ཕག་གདོང་ཅན། སྔོ་དཀར་དམར་བའི་ཞལ་གསུམ། ཕྱག་དྲུག་གི་ལྷག་མ་གཡས་
གཉིས་རྡོ་རྗེ་རལ་གྲི། གཡོན་གཉིས་འཁོར་ལོ་པདྨ་འཛིན་པ། ནུབ་བྱང་དུ་དབྱངས་ཅན་མ་དམར་མོ་ཞི་བའི་ཆ་བྱད་ཅན། འདོད་ཆགས་གཤིན་རྗེ་གཤེད་ལྟ་བུ། བྱང་ཤར་དུ་གཽ་རི་ལྗང་ཀུ་ཕྲག་དོག་གཤིན་རྗེ་གཤེད་ལྟ་བུ། ཕག་མོ་དང་གོ་རི་གཉིས་སྦོམ་

[008A]༄༅། །ཞིང་ཐུང་ལ་གསུས་པ་འཕྱང་བའོ། །ཐམས་ཅད་ཀྱི་ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡུམ་དང་ཡབ་ལ་འཁྱུད་པ། ཕྱིའི་གྲྭ་བཞིའི་ཡི་གེ་བཞི་ཡོངས་སུ་གྱུར་པ་ལས། མིའི་ཐོད་པ་བདུད་རྩིས་གང་བ་བཞིའོ། །ཧྲཱི་
ཥྚྲཱིས་གཙོ་བོ་ཡབ་ཡུམ་བསྐུལ་དཔག་ཏུ་མེད་པར་གྱུར། ཡུམ་གྱི་བ་སྤུའི་སྒོ་ནས་ཕྱིར་འཕྲོས་ཏེ་ཕྱོགས་བཅུར་གཤེགས། སེམས་ཅན་རྣམས་ཀྱི་ཞེ་སྡང་སྦྱངས། ཆོས་ཀྱི་དབྱིངས་ཀྱི་ཡེ་ཤེས་ལ་བཀོད། གཅིག་ཏུ་འདུས་རང་དང་ཡུམ་ལ་ཐིམ་པར་བསམ་
ཨོཾ་ཛི་ན་ཛིཀ་གིས་གཏི་མུག་གཤིན་རྗེ་གཤེད་ཡབ་ཡུམ་བསྐུལ་དཔག་ཏུ་མེད་པར་གྱུར། ཡུམ་གྱི་བ་སྤུའི་སྒོ་ནས་ཕྱིར་ཕྱུང་སྟེ། སེམས་ཅན་རྣམས་ཀྱི་གཏི་མུག་སྦྱངས་མེ་ལོང་ལྟ་བུའི་ཡེ་ཤེས་ལ་བཀོད་ནས་ནང་གི་ཤར་གྱི་གདན་ལ་འཁོད། དེ་བཞིན་
དུ་ཀུན་ལ་སྦྱར་ཏེ། ཨོཾ་རད་ན་དྷྲིཀ་གིས་སེར་སྣ་གཤིན་རྗེ་གཤེད་ཡབ་ཡུམ་ཕྱུང། ང་རྒྱལ་དང་སེར་སྣ་སྦྱངས། མཉམ་པ་ཉིད་ཀྱི་ཡེ་ཤེས་ལ་བཀོད་ནས་ལྷོར་འཁོད། ཨོཾ་ཨ་རོ་ལིཀ་གིས་འདོད་ཆགས་གཤིན་རྗེ་གཤེད་ཡབ་ཡུམ་ཕྱུང། འདོད་
ཆགས་སྦྱངས། སོ་སོར་རྟོག་པའི་ཡེ་ཤེས་ལ་བཀོད་ནས་ནུབ་ཏུ་འཁོད། ཨོཾ་པྲཛྙཱ་དཧྲིག་གིས་ཕྲག་དོག་གཤིན་རྗེ་གཤེད་ཡབ་ཡུམ་ཕྱུང། ཕྲག་དོག་སྦྱངས། བྱ་བ་སྒྲུབ་པའི་ཡེ་ཤེས་ལ་བཀོད་ནས་བྱང་དུ་འཁོད། ཨོཾ་མུད་ག་ར་དྷྲིཀ་གིས་ཐོ་བ་གཤིན་རྗེ་
གཤེད་ཡབ་ཡུམ་ཕྱུང། སེམས་ཅན་རྣམས་ཀྱི་ཕུང་པོའི་བདུད་བཅོམ། དད་པའི་སྟོབས་ལ་བཀོད་ནས། ཤར་སྒོའི་དབུས་སུ་འཁོད། ཨོཾ་དཎྜ་དྷྲིཀ་གིས་དབྱུག་པ་གཤིན་རྗེ་གཤེད་ཡབ་ཡུམ་ཕྱུང། ཉོན་མོངས་པའི་བདུད་བཅོམ། བརྩོན་འགྲུས་ཀྱི་སྟོབས་

[008B] ལྷོ་སྒོར་འཁོད། ཨོཾ་པད་མ་དཧྲིག་གིས་པདྨ་གཤིན་རྗེ་གཤེད་ཡབ་ཡུམ་ཕྱུང། འཆི་བདག་གི་བདུད་བཅོམ། དྲན་པའི་སྟོབས་ལ་བཀོད་ནས། ནུབ་སྒོར་འཁོད། ཨོཾ་ཁངྒ་དཧྲིག་གིས་རལ་གྲི་གཤིན་རྗེ་གཤེད་ཡབ་ཡུམ་ཕྱུང། ལྷའི་བུའི་བདུད་བཅོམ་
ཏིང་ངེ་འཛིན་གྱི་སྟོབས་ལ་བཀོད་ནས། བྱང་སྒོར་འཁོད། ཨོཾ་མོ་ཧ་ར་ཏིས་ཙྩི་ཀ་ཕྱུང། སེམས་ཅན་རྣམས་ཀྱི་སའི་ཁམས་སྦྱངས། བྱམས་པ་ཚད་མེད་པ་ལ་བཀོད་ནས། ནང་གི་ཤར་ལྷོའི་གྲྭར་འཁོད། ཨོཾ་དྲེ་ཥ་ར་ཏིས་ཕག་མོ་ཕྱུང། ཆུའི་ཁམས་སྦྱངས་
སྙིང་རྗེ་ཚད་མེད་ལ་བཀོད་ནས། ལྷོ་ནུབ་ཏུ་འཁོད། ཨོཾ་ར་ག་ར་ཏིས་དབྱངས་ཅན་མ་ཕྱུང། མེའི་ཁམས་སྦྱངས། དགའ་བ་ཚད་མེད་ལ་བཀོད་ནས། ནུབ་བྱང་དུ་འཁོད། ཨོཾ་བཛྲ་ར་ཏི་ས་གཽ་རི་ཕྱུང། རླུང་གི་ཁམས་སྦྱངས། བཏང་སྙོམས་ཚད་མེད་ལ་བཀོད་ནས་
བྱང་ཤར་དུ་འཁོད། ཨོཾ་ཨཱ་ཧཱུཾ་གིས་ཐོད་པ་བཞི་ཕྱུང། ཡུལ་དྲུག་གི་དྲི་མ་སྦྱངས་ནས། ཕྱིའི་གྲྭ་བཞིར་འཁོད། ཨོཾ་ཨཱ་ཧཱུཾ་གིས་གཞལ་ཡས་ཁང་ཕྱུང། སྣོད་ཀྱི་སྐྱོན་སྦྱངས། བདེ་བ་ལ་གནས་པ་རྣམས་བརྟན་པར་བྱས་ནས། དམ་ཚིག་གི་གཞལ་
ཡས་ཁང་ལ་ཐིམ་པར་བསམ་མོ། །དེ་ནས་གཙོ་འཁོར་ཐམས་ཅད་ཀྱི་མིག་གཉིས་སུ། ཀྵིཾ་དང་འཁོར་ལོ་ལས། རྡོ་རྗེའི་མིག་གཏི་མུག་གཤིན་རྗེ་གཤེད་ལྟ་བུ། རྣ་བ་གཉིས་སུ་ཛྲིཾ་དང་རྡོ་རྗེ་ལས། རྡོ་རྗེའི་རྣ་བ་ནག་པོ་ནག་དཀར་དམར་བའི་ཞལ་གསུམ་
ཕྱག་དྲུག་གི་དང་པོ་གཉིས་གྲི་གུག་དང་ཐོད་པ་འཛིན་ཅིང། ལྷག་མ་གཡས་གཉིས་རྡོ་རྗེ་རལ་གྲི། གཡོན་གཉིས་འཁོར་ལོ་པདྨ་འཛིན་པ། སྣ་གཉིས་སུ་ཁཾ་དང་རིན་པོ་ཆེ་ལས། རྡོ་རྗེའི་སྣ་སེར་སྣ་གཤིན་རྗེ་གཤེད་ལྟ་བུ། ལྕེའི་རྩ་བར་རཾ་དང་གཾ་གང་རུང་དང་

[009A]༄༅། །པདྨ་ལས། རྡོ་རྗེའི་ལྕེ་འདོད་ཆགས་གཤིན་རྗེ་གཤེད་ལྟ་བུ། དཔྲལ་བར་ཀཾ་དང་རལ་གྲི་ལས་རྡོ་རྗེའི་ལུས་ཕྲག་དོག་གཤིན་རྗེ་གཤེད་ལྟ་བུ། ལྟེ་བར་སཾ་དང་རྡོ་རྗེ་ལས། རྡོ་རྗེའི་ཡིད་དཀར་པོ་དཀར་སྔོ་དམར་བའི་ཞལ་གསུམ། ཕྱག་དྲུག་གི་
དང་པོ་གཉིས་ཀྱིས་གྲི་གུག་དང་ཐོད་པ་འཛིན་ཅིང། ལྷག་མ་གཡས་གཉིས་རྡོ་རྗེ་རལ་གྲི། གཡན་གཉིས་འཁོར་ལོ་པདྨ་འཛིན་པ་སྟེ། ཐམས་ཅད་ཀྱང་པད་ཟླ་ལ་གནས་པའོ། །ལྷ་ཐམས་ཅད་ཀྱི་ཐུགས་ཁར་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་
ནང་དུ། ཧཱུཾ་དང་རྡོ་རྗེ་ལས་ཐུགས་རྡོ་རྗེ་རྡོ་རྗེའི་རྣ་བ་ལྟ་བུ། མགྲིན་པར་ཨཱ་ལས་པདྨ་དམར་པོ་འདབ་མ་བརྒྱད་པའི་དབུས་སུ་ཨཱ་དང་པདྨ་ལས་གསུང་རྡོ་རྗེ་འདོད་ཆགས་གཤིན་རྗེ་གཤེད་ལྟ་བུ། སྤྱི་བོར་ཨོཾ་ལས་འཁོར་ལོ་དཀར་པོའི་དབུས་སུ་
ཨོཾ་དང་འཁོར་ལོ་ལས་སྐུ་རྡོ་རྗེ་གཏི་མུག་གཤིན་རྗེ་གཤེད་ལྟ་བུ་བསྐྱེད། ཐུགས་ཀའི་ས་བོན་ལས་འོད་ཟེར་འཕྲོས་པས་རྡོ་རྗེ་གསུམ་གྱི་ལྷ་ཚོགས་སྤྱན་དྲངས་ཏེ། ནམ་མཁར་བཞུགས་པ་ལ་སྔར་བཞིན་མཆོད་ནས། འོད་ཟེར་གྱིས་བཀུག་སྟེ་རང་
རང་གི་རྡོ་རྗེ་གསུམ་ལ་རིམ་པ་བཞིན་ཐིམ་པར་བསམས་ལ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་བ་ཨདྨ་ཀོཧཾ། ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་བ་ཨདྨ་ཀོཧཾ། ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་བ་ཨདྨ་ཀོཧཾ། ཞེས་བརྗོད་ལ་དེ་བཞིན་གཤེགས་
པ་ཐམས་ཅད་ཀྱི། རྡོ་རྗེ་གསུམ་གྱི་ངོ་བོ་ང་ཡིན་ནོ་སྙམ་དུ་ང་རྒྱལ་བྱའོ། །དེ་ནས་ཧཱུཾ་ཡིག་ལས་འོད་ཟེར་སྤྲོ་ཞིང་ལྕགས་ཀྱུའི་ཕྱག་རྒྱ་བྱས་ལ། ཨོཾ་ཧྲིཿ་ཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨ་ད་པཱུ་ཛ་པྲ་ཏི་གྲིཧྣནྡུ་པྲ་སཱ་ད་མེ་དྷཱི་མན་ཀུ་རུ་སཱཧཱ། ཞེས་

[009B] རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་མདུན་གྱི་ནམ་མཁར་སྤྱན་དྲངས་ཏེ། ཧྲཱི་ཥྚྲཱི་ཡི་སྔགས་བརྗོད་ལ་ཁྲོ་བོ་སྤྲོས་ཏེ། ཕྱི་འབྲང་གི་བགེགས་ཚར་བ་ཅད་ལ་བསྲུང། སྔར་བཞིན་མཆོད་ནས། ཨོཾ་མུད་ག་
རཱ་ཛཿ་ཞེས་པའི་སྔགས་ཀྱིས་དམ་ཚིག་པ་སོ་སོའི་སྤྱི་བོར་དགུག་ཨོཾ་དཎྜ་ཧཱུཾ་གིས་དམ་ཚིག་པ་སོ་སོ་ལ་གཞུག་ཨོཾ་པདྨ་བཾ་གྱིས་དམ་ཚིག་པ་སོ་སོ་དང་དབྱེར་མེད་དུ་བཅིང། ཨོཾ་ཁངྒ་ཧོཿ་ས་དབང་དུ་བྱའོ། །དེ་ནས་སྔར་གྱི་ཕྱག་རྒྱ་ལ་སོགས་པས། ཕྱོགས་
བཅུ་ན་བཞུགས་པའི་སངས་རྒྱས་སྲས་དང་བཅས་པ་རྣམས་སྤྱན་དྲངས་པ་ལ་སྔར་བཞིན་མཆོད་ནས། དེ་བཞིན་གཤེགས་པ་རྣམས་ཀྱིས་བདག་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙརྩི་ཀ་ལ་སོགས་
པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་
དབང་བསྐུར། ཞེས་གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་པ། ལྷ་གཞན་ཤར་དང་ཤར་
ལྷོ་བ་རྣམས་ལ་རྣམ་སྣང། ལྷོ་དང་ལྷོ་ནུབ་པ་རྣམས་ལ་རིན་འབྱུང། ནུབ་དང་ནུབ་བྱང་པ་རྣམས་ལ་འོད་དཔག་མེད། བྱང་དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་བརྒྱན་ཅིང། དབང་གི་ལྷ་རྣམས་རང་ལ་ཐིམ་པར་བསམ་སྟེ། ཡེ་ཤེས་པ་
་༄༅། །གཞུག་ཅིང་དབང་བསྐུར་བའོ། །དེ་ནས་མཆོད་པ་རྣམས་ཧྲཱི་ཥྚྲཱི་ས་བསངས། སྭ་བྷཱ་བས་སྟོང་པར་སྦྱང། སྟོང་པའི་ངང་ལས་ཨཱ་ལས་བྱུང་བའི་ཐོད་པའི་ནང་དུ་ཧཱུཾ་ལས་བྱུང་བའི་མཆོད་རྫས་རྣམས། རང་བཞིན་སྟོང་པ་རྣམ་པ་
མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ། ཟག་པ་མེད་པའི་བདེ་བ་ཁྱད་པར་ཅན་སྟེར་བར་བསྐྱེད་ནས། སོ་སོའི་སྔགས་དང་ཕྱག་རྒྱས་བྱིན་གྱིས་བརླབ་ལ། སྔར་བཤད་པ་བཞིན་ཉེར་སྤྱོད་རོལ་མོ་དང་བཅས་པས་མཆོད་དོ། །སློབ་དཔོན་ཛྙཱ་
ན་ཨ་ཀ་རས། ཨོཾ་ཡ་མནྟ་ཀ་ཨརྒྷཾ་པྲ་ཏེཙྪ་ཧཱུཾ་སཱཧཱ། ཞེས་སོགས་ཀྱི་སྙིང་པོའི་མཇུག་ཏུ་བཏགས་ནས། འབུལ་བར་ཡང་བཤད་དོ། །དེ་ནས་ནང་མཆོད་གཏོར་མ་བཞིན་བྱིན་གྱིས་བརླབ་ལ། ཐོག་མར་རྩ་བའི་བླ་མ་དང། དེ་ནས་བརྒྱུད་པའི་བླ་མ་རྣམས་
ཀྱི་མཚན་གྱི་མཐར། ཨོཾ་ཨཱ་ཧཱུཾ་བཏགས་ལ་དབུལ། དེ་ནས་ལྷ་སོ་སོའི་སྔགས་ལ་ཡི་གེ་གསུམ་བཏགས་ལ་དབུལ། དེ་ནས་ཆོས་སྐྱོང་རྣམས་ལ་དབུལ་ཞིང། སེམས་ཅན་ཐམས་ཅད་ཀྱང་ལྷར་བསྐྱེད་ལ་དབུལ་ལོ། །དེ་ནས་ཕྱོགས་བཅུའི་སངས་
རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་གཞུག་ལ། སྙིང་པོ་ལ་ཡི་གེ་གསུམ་བཏགས་པ་བརྗོད། ལྗགས་ཧཱུཾ་ལས་བྱུང་བའི་རྡོ་རྗེ་དཀར་པོ་འོད་ཟེར་གྱི་སྦུ་གུ་ཅན་གྱིས་དྲངས་ནས་ལོངས་སྤྱད་པར་བསམ་ཞིང། བདུད་རྩི་ལྕེ་ཐོག་ཏུ་གཞག་པ་
མྱངས་པས། ལུས་ཀྱི་ལྷ་ཐམས་ཅད་ཚིམ་པར་བསམ་མོ། །དེའི་ཚེ་མཆོད་བྱ་མཆོད་བྱེད་མཆོད་པ་ཐམས་ཅད་རང་བཞིན་མེད་བཞིན་དུ་སྣང་བ། སྒྱུ་མ་བཞིན་དུ་བལྟ་བར་བྱ་སྟེ་མཆོད་པའོ། །འཁོར་གྱི་ལྷ་རྣམས་ཀྱིས་གཙོ་བོ་ལ། བྲག་ཆའི་དབྱངས་

[010B] གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་
དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེས་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱད་གཤིན་རྗེ་གཤེད་ལ་ཕྱག་འཚལ་ལོ། །ཞེས་བརྗོད་དོ་
དེ་ནས་གཙོ་བོས་ཀྱང་འཁོར་རྣམས་ལ། །གཤིན་རྗེ་གཤེད་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་བསྟོད། །གཤིན་རྗེ་གཤེད་པོ་རབ་འཇིགས་པ། །ཕྲ་མ་རྡོ་རྗེའི་རང་བཞིན་ཁྱོད། །
རྡོ་རྗེ་ཐུགས་དང་རབ་མཚུངས་པ། །རིན་ཆེན་རྡོ་རྗེ་ཕྱག་འཚལ་བསྟོད། །འདོད་ཆགས་རྡོ་རྗེའི་ངོ་བོ་ཁྱོད། །གཤིན་རྗེ་གཤེད་པོ་རབ་འཇིགས་པ། །རྡོ་རྗེ་གསུང་དེང་རབ་མཚུངས་པ། །རྡོ་རྗེ་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་ངོ་བོ་ཁྱོད། །གཤིན་རྗེ་
གཤེད་པོ་ལས་ཀུན་པ། །རྡོ་རྗེ་སྐུ་དང་རབ་མཚུངས་པ། །ཕྱག་ན་རལ་གྲི་ཕྱག་འཚལ་བསྟོད། །ཅེས་པས་བསྟོད་ནས། ཡང་འཁོར་རྣམས་ཀྱིས་མགྲིན་གཅིག་ཏུ་གཙོ་བོ་ལ། སངས་རྒྱས་ཀུན་གྱི་དངོས་པོ་ཁྱོད། །སངས་རྒྱས་ཐམས་ཅད་གཅིག་བསྡུས་པ་
སངས་རྒྱས་ཀུན་མཆོག་གཙོ་བོའི་གཙོ། །དཀྱིལ་འཁོར་གཙོ་ལ་ཕྱག་འཚལ་བསྟོད། །ཅེས་པས་བསྟོད་དོ། །དེ་ལྟར་རེ་རེ་ནས་གསལ་འདེབས་པའི་དཔྱད་པས་སྒོམ་པ་དང། རྣམ་པ་གསལ་བ་ལ་རྩེ་གཅིག་ཏུ་འཇོག་པའི་སྒོམ་པ་གཉིས་ཀྱིས་གསལ་སྣང་

[011A]༄༅། །བསྒྲུབ་ཅིང། བདག་ཉིད་དཔལ་རྡོ་རྗེ་འཇིགས་བྱེད་དོ་སྙམ་དུ་ངེས་པ་ཤུགས་ཅན་བསྐྱེད་པ་ལ། འཇོག་པའི་ང་རྒྱལ་བརྟན་པར་བྱེད་པ་གཉིས་ཀ་བསྒོམ་པར་བྱ་བ་ནི་རྒྱ་ཆེ་བ་ལ་བསླབ་པའོ། །སྒོམ་པ་པོ་དང་བསྒོམ་བྱ་དང་སྒོམ་རྣམས་བརྟགས་
ན་ཡང་དག་པར་ཅིར་ཡང་མ་གྲུབ་བཞིན་དུ། སྣང་བ་སྒྱུ་མ་ལྟ་བུའི་དོན་ལ་འཇོག་པའི་དེ་ཁོ་ན་ཉིད་ཀྱི་སྦྱོར་བ་ལ་མཉམ་པར་འཇོག་པ་ནི་དམིགས་པ་ལྷའི་སྐུ་ལ་དམིགས་ནས་རྣམ་པ་རང་བཞིན་མེད་པ་ངེས་པའི་རྒྱུན་སྐྱོང་བ་ཡིན་པས། ཟབ་པ་དང་རྒྱ་
ཆེ་བ་གཉིས་ཀ་ལ་སློབ་པ་སྟེ། དེ་དག་ནི་རགས་པ་ལ་སེམས་འཛིན་པའོ། །དེ་ལྟར་བསྒོམས་ནས་ཏིང་ངེ་འཛིན་ཁྱད་པར་ཅན་བསྐྱེད་པའི་ཕྱིར། སྟེང་དང་འོག་གི་སྣ་རྩེར་ཟླ་བ་ལ་གནས་པའི་རྡོ་རྗེ་སྔོན་པོ། ཉུངས་དཀར་གྱི་འབྲུ་ཚད་ཙམ་ལ་སེམས་
བཟུང་ནས། བརྟན་པ་ན་དེ་ལས་ཕྱག་མཚན་མང་པོ་སྤྲོ་ཞིང། སླར་ཡང་རྩ་བའི་ཕྱག་མཚན་ལ་སྡུད་པ་ནི་ཕྲ་མོ་ལ་སེམས་འཛིན་པ་ཡིན་ཏེ། སེམས་གཟུང་བའི་རིམ་པའོ། །དེ་ལྟར་བསྒོམས་པས་སྐྱོན་དག་པ་དྲན་པར་བྱ་སྟེ། ཞལ་དགུ་ནི་གསུང་
རབ་ཡན་ལག་དགུ། རྭ་གཉིས་ནི་བདེན་པ་གཉིས། ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་སོ་བདུན། ཞབས་བཅུ་དྲུག་ནི་སྟོང་ཉིད་བཅུ་དྲུག། ཡུམ་དང་སྦྱོར་བ་ནི་བདེ་བ་ཆེན་པོ་རྒྱས་པ། མི་ལ་སོགས་པ་ནི་དངོས་གྲུབ་བརྒྱད་དང་
བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་པ་ཡིན་ནོ། །གཅེར་བུ་ནི་སྒྲིབ་གཡོགས་མེད་པ་དང། སྐྲ་གྱེན་དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། །དེ་དག་གི་དོན་མདོར་བསྡུ་ན་གཏན་ལ་དབབ་པའི་གཞི། གསུང་རབ་ཡན་ལག་དགུའི་

[011B] ཁོང་དུ་ཆུད་པའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་པ་ལ་ནི། སྟོང་ཉིད་བཅུ་དྲུག་གི་རྟོགས་པ་ཡོད་དེ། དེ་ཡང་ཐབས་བདེ་བ་ཆེན་པོ་དང་དབྱེར་མེད་པར་ཞུགས་པའོ། །
ལམ་དེས་བགྲོད་པའི་འབྲས་བུ་དངོས་གྲུབ་ཐུན་མོང་བ་དང། ཐུན་མོང་མ་ཡིན་པ་གཉིས་ཀྱི་གཙོ་བོ་ནི། སྒྲིབ་པ་ཟད་པའི་མྱང་འདས་སོ་ཞེས། རྡོ་རྗེ་འཇིགས་བྱེད་ཀྱི་རྣམ་པར་ཤར་བའི་སྐུས། དེ་ལྟར་མཚོན་པ་གོ་བར་བྱེད་པའོ། །རྒྱས་པར་སྒོམ་པར་འདོད་
ན་འགྲེལ་པ་གཉིས་དང། ལ་ལི་ཏའི་གཞུང་ལས་ཤེས་པར་བྱ་སྟེ། དག་པ་དྲན་པའོ། །དེ་ནས་ཏིང་ངེ་འཛིན་སེམས་དཔའི་མཐར་རྩ་སྔགས་ལ་སོགས་པའི་སྔགས་དང། ལྷ་གཞན་རྣམས་ཀྱི་ཐུགས་ཁར་ཉི་གདན་ལ། རང་རང་གི་ཕྱག་མཚན་ལ་རང་
རང་གི་ས་བོན་བཀོད་པའི་མཐར། རང་རང་གི་སྔགས་ཀྱི་ཡི་གེ་རྣམས་གཡས་བསྐོར་དུ་འགྲེང་སྟེ། འོད་ཟེར་འབར་བའི་རྣམ་པ་ཅན་དུ་བལྟས་ལ་བཟླའོ། །གཙོ་བོའི་སྔགས་བཟླ་ཚུལ་ཡང་ན་ས་བོན་ལས་འོད་ཟེར་འཕྲོས་པ་རིམས་ཀྱིས་བརྒྱུད་ནས། རྩ་
ཞལ་གྱི་སྣའི་སྒོ་ནས་དབུགས་ཕྱིར་འབྱུང་བ་དང། ལྷན་ཅིག་བྱུང་བས་འགྲོ་བའི་དོན་བྱས་ནས། སླར་ཡང་དབུགས་རྡུབ་པ་དང་ལྷན་ཅིག་སྣའི་བུ་ག་ནས་གཞུག་ལ། སྔགས་ཕྲེང་ལ་ཐིམ་པ་དང། ཞལ་དགུ་དང་ལྷ་ཐམས་ཅད་ཀྱིས་འདོན་པར་
བསམས་ལ། སྐྱོན་དང་བྲལ་བར་བཟླའོ། །བཟླས་པའི་སྐྱོན་ནི་ཤིན་ཏུ་མྱུར་རྡུལ་ ཤིན་ཏུ་གསལ་མི་གསལ་དང། རིང་བ་དང་ཐུང་བ་གཉིས་གོ་བཟློག་པ་དང། གཏམ་གཞན་གྱིས་བར་ཆོད་པ་དང། སེམས་གཞན་དུ་ཡེངས་པ་ལ་

[012A]༄༅། །སོགས་པའོ། །གདོང་དྲུག་གི་རྒྱུད་ལས། གཞན་དུ་མི་འགྲོའི་སེམས་ཀྱིས་ནི། །དེ་ལྟའི་ཚུལ་དུ་བཟླས་པ་བྱ། །ཡུལ་གཞན་བློ་ནི་འགྲོ་བ་ཡིས། །བསྐལ་བར་བཟླས་ཀྱང་འབྲས་མི་འབྱིན། །ཞེས་གསུངས་ཤིང་གཞན་ཡང་མང་བས་
སེམས་མ་ཡེངས་པ་ཁྱད་པར་དུ་གལ་ཆེའོ། །ཡི་གེ་འབར་བ་ལ་སེམས་བཟུང་ནས་བཟླས་ན། དངོས་གྲུབ་མྱུར་བར་ལ་ལི་ཏས་གསུངས་སོ། །བཟླས་པའི་སྔགས་ནི། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་
ཡ། ཡཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་པ་ནི་རྩ་སྔགས་སམ་ཕྲེང་སྔགས་སོ། །ཨོཾ་ཧྲཱི་ཥྚྲི་ཝི་ཀྲྀ་ཏཱ་ན་ན་ཧཱུཾ་ཕཊ། ཅེས་པ་ནི་ལས་ཀྱི་སྔགས་སོ། །དེ་དང་ཧཱུཾ་ཧཱུཾ་ཕགས་ཕགས་སཱཧཱ་ཞེས་སྦྱར་བ་གཉིས་ཟློ་བ་འདམ་ང་ཅན་དུ་མན་སྙེ་
ལས་བཤད་དོ། །ཨོཾ་ཡ་མའན་ཏ་ཀ་ཧཱུཾ་ཕཊ། ཅེས་པ་ནི་སྙིང་པོའོ། །ཨོཾ་བཛྲ་བེ་ཏཱ་ལི་ཨཱ་གཙྪ་ཨཱ་གཙྪ་ཧཱུཾ་ཛ་སཱཧཱ། ཡུམ་གྱི་སྔགས་སོ། །ཨོཾ་ཇི་ན་ཛི་ཀ་ཧཱུཾ་ཕཊ། ཨོཾ་རད་ན་དཧྲི་ཀ་ཧཱུཾ་ཕཊ། ཨོཾ་ཨ་རོ་ལི་ཀ་ཧཱུཾ་ཕཊ། ཨོཾ་པྲཛྙཱ་དཧྲི་ཀ་ཧཱུཾ་ཕཊ། ཨོཾ་མུད་ག་
ར་དྷྲིཀ་ཧཱུཾ་ཕཊ། ཨོཾ་དཎྜ་དཧྲི་ཀ་ཧཱུཾ་ཕཊ། ཨོཾ་པདྨ་དཧྲི་ཀ་ཧཱུཾ་ཕཊ། ཨོཾ་ཁངྒ་དཧྲི་ཀ་ཧཱུཾ་ཕཊ། ཨོཾ་མོ་ཧ་ར་ཏི་ཧཱུཾ་ཕཊ། ཨོཾ་དྭེ་ཥ་ར་ཏི་ཧཱུཾ་ཕཊ། ཨོཾ་རཱ་ག་ར་ཏི་ཧཱུཾ་ཕཊ། ཨོཾ་བཛྲ་ར་ཏི་ཧཱུཾ་ཕཊ། ཅེས་པ་རྣམས་འཁོར་གྱི་ལྷ་རྣམས་ཀྱི་སྔགས་སོ། །གྲངས་ནི་རྒྱུད་ཀྱི་རྟོག་པ་གསུཾ་
པ་ལས། རྩ་སྔགས་ལ་འབུམ། ལས་སྔགས་ལ་སུམ་འབུམ། སྙིང་པོ་ལ་ཡི་གེའི་གྲངས་ཀྱི་འབུམ་བཟླས་ན། ལས་ཀུན་བྱེད་ནུས་པར་གསུངས་ཤིང། རྟོག་པ་བཞི་པ་ལས། རྩ་སྔགས་ལ་སུམ་འབུམ་བཟླ་བར་གསུངས། འདིའི་སྒྲུབ་ཐབས་

[012B] བཟླས་པའི་གྲངས་བཤད་པ་ནི་ཚུལ་སྔ་མ་དང་འདྲ་འོ། །སློབ་དཔོན་ཛྙཱ་ན་ཨ་ཀ་རས་སྔོན་དུ་བསྙེན་པ་བྱེ་བ་འམ་ཡང་ན་མཚན་མ་ཐོབ་ནས་ལས་རྣམས་བརྩམ་པར་གསུངས་སོ། །དེ་ལ་གཉིས་ལས་དབང་བསྐུར་བ་ལ་ནི། ཨཱ་མོ་གྷ་
བཛྲས་ཡི་གེ་བཅུ་པ་འབུམ་བཟླ་བར་བཤད་པ་ནི། དཔའ་བོ་གཅིག་པའི་དབང་དུ་བྱས་ལ། འདིར་ནི་འཁོར་རྣམས་ལའང་ཁྲི་ཕྲག་རེ་བཟླ་དགོས་སོ། །ཞི་སོགས་ཀྱི་ལས་མང་པོ་འགྲུབ་པའི་བཟླས་པ་ལ་ནི། དེ་ལྟའི་གང་ཟག་གིས་ཇི་སྐད་བཤད་པའི་མཚན་
མ་བརྟན་པོ་ཐོབ་ན་མ་གཏོགས་པ་གྲངས་ཀྱི་བསྙེན་པ་བྱེ་བར་གསུངས་པ་ལེགས་པར་མཐོང་ངོ། །ཕྲེང་བ་དག་པའི་ཆོ་ག་ནི་མི་རུས་ལ་སོགས་པའི་ཕྲེང་བ་བསངས་སྦྱངས་ནས། ཕྲེང་རྡོག་རྣམས་མེ་ལས་འདོད་ཆགས་གཤིན་རྗེ་གཤེད་དུ་བསྐྱེད་པ་དེ་
ཞུ་བ་ལས་ཁྲག་འཛག་པའི་མགོ་བོར་བལྟས་ལ། གཡས་པའི་མཐེ་བེང་ལྕགས་ཀྱུས་ལྷ་དགུག་པའི་བསམ་པས། ཕྲེང་བ་དབབ་ལ་བཟླས་ཏེ་བཟླས་པའོ། །བཟླས་པས་སྐྱོན་སླར་ཡང་མཆོད་བསྟོད་བྱ་ཞིང། གཤིན་རྗེ་གཤེད་ཀྱི་ཡིག་བརྒྱ་གདོན་ལ་
གྲུབ་ན་ཐུན་ཐམས་ཅད་ཀྱི་མཐར་གཏོར་མ་དབུལ། མ་གྲུབ་ན་ཐུན་ཐ་མའི་མཐར་གཏོར་མ་དབུལ་ལོ། །དེའི་རིམ་པ་ནི་ཐུན་གཤམ་ཡིན་ན། བདག་སྐྱེད་གསར་དུ་མི་དགོས་ལ། དེ་ལྟ་མིན་ན་བདག་སྐྱེད་རྒྱས་བསྡུས་གང་རུང་བྱ། སྐད་ཅིག་གིས་མདུན་དུ་
གཤིན་རྗེ་གཤེད་ཀྱི་དཀྱིལ་འཁོར་བསྒོམས་ལ། རང་གི་སྙིང་ཁའི་ས་བོན་གྱི་འོད་ཟེར་གྱིས་ཡེ་ཤེས་ཀྱི་འཁོར་ལོ་སྤྱན་དྲངས་གཉིས་སུ་མེད་པར་བསྟིམ། དེ་ནས་རང་གི་སྙིང་ཁ་ནས་ཁྲོ་བོ་ཞགས་པ་དང་ལྕགས་ཀྱུ་འཛིན་པ་སྤྲོས་ཏེ། ཕྱོགས་སྐྱོང་

[013A]༄༅། །རྣམས་ཀྱི་སྙིང་ཁ་ནས་ལྕགས་ཀྱུས་བཟུང། མགྲིན་པ་ནས་ཞགས་པས་བཅིངས་ལ་བཀུག་པར་བསམས་ལ། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སརྦ་དུཥྚཾ་ཨིནྡྲ་ཨཱ་དའི་ན་ས་པ་རི་ཝཱ་རཱ་ཨ་ཀརྵ་ཡ་ཛཿ་སཱཧཱ། ཞེས་པའི་སྔགས་
འདིས་ཕྱོགས་སྐྱོང་རྣམས་བཀུག་སྟེ། དཀྱིལ་འཁོར་གྱི་ཕྱོགས་དང་ཕྱོགས་སུ་དགོད་པ་ནི། ཤར་དུ་དབང་པོ་དམར་སེར་གླང་པོ་ཆེ་ལ་ཞོན་པ། མིག་སྟོང་པ་གཡས་རྡོ་རྗེ། གཡོན་བསྡིགས་འཛུབ། དེའི་གཡོན་དུ་ཉེ་དབང་ནག་པོ་ནམ་མཁའ་ལྡིང་ལ་ཞོན་པ། གཡས་
སྲུང་ཤིང་དང་འཁོར་ལོ། གཡོན་དུང་དང་ནོར་བུ་ཀོསྟུ་བྷ་ཐོགས་པ། ལྷོར་གཤིན་རྗེ་ནག་པོ་མ་ཧེ་ལ་ཞོན་པ། སྐྲ་དམར་སེར་གྱེན་དུ་འབར་བ། གཡས་དབྱུག་པ་དང་གཡོན་བསྡིགས་འཛུབ། ནུབ་དུ་ཆུ་ལྷ་དཀར་པོ་སྦྲུལ་ལ་ཞོན་པ། སྦྲུལ་ཞགས་འཛིན་པ་
བྱང་དུ་ལུས་ངན་སེར་པོ་ཤ་རྒྱས་པ་གཏེར་ལ་གནས་པ་གཡས་ས་བོན་གྱི་གྲོང་ཁྱེར་དང་གཡོན་ནེའུ་ལེ་ཐོགས་པ། དེའི་གཡོན་དུ་ཚོགས་བདག་གླང་སྣ་དཀར་པོ་བྱ་བི་ལ་ཞོན་པོ། གཡས་བགྲང་ཕྲེང་དང་དགྲ་སྟེ། གཡོན་ལ་ཕུག་དང་ལ་དུ་འཛིན་པ། བྱང་
ཤར་དུ་དབང་ལྡན་དཀར་པོ་གླང་ལ་ཞོན་པ། རལ་པའི་ཐོར་ཏོག་ཅན་རྩེ་གསུམ་དང་ཐོད་པ་ཐོགས་པ། ལག་པ་གཉིས་ཀྱིས་གཽ་རི་ལ་འཁྱུད་པ། མེར་མེ་ལྷ་དམར་པོ་ར་སྐྱེས་ལ་ཞོན་པ། གཡས་བགྲང་ཕྲེང་དང་གཡོན་སྤྱི་བླུགས་འཛིན་པ། སྲིན་པོར་
སྲིན་པོ་སྔོན་པོ་རོ་ལ་ཞོན་པ་ཁྲོ་ཞིང་རྔམ་པ། གཡས་གྲི་གུག་དང་གཡོན་ཐོད་པ་འཛིན་པ། རླུང་དུ་རླུང་ལྷ་དུ་བའི་མདོག་ཅན་རི་དྭགས་ལ་ཞོན་པ། ལག་པ་གཉིས་ཀྱིས་རླུང་རས་འཛིན་པ། སྟེང་དུ་ཟླ་བ་དཀར་པོ་ཀུ་མུ་ཏའི་སྟེང་ན་གནས་པ་ལག་པ་

[013B] ཉི་མ་དམར་པོ་རྟ་མཆོག་བདུན་ལ་ཞོན་པ། ལག་པ་གཉིས་ཀྱིས་པདྨ་འཛིན་པ། ཚངས་པ་སེར་པོ་གདོང་བཞི་པ་དང་པ་ལ་ཞོན་པ། གཡས་པས་སྤྱི་བླུགས་དང་མི་འཇིགས་པ། གཡོན་པས་དབྱུག་པ་དང་བགྲང་ཕྲེང་འཛིན་པ་
འོག་ཏུ་སའི་ལྷ་མོ་སེར་མོ་པདྨ་ལ་གནས་པ། གཡས་དབང་པོར་ཁས་ལེན་པ། གཡོན་བུམ་པ་འཛིན་པ། ཐག་བཟང་རིས་སྔོན་པོ་ཤིང་རྟ་ལ་ཞོན་པ། གཡས་རལ་གྲི་གཡོན་བསྡིགས་འཛུབ་ཅན་རྣམས་ཏེ། དེ་དག་གི་འཁོར་དུ་སྲིད་པ་གསུམ་གྱི་འབྱུང་
པོའི་ཚོགས་ཐམས་ཅད་བསམ་མོ། །དེ་ནས་རང་གི་སྙིང་ཁ་ནས་ཁྲོ་བོ་གཤིན་རྗེ་གཤེད་ཕྱག་ན་ཕུར་བུ་ཐོགས་པ་སྤྲོས་ཏེ། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་ཧཱུཾ་སརྦ་དུཥྚྲཱི་ཨིནྜྲཱ་ཨ་དི་ན་ས་པ་རི་ཝཱ་རཱ་ཀཱི་ལ་ཡ་ཧཱུཾ་ཕཊ་སཱཧཱ། ཞེས་པས་སྙིང་
ཁ་དང་མགྲིན་པ་དང་རྐང་པའི་བར་དུ་ཕུར་བུ་བཏབ་པས། གྲུབ་པའི་བཅུད་ལེན་གྲུབ་པ་བཞིན་དུ་སྐད་ཅིག་གིས། གཙོ་བོ་ཞལ་གཅིག་ཕྱག་གཉིས་པ་ཡབ་ཡུམ་དུ་བསྐྱེད། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ། དབང་བསྐུར་རྒྱས་གདབ་མཆོད་
བསྟོད་སྔར་བཞིན་བྱ། དེ་ནས་གཏོར་མ་ཧྲཱི་ཥྚྲཱི་ས་བསངས། སྭ་བྷ་བས་སྦྱངས་སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ། གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་
པ། དེའི་སྟེང་དུ་ཨཱ་ལས་མི་མགོའི་སྒྱིད་བུ་གསུམ་གྱི་སྟེང་དུ། ཨཱ་ལས་བྱུང་བའི་ཐོད་པ་དཀར་པོ། དེའི་ནང་དུ་ཤར་ནས་བརྩམས་ཏེ་ཕྱོགས་བཞི་དང་དབུས་སུ་བྲུཾ་ཨཾ་ཛྲིཾ་ཁཾ་ཧཱུཾ་ལས་བྱུང་བའི། བ་ལང་ཁྱི་གླང་པོ་ཆེ་རྟ་མིའི་ཤ་ལྔ་མ། གོ་ཀུ་ད་

[014A]༄༅། །ཧ་ནའི་ཡི་གེས་མཚན་པ། ཤར་ལྷོ་ནས་བརྩམས་ཏེ་མཚམས་བཞི་དང་དབུས་སུ། ལཱཾ་མཱཾ་པཾ་ཏཱཾ་བཾ་ལས་བྱུང་བའི། དྲི་ཆེན་རཀྟ་བྱང་སེམས་དཀར་པོ་རྐང་མར་དྲི་ཆུ་ལྔ་ལ། བི་ར་ཤུ་མ་མའུ་ཡི་ཡི་གེས་མཚན་པ་སྟེ། རྫས་རྣམས་བཅུ་པོ་
དེར་བསྐྱེད་དོ། །དེ་དག་གི་སྟེང་དུ་ཨོཾ་དཀར་པོ་ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་བསྒོམ། རང་གི་ཐུགས་ཁའི་ཧཱུཾ་ལས་འོད་འཕྲོས་རླུང་ལ་ཕོག་པས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར་
ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་ཐམས་ཅད་དག། ཨཱ་ས་བདུད་
རྩིར་རྟོགས་པར་བྱས། ཨོཾ་གྱིས་མང་པོར་སྤེལ་བར་བསམ་ལ། དེ་ཉིད་གསུམ་གྱི་ཡི་གེ་ལན་གསུམ་བརྗོད་དེ། དེ་ནས་ཧཱུཾ་ཞེས་བརྗོད་པས་མགྲོན་རྣམས་ཀྱི་ལྗགས་སྔར་བཤད་པ་བཞིན་བྱིན་གྱིས་བརླབས་ལ། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་
ཕཊ། བཛྲ་བཧཻ་ར་བ་ཡ་ཨ་དཧི་པ་ཏི་བཛྲ་བེ་ཏཱ་ལི་ཨི་མཾ་བ་ལཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ་སཱཧཱ། ལན་གསུམ་བརྗོད་པས་གཙོ་བོ་ཡབ་ཡུམ་དང། ལྷ་གཞན་རྣམས་ཀྱི་སྔགས་རྫོགས་པའི་མཐར་བ་ལིཾ་པྲ་ཏི་ཙྪ་བཏགས་ནས་དབུལ། ལྗགས་ཀྱི་སྤུ་
གུས་དྲངས་ཏེ་གསོལ་བར་བསམ་ལ། གཏོར་མ་དང་པོ་འཇིག་རྟེན་ལས་འདས་པ་རྣམས་ལ་དབུལ་ཞིང། ཉེར་སྤྱོད་དང་ནང་གི་མཆོད་པས་མཆོད་ནས་བསྟོད་ལ། ཞི་རྒྱས་སོགས་སྐབས་དང་བསྟུན་པའི་འཕྲིན་ལས་བཅོལ་བས་གནང་བ་བྱུང་

[014B] །དེ་ནས་གཏོར་མ་གཉིས་པ་ཡང་སྔར་བཞིན་བསང་སྦྱང་སོགས་བྱས་ནས། རྩ་བའི་སྔགས་ཀྱིས་བྱིན་གྱིས་བརླབ་ལ། ཨོཾ་བཧུ་ཅ་ར་ནཾ། ཡ་པཱ་ཏཱ་ལ་ཙ་ར་ཡ། མའན་ཁེ་ཙ་ར་ཡ། ཏ་བའུར་པ་ནི་གཱ་ནཾ། ཀ་ད་ཀྵི་ན་དའི་གཱ་ཡ། ཧཱུཾ་བ་ཤྩི་མ་ནཾ། ཕཊ་ཨུད་
ཏ་ར་ཏི་གཱ་ཡ། ཨོཾ་ཨི། ཧྲཱི་ཡ། ཥྚྲཱི་བ། ཝི་ཀྵི། ཀྲི་ཀོ། ཏཱ་ཨེ། ན་ཨ། ན་དེ། ཧཱུཾ་བྷྱོ། ཕཊ་སརྦ་བྷཱུ་དེ་བྷྱེ་ཞེས་བརྗོད་ལ་འཁོར་དུ་སྤྱན་དྲངས་པའི་ཕྱོགས་སྐྱོང་འཁོར་བཅས་ཀྱི་འབྱུང་པོ་རྣམས་ལ་ཕུལ་ནས་མཆོད་དེ། བཅོམ་ལྡན་ཆོས་རྗེ་འཇམ་དབྱངས་
སྤྱན་ལམ་དུ། །བདུད་འདུལ་བསྟན་པ་བསྲུང་བར་ཞལ་བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་ཅིང་མཆིས། །
ཞེས་བསྟོད་ལ་འཕྲིན་ལས་བཅོལ་བས་ཁས་བླངས་པར་བསམ་མོ། །དེ་ནས་འཇམ་དབྱངས་ཀྱི་བཀའ་སྡོད་གཤིན་རྗེའི་གཏོར་མ་སྔར་བཞིན་བསྐྱེད། མདུན་དུ་པདྨ་ཉི་མ་མ་ཧེའི་སྟེང་དུ། ཡ་ལས་ཐོད་དབྱུག་ཡས་མཚན་པ། དེ་ལས་འོད་འཕྲོས་དགྲ་
བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཏོལ་ཐིམ་དེ་ཡོངས་སུ་གྱུར་པ་ལས། ལས་ཀྱི་གཤིན་རྗེ་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན། དམར་ཞིང་ཟླུམ་པའི་སྤྱན་གསུམ་དང་ལྡན་པ། གཡས་ལས་ཐོ་
དབྱུག་གཡོན་པས་ཞགས་པ་འཛིན་པ། དབུ་སྐྲ་དམར་སེར་གྱེན་དུ་བརྫེས་པ། ལིང་ག་དམར་པོ་གྱེན་དུ་ལངས་པ། ཙཾ་དང་རྩེ་གསུམ་ལས་རྩ་མུན་ཏྲི་ཞལ་གཅིག་ཕྱག་གཉིས་ཀྱི། གཡས་རྩེ་གསུམ་གཡོན་ཐོད་པ་འཛིན་པ། ཡ་བ་ཏི་ལ་སོགས་པ་

[015A]༄༅། །གཤིན་རྗེ་ཕོ་མོའི་འཁོར་གྱིས་བསྐོར་བར་དམིགས་པའི་གནས་གསུམ་དུ་ཡི་གེ་གསུམ་དགོད། དེ་ནས་རང་གི་ཐུགས་ཁ་ནས་འོད་ཟེར་འཕྲོས། ལྷོ་ཕྱོགས་ས་རིམ་པ་བདུན་གྱི་འོག་ནས། ལས་ཀྱི་གཤིན་རྗེ་ཡབ་ཡུམ་འཁོར་བཅས་སྤྱན་
དྲངས་པར་བསམ་ཞིང། ཨོཾ་ཀཱ་ལ་རཱུ་པས་པ་རི་ཝ་ར་ཨེ་ཧྱེ་ཧི་ཞེས་བརྗོད་པས་བྱོན་པར་བསམ། ཛཿ་ཧཱུཾ་བཾ་ཧོཿ་གཉིས་སུ་མེད་པར་བསྟིམ། གཤིན་རྗེ་གཤེད་རིགས་ལྔ་སྤྱན་དྲངས། ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་
བཏབ་པས་དེ་རྣམས་ཀྱིས་བུམ་པ་ཐོགས་ཏེ། ཨོཾ་བཛྲ་ཨ་བཧི་ཥིཉྩ་ཧཱུཾ། ཞེས་སྤྱི་བོ་ནས་དབང་བསྐུར་བས་དྲི་མ་དག། ཆུ་ལྷག་མ་ཡར་ལུད་པ་ལས། རྡོ་རྗེ་ནག་པོ་རྩེ་ལྔ་པས་དབུ་བརྒྱན། ཨོཾ་ཀཱ་ལ་རཱུ་པ་ས་པ་རི་ཝ་ར་ས་མ་ཡ་སྟྭཾ་གྱིས་དམ་ལ་བཞག། ཡང་
ན། གཤིན་རྗེ་ནག་པོ་སྐྲ་བསིལ་ཞིང་ཁྲོ་བོའི་ཞལ་ཅན། ཕྱག་གཉིས་ཀྱི་གཡས་དབྱུག་ཏོ་གཞན་རྣམས་སྔ་མ་བཞིན་ནོ། །དེ་ནས་ཨོཾ་ཀ་ལ་རཱུ་པ་ཡེ་གྲིཧྣེ་དཾ་ཞེས་པ་དང་མཆོད་པ་ལྔ་སྦྱར་བས་མཆོད། གཏོར་མ་གསོལ་བར་བསམ་ཞིང། ཨོཾ་ཀ་ལ་རཱུ་པ་
སརྦ་བིག་ནན་ཤ་ཏྲཱཾ་མ་རཱ་ཡ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཅེས་དང། ཨོཾ་ཙ་མུན་ཏྲི་སརྦ་བིག། ཞེས་སོགས་སྦྱར་བ་གསུམ་མམ་བདུན་གྱིས་ཕུལ་ནས་འཕྲིན་ལས་བཅོལ་བ་ནི། ཧཱུཾ། འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱི་ས་འོག་
ན། །སྲོག་ལ་རྔམས་པའི་གཤིན་རྗེ་ནི། །ནག་པོ་མ་ཧེའི་གདན་སྟེང་དུ། །ཡ་ལས་བྱུང་བའི་དབྱུག་པ་ནི། །ཐོད་པས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང། ཟ་བྱེད་ཞལ་གདངས་མཆེ་བ་གཙིགས། །ཁྲོས་པའི་སྤྱན་རྩ་དམར་པོ་

[015B]སྐྲ་སེར་སྨར་གྱེན་དུ་བརྫེས། །ལག་གཡོན་ཞགས་པས་དགྲ་བགེགས་འཆིང། །གཡས་པ་དབྱུག་པས་རྡུལ་དུ་རློག་ཆོས་ཀྱི་རྒྱལ་པོ་གཤིན་རྗེའི་ཚོགས། །བྲན་དང་བཅས་པའི་དུས་ལ་བག། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པར་
བཞེས། །རྒྱལ་བས་བསྒོས་པའི་དམ་ཚིག་དང། །སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པ་རྣམས། །ཟུངས་ཤིག་ཆིངས་ཤིག་རྣམ་པར་སྡོམས། །ཁུག་ཅིག་དྲོངས་ཤིག་དབང་དུ་བསྡུས། །སད་ཅིག་སྐྲོད་
ཅིག་རེངས་ །བྱེ་བཞི་ །ཐུལ་ཅིག་ཆོམ་ཤིག་རྣམ་པར་ཤིག། རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀ་ལ་རཱུ་པ་ཧཱུཾ་ཕཊ། ཅེས་བརྗོད་པས་དེས་ལས་སྒྲུབ་པར་ཁས་བླངས་པར་བསམ་མོ། །དེ་ནས་གཏོར་མགོན་རྣམས་
ལ་བཟོད་པར་གསོལ། ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མའན་ཏ་ཀ་ཏྭེ་ནོ་པྲ་ཏཱིཥྛ། ཌི་ཌྷོ་མེ་བྷཱ་བ་སུ་ཏོ་ཥྱོ་མེ་བྷཱ་བ། ཨ་ནུ་རཀྟོ་མེ་བྷྱ་བ། སུ་པོ་ཥྱོ་མེ་བྷཱ་བ། སརྦྦ་སིད་དཧི་མམེ་པྲ་ཡཙྪ། སརྦྦ་ཀརྨཱ་སུ་ཙ་མེ། ཙི་ཏྟཾ་ཤྲཱི་ཡཾ་ཀུ་རུ་ཧཱུཾ་ཧ་ཧ་ཧ་ཧ་ཧོ་བྷ་ག་ཝཱ་ན་སརྦྦ་
ཏ་ཐཱ་ག་ཏ་མ་མེ་མུཉྩ་བཛྲ་བྷཱ་བ་མཧཱ་ས་མ་ཡ་སཏ་ཨཿ་ཞེས་གདོན་ལ། ཨོཾ་ཛ་ཡ་ཛ་ཡ། སུ་ཛ་ཡ། བི་ཤ་རཱུ་པནྟ་རི་གཙྪ་གཙྪ་སྭ་སྠ་ནཾ། ཀྲི་ཏཾ་ཏེ་ན་ཏ་ཐཱ་ག་ཤྩ། སརྦ་བུད་བྷ་ཤྩ། བི་སརྫ་ཡ་མ་མ་ཀ་རྱཾ་ཀུ་རུ་སཱཧཱ། ཞེས་བརྗོད་པས་འཇིག་རྟེན་ལས་འདས་པའི་
མགྲོན་གྱི་ཡེ་ཤེས་པག་ཤེགས། དམ་ཚིག་པ་བདག་ལ་བསྡུ། མགྲོན་གཞན་རྣམས་རང་གནས་སུ་གཤེགས་པར་བསམ་ལ་སྨོན་ལམ་གདབ་པོ། །བསྡུས་པ་ལ་མོས་ན། ཨོཾ་ཨཱ་ཧཱུཾ་མུཿ་ཞེས་པས་བྱ་སྟེ། གཏོར་མའི་ཆོ་གའོ། །ཐུན་གྱི་མཐར་དུར་ཁྲོད་
[016A]༄༅། །བསྲུང་འཁོར་དང་བཅས་པ་གཞལ་ཡས་ཁང་ལ། གཞལ་ཡས་ཁང་འཁོར་རྣམས་ལ། འཁོར་རྣམས་ལ། འཁོར་རྣམས་དང་ཡུམ་རང་ལ། རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ། དེ་ཏིང་ངེ་འཛིན་སེམས་དཔའ་ལ། དེ་ཡང་ཞབས་ཀྱུ་ཨུ་ཧ་ལ་
ཧ་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ། དེ་ཡང་མི་དམིགས་པ་སྟོང་པར་བསམ་སྟེ། དེ་དག་གིས་ནི་ཐུན་གྱི་ཐོག་མཐའ་བར་གསུམ་གྱི་ཇི་ལྟར་བྱ་བས། ཐུན་གྱི་ངོ་བོའི་རྣལ་འབྱོར་རྣམས་བཤད་ཟིན་ཏོ། །ཐུན་མཚམས་ཀྱི་རྣལ་འབྱོར་ནི། དེ་
ནས་རྡོ་རྗེ་འཇིགས་བྱེད་ཀྱི་ང་རྒྱལ་གྱིས་ལངས་ཏེ། དེ་དང་མ་བྲལ་བའི་ངང་ནས། ཡུལ་དུ་སྣང་བ་ཀུན་ཀྱང་རྡོ་རྗེ་འཇིགས་བྱེད་དུ་བལྟས་ལ། སྒོ་གསུམ་གྱི་བྱ་བ་ཀུན་ཕྱག་རྒྱ་དང་སྔགས་ཀྱི་བདག་ཉིད་དུ་བསམས་ནས་བྱ་བ་ལ་འཇུག་པ་ནི། སྤྱོད་ལམ་གྱི་རྣལ་
འབྱོར་རོ། །བཟའ་བཏུང་གཏོར་མ་ལྟར་བྱིན་གྱིས་བརླབ་ལ། ཁ་ཐབ་ཁུང་དང་ལག་པ་གཉིས་དགང་བླུགས་དང་བཟའ་བཏུང་བསྲེག་རྫས་སུ་མོས་ནས། ལྷ་ཐམས་ཅད་འདུས་པའི་བདག་ཉིད་སྙིང་ཁའི་ཏིང་ངེ་འཛིན་སེམས་དཔའ་ལ་འབུལ་བའི་ཚུལ་གྱིས་
ཟ་ཞིང་འཐུང་བ་ནི་ཁ་ཟས་ཀྱི་རྣལ་འབྱོར་རོ། །ཉལ་བའི་ཚེ་སྔར་བཞིན་རིམ་གྱིས་བསྡུས་ནས་ཐབས་ཤེས་དང་ལྡན་པར་ཉལ་བ་ནི་ཉལ་བའི་རྣལ་འབྱོར་རོ། །འདིར་བླ་མ་རྣམས་གསུང་བ་ལྟར་སྣོད་བཅུད་འོད་དུ་བཞུ་ནས་བསྡུ་བ་ཡང་རུང་ངོ། །ལྡང་
བའི་ཚེ་ཙརྩི་ཀ་ལ་སོགས་པའི་ལྷ་མོའི་དབྱངས་ཀྱིས། འོད་གསལ་ལས་བཞེངས་པའི་དོན་དུ། བསྐུལ་བར་མོས་ནས་ལྡང་བ་ནི། ལྡང་བའི་རྣལ་འབྱོར་རོ། །ཁྲུས་ཀྱི་ཚེ་དབང་བསྐུར་བའི་སྐབས་བཞིན་བྱེད་པ་ནི་ཁྲུས་ཀྱི་རྣལ་འབྱོར་རོ། །དེ་ལྟ་བུའི་

[016B] བསྐྱེད་པའི་རིམ་པ་ལ་སློབ་པའོ། །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་ནི། གཉོས་ལོཙྪ་བ་ཡོན་ཏན་གྲགས་དང། རྭ་ལོཙྪ་བ་རྡོ་རྗེ་གྲགས་གཉིས་ཀས་
རྒྱ་གར་གྱི་པཎྜི་ཏ་ལ་དངོས་སུ་གཏུགས་པ་ལས་བྱུང་བ་ཡིན་པས། བོད་དུ་བློ་བཟོ་བྱས་པ་གཏན་མིན་ཏེ། དེ་ཡང་རྒྱུད་ཀྱི་དོན་ཡིན་པར་རྟོག་བདུན་གྱི་འགྲེལ་པ་གཉིས་ལས་ཤེས་པས། ཡིད་ཆེས་པའི་གནས་སུ་གཟུང་བར་བྱ་བ་ཡིན་པའི་རྒྱུ་མཚན་དང་
གཞན་སྒྲུབ་ཐབས་ལ་ཡིད་ཆེས་པའི་ཁུངས་ཀྱིས་ངེས་པ་སྐྱེད་པ་ཤིན་ཏུ་གལ་ཆེ་བའི་རྣམ་གཞག་ལོགས་སུ་འཆད་པས་དེར་ངེས་པར་བལྟ་བར་བྱའོ། །བྱིན་རླབས་གཏེར་གྱུར་མ་ཧེའི་ཞལ་ཅན་གྱི། །བཅུ་གསུམ་ལྷ་ཡི་འཁོར་ལོའི་སྒྲུབ་ཐབས་
འདི། །དམ་པའི་གསུང་གིས་རིང་ནས་བསྐུལ་བ་དང། །མང་པོའི་དོན་དུ་འགྱུར་བར་མཐོང་ནས་སྦྱར། །རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་རྣམས། །སྐྱེ་ཞིང་སྐྱེ་བར་འཇམ་དབྱངས་ཞི་ཁྲ་ཡིས། །འབྲལ་བ་
མེད་པར་རྗེས་སུ་འཛིན་གྱུར་ཅིག་ཅེས་བཅོམ་ལྡན་འདས་རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་རིན་པོ་ཆེའི་ཟ་མ་ཏོག་ཅེས་བྱ་བ་འདི། སྡོམ་བརྩོན་དམ་པ་མང་དུ་ཐོས་པའི་མཁན་ཆེན། ཚ་ཁོ་ངག་དབང་གྲགས་པས་ཤར་རྒྱལ་མོ་རོང་ནས་
བསྐུལ་བའི་དོན་དུ་གཤིན་རྗེ་གཤེད་ཀྱི་རྣལ་འབྱོར་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས། འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་སྡོམ་བརྩོན་སྡེ་སྣོད་འཛིན་པ་རྡོ་རྗེ་རིན་ཆེན་ནོ།། །།གཟུགས་

[017A]༄༅། །མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །རབ་འབྱམས་ཞིང་གི་མཆོད་པའི་རྫས། །དཔལ་ལྡན་ཟག་མེད་བདེ་སྟེར་བ། །གུས་པའི་སེམས་
ཀྱིས་རྒྱན་དུ་འབུལ། །བཅོམ་ལྡན་བརྩེ་བས་བཞེས་སུ་གསོལ། །དཔག་མེད་སྡུག་བསྔལ་ཀུན་འབྱུང་བ། །ལུས་ངག་ཡིད་ཀྱི་སྡིག་པ་རྣམས། །བསམ་པ་ཐག་པས་ཁྱོད་ལ་བཤགས། །མྱུར་དུ་མ་ལུས་བྱང་བར་ཤོག་ཕན་དང་བདེ་བ་ཀུན་གྱི་རྒྱུ། །བསོད་ནམས་
དང་ནི་ཡེ་ཤེས་ཀྱི། །ཚོགས་གཉིས་དགེ་བ་གང་དག་གིས། །བསགས་པ་རྣམས་ལ་བདག་ཡིད་རང། །མགོན་ཁྱོད་ནམ་མཁའ་ཇི་སྲིད་བར། །མྱ་ངན་མི་འདའ་རྟག་བཞུགས་ནས། །མ་རིག་མུན་པར་ལྷུང་རྣམས་ལ། །ཆོས་ཀྱི་འཁོར་ལོ་བསྐོར་དུ་གསོལ། །
བདག་གིས་བགྱིས་དང་བགྱིད་འགྱུར་གྱི། །བསོད་ནམས་ཕུང་པོ་ཅི་ཡོད་པ། །དེ་དག་སེམས་ཅན་ཀུན་དོན་དུ། །བྱང་ཆུབ་མཆོག་ཏུ་ཡོངས་སུ་བསྔོ། །ཞེས་པའི་སྒྲུབ་ཐབས་འདི་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་པར་དུ་བསྒྲུབས་པའི་དོས་དམ་
བཙུན་པ་ཆོས་སེང་གིས་བགྱིས། མདོ་སྔགས་ཀྱི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་རྒྱས་ཡུན་དུ་གནས་པར་གྱུར་ཅིག་ཤུ་བྷཾ་



﻿༄༅། །འཇིགས་བྱེད་དཔའ་བོ་གཅིག་པ་རོ་ལངས་བརྒྱད་བསྐོར་ཞེ་དགུ་མ་གསུམ་གྱི་སྒྲུབ་ཐབས་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ལ། ཕྱི་ནང་གསང་བའི་འཆི་བདག་རྣམས། །མཐར་བྱེད་འཇམ་དཔལ་དཔའ་བོ་དང། །དབྱེར་མེད་བླ་མའི་ཞབས་བཏུད་ནས། །
འཇིགས་བྱེད་དཔའ་གཅིག་སྒྲུབ་ཐབས་བཤད། །འདིར་འཇིགས་བྱེད་དཔའ་བོ་གཅིག་པའི་སྒྲུབ་ཐབས་མདོར་བསྡུས་རྒྱུན་གྱི་རྣལ་འབྱོར་དུ་བྱ་བའི་ཚུལ་ནི། རྣལ་འབྱོར་གྱི་ཡོ་
བྱད་རྣམས་ཚོགས་པར་བྱས་ཏེ། དཀོན་མཆོག་གསུམ་ལ་སྐྱབས་སུ་འགྲོ། ཞེས་སོགས་ཤློ་ཀ་གཅིག་གིས་སྐྱབས་འགྲོ་སེམས་བསྐྱེད་ལན་གསུམ་སྔོན་དུ་བཏང། རང་ཉིད་སྐད་
ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ནང་མཆོད་བྱིན་རླབས་རྒྱས་པ་ནི། ཨོཾ་ཧྲཱི་ཥྚྚི་ཝི་ཀྲྀ་ཏཱ་ན་ན་ཧཱུཾ་ཕཊ་

[002A]༄༅། །ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས། ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་
སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་བཧྲུཾ་ལས་བྱུང་བའི་
བ་ལང་གི་ཤ་གོས་མཚན་པ། ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་ངས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་ཧས་མཚན་པ། དབུས་
སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱང་སེམས་དཀར་པོ་
ཤུས་མཚན་པ། བྱང་ཤར་དུ་ཏཾ་ལས་བྱུང་བའི་རྐང་མར་མས་མཚན་པ། དབུས་སུ་བཾ་ལས་བྱུང་བའི་དྲི་ཆུ་མུས་མཚན་པ། དེ་དག་གི་སྟེང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་

[002B] རང་གི་ཐུགས་ཀའི་ཧཱུཾ་ལས་འོད་འཕྲོས། རླུང་ལ་འཕོག་རླུང་གཡོས། མེ་སྦར། ཐོད་པའི་ནང་གི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་རིམ་པ་བཞིན་དུ་
འཕྲོས་པས། སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ་རྣམས་བཀུག་ནས། ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་པར་བྱས་
ཨོཾ་གྱིས་མང་པོར་སྦར་ཞིང་སྤེལ་བར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་ནས་བྱིན་གྱིས་བརླབ་པའམ། མདོར་བསྡུ་ན། ཧ་ཧོ་ཧྲཱི་ལན་གསུམ་གྱིས་ནང་མཆོད་བྱིན་གྱིས་བརླབས། བདག་བསྐྱེད་ཀྱི་མཆོད་པ་བྱིན་
རླབས་ནི། ཨོཾ་ཧྲཱི་ཥྚྲཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་
བྱུང་བའི་མཆོད་ཡོན། ཞབས་བསིལ། དྲི་ཆབ། མེ་ཏོག་བདུག་སྤོས། སྣང་གསལ། ཞལ་ཟས། རོལ་མོ་ལ་སོགས་པ་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་
པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། དེ་བཞིན་དུ། པཱ་དྱཾ། བཛྲ་གནྡྷེ། བཛྲ་པུཥྤེ། བཛྲ་དྷཱུ་པེ། བཛྲ་ཨཱ་ལོ་ཀེ། བཛྲ་ནཻ་བིདྱ། བཛྲ་ཤཔྟ་ཨཱ་ཧཱུཾ། ཨོཾ་རཱུ་པ། ཤཔྟ། གནྡྷེ། ར་ས། སྤརཤ་ཨཱ་ཧཱུཾ། ཞེས་

[003A]༄༅། །བྱིན་གྱིས་བརླབས། དེ་ནས་རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར། པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས་འཇིག་རྟེན་གྱི་ཁམས་མུ་མེད་པ་
གསལ་བར་བྱས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང། རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས་འོད་
ཟེར་རང་གི་སྙིང་ཁར་ཐིམ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་
མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །རང་གི་སྙིང་ཁའི་ཧཱུཾ་གི་འོད་ཟེར་ལས་བྱུང་བའི་ཙ་རྩི་ཀ་དཀར་མོ། ཕག་མོ་སྔོན་མོ། དབྱངས་ཅན་མ་
དམར་མོ། གོ་རི་ལྗང་གུ་ཕྱག་ན་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་མཆོད་པར་གྱུར། ཨོཾ་ཧྲཱི་ཥྚྲཱི་ཧས་མཆོད་ཡོན་དང། ཨོཾ་ཧཱུཾ་ཧཱུཾ་ཕཊ་ཀྱིས་ཞབས་བསིལ། ཨོཾ་ཝི་ཀྲྀ་ཏཱ་ན་ན་དུཥྚཾ་སཏ་ད་མ་ཀ་གཿ་གཿ་
གཿ་ཡིས་དྲི། ཨོཾ་ཀུ་མཱ་ར་རཱུ་པི་ཎེ་ཛཿ་ཛཿ་ཧཱུཾ་ཕཊ་ཀྱིས་མེ་ཏོག་ཨོཾ་ཧྲཱི་ཧ་ཧེ་ཕཊ་ཀྱིས་བདུག་སྤོས། ཨོཾ་དའི་ཕ་ལོ་ཙ་ན་ཝི་ཀྲྀ་ཏཱ་ན་ན་མཧཱ་ཨཊྚཱཊྚ་ཧ་ས་ན་དི་ནི་དའི་པྟ་ཡ་སཱཧཱས་མར་མེ། ཨོཾ་བཛྲ་ནཻ་བིདྱ་ཨཱ་ཧཱུཾ་སཱཧཱས་ལྷ་བཤོས་

[003B] དེ་ནས་སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་ཡང་སྤྱན་སྔར་བརྗོད། །དེ་བཞིན་བསོད་ནམས་རྗེས་ཡི་རང། །བདག་གིས་
བདེར་འགྲོར་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་དགྲོལ། །བྱང་ཆུབ་གནས་ལ་དགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་
རྣམས་ལ། །བདག་གི་ལུས་འདི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པར་བགྱི། ཞེས་པའི་བར་གྱིས་
བཤགས་པ་དང། ཡི་རང། བསྔོ་བ། སྐྱབས་འགྲོ་སེམས་བསྐྱེད། ལུས་འབུལ་བ། ལམ་རྟེན་རྣམས་བྱ། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་ཅེས་སོགས་ཀྱིས་ཚད་མེད་བཞི་བསྒོམས་ཏེ་བསོད་ནམས་ཀྱི་
ཚོགས་བསག་པའོ། །དེ་ནས། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨཱ་སྭ་བྷཱ་ཝ་ཤུདྡྷོ་ཉཧཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྲ་བྷཱ་ཝ་ཨཱཏྨ་ཀོཉ་ཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་
ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བའི་སྟོང་པ་ཉིད་དུ་གྱུར། དེ་ལྟར་འཁོར་འདས་ཀྱི་ཆོས་ཐམས་ཅད་སྟོང་པ་ཉིད་དང་བདེ་བ་ཆེན་པོ་དབྱེར་མི་ཕྱེད་པའི་ཆོས་ཀྱི་སྐུའི་བདག་ཉིད་དུ་མོས། དེ་ཉིད་གདགས་

[004A]༄༅། །གཞིར་བྱས་ནས་ང་རྒྱལ་བཞག་སྟེ་བསྒོམ་པ་ནི་ཡེ་ཤེས་ཀྱི་ཚོགས་བསག་པ་དང་འཆི་བ་ཆོས་སྐུར་འཁྱེར་བའི་ལམ་འཁྱེར་ཡིན་ནོ། །སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི་རབ་གུར་བླ་རེ་མེ་
རི༑ དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་གཞལ་ཡས་ཁང་གི་ནང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་
འཁོར་གྱི་དབུས་སུ་ཆུ་ལས་ཆུ་སྦུར་གྱི་ཚུལ་དུ་དྷཱི་སེར་པོ་ལས་བྱུང་བའི་རལ་གྲིའི་དབུས་སུ་དྷཱི་ས་མཚན་པ། དེ་ལས་འོད་ཟེར་འཕྲོས། བདེ་བར་གཤེགས་པ་ཐམས་ཅད་སྤྱན་དྲངས། ཐིམ་པ་ཡོངས་སུ་གྱུར་པ་ལས་རྣག་ཉིད་
རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ། ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་
པ༑ མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེ་ལྟར་བསྒོམ་པ་ནི་བར་དོ་ལོངས་སྐུར་འཁྱེར་བའི་རྣལ་འབྱོར་རོ། །དེའི་ཐུགས་ཀར་ཨཱ་ལས་
བྱུང་བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་སངས་རྒྱས་དང། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང། རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་

[004B] སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པའི་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར། དེའི་སྟེང་དུ་ཧཱུཾ་ཡིག་
མཐིང་ཁ་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྱན་དྲངས་ཏེ་ཧཱུཾ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་
ཏུ་གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་ཡིག་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྲོས་ཏེ། ནམ་མཁའི་ཁམས་
ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་པས་སེམས་ཅན་རྣམས་སྨིན་པར་བྱས་ནས། རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ནས་རྡོ་རྗེ་ལ་ཐིམ་པར་གྱུར། ཟླ་བ་དང་དེའི་སྟེང་གི་ཉི་མ་རྡོ་རྗེ་ཧཱུཾ་
དང་བཅས་པ་ཡོངས་སུ་གྱུར་པ་ལས། སྣ་ཚོགས་པདྨ་དང་ཟླ་བ་དང་ཉི་མའི་སྟེང་དུ། རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ། སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་
བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཁམས་གསུམ་པོ་ཟ་བར་ནུས་པ། ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ་སྨིན་མ་དང་

[005A]༄༅། །སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ་
ཕཻཾ་ཀ་རའི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་ཤིང། མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ། སྦྲུལ་
ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པ་རུས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ་གཅེར་བུའི་གཟུགས་ཅན། མཚན་མ་གྱེན་དུ་འགྲེང་བ། སྨིན་མ་དང་རྫི་མ་དང་
སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ་རབ་ཏུ་འཇིགས་པ་ཞལ་ནས་ཁྲག་འཛག་
པ༑ དེའི་སྟེང་དུ་འཇམ་དཔའ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་ཞིང། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། དེའི་གཡས་ཞལ་དམར་པོ། གཡོན་ཞལ་
སེར་པོ། རྭའི་རྩ་བའི་གཡོན་གྱི་ཞལ་དང་པོ་དཀར་པོ་དེའི་གཡས་ཞལ་དུད་ཁ་གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པའོ། །ཕྱག་གཡས་གཡོན་གྱི་

[005B] ལྷག་མ་གཡས་ཀྱི་དང་པོ་ན་གྲི་གུག་གཉིས་པ་ན་བཧི་དཧི་པཱ་ལ་
གསུམ་པ་ན་གཏུན་ཤིང། བཞི་པ་ན་ཆུ་གྲི་ལྔ་པ་ན་ཀ་ཎ་ཡ། དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཐོ། བཅུ་གཅིག་པ་ན་ཁ་ཊཱཾ་ག་བཅུ་གཉིས་པ་ན་འཁོར་ལོ་
བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེའི་ཐོ་བ། བཅོ་ལྔ་པ་ན་རལ་གྲི་བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་གང་བའི་ཐོད་པ། གཉིས་པ་ན་ཚངས་པའི་མགོ་
བོ༑ གསུམ་པ་ན་ཕུབ། བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ་
བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པའོ། །ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་
པས་གླང། བཞི་པས་བུང་བུ། ལྔ་པས་རྔ་མོ། དྲུག་པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་
[006A]༄༅། །པས་ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་ཏུ་བྱས་ཏེ། ཞབས་འོག་ཏུ་
མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། འདི་ནི་སྐྱེ་བ་སྦྲུལ་སྐུར་འཁྱེར་བའི་རྣལ་འབྱོར་ཡིན་ནོ། །རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་
ནུར་གྱུར་པ་སྐུ་མདོག་སེར་པོ། ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང། གཡོན་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་
པའི་ཟུར་ཕུང་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ཁ་འོད་ཟེར་ལྔ་འཕྲོ་བ། རང་གི་མིག་གཉིས་
སུ་ཀྵིཾ། རྣ་བ་གཉིས་སུ་ཛྲིཾ། སྣར་ཁཾ། ལྕེའི་རྩ་བར་རཾ། དཔྲལ་བར་ཀཾ། ལྟེ་བར་སཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དཔལ་རྡོ་རྗེ་འཇིགས་བྱེད་
དཔའ་བོ་གཅིག་པ་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཧྲཱི་ཥྚྲཱི་ས་ཕྱིར་འབྲང་གི་བགེགས་བསྐྲད། ཧྲཱི་ཥྚྲཱི་ཧ་ནས་ཤཔྟའི་བར་གྱིས་མཆོད། ཛཿ་ཧཱུཾ་བཾ་ཧོཿ་སླར་ཡང་ཐུགས་ཀའི་ཧཱུཾ་ལས་འོད་

[006B] དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་
ཏ་ཨ་བྷིཥི་ཀ་ཏ་ས་མ་ཡ་ཤྲཱི་ཨཱ་ཧཱུཾ་ཞེས་དབང་བསྐུར་ལུས་གང་དྲི་མ་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་ཀྱང་རང་ཉིད་ལ་ཐིམ་པར་གྱུར། དེ་
ནས་མཆོད་པ་དང་ནང་མཆོད་རྒྱས་བསྡུས་ཅི་རིགས་སྐབས་དང་སྦྱར་ནས་འབུལ། བསྟོད་པ་ཡང་སྤྲོན་འཇམ་དཔལ་གསེར་མདོག་མ་དང། བསྡུ་ན། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་
གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་
ལུས་འདུལ་བའི་ཕྱིར། །ཐུགས་རྗེའི་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེའི་གཤེད་ལ་ཕྱག་འཚལ་ལོ། །སངས་རྒྱས་ཀུན་གྱི་དངོས་པོ་ཁྱོད། །སངས་རྒྱས་ཐམས་ཅད་གཅིག་བསྡུས་པ། །སངས་རྒྱས་
ཀུན་མཆོག་གཙོ་བོའི་གཙོ། །དཀྱིལ་འཁོར་གཙོ་ལ་ཕྱག་འཚལ་བསྟོད། །དེ་ལས་ཀྱང་བསྡུ་ན། གཟུགས་མཆོག་མཆོག་ཏུ་དྲག་པོ་ཆེ། ཞེས་སོགས་ཤླཽ་ཀ་གཅིག་བྱ། སྐབས་འདིར་བསྐྱེད་པའི་རིམ་པའི་རྣལ་འབྱོར་ལ་

[007A]༄༅། །རྩེ་གཅིག་ཏུ་བརྩོན་པར་བྱས་ནས། བསྐྱེད་རིམ་ཕྲ་རགས་ལ་རྩེ་གཅིག་ཏུ་མཉམ་པར་འཇོག་བསྒོམས་པས་སྐྱོན་བགྲང་འཕྲེང་འཇིགས་བྱེད་དཔའ་གཅིག་ཏུ་བསྐྱེད། ཡེ་ཤེས་པ་དགུག་གཞུག་
མཆོད་བསྟོད་བཟླས་པ་ཅུང་ཟད་བྱས། བཅོམ་ལྡན་འདས་ཞུ་བ་ལས་བྱུང་བའི་ཁྲག་འཛག་པའི་མགོ་འཕྲེད་དུ་བསམས་ནས་ཞི་ཁྲོ་སྦྲགས་སྒྲུབ་ཀྱི་མན་ངག་ཞལ་ནས་འབྱུང་བ་ལྟར་དུ། བཟླས་པའི་སྐྱོན་དང་བྲལ་བར་
ཨ་ར་པ་ཙ་ན་དང། ཨོཾ་ཡ་མ་ར་ཛཱ་ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་ད་ཡོ་ན་རི་ཡ་ཀྵེ་ཡ། ཡཀྵེ་ཡ་ཙ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་པ་རྩ་སྔགས་དང། ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཕཊ། ཅེས་ལས་སྔགས་དང། ཨོཾ་
ཡ་མཱནྟ་ཀ་ཧཱུཾ་ཕཊ། ཅེས་པ་ནི་སྙིང་པོ་སྟེ། སྔགས་གསུམ་པ་ཅི་རིགས་པ་དམིགས་པ་དང་བཅས་བཟླ། དམིགས་པ་ནི་རང་ཡི་དམ་དུ་གསལ་བའི་ཐུགས་ཀའི་ཏིང་ངེ་འཛིན་སེམས་དཔའི་མཐའ་སྐོར་དུ་སྔགས་འཕྲེང་
གསུམ་པོ་ཡི་གེ་འབར་བའི་གཟུགས་སུ་ཡོད་པ་ལས། འོད་ཟེར་འཕྲོས་རང་གཞན་གྱི་སྡིག་སྒྲིབ་ནད་གདོན་ཐམས་ཅད་ཚར་བཅད་ཅིང་སེམས་ཅན་གྱི་དོན་བྱས། སངས་རྒྱས་བྱང་སེམས་རྣམས་ཀྱི་མཐུ་སྟོབས་བྱིན་རླབས་
ཐམས་ཅད་འོད་ཟེར་སྣ་ལྔའི་རྣམ་པར་བཀུག་སྙིང་གའི་སྔགས་འཕྲེང་ལ་ཐིམ་པར་བསམས་སོ། །མཇུག་ཏུ་ཡི་གེ་བརྒྱ་པས་ལྷག་ཆད་བསྐང། ཐུན་གྱི་མཐར་གཏོར་མ་འབུལ་བར་འདོད་ན། གཏོར་མ་ནང་མཆོད་

[007B] དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པ་མདུན་གྱི་ནམ་མཁར་སྤྱན་དྲངས། ཡ་མཱནྟ་ཀའི་མཇུག་ལ་བ་ལིཾ་ཏ་སོགས་བཏགས་པ་ལྔའམ་གསུམ་གྱིས་གཏོར་མ་ཕུལ། མཆོད་
བསྟོད་མདོར་བསྡུས་བྱས། ཡེ་ཤེས་པ་རང་བཞིན་གྱི་གནས་སུ་གཤེགས་སུ་གསོལ། མཇུག་ཏུ་ཉེ་བར་བསྡུས་ཏེ་འོད་གསལ་གྱི་ངང་ལས། སླར་ཡང་དཔའ་བོ་གཅིག་པའི་སྐུར་ལངས་ཏེ། དགེ་བ་འདི་ཡིས་མྱུར་དུ་
བདག་ཅེས་སོགས་བསྔོ་བ་དང་སྨོན་ལམ་རྣམ་པར་དག་པས་རྒྱས་འདེབས་ཤིང། ཐུན་མཚམས་སུ་ལྷའི་རྣལ་འབྱོར་དང་ལྡན་པའི་ངང་ནས། ཉལ་བ་དང་ལྡང་བ་དང། ཁྲུས་དང། ཁ་ཟས་ཀྱི་རྣལ་འབྱོར་སོགས་རྒྱུད་དང་གྲུབ་ཆེན་
གྱི་གཞུང་ནས་འབྱུང་བ་ལྟར་ཉམས་སུ་བླངས་ཏེ། དལ་འབྱོར་ཐོབ་པ་དོན་དང་ལྡན་པར་བྱའོ། །སྨྲས་པ། བསྟེན་པ་ཙམ་གྱིས་འཆི་བདག་བདུད་སྡེའི་དཔུང། །དུས་མཐའི་བྱིན་ཟ་དང་འཕྲད་བུད་ཤིང་བཞིན། །སྐད་ཅིག་ཙམ་གྱིས་
ཐལ་བར་བརླག་བྱེད་པ། ཁམས་གསུམ་ཟ་བྱེད་དཔལ་ལྡན་གཤིན་རྗེའི་གཤེད། །དེ་ཉིད་རྒྱུད་དོན་གྲུབ་མཆོག་དམ་པའི་གཞུང། །རྣམ་དཔྱོད་བློ་ཡིས་ལེགས་པར་བསྲུབས་པ་ལས། །བྱུང་བའི་དཔའ་གཅིག་སྒྲུབ་ཐབས་
མདོར་བསྡུས་པ། །རིན་ཆེན་དབང་གི་རྒྱལ་པོའི་འཕྲེང་བ་སྤེལ། །དེ་ལས་བྱུང་བའི་དགེ་བའི་ཚོགས། །ཟླ་ཤེལ་དུང་ལྟར་དཀར་བ་དེས། །འགྲོ་ཀུན་ཕྱི་ནང་གསང་བ་ཡི། །འཆི་བདག་གཡུལ་ལས་རྒྱལ་གྱུར་ཅིག་ །།

[008A]༄༅། །ཅེས་པ་འདི་ནི་དད་པ་དང་རྣམ་དཔྱོད་ཕུལ་དུ་བྱུང་ཞིང། རིག་གནས་དུ་མ་ལ་བློ་བྱང་བ་གོང་དཀར་རྡོ་རྗེ་གདན་པ་ཆོས་མཛད་བསྟན་འཛིན་དབང་པོ་ཞེས་བྱ་བས་ནན་ཆེར་གསོལ་བ་བཏབ་པ་ལ་
བརྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་སྦས་ལུང་འབྲས་མོ་གཤོངས་དང་འདབ་ཆགས་པ་མོན་བོད་གཉིས་ཀྱི་མཚམས་བསྟན་སྐྱོང་ཆེན་པོའི་མགུལ་ཁང་བུ་ཞེས་
བྱ་བའི་ཡུལ་ལྗོངས་སུ་སྦྱར་བའི་ཡི་གེ་པ་ནི་བློ་བཟང་ཕུན་ཚོགས་སོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། བློ་བཟང་འཇམ་པའི་དབྱངས་ཞེས་གྲགས་པའི་དཔལ། །ཕྱི་ནང་གསང་བའི་གཤིན་
རྗེའི་དགྲར་བཞེངས་པའི། །བླ་མ་ཡི་དམ་དབྱེར་མེད་ཞབས་སེན་གྱི། །འོད་ཟེར་རྒོད་པས་བདག་བློའི་མུན་པ་སོལ། །རྒྱུད་དང་གྲུབ་ཆེན་རྗེ་བཙུན་བླ་མ་ཡི། །དགོངས་དོན་མཁས་གྲུབ་ཆེན་པོས་བཀྲལ་བ་ལྟར། །
འཇིགས་བྱེད་རོ་ལངས་བརྒྱད་བསྐོར་ཞེ་དགུ་མའི། །ངག་འདོན་ཇི་ལྟར་བྱ་བའི་རིམ་པ་བྲི། འདིར་དཔལ་རྡོ་རྗེ་འཇིགས་བྱེད་རོ་ལངས་བརྒྱད་བསྐོར་དང། ཞེ་དགུ་མ་གཉིས་ཀྱི་མངོན་རྟོགས་ཇི་ལྟར་བྱ་ཚུལ་ཐམས་ཅད་
མཁྱེན་པ་དགེ་ལེགས་དཔལ་བཟང་པོས་མཛད་པའི་འཇིགས་བྱེད་ཀྱི་བསྐྱེད་རིམ་རྣམ་བཤད་ནས་འབྱུང་བ་ནི་འདི་ལྟར། ཐོག་མར་རོ་ལངས་བརྒྱད་བསྐོར་ལ། གཙོ་བོ་སེམས་དཔའ་གསུམ་བརྩེགས་ཅན་དུ་བསྐྱེད་པའི་

[008B] ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ཁ་འོད་ཟེར་ལྔ་འཕྲོ་བ། གཞལ་ཡས་ཁང་གི་སྒོ་བཞི་དང། གྲྭ་བཞིར་སྣ་ཚོགས་པདྨ་དང་ཉི་མའི་གདན། དེ་རྣམས་
ཀྱི་སྟེང་དུ་བཻ་ལས་གྲི་གུག་བཻས་མཚན་པ་བརྒྱད་ཡོངས་སུ་གྱུར་པ་ལས། རོ་ལངས་ཆེན་པོ་བརྒྱད་དུ་གྱུར་པ་ནི། ཐམས་ཅད་ཀྱང་སྐུ་མདོག་ནག་པོ་མ་ཧེ་འམ་སྲིན་པོ་དྲག་ཏུ་ཁྲོས་པའི་གདོང་པ་ཅན། ཞལ་གཅིག་ཕྱག་
གཉིས་པ། སྤྱན་གསུམ་མེ་ལྷར་འབར་བ། ཁྲོས་པའི་ཞལ་གདངས་ཤིང་འབར་བའི་མཆེ་བ་གཙིགས་པ། དབུ་སྐྲ་ཁམ་སེར་གྱེན་དུ་བརྫེས་ཤིང། གཅེར་བུ་ལིངྒ་དམར་པོ་གྱེན་དུ་རྒྱས་པ། ཕྱག་གཡས་འབར་བའི་གྲི་གུག་
གསོར་ཞིང། གཡོན་ཁྲག་གིས་གང་བའི་ཐོད་པ་ཐུགས་ཀར་འཛིན་པ། ཞབས་གཡས་བསྐུམས་ཤིང། གཡོན་བརྐྱངས་པའི་སྟབས་ཀྱིས་བཞུགས་པ། གཙོ་འཁོར་ཐམས་ཅད་ཀྱི་མིག་གཉིས་སུ་ས་སྙིང་གི་རང་
བཞིན་ཀྵིཾ་ཞེས་སོགས་དང། བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཞེས་སོགས་དང། རྩ་ཞལ་གྱི་དབུལ་མི་བསྐྱོད་པ། འཁོར་རྣམས་ལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་རེ་རེས་དབུ་བརྒྱན་པར་
གྱུར། ཅེས་པ་དང། བསྟོད་པའི་མཇུག་ཏུ། ཁ་སྦྱོར་བདེ་ཆེན་ལོངས་སྤྱོད་རྫོགས། །འཇིགས་པ་མཐའ་དག་འཇིགས་མཛད་པའི། །ཡེ་ཤེས་ལྔ་ཡི་བདག་ཉིད་མཆོག་རོ་ལངས་བརྒྱད་ལ་ཕྱག་འཚལ་བསྟོད། །ཅེས་པ་དང་

[009A]༄༅། །གཏོར་འབུལ་གྱི་སྔགས། ཨ་དཧི་པ་ཏིའི། མཇུག་ཏུ་ས་པ་རི་ཝཱ་ར་འམ། ཨཥྚ་པཻཏྟ་ཌ་བལིཾ་ཏ་སྦྱར་བ་མ་གཏོགས། དཔའ་གཅིག་ཇི་བཞིན་དུ་བྱའོ། འཁོར་གྱི་བསྙེན་སྔགས་རྒྱུད་དང་གྲུབ་ཆེན་གྱིས་སྒྲུབ་
ཐབས་སུ་གསལ་བར་མ་བཤད་པས། གཙོ་བོའི་བསྙེན་པས་ཆོག་པར་སེམས་ཤིང། དབང་བསྐུར་བ་སོགས་ནི་བཅུ་གསུམ་མ་གསུམ་གྱི་དཀྱིལ་ཆོག་ལས་བསྡུས་ནས་དཔའ་གཅིག་བཞིན་བྱ་དགོས་ཏེ། ཁོ་བོས་
དབང་ཐོབ་པ་བཞིན། བླ་མ་རྣམས་ཀྱི་གསུང་རྒྱུན་ལྟར་དཔའ་བོ་གཅིག་པའི་དབང་ཆོག་བསྒྲིགས་པ་ཡང་ཡོད་དོ།། །།སྨས་པ། རྩ་རྒྱུད་རྟོག་པ་དང་པོ་ལས། །བཤད་པའི་རོ་ལངས་བརྒྱད་བསྐོར་
གྱི། །སྒྲུབ་ཐབས་ཇི་ལྟར་བྱ་བའི་ཚུལ། །བརྒྱུད་ལྡན་བླ་མའི་གསུང་བཞིན་བཀོད།    ༈    །ད་ནི་ཞེ་དགུ་མའི་ངག་འདོན་ཇི་ལྟར་བྱ་ཚུལ་བརྗོད་པར་བྱ་སྟེ། ཤིན་ཏུ་ངོ་མཚར་བར་བྱེད་པའི་དུར་ཁྲོད་རྣམས་ཀྱིས་
བསྐོར་བའི་གཞལ་ཡས་ཁང་གི་ནང། ཞེས་པའི་བར་དཀྱུས་བཞིན་བྱ། དེ་ནས་གཞལ་ཡས་ཁང་གི་ནང་གི་ལེའུ་ཚེ་དགུ་དང། ཕྱོགས་བཞིའི་ལྷ་སྣམ་གྱི་སྟེང་དུ་བརྒྱད་བརྒྱད་དང། ལྷ་སྣམ་གྱི་སྒོ་བཞི་དང་མཚམས་རྣམས་སུ་
ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་དཀྱིལ་འཁོར་རེ་རེའི་སྟེང་དུ་སྣ་ཚོགས་པདྨ་དང་ཟླ་བ་དང་ཉི་མའི་གདན་གསུམ་གསུམ། གདན་དེ་རྣམས་ཀྱི་སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་

[009B] དེ་རྣམས་ཀྱི་སྟེང་དུ་ཆུ་ལས་ཆུ་ཝུར་གྱི་ཚུལ་དུ་དབུས་སུ་དྷཱི་སེར་པོ། ནང་གི་ཕྱོགས་བཞིར། ཨོཾ་ཨཾ་ཛྲིཾ་ཁཾ། མཚམས་བཞིར་ཤར་ལྷོ་ནས་གཡས་བསྐོར་གྱིས། སཾ་རཾ་དྷཾ་ཀཾ་དང། ཕྱིའི་ལྷ་སྣམ་གྱི་ཤར་སྒོའི་གཡས་གཡོན་གྱི་
གདན་ལ་རིམ་པ་བཞིན་དུ། ཏཾ་ཁཾ་མེཾ་མཾ་ཛྙཾ་དང། ཝཾ་ཙཾ་ཛྙཾ། ལྷོ་སྒོའི་གཡས་གཡོན་གྱི་གདན་ལ་རིམ་པ་བཞིན་དུ། བེཾ་ཡཾ་སཾ་དྷཾ་རཾ་དང་ཏཾ་ཧཾ་ཛཾ། ནུབ་སྒོའི་གཡས་གཡོན་གྱི་གདན་ལ་རིམ་པ་བཞིན་དུ། སཾ་བྷཾ་སཾ་རཾ་རཾ་དང་པཱཾ་སུཾ་སུཾ། བྱང་སྒོའི་
གཡས་གཡོན་གྱི་གདན་ལ་རིམ་པ་བཞིན་དུ། ཀེཾ་ཧཾ་གྷཾ་ཛྙཾ་པཾ་དང་བཾ་མཾ་ཨཾ། སྒོ་བཞིར་ཨཾ་བཾ་སྦེ་གྷ། མཚམས་བཞིར་སུ་ཨུ་ཧཱུཾ་ཨཾ་སྟེ། ཤར་དང་ཤར་ལྷོའི་ཡི་གེ་བཅུ་གཉིས་སྔོན་པོ། ལྷོ་དང་ལྷོ་ནུབ་ཀྱི་ཡི་གེ་བཅུ་གཉིས་སེར་པོ་
ནུབ་དང་ནུབ་བྱང་གི་ཡི་གེ་བཅུ་གཉིས་དམར་པོ། བྱང་དང་བྱང་ཤར་གྱི་ཡི་གེ་བཅུ་གཉིས་ལྗང་གུ་དེ་རྣམས་ཡོངས་སུ་གྱུར་པ་ལས། དབུས་སུ་རལ་གྲི་དྷཱི་ས་མཚན་པ། ཤར་དང་ཤར་ལྷོའི་རྡོ་རྗེ་བཅུ་གཉིས་ཨོཾ་ནས་སུཾ་གྱི་བར་གྱི་མཚན་པ་
ལྷོ་དང་ལྷོ་ནུབ་ཀྱི་རིན་པོ་ཆེ་བཅུ་གཉིས་ཨཾ་ནས་ཨུཾ་གྱི་བར་གྱིས་མཚན་པ། ནུབ་དང་ནུབ་བྱང་གི་པདྨ་བཅུ་གཉིས་ཛྲིཾ་ནས་ཧཱུཾ་གི་བར་གྱིས་མཚན་པ། བྱང་དང་བྱང་ཤར་གྱི་སྣ་ཚོགས་རྡོ་རྗེ་བཅུ་གཉིས་ཁཾ་ནས་ཨཾ་གྱི་བར་གྱིས་
མཚན་པ། དེ་རྣམས་ལས་འོད་ཟེར་འཕྲོས་བདེ་བར་གཤེགས་པ་ཐམས་ཅད་སྤྱན་དྲངས། ཐིམ་པ་ཡོངས་སུ་གྱུར་པ་ལས། དབུས་སུ་རྒྱུ་རྡོ་རྗེ་འཛིན་པ་འཇམ་དཔལ། ཞེས་པ་ནས། རྒྱན་ཐམས་ཅད་ཀྱིས་བརྒྱན་པ། ནང་གི་ཤར་

[010A]༄༅། །དུ་གཏི་མུག་རྡོ་རྗེ། ལྷོར་སེར་སྣ་རྡོ་རྗེ། ནུབ་ཏུ་འདོད་ཆགས་རྡོ་རྗེ། བྱང་དུ་ཕྲག་དོག་རྡོ་རྗེ། ནང་གི་ཤར་ལྷོར་སེམས་མ་རྡོ་རྗེ་མ། ལྷོ་ནུབ་ཏུ་རིན་ཆེན་རྡོ་རྗེ་མ། ནུབ་བྱང་དུ་ཆོས་ཀྱི་རྡོ་རྗེ་མ། བྱང་ཤར་དུ་ལས་ཀྱི་
རྡོ་རྗེ་མ། ཕྱིའི་ལྷ་སྣམ་ཤར་སྒོའི་གཡས་གཡོན་གྱི་གདན་ལ་རིམ་པ་བཞིན་དུ། རྡོ་རྗེ་རྣོན་པོ། རྡོ་རྗེ་རལ་གྲི། བྱམས་པ། འཇམ་དཔལ། ཡེ་ཤེས་སྐུ། ངག་གི་དབང་ཕྱུག་ཟླ་བའི་འོད། ཡེ་ཤེས་མཚོ་དང། ལྷོ་སྒོའི་གཡས་
གཡོན་གྱི་གདན་ལ་རིམ་པ་བཞིན་དུ། རྡོ་རྗེ་སྣ་ཚོགས། རྡོ་རྗེ་གནོད་སྦྱིན། རྡོ་རྗེ་ཁུ་ཚུར། རྡོ་རྗེ་ཆོས། རྡོ་རྗེ་བསྲུང་བ། རྡོ་རྗེ་རྣོན་པོ། རྡོ་རྗེ་རྒྱུ། དྲ་བའི་འོད། ནུབ་སྒོའི་གཡས་གཡོན་གྱི་གདན་ལ་རིམ་པ་བཞིན་དུ། རྡོ་རྗེ་སྨྲ་བ། རྡོ་རྗེ་སེམས་
དཔའ། རྡོ་རྗེ་རྒྱལ་པོ། རྡོ་རྗེ་ཆགས་པ། རྡོ་རྗེ་ལེགས་པ། རྡོ་རྗེ་རིན་ཆེན། ཉི་མའི་འོད། རྡོ་རྗེ་ཉི་མ། བྱང་སྒོའི་གཡས་གཡོན་གྱི་གདན་ལ་རིམ་པ་བཞིན་དུ། རྡོ་རྗེ་དཔལ། རྡོ་རྗེ་བཞད་པ། སྤོས་ཀྱི་གླང་པོ། ཡེ་ཤེས་ཏོག་ཐམས་ཅད་ཐབས་
ཀྱིས་འགྲོ་བ། རྒྱ་མཚོའི་བློ་གྲོས། བློ་གྲོས་མི་ཟད་པ། བདུད་རྩིའི་འོད། ཤར་སྒོར་རྡོ་རྗེ་ལྕགས་ཀྱུ། ལྷོ་སྒོར་རྡོ་རྗེ་ཞགས་པ། ནུབ་སྒོར་རྡོ་རྗེ་ལྕགས་སྒྲོག་བྱང་སྒོར་རྡོ་རྗེ་དྲིལ་བུ། ཕྱིའི་ཤར་ལྷོར་རྡོ་རྗེ་གནོད་མཛེས། ལྷོ་ནུབ་ཏུ་རྡོ་རྗེ་གཙུག་
ཏོར། ནུབ་བྱང་དུ་རྡོ་རྗེ་ཧཱུཾ་མཛད། བྱང་ཤར་དུ་རྡོ་རྗེ་གཞན་གྱིས་མི་ཐུབ་པ་སྟེ། ཤར་དང་ཤར་ལྷོའི་ལྷ་རྣམས་སྐུ་མདོག་སྔོན་པོ། གཡས་རྡོ་རྗེ། ལྷོ་དང་ལྷོ་ནུབ་ཀྱི་ལྷ་རྣམས་སྐུ་མདོག་སེར་པོ་གཡས་རིན་པོ་ཆེ། ནུབ་དང་ནུབ་བྱང་གི་ལྷ་རྣམས་

[010B] གཡས་པདྨ། བྱང་དང་བྱང་ཤར་གྱི་ལྷ་རྣམས་སྐུ་མདོག་ལྗང་གུ་གཡས་སྣ་ཚོགས་རྡོ་རྗེ། ཐམས་ཅད་ཀྱིས་གཡོན་པས་པུ་ཏི་བསྣམས་པའམ། དྲིལ་བུ་དཀུར་བརྟེན་པ། ཐམས་ཅད་ཀྱང་རིན་པོ་ཆེའི་རྒྱན་སྣ་
ཚོགས་པས་བརྒྱན་ཅིང། དར་སྣ་ཚོགས་ཀྱི་ན་བཟས་ཀླུབས་པ། ཡིད་ཙམ་ཁྲོས་པ། དེ་ཐམས་ཅད་ཀྱི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་རེ་རེ། དེ་རྣམས་ཀྱི་འོད་ཀྱིས་རྣམ་སྣང་ལ་སོགས་པའི་སངས་རྒྱས་དང་
ཞེས་པ་ནས། རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ལ་སོགས་པའི་ལྷ་རྣམས་ཉི་མ་ལ་ཞུགས་པས། འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་ཞེ་དགུར་གྱུར་པའི་དབུས་སུ་ཧཱུཾ་སྔོན་
པོ། ནང་གི་ཕྱོགས་བཞི་དང། མཚམས་བཞིར། ཨོཾ་ཧྲཱི་ཥྚི་ཝི་ཀྲི་ཏཱ་ན་ན། ཕྱིའི་ལྷ་སྣམ་ལ་ཤར་དུ། ཡཀྵེ་ཡ་ཙྪ་ནི་རཱ་མ་ཡ། ལྷོར་ཡ་མ་རཱ་ཛཱ་ས་དོ་མེ་ཡ། ནུབ་ཏུ་ཡ་མེ་དོ་རུ་ཎ་ཡོ་ད་ཡ། བྱང་དུ། ཡ་ད་ཡོ་ན་རི་ཡ་ཀྵེ་ཡ། སྒོ་བཞིར། ཡ་མཱནྟ་
ཀ། མཚམས་བཞིར། ཨོཾ་ཧཱུཾ་ཕཊ་ཕཊ། ཡི་གེ་ཐམས་ཅད་ཕྱོགས་མདོག་འོད་ཟེར་ཁ་དོག་ལྔ་འཕྲོ་བ་ལས་འོད་ཟེར་འཕྲོས་པས་སངས་རྒྱས་དང། ཞེས་པ་ནས། ཚོགས་རྣམས་སྤྱན་དྲངས་ཏེ། ཡི་གེ་རྣམས་ལ་ཞུགས་པ་ལས། དབུས་
སུ་ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་ཏུ་གདེངས་པའི་ལྟེ་བ་ལ། ཧཱུཾ་ཡིག་གིས་མཚན་པ། ནང་གི་ཕྱོགས་བཞིར། མགོ་དང་ལག་པ། རྒྱུ་མ་རྐང་པ། མཚམས་བཞིར་ཐོད་པ་ཐོད་ཚལ་དུར་ཁྲོད་ཀྱི་རས་དང། སྐྱེས་བུ་གསལ་ཤིང་ལ་

[011A]༄༅། །བཙུགས་པ། དེའི་ཕྱིའི་ལྷ་སྣམ་ལ། གྲི་གུག་མཚོན་རྩེ་གཅིག་པ། གཏུན་ཤིང། ཆུ་གྲི། ཀ་ན་ཡ་དང་ལྕགས་ཀྱུ་མ་ཧེ་བ་གླང། ལྷོར་སྟ་རེ་མདའ་དང་དབྱུག་པ་ཁ་ཊཱཾ་ག་མཚོན་ཆའི་འཁོར་ལོ་རྡོ་རྗེ་ཞགས་པ། ཕག་དང་
བུང་བུ། ནུབ་ཏུ་རྡོ་རྗེ་ཅང་ཏེའུ་དང་ཕུབ་དང་གཞུ་དང་དྲིལ་བུ་རླུང་རས་རྔ་མོ་ཁྱི། བྱང་དུ། སྡིགས་མཛུབ་འཕན་རྩེ་གསུམ་པ་གླང་ལྤགས་ཐོ་བ་མདུང་དང་མེ་ཐབ་ལུག་དང་ཝ། སྒོ་བཞིར་བྱ་རྒོད་འུག་པ་བྱ་རོག་ནེའུ་ཙོ། མཚམས་བཞིར་བྱ་ཆེན་
ཁྲ་དང་ཁྱིམ་བྱ། བཞད་རྣམས་རང་རང་གི་ས་བོན་གྱིས་མཚན་པ། དེ་རྣམས་ལས་རྡོ་རྗེ་ཕྲ་མོའི་གཟུགས་སྤྲོས་པས། ཞེས་པ་ནས། རྡོ་རྗེ་ལ་སོགས་པའི་ཕྱག་མཚན་རྣམས་ལ་ཐིམ་པར་གྱུར། ཟླ་བ་དང་དེའི་སྟེང་གི་ཉི་མ། ཕྱག་མཚན་
ས་བོན་དང་བཅས་པ་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་ལྷ་ཟྒྷེ་དགུའི་དཀྱིལ་འཁོར་ཡོངས་སུ་རྫོགས་པར་གྱུར་པ་ནི། དབུས་སུ་སྣ་ཚོགས་པདྨ་དང། ཟླ་བ་དང། ཉི་མའི་གདན་ལ། རང་ཉིད་འབྲས་བུ་རྡོ་རྗེ་འཛིན་
པ་དཔལ་རྡོ་རྗེ། ཞེས་པ་ནས། འོད་ཟེར་ལྔ་འཕྲོ་བ། ནང་གི་ཕྱོགས་བཞིར། རྡོ་རྗེ་མགོ་བོ། རྡོ་རྗེ་ལག་པ། རྡོ་རྗེ་རྒྱུ་མ། རྡོ་རྗེ་རྐང་པ། མཚམས་བཞིར། རྡོ་རྗེ་ཐོད་པ་མ། རྡོ་རྗེ་ཐོད་ཚལ་མ། རྡོ་རྗེ་དུར་ཁྲོད་ཀྱི་རས་མ། རྡོ་རྗེ་མདུང་རྩེར་བསྐྱོན་
མ། ཞེས་སོགས་མགོར། རྡོ་རྗེ་ཞེས་སྦྱར་ཏེ། རྡོ་རྗེ་བཞད་ཀྱི་བར་ཐམས་ཅད་ཀྱང་སྐུ་མདོག་མཐིང་ནག་མ་ཧེ་ཁྲོས་པའི་གདོང་ཅན་ཞལ་གཅིག་ཕྱག་གཉིས་པ། གཡས་པ་རྣམས་ཀྱིས་རང་གི་མིང་དང་མཐུན་པའི་ཕྱག་མཚན་

[011B] གཡོན་པ་རྣམས་ཀྱིས་ཁྲག་གིས་གང་བའི་ཐོད་པ་བསྣམས་པ། ཡང་ན་ཕྱག་གཉིས་ཀས་ཐུགས་ཀར་ཕྱག་མཚན་འཛིན་པ། སྤྱན་གསུམ་དམར་པོ་སྡང་མིག་ཏུ་གཟིར་ཞིང། དབུ་སྐྲ་ཁམ་པ་གྱེན་དུ་འབར་བ་
མི་མགོ་བསྐམ་པོ་ལྔའི་དབུ་རྒྱན་དང། རློན་པ་ཁྲག་འཛག་པ་ལྔ་བཅུའི་དོ་ཤལ་བྱས་པ། བཅོམ་ལྡན་འདས་ཀྱི་ཞལ་དུ་བལྟ་ཞིང། ཆེར་འཁྲུག་པ། བཞད་པའི་ཞལ་ཅན་ཕཻཾ་གྱི་སྒྲ་སྒྲོག་པ། ཡུམ་བཞི་མ་གཏོགས་པ་ཐམས་ཅད་ཀྱང་
མཚན་མ་གྱེན་དུ་འགྲེང་བ། པད་ཟླ་ཉི་མ་རོ་དང་མ་ཧེའི་གདན་ལ། ཞབས་གཡས་བསྐུམས་ཤིང། གཡོན་བརྐྱངས་པའི་སྟབས་ཀྱིས་བཞུགས་པ། གཅེར་བུ་མི་རུས་ཀྱི་རྒྱན་གྱིས་བརྒྱན་པའོ། །དེ་ནས། སྐྱེ་མཆེད་བྱིན་རླབས་
སོགས་བཅུ་གསུམ་མ་བཞིན་བྱ། འཁོར་གྱི་སྔགས་ནི། ཨོཾ་བཛྲ་ཤི་ར་ཧཱུཾ་ཕཊ། ཨོཾ་བཛྲ་ཧ་སྟ་ཧཱུཾ་ཕཊ། ཨོཾ་བཛྲ་ཨནྟྲ་ཧཱུཾ་ཕཊ། ཨོཾ་བཛྲ་པཱ་ད་ཧཱུཾ་ཕཊ། ཨོཾ་བཛྲ་ཀ་པཱ་ལ་ཧཱུཾ་ཕཊ། ཨོཾ་བཛྲ་ཙ་ཀ་ཤ་ཧཱུཾ་ཕཊ། ཨོཾ་བཛྲ་སྨ་ཤ་ན་ཀ་ར་ཡ་ཏ་པ་ར་ཧཱུཾ་
ཕཊ། ཨོཾ་བཛྲ་ཤུ་ལཾ་བི་ན་པུ་རུ་ཥ་ན་ཧཱུཾ་ཕཊ། ཨོཾ་བཛྲ་ཀརྟ་རེ་ཧཱུཾ་ཕཊ།  རྡོ་རྗེ་མགོ་བོ།  ཨོཾ་བཛྲ་ རྡོ་རྗེ་ལག་པ།  བཧི་དཧི་པཱ་ རྡོ་རྗེ་རྒྱུ་མ།  ལ་ཧཱུཾ་ཕཊ།  རྡོ་རྗེ་རྐང་པ།  ཨོཾ་བཛྲ་ རྡོ་རྗེ་ཐོད་པ།  མུ་པ་ལ་ཧཱུཾ་ རྡོ་རྗེ་ཐོད་ཚལ།  ཕཊ།  རྡོ་རྗེ་རོ་རས།  ཨོཾ་བཛྲ་ཙྪུ་རི་ཀ་ཧཱུཾ་
ཕཊ།  རྡོ་རྗེ་སྐྱེས་བུ་གསལ་ཤིང་ལ་བཙུགས་པ། རྡོ་རྗེ་གྲི་གུག་རྡི་རྗེ་རྩེ་གཅིག་པ།  ཨོཾ་བཛྲ་ཀ་ རྡོ་རྗེ་མཚོན་རྩེ་གཅོག་པ།  ཎ་ཡ་ཧཱུཾ་ཕཊ།  རྡོ་རྗེ་ལྕགས་ཀྱུ།  ཨོཾ་བཛྲ་ རྡོ་རྗེ་གཏུན་ཤིང།  ཨདྐུ་ཤ་ཧཱུཾ་ཕཊ།  རྡོ་རྗེ་མཧེ།  ཨོཾ་བཛྲ་མཧཱི་ཥ་ཧཱུཾ་ཕཊ།  རྡོ་རྗེ་ཆུ་གྲི་

[012A]༄༅། །ཨོཾ་བཛྲ་བའི་ག་ལ་ཧཱུཾ་ཕཊ། ཨོཾ་བཛྲ་ཀུ་ཐ་ར་ཧཱུཾ་ཕཊ། ཨོཾ་བཛྲ་ཤ་ར་ཧཱུཾ་ཕཊ། ཨོཾ་བཛྲ་དཎྜ་ཧཱུཾ་ཕཊ། ཨོཾ་བཛྲ་ཁ་ཊཱཾ་ག་ཧཱུཾ་ཕཊ། ཨོཾ་བཛྲ་ཙ་ཀྲ་ཧཱུཾ་ཕཊ། ཨོཾ་བཛྲ་པཱ་ཤ་ཧཱུཾ་ཕཊ། ཨོཾ་བཛྲ་བ་རཱ་ཧ་ཧཱུཾ་ཕཊ། ཨོཾ་བཛྲ་ཁཾ་ར་
ཧཱུཾ་ཕཊ། ཨོཾ་བཛྲ་བཛྲ་ཧཱུཾ་ རྡོ་རྗེ་བ་  གླང། ཕཊ། རྡོ་རྗེ་དགྲ་སྟ། ཨོཾ་བཛྲ་ རྡོ་རྗེ་མདའ།  ཌ་མ་རུ་རྡོ་ རྗེ་དབྱུག་པ།  ཧཱུཾ་ཕཊ། ཨོཾ་བཛྲ་ཕ་ལ་ཀ་ཧཱུཾ་ཕཊ།  རྡོ་རྗེ་འཁོར་ལོ།  ཨོཾ་ རྡོ་རྗེ་ཞགས་པ།  བཛྲ་དྷ་ རྡོ་རྗེ་ཕག་  །ནུ་ཧཱུཾ་ཕཊ།  རྡོ་རྗེ་བུང་བུ།།
ཨོཾ་བཛྲ་ རྡོ་རྗེ་རྡོ་རྗེ།  གྷནྚཱ་ཧཱུཾ་ཕཊ། ཨོཾ་བཛྲ་ཝད་ས་ཏ་ཡ་ཧཱུཾ་ཕཊ།  རྡོ་རྗེ་ཅང་ཏེའུ།  ཨོཾ་བཛྲ་ཨུཥྚ་ཧཱུཾ་ཕཊ། ཨོཾ་བཛྲ་ཤྭ་ན་ཧཱུཾ་ རྡོ་རྗེ་ཕུ་བ།  ཕཊ། ཨོཾ་བཛྲ་ཏ་རྠ་ནཱི་ཧཱུཾ་ཕཊ། ཨོཾ་བཛྲ་ཐི་པ་ རྡོ་རྗེ་གཞུ།  ཏ་ཀ་ན་ཧཱུཾ་ཕཊ། ཨོཾ་བཛྲ་ག་ཛ་
ཙརྨ་ རྡོ་རྗེ་དྲིལ་བུ།  ཧཱུཾ་ཕཊ། ཨོཾ་བཛྲ་ རྡོ་རྗེ་རླུང་རས།  མུངྒ་ར་ཧཱུཾ་ཕཊ། ཨོཾ་བཛྲ་ཀུནྟ་ རྡོ་རྗེ་རྔ་མོ།  ཧཱུཾ་ཕཊ། ཨོཾ་བཛྲ་ རྡོ་རྗེ་ཁྱི།  ཨགྣི་ཀུཎྜ་ཧཱུཾ་ཕཊ།  རྡོ་རྗེ་སྡིགས་མཛུབ། རྡོ་རྗེ་ཕན་རྩེ་གསུམ་པ།  ཨོཾ་བཛྲ་མེ་ཥ་ཧཱུཾ་ཕཊ།  རྡོ་རྗེ་གླང་ལྤགས་
ཨོཾ་བཛྲ་ཤ་ན་ཧཱུཾ་ཕཊ། ཨོཾ་བཛྲ་ རྡོ་རྗེ་ཐོ་བ།  གྲྀ་དཧྲ་ཧཱུཾ་ཕཊ། ཨོཾ་བཛྲ་ཨུ་ རྡོ་རྗེ་མདུང།  ལུ་ཀཿ་ཧཱུཾ་ཕཊ།  རྡོ་རྗེ་མེ་ཐབ།  ཨོཾ་བཛྲ་ཙ་ཀ་བ་ཌ་ཧཱུཾ་ཕཊ། ཨོཾ་བཛྲ་མཎྜི་ཧཱུཾ་ རྡོ་རྗེ་ལུག་  །ཕཊ། ཨོཾ་བཛྲ་སེ་ན་ཧཱུཾ་
 རྡོ་རྗེ་ཝ།  ཕཊ།  རྡོ་རྗེ་བྱ་རྒོད། རྡོ་རྗེའི་སྐེགས།  ཨོཾ་བཛྲ་ རྡོ་རྗེ་འུག་པ།  མཧཱ་ཤ་ཀུ་ནི་ཧཱུཾ་ཕཊ།  རྡོ་རྗེ་བཞད།  ཨོཾ་བཛྲ་སཱ་ རྡོ་རྗེ་བྱ་རོག་ར་སཿ་ཧཱུཾ་ཕཊ།  རྡོ་རྗེ་ནིའུ་ཙོ།  ཅེས་པ་ རྡོ་རྗེ་ཁྱུང་ངམ་བྱ་ཆེན།  བཟླས་སྔགས་ རྡོ་རྗེ་ཁྲ།  ཡིན་

[012B] གཞན་རྣམས་ནི་བཅུ་གསུམ་མ་བཞིན་བྱེད་ལ། གཏོར་འབུལ་གྱི་སྔགས་ཐམས་ཅད་འདོན་མ་ནུས་ན། ས་པ་རི་ཝཱ་ར་སྦྱོར། དཀྱིལ་ཆོག་དཔའ་གཅིག་དང་མཚུངས་པ་ཙམ་བྱེད་པ་ལགས།། །།སྨྲས་པ་
གྲུབ་ཆེན་གཞུང་གི་ཟབ་དོན་ཨ་མྲྀ་ཏའི། །སྐལ་ལྡན་ཤིང་རྟའི་རྒྱུན་གྱིས་རྣམ་དཔྱོད་ཀྱི། །བུམ་བཟང་མངོན་པར་གང་ཞིང་ཆེར་ལུང་ནས། །སྐྱུག་པར་བྱེད་པོ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་
སྟེ། །དགེ་བས་ཉམ་ཐག་འགྲོ་བ་མ་ལུས་པ། །ཕྱི་ནང་གསང་བའི་འཆི་བདག་ལས་རྒྱལ་ཏེ། །འཇམ་དཔལ་དཔའ་བོའི་གོ་འཕང་མྱུར་ཐོབ་ཤོག་སྔོན་གྱི་དམ་པའི་སྐྱེ་བོ་རྣམས། །ཚུལ་འདི་རིན་ཆེན་ལྟར་བསྟེན་ཀྱང། །དེང་
སང་ཆེར་རློམ་མཐའ་དག་ནི། །གང་འདིར་མི་སྨྲའི་བརྟུལ་ཞྒུས་འཛིན། །འོན་ཀྱང་དགེ་བའི་བཤེས་གཉེན་ཁྱོད། །རྣམ་དཔྱོད་ཡངས་པའི་ལྕགས་ཀྱུ་ཡིས། །ཡིད་བཞིན་ནོར་མཆོག་གཟུང་འདོད་པ། ལེགས་ཞེས་ཐོགས་
མེད་དབྱངས་འདི་བསྒྲགས། །ཞེས་དགེ་བའི་བཤེས་གཉེན་སངས་རྒྱས་བཀྲ་ཤིས་ཀྱིས་བསྐུལ་བའི་ངོར། བློ་བཟང་ཆོས་ཀྱི་རྒྱལ་མཚན་གྱིས་སྦྱར་བ་དགེའོ།།    ༈    །།ཨོཾ་སསྟི། ཕན་བདེའི་འབྱུང་གནས་རྒྱལ་
བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མྕྒྷོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་གཏཾ།། །།



﻿༄༅། །བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་རྒྱལ་གྱི་ངག་འདོན་ནག་འགྲོས་བློ་དམན་ལས་དང་པོ་བ་ལ་ཁྱེར་བདེ་བར་བཀོད་པ་བཞུགས་སོ།།

[001][DD]། །ན་མོ་གུ་རུ་བཛྲ་བཧཻ་ར་ཝཱ་ཡ། བླ་མ་དང་འཇམ་དཔལ་ད་གཤིན་རྗེའི་གཤེད་དབྱེར་མ་མཆིས་པའི་ཞབས་ལ་གུས་པ་ཆེན་པོས་[DD]
ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ།  འདིར་སྙིགས་མའི་དུས་སུ་ཡི་དམ་གྱི་
ལྷ་གཞན་ལས་ཁྱད་ཆོས་ཆེན་པོ་ལྔའི་སྒོ་ནས་ཁྱད་པར་འཐགས་པའི་ལྷག་པའི་ལྷ་མཆོག་འཇམ་དཔལ་དུས་དགྲའི་དབང་པོའི་སྐུའི་རྣམ་འགྱུར་མང་དུ་བཞུགས་པའི་ནང་ནས་ཆེས་མཆོག་ཏུ་གྱུར་པ་རྡོ་རྗེ་འཇིགས་བྱེད་དཔའ་བོ་གཅིག་
པའི་སྒྲུབ་ཐབས་བདུད་ལས་རྣམ་རྒྱལ་བློ་དམན་ལས་དང་པོ་པའི་རྒྱུན་ཕྱེར་ངག་འདོན་དུ་བྱ་ཚུལ་གྱི་ཆོ་ག་སྒྲིགས་བསམ་བྱའི་སྤྲོས་པ་དོར་ཏེ་འདོན་ཆོག་རྐྱང་པ་ནག་འགྲོས་སུ་འགོད་པ་ལ།    ༈   

[002A]༄༅། །ཁྱབ་བདག་འཇམ་པའི་རྡོ་རྗེ་གཤིན་རྗེའི་གཤེད། །མགོན་དེའི་དགྱེས་པ་ཀུན་བསྐྱེད་མཁའ་འགྲོའི་གཙོ། །ཟུང་འཇུག་གོ་འཕང་མངོན་གྱུར་ལ་ལཱིཏ།།
གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །གྲུབ་མཆོག་དོན་ཡོད་རྡོ་རྗེ་ཡེ་ཤེས་སྦས། །རླུང་སེམས་དབང་བསྒྱུར་པདྨ་བཛྲ་དང། །མདོ་རྒྱུད་མངའ་བདག་མར་མེ་མཛད་
པའི་ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །མཐུ་སྟོབས་དབང་ཕྱུག་རྭ་ལོ་རྡོ་རྗེ་གྲགས། །འཇིག་རྟེན་མིག་གྱུར་ཆོས་རབ་དེ་སྲས་མཆོག་དཔལ་
ལྡན་ཡེ་ཤེས་སེང་གེ་འབུམ་སེང་ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བདུད་བཞིའི་གཡུལ་བཟློག་རྗེ་བཙུན་རྒྭ་ལོ་དང། །ཀུན་མཁྱེན་ཤེས་རབ་

[022B] །དོན་གཉིས་ལྷུན་གྱིས་གྲུབ་པ་རིན་པོ་ཆེ། །གསོལ་བ་་རྒྱལ་བ་གཉིས་པ་བློ་བཟང་གྲགས་པའི་དཔལ། །མཁས་གྲུབ་དམ་པ་ཤེས་རབ་སེང་གེ་དང། །ཟུང་འཇུག་མཆོག་བརྙེས་
དཔལ་ལྡན་བཟང་པོའི་ཞབས། །གསོལ་བ་་མདོ་རྒྱུད་བསྟན་པའི་མངའ་བདག་དགེ་འདུན་འཕེལ། །རྒྱུད་དོན་ཇི་བཞིན་གཟིགས་པ་བཀྲ་ཤིས་འཕགས། །དོན་གཉིས་ལྷུན་གྲུབ་བསམ་འགྲུབ་རྒྱ་མཚོའི་
ཞབས། །གསོལ་བ་་ཡོངས་རྫོགས་བསྟན་པའི་མངའ་བདག་བརྩོན་འགྲུས་འཕགས། །ལེགས་བཤད་འབྱོར་པའི་མཛོད་འཛིན་རྡོ་རྗེ་བཟང། །གདམས་པའི་གཏེར་མཛོད་སངས་རྒྱས་རྒྱ་མཚོའི་ཞབས། །གསོལ་བ་་
གྲུབ་པའི་དབང་ཕྱུག་བློ་བཟང་ཆོས་རྒྱན་དང། །རྡོ་རྗེ་འཛིན་པ་དཀོན་མཆོག་རྒྱལ་མཚན་ཞབས། །སྣང་མཐའི་ཟློས་གར་བློ་བཟང་ཡེ་ཤེས་ལ། །གསོལ་བ་་རྒྱལ་བའི་དབང་པོ་བསྐལ་བཟང་རྒྱ་མཚོ་དང། །རྒྱུད་དོན་འཛིན་པ་
རོལ་པའི་རྡོ་རྗེའི་ཞབས། །བསྟན་པའི་མངའ་བདག་ངག་དབང་ཚུལ་ཁྲིམས་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །མདོ་སྔགས་ཡོངས་རྫོགས་བྱང་ཆུབ་ཆོས་འཕེལ་དང། །བཀའ་དྲིན་མཉམ་
མེད་བྲག་རི་རྡོ་རྗེ་འཆང། །བློ་བཟང་ཆོས་འབྱོར་རྒྱ་མཚོ་དཔལ་བཟང་པོ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཡོངས་འཛིན་ཆེན་པོ་གླིང་སྤྲུལ་རྡོ་རྗེ་འཆང། །བློ་བཟང་ལུང་རྟོགས་བསྟན་འཛིན་

[003A]༄༅། །འཕྲིན་ལས་ཞབས། །མཁན་ཆེན་བསྟན་པ་ཆོས་འཕེལ་དཔལ་བཟང་པོ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རབ་འབྱམས་རྒྱལ་བ་ཀུན་གྱི་ཡེ་ཤེས་
ནི༑ ༑འཇིགས་མཛད་ཁྲོ་བོར་མངོན་བཞེངས་མི་ཡི་གར། །བཀའ་དྲིན་མཉམ་མེད་བདེ་ཆེན་སྙིང་པོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །དེ་ལྟར་བསྟོད་པས་ཚེ་རབས་
ཀུན་ཏུ་བདག་ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །ཟབ་རྒྱས་ཆོས་ཀྱི་དགའ་སྟོན་གྱིས་འཚོ་ཞིང། །མ་རྣམས་དོན་དུ་བྱང་ཆུབ་བསྒྲུབ་པ་ལ། །འགལ་རྐྱེན་བདུད་བཞིའི་གཡུལ་
ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས། །དངོས་གྲུབ་ཀུན་གྱི་འབྱོར་པ་རབ་རྒྱས་ཤིང། །ཐུབ་བསྟན་སྙིང་པོ་འཛིན་པའི་མཆོག་གྱུར་ཅིག་ །དངོས་གཞི་ལ་ཐུན་གྱི་འགོར་ཇི་ལྟར་
བྱ་བ་ནི།  རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་བར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་
ཤུདྡྷཱ་སརྦ་དྷརྨཱ་སྭ་བྷཱ་ཤུདྡྷོཉཧཾ། སྟོང་པ་ཉིད་དུ་གྱུར། །སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མཻ་ལི་

[003B] དེའི་སྟེང་དུ་ཨཱ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨཱ་ལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་བྷྲཱུཾ་ལས་བྱུང་བའི་བ་ལང་གི་ཤ་གོས་མཚན་པ་
ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་ད་ས་མཚན་པ། བྱང་དུཁཾ་ལས་བྱུང་བའི་རྟའི་ཤ་དས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་
ལྷོར་ལཾ་ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མས་
མཚན་པ། དབུས་སུ་བཾ་ལས་བྱུང་བའི་དྲི་ཆུ་མའུས་མཚན་པ། དེ་དག་གི་སྟེང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུས་ཀའི་ཧཱུཾ་ལས་འོད་འཕྲོས་རླུང་
ལ་ཕོག་པས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལ་སོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་
གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་པར་བྱས། ཨོཾ་གྱིས་མང་པོར་སྦར་ཞིང་སྤེལ་བར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད་དེ་ནང་མཆོད་བྱིན་གྱིས་

[004A]༄༅། །བརླབ། ཕྱོགས་སྐྱོང་གི་མཆོད་པ་བྱིན་རླབས་ནི།  ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་བྱུང་བའི་ཐོད་
པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆེད་ཡོན། ཞབས་བསིལ། དྲི་མེ་ཏོག། བདུག་སྦོས། །མར་མེ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨྲྒྷཾ་ཨཱ་ཧཱུཾ། ཨོཾ་པཱདྱཾ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷྲཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནཻ་ལྡི་དྱཱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ། ཕྱོགས་སྐྱོང་གི་གཏོར་མ་བྱིན་རླབས་ནི། ཨོཾ་ཧྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུཌྜྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་
འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྒྱེད་པ་གསུམ་གྱི་སྟེང་དུ། ཨཱ་ལས་བྱུང་བའི་ཐོད་པ་
དཀར་པོ། དེའི་ནང་གི་ཤར་དུ་བྷྲཱུཾ་ལས་བྱུང་བའི་བ་ལང་གི་ཤ་གོས་མཚན་པ། ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་ལས་བྱུང་བའི་ཙའི་

[004B] དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱང་སེམས་
དཀར་པོ་ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མས་མཚན་པ། དབུས་སུ་པཾ་ལས་བྱུང་བའི་དྲི་ཆུ་མའུས་མཚན་པ། དེ་དག་གི་སྟེང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་
བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས་རླུང་ལ་ཕོག་པས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་རིམ་པ་འཕྲོས་པས། སྐུ་རྡོ་རྗེ་གསུང་
རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུཾ་གྱིས་ཁ་དོག་དྲི་ནུས་ཀྱི་སྐྱོན་སྤྱན། ཨཱ་ས་བདུད་རྩིར་རྟོགས་པར་བྱས་ཨོཾ་གྱིས་མང་པོར་སྦར་ཞིང་སྤེལ་བར་
གྱུར༑ ཨོཾ་ཨཱ་ཧཱུཾ།  ལན་གསུམ།  སྔོན་འགྲོ་མཆོད་གཏོར་འབུལ་བ་ནི། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་བྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུག་ནས་ཕྱོགས་མཚམས་རྣམས་སུ་འཁོད་པ་སྐད་ཅིག་
གིས་འོད་གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་

[005A]༄༅། །ཅན་རྣམས་སུ་གྱུར། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡ་ཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ།  རྩ་སྔགས་ལན་གཅིག་བརྗོད།  ཨོཾ་བཧུ་ཙ་ར་ནཾ། ཡཱ་པཱ་ཏཱ་ལ་ཙ་རཱ་ཡ་
མའན་ཁེ་ཙ་རཱ་ཡ། ཏ་པཱུར་བ་ནི་གཱ་ནཾ། ཀ་དཀྵི་ཎ་དའི་གཱ་ཡ། ཧཱུཾ་པ་ཥྀཙ་མ་ནཾ། ཕཊ་ཨུད་ཏ་ར་ཏི་གཱ་ཡ། ཨོཾ་ཨི། ཧྲཱིཡ། ཥྩི་བ། ཝི་ཀྵི། ཀྲི་ཀོ། ཏཱ་ཨེ། ན་ཨ། ན་དེ། ཧཱུཾ་བྷྱོ་ཕཊ་སརྦ་བཧུ་ཏེ་བྷྱ་ཞེས་པ་གསུམ་གྱིས་བསྔོ། ཨོཾ་ད་ཤ་དིཀ་ལོ་ཀ་
པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྡྶ་ཧཱུཾ་སཱཧཱ། ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་པཱདྱཔྲ་ཏཱིཙྪ་ཧཱུཾ་སཱཧཱ། ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་གཎྜྷེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་པུཥྤེ་པྲ་ཏཱིཙྪ་ཧཱུཾ་སཱཧཱ་
ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་ཧཱུཾ་སཱྷཱ། ཨོཾ་ད་ཤ་དིཀ་ལོ་ཀ་པཱ་ལས་པ་རི་ཝཱ་ར་པཱྱྡྱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་གནྡྡྷེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དིཀ་ལོ་ཀ་པ་ལ་ས་པ་རི་ཝཱ་ར་
ཤཔྟ་པྲ་ཏཱིཙྪ་ཧཱུཾ་སཱཧཱ། ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ། ཞེས་ཕྱི་ནང་གི་མཆོད་པ་དབུལ། བཅོམ་ལྡན་ཆོས་རྗེ་འཇམ་དབྱངས་སྦྱན་ལམ་དུ། །བདུད་འདུལ་བསྟན་པ་བསྲུང་བར་ཞལ་བཞེས་པ། །ལས་ཀྱི་གཤིན་རྗེ་
མ་མོ་མཁའ་འགྲོ་མ། འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་ཅིང་མཆིས།  །ཞེས་བསྟོད།  ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་

[005B] དེའི་བར་ཆད་ཞི་བའི་འཕྲིན་ལས་མཛོད་ཅིང།  །ཅེས་འཕྲིན་ལས་བཅོལ།  ཨོཾ་ཨ་མཱཎྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏཱེ་ནོ་པ་ཏིཥྛ། དྲྀ་ཌྷོ་མེ་བྷཱ་ཝ། སུ་པོ་ཥྱོ་མེ་བྷཱ་ཝ། སུ་ཏོ་
དཡོ་མེ་བྷཱ་ཝ། མནུ་རཀྟོ་མེ་བྷ་ཝ། སརྦ་སིདྡྷི་མེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། ཡ་མཱནྡ་ཀ་མཱ་མེ་མུཉྩ། ཡ་མཱནྟ་ཀ་བྷ་བ་མ་ཧཱ་ས་མ་ཡས་ཏྭ་ཨཱ་ཧཱུཾ་ཕཊ། མ་རྙེད་ཡོངས་སུ་མ་ཤེས་
དང༑ ༑གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས།  །ཞེས་ནོངས་པ་བཟོད་པར་གསོལ།  ཨོཾ་ཨཱ་བཛྲ་མུཕྱོགྶ་སྐྱོང་འཁོར་བཅས་རང་གནས་སུ་གཤེགས་པར་གྱུར།  ཅེས་གཤེགས་
པར་བྱ། བདག་བསྐྱེད་ཀྱི་མཆོད་པ་ནི། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨཱལས་བྱུང་བའི་ཐོད་པ་ཡང་ཤིང་རྒ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་
བ་ལས་བྱུང་བའི་མཆོད་ཡོན། ཞབས་བསིལ། དྲི་མེ་ཏོག། བདག་སྤོས། མར་མེ། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་
ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནཻ་ཝིདྱཱ། ཨོཾ་ཤཔྟ་ཨཱ་ཧཱུཾ། རྡོ་རྗེ་སེམས་དཔའི་བསྒོམ་བཟླས་ནི། དཀོན་མཆོག་གསུམ་ལ་སྐྱབས་སུ་

[006A]༄༅། །འགྲ༑ ༑སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་འགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད།  །ལན་གསུམ།  རང་གི་སྤྱི་བོར་པི་ལས་པདྨ་དང་ཨ་ལས་ཟླ་བའི་དཀྱིལ་འཁོར་
གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ་དེ་ལས་འོད་འཕྲོས། །འདུས་ཡོང་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་
སྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པ། གཉིས་ཀའང་དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ཡབ་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་
ཀར་ཟླ་བའི་སྟེང་དུ་ཧཱུཾ་ཡིག་དཀར་པོ། དེ་ལས་འོད་ཟེར་འཕྲོས། རང་འདྲའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་སྤྱན་དྲངས། དེ་བཞིན་གཤེགས་པ་
ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་པའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་
བསྐུར་སྐུ་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་བརྒྱན་པར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང། དམ་ཚིག་ཉམས་ཆགས་ཐམས་ཅད་བྱང་ཞིང་

[006B] ཞེས་གསོལ་བ་བཏབ་པས། ཐུགས་ཀའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྤྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་ཡོན་ཏན་
ཐམས་ཅད་འོད་ཀྱི་རྣམ་པར་བསྡུས་ནས་ཐུགས་ཀའི་ཧཱུཾ་ལ་ཐིམ་པས་གཟི་བརྗོད་དང་མཐུ་སྟོབས་ཕུན་སུམ་ཚོགས་པར་གྱུར། ཨོཾ་བཛྲ་ས་ཏྭ་ས་མ་ཡ། མནུ་བཱ་ལ་ཡ། བཛྲ་སཏ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷཱ་ཝ། སུ་ཏོ་ཥྱོ་མེ་བྷ་ཝ། སུ་
པོ་ཥྱོ་མེ་བྷཱ་ཝ། ཨ་ནུ་རཀྟོ་མེ་བྷཱ་ཝ། སརྦ་སིདྡྷི་མེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛྲཱི་བྷཱ་བ་མྷཱ་ས་མ་ཡ་ས་ཏྭ་ཨཱ་ཧཱུཾ་ཕཊ།  ཅེས་ཉེར་གཅིག་བཟླས་པའི་
མཐར། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ། བདག་སྐྱབས་མཆིག། །རྡོ་རྗེ་
སེམས་དཔའི་ཞལ་ནས་རིགས་ཀྱི་བུ། ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ། ཞེས་གསུངས་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུག་སུང་ཐུགས་དབྱེར་མི་
ཕྱེད་པར་གྱུར། ཐུན་དངོས་གཞི་ལ་ཇི་ལྟར་བྱ་བ་ལ། ཐོག་མར་ཚོགས་ཞིང་མཆོད་པ་ནི། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས་འཇིག་རྟེན་གྱི་ཁམས་མུ་མེད་པ་
[007A]༄༅། །གསལ་བར་བྱས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང། རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་
མཁར་སྤྱན་དངས། འོད་ཟེར་རང་གི་སྙིང་ཁར་ཐིམ་པར་གྱུར། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་
མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་པས་བླ་མ་དང་ལྟ་ལ་ཕྱག་བྱ། རང་གི་སྙིང་ཁའི་ས་བོན་གྱི་འོད་ཟེར་ལས་བྱུང་
བའི་རྩ་རྩི་ཀཱ་དཀར་མོ། །ཕག་མོ་སྔོན་མོ། དབྱངས་ཅན་མ་དམར་མོ། །གཽ་རའི་ལྗང་གུ་ཕྱག་ན་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་མཆོད་པར་གྱུར་བར་བསམས་ལ། ཨོཾ་ཧྲིཿ་ཥྚི་ཧ་ས་མཆོད་ཡོན་དང། ཨོཾ་ཧཱུཾ་ཧཱུཾ་
ཕཊ་ཀྱིས་ཞབས་བསིལ། ཨོཾ་ཝི་ཀྲི་ཏཱ་ན་ན་དུཥྚ་ས་ཏྭ་ད་མ་ཀ་གགགཡིས་དྲི། ཨོཾ་ཀུ་མཱ་ར་རཱུ་པི་ཎེ་ཛཛཧཱུཾ་ཕཊ། ཀྱིས་བདུག་སྤོས། ཨོཾ་དའི་པྟ་ལོ་ཟ་ན་ཝི་ཀྲི་ཏ་ན་ནི་མ་ཧ་ཨཊྚ་ཊྚ་ཧཱ་ས་ན་དི་ནི་དཱིཔྟ་
ཡ་སཱ་ཧཱ་ས་མར་མེ། ཨོཾ་བཛྲ་ནཻ་ཝིདྱཱ་ཨཱཧཱུཾ་སྭ་ཧཱས་ལྷ་བཤོས། ཨོཾ་བཛྲ་ཤྤྟ་ཨཱཧཱུཾ། གིས་རོལ་མོ་རྣམས་དབུལ། ལྷ་མོ་རྣམས་སླར་བསྡུའོ། །དེ་ནས། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་
[007B] །དེ་བཞིན་བསོད་ནམས་རྗེས་ཡི་རང། །བདག་གིས་བདེ་འགྲོར་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་འགོད་པར་བགྱི་
བྱང་ཆུབ་སེམས་ནི་ཡང་ངག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་གི་ལུས་ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོང་
བྱའི་ཕྱིར། །རབ་ཏུ་དང་བས་བསྟེན་པར་བགྱི། །ཞེས་ཡན་ལག་བདུན་པ་བྱ། སངས་རྒྱས་བྱང་ཆུབ་སེམས་དཔའ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ནི། །དུས་འདི་ནས་ནི་བཟུང་ནས་ནི། །བྱང་
ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །རིགས་ལྔ་སྤྱི་དང་སོ་སོ་ཡི། །དམ་ཚིག་སྡོམ་
པ་མ་ལུས་བཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་འགོད། །ཅེས་སྔགས་སྡོམ་གཟུང། སེམས་ཅན་
ཐམས་ཅད་བདེ་བ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་འཇིག་རྟེན་གྱི་ཆོས་
[008A]༄༅། །བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ། །སྐུ་གསུམ་ལམ་ཁྱེར་ནི། ཨོཾ་སྭ་བྷཱ་ཝ་ཤུདྡྷསརྦ་དྷརྨ་སྭ་བྷཱ་ཝ་ཤུདྡྷོཉཧཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་
ཝ་ཨཱཏྨ་ཀོཉཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ་བདག་མེད་པའི་རང་བཞིན་སྟོང་
པ་ཉིད་དུ་གྱུར། ཅེས་འཆི་བ་ཆོས་སྐུའི་ལམ་ཁྱེར་བསྒོམ། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་
གྲུ་གསུམ་འབར་བའི་འཕྲེང་བས་འཁྲིགས་པའི་རྡོ་རྗེའི་རྒྱན་གྱིས་བརྒྱན་པ། དེའི་སྟེང་དུ་པཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་གྲུབ་ཞིར་རྡོ་རྗེས་
མཚན་པའི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རྭ་བ། སྟེང་དུ་འཕྲོས་པས་རྡོ་རྗེའི་གྲུ། གུར་གྱི་འོག་རྭ་
བའི་སྟེང་དུ་རྡོ་རྗེའི་བླ་བྲེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ། བསྐལ་བ་འཇིག་པའི་མེ་ལྟ་བུའི་ཁ་དོག་སྣ་ལྔའི་མེ་དཔུང་ཕྱོགས་བཅུར་
[008B] ཅེས་ཐུན་མོང་བའི་སྲུང་འཁོར་བསྒོམ། རྭ་བའི་དབུས་སུ་བྷཱུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས། སྐོར་དུ་འཁོར་བ། རྩིབས་བཅུ་ལྟེ་བ་དང་བཅས་པ་ལྟེ་བའི་ནང་དང་རྩིབས་ལ་ཅུང་ཟད་མ་རེག་
པའི་གནས་རྣམས་སུ་སྣ་ཚོགས་པདྨ་དང་ཟླ་བ་དང་ཉི་མའི་གདན་གསུམ་གསུམ་གདན་དབུས་མའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། རང་ཉིད་གནོད་མཛས་རྒྱལ་པོ་སྐུ་མདོག་མཐིང་ཀ་མི་བསྐྱོད་པའི་ཅོད་པན་
ཅན་མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང་ལྷག་མ་གཡས་གཉིས་རིན་པོ་ཆེ་དང་ལྕགས་གྱུ། གཡོན་གཉིས་པདྨ་དང་ཞགས་པ་འཛིན་པ་ཞབས་གཡས་བསྐུམ་
ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཡབ་ཡུམ་སྙོམས་པར་ཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་
ཐིག་ལེ་བཅུ་ལས་ཧཱུཾ་རིང་པོ་བཅུ་དང། དེ་ལས་ཁྲོ་བོ་བཅུར་གྱུར་པའི་གཤིན་རྗེའི་གཤེད་སྔོན་པོ་རྣམ་སྣང་གི་ཅོད་པཎ་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་
ཅིང། ལྷག་མ་གཡས་གཉིས་རིན་པོ་ཆེ་དང་རྡོ་རྗེ་ཐོ་བ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ། ཤར་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། གཞན་གྱི་སྨི་ཐུབ་པ་དཀར་པོ་མི་
[009A]༄༅། །བསྐྱོད་པའི་ཅོད་པཎ་ཅན། དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་དྲའི་ཡུམ་ལ་འཁྱུད་ཅིང་ལྷག་མ་གཡས་གཉིས་རིན་པོ་ཆེ་དང་བེ་ཅོན། གཡོན་གཉིས་པདྨ་དང་
རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ། ལྷོ་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། རྟ་མགྲིན་དམར་པོ་འོད་དཔར་མེད་ཀྱི་ཅོད་པན་ཅན། དམར་མཐིང་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་
རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་པདྨ། གཡོན་གཉིས་འཁོར་ལོ་དང་རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ། ནུབ་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། བདུད་རྩི་འཁྱིལ་
པ་སྔོན་པོ་མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རྡོ་རྗེ། གཡོན་གཉིས་པདྨ་དང་རལ་གྲི་འཛིན་པ་
ཧཱུཾ་པདྨ་ལས་སྤྲོས་ཏེ། བྱང་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། འདོད་རྒྱལ་མཐིང་ག་མི་བསྐྱོད་པའི་ཅོད་པན་ཅན། མཐིང་དཀར་དམར་བའི་ཞ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་
ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་ལྕག་སྐྱུ། གཡོན་པདྨ་དང་རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ། མེ་མཚམས་ཀྱི་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། དབྱུག་སྔོན་ཅན་སྔོན་པོ་

[009B] སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་དབྱུག་པ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་པདྨ་
ལས་སྤྲོས་ཏེ། བདེན་བྲལ་གྱི་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། སྟོབས་པོ་ཆེ་སྔོན་པོ་མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་
འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རྩེ་གསུམ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ། རླུང་མཚམས་ཀྱིས་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། མི་གཡོ་བ་མཐིང་ག་
མི་བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རལ་གྲི། གཡོན་གཉིས་པདྨ་དང་རྡོ་རྗེ་འཛིན་པ། ཧཱུཾ་
པདྨ་ལས་སྤྲོས་ཏེ། དབང་ལྡན་གྱི་རྩིབས་ཀྱི་སྟེང་གི་གདན་ལ་གཡོན་བརྐྱངས་ཀྱིས་འཁོད། གཙུག་ཏོར་འཁོད་ལོས་བསྒྱུར་བ་ལྗང་སེར་མི་བསྐྱེད་པའི་ཅོད་པན་ཅན། ལྗང་སེར་དཀར་དང་དམར་བའི་ཞལ་གསུམ་ཕྱག་དྲུག་གི་དང་
པོ་གཉིས་ཀྱིས་རང་འདྲའི་ཡུ།་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་འཁོར་ལོ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ་གཙོ་བོའི་སྟེང་གི་ཅུང་ཟད་ཙམ་གྱི་མདུན་གྱི་གདན་ལ་གཡོན་

[010A]༄༅། །བརྐྱངས་ཀྱིས་འཁོད། རྡོ་རྗེ་ས་འོག་མཐིང་ག་མི་བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་
གཡས་གཉིས་རིན་པོ་ཆེ་དང་རྡོ་རྗེ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་པདྨ་ལས་སྤྲོས་ཏེ་གཙོ་བོའི་འོག་གི་ཅུང་ཟད་ཙམ་གྱི་རྒྱབ་ཀྱི་གདན་ལ་གཡོན་བརྐྱངས་ཀྱིས་འཁོད། བཅུ་གཅིག་པོ་ཐམས་ཅད་ཀྱང་མཆེ་བ་གཙིགས་
ཤིང་ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་པ། དབུ་སྐྲ་དང་སྨར་དམར་སེར་འབར་ཞིང་གྱེན་དུ་འཁྱིལ་བ། འཁོར་ལོ་དང་རྣ་ཆ་ལ་སོགས་པས་བརྒྱན་ཅིང་སྣ་ཚོགས་པའི་སྤྲུལ་གྱི་རྒྱན་ཅན། བདུད་དང་བགེགས་ཐམས་
ཅད་རྩད་ནས་འབྱིན་པའི་སྟོབས་དང་ལྡན་པ། སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་བཞུགས་ཤིང་འཇིགས་སུ་རུང་བའི་རྡོ་རྗེ་འབར་བ་སྤྲིན་ལྟར་འཁྲིགས་པ་ཕྱོགས་བཅུར་འཕྲོས་པས་
གདུག་པ་ཅན་ཐམས་ཅད་ཚར་གཅོད་པར་གྱུར།  ཅེས་ཐུན་མོང་མ་ཡིན་པའི་སྲུང་འཁོར་བསྒོམ། བསྡུས་པ་བྱེད་ན་གེང་གི།  དེ་ལས་ཁྲོ་བོ་ཆུར་གྱུར། ཧཱུཾ་ཡུམ་གྱི་པདྨ་ལས་སྤྲོས་རྩིབས་བཅུ་རང་རང་གི་གདན་ལ་གདུག་པ་ཅན་ཐམས་ཅད་ཚར་
གཅོད་པའི་ཚུལ་གྱིས་འཁོད་པར་གྱུར། དེ་ནས། རང་ཉིད་གནོད་མཛེས་སུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་

[010B] ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས། ཆོས་འབྱུང་དཀར་པོ་གྲུ་གསུམ་པ་གྱོན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་པ། འོག་ཟུར་
ནས་པཾ་ལས་བྱུང་བའི་སྣ་ཚོགས་པདྨའི་ལྟེ་བར། ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོས་བརྒྱན་པ། ལྟེ་བའི་དབུས་སུ་བྷྲཱུཾ་ལས་འཁོར་ལོ་བྷྲཱུཾ་གྱིས་མཚན་
པ་ལས་བྱུང་བའི་རྣམ་སྣང་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་ལ་གནས་པའི་འཁོར་ལོ་དང་རལ་གྲི། གཡོན་གཉིས་
རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས་གཞལ་ཡས་ཁང་གྲུ་བཞི་སྒོ་གཞི་པ། ཕྱི་རོལ་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིག་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེ་སྣ་ཚོགས་པས་
མཛེས་པར་བྱས་པའི་རིན་པོ་ཆེའི་ཕ་གུ་སེར་པོས་བསྐོར་བའི་གཞལ་ཡས་ཁང་གི་ཕྱེད་ཀྱི་ཚད་དུ་རྡོ་རྗེའི་ཕྲེང་བས་ཟླུམ་ཕོར་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་བཞིས་མཛེས་པར་ཕུབ་པ་
རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་མཛེས་པའི་ནང་གི་ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བ། ཕ་གུའི་སྟེང་ནས་གསེར་གྱི་སྐེ་རགས་བཧིའི་ཕྱིའི་ངོས་སུ་ཆུ་སྲིན་གྱི་ཁ་ནས་འཕྱང་བའི་རིན་པོ་ཆེའི་དྲ་བ་དང་

[011A]༄༅། །དྲ་བ་ཕྱེད་པ་ལ་དྲིལ་བུ་དང་རྔ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་པ་ལས་འཕྱང་བའི་རི་པོ་ཆེའི་ཤར་བུ། དེའི་སྟེང་དུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་ལ་
བ་དན་དང་རྒྱལ་མཚན་ལ་སོགས་པས་མཛེས་པར་བྱས་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས་འགྲམ་སྟེགས་ཀྱི་རྣམ་པར་བསྐོར་བ་ལ། ལྷ་མོ་མཆོད་རྫས་ཐོགས་པ་རྣམས་འཁོད་ནས་མཆོད་པ་
བྱེད་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང། འོག་གི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྤྲས་པ། སྒོ་བཞི་སོ་སོའི་མདུན་དུ་ཀ་བ་བཞི་བཞིས་བཏག་པའི་རྟ་བབས་སྣམ་བུ་བཅུ་གཅིག་དང་ལྡན་པའི་སྟེང་
དུ་ཆོས་ཀྱི་འཁོར་ལོ་དེའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྡོ་རྗེའི་རྭ་བ་མེ་རི་དང་བཅས་པའི་ཕྱི་རོལ་ཏུ། གཏུམ་དྲག་ལ་སོགས་པའི་དུར་ཁྲོད་བརྒྱད་ན། ནག་གསེར་གྱི་ཤིང་ལ་སོགས་པའི་ཤིང་བརྒྱད་
དེའི་རྩ་བར་བརྒྱ་བྱིན་ལ་སོགས་པའི་ཕྱོགས་སྐྱོང་བརྒྱད། རྩེ་མོར་རྫུ་འཕྲུལ་ཆེན་པོ་བ་གླང་པོ་ཆེའི་གདོང་པ་ཅན་ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ནོར་རྒྱས་ལ་སོགས་པའི་ཀླུ་
བརྒྱད། དེ་དག་གི་སྟེང་གི་ནམ་མཁའ་ལ་སྒྲོགས་པ་ལ་སོགས་པའི་སྤྲིན་བརྒྱད། ཡེ་ཤེས་ཀྱི་མེ་བརྒྱད། མཆོད་རྟེན་བརྒྱད། གཞན་ཡང་ཀེང་རུས་དང་གསལ་ཤིང་གིས་ཕུག་པའི་རོ་དང་ཤིང་ལ་དབྱངས་པ་དང། སྐྱེས་བུ་

[011B] མཚོན་གྱིས་ཕུག་པ་ལ་སོགས་པ་དང། བྱ་རོག་དང་བྱ་རྒོད་དང་ཁྱི་དང་ཅེ་སྤྱང་དང་སེངྒེ་དང། སྟག་ལ་སོགས་པ་དང། ཅ་ཅོ་སྒྲོག་པའི་རོ་ལངས་དང། གནོད་སྦྱིན་དང་སྲིན་པོ་ལ་སོགས་པ་རྣམས་གྱིས་འཇིགས་སུ་རུང་བ། གྲུབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ། བཅོམ་ལྡན་འདས་ལ་རྩེ་གཅིག་ཏུ་བལྟར་ག་གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང། ཐོད་པ་དང་ཁ་ཊཱཾ་ག་འཛིན་པ་ཐོད་པས་སྤྱི་བོར་
བརྒྱན་པ། རྒོད་ཅིང་དུར་ཁྲོད་དུ་འཇུག་པ་སོགས་ཀྱིས་ཤིན་ཏུ་ངོ་མཚར་བར་བྱེད་པའི་དུར་ཁྲོད་རྣམས་ཀྱིས་བསྐོར་བ། གཞལ་ཡས་ཁང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་
དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ་དྷཱི་སེར་པོ་ལས་བྱུང་བའི་རལ་གྲི་དབུས་སུ་དྷཱིས་མཚན་པ་དེ་ལས་འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་
ཏེ། ཐིམ་པ་ཡོངས་སུ་གྱུར་བ་ལས་རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱག་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་
རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བྱང་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། ཞེས་བར་དོ་ལོངས་སྐུའི་ལམ་ཁྱར་བསྒོམ། དེའི་ཐུགས་ཀར་ཨཱལས་བྱུན་
[012A]༄༅། །བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་བའི་རྣམ་སྣང་ལ་སོགས་པའི་སངས་རྒྱས་དང། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང། རྡོ་རྗེ་ལྕགས་ཀྱུ་ལ་སགས་
པའི་ཁྲོ་བོ་དང། སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པ་ལས་འོད་ཟེར་གྱིས་དཔག་ཚད་སྟོང་བྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར་
དེའི་སྟེང་དུ་ཧཱུཾ་ཡིག་མཐིང་ག་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྱན་དྲངས། ཧཱུཾ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་
ནག་པོ། རྩེ་དགུ་པ་རྭ་ཤིན་ཏུ་གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་ཡིག་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་
རྣམས་སྤྲོས་ཏེ། ནམ་མཁའི་ཁམས་ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་པས་སེམས་ཅན་རྣམས་སྨིན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ཏེ་རྡོ་རྗེ་ལ་ཐིམ་
པར་གྱུར། ཟླ་བ་ཉི་མ་རྡོ་རྗེ་ཧཱུཾ་དང་བཅས་པ་ཡོངས་སུ་གྱུར་པ་ལས་སྣ་ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ་རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་

[012B]  ཞེས་སྐྱེ་བ་སྤྲུལ་སྐུའི་ལམ་ཁྱེར་བསྒོམ།  ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་
པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ། སྨིན་མ་དང་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་སྡིག་མཛུབ་བྱེད་པ། འཇིགས་པ་རྣམས་
ཀྱང་འཇིགས་པར་མཛད་པ། ཕཻཾ་ཀ་རའི་སྒྲ་ཆེན་པོ་འབྲུག་ལྟར་སྒྲོགས་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་ཤིང། མགོ་པོ་རློན་པ་ལྔ་བཅུའི་ཐོད་པའི་ཕྲེང་
བས་བརྒྱན་པ། སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པའི་རུས་པའི་རྒྱན་རྣམས་ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན། མཚན་མ་གྱེན་དུ་འགྲེང་བ། སྨིན་མ་
དང་རྫིམ་དང་སྨར་དང་བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ། རབ་ཏུ་འཇིགས་པ་ཞལ་ནས་ཁྲག་
འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། དེའི་གཡས་ཞལ་དམར་པོ། གཡོན་

[013A]༄༅། །ཞལ་སེར་པོ། རྭའི་རྩ་བའི་གཡོན་གྱི་ཞལ་དང་པོ་དཀར་པོ། དེའི་གམས་ཞལ་དུད་ཀ། གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་
ལྡན་པ། ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་ཕགས་པ་རློན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྒྱངས་ཏེ་འཛིན་པ། ལྷག་མ་གཡས་ཀྱི་དང་པོ་
ན་གྲི་གུག་གཉིས་པ་ན་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ཎ་ཡ། དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཏོ། བཅུ་གཅིག་
པ་ན་ཁ་ཊཱཾ་ག་བཅུ་གཉིས་པ་ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་བཀང་བའི་ཐོད་པ་
གཉིས་པ་ན་ཚངས་པའི་མགོ་བོ། གསུམ་པ་ན་ཕུག་བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་
བུ་གསལ་ཤིང་ལ་བཙུགས་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པ། ཞབས་གཡས་ཀྱི་དང་པོས་མི་

[013B] གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ་
ལྔ་པས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང་གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་ཏུ་བྱས་ཏེ་
ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་མིག་ཏུས་སྙིང་གི་རང་བཞིན་ཀྵིཾ་དཀར་པོ། རྣ་བར་ཕྱག་རྡོར་གྱི་རང་བཞིན་ཛྲིཾ་ནག་པོ། སྣར་ནམ་སྙིང་གི་རང་བཞིན་ཁཾ་སེར་པོ། ལྕེར་སྤྱན་
རས་གཟིགས་ཀྱི་རང་བཞིན་རཾ་དམར་པོ། དཔྲལ་བར་སྒྲིབ་སེལ་གྱི་རང་བཞིན་ཀཾ་ལྗང་གུ། ལྟེ་བར་ཀུན་བཟང་གི་རང་བཞིན་སཾ་དཀར་པོ། སྤྱི་བོར་སྐུ་རྡོ་རྗེའི་རང་བཞིན་ཨོཾ་དཀར་པོ། མགྲིན་པར་གསུང་རྡོ་རྗེའི་རང་བཞིན་ཨཱ་
དམར་པོ། ཐུགས་ཀར་ཐུགས་རྡོ་རྗེའི་རང་བཞིན་ཧཱུཾ་སྔོན་པོ།  ཞེས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ།  རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་
མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཕེ་བྱད་བརྒྱད་ཅུས་བརྒྱན་པ་

[014A]༄༅། །རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་
ཟེར་ལྔ་འཕྲོ་བ།  ཞེས་སེམས་དཔའ་སུམ་བརྩེགས་བསྒོམ། ཡེ་ཤེས་པ་སྤྱན་འདྲེན་པ་ནི།  ཨོཾ་ཧྲཱིཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨ་སྨཱ་ད་ལཱུ་ཛ་པྲ་ཏི་གྲྀཧྞནྟུ་པྲ་སཱ་ད་མེ་དཧི་མཱ་ན་ཀུ་རུ་སཱཧཱུ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་
བཞིན་གྱི་གནས་ནས་བསྒོམས་པ་དང་འདྲ་བའི་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་འཁོར་མདུན་གྱི་ནམ་མཁར་སྤྱིན་དྲངས། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཊ།  ཅེས་ཕྱི་འབྲང་གི་བགེགས་
བསྐྲད།  ཨོཾ་ཧྲཱིཥྚྲཱིཧ། ཨོཾ་ཧཱུཾ་ཧཱུཾ་ཕཊ། ཨོཾ་ཝི་ཀྲི་ཏཱན་ན་དུ་ཥྚཾ་སཏ་དམ་ཀག་གྙག། ཨོཾ་ཀུ་མཱ་ར་རཱུ་པི་ཎེ་ཛཿ་ཛཿ་ཧཱུཾ་ཕཊ། ཨོཾ་ཧྲཱིཧཧཻ་ཕཊ། ཨོཾ་དའི་པྟ་ལོ་ཅན་ཝི་ཀྲི་ཏཱ་ན་ན་མ་ཧཱ་ཨཊྚཊྚ་ཧཱ་ས་ན་དི་ནི་དའི་པྟ་ཡ་སཱཧཱ། ཨོཾ་བཛྲ་ནཻ་ཝི་བྱཱ་
ཨཱ་ཧཱུཾ་སཱཧཱ། ཨོཾ་བཛྲ་ཤ་པྟ་ཨཱཧཱུཾ།  གིས་མཆོད།  ཨོཾ་མུངྒ་ར་ཛཿ་ཨོཾ་དཎྜ་ཧཱུཾ། ཨོཾ་པདྨ་བ། ཨོཾ་ཁངྒ་ཧོཿ་ དེ་ནས།  ཨོཾ་ཧྲཱིཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨ་སྨཱ་ད་པཱུ་ཛ་པྲ་ཏི་གྲྀཧྞནྟུ་པྲ་སཱ་ད་མེ་དཧི་མའན་ཀུ་རུ་སཱ་ཧཱ། སླར་ཡང་རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱིཥྚིཧ། ཨོཾ་ཧཱུཾ་ཧཱུཾ་ཕཊ། ཨོཾ་ཝི་ཀྲིཏཱ་ན་ན་དུཥྚཾ་སཏ་དམ་ཀགྒག་ཨོཾ་ཀུ་

[014B] ཨོཾ་ཧྲཱིཧཧཻ་ཕཊ། ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ན་ན་མ་ཧཱ་ཨཏྟ་ཏྟ་ཧཱ་ས་ན་དི་ནི་དའི་པྟ་ཡ་སཱ་ཧཱ། ཨོཾ་བཛྲ་ནཻ་ཝི་དྱཱ་ཨཱ་ཧཱུཾ་སཱ་ཧཱ། ཨོཾ་བཛྲ་ཤ་པྟ་ཨཱ་ཧཱུཾ།  ཞེས་མཆོད།  དེ་བཞིན་གཤེགས་པ་རྣམས་ཀྱིས་བདག་
ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་ཙི་ཀཱ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་
ནས༑ སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་དབང་བསྐུར། །ཞེས་གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གང། དྲི་མ་
ཐམས་ཅད་དག་ནུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་པར་གྱུར་ པར་བསམ་སྟེ་ཡེ་ཤེས་པ་དགུག་གཞུག་དབང་བསྐུར་རྒྱས་གདབ་རྣམས་
བྱའོ༑ ༑མཆོད་པ་འབུལ་བ་ནི།  ཨོཾ་ཡམཱ་ནྟ་ཀ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱ་ནྟ་ཀ་པཱདྱཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་གནྡྷེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་པུཥྤེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་དྷཱུ་པེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་ཨཱ་ལོ་ཀེ་པྲ་ཏཱི་ཙྪ་ཧཱུཾ་སཱཧཱ་
ཨོཾ་ཡ་མཱནྟ་ཀ་ནི་ཝི་དྱཱ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་ཤཔྟ་པྲ་ཏཱི་ཙྪ་ཧཱུཾ་སཱཧཱ།  ནང་མཆོད་ནི།  ཨོཾ་མཆོད་དོ། །ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་

[015A]༄༅། །པའི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་
དཔལ་རྡོ་རྗེ་འཇིགས་བྱེད་ཆེན་པོའི་ཞལ་དུ་ཨོཾ་ཨཱཧཱུཾ། ཡེ་ཤེས་ཀྱི་མཁའ་འགྲོ་མའི་ཞལ་དུ་ཨོཾ་ཨཱ་ཧཱུཾ། ལ་ལཱི་ཏ་བཛྲའི་ཞལ་དུ་ཨོཾ་  ྾  ཨོཾ་མོ་གྷ་བཛྲའི་ཞལ་དུ་ཨོཾ་  ྾  ཡེ་ཤེས་འབྱུང་གནས་སྤས་པའི་ཞལ་དུ་  ྾  པདྨ་བཛྲའི་ཞལ་དུ་
དའི་པཾ་ཀ་ར་རཀྵི་ཏའི་ཞལ་དུ་  ྾  རྭ་ལོ་ཙཱ་བ་རྡོ་རྗེ་གྲགས་ཀྱི་ཞལ་དུ་  ྾  རྭ་ཆོས་རབ་ཀྱི་ཞལ་དུ་  ྾  རྭ་ཡེ་ཤེས་སེང་གེའི་ཞལ་དུ་  ྾  རྭ་འབུམ་སེང་གེའི་ཞལ་དུ་  ྾  རྗེ་བཙུན་རྒྭ་ལོའི་ཞལ་དུ་  ྾  རོང་པ་ཤེས་རབ་སེང་གེའི་ཞལ་དུ་  ྾  བླ་མ་ཡེ་ཤེས་
དཔལ་བའི་ཞལ་དུ་  ྾  ཆོས་རྗེ་དོན་གྲུབ་རིན་ཆེན་གྱི་ཞལ་དུ་  ྾  ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ་  ྾  མཁས་གྲུབ་བསྟན་པའི་ཉི་མ་དགེ་ལེགས་དཔལ་བཟང་པོའི་ཞལ་དུ་  ྾  རྗེ་བཙུན་ཤེས་རབ་སེང་གེའི་ཞལ་དུ་  ྾  འདུལ་
འཛིན་དཔལ་ལྡན་བཟང་པོའི་ཞལ་དུ་  ྾  འཇམ་དབྱངས་དགེ་འདུན་འཕེལ་བའི་ཞལ་དུ་  ྾  རྒྱུད་ཆེན་བཀྲ་ཤིས་འཕགས་པའི་ཞལ་དུ་  ྾  རྒྱུད་ཆེན་བསམ་འགྲུབ་རྒྱ་མཚོའི་ཞལ་དུ་  ྾  རྒྱུད་ཆེན་བརྩོན་འགྲུས་འཕགས་པའི་ཞལ་དུ་
རྒྱུད་ཆེན་རྡོ་རྗེ་བཟང་པོའི་ཞལ་དུ་  ྾  རྒྱུད་ཆེན་སངས་རྒྱས་རྒྱ་མཚོའི་ཞལ་དུ་  ྾  པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཞལ་དུ་  ྾  རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་ཞལ་དུ་  ྾  པཎ་ཆེན་བློ་བཟང་

[015B]  ྾  རྒྱལ་བའི་དབང་པོ་བློ་བཟང་བསྐལ་བཟང་རྒྱ་མཚོའི་ཞལ་དུ་  ྾  གྲུབ་པའི་དབང་ཕྱུག་རོལ་པའི་རྡོ་རྗེའི་ཞལ་དུ་  ྾  ཁྲི་ཆེན་ངག་དབང་ཚུལ་ཁྲིམས་ཀྱི་ཞལ་དུ་  ྾  ཁྲི་ཆེན་བྱང་ཆུབ་ཆོས་འཕེལ་གྱི་ཞལ་དུ་
བྲག་རི་གློ་བཟང་ཆོས་འབྱོར་རྒྱ་མཚོའི་ཞལ་དུ་  ྾  ཡོངས་འཛིན་གླིང་སྤྲུལ་བློ་བཟང་ལུང་རྟོག་བསྟན་འཛིན་འཕྲིན་ལས་ཀྱི་ཞལ་དུ་  ྾  མཁན་ཆེན་མཁྱེན་རབ་བསྟན་པ་ཆོས་འཕེལ་དཔལ་བཟང་པོའི་ཞལ་དུ་  ྾  དྲིན་ཆན་རྩ་བའི་
བླ་མ་རྡོ་རྗེ་འཆང་བདེ་ཆེན་སྙིང་པོ་དཔལ་བཟང་པོའི་ཞལ་དུ་ཨོཾ་  ྾  གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཡ་མཱ་ནྟ་ཀ་ཧཱུཾ་ཕཊ། ཨོཾ་ཨཱཧཱུཾ། གཞན་
ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་  ྾  ཆོས་ཀྱི་རྒྱལ་པོ་འཁོར་དང་བཅས་པ་རྣམས་ཀྱི་ཞལ་དུ་  ྾  གཞན་ཡང་སྔོན་སངས་རྒྱས་མཐོང་བ། དམ་པའི་ཆོས་ཐོས་བ། འཕགས་
པའི་དགེ་འདུན་ལ་བརྟེན་པ། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་  ྾  ཡུལ་ཉི་ཤུ་རྩ་བཞི། གནས་སུམ་ཅུ་
རྩ་གཉིས། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང། རྣལ་འབྱོར་མ་དང། ཕྱོགས་སྐྱོང་དང། ཞིང་སྐྱོང་དང། ཀླུ་ལ་སོགས་པ་རྣམས་ཀྱི་ཞལ་དུ་  ྾  གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་

[016A]༄༅། །གྱུར་པ་རྣམས་ཀྱི་ཞལ་དུ་ཨོཾ་ཨཱཧཱུཾ། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་གྱུར། ཨོཾ་ཧྲཱིཥྚཱིཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཨཱཧཱུཾ། ཨོཾ་ཨ་མྲྀ་ཏ་སཱ་ད་ན་བཛྲ་སྭ་བྷ་ཝ་
ཨཱཏྨ་ཀོཉཧཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར།  བསྡུས་པ་བྱེད་ན། རྩ་བའི་བླ་མའི་རྗེས།  བརྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཧཱུཾ། གཞན་ཡང་དབང་བསྐུར་མན་གོང་དང་འདྲ། བསྟོད་པ་ནི་
གཉིས་མེད་ཐུན་མོང་མ་ཡིན་ཁྱབ་པའི་སྐུ། ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་
རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ།  །མཚམས་
འདིར་ང་རྒྱལ་དང་གསལ་སྣང་སྒྲུབ་པ་སོགས་བསྐྱེད་རིམ་ཕྲ་རགས་ལ་དཔྱད་སྒོམ་དང་འཇོག་སྒོམ་གནད་དུ་བསྣུན་ཅིང་ཟབ་པ་དང་རྒྱ་ཆེ་བ་ལ་སློབ་པའི་ཚུལ་རྣམས་སྙན་བརྒྱུད་ཀྱི་ཟབ་ཁྲིད་ལས་འབྱུང་བ་ལྟར་བསྒོམ་མོ། །དག་པ་དྲན་པ་ནི།  དེ་ལྟར་ཞལ་དགུ་ནི་གསུང་རབ་
ཡན་ལག་དགུ། རྭ་གཉིས་ནི་བདེན་པ་གཉིས། ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་སོ་བདུན། ཞབས་བཅུ་དྲུག་ནི་སྟོང་ཉིད་བཅུ་དྲུག་མཚན་མགྱེན་དུ་འགྲེང་བ་ནི་བདེ་བ་ཆེན་པོ་རྒྱས་པ། མི་ལ་སོགས་པ་

[016B] བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་པ་ཡིན་ལ། གཅེར་བུ་ནི་སྒྲིབ་གཡོགས་མེད་པ་དང། སྐྲ་གྱེན་དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། །དེ་དག་གི་དོན་མདོར་བསྡུ་ན་
གཏན་ལ་དབབ་པའི་གཞི་གསུང་རབ་ཡན་ལག་དགུའི་བརྗོད་བྱ་ཀུན་རྫོབ་སྒྱུ་མ་དང་དོན་དམ་ནམ་མཁའ་ལྟ་བུ་ཁོང་དུ་ཆུད་པའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་པ་ལ་ནི། སྟོང་ཉིད་བཅུ་དྲུག་གི་
རྟོགས་པ་ཡོད་དེ། དེ་ཡང་ཐབས་བདེ་བ་ཆེན་པོ་དང་དབྱེར་མེད་པར་ཞུགས་པའོ། །ལམ་དེས་བགྲོད་པའི་འབྲས་བུ་དངོས་གྲུབ་ཐུན་མོང་བ་དང། ཐུན་མོང་མ་ཡིན་པ་གཉིས་ཀྱི་གཙོ་བོ་ནི། སྒྲིབ་པ་ཟད་པའི་མྱང་འདས་སོ། །ཞེས་རྡོ་རྗེ་འཇིགས་བྱེད་
ཀྱི་རྣམ་པར་ཤར་བའི་སྐུས་དེ་ལྟར་མཚོན་པ་གོ་བར་བྱེད་པའོ།  །ཕྲེང་བ་བྱིན་བརླབས་ནི།  ཨོཾ་ཧྲཱིཥྚཱིཝི་ཀྲི་ཏཱ་ན་ན་ཧཱུཾ་ཕཊ།  ཀྱིས་བསངས།  ཨོཾ་སྭ་བྷཱ་ཝ་ཤུདྡྷཱ་སརྦདྷ་རྨཱ་སྭ་བྷཱཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཕྲེང་རྡོག་
རྣམས་རེ་རེ་ནས་པད་ཉིའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ། གཡོན་བརྐྱང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ་གིས་མཚན་
པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་བསྒོམས་པ་དང་འདྲ་བའི་ཡེ་ཤེས་པ་དང་དབང་ལྷ་སྤྱན་དྲངས། ཡེ་ཤེས་པ་ཛཧཱུཾ་བཾ་ཧོགྙིས་སུ་མེད་པར་གྱུར། དབང་ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་ཡ་མཱནྟ་ཀ་ཨརྒྷཾ། པཱ་དྱཾ། གནྡྷེ་
[017A]༄༅། །པུཥྤེ། དྷཱུ་པེ། ཨཱ་ལོ་ཀེ། ནཻ་ཝིདྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་ཧཱུཾ་ཕཊ་ཨོཾ་ཨཱཧཱུཾ། གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་
འཇིགས་བྱེད་ལ་ཕྱག་འཚལ།  །ཞེས་མཆོད་ཅིང་བསྟོད།  ཨོཾ་ཡ་མཱནྟ་ཀ་ཧཱུཾ་ཕཊ།  ཅི་འགྲུབ་བཟླ།  རྡོ་རྗེ་འཇིགས་བྱེད་འོད་དུ་ཞུ་བ་ལས་ཁྲག་འཛག་པའི་མི་མགོའི་ཕྲེང་བའི་རྣམ་པར་གྱུར་ པར་བསམ། བཟླས་པ་བྱ་བ་ནི།  ཨོཾ་ཨ་ར་པ་ཙ་ན་དྷཱི་ ཞེས་ཞི་ཁྲོ་སྦྲགས་སྒྲུབ་
དང༑  ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོད་ཡ། ཡ་ད་ཡོ་ནི་ར་ཡཀྵེ་ཡ། ཡཀྵེ་ཡ་ཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ།  ཞེས་པའི་རྩ་སྔགས།  ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཊ།  ཅེས་པའི་ལས་སྔགས།  ཨོཾ་ཡ་མཱནྟ་ཀ་ཧཱུཾ་ཕཊ།  ཅེས་པའི་སྙིང་པོ་རྣམས་
ཅི་འགྲུབ་རེ་བཟླ། མཐར།  ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱ་ནྟ་ཀ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་པོ་ཥྱོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙི་ཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་
བྷ་ག་ཝཱན། ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀ་བྷཱ་བ་མ་ཧཱ་ས་མ་ཡ་སཏ་ཨཱཧཱུཾ་ཕཊ།  ཅེས་གཤིན་རྗེ་གཤེད་ཀྱི་ཡིག་བརྒྱ་བཟླ།  ཨོཾ་ཡ་མཱནྟ་ཀ་ཨརྒྷཾ། པཱདྱཾ། གནྡྷེ། པུཥྤེ། དྷཱུ་པེ། ཨཱ་ལོ་ཀཻ། ནཻ་ཝི་དྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་ཧཱུཾ་ཕཌ་ཨོཾ་
ཨཱཧཱུཾ། གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ།  །ཞེས་མཆོད་ཅིང་བསྟོད། དེ་ནས་གཏོར་མ་འབུལ་བ་ལ། འདས་མ་འདས་ཀྱི་ལྷ་དང་ལས་གཤིན་

[017B] བཅས་ཀྱི་གཏོར་མ་སྟབས་གཅིག་ཏུ་བྱིན་གྱིས་བརླབ་པ་ནི།  ཨོཾ་ཧྲཱིཥྚཱིཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷསརྦ་དྷ་རྨཱ་སྭ་བྷ་ཝ་ཤུདྡྷོཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བདན་
གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམང་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྤྱོད་པུ་གསུམ་གྱི་སྟེང་དུ། ཨཱ་ལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་བྷཱུཾ་ལས་བྱུང་བའི་བ་ལང་གི་ཤ་གཽས་མཚན་པ་
ལྷོང་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་ཧས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་
ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མས་མཚན་པ། དབུས་སུ་བཾ་ལས་བྱུང་བའི་དྲི་ཆུ་མའུས་མཚན་
པ༑ དེ་དག་གི་སྟེང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས་རླུང་ལ་ཕོག་པས་རླུང་གཡོས་མེ་སྤར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར་
ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་

[018A]༄༅། །རྩིར་རྟོགས་པར་བྱས། ཨོཾ་གྱིས་མང་པོར་སྤར་ཞིང་སྤེལ་བར་གྱུར། ཨོཾ་ཨཱཧཱུཾ།  ལན་གསུམ་བརྗོད་དེ་བྱིན་གྱིས་བརླབས་ལ་གཏོར་མགྲོན་བསྐྱེད་པ་ནི།  མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་
རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པའི་དཀྱིལ་འཁོར་ཕྱོགས་སྐྱོང་དང་བཅས་པ་སྤྱན་དྲངས། ཛཿ་ཧཱུཾ་
བཾ་ཧོཡེ་ཤེས་པ་དམ་ཚིག་པ་དང་གཉིས་སུ་མེད་པར་གྱུར། མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་དུ་གྱུར་པས་གཏོར་མའི་བཅུད་དྲངས་ཏེ་གསོལ་བར་གྱུར༑ ཨོཾ་ཧྲཱིཥྚྲཱིཝི་ཀྲི་ཏཱ་
ན་ན་ཧཱུཾ་ཕཊ། བཛྲ་བཧཻར་བ་ཡ་ཨ་དཧི་པ་ཏི་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ་སཱཧཱ།  ཞེས་བདུན་ནམ་གསུམ་གྱིས་དབུལ།  ཨོཾ་ཧྲཱིཥྚྲཱིཧཨོཾ་ཧཱུཾ་ཧཱུཾ་ཕཊ། ཨོཾ་ཝི་ཀྲི་ཏཱ་ན་ན་དུ་ཥྚཾ་སཏ་དམ༑གཨོཾ་ཀུ་མཱ་ར་རཱུ་པི་ཎེ་ཛཛཧཱུཾ་ཕཊ། ཨོཾ་ཧྲཱི་
ཧཧེ་ཕཊ། ཨོཾ་དའི་པྟ་ལོ་ཙན་ཝི་ཀྲི་ཏཱ་ན་ན་མཧཱ་ཨཊྚཊྚ་ཧཱ་ས་ན་དི་ནི་དའི་པྟ་ཡ་སཱཧཱ། ཨོཾ་བཛྲ་ནཻ་ཝི་དྱཱ་ཨཱ་ཧཱུཾ་སཱཧཱ། ཨོཾ་བཛྲ་ཤཔྟ་ཨཱཧཱུཾ། ཨོཾ་ཡ་མཱནྟ་ཀ་ཧཱུཾ་ཕཊ་ཨོཾ་ཨཱཧཱུཾ།  ཞེས་ཕྱི་ནང་གི་མཆོད་པ་མཆོད།  གཉིས་མེད་ཐུན་མོང་མ་ཡིན་ཁྱབ་
པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་

[018B] །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ།  །ཞེས་བསྟོད། དེ་ནས་ཕྱོགས་སྐྱོང་གི་གཏོར་མ།  ཨོཾ་ཡ་མ་རཱ་ཛཱ་ས་དོ་
མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱཧཱ།  ཞེས་རྩ་སྔགས་བརྗོད་པས་ཀྱང་བྱིན་གྱིས་བརླབས་ལ།  ཨོཾ་བྷ་ཙ་ར་ནཾ། ཡ་པཱ་ཏཱ་ལ་ཙ་རཱ་ཡ། མའན་ཁེ་ཙ་དཱ་ཡ། ཏ་པཱུར་བ་ནི་གྣཾ། ཀ་དྐྵི་ཎ་དའི་གཱ་ཡ། ཧཱུཾ་པ་ཤྩིམ་
ནཾ༑ ཕཊ་ཨུཏྟ་ར་ཏཱི་གཱ་ཡ། ཨོཾ་ཨི། ཧྲཱི་ཡ། ཥྚྲཱིབ། ཝིཀྵི། ཀྲི་ཀོ། ཏཱ་ཨ། ན་ཨ། ན་དེ། ཧཱུཾ་བྷྱོ། ཕཊ་སརྦ་བཧུ་ཏེ་བྷྱ་ ཞེས་པ་གསུམ་གྱིས་བསྔོ།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་པཱ་དྱཾ་
པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་གནྦྷེ་པྲ་ཏཱིཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་པུཥྤ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་དྷཱུ་པེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལས་པ་
རི་ཝཱ་ར་ཨཱ་ལོ་ཀེ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་ནཻ་ཝི་དྱཱ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཤཔྟ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་ཕྱི་མཆོད་དང།  ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ་
 ཞེས་ནང་མཆོད་འབུལ།  བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་བར་ཞལ་བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་

[019A]༄༅། །ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གིས་དམ་པའི་ཆོས་སྒྲུབ་པའི་བར་ཆད་ཐམས་ཅད་ཞི་བའི་འཕྲིན་ལས་མཛོད་ཅིག་
 ཅས་མཆོད་ཅིང་བསྟོད་དེ་འཕྲིན་ལས་བཅོལ། དེ་ནས་ལས་གཤིན་གྱི་གཏོར་འབུལ་ཅུང་ཟད་རྒྱས་པར་སྤྲན།  མདུན་དུ་པདྨ་ཉི་མ་མ་ཧེའི་སྟེང་དུ་ཡ་ལས་ཐོད་དབྱུག་ཡས་མཚན་པ་དེ་ལས་འོད་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་
འདུས་དབྱུག་ཏོ་ལ་ཐིམ། དེ་ཡོངས་སུ་གྱུར་པ་ལས། ལས་ཀྱི་གཤིན་རྗེ་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན། དམར་ཞིང་ཟླུམ་པའི་སྤྱན་གསུམ་དང་ལྡན་པ། གཡས་པས་ཐོད་དབྱུག་དང། གཡོན་
པས་ཞགས་པ་འཛིན་པ། དབུ་སྐྲ་དམར་སེར་གྱེན་དུ་བརྫེས་པ། ལིངྒ་དམར་པོ་གྱེན་དུ་ལངས་པ། དེའི་གཡོན་དུ་ཙཾ་དང་རྩེ་གསུམ་ལས་སྐྱེས་པའི་ཙཱ་མུཎྜཱི་ནག་མོ་ཞལ་གཅིག་ཕྱག་གཉིས་པ། གཡས་རྩེ་གསུམ་དང་
གཡོན་ཐོད་པ་འཛིན་པ། ཡབ་ཏི་ལ་སོགས་པ་གཤིན་རྗེ་ཕོ་མོའི་འཁོར་གྱིས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས། ལྷོ་ཕྱོགས་ས་རིམ་པ་བདུན་གྱི་འོག་ནས་ལས་ཀྱི་གཤིན་རྗེ་ཡབ་ཡུམ་འཁོར་བཅས་སྤྱན་དྲངས་ པར་བསམ་ཞིང།  ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨེ་ཧྱེ་ཧི། ཛཿ་ཧཱུཾ་བཾ་ཧོས། གཉིས་སུ་མེད་

[019B] སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། གཤིན་རྗེ་གཤེད་རིགས་ལྔ་སྤྱན་དྲངས། ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་
བའི་བུམ་པ་ཐོགས་ཏེ། ཨོཾ་བཛྲི་བྷཱ་བ་ཨ་བཧི་ཥིཉྩ་ཧཱུཾ། ཞེས་སྤྱི་བོ་ནས་དབང་བསྐུར་བས། དྲི་མ་དག་ཆུའི་ལྷག་མ་ཡར་ལུད་པ་ལས་རྡོ་རྗེ་ནག་པོ་རྩེ་ལྔ་པས་དབུ་བརྒྱན་པར་གྱུར། ཨོཾ་ཀཱ་ལ་རཱུ་པ་ས་པ་རི་ཝཱ་ར་ས་མ་ཡ་སྟྭཾ་
ཀྱིས་དམལ་བཞག། ཆོས་ཀྱི་རྒྱལ་པོ་ཡབ་ཡུམ་འཁོར་དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་གྱི་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཀཱ་ལ་རཱུ་པ་སརྦ་
བིགྷན་ཤ་ཏྲཱུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ།  ལན་གསུམ།  ཨོཾ་ཙཱ་མུཎྜཱི་སརྦ་བིགྷཱན་ཤ་ཏྲཱུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཡ་བ་ཏི་ལ་སོགས་པ་གཤིན་རྗེ་ཕོ་མོའི་ཚོགས་འཁོར་དང་བཅས་པ་
རྣམས་ཀྱི་ཞལ་དུ་སརྦ་བིགྷན་ཤ་ཏྲུཾ་མཱ་ར་ཡ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ།  ཅེས་འབུལ།  ཨོཾ་ཀཱ་ལ་རཱུ་པས་པ་རི་ཝཱ་ར་ཨརྒྷཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཀཱ་ལ་རཱུ་པ་ཧཱུཾ་ཕཊ་
ཨོཾ་ཨཱཧཱུཾ། ཨོཾ་ཙཱ་མུཎྜི་ཧཱུཾ་ཕཊ། ཨོཾ་ཨཱཧཱུཾ། ཡ་བ་ཏི་ལ་སོགས་པ་གཤིན་རྗེ་ཕོ་མོའི་ཚོགས་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱཧཱུཾ།  ཞེས་ཕྱི་ནང་གིས་མཆོད། འཕྲིན་ལས་བཙལ་བ་ནི།  ཧཱུཾ༑ འཆི་བདག་ནག་པོ་ལྷོ་ཕྱོགས་ཀྱི། །

[020A]༄༅། །རིམ་པ་བདུན་གྱི་ས་འོག་ན། །སྲོག་ལ་རྔམ་བའི་གཤིན་རྗེ་ནི། །ནག་པོ་མ་ཧེའི་གདན་སྟང་དུ། །ཡ་ལས་བྱུང་བའི་དབྱུག་པ་ནི། །ཐོང་བས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང་
ཟ་བྱེད་ཞལ་གདངས་མཆེ་བ་གཙིགས། །ཁྲོས་པའི་སྤྱན་རྩ་དམར་པོ་འཁྲུག་སྐྲ་སེར་སྨར་གྱེན་དུ་བརྫེས། །ལག་གཡོན་ཞགས་པས་དགྲ་བགེགས་འཆིང། །གཡས་པས་དབྱུག་པས་རྡུལ་དུ་རློག། ཆོས་ཀྱི་རྒྱལ་པོ་གཤིན་
རྗེའི་ཚོགས། །མ་མོ་ཆེན་མོ་ཙཱ་མུཎྜཱི། །རྩེ་གསུམ་ཐོད་ཁྲག་འཛིན་མཛད་པ། །བྲན་དང་བཅས་པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པར་བཞེས། །རྒྱལ་བས་བསྒོས་པའི་དམ་ཚིག་
དང༑ ༑སྙིང་རྗེས་དགྲ་བགེགས་མྱུར་དུ་སྒྲོལ། །སྤང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པ་རྣམས། །ཟུངས་ཤིག་ཆིངས་ཤིག་རྣམ་པར་སྡོམས། །ཁུག་ཅིག་དྲོངས་ཤིག་དབང་དུ་སྡུས། །
སོད་ཅིག་སྐྲོད་ཅིག་རེངས་པར་གྱིས། །ཕྱེ་ཞིག་གནོན་ཅིག་རྨུགས་པར་གྱིས། །ཐུལ་ཞིག་ཆོམས་ཤིག་རྣམ་པར་ཤིག། །རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀཱ་ལ་རཱུ་པ་ཧཱུཾ་ཕཊ། བྷྱོཙྪ་མུཎྜི་ཧཱུཾ་ཕཊ།  ཅེས་བརྗོད། དེ་ནས་
ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ། དྲི་ཌྷོ་མེ་བྷཱ་ཝ། སུ་པོ་ཥྱོ་མེ་བྷཱ་ཝ། སུ་ཏོ་ཥྱོ་མེ་བྷཱ་ཝ། ཨ་ནུ་རཀྟོ་མེ་བྷཱ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་

[020B] ཡ་མཱ་ནྟ་ཀ་མཱ་མེ་མུཉྩ། ཡ་མཱནྟ་ཀ་བྷཱ་བ་མ་ཧཱ་ས་མཡ་ས་ཏྭ་ཨཱཧཱུཾ་ཕཊ། མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་ཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་
རིགས།  །ཞེས་བཟོད་པར་གསོལ།  ཨོཾ་ཨཱཧཱུཾ་མུའྗིག་རྟེན་ལས་འདས་པའི་མགྲོན་གྱི་ཡེ་ཤེས་བ་གཤེགས། དམ་ཚིག་པ་རང་ཉིད་ལ་ཐིམ། མགྲོན་གཞན་རྣམས་རང་གནས་སུ་གཤེགས་པར་གྱུར།  ཅེས་བརྗོད། སྨོན་ལམ་རྒྱས་པ་ནི།།
དེ་ལྟར་ཁྲོ་བོའི་དབང་པོ་གཤིན་རྗེའི་གཤད། །དཀྱིལ་འཁོར་འཁོར་ལོ་དྲི་མེད་མེ་ལོང་ངོས། །དབང་པོའི་གཞུ་ལྟར་རབ་གསལ་བདེ་སྟོང་གི། རྣམ་པར་རོལ་པའི་ཏིང་འཛིན་བཟླས་སོགས་ལ། །འབད་པས་བསགས་པའི་
དགེ་བ་གང་པཱའི་རྒྱུན། །འགྲོ་ཀུན་ལེགས་སྤྱད་ཉལ་འགྲོའི་རྒྱུན་ཚོགས་དང། །གཅིག་ཏུ་བགྱིས་པ་འདི་ཡིས་ཐར་པའི་ལམ། །རྒྱལ་སྲས་སྡོམ་པ་སྤྱོད་དང་བཅས་པ་ལ། །བསླབས་པས་ཐུན་མོང་ལམ་རྣམས་མཐར་ཕྱིན་
པའི༑ །བདུད་རྩིའི་གཏེར་གྱིས་བདག་རྒྱུད་གང་བར་ཤོག་བུམ་དབང་ལྷ་ཡི་ཆུ་བོས་ཐ་མལ་གྱི། །སྣང་ཞེན་ཀུན་དག་གོང་མའི་དབང་མཆོག་གིས། །རྒྱལ་བའི་གསུང་དང་འོད་གསལ་དབྱིངས་དང་ནི། །ཟུང་འཇུག་གནས་
ལུགས་མངོན་དུ་འགྱུར་བར་ཤོག། །དེ་ཚེ་བླ་མ་ལྷར་བཅས་སྤྱན་སྔ་རུ། །ཁས་བླངས་དངོས་གྲུབ་ཀུན་གྱི་རྩབ་མཆོག་རྣམ་དག་དམ་ཚིག་སྡོམ་པ་མ་ལུས་པ། །སྲོག་དང་བསྡོས་ཏེ་རྟག་ཏུ་བསྲུང་བར་ཤོག། རྫོགས་རིམ་

[021A]༄༅། །ཡོངས་རྫོགས་སྐྱེ་བའི་སྨིན་བྱེད་ལམ། །རིམ་པ་དང་པོའི་ཕྲ་རགས་རྣལ་འབྱོར་ལ། །ཐུན་བཞིར་བརྩོན་པ་ཆུ་བོའི་གཞུང་བཞིན་དུ། །བསྟེན་པས་ཐ་མལ་སྣང་ཞེན་ཚར་གཅོད་ཤོག། །དཔའ་བོ་མཆོག་གི་ཐུགས་
ཀའི་འོད་ཕུང་གིས། །དབང་བསྒྱུར་ནམ་མཁའ་ཁྱབ་པའི་ཚོགས་ཀྱི་ཞིང། །མཆོད་བསྟོད་སྒྲུབ་པ་མཆོག་གིས་མཉེས་བྱས་པས། །བསོད་ནམས་ཚོགས་ཆེན་ཡོངས་སུ་རྫོགས་པར་ཤོག། །དྲི་མེད་རིགས་པས་དཔྱད་ནས་སྔགས་
ཀྱི་དོན། །སྟོང་ཉིད་ཟབ་མོ་ངེས་པའི་ཤེས་རབ་ཀྱིས། །ཆོས་ཀྱི་སྐུ་ལ་ང་རྒྱལ་ལེགས་བཞག་ནས། །ཡེ་ཤེས་བླ་མེད་གོམས་པར་བྱེད་པར་ཤོག་རབ་འབར་དྲག་པོའི་འཁོར་ལོ་ལ་གནས་པའི། །གཏུམ་ཆེན་ཁྲོ་བོ་བཅུ་ཡི་ཏིང་
འཛིན་གྱིས། །ནག་པོའི་རྩ་ལག་སྡེ་དང་བཅས་པ་ཀུན། །རྩད་ནས་འབྱིན་ལ་མཐུ་དང་ལྡན་པར་ཤོག། །ཤུགས་དྲག་འཁོར་ལོའི་ལྟེ་བར་ཡེ་ཤེས་ཀྱི། །རང་བཞིན་ནོར་བུའི་འོད་ཆགས་གཞལ་ཡས་ཁང། །མཇོས་ཀུན་གཅིག་
བསྡུས་མིག་གི་བདུད་རྩི་གང། །བསྒོམས་པས་རྒྱལ་བའི་ཞིང་མཆོག་འགྲུབ་པར་ཤོག། །ཕོ་བྲང་དབུས་སུ་གཡོ་བའི་དཀྱིལ་འཁོར་ལ། །རབ་གནས་ཟླ་བར་ཞབས་སེན་འོད་ཆགས་པ། །འཇམ་དཔལ་དབྱངས་གང་རྟག་ཏུ་
གོམས་བྱས་པས། །བར་དོའི་དྲི་བྲལ་ལོངས་སྐུ་ཐོབ་པར་ཤོག་རྣམ་རྟོག་ཕུང་པོ་བསྲེག་པའི་ཉིན་མོར་བྱེད། །རྣམ་པར་གྱུར་པའི་ས་བོན་ཁྲོ་བོ་ཡི། །རྡོ་རྗེ་ལས་གྲུབ་རྡོ་རྗེ་འཇིགས་བྱད་སྐུ། །ཡོངས་སུ་རྫོགས་པའི་ཕྲ་རགས་

[021B] །ཉིང་མཚམས་སྦྱོར་བའི་དྲི་མ་ཀུན་སྤངས་པའི། །སྤྲུལ་སྐུ་མཆོག་གི་གར་གྱིས་རོལ་པར་ཤོག་ཐུབ་པའི་གསུང་རབ་མ་ལུས་བསྡུས་བ་ནི། །ཡན་ལག་དགུ་སྟེ་དེ་དག་གཙོ་བོའི་དོན། །བྱང་ཆུབ་ཕྱོགས་ཆོས་
སོ་བདུན་དང་འབྲེལ་བའི། །རྫོགས་རིམ་རྟོགས་པ་མཆོག་རྣམས་སྐྱེ་བར་ཤོག། །རྡོ་རྗེའི་ལུས་ལ་གནད་དུ་བསྣུན་པ་ཡི། །དཀར་དམར་བྱང་ཆུབ་སེམས་ཀྱི་འདུ་འཕྲོད་ལས། །ལྷན་སྐྱེས་བདེ་ཆེན་སྟོང་ཉིད་བཅུ་དྲུག་དང། །མཉམ་པར་
སྦྱོར་བའི་ཏིང་འཛིན་རྫོགས་པར་ཤོག། །དེ་ཡི་ཐབས་མཆོག་དཔལ་ལྡན་སྒྱུ་མའི་སྐུ། །གང་ལས་བསྒྲུབ་པའི་སྟོང་པ་རྣམ་པ་གསུམ། །འདྲེན་བྱེད་རླུང་རྣམས་དྷཱུ་ཏཱིར་ཐིམ་པ་ཡིས། །འཁྲུལ་མེད་སྨིག་རྒྱུའི་རྟགས་སོགས་འཆར་
བར་ཤོག་ཆུ་གཏེར་དབུས་ན་ཆུ་བུར་རྡོལ་བ་བཞིན། །རྣམ་དག་ཡེ་ཤེས་རྣལ་འབྱོར་རྗེས་མཐུན་པས། །དབྱིབས་ཀྱི་རྣལ་འབྱོར་རྗེས་མཐུན་ལྷ་ཡི་སྐུ། །མཚན་དཔེས་བརྒྱན་པའི་མཛེས་པར་ལྡང་བར་ཤོག་སྒྱུ་མའི་ལུས་མཛེས་ཡང་
ཡང་འོད་གསལ་དུ། །ཀུན་ཏུ་ཞུགས་ལས་དོན་གྱི་ལྷན་ཅིག་སྐྱེས། །མདོན་དུ་བྱས་ཏེ་ཉོན་སྒྲིབ་སྤངས་པ་ཡི། །རྣམ་དག་སློབ་པའི་ཟུང་འཇུག་ཐོབ་པར་ཤོག། །ལྷན་སྐྱེས་མཆོག་དེ་གོམས་པ་མཐར་ཕྱིན་ནས། །རྡོ་རྗེ་ལྟ་བུའི་
ཉིང་ངེ་འཛིན་གྱིས་ནི། །འཁྲུལ་པའི་བག་ཆགས་མ་ལུས་སྤངས་པ་ཡི། །རྡོ་རྗེ་འཆང་དབང་ཚེ་འདིར་ཐོབ་པར་ཤོག་རྨད་བྱུང་ལམ་འདི་རང་ཉིད་གཅིག་པུས་ཀྱང། །ཕྱོགས་དུས་ཀུན་དུ་མི་ནུབ་རྒྱས་བྱེད་ཅིང། །ལམ་འདིས་རྡོ་རྗེཨ་
[022A]༄༅། །འཆང་གི་གོ་འཕང་ལ། །འགྲོ་བ་མ་ལུས་བདེ་བླག་འགོད་པར་ཤོག་ །ཅེས་སྨོན་ལམ་བཏབ། བསྡུས་པ་བྱེད་ན།  རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་
ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། །ཁ་སྦྱོར་བདུན་ལྡན་གོ་འཕང་མངོན་གྱུར་ནས། །མཐའ་དག་འགྲོ་འདི་གོ་འཕང་དེ་ཉིད་
ལ༑ ༑སྐད་ཅིག་ཉིད་ལ་བདེ་བླག་འགོད་པར་ཤོག་ །དེ་ནས།  དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་ཐིམ། རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། ཡེ་ཤེས་
སེམས་དཔའ་ཏིང་ངེ་འཛིན་སེམས་དཔའ་ལ་ཐིམ། ཏིང་ངེ་འཛིན་སེམས་དཔའི་ཞབས་ཀྱུ་ཨཱུ་ནི་ཧ་ལ། ཧ་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ་ཐིམ། དེ་ཡང་མི་དམིགས་པ་སྟོང་པར་གྱུར། སྟོང་
པའི་ངང་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་གྱུར་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཤིས་བརྗོད་རྒྱས་པ་ནི། རབ་ཡངས་ལྷ་ཡི་ལམ་དང་འཛིན་མའི་
ཁྱོན༑ ༑ཐོགས་མེད་པར་མཚམས་མེད་པར་ཡོངས་གང་བའི། །མ་ལུས་གཤིན་རྗེའི་གཤེད་ཀྱི་ལྷ་ཡི་ཚོགས། །དྲན་པ་ཙམ་གྱིས་བདུད་བགེགས་ཀུན་འཇོམས་ཤིང། །ཡིད་ལ་རེ་བ་འབད་མེད་སྐོང་མཛད་པ། །བཀྲ་ཤིས་

[022B] །ཆུ་མཐོང་འགོག་པའི་མེ་ཏོག་ཆར་འབེབས་པས། །ཁྱོད་ལ་རྟག་ཏུ་དཔལ་གནས་མཛད་པ་འདི། །ཤེས་པར་གྱིས་ལ་རངས་པ་བསྐྱེད་ཅིག་དང། །ཤིས་བརྗོད་གླུ་དབྱངས་བདག་གིས་བསྒྲག་
པར་བྱ། །དུས་གསུམ་རྒྱལ་བའི་མཁྱེན་རབ་གཅིག་བསྡུས་པ། །འཇམ་དཔལ་དབྱངས་གང་མ་རུངས་འདུལ་ཕྱིར་དུ། །སྙིང་རྗེ་ཆེན་པོས་ཁྲོས་པའི་གར་མཛད་པ། །ཁྲོ་རྒྱལ་རྡོ་རྗེ་འཇིགས་བྱེད་ལ་ཕྱག་འཚལ། །མགོན་དེ་
དགྱེས་པ་ཀུན་བསྐྱེད་མཁའ་འགྲོ་མ། །གྲུབ་པ་མཆོག་བརྙེས་ལ་ལཱི་ཏ་ལ་སོགས། །དངོས་དང་བརྒྱུད་པའི་བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །རྡོ་རྗེ་འཆང་དབང་བླ་མ་དེ་དག་གི་འཕྲིན་
ལས་སྙིང་ལ་ཞུགས་པས་ཕྱོགས་ཀུན་ཏུ། །དཔལ་ལྡན་རྡོ་རྗེ་ཐེག་པའི་བསྟན་པ་མཆོག་མ་ལུས་རྒྱས་པར་བྱེད་པའི་བཀྲ་ཤིས་ཤོག་འཇིགས་པ་མཐའ་དག་འཇིགས་པར་མཛད་པའི་སྐུ། །ཕྱག་རྒྱ་མཆོག་གི་ལྷན་སྐྱེས་
བདེ་ཆེན་ལ། །སྲིད་མཐའི་བར་དུ་མཉམ་པར་འཇོག་མཛད་པ། །ཁྱབ་བདག་དཀྱིལ་འཁོར་བདག་པོ་ཡབ་ཡུམ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱོད་ལ་བགེགས་ཀྱི་མིང་ཡང་མེད་པ་དང། །ཟག་
མེད་བདེ་པའི་ཆོས་ཀྱི་འབྱོར་བ་ནི། །ནམ་མཁའ་མཛོད་ལ་དབང་བྱེད་བཀྲ་ཤིས་ཤོག་རིག་སྔགས་འཆང་གི་རྒྱུད་སྡེ་རྒྱ་མཚོ་ཆེའི། །སྙིང་པོར་གྱུར་པ་འཇིག་རྟེན་རིན་ཆེན་གཅིག་དཔལ་ལྡན་རྡོ་རྗེ་འཇིགས་བྱེད་རྒྱུད་

[023A]༄༅། །རྒྱལ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཅག་སྙིང་གི་བུམ་པ་རིམ་གཉིས་ཀྱི། །ཟབ་དོན་བདུད་རྩི་མཆོག་གིས་གང་བ་ལས། །ཉམས་པ་མེད་པའི་དཔལ་ལ་ལོངས་
སྤྱོད་ཅིང། །འཇིག་རྟེན་ཀུན་ཏུ་རྒྱས་བྱེད་བཀྲ་ཤིས་ཤོག་ཕྱོགས་བཅུའི་ཞིང་ན་རྒྱུད་འདིའི་ཕྱོགས་ཙམ་ཞིག་འཛིན་དང་གྲུབ་པ་མཆོག་བརྙེས་དཔའ་བོ་དང། །རྣལ་འབྱོར་མ་ཚོགས་འདུས་པ་དེ་དག་ལ། །ལེགས་ཚོགས་
ཇི་སྙེད་མཆིས་པའི་བཀྲ་ཤིས་དེས། །ཁྱེད་ཅག་ལམ་མཆོག་སྒྲུབ་བྱེད་མཐུན་པའི་རྐྱེན། །ཐུགས་གསུང་སྐུ་ཡི་ལྷན་སྐྱེས་སྔགས་སྐྱེས་དང། །ཞིང་སྐྱེས་ཕོ་ཉའི་གྲོགས་དང་འདུས་པ་ལས། །བདེ་བའི་དགའ་སྟོན་
འབར་བའི་བཀྲ་ཤིས་ཤོག་ནམ་མཁའ་ཁྱོན་ལྟར་ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་འཕྲོ་ཞིང། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་
ཤིས་དེས། །ཁྱེད་ཅག་གང་དང་གང་དུ་གནས་པ་དེར། །མི་ཤིས་མཚན་མ་གང་ཡང་མི་འབྱུང་ཞིང། །ཞིང་གི་འབྱོར་པ་ཕུལ་དུ་བྱུང་བ་ཡི། །བདེ་ལེགས་རྒྱུན་མི་ཆད་པའི་བཀྲ་ཤིས་ཤོག་ །བསྡུས་པ་བྱེད་ན། །རྩ་བརྒྱུད་
བླ་མ་རྣམས་ཀྱི་བཀྲ་ཤིས་ཤོག་ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག་མ་དང་མཁའ་འགྲོ་རྣམས་ཀྱི་བཀྲ་ཤིས་ཤོག་ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག་ །ཅེས་ཤིས་པར་བརྗོད་པའི་ཚིག་གིས་

[023B]  །སྨྲས་པ། ཡབ་གཅིག་བློ་གཏེར་བརྩེ་བས་བསྐྱོད་པའི་ཉམས། །མི་སྡུག་བཞིན་ལག་གར་གྱིས་སྒྲུབ་པ་པོ། །ལྷག་པའི་ཁྱད་པར་ལྔ་ཡིས་རྗེས་གཟུང་པའི། །ལྷ་མཆོག་ཁྱོད་ཀྱིས་
བདག་དང་འགྲོ་ཀུན་སྐྱོངས། །གང་ལ་བརྟེན་ནས་སྐུ་གསུམ་རྡོ་རྗེའི་དབྱིངས། །སྒྲུབ་པའི་རིམ་གཉིས་ལམ་གྱི་འཇུག་དགོས་མཆོག་སྒྲུབ་ཐབས་ངག་འདོན་ཁྱེར་བདེ་ནག་འགྲོས་འདི། །དང་པོའི་ལས་ཅན་མངོན་དགའི་
དཔལ་ཡོན་ཉིད། །དེ་ཕྱིར་དད་དང་དམ་ཚིག་ཉེར་འབྲེལ་བའི། །སྦྱིན་པའི་བདག་པོ་གང་ནས་བསྐུལ་བའི་ངོར། །བདག་གིས་འབད་པས་བཀོད་པའི་དགེ་བའི་འབྲས། །རབ་དཀར་སྟོན་ཟླའི་དཔལ་ཡོན་གང་ཐོབ་
དེས། །བདག་དང་སྤྱིན་པའི་བདག་པོ་འགྲོ་ཀུན་བཅས། །ཚེ་རབས་འཇམ་དབྱངས་ཞི་ཁྲོས་རྗེས་གཟུང་ཞིང། །རྣམ་དཔྱོད་བློ་དང་རིམ་གཉིས་བགྲོད་པའི་ལམ། །མཐར་ཐུག་ཟུང་འཇུག་དཔལ་དུ་མྱུར་སྨིན་ཤོག་
 དེ་ལྟར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་རྒྱལ་གྱི་ངག་འདོན་བློ་དམན་ལས་དང་པོ་པ་ལ་ཤིན་ཏུ་ཁྱེར་བདེ་ནག་པོ་འགྲོ་ཤེས་ཉིད་དུ་བཀོད་པའི་ཐོག་རང་གི་ཐོབ་རྒྱུན་ལྟར་གྱི་བརྒྱུད་འདེབས་དང་ནར་མཆོད་ཀྱི་ཁ་སྐོང་སོགས་
སྦྱར་ཏེ་བཀོད་པ་འདི་ཡང་མི་རྗེ་སྤྱི་ལྕགས་ཞབས་ཟུར་དགེ་བསྙེན་དོན་གྲུབ་དཔལ་འབྱོར་ནས་ཇི་ལྟར་བསྐུལ་མ་མཛད་བཞིན་ཕ་བོང་ཁའི་སྤྲུལ་མིང་པས་ནག་འགྲོས་ཙམ་དུ་བཀོད་པའི་ཡི་གེ་པ་ནི་ངག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་པ་འགྲོ་དོན་འཕེལ་བར་གྱུར་

[024A]༄༅།  །ཅིག༑ ༑ཁ་ཅིག་སྒྲུབ་ཐབས་འདིའི་བརྒྱུད་རིམ་དུ་ཆོས་རྗེ་དོན་གྲུབ་རིན་ཆེན་བཞུགས་པ་ཁུངས་མ་དག་པར་སྨྲ་ཡང། དགའ་ལྡན་གསེར་ཀོང་རྡོ་རྗེ་འཆང་ངག་དབང་ཚུལ་ཁྲིམས་དོན་ལྡན་གྱི་གསུང་འཇིགས་བྱེད་དཔའ་གཅིག་བདག་བསྐྱེད་དང་དལ་ལས་
རུང་གི་བསྙེན་བ་བྱ་ཚུལ་བྱིན་རླབས་དངོས་གྲུབ་འདོད་རྒུའི་ཆར་འབེབས་སྤར་ཐུང་གྲངས། བ་ནས༑ ཀུན་མཁྱེན་ཤེས་རབ་སེངྒེ་ཡེ་ཤེས་དཔལ། །དོན་གཉིས་ལྷུན་གྱིས་གྲུབ་པ་རིན་པོ་ཆེ། །གསོལ་བ་  ྾  རྒྱལ་བ་གཉིས་པ་བློ་བཟང་གྲགས་པའི་དཔལ། །ཞེས་དང། དེའི་གྲངས། ན་བླ་མ་ཡེ་ཤེས་དཔལ་
བའི་  ྾  ཆོས་རྗེ་དོན་གྲུབ་རིན་ཆེན་གྱི་  ྾  ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་  ྾  ཞེས་དང། ཡོངས་འཛིན་གླིང་མཆོག་སྤྲུལ་བློ་བཟང་ལུང་རྟོགས་བསྟན་འཛིན་འཕྲིན་ལས་ཀྱི་གསུང་ཐེམ་སྐས་བཅོ་བརྒྱད་པའི་གཉིས་པ་འཇིགས་བྱེད་ད་འ་གཅིག་སྒྲུབ་ཐབས་ཀྱི་ངག་འདོན་བདུད་ལས་རྣམ་རྒྱལ་གྲངས། ན་
ཀུན་མཁྱེན་ཤེས་རབ་སེངྒེ་ཡེ་ཤེས་དཔལ། །དོན་གཉིས་ལྷུན་གྱིས་གྲུབ་པ་རིན་པོ་ཆེ། །གསོལ་བ་  ྾  རྒྱལ་བ་གཉིས་པ་བློ་བཟང་གྲགས་པའི་དཔལ། །ཞེས་དང། དེའི་གྲངས། ན་བླ་མ་ཡེ་ཤེས་དཔལ་བའི་  ྾  ཆོས་རྗེ་དོན་གྲུབ་རིན་ཆེན་གྱི་  ྾  ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་  ྾  ཞེས་དང། འདམ་བཞད་འཇིགས་
མེད་དབང་པོའི་གསན་ཡིག་མ་དྲོས་ཀླུང་ཆེན་ཨ་མདོ་བཀྲ་ཤིས་འཁྱིལ་གྱི་སྤར་མ་སྨད་ཆ་གྲངས། བ་ནས༑ འཇིགས་བྱེད་དཔའ་གཅིག་བདུད་ལས་རྣམ་རྒྱལ་གྱི་དབང་གསན་པའི་བརྒྱུད་པ་ནི། དཔལ་རྡོ་རྗེ་འཇིགས་བྱེད། ཡེ་ཤེས་ཀྱི་  ྾  རྒྭ་ལོ་རྣམ་རྒྱལ་རྡོ་རྗེ། རོང་བ་ཤེས་རབ་སེངྒེ། བླ་ཆེན་བསོད་ནམས་ལྷུན་གྲུབ། རྗེ་
ཐམས་ཅད་མཁྱེན་པའམ། ཡང་ན། བླ་མ་ཡེ་ཤེས་དཔལ་བ། ཆོས་རྗེ་དོན་གྲུབ་རིན་ཆེན། རྗེ་ཐམས་ཅད་མཁྱེན་བ། དེ་ལ་མཁས་གྲུབ་དགེ་ལེགས་དཔལ་བཟང། ཞེས་དང། ཀློང་རྡོལ་བླ་མ་རིན་པོ་ཆེའི་གསུང་འབུམ་ཙ་བར་རྗེ་ཉིད་ཀྱིས་མཛད་པའི་གསན་ཡིག་གྲངས། ན་འཇིགས་བྱེད་བདུད་ལས་རྣམ་རྒྱལ་གྱི་དབང་བཞི་

[024B] ལེགས་པར་ཐོབ་པའི་རིང་བརྒྱུད་བརྒྱུད་འདེབས་ལྟར། ཆོས་རྗེ་དོན་གྲུབ་རིན་ཆེན། ཆོས་ཀྱི་རྒྱལ་པོ་ཙོང་ཁ་པ། ཞེས་དང། ལྕང་སྐྱ་ངག་དབང་བློ་བཟང་ཆོས་ལྡན་གྱི་གསུང་འབུམ་པ་པར་འཇིགས་བྱེད་དཔའ་བོ་གཅིག་པའི་བརྒྱུད་འདེབས་དང་སྒྲུབ་ཐབས་བདུད་ལས་རྣམ་རྒྱལ་གྱི་ངག་འདོན་བདུད་ལས་རྣམ་པར་རྒྱལ་བའི་རྒྱལ་མཚན་གྲངས། ན་
བདུད་བཞིའི་གཡུལ་བཟློག་རྗེ་བཙུན་རྒྭ་ལོ་དང། །ཀུན་མཁྱེན་ཤེས་རབ་སེངྒེ་ཡེ་ཤེས་དཔལ། །དོན་གཉིས་ལྷུན་གྱིས་གྲུབ་པ་རིན་པོ་ཆེ། །གསོལ་  ྾  རྒྱལ་པ་གཉིས་པ་བློ་བཟང་གྲགས་པའི་དཔལ། །ཞེས་དང། དེའི་གྲངས། ན་རོང་བ་ཤེས་རབ་སེངྒེ་  ྾  བླ་མ་ཡེ་ཤེས་དཔལ་པའི་  ྾  ཆོས་རྗེ་དོན་གྲུབ་རིན་ཆེན་གྱི་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་  ྾  ཞེས་དང། པཎ་ཆེན་དཔལ་ལྡན་ཡེ་ཤེས་ཀྱི་གསུང་འབུམ་ཅ་པ་གྲངས། བ་འཇིགས་བྱེད་དཔའ་གཅིག་སྒྲུབ་ཐབས་བདུད་ཀྱི་ལོ་ཏོག་འཇོམས་པའི་མེ་ཆར་ལས་ཀྱང། རོང་བ་ཤེས་རབ་སེངྒེའི་  ྾  བླ་མ་ཡེ་ཤེས་དཔལ་བའི་  ྾  ཆོས་རྗེ་དོན་གྲུབ་རིན་ཆེན་གྱི་  ྾  ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
མཁས་གྲུབ་ཐམས་ཅད་མཁྱེན་པའི་  ྾  ཞོས་དང། རྒྱལ་མཆོག་བསྐལ་བཟང་རྒྱ་མཚོའི་གསུང་འབུམ་འབྲས་སྤུངས་པར་རྙིང་པ་པར་ཡི་དམ་སྒྲུབ་སྐོར་གྲངས། བ་འཇིགས་བྱེད་དཔའ་གཅིག་སྒྲུབ་ཐབས་བདུད་ལས་རྣམ་པར་རྒྱལ་བའི་རྔ་སྒྲ་ལས། རོང་པ་ཤེས་རབ་སེངྒེའི་  ྾  བླ་མ་ཡེ་ཤེས་དཔལ་བའི་  ྾  ཆོས་རྗེ་དོན་གྲུབ་རིན་
ཆེན་གྱི་  ྾  ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་  ྾  མཁས་གྲུབ་དགེ་ལེགས་དཔལ་བཟང་པོའི་  ྾  རྗེ་བཙུན་ཤེས་རབ་སེངྒེའི་  ྾  ཞེས་དང། ཡང། རྒྱལ་བ་བསྐལ་བཟང་རྒྱ་མཚོའི་གསན་ཡིག་རྒྱལ་དབང་ཉིད་ཀྱིས་མཛད་པ་སྤར་རྙིང་གྲངས། བ་འཇིགས་བྱེད་དཔའ་གཅིག་བདུད་ལས་རྣམ་རྒྱལ་གྱི་དབང་གི་གསན་རྒྱུན་
སྐབས། བླ་མ་ཡེ་ཤེས་དཔལ་བ། ཆོས་རྗེ་དོན་གྲུབ་རིན་ཆེན། ཆོས་ཀྱི་རྒྱལ་པོ་ཙོང་ཁ་པ་ཆེན་པོ། མཁས་གྲུབ་དགེ་ལེགས་དཔལ་བཟང། ཞེས་གསུངས། འདིའི་སྐོར་དགེ་ལྡན་མཁས་གྲུབ་དུ་མའི་གསུང་ཆེས་མང་ཡང་རེ་ཞིག་འདི་ཙམ་ལས་བྲི་མི་དགོས་མོད། སྐབས་འདིར་སྒོ་ཙམ་བསྟན་པས་ཀྱང་ལོག་རྟོག་ལོག་སྨྲའི་ཚོགས་རྣམས་

[025A]༄༅།  །ལྷག་མ་མེད་བར་ལྡོག་པར་གྱུར་ཅིག་  །།   ༈    །སུ་རྱདྷ་ཛས་ཡོན་སྦྱར་རྣམ་
དཀར་མཐུས། །ས་ལམ་བགྲོང་པ་རབ་མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་ཤོག་ །།
 ས་བྱི་ལོར་འཛུགས་ཞུས་ལེགས་པར་སོང།།།


﻿   ༈    དེ་ཡང་བྱམས་སྙིང་རྗེ་བྱང་ཆུབ་
ཀྱི་སེམས་དང་འཆད་རྩོད་རྩོམ་གསུམ་གྱི་ཤེས་རབ་ཁྱད་པར་ཅན་མྱུར་དུ་རྒྱུད་ལ་བསྐྱེད་ཕྱིར། རྡོ་རྗེ་འཇིགས་བྱེད་དང་འཇམ་དབྱངས་དཀར་པོ་ཞི་ཁྲོ་སྦྲགས་བསྒྲུབ་བྱ་ཚུལ་ནི། མངོན་རྟོགས་ཀྱི་འགོ་ནས་
མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། ཞེས་པའི་བར་དཀྱུས་བཞིན་ལ། དེ་ནས་རང་ཉིད་དམ་ཚིག་སེམས་དཔའི་ཐུགས་ཀར་པད་ཟླའི་གདན་ལ་ཡེ་ཤེས་སེམས་དཔའ་འཕགས་པ་འཇམ་དཔལ་
དབྱངས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི། གཡས་པུས་མོའི་སྟེང་དུ་མཆོག་སྦྱིན་དང། གཡོན་ཐུགས་ཀར་ཆོས་འཆད་མཛད་པའི་མཐེབ་མཛུབ་ཀྱིས་ཨུཏྤ་ལའི་ཡུ་བ་བཟུང་བའི་འདབ་མ་སྙན་གཡས་
གཡོན་གྱི་ཐང་དུ་ཁ་བྱེ་བའི་སྟེང་ན། ཤེས་རབ་ཀྱི་རལ་གྲི་དང། ཤེར་ཕྱིན་གྱི་གླེགས་བམ་བསྣམས་པ། མཚན་དཔེས་མཛེས་ཤིང་ལང་ཚོ་བཅུ་དྲུག་ལོན་པའི་ན་ཚོད་ཅན། རལ་བའི་ཟུར་ཕུད་ལྔ་དང་ལྡན་ཞིང་ཞི་
མཛུམ་སྒེག་པའི་ཉམས་ཅན། རིན་པོ་ཆེའི་རྒྱན་དང་དར་དཀར་གྱི་ན་བཟས་ཀླུབས་ཤིང། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ་ཏིང་ངེ་

[072A]༄༅། །འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོག་ཞེས་སོགས་དཀྱུས་ལྟར་རོ། །བཟླས་པའི་ཚེ་དང་པོར། ཡེ་ཤེས་སེམས་དཔའི་ཐུགས་ཀའི་ཏིང་ངེ་འཛིན་སེམས་དཔའ་ཉི་
གདན་དང་བཅས་པ་ཡོངས་སུ་གྱུར་པ་ལས། རང་གི་སྙིང་རྩེ་མོ་གྱེན་དུ་བསྟན་པ་པད་འདབ་ཅུང་ཟད་ཟུམ་པ་ལྟ་བུའི་དབུས་སུ། རྒྱུ་ཟླ་བ་ལས་གྲུབ་པའི་མཚོན་ཆའི་འཁོར་ལོ་དཀར་པོ་རྩིབས་དྲུག་པ། རྩིབས་
རྩེ་རྣོ་ངར་དང་ལྡན་པའི་ལྟེ་བར་ཨ་ཡིག་རྩིབས་དྲུག་ལ་ཨོཾ་ཝཱ་ཀྱེ་དཾ་ན་མཿ་དྲུག་མདུན་ནས་གཡས་སྐོར་དུ་འཁོད་པ། འཁོར་ལོའི་ལྟེ་བ་མི་འགུལ་ཞིང། རྩིབས་གཡས་སྐོར་དང། རྩིབས་སྟེང་གི་ཡི་གེ་རྣམས་
གཡོན་སྐོར་དུ་མགྱོགས་པར་འཁོར་བའི་གཡོ་འགུལ་མེད་པ་ལྟ་བུ་ལ་དམིགས་ནས་བཟླས་པས། ཡིག་འབྲུ་འཁོར་ལོ་དང་བཅས་པ་ལས་འོད་ཟེར་དཀར་པོ་འཕྲོས་པ་རང་དང་སེམས་ཅན་ཐམས་ཅད་ལ་ཕོག་པས་
མི་ཤེས་པའི་མུན་པ་ཐམས་ཅད་སྐད་ཅིག་ལ་བསལ་ནས་ཤེས་རབ་ཕུན་སུམ་ཚོགས་པ་ཐོབ་པར་བསམ། ཡང་འོད་ཟེར་འཕྲོས་པས་འཁོར་འདས་ཀྱི་མཁྱེན་རབ་ཐམས་ཅད་འོད་དཀར་པོའི་རྣམ་པར་བསྡུས་ནས་རང་ལ་
ཐིམས་པས་ཚ་གསལ་མྱུར་ཟབ་འཆད་རྩོད་རྩོམ་པའི་ཤེས་རབ་ཕུན་སུམ་ཚོགས་པ་ཐོབ་པར་བསམ། ཡང་མེ་ཏོག་ཨུཏྤ་ལའི་རྩ་བ་རྩ་ཞལ་གྱི་སྙན་གཡས་གཡོན་དུ་ཟུག་པ་རིམ་གྱིས་བྱུང་སྟེ་ཡེ་ཤེས་སེམས་དཔའི་

[072B] སྙིང་གའི་འཁོར་ལོའི་ལྟེ་བའི་ཨ་ཡིག་གི་གཡས་གཡོན་དུ་མེ་ཏོག་གཉིས་ཁ་སྦྱར་གྱི་ཚུལ་དུ་གནས་པའི་བར་གྱི་ཨ་ཡིག་དེ་བུང་བ་རྐང་དྲུག་དབྱངས་གསལ་གྱི་སྒྲ་སྒྲོག་པར་གྱུར་
ཏེ༑ འོད་ཟེར་སྔར་བཞིན་འཕྲོས་པས་ཕྱོགས་བཅུའི་རྒྱལ་བ་སྲས་བཅས་ཀྱི་མཁྱེན་བརྩེ་ནུས་པའི་བྱིན་རླབས་ཐམས་ཅད་བདུད་རྩི་འོད་ཟེར་དཀར་པོའི་རྣམ་པར་བསྡུས་ནས་ཨུཏྤལ་གྱི་རྩ་བ་ནས་ཞུགས་པས་
ཨུཏྤལ་དེ་ཉིད་ཆེས་ཆེར་རྒྱས་ཏེ་ཟེའུ་འབྲུ་བྱིན་རླབས་ཀྱི་ཟིལ་མངར་འཕྲོ་བར་གྱུར་པ། རང་སེམས་རྐང་དྲུག་གིས་འཐུང་ས་པས། བློ་གྲོས་ཀྱི་ལུས་སྟོབས་རྒྱས་ནས་ཐོས་བསམ་བསྒོམ་གསུམ་དང་འཆད་རྩོད་
རྩོམ་གསུམ་གྱི་ཤེས་རབ་ཕུན་སུམ་ཚོགས་པ་ཐབ་པར་བསམ་མོ། །མཇུག་ཏུ་ལྕེའི་སྟེང་དུ་ཨ་དཀར་པོ་ཞིག་གསལ་བཏབ་སྟེ། དབུགས་ཐེངས་གཅིག་ལ་ཨ་བརྒྱ་རྩ་བཟླ་ཞིང། ཨ་ལས་འོད་ཟེར་འཕྲོས་པས་ཕྱོགས་
བཅུའི་རྒྱལ་བ་སྲས་བཅས་ཀྱི་བྱིན་རླབས་སྤྱི་དང། ཁྱད་པར་མི་བརྗེད་པའི་གཟུངས་རྣམས་ཨ་ཡིག་དཀར་པོའི་རྣམ་པར་བསྡུས་ནས་ལྕེ་སྟེང་གི་ཨ་ལ་བསྟིམ་ཞིང། ཨ་ཡིག་མཆིལ་མ་དང་མཉམ་དུ་མིང་ནས་ཐུགས་
ཀའི་ས་བོན་ལ་ཐིམས་པས་འོད་ཟེར་རབ་ཏུ་འབར་ཏེ་རྨོངས་མུན་ཐམས་ཅད་བསལ་ནས་མི་བརྗེད་པའི་གཟུངས་ཁྱད་པར་ཅན་ཐོབ་པའི་མོས་པ་བྱའོ། །དེ་ནས་འཁོར་ལོ་ཡིག་འབྲུ་དང་བཅས་པ་འོད་དུ་ཞུ་ནས་དྲག་པོའི་

[073A]༄༅། །བཟླས་དམིགས་གསལ་བཏབ་སྟེ་བཟླ་བ་དང། ཡུམ་དང་དབྱངས་ཅན་མ་སྒྲགས་སྒྲུབ་བྱེད་ན་སྔོན་དུ་བྲིས་པའི་གཞུང་བཞིན་བྱ་སྟེ། འདིར་ཡེ་གེས་འཇིགས་ནས་མ་བྲིས་སོ། །ཞེས་པ་འདི་ཡང་དམ་
ལྡན་རིག་སྔགས་འཆང་བའི་རྣལ་འབྱོར་པ་མཁར་ཁང་དཔོན་ཚང་ཚེ་དབང་རྡོ་རྗེའི་དགོངས་བཞེད་བཞིན་དྷརྨ་བྷ་དྲས་གཡེར་ཁྲལ་ཙམ་དུ་བྲིས་


﻿
[001A]༄༅། །འཇིགས་མཛད་དཔའ་བོ་གཅིག་པའི་བདག་བསྐྱེད་ཅུང་བསྡུས་ཏེ་ཉམས་སུ་ལེན་ཚུལ་བཞུགས་སོ།།

[001B] །ན་མོ་གུ་རུ་བཛྲ་བཧཻ་ར་ཝཱ་ཡ།  འདིར་བཅོམ་ལྡན་འདས་དཔལ་འཇིགས་མཛད་རྡོ་རྗེ་དཔའ་བོ་གཅིག་པའི་བདག་བསྐྱེད་ཅུང་བསྡུས་ཏེ་ཉམས་སུ་ལེན་པར་འདོད་པས། བླ་བརྒྱུད་ནི།  ཁྱབ་བདག་འཇམ་པའི་རྡོ་རྗེ་གཤིན་རྗེའི་
གཤེད། །རྒྱལ་བ་ཀུན་དངོས་རྗེ་བཙུན་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །སྐད་ཅིག་ཀྲོང་བསྐྱེད་ནི། རང་ཉིད་སྐད་ཅིག་གིས་
དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ནང་མཆོད་བྱིན་རླབས་ནི། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝཿ་ཤུདྡྷཱ་སརྦ་དྷརྨཱ་
སྭ་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་
[002A]༄༅། །གྲུ་གསུམ་བ། དེའི་སྟེང་དུ་ཨཱལས་མི་མགོའི་སྒྱེད་པུ་གསུམ་གྱི་སྟེང་དུ། ཨཱལས་བྱུང་བའི་ཐོད་པ་དཀར་པོ། དེའི་ནང་གི་ཤར་དུ་ཐུཾ་ལས་བྱུང་བའི་བ་ལང་གི་ཤ་གོས་མཚན་པ། ལྷོར་
ཨཱཾལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲིཾ་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་ཧས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་
ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཱ་ལས་བྱུང་བའི་རྐང་མར་མས་མཚན་པ་
དབུས་སུ་པཾ་ལས་བྱུང་པའི་དྲི་ཆུ་མའུས་མཚན་པ། དེ་དག་གི་སྟེང་དུ་ཨོཾ་དཀར་པོ། ཨཱདྨར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས་རླུང་ལ་ཕོག་པས་

[002B] ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་
ལྷུང་ནས་ཞུ་བས། ཧཱུའི་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་པར་བྱས། ཨོཾ་གྱིས་མང་པོར་སྤར་ཞིང་སྤེལ་བར་གྱུར། ཨོཾ་ཨཱཧཱུཾ། ལན་གསུམ། བདག་བསྐྱེད་ཀྱི་མཆོད་བ་བྱིན་རླབས་ནི། ཨོཾ་ཧྲཱི་ཥྲཱི་ས་བསངས་
སྭ་བྷཱ་ཝས་ཉུངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནད་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། དྲི། མེ་ཏོག་བདུག་སྤོས། མར་མེ། ཞལ་ཟས། རོལ་མོ་རྣམས་
རང་བཞིན་བདེ་སྟོང་རྣམ་བ་མཆོད་རྫས། །བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱདྱཾ་ཨཱ་ཧཱུཾ། ཨོ་གནྡྷེ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷཱུ་པོ་ཨཱ་ཧཱུཾ། ཨོཾ་ཨཱ་ལོ་ཀེ་
ཨཱ་ཧཱུཾ། ཨོཾ་ནི་ཝིདྱཱ་ཨཱ་ཧཱུཾ། ཨོཾ་ཤཔྟ་ཨཱཧཱུཾ། ཚོགས་ཞིང་མཆོད་པ་ནི། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས་འཇིག་རྟེན་གྱི་ཁམས་མུ་མེད་
པ་གསལ་བར་བྱས། དེ་ན་བཞུགས་བའི་སངས་རྒྱས་དང་བྱང་ཆུབ་སེམས་དཔའ་དང། ཁྲོ་བོ་དང། རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྦྱན་དྲངས། འོད་ཟེར་འང་

[003A]༄༅། །གི་སྙིང་གར་ཐིམ་པར་གྱུར། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་
ཆེ༑ ༑དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །རང་གི་ཐུགས་ཀ་ནས་སྤྲོས་པའི་རྩ་རྩི་ཀ་ལ་སོགས་པས་མཆོད་པར་གྱུར། ཨོཾ་ཧྲཱིཥྚྲཱིཧཨོཾ་ཧཱུཾ་ཧཱུཾ་
ཕཌ༑ ཨོཾ་ཝི་ཀྲི་ཏཱ་ན་ན་དུ་ཥྚཾ་སཏ་ད་མ་ཀ་གགག་ཨོཾ་ཀུ་མ་རཱ་རཱུ་པི་ཎེ་ཛཛཧཱུཾ་ཕཌ། ཨོཾ་ཧྲཱི་ཧཿ་ཧཻ་ཕཌ། ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ན་ན་མཧཱ་ཨཏྟཏྟ་ཧཱ་ས་ན་དི་ནི་དཱིཔྟི་ཡ་སཱཧཱ། ཨོཾ་བཛྲ་ནཻ་ཝིདྱཱ་ཨཱ་ཧཱུཾ་སཱཧཱ། ཨོཾ་བཛྲ་ཤཔྟ་
ཨཱ་ཧཱུཾ།  ལྷ་མོ་རྣམས་སླར་བསྡུའོ། །དེ་ནས།  སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་ཡང་སྤྱན་སྔར་བརྗོད། །དེ་བཞིན་བསོད་ནམས་རྗེས་ཡི་རངས། །བདག་གིས་བདེ་འགྲོ་ཡོངས་སུ་
བསྔོ༑ ༑དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་འགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་གི་ལུས་
ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དྭང་པས་བསྟེན་པར་བགྱི།  །ཞེས་ཡན་ལག་བདུན་པ་བྱ།  སངས་རྒྱས་བྱང་ཆུབ་

[003B] །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་
མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །རིགས་ལྔ་སྤྱི་དང་བྱེ་བྲག་གི། །དམ་ཚིག་སྡོམ་པ་མ་ལུས་གཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་
དགྲོལ། །དཔུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་འགོད། །སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་
བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ།  །སྐུ་གསུམ་ལམ་འཁྱེར་སོགས་ནི།  ཨོཾ་སྭ་བྷཱ་ཝ་ཤུདྡྷཱསརྦ་དྷརྨཱས་བྷཱ་ཝ་
ཤུདྡྷོ་ཉ་ཧཾ། ཨོཾ་ཤླུནྱ་ཏཱ་ཛྙཱ་ན་བྫྲ་སྭ་བྷཱ་ཝ་ཨཏྨ་ཀོཉཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ། བདག་མེད་པའི་
རང་བཞིན་སྟོང་པ་ཉིད་དུ་གྱུར།  ཅེས་འཆི་བ་ཆོས་སྐུའི་ལམ་འཁྱེར་བསྒོམ།  སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར། དེའི་སྟེང་དུ་རཾ་ལས་མེའི་དཀྱིལ་འཁོར། དེའི་སྟེང་དུ་བཾ་ལས་ཆུའི་དཀྱིལ་འཁོར། དེའི་སྟེང་དུ་ལཾ་ལས་སའི་དཀྱིལ་འཁོར་

[004A]༄༅། །དེའི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ཝེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རྭ་བ། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་དྭ་
བའི་སྟེང་དུ་རྡོ་རྗེའི་བླ་རེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ། བསྐལ་བ་འཇིག་པའི་མེ་ལྟ་བུའི་ཁ་དོག་སྣ་ལྔའི་མེ་དབུང་ཕྱོགས་བཅུར་འཕྲོ་བར་གྱུར། ཅེས་ཐུན་མོང་པའི་སྲུང་
འཁོར་བསྒོམ། རྭ་པའི་དབུས་སུ་བྷཱུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས་སྐོར་དུ་འཁོར་བ། རྩིབས་བཅུ་ལྟེ་བ་དང་བཅས་པ། ལྟེ་བའི་ནང་དང་རྩིབས་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པདྨ་དང་ཟླ་བ་དང་ཉི་མའི་
གདན་གསུམ་གསུམ་གདན་དབུས་མའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། རང་ཉིད་གནོད་མཛེས་རྒྱལ་པོ་སྐུ་མདོག་མཐིང་ག་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་
འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་ལྕགས་ཀྱུ། གཡོན་གཉིས་པདྨ་དང་ཞགས་པ་འཛིན་པ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཡབ་ཡུམ་སྙོམས་པར་ཞུགས་པའི་ཐུགས་ཀའི་
ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་ཐིག་ལེ་བཅུ་ལས་ཧཱུཾ་རིང་པོ་བཅུ་དང་དེ་ལས་ཁྲོ་བོ་བཅུར་གྱུར། ཧཱུཾ་ཡུམ་གྱི་པདྨ་ལས་སྤྲེས་ཏེ་རྩིབས་བཅུ་རང་རང་གི་གདན་ལ་གདུག་པ་ཅན་ཐམས་

[004B] རང་ཉིད་གནོད་མཛེས་སུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་པ་ཡོངས་སུ་གྱུར་པ་ལས། ཆོས་འབྱུང་དཀར་པོ་གྲུ་གསུང་
པ་གྱེན་དུ་འགྲེང་བ། འོག་ཏུ་ཕྲ་ཞིང་སྟོད་ཡངས་པ། འོག་ཟུར་ནས་བཾ་ལས་བྱུང་བའི་སྣ་ཚོགས་པདྨའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོས་བརྒྱན་པ་
ལྟེ་བའི་དབུས་སུ་བྷཱུཾ་ལས་འཁོར་ལོ་བྷཱུཾ་གྱིས་མཚན་པ་ལས་བྱུང་བའི་རྣམ་སྣང་དཀར་པོ་དཀར་མཐིང་དམར་པའི་ཞལ་གསུམ་ཕྱག་དྲུག་པ་ཡོངས་སུ་གྱུར་པ་ལས་གཞལ་ཡས་ཁང་གྲུ་བཞི་པ། སྒོ་བཞི་པ། རྟ་བབས་བཞི་དང་བཅས་པ་མཚན་ཉིད་ཐམས་
ཅད་མོངས་སུ་རྫོགས་པ་རྡོ་རྗེའི་རྭ་བ་མེ་རི་དང་བཅས་པའི་ཕྱི་རོལ་ཏུ་གཏུམ་དྲག་ལ་སོགས་པའི་དུར་ཁྲོད་བརྒྱད་ཀྱིས་ཡོངས་སུ་བསྐོར་བ། གཞལ་ཡས་ཁང་གི་ནང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་པའི་མདོག་ཅན་གྱི་
སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ་དྷཱི་སེར་པོ་ལས་བྱུང་བའི་རལ་གྲི་དབུས་སུ་དྷཱིས་མཚན་པ། དེ་ལས་འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ་ཐིམ་པ་ཡོངས་སུ་
གྱུར་པ་ལས། རང་ཉིད་རྒྱུ་རྡོ་རྗེ་འཛིན་པ་འཇམ་དང་ལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་

[005A]༄༅། །གཉིས་དང། དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་རྒྱན་ཐམས་ཅད་ཀྱིས་བརྒྱན་པ།  ཞེས་པར་དོ་ལོངས་སྐུའི་ལམ་འཁྱེར་བསྒོམ།  དེའི་ཐུགས་ཀར་ཨཱལས་བྱུང་བའི་ཉི་མའི་དཀྱིལ་འཁོར། དེའི་འོད་
ཀྱིས་ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་སངས་རྒྱས་དང། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང། རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་དང། སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇབ་
དཔལ་དང་བཅས་པ་ཉི་མ་ལ་ཞུགས་པ་ལས་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་གྱུར། དེའི་སྟེང་དུ་ཧཱུཾ་ཡིག་མཐིང་ག་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོད་
རིག་པའི་ཚོགས་རྣམས་སྤྱན་དྲངས། ཧཱུཾ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པོ། རྩེ་དགུ་པ་རྭ་ཤིན་ཏུ་གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་ཡིག་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་
བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྲོས་ཏེ་ནམ་མཁའི་ཁམས་ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་ལ་གནས་པས་སེམས་ཅན་རྣམས་སྨིན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ཏེ་རྡོ་རྗེ་
ལ་ཐིམ་པར་གྱུར། ཟླ་བ་ཉི་མ་རྡོ་རྗེ་ཧཱུཾ་དང་བཅས་པ་ཡོངས་སུ་གྱུར་པ་ལས་སྣ་ཚོགས་པདྨ་དང་ཟླ་བ་དང། ཉི་མའི་གདན་གྱི་སྟེང་དུ་རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ན་གཞལ་དགུ་ཕྱག་སོ་བཞི་ཞབས་བཅུ་དྲུག་

[005B]  ཞེས་སྐྱེ་བ་སྤྲུལ་སྐུའི་ལམ་འཁྱེར་བསྒོམ།  ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ་
སྨིན་མ་དང་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕཻ་ཀ་རའི་སྒྲ་ཆེན་པོ་འབྲུག་ལྟར་སྒྲོགས་པ། མིའི་ཁྲག་
དང་ཞག་དང་སྐད་དང་ཚིལ་བུ་ཟ་པ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་ཤིང། མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ། སྤྲུལ་ནག་པོའི་མཆོད་ཕྱིར་ཐོགས་དང། མི་རུས་ཀྱི་འཁོར་ལོ་དང། རྣམ་ཆ་ལ་སོགས་པའི་རུས་པའི་རྒྱན་རྣམས་
ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན། མཚན་མགྱེན་དུ་འགྲེང་བ། སྨིན་མ་དང། རྫི་མ་དང། སྨར་དང། བ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་
སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ། རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་
དང་པོ་སྔོན་པོ། དེའི་གཡས་ཞལ་དམར་པོ། གཡོན་ཞལ་སེར་པོ། རྭའི་རྩ་བའི་གཡོན་གྱི་ཞལ་དང་པོ་དཀར་པོ། དེའི་གཡས་ཞལ་དུད་ཀ་གཡོན་ཞལ་ནག་པོ། ཞལ་རྣམས་ཤིན་ཏུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་

[006A]༄༅། །ལྡན་པ། ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྒྱངས་ཏེ་འཛིན་པ། ལྷག་མ་གཡས་ཀྱི་དང་བོ་ན་གྲི་
གུག་གཉིས་པ་ན་དཧི་དྷཾ་པཱ་ལ། གསུམ་པ་ན་གཏུན་ཤིང། བཞི་པན་ཆུ་གྲི། ལྔ་པན་ཀ་ཎ་ཡ། དྲུག་པ་ན་དག་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱུག་ཏོ། བཅུ་གཅིག་པ་ན་ཁ་ཏཱཾ་ག་བཅུ་གཉིས་པ་
ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་ཁྲག་གིས་བཀང་པའི་ཐོད་པ། གཉིས་པ་ན་ཚངས་པའི་མགོ་བོ། གསུམ་
ན་ཕུབ། བཞི་པ་ན་རྐང་པ། ལྔ་པན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་པ་ན་མེ་ཐབ། བཅུ་
གསུམ་པ་ན་ཐོད་ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པ། ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་
པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ། བརྒྱད་པས་བཞད་མནན་པ། ཚངས་

[006B] དབང་པོ་དང། ཁྱབ་འཇུག་དང། དྲག་པོ་དང། གཞོན་ནུ་གདོང་དྲུག་དང། ལོག་འདྲེན་དང། ཟླ་བ་དང། ཉི་མ་རྣམས་ཁ་སྦུབ་ཏུ་བྱས་ཏེ་ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་མིག་ཏུ་ས་སྙིང་
གི་རང་བཞིན་ཀྵིཾ་དཀར་པོ། རྣ་བར་ཕྱག་རྡོར་གྱི་རང་བཞིན་ཛྲིཾ་ནག་པོ། སྣར་ནམ་སྙིང་གི་རང་བཞིན་ཁཾ་སེར་པོ། ལྕེར་སྤྱན་རས་གཟིགས་ཀྱི་རང་བཞིན་རཾ་དམར་པོ། དཔྲལ་པར་སྒྲིབ་སེལ་གྱི་རང་བཞིན་ཀཾ་ལྗང་གུ། ལྟེ་བར་ཀུན་བཟང་གི་རང་བཞིན་སཾ་
དཀར་པོ། སྤྱི་པོར་སྐུ་རྡོ་རྗེའི་རང་བཞིན་ཨོཾ་དཀར་པོ། མགྲིན་པར་གསུང་རྡོ་རྗེའི་རང་བཞིན་ཨཱ་དམར་པོ། ཐུགས་ཀར་ཐུགས་རྡོ་རྗེའི་རང་བཞིན་ཧཱུཾ་སྔོན་པོ།  ཞེས་སྐྱེ་མཆེད་སྐུ་གསུང་ཐུགས་བྱིན་གྱིས་བརླབ།  རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་
ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང་གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་བ། མཚན་སོ་གཉིས་དང། དཔེ་བྱད་
བརྒྱད་ཅུས་བརྒྱན་པ། རལ་བའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ།  ཞེས་སེམས་དཔའ་སུམ་བརྩེགས་
བསྒོམ། ཡེ་ཤེས་པ་སྤྱན་འདྲེན་པ་ནི།  ཨོཾ་ཧྲཱི་ཧ་བཧོ་མཧཱ་ཀྲོ་དྷ་ཨཱ་གྩྪ་ཨསྨཱ་ད་པཱུ་ཛ་པྲ་ཏི་གྲིཧྞནྟུ་པྲ་སཱ་ད་མེ་དྷཱི་མའན་ཀུ་རུ་སཱཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་དཔལ་རྡོ་རྗེ་འཇིགས་བྱེད་
[007A]༄༅། །དཔའ་བོ་གཅིག་པའི་རྟེན་དང་བརྟེན་བའི་དཀྱིལ་འཁོར་མདུག་གྱི་ནམ་མཁར་སྤྱན་དྲངས། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཌ།  ཅེས་ཕྱི་འབྲང་གི་བགེགས་བསྐྲད།  ཨོཾ་ཧྲཱིཥྚྲིཧ་ཨོཾ་ཧཱུཾ་ཧཱུཾ་ཕཌ། ཨོཾ་ཝི་ཀྲི་ཏཱ་ན་ན་དུཥྜཾ་སཏ་
ད་མ་ཀ་གགག། ཨོཾ་ཀུ་མ་རཱ་རཱུ་པི་ཎེ་ཛཛཧཱུཾ་ཕཌ། ཨོཾ་ཧྲཱིཏཧཻ་ཕཌ། ཨོཾ་དའི་བྷ་ལོ་ཙན་ཝི་ཀྲི་ཏཱ་ནན་མཧཱ་ཨཊྚཊྚ་ཧཱ་ས་ན་དི་ནི་དཱཔྟི་ཡ་སཱཧཱ། ཨོཾ་བཛྲ་ནཻ་ཝི་དྱཱ་ཨཱཧཱུཾ་སཱཧཱ། ཨོཾ་བཛྲ་ཤཔྟ་ཨཱཧཱུཾ་གིས་མཆོད། ཨོཾ་མུངྒ་རཱ་ཛཿ། ཨོཾ་དཎྜ་ཧཱུཾ། ཨོཾ་པདྨ་བཾ་
ཨོཾ་ཁངྒ་ཧོཿ་ དེ་ནས།  ཨོཾ་ཧྲཱིཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨཱ་དཔཱུ་ཛ་བྲ་ཏི་གྲིཎ་ནྟུ་པྲ་སཱ་ད་མེ་དཧི་མན་ཀུ་རུ་སཱཧཱ། སླར་ཡང་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུན་བཞུགས་པའི་སངས་རྒྱས་པའི་སྲས་དང་བཅས་པ་མདུན་གྱི་ནམ་
མཁར་སྤྱན་དྲངས། ཨོཾ་ཧྲཱིཥྚིཧསོགྶ་ནས། ཨོཾ་བཛྲ་ཤཔྟ་ཨཱཧཱུཾ།  ཞེས་མཆོད།  དེ་བཞིན་གཤེགས་བ་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་རྩི་ཀ་ལ་སོགས་
བ་རྣམས་ཀྱིས་ཤིས་པ་བརྗོད་པ་སྨོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་བའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་
ལྷ་ཡི་ཆུས་དབང་བསྐུར། །ཞེས་གསུངས་ཤིང་སྤྱི་བོ་ནས་དབང་བསྐུར། དབང་གི་ཆུས་ལུས་ཐམས་ཅད་གང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་

[007B] དབང་གི་ལྷ་རྣམས་རང་ཉིད་ལ་ཐིམ་པར་གྱུར།  མཆོད་སྟོད་བྱ་བ་ནི།  ཨོཾ་ཡམཱནྟ་ཀ་ཨརྒྷཾ། པཱ་དྱཾ། གནྡེ། བུཥྤེ། དྷཱུ་པེ། ཨཱ་ལོ་ཀེ། ནཻ་ཝིདྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་མཆོད་དོ། །ཕྱོགས་བཅུ་དུས་གསུམ་གྱི་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བ་དང། །དྲིན་ཅན་རྩ་བའི་
བླ་མ་རིན་པོ་ཆེའི་ཞལ་དུ་ཨོཾ་ཨཱཧཱུཾ། བརྒྱུད་པའི་བླ་མ་རྣམས་ཀྱི་ཞལ་དུ་  ྾  གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་  ྾  ཨོཾ་ཡ་མཱནྟ་ཀ་ཧཱུཾ་ཕཌ་ཨོཾ་ཨཱཧཱུཾ། གཞན་ཡང་རྒྱུད་སྡེ་ཆེན་
པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་  ྾  ཆོས་ཀྱི་རྒྱལ་པོ་འཁོར་དང་བཅས་པ་རྣམས་ཀྱི་ཞལ་དུ་  ྾  གཞན་ཡང་སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། བསྟན་
པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་  ྾  ཡུལ་ཉི་ཤུ་རྩ་བཞི། གནས་སུམ་ཅུ་རྩ་གཉིས་དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང། རྣལ་འབྱོར་
མ་དང། ཕྱོགས་སྐྱོང་དང། ཞིང་སྐྱོང་དང། ཀླུ་ལ་སོགས་པ་རྣམས་ཀྱི་ཞལ་དུ་  ྾  གཞི་བདག་གཉུག་མར་གནས་པ་དང། སེམས་ཅན་ཐམས་ཅད་ལྷར་གྱུར་བ་རྣམས་ཀྱི་ཞལ་དུ་  ྾  ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་

[008A]༄༅། །གྱུར༑ ཨོཾ་ཧྲཱིཥྚཱིཝི་ཀྲི་ཏཱ་ན་ན་ཧཱུཾ་ཕཌ་ཨོཾ་ཨཱཧཱུཾ། ཨོཾ་ཨམྲི་ཏ་སྭ་ད་ནཱ་བཛྲ་སྭ་བྷཱ་ཝ་ཨཱཏྨ་ཀོཉཧཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར།  བསྟོད་པ་ནི།  གཉིས་མེད་ཐུན་མོང་མ་ཡིན་ཁྱབ་པའི་
སྐུ༑ ༑ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུལ་བྱམས་སྡང་མི་མངའ་ཡང། །སྲིད་
གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ།  །བཟླས་པ་བྱ་བ་ནི།  ཨོཾ་ཨ་ར་པ་ཙ་ན་དྷཱི་ ཉེར་གཅིག་  ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ་
ཡ་ང་ཙྪོ་ནི་ར་ཡ་ཀྵེ་ཡ། ཡ་ཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཌ་ཕཌ་སཱཧཱ། ཨོཾ་ཧྲཱིཥྚྲིཝི་ཀྲི་ཏཱ་ན་ན་ཧཱུཾ་ཕཌ། ཨོཾ་ཡ་མཱནྟ་ཀ་ཧཱུཾ་ཕཌ།  ཅེས་པ་རྣམས་ཅི་འགྲུབ་རེ་བཟླས་མཐར།  ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་བ་ཏིཥྛ། དྲི་ཌྷོ་མེ་བྷཱ་
ཝ༑ སུ་པོ་ཥྛོ་མེ་བྷཱ་ཝ། སུ་ཏོ་ཥྱོ་མེ་བྷཱ་ཝ། ཨ་ནུ་རཀྟོ་མི་བྷཱ་ཝ། སརྦ་སེདྡྷི་མེ་པྲ་ཡཙྪ། སརྦ་ཀརྨ་སུ་ཙ་མ། ཙི་ཏྟཾ་ཤྲི་ཡཾཀུ་རུ་ཧཱུཾ། ཧ་ཧ་ཧ་ཧ་ཧོབྷ་ག་ཝན། ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀ་བྷཱ་ཝ་མཧཱ་ས་མ་ཡ་ས་ཏྭ་ཨཱཧཱུཾ་ཕཌ།  གཏོར་
འབུལ་ནི།  ཨོཾ་ཧྲཱིཥྚྲིཝི་ཀྲི་ཏཱ་ན་ན་ཧཱུཾ་ཕཌ། ཨོཾ་སྭ་བྷཱ་ཝ་ཤུདྡྷཱསརྦ་དྷརྨཱས་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་ཞེས་པ་ནས། ཨོཾ་གྱིས་མང་པོར་སྦར་ཞིང་སྤེལ་བར་གྱུར། ཨོཾ་ཨཱཧཱུཾ་

[008B] མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་
པའི་དཀྱིལ་འཁོར་ཕྱོགས་སྐྱོང་དང་བཅས་པ་སྤྱན་དྲངས། ཛཧཱུཾ་པཾ་ཧོཿ། ཡེ་ཤེས་པ་དམ་ཚིག་པ་དང་གཉིས་སུ་མེད་པར་གྱུར། མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་དྲངས་
ཏེ་གསོལ་བར་གྱུར། ཨོཾ་ཧྲཱིཥྞཱི་ཝི་ཀྲི་ཏཱ་ན་ན་ཧཱུཾ་ཕཌ། བཛྲ་བཧཻ་ར་ཝ་ཡ་ཨ་དཧི་པ་ཏི་ཨི་མཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཌ་སཱཧཱ།  ཞེས་བདུན་ནམ་གསུམ་གྱིས་དབུལ།  ཨོཾ་ཧྲཱིཥྚཱིཧ་ ཞེས་པ་ནས།  ཨོཾ་བཛྲ་ཤཔྟ་ཨཱཧཱུཾ།  གི་བར་དང།  ཨོཾ་ཡ་མཱནྟ་ཀ་ཧཱུཾ་ཕཌ་
ཨོཾ་ཨཱཧཱུཾ།  ཞེས་ཕྱི་ནང་གི་མཆོད་པས་མཆོད།  གཉིས་མེད་ཐུན་མོང་མ་ཡིན་ཁྱབ་པའི་སྐུ།  ཞེས་པ་ནས།  འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ།  །ཞེས་བསྟོད། ཕྱོགས་སྐྱོང་གི་གཏོར་མ།  ཨོཾ་ཡ་མ་རཱ་ཛཱ་ས་དོ་མེ་ལ། ཡ་མེ་དོ་རུ་ཎ་ཡོད་མ། ཡ་ད་
ཡོ་ནི་ར་ཡ་ཀྵེ་ཡ། ཡ་ཀྵེ་ཡ་ཙྪ་ནི་རཱ་མ་ཡ་ཧཱུཾ་ཧཱུཾ་ཕཌ་ཕཌ་སཱཧཱ།  ཞེས་རྩ་སྔགས་བརྗོད་པས་བྱིན་གྱིས་བརླབས་པ།  ཨོཾ་བཧུ་ཙ་ར་ནཾ། ཡ་པཱ་ཏཱ་ལ་ཙ་རཱ་ཡ། མའན་ཁེ་ཙ་རཱ་ཡ། ཏ་པཱུར་བ་ནི་གྣཾ། ཀ་དཀྵི་ཎ་དའི་གཱ་ཡ། ཧཱུཾ་པ་ཤྩི་མ་ནཾ། ཕཌ་ཨུཏྟ་ར་ཏི་གཱ་
ཡ༑ ཨོཾ་ཨི། ཧཱིཡ། ཥྚཱི་ཝ། ཝི་ཀྵི། ཀྲི་ཀོ། ཏཱ་ཨེ། ན་ཨ་ན་དེ། ཧཱུཾ་བྷྱོ། ཕཌ་སརྦ་བཧུ་ཏེ་བྷྱ་ ཞེས་པ་གསུམ་གྱིས་བསྔོ།  ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ།  དེ་བཞིན་དུ་སྦྱར་ཏེ།  པཱདྷྱཾ། གནྡྷ། པུཥྤེ། དྷཱུ་པེ། ཨཱ་ལོ་ཀེ། ནཻ་

[009A]༄༅། །ཝིདྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་ཕྱི་མཆོད་དང།  ཨོཾ་ད་ཤ་དིཀ་ལོ་ཀ་པཱ་ལས་པ་རི་ཝཱ་ར་ཨོཾ་ཨཱཧཱུཾ།  ཞེས་ནང་མཆོད་དབུལ།  བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་བར་ཞལ་
བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གིས་
དམ་པའི་ཆོས་སྒྲུབ་པའི་བར་ཆད་ཐམས་ཅད་ཞི་བའི་འཕྲིན་ལས་མཛོད་ཅིག་ །ཆོས་རྒྱལ་སོགས་ཀྱི་གཏོང་འབུལ་བྱེད་ན་མཚམས་འདིར་བྱ། དེ་ནས་གཏང་རག་ནི།  ཨོཾ་ཡ་མཱནྟ་ཀ་ཨརྒྷཾ་ནས། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་ཧཱུཾ་ཕཌ་ཨོཾ་ཨཱཧཱུཾ། གཟུགས་
མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྦྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ།  །ཉེར་བསྡུ་ནི།  ཨོཾ་ཡ་མཱནྟ་ཀ་ས་མ་ཡ།  ཞེས་པ་ནས།  སཏ་ཨཱཧཱུཾ་ཕཌ། མ་རྙེད་ཡོངས་སུ་མ་ཤེས་དང་
གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །བདག་ལ་དངོས་གྲུབ་མཆོག་སྩོལ་ལ། །ཏིང་འཛིན་ཀུན་གྱི་འབྲས་བུ་སྩོལ། །སེམས་ཅན་ཀུན་ལ་ཅི་འདོད་པའི། །དངོས་གྲུབ་བླ་ན་
མེད་པ་སྩོལ། །མགྲོན་འཇིག་རྟེན་ལས་འདས་པ་རྣམས་རང་ལ་ཐིམ་ཞིང། འཇིག་རྟེན་པ་རྣམས་རང་གནས་སུ་གཤེགས་པར་གྱུར། དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་

[009B] རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ལ་ཐིམ། ཏིང་ངེ་འཛིན་སེམས་དཔའི་ཞབས་ཀྱུ་ཨཱུ་ནི་ཧ་ལ། ཧ་ཧའི་མགོ་པོ་ལ༑ དེ་ཟླ་ཆོས་ལ། དེ་ཐིག་ལེ་ལ། དེ་ནཱ་ད་ལ་ཐམ།།
དེ་ཡང་མི་དམིགས་པ་སྟོང་བར་གྱུར། སྟོང་བའི་ངང་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་གྱུར་པའི་སྤྱི་པོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར།  སྨོན་ཤིས་ནི།  རྣམ་དག་བསམ་པས་ཚུལ་འདིར་
འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། །ཁ་སྦྱོར་བདུན་ལྡན་གོ་འཕང་མངོན་གྱུར་ནས། །
མཐའ་དག་འགྲོ་འདི་གོ་འཕང་དེ་ཉིད་ལ། །སྐད་ཅིག་ཉིད་ལ་བདེ་བླག་འགོད་པར་ཤོག་རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག་ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག་མ་དང་མཁའ་འགྲོ་རྣམས་ཀྱི་བཀྲ་ཤིས་ཤོག་ཆོས་
སྐྱོང་སྲུང་མ་རྣམས་ཀྱི་བཀྲ་ཤིས་ཤོག་ནམ་མཁའི་ཁྱོན་ལྟར་མངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་འཕྲོ་ཞིང། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་
ཅག་གང་དང་གང་དུ་གནས་པ་དེར། ཡི་ཤེས་མཚན་མ་འགའ་ཡང་མི་འབྱུང་ཞིག་ཞིང་གི་འབྱོར་པ་ཕུལ་དུ་བྱུང་བ་ཡིས། །བདེ་ལེགས་རྒྱུན་མི་འཆད་པའི་བཀྲ་ཤིས་ཤོག་ །ཅེས་བརྗོད་པར་བྱའོ། །ཞེས་པ་འདི་ཡང་དཀོན་རྡོར་ཞབས་གྲས་དགེ་སློང་ལྷུན་གྲུབ་བཀྲ་ཤིས་ནས་

[010A]༄༅། །ནན་གྱིས་བསྐུལ་ངོར་ཕ་བོང་ཁའི་སྤྲུལ་མིང་པས་དཀོན་རྡོར་བླ་བྲང་ཉིད་དུ་སུག་བྲིས་སུ་བགྱིས་པ་འགྲོ་དོན་འཕེལ།།     ༈    ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་
འབྲལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག། དགེ་ལེགས་འཕེལ།།


﻿༄༅། །འཇིགས་ཆུང་དམར་པོའི་སྒྲུབ་ཐབས་རྒྱུན་འཁྱེར་བཞུགས་སོ།།

[001A] །ན་མོ་གུ་རུ་བཛྲ་བཧེ་ར་ཝ་ཡ། རབ་འབར་ཁྲོ་གཏུམ་འཇིགས་པའི་ང་རོ་སྒྲོགས། །པད་རཱ་ཀ་མདངས་འཛིན་གནམ་རུ་
ཉག་ཕྲན་ཅན། །དུག་ལྔའི་ནད་ཀུན་རྩད་ནས་འཇོམས་མཛད་ལྷ། །མ་ཧེ་ཞལ་ཅན་ཁྱོད་ལ་རྟག་ཏུ་འདུད། །གང་ཞིག་རྒྱུན་དུ་བསྙེན་པའི་ཚུལ། །རྒྱུན་འཁྱེར་
མུཀྟི་ཀ་ཡི་ཕྲེང། །དམ་པའི་གསུང་ལས་མདོར་དྲིལ་ཏེ། །མདོར་བསྡུས་ཚིག་གིས་སྤེལ་བར་བྱ།  །འདིར་དཔལ་འཇིགས་བྱེད་དམར་པོ་མངའ་འགེངས་ཀྱི་སྒྲུབ་
ཐབས་མདོར་བསྡུས་ཉམས་སུ་ལེན་པར་འདོད་པ་དག་གིས་སྐྱབས་སེམས་ཚད་མེད་བཞི་རྒྱུད་དང་འདྲེས་ངེས་སུ་བྱས་ཏེ། དངོས་གཞི་ནི།  སྭ་བྷ་ཝས་སྟོང་བར་སྦྱངས། སྟོང་པའི་ངང་ལས་

[002A] །རྡོ་རྗེ་ས་གཞི་རྭ་གུར་བླ་རེ་མེ་རི་དང་བཅས་པའི་དབུས་སུ་སྣ་ཚོགས་པད་ཉིའི་སྟེང་དུ་རང་སེམས་ཧཱུཾ་ལས་གྲི་གུག་ཧཱུཾ་གིས་
མཚན་པ་ཡོངས་སུ་གྱུར་བ་ལས་རང་ཉིད་དཔལ་རྡོ་རྗེ་འཇིགས་བྱེད་སྐུ་མདོག་པདྨ་རཱ་ག་ལྟར་དམར་ཞིང་གཞི་བརྗིད་ཆེ་བ་མ་ཧེ་ཁྲོ་ཆགས་ཀྱི་གདོང་བ་ཅན། རྭ་རྣོན་པོ་གཉིས་
དང་ལྡན་པ། སྤྱན་གསུམ་གློག་ལྟར་འཁྱུག་ཅིང་དབུ་སྐྲ་སྤྱི་གཙུག་ཏུ་བཅིང་བ། མཚན་མ་གྱེན་དུ་འགྲེང་ཞིང་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ། ཕྱག་གཉིས་
ཀྱིས་རྭའི་མདའ་གཞུ་འགེངས་ཏེ་བི་ཥའི་གནད་ལ་བརྡེག་པ། ཞབས་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་

[002B] མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་
བཾ་ཧོཿ་གཉིས་སུ་མེད་པར་གྱུར། དབང་ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་ཡ་མཱནྟ་ཀ་ཨརྒྷཾ་ནས་ཤཔྟའི་བར་གྱིས་མཆོད། ཨོཾ་ཡམཱྣྟ་ཀ་ཧཱུཾ་ཕཊ་ཨོཾ་ཨཱ་ཧཱུཾ་གིས་ནང་མཆོད་འབུལ། གཟུགས་
མཆོག་མས་བསྟོད། རང་གི་ཐུགས་ཀར་ཉི་དཀྱིལ་གྱི་སྟེང་དུ་ཧཱུཾ་ཡིག་གི་མཐར་སྔགས་འཕྲེང་འོད་ཟེར་འབར་བ་འཕྲོས་བས་ཕྱི་ནང་གི་ཉེར་འཚེ་སྣོད་བཅུད་ཀྱི་དུག་རིགས་ཐམས་ཅད་ལྷག་མེད་དུ་ཞི་བར་ བསམ་པས།།
ཨོཾ་ཧ་ས་ཧ་ས། ཀི་ལ་ཧ་ས། ཤོ་གེ་སོ་ཕཊ། ཚིནྡྷ་སཱ་ཧཱ།  ཡིག་འབྲུ་བཅུ་བདུན་པ་འདི་དུག་རིགས་ཐམས་ཅད་ལ་དབང་བསན་དབང་སྔགས་ཞེས་བྱ།  ཧ་ས་ཙེ་ཀེ་ས་ར་ད་རན་མ་ཙ་དུ་བཧི་དུ་ཧ་རི་རཱུ་པ་སྭ།  འདི་ལ་སྙིང་པོ་ཡིག་འབྲུ་བཅུ་དགུ་
བ་ཟེར།  ཨོཾ་ཧ་སིང་ཧ་ས་ཀ་ལིང་ཧ་ས་ཀ་མར་ཙི་སཱ་ཧཱ།  འདི་ཉེ་སྙིང་ཡིག་འབྲུ་བཅོ་ལྔ་པར་བཤད། སྔགས་དོན་ནི། ཨོཾ་ཞེས་སྔགས་ཀྱི་མགོ་འདྲེན། ཧ་ས་ཞེས་སོགས་ཀྱི་དོན་ནི་རིམ་བཞིན། བཙན་དུག་རྩི་དུག་སྦུ་དུག་ཤ་དུག་སྦྱར་དུག་དབྱིག་
དུག་སོགས་དུག་རིགས་ཐམས་ཅད་འཇོམས་པ་ལ་དབང་བའི་གཞི་ཚུགས་ཞེས་བཤད། ཅེས་ཅི་མང་བཟླས་མཐར་ཡིག་བརྒྱ་མཆོད་བསྟོད། མདོར་བསྡུས་བྱས་ལ།  དགེ་བ་འདི་ཡིས་་གཤིན་རྗེ་གཤེད་པོ་འགྲུབ་གྱུར་ནས། །་་འགོད་པར་

[003A]༄༅། །ཤོག་ །། ཅེས་པ་འདི་ཡང་དཔྱོད་ལྡན་དགེ་སློང་དགའ་བཅུ་ངག་དབང་ཡོན་ཏན་ནས་ལྷ་རྫས་བཅས་བསྐུལ་ངོར། ་ཆོས་ཀྱི་རྡོ་རྗེས་འཕྲལ་མར་སྦྱར་བ་ཛ་ཡནྟུ།། །།


﻿   ༈    །།ངེད་ཀྱིས་བྱས་པའི་རྡོ་རྗེ་འཇིགས་བྱེད་ཀྱི་སྒྲུབ་ཐབས་ལ། ཁྱེད་ཀྱིས་དགག་པ་བཞི་བྱས་འདུག་པའི་ཞལ་གྱི་སྐབས་སུ། སློབ་དཔོན་ལ་ལཱི་ཏའི་རོ་ལངས་བརྒྱད་བསྐོར་གྱི་སྒྲུབ་
ཐབས་སུ། གཡས་ཀྱི་རྭ་ཡི་ཞལ་གསུམ་ནི། །དང་པོ་མཐིང་ཀ་གཡས་དམར་པོ། །གཡོན་སེར་ཤིན་ཏུ་ཁྲོས་པའོ། །དེ་བཞིན་གཡོན་གྱི་རྩ་བའི་ཞལ། །དཀར་པོ་དུད་ཁ་དེ་བཞིན་དུ། །ནག་པོ་ཤིན་ཏུ་ཁྲོས་པའོ། །ཞེས་པའི་རྭ་གཡས་པའི་དབུས་
མ་དང། །གཡོན་པའི་དབུས་མ་ལའང་རྩ་ཞལ་དུ་བྱས་ཏེ། དེ་དག་རིམ་པ་བཞིན་དུ་སྔོན་པོ་དང། དཀར་པོར་འཆད་ཅིང་དེ་དག་ལ་ཞལ་དང་པོར་གསུངས་མོད། འོན་ཀྱང་ལ་ལཱི་ཏའི་ཞེ་དགུ་མའི་སྒྲུབ་ཐབས་སུ། རྭ་རྩ་ན་ནི་ཞལ་གསུམ་སྟེ་

[150B] །དེ་ཡི་གཡས་དམར་སེར་པོ་དང། །གཡོན་པའི་རྭ་རྩའི་ཞལ་གསུམ་ནི། །དཀར་དང་དུད་ཁ་ནག་པོའོ། །ཞེས་པ་འདིས་སྔ་མ་ལ་གནོད་དོ། །གཡས་དམར་ཞེས་པའི་གཡས་ཐོག་མའི་གསལ་བྱེད་ཡིན་པས། དེའི་གཡས་སུ་སེར་པོ་
འོང་བར་བཤད་པ་དང། འདི་དག་ཏུ་དཀར་དང་དུང་ཁ་ནག་པོ་ཞེས་རིམ་པ་བཞིན་བཤད་པས་སོ། །རོ་ལངས་བརྒྱད་བསྐོར་འདི་མ་གཏོགས་གཞན་རྒྱུད་དང་སྒྲུབ་ཐབས་གང་དུ་འང་གཡས་གཡོན་གྱི་བར་མ་ལ་རྩ་ཞལ་བྱས་པའི་ཐ་སྙད་ཡེ་མ་བྱུང་ཞིང། གལ་ཏེ་
སློབ་དཔོན་འདི་དེ་ལྟར་བཞེད་ན་འདི་ཨུ་རྒྱན་གྱི་ཡུལ་ནས་རྒྱུད་ལེན་པ་པོ་དངོས་ཡིན་པས་འཕགས་ཡུལ་དུ་ཚུལ་འདི་ལྟར་འཆད་པའི་རྗེས་འབྲང་མང་དུ་འོང་རིགས་པ་ལས་གང་ཡང་མ་བྱུང་བས་འདི་ནི་ཆེས་ཐེ་ཚོམ་ཟ་བར་སྣང་ངོ། །འོ་ན་གཡོན་སེར་ཤིན་ཏུ་
ཁྲོས་པའོ། །དེ་བཞིན་གཡོན་གྱི་རྩ་བའི་ཞལ། ཞེས་སོགས་ཇི་ལྟར་འཐད་ཅེ་ན། སྔ་མ་ནི་འགྱུར་འཕྱུགས་པ་ཡིན་ལ། ཕྱི་མ་ནི་ཡི་གེ་ཉམས་པ་སྟེ། དེ་ཡང་སཱ་བྱ་ཏ་ཞེས་པ་གཡོན་དང་ཅིག་ཤོས་གཉིས་ལ་འཇུག་པའི་འདི་ཅིག་ཤོས་ཏེ། དང་པོ་མཐིང་ཁ་
དང་གཡས་དམར་པོ་དངོས་སུ་སྨོས་པས། ཅིག་ཤོས་སེར་པོ་ལས་འོས་མེད་པས་སོ། །དེས་ན་ཅོག་གྲུ་ཤེས་རབ་བླ་མའི་འགྱུར་སྐྱོན་ཏེ། དང་པོ་མཐིང་ཁ་གཡས་དམར་པོ། །ཅིག་ཤོས་སེར་ཞིང་ཁྲོ་བའོ། །ཞེས་གདོན་ན། གཉིས་པ་ནི་རྭ་རྩའི་ཞལ་རྩ་
ཞལ་དུ་ཤོར་བ་སྟེ། །ཞེ་དགུ་མའི་སྒྲུབ་ཐབས་སུ། །རྭ་རྩ་ན་ནི་ཞལ་གསུམ་སྟེ། །གཡས་ཀྱི་དང་པོའི་ཞལ་ནི་སྔོ། །ཞེས་དང་གཡོན་པའི་རྭ་རྩའི་ཞལ་གསུམ་ནི། ཞེས་སོགས་འབྱུང་བས། འདི་ལ་ཐེ་ཚོམ་མེད་དོ། །མཁས་པའི་ལེགས་བཤད་
[151A]༄༅། །ནོར་བུའི་ཚོགས་ནང་དུ། །སྐྱོན་གྱི་མཆིང་བུ་ཅུང་ཟད་སྲིད་པ་སྟེ། །ཞེས་དཔེ་དང་བཅས་པས་བསྒྲུབས་འདུག་པ་འདི་ལ་ལན་བརྗོད་པར་བྱ་སྟེ། དེ་ཡི་གཡས་དམར་སེར་པོ་དང། ཞེས་པའི་གཡས་ཐོག་མའི་གསལ་བྱེད་ཡིན་པས་སེར་
པོ་གཡས་སུ་འོང་བས། དེས་གཡོན་སེར་པོར་བཤད་པ་ལ་གནོད་ཅེས་པ་དང། སཱ་བྱ་ཏའི་སྐད་དོད་གཡོན་དང་ཅིག་ཤོས་གཉིས་ཀ་ལ་འཇུག་པ་ཡིན་ལ། དེ་ཡང་དང་པོ་མཐིང་ཁ་གཡས་དམར་པོ། །ཅིག་ཤོས་སེར་ཞིང་ཁྲོ་བའོ། །ཞེས་བསྒྱུར་རྒྱུ་ཡིན་པས་
དང་པོ་མཐིང་ཁ་གཡས་དམར་པོ་དངོས་སུ་སྨོས་པས་ཅིག་ཤོས། སེར་པོ་ལས་འོས་མེད་པའོ། །ཞེས་པ་དྲི་ཤིན་ཏུ་མི་རིགས་ཏེ། །ཅིག་ཤོས་སུ་བསྒྱུར་པ་ཡིན་དུ་ཆུག་ཀྱང། དང་པོ་མཐིང་ཁ་གཡས་དམར་པོ། །ཞེས་འབྱུང་བ་སོར་འཇོག་པར་ཡང་སྣང་ལ་
དེ་ལྟར་བྱ་ཡང་དགོས་པས་དེའི་ཚེ། ཅིག་ཤོས་ཞེས་པ་གཡས་པའི་ཅིག་ཤོས་ཡིན་པས་གཡོན་པ་ཡིན་གྱི། མཐིང་ཁ་དང་དམར་པོའི་ཅིག་ཤོས་སེར་པོའོ། །ཞེས་འཆད་པ་ནི་ཆེར་མ་འབྲེལ་ཏེ། དཔེར་ན་རྐྱེན་ལས་སྐྱེས་དང་ཅིག་ཤོས་དང། ཞེས་
པའི་ཅིག་ཤོས་རྐྱེན་ལས་མ་སྐྱེས་པ་ཡིན་པ་བཞིན་ཏེ། ཡོངས་སུ་གྲགས་པའི་སྔ་མའི་ལྡོག་ཟླ་ལ་ཅིག་ཤོས་སུ་འཆད་པ་གཞུང་ལུགས་པ་སྤྱིའི་ལུགས་སོ། །དེ་ཡི་གཡས་དམར་སེར་པོ་དང། ཞེས་ཞལ་དམར་པོ་ལ་དེའི་གཡས་ཞེས་འབྱུང་བས། དམར་
པོའི་འོག་ཏུ་བྱུང་བའི་སེར་པོ་ལ་ཡང། གཡས་ཞེས་པ་སྦྱར་དགོས་པའི་ངེས་པ་མེད་དེ། དེ་འདྲའི་རིགས་ལ་ཐོག་མའི་གསལ་བྱེད་ཡིན་མིན་གཉིས་ཀ་ཡོད་པའི་ཕྱིར་དང། འདིར་སྨོས་པ་ཐོག་མའི་གསལ་བྱེད་ཡིན་པ་ད་དུང་བསྒྲུབ་དགོས་པའི་

[151B] །ཤིན་ཏུ་མི་གསལ་བའི་ཞེ་དགུ་མའི་ལུང། དེ་ཡི་གཡས་དཀར་སེར་པོ་དང། ཞེས་པའི་སེར་པོ་ཞེས་པའི་ལུང་གིས། གཡོན་སེར་ཞེས་པ་འགོག་ན། གཡོན་པ་སེར་པོར་ཤིན་ཏུ་གསལ་བར་བཤད་པ་ཁུངས་སུ་བྱས་ནས་ཞེ་དགུ་མའི་འགྱུར་
མ་དག་པར་བསྒྲུབས་ན་ལན་ཅི་ཡོད། དེས་ན་དེ་གཉིས་འགྱུར་ལ་ཁག་འཇིག་ ཞེ་དགུ་མའི་སེར་པོ་ཞེས་པ། གཡོན་སེར་ཞེས་པ་དང་མཐུན་པར་བཤད་པ་ལ་གནོད་པ་མེད་པའི་ཕྱིར་རོ། །ཡང་དཀར་དང་དུང་ཁ་ནག་པོ་ཞེས་རིམ་པ་བཞིན་དུ་
བཤད་པས་གནོད་པར་སྨྲ་བ་ཡང་མི་འཐད་དེ། དཔེར་ན་མདོར་བྱས་ལས། རྣམ་སྣང་གི་ཞལ་གསུམ་འཆད་པ་ན། དཀར་དང་གནག་དང་དམར་བའི་ཞལ། ཞེས་དང་པོ་དཀར་པོ་དང། གཉིས་པ་ནག་པོ་དང། གསུམ་པ་དམར་པོར་རིམ་པ་བཞིན་དུ་བཤད་ཀྱང་
དེ་གསུམ་དཀར་པོ་ནས་བཟུང་སྟེ་གཡས་གཡོན་གང་རུང་གཅིག་ལ་མཐར་ཆགས་སུ་སྒྲིག་མི་དགོས་ཤིང། དང་པོ་ཞལ་དབུས་མ་དང། གཉིས་པ་གཡས་ཞལ་དང། གསུམ་པ་གཡོན་ཞལ་ལ་བྱ་དགོས་པ་བཞིན་ཏེ། སྒྲུབ་ཐབས་དེར་དེ་འདྲ་བ་མང་ངོ། །དེ་
བཞིན་དུ་ལ་ལའི་ཏའི་སྒྲུབ་ཐབས་ཆུང་བ་ལས། དབུས་དང་ཤར་དང་ལྷོ་དང་ནུབ། དེ་བཞིན་སྟེང་གི་ཁྲ་བོ་རྣམས། མཐིང་དང་དཀར་པོ་དམར་པོ་དང། དེ་ལྟར་སྔོན་པོ་དཀར་དང་དམར། ཞེས་རིམ་པ་བཞིན་བཤད་ཀྱང་དེ་རྣམས་དབུས་དང་གཡས་དང་གཡོན་
གྱི་ཞལ་གྱི་རིམ་པ་ཡིན་ནོ། །དེས་ན་རྟོག་བདུན་ལས་དང་པོ་སྔོན་པོ། གཉིས་པ་དམར་པོ། གསུམ་པ་སེར་པོ་ཞེས་པ་དང། དང་པོ་དཀར་པོ། གཉིས་པ་དུད་ཁ། གསུམ་པ་ནག་པོ་ཞེས་རིམ་པ་བཞིན་དུ་བཤད་པ་དང། དེ་གསུམ་རིམ་པ་བཞིན་དབུས་

[152A]༄༅། །དང་གཡས་གཡོན་གྱི་ཞལ་དུ་བྱེད་པ་ལ་གནོད་པ་ཅུང་ཟད་ཀྱང་མེད་དོ། །ངེད་ཀྱིས་རྭ་གཉིས་ཀྱི་རྩ་བའི་ཞལ་གསུམ་ཚན་གཉིས། དབུས་དང་གཡས་གཡོན་གྱི་ཞལ་དུ་བྱེད་པ་ལ། སྒྲུབ་ཐབས་ཆུང་བའི་ལུང་དྲངས་བ་ནི་
བོད་སྔ་མ་ཁ་ཅིག་དང་པོ་གཉིས་པ་གསུམ་པའི་གྲངས་ལ་འཁྲུལ་ནས་མདུན་ནས་རྒྱབ་ཕྱོགས་སུ་གསུམ་གསུམ་མཐར་ཆགས་སུ་བྱེད་པ་དང། ཡང་ཁ་ཅིག་མ་ཧེའི་ཞལ་གྱི་སྟེང་དུ་ཞལ་གཞན་གཉིས་བརྩེགས་པ་ལ་དཔག་ནས། གཡས་གཡོན་གྱི་
ཞལ་གསུམ་གསུམ་ཡང། རྭ་གཉིས་ཀྱི་ནང་དུ་བརྩེགས་ནས་བྱེད་པ་ནོར་པར་བསྟན་པའི་ཕྱིར་ཡིན་ལ། ངེད་ཀྱི་སྒྲུབ་ཐབས་སུ་དབུས་མ་གཉིས་རྩ་ཞལ་དུ་བྱེད་པ་དང་འབྱེད་པ་གང་གི་ཡང་བཤད་པ་མ་བྱས་པས། ཁྱེད་ཀྱིས་ཞལ་སྔོན་པོ་དང་དཀར་པོ་རྩ་ཞལ་
ཡིན་པ་ཁེགས་སུ་ཆུག་ཀྱང་ངེད་ཀྱི་སྒྲུབ་ཐབས་ལ་ནི་ཅི་ཡང་མི་གནོད་དོ། །དེ་ལྟར་རྒྱུད་ལས་དང་པོ་སྔོན་པོ་སོགས་སུ་བཤད་པ་ལ་དོགས་པའི་གནས་ཡོད་པ། གསལ་བར་ལ་ལའི་ཏས་དབུས་དང་གཡས་གཡོན་གྱི་ཞལ་དུ་བཤད་པ་ཡིན་ནོ། །ཁྱེད་རང་
གིས་དཔྱད་པ་དེ་ལྟར་བྱེད་པའི་ལུགས་ལའང་དེ་བཞིན་གཡོན་པའི་རྩ་བའི་ཞལ། དང་པོ་དཀར་པོ་ཞེས་པའི་དོན། རྭའི་རྩ་བའི་ཞལ་དུ་བྱ་དགོས་པའི་ཁུངས་སུ་སྒྲུབ་ཐབས་ཆ་བ་དྲངས་ན་མཛེས་ཀྱི་ཡི་གེ་ཉམས་པར་འཆད་པ་དང། གཞུང་ཆུང་བས་རྩ་ཞལ་དུ་
བསྟན་པར་འཆད་པ་ལེགས་པར་མ་མཐོང་ངོ། །དབུས་མའི་ཞལ་གཅིག་ལ་གཡས་གཡོན་གྱི་ཞལ་གཉིས་གཉིས་བྱུང་བས་དབུས་ཞལ་ལ་རྩ་ཞལ་དུ་བཤད་པ་ཡིན་ཞེས་འཆད་པའི་བཤད་པ་ཅུང་ཟད་བྱ་རྒྱུ་འདུག་ན་ཡང་ཁྱེད་གསུང་བ་ལྟར་གཞུང་དེའི་དོན་

[152B] རྭའི་རྩ་བའི་ཞལ་དུ་བྱས་ན་འགྲིག་ཚབས་ཆེའོ། །ལྷ་གཅིག་ལ་ཡང་དེ་འདྲ་བའི་དབུས་ཞལ་མང་པོ་བྱུང་ཡང་མི་འགལ་ཏེ། ཞལ་བཅུ་གཅིག་པ་བཞིན་ནོ། །རོ་ལངས་བརྒྱད་བསྐོར་འདི་མ་གཏོགས་པ་གཡས་གཡོན་གྱི་བར་མ་
ལ་རྩ་ཞལ་དུ་བྱས་པ་མ་བྱུང་ཞིང། སློབ་དཔོན་འདི་དེ་ལྟར་བཞེད་ན་འདི་རྒྱུད་གདན་འདྲེན་མཁན་ཡིན་པས། དེ་ལྟར་འཆད་པའི་རྗེས་འབྲང་མང་དུ་འོང་དགོས་པ་ལས། གང་ཡང་མ་བྱུང་བས་འདི་ནི་ཆེས་ཐེ་ཚོམ་མོ། །ཞེས་པའི་ཐེ་ཚོམ་མོ། །ཞེས་པ་ལ་སྒྲུབ་ཐབས་ནི་སློབ་དཔོན་དེས་མཛད་
པར་ཁྱེད་རང་གིས་ཀྱང་མཛད་འདུག་པས་དེ་ལ་ཟེར་ས་མེད་ལ། དང་པོ་གཉིས་རྩ་ཞལ་ཡིན་པ་འགོགས་པར་སྣང་བས། དེ་ལའང་ཁྱེད་རང་ལ་ཐེ་ཚོམ་ཆེན་པོ་ཡོད་པའི་ལུགས་མིན་མཆི། ཞལ་གྱི་འགྲོས་དེ་ལྟར་བཞེད་ན་འདིའི་རྗེས་འབྲངས་མང་དུ་འོང་རིགས་པ་ལས་མི་
སྣང་ཞེས་པ། བོད་ན་འདུག་པའི་འདི་རྒྱ་གཞུང་གི་སྒྲུབ་ཐབས་ལ་མཛད་དགོས་པས། དེ་ལ་ཡང་རྟགས་དེ་མ་ངས་པ་ཡིན་ཏེ། ལ་ལའི་ཏའི་སྒྲུབ་ཐབས་ཆེ་ཆུང་གཉིས་ཇི་བཞིན་དུ་ལྷ་ཞེ་དགུ་མ་དང། ལྷ་དགུའི་སྒྲུབ་ཐབས་ཕྱོགས་འདིའི་རྒྱ་གཞུང་གཞན་ལ་མི་སྣང་བའི་ཕྱིར་
དང། ཞེ་དགུ་མར་འཇམ་དབྱངས་སུ་བསྐྱེད་ནས་བགེགས་གཞོམ་པར་གསུངས་པ་ཇི་བཞིན་པ་དང། རོ་ལངས་བརྒྱད་བསྐོར་གྱི་བཤད་པ་ཇི་བཞིན་དུ། ཁྲོ་བཅུ་བསྒོམ་པ་ཕྱོགས་འདིའི་རྒྱ་གཞུང་གཞན་ལ་མི་སྣང་བའི་ཕྱིར་རོ། །ཞལ་གྱི་རྣམ་གཞག་ལ་དཔྱད་པ་
བྱས་པའི་ལན་བཤད་ཟིན་ཏོ། །ཕྱག་མཚན་འཛིན་པའི་སྐབས་སུ་ལ་ལའི་ཏའི་སྒྲུབ་ཐབས་ཆུང་བར་ཕྱག་དང་པོ་གཉིས་ཀྱིས་གླང་ལྤགས་འཛིན་པར་བཤད་ལ། དེའི་རྗེས་སུ་འབྲངས་ཏེ། ཤྲཱི་བྷ་དྲ་དང་མཉྫཱ་ནས་ཀྱང་དེ་བཞིན་དུ་བཤད། དཔལ་འཛིན་གྱིས་ཕྱག་དང་པོ་གཉིས་ཀྱིས་གྲི་ཐོང་དང་གསུམ་པ་དང་

[153A]༄༅། །བཞི་པས་གླང་ལྤགས་འཛིན་པར་བཤད། དེ་བཞིན་དུ་སོ་ན་ཤྲཱི་དང་རྡོ་རྗེ་གྲུབ་པའི་འགྲེལ་པར་ཡང་བཤད་པ་རྣམས་ལས། འདིར་རྒྱུད་ཀྱི་དགོངས་པ་ནི་ཕྱག་སོ་བཞིའི་དང་པོས་གྲི་གུག་འཛིན་པ་ཡིན་ཏེ། རྟོག་པ་དང་པོར་དཀྱིལ་འཁོར་གྱི་ལྷ་
སྣམ་ལ་ཕྱག་མཚན་རྣམས་རིམ་པ་བཞིན་འགོད་པའི་འགོ་གྲི་གུག་ནས་བརྩམས་པས་སོ། །རྭ་སྐྱོ་ཞང་གསུམ་མལ་ལོ་ཙཱ་བ་སྟེ། བོད་ཡུལ་དུ་མཐོང་བ་བརྒྱུད་པའི་མན་ངག་དང་ལྡན་པ་པཎྜི་ཏ་མཁས་པ་ལ་ལེགས་པར་གཏུགས་པའི་བཀའ་སྲོལ་བཞི་ཆར་གྱིས་
ཀྱང་ཕྱག་སོ་བཞིའི་དང་པོར་གྲི་གུག་བཀོད་པས་སོ། །འགྲེལ་པ་དང་སྒྲུབ་ཐབས་ཀྱི་ཚིག་ཟིན་ཙམ་ལ་ངེས་པ་མི་སྣང་སྟེ། ཞི་བའི་ཡེ་ཤེས་ཀྱིས་གཡས་ཞལ་གསུམ་རྭ་ཅན་དུ་བཤད་པ་དང། ཛྙཱ་ན་ཀ་རས་སྟག་ལྤགས་ཅན་དུ་བཤད་ཀྱང། ཞལ་དང་པོ་མ་ཧེ་ཞེས་དང་
གཅེར་བུ་མདོག་ནག་པོ་ཞེས་སོགས་རྟོག་བདུན་དང་ཁ་སྦྱོར་གྱི་རྒྱུད་དང་འགལ་བ་ལྟ་བུའོ། །ཞེས་ཕྱག་དང་པོ་གཉིས་ཀྱིས་གླང་ལྤགས་འཛིན་པ་འགོག་པ་ལ་ལན་བརྗོད་པར་བྱ་སྟེ། ལ་ལའི་ཏས་ཕྱག་དང་པོ་གཉིས་ཀྱིས་གླང་ལྤགས་འཛིན་པར་བཤད་པ་ཡང་
དྲངས་ཤིང་སློབ་དཔོན་འདི་ཨྱོན་ནས་རྒྱུད་ལེན་པ་བོ་དངོས་ཡིན་པས་ཕྱོགས་འདི་ལ་ཚད་མར་གྱུར་པར་བྱེད་བཞིན་དུ། ཕྱག་དང་པོ་གཉིས་ཀྱིས་གླང་ལྤགས་འཛིན་པ་མིན་ཞེས་འགོག་པ་འདི། དེའི་དགོངས་པ་འདི་ཡིན་ཞེས་ཀྱང་མ་བཞག་འདུག་པས། དགོངས་
པ་གཞན་མེད་ན་ནི་ཁས་བླངས་པ་དང་འགལ་ལ། དགོངས་པ་གཞན་ཡོད་ནའང་བཤད་དགོས་ཏེ་རྙེད་པར་མི་ནུས་སོ། །དཀྱིལ་འཁོར་གྱི་ལྷ་སྣམ་ལ་ཕྱག་མཚན་འགོད་པའི་འགོ་གྲི་གུག་ནས་བརྩམས་པའི་ཕྱིར་ཞེས་པའི་རྟགས་ནི་ཤིན་ཏུ་ཡང་མ་ངེས་ཏེ། དེ་

[153B] དཀྱིལ་འཁོར་གྱི་ལྷ་སྣམ་ལ་ཕྱག་མཚན་བཀོད་པ་དང། ཕྱག་རྣམས་ཀྱིས་ཕྱག་མཚན་འཛིན་
པའི་གོ་རིམ་མི་མཐུན་པ་དུ་མ་འདུག་པའི་ཕྱིར་དང། ཁྱད་པར་གླང་ལྤགས་འཕན་རྩེ་གསུམ་པའི་འོག་རྡོ་རྗེ་ཐོ་བའི་སྔ་རོལ་དུ་བཀོད་པའང་མི་འཐད་པར་འགྱུར་ལ། ལྷ་སྣམ་ལ་ཕྱག་མཚན་ཐ་མར་མེ་ཐབ་བཀོད་པས་དེ་ཕྱག་ཐ་མས་འཛིན་དགོས་པར་འགྱུར་རོ། །བོད་ཀྱི་
བླ་མས་རྒྱ་གར་བ་ལ་མཉན་པའི་འགའ་ཡར་ཞལ་མཐུན་དུ་བྱུང་བས། ཐམས་ཅད་ལ་དེ་ཁོ་ན་ལྟར་ཡིན་པའི་ཁྱབ་པ་ཁྱོད་རང་གིས་ཀྱང་མི་བཞེད་དགོས་པས་དེ་རྟགས་སུ་བཀོད་ནས་དོན་དེ་ཁོ་ན་ལྟར་སྒྲུབ་པའང་མ་ངེས་ལ་ཁྱད་པར་དུ་པཎྜི་ཏ་ཞི་བའི་ཡེ་ཤེས་དང་ཛྙའ་ན་ཀ་ར་
ལ་ནོར་པ་བཟུང་བས་ནི་པཎྜི་ཏ་ལ་དངོས་སུ་མཉན་པའི་ཁ་མཐུན་གྱི་རྟགས་མ་ངེས་པ་ཆེན་པོར་སོང་ལ། པཎྜི་ཏ་མཁས་པ་ཞེས་པས་ཀྱང་བོད་ཀྱི་རྭ་ལ་སོགས་པས་མཉན་པའི་པཎྜི་ཏ་རྣམས། པཎྜི་ཏ་མ་ངེས་པ་དེ་དག་ལས་མཁས་པར་འཇོག་མི་ནུས་སོ། །ཁོ་བོ་ཅིག་གིས་
ནི་རང་གིས་ཕྱག་དང་པོ་ལ་གཉིས་སུ་ཕྱེ་བ་དང། དེ་ལྟར་བཤད་པའི་རྒྱ་གར་བ་གཞན་ཡང་ཡོད་ཅེས་པའི་དོན་ཡིན་གྱི། དེ་དག་གིས་བཤད་པའི་ཕྱིར་ཅེས་སྒྲུབ་བྱེད་དུ་མི་སྨྲ་བས་མི་གནོད་དོ། །དེས་ན་རྟོག་བདུན་དང། སམྦྷུ་ཊིར། ཕྱག་གཡས་གཡོན་གྱི་དང་པོ་གཉིས་ཀྱིས་གྲི་ཐོད་
འཛིན་པ་དང། གཡས་གཡོན་གྱི་ཕྱག་བཅུ་དྲུག་པ་གཉིས་ཀྱིས་ཕྱག་མཚན་འཛིན་ཚུལ་རྫོགས་པར་བཤད་པའི་མཇུག་ཏུ། ཕྱག་གཉིས་ཀྱིས་གླང་པོ་ཆེའི་བགས་པ་རློན་པ་འཛིན་པའོ། །ཞེས་པ་མ་གཏོགས་པ་ཕྱག་དེ་གཉིས་དང་པོ་དང་ཐ་མ་གང་ཡིན་མ་བཤད་དོ།། འདི་

[154A]༄༅། །ལ་ཞེ་དགུ་མར་ཕྱག་ནི་སུམ་ཅུ་རྩ་བཞི་སྟེ། གཉིས་ཀྱིས་གླང་པོའི་པགས་རློན་འཛིན། གཡས་ཀྱི་དང་པོ་གྲི་གུག་འཆང་ཞེས་རྒྱུད་ན་འོག་ན་ཡོད་པ་དང་པོར་བཏོན་ལ། སྒྲུབ་ཐབས་ཆུང་བར་ཡང། གཡས་གཡོན་དང་པོའི་ཕྱག་གཉིས་ཀྱིས། གླང་ཆེན་
ལྤགས་པ་རློན་པ་བསྣམས། །གྲི་གུག་བཧི་དཧི་པཱ་ལ་དང། ཞེས་གླང་ལྤགས་འཛིན་པ་གཉིས་དང་པོར་འདོན་པ་སྔར་བཞིན་བཤད་དེ། དེ་ཡང་ཕྱག་དང་པོ་གཉིས་ཀྱིས་འཛིན་པ་བཤད་དེ། འོ་ན་འདི་ཞེ་དགུ་མར་ཕྱག་གཡས་གཡོན་གྱི་དང་པོ་གཉིས་ཀྱིས་གྲི་ཐོད་འཛིན་པར་བཤད་
པ། རྒྱུད་གཉིས་ལས་ཀྱང་དེ་བཞིན་དུ་གསུངས་པ་མི་འགལ་བ་ནི་དགོས་པས་དེའི་བཤད་ཚུལ་ཇི་ལྟར་བྱེད་སྙམ་ན་འགལ་བ་མེད་དེ། གླང་ལྤགས་གཡས་གཡོན་གྱི་དང་པོ་གཉིས་ཀྱིས་འཛིན་པར་བཤད་པའི་དང་པོ་ནི། སུམ་ཅུ་སོ་བཞིའི་དནག་པོ་ཡིན་ཏེ། ཞེ་དགུ་མ་
སྔར་དྲངས་པ་ལས་ཤེས་ལ། གྲི་ཐོང་གཡས་གཡོན་གྱི་དང་པོ་གཉིས་ཀྱིས་འཛིན་པར་བཤད་པའི་རྒྱུད་ཀྱི་དགོངས་པ་ནི། སུམ་ཅུ་སོ་གཉིས་ཀྱི་དང་པོ་ལ་དགོངས་པའི་ཕྱིར་རོ། །དཔལ་འཛིན་གྱིས་དེ་དང་ཅུང་མི་འདྲ་བར་བཤད་ཀྱང་འདིར་ནི་ལ་ལའི་ཏའི་ལུགས་གཙོ་བོར་
བཟུང་བའི་ལུགས་སོ། །དེ་ལྟར་ཡིན་ཀྱང་གཅིག་ཁོ་ན་བཟུང་ནས་གཞན་འགོག་མི་ཉན་ཏེ། གཉིས་ཀའང་གྲུབ་ཆེན་གྱི་གཞུང་ནས་འབྱུང་བའི་ཕྱིར་ཏེ། དཔེར་ན་གྲུབ་ཆེན་ལཱུ་ཨི་པའི་བདེ་མཆོག་གི་སྒྲུབ་ཐབས་ཆེ་བ་ཕྱག་དང་པོ་གཉིས་ཀྱི་འོག་མ་གཉིས་ཀྱིས་གླང་
ལྤགས་འཛིན་པར་བཤད་ལ། དཔའ་བོ་གཅིག་པའི་སྒྲུབ་ཐབས་སུ་གཡས་གཡོན་གྱི་དྲུག་པ་གཉིས་ཀྱིས་གླང་པོ་ཆེའི་པགས་པ་འཛིན་པ་ཞེས་བཤད་པ་བཞིན་ནོ། །གཞན་ཡང་རྡོ་རྗེ་འཇིགས་བྱེད་ཀྱི་ཞབས་འོག་གི་སྲོག་ཆགས་རྣམས་ལའང། གཞུང་

[154B] གླང་ལྤགས་འཛིན་ཚུལ་ཁོ་ནར་མ་ཟད་དོ། །ཕྱག་མཚན་ལ་དཔྱད་པ་བྱས་པའི་ལན་བཤད་ཟིན་ཏོ། །སྲུང་འཁོར་གྱི་སྐབས་སུ་ཁྱེད་ཀྱི་ཡིག་ཆུང་ལས། དཔལ་འཛིན་ལ་ལའི་ཏའི་ཞེ་དགུ་མ། ཞི་བའི་ཡེ་ཤེས་སོགས་ཀྱིས་
ཐུན་མོང་གི་སྲུང་འཁོར་ཡང་མི་སྒོམ་པར་རྒྱུའི་འཇམ་དབྱངས་གླེགས་བམ་རལ་གྲི་ཅན་བསྐྱེད་པ། ལ་ལའི་ཏས་རལ་གྲི་དང་སྡིགས་མཛུབ་ཅན་དང། ཨ་བྷ་ཡཱས་རྡོ་རྗེ་དྲིལ་བུ་འཛིན་པ་སྐྱེད་དོ། །ཤྲཱི་བྷ་དྲ་ཛྙཱ་ན་ཀ་ར་སོགས་ཀྱིས་ཐུན་མོང་གི་སྲུང་འཁོར་ཙམ་ཞིག་བཤད་ལ། རྙོག་
མེད་ལྷ་དང་ལ་ལའི་ཏའི་རོ་ལངས་བརྒྱད་བསྐོར་དུ་ཐུན་མོང་མ་ཡིན་པའི་སྲུང་འཁོར་ཁྲོ་བོ་ཞལ་གསུམ་ཕྱག་དྲུག་པ་ཕྱག་མཚན་རྣམས་མི་གསལ་ཞིང། ཁྲགས་འཁྲུགས་སུ་གྱུར་པའི་སྲུང་འཁོར་རྒྱུད་གཞན་ནས་འབྱུང་བའི་ཕུར་བུ་འདེབས་པ་སོགས་མེད་པའི་
འོལ་སྤྱི་ཙམ་ཞིག་འབྱུང་ཡང། རྒྱུད་འདིར་སྲུང་འཁོར་གྱི་དོན་ལྷ་གཙོ་བོ་ཉིད་བསྒོམས་པས་འགྲུབ་པ་ལ་དགོངས་ནས། རྒྱ་བོད་ཀྱི་མཁས་གྲུབ་རྣམས་ཀྱིས་སྲུང་འཁོར་མེད་པ་དང། ཐུན་མོང་གི་སྲུང་འཁོར་ཙམ་ལ་བརྟེན་པའོ། །དེ་ཡང་སློབ་དཔོན་མི་བསྐྱོད་པའི་
འགྲེལ་པར། རྒྱུད་འདིར་ནི་མངོན་སྤྱོད་གཙོ་བོར་བྱས་པ་ཡིན་པས། གདུག་པ་རྣམས་རབ་ཏུ་འཐོར་བར་བྱེད་ཅེས་དང། ཕྲ་ཁོག་བསླང་གི་འགྲེལ་པར། ཁྲོ་བོ་ཁམས་གསུམ་རྣམ་རྒྱལ་གྱི་རྒྱུད་དྲངས་པར། ཁྲོ་བོ་གཤིན་རྗེ་གཤེད་མཐོང་ནས། །ཁྲོ་བོ་གཞན་ནི་ཐམས་
ཅད་ཀྱི། །ཐམས་ཅད་ཐམས་ཅད་ལག་ཆ་ཤོར། །ཅེས་པས་འདིར་ཐུན་མོང་མ་ཡིན་པའི་སྲུང་འཁོར་གལ་མི་ཆེའོ། །ཞེས་འབྱུང་བའི་ལན་བརྗོད་པར་བྱ་སྟེ། རྒྱུད་འདིར་ལྷ་གཙོ་བོ་ཉིད་བསྒོམས་པས་སྲུང་འཁོར་གྱི་དགོས་པ་འགྲུབ་པས་ཐུན་མོང་མ་

[155A]༄༅། །ཡིན་པའི་སྲུང་འཁོར་གལ་མི་ཆེ་ཞེས་པ་ལྟར་ཡིན་ན། ལ་ལའི་ཏའི་ལུགས་ལའང་དེ་ལྟར་འགྱུར་བས། དེའི་གཞུང་ལས་སྔོན་དུ་སྲུང་འཁོར་ཐུན་མོང་མ་ཡིན་པ་བསྒོམ་པར་བཤད་པ་མི་དགོས་བཞིན་དུ་བཤད་པར་འགྱུར་
བས་གཞུང་རྩོམ་པ་ལ་མི་མཁས་པར་འགྱུར་བ་དང་སློབ་དཔོན་གཞན་གྱིས་ཀྱང་སྲུང་འཁོར་ཐུན་མོང་མ་ཡིན་པ་སྒོམ་པར་ལ་ལཱི་ཏས་བཤད་པའི་རྗེས་སུ་འབྲང་དགོས་པ་ལས། མ་འབྲངས་པ་དེ་དག་གི་སྐྱོན་དུ་འགྱུར་བར་འདོད་དགོས་ཏེ། སྔར་ཕྱག་མཚན་
ལ་དཔྱད་པའི་སྐབས་སུ་ཁྱེད་རང་གིས་མཛད་པ་བཞིན་ནོ། །ལྷ་གཙོ་བོའི་གནད་ཀྱིས་སྲུང་འཁོར་ཐུན་མོང་མ་ཡིན་པ་མ་བསྒོམས་ཀྱང་ཆོག་ཅེས་པ་ནི། གཙོ་བོ་ལ་དྲག་པོའི་ཉམས་རྫོགས་པར་ཡོད་པ་ལས་མི་འདའ་ལ། དེ་ལ་ནི་སྔོན་དུ་སྲུང་
འཁོར་བསྒོམ་པ་དུ་མ་ཞིག་འདུག་ལ། རྒྱུ་མཚན་དེ་ནི་སྲུང་འཁོར་ཐུན་མོང་བ་ལའང་མཚུངས་པའི་ཕྱིར་དང། གསང་འདུས་འཕགས་ལུགས་ལྟ་བུ་དཀྱིལ་འཁོར་རྒྱལ་མཆོག་གི་དུས་སུ། ཁྲོ་བོ་བཅུ་བསྒོམ་པ་ལ་ཡང་སྔོན་དུ་ཁྲོ་བོ་བཅུའི་
སྲུང་འཁོར་བསྒོམ་པར་གསུངས་པ་ལ་ཕྱི་མས་ཆོག་པས་སྔ་མ་མི་དགོས་སོ་ཞེས་པར་འགྱུར་བས་མ་ངེས་སོ། །དེས་ན་ཀྱི་རྡོར་དང་གུར་ལྟ་བུའི་རྩ་བཤད་སྦྱར་བའི་སྒྲུབ་ཐབས་ལ་ཡང་གུར་ནས་བཤད་པ་ལྟར་གྱི་སྲུང་འཁོར་ཐུན་མོང་མ་
ཡིན་པའང་བསྒོམ་པ་དང། ཐུན་མོང་བ་ཙམ་བསྒོམ་པ་གཉིས་ཀ་མ་གསུངས་པས། དཀྱིལ་འཁོར་དེའི་གཙོ་བོ་ལ་དྲག་ཉམས་རྫོགས་མ་རྫོགས་ཀྱི་སྒོ་ནས་མིན་གྱི། གང་ཟག་གི་རིམ་པ་དང་བསྟུན་ནས་གསུངས་པས། གལ་ཚེ་མི་ཆེ་ཡང་གཙོ་

[155B] །སྲུང་འཁོར་ལ་དཔྱད་པའི་ལན་བཤད་ཟིན་ཏོ། །རྒྱན་ལ་དཔྱད་པའི་སྐབས་སུ་ཁྱེད་ཀྱི་ཡིག་ཆུང་ལས། འདིའི་རྒྱུད་འགྲེལ་སྒྲུབ་ཐབས་གང་དུ་ཡང་རུས་པའི་རྒྱན་དྲུག་ཡེ་མི་
གསལ་ཏེ་སྤྱིར་སྤྲུལ་རྒྱན་བྱུང་ན་རུས་རྒྱན་མི་འོང་བར་མངོན་ཏེ། གང་སྤྲུལ་རྒྱན་གསལ་བར་བྱུང་བ་ལ་རུས་པའི་རྒྱན་ཡེ་མི་འབྱུང་བས་ཁྱབ། དཔེར་ན་འཁོར་ཆེན་བཞིན། དགྲ་འཇིགས་གཤེད་དམར་སོགས་ལའང་སྤྲུལ་རྒྱན་བྱུང་ངོ། །ཞེས་བྱ་བ་
འགལ་བ་དམིགས་པའི་གཏན་ཚིགས་སོ། །ཞེས་པ་འདི་ནི་བདག་གི་བསམ་པའོ། །མགོན་པོའི་སྐུ་འགའ་ལ་གཉིས་ཀ་བྱུང་བ་ནི་བོད་དག་གིས་བྱས་ལ། མཚོ་སྐྱེས་ཀྱི་ལ་ལར་བྱུང་བ་ཡི་གེ་ཉམས་པའོ། །འོན་ཀྱང་རྭ་སྐྱོ་སོགས་བོད་ཀྱི་མཁས་
པ་དུ་མས་མཛད་པའི་སྙན་བརྒྱུད་ཡོད་པའང་སྲིད་དོ་ཞེས་པའི་ལན་བརྗོད་པར་བྱ་སྟེ། སྤྲུལ་རྒྱན་གསལ་བར་བྱུང་བ་ལ་རུས་རྒྱན་མི་འོང་བས་ཁྱབ། དཔེར་ན་འཁོར་ཆེན་བཞིན་དགྲ་འཇིགས་གཤེད་དམར་སོགས་ལའང་སྤྲུལ་རྒྱན་བྱུང་ངོ། །
ཞེས་པའི་གཏན་ཚིགས་འདི་ལ། མ་གྲུབ་པའི་རྟགས་མིན་པ་དང། མཐུན་ཕྱོགས་ལ་མཐོང་བས་འགལ་རྟགས་མིན་མོད་ཀྱི། རྟགས་ཡང་དག་ཐམས་ཅད་ཀྱི་ཚུལ་སྒྲུབ་པའི་གལ་ཆེ་ཤོས་ནི་མ་ངེས་པ་སྤོང་བ་ཡིན་ལ། དེ་ཡང་སྤྲུལ་རྒྱན་གསལ་
བར་བྱུང་བ་དང། རུས་རྒྱན་ཡོད་པ་གཉིས་གཞི་མཐུན་སྲིད་པ་ལ་གནོད་པ་སྟོན་དགོས་པ་ལ་འདིར་དེ་མ་བསྟན་ཅིང་སྟོན་པར་མི་ནུས་ཏེ། དེ་གཉིས་གཞི་མཐུན་བཤད་པའི་གཞུང་ཁུངས་ཐུབ་དུ་མ་ཞིག་མཐོང་བའི་ཕྱིར་རོ། །དེ་ཡང་མངོན་བརྗོད་
[156A]༄༅། །ཀྱི་ཁྲོ་བཅུའི་སྐབས་ལས། ཐམས་ཅད་ཞལ་གསུམ་ཕྱག་དྲུག་པ། །ན་རའི་རུས་པའི་རྒྱན་གྱིས་བརྒྱན། །ཞེས་དང་སྟག་གི་པགས་པ་གོས་སུ་མན་བས། །སྦྲུལ་གྱི་རྒྱན་གྱིས་རྣམ་པར་བརྒྱན། །ཞེས་ཁྲོ་བོ་རྣམས་ལ་རུས་རྒྱན་
དང་སྦྲུལ་རྒྱན་གསལ་བར་བཤད་དོ། །མངོན་བརྗོད་འབྲོག་མི་དང་ལོ་ཆུང་གིས་བསྒྱུར་བ་ལས། རུས་རྒྱན་ནི་གསལ་ལ། ཕྱི་མའི་སྐབས་སུ་འཇིགས་པའི་ཕྲེང་བའི་རྒྱན་ཅན་ཏེ། དེས་ནི་བདག་ཉིད་རྒྱན་དུ་བྱས། ཞེས་འཇིགས་པའི་ཕྲེང་བའི་རྒྱན་
ཞེས་པ་ནི་སྦྲུལ་རྒྱན་ཡིན་ཏེ། མི་ཐུབ་ཟླ་བས་མངོན་བརྗོད་བཞིན་དུ་ཁྲོ་བཅུ་བཤད་པའི་སྒྲུབ་ཐབས་བདུད་རྩི་འཛག་པ་ལས། སྟག་གི་པགས་པའི་ན་བཟའ་མནབས། སྦྲུལ་གྱི་རྒྱན་གྱིས་འཇིགས་མཛད་པའོ། །ཞེས་བཤད་ལ། རུས་རྒྱན་ནི་དེར་ཡང་
གསལ་བར་བཤད་དོ། །ལཱ་བ་པའི་བདེ་མཆོག་རྩ་རྒྱུད་ཀྱི་འགྲེལ་པར། མངོན་བརྗོད་ལ་བརྟེན་ནས་ཁྲོ་བཅུ་བཤད་པའི་སྐབས་ལས་ཀྱང། ཁྲོ་བོ་ཐམས་ཅད་ཀྱང་སྐྲ་ཁམ་པ་གྱེན་དུ་འབར་ཞིང། སྨིན་མ་གཉེར་བའི་ཁྲོ་གཉེར་རྣམ་པར་གཙིགས་པའི་ཞལ་
ཅན། ཐུང་ཞིང་གསུས་པ་འཕྱང་བ། སྤྱན་གསུམ་པ་དམར་ཞིང་ཟླུམ་པ། མགོ་བོའི་ཕྲེང་བས་དོ་ཤལ་བྱས་ཤིང། མི་རུས་ཀྱི་རྒྱན་གྱིས་ཀླུབས་པ། མཐའ་ཡས་སྔོན་པོའི་རྒྱན་གྱིས་སྤྱི་གཙུག་གི་ནོར་བུ་བྱས་ཤིང། འཇོག་པོ་དམར་པོའི་འོད་འགྱིང་
བས་རྣ་ཆའོ། །པདྨ་ཆེན་པོ་དཀར་པོས་དོ་ཤལ་བྱས་པས་བརྒྱན་ཅིང། སྟོབས་ཀྱི་རྒྱུ་ལྗང་ཁུས་ནི་མཆོད་ཕྱིར་ཐོགས་བྱས་པའོ། །དུང་སྐྱོང་སེར་པོས་ནི་ལག་གདུབ་བྱས་པའོ། །རིགས་ལྡན་སྣ་ཚོགས་ཀྱི་མདོག་གིས་དཔུང་རྒྱན་དུ་ཡང་དག་

[156B] །པདྨ་དཀར་པོས་ནི་སྐ་རགས་སུ་བྱས་པའོ། །ནོར་རྒྱས་ཀྱི་བུ་མདོག་པདྨའི་རྩ་བ་འདྲ་བས་རྐང་གདུབ་བྱས་པའོ། །ཞེས་སྦྲུལ་རྒྱན་བརྒྱད་དང་རུས་རྒྱན་གཉིས་ཀ་གསལ་བར་གསུངས་ལ། ལྷ་སྦས་ཀྱི་བདེ་མཆོག་རྩ་རྒྱུད་ཀྱི་འགྲེལ་པར་
ཡང་ཡབ་པ་དང་མཐུན་པར་འབྱུང་བས། རུས་པ་དང་སྦྲུལ་གྱི་རྒྱན་གཉིས་ཀས་ལྷ་གཅིག་ལ་བརྒྱན་པ་ལ་འགལ་བ་གཏན་མེད་པས། དེ་གཉིས་བྱུང་བ་ལ་ཡི་གེ་ཉམས་པ་དང་རྟོག་བཟོ་ཡིན་སྙམ་དུ་མི་བཟུང་ངོ། །གཞན་ཡང་གཙུག་རྒྱན་ལ་སོགས་
པ་བརྒྱད་པོ་སྤྲུལ་ལ་བྱས་ན། རྣ་རྐྱན་སོགས་རིགས་མི་འདྲ་བ་གཉིས་གཉིས་མི་དགོས་པས་སྤྲུལ་རྒྱན་ཚང་བར་བྱུང་བ་ལ་རུས་རྒྱན་མི་དགོས་སམ་སྙམ་པའི་དོགས་པ་འབྱུང་ས་ཡོད་པས་དེའི་དོགས་པ་བཅད་དགོས་མོད་ཀྱང་འཇིགས་བྱེད་ལ་ནི་དེའི་
དོགས་པ་ཡང་མེད་དེ། །མི་གཡོ་བའི་རྟོག་པའི་རྒྱལ་པོ་ལས། །ཁྲོ་བོ་མི་གཡོ་བ་ལ་རུས་པ་དང་རིན་པོ་ཆེ་དང་སྦྲུལ་རྒྱན་གསུམ་ག་བཤད་པའང་སྣང་མོད་ཀྱང་མ་བྲིས་སོ། །དིང་སང་བསྟན་པ་འགྲིབ་པ་ལ་ཤིན་ཏུ་ཉེ་བར་སོང་བས་སྔོན་གྱི་དམ་པ་རྣམས་བཞིན་
དུ་ཕྱོགས་རེས་མི་ཚིམ་པར་གཞུང་ལུགས་ཀུན་ལ་འདྲིས་པར་བྱེད་ཅིང། དེ་ཡང་རང་རང་གི་གོང་འོག་བསྒྲིགས་པའི་དཔྱད་པ་དག་པོ་བྱེད་མཁན་ཤིན་ཏུ་དཀོན་པ་དང། ཁྱད་པར་སྔགས་ཕྱོགས་ལ་དེ་ཆེས་ཤིན་ཏུ་དཀོན་པར་སོང་འདུག་པས། ཕྱོགས་མཐོང་ཙམ་དང་
དེ་ཡང་གང་བསྒྲིགས་པའི་དཔྱད་པ་མ་དག་པར་ཁ་ཚོན་གཅོད་པ་སྐྱོན་པར་གདའ་ནའང། དམ་པ་ཁྱེད་གཞུང་ལུགས་ཀུན་ལ་སྦྱོང་ཞིང། དེ་དང་རྗེས་སུ་མཐུན་པའི་དཔྱད་པ་མཛད་པར་ཡོད་གདའ་བ་ལ། ཁྱེད་ཀྱིས་དཔྱད་པ་བྱས་པའི་གཞི་བདག་གིས་སྒྲུབ་ཐབས་

[157A]༄༅། །སུ་བཀོད་པ་རྣམས་ལའང་འདི་ལྟ་བུའི་ཁུངས་དང་དཔྱད་པ་བྱས་ཡོད་དོ་ཞེས་སྨྲས་པ་ཡིན་གྱི། གཞན་དུ་ན། སློབ་དཔོན་རྒྱལ་པོ་སྲས་གྲགས་པའི་བཤེས་གཉེན་གྱིས། དོན་དཀའ་བ་ལ་བདག་འདྲའི་བློ། འཁྲུལ་མི་སྲིད་པ་མ་ཡིན་པས་
ཅི་སྟེ་མིན་ན་གཞན་དུ་གྱིས། ཞེས་གསུངས་པ་ལྟར་ཡིན་པས། བློ་དང་ལྡན་པ་རྣམས་ཀྱི་ཀུན་དཀྲིགས་དམ་པའི་འཛིན་པ་དོར་ཏེ། ལེགས་པར་དཔྱད་ནས་བསྟན་པ་རིན་པོ་ཆེ་ཡོངས་སུ་དག་པར་བྱའོ། །འདི་ནི་ས་བཟང་པ་ལོ་ཙཱ་བ་ངག་དབང་གིས་བརྒལ་བརྟག་
གི་ཡི་གེ་ཕུལ་བའི་ལན་དུ། རྗེ་ཐམས་ཅད་མཁྱེན་པ་ཙོང་ཁ་པ་ཆེན་པོའི་ཞལ་སྔ་ནས་གནང་བའོ།།



﻿༄༅། །དཔལ་རྡོ་རྗེ་འཇིགས་བྱེད་སེར་པོ་ལ་བརྟེན་པའི་ཤིན་ཏུ་ཟབ་པའི་མན་ངག་བཞུགས་སོ།།

[001A] །ན་མོ་བཛྲ་བཧཻར་ཝཱ་ཡ། རང་ཉིད་རྡོ་རྗེ་འཇིགས་བྱེད་དུ་གསལ་བའི་མདུན་དུ། ཆོས་འབྱུང་ཕྱི་དཀར་ལ་ནང་དམར་བའི་ནང་དུ། སྣ་ཚོགས་པདྨ་འདབ་མ་བརྒྱད་པའི་སྟེང་དུ། སྣ་ཚོགས་རྡོ་རྗེའི་ལྟེ་
བར་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ལྟེ་བར། པདྨ་ཟླ་བ་ཉི་མའི་སྟེང་དུ། ཧཱུཾ་ལས་རྡོ་རྗེ་རིན་པོ་ཆེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས། དཔལ་
རྡོ་རྗེ་འཇིགས་བྱེད་སྐུ་མདོག་སེར་པོ་མ་ཧེའི་ཞལ་ཅན་ཕྱག་གཉིས་པ། ཕྱག་གཡས་པ་ནོར་བུ་དབང་གི་རྒྱལ་བོ་ནམ་མཁའ་ལ་འཕྱར་བ། གཡོན་མཚན་ལྡན་གྱི་ཐོད་པ་བདུད་རྩིས་གང་བ་དང། རྩྭ་དུར་བའི་སྡོང་པོ་
སྤྲགས་ནས་འཛིན་པ། སྐུ་སྟོད་ལ་དར་སེར་པོ་སྣ་ཚོགས་ཀྱི་ན་བཟའ་གསོལ་ཞིང། རིན་པོ་ཆེ་སེར་པོ་སྣ་ཚོགས་ཀྱིས་བརྒྱན་པ། སྤྱི་བོར་འཇམ་དཔལ་གྱི་ཞལ་སེར་པོ་ཡིད་ཙམ་འཛུམ་པ། གཞོན་ནུའི་རྒྱན་
གྱིས་བརྒྱན་པ། ཞབས་གཡས་བསྐུམ་ཞིང་གཡོན་བརྐྱང་པའི་སྟབས་ཀྱིས་བཞུགས་པ། དེའི་ཐུགས་ཀར་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཞལ་གཅིག་ཕྱག་གཉིས་

[002A]༄༅། །ཕྱག་གཡས་ནོར་བུ་དབང་གི་རྒྱལ་པོ་དང་རལ་གྲི་སྦྲགས་ནས་ནམ་མཁའ་ལ་འཕྱར་བ། ཕྱག་གཡོན་རྩྭ་དུར་བའི་སྡོང་པོ་དང་གླེགས་བམ་ཐུགས་ཀར་བསྣམས་པ། དར་སེར་པོའི་ན་བཟའ་གསོལ་
བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། རྡོ་རྗེ་སྐྱིལ་མོ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་ཡིག་སེར་པོ། མིག་གཉིས་སུ་ས་སྙིང་གི་རང་བཞིན་ཀྵིཾ་ཀྵིཾ་དཀར་པོ་ལས་རྡོ་རྗེའི་མིག་
དཀར་པོ། རྣ་བ་གཉིས་སུ་ཕྱག་རྡོར་གྱི་རང་བཞིན་ཛྲིཾ་ནག་པོ་ལས་རྡོ་རྗེའི་རྣ་བ་ནག་པོ། སྣ་གཉིས་སུ་ནམ་སྙིང་གི་ངོ་བོ་ཁཾ་སེར་པོ་ལས་རྡོ་རྗེའི་སྣ་སེར་པོ། ལྕེའི་རྩ་བར་འཇིག་རྟེན་དབང་ཕྱུག་གི་ངོ་བོ་གཾ་ལས་རྡོ་རྗེའི་ལྕེ་དམར་
པོ། དཔྲལ་བར་སྒྲིབ་སེལ་གྱི་ངོ་བོ་ཀཾ་ལས་རྡོ་རྗེའི་ལུས་ལྗང་ཁུ། ལྟེ་བར་ཀུན་བཟང་གི་ངོ་བོ་སཾ་ལས་རྡོ་རྗེའི་ཡིད་དཀར་པོ། སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་
ཐུགས་རྡོ་རྗེའི་ངོ་བོ་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དབང་གི་ལྷ་རྣམས་

[002B] ཨརྒྷཾ་སོགས་ཀྱིས་མཆོད་ནས། དབང་བསྐུར་བ་ལས་མི་བསྐྱོད་བས་དབུ་བརྒྱན་པར་གྱུར། བྱིན་གྱིས་བརླབས་པའི་མཆོད་རྫས་ནམ་མཁའ་གང་བ་རྣམས་ཀྱིས་མཆོད་པར་བསམས་ལ། ཨོཾ་ཡ་མཱནྟ་ཀ་སྔོན་དུ་འགྲོ་བའི་ཨརྒྷཾ་སོགས་ཆུ་
གཉིས་རོལ་མོ་ནང་མཆོད་དང་བཅས་པས་མཆོད། གཉིས་མེད་ཐུན་མོང་སོགས་ཀྱིས་བསྟོད་ལ། མདུན་བསྐྱེད་ཀྱི་ཐུགས་ཀའི་ཏིང་ངེ་འཛིན་སེམས་དཔའི་མཐའ་སྐོར་ལ་སྔགས་འཁོར་བ་ལས་མདུན་གྱི་རྩ་ཞལ་གྱི་ཤངས་བུག་གཡས་ནས་འཐོན་རང་
གི་རྩ་ཞལ་གྱི་ཤངས་བུག་གཡོན་ནས་ཞུགས་སྙིང་ཁའི་ཧཱུཾ་ལ་ཐིམ་དེ་ལས་འཐོན་རང་གི་རྩ་ཞལ་གྱི་སྣ་བུག་གཡས་ནས་འཐོན། མདུན་གྱི་ཤངས་བུག་གཡོན་ནས་ཞུགས་པའི་སྔགས་ཕྲེང་འོད་ཟེར་སེར་པོ་ལས་དོན་གཉིས་བྱས། རང་གཞན་གྱི་ལུས་
སེམས་ལ་ཁྱབ་པས་སྡིག་སྒྲིབ་ཞི་ཞིང། ཆེ་དང་བསོད་ནམས་ཡེ་ཤེས་སོགས་ཡོན་ཏན་ཐམས་ཅད་རྒྱས་པར་བསམས་ལ། ཨོཾ་ཧྲཱི་ཥྚྲི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་པུ་ཎྱེ་པུ་ཎྱེ་མཧཱ་པུ་ཎྱེ་ཨ་པ་རི་མི་ཏ་ཨཱ་ཡུར་པུ་ཎྱ་ཛྙཱ་ན་སཾ་བྷ་རོ་པ་ཨུ་
པ་ཙ་ཡ་ཀ་རི་ནི་སཱཧཱ། ཞེས་བཟླས་པའི་རྗེས་སུ་ཨརྒྷཾ་སོགས་ཀྱིས་མཆོད། ནོངས་པ་བཟོད་པར་གསོལ། ཡིག་བརྒྱ་བཟླས། མདུན་བསྐྱེད་རང་ལ་བསྡུ་བའམ་གཤེགས་པ་གང་རུང་བྱས་ལ། བསྔོ་བ་སྨོན་ལམ་བཀྲ་ཤིས་དང་བཅས་པ་
བྱའོ། །ཤིན་ཏུ་ཟབ་པའི་མན་ངག་གུ་ཧྱ་ཨྀཨྠ། །ཞེས་པ་འདི་རྗེ་བཙུན་ཙོང་ཁ་པ་ཆེན་པོའི་གསུང་གི་བདུད་རྩི་བླ་ན་མེད་པའོ། །བཀྲ་ཤིས། །དགེའོ།།



﻿༄༅། །ན་མོ་གུ་རུ་ཤྲཱི་བཛྲ་བཧཻ་ར་ཝཱ་ཡ། འཁོར་འདས་ཀུན་གྱི་རང་བཞིན་དངོས་པོའི་གཤིས། །རང་བཞིན་རྣམ་དག་འོད་གསལ་ཆོས་ཀྱི་སྐུ། །ཕྱི་ནང་གཤིན་རྗེ་མཐའ་དག་འཇོམས་
པའི་ཕྱིར། །ཁྲོ་རྒྱལ་དབང་པོའི་སྐུར་བཞེངས་ལ་བཏུད་ནས། །རྡོ་རྗེ་འཇིགས་བྱེད་སྒྲུབ་ཐབས་དུ་མ་ཡི། །སྙིང་པོ་ཀུན་བཏུས་ལག་ཏུ་བླང་བདེ་བ། །རྒྱུད་དང་གྲུབ་ཆེན་གཞུང་གི་དགོངས་པ་བཞིན། །ཞལ་གཅིག་
ཕྱག་གཉིས་པ་ཡི་སྒྲུབ་ཐབས་བརྗོད། སྒྲུབ་པ་པོ་སྤྱིར་དད་པ་དང་སྙིང་རྗེ་ཆེན་པོ་ལ་སོགས་པའི་ཡོན་ཏན་གྱིས་ཕྱུག་པ། ཁྱད་པར་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་དུ་དབང་བསྐུར་བ་ཐོབ་ཅིང། དམ་ཚིག་དང་
སྡོམ་པ་ལ་གནས་པས། མཚན་ཉིད་དང་ལྡན་པའི་གནས་སུ། ཕྱི་ནང་གི་ཁྲུས་ཅི་འགྲུབ་བྱས། འདི་ཉིད་ཀྱི་བྲི་སྐུ་མན་ངག་ལྟར་དགྲམ། ཆུ་གཉིས། ཉེར་སྤྱོད་ལྔ། རྡོར་དྲིལ། ཅང་ཏེའུ། ནང་མཆོད་ལ་སོགས་པ་མེ་
[086A]༄༅། །དུ་མི་རུང་བའི་ཡོ་བྱད་རྣམས་བཤམས། དེ་ནས་ཁ་ལྷོར་ཕྱོགས་པས་སྟན་བདེ་བ་རོ་གདན་དུ་མོས་པར་བྱས་ལ་འདུག་སྟེ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ཅེས་བརྗོད། ནང་མཆོད། མཆོད་པ། སྔོན་འགྲོ་གཏོར་མ་རྣམས་བཅུ་གསུམ་མའི་སྒྲུབ་ཐབས་ལྟར་བྱིན་གྱིས་བརླབས། སྐྱབས་འགྲོ་སེམས་
བསྐྱེད་སྔོན་དུ་འགྲོ་བས། རང་གི་སྤྱི་བོར་པཾ་ལས་པདྨ། ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་དཀར་པོ་ལྟེ་བ་ལ་ཧཱུཾ་གིས་མཚན་པ་ལས་འོད་འཕྲོས། དོན་གཉིས་བྱས། འདུས། ཡོངས་སུ་
གྱུར་པ་ལས། རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་
འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། གཉིས་ཀའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་སྤྱན་
དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཧཱུཾ་ལས་འོད་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་རྣམས་ཀྱིས་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་

[086B] ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་བརྒྱན་པར་གྱུར། ཐུགས་ཀར་ཟླ་བའི་སྟེང་དུ་ཧཱུཾ་
གི་མཐར་ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་དག་པར་མཛད་དུ་གསོལ། ཞེས་
གསོལ་བ་བཏབ་པས་ཐུགས་ཀའི་སྔགས་ཕྲེང་ས་བོན་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་ཡོན་ཏན་ཐམས་
ཅད་འོད་ཀྱི་རྣམ་པར་བསྡུས་ནས་སྔགས་ཕྲེང་ཧཱུཾ་དང་བཅས་པ་ལ་ཐིམ། དེ་ལས་བདུད་རྩིའི་རྒྱུན་བབས། ཡབ་ཡུམ་གྱི་སྦྱོར་མཚམས་ནས་ཐོན། རང་གི་ཚངས་བུག་ནས་ཞུགས། ལུས་ཡེ་ཤེས་ཀྱི་བདུད་རྩིས་གང་
སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱིས་དག་པར་གྱུར། གཤིན་རྗེའི་གཤེད་ཀྱི་ཡི་གེ་བརྒྱ་པ་ཉི་ཤུ་རྩ་གཅིག་ལས་མི་ཉུང་བ་བཟླས་ལ། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་
ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་

[087A]༄༅། །གསུམ་དང། རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་
གྱིས་འཇིག་རྟེན་གྱི་ཁམས་མུ་མེད་པ་གསལ་བར་བྱས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང། ཁྲོ་བོ་དང་རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་སྤྱན་དྲངས་
འོད་ཟེར་རང་གི་སྙིང་གར་ཐིམ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་
གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཡ་མཱནྟ་ཀ་ས་པ་རི་ཝཱ་ར་
ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། དེ་བཞིན་དུ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་བི་དྱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། རབ་འབྱམས་ཞིང་ན་དབང་པོའི་ཉེར་འཚེ། །རབ་ཏུ་མཛེས་པའི་མཆོད་སྤྲིན་རྒྱ་མཚོ། །རབ་མཆོག་ཕུལ་དུ་བྱུང་
བ་དུ་མ། །རབ་དང་ཡིད་ཀྱིས་མཆོད་པར་འབུལ་ལོ། །མ་རིག་འཐུག་པོས་ཐོག་མ་མེད་ནས། །མ་བསྡམས་སྒོ་ནས་ཉེས་པ་གང་བགྱིས། །མ་ལུས་རྒྱལ་བ་སྲས་བཅས་སྤྱན་སྔར། །མ་གསང་འགྱོད་པའི་བསམ་པས་

[087B] །འཇིག་རྟེན་འཇིག་རྟེན་འདས་པའི་ལེགས་རྒྱུ། །འཕགས་དང་བྱིས་པའི་སྐྱེ་བོའི་དགེ་རྩ། །མ་ལུས་ལུས་པ་མེད་པ་ཀུན་ལ། །ལྷག་བསམ་བསམ་པ་ཐག་པས་ཡི་རང། །མཐའ་ཡས་ཡོན་ཏན་ཚོགས་ཀྱི་
གཏེར་ཆེན། །མ་རིག་ཐིབས་པོར་ཞུགས་པའི་སྒྲོན་མེ། །སྐྱེ་དགུའི་ལམ་སྟོན་རྒྱལ་བ་རྣམས་ལ། །ཐེག་མཆོག་གསུང་ཕྱིར་གུས་པས་བསྐུལ་ལོ། །གྲངས་མེད་འགྲོ་བའི་བློ་དང་འཚམ་པར། །རང་རང་རྗེས་འཛིན་མཛད་པ་རྫོགས་
ཚེ༑ ༑ཞི་བར་གཞོལ་བར་བཞེད་པ་རྣམས་ལ། །སྲིད་མཐའི་བར་དུ་བཞུགས་པར་གསོལ་ལོ། །དགེ་འདིས་མཚོན་པའི་ལེགས་ཚོགས་ཐམས་ཅད། །ཀུན་ནས་བསྡོམས་པའི་མཐུ་ལ་བརྟེན་ནས། །རྒྱལ་བ་ཀུན་གྱི་མཁྱེན་
བརྩེ་གཅིག་བསྡུས། །གཤིན་རྗེའི་གཤེད་ནི་འགྲུབ་པར་གྱུར་ཅིག་དཀོན་མཆོག་གསུམ་ལ་སྐྱབས་སུ་འགྲོ། སོགས་དང། སངས་རྒྱས་བྱང་ཆུབ་སེམས་དཔའ་ཀུན། སོགས་ཀྱི་མཐར། སེམས་ཅན་ཐམས་ཅད་བདེ་བ་
དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་
རྣམ་པར་རྟོག་པས་མི་བསྐྱོད་པའི་བཏང་སྙོམས་ལ་གནས་པར་བྱའོ། །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཆོས་ཐམས་ཅད་བརྟེན་ནས་བཏགས་པ་ཡིན་པའི་

[088A]༄༅། །ཕྱིར༑ རྟག་ཆད་ལ་སོགས་པའི་མཐའ་བཞི་དང་བྲལ་བའི་བདག་མེད་པའི་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མའི་དཀྱིལ་འཁོར་ལ་གནས་པའི་མ་ཧེ་རབ་ཏུ་ཁྲོས་པའི་
གདན་གྱི་སྟེང་དུ་ཧཱུཾ་ལས་ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་ཏུ་གདེངས་པ། ལྟེ་བ་ལ་ཧཱུཾ་གིས་མཚན་པ། དེ་ལས་འོད་འཕྲོས། འགྲོ་བ་རྣམས་རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ལྷན་ཅིག་ཏུ་འདུས་ནས་རྡོ་
རྗེ་ལ་ཐིམ་པར་གྱུར། དེ་ཡོངས་སུ་གྱུར་པ་ལས། རང་ཉིད་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱི་གཡས་འབར་བའི་གྲི་གུག་དང། གཡོན་བདུད་རྩིས་གང་བའི་ཐོད་པ་འཛིན་
པ། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། ཁམས་གསུམ་པོ་ཟ་བར་ནུས་པ། ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་ཤིང་ཁྲོ་གཉེར་ཅན། ཀལྤ་
འཇིག་པའི་མེའི་ཕུང་པོ་ལྟ་བུའི་སྤྱན་གསུམ་སྡང་མིག་ཏུ་གཟིགས་པ། སྐྲ་ཁམ་སེར་གྱེན་དུ་བརྫེས་པ། ཧཱུཾ་དང་ཕཊ་ཀྱི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་
སུ་རུང་བའི་ཐོད་པ་བསྐམ་པོ་ལྔས་དབུ་བརྒྱན་ཅིང། མགོ་བོ་རློན་པ་ལྔ་བཅུའི་དོ་ཤལ་ཅན། སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་རྒྱན་གྱིས་བརྒྱན་པ། གསུས་པ་ཆེ་བ་གཅེར་བུའི་གཟུགས་ཅན། མཚན་

[088B] །སྨིན་མ་དང་རྫི་མ་དང་སྨ་ར་དང་བ་སྤུ་རྣམས་དུས་མཐའི་མེ་ལྟར་འབར་བ། །ཉི་མ་འབུམ་གྱི་གཟི་བརྗིད་དང་ལྡན་པ། ཡེ་ཤེས་ཀྱི་མེ་རབ་ཏུ་འབར་བའི་ཀློང་དཀྱིལ་ན་བཞུགས་པའོ། །རང་གི་སྤྱི་བོར་
སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་དཔལ་རྡོ་རྗེ་
འཇིགས་བྱེད་ཀྱི་ལྷ་ཚོགས་སྤྱན་དྲངས། ཨོཾ་ཧྲཱི་ཥྚྲཱི་བི་ཀྲྀ་ཏཱ་ན་ན་ཧཱུཾ་ཕཊ། ཅེས་པས་ཕྱི་འབྲང་གི་བགེགས་བསྐྲད། ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཞེས་པ་ནས་ཤཔྟའི་བར་གྱིས་མཆོད། ཛཿ་ཧཱུཾ་བཾ་ཧོཿ་
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། དྲི་མ་ཐམས་
ཅད་དག་ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། དེ་ནས་ཐུགས་ཀའི་ཧཱུཾ་གི་འོད་ཟེར་གྱི་སྣ་ལས་མཆོད་པའི་ལྷ་མོ་དཔག་ཏུ་མེད་པ་བྱུང་སྟེ། རང་ཉིད་འཇིགས་བྱེད་དུ་
གསལ་བ་ལ་མཆོད་པར་བསམས་ལ། གོང་བཞིན་མཆོད། ནང་མཆོད་བླ་མ་བརྒྱུད་པ་ཡི་དམ་ཆོས་སྐྱོང་སོགས་ལ་ཕུལ། བདག་ཉིད་ཀྱིས་ཀྱང་མྱང། དེ་ནས་ལྷ་མོ་རྣམས་ཀྱིས་བདག་ཉིད་ལ་མགྲིན་གཅིག་ཏུ་བསྟོད་

[089A]༄༅། །པར་བསམས་པ། ན་མཿ་ཤྲཱི་བཛྲ་བཧཻ་ར་ཝཱ་ཡ། ཐལ་ཆེན་མདོག་ཅན་མ་ཧེའི་སྟེང་ན། །མ་ཧེའི་གདོང་ཅན་གཤིན་རྗེའི་གཤེད་ནི། །འཇིགས་རུང་ཞལ་གདངས་མཆེ་བ་གཙིགས་ཤིང། །རྔམས་པའི་སྒྲ་
དབྱངས་སྒྲོག་ལ་ཕྱག་འཚལ། །མིག་སྨན་ལྟ་བུར་གནག་པའི་སྐུ་ནི། །རབ་ཏུ་ཁྲོས་པའི་ཁྲོ་གཉེར་དང་ལྡན། །དམར་ལ་ཟླུམ་པའི་སྤྱན་གསུམ་བགྲད་ནས། །བདུད་དཔུང་ཕྱེ་མར་འཐག་ལ་ཕྱག་འཚལ། །གཡས་
གཡོན་ཕྱོག་གིས་འབར་བའི་གྲི་གུག་བདུད་རྩིས་གང་བའི་ཐོད་པ་འཛིན་ཞིང། །བརྐྱངས་བསྐུམས་ཞབས་ཀྱི་གར་སྟབས་བརྗིད་པས། །ལོག་འདྲེན་ཟིལ་གྱིས་གནོན་ལ་ཕྱག་འཚལ། །གཅེར་བུ་རུས་པའི་རྒྱན་གྱིས་
མཛེས་ཤིང། །རལ་པ་སེར་སྐྱ་གྱེན་དུ་རབ་འབར། །གློག་ལྟར་འཁྱུག་པའི་ལྗགས་ནི་བསྐྱོད་པས། །ས་གསུམ་གཡོ་བར་མཛད་ལ་ཕྱག་འཚལ། །ཐོད་བསྐམ་ལྔ་ཡིས་དབུ་ལ་ལེགས་བརྒྱན། །བརྒྱ་ཕྱེད་ཐོད་ཕྲེང་དོ་
ཤལ་འཕྱང་ཞིང། །ཉིན་བྱེད་འབུམ་ཕྲག་བསྡོམས་པའི་མདངས་ལྡན། །ཡེ་ཤེས་མེ་དཔུང་འཕྲོ་ལ་ཕྱག་འཚལ། ཞེས་པས་བསྟོད་ལ། དེ་ནས། རང་གི་ཐུགས་ཀར་ཉི་གདན་ལ་དབུས་སུ་ཧཱུཾ། དེའི་མཐའ་སྐོར་དུ་ཡི་
གེ་བདུན་པ་བཀོད། དེའི་མཐའ་བསྐོར་དུ་ཡི་གེ་བཅུ་པ་བཀོད། དེའི་མཐའ་རྩ་སྔགས་ཀྱིས་བསྐོར་བར་དམིགས། སྔགས་རྣམས་ཁ་དོག་ནག་པོ་འོད་ཟེར་དྲག་ཅིང་རྩུབ་པ་འཕྲོ་བའི་རྣམ་པ་ཅན་དུ་བསམས། བགྲང་

[089B] ལྷའི་རྣལ་འབྱོར་ལས་མ་གཡོས་པའི་ངང་ནས། ཚིག་གཞན་གྱིས་བར་མ་ཆོད་པར་བཟླའོ། །དེ་ནས་བཟླས་པའི་ལྷག་ཆད་ཡིག་བརྒྱས་བསྐངས་
ཏེ༑ གཏོར་མ་ནང་མཆོད་ལྟར་བྱིན་གྱིས་བརླབས། སྔར་བཞིན་བསྐྱེད་ཅིང་ཡེ་ཤེས་པ་དགུག་པ་དང་དབང་བསྐུར་བ་དང་མཆོད་པའི་བར་བྱས་ནས། མགྲོན་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་
སྦུ་གུ་ཅན་དུ་གྱུར་པས་གསོལ་བར་བསམས་ལ། ཨོཾ་ཧྲཱི་ཥྚྲཱི་བི་ཀྲྀ་ཏཱ་ན་ན་ཧཱུཾ་ཕཊ། བཛྲ་བཧཻ་ར་ཝཱ་ཡ་ཨདྷི་པ་ཏ་ཡེ་ཨི་དཾ་བ་ལིཾ་པྲ་ཏཱི་ཙྪ་ཡེ་སཱཧཱ། ཞེས་བདུན་ནམ་གསུམ་གྱིས་ཕུལ། སྔར་ལྟར་ཕྱི་ནང་གི་མཆོད་པས་མཆོད་ཅིང་
བསྟོད། ཕྱོགས་སྐྱོང་ལ་གཏོར་མ་འབུལ་བར་སྤྲོ་ན། གོང་བཞིན་བྱིན་གྱིས་བརླབས། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་འཁོར་བཅས་བཀུག་སྟེ། ཕྱོགས་མཚམས་རྣམས་
སུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས། དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་
གཅིག་པ་དཀར་པོ་འོད་ཀྱི་སྦུ་གུ་ཅན་གྱིས་གསོལ་བར་གྱུར་པར་བསམས་ལ། བཅུ་གསུམ་མ་ལྟར་དབུལ། ཡང་ན་ཨོཾ་ཨིནྡྲ་ཡེ། ཨགྣ་ཡེ་ཞེས་སོགས་ཀྱིས་ཕུལ་ཡང་རུང་བར་རྭ་པ་རྣམས་བཞེད་དོ། །འདོད་དོན་ལ་གསོལ་

[090A]༄༅། །བ་གདབ། དེ་ནས་ཆོས་རྒྱལ་ལ་ངེས་པར་གཏོར་མ་སྐབས་འདིར་འབུལ་ཞིང། འཆི་བདག་མའི་བསྟོད་བསྐུལ་བྱེད་པ་ཡང་རྗེ་བཙུན་རཱ་ལོ་ནས་རྗེ་བླ་མའི་བར་གྱི་བླ་མ་ཐམས་ཅད་བཞེད་པ་ལྟར་གལ་ཆེའོ། ཡི་
གེ་བརྒྱ་པས་ལྷག་ཆད་ཁ་བསྐངས། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་བཟོད་པར་གསོལ། ཡེ་ཤེས་པ་རང་གནས་སུ་གཤེགས། དམ་ཚིག་པ་བདག་ཉིད་ལ་ཐིམ་པར་བསམ། ཆོས་ཀྱི་རྒྱལ་པོ་རྗེ་བཙུན་
ཙོང་ཁ་པའི། །ལྷག་པའི་ལྷ་མཆོག་རྡོ་རྗེ་འཇིགས་བྱེད་ཀྱི། །སྒྲུབ་ཐབས་ཚུལ་འདིར་འབད་པའི་དགེ་བ་དེས། །འགྲོ་ཀུན་འཇམ་དབྱངས་ཞི་ཁྲོ་མྱུར་འགྲུབ་ཤོག་ཅེས་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་དངོས་གྲུབ་ཀུན་
འབྱུང་ཞེས་བྱ་བ་འདི་ཡང། ལྷ་དང་སྐྱེ་བོ་ཀུན་གྱི་བསོད་ནམས་ཀྱི་ཞིང། མཉམ་མེད་ཤཱཀྱའི་རྒྱལ་པོའི་སྐུའི་སྣང་བརྙན་གྱི་རིམ་གྲོ་པ། ནང་སོ་ཆོས་རྗེ་ཀུན་དགའ་དཔལ་འབྱོར་གྱིས་བསྐུལ་བ་ལ་བརྟེན་ནས། བཙུན་པ་བློ་
བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ།། །།



﻿
[138A]༄༅། །དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་ཟ་མ་ཏོག་ངག་འདོན་བྱ་ཚུལ་གོ་བདེ་བར་བསྒྲིགས་པ་འཇམ་དཔལ་དགོངས་རྒྱན་ཞེས་བྱ་བ་བཞུགས་སོ།།  །། ༄༅། །བླ་མ་དང་འཇམ་དཔལ་གཤིན་
རྗེ་གཤེད་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། །འདིར་
བདག་ཅག་གི་དཔལ་ལྡན་བླ་མ་དམ་པ་འཇམ་དཔལ་དུས་དགྲའི་དབང་པོ་དང་དབྱེར་མ་མཆིས་པ་ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་མཛད་པའི་དཔལ་
རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་ཟ་མ་ཏོག་གི་དག་འདོན་དང་དེའི་ཕྱག་ལེན་བྱ་ཚུལ་རྗེ་བདག་ཉིད་ཆེན་པོའི་སྲས་ཀྱི་ཐུ་བོ་འདུལ་འཛིན་གྲགས་པ་རྒྱལ་མཚན་གྱིས་མཛད་པའི་ལྷན་འཐབས་སོགས་
ནས་འབྱུང་བ་ལྟར་ལག་ཏུ་བླང་བདེ་བར་འགོད་པ་ལ། །རྡོ་རྗེ་འཇིགས་བྱེད་ཆེན་པོའི་བྲིས་སྐུ་དང་མཆོད་གཏོར་སོགས་ཡོ་བྱད་ཐམས་ཅད་ཚོགས་པར་བྱས་ལ་འོས་པའི་ཕྱོགས་སུ་ལེགས་པར་
བཤམ། སྒྲུབ་པ་པོའི་མདུན་དུ་སྟེགས་ཀྱི་སྟེང་དུ་དྲིལ་བུ་ཞལ་རང་ལ་བསྟན་པ། དེའི་གཡས་སུ་རྡོ་རྗེ་སྟེང་འོག་གི་རྟགས་ཅན་ཡིན་ན་སྟེང་ཕྱོགས་པར་བསྟན་པ། དེའི་གཡས་སུ་ནང་
མཆོད་ཀྱི་སྣོད་ཀ་པཱ་ལ་དཔྲལ་བ་རང་ལ་བསྟན་པ། དྲིལ་བུའི་གཡོན་དུ་ཌ་མ་རུ་ངོས་གཉིས་སྟེང་འོག་གི་རྟགས་ཅན་ཡིན་ན་སྟེང་ངོས་སྟེང་དུ་བསྟན་པ་འམ་རང་གི་གཡས་ཕྱོགས་སུ་བསྟན་པ་བཞག་
སྟེག་དམའ་བ་ཅིག་གི་སྟེང་དུ་ཕྱོགས་སྐྱོང་གི་མཆོད་པ་རང་གི་གཡོན་ཕྱོགས་ནས་མགོ་བརྩམས་ཏེ་བཤམ། །རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་

[138B] ཟ་མ་ཏོག་དང་འདུལ་འཛིན་པའི་ལྷན་འཐབས་གཉིས་སུ་མི་གསལ་ཡང། ཕུན་ཚོགས་གླིང་གི་སྤར་མ་ན་འདུག་ཅིང་སྒྲུབ་ཐབས་བསྒོམ་
བའི་ཐོག་མ་ནས་དམ་ཚིག་གསུམ་ལ་གནས་དགོས་པ་དྲན་པའི་ཆེད་དུ་འདིར་རྡོར་དྲིལ་བྱིན་རླབས་བྱེད་པ་འགལ་བ་མེད་ཅིང་ཕུན་སུམ་ཚོགས་པའི་ཡན་ལག་ཏུ་འགྱུར་བའི་ཕྱིར་སྤྲོ་ཞིང་ལོང་ཡོད་དུས་རྡོར་
དྲིལ་བྱིན་རླབས་བྱ་བ་ནི། རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །ཨོཾ་སརྦ་ཏ་ཐཱ་ག་ཏ་སིད་དཧི་བཛྲ་ས་མ་ཡེ་ཏི་ཥྠ་ཨེ་ཥ་སྟྭཾ་དཧར་ཡཱ་མི་
ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱཧཱ། ཞེས་བརྗོད་ཅིང་རྡོ་རྗེ་གཡས་པའི་མཐེ་བོར་དང་མིང་མེད་ཀྱིས་བཟུང། ཨོཾ་བཛྲ་གྷཱ་ཌྜཱ་ཧཱུཾ། ཞེས་བརྗོད་ཅིང་དྲིལ་བུ་གཡོན་པའི་མཐེ་བོང་དང་མིང་མེད་ཀྱིས་བཟུང་ནས་གཡོན་པའི་
དཀུར་བཞག་ལ། རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ། །སྙམ་དུ་བསམ་ནས། ཧཱུཾ་ཡིག་བརྗོད་པ་སྔོན་དུ་འགྲོ་བས། །སེམས་ཅན་རྨོངས་དང་འབྲལ་བ་ཡི། །རྡོ་རྗེ་གསོར་བ་མཛེས་པ་
ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ། །ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་བ་འམ་གསོར་ཞིང། ཨོཾ་བཛྲ་དྷརྨ་ར་ཎི་ཏ་པྲ་ར་ཎི་ཏ་
སཾ་པྲ་ར་ཎི་ཏ་སརྦ་བུད་དྷ་ཀྵེ་ཏྲ་པྲ་ཙ་ལི་ནི་པྲ་ཛྙཱ་པར་མི་ཏཱ་ནཱ་ད་སྭ་བྷཱ་ཝ་བཛྲ་ས་ཏྭ་ཧྲིད་ཡ་ས་ནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ། ཞེས་བརྗོད་ཅིང་དྲིལ་བུའི་དབུས་ཀྱི་ཕྱོགས་བརྒྱད་དུ་ལྕེ་བསྐྱོད་བས་དཀྲོལ་བར་བྱའོ། །ནང་མཆོད་
བྱིན་རླབས་བྱ་བ་ནི། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུད་དྷཱ་སརྦ་དྷ་རྨཱ་སྭ་བྷ་བ་ཤུད་དཧོ་ཉྲ་ སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་

[139A]༄༅། །པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྐྱེད་བུ་གསུམ་གྱི་སྟེང་དུ། ཨཱ་ལས་བྱུང་བའི་ཐོད་
པ་དཀར་པོ། །དེའི་ནང་གི་ཤར་དུ་བྲུཾ་ལས་བྱུང་བའི་བ་ལང་གི་ཤ་གོས་མཚན་པ། ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛྲི་ལས་བྱུང་བའི་གླང་པོ་ཆེའི་ཤ་དས་མཚན་པ། བྱང་དུ་ཁཾ་ལས་བྱུང་
བའི་རྟའི་ཤ་ཧས་མཚན་པ། དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་ཆིན་ ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་
བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཱཾ་ལས་བྱུང་བའི་རྐང་མར་མས་མཚན་པ། དབུས་སུ་བཾ་ལས་དྲི་ཆུ་མའུས་མཚན་པ། དེ་དག་གི་སྟེང་དུ་ཨོཾ་དཀར་པོ་ཨཱ་དམར་པོ་ཧཱུཾ་སྔོན་པོ་གསུམ་སྟེང་
ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་རླུང་ལ་ཕོག་བས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་རིམ་པ་བཞིན་དུ་
འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོང་བར་ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་
པར་བྱས། ཨོཾ་གྱིས་མང་པོར་སྦར་ཞིང་སྤེལ་བར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། ཕྱོགས་སྐྱོང་གི་མཆོད་པ་བྱིན་གྱིས་རླབས་པ་ནི། ཧྲཱི་ཥྚཱི་ས་བསངས། སྭ་བྷཱ་བས་སྦྱངས། སྟོང་པའི་ངང་
ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། དྲི། མེ་ཏོག་བདུག་སྤོས། མར་མེ། ཞལ་ཟས། རོལ་མོ། རྣམས་རང་བཞིན་

[139B] བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨྲྒྷཱཾ་ཨཱ་ཧཱུཾ། ཨོཾ་པཱ་ཏྱཾ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་པུཥྤེ་ཨཱ་
ཧཱུཾ༑ ཨོཾ་དྷཱུ་བེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནཻ་ཝི་དྱ་ཨཱ་ཧཱུཾ། ཨོཾ་ཤ་པྟ་ཨཱ་ཧཱུཾ། ཕྱོགས་སྐྱོང་གི་གཏོར་མ་བྱིན་གྱིས་རླབས་པ་ནི། ནང་མཆོད་བྱིན་རླབས་ལྟར་བྱ། ཟ་མ་ཏོག་དང་འདུལ་
འཛིན་པའི་ལྷན་འཐབས་གཉིས་སུ་ཕྱོགས་སྐྱོང་ལ་གཏོར་མ་དབུལ་བར་གསུངས་བཙམ་ལས། འབུལ་ཚུལ་མ་གསུངས་ཤིང། རྗེ་རང་གི་དངོས་སློབ་བྱང་སེམས་བརྒྱད་ཀྱི་ནང་ཚན་སེམས་དཔའ་ཆེན་པོ་
ཀུན་དགའ་བཟང་པོ་དང། མཁས་གྲུབ་རིན་པོ་ཆེའི་དངོས་སློབ་འབྲོང་རྩེ་བ་ལྷ་བཙུན་རིན་ཆེན་རྒྱ་མཚོའི་བློ་གྲོས་གཉིས་ཀྱི་ལྷན་འཐབས་སུ་ཕྱོགས་སྐྱོང་དགུག་པ་དང། གསལ་འདེབས་བ་སོགས་རྒྱས་པ་བྱ་
བར་གསུངས། བ་སོ་ཆོས་ཀྱི་རྒྱལ་མཚན་གྱིས་ལྷན་འཐབས་སུ་བསྡུས་པ་བྱ་བར་གསུངས། དེ་གཉིས་གང་བྱས་ཀྱང་རུང་བས་སྔ་མ་ལྟར་ན་འོག་ནས་འབྱུང་བ་ལྟར་བྱ་ལ། ཕྱི་མ་ལྟར་ན། རང་གི་ཐུགས་
ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུག་ནས་སྐད་ཅིག་གིས་འོད་གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་
གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་དུ་གྱུར། རྩ་སྔགས་བརྗོད། རྡོ་རྗེ་ཐལ་མོ་ཁ་ཕྱེ་བའི་
ཕྱག་རྒྱ་བྱས་ལ། ཨོཾ་བཧུ་ཙ་ར་ནི། ཡ་བཱ་ཏཱ་ལ་ཙ་ར་ཡ། མཱ་ན་ཁེ་ཙ་ར་ཡ། ཏ་བའུ་ར་བ་ནི་གཱ་ནཾ། ཀ་དི་ཀྵ་ཎ་དའི་གཱ་ཡ། ཧཱུཾ་བ་ཤྩི་མ་ནཾ། ཕཊ་ཨུད་ཏ་ར་ཏི་གཱ་ཡ། ཨོཾ་ཨི་ཧྲིཿ་ཡ། ཥྟྲཱི་བ། ཝི་ཀྵི། ཀྲི་ཀོ་

[140A]༄༅། །ཏཱ་ཨེ། ན་ཨ། ན་དེ། ཧཱུཾ་བྷྱོ་ཕཊ། སརྦ་བཧུ་དེ་བྷྱ་ལན་གསུམ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨྲྒྷཾ་པྲཏཱི་ཙྪ་ཧཱུཾ་སཱཧཱ། དེ་བཞིན་དུ་སྦྱར་ཏེ། པཱ་དྱཱཾ། གན་དཧེ་པུ་ཥྤེ། དཧུ་བེ་
ཨཱ་ལོ་ཀེ། ནཻ་ཝི་དྱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ཀ་ཞེས་པ་ནས། ཝར་ཨོཾ་ཨཱ་ཧཱུཾ། རྡོ་དྲིལ་འཛིན་པས། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་
པ་བསྲུང་བར་ཞལ་བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་
ཅིང་མཆིས། །ཞེས་བསྟོད་ལ། ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་ཕྱིན་པ་དང། དེའི་བར་ཆད་ཞི་བའི་འཕྲིན་ལས་མཛོད་ཅིག་ཡིག་བརྒྱ་བརྗོད། ཐལ་
མོ་སྦྱར་ཏེ། མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ཨོཾ་ཨཱ་བཛྲ་མུཿ་ཕྱོགས་སྐྱོང་འཁོར་བཅས་
རང་གནས་སུ་གཤེགས་པར་གྱུར། ཅེས་སྔོན་འགྲོའི་གཏོར་མ་བཏང། ཟ་མ་ཏོག་ནས་འདིར་བདག་སྐྱེད་ཀྱི་མཆོད་པ་བྱིན་རླབས་བྱ་བར་མ་གསུངས་པར་འོག་ཏུ་རིགས་བདག་གིས་རྒྱས་འདེབས་ཀྱི་
མཇུག་ཏུ་གསུངས། འདུལ་འཛིན་པ། ཀུན་བཟང། ལྷ་བཙུན་རྣམས་ཀྱིས་འདིར་བྱ་བར་གསུངས། འདིར་བདག་སྐྱེད་ཀྱི་མཆོད་པ་བཤམ་ཡོད་ན་བྱིན་རླབས་ཀྱང་འདིར་བྱེད་དགོས་ལ། །
མཆོད་པ་མ་བཤམ་ན་འདིར་བྱིན་རླབས་བྱ་མི་དགོས། འདིར་བཤམ་ན་སྒྲུབ་པ་པོའི་མདུན་དུ་རྡོ་དྲིལ་སོགས་ཀྱི་རྒྱབ་ཏུ་ཆུ་གཉིས་ཉེར་སྤྱོད་རང་གི་གཡས་ཕྱོགས་ནས་མགོ་བརྩམས་ཏེ་བཤམ་ལ་

[140B] ཟ་མ་ཏོག་དང་འདུལ་འཛིན་དང་པ་སོ་བའི་ལྷན་འཐབས་རྣམས་སུ་མི་གསལ་ཡང། ཀུན་བཟང་དང་ལྷ་བཙུན་གཉིས་ཀྱི་ལྷན་འཐབས་སུ། གོང་གི་ནང་
མཆོད་བྱིན་རླབས་ཀྱི་ཐོག་མར། ལས་རྡོར་གྱིས་ཕྱག་གསུམ་བཙལ་ཏེ། ནང་མཆོད་བྱིན་རླབས་མཛད་པར་ཞུ་ཞེས་དང་དེ་བཞིན་དུ་སྔོན་འགྲོའི་གཏོར་མ་བྱིན་རླབས་དང། བདག་སྐྱེད་ཀྱི་མཆོད་
པ་བྱིན་རླབས་ཀྱི་གོང་དུའང་སྙན་གསན་འབེབས་པ་དང། འདིར་མཎྚལ་ཞུ་འབུལ་བྱེད་པ་ཡང་བཤད་པས། ཚོགས་འདོན་གྱི་ཚེ་དེ་བཞིན་བྱས་ན་ཆོ་གའི་ཕྱག་ལེན་གྱི་ཕུན་སུམ་ཚོགས་པའི་
ཡན་ལག་ཏུ་འགྱུར་བས་སྤྲོ་ན་གསང་འདུས་ཀྱི་ངག་འདོན་བསྒྲིགས་མ་བློ་གསལ་དགའ་སྐྱེད་ནས་འབྱུང་བ་ལྟར་བྱ། མ་བྱས་ཀྱང་ཆོ་གའི་ཡན་ལག་མ་ཚང་པའི་སྐྱོན་དུ་མི་འགྱུར་བས་སྐབས་དང་སྦྱར་
ཟ་མ་ཏོག་དང་འདུལ་འཛིན་པ་བསོ་བ་གཉིས་ཀྱི་ལྷན་འཐབས་སུ་མི་གསལ་ཡང། ཕུན་ཚོགས་གླིང་གི་སྦར་མ་དང། ཀུན་བཟང་ལྷ་བཙུན་གཉིས་ཀྱི་ལྷན་འཐབས་སུ་བཤད་པ་ལྟར་རྡོར་སེམས་བསྒོམ་
བཟླས་བྱེད་པ་ལས་དང་པོ་པས་སྡིག་ལྟུང་བཤགས་པའི་ཡན་ལག་ཏུ་གལ་ཆེ་བས་འདི་ལྟར། དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་དགྲོལ། །བྱང་ཆུབ་
གནས་ལ་དགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཅེས་ལན་གསུམ་བཟླས་པས་སྐྱབས་སུ་འགྲོ་ཞིང་སེམས་བསྐྱེད། །དེ་ནས་རྡོ་རྗེ་སེམས་དཔའི་བསྒོམ་བཟླས་ནི། རང་གི་སྤྱི་བོར་
པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་འཕྲོས། འདུས་ཡོངས་སུ་གྱུར་བ་ལས། རྡོ་རྗེ་སེམས་དཔའ་སྐུ་

[141A]༄༅། །མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་བསྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པ་
གཉིས་ཀའང་དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ཡབ་རྡོ་རྗེ་དཀྱིལ་ཀྲུང་གིས་བཞུགས་པ། དེའི་ཐུགས་ཀར་ཟླ་བའི་སྟེང་དུ་ཧཱུཾ་ཡིག་དཀར་པོ། །དེ་ལས་འོད་ཟེར་འཕྲོས་
རང་འདྲའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་
ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས་ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲེ་ཡེ་ཧཱུཾ། །
ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་བརྒྱན་པར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང་
དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་
སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས་ཐུགས་ཀའི་ཧཱུཾ་ལ་ཐིམ་པས་གཟི་བརྗིད་དང་མཐུ་སྟོབས་ཕུན་སུམ་ཚོགས་
པར་གྱུར། །ཨོཾ་བཛྲ་སཏ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏི་ཥྛ། དྲྀ་ཌྷོ་མེ་བྷ་བ། སུ་ཏོ་ཥྱོ་མེ་བྷ་བ། སུ་པོ་ཥྱོ་མེ་བྷ་བ། །ཨ་ནུ་ར་ཀྟོ་མེ་བྷ་བ། སརྦ་སིད་དཧི་མམེ་པྲ་ཡ་ཙྪ། སརྦ་

[141B] ཙི་ཏཾ་ཏ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝ་ན་སརྦ་ཏ་ཐཱ་ག་ཏ། བཛྲ་མ་མེ་མུ་ཉྩ། བཛྲི་བྷ་བ། མཧཱ་ས་མ་ཡ་ས་ཏྭ་ཨཿ་ཧཱུཾ་ཕཊ། ཅེས་བཟླ། བཟླས་པའི་མཐར། བདག་ནི་མི་ཤེས་
རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི་
རྡོ་རྗེ་སེམས་དཔའི་ཞལ་ནས་རིགས་ཀྱི་བུ། །ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་
གསུང་ཐུགས་དབྱེར་མི་ཕྱེད་པར་གྱུར། དེ་རྣམས་སྔོན་འགྲོའི་རིམ་པ་ཡིན་ལ་བདག་སྐྱེད་ཀྱི་ཚིག་དངོས་གཞིའི་རིམ་པ་ནི། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་སྣ་
ཚོགས་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས། འཇིག་རྟེན་གྱི་ཁམས་མུ་མེད་པ་གསལ་བར་བྱས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང། རིགས་པའི་
ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ་པར་གྱུར། གང་གི་དྲིན་གྱིས་བདེ་ཆེན་ནས། །སྐད་ཅིག་གིས་ནི་ཐོབ་འགྱུར་
བ༑ ༑བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་
བྱེད་ལ་ཕྱག་འཚལ། །ཞེས་པས་བླ་མ་དང་ལྷ་ལ་ཕྱག་བྱ། རང་གི་སྙིང་གའི་ས་བོན་གྱི་འོད་ཟེར་ལས་བྱུང་བའི་ཙ་རྩི་དཀར་མོ། །ཕག་མོ་སྔོན་མོ། །དབྱངས་ཅན་མ་དམར་མོ། །གོ་རི་ལྗང་ཀུ་ཕྱག་ན་མཆོད་
[142A]༄༅། །རྫས་སྣ་ཚོགས་པ་ཐོགས་པ་རྣམས་ཀྱིས་མཆོད་པར་གྱུར་པར་བསམས་ལ། ཨོཾ་ཧྲཱི་ཥྚཱི་ཧཿ་ས་མཆོད་ཡོན་དང། ཨོཾ་ཧཱུཾ་ཧཱུཾ་ཕཊ། ཀྱིས་ཞབས་བསིལ། ཨོཾ་ཝི་ཀྲི་ཏཱ་ན་ན་དུ་ཥྚ ས་
ཏྭ་ད་མག་གཿ་གཿ་ཡིས་དྲི། ཨོཾ་ཀུ་མ་རཱ་རཱུ་པི་ཎི་ཛཿ་ཛཿ་ཧཱུཾ་ཕཊ་ཀྱིས་མེ་ཏོག་ཨོཾ་ཧྲཱི་ཧཿ་ཧཻཿ་ཕཊ་ཀྱིས་བདུག་སྤོས། ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ན་ན་མ་ཧཱ་ཨ་ཊྚ་ཊྚ་ཧ་ས་ན་དི་ནི་དའི་བྟ་ཡ་སཱ་ཧཱ། ས་མར་མེ། ཨོཾ་
བཛྲ་ནཻ་ཝི་དྱ་ཨཱ་ཧཱུཾ་སཱ་ཧཱ་ས་ལྷ་བཤོས། ཨོཾ་བཛྲ་ཤཔྟ་ཨཱ་ཧཱུཾ་གིས་རོམ་མོ་རྣམས་འབུལ། དེ་ནས། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་ཡང་སྤྱན་སྔར་
བརྗོད༑ ༑དེ་བཞིན་བསོད་ནམས་རྗེས་ཡི་རང། །བདག་གིས་བདེར་འགྲོ་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་དགྲོལ། །བྱང་ཆུབ་གནས་ལ་
དགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་གིས་ལུས་ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་
སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པར་བགྱི། །ཞེས་ཕྱག་འཚལ། མཆོད་པ། བཤགས་པ། ཡི་རངས། བསྔོ་བ། སྐྱབས་འགྲོ། སེམས་བསྐྱེད་དེ་
ཡན་ལག་བདུན་པ་དབུལ། སངས་རྒྱས་བྱང་ཆུབ་སེམས་དཔའ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་
པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་

[142B] ༑དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་བཟུང། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་
གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བདག་གིས་བཟུང། །རྡོ་རྗེ་རིགས་མཆོག་ཆེན་པོ་ཡིས། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་བཟུང་བར་བགྱི། །
སློབ་དཔོན་དག་ཀྱང་བཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ནི་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་
བྱུང་བའི། །པདྨའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཆོས་སོ་སོར་གཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་
དག་ཉིད་དུ་སོ་སོར་གཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་
བཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུག་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོས། །ཅེས་བརྗོད་ལ་སྔར་སྡོམ་
པ་བཟུང་བ་བརྟན་པར་བྱ། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྡུག་བསྔལ་དང་བྲལ་བར་གྱུར་ཅིག་བདེ་བ་དང་མི་འབྲལ་བར་གྱུར་ཅིག་འཇིག་རྟེན་གྱི་ཆོས་བརྒྱད་དང་གཟུང་
འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ། །ཅེས་ཚད་མེད་བཞི་བསྒོམ། དེ་ལྟར་ཚོགས་ཞིང་སྤྱན་དྲངས་ཏེ་ཕྱག་འཚལ་བ་སོགས་ཀྱིས་བསོད་ནམས་ཀྱི་ཚོགས་བསགས་

[143A]༄༅། །ཨོཾ་སྭ་བྷཱ་ཝ་ཤུད་བྷཱ་སརྦ་དྷ་རྨ་སྭ་བྷཱ་ཝ་ཤུད་དཧོ་ཉཧཾ། ཨོཾ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་བ་ཨཱ་ཏྨ་གོ་ཉཧཾ། རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་
པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ། བདག་མེད་པའི་རང་བཞིན་སྟོང་པ་ཉིད་དུ་གྱུར། ཅེས་ཡེ་ཤེས་ཀྱི་ཚོགས་བསགས་ཤིང་འཆི་བ་ཆོས་སྐུའི་ལམ་འཁྱེར་བསྒོམ་
སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བའི་ཕྲེང་བས་མཚན་པ། །
དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་གྲུ་བཞིར་རྡོ་རྗེས་མཚན་པའི་སྟེང་དུ། ཤཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་
མཚན་པ། དེ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རབ། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ། ཐམས་ཅད་
ཀྱང་རྡོ་རྗེ་འབར་བའི་རང་བཞིན། བར་མཚམས་མེད་པ་དུམ་བུ་གཅིག་ཏུ་གྱུར་བའི་ཕྱི་རོལ་དུ། བསྐལ་པ་འཇིགས་པའི་མེ་ལྟ་བུའི་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བར་གྱུར། ཅེས་ཐུན་
མོང་བའི་སྲུང་འཁོར་བསྒོམ། འདིར་ཟ་མ་ཏོག་ལས། ཐུན་མོང་མ་ཡིན་པའི་སྲུང་འཁོར་བསྒོམ་འདོད་ན་སྒྲུབ་ཐབས་བདུད་ལས་རྣམ་རྒྱལ་དུ་བཤད་པ་ལྟར་བསྒོམ་པར་གསུངས་ཤིང། འདུལ་
འཛིན་པའི་ལྷན་འཐབས་སུ་མི་གསལ་ཡང་ལས་དང་པོ་བས་བགེགས་ཀྱི་བར་ཆད་སྲུང་བའི་ཆེད་དུ་བསྒོམ་པ་ལེགས་པས། ར་བའི་དབུས་སུ་བཧྲུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས་

[143B] རྩིབས་བཅུ་ལྟེ་བ་དང་བཅས་པ། ལྟེ་བའི་ནང་དང་རྩིབས་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པདྨ་དང་ཟླ་བ་དང་ཉི་མའི་གདན་གསུམ་གསུམ་གདན་དབུ་མའི་སྟེང་
དུ་ཧཱུཾ་ཡིག་ཡོངས་སུ་གྱུར་པ་ལས། རང་ཉིད་གནོད་མཛེས་རྒྱལ་པོ་སྐུ་མདོག་མཐིང་ག་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་
ཡུམ་ལ་འཁྱུད་ཅིང་ལྷག་མ་གཡས་གཉིས་རིན་པོ་ཆེ་དང་ལྕགས་ཀྱུ། གཡོན་གཉིས་པདྨ་དང་ཞགས་པ་འཛིན་པ། ཞབས་གཡས་བསྐུམས་ཤིང་གཡོན་བརྐྱང་པའི་སྟབས་ཀྱིས་བཞུགས་
པ་ཡབ་ཡུམ་སྙོམས་པར་ཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་ཐིག་ལེ་བཅུ་ལས་ཧཱུཾ་རིང་པོ་བཅུ་དང་
དེ་ལས་ཁྲོ་བོ་བཅུར་གྱུར་པའི་གཤིན་རྗེ་གཤེད་སྔོན་པོ་རྣམ་སྣང་གི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་
གཡས་གཉིས་རིན་པོ་དང་རྡོ་རྗེ་ཐོབ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ། ཤར་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། གཞན་
གྱིས་མི་ཐུབ་པ་དཀར་པོ་མི་བསྐྱོད་པའི་ཅོད་པན་ཅན། དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་
ཆེ་དང་བེ་ཅོན། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་ལྷོ་རྩིབས་ཀྱི་རྟ་མགྲིན་དམར་པོ་འོད་དཔག་མེད་ཀྱི་ཅོད་པན་ཅན། དམར་མཐིང་དཀར་བའི་ཞལ་གསུམ་

[144A]༄༅། །ཕྱག་དྲུག་གི་དང་པོ་ལྷག་མ་གཡས་གཉིས་རིན་པོ་ཆེ་དང་པདྨ། གཡོན་གཉིས་འཁོར་ལོ་དང་རལ་གྲི་འཛིན་པ། ཧཱུཾ་ཡུམ་ནུབ་རྩིབྶ་བདུད་རྩི་འཁྱིལ་པ་སྔོན་པོ་
མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་རིན་པོ་ཆེ་དང་རྡོ་རྗེ། གཡོན་གཉིས་པདྨ་དང་རལ་གྲི་འཛིན་པ། །
ཧཱུཾ་ཡུམ་འདོད་རྒྱལ་མཐིང་ག་མི་བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་རིན་པོ་ཆེ་དང་
ལྕགས་ཀྱུ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་མེ་འཚམས་ཀྱི་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། དབྱུག་སྔོན་ཅན་སྔོན་པོ་མི་བསྐྱོད་པའི་ཅོད་པན་
ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་ལྷག་མ་གཡས་གཉིས་རིན་པོ་ཆེ་དང་དབྱུག་པ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་
བདེན་བྲལ་གྱི་རྩིབྶ་སྟོབས་པོ་ཆེ་སྔོན་པོ་མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་ལྷག་མ་གཡས་གཉིས་རིན་པོ་ཆེ་དང་
རྩེ་གསུམ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་་རླུང་འཚམས་ཀྱི་རྩིབྶ་མི་གཡོ་བ་མཐིང་ག་མི་བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱག་
དྲུག་གི་དང་པོ་གཉིས་ཀྱིས་རང་ལྷག་མ་གཡས་གཉིས་རིན་པོ་ཆེ་དང་རལ་གྲི། གཡོན་གཉིས་པདྨ་དང་རྡོ་རྗེ་འཛིན་པ། ཧཱུཾ་ཡུམ་དབང་ལྡན་གྱི་རྩིགྶ་གཙུག་ཏོར་འཁོར་ལོས་

[144B] ལྗང་སེར་དཀར་དང་དམར་བའི་ཞལ་གསུམ་ཕྱག་དྲུག་གི་དང་པོ་ལྷག་མ་གཡས་གཉིས་རིན་པོ་ཆེ་དང་འཁོར་ལོ། །གཡོན་གཉིས་པདྨ་དང་རལ་
གྲི་འཛིན་པ། ཧཱུཾ་ཡུམ་གཙོ་བོའི་སྟེང་གི་ཅུང་ཟད་ཙམ་གྱི་མདུན་གྱི་གདན་ལ་གཡོན་བརྐྱང་གིས་འཁོད། རྡོ་རྗེ་ས་འོག་མཐིང་ག་མི་བསྐྱོད་པའི་ཅོད་པན་ཅན། མཐིང་དཀར་དམར་
བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་ལྷག་མ་གཡས་གཉིས་རིན་པོ་ཆེ་དང་རྡོ་རྗེ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གཙོ་བོའི་འོག་གི་ཅུང་ཟད་
ཙམ་གྱི་རྒྱབ་ཀྱི་གདན་ལ་གཡོན་བརྐྱང་གིས་འཁོད། བཅུ་གཅིག་པོ་ཐམས་ཅད་ཀྱང་མཆེ་བ་གཙིགས་ཤིང་ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་པ། དབུ་སྐྲ་དང་སྨར་དམར་སེར་འབར་
ཞིང་གྱེན་དུ་འཁྱིལ་བ། འཁོར་ལོ་དང་རྣ་ཆ་ལ་སོགས་པས་བརྒྱན་ཅིང་སྣ་ཚོགས་པའི་སྤྲུལ་གྱི་རྒྱན་ཅན། བདུད་དང་བགེགས་ཐམས་ཅད་རྩད་ནས་འབྱིན་པའི་སྟོབས་དང་ལྡན་པ། སྐུ་ལས་
སྐྱེས་པའི་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་བཞུགས་ཤིང་འཇིགས་སུ་རུང་བའི་རྡོ་རྗེ་འབར་བ་སྤྲིན་ལྟར་འཁྲིགས་པ་ཕྱོགས་བཅུར་འཕྲོས་པས་གདུག་པ་ཅན་ཐམས་ཅད་ཚར་
གཅོད་པར་གྱུར། ཅེས་ཐུན་མོང་མ་ཡིན་པའི་སྲུང་འཁོར་བདུད་ལས་རྣམ་རྒྱལ་ལྟར་བསྒོམ། རང་ཉིད་གནོད་མཛེས་སུ་གནས་པ་ཡོངས་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་པོ་
དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་

[145A]༄༅། །གྱུར་པ་ལས། ཆོས་འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་པ། འོག་ཟུར་ནས་བཾ་ལས་བྱུང་བའི་སྣ་ཚོགས་པདྨའི་ལྟེ་བར། ཧཱུཾ་ལས་སྣ་
ཚོགས་རྡོ་རྗེ་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོས་བརྒྱན་པ། ལྟེ་བའི་དབུས་སུ་བཧྲུཾ་ལས་འཁོར་ལོ་བཧྲུཾ་གྱིས་མཚན་པ་ལས་བྱུང་བའི་
རྣམ་སྣང་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་ལ་གནས་པའི་འཁོར་ལོ་དང་རལ་གྲི། །
གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས་གཞལ་ཡས་ཁང་གྲུ་བཞི་སྒོ་བཞི་པ། ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིགས་པ་ལྔ་དང་ལྡན་པ། རྩིགས་པའི་
སྟེང་ན་རིན་པོ་ཆེ་སྣ་ཚོགས་པས་མཛེས་པར་བྱས་པའི་རིན་པོ་ཆེའི་ཕ་གུས་བསྒོར་བའི་གཞལ་ཡས་ཁང་གི་ནང་དུ། རྡོ་རྗེའི་ཕྲེང་བས་ཟླུམ་པོ་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེགས་
པའི་རྡོ་རྗེའི་གདུང་བཞིས་མཛེས་པར་ཕུབ་པ། རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་མཛེས་པའི་ནང་གི་ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བ། ཕ་གུའི་སྟེང་ན་གསེར་གྱི་སྐ་རགས་བཞིའི་
ཕྱི་དངོས་སུ་ཆུ་སྲིན་གྱི་ཁ་ནས་འཕྱང་བའི་རིན་པོ་ཆེའི་དྲ་བ་དང་དྲ་བ་ཕྱེད་པ་ལ་དྲིལ་བུ་དང་རྔ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་དུ་མདའ་
ཡབ་པདྨ་འདབ་མ་ཕྱེད་པའི་དབྱིབས་ཅན་ལ། བདན་དང་རྒྱལ་མཚན་ལ་སོགས་པས་མཛེས་པར་བྱས་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས། འགྲམ་སྟེགས་ཀྱི་རྣམ་པར་

[145B] ལྷ་མོ་མཆོད་རྫས་ཐོགས་པ་རྣམས་འཁོད་ནས་མཆོད་པ་བྱེད་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང། འོག་གི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྤྲས་པ། སྒོ་
བཞི་སོ་སོའི་མདུན་དུ་ཀ་བ་བཞི་བཞིས་བཏེགས་པའི་རྟབ་བས་སྣམ་བུ་བཅུ་གཅིག་དང་ལྡན་པའི་སྟེང་དུ་ཆོས་ཀྱི་འཁོར་ལོ། །དེའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྡོ་རྗེའི་ར་བ་མི་རི་དང་
བཅས་པའི་ཕྱི་རོལ་ཏུ། གཏུམ་དྲག་ལ་སོགས་པའི་དུར་ཁྲོད་བརྒྱད་ན། ནག་གེ་སར་གྱི་ཤིང་དམ་ཤི་རི་ཥ་ལ་སོགས་པའི་ཤིང་བརྒྱད། དེའི་རྩ་པར་བརྒྱ་བྱིན་ལ་སོགས་པའི་ཕྱོགས་སྐྱོང་བརྒྱད་
རྩེ་མོར་རྫུ་འཕྲུལ་ཆེན་པོ་བ་གླང་པོ་ཆེའི་གདོང་པ་ཅན་ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ནོར་རྒྱས་ལ་སོགས་པའི་ཀླུ་བརྒྱད། དེ་དག་གི་སྟེང་གི་ནམ་
མཁའ་ལ་སྒྲོགས་པ་ལ་སོགས་པའི་སྤྲིན་བརྒྱད། ཡེ་ཤེས་ཀྱི་མེ་བརྒྱད། མཆོད་རྟེན་བརྒྱད། གཞན་ཡང་ཀེང་རུས་དང། གསལ་ཤིང་གིས་ཕུག་པའི་རོ་དང། ཤིང་ལ་དབྱངས་པ་དང་
སྐྱེས་བུ་ཟ་བ་དང། མཚོན་གྱིས་ཕུག་པ་ལ་སོགས་པ་དང། བྱ་རོག་དང་བྱ་རྒོད་དང་ཁྱི་དང་ཅེ་སྤྱང་དང། སེང་གེ་དང་སྟག་ལ་སོགས་པ་དང། ཅ་ཅོ་སྒྲོག་པའི་རོ་ལངས། དང། གནོད་སྦྱིན་དང་སྲིན་པོ་
ལ་སོགས་པ་རྣམས་ཀྱིས་འཇིགས་སུ་རུང་བ། གྲུབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ། བཅོམ་ལྡན་འདས་ལ་རྩེ་གཅིག་ཏུ་ལྟ་བ། གཅེར་བུ་སྐྲ་བཤིག་པ། ཕྱག་
རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊྲཱཾ་ག་འཛིན་པ་ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་སོགས་ཀྱིས། ཤིན་ཏུ་ངོ་མཚར་བར་བྱེད་པའི་དུར་ཁྲོད་རྣམས་ཀྱིས་

[146A]༄༅། །བསྐོར་བའི་གཞལ་ཡས་ཁང་གི་ནང་གི་རེ་མིག་དགུ་པའི་དབུས་སུ། ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དང། ནང་གི་ཕྱོགས་གཞན་
གསུམ་དང། སྒོ་བཞིར་སྣ་ཚོགས་པདྨ་དང་ཉི་མའི་གདན། ནང་གི་ཤར་དང་གྲུ་བཞི་དང་ཕྱིའི་གྲྭ་བཞིར། སྣ་ཚོགས་པདྨ་དང་ཟླ་བའི་གདན་ཟུང་རེ་རེ། ཞེས་ཆོས་འབྱུང་གཞལ་ཡས་ཁང་
གདན་བཅས་བསྐྱེད། གདན་དབུས་མའི་སྟེང་དུ་ཨ་ཡིག་དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ། དྷཱི་སེར་པོ་ལས་བྱུང་བའི་རལ་གྲི་དབུས་སུ་
དྷཱི་ས་མཚན་པ། དེ་ལས་འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ། ཐིམ་པ་ཡོངས་སུ་གྱུར་པ་ལས། རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་
མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་
དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། ཞེས་རྒྱུ་རྡོ་རྗེ་འཛིན་པ་བསྐྱེད་དེ། བར་དོ་ལོངས་སྐུའི་ལམ་འཁྱེར་བསྒོམ། དེའི་
ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་སངས་རྒྱས་དང། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་
དང། རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་དང། སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པ་ལས་འོད་ཟེར་གྱིས་དཔག་

[146B] དེའི་སྟེང་དུ་ཧཱུཾ་ཡིག་མཐིང་ག་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་
དང་རིག་པའི་ཚོགས་རྣམས་སྤྱན་དྲངས་ཧཱུཾ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པོ། །རྩེ་དགུ་པ་རྭ་ཤིན་ཏུ་གདེངས་པ་འོད་ཟེར་ལྔ་དང་ལྡན་པ། ལྟེ་བ་ལ་ཧཱུཾ་ཡིག་གིས་མཚན་པ། དེ་ལས་
རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྲོས་ཏེ། ནམ་མཁའི་ཁམས་ཐམས་ཅད་ཏིལ་གྱི་གང་བུ་བཞིན་དུ་གང་བ། ཉི་མ་
ལ་གནས་པས་སེམས་ཅན་རྣམས་སྨིན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་ཅིག་ཏུ་འདུས་ཏེ་རྡོ་རྗེ་ལ་ཐིམ་པར་གྱུར། ཟླ་བ་ཉི་མ་རྡོ་རྗེ་ཧཱུཾ་དང་བཅས་པ་ཡོངས་སུ་གྱུར་པ་ལས་
རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ། །སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་གཡས་བསྐུམས་ཤིང་གཡོན་བརྐྱང་བའི་སྟབས་ཀྱིས་བཞུགས་པ་
ཞེས་འབྲས་བུ་རྡོ་རྗེ་འཛིན་པ་བསྐྱེད་དེ་སྐྱེ་བ་སྤྲུལ་སྐུའི་ལམ་འཁྱེར་བསྒོམ། ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིག་པ་ཁྲོ་གཉེར་ཅན་
ཁྲོ་གཉེར་གྱི་འགྲམ་དུ། སྨིན་མ་དང་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་སྡིགས་འཛུབ་བྱེད་པ། །
འཇིགས་པ་རྣམས་ཀྱང་འཇིགས་པར་མཛད་པ། ཕེཾ་ཀ་རའི་སྒྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་བྱས་
[147A]༄༅། །ཤིང༑ མགོ་བོ་རློན་པཅ་ལྔ་བཅུའི་ཐོང་པའི་འཕྲེང་བས་བརྒྱན་པ། སྤྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པའི་རུས་པའི་རྒྱན་
རྣམས་ཀྱིས་བརྒྱན་པ། གསུས་པ་ཆེ་བ། གཅེར་བུའི་གཟུགས་ཅན། སྨིན་མ་དང་རྫི་མ་དང་སྨ་ར་དང་པ་སྤུ་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་
ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ། །རབ་ཏུ་འཇིགས་པ། ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་
པ༑ གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ། རྭའི་རྩ་བའི་གཡས་ཀྱི་ཞལ་དང་པོ་སྔོན་པོ། །དེའི་གཡས་ཞལ་དམར་པོ། །གཡོན་ཞལ་སེར་པོ། །རྭའི་རྩ་བའི་
གཡོན་གྱི་ཞལ་དང་པོ་དཀར་པོ། །དེའི་གཡས་ཞལ་དུད་ཀ་གཡོན་ཞལ་ནག་པོ། །ཞལ་རྣམས་ཤིན་དུ་ཁྲོས་པ། ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པ། ཕྱག་གཡས་
གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྐྱང་ཏེ་འཛིན་པ། ལྷག་མ་གཡས་ཀྱི་དང་པོ་
ན་གྲི་གུག་གཉིས་པ་ན་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ཎ་ཡ། དྲུག་པ་ན་གྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་
ལྕགས་ཀྱུ། བཅུ་པ་ན་དབྱུག་ཏོ། །བཅུ་གཅིག་པ་ན་ཁ་ཊཱཾ་ག་བཅུ་གཉིས་པ་ན་འཁོར་ལོ། །བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་

[147B] ལྷག་མ་གཡོན་གྱི་དང་པོ་ན་ཁྲག་གིས་བཀང་བའི་ཐོད་པ། གཉིས་པ་ན་ཚངས་པའི་མགོ་བོ། །གསུམ་པ་ན་ཕུབ། བཞི་པ་ན་རྐང་པ། ལྔ་པ་ན་ཞགས་པ་
དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་པ་ན་མེ་ཐབ་
བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་བསྣམས་པ། ཞབས་གཡས་ཀྱི་དང་པོས་མི། གཉིས་པས་མ་ཧེ་
གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད། གཉིས་པས་འུག་པ། གསུམ་པས་བྱ་རོག་
བཞི་པས་ནེ་ཙོ། །ལྔ་པས་ཁྲ། དྲུག་པས་བྱ་ཆེན་པོ། །བདུན་པས་ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང། གཞོན་ནུ་གདོང་དྲུག་དང་ལོག་འདྲེན་
དང་ཟླ་བ་དང་ཉི་མ་རྣམས་ཁ་སྦུབ་ཏུ་བྱས་ཏེ། ཞབས་འོག་ཏུ་མནན་ནས་མེད་པུང་རབ་ཏུ་འབར་བའི་ཀློང་དཀྱིལ་ན་བཞུགས་པ། ཞེས་རིམ་པ་བཞིན་གསལ་གདབ། རང་ཉིད་དམ་ཚིག་སེམས་དཔའི་
ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་
བསྣམས་པ། ཞབས་རྡོ་རྗེ་སྐྱིལ་ཁྲུང་གིས་བཞུགས་པ། མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་རྒྱན་ཐམས་ཅད་ཀྱིས་བརྒྱན་པ། དེའི་

[148A]༄༅། །ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ། ཞེས་སེམས་དཔའ་སུམ་བརྩེགས་བྱ། དེའི་
བང་ན་ཡུམ་རྡོ་རྗེ་རོ་ལངས་མ་སྔོན་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་གྲི་གུག་འཕྱར་ཞིང། གཡོན་ཐོད་པ་གདུག་པའི་ཁྲག་གིས་གང་བ་འཛིན་པས་ཡབ་ལ་འཁྱུད་པ། ཐོད་སྐམ་ལྔས་དབུ་བརྒྱན་
ཅིང་བསྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། ཞབས་གཡས་བརྐྱང་ཞིང་གཡོན་པས་ཡབ་ལ་འཁྱུད་པ། ཡབ་ཀྱི་གསང་གནས་མི་དམིགས་པ་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་
རྩེ་ལྔ་པ༑ ཨོཾ་ལས་བྱུང་བའི་ནོར་བུ་བུ་ག་ཕཊ་ཀྱིས་བཀག་པ། ཡུམ་གྱི་གསང་གནས་མི་དམིགས་པ་ལས་ཧཱུཾ་ལས་བྱུང་བའི་པདྨ་དམར་པོ་འདབ་མ་བརྒྱད་པ། ཨཱ་ལས་བྱུང་བའི་ཐེ་འབྲུ་བུ་ག་ཕཊ་
ཀྱིས་བཀག་པ། ཞེས་རིག་མ་འདུ་བྱས་ཏེ་མཁའ་གསང་བྱིན་གྱིས་བརླབ། ཨོཾ་སརྦ་ཏཐཱ་ག་ཏ་ཨ་ནུརཱ་གཎ་བྫྲ་སྭ་བྷཱ་བ་ཨཏྨ་ཀོཉི་ མཆོད་པའི་ང་རྒྱལ་བཟུང། རང་གི་ཐུགས་ཀའི་ཧཱུཾ་ཡིག་
གི་འོད་ཟེར་གྱི་ལྕགས་ཀྱུས་མཁའ་ཁྱབ་ཀྱི་སངས་རྒྱས་ཐམས་ཅད་བཀུག་ནས་རང་གི་ཞལ་དུ་བཙུག་ཐུགས་ཀར་འོད་དུ་ཞུ་བརྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་ཐིག་ལེ་ཆ་གཅིག་བཧྲུཾ་དང་དེ་
ཡོངས་སུ་གྱུར་པ་ལས། གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ་གདན་དང་བཅས་པར་གྱུར། ཐིག་ལེ་ཆ་གཅིག་གདན་དེ་རྣམས་ཀྱི་སྟེང་དུ་ཆ་
བཅུ་བདུན་དུ་གྱུར། དེ་རྣམས་ཡོངས་སུ་གྱུར་པ་ལས། དབུས་སུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ། ནང་གི་ཤར་དུ་ཀྵེ་ལས་འཁོར་ལོ་ཀྵེས་མཚན་པ། ལྷོར་མ་ལས་རིན་པོ་ཆེ་མས་མཚན་པ། །

[148B] བྱང་དུད་ལས་རལ་གྲི་ངས་མཚན་པ། ཤར་སྒོར་ཡ་ལས་ཐོབ་ཡས་མཚན་པ། ལྷོ་སྒོར་ཙ་ལས་དབྱུག་པ་ཙས་མཚན་པ། ནུབ་སྒོར་ནི་ལས་པདྨ་ནིས་མཚན་
པ༑ བྱང་སྒོར་ར་ལས་རལ་གྲི་རས་མཚན་པ། ནང་གི་ཤར་ལྷོར་ཛ་ལས་འཁོར་ལོ་ཛས་མཚན་པ། ལྷོ་ནུབ་ཏུ་ས་ལས་རྡོ་རྗེས་ས་མཚན་པ། ནུབ་བྱང་དུ་དོ་ལས་པདྨ་དོས་མཚན་པ། བྱང་
ཤར་དུ་རུ་ལས་རལ་གྲི་རུས་མཚན་པ། ཕྱིའི་གྲྭ་བཞིར་ཎ་ཡོ་ནི་རའི་ཡི་གེ་བཞི་རྣམས་འོད་ཟེར་འཕྲོ་ཞིང་འདུ་བ། ཕྱག་མཚན་ས་བོན་གྱིས་མཚན་པ་རྣམས་ཡོངས་སུ་གྱུར་པ་ལས། དཔལ་རྡོ་རྗེ་
འཇིགས་བྱེད་ལྷ་བཅུ་གསུམ་གྱི་སྐུར་ཡོངས་སུ་རྫོགས་པར་གྱུར་པ་ནི། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི། ཞེས་པ་ནས། མེ་
དབུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་བང་ན་ཡུམ་རྡོ་རྗེ་རོལ་ངས་མ་སྔོན་མོ་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་གྲི་གུག་འཕྱར་ཞིང། གཡོན་ཐོད་པ་གདུག་པའི་ཁྲག་གིས་
གང་བ་འཛིན་པས་ཡབ་ལ་འཁྱུད་པ། ཐོད་སྐམ་ལྔས་དབུ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན་ཕྱག་རྒྱ་ལྔས་བརྒྱན་པ། ཞབས་གཡས་བརྐྱང་ཞིང་གཡོན་པས་ཡབ་ལ་འཁྱུད་པ། ནང་
གི་ཤར་དུ་གཏི་མུག་གཤིན་རྗེའི་གཤེད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོང་པ་འཛིན་པས་རང་འདྲིའ་ཡུམ་ལ་འཁྱུད་ཅིང། ལྷག་མ་གཡས་
གཉིས་འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ལྷོར་སེར་སྣ་གཤིན་རྗེའི་གཤེད་སེར་པོ་སེར་སྔོ་དཀར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་ལྷག་མ་

[149A]༄༅། །གཡས་གཉིས་ནོར་བུ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་དམར་པོ་དམར་སྔོ་དཀར་བའི་ཞལ་གསུམ། ཕྱག་
དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་པདྨ་དང་རལ་གྲི། །གཡོན་གཉིས་ནོར་བུ་དང་འཁོར་ལོ་འཛིན་པ། བྱང་དུ་ཕྲག་ཏོག་གཤིན་རྗེའི་གཤེད་ལྗང་གུ་ལྗང་སྔོ་དཀར་བའི་ཞལ་གསུམ་
ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་རལ་གྲི་དང་འཁོར་ལོ་གཡོན་གཉིས་ནོར་བུ་དང་པདྨ་འཛིན་པ། ཤར་སྒོར་ཐོབ་གཤིན་རྗེའི་གཤེད་སྔོན་པོ་སྔོ་དཀར་དམར་བའི་ཞལ་
གསུམ༑ ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་ཐོ་བ་སྔོན་པོ་རྭ་ཉི་ཤུ་པ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ལྷོ་སྒོར་དབྱུག་པ་གཤེན་རྗེའི་གཤེད་དཀར་
པོ་དཀར་སྔོ་དམར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་དབྱུག་པ་དང་རལ་གྲི། གཡོན་གཉིས་པདྨ་དང་འཁོར་ལོ་འཛིན་པ། ནུབ་སྒོར་པདྨ་གཤིན་རྗེའི་
གཤེད་དམར་པོ། །དམར་སྔོ་དཀར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་འཁོར་ལོ་དང་ནོར་བུ་འཛིན་པ། བྱང་སྒོར་རལ་
གྲི་གཤིན་རྗེའི་གཤེད་ལྗང་གུ་ལྗང་སྔོ་དཀར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་རལ་གྲི་དང་འཁོར་ལོ། །གཡོན་གཉིས་ནོར་བུ་དང་པདྨ་འཛིན་པ། ཡབ་
བརྒྱད་པོ་ཐམས་ཅད་ཐོད་པ་སྐམ་པོ་ལྔའི་དབུ་རྒྱན་དང། ཁྲག་འཛག་པའི་མགོ་བོ་རློན་པ་ལྔ་བཅུའི་དོ་ཤལ་ཅན། ཞལ་རེ་རེ་ལ་དམར་ལ་ཟླུམ་པའི་སྤྱན་གསུམ་གསུམ་དང་ལྡན་ཞིང། འབར་བའི་

[149B] ལྗགས་རྣམ་པར་འདྲིལ་ཞིང་འོད་ཟེར་རབ་ཏུ་འཕྲོ་བ། མཐའ་ཡས་སྔོན་པོས་དབུ་སྐྲ་བཅིངས་ཤིང། འཇོག་པོ་དམར་པོས་རྣ་རྒྱན་བྱས་པ། རིགས་ལྡན་ཁྲ་
བོས་དཔུད་པ་བརྒྱན་ཅིང། དུང་སྐྱོང་སེར་པོས་ལག་གདུབ་བྱས་པ། པདྨ་དཀར་པོས་མགུལ་རྒྱན་བྱས་ཤིང། སྟོབས་རྒྱུ་ལྗང་གུས་མཆོད་ཕྱིར་ཐོགས་བྱས་པ། ནོར་རྒྱས་ཀྱི་བུ་བདུད་རྩིའི་ཁ་དོག་
ལྟ་བུས་སྐ་རགས་བྱས་ཤིང། པདྨ་ཆེན་པོ་དཀར་པོས་ཞབས་གདུབ་བྱས་པ། ཀླུབ་རྒྱད་པོ་ཐམས་ཅད་ཕུད་ཀྱི་སྒྲ་སྒྲོག་ཅིང། ལྕེ་གཉིས་པ། དུག་དང་ལྡན་པའི་མཆེ་བའི་འཕྲེང་བ་ཅན་
ནོ༑ ༑ནང་གི་ཤར་ལྷོར་ཙ་རྩི་ཀ་དཀར་མོ་ཤིན་ཏུ་སྐེམ་ཞིང་དྲག་ཏུ་ཁྲོས་པ། དཀར་སྔོད་མར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འདྲའི་ཡབ་ལ་
འཁྱུད་ཅིང། ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། ལྷོ་ནུབ་ཏུ་ཕག་མོ་སྔོན་མོ་ཕག་གདོང་ཅན། སྤོམ་ཞིང་ཕུང་ལ་གསུས་པ་འཕྱང་བ། །
སྔོ་དཀར་དམར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱི་ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། ནུབ་བྱང་དུད་བྱངས་ཅན་མ་དམར་མོ་
ཞི་བའི་ཆ་བྱད་ཅན། དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། བྱང་ཤར་དུ་གཽ་རཱིཉེ་
ལྗང་གུ་སྤོམ་ཞིང་ཐུང་ལ་གསུས་པ་འཕྱང་བ། ལྗང་སྔོ་དཀར་བའི་ཞལ་གསུམ། ཕྱག་དྲུག་གི་དང་པོ་གཉིས་ཀྱིས་ལྷག་མ་གཉིས་གཉིས་རལ་གྲི་དང་འཁོར་ལོ། །གཡོན་གཉིས་ནོར་བུ་དང་པདྨ་

[150A]༄༅། །འཛིན་པ། ཡུམ་བཞི་ཀའང་ཐོད་སྐམ་ལྡའི་དབུ་རྒྱན་དང། སྐམ་པོ་ལྡ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། ཞབས་གཡས་བསྐུམས་ཤིང་གཡོན་བརྒྱང་བའི་སྟབས་ཀྱིས་
བཞུགས་པ། ཕྱིའི་གྲྭ་བཞིར་ཎ་ཡོ་ནི་རའི་ཡི་གེ་བཞི་ཡོངས་སུ་གྱུར་པ་ལས། མིའི་ཐོད་པ་བདུད་རྩིས་གང་བ་བཞིར་གྱུར། ཨོཾ་ཧྲཱི་ཥྚཱི་ཝི་ཀྲི་ཏཱ་ནན་ཧཱུཾ་ལཊ། གཅོ་བོ་ཡབ་ཡུམ་བསྐུལ། དཔག་ཏུ་མེད་པར་
གྱུར༑ ཡུམ་གྱི་པ་སྤུའི་སྒོ་ནས་ཕྱིར་འཕྲོས། ཕྱོགས་བཅུར་གཤེགས། སེམས་ཅན་རྣམས་ཀྱི་ཞེ་སྡང་སྦྱངས། ཆོས་ཀྱི་དབྱིངས་ཀྱི་ཡེ་ཤེས་ལ་བགོད། གཅིག་ཏུ་འདུས། རང་དང་ཡུམ་ལ་ཐིམ་པར་
གྱུར༑ ཨོཾ་ཛི་ན་ཛི་ཀ་གཏི་མུག་གཤིན་རྗེའི་གཤེད་ཡབ་ཡུམ་བསྐུལ། དཔག་ཏུ་མེད་པར་གྱུར། ཡུམ་གྱི་ཕྱོགས་བཅུར་གཤེགས། སེམས་ཅན་རྣམས་གྱི་གཏི་མུག་སྦྱངས། མེ་ལོང་ལྟ་བུའི་ཡེ་
ཤེས་ལ་བཀོད། གཅིག་ཏུ་འདུས། ནང་གི་ཤར་གྱི་གདན་ལ་འཁོད། ཨོཾ་རཏྣ་དྷྲིཀ། །སེར་སྣ་གཤིན་རྗེའི་གཤེད་ཡབ་ཡུམ་བསྐུལ། དཔག་ཏུ་ཡུམ་གྱི་ཕྱོགས་བཅུར་གཤེགས། སེམས་ཅན་
རྣམས་ཀྱི་ང་རྒྱལ་དང་སེར་སྣ་སྦྱངས། མཉམ་པ་ཉིད་ཀྱི་ཡེ་ཤེས་ལ་བཀོད། ལྷོའི་གདན་ལ་འཁོད། ཨོཾ་ཨཱ་རོ་ལིཀ་འདོད་ཆགས་གཤིན་རྗེའི་གཤེད་འདོད་ཆགས་སྦྱངས་སོ་སོར་རྟོག་པའི་
ཡེ་ཤེས་ལ་བཀོད། ནུབ་གྱི་གདན་ལ་འཁོད། ཨོཾ་པྲ་ཛྷཱཾ་དྷྲ ྐ་ཕྲག་དོག་གཤིན་རྗེའི་གཤེད་ཕྲག་དོག་སྦྱངས། བྱ་བ་བསྒྲུབ་པའི་ཡེ་ཤེས་ལ་བཀོད། བྱང་གི་གདན་ལ་འཁོད། ཨོཾ་མུ་དག་རདྷྲྀཀ་
ཐོ་བ་གཤིན་རྗེའི་གཤེད་བུད་བོའི་བདུད་བཙོམ། དད་པའི་སྟོབས་ལ་བཀོང་ཤར་སྒོའི་དབུས་སུ་འཁོད། ཨོཾ་དཎྚ་དྷཱཾཀ་དབྱུག་པག་ཤིན་རྗེའི་གཤེད་ཉོན་མོངས་པའི་བདུད་བཅོམ། རྩོན་

[150B] ལྷོ་སྒོའི་དབུས་སུ་འཁོད། ཨོཾ་པདྨ་དཧྲྀཀ་པདྨ་གཤིན་རྗེའི་གཤེད་འཆི་བདག་གི་བདུད་བཅོམ། དྲན་པའི་སྟོབས་ལ་བཀོད་ནུབ་སྒོའི་དབུས་སུ་འཁོད། ཨོཾ་
ཁངྒ་དཧྲྀཀ་རལ་གྲི་གཤིན་རྗེའི་གཤེད་ལྷའི་བུའི་བདུད་བཅོམ། ཏིང་ངེ་འཛིན་གྱི་སྟོབས་ལ་བཀོད་བྱང་སྒོའི་དབུས་སུ་འཁོད། ཨོཾ་མོ་ཧ་ར་ཏི། ཙ་རྩི་ཀ་ཡབ་ཡུམ་སའི་ཁམས་སྦྱངས། །
བྱམས་པ་ཚད་མེད་ལ་བཀོད་ནང་གི་ཤར་ལྷོའི་གྲྭར་འཁོང། ཨོཾ་དའེ་ཥ་ར་ཏི། ཕག་མོ་ཡབ་ཡུམ་ཆུའི་ཁམས་སྦྱངས། སྙིང་རྗེ་ཚད་མེད་ལ་བཀོད་ལྷོ་ནུབ་ཀྱི་གྲྭར་འཁོད། ཨོཾ་ར་ག་ར་ཏི། །
དབྱངས་ཅན་མ་ཡབ་ཡུམ་མེའི་ཁམས་སྦྱངས། དགའ་བ་ཚད་མེད་ལ་བཀོད་ནུབ་བྱང་གི་གྲྭར་འཁོད། ཨོཾ་བྫྲར་ཏི། གཽ་རི་ཡབ་ཡུམ་རླུང་གི་ཁམས་སྦྱངས། བཏང་སྙོམས་ཚད་མེད་ལ་
བཀོད་བྱང་ཤར་གྱི་གྲྭར་འཁོད། ཨོཾ་ཨཱ་ཧཱུཾ། ཐོད་པ་བཞི་བསྐུལ་ཡུལ་དྲུག་གི་དྲི་མ་སྦྱངས། སླར་འདུས། ཕྱིའི་གྲྭ་བཞིར་འཁོད། ཨོཾ་ཨཱཧཱུཾ། གཞལ་ཡས་ཁང་སྣོང་གྱི་སྐྱོན་སྦྱངས། བདེ་
བ་ལ་གནས་པ་རྣམས་བརྟན་པར་བྱས། གཅིག་ཏུ་འདུས། དམ་ཚིག་གི་གཞལ་ཡས་ཁང་ལ་ཐིམ་པར་གྱུར། ཅེས་མང་ལ་དུ་དཀྱིལ་འཁོར་རྒྱལ་མཆོག་གི་རྟེན་བརྟེན་པ་བསྐྱེད་དེ་སྤྲོ་བསྡུ་བྱ། གཙོ་
འཁོར་ཐམས་ཅད་ཀྱི་མིག་གཉིས་སུ་ཀྵི་དང་འཁོར་ལོ་ལས། རྡོ་རྗེ་མིག་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་
གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དད་པདྨ་འཛིན་པ། མགྲིན་པ་ལས་པདྨ་དམར་པོ་འདབ་མ་བརྒྱ་པའི་དབུས་སུ་ཨཱ་དང་པདྨ་ལས་གསུང་རྡོ་རྗེ་དམར་པོ་དམར་སྔོ་དཀར་བའི་

[151A]༄༅། །གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། སྣར་ཁཾ་དང་རིན་བོ་ཆེ་ལས་རྡོ་རྗེ་སྣ་སེར་པོ་སེར་སྔོ་
དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་ནོར་བུ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། སྩེའི་
རྩ་བར་རཾ་དང་པདྨ་ལས་རྡོ་རྗེ་ལྕེ་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་པདྨ་དང་རལ་གྲི། གཡོན་
གཉིས་ནོར་བུ་དང་འཁོར་ལོ་འཛིན་པ། དཔྲལ་བར་ཀཾ་དང་རལ་གྲི་ལས་རྡོ་རྗེ་ལུས་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་
མ་གཡས་གཉིས་རལ་གྲི་དང་འཁོར་ལོ། །གཡོན་གཉིས་ནོར་བུ་དང་པདྨ་འཛིན་པ། ལྟེ་བར་སཾ་དང་རྡོ་རྗེ་ལས་རྡོ་རྗེ་ཡིད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་
དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། ཐམས་ཅད་ཀྱང་བར་ཟླ་ལ་གནས་པའོ། །ལྷ་ཐམས་ཅད་ཀྱི་ཐུགས་
ཀར་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་ནང་དུ་ཧཱུཾ་དང་རྡོ་རྗེ་ལས་ཐུགས་རྡོ་རྗེ་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་
གཡས་གཉིས་རྡོ་རྗེ་དང་རལ་གྲི། གཡོན་གཉིས་འཁོར་ལོ་དང་པདྨ་འཛིན་པ། མགྲིན་པ་སཱ་ལས་པདྨ་མར་ཕོ་འདབ་མ་བརྒྱད་བའི་དབུས་སུ་ཨཱ་དང་པདྨ་ལས་གསུང་རྡོ་རྗེ་དམར་པོ་དམར་སྔོ་དཀར་བའི་

[151B] ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་པདྨ་དང་རལ་གྲི། གཡོན་གཉིས་ནོར་བུ་དང་འཁོར་ལོ་འཛིན་པ། སྤྱི་བོར་ཨོཾ་
ལས་འཁོར་ལོ་དཀར་པོའི་དབུས་སུ། ཨོཾ་དང་འཁོར་ལོ་ལས་སྐུ་རྡོ་རྗེ་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་
གཉིས་འཁོར་ལོ་དང་རལ་གྲི། །ཡོན་གཉིས་ནོར་བུ་དང་པདྨ་འཛིན་པ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚཱི་
ཧཿ་ཨོཾ་ཧཱུཾ་ཧཱུཾ་ཕཊ། ཞེས་པ་ནས། ཤཔྟ་ཨཱ་ཧཱུཾ། ཞེས་པའི་བར་གྱིས་མཆོད། འོད་ཟེར་གྱིས་བཀུག་སྟེ། ཐུགས་རྡོ་རྗེའི་ལྷ་ཚོགས་རྣམས་ལྷ་རྣམས་ཀྱི་ཐུགས་ཀའི་ཐུགས་རྡོ་རྗེ་ལ་ཐིམ་པར་
གྱུར། ཨོཾ་སརྦ་ཏཐཱ་གཏ་ཙི་ཏྟ་བྫྲ་སྭ་བྷཱ་ཝ་ཨཱ་ཏྨ་ཀོ་ཉཾཧ། འོད་ཟེར་གྱིས་བཀུག་སྟེ། གསུང་རྡོ་རྗེའི་ལྷ་ཚོགས་རྣམས། ལྷ་རྣམས་ཀྱི་མགྲིན་པའི་གསུང་རྡོ་རྗེ་ལ་ཐིམ་པར་གྱུར། ཨོཾ་སརྦ་ཏ་ཐཱ་གཏ་ཝཱཀ་
བྫྲ་སྭ་བྷཱ་ཝ་ཨཱ་ཏྨ་ཀོ་ཉཧཾ། འོད་ཟེར་གྱིས་བཀུག་སྟེ། སྐུ་རྡོ་རྗེའི་ལྷ་ཚོགས་རྣམས། ལྷ་རྣམས་ཀྱི་སྤྱི་བོའི་སྐུར་རྡོ་རྗེ་ལ་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཀ་ཡ་བྫྲ་སྭ་བྷཱ་ཝ་ཨཱྟྨ་ཀོ་ཉཧཾ། ཞེས་སྐྱེ་མཆེང་
སྐུ་གསུང་ཐུགས་བྱིན་གྱིས་བརླབ། ལག་པ་གཡོན་པའི་ཁུ་ཚུར་བཅངས་པ་སྟེང་དུ་བཞག་པའི་མཐེའུ་ཆུང་ལག་པ་གཡས་པའི་ཁུ་ཚུར་བཅངས་བའི་མཛུབ་མོས་འཁྱུད་པའི་ལྕགས་ཀྱུའི་ཕྱག་རྒྱ་སྙིང་
གི་ཐད་དུ་བཞག་ལ། ཨོཾ་ཧྲཱི་ཧཱ་བཧོ་མཧཱ་ཀྲོ་དྷ་ཨཱ་གྩྪ་སཱ་གྩྪ་ཨ་སྨཱད་བུ་ཛ་བྲཏི་གྲྀ་ཧྞ་ནྟུ་པྲ་སད་མེ་དྷཱི་མའིན་ཀུ་རུ་སཱཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་དཔལ་
[152A]༄༅། །རྡོ་རྗེ་འཇིགས་བྱེད་ལྷ་བཅུ་གསུམ་གྱི་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་མདུན་གྱི་ནམ་མཁར་སྤྱན་དྲངས། སེ་གོ་ལྒ་ཏོག་ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཅེས་
བརྗོད་ལ། ཁྲོ་བོ་སྤྲོས་ཏེ་ཕྱི་འབྲང་གི་བགེགས་ཚར་བཅད་ལ་བསྲུང། ཨོཾ་ཧྲཱི་ཥྚྲཱི་ཧཿ་ཞེས་སོགས་ཀྱིས་མཆོད། ཨོཾ་མུངྒར་ཛཿ་ཞེས་པའི་སྔགས་ཀྱིས་དམ་ཚིག་པ་སོ་སོའི་སྤྱི་བོར་དགུག་
ཨོཾ་དནྜ་ གིས་དམ་ཚིག་པ་སོ་སོ་ལ་གཞུག་ཨོཾ་པདྨ་བཾ། གྱིས་དམ་ཚིག་པ་སོ་སོ་དང་དབྱེར་མེད་དུ་བཅིང། ཨོཾ་ཁདྒ་ཧོཿ་ས་དབང་དུ་བྱའོ། །དེ་ནས། ཨོཾ་ཧྲཱི་ཧཱ་བཧོ། ཞེས་སོགས་ཕྱག་རྒྱ་
དང་བཅས་ཏེ། སླར་ཡང་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚྲཱི་
མཆོད༑ དེ་བཞིན་གཤེགས་པ་རྣམས་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་རྩི་ཀ་ལ་སོགས་པ་རྣམས་ཀྱིས་ཤེས་པ་རྗོད་པ་སྔོན་
དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་
ལྷ་ཡི་ཆུས་དབང་བསྐུར། །ཞེས་གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་
གཙོ་བོ་རྩ་ཞལ་གྱི་དབུ་ལ་མི་བསྐྱོད་པ། ལྷ་གཞན་ཤར་དང་ཤར་ལྷོ་བ་རྣམས་ལ་རྣམ་སྣང། ལྷོ་དང་ལྷོ་ནུབ་པ་རྣམས་ལ་རིན་འབྱུང། ནུབ་དང་ནུབ་བྱང་བ་རྣམས་ལ་འོད་དཔག་མེད། བྱང་དང་བྱང་ཤར་

[152B] དབང་གི་ལྷ་རྣམས་རང་ཉིད་ལ་ཐིམ་པར་གྱུར། ཅེས་ཡེ་ཤེས་པ་དགུག་གཞུག་དབང་ལྷ་སྤྱན་འདྲིན་དབང་བསྐུར་རྒྱས་གདབ་རྣམས་བྱ། སྔར་མཆོད་
པ་བྱིན་རླབས་མ་བྱས་ན་འདིར་བྱ་ཞིང། བྱས་ན་འདིར་མ་བྱས་ཀྱང་རུང་ལ། སྔར་བྱིན་རླབས་བྱས་ཀྱང་འདིར་བསྐྱར་ནས་བྱས་པར་འགལ་བ་མེད་པས་འདུལ་འཛིན་པས་བྱིན་རླབས་བྱ་བར་བཤད་
ཨོཾ་ཧྲཱི་ཥྚྲཱི་ཧ། ཞེས་སོགས་སམ། ཨོཾ་ཡ་མཱནྟ་ཀ་ཨརྒྷཾ་པྲ་ཏི་ཙྪ་ཧཱུཾ་སཱ་ཧཱ། དེ་བཞིན་དུ་སྦྱར་ཏེ། ཤཔྟ་པྲ་ཏི་ཙྪ་ཧཱུཾ་སཱ་ཧཱ། ཞེས་པའི་པར་གྱིས་འབུལ་བར། ཟ་མ་ཏོག་དང་འདུལ་འཛིན་པའི་
ལྷན་འཐབས་སོགས་ནས་བཤད་པས་དེ་བཞིན་བྱ། འདིར་ནང་མཆོད་བྱིན་རླབས་བྱ་བར་ཟ་མ་ཏོག་དང། འདུལ་འཛིན་པ་གཉིས་ཀས་བཤད་པས་སྔར་སྔོན་འགྲོའི་མཆོད་གཏོར་ལ་བསང་བ་དང་
ཕྱོགས་སྐྱོང་ལ་འབུལ་རྒྱུའི་ནང་མཆོད་བྱིན་རླབས་སྔར་བྱས་ཀྱང། འདིར་དཀྱིལ་འཁོར་བ་ལ་འབུལ་རྒྱུའི་ནང་མཆོད་སྔར་ལྟར་བྱིན་གྱིས་རླབས། གཡས་པས་ནང་མཆོད་ཀྱི་ཀ་པཱ་ལའི་དཔྲལ་བ་
རང་ལ་བསྟན་ཏེ་བཟུང་གཡོན་པའི་འཐེབ་སྲིན་གྱིས་གཡས་ཕྱོགས་སུ་ལན་གསུམ་དཀྲུགས་པས་བདུད་རྩིའི་སྙིང་པོ་བྱུང་བར་བསམ་ལ་སྨིན་འཚམས་ཡན་ལག་གཏོར་ཞིང། ཕྱོགས་བཅུ་དུས་གསུམ་གྱི་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ། །ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་
འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་ཞལ་དུ་ཨོཾ་ཨཱ་ཧཱུཾ། ཡེ་ཤེས་ཀྱི་མཁའ་འགྲོ་མའི་

[153A]༄༅། །ལཱ་ལི་ཏ་བཛྲའི་ཨ་མོ་གྷ་བཛྲའི་ཡེ་ཤེས་འབྱུང་གནས་སྦས་པའི་པདྨ་བྫྲའི་དའི་པཱཾ་ཀ་ར་ར་ཀྵི་ཏའི་རྭ་ལོ་ཙཱ་པ་རྡོ་རྗེ་གྲགས་ཀྱི་རྭ་ཆོས་རབ་ཀྱི་རྭ་ཡེ་ཤེས་སེང་
གེའི་རྭ་འབུམ་སེང་གི་རྗེ་བཙུན་རྒ་ལོའི་རོང་པ་ཤེས་རབ་སེང་གེའི་བླ་མ་ཡེ་ཤེས་དཔལ་བའི་ཆོས་རྗེ་དོན་གྲུབ་རིན་ཆེན་གྱི་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མཁས་གྲུབ་བསྟན་
པའི་ཉི་མ་དགེ་ལེགས་དཔལ་བཟང་པོའི་རྗེ་ཆོས་ལྡན་རབ་འབྱོར་གྱི་པཎ་ཆེན་ལུང་རིག་རྒྱ་མཚོའི་རྗེ་གྲགས་པ་དོན་གྲུབ་ཀྱི་རྒྱལ་བ་བློ་བཟང་དོན་གྲུབ་ཀྱི་མཁས་གྲུབ་སངས་རྒྱས་ཡེ་ཤེས་
ཀྱི་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་དྲིན་ཅན་རྩ་བའི་བླ་མ་རྡོ་རྗེ་འཆང་བཀྲ་ཤིས་འོད་ཟེར་གྱི་དྲིན་ཅན་རྩ་བའི་བླ་མ་རྡོ་རྗེ་འཆང་བློ་བཟང་དག་གི་
དབང་པོའི་དྲིན་ཅན་རྩ་བའི་བླ་མ་རྡོ་རྗེ་འཆང་དགེ་འདུན་དོན་གྲུབ་ཀྱི་དྲིན་ཅན་རྩ་བའི་བླ་མ་རྡོ་རྗེ་འཆང་བློ་བཟང་པདྨའི་དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་བློ་གྲོས་རྒྱ་མཚོ་དཔལ་བཟང་
པོའི་སླར་ཡང་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མཁས་གྲུབ་བསྟན་པའི་ཉི་མ་དགེ་ལེགས་དཔལ་བཟང་པོའི་རྗེ་བཙུན་ཤེས་རབ་སེང་གེའི་རྗེ་སྦྱིན་པ་དཔལ་བའི་རྗེ་ཤེས་རབ་བཟང་
པོའི་རྗེ་ཆོས་སྐྱོང་རྒྱ་མཚོའི་རྗེ་ནམ་མཁའ་གྲགས་ཀྱི་རྗེ་ཉི་མ་བཀྲ་ཤིས་ཀྱི་རྗེ་བདེ་ལེགས་ཉི་མའི་རྗེ་ནམ་མཁའ་རྒྱལ་མཚན་གྱི་རྗེ་དཔལ་འབྱོར་ལྷུན་གྲུབ་ཀྱི་རྗེ་ཆོས་དབྱིངས་རང་
གྲོལ་གྱི་རྒྱལ་བའི་དབང་པོ་ངག་དབང་བློ་བཟང་རྒྱ་མཚོ་དཔལ་བཟང་པོའི་དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་འཕྲིན་ལས་ལྷུན་གྲུབ་ཀྱི་སླར་ཡང་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་

[153B]
པའི་རྒྱུད་ཆེན་བསམ་གྲུབ་རྒྱ་མཚོའི་རྒྱུད་ཆེན་བརྩོན་འགྲུས་འཕགས་པའི་རྒྱུད་ཆེན་རྡོ་རྗེ་བཟང་པོའི་རྒྱུད་ཆེན་རྡོ་རྗེ་བཟང་པོའོ་རྒྱུད་ཆེན་སངས་རྒྱས་རྒྱ་མཚོའི་རྒྱུད་ཆེན་དཀོན་མཆོག་རྒྱ་མཚོའི་དྲིན་ཅན་རྩ་
བའི་བླ་མ་རྡོ་རྗེ་འཆང་རྒྱུད་ཆེན་དཀོན་མཆོག་ཡར་འཕེལ་བའི་འདིའི་དང་པོ་པཎ་ཆེན་ཐམས་ཅད་མཁྱེན་པའི་གསན་ཡིག་ལྟར་དང། གཉིས་པ་རྒྱལ་དབང་མཆོག་གི་གསན་ཡིག་ལྟར་དང། །
གསུམ་པ་སྲེ་རྒྱུད་ཞལ་སྔ་ནས་དཀོན་མཆོག་ཡར་འཕེལ་བའི་གསན་ཡིག་ལྟར་ཡིན་ལ། བདག་གིས་བརྒྱུད་པ་དེ་གསུམ་ཀ་ཐོབ་པས་དེ་ལྟར་བཀོད་ཀྱི། གཞན་པ་རྣམས་ཀྱིས་རང་རང་གིས་གང་ནས་ཐོབ་
པ་དེའི་རྒྱུད་རིམ་འཇུག་པར་རིགས་སོ། །གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། སྙིང་ཀའི་ཐད་ནས་གཏོར་ཞིང། །
ཨོཾ་ཧྲཱི་ཥྚྲཱི་ཞེས་པ་ནས། བཛྲ་ར་ཏི། ཨོཾ་ཨཱ་ཧཱུཾ། ཞེས་པའི་བར་གྱིས་དབུལ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ལྟེ་བའི་ཐད་
ནས་གཏོར་ཞིང། ཆོས་ཀྱི་རྒྱལ་པོ་ཡབ་ཡུམ་འཁོར་དང་བཅས་པ་རྣམས་ཀྱི་ཞལ་དུ་གཞན་ཡང་སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བསྟེན་པ། བསྟན་
པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ། བླ་མ་གོང་མ་རྣམས་ཀྱིས་བསྟེན་ཞིང་བསྒྲུབས་པའི་བསྲུང་མ་དམ་ཚིག་ཅན་རྣམས་ཀྱི་བུས་མོའི་ཐད་ནས་གཏོར་ཞིང། ཡུལ་ཉི་ཤུ་རྩ་བཞི་

[154A]༄༅། །གནས་སུམ་བཅུ་རྩ་གཉིས། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང། རྣལ་འབྱོར་མ་དང། ཕྱོགས་སྐྱོང་དང་ཞིང་སྐྱོང་དང། ཀླུ་ལ་སོགས་པ་རྣམས་ཀྱི་གཞི་
བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ལྕེ་ལ་བཞག་ལ་བདུད་རྩི་མྱང། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་
ལུས་ལ་ཞུགས་པར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཨོཾ་ཨཱ་ཧཱུཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། ཅེས་ནང་མཆོད་དབུལ། གཉིས་མེད་ཐུན་མོང་
མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་
དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེའི་
གཤེད་ལ་ཕྱག་འཚལ་ལོ། །ཞེས་བརྗོད་དེ་འཁོར་གྱི་ལྷ་རྣམས་ཀྱིས་གཙོ་བོ་ལ་བྲག་ཆའི་དབྱངས་བཞིན་དུ་བསྟོད་པར་བསམ་མོ། །དེ་ནས་གཙོ་བོས་ཀྱང། འཁོར་རྣམས་ལ་བསྟོད་པར་བསམ་ལ་
གཤིན་རྗེའི་གཤེང་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་བསྟོད། །གཤིན་རྗེའི་གཤེད་པོ་རབ་འཇིགས་པ། །ཕྲ་མ་རྡོ་རྗེའི་རང་བཞིན་
ཁྱོད༑ ༑རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེ་ཕྱག་འཚལ་བསྟོད། །འདོད་ཆགས་རྡོ་རྗེའི་ངོ་བོ་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེ་གསུང་དང་རབ་མཚུངས་པ། །རྡོ་རྗེ་

[154B] །ཕྲག་དོག་རྡོ་རྗེའི་ངོ་བོ་ཁྱོད། །གཤིན་རྗེའི་གཤེད་པོ་ལས་ཀུན་པ། །རྡོ་རྗེ་སྐུ་དང་རབ་མཚུངས་པ། །ཕྱག་ན་རལ་གྲི་ཕྱག་འཚལ་བསྟོད། །ཅེས་པས་བསྟོད་ནས། ཡང་
འཁོར་རྣམས་ཀྱིས་མགྲིན་གཅིག་ཏུ་གཙོ་བོ་ལ། སངས་རྒྱས་ཀུན་གྱི་དངོས་པོ་ཁྱོད། །སངས་རྒྱས་ཐམས་ཅད་གཅིག་བསྡུས་པ། །སངས་རྒྱས་ཀུན་མཆོག་གཙོ་བོའི་གཙོ། །དཀྱིལ་འཁོར་གཙོ་ལ་
ཕྱག་འཚལ་བསྟོད། །ཅེས་བསྟོད་པ་བྱ། ཞལ་དགུ་ནི་གསུང་རབ་ཡན་ལག་དགུ། རྭ་གཉིས་ནི་བདེན་པ་གཉིས། ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་སོ་བདུན། །
ཞབས་བཅུ་དྲུག་ནི་སྟོང་ཉིད་བཅུ་དྲུག་ཡུམ་དང་སྦྱོར་བ་ནི་བདེ་བ་ཆེན་པོ་རྒྱས་པ། མི་ལ་སོགས་པ་ནི་དངོས་གྲུབ་བརྒྱད་དང། བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་པ་ཡིན་ལ།།
གཅེར་བུ་ནི་སྒྲིབ་གཡོགས་མེད་པ་དང། སྐྲ་གྱེན་དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། །དེ་དག་གི་དོན་མདོར་བསྡུ་ན། གཏན་ལ་དབབ་པའི་གཞི། གསུང་རབ་ཡན་ལག་
དགུའི་བརྗོད་བྱ་ཀུན་རྫོབ་སྒྱུ་མ་དང། དོན་དམ་ནམ་མཁའ་ལྟ་བུ། ཁོང་དུ་ཆུད་བའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་པ་ལ་ནི། སྟོང་ཉིད་བཅུ་དྲུག་གི་རྟོགས་
པ་ཡོད་དེ། དེ་ཡང་ཐབས་བདེ་བ་ཆེན་པོ་དང་དབྱེར་མེད་པར་ཞུགས་པའོ། །ལམ་དེས་བགྲོད་པའི་འབྲས་བུ་དངོས་གྲུབ་ཐུན་མོང་བ་དང། ཐུན་མོང་མ་ཡིན་པ་གཉིས་ཀྱི་གཙོ་བོ་ནི། སྒྲིབ་པ་ཟད་
པའི་མྱང་འདས་སོ། །ཞེས་རྡོ་རྗེ་འཇིགས་བྱེད་ཀྱི་རྣམ་པར་ཤར་པའི་སྐུས། དེ་ལྟར་མཚོན་པ་གོ་བར་བྱེད་པའོ། །ཞེས་དག་པ་དྲན་པར་བྱ། ཧྲཱི་ཥྚྲཱི་ས་བསང། སྭ་བྷཱ་ཝས་སྦྱངས། ཕྲེང་བ་སྟོང་

[155A]༄༅། །པ་ཉིད་དུ་གྱུར། སྟོང་པའི་ངང་ལས། མེ་ལས་པདྨ་མེས་མཚན་པ་ཡོངས་སུ་གྱུར་པ་ལས། འདོད་ཆགས་གཤིན་རྗེའི་གཤེད་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་
ཀར་འཛིན་ཅིང་འཁོར་ལོ་འཛིན་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོ། །
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་
གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུང་ཞིང་དབང་བསྐུར་སྐུ་གང། དྲི་མ་དག་
ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། འོད་དཔག་མེད་ཀྱིས་དབུ་བརྒྱན་པར་གྱུར། ཨོཾ་ཨཱ་རོ་ལི་ཀ་ཨརྒྷཾ། པཱ་དཡེ། པུ་ཥྤེ་ཤཔྟ་པྲ་ཏི་ཙྪ་ཧཱུཾ་སཱ་ཧཱ། ཨོཾ་ཨཱ་རོ་ལི་ཀ་ཨོཾ་
ཨཱ་ཧཱུཾ། འདོད་ཆགས་རྡོ་རྗེ་ཤོ་ལོ་ཀ་གཅིག་ཨོཾ་ཨཱ་རོ་ལི་ཀ་ཧཱུཾ་ཕཊ། ཅི་འགྲུབ་བཟླས་པའི་མཐར། སངས་རྒྱས་ཐམས་ཅད་ཀྱི་གསུང་རྡོ་རྗེའི་ངོ་བོ་འདོད་ཆགས་གཤིན་རྗེའི་གཤེད་ཞུ་བ་
ལས་བྱུང་བའི་བགྲང་ཕྲེང་ཁྲག་འཛག་པའི་མི་མགོའི་ཕྲེང་བའི་རྣམ་པ་ཅན་དུ་གྱུར། གཡས་པའི་མཐེ་བོང་གིས་ཕྲེང་བ་དབ་བ་ལ། བཟླས་བྱའི་སྔགས་ནི། འདིར་ཞི་ཁྲོ་སྦྲག་སྒྲུབ་ཀྱི་མན་ངག་ལས་
འབྱུང་བ་ལྟར་བཟླས་པ་བྱ་བར་འདོད་ན། ཐོག་མར་འཇམ་དབྱངས་ཞི་བའི་སྔགས་བཟླ་སྟེ། ཨོཾ་ཨ་ར་པ་ཙ་ན་དྷཱི་ཞེས་པའོ། །དེ་ནས་འཇིགས་བྱེད་གཙོ་འཁོར་གྱི་སྔགས་ལ། ཨོཾ་ཡ་མ་རཱ་ཛཱ་

[155B] ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡ་ཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སཱ་ཧཱ། ཞེས་པ་ནི་རྩ་སྔགས་སམ་ཕྲེང་སྔགས་སོ། །ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཅེས་པ་ནི་ལས་ཀྱི་
སྔགས་སོ། །ཨོཾ་ཡ་མའན་ཏ་ཀ་ཧཱུཾ་ཕཊ། ཅེས་པ་ནི་སྙིང་པོའོ། །ཨོཾ་བཛྲ་བེཏྟཱ་ལཱི་ཨ་ག་ཙྪ་ཨ་ག་ཙྪ་ཧཱུཾ་ཛཿ་སཱ་ཧཱ། ཡུམ་གྱི་སྔགས་སོ། །ཨོཾ་ཛི་ནི་ཛ་ཀ་ཧཱུཾ་ཕཊ། ཨོཾ་རཏྣ་དཧྲྀ་ཀ་ཧཱུཾ་ཕཊ། ཨོཾ་ཨ་རོ་ལི་ཀ་ཧཱུཾ་
ཕཊ། ཨོཾ་པྲ་ཛྙཱ་དཧྭྀ་ཀ་ཧཱུཾ་ཕཊ། ཨོཾ་མུདྒར་དཧྲྀ་ཀ་ཧཱུཾ་ཕཊ། ཨོཾ་དཎྜ་དཧྭྀ་ཀ་ཧཱུཾ་ཕཊ། ཨོཾ་པདྨ་དཧྲྀ་ཀ་ཧཱུཾ་ཕཊ། ཨོཾ་ཁཌྒ་དྷྲྀཀ་ཧཱུཾ་ཕཊ། ཨོཾ་མོ་ག་ར་ཏི་ཧཱུཾ་ཕཊ། ཨོཾ་དྭེ་ཥེ་ར་ཏི་ཧཱུཾ་ཕཊ། ཨོཾ་རཱ་ག་ར་ཏི་ཧཱུཾ་ཕཊ། །
ཨོཾ་བཛྲ་ར་ཏི་ཧཱུཾ་ཕཊ། ཅེས་པ་རྣམས་འཁོར་གྱི་ལྷ་རྣམས་ཀྱི་སྔགས་སོ། །སྔགས་རྣམས་ལོང་སྐབས་དང་བསྟུན་ནས་ཇི་ལྟར་རིགས་པ་བཟླས་པའི་མཐར་གཤིན་རྗེའི་གཤེད་ཀྱི་ཡིག་བརྒྱ་བརྗོད། །
གོང་གི་མཆོད་སྔགས་གང་ཡང་རུང་བས་ཆུ་གཉིས་ཉེར་སྤྱོད་སོགས་ཀྱིས་མཆོད། ལྷ་རྣམས་ཀྱི་སྔགས་ལ་འབྲུ་གསུམ་བཏགས་པས་ནང་མཆོད་དབུལ། སྔར་གྱི་བསྟོད་པས་བསྟོད། ཐུན་
གཤམ་དུ་གཏོར་མ་འབུལ་བའི་ཚུལ་ལ། ཨོཾ་སྭ་བྷ་ཝ་ཞེས་པ་ནས་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་རྟེན་དང་བརྟེན་པར་
བཅས་པ་སྐད་ཅིག་གིས་གྲུབ་པར་གྱུར་པ་ནི། བསྲུང་བའི་འཁོར་ལོ་ཡངས་ཤིང་རྒྱ་ཆེ་བའི་ནང་དུ་གཞལ་ཡས་ཁང་གྲུ་བཞི་སྒོ་བཞི་པ། ཞེས་པ་ནས། རེ་མིག་དགུ་པའི་དབུས་དང་ནང་གི་ཕྱོགས་
གཞན་གསུམ་དང་སྒོ་བཞིར་སྣ་ཚོགས་པདྨ་དང་ཉི་མའི་གདན། ནད་གི་ཤར་དང་གྲྭ་བཞི་དང་ཕྱིའི་གྲྭ་བཞིར་སྣ་ཚོགས་པད་མ་དང་ཟླ་བའི་གདན་ཟུང་རེ་རེ། གདན་དབུས་མའི་སྟེང་དུ་དཔལ་རྡོ་རྗེ་འཇིགས་

[156A]༄༅། །བྱེད་ཆེན་པོ་སྐུ་མདོག་མཐིང་ནག་ཞལ་དགུ། ཞེས་པ་ནས། ཀློང་དཀྱིལ་ན་བཞུགས་པ། དེའི་པར་ན་ཡུམ་རྡོ་རྗེ་རོ་ལངས་མ། ཞེས་པ་ནས། ཞབས་གཡས་བརྐྱང་ཞིང་
གཡོན་པས་ཡབ་ལ་འཁྱུད་པ། ནང་གི་ཤར་དུ་གཏི་མུག་གཤིན་རྗེའི་གཤེད་དཀར་པོ་དཀར་སྔོ་དམར་བའི་ཞལ་གསུམ་ཞེས་པ་ནས། མཆེ་བའི་ཕྲེང་བ་ཅན་ནོ། །ནང་གི་ཤར་ལྷོར་ཙ་རྩི་ཀ་དཀར་
མོ་དཀར་སྔོ་དམར་བའི་ཞལ་གསུམ་ཞེས་པ་ནས། སྟབས་ཀྱིས་བཞུགས་པ། ཕྱིའི་གྲྭ་བཞིར་མིའི་ཐོད་པ་བདུད་རྩིས་གང་བ་བཞི། ཞེས་རྟེན་བརྟེན་པ་ཡོངས་སུ་རྫོགས་པའི་དམ་ཚིག་པ་བསྐྱེད་
དེ་མངོན་རྟོགས་ལྟར་གསལ་གདབ། ཟ་མ་ཏོག་ནས་བཤད་པ་ལྟར་ཡེ་ཤེས་པ་དགུག་གཞུག་འདིར་བྱས་ཀྱང་རུང་ལ། ལྷན་འཐབས་ནས་འབྱུང་བ་ལྟར་འོག་ཏུ་བྱས་ཀྱང་རུང་ངོ། །སྔར་གྱི་ལྕགས་ཀྱུའི་
ཕྱག་རྒྱ་སྙིང་ཁར་བཞག་ལ། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སརྦ་དུ་ཥྚ་ཨིནྟྲ་ཨཱ་དི་ན་ས་པ་རི་ཝཱ་ར་ཨཱ་ཀརྵ་ཡ་ཛཿ་སཱ་ཧཱ། རང་གི་སྙིང་ཁ་ནས་ཁྲོ་བོ་གཤིན་རྗེ་གཤེད་ཕྱག་ན་ལྕགས་ཀྱུ་དང་ཞགས་
པ་ཐོགས་པ་དཔག་ཏུ་མེད་པ་སྤྲོས་ཏེ། ཕྱོགས་སྐྱོང་རྣམས་ཀྱི་སྙིང་ཁ་ནས་ལྕགས་ཀྱུས་བཟུང། མགྲིན་པ་ནས་ཞགས་པས་བཅིངས་ཏེ་བཀུག་ནས། དཀྱིལ་འཁོར་གྱི་ཕྱིའི་ཕྱོགས་མཚམས་
རྣམས་སུ་འཁོད་པ་ནི། ཤར་དུ་དབང་པོ་དམར་སེར་གླང་པོ་ཆེ་ལ་ཞོན་པ། མིག་སྟོང་པ། གཡས་རྡོ་རྗེ་དང་གཡོན་སྡིགས་མཛུབ་མཛད་པ། དེའི་གཡོན་དུ་ཉེ་དབང་ནག་པོ་ནམ་མཁའ་ལྡིང་
ཞོན་པ༑ གཡས་གཉིས་སྲུབ་ཤིང་དང་འཁོར་ལོ། །གཡོན་གཉིས་དུད་དང་ནོར་བུ་ཀཽ་སྟུ་བྷ་ཐོགས་པ། ལྷོར་གཤིན་རྗེ་ནག་པོ་མ་ཧེ་ལ་ཞོན་པ། སྐྲ་དམར་སེར་གྱེན་དུ་འབར་བ། གཡས་དབྱུག་

[156B] ནུབ་ཏུ་ཆུ་ལྷ་དཀར་པོ་སྤྲུལ་ལ་ཞོན་པ་སྦྲུལ་ཞགས་འཛིན་པ། བྱང་དུ་ལུས་ངན་སེར་པོ་ཤ་རྒྱས་པ། གཏེར་ལ་གནས་པ། གཡས་ས་བོན་གྱི་གྲོང་ཁྱེར་དང་
གཡོན་ནེའུ་ལེ་ཐོགས། དེའི་གཡོན་དུ་ཚོགས་བདག་གླང་སྣ་དཀར་པོ་བྱི་བ་ལ་ཞོན་པ། གཡས་གཉིས་བགྲང་ཕྲེང་དང་དགྲ་སྟ། གཡོན་གཉིས་ལ་ཕུག་དང་ལ་དུ་འཛིན་པ། བྱང་ཤར་དུ་དབང་
ལྡན་དཀར་པོ་གླང་ལ་ཞོན་པ། རལ་པའི་ཐོར་ཅོག་ཅན་རྩེ་གསུམ་དང་ཐོད་པ་ཐོགས་པ། ལག་པ་གཉིས་ཀྱིས་གཽ་རི་ལ་འཁྱུད་པ། མེར་མེ་ལྷ་དམར་པོ་རྭ་སྐྱེས་ལ་ཞོན་པ། གཡས་བགྲང་ཕྲེང་
དང༑ གཡོན་སྤྱི་བླུགས་འཛིན་པ། སྲིན་པོར་སྲིན་པོ་སྔོན་པོ་རོ་ལ་ཞོན་པ་ཁྲོ་ཞིང་རྔམས་པ། གཡས་གྲི་གུག་དང་གཡོན་ཐོད་པ་འཛིན་པ། རླུང་དུ་རླུང་ལྷ་དུ་བའི་མདོག་ཅན་རི་དྭགས་ལ་ཞོན་
པ༑ ལག་པ་གཉིས་ཀྱིས་རླུང་རས་འཛིན་པ། སྟེང་དུ་ཟླ་བ་དཀར་པོ་ཀུ་མུ་ཏའི་སྟེང་ན་གནས་པ། ལག་པ་གཉིས་ཀྱིས་ཀུ་མུ་ད་འཛིན་པ། ཉི་མ་དམར་པོ་རྟ་མཆོག་བདུན་ལ་ཞོན་པ། ལག་
པ་གཉིས་ཀྱིས་པདྨ་འཛིན་པ། ཚངས་པ་སེར་པོ་གདོང་བཞི་པ་དང་པ་ལ་ཞོན་པ། གཡས་པས་སྤྱི་བླུགས་དང་མི་འཇིགས་པ། གཡོན་པས་དབྱུག་པ་དང་བགྲང་ཕྲེང་འཛིན་པ། འོག་ཏུ་སའི་
ལྷ་མོ་སེར་མོ་པདྨ་ལ་གནས་པ། གཡས་དབང་པོར་ཁས་ལེན་ཅིང། གཡོན་བུམ་པ་འཛིན་པ། ཐགས་བཟང་རིས་སྔོན་པོ་ཤིང་རྟ་ལ་ཞོན་པ། གཡས་རལ་གྲི་དང་གཡོན་སྡིགས་མཛུབ་
ཅན་རྣམས་ཏེ། དེ་དག་གི་འཁོར་དུ་སྲིད་པ་གསུམ་གྱི་འབྱུང་པོའི་ཚོགས་དང་བཅས་པར་གྱུར། ལག་པ་གཡོན་པའི་སྟེང་དུ་གཡས་པའི་མཐེའུ་ཆུང་མཐོ་བོས་མནན། སོར་མོ་དབུས་མ་སུམ་
[157A]༄༅། །བརྐྱང་བ་བརྡེབ་པའི་ཕུར་བུ་འདེབས་ཚུལ་བྱ་བ་ནི། ཨོཾ་ཧྲཱི་ཥྚྲཱི་ཝི་ཀྲི་ཏཱ་ནན་ཧཱུཾ་ཧཱུཾ་ཕཊ་ཕཊ་ཧཱུཾ་སརྦ་དུ་ཥྚཾ་ཨིནྟྲ་ཨཱ་དི་ནས་པ་རི་ཝཱ་རཱ་ན་ཀཱི་ལ་ཡ་ཧཱུཾ་ཕཊ་སཱཧཱ། རང་གི་སྙིང་གནས་
ཁྲོ་བོ་གཤིན་རྗེའི་གཤེད་ཕྱག་ན་ཕུར་བུ་ཐོགས་པ་དཔག་ཏུ་མེད་པ་སྤྲོས་ཏེ། ཕྱོགས་སྐྱོངས་རྣམས་ཀྱི་སྙིང་ག་དང་མགྲིན་པ་དང་རྐང་པའི་བར་དུ་ཕུར་བུས་བཏབ་པས། གྲུབ་པའི་བཅུང་ལེན་
གྲུབ་པ་བཞིན་དུ། སྐད་གཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི། ལྷ་ཐམས་ཅད་ཀྱི་མིག་གཉིས་
སུ་ཀྵི་དང་འཁོར་ལོ་ལས། རྡོ་རྗེ་མིག་དཀར་པོ་དཀར་སྔོ་དམར་བའི་ཞལ་གསུམ། ཞེས་པ་ནས། ནོར་བུ་དང་པདྨ་འཛིན་པ། ཞེས་སྐྱེ་མཆེད་སྐུ་གསུང་ཐུགས་བྱིན་གྱིས་བརླབས། །
འདིར་སྤྲོ་ཞིང་ལོང་ཡོད་ན་བདུད་ལས་རྣམ་རྒྱལ་ལས་འབྱུང་བ་ལྟར། ཛཿ་འཇམ་དཔལ་རང་བཞིན་ཆོས་རྣམས་ཀུན་གྱི་དངོས། །གནས་མེད་འགྲོ་འོད་བྲལ་བ་ནམ་མཁའ་བཞིན། །དུས་
ཀྱི་ཁམས་བཞིན་ཐུགས་རྗེ་འགྲོ་འོད་བྲལ། །སྤྲུལ་པ་འགྲོ་དང་བྲལ་བ་གཟུགས་བརྙན་བཞིན། །འགྲོ་དང་འོང་པའི་མཚན་ཉིད་མི་མངའ་ཡང། །ཆུ་ཟླ་བཞིན་དུ་གར་དམིགས་དེར་སྣང་བས། །དེང་
འདིར་སྤྱན་འདྲེན་གཤེགས་སུ་གསོལ་བའི་ལྷ། །སངས་རྒྱས་ཀུན་གྱི་ཡེ་ཤེས་འཇམ་པའི་དབྱངས། །གདུག་པ་འདུལ་ཕྱིར་འཇིགས་བྱེད་གཤིན་རྗེའི་གཤེད། །ལས་བྱེད་སྤྲུལ་པ་གཤིན་རྗེའི་འཁོར་
དང་བཅས། །འདིར་གཤེགས་བདག་ལ་དགོངས་ཤིང་བཞུགས་སུ་གསོལ། །ཞེས་ཚིག་བཅད་ཀྱི་སྤྱན་འདྲེན་དང། ཨོཾ་ཧྲཱི་ཧ་བཧོ། ཞེས་སོགས་སྔགས་དང་ཕྱག་རྒྱས་ཡེ་ཤེས་པ་སྤྱན་འདྲེན་

[157B]དབང་ལྷ་སྤྱན་འདྲེན་དབང་བསྐུར་རྒྱས་གདབ་རྣམས་སྔར་ལྟར་བྱ་ཞིང། བདག་ལ་ཞེས་པའི་ཚིག་འདི་ལ་ཞེས་པར་བསྒྱུར། དོན་གྲུབ་ཀྱིས་དབུ་བརྒྱན་ཅིང། ཞེས་པའི་མཇུག་
ཏུ༑ ཕྱོགས་སྐྱོང་འཁོར་དང་བཅས་པ་རྣམས་ལ་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པ་རེ་རེས་རྒྱས་བཏབ། དབང་གི་ལྷ་རྣམས་དེ་
ཉིད་ལ་ཐིམ་པར་གྱུར། འདིར་མཆོད་བསྟོད་བྱ་བར་ཟ་མ་ཏོག་ནས་བཤད་ཅིང་རྒྱས་བསྡུས་མ་བཤད་ནའང། མཆོད་པ་བྱིན་རླབས་བྱས་ཏེ། སྤྲོ་ཞིང་ལོང་ཡོད་ན་བདུད་ལས་རྣམ་རྒྱལ་ལས་
བཤད་པ་ལྟར། རྒྱལ་བ་རྣམས་ནི་གཙང་གྱུར་ཅིང། །སྨེ་བའི་རྟོག་པ་མི་མངའ་ཡང། །སྲི་ཞུའི་ཚུལ་གྱི་ཡོན་ཆབ་འདིས། །བདེ་གཤེགས་རྣམས་ལ་སྐུ་ཁྲུས་གསོལ། །ཨོཾ་ཡ་མཱ་ནྟཱ་ཀ་ས་པ་རི་
ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། རྒྱལ་བ་རྣམས་ནི་གཙང་གྱུར་ཅིང། །སྨེ་བའི་རྟོག་པ་མི་མངའ་ཡང། །སྲི་ཞུའི་ཚུལ་གྱི་ཞབས་བསིལ་འདིས། །བདེ་གཤེགས་རྣམས་ལ་ཞབས་ཁྲུས་གསོལ། །ཨོཾ་ཡ་
མཱནྟ་ཀ་ས་པ་རི་ཝཱ་ར་པཱ་དྱཱཾ་པྲ་ཏི་ཙྪ་ཧཱུཾ་སཱཧཱ། རྒྱལ་བ་རྣམས་ནི་ཡོན་ཏན་མཆོག་གི་སྐུ། །ཚུལ་ཁྲིམས་རྣམ་པར་དག་པའི་དྲི་དང་ལྡང། །སྒྱུ་མའི་ཆོས་ལ་ཡེ་ཤེས་དབང་བསྒྱུར་ཞིང། །རང་བཞིན་རྣམ་དག་
ཆགས་རྡུལ་མི་མངའ་ཡང། །བདག་ཅག་སྲི་ཞུ་གུས་པའི་ཚུལ་གྱིས་སུ། །དྲི་མཆོག་གཙང་མར་བཤམས་དེ་ཕུལ་བ་ཡིས། །བསོད་ནམས་ཡན་ལག་ཡོངས་སུ་རྫོགས་གྱུར་ཅིག་ཨོཾ་ཡ་མཱཏྣ་ཀ་
གནྡྷེ་རྒྱལ་བ་བྱང་ཆུབ་ཡན་ལག་རྒྱན་གྱི་མེ་ཏོག་མཛེས། །སྒྱུ་མའི་རང་བྮིན་བདག་ཅག་མེ་ཏོག་བསོད་ནམྶ་ཨོཾ་བུཥྤེ་དེ་བཞིན་དུ་སྦྱར་ཏེ། ཡེ་ཤེས་ཕོ་བྲང་མཚན་

[158A]༄༅། །དཔེའི་མེ་ཏོག་སྤོས། །བདུག་སྤོས་དྷཱུ་པཾ། མ་རིག་མུན་དང་བྲལ་བའི་ཡེ་ཤེས་གསལ། །སྣང་གྶལ་ཨཱ་ལོ་ཀེ་ནོར་བདུན་ཡོན་ཏན་ཆོག་ཤེས་བདུད་རྩིའི་ཟས། །
བཤོས་བྯང་ནཻ་ཝི་དཡ་བླ་མེད་རྡོ་རྗེ་ཐེག་པའི་དོན་སྟོན་ཅིང། །ཤེས་རབ་དབྱངས་ཀྱི་རྗེས་འགྲོ་རོལ་མོའི་སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། །དོན་གྱི་དབྱིངས་ལ་མངའ་
བརྙེས་འདི་བཞེས་ཤིག་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་མཆོད་འབུལ་གྱི་ཚིག་བཅད་སྔགས་དང་བཅས་པས་ཆུ་གཉིས་ཉེར་སྤྱོད་རོལ་མོ་དང་བཅས་པ་དབུལ་ཞིང། ལྷ་རང་རང་གི་སྔགས་ལ་
འབྲུ་གསུམ་བཏག་པས་ནང་མཆོད་དབུལ། གཉིས་མེད་ཐུན་མོངས་ སྤྱན་འདྲེན་དང་མཆོད་པ་བསྡུས་པ་ལ་མོས་ན་སྔར་བཤད་པ་བཞིན་བྱས་ཀྱང་རུང་ངོ། །དེ་ནས་དཀྱིལ་འཁོར་
བའི་གཏོར་མ་དང་མཆོད་ལྟར་བྱིན་གྱིས་རླབས་ཏེ། འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་མོ་འོད་ཀྱི་སྡུ་གུ་ཅན་དུ་གྱུར་པས་གཏོར་མའི་བཅུང་ཐམས་ཅད་
དྲངས་ཏེ་གསོལ་བར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ནཾ་ཧཱུཾ་ཕཊ། བཛྲ་བཧཻ་ར་ཝ་ཡ་ཨ་དཧི་པ་ཏི་བཛྲ་བེ་ཏྟཱ་ལཱི་ཨི་མཾ་བ་ལིཾ་ཁ་ཁ་ཁཱ་ཧི་ཁཱ་ཧཾ་ཧཱུཾ་ཕཊ་སཱཧཱ། ལན་གསུམ་གྱིས་གཙོ་བོ་ཡབ་ཡུམ་དང། ཨོཾ་ཛིན་ཛི་ཀ་ཧཱུཾ་
ཕཊ། ཞེས་པ་ནས། ཨོཾ་བཛྲར་ཏི་ཧཱུཾ་ཕཊ། པ་ལིཾ་པྲ་ཏི་ཙྪ། ཞེས་པ་གསུམ་གྱིས་འཁོར་རྣམས་ལ་དབུལ། མཆོད་བསྟོད་བཟླས་པའི་སྐབས་བཞིན་བྱ། དེ་ནས་ཕྱོགས་སྐྱོང་གི་གཏོར་མ་
ནང་མཆོད་ལྟར་བྱིན་གྱིས་བརླབ་ལ། ཕྱོགས་སྐྱོང་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྤུ་གུ་ཅན་དུ་གྱུར། རྩ་སྔགས་བརྗོད་པས་བྱིན་གྱིས་

[158B] ཨོཾ་བཧུ་ཙ་ར་ན། ཡ་པཱ་ཏཱ་ལ་ཙ་ར་ མཱ་ན་ཁེ་ཙ་ར་ཡ། ཏ་བའུར་བ་ནི་གཱ་ནཾ། ཀ་ར་ ཧཱུཾ་པ་ཤྲྩི་མ་ནཾ། ཕཊ་ཨུང་ཏ་ར་ཏི་གཱ་ཡ། ཨོཾ་ཨི་ཧྲཱི་ཡ། ཥཊཱི་ཝ། ཝི་ཀྵི། ཀྲི་ཀོ་
ཏཱ་ཨེ༑ ན་ཨ། ན་དེ། ཧཱུཾ་བྷྱོ། ཕཊ་སརྦ་བཧུ་དེ་བྷྱ་ལན་གསུམ་གྱིས་ཕྱོགས་སྐྱོང་འཁོར་བཅས་ལ་དབུལ། སྔར་ལྟར་ཕྱི་ནང་གི་མཆོད་པ་དང་བསྟོད་ཅིང་འཕྲེང་ལས་བཅོལ་བ་རྣམས་བྱ། འདི་
ནི་དཀྱིལ་འཁོར་བའི་གཏོར་མགྲོན་སྐྱེད་ཚུལ་སོགས་རྒྱས་པ་ཡིན་ལ། དེ་ལས་བསྡུས་ཙམ་བྱ་བར་འདོད་ན། མཆོད་གཏོར་བྱིན་གྱིས་བརླབས་ཏེ། ཨོཾ་སྭ་བྷ་ཝ་ཞེས་པ་ནས་ཧཾ། སྟོང་པ་ཉིད་
དུ་གྱུར། སྟོང་པའི་ངང་ལས་དཔལ་རྡོ་རྗེ་འཇིགས་བྱེད། ཞེས་པ་ནས། གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ་གདན་དང་བཅས་པའི་དབུས་
སུ་དཔལ་རྡོ་རྗེ་འཇིགས་བྱེད་ཡབ་ཡུམ། ནང་གི་ཤར་དུ་གཏི་མུག་གཤིན་རྗེ་གཤེད་ཡབ་ཡུམ། ཞེས་པ་ནས། ནང་གི་ཤར་ལྷོར་ཙ་རྩི་ཀ་ཡབ་ཡུམ། ཞེས་པ་ནས། བྱང་ཤར་དུ་གཽ་རི་ཡབ་
ཡུམ། ཕྱིའི་གྲྭ་བཞིར་མིའི་ཐོད་པ་བདུད་རྩིས་གང་བ་བཞི། ཞེས་རྟེན་དང་བརྟེན་པར་བཅས་པ་གསལ་གདབ། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སརྦ་དུ་ཥྜཾ། ཞེས་པ་ནས། ཡུམ་
དང་བཅས་པའི་སྐུར་བཞེངས་པའི། ཞེས་ཕྱོགས་སྐྱོང་དགུག་སྐྱེད་སྔ་མ་ལྟར་བྱས་ཏེ། ལྷ་ཐམས་ཅད་ཀྱི་མིག་གཉིས་སུ་ཀྵོ། རྣ་བར་ཛྲི། སྣར་ཁཾ། ལྕེར་རཾ། ད་བྲལ་བར་ཀཾ་ལྟེ་བར་སཾ་
སྤྱི་བོར་ཨོཾ། །མགྲིན་པར་ཨཱ་ཐུགས་ཀར་ཧཱུཾ་སྔོན་པོས་མཚན་པར་གྱུར། ཞེས་སྐྱེ་མཆེད་སྐུ་གསུང་ཐུགས་བྱིན་གྱིས་བརླབས། ཨོཾ་ཧྲཱི་ཧ་བཧོ། ཞེས་པ་ནས། དེ་ཉིད་ལ་ཐིམ་པར་

[159A]༄༅། །གྱུར༑ ཞེས་ཡེ་ཤེས་པ་སྤྱན་འདྲེན་དགུག་གཞུག་དབང་ལྷ་སྤྱན་འདྲེན་དབང་བསྐུར་རྒྱས་གདབ་རྣམས་སྔར་ལྟར་བྱ། སྒྲུབ་ཐབས་ཀྱི་སྐབས་ལྟར་སྔགས་གཉིས་གང་ཡང་
རུང་བས་མཆོད་པ་དང་བསྟོད་པ་བྱ། ལྗགས་བྱིན་གྱིས་བརླབས་ནས་གཏོར་མ་འབུལ་བ་སོགས་སྔར་ལྟར་བྱ། ལོང་སྐབས་མེད་པར་ཤིན་ཏུ་བསྡུས་པ་བྱ་བར་འདོད་ན། མཆོད་གཏོར་བྱིན་གྱིས་
བརླབས་ལ། མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་
འཕྲོས་ཡེ་ཤེས་ཀྱི་འཁོར་ལོ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་
བཀུགས་ཏེ་སྐད་ཅིག་གིས་འོད་གསལ་དུ་བ་ཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི། འཇིག་རྟེན་དང་
འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་ཅེས་པ་ནས། སྦུ་གུ་ཅན་དུ་གྱུར། ཨོཾ་ཧྲཱི་ཥིཊྲཱ་ཞེས་སོགས་དཀྱིལ་འཁོར་བ་ལ་གཏོར་མ་དང་མཆོད་པ་འབུལ་བ་བསྟོད་པ་རྣམས་སྔར་
ལྟར་བྱས་ཏེ། ཕྱོགས་སྐྱོང་གི་གཏོར་མ་རྩ་སྔགས་བརྗོད་དེ་བྱིན་གྱིས་བརླབས། ཨོཾ་བཧུ་ཙ་ར་ནཾ་ཞེས་སོགས་ཀྱིས་འབུལ་བ་སོགས་སྔར་ལྟར་བྱ། དེ་ནས་གཤིན་རྗེའི་གཏོར་མ་སྔར་
ལྟར་བྱིན་གྱིས་བརླབས། གཏོར་མ་གསུམ་སོ་སོར་བྱིན་རླབས་བྱ་བར་ཟ་མ་ཏོག་དང་འདུལ་འཛིན་པའི་ལྷན་འཐབས་སུ་གསུངས་ཤིང། ལྷ་བཙུན་དང་བསོ་བའི་ལྷན་འཐབས་སུ་གཏོར་མ་གསུམ་

[159B] མདུན་དུ་པདྨ་ཉི་མ་མ་ཧེའི་སྟེང་དུ་ཡ་ལས་ཐོད་དབྱུག་ཡས་མཚན་པ་དེ་ལས་འོད་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཏོ་ལ་ཐིམ། དེ་ཡོངས་སུ་གྱུར་པ་ལས། ལས་ཀྱི་གཤིན་རྗེ་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན། དམར་ཞིང་
ཟླུམ་བའི་སྤྱན་གསུམ་དང་ལྡན་པ། གཡས་པས་ཐོད་དབྱུག་གཡོན་པས་ཞགས་པ་འཛིན་པ། དབུ་སྐྲ་དམར་སེར་གྱེན་དུ་བརྫེས་པ། ལིངྒ་དམར་པོ་གྱེན་དུ་ལངས་པ། ཙམ་དད་རྩེ་
གསུམ་ལས་ཙཱ་མུ་ཎྜི་ཞལ་གཅིག་ཕྱག་གཉིས་ཀྱི་གཡས་རྩེ་གསུམ་དང། གཡོན་ཐོད་པ་འཛིན་པ། ཡབ་ཏི་ལ་སོགས་པ་གཤིན་རྗེ་ཕོ་མོའི་འཁོར་གྱིས་བསྐོར་བའི་གཙོ་འཁོར་ཐམས་ཅད་ཀྱི་སྤྱི་བོར་
ཨོཾ་དཀར་པོ། །མགྲིན་པར་ཨཱ་དམར་པོ། །ཐུགས་ཀར་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ལྷོ་ཕྱོགས་སཾ་རིམ་པ་བདུན་གྱི་འོག་ནས་ལས་ཀྱི་གཤིན་རྗེ་
ཡབ་ཡུམ་འཁོར་བཅས་སྤྱན་དྲངས། ཨོཾ་ཀ་ལ་རཱུ་པ་ས་པ་རི་ཝཱར་ཨེ་ཧྱེ་ཧི། ཛཿ་ཧཱུཾ་བཾ་ཧོ། །གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། གཤིན་རྗེའི་གཤེད་
རིགས་ལྔ་སྤྱན་དྲངས། ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ཏེ། ཨོཾ་བཛྲ་ཨ་བཧི་ཥི་
ཉྩ་ཧཱུཾ། ཞེས་སྤྱི་བོ་ནས་དབང་བསྐུར་བས། དྲི་མ་དག་ཆུ་ལྷག་མ་ཡར་ལུང་པ་ལས་རྡོ་རྗེ་ནག་པོ་རྩེ་ལྔ་བས་དབུ་བརྒྱན་པར་གྱུར། ཨོཾ་ཀ་ལ་རཱུ་པས་པ་རི་ཝཱར་ས་མ་ཡ་སྟྭཾ། ཡང་ན། གཤིན་

[160A]༄༅། །རྗེ་ནག་པོ་སྐྲ་བསིལ་ཞིང་ཁྲོ་བོའི་ཞལ་ཅན། ཕྱག་གཉིས་ཀྱི་གཡས་དབྱུག་ཏོ། །གཞན་རྣམས་སྔ་མ་བཞིན་ནོ། །ཨོཾ་ཀ་ལ་རཱུ་པ་ཡེ་གྲི་ཧྣ་དཾ། ཞེས་པ་དང་མཆོད་པ་ལྔ་སྦྱར་
བས་མཆོད། ཨོཾ་ཀ་ལ་རཱུ་པ་སརྦ་བ་གྷྣིན་ཤ་ཏྲུཾ་མཱ་ར་ཡ་ཨི་དམ་པ་ལིཾ་ད་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཅེས་དང། ཨོཾ་ཙཱ་མུ་ཎྜི་སརྦ་བི་གྷྣན་ཤ་ཏྲུཾ་མཱ་ར་ཡ་ཨི་དམ་བ་ལིཾ་ཁ་ཁ་ཞེས་སོགས་གསུམ་མམ་བདུན་
གྱིས་ཕུལ། ཨརྒྷཾ། སོགས་ཀྱིས་མཆོད། ཨོཾ་ཀ་ལ་རཱུ་པ་ཧཱུཾ་ཕཊ། ཨོཾ་ཨཱ་ཧཱུཾ། ཨོཾ་ཙ་མུ་ཎྜི་ཧཱུཾ་ཕཊ། ཨོཾ་ཨཱ་ཧཱུཾ་ཡབ་ཏི་ལ་སོགས་མ་གཤིན་རྗེ་ཕོ་མོའི་ཚོགས་འཁོར་དང་
བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གིས་ནང་མཆོད་འབུལ། འཕྲིན་ལས་བཅོལ་བ་ནི། ཧཱུཾ་འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱི་ས་འོག་ན། །སྲོག་ལ་རྔམས་པའི་གཤིན་
རྗེ་ནི༑ ༑ནག་པོ་མ་ཧེའི་གདན་སྟེང་དུ། །ཡ་ལས་བྱུང་བའི་དབྱུག་པ་ནི། །ཐོད་པས་མཚན་པ་ལས་བྱུང་བ། །གཏིར་ནས་ཁྲོས་པ་མ་ཧེའི་གདོང། །ཟ་བྱེད་ཞལ་གདངས་མཆེ་བ་གཙིགས། །ཁྲོས་པའི་
སྤྱན་རྩ་དམར་པོ་འཁྲུག་སྒྲ་སེར་སྨ་ར་གྱེན་དུ་བརྫེས། །ལག་གཡོན་ཞགས་པས་དགྲ་བགེགས་འཆིང། །གཡས་པ་དབྱུག་པས་རྡུལ་དུ་རློག་ཆོས་ཀྱི་རྒྱལ་པོ་གཤིན་རྗེའི་ཚོགས། །བྲན་དང་བཅས་
པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པར་བཞེས། །རྒྱལ་བས་བསྒོས་པའི་དམ་ཚིག་དང། །སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་
པའི་བགེགས། །བདུད་དང་བར་དུ་གཅོད་པ་རྣམས། །ཟུངས་ཤིག་ཆིངས་ཤིག་རྣམ་པར་སྡོམས། །ཁྲུག་ཅིག་དྲོངས་ཤིག་དབང་དུ་སྡུས། །སོད་ཅིག་སྐྲོད་ཅིག་རེགས་པར་ཀྱིས། །ཕྱེ་ཞིག་ནོན་ཅིག་རྨུགས་

[160B] །ཐུལ་ཞིག་ཆོམས་ཤིག་རྣམ་པར་ཤིག་རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀ་ལ་རཱུ་པ་ཧཱུཾ་ཕཊ། །གཤིན་རྗེའི་གཏོར་འབུལ་ཤིང་ཏུ་བསྡུས་པ་བྱ་བར་འདོད་ན། རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས། ལྷོ་ཕྱོགས་རིམ་པ་འདུན་གྱིས་འོག་ནས་ལས་ཀྱི་གཤིན་རྗེ་ཡབ་ཡུམ་འཁོར་དང་བཅས་པ་སྐད་ཅིག་གིས་སྤྱན་དྲངས། ཨོཾ་ཀ་ལ་རཱུ་པ་ས་པ་རི་ཝཱ་ར་སརྦ་བིགྷྣན་ཞེས་པ་
ནས་ཁཱ་ཧི་ཧཱུཾ་ཕཊ། ཞེས་པ་ལན་གསུམ་གྱིས་གཏོར་མ་འབུལ། ཨོཾ་ཀ་ལ་རཱུ་པ་ས་པ་རི་ཝ་ར་པུ་ཥཱཾ་ཞེས་པ་ནས། ཤཔྟ་པྲ་ཏཱི་ཙྪ་ཧཱུཾ་སཱཧཱ། འབྲུ་གསུམ་སྦྱར་བས་ནང་ནང་མཆོད་དབུལ། །
འཇམ་དཔལ་བཀའ་ཉན་བསྟན་སྲུང་ནི། །དམ་ཅན་གཤིན་རྗེའི་རྒྱལ་པོ་སྟེ། །ཞལ་གཅིག་ཕྱག་གཉིས་འཇིགས་གཟུགས་ཅན། །མགོན་པོ་ཁྱོད་ལ་བདག་བསྟོད་དོ། །ཞེས་བསྟོད་དོ། མ་རྙེད་
ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ཞེས་པས་གཏོར་མགྲོན་རྣམས་ལ་བཟོད་པར་གསོལ། །
ཨོཾ་ཡ་མཱ་ནྟ་ཀ་ས་མ་ཡ། ཞེས་སོགས་གཤིན་རྗེ་གཤེད་ཀྱི་ཡིག་བརྒྱ་བརྗོད། ཨོཾ་ཛ་ཡ་ཛ་ཡ་སུ་ཛ་ཡ་བི་ཤྭ་རཱུ་པདྷཱ་རིག་ཙྪ་ག་ཙྪ་སྭ་སྠ་ནི། ཀྲྀ་ཏ་ན་ཏེ་ན་ཏ་ཐཱ་ག་ཏ་ཤྩ། སརྦ་བུདྷ་ཤྩ། བིས་རྫ་ཡ་
མ་མ་ཀ་ར་ཡཾ་ཀུ་རུ་སཱཧཱ། ཞེས་བརྗོད་པས། འཇིག་རྟེན་ལས་འདས་པའི་མགྲོན་གྱི་ཡེ་ཤེས་པ་གཤེགས། དམ་ཚིག་པ་བདག་ཉིད་ལ་ཐིམ་མགྲོན་གཞན་རྣམས་རང་གནས་སུ་གཤེགས་
པར་གྱུར། ཅེས་བརྗོད་ཅིང་བསམས་ལ་སྨོན་ལམ་གདབ་པོ། །བསྡུས་པ་ལ་མོས་ན། གཤེགས་གསོལ་གྱི་སྔགས། ཨོཾ་ཨཱ་ཧཱུཾ་མུཿ་ཞེས་བས་བྱ་སྟེ། གཏོར་མའི་ཆོ་གའོ། །བཟླས་

[161A]༄༅། །པའི་མཇུག་མིན་ཀྱང་གཏོར་མ་འབུལ་བར་འདོད་ན། བདག་སྐྱེད་རྒྱས་བ་འམ། ལོང་མེད་ན། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད། ཅེས་པ་ནས་
སྐུར་བཞེངས་པར་གྱུར། ཅེས་རང་འཇིགས་བྱེད་དུ་བསྐྱེད་ལ། གོང་གི་གཏོར་མ་འབུལ་ཚུལ་རྒྱས་འབྲིང་བསྡུས་གསུམ་པོ་གང་རུང་བྱ། དུར་ཁྲོ་བསྲུང་འཁོར་དང་བཅས་པ་གཞལ་ཡས་
ཁང་ལ་ཐིམ། གཞལ་ཡས་ཁང་འཁོར་རྣམས་ལ་ཐིམ། འཁོར་རྣམས་དང་ཡུམ་རང་ལ་ཐིམ། རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། ཡེ་ཤེས་སེམས་
དཔའ་ཏིང་ངེ་འཛིན་སེམས་དཔའ་ལ་ཐིམ། ཏིང་ངེ་འཛིན་སེམས་དཔའ་ཞབས་ཀྱུ་ཨུ་ནི་ཧ་ལ། ཧ་ནི་ཧའི་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ནཱ་ད་ལ་ཐིམ། །
ནཱ་ད་ཡང་མི་དམིགས་པ་སྟོང་པར་གྱུར། ཞེས་ཉེར་བསྡུ་བྱ། སྟོང་པའི་ངང་ལས། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་སྐུར་བཞེངས་པའི་སྤྱི་བོར་
ཨོཾ༑ ༑མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཤིས་བརྗོད་བྱ། འདི་ཡན་རས་བྲིས་དང་རྡུལ་ཚོན་གྱི་དཀྱིལ་འཁོར་སོགས་སྒྲུབ་གཞི་མེད་པར་བདག་སྐྱེད་ཀྱི་དཀྱིལ་
འཁོར་རྐྱང་བསྒྲུབ་པའི་དབང་དུ་བྱས་པ་ཡིན་ལ། ངས་བྲིས་ཀྱི་དཀྱིལ་འཁོར་ལྟ་བུ་སྒྲུབ་གཞི་ཡོད་པའི་ཚེ་བདག་མདུན་ཐ་མི་དད་དུ་འཇུག་པ་གཅིག་པས་སྒྲུབ་པར་འདོད་ན། སྟེག་ཇི་ལྟར་འཚམས་
པར་རྟེན་ཁེབ་སོགས་ཀྱིས་ལེགས་པར་གཡོགས་པའི་སྟེང་དུ་རས་བྲིས་ཀྱི་དཀྱིལ་འཁོར་ལེབ་མོར་བཀྲམ་པའི་མཐར་ཉེར་སྤྱོད་ལྷ་གྲངས་དང་མཉམ་པའམ། ཚར་བཅུ་ལས་མི་ཉུང་བ་གཙོ་བོའི་

[161B] མདུན་ངོས་སུ་དཀྱིལ་འཁོར་བ་དང་ཕྱོགས་སྐྱོང་དང། ཆོས་སྐྱོང་གི་གཏོར་མ། སྔོན་འགྲོའི་གཏོར་མ་རྣམས་བཤམ། །
བདག་སྐྱེད་ཀྱི་མཆོད་པ་ལོགས་སུ་མི་དགོས། རྡོར་དྲིལ་སོགས་སྔར་ལྟར་བཤམ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཅེས་པ་ནས། བཏང་སྙོམས་ལ་གནས་པར་བྱའོ། །
ཞེས་པའི་བར་སྔར་ལྟར་བྱ། དེ་ནས་རང་བྲིས་པའི་དཀྱིལ་འཁོར་གྱི་ནང་དུ་ཞུགས་ནས་གཙོ་བོའི་མཚན་མ་དང་དབྱེར་མེད་དུ་གྱུར་བར་མོས་ཏེ། ཨོཾ་སཱ་བྷཱ་ཝ་ཤུཿ་དྷ་ཞེས་པ་ནས། ཨཏྨ་ཀོ་ཧྲ་ཧཾ་
རང་དང་དཀྱིལ་འཁོར་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟན་ནས་བཏགས་པ་ཡིན་པའི་ཕྱིར་རྟགས་ཆད་ལ་སོགས་པའི་མཐའ་བཞི་དང་བྲལ་བ་བདག་མེད་པའི་རང་བཞིན་སྟོང་པ་
ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ་རྒྱལ་མཚན་གྱིས་མཚན་པ། ཞེས་པ་ནས། མིའི་ཐོད་པ་བདུད་རྩིས་གང་བ་བཞིར་གྱུར་ཨོཾ་ཧྲཱི་ཥྲཱི་
ཞེས་པ་ནས། ཆོས་ཀྱི་དབྱིངས་ཀྱི་ཡེ་ཤེས་ལ་བཀོད། གཅིག་ཏུ་འདུས་རང་དང་གཙོ་བོའི་མཚན་མ་དང་ངོ་བོ་དབྱེར་མེད་དུ་གྱུར། ཞེས་པ་ནས། མེ་ལོང་ལྟ་བུའི་ཡེ་ཤེས་ལ་བཀོད། གཅིག་
ཏུ་འདུས་ནང་གི་ཤར་གྱི་མཚན་མ་དང་ངོ་བོ་དབྱེར་མེད་དུ་གྱུར། ཞེས་པ་ནས། ཡུལ་དྲུག་གི་དྲི་མ་སྦྱངས། སླར་འདུས། ཕྱིའི་གྲྭ་བཞིའི་མཚན་མ་དང་ངོ་བོ་དབྱེར་མེད་དུ་གྱུར། ཞེས་པ་ནས་
དམ་ཚིག་གི་གཞལ་ཡས་ཁང་ལ་ཐིམ་པར་གྱུར། གཙོ་འཁོར་ཐམས་ཅད་ཀྱི་མིག་གཉིས་སུ། ཞེས་པ་ནས། ཀ་ཡ་བཛྲ་སཱ་བྷཱ་ཝ་ཨཏྨ་ཀོ་ཉྲ་ཧཾ། ཛཿ་འཇམ་དཔལ་རང་བཞིན་ཆོས་རྣམས་
[162A]༄༅། །ཀུན་གྱི་དངོས། ཞེས་པ་ནས། བྱང་དང་བྱང་ཤར་བ་རྣམས་ལ་དོན་གྲུབ་ཀྱིས་དབུ་བརྒྱན་ཅིང། དབང་གི་ལྷ་རྣམས་རང་ལ་ཐིམ་པར་གྱུར། རང་གཙོ་བོ་ལས་མར་མེ་
གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་ཏུ་མཆོད་པའི་ལས་ལ་གནས་པར་གྱུར། མཆོད་པ་བྱིན་གྱིས་བརླབ་ལ། རྒྱལ་བ་རྣམས་ནི་གཙང་གྱུར་ཅིང་
ཞེས་པ་ནས། ཤཔྟ་པྲ་ཏི་ཙྪ་ཧཱུཾ་སཱ་ཧཱ། རིན་ཆེན་དབང་གི་རྒྱལ་པོ་བཻ་ཊུ་རྱ། །སྔོན་པོ་ལ་སོགས་ཁ་ཏོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །དཀྱིལ་འཁོར་
ལྷ་ཡི་སྤྱན་ལ་དབུལ་བར་བྱ། །ཨོཾ་ཡ་མཱནྟ་ཀ་ས་པ་རི་ཝ་ར་རཱུ་པ་པྲ་ཏི་ཙྪ་ཧཱུཾ་སཱ་ཧཱ། །མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་
སྒྲ་ཡི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་སྙན་ལ་དབུལ་བར་བྱ། །ཨོཾ་ཡ་མཱནྟ་ཀ་ས་པ་རི་ཝ་ར་ཤ་པྟ་པྲ་ཏཱི་ཙྪ་ཧཱུཾ་སཱ་ཧཱ། །ག་བུར་ཨ་ཀར་ཛཱ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་
ཚོགས༑ ༑རྣམ་གསུམ་དྲི་ཡི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་ཤངས་ལ་དབུལ་བར་བྱ། །ཨོཾ་ཡ་མཱནྟ་ཀ་ས་པ་རི་ཝ་ར་གནྡྷེ་པྲ་ཏི་ཙྪ་ཧཱུཾ་སཱ་ཧཱ། །ལུས་མཆོག་རྟས་བྱེད་བདུད་རྩིའི་ཟས་
སོགས་ཀྱི། །མངར་སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་ལྗགས་ལ་དབུལ་བར་བྱ། །ཨོཾ་ཡ་མཱནྟ་ཀ་ས་པ་རི་ཝ་ར་ར་ས་པྲ་ཏི་ཙྪ་ཧཱུཾ་སཱ་ཧཱ། །
ལུས་ལ་རེག་པ་ཙམ་གྱིས་བདེ་སྟེར་བ། །དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གསུམ་རེག་བྱའི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་སྐུ་ལ་དབུལ་བར་བྱ། །ཨོཾ་ཡ་མཱནྟ་ཀ་

[162B] །འཛམ་བུ་གླིང་དང་གླིང་གཞན་དག་འཁོར་ལོའི་ཚོགས་ཀྱིས་གང་བ་ཡང། །བླ་མ་གཤིན་རྗེ་གཤེས་པོ་ལ། །ཞུམ་པ་མེད་པ་བཅས་ཏེ་འབུལ། །ཨོཾ་ཡ་མཱནྟ་
ཀ་ས་པ་རི་ཝ་ར་ཙ་ཀྲ་ར་ཏྣ་པྲ་ཏི་ཙྪ་ཧཱུཾ་སཱ་ཧཱ། །དེ་བཞིན་དུ་འཁོར་ལོ་ཞེས་པའི་ཚབ་ཏུ། ནོར་བུ། བཙུན་མོ། བློན་པོ། གླང་པོ། །རྟ་མཆོག་དམག་དཔོན། ཞེས་དང། ཙཀྲ་ཞེས་པའི་ཚབ་ཏུ་
མ་ཎི༑ སྟྲི། པཱུ་རུཥ། གཉྫ། ཏུ་རཾ་ཁ་ཨ་ཤྭ། ཁདྒ། ཞེས་པ་རྣམས་བཅུག་ལ་ཆུ་གཉིས་ཉེར་སྤྱོད། འདོད་ཡོན། རྒྱལ་སྲིད་སྣ་བདུན་རྣམས་དབུལ། ནང་མཆོད་བྱིན་གྱིས་
བརླབས་ཏེ། མཆོད་དོ། །ཞེས་པ་ནས། རང་གི་ལུས་ལ་གནས་པའི་རྒྱལ་བ་རྣམས་ཟག་པ་མེད་པའི་ཡེ་ཤེས་ཀྱི་བདུད་མཉེས་ཤིང་ཚིམ་པར་གྱུར། རང་ཉིད་དཀྱིལ་འཁོར་གྱི་ནང་དུ་
ཞུགས་གཙོ་བོ་དང་ཐ་མི་དད་པར་གྱུར། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཞེས་པ་ནས། བཟླས་པའི་མཇུག་གི་མཆོད་བསྟོད་ཀྱི་བར་འདྲ། དེ་ནས་དཀྱིལ་འཁོར་བ་དང། ཕྱོགས་
སྐྱོང་དང། ལས་གཤིན་རྣམས་ཀྱི་གཏོར་མགྲོན་བསྐྱེད་ཚུལ་དང། གཏོར་མ་འབུལ་ཚུལ་དང། གཏོར་མགྲོན་གཤེགས་གསོལ་རྣམས་སྔར་ལྟར་བྱ། གཏང་རག་གི་མཆོད་བསྟོད་
བྱ༑ དགེ་བ་བསྔོ། །དྲིལ་བུ་དགྲོལ་ཞིང་ཆད་ལྷག་གི་ཉེས་པ་ཞི་བའི་ཕྱིར་ཡིག་བརྒྱ་ཚར་གསུམ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ཏེ། གང་ཡང་བདག་བློ་སོགས་ཀྱིས་ནོངས་པ་
བཟོད་པར་གསོལ། བསྟན་པ་རྒྱས་པ་ལ་སོགས་པའི་དོན་དུ་གསོལ་བ་གདབ། བདག་སྐྱེད་ཀྱི་དཀྱིལ་འཁོར་རང་ཉིད་ལ་ཐིམ། རང་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་

[163A]༄༅། །དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་ཕྱེ་ནས་དཀྱིལ་འཁོར་གྱི་ཕྱི་རོལ་ཏུ་གནས་པར་གྱུར། ལྷ་རང་རང་གི་སྔགས་བརྗོད་ཅིང་རྡོ་རྗེ་དང་བཅས་པའི་ལག་པ་
གཡས་པས་ལྷ་རྣམས་ཀྱི་ཐུགས་ཁ་སོགས་གནས་གསུམ་རེག་ལ། མདུན་སྐྱེད་ཀྱི་དཀྱིལ་འཁོར་འོད་དུ་ཞུག་ནས་རས་བྲིས་ཀྱི་རྣམ་པར་གྱུར། བསྒྲུབ་པའི་དཀྱིལ་འཁོར་གྱི་དམ་ཚོག་པ་དང་ཡེ་
ཤེས་པ་རྣམས། འདིར་ནི་གཟུགས་དང་ལྷན་གཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུར་དང། །མཆོག་རྣམས་ལེགས་པར་བསྩལ་དུ་གསོལ། །ཨོཾ་སུ་
པྲ་ཏི་ཥྦ་བཛྲ་ཡེ་སཱ་ཧཱ། ཞེས་བསྒྲུབ་པའི་དཀྱིལ་འཁོར་གྱི་དམ་ཡེ་གཉིས་རས་བྲིས་ལ་བརྟན་བཞུགས་བྱ། རང་ཉིད་འཇིགས་བྱེད་ཞལ་གཅིག་ཅིག་ཕྱག་གཉིས་པར་གསལ་བའི་སྤྱི་བོར་ཨོཾ། །
མགྲིན་པར་ཨཱ་ཐུགས་ཀར་ཧཱུཾ་གྱི་མཚན་པར་གྱུར། ཤིས་པ་བརྗོད། འདི་ནི་འདུལ་འཛིན་པའི་ལྷན་འཐབས་སོགས་ནས་བཤད་པ་ལྟར་ཡིན་ལ། པཎ་ཆེན་ཐམས་ཅད་མཁྱེན་
པ་སོགས་དམ་པ་འགའ་ཞིག་གིས་བདག་མདུན་ཐ་མི་དད་དུ་འཇུག་པ་གཅིག་པས་བསྒྲུབ་པའི་དཀྱིལ་འཁོར་བ་ལ་གཏོར་མ་འབུལ་བ་དང། བསྒྲུབ་པའི་དཀྱིལ་འཁོར་གྱི་མཐར་ཕྱོགས་སྐྱོང་དགོད་པར་
བཞེད་པ་ལྟར་ན། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད། ཅེས་པ་ནས། དམ་ཚིག་གི་གཞལ་ཡས་ཁང་ལ་ཐིམ་པར་གྱུར། ཅེས་པའི་བར་སྔ་མ་ལྟར་དང་དེ་ནས། ཨོཾ་ཧྲཱི་
ཥྚྲཱི་ཝི་ཀྲྀ་ཏཱ་ན་ནཱ་ཧཱུཾ་ཧཱུཾ་ཕཊ་ཕཊ། ཅེས་པ་ནས། སྐུར་བཞེངས་པའི་གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ་ཀྵིཾ་དང་འཁོར་ལོ་ལས། ཞེས་པ་ནས། དོན་གྲུབ་ཀྱི་དབུ་བརྒྱན། ཕྱོགས་

[163B] དབང་གི་ལྷ་རྣམས་རང་ལ་ཐིམ་རང་གཙོ་
བོ་ལས༑ ཞེས་པ་ནས་བཟླས་པའི་མཇུག་གི་མཆོད་བསྟོད་ཀྱི་བར་བྱས་ནས། གཏོར་མ་བྱིན་གྱིས་བརླབ་ལ། འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་ཧཱུཾ་ལས། ཞེས་
སོགས་ཀྱེས་ལྗགས་བྱིན་གྱིས་བརླབས་ཏེ། འབུལ་བ་དང་བསྟོད་པའི་བར་དང། ཕྱོགས་སྐྱོང་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་པའི་ཞེས་སོགས་ལྗག་བྱིན་གྱིས་བརླབས་ཏེ། །
གཏོར་མ་བསྔོ་ཚུལ་དང། ལས་གཤིན་ལ་གཏོར་མ་འབུལ་ཚུལ་སྔར་ལྟར་བྱས་ལ། གཏང་རག་གི་མཆོད་བསྟོད། བསྔོ་བ། ཡིག་བརྒྱ། བཟོང་གསོལ། འདོད་པའི་དོན་ལ་གསོལ་
བ་འདེབས་པ་རྣམས་བྱ། དེ་ནས། ཨོཾ་ཨཱ་ཧཱུཾ་བཛྲ་མུཿ་གཏོར་མགྲོན་གྱི་ཕྱོགས་སྐྱོང་དང་ལས་གཤིན་འཁོར་དང་བཅས་པ་རྣམས་རང་གནས་སུ་གཤེགས་པར་གྱུར། ཅེས་ཕྱོགས་སྐྱོང་
སོགས་གཤེགས་གསོལ་བྱ། ཕྱོགས་སྐྱོང་དང། ལས་གཤིན་གྱི་བྲིས་སྐུ་ཡོད་ན། བསྒྲུབ་པའི་དཀྱིལ་འཁོར་གྱི་དམ་ཚིག་པ་དང་ཡེ་ཤེས་པ་རྣམས་དང། གཏོར་མགྲོན་གྱི་ཕྱོགས་
སྐྱོང་དང་ལས་གཤིན་རྣམས་འདིར་ནི་གཟུགས། ཞེས་སོགས་ཀྱིས་བརྟན་བཞུགས་བྱས་ཏེ། གཤེགས་གསོལ་མ་བྱས་ཀྱང་རུང་བར་སེམས་སོ། །རང་ཉིད་སྐད་ཅིག་གིས་དཔལ་རྡོ་རྗེ་འཇིགས་
བྱེད་ཞལ་གཅིག་ཕྱག་གཉིས་པའི་སྐུར་བཞེངས་པའི། ཞེས་པ་ནས། ཐུགས་ཀར་ཧཱུཾ་གྱིས་མཚན་པར་གྱུར། ཅེས་དང་ཤིས་བརྗོད་ཀྱིས་བརྒྱན་པར་བྱའོ། །ཞེས་རྗེ་བདག་ཉིད་ཆེན་པོས་

[164A]༄༅། །མཛད་པའི་དཔལ་རྡོ་རྗེ་འཇིགས་བྱེད་ཀྱི་སྒྲུབ་ཐབས་རིན་པོ་ཆེའི་ཟ་མ་ཏོག་ངག་འདོན་བྱ་ཚུལ་གོ་བདེ་བར་བསྒྲིགས་པ་འཇམ་དཔལ་དགོངས་རྒྱན་ཞེས་བྱ་བ་འདི་ནི། སྔ་སོར་སྒྲུབ་
ཐབས་ཀྱི་ངག་འདོན་ཕུན་ཚོགས་གླིང་གི་སྤར་མ་སོགས་ཅི་རིགས་སྣང་བར་ཟ་མ་ཏོག་དང་མཐུན་མི་མཐུན་སྣ་ཚོགས་འདུག་པས། རྡོ་རྗེ་འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་བསྒོམ་བཟླས་ཚུལ་
བཞིན་དུ་བྱེད་པ་ལྟ་ཞོག་ངག་འདོན་ཙམ་ཡང་ཟ་མ་ཏོག་དང་མཐུན་པར་བྱས་ན་ཕན་ཡོན་དང་བྱིན་རླབས་ཆེ་བར་བསམས་ནས་རང་ཉིད་ཀྱིས་བག་ཆགས་འཇོག་པ་དང་སྐལ་མཉམ་གཞན་ལའང་ཕན་འདོད་
ཀྱི་བསམ་པས་རྗེ་བདག་ཉིད་ཆེན་པོའི་སྲས་ཀྱི་ཐུ་བོ་འདུལ་འཛིན་པ་སོགས་ཀྱིས་མཛད་པའི་ལྷན་འཐབས་སོགས། མཁས་གྲུབ་དམ་པའི་མན་ངག་ལས་འབྱུང་བ་ལྟར། ཡུལ་བྱང་ཕྱོགས་ཀྱི་
མཐར་སྐྱེས་པའི་བན་ཆུང་གྱིན་པ། ངག་དབང་བློ་བཟང་ཆོས་ལྡན་དཔལ་བཟང་པོ་ཞེས་བགྱི་བས། འཇམ་དབྱངས་གོང་མ་ཆེན་པོའི་རྒྱལ་ཁབ། པེའི་ཅིང་གི་བོད་ཆོས་ལྷ་ཁང་དུ་གྲགས་པར་
བསྒྲིགས་པའི་ཡི་གེ་པ་ནི་སྡོམ་བརྩོན་སྡེ་སྣོད་འཛིན་པའི་རབ་འབྱམས་སྨྲ་བ་བློ་བཟང་ཉི་མའོ། །འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་
རིང་དུ་གནས་པར་གྱུར་ཅིག། །།



﻿༄༅། ། དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་ངག་འདོན་གྱི་ཆོག་ཁྲིགས་འཁྲུལ་སྤོང་མཁས་པ་དགྱེས་བྱེད་ཅེས་བྱ་བ་བཞུགས་ཤོ། །།
རྒྱལ་ཀུན་མཁྱེན་རབ་གཅིག་བསྡུས་འཇམ་པའི་དབྱངས། །རབ་འཇིགས་དྲག་པོའི་སྐུར་བསྟན་གཤིན་རྗེའི་གཤེད། །ངུར་སྨྲིག་འཛིན་པའི་གར་བསྒྱུར་ཙོང་ཁ་པ། །དབྱེར་མེད་ཞབས་ཀྱི་པད་མོར་གུས་པས་

[164B] །བུར་མ་ཤིང་པའི་ཡོངས་རྫོགས་བསྟན་པའི་བདག་དཔལ་ལྡན་རིགས་བརྒྱའི་དཀྱིལ་འཁོར་འཁོར་ལོའི་མགོན། །སྙིགས་དུས་འགྲོ་བའི་འདྲེན་མཆོག་པད་དཀར་ཅན། །ཟླ་མེད་སྐྱབས་
ཀྱི་དམ་པར་གུས་པས་འདུད། །དཔལ་ལྡན་འཇུགས་མཛད་རྡོ་རྗེ་སྒྲུབ་པའི་ཐབས། །ཚུལ་བཞིན་སྒོམ་པའི་མན་ངག་ཟླ་མེད་པ། །ཟ་མ་ཏོག་དང་བདུད་ལས་རྣམ་རྒྱལ་གྱི། །ཆོག་ཁྲིགས་འཁྲུལ་སྤོར་
མཁས་པད་གྱེས་བྱེད་བྲི། །དེ་ཡང་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་ལམ་ལ་བརྟེན་ནས་སྐལ་ལྡན་གྱི་གདུལ་བྱ་ཐབས་ཅད་མཁྱེན་པའི་སར་འཁྲིད་པའི་ཐབས་སུ་རྒྱལ་བ་རྡོ་རྗེ་འཆང་
གིས་རྩ་རྒྱུད་རྒྱས་པ་ཤླཽ་ཀ་འབུམ་པའམ་རྟོགས་པ་སུམ་བརྒྱ་པ་སོགས་རྩ་བཤད་ཀྱི་རྒྱུད་ཇི་སྙེད་ཅིག་གསུངས་པ་རྣམས་ཀྱི་གླེགས་བམ་ཕལ་ཆེར་ཨུ་རྒྱན་མཁའ་འགྲོའི་ཡུལ་ན་བཞུགས་པ་ལས། གྲུབ་
ཆེན་ལ་ལི་ཏ་བཛྲས་རྡོ་རྗེ་འཇིགས་བྱེད་ཀྱི་དབང་དང་གདམས་པ་རྣམས་ཡེ་ཤེས་ཀྱི་མཁའ་འགྲོ་མ་ལས་མནོས་ཤིང། རྩ་རྒྱུད་རྒྱས་པའི་དུམ་བུ་རྟོག་པ་བདུན་པའི་གླེགས་བམ་སྤྱན་དྲངས་ཏེ་རྒྱ་གར་
འཕགས་པའི་ཡུལ་དུ་དར་བར་མཛད་པས་འཕགས་པའི་ཡུལ་དུ་ལམ་འདི་ལ་བརྟེན་ནས་གྲུབ་པ་ཐོབ་ཅིང་རྒྱུད་འགྲེལ་དང་མན་ངག་མཛད་པ་མཐའ་ཡས་པ་བྱུང་ལ། བོད་དུར་སྐྱོ་ཞང་གསུམ་ལ་
སོགས་པའི་ལོ་ཙྪྶ་བ་རྣམས་ཀྱིས་རྒྱ་གར་གྱི་པཎ་གྲུབ་ལས་དབང་དང་གདམ་ངག་མ་ནོས་ཤིང་རྒྱུད་འགྲེལ་བ་མན་ངག་དང་བཅས་པ་བསྒྱུར་ཏེ་འཆད་ཉན་གྱིས་གཏན་ལ་ཕབ་པས་གངས་རིའི་ཁྲོད་དུའང་ལམ་
འདིའི་གྲུབ་པ་བརྙེས་ཤིང་ལེགས་བཤད་མཛད་པ་མང་དུ་བྱུང་ངོ། །དེ་ལྟར་རྒྱ་བོད་ཀྱི་མཁས་གྲུབ་རྣམས་ཀྱིས་མཛད་པའི་རྡོ་རྗེ་འཇིགས་བྱེད་ཀྱི་སྒྲུབ་ཐབས་སྣ་ཚོགས་པ་ཅིག་ཡོད་ནའང། རང་ཅག་

[165A]༄༅། །དཔལ་མཉམ་མེད་རི་བོ་དགའ་ལྡན་པའི་རིང་ལུགས་པ་རྣམས་ཀྱིས་ནི། དཔལ་རྡོ་རྗེ་འཇིགས་བྱེད་ཆེན་པོ་རང་ཉིད་ངུར་སྨྲིག་འཛིན་པའི་གར་གྱིས་རྣམ་པར་རོལ་པ་
ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་བློ་བཟང་གྲགས་པའི་དཔལ་ཞེས་སྙན་པའི་བ་དན་དཀར་པོ་ས་གསུམ་ན་རྣམ་པར་གཡོ་བ་དེ་ཉིད་ཀྱིས་མཛད་པའི་རྡོ་རྗེ་འཇིགས་བྱེད་བཅུ་གསུམ་མའི་སྒྲུབ་
ཐབས་རིན་པོ་ཆེའི་ཟ་མ་ཏོག་དང། དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་པར་རྒྱལ་བ་གཉིས་ཉམས་ལེན་གྱི་སྙིང་པོར་བྱ་བར་རིགས་ཏེ། དེ་གཉིས་ནི་དངོས་པོའི་གནས་ཚོང་ཀྱི་
དབང་དུ་བྱས་ན་རྡོ་རྗེ་འཇིགས་བྱེད་རང་ཉིད་གསུམ་ལྡན་རྡོ་རྗེ་འཛིན་པའི་རྣམ་པར་པར་བསྒྱུར་བས་མཛད་པ་ཡིན་ལ། ཐུན་མོང་བའི་ངོ་བོར་སྣང་ཚོད་ལྟར་ན་ཡང་རྗེ་བདག་ཉིད་ཆེན་པོས་མདོ་སྔགས་སྤྱི་
དང་ཁྱད་པར་གཤིན་རྗེ་གཤེད་སྐོར་གྱི་རྒྱུད་དང་འགྲེལ་པ་གྲུབ་ཆེན་ལ་ལི་ཏའི་འཇིགས་བྱེད་ཞེ་དགུ་མ་དང་རོལ་ལང་བརྒྱད་སྐོར་གྱི་སྒྲུབ་ཐབས་སོགས་རྒྱ་བོད་ཀྱི་མཁས་གྲུབ་རྣམས་ཀྱིས་ལེགས་པར་བཤད་པ་
ཐམས་ཅད་ལ་ཞིབ་ཏུ་དཔྱད། དཀའ་བའི་གནད་རྣམས་ཀྱི་དོགས་གཅོད་རྗེ་བཙུན་འཇམས་པའི་དབྱངས་ལ་ཞུས་ཏེ་མཛད་པ་ཡིན་ཞིང། ཆད་ལྷག་ནོར་བ་སོགས་ཀྱི་སྐྱོན་དང་བྲལ་བར་མ་ཟད་
བླ་མའི་མན་ངག་ལ་རག་ལས་པར་བྱ་བའི་ཕྱིར་རྒྱལ་བ་རྡོ་རྗེ་འཆང་དང་པཎ་གྲུབ་རྣམས་ཀྱིས་གབ་དཀྲུག་འཐོར་བའི་ཚུལ་དུ་བཤད་པ་ལྟ་བུའང་མ་ཡིན་པར་ཆ་ལག་ཚང་ཞིང་གོ་རིམ་ཁྲིགས་ཆགས་སུ་
གསལ་བར་བཀོད་པ་སྒྱུར་བཀོད་སྣོན་བྲི་བྱ་མི་དགོས་པའི་གདམས་པ་ཕུལ་དུ་བྱུང་བ་ཡིན་པས་སོ། །འོན་ཀྱང་སྒྲུབ་ཐབས་སུ་ཡིད་ལ་བྱེད་ཚུལ་གཙོ་བོར་མཛད་པས་ཆོ་གའི་ཆ་ལག་ལ་ཁ་སྐོང་མི་དགོས་ནའང་

[165B] བདག་ཉིད་ཆེན་པོའི་སྲས་ཀྱི་ཐུ་བོ་འདུལ་འཛིན་
གྲགས་པ་རྒྱལ་མཚན་སོགས་ཀྱི་ལྷན་འཐབས་སུ་གྲགས་པ་མཛད་པ་ཡིན་པས། ངག་འདོན་གྱི་ཚེ་ལྷན་འཐབས་དེ་དག་ནས་བཤད་པ་ལྟར་བྱ་བར་རིགས་ཀྱི། རྗེའི་སྒྲུབ་ཐབས་གཉིས་
ལ་མི་དགོས་པའི་སྣོན་བྲི་སོགས་རང་བཟོའི་ལྷང་འཇུག་པ་མི་རིགས་སོ། །དེ་ལྟ་ན་ཡང་ད་ལྟ་ནི་དགའ་ལྡན་པའི་རིང་ལུགས་འཛིན་པ་མང་པོ་ཞིག་གིས་རྗེའི་སྒྲུབ་ཐབས་དང། འདུལ་འཛིན་སོགས་
སྔོན་གྱི་མཁས་པ་དག་གི་ལྷན་ཐབས་ན་མེད་ཅིང་མི་དགོས་པ་དུ་མ་འཇུག་པ་སྣང་ལ། དེ་ལྟར་བྱེད་པ་ཡང་ཤས་ཆེར་པཎ་ཆེན་བཟང་པོ་བཀྲ་ཤིས་ཀྱི་བཅུ་གསུམ་མའི་དོགས་གཅོད་དང། །
ཟ་མ་དོག་ཏུ་གསུངས་པ་རྣམས་ཆང་བར་ལྷན་འཐབས་དང་བསྲེས་པ་ཡིན་ཟེར་བའི་ཕུན་ཚོགས་གླིང་གི་བར་མ་གཉིས་ཀྱི་འཁྲུལ་གཞི་བྱས་པར་སྣང་བས། འཁྲུལ་བབ་སལ་ཏེ་མ་ནོར་བ་
ཉམས་སུ་ལེན་ཚུལ་བཤད་པ་ལ། མི་འཐད་པའི་ཕྱོགས་དགག་པ་དང། འཐད་པའི་ཕྱོགས་དགོད་པའོ། །དང་པོ་ལ་ཕྱོགས་སྔ་དགོད་པ་དང། དེ་དགག་པའོ། །དང་པོ་ལ་པཎ་ཆེན་
བཟང་པོ་བཀྲ་ཤེས་ཀྱི་ལུགས་དགོད་པ་ནི། དེས་མཛད་པའི་ལྷན་འཐབས་བཅུ་གསུམ་མའི་དོགས་གཅོད་རབ་བྱེད་ཞེ་དགུ་བ་ཞེས་པ་ལས། འཇིགས་བྱེད་བཅུ་གསུམ་མའི་མངོན་རྟོགས་
བསྒོམ་ཚུལ་ལ་བསྙེན་པའི་ཚེ་དང། བསྒྲུབ་མཆོད་ཀྱི་ཚེ་དང། དྲུག་ཅུ་པ་སོགས་ཀྱི་ཚེ་བསྒོམ་ཚུལ་གསུམ་ལས། དང་པོ་ནི། ལྷའི་ང་རྒྱལ་གྱིས་རྡོ་དྲིལ་བརླབ། ནང་མཆོད་

[166A]༄༅། །བརླབ། སྔོན་འགྲོའི་མཆོད་གཏོར་བརླབས་ཏེ། གཏོར་མ་བཏང། བདག་བསྐྱེད་ཀྱི་མཆོད་པ་བརླབ། མནྚལ་ཕུལ། རྡོར་སེམས་བསྒོམ་བཟླས་བྱ་
ཚོགས་ཞིང། ཐུན་མོང་ཐུན་མོང་མ་ཡིན་པའི་བསྲུང་འཁོར་བསྒོམ། གཞལ་ཡས་ཁང་བསྐྱེད་པ་ནས་དཀྱིལ་འཁོར་རྒྱལ་མཆོག་གི་རྟེན་བརྟེན་པ་སྤྲོ་བསྡུའི་བར། ཕྱོགས་སྐྱོང་
བཀུག་ནས་གསལ་བཏབ་ཏེ་ཕུར་གད་བ་སོགས་ཀྱིས་འཇིགས་བྱེད་ཕྱག་གཉིས་པའི་རྣམ་པར་བསྒྱུར། གཙོ་འཁོར་ཐམས་ཅད་ཀྱི་སྐྱེ་མཆེད་སྐུ་གསུང་ཐུགས་བརླབ། འཇམ་དཔལ་
རང་བཞིན་མ་སོགས་ཀྱིས་ཡེ་ཤེས་པ་སྤྱན་དྲངས་ཏེ་དགུག་གཞུག་བཅིང་མཉེས་བྱ། དབང་བསྐུར་རྒྱས་གདབ་བྱ། རང་གཙོ་བོ་ལས་ཕྱེ་ནས་ཤར་སྒོའི་ཕྱི་རོལ་དུ་གནས་པས། རྒྱལ་བ་
རྣམས་ནི་སོགས་ཀྱིས་ཆུ་གཉིས་ཉེར་སྤྱོད་རོལ་མོ་དབུལ། རྩ་བརྒྱུད་ཀྱི་བླ་མ་སོགས་ལ་ནང་མཆོད་དབུལ། རང་དཀྱིལ་འཁོར་གྱི་ནང་དུ་ཞུགས་པ་གཙོ་བོ་དང་ཐ་མི་དད་པར་གྱུར་བའི་
གསང་གནས་བརླབས་ཏེ་གསང་བ་དང་དེ་ཁོ་ན་ཉིད་ཀྱི་མཆོད་པ་བྱ། འཇམ་དཔལ་གསེར་མདོག་མ་འམ། བསྡུ་ན་གཉིས་མེད་ཐུན་མོང་མ་སོགས་ཀྱིས་བསྟོད་ རགས་ཕྲའི་རྣལ་
འབྱོར་བསྒོམ། བཟླས་པ་བྱ། ཐུན་མཐའ་འམ་མཐུན་འཚམས་སུ་གཏོར་མ་འབུལ་བ་ནི། གཏོར་མ་ཆང་ཆུ་ནང་མཆོད་ཀྱིས་བྲན་ལ་བརླབ། གཏོར་མགྲོན་སྔར་བསྐྱེད་ཟིན་པས་
འདིར་བསྐྱེད་མི་དགོས། འདས་མ་འདས་ཀྱི་མགྲོན་རྣམས་ཀྱི་ལྗགས་བརླབ་ལ་དབུལ། ཆོས་རྒྱལ་ལ་གཏོར་མ་དབུལ། མཆོད་བསྟོད་བསྡུས་པ་ཅིག་བྱས་ཏེ་ཉེར་བསྡུ་བྱ། འདི་ནི་

[166B] རྗེའི་
མངོན་རྟོགས་གཉིས་སུ་བཀོད་པ་ནི། བསྒོམ་པའི་དཀྱིལ་འཁོར་དང་གཏོར་མགྲོན་གྱི་ལྷ་གཉིས་ཐ་དད་དུ་བཞེད་པ་ལ་ལི་ཏའི་ལུགས་ཚིག་ཟིན་ལ་བཀོད་པ་ཡིན་ཞེས་འབྱུང། ཕུན་ཚོགས་གླིང་
གི་པར་མདེར་ལྷན་འཐབས་དང་བསྲེས་ཞེས་པའི་ལྷན་འཐབས་ནི། འདུལ་འཛིན་གྲགས་རྒྱན། བསོ་ཆོས་རྒྱན། བྱང་སེམས་ཀུན་བཟང། འབྲོང་རྩེ་ལྷ་སྲས། གྲགས་པ་འོད་
ཟེར་རྣམས་ཀྱི་ལྷན་འཐབས་དང་མི་མཐུན་ཅིང་བཟང་བཀྲས་པའི་འདི་དང་མཐུན་པར་འདུགས་པས་ཕལ་ཆེར་འདི་ཡིན་འདྲ། འོན་ཀྱང་གཏོར་མགྲོན་གསར་དུ་བསྐྱེད་མི་དགོས་པའི་ལུགས་དེ་མ་བཀོད་
པར་ཟ་མ་ཏོག་ན་བཤད་པ་དེ་བཀོད་པར་སྣང་ངོ། །གཉིས་པ་དེ་དགག་པ་ལ། གོང་གི་ལུགས་དེ་ལས་རྡོར་དྲིལ་བྱིན་བརླབས་བྱེད་བརྗེའི་གསང་བདེ་འཇིགས་གསུམ་གྱི་སྒྲུབ་ཐབས་རྣམས་དང། འདུལ་
འཛིན་པའི་འདུས་པ་བདེ་མཆོག་ལོ་དྲིལ་གྱི་ལྷན་འཐབས། བཅུ་གསུམ་མའི་ལྷན་འཐབས་གོང་དུ་སྨོས་པ་ལྔ་པོ་རྣམས་ལས་མི་འབྱུང། འདུས་པའི་སྒྲུབ་ཐབས་ཀྱི་ལྷན་འཐབས་མཁས་གྲུབ་རྗེས་
མཛད་པ་དང། འདུས་པའི་བསྐྱེད་རིམ་འགའ་ཞིག་ནས་སྒྲུབ་ཐབས་ཀྱི་ཐོག་མར་རྡོར་དྲིལ་བྱིན་བརླབས་བྱ་བར་བཤད། དེ་ནི་རྒྱུད་ཆེན་ནམ་མཁའ་གྲགས་དང་པཎ་ཆེན་ཆོས་ཀྱི་རྒྱལ་པོ་སོགས་
ཀྱིས་སྒྲུབ་ཐབས་ཀྱི་ཐོག་མ་ནས་དམ་ཚིག་གསུམ་ལ་གནས་དགོས་པ་ཤེས་པའི་ཆེད་དུ་རང་ལྷར་བསྒོམ་ནས་རྡོར་དྲིལ་བྱིན་བརླབས་བྱེད་པར་བཤད་པ་ལྟར་ཡིན་པས་དེས་བཟུང་དུ་དགོས་པའི་ཆོ་གའི་
[167A]༄༅། །སྒོས་ཀྱི་ཡན་ལག་མིན་ཀྱང་བྱས་པར་འགལ་བ་ཡོད་པར་མི་སེམས། ནང་མཆོད་བྱིན་བརླབས་སྒྲུབ་ཐབས་གཉིས་སུ་འོག་ཏུ་བྱ་བར་གསུངས་ཀྱི་འདིར་མ་གསུངས་ལ། །
འདུལ་འཛིན་པའི་ལྷན་འཐབས་སུ་ཡང་མི་གསལ་མོད། དཀྱིལ་འཁོར་བའི་ལྷ་ལ་འབུལ་རྒྱུའི་ནང་མཆོད་འབུལ་བའི་སྐབས་སུ་བྱིན་གྱིས་བརླབས་པས་ཆོག་གི་འདིར་བྱིན་བརླབས་མ་བྱས་ཀྱང་
རུང་བ་ལ་དགོངས་ནས་སྒྲུབ་ཐབས་གཉིས་སུ་དེ་ལྟར་གསུངས་ལ། སྔོན་འགྲོའི་མཆོད་གཏོར་བསང་བ་དང་ཕྱོགས་སྐྱོང་ལ་འབུལ་རྒྱུའི་ནང་མཆོད་བྱིན་བརླབས་འདིར་བྱེད་པར་ཀུན་བཟང་བ་སོགས་
གཞན་གྱིས་ཀྱང་བཤད་པས་དེ་ལྟར་འཐད་དོ། །སྔོན་འགྲོའི་གཏོར་མ་གཏོང་ལུགས་སྒྲུབ་ཐབས་གཉིས་སུ་སྐབས་འདིར་མ་གསུངས་ཀྱང་གཏོང་བར་གསུངས། བདག་སྐྱེད་ཀྱི་མཆོད་པ་
བྱིན་བརླབས་རྗེས་མཛད་པའི་འདིའི་སྒྲུབ་ཐབས་གཉིས་དང་འདུས་པ་མི་བསྐྱོད་པའི་སྒྲུབ་ཐབས་རྣམས་སུ་འོག་ཏུ་གསུངས་ཀྱི་འདིར་མ་གསུངས་ལ། བདེ་མཆོག་ལོ་དྲིལ་གྱི་སྒྲུབ་ཐབས་གཉིས་
དང་འདུལ་འཛིན་གྱི་ལྷན་འཐབས་སོགས་ལས་སྒྲུབ་ཐབས་ཀྱི་ཐོག་མར་བྱ་བར་བཤད། དམ་པ་ཁ་ཅིག་བདག་སྐྱེད་ཀྱི་མཆོད་པ་ཐོག་མ་ནས་དངོས་སུ་བཤམས་ན་བྱིན་བརླབས་ཐོག་མར་བྱ་ལ་ཐོག་
མར་མི་བཤམས་པར་འོག་ཏུ་བཤམས་ན་བྱིན་བརླབས་ཀྱང་འོག་ཏུ་བྱ་ཞེས་དང། དམ་པ་ཁ་ཅིག་གིས་ཐོག་མར་བྱིན་བརླབས་བྱེད་པ་སྒྲུབ་ཐབས་ཐོག་མར་ཉམས་སུ་ལེན་པ་ནས་འདོད་ཡོན་ལྔའི་
རང་བཞིན་ཤེས་པའི་སྒོ་ནས་འདོད་ཡོན་ལ་ལོངས་སྤྱོད་པ་དང་མ་བྲལ་བ་དགོས་པ་ཤེས་པའི་ཆེད་དུ་ཡིན་པར་གསུངས་པས་མི་འགལ། མཎྜལ་ཞུ་འབུལ་བྱེད་པ་རྗེའི་སྒྲུབ་ཐབས་དང། འདིའི་

[167B] ལྷ་སྲས་དང་ཀུན་བཟང་པས་མཛད་པ་དང། འདུས་པའི་ལྷན་འཐབས་འདུལ་འཛིན་དང་མཁས་གྲུབ་རྗེས་མཛད་
པ་སོགས་ལས་འབྱུང་ལ། དེ་ནི་ཚོགས་དཔོན་དང་བཅས་པའི་ཚོགས་གྲ་མང་པོས་ཚོགས་འདོན་མཛད་པའི་ཚེ་ལས་ཀྱི་རྡོ་རྗེ་འམ་མཆོད་གཡོག་པས་ཕྱག་འཚལ་ཏེ་མཎྜལ་སྤྱིར་བཤམས་པ་
ཕྱག་འཚལ་ཏེ་མེ་ཏོག་བཀྱེ་པ་སོགས་དཔལ་ལྡན་ས་སྐྱ་པ་ཡབ་སྲས་དང་བུ་སྟོན་ཐམས་ཅད་མཁྱེན་པ་ཡབ་སྲས་སོགས་ཀྱིས་ཕྱག་ལེན་མཛད་པ་ལྟར་རྗེ་བདག་ཉིད་ཆེན་པོས་ཀྱང་ཕྱག་ལེན་དུ་མཛད་
པ་སྲས་ཀྱི་ཐུ་བོ་གཉིས་ཀྱིས་འདུས་པའི་སྒྲུབ་ཐབས་ཀྱི་ལྷན་འཐབས་སུ་བཀོད་པ་ཡིན་པས། ཚོགས་པ་དཔོན་སློབ་དང་མཆོད་གཡོག་སོགས་ཚོགས་ཤིང་སྤྲོས་པ་ལ་དགའ་ན་བྱ་ཡི། དེ་ལས་
གཞན་པའི་སྐབས་སུ་མི་དགོས་ལ། ད་ལྟ་འགའ་ཞིག་འཇིགས་བྱེད་འདོན་རེས་ཀྱིས་གཞི་སྤོས་ཀྱིས་བྱུག་ཅིང་ཞེས་སོགས་ཀྱི་ཚིགས་ཙམ་འདོན་པ་ནི་དོན་སྤྱི་གང་ཡང་མ་ཤར་བར་ཚིགས་ཙམ་ལ་
དགའ་བར་ཟད་དོ། །རྡོར་སེམས་བསྒོམ་བཟླས་སྐབས་འདིར་བྱེད་པ་རྗེའི་བདེ་གསང་འཇིགས་གསུམ་གྱི་སྒྲུབ་ཐབས་དང་འདིའི་ལྷན་འཐབས་འདུལ་འཛིན་དང་བ་སོས་མཛད་པ་ལས་མི་འབྱུང་ཡང་
འདུལ་འཛིན་པའི་གསང་བདེ་འཇིགས་གསུམ་གྱི་ལྷན་འཐབས་དང། མཁས་གྲུབ་ཀྱི་འདུས་པའི་ལྷན་འཐབས། ཀུན་བཟང་དང། ལྷ་སྲས་གཉིས་ཀྱི་འདིའི་ལྷན་འཐབས་རྣམས་ལས་འབྱུང་
ལ༑ སྔགས་རིམ་ལས། དང་པོར་གཏོར་མ་དང་དམ་ཚིག་ཉམས་ཆགས་སྐོང་བའི་དོན་དུ་རྡོར་སེམས་བསྒོམ་ནས་ཡིག་བརྒྱ་བཟླ་བར་བླ་མ་སྔ་མ་རྣམས་བཞེད་པ་བཞིན་བྱའོ། །ཞེས་གསུངས་

[168A]༄༅། །པས་དམ་ཚིག་ཉམས་ཆགས་སྐོང་བའི་དོན་དུ་བྱེད་པ་ཕུན་སུམ་ཚོགས་པའི་ཡན་ལག་ཏུ་འགྱུར་གྱི་མ་བྱས་ན་ཆོག་ཆད་པའི་ཉེས་པ་འབྱུང་བའི་མེད་མི་རུང་གི་ཡན་ལག་མིན་
པས་འཇིགས་བྱེད་འདོན་ངེས་ཀྱིས་དགོས་པའི་ངེས་པ་ནི་མེད་དོ། །ཐུན་མོངས་མ་ཡིན་པའི་བསྲུང་འཁོར་ནི། ཟ་མ་ཏོག་ལས་ཐུན་མོང་མ་ཡིན་པའི་བསྲུང་འཁོར་བསྒོམ་པར་འདོང་ན་ལ་ལི་ཏས་
མཛད་པའི་སྒྲུབ་ཐབས་ལས་འབྱུང་བ་ལྟར་སྒོམ་དགོས་ཏེ་གཞན་དུ་བཤད་ཟིན་ཏོ། །ཞེས་གསུངས་ལ། བདུད་ལས་རྣམ་རྒྱལ་དུ་དེ་བསྒོམ་ལུགས་བཤད་ཅིང། འདུལ་འཛིན་པའི་ལྷན་
འཐབས་སོགས་སུ་འང་བསྒོམ་པར་གསུངས་སོ། །འོན་ཀྱང་བསྒོམ་པར་འདོད་ན་ཞེས་པའི་ཚིག་གི་ནུས་པ་ལ་དཔགས་ན་དེས་བཟུང་དུ་མི་དགོས་ནའང་ལས་དང་པོ་པ་ལ་བགེགས་ཀྱི་འཚེ་བ་མང་བས་
དེ་བཟློག་པའི་ཕྱིར་བསྒོམ་པ་ཕུན་སུམ་ཚོགས་པའི་ཡན་ལག་ཏུ་འགྱུར། དཀྱིལ་འཁོར་རྒྱལ་མཆོག་གི་རྟེན་བརྟེན་པ་ཡུམ་གྱི་མངལ་ནས་སྤྲོ་ཞིང་བསྡུས་པའི་འཇུག་ཐོག་དེ་མ་ཐག་ཏུ་ཕྱོགས་སྐྱོང་
དགུག་ཅིང་ཕུར་གདབ་སོགས་བྱེད་པ་ནི་སྒྲུབ་ཐབས་གཉིས་དང་འདུལ་འཛིན་པའི་ལྷན་འཐབས་སོགས་ལྔ་པོ་གང་ལས་ཀྱང་མི་འབྱུང་ཞེང་དགོས་པའང་མ་ཡིན་ཏེ། བཟང་བཀྲས་པས་འདིར་དེ་ལྟར་བྱེད་
པ་བདག་མདུན་འཇུག་པ་གཅིག་པའི་ཐ་མི་དད་དུ་བསྒྲུབ་པ་ཡིན་པས་འདས་པའི་གཏོར་མགྲོན་བསྒོམ་པའི་བདག་སྐྱེད་ཀྱི་ལྷ་ཚོགས་རྣམས་ལ་བྱེད་ཅིང་འཇིག་རྟེན་པའི་གཏོར་མགྲོན་ཕྱོགས་སྐྱོང་དགུག་
སྐྱེད་སྐབས་འདིར་བྱས་ནས་ཐམས་ཅད་ཀྱི་སྐྱེ་མཆེད་སྐུ་གསུང་ཐུགས་བྱིན་བརླབས་ཕྱོགས་གཅིག་ཏུ་བྱེད་པ་འཇུག་པ་བདེ་བར་བསམ་ནའང་དེ་མི་འཐད་ཅིང། ཁོང་གི་བསམ་ཚོད་དེ་ལས་ཕྱོགས་

[168B] །འདིར་བདག་མདུན་འཇུག་པ་གཅིག་པའི་ཐ་མི་དད་དུ་བསྒྲུབ་པ་མི་འཐད་ཚུལ་འོག་ཏུ་འཆད་ལ་སྐབས་
འདིར་ཕྱོགས་སྐྱོང་དགུག་བསྐྱེད་བྱེད་པའི་སྒྲུབ་བྱེད་གཞན་མེད་དེ། ཡོད་ན་རྗེའི་སྒྲུབ་ཐབས་དང་ཁུངས་བཅུན་གཞན་གྱི་ལྷན་འཐབས་དང། འཇིགས་བྱེད་ཀྱི་སྐྱེད་རིམ་མཁས་གྲུབ་
ཐམས་ཅད་མཁྱེན་པ་ཡབ་སྲས་ཀྱིས་མཛད་པ་སོགས་རང་ཕྱོགས་ཀྱི་བླ་མ་མཁས་གྲུ་གོང་མས་མཛད་པ་མང་པོ་ཡོད་པ་གཅིག་ནས་ཟུར་ཙམ་འབྱུང་རིགས་པ་ལས་མི་འབྱུང་བའི་ཕྱིར་དང།།
རིགས་པའི་བསྒྲུབ་བྱེད་ཀྱང་མེད་པའི་ཕྱིར་རོ། །པཎ་ཆེན་ཆོས་ཀྱི་རྒྱལ་པོའི་སྐྱེད་རིམ་ནས་འདིར་ཕྱོགས་སྐྱོང་དགུག་བསྐྱེད་བྱེད་པ་འཇུག་པ་བདེ་བའི་ཆེད་ཡིན་པར་གསུངས་མོད། དེ་ནི་བསྒྲུབ་
གཞི་ལ་བརྟེན་ནས་མདུན་སྐྱེད་བསྒྲུབ་དུས་ལ་དགོངས་ཀྱི་བསྙེན་པའི་ཚེ་དེ་ལྟར་བཞེད་པ་མིན་ཏེ་འོག་ཏུ་འཆད་དོ། །ཕུན་ཚོགས་གླིང་གི་པར་མ་ལས་འདིར་ཕྱོགས་སྐྱོང་དགུག་བསྐྱེད་བྱས་ནས་འོག་ཏུ་གཏོར་
མགྲོན་གྱི་ཚེ་སླར་ཡང་ཕྱོགས་སྐྱོང་དགུག་བསྐྱེད་བྱེད་པ་ནི་ཤིན་ཏུ་མ་འབྲེལ་ཏེ། འདིར་ཕྱོགས་སྐྱོང་དགུག་བསྐྱེད་བྱས་པ་དེས་གཏོར་མགྲོན་འཇིག་རྟེན་པའི་གོ་མི་ཆོད་ན་དེ་ལ་དགོས་པ་མེད་པའི་
ཕྱིར་དང། བཟང་བཀྲས་པའི་ལུགས་ལྟར་བྱེད་འདོད་ཀྱང་དེའི་བཞེད་པ་མ་ལོན་པའི་སྐྱོན་དུ་སྣང་བའི་ཕྱིར་རོ། །བདག་སྐྱེད་ཀྱི་ཡེ་ཤེས་པ་སྤྱན་འདྲེན་གྱི་ཚེ་འཇམ་དཔལ་རང་བཞིན་མ་སོགས་
དང༑ མཆོད་པའི་ཚེ་རྒྱལ་བ་རྣམས་ནི་མ་སོགས་ཚིག་བཅད་བརྗོད་པའང་སྒྲུབ་ཐབས་གཉིས་དང་འདུལ་འཛིན་པའི་ལྷན་འཐབས་སོགས་ལྔ་པོ་རྣམས་ལས་མི་འབྱུང་བས། ཨོཾ་ཧྲིཿ་ཧ་

[169A]༄༅། །བཧོ་སོགས་སྔགས་ཕྱག་རྒྱ་དང་བཅས་པས་སྤྱན་འདྲེན་པ་དང། ཨོཾ་ཧྲཱི་ཥྚི་ཧཿ་སོགས་སམ། ཨོཾ་ཡ་མནྟ་ཀ་ཨརྒ ་པྲ་ཏི་ཙྪ་ཧཱུཾ་སཱ་ཧཱ་སོགས་ཀྱིས་མཆོད་པ་འབུལ་བར་སྒྲུབ་
ཐབས་གཉིས་དང་འདུལ་འཛིན་པའི་ལྷན་འཐབས་སོགས་ནས་བཤད་པ་ལྟར་བྱ་བར་རིགས་སོ། །གལ་ཏེ་སྒྲུབ་ཐབས་གཉིས་སོགས་ལས་མི་འབྱུང་ཡང་ཚིག་བཅད་ཀྱིས་སྤྱན་འདྲེན་པ་དང་
མཆོད་པ་ཕུལ་བ་སྔགས་རྐྱང་བས་སྤྱན་འདྲེན་དང་མཆོད་འབུལ་ལས་ཕན་ཡོན་ཆེ་བ་མ་ཡིན་ནམ། དེ་ལ་འགལ་བ་ཅི་ཡོང་སྙམ་ན། བདུང་ལས་རྣམ་རྒྱལ་དུ་གཏོར་མགྲོན་གྱི་ཡེ་ཤེས་
པ་སྤྱན་འདྲེན་པ་དང་གཏོར་མགྲོན་གྱི་ལྷ་ལ་མཆོད་པ་འབུལ་བའི་ཚེ་ཚིག་བཅད་དེ་དག་བརྗོད་པར་གསུངས་ཀྱི། བདག་སྐྱེད་ཀྱི་ཡེ་ཤེས་པ་སྤྱན་འདྲེན་སོགས་ལ་ཚིགས་བཅད་བརྗོད་པར་སྒྲུབ་
ཐབས་གཉིས་དང་འདུལ་འཛིན་གྱི་ལྷན་འཐབས་སོགས་ལས་མ་གསུངས་པ་ནི། མཛད་པ་པོ་ངག་གིས་ཚིགས་བཅད་དེ་དག་མ་གཟིགས་པ་འམ། ཕན་ཡོན་འབྱུང་བ་མ་མཁྱེན་པ་
འམ༑ ཕན་ཡོན་མ་བཞེད་པ་མིན་མཆི་ཞིང་བཟང་བཀྲས་པ་དང་ཕུན་ཚོགས་གླིང་གི་པར་མར་འབྱུང་བ་ནི། བདག་སྐྱེད་ཀྱི་ལྷ་ཚོགས་གཏོར་མགྲོན་དུ་བྱེད་འདོད་ཅིང་གཏོར་མགྲོན་གྱི་
ཡེ་ཤེས་པ་སྤྱན་འདྲེན་སོགས་ལ་ཚིགས་བཅད་སྦྱོར་བར་རྗེས་འདུད་ལས་རྣམ་རྒྱལ་དུ་གསུངས་པས་སོ་སྙམ་དུ་བསམ་པར་སྣང་གི་རྒྱུ་མཚན་གཞན་མེད་པས་རྗེ་ཡབ་སྲས་ཀྱིས་གང་གསུངས་
པ་ལྟར་བྱས་ན་མཛེས་སོ། །གསང་མཆོད་བྱེད་པ་སྒྲུབ་ཐབས་གཉིས་དང་འདུལ་འཛིན་པའི་ལྷན་འཐབས་སོགས་ལས་མི་འབྱུང་ལ། རྗེ་བློ་གྲོས་ཆོས་སྐྱོང་གིས་མཁས་གྲུབ་རྗེའི་སྐྱེད་རིམ་གྱི་

[169B] དབང་བཞི་དང་འབྲེལ་བའི་མཆོད་པ་ཚང་མ་འབུལ་བར་དགོངས་ནས་མཆོད་པའི་
སྐབས་སུ་གསང་མཆོད་བྱ་བར་གསུངས་པ་ལྟར་ན་བྱས་ཀྱང་འགལ་བ་མེད་མོད་མ་བྱས་ཀྱང་ཆོ་ག་ཆད་པའི་སྐྱོན་དུ་མི་འགྱུར། འཇམ་དཔལ་གསེར་མདོག་མས་བསྟོང་པ་བྱེད་པར་བདུད་
ལས་རྣམ་རྒྱལ་དུ་གསུངས་ཤིང། ཟ་མ་ཏོག་དང་ལྷན་འཐབས་གཞན་དུ་གཉིས་མེད་ཐུན་མོང་མ་སོགས་ཀྱིས་བསྟོད་པར་གསུངས་ཀྱི། གསེར་མདོག་མས་བསྟོད་པར་མ་གསུངས་
པས༑ དེས་མ་བསྟོད་ཀྱང་ལྷ་མི་མཉེས་པའི་སྐྱོན་འབྱུང་བ་ནི་མེད་དོ། །གཏོར་མགྲོན་སྔར་བསྐྱེད་ཟིན་པས་གསར་དུ་བསྐྱེད་མི་དགོས། འདི་ནི་བདག་མདུན་ཐ་མི་དད་དང་བསྒོམ་
པའི་ལྷ་ཚོགས་དང་གཏོར་མགྲོན་ཐ་མི་དད་པའི་ལུགས་བཅུ་གསུམ་མའི་དཀྱིལ་ཆོ་ག་ རྗེའི་མངོན་རྟོགས་གཉིས་སུ་བཀོད་པ་ནི་
བསྒོམ་པའི་དཀྱིལ་འཁོར་པ་དང་གཏོར་མགྲོན་གྱི་ལྷ་ཐ་དད་དུ་བཞེང་པ་ལ་ལི་ཏའི་ལུགས་ཚིགས་ཟིན་ལ་བཀོད་པ་ཡིན་ཟེར་བ་ནི། པཎ་ཆེན་བཟང་བཀྲས་པ་མདོ་སྔགས་སྤྱི་དང་རྗེ་བདག་
ཉིད་ཆེན་པོའི་ལེགས་བཤད་རྣམས་ལ་ལེགས་པར་སྦྱང་བའི་མཁས་པ་ཆེན་པོ་ཡིན་པས་ཞིབ་ཏུ་བརྟགས་ཤིང་དཔྱད་ན་མི་མཁྱེན་པ་ཅི་ལ་ཡིན་ཀྱང། པཎྚི་ཏ་ཆོས་ཀྱི་བཤེས་གཉེན་གྱིས་
འགྲེལ་པ་དོན་གསལ་གྱི་འཚམས་སྦྱར་གྱི་གྲངས་མཛད་པར་ལེགས་བཤད་གསེར་འཕྲེང་དུ་དགག་པ་མཛད་པ་ལྟར། པཎྚི་ཏ་རྣམས་ལའང་ཐུགས་མཉམ་པར་མ་བཞག་པའི་གསུངས་

[170A]༄༅། །འབྱོན་སྲིད་པ་བཞིན་བརྟགས་དཔྱད་ཞིབ་ཏུ་མ་མཛད་ཅིང་མཁས་པའི་བསྙེམས་པས་ཧ་ཅང་གུ་ཡངས་དཔའ་ཐལ་བའི་གཟུ་ལུམ་གྱི་གསུངས་ཏེ། དེ་ལ་དོགས་པའི་གཞི་
མེད་པར་དོགས་པ་བཅད་པའི་སྐྱོན། འཇིགས་བྱེད་ཀྱི་དཀྱིལ་འཁོར་བསྒྲུབ་མཆོད་གང་དུ་བྱ་བའི་གཞིར་ས་ཆོག་བྱེད་པ་ནས་བཟུང་གི་ཚེ་མངོན་རྟོགས་བསྒོམ་པ་དོན་མེད་དུ་ཐལ་བའི་སྐྱོན། །
བཅུ་གསུམ་མའི་དཀྱིལ་ཆོག་དང་དཔལ་འཛིན་གྱི་དགོངས་པ་ལོག་པར་བཀྲལ་བའི་སྐྱོན། གྲུབ་ཆེན་ལ་ལི་ཏ་ལ་གྱ་ཚོམ་དུ་རྒོལ་བའི་སྐྱོན། རྗེའི་སྒྲུབ་ཐབས་གཉིས་ར་ས་སུ་བོར་
བའི་སྐྱོན་སོགས་ཉེས་པ་མང་དུ་མཆིས་པས་བཟློག་ཏུ་མེད་པའི་གནོད་བྱེད་མཐའ་ཡས་པ་འཇུག་པའི་ཚིགས་ཡིན་པའི་ཕྱིར། དང་པོ་དོགས་གཞི་མེད་པར་དོགས་པ་བཅད་པའི་སྐྱོན་
ཡོད་དེ༑ བསྙེན་པའི་ཚེ་མདུན་སྐྱེད་ཀྱི་དཀྱིལ་འཁོར་བསྒྲུབ་པའི་གཞི་མེད་པས་བདག་མདུན་ཐ་དད་དུ་བསྒྲུབ་བམ་ཐ་མི་དད་དུ་བསྒྲུབ་སྙམ་པའི་དོགས་པ་སྐྱེ་བའི་གཞི་མེད་ལ། དེ་མེད་
བཞིན་དུ་དེ་ལ་དོགས་པ་བཅད་ནས་ཐ་དད་དུ་བསྒྲུབ་པ་མིན་པར་འཇུག་པ་གཅིག་པའི་ཐ་མི་དད་དུ་བསྒྲུབ་པ་ཡིན་ཟེར་བ་ནི། གཞོང་པ་སྟོང་པ་ཅིག་ཁྱི་ལྟོག་མང་པོ་ཞིག་གི་མདུན་དུ་བཞག་པ་
ན་ཁྱི་དེ་དག་གིས་གཞོང་བ་དེར་ཟས་ཡོད་པར་བརློམས་ཏེ། དེ་ཕ་རོལ་བོས་ཁྱེར་གྱིས་དོགས་ནས་འཐབས་ཅིང་རྩོད་པ་དང་མཚུངས་པའི་ཕྱིར། དེ་ཡང་ཡིན་ཏེ་དུས་གསུམ་རྒྱལ་བའི་
དབང་པོ་ཐམས་ཅད་མཁྱེན་གཟིགས་ཆེན་པོ་ངག་དབང་བློ་བཟང་རྒྱ་མཚོའི་རྣམ་ཐར་དུ་གུ་ལའི་གོས་བཟང་ལས། སྒོ་མང་བྱང་བ་དང་གུང་རུ་གཉིས་འཇིགས་བྱེད་ཀྱི་བདག་མདུན་འཇུག་པ་

[170B] ཞེས་གསུངས་པའི་ཕྱིར། འོ་ན་སྒྲུབ་གཞི་མེད་
པར་བདག་མདུན་འཇུག་པ་གཅིག་ཏུ་བསྒྲུབ་མི་རིགས་ན་བསམ་གཏན་གྱི་དཀྱིལ་འཁོར་བསྒྲུབ་མཆོད་མེད་པར་འགྱུར་རོ་ཞེ་ན། བསམ་གཏན་གྱི་དཀྱིལ་འཁོར་བསྒྲུབ་མཆོད་ཡོད་ཀྱང་བདག་
མདུན་འཇུག་པ་གཅིག་ཏུ་བསྒྲུབ་མི་དགོས་པས་གནོད་བྱེད་དུ་མི་འགྱུར་རོ། །གཉིས་པས་བཟུང་གི་ཚེ་མངོན་རྟོགས་བསྒོམ་པ་དོན་མེད་དུ་ཐལ་བའི་སྐྱོན་ཡོད་དེ། བསྙེན་པའི་སྐབས་སུ་
བདག་སྐྱེང་བསྒོམ་པ་བདག་མདུན་ཐ་མི་དད་དུ་བསྒྲུབ་པ་ཡིན་ནས་ཆོག་གི་སྐབས་སུ་མངོན་རྟོགས་བསྒོམ་པའང་དེར་འགྱུར་ལ། དེ་ལྟར་ན་མངོན་རྟོགས་དེ་བསྒོམ་པའི་ཚེ་མདུན་སྐྱེད་སྒྲུབ་
ཟིན་པས་མདུན་སྐྱེད་བསྒྲུབ་མཆོད་ཀྱི་ཆེད་དུ་ས་ཆོག་བྱེད་པའི་ངལ་བ་བསྟེན་མི་དགོས་པའི་ཕྱིར་ཏེ། དེ་ཉིད་ལས། ཆོས་གྲལ་དུ་སྨད་རྒྱུད་དབུ་མཛད་ཨེ་པ་བློ་བཟང་མཁས་གྲུབ་ཡོད་པར་
བཅུ་གསུམ་མ་གསུམ་གྱི་དཀྱིལ་ཆོག་ན་ས་ མདུན་སྐྱེད་བསྒྲུབ་མཆོད་
ཀྱི་ཆེད་དུས་ཆོག་བྱས་པ་ཡིན་པས་ཐོག་མ་ནས་འཇུག་པ་གཅིག་ཕྱི་ནས་ཆོག་གི་ངལ་བ་མི་དགོས་འདྲ་གླིངས་པས་དབུ་ཡོན་ལ་ཟིན་ནས་ལ་བརྒྱུ་མི་སྣང། རྗེ་བཙུན་ཙོང་ཁ་པའི་གསུངས་ལས་
ལྷག་པ་རང་གཞན་ཀུན་ལ་དཀའ་རུང་ཡིག་ནག་གི་དཔེ་ཆས་སྨྲ་མི་ཤེས་པས་ཕ་པདྨའི་རྫིང་བུར་བུ་སྟག་མའི་མེ་ཏོག་འདི་མང་བར་སྣང། ཞེས་གསུངས་པའི་ཕྱིར། གསུམ་པ་བཅུ་གསུམ་མ་

[171A]༄༅། །གསུམ་གྱི་དཀྱིལ་ཆོག་དང་དཔལ་འཛིན་གྱི་དགོངས་པ་ལོག་པར་བཀྲལ་བའི་སྐྱོན་ཡོད་དེ། དེ་གཉིས་ཀྱི་དགོངས་པ་བདག་མདུན་ཐ་མི་དད་དུ་བསྒྲུབ་ཞེས་པ་ནི། །
བྲིས་པའི་དཀྱིལ་འཁོར་བསྒྲུབ་པའི་ཚེ་བདག་མདུན་ཐ་མི་དད་དུ་བསྒྲུབ་པ་ཡིན་གྱི། བསྙེན་པའི་བདག་སྐྱེད་བསྒོམ་པའི་ཚེ་བདག་མདུན་ཐ་མི་དད་དུ་བསྒྲུབ་པ་མ་ཡིན་པའི་ཕྱིར། དང་པོ་
དེར་ཐལ། བཅུ་གསུམ་མ་གསུམ་གྱི་དཀྱིལ་ཆོག་ལས་བྲིས་པའི་དཀྱིལ་འཁོར་བསྒྲུབ་པ་ན། བོད་ཀྱི་བླ་མ་རྣམས་ལ་བདག་མདུན་ཐ་དད་དུ་བསྒྲུབ་པ་དང་ཐ་མི་དད་དུ་བསྒྲུབ་པའི་ལུགས་
གཉིས་ཡོད་ཀྱང། གྲུབ་ཆེན་དཔལ་འཛིན་གྱི་དགྲ་ནག་གི་དཀྱིལ་འཁོར་བསྒྲུབ་ལུགས་ཀྱི་དགོངས་པ་ལུགས་ཕྱི་མ་ལྟར་ཡིན་པས། དེ་ལྟར་ན་རང་ཉིད་བྲིས་པའི་དཀྱིལ་འཁོར་གྱི་དབུས་
སུ་འདུག་པར་མོས་ནས་བྲིས་པའི་དཀྱིལ་འཁོར་ལས་སྔགས་ཀྱིས་བསངས་པ་སོགས་བྱས་ཏེ་སྒྲུབ་ཐབས་བཞིན་བསྒོམ་པར་གསལ་བར་བཤད་པའི་ཕྱིར་ཏེ། བཅུ་གསུམ་མ་གསུམ་གྱི་དཀྱིལ་
ཆོག་ལས། བོད་ཀྱི་བླ་མ་རྣམས་ལ་བདག་མདུན་ཐ་དད་དུ་བྱས་ནས་བསྒྲུབ་པ་དང་ཐ་མི་དད་དུ་བྱས་ནས་བསྒྲུབ་པའི་ཚུལ་གཉིས་ཡོད་ཀྱང་གྲུབ་ཆེན་གྱི་དགོངས་པ་ལུགས་ཕྱི་མ་ལྟར་ཡིན་པས་
དེའི་ལུགས་ལྟར་བཤད་ན། བདག་ཉིད་དཀྱིལ་འཁོར་གྱི་དབུས་སུ་འདུག་བར་མོས་ནས། བྲིས་པའི་དཀྱིལ་འཁོར་ལས་ཐམས་ཅད་པའི་སྔགས་ཀྱིས་བསངས། སྟོང་པ་ཉིད་དུ་བསྒོམ་
ནས་གཞལ་ཡས་ཁང་གང་ན་ དེའི་མཆན་བུ་རྗེ་ཉིད་ཀྱིས་མཛད་པ་ལས། ནག་པོའི་དཀྱིལ་ཆོག་ལས་སངས་རྒྱས་འཁོར་ལོའི་

[171B] ཞེས་དཀྱིལ་འཁོར་བསྒྲུབ་པའི་སྐབས་སུ་བསྒྲུབ་པ་པོ་
དབུས་ན་གནས་པར་གསུངས་པས་བདག་མདུན་ཐ་མི་དད་དུ་བསྒྲུབ་པ་བསྟན་ལ། རང་དང་མཚུངས་པའི་ཡན་ལག་དང་ལྡན་པ་ཞེས་པས་དགྲ་ནག་ལ་གཙོ་བོ་དང་མཚུངས་བའི་ཡུམ་བྱེད་
བར་ཡང་བསྟན་ཏེ། ཞེས་བྲིས་བའི་དཀྱིལ་འཁོར་ལ་གསལ་བར་གསུངས་ཤིང་དེ་ཡང་དངོས་བསྟན་རྡུལ་ཚོན་གྱི་དཀྱིལ་འཁོར་ཡིན་ལ་རས་བྲིས་ལ་དེའི་རིགས་པ་སྦྱོར་རུང་ཀྱང་བསྙེན་
པའི་བདག་སྐྱེད་ལ་སྦྱོར་བ་ནི་བཞད་གང་ཀྱི་གནས་ཡིན་པའི་ཕྱིར། བཞི་པ་གྲུབ་ཆེན་ལ་ལི་ཏ་ལ་གྱ་ཚོམ་དུ་རྒོལ་བའི་སྐྱོན་ཡོད་དེ། བསྙེན་པའི་བདག་སྐྱེད་ཀྱི་ཚེ་བསྒོམ་པའི་དཀྱིལ་
འཁོར་དང་གཏོར་མགྲོན་ཐ་དད་དུ་བྱེད་པ་ལ་ལི་ཏའི་ལུགས་ཡིན་པ་གང་ཞིག་ཁྱེད་ཀྱི་དེ་བཀག་ནས་དེ་གཉིས་ཐ་མི་དད་དུ་བྱེད་འདུག་བའི་ཕྱིར། རྟགས་གཉིས་ཀ་ཁས་བླངས་ལ་སོང། །
གལ་ཏེ་ལ་ལི་ཏའི་ལུགས་བཀག་ཀྱང་སྐྱོན་མེད་མོད་སྙམ་ན། ལ་ལི་ཏ་ནི་རྡོ་རྗེ་འཇིགས་བྱེད་ཀྱི་ལམ་ལ་བརྟེན་ནས་གྲུབ་པ་མཆོག་བརྙེས་ཤིང་འཇིགས་བྱེད་ཀྱི་ཆོས་སྐོར་ལ་ཤིང་རྟའི་སྲོལ་
འབྱེད་ལྟ་བུའི་ཚང་མར་གྱུར་པ་ཡིན་པས། རྗེ་བདག་ཉིད་ཆེན་པོས་ཀྱང་དེ་ཉིད་ཀྱིས་མཛད་པའི་སྒྲུབ་ཐབས་ཆེ་ཆུང་ཁུངས་སུ་མཛད་པ་དེའི་ལུགས་ནན་གྱིས་འགོག་པ་ཁྱེད་ནི་རྡོ་རྗེ་འཆང་
ལས་ཀྱང་ལྷག་པ་ཞིག་ཡིན་པར་གོར་མ་ཆག་གོ་ལྔ་པ་རྗེའི་སྒྲུབ་ཐབས་གཉིས་རས་སུ་བོར་བའི་སྐྱོན་ཡོད་དེ། རྗེའི་སྒྲུབ་ཐབས་གཉིས་སུ་བསྒོམ་པའི་དཀྱིལ་འཁོར་བ་དང་གཏོར་
[177A]༄༅། །མ་གཏོགས་པའི་མེ་ཏོག་མས་རིམ་གྱིས་བསྡུ། ཕྱག་གསུམ་འཚལ་ཏེ་མེ་ཏོག་དེ་དག་གིས་མཎྚལ་བཀོད་དེ། ཐམས་ཅད་ཀྱིས་ཐུན་མོང་དུ། བླ་མ་ལ་ཐུགས་དམལ་
གནས་པར་ཞུ་བའི་ཡོན་ཏུ་དབུལ་ཞིང་མཎྚལ་བླ་མའི་དྲུང་དུ་ཁྱེར། གཙོ་བོས་ཀྱང་མེ་ཏོག་བླ་མ་གོང་མ་རྣམས་ལ་དབུལ་བའི་ཕྱིར་དུ་མཎྚལ་གྱི་སྟེང་དུ་སྦྱུང། མཎྚལ་རྟེན་གྱི་དྲུང་དུ་བཞག་སྟེ་
ཕྱག་བྱས་ནས་རང་གི་གྲལ་ལ་འཁོད། གཙོ་བོས། བཤགས་པ་དང་སྡམ་པ་སྔོན་དུ་འགྲོ་བ་ཅན་གྱི་ལྷའི་རྣལ་འབྱོར་ལ་གནས་པར་ཞུ། ཞེས་བརྗོད། འདི་ནི་མཁས་གྲུབ་ཐམས་ཅད་
མཁྱེན་པའི་འདུས་པའི་ལྷན་འཐབས་ལས་འབྱུང་བ་ལྟར་བཀོད་པ་ཡིན། དེ་ནས་སྐྱབས་འགྲོ་སོགས་སྔར་བཞིན་བྱ་ཞིང། ཚོགས་འདོན་གྱི་ཚེ་དབྱངས་ཀྱེར་གྱི་སྤྲོས་པ་ལ་དགའ་བར་འདུག་
པས་གཏོར་མགྲོན་གྱི་ཡེ་ཤེས་པ་སྤྱན་འདྲན་སོགས་ལ་ཚིགས་བཅད་དབྱངས་དང་བཅས་པ་སྦྱར་ན་ལེགས་པར་སེམས། གཏོར་མགྲོན་གཤེགས་གསོལ་གྱི་མཇུག་ཏུ་སྨོན་ལམ་དང། །
ཉེར་བསྡུའི་འཇུག་གི་འཇིགས་བྱེད་ཕྱག་གཉིས་པར་བཞེངས་ནས་ཤིས་བརྗོད་ཀྱིས་བརྒྱན་པར་བྱའོ།།    ༈    །།གཉིས་པ་དཔའ་བོ་གཅིག་པའི་མངོན་རྟོགས་ངག་འདོན་གྱི་ཁྲིག་
ཆགས་གཞན་རྣམས་སྔ་མའི་རིགས་འགྲོས་ཀྱིས་ཤེས་ཤིང་སྒྲུབ་ཐབས་དངོས་གཞིའི་བསྟོད་པའི་ཚེ་འཇམ་དཔལ་གསེར་མདོག་མ་འདོན། གཏོར་མགྲོན་སྐད་ཅིག་གིས་རྟེན་བརྟེན་པ་ཐམས་
ཅད་གྲུབ་པར་བསྐྱེད་པ་སྔར་ལྟར་རམ། ཡང་ན། སྔགས་གཉིས་ཀྱི་དོན་བསྒོམ་པ་ནས། མེ་དཔུང་ཕྱོགས་བཅུར་འཕྲོ་བ། ར་བའི་དབུས་སུ་རྡོ་རྗེ་སེམས་དཔའ་དཀར་པོ། །ཞེས་པ་ནས་

[177B] དེའི་མིག་གཉིས་སུ་ཀྵིཾ་དཀར་པོ། །ཞེས་སོགས་ཀྱིས་སྐྱེ་མཆེད་སྐུ་གསུང་ཐུགས་བྱིན་བརླབས་དང་སེམས་དཔའ་གསུམ་བརྩེགས་བྱ་
སྤྱན་འདྲེན་གྱི་ཚེ་ལྕགས་ཀྱུའི་ཕྱག་རྒྱ་དང་བཅས། འཇམ་དཔལ་རང་བཞིན། ཞེས་པ་ནས། ཀུ་རུ་སཱ་ཧཱ། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། རང་བཞིན་གྱི་
གནས་ནས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དཀྱིལ་འཁོར་རྟེན་དང་བརྟེན་པར་བཅས་པ་ཕྱོགས་སྐྱོང་དང་བཅས་པ་སྤྱན་དྲངས། ཕྱི་འབྲང་གི་བགེགས་བསྐྲད་དེ་དགུག་གཞུགས་
བཅིངས་མཉེས་དང་དབང་བསྐུར་རྒྱས་གདབ་བྱ། རྒྱལ་བ་རྣམས་ནི་མ་སོགས་ཀྱིས་ཆུ་གཉིས་ཉེར་སྤྱོད་རོལ་མོ་དང་སྔགས་ཀྱིས་ནང་མཆོད་ཀྱང་དབུལ། སྤྱན་འདྲེན་དང་མཆོད་པ་བསྡུ་
ན་སྔགས་ཙམ་གྱི་རུང། གཏོར་མ་བྱིན་གྱིས་བརླབས་ཏེ། ལྗགས་བྱིན་བརླབས་སྔར་བཞིན་བྱས་ལ། ཧྲིཿ་ཥྚི་ལ། བཛྲ་བཧེ་ར་བ་ཡ་ཨ་དཧི་པ་ཏི་ཨི་མཾ་བ་ལིཾ། སོགས་སྦྱར་ཏེ་
འཇིགས་བྱེད་ལ་དབུལ། ཕྱི་ནང་གི་མཆོད་པས་མཆོད། གཉིས་མེད་ཐུན་མོང་མ་ཤོ་ལོ་ཀ་གཉིས་ཀྱིས་བསྟོད། སྐབས་དང་བསྟུན་པའི་འཕྲིན་ལས་བཅོལ་བས་གནང་བ་བྱུང་
བར་བསམ། ཕྱོགས་སྐྱོང་གི་གཏོར་མ་དང་ལྗགས་བྱིན་གྱིས་བརླབས་ཏེ་ཕུལ། ཆོས་རྒྱལ་གྱི་གཏོར་མ་དབུལ་ཚུལ་སྔར་བཞིན་བྱའོ། །ཞར་ལ་རས་བྲིས་ཀྱི་དཀྱིལ་འཁོར་བསྒྲུབ་
མཆོད་སོགས་བྱ་ཚུལ་ནི། སྟེགས་ཀྱི་ཁར་དཀྱིལ་ཐང་ལེབ་མོར་བཀྲམ་པའི་མཐའ་མཆོད་པས་བསྐོར། རང་ཉིད་ཤར་སྒོའི་ཐད་ནས་དཀྱིལ་འཁོར་ལ་ཕྱོགས་པར་འདུག་

[178A]༄༅། །བདག་མདུན་འཇུག་པ་གཅིག་ཏུ་བསྒྲུབ་པ་ཡིན་པས་བདག་སྐྱེད་སྔོན་དུ་བསྒོམ་མི་དགོས། ཚོགས་ཞིང་གི་ཚད་མེད་བཞི་བསྒོམ་པ་ཡན་ཆད་སྔོན་དུ་བཏང། རང་དཀྱིལ་
འཁོར་གྱི་དབུས་སུ་འདུག་པར་མོས་ནས་ལས་སྔགས་ཀྱིས་བསང། སྔགས་གཉིས་ཀྱི་དོན་བསྒོམ་པ་ནས། མིའི་ཐོད་པ་བདུད་རྩིས་གང་བ་བཞིར་གྱུར་གྱི་བར་སྒྲུབ་ཐབས་བཞིན། ཨོཾ་ཧྲིཿ་ཥྚི་ནས་
ཐིམ་པར་གྱུར་གྱི་བར་གཞན་རྣམས་སྒྲུབ་ཐབས་བཞིན་ལ། ཤར་གྱི་གདན་ལ་འཁོད་ཅེས་པ། ཤར་གྱི་མཚན་མ་དང་ངོ་བོ་དབྱེར་མེད་དུ་གྱུར་ཅེས་དང། དེས་ལྷ་གཞན་རྣམས་ལ་འང་རིགས་བསྒྲེས་
ཏེ་འདོན་པ་བསྒྱུར། ལྷན་འཐབས་འགའ་ཞིག་ནས་འདིར་ཕྱོགས་སྐྱོང་དགུག་པ་སོགས་བྱེད་པར་བཤད་ཀྱང། བཅུ་གསུམ་མ་གསུམ་གྱི་དཀྱིལ་ཆོག་དང། འདུལ་འཛིན། བ་སོ། །ལྷ་བཙུན་
སོགས་ཀྱིས་ལྷན་འཐབས་སུ་མི་འབྱུང་བས་དེ་མི་བྱ་བར། གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ་ཀྵིཾ་དང། ཞེས་པ་ནས། རང་ཉིད་ལ་ཐིམ་པར་གྱུར་གྱི་བར་སྒྲུབ་ཐབས་བཞིན་ལ། སྤྱན་
འདྲེན་གྱི་ཚེ་འཇམ་དཔལ་རང་བཞིན་མ་སྦྱོར། རང་གཙོ་བོ་ལས་གཉིས་པར་ཕྱེ་བ་ཤར་སྒོའི་ཕྱི་རོལ་ཏུ་གནས་པར་མོས་ལ། སྤོས་དང་མར་མེ་སོགས་སྦར་ཏེ་མཆོད་པ་བྱིན་གྱིས་བརླབ། དག་
ཅིང་དྲི་མེད་ཡིད་འོང་བའི། སོགས་ཀྱིས་ཆུ་བཞི། ཆུ་སྐྱེས་དེ་བཞིན་ཐང་ལས་སྐྱེས། ཞེས་སོགས་སམ། རྒྱལ་བ་རྣམས་ནི་ཡོན་ཏན་མཆོག་གི་སྐུ། །ཞེས་སོགས་ཀྱིས། ཉེར་སྤྱོད་རོལ་
མོ༑ ༑ཁ་དོག་དབྱིབས་ལེགས་ཡིད་འོང་རྒྱན་འཕྲེང་ལྡན། ཞེས་སོགས་སམ། རིན་ཆེན་དབང་གི་རྒྱལ་པོ་བཻ་ཊཱུརྱ། ཞེས་སོགས་ཀྱིས་འདོད་ཡོན། འཛམ་བུའི་གླིང་དང་གླིང་

[178B]ཅེས་སོགས་སམ། འཛམ་བུ་ཆུ་བོའི་གསེར་ལས་ལེགས་བྱས་ཤིང། ཞེས་སོགས་ཀྱིས་རྒྱལ་སྲིད་སྣ་བདུན། ལྷ་སོ་སོའི་སྔགས་ཀྱི་མཐར་འབྲུ་གསུམ་བཏགས་པས་ནང་མཆོད་
དབུལ་ཞིང་བདུད་རྩི་མྱང། གཉིས་མེད་ཐུན་མོང་མས་བསྟོད། བཟླས་པ་བྱ། བཅུ་གསུམ་མ་གསུམ་གྱི་དཀྱིལ་ཆོག་ལས་འདས་མ་འདས་ཀྱི་གཏོར་མ་སྒྲུབ་ཐབས་སུ་བཤད་པ་བཞིན་
དབུལ་བར་གསུངས། བུ་སྟོན་ཐམས་ཅད་མཁྱེན་པས་གཤེད་དམར་གྱི་དཀྱིལ་འཁོར་བསྒྲུབ་མཆོད་མཛད་ཚུལ་བླ་མ་འཇམ་དཀར་པས་ཟིན་བྲིས་མཛད་པ་ལས། བདག་སྐྱེད་ལ་གཏོར་མ་མི་འབུལ་
ཞིང་བདག་མདུན་གཅིག་ཏུ་བྱས་པས་བདག་སྐྱེད་དང་མཚུངས་པའི་ཕྱིར། དཀྱིལ་འཁོར་གྱི་ལྷ་ཚོགས་སྤྱན་དྲངས་པ་དང་ཕྱོགས་སྐྱོང་དགུག་པ་སོགས་གཏོར་ཆོག་བཞིན་བྱས་ཏེ་འབུལ་བར་
བཤད༑ དེ་ལྟར་ན་བདག་མདུན་འཇུག་པ་གཅིག་ཏུ་བསྒྲུབ་ཀྱང་སྒྲུབ་བའི་དཀྱིལ་འཁོར་བ་ལ་གཏོར་མ་མི་འབུལ་བར་གཏོར་མགྲོན་ཟུར་དུ་བསྐྱེད་ནས་ཡེ་ཤེས་པ་གཞུག་པ་སོགས་བྱས་ཏེ་འབུལ་
དགོས་པར་མངོན། འདུལ་འཛིན་པས་སྒྲུབ་ཁང་གི་ཕྱི་རོལ་དུ་སྒྲུབ་ཐབས་ལྟར་ཕྱོགས་སྐྱོང་རྣམས་ཀྱི་གཏོར་མ་འམ། ཡང་ན་དཀྱིལ་འཁོར་པའི་ལྷ་དང་ཕྱོགས་སྐྱོང་གཉིས་ལ་གཏོར་མ་འབུལ་
ཁ་ཅིག་ནང་དུ་འཇིག་རྟེན་ལས་འདས་པའི་གཏོར་མ་ཕུལ་རྗེས་སུ་ཕྱི་རོལ་དུ་ཕྱོགས་སྐྱོང་གི་གཏོར་མ་འབུལ་བར་ཡང་མཛད་དོ། །ཞེས་གསུངས་པ་ལས་འབུལ་ཚུལ་མི་གསལ། ལྷན་འཐབས་
འགའ་ཞིག་ལས་བསྒྲུབ་པའི་དཀྱིལ་འཁོར་པ་ལ་གཏོར་མ་དབུལ་བར་བཤད། ཕཎ་ཆེན་ཐམས་ཅད་མཁྱེན་པའི་གསུང་གོང་དུ་དྲངས་པ་ལྟར་ན་ཕྱི་མ་འདི་བཞེད་པ་འདྲ། བདག་འཇུག་ལེན་ན་བུམ་

[179A]༄༅། །བསྒྲུབ་ནི་འགའ་ཞིག་གིས་ཚོགས་ཞིང་གི་གོང་དུ་ཕྱེད་པར་བཤད་པ་ཡོད་ཀྱང་ཡོངས་རྫོགས་བསྟན་པའི་མངའ་བདག་ཁྱབ་བདག་འཁོར་ལོའི་མགོན་པོ་རྒྱལ་དབང་མཆོག་གིས་
ཚོགས་ཞིང་གི་ཚད་མེད་བཞི་སོང་རྗེས་བྱ་བར་གསུངས། ལེན་དུས་རང་གཙོ་བོ་ལས་ཕྱེ་ནས་གཙོ་བོ་དང་བླ་མ་ཐ་མི་དད་དུ་མོས་ཏེ་དེ་ལས་ལེན། འཇུག་ཆོག་ལ་མཆོད་བསྟོད་བཟོད་གསོལ་སོགས་བྱས་
ཏེ། རང་གཙོ་བོ་ལས་ཕྱེ་ནས། ཡེ་ཤེས་པ་འདིར་ནི་གཟུགས་དང་ལྷན་ཅིག་ཏུ། ཞེས་སོགས་ཀྱིས་བརྟན་བཞུགས་བྱ། ལྷན་འཐབས་འགའ་ཞིག་ནས་བདག་མདུན་འཇུག་པ་གཅིག་ཏུ་བསྒྲུབ་པའི་
ཚེ་འང༑ དམ་ཚིག་པ་དང་ཡེ་ཤེས་པ་གཉིས་ཀ་ལ་ཆ་གཉིས་གཉིས་ཕྱེ་ནས་བདག་སྐྱེད་ཀྱི་ཡེ་ཤེས་པ་གཤེགས་དམ་ཚིག་པ་རང་ལ་བསྡུ། མདུན་སྐྱེད་ཀྱི་དམ་ཡེ་གཉིས་བརྟན་བཞུགས་བྱེད་པར་
བཤད་པའང་སྣང། མཐར་ཤིས་བརྗོད་ཀྱིས་བརྒྱན་པར་བྱའོ། །འོ་ན་བདག་མདུན་འཇུག་པ་གཅིག་མི་གཅིག་དང་ཐ་དད་དང་ཐ་མི་དད་ཀྱི་དོན་ཅེ་ཞེ་ན། སྔོན་དུ་བདག་སྐྱེད་རྫོགས་པར་བསྒོམས་ཏེ། དེ་ནས་
མདུན་སྐྱེད་སྒྲུབ་པ་ན་རང་ཉིད་བྲིས་པའི་དཀྱིལ་འཁོར་གྱི་དབུས་སུ་ཕྱིན་པའི་མོས་པ་དང་མདུན་སྐྱེད་ཀྱི་གཙོ་བོའི་ང་རྒྱལ་འཛིན་པ་གང་ཡང་མི་བྱེད་པར་མདུན་སྐྱེད་བསྒྲུབ་པ་ནི་བདག་མདུན་ཐ་དད་དང་
འཇུག་པ་ཐ་དང། འདུས་བའི་དཀྱིལ་ཆོག་དབང་དོན་དེ་ཉིད་རབ་གསལ་ནས་བཤད་པ་ལྟར། སྔོན་དུ་བདག་སྐྱེད་རྫོགས་པར་བསྒོམས་ཏེ་ཉེར་བསྡུ་བྱས་ནས་མདུན་སྐྱེད་བསྒྲུབ་པ་ན། རང་ཉིད་བྲིས་
པའི་དཀྱིལ་འཁོར་གྱི་དབུས་སུ་འདུག་པར་མོས་ཤིང་མདུན་སྐྱེད་ཀྱི་ལྷའི་ང་རྒྱལ་འཛིན་པས་བསྒྲུབ་པ་ནི་བདག་མདུན་ཐ་མི་དད་དང་འཇུག་པ་ཐ་དང། བཅུ་གསུམ་མའི་དཀྱིལ་ཆོག་རིན་ཆེན་འཕྲེང་བ་

[179B]
གིས་བསྒྲུབ་པ་ནི་བདག་མདུན་ཐ་མི་དད་དང་འཇུག་པ་ཐ་མི་དད་དང་ཡིན་ནོ། །སྨྲས་པ། དཔལ་ལྡན་དུས་དགྲའི་དབང་པོ་བསྒྲུབ་པའི་ཐབས། རྒྱལ་བ་གཉིས་པས་གསལ་བར་མཛད་པའི་སྲོལ། །
སྐལ་ལྡན་རྣམས་ཀྱིས་ཇི་བཞིན་ལེགས་བཟུང་ནས། །མཆོག་ཐུན་དངོས་གྲུབ་དག་ལ་ལོངས་སུ་སྤྱད། །དེང་སང་མཁས་བླུན་འགའ་ཡི་བྱེད་པོ་ཡིས། །སྲོལ་དེ་ཚོང་དུས་འོ་མ་བཞིན་དུ་བྱས། །
མཁས་རྣམས་དཔྱོད་གནས་མིན་པར་བཏང་སྙོམས་འཇོག་གཞན་དག་ཁྱི་དང་གློ་བ་འཕྲད་བཞིན་འཇུག་ཁོ་བོ་བློ་གྲོས་ཐོས་པ་ཤིན་ཏུ་དམན། །གྲགས་འབྱོར་འཁོར་སློབ་ཀྱིས་དབེན་གོས་
དམའ༑ ༑རྟོག་དཔྱོད་དགག་གཞག་བྱེད་པའི་འོས་མིན་ཡང། །ལུགས་བཟང་ནུས་པར་མ་བཟོད་དང་ལབ་བྱས། །བླུན་རྨོངས་ཕྱོགས་ལྷུང་ཅན་ལ་དགོས་པ་ཅི། །གཟུར་གནས་དཔྱོད་ལྡན་འགའ་ཡི་
འདྲེན་བྱེད་ཟུར། །གཡོ་བའི་གོ་སྐབས་བྱུང་ཚེ་ཡབ་སྲས་ཀྱི། །གཞུང་ལ་གཞིག་བའི་རྒྱན་དུ་འགྱུར་རམ་སྙམས། །ནོང་པ་གང་མཆིས་བླ་མ་ཡི་དམ་དང། །གཟུར་གནས་མཁས་པའི་ཆོ་གསལ་སྙིང་
ནས་འཆགས། །འདིར་འབད་དགེ་བ་འཇམ་དཔལ་སྙིང་པོ་ཡི། །དྲི་མེད་ལུགས་བཟང་རིང་དུ་རྒྱས་ཕྱིར་བསྔོ། །ཅེས་དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་ངག་འདོན་གྱི་ཆོ་ག་ཁྲིགས་འཁྲུལ་
སྤོང་མཁས་པ་དགྱེས་བྱེད་ཅེས་བྱ་བ་འདི་ཡུལ་བྱང་ཕྱོགས་ཀྱི་མཐར་སྐྱེས་པའི་གྱི་ན་པ་ངག་དབང་བློ་བཟང་ཆོས་ལྡན་དཔལ་བཟང་པོ་ཞེས་བྱ་བས་དབེན་པའི་རི་སུལ་བྱང་ཆུབ་གླིང་ཞེས་བྱ་བར་སུག་བྲིས་སུ་བགྱིས་པའོ།། །།



﻿
[001A]༄༅། ། མ་ཎཱི་ནྡྲ་རཱ་ཛྙ་ནི་ཥྐོ་ཧཱ་ར་ནཱ་མ་པྲ་ཎི་དཧི་རྨཾ་ག་ལོ་ཀྟ་སརྶྠི་རཱ་སཱིན་སྱ་ཀཱ་མེ་ཀ་དེ་ཤ་རྒྱཱ་ས་བི་ཧ་ར་ཏི་སྨ། །
༄༅། །སྨོན་ལམ་ཤིས་བརྗོད་བརྟན་བཞུགས་བཅས་ཀྱི་རིམ་པ་ཕྱོགས་གཅིག་ཏུ་བཀོད་པ་ནོར་བུ་དབང་གི་རྒྱལ་པོའི་ངོ་ཤལ་ཞེས་བྱ་བ་བཞུགས་སོ། །།

[001B]༄༅། །ཀྵེ་ཏྲ་སྶུ་ཁཱི་ནཱ་ཐ་དྷ་ར་དྭི་པཱ་ཎི་ནཱ་ཡུ་རུ་མྦྷ་ར་ཀྟ་སྱ་ར་སཱ། །ན་ཅི་ཀ། ཐ་
༄༅། །བདེ་ལྡན་ཞིང་གི་མགོན་པོ་འོད་དཔག་མེད། །བྱུ་རུའི་མདངས་ཅན་ཕྱག་གཉིས་ཚེ་བུམ་བསྣམས། །

[002A]༄༅། །ཨཱ་ཡུ་ཥྱ་དཱ་ཡཱོ་བ་ར་སཱ་ཀ་ལཱ་ཛ་ག་ཏྣཱ་ཐ་ཏཱ་ཡཱ་ཤྲེ་ཡ་བ་རཱ་ཏྲ་ཡཙྪ་ཏུ། །།
༄༅། །རྣམ་མང་འགྲོ་ལ་ཚེ་ཡི་མཆོག་སྩོལ་བའི། །མགོན་པོ་ཁྱོད་ཀྱིས་དེང་འདིར་དགེ་ལེགས་སྩོལ། །།

[002B] །ཚེ་ཡི་དངོས་གྲུབ་སྩོལ་བའི་ལྷ་རྣམས་ཀྱིས། །དེང་འདིར་ཚེ་དང་ཡེ་ཤེས་དཔལ་འབྱོར་དང། །མཆོག་དང་ཐུན་མོང་དངོས་གྲུབ་མ་ལུས་སྩོལ། །འཇམ་དཔལ་
དབྱངས་མཆོག་འགྲོ་བའི་དོན་གྱི་ཕྱིར། །གླིང་འདིར་མི་ཡི་བདག་པོའི་སྐུར་བསྟན་པ། །གནམ་བསྐོས་ཆོས་ཀྱི་རྒྱལ་པོ་ཆེན་པོ་ཡི། །སྐུ་ཚེ་ཆབ་སྲིད་རྡོ་རྗེ་ལྟར་བརྟན་ཤོག་ཞིང་འདིའི་འགྲོ་བ་རྣམས་ཀྱི་སྡུག་བསྔལ་ཀུན། །
སེར་བར་མཛད་ཅིང་ཐམས་ཅད་བདེ་ལ་འགོད། །ཆོས་བཞིན་སྐྱོང་བའི་རྒྱལ་པོ་ཆེན་པོ་ཡི། །སྐུ་ཚེ་མི་འགྱུར་གཡུང་དྲུང་ལྟར་བརྟན་ཤོག་རྒྱལ་བ་གཉིས་པ་མཉམ་མེད་བཙོང་ཁ་པའི། །རིང་ལུགས་དང་ཞིང་ཁམས་གསུམ་སྐྱེ་
དགུ་སྤྱི། །ཁྱད་པར་འཛམ་བུ་གླིང་གི་ལྗོངས་འདི་རུ། །བཀྲ་ཤིས་དགེ་མཚན་རྒྱུན་མི་འཆད་པར་ཤོག་ཡེ་ཤེས་མགོན་པོ་ལས་ཀྱི་གཤིན་རྗེ་དང། །འདོད་ཁམས་དབང་ཕྱུག་ལ་སོགས་ཆོས་སྲུང་གིས། ཁར་དུ་
གཅོད་པའི་ཚོགས་ཀུན་རབ་ཞི་ཞིང། །འདོད་པའི་དོན་ཀུན་སྒྲུབ་པའི་བཀྲ་ཤིས་ཤོག་སླུ་མེད་དཀོན་མཆོག་གསུམ་གྱི་མཐུ་སྟོབས་དང། །རིག་སྔགས་འཆང་བ་རྣམས་ཀྱི་བདེན་ཚིག་དང། །བདག་གི་ལྷག་བསམ་རྣམ་
པར་དག་པའི་མཐུས། །བདེན་པའི་སྨོན་ལམ་འདི་ཉིད་འགྲུབ་པར་ཤོག་ ཅེས་གནམ་བསྐོས་ཆོས་ཀྱི་རྒྱལ་པོ་ཆེན་པོ་ལ་ཞབས་བརྟན་གྱི་ཚིགས་སུ་བཅད་པ་འདི་ནི་རང་ཉིད་མཚོད་པྲ་ཞིང་སྙན་དངགས་ཀྱི་ཚིག་རྒྱན་ལ་སྦྱངས་པ་མེད་རུང། འཇམ་དབྱངས་

[003A]༄༅། ། གོང་མ་ཆེན་པོའི་ཞམ་རིང་པ་གུང་ཚེ་དབང་ནོར་བུས་ནན་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལའི་གཟིམས་ཆུང་ཉི་འོད་འཁྱིལ་བར་སྦྱར་བའི་ཡི་གེ་བ་ནི་གསོལ་དཔོན་སྔགས་རམས་པ་བློ་བཟང་འཇམ་
དབྱངས་ཀྱིས་བགྱིས་བའོ།། །།གནམ་སའི་དབང་ཕྱུག་གནམ་བསྐོས་གོང་མ་ཆོས་ཀྱི་རྒྱལ་པོ་ཆེན་པོའི་ཞབས་བརྟན་གསོལ་འདེབས་ཕུན་ཚོགས་སྐུ་བཞི་བརྙེས་པའི་ལྷུན་པོ།།  མཉམ་པའི་བྲྀཏྟ་ཡི་གེ་བཅུ་བཞི་པའི་བྱེ་ཕྲག་དབྱིད་ཀྱི་ཐིག་ལེའི་སྡེབ་སྦྱོར།།
༄༅། །ཙ་ཏཱ་རི་ཀཱ་ཡས་མ་ཡོ་ཧ་ས་པདྨ་ལ་ཀྵྨི་སདྷ་རྨ་ཀེ་ས་ར་ས་ཧ་སྲ་ཨ་ཤཱི་ཏི་ཏུ་རྱཾ། མོ་ཀྵ་རྐ་མ་བཧྲ་མ་ར་སཾ་གྷ་ར་ཏི་རྦི་ཧི་ཏྱཾ་སཽ་དྷཱི་ཡ་ཤ་སྱ་ཙ་ར་ཎཱ་ཡ་ཤ་ར་ཎ་ན་མྲ། །
༄༅། །ཕུན་ཚོགས་སྐུ་བཞིའི་འདབ་སྟོང་བཞད་པའི་དབུས། །བརྒྱད་ཁྲི་བཞི་སྟོང་དམ་ཆོས་ཟེའུ་འབྲུ་ཅན། །ཐར་འདོད་རྐང་དྲུག་ཚོགས་རྣམས་དགའ་བསྐྱེད་པའི། །བློ་བཟང་གྲགས་པའི་ཞབས་ལ་མགོས་ཕྱག་འཚལ།།

[003B] །བདུད་བཞིའི་གཡུལ་ལས་རྣམ་པར་རྒྱལ་མ་དང། །འཆི་མེད་དཔལ་སྟེར་ཡིད་བཞིན་འཁོར་ལོ་མཆོག་རྣམ་གསུམ་ཡི་དམ་ལྷ་ཡིས་ཤིས་པ་སྩོལ། །འཇམ་དབྱངས་འགྲོ་ལ་རྗེས་སུ་བརྩེ་བའི་གར། །བདེ་སྐྱིད་རྒྱལ་པོ་ཆེན་པོར་
ལེགས་བསྒྱུར་ནས། །འགྲོ་བའི་ཕན་བདེ་སྤེལ་མཛད་བདག་པོ་ཚེ། །ངེས་པ་ལྔ་ལྡན་ལྟ་བུར་ཞབས་བརྟན་གསོལ། །དེ་ཡི་མཐུ་ལས་བུ་རམ་ཤིང་པ་ཡི། །བསྟན་པ་སྲིད་ཞིའི་ཚད་སྐྱོབ་རྒྱས་པའི་རྩེར། །ཞྭ་སེར་རིང་ལུགས་བསམ་འཕེལ་ནོར་བཀོད་ནས། །ཚངས་པའི་ཡུལ་སའི་བར་དུ་
སྒྲེང་བར་ཤོག་གནས་སའི་དཀྱིལ་འཁོར་ཁྱོན་ལ་དབང་སྒྱུར་ལྷའི། །ཆབ་སྲིད་མངའ་ཐང་རྟག་བརྟན་རྒྱས་པའི་ཁམས། །གཡུང་དྲུང་རྡོ་རྗེའི་ངོ་བོར་གྲུབ་པ་དང། །ཆབ་འབངས་བདེ་སྐྱིད་དབྱར་མཚོ་ལྟར་རྒྱས་ཤོག་ ཅེས་གནམ་དང་སའི་དཀྱིལ་འཁོར་མ་ལུས་པའི་དབང་
ཕྱུག་འཇམ་དབྱངས་གོང་མ་ཆོས་ཀྱི་རྒྱལ་པོ་ཆེན་པོ་ཞབས་པད་བརྟན་པར་གསོལ་བ་འདེབས་པའི་ཚིགས་སུ་བཅད་པ་འདི་ནི་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་དཔལ་ལྡན་འབྲས་སྤུངས་དགའ་ལྡན་ཕོ་བྲང་གི་གཟིམས་ཆུང་སྣང་གསལ་དུ་སྦྱར་ནས་ཕུལ།།    ༈    །།དེ་མོ་སྤྲུལ་སྐུ་ངག་དབང་ནམ་མཁའ་འཇམ་
དབྱངས་ཀྱི་ཡང་སྤྲུལ་མྱུར་འབྱོན་གྱི་གསོར་འདེབས་སྨོན་ལམ་དོན་གཉིས་ལྟུན་གྱིས་གྲུབ་པའི་དགའ་སྟོན།  དོན་གཉིས་ལྷུན་གྲུབ་རྫོགས་པའི་སངས་རྒྱས་དང། །འགོག་ལམ་ངོ་བོ་སྐྱབས་དངོས་དམ་པའི་ཆོས། །རིག་གྲོལ་ཡོན་ཏན་དང་ལྡན་དགེ་འདུན་ཏེ། །སྐྱབས་གསུམ་སྤྱི་གཟུགས་བླ་མར་གསོལ་བ་
འདེབས། །ངག་གི་དབང་ཕྱུག་དྲི་མེད་དཀྱིལ་འཁོར་ཆེ། །གདུལ་བྱའི་ནམ་མཁར་འགོག་པ་མེད་པ་ཡི། །འཇམ་དབྱངས་གཞོན་ནུ་དང་མཚུངས་ཉིན་མོར་བྱེད། །སྤྲུལ་སྐུའི་སྣང་བ་གསལ་ལ་གསོལ་བ་འདེབས། །གང་གི་ཚོགས་གཉིས་གསེར་

[004A]༄༅། །སྒོང་མྱུར་སྨིན་ལས། །མཚན་དང་དཔེ་བྱད་རབ་འཛིན་གདོང་བཞི་ཡི། །མཚར་སྡུག་སྦྲུལ་སྐུའི་སྤྱི་མེས་གསར་པ་མཆོག་མྱུར་དུ་བདག་ཅག་མིག་གི་བདུད་རྩིར་ཤོག་དེ་ཉིད་སྐུ་ཚེ་རྡོ་རྗེའི་གང་ཆེ། །འགྱུར་མེད་ཞལ་པྱི་པད་མོ་ལས་
བྱུང་བའི། །ཟབ་རྒྱས་ཆོས་ཆར་སྦྲང་རྩི་ཆད་མེད་དུ། །ཕབ་སྟེ་གདུལ་བྱའི་བུང་བ་ཚིམ་པར་ཤོག་ ཅེས་དེ་མོ་སྤྲུལ་པའི་སྐུ་ངག་དབང་ནམ་མཁའ་འཇམ་དབྱངས་ཀྱི་སྤྲུལ་སྐུ་མྱུར་བྱོན་གསོལ་འདེབས་སྨོན་ལམ་འདི་ནི་འཇམ་དབྱངས་གོང་མ་ཆེན་པོའི་སྲས་ཨདྐི་བཅུ་བདུན་པས་ལྷ་རྫས་དང། སྐུ་བརྙན། གོས་
ལུག་བརྒྱད་བཅས་གསུང་ཤོག་གནང་སྟེ་ཉེ་བར་བསྐུལ་བ་བཞིན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།  །རྣམ་ཀུན་མཁྱེན་དང་བརྩེ་བའི་འདྲེན་བྱེད་སྟོང། །ནུས་པའི་འཁོར་ལོས་སྲིད་ཞིར་དབང་སྒྱུར་ལྷ། །ཕྱག་གི་པདྨ་བརྒྱ་
ཕྲག་བཅུར་ཕྱེ་བའི། །འཇིག་རྟེན་དབང་ཕྱུག་གང་དེས་ཤིས་པ་སྩོལ། །སྒྲིབ་གཉིས་བག་ཆགས་འཛིན་ཁྲིས་ཡོངས་གང་བའི། །འཁོར་བའི་ཆུ་གཏེར་ཚོགས་གཉིས་ས་འཛིན་གྱིས། །བསྲུབས་སྐྱེས་མུན་བསྐལ་བཅིལ་མཁས་སྲིད་པའི་མིག་སྟོབས་བཅུའི་སྣང་བ་
སྟོང་ཕྲག་འབར་ལ་འདུད། །གང་དག་སྣང་བརྙན་རིན་ཆེན་ལས་བསྒྲུབས་པའི། །མཚན་དང་དཔེ་བྱད་འཕྱུར་སྤུངས་གཟུགས་མཆོག་གི་ངོ་མཚར་འཇིག་རྟེན་ཁམས་འདིར་ཤོང་དཀའ་ན། །བྱེད་པོས་ངེས་པར་མ་བརྟགས་སྲིད་གསུམ་ཆུང། །དེ་ལྟའི་སྐུ་གཟུགས་ལེགས་
བསྐྲུན་རྒྱུ་སྦྱོར་བ། །ངག་དབང་ཆོས་འཛིན་གྱིས་མཚོན་བྱ་བ་ཡི། །ལས་ཀྱི་འཁོར་ལོར་ཞུགས་སོ་ཅོག་ཀུན་གྱིས། །དོན་གཉིས་ཙིནྟཱ་མ་ཎི་ཐོབ་པར་ཤོག་རྒྱལ་བའི་བསྟན་པ་སྤྱི་དང་ཁྱད་པར་དུ། །འཇམ་དཔལ་སྙིང་པོའི་རིང་ལུགས་འཕེལ་ཞིང་རྒྱས། །དེ་འཛིན་འཕགས་

[004B] །སྐུ་ཚེ་རབ་བརྟན་འཕྲིན་ལས་རྒྱས་པར་ཤོག་ ཅེས་པ་འདི་ནི་ཆབ་མདོ་མཛོད་པ་ངག་དབང་ཆོས་འཛིན་གྱིས་ལྷག་བསམ་རྣམ་དག་གིས་འཇིག་རྟེན་དབང་ཕྱུག་ཕྱག་སྟོང་སྤྱན་སྟོང་གིས་གཅོས་བསྐལ་བཟང་སངས་རྒྱས་སྟོང་གི་སྐུར་ཞེངས་པའི་དུས་དགེ་བ་རྫོགས་བྱང་དུ་
བསྔོ་བའི་སྨོན་ལམ་ཚིགས་བཅད་མ་དགོས་ཞེས་ལྷ་རྫས་དང། སྲང་གི་འཁོར་ལོ་ཡོངས་སུ་གང་བའི་སའི་སྙིང་པོའི་སྐྱེས་བཅས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་ཉི་འོད་འཁྱིལ་པར་སྦྱང་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།། །།།
 །བསྐལ་བཟང་སྒྲོན་མེ་སྟོང་ནུས་སྙིང་རྗེའི་ལྷར། །ཡོངས་ཤར་བསྟན་འགྲོ་རྒྱ་མཚོའི་མགོན་མཆོག་གི་རབ་འབྱམས་སྣང་བ་དམ་པར་གུས་ཕྱག་འཚལ། །སྟོབས་བཅུ་མི་འཇིགས་བཞི་རྩ་ཉེར་བརྟན་ཅིང། །དམ་
ཆོས་འབྲས་བུའི་ཁུར་ཆེན་ཀུན་འཛིན་པ། །འཕགས་ཚོགས་ཡལ་གའི་ཁྱོན་ཡངས་ངོ་བོ་ཉིད། །དཔལ་ལྡན་བླ་མ་དཔག་བསམ་ལྗོན་པ་ཆེས། །ཆང་ལིང་སྐྱེ་མང་སྦྲང་རྩིའི་རྒྱལ་མཚན་འཕྲེང། །རྨད་བྱུང་ཐུགས་རྗེ་ཉི་མའི་གཟིས་བསྐྱངས་ཏེ། །མཆོག་དང་ཐུན་མོང་
དངོས་གྲུབ་ཁ་འབྱེད་པར། །འབྲལ་མེད་སྨོན་གནས་ཟེའུ་འབྲུ་སྨིན་གྱུར་ཅིག་ ཅེས་པ་འདི་ནི་འཇམ་དབྱངས་གོང་མ་ཆེན་པོའི་ཞམ་རིང་པ་དད་སྟོབས་ཅན་མེ་རིང་ཐང་གི་ཆང་ལིང་གིས་ངེད་རང་གི་བྲིས་ཐང་དད་རྟེན་དུ་བཞེངས་པར་རྒྱབ་ཡིག་དང། སྐྱེ་བ་ཀུན་ཏུ་འབྲལ་མེད་རྗེས་འཛིན་གྱི་སྨོན་ལམ་ཁ་ཏོན་དུ་བྱས་ཚེག་
པའི་ཤོ་ལོ་ཀ་གསུམ་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ལུང་དང་རྟོགས་པའི་བསྟན་པ་སྟོབས་བཅུའི་དབང། །སླར་ཡང་ཞིང་འདིར་བྱོན་བཞིན་རབ་གསལ་ཞིང། །ཁྱད་པར་

[005A]༄༅། །འཇམ་དཔལ་སྙིང་པོའི་ལུགས་བཟང་གི་ཨུ་དུམྦཱ་རའི་ཚལ་བཟང་ཆེར་རྒྱས་ཤོག་རྒྱལ་བསྲས་བཅས་སླུ་མེད་ཐུགས་རྗེ་དང། །དུས་གསུམ་བསགས་པའི་དགེ་བའི་མཐུ་དཔལ་གྱིས། །གངས་ཅན་མགོན་པོ་བསྐལ་བཟང་རྒྱ་
མཚོའི་དཔལ། །ཞབས་བརྟན་འཕྲིན་ལས་དར་ཞིང་རྒྱས་པར་ཤོག་གང་གི་མཐུ་ནུས་འབར་བ་རྟ་ལྗང་གཟིས། །སྐྱེ་དགུ་ཡོངས་དང་ཁྱད་པར་བོད་ཡུལ་འགྲོའི། །བདེ་དགའི་ཆུ་སྐྱེས་འཕྲེང་ཚོགས་ཆེར་རྒྱས་ཏེ། །རྣམ་མཁྱེན་ཟེའུ་འབྲུ་ཚར་དུ་ངོམ་པར་ཤོག་
 ཅེས་པ་འདི་ནི་བསྟན་འགྲོར་ལྷག་བསམ་དགེ་བ་ཕ་བསོད་ནམས་དར་རྒྱས་ནས་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་གི་མདའ་ཡལ་གསར་དུ་བསྐྲུན་ཏེ་དགའ་ལྡན་ཁྲི་ཆེན་ཆོས་ཀྱི་རྗེ་ཡོངས་འཛིན་དམ་བ་བློ་བཟང་དར་རྒྱས་རབ་གནས་ལ་ཕེབས་སྐབས་བསྟན་པ་སྤྱི་དང་ཁྱེད་པར་རྗེ་བཙུན་ཙོང་ཁ་བ་ཆེན་པོས་བསྟན་པ་དར་བ། ངད་རང་
གི་རིང་འཚོ། སྐྱེ་དགུའི་བདེ་སྐྱིད་སོགས་ཀྱི་འདོད་དོན་སློན་ཚིག་ཤླཽ་ཀ་གསུམ་ཡོད་པ་ཞིག་དགོས་ཞེས་བསྐུལ་མ་གནང་བ་ལྟར་ཤཱཀྱའི་བཙུན་བ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་བ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།    ༈    །།བདུད་དུ་ཁ་ཐུབ་བ་ཆེན་པོར་བརྟེན་པའི་འདོད་གསོབ་འདུད་དཔུང་བྱེ་མར་
འཐག་པའི་རུ་མཚོན།  མཚན་མཆོག་རབ་རྫོགས་ཐུབ་ཆེན་གཟི་བྱིན་གྱིས། །བདུད་བཞི་འབྱུང་པོའི་བྱ་ཚོགས་མཐར་སྐྲད་ཉི། །བསྐལ་མང་སྔོན་ནས་ཐུགས་བསྐྱེད་དམ་བཅས་བཞིན། །ལྔ་བདོའི་འགྲོ་ལ་བརྩེ་ཁྱོད་འདིར་གཤེགས་ཤིག་དཀར་མིན་སྲིད་པ་ཁྱབ་འཇུག་
ལྟོ་བ་རུ། །མཐའ་དབུས་ལ་འཆོ་ལོག་སྨོན་དམོད་པའི་འབྲས། །ཞིང་ཚང་དགྲ་སྡེའི་ཚོགས་ལ་ཕྱིར་བཟློག་ཅིང། །རྣམ་དག་བྱང་ཆུབ་སེམས་ཀྱིས་གང་བར་ཤོག་གཞན་ཡང་ལྗོངས་འདིར་ནད་ཡམས་མུ་གེ་དང། །འཁྲུག་རྩོད་ལ་སོགས་འཇིག་རྟེན་རྒུད་པའི་ཚོགས།།

[005B] །མཐར་ཐུག་དོན་གཉིས་མཐར་ཕྱིན་སྐུ་ཐོབ་ཤོག་ ཅེས་པ་འདི་ཡང་པའི་ས་དའི་ཆིན་བཱདུར་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།རྗེ་བཙུན་དམ་པ་
བློ་བཟང་བསྟན་པའི་རྒྱལ་མཚན་གྱི་སྤྲུལ་སྐུ་མྱུར་འབྱོན་སྨོན་ལམ་ཐུགས་རྗེའི་ཟླ་གཞོན་བཞུ་བའི་ཆབ་རྒྱུན།  མཐར་ཐུག་འགྲོ་ཀུན་ངལ་གསོའི་འབྲས་སྐྱབས་ཆེ། །སྐུ་གསུམ་སྙིང་པོ་གཅིག་ཏུ་སྲུངས་པའི་དཔྱིད། །འཇམ་དཔལ་རྡོ་རྗེ་ཐབས་ཤེས་ཟུང་འཇུག་གིས། །སྐྱེད་བ་ཕྲིངས་བློ་བཟང་
གྲགས་པས་སྨོན་འགྲུབ་མཛོད། །གང་གི་གསང་གསུམ་དཀྱིལ་འཁོར་འཕྲིན་ལས་ཁྱོན། །ནམ་མཁའི་ཐ་གྲུར་སྤེལ་མཁས་སྲས་བཞིའི་གཙོ། །འཇམ་དཔལ་དབྱངས་དངོས་ལུང་རིགས་བཀྲ་ཤིས་གཏེར། །དཔལ་ལྡན་མཁས་གྲུབ་བྱེ་བའི་གཙུག་རྒྱན་ཉིད། །ངོ་བོ་དོན་དམ་དྲི་བྲལ་
ཕྱག་རྒྱ་ཡིས། །ཉེར་བཅིངས་ལྷུན་གྲུབ་གདུལ་དཀའི་གཉེན་གཅིག་བུར། །སླར་སྤྲུལ་བློ་བཟང་གྲགས་མཆོག་བསྟན་པའི་སྒྲོན། །མི་འགྱུར་རྒྱལ་མཚན་ཞི་བར་མནལ་བའི་སྐབས། །མེད་ཀྱང་ཐམ་ལ་བློ་ངོར་སྐུའི་བཀོད་པ། །སྤྲོ་བསྡུའི་འཁོར་ལོས་མཆོག་སྤྲུལ་མདོངས་མཐའ་ཅན་
ཁལ་ཁའི་བདེ་འབྱོར་སྐྱེད་ཚལ་ཞིང་གཤིན་པར། །རབ་གསལ་སྒྲོ་གདུགས་རྣམ་བཀྲ་ངོམ་ར་ཤོག་བློ་བཟང་རྒྱལ་བ་གཉིས་པའི་རིང་ལུགས་ལ། །གོང་མ་ཇི་བཞིན་འཛིན་སྐྱོང་སྤེལ་བ་དང། །གང་འདུལ་མོས་བློར་ཆོས་ཆར་རབ་བསྙིལ་སོགས། །ཟག་མེད་ཐུགས་ཀྱི་བཞེད་
པ་ཀུན་འགྲུབ་ཤོག་ ཅེས་རྒྱལ་བ་གཉིས་བ་བློ་བཟང་གྲགས་པའི་རིང་ལུགས་ཀྱི་གདུགས་དཀར་སྒྲེང་བར་བྱེད་པའི་དམ་བ་བློ་བཟང་བསྟན་པའི་རྒྱལ་མཚན་ནམ་ཡོངས་ལམ་ཚན་ཉི་ཟླ་ལྟར་གྲགས་པ་རྗེ་བཙུན་དམ་པ་མཆོག་ཐ་མལ་རྟག་པར་འཛིན་པའི་འགྲོ་བ་རྣམས་ཀྱི་ངོར་རེ་ཞིག་མྱ་ངན་ལས་འདས་པའི་ཚུལ་བསྟན་པའི་སྐབས། ཁལ་

[006A]༄༅། །ཁར་བ་རྗེ་བཙུན་བཀྲ་ཤིས་ཆོས་འཕེལ་དང་མཉྫུ་ཤྲཱི་ལྷ་བཙུན་སོགས་ཀྱིས་མཆོག་གི་སྤྲུལ་སྐུ་མྱུར་འབྱོན་དང། དེའང་ཁལ་ཁར་འབྱོན་བའི་སྐྱབས་འཇུག་དགོས་གསུང་པའི་འཕྲིན་བཅས་སོན་པ། ངེད་རང་ལུང་རྟོགས་ཀྱི་ཡོན་ཏན་ན་ཚོད་དང་ཕན་ཚུན་འགྲན་བ་བཞིན་ཕྲ་བར་གྱུར་ཀྱང། དམ་པ་གང་ལ་
མོས་བློ་མིད་མན་བས་མཆོག་སྤྲུལ་མྱུར་འབྱོན་གྱི་སྨོན་ཚིག་མཚམས་སྦྱོར་འདི་ནི་ཤཱཀྱའི་དབང་པོའི་བསྟན་ལ་ཞུགས་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།སསྟི། བསྐལ་བཟང་རྣམ་འདྲེན་གཞན་ལས་པད་དཀར་ལྟར། །མཆོག་
ཏུ་བསྔགས་པ་ཉི་མའི་གཉེན་གྱི་བསྟན། །འཛིན་བྱེད་གང་གིས་སྡུག་བསྔལ་མཐའ་དག་ལས། །སྒྲོལ་ཞིང་འབྲལ་མེད་རྟག་ཏུ་རྗེས་འཛིན་ཤོག་མགོན་པོ་མཆོག་གི་གཟུགས་སྐུའི་སྣང་བ་ཆེ། །འདྲེན་བྱེད་ཡུལ་གྱི་མེ་ལོང་དག་པ་རུ། །སྐྱེ་བ་འདིར་ནི་ལེགས་པར་ཤར་
པའི་འོས། །སྐྱབས་གནས་གསུམ་གྱི་འཛིན་ལས་ཆོས་སྐྱོང་ཤོག་ ཅེས་པ་འདི་ནི་དད་ལྡན་ཕུན་མགོན་པོ་སྐྱབས་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།     ༈    །།མ་ལུས་འགྲོ་བ་འཁོར་བའི་འཇིགས་
པ་ལས། །སྒྲོལ་བའི་སླུ་མེད་སྐྱབས་མཆོག་བདེ་གཤེགས་དང། །དམ་ཆོས་དགེ་འདུན་བཅས་ཀྱི་ཐུགས་རྗེའི་ཉི། །ཆེས་ཆེར་སྦར་བའི་འཛུམ་གྱིས་བསུས་པ་ལས། །བློ་བཟང་རྒྱལ་བ་གཉིས་པའི་རྒྱལ་ཚབ་ཆེ། །ལུང་རྟོགས་དར་བའི་བྱེད་བོ་ཆོས་
དབྱིངས་སུ། །བཞུད་པའི་ཡང་སྲིད་བུར་མ་ཤིང་བའི་བསྟན། །རྒྱས་ཕྱིར་མོས་བློ་འཚམས་པར་མྱུར་འབྱོན་ཤོག་དེ་ཉིད་མི་མཐུན་རྐྱེན་གྱིས་མ་གོས་ཤིང། །བསླབ་གསུམ་རྒྱལ་མཚན་རབ་འཛིན་མདོ་སྔགས་ཀྱི། །སྨྲ་བའི་ཁྱུ་མཆོག་ལེགས་བཤད་འདབ་

[006B] །སྩོལ་དང་འབད་མེད་ལྷུག་པར་བཞད་གྱུར་ཅིག་ ཅེས་པ་འདི་ནི་རྒྱལ་བ་གཉིས་པ་བློ་བཟང་གྲགས་པའི་འཇིགས་མེད་ཀྱི་ཁྲིར་མངའ་སྒྱུར་བའི་མཚུངས་བྲལ་ཡོངས་འཛིན་དམ་པ་བློ་བཟང་དར་རྒྱས་ཞི་བར་གཤེགས་སྐབས་དེ་ཉིད་ཀྱི་ཚ་དབོན་རྣམས་ཀྱིས་ཡང་སྲིང་མྱུར་འབྱོན་གྱི་སྨོན་ལམ་ཚིགས་བཅད་དགོས་
ཚུལ་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།མཚན་དཔེའི་ཆར་རྒྱུན་མངལ་ཁུར་གྱིས་ལྕི་བའི། །སྐུ་མཆོག་ཆུ་འཛིན་སྨིན་ལེགས་ལྟོ་བ་ལས། །གསུང་དབྱངས་འབྲུག་གི་སྒྲ་འབྱིན་ཟབ་གསལ་
ཐུགས༑ ༑ཀུན་མཁྱེན་ནམ་མཁའ་མཛོད་ཀྱིས་ཤིས་པ་སྩོལ། །རྒྱལ་དང་དེ་སྲས་ཚོགས་ཀྱི་སྐུ་གསུང་ཐུགས། །རྟེན་མཆོག་རིན་ཆེན་གཟི་འབར་བཞུ་བླུགས་ལས། །སྣ་ཚོགས་ལས་བཞིན་སོར་མོའི་འདུ་བྱེད་ཀྱིས། །ཉེ་བར་བསྒྲུན་པའི་རབ་དཀར་ལས་ཀྱི་ཕུལ། །
དོན་གྱི་གཤིས་ལ་འཁོར་གསུམ་མ་དམིགས་ཀྱང། །ཀུན་རྫོབ་སྒྱུ་མ་ཙམ་དུ་གང་བསགས་པས། །རྒྱལ་བའི་ཆོས་ཚུལ་འཛིན་པའི་དེད་དཔོན་རྗེ། །ཟུར་ཕུད་ལྔ་བའི་ངག་ལ་ཉེར་དབང་བ། །རྒྱུ་སྦྱོར་གྱིས་མཚོན་མར་གྱུར་འགྲོ་བ་ཀུན། །གནས་སྐབས་སྡུག་བསྔལ་ཉེར་བྲལ་
ངན་འགྲོའི་སྐོ། །བགག་སྟེ་རྒྱལ་སྲས་རླབས་ཆེན་སྤྱོད་པ་མཆོག་མྱུར་དུ་རྫོགས་ནས་སེམས་ཅན་ཀུན་དོན་ཕྱིར། །སྒྲིབ་གཉིས་སྤྲུལ་གྱི་མདུད་པ་མི་འཇིགས་བཞིའི། །སྡེར་མོས་བཤིག་སྟེ་སྟོབས་བཅུའི་གཤོག་ཡངས་རྩལ། །ཅི་དགར་སྤྱོད་པའི་བདེ་
གཤེགས་མཁའ་འགྲོའི་གཙོ། །ཐོབ་ནས་ཡིད་ཅན་མ་ལུས་སྒྲོལ་བར་ཤོག་ ཅེས་པ་འདི་ནི་ལྕགས་ར་སྤྲུལ་སྐུ་ཆོས་རྗེ་ངག་དབང་པས་ཐུགས་རྗེ་ཆེན་པོ་ནམ་མཁང་རྒྱལ་པོ་དང་བདེ་གཤེགས་སྟོང་གི་གསེར་སྐུས་མཚོན་སྐུ་གསུང་ཐུགས་ཀྱི་རྟེན་དུ་མ་བསྐྲུན་པའི་དགེ་ཚོགས་གནས་སྐབས་མཐར་ཐུག་གི་སྨོན་གནས་སུ་བསྔོ་

[007A]༄༅། །བའི་སྨོན་ལམ་དགོས་ཞེས་བསྐུལ་བལྟར་ཤཱཀྱའི་བཙུན་བ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་ཡོན་ནོ།།     ༈    །།རྒྱལ་ཀུན་རང་གཟུགས་འདྲེན་པ་མཆོག་གི་སྐུ། །མཚར་སྡུག་ལྷག་བསམ་སྟོབས་
ཀྱིས་བསྒྲུབས་པའི་མཐུས། །གངས་ཅན་ལྷ་གཅིག་དགྱེས་པའི་འཛུམ་འཕྲེང་ལས། །ཐེག་མཆོག་གཏམ་ཐོས་དོན་ཀུན་འགྲུབ་པར་ཤོག་ ཅེས་པ་འདི་ཡང་མི་འགྱུར་བསམ་པས་དད་རྟེན་དུ་གོང་མ་ལྔ་པའི་སྐུ་བརྙན་བཞེངས་པའི་དགེ་འབྲས་ཀྱིས་འདོད་དོན་འགྲུབ་པའི་སྨོན་
ལམ་དགོས་ཚུལ་བསྐུལ་བལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།མཆོད་འབུལ་སྨོན་ཚིག་དང་བཅས་པ་ཀུན་བཟང་མཆོད་སྤྲིན།  ཆོས་སྐུའི་དབྱིངས་ལས་སྣ་ཚོགས་གདུལ་བྱའི་ཁམས། །མདག་ལྕགས་ཁམས་སྨིད་གྲོལ་གསེར་བཟང་
དུ༑ ༑སྒྱུར་བྱེད་ནམ་མར་ཟློས་གར་ཞི་ཁྲོའི་རྒྱལ། །སྲས་དང་སློབ་མར་བཅས་ལ་ཕྱག་འཚལ་ལོ། །ཐམ་ལ་དངོས་འཛིན་བྲལ་ཡང་ཕྱི་རོལ་གཟུགས། །ཐོགས་མེད་འཆར་བའི་ཡེ་ཤེས་སྤྱན་གྱི་སྒོར། །གཟུགས་མཆོག་མཆོད་པའི་སྤྲིན་ཕུང་
བརྒྱ་སྤྲོན། །བརྩེ་བས་བཞེས་ལ་འདོད་པའི་འབྲས་བུ་སྩོལ། །སྒྱུ་མ་མཁན་པོས་སྤྲུལ་པའི་སྣང་སྟོང་སྒྲ། །ཇི་བཞིན་དངོས་འཛིན་བྲལ་ཡང་བསོད་ནམས་ཚད། །ཡིད་འཐད་སྒྲ་ཡི་མཆོད་པ་བདག་འབུལ་ན། །བརྩེ་བས་བཞེས་ལ་འདོད་པའི་འབྲས་བུ་སྩོལ།།
ལེགས་བྲིས་བུ་མོའི་ལག་པད་སྒྱུ་འཕྲུལ་གྱིས། །ལན་བརྒྱར་བསྐྲུན་འདྲ་རྣམ་དག་དྲི་བཟང་ཚོགས། །ཟག་མེད་ཤངས་ཀྱི་དབང་པོར་ལེགས་འབུལ་གྱི། །བརྩེ་བས་བཞེས་ལ་འདོད་པའི་འབྲས་བུ་སྩོལ། །སྟོང་གསུམ་རོ་བརྒྱའི་ཕུན་ཚོགས་ཇི་སྙེད་པ། །མེས་

[007B] །དཔྱིག་འཛིན་དོག་པོར་བགྱིད་སྙམ་འདི་འབུལ་ན། །བརྩེ་བས་བཞེས་ལ་འདོད་པའི་འབྲས་བུ་སྩོལ། །ཁ་དོག་རྣམ་བཀྲ་ཚ་གྲང་གདུང་བ་སེལ། །འཇམ་ལེགས་བདེ་བསྐྱེད་ལྷ་རྫས་རེག་བྱའི་ཚོགས། །
གྲངས་མེད་ཡོན་གནས་སྐུ་ལ་གུས་པས་འབུལ། །བརྩེ་བས་བཞེས་ལ་འདོད་པའི་འབྲས་བུ་སྩོལ། །བློ་བཟང་རྒྱལ་བའི་གསུང་རབ་མང་ཐོས་མཚོར། །ཡིད་དཔྱོད་བསམ་པའི་གྲུར་ཞུགས་སྒོམ་བྱུང་ནོར། །ཐོབ་འདོད་བསྐལ་བཟང་དོན་མཐུན་དེད་དཔོན་མཆོག་
དཔལ་ལྡན་རྒྱ་མཚོའི་བླ་མ་ཞབས་བརྟན་ཤོག་འདྲེན་པ་མཆོག་དེའི་འཕྲིན་ལས་འཛད་མེད་ནོར། །བསོད་ནམས་སྟོབས་ཀྱིས་དར་རྒྱས་སྤེལ་བའི་ལྷ། །ཡུན་དུ་བརྟན་ཅིང་མཆོད་གནས་གཙུག་ལག་ཁང། །བཀུར་སྟི་རབ་འཕེལ་འགྲོ་ཀུན་བདེ་བར་ཤོག་ ཅེས་པ་འདི་
ནི་བསམ་ཡས་གཙུག་ལག་ཁང་ཆེན་པོར་མཆོད་འབུལ་དུས་དཀོན་གཉེར་རྣམས་ཀྱི་ཁ་ཏོན་དུ་བགྱིས་ཆོག་པའི་མཆོད་འབུལ་སྨོན་ཚིག་དང་འབྲེལ་བ་དགོས་ཞེས་བསམ་ཡས་རྫོང་སྡོད་སྦྲེལ་པོས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།། །།
   ༈     སསྟི། བཅུ་དྲུག་ལང་ཚོའི་ཡལ་ག་ཁྱོན་ཡངས་པོར། །ཚེ་ཡི་འབྲས་མཆོག་མི་འཛད་གཏེར་གྱིས་སྤུད། །ཚེ་དཔག་མེད་མགོན་དཔག་བསམ་ཡོངས་འདུ་ཡིས། །ཕུལ་བྱུང་འཆི་མེད་
དངོས་གྲུབ་ཅི་དགར་སྩོལ། །བསོད་ནམས་སྟོབས་ཀྱིས་མཐོ་བས་འཛིན་བཞིན། །ལྷག་བསམ་དར་དྲག་འཁྲིགས་པས་ཆུ་འཛིན་མཚུངས། །དགེ་བློ་རྒྱས་པས་འཇིག་རྟེན་མེས་པོའི་སྤུན། །རྟག་ཏུ་མི་འགྱུར་རྡོ་རྗེ་ལྟར་བརྟན་ཤོག་བློ་བཟང་གྲགས་བསྟན་རབ་

[008A]༄༅། །དཀར་དྲི་མེད་ཀྱི། །ཀ་ཤིའི་རས་མཆོག་ཐོད་དུ་གུས་འཛིན་ཅིང། །རྣམ་དཔྱོད་ནོར་བུའི་ཕྱང་ཕྲུལ་གཡོ་བ་ཡི། །ས་དབང་བསོད་ནམས་དར་རྒྱས་བརྟན་པར་ཤོག་དད་དང་གཏོང་བའི་སྙིང་སྟོབས་རབ་ཏུ་བརྟན། །ས་གསུམ་
འགེངས་སྟམ་ལེགས་སྨོན་རྔ་བོ་ཆེའི། །སྒྲ་དབྱངས་གཅིག་ཏུ་སྙན་བ་བསོད་ནམས་མཐུ། །དར་རྒྱས་རི་དབང་ལྟ་བུར་བརྟན་པར་ཤོག་མཆོག་གསུམ་ཐུགས་རྗེ་ཉི་ཟླའི་འོད་རླབས་ཀྱིས། །མི་མཐུན་ཉེས་ཚོགས་མུན་པ་དྲུང་འབྱིན་ཞེས། །བདེན་པའི་ཚིག་དང་བསོད་
ནམས་མཐུ་དཔལ་གྱིས། །འཆི་མེད་སྟོབས་འབྱོར་དར་ཞིང་རྒྱས་པར་མཛོད། །བྱམས་བརྩེའི་སྤྲིན་ཕུང་མཁའ་དབྱིངས་ཡངས་པའི་ངོས། །འཁྲིགས་ལས་མངའ་འབངས་མྱུ་གུ་སྐྱེད་བསྲིང་ཕྱིར། །དགའ་བདེའི་ཆར་ཆེན་འབེབས་ལ་དབང་བ་ཡི། །བསོད་ནམས་དར་རྒྱས་
ཚེ་དཔལ་འགྱུར་མེད་ཤོག་རྣམ་འདྲེན་བུ་རམ་ཤིང་པའི་ལེགས་བཤད་ལ། །ཐོས་བསམ་བསྒོམ་པས་འགྲོ་ཀུན་དུས་འདའ་ཞིང། །རྫོགས་ལྡན་དགའ་བསྐྱེད་བསྲིངས་བསྐལ་མཐའི་བར། །ལུས་ཅན་ཀུན་གྱི་གསོས་སུ་འགྱུར་བར་ཤོག་ ཅེས་བསྟན་པ་ལ་དད་ཅིང་
འགྲོལ་ཕན་འདོད་ཀྱི་ལྷག་བསམ་ཅན་ཕ་བསོད་ནམས་དར་རྒྱས་རིང་དུ་འཚོ་བའི་བདེན་ཚིག་འདི་ནི་ནང་འཁོར་བ་མཆོད་རྙིང་བློ་བཟང་ཆོས་གྲགས་ཀྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ཡོན་ཏན་ཀུན་
རྫོགས་དྲང་སྲོང་སྟོན་པ་ཚེ། །ཟབ་ཅིང་ཞི་བ་ཐེག་ཆེན་དམ་པའི་ཆོས། །བསླབ་གསུམ་ལུས་མཛོས་འཕགས་ཚོགས་དགེ་འདུན་ཏེ། །སླུ་མེད་སྐྱབས་གསུམ་རྣམས་ལ་གསོལ་བ་འདེབས། །ངག་གི་དབང་ཕྱུག་འཇམ་དབྱངས་བཙོང་ཁ་པའི། །གདུང་འཚོ་བ་

[008B] །བཀྲི་མཁས་ཕུན་ཚོགས་ཚུལ་ཁྲིམས་ཀྱིས་འཁྱུད་པའི། །ཡོངས་འཛིན་ཞི་བར་བཞུགས་པའི་གོ་སྐབས་ཅི། །སླར་ཡང་མཚོ་ལྡན་གདུལ་བྱའི་ཡིད་ཀྱི་མཁར། །རིགས་བཟང་བློ་ལྡན་སྤྲུལ་སྐུའི་ཀུ་མུད་གཉེན། །སོམ་ཉིའི་ཆུ་འཛིན་
སྟུག་པོ་ལས་གྲོལ་ནས། །མིག་གི་བདུད་རྩི་ཅི་ཡང་ངོམ་པར་ཤོག་ཚོགས་གཉིས་རྒྱ་ཆེན་མ་མའི་མངལ་ཡངས་པོར། །རབ་དཀར་སྨོན་ལམ་ཐབས་ཤེས་དྭངས་མ་ཡིས། །སྐྱེད་བསྲིངས་ལང་ཚོ་གསར་པའི་གཞོན་ནུ་ལ། །མོས་གུས་འཛུམ་རླབས་ངོམ་པས་བསུ་བར་
ཤོག་ཐུབ་བསྟན་ནགས་གླུང་མཛེས་བྱེད་ཙན་དན་ལྗོན། །བསླབ་གསུམ་ཡལ་གའི་ཁྱོན་རྫོགས་ཐོས་བསམ་གྱི། །དྲི་བཞོན་འཐུལ་བས་ཡིད་ཀྱི་གསོས་བྱིན་ཏེ། །གནས་སྐབས་མཐར་ཐུག་བདེ་ལ་རེག་པར་ཤོག་ ཅེས་རྒྱལ་བ་བུ་རམ་ཤིང་བའི་བསྟན་བ་ལ་སངས་
རྒྱས་གཉིས་པ་འཇམ་མགོན་ཙོག་བ་པ་ཆེན་པོའི་འཇིགས་མེད་སེང་གེའི་ཁྲིར་མདའ་སྒྱུར་བ་ཁྲི་རིན་པོ་ཆེ་དགེ་འདུན་ཕུན་ཚོགས་ཀྱི་ཡང་སྲིད་མྱུར་བྱོན་གྱི་གསོལ་འདེབས་འདི་ནི་གང་གི་དཔོན་མཛོད་ངག་དབང་ཕུན་ཚོགས་ནས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཤིང་སྤྲུལ་སྨོན་ལམ་ཆེན་མོའི་དུས་སྟོན་
སྐབས་དགའ་ལྡན་ཡང་རྩེར་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ཇི་སྙེད་ཕྱོགས་བཅུའི་ཞིང་དུ་སྲིད་དང་ཞིའི། །ཕུན་ཚོགས་དཔལ་སྟེར་རིན་ཆེན་དབང་གི་རྒྱལ། །ཞི་ཁྲོའི་རྒྱལ་བ་རྒྱལ་སྲས་སློབ་མར་བཅས། །དབྱིངས་ནས་འདིར་
སྤྱོན་ཐུགས་རྗེས་བདག་ལ་དགོབས།བསྔགས་འོས་སྐྱབས་གནས་ཡིད་ཀྱི་མཛའ་ན་མོར། །དུང་དུང་མོས་པས་རྗེས་ཆགས་ཀུན་ནས་འདུད། །ཡིད་ཆེས་སྒོ་ནས་དངོས་བཤམས་ཡིད་སྤྲུལ་གྱི། །མཆོད་པ་མ་ལུས་བློ་ཡིས་བླངས་ཏེ་འབུལ། །དུག་ལྔས་ཉེར་བསྐྱེད་སྒོ་གསུམ་

[009A]༄༅། །ཉེས་བྱས་ཚོགས། །འགྱོད་སྡོམ་དྲག་པོས་མགོན་པོའི་སྤྱན་སྔར་བཤགས། །རློམ་སེམས་སྤངས་ཏེ་རང་གཞན་དགེ་ཟ་ལ། །ཡི་རང་འགྲོ་དོང་མྱ་ངན་མི་འདར་གསོལ། །ཐོག་མཐའ་བར་དགེའི་དམ་ཆོས་གདྒཱའི་རྒྱུན། །གང་གདུལ་སྐལ་
ལྡན་ཤིང་རྟའི་དཔྱིད་དུ་ཕོག་བདག་གཞན་མ་སྨད་ལེགས་ཚོགས་ཇི་སྙེད་པ། །རྣམ་དག་བྱང་ཆུབ་འགྲུབ་པའི་རྒྱུར་གྱུར་ཅིག་དབྱིག་འཛིན་ལྟོ་བར་དྲི་མེད་ཐུབ་བསྟན་ཉིའི། །འོད་རླབས་ཞགས་པ་རིང་བརྐྱངས་དེ་འཛིན་གྱི། །དམ་པ་ཇི་སྙེད་ལྕགས་སྲོག་ཀང་ཚུགས་
མཛད་འཕྲིན་ཐ་གྲུར་རྒྱས་པར་བྱིན་གྱིས་རློབས། །ས་སྤྱོད་ཆོས་མཐུན་ཁྲིམས་ལྡར་རྒྱ་བོད་ཧོར། །ནད་འཁྲུག་མི་ཤིས་ཀུན་བྲལ་རྫོགས་ལྡན་བཞིན། །ནག་ཕྱོགས་འཚུབ་ལྷོངས་སྒྲ་གཅན་དགྲ་སངས་ཏེ། །དཀར་ཕྱོགས་ཆོས་སྦྱོད་སྲིད་པའི་མིག་དོམ་
མཛོད༑ ༑བདག་ཀྱང་ཚེ་སྟོབས་ལ་སོགས་འདི་ཁྱི་ཡི། །ལེགས་ཚོགས་ཀུན་འགྲུབ་འཁོར་བའི་བཙོན་ཁང་ལས། །མྱུར་གྲོལ་ཁ་སྦྱོར་བདུན་ལྡན་བདེ་སྟོང་རོར། །རྟག་པར་རོལ་བའི་རྡོ་རྗེ་འཆང་ཐོབ་ཤོག་ ཅེས་པ་འདི་ནི་བསྟན་འགྲོར་ལྷག་བསམ་རྨ་མེད་པ་ཕ་བསོད་ནམས་དར་རྒྱས་
ཀྱིས་ཟླ་བ་བྱུང་ངོ་ཅོག་གི་ཉ་སྟོང་ཆོས་བརྒྱད་སོགས་ཀྱིས་མཚོན་པར་ཇོ་ཤཱཀྱ་རང་བྱོན་ལྔ་ལྡན་སོགས་ཡེ་ཤེས་སེམས་དཔའ་དངོས་དང་ཁྱད་མ་མཆིས་པའི་ལྷ་ཚོགས་ལ་མཆོད་མཇལ་སྐབས་ཁ་ཏོན་བགྱིས་ཆོ་ག་བཞིག་དགོས་ཞེས་བསྐུལ་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཆོས་འཁོར་ལྷ་སར་སྦྱར་བའི་ཡི་
གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།ལྷག་བསམ་རླུང་གཞོན་གྱིས་དྲངས་དགེ་བའི་ཚོགས། །གང་བསགས་དྲི་ཞིམ་དད་པ་འབུམ་འཐུལ་དེས། །གནས་སྐབས་བདེ་འབྱོར་སིམ་པ་རབ་མྱོང་ཞིང། །མཐར་ཐུག་བྱང་ཆུབ་ཡེ་ཤེས་མྱུར་ཐོབ་

[009B]ཅེས་པ་ འདི་ནི་རབ་འབྱམས་པ་ཡེ་ཤེས་བརྩོན་འགྲུས་ཀྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བདེ་བར་གཤེགས་པའི་ཐུགས་རྗེ་མ་སྨད་དཕུང། །ཀུན་ཏུ་ཐོགས་པ་མེད་པས་ཤིས་བྱས་ཏེ། །སྨན་མཆོག་ཙན་དན་སྤྲུལ་གྱི་
སྙིང་པོའི་དབུས། རབ་བྱུང་འཕགས་པ་འགྲོ་བ་ཡོངས་ཀྱི་མགོན། །རྣམ་དག་ཐུགས་བསྐྱེད་རྩ་བར་རབ་བརྟན་ཅིང། །རོ་མངར་སྐུ་བཞི་རྫོགས་པའི་འབྲས་བུས་སྤུད། །དེ་ཕྱིར་སྐྱོབ་བ་ཀོ་བི་དཱ་རའི་ཤིང། །ཕན་བདེའི་དངོས་པོ་འཛད་མི་ཤེས་ཀྱི་གཏེར། །མི་མཐུན་མེད་
པ་ཟླ་གཞོན་འཕགས་པའི་སྐུ། །མཐོད་ཙམ་བསིལ་བ་ཐོབ་པའི་ཀུ་མུད། །ཉེས་རྒྱ་འཁོར་བའི་འདབ་མ་གྲོལ་བ་དང། །ལྷན་ཅིག་ཐར་པ་རབ་ཞིའི་ཟེའུ་འབྲུ་ངོམ། །འཕགས་པ་ཡོན་ཏན་ཀུན་ལྡན་མགོན་ཁྱོད་ཀྱིས། །སྲིད་ཞིའི་གདུང་སེལ་ཐུབ་དབང་བསྟན་པ་ཡི། །རྣམ་
པར་རྒྱལ་བྱེད་གསེར་མདོག་ཞྭ་སེར་ལུགས། །བཻཌཱུར་སེར་པོའི་ཏོག་འོད་འབར་བར་མཛོད། །སྐོར་གསུམ་རུ་བཞི་སྒང་དྲུག་སའི་ཐིག་ལེར།། འགྲོ་ཀུན་སྡུག་བསྔལ་མདའ་ལྔ་པ་ཡི་དཔུང། །རབ་བཅོམས་དགེ་ལེགས་ཤིས་པའི་ལེགས་ཚོགས་རྣམས། །སྨོན་པ་བཞིན་
དུ་འགྲུབ་པར་བྱིན་གྱིས་རློབས། ། ཞེས་པ་འདི་ནི་འཕགས་པ་ཝ་ཏིའི་ཐུགས་རྗེ་བསྐུལ་བའི་བོད་ཁམས་བདེ་ཐབས་ཀྱི་སྨོན་ལམ་ཞིག་དོགས་ཞེས་པའི་སེ་དའི་ཆིན་བའི་དུར་གྱིས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་གང་དབང་ཡོན་ཏ་འབྱུང་གནས་སོ།།     ༈    །།གང་གི་
དྲིན་ལས་ཇི་ལྟ་ཇི་སྙེད་ཀྱི། །རྣམ་པ་མ་འདྲེས་བཀྲ་བའི་ཚོན་བརྒྱ་རིས། །མཁྱེན་པའི་ཤེས་ངོས་ཡོངས་ཤར་ཐམས་ཅད་མཁྱེན། །སྐད་ཅིག་ཉིད་སྟེར་རྡོ་རྗེ་འཛིན་པའི་གཙོ། །ངག་གི་དབང་ཕྱུག་ཟུར་ཕུད་ལྔའི་མེ་ཏོག་སྤྱི་བོར་མཛེས་པ་བློ་བཟང་གྲགས་བསྟན་གྱི། །དུར་

[010A]༄༅། །སྨྲིག་ཀླུབས་པའི་རྒྱལ་མཚན་ཕྱོགས་ཀུན་ལས། །རྣམ་རྒྱལ་སྲིད་ཞིའི་མགོན་པོ་བླ་ན་མེད། །དབང་ཕྱུག་བརྒྱད་ཀྱི་ཡོན་ཏན་སྤུངས་བའི་ནོར། །རྟག་པར་འགྲོལ་སྟེར་བའི་མཆོད་སྦྱིན་ཅན། །ཉོན་མོངས་མདུལ་རིགས་ལྡན་འདུལ་བའི་སྲབ། །ཟླ་
མེད་བླ་མ་མཆོག་ལ་ཕྱག་འཚལ་ལོ། །གང་གི་རང་བཞིན་དྲི་བྲལ་སྐུའི་སྣང་བ། །ཆོས་དབྱིངས་ནུབ་རིའི་རྩེ་མོར་ལྷུངས་པ་ལས། །སླར་ཡང་མོས་ལྡན་པདྨོ་རྣམ་གྲོལ་གྱི། །འདབ་མ་བཞད་ཕྱིར་ཡང་སྲིད་སླར་ངོམ་ཤོག་ཕྱོགས་བཅུའི་བདེ་གཤེགས་རྣམ་
པ་དུ་མའི་གར། །བྱང་ཆུབ་སེམས་དཔའ་དཀར་ཕྱོགས་སྲུང་མའི་མཐུས། །མགོན་དེའི་ཡང་སྲིད་ཟླ་བ་གསར་བའི་འཛུམ། །སྒྲིབ་མེད་མྱུར་བཞད་བསམ་དོན་ལྷུན་གྲུབ་ཤོག་ །ཅེས་པ་འདི་ནི་དཀྱིལ་འཁོར་རྒྱ་མཚོ་སྤྲོ་བསྡུའི་བྱེད་པོ་རྡོ་རྗེ་
འཆང་ཆེན་ཡོངས་འཛིན་བླ་ན་མེད་པ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོ་གཟུགས་སྐུའི་ཉིན་བྱེད་ཆོས་དབྱིངས་ནུབ་རིའི་རྩེར་འཛེགས་སྐབས་ཡང་སྲིད་མྱུར་བྱོན་གྱི་གསོལ་འདེབས་གྲྭས་ཕན་ཚུན་གྱི་ཞལ་འདོན་དུ་སྦྱར་འདུན་ཡོད་སྐབས་དམ་པ་གང་གི་ཞམ་རིང་བ་རྣམས་ནས་ཀྱང་བསྐུལ་བར་བརྟེན་བློ་བཟང་བསྐལ་
བཟང་རྒྱ་མཚོས་སྦྱར་བའོ།།     ༈    །།མ་རིག་འཆིང་རྒྱའི་འདབ་མ་ཡོངས་གྲོལ་བའི། །སངས་རྒྱས་ཐེག་ཆེན་འགོག་ལམ་ཆོས་དཀོན་མཆོག་དགེ་འདུན་འཕགས་པའི་ཚོགས་ཏེ་སླུ་མེད་གསུམ། །ཐུགས་རྗེ་ཀུན་ལ་སྙོམས་པའི་བྱིན་རླབས་ཀྱིས། །བློ་
བཟང་དུས་ཀུན་གཟིགས་པ་ཤཱཀྱའི་ཏོག་ཚུལ་ཁྲིམས་བསླབ་པ་གསུམ་གྱི་བསྟན་པ་མཆོག་མི་ཉམས་ཆོས་བཞིན་སྤྱོད་པས་ཡོན་ཏན་གྱི། །ཟླ་བ་ཡར་ངོའི་འཕེལ་བ་ལྟ་བུ་ཉིད། །གང་གི་སྐྱེ་བ་ཞིང་ཁམས་འདི་དག་ཏུ། །རྣམ་པར་བསྟན་ལ་འདྲ་བརྫུས་འཁྲུལ་

[010B] །ཉེ་བར་ཞི་ནས་མཁས་དང་གྲུབ་པ་ཡི། །ཡོན་ཏན་ཀུན་རྫོགས་མྱུར་དུ་ངོམ་པར་ཤོག་ །ཅེས་འབྲས་སྤུངས་ཤག་སྐོར་བླ་ཟུར་བློ་བཟང་ཚུལ་ཁྲིམས་ཆོས་འཕེལ་གྱི་ཡང་སྲིད་མྱུར་འཛིན་གྱི་སྨོན་ཚིག་འདི་ནོ་ཡོན་ཆོས་རྗེ་སོགས་ཀྱིས་ཁ་བཏགས་ས་སྙིང་ཞོ་གང། དངུལ་གྱི་མཎྜལ། གོས་མཱ་ནུབ་ཡུག་གཉིས་བཅས་
བསྟབས་ཏེ་བསྐུལ་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཕུལ་བྱུང་མཚན་དང་དཔེ་བྱད་རབ་འབར་བས། །མཐོང་ན་མི་མཐུན་མེད་པ་ཤཱཀྱའི་རྒྱལ། །གང་གི་མགུར་ནས་ཉོན་མོངས་བརྒྱད་ཁྲིའི་ནད། །སེལ་བྱེད་ཆོས་ཀྱི་ཕུང་པོའི་བདུད་རྩི་ལས། །
བསིལ་ལྗོངས་ཡིད་ཅན་སྐལ་འཚམ་འགྱུར་རོ་ཅོག་བྲིས་དང་ཀློག་ཅིང་བདེ་བར་གཤེགས་པ་ཡི། །མཆོད་རྟེན་རྣམ་བརྒྱད་གཙུག་ལག་ཁང་བཟང་བཅས། །ཡིད་ཀྱི་རོལ་མཚོར་ཤར་བའི་ཟླ་སྣང་བཞིན། །ཆེས་དཀར་བསམ་པས་ཡང་དག་བསྒྲུབས་པའི་མཐུས། །བསྐལ་བཟང་
འདྲེན་པ་སྣང་བྱེད་བཞི་པའི་བསྟན། །སྲིད་ཞིའི་རྒུད་བསེལ་ཕྱིར་སྤེལ་བའི་གཙོ། །རྒྱ་མཚོའི་གོས་ཅན་དེ་སྲིད་ཞབས་བརྟེན་ཤོག་དགེ་འདིས་མཚོན་ཏེ་སྐྱེ་བོ་ཇི་སྙེད་ཀྱིས། །བསགས་དང་གསོག་འགྱུར་རྣམ་པར་སྨིན་པའི་ཆབ། །བྱང་ཆུབ་པདྨོ་མྱུར་གྲོལ་རྒྱུ་ཡི་ཕྱིར། །དམིགས་
པ་མེད་པའི་སེམས་ཀྱིས་ཡོངས་སུ་བསྔོ། །མེ་རླུང་ས་ཆུ་འབྱུང་བ་ཕྱི་ཡི་དགྲ། །མཆོག་གསུམ་བྱིན་རླབས་མཚོན་ཆས་ཡོངས་འབིག་ཅིང། །དགེ་འདུན་ཚུལ་ཁྲིམས་དག་པའི་དྲི་བསུང་གིས། །ཀུན་ཁྱབ་བསམ་དོན་མ་ལུས་འགྲུབ་པར་ཤོག་ །ཅེས་པ་འདི་ནི་དགེ་སློང་བློ་བཟང་ཚེ་བརྟན་གྱིས་ལྷག་
བསམ་དག་པས་རྒྱལ་བའི་བཀའ་འགྱུར་རོ་ཅོག་དང་བདེ་གཤེགས་བརྒྱད་ཀྱི་མཆོད་རྟེན་སོགས་རྟེན་བརྟེན་པའི་ལྷ་ཁང་གསར་བསྐྲུན་དུ་དགེ་འདུན་ཉི་ཤུ་སྐོར་གྱིས་རྒྱུན་པར་སྨན་བླའི་མདོ་ཆོག་ཚར་རེ། ཟླ་བ་ངོ་རེ་བཞིན་བཀའ་འགྱུར་ཀློག་པ་སོགས་རྒྱུན་འཛུགས་བྱས་པའི་དགེ་ཚོགས་བསྔོ་བའི་སྨོན་ཚིག་དགོས་ཞེས་ཁ་བཏགས། བརྒྱད་

[011A]༄༅། །སྟོང་པའི་བོད། རྡོར་དྲིལ།  གོས་ཡུག་མི་བདག་གི་གྲངས་བཅས་བསྐུལ་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།དབྱིངས་རིག་མི་འགྱུར་མཁའ་ལྟར་དག་པའི་ངོས། །ཉི་མ་བཞིན་ལྷམ་སྤྲུལ་བའི་འོད་
ཟེར་གཟུགས། །འགོག་མེད་རྣམ་འདྲེན་སྟོང་གི་གཙོ་བོ་ཆེ། །བཅོམ་ལྡན་ཤཱཀྱ་སེང་གེར་ཕྱག་འཚལ་ལོ། །བསྐལ་པ་དུ་མར་སྙིང་རྗེ་ཆེན་པོའི་ཚད། །རྒྱལ་བ་ཀུན་གྱིས་བརྗོད་ཀྱང་རྟོགས་མིན་པའི། །གྲུ་འཛིན་བདག་སོགས་ཡི་དམ་ཞི་དང་ཁྲོའི། །
འཇིག་རྟེན་སྐྱོབ་པ་རྣམས་ལ་ཕྱག་འཚལ་ལོ། །དུས་གསུམ་བྱང་ཆུབ་སེམས་དཔའ་མཐུ་ཆེན་བདག་ཉན་རང་སྐྱབས་ཀྱི་གནས་སུ་གྱུར་པ་ཡི། །ཟླ་གཟུགས་སྒྲིབ་པ་མེད་པའི་ངོ་བོ་ཉིད། །བདག་ཡིད་རོལ་མཚོར་གཡོ་མེད་བཞུགས་སུ་གསོལ། །གང་
ཞིག་བསམ་པ་དག་པས་སྐྱོབ་པ་ལ། །ཕྲ་མོས་མཆོད་ཀྱང་བསོད་ནམས་ཆེར་རྫོགས་ཕྱིར། །རྒྱལ་དང་དེ་སྲས་ཆེ་རྣམས་མཆོད་པའི་སླད། །འདིར་གཤེགས་རེ་བ་ཡོངས་སུ་འགྲུབ་པར་མཛོད། །གསེར་གྱིས་གཞི་གཙང་མར་བཻཌཱུ་རྱའི། །ཁང་པ་ཤིན་ཏུ་ཡིད་
འོང་དྲི་ཞིམ་པོའི། །མེ་ཏོག་མགོ་ལྡེམ་རྫིང་བུ་དལ་འབབ་སོགས། །ཁྲུས་ཀྱི་ཡོ་བྱད་མཐོ་རིས་སྐྱེད་ཚལ་བཞིན། །ཡན་ལག་བརྒྱད་ལྡན་སྤོས་ཆུས་ཡོངས་གང་བའི། །རིན་ཆེན་བུམ་པ་བཟང་པོ་དུ་མ་དང། །ལང་ཚོ་བརྟན་བྱེད་བྱུག་རྫས་དྲི་ཕྱིས་བཅས།།
སྒྲིབ་པ་དག་ཕྱིར་སྐུ་ཁྲུས་གསོལ་བར་བགྱི། །ལྷ་ཡི་བགོ་བ་པཉྩ་ལི་ཀ་ལྟར། །རེག་ན་བདེ་བ་སྟེར་བའི་གོས་བཟང་གིས། །སྤྲིན་མེད་ཉི་མ་ལྟ་བུར་དྭངས་པའི་སྐུ། །གཙང་མ་ཤིན་ཏུ་བདེ་ཕྱིར་རང་འཕྱིའོ། །རླུང་གི་རྒྱལ་མཚན་ལྟ་བུར་རྣམ་བཀྲ་བའི། །

[011B] །རིན་ཆེན་རིན་ཐང་མེད་པའི་རྒྱན་བཟང་པོ། །མ་ཆགས་མགོན་པོ་རྣམས་ལ་འབུལ་བར་བགྱི། །ལྷ་ཡི་ཆུ་བོ་གངྒའི་རྒྱུན་ལྟ་བུར། །མི་འཛད་མཆོད་ཡོན་བཀོད་པའི་སྒོ་དུ་མ། །སྦྲེངས་ཏེ་མགོན་པོ་སྲས་བཅས་མཆོད་
བྱེད་ན། །བརྩེ་ལྡན་ཐུགས་རྗེ་ཆེན་པོས་བཞེས་སུ་གསོལ། །རིན་ཆེན་འབྱུང་གནས་རྒྱ་ཁྱོན་ཇི་ལྟ་བར། །ཕ་རོལ་ལྟར་མི་མངོན་པའི་ཞབས་བསིལ་ཆུ། །ཚ་བའི་གདུང་བ་འཕྲོག་པའི་ག་བུར་རྒྱུན། །བདེ་གཤེགས་སྲས་བཅས་མཉེས་ཕྱིར་དང་བས་འབུལ། །པུཎྜ་རཱི་
ཀ་པདྨ་ཆེན་པོ་ཡི། །འདབ་མ་སྟོང་བཞད་ཨུཏྤལ་སྔོན་པོ་དང། །མནྡཱར་བ་གསར་བའི་ཕྲེང་བ་ཆེ། །སྤེལ་ལེགས་ཕྱོགས་རྣམས་ཀུན་ཏུ་བར་མ་བར་བྱ། །མ་ལ་ཡ་འོངས་བསེར་བུའི་དྲི་བཞོན་ལྟར། །ཙན་དན་དཔག་བསམ་ཤིང་དང་མི་བདག་དགའ། །ལྷ་ཡི་བུ་མོས་
གཏུལ་བའི་དྲི་གསར་ངད། །ཕྱོགས་རྣམས་ཁྱབ་པར་སྤྲོས་ཏེ་འབུལ་བར་བགྱི། །ཉི་མ་ལས་ལྷག་འཇིག་རྟེན་མ་ལུས་པའི། །མུན་པ་སྐབས་མེད་འཇོམ་བྱེད་ནོར་བུའི་འོད། །སྣང་གསལ་དྲི་མེད་ཡིད་དུ་འོང་བའི་ཚོགས། །འཇིག་རྟེན་མཆོད་གནས་རྣམས་ལ་འབུལ་བར་
བགྱི༑ ༑ག་བུར་གསར་པ་བཞུ་བའི་དྲི་བཟང་པོར། །མེ་ཏོག་གང་དང་སྨན་གྱི་རྣམ་པ་གང། །ཡིད་འོང་དྲི་ལྡན་བསྲེས་པའི་བྱུག་རྫས་མཆོག་དགེ་བའི་བློ་ཡིས་ཡོངས་སུ་དབུལ་བར་བྱ། །ཨ་མྲྀ་ཏ་ཡི་བཅུད་ཀུན་བསྡུས་པའི་རོ། །ཇི་བཞིན་ལྗགས་ཀྱི་དབང་པོ་ཚིམ་
བྱེད་པའི། །རོ་མཆོག་ཡོན་ཏན་ཀུན་དང་བཅས་པ་འདི། །གཞན་དོན་དགོངས་པའི་མགོན་རྣམས་བཞེས་སུ་གསོལ། །སྣ་ཚོགས་ལས་ཀྱི་སོར་མོས་བསྐྲུན་པ་ཡི། །ལྷ་ཡི་སིལ་སྙན་པི་ཝང་གླིང་བུ་དང། །རོལ་མོ་དབྱངས་ཀྱི་ངེས་པ་ཇི་སྙེད་པ། །ཐོས་འཛིན་དབང་པོ་

[012A]༄༅། །ཚིམ་སླད་འབུལ་བར་བྱ། །དགོས་འདོད་འབྱུང་བའི་རིན་ཆེན་རི་བོ་དང། །རེ་བ་རྫོགས་བྱེད་གཏེར་ཆེན་བུམ་བ་བཟང། །མི་ཡི་ལྷར་འོས་རིན་ཆེན་བདུན་དང་ནི། །ཉེ་བའི་རིན་ཆེན་བདུན་ཀྱང་དབུལ་བར་བགྱི། །དཔལ་གྱི་བེའུ་འཁོར་ལོའི་རྩིབས་
སྟོང་འབར། །པདྨ་དཀར་པོ་ཕྱོགས་ཀུན་ལས་རྒྱལ་བའི། །མཚན་མ་འཁོར་ལོའི་ལུས་ཅན་གཏེར་བུམ་མཆོག་གཡས་འཁྱིལ་དུང་དཀར་གསེར་ཉའི་རྟགས་བརྒྱད་འབུལ། །རིན་ཆེན་རང་བཞིན་ལྷུན་པོ་གླིང་བཞི་དང། །གླིང་ཕྲན་གསལ་བའི་སྒྲོན་མེ་ཉི་མ་ཟླ། །
བདག་གི་ལུས་དང་ལོངས་སྤྱོད་དགེ་ཚོགས་རྣམས། །མ་ཆགས་བསམ་པ་དག་པས་དབུལ་བར་བགྱི། །ཡིད་ཀྱི་མེ་ལོང་ཤིན་ཏུ་གཙང་མའི་ངོར། །ཀུན་བཟང་སྤྲུལ་པའི་རོལ་རྩེད་ཤར་བ་བཞིན། །རབ་འབྱམས་བླ་ན་མེད་པའི་མཆོད་པ་ཀུན། །རྒྱལ་བ་སྲས་
བཅས་རྣམས་ལ་འབུལ་བར་བགྱི། །མགོན་པོ་ཐུགས་རྗེ་བླ་ན་མེད་ལྡན་པ། །བརྩེ་བས་ཕན་སླད་བདག་ལ་དགོངས་བར་རིགས། །བདག་ནི་ཐོག་མ་མེད་པའི་དུས་ནས་བཟུང། །འཁོར་བ་ཉེས་བརྒྱའི་ཚང་ཚིང་འབྲོག་དགོན་དུ། །དུག་གསུམ་ནག་པོ་
བརྩེགས་པའི་མྱོས་ཆུ་ཡིས། །ཡང་དག་ལྟ་བའི་བློ་ཉམས་དགེ་བའི་ཕྱོགས། །ཀུན་ཏུ་འཇོམས་པའི་མ་དུལ་གླང་པོ་ཆེ། །རྟག་པར་འཁྱམས་པའི་ངང་ཚུལ་ཀྱེ་མ་ཧུད། །ཐར་མེད་དམྱལ་བའི་ལྕགས་ཁང་འཇིགས་རུང་བར། །དུས་མཐའི་ཞུགས་ལྟར་
འབར་བའི་མེས་སྲེག་ཅིང། །འཇིགས་རུང་གཤེད་མ་གཏུམ་པོས་གཙེ་བའི་ཚེ། །བཟོད་གླགས་མེད་པའི་སྡུག་བསྔལ་མྱོང་བར་འགྱུར། །བདེ་བ་ཕུན་སུམ་ཚོགས་པའི་མྱུ་གུ་ནི། །ཡང་དག་དགེ་བའི་ས་བོན་ལས་སྐྱེ་ཞིང། །སྡུག་བསྔལ་ཚོགས་ཀྱང་

[012B] །སྐྱེ་བརྟེན་ཅིང་འབྲེལ་འབྱུང་སླུ་བ་མེད། །དེ་ཕྱིར་སྔོན་ཆད་ཉོན་མོངས་དབང་གྱུར་པས། །མཚམས་མེད་མི་དགེ་བཅུ་ལ་སོགས་པ་ཡི། །ཉེས་ལྟུང་གཅིག་ཏུ་གནག་པའི་འདྲས་འབྱིན་ཀུན། །དེ་རིང་མགོན་པོ་བླ་མེད་དྲུང་དུ་བཤགས། །ཉེས་ཅན་
བཙོན་རའི་གནས་ལ་ཞེན་བྲལ་བཞིན། །སྒོ་གསུམ་བག་མེད་དབང་གིས་ཅི་བགྱིས་པར། །འགྱོད་ཅིང་ཕྱིན་ཆད་སྡོམ་སེམས་ཞགས་པ་ཡིས། །བདག་ཡིད་གླང་པོ་ཀུན་ནས་སྲུང་བར་བགྱི། །ཇི་ལྟར་བདེ་བར་གཤེགས་པས་མཁའ་མཉམ་གྱི། །ལུས་ཅན་ཀུན་ལ་ཕན་པ་
སྤེལ་བའི་སླད། །ཚོགས་གཉིས་སྤྱོད་པ་སྤྱད་པའི་ཚད་ཇི་ཙམ། །དེ་ལྟར་བདག་གིས་ལྷག་པར་སྤྱད་པར་བགྱི། །སངས་རྒྱས་དེ་སྲས་ཉན་ཐོས་རང་བྱང་ཆུབ། །སྐྱེ་འཕགས་གཞན་གྱིས་ལེགས་བྱས་ཇི་སྙེད་དང། །བདག་གིས་སྔོན་བསགས་རྣམ་དཀར་མ་ལུས་
ལ༑ ༑མཆོག་ཏུ་དགའ་བས་ཡི་རང་བསྒོམ་པར་བགྱི། །གང་དག་ཕྱོགས་བཅུར་བཞུགས་པའི་རྒྱལ་བ་ལ། །ཐོག་མ་བར་མཐའ་ཀུན་ཏུ་དགེ་སྟེར་བའི། །དོན་ཟབ་ཆོས་ཀྱི་རྩིབས་སྟོང་ལྡན་པ་ཡི། །འཁོར་ལོ་ཆད་པ་མེད་པར་བསྐོར་བར་བསྐུལ། །སྟོབས་
བཅུ་མངའ་བ་གང་ཡང་འཕྲིན་ལས་ཀྱི། །རྒྱུན་ཆད་གོ་སྐབས་ཅུང་ཟད་མི་མངའི་ཕྱིར། །བྱིས་པའི་བློ་གྲོས་ངོར་ཡང་སྲིད་མཐའི་བར། །མྱ་ངན་མི་འདའ་རྟག་ཏུ་བཞུགས་གསོལ་འདེབས། །འདིས་མཚོན་རྣམ་པ་ཀུན་ཏུ་བསགས་པ་ཡི། །དགེ་བ་ཇི་སྙེད་གསེར་
འགྱུར་བཟང་པོའི་རྩི། །མ་དག་སེམས་ཅན་ལྕགས་ཁམས་སངས་རྒྱས་ཀྱི། །རང་བཞིན་རིན་ཆེན་མཆོག་ཏུ་འགྱུར་ཕྱིར་བསྔོ། །ཤེས་བྱ་ཀུན་ལ་ཆགས་ཐོགས་སྒྲིབ་པའི་གདོན། །མིང་གི་མཐར་མཛད་ཟས་གཙང་སྲས་པོ་ཡི། །བསྟན་པ་མི་ནུབ་གསེར་མདོག་རབ་

[013A]༄༅། །མཛེས་པའི། །བློ་བཟང་གྲགས་བསྟན་ཕྱོགས་བརྒྱར་འཕེལ་བར་ཤོག་སྐྱེས་བུ་ཆེན་པོ་སངས་རྒྱས་ལྷ་ཡི་ལྷ། །གང་གི་བསྟན་པ་ལུས་ཅན་སྐལ་བ་དང། །འཚམས་པར་སྤེལ་མཛད་དམ་པའི་སྐྱེས་བུ་རྣམས། །སྐུ་ཚེ་རབ་བརྟན་
བཞེད་པ་ལྷུན་གྲུབ་ཤོག་ཆུ་སྲིན་རྒྱལ་མཚན་ཅན་གྱི་སྡེར་གཏོགས་པའི། །འབྱུང་པོ་མི་བསྲུན་པ་ཡི་འཚེ་བ་ཀུན། །རབ་ཞི་འཛམ་གླིང་སྤྱི་དང་རྒྱ་ཧོར་བོད། །བདེ་སྐྱིད་རྫོགས་པ་བཞི་ལྡན་ལྟ་བུར་ཤོག་རིགས་གསུམ་ལྷ་ཡི་སྤྲུལ་པའི་རོལ་པ་ལས། །ཕན་
བདེ་ཕྱོགས་བརྒྱར་སྤྲོ་བའི་གཙུག་ལག་ཁང། །ལྷ་ལྡན་ལ་སོགས་རྟེན་དང་བརྟེན་པར་བཅས། །ནམ་ཡང་མི་འགྱུར་འཕྲིན་ལས་འཕེལ་བར་ཤོག་ལྷག་བསམ་པད་མ་དཀར་པོའི་ཕྲིང་བ་ཡི། །དོ་ཤལ་ཡོངས་མཛེས་རྒྱུ་སྦྱོར་འཁོར་དང་བཅས། །གནས་
སྐབས་བདེ་སྐྱིད་མངའ་ཐང་རབ་འཕེལ་ཞིང། །བྱང་ཆུབ་གྲོལ་བ་མྱུར་དུ་ཐོབ་པར་ཤོག་ །ཅེས་པ་འདི་ནི་སྡེ་པ་ཐོན་པ་སྲི་གཅོད་ཚེ་བརྟན་གྱིས་ཇོ་བོ་ཤཱཀྱ་མུ་ནེ་དང་རང་བྱོན་ལྔ་ལྡན་གཉིས་ཀྱི་དྲུང་དུ་མཆོད་པ་ལྔ་ཚར་གཏན་ཆགས་བཙུགས་སྐབས་སྨོན་ལམ་ཡན་ལག་བདུན་པ་དང་འབྲེལ་བ་རྒྱུན་པར་
ཁ་ཏོན་བྱས་ཆོག་པ་ཞིག་དགོས་ཞེས་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།བསྐལ་བཟང་སྣང་བྱེད་ལྔ་པ་དགྲ་ཡུལ་ལས། །མ་ཕམ་འགྲོ་བ་འདྲེན་པའི་ཁུར་འཆང་བ། །བྱམས་མགོན་
བྱམས་པའི་སྟོབས་ཀྱིས་ལུས་ཅན་རྣམས། །ཐུགས་དམ་ཇི་བཞིན་རྟག་པར་སྐྱོང་བར་མཛོད། །སངས་རྒྱས་བསྟན་པ་དར་ཞིང་འཇིག་རྟེན་ཁམས། །ཀུན་ཏུ་དགེ་ལེགས་སྣང་བ་འཛད་མི་ཤེས། །རྒྱུ་སྦྱོར་སྡེ་བཞིའི་མཛོད་ཀྱི་སྒོ་ཕྱེ་སྟེ། །གཏན་བདེའི་རིན་ཆེན་ལག་

[013B] །ཅེས་པ་འདི་ནི་བླ་མ་དཔལ་བཟང་པོས་སྟོད་ལུང་ཆུ་འབྲང་གི་མི་ཕམ་མགོན་གྱི་སྣང་བརྙན་ཞིག་གསོ་བྱེད་དུས་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་བཟང་གྲགས་སྙན་བསྟན་པའི་གདུགས་དཀར་པོ།།
སྲིད་པའི་ཚ་གདུང་འཕྲོག་ཕྱིར་འཛིན་བྱེད་པའི། །དགའ་ལྡན་ཕོ་བྲང་ཆོས་སྲིད་འཕེལ་བ་དང། །བོད་ལྗོངས་རྒྱ་ཧོར་ཡུལ་གྲུ་ཟིལ་གནོན་ལོར། །ནད་མུག་ཞེ་སྡང་སྤྲུལ་གྱི་ལྕེ་འབར་བའི། །འཁྲུག་རྩོད་ཡོངས་ཞི་བདེ་ལེགས་རྒྱ་ཆེན་པོ། །མི་འཛད་ཡིད་ལ་བསམ་
པའི་དོན་མ་ལུས། །འབྲས་བུ་མྱུར་དུ་སྨིན་པ་ཉིད་ཐོབ་མཛོད།  །ཅེས་པ་འདི་ཡང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བདེ་གཤེགས་ཞི་དང་ཁྲོ་བོ་གངྒཱའི་ཀླུང། །བྱེ་སྙེད་གསང་བ་གསུམ་གྱི་བྱིན་རླབས་འོད། །སྤུངས་ལས་ཕན་དང་བདེ་བའི་རྩ་
ལག་ཏུ། །མཆོད་སྡོང་ཆེན་པོར་གྲུབ་པའི་ངོ་མཚར་གཟུགས། །སྲིད་ཞིའི་ལེགས་ཚོགས་ཆུ་པོ་འབུམ་ཕྲག་རྒྱུན། །འཕྲོ་འདུའི་བྱེད་པོ་རིན་ཆེན་འབྱུང་གནས་ཆེ། །རང་བྱོན་འཕགས་པ་མཆོད་སོགས་ཕྱོགས་བཅུ་ན། །བཞུགས་པའི་རྟེན་མཆོག་རྣམས་ལ་ཕྱག་འཚལ་
ལོ༑ ༑རབ་དཀར་ལྷག་བསམ་དག་བའི་ཆུ་ནང་དུ། །ཡོངས་ཤར་མཆོད་འབུལ་གསོལ་འདེབས་ཕྱག་སྐོར་སོགས། །དགེ་ཚོགས་ཟླ་བ་གསར་པའི་གཟུགས་བརྙན་གྱི། །འོད་སྣང་ཡིད་ཀྱི་དགའ་སྟོན་ཟླུམ་པོ་འཁྱིལ། །བདག་གཞན་ཀུན་གྱིས་བྱས་དང་བྱེད་འགྱུར་གྱི། །
ལེགས་ཚོགས་ཆུད་མི་ཟ་བ་དེ་ཡི་མཐུས། །བསྐལ་བཟང་འགྲོ་བའི་རེ་སྐོང་ཡིད་བཞིན་དབང། །གང་འདུལ་རྒྱ་མཚོའི་འཇིང་དབུས་རྟག་བརྟན་ཤོག་བདེ་བ་ཆེན་པོ་ཐབས་ཀྱི་རང་བཞིན་ཡབ། །སྟོང་ཉིད་ཤེས་རབ་དགའ་མར་དམ་འཁྱུད་པའི། །ཟུང་འཇུག་ལྔ་ལྡན་རྡོ་རྗེ་སེམས་

[014A]༄༅། །དཔའ་ལྟར། །འདྲེན་མཆོག་བསྐལ་བརྒྱའི་བར་དུ་ཞབས་བརྟན་ཤོག་བསིལ་ལྡན་རབ་དཀར་པོས་ཁོར་ཡུག་ཏུ། །བྲེས་པའི་ལྗོངས་འདིར་ནད་འཁྲུག་མུ་གེ་སོགས། །སྙིགས་མ་ལྔ་བདོའི་རང་མདངས་ཀུན་ཉམས་ཏེ།།
བདེ་སྐྱིད་རྫོགས་ལྡན་དགའ་སྟོན་ཆེས་འཕེལ་ཤོག་སངས་རྒྱས་བསྟན་དར་དེ་འཛིན་དམ་པའི་ཚོགས། །འཕྲིན་ལས་མི་ཉམས་དབྱར་གྱི་ཆུ་ལྟར་རྒྱས། །བདག་སོགས་རྣམས་ཀྱི་དོན་གཉིས་མ་ལུས་པ། །འབད་མེད་བསམས་པ་ཙམ་གྱིས་འགྲུབ་པར་ཤོག་
 ཅེས་པ་འདི་ནི་ལྕགས་སྤྲག་པ་ལྟ་བུ་ཚེ་རིང་དོན་གྲུབ། ཡང་གྲོང་བ་དངོས་གྲུབ་ཕུན་ཚོགས་རྣམ་རྒྱལ། གྲོང་པོ་ཆེ་བ་ཚེ་དབང་རྣམ་རྒྱལ་གསུམ་གྱིས་རིན་ཆེན་གཉིས་པ་སྲང་བརྒྱ་དང་ལྔ་བཅུ་སྐོར་གྱི་བསྐྱོད་ཐོག་ནས་ལོ་ལྟར་མཆོད་རྟེན་ཆེན་པོ་བྱ་རུང་ཁ་ཤོར་ལ་སྐུ་དཀར་དང་སྟོང་མཆོད་རབ་གནས། ཡང་ལ་ཤོད་དུ་ཚེས་བཅུ་
ཚོགས་བརྒྱ། མཆོད་རྟེན་གོམས་ལ་གནྡྷོ་དང་སྐྱིད་གྲོང་རང་བྱོན་འཕགས་པ་གཉིས་ལ་བརྒྱ་མཆོད་བཅས་འབུལ་རྒྱུར་འདི་ལྟ་བུའི་སྨོན་ཚིག་ཅིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བཧུ་སུ་ཀུ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།  །།
   ༈    །དཔལ་འབར་རྫོགས་པའི་སངས་རྒྱས་སྣང་བའི་མཛོད། །ལས་འཕྲོས་འགོག་ལམ་ཆོས་ཀྱི་འོད་ཟེར་བཅུད། །འཐུངས་པས་རིག་སྲོལ་འདབ་མ་རབ་གྲོལ་བ། །འཕགས་མཆོག་པདྨའི་ཚོགས་ཏེ་མཆོག་
གསུམ་གྱི། །མཐུ་དང་རང་བསམ་དག་པའི་བདེན་སྟོབས་ཀྱིས། །སྤྲུལ་སྐུའི་འབྲས་བཟང་ཟ་མ་ཏོག་ཆེན་པོ། །ཡིད་ཀྱི་བསམ་པ་ཇི་བཞིན་འབྱུང་བར་ཤོག་ལེགས་བྱས་ཆུ་གཏེར་ཆེན་པོ་བསྲུབས་པ་ལས། །འདྲ་མིན་མཆེད་ཟླ་སྤངས་པའི་ཡང་སྲིད་ཀྱི། །གཉིས་

[014B] །སྣང་བའི་དགའ་སྟོན་མཆོག་ལ་མྱུར་རེག་ཤོག་ཡིད་ཀྱི་རེ་བ་སྐོང་བྱེད་སྐྱེ་སྲིད་ཀྱི། །ཕྲེང་བ་དུས་སུ་ཆད་མེད་ཚར་དངར་ཏེ། །དམ་པའི་ཡོན་ཏན་རབ་རྫོགས་མོས་ལྡན་འགྲོ། །སྨིན་གྲོལ་གྲུབ་པའི་དཔལ་ལ་སྤྱོད་
པར་ཤོག་ །ཅེས་པ་འདི་ནི་སྦྱོར་ར་སྤྲུལ་སྐུའི་ཡང་སྲིད་མྱུར་དུ་བྱོན་པའི་སྨོན་ཚིག་འདི་ལྟ་བུ་དགོས་ཞེས་དབོན་པོ་འཕེལ་རྒྱས་དོན་ཡོད་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའོ།།     ༈    །།ཚོགས་གཉིས་གོམ་སྟབས་གཅིག་གིས་ཤེས་
བྱའི་ཁྱོན། །མ་ལུས་ཆགས་ཐོགས་མེད་པར་དབང་སྒྱུར་ཞིང། །སྟོབས་ཀྱི་འཇུག་པ་བཅུ་ལྡན་ལྷ་ཡི་ལྷ། །བུ་རམ་ཤིང་པ་སྟོན་མཆོག་བླ་ན་མེད། །སྲིད་པའི་ཉེས་ཚོགས་ཚ་གདུང་འཇིགས་སེལ་བའི། །འགོག་ལམ་ཁ་བའི་བྱེ་མ་བརྡར་བའི་སྨན། །མྱངས་
པས་རྣམ་གྲོལ་བདེ་བ་ཆེ་བརྙེས་པའི། །ཉན་ཐོས་ཆེན་པོ་བཅུ་དྲུག་འཁོར་དང་བཅས། །གཞུང་ལུགས་རྒྱ་མཚོ་ཆེ་ལས་ཉེར་ཐོན་པའི། །མདོ་སྔགས་བདུད་རྩིའི་ཉིང་ཁུ་སྔོན་མེད་ཀྱིས། །སྐལ་ལྡན་ཚིམ་མཛད་འཇམ་དབྱངས་མི་ཡི་ཟོལ། །རབ་བརྟེན་རྒྱལ་བ་གཉིས་
པ་བཙོང་ཁ་པ། །ཐར་པ་ཆེན་པོའི་གྲོང་ཁྱེར་བདེ་བླག་ཏུ། །འགྲོད་བྱེད་ཟབ་དང་རྒྱ་ཆེའི་ལམ་རིམ་ཚུལ། །རིམ་པར་བརྒྱུད་པའི་འཕགས་བོད་མཁས་ཕྲུབ་རྣམས། །བརྩེ་བས་འདིར་གཤེགས་བྱིན་རླབས་ཆར་ཕོབ་ཅིག་སྔོན་བསགས་བསོད་ནམས་ཤུགས་ཀྱི་འཁོར་ལོ་
ཆེ༑ ༑དར་ལས་དཔལ་འབྱོར་རབ་ཏུ་རྒྱས་པ་ཡི། །ལྷག་བསམ་ཏེ་སོའི་རི་ལས་དགེ་བའི་ཀླུང། །ཐོག་མཐའ་བར་དུ་ཇི་སྙེད་འབབ་པ་དང། །ཁྱད་པར་སྟོན་པ་ཆེན་པོ་ཉན་ཐོས་གཙོ། །བཅུ་དྲུག་ཟབ་ལམ་བརྒྱུད་པར་བཅས་པ་ཡི། །རྟེན་དང་བརྟེན་པའི་སྣང་བརྙན་

[015A]༄༅། །གསར་བསྐྲུན་དུ། །བགྱིས་པའི་དགེ་བླ་ན་མེད་གང་དེས། །ཐོག་མེད་ནས་བསགས་སྡིག་ལྟུང་ལྕགས་ཀྱི་ཁམས། །ཉར་དག་སེམས་རྒྱུད་གསེར་ལྟར་རབ་གཙང་ཞིང། །གནས་སྐབས་མི་འདོད་འཚེ་བ་མ་ལུས་པ། །
རབ་ཞི་བསམ་དོན་མཐའ་དག་མྱུར་འགྲུབ་ཤོག་བློ་བཟང་རྒྱལ་བའི་མདོ་སྔགས་བསྟན་པའི་སྲོག་འཛིན་མཁས་བསྐལ་བཟང་རྒྱ་མཚོ་རྡོ་རྗེ་ལྟར། །ཞབས་བརྟན་མངའ་འབངས་བོད་དང་བོད་ཆེན་པོ། །རྒྱ་ཧོར་ཡུལ་ཀུན་རྟག་ཏུ་བདེ་ལེགས་ཤོག་ཡོན་ཏན་རི་
བོ་འབིགས་བྱེད་ལྟར་མཐོ་ཞིང། །འདུལ་སྤྱོད་དགྲ་བཅོམ་འདུས་པའི་སྡེ་ལྟ་བུ། །ནང་དོན་བདེ་བ་ཆེན་པོ་དཔའ་བོའི་གླིང། །སྡེ་བཞིའི་དཔལ་རྒྱས་རྟག་ཏུ་ཉམས་མེད་ཤོག་རྟེན་དང་བརྟེན་པར་བཅས་པའི་གནྡྷོ་ལ། །ཕྱི་ནང་གནོད་པས་མི་ཉམས་
བརྟན་པ་སོགས། །དོན་རྣམས་འགྲུབ་ཅིང་སྐྱེ་བ་ཐམས་ཅད་དུ། །བདེ་སྐྱིད་སངས་རྒྱས་གོ་འཕང་མྱུར་ཐོབ་ཤོག་ །ཅེས་པ་འདི་ནི་སྐྱེད་བྱེད་བསོད་ནམས་དར་རྒྱས་ཀྱིས་བསྟན་འགྲོར་སྨན་འདོད་ཀྱི་ལྷག་བསམ་རྣམ་པར་དག་པས་བསྐུལ་ཏེ་རི་བོ་བདེ་ཆེན་དུ་གནས་བཅུ་གཙོ་འཁོར། རྗེ་ཡབ་
སྲས་ཀྱི་སྣང་བརྙན་རྒྱུ་བཟོ་ཕུལ་བྱུང། ལམ་རིམ་བླ་བརྒྱུད་ཀྱི་སྡང་བརྙན། གཙུག་ལག་ཁང་ཉིས་ཐོག་དང་བཅས་པ་གསར་དུ་བསྐྲུན་པའི་ཚེ་ཁ་བཏགས་གསེར་སྲང་གི་རྟེན་དང་བཅས་དགེ་བས་བསྔོ་བའི་སྨོན་ཚིག་འདི་བཞིན་དགོས་ཚུལ་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་
སུག་བྲིས་སུ་བགྱིས་པའོ།།     ༈    །རྣམ་ཀུན་མཁྱེན་པའི་རྩལ་མཐུས་སྒྲིབ་གཉིས་ཀྱི། །རི་དྭགས་ཚོགས་འཇོམས་ཤཱཀྱ་སེང་གེའི་བསྟན། །སྤྱི་དང་ཞྭ་སེར་རིང་ལུགས་དྲི་མེད་པ། །དར་རྒྱས་ཆོས་ཚུལ་འབར་བར་བྱིན་གྱིས་རློབས། །དགའ་

[015B] །ཕོ་བྲང་ཆོས་སྲིད་མངའ་ཐང་མི་ཉམས་ཤིང། །སྡེ་བཞིའི་དཔལ་འབྱོར་འབུམ་ཕྲག་ཉི་འོད་ཀྱིས། །ཕྱོགས་དུས་ཀུན་ཏུ་ཁྱབ་པར་བྱིན་གྱིས་རློབས། །བློ་གྲོས་བཟང་པོའི་རྒྱུ་ལས་ཚོགས་ཆེན་གྱི། །རྩ་བརྟན་བསྐལ་བཟང་
རྒྱ་མཚོ་ཡིད་མོས་ལྗོན། །བསྐལ་བརྒྱར་འཚོ་ཞིང་གང་འཚམས་འཕྲིན་ལས་ཀྱིས། །དོན་རྣམས་མྱུར་དུ་འགྲུབ་པར་བྱིན་གྱིས་རློབས། །འཛམ་གླིང་སྤྱི་དང་རྒྱ་ཧོར་བོད་གསུམ་གྱི། །ལུས་ཅན་མཐའ་དག་སྡུག་བསྔལ་ཚ་གདུང་ནད། །ཐུགས་རྗེས་ག་པུར་སྨན་
གྱིས་དྲུང་ཕྱུངས་ཏེ། །བདེ་སྐྱིད་ངལ་གསོར་སྤྱོད་པར་བྱིན་གྱིས་རློབས། །ཁྱད་པར་གངས་ཀྱི་རྭ་བས་ཡོངས་བྲས་ཡུལ། །ནད་དང་ལོ་ཉེས་འཁྲུག་རྩོད་མུ་གེ་སོགས། །མི་འདོད་ཉེ་བར་འཚེ་བ་ཀུན་ཞི་སྟེ། །དགེ་དགའ་རྫོགས་ལྡན་ལྟ་བུར་བྱིན་གྱིས་རློབས།  །ཞེས་པ་
འདི་ནི་གནས་ཆུང་ནས་སྤྲུལ་པའི་ཆོས་སྐྱོང་ཆེན་པོས་གནས་ཆེན་གསུམ་དུ་བསྟན་སྲིད་ཀྱི་རིམ་གྲོར་སྨན་བླའི་མཆོད་འབུལ་དང་ངེད་ནས་འདོད་གསོལ་སྨོན་ལམ་གསར་རྩོམ་དགོས་ཚུལ་རྡོ་རྗེའི་ལུང་མཛད་པ་ལྟར། བདེ་གཤེགས་བརྒྱད་སོགས་སྨོན་ལམ་རེ་རེའི་མཐར་སྦྱར་ཆོག་རྩིས་ཀྱི་འདོད་གསོལ་དུ་ཤཱཀྱའི་དགེ་སློང་བློ་བཟང་
བསྐལ་བཟང་རྒྱ་མཚོས་སྦྱར་བའོ།།     ༈    །།ས་སྤྲེ།  གཉན་ཡོད་མཆོད་པའི་ཡར་ཚེས་བཅོ་ལྔའི་ཉིན་ཕན་བདེའི་རྩ་ལག་འཕྲུལ་སྣང་ཇོ་བོ་རིན་པོ་ཆེར་མགུལ་རྒྱན་ཕུལ་སྐབས་སྨོན་ཚིག་ཁ་ཏོན་དུ་སྦྱར་བ་དཔལ་ལྡན་གསེར་འོད་འབར་བ།  དཔལ་ལྡན་གསེར་འོད་ཉི་གཞོན་ལྟ་བུ་ཡིས། །
ཀུན་གསལ་ནོར་འཛིན་ཁོར་ཡུག་ལྷ་མ་མེར་གསལ། །རིན་བྲལ་ནོར་བུ་འབུམ་གྱི་ཕྲས་མཛེས་པའི། །རྒྱན་མཆོག་ཤཱཀྱའི་རྒྱལ་པོར་འབུལ་བར་བགྱི། །ཕན་བདེའི་རྩ་ལག་ཐུབ་བསྟན་སྙིང་པོ་མཆོག་ཞ་སེར་ལུགས་བཟང་མི་ཉམས་བྱས་པ་དང། །འགྲོ་བ་ཀུན་བདེ་

[016A]༄༅། །ཡིད་བསམ་ལྷུན་གྲུབ་ཅིང། །བདེ་གཤེགས་གསང་གསུམ་རྒྱན་མཆོག་མྱུར་ཐོབ་ཤོག།    ༈    །།ངག་ལ་དབང་ཕྱུག་ཚངས་སྲས་སྨིན་ལེགས་མ། །དགྱེས་པས་མགྲན་ཞུགས་ཤེས་རབ་འཁོར་ལོའི་ལྷ། །བློ་བཟང་
གྲགས་བསྟན་འཛིན་ལ་རྣམ་དཔྱོད་སྒོ། །མཐའ་ཡས་ལྷུན་གྱིས་གྲུབ་ལྡན་ཡོངས་འཛིན་ཟླ། །འདིར་སྣང་དམ་པ་ལ་འོས་སྤྱོད་པའི་འོད། །བསིལ་ཟེར་སྤྲོ་བའི་བགྱི་བ་མངོན་མིན་པར། །ནུབ་རིར་འཛེགས་ཀྱང་སྐྱེ་སྲིད་འཁྲུལ་མེད་ཀྱི། །རིགས་འདྲ་མིག་གི་
བདུད་རྩིར་མྱུར་འཆར་ཤོག་ངག་དབང་བསྟན་པ་འཛིན་པའི་སྔོན་བྱོན་ཚོགས། །ཇི་བཞིན་ཡང་སྲིད་གཞོན་ནུའི་རོལ་པ་ཡིས། །ལྷུན་གྲུབ་མཁས་བཙུན་བཟང་སོགས་ཡོན་ཏན་གྱིས། །རེ་ལྡན་འགྲོ་བ་མཐའ་དག་སྨིན་ནུས་ཤོག་རྟག་ཏུ་སླུ་མེད་སངས་
རྒྱས་འགོག་ལམ་ཆོས། །དགེ་འདུན་ཡི་དམ་ལྷ་དང་ཆོས་སྲུང་ཚོགས། །ཐུགས་རྗེའི་དཔུང་དང་ལྷག་བསམ་དག་པའི་མཐུས། །སྨོན་འབྲས་རེ་བ་བཞིན་དུ་འགྲུབ་གྱུར་ཅིག་ །ཅེས་པ་འདི་ནི་ལྕགས་ར་སྤྲུལ་སྐུ་ཆོས་རྗེ་ངག་དབང་བསྟན་འཛིན་ལྷུན་གྲུབ་ཀྱི་ཡང་སྲིད་མྱུར་
འབྱོན་གྱི་སྨོན་ཚིག་དགོས་ཚུལ་གང་གི་མཛོད་པ་ཟུང་ནས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཐམས་ཅད་གཟིགས་པའི་བློ་ལྡན་སངས་རྒྱས་དང། །ཟབ་ཞི་འགོག་ལམ་ཐེག་ཆེན་དམ་པའི་ཆོས། །རིག་དྲོལ་དགེ་
འདུན་དཀོན་མཆོག་བླ་མ་ལྷ། །ཡི་དམ་ཆོས་སྲུང་ཚོགས་བཅས་སྲིད་པའི་མིག་ངག་གི་བྱིན་རླབས་ཀུན་སྣང་འབར་བའི་གཟིས། །བཟོད་སོགས་དམ་པའི་ཡོན་ཏན་བཅུད་ལྡན་ཞིང། །ལེགས་བྱས་རྒྱ་མཚོ་ལས་སྐྱེས་པདྨ་དཀར། །མི་རིང་འཛུམ་ཞལ་

[016B]བཟོད་སོགས་ཕ་རོལ་ཕྱིན་པའི་གྲུ་རྫིངས་ཀྱིས། །ཡོན་ཏན་རྒྱ་མཚོ་གཏིང་མཐའ་བྲལ་བའི་མཐར། །རབ་བགྲོད་དེད་དཔོན་ཆེན་པོས་རིང་མིན་ཏུ། །གདུལ་བྱའི་རེ་བ་ཡོངས་སུ་སྐོང་བར་ཤོག་རྣམ་གྲོལ་ནོར་བུ་ལེན་འདོད་
འགྲོ་བདག་སྲིད་མཚོ་ལས་སྒྲོལ་ཐར་པའི་གྲོང་ཁྱེར་དུ། །ངལ་གསོ་སྟེར་མཛད་ཡོངས་འཛིན་དེད་དཔོན་གྱི། །སྐྱེ་སྲིད་གཞོན་ནུའི་ཟློས་གར་མྱུར་སྒྱུར་ཤོག་སྐྱོབ་པ་བླ་མེད་ཡོངས་འཛིན་ཟླ་བ་ཡི། །སྐྱེ་སྲིད་སྣང་བརྙན་མོས་ལྡན་ཡིད་ཀྱི་མཚོར། །
མྱུར་ཤར་འཆད་རྩོད་རྩོམ་པའི་བྱ་བ་ཡིས། །ཐུབ་བསྟན་སྤེལ་བའི་བྱེད་པོ་ཉིད་འགྱུར་ཤོག་ །ཅེས་སྲིད་པའི་ཕུན་ཚོགས་ལ་བློ་ལོག་སྟེ་རྒྱུ་འབྲས་ཀྱི་ཐེག་པའི་ལམ་བཟང་ཉམས་ལེན་སྙིང་པོར་བྱེད་པའི་མཁར་རྡོ་དཔོན་སློབ་བཟོད་པ་རྒྱ་མཚོའི་སྐྱེ་སྲིད་མྱུར་འབྱོན་པའི་སྨོན་ཚིག་འདི་ནི་མཁར་རྡོ་
བསམ་གཏན་གླིང་རི་ཁྲོད་པ་སྤྱི་ཚོགས་ནས་བསྐུལ་བ་ལྟར་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྟག་ཏུ་འགྲོ་ལ་བརྩེ་ཆེན་ཅི་འདོད་ཆར། །འབེབས་མཛད་སྐྱབས་ཀྱི་དམ་པ་བསམ་འཕེལ་དབང། །བླ་མ་ཡི་དམ་མཁའ་འགྲོ་སྲུང་
མར་བཅས། །བྱིན་རླབས་ནུས་པའི་མཐུ་དཔུང་རབ་བསྐྱེད་ལ། །བློ་བཟང་རྒྱལ་བསྟན་གདུགས་དཀར་སྲིད་རྩེའི་བར། །བསྒྲེང་བས་ཉོན་མོངས་ཚ་གདུང་ནད་ཆེན་པོ། །འཇོམས་མཁས་བསྐལ་བཟང་གདུལ་བྱའི་མགོན་པོ་མཆོག་རྒྱ་མཚོའི་གོས་ཅན་གཞི་
འདིར་ཞབས་པད་བརྟན། །ཁྱད་པར་ཡུལ་དབུས་ཆོས་དཀར་ཁ་བའི་གོས། །ཉེར་ཀླུབས་གངས་ཅན་བསྟན་འགྲོའི་པད་ཚལ་ཆེད། །ཡོངས་འཛིན་ཉི་མ་ལྗོངས་འདིར་བསམ་པ་བཞིན། །ཤར་བའི་རེ་འབྲས་མྱུར་དུ་འགྲུབ་བྱིན་རློབས།  །ཞེས་པ་འདི་ནི་ས་སྤྲེ་ལོ་ངད་རང་

[017A]༄༅། །འཇམ་དབྱངས་གོང་མ་ཆེན་པོའི་བཀའ་ལུང་བཞིན་སྨད་ཕྱོགས་སུ་བསྐྱོད་པའི་སྒོ་དོད་ཚེ་ལྷ་ལྡན་རུ་བཞི་ཕྱི་ཚོགས་ནས་མགྱོགས་མྱུར་ཕྱིར་ལོག་གི་རེ་བ་འགྲུབ་པའི་སྨོན་ཚིག་འདི་བཞིན་དགོས་ཚུལ་བསྐུལ་བ་ལྟར་ཤཱཀྱའི་དགེ་སློང་འདུ་ཤེས་གསུམ་བ་བློ་བཟང་བསྐལ་བཟང་རྒྱ་མཚོས་སྦྱར་
བའོ།།    ༈    །།སྟོབས་བཅུའི་མངའ་བདག་ཡོན་ཏན་ཀུན་རྫོགས་ཤིང། །ཉེས་བརྒྱའི་འཆིང་བ་ལས་གྲོལ་བླ་མ་ལྷ། །ཡི་དམ་སངས་རྒྱས་དེ་སྲས་པ་ཁོར་འགྲོའི་ཚོགས། །ཆོས་སྲུང་སྤྱི་དང་བྱེ་བྲག་མིག་སྟོང་ཅན། །གང་རྣམས་བྱིན་
རླབས་མཐུ་རྩལ་ཞོ་འཐུང་རུས། །ལས་བསྒྲུབས་རྡོ་རྗེ་རྩེ་བརྒྱ་འབར་བ་ཡིས། །མི་མཐུན་ཉེས་ཚོགས་ལྷ་མིན་དཔུང་དང་བཅས། །བཅོམས་ཏེ་དགེ་ལེགས་བསམ་དོན་འགྲུབ་པར་མཛོད། །ཁྱད་པར་བློ་ལྡན་བཟང་པོའི་འཕྲིན་ལས་ཀྱིས། །བསྐལ་བཟང་འགྲོ་
འདྲེན་རྒྱ་མཚོའི་བླ་མ་མཆོག་གངས་ཅན་ལྗོངས་འདིར་ཞབས་བརྟན་ཕན་བདེའི་དཔལ། །ཆེས་ཆེར་སྤེལ་བའི་རེ་འདི་འགྲུབ་བྱིན་རློབས།  །ཞེས་པ་འདི་ནི་ས་སྤྲེ་ལོ་ངེད་རང་འཇམ་དབྱངས་གོང་མའི་བཀས་སྨད་ཕྱོགས་སུ་འགྲོ་བའི་སྒོ་དོད་བར་མྱུར་དུ་ཕྱིར་འཁོར་ཡོང་བའི་རེ་འབྲས་འགྲུབ་
ཕྱིར་སྨོན་ཚིག་འདི་བཞིན་དགོས་ཚུལ་གོང་དཀར་དགའ་ལྡན་བཤད་སྒྲུབ་གླིང་དང། །ཡར་ཀླུངས་དབེན་གནས་བསམ་གླིང་ཆོས་འཁོར་བ་སྤྱི་ཚོགས་ནས་བསྐུལ་ངོར་ཤཱཀྱའི་དགེ་སློང་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་འཇིགས་བཞི་མངའ་བདེ་
ལྡན་ཞིང་གི་གཙོ། །ཡིད་བཞིན་འཁོར་ལོ་ལ་སོགས་ཚེ་ཡི་ལྷས། །བྱིན་རླབས་ཟླ་འོད་སྤྲོས་ཏེ་འཆི་མེད་ཀྱི། །དངོས་གྲུབ་ཨུཏྤལ་དཀར་པོ་བཞད་པར་མཛོད། །བློ་བཟང་རྒྱལ་བའི་བསྟན་པ་མཐའ་ཁྱབ་ཏུ། །སྤེལ་མཁས་བསྐལ་བཟང་རྒྱ་མཚོ་ལས་འོངས་པའི། །

[017B] །མི་འགྱུར་ཕན་བདེའི་འདོད་པ་འཇོ་བར་ཤོག་བདག་སོགས་འགྲོ་རྣམས་སྐྱེ་བ་ཐམས་ཅད་དུ། །གྲུ་འཛིན་བདག་པོས་རྗེས་གཟུང་ཐེག་མཆོག་སྒོར། །ཞུགས་ཏེ་ས་ལམ་བདེ་བླག་མཐར་ཕྱིན་ནས། །ཐམས་ཅད་གཟིགས་
པའི་དཔལ་རབ་ཐོབ་པར་ཤོག་ །ཅེས་པ་འདི་ནི་གོང་དཀར་དཀོན་གཉེར་གྲྭ་ཚང་བླ་སྤྱི་ཐུན་མོང་ནས་རིང་འཚོ་འདི་ལྟ་བུ་དགོས་ཚུལ་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཕུན་ཚོགས་ཡོན་ཏན་བླ་མེད་འབྲས་བུའི་ཁུར། །ཆེས་
དུད་བྱང་ཆུབ་སྙིང་པོ་ཅན་གྱི་ཤིང། །བློ་བཟང་ཉི་མའི་གཉེན་མཆོག་མདོ་སྔགས་ཆོས། །སྤེལ་མཁས་བསྐལ་བཟང་རྒྱ་མཚོས་གསོལ་བ་འདེབས། །སྐུ་བཞིའི་བང་རིམ་ཉེར་བརྟན་གཞན་ཕན་གྱི། །རིན་ཆེན་མཛོད་གྱུར་བློ་བཟང་སངས་རྒྱས་སའི། །རི་
དབང་ས་མཐོར་འགྲོ་རྣམས་མ་བགྲོད་བ། །དེ་སྲིད་བསྐལ་བཟང་རྒྱ་མཚོ་ཞབས་བརྟན་ཤོག་གངས་ཅན་ལྗོངས་དབུས་འཇིགས་མེད་སེང་གེའི་ཁྲིར། །ཡོངས་འཛིན་རྡོ་རྗེའི་སྐྱིལ་ཀྲུང་མི་འགྱུར་ཞིང། །འགྲོ་རྣམས་བདེ་སྐྱིད་རྫོགས་ལྡན་འགྲོ་མ་ཁུགས་ཏེ། །མཐར་
ཐུག་བླ་མེད་བྱང་ཆེན་མྱུར་ཐོབ་ཤོག་ །ཅེས་པ་འདི་ནི་ལྷ་ལྡན་བསྙེན་གནས་མ་སྤྱི་ཚོགས་ནས་ངེད་རང་རིང་པོར་འཚོ་བའི་སྨོན་ཚིག་འདི་བཞིན་དགོས་ཚུལ་བསྐུལ་བ་ལྟར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་བཟང་དག་པའི་ཡེ་ཤེས་མེ་ལོང་ངོས། །བདེན་
གཉིས་གཟུགས་སྣང་ཀུན་གཟིགས་ཕྲིན་ལས་བཞིན། །བསྐལ་བཟང་ཞིང་གི་འགྲོ་བ་རྒྱ་མཚོའི་ཚོགས། །འདྲེན་མཆོག་རྡོ་རྗེ་ལྟ་བུར་ཞབས་བརྟན་ཤོག་གང་གི་ཞབས་སེན་ཟླ་བ་གསར་པའི་དཔལ། །རིང་མིན་གངས་ཅན་ལྟོ་བ་གྲུ་འཛིན་གྱི། །བདེ་འབྱུང་རལ་རྩེར་

[018A]༄༅། །གཡོ་མེད་ཤར་བའི་ངོས། །ཕན་བདེའི་འོད་དཀར་འབུམ་དུ་སྤྲོ་གྱུར་ཅིག་སྐྱེ་བའི་ཕྲེང་བ་ཀུན་ཏུ་འཕྲོག་བྱེད་ལྷ། །བདག་ཉིད་ཆེན་པོ་གང་གིས་རྗེས་གཟུང་སྟེ། །ཕུན་ཚོགས་དཔལ་ལ་རྟག་ཏུ་རོལ་པ་དང། །རྡོ་རྗེ་འཆང་དབང་
མྱུར་དུ་ཐོབ་གྱུར་ཅིག་ །ཅེས་པ་འདི་ནི་བཀའ་བློན་ཐོན་པ་སྲི་ཆོད་ཚེ་བརྟན་གྱིས་འདི་ལྟ་བུ་དགོས་ཚུལ་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མདོ་ཁམས་ཆབ་མདོ་དང་ཉེ་བའི་སར་སྦྱར་བའོ།།     ༈    །།ཚེ་བརྟན་པའི་བདེན་ཚིག་སྨོན་ལམ་དང་འབྲེལ་བ་དགེ་ལེགས་
བཞད་པའི་པདྨོ།  དགེ་ལེགས་དཔག་མེད་འདབ་བརྒྱ་ཡོངས་གྲོལ་བའི། །བློ་བཟང་རྒྱལ་བསྟན་ཆུ་སྐྱེས་སྙིང་པོའི་བཅུད། །འཐུངས་པས་ལུས་སྟོབས་རབ་རྒྱས་བཧྲ་མ་རཿ། །བསྐལ་བཟང་རྒྱ་མཚོའི་འདྲེན་མཆོག་ཞབས་བརྟན་ཤོག་གངས་རིའི་དོ་
ཤལ་དཀར་པོ་ཉེར་ཀླུགས་པའི། །བསིལ་ལྡན་ཁྲི་འཕང་མགྲིན་སྔོན་རལ་པའི་རྩེར། །གང་གི་ཞབས་ཟུང་ཟླ་གཞོན་མྱུར་བཀོད་དེ། །ཕན་དང་བདེ་ལེགས་འོད་དཀར་ཆེར་སྩོལ་ཤོག་འཛམ་གླིང་སྤྱི་དང་བོད་ཆེན་བོད་ཀྱི་ཡུལ། །ཁྱད་པར་བྲག་
གཡང་ཞེས་གྲགས་ནོར་འཛིན་གཞིར། །ཉེར་འཚེ་རྒུད་པའི་མུན་པ་གཏན་སངས་ཏེ། །བདེ་སྐྱིད་ཉིན་མོའི་སྣང་བས་དུས་འདའ་ཤོག་ །ཅེས་པ་འདི་ནི་ས་བྱ་ལོ་སྨད་ཕྱོགས་སུ་བསྐྱོད་པའི་བཤུལ་ལམ་བྲག་གཡབ་ཀྱི་སའི་ཆར་འབྱོར་སྐབས་སྤྲུལ་སྐུ་ཆུད་ཚང་ནས་མགྱོགས་མྱུར་
བསིལ་ལྡན་ལྗོངས་སུ་བགྲོད་པའི་རེ་བ་འགྲུབ་པའི་སྨོན་ཚིག་རིང་འཚོ་དང་འབྲེལ་བ་ཉུང་དུ་ཞིག་དགོས་ཚུལ་བསྐུལ་མ་མཛད་པ་ལྟར་ཤཱཀྱའི་དགེ་སློང་འདུ་ཤེས་གསུམ་ལྡན་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བདེ་གཤེགས་གཙུག་ཏོར་ལྟར་མི་མངོན་པ་ལས། །ཉེར་འཁྲུངས་

[018B] །མཚན་ཙམ་བོས་པའི་རིག་སྔགས་མེ་ཡིས་ཀྱང། །བདུད་སྡེ་སྲེག་བྱེད་བདེ་འབྱུང་ལྷག་པའི་ལྷ། །དཀར་གསལ་ལང་ཚོར་བ་རྫོགས་ཟླ་གཞོན་གྱི། །སྙིང་པོ་ལས་གྲུབ་གཞན་གྱིས་མི་ཐུབ་མས། །མི་དང་མི་མིན་འབྱུང་ལས་
བྱུང་བ་ཡི། །འགལ་རྐྱེན་ཀུན་ཞི་ལེགས་ཚོགས་མ་ལུས་སྩོལ། །ཁྱད་པར་ཕ་རོལ་མི་བསྲུན་བསམ་སྦྱོར་གྱིས། །སྒོ་གསུམ་མནན་དང་བྱད་སྟེམས་བཅིངས་ལ་སོགས། །ཉེར་འཚེས་མི་ཚུགས་ཕྱིར་ཟློག་འཕྲིན་ལས་ཀྱིས། །བདག་ཅག་རྣམ་པ་ཀུན་ཏུ་སྲུང་དུ་
གསོལ༑  ༑ཞེས་པ་འདི་ནི་ཕ་རོལ་གྱི་སྐྱེ་བོ་མི་བསྲུན་པས་རིག་སྔགས་ངན་པའི་སྦྱོར་བས་བྱད་མནན་སོགས་གཙོ་གྱུར་གྱི་ཉེར་འཚོའི་མཚན་མ་ཞི་བའི་འདོད་གསོལ་གདུགས་བསྟོད་སོགས་ཀྱི་གཤམ་དུ་ཁ་ཏོན་བྱེད་རྒྱུར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།
   ༈     བདག་སོགས་ཕ་མ་ཉེ་འབྲེལ་བལྟོས་པར་བཅས། །གནས་སྐབས་མངོན་མཐོའི་དཔལ་འབྱོར་བླ་ན་མེད། །ཐོབ་ཅིང་རྫོགས་སངས་རྒྱས་པའི་ས་ཆེན་པོར། །མྱུར་དུ་རེག་ཅིང་ལེགས་ཚོགས་ལྷུན་གྲུབ་ཤོག། །།
   ༈   ཐེག་མཆོག་མགོན་པོ་ནམ་མཁའི་ནོར་བུ་ཡིས། །བདག་སོགས་སྐྱེ་བ་ཀུན་ཏུ་རྗེས་གཟུང་སྟེ། །དོན་གཉིས་པདྨོ་ཆེས་ཆེར་བཞད་པར་ཤོག་ །ཅེས་པ་འདི་ནི་ཁལ་ཁ་གུ་ཤྲཱི་བླ་མས་བསྐུལ་བའི་ངོར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་སངས་རྒྱས་འགོག་ལམ་ཆོས་ཀྱི་ཚོགས། །འཕགས་པའི་དགེ་འདུན་སྐྱོབ་པ་ཇི་སྙེད་ཀྱིས། །བདག་སོགས་འགྲོ་ཀུན་འཁོར་བའི་དུཿ་ཁ་ལས། །མྱུར་གྲོལ་སངས་རྒྱས་གོ་འཕང་ཐོབ་བྱིན་རློབས། །

[019A]༄༅། །ཞེས་པ་འདི་ནི་ཁལ་ཁ་ནས་དགེ་སློང་བློ་བཟང་ཆོས་འཕེལ་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ངག་གི་དབང་ཕྱུག་ཡེ་ཤེས་ལུས་ཅན་ལྷ། །ངུར་སྨྲིག་གར་མཛད་
བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་ལ་ཟླ་མེད་རྗེ། །རིགས་བརྒྱའི་དབང་ཕྱུག་ཡོངས་འཛིན་དམ་པ་མཆོག་མ་དག་འགྲོ་བའི་སྣང་ངོར་གཟུགས་སྐུའི་གར། །ཆོས་ཀྱི་དབྱིངས་བསྡུས་དགོངས་པ་ཇི་སྙེད་ཀུན། །རབ་རྫོགས་སླར་ཡང་
ཞིང་འདིར་གདུལ་བྱའི་ཆེད། །ཡང་སྲིད་དཔལ་གྱི་ཟླ་བ་མྱུར་འཆར་ཤོག་སྐྱེ་བ་ཀུན་ཏུ་རྗེ་བཙུན་བླ་མ་ཡིས། །ཐེག་མཆོག་བཤེས་གཉེན་མཛད་དེ་རྗེས་གཟུང་མཐུས། །སྒྲིབ་གཉིས་ལས་གྲོལ་བླ་མེད་སངས་རྒྱས་སར། །མྱུར་དུ་རེག་ཅིང་ལེགས་
ཚོགས་ཀུན་འགྲུབ་ཤོག་ །ཅེས་དོན་སླད་མཚན་ནས་སྨོས་པ་མཁན་ཆེན་ཆོས་ཀྱི་རྒྱལ་པོ་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོ་ཞིང་གཞན་དུ་གཤེགས་ཚུལ་བསྟན་སྐབས་དམ་པ་གང་གི་རྗེས་འཇུག་རྣམས་ནས་སྨོན་ལམ་ཁ་ཏོན་དུ་བགྱིས་ཆོག་པར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།སྟོབས་བཅུའི་གོ་འཕང་སྔོ་སངས་མ་ཡི་ངོས། །ཚོགས་གཉིས་གཤོག་རླབས་བགྲོད་པ་ཆེས་ཡངས་པའི། །མཁའ་འགྲོའི་དབང་ཕྱུག་ཤཱཀྱ་སེང་གེའི་བསྟན། །གསལ་བྱེད་མཚུངས་པ་མེད་པའི་ཡོངས་འཛིན་མཆོག་
མཐོན་མཐིང་ཟུར་ཕུད་ལྔ་ལྡན་ངག་གི་ལྷ། །དུར་སྨྲིག་གར་མཛད་འཇམ་དཔལ་སྙིང་པོའི་ཁྲིར། །མི་འཇིགས་མངོན་པར་བརྗིད་པའི་རྒྱལ་ཚབ་མཆོག་མཁས་བཙུན་བཟང་པོའི་དཔལ་འབར་མཚུངས་མེད་རྗེ། །དཔལ་ལྡན་ཕྱོགས་ལས་རྒྱལ་བའི་དགེ་ལེགས་དབྱངས། །གྲགས་པའི་རང་

[019B]གཞན་སྣང་གཟུགས་སྐུའི་རོལ་པ་ཉེར་བསྡུས་པའི། །དགོངས་པ་ཟབ་མོ་ཡོངས་སུ་རྫོགས་པར་ཤོག་སླར་ཡང་བདག་སོགས་གདུལ་བྱའི་ཉེར་འཚོ་རུ། །དགེ་མཚན་ཡང་སྲིད་སྤྲུལ་སྐུའི་ཟློས་གར་མཆོག་མི་འགྱངས་
འཁྲུལ་པ་མེད་པའི་ངོ་མཚར་དཔྱིད། །གསལ་བ་མིག་གི་བདུད་རྩིར་འཆར་བ་ཤོག་རྣམ་དཔྱོད་འཇིགས་པ་མེད་པའི་གྲུ་གཟིངས་ཀྱིས། །ཟབ་རྒྱས་མདོ་སྔགས་རྒྱ་མཚོ་མངོན་བརྒལ་ཏེ། །དོན་གཉིས་བསམ་འཕེལ་ནོར་བུ་ལ་དབང་བའི། །འགྲོ་བའི་
དེད་དཔོན་བླ་ན་མེད་འགྱུར་ཤོག་ །ཅེས་པ་འདི་ནི་ཡོངས་རྫོགས་བསྟན་པའི་གསལ་བྱེད་མཚུངས་མེད་བདག་གི་སློབ་དཔོན་དམ་པ་འཇམ་མགོན་བླ་མའི་རྒྱལ་ཚབ་ཁྲི་ཆེན་དཔལ་ལྡན་གྲགས་པ་མཆོག་བྱ་ཟླ་བ་བཅུ་གཅིག་པའི་ནང་ཞིང་གཞན་དུ་གཤེགས་པའི་ཚུལ་བསྟན་སྐབས། ངེད་རང་བཅད་རྒྱ་དམ་
པོར་བགྱིས་པ་ཞིག་དང་ཐུག་པས་གོ་ཚོར་མ་བྱུང་གཤིས། སྐུ་བུར་དྲུང་དུ་སྨོན་ལམ་འདེབས་པ་སོགས་ཡིད་རེ་བཞིན་མ་འགྲུབ་པས། ཐུགས་ཀྱི་དགོངས་པ་རྫོགས་ཤིང་ཡང་སྲིད་མྱུར་ཕེབས་ཀྱི་གསོལ་འདེབས་ཤིག་རྩོམ་བློ་ཡོད་མུར། ཁྲི་ཆེན་དེ་ཉིད་ཀྱི་ཕྱག་མཛོད་བློ་བཟང་ཚུལ་ཁྲིམས་ནས་དགོས་ཚུལ་བསྐུལ་བ་ལྟར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དོན་དམ་བདེ་བ་ཆེན་པོ་འོད་གསལ་དང། །ཀུན་རྫོབ་སྒྱུ་མ་ཟུང་དུ་འཇུག་པའི་སྐུར། །མངོན་པར་དབང་སྒྱུར་རྒྱལ་བ་གཉིས་པ་ཡི། །རྒྱལ་ཚབ་མཚུངས་པ་མེད་པའི་ཆོས་ཀྱི་རྗེ། །དཔལ་ལྡན་
ཆོས་ཀྱི་དབྱངས་སྙན་གདུལ་བྱའི་རྣར། །གྲགས་པའི་འཕྲིན་ལས་ཟླ་མེད་བླ་མ་མཆོག་བདག་སོགས་ཚུར་མཐོང་སྣང་ངོར་གཟུགས་སྐུའི་གར། །བསྡུས་པའི་དགོངས་པ་ཡོངས་སུ་རྫོགས་པ་དང། །ཞིང་འདིར་རྗེས་འཇུག་གདུལ་བྱའི་མགོན་པོ་རུ། །ཡང་སྲིད་ཉིན་མོའི་དབང་

[020A]༄༅། །ཕྱུག་ལྟར་གསལ་བ། །ཕན་དང་བདེ་བའི་པད་ཚལ་བཞད་སླད་དུ། །མྱུར་དུ་འཆར་བའི་རེ་བ་ལྷུན་གྲུབ་ཤོག་ །ཅེས་ཡོངས་རྫོགས་བསྟན་པའི་གསལ་བྱེད་མཚུངས་མེད་བདག་གི་སློབ་དཔོན་དམ་པ་ཕྲི་ཆེན་དཔལ་ལྡན་གྲགས་པ་ཞིང་གཞན་དུ་
གཤེགས་པའི་དགོངས་པ་རྫོགས་ཤིང་ཡང་སྲིད་མྱུར་ཕེབས་ཀྱི་སྨོན་ལམ་འདི་ཡང་དམ་པ་གང་གི་ཞམ་རིང་པ་སྐྱ་སེར་བྱིངས་ནས་མགྲིན་གཅིག་ཏུ་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་བཟང་གྲགས་བསྟན་གདུགས་དཀར་སྲིད་
རྩེའི་བར། །བསྒྲེང་མཁར་བསྐལ་བ་བཟང་པོའི་གདུལ་བྱའི་མགོན། །རྒྱ་མཚོའི་གོས་ཅན་ལྟེ་བ་གངས་ལྗོངས་ཀྱི། །གྲུ་འཛིན་སྤོ་དེར་ཞབས་ཟུང་མྱུར་བཀོད་ཤོག་བདག་ཀྱང་ཚེ་རབས་ཀུན་ཏུ་པད་དཀར་འཛིན། །མཉེས་བས་རྗེས་གཟུང་འཁོར་བའི་
སྡུག་བསྔལ་དང། །དེ་རྒྱུ་བྱང་ཞིང་གནས་སྐབས་མཐར་ཐུག་དོན། །མ་ལུས་བདེ་བླག་ཉིད་དུ་ལྷུན་གྲུབ་ཤོག་ །ཅེས་པ་འདི་ནི་དགའ་ལྡན་གངས་དཀར་གླིང་བླ་མ་སྔགས་རམས་པ་སྨོན་ལམ་རྒྱ་མཚོས་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    རྣམ་དག་བདེ་ཆེན་ཡེ་ཤེས་མེ་ལོང་ངོས། །ཆོས་དབྱིངས་རྗེན་པའི་གཟུགས་བརྙན་འཆར་བཞིན་དུ། །འབད་མེད་ལྷུན་གྲུབ་གསང་གསུམ་འཕྲིན་ལས་སྒོ། །མཐའ་ཡས་བླ་མ་སངས་རྒྱས་ཡི་དམ་ལྷ། །འགྲོ་ལ་སྨན་པའི་འཕྲིན་ལས་
དུ་མའི་འཕྲུལ། །ཆུ་ཟླའི་རོལ་གར་ལྟར་སྟོན་དཔའ་བོ་དང། །མཁའ་འགྲོ་དམ་ཅན་བསྟན་སྲུང་རྒྱ་མཚོ་སོགས། །སླུ་མེད་སྐྱབས་མཆོག་རྣམས་ཀྱི་བྱིན་རླབས་མཐུས། །བསྐལ་བཟང་རྣམ་འདྲེན་བཞི་པ་ཤཱཀྱའི་བསྟན། །འདེགས་པའི་ལྷག་བསམ་

[020B] །ཕུན་ཚོགས་རྒྱ་མཚོར་དབང་སྒྱུར་ཀླུ་དབང་ཆེ། །སྲིད་མཐར་ཞབས་བརྟན་བཞེད་དོན་ལྷུན་གྲུབ་ཤོག་བསིལ་ལྡན་ཡུལ་དབུས་གྲུ་འཛིན་ཞིང་ཁམས་སུ། །བསྐལ་བཟང་འདྲེན་མཆོག་ཉི་མ་མྱུར་འཆར་ཞིང། །དགའ་ལྡན་
ཕོ་བྲང་ཆོས་སྲིད་སྣང་བ་ཆེས། །འགྲོ་ཀུན་བདེ་བའི་ཚོར་བར་རྟག་སྦྱོར་ཤོག་བདག་ཀྱང་སྐྱེ་བའི་ཚེར་བས་ཐམས་ཅད་དུ། །མགོན་པོ་ལག་ན་པདྨོས་མཉེས་བཞིན་དུ། །རྗེས་གཟུང་གནས་སྐབས་བདེ་དང་མི་འབྲལ་ཞིང། །བླ་མེད་བྱང་ཆེན་མྱུར་དུ་ཐོབ་པར་
ཤོག་ །ཅེས་པ་འདི་ནི་རྒྱལ་སྐོར་བ་རིན་ཆེན་རབ་བརྟན་གྱིས། གོང་སྨོས་དོན་རྣམས་ཚང་བའི་སྨོན་ཚིག་ཅིག་དགོས་ཞེས་རྒྱང་མནས་ཕྲིན་ཡིག་གི་ལམ་ལས་བསྐུལ་བ་ལྟར་ཤཱཀྱའི་དགེ་སློང་འདུ་ཤེས་གསུམ་ལྡན་པ་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།། །།།
   ༈    །རྟག་ཏུ་དགེ་བ་ཟབ་ཞི་དམ་པའི་ཆོས། །རིག་གྲོལ་དགེ་འདུན་སླུ་མེད་མཆོག་གསུམ་གྱིས། །དེང་འདིར་སྨོན་པ་ཇི་བཞིན་འགྲུབ་པར་མཛོད། །བློ་གསལ་གང་འདུལ་རེ་སྐོང་ཡིད་བཞིན་ནོར། །
ལེགས་བྱས་རྒྱ་མཚོ་ལས་འོངས་བཤེས་གཉེན་གྱི། །ཡང་སྲིད་ཟླ་ཚེས་གཞོན་ནུར་འདྲ་རྫུས་སོགས། །སྒྲིབ་བྱེད་ཆུ་འཛིན་དང་བྲལ་གསལ་བར་ཤོག་ཡང་སྤྲུལ་དེར་ཡང་བསླབ་གསུམ་ལུང་རྟོགས་ཀྱི། །ཡོན་ཏན་བླ་ནས་བླར་འཕེལ་བསོད་ནམས་དང། །རིང་
བོར་འཚོ་སོགས་རེ་བ་ཇི་བཞིན་དུ། །འགྲུབ་པའི་འབྲས་བུར་མྱུར་དུ་ལོངས་སྤྱོད་ཤོག་ །ཅེས་པ་འདི་ནི་ཁམས་ལྕག་སར་དཔལ་འབར་སྤྲུལ་སྐུ་བློ་གསལ་རྒྱ་མཚོའི་ཡང་སྲིད་མྱུར་དུ་འཛིན་པར་བར་ཆད་མི་འབྱུང་ཞིང་ལེགས་ཚོགས་འཕེལ་བའི་སྨོན་ལམ་ཞིག་དབོན་པོ་དང། གྲ་རིགས་རྣམས་ནས་

[021A]༄༅།  །བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བདག་གཞན་རྣམས་ཀྱིས་བསགས་པའི་དགེ་ཚོགས་མཐུས། །སྐྱེ་བ་ཀུན་ཏུ་སྤྱན་རས་གཟིགས་དབང་གིས། །ཐེག་མཆོག་བཤེས་མཛད་
གནས་སྐབས་བསམ་དོན་འགྲུབ། །མཐར་ཐུག་སངས་རྒྱས་གོ་འཕང་མྱུར་ཐོབ་ཤོག་ །ཅེས་བརྒྱལ་ཐང་དགེ་སློང་བློ་བཟང་འདྲེན་མཆོག་གི་འདོད་གསོལ་དུ་སྦྱར།།     ༈    །།རབ་འབྱམས་རྒྱལ་བ་ཀུན་གྱི་ཐུགས་རྗེའི་གཟུགས། །ལག་ན་པདྨར་ཡོངས་ཤར་ལྷག་
པའི་ལྷར། །དབྱེར་མེད་སྐྱབས་ཀྱི་དམ་པ་བླ་མ་ལ། །གསོལ་བ་འདེབས་སོ་རྗེས་གཟུང་བྱིན་གྱིས་རློབས།  །ཞེས་པའང་རྒྱལ་ཐང་ནས་སྔགས་རམས་པ་མཁས་གྲུབ་བསྟན་པས་བསྐུལ་བ་ལྟར་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླུ་མེད་དཀོན་མཆོག་རིན་
ཆེན་རྣམ་གསུམ་ལ། །བདག་སོགས་རྩེ་གཅིག་ཡིད་ཀྱིས་སྐྱབས་སུ་མཆི། །འདི་དང་ཕྱི་མ་གནས་སྐབས་ཐམས་ཅད་དུ། །བདེ་ལེགས་སངས་རྒྱས་མྱུར་དུ་ཐོབ་བྱིན་རློབས།  །ཞེས་པའང་རྒྱལ་ཐང་ནས་བཀྲ་ཤིས་ཚེ་རིང་ཅན་གྱིས་བསྐུལ་བ་ལྟར་བློ་བཟང་བསྐལ་བཟང་རྒྱ་
མཚོས་སྦྱར།།     ༈    །།བློ་བཟང་སྙན་པ་རབ་གྲགས་བཙོང་ཁ་པའི། །རིང་ལུགས་བསྐལ་བཟང་འགྲོ་བ་རྒྱ་མཚོའི་སླད། །སྤེལ་འདོད་འདྲེན་མཆོག་སྐྱབས་ཀུན་ངོ་བོ་རུ། །གསོལ་བ་འདེབས་སོ་རྣམ་ཀུན་རྗེས་འཛིན་ཤོག་ །ཅེས་པ་ཡང་ཧོར་
དཀར་མཛེས་པ་དཀའ་བཅུ་ངག་དབང་ཚེ་དབང་གིས་ཁ་ཏོན་དུ་དགོས་ཚུལ་བསྐུལ་བ་ལྟར་བློ་བཟང་བསྐལ་བཟང་རྒྱ་མཚོས་སྦྱར།     ༈    །།བློ་བཟང་ཡོན་ཏན་ལྷུན་རྫོགས་ཞོ་འཐུང་རུས། །མི་འཇིགས་སྙིང་པོ་ལས་སྐྱེས་རྡོ་རྗེ་ཅན། །བསྐལ་བཟང་འགྲོ་བའི་མགོན་གྱུར་

[021B] །དངོས་བརྒྱུད་བླ་མས་དེང་འདིར་བྱིན་གྱིས་རློབས། །རྒྱལ་ཀུན་སྐྱེད་མཛད་རྡོ་རྗེ་དབྱིངས་ཕྱུག་ཡུམ། །ཚངས་སྲས་དགའ་མ་ཟུང་འཇུག་ཆོས་སྐུའི་དང། །གཏུམ་དྲག་སྲིན་མོའི་གར་མཛད་ཁམས་གསུམ་བདག་དམག་ཟོར་རྒྱལ་མོ་
འཁོར་ཚོགས་རྒྱ་མཚོར་བཅས། །གསུང་གི་མཛོད་འཛིན་དཔལ་ལྡན་འོད་དཔག་མེད། །དྲེགས་པའི་རྒྱལ་པོ་དགྲ་ལྷ་སྐྱེས་གཅིག་སྐུར། །སྟོན་མཛད་རྡོ་རྗེ་གྲགས་ལྡན་འཁོར་དང་བཅས། །སྔོན་གྱི་གཡར་དམ་བརྩེ་བས་ཉེར་དགོངས་ལ། །བདག་
ཅག་རྒྱུ་སྦྱོར་ཉོན་མོངས་མི་ཤེས་པའི། །དབང་གྱུར་ཚུར་མཐོང་བློ་ཡིས་ནོངས་པ་སོགས། །སྐུ་གསུང་ཐུགས་དང་འགལ་བ་བཟོད་བཞེས་ལ། །ཉིན་མཚན་ཀུན་ཏུ་སྲུང་སྐྱོབ་འཕྲིན་ལས་མཛོད། །ནད་གདོན་བགེགས་རིགས་ཕྱི་ནང་འཚེ་བ་ཀུན། །
ཞིལ་ཚེ་བསོད་སྟོབས་སོགས་ཡར་གྱི་ཟླར། །འགྲན་བཟོད་ཆོས་འབྱོར་བསམ་པ་ལྷུན་གྲུབ་པའི། །བཀྲ་ཤིས་དགའ་སྟོན་ཆད་པ་མེད་སྩོལ་ཤོག་ །ཅེས་པ་འདི་ནི་དར་མདོ་ས་དཀར་འགོའ་ཆོས་མཛད་བློ་གྲོས་བཟང་པོས་ངེད་རང་ལ་གསོལ་འདེབས་སྲིད་གསུམ་བདག་མོ་དང་གནས་ཆུང་དགྲ་
ལྷ་སྐྱེས་གཅིག་ལ་འཕྲིན་བཅོལ་འདོད་གསོལ་ཚང་བདག་འདོན་བགྱིས་ཆོག་པ་ཞིག་དགོས་ཞེས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།དཔལ་ལྡན་ལྷུན་གྲུབ་ཆོས་སྐུའི་མཁའ་དབྱིངས་ཁྱོན། །མཚན་དཔེའི་འོད་སྣང་དྲ་བས་ཡོངས་འགངས་
གཟུགས༑ ༑མི་ཕམ་སངས་རྒྱས་ཉི་མ་སྲིད་ཞིའི་མགོན། །དེང་འདིར་དྲན་ནོ་མཆོག་ཐུན་དངོས་གྲུབ་སྩོལ། །མཚན་མེད་མཁའ་དང་མཉམ་པའི་ཡེ་ཤེས་དང། །བརྩེ་ཆེན་སྨིན་ལེགས་མཛའ་བ་གསར་པའི་བཞིན། །དྲི་བྲལ་མེ་ལོང་ངོས་ཤར་གདུལ་བྱ་ཡི། །

[022A]༄༅། །ཞིང་སར་རྫུ་འཕྲུལ་རྐང་པས་གཤེགས་སུ་གསོལ། །མཐོང་བ་ཡིས་ཀྱང་ལེགས་བྱས་སྦྲང་རྩིའི་བཅུད། །སྩོལ་མཛད་མིག་གི་དགའ་སྟོན་ཀ་མ་ལ། །སྣང་བརྙན་འཛུམ་ཞལ་འདབ་ཆགས་ཡེ་ཤེས་ལྷ། །ནམ་ཡང་མི་
འབྲལ་བརྟན་པར་བཞུགས་སུ་གསོལ། །བྱམས་མགོན་རྒྱལ་བའི་སྐུ་གཟུགས་བཞེངས་པ་ལ། །རྒྱུ་སྦྱོར་མཐུན་རྐྱེན་སྤེལ་སོགས་དུས་གསུམ་གྱི། །དགེ་ཚོགས་མ་སྨད་འབྲས་བུ་ཟླ་བ་ལྟར། །ཆེས་དཀར་མཐུ་ཡིས་བདག་སོགས་འགྲོ་བ་རྣམས། །
དགའ་ལྡན་ཆོས་ཀྱི་ཕོ་བྲང་ལྷ་བརྒྱའི་དབུས། །རྒྱལ་ཚབ་མ་ཕམ་ཐུགས་རྗེའི་སྤྲིན་རུམ་ལས། །ཐེག་ཆེན་དམ་ཆོས་ཀུན་ཏུ་དགེ་བའི་ཆར། །ཕབ་པས་སྤངས་རྟོགས་འབྲས་བཟང་སྐྱེད་སྲིངས་ཤོག་ཁྱོད་ཞལ་ཟླ་བ་དབུས་འགྱུར་ཤར་རིའི་
རྩེར༑ ༑ཡེ་ཤེས་དཀྱིལ་འཁོར་གང་བ་མངོན་གྱུར་ཚེ། །འཁོར་གྱི་དང་པོར་སྐྱེས་ནས་བྱང་ཆུབ་ཏུ། །ལུང་བསྟན་བླ་མེད་ས་ལ་མྱུར་རེག་ཤོག་བསླབ་གསུམ་ཆུ་གཏེར་ཁྱོན་ཡངས་གཡོ་མེད་འཇིང། །ཐོས་བསམ་སྒོམ་པའི་ནོར་བུས་ཡོངས་གང་གྲུ་
བརྩོན་འགྲུས་དར་ཆེན་གྱིས་བསྐྱོད་བསྟན་པའི་དཔལ། །ཕན་བདེའི་དཔྱིད་དུ་དར་ཞིང་རྒྱས་གྱུར་ཅིག་འགྲོ་ཀུན་མཛའ་གཅུགས་བྱམས་པའི་བདུད་རྩི་ཡིས། །རྟག་འཚོ་འཆི་མེད་གྲོང་བཞིན་བདེ་འབྱོར་ལ། །དོན་གཉིས་འདོད་པ་གཡས་འཁྱིལ་བཀྲ་
ཤིས་དུང། །ཡིད་བཞིན་རྫོགས་པའི་འབྲས་བུ་གྲག་གྱུར་ཅིག་ །ཅེས་པ་འདི་ནི་རྒྱལ་ཐང་དགའ་ལྡན་སུམ་རྩེ་ན་གླིང་དུ་ཆོ་འཕྲུལ་སྨོན་ལམ་གྱི་དུས་ཕྱི་སྐོར་དུ་གདན་འདྲེན་རྒྱུའི་བྱམས་པའི་སྐུ་མེད་འདུག་པར་ཆོས་སྡེ་འདི་ཉིད་ཕྱོགས་དེར་ཞྭ་སེར་འཆང་བའི་འདུས་པ་གསར་བསྐྲུན་སྲི་ཞུའི་གནས་

[022B] འདི་ནས་མ་ཕམ་པའི་སྣང་བརྙན་གསར་བཟོས་སྦྱོར་འཇགས་བགྱིས་སྐབས། གོང་གསལ་དོན་ཚང་བའི་སྨོན་ལམ་ཚོགས་འདོན་དུ་སྤེལ་ཆོག་པ་ཞིག་དགོས་ཞེས། དད་གཏོང་ལྷག་བསམ་གྱི་འབྱོར་བས་ཕྱུག་པ་སྐྱེད་བྱེད་གུན་བསོད་ནམས་དར་རྒྱས་ཀྱིས་བསྐུལ་ཞིང་
རོགས་གྲས་ན་ལེནྡཱ་མཁན་པོ་ངག་དབང་རབ་བརྟན་གྱིས་ཀྱང་མཐུན་འགྱུར་བྱུང་བ་བཞིན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མི་ཉག་སྒང་གི་སའི་ཆར་སྦྱར་བའོ།།     ༈    །།སྤངས་རྟོགས་མཐར་ཕྱིན་ཡང་དག་རྫོགས་སངས་རྒྱས། །འགོག་ལམ་ཟབ་ཞི་དམ་ཆོས་
དཀོན་མཆོག་ཕུལ། །རིགས་གྲོལ་དགེ་འདུན་སླུ་མེད་བྱིན་རླབས་ཉིས། །རེ་འབྲས་ཆུ་སྐྱེས་བཞད་པའི་དགའ་སྟོན་སྩོལ། །ཐུབ་གསུང་ཉམས་སུ་བསྟར་བའི་བསམ་གཏན་ཆུས། །ལེགས་པར་བརླན་བསྒོས་ཡོངས་འཛིན་དཔལ་བཟང་པོའི། །ཡང་སྲིད་མོས་ལྡན་གདུལ་
བྱའི་འདྲེན་བྱེད་དུ། །རིང་མིན་མངོན་སུམ་གསལ་བས་དབུགས་དབྱུང་ཤོག་གསེར་མདོག་ཐུབ་བསྟན་སྙིང་བོར་ཐོས་པ་དང། །བསམ་སྒོམ་གྲུ་རྫི་ངས་ལས་འོངས་རྣམ་གྲོལ་ནོར། །བདག་ཅག་ཡིད་རེའི་རྒྱལ་མཚན་རྩེར་བཀོད་པས། །དོན་གཉིས་འདོད་པ་ཆར་
དུ་རབ་སྙིལ་ཤོག་ །ཅེས་པ་འདི་ནི་སྤོང་བ་བསམ་གཏན་པའི་བླ་མ་དཔལ་བཟང་པོའི་ཡང་སྲིད་རྒྱུར་དུ་ཡོང་ཆེད་བདེན་ཚིག་སྨོན་ལམ་དགོས་ཞེས་གྲྭ་རིགས་ནས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འཁོར་འདས་དབང་སྒྱུར་པདྨ་ཀཱ་ར་
མཆོག་ཞི་ཁྲོའི་རོལ་གར་བགྲང་ཡས་འཁོར་དང་བཅས། །རྩེ་གཅིག་གསོལ་བཏབ་ཐུགས་རྗེའི་བདེན་མཐུ་ཡིས། །མཆོག་ཐུན་དངོས་གྲུབ་མ་ལུས་སྩལ་དུ་གསོལ། །ཁྱད་པར་འཇིག་རྟེན་ཕ་རོལ་ལམ་པོ་ཆེར། །ཡོངས་ཞུགས་འགྲོ་བའི་སྐྱབས་

[023A]༄༅། །དང་དབུང་མཛད་ནས། །འཁྲུལ་སྣང་སྡུག་བསྔལ་ཀུན་ཞི་པདྨ་འོད། །ཐེག་མཆོག་ཆོས་ལ་དགའ་བདེར་རོལ་བར་ཤོག་ །ཅེས་པ་འདི་ནི་བློ་མཁར་བའི་ཁྱིམ་འཛིན་མཚེ་དབང་འཛོམ་པ་དུས་ཀྱི་ཆོས་ཉིད་དུ་གྱུར་སྐབས་ཆོས་གྲོགས་ཚེས་བཅུ་
བ་རྣམས་ཀྱིས་ཚེས་བཅུའི་ལས་བྱང་སྨོན་ལམ་མཇུག་ཏུ་བཏོན་ཆོག་པའི་ཚིགས་སུ་བཅད་པ་ཞིག་དགོས་ཞེས་རྩེ་གཉེར་བློ་མཁར་བ་བསོད་ནམས་དཔལ་འབྱོར་གྱིས་བསྐུལ་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོགས་མཐར་ཕྱིན་ཡང་
དག་རྫོགས་སངས་རྒྱས། །འགོག་ལམ་རྣམ་བྱང་ཆོས་དང་ཐེག་གསུམ་གྱི། །དགེ་འདུན་མཐུ་ལྡན་སྲུང་མ་དང་བཅས་པས། །རྣམ་དག་སྨོན་པ་ཡིད་བཞིན་འགྲུབ་པར་མཛོད། །ཞྭ་སེར་ཐུབ་བསྟན་སྙིང་བོར་སྒོམ་སྒྲུབ་ནོར། །འདེགས་བཟོད་དགེ་ཆོས་
འཕེལ་བའི་སྤོས་ཀྱི་གླང། །བག་ཕེབས་སྨན་རིའི་དབེན་གནས་འདི་ཉིད་དུ། །མང་ཐོས་ཚུལ་ལྡན་དལ་གྱིས་རྒྱུ་བའི་ཁྱུ། །རྣམ་གཡེང་ཉོན་མོངས་དགྲ་ལས་རྒྱལ་བའི་ཆེད། །ཐོས་དོན་ལག་ཏུ་ལེན་པའི་བསམ་གཏན་གོ། །ཆེས་སྲ་ཐབས་ཤེས་ཟུང་
འཇུག་མཚོན་རྣོན་གྱིས། །སྒྲིབ་གཉིས་གཡུལ་ངོ་བཅོམ་པའི་དཔལ་ཐོབ་ཤོག་ །ཅེས་པ་འདི་ནི་རྒྱལ་ཐང་མཁར་རིའི་རི་ཁྲོད་ནས་སྔགས་རམས་པ་ངག་དབང་དཔལ་འབྱོར་གྱིས་བདེན་ཚིག་སྨོན་ལམ་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ།།     ༈    །།རྒྱལ་ཐང་བྱང་ཆུབ་སྒྲོལ་མའི་ངོར་ཁ་ཏོན། མཆོག་གསུམ་སླུ་མེད་དབང་གི་རྒྱལ་པོའི་ཏོག་མོས་གུས་རྒྱལ་མཚན་རྩེ་མོར་བཀོད་པ་ཡིས། །གནས་སྐབས་མཐར་ཐུག་འདོད་དགུ་ཆར་བསྙིལ་ཏེ། །རེ་བ་ཡོངས་སུ་

[023B]    ༈    །།འཇོལ་གུ་རུ་ཚེ་དབང་གི་ངོར་ངག་འདོན།  ནམ་ཡང་མི་སླུ་དཀོན་མཆོག་རིན་ཆེན་གྱི། །བྱིན་རླབས་ཟླ་འོད་ཟེགས་མ་འཕོག་པའི་མཐུས། །རང་གཞན་དོན་འབྲས་ས་མོས་འདབ་བརྒྱའི་ཁ། །ཆེས་ཆེར་
བཞད་པའི་དགའ་སྟོན་རྟག་མྱོང་ཤོག།    ༈    །།ཨོཾ་སསྟི། རབ་འབྱམས་རྒྱལ་བའི་གསུང་མཛོད་ཚེ་དཔག་མེད། །མཉམ་གཞག་ཕྱག་རྒྱའི་བུམ་པ་ལས་འོངས་ཆུ། །འཁོར་འདས་ཕུན་ཚོགས་གཅིག་བསྡུས་དྭངས་མ་ཡིས། །དེང་འདིར་འཆི་མེད་དངོས་
གྲུབ་སྩལ་དུ་གསོལ། །གང་གི་གསང་གསུམ་མཐའ་ཡས་རོལ་རྩེད་གར། །གཉིས་མེད་གཉིས་སུ་སྣང་བའི་མཚོ་སྐྱེས་རྗེ། །འཇམ་དཔལ་སྙིང་བོ་དངོས་བརྒྱུད་བླ་མ་ཡིས། །བྱིན་རླབས་ཚེ་ཡི་ཆར་ཆེན་དབབ་ཏུ་གསོལ། །འཇམ་དཔལ་དབྱངས་དངོས་སྒྲོན་
བསྐལ་དེང་གི་དུས། །བསམས་བཞིན་ས་ལ་དབང་སྒྱུར་མི་ཡི་ལྷ། །གནམ་བསྐོས་ཤེ་མོང་མཐུ་ལས་ཆོས་དང་སྲིད། །ཁྱབ་གདལ་ཁ་ལོ་སྒྱུར་བའི་བྱེད་པོ་མཆོག་ཚོགས་གཉིས་མཐོན་པོའི་སར་གཤེགས་སེམས་དཔའ་ཆེ། །རླབས་ཆེན་མཛད་བཟང་སྨིན་
པའི་ངང་ཚུལ་གྱིས། །གཞན་ཕན་དཔག་དཀའ་ཁེང་སེ་ཆེན་ཝང་མཆོག་སྐུ་ཚེ་བསྐལ་བའི་བར་དུ་བརྟན་པར་ཤོག་སླུ་མེད་རིན་ཆེན་རྣམ་གསུམ་བྱིན་རློབས་དང། །དཀར་ཕྱོགས་དམ་ཅན་སྲུང་མ་རྒྱ་མཚོའི་མཐུ། །ལྷ་དང་དྲང་སྲོང་བདེན་ཚིག་ནུས་པ་
ཡིས༑ ༑དམ་པ་གང་གི་སྐུ་ཚེ་བརྟན་པར་ཤོག་གཙུག་ལག་རྒྱ་མཚོར་ཐོས་བསམ་སྒོམ་པའི་སྤྱན། །རབ་ཡངས་ཕན་བདེའི་མཛད་བཟང་སྣང་བ་དཀར། །དད་སྟོབས་ཕུལ་བྱུང་ཁེང་སེ་ཆིན་ཝང་གི་སྐུ་ཚེ་སྲིད་མཐའི་བར་དུ་བརྟན་པར་ཤོག་འཛམ་གླིང་

[024A]༄༅། །ས་གཞིར་བསོད་ནམས་འཁོར་ལོ་ཡིས། །དབང་སྒྱུར་འཇམ་དབྱངས་གོང་མའི་བཀའ་ཁྲིམས་གདུགས། །ཕྱོགས་བྲལ་ནམ་མཁའི་རྒྱར་འགེངས་འཕྲིན་ལས་ཀྱི། །ཕན་བདེའི་གྲིབ་བསིལ་བདེ་བས་རྟག་འཚོ་ཤོག་དེ་
ལྟར་ལྷག་བསམ་སྟོབས་ལས་མགྲིན་གཅིག་ཏུ། །བདེན་ཚིག་སྨོན་ལམ་གྲུབ་པའི་འབྲས་བུ་ཡིས། །ཕྱོགས་དུས་ཀུན་ཏུ་བདེ་ལེགས་ཁྱབ་པ་སོགས། །བསམ་དོན་ལྷུན་གྱིས་གྲུབ་པའི་བཀྲ་ཤིས་ཤོག་ །ཅེས་གནམ་བསྐོས་འཇམ་དབྱངས་གོང་མའི་རིགས་ལས་དད་སྟོབས་
ཀྱིས་མངོན་པར་འཕགས་ཤིང། བཟང་པོའི་བག་ཆགས་ཡོངས་སུ་སད་པས་རྣམ་པར་དགེ་བའི་མཁྱེན་དཔྱོད་ཅན། ཧོ་ཤོས་ཁེང་སེ་ཆིན་ཝང་ཆེན་པོ་གནམ་བསྐོས་འཇམ་དབྱངས་གོང་མ་ཆེན་པོའི་གསེར་ཞལ་མཇལ་བའི་སྐུ་ཚབ་ཏུ་ཕེབས་བསྐྱོད་ཀྱི་ངོས་མཇལ་སྐབས་སྐུ་ཚེ་ཡུན་དུ་བརྟན་པའི་རྟེན་འབྱུང་དང་
ཆབས་ཅིག་ཏུ་བདེན་ཚིག་སྨོན་ལམ་འདི་ནི་འཇམ་དབྱངས་གོང་མའི་ལུང་གིས། ནུབ་ཕྱོགས་མཆོག་ཏུ་དགེ་བའི་ཞིང་གི་རྒྱལ་དབང། ས་སྟེང་གི་རྒྱལ་བསྟན་ཡོངས་ཀྱི་བདག་པོ་ཐམས་ཅད་མཁྱེན་པ་བཛྲ་དྷ་ར་ཏ་ལའི་བླ་མ་ཞེས་བསྔགས་པའི་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    །འབད་མེད་སྩོལ་བའི་དཀོན་མཆོག་རིན་ཆེན་གསུམ། །རྩེ་གཅིག་གུས་པས་སྐྱབས་དང་མགོན་གསོལ་ན། །བདག་སོགས་མཁའ་མཉམ་འགྲོ་ཀུན་ཐུགས་རྗེས་སྐྱོངས། །གནས་སྐབས་
དལ་འབྱོར་རྟེན་བཟང་ལེགས་ཚོགས་ཀྱི། །ཡོན་ཏན་རེ་བ་འགྲུབ་པའི་བང་མཛོད་ཕྱུག་མཐར་ཐུག་རྡོ་རྗེ་འཆང་ཆེན་གོ་འཕང་མཆོག་མྱུར་ཐོབ་སེམས་ཅན་མ་ལུས་སྒྲོལ་བར་ཤོག་ །ཅེས་པ་འདི་ནི་ཁལ་ཁའི་བསྡེ་བློ་བཟང་བཤེས་གཉེན་གྱིས་བསྐུལ་བ་ལྟར་

[024B]།    ༈    །།ས་བྱ་ལོར་ལི་ཐང་དགའ་ལྡན་ཐུབ་ཆེན་བྱམས་པ་གླིང་དུ་རྒྱལ་ཐང་པ་འགའ་སོགས་ཀྱི་ངོར་སྨོན་ལམ་ལག་བྲིས་མར་བྱས་པ། རྒྱལ་བཟང་དྲུང་ཡིག་བསོད་ནམས་རབ་བརྟན་གྱི་འདོད་གསོལ།  ཐུགས་རྗེ་ཆེ་ལྡན་བླ་མ་དང། །ཡི་དམ་ཆོས་སྲུང་
མཁའ་འགྲོར་བཅས། །བྱིན་མཐུས་རིགས་རྒྱུད་འབྱོར་པ་སོགས། །མི་ཉམས་རྒྱས་པའི་དོན་འགྲུབ་ཤོག་མཆོག་གསུམ་ཐུགས་རྗེ་བླ་མེད་པས། །ཕུན་ཚོགས་འདོད་དགུ་མ་ལུས་དང། །ཁྱད་པར་རིགས་རྒྱུད་དཔལ་དང་འབྱོར། །ཆེས་ཆེར་རྒྱས་ཤིང་
འཕེལ་བར་ཤོག།    ༈    །།རྒྱལ་ཐང་བུམ་གླིང་དཀའ་བཅུ་ངག་དབང་ཆོས་གྲགས་ཀྱི་འདོད་གསོལ།  སླུ་མེད་བྱིན་རླབས་ཀུན་སྣང་འབར་བ་ཡིས། །སྡུག་བསྔལ་གསུམ་གྱི་མུན་སེལ་དམ་པ་མཆོག་བླ་མ་ཡི་དམ་སངས་རྒྱས་བྱང་སེམས་དང། །ཆོས་སྲུང་
སྲིད་བའི་མིག་གཅིག་ནུས་མཐུ་ལས། །གནས་སྐབས་སྤྱི་དང་བྱེ་བྲག་འཁོར་བ་ཡི། །མི་འདོད་ཉེར་འཚེ་མཐའ་དག་རབ་ཞི་ཞིང། །ཚེ་དཔལ་སྟོབས་དང་བསོད་ནམས་མངོན་མཐོའི་དཔལ། །མ་ལུས་འགྲུབ་ཅིང་བདེ་གཤེགས་མྱུར་ཐོབ་ཤོག། །།
   ༈    རྒྱལ་ཐང་པ་ཞིག་ལ་སོང་བའི་མིང་མ་ངེས་པ།  བླ་མ་དཀོན་མཆོག་རིན་ཆེན་རྣམ་གསུམ་གྱི། །བྱིན་རླབས་ཉི་མའི་སྣང་བ་འབར་བ་ཡིས། །སྲིད་པའི་སྡུག་བསྔལ་མུན་པ་མཐར་བསྐྲད་ནས། །གནས་སྐབས་མཐར་ཐུག་བདེ་བའི་ནམ་ལངས་ཤོག། །།
 ། །རྒྱལ་ཐང་ཚེ་རིང་སྒྲོལ་མའི་འདོད་གསོལ།  བླ་མ་ཡི་དམ་སངས་རྒྱས་དང། །མཁའ་འགྲོ་བསྟན་སྲུང་ཚོགས་བཅས་པས། །བདག་ཅག་རྣམས་ཀྱི་ནད་གདོན་ཞི། །མྱུར་དུ་སངས་རྒྱས་ཐོབ་བྱིན་རློབས། །   ༈    །།རྒྱལ་ཐང་ཀར་སྒྲོན་གྱི་འདོད་གསོལ།  མཆོག་གསུམ་

[025A]༄༅། །དམ་པའི་ཐུགས་རྗེ་དང། །རྟེན་འབྲེལ་སླུ་མེད་བདེན་པ་ཡིས། །བདག་ཅག་གནས་སྐབས་བསམ་པ་འགྲུབ། །བྱང་ཆུབ་མྱུར་དུ་ཐོབ་པར་ཤོག།    ༈    །།ཆ་ཕྲིན་ལྕང་ར་ནས་རིག་འཛིན་ཅན་གྱི་འདོད་གསོལ།  ཇི་སྙེད་ཞིང་ན་
བཞུགས་པ་ཡི། །སྐྱབས་གནས་མ་ལུས་བརྩེར་དགོངས་ནས། །ནད་མེད་ཚེ་དཔལ་འབྱོར་བསྲིད། །འཕེལ་ཞིང་སངས་རྒྱས་ཐོབ་བྱིན་རློབས།། །   ༈    །།ཆ་ཕྲིན་ལྕང་ར་ནས་དོན་གྲུབ་ནོར་བུ་ཙན་གྱི་འདོད་གསོལ།  གང་བསམ་ཡིད་བཞིན་སྩོལ་མཛད་
པའི། །དཀོན་མཆོག་རིན་ཆེན་རྣམ་གསུམ་གྱིས། །གནས་སྐབས་མཐར་ཐུག་བསམ་པ་ཀུན། །འབད་མེད་འགྲུབ་པར་བྱིན་གྱིས་རློབས།།    ༈    །།ཆ་ཕྲིན་སྒྲོན་མ་ལ་སོང་བ།  སླུ་མེད་རྒྱལ་པ་མ་ལུས་པའི། །ཐུགས་རྗེ་དུས་ལས་མི་ཡོལ་བས།།
རྒྱེན་ངན་ཉེར་འཚེར་བཞི་ཞིང། །མྱུར་དུ་གྲོལ་བ་ཐོབ་བྱིན་རློབས།།    ༈    །།ཆ་ཕྲིན་ལྕང་ར་ཤོད་ནས་བསོད་ནམས་དང་ལ་གྲུབ་ལ་སོང་བ།  ཕྱོགས་བཅུ་དུས་གསུམ་མ་ལུས་པའི། །སངས་རྒྱས་སྲས་བཅས་དགོངས་སུ་གསོལ། །ཚེ་དཔལ་སྲིད་དང་འབྱོར་པ་
རྒྱས། །བྱང་ཆུབ་མྱུར་དུ་ཐོབ་བྱིན་རློབས།།    ༈    །།ཆ་ཕྲིན་བ་ཞིག་ལ་སོང་བ།  རྒྱལ་བ་ཀུན་གྱི་གསང་བ་འཛིན། །དཔལ་ལྡན་ཕྱག་ན་རྡོ་རྗེ་ཡིས། །ས་བདག་ཀླུ་གདོན་ལ་སོགས་པའི། །འཚེ་བ་སྲུངས་ལ་དངོས་གྲུབ་སྩོལ།། །།
   ༈     གཏན་གྱི་སྐྱབས་གནས་བླ་མ་ཡི་དམ་དང། །སངས་རྒྱས་བྱང་སེམས་མཁའ་འགྲོ་སྲུང་མར་བཅས། །བདག་ལ་བརྩེ་བས་དགོངས་ཏེ་བསམ་པ་ཀུན། །ལྷུན་གྲུབ་སངས་རྒྱས་མྱུར་དུ་ཐོབ་བྱིན་རློབས།། །།

[025B]   ༈    ཆ་ཕྲིན་གཡུ་འདུས་ནས་བསོད་ནམས་བུ་ཁྲིད་ཅན་ལ་སོང་པ།  ཕྱོགས་བཅུའི་ཞིང་ན་བཞུགས་པ་ཡི། །སྐྱབས་གནས་ཐམས་ཅད་འདིར་དགོངས་ཤིག་ཚེ་དཔལ་འབྱོར་པ་ལ་སོགས་པའི། །བསམ་པ་མ་ལུས་འགྲུབ་བྱིན་རློབས།།    ༈    །།ཆ་ཕྲིན་གཡུ་
འདུས་ནས་ཀརྨ་སྒྲོལ་མ་ལ་སོང་བ།  མཁྱེན་བརྩེ་ནུས་པའི་མངའ་བདག་མཆོག་རྒྱལ་བར་བ་འབྱམས་མ་ལུས་པས། །གནས་སྐབས་རྐྱེན་ངན་ཞི་བ་དང། །སངས་རྒྱས་མྱུར་དུ་ཐོབ་བྱིན་རློབས།།    ༈    །།ཇི་སྲིད་སྒྲིབ་པ་གཉིས་ཀྱི་འཆིང་བ་
ལས། །མ་གྲོལ་དེ་སྲིད་སྐྱེ་བ་ཐམས་ཅད་དུ། །གྲུ་འཛིན་བདག་པོས་རྗེས་གཟུང་དོན་གཉིས་ཀྱི། །ལེགས་ཚོགས་མ་ལུས་ལྷུན་གྱིས་གྲུབ་གྱུར་ཅིག།    ༈    །།མཆོག་གསུམ་སླུ་མེད་དབང་གི་རྒྱལ་པོའི་ཏོག་མོས་གུས་རྒྱལ་མཚན་རྩེ་མོར་
བཀོད་པ་ཡིས། །གནས་སྐབས་མཐར་ཐུག་འདོད་དགུ་ཆར་བསྙིལ་ཏེ། །རེ་བ་ཡོངས་སུ་རྫོགས་པའི་བཀྲ་ཤིས་ཤོག།    ༈    །།ནམ་ཡང་མི་སླུ་དཀོན་མཆོག་རིན་ཆེན་གྱིས། །བྱིན་རླབས་ག་པུར་ཟེགས་མ་ཕོག་པའི་མཐུས། །རང་གཞན་དོན་འབྲས་
ས་མོས་འདབ་བརྒྱའི་ཁ། །ཆེས་ཆེར་བཞད་པའི་དགའ་སྟོན་རྟག་མྱོང་ཤོག།    ༈    །།སླུ་མེད་ཕྱོགས་བཅུའི་སངས་རྒྱས་མ་ལུས་པ། །གཅིག་ཏུ་བསྡུས་བའི་ཐུགས་རྗེའི་རང་གཟུགས་ཅན། །བློ་བཟང་བསྟན་པའི་དཔལ་གྱུར་བླ་མ་ལ། །གསོལ་བ་འདེབས་སོ་
མཆོག་ཐུན་དངོས་གྲུབ་སྩོལ།།    ༈    །།སྐྱབས་ཀུན་འདུས་པའི་རང་གཟུགས་བླ་མ་མཆོག་མགོན་དུ་བསྟེན་ཅིང་གསོལ་བ་བཏབ་པའི་མཐུས། །ཁམས་གསུམ་སྡུག་བསྔལ་བཙོན་ཁང་འཐིབས་པོ་ལས། །མྱུར་གྲོལ་བླ་མེད་བྱང་ཆུབ་ཐོབ་པར་ཤོག་

[026A]༄༅། །བློ་ཀ་རེ་བྱས་པ་འདི་རྣམས་སྒར་བོད་དུ་འདེགས་པའི་བཤུལ་ལམ་ལི་ཐང་དུ་རྒྱལ་ཐང་པ་རེའི་དོན་དུ་སྨོན་ཚིག་ལག་བྲིས་མར་སོང་བའོ།།     ༈    །།བདེ་སྟོང་མཆོག་གི་སྨིན་ལེགས་གར་མཁན་མ། །དཀྱིལ་འཁོར་རབ་འབྱམས་རྒྱ་མཚོའི་མགོན་པོ་རུ།།
ཅིར་ཡང་འཆར་བའི་རྡོ་རྗེ་སེམས་དཔའ་དང། །དབྱེར་མེད་མོས་ལྡན་གདུལ་བྱའི་བླ་མ་མཆོག་བློ་བཟང་རྒྱལ་བ་གཉིས་པའི་གསུང་རབ་མཁར། །རྣམ་དཔྱོད་དཔལ་གྱི་འབྱོར་བའི་གཤོག་རླབས་ཟུང། །ཆེས་ཡངས་ཚུལ་ཁྲིམས་མི་འཇིགས་ཤུགས་
རྫོགས་པའི། །བཤེས་གཉེན་མཁའ་ལྡིང་དབང་པོ་གང་དེ་ཉིད། །ད་དུང་སྐལ་ལྡན་གདུལ་བྱའི་ཉེར་འཚོ་རུ། །ཡང་སྲིད་མྱུར་དུ་ཚེས་པའི་ཟླ་བ་གསར། །རང་གཞན་དོན་གཉིས་གྲུབ་པའི་དཀར་པོའི་ཆ། །འཕེལ་བའི་རེ་བ་མཐའ་དག་ལྷུན་གྲུབ་ཤོག་
 ཅེས་མང་ཐོས་ལུང་གི་ཡོན་ཏན་གྱིས་ཕྱུག་པའི་སྔགས་ཆེན་རྡོ་རྗེ་འཆང་བསྟན་བ་རྒྱས་པར་བྱེད་པའི་བཀའ་འགྱུར་བ་མེད་གན་ནོ་མོན་ཧན་བློ་བཟང་དཔལ་འབྱོར་ཚུལ་ཁྲིམས་ཞི་བར་གཤེགས་པའི་ཡང་སྲིད་མྱུར་འབྱོན་གྱི་བདེན་ཚིག་སྨོན་ལམ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།།
   ༈    །ཟབ་ཡངས་ཁོག་པ་ལས་གྲག་ཆོས་ཀྱི་སྒྲས། །རང་གཞན་སྨིན་གྲོལ་འབྲས་བུ་འཕེལ་བའི་དཔྱིད། །མཆོག་གི་རོལ་པར་ཤར་བའི་དམ་པ་གང། །མོས་ལྡན་ཆུ་ཝུར་མིག་གི་སྣང་བ་ལས། །ཉེར་འདས་ཞི་
བའི་དབྱིངས་སུ་མནལ་ན་ཡང། །ད་དུང་སྤྲུལ་སྐུའི་རོལ་བ་འགོག་མེད་ཀྱི། །བཞིན་རས་གསར་དུ་ངོམ་པས་ཆིམ་པར་ཤོག་སླུ་མེད་ཕྱོགས་བཅུའི་ཞིང་བཞུགས་སངས་རྒྱས་དང། །འགོག་ལམ་དམ་ཆོས་འཕགས་ཆོགས་དགེ་འདུན་གྱི། །བྱིན་རླབས་ཐུགས་

[026B] །བསམ་དོན་པདྨ་མྱུར་དུ་བཞད་པར་ཤོག་ །ཅེས་ཀུན་གཟིགས་རྗེ་བཙུན་དམ་པའི་སྐུའི་གཉེན་དུ་གྱུར་པའི་རྗེ་བཙུན་མ་བཀྲ་ཤིས་ཆོས་འཕེལ་ཞིང་གཤེགས་པའི་ཡང་སྲིད་མྱུར་བྱོན་གྱི་གསོལ་འདེབས་དགོས་ཞེས། ཆེ་ཆེན་ཕྱག་མཛོད་པ་སོགས་ཐུན་མོང་ནས་བསྐུལ་
བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་ཤིགས་རྡོ་རྗེའི་སྙིང་པོ་བཻ་ཌཱུར་ཁམས། །ཆེ་དང་ཡེ་ཤེས་བཅུད་ཀྱིས་ལེགས་གཏམས་སྣོད། །ཚངས་བུག་ཆུ་རྒྱུན་སྦྲེངས་ལས་འཆི་མེད་དཔལ། །སྩོལ་མཇད་ཚེ་དཔག་
མེད་ཀྱིས་ཤིས་པས་སྐྱོངས། །རྒྱལ་ཀུན་ཡེ་ཤེས་ལྔ་ཡི་མཁྱེན་པའི་ཆ། །ལན་བུ་གཅིག་ཏུ་བསྒྲིལ་བའི་ཟུར་ཕུད་ཅན། །འཇམ་དཔལ་གཞོན་ནུ་འཛམ་གླིང་ས་གཞི་ལ། །མངའ་མཛད་ཆོས་ཀྱི་རྒྱལ་པོ་ཞབས་བརྟན་ཤོག་རབ་མངས་འཛིན་མར་ཆགས་
པའི་དགེ་མཚན་དཔྱིད། །མ་ལུས་ཕྱུར་བུར་སྤུངས་པའི་གནས་མཛོད་དབུས། །རྨུགས་འཛིན་འཇམ་དབྱངས་མི་རྗེ་གནམ་བསྐོས་ལྟ། །བསྐལ་བརྒྱར་ཞབས་ཟུང་གཡོ་མེད་བརྟན་པར་ཤོག་བསོད་ནམས་སྙིང་པོ་དར་དྲག་གསེར་གྱི་ཤིང། །གངས་
ལྗོང་སྲེད་སྡེའི་ཕྲག་བར་ལྕི་བ་ལས། །ལུགས་གཉིས་ཕུན་ཚོགས་སྟོབས་རྒྱས་ས་ཆེན་པོ། །ལེགས་སྐྱོང་མི་ཡི་དབང་པོ་ཞབས་བརྟན་ཤོག་སྔོན་བསགས་བཟང་པོའི་ལས་དང་སྨོན་ལམ་གྱི། །གོམ་སྟབས་གཅིག་པུས་རྒྱལ་ཐབས་ས་གསུམ་ལ། །མངའ་
སྦྱར་བསོད་ནམས་སྟོབས་རྒྱས་མི་ཡི་དབང། །ཁྱབ་འཇུག་ནོར་འཛིན་རྒྱན་དུ་ཞབས་བརྟན་ཤོག་ལུགས་གཉིས་དྲང་པོར་སྲོང་བའི་ཆོས་ལྡན་ཁྲིམས། །ལེགས་བྱས་ཡུབས་བཏེག་པའི་གདུགས་དཀར་འོག་མངའ་འབངས་རྒུད་པའི་ཚ་གདུང་ཡོངས་བཅིལ་

[027A]༄༅། །ཏེ༑ ༑རྟག་ཏུ་དགའ་སྐྱིད་ཚོར་བས་བདེ་མྱོང་ཤོག་འཕགས་མཆོག་ལག་ན་པདྨོའི་ཐུགས་རྗེའི་སྤྱན། །རྗེས་ཆགས་ཟུར་མིག་ཞགས་པས་འགྲོ་བ་ཀུན། །ཅི་དགར་བཅིངས་ཏེ་གནས་སྐབས་མཐར་ཐུག་གི་རེ་འབྲས་
དགའ་སྟོན་སྩོལ་བའི་བཀྲ་ཤིས་ཤོག་ །ཅེས་འཇམ་དཔལ་དབྱངས་དུས་མཐར་མི་ཡི་རྗེ་བོར་བསྟན་པའི་གནམ་བསྐོས་གོང་མ་ཆེན་པོ་དང། ལུགས་གཉིས་ལ་རྣམ་དཔྱོད་མཆོག་ཏུ་ཡངས་པས་སྲིད་ཀྱི་བྱ་བ་ཡིན་ལུགས་སུ་སྐྱོང་བའི་ས་སྤྱོད་བསོད་ནམས་སྟོབས་རྒྱས་གཉིས་ཀྱི་ཞབས་བརྟན་བདེན་
ཚིག་གི་སྨོན་ལམ་འདི་ནི། གནས་ཆུང་དགྲ་ལྷ་སྐྱེས་གཅིག་ཁོག་ཏུ་བརླམས་ནས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།རབ་འབྱམས་རྒྱལ་བ་ཀུན་གྱི་བློ་གྲོས་མཐུས།།
བཟང་པོའི་ཆོས་ཕུང་འདོམས་པའི་ལེགས་བཤད་གཏེར། །འཇམ་དཔལ་སྙིང་པོའི་རིང་ལུགས་ཕྱོགས་དུས་ཀུན། །སྤེལ་ཕྱིར་བསྐལ་བཟང་རྒྱ་མཚོ་ཞབས་བརྟན་ཤོག། །ཚེ་རབས་ཀུན་ཏུ་རྗེ་བཙུན་བླ་མ་ཡིས། །མཉེས་བཞིན་འབྲལ་བ་མེད་པར་རྗེས་
གཟུང་ཞིང། །མཆོག་དང་ཐུན་མོང་དངོས་གྲུབ་མ་ལུས་པ། །འབད་མེད་ཡིད་བཞིན་འགྲུབ་པའི་བཀྲ་ཤིས་ཤོག་ །ཅེས་པ་འདི་ནི་ཨ་མདོ་ཨ་འཁོར་ནས་དཀའ་བཅུ་དོན་ཡོད་མཆོག་ལྡན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།།
   ༈    །སྙིང་པོ་བྱམས་ཆེན་ཆུ་འཛིན་འཁྲིགས་པ་ལས། །གཞན་ཕན་གྲུ་ཆར་འབེབས་མཁས་རྒྱལ་ཚབ་མཆོག་མ་ཕམ་འགྲོ་བའི་བླ་མར་ཕྱག་འཚལ་ལོ། །མཐའ་ཡས་ལུས་ཅན་ཁམས་དང་དབང་པོ་ཡི།།

[027B] །གང་འཚམས་ཕྲིན་ལས་ཟླ་གཟུགས་དེ་སྙེད་དུ། །སྤྲོ་ཡང་རྟོག་པ་མ་ལུས་ཉེར་ཞི་མངའ། །དེ་ལྟ་ན་ཡང་དཔག་བསམ་ནོར་བུ་བཞིན། །ལྷུན་གྲུབ་བྱམས་དང་བརྩེ་བའི་སྤྱན་རས་དཀྱུས། །གང་འདུལ་ཕྱོགས་སུ་ལྷུང་བའི་གཟིགས་མོལ།།
སྐྱབས་འཚོལ་བདག་ཅག་རྣམས་ལ་ཉེར་དགོངས་ཤིག་དྲི་མེད་གསེར་བཟང་དག་པའི་རི་བོ་ལ། །རབ་མང་ནོར་བུ་བཀྲམ་བཞིན་ཡིད་འཕྲོག་སྐུར། །བརྟན་པར་བཞུགས་ཏེ་རྣམ་དག་སྨོན་ལམ་གྱི། །དབང་པོར་གསོལ་བས་རེ་པ་དོན་ལྡན་མཛོད། །རང་གཞན་དུས་
གསུམ་བསགས་པའི་རྣམ་དཀར་མཐུས། །ཕན་བདེའི་རྩ་ལག་རྒྱལ་བསྟན་པ་དན་རྩེར། །དྲི་མེད་དགའ་ལྡན་རིང་ལུགས་བསམ་འཕེལ་ཏོག་སྲིད་མཐར་མི་གཡོ་སྲ་བརྟན་ཚུགས་པར་ཤོག་མཁའ་ལ་ཉི་ཟླའི་སྣང་བ་ཆད་མིན་བར། །མཆོད་ཡོན་སྐུ་ཚེ་ཕྲིན་
ལས་རྒྱས་པ་དང། །མཐའ་ཀླས་འཇིག་རྟེན་ཀུན་ཏུ་བཀྲ་ཤིས་དང། །དགེ་ལེགས་སྣང་བ་ནམ་ཡང་གསལ་བར་ཤོག་ཟབ་གསང་རྒྱུད་སྡེའི་རི་བོ་ལྷུན་ཆགས་སྤོར། །བདེ་ཆེན་ཕྱག་རྒྱ་མཆོག་གི་དབང་ཕྱུག་ཏུ། །རབ་རྫོགས་བརྒྱ་བྱིན་རྣམ་རྒྱལ་ཕོ་བྲང་འདིར།།
བཤད་སྒྲུབ་བྱ་བ་རྟག་ཏུ་འཕེལ་བར་ཤོག་མ་འོངས་དབུས་འགྱུར་བྱམས་མགོན་གཤེགས་པའི་ཚེ། །རྒྱུ་སྦྱོར་བདག་པོས་གཙོ་བྱས་བདག་ཅག་རྣམས། །འདུས་པ་དང་པོར་སྐྱེས་ནས་ས་ལམ་འགྲོས། །མཐར་ཕྱིན་བསམ་དོན་མ་ལུས་མྱུར་འགྲུབ་ཤོག་ །ཅེས་པ་འདི་ནི་དད་
གཏོང་ལྷག་བསམ་གྱིས་ཉེ་བར་ཕྱུག་པའི་སྐྱེད་བྱེད་གུན་བསོད་ནམས་དར་རྒྱས་ཀྱིས་རི་བོ་བདེ་ཆེན་དུ་རྗེ་བཙུན་མ་ཕམ་པའི་སྣང་བརྙན་རྟེན་བརྟེན་པར་བཅས་པ་བཞེངས་སྐབས་སྨོན་ལམ་ཚོགས་འདོན་དུ་འཛུགས་རྒྱུ་འདི་ལྟ་བུ་དགོས་ཞེས་བསྐུལ་མ་མཛད་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།

[028A]༄༅། །   ༈    མཐའ་ཡས་བསྐལ་པར་རབ་གོམས་ཚོགས་གཉིས་ཀྱི། །ཟབ་རྒྱས་རྒྱ་མཚོ་འཁྱིལ་ལས་ལེགས་འོངས་པའི། །འགྱུར་མེད་སྐུ་བཞིའི་ལྷུན་པོ་འཇམ་དཔལ་དབྱངས། །བསམས་བཞིན་ས་སྟེང་དྲེགས་ལྡན་སྤྱི་བོ་རུ།།
འཁོར་ལོ་ཐོགས་མེད་ཤུགས་རྗེས་སྟོབས་ཀྱི་དཔུང། །རྩོལ་མེད་ཕ་རོལ་འདུད་པའི་རྒྱལ་སྲིད་ཀྱི། །མངའ་བདག་གནས་བསྐོས་ལྷ་སྐྱོང་བསྐལ་བའི་བར། །མི་ཤིགས་ཞབས་ཟུང་རབ་ཏུ་བརྟན་པར་ཤོག་འཇམ་དཔལ་ཡེ་ཤེས་གསེར་གྱི་སྒོ་ང་ལས། །ངོ་
མཚར་མཚན་དབེས་སྤྲས་པའི་གཟུགས་སྐུ་མཆོག་འཇིག་རྟེན་ཀུན་གྱི་སྤྱི་མེས་ལྷ་སྐྱོང་རྗེ། །བསྐལ་བ་རྒྱ་མཚོའི་བར་དུ་ཞབས་བརྟེན་ཤོག་སླུ་མེད་རིན་ཆེན་རྣམ་གསུམ་འོད་སྣང་དང། །ཚེ་དཔག་མེད་དཔལ་ཡིད་བཞིན་འཁོར་ལོ་ཡི། །དངོས་གྲུབ་ཚེ་ཡི་
ཆུས་བྲན་གནམ་བསྐོས་ལྷའི། །སྐུ་ཚེ་པདྨའི་འདབ་བརྒྱ་ཆེར་བཞད་ཤོག་ཞྭ་སེར་བསྟན་པ་རིན་ཆེན་བླ་ནས་བལྟར། །འདེགས་ཤིང་རྒྱ་མཚོའི་གོས་ཅན་རབ་ཡངས་ཁྱོན། །བདེ་སྐྱིད་རྫོགས་ལྡན་ལ་སྦྱོར་ཐུགས་བསྐྱེད་བཞིན། །ལྷུན་གྲུབ་བཀྲ་ཤིས་རབ་ཏུ་རྒྱས་
གྱུར་ཅིག།  །ཅེས་འཇམ་དཔལ་དབྱངས་བསམས་བཞིན་གནམ་འོགས་སྟེང་གི་མངའ་བདག་ཏུ་ཕེབས་པའི་ལྷ་སྐྱོང་གོང་མཆེན་པོའི་ཞབས་བརྟན་གྱི་བདེན་ཚིག་འདི་ནི་ཁྲིར་ཕེབས་ལེགས་སྐྱེས་ཀྱི་གསེར་ཡིག་པ་ཏཱ་བླ་མ་ཆོས་འཕེལ་དར་རྒྱས་དང། ཏཱ་བླ་མ་བློ་བཟང་དཔལ་འབྱོར་གཉིས་ཀྱིས་བསྐུལ་བའི་
ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།ཚོགས་གཉིས་སྙེམ་དུད་པའི་རྩེ་མོ་ལས། །འབྲས་བུ་ཐར་པ་མཆོག་གི་རོ་མངར་ཅན། །ཀུན་མཁྱེན་ཤཱཀྱའི་རྒྱལ་བོའི་བཀའ་རྟགས་ཀྱི། །སླུ་མེད་

[028B] །མཐའ་ཡས་འགྲོ་བ་སྨིན་གྲོལ་རིན་ཆེན་གླིང། །གཏན་བདེའི་ངལ་གསོ་སྟེར་བའི་དེད་དཔོན་མཆོག་ཆོས་ཀྱི་རྒྱལ་པོར་བསྔགས་འོས་ཡོངས་འཛིན་གྱི། །རྣམ་རོལ་ཞལ་བཟང་མྱུར་དུ་ངོམ་པར་ཤོག་མཆོག་གསུམ་བྱིན་རླབས་
མཐུན་ཕྱོགས་རླུང་ཤུགས་ཀྱིས། །བསྐྱོད་ལས་འདྲེན་མཆོག་ཡང་སྲིད་གསར་པའི་གར། །འཁྲུལ་མེད་ཡོན་ཏན་ནོར་བུས་ཕྱུག་པའི་རྫིངས། །བདག་སོགས་ཉེར་འཚོར་མྱུར་དུ་ཁུགས་པར་ཤོག་ །ཅེས་བསྟན་པའི་གསལ་བྱེད་བཙན་པོ་བ་སྨིན་གྲོལ་ནོ་མོན་ཧན་ཞི་བར་
གཤེགས་པའི་ཡང་སྲིད་མྱུར་དུ་ཁྱོན་པའི་གསོལ་འདེབས་འདི་ནི་ཐོ་ཡོན་དར་རྒྱས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླུ་མེད་བདེན་པའི་བཀའ་བཙན་དྲང་སྲོང་མཆོག་རྣམ་འདྲེན་ཟས་གཙང་སྲས་པོའི་གདམས་ངག་གིས།།
འགྲོ་རྣམས་སྨིན་གྲོལ་ལམ་ལ་འགོད་མཛད་པའི། །ཆོས་ཀྱི་རྒྱལ་པོར་ལུང་གིས་བསྔགས་འོས་པ། །བློ་བཟང་རྒྱལ་བ་གཉིས་པའི་ལེགས་བཤད་ནོར། །བསྟན་འཛིན་ཀླུ་དབང་གཙུག་གི་རྒྱན་གྱུར་གང། །རྣམ་དཔྱོད་རྒྱ་མཚོའི་འཛིང་ལས་རབ་བརྒལ་ཏེ། །ལེན་
མཁས་ཡོངས་འཛིན་མཁས་པའི་དེད་དཔོན་ཆེ། །ཆུ་ཝུར་མིག་གི་བདུད་རྩིའི་དཀྱིལ་འཁོར་ཆེ། །མདག་གདུལ་བྱའི་ཉེས་ཚོགས་ཆུ་འཛིན་རུམ། །བགལ་ཞ་ཡང་རིང་མིན་ཡང་སྤྲུལ་གྱི། །ཟློས་གར་གསར་དུ་ཚེས་པའི་དཔལ་ངོམ་ཤོག་བདེ་གཤེགས་སྤས་བཅས་
སྲུང་མའི་མཐུ་སྟོབས་དང། །མོས་ལྡན་ལྷག་བསམ་དག་པའི་བདེན་ཚིག་སྒྲས། །བཤེས་གཉེན་ཡང་སྤྲུལ་གསར་པའི་མགྲོན་ཁུགས་ནས། །བསམ་རྫོགས་དགའ་སྟོན་དཔལ་རབ་མྱོང་བར་ཤོག་མདོ་སྔགས་ཤེས་བྱའི་གནས་ཀྱིས་གསུམ་པོ། །སྦྱངས་

[029A]༄༅། །སྟོབས་གོམ་པ་གཅིག་གིས་ནང་བྱན་དུ། །ཆུད་ནས་བཤད་སྒྲུབ་བྱ་བས་ཐུབ་བསྟན་གྱི། །ཀུན་གསལ་མཛེས་བྱེད་འཕྲིན་ལས་རྒྱས་པར་ཤོག།  །ཅེས་པ་འདི་ནི་བསྟན་པའི་གསལ་བྱེད་བཙན་པོ་བ་སྨིན་གྲོལ་ནོ་མོན་ཧན་བློ་བཟང་བལྟན་
འཛིན་རྒྱ་མཚོ་ཞི་བར་གཤེགས་སྐབས། ཨེར་ཏེ་ནི་དའི་ཆིན་སོགས་སྡེ་དགོན་ཐུན་མོང་ནས་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།     ༈    །།རབ་ཞི་
མཁའ་ལྟར་རྣམ་དག་ཆོས་དབྱིངས་ལས། །མ་གཡོས་གཟུགས་སྐུའི་རྣམ་རོལ་སྲིད་པའི་མིག་རྒྱལ་དང་དེ་སྲས་སློབ་དང་མི་སློབ་ཀྱི། །སྤངས་རྟོགས་དམ་ཆོས་བཅས་པའི་རིན་ཆེན་གསུམ། །རྩེ་གཅིག་འདུན་པའི་རླུང་གིས་རབ་གཡོ་བའི། །བདེན་བརྗོད་
རྒྱལ་མཚན་རྩེ་མོར་འཕྱར་བ་ལས། །དེང་འདིར་སྨོན་འབྲས་དུས་སུ་སྨིན་པ་ཡི། །འདོད་དགུ་མོས་ལྡན་དཔྱིད་དུ་འཇོ་བར་གསོལ། །ངག་ལ་དབང་ཕྱུག་འཇམ་དབྱངས་གཞོན་ནུའི་ལྷ། །བློ་བཟང་སྙན་པར་གྲགས་པའི་ཟློས་གར་གྱི། །ལེགས་བཤད་ཆོས་ཀྱི་རྒྱ་
མཚོ་འཁྱིལ་བའི་སྣོད། །རྣམ་དཔྱོད་ཡངས་པའི་ས་མཚུངས་བཤེས་གཉེན་གྱི། །ཡང་སྲིད་འཁྲུལ་མེད་དལ་དང་འབྱོར་པའི་རྟེན། །བློ་གྲོས་ཚུལ་ཁྲིམས་རྒྱན་གྱིས་སྒེག་པའི་གཟུགས། །དད་ལྡན་གདུལ་བྱའི་ཡིད་ངོས་མེ་ལོང་དུ། །མྱུར་ཤར་དགའ་བའི་ལྟད་
མོས་སྐྱོང་བར་ཤོག་དད་དང་ཚུལ་ཁྲིམས་ཐོས་གཏོང་ངོ་ཚ་ཤེས། །ཁྲེལ་ལྡན་ཤེས་རབ་འཕགས་ནོར་མཛོད་བཟུང་ཆོས། །རྒྱལ་བའི་རིང་ལུགས་སྤེལ་ཞིང་གདུལ་བྱ་ཀུན། །སྨིན་གྲོལ་ལམ་བཟང་འགོད་པའི་དོན་འགྲུབ་ཤོག་ །ཅེས་པ་འདི་ནི་གོང་མའི་ལུང་

[029B]། །།།
   ༈    །རབ་བགྱུངས་དྭངས་པའི་ཆུ་མཚོར་དགེ་མཚན་གྱི། །མཆོག་སྦྱིན་དབང་གི་རྒྱལ་པོའི་མཆེད་ཟླ་རུ། །ལེགས་གྲུབ་སྣང་བ་འབུམ་འཕྲོའི་དགེ་ཚགས་རྒྱུན། །ཉི་གཞོན་ཁེངས་པ་འཕྲོག་ནུས་སུ་ཝརྞ། །བཙོ་
སྦྱངས་ཁུ་བས་ཉེར་བྱུགས་ཕོ་བྲང་རྒྱན། །གསང་ཆེན་རྣལ་འབྱོར་མཇེས་བྱེད་ལྷ་ཡི་གོས། །སྣ་ཚོགས་དབང་གཞུ་ལྟ་བུར་རྣམ་བཀྲ་བ། །ཕུལ་སོགས་རང་གཞན་དུས་གསུམ་དགེ་ཚོགས་རྣམས། །གཅིག་བསྡོམ་མ་སྨད་མཐུ་ཡིས་རྒྱལ་བའི་བསྟན། །
སྤྱི་དང་ཁྱད་པར་རྗེ་བཙུན་བཙོང་ཁ་པའི། །བཤད་སྒྲུབ་བསྟན་པ་ནམ་ཡང་མི་ནུབ་ཤོག་ཐུབ་བསྟན་རྩ་ལག་འདྲེན་མཆོག་ཡབ་སྲས་སོགས། །བསྟན་འཛིན་ཡོན་མཆོད་མ་ལུས་རྡོ་རྗེ་ལྟར། །མི་ཤིགས་འཕྲིན་ལས་བཟང་པོས་ས་སྟེང་ཡོངས། །
ཁྱབ་སྟེ་འགྲོ་རྣམས་སྨིན་གྲོལ་ལམ་འགོད་ཤོག་བསླབ་གསུམ་གཏེར་མཛོད་རི་སྒོ་ཆོས་ཀྱི་སྡེ། །བཤད་སྒྲུབ་སྡེ་བཞིའི་འཕྲིན་ལས་རབ་རྒྱས་ཤིང། །ལྷ་རིགས་ཡངས་བའི་ས་སྐྱོང་ཆབ་སྲིད་དང། །མངའ་ཐང་དགེ་མཚན་དར་དྲག་འཕེལ་བར་ཤོག་ཨེ་
དབྱིབས་རིག་པའི་འབྱུང་གནས་ནོར་འཛིན་གཞི། །འདིས་མཚོན་མཐའ་དབུས་འཇིག་རྟེན་མ་ལུས་བར། །མི་ཕྱུགས་ནད་དང་ལོ་ཉེས་འཁྲུག་རྩོད་སོགས། །རབ་ཞི་རྫོགས་ལྡན་དཔལ་བཞིན་སྤྱོད་གྱུར་ཅིག་འགྲོ་བློའི་མ་རིག་སེལ་སླད་བཟང་པོའི་འོད། །འཆར་ནུབ་

[030A]༄༅། །སྤངས་པ་དཀོན་མཆོག་རིན་ཆེན་མཐུས། །རྒྱུ་སྦྱོར་མི་འདོད་ཀུན་ཞི་གང་བསམས་དོན། །ལྷུན་གྲུབ་བྱང་ཆེན་ཐོབ་པའི་རྒྱུར་གྱུར་ཅིག་ །ཅེས་པ་འདི་ནི་ཨུའི་ཙིང་དར་ཁན་མགྲོན་གཉེར་བློ་བཟང་དཀོན་མཆོག་གིས་རི་སྒོ་
ཆོས་སྡེར་གསེར་ཟངས་ལས་བསྒྲུབས་པའི་གཉྫི་ར་དང་རྒྱལ་མཚན་ཆ། བཟང་གོས་ལས་བསྒྲུབས་པའི་སྟོད་གཡོགས་སྨད་གཡོགས། རིགས་ལྔ་དང་དབྱངས་གཙུག་ཏོར་ཆ་འགྲིག་གི་དབང་ཆས་བཅས་ཕུལ་སྐབས། གོང་གསལ་དོན་ཚར་བའི་སྨོན་ཚིག་དགས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སོར་རྟོག་ཡེ་ཤེས་པདྨ་རཱ་གའི་ཁམས། །བཞུ་བླུགས་མཚན་དཔེ་གསལ་རྫོགས་གཟུགས་ཀྱི་སྐུ། །བདེ་ལྡན་ཞིང་གཙོ་ཚེ་དཔག་མེད་པ་ཡིས། །འཆི་མེད་ཚེ་ཡི་དངོས་གྲུབ་ཆར་
ཆེན་ཕོག་བློ་བཟང་རྒྱལ་བ་གཉིས་པའི་ལེགས་བཤད་ཉི། །བསྐལ་བཟང་སྒྲོན་མེ་ཐུབ་དབང་བསྟན་པའི་མཁར། །འདྲེན་མཛད་སྐྱ་རེངས་གཞོན་ནུ་རྣམ་འདྲེན་མཆོག་རྒྱལ་བརྒྱ་མཚོའི་སྤྱི་གཟུགས་ཞབས་བརྟན་ཤོག་རྒྱལ་བ་ཀུན་ཡུམ་སྒྲོལ་
མཛད་ཐུགས་ཀ་ནས། །སྤྲོས་པའི་ཁ་དོག་སྣ་ཚོགས་འོད་ཟེར་རྗེས། །འཕྲིན་ལས་རྣམ་བཞིའི་དངོས་གྲུབ་ཁུགས་པ་ཡིས། །བཞིད་དོན་ཕན་བདེའི་གྲོགས་ཀུན་འགྲུབ་གྱུར་ཅིག་བསོད་ནམས་དཔུང་བའི་ཤུགས་ཀྱིས་ཕྱོགས་ཀུན་ལས། །ནམ་པར་
རྒྱལ་བའི་སྟོབས་རྒྱས་ལྷ་དབང་མཆེད། །སྐུ་ཚེ་བརྟན་ཅིང་མངའ་ཐང་ཆབ་སྲིད་ཚོགས། །མཆོག་གསུམ་བདེན་པའི་སྟོབས་ཀྱིས་གོང་འཕེལ་ཤོག་ཡངས་པའི་ས་ཆེན་སྤྱི་དང་བསིལ་ལྡན་གྱི། །རབ་དཀར་པོས་བྲེས་པའི་ཡུལ་ལྗོངས་འདིར། །ཐུབ་བསྟན་

[030B] །རང་ཞལ་གསར་དུ་ངོམ་པའི་བཀྲ་ཤིས་ཤོག་ །ཅེས་པ་འདི་ནི་མེ་སྤྲུལ་ལོ་ཆོས་འཁོར་རྒྱལ་དུ་འགྲོད་པའི་ཚུར་ཞོར་ཡེར་པར་ཡང་ཡོང་དགོས་ནན་གྱིས་བྱུང་དོན་ལྟར་བསྐྱོད་སྐབས་དགའ་ལྡན་གསང་སྔགས་ཡང་རྩེ་བགྲ་སྤྱིས་རིང་འཚོའི་རྟེན་འབྲེལ་
བསྒྲིག་པ་དང་ཆབས་ཅིག་པར་སྨོན་ཚིག་ཚོགས་འདོན་བགྱིས་ཆོག་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ནམ་ཡང་སླུ་མེད་མཁྱེན་བརྩེ་ནུས་པའི་གཏེར། །ཕྱོགས་བཅུའི་བླ་མ་བདེ་གཤེགས་ཡི་དམ་ལྷ། །འགོག་
ལམ་ཟང་ཞིའི་ཆོས་དང་འཕགས་ཚོགས་ཀྱི། །དགེ་འདུན་བྱིན་རླབས་མཐུ་དང་དཔུང་སྐྱེད་ཅིག་བློ་བཟང་ཤེས་བྱའི་ཁམས་དང་མཉམ་འཇུག་པའི། །ཐམས་ཅད་མཁྱེན་དངོས་ཡེ་ཤེས་རང་སྣང་སྐུ། །ཟུང་འཇུག་འཁོར་ལོའི་མགོན་པོ་དྲིན་ཅན་རྗེ། །བདག་ཅག་
སྙིགས་དུས་འགྲོ་བའི་ས་མཁན་གང། །སྐལ་དམན་ཆུ་སྦུར་མིག་གི་ལིང་ཏོག་མཐུས། །མངོན་སུམ་སྣང་བ་ལས་འཕོས་འདྲེན་བྱེད་ཆེ། །ལོང་བའི་ཟུག་རྔུས་འཕོག་ཅིང་རྩེ་གཅིག་ཏུ། །གསོལ་འདེབས་གདུང་བའི་ང་རོ་འདིར་དགོངས་ཤིག་རིང་ནས་
འགྲོ་བ་སྒྲོལ་བའི་དམ་བཅའི་ཁུར། །འཆང་བཞིན་རང་ཞིར་མནལ་བའི་མཛད་སྤྱོད་ཀུན། །འགལ་ཕྱིར་བདག་སོགས་གདུལ་བྱའི་ཉེར་འཚོ་རུ། །ཡང་སྤྲུལ་དགའ་སྟོན་མྱུར་བར་སྩལ་དུ་གསོལ། །གཞན་གྱི་དོན་སླད་གནས་ངན་འཁོར་བའི་གྲོང། །མཐོ་རིས་
དགའ་ཚལ་ལྟར་འཇུག་འཕགས་ཆེན་གྱི། །རྣམ་ཐར་རང་གིར་བཟུང་བས་མི་ཡི་གཟུགས། །མངོན་སུམ་སྤྲུལ་པའི་ཟློས་གར་མྱུར་སྟོན་ཞིག་ཟུང་འཇུག་སྐུ་བཞིའི་བདག་ཉིད་བསམ་འཕེལ་ནོར། །འཁྲུལ་མེད་མི་ཡི་སྲིད་པའི་ཟ་མ་ཏོག་འཁྱིལ་བསམ་ཐོང་ཐོས་དྲན་

[031A]༄༅། །རེག་འགྲོ་བ་ཀུན། །སྨིན་གྲོལ་འདོད་དགུའི་རེ་བ་འགྲུབ་པར་ཤོག་རྨད་བྱུང་ཐུགས་རྗེའི་ཆུ་འཛིན་ལས་འོངས་པའི། །ཕྲིན་ལས་བདུད་རྩི་མངར་པོའི་གྲུ་ཆར་གྱིས། །བདག་སོགས་མཐའ་ཡས་འགྲོ་རྒྱུད་ནོར་འཛིན་གཞི། །
བརླན་ཅིང་ཕན་བདེའི་དཔལ་གྱིས་ཡོངས་ཁྱབ་ཤོག་ །ཅེས་པ་འདི་ནི་ཡོངས་རྫོགས་བསྟན་པའི་མངའ་བདག་རིགས་ཀུན་ཁྱབ་བདག་མཚན་བརྗོད་པར་དཀའ་བའི་དྲིན་ཅན་བླ་མ་དོན་སླད་མཚན་ནས་སྨོས་པས་ཁན་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞལ་སྔ་ནས་ངེས་པའི་དོན་དུ་
མགོན་པོ་ཚེ་མཐའ་ཡས་པའི་ངོ་བོར་སངས་རྒྱས་ཟིན་པས་སྐྱེ་འཆི་ན་རྒ་སོགས་དང་བྲལ་ཡང། བདག་ཅག་དུས་ངན་གྱི་མཐར་སྐྱེས་པའི་གདུལ་བྱའི་སྐལ་བ་དམན་པས་གཟུགས་སྐུ་ཆོས་དབྱིངས་སུ་ཐིམ་ཚུལ་བསྟན་སྐབས་དགོངས་པ་ཡོངས་སུ་རྫོགས་ཤིང། འཁྲུལ་མེད་སྐུའི་ཡང་སྲིད་ཀྱི་ཞལ་མྱུར་དུ་མཇལ་
བ་དང། ཕན་བདེའི་ཕྲིན་ལས་འགོག་པ་མེད་པར་འགྲུབ་པའི་སྨོན་ཚིག་འདི་ནི་རྗེ་བླ་མ་གང་གི་སློབ་བུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་རྩེ་གཅིག་པའི་ཡིད་ཀྱིས་གསོལ་བ་བཏབ་པའོ།།     ༈    །།བློ་གྲོས་མཁའ་དང་མཉམ་པའི་མེ་ལོང་ངོས། །བདེན་གཉིས་
སྣང་བ་བཟང་བོའི་གཟིགས་མོ་ཅན། །ཡེ་ཤེས་ལྔ་བདག་རྗེ་བཙུན་བླ་མ་མཆོག་འཆི་མེད་རྡོ་རྗེའི་ཁམས་སུ་ལྷུན་ཆགས་ཀྱང། །ཡོངས་རྫོགས་ཟླ་བར་ཆུ་འཛིན་སྟུག་པོ་བཞིན། །མ་དག་སྣང་བས་བསྒྲིབས་པའི་སྐལ་དམན་ངོར། །ཐ་མའི་མཛད་པ་
བསྟན་ཕྱིར་གདུང་ཤུགས་ཀྱིས། །གསོལ་འདེབས་འདོད་པའི་འབྲས་བུ་སྩལ་དུ་གསོལ། །དག་པའི་ཞིང་དུ་རང་ཉིད་བདེ་བ་ལ། །མ་ཆགས་ཉམ་ཐག་འགྲོ་བ་སྒྲོལ་བའི་གོ། །ལྷུར་བཞེས་དཔའ་བོ་ཆེན་པོའི་རྣམ་ཐར་གྱིས། །བདག་སོགས་རེ་བ་

[031B]འཁྲུལ་མེད་ཡང་སྲིད་ཉི་མ་ལྟ་བུའི་གཟི། །གང་འདུལ་མངོན་སུམ་མཁའ་ལ་རབ་འཕགས་ནས། །ཕན་དང་བདེ་བའི་ཆུ་སྐྱེས་འཛུམ་ཕྲེང་གི། །དགའ་ཚལ་རིང་མིན་དར་བའི་དཔལ་མྱོང་ཤོག་སླུ་མེད་རྒྱལ་བ་སྲས་བཅས་བྱིན་
རླབས་དང། །རྒྱུ་འབྲས་རྟེན་ཅིང་འབྲེལ་འབྱུང་ཟབ་མོའི་མཐུ། །མོས་ལྡན་རྣམ་པར་དག་པའི་ལྷག་བསམ་གྱིས། །ཅི་བཏབ་སྨོན་ལམ་ཡོངས་སུ་འགྲུབ་པར་ཤོག་ །ཅེས་རིག་དང་དཀྱིལ་འཁོར་རྒྱ་མཚོའི་ཁྱབ་བདག་མཚན་བརྗོད་པར་དཀའ་བའི་དྲིན་ཅན་བླ་མ་དོན་སླད་མཚན་ནས་
སྨོས་པ་མཁན་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཞལ་སྔ་ནས་ངེས་པའི་དོན་དུ་མགོན་པོ་ཚེ་མཐའ་ཡས་པའི་ངོ་བོར་སངས་རྒྱས་ཟིན་པས། སྐྱེ་འཆིན་རྒ་སོགས་དང་བྲལ་ཡང། བདག་ཅག་དུས་ངན་གྱི་མཐར་སྐྱེས་པའི་གདུལ་བྱའི་སྐལ་བ་དམན་པས་གཟུགས་སྐུ་ཆོས་དབྱིངས་སུ་ཐིམ་ཚུལ་བསྟན་
སྐབས་འཁྲུལ་མེད་ཡང་སྲིད་ཀྱི་སྐུ་མཆོག་ངོམ་སྟེ་བསྟན་འགྲོའི་ཕན་བདེ་རྒྱ་ཆེན་པོ་འགྲུབ་པའི་སྨོན་ཚིག་འདི་ནི་སྲིད་སྐྱོང་བའི་ལི་དང། ཕྱག་མཛོད་བློ་བཟང་དགེ་འདུན་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །སྤངས་རྟོགས་མཐའ་ཕྱིན་
ཡང་དག་རྫོགས་སངས་རྒྱས། །ཟབ་ཅིང་ཉེར་ཞི་འགོག་ལམ་དམ་པའི་ཆོས། །རིག་གྲོལ་དབང་ཕྱུག་འཕགས་ཚོགས་དགེ་འདུན་གྱི། །བྱིན་རླབས་མཐུ་དང་སྨོན་པའི་བདེན་སྟོབས་ཀྱིས། །ལྷ་དབང་རི་བོ་མཆོག་གི་རྩེར་འགྱིང་བཞིན། །ངོ་མཚར་སྤྲུལ་སྐུའི་སྐྱེ་འཕྲེང་མངོན་
མུ་མདུ། །མཐོང་བས་བསྟན་པ་མཆོག་ལ་སྲི་ཞུ་དང། །ཐོས་བསམ་སྒོམ་པའི་བྱ་བ་རབ་འཕེལ་ཤོག་ །ཅེས་ཛ་ས་ག་ལྷ་རི་སྐུ་སྐྱེའི་ཡང་སྲིད་པོ་འཕྲོད་པ་སོགས་ཀྱི་སྨོན་ཚིག་དགོས་ཞེས་ཧོ་ཐོ་གོད་ཀྱི་དཔོན་བན་དེ་ཐུས་ལག་ཆེ། ཧ་ཐུན་བསོད་ནམས། ཧ་ཐུན་ཚེ་དབང་སྐྱབས་བུ་ཕྲུག་བཅས་ཚང་མས་རྒྱང་རིང་

[032A]༄༅། །པོ་ནས་ཡིག་འཕྲིན་གྱི་བསྐུལ་མ་བྱུང་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །ནམ་ཡང་སླུ་བ་མེད་པའི་མཁྱེན་བརྩེའི་གཏེར། །དངོས་བརྒྱུད་བླ་མ་བགྲང་ཡས་བདེ་བར་གཤེགས། །སྲས་
བཅས་བཀའ་སྡོད་སྐྱབས་གནས་མ་ལུས་པའི། །བྱིན་རླབས་རྡོ་རྗེའི་གོ་ཆ་བརྟན་པོ་ཡིས། །དྲི་མེད་ཆོས་དཀར་ཁ་བ་ཅན་གྱི་ཡུལ། །བླ་མ་མཆོག་གསུམ་རྟེན་དང་བརྟེན་པ་དང། །དགེ་འདུན་སྲི་ཞུའི་སླད་དུ་འགྲོར་སྨོན་པའི། །ལྷག་བསམ་འགྲུབ་
ཅིང་བཤུལ་རིང་གནས་སྐབས་ཀུན། །རྐྱེན་ངན་འཚེ་བའི་སྡུག་བསྔལ་ཐམས་ཅད་ལས། །བསྲུང་ཞིང་མི་ནོར་ཕྱུགས་ལ་བགེགས་མེད་དུ། །བགྲོད་པའི་བདེ་ལྡན་གནས་སྐབས་མཐར་ཐུག་གི་རེ་འབྲས་ལག་ཏུ་ལོན་པའི་དོན་འགྲུབ་ཤོག་ །ཅེས་པ་ནི་
ཁལ་ཁ་ཨེར་ཏེ་ནི་ཐུ་ཤེ་ཡེ་ཐུ་དར་ཁན་ནང་སོ་དགེ་སློང་གིས་ཁལ་ཁ་ཕྱོགས་ནས་བོད་དུ་རྣམ་དཀར་གྱི་སླད་འགྲོ་འདོད་ཀྱི་ལྷག་བསམ་ཅན་ཤིན་ཏུ་མང་བར་རེ་བ་འགྲུབ་ཆིང། བཤུལ་ལམ་བགེགས་མེད་པ་སོགས་ཀྱི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ།།     ༈    །།ཐབས་མཁས་སྨོན་ལམ་མཆོག་གི་གསེར་འགྱུར་རྩིས། །ལེགས་བྱས་དམན་དང་ཉུང་ངུའི་ལྕགས་ཀྱི་ཁམས། །མི་ཟད་རིན་ཐང་བྲལ་བའི་སུ་ཝ་རྩར། །བསྒྱུར་ཕྱིར་ཐབས་མཁས་འཕྲུལ་ལ་བརྩོན་པར་བྱ། །དགེ་བ་
འདིས་མཚོན་དུས་གསུམ་དང་འབྲེལ་བའི། །རྣམ་དཀར་ལེགས་ཚོགས་གཅིག་བསྡུས་མཐུ་དཔལ་དེས། །བདག་གཞན་འགྲོ་ཀུན་སྐྱེ་བ་ཐམས་ཅད་དུ། །ཐེག་ཆེན་དགེ་བའི་བཤེས་ཀྱིས་ཟིན་པར་ཤོག་དེ་ཉིད་བསམ་དང་སྦྱོར་བས་ཚུལ་བཞིན་དུ། །

[032B] །བཀའ་བཞིན་སྒྲུབ་པས་མཆོད་པས་རྒྱལ་བ་ཀུན། །མཉེས་བྱེད་བཤད་སྒྲུབ་བསྟན་པ་འཛིན་པར་ཤོག་ཤིན་ཏུ་རྙེད་དཀའ་དོན་ཆེའི་དལ་འབྱོར་རྟེན། །མི་རྟག་འཆི་བ་དྲན་པས་ལེགས་བསྐུལ་ནས། །དཀར་
ནག་བླང་དོར་འབྱེད་པའི་ཉམས་ལེན་དང། །སྐྱབས་འགྲོས་ཡང་དག་ལམ་གྱི་གཞི་ཟིན་ཤོག་ཁམས་གསུམ་རབ་འབར་ལྕགས་ཀྱི་ཁང་པའི་ནང། །སྡུག་བསྔལ་བཙོ་སྲེག་མྱོང་བའི་བྱེད་པ་པོ། །ཀུན་འབྱུང་རྒྱུ་དང་འབྲས་བུའི་འཁོར་བ་ལ། །ཡིད་འབྱུང་ཐར་
བའི་ལམ་བཟང་བགྲོད་པར་ཤོག་སྐྱེ་བར་དྲིན་གྱིས་བསྐྱངས་པའི་རིགས་དྲུག་འགྲོ། །སྡུག་བསྔལ་རྒྱ་མཚོའི་འཇིང་ལས་དབུགས་དབྱུང་ཕྱིར། །བྱང་ཆུབ་སེམས་དང་རྒྱལ་སྲས་སྡོམ་པ་ལས། །མི་འདའ་ཕྱིན་དྲུག་སྤྱོད་པས་འཚོ་བར་ཤོག་རིགས་ཀུན་བྱེད་
བོ་རྡོ་རྗེ་སློབ་དཔོན་དྲུང། །རྣམ་དག་དབང་བཞིས་རང་གི་རྒྱུད་སྨིན་ནས། །རྒྱལ་བ་སྲས་བཅས་སྤྱན་སྔར་ཁས་བླངས་པའི། །དམ་ཚིག་སྡོམ་པ་ཚུལ་བཞིན་སྲུང་བར་ཤོག་འཁྲུལ་མེད་གནད་ཀུན་ཚང་བའི་བསྐྱེད་རིམ་མཆོག་བསྒོམས་པས་ཕྲ་རགས་
གསལ་སྣང་མཐར་ཕྱིན་ཅིང། །བཅོས་མིན་ང་རྒྱལ་བརྟན་པོས་ཐ་མལ་གྱི། །སྣང་ཞེན་སྦྱོང་ལ་མཐུ་དང་ལྡན་པར་ཤོག་རང་གི་སྒོ་གསུམ་དཔལ་ལྡན་ཧེ་རུ་ཀའི། །གསང་གསུམ་ངོ་བོར་བྱིན་གྱིས་རློབ་པ་དང། །མཁའ་ཁྱབ་བླ་མ་དཔའ་བོ་དཔའ་མོའི་
ཚོགས༑ ༑མཆོད་པས་བསོད་ནམས་ཚོགས་ཆེན་སྡུད་པར་ཤོག་རང་སེམས་བདེ་བ་ཆེན་པོའི་གཟིགས་ངོ་རུ། །གཟུང་འཛིན་སྤྲོས་པ་ཀུན་བྲལ་ཡེ་ཤེས་ཚོགས། །བསགས་པས་འཆི་བ་སྦྱོང་ཞིང་ལམ་དུས་ཀྱི། །འོད་གསལ་འབྲས་བུ་ཆོས་སྐུ་ཐོབ་པར་

[033A]༄༅། །ཤོག་འོད་གསལ་ངང་ནས་ཕྲ་བའི་ནཱ་ད་ཡི། །རྣམ་པར་ལངས་པས་བར་སྲིད་སྦྱོང་བ་དང། །སྒྱུ་མའི་རྫོགས་རིམ་གོམས་ལས་མཐར་ཐུག་གི་ལྔ་ལྡན་ལོངས་སྤྱོད་རྫོགས་སྐུ་འགྲུབ་པར་ཤོག་དབྱངས་གསལ་
ལས་བྱུང་ཟླ་བ་དཀར་དམར་གྱི། །དབུས་སུ་ཞུགས་ལས་རིམ་བཞིན་ཧེ་རུ་ཀར། །མངོན་པར་བྱང་ཆུབ་བསྒོམས་པས་སྲིད་པ་རུ། །སྐྱེ་བ་སྦྱོང་ཞིང་སྤྲུལ་སྐུ་འགྲུབ་པར་ཤོག་འབྱུང་བཞི་རི་རབ་པདྨའི་ལྟེ་བ་རུ། །ཟླ་བ་དཀར་དམར་སོགས་ཀྱིས་
མཚོན་པའི་དོན། །རྡོ་རྗེ་ལུས་ཀྱི་གནས་ལུགས་དེ་ཉིད་ལ། །གནད་དུ་བསྣུན་པའི་ཐབས་མཆོག་རྟོགས་པར་ཤོག་རྣལ་འབྱོར་གསང་མཐའ་འཁོར་ལོ་སྡོམ་པ་ཡི། །རྩ་རྒྱུད་བཤད་པའི་རྒྱུད་ཀྱིས་བཀྲལ་བའི་དོན། །གྲུབ་ཆེན་དྲིལ་བུའི་ཞབས་
ཀྱི་མན་ངག་བཞིན། །བསྒོམས་པས་སྐུ་གསུམ་མྱུར་དུ་འགྲུབ་པར་ཤོག་སྙིང་ག་ཆོས་ཀྱི་འཁོར་ལོའི་དཧུ་ཏཱིའི་དབུས། །མི་ཤིགས་ཧཱུཾ་གི་ཡི་གེར་སེམས་བརྟན་པས། །ཀུན་རྟོགས་སེམས་དང་ཁས་རླུང་རྒྱུན་འགགས་ནས། །ལྷན་སྐྱེས་ཧེ་རུ་ཀ་དཔལ་
འགྲུབ་པར་ཤོག་འབྱུང་འཇུག་གནས་པའི་རླུང་གདངས་ཡི་གེ་གསུམ། །རྡོར་བཟླས་བདག་བྱིན་རློབ་པོའི་རིམ་པ་ཡིས། །ཉི་ཟླའི་བགྲོད་པ་རབ་བཅོམས་དབུམ་ནས། །བདེ་བ་ཆེན་པོའི་རླུང་སེམས་རྒྱས་པར་ཤོག་གསང་བའི་སྣ་རྩེར་ཡི་གེ་
བསྒོམས་པའི་མཐུས། །ཤུགས་དྲག་གཏུམ་མོའི་མེ་ལྕེ་སྦར་བ་ཡིས། །མཆོག་གི་དབང་ཕྱུག་མཉེས་བྱེད་བདུད་རྩིའི་རྒྱུན། །བརྟན་པས་ལྷན་སྐྱེས་དགའ་བ་རྫོགས་པར་ཤོག་སྨིན་མཚམས་བུ་གར་ཉི་ཟླའི་གདན་གྱི་སྟེང། །ཁ་དོག་ལྔ་ལྡན་

[033B] །དམིགས་པ་སྣ་ཚོགས་རྡོ་རྗེའི་རིམ་པ་ཡིས། །ཀུན་ད་ལྟ་བུའི་བདུད་རྩིས་ཚིམ་པར་ཤོག་ཕྱག་རྒྱ་བཞི་ལ་བརྟེན་ནས་བདེ་བ་ཆེ། །སྤལ་བ་ནོར་བུ་འགེང་བའི་རིམ་པ་ཡིས། །ཆོས་ཀུན་གནས་ལུགས་རྟོགས་པས་རྗེས་ཐོབ་ཏུ། །གང་ཤར་
བདེ་ཆེན་རོལ་པར་འཆར་བར་ཤོག་གཏུམ་མོའི་རྣལ་འབྱོར་ཛྭ་ལ་དྷཱ་ར་ཡི། །རིམ་པས་བསྐུལ་ཏེ་རྒྱལ་བ་ཐམས་ཅད་ཀྱི། །བྱིན་རླབས་སྣ་སྒོ་གཡོན་ནས་ཕབ་པ་དང། །བསྲེས་ནས་བདེ་སྟོང་དབྱེར་མེད་སྐྱོང་བར་ཤོག་རིལ་པོར་འཛིན་དང་རྗེས་གཞིག་
བསམ་གཏན་ཁྱིས། །ཡང་ཡང་སྦྱངས་པས་རགས་པའི་རླུང་སེམས་ཚོགས། །འཆི་རིམ་ཇི་བཞིན་སྙིང་གར་ཐིམ་པ་ཡིས། །འོད་གསལ་ཐམས་ཅད་སྟོང་བ་འཆར་བར་ཤོག་དཔེ་ཡི་ལྷན་ཅིག་སྐྱེས་པ་དེ་ཡི་ངང། །གཉུག་མ་སེམས་ཀྱི་རྡོ་རྗེ་ཧེ་རུ་ཀར།།
ལངས་པའི་སྒྱུ་འཕྲུལ་དྲ་བ་བསྒོམས་པ་ཡིས། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་མ་དག་སྒྱུ་ལུས་འོད་གསལ་རབ་སྦྱངས་པའི། །དོན་གྱི་ལྷན་སྐྱེས་དབྱིངས་ལས་དག་པའི་སྐུ། །སློབ་པའི་ཟུང་འཇུག་མངོན་དུ་བྱས་པ་ཡིས། །བསམ་མི་ཁྱབ་ཀྱི་རིམ་པ་
རྫོགས་པར་ཤོག་དེ་ཡི་རྟེན་ལ་སྤྱོད་མཆོག་རྣམ་པ་གསུམ། །གོམས་པས་གཉིས་སྣང་བག་ཆགས་དག་པ་ཡི། །ཆོས་སྐུར་རོ་གཅིག་ཁ་སྦྱོར་བདུན་ལྡན་གྱི། །རྡོ་རྗེ་འཆང་བ་ཚེ་འདིར་འགྲུབ་པར་ཤོག་ཚེ་འདིར་མ་འགྲུབ་འཆི་བའི་དུས་ཀྱི་ཚེ། །རྗེ་བཙུན་ཡབ་ཡུམ་དཔའ་བོ་དཔའ་
མོའི་ཚོགས། །རབ་འབྱམས་མཆོད་རྫས་ཐོགས་ནས་སྡུན་བསུ་ཞིང། །ནང་གི་མཁའ་སྤྱོད་མངོན་དུ་འགྱུར་བར་ཤོག་ཕྱི་ཡི་མཁའ་སྤྱོད་རིག་པ་འཛིན་པའི་ཞིང། །ཁྲིད་ནས་ལམ་བཟང་སྒྲུབ་པའི་རྟེན་མཆོག་དེར། །ཟབ་མོའི་བགྲོད་པ་མཐར་ཕྱིན་ཁྲག་འཐུང་གི། །དཀྱིལ་འཁོར་

[034A]༄༅། །ལྷ་དང་སྐལ་བ་མཉམ་པར་ཤོག་འཛམ་གླིང་ཉེར་བཞིའི་ཡུལ་གནས་དཔའ་བོ་དང། །མཁའ་འགྲོ་རྒྱ་མཚོའི་ཚོགས་ཀྱིས་དུས་ཀུན་ཏུ། །གཡེལ་མེད་མགོན་དང་ཕྱི་ནང་གསང་བའི་གྲོགས། །མཛད་ནས་དོན་གཉིས་མ་ལུས་
ལྷུན་གྲུབ་ཤོག།    ༈    །།ཤིས་བརྗོད་ནི།  འཆི་མེད་ལམ་ཡངས་ཡོངས་སུ་ཁྱབ་པ་ཡི། །ཆུ་འཛིན་ལང་ཚོ་གསར་བའི་ངོ་མཆར་བཞིན། །དཔལ་ལྡན་འཁོར་ལོ་སྡོམ་པའི་དཀྱིལ་འཁོར་ལྷ། །ཁ་ཅིག་མེ་ཏོག་གུར་ཀུམ་ཆར་དུ་འབེབས། །ལ་ལ་བཀྲ་
ཤིས་གླུ་དབྱངས་རོལ་མོ་འཁྲོལ། །གཏུམ་དྲག་ཁྲོ་བོ་ཁྲོ་མོས་བགེགས་དཔུང་འཇོམས། །དེང་འདིར་བཀྲ་ཤིས་བྱིན་རླབས་ཆར་རྒྱུན་གྱིས། །སྣོད་བཅུད་དགེ་ལེགས་ཆུ་གཏེར་རྒྱས་པར་ཤོག་རིགས་ཀུན་ཁྱབ་བདག་རྡོ་རྗེ་སེམས་དཔའ་དང། །རྡོ་རྗེ་བཙུན་མོ་གྲུབ་
མཆོག་དྲིལ་བུ་བ། །རུས་སྦལ་ཞབས་དང་ཛ་ལནྡྷར་དང། །ནག་པོ་སྤྱོད་པ་གྲུབ་ཆན་གསང་བ་པ། །རྣམ་རྒྱལ་ཞབས་དང་ཏཻ་ལོ་ནཱ་རོ་པ། །ཕམ་མཐིང་སྐུ་མཆེད་གློག་སྐྱ་ཤེས་རབ་བརྩེགས། །མལ་གྱོ་ལོ་ཆེན་དཀར་པོ་རྣམ་གསུམ་སོགས། །རྒྱ་བོང་མཁས་
གྲུབ་བརྒྱུད་པའི་བླ་མ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །དངོས་དང་བརྒྱུད་པའི་བླ་མ་མཆོག་རྣམས་ཀྱི། །རྨད་བྱུང་རྣམ་ཐར་ཟིན་ཅིང་བྱིན་རླབས་མཐུས། །སྨིན་གྲོལ་ལམ་བཟང་འགྲུབ་པའི་བཀྲ་ཤིས་ཤོག་འཇམ་དཔལ་རྡོ་རྗེ་
དུས་མཐར་རྒྱལ་བ་ཡི། །ལེགས་བཤད་མ་རྟོགས་ལོག་རྟོག་དྲི་ཚོགས་རྣམས། །སེལ་སླད་མི་ཡི་གར་མཛད་བཙོང་ཁ་པ། །ཡབ་སྲས་བརྒྱུད་པར་བཅས་པའི་བླ་མ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །དངོས་དང་བརྒྱུད་པའི་བླ་མ་མཆོག་

[034B] །རྨད་བྱུང་རྣམ་ཐར་ཟིན་ཅིང་བྱིན་རླབས་མཐུས། །སྨིན་གྲོལ་ལམ་བཟང་འགྲུབ་པའི་བཀྲ་ཤིས་ཤོག་ལྷན་སྐྱེས་བདེ་ཆེན་ཉམས་རྒྱས་ཧེ་རུ་ཀཿ། །སྟོང་ཆར་ཤེས་རབ་རྡོ་རྗེ་ཕག་མོ་དང། །མཉམ་སྦྱོར་སྒྱུ་འཕྲུལ་དྲ་བའི་གར་མཁན་མཆོག་དཔལ་
ལྡན་དཀྱིལ་འཁོར་གཙོ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདེ་སྟོང་ཟུང་འཛུག་མཐར་ཐུག་མྱུར་ལམ་གྱི། །མཐུ་ལས་མཆོག་ཐུན་དངོས་གྲུབ་མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག་ཕྱོགས་བཞིར་
སྨིན་ལེགས་སྐྲ་གྲོལ་འདོད་ཆགས་ཀྱི། །དགྱེས་པ་ངོམ་པའི་མཁའ་འགྲོ་ལཱ་མ་དང། །དུམ་སྐྱེས་གཟུགས་ཅན་མཚམས་ཀྱི་པད་འདབ་སྟེང། །ཟག་མེད་བདུད་རྩིའི་བཅུད་གཏམས་ཐོད་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །གནས་གསུམ་
མཁའ་འགྲོ་སྤྲིན་ལྟར་འདུས་པ་ཡིས། །བུ་སྡུག་མ་བཞིན་རྟག་ཏུ་སྐྱོང་བ་དང། །ཕྱི་ནང་ལེགས་ཚོགས་རྒྱས་པའི་བཀྲ་ཤིས་ཤོག་རྣལ་འབྱོར་ཤེས་རབ་རྒྱུད་རྒྱལ་མཐར་ཐུག་པ། །འཁོར་ལོ་སྡོམ་པའི་རྩ་བཤད་ལུང་གི་ཆོས། །བསྐྱེད་པའི་རིམ་དང་ཟབ་ལམ་རིམ་
པ་ལྔ། །ཡོངས་སུ་རྫོགས་པ་རྟོགས་པའི་ཆོས་འཁོར་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཐོས་བསམ་སྒོམ་པའི་ཕྱི་དང་ནང་གི་བགེགས། །མ་ལུས་ཞི་ཞིང་ལུང་རྟོགས་དམ་ཆོས་ཀྱི། །བཤད་སྒྲུབ་བསྟན་པ་འཛིན་པའི་བཀྲ་ཤིས་ཤོག་དག་དང་
མ་དག་ཞིང་བཞུགས་དཔའ་བོ་དང། །སྔགས་སྐྱེས་ཞིང་སྐྱེས་ལྷན་སྐྱེས་མཁའ་འགྲོ་མ། །རྒྱུད་རྒྱལ་ལུང་རྟོགས་ཆ་ཙམ་འཛིན་པ་ཡི། །སྐྱེ་འཕགས་དགེ་འདུན་བསོད་ནམས་ཞིང་མཆོག་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །རྟག་ཏུ་གསང་ཆེན་ལམ་དང་

[035A]༄༅། །མི་འབྲལ་ཞིང། །ཡང་དག་གྲོགས་ཀྱིས་ཕྱི་ནང་གསང་བ་ཡི། །རྟེན་འབྲེལ་རྨད་བྱུང་འགྲིག་པའི་བཀྲ་ཤིས་ཤོག་ནམ་མཁའི་ཁྱོན་མཚུངས་རིན་ཆེན་ཕོ་བྲང་མཆོག་བརྒྱ་ཕྲག་ཉི་མའི་འོད་འགྱེད་དྭངས་གསལ་ཅན་
སྣ་ཚོགས་རྒྱན་དང་རང་སྣང་མཆོད་སྤྲིན་འཁྲིགས། །དག་པའི་གནས་དང་ལོངས་སྤྱོད་ཕུན་ཚོགས་ལ། །དགེ་མཚན་ཇེ་སྙེད་མཆིས་པའི་བཀྲ་ཤིས་དེས། །གང་དུ་གནས་ཀྱང་ནག་ཕྱོགས་འཚེ་བ་དང། །མི་ཤིས་མཚན་མ་འགའ་ཡང་མི་འབྱུང་བར། །ཆེས་
འབྱོར་དོན་ཀུན་འགྲུབ་པའི་བཀྲ་ཤིས་ཤོག་ ཅེས་པ་འདི་ནི་སེར་སྨད་སློབ་དཔོན་ཟུར་པ་རིན་ཆེན་རྒྱལ་མཚན་པས་པ་བོང་ཁའི་གདན་ས་བསྐྱང་སྐབས་བདེ་མཆོག་དྲིལ་བུ་ལུགས་ལྷ་ལྔའི་ཆོག་གསར་འཛུགས་བགྱིས་པར་ཆོ་གའི་གཤམ་དུ་འདོན་རྒྱུའི་སྨོན་ལམ་དང་ཤིས་བརྗོད་དགོས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་ཆོས་སྡེ་ཆེན་པོ་སེར་ཐེག་ཆེན་གླིང་གི་གཟིམས་ཁང་དུ་སྦྱར་བའོ།།     ༈    །།སེམས་ཉིད་གདོད་ནས་དག་པའི་རོལ་མོ་ལས། །བརྩེ་ཆེན་རིག་པའི་ཡེ་ཤེས་པད་དཀར་འཆང། །ཐུགས་གསང་འོད་ཟེར་སྣ་ལྔའི་ཕོ་ཉ་
ཡིས། །འགྲོ་ཀུན་གྲུ་འཛིན་ཞིང་དུ་ཁྲིད་པར་ཤོག།    ༈    །།ཚོགས་གཉིས་ཆུ་གཏེར་ཟབ་ཅིང་ཡངས་པའི་འཇིང། །སྟོབས་བཅུའི་ཁ་ལག་རབ་རྫོགས་ས་འཛིན་དབང། །མི་འཇིགས་བང་རིམ་བཞི་ལྡན་གྲུ་འཛིན་བདག་གསོལ་བ་འདེབས་
སོ་མཆོག་ཐུན་དངོས་གྲུབ་སྩོལ། །མཁའ་མཉམ་ཡིད་ཅན་དོན་ཆེན་རླུང་གི་ཤུགས། །ལྷོ་ཕྱོགས་བསེར་བུས་བསྐྱོད་པའི་ཐུགས་བསྐྱེད་དྲི། །ནམ་ཡང་མི་གཏོང་སེམས་ཀྱི་གོ་བགོས་བཞིན། །ལྷག་པར་མཐུ་དཔུང་བསྐྱེད་དེ་འདིར་དགོངས་ཤིག་མ་རིག་

[035B] །ཆུ་ལ་མིན་མཐུར་དུ་ལྡུང་བའི་ཆུ་བོ་ཆེས། །སྡུག་བསྔལ་རྦ་རླབས་ཆེར་གཡེངས་རྒྱུན་ཕྱོགས་སུ། །འཁྱེར་བའི་ཉམ་ཐག་མགོན་དང་སྐྱབས་མེད་འགྲོ། །འཇིག་ཚོགས་བདག་ཏུ་ལྟ་བའི་རི་བོས་ནོན། །ཞེ་སྡང་ཕྲག་དོག་མེ་ལྕེས་
རང་རྒྱུད་བསྲེག་འདོད་ཆགས་རླན་གཤེར་གྲང་བའི་རེག་པས་གདུངས། །ཉོན་མོངས་གཤེད་མ་སྟོང་གི་མཚོན་ཆས་བསྡིགས། །ལས་ངན་གཞན་དབང་སོང་བའི་ཁོལ་པོ་བཞིན། །འཇིགས་གཟུགས་གཤིན་རྗེའི་ཕོ་ཉས་མནར་མེད་དུ། །བཙོ་སྲེག་མེ་ཡི་བུད་
ཤིང་བདག་ལྟ་བུར། །འཕགས་མཆོག་ཐུགས་རྗེའི་སྤྱན་གྱིས་ཅིས་མི་གཟིགས། །དཔག་ཚད་སྟོང་ལྡན་མེ་ཡི་གཅོད་རོང་དུ། །ལྷུང་ལྟར་ཉམ་ཐག་སྲིད་པར་བྱིང་བའི་འགྲོ། །ཁྱོད་ལས་གཞན་དུ་སྐྱབས་མེད་སྨྲེ་ངག་གིས། །གསོལ་འདེབས་རེ་བའི་འབྲས་བུ་
མཆིས་པར་མཛོད། །མཐར་ཐུག་གསང་བ་མཆོག་གི་རྒྱུད་ཀྱི་དོན། །མཁས་གྲུབ་དུ་མའི་ཐུགས་དམ་ཉིང་ཁུའི་ཆོས། །སྨྱུང་བར་གནས་པ་ཉིས་འབུམ་ལྷག་པའི་གྲངས། །རང་གཞན་ཕན་བདེའི་ས་བོན་གྲུང་པོ་འདིས། །ལེགས་མཚོན་དུས་གསུམ་དགེ་པ་
ཅི་མཆིས་པས། །རྣམ་དཀར་འབྲེལ་ཐོགས་ལ་སོགས་སེམས་ཅན་ཀུན། །ཡང་དག་བདེན་པའི་ཚིག་གིས་དབུགས་དབྱུང་བའི། །ཕན་ཡོན་ཇི་སྙེད་མྱུར་དུ་ཐོབ་པར་ཤོག་ཞིང་མཆོག་རྣམ་དག་རི་བོ་པོ་ཏ་ལར། །འཕགས་ཆེན་ཕྱག་ན་པདྨོས་ཚེ་རབས་
ཀུན། །མཉེས་བཞིན་རྗེས་གཟུང་ས་ལམ་རྟོགས་པ་དག་མཐར་ཕྱིན་དོན་གཉིས་ལྷུན་གྲུབ་རྒྱུར་གྱུར་ཅིག་ ཅེས་པ་འདི་ནི་ཨང་འཀར་ཞབས་དྲུང་ངག་དབང་བློ་བཟང་མཁས་བཙུན་གྱིས་ལྷག་བསམ་བཟང་པོས་ཀུན་ནས་བླངས་ཏེ། ཆེན་པོ་ཧོར་དང། མདོ་སྨད་ཀྱི་རྒྱལ་ཁམས་ས་སྒྱུང་

[036A]༄༅། །གནས་ཀྱི་དགེ་བསྐུལ་བགྱིས་པར་ཏཱ་ལང་བསོད་ནམས་རབ་བརྟན་ཡུམ་སྲས་ཀྱིས་གཙོས་ཨ་པ་ཀ། ད་ལའི་པའི་སེ་བྱང་ཆུབ་རྡོ་རྗེ་དང་མེར་གན་ཧ་ཐུན་ཨིལ་གུག་སན་ཧུ་ཐུག་ཐུ་སགས་པར་གོ་དཱ་ལའི་ཌཱ་ཀི་ནཱི་དང་དའི་ཆིན་ཚེ་མགོན་ཛ་སག་ཛ་སག་དགེ་ལེགས་དའི་ཆིན་སོགས་ཁ་ཐིག་ནི། །
ག་ཚེ་དཔགས་བས་སོགས་ལེ་ཤིག་ཐན། པའི་སེ་ཤ་ཧེ་དང་ཟི་ཨ་གེ་བེའི་བུང་ཝ་ང་སོགས་ཨོང་ཉོད། ཝང་ཡི་དམ་སྐྱབས། ཛ་སག་ཧ་ནི་ཧ། ཧོ་ཤོས་གེ་གེ། མན་དུ་ཨེ་པུ། པའི་ལི་ཆེ་དབང་སྐྱབས། བུ་ཡན་ང་ལའི། །བུ་ཡན་ཆི་མིག་སོགས་ཁར་ཆེན། པའི་ལི་ཚེ་བརྟན་དང་ཨ་གེ་བཀྲ་ཤིས་བདེ་ལེགས་སོགས་
ཛཱ་མུ་ཆིན། ཀ་མདོ། དན་ཏིག། སེ་ཚང། ཨུ་མར། ལྷ་ཞི་ཚང་སོགས་ཨ་མདོ་བཅས་པར་ཁྱོན་བསྡོམ་སྨྱུང་གནས་ཚར་འབུམ་ཕྲག་གཉིས་ལྷག་ངེས་བྱུང་བའི་དགེ་བ་རྣམས་འཕགས་ཆེན་ཕྱག་ན་པདྨེས་རྗེས་སུ་འཛིན་པ་སོགས་སྨོན་གནས་རྣམས་སུ་བསྔོ་བའི་ཚིགས་སུ་བཅད་པ་ཞིག་དགོས་ཞེས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།གང་གི་བ་སྤུའི་ཁུང་བུ་གཅིག་ཏུ་ཡང། །གྲངས་མེད་རྒྱལ་བའི་སྐུ་དང་ཞིང་ཁམས་སོགས། །སྤྲོ་ཞིང་བསྡུ་མཛད་དྲིན་ཅན་བླ་མ་རྗེ། །རིན་ཆེན་དབང་གི་རྒྱལ་པོའི་ཞབས་ལ་
འདུད༑ །ཡོན་ཏན་ཀུན་གྱི་རྩ་བ་བླ་མ་མཆོག་བསམ་དང་སྦྱོར་བས་ཚུལ་བཞིན་ཉེར་བསྟེན་པས། །འདི་ཕྱི་བར་དོ་ཀུན་ཏུ་ཐུགས་རྗེའི་སྤྱན། །དཀྱུས་རིང་དགྱེས་པའི་ཟུར་གྱིས་བཅའ་བར་ཤོག་སྐྱེ་བ་ཀུན་ཏུ་དལ་འབྱོར་མི་ལུས་གྲུར། །ཞུགས་ནས་ལག་
པདྨོའི་དེད་དཔོན་ཆེས། །ངན་སོང་འཁོར་བའི་ཆུམ་ཚོ་མཐའ་མེད་ཀྱི། །ཕ་རོལ་སྒྲོལ་བའི་ངལ་གསོ་ཐོབ་པར་ཤོག་མར་གྱུར་སེམས་ཅན་བདེབས་རབ་ཕོངས་ཤིང། །མི་འདོད་བཞིན་དུ་སྡུག་བསྔལ་རྣམ་གསུམ་གྱིས། །གཟིར་བ་མཐོང་ནས་བྱང་ཆུབ་མགྲོན་

[036B] །ཐེག་ཆེན་སེམས་ཀྱིས་བདག་རྒྱུད་ཕྱུག་པར་ཤོག་མདོ་དང་སྔགས་ཀྱི་ཆོས་ཚུལ་ཐབས་ཤེས་ལམ། །ཟུང་འབྲེལ་བགྲོད་པ་མྱུར་དུ་མཐར་ཕྱིན་ཅིང། །ཕྱི་དང་ནང་གི་བར་གཅོད་ཉེར་འཚེ་དག་རབ་ཞི་བསམ་དོན་མ་ལུས་ལྷུན་གྲུབ་
ཤོག་ ཅེས་པ་འདི་ནི་མདོ་སྨན་ཅོ་ནེ་པདྨོའི་སྟེང་ནས་དགེ་སློང་བློ་བཟང་རྣམ་རྒྱལ་གྱིས་རྗེས་འཛིན་དང་འབྲེལ་བའི་སྨོན་ལམ་ཤློ་ཀ་ལྔ་ཙམ་ཡོད་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སྟོང་ཉིད་ཡེ་ཤེས་རྩེ་མོ་བརྒྱ་བའི་
མཚོན། །རྒྱ་ཆེན་ཐབས་མཁས་ཤུགས་ཀྱིས་འཕགས་པ་ཡིས། །སྒྲིབ་གཉིས་སྦྱིན་སྐྱེས་མཐར་བྱེད་མིག་སྟོང་ཅན། །རྡོ་རྗེ་མི་འཁྲུགས་པ་ལ་ཕྱག་འཚལ་ལོ། །སྔོན་བསགས་བསོད་ནམས་སྟོབས་ཀྱིས་མི་ཡི་ལུས། །ཐོབ་ཀྱང་རང་གི་བཙན་ས་ཟིན་པ་ཡི་
དགེ་བའི་གདེངས་ཚད་ཆ་ཙམ་མ་འཚལ་བས། །མགོན་སྐྱབས་དཔུང་གཉེན་མཛོད་ཅིག་ཐུགས་རྗེ་ཅན། །སྡིག་པའི་ལས་སྣང་གཤིན་རྗེའི་བསུན་མས་བསྐོར། །ལུས་དང་སེམས་ལ་བཟོད་དཀའི་སྡུག་བསྔལ་འབར། །དབང་མེད་འཇིག་རྟེན་ཕ་རོལ་སྐྱས་ཆེན་
པོ། །འདེགས་ཆེར་མདའ་མཛོད་ཅིག་ཐུགས་རྗེ་ཅན། །བར་དོའི་སྣང་བ་ཤར་བའི་དེ་མ་ཐག་གསལ་དྭངས་འོད་ཀྱི་ལམ་ལ་ཐོགས་མེད་དུ། །བརྩེ་ལྡན་སྤྲུལ་པའི་གྲོགས་ཀྱིས་ཉེར་འཁྲིད་ནས། །རྣམ་དག་མངོན་དགའི་ཞིང་དུ་སྐྱེ་བར་ཤོག་ཞིང་དེར་འདབ་སྟོང་
པདྨའི་གེ་སར་ལས། །འཁྲུངས་པའི་རྒྱལ་སྲས་གཞོན་ནུར་བདག་གྱུར་ཏེ། །ཐེག་ཆེན་ཆོས་ཀྱི་དགའ་སྟོན་མཆོག་མྱོང་བས། །རང་གཞན་དོན་ཀུན་ལྷུན་གྱིས་གྲུབ་བྱིན་རློབས། ། ཞེས་པ་འདི་ནི་ཅོ་ནེ་དགེ་སློང་བློ་བཟང་རྣམ་རྒྱལ་གྱིས་མངོན་དགའ་ཞིང་དུ་སྐྱེ་བའི་སྨོན་ལམ་སྙན་ངག་སོགས་

[037A]༄༅། །ཀྱིས་མ་བཅིངས་པ་ངག་འདོན་དུ་བྱས་ཆོག་བ་ཞིག་དགས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོག་མཐར་ཕྱིན་སྟོན་པ་བདེ་བར་གཤེགས། །ཉེས་ཚོགས་དགྲ་ལས་སྐྱབས་དངོས་
དམ་པའི་ཆོས། །སླུ་མེད་ལམ་གྱི་ཟླ་གྲོགས་དགེ་འདུན་ཏེ། །མཆོག་གསུམ་རིན་ཆེན་གཟི་ཡིས་དབུགས་དབྱུང་ཞིག་བློ་བཟང་སྙན་པར་རབ་གྲགས་བཙོང་ཁ་པའི། །ལེགས་བཤད་དགེ་ལེགས་བྱེ་བའི་འབྱུང་གནས་ནོར། །རྣམ་པར་རྒྱལ་བྱེད་རྩེར་བཀོད་
ཕྲིན་ལས་ཀྱིས། །ཐར་འདོད་དགའ་སྟོན་སྤེལ་མཛད་ཞབས་བརྟན་ཤོག་དམ་པ་གང་དེའི་སྐྱེས་ཐོབ་སུ་ཝརྞ། །སྦྱངས་སྟོབས་ཐོས་དང་བསམ་པའི་བཟོས་སྦྱངས་སྣོད། །སྒོམ་བྱུང་ཤེས་རབ་གསལ་བའི་སྒྲོན་མ་ཆེ། །ཉི་མའི་མཆེད་ཟླ་བཞིན་དུ་འབར་གྱུར་ཅིག་
ཤེས་བྱའི་གནས་ལྔ་སྤྱི་དང་ཁྱད་པར་དུ། །དགའ་ལྡན་རིང་ལུགས་མདོ་སྔགས་རྒྱ་མཚོ་ལ། །མཁས་དང་གྲུབ་པའི་ཕུལ་ཕྱིན་བཞེད་དགུ་རྣམས། །འགྲུབ་ཅིང་བར་གཅོད་རྐྱེན་གྱིས་མི་བརྫི་ཤོག་བླང་དོར་གནས་ལར་བ་རྨོངས་འགྲོ་བ་ཀུན། །ཆོས་སྤྱོད་ཁ་ལོ་སྒྱུར་བའི་
ཕྲིན་ལས་བྱོན། །ཀུན་གསལ་ཐ་གྲུར་རྒྱས་པས་གཏན་བདེ་ཡི། །དགའ་སྟོན་ལེགས་ཚོགས་མྱུར་དུ་འགྲུབ་པར་ཤོག་ ཅེས་བསྟན་པའི་གསལ་བྱེད་ཛ་ཡ་པཎྜི་ཏ་བློ་བཟང་སྙན་གྲགས་དགེ་ལེགས་རྣམ་རྒྱལ་བཤད་སྒྲུབ་བསྟན་པའི་འབྱུང་གནས་གྲྭས་ཆེན་པོ་སེར་ཐེག་ཆེན་གླིང་དུ་ཐུགས་
གཉེར་ལ་བཞུགས་པར་བགེགས་བར་གཅོད་མི་འབྱུང་ཞིང། སྐུ་ཚེ་འཕྲིན་ལས་རྒྱས་པའི་འདོད་དོན་སྨོན་ཆེ་བ་ཁལ་ཁ་ཚོ་འདུན་གྱི་སྦྱིན་བདག་གྲྭ་རིགས་སོགས་ནས་ངག་འདོན་བྱས་ཆོག་པ་ཞིག་དགོས་ཞེས་ཕྱག་མཛོད་བློ་བཟང་དབང་རྒྱལ་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།།

[037B]   ༈    །མཐར་ཕྱིན་འགྲོ་བ་ཀུན་ལ་མཉེས་གཤིན་ཀྱང། །སྙིགས་དུས་རྒུད་མུན་སེལ་སླད་ཐུགས་རྗེའི་ཉི། །ཆེར་འབར་བདེ་གཤེགས་བརྒྱད་ལ་ཕྱག་འཚལ་ལོ། །མུ་མེད་ཞིང་གི་ཁྱོན་འགེངས་སྲིད་པ་ཡི། །ཕུན་
ཚོགས་བཀོད་པས་ཁྱད་འཕགས་བཀྲམ་པ་དང། །ཀུན་བཟང་ཡེ་ཤེས་རྣམ་རོལ་བླ་མེད་ཀྱི། །མཆོད་ཚོགས་བློ་ཡིས་བླངས་ནས་འབུལ་བར་བགྱི། །རང་བཞིན་གདོད་ནས་སྐྱེ་བ་མེད་པའི་སེམས། །མཁའ་ལྟར་དག་ཀྱང་གློ་བུར་དྲིས་སྤགས་པའི། །ཉེས་ཚོགས་སྡིག་
དང་ལྟུང་བ་ཅི་བགྱིས་པ། །གཉེན་པོ་སྟོབས་བཞིའི་སྒོ་ནས་ལེགས་པར་བཤགས། །སྐྱེ་འཕགས་རང་གཞན་ཆུ་གཏེར་དབུ་བའི་འཛུམ། །ལེགས་སྤྱད་དཀར་པོར་བཞད་པས་མགྲོན་བསུས་པའི། །འབྲས་བུ་བདེ་དགེར་ཡི་རང་མུཀྟི་ཀ། །རྟག་ཏུ་སྙིང་གི་མཛེས་རྒྱན་
སྤུད་པར་བགྱི། །སྣ་ཚོགས་གདུལ་བྱའི་བློ་ངོར་མཚན་དཔེའི་གར། །དབྱངས་ཀྱི་ཡན་ལག་རྒྱ་མཚོ་གྲེ་འགྱུར་སྟོང། །དོན་བཟང་ཆོས་ཀྱི་འཁོར་ལོ་ཡིད་ཅན་གྱི། །བློ་གྲོས་མཁའ་ལ་རྟག་པར་བསྐོར་དུ་གསོལ། །ཆོས་སྐུའི་ཉི་ལས་ཟེར་གྱི་སྣང་བ་བཞིན། །འགོག་
མེད་བཀོད་པ་སྟོང་གི་ཆོ་འཕྲུལ་གཟུགས། །མཆིས་ཀྱང་ཚུར་མཐོང་མོས་ངོའི་མཛེས་སྐུ་ལས། །ནམ་ཡང་མི་གཡོ་བརྟན་པར་བཞུགས་སུ་གསོལ། །ལྷུན་སྡུག་གཞལ་མེད་ཡངས་པར་གདན་འཛོམ་པའི། །རྒྱལ་བ་འཁོར་བཅས་སྣང་བརྙན་ལེགས་བསྐྲུན་
སླད། །རྒྱུ་སྦྱོར་སྒོ་གསུམ་ངལ་བ་བགྱིས་པ་སོགས། །དགེ་ཚོགས་མ་ལུས་བྱང་ཆུབ་ཐོབ་ཕྱིར་བསྔོ། །དགེ་དེས་སྔོན་བྱོན་དམ་པའི་དགོངས་ཟབ་མཚོ། །ཡོངས་རྫོགས་ནོར་བུའི་གཏེར་གྱིས་གང་བ་དང། །མཚན་ལྡན་རྗེ་བཙུན་བླ་མའི་ཞབས་ཟུང་

[038A]༄༅། །མདུད། ༑ནམ་ཡང་མི་ཤིགས་འཕྲིན་ལས་རབ་རྒྱས་ཤོག་བསླབ་གསུམ་རྒྱལ་བསྟན་ཟ་འོག་རྣམ་བཀྲའི་གདུགས། །དགའ་ལྡན་སྙིང་པོའི་རིང་ལུགས་སུ་ཝརྞ། །ལེགས་སྦྱངས་རིན་ཆེན་ཏོག་གིས་ཉེར་མཛེས་པ། །ས་
གསུམ་རྒྱན་དུ་རྟག་པར་འཁོར་བར་ཤོག་སྣ་ཚོགས་ལས་ཀྱི་མེས་པོའི་རྫུ་འཕྲུལ་ཆེ། །སྐྱེད་བསྲིངས་ཡངས་པའི་འཇིག་རྟེན་ལྟོ་བ་རུ། །ཆོས་ལྡན་རྒྱལ་པོའི་ཁྲིམས་དར་བདེ་ལེགས་ཀྱི། །ཕུན་ཚོགས་གཡང་དུ་ཆགས་པས་འཚོ་བར་ཤོག་ལྷ་གནས་
རྩེ་མོར་རྒྱན་བཀོད་དགའ་ལྡན་གྱི། །རྒྱལ་ཚབ་འདུན་ས་གཉིས་པ་འོག་མིན་གླིང། །རྟག་ཏུ་ཁྲིམས་གཙང་བཤད་སྒྲུབ་མཐུན་རྐྱེན་ཚོགས། །ཡར་གྱི་ཟླ་ལྟར་བླ་ནས་བླར་འཕེལ་ཤོག་སྔོན་ཚེ་བདེ་གཤེགས་སྨོན་ལམ་དཔག་བསམ་དབང། །དར་
དྲག་དུས་སུ་སྨིན་པའི་འབྲས་བུ་ཆེ། །དེང་འདིར་བདག་སོགས་མཁའ་མཉམ་འགྲོ་ཀུན་གྱིས། །ལོངས་སྤྱོད་ཅི་དགར་མྱོང་བའི་མཆོག་འགྲུབ་ཤོག་བདེན་པའི་ཚིག་གི་དམ་བཅའ་བཀྲ་ཤིས་མཚན། །སྙིང་དབུས་དཔལ་བེའུ་འཁྱིལ་བའི་ཕྱོགས་སྐྱོང་དང་
གནོད་སྦྱིན་ལ་སོགས་དཀར་ཕྱོགས་སྲུང་མའི་དཔུང། །ཆེར་བསྐྱེད་འདོད་པའི་དོན་རྣམས་ལྷུན་གྲུབ་ཤོག་ ཅེས་པ་འདི་ནི་ལྷ་རྩེ་དགའ་ལྡན་འོག་མིན་གླིང་དུ་སྨན་གྱི་བླ་མའི་ཕོ་བྲང་གསེར་ཟངས་ལས་བསྒྲུབས་པ་ངོས་རེར་འདོམ་གང་བ་ལྷ་ཚོགས་ཀྱི་སྣང་བརྙན་བཅས་བཀོད་ལེགས་གསར་བསྐྲུན་
བགྱིས་སྐབས་གོང་སྨོས་དོན་ཚང་བའི་བདེན་ཚིག་སྨོན་ལམ་ཚོགས་འདོན་བྱས་ཆོག་པ་ཞིག་དགོས་ཞེས་རབ་འབྱམས་པ་ངག་དབང་རྒྱ་མཚོས་འཕྲིན་ཡིག་གི་ལམ་ནས་བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་ཤིགས་གཡུང་དྲུང་ཁམས་སུ་

[038B] །ངོ་མཚར་སྐུ་གསུམ་དཀྱིལ་འཁོར་ཉིན་མོར་བྱེད། །ཆེ་དབང་གྲུབ་པ་འཆི་མེད་ལྷ་ཚོགས་ཀྱིས། །དེང་འདིར་དངོས་གྲུབ་སྣང་བ་ཡོངས་ཕྱེ་ཞིག་བློ་གཏེར་མཁྱེན་བཟང་རིན་ཆེན་ཀེ་ཏ་ཀས། །ལེགས་པར་བགྲུངས་པའི་མ་རྙོགས་ཡིད་ཀྱི་ཆབ།།
ཇི་སྙེད་ཤེས་བྱའི་གཟུགས་འཆར་བསྐལ་བཟང་གི། །རྣམ་འདྲེན་རྒྱ་མཚོའི་སྙིང་པོ་ཞབས་བརྟན་ཤོག་བསོད་ནམས་ཤེ་མོང་སྟོབས་རྒྱས་བཙན་པོའི་ལུང། །བཀའ་རྟགས་ས་གཞིར་གཡང་ཆགས་མི་ཡི་དབང། །སྐུ་ཚེ་བརྟན་ཅིང་བསིལ་ལྡན་ར་བ་འདིར། །བདེ་ལེགས་
རྫོགས་ལྡན་ལང་ཚོར་བ་འཕེལ་ཤོག་ ཅེས་པ་འདི་ནི་ལྷ་ལྡན་བསྙེན་གནས་མ་སྤྱི་ཚོགས་ཀྱིས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།གང་གི་མཁྱེན་པའི་མེ་ལོང་རབ་གསལ་ངོས། །རྣམ་པ་ཐམས་ཅད་མ་འདྲེས་ཡོངས་ཤར་
པའི༑ ༑དུས་གསུམ་བླ་མ་རྒྱལ་བ་སྲས་བཅས་དང། །བཀའ་སྡོད་སྲུང་མའི་བྱིན་རླབས་སྤྲིན་ལྟར་གཏིབས། །མི་ཕྱེད་དད་པའི་ཆུ་མཚོར་རྙོག་རྡུལ་ཆ། །ཉེར་སངས་གཅིག་ཏུ་དཀར་བའི་འཛུམ་རླབས་མཐུས། །ངག་གི་དབང་ཕྱུག་བློ་བཟང་བསྟན་པའི་བཤེས། །དར་དྲག་
འདབ་རྒྱས་པདྨ་མྱུར་བཞད་ཤོག་རིང་མིན་དལ་འབྱོར་ཀུན་ཚང་རྣམ་དག་རྟེན། །མ་འཁྲུལ་སྐྱེ་སྲིད་གསར་པ་མིག་ངོ་རུ། །སྣང་དང་ལྷན་ཅིག་མཁས་དང་གྲུབ་པའི་གར། །དམ་པའི་རྗེས་སུ་སྒྱུར་བ་རྒྱུར་མཐོང་ཤོག་ ཅེས་གཟིམས་ཁང་དཀར་པོའི་བླ་མ་སྤོང་བ་པ་ངག་དབང་
བློ་བཟང་བསྟན་པ་དར་རྒྱས་ཀྱི་ལང་སྲིད་མྱུར་གསལ་ངོ་འཕྲོད་ཡོང་བའི་བདེན་ཚིག་སྨོན་ལམ་ཞིག་དགོས་ཞེས་དགེ་སློང་ངག་དབང་བསོད་ནམས་ཅན་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྒྲིབ་གཉིས་མུན་པའི་སྨག་སངས་ཤེས་བྱ་ལ། །བློ་གྲོས་དཀྱིལ་

[039A]༄༅། །འཁོར་རྒྱས་བར་ཡོངས་མཉམ་ཡང། །ཆེས་སྙིགས་འགྲོ་ལ་སྣང་བྱེད་ཐུགས་རྗེའི་འོད། །རབ་འཁྱུད་སྨན་གྱི་བླ་མ་མཆེད་བརྒྱད་དང། །དབྱེར་མེད་ཐེག་མཆོག་ལམ་སྟོན་བླ་མ་རྗེས། །སྐྱེ་བ་ཀུན་ཏུ་འཛུམ་འཕྲེང་ཞལ་སྒོ་ལས། །
འོངས་པའི་གདམས་ངག་བདུད་རྩིས་རྟག་སྐྱོང་ཞིང། །དོན་གཉིས་རེ་འབྲས་མྱུར་དུ་སྨིན་པར་ཤོག་ ཅེས་པ་འདི་ནི་མཚོ་སྨད་བླ་ཟུར་སྔགས་རམས་པ་རྡོ་རྗེ་ཡོན་ཏན་གྱིས་འདི་གའི་རིང་འཚོ་སོགས་ལ་དམིགས་ཉིན་ལྟར་སྨན་བླའི་མདོ་ཆོག་ཚར་རེ་འདོན་རྒྱུར་འདོད་གསོལ་གྱི་གཤམ་དུ་སྦྱར་ཆོག་པའི་
རྗེས་འཛིན་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།རྒྱལ་བ་རྒྱ་མཚོ་པདྨ་གར་གྱི་དབང། །བདེ་སྐྱོང་གསང་བའི་ཌཱ་ཀིར་མཉམ་སྦྱོར་ལྷ། །སྣང་སྟོང་ཡིད་ཀྱི་རོལ་པས་ཉེར་བསྒོམ་ཞིང། །བཟླས་བརྗོད་
མཆོད་བསྟོད་ལྷུར་བླངས་དགེ་ཚོགས་ཀྱིས། །ཚེ་འདིའི་སྣང་བ་འགགས་པར་གྱུར་མ་ཐག་དཔའ་བོ་མཁའ་འགྲོའི་གྲོགས་ཀྱིས་ལམ་བསྟན་ནས། །དག་པའི་ཞིང་དུ་ཉེར་བགྲོད་ཐེག་ཆེན་གྱི། །སྨིན་གྲོལ་ལམ་བཟང་མ་ལུས་མཐར་ཕྱིན་ཤོག་ ཅེས་པ་ནི་ཙེ་ནི་གུར་ཆེན་
སྒང་ནས་དགེ་སློང་བློ་བཟང་ཕུན་ཚོགས། དགེ་བསྙེན་བཀྲ་ཤིས་སོགས་ནས་སྨོན་ཚིག་འདི་ལྟ་བུ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བློ་གསལ་ཉེ་དབང་ཀུན་ཚོགས་ཆོས་བཟང་གི་འདུན་སར་བསྐལ་བཟང་རྣམ་འདྲེན་ལུང་རྟོགས་བཅུད་
བདུད་རྩིས་འཆི་མེད་དཔལ་སྟེར་མིག་སྟོང་ཅན། །རྣམ་འདྲེན་རྒྱ་མཚོའི་སྙིང་པོ་ཞབས་བརྟན་ཤོག་སྔོན་བསགས་བསོད་ནམས་རིན་ཆེན་སུ་ཝརྞའི། །སྙིང་པོ་གཉའ་ཤིང་ལྕི་བའི་ལུགས་གཉིས་ཁྲིམས། །གངས་ལྗོངས་ཕྲག་པར་བཀོད་པའི་སྟོབས་རྒྱས་ལྷ། །ཡངས་

[039B]དཀོན་མཆོག་རིན་ཆེན་གཙུག་ཏུ་བཀོད་པ་ཡི། །བསོད་ནམས་དཀར་པོའི་འབྲས་སྨིན་ཕུན་ཚོགས་ཀྱི། །འདོད་དགུ་ས་ལ་དར་བའི་དཔལ་དང་གཡང། །ཆེར་རྒྱས་གདེངས་ཅན་དབང་པོ་ཞབས་བརྟན་ཤོག་བག་མེད་སྐྱེ་
བོས་དབེན་པའི་རི་སུལ་དུ། །དོན་ལྡན་ཆོས་ལ་གཞོལ་བའི་སྤོང་བའི་གྲ། །བསམ་གཏན་ཚེར་མའི་སྐྱོན་ཀུན་ཡོངས་ཞི་ནས། །དོན་གཉིས་ནོར་བུས་ཕྱུག་པའི་གླིང་གྱུར་ཅིག་རྒྱུ་སྦྱོར་འགྲོས་མཚོན་མཐའ་ཡས་སེམས་ཅན་རྣམས། །དཀར་མིན་འབྲས་བུའི་དུཿ་ཁ་
ཡོངས་བཅིལ་ནས། །གནས་སྐབས་མངོན་མཐོའི་དཔལ་འབྱོར་ཐེམ་སྐས་ལ། །འཛེགས་ནས་སྐུ་གསུམ་ཁང་བཟང་མྱུར་འཇུག་ཤོག་ ཅེས་པ་འདི་ནི་གྲ་ནང་གཞིས་སྡོད་འཇམ་དབྱངས་སྤུན་ནས་ཉེ་སྐོར་དུ་བཀའ་གདམས་དགོན་རྙིང་ཞིག་ཏུ་རི་ཁྲོད་དགེ་འདུན་བཞི་གྲྭ་གསར་འཛུགས་བྱས་པའི་
ཞལ་འདོན་བྱེད་རྒྱུར་མཆོད་ཡོན་གྱི་ཞབས་བརྟན་དང་སྐྱེད་བྱེད་ཀྱི་རིང་འཚོ་སོགས་གོང་སྨོས་དོན་ཚང་བ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།གཟོད་མ་ཉིད་ནས་བདུད་བཞིའི་དགྲ་ཚོགས་ལས། །རྒྱལ་བའི་གྲགས་དཀར་བ་དན་
ས་གསུམ་ན། །མངོན་པར་མཐོ་བའི་རྣམ་འདྲེན་ཉི་མའི་གཉེན། །སྲས་དང་སློབ་མར་བཅས་ལ་ཕྱག་འཚལ་ལོ། །ཟབ་དང་རྒྱ་ཆེའི་ཚུལ་གཉིས་ལམ་བཟང་ཆེར། །ཐར་འདོད་བདེ་བླག་འཁྲིད་པའི་ས་མཁན་ཆེ། །རྒྱལ་ཚབ་གཉིས་དང་ཤིང་རྟ་ཆེན་པོ་སོགས། །
བརྒྱུད་པའི་བླ་མ་རྣམས་ལ་གསོལ་བ་འདེབས། །རྒྱལ་ཀུན་མཁྱེན་རབ་དམར་སེར་དྷཱི་ཡིག་ལས། །བཅུ་དྲུག་ལང་ཚོའི་དཔལ་འཁྲུངས་འཇམ་དཔལ་དབྱངས། །ཆེར་སྙིགས་འགྲོ་བ་འདྲེན་པའི་ཟློས་གར་ཅན། །རྗེ་བཙུན་འཇམ་དཔལ་སྙིང་པོར་གསོལ་བ་འདེབས། །

[040A]༄༅། །བྱིན་རླབས་གཏེར་མཛོད་དངོས་བརྒྱུད་བླ་མ་དང། །དངོས་གྲུབ་བསམ་པའི་རེ་སྐོང་ཡི་དམ་ལྷ། །འཕྲིན་ལས་ཐོག་ལྟར་མྱུར་མགྱོགས་དཀར་ཕྱོགས་ཀྱི། །སྲུང་མ་དམ་ཅན་རྒྱ་མཚོའི་མཐུ་སྟོབས་ལས། །འཇིག་རྟེན་རྒུད་པའི་དབུལ་
བ་མ་ལུས་པ། །སེལ་བྱེད་བསྟན་པ་རིན་ཆེན་དབང་གི་རྒྱལ། །བཤད་སྒྲུབ་བྱི་དོར་བརྩོན་པའི་ཆོས་སྡེ་ཆེ། །དབྱར་གྱི་ཆུ་གཏེར་ལྟ་བུར་འཕེལ་གྱུར་ཅིག་ཚུལ་ཁྲིམས་དྲི་མེད་གཏིང་མཐའ་ཡངས་པའི་མཚོར། །ལུས་སེམས་ལས་སུ་རུང་བའི་ཏིང་ངེ་འཛིན་
གཡོ་མེད་ལྷུན་པོའི་མཆེད་ལས་རྣམ་འབྱེད་ཀྱི། །རིན་ཆེན་འདོད་དགུའི་མཆོག་སྦྱིན་རྒྱས་གྱུར་ཅིག་ཤིང་རྟ་ཆེ་གཞུང་རྣམ་དག་རིགས་ལམ་ལས། །དྲངས་བའི་རྩོད་ངག་སེང་གེའི་ང་རོ་ཡིས། །མི་མཐུན་ལོག་རྟོག་རི་དྭགས་འཇོམས་པ་དང། །ལྷན་ཅིག་ཐུབ་བསྟན་རྒྱས་
བའི་གྲགས་འབར་ཤོག་འགྲོ་བའི་བསོད་ནམས་ཞིང་ས་མ་ལ་ཡར། །སྐྱེས་པའི་ཙན་དན་ཆེ་ལས་འཐུལ་བའི་དྲི། །གཞན་ཕན་ཚ་གདུང་འཕྲོག་པའི་བཀྲ་ཤིས་དེས། །ཡངས་པའི་ནོར་འཛིན་ཕྱོགས་ཀུན་ཁྱབ་གྱུར་ཅིག་ །ཅེས་པ་འདི་ནི་བསྟན་པའི་གསལ་བྱེད་ཛ་ཡ་པཎྜི་ཏ་
བློ་བཟང་སྙན་གྲགས་དགེ་ལེགས་རྣམ་རྒྱལ་གྱིས་ཁལ་ཁའི་ཡུལ་གྲུར་མཚན་ཉིད་ཀྱི་གྲ་ཚང་ཞིག་གསར་དུ་འཛུགས་བཞེད་ལ་བཤད་སྒྲུབ་སོགས་འཕེལ་རྒྱས་ཀྱི་སྨོན་ཚིག་ཧ་ཅང་མི་ཉུང་བ་ཞིག་དགོས་ཞེས་བསྐུལ་མ་མཛད་ངོར་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།
གདོད་ནས་སྤངས་རྟོགས་ཡོན་ཏན་རབ་རྫོགས་ཀྱང། །མ་དག་འགྲོ་བའི་ཉེར་འཚོར་ཐ་མལ་ཚུལ། །སྟོན་མཛད་བླ་མ་ཡི་དམ་དཀྱིལ་འཁོར་ལྷ། །རྒྱལ་བ་སྲས་བཅས་རྣམས་ཀྱི་བྱིན་རླབས་དང། །ཁྱད་པར་རྒྱལ་བའི་མཁྱེན་རབ་མ་ལུས་པ། །གཅིག་བསྡུས་

[040B] །ཡོངས་རྫོགས་ཐུབ་བསྟན་དྲི་མེད་ལམ་བཟང་ཆེ། །གསལ་མཛད་བློ་བཟང་གྲགས་འབར་བཙོང་ཁ་པ། །གར་དགུའི་ཉམས་ཀྱིས་ཕྱི་ནང་གཤིན་རྗེའི་དཔུང། །མཐའ་དག་མིང་གི་མཐར་མཛད་བཅོམ་ལྡན་འདས། །འཇིགས་
བྱེད་མཐུ་སྟོབས་ཉི་མའི་འོད་བརྒྱ་ཡིས། །རེ་འབྲས་པདྨོའི་ཚལ་རབ་མྱུར་བཞད་སྩོལ། །བློ་བཟང་ཆོས་ཀྱི་རིང་ལུགས་ཡིད་བཞིན་ནོར། །བཤད་སྒྲུབ་རྒྱལ་མཚན་རྩེ་མོར་འཕྱར་བ་ཡིས། །ཕན་བདེའི་འདོད་བ་ཆར་བསྙིལ་བསྟན་པའི་སྲོག་བཤེས་གཉེན་
དམ་པའི་ཟློས་གར་ཚུགས་པར་ཤོག་ངག་ལ་དབང་ཕྱུག་དབྱངས་ཅན་བྱིན་རླབས་བཅུད། །དགེ་ལེགས་ཟབ་ཡངས་བུམ་པར་འཁྱིལ་བ་ལས། །གཞན་ཕན་དཔལ་འབྱོར་བཟང་པོའི་འཕྲིན་ལས་ཀྱི། །འཁྲུལ་མེད་ཡང་སྤུལ་ཟླ་བ་མྱུར་ཚེས་ཤོག་བཀླབ་
གསུམ་ལུས་སྟོབས་རྒྱས་པའི་གཉིས་འཐུང་བུ། །གསར་སྐྱེས་ཕྲག་པར་ལྕི་བའི་ཡོན་ཏན་ནོར། །ཐར་འདོད་གདུལ་བྱ་རྣམས་ལ་བགོ་སྐལ་དུ། །སྟེར་བའི་ཆོས་ལྡན་རེ་བ་ལྷུན་གྲུབ་ཤོག་ཡེ་ཤེས་དམར་ཟླུམ་སྤྱན་བགྲད་དཀར་ཕྱོགས་ལྷ། །སྤྱི་དང་ཁྱད་པར་ལས་
ཀྱི་གཤིན་རྗེ་ཆེ། །འཆི་བདག་དུག་རི་ནག་པོ་བསེ་ཁྲབ་ཅན། །མཐུ་ལས་ཆོས་ལྡན་རེ་བ་ལྷུན་གྲུབ་ཤོག་ །ཅེས་པ་འདི་ཡང་བྲག་གཡའ་སྤྲུལ་སྐུ་ཆུར་ཚང་མཚན་ལྡན་དགེ་བའི་བཤེས་གཉེན་བློ་བཟང་བསྟན་པ་གཤེགས་པའི་ཡང་སྲིད་མྱུར་གསལ་གྱི་སྨོན་ཚིག་གོང་སྨོས་དོན་ཚང་བ་ཞིག་དགོས་ཞེས་ག་རེ་
དགའ་བཅུ་བློ་བཟང་ལེགས་པས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོགས་ཡོན་ཏན་མཐར་ཕྱིན་རྫོགས་སངས་རྒྱས། །མི་མཐུན་ཉེར་ཞིའི་དབྱིངས་གྱུར་འགོག་ལམ་ཆོས། །རིག་གྲོལ་ཡོན་ཏན་མཛོད་འཛིན་དགེ་འདུན་ཏེ། །

[041A]༄༅། །སླུ་མེད་མཆོག་གསུམ་བདེན་པས་རྟག་ཏུ་སྐྱོངས། །འགྲོ་རྣམས་ཉོན་མོངས་ལྕགས་སྒྲོག་དམ་པོའི་རྒྱ། །སྤངས་རྟོགས་སྲེད་མེད་གཞོན་ནུའི་རང་སྟོབས་ཆེས། །འགྲོལ་བར་དམ་བཅའི་ཁུར་འཛིན་རྒྱལ་སྲས་ཀྱི། །རྣམ་ཐར་
ཡ་མཚན་འཕྲུལ་གྱི་སྒོ་ང་སྐྱེས། །བློ་བཟང་ལང་ཚོ་རབ་རྫོགས་གདོང་པ་བཞིས། །ངག་དབང་ཆོས་ཀྱི་དབྱངས་སྙན་ཆེར་སྒྲོགས་པས། །འཇིགས་མེད་སྟོབས་དང་ཡེ་ཤེས་གོ་འཕང་ལ། །ལུས་ཅན་འགོད་པའི་གྲགས་པས་སྤ་བ་གང། །གདོས་བཅས་
གཟུགས་སྐུར་བསྟན་པའི་གར་མཁན་འཕྲུལ། །གདུལ་བྱའི་རེ་བ་སྐོང་ལས་ཕྱིར་ཕྱོགས་མོད། །སླར་ཡང་བདག་སོགས་ཚུར་མཐོང་སྣང་བ་དང། །འཚམས་པའི་ཡང་སྤྲུལ་གསར་པ་མྱུར་སྟོན་ཤོག་འཁྲུལ་མེད་ཡང་སྲིད་གསར་པའི་རི་བོང་ཅན།།
སྐལ་ལྡན་བསོད་ནམས་ཤར་རིའི་ཕྲག་པ་ལ། །མྱུར་དུ་འཇོགས་ཏེ་གང་འཚམས་འཕྲིན་ལས་ཀྱི། །འོད་དཀར་བདུད་རྩིའི་ཉིང་ཁུ་འགྱེད་གྱུར་ཅིག་ཐུན་མཚམས་དམར་འོད་ལ་འགྲན་བསླབ་གསུམ་གྱི། །ངུར་སྨྲིག་བླ་གོས་ཀླུབས་པའི་ངང་ཚུལ་དེས། །མཁས་
གྲུབ་བསྟན་པའི་བྱ་བ་དཔག་མེད་སོགས། །དགོས་པའི་དོན་རྣམས་བདེ་བླག་འགྲུབ་གྱུར་ཅིག་ །ཅེས་རྒྱལ་བའི་སྲས་པོ་ཆེན་པོ་བློ་བཟང་ངག་དབང་འཇིགས་མེད་ཡེ་ཤེས་བྲགས་པ་ཞི་བའི་དབྱིངས་སུ་དགོངས་པ་གཏད་པའི་སྐབས་གཅུང་པོ་འཇིགས་མེད་གྲགས་པས་ཡང་སྲིད་བྱུར་ཕེབས་ཀྱི་གསོལ་འདེབས་
སྨོན་ཚིག་ཅིག་གི་བསྐུལ་མ་དགོས་ཞེས་སྲིད་སྐྱོང་ལ་ཞུས་འདུག་དོན་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།མཚན་སྙན་དབྱར་རྔ་བརྡུངས་པའི་སྒྲ་ཙམ་གྱིས། །སྐལ་ལྡན་མདོངས་མཐའ་ཅན་སྙིང་དགའ་བདེའི་དཔྱིད། །སྟེར་

[041B] །མགོན་སྐྱབས་ཐུགས་རྗེ་བསྐྱེད་པའི་དུས་ལ་བབ། །མི་འཇིགས་འཕྲོག་བྱེད་འགྱིང་བའི་ཆོས་ཀྱི་ཁྲིར། །བློ་བཟང་བཤད་སྒྲུབ་བསྟན་པའི་སྣ་བདུན་ནོར། །བསྟར་བས་གྲགས་པའི་རྒྱལ་མཚན་ཕྱོགས་ཀུན་ཏུ། །
བསྒྲེང་མཁས་ལྷག་པའི་དབང་ཕྱུག་དཔལ་བཟང་པོ། །སྟོང་ཉིད་སྙིང་རྗེ་དབྱེར་མེད་རང་གི་གཤིས། །འགོག་མེད་རྒྱ་མཚོ་ཆེ་ལས་རླབས་ཕྲེང་བཞིན། །གདུལ་བྱའི་སྣང་བར་བསྟན་པའི་སྤྲུལ་སྐུའི་གར། །སླར་ཡང་དུས་ལས་ཡོལ་མེད་འཆར་བར་ཤོག་
རིགས་གཟུགས་རྣམ་འབྱེད་བློ་སྟོབས་ཆེར་རྫོགས་པའི། །མ་ལ་ཡར་སྐྱེས་ཙན་དན་གཞོན་ནུ་ནས། །མཁས་བཙུན་བཟང་པོའི་རྣམ་ཐར་སྔོན་བྱོན་གྱི། །དམ་པར་མཚུངས་པའི་དྲི་ངད་ཡོངས་འཐུལ་ཤོག་སེམས་རྒྱུད་ཡོན་ཏན་རྫོགས་པའི་མ་གི་ཏ། །
མཐོང་ཐོས་དྲན་དང་རེག་པའི་དྲི་ཙམ་གྱིས། །གཞན་རྒྱུད་ཉོན་མོངས་སྤྲུལ་གྱི་མཚང་ཕྱུང་ནས། །རྣམ་གྲོལ་བདེ་ལེགས་རྒྱ་མཚོར་སྦྱོར་ནུས་ཤོག་ །ཅེས་མཁར་སྔོན་ཤི་རེ་གེ་ཐུ་སྤྲུལ་བའི་སྐུ་བློ་བཟང་བསྟན་པའི་རྒྱལ་མཚན་དཔལ་བཟང་པོ་གཤེགས་པའི་ཡང་སྲིད་མྱུར་འབྱོན་གྱི་གསོལ་
འདེབས་སྨོན་ཚིག་ཅིག་དགོས་ཞེས་ཨང་འགར་ཞབས་དྲུང་ངག་དབང་བློ་བཟང་མཁས་བཙུན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བསམ་འཕེལ་འདོད་དགུའི་ཆར་འབེབས་བླ་མ་དང། །དངོས་གྲུབ་བྱེ་བའི་གཏེར་གྱུར་ཡི་དམ་ལྷ། །
མཐུ་ལྡན་དཀར་ཕྱོགས་མཁའ་འགྲོ་སྲུང་མ་ཡིས། །རྣམ་དག་སྨོན་པའི་འབྲས་བུ་འགྲུབ་པར་མཛོད། །འཇམ་དཔལ་རྡོ་རྗེ་ཀུན་མཁྱེན་བཙོང་ཁ་པའི། །བྱིན་རླབས་འོ་མའི་ཆབ་ཀྱིས་བྲན་པ་ལས། །སྤངས་རྟོགས་ཡོན་ཏན་རྒྱ་མཚོའི་འདབ་གྲོལ་བའི། །རྗེ་བཙུན་ཀུ་

[042A]༄༅། །མུད་བཞད་བར་གསོལ་བ་འདེབས། །ལས་ཉོན་སྒོ་ངའི་རྒྱ་ལས་ཉེར་གྲོལ་བའི། །མཁའ་ལྡིང་ཕྱོགས་ཀྱི་བགྲོད་པར་འཇིགས་བྲལ་ཡང། །ཚུར་མཐོང་སྣང་ངོར་ས་ལམ་མཐོན་པོའི་དབྱིངས། །གཤེགས་པའི་འགལ་རྐྱེན་མ་
ལུས་བྲལ་བར་ཤོག་སླར་ཡང་འཇམ་དཔལ་དཔའ་བོ་མི་ཡི་གར། །རྒྱལ་བ་རྒྱ་མཚོའི་མཐུ་ཡིས་སྐྱེད་བསྲིངས་པའི། །ཡང་སྤྲུལ་དཔག་བསམ་ལྗོན་ཤིང་གསར་པ་ཡིས། །བདག་ཅག་མིག་ངོར་འདོད་པ་འཇོ་བར་ཤོག་བསླབ་གསུམ་གཉིས་འཐུང་
གཞོན་ནུའི་སྟོབས་རྒྱས་པར། །ལུང་རིགས་སྨྲ་མཁས་རིན་ཆེན་དྲ་བས་མཛེས། །སྒོམ་སྟོབས་གྲུབ་པའི་ཐེག་པ་རབ་རྫོགས་ནས། །ཐུབ་བསྟན་གསལ་བྱེད་ཁྱུ་མཆོག་འགྱུར་བར་ཤོག་ །ཅེས་མཁས་གྲུབ་དམ་བ་དབོན་སློབ་འཇམ་དཔལ་རྒྱ་མཚོ་ཞི་བར་གཤེགས་པའི་
སྐབས་ཡང་སྲིད་མྱུར་ཕེབས་ཀྱི་གསོལ་འདེབས་སྨོན་ཚིག་ཅིག་དགོས་ཞེས་གྲུབ་དབང་གང་གི་སྐུ་ཚ་སྐལ་བཟང་དོན་གྲུབ་ཀྱིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཆོས་ཉིད་དག་པའི་མཁའ་ལ་ལྷུན་གྲུབ་ཀྱི། །ཡེ་ཤེས་རང་སྣང་
འོད་ལྔའི་ཐིག་ལེའི་རྩལ། །རབ་འབྱམས་ཞི་ཁྲོའི་གཟུགས་སུ་ཡོངས་སྨིན་བས། །ངོ་མཚར་དག་པའི་ལྟད་མོ་ཅིར་ཡང་བསྒྱུར། །པདྨའི་སྙིང་པོར་ཆགས་པའི་ཟབ་དོན་བཅུད། །མྱངས་པས་བདེ་ཆེན་ཐུང་བ་མྱོས་པའི་གླུ། །གསང་ཆེན་བཞད་པའི་སྒྲ་
དབྱངས་ཕྱོགས་ཀུན་ཏུ། །སྒྲོག་མཛད་རྡོ་རྗེ་འཛིན་པ་བཤེས་གཉེན་ཚུལ། །འགྲོ་འོང་མཚན་མས་དབེན་ཀྱང་ཚུར་མཐོང་གི། །མིག་ངོར་རྣམ་སྨིན་གཟུགས་ཀྱི་ཟ་མ་ཏོག་སྤངས་ཏེ་མཁའ་ལ་སྤྱོད་པའི་ཞིང་མྱུལ་བའི། །ཐུགས་བསྐྱེད་དགོངས་པ་ཡོངས་སུ་

[042B]ལས་སྣང་འཁྲུལ་པའི་གཡའ་བྲལ་རང་རིག་གི། །ཡེ་ཤེས་གཉུག་མའི་མེ་ལོང་གང་གི་ངོས། །དག་པའི་ཆོ་འཕྲུལ་ཞིང་ཁམས་རྒྱ་མཚོའི་དཔྱིད། །ཤར་བའི་གཟིགས་མོས་དགྱེས་དགུར་རོལ་བར་ཤོག་ཞང་ཁམས་འདིར་ཡང་བློ་དམན་
བསམ་བ་དང། །འཆམས་པའི་ཡང་སྲིད་གཅིག་ལས་དུ་མའི་གར། །མྱུར་དུ་ཟློས་བས་མཁས་བཙུན་བཟང་གསུམ་གྱི། །རྣམ་ཐར་དབང་པོའི་ཡུལ་དུ་འབྲལ་མེད་ཤོག་སེམས་ཉིད་རྣམ་དག་བླ་མ་ཆོས་ཀྱི་སྐུར། །ཐ་དད་སྤངས་པའི་བྱིན་རླབས་སྙིང་
དབུས་སུ། །རྟག་ཏུ་ཞུགས་ཤིང་ཚུར་མཐོང་མིག་ངོར་ཡང། །མཛེས་སྐུའི་དགའ་སྟོན་གསར་བ་སྩལ་དུ་གསོལ། །རྒྱལ་རྣམས་གསང་བ་ཀུན་བདག་ཡི་དམ་ལྷ། །བདེ་སྐྱོང་གནས་གསུམ་རོལ་པའི་མཁའ་འགྲོ་མ། །ཐོགས་མེད་ལས་སྒྲུབ་སྲུང་མ་དམ་ཅན་
ཚོགས༑ ༑རེ་བའི་དོན་འདི་འགྲུབ་པའི་གྲོགས་མཛོད་ཅིག་ །ཅེས་གསང་བདག་རྣམ་རོལ་གྲུབ་དབང་བཞད་པའི་རྡོ་རྗེ་ཞིང་ཁམས་གཞན་དུ་དགོངས་པ་གཏད་པའི་སྐབས་ཡང་སྲིད་མྱུར་ཕེབས་ཀྱི་གསོལ་འདེབས་སྨོན་ཚིག་ཅིག་དགོས་ཞེས་དྲུང་ལིག་ཚངས་སྐྱེས་བློ་ལྡན་དང། རྩེ་གཉེར་ཆོས་
མཛད་བསྟན་འཛིན་རྒྱ་མཚོས་བསྐུལ་མ་བྱུང་བའི་ཐོག་དགོངས་རྫོགས་ཀྱི་ཁུར་ལེན་པ་ཐུན་མོང་ནས་ཀྱང་བསྐུལ་ངོར་ཤཱཀྱའི་དགེ་སྦྱོང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།མཐོང་བའི་མོད་ལ་སྲིང་ཞིའི་རྒུད་པ་རྣམས། །ཞི་མཛད་རྒྱལ་ཀུན་རིགས་བདག་
དྲིན་ཅན་རྗེ། །མཛེས་སྐུ་སྙིང་དབུས་པདྨའི་གེ་སར་ལ། །བརྟན་པར་བཞུགས་ནས་མཆོག་ཐུན་དངོས་གྲུབ་སྩོལ། །བདག་ལུས་ལོངས་སྤྱོད་འདོད་དགུའི་མཚོ་ཆེན་པོར། །གཅེས་འཛིན་འཆིང་བ་དོར་ནས་བགེགས་རིགས་སོགས། །མར་གྱུར་འགྲོ་ལ་སྙིང་

[043A]༄༅། །རྗེས་ཡོངས་བཏང་བས། །བླ་མེད་ཚོགས་ཀྱི་ཕུང་པོ་རྫོགས་པར་ཤོག་རང་སེམས་ཆོ་འཕྲུལ་ཙམ་ལས་ཚུགས་ཐུབ་ཏུ། །སྣང་སྲིད་ལྷ་དང་ལྷ་མིན་གདོན་གྱི་ཚོགས། །མེད་ཕྱིར་འཁྲུལ་སྣང་དག་པའི་གནས་ལུགས་
དང༑ ༑འཇིགས་པ་མེད་པའི་དཔའ་གདེངས་ཐོབ་པར་ཤོག་ །ཅེས་པ་ནི་དོན་གྲུབ་གླིང་རི་ཁྲོད་པ་དགེ་སློང་སངས་རྒྱས་འཕེལ་གྱིས་གཉན་ཁྲོད་འགྲིམ་སྐབས་ཁ་ཏོན་བྱེད་རྒྱུའི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།། །།།
   ༈    །ངོ་མཚར་མཚན་དཔེའི་ཐལ་གོང་ལས་འཕྱང་བའི། །བདེ་གཤེགས་གཏན་གྱི་སྐྱབས་གཅིག་དམ་ཆོས་དང། །དགེ་འདུན་མཆོག་གསུམ་ཤིས་པ་དེང་འདིར་སྩོལ། །དུས་གསུམ་རྒྱལ་བའི་
བསྟི་གནས་དབུས་འགྱུར་ཚལ། །རྣལ་འབྱོར་རྒྱུད་སྡེའི་ནགས་ཀླུང་སྟུག་པོའི་ཁྲོད། །བག་ཕེབས་མཁས་གྲུབ་སངས་རྒྱས་གསང་བའི་དུས། །ཤྲཱི་བྷ་དྲར་གྲགས་ལ་གསོལ་བ་འདབས། །རྒྱལ་ཀུན་མཁྱེན་རབ་འོད་ཀྱི་གོང་བུ་ལས། །འཁྲུངས་པའི་
འཇམ་དབྱངས་གཞོན་ནུས་གཙུག་ལག་གི། །སྒོ་འཕར་བརྒྱད་ཁྲི་ཕྱེ་བའི་གནས་མཆོག་འདབས། །ཁྱིམ་བདག་ལུང་གིས་མཐོ་ལ་གསོལ་བ་འདེབས། །དགེ་བཅུའི་སྙེ་མ་གཡུར་དུ་ཟ་བའི་གོས། །ཉེར་ཀླུབས་ལི་ཡུལ་ལྕང་ར་སྨུག་པོའི་ལྗོངས། །
ཐང་དགུའི་བདག་པོ་ཞེས་གྲགས་བདག་གི། །འབངས་གྱུར་དད་ནོར་ཕྱུག་ལ་གསོལ་བ་འདེབས། །ལེགས་བྱས་ཆབ་ཀྱིས་བྲན་པའི་ཀུདྐུ་མ། །ས་གཞིར་གཡང་དུ་རབ་ཆགས་ཞང་ཞུང་ཡུལ། །སྐྱོང་མཛད་ཚངས་པ་འཕྲུལ་གྱི་རྗེ་བོ་ལ། །བསྙེན་བའི་

[043B] །སྡེ་བཞིའི་རླབས་ཕྲེང་གཡོ་བའི་དལ་འབབ་ཀྱི། །མཛོད་གྱུར་ཧོར་གྱི་སྒོམ་གྲ་ཆེན་པོ་རུ། །པྲཛྙཱ་བྷ་དྲ་ཞེས་གྲགས་སྲོག་བདག་དང། །བཟང་པོའི་འབྲེལ་པ་གྲུབ་ལ་གསོལ་བ་འདེབས། །ལུགས་གསུམ་ལྷུན་གྱིས་གྲུབ་པའི་
གནྡྷོ་ལར། །འཁུ་ལྡན་རི་དྭགས་སྲོག་གི་ལོངས་སྤྱོད་ཚོགས། །ཟ་བར་སྲུང་མའི་འཕྲོག་བྱེད་བཀའ་བསྒོས་ཚེ། །བཀྲ་ཤིས་མིང་ཅན་གྱུར་ལ་གསོལ་བ་འདེབས། །གངས་ཅན་སྐྱབས་གཅིག་སྲོང་བཙན་ཉིན་བྱེད་དང། །འགྲོགས་པའི་མཐུ་ལྡན་ཚངས་པ་
གཞོན་ནུའི་ལྷ། །མངའ་གསོལ་དགེ་མཚན་བཀྲ་བའི་ལྡིང་ཁང་དུ། །འཕྲུལ་བློན་རིགས་སུ་གྱུར་ལ་གསོལ་བ་འདེབས། །རྒྱལ་ཀུན་བརྩེ་བའི་རང་གཟུགས་བླ་མ་དང། །འཁྲུལ་བྲལ་ལུགས་བཟང་བསམ་འཕེལ་ནོར་བུའི་ཏོག་གཙུག་ཏུ་ལེགས་
མཆོད་སྙིང་སྟོབས་ཟླ་མེད་པའི། །ས་སྐྱོང་དགའ་ལྡན་མིང་ཅན་གསོལ་བ་འདེབས། །སྔོན་བསགས་བསོད་ནམས་ས་སྲུངས་ལུས་སྟོབས་ཆེས། །བཏེག་པའི་མངའ་ཐང་རབ་རྒྱས་རིན་ཆེན་གཏེར། །དབྱིག་འཛིན་ལྟོ་བར་སྨན་པའི་དགེ་ལེགས་ཀྱི། །སྣང་
བ་ཡངས་པོའི་བྱེད་པོར་གསོལ་བ་འདེབས། །རྣམ་འབྱེད་རྩི་བས་སྟོང་ལྡན་པའི་འཁོར་ལོ་ཡིས། །རྒྱལ་ཐབས་གླིང་བཞིར་དབང་སྒྱུར་མི་ཡི་རྗེ། །འགྱུར་མེད་སྲོག་གི་ཐིག་ལེར་ཚེ་ཡི་བཅུད། །ཆགས་ཏེ་ཞབས་ཟུང་མི་གཡོ་བརྟན་པར་ཤོག་སྤྱི་དང་
བྱེ་བྲག་ཁ་བའི་སྨན་ལྗོངས་འདིར། །དཀར་མིན་བརླང་པོར་སྤྱོད་པའི་ཉེས་པ་ཀུན། །ཞི་ནས་བདེ་ལེགས་རྫོགས་ལྡན་གསར་པའི་ཚེས། །མྱུར་དུ་དོམ་པའི་བཀྲ་ཤིས་ལྷུན་གྲུབ་ཤོག་ །ཅེས་ལུགས་གཉིས་ལ་རྣམ་འབྱེད་གྱི་རྩལ་སྟོབས་ཤིན་ཏུ་ཡངས་པས་སྲིད་

[044A]༄༅།  །ཆེན་པོའི་བྱ་བ་ཡིན་ལུགས་སུ་སྐྱོང་བའི་ས་སྤྱོད་ཝང་བསོད་ནམས་སྟོབས་རྒྱས་ཀྱི་འཁྲུངས་རབས་གསོལ་འདེབས་ཤིག་དགོས་ཞེས་ལྷག་བསམ་ཟོལ་མེད་ཀྱི་ནོར་ཅན་སྐྱེད་བྱེད་ཨ་ཆི་ཐུ་དར་ཁན་གུན་ནས་བསྐུལ་མ་མཛད་པར། ཤིང་སྟག་ལོར་ལ་མོ་ཆོས་སྐྱོང་ནས་གནང་བའི་
ལུང་དུ་རགས་རིམ་ཞིག་གསལ་འདུག་པ་ལ་གོ་རིམ་སོགས་དེག་སོར་བཞག་གི་གསོལ་འདེབས་ཚིགས་སུ་བཅད་པ་འདི་ནི་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ཕུལ་བྱུང་མཁྱེན་བརྩེའི་ཀུན་གསལ་ཡངས་པ་ལས། །མཆོག་ཐུན་ནམ་
མཁའ་མཛོད་ཀྱི་དངོས་གྲུབ་ཆར། །འབེབས་མཁས་བླ་མ་རྒྱལ་བ་སྲས་དང་བཅས། །ཐོགས་མེད་རྫུ་འཕྲུལ་མཐུ་ཡིས་འདིར་གཤེགས་ཤིག་རྣམ་དག་དད་པའི་སྤོས་ཆུ་འཁྱིལ་བའི་རྫིང། །ཏིང་འཛིན་མནྡཱ་ར་ཡི་ཟེའུ་འབྲུའི་དབུས། །ཡིད་འོང་རབ་
འབྱམས་མཆོད་པའི་ཚོགས་བཀོད་ནས། །འབུལ་གྱིས་འགྲོ་བའི་དོན་སླད་བ་ཞེས་སུ་གསོལ། །ཀུན་བཟང་ཐུགས་མཚན་དཔལ་བེའུ་གྲ་རྣམས་ལས། །འཕྲོས་པའི་བླ་མེད་མཆོད་སྤྲིན་མཁའ་ཁྱབ་ཅན། །སྣང་ཡང་རང་བཞིན་མེད་པའི་ཆོས་ཀྱི་ཀློང། །དབང་
གཞུའི་མཛེས་པ་འཕྲོག་པས་མཉེས་གྱུར་ཅིག་མཁའ་ཁྱབ་ཞིང་རྡུལ་མཉམ་པའི་ལུས་སྤྲུལ་ནས། །ཕྱག་འཚལ་ཉེས་ལྟུང་མ་ལུས་སོ་སོར་བཤགས། །དགེ་ལ་ཡི་རང་ཆོས་འཁོར་བསྐོར་བ་དང། །མྱ་ངན་མི་འདའ་བརྟན་པར་བཞུགས་གསོལ་
འདེབས༑ ༑དེ་ལྟར་བསགས་པའི་རྣམ་དཀར་ཕུང་པོས་མཚོན། །དུས་གསུམ་དགེ་བའི་རིན་ཆེན་སྤེལ་ལེགས་ཕྲེང། །མར་གྱུར་ཡིད་ཅན་ཀུན་གྱི་མཛེས་རྒྱན་དུ། །བཏང་བས་བྱང་ཆེན་རྩེ་དགའ་ངོམ་པར་ཤོག་ཕན་བདེའི་རྩ་ལག་བསླབ་པ་གསུམ་གྱི་

[044B] །སྲིད་མཐར་བརྟན་ཅིང་དེ་འཛིན་ཡོན་མཆོད་སོགས། །སྐྱེས་ཆེན་སྐུ་ཚེ་རྡོ་རྗེ་ལྟར་བརྟན་ཅིང། །འཕྲིན་ལས་ཉིན་མོའི་སྣང་བ་བཞིན་ཁྱབ་ཤོག། །རྒྱུ་སྦྱོར་རྣམས་ཀྱི་གནས་སྐབས་དབང་ཐང་དང། །ཚེ་དཔལ་དབྱར་མཚོ་བཞིན་དུ་གྱེན་འཕྱུར་
ཞིང༑ ༑གནས་ངན་སྐྱེ་བ་ཡོངས་ཆད་མངོན་མཐོའི་རྟེན། །བརྒྱུད་ནས་སངས་རྒྱས་རིང་མིན་ཐོབ་པར་ཤོག་ །ཅེས་པ་འདི་ནི་ལྷ་ལྡན་དཔལ་ཐོང་ཤག་པས་སྙེ་ཕུའི་ཕུར་དགེ་བའི་བཤེས་གཉེན་དགྱེར་སྒོམ་པ་ཆེན་པོའི་གདན་ས་ཤུགས་གསེབ་ཀྱི་རྟེན་བརྟེན་པ་རྙིང་པར་ཞིག་གསོ་དང་
མ་ཕམ་མགོན་པོའི་སྣང་བརྙན་གསར་བཞེངས་བགྱིས་བར་མཆོད་བ་ལྔ་ཚར་ཇི་སྲིད་བར་འབུལ་མི་དགེ་སློང་བཞི་གྲ་དང་བཅས་བཙུགས་པར་གོང་སྨོས་དོན་རྣམས་ཚང་བའི་སྨོན་ཚིག་མཆོད་འབུལ་བས་ཁ་ཏོན་བྱེད་རྒྱུ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་
སྨྲས་པའོ།།     ༈    །།ཕུན་ཚོགས་སྐུ་གསུམ་ཉི་གཞོན་འབུམ་གྱི་གཟི། །ཤེས་བྱར་སྲིད་ལ་ཁྱབ་པའི་དྲ་བ་ཅན། །བཅོམ་ལྡན་ཚེ་དང་ཡེ་ཤེས་དཔག་མེད་ལྷས། །རྣམ་ཀུན་དགེ་ལེགས་ཆར་ཆེན་དབབ་པར་མཛོད། །སྔོན་གོམས་ལེགས་བྱས་ཆུ་ཀླུང་
འཁྱིལ་བའི་དབུས། །དད་སྟོབས་གྲུ་རྫིངས་བརྟན་པོར་ཞུགས་པ་ལས། །ཕྱོགས་ལས་རྣམ་པར་རྒྱལ་བའི་མཐུ་ཆེན་ནོར། །མངའ་མཛད་མི་ཡི་རྗེ་བོ་ཞབས་བརྟན་ཤོག་ཤུགས་དྲག་བསོ་དནམས་མེས་པོ་དགྱེ་སྤའི་ལུང། །བཙན་པོས་ས་ཆེན་སྐྱོང་བར་
དབང་བསྐུར་བའི། །མི་བདག་སྟོབས་ཀྱི་དཔུང་པ་བརྟན་པོ་ཅན། །ལེགས་མཛད་མངའ་ཐང་རབ་ཏུ་རྒྱས་གྱུར་ཅིག་ཡིན་ལུགས་སྐྱོང་བའི་གཡས་འཁྱིལ་མགྲིན་པ་ནས། །དོན་མཐུན་རྣ་བར་སྙན་པའི་རྒྱང་གླུ་གསར། །སྒྲོག་པའི་བཀྲ་ཤིས་བྱེད་པོ་མི་ཡི་དབང་

[045A]༄༅། །སྲ་མཁྲེགས་རྡོ་རྗེའི་ཁམས་སུ་བརྟན་པར་ཤོག་དགེ་ལེགས་འཛུམ་གྱིས་བསུ་བའི་འདབ་མའི་ཁ། །ཡོངས་བཞད་ཐུབ་བསྟན་མནྡཱ་ར་ཡི་འཕྲེང། །ཐོད་དུ་འཆིང་བའི་རྒྱན་འཛིན་མི་ཡི་ལྷ། །སྐུ་ཚེ་མངའ་ཐང་འབྱོར་བ་
བླར་འཕེལ་ཤོག་རྣམ་འབྱེད་རལ་ཁུར་ཁྲོད་ནས་ཉེར་ལྷུངས་པའི། །མཛད་བཟང་དྲི་མ་རབ་བྲལ་གངྒཱའི་ཆབ། །ཡངས་པའི་ས་ཆེན་ཁྱོན་ལ་བབས་པའི་མཐུས། །ཐུབ་བསྟན་ཁྱབ་འཇུག་ཞབས་བསིལ་སྦྲེང་གྱུར་ཅིག་སཱ་ལའི་རྐང་འཐུང་འཁྲིགས་
པའི་སྨན་ལྗོངས་འདིར། །མི་འདོད་གདུང་བས་གཙེས་པའི་ཁུར་སངས་ཏེ། །ཆོས་འབྱོར་དགའ་སྐྱིད་རྫོགས་ལྡན་དུས་བཞིན་དུ། །སྤྱད་པས་གནས་སྐབས་ཀུན་ཏུ་བཀྲ་ཤིས་ཤོག་ །ཅེས་མཆོག་གསུམ་བླ་མར་འཛིན་ཅིང། །དད་གཏོང་རྣམ་འབྱེད་ཀྱི་རྩལ་
སྟོབས་ཟླ་མེད་པས་རྒྱལ་པོའི་བྱ་བ་ཡིན་ལུགས་སུ་སྤྱོད་པའི་སྲིད་སྐྱོང་ཛུན་ཝང་བསོད་ནམས་སྟོབས་རྒྱས་ཀྱི་ཞབས་བརྟན་བདེན་ཚིག་འདི་ནི། ལྕགས་བྱ་ཆོ་འཕྲུལ་ཆེན་མོའི་དུས་ཚེས་བཅོ་ལྔའི་ཉིན་གནས་ཆུང་ཆོས་སྐྱོང་ཆེན་པོ་ཁོག་ཞུགས་ཀྱིས་གསུང་ཆོས་ར་བར་ཕེབས་སྐབས་བསྐུལ་མ་བྱུང་ཐོག་གདན་ས་
ཆེན་པོ་གསུམ་དང། རྒྱུད་སྟོད་སྨད་ཀྱི་སློབ་དཔོན་རྣམས་ནས་ཀྱང་མཐུན་འགྱུར་གྱི་བསྐུལ་མ་མཛད་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །ཚོགས་གཉིས་བུཎྜ་རི་ཀའི་འདབ་རྒྱས་དབུས། །འོད་མཚན་སྟོང་དུ་འབར་བའི་ཡེ་
ཤེས་ཁམས། །སྨིན་ལས་མཚན་དཔེའི་སྒྱུ་འཕྲུལ་དྲ་བ་ཅན། །དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །འགྲོ་སེམས་བཻཌཱུར་གཙང་མའི་རྩིག་ངོས་སུ། །གསང་གསུམ་མིག་སྟོང་ཅན་གྱི་འདྲ་གཟུགས་གར། །མ་འདྲེས་སོ་སོར་ཤར་བའི་

[045B] །དུས་གསུམ་རྒྱལ་བས་གཞལ་ཀྱང་ག་ལ་ཞིག་ལོག་རྟོག་ཐུན་གསུམ་སྨག་ཆེན་འཐིབས་པའི་དབུས། །བླང་དོར་ལམ་ངན་ཞུགས་པའི་གངས་ཅན་འགྲོར། །ཐུབ་ཚུལ་རྗེན་པར་སྟོན་པའི་འོད་དཀར་གྱིས། །གསལ་བྱེད་ནམ་
མཁའི་ནོར་བུ་ཁྱོད་ལས་སུ། །ཤུགས་དྲག་དུག་གསུམ་ནད་ཀྱིས་ཉམ་ཐག་པར། །ལྷ་ཆོས་བདུན་ལྡན་རྣམ་པར་རྒྱལ་བའི་སྨན། །སྩོལ་མཁས་འཚོ་བྱེད་རྒྱལ་པོ་འབྲོམ་སྟོན་རྗེ། །རྒྱལ་བ་རྒྱ་མཚོའི་བདག་ཉིད་གཅིག་བུར་ཟད། །དེ་ཕྱིར་དད་
གསུམ་སྣ་ཚོགས་ལས་ཀྱི་འཕྲུལ། །ཉེ་བར་བསྐྱོད་པའི་ཡིད་འཕྲོག་སྣང་བརྙན་འདི། །ལྷག་བསམ་ཟླ་འོད་བྱུགས་པའི་ངོས་ཡངས་སུ། །བཀྲམ་པའི་དགེ་ཚོགས་ཁ་བ་ལྟ་བུས་འཛག་འདི་ཡི་འབྲས་བུ་ནམ་མཁའ་མཛོད་ཀྱི་སྒོ། །ཕྱེ་ལས་མངོན་པར་
མཐོ་དང་ངེས་ལེགས་ནོར། །མཁའ་ཁྱབ་འགྲོ་བའི་ལག་རྩེར་རྟག་བབས་བས། །ཉེས་ཚོགས་དབུལ་བ་མིང་ཡང་མི་གྲག་ཤོག་མ་ངེས་ཐེག་པའི་ཆུ་ཀླུང་སྣ་ཚོགས་རྒྱུན། །གཅིག་ཏུ་གདམས་པར་ཤར་བའི་དལ་འབབ་མཛོད། །བཀའ་གདམས་རྣམ་
ཐར་གཙང་མའི་རིང་ལུགས་ཀྱིས། །ས་སྟེང་ཁྱབ་པའི་བཤད་སྒྲུབ་འཕེལ་བར་ཤོག་རིང་མིན་ཐམས་ཅད་གཟིགས་པའི་གོ་འཕང་ཆེ། །ཐོབ་སྟེ་ལྷུན་གྲུབ་ཕྲིན་ལས་མི་ཆད་པས། །མཁའ་མཉམ་ཡིད་ཅན་སྒྲོལ་ཞིང་ཚེ་རབས་ཀུན། །རླབས་ཆེན་རྒྱལ་
སྲས་སྤྱོད་པས་འཚོ་བར་ཤོག་ །ཅེས་པ་འདི་ནི་འགབ་པ་དགེ་སློང་བློ་བཟང་སྙིང་པོས་བཟང་གོས་ཡུག་བཞི་བཅུ་སྐོར་ལས་བསྒྲུབས་པའི་གོས་སྐུ་གཙོ་བོ་དཔལ་ལྡན་ཨ་ཏི་ཤ་ལ་བླ་མ་དང་འདོད་ལྷས་བསྐོར་བ་ལེགས་པར་བཞེངས་ནས། ཡེར་པ་གྲྭ་ཚང་དུ་སྦྱོར་འཇགས་བགྱིས་པར་སྨོན་ཚིག་གོས་སྐུ་ལ་འདྲི་

[046A]༄༅། །རྒྱུ་དང། ཚོགས་བའི་ཞལ་འདོན་དུའང་བཙུགས་ཆོག་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །ལྷུན་གྲུབ་ཀུན་ཏུ་བཟང་པོའི་ཨཱ་དརཤ། །སྒྲིབ་གསུམ་དྲི་མ་དག་བའི་
ངོས་ཡངས་སུ། །བདེན་གཉིས་ཤེས་བྱ་ཡོངས་འཆར་རྣམ་འདྲེན་ཚོགས། །སྲས་བཅས་དུས་ལས་ཡོལ་མེད་ཐུགས་རྗེས་དགོངས། །རིང་ནས་རྣམ་གྲོལ་གྲགས་པ་དཀར་པོའི་འདབ། །ཁོང་ནས་འཛུམ་པའི་སྦྲང་རྩིའི་རྒྱལ་མཚན་འཕྲེང། །རྟག་ཏུ་
གཞན་ལ་ཕན་བདེ་འཐུལ་བའི་དྲིས། །ཡིད་ཅན་རྐང་དྲུག་གདུང་སེལ་སྨན་གྱི་ཕུལ། །གྲུབ་མཆོག་མཁའ་ལ་འཕགས་པའི་འོད་དཀར་ཅན། །རང་འོད་བྲི་དང་འཕེལ་བའི་སྐབས་བྲལ་ཡང། །མི་སྲུན་བརླང་པོར་སྤྱོད་པའི་སྒྲ་གཅན་མགོ་
བཏེག་པའི་ཕག་ཏུ་ཞབས་དེང་འདིར་ནོངས། །འོད་གསལ་ཆུ་ཀླུང་དྭངས་ལས་ཉ་བཞིན་དུ། །ཞིང་ཁམས་མང་པོར་གསང་བ་གསུམ་གྱི་འཕྲུལ། །སྟོན་པའི་ཟག་མེད་ཐུགས་དགོངས་ཅི་མཆིས་བ། །རྫོགས་པའི་རྣམ་ཐར་རང་གིར་མཛད་པར་ཤོག་
སླར་ཡང་བསིལ་ལྡན་ར་བའི་སྨན་ལྗོངས་འདིར། །བློ་བཟང་གྲགས་སྙན་བསྟན་པའི་རྒྱལ་མཚན་མཆོག་བསྒྲེང་ཕྱིར་ཟུང་འཇུག་རིན་ཆེན་ཟ་མ་ཏོག་སྤྲུལ་སྐུའི་སྣང་བ་མངོན་སུམ་སྟོན་པར་ཤོག་སྐལ་ལྡན་ཤར་རིའི་དཔུང་བར་ངལ་བསོས་པའི།།
ཡང་སྤྲུལ་མེ་ཞལ་གསར་པ་རིང་མིན་དུ། །ཤར་བས་མཁས་བཙུན་བཟང་པོའི་རང་གི་གཤིས། །ལྷུག་པར་བསྟན་དེས་བན་བདེའི་སྲོག་ཟུངས་ཤོག་རྣམ་དག་སྨོན་ལམ་ས་ཧཱ་ཀ་རིའི་ཤིང། །མཆོག་གསུམ་ཐུགས་རྗེའི་རླན་གཤེར་གྱིས་བྲན་ཅིང། །སླུ་

[046B] །འབྲས་བུ་ངོ་མཚར་རོ་བདས་ཚིམ་པར་ཤོག་ །ཅེས་པ་འདི་ནི་གྲུབ་མཆོག་སེམས་དཔའ་སྤྲུལ་པའི་སྐུ་གྲགས་པ་རྒྱལ་མཚན་དཔལ་བཟང་པོ་ཞི་བར་དགོངས་པ་གཏད་པའི་ཚེ་ཡང་སྲིད་མྱུར་ཕེབས་སོགས་ཀྱི་སྨོན་ཚིག་ཅིག་དགོས་ཞེས་སྐུ་མཆེད་བླ་མ་སྐུ་
སྐྱེ་སོགས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །རྣམ་འདྲེན་སྤྱི་གཟུགས་པད་དཀར་འཆང་བ་ཡི། །མ་སྨད་ཐུགས་རྗེས་སྲུང་བའི་གུར་ཁང་དུ། །རྣམ་ཀུན་སྐྱེ་བའི་འཕྲེང་བ་ཡོངས་ཆུད་དེ། །དོན་གཉིས་དགའ་བདེའི་
དཔལ་གྱིས་འཚོ་བར་ཤོག་ །ཅེས་པ་འདི་ནི་ལྷ་རྩེ་འོག་མིན་གླིང་གི་གྲ་རིགས་དགེ་སློང་བསྐལ་བཟང་དཔལ་ལྡན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །སྒྲིབ་གཉིས་འཆིང་བ་གཏན་སྤངས་རྫོགས་སངས་རྒྱས། །མི་ལྡོག་ཆགས་
བྲལ་མཆོག་གྱུར་འགོག་ལམ་ཆོས། །རིག་གྲོལ་བརྒྱད་ལྡན་འཕགས་ཚོགས་དགེ་འདུན་ཏེ། །མཆོག་གསུམ་སླུ་མེད་ཐུགས་རྗེས་རྟག་ཏུ་སྐྱོངས། །བློ་བཟང་བདེ་བར་གཤེགས་མཆོག་ཉི་མ་ལས། །ལེགས་འོངས་དམ་ཆོས་སྣང་བས་སྐྱེད་བསྲིངས་མཐུས། །ཡོན་ཏན་
འདབ་མ་བརྒྱ་གྲོལ་ཡོངས་འཛིན་གང། །ས་ལམ་མཐར་ཕྱིན་དགོངས་པ་རྫོགས་པར་ཤོག་མོས་ལྡན་ལེགས་བྱས་མམ་གསར་བའི་མངལ། །སྦྲུམ་ལས་འཕགས་ནོར་བདུན་གྱི་རྒྱན་སྤྲས་པའི། །སྐྱེ་སྲིད་སྔོན་མེད་གཟུགས་ཀྱི་མཛེས་པ་མཆོག་མཐོང་ནས་
བསམ་པ་མ་ལུས་ལྷུན་གྲུབ་ཤོག་ །ཅེས་པ་འདི་ནི་ངེད་རང་གི་ཡི་གེ་འདྲི་བའི་སློབ་དཔོན་གཞུང་ལུགས་རབ་འབྱམས་སྨྲ་བ་ཨ་ཆི་ཐུ་མེར་གན་ཆོས་རྗེ་བློ་བཟང་ཉི་མ་སྐུ་ཚེས་མ་ཟིན་པར་ཡང་སྲིད་མྱུར་འབྱོན་གྱི་གསོལ་འདེབས་ཤིག་དགོས་ཞེས་རབ་འབྱམས་པ་བློ་བཟང་ཟླ་གྲགས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་

[047A]༄༅།  །བཟང་རྒྱ་མཚོས་སྦྱར།།  །སྤངས་རྟོགས་མཐར་ཕྱིན་སྐྱོབ་པ་རྫོགས་སངས་རྒྱས། །འཇིག་རྟེན་ལས་འདས་འགོག་དང་ལམ་བདེན་ཆོས། །རིག་གྲོལ་ཐེག་པ་གསུམ་གྱི་དགེ་འདུན་སྡེ། །མཆོག་གསུམ་
མཐུ་ཡིས་བསམ་པ་འགྲུབ་བྱིན་རློབས། །རྣམ་འདྲེན་ངག་ལ་དབང་འབྱོར་འཛུམ་ཞལ་གྱི། །སྒོ་མོ་ལས་འོངས་ཀུན་ཏུ་དགའ་བའི་གར། །དམ་ཆོས་ཤིས་པ་བཟང་པོས་འགྲོ་རྣམས་ལ། །ལེགས་བྱས་དགའ་བ་སྟེར་མཛད་བཤེས་གཉེན་གང། །ཀུན་རྟོག་
སྤྱོས་པའི་སྤྲིན་ཚོགས་ཡོངས་དེངས་ནས། །འོད་གསལ་རྟ་བདུན་དབང་པོ་མངོན་གྱུར་དེས། །རང་དང་གཞན་ལ་སྨན་མཛད་སྣང་བ་བརྒྱ། །སྤྲོ་བའི་དགོངས་པ་ཐམས་ཅད་རྫོགས་པར་ཤོག་སླར་ཡང་ཁམས་དྲུག་ལྡན་པའི་ཡང་སྲིད་གསར། །རིང་མིན་ཡུལ་
དང་ཕྱོགས་འདིར་ཉེར་བསྟན་ནས། །ལུང་རྟོགས་བསྟན་པ་སྤེལ་བའི་ལེགས་མཛད་ཀྱིས། །སྐལ་ལྡན་རེ་བ་ཡོངས་སུ་ཚིམ་བྱེད་ཤོག་སྒྲུབ་མཆོག་སྐྱོང་བའི་གནས་གསུམ་མཁའ་འགྲོ་དང། །དཀར་ཕྱོགས་ལ་དགའ་ལྷ་དང་སྲུང་མའི་མཐུས། །རྣམ་དག་
སྨོན་པ་འདི་ཉིད་མྱུར་གྲུབ་ནས། །ཆོས་འབྱོར་དཔལ་གྱི་དགའ་སྟོན་མྱོང་གྱུར་ཅིག་ །ཅེས་རྨོག་ལྕོག་སྤྲུལ་པའི་སྐུ་ངག་དབང་ཀུན་དགའ་བཟང་པོ་ཞིང་གཤེགས་པའི་ཡང་སྲིད་མྱུར་འབྱོན་གྱི་གསོལ་འདེབས་སྨོན་ཚིག་དགོས་ཞེས་གྲ་རིགས་རྣམས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་
བཟང་རྒྱ་མཚོས་སྦྱར།།  །ཆོས་དབྱིངས་ཀུན་གསལ་ཕ་མཐའ་ཡོངས་བྲལ་ངོས། །སྟོབས་བཅུའི་རྩལ་གྱིས་བླ་མེད་གོ་འཕང་མཐོར། །མངོན་བགྲོད་མཁའ་ལྡིང་དབང་ཕྱུག་སངས་རྒྱས་དང། །དམ་ཆོས་ཚོགས་ཀྱི་མཆོག་རབ་བདེན་པ་ཡིས། །

[047B] །རྣམ་ཀུན་མཆོག་ལྡན་སྟོང་པའི་དགའ་མ་དང། །མཉམ་སྦྱོར་དཔའ་བོ་མཁའ་འགྲོའི་རྒྱལ་པོའི་སྐུར། །སྟོན་མཛད་ལྷག་པའི་ལྷ་ཡི་བྱིན་རླབས་བཅུད། །སྙིང་གི་བུམ་པར་ལེགས་གཏམས་སྐལ་ལྡན་ཚོགས། །སྨིན་གྲོལ་ས་ལ་དབུགས་
དབྱུང་དགེ་བའི་བཤེས། །དགོངས་པ་ཡོངས་རྫོགས་དད་ལྡན་གདུལ་བྱ་ཡི། །མིག་ངོར་སྤྲུལ་སྐུའི་སྲིད་པ་མྱུར་འཆར་ཤོག་ཡང་སྤྲུལ་དེ་ཡང་རྣམ་དག་བསླབ་གསུམ་གྱིས། །རྒྱུད་བསྡམས་མཁས་ཤིང་གྲུབ་པའི་མཐར་སོན་ཅིང། །བདག་སོགས་རྣམ་ཀུན་ཐེག་ཆེན་བཤེས་
གཉེན་ལ། །བརྟེན་ནས་རྡོ་རྗེ་འཆང་དབང་མྱུར་ཐོབ་ཤོག་ །ཅེས་པ་འདི་ནི་ཆོས་འཁོར་རྒྱལ་གྱི་དབེན་གནས་ནམ་མཁའ་ཁྱུང་རྫོང་གི་བླ་མ་རྣལ་འབྱོར་སྤྱོད་པ་བདེ་མཆོག་རྒྱལ་པོའི་ཡང་སྲིད་མྱུར་གསལ་གྱི་གསོལ་འདེབས་སྨོན་ཚིག་དགོས་ཞེས་གནས་དེའི་རི་ཁྲོད་པ་ཐུན་མོང་ནས་བསྐུལ་ངོར་ཤཱཀྱའི་དགེ་སློང་བློ་བཟང་
བསྐལ་བཟང་རྒྱ་མཚོས་སྦྱར།།  །མཁྱེན་བརྩེ་ནུས་མངའ་སྐྱོབ་པ་རྫོགས་སངས་རྒྱས། །ཆགས་བྲལ་མཆོག་གྱུར་སྤངས་དང་རྟོགས་པའི་ཆོས། །ཐེག་གསུམ་དགེ་འདུན་དཀོན་མཆོག་ཞིང་གི་ཕུལ། །སླུ་མེད་རིན་ཆེན་རྣམ་གསུམ་བདེན་པས་སྐྱོངས། །ཁྱད་པར་བདག་
སོགས་ལྔ་བདོའི་དཔུར་གཉེན་དུ། །སྙིང་སྟོབས་དམ་བཅའ་སྲ་བའི་གོ་ཆ་ཅན། །རྣམ་འདྲེན་དབང་པོ་ཤཱཀྱ་སེང་ག་ཞེས། །གྲགས་སྙན་སྲིད་གསུམ་གཡོ་དེས་དགེ་ལེགས་སྩོལ། །བདེན་གཉིས་ཀུན་གཟིགས་མཁྱེན་རབ་རལ་གྲི་ཡིས། །མི་ཤེས་དགྲ་འཇོམས་འཇམ་དཔལ་
དཔའ་བོ་མཆོག་ངུར་སྨྲིག་གར་མཛད་བློ་བཟང་གྲགས་པ་ཡིས། །རྣམ་དཀར་སྨོན་ལམ་མཐའ་དག་འགྲུབ་བྱིན་རློབས། །དགའ་ལྡན་རིང་ལུགས་གསེར་མདོག་ཞྭས་མཛེས་པའི། །རིག་གྲོལ་དགེ་འདུན་ཚོགས་རབ་འདུ་བའི་གླིང། །དལ་ལྡན་ཐར་པ་འདོད་པའི་སྐལ་བཟང་གིས་

[048A]༄༅། །རྒྱ་མཚོའི་འཕེལ་བ་ལ་འགྲན་རྒྱས་གྱུར་ཅིག་རྣམ་དག་ཚུལ་ཁྲིམས་ལྷ་ལམ་དྲི་བྲལ་གཞིར། །ཏིང་འཛིན་ཤེས་རབ་ཉི་ཟླའི་སྣང་བཟུང། །ཆད་མེད་ཤར་བས་ཡིད་ཅན་སྡིག་སྒྲིབ་མུན། །སེལ་བྱེད་སྣང་བའི་བྱེད་པོར་བརྟན་
གྱུར་ཅིག་བསྟན་ལ་བཤད་སྒྲུབ་བྱ་བ་ཆེར་འཕེལ་བའི། །མཐུན་རྐྱེན་ལེགས་ཚོགས་མ་ལུས་འགྲུབ་པ་དང། །དཀར་ཕྱོགས་དགྱེས་པའི་ལྷ་དང་སྲུང་མ་ཡིས། །གཡེལ་མེད་སྲུང་སྐྱོབ་ཕྲོགས་ངན་མཛད་པར་ཤོག་ །ཅེས་པ་འདི་ནི་ཁལ་ཁ་གཡོན་དུ་ཕྱོགས་ཀྱི་བླ་མ་ཨིལ་
གུགས་ན་ཧུ་ཐུག་ཐུས་དགའ་ལྡན་རིག་གྲོལ་གླིང་གི་འདུས་སྡེ་འཕེལ་རྒྱས་ཡོང་བསགས་ཀྱི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །ཇི་སྙེད་ཕྱོགས་བཅུའི་སྐྱབས་གནས་ཐམས་ཅད་དང། །ཁྱད་པར་མི་མཇེད་འགྲོ་འདྲེན་
ཤཱཀྱའི་གཙོ། །ཉེ་སྲས་བསྟན་སྐྱོང་དགྲ་བཅོམ་བཅུ་དྲུག་པོ། །བཀའ་སྡོང་ཐེག་གསུམ་དགེ་འདུན་ཚོགས་བཅས་པའི། །བརྩེ་ཆེན་གངས་རི་ལས་འོངས་བྱིན་རླབས་ཆུས། །བསོད་ནམས་མཐུ་དཔལ་དར་རྒྱས་དམིགས་ཡུལ་འདིའི། །ཐོག་མེད་ནས་བསགས་
སྡིག་ལྷུང་དྲི་མའི་ཆ། །མ་ལུས་ད་ལྟ་དག་པར་མཛད་དུ་གསོལ། །ཐེག་མཆོག་ས་ལམ་བགྲོད་བ་མཐར་ཕྱིན་ནས། །སྐུ་གསུམ་དབང་ཕྱུག་མྱུར་དུ་ཐོབ་པ་དང། །བསྟན་འགྲོར་སྨན་པའི་ཐབས་མཁས་སྦྱོད་པ་ལ། །གེགས་མེད་བཞེད་པ་ལྷུན་གྱིས་གྲུབ་བྱིན་
རློབས༑  ༑ཞེས་པ་འདི་ནི་སྐྱེད་བྱེད་ཨ་ཆི་ཐུབ་མཁན་ཟུན་བསོད་ནམས་དར་རྒྱས་ཞལ་མ་འཚོ་སྐབས་རི་བོ་བདེ་ཆེན་དུ་གནས་བརྟན་ཕྱག་མཆོད་ཀྱི་གཤམ་དུ་འཐུད་ཆོག་པའི་སྨོན་ཚིག་ཅིག་དགོས་ཞེས་རི་བདེ་མཁན་པོ་གསོལ་དཔོན་གྲགས་པ་མཐའ་ཡས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་

[048B]།    ༈    །།ཡེ་ཤེས་འོད་ཟེར་རིགས་ལྔར་ཤར་བའི་མདངས། །རབ་འབྱམས་རྒྱལ་བཞི་དང་ཁྲོ་བོའི་སྐུ། །ཡོངས་བཞེངས་བླ་མ་ཡི་དམ་དཀྱིལ་འཁོར་ལྷ། །སྲུང་མར་བཅས་པས་བདེན་ཚིག་མྱུར་འགྲུབ་མཛོད། །བློ་གྲོས་ཀུན་བཟང་
དགའ་བ་ཡངས་པོའི་དབྱིད། །གསང་མཆོག་པདྨ་ལས་འོངས་ལམ་མཆོག་གིས། །སྨིན་གྲོལ་དཔལ་ལ་འགོད་བྱེད་ཡོངས་འཛིན་གང། །ཐུགས་ཀྱི་དགོངས་པ་མ་ལུས་རྫོགས་པ་དང། །སླར་ཡང་མོས་ལྡན་སྐྱེ་བོའི་མངོན་སུམ་ཡུལ། །
འཁྲུལ་མེད་སྐྱེ་སྲིད་གསར་པ་གཏན་ཕེབས་ནས། །ཕྲིན་ལས་མ་སྨད་རྐྱེན་གྱིས་མི་བརྫི་བར། །ལེགས་གྲུབ་བསམ་པ་མྱུར་དུ་རྫོགས་གྱུར་ཅིག་ །ཅེས་པ་དཔལ་རི་སྤྲུལ་སྐུ་བློ་བཟང་པདྨའི་ཡང་སྲིད་མྱུར་འབྱོན་གྱི་གསོལ་འདེབས་སྨོན་
ཚིག་ཅིག་དགོས་ཞེས་དཔོན་པོ་པདྨ་རབ་དགས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །མི་འགྱུར་རབ་ཡངས་མཐའ་བྲལ་ཆོས་ཀྱི་དབྱིངས། །གསང་གསུམ་འཕྲིན་ལས་དྲ་བ་ཀུན་ཏུ་འབྱེད། །བཅོམ་ལྡན་ཚེ་མཐའ་ཡས་
པས་དུས་རྣམ་ཀུན། །དགེ་ལེགས་བཀྲ་ཤིས་གསར་པས་སྤྱོང་གྱུར་ཅིག་ལེགས་བྱས་ཐ་གྲུར་ཁྱབ་པའི་ནམ་མཁའ་ལས། །འཇམ་དབྱངས་གཞོན་ནུ་མངོན་འཁྲུངས་ལྷ་ཡི་བུ། །ནོར་འཛིན་དཀྱིལ་འཁོར་སྐྱོང་ལ་ཆེས་དཔའ་བའི། །མི་བདག་གནམ་བསྐོས་
གོང་མ་ཞབས་བརྟན་ཤོག་བློ་གྲོས་བདེ་གཤེགས་ཀུན་དང་མཉམ་ཉིད་དང། །མཁས་བཙུན་བཟང་པོའི་རོལ་པས་འགྲོ་བ་རྣམས། །འདྲེན་མཁས་རྒྱལ་བ་གཉིས་པའི་བཤད་སྒྲུབ་བསྟན། །གསལ་མཛད་བསྐལ་བཟང་རྒྱ་མཚོ་ཞབས་བརྟན་ཤོག་བློ་བཟང་

[049A]༄༅། །ཤེས་བྱའི་གནས་ལུགས་མ་ལུས་ལ། །དབང་བྱེད་དཔལ་ལྡན་འོད་མཚན་འབར་བ་ཡི། །ཡེ་ཤེས་སྙིགས་དུས་འགྲོ་བའི་ས་མཁན་དུ། །རྣམ་རོལ་འདྲེན་མཆོག་དམ་པ་ཞབས་བརྟན་ཤོག་ངག་དབང་ཟུར་ཕུད་ལྔ་ལྡན་
འཇམ་མགོན་ལྷ། །ཞི་ཁྲོ་མཆོག་གི་སྐུ་གསུང་ཐུགས་ཀྱི་བྱིན། །དཔལ་ལྡན་བཤེས་གཉེན་དམ་པར་ཡོངས་ཟློས་པའི། །དཀྱིལ་འཁོར་དབང་ཕྱུག་ཆེན་པོ་ཞབས་བརྟན་ཤོག་ངག་ལ་དབང་འབྱོར་བྱམས་པའི་ཡོན་ཏན་གྱི། །ལོག་ཡངས་གཡས་སུ་
འཁྱིལ་བའི་བཀྲ་ཤིས་དུང། །ཆོས་ཚུལ་ལེགས་བཤད་སྒྲ་དབྱངས་ཆེར་སྒྲོགས་པས། །གཞན་ཕན་ཡོངས་འཛིན་མཆོག་གང་ཞབས་བརྟན་ཤོག་བསོད་ནམས་རྩལ་སྟོབས་རབ་ཏུ་རྒྱས་པའི་ལུས། །ལེགས་མཛད་ཡན་ལག་བཞི་ཡིས་གངས་ཅན་གྱི། །
སྲིད་སྡེའི་སྤོར་འགྱིང་མི་བདག་ཡབ་སྲས་རྣམས། །སྐུ་ཚེ་བརྟན་ཅིང་ཆབ་འབངས་བདེས་སྐྱོང་ཤོག་ཐུབ་དབང་བསྟན་པ་མཆོག་གི་རྒྱལ་མཚན་རྩེར། །བློ་བཟང་གྲགས་སྙན་རིང་ལུགས་བསམ་འཕེལ་དབང། །བཀོད་ནས་མཐའ་དབུས་ཡིད་ཅན་མ་ལུས་པའི། །
ཕན་བདེའི་བྱེད་པོར་གཡོ་མེད་འབར་གྱུར་ཅིག་འཛམ་གླིང་སྤྱི་དང་ཁྱད་པར་དགེ་མཚན་བཅུ། །ཚང་བའི་ནོར་འཛིན་དཔལ་གྱིས་ཡངས་པ་འདིར། །ནད་འཁྲུག་མི་ཤིས་རྒུད་བ་ཀུན་ཞི་ནས། །ཆོས་ལྡན་དགའ་སྐྱེད་རབ་ཏུ་འཕེལ་བར་ཤོག་བློ་བཟང་ཆོས་
ཀྱི་དཔལ་འབྱོར་ཨ་མྲྀ་ཏ། །བསོད་ནམས་འབུམ་གྱིས་སྲོག་འཚོ་ཡོན་མཆོད་རྣམས། །ལུགས་གཉིས་ཕུན་ཚོགས་མཐུན་པའི་རྐྱེན་ཚང་ནས། །འདི་ཕྱིའི་མདུན་མ་ལེགས་པར་འགྲུབ་གྱུར་ཅིག་རྟག་ཏུ་དལ་འབྱོར་འཆི་མེད་ལུས་ཀྱི་རྟེན། །རྙེད་ནས་ཐེག་

[049B] །འབྲལ་མེད་གཙུག་ཏོར་རྒྱན་དུ་བཀོད་པའི་མཐུས། །དངོས་གྲུབ་དགའ་སྟོན་ཡིད་ལ་རོལ་གྱུར་ཅིག་སླུ་མེད་མཆོག་གསུམ་རྣམས་ཀྱི་བྱིན་རླབས་དང། །རྒྱུ་འབྲས་རྟེན་ཅིང་འབྲེལ་བར་འབྱུང་བའི་མཐུ། །རབ་དཀར་ལྷག་བསམ་སྟོབས་
ལས་རྣམ་དག་གི། །སྨོན་པ་ཆོས་བཞིན་འགྲུབ་པའི་བཀྲ་ཤིས་ཤོག་ །ཅེས་པ་འདི་ནི་ལི་ཐང་སྡེ་བ་ཨ་འབུམ་གྱིས་ལྷ་ལྡན་སྤྲུལ་པའི་གཙུག་ལྷག་ཁང་ཆེན་པོའི་རྒྱ་ཕིབས་ནུབ་མ་གསར་བསྐྲུན་གྱི་ཐེབས་འབུལ་བར་མངགས་བའི་སྐྱེམ་འཇོག་ནས་བརྟན་སྐུ་སྐྱེ་རབ་འབྱམས་པ་བློ་བཟང་དཔལ་འབྱོར་གྱིས་གོང་
སྨོས་དོན་ཚང་བའི་ཞབས་བརྟན་སྨོན་ཚིག་དང་བཅས་པ་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །མི་འཇིགས་དར་ལ་དྲག་པའི་རྩལ་སྟོབས་ཀྱིས། །ཡིད་ཅན་ཉོན་མོངས་སྤྱོད་པའི་རི་དྭགས་སྲོག་འཕྲོག་བྱེད་རྣམ་འདྲེན་
ཀུན་གྱི་ཁྱུ་མཆོག་ཏུ། །ཉེར་གཤེགས་རྒྱལ་བ་སུམ་ཅུ་རྩ་ལྔ་པོས། །བདག་གིས་ཐོག་མེད་ནས་བསགས་སྡིག་ལྟུང་རྣམས། །ལྷག་མ་མེད་པར་དུས་འདིར་བྱང་བ་དང། །བསོད་ནམས་ཡེ་ཤེས་ཚོགས་གཉིས་མཐུ་དཔལ་ལས། །བླ་མེད་རྫོགས་བྱང་མྱུར་དུ་ཐོབ་བྱིན་རློབས།།
 ཞེས་པ་འདི་ནི་ཤེལ་དཀར་ཆོས་སྡེའི་གྲ་རིགས་བློ་བཟང་བྱམས་པས་སྨོན་ཚིག་ཁ་ཏོན་བྱེད་རྒྱུ་འདི་ལྟ་བུ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།རིན་ཆེན་དྲི་མ་མེད་པའི་སྣོད་ཡངས་སུ། །ལེགས་འབར་འཇིག་རྟེན་གསལ་བའི་སྣང་བ་ཆེ། །
ཉི་ཟླའི་འོད་མཚུངས་མར་མེ་དམ་པ་འདི། །ཤཱཀྱའི་རྒྱལ་པོའི་སྤྱན་ལ་ཕུལ་བ་ཡིས། །མཁའ་མཉམ་སེམས་ཅན་ཀུན་གྱི་ཡིད་གནས་པའི། །མ་རིག་སྨག་གི་སྒྲིབ་པ་རབ་སངས་ཤིང། །ཤེས་བྱ་ཀུན་ལ་གཟིགས་པ་སྒྲིབ་མེད་པའི། །རྣམ་འདྲེན་ཡེ་ཤེས་སྣང་བ་ཐོབ་པར་ཤོག་

[050A]༄༅། །མུན་པ་འཇོམས་པའི་སྣང་གསལ་ཟབ་ཅིང་ཡངས་པའི་རིན་པོ་ཆེའི་སྣོད་དང་བཅས་པ་ཕུལ་བའི་དགེ་བའི་རྩ་བར་བརྟེན་ནས་སྦྱིན་པའི་བདག་པོ་མི་ཤེས་པའི་མུན་པ་ཐམས་ཅད་སངས་ནས་བླ་ན་མེད་པའི་ཆོས་ཀྱི་གཟི་འོད་རབ་ཏུ་འབར་
བར་གྱུར་ཅིག་ །ཅེས་པ་འདི་ནི་བསྟན་པའི་གསལ་བྱེད་སྔེ་སྣོད་འཛིན་པ་ཨ་ཆི་ཐུ་ནོ་མོན་ཧན་མཉྫུ་ཤྲཱིས་ཇོ་བོ་ཤཱཀྱ་མུ་རིར་རྗེ་བདག་ཉིད་ཆེན་པོའི་གསུང་ཐོར་བུའི་ནང་བཞིན་གྱི་མཆོད་རྫས་རྒྱུ་ཚོགས་ཕུན་སུམ་ཚོགས་པ་ཕུལ་སྐབས་དངུལ་སྲང་ཕྱེད་ལྔ་བརྒྱ་ལས་བསྐུབས་པའི་བསྣང་གསལ་
གྱི་སྣོད་ཕུལ་བར་སྨོན་ལམ་བཅད་ལྷུ་གཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་ལ་ཐེ་ཚོམ་ཞུགས་པ་ཙམ་གྱིས་ཀྱང། །སྲིད་པའི་སྡུག་བསྔལ་ཧྲུལ་པོར་འཇིག་ནུས་པའི། །མཐའ་བྲལ་སྟོང་ཉིད་སེང་གེའི་སྒྲ་
དབྱངས་ཀྱིས། །ལེགས་འདོམས་རྒྱལ་གསུང་ཤེས་རབ་ཕ་རོལ་ཕྱིན། །འཇམ་ལེགས་ཤོག་བུའི་ཟླ་བ་དག་པའི་ངོས། །དབྱངས་གསལ་ཡི་གེའི་གཟུགས་བརྙན་རི་བོང་མཚན། །ལེགས་པར་བཞེངས་པའི་རྣམ་དཀར་དག་བྱེད་ཆུས། །སྡོན་བསགས་སྡིག་པའི་
དྲི་མ་ཀུན་འཁྲུད་ཤོག་ཚེ་འདིར་མངོན་མཐོའི་དཔལ་གྱི་སྐྱེད་ཚལ་དུ། །ཆོས་ལྡན་བསམ་པའི་འབྲས་བུ་ལེགས་སྨིན་ཅིང། །ཕྱི་མ་མཐོ་རིས་རྟེན་བརྒྱུད་འགྲོ་བ་ཀུན། །འདྲེན་བའི་དེད་དཔོན་ཆེན་པོ་མྱུར་ཐོབ་ཤོག་ །ཅེས་པ་འདི་ནི་མགར་གྲོང་ཚོང་དཔོན་རབ་བརྟན་གྱིས་
ཡུམ་རྒྱས་བགྲིང་བསྡུས་གསུམ་བཞེངས་པའི་དགེ་བ་བསྔོ་པའི་སྨོན་ཚིག་ངག་འདོན་དུ་བྱས་ཆོག་པ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ངོ་བོ་གདོད་ནས་དག་པའི་སོང་ཉིད་དང། །ཟུང་འཇུག་སྙིང་རྗེའི་རང་གཟུགས་

[050B] །སླུ་མེད་སྐྱབས་གནས་ཀུན་འདུས་ཆོས་ཀྱི་རྗེར། །དབྱེར་མེད་གདུང་ཤུགས་དྲག་པོས་གསོལ་བ་འདེབས། །རྣམ་དག་ཡིད་ཀྱི་མཁའ་ངོས་མཆོད་པའི་སྤྲིན། །འདེད་དགུ་ཅིང་ཡང་འཆར་བའི་ལང་ཚོ་གསར། །ཟག་མེད་བདེ་ཆེན་དགྱེས་པ་སྤེལ་
སླད་དུ། །མངོན་པར་འབུལ་ལོ་བརྩེ་བས་བཞེས་སུ་གསོལ། །དུས་འདི་ནས་བཟུང་བྱང་ཆུབ་སྙིང་པོའི་བར། །སྐྱབས་ཁྱོད་ཞབས་སེན་འོད་འབར་དབང་གི་རྒྱལ། །འབྲལ་མེད་གཙུག་ཏུ་བཀོད་ནས་འདི་དད་ཕྱིའི། །ལེགས་ཚོགས་དངོས་གྲུབ་ཡིད་བཞིན་སྩལ་
དུ་གསོལ། །ཞེས་པ་འདི་ནི་ཚ་བ་ཐེན་ཐོག་ནས་དགེ་སློང་རི་ཁྲོད་པ་བློ་བཟང་ཤེས་རབ་ཀྱི་ངག་འདོན་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གསང་བ་ཀུན་འདུས་མི་བསྐྱོད་རྡོ་རྗེའི་ལྷ། །བདེ་ཆེན་སྐྱུ་མའི་གར་མཛད་ཧེ་རུ་ཀཿ། །ཕྱི་ནང་གསང་
བའི་གཤིན་རྗེ་མཐར་བྱེད་པའི། །དཔལ་ལྡན་རྡོ་རྗེ་འཇིགས་བྱེད་དཀྱིལ་འཁོར་པས། །གནས་སྐབས་མི་འདོད་ཉེར་འཚེ་ཞི་བ་དང། །དམ་ཆོས་སྒྲུབ་པའི་མཐུན་རྐྱེན་ཀུན་ཚང་ནས། །མདོ་སྔགས་ལམ་གྱི་རིམ་པ་མྱུར་བགྲོད་དེ། །ཟུང་འཇུག་རྡོ་རྗེ་འཆང་བ་ཐོབ་གྱུར་ཅིག་
 ཅེས་པ་འདི་བྱང་ཕྱོགས་བསྟན་པའི་ཉི་མ་རྗེ་བཙུན་དམ་པ་ནས་མངགས་པའི་ཁེར་ཁེ་ཐོ་ཡོན་ཀུན་དགའ་ཆོས་བཟང་གི་ངག་འདོན་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་ལ་རྩེ་གཅིག་གསོལ་བ་བཏབ་པའི་མོད། །ཅི་འདོད་ངོས་གྲུབ་ཆར་དུ་འབེབས་མཛད་བའི།།
སྐྱབས་གཅིག་བླ་མ་མཆོག་གསུམ་ཡོངས་འདུའི་ཤིང། །གསོལ་བ་འདེབས་སོ་དོན་ཀུན་འགྲུབ་བྱིན་རློབས། །སྔོན་བསགས་བསོད་ནམས་ཆུ་གཏེར་ཆེན་བོ་ལས། །འོངས་པའི་ཡོངས་འཛིན་རིན་ཆེན་ཀླུ་དབང་རྒྱན། །ཞི་བར་གཤེགས་པའི་དགོངས་པ་ཡོངས་རྫོགས་ཤིང།།

[051A]༄༅། །ཡང་སྤྲུལ་མིག་གི་ཡུལ་དུ་མྱུར་འཆར་ཤོག་གང་གི་སྐྱེ་སྲིད་གསལ་དྭངས་ཨཱ་ང་རྣ། །མཁས་བཅུན་བཟང་པོའི་སྣང་བ་ལེགས་ཤར་བས། །མོས་ལྡན་ཡིད་ཀྱི་རེ་བ་གང་བ་སོགས། །ཆོས་ལྡན་བསམ་པ་ཇི་སྙེད་འགྲུབ་གྱུར་ཅིག་
 ཅེས་པ་འདི་ནི་ཁལ་ཁ་ཆོས་འཕེལ་རྫ་སག་གི་ཤོག་ནས། ཞབས་དྲུང་བསོད་ནམས་རིན་ཆེན་གྱི་ཡང་སྲིད་མྱུར་གསལ་གྱི་གསོལ་འདེབས་དགོས་ཞེས་ཨེར་ཏེ་ནི་ཐོ་ཡོན་བསོད་ནམས་སངས་རྒྱས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།དཔག་མེད་
བསྐལ་པའི་སྔོན་གོམས་ཐུགས་བསྐྱེད་ཀྱི། །ཆུ་འཛིན་བཅུད་དུ་རབ་ཆགས་ཐབས་ཤེས་ལས། །ཉེར་འོངས་སྐུ་གསུམ་བཀྲ་ཤིས་གཡས་འཁྱིལ་དུང། །བསྐལ་བཟང་འདྲེན་པ་རྣམས་ལ་ཕྱག་འཚལ་ལོ། །སྐྱེ་འགག་གནས་གསུམ་བྲལ་བདོན་གྱི་གཤིས།།
གློ་བུར་སྒྲིབ་པས་ཡོངས་དག་ཆོས་སྐུའི་ངང། །སྣ་ཚོགས་གདུལ་བྱའི་བློ་འཚམས་གཟུགས་ཀྱི་གར། །ཅིར་ཡང་སྟོན་པའི་ལྷུན་གྲུབ་མཛད་པ་ཅན། །བསྐལ་བཟང་འདི་ལ་ཚད་མེད་མུཀྟི་ཀའི། །འཕྲེང་བ་ཚར་དུ་དངར་བའི་སངས་རྒྱས་སྟོང། །བདག་སོགས་
འགྲོ་བའི་དོན་སླད་ཐུགས་བསྐྱེད་པའི། །དམ་བཅའ་གཡེལ་མེད་དེང་འདིར་དགོངས་སུ་གསོལ། །རིན་ཆེན་སྙིང་པོ་ལས་བསྒྲུབས་མཚན་དཔེའི་འདྲར། །སྐུ་གསུང་ཐུགས་ཀྱི་མཐུ་དཔལ་ཉེར་ཕབ་ནས། །མཐོང་ཐོས་དྲན་དང་རེག་པ་ཙམ་གྱིས་ཀྱང། །འདི་ཕྱིའི་
དོན་ཀུན་འགྲུབ་བར་བྱིན་ཕྱིས་རློབས། །ཐུབ་དབང་བསྟན་པའི་སྙིང་པོ་གསེར་སྦྱངས་ཚོས། །གང་ལ་ཆགས་པའི་དགའ་ལྡན་རིང་ལུགས་འདི། །མཐའ་དབུས་ཀུན་ཏུ་བཤད་སྒྲུབ་སྒོ་གཉིས་ཀྱིས། །འཕེལ་ཞིང་བསྟན་འཛིན་ཚོགས་རྣམས་ཞབས་བརྟན་ཤོག་

[051B]མང་ཐོས་ཚུལ་བཞིན་སྒྲུབ་ལ་བརྩོན་པ་དང། །འཇིག་རྟེན་ཁམས་སུ་སྡུག་བསྔལ་སྨག་གི་ཆ། །ཉེར་སངས་དགའ་སྐྱིད་སྣང་བ་རྟག་གསལ་ཤོག་བདེ་གཤེགས་སྣང་བརྙན་ཡོངས་འདུའི་འཁྲི་ཤིང་
གསར༑ ༑གང་འདིར་རྒྱུ་སྦྱོར་གྱིས་མཚོན་ལུས་ངག་ཡིད། །འབྲེལ་པ་ཕྲ་མོའི་རེག་པ་ཙམ་ལ་ཡང། །ཕན་བདེའི་དྲི་བཟང་ངད་པས་ཁྱབ་གྱུར་ཅིག་སྔོན་བསགས་རྣམ་དཀར་ས་བོན་མ་སྨད་ཉིད། །མཆོག་གསུམ་བདེན་མཐུའི་དྲོད་གཤེར་དང་
འགྲོགས་པས། །རྒྱལ་བ་སྟོང་གིས་སྔོན་ཚེ་ཅི་བཏབ་པའི། །སྨོན་ལམ་འབྲས་བུ་ཇི་བཞིན་མྱུར་ཐོབ་ཤོག་ཉོན་མོངས་འཚང་བ་རྣམས་ལ་མི་མཇེད་ཁམས། །ལྔ་བདེའི་འདྲེན་མཆོག་བུ་རམ་ཤིང་པ་ལྟར། །མ་དག་ཞིང་དུ་ལྷག་པར་མདོ་
སྔགས་ཀྱི། །སྨིན་གྲོལ་ལམ་བཟང་གསལ་བར་བྱེད་གྱུར་ཅིག་ཤིན་ཏུ་བགྲང་ཡས་བསྐལ་པར་བྱང་ཆུབ་ཀྱི། །སྦྱོད་པས་འཚོ་ལ་སྐྱོ་ངལ་མེད་པ་དང། །རྣམ་འདྲེན་སྟོང་དང་དེ་ཡི་སྐུ་གདུང་ལ། །མཆོད་ཅིང་དེ་དག་དམ་ཆོས་འཛིན་བར་ཤོག་
སེམས་ཅན་གང་ཞིག་རྣམ་དག་ཚུལ་ཁྲིམས་དང། །ཡང་དག་ལྟ་དང་ལྷག་པའི་བསམ་པ་དང། །ཆོ་ག་ཕུན་སུམ་ཚོགས་དང་བྲལ་བ་སོགས། །མཆོག་གི་བསླབ་པ་གསུམ་ལ་འགོད་པར་ཤོག་སེམས་ཅན་རྣམས་ལ་དགེ་བའི་སྤྱོད་པ་ཀུན། །སྟོན་ཅིང་
བསྐལ་བཟང་རྣམ་འདྲེན་དེ་དག་གི། །དམ་ཆོས་ནུབ་པའི་རྗེས་ཐོག་འཇིག་རྟེན་དུ། །བསྟན་པའི་སྒྲོན་མ་བདག་གིས་སྦར་བར་ཤོག་སྙིགས་མ་ལྔས་སྦགས་འཇིག་རྟེན་ཁམས་ཀུན་གྱི། །དུས་ངན་ཆད་པ་མཐའ་དག་འཇོམས་པ་དང། །བསྐལ་པ་བར་མ་

[052A]༄༅། །གསུམ་གྱི་གནས་སྐབས་སུའང། །དགེ་བས་སེམས་ཅན་བདེ་ལ་འགོད་ནུས་ཤོག་བསྐལ་བཟང་རྒྱལ་བ་ཇི་སྙེན་འབྱོན་རྣམས་ཀྱི། །འཁོར་དང་སྐུ་ཚེའི་ཚད་དང་འཕྲིན་ལས་མཐར། །མཉམ་པའི་བདེ་གཤེགས་
གསལ་མཛད་ཇི་ལྟ་བ། །བདག་ཀྱང་རིང་པོར་མི་ཐོགས་འགྲུབ་གྱུར་ཅིག་མཚམས་མེད་དམྱལ་བར་ལྟུང་ངེས་སྡིག་ཅན་སོགས། །ཉམ་ཐག་གདུལ་དཀའི་འགྲོ་ལ་ལྷག་བར་དུ། །བརྩེ་བས་འཁོར་བའི་རྒྱ་མཚོ་ནས་དྲངས་ཏེ། །ངེས་ལེགས་རིན་
ཆེན་གླིང་དུ་འཛུད་གྱུར་ཅིག་བདག་ཉིད་གང་དུ་མངོན་བར་བྱང་ཆུབ་པའི། །བདེ་གཤེགས་སྐུ་གདུང་རིང་བསྲེལ་ཕྲ་མོས་ཀྱང། །མཐའ་ཡས་ཞིང་ན་སངས་རྒྱས་དངོས་བཞིན་དུ། །ཆོ་འཕྲུལ་གསུམ་གྱིས་འགྲོ་རྣམས་སྒྲོལ་བར་ཤོག་བསོད་
ནམས་ཡེ་ཤེས་ཐུང་དུ་འཇུག་པའི་མཐུ། །ཞིང་དག་སྦྱོར་བར་སྨིན་ལས་ཀུན་གཟིགས་ཀྱི། །འཇིག་རྟེན་ཁམས་བཞིན་བདག་ཉིད་སངས་རྒྱས་པའི། །ངོ་མཚར་ཞིང་གི་བཀོད་པ་འགྲུབ་གྱུར་ཅིག་མདོར་ན་ལུས་ངག་ཡིད་ཀྱི་བགྱི་བ་ཀུན། །འགྲོ་ལ་
གཅིག་ཏུ་ཕན་མཛད་རྒྱལ་ཀུན་གྱི། །གསང་གསུམ་འཕྲིན་ལས་ཇི་བཞིན་འགྲུབ་གྱུར་ནས། །སྲིད་པའི་རྒྱ་མཚོ་མྱུར་དུ་སྐེམ་ནུས་ཤོག་བླ་མ་ཡི་དམ་དཀར་ཕྱོགས་སྲུང་མའི་མཐུས། །གནས་སྐབས་ཆོས་བཞིན་སྤྱོད་པའི་བར་གཅོད་བགེགས། །
ཉེར་ཞི་མཐུན་རྐྱེན་ལེགས་ཚོགས་འཕེལ་བ་དང། །བཀྲ་ཤིས་དཔལ་གྱིས་ཕྱོགས་ཀུན་ཁྱབ་གྱུར་ཅིག་ །ཅེས་པ་འདི་ནི་བསྟན་བའི་གསལ་བྱེད་སྡེ་སྣོད་འཛིན་པ་ཨ་ཆི་ཐུ་ནོ་མོན་ཧན་གྱིས་ཨུ་གེར་དུ་གསེར་ཟངས་ལས་བསྒྲུབས་པའི་བསྐལ་བཟང་རྣམ་འདྲེན་སྟོང་གི་སྣང་བརྙན་གསར་བཞེངས་ལ་མདོ་ནས་

[052B] འབྱུང་བའི་བསྐལ་བཟང་སངས་རྒྱས་ཀྱི་སྨོན་ལ་མདོན་ཚང་བའི་སྨོན་ཚིག་གཅིག་དགོས་ཞེས་བསྐུལ་མ་མཛད་པ་ལྟར་སྙིང་རྗེ་པད་དཀར་ནས་བྱུང་བའི་བྡ་བར་གཤེགས་པ་གསལ་མཛད་ཀྱི་སྔོན་གྱི་ལམ་མང་ཉུང་འཚམ་ཞིང་འདུས་ཆེབ་འདུག་པས་དེའི་ངོན་གྱི་གཙོ་བོ་རྣམས་གཞིར་བཟུང་ནས་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།བྱིན་རླབས་གཏེར་གྱུར་དངོས་བརྒྱུད་བླ་མའི་ཚོགས། །དངོས་གྲུབ་འབྱུང་གནས་ཡི་དམ་ཞི་དང་ཁྲོ། །མཐུ་ལྡན་དཀར་ཕྱོགས་སྲུང་མ་དམ་ཅན་གྱིས། །རྣམ་དག་སྨོན་པ་ཡིད་བཞིན་འགྲུབ་བྱིན་རློབས། །གང་ཤར་ཕྱག་རྒྱ་
ཆེན་པོའི་རང་བཞིན་དུ། །གྲོལ་བའི་ཉམས་རྟོགས་གཏེར་གྱི་བུམ་པ་བཟང། །གདམས་ངག་ཆོས་ལ་དབང་འབྱོར་འཕྲིན་ལས་ཀྱི། །འདོད་འཇོ་བསྟན་འཛིན་རྣམ་པར་རྒྱལ་བ་གང། །སྔོན་གོམས་ཡོན་ཏན་ཆ་ཤས་མ་ཉམས་པའི། །ཡང་སྲིད་སྒེག་མོའི་ལང་ཚེ་འདྲ་
གཟུགས་ཉིད། །མེས་ལྡན་བློ་ཡི་མེ་ལོང་ཆེས་གཙང་བར། །སྒྲིབ་མེད་ཀུན་དགའི་གར་གྱིས་རྩེན་པར་ཤོག་ལེགས་བྱས་མཐུ་ལས་གསར་སྐྱེས་ཟློས་གར་གྱི། །སྣང་བ་ཀུན་མུ་ད་མཛེས་ནམ་དུ་ཡང། །མི་མཐུན་བ་མོའི་རེག་པ་དང་བྲལ་ནས། །མཁས་གྲུབ་འདབ་
བརྒྱ་རིང་དུ་བཞད་པར་ཤོག་རྣམ་དག་སེམས་ཀྱིས་བོན་གྲུང་པོ་ལས། །འོངས་པའི་བདེན་ཚིག་མྱུ་གུ་ཆེས་དར་བ། །འབྲས་བུ་དུས་སུ་སྨིན་པས་རང་གཞན་གྱི། །རེ་བའི་བང་མཛོད་ཡོངས་སུ་གང་གྱུར་ཅིག་ །ཅེས་པ་འདི་ནི་བཀའ་བརྒྱུད་ཀྱི་གད་ནས་ཆེན་པོ་སྟག་ལུང་
གི་སྤྲུལ་པའི་སྐུ་ངག་དབང་འཕྲིན་ལས་བསྟན་འཛིན་རྣམ་རྒྱལ་གྱི་ཡང་སྲིད་གསལ་བར་ངོ་འཕྲོད་ཅིང། དེ་ཉིད་སྐུ་ཚེ་བརྟན་པ་སོགས་ཀྱི་སྨོན་ཚིག་དགོས་ཞེས་དགེ་སློང་ངག་དབང་རྒྱལ་མཚན་གྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྔོན་བསགས་བསོད་

[053A]༄༅། །ནམས་ལྷ་རིགས་གཙང་མའི་རྡུལ། །ཆེས་དཀར་ཏེ་སེའི་ས་འཛིན་མཐོར་ཆགས་ཏེ། །འབྱོར་ལྡན་ཡངས་པའི་གཞི་ལ་མངོན་འགྱིང་བའི། །ས་སྐྱང་རྣམ་རྒྱལ་རྡོ་རྗེ་རབ་བརྟན་ཤོག་འོད་མཚན་སྟོང་འབར་མགོན་པོ་ཚེ་ཡི་
ལྷས༑ ༑འཆི་མེད་བདུད་རྩིའི་བུམ་པས་དབང་བསྐུར་ནས། །རིགས་ལྡན་རྣམ་པར་རྒྱལ་བའི་རྡོ་རྗེ་གང། །ཚེ་སྲོག་རབ་ཏུ་བརྟན་པའི་བཀྲ་ཤིས་ཤོག་བདུད་མགོན་རྒྱལ་མཚན་ཆེ་སོགས་མཐུ་ལྡན་གྱི། །སྲུང་མས་ཆོས་ལུང་དཀར་བོའི་སྨན་
ལྗོངས་འདིར། །མི་ཤིས་རྒུད་པ་ཀུན་སོལ་ཆོས་ནོར་གྱི། །མངའ་ཐང་ལེགས་ཚོགས་དབྱར་མཚོ་ལྟར་སྤེལ་ཤོག་ །ཅེས་སྐྱོང་རྒྱ་རི་བ་རིགས་ལྡན་རྣམ་རྒྱལ་རྡོ་རྗེའི་ཚེ་བརྟན་པའི་སྨོན་ཚིག་གོང་སྨོས་དོན་ཚང་བ་དགོས་ཞེས་དགེ་སློང་བློ་བཟང་ཡོན་ཏན་གྱིས་བསྐུལ་
ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་བློ་རབ་དཀར་ཏཱཾ་ཡིག་བཟང་པོའི་ཁམས། །ཚེ་སྦྱིན་ལྷ་མོར་བཞེངས་པའི་གསང་གསུམ་ལ། །བསྐལ་བཟང་རྒྱལ་བ་རྒྱ་མཚོ་ཡོངས་ཀྱི་མཐུ། །འདུས་ནས་སྲིད་
མཐའི་བར་དུ་ཞབས་བརྟན་ཤོག་ལྷ་གཅིག་ཡིད་བཞིན་འཁོར་ལོའི་བྱིན་རླབས་ཀྱི། །བདུད་རྩི་རྣམ་འདྲེན་བླ་མའི་སྲོག་ཟུངས་སུ། །སྩོལ་ཞིང་ཞི་རྒྱས་དབང་དྲག་ཅི་བཞེད་པའི། །འཕྲིན་ལས་ཐོགས་མེད་འགྲུབ་པར་བྱིན་གྱིས་རློབས། །འདོད་
བ་ཀུན་སྟེར་སྒྲོལ་མཛད་དབང་གི་རྒྱལ། །བསྙེན་ཅིང་གསོལ་བ་བཏབ་པའི་འབྲས་བུ་ལས། །བཤེས་གཉེན་སྐུ་ཚེ་བརྟན་ཅིང་བདག་སོགས་རྣམས། །ལྷ་དང་བླ་མས་མཉེས་བཞིན་རྗེས་གཟུང་ཤོག་ །ཅེས་པ་འདི་ནི་འཕྱོང་རྒྱས་རི་བདེ་ནས་བཀྲས་

[053B]། །།
   ༈    །ཚད་མེད་སྤྲིན་དཀར་གསར་བས་ཕྱོགས་དུས་ཀུན། །ཁྱབ་པའི་འདྲེན་མཆོག་རྒྱལ་བ་སྲས་བཅས་ཀྱི། །སླུ་མེང་བྱིན་མཐུས་རྟག་ཏུ་སྐྱོང་གྱུར་ཅིག་བློ་གྲོས་མ་ལ་ཡ་འོངས་སྨན་གྱི་དྲི། །ཆོས་
བཟང་ངད་པར་འཐུལ་བསྐལ་ལྡན་དཔྱིད། །བསྟན་འཛིན་རྒྱ་མཚོའི་བཤེས་གཉེན་གང་དེ་ཡི། །རྣམ་དག་དགོངས་པ་ཇི་སྙེད་འགྲུབ་གྱུར་ཅིག་བློ་བཟང་རྒྱལ་བའི་བསྟན་འཛིན་ངོ་མཚར་གཟུགས། །མོས་ལྡན་སྣང་བ་དྭངས་པའི་རྒྱ་མཚོའི་ངོགས། །
རིང་མིན་གསར་དུ་འཆར་ལ་བགེགས་རྐྱེན་གྱི། །རྙོག་པ་མ་ལུས་དྲུང་ནས་ཞི་གྱུར་ཅིག་དེར་ཡང་མཁས་བཙུན་བཟང་གསུམ་རྣམ་ཐར་གྱིས། །སྔོན་བྱོན་དམ་པའི་རྗེས་སུ་ཕྱོགས་པ་དང། །འགྲོ་རྣམས་ཐེག་མཆོག་མགོན་པོས་རྗེས་གཟུང་ནས། །འདི་
ཕྱིའི་མདུད་མ་བདེ་བླག་འགྲུབ་གྱུར་ཅིག་ །ཅེས་རྨོག་ལྕོག་སྤྲུལ་སྐུ་བློ་བཟང་བསྟན་འཛིན་རྒྱ་མཚོའི་སྐྱེ་སྲིད་མྱུར་གསལ་གྱི་སྨོན་ཚིག་དགོས་ཞེས་རྫོང་སྟེངས་དགོན་བཙུན་མ་སྤྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།མཁའ་མཉམ་
འགྲོ་ལ་ཐུགས་རྗེས་བུ་བཞིན་དུ། །སྐྱོང་མཛད་ཤེས་བྱ་ཐམས་ཅད་མཁྱེན་པ་པ། །དེ་སྲས་སློབ་མར་བཅས་པའི་སྐྱབས་གནས་ཀུན། །རྣམ་དག་སྨོན་པའི་དབང་པོར་དགོངས་སུ་གསོལ། །བློ་བཟང་རྒྱལ་བ་གཉིས་པ་ལས་འོངས་ཆོས། །ལུང་རྟོགས་བདུད་རྩིའི་

[054A]༄༅། །རོ་ཡིས་ཉེར་བརྟས་པའི། །བསྟན་འཛིན་འཆི་མེད་གཞོན་ནུ་གང་དེ་ཡི། །རྣམ་དག་དགོངས་པ་རབ་ཏུ་རྫོགས་གྱུར་ནས། །སླར་ཡང་མོས་ལྡན་བློ་ཡི་མེ་ལོང་ངོས། །ཡང་སྲིད་རྟེན་མཆོག་གཟུགས་བརྙན་མངོན་སུམ་
དུ༑ ༑ཤར་ནས་མཁས་བཙུན་བཟང་གསུམ་རྣམ་ཐར་གྱིས། །གཞན་ཕན་འཕྲིན་ལས་དགའ་སྟོན་མྱུར་འབྱེད་ཤོག་ཐེག་མཆོག་དགེ་བའི་བཤེས་ཀྱི་གསང་བ་གསུམ། །དབང་བོའི་ཡུལ་དུ་ནམ་ཡང་མི་འབྲལ་ཞིང། །ས་དང་ལམ་གྱི་བགྲོད་པ་
མཐར་ཕྱིན་ནས། །བླ་མེད་ཟུང་འཇུག་བདེ་བླག་ཐོབ་གྱུར་ཅིག་ །ཅེས་ཁལ་ཁ་རྒྱལ་ཁང་རྩེའི་སྤྲུལ་སྐུ་བློ་བཟང་བསྟན་འཛིན་གྱི་ཡང་སྲིད་མྱུར་འབྱོན་གྱི་གསོལ་འདེབས་དགོས་ཞེས་ཆིནྟ་མ་ཎི་ཨེར་ཏེ་ནི་ཐོ་ཡོན་བསྐལ་བཟང་འཇིགས་མེད་དང་ནོ་མོ་གོན་དར་ཁན་ཇའི་སང་གཉིས་
ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དད་གསུམ་བརྟན་པོར་ཚུགས་བའི་རྒྱ་མཚན་རྩེར།། བསྟེན་ལས་མཆོག་ཐུན་དངོས་གྲུབ་ཡིད་བཞིན་ཆར། །སྕོལ་མཛད་བླ་མ་ཡི་དམ་དབང་གི་རྒྱལ། །
རྣམ་དག་སྨོན་ལམ་འགྲུབ་པར་བྱིན་གྱིས་རློབས། །ངག་དབང་ཆོས་ཀྱི་རྒྱལ་མཚན་འཛིན་པའི་བཤེས། །ཡང་སྲིད་མོས་ལྡན་ཡིད་ཀྱི་དགའ་ཚལ་དུ། །མཁས་བཙུན་རྣམ་ཐར་གར་སྦྱུར་མཻན་ཀ། །མྱུར་དུ་མཐོང་བའི་རེ་བ་གང་གྱུར་ཅིག་ །ཅེས་པ་འདི་ནི་རྒྱ་
སྟོན་པ་དན་དགོན་ནག་པོ་སྤྲུལ་སྐུ་ངག་དབང་རྒྱལ་མཚན་གྱི་སྐུ་སྐྱེ་མྱུར་འབྱོན་གྱི་སྨོན་ཚིག་དགོས་ཞེས་དབོན་པོ་སངས་རྒྱས་བསྟན་འཛིན་དང། སངས་རྒྱས་གྲགས་པ་གཉིས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོར་སྦྱར།།    ༈    །།ལྷུན་གྲུབ་ཆོས་དབྱིངས་འགྱུར་

[054B] །གསལ་རྫོགས་མཚན་དཔེའི་དཔལ་འབར་གཟུགས་ཀྱི་སྐུ། །འཕྲོ་འདུལ་འཕྲིན་ལས་འོད་བརྒྱ་རྟག་འགྱེད་པའི། །བྱམས་མགོན་ཉིན་བྱེད་དབང་པོར་ཕྱག་འཚལ་ལོ། །གང་ཐུགས་མཁྱེན་བརྩེ་ནུས་བརྟན་མ་ལ་ཡར། །གཞན་ཕན་
དྲི་བཟང་སྨན་གྱི་ཕང་ཕུང་ཅན། །སྐྱབས་གཅིག་བླ་མ་རྒྱལ་བ་རྒྱ་མཚོ་དང། །མཁའ་འགྲོ་སྲུང་མར་བཅས་ལ་གསོལ་བ་འདེབས། །མགོན་རྣམས་ཡིད་ལ་དྲན་ཅིང་གསོལ་བཏབ་མཐུས། །རྒྱལ་བ་གཉིས་པའི་བསྟན་པ་རྒྱས་པ་དང། །མཁའ་མཉམ་
ཡིད་ཅན་མཐའ་དག་གནས་སྐབས་དང། །མཐར་ཐུག་བདེ་ལེགས་ཐོབ་པར་བྱིན་གྱིས་རློབས། །ཁྱད་པར་ཡུལ་ཕྱོགས་འདིར་གནས་དགེ་འདུན་སྡེ། །ས་སྤྱོད་འབངས་བཅས་ཆོས་ནོར་མངའ་བ་ཐང་སོགས། །མི་ཉམས་དབྱར་གྱི་མཚོ་ལྟར་ཆེར་འཕེལ་ནས་
རྟག་ཏུ་བདེ་སྐྱིད་དཔལ་ལ་སྦྱོར་དུ་གསོལ། །མ་འོངས་བྱམས་མགོན་འཛམ་གླིང་གཤེགས་པའི་ཚེ། །བདག་སོགས་འཁོར་གྱི་ཐོག་མ་ཉིད་གྱུར་ནས། །ཐེག་མཆོག་ཆོས་ཀྱི་དགའ་སྟོན་རབ་མྱངས་ཏེ། །མྱུར་དུ་བྱང་ཆེན་བགྲོད་པར་བྱིན་གྱིས་རློབས། །
 ཞེས་པ་འདི་ནི་ཨོར་དུ་བུ་ནས་དད་སྟོབས་ལྡན་པ་ཏཱ་བའི་སེ་ཚེ་དབང་དཔལ་འབྱོར་གྱིས་རྒྱུ་སྦྱར་ཏེ་རྒྱལ་བ་བྱམས་པའི་སྣང་བརྙན་འདི་གར་གསར་བཞེངས་བགྱིས་པ་གདན་དྲངས་ཐོག་དཔོན་འབངས་རྣམས་ཀྱིས་ཁ་ཏོན་བྱས་ཆོག་པའི་སྨོན་ཚིག་གོང་སྨོས་ལྟར་དགོས་ཞེས་འཕྲིན་ཡིག་གིས་བསྐུལ་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་ཆོས་ཀྱི་དབྱིངས་ལ་སྙོམས་འཇུག་པའི། །ཏིང་འཛིན་རོལ་དྤ་ལས་བྱུང་དཀྱིལ་འཁོར་མཆོག་སྒོམ་བཟླས་མཆོད་བསྟོད་བགྱིས་པའི་དགེ་ཚོགས་ཀྱིས། །ཅི་བཏབ་

[055A]༄༅། །སྨོན་ལམ་བཟང་པོ་འགྲུབ་པར་ཤོག་བདག་གཞན་འགྲོ་ཀུན་སྐྱེ་བ་ཐམས་ཅད་དུ། །ཐེག་མཆོག་འཁོར་ལོ་བཞི་ལྡན་རྟེན་རྙེད་ཅིང། །དགེ་བའི་བཤེས་དང་དཀོན་མཆོག་རིན་ཆེན་གསུམ། །མི་ཕྱེད་དད་པས་འབྲལ་
མེད་བསྟེན་པར་ཤོག་སྲིད་པའི་ཕུན་ཚོགས་ཀུན་ཀྱང་མེ་འོབས་ལྟར། །མཐོང་བའི་ངེས་འབྱུང་དྲག་པོས་རྒྱུད་བསྐུལ་ནས། །མར་གྱུར་འགྲོ་བའི་དོན་གྱི་ཁུར་བླངས་ནས། །བྱང་ཆུབ་སྒྲུབ་ལ་རྟག་ཏུ་བརྩོན་པར་ཤོག་མཚན་ཉིད་ཀུན་ལྡན་རྡོ་རྗེ་སློབ་
དཔོན་དྲུང། །རྣམ་དག་དབང་གིས་བདག་རྒྱུད་སྨིན་བྱས་ནས། །གསང་སྔགས་རྒྱུད་དོན་ཐོས་བསམ་སྒོམ་པ་ལ། །ཤེས་རབ་བརྩོན་འགྲུས་མཆོག་གིས་འཇུག་པར་ཤོག་བསོད་ནམས་ཞིང་མཆོག་བླ་མ་དཀྱིལ་འཁོར་ལྷ། །མཁའ་ཁྱབ་རྒྱལ་བ་
སྲས་བཅས་སྤྱན་སྔ་རུ། །ཐབས་མཁས་ཚོགས་བསག་ཚུལ་བཞིན་བྱས་པ་ཡིས། །རང་རྒྱུད་སྨིན་ནས་མཐུ་དང་ལྡན་པར་ཤོག་འཁོར་འདས་རང་བཞིན་གདོད་ནས་མ་གྲུབ་པའི། །གནས་ལུགས་ཟབ་མོ་མཐོང་བའི་རྣལ་འབྱོར་གྱིས། །ཡེ་ཤེས་ཚོགས་
རྫོགས་སྒྲིབ་གཉིས་སྦྱོང་བ་དང། །གང་སྣང་སྒྱུ་མ་ལྟ་བུར་འཆང་བར་ཤོག་བསྐལ་བའི་མེ་རླུང་གིས་ཀྱང་གཞོམ་མེད་ཀྱི། །སྲ་བརྟན་རྡོ་རྗེའི་རྭ་གུར་ས་གཞི་ཡིས། །རྣལ་འབྱོར་སྒྲུབ་ལ་བར་ཆད་ཀུན་སྲུང་ཞིང། །ཡེ་ཤེས་སྲེག་ཟས་བགེགས་རྣམས་འཇོམས་
བར་ཤོག་སྣ་ཚོགས་རིན་ཆེན་འབར་བའི་གཞལ་མེད་ཁང། །ཉི་མ་སྟོང་གི་གཟི་བྱིན་དང་མཚུངས་པ། །བསྒོམས་པས་མ་དག་སྣོད་ཀྱི་སྐྱོན་སྦྱངས་ནས། །ངོ་མཚར་དག་པའི་ཞིང་མཆོག་འགྲུབ་པར་ཤོག་རབ་དཀར་ཏེ་སེ་དང་མཚུངས་རྡོ་རྗེ་

[055B] ༑གསང་གསུམ་ངོ་བོར་བདག་ཉིད་བསྒེམས་པའི་མཐུས། །ཐ་མལ་སྣང་ཞེན་མ་ལུས་དྲུང་ཕྱུངས་ནས། །སྐུ་གསུམ་ལྷུན་གྲུབ་གོ་འཕང་མྱུར་ཐོབ་ཤོག་རིགས་ལྔ་ཡབ་ཡུམ་སེམས་དཔའ་སེམས་མ་སོགས། །གང་འདུལ་སྐུ་གསུང་ཐུགས་ཀྱི་
རོལ་པ་ཡིས། །མཁའ་མཉམ་འགྲོ་བ་མ་ལུས་སྨིན་བྱས་ནས། །རིང་མིན་རྣམ་འདྲེན་ལ་འགོད་པར་ཤོག་རབ་འབྱམས་མཆོད་པའི་སྤྲིན་གྱིས་རྒྱལ་བ་རྣམས། །རྟག་ཏུ་མཆོད་བསྟོད་ལས་ལ་དབང་འབྱོར་ཞིང། །གསང་སྔགས་བཟླས་པ་ཙམ་གྱིས་སྡིག་
སྒྲིབ་ཀུན། །སྤྱོང་སོགས་འཕྲིན་ལས་རྣམ་བཞི་ལྷུན་གྲུབ་ཤོག་ཁྱད་པར་སྲིད་པ་ཉམ་ངར་ལྷུང་བ་ཡི། །སེམས་ཅན་རྣམས་ཀྱི་སྡུག་བསྔལ་ཇི་སྙེད་དང། །དེ་རྒྱུ་སྡིག་ལྟུང་སྒྲིབ་པའི་ཚོགས་ཐམས་ཅད། །སྐད་ཅིག་སྦྱོང་བའི་མཐུ་སྟོབས་ཐོབ་པར་ཤོག་སྣང་སྟོང་ལྷ་
སྐུར་དམིགས་པའི་བསམ་གཏན་དང། །མཚན་མེད་དེ་བཞིན་ཉིད་ཀྱི་རྣལ་འབྱོར་གཉིས། །གཡེལ་མེད་བསྒོམས་པས་འཁྲུལ་སྣང་བག་ཆགས་བཅས། །སྤངས་ཏེ་རྡོ་རྗེ་སེམས་དཔར་བདག་གྱུར་ཅིག།    ༈    །།འཆི་མེད་ལྷ་ཡི་ལམ་བཟང་ཡོངས་ཁྱབ་པའི། །དཔལ་
ལྡན་རྡོ་རྗེ་སེམས་དཔའི་དཀྱིལ་འཁོར་བ། །ཕུལ་བྱུང་གཟུགས་ཀྱིས་མངོན་དགའ་མཆོག་སྩོལ་ཞིང། །མདངས་མཚར་ལྷ་རྫས་མེ་ཏོག་མངོན་པར་འཐོར། །ངེས་པ་བདུན་ལྡན་སྙན་པའི་གླུ་དབྱངས་དང། །ཡིད་འོང་རོལ་མོའི་སྒྲ་སྐད་ལྷན་ཅིག་པར། །ཕྱོགས་
དུས་ཀུན་ཏུ་དགེ་ལེགས་ཆར་བབས་ཏེ། །བདག་སོགས་འགྲོ་རྣམས་ཤིས་པས་སྐྱོང་གྱུར་ཅིག་རིགས་བརྒྱའི་ཁྱབ་བདག་རྡོ་རྗེ་སེམས་དཔའ་དང། །སྤྱན་རས་གཟིགས་དབང་རྗེ་བཙུན་མི་ཏྲ་པ། །རྒྱལ་བ་གཉིས་པ་བློ་བཟང་གྲགས་པ་སོགས། །རྩ་བ་བརྒྱུད་

[056A]༄༅། །པའི་བླ་མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་
པའི་བཀྲ་ཤིས་ཤོག་བཅོམ་ལྡན་རྡོ་རྗེ་སེམས་དཔའ་རིགས་ལྔ་དང། །བདེ་གཤེགས་ཡུམ་དང་མཆོད་པའི་ལྷ་མོ་བཞི། །འགུག་གཞུག་འཆིང་དང་དགྱེས་མཛད་སྒོ་སྐྱོང་སོགས། །ཕྱོགས་བཅུར་བཞུགས་པའི་དཀྱིལ་འཁོར་ལྷ་ཚོགས་ལ།།
ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་དཔལ་ལྡན་དེ་ཉིད་བསྡུས་པ་ལ་སོགས་པའི། །རྣལ་འབྱོར་རྩ་བ་
བཤད་པའི་རྒྱུད་རྣམས་དང། །གསང་སྔགས་ཟབ་མོ་ཡི་གེ་བརྒྱ་པ་སོགས། །ལུང་དང་རྟོགས་པའི་དམ་ཆོས་རིན་ཆེན་ལ། །ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་
གྱུར་ནས། །ཕུན་ཚོགས་དཔལ་ལ་རོལ་པའི་  ྾  །དག་དང་མ་དག་ཕྱོགས་བཅུའི་ཞིང་ཁམས་ན། །རྒྱལ་བའི་གསུང་རབ་མཆོག་གྱུར་གསང་སྔགས་ཀྱི། །ལུང་རྟོགས་ཆ་ཙམ་ཡན་ཆད་འཛིན་པ་ཡི། །དགེ་འདུན་སྐྱེ་འཕགས་ཇི་སྙེད་བཞུགས་པ་ལ། །
ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་  ྾  །ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་

[056B] །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདག་སོགས་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་པ་ཕུལ་དུ་བྱུང་བ་ཡི། །བདེ་
ལེགས་རྒྱུན་མི་ཆད་པའི་བཀྲ་ཤིས་ཤོག་ ཅེས་པ་འདི་ནི་ཨུ་འད་ཐུ་ཤེ་ཡེ་ཐུ་གུན་དྷརྨ་ཀིརྟིའི་ཏཱ་བླ་མ་བསྐལ་བཟང་བསྟན་དར་དང། ཏཱ་པའི་སེའི་གྲྭ་ཚང་གི་དགེ་སྐོས་དགེ་སློང་བློ་བཟང་བསྟན་འཛིན་གཉིས་ཀྱིས་རྡོ་རྗེ་སེམས་དཔའི་སྒྲུབ་ཐབས། དབང་ཆོག་སྨོན་ལམ། ཤིས་བརྗོད་དང་བཅས་པའི་ཆ་ཚང་
བ་ཞིག་དགོས་ཞེས་བསྐུལ་ངོར་མི་ཏྲ་ལུགས་ཀྱི་རྡོར་སེམས་ལྷ་བཅུ་བདུན་ལ་བརྟེན་པའི་སྨོན་ལམ། ཤིས་བརྗོད་ཀྱི་རིམ་པར་ཕྱེ་བ་འདི་བཞིན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སོར་རྟོག་ཡེ་ཤེས་ཆོས་ཀུན་གསལ་བའི་བློ། །མཚན་དཔེའི་དཀྱིལ་
འཁོར་མཆོག་ཏུ་ལྷུན་གྲུབ་ནས། །འགྲོ་ལ་མངོན་དགའ་མཆོག་སྩོལ་ཚེ་དམག་མེད། །དེང་འདིར་དངོས་གྲུབ་དམ་པས་ཤིས་གྱུར་ཅིག་སྔོན་བསགས་ལེགས་བྱས་ནམ་ཡང་འགྱུར་མེད་འབྲས། །ཕྱོགས་ལས་རྣམ་པར་རྒྱལ་བའི་དཔའ་རྟགས་ཀྱིས། །ནོར་
འཛིན་བདེ་བར་སྐྱོང་བའི་མཐུ་སྟོབས་ཅན། །མི་བདག་ཡུན་རིང་འཚོ་གཞེས་བརྟན་གྱུར་ཅིག་བསིལ་ལྗོངས་ཁྲིམས་ཀྱི་ཁ་ལོ་སྒྱུར་བ་གང། །ཞབས་བརྟན་ཆབ་འབངས་ཆོས་བཞིན་བསྲུང་བ་དང། །འཇིག་རྟེན་ཀུན་ཏུ་བཀྲ་ཤིས་སྙེམ་གསར། །ཕྱོགས་
དུས་བར་མཚམས་མེད་པར་ཁྱབ་གྱུར་ཅིག་ ཅེས་སྲིད་སྐྱོང་ཇུན་ཝང་ད་ལས་བཱ་དུར་གྱི་ཞབས་བརྟན་སྨོན་ཚིག་ཅིག་དགོས་ཞེས་འོལ་དགའ་རྫིང་ཕྱི་མཁན་སྤྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བློ་གྲོས་མཁའ་ལྟར་མི་གཡོ་

[057A]༄༅། །ཆོས་སྐུའི་ངང། །ཀུན་ཁྱབ་ཕྲིན་ལས་བཟང་པོའི་འོད་ཟེར་ཅན། །མཉམ་མེད་ཤཱཀྱ་སེང་གེའི་བསྟན་པ་མཆོག་སྤེལ་མཛད་བསྐལ་བཟང་རྒྱ་མཚོ་ཞབས་བརྟན་ཤོག་རིག་སྔགས་སྒྲས་ཀྱང་ཉི་པུའི་དཔུང་
ཚོགས་རྣམས། །འཇོམས་མཛད་གཙུག་ཏོར་རྣམ་པར་རྒྱལ་མའི་ལྷ། །མཆོད་བསྟོད་གསོལ་བ་བཏབ་པའི་བདེན་མཐུ་ཡིས། །བསྐལ་བཟང་རྒྱ་མཚོའི་འདྲེན་མཆོག་ཞབས་བརྟན་ཤོག་བདག་སོགས་རྣམས་ཀྱང་བཅོམ་ལྡན་རྣམ་རྒྱལ་མས། །རྟག་
པར་རྗེས་གཟུང་ནད་གདོན་འཆི་ལས་རྒྱལ། །བསོད་ནམས་དཔལ་འབྱོར་ལ་སོགས་མཐུན་པའི་དོན། །འགྲུབ་ཅིང་བྱང་ཆེན་མྱུར་དུ་ཐོབ་གྱུར་ཅིག་ ཅེས་པ་འདི་ནི་ཐབས་མཁས་རྒྱ་མཚོས་རྡོ་དགའ་ལྡན་རྣམ་རྒྱལ་དུ་ཆུ་སྟོད་ཟླ་བའི་ཆོས་འཁོར་བསྐོར་བའི་དུས་ཆེན་ཉིན་རྣམ་རྒྱལ་མའི་
ཆོག་ཉིན་ཁྱོངས་དང། གཞན་མ་ཟླ་བ་ངོ་རིའི་ཚེས་ས་ཞིལ་ཇ་རེའི་ཐོག་བསྟོད་པ་དང་གཟུངས་རིང་གང་འགྲོ་མཛད་རྒྱུའི་ཐེབས་སྦྱར་བར་འདོད་གསོལ་ཚོགས་སུ་འཛུགས་རྒྱུ་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།སླུ་མེད་གཏན་
སྐྱབས་མཆོག་གསུམ་ཡོངས་འདུས་པའི། །གངས་ཅན་ལྷ་གཅིག་འཕགས་པ་འཇིག་རྟེན་དབང། །རིགས་ལྔ་སྒོ་མ་བཞི་སོགས་དཀྱིལ་འཁོར་ལྷ། །བསམ་ཡས་སྤྲུལ་པའི་གར་མཛད་དེང་འདིར་དགོངས། །ཀུན་གཟིགས་ངག་དབང་བློ་བཟང་རྒྱ་
མཚོའི་སྡེ། །བློ་གྲོས་མཁྱེན་བཟང་རིན་ཆེན་གསེར་གྱི་རྔ། །བརྩོན་པས་བསྐུལ་ལས་ཚངས་དབྱངས་རྒྱ་མཚོའི་མཐར། །སྒྲོག་མཛད་བཤེས་གཉེན་དགོངས་པ་ཡོངས་རྫོགས་ཤིང། །བསྐལ་བཟང་རྣམ་འདྲེན་རྒྱལ་བ་རྒྱ་མཚོ་ཡི། །སྙིང་པོའི་གསང་གསུམ་

[057B] །སྐྱབས་གསོལ་བདག་ཅག་བརྩེ་བས་རྗེས་གཟུང་ནས། །གནས་སྐབས་མཐར་ཐུག་རེ་འབྲས་འགྲུབ་བྱིན་རློབས། ། ཞེས་པ་འདི་ནི་ཐབས་མཁས་རྒྱ་མཚོས་ཆུ་ཤུལ་ཐར་པ་གླིང་དུས་ག་ཟླ་བའི་ཚེས་བཅོ་ལྔ་ལ་ཐུགས་རྗེ་ཆེན་པོ་འཇིག་རྟེན་དབང་ཕྱུག་ཚོག་ཉིན་
ཁྱོངས་དང།  གཞན་མའི་ཚེས་བཅོ་ལྔ་བྱུང་རེས་མང་ང་རེའི་ཐོག་བསྟོད་པ་དང་ཡིག་དྲུག་སྨོན་ཚིག་བཅས་གང་འགྲོ་མཛད་རྒྱུའི་ཐེབས་སྦྱར་བར་འདོད་གསོལ་ཚོགས་སུ་འཛུགས་རྒྱུ་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འོད་གསལ་ཆོས་
དབྱིངས་མཁའ་ལ་ཐོགས་མེད་དུ། །གཟུགས་སྣང་མཚམས་སྤྲིན་གསར་བའི་འཇོ་སྒེག་ཅན། །བདེ་ལྡན་ཞིང་མགོན་ཚེ་དཔག་མེད་པ་ཡིས། །དུས་ཀུན་བཀྲ་ཤིས་དགའ་སྟོན་སྩལ་དུ་གསོལ། །རིང་ནས་ལེགས་པར་འདུ་བྱས་ས་བོན་དཔྱིད། །འགུར་
མེད་མངོན་པར་འཕེལ་བའི་རང་རྟགས་ལས། །དཔལ་ཡོན་སྟོབས་ཀྱི་ཡལ་ག་ཁྱོན་རྫོགས་པའི། །རྣམ་རྒྱལ་ལྷ་ཡི་ལྗོན་པ་ཞབས་བརྟན་ཤོག་གངས་ཅན་ནོར་འཛིན་དཔལ་མོ་ཡངས་པའི་སྟེང། །འགྱུར་མེད་རིན་ཆེན་ཁྲི་ལ་དབང་སྒྱུར་བའི། །
མི་བདག་ཕྱོགས་ལས་རྣམ་པར་རྒྱལ་བ་གང། །ཡུན་རིང་འཚོ་གཞེས་བདེན་ཚིག་འགྲུབ་གྱུར་ཅིག་སྒྲིབ་བྲལ་དྭངས་པའི་འོད་འཕྲོ་མཆོག་གསུམ་གྱི། །རྡོ་རྗེ་རིན་ཆེན་ཅོད་པན་རྒྱན་དུས་པ། །གཙུག་ལག་རྣམ་པར་འབྱེད་པའི་བློ་གྲོས་ཅན། །ཆོས་ལྡན་
རྒྱལ་པོ་ཡུན་རིང་བརྟན་གྱུར་ཅིག་གངས་ཅན་ལྷ་གཅིག་སྲོང་བཙན་ལེགས་མཛད་མཐུ། །ཆེས་རིང་དུས་ཀྱི་མཐར་ཡང་ཕན་བདེའི་སྲོག་གཅིག་ཏུ་གྱུར་བཞིན་ས་སྤྱོད་རྣམ་དཀར་གྱི། །མཛད་པས་ཆབ་འབངས་བདེ་བར་སྐྱོང་གྱུར་ཅིག་ཡངས་

[058A]༄༅། །པའི་འཇིག་རྟེན་ཁམས་འདིར་སྐྱེ་དགུ་རྣམས། །དགེ་བཅུའི་ཁྲིམས་ཀྱིས་བག་ཡོད་ལྡན་པ་དང། །ཆོས་བཞིན་སེམས་པའི་མཐུ་ལས་རྫོགས་ལྡན་བཞིན། །བདེ་སྐྱིད་རང་གིར་སྤྱོད་པས་འཚོ་བར་ཤོག་སླུ་མེད་བླ་མ་
ལྷ་ཡི་བྱིན་རླབས་དང། །ལེགས་ཚོགས་རྟེན་འབྲེལ་འགྲིག་པའི་བདེན་པ་ཡིས། །རྣམ་དག་སྨོན་པའི་འབྲས་བུ་ཡིད་བཞིན་དུ། །འགྲུབ་པས་རྣམ་ཀུན་བདེ་ལེགས་འབར་གྱུར་ཅིག་ ཅེས་པ་འདི་ནི་གསོལ་དཔོན་གྲགས་པ་མཐའ་ཡས་ཀྱིས་མཆོད་ཡོན་ལ་རིང་འཚོའི་རྟེན་
འབྱུང་བསྒྲིག་སྐབས་གམ་དུ་བཅར་བའི་རྣམ་པར་རྒྱལ་བའི་འདུས་སྡེས་ཞལ་འདོན་མཛད་རྒྱུའི་སྲིད་སྐྱོང་ཇུན་ཝང་ད་ལས་བཱ་དུར་དའི་ཆིན་གྱི་ཞབས་བརྟན་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཤེས་བྱའི་པདྨོ་ཡོངས་ལ་
ཁྱབ་པ་ཡི། །བློ་གྲོས་འོད་བཟང་འབྱེད་མཁས་ཐུབ་དབང་ཉིའི། །དམ་ཆོས་རྟོགས་པ་མཆོག་གྲུབ་ཡོངས་འཛིན་གྱི། །ཡང་སྲིད་གདུལ་བྱའི་རེ་སྐོང་མྱུར་གསལ་ཤོག་བློ་བཟང་རྒྱལ་བ་གཉིས་པའི་བསྟན་པ་འདིར། །མཚན་ལྡན་བཤེས་
གཉེན་མཆོག་ཏུ་གྲུབ་པ་ཡི། །དགོངས་པ་རྫོགས་ནས་སླར་ཡང་སྐྱེ་སྲིད་ཀྱིས། །ཆོས་ལྡན་འཕྲིན་ལས་རྒྱ་ཆེན་སྐྱོང་བར་ཤོག་སླུ་མེད་རྒྱལ་བ་སྲས་བཅས་བྱིན་རླབས་དང། །དཀར་ཕྱོགས་ལ་དགའ་ལྷ་དང་སྲུང་མའི་མཐུ། །རྣམ་དག་བསམ་
བའི་སྟོབས་ལས་ཅི་བཏབ་ཀྱི། །སྨོན་པའི་འབྲས་བུ་ཡིད་བཞིན་མྱུར་འགྲུབ་ཤོག་ ཅེས་སྤོས་དཀར་རི་ཁྲོད་བླ་མ་རྣལ་འབྱོར་སྤྱོད་པ་བློ་བཟང་མཆོག་གྲུབ་གཤེགས་སྐབས། ཡང་སྲིད་མྱུར་འབྱོན་གྱི་སྨོན་ཚིག་ཅིག་དགོས་ཞེས་ཐང་སག་དགའ་ལྡན་ཆོས་འཁོར་དང་སྤོས་དཀར་རི་ཁྲོད་པ་

[058B]།     ༈    །།དོན་གཉིས་མཐར་ཕྱིན་ཡང་དག་རྫོགས་སངས་རྒྱས། །ཟབ་ཅིང་ཞི་བ་འགོག་ལམ་དམ་པའི་ཆོས། །རིག་གྲོལ་བརྒྱད་ལྡན་འཕགས་ཚོགས་དགེ་འདུན་
གྱིས༑ ༑རྣམ་དག་སྨོན་པ་ཡིད་བཞིན་འགྲུབ་བྱིན་རློབས། །དགེ་ལེགས་མཁའ་ལ་ཆེར་འཕགས་བསིལ་ཟེར་ཅན། །གདུལ་བྱའི་དཔལ་མགོན་སླད་དུ་ཉེར་ཤར་བའི། །ཡོན་ཏན་ཆ་ཤས་རབ་རྒྱས་བཤེས་གཉེན་གང། །སླར་ཡང་སྤྲུལ་སྐུའི་ཟློས་གར་
མྱུར་འཆར་ཤོག་ཡོངས་འཛིན་རྣམ་པར་འཕྲུལ་པའི་དགའ་སྟོན་གྱིས། །མོས་ལྡན་ཡིད་དབང་མྱུར་དུ་ཚིམ་པ་དང། །རང་སེམས་བླ་མར་ཤར་བའི་རྣལ་འབྱོར་གྱིས། །འདི་ཕྱིའི་བསམ་དོན་མ་ལུས་ལྷུན་གྲུབ་ཤོག་ ཅེས་པ་འདི་ནི་གྲ་སྡིང་པོ་ཆེ་སྤྲུལ་
པའི་སྐུ་དགེ་ལེགས་དཔལ་མགོན་རབ་རྒྱས་ཀྱི་ཡང་སྲིད་མྱུར་འབྱོན་གྱི་གསོལ་འདེབས་དགོས་ཞེས་མཛོད་པ་དང་སྡིང་པོ་ཆེའི་སྤྱི་ཚོགས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རབ་བརྟན་སྙིང་པོའི་ཁམས་ཀྱི་ས་གཞི་ལ། །རྣམ་དཀར་ས་
བོན་དུས་སུ་བཏབ་པའི་འབྲས། །ལེགས་སྨིན་བསམ་པ་རྫོགས་པའི་དཔག་བསམ་ལྗོན། །མཆོག་གསུམ་བྱིན་མཐུས་མྱུར་དུ་རྒྱས་གྱུར་ཅིག་དུས་གསུམ་ལེགས་བྱས་མ་ལུས་གཅིག་བསྡུས་པའི། །མཐུ་ལས་རྡོ་རྗེ་འཆང་བ་མི་ཡི་གཟུགས། །
སྔོན་བྱོན་ཞི་བར་གཤེགས་པའི་ཡོངས་འཛིན་ཚོགས། །ཟག་མེད་དགོངས་པ་མ་ལུས་རྫོགས་གྱུར་ཅིག་རབ་འབྱམས་རྒྱལ་བའི་སྤྱི་གཟུགས་བཤེས་གཉེན་རྣམས། །གསང་གསུམ་རྡོ་རྗེའི་ཁམས་ལྟར་མི་གཡོ་ཞིང། །སྐྱེ་བ་ཀུན་ཏུ་ཐེག་མཆོག་ལམ་སྟོན་

[059A]༄༅། །གྱིས༑ ༑རྗེས་གཟུང་ཟབ་རྒྱས་གདམས་པས་ཕྱུག་པར་ཤོག་བདག་ལ་དགའ་འམ་ཞེ་ནས་སྡང་བ་སོགས། །ཕན་གནོད་འབྲེལ་པ་ཐོགས་པའི་སེམས་ཅན་ལ། །གནས་སྐབས་ཀུན་ཏུ་སྨན་གྱི་ལྗོན་ཤིང་ལྟར། །
ཕན་པ་ཁོ་ནས་གཞན་དོན་སྤྱོད་པར་ཤོག་རྟག་ཏུ་རྒྱལ་སྲས་བརྒྱད་ཀྱི་རྣམ་ཐར་བཞིན། །བྱང་ཆུབ་སྤྱོད་པའི་ལམ་ལ་རབ་གཞོལ་ནས། །སྤངས་རྟོགས་ཡོན་ཏན་མཐར་ཕྱིན་རྡོ་རྗེ་འཆང། །མྱུར་དུ་གྲུབ་སྟེ་འགྲོ་རྣམས་སྒྲོལ་བར་ཤོག་ ཅེས་པ་
འདི་ནི་ཨོ་རོད་ཇུན་གར་ནས་ལམ་རིམ་བླ་མའི་དགེ་སློང་དགེ་ལེགས་ཆོས་འཕེལ་གྱིས་རང་གི་བླ་མ་གཤེགས་པའི་དགོངས་རྫོགས་ཆེད་སྐུ་གསུང་ཐུགས་རྟེན་བཞེངས་པ་དང། རང་ཡུལ་དུ་དགོན་སྡེ་གསར་བཙུགས་ལ་གཞི་གསུམ་གྱི་ཕྱག་ལེན་སོགས་གཙང་མ་བྱས་པའི་རྣམ་དཀར་རྣམས་ལ་བརྟེན་ནས་འབྲེལ་ཐོགས་
ཀྱི་སེམས་ཅན་ཐམས་ཅད་ལ་ཕན་པས་མཚོན་པའི་སྨོན་ཚིག་གོང་སྨོས་དོན་ཚང་བ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླུ་མེད་འདོད་པ་འོང་བའི་ཡིད་བཞིན་ནོར། །བླ་མ་ཡི་དམ་ཕྱོགས་བཅུའི་བདེ་བར་གཤེགས།།
རྒྱལ་སྲས་བཀའ་སྡོད་སྲུང་མར་བཅས་པ་ཡིས། །དགེ་ལེགས་སྨོན་པ་མཐའ་དག་འགྲུབ་བྱིན་རློབས། །བློ་བཟང་རྒྱལ་བ་གཉིས་པའི་བསྟན་པ་མཆོག་ཕུན་ཚོགས་བཤད་སྒྲུབ་ཚུལ་གྱིས་སྤེལ་མཛད་པའི། །མཚན་ལྡན་དགེ་བའི་བཤེས་གང་
རྣམ་དག་གི། །དགོངས་པ་མ་ལུས་ཡོངས་སུ་རྫོགས་གྱུར་ཅིག་བློ་གྲོས་བཟང་པོ་ཤེས་བྱ་མཐའ་ཡས་ལ། །ཡོངས་ཁྱབ་འཇམ་མགོན་བླ་མ་བཙོང་ཁ་པའི། །ལེགས་བཤད་ཕུན་ཚོགས་ལ་དབང་དམ་པ་ཡི། །ཡང་སྲིད་མིག་གི་དགའ་སྟོན་

[059B]བློ་བཟང་ཆོས་ཚུལ་འབྱེད་པའི་ཤེས་རབ་སོགས། །ཕུན་ཚོགས་ལུང་རྟོགས་ཡོན་ཏན་རབ་རྫོགས་པའི། །སྐྱེ་སྤྲུལ་མོས་ལྡན་མངོན་སུམ་མི་རིང་བར། །སྣང་བས་བསྟན་དང་འགྲོ་ཕན་སྐྱོང་གྱུར་ཅིག་རྒྱལ་བའི་བསྟན་པ་ཕྱོགས་
བརྒྱར་མི་ཉམས་འཕེལ། །བསྟན་འཛིན་དགེ་འདུན་སྡེ་ཡིས་ས་སྟེང་ཁྱབ། །བདག་སོགས་རྣམས་ཀྱི་གནས་སྐབས་མཐར་ཐུག་གི། །བསམ་དོན་ཆོས་བཞིན་མྱུར་དུ་འགྲུབ་པར་ཤོག་ ཅེས་ཨོ་རོད་ཇུན་གར་གྱི་མཁན་པོ་སྒོ་མངས་བླ་མ་མདོ་སྔགས་དགེ་བའི་བཤེས་
གཉེན་བློ་བཟང་ཕུན་ཚོགས་ཀྱི་ཡང་སྲིད་མྱུར་བྱོན་གྱི་སྨོན་ཚིག་འདི་ནི། ཨོ་རོད་ཀྱི་ས་སྤྱོད་ཚེ་དབང་རྡོ་རྗེ་ནམ་རྒྱལ་དང། དེས་རྣམ་དཀར་གྱི་ཆེད་བོད་དུ་མངགས་པའི་མི་སྣ་སེར་སྐྱ་བཅུ་གཅིག་བཅས་ནས་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    །།རྒྱལ་ཀུན་ཡེ་ཤེས་གཅིག་བསྡུས་འཇམ་པའི་དབྱངས། །དཀྱིལ་འཁོར་ཡིད་ཀྱི་མཁའ་ངོས་འཇའ་ཚོན་བཞིན། །ལེགས་པར་བསྒོམས་ནས་མཆོད་བསྟོད་བཟླས་པ་སོགས། །ཚུལ་བཞིན་བསྒྲུབས་པའི་རྣམ་དཀར་དགེ་བ་ཡིས། །དངོས་གྲུབ་ཀུན་
གྱི་རྩ་བ་བཤེས་གཉེན་མཆོག་ལུས་དང་སྲོག་གི་ཕྱིར་ཡང་མི་གཏོང་བར། །ལེགས་པར་བསྟེན་ནས་ཟབ་རྒྱས་གདམས་ངག་རྣམས། །འདོམས་ཤིང་དེ་དོན་སྒྲུབ་ལ་གཞོལ་བར་ཤོག་སྐྱེ་བར་ཐེག་པ་མཆོག་གི་རིགས་སད་པའི། །དལ་འབྱོར་ཡོན་
ཏན་ཀུན་ཚང་ངེས་རྙེད་ནས། །བླང་དོར་ཕྱིན་ཅི་ལོག་ལས་ཡིད་སྲུང་བའི། །བག་ཡོད་བརྟན་པོས་རྟག་ཏུ་འདའ་བར་ཤོག་སྲིད་པའི་གནས་ལ་རབ་འབར་མེ་འོབས་དང། །མཚུངས་པའི་ངེས་འབྱུང་དྲག་པོས་ཡིད་བསྐུལ་ཞིང། །བདག་པས་གཞན་

[060A]༄༅། །གཅེས་རྣམ་དག་སེམས་མཆོག་གིས། །རྫོགས་པའི་བྱང་ཆུབ་སྒྲུབ་ལ་བརྩོན་པར་ཤོག་འཇམ་དཔལ་དབྱངས་དང་རྗེ་བཙུན་སྤྱན་རས་གཟིགས། །ཀུན་ཏུ་བཟང་པོ་མཐུ་ཆེན་ཐོབ་ལ་སོགས། །སར་གནས་རྒྱལ་སྲས་
དཔའ་པོ་ཐམས་ཅད་ཀྱི། །སྤྱོད་པ་ཇི་ལྟར་བདག་གིས་བསླབ་པར་ཤོག་ཡེ་ཤེས་ལྷ་རྣམས་འཕྲོ་འདུའི་གཞལ་མེད་དབུས། །བླ་མ་ལྷ་ཡིས་སྨིན་བྱེད་དབང་བསྐུར་ནས། །ཇི་ལྟར་ཁས་བླངས་དམ་ཚིག་མ་ལུས་པ། །སྲོག་དང་བསྡོས་ཏེ་ཚུལ་བཞིན་
སྲུང་བར་ཤོག་ལྷ་དང་གྲུབ་པས་བསྟེན་པའི་སྨན་གྱི་ལྗོངས། །ས་བཟང་བསམ་གཏན་འཕེལ་བའི་གནས་མཆོག་དང། །མཚན་ལྡན་སྔགས་གཡོག་རྙེད་སྲའི་འཚོ་བ་སོགས། །རྣལ་འབྱོར་སྒྲུབ་པའི་མཐུན་རྐྱེན་ཚང་བར་ཤོག་མདུན་གྱི་ནམ་
མཁར་བླ་མ་མཁྱེན་པའི་གཏེར། །གྲངས་མེད་འཁོར་དང་བཅས་པའི་ཞིང་མཆོག་ལ། །ཡན་ལག་དུ་མའི་སྒོ་ནས་ཚོགས་བསགས་པས། །བདག་རྒྱུད་སྨིན་ཅིང་ལེགས་པར་སྦྱོང་བར་ཤོག་ཀུན་ཁྱབ་གདོད་ནས་དག་པའི་ཆོས་ཀྱི་དབྱིངས། །བདེ་
གསལ་རང་གི་རིག་པ་ཟུང་འཇུག་པའི། །མཉམ་གཞག་མཐའ་བྲལ་ལྟ་པའི་རྣལ་འབྱོར་གྱིས། །མཚན་མེད་ཆོས་སྐུ་མྱུར་དུ་འགྲུབ་པར་ཤོག་སྒྲིབ་བྲལ་ཐུགས་ཀྱི་རྡོ་རྗེ་ཧཱུཾ་ཡིག་ལས། །གཞོམ་མེད་རྡོ་རྗེའི་ས་གཞི་དྭ་བགུར་བསྐལ་པའི་
མེད་དཔུང་དང་མཚུངས་འོད་ཟེར་གྱིས། །ཕྱོགས་བཅུའི་བགེགས་རྣམས་བཟློག་ཅིང་སྲུང་བར་ཤོག་རྣམ་དག་ཡེ་ཤེས་རོལ་པ་ལས་ཤར་བའི། །ཁང་བཟང་འོད་ཟེར་ལྔ་ཡི་དྲ་བཅན། །ཞིང་ཁམས་རྒྱ་མཚོའི་ཁྱོན་དང་མཉམ་བསྒོམས་པས། །མདག་

[060B]རང་གི་སྒོ་གསུམ་རྗེ་བཙུན་ལྷག་པའི་ལྷའི། །སྒྲིབ་བྲལ་སྐུ་གསུང་ཐུགས་སུ་ལེགས་བཤར་བ། །ཟབ་གསལ་གཉིས་སུ་མེད་པའི་རྣལ་འབྱོར་གྱིས། །མ་དག་བཅུད་ཀྱི་སྣང་ཞེན་སྤྱོར་བར་ཤོག་ངོ་མཚར་ལྷ་མོའི་རྩེད་འཇོག་
མཐའ་ཡས་ལ། །བལྟས་པའི་བདེ་བ་ཆེ་ལ་རོལ་བ་སོགས། །ཡིད་འོང་རང་སྣང་མཆོད་བསྟོད་གོམས་པའི་མཐུས། །ཟག་མེད་འབྲས་བུའི་ལོངས་སྤྱོད་འགྲུབ་པར་ཤོག་ཡན་ལག་བཞི་ལྡན་གསང་སྔགས་སྒྲ་གཟུགས་ལ། །དམིགས་པའི་ངག་
དང་ཡིད་ཀྱི་བཟླས་བརྗོད་མཐུས། །འགག་མེད་རྒྱལ་བའི་ཚངས་དབྱངས་འགྲུབ་པ་དང། །རབ་འབྱམས་ལས་ལ་ཐོགས་མེད་དབང་བར་ཤོག་རང་ཉིད་རྟེན་དང་བརྟེན་པའི་དཀྱིལ་འཁོར་དུ། །ལེགས་པར་བཞེངས་ལ་ངེས་ཤེས་བརྟན་པ་དང། །
མེད་དང་སྒྲ་གནས་བསམ་གཏན་མཆོག་བསྒོམས་ཏེ། །བདེ་གསལ་མི་རྟོག་ཏིང་འཛིན་མཐར་ཕྱིན་ཤོག་འཁོར་འདས་མ་ལུས་རང་གི་ཐ་སྙད་བློས། །ཕར་བཏགས་ཙམ་ལས་བདེན་པར་མ་རྙེད་པའི། །ངེས་ཤེས་ཐར་པ་སྟེར་བའི་བསམ་གཏན་གྱིས།།
བདེན་འཛིན་མྱུར་དུ་དྲུང་ནས་འབྱིན་པར་ཤོག་དེ་ལྟར་གསང་སྔགས་བྱ་རྒྱུད་རིགས་གསུམ་གཙོ། །དེ་བཞིན་གཤེགས་བདག་འཇམ་དབྱངས་རྣལ་འབྱོར་ལ། །རྩེ་གཅིག་བསྒོམས་པས་མཆོག་དང་ཐུན་མོང་གི། །དངོས་གྲུབ་མ་ལུས་བདེ་བླག་འགྲུབ་
པར་ཤོག་ཁྱད་པར་ཇི་སྙེད་ཤེས་བྱ་རིག་པའི་གནས། །ཀུན་གསལ་རྣམ་པར་འབྱེད་པའི་དཔལ་འཐོབ་ཅིང། །མཐའ་བྲལ་ལྷ་བ་བཤད་དང་སྒྲུབ་པ་ལ། །མགོན་པོ་འཇམ་དབྱངས་ཉིད་དང་འདྲ་བར་ཤོག་སྐྱེ་བར་གཞོན་ནུ་ཟུང་ཕུད་ལྔ་ལྡན་ལྷ། །མིག་དང་

[061A]༄༅། །ཡིད་ཀྱི་སྣང་བར་མི་འབྲལ་ཞིང། །དཔག་མེད་གཞན་དོན་བྱེད་པའི་མཐུ་ཐོབ་ནས། །མཁའ་མཉམ་འགྲོ་བ་མྱུར་དུ་སྒྲོལ་བྱེད་ཤོག།    ༈    །། ཤིས་བརྗོད་ནི།  རབ་ཡངས་ཀུན་གསལ་དབྱིངས་སུ་ཆུ་
འཛིན་བཞིན། །ལེགས་པར་ཁྱབ་པའི་རྗེ་བཙུན་འཇམ་པའི་དབྱངས། །ལྷ་དང་ལྷ་མོའི་རོལ་བ་སྣ་ཚོགས་ལས། །ཁ་ཅིག་རྣམ་བཀྲའི་མེ་ཏོག་ཆར་དུ་འབེབས། །ལ་ལ་ཤིས་བརྗོད་ཚངས་པའི་དབྱངས་སྙན་དང། །ཡིད་འོང་རོལ་མོའི་སྒྲ་སྐད་
སྣ་ཚོགས་སྒྲོག་བགེགས་འཇོམས་གཤིན་རྗེ་གཤེད་པོའི་ཁྲོ་ཚོགས་བཅས། །བདག་སོགས་འགྲོ་རྣམས་ཤིས་པས་སྐྱོང་གྱུར་ཅིག་རིགས་ཀུན་ཁྱབ་བདག་འཇམ་དཔལ་རྡོ་རྗེ་དང། །སྤྱན་རས་གཟིགས་དབང་གྲུབ་ཆེན་མི་ཏྲ་བ། །བློ་བཟང་གྲགས་
པའི་དཔལ་སོགས་རྩ་བ་དང། །བརྒྱུད་པར་བཅས་པའི་བླ་མ་མཆོག་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་
ལ་རོལ་པའི་བཀྲ་ཤིས་ཤོག་ངོ་མཚར་མཚན་དཔེའི་དཔལ་འབར་བཅུ་དྲུག་ལོའི། །ལང་ཚོ་རབ་རྒྱ་འཇམ་དབྱངས་འགྲོ་བའི་སྐྱབས། །རང་དང་མི་གཉིས་ལྷ་དང་ལྷ་མོ་སོགས། །རབ་འབྱམས་ཕྱོགས་བཅུའི་བདེ་གཤེགས་ཐམས་ཅད་ལ། །ལེགས་ཚོགས་
ཇི་སྙེད་  ྾  །བདག་སོགས་མི་མཐུན་རྒུད་པ་ཀུན་སེལ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་  ྾  །བྱ་རྒྱུད་རྒྱལ་པོ་དེ་བཞིན་གཤེགས་རིགས་བདག་དཔའ་བོ་གཅིག་སྒྲུབ་འཇམ་དཔལ་རྩ་བའི་རྒྱུད། །

[061B] །ལུང་དང་རྟོགས་པའི་དམ་ཆོས་མ་ལུས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །བདག་སོགས་མི་མཐུན་རྒུད་བ་ཀུན་སླེ་ཞིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །
ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག་རབ་འབྱམས་ཕྱོགས་བཅུའི་ཞིང་ན་བཞུགས་པ་ཡི། །རྒྱུད་དོན་རིག་སྔགས་འཆང་བའི་རྣལ་འབྱོར་བ། །ལུང་དང་རྟོགས་པའི་ཆ་ཤས་ཡན་ཆད་ཙམ། །འཛིན་པའི་དགེ་འདུན་དཀོན་མཆོག་མ་ལུས་ལ། །
ལེགས་ཚོགས་ཇི་སྙེད་  ྾  །བདག་སོགས་མི་མཐུན་རྒྱུད་པ་ཀུན་སེལ་ཤིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་  ྾  །ནམ་མཁའི་ཁྱོན་ལྟར་ཡངས་པའི་ཕོ་བྲང་མཆོག་སྙི་ཟླའི་འོད་དང་མཉམ་པའི་འོད་འཕྲོ་ཞིང།།
གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདག་ཅག་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་བ་ཕུལ་དུ་བྱུང་བ་ཡི། །བདེ་ལེགས་རྒྱུན་མི་ཆད་པའི་
བཀྲ་ཤིས་ཤོག་ དེ་ལྟར་གྲུབ་པའི་འཁོར་ལོ་སྒྱུར་བ་རྗེ་བཙུན་མི་ཏྲ་པ་ཆེན་པོ་ནས་བརྒྱུད་པའི་རྗེ་བཙུན་འཇམ་པའི་དབྱངས་ཨ་ར་བ་ཙན་ལྷ་ལྔའི་དཀྱིལ་ཆོག་གི་ཆ་ལག་སྨོན་ལམ་དང། ཤིས་བརྗོད་དགོས་ཞེས་ཨ་རི་ལུགས་ན་ཨེར་ཏེ་ནི་ནོ་མོན་ཧན་ངག་དབང་ལྷུན་གྲུབ་དར་རྒྱས་ཀྱིས་བསྐུལ་ངོར་ཤཱཀྱའི་དགེ་
སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དུས་གསུམ་ཤེས་བྱ་ཡོངས་ལ་ཆགས་ཐོགས་ཀྱི། །སྒྲིབ་པ་གཏན་སྤངས་རྒྱལ་བ་སྲས་དང་བཅས། །མཁའ་འགྲོ་སྲུང་མ་དམ་ཅན་རྒྱ་མཚོ་ཡི། །ཐུགས་དམ་མཛད་བཞིན་བརྩེ་བས་དགོངས་

[062A]༄༅། །སུ་གསོལ། །ཆེད་དུ་འབད་པས་བསགས་པའི་དགེ་བ་སོགས། །རང་གཞན་བསོད་ནམས་མཐུ་ཡིས་ནམ་མཁའ་དང། །ཚད་མཉམ་འགྲོ་བ་མཐའ་དག་བདེ་དང་ལྡན། །མཐར་ཐུག་སངས་རྒྱས་ཐོབ་པར་བྱིན་གྱིས་
རློབས༑ ༑ཁྱད་པར་བློ་བཟང་ཆོས་ཚུལ་དང་ལྡན་པ། །དམིགས་ཡུལ་འགྲོ་བའི་སྡུག་བསྔལ་རྒྱུ་དང་བཅས། །མྱུར་བྱང་བསོད་ནམས་ཡེ་ཤེས་མཐར་ཕྱིན་ཏེ། །སྐུ་གསུམ་གོ་འཕང་ཐོབ་པར་བྱིན་གྱིས་རློབས། ། ཞེས་པ་འདི་ནི་དཔལ་གྲོང་ཤག་
པའི་བཙུན་པ་བློ་བཟང་ཆོས་ལྡན་ཚེས་མ་ཟིན་པའི་དགེ་རྩར་དམིགས་སྙེ་ཕུ་ཤུག་གསེབ་དགོན་དུ་དགེ་སློང་དྲུག་གྲ་གཏན་འཇགས་ཐོག་དགེ་སློང་གཉིས་གསར་དུ་སྦར་བ་བཅས་ཀྱི་ཞལ་འདོན་མཛད་རྒྱུར། བསམ་འགྲུབ་སྒྲོལ་མ་དང། ཞོལ་གཉེར་རྡོ་རྗེ་ཚེ་བརྟན་སྤྲུན་ནས་བསྐུལ་ངོར་ཤཱཀྱའི་དགེ་སློང་
བློ་བཟང་བསྐལ་བཟང་རྒྱ་མཚོས་སྤྱར།།     ༈    །།བློ་བཟང་རྒྱལ་བ་གཉིས་པ་ལས་འོངས་པའི། །ཆོས་སྦྱིན་རྣམ་པ་ཀུན་ཏུ་དགེ་བའི་ཆར། །འགྲོ་རྒྱུད་ཞིང་སར་འབེབས་མཁས་བཤེས་གཉེན་མཆོག་དགོངས་པ་མ་ལུས་གེགས་མེད་
རྫོགས་གྱུར་ཅིག་ཆུ་ལྦུར་མིག་ངོར་གཟུགས་སྐུའི་ཟ་མ་ཏོག་སྣང་བའི་སྐལ་བས་དམན་ཡང་མོས་ལྡན་ངོར། །རྣམ་གྲོལ་དབྱིངས་ལ་བྲི་དང་གང་མེད་ཕྱིར། །སྒོ་གསུམ་དག་པའི་ངོ་བོར་བྱིན་གྱིས་རློབས། །མི་རིང་ཚང་སྤྱོད་རྟེན་གྱི་སྲིད་བཟུང་ནས། །
བསླབ་གསུམ་བསྟན་པའི་ཁུར་ཆེན་འཛིན་པ་སོགས། །མཁས་དང་གྲུབ་པའི་རྣམ་ཐར་མངོན་སུམ་དུ། །མཐོང་བའི་རེ་བ་ཡིད་བཞིན་འགྲུབ་གྱུར་ཅིག་ ཅེས་པ་འདི་ནི་དྭགས་པོ་དགེ་བའི་བཤེས་གཉེན་བློ་བཟང་སྦྱིན་པ་སྐུ་གཤེགས་སྐབས་དགོངས་པ་རྫོགས་པ་དང། ཡང་སྲིད་མྱུར་བྱོན་

[062B]།     ༈    །།ནམ་ཡང་མི་སླུ་མཆོག་གསུམ་སྐྱབས་ཀྱི་ལྷ། །བདེ་ཆེན་སྕོལ་མཛད་རིགས་ལྔའི་ཌཱ་ཀི་མ། །དཔལ་ལྡན་དུང་སྐྱོང་སྒྱལ་མོ་ལ་སོགས་
པའི༑ ༑བསྟན་སྲུང་རྣམས་དང་རབ་དཀར་དགེ་བའི་མཐུས། །བཤད་དང་སྒྲུབ་པའི་བསྟན་བ་རིན་ཆེན་སྒྲོན། །དྲི་མེད་འོད་སྣང་ས་སྟེང་ཡོངས་ཁྱབ་ཅིང། །འཇིག་རྟེན་ཀུན་ཏུ་མི་ཤེས་ཐུན་གསུམ་སྨག་ཉེར་སངས་དགའ་སྐྱིད་དཔལ་ལ་སྤྱོད་པར་ཤོག་བློ་
བཟང་རྒྱལ་བ་གཉིས་པའི་བསྟན་འཛིན་ཚོགས། །གཙུག་ན་མངོན་པར་རབ་མཛེས་བསམ་འཕེལ་ནོར། །བསྐལ་བཟང་རྒྱ་མཚོའི་འདྲེན་མཆོག་གསང་བ་གསུམ། །གཡོ་མེད་འཕྲིན་ལས་ཕྱོགས་ཀུན་རྒྱས་པར་ཤོག་སྲོང་བཙན་དག་པའི་ཐུགས་བསྐྱེད་ལས་
འོངས་པའི། །ཕན་བདེའི་གཏེར་གྱུར་འཕྲུལ་སྣང་གཙུག་ལག་ཁང། །བརྟེན་པར་བཅས་འདི་འཁོར་བ་ཇི་སྲིད་པར། །མི་ཉམས་གཞན་ཕན་མཐའ་དང་བྲལ་བར་ཤོག་གངས་ཅན་ལྷ་གཅིག་དགྱེས་ཞལ་གདམས་ངག་བཅུད། །མིག་དང་རྣ་བའི་བདུད་རྩིར་རྟག་
སྨིན་ཅིང། །མཆོག་ཐུན་དངོས་གྲུབ་རྒྱས་པའི་དགའ་སྟོན་ལ། །ཅི་དགར་རོལ་པའི་བསམ་དོན་མྱུར་འགྲུབ་ཤོག་ ཅེས་པ་འདི་ནི་ལྷ་ལྡན་སྟེང་ཁང་པ་རིན་ཆེན་སྒྲོལ་ལ་མས་ཕྱག་འབུམ་ཚར་གཉིས། སྨྱུང་གནས་བརྒྱ་ཚར། ཉིན་རེ་བཞིན་བརྒྱ་ཕྱག་གཉིས་རེ་དང་ཡིག་དྲུག་སྟོང་རྩ་སོགས་
རྣམ་དཀར་བགྱིས་པའི་མཐུས། གོང་སྨོས་ཀྱི་འདོད་དོན་འགྲུབ་པའི་སྨོན་ཚིག་དཔལ་གསོལ་སོགས་ཀྱི་གཤམ་དུ་བཏོན་ཆོག་པ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།གཞམ་དང་སའི་ཁྱོན་ལ་དབང་བསྒྱུར་བ་འཇམ་དབྱངས་གོང་མ་ཆོས་ཀྱི་རྒྱལ་པོ་

[063A]༄༅། །ཆེན་པོ་ཕྱས་བ་རིགས་ལྔ་ལྟར་ཞབས་པད་བརྟན་པར་གསོལ་བ་འདེབས་པའི་ཞབས་བརྟན་གཞོམ་མེད་རྡོ་རྗེའི་ཀབ།  རྒྱལ་བའི་ཡབ་གཅིག་བློ་གཏེར་པདྨའི་གཉེན། །གླིང་གཞན་གདུལ་བྱའི་བུང་བ་ཚིམས་བྱས་ནས། །འཛམ་གླིང་ལེགས་བྱ་བཟང་པོ་ཤར་རིའི་རྩེར། །
སྙིང་གི་མུན་སེལ་གྲགས་པའི་འོད་བརྒྱར་འདུད། །བྱམས་བརྩེའི་སྟོབས་མངའ་ཀུན་གྱི་ཡེ་ཤེས་མཆོག་འཆར་ཀའི་ཉི་གཞོན་འབུམ་ཕྲག་སྤུངས་འདྲ་བ། །རྨད་བྱུང་ཧྲཱི་ཡིག་གསར་པ་ལས་འཁྲུངས་པའི། །མགོན་པོ་ཚེ་དཔག་མེད་ཀྱིས་
ཤིས་པ་སྩོལ། །མི་འགྱུར་མཆོག་གི་བདུད་རྩི་ནུས་པའི་ཆ། །ཡོངས་སུ་གང་བས་མི་མཐུན་རྒུད་མུན་ལས། །རྣམ་པར་རྒྱལ་མའི་དཀྱིལ་འཁོར་ལྷ་ཚོགས་ཀྱིས། །ཕུན་ཚོགས་དགེ་ལེགས་སྣང་བས་བརྟག་ཏུ་སྐྱོངས། །མཚན་ཙམ་རྣ་བའི་
བཅུད་དུ་བཟུང་བས་ཀྱང། །ཚེ་བསོད་དཔལ་སོགས་སྟེར་ན་དེང་འདིར་ནི། །སྐུ་གསུང་ཐུགས་ལ་བདག་ཅག་གསོལ་འདེབས་པས། །ཡིད་བཞིན་འཁོར་ལོས་སྨོན་གནས་འགྲུབ་པར་མཛོད། །ཟུར་འཕུད་ལྔ་པའི་ཡེ་ཤེས་རྒྱ་མཚོ་ལས། །
བསམས་བཞིན་ཐོན་ཕེབས་གོང་མ་ཆུ་ཤེལ་དབང། །འགྱུར་མེད་སྐུ་ཚེ་བདུད་རྩིའི་བ་གམ་ཆེ། །བསྐལ་པ་དེ་སྲིད་པར་དུ་བརྟན་པར་ཤོག་ཤེས་དང་ཤེས་བྱའི་བག་ཆགས་བདུད་བཞིའི་དྲི། །ཞི་ཞིང་དག་བྱེད་ལས་ལ་སླུ་མེད་ཅན། །རྣམ་པར་
སྣང་མཛད་རབ་དཀར་གངྒཱའི་ཡབ། །ཇི་བཞིན་གོང་མའི་ཞབས་ཟུང་བརྟན་པར་གསོལ། །དགོས་དགུ་སྣང་སྲིད་འཛམ་བུ་བྲྀཀྵའི་ཤིང། །ལེགས་པར་བསྐྱེད་ཅིང་རྒྱས་པའི་ལོངས་སྤྱོད་རྫོགས། །རིན་ཆེན་འབྱུང་ལྡན་གསེར་གྱིས་གཞི་ལྟར།།

[063B] །སྲིད་ཞིའི་ཡོན་ཏན་པདྨའི་མཛེས་སྡུག་ཀུན། །མཛའ་བའི་དབང་དུ་སྡུ་བྱེད་ཚ་ཟེར་ལས། །མཐན་ཕྱིན་སྣང་མཐའ་འོད་ཟེར་བརྒྱ་པ་དང། །མཐུན་པར་ཇི་སྲིད་བར་དུ་ཞབས་བརྟན་གསོལ། །ཉོན་
མོངས་དུག་ལྔ་སྲིན་བུ་མེ་ཁྱེར་འོད། །ཉམས་བྱེད་ལས་བཞིའི་འོད་ཟེར་རབ་སྤྲོ་བར། །དོན་ཡོད་གྲུབ་པ་མརྒད་ས་འཛིན་བཞིན། །སྲིད་པ་ཇི་སྲིད་བར་དུ་ཞབས་བརྟན་གསོལ། །ཞེ་སྡང་ཐེའུ་རང་དཔུང་ཚོགས་གྲངས་མེད་རྣམས། །ཕམ་བྱེད་གནམ་ལྕགས་
དྲག་པོ་ཐོག་འབེབས་པའི། །ཀུན་ཁྱབ་གཞོམ་མེད་མི་བསྐྱོད་རྒྱལ་པོ་ལྟར། །བསྐལ་བརྒྱའི་བར་དུ་གོང་མ་ཞབས་བརྟ་གསོལ། །བདག་པོ་ཆེན་པོ་སྲིད་ཞི་ཁྱབ་པའི་ཉི། །བསྟན་དང་འགྲོ་བའི་པད་ཚལ་རྒྱས་པའི་ཕྱིར། །ཞབས་ཟུང་གསེར་འབྲུག་
གདོང་ལྔས་བཏེག་པའི་ཁྲིར། །རིགས་བརྒྱའི་བདག་པོ་ལྟ་བུར་བརྟན་པར་གསོལ། །སྐྱེ་འགྲོའི་བསོད་ནམས་ཕྱོགས་ཀྱི་འཁོར་ལོ་རུ། །ཐུབ་བསྟན་ཙན་དན་ནགས་ཀླུང་རྒྱས་པའི་དབུས། །འཇམ་དཔལ་སྙིང་པོའི་རིང་ལུགས་དཔག་བསམ་དབང། །རྩ་
བརྟན་འབྲས་བུ་རྒྱས་པས་གང་བར་ཤོག་སྲིད་གསུམ་ཁྱོན་ལ་མངའ་དབང་ལྷའི་ཆབ་སྲིད། །ཀུན་ཁྱབ་སྔོ་སངས་ལྷ་ཡི་ལམ་བཟང་ལས། །བདེ་སྐྱིད་བདུད་རྩིའི་གྲུ་ཆར་ཆད་མེད་ཀྱིས། །ཆ་བ་འབངས་ལོ་ཏོག་མ་ལུས་རྒྱས་པར་ཤོག་འགྲོ་བ་ཀུན་གྱིས་ཐེག་
གསུམ་ལམ་ལྔ་ཡི། །བཻཌཱུར་སྐས་ཀྱི་གདང་བུ་ལ་འཛེགས་ཏེ། །རྣམ་པ་ཐམས་ཅད་མཁྱེན་ཅིང་གཟིགས་པ་ཆེར། །མཆོག་གི་ཁང་བཟང་དམ་པར་རོལ་པར་ཤོག་དམ་ལྡན་ཆོས་སྲུང་དྲག་པོར་རབ་ཁྲོས་པའི། །ནུས་མཐུ་འདྲེན་བྱེད་སྲེག་ཟ་འབར་བ་ཡིས། །

[064A]༄༅། །ལུས་མེད་བདག་པོ་སྡེ་བཅས་བསྲེག་པ་དང། །ཇི་ལྟར་སྨོན་པའི་ལས་ཀུན་སྒྲུབ་པར་ཤོག་ ཅེས་གནམ་བསྐོས་གོང་མ་ཆོས་ཀྱི་རྒྱལ་པོ་ཆེན་པོ་ངས་པའི་དོན་དུ་རྗེ་བཙུན་འཇམ་དཔལ་དབྱངས་དངོས་ལ། རྒྱུད་བླ་མ་ལས། འཕགས་པས་འཆི་དང་ན་བ་དང་
རྒ་བའི་སྡུག་བསྔལ་རྩད་ནས་སྤངས། །ཞེས་གསུངས་པ་ལྟར་ཞབས་ཟུང་རྟག་བརྟན་དུ་བརྟན་པ་གོར་མ་ཆག་མོད། གདུལ་བྱ་ཐུན་མོང་བའི་སྣང་ངོར་ཡང་བསམས་བཞིན་ཕེབས་པའི་ཆོས་ལྡན་རྒྱལ་པོ་རྣམས་གདུལ་བྱའི་མོས་བློ་དང་མཐུན་པར་བཞུགས་པ་གཏན་ཚིགས་ཀྱིས་འགྲུབ་བས། གཅམ་བུ་ཙམ་མ་
ཡིན་པའི་དད་པ་དང་མོས་པས་ཡིད་ཉེ་པར་བསྐུལ་ཏེ་བསྐལ་པ་མ་སྟོངས་ཀྱི་བར་དུ་གསེར་འབྲུག་གདོང་ལྔས་བཏེག་པའི་ཁྲི་ཆེན་པོར་ཞབས་ཟུང་རྒྱལ་བ་རིགས་ལྔ་ལྟར་བརྟན་པར་གསོལ་བ་འདེབས་པའི་ཚིགས་སུ་བཅད་པ་འྡིའང་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་ཆོས་སྡེ་ཆེན་པོ་དཔལ་ལྡན་འབྲས་སྡུངས་
དགའ་ལྡན་ཕོ་བྲང་གི་གཟིམས་ཆུང་སྣང་གསལ་དུ་སྦྱར་ནས་ཕུལ།།    ༈    །།གནམ་བསྐོས་མི་ཡི་ལྷ་ཆེན་པོ་འཇམ་དབྱངས་གོང་མཆོས་ཀྱི་རྒྱལ་པོ་བསྟན་འགྲོའི་ཕན་བདེའི་ཆེད་དུ་ཞབས་པད་བརྟན་པར་གསོལ་བའི་ཚིགས་སུ་བཅད་པ་ཚེ་མཐའ་ཡ་པའི་ཡེ་ཤེས་ཀྱི་ངོ་བོ་སྲ་བརྟན་རྡོ་རྗེའི་མདུད་པ།།
ཤེས་བྱའི་གཤིས་ལུགས་ཀུན་མཁྱེན་རྒྱལ་བའི་ཡབ། །ཕ་མཐའ་མི་མངོན་བརྩེ་བ་འཇིག་རྟེན་མགོན། །ནུས་པས་ཕྱི་དང་བདུད་ཀྱིས་པ་བཀོང་བ། །རིགས་གསུམ་སྒྱུ་འཕྲུལ་བློ་བཟང་གྲགས་པས་སྐྱོངས། །སྨྲ་བའི་སེང་གེ་ཟུར་ཕུད་ལྔ་པའི་ལྷ། །ལུས་ཅན་ཕན་
བདེའི་དཔལ་དུ་འཛམ་གླིང་གི་རྗེ་བོར་རྒྱལ་བ་ཀུན་བགྲོས་དབང་བསྐུར་བ། །འཇམ་དབྱངས་གོང་མ་ཡུན་དུ་བརྟན་པར་གསོལ། །དབྱིག་འཛིན་འགྲོ་བའི་བདེ་སྐྱིད་ཀུན་བྱེད་པོ། །ཚིགས་ཆེན་གསེར་བྱི་སྒོང་སྨིན་པ་ལས། །ལྷག་པ་འཁྲུངས་པ་མི་ཡི་ཚངས་པ་

[064B]བསྐལ་བརྒྱར་མི་འགྱུར་རྡོ་རྗེའི་ཁམས་སུ་གསོལ། །ཕྱོགས་ལས་རྣམ་པར་རྒྱལ་འདི་ང་ལས་ནུ། །སྡུག་བསྔལ་ཚ་གདུང་ཀུན་སེལ་ཀུ་མུད་གཉེན། །བྱམས་བརྩེ་རྨད་བྱུང་སྙིང་རྗེ་ཆེན་པོའི་ལྷ། །གོང་མ་ཆེན་པོ་སྲིད་མཐར་ཞབས་བརྟན་གསོལ། །ཉེས་
པའི་དྲི་བྲལ་ཕུན་ཚོགས་འདབ་སྟོང་ཅན། །བློ་བཟང་གྲགས་བསྟན་པད་དཀར་ཚལ་རྒྱས་ཤིང། །འགྲོ་བའི་སྡུག་བསྔལ་ལྟེང་ཀ་མྱུར་སྐེམ་པའི། །གོང་མ་སྲིད་པའི་མི་གཉིད་རྟག་གསལ་ཤོག་ ཅེས་རྒྱལ་བའི་བསྟན་པ་རིན་པོ་ཆེ་སྤྱི་དང། ཁྱད་པར་ཞྭ་སེར་ཅོད་པན་འཆང་བའི་རིང་
ལུགས་སྤེལ་ཞིང་སེམས་ཅན་གྱི་བདེ་སྐྱིད་ཕྱིར་དུ་གུར་ཀུམ་མདོག་ཅན་མགོན་པོ་ཟུར་ཕུད་ལྔ་བ་མིའི་བདག་པོ་ཆེན་པོའི་ཚུལ་བསྟན་པ་འཇམ་དབྱངས་ལས་ཐ་དད་དུ་དབྱེ་བར་ཚངས་པ་དང་མིག་སྟོང་ཅན་དང་དྲག་པོ་ཁྱབ་འཇུག་སོགས་ཀྱི་བློ་གྲོས་ཀྱིས་ལྷ་ཅི། །བདེ་གཤེགས་ཀུན་གྱིས་ཀྱང་དེ་ལྟའི་གོ་སྐབས་མི་ཕྱེད་པའི་འཇམ་
དབྱངས་གོང་མཆེན་པོ་སྐྱེ་དགུའི་བདེ་སྐྱིད་ཀྱི་ཆུ་བོ་འདུ་བའི་རྒྱ་མཚོ་ལྟ་བུ། སྙིང་སྟོབས་ཀྱི་གོ་ཆ་བཙན་པོས་སྲིད་པ་གསུམ་གྱི་དྲེགས་པ་ཅན་རྣམས་མཚན་ཙམ་ཐོས་ཚེ་ངོ་ཞུམ་ལ་སྨད་པར་བྱེད་པའི་ཡོན་ཏན་འབུམ་ཕྲག་མངའ་བ། །གཞན་ལས་མཆོག་ཏུ་གྱུར་པའི་ཆོས་ཀྱི་རྒྱལ་པོ་འཇམ་དབྱངས་གོང་མ་ཆེན་པོར་བསྟན་
འགྲོའི་ལེགས་ཚོགས་མཐའ་དག་རག་ལས་ཕྱིར། ཇི་སྲིད་ནམ་མཁའི་དངོས་པོ་གཟུགས་གཞན་དུ་མ་གྱུར་པ་དེ་སྲིད་དུ་ཞབས་ཟུང་གཡོ་བ་མེད་པར་བརྟན་པར་མོས་གུས་རྩེ་གཅིག་གིས་ཀུན་ནས་བསླངས་ཏེ། ངག་གིས་དེ་བཞིན་དུ་གསོལ་བ་འདེབས་པའི་ཞབས་བརྟན་སྨོན་ཚིག་ཏུ་གསོལ་བ་འདི་ནི། ཤཱཀྱའི་བསྟན་པར་ཞུགས་
ནས་མཉམ་མེད་ཙོང་ཁ་པ་ཆེན་པོའི་བསྟན་བ་འཕེལ་རྒྱས་སུ་འདུན་པའི་བློ་ཅན་བདག་པོ་ཆེན་པོའི་བཀའ་དྲིན་གྱིས་འཚོ་བ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྤྱར་ཏེ་གསོལ་བ་བཏབ་པ་དགེ་ལེགས་སུ་གྱུར་ཅིག།     ༈   །།སྤངས་རྟོགས་ཡོན་ཏན་ཕྱོགས་བཅུའི་རྒྱལ་ཀུན་

[065A]༄༅། །དང༑ ༑མཉམ་ཡང་མི་མཇེད་གདུལ་དཀའི་འགྲོ་བ་ལ། །སྟོན་པ་མཚུངས་མེད་བཅོམ་ལྡན་དོན་ཀུན་གྲུབ། །ཞབས་ཟུང་བཀྲ་ཤིས་མཚན་ལ་མགོས་ཕྱག་འཚལ། །གང་མཐུ་ཆུ་ཤེལ་དག་པའི་དཀྱིལ་འཁོར་ལ། །
སྙིགས་དུས་འགྲོ་བའི་ཀུ་མུད་གདུང་སེལ་སྨ་ན། །ལྷག་པར་འཛག་པའི་རི་དྭགས་མཚན་མ་ཅན། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །དུག་གསུམ་འཆིང་བཀུན་ལས་རྣམ་གྲོལ་བའི། །བདེ་ཆེན་ཐར་པའི་དབྱིངས་ལ་རྟག་རོལ་ཡང། །
སྲིད་འདིར་བསྟན་པའི་ཁུར་གྱིས་མི་ངལ་བའི། །གནས་བརྟན་ཆེན་པོ་རྣམས་ལ་ཕྱག་འཚལ་ལོ། །འཕགས་བའི་ཞབས་འབྲིང་དྷརྨ་ཏཱ་ལ་དང། །ཐུབ་བའི་བཀའ་བཞིན་བསྟན་པ་ཇི་སྲིད་དུ། །ཆོས་སྲུང་སྟོབས་ལྡན་རྒྱལ་པོ་སྡེ་བཞི་སོགས། །སྐྱབས་གནས་
བསྔགས་འོས་ཀུན་ལ་ཕྱག་འཚལ་ལོ། །བཅོམ་ལྡན་དགྲ་བཅོམ་འཁོར་དང་བཅས་པ་ཡི། །སྣང་བརྙན་འདུ་བགྱིས་མཆོད་ཅིང་གསོལ་བཏབ་སོགས། །ལེགས་བསྒས་རྣམ་དཀར་ཕུང་པོ་རྒྱ་མཚོ་ཡིས། །བདེ་ལེགས་འབྱུང་གནས་བསྟན་པ་
འཕེལ་གྱུར་ཅིག་དུས་གསུམ་རྒྱལ་བའི་ཐུགས་རྗེས་གཅིག་བསྡུས་པའི། །ཟླ་མེད་བཤེས་གཉེན་མཆོག་གི་སྐུ་ཚེ་དང། །རྣམ་དཀར་འཕྲིན་ལས་མི་ཉམས་རབ་འཕེལ་ཏེ། །མཐའ་ཡས་འགྲོ་ལ་བདེ་ལེགས་སྩོལ་གྱུར་ཅིག། གསང་ཆེན་རྣལ་
འབྱོར་དབང་གི་རྒྱལ་པོ་ལ། །ཅི་དགར་སྤྱོད་མཛད་རྣམ་པར་རྒྱལ་བའི་སྡེ། །མི་ཉམས་རྒྱས་ཤིང་མདོ་སྔས་བསྟན་པའི་གནད། །ཚུལ་བཞིན་སྤྱོད་པའི་བསྟན་འཛིན་འཕེལ་བར་ཤོག་རྒྱུ་སྦྱོར་གྱིས་མཚོན་མཁའ་མཉམ་ཡིད་ཅན་ཀུན། །སྲིད་

[065B] །མངོན་མཐོའི་དཔལ་གྱི་ཐེམ་སྐས་ལ་འཛེགས་ཏེ། །ཐམས་ཅད་གཟིགས་པའི་གོ་འཕང་ཐོབ་གྱུར་ཅིག་ ཅེས་པ་འདི་ནི་རྣམ་རྒྱལ་གྲྭ་ཚང་གི་གཉེར་པ་ཆོས་མཛད་དགེ་འདུན་རྒྱལ་མཚན་གྱིས་བཀྲ་ཤིས་ཁང་གསར་ཚོམས་སུ་སྐུ་
རྒྱུ་ཙན་དན་དམར་པོ་ལས་གྲུབ་པའི་སྟོན་པ་ཤཱཀྱའི་རྒྱལ་པོ་དང། བདེ་གཤེགས་བརྒྱད། གནས་བརྟན་བཅུ་དྲུག་དྷརྨ་ཏཱ་ལ། ཧྭ་ཤང། རྒྱལ་ཆེན་བཞི་བཅས་ཀྱི་སྣང་བརྙན་བཞུགས་གནས་བྲག་རིའི་བཀོད་པ་བཅས་དངོས་གཙང་གསར་བཞེངས་བགྱིས་པར་བསྟན་པ་དར་ཞིང་དགེ་འདུན་གྱི་སྡེ་སྤྱི་དང་ཁྱད་
པར་རྣམ་པར་རྒྱལ་བའི་གྲྭ་ཚང་འཕེལ་རྒྱས། རྒྱུ་སྦྱོར་རང་གི་ཚོགས་གསོག་སྒྲིབ་སྦྱོང་བཅས་ཀྱི་སྨོན་ཚིག་གྲྭ་ཚང་གི་ཞལ་འདོན་མཛད་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རབ་མཛེས་འོད་ཟེར་བརྒྱ་པའི་སྣང་
བ་ཡིས། །མ་ལུས་ཕྱོགས་ཀྱི་རྒྱུ་སྐར་ཟིལ་གནོན་བཞིན། །འཇིག་རྟེན་ཆེ་དགུའི་སྙེམས་བཀུན་བཏུལ་ཏེ། །སྐྱབས་གྱུར་ཤཱཀྱ་སེང་གེར་གུས་ཕྱག་འཚལ། །རིང་ནས་འགྲོ་བ་ཀུན་ལམ་འདྲིས་པའི། །མཛའ་བས་རང་གི་བུ་བཞིན་རྟག་སྐྱོང་ཡང།།
མི་མཇེད་སྙིགས་མར་སྤྱོད་པའི་ཞིང་ཁམས་འདི། །ལྷག་བར་བཟུང་བའི་ཐུགས་དམ་དེ་ཡི་ཕྱིར། །སྔོན་བསགས་མི་དགེའི་ལས་ཀྱིས་ཆེས་མནར་པའི། །སྐལ་དམན་བདག་ཅག་ཁྱོད་ལ་སྐྱབས་གསོལ་ན། །དཔག་པར་མི་ནུས་གསང་གསུམ་སྒྱུ་འཕྲུལ་གྱིས་
དེང་འདིར་ལུས་ངག་ཡིད་ལ་བྱིན་རླབས་སྩོལ། །ཕན་བདེའི་འབྱུང་གནས་བཤད་སྒྲུབ་བསྟན་པ་དར། །དེ་འཛིན་དགེ་འདུན་ཚོགས་རྣམས་རབ་འཕེལ་ཞིང། །ཁྱད་པར་སྡེ་འདིར་བསླབ་གསུམ་བྱ་བ་རྣམས། །ཡར་ངོའི་ཟླ་ལྟར་རྒྱས་པར་བྱིན་གྱིས་རློབས། །

[066A]༄༅། །རྒྱུ་སྦྱོར་ལ་སོགས་མཁའ་མཉམ་འགྲོ་བ་རྣམས། །ཕྱི་ནང་གནོད་པའི་དགྲ་ལས་རབ་རྒྱལ་ཞིང། །མཐུན་རྐྱེན་ལེགས་ཚོགས་དཔལ་ལ་དབང་འབྱོར་ནས། །མི་རིང་བྱང་ཆུབ་ཐོབ་པར་བྱིན་གྱིས་རློབས། ། ཞེས་པ་འདི་ནི་
བལ་པོ་ཡམ་བུའི་ཚོང་བ་དྷ་མ་དི་བུས། ར་མོ་ཆེའི་ཇོ་པོ་མི་བསྐྱོད་རྡོ་རྗེའི་སྣང་བརྙན་འཇིམ་བཟོ་བ་དཔལ་འབྱོར་རྒྱ་མཚོར་བཞངས་སུ་བཅུ་གནས། སེར་སྨད་ཡེར་པ་ཁམས་མཚན་གྱི་རྟེན་གཙོར་ཕུལ་བ་སོགས་ཀྱི་རྣམ་དཀར་བགྱིས་པའི་དགེ་ཚོགས་ལ་བརྟེན་ནས་འདོད་དོན་འགྲུབ་པའི་བདེན་ཚིག་ཁམས་ཚན་
དུ་འཛུགས་རྒྱ་འདི་བཞིན་དགོས་ཚུལ་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཡེ་ཤེས་འོད་ཟེར་རིགས་ལྔར་ཤར་པའི་མདངས། །རབ་འབྱམས་རྒྱལ་བཞི་དང་ཁྲོ་བའི་སྐུར། །ཡོངས་བཞེངས་བླ་མ་ཡི་དམ་དཀྱིལ་
འཁོར་ལྷ། །སྲུང་མར་བཅས་པས་བདེན་ཚིག་མྱུར་འགྲུབ་མཛོད། །བློ་གྲོས་ཀུན་བཟང་དགའ་བ་ཡངས་པའི་དཔྱིད། །གསང་མཆོག་པདྨ་ལས་འོངས་ལམ་མཆོག་གིས། །སྨིན་གྲོལ་དཔལ་ལ་འོད་བྱད་ཡོངས་འཛིན་གང། །ཐུགས་ཀྱི་དགོངས་
པ་མ་ལུས་རྫོགས་པ་དང། །སླར་ཡང་མོས་ལྡན་སྐྱེ་བོའི་མངོན་སུམ་ཡུལ། །འཁྲུལ་མེད་སྐྱེ་སྲིད་གསར་པ་གཏན་ཕེབས་ནས། །འཕྲིན་ལས་མ་སྨད་རྐྱེན་གྱིས་མི་བརྗིད་པར། །ལེགས་གྲུབ་བསམ་པ་མྱུར་དུ་རྫོགས་གྱུར་ཅིག་ ཅེས་པ་དཔལ་རི་སྤྲུལ་སྐུ་
བློ་བཟང་པདྨའི་ཡང་སྲིད་མྱུར་འབྱོན་གྱི་གསོལ་འདེབས་སྨོན་ཚིག་ཅིག་དགོས་ཞེས་དཔོན་པོ་པདྨ་རབ་དགས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྤྱར།།     ༈    །།སེམས་ཉིད་གདོད་ནས་དག་པའི་རོལ་མོ་ལས། །བརྩེ་ཆེན་རིག་པའི་ཡེ་

[066B] །ཐུགས་གསང་འོད་ཟེར་སྣ་ལྔའི་ཕོ་ཉ་ཡིས། །འགྲོ་ཀུན་གྲུ་འཛིན་ཞིང་དུ་འཁྲིད་པར་ཤོག།    ༈    །། བྱང་སེམས་ཀྱི་ཕྱིར་བཅོས་ཉུང་དུར་བསྡུས་བ།  ཕྱོགས་བཅུ་དག་ན་བཞུགས་པ་ཡི། །བདེ་བར་གཤེགས་པ་ཐམས་
ཅད་དང། །བྱང་ཆུབ་སེམས་དཔའི་དགེ་འདུན་ཚོགས། །མ་ལུས་བདག་ལ་དགོངས་སུ་གསོལ། །བྱང་སེམས་མིང་འདི་ཞེས་བགྱི་བདག་རྙེད་དང་བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་སོགས། །ཕམ་པར་འགྱུར་བའི་
རྩ་བའི་ལྟུང། །བཅོ་བརྒྱད་དངོས་དང་སྟེར་གཏོགས་པ། །དཀོན་མཆོག་གསུམ་ལ་གསུམ་མི་མཆོད། །འདོད་པའི་སེམས་རྗེས་འབྲང་བ་སོགས། །ཉེས་བྱས་བཞི་བཅུ་ཞེ་ལྔ་དང། །རང་ཉིད་འདོད་པའི་དབང་སོང་ཞིང། །གཞན་གྱི་དོན་ལས་ཕྱི་རོལ་ཕྱོགས། །གཞན་ཡང་
ཚུལ་ཁྲིམས་རྣམ་གསུམ་དང། །སྨོན་སེམས་བསླབ་བྱ་ལས་འགལ་སོགས། །ཐེག་པ་ཆེན་པོའི་སྡེ་སྣོད་ལས། །ཇི་སྐད་གསུངས་པའི་བསླབ་བྱ་དང། །འགལ་བའི་ཉེས་པ་མཐའ་ཡས་པ། །བྱུང་བ་མགོན་པོ་ཐུགས་རྗེ་ཅན། །མཁྱེན་ལྡན་རྣམས་ཀྱི་སྤྱན་སྔར་
འཆགས། །སླན་ཆད་སྲོག་གི་ཕྱིར་ཡང་ནི། །ཉེས་པ་མི་བགྱིད་ཡང་དག་སྡོམ། །ཉེས་པར་བགྱིས་པའི་འབྲས་བུ་ནི། །བདག་ནི་ཀུན་ཏུ་མནར་བར་ཟད། །དེ་སླད་གཙོ་བོ་ཐུགས་རྗེ་ཅན། །འཁོར་དང་བཅས་པས་བདག་གི་སྡིག་བྱང་ཞིང་དག་པར་
མཛད་དུ་གསོལ། ། ཞེས་པ་འདི་ནི་ཁལ་ཁལ་དགེ་སློང་ཚུལ་ཁྲིམས་ཤེས་རབ་ཀྱིས་བྱང་སེམས་ཀྱི་ལྟུང་བའི་བགས་པ་ཉུང་དུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སླབ་པ་གསུམ་གྱི་རྒྱ་མཚོ་ཆེན་པོའི་དབུས་ན་

[067A]༄༅། ། མངོན་པར་བརྗིད་ཅིང་རིག་པ་དང་གྲོལ་བའི་ཡོན་ཏན་གྱི་འོད་ཟེར་རབ་ཏུ་འཕྲོ་བ་གསེར་རིའི་ཕྲེང་བ་ལྟ་བུ།  ཕུན་སུམ་ཚོགས་པའི་དགེ་འདུན་པ་རྣམས་ཀྱིས་བསྔོ་བའི་མཐུན་འགྱུར་ཐུགས་ལ་འདོགས་པ་ཞུ།  སྤངས་པ་དང་རྟོགས་པ་
རབ་ཀྱི་མཐར་ཕྱིན་ཅིང་བརྩེ་བ་ཐུགས་རྗེ་ཆེན་པོའི་བདག་ཉིད།  ཕྱོགས་བཅུའི་ཞིང་མཐའ་ཡས་མུ་མེད་པ་ན་བཞུགས་པའི་རྒྱལ་བསྲས་བཅས་སློབ་མའི་ཚོགས་རྣམས་ཀྱིས། དམིགས་ཡུལ་གྱི་འགྲོ་བས་ཐོག་དྲངས་མར་གྱུར་ནམ་མཁའི་མཐའ་ཁྱབ་ཀྱི་
སེམས་ཅན་ཐམས་ཅད་ལ་དགོངས་སུ་གསོལ། །ཕན་པ་དང་བདེ་བའི་རྩ་ལག་དམ་པ་ འགྲོ་བའི་སྡུག་བསྔལ་སེལ་བའི་རྩི་སྨན་ཆེན་པོ།  རྣམ་འདྲེན་བུ་རམ་ཤིང་པའི་རིང་ལུགས་སྤྱི་དང།  བྱེ་བྲག་དབང་ཕྱུག་བརྒྱད་ལྡན་ཁམས་གསུམ་བླ་མཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་མདོ་སྔགས་ཀྱི་བསྟན་པ་རིན་པོ་ཆེ་ ད་མ་མེད་པ་འདི་ཉིད་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ སྐྱེ་འཆི་ན་རྒའི་སྡུག་བསྔལ་རྒྱུ་དང་བཅས་པ་ལས་གྲོལ་ཏེ་འཇིགས་མེད་རྡོ་རྗེའི་སྐུ་མཆོག་བརྙེས་སུ་ཟིན་ཀྱང།།
རྟག་འཛིན་ཅན་རྣམས་བསྐུལ་བའི་ཕྱིར་ཞི་བར་མནལ་པའི་ཚུལ་བསྟན་པ་ཀུན་མཁྱེན་བུ་རམ་ཤིང་པ། རི་རབ་ལྟ་བུའི་ཉན་ཐོས་མཆོག་ཟུང།  སྦྱངས་ཡོན་ལ་གནས་པའི་མཆོག་བོད་སྲུངས་ཆེན་པོ། མང་དུ་ཐོས་པའི་མཆོག་འཕགས་བ་ཀུན་དགའ་བོ། ཤནའི་གོས་
ཅན༑ ཉེར་སྤས། དྷིདྷིཀ་ནག་པོས། ལེགས་མཐོང་ཆེན་པོ་སྟེ།  གཏད་རབས་བདུན། ཤིང་རྟེ་ཆེན་པོ་གཉིས་ ལ་སོགས་པ་འཛམ་གླིང་མཛེས་བྱེད་རྒྱན་དྲུག་མཆོག་གཉིས།  ལྔ་བརྒྱའི་གཙུག་རྒྱན་ཇོ་བོ་ཆེན་པོ་ སྲས་ཀྱི་ཐུ་བོ་ཁུ་རྡོག་འབྲོམ་གསུམ།  རྗེ་བཙུན་བླ་མ་བློ་བཟང་

[067B]  རྒྱལ་བའི་རྒྱལ་ཚབ་དར་མ་རིན་ཆེན། མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོ། ཐམས་ཅད་མཁྱེན་པ་དགེ་དུན་གྲུབ་པ། །དབྱངས་ཅན་གཞད་པ་དགེ་འདུན་རྒྱ་མཚོ། ཏཱ་ལའི་བླ་མ་བསོད་ནམས་རྒྱ་མཚོ། པཎ་ཆེན་བློ་བཟང་ཆོས་ཀྱི་རྒྱལ་མཚན། མཐུ་སྟོབས་དབང་
ཕྱུག་ཡོན་ཏན་རྒྱ་མཚོ། ཀུན་གཟིགས་ངག་དབང་བློ་བཟང་རྒྱ་མཚོ། པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས། རྒྱལ་མཆོག་ཚང་དབྱངས་རྒྱ་མཚོ།  ལ་སོགས་པ་ཇི་སྙེད་པ་དེ་དག་ཐམས་ཅད་ཀྱི་ཟག་མེད་ཀྱི་དགོངས་པ་མ་ལུས་པ་ཡོངས་སུ་རྫོགས་པར་གྱུར་ཅིག་
 མ་དག་པའི་གདུལ་བྱ་རྣམས་ལ་བླང་དོར་གྱི་གནས་ཕྱིན་ཅི་མ་ལོག་པར་བལྟ་བའི་མིག་སྦྱིན་ཞིང།  ཡང་དག་པའི་ས་མཁན་ཆེན་པོ་རྗེ་བཙུན་བླ་མ་ཆེ་གེ་སོགས་བསྟན་འགྲོའི་དཔལ་མགོན་འཚོ་ཞིང་གཞེས་པ་ཐམས་ཅད་ཀྱི་སྐུ་ཚེ་བརྟན་ཅིང་འཕྲིན་ལས་ཡར་ཟླ་ལྟར་གོང་
ནས་གོང་དུ་འཕེལ་ཞིང་རྒྱས་པར་གྱུར་ཅིག་ལྷ་དང་བཅས་པའི་འཇིག་རྟེན་བྱི་བསོད་ནམས་ཀྱི་ཞིང་མཆོག་དམ་པ་རང་ གི་བླ་མར་མདོ་སྔགས་སྐབས་སུ་གང་བབ་ཀྱི་ཆེ་བརྗོད་འཇུག།    ༈     དགེ་འདུན་
འདུས་པ་འདི་ཞེས་བྱ་བས་མཚོན་དགེ་འདུན་གྱི་སྡེ་ཐམས་ཅད་ཐུགས་མཐུན་ཞིང་ཁྲིམས་གཙང་བའི་སྒོ་ནས་ ལམ་བསླབ་པ་གསུམ་གྱི་ཉམས་ལེན། ལུང་སྡེ་སྣོད་གསུམ་གྱི་  འཆད་ཉན་སོགས་བཤད་སྒྲུབ་བསྟན་པའི་བྱ་བ་རྣམས་མི་ཉམས་པར་བླ་ནས་བླར་འཕེལ་
ཞིང་རྒྱས་པར་གྱུར་ཅིག་སྐྱབས་གནས་བསླུ་བ་མེད་པ་རྣམས་ཀྱི་ཐུགས་རྗེ་དང། སྤྱིན་པ་དང་ཚུལ་ཁྲིམས་དང་བསྒོམས་པ་ལས་བྱུང་བ་སོགས་དགེ་ཚོགས་གཅིག་ཏུ་བསྡུས་པའི་མཐུ་ལ་བརྟེན་ནས་འཇིག་རྟེན་འདི་ནས་ཕ་རོལ་ཏུ་སོང་བ་ཆེ་གེ་སོགས་

[068A]༄༅། །སེམས་ཅན་ཚེ་ལས་འདས་པ་རྣམས་ཀྱིས་ཚེ་རབས་ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་ཐམས་ཅད་བྱང་ཞིང་དག་ནས་མྱུར་དུ་མངོན་པར་རྫོགས་པར་འཆང་རྒྱ་བར་གྱུར་ཅིག་ གོ་འཕང་མཆོག་མཐོབ་པའི་སྐྱེ་
བ་ཐམས་ཅད་དུང་ན་སོང་གསུམ་ལ་སོགས་པའི་སྐྱེ་གནས་ངན་པ་རྣམས་སུ་དྲུས་སྐད་ཅིག་ཙམ་ཡང་མི་སྐྱེ་བར་གྱུར་ཅག་  །སྐྱེ་བ་ཐམས་ཅད་དུ་མཐོ་རིས་གྱི་ཡོན་ཏན་བདུན་དང་ལྡན་པའི་རྟེན་བཟང་པོ་ཐོབ་ཅིང། རྟེན་དེར་རྒྱལ་བའི་བསྟན་པ་དྲི་མ་མེད་པ་དང་མཇལ་ཞིང། ལམ་སྟོན་བཤེས་གཉེན་དམ་པས་
རྗེས་སུ་བཟུང་བའི་སྒོ་ནས་དམ་ཆོས་སྒྲུབ་པའི་འགལ་རྐྱེན་ཞི། མཐུན་རྐྱེན་ཐམས་ཅད་ལེགས་པར་ཚང་ནས་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་ཐོབ་པར་གྱུར་ཅིག་  །གཞན་ཡང་རྒྱུ་རྐྱེན་རྟེན་འབྲེལ་ཚོགས་པའི་འབྲས་བུ་བསླུ་བ་མེད་པའི་མཐུས་བསོད་ནམས་ཀྱི་མཐུད་པལ་
དང་ལྡན་པའི་བསྟན་པའི་སྤྱིན་བདག་ཆེན་པོ་རྣམས་དག་ཁྱད་པར་ཆོ་དང་ལྡན་པ་ཆེ་གེ་སོགས་ཐམས་ཅད་ཀྱི་སྔོན་གྱི་ལས་ལས་བྱུང་བའམ་འཕྲལ་གྱི་རྐྱེན་ལས་གྱུར་པའི་ནད་གདོན་རྐྱེན་ངན་ཐམས་ཅད་ཞི་ཞིང། ཚེ་དཔལ་མངའ་ཐང་འབྱོར་པ་སོགས་དགོས་དགུ་
ཐམས་ཅད་མཚང་བ་མེད་པར་ཡོངས་སུ་རྫོགས་པར་གྱུར་ཅིག་ སྔོན་ཚེ་རྒྱལ་བའི་སྤྱན་སྔར་བསྟན་པ་དང་བསྟན་པ་འཛིན་པ་ལ། སྲུང་སྐྱོབ་མཛད་པར་ཞལ་གྱིས་བཞེས་པ་མྱུར་མཛད་ཡེ་ཤེས་ཀྱི་མགོན་པོ་ཕྱག་བཞི་དྲུག་འཆི་བདག་གཤིན་རྗེའི་རྒྱལ་པོ་ཕྱི་ནང་གསང་གསུམ། དཔལ་
ལྡན་འདོད་པ་ཁམས་ཀྱི་དབང་ཕྱུག་མ། སྟོབས་འཕྲོག་དབང་བོ་ཞལ་བཞི་པ། རྒྱལ་པོ་ཆེན་པོ་རྣམ་མང་ཐོས་སྲས་སོགས་སྲུང་མའི་དབང་པོ་མཐུ་རྩལ་ཅན་རྣམས་ཀྱིས་གཡེལ་བ་མེད་པར་རྟག་ཏུ་གྲོགས་མཛད་པར་གྱུར་ཅིག་  །ཀླུའི་རྒྱལ་པོ་དགའ་བོ་དང་ཉེ་དགའ་བོ་ལ་སོགས་པ་དཀར་ཕྱོགས་

[068B] གནས་གཞི། གཙུག་ལག་ཁང་འདི་ཉིད་སྐྱོང་བའི་ལྷ་གླུ་སོགས་མི་མ་ཡིན་རྣམས་ཀྱི་དཀར་ཕྱོགས་སྐྱོང་བའི་མཐུ་ནུས་སྟོབས་གཟི་བརྗིད་ཐམས་ཅད་འཕེལ་ཞིང་རྒྱས་པར་གྱུར་ཅིག་  །འཇིག་རྟེན་གྱི་ཁམས་སྤྱི་དང་བྱེ་བྲག་
འདི་དག་ཏུ་ནད་མུག་འཁྲུག་རྩོད་ལོ་ཉེས་སོགས་རྒུད་པ་རྒྱུ་དང་བཅས་པ་ཉེ་བར་ཞི་ ནས་ཆར་ཆུ་དུས་སུ་འབེབས་པ་དང་རྩི་བཅུས་ལོ་ཏོ་འཕེལ་བ་སོགས།  སྣོད་བཅུད་ཀྱི་འབྱོར་པ་ཆེས་ཆེར་རྒྱས་ནས་རྫོགས་ལྡན་གྱི་དཔལ་ལ་ལོངས་སྤྱོད་ཅིང་གནས་སྐབས་ཐམས་
ཅད་དུ་བདེ་བ་དང་ལྡན་པར་གྱུར་ཅིག་མདོར་ན་དུས་གསུམ་གྱི་དགེ་ཚོགས་རྣམས་གཅིག་ཏུ་བསྤུས་པའི་མཐུས་རང་ཞན་སེམས་ཅན་ཐམས་ཅད་ཀྱི་རྒྱུས་ལ་ཚོགས་གཉིས་རྫོགས། སྒྲིབ་གཉིས་བྱང་སྟེ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་
སངས་རྒྱས་སྐུ་གསུམ་ སོགས་ཚིགས་བཅད་ཅི་རིགས་བ་བྱའོ། །ཞེས་པ་འདི་ནི་ལྷ་རྩེ་འོག་མིན་གླིང་ནས་དབུ་མཛད་རབ་འབྱམས་པ་བློ་བཟང་འགྱུར་མེད་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྤངས་རྟོགས་མཐར་ཕྱིན་སྟོན་བ་རྫོགས་སངས་རྒྱས། །ཟབ་ཅིང་ཉེར་
 རྒྱས་པར་ཡི་གེ་ཆེ་ཆུང་གཉིས་ག་དང། བསྡུས་སྐབས་ཡིག་ཆུང་གང་ཡོད་བཞག་ཆོག་རྩིས།  ཞི་ཐེག་ཆེན་འགོག་ལ་མཆོས། །རིག་དང་གྲོལ་བའི་དབང་ཕྱུག་དགེ་འདུན་སོགས། །སླུ་མེད་སྐྱབས་གནས་རྣམས་ཀྱི་བྱིན་མཐུ་ཡིས། །ཐེག་ཆེན་སྟོན་འོས་ཡོན་ཏན་ཕུན་ཚོགས་ཤིང་
གཞན་ལན་རྒྱ་མཚོའི་དབུས་གནས་བཤེས་གཉེན་གང། །རྣམ་དག་དགོངས་པ་འགྲུབ་ཅིང་མི་རིང་བ། །ཡང་སྲིད་དང་ལྡན་མངོན་སུམ་མཐོང་བར་ཤོག་རིགས་དང་དད་བརྩོན་ཤེས་རབ་ལ་སོགས་པ། །ཕྱི་ནང་མཐུན་རྐྱེན་ཚང་བའི་སྲིད་བཟུང་སྟེ། །རང་གཞན་

[069A]༄༅། །དོན་གཉིས་རབ་རྒྱས་བསམས་པའི་དོན། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག་ ཅེས་བྲག་གཡབ་གདོང་ཀོང་བླ་མ་ཕུན་ཚོགས་རྒྱ་མཚོའི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་དབོན་བོས་བསྐུལ་མ་གྱུར་བའི་ངོར་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བདག་གིས་དུས་གསུམ་བསགས་པའི་དགེ་ཚོགས་མཐུས། །རང་གཞན་མཁའ་མཉམ་འགྲོ་བམ་ལུས་པ། །གནས་སྐབས་བདེ་དགའི་དཔལ་ལ་སྤྱོད་པ་དང། །མཐར་ཐུག་བླ་
མེད་རྫོགས་བྱང་མྱུར་ཐོབ་ཤོག་ རྒྱལ་ཐང་ཀརྨ་དོན་ལྡན་ནས་ཞུས་ངོར་ཕྱག་བྲིས་མར་སྩལ།།     ༈    །།མ་འདྲིས་མཛའ་གཅུགས་ཕྱག་གིས་འགྲོ་བ་ཀུན། །བདེ་ཆེན་ཐར་པར་འཁྲིད་མཛད་བཅོམ་ལྡན་འདས། །སུམ་ཅུ་རྩ་ལྔ་ལ་སོགས་ཕྱོགས་བཅུ་
ཡི། །སླུ་མེད་སྐྱབས་གནས་རྣམས་ཀྱི་ཐུགས་རྗེའི་མཐུས། །དམིགས་ཡུལ་ཐེག་དྲངས་མཁའ་མཉམ་སེམས་ཅན་གྱིས། །ཚེ་རབས་ནས་བསགས་སྡིག་ལྟུང་མ་ལུས་པ། །མྱུར་དུ་བྱང་ཞིང་ཚོགས་གཉིས་རབ་རྫོགས་ཏེ། །བླ་མེད་བྱང་ཆུབ་ལ་རེག་གྱུར་
ཅིག་ ཅེས་པ་འདི་སེར་བྱེས་གྲྭ་རིགས་ཏྲེ་བོ་དཀའ་བཅུ་བློ་བཟང་རབ་རྟན་དུས་ལས་འདས་པའི་ཆེད་དུ་ཏྲེ་བོ་དར་རྒྱས་དོང་པར་འཛུགས་རྒྱུའི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་གློ་བཟང་བསྐལ་བཟང་རྒྱ་མཚོས་སྦྱར།།     ༈    །།གང་བསམ་རེ་བའི་འབྲས་བུ་
ཡིད་བཞིན་དུ། །སྩོལ་མཛད་དབང་གི་རིན་ཆེན་ལྟ་བུའི་སྐུ། །དཀོན་མཆོག་གསུམ་འདུས་བླ་མ་ཡི་དམ་ལྷས། །རྣམ་དག་སྨོན་ལམ་འགྲུབ་པར་བྱིན་གྱིས་རློབས། །བློ་བཟང་རྒྱལ་བ་གཉིས་པ་ལས་འོངས་པའི། །ཆོས་ཚུལ་བཀྲ་ཤིས་ཀུན་གྱི་འགྱུང་གནས་

[069B]སྤེལ་མཛད་ཡོངས་འཛིན་ཡང་སྲིང་སྣང་བ་གསར། །མོས་ལྡན་གདུལ་བྱའི་དཔལ་དུ་མྱུར་འཆར་ཤོག་རིགས་གཟུགས་བློ་དང་གཟུངས་སྤོབས་ཏིང་འཛིན་སོགས། །ཡོན་ཏན་དུ་མས་ཕྱུག་པའི་རྟེན་བཟུང་ནས། །འགྲོ་བ་མང་བོ་སྨིན་ཅིང་
གྲོལ་བ་སོགས། །གང་བསམ་ཡིད་ཀྱི་རེ་བ་ལྷུན་གྲུབ་ཤོག་ ཅེས་མདོ་སྨད་དགེ་རྩེ་སྐུ་སྐྱེ་བློ་བཟང་བཀྲ་ཤིས་ཀྱི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་ས་ཛ་ས་གི་ཨེ་ལ་ཆི་ཡེ་ཤེས་ཛ་ལང་དང། མཛོད་པ་དགེ་སློང་བློ་བཟང་འབྱུང་གནས་གཉིས་ཀྱིས་བསྐུལ་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དམིགས་མེད་སྙིང་རྗེའི་བདག་ཉིད་སྤྱན་རས་གཟིགས། །སྒོམ་བཟླས་སྨྱུང་བར་གནས་པའི་དཀའ་ཐུབ་སོགས། །བགྱིས་བའི་དགེ་བས་ཚེ་རབས་ཐམས་ཅད་དུ། །བླ་མ་ཐུགས་
རྗེ་ཆེན་པོས་རྗེས་གཟུང་ཞིང། །བསྐལ་བཟང་རྒྱལ་བརྒྱ་མཚོ་འདུས་པའི་མགོན། །མི་འགྱུར་ཞབས་བརྟན་འཕྲིན་ལས་རྒྱས་པ་དང། །བདག་གིས་ལེགས་བསམས་འདི་དང་ཕྱི་མའི་དོན། །མ་ལུས་ཆོས་བཞིན་ལྷུན་གྱིས་གྲུབ་གྱུར་ཅིག་ ཅེས་པ་འདི་ནི་
ཟབ་ཡངས་འཁྱིལ་པའི་གྲ་རིགས་དགེ་སློང་མཁས་བཙུན་རབ་བརྟན་གྱིས་སྨྱུང་གནས་ཚར་བརྒྱ་དང་བཅོ་ལྔ་ཙམ་བཏང་ཟིན་པས་མཚོན་པའི་དགེ་མཐུས་གོང་སྨོས་དོན་ཚང་བའི་སྨོན་ལམ་འགྲུབ་པའི་ཚིགས་བཅད་སྨྱུང་གནས་ཀྱི་ཆོ་གའི་གཤམ་དུ་འདོན་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་
བསྐལ་བཟང་རྒྱ་མཚོས་སྦྱར་བའོ།།     ༈    །།སྐྱབས་གནས་ཀུན་འདུས་བླ་མ་སྤྱན་རས་གཟིགས། །རྟག་ཏུ་སྙིང་གའི་པདྨོར་ལེགས་བཞུགས་ནས། །ཚེ་རབས་ཀུན་ཏུ་འབྲལ་མེད་རྗེས་གཟུང་ཞིང། །འདི་ཕྱིའི་བསམ་དོན་འགྲུབ་པར་བྱིན་གྱིས་རློབས།།

[070A]༄༅། ། ཞེས་པ་འདི་ནི་གནས་གསར་ཨེ་མ་ཆི་ཚེ་རིང་རབ་བརྟན་གྱིས་ངག་འདོན་བྱེད་རྒྱུར་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།མཆོག་ཏུ་མི་འགྱུར་བདེ་བ་ཆེན་པོའི་བློ། །ཀུན་བཟང་ཆོས་
ཀྱི་དབྱིངས་སུ་སྙོམས་ཞུགས་པའི། །ཏིང་འཛིན་བྱེ་བའི་དབང་ཕྱུག་རྡོ་རྗེ་འཆང། །བསྐལ་བཟང་རྒྱ་མཚོའི་མགོན་ལ་གསོལ་བ་འདེབས། །ཕྱོགས་བཅུའི་རྒྱལ་བ་སྲས་བཅས་བྱིན་རླབས་དང། །རང་གཞན་བསགས་པའི་རྣམ་དཀར་ཕུང་པོའི་
མཐུས། །དཔལ་ལྡན་འཇམ་དབྱངས་སྒེག་པའི་ལང་ཚོ་མཆོག་ཞབས་བརྟན་འཕྲིན་ལས་རབ་ཏུ་རྒྱས་གྱུར་ཅིག་སྐྱེ་བར་དལ་འབྱོར་ཡོངས་ཚང་རྟེན་རྙེད་ནས། །ཐེག་མཆོག་དགེ་བའི་བཤེས་ཀྱིས་རྗེས་སུ་གཟུང། །རང་རྒྱུད་ཆོས་དང་འདྲེས་པའི་
ཉམས་ལེན་གྱིས། །གནས་སྐབས་མཐར་ཐུག་ལེགས་ཚོགས་ཀུན་འགྲུབ་ཤོག་ ཅེས་པ་འདི་ནི་འཕྱོང་རྒྱས་རི་བོ་བདེ་ཆེན་གྱི་གྲ་རིགས་ངག་དབང་ཕྱོགས་གླང་གིས་གསང་བདེ་འཇིགས་གསུམ་གྱི་ཆོ་ག་སོགས་ཁ་དོན་བྱེད་པའི་མཇུག་ཏུ་བཏོན་ཆོག་པའི་སྨོན་ཚིག་དགོས་ཚུལ་བསྐུལ་ངོར་
ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་རྒྱལ་བའི་སྨོན་ལམ་ལས་གྲུབ་པའི། །བདེ་བ་ཅན་ཞེས་ཕྱོགས་བཅུར་རབ་གྲགས་པ། །སྡུག་བསྔལ་རྣམས་ཀྱི་མིང་ཡང་རྒྱང་བསྲིངས་པའི། །ཞིང་མགོན་འོད་དཔག་
མེད་ལ་ཕྱག་འཚལ་ལོ། །གྲངས་མེད་དག་པའི་འཁོར་ཚོགས་རྒྱ་མཚོའི་དབུས། །ཚངས་དབྱངས་ཟིལ་གནོན་གསུང་གིས་འགྲོ་བ་ལ། །སྐལ་འཚམ་ཆོས་ཀྱི་སྟོན་པ་འོད་དཔག་མེད། །སྲས་དང་བཅས་ལ་གུས་པས་ཕྱག་འཚལ་ལོ། །སྡུག་བསྔལ་

[070B] །ཉོན་མོངས་ཆོམ་པོས་གཙེས་པའི་སྐལ་དམན་བདག་བདུད་བཞིའི་དགྲ་ལས་རྒྱལ་བའི་མགོན་ཁྱོད་ཀྱིས། །མི་འདོར་ཐུགས་རྗེའི་དཔུང་གིས་སྐྱོབ་ཏུ་གསོལ། །ཁྱད་པར་འདི་སྣང་འགག་པར་ཕྱོགས་པའི་ཚེ། །གནད་གཅོད་
སྡུག་བསྔལ་ཆ་ཙམ་མི་མྱོང་ཞིང། །བར་དེའི་གནས་སྐབས་སེམས་དཔའ་བརྒྱད་ལ་སོགས། །སྔར་འདྲིས་མཛའ་བོ་ལྟ་བུས་བསུ་བར་ཤོག་དེ་མ་ཐག་ཏུ་བདེ་ཅན་པདྨའི་དབུས། །བརྫུས་སྐྱེས་ཐེག་པ་མཆོག་གི་རིགས་སད་ཅིང། །མགོན་ཁྱོང་གསུང་
གི་བདུད་རྩི་རབ་མྱངས་ནས། །མྱུར་དུ་ཐེག་ཆེན་ལམ་བཟང་མཐར་ཕྱིན་ཤོག་ ཅེས་པ་འདི་ནི་ཨ་ལག་ཤ་ནས་དད་ལྡན་དགེ་བསྙེན་མ་རྣམ་འཇོམས་ཀྱིས་འོད་དཔག་མེད་ཀྱི་ཞིང་དུ་སྐྱེ་བའི་སྨོན་ལམ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ།།     ༈    །།བྱམས་ཆེན་བྱིན་རླབས་ཉི་མ་སྟོང་འབར་གཟིས། །ས་གསུམ་འགྲོ་བའི་རྒུད་མུན་སེལ་མཛད་པ། །དགའ་ལྡན་ལྷ་བརྒྱའི་གཙུག་རྒྱན་མི་ཕམ་མགོན། །སྙིང་ནས་དྲན་བཞིན་གུས་པས་ཕྱག་འཚལ་ལོ། །མཐོང་བ་ཙམ་
གྱིས་སྲིད་དང་ཞི་བ་ཡི། །འཇིགས་འཕྲོག་མཚན་དཔེར་བ་གསལ་ཁྱོད་སྐུའི་ཆ། །ཡིད་འོད་སྣང་བརྙན་ཕན་བདེའི་འབྱུང་གནས་འདིར། །ནམ་མཁའ་དེ་སྲིད་བརྟན་པར་བཞུགས་སུ་གསོལ། །རྣམ་དཀར་འདིས་མཚོན་དུས་གསུམ་དགེ་བའི་མཐུས། །དགའ་
ལྡན་བཤད་སྒྲུབ་བསྟན་པ་འཕེལ་བ་དང། །དེ་འཛིན་དམ་པ་དགེ་འདུན་སྡེ་དང་བཅས། །ཡུན་རིང་བརྟན་ཅིང་འཕྲིན་ལས་རྒྱས་གྱུར་ཅིག་བདག་སོགས་རྣམས་ཀྱང་འདི་ནས་འཕོས་མ་ཐག་དགའ་ལྡན་ཆོས་ཀྱི་ཕོ་བྲང་ཉམས་དགའ་བར། །ཐོགས་མེད་

[071A]༄༅། །སྐྱེས་ནས་མགོན་ཁྱོད་དགྱེས་བསྐྱེད་ཅིང། །ཐེག་ཆེན་བདུད་རྩིའི་བགོ་སྐལ་མྱོང་བར་ཤོག་ཕྱི་མཐའི་སྐྱེ་བར་མི་ཁོམ་སྡུག་བསྔལ་གྱི། །མིང་ཡང་མི་གྲག་དལ་འབྱོར་རྟེན་བརྒྱུད་ནས། །གནས་སྐབས་ཆོས་འབྱོར་
བདེ་ལ་སྤྱོད་པ་དང། །མཐར་ཐུག་བྱང་ཆེན་མྱུར་དུ་ཐོབ་གྱུར་ཅིག་ ཅེས་པ་འདི་ནི་རྩེ་གཉེར་ཚང་པ་དཀའ་བཅུ་བཟོད་པ་རྒྱ་མཚོས་རྗེ་བཙུན་བྱམས་པ་མགོན་པོའི་སྣང་བརྙན་ལི་ཚུགས་མ་བྱོན་གཙང་བཞེངས་ནས་གཞིས་དགོན་འཇོལ་སྣང་བཟང་དགའ་ལྡན་འཕེལ་རྒྱས་གླིང་དུ་ཕུལ་པར་ཚོགས་
པའི་ཞལ་འདོན་དུ་འཛུགས་རྒྱུའི་སྨོན་ཚིག་ཅིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།བྱིན་རླབས་དཔལ་གྱི་འོད་ཟེར་བྱེ་བ་བརྒྱ། །ལུས་ཅན་སྙིང་གི་བུ་གར་ཞུགས་པའི་མོད། །རྒུད་མུན་མཐར་མཛད་དཀོན་མཆོག་རིན་ཆེན་ལ། །གསོལ་བ་འདེབས་
སོ་འདོད་དོན་ལྷུན་གྲུབ་མཛོད། །བློ་གྲོས་བཟང་པོའི་གྲགས་འབར་ཙོང་ཁ་པའི། །ལུང་རྟོགས་བསྟན་པའི་དབང་ཕྱུག་ཡོང་སྤྲུལ་གསར། །མོས་ལྡན་འགྲོ་བའི་ཡིད་ཀྱི་རེ་སྐོང་སླད། །འཁྲུལ་མེད་མངོན་སུམ་སྣང་བར་མྱུར་མཐོང་ཤོག་འཕགས་
པའི་ནོར་གྱི་མཛོད་གྱུར་སྲིད་བཟུང་སྟེ། །བཀའ་གདམས་བསྟན་པ་ཡུན་དུ་གསལ་བྱེད་སོགས། །བདག་ཅག་རྣམས་ཀྱི་བསམ་དོན་མ་ལུས་པ། །འབད་མེད་ཆོས་བཞིན་མྱུར་དུ་འགྲུབ་གྱུར་ཅིག་ ཅེས་མཚོ་སྣ་དགོན་བརྩེའི་སྤྲུལ་སྐུ་བློ་བཟང་དབང་ཕྱུག་གི་
ཡབ་སྲིད་མྱུར་འབྱོན་གྱི་སྨོན་ཚིག་འདི་ནི་དཔོན་པོ་དང་དགོན་རྩེའི་གྲ་སྤྱི་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་བདེ་སྟོང་ཡིད་ཀྱི་མ་ལོང་ངོས། །དཔལ་ལྡན་འཁོར་ལོ་ཆེན་པོའི་དཀྱིལ་འཁོར་གྱི། །

[071B] །ལེགས་བྱས་ཟླ་འོད་རྗེས་འགྲོ་བསགས་པའི་མཐུས། །ཚེ་རབས་ཀུན་ཏུ་མི་ཁོམ་གནས་བརྒྱད་ལས། །གྲོལ་བའི་དལ་འབྱོར་རྟེན་བཟང་རབ་རྙེད་ཅིང། །མཚན་ཉིད་ཀུན་ལྡན་རྡོ་རྗེ་སློབ་དཔོན་གྱིས་
མཉེས་བཞིན་མདོ་སྔགས་ལམ་བཟང་འདོམས་པར་ཤོག་ལུས་སྲོག་མི་རྟག་གློག་གི་རྗེས་འགྲོ་ཞིང། །སྲིད་པའི་ཕུན་ཚོགས་དུག་གི་ཁ་ཟས་བཞིན། །སྡུག་བསྔལ་ཀུན་གྱི་འབྱུང་གནས་ཆེར་མཐོང་བའི། །ངེས་འབྱུང་དྲག་པོས་ཆོས་ལ་གཞོལ་བར་ཤོག་
གཞོན་ནུ་ཉིད་ནས་རྒྱལ་བའི་བསྟན་པ་ལ། །རབ་ཏུ་འབྱུང་བའི་མཐུན་རྐྱེན་ཡོངས་ཚང་ཞིང། །རྣམ་དག་བསླབ་པ་གསུམ་གྱི་ཉམས་ལེན་ལ། །རྒྱལ་བའི་དགོངས་པ་ཇི་བཞིན་བརྩོན་པར་ཤོག་ནམ་མཁའི་མཐའ་མཉམ་ཡིད་ཅན་མ་ལུས་པ། །སྡུག་
བསྔལ་རྒྱ་མཚོ་ཆེ་ལས་སྒྲལ་པའི་ཕྱིར། །བྱང་ཆུབ་སེམས་མཆོག་བསྐྱེད་ནས་རྒྱལ་སྲས་ཀྱི། །ཕྱིན་དྲུག་སྤྱོད་པས་རྟག་ཏུ་འདའ་བར་ཤོག་བླ་མ་ཡི་དམ་ལྷ་ཡི་སྤྱན་སྔ་རུ། །རིམ་གཉིས་སྣོད་རུང་དབང་གིས་ལེགས་སྨིན་ཅིང། །ཇི་ལྟར་ཁས་བླངས་དམ་
ཚིག་སྡོམ་པ་རྣམས། །ཚུལ་བཞིན་བསྲུངས་པས་བདག་རྒྱུད་གཙང་བར་ཤོག་རང་གི་སྒོ་གསུམ་གསང་པའི་བདག་པོ་ཡི། །སྐུ་གསུང་ཐུགས་སུ་ལེགས་པར་བསྒོམས་པའི་མཐུས། །ཐམ་ལ་སྣང་ཞེན་དྲི་མ་ཀུན་འཁྲུད་པའི། །རིམ་པ་དང་པོའི་རྟོགས་
ཕ་འགྲུབ་པར་ཤོག་ཕྱོགས་བཅུར་གནས་པའི་ལྷ་ཀླུ་གནོད་སྦྱིན་སོགས། །དཀར་ཕྱོགས་མགྲོན་རྣམས་འདོད་དོན་ཡོངས་ཚང་བའི། །མཆོད་དང་གཏོར་མས་ཚིམ་ཞིང་མཉེས་པའི་མཐུས། །རྣལ་འབྱོར་བར་གཅོད་མཐའ་དག་ཟློག་པར་ཤོག་ལྷ་ལམ་ཏིལ་

[072A]༄༅། །གྱི་གང་བུ་ལྟར་གང་བའི། །བླ་མ་རྒྱལ་བ་སྲས་བཅས་སྤྱན་སྔ་རུ། །རྣམ་དག་ཡན་ལག་བདུན་སོགས་ཚོགས་བསགས་མཐུས། །བསོད་ནམས་ཆེན་པོས་བདག་རྒྱུད་སྨིན་པར་ཤོག་ཆོས་རྣམས་གནས་ལུགས་གདོད་ནས་དག་
པའི་དབྱིངས། །ཟུང་འཇུག་ལྷན་ཅིག་སྐྱེས་དགའི་རང་བཞིན་གྱི། །འོད་གསལ་ཆོས་ཀྱི་སྐུ་ལ་མཉམ་གཞག་པས། །ཡེ་ཤེས་ཚོགས་ཆེན་ཡོངས་སུ་རྫོགས་པར་ཤོག་རྒྱལ་ཀུན་ཡེ་ཤེས་ལྔ་ལྡན་ཧཱུཾ་ཡིག་མཆོག་ཚ་ཟེར་འོད་ཀྱི་འཕྲོ་འདུ་ལས་བྱུང་བའི་
སྲ་མཁྲེགས་རྡོ་རྗེའི་ས་གཞིར་གུར་མེས། །བར་གཅོད་སྲུང་ཞིང་བགེགས་རྣམས་སྲེག་པར་ཤོག་བདེ་སྟོང་ངོ་བོ་ཨེ་དབྱིངས་ཆོས་འབྱུང་དབུས། །འབྱུང་བཞི་རི་རབ་ལ་སོགས་གདན་གྱི་སྟེང། །ཡེ་ཤེས་རང་སྣང་གཞལ་ཡས་འོད་འབར་བ། །བསྒོམས་པས་
མ་དག་སྣོད་ཀུན་སྦྱོང་བར་ཤོག་འབྲས་དུས་འཁོར་ལོ་ཆེན་པོའི་སྐུར་གསལ་ཞིང། །རང་རིག་མཛེས་ལྡན་ལྷ་མོར་མཉམ་སྦྱོར་བའི། །བདེ་ཆེན་རང་གཟུགས་ཁྲོ་བོའི་ཉམས་རྫོགས་པས། །ས་གསུམ་ཟིལ་གྱིས་གནོན་པའི་མཐུ་ཐོབ་ཤོག་དགའ་ཆེན་
ཐིག་ལེ་མཆོག་ལས་བྱུང་བ་ཡི། །བདེ་གཤེགས་སྒོ་བ་ཡབ་ཡུམ་ལྷ་ལ་སོགས། །དཀྱིལ་འཁོར་རྒྱལ་པོ་མཆོག་གིས་རང་གཞན་གྱི། །དྲི་མ་ལྔ་སྤྱོད་ཡེ་ཤེས་ལྔ་རྫོགས་ཤོག་གངྒཱའི་བྱེ་སྙེད་དེ་བཞིན་གཤེགས་པ་ཡི། །གསང་བ་གསུམ་དང་བདག་ཉིད་
རོ་མཉམ་ཞིང། །ཕྱི་ནང་མཆོད་པའི་སྤྲིན་ཕུང་བསྟོད་དབྱངས་ཀྱིས། །རྒྱལ་བ་ཀུན་དགྱེས་རྟག་ཏུ་བརྩེར་དགོངས་ཤོག་མ་ཡེངས་ལྷ་སྔགས་དྲན་པའི་བསམ་གཏན་དང། །ངག་གི་བཟླས་བརྗོད་ནུས་པ་མཐར་ཕྱིན་ནས། །ནག་ཕྱོགས་བདུད་སྡེ་ཕྱེ་མར་འཐག་

[072B] །འཕྲིན་ལས་མ་ལུས་ཐོགས་མེད་འགྲུབ་པར་ཤོག་སྣོད་བཅུད་གང་ཤར་རྟེན་དང་བརྟེན་པའི་ལྷ། །སྣང་སྟོང་སྒྱུ་མ་ལྟ་བུར་ལགས་རྟོགས་ནས། །ཟབ་གསལ་གཉིས་མེད་རིམ་པ་དང་པོ་ཡི། །རྣལ་འབྱོར་ཕྲ་རགས་མྱུར་དུ་མཐར་ཕྱིན་ཤོག་
དཔལ་ལྡན་འཁོར་ལོ་ཆེན་པོའི་རྒྱུད་ཀྱི་དོན། །ཚད་ལྡན་གྲུབ་མཆོག་དག་གིས་ལེགས་བཀྲལ་བའི། །རྫོགས་རིམ་བྱིན་རླབས་བཞི་ལྡན་རྣལ་འབྱོར་གྱིས། །ཚེ་འདི་ཉིད་ལ་སྐུ་གསུམ་འགྲུབ་པར་ཤོག་འཁོར་ལོ་བཞི་ཡི་དྷཱུ་ཏཱིའི་དབུས་གནས་པའི། །
ཡེ་གེ་མཆོག་ལ་རང་སེམས་ཞུགས་པའི་མཐུས། །ཀུན་རྟོགས་ལས་རླུང་རྒྱུ་བ་རང་བཅང་ནས། །ལྷན་སྐྱེས་འོད་གསལ་ངོ་བོ་མཐོང་བར་ཤོག་དབུ་མར་ཆུད་པའི་ཡེ་ཤེས་རླུང་གི་གདངས། །ཨ་ཧཾ་གསང་སྔགས་དང་སྐྲར་ཤར་བ་ཡི། །རྡོ་རྗེ་བཟླས་
པས་སྙིང་གའི་རྩ་མདུད་རྣམས། །རྫོགས་པར་གྲོལ་བའི་རྟོགས་པ་མཆོག་ཐོབ་ཤོག་འོད་འབར་གཏུམ་མོའི་རེག་བྱས་བསྐུལ་བའི་མཐུས། །རྒྱལ་བ་རྣམས་ཀྱི་བྱིན་རླབས་བདུད་རྩི་དང། །འདྲེས་པའི་ཐིག་ལེ་ཡས་བབས་མས་བརྟན་གྱི། །དགའ་
བཞིའི་བདེ་སྟོང་མཆོག་ལ་རོལ་བར་ཤོག་མཚན་ལྡན་ཕྱག་རྒྱ་ལ་སོགས་ཕྱི་ནང་གི། །ཐབས་ཀྱིས་དྲངས་པའི་སེམས་དབེན་མཐར་ཐུག་དང། །སྒྱུ་འཕྲུལ་དྲ་བ་ལས་བྱུང་དོན་དམ་གྱི། །འོད་གསལ་སྣང་བས་གཏི་མུག་དྲུང་འབྱིན་ཤོག་འོད་ལྔ་ལས་
གྲུབ་འཇའ་ལུས་རྡོ་རྗེའི་སྐུ། །ལྷན་སྐྱེས་དགའ་མར་འཁྱུད་པའི་ཟུང་འཇུག་གར། །མངོན་དུ་བྱས་ནས་རྡོ་རྗེ་འཆང་དབང་གི། །གོ་འཕང་ད་ལྟ་ཉིད་ལ་ཐོབ་གྱུར་ཅིག་དེ་ལྟར་རྒྱལ་ཀུན་གསང་བ་རབ་འབྱམས་ཀྱི། །མངའ་བདག་ཁྲོ་བོའི་རྒྱལ་པོར་

[073A]༄༅། །བདག་གྱུར་ནས། །མཁའ་མཉམ་འགྲོ་ལ་རང་རང་སྐལ་པ་དང། །འཚམས་པའི་ཐབས་ཀྱིས་གཞན་དོན་ལྷུན་གྲུབ་ཤོག་ལྷ་ཀླུ་གནོད་སྦྱིན་དྲག་པོའི་གདོན་ལ་སོགས། །ཕྱི་ནང་འགལ་རྐྱེན་མཐའ་དག་རབ་ཞི་ཞིང། །
དམ་ཆོས་སྒྲུབ་པའི་མཐུན་རྐྱེན་མ་ལུས་པ། །ཡིད་ལ་བསམ་པ་ཙམ་གྱིས་འགྲུབ་གྱུར་ཅིག་ ཤིས་བརྗོད་ནི།  འཆི་མེད་ལམ་ཡངས་ཡོངས་སུ་འགེངས་བྱེད་པའི། །ཆུ་འཛིན་སྟུག་པོར་འཁྲིགས་པའི་མངོན་དགའ་བཞིན། །དཔལ་ལྡན་འཁོར་ལོ་ཆེན་
པོའི་དཀྱིལ་འཁོར་ལྷ། །ཕྱོགས་བཅུའི་བདེ་གཤེགས་སྲས་ཀྱི་འཁོར་དང་བཅས། །ཤིས་བརྗོད་འབྲུག་སྒྲ་དལ་བ་ལྟར་སྒྲོག་ཅིང། །མདངས་མཚར་མེ་ཏོག་སྣ་ཚོགས་ཆར་དུ་འབེབས། །གླུ་དབྱངས་རོལ་མོའི་སྒྲ་སྙན་དང་བཅས་ཏེ། །འགྲོ་བ་ཡོངས་ལ་ཤིས་པས་
སྐྱོང་གྱུར་ཅིག་རྒྱུད་ཀུན་སྟོན་པ་ཁྱབ་བདག་རྡོ་རྗེ་འཆང། །བདུད་རིགས་ཕམ་མཛད་གསང་བདག་ཁྲོ་བོའི་རྒྱལ། །དགའ་བཞིའི་མཆོག་སྩལ་ཡེ་ཤེས་མཁའ་འགྲོམ། །ས་བ་རི་པ་བློ་བཟང་གྲགས་པ་སོགས། །རྒྱ་བོད་དངོས་བརྒྱུད་བླ་མ་ཐམས་ཅད་ལ།།
ལེགས་ཚོགས་ཇི་སྙེད་མཆིས་པའི་མཐུ་དཔལ་གྱིས། །བྱིན་རླབས་ལུས་ངག་ཡིད་ལ་རབ་ཞུགས་ཏེ། །བཤད་སྒྲུབ་བསྟན་པ་རྒྱས་པའི་བཀྲ་ཤིས་ཤོག་ཆོས་སྐྱ་ཞི་བའི་ངང་ལས་མ་གཡོས་བཞིན། །བགེགས་དཔུང་འཇོམས་ཕྱིར་རྔམས་བརྗིད་སྐུར་
སྟོན་པའི། །རིགས་ལྔ་ཡབ་ཡུམ་སྒོ་བ་བཞི་ལ་སོགས། །འཁོར་ལོ་ཆེན་པོའི་སངས་རྒྱས་དཀོན་མཆོག་ལ། །ལེགས་ཚོགས་ཇི་སྙིད་མཆིས་པའི་མཐུ་དཔལ་གྱིས། །མི་ཤིས་འགལ་རྐྱེན་མིང་ཡང་མི་གྲག་ཅིང། །སྲིད་དང་ཞི་བའི་ཡོན་ཏན་མ་ལུས་པ། །ཡིད་

[073B]གསང་བདག་ཞལ་གྱི་བུམ་བཟང་ལས་འོངས་པའི། །དྲག་པོ་གསུམ་འདུལ་རྩ་རྒྱུད་བཤད་པའི་རྒྱུད། །རྣམ་དག་བཟང་བཞི་རིམ་གཉིས་ལམ་བཟང་སོགས། །འཁོར་ལོ་ཆེན་པོའི་ལུང་རྟོགས་དམ་ཆོས་ལ། །ལེགས་
ཚོགས་ཇི་སྙེད་  ྾  །མི་ཤིས་འགལ་རྐྱེན་མིང་ཡང་མི་གྲག་ཅིང། །སྲིད་དང་ཞི་བའི་ཡོན་ཏན་མ་ལུས་པ། །ཡིད་བཞིན་ལྷུན་གྱིས་གྲུབ་  ྾  །གསང་བདག་རྡོ་རྗེ་འཛིན་པའི་བརྟུལ་ཞུགས་ཀྱིས། །ཕྱི་ནང་བགེགས་འཇོམས་རྣལ་འབྱོར་དབང་པོ་སོགས། །ལུང་རྟོགས་
བསྟན་པའི་ཆ་ཙམ་འཛིན་པ་ཡི། །འཁོར་ལོ་ཆེན་པོའི་དགེ་འདུན་དཀོན་མཆོག་ལ། །ལེགས་ཚོགས་ཇི་སྙེད་  ྾  །མི་ཤིས་འགྲལ་རྐྱེན་མིང་ཡང་མི་གྲག་ཅིང། །སྲིད་དང་ཞི་བའི་ཡོན་ཏན་མ་ལུས་པ། །ཡིད་བཞིན་ལྷུན་གྱིས་གྲུབ་པའི་བཀྲ་  ྾  །
རྣམ་ཐར་གསུམ་གྱི་རང་བཞིན་ཆོས་འབྱུང་དབུས། །མི་ཤིགས་རྡོ་རྗེའི་ལྟེ་བར་གནས་པ་ཡི། །ཡེ་ཤེས་རབ་སྣང་རིན་ཆེན་གཞལ་ཡས་ཁང། །བརྒྱ་ཕྲག་ཉི་མའི་གཟི་བྱིན་འབར་བ་ལ། །ལེགས་ཚོགས་ཇི་སྙེད་མཆིས་པའི་མཐུ་དཔལ་གྱིས། །མ་དག་
སྣོད་ཀྱི་ཏེས་སྐྱོན་ཀུན་ཞི་ནས། །ཞིང་གི་འབྱོར་བ་ཕུན་སུམ་ཚོགས་པ་ཡིས། །ཕྱོགས་དུས་ཡོངས་སུ་ཁྱབ་པའི་བཀྲ་ཤིས་ཤོག་ དེ་ལྟར་བཅོམ་ལྡན་འདས་གསང་བདག་འཁོར་ལོ་ཆེན་པོའི་སྒྲུབ་ཐབས་ཀྱི་སྨོན་ལམ་དང། ཤིས་བརྗོད་འདི་ནི་དེ་མོའི་སློབ་དཔོན་རབ་འབྱམས་པ་
བློ་བཟང་དཔལ་ལྡན་གྱིས་བསྐུལ་མ་ཡོད་ཐོག། །ཨ་རི་ཡུག་སན་ཨེར་ཏེ་ནེ་ནོ་མོན་ཧན་ངག་དབང་ལྷུན་གྲུབ་དར་རྒྱས་ཀྱིས་ཀྱང་དགོས་ཞེས་རྒྱར་རིང་པོ་ནས་བསྐུལ་མ་བྱུང་བའི་ངོར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།དུས་གསུམ་རྒྱལ་བ་ཐམས་

[074A]༄༅། །ཅད་འདུས་པའི་སྐུ། །རྗེ་བཙུན་བླ་མ་སྤྱན་རས་གཟིགས་དབང་དང། །དབྱེར་མེད་འཕགས་མ་སྒྲོལ་མཛད་ལྷག་པའི་ལྷས། །བདག་ལ་རྟག་ཏུ་བརྩེ་བས་དགོངས་སུ་གསོལ། །གནས་སྐབས་ནད་གདོན་འཇིགས་
ཆེན་སྡུག་བསྔལ་སོགས། །ཉེར་འཚེ་མཐའ་དག་མྱུར་དུ་ཞི་བ་དང། །ཚེ་རབས་ཀུན་ཏུ་མཉེས་བཞིན་རྗེས་བཟུང་སྟེ། །བདེ་ལེགས་ཡིད་བཞིན་འགྲུབ་པར་བྱིན་གྱིས་རློབས། ། ཞེས་པ་འདི་ནི་ལྕམ་བསོད་ནམས་རྒྱལ་མོ་དང། དབྱངས་ཅན་བུ་ཁྲིད་གཉིས་ཀྱི་ཁ་འདོན་
བྱེད་རྒྱུར་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མི་ཕྱེད་དད་པ་རབ་རྒྱས་པདྨའི་གདན། །ལྷག་བསམ་ཉ་གང་སྙིང་དབུས་ཟླ་སྟེང་ན། །ཕྱོགས་བཅུའི་སྐྱབས་གནས་མ་ལུས་བརྟན་བཞུགས་ཏེ། །རྣམ་དག་སྨོན་
ལམ་འགྲུབ་བར་བྱིན་གྱིས་རློབས། །བློ་བཟང་བདེ་གཤེགས་དམ་པའི་ཞལ་ལུང་ཆོས། །རྣམ་རྒྱལ་གསེར་གྱི་མདོག་འཛིན་སྨན་མཆོག་གིས། །འགྲོ་རྒྱུད་ཉོན་མོངས་ནད་སེལ་བཤེས་གཉེན་གྱི། །ཡང་སྲིད་གནས་འདིར་རིང་མིན་འབྱུང་བར་ཤོག་ཕུན་
ཚོགས་རྟེན་བཟང་རིན་ཆེན་སྙིང་པོ་ལས། །སྔོན་བྱོན་དམ་པའི་རྣམ་ཐར་ཡོངས་ཚང་བའི། །འོད་བརྒྱ་སྤྲོ་བས་སྐལ་ལྡན་མཐའ་དག་གི། །ཉེས་མུན་སེལ་བའི་བས་མདོན་མྱུར་འགྲུབ་ཤོག་ ཅེས་པ་འདི་ནི་བྲག་གཡབ་ནས་སྐྱེས་མཆོག་དམ་པ་སྤྲུལ་པའི་སྐུ་ཆེ་
ཚང་བློ་བཟང་རྣམ་རྒྱལ་ཞི་བར་གཤེགས་པའི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་སྤྲུལ་སྐུ་ཆུང་ཚང་བློ་བཟང་བསྟན་པ་དཔལ་ལྡན་གྱིས་བསྐུལ་མ་གནང་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དག་པ་དོན་དམ་ལྷ་ཡི་ལམ་འཇིགས་ཏེ་

[074B] །འགྱེད་མཁས་རྗེ་བཙུན་མི་བསྐྱོད་རྡོ་རྗེ་ལ། །གསོལ་བ་འདེབས་སོ་བྱིན་རླབས་དངོས་གྲུབ་སྩོལ། །སྐྱབས་གནས་ཀུན་འདུས་དྲིན་ཅན་བླ་མ་ཁྱེད། །ད་ལྟ་མངོན་སུམ་མཇལ་བའི་སྐལ་དམན་ཡང། །གང་
ཚེ་ཡིད་ལ་དྲན་པ་དེ་ཡི་མོད། །སྡུག་པའི་བུ་ལ་བྱིན་རླབས་རྟག་འཇུག་ཤོག་མཁའ་སྤྱོད་རྡོ་རྗེའི་གྲོང་ཁྱེར་དགའ་ལྡན་སོགས། །དག་དང་མ་དག་ཞིང་ཁམས་གཞན་གཤེགས་པའི། །ཐབས་མཁས་དཔའ་བོ་མཆོག་གི་སྤྱོད་ཡུལ་གྱི། །ཟག་མེད་དགོངས་པ་
ཡོངས་སུ་རྫོགས་པར་ཤོག་སླར་ཡང་བདག་སོགས་གདུལ་བྱའི་སྣང་ངོ་རུ། །མཁས་བཙུན་བཟང་པོའི་རྣམ་རོལ་སྤྲུལ་སྐུའི་གར། །མྱུར་དུ་བསྟན་ནས་རྒྱལ་པ་གཉིས་པ་ཡི། །བསྟན་དང་འགྲོ་བ་ཡོངས་ཀྱི་མགོན་འགྱུར་ཤོག་སླུ་མེད་བླ་མ་ཡི་དམ་ལྷ་ཚོགས་
དང༑ ༑ཁྱད་པར་འཇམ་དབྱངས་ཞི་ཁྲོ་ཧེ་རུ་ཀཿ་དམ་ཅན་སྲུང་མའི་མཐུ་ལས་ཅི་བཏབ་པའི། །རྣམ་དག་སྨོན་ལམ་འདི་འབྲས་མྱུར་མཐོང་ཤོག་ ཅེས་པ་འདི་ནི་རིགས་དང་དཀྱིལ་འཁོར་ཀུན་གྱི་ཁྱབ་བདག་རྗེ་རྒྱལ་བ་གཉིས་པའི་བསྟན་པའི་རྩ་ལག་མཁས་དང་གྲུབ་པའི་དབང་བྱུག་
དཀའ་དྲིན་སུམ་ལྡན་གྱི་རྩ་བའི་བླ་མ་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་པའི་ཞལ་སྔ་ནས་ཞིང་ཁམས་གཞན་དུ་དགོངས་པ་གཏང་བའི་ཚུལ་བསྟན་སྐབས་ཟག་མེད་ཀྱི་དགོངས་པ་ཡོངས་སུ་རྫོགས་ཤིང། སླར་ཡང་མཁས་བཙུན་བཟང་གསུམ་ཚོགས་བའི་ཡང་སྲིད་བསྟན་དང་འགྲོ་བའི་མཛེས་རྒྱན་དུ་འགྱུར་བ་ཞིག་
མྱུར་དུ་ཕེབས་པའི་གསོལ་འདེབས་སྨོན་ཚིག་ཏུ་བླ་མའི་བཀའ་འབངས་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་བླ་མ་ཡི་དམ་བྱིན་རླབས་དང། །གནས་གསུམ་དཔའ་བོ་མཁའ་འགྲོ་བསྟན་སྲུང་མཐུ། །བསྐྱེད་ནས་བདེན་པའི་

[075A]༄༅། །ཚིག་གི་དབང་མཛོད་ལ། །དགེ་བའི་སྨོན་ལམ་འབྲས་བུ་མྱུར་དུ་སྩོལ། །ངག་ལ་དབང་འབྱོར་དཔལ་མཆོག་དང་པོའི་མགོན། །སྐལ་ལྡན་སྐྱབས་བྱེ་དམ་པ་བླ་མ་རྗེའི། །ཟག་མེད་དགོངས་པ་རྫོགས་ཤིང་ཞིང་ཁམས་འདིར།།
མཆོག་གི་སྤྲུལ་སྐུའི་ཟློས་གར་མྱུར་སྟོན་ཤོག་སྐྱེས་མཆོག་བག་ཆགས་ལེགས་སད་ཡང་སྲིད་དེས། །རྒྱལ་བ་གཉིས་པའི་བསྟན་ལ་བཤད་སྒྲུབ་དང། །འགྲོ་ཕན་འཕྲིན་ལས་སྒོ་བརྒྱ་དབྱེ་བ་སོགས། །བདག་ཅག་ཡིད་ཀྱི་རེ་འབྲས་འགྲུབ་
གྱུར་ཅིག་ ཅེས་པ་འདི་ནི་རྗེ་རྒྱལ་བ་གཉིས་པའི་བསྟན་པའི་རྩ་ལག་བཀའ་དྲིན་གསུམ་ལྡན་གྱི་རྩ་བའི་བླ་མ་མཁས་ཤིང་གྲུབ་པའི་དབང་ཞུག་ཁྲི་ཆེན་རྡོ་རྗེ་འཆང་ངག་དབང་མཆོག་ལྡན་པའི་ཞལ་སྔ་ནས་ཞིང་ཁམས་གཞན་དུ་དགོངས་པ་གཏད་པའི་ཚེ་ཡང་སྲིད་མྱུར་ཕེབས་ཀྱི་གསོལ་འདེབས་
དགོས་ཞེས་དམ་པ་གང་གི་ཕྱག་མཛོད་རབ་འབྱམས་པ་ངག་དབང་བསྟན་འཕེལ་དང། རི་བདེ་མཁན་པོ་བསྟན་འཛིན་རྒྱ་མཚོ། མི་ལ་ཞབས་དྲུང་སོགས་ནས་བསྐུལ་མ་བྱུང་པའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་པའོ།།     ༈    །།ཕུན་སུམ་ཚོགས་
པའི་དགེ་འདུན་པ་རྣམས་ཀྱིས་བསྔོ་བའི་མཐུན་འགྱུར་གནང་བར་ཞུ། ཕྱོགས་བཅུའི་ཞིང་རབ་འབྱམས་མུ་མེད་པ་ན་བཞུགས་པའི་བདེ་གཤེགས་སྲས་དང་སློབ་མར་བཅས་པ་ཐམས་ཅད་ཀྱིས་བདག་སོགས་ནམ་མཁའི་མཐའ་ཀླས་པའི་སེམས་ཅན་
ཐམས་ཅད་ལ་དགོངས་སུ་གསོལ། སྐྱབས་གནས་བསླུ་བ་མེད་པ་དེ་རྣམས་ཀྱི་ཐུགས་རྗེ་དང། བདག་སོགས་རྣམས་ཀྱི་དུས་གསུམ་དང་འབྲེལ་བའི་དགེ་ཚོགས་གཅིག་ཏུ་བསྡུས་པའི་མཐུ་ལ་བརྟེན་ནས། ཕན་བདེའི་འབྱུང་གནས་རྒྱལ་བའི་བསྟན་པ་རིན་

[075B]  །བདག་ཅག་མི་མཇེད་ཞིང་གི་སྟོན་པ་མཉམ་མེད་ཤཱཀྱའི་རྒྱལ་པོ་དང། བསྟན་པའི་གཏད་རབས་ཆེན་པོ་རྣམ་པ་བདུན། འཛམ་གླིང་མཛེས་བྱེད་རྒྱན་དྲུག་དང་མཆོག་གཉིས། །ལྔ་བརྒྱའི་
གཙུག་རྒྱན་དཔལ་མར་མེ་མཛད་ཡབ་སྲས། འཇིག་རྟེན་མིག་གཅིག་རྔོག་ལོ་ཙཱ་བ་ཁུ་དཔོན། ལུང་དང་རིགས་པའི་དབང་ཕྱུག་ཆ་བ་ཆོས་ཀྱི་སེང་གེ་སོགས་མཁས་པའི་བྱ་བ་རྣམ་པ་གསུམ་ལ་སོགས་པས་ཐུབ་བསྟན་རིན་པོ་ཆེ་བླ་ནས་བླར་སྤེལ་བའི་རྣམ་ཐར་གཅིག་
ཏུ་བསྔགས་པར་འོས་པའི་བཤེས་གཉེན་དམ་པ་གཟུགས་སྐུ་ཆོས་དབྱིངས་སུ་བསྡུས་པའི་ཚུལ་བསྟན་པ་དེ་དག་ཐམས་ཅད་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་ཐམས་ཅད་གོང་ནས་གོང་དུ་ཡོངས་སུ་རྫོགས་པར་གྱུར་ཅིག་ད་ལྟ་སྐུ་གསུང་ཐུགས་
ཀྱི་གསང་བ་བསམ་གྱིས་མི་ཁྱབ་པས་དངོས་སུ་ཞིང་འདིའི་གདུལ་བྱ་རྣམས་མངོན་མཐོ་ངེས་ལེགས་ཀྱི་ལམ་ལ་བཀྲི་བའི་མཛད་པ་ལྷུར་བཞེས་པའི་དཔལ་ལྡན་བླ་མ་དམ་པ་སྤྱི་དང། ཁྱད་པར་དུ་ཡང་རིགས་དང་དཀྱིལ་འཁོར་ཀུན་གྱི་དབང་ཕྱུག་ཡོངས་རྫོགས་བསྟན་པའི་
མངའ་བདག་ཐམས་ཅད་མཁྱེན་ཅིང་གཟིགས་པ་ཆེན་པོ་སོགས་དམ་པ་ཆོས་ཀྱི་བཀའ་དྲིན་སྩལ་བའི་དཔལ་ལྡན་བླ་མ་རྣམས་ཀྱི་སྐུ་ཚེ་དང་མཛད་པ་འཕྲིན་ལས་ཐམས་ཅད་ཟླ་བ་ཡར་གྱི་ངོ་བཞིན་དུ་འཕེལ་ཞིང་རྒྱས་པར་གྱུར་ཅིག་བཤད་སྒྲུབ་བསྟན་པའི་
འབྱུང་གནས་དཔལ་གསང་ནེའུ་ཐོག་གི་ཆོས་སྡེ་ཆེན་པོ་འདིས་མཚོན་ཕྱོགས་བཅུའི་དགེ་འདུན་ཐམས་ཅད་ཚུལ་ཁྲིམས་རྣམ་པར་དག་པས་གཞི་བཟུང། ལམ་བསླབ་པ་གསུམ་གྱི་ཉམས་ལེན། ལུང་སྡེ་སྣོད་གསུམ་གྱི་འཆད་ཉན་སོགས་བཤད་

[076A]༄༅། །སྒྲུབ་ཀྱི་བྱ་བ་དང། དེའི་མཐུན་རྐྱེན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག་བདག་ཅག་རྣམས་ཀྱི་སྦྱིན་པ་དང་ཚུལ་ཁྲིམས་དང། བསྒོམས་པ་ལས་གྱུང་པའི་གཞི་གསུམ་གྱིས་བསྡུས་པའི་
དགེ་ཚོགས་རྣམས་ཀྱི་མཐུ་དང་ནུས་པ་ལ་བརྟེན་ནས་ཚེ་ལས་འདས་པ་ཚེ་གེ་མོས་ཐོག་དྲངས་བསྔོ་ཡིག་འདི་དག་ཏུ་མིང་གསལ་བས་མཚོན་པ་ཐམས་ཅད་ཀྱིས་ཐེག་མེད་ནས་བསགས་པའི་སྡིག་ལྟུང་སྒྲིབ་པ་བག་ཆགས་དང་བཅས་པ་ཐམས་ཅད་བྱང་ཞིང་
དག་ནས་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་དེ་མ་ཐོབ་པའི་སྐྱེ་བ་ཐམས་ཅད་དུ་ངན་སོང་ངན་འགྲོ་ལོག་པར་ལྟུང་བའི་གནས་རྣམས་སུ་སྐད་ཅིག་ཙམ་ཡང་མི་སྐྱེ་ཞིང། དལ་འབྱོར་ཚང་བའི་རྟེན་རྣམ་པར་དག་པ་རྙེད། ཐེག་
པ་ཆེན་པོའི་མགོན་གྱིས་བཟུང། འཕགས་པའི་ནོར་བདུན་གྱི་མཛོད་ལ་མངའ་འབྱོར་ཏེ་རང་གཞན་གྱི་དོན་ཕུན་སུམ་ཚོགས་པ་ཐམས་ཅད་བདེ་བླག་ཏུ་འགྲུབ་པར་གྱུར་ཅིག་གཞན་ཡང་རྟེན་འབྲེལ་བསླུ་བ་མེད་པའི་མཐུ་དང་དགེ་བའི་སྟོབས་ཀྱིས་
མངའ་འབངས་ཆོས་བཞིན་སྐྱོང་བའི་བསྟན་པའི་སྦྱིན་བདག་རྣམས་དང། ཚེ་དང་ལྡན་པ་ཆེ་གེ་མོ་ལ་སོགས་པ་བསྔོ་ཡིག་འདི་དག་ཏུ་མིང་གསལ་བས་མཚོན་པ་ཐམས་ཅད་ཀྱི་ནད་གདོན་རྐྱེན་ངན་ཕྱི་ནང་གི་བར་གཅོད་མི་མཐུན་པའི་ཕྱོགས་ཐམས་
ཅད་ཉེ་བར་ཞི་བར་གྱུར་ཅིག་གཙུག་ལག་ཁང་འདི་ཉིད་སྐྱོང་བར་མཛད་པའི་བསྟན་སྲུང་ཆེན་པོ་དང། གཞན་ཡང་ཀླུའི་རྒྱལ་པོ་དགའ་བོ་དང། ཉེ་དགའ་བོ་སོགས་དཀར་ཕྱོགས་སྐྱོང་བའི་སྲུང་མ་རྣམས་ཀྱི་མཐུ་དང་སྟོབས་ལ་སོགས་པ་མི་

[076B]བསིལ་ལྡན་གངས་རིའི་འཕྲེང་བས་བསྐོར་བའི་ལྗོངས་འདིས་མཚོན་པའི་འཇིག་རྟེན་ཐམས་ཅད་དུ་ནད་དང་དབུལ་ཕོངས་ལ་སོགས་པའི་སྡུག་བསྔལ་ཐམས་ཅད་ཉེ་བར་ཞི་ནས། ཆར་ཆུ་དུས་
སུ་འབེབས་ཤིང་ལོ་ཕྱུགས་རྟག་ཏུ་ལེགས་པ་སོགས་ཆོས་དང་བཀྲ་ཤིས་ཀྱི་མཚན་མ་ཐམས་ཅད་དབྱར་གྱི་ཆུ་གཏེར་ལྟར་འཕེལ་ཞིང་རྒྱས་པར་གྱུར་ཅིག་མདོར་ན་སྐྱབས་གནས་དམ་པ་རྣམས་ཀྱི་བྱིན་རླབས་དང། བདག་ཅག་གི་ལྷག་བསམ་དག་
པའི་མཐུ་དང། རྟེན་འབྲེལ་བསླུ་བ་མེད་པའི་བདེན་པ་ལ་བརྟེན་ནས་ཇི་ལྟར་སྨོན་པའི་གནས་ཐམས་ཅད་བདེ་བླག་ཏུ་འགྲུབ་པར་གྱུར་ཅིག་ ཆུ་སྤྲེ་ཟླ་་ཚེས་་ལ་སྩལ།     ༈    །།གང་གི་བ་སྤུའི་ཁུང་བུ་གཅིག་ཏུ་ཡང། །གྲངས་མེད་རྒྱལ་
བའི་སྐུ་དང་ཞིང་ཁམས་སོགས། །སྤྲོ་ཞིང་བསྡུ་མཛད་དྲིན་ཅན་བླ་མ་རྗེ། །རིན་ཆེན་དབང་གི་རྒྱལ་པོའི་ཞབས་ལ་འདུད། །ཡོན་ཏན་ཀུན་གྱི་རྩ་བ་བླ་མ་མཆོག་བསམ་དང་སྦྱོར་བས་ཚུལ་བཞིན་ཉེར་བསྟེན་པས། །འདི་ཕྱི་བར་དོ་ཀུན་ཏུ་ཐུགས་རྗེའི་
སྦྱན༑ ༑དཀྱུས་རིང་དགྱེས་པའི་ཟུར་གྱིས་བཙའ་བར་ཤོག་སྐྱེ་བ་ཀུན་ཏུ་དལ་འབྱོར་མི་ལུས་གྲུར། །ཞུགས་ནས་ལ་གན་པདྨོའི་དེད་དཔོན་ཆེས། །ངན་སོང་འཁོར་བའི་ཆུ་མཚོ་མཐའ་མེད་ཀྱི། །ཕ་རོལ་སྒྲོལ་བའི་ངལ་གསོ་ཐོབ་པར་ཤོག་མར་
གྱུར་སེམས་ཅན་བདེ་བས་རབ་གོངས་ཤིང། །མི་འདོད་བཞིན་དུ་སྡུག་བསྔལ་རྣམ་གསུམ་གྱིས། །གཟིར་བ་མཐོང་ནས་བྱང་ཆུབ་མགྲོན་གཉེར་བའི། །ཐེག་ཆེན་སེམས་ཀྱིས་བདག་རྒྱུད་ཕྱུག་པར་ཤོག་མདོ་དང་སྔགས་ཀྱི་ཆོས་ཚུལ་ཐབས་ཤེས་

[077A]༄༅། །ལམ༑ ༑ཟུང་འབྲེལ་བགྲོད་པ་མྱུར་དུ་མཐར་ཕྱིན་ཅིང། །ཕྱི་དང་ནང་གི་བར་གཅོད་ཉེར་འཚེ་དག་རབ་ཞི་བསམ་དོན་མ་ལུས་ལྷུན་གྲུབ་ཤོག་ ཅེས་པ་འདི་ནི་མདོ་སྨད་ཅོ་ནེ་པདྨོའི་སྟེང་ནས་དགེ་སློང་བློ་བཟང་རྣམ་རྒྱལ་གྱིས་
རྗེས་འཛིན་དང་འབྲེལ་བའི་སྨོན་ལམ་ཤླཽ་ཀ་ལྔ་ཙམ་ཡོད་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།དཔལ་ལྡན་ཚོགས་གཉིས་ཆུ་གཏེར་ལས་ཐོན་པའི། །སྤངས་རྟོགས་རབ་རྫོགས་རིན་ཆེན་ལྷུན་པོའི་མཆེད། །
བླ་མ་མཆོག་གསུམ་བཀའ་སྡོད་བཅས་པ་ཡིས། །དེང་འདིར་རྣམ་དག་སྨོན་གནས་འགྲུབ་པར་མཛོད། །བློ་བཟང་རྒྱལ་བ་ཀུན་འདུས་འཇམ་དཔལ་དབྱངས། །གང་གི་རིང་ལུགས་གསེར་འོད་དཔལ་གྱི་སྒྲོན། །སྦོར་མཛད་མཁས་གྲུབ་ངག་ལ་དབང་འབྱོར་བའི།།
བསྟན་འཛིན་མཆོག་གི་དགོངས་བཞེད་ལྷུན་གྲུབ་ཤོག་བློ་གྲོས་རབ་བཟང་འཇམ་དཔལ་སྙིང་པོའི་བསྟན། །སྤེལ་ཕྱིར་ངག་ལ་དབང་འབྱོར་བསྟན་འཛིན་རྗེའི། །ཡང་སྲིད་འཁྲུལ་མེད་སྐལ་ལྡན་ཉེར་འཚོ་རུ། །རིང་མིན་མཐོང་བའི་རེ་བ་འགྲུབ་པར་ཤོག་དེ་
ལྟར་འཁྲུལ་བྲལ་ཡང་སྲིད་ཟླ་བ་གསར། །མཁས་བཙུན་བཟང་པོའི་ཡོན་ཏན་ཡར་འཕེལ་ཏེ། །བསྟན་དང་འགྲོ་ལ་གཅིག་ཏུ་སྨན་པའི་འོད། །ཆེས་དཀར་སྒྲིབ་མུན་འཇོམས་བྱེད་རབ་འགྱེད་ཤོག་བླ་མ་ཡི་དམ་སྲུང་མའི་བྱིན་མཐུ་དང། །རང་བཞིན་བྲལ་ཡང་
སླུ་མེད་རྟེན་འབྲེལ་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །སྨོན་པའི་གནས་འདི་གེགས་མེད་མྱུར་འགྲུབ་ཤོག་ ཅེས་བསྟན་པའི་གསལ་བྱེད་ཁལ་ཁ་མཉྫུ་ཤྲཱི་སྡེ་སྣོད་འཛིན་པ་ཨ་ཆི་ཐུ་ནོ་མོན་ཧན་བློ་བཟང་འཇམ་དཔལ་ངག་དབང་བསྟན་འཛིན་ཞི་བར་

[077B] ཨེར་ཏེན་ཐོ་ཡོན་བློ་བཟང་བསམ་གཏན་བཅས་ཀྱིས་འཕྲིན་ཡིག་གི་སྒོ་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།ནམ་ཡང་སླུ་མེད་
མཆོག་གསུམ་བྱིན་མཐུའི་གཟི། །སྐལ་ལྡན་སྙིང་གི་པདྨོར་རབ་ཞུགས་ཏེ། །རེ་འབྲས་ལྷུན་གྱིས་གྲུབ་པའི་སྦྲང་རྩིའི་རྒྱུན། །བཅུད་དུ་སྨིན་པས་ཉེ་བར་ཚིམ་གྱུར་ཅིག་བསོད་ནམས་ཡེ་ཤེས་ལུས་སྟོབས་རབ་རྒྱས་ཤིང། །རྣམ་གྲོལ་བདེ་བའི་ཕྱོགས་སུ་
གོམ་སྟབས་ཀྱི། །བགྲོད་པ་མ་འཁྱོར་བཤེས་གཉེན་གླང་པོ་མཆོག་ཞི་པའི་དགོངས་པ་གེགས་མེད་རྫོགས་གྱུར་ཅིག་གང་གི་ཡང་སྲིད་ས་སྲུངས་གཉིས་པའི་ལུས། །སྐྱེས་སྦྱངས་ཡན་ལག་བདུན་གྱི་ཡོན་ཏན་ཅན། །མོས་ལྡན་གདུལ་བྱའི་མངོན་སུམ་
སྣང་བ་འདིར། །འཁྲུལ་མེད་སྟོན་པའི་རེ་བ་མྱུར་འགྲུབ་ཤོག་ ཅེས་པ་འདི་ནི་ཤེལ་སྟོད་རས་ཆེན་སྤྲུལ་པའི་སྐུ་བསོད་ནམས་ཕྱོགས་གླང་གི་ཡང་སྲིད་མྱུར་འབྱོན་གྱི་གསོལ་འདེབས་དགོས་ཞེས་དབོན་དང་གྲ་རིགས་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །།
   ༈    །བསོད་ནམས་རྒྱ་མཚོའི་འཇིང་ལས་རྣམ་པར་ཐོན། །འདོད་དགུ་འབྱུང་གནས་བཤེས་གཉེན་ཡིད་བཞིན་དབང། །ཟག་མེད་དགོངས་པ་ཡོངས་སུ་རྫོགས་གྱུར་ཅིག་ངག་གི་དབང་ཕྱུག་གང་དེའི་
ཡང་སྲིད་མཆོག་བསོད་ནམས་རྒྱ་མཚོ་ཆེ་ལས་གསར་འཁྲུངས་ནས། །སྐལ་ལྡན་ཚོགས་ལ་མཁས་བཙུན་བཟང་གསུམ་གྱི། །རྣམ་ཐར་དམ་པའི་རྗེས་འཇུག་མྱུར་སྟོན་ཤོག་དཀོན་མཆོག་རིན་ཆེན་རྣམ་གསུམ་བྱིན་རླབས་དང། །ལྟོས་གྲུབ་རྟེན་ཅིང་

[078A]༄༅། །འབྲེལ་འབྱུང་ཟབ་མོའི་མཐུ། །བདག་ཅག་ལྷག་བསམ་དག་པའི་བདེན་སྟོབས་ཀྱིས། །དེང་འདིར་ཅི་བཏབ་སྨོན་ལམ་མྱུར་འགྲུབ་ཤོག་ ཅེས་ལྟོང་འཁེར་ཕྲོས་རྗེ་ངག་དབང་བསོད་ནམས་རྒྱ་མཚོའི་ཡང་སྲིད་མྱུར་ཕེབས་ཀྱི་གསོལ་འདེབས་
ཤིག་དགོས་ཞེས་འཇམ་དབྱངས་བཞད་པའི་སྤྲུལ་སྐུ་ནས་བསྐུལ་མ་མཛད་པ་བཞེན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བློ་བཟང་རྒྱལ་བ་གཉིས་པའི་ལེགས་བཤད་ནོར། །བཤད་སྒྲུབ་རྒྱལ་མཚན་རྩེ་མོར་ཉེར་བཀོད་དེ། །གཞན་ཕན་
འདོད་དགུས་དབང་པོ་ཚིམ་བྱེད་པའི། །བཤེས་གཉེན་དགོངས་པ་ཡོངས་སུ་རྫོགས་གྱུར་ཅིག་བློ་བཟང་གཞན་ལ་ཕན་པའི་འཕྲིན་ལས་ཀྱི། །དབང་པོ་མཆོག་གྲུབ་ཡོངས་འཛིན་ཡང་སྲིད་གཟུགས། །འཁྲུལ་མེད་བསྟན་ནས་སྐལ་ལྡན་གདུལ་བྱ་
ལ༑ ༑མཁས་བཙུན་བཟང་པོའི་གནས་ལུགས་མྱུར་ངོམ་ཤོག་སླུ་མེད་བླ་མ་ཡི་དམ་བྱིན་རླབས་དང། །ཀུན་རྫོབ་ཆོས་རྣམས་ཕན་ཚུན་ལྟོས་གྲུབ་མཐུ། །རྣམ་དག་ལྷག་བསམ་བདེན་པས་ཅི་བཏབ་ཀྱི། །སྨོན་ལམ་འབྲས་བུ་མྱུར་དུ་སྨིན་གྱུར་ཅིག་
 ཅེས་ར་ཉག་སྤྲུལ་པའི་སྐུ་བློ་བཟང་གཞན་ཕན་དབང་པོ་གཤེགས་པའི་དགོངས་པ་རྫོགས་ཤིང་ཡང་སྲིད་མྱུར་འབྱོན་གྱི་གསོལ་འདེབས་སྨོན་ཚིག་དགོས་ཞེས་སྤྲུལ་སྐུ་བསྐལ་བཟང་ཕྲིན་ལས་ལྷུན་གྲུབ་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།  །།
   ༈    ཆོས་དབྱིངས་འོད་གསལ་འགྱུར་བ་མེད་པའི་གཞིར། །གདོད་ནས་དངོས་པོ་གཅིག་གྱུར་བདེ་བ་ཆེ། །འགྲོ་ངོར་གང་འདུལ་སྣ་ཚོགས་གཟུགས་འཆང་བའི། །བླ་མ་རྡོ་རྗེ་སེམས་དཔར་ཕྱག་འཚལ་ལོ། །བསམ་འཕེལ་ནོར་བུ་

[078B] །བགྲང་ཡས་བདེ་གཤེགས་རིགས་ཀྱི་གཙུག་ཏོར་རྩེར། །ཁ་སྦྱོར་ཡན་ལག་འདུན་གྱིས་སྤ་བའི་སྐུ། །ཁྱབ་བདག་དང་པོའི་མགོན་པོར་ཕྱག་འཚལ་ལོ། །འཆི་མེད་ལམ་ངོས་དབང་པོའི་གཞུ་ཚོན་གྱིས། །སྣོད་
བཅུད་མཛེས་ཀུན་བསྡུས་པའི་རི་མོ་ལྟར། །ངོ་མཚར་རྟེན་དང་བརྟེན་པའི་དཀྱིལ་འཁོར་གྱི། །བཀོད་པ་མཐའ་ཡས་སྣང་ལ་ཕྱག་འཚལ་ལེ། །ཁྱབ་བདག་རྡོ་རྗེ་འཆང་དབང་ཞལ་སྒོ་ལས། །ནམ་ཡང་འགག་མེད་རྡོ་རྗེའི་གསུང་གི་འོད། །མི་ཤེས་མུན་
པ་འཕྲོག་ལ་དཔའ་བརྟན་པའི། །ཡང་རྩེ་དཔལ་ལྡན་གསང་བ་འདུས་པའི་རྒྱུད། །ཆ་ཤས་ཙམ་ཞིག་བཀླག་གམ་བཟུང་བ་ཡང། །བྱང་ཆུབ་རྡོ་རྗེ་འདྲ་བར་བསྔགས་པ་ཡི། །དྲང་སྲོང་བདེན་པའི་ཚིག་གི་དོན་ཇི་བཞིན། །ཡོངས་གྲུབ་འབྲས་བུ་མཆོག་
གིས་བསླུ་བ་མེད། །དེ་ཕྱིར་དེང་འདིར་དཔལ་ལྡན་རྒྱུད་ཀྱི་རྒྱལ། །བཏོན་དང་དེ་ཡི་རྒྱུ་སྦྱོར་ལ་སོགས་པ། །དངོས་དང་བརྒྱུད་པའི་འབྲེལ་ཐོགས་ཐམས་ཅད་ལ། །རྣམ་ཀུན་བདེ་བ་དམ་པས་ཤིས་གྱུར་ཅིག་དེང་ནས་བརྩམས་ཏེ་ཚེ་རབས་ཐམས་ཅད་དུ། །
སྔགས་སྤྱོད་དལ་འབྱོར་ཚང་བའི་རྟེན་ཐོབ་ནས། །མཚན་ལྡན་རྡོ་རྗེ་སློབ་དཔོན་བསྟེན་པ་དང། །བཀའ་བཞིན་སྒྲུབ་པའི་མཆོད་པས་མཉེས་བྱེད་ཤོག་རྒྱུད་སྦྱོང་ཐུན་མོང་ལམ་པོ་ཆེ་ར་ཞུགས་ཏེ། །རྟག་ཆད་གཡང་སའི་འཇིགས་ལས་གྲོལ་བ་དང། །རིམ་
གཉིས་ཐབས་མཁས་ཤིང་རྟ་ལ་བརྟེན་ནས། །ཟུང་འཇུག་དབང་གི་རྒྱལ་པོ་མྱུར་ཐོབ་ཤོག་སྟོན་མཆོག་རྒྱལ་བ་དེ་ཡིས་ལེགས་འདོམས་པའི། །མདོ་སྔགས་ཆོས་ཚུལ་བཤད་དང་སྒྲུབ་པས་དར། །བསྟན་འཛིན་ཚོགས་རྣམས་ཡུན་རིང་ཞབས་བརྟན་ཅིང།།

[079A]༄༅། །རྣམ་དཀར་འཕྲིན་ལས་དབྱར་མཚོ་ལྟར་འཕེལ་ཤོག་མཐའ་དབུས་འཇིག་རྟེན་ཀུན་ཏུ་དཀར་མིན་འབྲས། །མིང་ཡང་ལྷག་མ་མེད་པར་ཞི་བ་དང། །སྣོད་དང་བཅུད་ལ་རྫོགས་ལྡན་ཇི་བཞིན་དུ། །ཆོས་འབྱོར་བདེ་སྐྱིད་
དཔལ་གྱིས་ཁྱབ་པར་ཤོག་ ཅེས་པ་འདི་ནི་ཀ་ཐོག་རིག་པ་འཛིན་པ་ཧ་རི་ནཱ་ཐས་འདི་གའི་རིང་འཚོ་སོགས་འཕྲལ་ཡུན་གྱི་ལེགས་ཚོགས་རྒྱ་ཆེན་པོ་འབྱུང་བའི་ཆེད་དུ་དམིགས་མངའ་རིས་མང་ཡུལ་གྱི་ཞྭ་སེར་འཆང་བའི་འདུས་སྡེ་དཔེ་ཐུབ་དགོན་དུ་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྩ་རྒྱུད་
ལེའུ་ཕྱེད་དང་བཅུ་གསུམ་གྱི་བར་ཚོགས་འདོན་དུ་གསར་འཛུགས་དགོས་པའི་དགེ་བའི་བསྐུལ་མ་མཛད་པར་བརྟེན་ལ་དྭགས་རྒྱལ་པོ་ནས་གཏོང་ཐེབས་མཆོད་གཞིས་གསར་སྦྱོར་དང་བཅས་ལེགས་པར་ཚུགས་ཟིན་པ་ལ་དགེ་བ་བསྔོ་བའི་སྨོན་ཚིག་ཅིག་དགོས་ཞེས་རིག་པ་འཛིན་པ་ནས་འཕྲིན་ཡིག་གིས་
བསྐུལ་མ་བྱུང་བ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཀུན་གསལ་ངོས་ཡངས་ཤེས་བྱ་མཐའ་དག་གི། །གཟུགས་བརྙན་བྱེད་པོའི་པིར་གྱིས་བྲིས་པ་བཞིན། །ཡེ་ཤེས་བདེན་གཉིས་གཟིགས་པ་མཉམ་
འཇུག་པའི། །བདེ་གཤེགས་སྲས་དང་བཅས་པས་བྱིན་གྱིས་རློབས། །དོན་ཀུན་གྲུབ་པའི་གཏམ་སྙན་མཽཀྟི་ཀ། །ཕྱོགས་བྲལ་རྣ་བའི་རྒྱན་དུ་མཛེས་གྱུར་པའི། །རྣམ་འདྲེན་ཆོས་ཀྱི་རྒྱལ་བོའི་བསྟན་འཛིན་གྱི། །ཟག་མེད་དགོངས་པ་ཇི་བཞིན་རྫོགས་
གྱུར་ཅིག་མི་མཇེད་ཞིང་འདིའི་མགོན་པོ་དོན་ཀུན་གྲུབ། །ཆོས་ཀྱི་རྒྱལ་ཐབས་འཆང་བའི་ཡོངས་འཛིན་གང། །མྱུར་དུ་མི་ཡི་སྲིད་པར་ཟློས་པ་ཡི། །སྤྲུལ་སྐུའི་སྣང་བ་འགོག་མེད་འཆར་བར་ཤོག་མོས་ལྡན་རེ་བ་སྐོང་བྱེད་ཡང་སྤྲུལ་གྱི། །

[079B] །སྔོན་བྱོན་མཁས་དང་གྲུབ་པའི་རྣམ་ཐར་བཞིན། །བཀའ་རྒྱུད་བསྟན་པ་ཡུན་རིང་མཛེས་གྱུར་ཅིག་སླུ་མེད་སྐྱོབ་པ་རྣམས་ཀྱི་བྱིན་རླབས་དང། །ནམ་ཡང་མི་འཆོལ་རྟེན་ཅིང་འབྲེལ་འབྱུང་མཐུ།།
བདག་ཅག་ལྷག་བསམ་ཆེས་དཀར་བདེན་སྟོབས་ཀྱིས། །ཅི་བཏབ་སྨོན་ལམ་འབྲས་བུ་མྱུར་སྨིན་ཤོག་ ཅེས་པ་འདི་ནི་རྗེ་འབྲི་ཁུང་བའི་བསྟན་པའི་གསལ་བྱེད་དོན་གྲུབ་ཆོས་ཀྱི་རྒྱལ་པོ་ཞི་བར་གཤེགས་པའི་ཡང་སྲིད་མྱུར་འབྱོན་གྱི་སྨོན་ཚིག་དགོས་ཞེས་སྤྲུལ་པའི་སྐུ་ཀུན་
བཟང་དཀོན་མཆོག་ཉི་མའི་གསུང་གིས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྣམ་དག་བདེ་ཆེན་ངང་ལས་མ་གཡོས་བཞིན། །མཐའ་ཡས་འགྲོ་ངོར་སྙིང་རྗེའི་གཞན་དབང་གིས། །གང་
འདུལ་སྤྲུལ་པ་སྟོན་མཛད་བླ་མ་ལྷ། །མཆོག་གསུམ་བདེན་པའི་མཐུ་ཡིས་བྱིན་གྱིས་རློབས། །རྒྱལ་སྲས་མཐོན་པོའི་ས་ལ་དབང་བསྒྱུར་བའི། །འཕགས་པ་འཇིགས་མེད་མཆོག་གི་བརྟུལ་ཞུགས་ཅན། །བསྟན་པའི་རྒྱ་མཚོ་ཉིད་གྱུར་མགོན་དེ་
ཡི། ༑ཟག་མེད་དགོངས་པ་ཇི་བཞིན་རྫོགས་གྱུར་ཅིག་འཕགས་པའི་ས་བརྙེས་འཇིགས་མེད་བསྟན་པའི་ནོར། །རྒྱ་མཚོ་ལྟ་བུར་གང་བའི་བཤེས་གཉེན་གྱི། །ཡང་སྤྲུལ་ཟླ་པར་མར་པའི་བདུད་རྩི་བཞིན། །སྐལ་ལྡན་མིག་ངོར་མྱུར་དུ་འཆར་
བར་ཤོག་འགྲོ་རྣམས་སྨིན་གྲོལ་ལ་འགོད་བཤེས་གཉེན་གང། །སླར་ཡང་མཁས་བཙུན་བཟང་པོའི་ཟློས་གར་གྱིས། །བསྟན་ལ་གཅིག་ཏུ་སྨན་པའི་འཕྲིན་ལས་མཆོག་སྐལ་ལྡན་ཚོགས་ཀྱིས་མྱུར་དུ་སྤྱོད་གྱུར་ཅིག་སླུ་མེད་བླ་མ་ཡི་དམ་

[080A]༄༅། །བྱིན་རླབས་དང། །རྒྱུ་འབྲས་འཆོལ་བ་མེད་པའི་རྟེན་འབྲེལ་མཐུ། །མོས་ལྡན་ལྷག་བསམ་དག་པའི་བདེན་སྟོབས་ཀྱིས། །རྣམ་དག་སྨོན་པ་ཡིད་བཞིན་འགྲུབ་གྱུར་ཅིག་ ཅེས་མདོ་ཁམས་བསྟན་པའི་གསལ་བྱེད་
འཕགས་པ་ལྷ། །འཕགས་པ་འཇིགས་མེད་བསྟན་པའི་རྒྱ་མཚོ་ཞི་བར་གཤེགས་སྐབས་ཡང་སྲིད་མྱུར་ཕེབས་ཀྱི་གསོལ་འདེབས་སྨོན་ཚིག་ཅིག་དགོས་ཞེས་བསྟན་པ་ཡོངས་རྫོགས་ལ་མཁས་ཤིང་གྲུབ་པའི་དགེ་བའི་བཤེས་གཉེན་ཆེན་པོ་ངག་དབང་བྱམས་པའི་གསུང་གིས་
བསྐུལ་མ་གནང་བ་ལྟར། ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་འོལ་དགའ་སྟག་རྩེའི་སྒར་ཐོག་ཏུ་སྦྱར་བའོ།།     ༈    །།སྒྲིབ་པ་གཉིས་སྤངས་ཡང་དག་རྫོགས་སངས་རྒྱས། །འགོག་ལམ་གཉིས་འདུས་སྐྱབས་དངོས་དམ་པའི་
ཆོས། །རིག་གྲོལ་གཉིས་ལྡན་འཕགས་ཚོགས་དགེ་འདུན་གྱིས། །མཆོག་ཐུན་གཉིས་ཀྱི་དངོས་གྲུབ་དེང་འདིར་སྩོལ། །ངག་གི་དབང་ཕྱུག་འཇམ་མགོན་ཙོང་ཁ་པའི། །དམ་ཆོས་སྙན་པར་གྲགས་པའི་རིན་ཆེན་སྐྱེས། །སྩོལ་མཛད་བཤེས་
གཉེན་རྒྱ་མཚོའི་དེད་དཔོན་གྱིས། །ཡང་སྤྲུལ་གདུལ་བྱའི་སྣང་བར་མྱུར་སྟོན་ཤོག་ཚོགས་གཉིས་གཡས་སུ་འཁྱིལ་བའི་དུང་དཀར་སྒྲ། །ལེགས་བཤད་འབྲུག་གི་ང་རོ་ལྟར་གྲགས་པའི། །ཡོངས་འཛིན་སྤྲུལ་པའི་ཟློས་གར་གསར་པ་ཡིས། །
མཁས་བཙུན་བཟང་པོའི་རྣམ་ཐར་སྐྱོང་གྱུར་ཅིག་རང་བཞིན་གདོད་ནས་དག་པའི་ཆོས་ཉིད་དང། །སྣང་བ་སྣ་ཚོགས་འཆར་བའི་རྟེན་འབྲེལ་མཐུ། །ནམ་ཡང་སླུ་མེད་བདེན་པ་དམ་པ་དེས། །བདག་ཅག་བསམ་དོན་ཡིད་བཞིན་འགྲུབ་གྱུར་ཅིག་

[080B] མཛོད་པ་ཐུན་མོང་ནས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ལྟར་བཅས་འགྲོ་བའི་
འདྲེན་མཆོག་ཟས་གཙང་སྲས། །ཞལ་ལུང་མདོ་རྒྱུད་གཞུང་མང་ཀློག་པ་དང། །ཐུན་མོང་ལམ་དང་ལྷ་ཡི་རྣལ་འབྱོར་སོགས། །སྔོན་གོམས་ཟླ་ལྟར་ཆེས་དཀར་དགེ་བའི་མཐུས། །ཚེ་རབས་ཀུན་ཏུ་འཁོར་ལོ་བཞི་ལྡན་གྱི། །རྟེན་བཟང་རྒྱུད་མར་
ཐོབ་ཅིང་མི་རིང་བར། །སྲིད་པའི་རྒྱ་མཚོ་ཆེ་ལས་རབ་བརྒལ་ཏེ། །སྟོབས་བཅུ་མངའ་བའི་ས་ལ་དབང་འབྱོར་ཤོག་ ཅེས་པ་འདི་ནི་ཅོ་ནེ་རི་ཁྲོད་པ་དགེ་སློང་ཀུན་དགའ་ནོར་བུས་རི་བོ་རྩེ་ལྔའི་གནས་མཆོག་ཏུ་ལོ་ལྔ་བསྡད་ནས་བཀའ་འགྱུར་ཚར་གཅིག་བཀླགས་པ་དང་
ལམ་རིམ་དང། གསང་བདེ་འཇིགས་གསུམ་གྱི་རྣལ་འབྱོར་སོགས་དགེ་སྦྱོར་གང་ཐུབ་བགྱིས་པའི་མཐུས་ཚེ་རབས་ཀུན་ཏུ་དལ་རྟེན་ཐོབ་པའི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །བདེ་བར་གཤེགས་པ་སྨན་
གྱི་བླ་མ་སོགས། །སླུ་མེད་སྐྱབས་གནས་དམ་པའི་བྱིན་རླབས་ཀྱིས། །བདག་ལ་འབྲེལ་ཐོགས་ཟུག་རྡུས་གཙེས་པ་ཀུན། །ནད་ལས་མྱུར་གྲོལ་ཡུན་རིང་བདེར་འཚོ་ཤོག་ ཅེས་པ་འདི་ནི་ཨུ་ཧང་ཐོ་ཡོན་དགེ་སློང་ངག་དབང་བསམ་འགྲུབ་ཀྱིས་སྨན་བྱིན་པ་ཐམས་ཅད་གཞན་
ལ་ཕན་ཐོགས་པའི་སྨོན་ཚིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རིག་སྔགས་སྙིང་པོ་ཡི་གེ་དྲུག་མའི་གཟུངས། །ལན་མང་བཟླས་སེགས་སྔོན་བསགས་དགེ་བའི་མཐུས། །ཕ་མར་གྱུར་པའི་སེམས་

[081A]༄༅། །ཅན་ཐམས་ཅད་ཀྱི། །སྡིག་སྒྲིབ་བྱང་ཞིང་ཚོགས་གཉིས་མྱུར་རྫོགས་ཤོག་ ཅེས་པ་འདི་ནི་ཁལ་ཁ་ཕྱོགས་ནས་དགེ་སློང་ཡེ་ཤེས་ཚེ་རིང་གིས་སེམས་ཅན་ཐམས་ཅད་ཀྱི་དོན་དུ་དམིགས་མ་ཎི་འདྲེན་གྱི་ཡོད་པས་འགྲོ་བ་ཐམས་
ཅད་ལ་ཕན་པའི་སྨོན་ལམ་ཚིག་བཞི་པ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བྱང་ཆུབ་ཡན་ལག་རབ་ཏུ་རྫོགས་པའི་སྐུ། །འགྲོ་ལ་ཕན་བདེའི་སྙིང་པོར་ཆེ་བའི་མགོན། །བླ་མ་སྙིང་རྗེའི་ལྷ་
གཅིག་ཕྱིན་བརླབས་ཀྱིས། །བདག་ཅག་སྒོ་གསུམ་རྟག་ཏུ་དགེ་གྱུར་ཅིག་ཚེ་རབས་ཀུན་ཏུ་སྤྱན་རས་གཟིགས་དབང་གིས། །སྡུག་པའི་བུ་དང་འདྲ་བར་རྗེས་བཟུང་སྟེ། །སྲིད་པའི་འཆིང་བ་ཆེ་ལས་རབ་གྲོལ་ཞིང། །བདེ་པ་ཆེན་པའི་ས་ལ་
མྱུར་རེག་ཤོག་ ཅེས་པ་འདི་ནི་ཁེ་ཤིག་ཐན་ཛ་སག་གི་ཚ་བོ་ཐའི་ཇི་དགེ་འདུན་དར་རྒྱས། ཁ་ཐོན་བདེ་ཆེན་དཔལ་མོ། དངོས་གྲུབ་རྒྱ་མཚོ། དོན་གྲུབ་དབང་རྒྱལ། ཚེ་རིང་སྒྲོལ་མ་རྣམས་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱང་བའོ།།  །།
   ༈    །བྱིན་རླབས་ཡེ་ཤེས་གཙང་མ་གངྒཱའི་ཆུས། །སྐལ་དམན་བདག་གིས་སྔོན་བསགས་སྡིག་སྒྲིབ་སོགས། །ཉེས་པའི་དྲི་མ་མཐའ་དག་སྦྱང་དུ་གསོལ། །ཚེ་འདིའི་སྣང་བ་
ནུབ་པར་གྱུར་མདག་དག་པའི་ཞིང་མཆོག་བདེ་བ་ཅན་གྱི་གནས། །སྐྱེས་ནས་འོད་དཔག་མེད་ཀྱི་ཞལ་མཐོང་ཞིང། །ཐེག་མཆོག་ཆོས་ཀྱི་དགའ་སྟོན་མྱོང་བར་ཤོག་ ཅེས་པ་འདི་ནི་ཁེ་ཤིག་ཐན་ཛ་སག་གི་ཐའི་ཇི་ཀུན་དགའ་དོན་ཡོད་ཀྱིས་ལས་སུ་

[081B]།     ༈    །།སྐྱབས་ཀུན་འདུས་པའི་རང་
གཟུགས་བླ་མ་མཆོག་མགོན་དུ་བསྟེན་ཅིང་གསོལ་བ་བཏབ་པའི་མཐུས། །ཁམས་གསུམ་སྡུག་བསྔལ་བཙོན་ཁང་འཐིབས་པ་ལས། །མྱུར་གྲོལ་བླ་མེད་བྱང་ཆུབ་ཐོབ་པར་ཤོག། །   ༈    །བདེ་སྟོང་མཆོག་གི་སྨིན་ལེགས་གར་མཁན་མ།།
དཀྱིལ་འཁོར་རབ་འབྱམས་རྒྱ་མཚོའི་མགོན་པོ་རུ། །ཅིར་ཡང་འཆར་བའི་རྡོ་རྗེ་སེམས་དཔའ་དང། །དབྱེར་མེད་མོས་ལྡན་གདུལ་བྱའི་བླ་མ་མཆོག་བློ་བཟང་རྒྱལ་བ་གཉིས་པའི་གསུང་རབ་མཁར། །རྣམ་དཔྱོད་དཔལ་གྱི་འབྱོར་པའི་
གཤོག་རླབས་ཟུང། །ཆེས་ཡང་ཚུལ་ཁྲིམས་མི་འཇིགས་ཤུགས་རྫོགས་པའི། །བཤེས་གཉེན་མཁའ་ལྡིང་དབང་པོ་གང་དེ་ཉིད། །ད་དུང་སྐལ་ལྡན་གདུལ་བྱའི་ཉེར་འཚོ་རུ། །ཡང་སྲིད་མྱུར་དུ་ཚེས་པའི་ཟླ་བ་གསར། །རང་གཞན་དོན་གཉིས་
འགྲུབ་པའི་དཀར་པོའི་ཆ། །འཕེལ་བའི་རེ་བ་མཐའ་དག་ལྷུན་གྲུབ་ཤོག་ ཅེས་མང་ཐོས་ལུང་གི་ཡོན་ཏན་གྱིས་ཕྱུག་པའི་སྔགས་ཆེན་རྡོ་རྗེ་འཆང་བསྟན་པ་རྒྱས་པར་བྱེད་པའི་བཀའ་འགྱུར་བ་མེར་གན་ནོ་མོན་ཧན་བློ་བཟང་དཔལ་འབྱོར་ཚུལ་ཁྲིམས་ཞི་བར་གཤེགས་པའི་ཡང་སྲིད་མྱུར་
འབྱོན་གྱི་བདེན་ཚིག་སྨོན་ལམ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སླུ་མེད་སྐྱབས་གནས་རྣམས་ཀྱི་ཐུགས་རྗེ་དང། །སྔོན་བསགས་རྣམ་པར་དཀར་བའི་ལས་ཀྱི་མཐུས། །ཚེ་རབས་ཀུན་

[082A]༄༅། །ཏུ་སྤྱན་རས་གཟིགས་དབང་གི། །ཞིང་མཆོག་གྲུ་འཛིན་གནས་སུ་སྐྱེ་བར་ཤོག་མགོན་དེས་བརྩེ་བའི་མ་བཞིན་རྗེས་བཟུང་ནས། །འཇིགས་ཚོགས་སྡུག་བསྔལ་ཀུན་ལས་སྐྱོབ་པ་དང། །ཐེག་མཆོག་ཆོས་
ཀྱི་བདུད་རྩིས་ལེགས་བསྐྱངས་ནས། །རིང་མིན་རྒྱལ་བའི་གོ་འཕང་ཐོབ་པར་ཤོག་ ཅེས་པ་འདི་ནི་ཁལ་ཁ་ཕྱོགས་ནས་ཚོགས་ཆེན་དབུ་མཛད་ཨལ་དར། དགེ་སློང་ཉི་མ་བློ་གསལ། བློ་བཟང་ཕུན་ཚོགས་རྣམས་ཀྱིས་ཕྱི་མ་ངེད་ཀྱི་ཞབས་དྲུང་དུ་སྐྱེ་བའི་སྨོན་ཚིག་དགོས་ཚུལ་བསྐུལ་བ་འདོད་
བ་བཞིན་གྲུབ་ཀྱང་དགེ་མཚན་གང་ཡང་མེད་གཤིས་འཕགས་པ་ཐུགས་རྗེ་ཆེན་པོའི་ཞབས་དྲུང་སྐྱེ་བའི་སྨོན་ཚིག་འདི་བཞིན་དོན་ཚེ་བར་མཐོང་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར།།    ༈    །།ཤིང་ཕག་ལོ་སྩལ་བའི་སྤྱི་བཤགས།  ཨོཾ་སསྟི། བླ་མ་དང་དཔལ་
རྡོ་རྗེ་སེམས་དཔའ་ལ་ཕྱག་འཚལ་ལོ། །བསམ་པའི་རེ་བསྐོང་མཛད་བླ་མ་དང། །དངོས་གྲུབ་འབྱུང་གནས་ཡི་དམ་དཀྱིལ་འཁོར་ལྷ། །བདེ་གཤེགས་སྲས་བཅས་དཔའ་བོ་མཁའ་འགྲོ་དང། །མཐུ་ལྡན་སྲུང་མའི་ཚོགས་རྣམས་དགོངས་སུ་
གསོལ། །བདག་ཅག་རྨོངས་དང་བག་མེད་དབང་གྱུར་ཅིང། །མགུས་ཉོན་མོངས་གདོན་གྱིས་བརླམས་པའི་མཐུས། །སྔོན་བསགས་སྒོ་གསུམ་ཉེས་ཚོགས་ཅི་བགྱིས་པ། །མ་ལུས་འགྱོད་པ་དྲག་པོས་སོ་སོར་བཤགས། །ཁྱད་པར་རང་གིས་
ཁས་བླངས་སྡོམ་པ་དང། །དམ་ཚིག་བླང་དོར་གནས་ལས་ཉེར་འདས་ཤིང། །གསང་པ་བསྒྲགས་དང་ཉམས་གྲིབ་སྤགས་པ་སོགས། །ནོངས་པ་གང་བགྱིས་སྙིང་ནས་མཐོལ་ཞིང་བཤགས། །འཁོར་གསུམ་གནས་ལུགས་མཁའ་ལྟར་རྣམ་དག་

[082B] །ཀུན་རྫོབ་འགྲོ་ལ་རྨད་བྱུང་ཐུགས་རྗེའི་ཆུས། །སྡིག་ལྟུང་དེ་འབྲས་ནད་གདོན་སྡུག་བསྔལ་དྲི། །ཉེ་བར་བཀྲུས་ནས་ཚངས་པ་སྩལ་དུ་གསོལ།།    ༈    །།ཨོཾ་སསྟི། རྣམ་དག་ཆོས་དབྱིངས་བདེ་བ་ཆེན་
པོའི་ངང། །སྣ་ཚོགས་སྒྱུ་འཕྲུལ་དྲ་བའི་རོལ་མོ་ཡིས། །མཐའ་ཀླས་འགྲོ་ལ་བདེ་ལེགས་མཆོག་སྩོལ་བའི། །འཇམ་མགོན་ཞི་ཁྲོའི་ལྷ་ཡིས་བདག་སྐྱོངས་ཤིག་མི་ཤེས་པ་དང་བག་མེད་དབང་གྱུར་པས། །རྩ་བ་ཡན་ལག་དམ་ཚིག་ཉམས་པ་
སོགས། །སྔོན་བསགས་སྡིག་ལྟུང་དྲི་མ་མ་ལུས་པ། །འབྲས་བུར་བཅས་པ་མྱུར་དུ་སྦྱང་དུ་གསོལ། །གནས་སྐབས་ཀུན་ཏུ་འཇམ་དབྱངས་བླ་མ་ཁྱེད། །ཞི་ཁྲོ་ཅིར་ཡང་འཆར་བའི་རྣམ་འགྱུར་གྱིས། །ནམ་ཡང་འབྲལ་བ་མེད་པར་རྗེས་བཟུང་
བཅས་པ་མྱུར་དུ་སྦྱངས་དུ་གསོལ། །གནས་སྐབས་ཀུན་ཏུ་འཇམ་རྩོད་རྩོམ་ལ་ཐོགས་མེད་སྤོབས་པ་དང། །ཐོས་བསམ་སྒོམ་པའི་ཤེས་རབ་སྣང་བ་རྒྱས། །སྐུ་གསུང་ཐུགས་ཀྱི་རྡོ་རྗེར་བྱང་ཆུབ་པའི། །བླ་མེད་ལམ་བཟང་ཐོབ་པར་བྱིན་གྱིས་
རློབས། །ཡེ་ཤེས་རང་སྣང་རྟེན་དང་བརྟེན་པ་ཡི། །དཀྱིལ་འཁོར་དག་པའི་སྣང་བ་གསལ་རྫོགས་ཤིང། །སྐལ་ལྡན་འགྲོ་བ་དཔག་མེད་སྨིན་གྲོལ་གྱི། །དབང་བཞིས་འདྲེན་པའི་རྟེན་འབྲེལ་ལྷུན་གྲུབ་ཤོག་ ཅེས་པ་འདི་ཡང་ཆོས་སྨྲ་བའི་བཙུན་པ་
བློ་བཟང་བསྐལ་བཟང་རྒྱ་མཚོས་སྦྱར།།     ༈    །།བླ་མ་ཡི་དམ་ཀུན་གྱི་བྱིན་རླབས་དང། །ནུས་ལྡན་མཁའ་འགྲོ་སྲུང་མའི་མཐུ་སྟོབས་ཀྱིས། །རྣམ་འདྲེན་རྒྱལ་བའི་བསྟན་པ་དར་བ་དང། །མར་གྱུར་འགྲོ་རྣམས་བདེ་

[083A]༄༅། །དང་ལྡན་པར་ཤོག་རྒྱལ་པའི་བསྟན་འཛིན་སྤྱི་དང་ཁྱད་པར་དུ། །བསྐལ་བཟང་རྒྱལ་བ་རྒྱ་མཚོ་འདུས་པའི་དཔལ། །ཡུན་རིང་ཞབས་བརྟན་བསྟན་དང་འགྲོ་བ་ལ། །ཕན་པའི་འཕྲིན་
ལས་ཕྱོགས་བཅུར་རྒྱས་པར་ཤོག་བདག་གིས་སྔོན་བསགས་སྡིག་ལྟུང་མ་ལུས་པ། །ཉེ་བར་ཞི་བའི་གཙང་མའི་དཔལ་ཐོབ་ཅིང། །གནས་སྐབས་མཐུན་པའི་རྐྱེན་རྣམས་ཡིད་བཞིན་འགྲུབ། །ཀུན་མཁྱེན་གོ་འཕང་
མཆོག་ལ་མྱུར་རེག་ཤོག་ ཅེས་པ་འདི་ནི་ལི་ཐང་སྡེ་པ་ཨ་འབུམ་བཀྲ་ཤིས་ཀྱིས་ཇོ་ཤཱཀ་ཡིད་བཞིན་ནོར་བུས་དབུས་རྟེན་རྣམས་མཇལ་བའི་སྐབས་གསོལ་བ་བཏབ་ཆོག་པའི་སྨོན་ཚིག་ཁ་ཏོན་བྱེད་རྒྱུ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།ཨོཾ་སསྟི། བློ་གྲོས་ཤེས་བྱར་བལྟ་བའི་འོད་འབར་ཞིང། །བཟང་པོའི་བག་ཆགས་འགྱུར་བ་མེད་པའི་ཁམས། །བསྐལ་བཟང་རྒྱལ་བ་རྒྱ་མཚོའི་སྙིང་པོ་སྐྱེས། །
ཁྱབ་བདག་དབང་གི་རྒྱལ་པོར་ཕྱག་འཚལ་ལོ། །སྒྲིབ་པའི་རྡུལ་གྱི་ཕྲ་རབ་ཆ་ཙམ་ཡང། །རིང་དུ་སྤངས་པའི་འོད་གསལ་ཆོས་ཀྱི་སྐུ། །འགྲོ་ཀུན་མིག་གི་བདུད་རྩིར་མངོན་བཞེངས་པའི། །འཕགས་མཆོག་སྤྱན་རས་གཟིགས་
ལ་ཕྱག་འཚལ་ལོ། །ཁྱོད་ནི་ཐར་ལམ་འཁྲིད་པའི་བཤེས་གཉེན་ཏེ། །དངོས་གྲུབ་རེ་བ་སྐོང་མཛད་ཡི་དམ་ལྷ། །བར་གཅོད་ཀུན་སེལ་མཁའ་འགྲོ་ཆོས་སྐྱོང་དངོས། །མགོན་མེད་བདག་གི་སྐྱབས་མཆོག་སྤྱན་

[083B] །རྙེད་དཀའ་དོན་ཆེ་ཡིད་བཞིན་ནོར་འདྲའི་རྟེན། །ཚེ་འདིའི་ཆེ་ཐབས་རྣམ་གཡེང་ལོང་གཏམ་སོགས། །དོན་མེད་ཟད་པའི་བ་གླང་ལྟ་བུ་བདག་བློ་སྣ་ཆོས་ལ་སྒྱུར་ཞིག་སྤྱན་
རས་གཟིགས། །གཉེན་བཤེས་འཁོར་གཡོག་དུ་བས་མཐའ་བསྐོར་ཞིང། །དབུགས་བརྩེགས་ལུས་དང་སེམས་ལ་གདུང་བ་འབར། །ཚེ་འདིའི་ཕུན་ཚོགས་ཀུན་ལ་འཕྲེང་བཞིན་དུ། །
འཆི་ཚེ་མགོན་སྐྱབས་མཛོད་ཅིག་སྤྱན་རས་གཟིགས། །འཇིག་རྟེན་འདི་ཡི་སྣང་བ་གཏན་དུ་ནུབ། །གཤིན་རྗེའི་ཕོ་ཉ་དུ་མས་མཐའ་བསྐོར་ནས། །གཏོལ་མེད་བར་དོའི་བཤུལ་རིང་
འཁྱམས་པའི་ཚེ། །འབྲལ་མེད་ར་མདའ་མཛོད་ཅིག་སྤྱན་རས་གཟིགས། །ཁོར་ཡུག་མེ་ལྕེ་འབར་བས་རབ་བསྲེག་ཅིང། །གྲངས་མེད་མཚོན་གྱིས་ཤ་རུས་དུམ་བུར་གཏུབ། །བཟོད་དཀའ་ངན་སོང་
གནས་སུ་ལྷུང་ངེས་བདག་དག་པའི་ཞིང་དུ་དྲོངས་ཤིག་སྤྱན་རས་གཟིགས། །ཉོན་མོངས་ཧ་ལའི་དུག་གིས་རྒྱུད་མྱོས་ཤིང། །ལས་ངན་ལྕགས་སྒྲོག་དམ་པོས་རྒྱུན་དུ་བསྡམས། །ནམ་ཡང་བདེ་བ་

[084A]༄༅། །སྤངས་པའི་དབང་མེད་བདག་བདེ་ཆེན་ཐར་པར་དྲོངས་ཤིག་སྤྱན་རས་གཟིགས། ། ཞེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་བསྐལ་བཟང་རྒྱ་མཆོས་སྦྱར།།།

[084B][BP]









﻿༄༅། །ཡི་གེ་བཞི་པའི་བསྲུང་བ་མན་ངག་རྩ་གསུམ་དང་གཤིན་རྗེ་སྦྱོར་ཚུལ་རྣམས་དང་རྩ་དང་གཤིན་རྗེ་སྦྱོར་ཚུལ་བཞུགས་སོ། །

[001B] །ན་མོ་བཛྲ་བཧཻ་ར་ཝཱ་ཡ། བླ་མ་དང་དཔལ་རྡོ་རྗེ་འཇིགས་བྱེད་ཆེན་པོ་དབྱེར་མ་མཆིས་པའི་ཞབས་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །ཡི་གེ་བཞི་པའི་བསྲུང་བ་ནི་
ཐོག་མར་ལྡང་བའི་རྣལ་འབྱོར་གྱིས་ལངས་ནས། དེ་རྗེས་འདི་ལྟར་བྱའོ། །མདུན་གྱི་ནམ་མཁའི་གནས་སུ་པདྨ་དང་ཉི་མ་དང། མ་ཧེའི་གདན་གྱི་སྟེང་དུ། ཧཱུཾ་ལས་གྲི་གུག་ཧཱུཾ་གིས་མཚན་པ་དེ་ཡོངས་སུ་གྱུར་
པ་ལས། དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་དམར་པོ། ཞལ་གཅིག་ཕྱག་གཉིས་པ། གཡས་རལ་གྲི་ནམ་མཁའ་ལ་འཕྱར་བ། གཡོན་སྡིགས་མཛུབ་ཐུགས་ཀར་མཛད་པ། མ་ཧེའི་གདོང་པ་ཅན་
དམར་ཞིང་ཟླུམ་པའི་སྤྱན་གསུམ་དང་ལྡན་པ། ཞབས་གཡས་བསྐུམ་ཞིང་གཡོན་བརྐྱང་པའི་སྟབས་ཀྱིས་བཞུགས་པ། རུས་པའི་རྒྱན་རྣམས་ཀྱིས་བརྒྱན་པ། དབུ་སྐྲ་ཁམ་པ་གྱེན་དུ་བརྫེས་པ། ལིངྒ་དམར་
པོ་གྱེན་དུ་ལངས་པ་ཞིག་བསྒོམ། དེའི་ཐུགས་ཀར་པདྨ་དཀར་པོ་འདབ་མ་བཞི་པ་བསྒོམ། པདྨའི་ལྟེ་བར་རྣམ་སྣང། ཤར་གྱི་འདབ་མ་ལ་མི་བསྐྱོད་པ་སོགས་བསྒོམ། རང་ཐ་མལ་དུ་གནས་པ་དེ་ཡི་དམ་གྱིས་

[002A]༄༅། །ཤངས་བུག་ནས་རྔུབས་ཏེ་སྐུའི་དབྱིབས་བརྒྱུད་ནས་རྣམ་སྣང་གི་ཐུགས་ཀར་གནས་བར་བསམས་ལ། ཨེ་ས་བྷྱོ་བཟློག་སྲུངས་ཞེས་དངོས་སུ་རང་གིས་བརྗོད། བསྒོམ་དོན་ལ་ཡི་དམ་གྱིས་
བསྲུང་བར་མོས།། །།ན་མོ་བཛྲ་བཧཻ་ར་ཝཱ་ཡ། བླ་མ་དང་དཔལ་རྡོ་རྗེ་འཇིགས་བྱེད་ཀྱི་ལྷ་ཚོགས་ལ་ཕྱག་འཚལ་ལོ། །རྗེ་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་ཡི་དམ་རང་ཉིད་ཀྱིས་གསུངས་པའི་
མན་ངག་ཆེས་ཟབ་པ། གདོན་བགེགས་ཀྱི་གནོད་པ་དྲག་པོ་བྱུང་བའམ། ཁྱད་པར་དུ་ཕ་རོལ་གྱི་རྦོད་གཏོང་དང། བྱད་ཁ་དྲག་པོ་བྱུང་ན། དེ་ཉིད་བཟློག་པར་བྱེད་པའི་གདམས་པ་ཐུན་མོང་མ་ཡིན་པ་ནི། རང་ཉིད་གཤིན་
རྗེ་གཤེད་ཀྱི་རྣལ་འབྱོར་བསྒོམ། ང་རྒྱལ་ཤིན་ཏུ་བརྟན་པའི་གདེང་དང་ལྡན་པར་བྱས་ལ། ཁ་ལྷོ་ནུབ་ཏུ་བསྟན་ཏེ། གོས་ཕྱི་མ་མགོ་གཤམ་ལྡོག་ནས་གྱོན། ལྷམ་གཉིས་ཕྲག་པ་གཡས་གཡོན་ལ་བཀལ་བའི་
ལྷམ་གྱི་མཐིལ་མདུན་ཕྱོགས་དང། ཡུ་བ་རྒྱབ་ཕྱོགས་ལ་བསྟན། ཞྭ་མོ་གདན་དུ་བཏིང། རྐང་པའི་མཐེ་བོང་གིས་མདུན་དུ་འབྲུབ་ཁུང་ཟུར་གསུམ་རྩེ་མོ་ཕར་ལ་བསྟན་པ་བྲི། ད་ནས་རང་ཉིད་ཞྭ་མོ་བཏིང་བའི་སྟེང་

[002B] མདུན་གྱི་ཧོམ་ཁུང་གྲུ་གསུམ་དེ་ཉིད་ཡངས་ཤིང་རྒྱ་ཆེ་བ། གཏིང་ཤིན་ཏུ་རིང་བ། དབང་ཆེན་གསེར་གྱི་ས་གཞི་ལ་ཐུག་པར་བསྒོམས་ནས། ཧོམ་ཁུང་དེའི་ནང་དུ་འདོད་ཆགས་ཀྱི་ཆུ་འཁྲུགས། ཞེ་སྡང་གི་
མེ་འབར། གཏི་མུག་གི་དུ་བ་འཁྲིགས། ནད་ཀྱི་ན་བུན་འཐིབས། དེའི་ནང་དུ་ཆུད་པ་ཙམ་གྱིས་དགྲ་བགེགས་སེམས་མྱོས་ཤིང་དྲན་པ་ཉམས། ལུས་འབྲལ་བར་བྱེད་ནུས་པ་དེ་ལྟ་བུར་བསྒོམ་པར་བྱའོ། །དེ་འདྲ་བའི་ཧོམ་ཁུད་དེའི་ནང་ན། ཆོས་ཀྱི་རྒྱལ་
པོ་ལ་སོགས་པའི་ཟ་བྱེད་གཤིན་རྗེའི་ཚོགས། འཇིགས་སུ་རུང་བ་ཁ་གདངས་པ། རབ་ཏུ་ཁྲོས་པ་དཔག་ཏུ་མེད་པ་རང་ལ་མདུན་བསྟན་ནས་ཡོད་པར་བསམས་ལ། དེ་ནས་རང་གཤིན་རྗེ་གཤེད་ཀྱི་ང་རྒྱལ་ཤིན་ཏུ་བརྟན་པས་ཁྲོས་པའི་སེམས་ལ་
གནས་པར་བྱས་ཤིང། རང་གི་སྙིང་གའི་ས་བོན་ལས་སྤྲོས་པའི་ཁྲོ་བོ་གཤིན་རྗེ་གཤེད་ཞགས་པ་དང་ལྕགས་ཀྱུ་འཛིན་པ་དཔག་ཏུ་མེད་པ་སྤྲོས་ཏེ། དགྲ་བགེགས་བྱད་མ་ལ་དམིགས་པའི་བྱད་གཟུགས་ཇི་ལྟ་བ་བཞིན་དུ་སྙིང་གནས་ལྕགས་ཀྱུས་
བཀུག་ཅིང། མགྲིན་པ་ནས་ཞགས་པས་བཅིངས་ཏེ། རླུང་གི་དཀྱིལ་འཁྲོ་ལ་བསྐྱོན་ནས། གཤིན་རྗེའི་ཁྲོ་བོས་རྒྱབ་ནས་བརྡེག་ཅིང། འཇིགས་པའི་སྒྲ་སྒྲོགས་པས་བཀུག་པར་བསམས་ལ། ལག་པ་ལྕགས་ཀྱུའི་ཕྱག་རྒྱ་བཅིངས་ཏེ། དགྲ་བགེགས་
བྱད་མ་ཨཾ་ཀུ་ཤ་ཛཿ་ཞེས་བརྗོད་པ་ལན་གསུམ་མམ། བདུན་ལ་སོགས་པས་དགུག་གཞུག་དྲག་པོ་ཡང་ཡང་བྱའོ། །དེ་ལྟར་དགུག་གཞུག་དྲག་ཏུ་བྱས་པས་དངོས་སུ་ཁུགས་པའི་མོས་པ་བརྟན་པོ་བྱས་ཏེ། དགྲ་བགེགས་བྱད་མ་ཅི་ཡིན་ཀྱང། དེའི་

[003A]༄༅། །གཟུགས་དགུག་ཐེབས་རིམ་པ་ཁ་ཡར་དུ་བྱས་པ་རྣམས་རིམ་པ་བཞིན། ཧོམ་ཁུང་གི་གཤིན་རྗེའི་ཞལ་དུ་སྟོབ་པ་དང། རང་གི་ཕྲེང་བ་ལ་བསྟིམ་པ་དང། ཧོམ་ཁུང་གི་ནང་དུ་བཅུག་ཅིང་བསྟིམ་པ་གསུམ་བྱའོ། །དེ་ནས་
རང་གི་ལག་པ་གཡས་པའི་གུང་མཛུབ་དངུལ་གྱི་བརྟན་པ། མཐེ་བོང་གསེར་གྱི་སྟ་རེར་བསྒོམས་ནས་དགྲ་བགེགས་བྱད་མ་གང་ལ་དམིགས་པ་ཐམས་ཅད་ཀྱི་སྐེ་སྟ་རེས་རྦད་རྦད་བཅད་ནས། ཧོམ་ཁུང་གི་ནང་དུ་བསྐྱུར་བས། ཧོམ་ཁུང་གི་ནང་གི་
གཤིན་རྗེ་རྣམས་ཀྱི་ཞལ་དུ་ཁྱུར་ཁྱུར་སོང་བར་བསམས་ལ། ཕྲེང་བ་ལག་པ་གཡས་པའི་གུང་མཛུབ་ལ་བཀལ་ནས། མཐེ་བོང་གིས་ཕྲེང་རྡོག་ཕྱིར་བཅད་ཅིང། ཨེ་ས་བྷྱོ་བཟློག་ཅེས་བཟླས་པར་བྱ་སྟེ། ཕྲེང་རྡོག་རེ་ཕྱིར་བསྐྱུར་བ་དང་
སྔགས་རེ་དང་དམིགས་པ་རེ། དུས་མཉམ་དུ་འོང་བར་བྱའོ། །དེའང་རང་གི་ཁད་པའི་ནང་དུ་ཐོག་མར་རང་གི་གདོང་གཡས་དཀར། གཡོན་དམར། དབུས་ནག་པོའི་རྣམ་པར་བསྒྱུར་བའམ། ཡང་ན་བོང་ང་ནག་པོ་ཆུང་ངུ་ཞིག་གུ་གུལ་རྡོག་པོ་
ཞིག་མགར་གྱི་སོལ་རྡོག་ཅིག་རྣམས་ཆུ་ནང་དུ་བསྐྱུར་བ་ལ། ཧྲཱི་ཥྚྲཱི་སོགས་མང་དུ་བསྔགས་པའི་སྔགས་ཆུ་བྱས་ལ། དེས་རང་གི་ཁ་གདོང་དང་རྐང་ལག་བཀྲུ། དེ་ནས་ཐེག་ཁའམ། ས་ཕུག་སོགས་དབེན་པར་སོང་སྟེ། ཆས་འཇུག་
དང། ཧོམ་ཁུང་དགུག་གཞུག་བཟས་པ་རྣམས་གོང་དུ་བཤད་པའི་རིམ་པ་ལྟར་བྱའོ། །བཟླས་པ་རྫོགས་པ་དང། གོས་ཀྱི་ཐ་མ་ནས་བཟུང་སྟེ། ལན་གསུམ་ཧོམ་ཁུང་བྲིས་པ་དེ་ལ་བརྡབས་ནས། ཧོམ་ཁུང་བསུབ་པ་དང་དུས་མཉམ་

[003B] ཟ་བྱེད་གཤིན་རྗེའི་ཚོགས་རྣམས་ཀྱིས་ཟས་སྐལ་འཐུང་སྐལ་དགྲ་བོ་བྱང་མ་འདི་ལ་གྱིས་ལ་སོང་ཞིག་རྒྱུག་ཅིག་ཅེས་བརྗོད་པས་སོང་བར་བསམས་ལ། བདེན་སྟོབས་བརྗོད་དོ། །དེ་ནས་ལྷམ་མགོ་གཤམ་བསྒྱུར་ལ་གྱོན། གོས་གཞན་
རྣམས་དྲང་པོར་གྱོན་ནས་ནང་དུ་འོངས་ནས། སྔགས་ཆུས་གདོང་དང་རྐང་ལག་བཀྲུས་ཏེ། སྲུང་འཁོར་བསྒོམས་ཏེ། ལྷའི་རྣལ་འབྱོར་ལ་གནས་པར་བྱའོ། །ཡར་ངོ་མ་ཡིན་མར་ངོ་སྟེ། །བཅུ་བདུན་བཅུ་དགུ་ཉེར་གཅིག་གམ། །ཉེར་གསུམ་ཉེར་
ལྔ་ཉེར་བདུན་དང། །ཉེར་དགུ་ཁོ་ནར་བྱེད་ཀྱང་རུང། །ཧ་ཅང་མཐར་ཐུག་ནུབ་རེ་བཞིན། །སྔ་དྲོ་མ་ཡིན་ཕྱི་དྲོ་སྟེ། །ཉི་མ་རྒས་དང་མཉམ་དུ་བྱ། །ཁ་ནི་ལྷོ་ནུབ་དག་ཏུ་བལྟ། །ཡུན་རིང་དྲགས་ན་བཟློག་ཉེན་ཆེ། །སོ་ནམ་མ་བསྙེན་བར་ཆད་འབྱུང། །
དམ་ཚིག་མི་གཙང་ན་མི་བྱ། །འདི་ནི་རང་གི་བཟློག་པ་ཡིན། །ཡོད་པས་ཆོག་པའི་གདམས་པ་འདི། །སྣོད་ལྡན་མིན་པ་ཀུན་ལ་གསང། །སྣོད་ལྡན་རེ་རེ་ཙམ་ལ་ཡང། །ལུང་ནོད་བཀའ་རྒྱས་བཏབ་ལ་བྱིན། །ཅེས་གསུངས་སོ། །འདི་ནི་གཤིན་
རྗེ་བ་གཞན་ལའང། ཨེ་ས་བྷྱོ་བཟློག་ཅེས་པའི་མན་ངག་ཡོད་པ་དང་སྔགས་དེ་འྡྲའང་གདམས་ངག་གི་གནད་གཞན་ཡེ་མི་འདྲ་བའི་ཁྱད་པར་ཆེ་ཞིང། མང་པོ་ལ་འཕེལ་ན་རང་ལ་འཁོར་བའི་དགྲའི་ལག་ཆར་སོང་དོགས་ཡོད་པས་གཤིན་ཏུ་
གསང་ཞིང་སྦྱིན་པའི་ཡུལ་བརྟག་པ་ཤིན་ཏུ་གལ་ཆེའོ། །གསུང་གསལ་བར་བཀོད་པ་ཡིན་པས་དཔེ་གཞན་གྱིས་མཐོང་དོགས་ཤིན་ཏུ་གལ་ཆེའོ། །གུ་ཧྱ་ས་མ་ཡ་ཨྀཐི།  །བཅོམ་ལྡན་འདས་རྡོ་རྗེ་འཇིགས་བྱེད། རྗེ་བཙུན་ཙོང་ཁ་པ་ཆེན་པོ། མཁས་

[004A]༄༅། །གྲུབ་ཆོས་རྗེ།།     ༈    །།པཎྜི་ཏ་དརྤན་ཨཱ་ཙ་རྱའི་དཔལ་གཤིན་རྗེ་གཤེད་ཀྱི་མན་ངག་ལས་འབྱུང་བ་ནི། ཕྱི་དང་ནང་དང་གཞན་རྣམས་ཀྱི། །དུས་དགྲའི་ཚུལ་འདི་ཤེས་བྱ་སྟེ། །འདི་ལ་
དུས་ཞེས་པ་གཤིན་རྗེ་ཡིན་ལ། དེ་ལ་ཕྱི་ནང་གཞན་གསུམ་ལས། ཕྱིའི་གཤིན་རྗེ་ནི། ལྷོ་ཕྱོགས་ཞེས་པ་ནས་གཤིན་རྗེ་སྟེ་ཞེས་པས་བསྟན་ལ། དེའི་གཤེད་ནི། བརྒྱད་གཉིས་གྲུབ་པ་ཞེས་པ་ནས་འཇམ་པའི་དབྱངས་གང་དེའི་
གཤེད། ལྷར་བཅས་འཇིག་རྟེན་ཀུན་གྱི་སྐྱབས། །ཞེས་པས་བསྟན་ནང་གི་གཤིན་རྗེ་ནི། བདུད་དང་ནས་གཤིན་རྗེ་ཡིན་ལ། ཞེས་པས་བསྟན། སྙིང་རྗེ་ནས་གཤེད་ཡིན་ནོ། །ཞེས་པས་དེའི་གཤེད་བསྟན། ཕས་མཚོན་པ་ཀཱ་ལིའི་རླུང་
གཡས་རོ་མ་ནས་རྒྱུ་བ་དང། མས་མཚོན་པ་ཨཱ་ལིའི་རླུང་གཡོན་རྐྱང་མ་ནས་རྒྱུ་བ་ནི་གཤིན་རྗེ་ཡིན་ལ། རོ་རྐྱང་གི་རླུང་དེ་གཉིས་ཀུན་འདར་མ། དབུ་མའི་ནང་དུ་ཞུགས་གནས་ཐིམ་གསུམ་བྱས་པ་ནི་དེའི་གཤེད་ཡིན་ནོ། །ཉི་མ་རོ་མ་དང་ཟླ་
བ་རྐྱང་མའི་ལམ་གཉིས་པོར་ཀུན་རྟོག་གི་རྣམ་ཤེས་འཕོ་ཞིང་འགྲོ་བ་གང་ཡིན་པ་གཤིན་རྗེ་ཡིན་ལ། དེ་ཉིད་དབུ་མའི་ནང་དུ་ཞུགས་པའི་ཡེ་ཤེས་དེ་ནི་གཤེད་ཡིན་ནོ། །སྙིང་གའི་རྩ་འཁོར་གྱི་དབུས་ཀྱི་མདུད་པའི་ནང་གི་ཤིན་ཏུ་ཕྲ་བའི་རླུང་སེམས་
ཀྱི་གཉུག་ལུས་དེ་ནི་ཐ་མལ་བ་བླ་མ་དམ་པའི་མན་ངག་དང་མི་ལྡན་པ་རྣམས་ལ། ཉོན་མོངས་བསྐྱེད་པའི་རྟེན་གྱི་ངོ་བོ་དང་སྲིད་པའི་རྩ་བ་གཤིན་རྗེ་ཡིན། རྣལ་འབྱོར་པ་ལ་ཚུལ་དེ་ཉིད་ཡང་དག་པའི་འོད་གསལ་གྱི་ཡེ་ཤེས་དང་ངོ་བོ་གཅིག་ཏུ་

[004B] །ཡ་མའན་གྱི་མའི་ཁོང་གི་ཨཱ་རིང་པོས་གདོད་ནས་སྐྱེ་བ་མེད་པའི་སྟོང་ཉིད་བསྟན་ལ། ཏ་ཀྲིཏ་ཀྱི་ཀའི་ར་ལ་ཞབས་ཀྱུ་གདགས་ལ་ཀ་ལ་ཀླད་ཀོར་བྱས་པས་ཀཾ་རུ་ན་ཞེས་པས་སྙིང་རྗེར་གྱུར་ལ། སྟོང་ཉིད་སྙིང་རྗེ་
དབྱེར་མེད་དུ་སྦྱར་བ་དེ་གཤེད་ཡིན་ནོ། །ཀུན་རྟོག་བརྒྱད་ཅུའི་ཚོགས་ཀྱི་རྟེན་དུ་གྱུར་བའི་སྲིད་པའི་ཕུང་པོ་ནི་གཤིན་རྗེ་ཡིན་ལ། སྐུ་གསུང་ཐུགས་ཏེ་སྣང་མཆེད་ཐོབ་གསུམ་རིམ་གྱིས་ཐིམ་པ་ལས་རྡོ་རྗེ་འཛིན་པ་སྒྱུ་མའི་སྐུ་གཤིན་རྗེ་གཤེད་ཀྱི་སྐུར་བཞེངས་
པ་ནི་དེའི་གཤེད་ཡིན་ནོ། །ལྟེ་བ་སྙིང་ག་མགྲིན་པ་སྤྱི་བོའི་རྩ་འཁོར་བཞི་པོ་བདུད་དེ་མདུད་པ་བཞིས་བཅིངས་པ་གཤིན་རྗེ་ཡིན་ལ། རྩ་མདུད་གྲོལ་བའི་ནང་གི་དེ་ཁོ་ན་མཐར་བྱེད་བཞི་སྟེ་དགའ་བ་བཞི་ནི་དེའི་གཤེད་ཡིན་ནོ། །ཡ་སོགས་ཡི་གེ་བཞིས་
མཚོན་པའི་ས་ཆུ་མེ་རླུང་གི་རླུང་བཞེ་སྟེ་སྙིང་ག་མགྲིན་པ་སྤྱི་བོའི་མདུད་པ་བཅིངས་པ་ནི་མ་དག་ལས་ཀྱི་གཤིན་རྗེས་གཟིར་བ་ཡིན་ལ། དེ་ལས་ཀུན་རྟོག་གི་གཡོ་བ་འབྱུང། དེའི་དབང་གིས་ང་རྒྱལ་ལ་སོགས་པའི་བདུད་བཞི་པོ་རྣམ་པར་བཅིངས་པ་དང་
བདེན་པ་བཞི་ལ་རྨོངས་པའི་བདག་ཉིད། སྲིད་པའི་སྐྱེ་གནས་བཞིར་མཚམས་སྦྱོར་བ་འབྱུང་ངོ། །སྲོག་སྟེ་རླུང་རོ་རྐྱང་ནས་རྒྱུ་བ་བཀག་པའི་སྦྱོར་བ་ཡིས་དབུ་མའི་ནང་དུ་དག་པས་དཔལ་ལྡན་དུས་ཀྱི་དགྲ་བཞིའི་འཆིང་བ་ལས་གྲོལ་བའི་ཡེ་ཤེས་སྐྱེ་བར་
འགྱུར་རོ། །ཡེ་ཤེས་དེ་ཉིད་ཨེ་ཝཾ་ཡི་གེ་བཞིས་མཚོན་པ་སོགས་སུ་འགྱུར་རོ།། །། རྩ་དང་གཤིན་རྗེ་སྦྱོར་ཚུལ་བཞུགས་སོ།  ། ༄༅། །ན་མོ་བཛྲ་བཧཻ་ར་ཝཱ་ཡ། གྲུབ་ཆེན་དཔལ་འཛིན་གྱི་དངོས་ཀྱི་སློབ་མ་མཆོག་གྲུབ་ཆེན་མ་ཏི་

[005A]༄༅། །པ་ཞེས་བྱ་བས་རྗེས་སུ་བཟུང་ནས་དངོས་གྲུབ་བརྙེས་པའི་རྒྱ་གར་ཤར་ཕྱོགས་ཀྱི་པཎྜི་ཏ་དརྤན་ཨཱ་ཙརྱ་ཞེས་བྱ་བས་མཛད་པའི་དཔལ་གཤིན་རྗེ་གཤེད་ཀྱི་མན་ངག་ལས་འབྱུང་བ་ནི། དཔལ་གཤིན་རྗེ་གཤེད་ཀྱི་རྒྱུད་ལས་
སྤས་པ་བླ་མའི་ལུང་གིས་བཤད། །ཕྱི་དང་ནང་དང་གཞན་རྣམས་ཀྱི། །དུས་དགྲའི་ཚུལ་ནི་ཤེས་བྱ་སྟེ། །ལྷོ་ཕྱོགས་ས་འོག་རིམ་པ་བདུན། །སྒོ་མེད་མུན་ཁང་བཅུ་དྲུག་ན། །ཆོས་ཀྱི་རྒྱལ་པོ་ལས་ཀྱི་འཁོར། །བྱ་བ་འབུམ་བཅས་གཤིན་རྗེ་སྟེ། །བརྒྱད་
གཉིས་གྲུབ་པ་ཕུན་སུམ་ཚོགས། །གདུལ་དཀའ་འདུལ་ཕྱིར་མི་སྡུག་གཟུགས། །འཇམ་དཔལ་དབྱངས་གང་དེ་ཡི་གཤེད། །ལྷར་བཅས་འཇིག་རྟེན་ཀུན་གྱི་སྐྱབས། །བདུད་དང་དེ་ཡི་རིགས་གྱུར་གང། །ལོག་པར་ལྟུང་བ་གཤིན་རྗེ་ཡིན། །སྙིང་རྗེ་ཆེན་པོ་ཁྲོ་
ཚུལ་གྱིས། །ཚར་གཅོད་པ་ནི་གཤེད་ཡིན་ནོ། །ཀཱ་ལི་ཕ་སྟེ་ཨཱ་ལི་མ། །གཡས་དང་གཡོན་པ་གཤིན་རྗེ་སྟེ། །ཀུན་འདར་མ་ནི་དབུས་གནས་སུ། །གང་ཞིག་གཉིས་སུ་མེད་དེ་བཤད། །ཉི་མ་ཟླ་བའི་ལམ་གཉིས་པོར། །འགྲོ་བ་གང་ཡིན་གཤིན་
རྗེ་སྟེ། །དེ་ཡང་དབུས་སུ་གང་གནས་པ། །ཡེ་ཤེས་དེ་ནི་གཤེད་ཡིན་ནོ། །ཐ་མལ་སྙིང་གི་དབུས་སོང་རྩ། །ཉོན་མོངས་ངོ་བོ་ཉིད་ཡིན་ཏེ། །སྲིད་པའི་རྩ་བ་གཤིན་རྗེར་བཤད། །རྣལ་འབྱོར་པ་ལ་ཚུལ་དེ་ཉིད། །ཡང་དག་ཡེ་ཤེས་ཉིད་དུ་འགྱུར། །དེ་ནི་དེ་
དེ་ཡི་གཤེད་ཡིན་ནོ། །ཨ་ནི་གདོད་ནས་སྐྱེ་བ་མེད། །རྒྱུ་ནི་གང་ཡིན་སྙིང་རྗེ་སྟེ། །དབྱེར་མེད་གྱུར་པ་དེ་ཡི་གཤེད། །སྲིད་པའི་ཕུང་པོ་དེ་ཡི་ཚོགས། །གང་ཡིན་གཤིན་རྗེར་བརྗོད་པ་སྟེ། །སྐུ་གསུང་ཐུགས་ཀྱི་ཡེ་ཤེས་ལས། །རྡོ་རྗེ་འཛིན་པར་གྱུར་ཏེ་

[005B] །ལྟེ་སྙིང་མགྲིན་པ་སྤྱི་བོ་སྟེ། །བདུད་བཞིས་བཅིངས་པ་གཤིན་རྗེ་སྟེ། །གྲོལ་བ་ནང་གི་དེ་ཁོ་ན། །མཐར་བྱེད་བཞི་ནི་གཤེད་ཡིན་ནོ། །ཡ་ལ་སོགས་པའི་ཡི་གེ་ནི། །མ་དག་ལས་ཀྱི་གཤིན་རྗེས་གཟིར། །སྲོག་གི་དེ་ཉིད་སྦྱོར་བ་ཡིས། །དག་པས་
དཔལ་ལྡན་དུས་ཀྱི་དགྲ། བདུད་བཞིའི་འཆིང་བ་ལས་གྲོལ་ཞིང། །དངོས་གྲུབ་བདེ་ཆེན་མཆོག་སྟེར་ཡིན། །ཡ་མ་གཉིས་སུ་འཛིན་པ་སྟེ། །སྤྲོས་མེད་འོད་གསལ་ཨནྟར་བརྗོད། །ཀ་ཡིག་བླ་མས་བསྟན་པ་ཉིད། །གཤིན་རྗེ་མཐར་བྱེད་ཅེས་སུ་གྲགས། །
ཞེས་དང། ལྟེ་སྙིང་མགྲིན་པ་སྤྱི་བོ་བཞི། །ས་ཆུ་མེ་རླུང་ཞེས་བྱ་བ། །ང་རྒྱལ་ཞེ་སྡང་ཆགས་དང་རྨོངས། །བདུད་བཞི་པོ་ཡིས་རྣམ་པར་བཅིངས། །སྡུག་བསྔལ་ཀུན་འབྱུང་ལམ་དང་འགོག་བདེན་པ་བཞི་ལ་རྨོངས་བདག་ཉིད། །སྲིད་པའི་སྐྱེ་གནས་བཞི་མཚམས་
སྦྱོར། །ཨེ་ཝཾ་ཡི་གེ་བཞི་པ་ཉིད། །དེ་བཞིན་ཡཀྵེ་མ་མེ་བཞི། །མཐར་བྱེད་ཆེན་པོ་བཞི་པོ་ཉིད། །དེ་བཞིན་ཛ་ས་དོ་རུ་བཞི། །སྤྱན་དང་མཱ་མ་གོས་དཀར་སྒྲོལ། །ཙ་རྩི་ཀ་སོགས་རྣམ་པ་སྟེ། །དགའ་བ་བཞི་དང་སྐད་ཅིག་བཞི། །རྒྱུ་མཐུན་རྣམ་སྨིན་འབྲས་བུ་ཅན། །
དྲི་མ་མེད་པའི་འབྲས་བུ་བཞི། །དམ་ཚིག་ལས་ཆོས་ཕྱག་རྒྱ་ཆེ། །ཕྱག་རྒྱ་བཞི་ཡིས་རྒྱས་གདབ་བོ། །རིགས་བཞི་ཡེ་ཤེས་བཞི་ཡི་དངོས། །སྐུ་བཞིའི་བདག་ཉིད་ཡེ་ཤེས་སྐུ། །རྡོ་རྗེ་འཛིན་པར་བདག་ཉིད་འགྱུར། །ཞེས་དང། སངས་རྒྱས་ཐམས་ཅད་
གཅིག་བསྡུས་པ། །བླ་མའི་ཐུགས་སུ་ཤེས་བྱ་སྟེ། །མི་ཕྱེད་བརྟན་པས་གུས་པ་ཡིས། །བལྟོས་པ་མེད་པའི་བསྙེན་བཀུར་བྱ། །དེ་ཉིད་ཞལ་གྱི་བཀའ་དྲིན་ལས། །འབད་པས་སྦས་པའི་དེ་ཉིད་བཙལ། ཞེས་གསུངས་སོ།། སརྦ་མངྒ་ལཾ།། །།



﻿
[180A]༄༅། ། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་རྒྱལ་གྱི་དག་འདོན་ཁྲིག་ཆགས་སུ་བསྡེབ་པ་བདུད་ལས་རྣམ་པར་རྒྱལ་བའི་རྒྱལ་མཚན་ཞེས་བྱ་བ་བཞུགས་སོ།། ༄༅། །བླ་མ་དང་འཇམ་དཔལ་གཤིན་རྗེའི་གཤེད་དབྱེར་མ་
མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། །འདིར་བདག་ཅག་གི་དཔལ་ལྡན་བླ་མ་དམ་པ་འཇམ་དཔལ་འཇིགས་མཛད་རྡོ་རྗེ་དང་དབྱེར་མ་མཆིས་པ་ཁམས་གསུམ་ཆོས་ཀྱི་རྒྱལ་པོ་ཤར་
ཙོང་ཁ་པ་བློ་བཟང་གྲགས་པའི་དཔལ་གྱིས་མཛད་པའི་དཔལ་རྡོ་རྗེ་འཇིགས་བྱེད་ཆེན་པོ་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་པར་རྒྱལ་བའི་ངག་འདོན་བྱ་ཚུལ་གོ་བདེ་བར་བསྒྲིག་པ་ལ། རྡོ་རྗེ་འཇིགས་བྱེད་ཆེན་པོའི་བྲིས་སྒྲུ་དང་མཆོད་གཏོར་སོགས་ཡོ་བྱད་ཐམས་ཅད་ཚོགས་པར་བྱས་ལ་འོས་པའི་
ཕྱོགས་སུ་ལེགས་པར་བཤམ། སྒྲུབ་པ་པོའི་མདུན་དུ་སྟེགས་ཀྱི་སྟེང་དུ། ནང་མཆོད། རྡོར་དྲིས། ཌ་མ་རུ་རྣམས་རང་གི་གཡོན་ཕྱོགས་ནས་ཐར་ཆགས་སུ་བཤམ། དེ་འཕར་རྒྱབ་ཏུ་བདག་སྐྱེད་ཀྱི་མཆོད་པ། ཆུ་གཉིས། ཉེར་སྤྱོད་རྣམས་རང་གི་གཡས་ཕྱོགས་ནས་མགོ་བརྩམས་པ་དང། དེའི་
པར་རྒྱབ་ཏུ་སྟེགས་དམའ་བ་ཅིག་གི་སྟེང་དུ་ཕྱོགས་སྐྱོང་གི་མཆོད་པ་ཆུ་གཉིས། ཉེར་སྤྱོད་རྣམས་རང་གི་གཡོན་ཕྱོགས་ནས་མགོ་བརྩམས་པ་དང་ཕྱོགས་སྐྱོང་གི་གཏོར་མ་རྣམས་བཤམ། སྟན་བདེབ་ལ་ཁ་ལྷོར་ཕྱོགས་ཏེ་འདུག་པ་འམ་་གྱུ་
པའི་ནང་མཆོད་ལྕེ་ཐོག་ཏུ་བཞག་ནས་ཁ་དག་པར་བྱས་ཏེ།  རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུ་ཕཊ། ཨོཾ་སྭ་བྷཱ་བ་ཤུད་དྷ་སརྦ་
དྷ་རྨཱ་སྭ་བྷཱ་བ་ཤུད་དྷོཉ་ཧཾ།  སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྒྱེད་བུ་
གསུམ་གྱི་སྟེང་དུ། ཨཱ་ལས་བྱུང་བའི་ཐོད་པ་དཀར་པོ། །དེའི་ནང་གི་ཤར་དུ་བྲུཾ་ལས་བྱུང་བའི་བ་ལང་གི་ཤ་གོས་མཚན་པ། ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཧྲིཾ་ བྱང་དུ་ཁཾ་ལས་

[180B] དབུས་སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་ཆེན་བིས་མཚན་པ། ལྷོ་ནུབ་ཏུ་མཱཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་ལས་བྱུང་བའི་བྱད་སེམས་དཀར་པོ་ཤུས་མཚན་
པ༑ བྱང་ཤར་དུ་ཏཱཾ་ལས་བྱུང་བའི་རྐང་མར་མས་མཚན་པ། དབུས་སུ་བཾ་ལས་བྱུང་བའི་དྲི་ཆུ་མའུས་མཚན་པ། དེ་དག་གི་སྟེང་དུ་ཨོཾ་དཀར་པོ་ཨཱ་དམར་པོ་ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས་
རླུང་ལ་ཕོག་པས་རླུང་གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་
ལྷུང་ནས་ཞུ་བས། ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱས་བདུད་རྩིར་རྟོགས་པར་བྱས། ཨོཾ་གྱིས་མང་པོར་སྤར་ཞིང་སྤེལ་བར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་དེ་ནང་མཆོད་བྱིན་གྱིས་བརླབ། ཨོཾ་ཧྲཱི་ཥྚཱི་བརྗོད་ཅིང་ནང་མཆོད་ཕྱོགས་སྐྱོང་གི་
མཆོད་པ་ལ་གཏོར་ནས་བསང། སྭ་བྷཱ་ཝས་སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། དྲི། མེ་ཏོག་བདུག་སྤོས། མར་མེ། ཞལ་ཟས་
རོལ་མོ་རྣམས་རང་བཞིན་བདེ་སྟོང་རྣམས་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒཱ ་ཨཱ་ཧཱུཾ། ཨོཾ་པཱ་དྱཱཾ་ཨཱ་ཧཱུཾ། ཨོཾ་གྣྡྷེ་ ཨོཾ་པུ་ཥྤེ་ཨཱ་ཧཱུཾ། ཨོཾ་
དྷཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་ནཻ་ཝི་དྱ་ཨཱ་ཧཱུཾ། ཨོཾ་ཤ་པྟ་ཨཱ་ཧཱུཾ། གིས་ཕྱོགས་སྐྱོང་གི་མཆོད་པ་བྱིན་གྱིས་བརླབ། ཆང་ཆུ་ནང་མཆོད་གསུམ་གྱིས་རིམ་པ་བཞིན་ཕྱོགས་སྐྱོང་གི་གཏོར་མ་ལ་བྲན་ལ་ནང་མཆོད་ལྟར་བྱིན་གྱིས་བརླབ། ཕྱོགས་སྐྱོང་སྤྱན་འདྲེན་པ་སོགས་
རྒྱས་བ་བྱེད་པར་སྤྲོན་གཞན་ནས་འབྱུང་བ་ལྟར་བྱ་ཞིང་བསྡུས་པ་བྱེད་ན།  རང་གི་ཐུགས་ཁའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་དང་བཅས་པ་བཀུགས་ནས་ཕྱོགས་འཚམས་རྣམས་སུ་འཁོད་པ་སྐད་ཅིག་

[181A]༄༅། །གིས་འོད་གསལ་དུ་བཅུག་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་
འོད་ཀྱི་སྦུ་གུ་ཅན་རྣམས་སུ་གྱུར།  རྩ་སྔགས་བརྗོད་དེ་གཏོར་མ་བྱིན་གྱིས་བརླབ་ལ།  ཨོཾ་བཧུ་ཙ་ར་ནཾ། ཡ་པཱ་ཏཱ་ལ་ཙ་ར་ཡ། མའན་ཁེ་ཙ་ར་ཡ། ཏ་པཱུར་བ་ནི་གཱ་ནཾ། ཀ་ད་ཀྵི་ཎ་ཏཱི་གཱ་ཡ། ཧཱུཾ་པ་ཤྩི་མ་ནཾ། ཕཊ་ཨུད་ཏ་ར་ཏི་གཱ་ཡ། ཨོཾ་ཨི། ཧྲཱི་ཡ། ཥྚྲཱི་ག་
ཝི་ཀྵི། ཀྲི་ཀོ་ཏཱ་ཨེ། ན་ཨ། ན་དེ། ཧཱུཾ་བྷྱོ་ཕཊ་སརྦ་བཧུ་དེ་བྷྱ་ ཞེས་པ་གསུམ་གྱིས་བསྔོ།  ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ།  དེ་བཞིན་དུ་སྦྱར་ཏེ།  བཱ་དྱཱ། གརྡྷེ་ པུཥྤེ། དཧུ་པེ། ཨཱ་ལོ་ཀེ། །ནཻ་ཝི་དྱ། ཤ་པྟ་
པྲ་ཏཱི་ཙྪ་ཧཱུཾ་སཱ་ཧཱ།  ཞེས་པས་ཕྱི་མཆོད་དང།  ཨོཾ་ད་ཤ་དི་ཀ་ལོ་ཀ་བཱ་ལ་ས་པ་རི་ཝཱར་ཨོཾ་ཨཱ་ཧཱུཾ།  ཞེས་ནང་མཆོད་དབུ་ལ།  བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། བདུད་འདུལ་བསྟན་པ་བསྲུང་བར་ཞལ་བཞེས་པ། །
ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་ལ། །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཞེས་བསྟོད། ཕྱོགས་སྐྱོང་འཁོར་དང་བཅས་
པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་ཕྱིན་པ་དང། དེའི་བར་ཆད་ཞི་བའི་འཕྲིན་ལས་མཛོད་ཅིག་ །ཅེས་འཕྲིན་ལས་བཅོལ།  ཨོཾ་ཡ་མའན་ཏ་ཀ་ས་མ་ཡ། མ་ནུ་པཱ་ལ་ཡ། ཡ་མའན་ཏ་ཀ་ཏྭེ་ནོ་པ་ཏི་ཥྱ། དྲི་ཌྷོ་མེ་བྷ་བ་
སུ་པོ་ཥྱོ་མེ་བྷ་བ། སུ་ཏོ་ཥྱོ་མེ་བྷ་བ། ཨ་ནུ་ར་ཀྟོ་མེ་བྷཱ་བ། སརྦ་སིད་དཧི་མམེ་པྲ་ཡ་ཙྪ། སརྦྦ་ཀ་རྨ་སུ་ཙ་མེ། ཙི་ཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝན། སརྦ་ཏ་ཐཱ་ག་ཏ་མཱ་མེ་མུ་ཉྩ། བཛྲི་བྷ་བ་མ་ཧཱ་ས་མ་ཡ་ས་ཏྭ་ཨཱ་ཧཱུཾ་
ཕཊ༑ མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་ཕས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས།  །ཞེས་ནོངས་པ་བཟོད་པར་གསོལ།  ཨོཾ་ཨཱ་བཛྲ་མུཿ་ཕྱོགས་སྐྱོང་འཁོར་བཅས་

[181B]  ཅེས་གཤེགས་པར་བྱ། དེ་ལྟར་སྔོན་འགྲོ་གཏོར་མ་བཏང་ལ་སྒྲུབ་ཐབས་བསྒོམ་པའི་བར་ཆད་བསྲུང། འདིར་བདག་སྐྱེད་ཀྱི་མཆོད་པ་བྱིན་བརླབས་བྱ་བར་གཞུང་དུ་མ་གསུངས་ནའང་བཤམ་ཡོད་ན་ཕྱོགས་སྐྱོང་གི་མཆོད་པ་བྱིན་
རླབས་ལྟར་བྱིན་བརླབ་བྱ། བཤམ་མེད་ན་འདིར་མ་བྱས་ཀྱང་རུང། རྡོར་སེམས་བསྒོམ་བཟླས་བྱ་བར་གཞུང་དུ་མ་གསུངས་པས་མ་བྱས་ཀྱང་ཆོ་ག་ཆད་པའི་སྐྱོན་དུ་མི་འགྱུར་ནའང་ལས་དང་པོ་བས་སྡིག་ལྟུང་བཤགས་པ་གལ་ཆེ་བས་བྱེད་ན་བཅུ་གསུམ་མའི་ནང་ལྟར་བྱ། བདག་
སྐྱེད་ཀྱི་ཆོ་ག་དངོས་གཞི་ལ་འཇུག་པ་ནི།  རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས། འཇིག་རྟེན་གྱི་ཁམས་མུ་མེད་པ་གསལ་པར་བྱས། དེན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང། རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ་པར་གྱུར། གང་གི་དྲིན་
གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་པ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་
བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ།  །ཞེས་པས་བླ་མ་དང་ལྷ་ལ་ཕྱག་བྱ།  རང་གི་སྙིང་གའི་ས་བོན་གྱི་འོད་ཟེར་ལས་བྱུང་བའི་ཙ་རྩི་ཀ་དཀར་མོ། །ཕག་མོ་སྔོན་མོ། །དབྱངས་ཅན་མ་དམར་མོ། །གཽ་རི་ལྗང་གུ་ཕྱག་ན་མཆོད་རྫས་
སྣ་ཚོགས་པ་ཐོགས་པ་རྣམས་ཀྱིས་མཆོད་པར་གྱུར།  བར་བསམ་སལ།  ཨོ་ཧྲཱི་ཥྚྲཱི་ཧཿ་ས།  མཆོད་ཡོན་དང།  ཨོཾ་ཧཱུཾ་ཧཱུཾ་ཕཊ།  ཀྱིས་ཞབས་བསིལ།  ཨོཾ་ཝི་ཀྲི་ཏཱ་ན་ན་དུ་ཥྚཾ་ས་ཏྭ་དམ་ཀཿ་གཿ་ གཡས་  ཨོཾ་ཀུ་མ་རཱ་རཱུ་པི་ཎེ་ཛཿ་ཛཿ་ཧཱུཾ་ཕཊ་།
ཀྱིས་མེ་ཏོག་ཨོཾ་ཧྲཱི་ཧཿ་ཧཻ་ཕཊ། ཀྱིས་བདུག་སྤོས། ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ན་ན་མ་ཧཱ་ཨ་ཊྚ་ཊྚ་ཧཱ་ས་ན་དི་ནི་དའི་པྟ་ཡ་སྭ་ཧཱ་ས་མར་མེ། ཨོཾ་བཛྲི་ནཻ་ཝི་དྱ་ཨཱ་ཧཱུཾ་སྭ་ཧཱ་ས་ལྷ་བཤོས། ཨོཾ་བཛྲ་ཤཔྚ་ཨཿ་ཧཱུཾ་གིས་རོལ་མོ་རྣམས་དབུལ། ལྷ་མོ་རྣམ་
[182A]༄༅། །སླར་བསྡུའོ། །དེ་ནས། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་ཡང་སྤྱན་སྔར་བརྗོད། །དེ་བཞིན་བསོད་ནམས་རྗེས་ཡི་རང། །བདག་གིས་བདེར་འགྲོ་
ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་དགྲོལ། །བྱང་ཆུབ་གནས་ལ་འགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་
གི་ལུས་ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པར་བགྱི། ཞེས་ཚོགས་ཞིང་སྤྱན་དྲངས་ཏེ། ཕྱག་འཚལ་བ་
མཆོད་པ་འབུལ་བ། སྡིག་པ་བཤགས་པ། བསོད་ནམས་ལ་རྗེས་སུ་ཡི་རངས་པ། དགེ་བ་རྫོགས་བྱང་དུ་བསྔོ་བ། དཀོན་མཆོག་གསུམ་ལ་སྐྱབས་སུ་འགྲོ་བ། སྨོན་པ་དང་འཇུག་པའི་སེམས་བསྐྱེད་པ་སྟེ། ཡན་ལག་བདུན་པ་བྱ། འདིར་གཞུང་དུ་རིགས་ལྔའི་
སྡོམ་བཟུང་བྱེད་པར་འདོད་ནའང་འགལ་བ་མེད་པར་ཁྲུངས་དང་སྦྱར་ཏེ་བཤད་ནས་བྱ་དགོས་པར་མ་བཤད་ཅིང་སྡོམ་བཟུང་གི་ཚིགས་བཅད་རྣམས་མ་བཀོད་པས་སྡོམ་བཟུང་མ་བྱས་ཀྱང་ཆོ་ག་ཆད་པའི་སྐྱོན་དུ་མི་འགྱུར་ལ། བྱས་ཀྱང་ལྷག་པའི་སྐྱོན་དུ་མི་འགྱུར་བས་བྱེད་པར་སྤྲོན་
བཅུ་གསུམ་མའི་ནང་ལྟར་བྱ། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྡུག་བསྔལ་དང་བྲལ་བར་གྱུར་ཅིག་བདེ་བ་དང་མི་འབྲལ་བར་གྱུར་ཅིག་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་
པའི་བཏང་སྙོམས་ལ་གནས་པར་བྱའོ།  །སྙམ་དུ་ཚད་མེད་བཞི་བསྒོམ་སྟེ། དེ་ཡན་ཆད་བསོད་ནམས་ཀྱི་ཚོགས་བསགས་པའོ།  །ཨོཾ་སྭ་བྷཱ་བ་ཤུད་དྷཱ་སརྦ་དྷཱ་རྨཱ་སྭ་བྷཱ་ཝ་ཤུད་དྷོཉ་ཧ་ཨོཾ་ཤཱུ་ནྱ་ཏ་ཛྙ་ན་བཛྲ་སྭ་བྷཱ་བ་ཨཱཧྨ་ཀོ་ཉ་ཧ། རང་དང་ཚོགས་
ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར། རྟག་ཆད་ལ་སོགས་པའི་མཐའ་བཞི་དང་བྲལ་བ། བདག་མེད་པའི་རང་བཞིན་སྟོང་པ་ཉིད་དུ་གྱུར།  ཅེས་བདག་མེད་ཀྱི་ལྟ་བ་དྲན་པར་

[182B]  སྟོང་པའི་ངང་ལས་ཡ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་ར་ལས་མེའི་དཀྱིལ་འཁོར་དམར་པོ་གྲུ་གསུམ་
འབར་བའི་འཕྲེང་བ་འཁྲིགས་པའི་རྡོ་རྗེའི་རྒྱན་གྱིས་བརྒྱན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་གྲུ་བཞིར་རྡོ་རྗེས་མཚན་པའི་སྟེང་དུ་
ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རྭ་བ། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ་
ཐམས་ཅད་ཀྱང་རྡོ་རྗེ་འབར་བའི་རང་བཞིན། བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ། སྐལ་པ་འཇིགས་པའི་མེ་ལྟ་བུའི་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བར་གྱུར། ཅེས་ཐུན་མོང་བའི་སྲུང་འཁོར་བསྒོམ་
རྭ་བའི་དབུས་སུ་བཧྲུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས་བསྐོར་དུ་འཁོར་བ། རྩིབས་བཅུ་ལྟེ་བ་དང་བཅས་པ་ལྟེ་བའི་ནད་དང་རྩིབས་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པདྨ་དང་ཟླ་བ་དང་ཉི་མའི་
གདན་གསུམ་གསུམ་གདན་དབུས་མའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས། རང་ཉིད་གནོད་མཛེས་རྒྱལ་པོ་སྐུ་མདོག་མཐིང་ག་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་
ཡུམ་ལ་འཁྱུད་ཅིང་ལྷག་མ་གཡས་གཉིས་རིན་པོ་ཆེ་དང་ལྕགས་ཀྱུ། གཡོན་གཉིས་པདྨ་དང་ཞགས་པ་འཛིན་པ་ཞབས་གཡས་བསྐུམས་ཤིང་གཡོན་བརྐྱང་བའི་སྟབས་ཀྱིས་བཞུགས་པ་ཡབ་ཡུམ་སྙོམས་པར་ཞུགས་པའི་
ཐུགས་ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་ཞལ་དུ་བཅུག་ནས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཞུགས་པའི་ཐིག་ལེ་བཅུ་ལས་ཧཱུཾ་རིང་པོ་བཅུ་དང་དེ་ལས་ཁྲོ་བོ་བཅུར་གྱུར་པའི་གཤིན་རྗེ་གཤེད་སྔོན་པོ་རྣམ་སྣང་གི་

[183A]༄༅། །ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རྡོ་རྗེ་ཐོབ། གཡོན་གཉིས་པདྨ་དང་རལ་གྲི་འཛིན་པ་
ཧཱུཾ་ཡུམ་གྱི་པདྨ་ལས་སྤྲོས་ཏེ། ཤར་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། གཞན་གྱིས་མི་ཐུབ་པ་དཀར་པོ་མི་བསྐྱོད་པའི་ཅོད་པན་ཅན། དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་
ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་བེ་ཅོན། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ་ལྷོ་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། རྟ་མགྲིན་དམར་པོ་
འོད་དཔག་མེད་ཀྱི་ཅོད་པན་ཅན། དམར་མཐིང་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་པདྨ། གཡོན་གཉིས་འཁོར་ལོ་དང་རལ་གྲི་
འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ་ནུབ་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། བདུད་རྩི་འཁྱིལ་པ་སྔོན་པོ་མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་
རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རྡོ་རྗེ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ་བྱང་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། འདོད་རྒྱལ་མཐིང་ག་མི་
བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་ལྕགས་ཀྱུ། གཡོན་གཉིས་པདྨ་དང་རལ་གྲི་འཛིན་པ་
ཧཱུཾ་ཡུམ་གྱི་པདྨ་ལས་སྤྲོས་ཏེ་མེ་མཚམས་ཀྱི་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། དབྱུག་སྔོན་ཅན་སྔོན་པོ་མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་

[183B] ལྷག་མ་གཡས་གཉིས་རིན་པོ་ཆེ་དང་དབྱུག་པ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ། བདེན་བྲལ་གྱི་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། སྟོབས་
པོ་ཆེ་སྔོན་པོ་མི་བསྐྱོད་པའི་ཅོད་པན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རྩེ་གསུམ། གཡོན་གཉིས་པདྨ་དང་
རལ་གྲི་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ། རླུང་མཚམས་ཀྱི་རྩིབས་ཀྱི་སྟེང་གི་གདན་ལ་གཡོན་བརྐྱང་གིས་འཁོད། མི་གཡོ་བ་མཐིང་ག་མི་བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱ་
དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རལ་གྲི། གཡོན་གཉིས་པདྨ་དང་རྡོ་རྗེ་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ་དབང་ལྡན་གྱི་རྩིབས་ཀྱི་སྟེང་གི་གདན་ལ་གཡོན་
བརྐྱང་གིས་འཁོད། གཙུག་ཏོར་འཁོར་ལོས་བསྒྱུར་བ་ལྗང་སེར་མི་བསྐྱོད་པའི་ཅོད་པན་ཅན། ལྗང་སེར་དཀར་དང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་
གཉིས་རིན་པོ་ཆེ་དང་འཁོར་ལོ། གཡོན་གཉིས་པདྨ་དང་རལ་གྲི་འཛིན་པ། ཧཱུཾ་ཡུམ་གྱི་པདྨ་ལས་སྤྲོས་ཏེ་གཙོ་བོའི་སྟེང་གི་ཅུང་ཟད་ཙམ་གྱི་བདུན་གྱི་གདན་ལ་གཡོན་བརྐྱང་གིས་འཁོད། རྡོ་རྗེ་ས་འོག་མཐིང་ག་མི་
བསྐྱོད་པའི་ཅོད་པན་ཅན། མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རིན་པོ་ཆེ་དང་རྡོ་རྗེ། གཡོན་གཉིས་པདྨ་དང་རལ་གྲི་འཛིན་
པ༑ ཧཱུཾ་ཡུམ་གྱི་པདྨ་ལས་སྤྲོས་ཏེ་གཙོ་བོའི་འོག་གི་ཅུང་ཟད་ཙམ་གྱི་རྒྱབ་ཀྱི་གདན་ལ་གཡོན་བརྐྱང་གིས་འཁོད། བཅུ་གཅིག་པོ་ཐམས་ཅད་ཀྱང་མ་ཆེ་བ་གཙིགས་ཤིང་ཞལ་སོ་སོ་ཡང་དམར་ལ་ཟླུམ་པའི་སྤྱན་གསུམ་པ་

[184A]༄༅། །དབུ་སྐྲ་དང་སྨ་ར་དམར་སེར་འབར་ཞིང་གྱེན་དུ་འཁྱིལ་བ། འཁོར་ལོ་དང་རྣ་ཆ་ལ་སོགས་པས་བརྒྱན་ཅིང་སྣ་ཚོགས་པའི་སྤྲུལ་གྱི་རྒྱན་ཅན། བདུད་དང་བགེགས་ཐམས་ཅད་རྩད་ནས་འབྱིན་པའི་སྟོབས་
དང་ལྡན་པ། སྐུ་ལས་སྐྱེས་པའི་ཡེ་ཤེས་ཀྱི་མེད་དཔུང་རབ་ཏུ་འབར་བའི་དབུས་ན་བཞུགས་ཤིང་འཇིགས་སུ་རུང་བའི་རྡོ་རྗེ་འབར་བ་སྤྲིན་ལྟར་འཁྲིགས་པ་ཕྱོགས་བཅུར་འཕྲོས་པས་གདུག་པ་ཅན་ཐམས་ཅད་ཚར་གཅོད་
པར་གྱུར། ཅེས་ཐུན་མོང་མ་ཡིན་པའི་སྲུང་འཁོར་བསྒོམ། དེ་ནས། རང་ཉིད་གནོད་མཛེས་སུ་གནས་པ་ཡོངས་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་པོ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་
ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་དང་རལ་གྲི། གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས། ཆོས་འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་
པ༑ འོག་ཟུར་ནས་བཾ་ལས་བྱུང་བའི་སྣ་ཚོགས་པདྨའི་ལྟེ་བར། ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་དམར། བྱང་གི་རྭ་ལྗང། དབུས་ཀྱི་ལྟེ་བ་སྔོན་པོས་བརྒྱན་པ། ལྟེ་བའི་དབུས་སུ་བཧྲུཾ་ལས་
འཁོར་ལོ་བཧྲུཾ་གྱིས་མཚན་པ་ལས་བྱུང་བའི་རྣམ་སྣང་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་ལ་གནས་པའི་འཁོར་ལོ་དང་རལ་གྲི་
གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས་གཞལ་ཡས་ཁང་གྲུ་བཞི་པ་སྒོ་བཞི་པ། ཕྱི་རོལ་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིག་པ་ལྔ་དང་ལྡན་པ། རྩེག་པའི་སྟེང་ན་རིན་པོ་ཆེ་སྣ་ཚོགས་པས་
མཛེས་པར་བྱས་པའི་རིན་པོ་ཆེའི་ཕ་གུ་སེར་པོས་བསྐོར་བའི་གཞལ་ཡས་ཁང་གི་ཕྱེད་ཀྱི་ཚད་དུ་རྡོ་རྗེ་འཕྲེང་བས་ཟླུམ་པོར་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་བཞིས་མཛེས་པར་ཕུབ་པ་

[184B] ཕ་གུའི་སྟེང་ན་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་འཕྱང་བའི་རིན་པོ་ཆེའི་དྲ་བ་དང་དྲ་བ་ཕྱེད་པ་
ལ་དྲིལ་བུ་དང་རྡ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་དུ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་ལ། བདན་དང་རྒྱལ་མཚན་ལ་སོགས་པས་
མཛེས་པར་བྱས་པ། རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས། འགྲམ་སྟེགས་ཀྱི་རྣམ་པར་བསྐོར་བ་ལ། ལྷ་མོ་མཆོད་རྫས་ཐོགས་པ་རྣམས་འཁོད་ནས་མཆོད་པ་བྱེད་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་
འོག་གི་ཕྱི་ནང་གི་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྤྲས་པ། སྒོ་བཞི་སོ་སོའི་མདུན་དུ་ཀ་བ་བཞི་བཞིས་བཏེགས་པའི་རྟ་བབས་སྣམ་བུ་བཅུ་གཅིག་དང་ལྡན་པའི་སྟེང་དུ་ཆོས་ཀྱི་འཁོར་ལོ་དེའི་གཡས་གཡོན་དུ་རི་དྭགས་ཕོ་མོ་དང་
བཅས་པ། རྡོ་རྗེའི་ར་བ་མེ་རི་དང་བཅས་པའི་ཕྱི་རོལ་ཏུ། གཏུམ་དྲག་ལ་སོགས་པའི་དུར་ཁྲོད་བརྒྱད་ན། ནག་གེ་སར་གྱི་ཤིང་ལ་སོགས་པའི་ཤིང་བརྒྱད། དེའི་རྩ་བར་བརྒྱ་བྱིན་ལ་སོགས་པའི་ཕྱོགས་སྐྱོང་བརྒྱད། རྩེ་མོར་རྫུ་
འཕྲུལ་ཆེན་པོ་བ་གླང་པོ་ཆེའི་གདོང་པ་ཅན་ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ནོར་རྒྱས་ལ་སོགས་པའི་ཀླུ་བརྒྱད། དེ་དག་གི་སྟེང་གི་ནམ་མཁའ་ལ་སྒྲོགས་པ་ལ་སོགས་པའི་སྤྲིན་བརྒྱད་
ཡེ་ཤེས་ཀྱི་མེ་བརྒྱད། མཆོད་རྟེན་བརྒྱད། གཞན་ཡང་ཀེང་རུས་དང། གསལ་ཤིང་གིས་ཕུག་པའི་རོ་དང་ཤིང་ལ་དཔྱངས་པ་དང། སྐྱེས་བུ་ཟ་བ་དང། མཚོན་གྱིས་ཕུག་པ་ལ་སོགས་པ་དང། བྱ་རོག་དང་བྱ་རྒོད་དང་ཁྱི་དང་ཅེ་སྤྱང་
དང། སེང་གེ་དང་སྟག་ལ་སོགས་པ་དང། ཅ་ཅོ་སྒྲོག་པའི་རོ་ལངས་དང། གནོད་སྦྱིན་དང་སྲིན་པོ་ལ་སོགས་པ་རྣམས་ཀྱིས་འཇིགས་སུ་རུང་བ། གྲུབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ། བཅོམ་ལྡན་

[185A]༄༅། །འདས་ལ་རྩེ་གཅིག་ཏུ་བལྟ་བ། གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཱཾ་ག་འཛིན་པ་ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་སོགས་ཀྱིས། ཤིང་དུ་ངོ་
མཚར་བར་བྱེད་པའི་དུར་ཁྲོད་རྣམས་ཀྱིས་བསྐོར་བ། བསམ་པ་ནི་རྟེན་བསྐྱེད་པའོ། །གཞལ་ཡས་ཁང་གི་དབུས་སུ་ཡ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་ཨ་ཡིག་དང་པོ་ལས་བྱུང་བའི་
ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ། དྷཱི་སེར་པོ་ལས་བྱུང་པའི་རལ་གྲི་དབུས་སུ་དྷཱི་ས་མཚན་བདེ་ལས་འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ། ཐིམ་པ་ཡོངས་སུ་གྱུར་པ་ལས་
རང་ཉིད་རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ་ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་དཀྲུང་གིས་བཞུགས་པ་
མཚན་སོ་གཉིས་དང་དཔེ་བྱད་བརྒྱད་ཅུས་བརྒྱན་པ། རལ་པའི་ཟུར་ཕུང་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། ཅེས་ཆོག་གསུམ་གྱིས་རྒྱུ་རྡོ་རྗེ་འཛིན་པ་འཇམ་དཔལ་དུ་བསྐྱེད་དེ་བར་དོ་ལོངས་སྐུའི་ལམ་འཁྱེར་བསྒོམ་
དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར། དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་སྣང་ལ་སོགས་པའི་སངས་རྒྱས་དང། རྡོ་རྗེ་རྣོན་པོ་ལ་སོགས་པའི་བྱང་ཆུབ་སེམས་དཔའ་དང། རྡོ་རྗེ་ལྕགས་ཀྱུ་
ལ་སོགས་པའི་ཁྲོ་བོ་དང། སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ། འཇམ་དཔལ་དང་བཅས་པ་ཉི་མ་ལ་ཞུགས་པ་ལས་འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་
གྱུར༑ དེའི་སྟེང་དུ་ཧཱུཾ་ཡིག་མཐིང་ག་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྱན་དྲངས། ཧཱུཾ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པོ། །

[185B] ལྟེ་བ་ལ་ཧཱུཾ་ཡིག་གིས་མཚན་པ། དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་རྣམས་སྤྲོས་ཏེ། ནམ་
མཁའི་ཁམས་ཐམས་ཅད་ཏིལ་གྱེ་གང་བུ་བཞིན་དུ་གང་བ། ཉི་མ་ལ་གནས་པས་སེམས་ཅན་རྣམས་སྨིན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་དང་ལྷན་གཅིག་ཏུ་འདུས་ནས་རྡོ་རྗེ་ལ་ཐིམ་པར་གྱུར། ཟླ་བ་ཉི་མ་
རྡོ་རྗེ་ཧཱུཾ་དང་བཅས་པ་ཡོངས་སུ་གྱུར་པ་ལས་སྣ་ཚོགས་པདྨ་དང་ཟླ་བ་དང་ཉི་མའི་གདན་གྱི་སྟེང་དུ་རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་
པ་གཡས་བསྐུམ་ཞིང་གཡོན་བརྐྱང་བའི་སྟབས་ཀྱིས་བཞུགས་པ། ཞེས་མངོན་བྱང་ལྔའི་སྒོ་ནས་འབྲས་བུ་རྡོ་རྗེ་འཛིན་པར་བསྐྱེད་དེ་སྐྱེ་བ་སྤྲུལ་སྐུའི་ལམ་འཁྱེར་བསྒོམ། ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་
ལྗགས་འདྲིལ་བ། མཆེ་བ་རྣམ་པར་གཙིགས་པ་ཁྲོ་གཉེར་ཅན། ཁྲོ་གཉེར་གྱི་འགྲམ་དུ། སྨིན་མ་དང་སྤྱན་འཇིགས་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ། འཇིག་རྟེན་དང་འཇིག་རྟེན་ལས་འདས་པའི་
ལྷ་ལ་སྡིགས་མཛུབ་བྱེད་པ། འཇིགས་པ་རྣམས་ཀྱང་འཇིགས་པར་མཛད་པ། ཕེཾ་ཀ་རའི་སྐྲ་ཆེན་པོ་འབྲུག་ལྟར་སྒྲོག་པ། མིའི་ཁྲག་དང་ཞག་དང་རྒད་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་སྐམ་པོ་ལྔས་ཐོད་
བྱས་ཤིང། མགོ་བོ་རློན་པ་ལྔ་བཅུའི་ཐོད་པའི་ཕྲེང་བས་བརྒྱན་པ། སྤྲུལ་ནག་པོའི་མྷྕོད་ཕྱིར་ཐོགས་དང་མི་རུས་ཀྱི་འཁོར་ལོ་དང། རྣ་ཆ་ལ་སོགས་པའི་རུས་པ་རྒྱན་རྣམས་ཀྱིས་བརྒྱན་པ། གསུས་པ་ཆེ་བ། གཅེར་
བུའི་གཟུགས་ཅན་མཚན་མ་གྱེན་དུ་འགྲེང་བ། སྨིན་མ་དང་རྗི་མ་དང་སྨ་ར་དང་པ་སྤུན་རྣམས་དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་གེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན། དེའི་སྟེང་མ་རྭ་གཉིས་ཀྱི་

[186A]༄༅། །དབུས་ཀྱི་ཞལ་དམར་པོ། །རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་པ། གཞོན་ནུའི་རྒྱན་གྱིས་བརྒྱན་པ། སྤྱི་བོར་རལ་བ་ལྔ་དང་ལྡན་པ། རཱི་
རྩ་བའི་གཡས་ཀྱི་ཞལ་དང་པོ་སྔོན་པོ། །དེའི་གཡས་ཞལ་དམར་པོ། །གཡོན་ཞལ་སེར་པོ། །རཱི་རྩ་བའི་གཡོན་གྱི་ཞལ་དང་པོ་དཀར་པོ། །དེའི་གཡས་ཞལ་དུད་ཀ་གཡོན་ཞལ་ནག་པོ། །ཞལ་རྣམས་ཤིན་ཏུ་ཁྲོས་པ་
ཞལ་དགུ་བོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པ། ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་མགོ་གཡས་དང། སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་ནས་བརྐྱང་ཏེ་
འཛིན་པ་ལྷག་མ་གཡས་ཀྱི་དང་པོ་ན་གྲི་གུག་གཉིས་པ་ན་བཧི་དཧི་པཱ་ལ། གསུམ་པ་ན་གཏུན་ཤིང། བཞི་པ་ན་ཆུ་གྲི། ལྔ་པ་ན་ཀ་ཎ་ཡ། དྲུག་པ་ན་དགྲ་སྟ། བདུན་པ་ན་མདུང། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་
པ་ན་དབྱུག་ཏོ། །བཅུ་གཅིག་པ་ན་ཁ་ཊཱཾ་ག་བཅུ་གཉིས་པ་ན་འཁོར་ལོ། །བཅུ་གསུམ་པ་ན་རྡོ་རྗེ་རྩེ་ལྔ་པ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་གྱི་དང་པོ་ན་
ཁྲག་གིས་བཀང་བའི་ཐོད་པ། གཉིས་པ་ན་ཚངས་པའི་མགོ་བོ། །གསུམ་པ་ན་ཕུབ། བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་
དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་བཙུགས་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པ་ན་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་རས་
བསྣམས་པ། ཞབས་གཡས་ཀྱི་དང་པོས་མི། གཉིས་པས་མ་ཧེ། གསུམ་པས་གླང། བཞི་པས་བོང་བུ། ལྔ་པས་རྔ་མོང། དྲུག་པས་ཁྱི། བདུན་པས་ལུག་བརྒྱད་པས་ཝ་དང། གཡོན་གྱིས་དང་པོས་བྱ་

[186B] གཉིས་པས་འུག་པ། གསུམ་པས་བྱ་རོག་བཞི་པས་ནེ་ཙོ། ལྔ་པས་ཁྲ། དྲུག་པས་བྱ་ཆེན་པོ། བདུན་པས་ཁྱིམ་བྱ། བརྒྱད་པས་བཞད་མནན་པ། ཚངས་པ་དང་དབང་པོ་དང་ཁྱབ་འཇུག་དང་དྲག་པོ་དང་
གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྦུབ་ཏུ་བྱས་ཏེ། ཞབས་འོག་ཏུ་མནན་ནས་མེད་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། བཅུ་གསུམ་མའི་གཞུང་ཟ་མ་ཏོག་ཏུ་འདིར་སེམས་དཔའ་
སུམ་བརྩེགས་བསྒོམ་པར་བཤད་ཀྱང་འདིར་གཞུང་དུ་སྐྱེ་མཆེད་སྐུ་གསུང་ཐུགས་བྱིན་རླབས་ཀྱི་འོག་ཏུ་སེམས་དཔའ་སུམ་བརྩེགས་བསྒོམ་པར་བཤད། དེའི་མིག་ཏུ་ས་སྙིང་གི་རང་བཞིན་ཀྵི་དཀར་པོ། །རྣ་བར་ཕྱག་རྡོར་
གྱི་རང་བཞིན་ཛྲི་ནག་པོ། །སྣར་ནམ་སྙིང་གི་རང་བཞིན་ཁཾ་སེར་པོ། །ལྕེར་སྤྱན་རས་གཟིགས་ཀྱི་རང་བཞིན་རཾ་དམར་པོ། །དཔྲལ་བར་སྒྲིབ་སེལ་གྱི་རང་བཞིན་ཀཾ་ལྗང་དགུ། ལྟེ་བར་ཀུན་བཟང་གི་རང་བཞིན་སཾ་དཀར་པོ། །སྤྱི་བོར་
སྐུ་རྡོ་རྗེའི་རང་བཞིན་ཨོཾ་དཀར་པོ། །མགྲིན་པར་གསུང་རྡོ་རྗེའི་རང་བཞིན་ཨཱ་དམར་པོ། །ཐུགས་ཀར་ཐུགས་རྡོ་རྗེའི་རང་བཞིན་ཧཱུཾ་སྔོན་པོ། །ཞེས་སྐྱེ་མཆེད་སྐུ་གསུང་ཐུགས་བྱིན་གྱིས་རླབས་རང་ཉིད་དམ་ཚིག་སེམས་དཔའི་
ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་
སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང། རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་
དབུས་སུ། ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ། ཞེས་སེམས་དཔའ་སུམ་བརྩེགས་བསྒོམ། གཡོན་པའི་རྡོ་རྗེ་ཁུ་ཚུར་གྱི་མཐེའུ་ཆུང་དང་གཡས་པའི་རྡོ་རྗེ་ཁུ་ཚུར་གྱིས་མཛུབ་མོ་བསྣོལ་
[187A]༄༅། །བ་ལྕགས་ཀྱུའི་ཕྱག་རྒྱ་བཅས་ལ། ཨོཾ་ཧཱི་ཧ་གྷོ་ཝ་མ་ཧཱ་ཀྲོ་དྷ་ཨཱ་གཙྪ་ཨཱ་གཚྩ་ཨ་སྨཱ་དྤཱུ་ཛ་པྲ་ཏི་གྲྀ་ཧྞནྟུ་པྲ་སཱ་ད་མེ་དཧི་མའན་ཀུ་རུ་སཱཧཱ། རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་
བསྒོམ་པ་དང་འདྲ་བའི་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཧྲཱི་ཤྚི་བརྗོད་ཅིང་སྙིང་གནས་ཁྲོ་བོ་སྤྲོས་ཏེ་ཕྱི་འབྲང་གི་བགེགས་བསྐྲད། ཨོཾ་
ཧྲཱི་ཥྚཱིཧ་ཞེས་སོགས་ཀྱིས་མཆོད། ཨོཾ་མུདྒ་ར་ཛཿ་ཞེས་པའི་སྔགས་ཀྱིས་དམ་ཚིག་པ་སོ་སོའི་སྤྱི་བོར་དགུག་ཨོཾ་དཎྚ་ཧཱུཾ། གིས་དམ་ཚིག་པ་སོ་སོ་ལ་གཞུག་ཨོཾ་པདྨ་བཾ། གྱིས་དམ་ཚིག་པ་སོ་སོ་དང་དབྱེར་མེད་
དུབ་ཅིང། ཨོཾ་ཁྡྒ་ཧོཿ་ས་དབང་དུ་བྱའོ། །དེ་ནས། ཨོཾ་ཧྲཱིཧ་བཧོ། ཞེས་སོགས་ཕྱག་རྒྱ་དང་བཅས་ཏེ། སླར་ཡང་རང་གི་ཐུགས་ཁའི་ཧཱུཾ་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་
པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱི་ཥྚཱིཧ་སོགས་ཀྱིས་མཆོད། དེ་བཞིན་གཤེགས་པ་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་
ལྷ་མོ་ཙ་རྩི་ཀ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་
བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་དབང་བསྐུར། །ཞེས་གསུང་ཞིང་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གང། དྲི་མ་ཐམས་ཅད་དག་ཆུའི་ལྷག་མ་
སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་པར་གྱུར། པར་བསམ་སྟེ་ཡེ་ཤེས་པ་དགུག་གཞུག་དབང་

[187B] །དེ་ནས་བདག་སྐྱེད་ཀྱི་མཆོད་པ། ཧྲཱི་ཥྚི་དང་ནང་མཆོད་ཀྱིས་བསང་བ་སོགས་སྔར་ཕྱོགས་སྐྱོང་གི་མཆོད་པ་བྱིན་རླབས་ལྟར་བྱིན་གྱིས་རླབས། ཨོཾ་ཧྲཱི་ཥྚིཧ། ཞེས་སོགས་
སམ༑ ཨོཾ་ཡ་མཱནྟ་ཀ་ཨརྒྷཾ་པྲ་ཏི་ཙྪ་ཧཱུཾ་སཱཧཱ། ཞེས་སོགས་ཀྱིས་མཆོད། དེ་ནས་དཀྱིལ་འཁོར་བ་ལ་འབུལ་རྒྱུའི་ནང་མཆོད་སྔར་ལྟར་བྱིན་གྱིས་བརླབས་ལ། མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་
པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་
དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་ཞལ་དུ་་ཡེ་ཤེས་ཀྱི་མཁའ་འགྲོ་མའི་་ལ་ལཱི་ཏ་བཛྲའི་་ཨ་མོ་གྷ་བཛྲའི་་ཡེ་ཤེས་འབྱུང་གནས་སྤས་པའི་་
པདྨ་བཛྲའི་་དའི་པཱཾ་ཀ་རར་ཀྵི་ཏའི་་རྭ་ལོ་ཙཱ་བ་རྡོ་རྗེ་གྲགས་ཀྱི་་རྭ་ཡེ་ཤེས་སེང་གེའི་་རྭ་འབུམ་སེང་གི་་རྗེ་བཙུན་རྒྭ་ལོའི་་རོང་བ་ཤེས་རབ་སེང་གེའི་་བླ་མ་ཡེ་ཤེས་དཔལ་བའི་་ཆོས་རྗེ་དོན་
གྲུབ་རིན་ཆེན་གྱི་་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་་མཁས་གྲུབ་བསྟན་པའི་ཉི་མ་དགེ་ལེགས་དཔལ་བཟང་པོའི་་རྗེ་བཙུན་ཤེས་རབ་སེང་གེའི་་འདུལ་འཛིན་དཔལ་ལྡན་བཟང་པོའི་་འཇམ་དབྱངས་དགེ་
འདུན་འཕེལ་བའི་་རྒྱུད་ཆེན་བཀྲ་ཤིས་འཕགས་པའི་་རྒྱུད་ཆེན་བསམ་གྲུབ་རྒྱ་མཚོའི་་རྒྱུད་ཆེན་བརྩོན་འགྲུས་འཕགས་པའི་་རྒྱུད་ཆེན་རྡོ་རྗེ་བཟང་པོའི་་རྒྱུད་ཆེན་སངས་རྒྱས་རྒྱ་མཚོའི་་པཎ་ཆེན་ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་་མཁས་ཤིང་གྲུབ་པའི་དབང་ཕྱུག་བློ་བཟང་ངག་གི་དབང་པོའི་་དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་བློ་གྲོས་རྒྱ་མཚོ་དཔལ་བཟང་པོའི་་དྲིན་ཅན་

[188A]༄༅། །རྩ་བའི་བླ་མ་རྡོ་རྗེ་འཆང་དགེ་འདུན་དོན་གྲུབ་པའི་ཞལ་དུ་ཨོཾ་ཨཱྷཱུཾ། གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཡམཱནྟ་
ཀ་ཧཱུཾ་ཕཊ། ཨོཾ་ཨཱ་ཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཆོས་ཀྱི་རྒྱལ་པོ་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞན་
ཡང་སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བསྟེན་པ། བསྟེན་པ། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ་བླ་མ་གོང་མ་རྣམས་ཀྱིས་བསྟེན་ཞིང་བསྒྲུབས་
པའི་བསྲུང་མ་དམ་ཚིག་ཅན་རྣམས་ཀྱི་་ཡུལ་ཉི་ཤུ་རྩ་བཞི། གནས་སུམ་ཅུ་རྩ་གཉིས། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང། རྣལ་འབྱོར་མ་དང། ཕྱོགས་སྐྱོང་དང། ཞིང་སྐྱོང་དང། ཀླུ་ལ་སོགས་
པ་རྣམས་ཀྱི་་གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱཧཱུཾ། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་ཞུགས་པར་གྱུར། པར་
བསམས་ལ། ཨོཾ་ཧྲཱི་ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ། ཨཱ་ཧཱུཾ། ཨོཾ་ཨ་མྲི་ཏ་སཱ་ད་ན་བརྫྲ་སྭ་བྷཱ་ཝ་ཨཱ་ཏྨ་ཀོ་ མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། ཧཱུཾ་འཇམ་དཔལ་མཁའ་ལས་
བྱུང་པའི་གསེང་མདོག་ཅན། །འཇམ་དཔལ་ཐུགས་ལ་ཆོས་ཀུན་རང་བཞིན་གསལ། །འཇམ་དཔལ་གསུང་གི་དབང་ཕྱུག་འཇམ་པའི་དབྱངས། །འཇམ་དཔལ་བདག་ནི་རེ་བའི་སེམས་ཀྱིས་འདུད། །ཐུགས་མཆོག་
འཇམ་པའི་ངང་ལས་མ་གཡོས་ཀྱང། །ཐུགས་རྗེས་གདུག་པ་མ་ལུས་འདུལ་བའི་ཕྱིར། །འཇིགས་བྱེད་འཇིགས་པ་ཆེན་པོའི་སྐུར་སྟོན་པ། །མི་བཟད་དུས་མཐའི་སྐལ་བའི་མེ་ལྟར་འབར། །ཞལ་གདངས་

[188B] །སྤྱན་བགྲད་མཆེ་བ་གཙིགས་པར་རབ་ཏུ་འབར། །རྡོ་རྗེའི་རྟ་སྐད་དྲག་པོ་ཧ་ཧར་བཞད། །མཁའ་འགྲོ་སྡུད་པའི་ཕཻཾ་སྐད་གནམ་དུ་སྒྲེག་ཁྲོས་པའི་སྟོབས་ཆེན་བརྡབས་པས་ཁམས་
གསུམ་གནོན། །སྡིགས་འཛུབ་གནམ་དུ་བསྒྲེང་ཞིང་ལྷ་ཆེན་འདུལ། །ལྗགས་འགྲིལ་ཚེམས་ཆེན་གཙིགས་ཤིང་ཁྲག་གིས་མྱོས། །ལྷ་དང་བཅས་པའི་འཇིག་རྟེན་ཞལ་དུ་གསོལ། །གླང་ཆེན་ཀོ་རློན་ཐོད་པའི་ཕྲེང་བཞགས་
གཅེར་བུ་འཇིགས་བྱེད་དབང་ཕྱུག་ཆེན་པོའི་ཚུལ། །འཇིགས་བྱེད་མ་ཧེ་ཁྲོས་པའི་ཞལ་གདངས་ཤིང། །ཞལ་དགུ་འབར་པས་སྲིད་པ་ཟ་ཞིང་རྡུབ། །འགྲོ་བ་སྣ་ཚོགས་འདུལ་བའི་ཕྱག་རྒྱ་འབར། །བདུད་རིགས་གནོན་པའི་
ཞབས་ནི་བརྐྱངས་བསྐུམ་མཛད། །འཇིགས་བྱེད་ཆེན་པོའི་སྐུ་ལ་རྟག་ཏུ་འདུད། །དབུ་དགུ་འབར་བའི་དཀྱིལ་འཁོར་ནས། །གཡས་ཀྱི་ཞལ་གསུམ་བགྲད་པ་ནི། །མཐིང་ཁ་དམར་དང་སེར་བའི་ཞལ། །གཡོན་པའི་ཞལ་
གསུམ་གདངས་པ་ནི། །དཀར་དང་དུད་ཁ་ནག་པོའི་ཞལ། །དབུས་ཀྱི་ཞལ་གསུམ་འབར་བ་ནི། །ཁྲོ་དང་ཆགས་དང་ཞི་བའི་ཚུལ། །ཕྱག་རྒྱ་འོད་ཟེར་འབར་བ་ལས། །གཡས་ཀྱི་ཕྱག་རྒྱ་བཅུ་དྲུག་ནི། །རྡེགས་ཅིང་འཇོམས་
པའི་མཚོན་ཆ་གདེངས། །གཡོན་གྱི་ཕྱག་རྒྱ་བཅུ་དྲུག་ནི། །རོལ་ཅིང་སྟོབས་པའི་མཚན་མས་མཛེས། །བརྗིང་རྔམ་ཞབས་ཀྱི་ཚམ་རྔམ་ལས། །གཡས་ཀྱི་ཞབས་བརྒྱད་བསྐུམ་པ་ནི། །དྲེགས་པའི་ལྷ་བརྒྱད་
ཐབས་ཀྱིས་གནོན། །གཡོན་གྱི་ཞབས་བརྒྱད་བརྐྱང་པ་ནི། །དྲེག་པའི་ལྷ་མོ་བརྒྱད་ལ་རོལ། །འདོད་ཆགས་ཆེན་པོ་འདུལ་བའི་ཕྱིར། །རྟག་ཏུ་ལིང་ག་རྒྱས་པའི་ཚུལ། །དྲག་པོའི་ཚུལ་གྱིས་ཞེ་སྡང་འདུལ། །འདུལ་
སྐུ་ཁྱོད་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །བདུད་དང་གཤིན་རྗེ་ཐབས་ཀྱིས་འདུལ། །མ་མོ་མཁའ་འགྲོ་དབང་དུ་སྡུད། །དབང་སྡུད་ཁྱོད་ལ་ཕྱག་འཚལ་ལོ། །དབང་ཕྱུག་ཆེན་པོའི་དཀྱིལ་འཁོར་

[189A]༄༅། །ནས༑ ༑དབང་མེད་དང་པས་འདུས་པ་དང། །ཡེ་ཤེས་སྤྲུལ་པའི་འཁོར་གྱིས་བསྐོར། །འཁོར་བཅས་ཁྱོད་ལ་ཕྱག་འཚལ་ལོ། །ཡེ་ཤེས་ཐུགས་ཀྱི་དཀྱིལ་འཁོར་ནས། །ཇི་ལྟ་བུར་ནི་སྤྲུལ་གྱུར་
ཀྱང༑ ༑རྣམ་དག་དབྱིངས་ལས་མ་གཡོས་ཏེ། །མཉམ་ཉིད་ཁྱོད་ལ་ཕྱག་འཚལ་ལོ། །ཞེས་པའམ་བསྡུན། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་
གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་
ཕྱིར༑ ༑ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ། །ཅེས་ཕྱི་ནང་གི་མཆོད་པས་མཆོད་ཅིང་བསྟོད་པས་བསྟོང། དེ་ལྟར་རེ་རེ་ནས་གསལ་འདེབས་པའི་དཔྱད་ནས་
སྒོམ་པ་དང་རྣམ་པ་གསལ་བ་ལ་རྩེ་གཅིག་ཏུ་འཇོག་པའི་སྒོམ་པ་གཉིས་ཀྱིས་གསལ་སྣང་བསྒྲུབ་ཅིང། །བདག་ཉིད་དཔལ་རྡོ་རྗེ་འཇིགས་བྱེད་དོ་སྙམ་དུ་ངེས་པ་ཤུགས་ཅན་བསྐྱེད་པ་ལ་འཇོག་པའི་ང་རྱྒལ་བརྟན་པར་བྱེད་
བ་གཉིས་ཀ་བསྐོམ་པར་བྱ་བ་ནི་རྒྱ་ཆེ་བ་ལ་བསླབ་པའོ། །སྒོམ་པ་བོ་དང་སྒོམ་བྱ་དང་སྒོམ་རྣམས་བརྟགས་ན་ཡང་དག་པར་ཅིར་ཡང་མ་གྲུབ་བཞིན་དུ་སྣང་བ་སྒྱུ་མ་ལྟ་བུའི་དོན་ལ་འཇོག་པའི་དེ་ཁོ་ན་ཉིད་ཀྱི་སྦྱོར་བ་ལ་མཉམ་
པར་འཇོག་པ་ནི་དམིགས་པ་ལྷའི་སྐུ་ལ་དམིགས་ནས་རྣམ་པ་རང་བཞིན་མེད་པར་ངེས་པའི་རྒྱུན་སྐྱོང་བ་ཡིན་པས་ཟབ་པ་དང་རྒྱ་ཆེ་བ་གཉིས་ཀ་ལ་སློབ་པ་སྟེ་དེ་དག་ནི་རགས་པ་ལ་སེམས་འཛིན་པའོ། །དེ་ལྟར་བསྒོམ་པ་ལ་
བྱིང་བ་དང་རྒོད་པ་བསལ་བའི་ཕྱིར་སྟེང་ངམ་འོག་གི་སྣ་རྩེར་ཟླ་བ་ལ་གནས་པའི་རྡོ་རྗེ་སྔོན་པོ་ཉུང་ས་དཀར་གྱི་འབྲུ་ཚད་ཙམ་ལ་སེམས་བཟུང་ནས་བརྟན་པ་ན་དེ་ལས་ཕྱག་མཚན་མང་པོ་སྤྲོ་ཞིང་སླར་ཡང་རྩ་བའི་མཚན་མལ་

[189B] །ཞལ་དགུ་ནི་གསུང་རབ་ཡན་ལག་དགུ། དྭ་གཉིས་ནི་བདེན་པ་གཉིས། ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་སོ་
བདུན༑ ཞབས་བཅུ་དྲུག་ནི་སྟོང་ཉིད་བཅུ་དྲུག་མཚན་མ་གྱེན་དུ་འགྲེང་བ་ནི་བདེ་བ་ཆེན་པོ་རྒྱས་པ། མིལ་སོགས་པ་ནི་དངོས་གྲུབ་བརྒྱད་དང། བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་པ་ཡིན་ལ་
གཅེར་པུ་ནི་སྒྲིབ་གཡོགས་མེད་པ་དང། སྐྲ་གྱེན་དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟོན་པའོ། །དེ་དག་གི་དོན་མདོར་བསྡུ་ན། གཏན་ལ་དབབ་པའི་གཞི། གསུང་རབ་ཡན་ལག་དགུའི་བརྗོད་བྱ་
ཀུན་རྫོབ་སྒྱུ་མ་དང་དོན་དམ་ནམ་མཁའ་ལྟ་བུ། ཁོང་དུ་ཆུད་པའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་མ་རྟོགས་པ་ལ་ནི། སྟོང་ཉིད་བཅུ་དྲུག་གི་རྟོགས་པ་ཡོད་དེ། དེ་ཡང་ཐབས་བདེ་
བ་ཆེན་པོ་དང་དབྱེར་མེད་པར་ཞུགས་པའོ། །ལམ་དེས་བགྲོད་བའི་འབྲས་བུ་དངོས་གྲུབ་ཐུན་མོང་པ་དང། ཐུན་མོང་མ་ཡིན་པ་གཉིས་ཀྱི་གཙོ་བོ་ནི། སྒྲིབ་པ་ཟད་པའི་མྱང་འདས་སོ། །ཞེས་རྡོ་རྗེ་འཇིགས་
བྱེད་ཀྱི་རྣམ་པར་ཤར་བའི་སྐུས། དེ་ལྟར་མཚོན་པ་གོ་བར་བྱེད་པའོ། །ཞེས་དག་པ་དྲན་པར་བྱ། འཕྲེང་བ་ཧྲཱི་ཥྚི་ས་བསང་སྭ་བྷཱ་ཝས་སྦྱངས། སྟོང་པའི་ངང་ལས་འཕྲེང་རྡོག་རྣམས་རེ་རེ་ནས་པད་ཉིའི་
སྟེང་དུ་ཧཱུཾ་ཡིག་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པ་གཡོན་བརྐྱང་གིས་བཞུགས་པའི་སྤྱི་བོར་ཨོཾ། །མགྲིན་པར་ཨཱ་ཐུགས་ཀར་ཧཱུཾ་གིས་མཚན་
པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་བསྒོམ་པ་དང་འདྲ་བའི་ཡེ་ཤེས་པ་དང་དབང་ལྷ་སྤྱན་དྲངས། ཡེ་ཤེས་པ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་ལྷས་དབང་བསྐུར། མི་བསྐྱོད་

[190A]༄༅། །བས་དབུ་བརྒྱན་པར་གྱུར། ཨོཾ་ཡ་མཱནྟ་ཀ་ཨརྒྷཾ་ནས་ཤཔྟ་པྲ་ཏི་ཙྪ་ཧཱུཾ་སའྷཱ། སྙིང་པོ་ལ་འབྲུ་གསུམ་བཏགས་པས་ནང་མཆོད་དབུལ། གཟུགས་མཆོག་མཆོག་ཏུ་དྲག་པོ་ཆེ། །དཔའ་
བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཨོཾ་ཡ་མཱནྟ་ཀ་ཧཱུཾ་ཕཊ། ཅི་འགྲུབ་བཟླ། རྡོ་རྗེ་འཇིགས་བྱེད་འོད་དུ་ཞུ་བ་ལས་ཁྲག་འཛག་པའི་མི་
མགོའི་འཕྲེང་བའི་རྣམ་པར་གྱུར། ཅེས་བགྲང་འཕྲེང་བྱིན་བརླབ་བྱ། ཨོཾ་ཡ་མ་རཱ་ཛའ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡ་ཀྵེ་ཡ་ཙྪ་ནི་རཱ་མ་ཡ་ཧཱུཾ་ཧཱུཾ་ཕཊ་ཕཊ་སའྷཱ། ཅེས་པའི་རྩ་སྔགས་
ཨོཾ་ཧྲཱི་ཥྚཱི་ཝི་ཀྲི་ཏཱན་ན་ཧཱུཾ་ཕཊ། ཅེས་པའི་ལས་སྔགས། ཨོཾ་ཡ་མཱནྟ་ཀ་ཧཱུཾ་ཕཊ། ཅེས་པའི་སྙིང་པོ་རྣམས་ཅི་འགྲུབ་རེ་བ་ཟླ། མཐར། ཨོཾ་ཡ་མཱནྟ་ཀ་ས་མ་ཡ། ཞེས་པ་ནས། ཧཱུཾ་ཕཊ། ཅེས་གཤིན་
རྗེ་གཤེད་ཀྱི་ཡིག་བརྒྱ་བཟླ། ཨོཾ་ཡ་མཱནྟ་ཀ་ཨརྒྷཾ་པྲ་ཏི་ཙྪ་སཱ་ཧཱ། ཞེས་སོགས་ཀྱིས་མཆོད། གཟུགས་མཆོག་མཆོག་ཏུ་དྲག་པོ་ཆེ། །ཞེས་སོགས་ཀྱིས་བསྟོད། དེ་ནས་གཏོར་མ་འབུལ་པ་ལ། གཏོར་
མགྲོན་སྐྱེད་ཚུལ་གཉིས་ལས་རྒྱས་པ་ནི། ཨོཾ་སྭ་བྷ་ཝ་ཤུདྷ་སརྦ་དྷ་རྨ་སྭའ་བྷ་ཝ་ཤུད་དཧོཿ་ཧཾ། ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་དུ་བའི་མདོག་ཅན་གཞུ་
ལྟ་བུ་རྒྱལ་མཚན་གྱིས་མཚན་པ། ཞེས་པ་ནས། མེ་དཔུང་ཕྱོགས་བཅུར་འཕྲོ་བར་གྱུར། རྭ་བའི་དབུས་སུ་རྡོ་རྗེ་སེམས་དཔའ་སྐུ་མདོག་དཀར་པོ། ཞེས་པ་ནས། ཏིང་ངེ་འཛིན་སེམས་དཔའ་ཧཱུཾ་ཡིག་
མཐིང་ག་འོད་ཟེར་ལྔ་འཕྲོ་བ། ཞེས་པའི་བར་སྔར་བཞིན་པ་བསྐྱེད་པར་བྱ་སྟེ། འདིའི་གཞུང་དུ་མདུན་དུ་སྐད་ཅིག་ཙམ་གྱི་རྟེན་དང་བརྟེན་པ་བསྐྱེད་པའམ་ཡང་ན་སྟོང་ཉིད་བསྒོམ་པ་ནས་སྲུང་འཁོར་ཐུན་མོང་བའི་

[190B] དེ་ནས། རྡོ་རྗེ་འཛིན་པ་ཡོངས་སུ་གྱུར་པའི་ཆོས་འབྱུང་ནས་དམ་ཚིག་པ་བསྐྱེད་པའི་བར་སྔར་བཞིན་བྱས་ཏེ། ཞེས་གསུངས་པས་སོ། །དེ་ནས་སྤྱན་འདྲེན་གྱི་ཕྱག་རྒྱ་སྔར་བཞིན་བྱས་ལ། ཛཿ་མཇམ་
དཔལ་རང་བཞིན་ཆོས་རྣམས་ཀུན་གྱི་དངོས། །གནས་མེད་འགྲོ་འོང་བྲལ་བ་ནམ་མཁའ་བཞིན། །དུས་ཀྱི་ཁམས་བཞིན་ཐུགས་རྗེ་འགྲོ་འོང་བྲལ། །སྤྲུལ་པ་འགྲོ་དང་བྲལ་བ་གཟུགས་བརྙན་བཞིན། །
འགྲོ་དང་འོང་བའི་མཚན་ཉིད་མི་མངའ་ཡང། །ཆུ་ཟླ་བཞིན་དུ་གར་དམིགས་དེར་སྣང་བས། །དེང་འདིར་སྤྱན་འདྲེན་གཤེགས་སུ་གསོལ་བའི་ལྷ། །སངས་རྒྱས་ཀུན་གྱི་ཡེ་ཤེས་འཇམ་པའི་དབྱངས། །གདུག་
པ་འདུལ་ཕྱིར་འཇིགས་བྱེད་གཤིན་རྗེ་གཤེད། །ལས་བྱེད་སྤྲུལ་པ་གཤིན་རྗེའི་འཁོར་དང་བཅས། །འདིར་གཤེགས་བདག་ལ་དགོངས་ཤིང་བཞུགས་སུ་གསོལ། །ཨོཾ་ཧྲཱི་ཧཱ་བཧོ་ནས་ཀུ་རུ་སཱ་ཧཱ། རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་པ་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་འཁོར་ཕྱོགས་སྐྱོང་དང་བཅས་པ་སྤྱན་དྲངས་
ཡེ་ཤེས་པ་ཨོཾ་མུད་ག་ར་ཛཿ་ཞེས་སོགས་ཀྱིས་དགུག་གཞུག་བཅིང་མཉེས་བྱ། ཕྱོགས་སྐྱོང་རྣམས་དཀྱིལ་འཁོར་གྱི་ཕྱིའི་ཕྱོགས་འཚམས་རྣམས་སུ་འཁོད་པར་གྱུར། བར་བསམ། ཨོཾ་ཧྲཱི་ཧ་བཧོ་ཝ་
ཞེས་པ་ནས༑ རྩ་ཞལ་གྱི་དབུལ་མི་སྐྱོད་པས་དབུ་བརྒྱན་ཅིང་དབང་གི་ལྷ་རྣམས་དེ་ཉིད་ལ་ཐིམ་པར་གྱུར། མཆོད་པ་བྱིན་གྱིས་བརླབས་ནས། རྒྱལ་བ་རྣམས་ནི་གཙང་གྱུར་ཅིང། །སྨེ་བའི་རྟོགས་པ་མི་མངའ་
ཡང། །སྲི་ཞུའི་ཚུལ་གྱི་ཡོན་ཆབ་འདིས། །བདེ་གཤེགས་རྣམས་ལ་སྐུ་ཁྲུས་གསོལ། །ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ། རྒྱལ་བ་རྣམས་ནི་གཙང་གྱུར་ཅིང། །སྨེ་བའི་རྟོགས་པ་མི་མངའ་ཡང་

[191A]༄༅། །སྲི་ཞུའི་ཚུལ་གྱི་ཞབས་བསིལ་འདིས། །བདེ་གཤེགས་རྣམས་ལ་ཞབས་ཁྲུས་གསོལ། །ཨོཾ་ཡ་མཱནྟ་ཀ་ས་པ་རི་ཝཱ་ར་པ་དྱཱཾ་པྲ་ཏཱི་ཙྪ་ཧཱུཾ་སཱ་ཧཱ། རྒྱལ་བ་རྣམས་ནི་ཡོན་ཏན་མཆོག་གི་སྐུ། །ཚུལ་
ཁྲིམས་རྣམ་པར་དག་པའི་དྲི་ངད་ལྡད། །སྒྱུ་མའི་ཆོས་ལ་ཡེ་ཤེས་དབང་བསྐྱུར་ཞིང། །རང་བཞིན་རྣམ་དག་ཆགས་རྡུལ་མི་མངའ་ཡང། །བདག་ཅག་སྲི་ཞུ་གུས་པའི་ཚུལ་གྱིས་སུ། །དྲི་མཆོག་གཙང་མར་བཤམས་ཏེ་ཕུལ་
བ་ཡིས༑ ༑བསོད་རྣམས་ཡན་ལག་ཡོངས་སུ་རྫོགས་གྱུར་ཅིག་ཨོཾ་ཡ་མཱནྟ་ཀ་་གྣྡྷེ་་རྒྱལ་བ་་བྱང་ཆུབ་ཡན་ལག་རྒྱན་གཀྱི་མེ་ཏོག་མཛེས། །སྒྱུ་མའི་་རང་བཞིན་་བདག་ཅག་་མེ་ཏོག་་བསོད་རྣམས་་ཨོཾ་་
པུཥཔེ་་དེ་བཞིན་དུ་སྦྱར་ཏེ། ཡེ་ཤེས་ཕོ་བྲང་མཚན་དཔེའི་མེ་ཏོག་སྤོས། །བདུག་སྤོས་་དྷཱུ་པཾ་་མ་རིག་མུན་དང་བྲལ་བའི་ཡེ་ཤེས་གསལ། །སྣང་གསལ་་ཨཱ་ལོ་ཀེ་་ནོར་བདུན་ཡོན་ཏན་ཆོག་ཤེས་བདུད་
རྩིའི་བྲས། །བཤོས་བཟང་་ནི་ཝི་དྱ་་བླ་མེད་རྡོ་རྗེ་ཐེག་པའི་དོན་སྟོན་ཅིང། །ཤེས་རབ་དབྱངས་ཀྱི་རྗེས་འགྲོ་རོལ་མོའི་སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། །དོན་གྱི་དབྱིངས་ལ་མངའ་བརྙེས་
འདི་བཞིས་ཤིག་ཤཔྟ་་ཞེས་ཆུ་གཉིས་ཉེར་སྤྱོད་རོལ་མོ་རྣམས་དབུལ། སྤྱན་འདྲེན་དང་མཆོད་པ་བསྡུས་པ་ལ་མོ་སན་ཚིག་བཅད་རྣམས་བཞག་ནས་སྔར་བཤད་པ་བཞིན་སྔགས་ཙམ་གྱིས་བྱས་ཀྱང་རུང་
ཨོཾ་ཡ་མཱནྟ་ཀ་ཨོཾ་ཨཱ་ཧཱུཾ། ཞེས་ནང་མཆོད་དབུལ། གཉིས་མེད་ཐུན་མོང་སོགས་ཤོ་ལོ་ཀ་གསུམ་གྱིས་བསྟོད། བདུན་སྐྱེད་སྒྲུབ་མཆོད་ལའང་དཀྱིལ་འཁོར་བསྒྲུབ་ཚུལ་སོགས་བཤད་མ་ཐག་པ་ལྟར་བྱ། དེ་ནས་
གཙོ་བོའི་གཏོར་མ་ལ་ཆང་ཆུ་ནང་མཆོད་གསུམ་གྱིས་རིམ་པ་བཞིན་བྲན་ལ་སྔར་གྱི་ནང་མཆོད་བྱིན་བརླབ་ལྟར་བྱིན་བརླབ་བྱ། མཆོན་རྣམས་ཀྱི་ལྗགས་ཧཱུཾ་ལ་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་དུ་

[191B] བར་བསམ་ཏེ། ཨོཾ་ཧྲཱི་ཥྚཱི་ཝི་ཀྲི་ཏཱན་ན་ཧཱུཾ་ཕཊ། བཛྲ་བཧི་ར་བ་ཡ་ཨ་ཏི་པ་ཏི་ཨི་མཾ་བ་ལིཾ་ཏ་ཁ་ཁ་ཁའ་ཧི་ཁའ་ཧི་ཁའ་ཧི་ཧཱུཾ་ཕཊ་སཱཧཱ། ཞེས་པ་བདུན་ནམ་གསུམ་གྱིས་
དབུལ། ཨོཾ་ཧྲཱི་ཥྚཱི་ཧ། ཞེས་སོགས་དང་སྙིང་པོ་ལ་འབྲུ་གསུམ་བཏགས་པས་ཕྱི་ནང་གི་མཆོད་པས་མཆོད། གཉིས་མེད་ཐུན་མོང་སོགས་ཀྱིས་བསྟོད། དེ་ནས་ཕྱོགས་སྐྱོང་གི་གཏོར་མ་གོང་བཞིན་བསང་
སྦྱང་བྱིན་བརླབ་དང་རྩ་སྔགས་བརྗོད་པས་ཀྱང་བྱིན་གྱིས་བརླབ་ལ། ཨོཾ་བཧུ་ཙར་ནཾ་ཞེས་པ་ནས། སརྦ་བཧུ་དེ་བབྱ་ ཞེས་ལན་གསུམ་བརྗོད་དེ་ཕྱོགས་སྐྱོང་འཁོར་བཅས་ལ་དབུལ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝ་ར་
ཨརྒྷཾ་ཞེས་པ་ནས། འདུད་ཅིང་མཆིས། ཕྱོགས་སྐྱོང་འཁོར་དང་བཅས་པ་རྣམས་ཀྱིས་བདག་གིས་དམ་པའི་ཆོས་སྒྲུབ་པའི་བར་ཆད་ཐམས་ཅད་ཞི་བའི་འཕྲིན་ལས་མཛོད་ཅིག་ཅེས་མཆོད་ཅིད་བསྟོད་དེ་
འཕྲིན་ལས་བཅོལ། དེ་ནས་འཇམ་དབྱངས་ཀྱི་བཀའ་སྡོད་གཤིན་རྗེའི་གཏོར་མ་བསང་སྦྱང་བྱིན་རླབས་སྔར་ལྟར་བྱ། འདིར་གཞུང་དུ་གཏོར་མ་གསུམ་སོ་སོར་བ་སང་སྦྱང་བྱིན་རླབས་བྱ་བར་གསུངས་པས་གྲུབ་
ན་དེ་ལྟར་བྱ། ལོང་མེད་ན་དེང་སང་གཏོར་མ་གསུམ་ཕྱོགས་གཅིག་ཏུ་བྱིན་རླབ་བྱེད་པ་མང་བས་ཕྱག་ལེན་ལྟར་བྱིན་རླབ་ཕྱོགས་གཅིག་ཏུ་བྱ། སྟོང་བའི་ངང་ལས་མདུན་དུ་པདྨ་ཉི་མ་མ་ཧེའི་སྟེང་དུ་ཡ་ལས་ཐོད་དབྱུག་
ཡས་མཚན་པ་དེ་ལས་འོད་འཕྲོས། དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཏོ་ལ་ཐིམ། དེ་ཡོངས་སུ་གྱུར་པ་ལས། ལས་ཀྱི་གཤིན་རྫེ་ནག་པོ་ཞལ་གཅིག་ཕྱག་གཉིས་པ་མ་ཧེའི་
གདོང་བ་ཅན། དམར་ཞིང་ཟླུམ་པའི་སྤྱན་གསུམ་དང་ལྡན་པ། གཡས་པས་ཐོད་དབྱུག་གཡོན་པས་ཞགས་པ་འཛིན་པ། དབུ་སྐྲ་དམར་སེར་གྱེན་དུ་བརྗེས་པ། ལིངྒ་དམར་པོ་གྱེན་དུ་ལངས་པ། ཡ་བ་ཏི་ལ་
[192A]༄༅། །སོགས་པ་གཤིན་རྗེ་ཕོ་མོའི་འཁོར་གྱིས་བསྐོར་བའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། །ཐུགས་ཀར་ཧཱུཾ་སྔོན་པོས་མཚན་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་
ལྷོ་ཕྱོགས་རིམ་པ་བདུན་གྱི་འོག་ནས་ལས་ཀྱི་གཤིན་རྗེ་ཡབ་ཡུམ་འཁོར་བཅས་སྤྱན་དྲངས། པར་བསམ་ཞིང། ཨོཾ་ཀ་ལ་དའུ་པས་པ་རི་ཝཱ་ར་ཨེ་ཧྱེ་ཧི། ཞེས་བརྗོད་པས་བྱོན་པར་བསམ་ལ། ཛཿ་ཧཱུཾ་བཾ་ཧོཿ་གཉིས་
སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། གཤིན་རྗེའི་གཤེད་རིགས་ལྔ་སྤྱན་དྲངས། ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་
ཀྱི་བདུད་རྩིས་གང་བའི་བུམ་པ་ཐོགས་ཏེ། ཨོཾ་བྫྲ་ཨ་བཧི་ཥི་ཉྩ་ཧཱུཾ། ཞེས་སྤྱི་བོ་ནས་དབང་བསྐུར། དྲི་མ་དག་ཆུ་ལྷག་མ་ཡར་ལུད་པ་ལས་རྡོ་རྗེ་ནག་པོ་རྩེ་ལྔ་པས་དབུ་བརྒྱན་པར་གྱུར། ཨོཾ་ཀ་ལ་རཱུ་པ་ས་པ་རི་ཝཱ་
ར་སམ་ཡ་སྟྭཾ། གྱིས་དམ་ལ་བཞག་ཨོཾ་ཀ་ལ་རཱུ་པ་ཡེ་གྲི་ཧྣེ་དཾ། ཞེས་པ་དང་མཆོད་པ་ལྔ་སྦྱར་བས་མཆོད། ཨོཾ་ཀ་ལ་རཱུ་པ་སརྦ་བི་གྷན་ཤ་ཏུཾ་མར་ཡ་ཨི་དམ་བཱ་ལིང་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཅེས་པ་གསུམ་མམ་
བདུན་གྱིས་ཕུལ་ནས་འཕྲིན་ལས་བཅོལ་བ་ནི། ཧཱུཾ་འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱི་ས་འོག་ནི། །སྲོག་ལ་རྔམས་པའི་གཤིན་རྗེ་ནི། །ནག་པོ་མ་ཧེའི་གདན་སྟེང་དུ། །ཡ་ལས་བྱུང་བའི་དབྱུག་་
ནི༑ ༑ཐོད་པས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང། །ཟ་བྱེད་ཞལ་གདངས་མཆེ་བ་གཙིགས། །ཁྲོས་པའི་སྤྱན་རྩ་དམར་པོ་ཁྲུག་སྐྲ་སེར་སྨ་ར་གྱེན་དུ་བརྫེས། །ལག་གཡོན་ཞགས་པས་
དགྲ་བགེགས་འཆིང། །གཡས་པ་དབྱུག་པས་རྡུལ་དུ་རློག་ཆོས་ཀྱི་རྒྱལ་པོ་གཤིན་རྗེའི་ཚོགས། །བྲན་དང་བཅས་པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པར་བཞེས་

[192B] །སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པ་རྣམས། །ཟུངས་ཤིག་ཆིངས་ཤིག་རྣམ་པར་སྡོམས། །
ཁུག་ཅིག་དྲོངས་ཤིག་དབང་དུ་སྡུས། །སོད་ཅིག་སྐྲོད་ཅིག་རེངས་པར་གྱིས། །ཕྱེ་ཞིག་ནོན་ཅིག་རྨུགས་པར་གྱིས། །ཐུལ་ཅིག་ཆོམས་ཤིག་རྣམ་པར་ཤིག་རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀ་ལ་
རཱུ་པ་ཧཱུཾ་ཕཊ། ཅེས་བརྗོད། གཏོར་མགྲོན་སྐྱེད་ཚུལ་སོགས་རྒྱས་པ་བྱ་བའི་ལོང་མེད་ན། མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་
པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པའི་དཀྱིལ་འཁོར་ཕྱོགས་སྐྱོང་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་ཡེ་ཤེས་པ་དམ་ཚིག་
པ་དང་གཉིས་སུ་མེད་པར་གྱུར། མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ། ཞེས་པ་ནས། ཞི་བའི་འཕྲིན་ལས་མཛོད་ཅིག་ཅེས་པའི་བར་གོང་བཞིན། རང་གི་ཐུགས་ཁའི་ཧཱུཾ་
ལས་འོད་ཟེར་འཕྲོས། ལྷོ་ཕྱོགས་རིམ་པ་བདུན་གྱིས་འོག་ནས་ལས་ཀྱི་གཤིན་རྗེ་འཁོར་དང་བཅས་པ་སྐད་ཅིག་གིས་མདུན་དུ་སྤྱན་དྲངས། ཨོཾ་ཀ་ལ་རཱུ་པ་ཡེ་གྷྲི་ཧྣེ་དཾ་པུ་ཥྤཾ། ནས་ནཻ་བི་ཏྱའི་བར་དང། ཨོཾ་
ཀ་ལ་རཱུ་པ་སརྦ་བི་གྷྣན་ནས་ཁཱ་ཧི་ཧཱུཾ་ཕཊ། འཇམ་དཔལ་བཀའ་ཉན་བསྟན་སྲུང་ནི། །དམ་ཅན་ཆོས་ཀྱི་རྒྱལ་པོ་སྟེ། །ཞལ་གཅིག་ཕྱག་གཉིས་འཇིགས་པའི་གཟུགས། །མགོན་པོ་ཁྱོད་ལ་བདག་བསྟོད་དོ།།
དེ་ནས་གཤིན་རྗེ་གཤེད་ཀྱི་ཡིག་བརྒྱ་བརྗོད། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་གཏོར་མགྲོན་རྣམས་ལ་ནོངས་པ་བཟོད་པར་གསོལ། ཨོཾ་ཛ་ཡ་ཛ་ཡ་སུ་ཛ་ཡ་བི་ཤྭ་རཱུ་པ་དྷཱ་རིག་ཙྪ་ག་ཙྪ་

[193A]༄༅། །སྭ་སྠཱ་ནཾ། ཀྲི་ཏཾ་ཏེན་ཏ་ཐཱ་ག་ཏ་ཙྪ། སརྦ་བུདྡྷ་ཥྩ། བི་ས་རྫ་ཡ་མ་མ་ཀརྱཾ་ཀུ་རུ་སཱཧཱ། ཞེས་པས། འཇིག་རྟེན་ལས་འདས་པའི་མགྲོན་གྱི་ཡེ་ཤེས་པ་གཤེགས། དམ་ཚིག་པ་རང་ཉིད་ལ་
ཐིམ༑ མགྲོན་གཞན་རྣམས་རང་གནས་སུ་གཤེགས་པར་གྱུར། ཅེས་གཏོར་མགྲོན་གཤེགས་གསོལ་བྱ། གཤེགས་གསོལ་གྱི་སྔགས་བསྡུས་པ་ལ་མོས་ན་གོང་གི་སྔགས་རིང་པོའི་ཚབ་ཏུ། ཨོ་
ཨཱ་ཧཱུཾ་མུ་ཞེས་པས་བྱ། དེ་ལྟར་ཁྲོ་བོའི་དབང་པོ་གཤིན་རྗེ་གཤེད། །དཀྱིལ་འཁོར་འཁོར་ལོ་དྲི་མེད་མེ་ལོང་ངོས། །དབང་པོའི་གཞུ་ལྟར་རབ་གསལ་བདེ་སྟོང་གི་རྣམ་པར་རོལ་པའི་ཏིང་འཛིན་བཟླས་
སོགས་ལ། །འབད་པས་བསགས་པའི་དགེ་བ་གངྒཱའི་རྒྱུན། །འགྲོ་ཀུན་ལེགས་སྤྱོད་ཉལ་འགྲོའི་རྒྱུན་ཚོགས་དང། །གཅིག་ཏུ་བགྱིས་པ་འདི་ཡིས་ཐར་པའི་ལམ། །རྒྱལ་སྲས་སྡོམ་པ་སྤྱོད་དང་བཅས་པ་
ལ། ༑བསླབས་པས་ཐུན་མོང་ལམ་རྣམས་མཐར་ཕྱིར་པའི། །བདུད་རྩིའི་གཏེར་གྱིས་བདག་རྒྱུད་གང་བར་ཤོག་བུམ་དབང་ལྷ་ཡི་ཆུ་བོས་ཐ་མལ་གྱི། །སྣང་ཞེན་ཀུན་དག་གོང་མའི་དབང་མཆོག་གིས། །རྒྱལ་བའི་
གསུང་དང་འོད་གསལ་དབྱིངས་དང་ནི། །ཟུང་འཇུག་གནས་ལུགས་མངོན་དུ་འགྱུར་བར་ཤོག་དེ་ཚེ་བླ་མ་ལྷར་བཅས་སྤྱན་སྔ་རུ། །ཁས་བླངས་དངོས་གྲུབ་ཀུན་གྱི་རྩ་བ་མཆོག་རྣམ་དག་དམ་ཚིག་སྡོམ་པ་མ་
ལུས་པ༑ ༑སྲོག་དང་བསྡོས་ཏེ་རྟག་ཏུ་བསྲུང་བར་ཤོག་རྫོགས་རིམ་ཡོངས་རྫོགས་སྐྱེ་བའི་སྨིན་བྱེད་ལམ། །རིམ་པ་དང་པོའི་ཕྲ་རགས་རྣལ་འབྱོར་ལ། །ཐུན་བཞིར་བརྩོན་པ་ཆུ་བོའི་གཞུང་བཞིན་དུ། །བསྟེན་
པས་ཐ་མལ་སྣང་ཞིང་ཚར་གཅོད་ཤོག་དཔའ་བོ་མཆོག་གི་ཐུགས་ཀའི་འོད་དཔུང་གིས། །དབང་བསྒྱུར་ནམ་མཁའ་ཁྱབ་པའི་ཚོགས་ཀྱི་ཞིང། །མཆོད་བསྟོད་བསྒྲུབ་པ་མཆོག་གིས་མཉེས་བྱས་པས། །

[193B]དྲི་མེད་རིག་པས་དཔྱད་ནས་སྔགས་ཀྱི་དོན། །སྟོང་ཉིད་ཟབ་མོ་ངེས་པའི་ཤེས་རབ་ཀྱིས། །ཆོས་ཀྱི་སྐུ་ལ་ང་རྒྱལ་ལེགས་བཞག་ནས། །ཡེ་ཤེས་
བླ་མེད་གོམས་པར་བྱེད་པར་ཤོག་རབ་འབར་དྲག་པོའི་འཁོར་ལོ་ལ་གནས་པའི། །གཏུམ་ཆེན་ཁྲོ་བོ་བཅུ་ཡི་ཏིང་འཛིན་གྱིས། །ནག་པོའི་རྩ་ལག་སྡེ་དང་བཅས་པ་ཀུན། །རྩད་ནས་འབྱིན་ལ་མཐུ་དང་ལྡན་
པར་ཤོག་ཤུགས་དྲག་འཁོར་ལོའི་ལྟེ་བར་ཡེ་ཤེས་ཀྱི། །རང་བཞིན་ནོར་བུའི་འོད་ཆགས་གཞལ་ཡས་ཁང། །མཛེས་ཀུན་གཅིག་བསྡུས་མིག་གི་བདུད་རྩི་གང། །བསྒོམས་པས་རྒྱལ་བའི་ཞིང་མཆོག་
འགྲུབ་པར་ཤོག་ཕྲོ་བྲང་དབུས་སུ་གཡོ་བའི་དཀྱིལ་འཁོར་ལ། །རབ་གནས་ཟླ་བར་ཞབས་སེན་འོད་ཆགས་པ། །འཇམ་དཔལ་དབྱངས་གང་རྟག་ཏུ་གོམ་བྱས་པས། །བར་དོའི་དྲི་བྲལ་ལོངས་སྐུ་ཐོབ་པར་
ཤོག་རྣམ་རྟོག་ཕུང་པོ་བསྲེག་པའི་ཉིན་མོར་བྱེད། །རྣམ་པར་གྱུར་པའི་ས་བོན་ཁྲོ་བོ་ཡི། །རྡོ་རྗེ་ལས་གྲུབ་རྡོ་རྗེ་འཇིགས་བྱེད་སྐུ། །ཡོངས་སུ་རྫོགས་པའི་ཕྲ་རགས་རྣལ་འབྱོར་གྱི། །ཉིངས་འཚམས་སྦྱོར་
བའི་དྲི་མ་ཀུན་སྤངས་པའི། །སྤྲུལ་སྐུ་མཆོག་གི་གར་གྱིས་རོལ་བར་ཤོག་ཐུབ་པའི་གསུང་རབ་མ་ལུས་བསྡུས་པ་ནི། །ཡན་ལག་དགུ་སྟེ་དེ་དག་གཙོ་བོའི་དོན། བྱང་ཆུབ་ཕྱོགས་ཆོས་སོ་བདུན་དང་འབྲེལ་བའི་
རྫོགས་རིམ་རྟོགས་པ་མཆོག་རྣམས་སྐྱེ་བར་ཤོག་རྡོ་རྗེའི་ལུས་ལ་གནད་དུ་བསྣུན་པ་ཡི། །དཀར་དམར་བྱང་ཆུབ་སེམས་ཀྱི་འདུ་བྲོད་ལས། །ལྷན་སྐྱེས་བདེ་ཆེན་སྟོང་ཉིད་བཅུ་དྲུག་དང། །མཉམ་པར་
སྦྱོར་བའི་ཏིང་འཛིན་རྫོགས་པར་ཤོག་དེ་ཡི་ཐབས་མཆོག་དཔལ་ལྡན་སྒྱུ་མའི་སྐུ། །གང་ལས་བསྒྲུབ་པའི་སྟོང་པ་རྣམ་པ་གསུམ། །འདྲེན་བྱེད་རླུང་རྣམས་དྷཱུ་ཏིར་ཐིམ་པ་ཡིས། །འཁྲུལ་མེད་སྨིག་རྒྱུའི་རྟགས་

[194A]༄༅། །སོགས་འཆར་བར་ཤོག་ཆུ་གཏེར་དབུས་ན་ཆུ་བུར་རྡོལ་བ་བཞིན། །རྣམ་དག་ཡེ་ཤེས་རྣལ་འབྱོར་རྗེས་མཐུན་པས། །དབྱིབས་ཀྱི་རྣལ་འབྱོར་རྗེས་མཐུན་ལྷ་ཡི་སྐུ། །མཚན་དཔེས་
བརྒྱན་པའི་མཛེན་པར་ལྡང་བར་ཤོག་སྒྱུར་མའི་ལུས་མཛེས་ཡང་ཡང་འོད་གསལ་དུ། །ཀུན་ཏུ་ཞུགས་ལས་དོན་གྱི་ལྷན་ཅིག་སྐྱེས། །མངོན་དུ་བྱས་སྟེ་ཉོན་སྒྲིབ་སྤངས་པ་ཡིས། །རྣམ་དག་སློབ་པའི་ཟུང་འཇུག་
ཐོབ་པར་ཤོག་ལྷན་སྐྱེས་མཆོག་དེ་གོམས་པ་མཐར་ཕྱིན་ནས། །རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། །འཁྲུལ་པའི་བག་ཆགས་མ་ལུས་སྤངས་བ་ཡི། །རྡོ་རྗེ་འཆང་དབང་ཚེ་འདིར་ཐོབ་པར་ཤོག་རྨད་བྱུང་
ལམ་འདི་རང་ཉིད་གཅིག་པུས་ཀྱང། །ཕྱོགས་དུས་ཀུན་དུ་མི་ནུབ་རྒྱས་བྱེད་ཅིང། །ལམ་འདིས་རྡོ་རྗེ་འཆང་གི་གོ་འཕང་ལ། །འགྲོ་བ་མ་ལུས་བདེ་བླག་འགོད་པར་ཤོག་ཅེས་སྨོན་ལམ་གདབ། །དེ་ནས། དུར་
ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་ཐིམ། རང་དམ་ཚིག་སེམས་དཔའ་ཡེ་ཤེས་སེམས་དཔའ་ལ་ཐིམ། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ལ་ཐིམ་
ཏིང་ངེ་འཛིན་སེམས་དཔའི་ཞབས་ཀྱུ་ཨུ་ནི་ཧ་ལ། ཧ་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ་ཐིམ། དེ་ཡང་མི་དམིགས་པ་སྟོང་པར་གྱུར། སྟོང་པའི་ངང་ལས་དཔལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་པའི་རྣམ་པར་གྱུར་པའི་སྤྱི་བོར་ཨོཾ། །མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། །རབ་ཡངས་ལྷ་ཡི་ལམ་དང་འཛིན་མའི་ཁྱོན། །ཐོགས་མེད་པར་འཚམས་མེད་པར་ཡོངས་གང་
བའི༑ ༑མ་ལུས་གཤིན་རྗེའི་གཤེད་ཀྱི་ལྷ་ཡི་ཚོགས། །དྲན་པ་ཙམ་གྱིས་བདུད་བགེགས་ཀུན་འཇོམས་ཤིང། །ཡིད་ལ་རེ་བ་འབད་མེད་སྐོང་མཛད་པ། །བཀྲ་ཤིས་ཚངས་དབྱང་གླུ་ཡིང་རོ་ཅན། །ཆུ་

[194B] །ཁྱོད་ལ་རྟག་ཏུ་དཔལ་གནས་མཛད་པ་འདི། །ཤེས་པར་གྱིས་ལ་རངས་པ་སྐྱེད་ཅིག་དང། །ཤིས་བརྗོད་གླུ་དབྱངས་བདག་གིས་བསྒྲགས་པར་བྱ། །
དུས་གསུམ་རྒྱལ་བའི་མཁྱེན་རབས་གཅིག་བསྡུས་པ། །འཇམ་དཔལ་དབྱངས་གང་མ་རུང་འདུལ་ཕྱིར་དུ། །སྙིང་རྗེ་ཆེན་པོས་ཁྲོས་པའི་གར་མཛད་པ། །ཁྲོ་རྒྱལ་རྡོ་རྗེ་འཇིགས་བྱེད་ལ་ཕྱག་འཚལ། །མགོན་དེ་
དགྱེས་པ་ཀུན་བསྐྱེད་མཁའ་འགྲོ་མ། །གྲུབ་པ་མཆོག་བརྙེས་ལ་ལི་ཏ་ལ་སོགས། །དངོས་དང་བརྒྱུད་པའི་བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །རྡོ་རྗེ་འཆང་དབང་བླ་མ་
དེ་དག་གི་འཕྲིན་ལས་སྙིང་ལ་ཞུགས་པས་ཕྱོགས་ཀུན་ཏུ། །དཔལ་ལྡན་རྡོ་རྗེ་ཐེག་པའི་བསྟན་པ་མཆོག་མ་ལུས་རྒྱས་པར་བྱེད་པའི་བཀྲ་ཤིས་ཤོག་བཅོམ་ལྡན་འདས་བདེ་བ་ཆེན་པོའི་གཟི་བརྗིད་
ཀྱི་ཕུང་པོ་རྣམ་པར་རོལ་པའི་འོད་ཟེར་འཕྲེང་བས་ཡོངས་སུ་བསྐོར་བའི་འཁོར་ཡུག་གི་ཕྱི་རོལ་ན། སྣ་ཚོགས་པའི་ལྷ་དང་གླུ་དང་གྲུབ་པ་དང་རིགས་པ་འཛིན་པ་འཇིགས་ཤིང་དྲག་ལ་མི་སྡུག་པའི་གཟུགས་
ཀྱིས་མ་རུང་བའི་སྙིང་དང། མགོ་བོ་རྣམ་པ་རགས་པའི་ཀླད་པ་སེར་སྐྱས་འཛིན་མ་ཀུན་ཏུ་ཁྱབ་པའི་དུར་ཁྲོད་ཆེན་པོ་བརྒྱད་དང་ལྡན་པའི་ཕོ་བྲང་མཆོག་གི་དབུས་ན། མི་ལ་སོགས་པ་དང་བྱ་རྒོད་ལ་སོགས་པའི་
རང་བཞིན་དངོས་གྲུབ་གཉིས་ཀྱི་འདབ་བརྒྱའི་འཕྲེང་བས། ཞབས་ཀྱི་མཐིལ་རྣམ་པར་རེག་པའི་དཔའ་བོ་ཆེན་པོ། །ནོར་བུ་ཨིནྟྲ་ནཱི་ལའི་རི་དབང་ཉི་མ་སྟོང་དང་རྣམ་པར་འགྲོགས་པ། དགུའི་ཞལ་དྲག་པོའི་ང་རོས་ས་
གསུམ་གཅིག་ཅར་གས་པར་མཛད་པ། འཇིག་རྟེན་གྱི་མཛེས་སྡུག་མ་ལུས་པ་གཅིག་ཏུ་བསྡུས་པོའི་ལང་ཚོ་མཆོག་གིས་རྣམ་པར་མཛེས་པའི་བཅོམ་ལྡན་འདས་རྡོ་རྗེ་རོ་ལངས་མས་ཡོངས་སུ་འཁྱུད་པའི་

[195A]༄༅། །དཔལ་རྡོ་རྗེ་འཇིགས་བྱེད་ཡབ་ཡུམ་ལ་ལེགས་ཚོགས་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས། སྐལ་པ་དང་ལྡན་པའི་གང་ཟག་ཁྱེད་ཅག་འདིར་འཁོད་པ་ཐམས་ཅད་ལ་
ཉིན་མཚན་ཐམས་ཅད་དུ་ཕུན་སུམ་ཚོགས་པའི་དཔལ་ལ་རྟག་ཏུ་རོལ་པའི་ཤིས་པ་ལྷག་པར་སྐྱོང་བར་གྱུར་ཅིག་འཇིགས་པ་མཐའ་དག་འཇིགས་པར་མཛད་པའི་སྐུ། །ཕྱག་རྒྱ་མཆོག་གི་ལྷན་སྐྱེས་
བདེ་ཆེན་ལ། །སྲིད་མཐའི་བར་དུ་མཉམ་པར་འཇོག་མཛད་པ། །ཁྱབ་བདག་དཀྱིལ་འཁོར་བདག་པོ་ཡབ་ཡུམ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ལ་བགེགས་ཀྱི་མིང་
ཡང་མེད་པ་དང། །ཟག་མེད་བདེ་བའི་ཆོས་ཀྱི་འབྱོར་པ་ནི། །ནམ་མཁའ་མཛོད་ལ་དབང་བྱེད་བཀྲ་ཤིས་ཤོག་དེ་ལྟ་བུའི་སྟོན་པ་ཕུན་སུམ་ཚོགས་པ་རིགས་དྲུག་པ་རྡོ་རྗེ་འཆང་ཆེན་པོས་ལེགས་པར་
གསུངས་པའི་ཆོས་ཕུན་སུམ་ཚོགས་པ་རྒྱུད་ཐམས་ཅད་ཀྱི་བླ་མ་རྟོག་པ་སུམ་བརྒྱའི་བདག་ཉིད་རྣལ་འབྱོར་རྗེས་སུ་རིག་པ་ལ་སོགས་པ་དཔལ་རྡོ་རྗེ་འཇིགས་བྱེད་ཀྱི་རྩ་བའི་རྒྱུད་བཤད་པའི་རྒྱུད་ཆ་མཐུན་
པའི་ཡན་ལག་གི་རྒྱུད་རྣམས་ལ་ལེགས་པའི་ཚོགས་ཇི་སྙེད་ཅིག་ཞེས་སོགས་སྦྱོར། རིགས་སྔགས་འཆང་གི་རྒྱུད་སྡེ་རྒྱ་མཚོ་ཆེའི། །སྙིང་པོར་གྱུར་པ་འཇིག་རྟེན་རིན་ཆེན་གཅིག་དཔལ་ལྡན་རྡོ་རྗེ་
འཇིགས་བྱེད་རྒྱུད་རྒྱལ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཅག་སྙིང་གི་བུམ་པ་རིམ་གཉིས་ཀྱི། །ཟབ་དོན་བདུད་རྩི་མཆོག་གིས་གང་བ་ལས། །ཉམས་པ་མེད་པའི་
དཔལ་ལ་ལོངས་སྤྱོད་ཅིང། །འཇིག་རྟེན་ཀུན་ཏུ་རྒྱས་བྱེད་བཀྲ་ཤིས་ཤོག་དེ་ལྟ་བུའི་ཆོས་ཕུན་སུམ་ཚོགས་པ་ཉན་པའི་འཁོར་ཕུན་སུམ་ཚོགས་པ། བྱང་ཆུབ་ཀྱི་སེམས་རྡོ་རྗེ་འཆང་གི་སྤྱན་སྔར་

[195B] དཔའ་བོ་ཆེན་པོ་གཏི་མུག་རྡོ་རྗེ་ཞེས་བྱ་བ་ལ་སོགས་པའི་རྣལ་འབྱོར་གྱི་དབང་ཕྱུག་དང། རྣལ་འབྱོར་མ་ཆེན་མོ་རྡོ་རྗེ་ཕག་མོ་ལ་སོགས་པ་བརྗོད་ཀྱིས་མི་ལང་
བའི་ཡང་བརྗོད་ཀྱིས་མི་ལང་བའི་སངས་རྒྱས་ཀྱི་ཞིང་གི་རྡུལ་ཕྲ་རབ་སྙེད་ཀྱི་གྲངས་དང་མཉམ་པའི་འཁོར་གྱི་ཚོགས་ལ། ལེགས་པའི་ཚོགས་ཇི་སྙེད་ཅིག་མཆིས་པའི་ཅེས་སོགས་དང། ཕྱོགས་
བཅུའི་ཞིང་ན་རྒྱུད་འདིའི་ཕྱོགས་ཙམ་ཞིག་འཛིན་དང་གྲུབ་པ་མཆོག་བརྙེས་དཔའ་བོ་དང། །རྣལ་འབྱོར་མ་ཚོགས་འདུས་པ་དེ་དག་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་
ཅག་ལམ་མཆོག་བསྒྲུབ་བྱེད་མཐུན་པའི་རྐྱེན། །ཐུགས་གསུང་སྐུ་ཡི་ལྷན་སྐྱེས་སྔགས་སྐྱེས་དང། །ཞིང་སྐྱེས་ཕོ་ཉའི་གྲོགས་དང་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་
ཅེས་ཤིས་བརྗོད་ཀྱིས་བརྒྱན་པར་བྱ། ཅེས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་བདུད་ལས་རྣམ་རྒྱལ་གྱི་ངག་འདོན་ཁྲིགས་ཆགས་སུ་བསྡེབ་བ་བདུད་ལས་རྣམ་པར་རྒྱལ་བའི་རྒྱལ་
མཚན་ཞེས་བྱ་བ་འདི་ཡུལ་བྱང་ཕྱོགས་ཀྱི་མཐར་འཁྱམས་པའི་སྤྲང་བཙུན་སྙོམས་ལས་པ་ངག་དབང་བློ་བཟང་ཆོས་ལྡན་ཞེས་བགྱི་བས། དེང་སང་འཇིགས་བྱེད་དཔའ་བོ་གཅིག་པའི་སྒྲུབ་ཐབས་འདོན་
ཆ་ཉུང་བ་ལ་གཙོ་བོར་མོས་པས་ངག་འདོན་བྱེད་འདོད་མཁན་མངན་འང། རྒྱལ་བའི་དབང་པོ་རྗེ་བདག་ཉིད་ཆེན་པོས་མཛད་པའི་སྒྲུབ་ཐབས་བདུད་ལས་རྣམ་རྒྱལ་ནི། གང་ཟག་དབང་པོ་རྣོན་པོས་བསམ་
བསྒོམ་བྱེད་ཚུལ་གཙོ་བོར་མཛད་པས་དག་འདོན་གྱི་ཚེ་ཚིག་ཕྲད་སྦྱོར་དགོས་མང་བ་སོགས་ཀྱིས་དབང་པོ་དམན་པས་དག་འདོན་བྱ་དཀའ་བ་དང། གཞན་བདུད་ལས་རྣམ་རྒྱལ་ཇི་ལྟ་བ་བཞིན་ངག་འདོན་དུ་

[196A]༄༅། །བསྒྲིགས་པའི་དཔེ་རང་གིས་མ་མཐོང་བས་རང་གི་ཉེ་འཁོར་བ་རྣམས་ཀྱིས་ངག་འདོན་བྱ་བ་དང། གཞན་ལའང་ཕན་འདོད་ཀྱི་བསམ་པས་རྗེ་ཉིད་ཀྱི་སྒྲུབ་ཐབས་བདུད་ལས་
རྣམ་རྒྱལ་སོར་བཞགས་པ་ལ། སྨོན་ལམ་ཤིས་བརྗོད་གཉིས་རྗེ་རང་གིས་མཛད་པ་མི་འདུག་པས། དཔལ་ལྡན་སྨད་རྒྱུད་གྲྭ་ཚང་གི་ཞལ་འདོན་མཛད་བཞིན་ས། མཁས་པའི་དབང་པོ་ཞང་
ཞུང་པ་ཆོས་དབང་གྲགས་པས་མཛད་པའི་སྨོན་ལམ་ཤིས་བརྗོད་གཉིས་ཀྱིས་ཁ་བསྐང་སྟེ་མཚོ་བདུན་གྱི་ལྷ་ཁང་ཆེན་མོར་བསྒྲིགས་པའི་ཡི་གེ་པ་ནི་གཞུང་ལུགས་རབ་འབྱམས་ལ་སྨྲ་བའི་
སྤོབས་པ་ཅན་བློ་བཟང་ཉི་མའོ། །འདིས་ཀྱང་རྒྱལ་བའི་དབང་པོ་བློ་བཟང་གྲགས་པའི་ཆོས་ཚུལ་དྲི་མ་མེད་པ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།



﻿༄༅། །དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་བདུད་ཐམས་ཅད་ལས་རྣམ་པར་རྒྱལ་བ་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ཡ། རྒྱལ་བ་ཐམས་ཅད་བསྐྲུན་མཛད་འཇམ་པའི་དབྱངས། །ནག་པོའི་རྩ་ལག་རྩད་ནས་དབྱུང་བའི་ཕྱིར། །ཤིན་ཏུ་དྲག་པོའི་སྐུར་སྟོན་གཤིན་རྗེ་གཤེད། །བླ་མར་བཅས་པའི་ཞབས་ལ་གུས་བཏུད་ནས། །
བཅུ་དྲུག་ཞབས་ཀྱི་གར་སྟབས་བསྤྱོད་པས་ས་གསུམ་ཀུན་ནས་གཡོ་མཛད་ཅིང། །སོ་བཞིའི་ཕྱག་གི་མཚན་མ་གདེངས་པས་བགེགས་དཔུང་མ་ལུས་རྡུལ་དུ་རློག་དགུ་ཡི་ཞལ་གྱི་འཇིགས་པའི་ང་རོས་ནམ་མཁའི་ཁྱོན་ཀུན་རབ་འགེངས་པ། །
དཔལ་ལྡན་རྡོ་རྗེ་འཇིགས་བྱེད་ཅེས་གྲགས་ལྷ་མཆོག་དེ་ཡི་སྒྲུབ་ཐབས་བཤད། །སྐལ་ལྡན་ཐར་ལམ་སྒྲུབ་པའི་གཙོ་བོའི་གེགས། །སེམས་འཇོམས་རྨོངས་པ་ལུས་འཇོམས་གཤིན་རྗེ་ཡིན། །རྨོངས་འཇོམས་ཤེས་རབ་སྩོལ་ལ་འཇམ་དབྱངས་
མཆོག་འཆི་བདག་འཇོམས་པའི་ཕུལ་བྱུང་འཇིགས་བྱེད་དོ། །དེ་ཕྱིར་འཇམ་དབྱངས་ཞི་ཁྲོ་སྒྲུབ་བྱེད་ཀྱི། །ལམ་འདི་རྣམ་དཔྱོད་ཅན་གྱི་གདུལ་བྱ་ཡི། །འཇུག་ངོགས་རྨད་དུ་བྱུང་བར་མཐོང་བས་ན། །བདག་ནི་ཚུལ་འདིར་འབད་ལ་རངས་པར་གྱུར་
འདིར་རྣལ་འབྱོར་པ་སྦྱིན་པ་དང་ཚུལ་ཁྲིམས་ལ་སོགས་པའི་སྤྱོད་པ་དང་བྱམས་པ་ལ་སོགས་པའི་སེམས་ཀྱིས་སེམས་ཅན་གྱི་དོན་ལ་བརྩོན་པའི་བསམ་པ་རྣམ་པར་དག་པ་དང་ལྡན་པ། དད་པ་དང་ཐོས་པས་རྣམ་པར་བརྒྱན་ཅིང་ཁྱད་
པར་དུ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་ཞུགས་ནས་དབང་བསྐུར་བ་ལེགས་པར་ཐོབ་ཅིང་ཁས་བླངས་པའི་དམ་ཚིག་དང་སྡོམ་པ་བསྲུང་བར་བརྩོན་པས་རྒྱུད་ལས་གསུངས་པའི་གནས་དབེན་པ་ལ་སོགས་པ་ཡིད་དང་མཐུན་

[002A]༄༅། །པ་གང་ཡང་རུང་བར་དང་པོར་ཁྲུས་བྱ་ཞིང་མཎྜལ་བྱི་དར་བྱ་མ་ཏག་གཅལ་དུ་དགྲམ་བྲིས་སྐུ་མདུན་དུ་བཤམ། སྟན་བདེ་བ་ལ་ཁ་ཤར་ལྷོར་ཕྱོགས་ཏེ་འདུག་ནས་བདུད་རྩི་རིལ་བུས་ཁ་དག་པར་བྱས་ཏེ་ལྷ་དང་འབྱུང་བ་ལ་
གཏོར་མ་ཕུལ་ལ་འཕྲིན་ལས་བཅོལ་ཏེ་གཤེགས་པར་བྱའོ། །དེ་ནས་རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧཱུཾ་གི་འོད་ཟེར་གྱིས་འཇིག་རྟེན་གྱི་ཁམས་མུ་མེད་པ་གསལ་
བར་བྱས་ནས། དེ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དང་ཁྲོ་བོ་དང་རིག་པའི་ཚོགས་ཀྱིས་བསྐོར་བའི་རྡོ་རྗེ་འཇིགས་བྱེད་བླ་མ་དང་བཅས་པ་མདུན་གྱི་ནམ་མཁར་སྤྱན་དྲངས་ལ་འོད་ཟེར་སྙིང་གར་བསྡུའོ། །དེ་ནས་གཟུགས་
མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །ཞེས་པས་བླ་མ་དང་བཅས་པའི་ལྷ་རྣམས་ལ་ཕྱག་བྱ། སྙིང་གའི་ས་བོན་གྱི་འོད་ཟེར་ལས་
བྱུང་བའི་ཅ་རྩི་ཀ་དཀར་མོ་ཕག་མོ་སྔོན་མོ་དབྱངས་ཅན་མ་དམར་མོ་གོ་རཱི་ལྗང་གུ་ཕྱག་ན་མཆོད་རྫས་སྣ་ཚོགས་པ་ཐོགས་པ་རྣམས་ཀྱིས་མཆོད་པར་བསམས་ལ། ཨོཾ་ཧྲཱི་ཥྚྲི་ཧ་ཞེས་པས་མཆོད་ཡོན། ཨོཾ་ཧཱུཾ་ཧཱུཾ་ཕཊ་ཀྱིས་ཞབས་
བསི་ལ། ཨོཾ་ཝི་ཀྲི་ཏཱ་ན་ན་དུཥྚི་སཏ་ད་མ་ཀཿ་གཿ་གཿ་གཿ་ཡིས་དྲི་ཨོཾ་ཀུ་མཱ་ར་རཱུ་བི་ཎེ་ཛཿ་ཛཿ་ཧཱུཾ་ཕཊ་ཀྱིས་མེ་ཏོག་ཨོཾ་ཧྲཱི་ཧཱ་ཧཻ་ཕཊ་ཀྱིས་བདུག་སྤོས། ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ན་ན་མཧཱ་ཨཊྚ་ཊྚ་ཧཱ་ས་ན་དི་ནི་དཱྤྟཱི་ཡེ་སཱཧཱས་

[002B] ཨོཾ་བཛྲ་ནི་ཝི་དྱ་ཨཱ་ཧཱུཾ་སཱཧཱས་ལྷ་བཤས། ཨོཾ་བཛྲ་ཤཔྟ་ཨཱ་ཧཱུཾ་གིས་རོལ་མོ་རྣམས་དབུལ་ལ། ལྷ་མོ་རྣམས་སླར་བསྡུའོ། །དེ་ནས། སྡིག་པ་རྣམས་ནི་བཤགས་པར་བྱ། །སྐྱེས་ཤིང་བྱུང་བ་རྣམས་ནི་བསལ། །མི་བྱད་པར་ཡང་སྤྱན་སྔར་བརྗོད། །
དེ་བཞིན་བསོད་ནམས་རྗེས་ཡི་རང། །བདག་གིས་བདེ་འགྲོར་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་དགོད་པར་བགྱི། ། བྱང་ཆུབ་སེམས་ནི་ཡང་དག་བསྐྱེད། །ཡོན་ཏན་རྒྱ་མཚོ་ཁྱེད་རྣམས་ལ། །བདག་གི་ལུས་
ནི་དབུལ་བར་བགྱི། །ཡང་དག་རྫོགས་པའི་སངས་རྒྱས་དང། །དེ་སྲས་ལམ་གྱུར་སྦྱིན་སོགས་ཚུལ། །སྐུ་གསུམ་ཡེ་ཤེས་ཐོབ་བྱའི་ཕྱིར། །རབ་ཏུ་དང་བས་བསྟེན་པས་བགྱི། །ཞེས་དེ་དག་གི་དོན་ཡིད་ལ་བསམས་ལ་བརྗོད་དོ། །རིགས་ལྔའི་སྡོམ་པ་གཟུང་བར་འདོད་ནའང་བྱེད་པ་
མ་འགལ་ཏེ་མཉྫུ་ཤྲཱི་ཛྙཱ་ན་དང་དོན་ཡོད་རྡོ་རྗེས་སྡོམ་པ་གཟུང་བར་བཤད་དོ། དེ་ནས། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྙམ་པའི་བྱམས་པ་དང། དེ་བཞིན་དུ་སྡུག་བསྔལ་དང་ང་བྲལ་བར་གྱུར་ཅིག་སྙམ་པའི་སྙིང་རྗེ་དང། བདེ་བ་དང་མི་འབྲལ་
བར་གྱུར་ཅིག་སྙམ་པའི་དགའ་བ་དང། འཇིག་རྟན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་པར་བྱའོ་སྙམ་དུ་ཆད་མེད་པ་བཞི་བསྒོམ་སྟེ་བསོད་ནམས་ཀྱི་ཚོགས་བསགས་པའོ། །དེ་ནས། ཨོཾ་སྭ་བྷཱ་བ་ཤུདྡྷ་སརྦ་
དྷརྨཱ་སྭ་བྷཱ་བ་ཤུདྡྷོཉ་ཧཾ། ཨོཾ་ཤཱུ་ཉ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོཉ་ཧཾ། ཞེས་བརྗོད་པས་རང་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར་རྟག་ཆད་ལ་སོགས་པའི་མཐའ་བཞི་དང་བྲལ་བ་བདག་

[003A]༄༅། །མེད་པའི་ལྟ་བ་དྲན་པར་བྱས་ནས་ཐ་མལ་པའི་སྣང་བ་མེད་པ་ལ་འཇུག་པར་བྱ་སྟེ་ཡེ་ཤེས་ཀྱི་ཚོགས་བསགས་པའོ། །དེ་ནས་སེམས་ཅན་ཐམས་ཅད་སངས་རྒྱས་ལ་དགོད་པའི་སྔོན་གྱི་སྨོན་ལམ་དྲན་པར་བྱས་ལ་སྟོང་པའི་ངང་ལས་ཡཾ་ལས་
རླུང་གི་དཀྱིལ་འཁོར་དུ་བའི་མདོག་ཅན་གཞུ་ལྟ་བུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བའི་ཕྲེང་བས་འཁྲིགས་པའི་རྡོ་རྗེའི་རྒྱན་གྱིས་བརྒྱན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་
པོ་བུམ་པས་བརྒྱན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་གྲུ་བཞིར་རྡོ་རྗེས་མཚན་པའི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ་ལས་འོད་ཟེར་འོག་ཏུ་འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་ར་བ། སྟེང་དུ་
འཕྲོས་པས་རྡོ་རྗེའི་གུར། དེའི་འོག་ར་བའི་སྟེང་དུ་རྡོ་རྗེའི་བླ་བྲེ་སྟེ་ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་བསྐལ་པ་འཇིག་པའི་མེ་ལྟ་བུའི་ཁ་དོག་སྣ་ལྔའི་མེ་དཔུང་ཕྱོགས་བཅུར་འཕྲོ་བ། ར་བའི་
དབུས་སུ་བཧྲུཾ་ལས་བཀའི་འཁོར་ལོ་སེར་པོ་རབ་ཏུ་འབར་བ་གཡས་སྐོར་དུ་འཁོར་བ་རྩིབས་བཅུ་ལྟེ་བ་དང་བཅས་པ་ལྟེ་བའི་ནང་དང་རྩིབས་ལ་ཅུང་ཟད་མ་རེག་པའི་གནས་སུ་སྣ་ཚོགས་པདྨ་དང་ཟླ་བ་དང་ཉི་མའི་གདན་གསུམ་གསུམ་བསམ་མོ། །གདན་
དབུས་མའི་སྟེང་དུ་ཧཱུཾ་ཡིག་ཡོངས་སུ་གྱུར་པ་ལས་རང་ཉིད་གནོད་མཛེས་རྒྱལ་པོ་སྐུ་མདོག་མཐིང་ཁ་མི་བསྐྱོད་པའི་ཅོད་པན་ཅན་མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་

[003B] ཞབས་གཡས་བསྐུམ་ཞིང་གཡོན་བརྐྱང་པའི་སྟབས་ཀྱིས་བཞུགས་པ་ཡབ་ཡུམ་སྙོམས་པར་བཞུགས་པའི་ཐུགས་ཀའི་ཧཱུཾ་གི་འོད་ཟེར་གྱིས་བཀུག་པའི་ཁྲོ་བོ་བཅུ་
ཞལ་དུ་བཅུག་ནས་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་ཐིག་ལེ་བཅུ་དང་དེ་ལས་ཧཱུཾ་བཅུ་དང་དེ་ལས་ཁྲོ་བོ་བཅུར་གྱུར་པའི་གཤིན་རྗེ་གཤེད་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་ཐ་མས་རྡོ་རྗེ་ཐོ་བ་འཛིན་པ་ཧཱུཾ་ཞེས་བརྗོད་པས་པདྨ་
ལས་སྤྲོས་ཏེ་ཤར་རྩིབས་ཀྱི་སྟེང་གི་གདན་ལ་གཡོན་བརྐྱང་གི་སྟབས་ཀྱིས་འཁོད། དེ་བཞིན་དུ་སྦྱར་ལ། གཞན་གྱིས་མི་ཐུབ་པ་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་གཡས་ཐ་མས་བེ་ཅོན་འཛིན་པ་ལྷོ་དང། །རྟ་མགྲིན་དམར་པོ་དམར་མཐིང་
དཀར་བའི་ཞལ་གསུམ་ཕྱག་དྲུག་གི་གཡས་ཐ་མས་པདྨ་དང་གཡོན་བར་པས་འཁོར་ལོ་འཛིན་པ་ནུབ་དང། བདུད་རྩི་འཁྱིལ་པ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་ཐ་མས་རྡོ་རྗེ་འཛིན་པ་བྱང་དང། འདོད་རྒྱལ་མཐིང་ཁ་མཐིང་དཀར་དམར་
བའི་ཞལ་གསུམ་ཕྱག་དྲུག་གི་གཡས་ཐ་མས་ལྕགས་ཀྱུ་འཛིན་པ་མེ་མཚམས་དང། དབྱུག་སྔོན་ཅན་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་ཐ་མས་དབྱུག་པ་འཛིན་པ་བདེན་བྲལ་དང། སྟོབས་པོ་ཆེ་སྔོན་པོ་སྔོ་དཀར་དམར་བའི་ཞལ་
གསུམ་ཕྱག་དྲུག་གི་གཡས་ཐ་མས་རྩེ་གསུམ་འཛིན་པ་རླུང་དང། མི་གཡོ་བ་མཐིང་ཁ་མཐིང་དཀར་དམར་བའི་ཞལ་གསུམ་ཕྱག་དྲུག་གི་གཡས་ཐ་མས་རལ་གྲི་དང་གཡོན་ཐ་མས་རྡོ་རྗེ་འཛིན་པ་དབང་ལྡན་གྱི་རྩིབས་ཀྱི་སྟེང་གི་གདན་ལ་གཡོན་བརྐྱང་གི་

[004A]༄༅། །སྟབས་ཀྱིས་འཁོད། གཙུག་ཏོར་འཁོར་ལོས་སྒྱུར་བ་ལྗང་སེར། ལྗང་སེར་དཀར་དང་དམར་བའི་ཞལ་གསུམ་ཕྱག་དྲུག་གི་གཡས་ཐ་མས་འཁོར་ལོ་འཛིན་པ་གཙོ་བོའི་སྟེང་གི་ཅུང་ཟད་ཙམ་གྱི་མདུན་དང། རྡོ་རྗེ་ས་འོག་མཐིང་ཁ་མཐིང་དཀར་
དམར་བའི་ཞལ་གསུམ་ཕྱག་དྲུག་གི་གཡས་ཐ་མས་རྡོ་རྗེ་འཛིན་པ་གཙོ་བོའི་འོག་ལས་ཅུང་ཟད་ཙམ་གྱི་རྒྱབ་ཀྱི་གདན་གྱི་སྟེང་དུ་གཡོན་བརྐྱང་གི་སྟབས་ཀྱིས་འཁོད་པར་གྱུར། བཅུ་པོ་ཐམས་ཅད་ཀྱི་ཕྱག་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང་
གཡས་བར་པ་ཐམས་ཅད་ཀྱིས་རིན་པོ་ཆེ་དང། རྟ་མགྲིན་མ་གཏོགས་པ་གཡོན་བར་པ་ཐམས་ཅད་ཀྱིས་པདྨ་དང། མི་གཡོ་བ་མ་གཏོགས་པ་གཡོན་ཐ་མ་ཐམས་ཅད་ཀྱིས་རལ་གྲི་འཛིན་པའོ། །བཅུ་གཅིག་པོ་ཐམས་ཅད་ཀྱང་མཆེ་བ་གཙིགས་ཤིང་ཞལ་སོ་སོ་
ལ་དམར་ལ་ཟླུམ་པའི་སྤྱན་གསུམ་པ་དབུ་སྐྲ་དང་སྨ་ར་དམར་སེར་འབར་ཞིང་གྱེན་དུ་འཁྱིལ་བ། འཁོར་ལོ་དང་རྣ་ཆ་ལ་སོགས་པས་བརྒྱན་ཅིང་སྣ་ཚོགས་པའི་སྦྲུལ་གྱི་རྒྱན་ཅན། གཤིན་རྗེ་གཤེད་རྣམ་སྣང་དང་རྟ་མགྲིན་འོད་དཔག་མེད་ཀྱི་ཅོད་པན་ཅན་དེ་གཉིས་
མ་གཏོགས་པ་བརྒྱད་མི་བསྐྱོད་པའི་ཅོད་པན་ཅན་བདུད་དང་བགེགས་ཐམས་ཅད་རྩད་ནས་འབྱིན་པའི་སྟོབས་དང་ལྡན་པ་སྐུ་ལས་སྐྱེས་པའི་མེ་དཔུང་འབར་བའི་དབུས་ན་བཞུགས་ཤིང་འཇིགས་སུ་རུང་བའི་རྡོ་རྗེ་འབར་བ་སྤྲིན་ལྟར་འཁྲིགས་པ་ཕྱོགས་བཅུར་
འཕྲོས་པས་གདུག་པ་ཅན་ཐམས་ཅད་ཚར་གཅོད་པར་བསམ་མོ། །ལ་ལི་ཏའི་གཞུང་ལས་ཁྲོ་བཅུ་ལ་སྔགས་མ་བྱུང་ལ་བཟླས་པ་བྱ་བར་འདོད་ན་གཞུང་གཞན་ནས་འབྱུང་བའི་སྔགས་བཟླའོ། །འདིར་ལ་ལི་ཏའི་གཞུང་ཁ་ཅིག་ལས་ཁྲོ་བོ་བཅུའི་གཡས་ཀྱི་དང་

[004B] གཡོན་དང་པོ་བཅུས་རལ་གྲི་འཛིན་པ་བཤད་ནས་དེའི་དམིགས་བསལ་དུ་འདོད་རྒྱལ་གྱིས་རྡོ་རྗེ་འཛིན་པར་བཤད་པ་དཔེ་མ་དག་པ་ཡིན་ཏེ། དེ་ལྟ་ཡིན་ན་གཞུང་དེར་ཁྲོ་བཅུའི་གཡས་གཡོན་གྱི་ཐ་མ་གཉིས་ཀྱི་ཕྱག་གིས་
ཇི་ལྟར་མཛད་བཤད་པ་འཆད་པར་འགྱུར་རོ། །དེས་ན་གནོད་མཛེས་ལ་སོགས་པའི་ཁྲོ་བོ་རྣམས་ཀྱི་གཡས་གཡོན་གྱི་ཕྱག་དང་པོ་གཉིས་ཀྱིས་ཡུམ་ལ་འཁྱུད་པར་གསུངས་ཤིང། གནོད་མཛེས་ཀྱི་ཕྱག་ལྷག་མ་བཞི་མ་གཏོགས་པ་དང་པོ་གཉིས་ལ་ཕྱག་མཚན་
མ་བཤད་པ་བཞིན་དུ་ཁྲོ་བོ་གཞན་ལའང་མཚུངས་ཤིང་རྡོར་སེམས་ཀྱི་ཕྱག་དྲུག་ལའང་གནོད་མཛེས་ལྟར་བཤད་པ་དང་རིགས་འདྲའོ། །གཡོན་བར་པ་ཐམས་ཅད་ཀྱིས་པདྨ་འཛིན་པར་བཤད་པའི་དམིགས་བསལ་དུ་རྟ་མགྲིན་གྱི་གཡས་ན་པདྨ་ཡོད་པ་ལ་
དགོངས་ནས་གཡོན་པར་པས་འཁོར་ལོ་འཛིན་པར་བཤད་པའི་རིགས་པས་མི་གཡོ་བའི་གཡས་ན་རལ་གྲི་ཡོད་པས་གཡོན་ཐ་མས་རྡོ་རྗེ་འཛིན་པའི་དམིགས་བསལ་མི་གཡོ་བ་ལ་རིགས་སོ། །གཞུང་དེར་ཡུམ་རྣམས་ཀྱི་ཞལ་ཕྱག་གི་གྲངས་ལ་སོགས་པ་
མ་བཤད་པ་ནི་ཡབ་དང་འདྲ་བ་ལ་དགོངས་སོ། །གདུལ་བྱའི་བགེགས་རྣམས་ཕྱོགས་མཚམས་ཀྱི་སྒོ་ནས་བཅུར་བསྡུས་ཏེ་དེ་དག་གི་འདུལ་བྱེད་ཁྲོ་བོ་བཅུར་མཛད་ནས་ཕྱོགས་མཚམས་བསྲུང་བའི་དོན་དུ་སྲུང་འཁོར་གྱི་གཙོ་བོས་བཀའ་བསྒོས་ནས་འཇོག་
པ་འདི་སྔགས་མ་བཟླས་ཀྱང་སྲུང་བའི་མཆོག་ཡིན་པས་དེ་ལྟར་བཀོད་ནས་བགེགས་ཚར་གཅོད་པ་ཡང་ཡང་དྲན་པར་བྱས་ནས་རང་གི་ལྷའི་སྒོམ་བཟླས་སོགས་བྱ་སྟེ་སྲུང་འཁོར་རོ། །དེ་ནས་རང་གནོད་མཛེས་སུ་གནས་པ་ཡོངས་སུ་གྱུར་པ་ལས་རྡོ་རྗེ་སེམས་

[005A]༄༅། །དཔའ་སྐུ་མདོག་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་དང་རལ་གྲི་གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པ་ལས་ཆོས་
འབྱུང་དཀར་པོ་གྲུ་གསུམ་པ་གྱེན་དུ་འགྲེང་བ་འོག་ཏུ་ཕྲ་ཞིང་སྟོད་ཡངས་པ། འོག་ཟུར་ནས་པཾ་ལས་བྱུང་བའི་སྣ་ཚོགས་པདྨའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ་ཤར་གྱི་རྭ་དཀར་ལྷོའི་རྭ་སེར་ནུབ་ཀྱི་རྭ་དམར་བྱང་གི་རྭ་ལྗང་དབུས་ཀྱི་ལྟེ་བ་སྔོན་པོས་བརྒྱན་པ་བསམ་
མོ། །དེའི་དབུས་སུ་བཧྲུཾ་ལས་འཁོར་ལོ་བཧྲུཾ་གྱིས་མཚན་པ་ལས་བྱུང་བའི་རྣམ་སྣང་དཀར་པོ་དཀར་མཐིང་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རང་འདྲའི་ཡུམ་ལ་འཁྱུད་ཅིང། ལྷག་མ་གཡས་གཉིས་རྡོ་རྗེ་ལ་གནས་པའི་འཁོར་ལོ་དང་རལ་
གྲི་གཡོན་གཉིས་རིན་པོ་ཆེ་དང་པདྨ་འཛིན་པ་ཡོངས་སུ་གྱུར་པའི་གཞལ་ཡས་ཁང་གྲུ་བཞི་པ་སྒོ་བཞི་པ། ཕྱི་རོལ་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིག་པ་ལྔ་དང་ལྡན་པ་རྩིག་པའི་སྟེང་ན་རིན་པོ་ཆེ་སྣ་ཚོགས་པས་མཛེས་པར་བྱས་པའི་
རིན་པོ་ཆེའི་ཕ་གུ་སེར་པོས་བསྐོར་བའི་གཞལ་ཡས་ཁང་གི་ཕྱེད་ཀྱི་ཚད་དུ་རྡོ་རྗེའི་ཕྲེང་བས་ཟླུམ་པོར་བསྐོར་བ་ལ་བརྟེན་པའི་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་བཞིས་མཛེས་པར་ཕུབ་པ། རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་མཛེས་པའི་ནང་གི་
ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བ། ཕ་གུའི་སྟེང་ན་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་འཕྱང་བའི་རིན་པོ་ཆེའི་དྲ་བ་དང་དྲ་བ་ཕྱེད་པ་ལ་དྲིལ་བུ་དང་རྔ་ཡབ་ལ་སོགས་པས་བརྒྱན་པ། དེའི་ཕྱི་ངོས་སུ་བྱ་འདབ་ལས་འཕྱང་

[005B] རྩིག་པའི་མཐའ་ནས་འདོད་ཡོན་གྱི་སྣམ་བུ་དམར་པོས་འགྲམ་སྟེགས་ཀྱི་རྣམ་པར་བསྐོར་བ་ལ་ལྷ་མོ་མཆོད་རྫས་ཐོགས་
པ་རྣམས་འཁོད་ནས་མཆོད་པ་བྱེད་པ། སྒོ་དང་སྒོ་ཁྱུད་ཀྱི་མཚམས་དང་གྲྭ་བཞིར་ཟླ་ཕྱེད་རྡོ་རྗེ་རིན་ཆེན་གྱིས་སྤྲས་པ། སྒོ་བཞིའི་མདུན་དུ་ཀ་བ་བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་པའི་སྟེང་དུ་ཆོས་འཁོར་དེའི་གཡས་གཡོན་དུ་རི་དྭགས་ཕོ་
མོ་དང་བཅས་པ། རྡོ་རྗེ་ར་བ་མེ་རི་དང་བཅས་པའི་ཕྱི་རོལ་ཏུ་གཏུམ་དྲག་ལ་སོགས་པའི་དུར་ཁྲོད་བརྒྱད་ན་ནཱ་ག་གེ་སར་གྱི་ཤིང་ལ་སོགས་པའི་ཤིང་བརྒྱད། དེ་ལ་གནས་པའི་བརྒྱ་བྱིན་ལ་སོགས་པའི་ཕྱོགས་སྐྱོང་རྣམས་དང་རྫུ་འཕྲུལ་ཆེན་པོ་པ་གླང་པོ་ཆེའི་གདོང་
པ་ཅན་ལ་སོགས་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ནོར་རྒྱས་ལ་སོགས་པའི་ཀླུ་བརྒྱད་སྟེང་གི་ནམ་མཁའ་ལ་སྒྲོགས་པ་ལ་སོགས་པའི་སྤྲིན་བརྒྱད། ཡེ་ཤེས་ཀྱི་མེ་བརྒྱད། མཆོད་རྟེན་བརྒྱད། གཞན་ཡང་ཀེང་རུས་དང་གསལ་
ཤིང་གིས་ཕུག་པའི་རོ་དང་ཤིང་ལ་དཔྱངས་པ་དང་སྐྱེས་པ་ཟ་བ་དང་མཚོན་གྱིས་ཕུག་པ་ལ་སོགས་པ་དང། བྱ་རོག་དང་བྱ་རྒོད་དང་ཁྱི་དང་ཅེ་སྤྱང་དང་སེང་གེ་དང་སྟག་ལ་སོགས་པ་དང་ཅ་ཅོ་སྒྲོག་པའི་རོ་ལངས་དང་གནོད་སྦྱིན་དང་སྲིན་པོ་ལ་སོགས་པ་རྣམས་
ཀྱིས་འཇིགས་སུ་རུང་བ། གྲུབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ་བཅོམ་ལྡན་འདས་ལ་རྩེ་གཅིག་ཏུ་བལྟ་བ་གཅེར་བུ་སྐྲ་བཤིག་པ་ཕྱག་རྒྱ་ལྔས་བརྒྱན་པ་ཅང་ཏེའུ་དང་ཐོང་པ་དང་ཁ་ཊཱཾ་ག་འཛིན་པ་ཐོད་པས་སྤྱི་བོར་བརྒྱན་པ་རྒོད་ཅིང་
[006A]༄༅། །དུར་ཁྲོད་དུ་འཇུག་པ་སོགས་ཀྱིས་ཤིན་ཏུ་ངོ་མཚར་བར་བྱེད་པའི་དུར་ཁྲོད་རྣམས་ཀྱིས་བསྐོར་བར་བསམས་ཏེ་རྟེན་བསྐྱེད་པའོ། །གཞལ་ཡས་ཁང་གི་དབུས་སུ་ཡཾ་ལས་རླུང་གི་དཀྱིལ་འཁོར་ནག་ལ་ཅུང་ཟད་དམར་བའི་མདོག་ཅན་གྱི་སྟེང་དུ་ཨ་ཡིག་
དང་པོ་ལས་བྱུང་བའི་ཟླ་བའི་དཀྱིལ་འཁོར། དེའི་དབུས་སུ་ཆུ་ལས་ཆུ་བུར་གྱི་ཚུལ་དུ་དྷཱི་སེར་པོ་ལས་བྱུང་བའི་རལ་གྲི་དབུས་སུ་དྷཱི་ས་མཚན་པ་ལས་འོད་འཕྲོས་པས་བདེ་བར་གཤེགས་པ་ཐམས་ཅད་སྤྱན་དྲངས་ཏེ་ཐིམ་པ་ལས་སྐྱེས་པའི་རང་ཉིད་རྒྱུ་རྡོ་རྗེ་
འཛིན་པ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཕྱག་གཡས་རལ་གྲི་འཕྱར་ཞིང་གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ་མཚན་སོ་གཉིས་དང་དཔེ་བྱད་བརྒྱད་བཅུས་བརྒྱན་པ་རལ་པའི་ཟུར་ཕུད་ལྔ་
དང་ལྡན་ཞིང་རྒྱན་ཐམས་ཅད་ཀྱིས་བརྒྱན་པར་བསམ་མོ། །དེའི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་དེའི་འོད་ཀྱིས་ཕྱོགས་བཅུ་ན་བཞུགས་པའི་རྣམ་པར་སྣང་མཛད་ལ་སོགས་པའི་སངས་རྒྱས་དང་རྡོ་རྗེ་རྣོན་པོ་ལ་སོགས་པའི་བྱང་ཆུབ་
སེམས་དཔའ་དང་རྡོ་རྗེ་ལྕགས་ཀྱུ་ལ་སོགས་པའི་ཁྲོ་བོ་དང་སེམས་མ་རྡོ་རྗེ་མ་ལ་སོགས་པའི་རིག་པ་རྣམས་སྤྱན་དྲངས་ཏེ་འཇམ་དཔལ་དང་བཅས་པ་ཉི་མ་ལ་ཞུགས་པས། འོད་ཟེར་གྱིས་དཔག་ཚད་སྟོང་ཕྲག་བརྒྱར་ཁྱབ་པའི་ཉི་མའི་དཀྱིལ་འཁོར་དུ་
གྱུར་པ་དེའི་སྟེང་དུ་ཧཱུཾ་ཡིག་མཐིང་ཁ་འོད་ཟེར་ལྔ་དང་ལྡན་པ་ལས་འོད་ཟེར་འཕྲོས་པས་སངས་རྒྱས་ལ་སོགས་པ་བཞི་སྤྱན་དྲངས་ནས་ཧཱུཾ་ལ་ཞུགས་པ་ལས་ཁྲོ་བོའི་རྡོ་རྗེ་ཁ་དོག་ནག་པོ་རྩེ་དགུ་པ་རྭ་ཤིན་ཏུ་གདེངས་པ་འོད་ཟེར་ལྔ་དང་ལྡན་པ་ལྟེ་བ་ལ་ཧཱུཾ་ཡིག་

[006B] དེ་ལས་རྡོ་རྗེ་ཕྲ་མོའི་གཟུགས་སྤྲོས་པས་སངས་རྒྱས་ལ་སོགས་པ་བཞི་སྤྲོས་ཏེ་ནམ་མཁའི་ཁམས་ཐམས་ཅད་ཏིལ་གྱི་གང་བུ་བཞིན་དུ་གང་བ་ཉི་མ་ལ་གནས་པས་སེམས་ཅན་རྣམས་སྨེན་པར་བྱས་ནས་རྡོ་རྗེ་འཇིགས་བྱེད་ཐོབ་པར་བྱས་པ་
དང་ལྷན་ཅིག་ཏུ་འདུས་ནས་རྡོ་རྗེ་ལ་ཐིམ་པར་བསམ་མོ། །ཁ་ཅིག་སྔ་མས་སྐུ་དང་གཉིས་པས་སྔགས་དང་གསུམ་པས་ཕྱག་མཚན་བསྡུས་ནས་བསྟིམ་པ་མཛད་ཀྱང་རྒྱུད་དང་རྒྱ་གཞུང་རྣམས་ནས་སྔ་མ་བཞིན་དུ་བཤད་དོ། །ཟླ་བ་ཉི་མ་རྡོ་རྗེ་ས་བོན་དང་
བཅས་པ་ཡོངས་སུ་གྱུར་པ་ལས་སྣ་ཚོགས་པདྨ་དང་ཟླ་བ་དང་ཉི་མའི་གདན་ལ་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི་ཞབས་བཅུ་དྲུག་པ་གཡས་བསྐུམས་ཤིང་གཡོན་བརྐྱང་བའི་སྟབས་
ཀྱིས་བཞུགས་པ། ཁམས་གསུམ་པོ་ཟ་བར་ནུས་པ་ཧ་ཧ་ཞེས་སྒྲོག་ཅིང་ལྗགས་འདྲིལ་བ། མཆེ་བ་རྣམ་པར་གཙིགས་པ་ཁྲོ་གཉེར་ཅན་ཁྲོ་གཉེར་གྱི་འགྲམ་དུ་སྨིན་མ་དང་སྤྱན་འཇིག་པའི་དུས་ལྟར་འབར་བ། སྐྲ་ཁམ་སེར་གྱེན་དུ་བརྫེས་པ་འཇིག་རྟེན་དང་
འཇིག་རྟེན་ལས་འདས་པའི་ལྷ་ལ་སྡིགས་མཛུབ་བྱེད་པ་འཇིགས་པ་རྣམས་ཀྱང་འཇིགས་པར་མཛད་པ་ཕཻཾ་ཀ་རའི་སྒྲ་ཆེན་པོ་འབྲུག་ལྟར་སྒྲོགས་པ་མིའི་ཁྲག་དང་ཞག་དང་རྐང་དང་ཚིལ་བུ་ཟ་བ། འཇིགས་སུ་རུང་བའི་ཐོད་པ་ལྔས་ཐོད་བྱས་ཤིང་མགོ་བོ་ལྔ་བཅུའི་
ཐོད་པའི་ཕྲེང་བས་བརྒྱན་པ་སྦྲུལ་ནག་པོའི་མཆོད་ཕྱིར་ཐོགས་དང་མི་རུས་ཀྱི་འཁོར་ལོ་དང་རྣ་ཆ་ལ་སོགས་པའི་ཕྱག་རྒྱ་ལྔ་ལ་སོགས་པས་བརྒྱན་ཅིང་གསུས་པ་ཆེ་བ་གཅེར་བུའི་གཟུགས་ཅན་མཚན་མ་གྱེན་དུ་འགྲེང་བ། སྨིན་མ་དང་རྫི་མ་དང་སྨ་ར་དང་བ་སྤུ་རྣམས་

[007A]༄༅། །དུས་མཐའི་མེ་ལྟར་འབར་ཞིང། རྩ་ཞལ་ནག་པོ་མ་ཧེའི་གདོང་ཅན་ཤིན་ཏུ་ཁྲོས་པ་རྭ་རྣོན་པོ་ཅན་དེའི་སྟེང་མ་རྭ་གཉིས་ཀྱི་དབུས་ཀྱི་ཞལ་དམར་པོ་རབ་ཏུ་འཇིགས་པ་ཞལ་ནས་ཁྲག་འཛག་པ། དེའི་སྟེང་དུ་འཇམ་དཔལ་གྱི་ཞལ་སེར་པོ་ཡིད་ཙམ་
ཁྲོས་པ་གཞོན་ནུའི་རྒྱན་གྱིས་བརྒྱན་པ་སྤྱི་བོར་རལ་པ་ལྔ་དང་ལྡན་པ་རྭའི་རྩ་བའི་གཡས་ཀྱི་ཞལ་དང་པོ་སྔོན་པོ་དེའི་གཡས་ཞལ་དམར་པོ་གཡོན་ཞལ་སེར་པོ་རྭའི་རྩ་བའི་གཡོན་ཞལ་དང་པོ་དཀར་པོ་དེའི་གཡས་ཞལ་དུད་ཁ་གཡོན་ཞལ་ནག་པོ་ཞལ་རྣམས་
ཤིན་ཏུ་ཁྲོས་པ་ཞལ་དགུ་པོ་ཐམས་ཅད་ཀྱང་སྤྱན་གསུམ་གསུམ་དང་ལྡན་པའོ། །ལ་ལི་ཏས། གཡས་ཀྱི་རྭ་ཡི་ཞལ་གསུམ་ནི། །དང་པོ་མཐིང་ཁ་གཡས་དམར་པོ། །གཡོན་སེར་ཤིན་ཏུ་ཁྲོས་པའོ། དེ་བཞིན་གཡོན་གྱི་རྩ་བའི་ཞལ། །དཀར་པོ་དུད་ཁང་
བཞིན་དུ། །ནག་པོ་ཤིན་ཏུ་ཁྲོས་པའོ། །ཞེས་གསུངས་པས་ཞལ་དྲུག་སྔར་བཤད་པ་ལྟར་གནས་སོ། །ཕྱག་གཡས་གཡོན་གྱི་དང་པོ་གཉིས་ཀྱིས་གླང་པོ་ཆེའི་པགས་པ་རློན་པ་མགོ་གཡས་དང་སྤུ་ཕྱིར་བསྟན་ཏེ་ལག་པ་དང་རྐང་པའི་པགས་པ་གཡོན་པ་
ནས་བརྒྱངས་ཏེ་འཛིན་པ། ལྷག་མ་གཡས་ཀྱི་དང་པོ་ནི་གྲི་གུག་གཉིས་པ་ན་བཧི་དཧི་པཱ་ལ་གསུམ་པ་ན་གཏུན་ཤིང་བཞི་པ་ན་ཆུ་གྲི་ལྔ་པ་ན་ཀ་ཎ་ཡ་དྲུག་པ་ན་དགྲ་སྟ་བདུན་པ་ན་མདུད་བརྒྱད་པ་ན་མདའ་དགུ་པ་ན་ལྕགས་ཀྱུ་བཅུ་པ་ན་དབྱུག་ཏོ་བཅུ་གཅིག་པ་ན་
ཁ་ཊཱཾ་ག་བཅུ་གཉིས་པ་ན་འཁོར་ལོ། བཅུ་གསུམ་པ་ན་རྡོ་རྗེ་རྩེ་ལྔ་པ་བཅུ་བཞི་པ་ན་རྡོ་རྗེ་ཐོ་བ་བཅོ་ལྔ་པ་ན་རལ་གྲི་བཅུ་དྲུག་པ་ན་ཅང་ཏེའུ་བསྣམས་ཤིང། ལྷག་མ་གཡོན་དང་པོ་ན་ཁྲག་གིས་བཀང་པའི་ཐོད་པ་གཉིས་པ་ན་ཚངས་པའི་མགོ་བོ་གསུམ་པ་

[007B]
སྡིགས་མཛུབ་བཅོ་ལྔ་པ་ན་འཕན་རྩེ་གསུམ་པ་བཅུ་དྲུག་པ་ན་རླུང་རས་བསྣམས་པའོ། །རྟོག་བདུན་དང་སམྤུཊ་ལས་ཕྱག་གཡས་གཡོན་གྱི་དང་པོས་གྲི་གུག་དང་ཐོད་པ་འཛིན་པར་བཤད་པ་ནི་སློབ་དཔོན་དོན་ཡོད་རྡོ་རྗེས་གཡས་གཡོན་གྱི་དང་པོས་གླང་ལྤགས་འཛིན་
པ་བྱས་ནས་ཕྱག་གཞན་གཡས་ཀྱི་དང་པོ་ན་གྲི་གུག་ཅེས་བཤད་པ་བཞིན་སློབ་དཔོན་ཞི་བའི་ཡེ་ཤེས་ཀྱང་བཞད་པས་ཕྱག་ཐམས་ཅད་ཀྱི་དང་པོ་མིན་གྱི་གླང་ལྤགས་འཛིན་པ་ལས་གཞན་པའི་དང་པོའོ། །དེས་ན་ལ་ལི་ཏའི་རོ་ལངས་བརྒྱད་སྐོར་གྱི་སྒྲུབ་ཐབས་
དང་ཤྲཱི་བྷ་དྲ་དང་འཇམ་དཔལ་ཡེ་ཤེས་རྣམས་ཀྱིས་ཀྱང་གླང་ལྤགས་གཡས་གཡོན་གྱི་དང་པོས་འཛིན་པར་གསུངས་པ་རྒྱུད་དང་མི་འགལ་ལོ། །གཡས་ཀྱི་ཕྱག་མཚན་གཉིས་པ་དང་ལྔ་པ་ལ་བོད་སྐད་ཀྱི་སྐད་དོད་བདེ་མོ་མ་རྙེད་པས་རོ་ལངས་བརྒྱད་སྐོར་ལ་
སོགས་པའི་སྒྲུབ་ཐབས་མང་པོར་རྒྱ་སྐད་སོར་བཞག་མཛད་པའི་དོན་ནི་མན་ངག་སྙེ་མའི་འགྱུར་གསར་ལས་བཧི་དཧི་པཱ་ལ་མདུང་ཐུང་གི་རྣམ་པ་ཅན་རྩེ་མོ་ལ་ཆགས་པའི་རྨ་བྱའི་སྒྲོ་མདོངས་ཅན་ནོ། །ཀ་ཎ་ཡ་ནི་མདུང་ཕྱེད་པའོ། །ཞེས་གསུངས་པ་བཞིན་
དུ་ཤེས་པར་བྱའོ། །གཞོན་དུ་ཟླ་བའི་འགྲེལ་བར་མཚོན་རྩེ་གཅིག་པ་ནི་ལྕགས་དབྱུག་གི་རྣམ་པ་ཅན་རྩེ་མོ་རྨ་བྱའི་སྒྲོའི་ཆུན་པོ་དང་ལྡན་པའོ། །རྡོ་རྗེ་རྩེ་གཅིག་པ་ནི་མདུང་ཐུང་ངོ། །ཞེས་རྒྱ་སྐད་གཉིས་པོ་དེ་རྡོ་རྗེ་རྩེ་གཅིག་པ་དང་མཚོན་རྩེ་གཅིག་པར་

[008A]༄༅། །བསྒྱུར་ནས་དེའི་བཤད་པ་བྱས་པ་འགྱུར་མ་ལེགས་སོ། །མདུང་ཐུང་གི་རྣམ་པ་ཅན་ནི་མདུང་ལྕགས་ཁོ་ནའི་མིན་པས་ལྕགས་དབྱུག་གི་རྣམ་པ་ཅན་དང་དོན་འདྲའོ། །ཞབས་གཡས་ཀྱི་དང་པོས་མི་གཉིས་པས་མ་ཧེ་གསུམ་པས་གླང་བཞི་
པས་བོང་བུ་ལྔ་པས་རྔ་མོང་དྲུག་པས་ཁྱི་བདུན་པས་ལུག་བརྒྱད་པས་ཝ་དང། གཡོན་གྱི་དང་པོས་བྱ་རྒོད་གཉིས་པས་འུག་པ་གསུམ་པས་བྱ་རོག་བཞི་པས་ནེ་ཙོ་ལྔ་པས་ཁྲ་དྲུག་པས་བྱ་ཆེན་པོ་བདུན་པས་ཁྱིམ་བྱ་བརྒྱད་པས་བཞད་མནན་པ། ཚངས་པ་དང་
དབང་པོ་དང་ཁྱབ་འཇུག་དང་དྲག་པོ་དང་གཞོན་ནུ་གདོང་དྲུག་དང་ལོག་འདྲེན་དང་ཟླ་བ་དང་ཉི་མ་རྣམས་ཁ་སྤུབ་ཏུ་བྱས་ཏེ་ཞབས་འོག་ཏུ་མནན་ནས་མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པར་བསམ་མོ། །དེའི་མིག་ཏུ་ཀྵིཾ་དཀར་པོ་རྣ་བར་ཛྲིཾ་ནག་པོ་སྣར་ཁཾ་
སེར་པོ་ལྕེ་ལ་རཾ་དམར་པོ་དཔྲལ་བར་ཀཾ་ལྗང་གུ་ལྟེ་བར་སཾ་དཀར་པོ་སྤྱི་བོར་ཨོཾ་དཀར་པོ་མགྲིན་པར་ཨཱ་དམར་པོ་ཐུགས་ཀར་ཧཱུཾ་སྔོན་པོ་དགོད་པས་སྙིང་དང་ཕྱག་རྡོར་ནམ་སྙིང་སྤྱན་རས་གཟིགས་སྒྲིབ་སེལ་ཀུན་བཟང་སྐུ་གསུང་ཐུགས་རྡོ་རྗེ་རྣམས་ཀྱི་རང་བཞིན་
དུ་བལྟའོ། །དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་སྔར་དང་འདྲ་བའི་འཇམ་དབྱངས་ཀྱི་ཐུགས་ཀར་ཨཱ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ཁ་འོད་ཟེར་ལྔ་འཕྲོ་བར་
བསམ་སྟེ་དམ་ཚིག་པ་བསྐྱེད་པའོ། །དེ་ནས་ཧཱུཾ་ཡིག་དེ་ལས་འོད་ཟེར་སྤྲོ་ཞིང་ལྕགས་ཀྱུའི་ཕྱག་རྒྱ་བྱས་ལ་ཨོཾ་ཧྲཱི་ཧ་བཧོ་མཧཱ་ཀྲོ་དྷཱ་ཨཱ་གཙྪ་ཨཱ་གཙྪ་ཨཱ་སྨ་ད་པཱུ་ཛ་པྲ་ཏི་གྲིཧཎ་ནྟུ་པྲ་སཱ་ད་མེ་དྷཱི་མན་ཀུ་རུ་སཱཧཱ། ཞེས་བརྗོད་པས་རང་བཞིན་གྱི་གནས་ནས་བསྒོམས་

[008B] སྔར་བཞིན་མཆོད་ནས། ཨོཾ་མུད་ག་ར་ཛཿ་ཞེས་པའི་སྔགས་ཀྱིས་རང་གི་སྤྱི་བོར་དགུག་ཨོཾ་དཎྜ་ཧཱུཾ་
གིས་རང་ལ་གཞུག་ཨོཾ་པདྨ་བམ་གྱིས་རང་དང་དབྱེར་མེད་དུ་བཅིང། ཨོཾ་ཁངྒ་ཧོཿ་ས་དབང་དུ་བྱའོ། །དེ་ནས་སྔར་གྱི་ཕྱག་རྒྱ་ལ་སོགས་པས་ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་རྣམས་མདུན་དུ་སྤྱན་དྲངས་པ་ལ་སྔར་བཞིན་མཆོད་ནས་
དེ་བཞིན་གཤེགས་པ་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས་དེ་རྣམས་ཀྱིས་སྤྲོས་པའི་ལྷ་མོ་ཙ་རྩི་ཀ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་བས་ཟླ་བ་ལྟ་བུའི་བུམ་པ་དཀར་པོ་བདུད་རྩི་རྣམ་པ་ལྔས་
བཀང་བ་བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་དབང་བསྐུར། །ཞེས་གསུངས་ཤིང་སྤྱི་བོ་ནས་དབང་བསྐུར་བས་དབང་གི་ཆུས་ལུས་ཐམས་ཅད་གང་དྲི་མ་ཐམས་
ཅད་དག་ཆུ་ལྷག་མ་ཡར་ལུང་པས་རྩ་ཞལ་གྱི་དབུ་ལ་མི་བསྐྱོད་པས་དབུ་བརྒྱན་ཞིང་དབང་གི་ལྷ་རྣམས་རང་ལ་ཐིམ་པར་བསམ་སྟེ་ཡེ་ཤེས་པ་གཞུག་ཅིང་དབང་བསྐུར་བའོ། །དེ་ནས་མཆོད་རྫས་རྣམས་ཧྲཱི་ཥྚྲཱི་ས་བསངས་སྭ་བྷཱ་ཝས་སྟོང་པར་སྦྱངས་སྟོང་པའི་
ངང་ལས་ཨཱ་ལས་བྱུང་བའི་ཐོད་པའི་ནང་དུ་ཧཱུཾ་ལས་བྱུང་བའི་མཆོད་རྫས་རྣམས་རང་བཞིན་སྟོང་པ་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་བསྐྱེད་ནས་སོ་སོའི་སྔགས་དང་ཕྱག་རྒྱས་བྱིན་གྱིས་

[009A]༄༅། །བརླབས་པ་ལ་སྔར་བཤད་པ་བཞིན་ཉེར་སྤྱོད་རོལ་མོ་དང་བཅས་པས་མཆོད་དོ། །སློབ་དཔོན་ཛྙཱ་ན་ཨཱ་ཀ་རས་ཨོཾ་ཡ་མཱནྟ་ཀ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ་ཞེས་སོགས་ཀྱི་སྙིང་པོའི་མཇུག་ཏུ་བཏགས་ནས་དབུལ་བའང་བཤད་དོ། །དེ་ནས་ནང་མཆོད་གཏོར་
མ་བཞིན་བྱིན་གྱིས་བརླབས་ལ་ཐོག་མར་རྩ་པའི་བླ་མ་དང་དེ་ནས་བརྒྱུད་པའི་བླ་མ་རྣམས་ཀྱི་མཚན་གྱི་མཐར་ཨོཾ་ཨཱ་ཧཱུཾ་བཏགས་ལ་དབུལ་དེ་ནས་ལྷའི་སྔགས་ལ་ཡི་གེ་གསུམ་བཏགས་ལ་དབུལ། དེ་ནས་ཆོས་སྐྱོང་རྣམས་ལ་འབུལ་ཞིང་སེམས་ཅན་ཐམས་
ཅད་ཀྱང་ལྷར་བསྐྱེད་ལ་འབུལ་ལོ། །དེ་ནས་ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་རང་གི་ལུས་ལ་གཞུག་ལ་སྙིང་པོ་ལ་ཡི་གེ་གསུམ་བཏགས་པ་བརྗོད་ལྗགས་ཧཱུཾ་ལས་བྱུང་བའི་རྡོ་རྗེ་དཀར་པོ་འོད་ཟེར་གྱི་སྦུ་གུ་ཅན་གྱིས་དྲངས་ནས་ལོངས་སྤྱད་པར་
བསམ་ཞིང་བདུད་རྩི་ལྕེ་ཐོག་ཏུ་བཞག་པ་མྱངས་པས་ལུས་ཀྱི་ལྷ་ཐམས་ཅད་ཚིམ་པར་བསམ་མོ། །དེའི་ཚེ་མཆོད་བྱ་མཆོད་བྱེད་མཆོད་པ་ཐམས་ཅད་རང་བཞིན་མེད་བཞིན་དུ་སྣང་བ་སྒྱུ་མ་བཞིན་དུ་བལྟ་བར་བྱ་སྟེ་མཆོད་པའོ། །ཐུགས་ཀ་ནས་སྤྲོས་པའི་ལྷ་མོ་
རྣམས་ཀྱིས་བྲག་ཅའི་དབྱངས་བཞིན་དུ་བསྟོད་པར་བསམས་ལ། ཧཱུཾ་འཇམ་དཔལ་མཁའ་ལས་བྱུང་བའི་གསེར་མདོག་ཅན། །འཇམ་དཔལ་ཐུགས་ལ་ཆོས་ཀུན་རང་བཞིན་གསལ། །འཇམ་དཔལ་གསུང་གི་དབང་ཕྱུག་འཇམ་དཔལ་དབྱངས། །འཇམ་དཔལ་བདག་ནི་རེ་
བའི་སེམས་ཀྱིས་འདུད། །ཐུགས་མཆོག་འཇམ་པའི་ངང་ལས་མ་གཡོས་ཀྱང། །ཐུགས་རྗེས་གདུག་པ་མ་ལུས་འདུལ་བའི་ཕྱིར། །འཇིགས་བྱེད་འཇིགས་པ་ཆེན་པོའི་སྐུར་སྟོན་པ། །མི་བཟད་དུས་མཐའི་བསྐལ་པའི་མེ་ལྟར་འབར། ཞལ་གདངས་ཁྲོ་གཉེར་

[009B] །སྤྱན་བགྲད་མཆེ་བ་གཙིགས་པ་རབ་ཏུ་འབར། །རྡོ་རྗེའི་རྟ་སྐད་དྲག་པོ་ཧ་ཧར་བཞད། །མཁའ་འགྲོ་སྡུད་པའི་ཕེཾ་སྐད་གནམ་དུ་སྒྲོག་ཁྲོས་པའི་སྟབས་ཆེན་བརྡབས་པས་ས་གསུམ་གནོན། །སྡིགས་མཛུབ་གནམ་དུ་བསྒྲེང་ཞིང་ལྷ་ཆེན་འདུལ། །
ལྗགས་འདྲིལ་ཚམས་ཆེན་གཅིགས་ཤིང་ཁྲག་གིས་མྱོས། །ལྷ་དང་བཅས་པའི་འཇིག་རྟེན་ཞལ་དུ་གསོལ། །གླང་ཆེན་ཀོ་རློན་ཐོད་པའི་ཕྲེང་བ་བརྒྱན། །གཅེར་བུ་འཇིགས་བྱེད་དབང་ཕྱུག་ཆེན་པོའི་ཚུལ། །འཇིགས་བྱེད་མ་ཧེ་ཁྲོས་པའི་ཞལ་གདངས་ཤིང། །
ཞལ་དགུ་འབར་བས་སྲིད་པ་ཟ་ཞིང་རྔུབ། །འགྲོ་བ་སྣ་ཚོགས་འདུལ་བའི་ཕྱག་རྒྱ་འབར། །བདུད་རིས་གནོན་པའི་ཞབས་ནི་བརྐྱང་བསྐུམ་མཛད། །འཇིགས་བྱེད་ཆེན་པོའི་སྐུ་ལ་རྟག་ཏུ་འདུད། །དབུ་དགུ་འབར་བའི་དཀྱིལ་འཁོར་ནས། །གཡས་ཀྱི་ཞལ་གསུམ་བགྲད་པ་
ནི། །མཐིང་ཁ་དམར་དང་སེར་བའི་ཞལ། །གཡོན་པའི་ཞལ་གསུམ་གདངས་པ་ནི། །དཀར་དང་དུད་ཁ་ནག་པོའི་ཞལ། །དབུས་ཀྱི་ཞལ་གསུམ་འབར་བ་ནི། །ཁྲོ་དང་ཆགས་དང་ཞི་བའི་ཚུལ། །ཕྱག་རྒྱ་འོད་ཟེར་འབར་བ་ལས། །གཡས་ཀྱི་ཕྱག་རྒྱ་བཅུ་དྲུག་ནི། །བརྡེག་
ཅིང་འཇོམས་པའི་མཚོན་ཆ་གདེངས། །གཡོན་གྱི་ཕྱག་རྒྱ་བཅུ་དྲུག་ནི། །རོལ་ཅིང་སྟོབས་པའི་མཚན་མས་མཛེས། །བརྗིད་རྔམ་ཞབས་ཀྱི་ཚམ་ངམ་ལས། །གཡས་ཀྱི་ཞབས་བརྒྱད་བསྐུམ་པས་ནི། །དྲེགས་པའི་ལྷ་བརྒྱད་ཐབས་ཀྱིས་གནོན། །གཡོན་གྱི་ཞབས་
བརྒྱད་བརྐྱང་བས་ནི། །དྲེགས་པའི་ལྷ་མོ་བརྒྱད་ལ་རོལ། །འདོད་ཆགས་ཆེན་པོ་འདུལ་བའི་ཕྱིར། །རྟག་ཏུ་ལིངྒ་རྒྱས་པའི་ཚུལ། །དྲག་པོའི་ཚུལ་གྱིས་ཞེ་སྡང་འདུལ། །འདུལ་སྐུ་ཁྱོད་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །བདུད་དང་

[010A]༄༅། །གཤིན་རྗེ་ཐབས་ཀྱིས་འདུལ། །མ་མོ་མཁའ་འགྲོ་དབང་དུ་སྡུས། །དབང་སྡུད་ཁྱོད་ལ་ཕྱག་འཚལ་ལོ། །དབང་ཕྱུག་ཆེན་པོའི་དཀྱིལ་འཁོར་ནས། །དབང་མེད་དད་པས་འདུས་པ་དང། །ཡེ་ཤེས་སྤྲུལ་བའི་འཁོར་གྱིས་བསྐོར། །འཁོར་བཅས་
ཁྱོད་ལ་ཕྱག་འཚལ་ལོ། །ཡེ་ཤེས་ཐུགས་ཀྱི་དཀྱིལ་འཁོར་ནས། །ཇི་ལྟ་བུར་ནི་སྤྲུལ་གྱུར་ཀྱང། །རྣམ་དག་དབྱིངས་ལས་མ་གཡོས་ཏེ། །མཉམ་ཉིད་ཁྱོད་ལ་ཕྱག་འཚལ་ལོ། །ཞེས་བརྗོད་དེ་བསྟོད་པའོ། །དེ་ལྟར་རེ་རེ་ནས་གསལ་འདབས་པའི་དཔྱད་ནས་
བསྒོམ་པ་དང་རྣམ་པ་གསལ་བ་ལ་རྩེ་གཅིག་ཏུ་འཇོག་པའི་སྒོམ་པ་གཉིས་ཀྱིས་གསལ་སྣང་བསྒྲུབ་ཅིང། བདག་ཉིད་དཔལ་རྡོ་རྗེ་འཇིགས་བྱེད་དོ་སྙམ་དུ་ངེས་པ་ཤུགས་ཅན་བསྐྱེད་པ་ལ་འཇོག་པའི་ང་རྒྱལ་བརྟན་པར་བྱེད་པ་གཉིས་ཀ་བསྒོམ་པར་བྱ་བ་ནི་
རྒྱ་ཆེ་བ་ལ་བསླབ་པའོ། །སྒོམ་པ་པོ་དང་བསྒོམ་བྱ་དང་སྒོམ་རྣམས་བརྟགས་ན་ཡང་དག་པར་ཅིར་ཡང་མ་གྲུབ་བཞིན་དུ་སྣང་བ་སྒྱུ་མ་ལྟ་བུའི་དོན་ལ་འཇོག་པའི་དེ་ཁོ་ན་ཉིད་ཀྱི་སྦྱོར་བ་ལ་མཉམ་པར་འཇོག་པ་ནི་དམིགས་པ་ལྷའི་སྐུ་ལ་དམིགས་ནས་རྣམ་པ་
རང་བཞིན་མེད་པར་ངེས་པའི་རྒྱུན་སྐྱོང་བ་ཡིན་པས་ཟབ་པ་དང་རྒྱ་ཆེ་བ་གཉིས་ཀ་ལ་བསླབ་པ་སྟེ་དེ་དག་ནི་རགས་པ་ལ་སེམས་འཛིན་པའོ། །དེ་ལྟར་བསྒོམ་པ་ལ་བྱིང་བ་དང་རྒོད་པ་གསལ་བའི་ཕྱིར་སྟེང་དམ་འོག་གི་སྣ་རྩེར་ཟླ་བ་ལ་གནས་པའི་རྡོ་རྗེ་སྔོན་པོ་
ཡུངས་ཀར་གྱི་འབྲུ་ཚད་ཙམ་ལ་སེམས་བཟུང་ནས་བརྟན་པ་ན་དེ་ལས་ཕྱག་མཚན་མང་པོ་སྤྲོ་ཞིང་སླར་ཡང་རྩ་བའི་མཚན་མ་ལ་སྡུད་པ་ནི་ཕྲ་མོ་ལ་སེམས་འཛིན་པ་ཡིན་ཏེ་སེམས་གཟུང་བའི་རིམ་པའོ། །དེ་ལྟར་བསྒོམས་པས་སྐྱོན་དག་པ་དྲན་པར་

[010B] ཞལ་དགུ་ནི་གསུང་རབ་ཡན་ལག་དགུ་རྭ་གཉིས་ནི་བདེན་པ་གཉིས་ཕྱག་སོ་བཞི་དང་སྐུ་གསུང་ཐུགས་ཏེ་སོ་བདུན་ནི་བྱང་ཕྱོགས་སོ་བདུན་ཞབས་བཅུ་དྲུག་ནི་སྟོང་ཉིད་བཅུ་དྲུག་མཚན་མ་གྱེན་འགྲེང་ནི་བདེ་བ་ཆེན་པོ་རྒྱས་པ། མི་ལ་སོགས་པ་ནི་དངོས་
གྲུབ་བརྒྱད་དང་བྱ་རྒོད་ལ་སོགས་པ་ནི་དབང་ཕྱུག་བརྒྱད་དག་པ་ཡིན་ལ། གཅེར་བུ་ནི་སྒྲིབ་གཡོགས་མེད་པ་དང་སྐྲ་གྱེན་དུ་བརྫེས་པ་ནི་མྱ་ངན་ལས་འདས་པའི་གོ་འཕང་སྟེན་པའོ། །ཞེས་འགྲེལ་པ་གཉིས་ལས་བཤད་པ་བཞིན་དུའོ། །དེ་དག་གི་དོན་མདོར་
བསྡུ་ན་གཏན་ལ་དབབ་པའི་གཞི་གསུང་རབ་ཡན་ལག་དགུའི་བརྗོད་བྱ་ཀུན་རྫོབ་སྒྱུ་མ་དང་དོན་དམ་ནམ་མཁའ་ལྟ་བུ་ཁོང་དུ་ཆུད་པའི་ལམ་བྱང་ཕྱོགས་སོ་བདུན་ཡིན་ལ། ལམ་དེའི་གཙོ་བོ་དོན་དམ་རྟོགས་པ་ལ་ནི་སྟོང་ཉིད་བཅུ་དྲུག་གི་རྟོགས་པ་ལོང་དེ། དེའང་
ཐབས་བདེ་བ་ཆེན་པོ་དང་དབྱེར་མེད་པར་ཞུགས་པའོ། །ལམ་ངེས་བགྲོད་པའི་འབྲས་བུ་དངོས་གྲུབ་ཐུན་མོང་བ་དང་ཐུན་མོང་མ་ཡིན་པ་གཉིས་ཀྱི་གཙོ་བོ་ནི་སྒྲིབ་པ་ཟད་པའི་མྱང་འདས་སོ་ཞེས་རྡོ་རྗེ་འཇིགས་བྱེད་གྱི་རྣམ་པར་ཤར་བའི་སྐུས་དེ་ལྟར་མཚོན་པ་གོ་
བར་བྱེད་པའོ། །རྒྱས་པར་སྒོམ་པར་འདོད་ན་འགྲེལ་པ་གཉིས་དང་ལ་ལི་ཏའི་གཞུང་ལས་ཤེས་པར་བྱ་སྟེ་དག་པ་དྲན་པའོ། །དེ་ནས་ཏིང་ངེ་འཛིན་སེམས་དཔའི་མཐར་གང་ཟློ་བར་འདོད་པའི་སྔགས་ཀྱི་ཡི་གེ་རྣམས་གཡས་སྐོར་དུ་འགྲེང་སྟེ་འོད་ཟེར་འབར་
བའི་རྣམ་པ་ཅན་དུ་བལྟས་ལ་དེ་ལས་འཕྲོས་པ་རིམ་གྱིས་བརྒྱུད་ནས་རྩ་ཞལ་གྱི་སྣ་སྒོ་ནས་དབུགས་ཕྱིར་འབྱུང་བ་དང་ལྷན་ཅིག་བྱུང་བས་འགྲོ་བའི་དོན་བྱས་ནས་སླར་ཡང་དབུགས་རྡུབ་པ་དང་ལྷན་ཅིག་སྣའི་བུ་ག་ནས་གཞུག་ལ་སྔགས་འཕྲེང་ལ་
[011A]༄༅། །ཐིམ་པ་དང་ཞལ་དགུ་ག་ནས་བྱུང་བར་བསམ་ལ་སྐྱོན་དང་བྲལ་བར་བཟླའོ། །བཟླས་པའི་སྐྱོན་ནི་ཤིན་ཏུ་མྱུར་བུལ་གཉིས་དང་ཤིན་ཏུ་གསལ་མི་གསལ་དང་རིང་བ་དང་ཐུང་བ་གཉིས་གོ་ལྡོག་པ་དང་གཏམ་གཞན་གྱིས་བར་ཆོད་པ་དང་སེམས་
གཞན་དུ་ཡེངས་པ་ལ་སོགས་པའོ། །གདོང་དྲུག་གི་སྒྲུབ་ཐབས་ལས། གཞན་དུ་མི་འགྲོའི་སེམས་ཀྱིས་ནི། །དེ་ལྟའི་ཚུལ་དུ་བཟླས་པ་བྱ། །ཡུལ་གཞན་བློ་ཡི་འགྲོ་བ་ཡིས། །བསྐལ་པར་བཟླས་ཀྱང་འབྲས་མི་འབྱིན། །ཞེས་གསུངས་ཤིང་གཞན་ཡང་མང་བས་
སེམས་མ་ཡེངས་པ་ཁྱད་པར་དུ་གལ་ཆེའོ། །ཡི་གེ་འབར་བ་ལ་སེམས་བཟུང་ནས་བཟླས་ན་དངོས་གྲུབ་མྱུར་བར་ལ་ལི་ཏས་གསུངས་སོ། །བཟླས་བྱའི་སྔགས་ནི། ཨོཾ་ཡ་མ་རཱ་ཛཱ་ས་དོ་མེ་ཡ་ཡ་མེ་དོ་རུ་ཎ་ཡོ་ད་ཡ་ཡ་ད་ཡོ་ནི་ར་ཡ་ཀྵེ་ཡ་ཡ་ཀྵེ་ཡཙྪ་ནི་ར་མ་ཡ་
ཧཱུཾ་ཧཱུཾ་ཕཊ་ཕཊ་སཱཧཱ། ཞེས་པ་ནི་རྩ་སྔགས་སམ་ཕྲེང་སྔགས་སོ། །ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ་ཅེས་པ་ནི་ལས་ཀྱི་སྔགས་སོ། །དེ་དང་ཧཱུཾ་ཧཱུཾ་ཕཊ་ཕཊ་སཱཧཱ། ཞེས་སྦྱར་བ་གཉིས་ཟློ་བ་གདམ་ང་ཅན་དུ་མན་སྙེ་ལས་བཤད་དོ། །ཨོཾ་ཡ་མནྟ་ཀ་ཧཱུཾ་ཕཊ་
ཅེས་པ་ནི་སྙིང་པོའོ། །གྲངས་ནི་རྒྱུད་ཀྱི་རྟོག་པ་གསུམ་པ་ལས་དང་པོ་ལ་འབུམ་གཉིས་པ་ལ་སུམ་འབུམ་གསུམ་པ་ལ་ཡི་གེའི་གྲངས་ཀྱི་འབུམ་བཟླས་ན་ལས་ཀུན་བྱེད་ནུས་པར་གསུངས་ཤིང་རྟོག་པ་བཞི་པ་ལས་རྩ་སྔགས་ལ་སུམ་འབུམ་བཟླ་བར་
གསུངས་པའི་སུམ་འབུམ་སྔ་མ་ནི་སློབ་དཔོན་མི་བསྐྱོད་པས་གང་ཟག་འབྲིང་གི་དབང་དུ་བྱས་ནས་གསུངས་པར་བཞེད་དོ། །དེའི་སྒྲུབ་ཐབས་ཀྱི་གཞུང་གཞན་ནས་བཟླས་པའི་གྲངས་བཤད་པ་ནི་ཚུལ་སྔ་མ་དང་འདྲ་ལ་སློབ་དཔོན་ཛྙཱ་ན་ཨཱ་ཀ་རས་སྔོན་དུ་བསྙེན་

[011B] །དེ་ནས་དབང་བསྐུར་བ་བྱེད་པ་ལ་ཨ་མོ་གྷ་བཛྲས་ཡི་གེ་བཅུ་པ་འབུམ་ཕྲག་གཅིག་བཟླ་བར་གསུངས་པ་ལྟ་བུ་མིན་པར་ཞི་སོགས་ཀྱི་ལས་མང་པོ་འགྲུབ་པ་ལ་ནི་ད་ལྟའི་གང་ཟག་གིས་
ཇི་སྐད་བཤད་པའི་མཚན་མ་བརྟན་པོ་ཐོབ་ན་མ་གཏོགས་པ་གྲངས་ཀྱི་བསྙེན་པ་བྱེ་བར་གསུངས་པ་ལེགས་པར་མཐོང་ངོ། །ཕྲེང་བ་དག་པའི་ཆོ་ག་ནི་མི་རུས་ལ་སོགས་པའི་ཕྲེང་བ་བསངས་སྦྱངས་ནས་ཕྲེང་རྡོག་རྣམས་ཧཱུཾ་ལས་རྡོ་རྗེ་འཇིགས་བྱེད་དུ་བསྐྱེད་པ་འམ་
ཡང་ན་དེ་ཞུ་བ་ལས་ཁྲག་འཛག་པའི་མགོ་བོར་བལྟས་ལ་གཡས་པའི་མཐེ་བོང་ལྕགས་ཀྱུས་ལྷ་དགུག་པའི་ལྷག་པའི་བསམ་པས་ཕྲེང་བ་དབབ་ལ་བཟླས་ཏེ་བཟླས་པའོ། །བཟླས་པས་སྐྱོན་སླར་ཡང་མཆོད་བསྟོད་བྱ་ཞིང་གཤིན་རྗེ་གཤེད་ཀྱི་ཡིག་བརྒྱ་གདོན་
ལ་གྲུབ་ན་ཐུན་ཐམས་ཅད་ཀྱི་མཐར་གཏོར་མ་དབུལ་མ་གྲུབ་ན་ཐུན་ཐ་མའི་མཐར་གཏོར་མ་དབུལ་ལོ། །དེའི་རིམ་པ་ནི་ཐུན་གཤམ་ཡིན་ན་བདག་བསྐྱེད་གསར་དུ་མི་དགོས་ལ་དེ་ལྟ་མིན་ན་རང་འཇིགས་བྱེད་དུ་བསྐྱེད་པ་རྒྱས་བསྡུས་གང་རུང་བྱ། མདུན་དུ་སྐད་
ཅིག་ཙམ་གྱིས་རྟེན་དང་བརྟེན་པ་བསྐྱེད་པ་འམ་ཡང་ན་སྟོང་པ་ཉིད་བསྒོམ་པ་ནས་སྲུང་འཁོར་ཐུན་མོང་བའི་བར་དང་དེ་ནས་རྡོ་རྗེ་འཛིན་པ་ཡོངས་སུ་གྱུར་པའི་ཆོས་འབྱུང་ནས་དམ་ཚིག་པ་བསྐྱེད་པའི་བར་སྔར་བཞིན་བྱས་ཏེ་སྤྱན་འདྲེན་གྱི་ཕྱག་རྒྱ་དང་དམིགས་
པའང་སྔར་བཞིན་བྱས་ལ། འཇམ་དཔལ་རང་བཞིན་ཆོས་རྣམས་ཀུན་གྱི་དངོས། །གནས་མེད་འགྲོ་འོང་བྲལ་བ་ནམ་མཁའ་བཞིན། །དུས་ཀྱི་ཁམས་བཞིན་ཐུགས་རྗེ་འགྲོ་འོང་བུལ། །སྤྲུལ་པ་འགྲོ་དང་བྲལ་བ་གཟུགས་བརྙན་བཞིན། །འགྲོ་དང་འོང་བའི་མཚན་

[012A]༄༅། །ཉིད་མི་མངའ་ཡང། །ཆུ་ཟླ་བཞིན་དུ་གར་དམིགས་དེར་སྣང་བས། །དེང་འདིར་སྤྱན་འདྲེན་གཤེགས་སུ་གསོལ་བའི་ལྷ། །སངས་རྒྱས་ཀུན་གྱི་ཡེ་ཤེས་འཇམ་པའི་དབྱངས། །གདུག་པ་འདུལ་བྱེད་འཇིགས་བྱེད་གཤིན་རྗེ་གཤེད། །ལས་བྱེད་
སྤྲུལ་པ་གཤིན་རྗེའི་འཁོར་དང་བཅས། །འདིར་གཤེགས་བདག་ལ་དགོངས་ཤིང་བཞུགས་སུ་གསོལ། །ཨོཾ་ཧྲཱི་ཧཱ་བཧོ་སོགས་བརྗོད་ལ་ཕྱོགས་སྐྱོང་དང་བཅས་པ་སྤྱན་དྲངས་ཏེ་དམ་ཚིག་པ་ལ་གཞུག་པ་སོགས་བྱའོ། །དེ་ལ་དབང་བསྐུར་ཞིང་རྒྱས་གདབ་ལ་
རྒྱལ་བ་རྣམས་ནི་གཙང་གྱུར་ཅིང། །སྨ་བའི་རྟོག་པ་མི་མངའ་ཡང། །སྲི་ཞུའི་ཚུལ་གྱིས་ཡོན་ཆབ་འདིས། །བདེ་གཤེགས་རྣམས་ལ་སྐུ་ཁྲུས་གསོལ། །ཞེས་མཆོད་ཡོན་དང་དེའི་གནས་སུ་ཞབས་བསིལ་ཞེས་གཞུག་ལ་ཞབས་བསིལ་དང། རྒྱལ་བ་རྣམས་
ནི་ཡོན་ཏན་མཆོག་གི་སྐུ། །ཚུལ་ཁྲིམས་རྣམ་པར་དག་པའི་དྲི་དད་ལྡང། །སྒྱུ་མའི་ཆོས་ལ་ཡེ་ཤེས་དབང་སྒྱུར་ཞིང། །རང་བཞིན་རྣམ་དག་ཆགས་རྡུལ་མི་མངའ་ཡང། །བདག་ཅག་སྲི་ཞུ་གུས་པའི་ཚུལ་གྱིས་སུ། །དྲི་མཆོག་གཙང་མར་བཤམས་ཏེ་ཕུལ་བ་
ཡིས། །བསོད་ནམས་ཡན་ལག་ཡོངས་སུ་རྫོགས་གྱུར་ཅིག་ཅེས་དྲི་མཆོག་དང་གཞན་རྣམས་འདྲ་བ་ལ་རྐང་པ་གཉིས་པའི་གནས་སུ། བྱང་ཆུབ་ཡན་ལག་རྒྱན་གྱི་མེ་ཏོག་མཛེས། །ཡེ་ཤེས་ཕོ་བྲང་མཚན་གྱི་མེ་ཏོག་སྤོས། །མ་རིག་མུན་པ་བྲལ་བའི་
ཡེ་ཤེས་གསལ། །ནོར་བདུན་ཡོན་ཏན་ཆོག་ཤེས་བདུད་རྩིའི་ཟས། །ཞེས་དང། དྲི་མཆོག་ཅེས་པའི་གནས་སུ་མེ་ཏོག་དང་བདུག་པ་དང་མར་མེ་དང་བཤོས་བཟང་ཞེས་སྦྱར་ལ་སྔར་བཤད་པའི་སྔགས་ཀྱིས་རོལ་མོ་དང་བཅས་པ་དབུལ། སྤྱན་འདྲེན་

[012B] །མདུན་བསྐྱེད་སྒྲུབ་མཆོད་ཀྱང་དེ་མ་ཐག་བཤད་པས་ཤེས་པར་བྱའོ། །ནང་མཆོད་ཀྱིས་ཀྱང་མཆོད། དེ་ནས་གཏོར་མ་ཧྲཱི་ཥྚཱི་ས་བསང། སྭ་བྷཱ་ཝས་སྦྱངས་སྟོང་པའི་ངང་ལས་ཡཾ་
ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་དན་གྱིས་མཚན་པ་དེའི་སྟེང་དུ་རཾ་ལས་མའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཨཱ་ལས་མི་མགོའི་སྒྱེད་བུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་དཀར་པོ་དེའི་ནང་དུ་ཤར་ནས་
བརྩམས་ཏ་ཕྱོགས་བཞི་དང་དབུས་སུ་བྲུཾ་ཨཾ་ཛྲི་ཁཾ་ཧཱུཾ་ལས་བྱུང་བའི་བ་ལང་ཁྱི་གླང་པོ་ཆེ་རྟ་མིའི་ཤ་ལྔ་ལ་གཽ་ཀུ་ད་ཧ་ནའི་ཡི་གེས་མཚན་པ། ཤར་ལྷོ་ནས་བརྩམས་ཏ་མཚམས་བཞི་དང་དབུས་སུ་ལཱཾ་མཱཾ་པཱཾ་ཏཱཾ་བཱཾ་ལས་བྱུང་བའི་དྲི་ཆེན་རཀྟ་བྱང་སེམས་
དཀར་པོ་རྐང་མར་དྲི་ཆུ་ལྔ་ལ་བཾ་ར་ཤུ་མ་མའུའི་ཡི་གེས་མཚན་པ་སྟེ་རྫས་རྣམས་བཅུ་པོ་དེར་བསྐྱེད་དོ། །དེ་དག་གི་སྟེང་དུ་ཨོཾ་དཀར་པོ་ཨཱ་དམར་པོ་ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་བསྒོམ། རང་གི་ཐུགས་ཀའི་ཧཱུཾ་ལས་འོད་འཕྲོས་རླུང་ལ་ཕོག་
པས་རླུས་གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་ཁོལ་བར་གྱུར། ཡི་གེ་གསུམ་ལས་འོད་ཟེར་རིམ་པ་བཞིན་དུ་འཕྲོས་པས་སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་བས་ཧཱུཾ་
གིས་ཁ་དོག་དྲི་ནུས་ཀྱི་སྐྱོན་ཐམས་ཅད་དག་ཨཱ་ས་བདུད་རྩིར་རྟོགས་པར་བྱས་ཨོཾ་གྱིས་མང་པོར་སྤེལ་བར་བསམ་ལ་དེ་ཉིད་གསུམ་གྱི་ཡི་གེ་ལན་གསུམ་བརྗོད་དོ། །དེ་ནས་ཧཱུཾ་ཞེས་བརྗོད་པས་མགྲོན་རྣམས་ཀྱི་ལྗགས་སྔར་བཤད་པ་བཞིན་བྱིན་གྱིས་

[013A]༄༅། །བརླབས་ལ། ཨོཾ་ཧྲཱི་ཥྚྲཱི་ཝི་ཀྲཾ་ཏཱ་ན་ན་ཧཱུཾ་ཕཊ། ཨོཾ་བཛྲ་བཧཻ་ར་བ་ཡ་ཨ་དཧི་པ་ཏི་ཨི་མཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ་སཱཧཱ། ལན་གསུམ་བརྗོད་པས་ལྗགས་ཀྱི་སྦུ་གུས་དྲངས་ཏེ་གསོལ་བར་བསམས་ལ་གཏོར་མ་དང་པོ་འཇིགས་བྱེད་ལ་དབུལ་
ཞིང་ཉེར་སྤྱོད་དང་ནང་མཆོད་ཀྱིས་མཆོད་ནས། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཕྱག་འཚལ་འཇམ་
དཔལ་དཔལ་གྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེས་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེ་གཤེད་ལ་ཕྱག་འཚལ་ལོ། །ཞེས་བསྟེད་ལ་ཞི་
རྒྱས་སོགས་སྐབས་དང་བསྟུན་ནས་འཕྲིན་ལས་བཅོལ་བས་གནང་བ་བྱུང་བར་བསམ་མོ། །དེ་ནས་གཏོར་མ་གཉིས་པ་ཡང་སྔར་བཞིན་བསང་སྦྱང་སོགས་བྱས་ནས་རྩ་བའི་སྔགས་ཀྱིས་བྱིན་གྱིས་བརླབས་ལ། ཨོཾ་བྷཱུ་ཙ་ར་ནཾ། ཡ་པཱ་ཏཱ་ལ་ཙ་ར་ཡ། མན་
ཁེ་ཅ་ར་ཡ། ཏ་པཱུར་བ་ནི་ག་ནཾ། ཀ་དཀྵི་ཎ་དའི་གཱ་ཡ། ཧཱུཾ་པཤྩི་མ་ནཾ། ཕཊ་ཨུད་ཏ་ར་ཏི་གཱ་ཡ། ཨོཾ་ཨི་ཧྲཱི་ཡ། ཥྚྲཱིབ། ཝི་ཀྵི་ཀྲི་ཀོ། ཏཱ་ཨེ། ན་ཨ། ན་དེ། ཧཱུཾ་བྷྱོ། ཕཊ་སརྦ་བཧུ་དེ་བྷྱ་ཞེས་བརྗོད་ལ་འཁོར་དུ་སྤྱན་དྲངས་པའི་ཕྱོགས་སྐྱོང་འཁོར་བཅས་ཀྱི་
འབྱུང་པོ་རྣམས་ལ་ཕུལ་ནས་མཆོད་དེ། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་པར་ཞལ་བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱིས་བཀའ་ཉན་ཚིགས། །ཕྱི་ནང་སྐྱོང་བའི་

[013B] །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཞེས་བསྟོད་ལ་འཕྲིན་ལས་བཅོལ་བས་ཁས་བླངས་པར་བསམ་མོ། །དེ་ནས་འཇམ་དབྱངས་ཀྱི་བཀའ་སྡོད་གཤིན་རྗེའི་གཏོར་མ་སྔར་བཞིན་བསྐྱེད། མདུན་དུ་པདྨ་ཉི་མ་མ་ཧེའི་སྟེང་དུ་ཡ་
ལས་དབྱུག་ཏོ་ཡས་མཚན་པ་དེ་ལས་འོད་ཟེར་འཕྲོས་དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཏོ་ལ་ཐིམ་དེ་ཡོངས་སུ་གྱུར་པ་ལས། ལས་ཀྱི་གཤིན་རྗེ་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན་དམར་ཞིང་ཟླུམ་
པའི་སྤྱན་གསུམ་དང་ལྡན་པ། གཡས་པས་ཐོད་དབྱུག་གཡོན་པས་ཞགས་པ་འཛིན་པ། དབུ་སྐྲ་དམར་སེར་གྱེན་དུ་བརྫེས་པ། ལིང་ག་དམར་པོ་གྱེན་དུ་ལངས་པ་གཤིན་རྗེའི་ཚོགས་ཀྱིས་བསྐོར་བ་དམིགས་པའི་གནས་གསུམ་དུ་ཡི་གེ་གསུམ་དགོད་
དེ་ནས་རང་གི་ཐུགས་ཀ་ནས་འོད་ཟེར་འཕྲོས། ལྷོ་ཕྱོགས་རིམ་པ་བདུན་གྱི་ས་འོག་ནས་ལས་ཀྱི་གཤིན་རྗེ་འཁོར་དང་བཅས་པ་སྤྱན་དྲངས་པར་བསམ་ཞིང། ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨེ་ཧྱེ་ཧི། ཞེས་བརྗོད་པས་བྱེན་པར་བསམས་ལ། ཛཿ་ཧཱུཾ་བཾ་ཧོཿ་ས་
གཉིས་སུ་མེད་པར་བསྟིམ། ཡང་རང་གི་སྙིང་གནས་འོད་ཟེར་འཕྲོས། གཤིན་རྗེ་གཤད་རིགས་ལྔ་སྤྱན་དྲངས། ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་བཏབ་པས་དེ་རྣམས་ཀྱིས་བུམ་པ་ཐོགས་ཏེ། ཨོཾ་བཛྲ་ཨ་བཧི་ཥིཉྩ་ཧཱུཾ། ཞེས་སྤྱི་
བོ་ནས་དབང་བསྐུར་བས་དྲི་མ་དག་ཆུ་ལྷག་མ་ཡར་ལུད་པ་ལས་རྡོ་རྗེ་ནག་པོ་རྩེ་ལྔ་པས་དབུ་བརྒྱན། ཨོཾ་ཀཱ་ལ་རཱུ་པ་ས་པ་རི་ཝཱ་ར་ས་མ་ཡ་སྟྭཾ་གྱིས་དམ་ལ་བཞག་ཨོཾ་ཀཱ་ལ་རཱུ་པ་ཡེ་གྲྀཧྣེ་དཾ་ཞེས་པ་དང་མཆོད་པ་ལྔ་སྦྱར་བས་མཆོད། གཏོར་མ་གསོལ་བར་

[014A]༄༅། །བསམ་ཞིང། ཨོཾ་ཀཱ་ལ་རཱུ་པ་སརྦ་བིགྷ་ནཱན་ཤ་ཏྲཱུཾ་མ་ར་ཡ་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་ཧཱུཾ་ཕཊ། ཅེས་གསུམ་མམ་བདུན་གྱིས་ཕུལ་ནས་འཕྲིན་ལས་བཅོལ་བ་ནི། ཧཱུཾ་འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱིས་འོག་ནས། །སྲེགས་
རྔམ་པའི་གཤིན་རྗེ་ནི། །ནག་པོ་མ་ཧེའི་གདན་སྟེང་དུ། །ཡ་ལས་བྱུང་བའི་དབྱུག་པ་ནི། །ཐོད་པས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང། །ཟ་བྱེད་ཞལ་གདངས་མཆེ་བ་གཙིགས། །ཁྲོས་པའི་སྤྱན་རྩ་དམར་པོ་འཁྲུག་སྐྲ་སེར་སྨར་གྱེན་དུ་བརྫེས། །
ལག་གཡོན་ཞགས་པས་དགྲ་བགེགས་འཆིང། །གཡས་པ་དབྱུག་པས་རྡུལ་དུ་རློག་ཆོས་ཀྱི་རྒྱལ་པོ་གཤིན་རྗེའི་ཚོགས། །བྲན་དང་བཅས་པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པར་བཞེས། །རྒྱལ་བས་བསྒོས་པའི་དམ་
ཚིག་དང། །སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པ་རྣམས། །ཟུངས་ཤིག་ཆིངས་ཤིག་རྣམ་པར་སྡོམས། །ཁུག་ཅིག་དྲོངས་ཤིག་དབང་དུ་སྡུས། །སོད་ཅིག་སྐྲོད་ཅིག་རེངས་པར་གྱིས། །ཕྱེ་ཞིག་གནོན་
ཅིག་རྨུགས་པར་གྱིས། །ཐུལ་ཅིག་ཚོམས་ཤིག་རྣམ་པར་བཤིག་རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀཱ་ལ་རཱུ་པ་ཧཱུཾ་ཕཊ། ཅེས་བརྗོད་པས་དེས་ལས་སྒྲུབ་པར་ཁས་བླངས་པར་བསམ་སྟེ་བླ་མ་རྣམས་ཀྱི་མན་ངག་བཞིན་དུ་བཀོད་པའོ། །དེ་ནས་གཏོར་མགྲོན་
རྣམས་ལ་བཟོད་པར་གསོལ། ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ། དྲྀ་ཌོཧ་མེ་བྷ་བ། སུ་ཏོ་ཥྱོ་མེ་བྷ་བ། སུ་བོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སརྦ་སིདྡྷི་མམེ་པྲཙྪ། སརྦ་ཀ་རྨ་སུ་ཙ་མེ་ཙི་ཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། སརྦ་ཏ་ཐཱ་

[014B] བཛྲི་བྷ་ཝ་མཧཱ་ས་མ་ཡ་སཏ་ཨཿ་ཞེས་གདོན་ལ། ཨོཾ་ཛ་ཡ་ཛ་ཡ། སུ་ཛ་ཡ། བི་ཤྭ་རཱུ་བ་དྷ་རི་གྩྪ་སྭ་སྠ་ནཾ། ཀྲི་ཏཾ་ཏཾ་ན་ཏ་ཐཱ་གཙྪ། སརྦ་བུདྡྷ་ཥྩ། བིས་རྫ་ཡ་མམ་ཀཱརྱཾ་ཀུ་རུ་སཱཧཱ། ཞེས་བརྗོད་པས་འཇིག་རྟེན་ལས་འདས་པའི་མགྲོན་གྱི་ཡེ་ཤེས་
པ་གཤེགས་དམ་ཚིག་པ་བདག་ལ་བསྡུ། མགྲོན་གཞན་རྣམས་རང་གནས་སུ་གཤེགས་པར་བསམ་ལ་སྨོན་ལམ་གདབ་བོ། །བསྡུས་པ་ལ་མོས་ན་ཨོཾ་ཨཱ་ཧཱུཾ་མུཿ་ཞེས་པས་བྱ་སྟེ་གཏོར་མའི་ཆོ་གའོ། །ཐུན་གྱི་མཐར་བདག་བསྐྱེད་ཀྱི་དཀྱིལ་འཁོར་སོགས་བསྡུ་
མི་བསྡུ་འཇིགས་བྱེད་ཀྱི་གཞུང་རྣམས་ལས་མི་གསལ་ཡང། ལི་ལ་བཛྲས་དགྲ་ནག་ལ་བཤད་པའི་རིགས་འགྲོས་སྦྱར་ན་དུར་ཁྲོད་ནས་གཞལ་ཡས་ཁང་གི་བར་སྔ་མ་རྣམས་ཕྱི་མ་ལ་བསྡུས་པའི་མཐར་གཞལ་ཡས་ཁང་རང་ལ་བསྡུ། རང་དམ་ཚིག་སེམས་
དཔའ་ཡེ་ཤེས་སེམས་དཔའ་ལ་དེ་ཏིང་ངེ་འཛིན་སེམས་དཔའ་ལ་དེའང་ཞབས་ཀྱུ་ཨུ་ཧ་ལ་ཧ་མགོ་བོ་ལ་དེ་ཟླ་ཚེས་ལ་དེ་ཐིག་ལེ་ལ་དེ་ནཱ་ད་ལ་དེའང་མི་དམིགས་པར་སྟོང་པར་བསམ་སྟེ་དེ་དག་གིས་ནི་ཐུན་གྱི་ཐོག་མཐའ་བར་གསུམ་དུ་ཇི་ལྟར་བྱ་བས་ཐུན་གྱི་ངོ་བོའི་
རྣལ་འབྱོར་རྣམས་བཤད་ཟིན་ཏོ། །ཐུན་མཚམས་ཀྱི་རྣལ་འབྱོར་ནི། དེ་ནས་རྡོ་རྗེ་འཇིགས་བྱེད་ཀྱི་ང་རྒྱལ་གྱིས་ལངས་ཏེ་དེ་དང་མ་བྲལ་བའི་ངང་ནས་ཡུལ་དུ་སྣང་བ་ཀུན་ཀྱང་རྡོ་རྗེ་འཇིགས་བྱེད་དུ་བལྟས་ལ་སྒོ་གསུམ་གྱི་བྱ་བ་ཀུན་ཕྱག་རྒྱ་དང་སྔགས་ཀྱི་བདག་ཉིད་
དུ་བསམས་ནས་བྱ་བ་ལ་འཇུག་པ་ནི་སྤྱོད་ལམ་གྱི་རྣལ་འབྱོར་རོ། །བཟའ་བཏུང་གཏོར་མ་ལྟར་བྱིན་གྱིས་བརླབས་ལ་ཁ་ཐབ་ཁུང་དང་ལག་པ་གཉིས་དགང་བླུགས་དང་བཟའ་བཏུང་སྲེག་རྫས་སུ་མོས་ནས་ལྷ་ཐམས་ཅད་འདུས་པའི་བདག་ཉིད་སྙིང་གའི་ཏིང་ངེ་

[015A]༄༅། །འཛིན་སེམས་དཔའ་ལ་འབུལ་བའི་ཚུལ་གྱིས་ཟ་ཞིང་འཐུང་བ་ནི་ཁ་ཟས་ཀྱི་རྣལ་འབྱོར་རོ། །ཉལ་བའི་ཚེ་སྔར་བཞིན་རིམ་གྱིས་བསྡུས་ནས་ཐབས་ཤེས་དང་ལྡན་པར་ཉལ་བ་ནི་ཉལ་བའི་རྣལ་འབྱོར་རོ། །འདིར་བླ་མ་རྣམས་བཞེད་པ་ལྟར་སྣོད་
བཅུད་འོད་དུ་ཞུ་ནས་བསྡུ་བའང་རུང་ངོ། །ལྡང་བའི་ཚེ་ཙྲྩི་ཀ་ལ་སོགས་པའི་ལྷ་མོའི་དབྱངས་ཀྱིས་འོད་གསལ་ལས་བཞེངས་པའི་དོན་དུ་བསྐུལ་བར་མོས་ནས་ལྡང་བ་ནི་ལྡང་བའི་རྣལ་འབྱོར་རོ། །ཁྲུས་ཀྱི་ཚེ་དབང་བསྐུར་བའི་སྐབས་བཞིན་བྱེད་པ་ནི་ཁྲུས་ཀྱི་རྣལ་
འབྱོར་རོ། །དེ་ལྟ་བུའི་ཚུལ་གྱིས་ཞག་རེ་ལ་ཐུན་གསུམ་མམ་བཞི་བཞིར་མ་ཆག་པར་ཉམས་སུ་ལེན་པ་ནི་བསྐྱེད་པའི་རིམ་པ་ལ་བསླབ་པའོ། །རྫོགས་པའི་རིམ་པ་ནི་ཤཱནྟི་པའི་འཇིགས་བྱེད་ཀྱི་ཚོགས་འཁོར་དང་འཇམ་དཔལ་ཡེ་ཤེས་དང་དོན་ཡོད་རྡོ་རྗེའི་སྒྲུབ་
ཐབས་ལས་ཤེས་པར་བྱའོ། །དེ་ལྟར་དཔའ་བོ་གཅིག་པ་ཞལ་ཕྱག་ཡོངས་སུ་རྫོགས་པ་ལ་བརྟེན་ནས་སྔོན་དུ་སྒོམ་བཟླས་བྱེད་པའི་བསྙེན་པ་ནི། རྟོག་བདུན་གྱི་ལྷ་བསྒོམ་པའི་རྟོག་པ་དང་ཁ་སྦྱོར་གྱི་རྟོག་པ་བདུན་པ་ལས་གསུངས་ཤིང། དེ་གཉིས་ཀྱི་
འགྲེལ་པ་རྣམས་སུ་ཡང་དཔའ་བོ་གཅིག་པ་ཉིད་ཀྱི་དབང་དུ་བྱས་ནས་བཤད་པ་བཞིན་སློབ་དཔོན་དཔལ་འཛིན་ལ་སོགས་པ་མང་པོས་ཀྱང་གསུངས་ལ། ལས་ཚོགས་མང་པོ་འགྲུབ་པའང་ཇི་སྐད་བཤད་པའི་བསྙེན་པ་འགྲུབ་པར་བཞེད་པས་ཞལ་ཕྱག་མ་
རྫོགས་པའི་དཔའ་བོ་གཅིག་པའི་བསྒོམ་བཟླས་བློ་དམན་པའི་ངོར་ཡིན་ཞེས་སློབ་དཔོན་འཇམ་དཔལ་དབྱངས་ཀྱིས་བཤད་པ་དང་མི་འདྲའོ། །དེས་ན་རྒྱུད་ཀྱི་རྟོག་པ་བཞི་པ་ལ་གཞི་བྱས་ཏེ་ཁ་བསྐང་དགེས་པ་རྣམས་ལ་ལི་ཏའི་གཞུང་རྣམས་ལ་གཙོ་

[015B] །དཔའ་བོ་གཅིག་པའི་གཞལ་ཡས་ཁང་བསྐྱེད་པ་སློབ་དཔོན་ཕྱི་མ་གཉིས་ཀྱིས་བཤད་ཅིང་སྦྱང་གཞི་
སྦྱོང་བ་ལའང་ཁྱད་ཆེའོ། །དངོས་གྲུབ་མཆོག་གི་ཉེ་རྒྱུ་རྫོགས་རིམ་སྟེ། །འོན་ཀྱང་རིམ་པ་དང་པོས་མ་སྨིན་པར། །རྫོགས་རིམ་རྟོགས་པ་མཆོག་རྣམས་མི་སྐྱེ་བས། །བསྐྱེད་རིམ་དག་པར་བསྒོམ་པ་གནད་དུ་ཆེ། །དེ་ཕྱིར་རྒྱུད་དང་འགྲེལ་པ་སྒྲུབ་ཐབས་ཀྱི། །དྲི་མེད་
གཞུང་མང་དག་ལ་འདྲིས་བྱས་ནས། །འཇམ་པའི་དབྱངས་ཀྱི་བྱིན་རླབས་མྱུར་འཇུག་པའི། །སྒྲུབ་ཐབས་བདུད་ལས་རྒྱལ་བ་འདི་བརྩམས་སོ། །འདི་ཡི་དགེ་བས་བསྟན་པ་རྒྱས་པའི་གེགས། །བདུད་རིགས་རྣམས་དང་དེ་ཡིས་ཡིད་བསྐྱོད་པའི། །ལོག་པར་སྒྲུབ་པ་མཐའ་
དག་ཚར་བཅད་ནས། །བསྟན་པའི་རྒྱལ་མཚན་ཕྱོགས་བཅུར་བསྒྲེང་བར་ཤོག་ཅེས་དཔལ་རྡོ་རྗེ་འཇིགས་བྱེད་ཆེན་པོའི་སྒྲུབ་ཐབས་བདུད་ཐམས་ཅད་ལས་རྣམ་པར་རྒྱལ་བ་ཞེས་བྱ་བ་འདི་ནི་གཤིན་རྗེ་གཤེད་ཀྱི་རྣལ་འབྱོར་པ་ཤར་ཙོང་ཁ་པ་བློ་བཟང་གྲགས་
པའི་དཔལ་ཀྱིས་ལམ་འདི་ལ་སྒྲུབ་པ་སྙིང་པོར་བྱེད་པ་མང་པོ་ལ་ཕན་པར་མཐོང་ནས་འོ་དེ་གུང་རྒྱལ་གྱི་ལྷ་ཞོལ་བྱམས་པ་གླིང་དུ་སྦྱར་བའི་ཡི་གེ་པ་ནི་དགེ་སློང་བཟོད་པ་དཔལ་ལོ། །འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཀུན་ཏུ་རྒྱས་པར་བྱེད་ནུས་པར་གྱུར་
ཅིག། མངྒ་ལཾ།། །།



﻿
[001A]༄༅། །བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་ཤིན་ཏུ་མདོར་བསྡུས་དང། བདག་འཇུག་ཤིན་ཏུ་བསྡུས་པ་བཅས་བཞུགས་སོ། །

[001B] །ན་མོ་གུ་རུ་བྷྱ་ དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་སྒྲུབ་ཐབས་ཤིན་ཏུ་མདོར་བསྡུས་ཉམས་སུ་ལེན་པར་འདོད་པས།  ཁྱབ་བདག་འཇམ་པའི་རྡོ་རྗེ་གཤིན་རྗེ་གཤེད། །རྒྱལ་
བ་ཀུན་དངོས་རྗེ་བཙུན་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ།  །ལ་གཅིག་  དཀོན་མཆོག་གསུམ་ལ་སྐྱབས་སུ་
འགྲོ༑ སེམས་ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་འགོད་པར་བགྱི། །བྱང་ཆུབ་སེམས་ནི་ཡང་དག་བསྐྱེད།  །ཅེས་སྐྱབས་སེམས་ལན་གསུམ།  རང་ཉིད་སྐད་ཅིག་གིས་དཔལ་
རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར།  ནང་མཆོད་བྱིན་རླབས་ནི།  ཨོཾ་ཧྲཱིཥྚྲིཝི་ཀྲི་ཏཱ་ན་ན་ཧཱུཾ་ཕཌ། ཨོཾ་སྭ་བྷཱ་ཝ་ཤུདྡྷཱསརྦ་
དྷརྨཱས་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨཱ་ལས་བྱུང་བའི་ཐོད་པ་དཀར་པོ། དེའ་
[002A]༄༅། །ནང་དུ་ཤ་ལྔ། བདུད་རྩི་ལྔ། དེ་དག་གི་སྟེང་དུ་ཨོཾ་ཨཱ་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རླུང་གཡོས། མེ་སྦར། ཐོད་པའི་ནང་གི་རྫས་
རྣམས་ཞུ་ཞིང་ཁོལ། ཡི་གེ་གསུམ་ལས་འོད་ཟེར་འཕྲོས་པས་རྡོ་རྗེ་གསུམ་བཀུག་ནས་ཐིམ་པ་ཐོད་པར་ལྷུང་སྟེ་ཞུ་བས་ཧཱུཾ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱ་ས་བདུད་རྩིར་རྟོགས་
པར་བྱས། ཨོཾ་གྱིས་མང་པོར་སྦར་ཞིང་སྤེལ་བར་གྱུར། ཨོཾ་ཨཱཧཱུཾ།  ཞེས་འབྲུ་གསུམ་ལན་གསུམ་དུ་བརྗོད། བདག་བསྐྱེད་ཀྱི་མཆོད་པ་བྱིན་རླབས་ནི།  ཨོཾ་ཧྲཱིཥྚྲཱི་ས་བསང། སྭ་བྷཱ་ཝ་ ས་སྟོང་པར་སྦྱངས།  སྟོང་པའི་
ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུབ་ལས་བྱུང་བའི་མཆོད་པ་རྣམས་ཁྱད་པར་གསུམ་ལྡན་གྱི་ངོ་བོར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྷྱཾ་ཨཱཧཱུཾ། ཨོཾ་
གནྡྷེ་ཨཱཧཱུཾ། ཨོཾ་པུཥྤེ་ཨཱཧཱུཾ། ཨོཾ་དྷཱུ་པེ་ཨཱཧཱུཾ། ཨོཾ་ཨཱ་ལོ་ཀེ་ཨཱཧཱུཾ། ཨོཾ་ནཻ་ཝི་དྱཱ་ཨཱཧཱུཾ། ཨོཾ་ཤཔྟ་ཨཱཧཱུཾ།  བདག་བསྐྱེད་དངོས་གཞི་ནི།  ཨོཾ་སྭ་བྷཱ་ཝ་ཤུདྡྷཱསརྦ་དྷརྨཱ་ཝ་ཤུདྡོ་ཉ་ཧཾ་

[]་སྟོང་པ་ཉིད་དུ་གྱུར། སྟོང་པའི་ངང་ལས་རྡོ་རྗེའི་ས་གཞི། རྭ་བ། གུར། བླ་བྲེ། མེ་རི་དང་བཅས་པའི་དབུས་སུ་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། རྒྱུ་རྡོ་རྗེ་འཛིན་པ་འཇམ་དཔལ་གྱི་
སྐུར་གྱུར། རང་འཇམ་དཔལ་དཔའ་བོར་གསལ་བའི་ཐུགས་ཀ་ནས་འོད་ཟེར་འཕྲོས། བདེ་བར་གཤེགས་པ་ཐམས་ཅད་དཔལ་རྡོ་རྗེ་འཇིགས་བྱེད་ཀྱི་རྣམ་པར་སྤྱན་དྲངས། རང་ལ་ཐིམ་པ་ཡོངས་སུ་
གྱུར་པ་ལས། རང་ཉིད་འབྲས་བུ་རྡོ་རྗེ་འཛིན་པ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ། ཕྱག་སོ་བཞི། ཞབས་བཅུ་དྲུག་པ་གཡས་བསྐུམ་ཞིང། གཡོན་བརྐྱང་བའི་སྟབས་
ཀྱིས་བཞུགས་པ། དེའི་ཐུགས་ཀར་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་ཡིག་གིས་མཚན་པ། དེའི་སྤྱི་བོར་ཨོཾ། མགྲིན་པར་ཨཱ་
ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཡེ་ཤེས་པ་རང་ལ་ཐིམ། དབང་ལྷས་དབང་བསྐུར། མི་བསྐྱོད་པས་དབུ་
བརྒྱན་པར་གྱུར། ཨོཾ་ཡ་མཱནྟ་ཀ་ཨརྒྷཾ། པཱདྱཾ། གནྡྷེ། དུ་ཥྤེ། ཨཱ་ལོ་ཀེ། ནཻ་ཝི་བྱཱ། ཤཔྟ་པྲ་ཏཱིཙྪ་ཧཱུཾ་སཱ་ཧཱ། ཨོཾ་ཡ་མཱནྟ་ཀ་ཧཱུཾ་ཕཌ་ཨོཾ་ཨཱཧཱུཾ། གཟུགས་མཆོག་མཆོག་ཏུ་དྲག་པོ་ཆེ། །དཔའ་

[003A]༄༅། །བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ། །རང་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་
མཐར་སྔགས་ཕྲེང་གིས་བསྐོར་བར་གྱུར་ བར་བསམས་ལ།  ཨོཾ་ཨ་ར་པ་ཙ་ན་དྷཱི་ ཉེར་གཅིག་དང།  ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོད་ཡ། ཡད་ཡོ་ནིར་ཡཀྵེ་ཡ། ཡཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཌ་ཕཌ་སཱཧཱ་
 ཉེར་གཅིག་ཙམ་བཟླ།  ཨོཾ་ཧྲཱིཥྚྲཱི་ཝི་ཀྲི་ཏཱ་ནན་ཧཱུཾ་ཕཌ།  བརྒྱུ་ཙའམ་ཉེར་གཅིག་སོགས་གང་འགྲུབ་དང།  ཨོཾ་ཡ་མཱནྟ་ཀ་ཧཱུཾ་ཕཌ།  ཉེར་གཅིག་ཙམ་བཟླས་མཐར།  ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ན་པ་ཏི་ཥྚྷ། དྲ་
ཌྷོ་མེབྷ་ཝ། སུ་པོ་ཥྱོ་མེ་བྷ་ཝ། སུ་ཏོ་ཥྱོ་མེ་བྷ་ཝཾ། ཨ་ནུར་ཀྟོ་མེ་བྷ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲེ་ཡཀུ་རུ་ཧཱུཾ། ཧ་ཧ་ཧ་ཧ་ཧོབྷ་ག་ཝཱཎ། ཡ་མཱནྟ་ཀ་མཱ་མེ་མུ་ཉྩ། ཡ་མཱནྟ་ཀབྕཱ་ཝ་
མཧཱས་མ་ཡས་ཏྭ་ཨཱཧཱུཾ་ཕཌ།  གཏང་རག་ནི།  ཨོཾ་ཡ་མཱནྟ་ཀ་ཨརྒྷཾ། གནྡྷེ། པུཥྤེ། དྷཱུ་པཾ། ཨཱ་ལོ་ཀེ། ནཻ་ཝི་བྱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཡ་མཱནྟ་ཧཱུཾ་ཕཌ་ཨོཾ་ཨཱཧཱུཾ། གཟུགས་མཆོག་མཆོག་
ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ།  དེ་ནས་གཏོར་མ་ནང་མཆོད་ལྟར་བྱིན་གྱིས་བརླབས་ལ།  མདུན་དུ་སྐད་ཅིག་གིས་

[003B] རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པའི་དཀྱིལ་འཁོར་
ཕྱོགས་བསྐྱོང་དང་བཅས་པ་སྤན་དྲངས། ཛཧཱུཾ་བཾ་ཧོཿ་ཡེ་ཤེས་པ་དམ་ཚིག་པ་དང་གཉིས་སུ་མེད་པར་གྱུར། མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་དྲངས་
ཏེ་གསོལ་བར་གྱུར། ཨོཾ་ཧྲཱིཥྚྲཱིཝི་ཀྲི་ཏཱ་ནན་ཧཱུཾ་ཕཌ། བཛྲ་བཧཻར་ཝ་ཡ་ཨདྷི་པ་ཏི་ཨི་མཾ་བ་ལིཾ་ཏ་ཁ་ཁཱ་ཧི་ཁཱ་ཧི་ཧཱུཾ་ཕཌ་སཱཧཱ།  ཞེས་སྔགས་འདི་ལན་གསུམ་མམ་བདུན་གྱིས་དབུལ།  ཨོཾ་ཡ་མཱནྟ་ཀ་ཡརྒྷཾ། པཱ་དྱཾ། གྷནྡེ། པུཥྤེ་དྷཱུ་པེ། ཨཱ་ལོ་ཀེ། །ནཻ་ཝི་དྱཱ་
ཤཔྟ་པྲ་ཏཱིཙྪ་ཧཱུཾ་སཱཧཱ། ཨོཾ་ཡ་མཱནྟ་ཀ་ཧཱུཾ་ཕཌ་ཨོཾ་ཨཱཧཱུཾ། གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་བ་ཀུན་གྱི་ཡུམ། །ཡེ་ཤེས་སེམས་དཔའི་རྒྱལ་བ་ཀུན་གྱི་
སྲས། །ཕྱག་འཚལ་འཇམ་དཔལ་དཔལ་འགྱུར་རྫོགས་པ་ཁྱོད། །ཆོས་ཀྱི་སྐུ་ལ་བྱམས་སྡང་མི་མངའ་ཡང། །སྲིད་གསུམ་གདུག་པ་མ་ལུས་འདུལ་བའི་ཕྱིར། །ཐུགས་རྗེ་ཐབས་ཀྱིས་ཁྲོ་རྒྱལ་སྐུར་བསྟན་པ། །འཇིགས་བྱེད་གཤིན་རྗེའི་
གཤེད་ལ་ཕྱག་འཚལ་ལོ། །ཨོཾ་ཡ་མརཱ་ཛཱ་ས་དོ་མེ་ཡ། ཨ་མེ་དོ་རུ་ཎ་ཡོད་ཡ། ཡད་ཡོ་ནི་ར་ཡཀྵེ་ཡ། ཡཀྵེ་ཡཙྪ་ནི་རཱ་མ་ཡ་ཧཱུཾ་ཧཱུཾ་ཕཌ་ཕཌ་སཱཧཱ།  སྔགས་འདི་ལན་གཅིག་  ཨོཾ་བཧུ་ཙར་ནཾ། ཡ་པཱི་ཏཱ་ལ་ཙ་རཱ་ཡ། མཱ་ན་ཁེ་ཙ་རཱ་ཡ། ཏ་པཱུར་བ་ནི་གཱ་ནཾ། ཀ་

[004A]༄༅། །དཀྵི་ཎ་དའི་ག་ཡ། ཧཱུཾ་ཕ་ཤྩི་མ་ནཾ། ཕཌ་ཨུཏྟར་ཏི་ག་ཡ། ཨོཾ་ཨི་ཧྲཱིཡ། ཥྚིཝ། ཝི་ཀྵི། ཀྲི་ཀོ། ཏཱ་ཡེ། ན་ཡ། ན་དེ། ཧཱུཾ་བྷྱོ་ཕཌ་སརྦ་བཧུ་དེ་བྷྱ་ ལན་གསུམ་གྱིས་བསྔོ།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་
ཝཱ་ར་ཨརྒྷཾ། པཱ་དྱཾ། གནྡྷེ། པུཥྤེ། དྷཱུ་པེ། ཨཱ་ལོ་ཀ། །ནཻ་ཝི་དྱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ད་ཤ་དི་ལི་ཀ་པཱ་ལས་པ་རི་ཝཱ་ར་ཨོཾ་ཨཱ་ཧཱུཾ། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །འབུད་འདུལ་བསྟན་པ་བསྲུང་བར་
ཞལ་བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བགྱི་བཀའ་ཉན་ཚོགས། །ཕྱི་ནང་སྐྱོང་བའི་དམ་ཅན་མ་ལུས་པ། །བདག་ནི་རེ་བའི་སེམས་ཀྱིས་འདུད་ཅིང་མཆིས། །ཕྱོགས་སྐྱོང་འཁོར་
དང་བཅས་པ་རྣམས་ཀྱིས་བདག་གི་དགེ་བའི་བྱ་བ་རྣམས་མཐར་ཕྱིན་པ་དང། དེའི་བར་ཆད་ཞི་བའི་ཕྲིན་ལས་མཛོད་ཅིག་གཏོར་མགྲོན་འཁོར་བཅས་རང་གནས་སུ་གཤེགས། དུར་ཁྲོད་གཞལ་ཡས་ཁང་ལ་ཐིམ་
གཞལ་ཡས་ཁང་རང་ལ་ཐིམ། རང་ཡེ་ཤེས་སེམས་དཔའ་ལ་ཐིམ། དེ་ཏིང་ངེ་འཛིན་སེམས་དཔའ་ཧཱུཾ་ལ་ཐིམ། དེ་ཡང་འོད་གསལ་སྟོང་པ་ཉིད་དུ་ཐིམ་པར་འགྱུར། སྟོང་པའི་ངང་ལས་རང་ཉིད་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་པར་གསལ་བའི་གནས་གསུམ་དུ་འབྲུ་གསུམ་གྱིས་མཚན་པར་གྱུར།  སྨོན་ཤིས་ནི།  རྣམ་དག་བསམ་པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་

[004B] །འབྲལ་བ་མེད་པར་རྗེས་སུ་འཛིན་གྱུར་ཅིག་ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། །ཁ་སྦྱོར་བདུན་ལྡན་གོ་འཕང་མངོན་གྱུར་ནས། །མཐའ་དག་འགྲོ་འདི་གོ་འཕང་དེ་ཉིད་ལ། །སྐད་
ཅིག་ཉིད་ལ་བདེ་བླག་འགོད་པར་ཤོག་རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག་ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག་མ་དང་མཁའ་འགྲོ་རྣམས་ཀྱི་བཀྲ་ཤིས་ཤོག་ཆོས་སྐྱོང་སྲུང་མ་རྣམས་ཀྱི་བཀྲ་
ཤིས་ཤོག་ ཅེས་པ་འདི་ཡང་མི་རྗེ་སྐྱབས་དབྱིངས་བློ་བཟང་རིན་ཆེན་མཆོག་གྱི་ཞལ་འདོན་ཉམས་བཞེས་སུ། ཕ་བོང་ཁའི་སྤྲུལ་མིང་པས་བཀྲས་ལྷུན་བདེ་ཆེན་སྐལ་བཟང་ཕོ་བྲང་དུ་སྦྱང་བའོ།     ༈    དཔལ་རྡོ་རྗེ་འཇིགས་བྱེད་ཀྱི་བདག་འཇུག་ཤིན་ཏུ་མདོར་
བསྡུས་གྲུབ་དབང་འཇིགས་མེད་བསམ་གཏན་གྱི་གསུང་ལྟར་ནག་འགྲོས་སུ་དགོད་པ་ལ། བུམ་པ་  ཧྲཱིཥྚྲཱི་བ་བསང། སྭ་བྷཱ་ཝ་ ས་སྦྱངས།  སྟོང་པའི་ངང་ལས་པཾ་ལས་བྱང་བའི་བུམ་པ་དཀར་པོ། ལྟོ་བ་ཆ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་
ཉིད་ཐམས་ཅད་དང་ལྡན་པར་གྱུར། ཨོཾ་ཏཱཔྟེ་ཏཱཔྟེ་མཧཱ་ཏཱཔྟེ་སཱཧཱ།  ལན་གཉིས།  ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པ་ཕྱི་བུམ་པ་ལ་ནང་གཞལ་ཡས་ཁང་གདན་དང་བཅས་པ་ཡོངས་སུ་རྫོགས་པའི་དབུས་
སུ་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ན་གཞལ་དགུ་ཕྱག་སོ་བཞི་ཞབས་བཅུ་དྲུག་པ་སེམས་དཔའ་གསུམ་གྱི་བདག་ཉིད་མེ་དཔུང་འབར་བའི་ཀློང་དཀྱིལ་ན་བཞུགས་པ། ལས་བུམ་གྱི་ནང་དང་མཚན་མ་

[005A]༄༅། །གཉིས་ཀྱི་གནས་རྣམས་སུ་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་ལྷ་ཐམས་ཅད་ཀྱི་མིག་གཉིས་སུ་ཀྵྲིཾ། རྣ་བ་གཉིས་སུ་ཛྲིཾ་
སྣར་ཁཾ། ལྕེའི་རྩ་བར་རཾ། དཔྲལ་བར་ཀཾ། ལྟེ་བར་སཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར། ཨོཾ་ཧྲཱིཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨཱ་དུ་པུ་ཛ་པྲ་ཏི་གྲཾ་ཏྵ་ནྟུ་པྲ་སཱ་ད་མ་དྷཱི་མཱ་ན་ཀུ་རུ་
སཱཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཔྲོས། རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་དཀྱིལ་འཁོར་དབང་ལྷ་དང་བཅས་བ་སྤྱན་དྲངས། ཨོཾ་ཧྲཱིཥྚྲཱིཝི་ཀྲི་ཏཱ་ན་ཧཱུཾ་ཧཱུཾ་ཕཌ། ཨོཾ་ཧྲཱི་
ཥྚྲཱིཧ་ཨོཾ་ཧཱུཾ་ཧཱུཾ་ཕཌ། ཨོཾ་ཝི་ཀྲི་ཏཱ་ན་ན་དུ་ཥྚཾ་སཏ་ད་མ་ཀ་གཿ་གགཨོཾ་ཀུ་མ་ར་རཱུ་པི་ཎེ་ཛཛཧཱུཾ་ཕཌ། ཨོཾ་ཧྲཱིཧཧཻ་ཕཌ། ཨོཾ་དའི་པྟ་ལོ་ཙ་ན་ཝི་ཀྲི་ཏཱ་ནན་མཧཱ་ཨཊྚཊྚ་ཧཱ་ས་ན་དི་ནི་དའི་པྟ་ཡ་སཱ་ཧཱ། ཨོཾ་བཛྲ་ན་ཝིདྱ་ཨཱཧཱུཾ་
སཱཧཱ། ཨོཾ་བཛྲ་ཤཔྟ་ཨཱཧཱུཾ། ཨོཾ་མུངྒ་ར་ཛཨོཾ་དཎྚ་ཧཱུཾ། ཨོཾ་པདྨ་བཾ། ཨོཾ་ཁངྒ་ཧོཿ་ཨོཾ་ཧྲཱིཧ་བཧོ་མཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨ་སྨད་པཱུ་ཛ་པྲ་ཏི་གྲྀ་ཧྞ་ནཱུ་པྲ་སཱ་ད་མི་དྷཱི་མཱ་ན་ཀུ་རུ་སཱཧཱ། སླར་ཡང་རང་གི་ཐུགས་ཀའི་
ཧཱུཾ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་མདུན་གྱི་ནམ་མཁར་སྤྱན་དྲངས། ཨོཾ་ཧྲཱིཥྚྲཱིཧ་ཨོཾ་ཧཱུཾ་ཧཱུཾ་སོ།  སོགས་ནས་  ཤཔྟ་ཨཱཧཱུཾ། དེ་བཞིན་གཤེགས་པ་ཐམས་ཅད་ཀྱིས་འདི་ལ་

[005B] ཞེས་གསོལ་བ་བཏབ་པས། དེ་རྣམས་ཀྱིས་སྤྲོས་པའི་ལྷ་མོ་ཙ་རྩི་ཀཱ་ལ་སོགས་པ་རྣམས་ཀྱིས་ཤིས་པ་བརྗོད་པ་སྔོན་དུ་འགྲོ་པས། ཟླ་བ་ལྟ་བུའི་བུམ་པ་དཀར་པོ་བདུད་རྩི་ལྔས་བཀང་མ་
བཟུང་ནས། སངས་རྒྱས་རྣམས་ནི་ཐམས་ཅད་ཀྱིས། །སྐྱེ་བས་ཐོབ་པའི་དབང་བསྐུར་བ། །ཇི་ལྟར་དེ་བཞིན་བདག་གིས་ནི། །དག་པ་ལྷ་ཡི་ཆུས་དབང་བསྐུར། །ཞེས་གསུང་ཤིང་སྤྱི་བོ་ནས་དབང་བསྐུར་བས་དབང་གི་ཆུས་
ལུས་ཐམས་ཅད་གང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་དེ་ཉིད་ལ་ཐིམ་པར་གྱུར། ཨོཾ་ཡ་མཱནྟ་ཀ་ཨརྒྷཾ། པཱདྱཾ། གནྡྷེ་
པུཥྤེ། དྷཱུ་པེ། ཨཱ་ལོ་གེ། ནཻ་ཝི་དྱཱ། ཤཔྟ་པྲ་ཏཱི་ཙྪ་ཧཱུཾ་སྭ་ཧཱ། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཌ། ཨོཾ་ཨཱཧཱུཾ།  གིས་ནང་མཆོད་དབུལ།  གཟུགས་མཆོག་  མས་བསྟོད།  ཨོཾ་བཛྲ་ཨ་མྲི་ཏ་ཨུ་ད་ཀ་ཧཱུཾ།  ལན་གཅིག་  ཨོཾ་ཨཱཧཱུཾ།  ལན་གསུམ་མམ་བདུན།  རང་
གི་སྙིང་གནས་སྔགས་ཀྱི་ཕྲེང་བ་གཟུངས་ཐག་པའི་ཁྲིལ་ཏེ་སོང་བས་བུམ་པའི་ལྷའི་ཐུགས་ཀར་ཕོག་ཐུགས་རྒྱད་བསྐུལ། དེ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཌ་
 བརྒྱ་རྩ་དང།  ཨོཾ་བཛྲ་ཨུ་ད་ཀ་ཧཱུཾ།  བརྒྱ་རྩ།  ཨོཾ་ཡ་མཱནྟ་ཀ་ས་མ་ཡ།  སོགས་ཡིག་བརྒྱ་བདུན་ནམ་གསུམ།  ཨོཾ་ཧྲཱིཥྚྲཱི་ སོགས་ཚར་གཅིག་ལ།  ཧཱུཾ༑  ལན་བདུན་བཏགས་པས་མཆོད་ཡོན་དབུལ།  ཨོཾ་ཡ་མཱནྟ་ཀ་གནྡྷེ། པཥྤེ། དྷཱུ་པེ། ཨཱ་ལོ་ཀེ། ནེ་ཝི་དྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ་

[006A]༄༅། །ཨོཾ་ཧྲཱིཥྚྲཱི་ སོགས་དང།  ཇི་སྲིད་དཀྱིལ་འཁོར་ཆེན་པོའི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་
ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། གཞལ་ཡས་ཁང་བུམ་པ་ལ་ཐིམ་ཞིང། མཚན་མའི་ལྷ་གཉིས་ཀྱང་ཞུ་ནས་ཕྱག་མཚན་གྱི་རྣམ་པར་གྱུར།  ཞེས་བུམ་བསྐྱེད་བྱ། དེ་ནས་བདག་འཇུག་དབོས་ལ་འཇུག་པ་ནི། ཤར་སྒོ་
ནས་མཎྜལ་ཕུལ་ཏེ།  དགའ་ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་
ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་བདག་ལ་སྩལ་དུ་གསོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ།  །ལན་གསུམ་གྱིས་གསོལ་བ་གདབ།  ཨོཾ་ཙཀྵ་བནྟ་
ཝ་ར་མ་ན་ཡ་ཧཱུཾ།  གིས་མིག་དར་བཅིང།  ཨཱཁཾ་བའི་ར་ཧཱུཾ།  གིས་མེ་ཏོག་དང།  རང་ཉིད་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པར་གསལ་བར་འགྱུར། ཨོཾ་ཧྲཱིཥྚྲཱི་ ས་བསང།  དཀོན་མཆོག་གསུམ་ལ་བདག་སྐྱབས་མཆི།།
 ཞེས་པ་ནས།  ཡིད་ཀྱིས་བཟུང།  །ལན་གསུམ།  སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །བདག་མིང་མི་བསྐྱོད་རྡོ་རྗེ་ཞེས། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་

[006B] །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་དེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །རིགས་ལྔ་སྤྱི་དང་སོ་སོ་ཡི། །དམ་ཚིག་སྡོམ་པ་མ་ལུས་བཟུང། །མ་
བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་འགོད།  ལན་གསུམ།  སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་
པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་སྙིང་གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་འགྱུར། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་
དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པར་གྱུར། ཨོཾ་སརྦ་ཡོ་གྩིཏྟཾ་ཨུཏྤ་ཏ་ཡཱ་མི།  ཞེས་བརྗོད་ནས་རྣལ་འབྱོར་གྱི་སེམས་བསྐྱེད།  ཨོཾ་སུ་ར་ཏེ་ས་མ་ཡ་སྟྭཾ། ཧོཿ་སིདྡྱ་བཛྲ་ཡ་ཐཱ་སུ་ཁཾ། ཨཱ་ཁ་བའི་ར་ཧཱུཾ།  ཞེས་
པས་དཀྱིལ་འཁོར་གྱི་ནང་དུ་ཞུགས།  རང་ཉིད་རྡོ་རྗེ་འཇིགས་བྱེད་དུ་གྱུར། །ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པསྠཱ་ནཱ་ཡ་ཨཱ་ཏྨཱ་ནཾ་ནི་རྱཱ་ཏ་ཡཱ་མི། སརྦ་ཏ་ཐཱ་ཏ་བཛྲ་སཏ་ཨ་དཧི་ཏི་ཥྠ་སྭ་མཱཾ། ཞེས་གསོལ་བ་བཏབ་པས་དེ་བཞིན་གཤེགས་པ་ཐམས་
ཅད་ལ་མཆོད་པ་དང་བསྙེན་བཀུར་བའི་ནུས་པ་ཅན་དུ་བྱིན་གྱིས་བརླབས་པར་གྱུར།  དེ་ནས།  དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག་རྡོ་རྗེ་སེམས་དཔའ་བདག་ལ་དབབ་པར་མཛད་དུ་གསོལ།  ལན་གསུམ།  བླ་མ་
[007A]༄༅། །དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཐམས་ཅད་འཇམ་དཔལ་གཤིན་རྗེ་གཤེད་ཀྱི་སྐུའི་རྣམ་པར་སྤྱན་
དྲངས་ནས་རང་གི་ལུས་ལ་ཐིམ་པར་གྱུར། ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཧཱུཾ་ཕཌ་ཕཌ། ཨཱ་བེ་ཤ་ཡ་སྟྭཾ་བྷ་ཡ། ར་ར། ར་ར། ཙཱ་ལ་ཡ། ཙཱ་ལ་ཡ། ཧཱུཾ་ཧཨཱཛྷཻཧཱུཾ་ཕཌ། ཏིཥྛ་བཛྲ། རང་ཉིད་དཀྱིལ་འཁོར་གྱི་ནང་དུ་ཞུགས་
གཙོ་བོའི་མདུན་ན་གནས་པར་གྱུར། པྲ་ཎི་དཧྭ་བཛྲ་ཧོཿ་ཨོཾ་པྲ་ཏི་གྲིཧྞ་སཏ། ཨི་མཾ་སཏ་མཧཱ་བཱ་ལ། སེམས་དཔའ་སྟོབས་པོ་ཆེ་བདག་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུངས་ཤིག་རང་གི་སྙིང་གར་ཟླ་བ་ལ་ཧཱུཾ། དཔྲལ་བར་
རཾ༑ མིག་གཉིས་ལ་ཨོཾ་འོད་ཟེར་འབར་བར་དེ། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བ། །རྡོ་རྗེའི་མིག་ནི་བླ་ན་མེད། །ཧེ་བཛྲ་པཱ་ཤྱ། དེ་ཡང་ཕྱི་རོལ་
དུ་དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་སྲུང་བའི་འཁོར་ལོ་མེ་རི་དང་བཅས་པའི་ནང་དུ་གཞལ་ཡས་ཁང་གྲུ་བཞི་སྒོ་བཞི་མཚན་ཉིད་ཐམས་ཅད་དང་ལྡན་པའི་དབུས་སུ་དཔལ་རྡོ་རྗེ་འཇིགས་བྱེད་ཞལ་ཕྱག་ཡོངས་
སུ་རྫོགས་པ་སྟེ། དེ་ལྟར་རྟེན་དང་བརྟེན་པར་བཅས་པའི་དཀྱིལ་འཁོར་མངོན་སུམ་དུ་མཐོང་བར་གྱུར།  མཎྜལ་ཕུལ།  བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །ནམ་

[007B]  །ལན་གསུམ་གྱིས་གསོལ་བ་གདབ།  ཨོཾ་ཧྲཱིཥྚྲཱིས་བསང།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་དབང་རྫས་བུམ་ཆུ། ཅོད་པ་ན། རྡོ་རྗེ། དྲིལ་བུ་རྣམས་སྐད་ཅིག་གིས་མི་བསྐྱོད་པ། རིན་འབྱུང། འོད་དཔག་མེད་
དོན་གྲུབ་ཡབ་ཡུམ་གྱི་རྣམ་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། གཉིས་སུ་མེད་པར་གྱུར་
དབང་གི་ལྷ་རྣམས་ཀྱིས་དབང་རྫས་ཀྱི་ལྷ་རྣམས་ལ་དབང་བསྐུར། །མི་བསྐྱོད་པ། རིན་འབྱུང། འོད་དཔག་མེད། དོན་གྲུབ་རྣམས་ཀྱིས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ། པཱདྱཾ། པུཥྤེ། དྷཱུ་པེ། ཨཱ་ལོ་ཀ། གནྡྷེ་
ནཻ་ཝིདྱཱ། ཤཔྟ་པྲ་ཏཱི་ཙྪ་ཧཱུཾ་སཱཧཱ། དབང་རྗེས་ཀྱི་ལྷ་ཡབ་ཡུམ་ཞུ་བ་ལས་བྱུང་བའི་དབང་རྫས་བུམ་ཆུ། ཅོད་པ་ན། རྡོ་རྗེ། དྲིལ་བུ་རྣམས་སུ་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུ་ན་
བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ།  སོགས་ཀྱིས་མཆོད།  ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཀྱིས་
རང་ཉིད་ལ་དབང་བསྐུར་བས་ཡེ་ཤེས་ལྔའི་ངོ་བོར་གྱུར་པའི་བདེ་སྟོང་གི་རྟོགས་པ་རྒྱུད་ལ་སྐྱེས་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་

[008A]༄༅། །པའི་ཕྱིར་དུ་སྤྱན་དྲངས་པ་རྣམས་ནམ་མཁར་བཞུགས། སྒྲུབ་པའི་དཀྱིལ་འཁོར་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་
བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་ཀུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་
བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་པ་དང། ཅོད་པ་ན། རྡོར་དྲིལ་རྣམས་ཀྱིས་དབང་བསྐུར་བར་གྱུར། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་དམ་པའི་
རིགས་རྣམས་ཀྱི་ནི་རྗེ། །མ་ལུས་སེམས་ཅན་སྐྱེད་བྱེད་བདེ་བ་ཆེན་པོ་སྟེ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་
ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱབཛྲ་ཨུ་ད་ཀ་ཨ་བཧི་ཥིཉྩ་ཧཱུཾ་སུ་ར་ཏ་སྟྭཾ། ཨ་ཧཾ།  ཞེས་ཆུ་དབང་དང།  ཨོཾ་བཛྲ་རཏྣ་ཀཱུ་ལ་མུ་ཀུ་ཊ་ཨ་བཧི་ཥིཉྩ་མི།  ཞེས་ཅོད་པན་གྱི་དབང་དང།  སངས་རྒྱས་ཀུན་གྱི་རྡོ་
རྗེ་ཡི༑ ༑དབང་གིས་དེ་རིང་ཁྱོད་དབང་བསྐུར། །འདི་དེ་སངས་རྒྱས་ཐམས་ཅད་ཉིད། །རྡོ་རྗེ་རབ་ཏུ་གྲུབ་ཕྱིར་ཟུངས།  །ཞེས་རྡོ་རྗེའི་དབང་དང།  ཨོཾ་བཛྲ་ཨིདྷི་པ་ཏི་སྟྭཾ། ཨ་བཧི་ཥིཉྩ་མི། ཏིཥྛ་བཛྲ་ས་མ་ཡ་སྟྭཾ།  ཞེས་དྲིལ་བུའི་དབང་དང།  ཨོཾ་བཛྲ་

[008B] ཨ་བཧི་ཥིཉྩ་མི། བཛྲ་ནཱ་མ་ཨ་བཧི་ཥེ་ཀ་ཏ། ཀྱེ་དཔལ་མི་བསྐྱོད་རྡོ་རྗེ་ཞེས་བྱ་བའི་དེ་བཞིན་གཤེགས་པ་སིདྡྷི་ས་མ་ཡ་སྟྭཾ། བྷཱུ་ར་བྷཱུ་ཝ་སཨ་རང་རྡོ་རྗེ་འཆང་ཡབ་ཡུམ་དུ་གསལ་བས་རྡོ་རྗེ་དང་དྲིལ་བུའི་དེ་ཁོ་ན་ཉིད་
དྲན་པའི་སྒོ་ནས་རྡོ་རྗེ་དབྱིངས་ཀྱི་དབང་ཕྱུག་མ་ལ་འཁྱུད་པས་བདེ་སྟོང་དབྱེར་མེད་ཀྱི་ཡེ་ཤེས་རྡོ་རྗེ་སློབ་དཔོན་གྱི་དབང་གི་ངོ་བོ་རྒྱུད་ལ་དེ་སྐྱེས་པར་གྱུར། དབང་བསྐུར་བ་  ྾   ྾   ྾  བྱ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་
ཧཱུཾ། དེ་ལྟར་དབང་བསྐུར་བས་ལུས་བདུད་རྩིའི་ཆུ་རྒྱུན་གྱིས་གད། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་
ཀྱང་བདག་ཉིད་ལ་ཐིམ་པར་གྱུར། དེ་ལྟར་བུམ་པའི་དབང་ཐོབ། ལུས་ཀྱི་དྲི་མ་དག་བསྐྱེད་པའི་རིམ་པ་བསྒོམ་པ་ལ་དབང་བར་བྱས། འབྲས་བུ་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་ །ཞེས་བུམ་དབང་དང།།
མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་སེམས་དཔའ་སུམ་བརྩེགས་ཅན་ལ་ཡུམ་རྡོ་རྗེ་ལངས་མ་སྔོན་མོ་གྲི་གུག་དང་ཐོད་པ་འཛིན་པས་འཁྱུད་པར་གྱུར། ཡབ་ཡུམ་སྙོམས་པར་ཞུགས་པའི་བྱང་སེམས་དཀར་
དམར་ལྕེ་ཐོག་ཏུ་བཞག་པས་གསང་དབང་གི་ངོ་བོར་གྱུར་པའི་བདེ་སྟོང་གི་ཡེ་ཤེས་རྒྱུད་ལ་སྐྱེས་པར་གྱུར། ཨ་ཧོ་མཧཱ་སུ་ཁ། དེ་ལྟར་གསང་བའི་དབང་ཐོབ། ངག་གི་དྲི་མ་དང་ཀུན་རྫོབ་སྒྱུ་མའི་རྫོགས་རིམ་བསྒོམ་པ་

[009A]༄༅། །ལ་དབང་བར་བྱས། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་ །ཞེས་གསང་དབང་དང།  རང་རྡོ་རྗེ་འཇིགས་བྱེད་དུ་གྱུར་པ་ལ། བླ་མས་རིག་མ་མཚན་ཉིད་
དང་ལྡན་པ་གཏང་བ། ཡུམ་རྡོ་རྗེ་རོ་ལངས་མ་སྔོན་མོ་གྲི་གུག་དང་ཐོད་པ་འཛིན་པས་འཁྱུད་པར་གྱུར། རང་ཡབ་ཡུམ་སྙོམས་པར་ཞུགས་པས་ལྷན་ཅིག་སྐྱས་པའི་བདེ་སྟོང་དབྱེར་མེད་ཀྱི་ཡེ་ཤེས་སྐྱེས། དེས་ཤེས་རབ་
ཡེ་ཤེས་གྱི་དབང་ཐོབ། ཡིད་ཀྱི་དྲི་མ་དག་དོན་དམ་འོད་གསལ་གྱི་རྫོགས་རིམ་བསྒོམ་པ་ལ་དབང་བར་བྱས། འབྲས་བུ་ཆོས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་ །ཞེས་ཤེས་རབ་ཡེ་ཤེས་ཀྱི་དབང་བསྐུར།  དེ་ཡང་དབང་
གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་དེ་
གོམས་པར་བྱས་པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང། དེའི་དུས་ཉིད་ན་ཐུགས་ལྷན་ཅིག་སྐྱེས་པའི་དགའ་བ་དང། སྟོང་པ་ཉིད་གཉིས་
རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་ཉིད་དང་ངོ་བོ་དབྱེར་མེད་པའི་གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ།  །དམ་ཚིག་བསྐྲག་པ་

[009B]  སློབ་དཔོན་སྨད་པར་མི་བྱ་སྟེ། །བདེ་གཤེགས་བཀའ་ལས་འདའ་མི་བྱ། །དེ་བཞིན་ཁྲོས་ནས་སྤུན་རྣམས་ལ། །ཉེས་པ་བརྗོད་པར་མི་བྱའོ། །སེམས་ཅན་རྣམས་ལ་བྱམས་པའི་སེམས། །ནམ་ཡང་ངེས་པར་
སྤང་མི་བྱ། །བྱང་ཆུབ་སེམས་ནི་དོར་མི་བྱ། །རང་གཞན་ཆོས་ལ་མི་སྨད་དོ། །ཡོངས་སུ་མ་སྨིན་སེམས་ཅན་ལ། །གསང་བ་ཉིད་ནི་བསྟན་མི་བྱ། །བདག་ཉིད་ཕུང་པོ་སྨད་མི་བྱ། །ཆོས་རྣམས་ངོ་བོ་སུན་མི་
དབྱུང། །གདུག་པའི་བྱམས་པ་རྟག་ཏུ་སྤང། །ཆོས་ལ་ཚད་བཟུང་མི་བྱའོ། །དད་ལྡན་སེམས་ཅན་བསླུ་མི་བྱ། །རྟག་ཏུ་དམ་ཚིག་བསྟེན་པར་བྱ། །ཤེས་རབ་རང་བཞིན་བུད་མེད་རྣམས། །སྐྱོན་གྱི་ཉེས་པ་མི་
བརྗོད་དོ། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་ཟད་བདེ་སྟེར་བསྟེན་པར་གྱིས། །དེ་རིང་འགྲོ་བ་བདེ་མྱུར་རྡོ་རྗེ་སེམས་དཔའ་དང། །མཚུངས་པའི་རྟག་པ་ཉིད་དུ་ཁྱེད་རྣམས་ཕྱིན་པར་
གྱུར༑  ༑དམ་ཚིག་བཟུང་བ་ནི།  གཙོ་བོས་ཇི་ལྟར་བཀའ་བསྒོ་བའི། །གསུང་ནི་དེ་ལྟར་བདག་གིས་བགྱི། །དེས་དབང་བཞི་པ་ཐོབ། ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་སྦྱངས། ལམ་ཟུང་འཇུག་གི་
རྫོགས་རིམ་བསྒོམ་པ་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་མངོན་དུ་འགྱུར་པའི་སྐལ་བ་ཅན་དུ་བྱས་སོ།།  ཞེས་དབང་བཞི་པའོ། །མཎྜལ་ཕུལ། གཏང་རག་གི་མཆོད་བསྟོད་སོགས་སྤྱི་ལྟར་བྱའོ། །དཔལ་རྡོ་

[010A]༄༅། །རྗེ་འཇིགས་བྱེད་ཆེན་པོའི་བདག་འཇུག་མདོར་བསྡུས་འདི་ནི། མི་དབང་སྐྱབས་ཛ་སག་བླ་མ་བློ་བཟང་རིན་ཆེན་གྱི་བཞེད་དགོངས་ལྟར། ཕ་བོང་ཁའི་སྤྲུལ་མིང་པས་གྲུབ་མཆོག་འཇིགས་མེད་བསམ་གཏན་གྱི་གསུང་ལ་གཞི་བྱས། ལས་དང་པོ་པ་ལ་ཕན་ཕྱིར་ཧོར་ཁོང་ནག་འགྲོས་
སུ་བཀོད་ཅིང། གཞུང་དང་མི་མཐུན་པ་རྣམས་ཚིག་སྦྱོར་ཅུང་ཟད་བཅོས་ཏེ་གཙང་བཀྲས་ལྷུན་བདེ་ཆེན་ཕོ་བྲང་དུ་སྦྱར་བ་དགེ་ལེགས་འཕེལ།།  །།    ༈    །མི་སྡུག་གར་དུ་རྩེན་པའི་འཛེ་སྒེག་གིས། །གྲུབ་
གཉིས་སྩོལ་ལ་ཁྱད་པར་ལྔས་ཆེ་བའི། །སྒྲུབ་ཐབས་བདག་འཇུག་ཆེས་ཉུང་དོན་ཚང་འདི། །བཀྲས་ལྷུན་རྩེ་མགྲོན་བློ་བཟང་དམ་ཆོས་མཆོག་གང་ནས་རྒྱུ་སྦྱར་པར་བསྐྲུན་མཛད་པའི་དགོས། །བློ་བཟང་སྙན་བརྒྱུད་བདུད་རྩི་སྟོང་
གི་བཅུད། །མཁའ་ཁྱབ་སྐལ་བཟང་སྐལ་བར་རྒྱས་གྱུར་ཅིག་རྒྱུ་སྦྱོར་མཆོག་ཀྱང་ཐེག་མཆོག་འཁོར་ལོ་བཞིའི། །ཤིང་རྟ་ཚེ་རབས་བརྒྱུད་མར་བརྟེན་བཞིན་དུ། །བླ་མ་འཇམ་དཔལ་ཞི་ཁྲོས་རྗེས་བཟུང་ནས། །ཟུང་འཇུག་
རྒྱལ་སར་མྱུར་དུ་རྒྱལ་གྱུར་ཅིག་ །ཅེས་པའི་པར་བྱང་སྨོན་ཚིག་འྡིའང་བཀྲས་ལྷུན་རྩེ་མགྲོན་ཆོས་འབྱོར་ཁང་གསར་བློ་བཟང་དམ་ཆོས་ནས་ལྷ་རེག་དང། མཎྜལ་རྟེན་གསུམ་བཅས་ཇི་ལྟར་བསྐུལ་མ་མཛད་བཞིན། ཕ་བོང་ཁའི་སྤྲུལ་མིང་པས་བདེ་
ཆེན་སྐལ་བཟང་ཕོ་བྲང་དུ་སྦྱར་བའོ།།  །།འགྲོ་དོན་འཕེལ། །ས་བྱི་ལོར་འཛུགས་ཞུས་སོང།། །།སརྦ་མངྒལཾ།། །།


