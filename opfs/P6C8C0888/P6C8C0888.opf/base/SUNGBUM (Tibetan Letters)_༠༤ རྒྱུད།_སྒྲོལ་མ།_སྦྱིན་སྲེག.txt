
[001A]༄༅། །རྗེ་བཙུན་སྒྲོལ་མ་ཙིཏྟ་མ་ཎིའི་བསྙེན་སྒྲུབ་ཀྱི་ཡན་ལག་མེ་ལྷའི་བསྙེན་པ་དང་དེའི་བཅུ་ཆའི་སྦྱིན་སྲེག་འདས་ལྷའི་བཅུ་ཆའི་སྦྱིན་སྲེག་བཅས་ནག་འགྲོས་སུ་བཀོད་པ་དངོས་གྲུབ་བུང་བ་
འགུགས་པའི་རབ་རྒྱས་ཨུཏྤལ་དམར་པོའི་ཆུན་པོ་བཞུགས་སོ།།

[001B] །སྤྲོས་པའི་མཐའ་ལས་འདས་ཀྱང་སྤྲོས་པའི་གར། །དུ་མར་འཕྲུལ་ཡང་རོ་གཅིག་དབྱིངས་ཀྱི་ཀོང། །འགྲོ་འོང་མེད་ཀྱང་སྲིད་ན་སྒྱུ་མ་བཞིན། །འགྲོ་ཀུན་སྒྲོལ་མཛད་
འཕགས་མ་མཆོག་དེས་སྐྱོངས།  །དེ་ལ་འདིར་རྒྱལ་བ་ཀུན་གྱི་འཕྲིན་ལས་ལྷ་མོའི་གཟུགས་སུ་ཤར་བ་སྒྲོལ་མཛད་ལྷ་མོའི་སྒྲུབ་ཐབས་ཉེ་བརྒྱུད་ཙིཏྟ་མ་ཎི་དང་འབྲེལ་བའི་བསྙེན་སྒྲུབ་ཀྱི་ཡན་ལག་རྣམས་དཀྱུས་གཅིག་ཏུ་འགོད་པ་ལ། ལུགྶ་
འདིའི་གཞི་བསྙེན་ཆེན་པོ་སྔོན་དུ་སོང་བའི་སྒྲུབ་པ་པོས། འཇིག་རྟེན་པའི་མེ་ལྷའི་བསྙེན་པ་ཇི་ལྟར་བྱ་བ་དང། དེའི་བཅུ་ཆའི་སྦྱིན་སྲེག་ཇི་ལྟར་བྱ་བ། རྗེ་བཙུན་མའི་བསྙེན་སྒྲུབ་སྦྲགས་མ་ཇི་ལྟར་བྱ་བ། དེའི་བཅུ་ཆའི་སྦྱིན་སྲེག་ཇི་ལྟར་བྱ་བའི་ཚུལ་དང་
བཞི་ལས། དང་པོ་ནི། འདིར་སྦྱིན་སྲེག་གི་སྒོ་ནས་མཆོག་ཐུན་གྱི་དངོས་གྲུབ་པ་ལ་མེ་ལྷ་ཐབ་ཏུ་འགུགས་ནུས་པ་ཤིན་ཏུ་གལ་ཆེ་ཞིང། དེའི་ཕྱིར་མེ་ལྷ་ཐབ་ཏུ་འགུགས་པའི་བསྙེན་བ་བྱ་དགོས་པར་སྦྱིན་སྲེག་ཆེན་མོ་དང། སྙན་བརྒྱུད་ཀྱི་

[002A] ། མན་ངག་ལས་ཇི་ལྟར་འབྱུང་བ་བཞིན་ནག་འགྲོས་སུ་འགོད་པ་ལ། གནས་ཁང་བྱི་དོར་བྱས། མདུན་དུ་མེ་ལྷའི་བྲིས་སྐུ་དགྲམ་བདག་བསྐྱེད་ཀྱི་མཆོད་གཏོར་ཕྱག་ལེན་ལྟར་དང་མེ་ལྷ་ལ་འབུལ་རྒྱུའི་ཆུ་གཉིས་ཉེར་
སྤྱོད། དཀར་གཏོར་པད་འདབ་བཞི་པ་སོགས་མཁོ་བའི་ཡོ་བྱད་རྣམས་ལེགས་པར་འདུ་བྱས། རང་ཉིད་སྟན་བདེ་བ་ལ་འདུག་སྟེ། རྗེ་བཙུན་མ་འཕགས་མ་སྒྲོལ་མའི་སྒྲུབ་ཐབས་ཙིཏྟ་མ་ཎིའི་བདག་བསྐྱེད་བཟླས་པ་གཏོར་འབུལ་དང་བཅས་པ་
ལེགས་པར་གྲུབ་རྗེས། མེ་ལྷ་མདུན་དུ་བསྐྱེད་ཚུལ་ནི། བྲིས་སྐུ་ཨ་མྲྀ་ཏས་བསང། སྭ་བྷཱ་ཝས་སྟོང་པར་སྦྱངས།  སྟོང་པའི་ངང་ལས་མདུན་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བྒྲང་
ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ་ར་སྐྱེས་ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་

[002B] གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམས་དང་ལྡན་པ། སྐུ་ལས་མདངས་དང་འོད་ཟེར་དམར་པོ་འཕྲོས་པའི་དཔྲལ་བར་ཨོཾ། མགྲིན་པར་ཨཱ་
ཐུགས་ཀར་རཾ་ཧཱུཾ་གིས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་པར་བསམས་ལ།  ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་
གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་མཆོད་ཚོགས་གཏོར་མ་བཞེས་སླད་དུ། །འདིར་ནི་ཡང་དག་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊཀྐི་ཧཱུཾ་ཛཿ་
ཨ་མྲྀ་ཏས་ ཕྱི་འབྲང་གི་བགེགས་བསྐྲད།  ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར།  མཆོད་པ་གཞུང་ལྟར་བྱིན་རླབས་བྱས་ལ། ཨོཾ་ཨཱཧྲཱི་པྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། པཱདྱཾ་ སྦྱར་བའི་མཆོད་ཡོན་དང་ཞབས་བསིལ་ཕུལ་
ཨོཾ་ཨགན་ཡེ་ཨཱ་དའི་བྱ། ཨཱ་དའི་བྱ། ཨ་བི་ཤ་ཨ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནའ་ཡེ་བཛྲ་པུཥྤེ་ནས། ཤྤྟའི་ བར་གྱིས་མཆོད། སྔགས་དེ་ལ་འབྲུ་གསུམ་བཏགས་པས་ནང་མཆོད་འབུལ།  འཇིག་རྟེན་དབང་ཕྱུག་ཚངས་དབང་མགོན་གྱི་
སྲས། །མེ་ལྷའི་རྒྱལ་པོ་ཊཱཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་དམར་པོ་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་

[003A]༄༅། །འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུ་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་
འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་
མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །མདུན་གྱི་མེ་ལྷའི་ཐུགས་ཀར་རཾ་ཡིག་གིས་མཚན་པར་གྱུར། རང་རྗེ་བཙུན་མ་འཕགས་མ་སྒྲོལ་མར་གསལ་བའི་ཐུགས་ཀ་ནས་སྔགས་ཀྱི་ཕྲེང་བ་ཁ་དོག་དམར་པོ་
འོད་ཟེར་དམར་པོ་འཕྲོ་བ་བྱུང། ཞལ་ནས་ཐོན་མེ་ལྷའི་ཞལ་དུ་ཞུགས། ཐུགས་ཀར་རཾ་ཡིག་གི་མཐར་གཡས་སྐོར་དུ་འཁོད་པ་ལས་སླར་ཡང་སྔགས་ཀྱི་འཕྲེང་བ་མེ་ལྷའི་ཐུགས་ཀ་ནས་ཐོན། རང་གི་སྙིང་གར་ཞུགས་མགལ་མེའི་འཁོར་ལོ་ལྟར་འྑོར་
ཞིང་སྔགས་ཕྲེང་ས་བོན་དང་བཅས་པ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་མེ་ལྷ་བཅུ་གཉིས་ལ་སོགས་པའི་སྐུའི་རྣམ་འགྱུར་མི་འདྲ་ཇི་སྙེད་ཅིག་བཞུགས་པ་ཐམས་ཅད་སྤྱན་
དྲངས་ནས་སྔགས་ཕྲེངས་བོན་དང་བཅས་པ་ལ་ཐིམ་པར་གྱུར།  རྒྱུད་རིག་པ་མཆོག་ནས་གསུངས་པའི་མེ་ལྷ་ཐབ་ཏུ་འགུགས་པའི་སྔགས།  ན་མོ་བཛྲ་པཱ་ཎི་སྱ། ཨོཾ་ཨགྣེ་དྭེ་བཱ་ཏཱ་ཡ་དཧུ་ཝ་ཏ་ཡེ་ཛྭ་ལི་ནི་སཱཧཱ།  ཞེས་པ་རྟགས་མ་བྱུང་གི་བར་དུ་བསྙེན་པ་བྱའོ། །ཐུན་འཇོག་ཁར་ཡི་གེ་

[003B] གཏོར་འབུལ་ནི། གཏོར་མ་ནང་མཆོད་ལྟར་བྱིན་གྱིས་བརླབས་ཏེ་མེ་ལྷའི་སྔགས་ལ་ཨ་ཀ་རོ་བཏགས་པས་ལན་གསུམ་ཕུལ་ཏེ། ཉེར་སྤྱོད་ལྔས་མཆོད།  མེ་སྟེ་བསྲེག་བྱ་ཟ་བའི་ལྷ།  །ཞེས་སོགས་ཀྱིས་བསྟོད།  མཆོད་སྦྱིན་གཏོར་མ་འདི་སྣོམས་ལ།  །ཞེས་སོགྶ་
ཀྱིས་འཕྲིན་ལས་བཅོལ། གོང་ལྟར་མཆོད་བསྟོད་བྱ། བཟོད་གསོལ་བྱས་ནས་མདུན་བསྐྱེད་གཤེགས་གསོལ་ཉེར་བསྡུ་སོགས་གང་ཡང་མི་བྱེད་པར། བསྔོ་སྨོན་གྱི་རྒྱས་བཏབ་ནས་ཐུན་མཚམས་ལ་འཇུག་ཐུན་རྗེས་མ་རྣམས་ལ། བདག་བསྐྱེད་བཟླས་པ་གྲུབ་རྗེས་མེ་ལྷ་སྔར་ཡོད་གསལ་འདེབས་ཀྱི་
ཚུལ་དུ་མངོན་རྟོགས་ནས་བཟོད་གསོལ་བར་གོང་ལྟར་བྱ། མི་འདྲ་བའི་ཁྱད་པར་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས།  ཞེས་བརྗོད་པའི་ཚབ་ཏུ།  པདྨ་དང་ཉི་མའི་དཀྱིལ་འཁོར་གྱི་སྟེང་དུ་
མེ་ལྷ་སྐུ་མདོག་དམར་པོ་ ཞེས་བསྒྱུར་བསྙེན་གྲངས་ལོངས་པ་ན་མཚན་ཐོག་ཐག་ཏུ་བཟླས་པ་བྱས་ཏེ། ཕྱིར་ཉིན་གཏང་རག་གི་མཆོད་བསྟོད་བསྔོ་སྨོན་བཟོད་གསོལ་རྣམས་བྱས་ནས།  མདུན་བསྐྱེད་ཀྱི་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་རྟེན་ལ་ཐིམ་པར་འགྱུར།  བདག་བསྐྱེད་
ཉེར་བསྡུ་སྨོན་ལམ་ཤིས་བརྗོད་སོགས་བྱའོ།། །། གཉིས་པ་ནི། འཇིག་རྟེན་པའི་མེ་ལྷ་ཐབ་ཏུ་འགུགས་པའི་བསྙེན་གྲངས་ལེགས་པར་སོང་བའི་རྣལ་འབྱོར་པས་དེའི་བཅུ་ཆའི་སྦྱིན་སྲེག་བྱ་བ་ལ་འདི་དང་བཅུ་ཆ་ཆེན་མོ་གཉིས་ཀ་དབང་ལས་ཐམས་ཅད་པའི་ཐབ་ཏུ་བྱ་བར་གསུངས་པས། ས་གཞི་
ཁོད་སྙོམས་ཚུལ་མཐུན་བྱས་རྡོ་བཙག་སོགས་ཀྱིས་དམར་པོར་བྱས་པའི་སྟེགས་བུར་ཚངས་ཟུར་གྱི་ཐིག་སྤྱི་ལྟར་གདབ། ཐིག་སྐུད་ཁྲུ་བྱེད་པ་ཞིག་གིས་ཟླུམ་པོར་བསྐོར་བའི་དབུས་སུ་སོར་བཞིས་བསྐོར་བའི་ལྟེ་བ། གེ་སར་སོར་ཕྱེད། དེ་ནས་སོར་དྲུག་གིས་བསྐོར་བ་པད་འདབ། དེ་ནས་སོར་གཅིག་དང་ཕྱེད་ཀྱིས་བསྐོར་

[004A]༄༅། །བ་མུ་ཁྱུད། ལྟེ་བར་པདྨ་ལྕགས་ཀྱུའི་མཚན་མ། འདབ་མ་བརྒྱད་ལ་ཤར་དུ་འཁོར་ལོ། ལྷོར་རིན་པོ་ཆེ། ནུབ་ཏུ་རྡོ་རྗེ་སྔོན་པོ། བྱང་དུ་རལ་གྲིའམ་སྣ་ཚོགས་རྡོ་རྗེ། མུ་ཁྱུད་ལ་རྡོ་རྗེའི་ཕྲེང་བ། དེའི་ཕྱི་རོལ་ཏུ་སོར་བཞི་བསྣན་པས་བསྐོར་བ་མུ་རན། དེའི་
ཕྱིར་སོང་བཞི་བསྣན་པས་བསྐོར་བ་ཁ་ཁྱེར། དེའི་ཕྱིར་སོར་དོས་སྟེགས་བུ་གྲུ་བཞི་པ་བྱ། མུ་རན་ལ་གེ་སར་དང་བཅས་པའི་ཟེའུ་འབྲུ་དང་ཁ་ཁྱེར་ལ་པདྨ་འདབ་མ་བཅུ་དྲུག་བྱེད། པདྨ་ཡང་འདབ་མ་ལྕགས་ཀྱུ་ལྟ་བུ་ཉིས་རིམ་བྱེད། དེའི་ཕྱོགས་མཚམས་ཀྱི་ཐག་པད་འདབ་བརྒྱད་ལ་རྡོ་རྗེ་རྩེ་མོ་ཐབ་ཀྱི་དབུས་སུ་
བསྟན་པ་བྲི། སྟེགས་བུའི་གྲྭ་བཞིར་ཟླ་ཕྱེད་རྡོ་རྗེ་བྲི་དགོས་སོ།།    ༈    ལྟེ་བ། གེ་སར། པདྨ། རྡོར་ཕྲེང་རྣམས་བྲི་ཐབ་ལྟར་ལ། རྡོར་ཕྲེང་གི་ཕྱི་ཐིག་ནས་ཐབ་ཀྱི་དཔངས་སོར་བཅུ་གཉིས། མུ་རན་ནམ་རྩིག་ཞེང་ལ་སོར་བཞི་བྱ་བར་བཤད་ཀྱང་ལག་ལེན་དུ་ཁ་ཁྱེར་འདེགས་བྱེད་དམ་བརྟན་
ཕྱིར་སོར་དོ་བསྣན་ནས། ཁྱོན་རྩིག་ཞེང་སོར་དྲུག་པ་ཁོར་ཡུག་ཏུ་བྱ། དེའི་ཁར་མུ་རན་གྱི་གེ་སར་དང་ཟེའུ་འབྲུའི་རི་མོ་སོར་བཞི་པ་འབྲི། དེའི་ཕྱི་རོལ་རྩིག་ཞེང་སོར་དོ་ལྷག་པོ་དེའི་སྟེང་ལྕིད་བཀལ་ཏེ་རྒྱ་དང་དཔངས་གཉིས་ཀ་སོར་བཞི་པའི་ཁ་ཁྱེར་བགས་ཀྱིས་ནང་དུ་གཞོལ་བ་ཁོར་ཡུག་ཏུ་བྱས་པའི་ནང་གི་ངོས་ལ་
པདྨ་ལྕགས་ཀྱུ་བཅུ་དྲུག་འབྲི། ཐབ་ཀྱི་རྩ་བར་སྟེགས་བུ་གྲུ་བཞི་པའི་ཟུར་བཞིར་ཟླ་ཕྱེད་རྡོ་རྗེ་གྱེན་དུ་སླང་སྟབས་སུ་འཛུག་ཅིང། ཐབ་ཀྱི་ཕྱོགས་བཞིར་རླུང་འགྲོའི་ཁུང་བུ་བཞི་ཡང་བྱའོ། །བུད་ཤིང་ཡམ་ཤིང་དབང་གི་སྦྱིན་སྲེག་སྤྱི་དང་མཐུན། འབྱོར་ན་རྫས་ཆེན་བཅུ་གཉིས་དང། གལ་ཏེ་མ་འབྱོར་ན་ཡམ་
ཤིང་མར་ཁུ་ཁྱད་རྫས་གསུམ་མོ། །ཁྱད་རྫས་ནི་མངར་གསུམ་གྱིས་སྦགས་པའི་འབྲས་ཡོས་དམར་པོ་རྣམས་མེད་མི་རུང་བའི་རྫས་སོ། །མཆོད་རྫས་དང། བསྲེག་རྫས་བཤམ་ཚུལ་སྒྲུབ་པ་པོ་ཁ་ནུབ་ཏུ་ཕྱོགས་པའི་གཡས་སུ་ཉེར་སྤྱོད་ལྔ་དང། དེའི་ནང་རོལ་ཏུ་བསྲེག་རྫས། མཐའ་ལོགས་སུ་མེ་

[004B] སོ་རྩི། གོས་ཟུང་དམར་པོ་སོགས་བཤམས། སྒྲུབ་པ་པོའི་གཡོན་དུ་ཆུ་བཞིའི་སྣོད་བཟེད་ཞལ་དང་བཅས་པ། རྡོར་དྲིལ་སོགས་ཚོགས་པར་བྱས་ཏེ། གྲུབ་ན་མཆོད་པའི་སྣོད་དང་གདན་སོགས་ཚང་མ་དམར་པོ་བྱ། དེ་ནས་སྒྲུབ་པ་པོ་སྟན་དམར་པོ་པདྨ་ལྕགས་ཀྱུས་མཚན་པ་
དྲི་བཟང་གི་ཆུས་གཤེར་པའི་སྟེང་དུ་པདྨའི་སྐྱིལ་ཀྲུང་གིས་འཁོད། དར་དམར་པོའི་ཐོད་བཅིང། སྨྲ་བ་བཅད། རྗེ་བཙུན་མའི་བདག་བསྐྱེད་བཟླས་པ་གཏོར་འབུལ་དང་བཅས་པ་སོང་རྗེས། བྫྲ་ཨ་མྲྀ་ཏ་ བརྒྱ་རྩའི་བསང་ཆུ་དང། དེ་ལ་ཛཿ་བཏགས་པ་བདུན་གྱིས་ཆུ་བཞི་སྒྲུབ། གཞི་བདག་གཏོར་མ་
བསྔོ།  རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ།  །སྙམ་དུ་བསམས་ལ།  ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏི་ཥྛ་ཨེ་ཁ་སྟྭཾ། དྷ་ར་ཡ་མི་བཛྲ་སཏ་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཌ་སཱཧཱ།  ཞེས་
བརྗོད་དེ་ལག་པ་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང།  ཨོཾ་བྫྲ་གྷཎྜ་ཧཱུཾ།  ཞེས་བརྗོད་དེ། ལག་པ་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་པའི་དཀུར་ཁ་གྱེན་དུ་བསྟན་དེ་བཟུང།  རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ།  །སྙམ་དུ་
བསམས་ལ།  ཧཱུཾ༑ སེམས་ཅན་རྨོངས་དང་བྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ།  །ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་བའམ་གསོར་ལ།  ཨོཾ་
བཛྲ་དྷརྨཱར་ཎི་ཏ་པྲ་ར་ཎཱིཏ། སཾ་པྲ་ར་ཎི་ཏ་སརྦ་བུདྡྷ་ཀྷེ་ཏྲ་པྲ་ཙ་ལི་ནི། པྲཛྙཱ་པ་ར་མི་ཏ་ནཱ་ད་སྭ་བྷཱ་ཝ་བཛྲ་སཏ་ཧྲིད་ཡ། སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ།  ཞེས་རྡོར་དྲིལ་བྱིན་གྱིས་བརླབས། དེ་ནས་ལས་སྔགས་བཟླ་ཞིང་བསངས་ཆུ་དང་ནང་མཆོད་ཀྱིས་གཡས་བསྐོར་དུ་ཐབ་དང། རྫས་
[005A]༄༅།  །ཐམས་ཅད་དང་དགང་བླུགས་དང་རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས་བསང་སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་ཉིད་
རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལཾས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་སྟེར་བར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་ཨཱཧཱུཾ། ཨོཾ་ཨཉྩ་མ་ཎཾ་ཨཱཧཱུཾ། ཨོཾ་པྲོཀྵ་ཎཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ་ ཞེས་པ་ནས།  ཤཔྟ་ཨཱ་
ཧཱུཾ༑  རྫས་སྦྱོང་བའི་ཕྱག་རྒྱ་དང་བཅས།  ཨོཾ་སཱཧཱ། ཨོཾ་ཨཱསཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་ པར་བསམ།  ཨོཾ་ཨཱཧཱུཾ་
 ལན་གསུམ།  ཨོཾ་བཛྲ་ཨ་མྲྀ་ཏ་ བརྗོད་པས་ལྕེ་ལྡེ་སྦར་ལ།  བཛྲ་ཨམྲྀ་ཏས་ བསང་ཆུ་དང་ནང་མཆོད་ཀྱིས་ལན་གསུམ་གསུམ་བསང་ལ་ཐབ་ཀྱི་ནང་དུ་བཅུག་སྟེ།  ཨོཾ་བཛྲ་ཛྭ་ལ་ཛྭ་ལ་ཧཱུཾ་དང། ཧཱུཾ་ ཞེས་བརྗོད་ལ་རླུང་གཡབ་ཀྱིས་མེ་སྦར།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཌ།  ཅེས་
བརྗོད་ལ་སྔགས་ལན་བདུན་བཟླས་ཏེ་མར་ཁུ་བླུགས་གཟར་བདུན་གྱིས་མེ་གསོ། ཀུ་ཤ་རྣམས།  ཨོཾ་བཛྲ་སཏ་ཨཱ་ ཞེས་ལན་བདུན་དང།  ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་
པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཞེས་བརྗོད། སླར་ཡང།  ཨོཾ་བཛྲ་སཏ་ཨཱ་ ལན་ལྔ་བརྗོད་དེ་ཀུ་ཤའི་ཆུན་པོ་ཆུང་བ་བཞི་རང་གི་གཡོན་ངོས་ནས། ཐབ་ཀྱི་ཁ་ཁྱེར་ལ་ཕྱག་ལེན་བཞིན་དགྲམ། ཐབ་

[005B]ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ།  །ཞེས་གསོལ་བ་གདབ། དེ་ནས་ཐབ་བསྐྱེད་པ་ནི།  ཨ་མྲྀ་ཏའི་བསང་ཆུས་ཐབ་བསང། སབྷཱ་ཝས་
 སྦྱངས།  སྟོང་པའི་ངང་ལས་ཧཱུཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། མུ་རན་ལ་གེ་སར་དང་བཅས་པའི་ཟེའུ་འབྲུ་དང། ཁ་ཁྱེར་པདྨའི་འདབ་མའི་རྣམ་པ་ཅན་ལ་ཕྱོགས་མཚམས་
སུ་རྡོ་རྗེས་བསྐོར་ཞིང། གྲྭ་བཞིར་ཟླ་ཕྱེད་རྡོ་རྗེས་མཚན་པ། ཐབ་ཀྱི་ནང་དུ་རྡོ་རྗེའི་འཕྲེང་བས་བསྐོར་བའི་པད་འདབ་ལ་གནས་པའི་འདབ་མའི་ཚད་ཀྱིས།  དེ་བཞིན་གཤེགས་པ་བཞིའི་མཚན་མའི་ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་
ཐོགས་པ་མེད་པའི་ནང་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ་ར་སྐྱེས་ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང་
གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགས་ཅན། གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམས་དང་ལྡན་པ། དེའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་
ཧཱུཾ༑ ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་ པར་བསམས་ལ། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་

[006A]༄༅། །དྲང་སྲོང་བྲམ་ཟེ་མཆོག་སྲག་བླུགས་ཞལ་ཟས་བཞེས་སླད་དུ། །འདིར་ན་ཡང་དག་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་
གདན་ལ་བཞུགས་པར་གྱུར་ ཅེས་བཞུགས་སུ་གསོལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བརྗོད་ཅིང་བསང་ཆུ་གཏོར་ལ་ཕྱིར་འབྲང་གི་བགེགས་བསྐྲད།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་བསང་གཏོར་དང། དེ་བཞིན་དུ་པྲོཀྷ་ཎཱཾ་
 གྱི་གནས་སུ།  ཨཱ་ཉྩ་མ་ཎཱཾ་དང། ཨརྒྷཾ་དང། པཱདྱཾ་ ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ།  ཛཧཱུཾ་བཾ་ཧོཿ་དམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར་ པར་བསམས་ལ། དེ་ནས།  ཨོཾ་ཨཱཧྲཱིཔྲ་ཝ་ར་སད་
ཀཱ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ། ཨཱཉྩ་མ་ཎཾ། ཨརྒྷཾ། པཱདྱཾ།  ཞེས་སྦྱར་བ་གོང་ལྟར་འབུལ།  ཨོཾ་ཨགྣ་ཡེ། ཨཱ་དི་བྱཱ། ཨཱ་དི་བྱཱ། ཨ་བི་ཤ་ཨ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡེ་བཛྲ་པུཥྤེ་ཨཱཧཱུཾ།  དེ་བཞིན་དུ།  དྷཱུ་པེ། ཨཱ་ལོ་ཀེ་གནྡྷེ། ནཻཝིདྷྱཱ། ཤཔྟ་
ཨཱཧཱུཾ།  བཅུག་པས་ཉེར་མཆོད་རོལ་མོ་དང་བཅས་པ་འབུལ།  ཨོཾ་ཨགྣ་ཡེ་ཞེས་པ་ནས། བཱ་ཧཱ་ནཱ་ཡེ་ཨོཾ་ཨཱཧཱུཾ།  ཞེས་པས་ནང་མཆོད་ཕུལ། དྲིལ་སྟབས་དང་བཅས་པས།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་
རབ་མཆོག་གིས་ཉོན་མོངས་ཐམས་ཅད་སྲེག་དམར་པོ་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གི་སྐུ་སྤྲུལ་པ། །རིག་སྔགས་གྲུབ་

[006B] །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱི་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་
གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ།  །ཞེས་པས་བསྟོད་དོ།  །ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་
ཛྭ་ལ་ཡ། སརྦ་བྷསྨི་ཀུ་རུ། སརྦ་དུཥྚན་ཧཱུཾ་ཕཌ། ཏྲི་ཤྱ་ཛཧཱུཾ་བཾ་ཧོསམ་ཡ་སྟྭཾ། ས་མ་ཡ་ཧོ།  ཞེས་ལན་གསུམ་བརྗོད་པས་དམ་ལ་བཞག་དེ་ནས།  མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཏཱཾ་ཡིག་གིས་མཚན་
པར་གྱུར།  ལག་པ་གཉིས་པདྨའི་ཁུ་ཚུར་གྱིས་དགང་བླུགས་མར་གྱིས་བཀང་བ་བཟུང་ལ་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར་བསམ།  ཨོཾ་བཛྲ་པཱ་ཎི་སྱ། ཨོཾ་ཨགྣེ་ཡེ་དེ་བ་ཏཱ་ཡ། དཧུ་བ་ཏཱ་ཡེ། མནྟྲ་སིདྡྷི་མ་མེ་དེ་ཧི་སཱཧཱ།  ཞེས་
ལན་བདུན་གྱིས་བྱོན་སྐྱེམས་འབུལ། སྤེལ་ཚིག་ནི།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོནྠམྶ་ཅད་ཝ་ཤཾ་ཀུ་རུ་ཧོཿ་ ཞེས་པའམ།  བདག་ཅག་དཔོན་སློབ་འཁོར་དང་བཅས་པ་རྣམས་ལ་ཕྱག་རྒྱ་ཆེན་པོ་མཆོག་གི་
དངོས་གྲུབ་ཐམས་ཅད་ཝ་ཤཾ་ཀུ་རུ་ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་བྱེད་པར་གྱུར་ཅིག་ཚེ་རབས་ཀུན་ཏུ་ལྷག་པའི་ལྷ་མཆོག་ཁྱོད་ཀྱིས་འབྲལ་

[007A]༄༅། །མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ ཞེས་བརྗོད་དེ་འཕྲིན་ལས་བཅོལ།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་
བཞིན་གྱི་བདུད་རྩིར་གྱུར་ པར་མོས།  ཡམ་ཤིང་གཉིས་སམ། རེ་རེ་ནས་ལག་གཡས་མཆོག་སྦྱིན་བྱས་པས་མཐེབ་སྲིན་གྱིས་རྩེ་མོ་ལྷ་ལ་བསྟན་ཏེ་བཟུང་ལ་ཅུང་ཟད་བསྐོར་ཞིང།  ན་མོ་བཛྲ་པཱ་ཎི་སྱ་ཨོཾ་ཨགྣེ་ཡེ། དེ་བ་ཏཱ་ཡ། དཧུ་བ་ཏཱ་ཡེ། ཛྭ་ལི་ནི། མཎྜ་སིདྡྷི་མ་མེ་དེ་ཧི་སཱཧཱ།  ཞེས་
མེ་ལྷའི་བསྙེན་སྔགས་ཀྱིས་འབུལ། སྔར་གྱི་སྤེལ་ཚིག་ཀྱང་ཐོག་མཐར་སྦྱར་དགོས་ཤིང། དེ་བཞིན་དུ་རྫས་གཞན་རྣམས་ཀྱང་སྔགས་འདི་གཅིག་པུས་འབུལ་ཞིང། ཁྱད་པར་བའི་རྫས་མངར་གསུམ་གྱིས་སྦགས་པའི་འབྲས་ཡོས་དམར་པོ་དང་མེ་ཏོག་དམར་པོ་ལ་གྲངས་གསོག་པར་བྱའོ།  །མེ་ལྷ་དྲང་སྲོང་གི་
ཚོགས་ཀྱིས་བསྐོར་བ་བདག་ལ་དགོངས་སུ་གསོལ། ཁྱེད་རྣམས་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་པའི་སྟོང་གྲོགས་མཛད་དུ་གསོལ། རང་དང་མེ་ལྷའི་ཐུགྶ་
ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་བཅུར་འཕྲོས་པས་ཕྱོགས་བཅུའི་མེ་ལྷ་ཐམས་ཅད་འོད་དམར་པོའི་ནང་དུ་གཏུམས་ཏེ་རང་ལ་ཆགས་ཤིང་འདུན་པའི་སེམས་ཀྱིས་གནས་པ་ལ། རང་ཡི་དམ་དུ་གསལ་བ་དང་མེ་ལྷའི་ཐུགས་ཀ་ནས་ལྷ་མོ་རིག་
བྱེད་མ་དམར་པོ་མདའ་གཞུ་འགེངས་པ་མང་དུ་སྤྲོས་ཏེ་མེ་ལྷ་རྣམས་ཀྱི་ཐུགས་ཀར་ཨུཏྤ་ལ་དམར་པོའི་མདའ་བསྣུན་པས་རང་དབང་མེད་པར་དབང་དུ་འདུས་ནས་ཇི་ལྟར་བསྒོས་པའི་ལས་རབ་འབྱམས་བསྒྲུབ་པར་ཞལ་གྱིས་བཞེས་པར་གྱུར།  དེ་ནས་མར་ཁུ་

[007B] དེ་ནས།  ཨོཾ་ཨགྣེ་ཡེ། ཨདཱི་བྱ། ཨབི་ཤ་ཨ་བི་ཤ་མཧཱ་ཤྲཱི་ཡེ། ཧ་བྱ་ཀ་བྱ་བཱ་ཧཱ་ནཱ་ཡེ་པུཥྤེ་ནས། ཤཔྟ་ཨཱཧཱུཾ་ གི་ཉེར་སྤྱོད་དང། སྔགས་དེ་ལ་འབྲུ་གསུམ་བཏགས་པས་ནང་མཆོད་འབུལ།  ཨོཾ་
ཨཱཧྲཱིཔྲ་ཝ་ར་སད་ཀ་རཾ་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨཱཧྲཱིཔྲ་ཝ་ར་སད་ཀ་རཾ་ཨཉྩ་མ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་བཛྲ་ཏཾ་བུ་ལ་ཡེ་སཱཧཱ།  སོ་རྩི་དང།  ཨོཾ་བཛྲ་ཝ་སྱ་སཱཧཱ།  གོས་ཟུང་འབུལ། དེ་ནས་ཞལ་བསིལ་དང་བསང་གཏོར་འབུལ། གཏོར་མ་ནང་མཆོད་ལྟར་བྱིན་གྱིས་
བརླབས་ལ། མེ་ལྷའི་སྔགས་ལ།  ཨ་ཀཱ་རོ་ བཏགས་པ་གསུམ་གྱིས་འབུལ། ཉེར་མཆོད་ལྔས་མཆོད།  མེ་སྟེ་བསྲེག་བྱ་ཟ་བའི་ལྷ།  །ཞེས་སོགས་ཀྱིས་བསྟོད།  མཆོད་སྦྱིན་གཏོར་མ་འདི་སྣོམས་ལ།  །ཞེས་སོགས་ཀྱིས་འཕྲིན་ལས་བཅོལ་ལ། མཆོད་ཡོན་ཕུལ། བཟོད་པར་
གསོལ་ཏེ། འདོད་པའི་དངོས་གྲུབ་ཞུ།  ཨོཾ་བཛྲ་སཏ་ཨཱ་ ཞེས་བརྗོད་དེ།  རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་བྱོན་ཞིང། །བདག་གི་དངོས་གྲུབ་ཐམས་ཅད་སྒྲུབས།  །ཞེས་བསྐུལ་ལ།  ཨོཾ་མུཿ་ ཞེས་བྲྗོད་
ཅིང།  ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་ལ་མེ་འབར་བའི་རྣམ་པ་ཅན་དུ་གྱུར།  འདི་ནི་འདོན་ཆའི་གོ་རིམ་ཙམ་བསྒྲིགས་པ་ཡིན་གྱི་འདིར་མི་གསལ་བའི་ཆོ་ག་ཕྱག་ལེན་རྒྱས་པར་དངོས་གྲུབ་རྒྱ་མཚོ་དང་སྦྱིན་སྲེག་གི་ཁྲིད་ཞལ་ཤེས་ཡིག་ཆུང་མཐོང་བརྒྱུད་ཕྱག་ལེན་
མན་ངག་སློབ་དཔོན་མཁས་པ་ལ་བརྟེན་ནས་ལེགས་པར་ཁོང་དུ་ཆུད་པར་བྱ་བ་ལས་དཔེ་ཐོག་བྲོ་བརྡུང་ཙམ་གྱིས་ཧོལ་རྒྱུག་གི་སྦྱིན་སྲེག་བྱས་ན་ཕན་ཡོན་ལས་ཉེས་པ་མང་བར་འགྱུར་རོ།། །། ་གསུམ་པ་བསྙེན་སྒྲུབ་སྦྲགས་མ་ཇི་ལྟར་བྱ་བའི་རིམ་པ་ནི་འདོན་ཆ་ཟུར་དུ་བྐོད་

[008A]༄༅། །པ་ལྟར་བྱའོ།།  བཞི་པ་ནི། མེ་ལྷའི་བསྙེན་པ་དང། བཅུ་ཆའི་སྦྱིན་སྲེག་འཇིག་རྟེན་ལས་འདས་པའི་བསྙེན་སྒྲུབ་སྦྲགས་མ་བཅས་སོང་བའི་སྒྲུབ་པ་པོས་ལྷ་དབང་དུ་བྱེད་པའི་བཅུ་ཆའི་སྦྱིན་སྲེག་ཇི་ལྟར་བྱ་བའི་ཚུལ་ནི། ཐོག་མཐའ་དང་རྫས་ཀྱི་རྣམ་
བཞག་སོགས་སྦྱིན་སྲེག་ཆེན་མོ་དང་སྦྱིན་སྲེག་གི་རྣམ་བཤད་རྣམས་ལས་ཤེས་པར་བྱ་ཞིང། འདིར་དེ་དག་ཏུ་མི་གསལ་བའི་ཐུན་མོང་མ་ཡིན་པའི་ཆོ་ག་རྣམས་འགོད་པ་ལ་སྦྱོར་དངོས་རྗེས་གསུམ་ལས། དང་པོ་ལ། དབང་ལས་ཐམས་ཅད་པའི་ཐབ། སྔར་མེ་ལྷའི་སྐབས་ལྟར་བྱེད། སྲེག་རྫས་དབང་གི་
སྦྱིན་སྲེག་སྤྱི་འགྲོ་ལྟར་ལ། ཡམ་ཤིང་མཛོ་མོ་ཤིང་དང། སེ་བ་སོགས་ཚེར་མ་ལྕགས་ཀྱུ་ལྟ་བུའི་ཤིང། ཐང་ཤིང་ཡང་རུང་བར་གསུངས། ཚད་སོར་ལྔ་བྱ། རྫས་ཆེན་བཅུ་གཉིས་འཛོམས་ན་མར་ཁུ་འབྲི་མོག་གིས་ཁ་བསྒྱུར། འབྲུ་རྣམས་ཀྱང་སིའུ་མོ་དང་ལི་ཁྲི་སོགས་ཀྱིས་དམར་པོ་བྱ། དབང་གི་
རྫས་ཁྱད་པར་བ་ནི་ཨུཏྤལ་དམར་པོ། མེ་ཏོག་ལུག་རུ་དམར་པོ། གཡར་མོ་ཐང། ཨུག་ཆོས་འཇིབ་རྩི་དམར་པོ་སོགས་གསུངས། སྐྱེར་དཀར་གྱི་སིས་དམར་པོ། གྲོ་སོགས་ཁ་བསྒྱུར་ལ་བྱ། ཡང་ན་ཁྱད་རྫས་རྣམས་ཕྱོགས་གཅིག་ཏུ་བསྲེས་ཏེ་རིལ་བུ་དྲིལ་ཀྱང་མཆོག་ཏུ་འགྱུར། རྫས་རྣམས་
མངར་གསུམ་དང་ཆང་བཟང་སོགས་ཀྱིས་སྦགས་དགོས། རྫས་ཆེན་རྣམས་མ་འཛོམས་ཀྱང་ཆད་སྐྱོན་མེད། ཡམ་ཤིང། མར་ཁུ། མེ་ཏོག་དམར་པོ་རྣམས་ངེས་ཅན་དུ་དགོས་ཤིང། གྲངས་ཀྱང་གསུམ་ཀའམ་ཁྱད་རྫས་ལ་གསོག་དགོས། དེ་ཡང་བསྙེན་པ་གང་སོང་གི་བཅུ་ཆ་འྒྲོ་
དགོས་པས། བསྙེན་པ་བྱེ་ཆེན་སོང་ན་སྦྱིན་སྲེག་འབུམ་ཐེར་བཅུ་འགྲོ་དགོས། འབྲུ་འབུམ་སོང་བ་ཡིན་ན་སྦྱིན་སྲེག་འབུམ་ཐེར་གཅིག་འགྲོ་དགོས་ལ། དེ་འདྲ་ཤིན་ཏུ་དཀའ་ན་བསྙེན་སྒྲུབ་སྦྲགས་མའི་སྔགས་ཀྱི་བཅུ་ཆ་བྱེད་པའང་གསུངས་མོད་ཀྱང་སྔ་མ་ཐུབ་ན་ལེགས། དེ་ལྟར་ཐབ་དང་རྫས་

[008B] ཕྱི་དྲོ་གླིང་ལ་གྲིབ་སོ་བབས་དུས་ཁ་ནུབ་ཏུ་ཕྱོགས་ཏེ། སྟན་སེང་ལྡེང་དང་སིནྡྷུ་ར་སྦྱར་བའི་ཆུས་གཤེར་བར་བྱས་གདན་སྟེང་དུ་དར་དམར་པོ་ལ་པདྨ་ལྕགས་ཀྱུ་ལྟ་བུ་འདབ་མ་བརྒྱད་པའི་དབུས་སུ་རྡོ་རྗེ་ལྕགས་ཀྱུ་རྩེ་མོ་མདུན་དུ་བསྟན་པ་བྲིས་ལ་བཏིང་
དཔྲལ་བར་སིནྡྷུ་རའི་ཐིག་ལེ་བཀོད་དར་དམར་པོའི་ཐོད་བཅིངས། ཆས་གོས་དམར་པོ་གྱོན་ཏེ། ཐབ་རྩར་བདག་བསྐྱེད་བཟླས་པ་གཏོར་འདུལ་དང་བཅས་པ་ཆོ་ག་ལྟར་གྲུབ་རྗེས། རང་ཉིད་ལྷའི་ང་རྒྱལ་དང་སྣང་བ་ཐམས་ཅད་བདེ་སྟོང་གི་ངོ་བོར་བལྟས་ཏེ། སྟན་ལ་རྡོ་རྗེ་སྐྱིལ་ཀྲུང་གིས་
འཁོད་དེ། ལས་བུམ་ལ་བཛྲ་ཨ་མྲྀ་ཏའི་སྔགས་བརྒྱ་རྩ་བརྒྱད་བཟླས་ཏེ་བསང་ཆུ་སྒྲུབ། འོག་ཏུ་ལས་སྔགས་ཞེས་པ་ཐམས་ཅད་འདི་ལ་གོ་བར་བྱ། དེ་ནས། ལས་སྔགས་ལ་ཛཿ་ཞེས་བཏགས་པ་བདུན་ནམ་གསུམ་སོགས་བཟླས་ལ་མཆོད་ཡོན་སྒྲུབ། དེ་ནས་སྨྲ་བ་བཅད་དེ་རྡོར་དྲིལ་
བྱིན་རླབས་གཞན་ནས་འབྱུང་བ་ལྟར་བྱ། དེ་ནས་ལས་སྔགས་བཟླ་ཞིང་བསང་ཆུ་དང་ནང་མཆོད་ཀྱིས་གཡས་སྐོར་དུ་ཐབ་དང་རྫས་ཐམས་ཅད་དང། དགང་བླུགས་དང། རང་ལའང་བསང་གཏོར་ལན་གསུམ་གསུམ་བྱ། མེ་ལྷའི་མཆོད་རྫས།  བཛྲ་ཨ་མྲྀ་ཏས་བསང། སྭ་བྷཱ་ཝས་
སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
གྱུར། ཨོཾ་ཨརྒྷཾ་ཨཱཧཱུཾ། ཨོཾ་པདྱཱཾ་ཨཱཧཱུཾ། ཨོཾ་ཨཉྩ་མ་ཎཱ ་ཨཱཧཱུཾ། ཨོཾ་པྲོཀྵ་ཎཱཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ།  པེཥྤེའི་གནས་སུ།  དཧུ་པེ། ཨཱ་ལོ་ཀེ་གནྡྷེ། ནཻ་ཝིདྱ། ཤཔྟ་ རྣམས་བཅུག་རྫས་སྦྱོང་བའི་ཕྱག་རྒྱ་དང་བཅས།  ཨོཾ་སཱཧཱ། ཨོཾ་ཨཱ་

[009A]༄༅། །སཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་པར་བསམ། ཨོཾ་ཨཱཧཱུཾ་
 ལན་གསུམ་དང།  བཛྲ་ཨ་མྲྀ་ཏ་བརྗོད་པའི་ལྕེ་ལྡེ་མེ་སྦར། བསང་ཆུ་དང་ནང་མཆོད་ཀྱིས་ལན་གསུམ་བསང་ལ་ཐབ་ཀྱི་ནང་དུ་བཅུག་སྟེ།  ཨོཾ་བཛྲ་ཛྭ་ལ་ཛྭ་ལ་ཧཱུཾ་དང། ཧཱུཾ་ ཞེས་བརྗོད་ལ། རླུང་གཡབ་ཀྱིས་མེ་སྦར།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཌ།  ཅེས་མར་ཁུ་
བླུགས་གཟར་བདུན་གྱིས་མེ་གསོ། ཀུ་ཤ་རྣམས་ལ།  ཨོཾ་བཛྲ་སཏ་ཨཱ་ ལན་བདུན་དང།  ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་
རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཞེས་བརྗོད། སླར་ཡང།  ཨོཾ་བཛྲ་སཏ་ཨཱ་ ལན་ལྔ་བརྗོད་དེ་ཀུ་ཤའི་ཆུན་པོ་ཆུང་བ་བཞི་རང་གི་གཡོན་ངོས་ནས། ཐབ་ཀྱི་ཁ་ཁྱེར་ལ་ཕྱག་ལེན་ལྟར་དགྲམ། ཐབ་ཁུང་དུ་རྩེ་མོ་ནུབ་ཏུ་བསྟན་པའི་ཀུ་ཤ་བ་ལང་གི་རྣ་བ་ལྟ་
བུས་གཡོག། ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་པར་མཛད་དུ་གསོལ།  ཞེས་གསོལ་བ་གདབ། གཉིས་པ་དངོས་གཞི་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། བར་དུ་འདས་པའི་མེ་ལྷ་མཆོད་པ་
མཐར་ཡང་འཇིག་རྟེན་པའི་མེ་ལྷ་མཆོད་པའོ། །དང་པོ་ནི།  བཛྲ་ཨ་མྲྀ་ཏས་ བསང་ཆུས་ཐབ་བསང།  སབྷཱ་ཝས་ སྦྱངས།  སྟོང་པའི་ངང་ལས་ཧཱུཾ་ཡིག་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། མུ་

[009B] ཁ་ཁྱེར་པདྨའི་འདབ་མའི་རྣམ་པ་ཅན་ལ་ཕྱོགས་མཚམས་སུ་རྡོ་རྗེས་བསྐོར་ཞིང། ཐབ་ཀྱི་ནང་དུ་རྡོ་རྗེའི་ཕྲེང་བས་བསྐོར་བའི་པད་འདབ་ལ་གནས་པའི་འདབ་མའི་ཚད་ཀྱི་དེ་བཞིན་གཤེགས་པ་བཞིའི་མཚན་མའི་
ནང་དུ་པདྨ་དམར་པོ་འདབ་མ་བརྒྱད་པས་མཚན་པ་དྭངས་ཤིང་ཐོགས་པ་མེད་པའི་ནང་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོ་ར་སྐྱེས་ལ་གནས་པ་
ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགས་ཅན། གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམས་དང་ལྡན་པ། དེའི་
དཔྲལ་བར་ཨོཾ། མགྲིན་པར་ཨཱ་ཐུགས་དཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དང་དྲང་སྲོང་གི་འཁོར་གྱི་བསྐོར་བ་སྤྱན་དྲངས་ པར་བསམས་ལ། ལག་པ་གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང་
ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་ཀྱི་ཀུ་ཤའི་གྡན་
ལ་བཞུགས་པར་གྱུར།  ཅེས་བཞུགས་སུ་གསོལ།  ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕད།  ཅེས་བརྗོད་ཅིང་བསང་ཆུ་གཏོར་ལ་ཕྱི་འབྲང་གི་བགེགས་བསྐྲད།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྷ་ཎཾ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་བསང་གཏོར་དང། དེ་བཞིན་དུ་བྲོཀྵའི་གནས་སུ།།
[010A]༄༅། །ཨཱཉྩ་མ་ཎཱཾ་དང། ཨརྒྷཾ་དང། པཱདྱཾ་ ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ།  ཛཧཱུཾ་བཾ་ཧོཿ་དམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར་ པར་བསམས་ལ་
དེ་ནས།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨཱཉྩ་མ་ཎཱཾ། ཨརྒྷཾ། པཱདྱཾ།  ཞེས་སྦྱར་ནས་གོང་ལྟར་འབུལ།  ཨོཾ་ཨགྣ་ཡེ། ཨཱ་དི་བྱཱ། ཨཱ་དི་བྱཱ། ཨ་བི་ཤ་མཧཱ་ཤྲཱི་ཡེ་ཉ་བྱ་ཀ་བྱ་བཱ་ཧཱ་ནཱ་ཡེ་བཛྲ་པུ་ཥྤེ་ཨཱཧཱུཾ།  དེ་བཞིན་དུ།  དྷཱུ་པེ་
ཨཱ་ལོ་ཀེ་གནྡྷེ། ནཻ་ཝིདྱཱ། ཤྤྟ་ཨཱཧཱུཾ།  བཅུག་པས་ཉེར་མཆོད་རོལ་མོ་དང་བཅས་པ་འབུལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡེ་ཨོཾ་ཨཱཧཱུཾ།  ཞེས་པས་ནང་མཆོད་ཕུལ། དྲིལ་སྟབས་དང་བཅས་པས།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །
མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག་དམར་པོ་མེ་ལྷ་ཉིད་ལ་རྣམ་པར་་དུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །
ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱི་སྤྲུལ་པའི་ཐེག་པ་བཅིབས། །
རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱང་ངན་འདས། །ཞིབ་བརྙེས་ཀྱང་ཐུགས་རྗེ་ཆེ། །དེ་བས་

[010B]  །ཞེས་པས་བསྟོད་དོ།  །ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་ཛྭ་ལ་ཡ། སརྦ་བྷ་སྨི་ཀུ་རུ། སརྦ་དུཥྚན་ཧཱུཾ་ཕཊ། ཏྲི་ཤྱ་ཛཧཱུཾ་བཾ་ཧོས་མ་ཡ་སྟྭཾ། ས་མ་ཡ་ཧོ།  ཞེས་ལན་གསུམ་བརྗོད་པས་དམ་ལ་བཞག་དེ་ནས།  མེ་ལྷའི་ལྗགས་རྡོ་རྗེའི་རྣམ་པ་
ཅན་དམར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཏཱཾ་ཡིག་གིས་མཚན་པར་གྱུར།  ལག་པ་གཉིས་པདྨའི་ཁུ་ཚུར་གྱིས་དགང་བླུགས་མར་གྱིས་གང་བ་བཟུང་ལ་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར་བསམས་ལ།  ན་མོ་བཛྲ་པཱ་ཎི་སྱ་
ཨོཾ་ཨགྣ་ཡེ། དེ་བ་ཏཱ་ཡ། དཧུ་བ་ཏ་ཡེ། ཛྭ་ལི་ནི། མནྟ་སིདྡྷི་མ་མེ་དེ་ཧི་སཱཧཱ།  ཞེས་ལན་བདུན་གྱིས་བྱོན་སྐྱེམས་འབུལ། སྤེལ་ཚིག་ནི།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཇི་ལྟར་འདོད་པའི་དོན་ཐམས་ཅད་ཝ་ཤཾ་ཀུ་རུ་ཧོཿ་ ཞེས་པའམ། ཡང་ན།།
བདག་ཅག་དཔོན་སློབ་འཁོར་དང་བཅས་པ་རྣམས་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐམས་ཅད་ཝ་ཤཾ་ཀུ་རུ་ཧོཿ་རྒྱལ་བ་སྲས་བཅས་ཉན་ཐོས་རང་རྒྱལ། །ལྷ་དང་མི་དང་ལྷ་མིན་ཀུན་གྱི། །མཐུ་དང་ནུས་པ་ཡོན་ཏན་གཟི་བརྗིད། །མ་ལུས་དབང་དུ་
བྱེད་པར་གྱུར་ཅིག་ཚེ་རབས་ཀུན་ཏུ་ལྷག་པའི་ལྷ་མཆོག་ཁྱོད་ཀྱིས་འབྲལ་མེད་རྗེས་སུ་བཟུང་སྟེ། །གནས་སྐབས་མཐར་ཐུག་འདོད་པའི་དོན་ཀུན། །མ་ལུས་ཡིད་བཞིན་འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ ཞེས་བརྗོད་དེ་འཕྲིན་ལས་བཅོལ། སྐབས་འདིར་མེ་ལ་
བགེགས་ཡོད་མེད་བརྟག་ནས། ཡོད་ན། བསང་གཏོར་དང་ཨ་མྲྀ་ཏས་བསང་སྟེ།  ཨ་མྲྀ་ཏ་ལ་བགེགས་ཐམས་ཅད་ཤཱིནྟཾ་ཀུ་རུ་སཱཧཱ།  བཏགས་པས་དགང་བླུགས་བདུན་ཕུལ་ལ། སླར་ཡང་བསང་གཏོར་བྱས་ནས། སྔར་གྱི་མེ་ལྷའི་སྔགས་ཀྱིས་དགང་བླུགས་བདུན་ནམ། གསུམ་མམ། གཅིག་

[011A]༄༅། །འབུལ་ལོ། །བགེགས་མེད་ན་མི་དགོས་སོ། །དེ་ནས།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་པར་མོས་ལ།  ཡམ་ཤིང་གཉིས་སམ་རེ་རེ་ནས་ལག་གཡས་མཆོག་སྦྱིན་བྱས་པས་མཐེབ་སྲིན་གྱིས་རྩེ་མོ་ལྷ་ལ་བསྟན་
ཏེ་བཟུང་ལ། ཅུང་ཟད་བསྐོར་ཞིང།  ན་མོ་བཛྲ་པཱ་ཎི་སྱ་ནས། དེ་ཧི་སཱཧཱ།  ཞེས་མེ་ལྷའི་བསྙེན་སྔགས་ཀྱིས་འབུལ། སྔར་གྱི་སྤེལ་ཚིག་ཀྱང་ཐོག་མཐར་སྦྱར་དགོས་ཤིང། དེ་བཞིན་དུ། རྫས་གཞན་རྣམས་ཀྱང་སྔགས་འདི་གཅིག་པུས་འབུལ་ཞིང་སྤེལ་ཚིག་ཀྱང་གོང་ལྟར་སྦྱར་ནས་གྲངས་ཇི་ལྟར་འཚམས་
པ་རེ་འབུལ་བར་བྱའོ། །དེ་ནས་སྔར་བཞིན་ཞབས་བསིལ། བསང་གཏོར་འབུལ། གཉིས་པ་ཡེ་ཤེས་པའི་མེ་ལྷ་མཆོད་པ་ནི། མཆོད་རྫས་རྣམས།  ཨོཾ་བཛྲ་ཨ་མྲྀ་ཏས་བསང། སྭ་བྷཱ་ཝས་སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་
རྣམས་རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ།  དེ་བཞིན་དུ།  པཱདྱཾ། ཨཱཉྩ་མ་ཎཱཾ། པྲོཀྵ་ཎཱཾ། ཨོཾ་བཛྲ་པུཥྤེ་ཨཱཧཱུཾ།  དེ་བཞིན་དུ།།
དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱ། ཤཔྟ་ཨཱ་ཧཱུཾ། ཨོཾ་རཱུ་པ་ཨཱཧཱུཾ། ཤྤྟ། གནྡྷེ། རཱ་ས། སྤརཤ་ཨཱ་ཧཱུཾ་ གི་བར་བྱིན་གྱིས་བརླབ།  ཨོཾ་སཱཧཱ། ཨོཾ་ཨཱསཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། དེ་དག་ལས་གཞན་པའི་རྫས་རྣམས་ཀྱི་
མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་ པར་བསམས་ལ་རྫས་སྦྱོང་རྣམས་བྱས་ཏེ།  མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་པཾ་ལས་པདྨ་འདབ་མ་བརྒྱད་པའི་ལྟེ་བར་ཏཱཾ་ལྗང་གུ་ཞིག་

[011B] དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་ཨུཏྤ་ལ་ལྗང་གུ་ཏཱཾ་གྱིས་མཚན་པ་ཞིག་ཏུ་གྱུར། དེ་འོད་དུ་ཞུ་བ་ལས་རྗེ་བཙུན་མ་སྐུ་མདོག་མརྒད་ཀྱི་མདངས་ཅན་ཤིན་ཏུ་ལྗང་བ་ཞལ་གཅིག་ཕྱག་གཉིས་པ་
ཞི་ཞིང་འཛུམ་པ་གནག་སྣུམ་རལ་པ་ཕྱེད་བཅིངས་སུ་བྱས་པ་ལ་ཨུཏྤ་ལ་དང། རིན་པོ་ཆེའི་རྒྱན་དུ་མས་བརྒྱན་པ། སྤྱན་དཀྱུས་རིང་ཞིང་ཟླུམ་པ། ཕྱག་གཡས་མཆོག་སྦྱིན་དང། གཡོན་ཐུགས་ཀར་དཀོན་མཆོག་གསུམ་མཚོན་གྱི་ཕྱག་རྒྱ་ཅན། གྙིས་
ཀས་ཨུཏྤ་ལ་སྔོན་པོ་རེ་རེ་འཛིན་པ། ནུ་མ་འབུར་ཞིང་རྒྱས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་ཅན། ཞབས་གཡས་བརྐྱངས་ཤིང་གཡོན་བསྐུམས་པ་ཟླ་བའི་རྒྱབ་ཡོལ་ཅན། མཚན་དང་དཔེ་བྱད་ཐམས་ཅད་གསལ་
ལ་ཡོངས་སུ་རྫོགས་པར་གྱུར་པའི་སྐུ་ལས་འོད་ཟེར་དམར་པོ་འཕྲོ་བར་གྱུར། དེའི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱདྨར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོ། ཐུགས་ཀའི་ཏཱཾ་ཡིག་ལས་འོད་ཟེར་
འཕྲོས་པ་རང་བཞིན་གྱི་གནས་ནས་བསྒོམས་པ་དང་འདྲ་བའི་རྗེ་བཙུན་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་ པར་བསམས་ལ།  པོ་ཏ་ལ་ཡི་གནས་མཆོག་ནས། །ཏཱཾ་ཡིག་ལྗང་གུ་ལས་འཁྲུངས་ཤིང། །འོད་དྤག་
མེད་ཀྱིས་དབུ་ལ་བརྒྱན། །དུས་གསུམ་སངས་རྒྱས་འཕྲིན་ལས་མ། །སྒྲོལ་མ་འཁོར་བཅས་གཤེགས་སུ་གསོལ།  །ཞེས་བརྗོད་ཅིང།  ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱཧཱས་མཆོད། ཛཧཱུཾ་བཾ་ཧོཿ་དམ་ཚིག་པ་དང་གཉིས་སུ་

[012A]༄༅། །མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས། འོད་དཔག་མེད་གཙོ་བོར་གྱུར་པའི་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཨོཾ་པཉྩ་ཀུ་ལ་ས་པ་རི་ཝཱ་ར་ཨ་རྒྷཾ་ སོགས་ཀྱིས་མཆོད་
ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ། ཞེས་བདུད་རྩིའི་ཆུས་དབང་བསྐུར། སྐུ་
གང་དྲི་མ་དག་ཆུའི་ལྷག་མ་སྤྱི་གཙུག་ཏུ་འཁྱིལ་པ་ལས། བླ་མ་འོད་དཔག་མེད་ཀྱིས་དབུ་བརྒྱན་ཅིང་དབང་གི་ལྷ་རྣམས་དེ་ཉིད་ལ་ཐིམ་པར་གྱུར་ པར་བསམ། དེ་ནས།  དག་ཅིང་དྲི་མེད་ཡིད་འོང་བའི། །སྔགས་ཀྱི་བསང་གཏོར་མཆོག་འདི་དག་བདག་གིས་དད་
པས་འབུལ་ལགས་ཀྱིས། །བཞེས་ནས་བདག་ལ་བཀའ་དྲིན་སྩོལ། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ། བསང་གཏོར་གྱི་གནས་སུ།  ཞལ་བསིལ། མཆོད་ཡོན། ཞབས་བསིལ།  ཞེས་དང། པྲོཀྵའི་གནས་སུ།  ཨཱཉྩ་མ་ཎཱཾ། ཨརྒྷཾ་
པཱདྱཾ།  ཞེས་སྦྱར། དེ་ནས།  ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །འཕགས་མས་མཆོད་པ་འདི་བཞེས་ཤིག་ཨོཾ་ཨཱདྱ་ཏཱ་རེ་ས་པ་རི་ཝཱ་ར་པུཥྤེ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ་མེ་ཏོག་གི་གནས་སུ།།
བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ།  རྣམས་དང། པུཥྤེའི་གནས་སུ།  དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱེ། ཤཔྟ་ བཅུག་པའི་ཉེར་སྤྱོད་ལྷག་མ་རྣམས་དང།  རིན་ཆེན་དབང་གི་རྒྱལ་པོ་བཻཌཱུརྱ། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །

[012B] །དཀྱིལ་འཁོར་ལྷ་ཡི་སྤྱན་ལ་དབུལ་བར་བྱ། །ཨོཾ་ཨཱརྱ་  ྾  རཱུ་པ་པྲ་ཏཱི་ཙྪ་ཧཱུཾ་སཱཧཱ། མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་  ྾  དཀྱིལ་
འཁོར་ལྷ་ཡི་སྙན་ལ་  ྾  ཨོཾ་ཨཱརྱ་  ྾  ཤཔྟ་  ྾  ག་བུར་ཨ་ཀར་ཛཱ་ཏི་ལ་སོགས་པ། །ལེགས་པར་སྦྱར་ལས་བྱུང་བའི་དྲི་ཡི་ཚོགས། །རྣམ་གསུམ་དྲི་ཡི་རྡོ་རྗེ་  ྾  དཀྱིལ་འཁོར་ལྷ་ཡི་ཤངས་ལ་  ྾  གདྷེ་  ྾  ལུས་མཆོག་རྟས་བྱེད་བདུད་རྩིའི་ཟས་སོགས་ཀྱི། །མྔར་
སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་  ྾  དཀྱིལ་འཁོར་ལྷ་ཡི་ལྗགས་ལ་  ྾  རཱ་ས་  ྾  ལུས་ལ་རེག་པ་ཙམ་གྱིས་བདེ་སྟེར་བའི། །དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གསུམ་རེག་བྱའི་རྡོ་རྗེ་དཀྱིལ་འཁོར་ལྷ་ཡི་སྐུ་ལ་དབུལ་
ཨོཾ་ཨཱ་རྱ་ཏཱ་རེ་  ྾  སྤརཤ་པྲ་ཏཱིཙྪ་ཧཱུཾ་སཱཧཱ།  ཞེས་འདོད་ཡོན་དང། དེ་ནས།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་འབུལ།  ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ།  །སོགས་ཕྱག་འཚལ་ཉེར་གཅིག་ལན་གསུམ་བརྗོད།  ལྷའི་ལྗགས་རྡོ་རྗེའི་རྣམ་པ་ཅན་
དམར་པོ་ལ་རཾ་ཡིག་གིས་མཚན་པར་གྱུར་ པར་བསམས་ལ།  ཡི་གེ་བཅུ་པའི་རྗེས་སུ་སྔར་གྱི་སྤེལ་ཚིག་བཏགས་པ་བདུན་གྱིས་དགང་བླུགས་གསུམ་མམ་བདུན་ཕུལ།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩི་གྱུར་པར་བསམས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་མནྡ་སིདྡྷི་
མ་མེ་དེ་ཧི་སཱཧཱ།  ཞེས་པའི་སྔགས་འདི་གཅིག་པུས་ཡམ་ཤིང་ནས་ཁྱད་པར་བའི་རྫས་ཀྱི་བར་འབུལ་ཞིང། གོང་གི་སྤེལ་ཚིག་སྦྱོར་བ་ཐོག་མཐའ་ཀུན་ལ་རིགས་འགྲོ་སྟེ། གཞན་ཡང་མངར་གསུམ་གྱིས་སྤགས་པའི་མེ་ཏོག་དམར་པོ་དང། འབྲས་བུ་སྨྱུར་མོ་ཨུཏྤ་ལ་མདར་པོ་སོགས་ཕུལ་ལ་སྔར་ལྟར་སྤེལ་ཚིག་

[013A]༄༅།  །སྦྱོར༑ ཁྱད་པར་བའི་རྫས་མེ་ཏོག་དམར་པོ་ལ་གྲངས་གསོག་སྟེ་སྔགས་ཅི་ཙམ་བཟླས་པའི་བཅུ་ཆའི་གྲངས་ཚང་བ་འགྲོ་ངེས་བྱ། འདི་དག་གི་དམིགས་པ་བྱ་ཚུལ་ནི།  རང་གི་ཐུགས་ཀའི་ས་བོན་ལས་འོད་ཟེར་དམར་པོའི་ཚོགས་དཔག་ཏུ་མེད་པ་འྥྲོས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་རྗེ་བཙུན་མ་འཕགས་མ་སྒྲོལ་མའི་ལྷ་ཚོགས་རྣམས་ཀྱི་ཐུགས་ཀར་ཕོག་པས་ཐུགས་རྒྱུད་རང་དབང་མེད་པར་བསྐུལ་ཏེ་རང་ལ་མི་མཉེས་པའི་ཆ་མཐའ་དག་བྱང་ནས་བྱིན་རླབས་ནུས་མཐུ་ཐམས་
ཅད་བདུད་རྩི་ཟིལ་པ་ཁྲོམ་མེར་ཆགས་པའི་འོད་དམར་པོའི་རྣམ་པར་བྱུང་ནས་རང་ལ་ཐིམ་པར་ བསམ་ལ་སྔགས་བརྗོད་ཅིང་རྫས་འབུལ། ཡང་རེས་འགའ།  རང་གི་ཐུགས་ཀའི་ས་བོན་གྱི་འོད་དམར་པོས་ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་ཐམས་ཅད་རྗེ་བཙུན་མ་
སྒྲོལ་མའི་རྣམ་པ་ནམ་མཁའི་ཁམས་གང་བ་སྤྱན་དྲངས་ནས། ཐབ་ཀྱི་ལྷའི་ཐུགས་ཀར་ཐིམ་ཞིང། དེའི་ཐུགས་ཀ་ནས་བདུད་རྩི་ཟིལ་པ་ཁྲོམ་མེར་ཆགས་པའི་འོད་དམར་པོའི་ཚོགས་དཔག་ཏུ་མེད་པ་འཕྲོས། རང་ཡི་དམ་དུ་གསལ་བའི་སྙིང་གར་ཐིམ་པས་
མཆོག་ཐུན་གྱི་དངོས་གྲུབ་མ་ལུས་པ་ཐོབ་པར་ བསམས་ལ། སྐབས་སྐབས་སུ།  རྒྱལ་བ་སྲས་བཅས་ ཞེས་སོགས་ཀྱི་སྤེལ་ཚིག་ཀྱང་སྦྱོར། དེ་ནས།  ལྷའི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དམར་པོ་བདུད་རྩི་དམར་པོས་གང་བ་ཐོགས་ནས་བསྒྲུབ་
བྱ་རང་ཉིས་ཟླ་བའི་དཀྱིལ་འཁོར་དམར་པོ་ལ་གནས་པ་ལ་དབང་བསྐུར་བས་ལུས་ཐམས་ཅད་གང་ཞི་རྒྱས་དབང་དྲག་སོགས་ལས་རབ་འབྱམས་ཀྱི་སྒོ་ནས་རང་གཞན་གྱི་གནས་སྐབས་དང། མཐར་ཐུག་གི་དོན་ཐམས་ཅད་ཐོགས་མེད་དུ་བསྒྲུབ་ནུས་པའི་སྔགས་

[013B] བསམ། ཡང་ན།  རང་དང་ཐབ་ཀྱི་ལྷའི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུར་ཕྱོགས་བཅུར་འཕྲོས་པས། ཕྱོགས་བཅུའི་དཔའ་བོ་དང་དཔའ་མོའི་དབང་ཕྱུག་ཡེ་ཤེས་པའི་འཁོར་ལོ་དང་བཅས་པ་ནམ་མཁའི་
ཁམས་གང་བ་སྤྱན་དྲངས་ཏེ་རང་ལ་ཐིམ་པ་དང། ཐབ་ཀྱི་ལྷའི་ཐུགས་ཀ་ནས་ཀྱང་འོད་ཟེར་དང་བདུད་རྩི་དམར་པོའི་ཚོགས་དཔག་ཏུ་མེད་པ་བྱུང་སྟེ་རང་ལ་ཐིམ་པས་བྱིན་རླབས་དང་དངོས་གྲུབ་ཐམས་ཅད་ཐོབ་པར་གྱུར་ པར་བསམ།  ཨོཾ་ཏཱ་རེ་ཏུཏྟཱ་རེ་ཏུ་རེ་སཱཧཱ་
 མར་ཁུ་དགང་བླུགས་གསུམ་མམ་བདུན་དང། སྔགས་དེས་མཆོད་ཡོན་ཀྱང་ཕུལ།  པྲོཀྵ་ཎཾ་ གྱིས་བསང་གཏོར་དང།  ཨཉྩ་མ་ཎཾ་ གྱིས་ཞལ་བསིལ་འབུལ།  ཨོཾ་བཛྲ་ཝ་སསྱ་སཱཧཱ།  གོས་ཟུང།  ཨོཾ་བཛྲ་ཏམ་བུ་ལ་ཡེ་སཱཧའ།  ཨོཾ་རྩི་འབུལ།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་པུཥྤེ་ནས་
ཤཔྟའི་ བར་དང།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་རཱུ་པ་ ནས་  སྤརཤའི་ བར་འབུལ།  ཨོཾ་ཨཱ་རྱ་ཏཱ་རེ་ས་པ་རི་ཝཱ་ར་ཨོཾ་ཨཱཧཱུཾ།  ནང་མཆོད་དང།  ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ།  །སོགས་ཀྱི་བསྟོད་པ་དང་བཅས་པ་བྱ། གཏོར་མ་འབུལ་བར་འདོད་ན། འདས་ལྷའི་
གཏོར་མ་ཕྱག་ལེན་ལྟར་བཞེངས་པ་དགང་གཟར་གྱི་ཁར་བཞག་ལ་བྱིན་གྱིས་བརླབས་ཏེ་ཕུལ་བ་དང། མཆོད་བསྟོད་སོགས་སྒྲུབ་ཐབས་ལྟར་བྱ།  ཨོཾ་ཨཱའྷྲཱི་ སོགས་ཀྱིས་མཆོད་ཡོན།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་
སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པ། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས།  །ཞེས་སོགས་ཀྱིས་བཟོད་གསོལ་དང། གདུང་འབོད་གང་བདེ་

[014A]༄༅།  །འདོན༑ དེ་ནས།  བླ་མ་དང་བཅོམ་ལྡན་འདས་མ་རྗེ་བཙུན་འཕགས་མ་སྒྲོལ་མའི་ལྷ་ཚོགས་བདག་ལ་ཐུགས་ཆགས་པར་མཛད་དུ་གསོལ། བདག་ལ་ཐུགས་དགྱེས་པར་མཛད་དུ་གསོལ། བདག་ལ་ཐུགས་མྱུར་བར་
མཛད་དུ་གསོལ། བདག་གིས་ཁྱོད་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ལྷག་པའི་ལྷ་ཁྱོད་རང་དབང་མེད་པར་བདག་གི་དབང་དུ་འདུ་ནུས་པར་བྱིན་གྱིས་བརླབ་ཏུ་གསོལ། བདག་གི་ལྷ་ཁྱོད་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་སོགས་ཀྱི་ལས་རབ་
འབྱམས་ཐོགས་པ་མེད་པར་བསྒྲུབ་ནུས་པར་བྱིན་གྱིས་བརླབ་ཏུ་གསོལ། མདོར་ན་ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པ་མཐའ་དག་རྒྱུད་ལ་སྐྱེས་ནས་མྱུར་བ་མྱུར་བར་རྗེ་བཙུན་མ་འཕགས་མ་སྒྲོལ་མའི་གོ་འཕང་བདེ་བླག་ཏུ་ཐོབ་པར་བྱིན་གྱིས་
བརླབ་ཏུ་གསོལ།  ཞེས་འདོད་དོན་ལ་གསོལ་བ་བཏབ།  ཨོཾ་བཛྲ་སཏ་ཨཱ་ ལན་མང་དུ་བརྗོད་དེ།  ཨོཾ་པདྨ་སཏ་ས་མ་ཡ་ ནས་  ཨཱ་ཨོཾ་བཛྲ་མུཿ་ཡེ་ཤེས་པ་དམ་ཚིག་པ་དང་བཅས་པ་རང་ཉིད་ལ་ཐིམ་པར་གྱུར་ པར་བསམ། གསུམ་པ་འཇིག་རྟེན་པའི་མེ་ལྷ་ལ།  ཨོཾ་ཨགྣ་
ཡེ་ སོགས་མེ་ལྷའི་སྔགས་ལ།  པུཥྤེ་ ནས།  ཤཔྟ་ཨཱཧཱུཾ། ཨོཾ་ཨགྣ་ཡེ་ ནས།  བཱ་ཧཱ་ནཱ་ཡེ་ཨོཾ་ཨཱ་ཧཱུཾ།  གི་ནང་མཆོད་འབུལ།  ཨོཾ་ཨཱཧྲཱི་ སོགས་ཀྱིས།  པྲོཀྷ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨཱ༑ཧྲཱི་ ནས་  ཨཉྩ་མ་ཎཾ་པྲ་ཏཱི་ཙྪ་ཧཱུཾ་སཱཧའ། ཨོཾ་བཛྲ་ཏམ་བུ་ལ་ཡེ་སཱཧཱ།  སོ་རྩི་འབུལ།།
ཨོཾ་བཛྲ་ཝ་ས་སྱ་སཱཧཱ།  གོས་ཟུང་འབུལ།  ན་མོ་བཛྲ་པཱ་ཎི་སྱ་ ནས།  ཛྲ་ལི་ནི་མནྟྲ་སིདྡྷི་མ་མེ་དེ་ཧི་སཱཧཱ། བདག་ཅག་དཔོན་སློབ་ ནས།  འགྲུབ་པར་མཛོད་ཅིག་ཝ་ཤཾ་ཀུ་རུ་ཧོཿ་ མེ་ལྷའི་སྔགས་ལ་སྤེལ་ཚིག་བཏགས་པས་ཡམ་ཤིང་སོགས་བསྲེག་རྫས་ལྷག་མ་རྣམྶ་

[014B] དྲིལ་བུ་དཀྲོལ་ཞིང།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས།  །ཞེས་སོགས་ཀྱིས་བསྟོད། དེ་ནས།  ཨོཾ་ཨཱཧྲཱི་ སོགས་ཀྱིས་ཨཉྩ་མ་ཎཾ་དང་པྲོཀྵ་ཎཾ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཨགྣ་ཡེ་པུཥྤེ་ ནས།  ཤཔྟའི་ བར་གྱིས་མཆོད། གཏོར་མ་སྒྲུབ་ཐབས་ལྟར་བྱིན་གྱིས་བརླབ་
ལ༑ མེ་ལྷའི་སྔགས།  ཨོཾ་ཨགྣ་ཡེ་ ནས།  བཱ་ཧཱ་ནཱ་ཡེ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣཏད་ཨོཾ་ཨཱཧཱུཾ་ཕཊ་སཱཧཱ།  བཏགས་པ་བདུན་ནམ་གསུམ་གྱིས་ཕུལ། ཨོཾ་པུཥྤེ་ནས། ཤཔྟའི་བར་གྱིས་མཆོད།  མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་
ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ།  །ཞེས་སོགས།  ཡིད་ལ་འདོད་པ་ཀུན་འགྲུབ་ཤོག་ཨོཾ་ཨཱཧྲཱིཔྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་
ཧཱུཾ་སཱཧཱ།  མཆོད་ཡོན་ཕུལ་རྗེས། གཤེགས་སྐྱེམས་སུ་མར་ཁུ་དགང་བླུགས་བདུན་ནམ་གསུམ་མེ་ལྷའི་སྔགས་ཀྱིས་འབུལ་ལ།  ན་མོ་བཛྲ་པཱ་ཎི་སྱ། ཨོཾ་ཨགྣ་ཡེ། དེ་བ་ཏཱ་ཡ། དཧུ་བ་ཏ་ཡེ། ཛྭ་ལི་ནི་སཱཧཱ། གང་ཡང་བདག་བློ་རྨོངས་པ་ཡིས།  །ཞེས་པ་ནས།  བཟོད་མྫད་
རིགས།  །ཞེས་སོགས་ཀྱིས་བཟོད་པར་གསོལ།  མེ་ལྷ་དྲང་སྲོང་གི་ཚོགས་ཀྱིས་བསྐོར་བ་བདག་ལ་དགོངས་སུ་གསོལ། ཁྱེད་རྣམས་ལ་དབང་གི་སྦྱིན་སྲེག་ཕུལ་བ་ལ་བརྟེན་ནས་ཞི་རྒྱས་དབང་དྲག་སོགས་ལས་རབ་འབྱམས་ཀྱི་དངོས་གྲུབ་ཐོགས་མེད་མྱུར་དུ་འགྲུབ་
པའི་དངོས་གྲུབ་སྩལ་དུ་གསོལ།  ཞེས་དང།  རྒྱལ་བ་སྲས་བཅས་ཉན་ཐོས་རང་རྒྱལ།  ཞེས་སོགས་ཀྱིས་འདོད་གསོལ་ཞུ།  ཨོཾ་བཛྲ་སཏ་ཨཱ་རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་བྱོན་ཞིང། །བདག་གི་དྔོས་
[015A]༄༅། །གྲུབ་ཐམས་ཅད་སྒྲུབ།  །ཅེས་པས་བསྐུལ་ལ།  ན་མོ་བཛྲ་པཱ་ཎི་སྱ། ན་མོ་ཨགྣེ་ཡེ། ཀུ་ཏི་ཀུ་ཏི། ག་ཏི་ཡེ་གཙྪ་གཙྪ། ཤོ་ཤ་ན་ཏི་ལ་ལི་སུ་ཏྲ་སཱཧཱ། ཨོཾ་མུམེ་ལྷ་ཡེ་ཤེས་པ་རང་བཞིན་གྱི་གནས་སུ་
གཤེགས། དམ་ཚིག་པ་མེ་འབར་བའི་རྣམ་པར་གྱུར།། འདིར་སྨྲས་པ། ཤེས་རབ་ཕ་རོལ་ཕྱིན་མའི་ཟློས་གར་ནི། །སྲིད་ཞིའི་མིག་འཕྲུལ་ཡུམ་གཅིག་རྗེ་བཙུན་མ། །སྙིང་གི་མཛའ་མོར་བསྙེན་པའི་ཆོ་ག་ཡི། །ཡན་ལག་དམ་པའི་གསུང་བཞིན་
བཀོད་པའི་དགེས། །རྙོག་མེད་དྭངས་པའི་ཡིད་ཀྱི་རྫིང་བུའི་ངོས། །འཕགས་མའི་འཛུམ་ཞལ་ཟླ་བ་གསར་བའི་གཟུགས། །ཡིད་ལ་མངོན་དགའ་རྒྱས་པའི་ལང་ཚོ་རུ། །མི་ནུབ་སྐྱེ་བའི་ཕྲེང་བར་འཛིན་གྱུར་ཅིག་ །ཅེས་རྗེ་བཙུན་མ་འཕགས་མ་སྒྲོལ་མའི་སྒྲུབ་
ཐབས་ཙིཏྟ་མ་ཎི་དང་འབྲེལ་བའི་བསྙེན་སྒྲུབ་ཀྱི་ཡན་ལག་མེ་ལྷ་ཐབ་ཏུ་འགུགས་པའི་བསྙེན་པ་དང། དེའི་བཅུ་ཆའི་སྦྱིན་སྲེག་འདས་ལྷའི་བཅུ་ཆའི་སྦྱིན་སྲེག་བཅས་བྱ་ཚུལ་ནག་འགྲོས་སུ་བཀོད་པ་དངོས་གྲུབ་བུང་བ་འགུགས་པའི་རབ་རྒྱས་ཨུཏྤལ་དམར་པོའི་ཆུན་པོ་ཞེས་བྱ་བ་འདི་ཡང་བྐྲ་
ཤིས་ཆོས་གླིང་གི་དགེ་སློང་རྣལ་འབྱོར་སྤྱོད་པའི་སྤོང་བ་པ་བླ་མ་བློ་བཟང་ཆོས་འཕེལ་ལགས་ནས་བསྐུལ་བའི་ངོར། ་སྐུ་བཅར་མཚན་ཞབས་དར་ཧན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་དམ་པའི་ཕྱག་བཞེས་ལྟར་བཀོད་པ་ཡི་གེ་པའང་བསྐུལ་པ་པོ་ཉིད་ནས་
བགྱིས་པ་འཇིག་རྟེན་ན་ཉི་ཟླ་ལྟར་གྱུར་ཅིག།  །།   ༈    །ལྷག་པའི་ལྷ་མཆོག་ཙིཏྟ་མ་ཎི་གང། །བསྙེན་སྒྲུབ་ཡན་ལག་མེ་ལྷའི་བསྙེན་པ་དང། །འདས་དང་མ་འདས་བཅུ་ཆའི་སྦྱིན་སྲེག་བཅས། །དད་ལྡན་ཚོང་དཔོན་ཚེ་

[015B] །ནོར་འཛིན་དཔལ་སྒྲོན་ལྷག་བསམ་འོ་མའི་མཚོར། །དཔར་གྱི་ཟླ་གཟུགས་ངོ་མཚར་བཀོད་པ་འབུམ། །ཅི་ཡང་འཆར་འདིས་རྒྱུ་སྦྱོར་འབྲེལ་ཐོགས་རྣམས། །ཚེ་ཡི་ཉི་མ་མི་ནུབ་རིང་དུ་གསལ། །ཆོས་འབྱོར་དགེ་མཚན་དབྱར་གྱི་
མཚོ་ལྟར་འཕེལ། །མ་ནོར་དམ་ཆོས་འཛིན་པའི་དཔལ་ཆེན་པོས། །ས་གསུམ་མུན་སེལ་སྒྲོན་མེ་འགྲུབ་གྱུར་ཅིག།  །ཅེས་པ་འདི་ཡང་གོང་གསལ་ཟུང་ནས་ཙིཏྟ་མ་ཎིའི་བསྙེན་སྒྲུབ་ཀྱི་ཡན་ལག་དཔར་དུ་བསྐྲུན་པའི་སྨོན་ཚིག་ཏུ་ཁྲི་བྱང་པས་སྦྱར་བའོ།། དགེ་ལེགས་འཕེལ།། །།།



﻿
[001A]༄༅། །རྗེ་བཙུན་མ་འཕགས་མ་སྒྲོལ་མའི་སྒྲུབ་འཕྲིན་ཙིཏྟ་མ་ཎི་དང་འབྲེལ་བའི་ཞི་རྒྱས་དབང་གསུམ་གྱི་སྦྱིན་སྲེག་བྱ་ཚུལ་ཡེ་ཤེས་སྣང་བ་འབར་བའི་འོད་ཀྱི་སྙེ་མ་ཞེས་བྱ་བ་བཞུགས་སོ།།

[001B] །རྒྱལ་ཀུན་འཕྲིན་ལས་མ་རྒད་ཞུན་མའི་ཁམས། །མཚར་སྡུག་མཚན་དཔེའི་ལང་ཚོར་སྒེག་པ་མོ། །ཡིད་འཕྲོག་ལྷག་པའི་ལྷ་མོ་ཀུན་དགའི་བཞིན། །སྙིང་གི་སྙིང་པོར་
བཞུགས་ལ་མཆོག་སྩོལ་ཅིག་གང་གི་སྒྲུབ་འཕྲིན་ཙིཏྟ་མ་ཎི་ཞེས། །ཟབ་ཅིང་ཆེས་མྱུར་གདམས་པའི་ཡན་ལག་གི་སྦྱིན་སྲེག་ཆོ་ག་ཇི་ལྟར་བྱ་བའི་ཚུལ། །གཞུང་དང་དམ་པའི་གསུང་བཞིན་འདིར་འགོད་བྱ། །
 དེ་ལ་འདིར་ཐུགས་རྗེའི་གཏེར་ཆེན་རྒྱལ་ཡུམ་འཕགས་མ་སྒྲོལ་མའི་སྒྲུབ་ཐབས་འཕྲིན་ལས་གནད་ལྡན་ཙིཏྟ་མ་ཎི་ཞེས་འཕགས་མ་ཉིད་ཀྱི་ཞལ་ཆབ་དྲོན་མོ་ཉམས་པ་མེད་པའི་གདམས་པ་ཟབ་མོ་ལས། སྦྱིན་སྲེག་གི་ཆོ་ག་ལ་བརྟེན་ནས་དྲག་པོ་མ་གཏོགས་པའི་འྥྲིན་
ལས་བསྒྲུབ་པའི་རིམ་པ་ལག་ལེན་དང་ངག་འདོན་ཁྲིགས་ཆགས་སུ་བཀོད་པ་ལ་གཉིས། ཡོ་བྱད་འདུ་བྱ་བ་དང། རྣལ་འབྱོར་ཉམས་སུ་བླང་བའོ། །དང་པོ་ནི། སྔར་ས་ཆོག་མ་བྱས་པའི་གཞི་ཡིན་ན། སྔོན་དུ་ས་སྦྱངས་དགོས་པས། དེའི་ཚུལ་ནི། ཐབ་
[002A]༄༅།  །གང་དུ་བྱ་བའི་གཞི་དེར་གཞི་བདག་གཏོར་མ་ཉེར་སྤྱོད་ནང་མཆོད་ཡུངས་ཀར་ཆུ་ཐལ་བ་སོགས་དགོས་པའི་ཡོ་བྱད་རྣམས་ཚགས་སུ་ཚུད་པར་བྱ། ཉིན་དེར་ལྷའི་རྣལ་འབྱོར་གྱི་རྒྱུན་མེད་ན་སྐད་ཅིག་དཀྲོང་བསྐྱེད་སོགས་དྒོས་
ཀྱང་སྐབས་འདིར་ཡོད་པ་གཞིར་བཅས་ཀྱིས་མཆོད་གཏོར་རྣམས་བྱིན་གྱིས་བརླབ།  རང་གི་ཐུགས་ཀའི་འོད་ཟེར་གྱིས་གཞི་བདག་འཁོར་བཅས་སྤྱན་དྲངས། ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་ཨྲྒྷཾ་ ནས།  ཤཔྟའི་ བར་གྱིས་མཆོད་
འབྲུ་གསུམ་བཏགས་པས་ནང་མཆོད་ཀྱང་འབུལ།  ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཱཾ་ཨ་དྱ་ནུཏྤནྣ་ཏཏྟ་ཨོཾ་ཨཱཧཱུཾ་ཕཊ་སཱཧཱ།  ལན་གསུམ་གྱིས་བསྔོས།  གང་ཡང་འདིར་གནས་ལྷ་དང་ཀླུ། །གནོད་སྦྱིན་སྲིན་པོའམ་ནི་གཞན། །དེ་
དག་རྣམས་ལ་ས་འདི་ནི། །བདག་ཞུ་ཁྱེད་ཀྱིས་སྩལ་དུ་གསོལ།  །ཞེས་དྲིལ་གསིལ་དང་བཅས་ལན་གསུམ་གྱིས་གསོལ་བ་བཏབ་པས་ཅི་བདེར་ གྱིས་  ཤིག་ཅེས་གནང་བ་བྱིན་ཏེ་རང་གནས་སུ་གཤེགས་པར་བསམས་ལ།  དགྱེས་བཞིན་དུ་རང་གནས་སུ་

[002B]  ཅེས་བརྗོད་དེ་ས་བསླང། དེ་ནས་སྦྱངས་པ་ནི། ཨ་མྲྀ་ཏ་བརྗོད་ཅིང་ཡུངས་ཀར་ཆུ་ཐལ་བ་རྣམས་ལན་གསུམ་གསུམ་གཏོར། དེ་ནས་ལག་པ་གཡས་རྡོ་རྗེ་དང་བཅས་པ་ས་ལ་བཞག་སྟེ།  ཨོཾ་བྷཱུ་ཁཾ། ས་གཞི་སྟོང་པ་ཉིད་དུ་གྱུར་
ཧཱུཾ་ལཾ་ཧཱུཾ། ས་གཞི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། ཨོཾ་མེ་དི་ནི་བིཛྲ་བྷ་ཝ་བཛྲ་བནྡྷ་ཧཱུཾ། ས་གཞི་རྡོ་རྗེའི་རང་བཞིན་དུ་བཅིངས་ཏེ་བརྟན་པར་གྱུར། ཨོཾ་ཧཱ་ན་ཧཱ་ན་བཛྲ་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་
བཅོམ་པར་གྱུར།  ཅེས་ས་གཞི་བྱིན་གྱིས་བརླབ།  ས་ལ་སོགས་པའི་ཆོས་ཐམས་ཅད་སྟོང་པ་ཉིད་དང་རོ་གཅིག་པར་གྱུར།  དེ་ནི་བླ་ན་མེད་པས་སྦྱངས་པའོ། །དེ་ནས་ས་གཞི་རང་བཞིན་གྱིས་དཀར་པའམ། ས་དཀར་པོ་བྱུགས་པ་ལ་ཐོག་མར་
དབུས་བཙལ་ནས། ཚངས་ཟུར་གྱི་ཐིག་བཏབ་སྟེ། དེ་ནས་ཐིག་སྐུད་སོར་བཅུ་གཉིས་པ་ཞིག་གིས་དབུས་ནས་ཟླུམ་པོར་བསྐོར། སོར་བཞི་བ་བསྣན་ནས་ཟླུམ་པོར་བསྐོར་བ་མུ་རན་དང། ཡང་སོར་བཞི་བསྣན་ནས་ཟླུམ་པོར་བསྐོར་བ་ཁ་ཁྱེར། དེ་ལ་རྡོ་རྗེའི་འྥྲེང་
བས་བསྐོར་བར་བྱ། དེ་ནས་ཟླུམ་ཐིག་ཕྱི་མ་དང་ཚངས་ཐིག་ཕྲད་མཚམས་ནས་ཕྱོགས་བཞིར་སོར་གཉིས་གཉིས་སོང་བར་དབུས་ཚད་ཀྱི་ཟུར་ཐིག་བཞི་ལ་བྱ་རྗེས་བཙལ་ཞིང་ཟུར་ཐིག་ནས་ཟུར་ཐིག་བར་ཐིག་སྐུད་བརྐྱངས་ནས་གྲུ་བཞིར་གདབ་བོ། །ཟུར་བཞིར་ཟླ་ཕྱེད་རྡོ་རྗེས་
མཚན་པ་དང། ཟླུམ་ཐིག་ནང་མ་ཆ་གསུམ་དུ་བགོས་པའི་ཆ་གཅིག་སོར་བཞིས་ཟླུམ་པོར་བསྐོར་བ་ལྟེ་བ་དང། དེའི་ཕྱི་རོལ་ཆ་གཉིས་སུ་པདྨ་འདབ་མ་བརྒྱད་པའི་ལྟེ་བར་ཨུཏྤལ་ཏཱཾ་གྱིས་མཚན་པ་བྲི། མུ་རན་གྱི་སྟེང་ནས་བུད་ཤིང་འབྲོག་དགོན་པའི་བ་ལང་གི་ལྕི་བ་སྐམ་པོ་

[003A]༄༅། །སྲོག་ཆགས་མེད་པས་ཟླུམ་པོར་བརྩེགས་ཏེ། དེ་དག་ལ་བདུད་རྩི་དཀར་པོ་དང་ལྡན་པའི་དྲི་དཀར་པོས་བྱུགས་ལ། མེ་ཏོག་དཀར་པོ་སིལ་མ་གཅལ་དུ་བཀྲམ། ཐབ་དང་སློབ་དཔོན་གྱི་བར་དུ་མེ་ཡོལ་དཀར་པོ་ལ་བཾ་ཡིག་གིས་མཚན་པའང་ཕྱག་ལེན་བཞིན་འགོད་
སློབ་དཔོན་དང། ཆུ་བཞི། དགང་བླུགས། མཆོད་རྫས་རྣམས་ཀྱི་གདན་ཡང་ཐབ་ཁུང་དང་འདྲ་བར་པདྨ་དཀར་པོ་འདབ་མ་བརྒྱད་པ་བྲིས་པ་བཞག་གོ་མཆོད་རྫས་ནི། ཆུ་བཞི་ལ་དུང་ངམ་ཉ་ཕྱིས་ཀྱི་སྣོད་དུ་འོ་མ་དང། ནས་དང། ཏིལ་ནག། ཀུ་ཤ། འབྲས་ཡོས། ཙནྡན་དཀར་པོ། ག་པུར། མེ་ཏོག་
དཀར་པོའི་ཆུ། བདུད་རྩི་ལྔ་རྣམས་ཀྱང་བླུག་གོ་རང་གི་གཡས་ཕྱོགས་སུ་སྟེགས་ཇི་ལྟར་རིགས་པར་གདན་དཀར་པོའི་སྟེང་དུ། ཡམ་ཤིང་ནི། རྡོ་རྗེ་མཁའ་འགྲོ་ལས། འོ་མ་ཅན་གྱི་ཤིང་ལས་བྱ་བར་གསུངས་པས། འོ་མ་བུ་ལ་སོགས་པ་དྲི་ཞིམ་པོ་དང་ལྡན་པའི་འོ་མ་ཅན་གྱི་ཤིང་གི་རྩེ་མོའི་ཕྱོགྶ་
སྲིད་དུ་སོར་བཅུ་གཉིས་པ་སྦོམས་སུ་མཐེའུ་ཆུང་གི་ཚད་ལོ་མ་མ་རྙིད་པ་རླན་དང་བཅས་པ་མཉམ་བོར་བཅད་པ་རྩི་མོ་གཉིས་སྦྲང་རྩི་དང་འོ་མ་དང་མར་དུ་བསྙུགས་ལ་བདུད་རྩི་དང་དྲིའི་ཆུས་བྲན་པའོ། །དེ་ཡང་འོད་སྙེ་ལས། ཉིད་ལྕི་ཕྲ་དང་སྐྱོག་པོ་དང། །རིང་ཐུང་ལོ་མ་མེད་པ་དང། །སྲོག་ཆགས་ཀྱིས་
ཟོས་རུལ་བ་དང། །ཤུན་བྲལ་ཆགས་དང་བུ་ག་ཅན། །རྩེ་མོ་གཉིས་ལྡན་སྦོམས་པ་སྤང། །རྙིད་པོ་ཡིས་ནི་འཆི་བར་འགྱུར། །ཀྱོག་པོས་སྐལ་བ་ངན་པར་འགྱུར། །རིང་ཐུང་རིག་པ་འཕལ་དུ་ཉམས། །ལོ་མ་མེད་པས་ན་ཚ་འབྱུང། །སྦོམས་པོས་ཕུན་སུམ་ཚོགས་པ་ཉམས། །སྐམ་པོས་གཞན་
ཡང་མི་འདོད་པར། །ཤེས་བྱ་ཞེས་གསུངས་པས་སྐྱོན་དེ་དག་དང་བྲལ་བར་བྱ་སྟེ། མར་ཁུ་ནི་འཇམ་པོ་གསུམ་ལ་མར་དཀར། རྫས་རྣམས་ཀྱི་བྱེད་ལས་སོ་སོ་བ་ནི་སྡོམ་འབྱུང་ལས། མར་གྱིས་འབྱོར་བ་ཐམས་ཅད་བྱེད། །ཡམ་ཤིང་གཟི་བརྗིད་རྣམ་པར་འཕེལ། །བུད་ཤིང་ལྷག་པར་དཔའ་བར་

[003B] །ཀུ་ཤས་ཐམས་ཅད་སྲུང་བར་བྱེད། །ཉུངས་ཀར་དག་ནི་ཞི་བར་བྱེད། །འབྲས་ཀྱིས་རྒྱས་པར་བྱེད་པ་འདོད། །ཏིལ་ནི་སྡིག་འཕྲོག་རིག་པར་བྱེད། །སོ་བས་ནོར་དང་འབྲུ་རྣམས་འགུགས། །མཱ་ཤས་སྟོབས་ནི་ཆེན་པོར་བཤད། །ནས་ནི་རླུང་གི་ཤུགས་རབ་སྟེར། །དུར་བས་ཚེ་ནི་འཕེལ་བར་བྱེད། །
གྲོས་ནི་ནད་རྣམས་འཇོམས་པར་བྱེད། །འོ་ཞོ་སྦྲང་རྩིས་ཤེས་རབ་སྟེར། །ཞོ་ཟན་བདེ་བ་ཐམས་ཅད་སྟེར། །ཞེས་གསུངས་པ་ལྟར་ཡིན་པས། དེ་དག་འདོད་པས་ཞི་རྒྱས་ཀྱི་སྦྱིན་སྲེག་བྱའོ། །ཏིལ་ནག་བདུད་རྩི་ལྔ་དང་མངར་གསུམ་གྱིས་སྦགས། དུར་བ་སྔོན་པོ་རྩ་བ་དང་རྩེ་མོ་མ་ཉམས་པ་འོ་མས་
སྦགས་པ་དང། འབྲས་མ་གྲུགས་པ་སྟེ་མ་ཆག་པའི་འབྲས་བཟང་པོ་དགོས་ཀྱི་མ་བྲུས་པའི་ཤུན་པ་ཅན་ནི་ཟས་བཟང་པོ་མིན་པས་མི་རུང་ངོ། །འབྲས་རླང་བཙོས་བྱས་པ་མངར་གསུམ་དང་ཞོས་བརྫིས་པའི་ཟས་མཆོག་དང། ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་ཤིང་འདྲབ་མ་མ་གྲུགས་པ་མར་དང་འོ་མ་
ལ་སྦགས་པ་དང། ཡུངས་ཀར་དང། འདི་ལ་བགེགས་ཞི་བའི་དོན་དུ་གུ་གུལ་གྱི་རིལ་བུ་མར་ལ་བསྙུགས་པ་བསྣན་ནས་སྲེག་པ་རིག་པ་མཆོག་ལས་གསུང། སོ་བ་དང། ནས་དང། སྲན་མ་དང། གྲོ་རྣམས་བདུད་རྩི་ལྔ་དང་མངར་གསུམ་གྱིས་སྦགས་པ་བསྒྲིགས། རྫས་ཁྱད་པར་བ་ནི་འབྲུ་མར་གྱིས་
བྱུགས་པའི་ཀུ་ཤ་ནས་ཏིལ་ཞོ་འོ་མ་འབྲས་ཟན་དུར་བ་ཙནྡན་པྲི་ཡང་ཀུ་ཐང་ཆུ་དྲི་ཞིམ་པོའི་མེ་ཏོག་འབྲས་ཡོས་རྣམས་སྦྲང་རྩི་སོགས་སུ་བསྙུགས་པ་དང་ནང་གི་བདུད་རྩི་ལྔ། འདི་ཉིད་ཀྱི་ཐུན་མོང་མ་ཡིན་པའི་རྫས་པཎ་ཆེན་དཔལ་ལྡན་ཡེ་ཤེས་ཀྱི་གསུང་སྒྲོལ་མའི་སྦྱིན་སྲེག་ཏུ་སློབ་དཔོན་ཨ་བྷྱཱ་ཀ་རས་རྡོ་
རྗེ་སྒྲོལ་མའི་སྒྲུབ་ཐབས་སུ་ཨུཏྤལའི་སྦྱིན་སྲེག་བྱས་ན་ཁམས་གསུམ་རྒྱལ་སྲིད་ཐམས་ཅད་དབང་དུ་འདུ་བར་གསུངས་ཞེས་པ་ལྟར་ཨུཏྤལ་མང་དུ་བསྣན་པའི་རྫས་ཁྱད་པར་བ་སོགས་འདས་མ་འདས་ཀྱི་ལྷ་ལ་འབུལ་རྒྱུའི་སྲེག་རྫས་རྣམས་འབུལ་རིམ་དང་མཐུན་པར་ཕྱི་ནང་རིམ་པ་གཉིས་དང། གྟོར་

[004A]༄༅། །མ་དང་ཉེར་སྤྱོད་ཚར་གཉིས། སོ་རྩི་ནི་སྡོང་བུ་མེད་པའི་མཆོད་ཀོང་གི་ནང་དུ་མར་དཀར་བཞུས་ཏེ་བླུག་པ་སྟོད་ཇ་དཀར་པོ། གོ་ཡུ། གོ་ལའི་ཕྱེ་མ་ཞེས་པ་པི་པི་ལིང་གི་ལོ་མའི་ཕྱེ་མ་རྣམས་བཏབ་ལ་འཁྱག་པ་དང་སྣོད་ནས་བཏོན་ཏེ་ཁ་བུབ་ཏུ་བཞག་པ་
མི་མོའི་ནུ་མའི་དབྱིབས་ཅན་གྱི་སོ་རྩི་དང། གོས་ཟུང་ཞས་པ་གཉིས་ཀྱི་མིང་ཡིན་པས་མེ་ལྷ་དང་འདས་ལྷ་གཉིས་ལ་སྟོད་གཡོགས་སྨད་གཡོགས་གཉིས་ཀྱི་ཆེད་དུ་ན་བཟའ་དཀར་པོ་ཟུང་རེ་རེ་དགོས། གཡོན་ཕྱོགས་སུ་ཆུ་བཞིའི་སྣོད་གསུམ་གྱི་མདུན་དུ་ཡང་བཟེད་ཞལ་གྱི་སྣོད་གསུམ་མཉྫི་ལ་
སོགས་པའི་སྟེང་དུ་བཀོད། བསང་གཏོར་གྱི་ཀུ་ཤའི་ཆུན་པོ་དང་གོང་དུ་བཤད་པའི་རྫས་ནས་ལ་སོགས་པ་ཆུ་གཙང་དང་སྦྱར་བ་བུམ་པར་བླུག་པ་བཞག་མདུན་ནམ་གཡས་སུ་རྡོར་དྲིལ། བསང་ཆུ་དང་ནང་མཆོད་ཀུ་ཤའི་ཆུན་པོ་རླུང་གཡབ་དགང་གཟར་བླུགས། འཐོར་ནས་མེ་སྤོར་བའི་ཆས་
སོགས་ཡོ་བྱད་ཐམས་ཅད་མ་ཚང་མེད་པ་ཕྱག་ལེན་ལྟར་ལེགས་པར་བཤམ་མོ། །དགེ་སློང་གིས་སྦྱིན་སྲེག་བྱེད་ཚེ་གཞན་ཞིག་གིས་འབྲུ་རྣམས་ལ་རུང་བའང་བྱའོ། །གཉིས་པ་རྣལ་འབྱོར་ཉམས་སུ་བླང་བའི་རིམ་པ་ལ། སྦྱོར་དངོས་རྗེས་གསུམ་གྱི། དང་པོ་ནི། བྱམས་པ་དང་སྙིང་རྗེ་དང་ཞི་བའི་སེམས་དང་
ལྡན་པས། རང་ཉིད་རྗེ་བཙུན་མའི་སྐུ་ལས་འོད་ཟེར་དཀར་པོ་འཕྲོ་བར་བདག་བསྐྱེད་ཀྱི་ལྷའི་རྣལ་འབྱོར་སྔོན་དུ་འགྲོ་བས། བསང་ཆུ་སྒྲུབ་པ་ནི། ཨོཾ་བཛྲ་ཨ་མྲྀ་ཏས་བསང། སྭ་བྷཱ་ཝས་སྦྱངས།  སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་
མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ། ལྷ་རྫས་ཀྱི་གོས་ཀྱིས་མགུལ་བ་དཀྲིས་ཤིང། དཔག་བསམ་ཤིང་གིས་ཁ་བརྒྱན་པ་ཆུ་དང་བཅུད་ཀྱིས་གང་བའི་ནང་དུ་བུམ་ཆུའི་སྟེང་དུ་ཉི་མའི་དཀྱིལ་འཁོར་ལ་

[004B] ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་
ཧ་ན་ཧཱུཾ་ཕཊ།  ལན་བརྒྱ་རྩ་ཙམ་གྱིས་བསྒྲུབ།  བུམ་པའི་ནང་གི་སྔགས་འཕྲེང་གདན་དང་བཅས་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་གྱུར།  དེ་ནས་ཆུ་བཞིའི་བུམ་པ་ལ་སྤོས་ཞིམ་པོས་བདུགས་ཏེ་རང་གི་ལྷའི་སྔགས་སམ། ལས་ཐམས་ཅད་པའི་སྔགས་ཀྱི་མཐར་རིམ་པ་
བཞིན་དུ་ཞི་བ་ལ་སཱཧཱ་དང། རྒྱས་པ་ལ་ཨོཾ་དང། དབང་ལ་ཧོདང། འགུགས་པ་ལ་ཛཞེས་བཏགས་པ་བརྒྱ་རྩའམ་ཉེར་གཅིག་བཟླ། སྟན་བདེ་བ་ལ་ཁ་ཤར་དུ་བལྟས་ཏེ་པདྨའི་འདུག་སྟངས་བྱ་སྟེ་དེ་ནི་བྱིན་པ་གཡས་པར་བྱིན་པ་གཡོན་པ་བཞག་སྟེ་པུས་མོ་གཉིས་སྨད་པའོ། །ལུས་དྲི་ཞིམ་པོས་
བྱུགས་ལ་གོས་དཀར་པོ་བགོས། སྨྲ་བ་བཅད། རྡོར་དྲིལ་བྱིན་རླབས་བྱས་པ་ནས་གཟུང་སྟེ་སྦྱིན་སྲེག་མ་ཚར་བར་ལག་པ་རྡོར་དྲིལ་དང་མ་བྲལ་བར་བྱ། དེ་ནས་གཞི་བདག་ལ་གཏོར་མ་འབུལ། ཆོ་ག་དངོས་ལ་འཇུག་པ་ནི།  རྡོ་རྗེ་ནི་ཐབས་དང། དྲིལ་བུ་ནི་ཤེས་རབ་སྟེ། དེ་གྙིས་
ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ།  །སྙམ་དུ་བསམས་ལ།  ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡེ། ཏིཥྛ་ཡེ་ཥ་སྟཱཾ། དྷཱ་ར་ཡཱ་མི་བཛྲ་སཏ་ཧི་ཧི་ཧི་ཧི་ཧི་ཧཱུཾ་ཧཱུཾ་ཧཱུཾ་ཕཊ་སཱཧཱ།  ཞེས་བརྗོད་ཅིང་གཡས་པའི་མཐེ་བོང་དང་མིང་མེད་ཀྱིས་རྡོ་རྗེ་ཐུགས་ཀར་བཟུང།།
ཨོཾ་བཛྲ་གྷཎྜ་ཧཱུཾ།  ཞེས་བརྗོད་ཅིང་གཡོན་པའི་མཐེ་བོང་དང་མིང་མེད་ཀྱིས་དྲིལ་བུ་གཡོན་པའི་དཀུར་ཁ་གྱེན་དུ་བསྟན་ཏེ་བཟུང།  རྡོ་རྗེ་སེམས་དཔའ་ལ་སོགས་པ་རྣམས་མཉེས་པར་བྱའོ། །སྙམ་དུ་བསམས་ནས།  ཧཱུཾའ་སེམས་ཅན་རྨོངས་དང་བྲལ་བ་ཡི། །རྡོ་རྗེ་གསོར་བ་མྫེས་

[005A]༄༅། །པ་ཡི། །རྣམ་ཐར་ཆོས་ཀྱི་བྱ་བ་སྟེ། །སྤྲོ་དང་བཅས་པས་རྡོ་རྗེ་བཟུང། །ཧཱུཾ་ཧཱུཾ་ཧཱུཾ་ཧོ་ཧོ་ཧོ།  ཞེས་བརྗོད་ཅིང་རྡོ་རྗེ་གསོར་བར་བྱའོ། །དེ་ནས་རྡོ་རྗེ་གཡས་པའི་དཀུར་བཟུང་ལ།  ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་
པྲ་ཙ་ལི་ནི། པྲ་ཛྙཱ་པཱ་ར་མི་ཏ་ནཱ་ད་སཱ་བྷཱ་ཝ་བཛྲ་སཧ་ཧི་ད་ཡ། སནྟོ་ཁ་ནི། ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ།  ཞེས་བརྗོད་ཅིང་དྲིལ་བུའི་ནང་གི་ཕྱོགས་བརྒྱད་དུ་ལྕེ་བསྐྱོད་པས་དཀྲོལ་བར་བྱའོ། །དེ་ནས་ལག་པ་གཡས་པས་ལས་བུམ་གྱི་ཁ་རྒྱན་གྱི་ཆུ་ནས་བླངས་ཏེ། ཐབ་དང། མཆོད་རྫས་སོགྶ་
དང༑ རང་ལའང་རང་གི་གཡོན་ངོས་ནས་བརྩམས་ཏེ། གཡས་སྐོར་དུ་བསང་གཏོར་ལན་གསུམ་བྱ་ཞིང། ཨོཾ་བཛྲ་ཨ་མྲྀ་ཏས་བསང་བར་བྱའོ། །དེ་ནས་གཡོན་པའི་མཐེབ་སྲིན་གྱིས་ནང་མཆོད་བླངས་ནས་གཡས་སྐོར་དུ་ལན་གསུམ། ཨ་མྲྀ་ཏ་བརྗོད་ཅིང་བསང། མེ་ལྷའི་མཆོད་རྫས་ཨ་མྲྀ་ཏས་
བསང། སྭ་བྷཱ་ཝས་སྦྱངས།  སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྣམས་རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་ཨཱཧཱུཾ། ཨོཾ་ཨཱཉྩ་མཱ་ནཾ་ཨཱཧཱུཾ། ཨོཾ་པྲོཀྵ་ནཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ།  དེ་བཞིན་དུ།  དྷཱུ་པེ། ཨཱ་ལོ་ཀེ། གནྡྷེ། ནཻ་ཝིདྱཱ། ཤཔྟ་ཨཱཧཱུམ།  ཞེས་པ་རྣམས་བཅུག་སྟེ། ཕྱག་རྒྱ་དང་བཅས་ཆུ་བཞི་ཉེར་སྤྱོད་དང་
བཅས་པ་བསྐྱེད་དེ་བྱིན་གྱིས་བརླབ། དེ་ནས་བསྲེག་རྫས་རྣམས་ལ་དམིགས་ཏེ། ལག་པ་གཉིས་རྡོ་རྗེ་ཁུ་ཚུར་ཁ་སྦྱར་ཏེ་གུང་མོ་གཉིས་རྩེ་སྤྲད། རྫས་སྦྱོང་བའི་ཕྱག་རྒྱ་བཅིངས་ལ།  ཨོཾ་སཱཧཱ་ ཞེས་བརྗོད་དེ་རྫས་རྣམས་བཀྲུས་པར་བསམ་མོ། །ཨོཾ་ཨཱསཱཧཱ་ས་ཡམ་ཤིང།  ཨོཾ་ཤྲཱི་སཱཧཱས་ མར་

[005B]  ཨོཾ་ཛྲིམ་སཱཧཱས་ འབྲུ།  ཨོཾ་ཀུ་རུ་ཀུ་རུ་སཱཧཱས་ རྫས་བཞན་རྣམས།  དེ་དག་ལས་གཞན་པའི་རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱང་ཤིང་དག་ནང་གི་བདུད་རྩི་ལྔའི་ངོ་བོར་གྱུར་ པར་བསམ། དེ་ནས་ཤིང་འོ་མ་ཅན་ལས་བྱུང་བའམ་
གཙུབ་ཤིང་ལས་བྱུང་བའམ། བྲམ་ཟེའི་ཁྱིམ་ནས་བྱུང་བའི་མེའམ། དགོན་པའི་མེ་ཡང་ཡང་རུང་བ།  ཨོཾ་ཨཱཧཱུཾ།  ལན་གསུམ་བརྗོད་དེ་སྣོད་དུ་བཞག་ལ་ཞུན་མར་གྱི་སྒྲོན་མེ་སྦར་ཞིང།  ཨོཾ་བཛྲ་ཨ་མྲྀ་ཏ་ བརྗོད་པས་ལྕེ་ལྡེ་སྦར་ལ།  ཨོཾ་བཛྲ་ཨ་མྲྀ་ཏས་ བསང་ཆུ་དང་ནང་མཆོད་ཀྱིས་མེ་དེ་ལ་གཡས་སྐོར་དུ་
ལན་གསུམ་གསུམ་བསངས་ལ་ཐབ་ཀྱི་ནང་དུ་བཅུག་སྟེ།  ཨོཾ་བཛྲ་ཛྭ་ལ་རཾ།  ཞེས་བརྗོད་ཅིང་གཟི་བརྗིད་བསྐྱེད།  ཧཱུཾ༑  ཞེས་བརྗོད་ལ་རླུང་གཡབ་ཀྱིས་མེ་སྦར། རླུང་གཡབ་ཀྱི་ཁ་དོག་ནི་ག་བུར་ཆུ་རྒྱུན་ལས་བཞི་ཀར་ལྗང་གུར་གསུངས་པ་ལྟར་བྱའོ།  །ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་
 བཟླས་ཏེ་མར་ཁུ་བླུགས་གཟར་བདུན་གྱིས་མེ་གསོ། ཀུ་ཤ་ལག་ཏུ་བཟུང་ལ།  ཨོཾ་བཛྲ་སཏ་ཨཱ་ ཞེས་ལན་བདུན་བརྗོད་ལ་བྱིན་གྱིས་བརླབ།  ཨོཾ་ཀུ་ཤ་འདི་ནི་གཙང་ཞིང་དགེ་ཚངས་པའི་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པ་འདབ་
མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཚར་གསུམ་བརྗོད་ཅིང་ཀུ་ཤ་ཧ་ཅང་ཡང་མི་རིང་བ་གཉིས་གཉིས་རྩེ་མོ་གཤིབས་པ་རང་གི་གཡོན་ངོས་ནས་བརྩམས་ཏེ་ཐབ་ཀྱི་ཁ་ཁྱེར་ལ་རང་ཁ་གང་ལ་བལྟ་བའི་ངོས་ལ་ཤར་དུ་བྱས་པའི་ལུགས་ཀྱིས་
རྩེ་མོ་ཤར་དང་ལྷོ་དང་ནུབ་དང་བྱང་དུ་བསྟན་པ་སྔ་མའི་རྩེ་མོས་ཕྱི་མའི་རྩ་བ་ནོན་པར་བཀྲམ་ཞིང། ཐབ་ཁུང་དུ་རྩེ་མོ་ཤར་དུ་བསྟན་པའི་ཀུ་ཤ་བ་གླང་གི་རྣ་བ་ལྟ་བུ་ཧ་ཅང་མི་རིང་བས་གཡོག་གོ། ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་

[006A]༄༅། །ཤིས་པར་མཛད་དུ་གསོལ།  ཞེས་གསོལ་བ་བཏབ། གཉིས་པ་དངོས་གཞི་ལ་གསུམ། ཐོག་མར་འཇིག་རྟེན་པའི་མེ་ལྷ་མཆོད་པ། བར་དུ་འདས་པའི་མེ་ལྷ་མཆོད་པ། མཐར་འཇིག་རྟེན་པའི་མེ་ལྷ་མཆོད་པའོ། །དང་པོ་ནི།  ཨ་མྲྀ་ཏའི་སྔགས་ཀྱིས་
བསངས། ཨོཾ་སྭ་བྷཱ་ཝ་ཤུདྡྷསརྦ་དྷརྨས་བྷཱ་ཝ་ཤུདྡྷོཉཧཾ། ཐབ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་རིང་པོ་དཀར་པོ་ཞུ་བ་ལས་བྱུང་བའི་ཞི་བའི་ཐབ་ཁ་དོག་དཀར་ཞིང་དབྱིབས་ཟླུམ་པོ། མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་འྥྲེང་
བས་བསྐོར་བ། གྲ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དཀར་པོ་རྭ་སྐྱེས་
ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་ཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགས་ཅན། གོས་དཀར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། སྦོམ་ཞིང་ཐུང་ལ་ཞི་བའི་ཉམྶ་
དང་ལྡན་པ། དེའི་དཔྲལ་བར་ཨོཾ། མགྲིན་པར་ཨཱཐུགྶ་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས་ པར་བསམས་ལ། ལག་པ་གཡས་མི་འཇིགས་པའི་ཕྱག་
རྒྱས་མཐེ་བོང་གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག། །སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་པ་བསྙེན་པར་མཛོད།  །ཅེས་ལན་གསུམ་བརྗོད་པས་སྤྱན་དྲངས་ཏེ།  ཨོཾ་ཊ་ཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་

[006B]  ཅེས་བཞུགས་སུ་གསོལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བརྗོད་ཅིང་བསང་ཆུ་གཏོར་ལ་ཕྱིར་འབྲང་གི་བགེགས་བསྐྲད།  ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ།  ཞེས་པས་བསང་གཏོར་དང་
དེ་བཞིན་དུ་པྲོཀྵ་ཎཱཾ་གྱི་གནས་སུ། ཨཱཉྩ་མ་ཎཱཾ་དང། ཨྲྒྷཾ་དང། པཱདྱཾ་ཞེས་པ་བཅུག་སྟེ། ཞལ་བསིལ། མཆོད་ཡོན། ཞབས་བསིལ་རྣམས་སོ་སོའི་ཕྱག་རྒྱ་དང་བཅས་ཏེ་འབུལ། ཛཧཱུཾ་བཾ་ཧོདམ་ཚིག་པ་དང་ཡེ་ཤེས་པ་གཉིས་སུ་མེད་པར་གྱུར་ པར་བསམས་ལ། དེ་ནས།།
ཨོཾ་ཨཱཧྲཱིཔྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ། ཨཱཉྩ་མ་ཎཱཾ། ཨྲྒྷཾ། པདྱཾ།  ཞེས་སྦྱར་ནས་གོང་ལྟར་འབུལ།  ཨོཾ་ཨྒྣ་ཡེ། ཨཱ་དི་བྱཱ། ཨཱ་དི་བྱཱ། ཨ་བི་ཤ་ཨ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡེ་བཛྲ་པུཥྤེ་ཨཱཧཱུཾ།  དེ་བཞིན་དུ།  དྡྷཱུ་པེ། ཨཱ་ལོ་ཀེ། ་
གནྡྷེ། ནཻ་ཝིདྱཱ། ཤཔྟ་ཨཱཧཱུཾ།  བཅུག་བས་ཉེར་མཆོད་རོལ་མོ་དང་བཅས་པ་བགུལ། ཨོཾ་ཨྒྣ་ཡེ་ཞེས་པ་ནས། བཱ་ཧཱ་ནཱ་ཡེ་ཨོཾ་ཨཱཧཱུཾ།  ཞེས་པས་ནང་མཆོད་ཕུལ། དྲིལ་སྟབས་དང་བཅས་པས།  འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊ་ཀྐི་ས་
དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུག་རྗེའི་དབང་གིས་སྐུར་སྤྲུལ་པ། །
རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་བཞིན་གཞི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱི་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་ཕྲེང་འཛིན། །
[006A]༄༅། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བརྙེས་ཀྱང་ཐུགས་རྗེ་ཆེ། །དེ་བས་
བསྟོད་དེ་ཕྱག་ཀྱང་འཚལ། །ཞེས་བས་བསྟོད་དོ། ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་ཛྭ་ལ་ཡ། སརྦ་བྷ་སྨི་ཀུ་རུ། སརྦ་དུ་ཥྚན་ཧཱུཾ་ཕཊ། ཏྲི་ཤྱ་ཛཿ་ཧཱུཾ་བཾ་ཧོཿ་ས་མ་ཡ་སྟྭཾ། ས་མ་ཡ་ཧོ།  ཞེས་ལན་གསུམ་བརྗོད་པས་དམ་ལ་བཞག་  །དེ་ནས། མེ་ལྷའི་ལྗགས་
རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཏཱཾ་ཡིག་གིས་མཚན་པར་གྱུར།  པར་བསམས་ལ། ལག་པ་གཉིས་ཀྱིས་དེ་བཞིན་གཤེགས་པའི་ཁུ་ཚུར་བྱས་པའི་མཛུབ་མོ་གཉིས་བརྐྱངས་ལ་དགང་གཟར་གྱི་ཁར་བླུགས་གཟར་གྱི་མགོ་བཞག་ནས་
འཛིན་པ་བྱང་ཆུབ་མཆོག་གི་ཕྱག་རྒྱས་ལག་པ་གཉིས་པུས་མོ་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར།  ཨོཾ་ཨགྣ་ཡེ་ཨཱ་དའི་བྱ་ཨཱ་དའི་བྱ། ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ། ཧ་བྱ་ཀ་བྱ་བཱ་ཧཱ་ནཱ་ཡེ། བདག་ཅག་དཔོན་སློབ་ཡོན་
མཆོད་འཁོར་དང་བཅས་པ་རྣམས་ཀྱི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང། སྡོམ་པ་གསུམ་དང་འགལ་བའི་བཅས་པ་དང་རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་དང། ཏིང་ངེ་འཛིན་མི་གསལ་ཞིང། སྔགས་
མ་དག་པ་དང་ཆོ་ག་ལྷག་ཆད་དུ་གྱུར་པའི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་མར་ཁུ་བླུགས་གཟར་བདུན་ཕུལ་ནས་འཕྲིན་ལས་བཅོལ། བསྡུ་ན་སྔགས་མཐར་སྤེལ་ཚིག་ནི།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཐོས་བསམ་སྒོམ་གྶུམ་

[006B]  ཞེས་པས་མར་ཁུ་དང། དེ་ནས། ཡམ་ཤིང་ནས་བཟུང་རྫས་ཐམས་ཅད་འབུལ་ཞིང་སྤེལ་ཚིག་སྐབས་ཐོབ་ཀྱི་ཁ་བསྒྱུར་ཤེས་པར་བྱའོ། །སྤྲོ་ན།  ཡམ་ཤིང་
རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་ པར་བསམས་ལ། ཡམ་ཤིང་གཉིས་གཉིས་སྦྱར་བ་ལག་པ་གཡས་དགེ་མཐོབ་སྲིན་གྱིས་མཆོག་སྦྱིན་པའི་ཕྱག་རྒྱས་རྩེ་མོ་ལྷ་ལ་བསྟན་ནས་འབུལ་ཞིང།  ཨོཾ་ཨགྣ་ཡེ་ནས། བཱ་ཧཱ་ནཱ་ཡེ། ཨོཾ་བོ་དཧི་པྲྀཀྵཱ་ཡ། བདག་ཅག་
དཔོན་སློབ་ཡོན་མཆོད་ནས། གྱུར་པའི་ཉེས་པ་ཐམས་ཅད་དང། ཁྱད་པར་དུ་ཡང་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤིནྟཾ་ཀུ་རུ་ཡེ་སཱཧཱ།  ཞེས་གྲངས་ཇི་ལྟར་རིགས་པ་འབུལ། མར་ཁུ་ལ།  ཨོཾ་ཨགྣ་  ྾  བཱ་ཧཱ་ནཱ་ཡེ། ཨོཾ་ཨགྣ་ཡེ་
བདག་ཅག་དཔོན་སློབ་  ྾  ཉེས་པ་ཐམས་ཅད་དང། ཁྱད་པར་དུ་ཡང་འབྱོར་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་  ྾   དེ་བཞིན་དུ་ཏིལ་ལ།  ཨོཾ་ཨགྣ་ཡེ་  ྾  ཨོཾ་སརྦ་པཱ་པཾ་ད་ཧ་ན་བཛྲ་ཡེ། བདག་ཅག་དཔོན་  ྾  ཉེས་པ་ཐམས་ཅད་དང། ཁྱད་
པར་དུ་ཡང་སྡིག་པ་ཐམས་  ྾   དུར་བ་གཉིས་གཉིས་སྦྱར་ནས་འབུལ་ཞིང།  ཨོཾ་ཨགྣ་  ྾  ཡེ། ཨོཾ་བཛྲ་ཨཱ་ཡུ་ཥེ། བདག་ཅག་དཔོན་  ྾  ཚེ་མཐར་ཕྱིན་པ་ལ་བར་དུ་གཅོད་པ་ཐམས་ཅད་  ྾   འབྲས་མ་གྲུགས་པ་ལ།  ཨོཾ་ཨགྣ་  ྾  ཡེ། ཨོཾ་བཛྲ་པུཥྚ་ཡ། བྡག་
ཅག་དཔོན་  ྾  བསོད་ནམས་རྒྱས་པ་ལ་  ྾   ཞོ་ཟན་ལ།  ཨོཾ་ཨགྣ་  ྾  ཡེ། ཨོཾ་སརྦ་སཾ་བཱ་དེ། བདག་ཅག་  ྾  བདེ་བ་མཆོག་ལ་བར་དུ་གཅོད་པ་  ྾   ཀུ་ཤ་གཉིས་སྦྱར་ལ་འབུལ།  ཨོཾ་ཨགྣ་  ྾  ཡེ། ཨོཾ་ཨ་པྲ་ཏི་ཧ་ཏ་བཛྲ་ཡེ། བདག་ཅག་  ྾  བསྲུང་བ་མཆོག་

[007A]༄༅། །ལ་བར་དུ་གཅོད་པ་དང། གྲིབ་དང་མི་གཙང་བ་ཐམས་ཅད་  ྾   ཡུངས་ཀར་ལ།  ཨོཾ་ཨགྣ་  ྾  ཡེ། ཨོཾ་སརྦ་ཨརྠ་སིདྡྷ་ཡེ། བདག་ཅག་  ྾  བགེགས་ཐམས་ཅད་  ྾  ནས་སོ་ལ། ཨོཾ་ཨགྣ་  ྾  ཡེ། ཨོཾ་བཛྲ་བི་ཛ་ཡ་
བདག་ཅག་  ྾  ནོར་དང་འབྲུ་རྒྱས་པ་ལ་  ྾  ནས་ལ། ཨོཾ་ཨགྣ་  ྾  ཡེ། ཨོཾ་མཧཱ་བེ་ག་ཡ། བདག་ཅག་  ྾  མྱུར་བའི་ཤུགས་ཕུན་སུམ་ཚོགས་པ་ལ་  ྾  སྲན་མ་ལ། ཨོཾ་ཨགྣ་  ྾  ཡེ། ཨོཾ་མཧཱ་བཱ་ལ་ཡ། བདག་ཅག་  ྾  སྟོབས་རྒྱས་པ་ལ་  ྾  གྲོ་ལ་
ཨོཾ་ཨགྣ་  ྾  ཡེ། ཨོཾ་བཛྲ་གྷ་སྨྲ་རི། བདག་ཅག་  ྾  ནད་ཐམས་ཅད་  ྾  ཞི་བའི་རྫས་ཁྱད་པར་བ་ལ། ཨོཾ་ཨགྣ་  ྾  བཱ་ཧཱ་ནཱ་ཡེ། བདག་ཅག་  ྾  ཁྱད་པར་དུ་ཡང་མཆོག་གི་དངོས་གྲུབ་སྒྲུབ་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ལྟར་བསྲེག་
རྫས་རྣམས་སྙན་པའི་གདངས་ཀྱིས་ཕུལ་ནས། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨཉྩ་མ་ཎཱཾ་པྲ་ཏཱི་ཙྪ་ཧཱུཾ་སཱ་འ། ཞེས་ཞལ་བསིལ་དང། ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ།  བསང་གཏོར་འབུལ། གཉིས་པ་ཡེ་ཤེས་པའི་མེ་ལྷ་མཆོད་པ་ནི། མཆོད་རྫས་རྣམས།།
ཨོཾ་བཛྲ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཀཾ་ལས་ཐོད་པའི་སྣོད་རྣམས་ཀྱི་ནང་དུ་ཧཱུཾ་ལས་མཆོད་རྫས་རྣམས་རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བྡེ་
བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ།  དེ་བཞིན་དུ།  པཱ་དྱཾ། ཨཱཉྩ་མ་ཎཱཾ། པྲོཀྵ་ཎཱཾ། ཨོཾ་བཛྲ་པུཥྤེ་ཨཱ་ཧཱུཾ།  དེ་བཞིན་དུ།  དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱ། ཤཔྟ་ཨཱ་ཧཱུཾ། ཨོཾ་རཱུ་པ་ཨཱ་ཧཱུཾ། ཤཔྟ། གནྡྷེ། རཱ་ས། སྤརྵ་ཨཱ་ཧཱུཾ་གི་བར་

[007B] གྱིས་བརླབ།  ཨོཾ་སཱཧཱ། ཨོཾ་ཨཱ་སཱཧཱ། ཨོཾ་ཤྲཱི་སཱཧཱ། ཨོཾ་ཛྲིཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། དེ་དག་ལས་གཞན་པའི་རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་སྐྱོན་ཐམས་ཅད་སྦྱངས་ཤིང་དག་ནས་ནང་གི་བདུད་རྩི་ལྔའི་ངོ་བོར་གྱུར་ པར་བསམས་ལ་རྫས་
སྦྱོང་རྣམས་བྱས་ཏེ།  མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ་པཾ་ལས་པདྨ་འདབ་མ་བརྒྱད་པའི་ལྟེ་བར་ཏཱཾ་ལྗང་གུ་ཞིག་ཐོལ་གྱིས་བྱུང། དེ་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་ཨུཏྤལ་ལྗང་གུ་ཏཱཾ་གྱིས་
མཚན་པ་ཞིག་ཏུ་གྱུར། དེ་འོད་དུ་ཞུ་བ་ལས་རྗེ་བཙུན་མ་སྐུ་མདོག་མ་རྒྱད་ཀྱི་མདངས་ཅན་ཤིན་ཏུ་ལྗང་བ་ཞལ་གཅིག་ཕྱག་གཉིས་པ། ཞི་ཞིང་འཛུམ་པ་གནས་སྣུམ་རལ་པ་ཕྱེད་བཅིངས་སུ་བྱས་པ་ལ་ཨུཏྤལ་དང། རིན་པོ་ཆེའི་རྒྱན་དུ་མས་བརྒྱན་པ་
སྤྱན་དཀྱུས་རིང་ཞིང་ཟླུམ་པ། ཕྱག་གཡས་མཆོག་སྦྱིན་དང་གཡོན་ཐུགས་ཀར་དཀོན་མཆོག་གསུམ་མཚོན་གྱི་ཕྱག་རྒྱ་ཅན། གཉིས་ཀས་ཨུཏྤ་ལ་སྔོན་པོ་རེ་རེ་འཛིན་པ། ནུ་མ་འབུར་ཞིང་རྒྱས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ་
དར་སྣ་ཚོགས་ཀྱི་ན་བཟའ་ཅན། ཞབས་གཡས་བརྐྱངས་ཤིང་གཡོན་བསྐུམས་པ་ཟླ་བའི་རྒྱབ་ཡོལ་ཅན། མཚན་དང་དཔེ་བྱད་ཐམས་ཅད་གསལ་ལ་ཡོངས་སུ་རྫོགས་པར་གྱུར་པའི་སྐུ་ལས་འོད་ཟེར་དཀར་པོ་འཕྲོ་བར་གྱུར། དེའི་སྤྱི་བོར་སྐུ་རྡོ་རྗེའི་
ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་སྔོན་པོ། ཐུགས་ཀའི་ཏཱཾ་ཡིག་ལས་འོད་ཟེར་འཕྲོས་པ་རང་བཞིན་གྱི་གནས་ནས་བསྒོམས་པ་དང་འདྲ་བའི་རྗེ་བཙུན་མ་ལ་སངས་རྒྱས་དང་བྱང་ཆུབ་

[008A]༄༅། །སེམས་དཔའི་ཚོགས་ཀྱིས་བསྐོར་བ་སྤྱན་དྲངས་པར་བསམས་ལ། པོ་ཏ་ལ་ཡི་གནས་མཆོག་ནས། །ཏཱཾ་ཡིག་ལྗང་གུ་ལས་འཁྲུངས་ཤིང། །འོད་དཔག་མེད་ཀྱིས་དབུ་ལ་བརྒྱན། །དུས་གསུམ་སངས་རྒྱས་འྥྲིན་
ལས་མ། །སྒྲོལ་མ་འཁོར་བཅས་གཤེགས་སུ་གསོལ།  །ཞེས་བརྗོད་ཅིང།  ཨོཾ་ཨཱརྱ་ཏཱ་རེ་ས་པཱ་རི་ཝཱ་ར་ཨརྒྷཾ་ནས། ཤཔྟ་པྲ་ཏཱིཙྪ་ཧཱུཾ་སཱ་ཧཱས་མཆོད། ཛ༑ ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་བར་གྱུར། སླར་ཡང་ཐུགས་ཀའི་ས་བོན་ལས་འོད་
ཟེར་འཕྲོས། འོད་དཔག་མེད་གཙོ་བོར་གྱུར་བའི་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཨོཾ་པཉྩ་ཀུ་ལ་ས་པཱ་རི་ཝཱ་ར་ཨརྒྷཾ་སོགས་ཀྱིས་མཆོད། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་
རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ། ཞེས་བདུད་རྩིའི་ཆུས་དབང་བསྐུར། སྐུ་གང་དྲི་མ་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས། བླ་མ་འོད་དྤག་
མེད་ཀྱིས་དབུ་བརྒྱན་ཅིང་དབང་གི་ལྷ་རྣམས་དེ་ཉིད་ལ་ཐིམ་པར་གྱུར།  པར་བསམས། དེ་ནས།  དག་ཅིང་དྲི་མེད་ཡིད་འོང་བའོ། །སྔགས་ཀྱི་བསང་གཏོར་མཆོག་འདི་དག་བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་བཀའ་དྲིན་
སྩོལ། །ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ། བསང་གཏོར་གྱི་གནས་སུ།  ཞལ་བསིལ། མཆོད་ཡོན། ཞབས་བསིལ།  ཞེས་དང།  པྲོཀྵའི་གནས་སུ། ཨཱཉྩ་མ་ཎཾ། ཨརྒྷཾ། པཱདྱཾ།  ཞེས་སྦྱར། དེ་ནས།  ལྷ་ཡི་མེ་ཏོག་

[008B] །དཀྱིལ་འཁོར་མཆོད་པར་བགྱིད་པར་འཚལ། །ཐུགས་ནི་བརྩེབས་ཉེར་དགོངས་ཏེ། །འཕགས་མས་མཆོད་པ་འདི་བཞེས་ཤིག་ཨོཾ་ཨཱརྱ་ཏཱ་རེ་ས་པཱ་རི་ཝཱ་ར་པུཥྤེ་པྲ་ཏཱི་ཙྪ་ཧཱུཾ་སཱཧཱ།  དེ་བཞིན་དུ་མེ་ཏོག་གི་གནས་སུ།  བདུག་སྤོས་
སྣང་གསལ། དྲི་ཆབ། ཞལ་ཟས། རོལ་མོ།  རྣམས་དང། པུཥྤེའི་གནས་སུ།  དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱེ། ཤཔྟ་ བཅུག་པའི་ཉེར་སྤྱོད་ལྷག་མ་རྣམས་དང།  རིན་ཆེན་དབང་གི་རྒྱལ་པོ་བཻཌཱུརྱ། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས།།
རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་སྤྱན་ལ་དབུལ་བར་བྱ། །ཨོཾ་ཨཱརྱ་  ྾  རཱུ་པ་པྲ་ཏཱཙྪ་ཧཱུཾ་སཱཧཱ། མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པ་སྒྲ་ཡི་ཚོགས། །རྣམ་གསུམ་སྒྲ་ཡི་
རྡོ་རྗེ་  ྾  དཀྱིལ་འཁོར་ལྷ་ཡི་སྙན་ལ་  ྾  ཨོཾ་ཨཱརྱ་  ྾  ཤཔྟ་  ྾  ག་བུར་ཨ་ཀར་ཛཱ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། །རྣམ་གསུམ་དྲི་ཡི་  ྾  དཀྱིལ་འཁོར་ལྷ་ཡི་ཤངས་ལ་  ྾  གནྡྷེ་  ྾  ལུས་མཆོག་རྟས་བྱེད་བདུད་རྩིའི་
ཟས་སོགས་ཀྱི། །མངར་སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་  ྾  དཀྱིལ་འཁོར་ལྷ་ཡི་ལྗགས་ལ་  ྾  རཱ་ས་  ྾  ལུས་ལ་རེག་པ་ཙམ་གྱིས་བདེ་སྟེར་བའི། །དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གྶུམ་
རེག་བྱའི་རྡོ་  ྾  དཀྱིལ་འཁོར་ལྷ་ཡི་སྐུ་ལ་དབུལ་  ྾  ཨོཾ་ཨཱརྱ་ཏཱ་རེ་  ྾  སྤརཤ་པྲ་ཏཱིཙྪ་ཧཱུཾ་སཱཧཱ།  ཞེས་འདོད་ཡོན་དང། དེ་ནས།  ཨོཾ་ཨཱརྱ་ཏཱ་རེ་ས་པཱ་རི་ཝཱ་ར་ཨོཾ་ཨཱ་ཧཱུཾ་ གིས་ནང་མཆོད་དབུལ།  ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །

[009A]༄༅།  །སོགས་ཕྱག་འཚལ་ཉེར་གཅིག་ལན་གསུམ་བརྗོད།  ལྷའི་ལྗགས་རྡོ་རྗེའི་རྣམ་པ་ཅན་དཀར་པོ་ལ་རཾ་ཡིག་གིས་མཚན་པར་གྱུར་པར་བསམ་ལ། ཨོཾ་ཏཱ་རེ་ཏུ་ཏྟཱ་ཏེ་ཏུ་རེ་སཱ་ཧཱ། བདག་ཅག་དཔོན་སློབ་ཡོན་མཆོད་འཁོར་
དང་བཅས་པ་རྣམས་ཀྱི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང། སྡོམ་པ་གསུམ་དང་འགལ་བའི་བཅས་པ་དང། རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་དང། ཏིང་ངེ་འཛིན་མི་གསལ་ཞིང་སྔགས་མ་དག་པ་
དང། ཆོ་ག་ལྷག་ཆད་དུ་གྱུར་པའི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་ལན་གསུམ་མམ་བདུན་གྱིས་མར་ཁུ་དགང་བླུགས་གསུམ་མམ་བདུན་འབུལ། སྤེལ་ཚིག་བསྡུས་པ་ལ་མོས་ན་སྔགས་མཐར།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་
ཐོས་བསམ་སྒོམ་གསུམ་སོགས་འདོད་པའི་དོན་ལ་བར་དུ་གཅོད་པའི་ཕྱི་ནང་གི་འགལ་རྐྱེན་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་སྦྱོར་ཞིང། དེ་བཞིན་དུ་འོག་གི་རྫས་ཐམས་ཅད་ལ་སྤེལ་ཚིག་སྐབས་ཐོབ་ཀྱི་ཁ་བསྒྱུར་ཤེས་པར་བྱའོ།  །ཡམ་
ཤིང་རྣམས་བྱང་ཆུབ་ཀྱི་ཤིང་གི་རང་བཞིན་གྱི་བདུད་རྩིར་གྱུར་པར་བསམས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་སཱཧཱ། ཨོཾ་བོ་དཧི་པྲིཀྵ་ཡ།  སྤེལ་ཚིག་རྒྱས་པར་སྤྲོ་ན།  བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་ཐར་པ་དང་ཐམས་ཅད་མཁྱེན་པ་
སྒྲུབ་པ་ལ་བར་དུ་གཅོད་པ་དང། སྡོམ་པ་གསུམ་དང་འགལ་བའི་བཅས་པ་དང། རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་དང། ཏིང་ངེ་འཛིན་མི་གསལ་ཞིང། སྔགས་མ་དག་པ་དང། ཆོ་ག་ལྷག་ཆད་དུ་གྱུར་པའི་ཉེས་པ་དང། ཁྱད་པར་

[009B]  ཞེས་གྲངས་ཇི་ལྟར་རིགས་པ་འབུལ། མར་ཁུ་ལ།  ཨོཾ་ཏཱ་ཏེ་ཏུ་ཏྟཱ་  ྾  སཱ་ཧཱ། ཨོཾ་ཨགྣ་ཡེ། བདག་ཅག་དཔོན་  ྾  ཁྱད་པར་དུ་ཡང་འབྱོར་པ་ཕུན་སུམ་ཚོགས་པ་ལ་བར་དུ་གཅོད་
པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཏིལ་ལ།  ཨོཾ་ཏཱ་རེ་  ྾  སཱཧཱ། ཨོཾ་སརྦ་པཱ་པཾ་ད་ཧ་ན་བཛྲ་ཡེ། བདག་ཅག་  ྾  ཁྱད་པར་དུ་ཡང་སྡིག་པ་ཐམས་ཅད་  ྾  དུར་བ་ལ། ཨོཾ་ཏཱ་རེ་  ྾  སཱཧཱ། ཨོཾ་བཛྲ་ཨཱ་ཡུ་ཥེ། བདག་ཅག་  ྾  ཚེ་མཐར་ཕྱིན་པ་ལ་བར་དུ་
འབྲས་ལ། ཨོཾ་ཏཱ་རེ་  ྾  སཱཧཱ། ཨོཾ་བཛྲ་པུཥྚ་ཡ། བདག་ཅག་  ྾  བསོད་ནམས་རྒྱས་པ་ལ་  ྾  ཞོ་ཟན་ལ། ཨོཾ་ཏཱ་རེ་  ྾  སཱཧཱ། ཨོཾ་སརྦ་སཾ་བཱ་དེ། བདག་ཅག་  ྾  བདེ་བ་མཆོག་ལ་  ྾   ཀུ་ཤ་ལ།  ཨོཾ་ཏཱ་རེ་  ྾  སཱཧཱ། ཨོཾ་ཨ་པྲ་ཏི་ཧ་ཏ་བཛྲ་ཡེ། བདག་ཅག་
བསྲུང་བ་མཆོག་ལ་བར་དུ་གཅོད་པ་དང། གྲིབ་དང་མི་གཙང་བ་ཐམས་  ྾   ཡུངས་ཀར་ལ། ཨོཾ་ཏཱ་རེ་  ྾  སཱཧཱ། ཨོཾ་སརྦ་ཨརྠ་སིདྡྷ་ཡེ། བདག་ཅག་  ྾  བགེགས་ཐམས་ཅད་  ྾  ནས་སོ་བ་ལ། ཨོཾ་ཏཱ་རེ་  ྾  སཱཧཱ། ཨོཾ་བཛྲ་བི་ཛ་ཡ། བདག་ཅག་
ནོར་དང་འབྲུ་རྒྱས་པ་ལ་  ྾  ནས་ལ། ཨོཾ་ཏཱ་རེ་  ྾  སཱཧཱ། ཨོཾ་མཧཱ་བེ་ག་ཡ། བདག་ཅག་  ྾  མྱུར་བའི་ཤུགས་ཕུན་སུམ་ཚོགས་པ་ལ་  ྾   སྲན་མ་ལ།  ཨོཾ་ཏཱ་རེ་  ྾  སཱཧཱ། ཨོཾ་མཧཱ་བཱ་ལ་ཡ། བདག་ཅག་  ྾  སྟོབས་རྒྱས་པ་ལ་  ྾  གྲོ་ལ། ཨོཾ་ཏཱ་རེ་  ྾  སཱཧཱ་
ཨོཾ་བཛྲ་གྷ་སྨ་ཏེ། བདག་ཅག་  ྾  ནད་ཐམས་  ྾   ཞི་བའི་རྫས་ཁྱད་པར་བ་ལ།  ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ། བདག་ཅག་  ྾  མཆོག་གི་དངོས་གྲུབ་སྒྲུབ་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ལྟར་རྫས་རྣམས་ཕུལ་ཟིན་ནས།  རྗེས་བཙུན་མའི་

[010A]༄༅། །ཐུགས་ཀ་ནས་སྤྲོས་པའི་རྗེ་བཙུན་མ་སྐུ་མདོག་དཀར་མོ་བུམ་པ་བདུད་རྩིས་གང་བ་ཐོགས་པས་ཟླ་བ་ལ་གནས་པའི་བསྒྲུབ་བྱའི་སྤྱི་བོ་ནས་ཆུ་རྒྱུན་སྦྲེང་བས་སྡིག་སྒྲིབ་ཉེས་ལྟུང་ཐམས་ཅད་དུད་ཁུའམ་སོལ་ཁུའི་རྣམ་པར་བ་
སྤུའི་བུ་གནས་ཐོན་ཏེ། ལུས་ཤེལ་ལྟར་དག་པར་གྱུར་པར་བསམ། ཨོཾ་ཏཱ་རེས་ མར་ཁུ་དགང་བླུགས་བདུན་དང།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨརྒྷཾ་ ཞེས་མཆོད་ཡོན་དང། པྲོཀྵ་ཎཱཾ་གྱིས་བསང་གཏོར་དང། ཨཉྩ་མ་ཎཱཾ་གྱིས་ཞལ་བསིལ་རྣམས་འབུལ།  ཨོཾ་ཨཱརྱ་ཏཱ་རེ་
ས་པཱ་རི་ཝཱ་ར་པུཥྤེ། དཧུ་པེ། ཨཱ་ལོ་ཀེ། གནྡྷེ། ནཻ་ཝེཧྱ། ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་ཉེར་སྤྱོད་དང།  རཱུ་པ། ནས་སྤར་ཤའི་ བར་གྱིས་འདོད་ཡོན་ལྔ་དང་བཅས་པ་སྔགས་རྐྱང་པའམ་ཚིགས་བཅད་དང་བཅས་ཏེ་འབུལ།  ཨོཾ་ཨཱཡ་ཏཱ་རེ་ས་པཱ་ཏི་ཝཱ་ར་ཨོཾ་ཨཱ་ཧཱུཾ་ 
འབུལ། ཕྱག་འཚལ་ཉེར་གཅིག་ཚར་གཅིག་གིས་བསྟོད། །དེ་ནས་གཏོར་མ། ཨ་མྲྀ་ཏས་བསང། སྭ་བྷཱ་ཝཱས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ། ཨཱ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ཞུ་བ་ལས་བྱུང་བའི་
ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་གྱིས་བྱིན་གྱིས་བརླབ།  ལྗགས་རྡོ་རྗེའི་འོད་ཟེར་གྱི་སྤུ་གུས་དྲངས་ཏེ་གསོལ་བར་གྱུར་བར་བསམས་ལ། ཨོཾ་ཨཱརྱ་ཏཱ་རེ་ས་པཱ་རི་ཝ་ར་ཨི་དཾ་བཱ་ལིང་ཏ་ཁ་ཁ་ཁཱ་ཧི་ཁཱ་ཧི།  ལན་བདུན་གྱིས་
འབུལ། སྲབ་འཇམ་ཡང་པ་ལྷ་ཡི་གོས།  །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག་ཨོཾ་བཛྲ་ཝ་ས་སྱ་སཱཧཱས་ གོས་གསར་དང།  ཨོཾ་བཛྲ་ཏཾ་བུ་ལ་ཡེ་སཱཧཱ། ཞེས་པས་སོ་རྩི་འབུལ། །སླར་ཡང་

[010B] བར་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཨོཾ་ཨཱརྱ་ཏཱ་རེ་ས་པཱ་རི་ཝཱ་ར་ཨོཾ་ཨཱ་ཧཱུཾ།  ཞེས་ནང་མཆོད་འབུལ།  བདག་གིས་ཚེ་རབས་སྔོན་ནས་བསྒྲུབས་པའི་ལྷ། །ནས། བསྣམས་ལ་ཕྱག་འཚལ་བསྟོད། །
བར་གྱིས་བསྟོད། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ།  ཞེས་གཤེགས་སྐྱེམས་འབུལ། དེ་ནས་མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་
སྐྱབས་ཡིན་ཕྱིར། །གོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས།  ཞེས་བཟོད་གསོལ་དང།  བདག་ལ་དངོས་གྲུབ་
མཆོག་སྩོལ་ལ། །ཏིང་འཛིན་ཀུན་གྱི་འབྲས་བུ་སྩོལ། །སེམས་ཅན་ཀུན་ལ་ཅི་འདོད་པ། །དངོས་གྲུབ་བླ་ན་མེད་པ་སྩོལ།  །ཞེས་འདོད་དོན་ལ་གསོལ་བ་བཏབ།  ཨོཾ་བཛྲ་སཏ་ཨཱ་ ལན་མང་དུ་བརྗོད་དེ། པདྨས་ཏྭའི་ཡིག་བརྒྱ་བཟླས།  ཨོཾ༑ ཁྱེད་ཀྱིས་སེམས་
ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཨོཾ་ཨཱ་བཛྲ་མུཿ་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་བྡག་
ཉིད་ལ་ཐིམ་པར་གྱུར་པར་བསམ།  གསུམ་པ་ནི། ཐབ་ཀྱི་འཇིག་རྟེན་པའི་མེ་ལྷ་ལ།  ཨོཾ་ཨགྣ་ཡེ། ཞེས་པ་ནས། བཱ་ཧཱ་ནཱ་ཡ། པུཥྤེ་པྲ་ཏཱི་ཙྪ་ཧཱུཾ་སཱཧཱ།  ནས།  ཤཔྟ་པྲ་ཏཱི་ཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད།  ཨོཾ་ཨགྣ་ཡེ། ནས། བཱ་ཧཱ་ནཱ་ཡ། ཨོཾ་ཨཱ་
[011A]༄༅། །ཧཱུཾ་གིས་ནང་མཆོད་འབུལ། ཨོཾ་ཨཱཧྲཱིཔྲ་ལྭ་ར་སད་ཀ་རཾ་པྲོཀྵ་ཎཱཾ་པྲ་ཏཱི་ཙྪ་ཧཱུཾ་སཱཧཱ། ཞེས་བསང་གཏོར་དང། དེ་བཞིན་དུ་ཨཱཉྩ་མ་ཎཱཾ་སྦྱར་བའི་ཞལ་བསིལ་འབུལ། ཨོཾ་བཛྲ་ཏམྦུ་ལ་ཡེ་སཱཧཱ། ཞེས་སོ་རྩི་དང། ཨོཾ་བཛྲ་ལྭ་ས་སྱ་
སཱཧཱས་གོས་ཟུང་མེ་ནང་དུ་འབུལ། སླར་ཡང། ཨོཾ་ཨགྣ་ཡེ། ནས་བཱ་ཧཱ་ནཱ་ཡེ། ཨོཾ་བོ་དཧི་བྲྀཀྵ་ཡེ། བདག་ཅག་དཔོན་སློབ་ཅེས་པ་ནས། ཤཱནྟིཾ་ཀུ་རུ་ཡེ་སཱཧཱ། ཞེས་སོགས་ཀྱིས་ཡམ་ཤིང་ནས་ཁྱད་པར་བའི་བར་གྱི་སྲེག་རྫས་ལྷག་མ་རྣམས་སྔར་གྱི་འཇིག་རྟེན་པའི་
སྐབས་ལྟར་ཕུལ་བའི་མཐར། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གི་ཉོན་མོངས་ཐམས་ཅད་སྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་ཤཱཽ་ཀ་གཅིག་གིས་བསྟོད་
ཨོཾ་ཨཱཧྲཱིཔྲ་ལྭ་ར་སད་ཀ་རཾ་ཨཱཉྩ་མ་ཎཱཾ་པྲ་ཏཱི་ཙྪ་ཧཱུཾ་སཱཧཱས་ཞལ་བསིལ་དང། དེ་བཞིན་པྲོཀྵ་ཎཱཾ་བསང་གཏོར་འབུལ། ཨོཾ་ཨགྣ་ཡེ། ནས། བཱ་ཧཱ་ནཱ་པུཥྤེ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་ཉེར་སྤྱོད་ལྔ་རོལ་མོ་དང། ཨོཾ་ཨགན་ཡེ། ནས་བཱ་ཧཱ་ནཱ་ཡེ། ཨོཾ་ཨཱ་
ཧཱུཾ་གིས་ནང་མཆོད་འབུལ། གཏོར་མ། ཨ་མྲྀ་ཏས་བསང། སྭ་བྷཱ་ལྭས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེ་ཞེས་པ་ནས། ཆེན་པོར་གྱུར། ཨོཾ་ཨཱཧཱུཾ། ལན་གསུམ་གྱིས་བྱིན་གྱིས་བརླབ་ལ། ཨོཾ་ཨགྣ་ཡེ། ཞེས་པ་ནས། བཱ་ཧཱ་ནཱ་ཡ་ཨ་ཀཱ་
རོ་མུ་ཁཾ་སརྦ་དྷརྨཱ་ཎཾ་ཨཱ་དྱ་ནུཏྤནྣ་ཏཏྟ་ཨོཾ་ཨཱཧཱུཾ་ཕཊ་སཱཧཱ། ཞེས་ལན་གསུམ་གྱིས་གཏོར་མ་ཕུལ། ཨོཾ་ཨགྣ་ཡེ།   ྾  བཱ་ཧཱ་ནཱ་ཡ་པུ་ཥྤེ། ནས། ཤཔྟ་ཨཱཧཱུཾ་སཱཧཱ། ཞེས་པའི་བར་གྱི་ཉར་སྤྱོད་རོལ་མོ་སོགས་ཀྱིས་མཆོད། དྲིལ་སྟབས་དང་བཅས། མེ་སྟེ་བསྲེག་བྱ་ཟ་

[011B] །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞེས་པས་བསྟོད། མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་
དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྡོང་གྲོགས་མཛོད། །དུས་མིན་
འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་དང་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་
ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ཅེས་འཕྲིན་ལས་བཅོལ། ཨོཾ་ཨཱཧྲཱིཔྲ་ལྭ་ར་སད་ཀ་རཾ་ཨརྒྷཾ་པྲ་ཏའི་ཙྪ་ཧཱུཾ་སཱཧཱས་གཤེགས་སྐྱེམས་ཕུལ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་
ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པ། །འདིར་ནི་བྱ་བ་གང་བགྱིས་པ། །དེ་ཀུན་ཁྱོད་ཀྱིས་བཟོད་མཛད་རིགས། །ཞེས་ནོངས་པ་བཟོད་པར་གསོལ། ཆད་ལྷག་
ཞི་ཕྱིར། ཨོཾ་བཛྲ་སཏ་ཨཱ་ཞེས་བརྗོད་དེ། རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཞིང། །བདག་གི་དངོས་གྲུབ་ཐམས་ཅད་སྒྲུབས། །ཞེས་པས་བསྐུལ་ལ། ཨོཾ་མུམེ་ལྷ་ཡེ་ཤེས་པ་རང་

[012A]༄༅། །བཞིན་གྱི་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར་པར་བསམ་མོ། །གསུམ་པ་ནི། སྲེག་རྫས་ཀྱི་ལྷག་མའི་རྫས་ལྔའི་འོ་ཐུག་སྦྱིན་སྲེག་གི་མེ་ལ་བསྒྲུབས་ནས་ལོངས་སྤྱད་ན་སྡིག་པ་འདག་པར་གསུངས་པས་དེ་བསྒྲུབས་
པའི་ཚུལ་ནི། འོ་མ་དང། འབྲས་མ་གྲུགས་པ་དང། མར་དང། སྦྲང་རྩི་དང། ཀ་ར་རྣམས་རང་གི་ལྷའི་ས་བོན་ལས་བྱུང་ཞིང། ལས་དང་རྗེས་སུ་མཐུན་པའི་དྲིས་བྱུགས་པ་མགུལ་པར་མེ་ཏོག་ཕྲེང་བས་བཅིངས་པའི་སྣོད་ནག་པོ་མ་ཡིན་པ་ཐབ་ཁུང་གི་མེ་ལ་མྙྫིའི་སྟེང་དུ་བཞག་པའི་ནང་དུ་
བླུགས་གཟར་གྱིས་བླུག་ལ། རང་གི་བདག་པོའི་སྔགས་འགྱིང་བ་དང་བཅས་པས་བཟློས་ཤིང་བསྐོལ་ཏེ་བདུད་རྩི་རང་བཞིན་གྱི་འོ་ཐུག་བསྒྲུབ་པར་བྱའོ། །དེ་ནས་འོ་ཐུག་ལ། ཨོཾ་དའི་བྱ་ཨཱགྣེ་ས་མ་དཧི་དྷྱ་ན་པྲཱི་ཎ་ནེ་སཱཧཱ། ཞེས་པས་སྔགས་ཏེ་རང་ཉིད་རྣལ་འབྱོར་ལ་གནས་ནས་ལྷ་དང་འཇིག་རྟེན་
སྐྱོང་བ་དང་བདག་ཉིད་ཚིམ་པར་བྱའོ། །དེ་བཞིན་གཤེགས་པའི་ལྷག་མ་འདི། །སྡིག་པ་རྣམ་པར་ཉམས་བྱེད་གསོལ། །ཞེས་པས་སྦྱིན་བདག་དང་ལྷག་མ་དོན་དུ་གཉེར་བ་རྣམས་ལ་བགོ་བཤའ་བྱ་ལ་བསྔོ་བ་དང་ཤིས་བརྗོད་བྱའོ། །ལོང་ཡོད་ན་མེ་མ་ཤིའི་བར་དཀྲུགས་པ་དང་
བརྡལ་བ་དང་འགོམ་པར་ཡང་མི་བྱའོ། །ལོང་མེད་ནའོ་མ་བསྲེས་པའི་ཆུ་གཙང་གིས་མེ་གཞིལ་ལ། ཐབ་ཀྱི་ཐལ་བ་ལ་སོགས་བ་རྣམས་ལས་བུམ་དུ་བླུགས་ལ་ཆུ་བོ་སོགས་ལ་བསྐུར་རོ།། །། ་རྒྱས་པའི་སྦྱིན་སྲེག་ཇི་ལྟར་བྱ་བའི་ཚུལ་ནི། གང་དུ་བྱ་བའི་ས་གཞི་རང་བཞིན་
གྱིས་སེར་བའམ་སེར་པོས་ཁ་བསྒྱུར་པ་ལ། ཚངས་ཟུར་ཐིག་སྤྱི་ལྟར་གདབ། དེ་ནས་ཐིག་སྐུད་ཁྲུ་གང་ངམ་སོར་ཉེར་བཞི་པ་ཞིག་གིས་དབུས་ནས་ཤར་ནུབ་ཚངས་ཐིག་སྟེང་དུ་རྟགས་རེ་བྱ། ཡང་དེ་ལ་སོར་བརྒྱད་དང། ཡང་དེ་ལ་སོར་བརྒྱད་དང། ཡང་དེ་ལ་སོར་བཞི་བསྣན་པ་

[012B] རྟགས་དེ་རྣམས་རེ་རེ་ནས་དབུས་སུ་ཚད་པའི་ཐིག་སྐུད་ཀྱི་ཟུར་ཐིག་བཞིར་བྱ་རྗེས་བཙལ་ཏེ་ཟུར་ཐིག་ནས་ཟུར་ཐིག་གི་བར་དུ་གྲུ་བཞི་རིམ་པ་བཞི་བཏབ་པ་ནང་ནས་རིམ་བཞིན། ཐབ་མཐིལ། མུ་རན། ཁ་ཁྱེར། སྟེགས་བུ་རྣམས་ཕྱི་ཐིག་གོ་
ཐབ་ཀྱི་དབུས་སུ་འཁོར་ལོ་སེར་པོ་རྩིབས་བརྒྱད་པ་ནི། དབུས་ནས་སོར་ལྔ་གསུམ་དང་བདུན། །དྲུག་གསུམ་སོང་མཐར་ཟླུམ་པོ་ལྔ། །འཁོར་ལོའི་ལྟེ་བ་མུ་ཁྱུད་དང། །རྩིབས་ཕྱེད་རྩིབས་དང་མུ་ཁྱུད་ཡིན། །རྩིབས་རྩེའི་ཚངས་ཟུར་གཡས་གཡོན་དུ། །སོར་དོ་སོང་མཐར་རྟགས་བྱས་ལ། །ཤར་གྱི་
ཚངས་ཐིག་གཡོན་ངོས་དང། །ལྷོ་ནུབ་ཟུར་ཐིག་གཡས་ངོས་སྤྲད། །དེ་བཞིན་དེ་ཡི་གཡོན་ངོས་ནས། །རིམ་བཞིན་བྱང་མེ་ནུབ་དབང་ལྷོ། །རླུང་ཤར་གཡས་གཡོན་སྤྲད་ལ་བཏབ། །དེ་དག་རྣམས་དང་རྩིབས་ཕྱེད་ཀྱི། །ཟླུམ་པོ་སྤྲད་པའི་བྱ་རྗེས་སྟེང། །ཐིག་བརྒྱད་བཏབ་ནས་རྩིབས་སེང་འདོན། །
ཐབ་སྟེགས་ཀྱི་གྲྭ་བཞིར་ཟླ་རྡོར། ཁ་ཁྱེར་ལ་རིན་པོ་ཆེའི་འཕྲེང་བ། འཁོར་ལོའི་ལྟེ་བར་ཏཱཾ་ཡིག་གིས་མཚན་པ་བྲི། འཁོར་ལོའི་རྩིབས་སེང་རྣམས་ཕྱི་ནས་སྐྱ་འབྲུ་སྤེལ་བའི་སེར་མཐིང་དམར་ལྗང་བྱང་ཤར་ནས་རིམ་པར་སྤེལ་བ་དང། ཁ་ཁྱེར་གྱི་རིན་པོ་ཆེ་མཛེས་མཚོན། གཞན་ཐམས་ཅད་ཀྱི་
གཞི་སེར་སྐྱ་ལ་བཅད་སེར་ཆེན་གྱིས་བྱ། བུད་ཤིང་སེར་པོ་ཡམ་ཤིང་དང་རྒྱུ་འདྲ་བས་མུ་རང་གྱི་སྟེང་ནས་ཁྲུ་གང་ཙམ་དུ་བརྩིག་ཅིང། དེ་དག་ལ་བ་ལྕིས་བྱུགས་ཏེ་བདུད་རྩི་སེར་པོ་དང་ལྡན་པའི་དྲི་སེར་པོས་བྱུགས་ལ་མེ་ཏོག་སེར་པོ་སིལ་མ་གཅལ་དུ་བཀྲམ། མེ་ཡོལ་ཞི་བ་ལྟར་དཀར་པོ། སློབ་
དཔོན་གྱི་སྟན། ཆུ་བཞི། དགང་བླུགས། མཆོད་རྫས་སོགས་ཀྱི་འོག་ཏུ་འཁོར་ལོ་རྩིབས་བརྒྱད་པ་སེར་པོ་བྲིས་པ་བཞག་མཆོད་རྫས་ནི། ཆུ་བཞི་ལ་གསེར་གྱི་སྣོད་དུ་ཞོ་དང། མེ་ཏོག་གསེར་པོ་དང། གུར་གུམ་སོགས་དྲི་སེར་པོའི་ཆུ། ནས་དང། ཏིལ་ནག་ཀུ་ཤ་འྦྲས་

[013A]༄༅། །ཡོས། བདུད་རྩི་ལྔ་རྣམས་ཀྱང་བླུག་གོ་རང་གི་གཡས་ཕྱོགས་སུ་སྟེགས་ཀྱི་ཁར་གདན་སེར་པོའི་སྟེང་དུ་ཡམ་ཤིང་ནི་རྒྱུ་སྔར་དང་འདྲ་བའི་ཤིང་གི་དབུས་ཀྱི་ཆ་ལས་བྱུང་བ་སྲིད་དུ་ཁྲུ་གང་པ། སྦོམས་སུ་འཆང་གང་ངམ་མཐེ་བོང་གི་ཚད་བདུད་རྩི་དང་
བཅས་པའི་དྲི་སེར་པོའི་ཆུས་བྲན་ལ་ཞོ་དང་འོ་མ་དང་མར་དུ་བསྙུགས་པ་མངར་གསུམ་གྱིས་སྦགས་པའོ། །རྫས་གཞན་རྣམས་ཞི་བ་དང་འདྲ་ཞིང། གུར་གུམ་སོགས་ཀྱིས་ཁ་དོག་སེར་པོར་བསྒྱུར། རྒྱས་པའི་རྫས་ཁྱད་པར་བ་ནི་འབྲས་ཆན་ཞོ་དང་བསྲེས་པ་ལ་མངར་གསུམ་གྱིས་སྦགས་པའི་
ཟས་མཆོག་དང། ཞོ་དང། སྦྲང་རྩི་དང། ཏིལ་ནག་དང། ཞོ་ཟན་དང། ཞུན་མར་དང་བཅས་པའི་འབྲས་དང། པདྨ་གེ་སར་དང། འབྲས་བུ་བཟང་པོའི་རིགས་དང། འདི་ཉིད་ཀྱི་ཐུན་མོང་མ་ཡིན་པའི་རྫས་ཨུཏྤ་ལ་རྣམས་སོ། །བསྲེག་རྫས་དང་མཆོད་རྫས་ཐམས་ཅད་ཀྱི་སྣོད་
རྣམས་གསེར་སོགས་རང་བཞིན་གྱིས་སེར་བའམ་སེར་པོས་ཁ་བསྒྱུར་བའོ། །འདས་ལྷའི་གཏོར་མ་དང། ཉེར་སྤྱོད་ཀྱི་ཞལ་ཟས་དང། མེ་ཏོག། སོ་རྩི། གོས་ཟུང་རྣམས་སེར་པོར་བྱ། མི་ནི་རྒྱལ་པོའམ། རྒྱལ་རིགས་ཀྱི་ཁྱིམ་ནས་བྱུང་བའམ། ནགས་མེས་ཚིག་པ་དང། ནོར་བུ་ལས་
བྱུང་བ་དང། དགེ་འདུན་གྱི་ཚང་མང་ལས་བྱུང་བ་གང་རུང་བྱ། ཀུ་ཤ་རང་གི་གཡོན་ངོས་ནས་བརྩམས་ཏེ་རྩེ་མོ་བྱང་དང་ཤར་དང་ལྷོ་དང་ནུབ་ཏུ་བསྟན་པ་སྔ་མའི་རྩེ་མོས་ཕྱི་མའི་རྩ་བ་ནོན་པར་བཀྲམ། དགའ་ཞིང་ཚིམ་པའི་ཡིད་ཀྱིས་རང་ཉིད་རྗེ་བཙུན་མའི་སྐུ་ལས་འོད་ཟེར་སེར་པོ་འཕྲོ་བར་ལྷའི་
རྣལ་འབྱོར་སྔོན་དུ་འགྲོ་བས། བསང་ཆུ་དང་ཆུ་བཞི་གོང་ལྟར་སྒྲུབ། སྟན་བདེ་བ་ལ་ཁ་བྱང་དུ་ཕྱོགས་ཏེ་བཟང་པོའི་འདུག་སྟངས་ཏེ་དེ་ནི་སྟན་མཐོན་པོ་ལ་གནས་ཏེ་རྐང་པ་གཉིས་དྲང་པོར་བསྲང་ལ་རྒྱན་གོས་སེར་པོར་བྱའོ། །ཐབ་བསྐྱེད་སྐབས། སྟོང་པའི་ངང་ལས་ཧཱུཾ་སེར་པོ་ཞུ་བ་ལས་བྱུང་

[013B] མུ་རན་ཁ་ཁྱེར་དང་བཅས་པ། ཁ་ཁྱེར་ལ་རིན་པོ་ཆེའི་འཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་པཾ་ལས་པདྨ་དང། རཾ་ལས་ཉི་མའི་
དཀྱིལ་འཁོར་གྱི་སྟེང་དུ་རཾ་ལས་བགྲང་འཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ཧ་སྐུ་མདོག་སེར་པོར་སྐྱེས་ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་འཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགྶ་
ཅན༑ གོས་སེར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ། ཞེས་པ་དང། བསྟོད་པའི་སྐབས། འཇིག་རྟེན་དབང་ཕྱུག་ནས། དབང་ཆེན་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་ཞེས་དང། མེ་ལྷའི་ལྗགས་རྡོ་རྗེའི་རྣམ་པ་ཅན་སེར་པོ་
ལ་རཾ་ཡིག་དང། དགང་བླུགས་ཀྱི་ཁ་ལ་ཏཱཾ་ཡིག་གིས་མཚན་པར་གྱུར་ཅེས་དང། དགང་བླུགས་ལག་པ་གཉིས་ཁུ་ཚུར་དུ་བྱས་པའི་མཐེབ་མཛུབ་གཉིས་རྩེ་སྤྲད་པའི་རིན་པོ་ཆེའི་ཁུ་ཚུར་གྱིས་འཛིན། ཨོཾ་ཨགྣ་ཡེ། ཨཱ་དཱཨ་བྱ་ནས། བཱ་ཧཱ་ནཱ་ཡེ། སྤེལ་ཚིག་སྤྲོ་ན། བྡག་
ཅག་དཔོན་སློབ་འཁོར་དང་བཅས་པ་རྣམས་ཀྱི་ཚེ་དང་བསོད་ནམས་དང་འབྱོར་པ་དང་གཞི་བརྗིད་དང། སྡེ་སྣོད་གསུམ་དང་རྒྱུད་སྡེ་བཞིའི་བཤད་སྒྲུབ་དང་བསླབ་པ་གསུམ་གྱི་ཡོན་ཏན་ཐམས་ཅད་པུཥྚིཾ་ཀུ་རུ་ཨོཾ། ཞེས་སྦྱར་བ་སྤྱི་འགྲོ་ལྟ་བུ་རྒྱས་པ་དང།  སྤེལ་ཚིག་
བསྡུས་པ་ལ་མོས་ན་སྔགས་མཐར།  བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཐོས་བསམ་སྒོམ་གསུམ་སོགས་འདོད་པའི་དོན་རྣམས་པུཥྚིཾ་ཀུ་རུ་ཨོཾ།  ཞེས་པ་ལྟ་བུ་དམིགས་བསལ་སྦྱར་ཚུལ་རྣམས་རིགས་པས་དཔྱད་ཤེས་པར་བྱའོ།  །ཡམ་ཤིང་རྣམས་བྱང་

[014A]༄༅། །ཆུབ་  ྾   ཅེས་པ་ནས།  ཨོཾ་ཨགྣ་ཡེ་  ྾  ཧཱ་ནཱ་ཡེ། ཨོཾ་བོ་དཧི་པྲྀཀྵ་ཡ། བདག་ཅག་  ྾  ཐམས་ཅད་པུཥྚིཾ་ཀུ་རུ་ཨོཾ།  ཞེས་སྦྱར་རོ། །འདས་ལྷ་བསྐྱེད་སྐབས།  གསལ་ལ་ཡོངས་སུ་རྫོགས་པར་གྱུར་པའི་སྐུ་ལས་འོད་ཟེར་སེར་པོ་
འཕྲོ་བར་གྱུར། དེའི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ།  ཞེས་དང།  ལྷའི་ལྗགས་རྡོ་རྗེའི་རྣམ་པ་ཅན་སེར་པོ་ལ་རཾ་ཡིག་གིས་ཞེས་དང། ཨོཾ་ཏཱ་རེ་ཏུཏྟཱ་རེ་ཏུ་རེ་སཱཧཱ། ཨོཾ་བོ་དཧི་པྲྀཀྵ་ཡེ།  སྤེལ་ཚིག་རྒྱས་པར་སྤྲོ་ན།  བདག་ཅག་དཔོན་སློབ་འཁོར་དང་
བཅས་པ་རྣམས་ཀྱི་ཚེ་དང་བསོད་ནམས་དང་འབྱོར་པ་དང་གཟི་བརྗིད་དང། སྣེ་སྣོད་གསུམ་དང་རྒྱུད་སྡེ་བཞིའི་བཤད་སྒྲུབ་དང་བསླབ་པ་གསུམ་གྱི་ཡོན་ཏན་ཐམས་ཅད་པུཥྚིཾ་ཀུ་རུ་ཨོཾ།  ཞེས་སྤྱི་འགྲོ་དང། བསྡུས་པ་ལ་མོས་ན།  ཨོཾ་ཏཱ་རེ་  ྾  སཱཧཱ། ཨོཾ་བོ་དྷི་
པྲྀཀྵ་ཡ། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཐོས་བསམ་སྒོམ་གསུམ་སོགས་འདོད་པའི་དོན་རྣམས་པུཥྚིཾ་ཀུ་རུ་ཨོཾ།  ཞེས་པ་ཡམ་ཤིང་ནས་ཁྱད་རྫས་ཀྱི་བར་རིགས་འགྲི་སྦྱར་རོ། །འཕྲིན་ལས་བཅོལ་བའི་ཚེ།  ལྷ་རྣམས་ཀྱི་ཐུགས་ཀ་ནས་
སྤྲོས་པའི་སངས་རྒྱས་རྣམས་ཀྱིས་བུམ་པ་སེར་པོ་བདུད་རྩིས་གང་བ་ཐོགས་ནས། བསྒྲུབ་བྱ་ཟླ་བ་སེར་པོ་ལ་གནས་པ་ལ་ཁྲུས་བྱས་པས་ཚེ་དང་བསོད་ནམས་དང་འབྱོར་པ་དང་གཟི་བརྗིད་དང། སྡེ་སྣོད་གསུམ་དང་རྒྱུད་སྡེ་བཞིའི་བཤད་སྒྲུབ་དང་
བསླབ་པ་གསུམ་གྱི་ཡོན་ཏན་ཐམས་ཅད་རྒྱས་པར་གྱུར་ཅེས་བརྗོད་ཅིང་བསམ་མོ། །མཇུག་འོ་ཐུག་སྒྲུབ་ན། སྣོད་སེར་པོའམ་ཁ་དོག་སེར་པོར་བསྒྱུར་བ་ལ་དྲི་སེར་པོས་བྱུགས་ཤིང་མེ་ཏོག་སེར་པོའི་འཕྲེང་བ་བཅིངས། མེ་གཞིལ་བྱེད་ཞོ་དང་དྲིའི་ཆབ་སེར་པོས་བྱ། ལྷག་མ་རྣམྶ་

[014B]། །།་དབང་གི་སྦྱིན་སྲེག་ཇི་ལྟར་བྱ་བའི་ཚུལ་ནི། གང་དུ་བྱ་བའི་ས་གཞི་དམར་བའམ་དམར་པོར་བསྒྱུར་བ་ལ། ཚངས་ཟུར་ཐིག་སྤྱི་ལྟར་གདབ། དབུས་ནས་ལྷོ་བྱང་གི་ཚངས་ཐིག་ལ་སོར་བརྒྱད་དང་
ཉེར་བཞི་དང། སོ་གཉིས་དང། བཞི་བཅུ་དང། ཞེ་བཞི་རྣམས་ལ་རྟགས་རེ་བྱ། དབང་ལྡན་ནས་མེ་མཚམས་ཀྱི་བར་ཤར་མིན། ཕྱོགས་གཞན་གསུམ་སོར་ཉེར་བཞི་དང། སོ་གཉིས་དང། བཞི་བཅུ་རེས་ཟླུམ་པོ་གསུམ་བསྐོར་བ་ཐབ་མཐིལ་དང། མུ་རན་དང། ཁ་ཁྱེར་རོ། །
ལག་གཡས་དབུས་ནས་ལྷོའི་ཚངས་ཐིག་གི་སོར་བརྒྱད་རྟགས་སྟེང་བཟུང། གཡོན་པས་ཟླུམ་པོ་ནང་མ་སོར་ཉེར་བཞི་དང། སོ་གཉིས་དང། བཞི་བཅུ་བཅས་ལ་རིམ་པར་ཤར་ལྷོ་ནས་ཟླུམ་པོ་ཕྱེད་པ་གསུམ་བསྐོར་བས་མཆེ་བ་གཉིས་བཤིབ་ཀྱི་རི་མོ་འབྱུང། བྱང་ཤར་ཕྱོགས་སུའང་དེ་བྮིན་
བསྐོར། དེ་རྣམས་ཤར་ངོས་ཐིག་གིས་སྦྲེལ་བས་ཟླ་གམ་གསུམ་འབྱུང་ངོ། །སོར་ཞེ་བཞི་ནས་དབུས་ཚད་ཀྱི་ཟུར་ཐིག་བཞིར་བྱ་རྗེས་བཙལ་ཏེ་ཟུར་ཐིག་ནས་ཟུར་ཐིག་བར་གྲུ་བཞིར་གདབ་པ་སྟེགས་བུའོ། །སླར་ཡང་དབུས་བཙལ་ཏེ་ཚངས་ཟུར་གདབ་ལ་ཟླ་གམ་ནང་མའི་དབུས་སུ་ཟླུམ་པོར་བསྐོར་བ་ཆ་
གསུམ་དུ་བགོས་པའི་ཆ་གཅིག་དབུས་སུ་ཟླུམ་པོར་བསྐོར་བ་ལྟེ་བ་དང། ཆ་གཉིས་པདྨ་སྤྱི་ལྟར་བགོས། དབུས་སུ་ཨུཏྤ་ལ་དམར་པོ་ཏཱཾ་གྱིས་མཚན་པ་བྲི། ཁ་ཁྱེར་ལ་པདྨའི་འཕྲེང་བ། གྲྭ་བཞིར་ཟླ་ཕྱེད་རྡོ་རྗེ་བྲིའོ། །བུད་ཤིང་ནི་ཙནྡན་དམར་པོ་སོགས་ཡམ་ཤིང་དང་རྒྱུ་འདྲ་བས་མུ་རན་གྱི་
སྟེང་ནས་ཁྲུ་གང་བརྩིག་ཅིང་དམར་པོར་བསྒྱུར། དྲིའི་ཆུ་དམར་པོ་དང་ཙནྡན་དམར་པོའི་ཕྱེ་མ་བཏབ། ཨུག་ཆོས་སོགས་མེ་ཏོག་དམར་པོ་གཅལ་དུ་བཀྲམ། མེ་ཡོལ་ཞི་བ་ལྟར་དཀར་པོ། སློབ་དཔོན་དང། ཆུ་བཞི། དགང་བླུགས་མཆོད་རྫས་རྣམས་ཀྱི་གདན་ཡང་ཐབ་ཁུང་འདྲ་བར་པདྨ་

[015A]༄༅། །དམར་པོ་བྱ། མཆོད་རྫས་ཆུ་བཞི་ནི། ཟངས་ཀྱི་སྣོད་དུ་མེ་ཏོག་དམར་པོ་དང་ཙནྡན་དམར་པོ་སོགས་དྲི་དམར་བའི་ཆུ། ནས་དང། ཏིལ་ནག་ཀུ་ཤ་འབྲས་ཡོས་བདུད་རྩི་ལྔ་རྣམས་ཀྱང་བླུག་གོ་ཡམ་ཤིང་སྔར་བཤད་པའི་སྐྱོན་དང་
བྲལ་བའི་ཤིང་དམར་པོའམ་ནིམ་པ་དང་ཐང་ཤིང་དང་ཤིང་སྐྱུར་བ་མེ་ཏོག་དང་བཅས་པ་སྟེ་སྦོམས་སུ་མཐེ་བོང་གི་ཚད། སྲིད་དུ་སོར་ལྔ་པའོ། །དབང་གི་དགུག་པ་ལ་ནི་ཚེར་མ་ལྕགས་ཀྱུ་ལྟ་བུའི་ཤིང་རྣམས་ཏེ་ཚད་སྔར་བཞིན་ནོ། །མར་ཁུ་སོགས་སྲེག་རྫས་གཞན་རྣམས་ཞི་རྒྱས་
དང་འདྲ་ཞིང་ཙནྡན་དམར་པོ་དང་རྒྱ་སྐྱེགས་སོགས་ཀྱིས་ཁ་དོག་དམར་པོར་བསྒྱུར། དབང་གི་ཁྱད་པར་བ་ནི་མེ་ཏོག་དམར་པོ་དང་འབྲས་བུ་སྐྱུར་མོ་དང་ཨུཏྤ་ལ་དམར་པོ་སོགས་མེ་ཏོག་དམར་པོ་དྲི་ཞིམ་པོའོ། །བསྲེག་རྫས་དང་མཆོད་རྫས་ཀྱི་སྣོད་ཟངས་ལ་སོགས་པས་དམར་པོར་བསྒྱུར།།
འདས་ལྷའི་གཏོར་མ། ཞལ་ཟས། མེ་ཏོག་སོ་རྩི། གོས་ཟུང་སོགས་དམར་པོར་བྱ། མེ་ནི་སྨད་འཚོང་དང་རྗེ་རིགས་ཁྱིམ་གྱི་མེ་དང། དབང་གི་དགུག་པ་ལ་གར་མཁན་དང་མགྲོན་པོས་བུས་པའི་མེས་སོ། །ཀུ་ཤ་རང་གི་གཡོན་ངོས་ནས་བརྩམས་ཏེ་རྩེ་མོ་ནུབ་དང་བྱང་དང་
ཤར་དང་ལྷོ་རུ་བསྟན་པ་སྔ་མའི་རྩེ་མོས་ཕྱི་མའི་རྩ་བ་ནོན་པར་བཀྲམ། བ་གླང་གི་རྣ་བ་ལྟ་བུ་རྩེ་མོ་ནུབ་ཏུ་བསྟན་པས་གཡོགས། བསམ་པ་ཆགས་པའི་སེམས་ཀྱིས་རང་ཉིད་རྗེ་བརྩུན་མའི་སྐུ་ལས་འོད་ཟེར་དམར་པོ་འཕྲོ་བར་ལྷའི་རྣལ་འབྱོར་སྔོན་དུ་འགྲོ་བས། བསང་ཆུ་དང། ཆུ་
བཞི་གོང་ལྟར་སྒྲུབ། མཐོ་ཞིང་བདེ་བའི་སྟན་ལ་ཁ་ནུབ་ཏུ་ཕྱོགས་ཏེ་རྡོ་རྗེ་སྐྱིལ་ཀྲུང་བྱ་སྟེ་དེ་ནི་བརླ་གཡས་པ་དང་བྱིན་པའི་དབུས་སུ་རྐང་པ་གཡོན་པ་བཞག་ནས། དེའི་སྟེང་དུ་བརླ་གཡོན་པ་དང་བྱིན་པའི་དབུས་སུ་རྐང་པ་གཡས་པ་བཞག་ལ་གོས་དམར་པོ་གྱོན། དར་དམར་པོས་ཐོད་

[015B] ཐབ་བསྐྱེད་སྐབས། སྟོང་པའི་ངང་ལས་ཧཱུཾ་དམར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་ཞིང་དབྱིབས་ཟླ་གམ། མུ་རན་ཁ་ཁྱེར་དང་བཅས་པ། ཁ་ཁྱེར་ལ་པདྨའི་འཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་
ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་པཾ་ལས་པདྨ་དང། རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་འཕྲེང་རཾ་གྱིས་མཚན་པ་ཡོངས་སུ་གྱུར་པ་ལས། མེ་ལྷ་སྐུ་མདོག་དམར་པོར་སྐྱེས་ལ་གནས་པ། ཞལ་གཅིག་ཕྱག་གཉིས་ཀྱི་གཡས་བགྲང་འཕྲེང་དང། གཡོན་སྤྱི་བླུགས་འཛིན་པ། གསུས་ཁྱིམ་ཆེ་ཞིང་རལ་པའི་ཐོར་ཚུགས་ཅན། གོས་དམར་པོ་གསོལ་ཞིང། སྲད་བུ་དཀར་པོའི་སེ་རལ་ཁ་ཐོགས་པ།  ཞེས་དང། བསྟོད་པའི་སྐབས།  འཇིག་རྟེན་དབང་ཕྱུག་ནས། དམར་པོ་
མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་ཞེས་པ་དང། མེ་ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་དག། དགང་བླུགས་ཀྱི་ཁ་ལ་ཏཱཾ་ཡིག་གིས་ཞེས་བསྒྱུར། དགང་བླུགས་ཁུ་ཚུར་གཉིས་ཀྱི་མཐེབ་མཛུབ་རྩེ་སྤྲད་པ་ཟླུམ་པོར་བྱས་པའི་
མཛུབ་མོའི་ཕྱིན་ནས་གུང་མོས་དཀྲིས་པའི་པདྨའི་ཁུ་ཚུར་གྱིས་འཛིན། ཨོཾ་ཨགྣ་ཡེ་ནས། ཧཱ་ནཱ་ཡེ། རྒྱས་པར་སྤྲོ་ན་སྤེལ་ཚིག་ནི། བདག་རྣལ་འབྱོར་པ་འདི་ཞེས་བྱ་བས་ཟུང་འཇུག་རྡོ་རྗེ་འཆང་གི་སྐུ་མངོན་དུ་བྱས་ཏེ་འགྲོ་བའི་དོན་བྱ་བའི་ཕྱིར་དུ། མ་རུངས་པ་དང། སྤྱོད་པ་
ངན་པ་དང། ངག་འཁྱལ་དང། ཉོན་མོངས་པའི་དབང་དུ་མི་འགྲོ་བར་རང་གིས་རང་ཉིད་དབང་དུ་བྱས་ཏེ། ཏིང་ངེ་འཛིན་དང་བཟླས་བརྗོད་དང། ཤེས་རབ་ཀྱིས་རྒྱུད་ཕྱུག་སྟེ་ཐར་པ་དང་ཐམས་ཅད་མཁྱེན་པའི་རྒྱུ་ཕུན་སུམ་ཚོགས་ཤིང་ཕྱི་རོལ་གྱི་ཁམྶ་
[016A]༄༅། །གསུམ་གྱི་འགྲོ་བ་ཕོ་མོ་ཟས་ནོར་ལོངས་སྤྱོད་འབྱོར་པ་སོགས། མདོར་ན་གང་དང་གང་དགོས་པ་ཐམས་ཅད་ཝ་ཤཾ་ཀུ་རུ་ཧོཿ་ དང་དེའི་དགུག་པ་ལ་ཆེ་གེ་མོ་  ཨཱ་ཀརྵ་ཡ་ཛཞེས་སྦྱར།  སྤེལ་ཚིག་བསྡུས་པ་ལ་མོས་ན།།
བདག་གིས་ཆོས་སྒྲུབ་པ་ལ་ཉེ་བར་མཁོ་བའི་མཐུན་རྐྱེན་ཐམས་ཅད་ཝ་ཤཾ་ཀུ་རུ་ཧོཿ་ ཞེས་དང། སྤྱི་འགྲོ་ལྟ་བུ་ལ།  ཁམས་གསུམ་གྱི་སྐྱེ་འགྲོ་སྲིད་ཞིའི་ལེགས་ཚོགས་ཐམས་ཅད་ཝ་ཤཾ་ཀུ་རུ་ཧོཿ་ ཞེས་དང། དབང་དང་དྲག་པོའི་བསྲེག་རྫས་རྣམས་ལ་རྫས་སྔགས་སོ་སོ་
བ་མི་སྣང་བས་གང་ལ་དབུལ་བའི་སྔགས་ཉིད་ཀྱིས་བྱའོ། །ཞེས་གསུངས་པ་ལྟར་ལྷ་གང་ཡིན་གྱི་སྔགས་དང་སྤེལ་ཚིག་ཀྱང་གོང་དུ་བཤད་པ་ཁོ་ནས་བྱ། འདས་ལྷ་བསྐྱེད་སྐབས།  གསལ་ལ་ཡོངས་སུ་རྫོགས་པར་གྱུར་པའི་སྐུ་ལས་འོད་ཟེར་དམར་པོ་འཕྲོ་བར་གྱུར།  ཅེས་དང།།
ལྷའི་ལྗགས་རྡོ་རྗེའི་རྣམ་པ་ཅན་དམར་པོ་ལ་རཾ་ཡིག་ཅེས་དང། ཨོཾ་ཏཱ་རེ་ཏུཏྟཱ་རེ་ཏུ་རེ་སཱཧཱ། བདག་རྣལ་འབྱོར་པ་འདི་ཞེས་བྱ་བས་ཟུང་འཇུག་རྡོ་རྗེ་འཆང་གི་སྐུ་མངོན་དུ་བྱས་ཏེ་ ཞེས་སོགས་སྤེལ་ཚིག་རྒྱས་བསྡུས་གང་རིགས་སྦྱར་ཏེ་ཡམ་ཤིང་ནས་ཁྱད་རྫས་ཀྱི་བར་རིགས་འགྲེ་
འཕྲིན་ལས་བཅོལ་བའི་ཚེ། རྗེ་བཙུན་མའི་ཐུགས་ཀ་ནས་སྤྲོས་པའི་རྗེ་བཙུན་མ་དམར་མོ་བུམ་པ་འཛིན་པས་བསྒྲུབ་བྱའི་སྤྱི་བོར་ཆུ་རྒྱུན་སྦྲེང་བའི་སྐབས་དམིགས་པ་ཁྱད་པར་ཅན་ནི།  རང་ཉིད་དམ་བསྒྲུབ་བྱ་ཐ་མལ་གྱི་རྣམ་པར་ནུབ་བྱང་དུ་ཟླ་བ་དམར་པོ་ལ་གནས་པ་ལ་གཙོ་མོའི་
སྐུ་ལས་སྤྲུལ་པའི་ལྷ་མོ་དམར་མོ་བུམ་པ་བདུད་རྩིས་གང་བ་ཐོགས་པས་རང་གི་སྤྱི་བོ་ནས་ཆུ་རྒྱུན་སྦྲེང་བས། བླ་མ་ལ་མ་དད་པ་དང། དམ་ཚིག་ཉམས་ཆག་ཉོན་མོངས་པ་སོགས་ཐར་པའི་གེགས་སུ་གྱུར་པ་ཐམས་ཅད་དག་པར་བྱས་ཏེ། མ་ནོར་བའི་དམ་

[016B] མཚན་ལྡན་བླ་མ་དམ་པའི་དབང་དུ་རང་ཉིད་འདུས་ཏེ། ཆོས་ལ་བརྩོན་འགྲུས་དྲག་པོ་དང། བླ་མ་ལ་དད་པ་འཕེལ་བ་སོགས་རང་གི་ལུས་སེམས་དབང་དུ་གྱུར་ཏེ། ཡོན་ཏན་དཔག་ཏུ་མེད་པ་ཐོབ་པར་བསམ། ཡང་གཙོ་མོའི་ཐུགས་ཀ་
ནས་འོད་ཟེར་དམར་པོ་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་འོད་ཟེར་དམར་པོའི་རྣམ་པར་དབང་དུ་མཛད་དེ། རང་ལ་ཐིམ་པས་དེ་རྣམས་ཀྱི་བྱིན་རླབས་ནུས་མཐུ་ཐམས་ཅད་རང་ལ་ཞུགས་པར་བསམ།  དེ་བཞིན་
དུ་དབང་གི་དགུག་པ་ལ།  ཐུགས་ཀ་ནས་ལྷ་མོ་དམར་མོ་ལྕགས་ཀྱུ་དང་ཞགས་པ་འཛིན་པ་དཔག་ཏུ་མེད་པ་སྤྲོས་ཏེ་བསྒྲུབ་བྱ་གང་ཡིན་གྱི་མགྲིན་པ་ནས་ཞགས་པས་བཅིངས། སྙིང་ག་ནས་ལྕགས་ཀྱུས་བཟུང་སྟེ། རང་གི་ཆགས་པའི་ངོ་བོ་ཧོདྨར་པོ་གཉིས་
ཀྱི་བར་དུ་བཞག་དེས་གཙོ་བྱས་ཁམས་གསུམ་སེམས་ཅན་ཐམས་ཅད་བཀུག་སྟེ་མདུན་དུ་གནས་པ་ལ་བསྒྲུབ་བྱའི་ཅོད་པན་གྱིས་བདག་གི་རྐང་པ་ལ་མགོ་བོས་གཏུགས་ཤིང་སེམས་ཅན་ཐམས་ཅད་ཀྱིས་ཀྱང་རང་ཉིད་ལ་ཕྱག་བྱས་པར་ བསམས་ལ།  གཙོ་
མོའི་ཐུགས་ཀ་ནས་འོད་ཟེར་དམར་པོ་འཕྲོས། དེ་རྣམས་ལ་ཕོག་པས་ཐམས་ཅད་ཆགས་པས་ཞུ་ཉམས་བྱེད་ཅིང། རང་གི་ཐུགས་ཀ་ནས་ཀྱང་འོད་ཟེར་འཕྲོས་པས་དེ་རྣམས་མྱོས་པར་ བསམ། མཐར།  ཐམས་ཅད་ཀྱི་སྙིང་གར་རྣམ་ཤེས་ཀྱི་ངོ་བོ་ཡི་གེ་
ནྲི་རེ་ཡོད་པ་སྣ་བུག་གཡས་ནས་ཐོན། བུང་བ་ཚང་དུ་འགྲོ་བ་བཞིན་དུ་རང་གི་སྣ་བུག་ནས་ཞུགས། ཐུགས་ཀའི་ཏཱཾ་ཡིག་ལ་སིབ་སིབ་ཐིམ་པས། དེ་རྣམས་ཀྱི་སེམས་དང་རང་གི་སེམས་རོ་གཅིག་ཏུ་གྱུར་ པར་བསམ། འདི་ནི་དབང་སྡུད་ལ་ཤིན་ཏུ་ཟབ་པའི་

[017A]༄༅། །དམིགས་པ་ཡིན་ལ། དབང་གི་དགུག་པ་ལ་ལིངྒ་སོགས་དགོས་ཀྱང། ད་ལམ་འདིར་ལིངྒའི་ལས་སྦྱོར་མི་དགོས་སོ། །གཞན་ཡང་དམིགས་བསལ་གྱི་ཁ་བསྒྱུར་རྣམས་རིགས་པས་དཔྱད་ཤེས་པར་བྱ་ཞིང། འདིར་མི་གསལ་བའི་ཆོ་
ག་ཐུན་མོང་བ་རྣམས་ཞི་བའི་སྐབས་བཞིན་བྱའོ། །ལོང་ཡོད་ན་མེ་མ་ཤིའི་བར་དཀྲུགས་པ་དང་བརྡལ་བར་མི་བྱ་སྟེ། འགོམ་པར་ཡང་མི་བྱའོ། །ལོང་མེད་ན་འོ་མ་དང་དྲི་ཆུ་དམར་པོས་མེ་གཞི་ལ་ལོ།།  འདིར་སྨྲས་པ། དེ་ལྟར་ཡིད་འཕྲོག་ཨུཏྤལ་ལྷ་མོ་ཡི། །སྒྲུབ་འཕྲིན་སྙིང་གི་
ནོར་བུའི་བང་མཛོད་ལས། །དགེ་ལེགས་སྣང་བ་སྟོང་འབར་སྦྱིན་སྲེག་གི་བསམ་འཕེལ་འོད་ཀྱི་སྙེ་མ་བདག་གིས་བླངས། །འདི་ནི་ནད་གདོན་སྡིག་པའི་བུད་ཤིང་ཀུན། །ལྷག་མེད་སྲེག་པའི་དུས་ཀྱི་ཞུགས་ཆེན་ཏེ། །ལེགས་ཚོགས་འདབ་སྟོང་བཞད་པའི་
པདྨ་དང། །སྲིད་གསུམ་བརྟན་གཡོ་འཆིང་བའི་ཞགས་པའང་ཡིན། །འདིར་འབད་རྣམ་དཀར་མུ་ཏིག་འཛུམ་པའི་རླབས། །ཟབ་མོའི་སྟོབས་སུ་སྨིན་པའི་དཔལ་ཆེན་པོས། །ཉམ་ཐག་འགྲོ་ཀུན་བླ་མ་རྗེ་བཙུན་མས། །རྗེས་བཟུང་བྱིན་རླབས་བདུད་རྩིས་
འཚོ་གྱུར་ཅིག་དེའི་མཐུས་གཉིས་སྣང་འཁྲུལ་པའི་བསྲེག་རྫས་ཀུན། །ལྷན་སྐྱེས་འོད་གསལ་མཆོག་གི་མེས་སྦྱངས་པས། །ལྔ་ལྡན་ཟུང་འཇུག་འོད་ཀྱི་རྩེ་དགའ་འབུམ། །ས་གསུམ་མུན་པའི་གཤེད་དུ་འབར་གྱུར་ཅིག་ །ཅེས་འཕགས་མ་སྒྲོལ་མ་བླ་
མེད་ལུགས་ཀྱི་སྒྲུབ་ཐབས་ཙིཏྟ་མ་ཎི་དང་འབྲེལ་བའི་ཞི་རྒྱས་དབང་གསུམ་གྱི་ཆོ་ག་ཇི་ལྟར་བྱ་བའི་ཚུལ་ནག་འགྲོས་སུ་གསལ་བར་བཀོད་པ་འདི་ཡང་དེང་དུས་ལམ་འདིར་ཡི་དམ་དུ་བྱེད་པ་མང་ཞིང་སྦྱིན་སྲེག་འཁྱེར་བདེ་ཞལ་གསལ་ཞིག་ཕྱོགས་འདིར་དཀོན་པར་བརྟེན། གཅིག་ཏུ་སྒྲུབ་ལ་བརྩོན་ཞིང་བྶླབ་

[017B] སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་འདབ་ལྡན་ཡལ་གའི་རི་དྭགས་ཀྱི་ལོར། ཆུ་ཤེལ་དབང་པོ་
ཆུ་སྟོད་ཀྱིས་ཉ་བའི་གྲལ་ཚེས་བཅོ་ལྔ་བཅོམ་ལྡན་འདས་ལྷུམས་སུ་ཞུགས་པའི་དུས་ཆེན་ཉིན། ནོར་གླིང་བསྐལ་བཟང་ཕོ་བྲང་གི་ཉེ་འདབ་རང་སྤྱི་ལ་ཡིད་འཕྲོག་མེ་ཏོག་སྣ་ཚོགས་ཕང་ཕུང་དུ་བཞད་ཅིང། རྐང་དྲུག་འཕུར་ལྡིང་གཡོ་བའི་འདབ་གླུ་མངོན་པར་སྒྲོགས་པའི་ལྡིང་ཁང་དུ་རྫོགས་པར་སྦྱར་བའི་
ཡི་གེ་པ་ནི་བསྐུལ་བ་པོ་ཉིད་ནས་བགྱིས་པ་འགྲོ་ཀུན་འཕགས་མ་སྒྲོལ་མས་རྗེས་སུ་འཛིན་པའི་རྒྱུར་གྱུར་ཅིག། །།་ཚུལ་འདི་ཡོན་ཏན་ནོར་བུའི་རྒྱན་མང་ཅན། །བཤད་མཛོད་བློ་བཟང་བསྟན་འཛིན་རྒྱལ་པོ་ནས། །རྒྱུ་སྦྱར་དཔར་དུ་བསྐྲུན་པའི་རྣམ་དཀར་ཚོགས། །
ཟླ་བ་སྟོང་གི་ལང་ཚོར་འཛུམ་པ་དེས། །འགྲོ་ཀུན་བཤེས་གཉེན་དམ་པའི་ས་མཁན་ལ། །བརྟེན་ནས་འཕགས་མའི་ཉེ་ལམ་ཟབ་མོ་ཡིས། །རྟག་བརྟན་ཞི་བ་མཆོག་གི་གྲོང་ཁྱེར་དུ། །བླ་མེད་ངལ་བསོའི་བདེ་བ་ཐོབ་གྱུར་ཅིག་ །ཅེས་པ་འདི་ཡང་རྩོམ་པ་པོས་
སྨྲས་པའོ།། དགེ་ལེགས་འཕེལ།། །།།



