
[001A]༄༅། །དྲྱ་རྠ་བ་ར་དཱ་ཤྲཱི་པྲ་ཐ་མ་བུ་དྡྷཱ་ཀཱ་ལ་ཙ་ཀྲ་སྱཱ་བཧི་ཥེ་ཀ་མ་ཧོ་ཏྟ་རོ་ཏྟ་རཾ་བཛྲ་ཙ་རྱ་མ་ཧཱ་ཏི་པ་ཏི་སཱ་བཧི་ཥི་ཉྩ་སྱ་བི་དཧི་ནཱ་མ་བི་ཧ་ར་ཏི་སྨ། །
༄༅། །དཔལ་དང་པོའི་སངས་རྒྱས་དུས་ཀྱི་འཁོར་ལོའི་དབང་གོང་མ་གོང་ཆེན་རྡོ་རྗེ་སློབ་དཔོན་བདག་པོ་ཆེན་པོའི་དབང་དང་བཅས་པ་བསྐུར་བའི་ཆོ་ག་དོན་གཉིས་མཆོག་སྦྱིན་ཞེས་བྱ་བ་བཞུགས་སོ། །

[001B] །ན་མོ་གུ་རུ་མཉྫུ་གྷོ་ཥ་སྭ་ར་སྭ་སྟི་བྷྱ་མཆོག་ཏུ་བརྟན་བརྗིད་སྲིད་པ་གསུམ་གྱི་མགོས་བཏུས་པའི། །རྡོ་རྗེ་སྙིང་པོའི་ཁྲི་འཕང་མཐོན་པོར་ཞབས་བཀོད་ཅིང། །དམིགས་བཅས་
སྟོང་ཉིད་ཕྱག་རྒྱ་ཆེན་མོར་མཉམ་སྦྱོར་པའི། །བདེ་ཆེན་རང་བཞིན་དང་པོའི་སངས་རྒྱས་མཆོག་ལ་འདུད། །མི་འགྱུར་བདེ་བ་བཟང་མོའི་བྷ་ག་ལས། །དུས་གསུམ་བདེ་གཤེགས་འགྲོ་ལ་སྣང་བའི་སྐུ། །
རྣམ་པར་སྤྲོ་མཛད་སྣ་ཚོགས་ཡུམ་ལ་སོགས། །བདེ་སྐྱོང་རྣལ་འབྱོར་མ་ཡིས་བདག་སྐྱོང་མཛོད། །གང་ཐུགས་ཆོས་དབྱིངས་ཡེ་ཤེས་ཨཱ་དརཤ། །སྒྲིབ་པའི་རྡུལ་དང་ལྷན་ཅིག་མི་གནས་ཆོས། །ཤེས་བྱ་མཐའ་
དག་སྣང་བའི་ངོ་མཚར་ཅན། །འཇམ་མགོན་རྒྱལ་བ་གཉིས་པར་ཕྱག་འཚལ་ལོ། །རྡོ་རྗེའི་རིགས་གྱུར་སྔགས་སྤྱོད་བགྲང་ཡས་ཀྱི། །བསྟི་གནས་སྡེ་བཞིའི་ཕོ་བྲང་ཀ་ལཱ་པའི། །འཇིགས་མེད་སེང་གེའི་

[002A] །ཁྲིར་བཞུགས་རིགས་ལྡན་སོགས། །རིམ་བྱོན་དམ་པའི་ཚོགས་ལ་གུས་བས་འདུད། དག་གི་དབང་ཕྱུག་རྡོ་རྗེ་སྒྲ་དབྱངས་མར། །རྗེས་ཆགས་འཇམ་མགོན་དཔའ་བོ་མཆོག་
གི་སྐུ༑ ༑དཔལ་ལྡན་རྡོ་རྗེ་སློབ་དཔོན་གཟུགས་ཤར་བ། གང་དེར་སྒོ་གསུམ་དང་བས་ཕྱག་བགྱིའོ། །ཁྱབ་བདག་དང་པོའི་སངས་རྒྱས་མཆོག་གི་རྒྱུད། འཇམ་དཔལ་མཚན་རབ་བརྗོད་པས་ཉེར་འཁྱུད་ཅིང་
སླས་པའི་དོན་གསལ་གང་གི་ཚིག་དོན་ལ། །ཐོས་བསམ་སྒོམ་པས་བདེ་བླག་འཇུག་བའི་སླད། །གོང་དད་གོང་ཆེན་དབང་གིས་སྐལ་ལྡན་རྣམས། །བདེ་བ་ཆེན་པོའི་ལམ་དུ་སྨིན་བྱེད་ཚུལ། །འཁྲུལ་བྲལ་རྒྱལ་བ་
གཉིས་པ་ཡབ་སྲས་ཀྱི། །བཞེད་པ་ཇི་བཞིན་འདི་ན་གསལ་བར་བྱ། །འདིར་མཆོག་གི་དང་པོའི་སངས་རྒྱས། ཐབས་དང་ཤེས་རབ་རིགས་མེད་པ། བདེན་དོན་རྣམ་པ་བཅུ་གཉིས་ཀྱི་བདག་ཉིད། དེ་ཉིད་བཅུ་

[002B] རྣམ་པ་ཐམས་ཅད་ཀྱི་མཆོག་དང་ལྡན་པའི་ཕྱག་རྒྱ་ཆེན་མོས་ཡང་དག་པར་འཁྱུད་ཅིང་ནང་གི་བདེ་བ་རང་རིག་པའི་ངོ་བོ། དཔལ་དུས་ཀྱི་འཁོར་ལོའི་དབང་གོང་མ་རྣམས་ཀྱིས་སྐལ་ལྡན་གྱི་སློབ་མ་
རྗེས་སུ་འཛིན་པར་བྱེད་པའི་ཚུལ་གྱི་ངག་འདོན་ནག་འགྲོས་སུ་འགོད་པ་ལ། རྒྱུད་ཀྱི་རྒྱལ་པོའི་དབང་གི་ལེའུ་ལས། དང་པོར་ཡང་དག་བསྟེན་བྱ་བླ་མ་དག་ཀྱང་དམ་ཚིག་ལྡན་ཞིང་རྡོ་རྗེ་ཐོག་ལ་ལྷག་པར་གནས། །དེ་ཉིད་
བསྒོམས་ཤིང་མ་ཆགས་དྲི་མ་དག་དང་རྣམ་པར་བྲལ་ཞིང་བཟོད་པའི་ངང་ཚུལ་ལམ་ལ་ཞུགས། །སློབ་མ་རྣམས་ལ་ལམ་ནི་སྦྱིན་བྱེད་དམྱལ་བའི་འཇིགས་པ་འཕྲོག་ཅིང་དེ་ཉིད་ལས་ནི་ཚངས་སྤྱོད་ལྡན། །བདུད་
རྣམས་ལ་ནི་རྡོ་རྗེ་དབྱུག་པ་དེ་ཡང་འཛིན་མའི་གཞི་ལ་རྡོ་རྗེ་སེམས་དཔར་རབ་གྲགས་པའོ། །ཞེས་གསུངས་པ་ལྟར། དམ་ཚིག་དང་ལྡན་པ་སོགས་ཀྱི་མཚན་ཉིད་ཚང་བའི་རྡོ་རྗེ་སློབ་དཔོན་བདུད་བཞི་ཐམས་ཅད་
འཇོམས་པར་བྱེད་པའི་རྡོ་རྗེ་དབྱུག་པ་དང་མཚུངས་པས་སྟེང་དུ་རྡོ་རྗེ་སེམས་དཔར་གྲགས་པ་དེ་ལྟ་བུས། ཟབ་ཅིང་རྒྱ་ཆེ་ལ་སེམས་བླ་མའི་ངེས་པ་ལ་དགའ་གཏོང་བའི་དང་ཚུལ་དང་ལྡན་ཡོན་ཏན་ཤེས། །ཐར་བ་
དོན་གཉེར་རྒྱུད་ལ་གུས་ཤིང་གཡོ་བ་མིན་པའི་སེམས་ལྡན་དེ་ཉིད་ཐོབ་པ་ཤིན་ཏུ་སྦེད། །གདུག་པ་རྣམས་ཀྱི་གྲོགས་ཉམས་སློབ་མ་ཞེས། ཟབ་པ་དམིགས་མེད་མཆོག་ཏུ་མི་འགྱུར་བའི་བདེ་བ་ཆེན་པོ་དང། རྒྱ་ཆེ་བ་

[003A]༄༅། །རྣམ་ཀུན་མཆོག་ལྡན་གྱི་སྟོང་ཉིད་ཟུང་དུ་འཇུག་པའི་དུས་ཀྱི་འཁོར་ལོའི་ལམ་བཟང་ལ་མོས་པ་དང། བླ་མས་བསྟན་པའི་རྩ་ལྟུང་དང་བྲལ་ཞིང་དགེ་བ་བཅུའི་ཆོས་ལ་མོས་པས་བླ་
མའི་ངེས་པ་ལ་དགའ་བ། ནོར་རྫས་ལ་ལྟོས་པ་མེད་ཅིང་འདུ་འཛིན་སྤངས་པས་གཏོང་པའི་དང་ཚུལ་ཅན། དཀོན་མཆོག་གསུམ་གྱི་ཡོན་ཏན་ཤེས་ནས་མི་ཕྱེད་པའི་དད་པ་དང་ལྡན་པ། ཞི་སོགས་འཇིག་རྟེན་པའི་དངོས་གྲུབ་
དོན་དུ་མི་གཉེར་བར་འཇིག་རྟེན་ལས་འདས་པའི་མཆོག་གི་དངོས་གྲུབ་དོན་དུ་གཉེར་བས་ཐར་པ་དོན་གཉེར་ཅན། རྒྱུད་ལས་གསུངས་པའི་སྡོམ་པ་སྲུང་བ་ལ་གུས་པ། བསྐྱེད་རིམ་སོགས་ཀྱིས་སེམས་གཡོ་བ་མིན་པ་སྟེ་
ཆོག་པར་མི་འཛིན་པ། སྔགས་ཀྱི་དེ་ཁོ་ན་ཉིད་རྫོགས་རིམ་གྱི་གདམས་ངག་ཐོབ་པ་རྣམས་གཞན་ལ་མི་སྟོན་པའི་གསང་བ་ཐུབ་པ། གདུག་པ་སྡིག་པ་སྤྱོད་པ་རྣམས་ཀྱི་གྲོགས་མི་དགེ་བཅུ་ཉམས་པ་སྟེ། དེ་
བཅུ་སྤོང་བའི་ཚུལ་ཁྲིམས་དང་ལྡན་པ་སོགས་ཀྱི་སློབ་མའི་མཚན་ཉིད་མང་དུ་གསུངས་ཤིང་མངོར་བསྡུ་ན། དཀོན་མཆོག་གསུམ་དང་བླ་མ་ལ་དང་ཅིང། དུས་ཀྱི་འཁོར་ལོའི་ལམ་བཟང་ལ་དགའ་བ་
ཚེ་འདི་དོན་དུ་གཉེར་བའི་འདུ་འཛི་མེད་པ། ཐུན་མོང་པའི་གྲུབ་པ་བརྒྱད་ཙམ་ཡང་དོན་དུ་མི་གཉེར་བར་སངས་རྒྱས་ཀྱི་གོ་འཕང་ཁོ་ན་དོན་དུ་གཉེར་བའི་བྱང་ཆུབ་ཀྱི་སེམས་དང་ལྡན་པ། བསྐྱེད་རིམ་གྱི་རྟོགས་པ་ཐོབ་

[003B] མ་ཐོབ་ཀྱང་བསྐྱེད་རིམ་བསྒོམ་པའི་སྣོད་རུང་དུ་བྱེད་པའི་བྱིས་པ་འཇུག་པའི་དབང་བདུན་ལེགས་པར་ཐོབ་ནས། དམ་ཚིག་དང། སྡོམ་པ་བསྲུང་བ་ལ་བརྩོན་པའི་སློབ་མ་མཚན་ཉིད་དང་ལྡན་པ་ལ། རྡུལ་ཚོན་གྱི་དཀྱིལ་འཁོར་དུ་དབང་
བདུན་བསྐུར་བ་དང་འབྲེལ་བ་ཡིན་ན། དཀྱིལ་འཁོར་དེའི་ཉེ་སྐོར་རམ། དེ་དང་མ་འབྲེལ་ན། ཤིན་ཏུ་གཙང་ཞིང་བྱི་ངོར་བྱས་པའི་ས་ཕྱོགས། སྐལ་བ་དང་མི་ལྡན་པའི་སྐྱེ་བོས་དབེན་པར་བདུད་རྩི་ལྔས་བྱུགས་པའི་གཞིར། བདག་བསྐྱེད་ཀྱི་
དཀྱིལ་འཁོར་བསྒོམ་པ་སོགས་སྔོན་དུ་བཏང། མདུན་བསྐྱེད་དམིགས་རྟེན་ཡོད་ན་དམིགས་རྟེན་ནམ་མེད་ན་བསྒོམ་པས་ཡོངས་རྫོགས་སམ། ཐུགས་དཀྱིལ་ལམ། གཙོ་བོ་ཡབ་ཡུམ་ལ་ནུས་མ་བརྒྱང་ཀྱིས་བསྐོར་བ་ཙམ་གསལ་བཏབ་
མཆོད་པ་དང་གཏོར་མའི་བར་དུ་བྱས་ལ། དེ་ནས་གཙོ་བོ་དེ་ཉིད་བླ་མ་དང་ཐ་མི་དད་དུ་བསམས་ལ་འོག་ནས་འཆད་པའི་དབང་བཞི་རྫོགས་པར་རང་གིས་བླང་ངོ་ཞེས་བུ་སྟོན་གྱིས་དབང་གོང་ཆེན་གྱི་ཆོ་ག་དབང་དོན་རབ་གསལ་ལས་གསུངས་པ་ལྟར་བྱས་
ནས༑  དངོས་གཞི་དབང་གོང་མ་བསྐུར་བ་ལ་གསུམ། ཀུན་རྫོབ་འཇིག་རྟེན་པའི་དབང་གོང་མ་བཞི་སྦྱིན་པ་དང། ངེས་དོན་འཇིག་རྟེན་ལས་འདས་པའི་དབང་གོང་མ་བཞི་སྦྱིན་བ་དང། རྡོ་རྗེ་སློབ་དཔོན་བདག་པོའི་དབང་སྦྱིན་པའོ། །དང་པོ་ལ་བཞི། བུམ་པ། གསང་དབང། ཤེས་རབ་ཡེ་ཤེས་
དབང་བཞི་པ་སྦྱིན་པའོ། །དང་པོ་ལ། བུ་སྟོན་ཐམས་ཅད་མཁྱེན་པས། གསོལ་བ་གང་བ་ཅིང་དབང་བསྐུར་སྦྱིན། །དབང་དོན་བཤད་ཅིང་ང་རྒྱལ་བཟུང། །འོག་མ་གསུམ་ཡང་དེ་བཞིན་ནོ། །ཞེས་སྡོམ་ཚིག་ཏུ་མཛད་པ་བཞིན། གསོལ་བ་གདབ་པ། དབང་བསྐུར་བ། དབང་དོན་བཤད་པ། ང་རྒྱལ་བཟུང་བ་

[004A]༄༅། །བཞི་ལས། དང་པོ་གསོལ་བ་གདབ་པ་ནི། བསྡུས་རྒྱུད་ལས། སྐྲག་དང་འཁྲུལ་པའི་སེམས་དང་གཡོ་དང་གཞན་གྱི་དབང་དུ་འགྲོ་བ་དང་ནི་ནད་ལྡན་བུ་བཙས་དང། །བྲོ་ལྡན་ཁེངས་ཤིང་འདོད་ལ་ཆགས་དང་བླུན་དང་རྩོད་པ་ལ་དགའ་ཡན་ལག་ཉམས་
དང་མ་དག་པ། །དེ་ལྟ་བུ་རྣམས་ཤེས་རབ་ཡེ་ཤེས་དབང་དུ་ཤིན་ཏུ་འབད་ད་བླ་མས་སྤང་བྱར་མི་དབང་པོ། །སྔར་གསུངས་སངས་རྒྱས་བླ་མ་དག་ལ་གུས་ལྡན་དམ་ཚིག་འཛིན་ལ་ཕྱག་འཚལ་བ་དང་མཆོད་པར་བྱ། །ཞེས་གསུངས་པ་ལྟར། སྐྲག་པ་དང་འཁྲུལ་པ་ལ་སོགས་པའི་སྐྱོན་ད་འབྲལ་ཞིང་དད་
པ་དང་དམ་ཚིག་དང་ལྡན་པ་སོགས་མཚོན་ཉིད་ཚང་བའི་བུ་མོ་ལོ་བཅུ་གཉིས་མ་ནས། ཉི་ཤུ་མའི་བར་གང་ཡང་རུང་བ། བླ་མ་ལ་དངོས་སུ་འབུལ་བའམ་དགག་བྱ་དང་བཅས་པའི་ཚེན། དེ་ལྟ་བུའི་རིག་མ་མཚན་ཉིད་དང་ལྡན་པ་ཞིག་ཕུལ་བར་མོས་ཤིང། གསེར་གྱི་མཎྜལ་ཕུལ་ནས།།
སྒྲིབ་པ་ཐམས་ཅད་བཅོམ་པ་ཡི། །དུས་ཀྱི་འཁོར་ལོ་ཁྱོད་ལ་འདུད། །མཆོག་ཏུ་མི་འགྱུར་བདེ་བ་རྫོགས། །ཡེ་ཤེས་སྐུ་ཁྱོད་ལ་འདུད་དོ། །སྟོང་ཉིད་སྙིང་རྗེ་དབྱེར་མེད་པ། བྱང་ཆུབ་སེམས་ནི་འགྱུར་མེད་གང། །དབང་བསྐུར་དེ་ཡིས་
བདག་ལ་ནི། །མགོན་པོ་དེ་ནི་བཀའ་དྲིན་མཛོད། །བུ་དང་ཆུང་མ་སོགས་བཅས་པ། །བདག་ནི་དུས་ཀུན་ཁྱོད་ཀྱི་འབངས། །ཇི་སྲིད་བྱང་ཆུབ་སྙིང་པོའི་མཐར། །བདག་ལ་སྐྱབས་གཞན་ཡོད་མ་ཡིན། ། ཞེས་པ་ལན་གསུམ་དང།  ཨོཾ་ཨོཾ་
པྲཛྙོ་པཱ་ཡཽ་ཀ་ལ་ཤ་ཨ་བཧི་ཥེ་ཀཾ་མེད་ང་ཏཱོཾ་ཧུཾ་ཧཱུཾ་ཕཊ།  ཅེས་པ་ལན་གསུམ་གྱིས་གསོལ་བ་གདབ། ཚིགས་བཅད་འདི་འགྲེལ་ཆེན་དང། ནཱ་རོ་པའི་དབང་མདོར་བསྟན་གྱི་འགྲེལ་པ་གཉིས་ཀར་དབང་གོང་མའི་གསོལ་འདེབས་སུ་དྲངས་ལ་དོན་ནི། ཕར་ཕྱིན་ཐེག་པ་དང་

[004B] དུས་འཁོར་གྱི་སྐོར་ནས་བཤད་པའི་ཐིག་ལེ་རིགས་བཞིའི་སྟེང་གི་སྒྲིབ་བ་དང་འཕོ་བའི་བག་ཆགས་ལ་སོགས་པའི་སྒྲིབ་པ་ཐམས་ཅད་བཅོམས་པ་ཡི། དུས་ཀྱི་འཁོར་ལོ་ཁྱོད་ལ་འདུད་དོ། །སྒྲིབ་བ་དེ་དག་སྤོང་བའི་
ཐབས་ཐུན་མོང་མ་ཡིན་པ་མཆོག་ཏུ་མི་འགྱུར་བའི་བདེ་བ་ཉིས་ཁྲི་ཆིག་སྟོང་དྲུག་བརྒྱའི་ཆ་ཐམས་ཅད་ཡོངས་སུ་རྫོགས་པའི་ཡེ་ཤེས་ཀྱི་སྐུ་ཉིད་ལ་འདུད་དོ། །དེ་ལྟར་བཏུད་ནས་སྐུ་དམིགས་བཅས་སྟོང་པ་ཉིད་ཀྱི་གཟུགས་དང། ཐུགས་དམིགས་མེད་སྙིང་རྗེ་བདེ་བ་ཆེན་པོ་གཉིས་ངོ་བོ་དབྱེར་མེད་
བའི་དོན་དམ་བྱང་ཆུབ་ཀྱི་སེམས་ཀྱི་དཀྱིལ་འཁོར་འགྱུར་བ་མེད་པ་དེ་ཐོབ་པར་བྱེད་པའི་དབང་བསྐུར་དེ་ཡིས་བདག་ལ་དབང་བསྐུར་བའི་བཀའ་དྲིན་མཛོད་ཅིག་ཅེས་པའམ། ཡང་ན་ཡུལ་སྟོང་པ་ཉིད་དང། ཡུལ་ཅན་སྙིང་རྗེ་བདེ་བ་ཆེན་པོའི་ཡེ་ཤེས་དབྱེར་མེད་པའི་དོན་དམ་བྱང་ཆུབ་ཀྱི་སེམས་ཀྱི་
དབང་བསྐུར་དེ་ཡི་བདག་ལ་དབང་བསྐུར་བའི་བཀའ་དྲིན་མཛོད། ཅེས་པ་དང། ཤླཽཀ་རྗེས་མའི་དོན་གོ་སླ། སྔགས་དོན་ནི་རྡོ་རྗེ་འཛིན་པ་དགེ་འདུན་བཀྲ་ཤིས་ཀྱིས། བླ་མ་སྐུ་རྡོ་རྗེས་ཤེས་རབ་དང་ཐབས་ཀྱི་བུམ་པའི་དབང་བདག་ལ་སྦྱིན་དུ་གསོལ་ཞེས་གསུངས་པ་ལྟར་ལ། སྐུ་རྡོ་རྗེས་ཞེས་
པའི་སྐད་དོད་དངོས་སུ་མ་བྱུང་ཡང། ཨོཾ་གཉིས་ཀྱི་སྔ་མ་སྔགས་ཀྱི་འགོ་འདྲེན་དང་ཕྱི་མ་སྐུ་རྡོ་རྗེའི་ས་བོན་ཡིན་པ་ལ་དགོངས་ནས་དོན་འགྱུར་ལྟ་བུ་མཛད་པ་ཡིན་ནོ། །གཉིས་པ་དབང་བསྐུར་སྦྱིན་པ་ནི། བླ་མ་རང་ཉིད་དུས་ཀྱི་འཁོར་ལོའི་ང་རྒྱལ་ལ་གནས་བཞིན་པས། ཨོཾ་ཨཱ་ཧཱུཾ་ཧོ་
ཧོཾ་ཀྵ་དང།  རྣམ་རྒྱལ་ཆེན་པོའི་དུང་ཆོས་ཀྱི་ཆུས་སློབ་མ་རྣམས་ལ་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུདྡྷོཉཧ ། སློབ་མ་དང། རིག་མ་སྟོང་པ་ཉིད་དུ་གྱུར། སྟོང་བའི་དང་ལས་སློབ་མ་ཨོཾ་ལས་འཁོར་ལོ་དཀར་བོ་རྩིབས་བརྒྱད་པ་ཡོངས་

[005A]༄༅། །སུ་གྱུར་པ་ལས། སྐུ་རྡོ་རྗེ་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ན་འཁོར་ལོ། རྡོ་རྗེ། པདྨ། གཡོན་ན་རལ་གྲི། དྲིལ་བུ། ནོར་བུ་འཛིན་པར་གྱུར། རིག་མ་རཱྀ་དང་རིན་པོ་ཆེ་ལས་སྐྱེས་པའི་
གོས་དཀར་མོ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་པ་གསུམ་ན་མེ་མདའ། རྡོ་རྗེ་ལྕགས་ཀྱུ། སྒྲ་དང་བཅས་པའི་ཌཱ་མ་རུ། གཡོན་པ་གསུམ་ན་གཞུ། རྡོ་རྗེ་ཞགས་པ། རིན་པོ་ཆེ་ཆ་དགུ་པ་འཛིན་པ་གཟུགས་དང་ལང་ཚོའི་དཔལ་
ཕུན་སུམ་ཚོགས་པར་གྱུར་བའི་རིག་མ་དེ་ཉིད་སློབ་མ་ལ་བྱིན་པས་སློབ་མ་རིག་མ་དེ་དང་ལྷན་ཅིག་སྒེག་པ་དང་ཆགས་པ་བཅས་པས་དེའི་ནུ་མ་ལ་རེ་གཅིང་རྒོད་པ་དང། ལག་པས་འཁྱུད་པའི་དགའ་བ་ཉམས་སུ་མྱོང་བར་གྱུར། དེ་ལྟ་བུའི་དགའ་བ་དང་
ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་ཉིད་དབྱེར་མི་ཕྱེད་བར་སྦྱར་བའི་བདེ་སྟོང་གི་ཡེ་ཤེས་དེ་ཉིད་བུམ་དབང་ངོ། ། ཞེས་བརྡ་འབྲད། གསུམ་པ་དབང་དོན་ནམ་དག་པ་བརྗོད་པ་ནི།  དེ་ལྟར་རིག་མའི་ལུས་ལ་བརྟེན་ནས་སྐྱེས་པའི་ཕྱིར་ལུས་ཀྱི་
དཀྱིལ་འཁོར་དུ་ཐོབ་པའི་དབང་ཞེས་བྱ་ཞིང་ཕྱག་རྒྱའི་དཀར་འཛིན་གྱི་བུམ་པ་ལ་བརྟེན་ནས་ཐོབ་པའི་ཕྱིར་བུམ་པའི་དབང་ཞེས་བྱ་བ་དེ་ཐོབ། རྒོད་བས་དགའ་བ་ཐོབ་བ་ནི། །རྒོད་པ་དག་པ་སློབ་དཔོན་ཉིད། །ཅེས་གསུངས་པ་ལྟར། རྒོད་པའི་འདོད་
ཆགས་དག་པར་བྱེད་པ་དང། སློབ་དཔོན་གྱི་དབང་ཞེས་ཀྱང་བྱ། ལམ་བསྙེན་པའི་ཡན་ལག་ཉན་བ་དང་ཤེས་བ་དང། བསྒོམ་པ་ལ་དབང། སྤྲུལ་པའི་སྐུ་སྐུ་རྡོ་རྗེའི་ས་བོན་འཇོག་འབྲས་བུ་ས་བརྒྱད་པ་ཐོབ་པར་བྱེད། གསང་སྔགས་ཀྱི་

[005B] ། ཞེས་བརྗོད། བཞི་པ་ང་རྒྱལ་བཟུང་བ་ནི་སློབ་མས།  ཨོཾ་ཨོཾ་བཛྲ་ས་ཏྲེ་ན་བཛྲ་ཀ་ལ་ཤ་ཨ་བཧི་ཥེ་ཀེ་ཎ་ཨ་བྷཾ་ཥི་ཀ་ཏོ་བཛྲ་སཏ་པུ་ཏྲོ་ཨ་ཙ་ལཱ་བྷཱུ་ལ་བྡྷོཉྷཾ།  ཞེས་བརྗོད་ནས་ས་བརྒྱད་པ་མི་གཡོ་བ་ཐོབ་པ་ངའི་སྙམ་དུ་ང་རྒྱལ་བཟུང་ཞིང་
འདིར་སྙིང་གར་འཁྱུད་པའི་ཚུལ་བྱེད་པ་དངོས་སུ་མ་གསུངས་ཀྱང། སྒྲུབ་ཐབས་ཀྱི་འགྲོ་སྐུ་གསུང་ཐུགས་ཡེ་ཤེས་དག་པར་བྱ་བའི་ང་རྒྱལ་འཛིན་པའི་སྐབས་ལག་པ་པད་དཀོར་བྱས་ནས་སྙིང་གར་འཁྱུད་པའི་ཚུལ་བྱེད་བ་གོང་འོག་གི་ང་རྒྱལ་འཛིན་པའི་སྐབས་ཐམས་ཅད་དུ་ཤེས་པར་བྱ་བ་གསུངས་པ་འདིར་
ཡང་འདྲའོ། །སྔགས་དེའི་དོན། བདག་གི་ལུས་ལ་རྡོ་རྗེ་སེམས་དཔའ་ཉིད་ཀྱིས་རྡོ་རྗེ་བུམ་པའི་དབང་གིས་མངོན་པར་དབང་བསྐུར་བས་རྡོ་རྗེ་སེམས་དཔའི་སྲས་མི་གཡོ་བའི་ས་ཐོབ་པ་ངའོ་ཞེས། རྡོ་རྗེ་འཛིན་པ་དགེ་འདུན་བཀྲ་ཤིས་ཀྱིས་གསུངས་པ་ལྟར་ལ། བདག་གི་ལུས་ཞེས་པའི་སྐད་དོད་དངོས་སུམ་བྱུང་
ཡང༑ ཨོཾ་གཉིས་ཀྱི་སྔ་མ་སྔགས་ཀྱི་འགོ་འདྲེན་དང། རྗེས་མ་སྐུའམ་ལུས་ཀྱི་ས་བོན་ཡིན་པ་ལ་དགོངས་སོ། །དབང་འདི་ལྟོ་ལྡིར་ཞིང་ཆུ་སྐྱོར་གྱི་དོན་བྱེད་བའི་བུམ་པ་དང་མཚུངས་པའི་ཕྱག་རྒྱའི་འོ་འཛིན་གྱི་ནུ་མ་ལ་རེག་པ་སོགས་ལ་བརྟེན་ནས་ཐོབ་པས་རིག་མའི་ལུས་ཀྱི་དཀྱིལ་འཁོར་དུ་ཐོབ་པ་དང་བུམ་དབང་ཞེས་བྱ་སྟེ་
འགྲེལ་ཆེན་དུ་རྩ་རྒྱུད་དྲངས་པ་ལས། ལུས་ཀྱི་དབང་པོ་བྷ་ག་སེམས། །སྐུ་གསུང་ཐུགས་ཀྱི་རྡོ་རྗེ་ཡིས། །དཀྱིལ་འཁོར་རྣམ་པ་གསུམ་དུ་འགྱུར། །ཞེས་བུམ་པ་གསང་བ་ཤེས་རབ་ཡེ་ཤེས་ཀྱི་དབང་གསུམ་རིམ་པ་བཞིན། ལུས་དང། བྷ་ག་དང། བྱང་ཆུབ་ཀྱི་སེམས་ཀྱི་དཀྱིལ་འཁོར་གསུམ་དུ་ཐོབ་
བར་གསུངས་པས་སོ། །ནོད་པས་དགའ་བ་ཐོབ་པ་ནི། །ཞེས་སོགས་ཀྱི་ལུང་འདི་རྣམས་རྡོ་རྗེ་སྙིང་འགྲེལ་དུ་དྲངས་ཤིང། བརྟག་གཉིས་ལས། རྒོད་པ་དག་པ་སློབ་དཔོན་ཉིད། །བལྟ་བ་གསང་བདེ་བཞིན་ཉིད། །ལག་བཅངས་ལ་ནི་ཤེས་རབ་ཉིད། །གཉིས་གཉིས་འཁྱུད་ལ་དེ་ཡང་ཉིད། །སེམས་ཅན་རྣམས་

[006A]༄༅། ། ཀྱི་དངོས་གྲུབ་ཕྱིར། །དབང་ནི་རྣམ་པ་བཞི་རུ་བཤད། །ཅེས་གསུངས་པ་ལ་དབང་འདི་རྒོད་པ་ལས་ཐོབ་པ་རྟོགས་པས་ལ་ཞིང། སྤྱིར་དུས་ཀྱི་འཁོར་ལོའི་ལུགས་འདི་ལ་རྒོད་པའི་དགའ་བ་སོགས་ཀྱི་འཇོག་ལུགས་ནི། ཡེ་ཤེས་ལེའུ་འགྲེལ་ཆེན་ལས། །འདིར་རླུང་
གི་ཟད་པར་རྣམས་ནི་ཤེས་རབ་ལ་རྒོད་པ་ཙམ་གྱིས་འཛག་པའི་བདེ་བར་འགྱུར་རོ། །མེའི་ཟད་པར་རྣམས་ནི་ལྟས་པའི་བདེ་བར་འགྱུར་རོ། །ཆུའི་ཟད་པར་རྣམས་ནི་ནུམ་ལ་རེག་པས་བདེ་བར་འགྱུར་རོ། །སའི་ཟད་པ་རྣམས་ནི་ལག་པ་འཛིན་པས་བདེ་བར་འགྱུར་རོ། །དེ་ལྟར་འོག་མིན་ལ་སོགས་པ་ནས་
ཚངས་རིས་ཀྱི་མཐར་ཐུག་པ་གཟུགས་ན་སྤྱོད་པ་བཅུ་དྲུག་སྟེ། འདི་རྣམས་ཀྱི་རྒྱས་པ་ནི་འཆད་པར་འགྱུར་བའི་མཆོག་ཏུ་མི་འགྱུར་བའི་ཡེ་ཤེས་གྲུབ་པ་ལས་བརྗོད་པར་བྱའོ། །འདོད་པ་ན་སྤྱོད་པ་རྣམས་ཀྱི་སྙོམས་པར་ཞུགས་པ་ནི་གཉིས་སྦྱོར་བའི་ཞེས་པ་གྲུབ་པའི་མཐའ་ཐམས་ཅད་དུ་གཟུགས་མེད་པ་ལ་ནི་
འདོད་ཆགས་དང་བྲལ་བ་རྣམས་གནས་སོ། །ཞེས་རླུང་གི་ཟད་པར་སོགས་ཀྱི་མིང་གིས་བཏགས་པའི་རྒྱུ་སྙོམས་འཇུག་གི་བསམ་གཏན་བསྒོམས་པ་ལ་བརྟེན་ནས་སྐྱེས་པའི་འོག་མིན་གྱ་ནོམ་སྣང། མི་གདུང་བ། མི་ཆེ་བ་བཞི་རྒོད་པ་ཙམ་གྱིས་འཛག་བདེ་མྱོང་བ་དང། འབྲས་བུ་ཆེ་བ་བསོད་ནམས་
སྐྱེས་སྤྲིན་མེད་དགེ་རྒྱས་བཞི་བལྟ་བས་བདེ་བ་ཐོབ་པ་དང། ཚད་མེད་དགེ་དགེ་ཆུང་འོད་གསལ་ཚང་མེད་འོད་བཞི་རེག་པས་བདེ་བ་ཐོབ་པ་དང། འོད་ཆུང། ཚངས་ཆེན། ཚངས་འདུན། ཚངས་རིས་བཞི་ལག་པས་འཛིན་པའི་བདེ་བ་ཐོབ་པར་གསུངས་པ་ལྟར་ཡིན་ཞིང་དེ་ཡང་གཟུགས་ཁམས་
པ་དེ་དག་ལ་འཁྲིག་པའི་འདོད་ཆགས་མངོན་འགྱུར་མེད་ཀྱང་འཛག་བདེའི་བག་ཆགས་ཡོད་པ་ལ་དགོངས་ལ། གཟུགས་མཁམས་པ་བཞི་ཚན་བཞི་ལ་མཆོག་དམན་གྱི་ཁྱད་པར་ཡོད་པ་བཞིན་དུ་དེ་བཞི་དང་འདོད་ཆགས་ཀྱི་བག་ཆགས་བཞི་རིམ་བཞིན་སྤྱར་བ་ཐོབ་ཐང་བརྩིས་པ་ཙམ་ཡིན་གྱི་དེ་རྣམས་ཀྱི་

[006B] འཇིག་རྟེན་ཁམས་ལེར་གནས་རིས་བཅུ་དྲུག་ལ་ཤིན་ཏུ་མཐོང་གྲངས་ཤིང་གྱ་ནོམ་
སྣང་མ་གྲངས་བདེ་ཤིན་ཏུ་མཐོང་གི་ཁོངས་སུ་བསྡུས་པ་ཡིན་ནམ་སྙམ་ཞེས་ཊིཀ་ཆེན་ལས་གསུངས། གཟུགས་མེད་ཁམས་པ་འཁྲིག་པའི་འདོད་ཆགས་དང་བྲལ་བར་གསུངས་པ་ཡང་ཐོབ་ཐང་གི་དབང་དུ་བྱས་ལ། དེ་ལྟར་ན་འདོད་ཁམས་པ་རྣམས་དབང་པོ་གཉིས་སྦྱོར་གྱིས་འཁྲིག་པར་གསུངས་པ་
ཡང་ཐོབ་ཐང་བརྩས་པའམ། འདོད་ལྷ་གོང་མ་རྣམས་ཀྱང་གཉིས་སྦྱོར་གྱིས་འཁྲིག་ཀྱང་དེའི་ཡུན་ཚད་བལྟས་པ་ཙམ་དང་འདྲ་བ་སོགས་ཀྱི་ཁྱད་པར་ཡོད་པར་བྱེད་སྨྲ་རྣམས་འདོད་པ་ལྟར་འདིར་ཡང་ཁས་ལེན་པ་གང་ཡིན་དཔྱད་པར་བྱ། ཡོན་ཏན་ལྔ་ལྡན་སོགས་ཀྱི་འདོད་ཆགས་འཇོག་ཚུལ་ནི། ཡེ་ལེའི་
མཆོག་མི་འགྱུར་གྱི་མདོར་བསྡུས་ལས། དེ་ལྟར་འདོད་པ་དང་གཟུགས་དང། གཟུགས་མེད་པ་བཞི་པོ་རྣམས་ལ་འཕོ་བའི་དུས་སུ་གོ་རིམ་ཇི་ལྟ་བར་ཡོན་ཏན་ལྔ་དང། བཞི་དང་གསུམ་དང། གཅིག་གི་བདག་ཉིད་ཅན་གྱི་ཁུ་བ་འབྱུང་སྟེ། སེམས་ཀྱི་བག་ཆགས་ཀྱི་དབང་གིས་སོ། །ཞེས་
སོགས་གསུངས་པ་ལྟར་འདོད་པའི་མི་ལ་སོགས་པའི་ཁུ་བ་སྒྲ། རེག། དྲི། རོ། གཟུགས་ཀྱི་ཡོན་ཏན་ལྔ་ལྡན་དང་དེ་ལ་བརྟེན་ནས་བྱུང་བའི་ཆགས་པའང་ཡོན་ཏན་ལྔ་ལྡན། འདོད་ལྷ་དྲུག་གི་འདོད་ཆགས་སྒྲ་རེག་རོ་གཟུགས་ཀྱི་ཡོན་ཏན་བཞི་ལྡན། གཟུགས་ཁམས་བཅུ་དྲུག་གི་ལྷའི་
འདོད་ཆགས་སྒྲ་རེག་གཟུགས་ཀྱི་ཡོན་ཏན་གསུམ་ལྡན། གཟུགས་མེད་པའི་འདོད་ཆགས་སྒྲའི་ཡོན་ཏན་གཅིག་པུ་དང་ལྡན་པར་གསུངས་པ་ལྟར་ཡིན་ལ། དབང་ལེར། གཟུགས་མེད་ཀྱི་ཁུ་བ་ཡོན་ཏན་གཉིས་ལྡན་དུ་གསུངས་པ་སྒྲ་དང་ཁྱབ་བྱེད་ཆོས་དབྱིངས་གཉིས་ལ་དགོངས་ཤིང། རིམ་པ་

[007A]༄༅། །དེ་ལྟར་གསུངས་པ་ཡང་སྔར་ལྟར་འཛག་བདེའི་བག་ཆགས་ལ་ཐོབ་ཐང་གི་དབང་དུ་བྱས་ནས་བཞག་པ་ཡིན་ནམ་སྙམ་མོ། །དེ་ལྟར་རིམ་པ་མང་དུ་ཡོད་བ་ལས། དབང་འདིས་སྨྲ་དང། ནམ་མཁའ་འམ་ཆོས་དབྱིངས་ཀྱི་ཡོན་ཏན་གཉིས་ལྡན་
གྱི་འདོད་ཆགས་ཀྱི་བག་ཆགས་སྦྱོར་ཞིང་བསྙེན་པའི་ཡན་ལག་བསྒོམ་པ་ལ་དབང་བར་གསུངས་པའི་བསྙེན་བ་ནི། སྦྱོར་བ་ཡན་ལག་དྲུག་གི་དང་པོ་སོར་སྡུད་དང། གཉིས་པ་བསམ་གཏན་གྱི་ཡན་ལག་གཉིས་ཡིན་ལ། དེ་ཡང་སྐབས་འདིའི་འགྲེལ་ཆེན་ལས། འདིར་དབང་གོང་
མ་ནི་རྣམ་པ་གཉིས་ཏེ། གཅིག་ནི་སེམས་ཅན་གཞུག་བར་བྱ་བའི་ཆེད་དང། ལམ་ཡོངས་སུ་ཤེས་པས་བྱ་བའི་ཆེད་དང། རྒྱུད་ཉན་པ་ལ་དབང་བར་བྱ་བའི་ཆེད་ཞེས་བྱའོ། །གཞན་ནི་རྡོ་རྗེ་སློབ་དཔོན་ཆེན་པོའི་གོ་འཕང་སྦྱིན་བར་བྱ་བའི་ཆེད་དང། སྟོན་པ་པོར་བྱ་བའི་ཆེད་དུ་ཞེས་བྱའོ། །ཞེས་དབང་
གོང་མ་བཞིས་རྫོགས་རིམ་རྣམས་ཉན་པ་དང། ཤེས་པ་དང། བསྒོམ་པ་ལ་དབང་བ་དང། གང་ཆེན་བདག་པོའི་དབང་བཞི། རྡོ་རྗེ་སློབ་དཔོན་བདག་པོ་ཆེན་པོའི་དབང་དང་བཅས་པས་རྒྱུད་དོན་རྣམས་གཞན་ལ་སྟོན་པ་ལ་དབང་བར་བྱེད་པར་གསུངས་པ་བཞིན་དུ་སྔགས་རིམ་ལས་དབང་གོང་མ་བཞི་བཤད་
རྗེས༑ དུས་འཁོར་གྱི་སྐོར་ནས་འདི་ཐོབ་ན་རྒྱུད་རྫོགས་པར་ཉན་དུ་ཀུན་ཡང་དབང་གོང་མའི་གོང་མ་བཞི་མ་ཐོབ་ན་རྒྱུད་རྫོགས་པར་སྟོན་པ་པོར་མི་རུང་བར་བཤད་དོ། །ཞེས་གསུངས་ལ། བུ་སྟོན་རིན་པོ་ཆེའི་དཀྱིལ་མཆོག་ཏུ་ལམ་བསྙེན་པའི་ཡན་ལག་ཉན་ཤེས་བསྒོམ་པ་ལ་དབང་ཞེས་ཀྱང་འབྱུང་བས་
དཀྱིལ་ཆོག་དགོངས་པ་རབ་གསལ་བར་མར་ཉན་པ་དང་འཆད་པ་དང་བསྒོམ་པ་ལ་དབང་ཞེས་འབྱུང་བ་ནི་བར་མ་དག་པ་འདྲ་ལ། དབང་མངོར་བསྟན་ལས། ལུས་ངག་སེམས་ནི་ལེགས་དག་པས། །དབང་བསྐུར་གསུམ་པོ་རིམ་པ་ཡིས། །ཞེས་བུམ་དབང་སོགས་གསུམ་གྱིས་རིམ་པ་བཞིན་ལུས་ངག་

[007B] །གཉིས་པ་གསང་བའི་དབང་བསྐུར་བ་ལ་གསོལ་བ་ལ་གསོལ་གདབ་སོགས་བཞི་རིམ་པ་ལྟར་བྱ་བའི་ཚུལ་ནི། མཚན་ཉིད་དང་ལྡན་
པའི་རིག་མ་དང། མཎྜལ་ཕུལ་ཏེ།  སྒྲིབ་པ་ཐམས་ཅད་བཅོམ་པ་ཡི། ། ཞེས་སོགས་སྔར་བཤད་པའི་གསོལ་འདེབས་ཡོངས་སུ་རྫོགས་པ་ལན་གསུམ་དང།  ཨོཾ་ཨཱ་པྲཛྙོ་པཱ་ཡཽ་གུ་ཧྱ་ཨ་བཧི་ཥེ་ཀཾ་མེད་ད་ཧཱཾ་ཧུཾ་ཧཱུཾ་ཕཊ།  ཅེས་པ་ལན་གསུམ་གྱིས་གསོལ་བ་གདབ་ཅིང། སྔགས་དོན་
ནི༑ བླ་མ་གསུང་རྡོ་རྗེས་ཤེས་རབ་དང་ཐབས་དག་གི་གསང་བའི་དབང་བདག་ལ་སྦྱིན་དུ་གསོལ། །ཞེས་འཕགས་སྡེལ་ལ་ཙཱ་བས་གསུངས་ཤིང། བླ་མ་གསུང་རྡོ་རྗེས་ཞེས་པ་དངོས་སུ་མ་ཐོན་ཀྱང་ཨཱ་གསུང་གི་ས་བོན་ཡིན་པ་ལ་དགོངས་ནས་དོན་ཐོབ་ཀྱི་དབང་དུ་མཛད་པ་ཡིན་ལ། གསོལ་འདེབས་འདིའི་སྐབས་
སློབ་མས་སྐུ་རྡོ་རྗེའི་ང་རྒྱལ་འཛིན་པར་བུ་སྟོན་གྱིས་གསུངས། དེ་ནས་སློབ་མ་ལ་མིག་དར་བཅིངས།  ཨོཾ་ཨཱ་ཧཱུཾ་ཧོ་ཧཾ་ཀྵ་ ཞེས་པ་དང། དུང་ཆོས་ཀྱི་ཆུས་བསངས།  ཨོཾ་སྭ་བྷཱ་ཝ་ཤྡུདྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སློབ་མ་སྟོང་པ་ཉིད་དུ་གྱུར། སྟོང་པའི་ངག་ལས་
ཨཱ་ལས་པདྨ་དམར་པོ་འདབ་མ་བརྒྱད་པ་ཡོངས་སུ་གྱུར་པ་ལས། གསུང་རྡོ་རྗེ་དམར་པོ་དམར་དཀར་ནག་པའི་ཞལ་གསུམ། ཕྱག་དྲུག་གི་གཡས་ན་པདྨ། རྡོ་རྗེ། འཁོར་ལོ། གཡོན་ན་ནོར་བུ། དྲིལ་བུ། རལ་གྲི་འཛིན་པར་
གྱུར༑ རང་ཉིད་ཧཱུཾ་དང་རྡོ་རྗེ་ལས་སྐྱེས་པའི་དུས་ཀྱི་འཁོར་ལོ་དྲི་མ་མེད་པའི་འོད་ཟེར་ལྔ་འཕྲོ་བ།  ཞེས་པ་ནས།  གདོང་དམན་པར་བྱེད་བཞིན་པ། རིག་མ་ཕྲེ་དང་གྲི་གུག་ལས་སྐྱེས་པའི་སྣ་ཚོགས་ཡུམ་སྐུ་མདོག་གསེར་མདོག།  ཅེས་པ་

[008A]༄༅། །ནས༑ སྙོམས་པར་འཇུག་པས་གནས་པ། རང་དང་ཤེས་རབ་ཀྱི་དཔྲལ་བར་ཨོཾ། མགྲིན་པར་ཨཱ་སྙིང་གར་ཧཱུཾ། ལྟེ་བར་ཧོཿ་གསང་བར་སཱ། སྤྱི་བོར་ཧཱ། རང་གི་གསང་གནས་མི་དམིགས་པའི་དང་
ལས་ཧུཾ་ལས་བྱུང་བའི་རྡོ་རྗེ་སྔོན་པོ་རྩེ་མོ་ལྔ་པའི་ལྕག་ཡི་གེ་ཕཊ་ཀྱིས་བཀག་པ། ཤེས་རབ་ཀྱི་གསང་གནས་མི་དམིགས་པའི་ངང་ལས་ཨཿ་ལས་བྱུང་བའི་པདྨ་དམར་པོ་འདབ་མ་བརྒྱད་པ་བུ་ག་ཡི་གེ་ཕཊ་ཀྱིས་བཀག་པར་གྱུར་ པར་བསམ།  ཨོཾ་
སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ།  ཞེས་བརྗོད་ཅིང།  སྙོམས་པར་ཞུགས་པས་རོ་རྐྱང་གི་རླུང་དབུ་མར་བཀག་སྟེ། སྙིང་གའི་ཧཱུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་
གང་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝདྷཱུ་ཏཱིའི་ལམ་ནས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ་ལྷན་ཅིག་སྐྱེས་པའི་དགའ་བ་མངོན་དུ་བྱས་ཏེ། སླར་རྡོ་རྗེ་ཡུམ་གྱི་པདྨ་ནས་ཕྱུང་ནས་མཐེ་བོང་དང་མིང་མེད་ཀྱིས་
བཙིར་ཏེ་བླངས་པའི་ཁུ་བ་སངས་རྒྱས་ཐམས་ཅད་ཞུ་བ་འདུས་པའི་ངོ་བོར་གྱུར་ པར་བསམས་ནས།  འདས་པའི་རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་དབང་བསྐུར། །བྱང་ཆུབ་སེམས་ནི་བཟང་པོ་ཡིས། །དེ་ལྟར་བུ་ཁྱོད་དབང་བསྐུར་
རོ༑ ༑ཨོཾ་ཨཱ་ཧཱུཾ་ཧོ་ཧོཾ་ཀྵ་ ཞེས་བརྗོད་དེ་གསང་རྗེས་སློབ་མའི་ཁར་སྦྱིན། དེས་ཀྱང་བྱང་ཆུབ་ཀྱི་སེམས་ལས་མི་གཡོ་བའི་བསམ་བས་མྱང།  སླར་ཡང་ཤེས་རབ་ཀྱིས་ཀྱང་རང་གི་པདྨར་གནས་པའི་བྱང་ཆུབ་ཀྱི་སེམས། འདས་པའི་རྡོ་རྗེ་འཆང་སོགས་ཀྱིས། །

[008B] །བྱང་ཆུབ་སེམས་ནི་བཟང་པོ་ཡིས། །ད་ལྟར་བུ་ཁྱོད་དབང་བསྐུར་རོ། །ཨོཾ་ཨཱ་ཧཱུཾ་ཧོ་ཧཾ་ཀྵ་ ཞེས་བརྗོད་ནས་བྱིན་པས་མྱང་བར་བསམས་ནས་གསང་རྫས་མྱང་ཞིང། དེ་གཉིས་ཀའི་མཐར་རང་རྒྱུད་ལ་བདེ་བ་ཆེན་པོ་སྐྱེས་པར་བསམས་
ནས།  ཨ་ཧོ་མཧཱ་སུ་ཁ།  ཞེས་བརྗོད། སྔགས་དེའི་དོན། ཀྱེ་མ་བདེ་བ་ཆེན་པོ་ཞེས་པའོ། །དེ་ཡང་སྤྱིར་ཁམས་དཀར་དམར་མྱངས་བ་ན་ལུས་སེམས་ལ་བདེ་བ་ཆེན་པོ་སྐྱེ་པའི་ངེས་པ་མེད་ཀྱང། སྐབས་འདིར་རྡོ་རྗེ་སློབ་དཔོན་གྱིས་ཁམས་དཀར་པོ་དྷཱུ་ཏཱིའི་ལམ་ནས་ཕབ་ནས་ནོར་བུའི་རྩེར་ཡུན་རིང་པོའི་
བར་དུ་བཟུང་སྟེ་ལྷན་སྐྱེས་ཀྱི་བདེ་བ་དྲངས་པ་དང། ཕྱོགས་བཅུའི་རྒྱལ་བ་ཡབ་ཡུམ་ཐམས་ཅད་དམིགས་པ་བརྟན་པོས་བཀུ་བ་ཞུ་བའི་ངོ་བོར་མོས་ནས་བྱིན་གྱིས་བརླབས་པའི་རྫས་ཁྱད་པར་ཅན་ཡིན་པས་ཅང་མ་ཐགས་པའི་སྤང་མ་ལྟར་ནུས་པ་ཤིན་ཏུ་ཆེ་བས་དེ་མྱངས་པ་ལ་བརྟེན་ནས་བདེ་བ་ཆེན་པོ་ངེས་པར་སྐྱེ་
པ་ནི། ཕྱག་ཆེན་ཐིག་ལེ་ལས། དེ་ཚེ་ཡང་དག་ཡེ་ཤེས་སྐྱེ། །བུ་མོའི་བདེ་བ་ཇི་ལྟ་བུ། །ཞེས་གསུངས་པ་བཞིན་ཡིན་ལ། དེས་ན་དབང་འདི་དངོས་དབང་དུ་བསྐུར་བའི་རྡོ་རྗེ་སློབ་དཔོན་ལ་ཡང་ནུས་པ་དེ་ལྟ་བུ་ཟོབ་དགོས་པར་གསུངས། དེ་ནས་མིག་དར་བཀྲོལ་ནས་བླ་མས།  སླར་ཡང་རིག་
མ་གཅེར་བུར་གནས་པའི་ཆུ་སྐྱེས་རྒྱས་པ་ལ་ལྟོས་ཤིག་ ཅེས་གསུངས་པར་བསམ་ཞིང་དེ་ལྟར།  གསུངས་པ་བཞིན་དུ་རིག་མའི་པདྨ་ལ་བལྟ་ཞིང། དེ་ལྟར་བལྟས་པ་ལ་བརྟེན་ནས་ཆགས་པའི་རྣམ་པ་ཆེར་གཡོན་ཏེ་ཁམས་ཞུ་བའི་བདེ་བ་རྒྱུད་ལ་སྐྱེས་པར་གྱུར་
བདེ་བ་དེ་དང་བྱང་ཆུབ་ཀྱི་སེམས་མྱངས་པ་ལ་བརྟེན་ནས་བྱུང་བའི་བདེ་བ་གཉིས། ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་ཉིད་དང་དབྱེར་མི་ཕྱེད་པར་སྦྱར་བའི་བདེ་སྟོང་གི་ཡེ་ཤེས་དེ་ཉིད་གསང་དབང་ངོ། ། ཞེས་བརྡའ་སྤྲད་

[009A]༄༅། ། དེ་ནས་དག་པ་ནི།  རྒྱུས་ལས། གསང་བ་དག་ལས་རི་བོང་འཛིན་པ་མྱང་བ་དང་ནི་བལྟ་བ་དག་གིས་གསང་བའི་དབང་དུ་འགྱུར། ཞེས་གསུངས་པ་ལྟར་གསང་བའམ་བྷ་གའི་དཀྱིལ་འཁོར་དུ་རྫས་གསང་བ་
མྱངས་པ་དང། གནས་སངས་བ་བལྟས་བ་ལས་བྱུང་བས་གསང་བའི་དབང་ཞེས་བཤད་པ་དེ་ཐོབ། བལྟ་བས་དགའ་བ་ཐོབ་པ་ནི། །བལྟ་བ་གསང་བ་དེ་བཞིན་ནོ། །ཞེས་གསུངས་པ་ལྟར་བལྟས་པས་དགའ་བ་ཐོབ་པ་ཡོན་ཏན་གསུམ་གྱི་
བདག་ཉིད་ཀྱི་འདོད་ཆགས་ཀྱི་དྲི་མ་དག་པར་བྱེད་ཅིང། ངག་གི་རྩ་བ་རླུང་གི་དྲི་མ་འཁྲུད། ལམ་ཉེ་བར་སྒྲུབ་པའི་ཡན་ལག་བསྒོམ་པ་ལ་དབང། །གསུང་རྡོ་རྗེ་ལོངས་སྐུའི་ས་བོན་འཇོག། འབྲས་བུས་དགུ་པ་ཐོབ་པའི་ནུས་པ་ཅན་དུ་
བྱས༑ གསང་སྔགས་ཀྱི་དགེ་སློང་ལྟ་བུར་གྱུར་པ་ཡིན་ནོ། ། ཞེས་བརྗོད། སློབ་མས།  ཨོཾ་ཨཱ་བཛྲ་ས་ཏྭེ་ན་གུ་ཧྱ་ཨ་བཧི་ཥེ་ཀེ་ན་ཨ་བཧི་ཥི་ཀ་ཏོ་བཛྲས་ཏྭ་ཡུ་བ་རཱ་ཛོ་ན་བ་བྷཱུ་མི་ལ་དཧོ་ཉཧཾ།  ཞེས་བརྗོད་ནས། རྡོ་རྗེ་སེམས་དཔའི་སྲས་རྒྱལ་བུ་གཞོན་ནུ་ས་དགུ་
པ་ཐོབ་པ་ངའོ་སྙམ་དུ་ང་རྒྱལ་འཛིན་དུ་འཇུག། སྔགས་དོན། བདག་གི་ངག་ལ་རྡོ་རྗེ་སེམས་དཔའ་ཉིད་ཀྱིས་གསང་བའི་དབང་གིས་མངོན་པར་དབང་བསྐུར་བས། རྡོ་རྗེ་སེམས་དཔའི་རྒྱལ་ཚབ་གཞོན་ནུས་དགུ་པ་ཐོབ་པ་ངའོ་ཞེས་འཕགས་ལོས་གསུངས་ཏེ། བདག་གི་ངག་ལ་ཞེས་པ་ནི་ཨའི་དོན་
ཐོབ་པོ། །བལྟས་པ་ལ་བརྟེན་ནས་དགའ་བ་ཐོབ་པའི་དབང་འདིའི་སྦྱང་གཞིའི་འདོང་ཆགས་ནི་མེ་ཁམས་གཙོ་བོར་གྱུར་པ་སྒྲ་རེག་རོག་སུམ་གྱི་ཡོན་ཏན་དང་ལྡན་པ་དེ་ཡིན་ལ། སྒྲུབ་པའི་ཡན་ལག་ནི། སྦྱོར་བ་ཡན་ལག་དྲུག་གི་ནང་ཚན་གསུམ་པ་སྲོག་སྩོལ་དང། བཞི་པ་འཛིན་པའི་

[009B] །གསུམ་པ་ཤེས་རབ་ཡེ་ཤེས་ཀྱི་དབང་ལ་གསོལ་གདབ་སོགས་བཞི་རིམ་པ་ལྟར་བྱ་བ་ནི། མཚན་ཉིད་དང་ལྡན་པའི་རིག་མ་དང། མཎྜལ་ཕུལ་ནས། སྔར་གྱི་ཚིགས་བཅད་དང།  ཨོཾ་ཧཱུཾ་པྲཛྙོ་པཱ་ཡཽ་བཛྲ་ས་ཏྭ་བ་ཤ་མཱ་ཏ་རོ་པྲཛྙཱ་ཛྙཱ་ན་ཨ་བཧི་ཥེ་ཀཾ་མེད་
ད་ཏཱཾ་ཧཱུཾ་ཧཱུཾ་ཕཊ།  ཅེས་པ་ལན་གསུམ་གྱིས་གསོལ་བ་གདབ། སྔགས་དོན། བླ་མ་ཐུགས་རྡོ་རྗེས། ཤེས་རབ་ཐབས་ཀྱི་རྡོ་རྗེ་སེམས་དཔའ་དང། སྣ་ཚོགས་ཡུམ་ངག་གི་ཤེས་རབ་ཡེ་ཤེས་ཀྱི་དབང་བདག་ལ་སྦྱིན་དུ་གསོལ་ཞེས་འཕགས་ལས་གསུངས་ཏེ། སྔ་མ་ཐུགས་རྡོ་རྗེས་ཞེས་པ་ཧུཾ་གི་དོན་ཐོབ་ཀྱི་དབང་དུ་
མཛད་པ་ཡིན་ལ། གསོལ་འདེབས་འདིའི་སྐབས་སློབ་མས་གསུངས་རྡོ་རྗེའི་ང་རྒྱལ་འཛིན་པར་བུ་སྟོན་གྱིས་བཤད། སློབ་མ་ལ་མིག་དར་བཅིངས།  ཨོཾ་ཨཱ་ཧུཾ་ཧོ་ཧཾ་ཀྵ་ ཞེས་པ་དང། དུང་ཆོས་ཀྱི་ཆུས་བསངས།  སྭ་བྷཱ་ཝ་ ས་སྟོང་པར་སྦྱངས།  རིག་མ་སྟོང་པ་ཉིད་དུ་
གྱུར༑ སྟོང་པའི་ངང་ལས་ལཱྀ་དང་འཁོར་ལོ་ལས་སྐྱེས་པའི་སྤྱན་མ་སེར་མོ་སེར་དཀར་ནག་པའི་ཞལ་གསུམ་ཕྱག་དྲུག་གི་གཡས་པ་གསུམ་ན། འཁོར་ལོ། དབྱུག་པ། འཇིགས་བྱེད་རྡོ་རྗེ། གཡོན་པ་གསུམ་ན། དུང། རྡོ་རྗེ་ལྕགས་
སྒྲོག། སྒྲ་དང་བཅས་པའི་དྲིལ་བུ་འཛིན་པར་གྱུར་ པར་བསམས་ནས།  འདིར་ནི་ཁྱེད་རྣམས་དཔང་པོ་ཡིན། །བདག་གིས་འདི་ལ་འདི་གཏད་དོ། །གཟུང་མ་ཡིད་འོང་འདི་དེ་ནི། །བསྟེན་བྱང་སངས་རྒྱས་རྣམས་ཀྱིས་བརྟགས། །རྡོ་རྗེ་
རྗེས་ཆགས་སྦྱོར་བ་ཡི། །བདེ་བ་དམ་པ་མྱང་པར་གྱིས། ། ཞེས་རྐང་བ་དང་པོ་གཉིས་ཀྱིས་རྒྱལ་བ་ཐམས་ཅད་དཔང་པོར་གསོལ་ཏེ། ལྷག་མ་རྣམས་ཀྱིས་སློབ་མ་ལ་རིག་མ་སྦྱིན།  དེ་ལྟར་རིག་མ་གཏད་པས། ལྷ་མོ་དེས་ཀྱང་ལུས་དྲི་ཞིམ་པོས་བྱུགས། གཅེར་

[010A]༄༅། །བུར་བྱས་ནས་ཆུ་སྐྱེས་གསལ་བར་སྟོན་ཅིང། ཨེ་མ་བདག་གི་པདྨ་འདི། །བདེ་བ་ཐམས་ཅད་ཡང་དག་ལྡན། །གང་ཞིག་ཆོ་གས་གུས་བསྟེན་པ། །དེ་ཡི་མདུན་ན་བདག་གནས་སོ། །སངས་རྒྱས་མཉེས་པ་
ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །བླུན་པོ་གང་ཞིག་འདི་སྤོང་བ། །དེ་ལ་མཆོག་གི་དངོས་གྲུབ་མེད། །བྷཉྫ་མོཀྵ་ཧོ། ཞེས་གསུངས་ཏེ། །སློབ་མའི་པང་དུ་
འཁྱུད་པར་གྱུར་ པར་བསམས།  ཨོཾ་ཨཱ་ཧུཾ་ཧོ་ཧཾ་ཀྵ་ དང། དུང་ཆོས་ཀྱི་ཆུས་བློབ་མ་ལ་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷཱརྨཱ་སྭ་བྷཱ་ཝ་ཤུདྡྷོ་ཉཧཾ། སློབ་མ་སྟོང་པ་ཉིད་དུ་གྱུར། སྟོང་པའི་གནང་ལས་ཧཱུཾ་ལས་རྡོ་རྗེ་རྩེ་ལྔ་པ་ནག་པོ་ཡོངས་སུ་གུར་པ་ལས་
ཐུགས་རྡོ་རྗེ་ནག་པོ་ནག་དམར་དཀར་བའི་ཞལ་གསུམ་ཕྱག་དྲུག་གི་གཡས་ན་རྡོ་རྗེ། འཁོར་ལོ། པདྨ། གཡོན་ན་དྲིལ་བུ། རལ་གིར་ནོར་བུ་འཛིན་པར་གྱུར། སློབ་མ་ཤེས་རབ་དང་བཅས་པའི་དཔྲལ་བར་ཨོཾ།  ཞེས་པ་ནས།  བུ་ག་ཡི་གེ་
ཕཊ་ཀྱིས་བཀག་པར་གྱུར།  ཅེས་པའི་བར་གསང་དབང་གི་སྐབས་ལྟར་ལ། རང་གི་ཞེས་པ་སློབ་མའི་ཞེས་པར་བསྒྱུར། དེ་ནས་མཛུབ་མོ་དང་ལྕིས་ཤེས་རབ་མའི་དབུ་མའི་མར་སྣ་འཚོལ་བ་དང། རྙེད་པའི་རྟགས་འབྱུང་ལུགས་རྣམས་ཤེས་བར་བྱས་ནས། རྩ་བཙལ་ནས་རྙེད་པའི་རྟགས་བྱུང་
བ་དང། རྩ་བཅིངས་པ་སོགས་ཕྱག་རྒྱ་སྲོག་རྩོལ་གྱི་མན་ངག་ལྟར་སྙོམས་པར་ཞུགས་པར་བསམ་སྟེ། ཨོཾ་ཤཱི་ཤཱི་ཤཱི་ཧ་ཧ་ཧ་སཱཧཱ་ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ།  ཞེས་བརྗོད་ནས་སྙོམས་པར་འཇུག་པའི་ལས་ལ་གནས་པར་བྱ།  ཡབ་ཡུམ་སྙོམས་

[010B]
པས་དགའ་བ། མགྲིན་པ་ནས་སྙིང་གར་འཛགས་པས་མཆོག་དགའ། སྙིང་གནས་སྟེ་བར་འཛགས་པས་ཁྱད་དགའ། ལྟེ་བ་ནས་རྡོ་རྗེ་ནོར་བུའི་རྩེ་བར་དུ་འཛགས་པ་ཕྱིར་མ་འཕོས་པ་ལས་ལྷན་ཅིག་སྐྱེས་པའི་དགའ་བ་རྒྱུད་ལ་སྐྱེས་པར་གྱུར་
དེ་ལྟར་ཁྱད་དགའ་སོགས་ཀྱི་བདེ་བ་ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་ཉིད་དང་དབྱེར་མི་ཕྱིད་པར་སྦྱར་བའི་བདེ་སྟོང་གི་ཡེ་ཤེས་དེ་ཉིད་ཤེས་རབ་ཡེ་ཤེས་ཀྱི་དབང་ནོག།  ཞེས་བརྡའ་སྤྲད། ཁམས་བཟུང་བར་མ་ནུས་ན། དལ་བུས་པདྨའི་ནང་དུ་
འཕོས་པ་ལྕེས་བླངས་ནས་བཏུན་བར་བྱའོ། །དག་པ་ནི། མིག་དར་བཀྲོལ།  ད་ལྟར་ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ས་ལ་ཤེས་རབ་ཡེ་བཤད་བདེ་ཐོབ། ལག་བཅངས་དགའ་བ་ཐོབ་
པ་ནི༑ ༑ལག་བཅངས་དག་ལས་ཤེས་རབ་ཉིད། །ཅེས་གསུངས་པ་ལྟར། ལག་བཅངས་ལས་དགའ་བ་ཐོབ་པ་ཡོན་ཏན་བཞིའི་བདག་ཉིད་ཀྱི་འདོད་ཆགས་ཀྱི་བག་ཆགས་དག་པར་བྱེད། བདེ་བ་ཆེན་པོ་ལ་སྒྲིབ་པའི་ཡིད་ཀྱི་དྲི་མ་འཁྲུད་
ལམ་སྒྲུབ་པའི་ཡན་ལག་བསྒོམ་པ་ལ་དབང། ཐུགས་རྡོ་རྗེ་ཆོས་སྐུའི་ས་བོན་འཇོག། འབྲས་བུ་ས་བཅུ་པ་ཐོབ་པའི་ནུས་བ་ཅན་དུ་བྱས། གསང་སྔགས་ཀྱི་གནས་བརྟན་རྒན་པོར་གྱུར་པ་ཡིན་ནོ། ། ཞེས་བརྡབ་སྤྲད།  ཨོཾ་ཧུཾ་བཛྲ་སཏེ་ན་

[011A]༄༅། །པྲ་ཛྙཱ་ཛྙཱ་ནེ་ན་ཨ་བཧི་ཥི་ཀ་ཏོ་དྭཾ་ཏཱི་ཡ་བཛྲ་དྷ་རོ་ཧོཾ་དྷརྨ་མེ་གྷ་བྷཱུ་མི་ལབྡྷོ་ཉཧཾ། ཞེས་བརྗོད་ནས་ང་རྒྱལ་བཟུང། སྔགས་དོན། བདག་གི་སེམས་ལ་རྡོ་རྗེ་སེམས་དཔའ་ཉིད་ཀྱིས་ཤེས་རབ་ཡེ་ཤེས་ཀྱི་དབང་གིས་མངོན་པར་དབང་བསྐུར་བས་རྡོ་རྗེ་འཆང་གཉིས་
པ་ཆོས་ཀྱི་སྤྲིན་གྱིས་ཐོང་པ་ངའོ། །ཞེས་སོ། །ལག་བཅངས་ལས་དགའ་བ་ཐོབ་བའི་དོན། རྗེ་ཞང་ཞུང་པ་ཆེན་པོས། དབང་འདི་ཕན་ཚུན་ལག་པ་བཅངས་བ་ལ་བརྟེན་ནས་ཐོབ་བ་དང། དྲང་དོན་གྱི་དབང་བཞི་བ་སྙོམས་པ་བཞུགས་པ་ལ་བརྟེན་ནས་ཐོབ་པའི་དགའ་བ་ལ་བཤད་ཀྱང། འདིའི་སྐབས་ལག་པ་
བཅངས་པ་ཙམ་མ་ཡིན་པ་སྙོམས་པར་ཞུགས་པ་ལ་བརྟེན་ནས་བདེ་བ་འདྲེན་དགོས་པ། རྗེ་ཡབ་སྲས་གསུམ་གས་གསུངས་ལ། འོ་ན་ལག་བཅངས་ལས་དགའ་བ་ཐོབ་བ་དབང་འདིའི་ངོ་བོར་འཇོག་པ་ཇི་ལྟ་བུ་སྙམ་ན། དབང་འདིའི་ངོ་བོ་ལ། ལག་པ་བཅངས་བ་དང་སྙོམས་པར་ཞུགས་པ་སོགས་གྱིས་དངས་
པའི་བདེ་བའི་རིམ་བདུ་མ་ཞིབ་ཡོད་མོད་ཀྱང་ཕྱི་མ་སྐབས་འདིའི་དབང་བཞི་པ་དང་གཙོ་བོར་སྦྱར་ཞིང། འདིར་ལག་བཅངས་ཀྱིས་དྲངས་པའི་དགའ་བ་གཙོ་བོར་བྱས་ནས་དེ་ཉིད་དབང་གི་ངོ་བོར་བཞག་པ་གཙོ་ཆེ་ཚུང་དམ་ཐོབ་ཐང་གིས་བཞག་པ་ཙམ་ལས་དེ་ཁོ་ནར་ངེས་པ་མིན་ལ། འདིའི་སྦྱང་
གཞི་ནི་སྒྲ་རེག་དྲི་རོའི་ཡོན་ཏན་བཞི་ལྡན་གྱི་འདོད་ཆགས་ཀྱི་བག་ཆགས་ཡིན་ཞིང། སྒྲུབ་པའི་ཡན་ལག་ནི། ལྔ་པ་རྗེས་དྲན་གྱི་ཡན་ལག་ཡིན་ནོ། །འདིར་དཀྱིལ་ཚོག་ལས། དེ་ཡང་སྐབས་འདིའི་བུམ་དབང་དང་གསང་དབང་གི་ངོ་བོ་ནི་ཞུ་བདེ་ཙམ་ཞིག་ཡིན་ཀྱང། དགའ་
བ་བཞིའི་ནང་ནས་འདི་ལྟ་བུ་ཡིན་ནོ་ཞེས་ངོ་སྤྲད་དུ་མེད་ལ། ཤེས་རབ་ཡེ་ཤེས་ལ་དགའ་བ་བཞིར་ཕྱེ་ནས་བསྟན་དུ་ཡོད་དོ། །ཞེས་གསུངས་ཤིང་བསྟན་ཚུལ། སྤྱི་བོ་ནས་མགྲིན་པར་འཛགས་པས་དགའ་བ། མགྲིན་པ་ནས་སྙིང་གར་འཛགས་པས་མཆོག་དགའ། སྙིང་ག་ནས་ལྟེ་བར་

[011B] ལྟེ་བ་ནས་རྡོ་རྗེ་ནོར་བུའི་རྩེ་བར་དུ་འཛགས་པ་ཕྱིར་མ་འཕོས་པ་ལས་ལྷན་ཅིག་སྐྱེས་པའི་དགའ་བ་མཚོན་བར་གསུངས་པ་དེ་ཡིན་ལ། འདི་ལ་རང་རེའི་རྗེས་འབྲང་གི་མཁས་པ་འགས་དབང་གསུམ་པ་འདི་ནོར་བུའི་རྩེར་ཐིག་ལེ་བཟུང་བ་ལ་བརྟེན་ནས་བྱུང་བའི་དགའ་བ་ལ་ངོ་སྤྲད་ན་
འོག་གི་དབང་བཞི་པ་དང་ཟློས་པའི་སྐྱོན་ཡོད་ཅིང། རྗེ་ཐམས་ཅད་མཁྱེན་པ་དང། རྒྱལ་ཚབ་རིན་པོ་ཆེས་གསུངས་པ་དང་མི་མཐུན་པས་དེ་གཉིས་ཀྱིས་གསུངས་པ་ལྟར་ལེགས་ཚུལ་བཤད་པ་ནི། སྔགས་རིམ་ཆེན་མོ་ལས། དབང་གསུམ་པ་སྔ་མ་ནི་རིག་མ་གཅིག་དང་སྦྱར་བ་ལས་
ཁྱད་པར་གྱི་དགའ་བ་ཉམས་སུ་མྱོང་བ་ཡིན་ལ་ཞེས་དབང་འདི་ཁྱད་དགའི་ངོ་བོར་བཞག་པ་དང། ཡང་དེ་ཉིད་ལས། དབང་བཞི་པ་སྔ་མ་ནི། ནོར་བུར་བྱང་སེམས་གནས་པ་ཕྱིར་མ་ཟགས་པའི་ལྷན་སྐྱེས་ཀྱི་དགའ་བ་སྟེ་ཀུན་རྫོབ་ཀྱི་དབང་པོ་ཞི་པའོ། །འདི་སྔགས་གཞན་རྣམས་ཀྱི་དཀྱིལ་ཆོག་
ནས་དབང་གསུམ་པར་བཤད་ལ། ཞས་པ་དང། རྒྱལ་ཚབ་ཐམས་ཅད་མཁྱེན་པས་དུས་འཁོར་སྦྱོར་དྲུག་འཁྲིད་ཡིག་ལས། ཁམས་ཞུ་བ་སྤྱིའོ་ནས་བབས་ཏེ་གསང་གནས་ཀྱི་འཁོར་ལོའི་དབུས་སུ་སྤེབས་པ་ན་ཁྱད་པར་གྱི་དགའ་བ་ཉམས་སུ་མྱོང་བ་དེ་ཉིད། སྐབས་འདིའི་ཤེས་རབ་ཡེ་
ཤེས་ཀྱི་དབང་དུ་ངོ་སྤྲད་པར་བྱའོ་ཞེས་དང། བཞི་པ་དང་དོན་གྱི་དབང་བཞི་པ་བསྐུར་ཚུལ་ནི་གཞན་སྔ་མ་དང་འདྲ་ཞིང། སློབ་མ་ཡེ་ཤེས་རྡོ་རྗེར་བསྐྱེད་ལ་སྙོམས་པར་ཞུགས་ནས་ཁམས་ཞུ་བ་གསང་གནས་ནས་རྡོ་རྗེ་ནོར་བུའི་རྩེར་སླེབས་པ་ཕྱིར་མ་འཕོས་པ་ལས་སྐྱེས་བའི་འདེ་བ་དེ་ཉིད་ཡུལ་
སྟོང་བ་ཉིད་དང་སྦྱར་ནས་བསྒོམ་པའི་ཡེ་ཤེས་ནི། སྐབས་འདིའི་དབང་བཞི་པ་ཡིན་ལ་ཞེས་གསུངས་པ། དེ་ལ་དགོངས་པར་སྣང་ལ། ཡབ་སྲས་དེ་གཉིས་ཀྱིས་སྐབས་འདིའི་དབང་གསུམ་པའི་ངོ་བོ་གསང་གནས་ཀྱི་འཁོར་ལོའི་དབུས་སུ་ཐིག་ལེ་སླེབས་པ་ལ་བརྟེན་ནས་བྱུང་བའི་ཁྱད་དགའ་

[012A]༄༅། །ལ་བཞག་ཀྱང། དེའི་གོང་གི་དགའ་བ་གཉིས་དབང་གསུམ་པར་མི་འཇོག་པར་མ་གསུངས་ལ། མཁས་གྲུབ་ཐམས་ཅད་མཁྱེན་པས་གོང་དུ་དྲངས་པ་བཞིན་ཤེས་རབ་ཡེ་ཤེས་ལ་དགའ་བ་བཞིར་དབྱེར་ཡོང་པ་གསུངས་ཀྱང་དེ་ཐམས་ཅད་གསུམ་པའི་
ཤེར་དབང་འདིའི་ངོ་བོར་འཇོག་པའི་གསལ་ཁ་མེད་པས་ཤེར་དབང་གི་དགའ་བ་དང་པོ་གསུམ། སྐབས་འདིའི་ཤེར་དབང་གི་ངོ་བོ་དང་དེའི་ནང་ནས་ཀྱང་དགའ་བ་གསུམ་པ་གཙོ་བོར་འཇོག་ཅིང། དཀའ་བ་བཞི་པ་ངོ་བོ་ཤེར་དབང་ལ་དྲང་དོན་གྱི་དབང་གི་སྐབས་འདིར་བཞི་པར་འཇོག་
པ་མཁས་གྲུབ་ཀྱི་དགོངས་པ་ཡིན་འདྲ་སྙམ་པས་སྐབས་འདིར་ཡབ་སྲས་གསུམ་གྱི་དགོངས་པ་ལ་མི་མཐུན་པ་མེད་ཅིང། སྤྱི་བོ་ནས་མགྲིན་པར་འཛགས་པས་དགའ་བ་ཞེས་སོགས་གསུང་བ་ནི། དབང་གསུམ་པ་འདིའི་སྐབས་ཐིག་ལེ་མགྲིན་སྙིང་ལྟེ་བ་ནོར་བུའི་རྩེ་བར་གྱི་གནས་བཞིར་
རིམ་གྱིས་འཛག་པ་འོང་བས། དེའི་སྐབས་ཀྱི་དགའ་བ་རྣམས་སྤྱིར་འདི་དང་འདི་ལྟ་བུའོ་ཞེས་སློབ་མ་ལ་སྟོན་པ་ཙམ་མ་གཏོགས་དགའ་བ་བཞི་པ་དབང་འདིའི་ངོ་བོར་བརྡ་སྤྲོད་པ་མིན་ནོ། །བཞི་པ་དབང་བཞི་པ་ལ་གསོལ་འདེབས་སོགས་བཞི་རིམ་བཞིན་བྱ་བ་ནི། སློབ་མས་མཎྜལ་ཕུལ་ནས་
སྔར་བཤད་པའི་ཚིགས་བཅད་ལན་གསུམ་གྱིས་གསོལ་བ་གདབ་ཅིང། འདིའི་སྐབས་སློབ་མ་ཐུགས་རྡོ་རྗེའི་ང་རྒྱལ་འཛིན་པ་བུ་སྟོན་གྱིས་གསུངས།  ཨོཾ་ཨཱ་ཧཱུཾ་ཧོ་ཧཾ་ཀྵ་ དང། དུང་ཆོས་ཀྱི་ཆུས་བསངས།  ཨཽཾ་སྭ་བྷཱ་ཝ་ ས་སྦྱངས།  སློབ་མ་སྟོང་པ་ཉིད་དུ་གྱུར། སྟོང་པའི་
དང་ལས་ཧོ་དང་འཁོར་ལོ་ལས་སྐྱེས་པའི་ཡེ་ཤེས་རྡོ་རྗེ་སེར་བ། སེར་དཀར་ནག་པའི་ཞལ་གསུམ་ཕྱག་དྲུག་གི་གཡས་པ་གསུམ་ན་འཁོར་ལོ། དབྱུག་པ། འཇིགས་བྱེད་རྡོ་རྗེ། གཡོན་པ་གསུམ་ན་དུང། རྡོ་རྗེ་ལྕགས་སྒྲོག། སྒྲ་

[012B] རིག་མ་ཨཱི་དང་རལ་གྲི་ལས་སྐྱེས་པའི་སྒྲོལ་མ་ནག་མོ་ནག་དམར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རལ་གྲི། གྲི་གུག། རྩེ་གསུམ། གཡོན་པ་གསུམ་ན་ཕུབ། ཐོད་པ། ཁ་ཊཱཾ་ག་
དཀར་པོ་འཛིན་པ་ལ་འཁྱུད་པ། ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་རྡོ་རྗེའི་རྩེར་སླེབས་པ་དེ་ཉིད་ཅི་ནུས་ཀྱི་བར་དུ་བཟུང་བ་ལ་བརྟེན་ནས་ལྷན་ཅིག་སྐྱེས་དགའི་ཡེ་ཤེས་སྐྱེས་པ་ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་
ཉིད་དང་དབྱེར་མི་ཕྱེད་པར་སྦྱར་བའི་བདེ་སྟོང་གི་ཡེ་ཤེས་དེ་ཉིད་སྐབས་འདིའི་དབང་བཞི་པའོ། ། ཞེས་བརྡའ་སྤྲོད། དེ་ནི་སྐབས་འདིའི་འགྲེལ་ཆེན་ལས། ནོར་བུའི་ནང་དུ་ཆུད་པའི་བྱང་ཆུབ་ཀྱི་སེམས་ཀྱི་བདེ་བ་རྟོགས་པས་བཞི་པའོ་ཞེས་གསུངས་པ་ལྟར་ཡིན་ལ། དེས་ན་བླ་མེད་གཞན་གྱི་དབང་བཞི་
པ་དང་མི་འདྲ་བར་ཤེས་རབ་ཡེ་ཤེས་རང་ལ་རིགས་གཉིས་སུ་ཕྱེ་ནས། སྐབས་འདིའི་དབང་གསུམ་པ་དང། བཞི་པར་འཇོག་པ་རྗེ་ཡབ་སྲས་གསུམ་གས་གསལ་བར་གསུངས་སོ། །དག་པ་ནི།  དེ་ལྟར་ཡུལ་ཅན་བདེ་བ་ཆེན་པོ་ཡུལ་སྟོང་པ་ཉིད་དང་སྦྱར་བ་ལ་བརྟེན་པས་ན། དོན་དམ་
པའི་དཀྱིལ་འཁོར་དུ་ཐོབ་པ་ཞེས་བྱ་ཞིང། གཉིས་གཉིས་སྤྲད་ལས་བདེ་ཐོབ་པ། །གཉིས་གཉིས་འཁྱུད་པ་དེ་བཞིན་ཉིད། །དེ་ལྟར་དབང་གི་རྣམ་པ་བཞི། །ཞེས་གསུངས་པ་ལྟར། གཉིས་གཉིས་འཁྱུད་པའི་འདོད་ཆགས་ཀྱི་བག་ཆགས་
སྦྱོང་ཞིང་ཡེ་ཤེས་ཀྱི་དྲི་མ་འཁྲུད། ལམ་སྒྲུབ་ཆེན་གྱི་ཡན་ལག་བསྒོམ་པ་ལ་དབང། ཡེ་ཤེས་རྡོ་རྗེ་དང་ལྷན་ཅིག་སྐྱེས་པའི་སྐུའི་ནུས་པ་འཇོག་གོ།  ཞེས་བརྡའ་སྤྲད་ནས། ས་བཅུ་གཉིས་པ་ཐོབ་པའོ་སྙམ་དུ་ང་རྒྱལ་འཛིན་དུ་གཞུག། སྐབས་འདིའི་སྦྱང་གཞི་ནི་འདོད་

[013A]༄༅། །ཁམས་པའི་མི་ཕལ་པ་སོགས་འཁྲིག་པའི་འདོད་ཆགས་ཁམས་གཙོ་བོར་གྱུར་པའི་སྒྲ་རིག་དྲི་རོ་གཟུགས་ཀྱི་ཡོན་ཏན་ལྔ་དང་ལྡན་པའི་བག་ཆགས་ཡིན་ཞིང། ལམ་སྒྲུབ་ཆེན་ནི། ཡན་ལག་དྲུག་གི་རྗེས་མ་ཏིང་ངེ་འཛིན་གྱི་ཡན་ལག་ཡིན་ལ། དབང་འདི་
དོན་དམ་པའི་དབང་མ་ཡིན་ཞིང། འདི་གང་ལས་ཐོབ་པའི་དཀྱིལ་འཁོར་ཡང་དོན་དམ་བྱང་ཆུབ་ཀྱི་སེམས་དངོས་མ་ཡིན་ཀྱང་ཡེ་ཤེས་དེ་དོན་དམ་སྟོང་པ་ཉིད་དང་སྦྱར་བ་ལ་དགོངས་ནས་དེ་ལ་དོན་དམ་པའི་དཀྱིལ་འཁོར་ཞེས་གསུངས་པ་ཡིན་ཞིང། དབང་མདོར་བསྟན་ལས། བཞི་པ་ཡེ་ཤེས་ཡང་
དག་དག་ལུས་རག་སེམས་ནི་དག་པར་བྱེད། །ཅེས་གསུངས་པ་ལྟར། དབང་འདིས་བཞི་པའི་གནས་སྐབས་བསྐྱེད་པའི་ཐིག་ལེའི་སྟེང་གི་སྒྲིབ་པ་སྦྱངས་ནས་ཡེ་ཤེས་རྡོ་རྗེ་འགྲུབ་པའི་ནུས་པ་འཇོག་ལ་རྒྱུ་མཚན་དེས་དབང་གི་ཚེ་སློབ་མ་ཡེ་ཤེས་རྡོ་རྗེར་བསྐྱེད་པ་ཡིན་ནོ། །ས་བཅུ་གཉིས་པ་ཐོབ་
པའི་ང་རྒྱལ་འཛིན་པར་གསུངས་པ་བུ་སྟོན་རིན་པོ་ཆེའི་དཀྱིལ་ཆོག་སོར་བཞག་མཛད་པ་ཡིན་ལ། རྒྱལ་ཚབ་རྗེས་དབང་འདི་དག་ལས་བྱིས་པ་འཇུག་པའི་དབང་བདུན་གྱིས་ས་བདུན་པ་མན་ཆད་བསྐྱེད་པའི་ནུས་པ་འཇོག་ཅིང་དབང་གོང་མ་གཞན་རྣམས་ཀྱིས་ས་བརྒྱད་པ་དགུ་བ་བཅུ་པ་བདུ་གཅིག་པ་རྣམས་ཐོབ་པའི་
ནུས་པ་འཇོག་པ་དང། དེས་དོན་གྱི་དབང་བཞི་པས་ས་བཅུ་གཉིས་པ་བསྐྱེད་པའི་ནུས་པ་འཇོག་པ་ཡིན་ནོ། །ཞེས་དབང་འདིས་བཅུ་གཅིག་པ་དང་སྦྱར་ནས་གསུངས་པ་བཞིན་ཐོན་པ་མཁས་བཙུན་གྱི་གསུང་རྒྱུན་དང། སྔགས་འཆང་དགེ་འདུན་བཀྲ་ཤིས་ཀྱི་དབང་ཆོག་གཉིས་ཀར་ས་བཅུ་གཅིག་པ་ཐོབ་པའི་
ང་རྒྱལ་འཛིན་པར་བཤད་དོ། །གཉིས་པ་ངེས་དོན་འཇིག་རྟེན་ལས་འདས་པའི་དབང་གོང་མ་བཞི་སྦྱིན་པ་ལ། སྐབས་འདིར་དབང་གོང་མ་བཞི་དང་གོང་མའི་ཡང་གོང་མ་བཞི་ལ། དྲང་དོན་དང་ངེས་དོན་གྱི་དབང་ཞེས་འཇོག་པའི་རྒྱུ་མཚན་ནི། དབང་གོང་མ་འདི་རྣམས་དབང་བཞི་མཐར་ཐུག་མ་ཡིན་

[013B] གོང་ཆེན་བཞི་ལ། དེ་ལས་ལྷག་པའི་དབང་བཞི་མེད་པར་དེ་ཁོ་ནར་ངེས་པས་ན་ངེས་དོན་ཞེས་བྱ་ལ། དབང་བཞི་དེ་གཉིས་ལ་འཇིག་རྟེན་པ་དང་འཇིག་རྟེན་ལས་འདས་པའི་ཐ་སྙད་འདོགས་པའི་རྒྱུ་མཚན་ནི། དབང་དང་པོ་བཞིས་
རྒྱུད་དོན་ཐོས་བསམ་གྱིས་སྒྲོ་འདོགས་གཅོད་པའི་ལག་རྗེས་འཇོག་པས་འཇིག་རྟེན་པ་དང། ཕྱི་མ་བཞིས་སྒོམ་བྱུང་གཙོ་བོར་གྱུར་པའི་ལག་རྗེས་འཇོག་པས་འཇིག་རྟེན་ལས་འདས་པར་བཞག་ཅེས་ཐོན་པ་མཁས་བཙུན་གྱི་གསུང་ཟིན་བྲིས་དུས་འཁོར་དབང་བཤད་ལས་འབྱུང་བ། དབང་གཉིས་ཀྱིས་ཐོས་བསམ་
དང༑ སྒོམ་པའི་ལག་རྗེས་བཞག་པར་འདྲ་མོད་ཀྱང། སྔ་མ་ཐོས་བསམ་གཙོ་ཆེ་བ་དང་ཕྱི་མ་སྒོམ་བྱུང་གཙོ་ཆེའི་ཁྱད་པར་དབྱེར་བཞེད་པ་ཡིན་འདྲ་ཞིང། ཡང་གོང་མ་བཞི་དམན་པས་འཇིག་རྟེན་པ་དང། གོང་ཆེན་བཞི་དེ་ལས་མཆོག་ཏུ་གྱུར་པས་འཇིག་རྟེན་ལས་འདས་པར་བཏགས་ཞེས་བཤད་ཀྱང་ཆོག་གམ་སྙམ་
ཡང་དབང་ལེའི་འགྲེལ་ཆེན་ལས། བྱིས་པ་ལྟར་འཇུག་པའི་དབང་བདུན་གྱིས་དྲང་དོན་བསྐྱེད་རིམ་གྱི་སྣོད་རུང་དུ་སྒྲུབ་པས་འཇིག་རྟེན་པའི་བདེན་པ་དང། གོང་མའི་དབང་རྣམས་ཀྱིས་ངེས་དོན་རྫོགས་རིམ་སྒོམ་པའི་སྣོད་རུང་དུ་སྒྲུབ་པས་དོན་དམ་པའི་བདེན་པ་ཞེས་པའི་ཐ་སྙད་མཛད་ལ། ཡང་དུས་ཀྱི་འཁོར་ལོའི་
སྐབས་འདིར་བྱིས་པ་འཇུག་པའི་དབང་བདུན་གྱི་སྟེང། གོང་མ་གོང་ཆེན་གཉིས་ཀྱི་བུམ་དབང་སོགས་བསྡོམས་ནས། བུམ་དབང། གསང་དབང། ཤེས་རབ་ཡེ་ཤེས་ཀྱི་དབང་ཞེས་གསུམ་དུ་བཞག་ནས། གོང་མའི་བཞི་པ་ཤེར་དབང་དུ་བསྡུས། དེ་རྣམས་ཀྱི་ཐོག་གོང་ཆེན་གྱི་དབང་བཞི་པ་
སྟེ་བཅུ་གཅིག་ཏུ་གསུངས་པའི་དང་པོ་བཅུ་འཇིག་རྟེན་པ་དང། ཕྱི་མ་འཇིག་རྟེན་ལས་འདས་པའི་དབང་དུ་འཇོག་པར་གསུངས་པའི་རྒྱུ་མཚན་ནི། བྱིས་པ་ལྟར་འཇུག་གི་དབང་བདུན་གྱིས་འཇིག་རྟེན་པའི་དངོས་གྲུབ་གཙོ་བོར་སྒྲུབ་བྱེད་བསྐྱེད་རིམ་བསྒོམ་པ་ལ་དབང་བར་བྱེད་པས་འཇིག་རྟེན་པ་དང། བུམ་དབང་སོགས་

[014A]༄༅། །གསུམ་ཀྱིས་རྫོགས་རིམ་ཡན་ལག་དང་པོ་ལྔ་ཉན་ཤེས་སོགས་ལ་དབང་བར་བྱེད་ཅིང། དེ་རྣམས་སོ་སྐྱེ་འཇིག་རྟེན་པའི་ཁམ་ཁོ་ན་ཡིན་པས་དེའི་སྨིན་བྱེད་ཀྱི་དབང་གསུམ་ལ་ཡང་འཇིག་རྟེན་པའི་དབང་ཞེས་དང། ཏིང་ངེ་འཛིན་གྱི་ཡན་ལག་ལ་སྟོང་ཉིད་དོན་སྤྱིའི་ཚུལ་གྱིས་
རྟོགས་པའི་སོ་སྐྱེའི་ལམ་གྱི་ཆ་ཅུང་ཟད་ཙམ་ཡོད་མོད་ཀྱང་ལམ་གྱི་ལུས་ཕལ་མོ་ཆེ་ཐམས་ཅད་འདས་ལམ་ཁོ་ན་ཡིན་པས། དེའི་ཐུན་མོང་མ་ཡིན་པའི་སྣོད་རུང་དུ་བྱེད་པའི་དབང་ལ་འཇིག་རྟེན་ལས་འདས་པའི་དཔང་ཞེས་གསུངས། དེ་ལྟ་བུའི་དེས་དོན་གྱི་དབང་བཞི་སྦྱིན་པ་ལ་གཉིས། ཐུན་མོང་གི་བྱ་བ་དང། དབང་
སོ་སོས་བསྐུར་བའོ། །དང་པོ་ནི། འགྲེལ་ཆེན་དུ་རྩ་རྒྱུད་ཀྱི་ལུང་དྲངས་པ་ལས། ཚ་མོ་དང་ནི་བུ་མོ་དང། །སྲིང་མོ་དེ་བཞིན་སྐྱེད་བྱེད་མ། །དེ་བཞིན་ཆུང་མའི་མ་དང་ནི། །དེ་བཞིན་ཞང་པོའི་བུད་མེད་དང། །ཕ་ཡི་སྤུན་ཟླའི་ཆུང་མ་དང། །དེ་བཞིན་ཕ་ཡི་སྲིང་མོ་དང། །རང་གི་མ་ཡི་སྤུན་ཟླ་ཉིད། །
རང་གི་ཆུང་མ་མཆོག་གཟུགས་ཅན། །སྒྲོལ་མ་ལ་སོགས་ཆོས་ཁམས་མཐར། །རང་རིགས་ལས་སྐྱེས་རིག་མ་བཅུ། །ཐར་པ་འདོད་པའི་ཁྱིམ་པ་ཡིས། །དབང་གི་དུས་སུ་རབ་སྦྱིན་བྱ། །ཞེས་སློབ་མ་ཁྱིམ་པ་ཡིན་ན། རང་རིགས་ལས་སྐྱེས་པའི་རིག་མ་ཚ་མོ་སོགས་བཅུ་འབུལ་བར་གསུངས་པའི་ཚ་མོ་
སོགས་ནི་སྒྲ་ཇི་བཞིན་པ་མ་ཡིན་པར། རང་རིགས་ལས་སྐྱེས་པའི་བུ་མོ་ལོ་བཅུ་གཅིག་མ་ནས་ཉི་ཤུ་མའི་བར་ལ་བྱེད་པར་གསུངས་པས། དེ་ལྟ་བུའི་རིག་མ་བཅུ་དང། སློབ་མ་རབ་བྱུང་ཡིན་ན། རྩ་རྒྱུད་ལས། དཀྱིལ་འཁོར་དུ་ནི་དབང་བསྐུར་བའི། །དམངས་རིགས་སྐྱེས་སོགས་གཞན་དག་
གིས༑ ༑དགེ་སློང་དགེ་ཚུལ་རྣམས་ལ་ནི། །བླ་མས་སྦྱིན་བྱ་མི་ཡི་བདག་རླུང་སོགས་རིམ་པས་དམངས་རིགས་མོ། །རྒྱལ་རིགས་དེ་བཞིན་བྲམ་ཟེ་མོ། །རྗེ་མོ་གདོལ་མོ་ཉ་བ་མོ། །གར་མ་དེ་བཞིན་ཆོས་མཁན་མོ། །ཀོ་ལྤགས་བྱེད་མ་གཏུམ་མོ་ནི། །ཆོས་ཁམས་མཐར་སྐྱེས་མ་

[014B] །རིག་མ་ཆེན་མོ་ཡང་དག་བརྗོད། །ལོངས་སྤྱོད་གྲོལ་འབྲས་རབ་ཏུ་སྟེར། །ཞེས་གསུངས་པ་བཞིན། དམངས་རིགས་ལོ་བཅུ་གཅིག་མ། རྒྱལ་རིགས་ལོ་བཅུ་གཉིས་མ། བྲམ་ཟེའི་རིགས་ལོ་བཅུ་གསུམ་མ། རྗེ་རིགས་ལོ་བཅུ་བཞི་མ། གདོལ་པ་མོ་ལོ་བཅོ་ལྔ་མ། ཉ་བ་མོ་ལོ་བཅུ་དྲུག་མ། གར་མཁན་
མ་ལོ་བཅུ་བདུན་མ། ཚོས་མཁན་མ་ལོ་བཅོ་བརྒྱད་མ། ཀོ་ལྤགས་མཁན་མ་ལོ་བཅུ་དགུ་མ། གཏུམ་མོ་ལོ་ཉི་ཤུ་མ་རྣམས་བླ་མ་ལ་ཕུལ་ནས།  ཀྱེ་བཅོམ་ལྡན་འདས་ཕ་རོལ་ཏུ་ཕྱིན་པ་ཐམས་ཅད་ཐོབ་བོ། །ད་ནི་བདག་གིས་ཅི་ཞིག་བགྱི། ། ཞེས་བཀའ་སྩལ་ཞུས་པ་ལ། སློབ་དཔོན་གྱིས་རིག་
མ་བཅུའི་ནང་ནས་རང་གི་ཆུང་མ་འདི་བཟུང་ནས་དེ་དག་དང་ལྷན་ཅིག་ཏུ། བདག་ལ་གསོལ་བ་གདབ་པར་བྱོས་ཤིག།  ཅེས་བཀའ་སྩལ་སྦྱིན་ནོ། །གནང་བ་ནོད་པའི་ཚིག་དོན་ནི། ཀྱེ་བཅོམ་ལྡན་འདས་ཞེས་བླ་མ་ལ་བོས་ནས། ཁྱེད་ཀྱི་བཀའ་དྲིན་ལས། དྲང་དོན་གྱི་དབང་བཞི་ཐོབ་
པས་ཕར་ཕྱིན་བཅུ་དང་ས་བཅུ་འགྲུབ་པའི་ནུས་པ་ཐོབ་པའམ་ཡང་ན་དབང་དེ་རྣམས་ཀྱིས་སྦྱོར་དྲུག་བསྒོམ་པ་ལ་དབང་བར་བྱས་པའི་མཐུས་ཕར་ཕྱིན་དངས་བཅུ་ཐོབ་ནུས་པར་བྱས་སོ། །ད་བདག་གིས་ཅི་ཞིག་བགྱི་ཞེས་གསོལ་བའོ། །ས་བཅད་འདི་ལ་བུ་སྟོན་གྱིས། རིག་མའི་དབྱེ་བ་འབུལ་བ་དང། །བཀའ་སྩོལ་ཞུ་ཞིང་
བཀའ་སྩལ་སྦྱིན། །ཞེས་པའི་སྡོམ་ཚིག་མཛད་དོ། །གཉིས་པ་ལ་བཞི། བུམ་དབང། གསང་དབང། ཤེར་དབང། དབང་བཞི་པ་བསྐུར་བའོ། །དང་པོ་ནི། བླ་མས་ཇི་ལྟར་གསུངས་པ་ལྟར། སློབ་མ་ཁྱིམ་པ་ཡིན་ན་རང་གི་ཆུང་མ་དང། རབ་བྱུང་ཡིན་ན་གཏུམ་མོ་ཉི་ཤུ་མ་ཆུང་མར་བྱས་ནས། དེ་དང་
ལྷན་ཅིག་བླ་མ་ལ་གསེར་ལ་སོགས་པའི་མཎྜལ་ཕུལ་ལ།  སྒྲིབ་པ་ཐམས་ཅད་བཅོམས་པ་ཡི། །དུས་ཀྱི་འཁོར་ལོ་ཁྱོད་ལ་འདུད། ། ཅེས་སོགས་ཀྱི་ཚིགས་བཅད་ཡོངས་རྫོགས་དང།  ཨོཾ་ཨཽཾ་པྲཛྙོ་པཱ་ཡཽ་ ཞེས་སོགས་ཀྱི་སྔགས་ལན་གསུམ་གྱིས་གསོལ་འདེབས་བུམ་དབང་གོང་མའི་

[015A]༄༅། །སྐབས་ལྟར་བྱ་ཞིང། འདིའི་སྐབས་སློབ་མ་མེ་ཏོག་གང་འཕོག་གི་ལྷའམ་ཀུན་ཏུ་བཟང་པོའི་ང་རྒྱལ་འཛིན་པར་བུ་སྟོན་གྱིས་གསུངས་ཤིང། ཕྱི་མ་ཞང་ཞུང་པས་ཀྱང་བཤད། དེ་ནས། ཨོཾ་ཨཱ་ཧུཾ་ཧོ་ཧཾ་ཀྵ་ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་
ཝ་ཤུདྡྷོ་ཉཧཾ། སློབ་མ་དང་རིག་མ་རྣམས་སྟོང་པ་ཉིད་དུ་གྱུར་སྟོང་པའི་ངང་ལས་སློབ་མ་སྐང་ཅིག་གིས་ཕྱག་ན་རྡོ་རྗེ་ལྗང་གུ་རྡོ་རྗེ་དང་དྲིལ་བུ་འཛིན་པར་གྱུར་པས། རིག་མ་ལོ་བཅོ་ལྔ་མ་སྐད་ཅིག་གིས་སྒྲ་རྡོ་རྗེ་མ་སྔོན་མོ་གྲི་གུག་དང། ཐོད་པ་
འཛིན་པ་གཟུགས་དང་ལང་ཚོའི་དཔལ་ཕུན་སུམ་ཚོགས་པར་གྱུར་པ་ལ། སྒེགས་དང་ཆགས་པ་ལ་སོགས་པའི་སྒོ་ནས་ནུ་མ་འཛིན་པ་དང། འཁྱུད་པ་སོགས་ལ་བརྟེན་ནས་དགའ་བ་ཆེན་པོ་ཉམས་སུ་མྱོང་བར་གྱུར་ བར་བསམ་  སློབ་མའི་ཤར་དུ་
རིག་མ་ལོ་བཅུ་གཅིག་མ་སྒྲོལ་མ་ནག་མོ། ལྷོར་ལོ་བཅུ་གཉིས་མ་གོས་དཀར་མོ་དམར་མོ། བྱང་དུ་ལོ་བཅུ་གསུམ་མ་མཱ་མ་ཀཱི་དཀར་མོ། ནུབ་ཏུ་ལོ་བཅུ་བཞི་མ་སྤྱན་མ་སེར་མོ། ཤར་ལྷོར་ལོ་བཅུ་དྲུག་མ་རེག་བྱ་རྡོ་རྗེ་མ་ནག་མོ། ལྷོ་
ནུབ་ཏུ་ལོ་བཅུ་བདུན་མ་རོ་རྡོ་རྗེ་མ་དམར་མོ། བྱང་ཤར་དུ་ལོ་བཅོ་བརྒྱད་མ་གཟུགས་རྡོ་རྗེ་མ་དཀར་མོ། ནུབ་བྱང་དུ་ལོ་བཅུ་དགུ་མ་དྲི་རྡོ་རྗེ་མ་སེར་མོ། རྒྱབ་ཏུ་ལོ་ཉི་ཤུ་མ་ཆོས་དབྱིངས་རྡོ་རྗེ་མ་ལྗང་གུ། དེ་ཐམས་ཅད་ཀྱང་ཞལ་
གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ། གཟུགས་དང་ལང་ཚོའི་དཔལ་ཕུན་སུམ་ཚོགས་པར་གྱུར། སློབ་མ་སྐང་ཅིག་གིས་རྣམ་སྣང་སེར་པོ་འཁོར་ལོ་དང། དུང་འཛིན་པར་གྱུར་པས་ཤར་གྱི་རིག་མ་སྒྲོལ་མ་ལ་སྒེག་

[015B] ནུ་མའི་འཛིན་པ་དང། འཁྱུད་པ་སོགས་ལ་བརྟེན་ན་དགའ་བ་ཆེན་པོ་ཉམས་སུ་མྱོང་བར་གྱུར། སློབ་མ་སྐད་ཅིག་གིས་འོད་དཔག་མེད་དཀར་པོ་ཐོ་བ་དང། པད་དཀར་འཛིན་པར་གྱུར་པས། ལྷོའི་
རིག་མ་གོས་དཀར་མོ་ལ་སྒེག་པ་དང་ཆགས་པ་ལ་སོགས་པའི་སྒོ་ནས། ནུ་མ་འཛིན་པ་དང། འཁྱུད་པ་སོགས་ལ་བརྟེན་ནས་དགའ་བ་ཆེན་པོ་ཉམས་སུ་མྱོང་བར་གྱུར། སློབ་མ་སྐད་ཅིག་གིས་རིན་འབྱུང་དམར་པོ་མདའ་གཞུ་འཛིན་
པར་གྱུར་པས་བྱང་གི་རིག་མ་མཱ་མ་ཀཱི་ལ་སྒེག་པ་དང་ཆགས་པ་ལ་སོགས་པའི་སྒོ་ནས། ནུ་མ་འཛིན་པ་དང། འཁྱུད་པ་སོགས་ལ་བརྟེན་ནས་དགའ་བ་ཆེན་པོ་ཉམས་སུ་མྱོང་པར་གྱུར། སློབ་མ་སྐད་ཅིག་གིས་དོན་གྲུབ་ནག་པོ་རལ་གྲི་
དང་ཕུབ་འཛིན་བར་གྱུར་བས་ནུབ་ཀྱི་རིག་མ་སྤྱན་མ་ལ་སྒེག་པ་དང་ཆགས་པ་ལ་སོགས་པའི་སྒོ་ནས། ནུ་མ་འཛིན་པ་དང། འཁྱུད་པ་སོགས་ལ་བརྟེན་ནས་དགའ་པ་ཆེན་པོ་ཉམས་སུ་མྱོང་བར་གྱུར། སློབ་མ་སྐད་ཅིག་གིས་སྒྲིབ་སེལ་སེར་པོ་འཁོར་
ལོ་དང། དུང་འཛིན་པར་གྱུར་བས་ཤར་ལྷོའི་རིག་མ་རེག་བྱ་རྡོ་རྗེ་མ་ལ་སྒེག་པ་དང་ཆགས་པ་ལ་སོགས་པའི་སྒོ་ནས། ནུ་མ་འཛིན་པ་དང། འཁྱུད་པ་སོགས་ལ་བརྟེན་ནས་དགའ་བ་ཆེན་པོ་ཉམས་སུ་མྱོང་བར་གྱུར། སློབ་མ་སྐད་ཅིག་གིས་འཇིག་རྟེན་དབང་
ཕྱུག་དཀར་པོ་ཐོ་བ་དང། པདྨ་དཀར་འཛིན་པར་གྱུར་བས་ལྷོ་ནུབ་ཀྱི་རིག་མ་རོ་རྡོ་རྗེ་མ་ལ་སྒེག་པ་དང།  ཞེས་པ་ནས།  ཉམས་སུ་མྱོང་བར་གྱུར། སློབ་མ་སྐད་ཅིག་གིས་ས་སྙིང་དམར་པོ་མདའ་གཞུ་འཛིན་པར་གྱུར་པས་བྱང་ཤར་གྱི་རིག་མ་

[016A]༄༅། །གཟུགས་རྡོ་རྗེ་མ་ལ་སྒེག་པ་དང་ཆགས་པ་ ཞེས་པ་ནས།  ཆེན་པོ་ཉམས་སུ་མྱོང་བར་གྱུར། སློབ་མ་སྐད་ཅིག་གིས་ནམ་སྙིང་ནག་པོ་རལ་གྲི་དང་ཕུབ་འཛིན་པར་གྱུར་པས་ནུབ་བྱང་གི་རིག་མ་དྲི་རྡོ་རྗེ་མ་ལ་སྒེག་པ་དང་ ཞེས་པ་
ནས༑  དགའ་བ་ཆེན་པོ་ཉམས་སུ་མྱོང་བར་གྱུར། སློབ་མ་སྐད་ཅིག་གིས་ཀུན་བཟང་སྔོན་པོ་རྡོར་དྲིལ་འཛིན་པར་གྱུར་བས། རྒྱབ་ཀྱི་རིག་མ་ཆོས་དབྱིངས་རྡོ་རྗེ་མ་ལ་སྒེག་པ་དང་ཆགས་པ་ལ་སོགས་པའི་སྒོ་ནས། ནུ་མ་འཛིན་པ་དང། འཁྱུད་པ་
སོགས་ལ་བརྟེན་ནས་དགའ་བ་ཆེན་པོ་ཉམས་སུ་མྱོང་བར་གྱུར། དེ་ལྟར་རྗེས་ཆགས་ཀྱི་བྱེད་པ་ལ་བརྟེན་ནས་ཁམས་དཀར་པོ་ཞུ་བ་གཙུག་ཏོར་ནས་བབས་ཏེ་དཔྲལ་བའི་རྩ་འཁོར་གྱི་དབུས་སུ་སླེབས་པས་དགའ་བའི་ཡེ་ཤེས་རྒྱུད་ལ་སྐྱེས་ཤིང་
དེ་ཉིད་སྐབས་འདིའི་བུམ་དབང་གི་ངོ་བོ་ཡིན་ནོ། ། ཞེས་བརྡལ་ལེགས་པར་སྤྲོད་ཅིང་དབང་འདི་དག་གི་སྐབས་ཀྱི་ལྷ་ཡབ་ཡུམ་བསྐྱེད་ཚུལ་དཀྱིལ་ཆོག་ལས་དངོས་སུ་གསལ་བར་མ་བྱུང་ཡང་འཕགས་སྡེ་ལོ་ཙཱ་བས་སྐད་ཅིག་གིས་སྐྱེད་པར་མཛད་པ་འཇུག་པ་བདེ་ཞིང་མཁས་གྲུབ་རྗེའི་
དགོངས་པར་ཡང་གནས་སམ་སྙམ་ལ་ཆོ་ག་གསུམ་སྐྱེད་བྱས་ཀྱང་མི་རུང་བ་མེད་པར་སེམས་སོ།  །དེ་ལྟར་ཤེས་རབ་མ་རྣམས་ཀྱི་ལུས་ལ་བརྟེན་ནས་སྐྱེས་པའི་ཕྱིར་ལུས་ཀྱི་དཀྱིལ་འཁོར་དུ་ཐོབ་པའི་དབང་ཞེས་བྱ་ལ།  ཞེས་པ་ནས།  གསང་སྔགས་ཀྱི་
དགེ་ཚུལ་ལྟ་བུར་གྱུར་བ་ཡིན་ནོ། ། ཞེས་པའི་བར་གྱི་དག་པ་བརྗོད་པ་དང། སློབ་མས་སྔགས་ཀྱི་ང་རྒྱལ་འཛིན་པ་རྣམས་བུམ་དབང་གོང་མའི་སྐབས་ལྟར་བྱའོ། །གཉིས་པ་གསང་བའི་དབང་ལ་རིག་མ་ལོ་བཅུ་གཉིས་མ་ཟླ་མཚན་དང་ལྡན་པའམ་ལོ་ཉི་ཤུ་མ་ཟླ་མཚན་དང་ལྡན་པ་ཕུལ་ནས་

[016B] འདིའི་སྐབས་སློབ་མ་སྐུ་རྡོ་རྗེའི་ང་རྒྱལ་འཛིན་པ་བུ་སྟོན་གྱིས་གསུངས། སློབ་མ་ལ་མིག་དར་བཅིངས།  བླ་མ་རང་ཉིད་འོད་དཔག་མེད་ལ་སོགས་པའི་ལྷར་གསལ་བ་དང། རིག་མ་ལོ་བཅུ་གཉིས་མ་གོས་དཀར་
མོ་དམར་མོ། ལོ་བཅུ་གསུམ་མ་མཱ་མ་ཀཱི་དཀར་མོ། ལོ་བཅུ་བཞི་མ་སྤྱན་མ་སེར་མེ། ལོ་བཅོ་ལྔ་མ་སྒྲ་རྡོ་རྗེ་མ་སྔོན་མོ། ལོ་བཅུ་དྲུག་མ་རེག་བྱ་རྡོ་རྗེ་མ་ནག་མོ། ལོ་བཅུ་བདུན་མ་རོ་རྡོ་རྗེ་མ་དམར་མོ། ལོ་བཅོ་བརྒྱད་མ་གཟུགས་རྡོ་རྗེ་མ་དཀར་
མོ༑ ལོ་བཅུ་དགུ་མ་དྲི་རྡོ་རྗེ་མ་སེར་མོ། ལོ་ཉི་ཤུ་མ་ཆོས་དབྱིངས་རྡོ་རྗེ་མ་ལྗང་གུ་ཐམས་ཅད་ཀྱང་ཞལ་གཅིག་ཕྱག་གཉིས་མ་གྲི་གུག་དང་ཐོད་པ་འཛིན་པར་གྱུར། རང་ལྷར་གསལ་བ་དང། ཤེས་རབ་མ་རྣམས་ཀྱི་དཔྲལ་བར་ཨོཾ། མགྲིན་
པར་ཨཱ་སྙིང་གར་ཧཱུཾ། ལྟེ་བར་ཧོཿ་གསང་བར་སཱ། སྤྱི་བོར་ཧཱ། རང་གི་གསང་གནས་མི་དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་མོ་ལྔ་པའི་བུ་ག་ཡི་གེ་ཕཊ་ཀྱིས་བཀག་པ། ཤེས་རབ་མ་རྣམས་ཀྱི་གསང་གནས་མི་དམིགས་
བའི་ངང་ལས་ཨཿ་ལས་བྱུང་བའི་པདྨ་དམར་པོ་འདབ་མ་བརྒྱད་པ་བུ་ག་ཡི་གེ་ཕཊ་ཀྱིས་བཀག་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། བླ་མ་འོད་དཔག་མེད་དུ་གསལ་བ་དང་རིག་མ་གོས་དཀར་མོ་སྙོམས་པར་
ཞུགས། སྙིང་གའི་ཧུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་

[017A]༄༅། །སྐྱེས་པའི་དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་གཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། བླ་མ་རིན་འབྱུང་དུ་གསལ་བ་དང་རིག་མ་མཱ་མ་ཀཱི་སྙོམས་པར་ཞུགས་སྙིང་གའི་ཧཱུཾ་གི་འོད་ཟེར་གྱིས་སྤྱན་
དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྡྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་སྐྱེས་པའི་དགའ་བ་མངོན་དུ་བྱས་པར་
གྱུར༑ ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སབྷཱ་ཝ་ཨཱཏྨ་ཀོཉཧཾ། བླ་མ་དོན་གྲུབ་ཏུ་གསལ་བ་དང་རིག་མ་སྤྱན་མ་སྙོམས་པར་ཞུགས་སྙིང་གའི་ཧཱུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་
པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་སྐྱེས་པའི་དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། བླ་མ་ཕྱག་རྡོར་
དུ་གསལ་བ་དང་རིག་མ་སྒྲ་རྡོ་རྗེ་མ་སྙོམས་པར་ཞུགས་སྙིང་གའི་ཧཱུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་
པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་སྐྱེས་པའི་དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། བླ་མ་སྒྲིབ་སེལ་དུ་གསལ་བ་དང་རིག་མ་རེག་བྱ་རྡོ་རྗེ་མ་སྙོམས་པར་ཞུགས་

[017B] ལྷན་ཅིག་སྐྱེས་པའི་
དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱ་ཏྨ་ཀོཉཧཾ། བླ་མ་འཇིག་རྟེན་དབང་ཕྱུག་ཏུ་གསལ་བ་དང་རིག་མ་རོ་རྡོ་རྗེ་མ་སྙོམས་པར་ཞུགས་སྙིང་གའི་ཧུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་
གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་སྐྱེས་པའི་དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་
སྭ་བྷཱ་ཝ་ཨཱཏྨ་ཀོཉཧཾ། བླ་མས་སྙིང་དུ་གསལ་བ་དང་རིག་མ་གཟུགས་རྡོ་རྗེ་མ་སྙོམས་པར་ཞུགས་སྙིང་གའི་ཧུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་པའི་བྱང་ཆུབ་
ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་སྐྱེས་པའི་དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། བླ་མ་ནམ་མཁའི་སྙིང་བོར་གསལ་བ་དང་རིག་མ་
དྲི་རྡོ་རྗེ་མ་སྙོམས་པར་ཞུགས་སྙིང་གའི་ཧུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་

[018A]༄༅། །སྟེ༑ ལྷན་ཅིག་སྐྱེས་པའི་དགའ་བ་མངོན་དུ་བྱས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། བླ་མ་ཀུན་བཟང་དུ་གསལ་བ་དང་རིག་མ་ཆོས་དབྱིངས་རྡོ་རྗེ་མ་སྙོམས་པར་ཞུགས་སྙིང་
གའི་ཧཱུཾ་གི་འོད་ཟེར་གྱིས་སྤྱན་དྲངས་པའི་རིགས་ལྔ་ཡབ་ཡུམ་གཙུག་ཏོར་ནས་ཞུགས་སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཨ་ཝ་དྷཱུ་ཏཱིའི་ལམ་ལས་འོངས་པ་རྡོ་རྗེ་ནོར་བུའི་རྩེ་མོར་བཟུང་སྟེ། ལྷན་ཅིག་སྐྱེས་པའི་
དགའ་བ་མངོན་དུ་བྱས་པར་གྱུར།  དེ་ལྟར་བླ་མ་རིག་མ་རྣམས་དང་སྙོམས་པར་ཞུགས་པའི་ཚེ་ཤེས་རབ་མ་རྣམས་ཀྱི་ནར་ནཱ་སི་ཀ་སྟེ་རྩ་དབུ་མའི་མར་སྣ་བཞི་པ་པ་སོགས་ཀྱི་དམིགས་པ་རྣམས་དལ་བུས་གསལ་བཏབ་ལ།  དེ་ལྟར་སངས་རྒྱས་ཡབ་ཡུམ་ཐམས་ཅད་ཞུ་བའི་ངོ་བོ་
བྱང་ཆུབ་ཀྱི་སེམས་རྡོ་རྗེའི་རྩེ་མོར་གནས་པ་དེ་ཉིད་སློབ་མའི་ཁར་བཅུག་པ་འཇིབས་ཏེ་མྱངས་པ་ལས་བདེ་བ་ཆེན་པོ་སྐྱེས་པར་གྱུར་ བར་བསམས་ལ།  འདས་པའི་རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་དབང་བསྐུར། །བྱང་ཆུབ་སེམས་ནི་
བཟང་པོ་ཡིས། །དེ་ལྟར་བུ་ཁྱོད་དབང་བསྐུར་རོ། །ཨོཾ་ཨཱ་ཧུཾ་ཧ་ཧོཾ་ཀྵ་ ཞེས་བརྗོད་ནས་དངོས་སུ་བྱིན་གྱིས་བརླབས་པའི་གསང་རྫས་བདུད་རྩི་ལྔ་དང་ཆང་སྦྱར་བ་བྱིན་པ་མྱངས་ནས།  ཨ་ཧོ་མཧཱ་སུ་ཁ།  ཞེས་བརྗོད། འདིར་འགྲེལ་ཆེན་དང། མཁས་གྲུབ་རྗེ་དང། བུ་སྟོན་གྱི་དཀྱིལ་
ཆོག་གི་ཚིག་ཟིན་ལ་ཤེས་རབ་མའི་གསང་རྫས་སྟེར་བ་དངོས་སུ་མ་བྱུང་ཀྱང་བུ་སྟོན་གྱི་དབང་གོང་ཆེན་གྱི་ཆོ་ག་དབང་དོན་རབ་གསལ་དང། སྔགས་འཆང་དགེ་འདུན་བཀྲ་ཤིས་ཀྱིས་བཤད་པ་བཞིན་བདག་གི་བླ་མས་ཀྱང་གནང་བས།  སླར་ཡང་རིག་མ་རྣམས་ཀྱིས་རང་གི་པདྨར་གནས་པའི་

[018B] བསམས་ལ།  འདས་པའི་རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་དབང་བསྐུར། །བྱང་ཆུབ་སེམས་ནི་བཟང་པོ་ཡིས། །དེ་ལྟར་བུ་ཁྱོད་དབང་བསྐུར་རོ། ཨོཾ་ཨཱ་ཧུཾ་ཧོ་
ཧཾ་ཀྵ་ ཞེས་བརྗོད་ནས། དངོས་སུ་བྱིན་གྱིས་བརླབས་པའི་གསང་རྫས་མྱངས་ནས།  ཨ་ཧོ་མཧཱ་སུ་ཁ།  ཞེས་བརྗོད།  དེ་ལྟ་བུའི་རྫས་ཁྱད་པར་ཅན་མྱངས་པ་ལ་བརྟེན་ནས་ཀྱང་རང་རྒྱུད་ལ་བདེ་བ་ཆེན་པོ་སྐྱེས་པར་གྱུར།  དེ་ནས་མིག་དར་བཀྲོལ་ལ་བླ་མས་  སླར་ཡང་རིག་
མ་དགུ་པོ་དེ་རྣམས་སྐྲ་གྲོལ་ཞིང་གོས་དང་བྲལ་བར་བྱས་པའི་ཆུ་སྐྱེས་རྒྱས་པ་ལ་ལྟོས་ཤིག་ཅེས།  གསུངས་པར་བསམ་ཞིང་དེ་ལྟར།  གསུངས་པ་བཞིན་དུ་རིག་མ་རྣམས་ཀྱི་པདྨ་ལ་བལྟ་ཞིང། དེ་ལྟར་བལྟས་པ་ལ་བརྟེན་ནས་ཆགས་པའི་རྣམ་པ་ཆེར་གཡོས་
རྫས་གསང་བ་མྱངས་པ་དང། བྷ་གར་བལྟས་པ་དེས་བྱང་ཆུབ་ཀྱི་སེམས་ཞུ་བ་དཔྲལ་བ་ནས་བབས་སྙིང་གའི་རྩ་འཁོར་གྱི་དབུས་སུ་སླེབས་པས་མཆོག་དགའི་ཡེ་ཤེས་རྒྱུད་ལ་སྐྱེས་པ་དེ་ཉིད་སྐབས་འདིའི་གསང་དབང་གི་ངོ་བོ་ཡིན་ནོ། ། ཞེས་བརྡའ་སྤྲང་
ལ༑ དག་པ་བརྗོད་པ་དང། སློབ་མས་སྔགས་ཀྱི་ང་རྒྱལ་འཛིན་པ་གསང་དབང་སྔ་མ་ལྟར་བྱའོ། །གསུམ་པ་ཤེས་རབ་ཡེ་ཤེས་ཀྱི་དབང་ལ་གསོལ་བ་གདབ་པ། དབང་བསྐུར་བ། ཚོགས་འཁོར་གཤེགས་ནས་སྡོམ་པ་སྦྱིན་པ། དབང་གི་རབ་ཏུ་བྱེད་པ་བསྟན་པ། དབང་དོན་བཤད་པ། ང་རྒྱལ་བཟུང་
བ་དང་དྲུག་གི་དང་པོ་ནི། རིགས་དང་མཎྜལ་ཕུལ་ནས། ཚིགས་བཅད་སྔགས་དང་བཅས་པའི་གསོལ་གདབ་ཤེར་དབང་གོང་མ་ལྟར་བྱ་ཞིང། འདིའི་སྐབས་གསུང་རྡོ་རྗེའི་ང་རྒྱལ་འཛིན་པ་བུ་སྟོན་གྱིས་གསུངས། གཉིས་པ་ནི། དེ་ནས་སློབ་དཔོན་གྱིས་གསང་དབང་གི་ཚེ། གང་ལ་འཁྱུད་པའི་

[019A]༄༅། །རིག་མ་དེའམ། ཡང་ན་སློབ་མ་ཁྱིམ་པ་ཡིན་ན། དེའི་ཆུང་མ་ལོ་ཉི་ཤུ་མ་དང་རབ་བྱུང་ཡིན་ན་གཏུམ་མོ་ལོ་ཉི་ཤུ་མ་ལ་དང་པོར་བླ་མས་མངོན་པར་བགྲོད་ནས་དེའི་འོག་སློབ་མ་ལ་གཏད་པར་བྱ་ཞིང། དེ་ཡང་འགྲེལ་ཆེན་སོགས་ཀྱི་ཚིག་ཟིན་ལ། རིག་མ་གཅིག་པོ་
དེ་ལས་གཞན་ལ་བླ་མས་གཏོད་པའི་ཆོ་ག་རྣམས་བྱ་བ་མ་ཐོན་ཀྱང། དེ་ནི་མཚོན་པ་ཙམ་ཡིན་པས། རིག་མ་དགུ་པོ་སློབ་མའི་མཐའ་སྐོར་དུ་གནས་པ་རྣམས། བླ་མས་རྒྱལ་བ་ཐམས་ཅད་དཔང་བོར་གསོལ་ཏེ་གཏད་པར་མོས་ལ།  འདིར་ནི་ཁྱེད་རྣམས་དཔང་པོ་ཡིན། །བདག་གིས་འདི་
ལ་འདི་གཏད་དོ། །གཟུང་མ་ཡིད་འོད་འདི་དེ་ནི། །བསྟེན་བྱར་སངས་རྒྱས་རྣམས་ཀྱིས་བརྟགས། །རྡོ་རྗེ་རྗེས་ཆགས་སྦྱོར་བ་ཡི། །བདེ་བ་དམ་པ་མྱང་བར་གྱིས། ། ཞེས་བརྗོད་ནས་སྦྱིན།  ལྷ་མོ་དེ་རྣམས་ཀྱིས་ཀྱང་ལུས་དྲི་ཞིམ་པོས་བྱུགས་
གཅེར་བུར་བྱས་ནས་ཆུ་སྐྱེས་གསལ་བར་སྟོན་ཅིང། ཨེ་མ་བདག་གི་པདྨ་འདི། །བདེ་བ་ཐམས་ཅད་ཡང་དག་ལྡན། །གང་ཞིག་ཆོ་གས་གུས་བསྟེན་པ། །དེ་ཡི་མདུན་ན་བདག་གནས་སོ། །སངས་རྒྱས་མཉེས་པ་ལ་སོགས་པ། །
པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །བླུན་པོ་གང་ཞིག་འདི་སྤོང་བ། །དེ་ལ་མཆོག་གི་དངོས་གྲུབ་མེད། །བྷཉྫ་མེཀྵ་ཧོ། ཞེས་གསུངས་པར་གྱུར། ཨོཾ་ཨཱ་ཧུཾ་ཧོ་ཧཾ་ཀྵ་ཨོཾ་
སྭ་བྷཱ་ཝ་ཤུདྡྷཱོ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། རིག་མ་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རིག་མ་ལོ་བཅོ་ལྔ་མ་སྒྲ་རྡོ་རྗེ་མ་སྔོན་མོ། ལོ་བཅུ་གཉིས་མ་གོས་དཀར་མོ་དམར་མོ། ལོ་བཅུ་གསུམ་མ་མཱ་མ་ཀཱི་དཀར་

[019B] ལོ་བཅུ་བཞི་མ་སྤྱན་མ་སེར་མོ། ལོ་བཅུ་དྲུག་མ་རེག་བྱ་རྡོ་རྗེ་མ་ནག་མོ། ལོ་བཅུ་བདུན་མ་རོ་རྡོ་རྗེ་མ་དམར་མོ། ལོ་བཅོ་བརྒྱད་མ་གཟུགས་རྡོ་རྗེ་མ་དཀར་མོ། ལོ་བཅུ་དགུ་མ་དྲི་རྡོ་རྗེ་མ་སེར་མོ། ལོ་ཉི་ཤུ་མ་ཆོས་དབྱིངས་རྡོ་རྗེ་མ་ལྗང་
གུ༑ ཐམས་ཅད་ཀྱང་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པར་གྱུར་པ། སློབ་མ་ལྷར་གསལ་བ་དང་རིག་མ་རྣམས་ཀྱི་དཔྲལ་བར་ཨོཾ། མགྲིན་པར་ཨཱ་སྙིང་གར་ཧཱུཾ། ལྟེ་བར་ཧོཿ་གསང་བར་སཱ། སྤྱི་བོར་ཧཱ། ཡབ་ཀྱི་
གསང་གནས་མི་དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་མོ་ལྔ་པའི་བུ་ག་ཡི་གེ་ཕཊ་ཀྱིས་བཀག་པ། ཤེས་རབ་མ་རྣམས་ཀྱི་གསང་གནས་མི་དམིགས་པའི་ངང་ལས་ཨཿ་ལས་བྱུང་བའི་པདྨ་དམར་པོ་འདབ་མ་བརྒྱད་པ་བུ་ག་ཡི་
གེ་ཕཊ་ཀྱིས་བཀག་པར་གྱུར་ པར་བསམ། དེ་ནས་རིག་མའི་རྩ་འཚོལ་བའི་མན་ངག་བཞིན་བཙལ་ནས། རྙེད་པའི་རྟགས་བྱུང་བ་དང་སྔགས་བརྗོད་པ་སྔོན་དུ་འགྲོ་བས་སྙོམས་པར་འཇུག་པར་གསུངས་པས།  སློབ་མ་ཕྱག་ན་རྡོ་རྗེ་ལྗང་གུ་རྡོ་རྗེ་དང་དྲིལ་བུ་འཛིན་པས། རིག་མ་སྒྲ་རྡོ་རྗེ་
མ་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱ་ཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ།  ཞེས་བརྗོད་དུ་གཞུག།  སློབ་མ་འོད་དཔག་མེད་དཀར་པོ་ཐོ་བ་དང་པད་དཀར་འཛིན་པས། རིག་མ་གོས་དཀར་མོ་ལ་
སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱ་ཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། སློབ་མ་རིན་འབྱུང་དམར་པོ་མདའ་གཞུ་འཛིན་པས་རིག་མ་མཱ་མ་ཀཱི་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱ་ཧཱ། ཨོཾ་

[020A]༄༅། །སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། སློབ་མ་དོན་ཡོད་གྲུབ་པ་ནག་པོ་རལ་གྲི་དང་ཕུབ་འཛིན་པས་རིག་མ་སྤྱན་མ་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་
ཎི་བཛྲ་སྭ་བྷཱ་ཝ་ཨཱ་ཏྨ་ཀོཉཧཾ། སློབ་མ་སྒྲིབ་སེལ་སེར་པོ་འཁོར་ལོ་དད་དུང་འཛིན་པས་རིག་མ་རེག་བྱ་རྡོ་རྗེ་མ་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱ་ཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ་ཉཧཾ། སློབ་མ་འཇིག་རྟེན་
དབང་ཕྱུག་དཀར་པོ་ཐོ་བ་དད་པད་དཀར་འཛིན་པས་རིག་མ་རོ་རྡོ་རྗེ་མ་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སཱ་བྷཱ་ཝ་ཨཱཏྨ་ཀོཉཧཾ། སློབ་མ་ས་སྙིང་དམར་པོ་མདའ་གཞུ་འཛིན་པས་རིག་མ་
གཟུགས་རྡོ་རྗེ་མ་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱ་ཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། སློབ་མ་ནམ་མཁའི་སྙིང་པོ་ནག་པོ་རལ་གྲི་དང་ཕུབ་འཛིན་པས། རིག་མ་དྲི་རྡོ་རྗེ་མ་ལ་སྙོམས་པར་ཞུགས་
ཨོཾ་ཤཱི་ཤཱི་ཤཱི་ཧ་ཧ་ཧ་སཱ་ཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། སློབ་མ་ཀུན་ཏུ་བཟང་པོ་སྔོན་པོ་རྡོ་རྗེ་དད་དྲིལ་བུ་འཛིན་པས། རིག་མ་ཆོས་དབྱིངས་རྡོ་རྗེ་མ་ལ་སྙོམས་པར་ཞུགས། ཨོཾ་ཤཱི་ཤཱི་ཤཱི་ཧ་ཧ་ཧ་སཱཧཱ་
ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱ་ཏྨ་ཀོཉ་ཧཾ། དེ་ལྟར་སྙོམས་པར་ཞུགས་པའི་རྐྱེན་གྱིས་བྱང་ཆུབ་ཀྱི་སེམས་སྙིང་ག་ནས་འོངས་ཏེ་གསང་གནས་ཀྱི་འཁོར་ལོའི་དབུས་སུ་སླེབས་པ་ན་ཁྱད་པར་གྱི་དགའ་བ་སྐྱེས་པ་དེ་ཉིད་

[020B] དེས་སྟོང་པ་ཉིད་ཡུལ་དུ་བྱས་པའི་བདེ་སྟོང་གཉིས་སུ་མེད་པའི་ཡེ་ཤེས་
དེ་ཉིད་སྐབས་འདིའི་ཤེས་རབ་ཡེ་ཤེས་ཀྱི་དབང་གི་ངོ་བོ་དངོས་གཞི་ཡིན་ནོ། ། ཞེས་ངོ་སྤྲོད། དེ་ཡང་སློབ་མ་ལྷའི་རྣལ་འབྱོར་དང་ལྡན་པས་རིག་མ་ལོ་བཅུ་གཅིག་མ་མ་གཏོགས། བཅུ་གཉིས་མ་སོགས་གང་དང་གང་ལ་འདོད་པ་སྤྱོད་པར་ནུས་པའི་རིག་མ་དགུ་པོ་ཐམས་ཅད་ལ་སྙོམས་པར་འཇུག་པ་དང་
ཡུན་ཀྱང་མཚན་ཕྱེད་ནས་ཉི་མ་འཆར་བའི་གོང་ཆུ་ཚོད་གཉིས་ཀྱི་སྔ་རོལ་གྱི་བར་དེ་སྲིད་དུ་བྱ་བར་གསུངས་ལ་འདི་དང་གསང་དབང་གི་སྐབས་རིག་མ་ལ་བཅུ་གཅིག་མ་མི་དབྱུང་བ་ནི། དེའི་སྐབས་སུ་རྡུལ་ཕྱིར་འབྱུང་བ་མེད་པས་ལྷན་སྐྱེས་ཀྱི་བདེ་བའི་རྟེན་དུ་མི་རུང་བའི་རྒྱུ་མཚན་གྱིས་ཡིན་ལ། དེ་དང་ལོ་བཅུ་
མ་ལ་སོགས་པ་བལྟ་བ་དང། རེག་པ་དང། མཆོད་པ་ལ་སོགས་པའི་ཆེད་དུ་བསྟེན་རུང་བར་གསུངས་སོ། །གོང་ཆེན་གྱི་སྐབས་འདིར་རིག་མ་དགུ་ལ་སོགས་པ་བྱེད་པའི་རྒྱུ་མཚན། འདི་རྡོ་རྗེ་སློབ་དཔོན་གྱི་དབང་ཡིན་པས་ཕྱག་རྒྱའི་རིགས་ཐམས་ཅད་དང་སྙོམས་པར་ཞུགས་པའི་བདེ་བ་ལམ་
དུ་བྱས་པའི་སྒོ་ནས། རིགས་ཐམས་ཅད་ཀྱི་བདག་པོར་དབང་བསྐུར་བའི་ཆེད་ཡིན་ཞེས་སྔགས་འཆང་དགེ་འདུན་བཀྲ་ཤིས་ཀྱིས་བཤད། དེ་ལྟར་གོང་ཆེན་གྱི་དབང་བསྐུར་ཚུལ་དེ་རྣམས་ནི་འགྲེལ་ཆེན་སོགས་ཀྱི་དགོངས་པ་ཡིན་ལ། ཡང་དུས་འཁོར་རྩ་རྒྱུད་ལས། ཤེས་རབ་ནུ་མར་ཡན་ལག་ནི། །རེག་པས་བྱང་
ཆུབ་སེམས་འཕོའི་བདེ། །འོ་མ་འཛིན་པས་དབང་བསྐུར་བ། །གང་ལས་བདེ་ཐོབ་བྱིས་པའོ། །ཡུན་རིང་གསང་བར་སྤྲོས་ལས་སྐྱེས། །བྱང་ཆུབ་སེམས་ནི་འཕོ་བའི་བདེ། །གསང་བའི་དབང་བསྐུར་གསང་བ་ནི། །གང་ལས་བདེ་ཐོབ་དེ་དེར་ནི། །ཡུན་རིང་གསང་བར་སྤྲོས་ལས་སྐྱེ། །རྡོ་རྗེའི་

[021A]༄༅། ། རྩེ་མོར་གཡོ་བའི་བདེ། །ཤེས་རབ་ཡེ་ཤེས་དབང་བསྐུར་བ། །གང་ལས་གཡོ་བར་བགྲོད་དེ་རྒན། །ཞེས་གསུངས་པའི་དོན། ཤེས་རབ་མའི་ནུ་མར་རེག་པ་སོགས་ཀྱིས་ཁུ་བ་དཔྲལ་བའི་བར་དུ་འཕོས་པའི་བདེ་བའོ་འཛིན་གྱི་ནུ་མས་དབང་བསྐུར་བ་ལ་བརྟེན་
ནས་ཐོབ་པ་དེ་ནི། དབང་དང་པོར་ཐོབ་པས་བྱིས་པ་ལྟ་བུ་དང། ཤེས་རབ་མའི་གསང་བར་རྡོ་རྗེ་བཅུག་སྟེ་ཅུང་ཟད་ཡུན་རིང་བ་སྤྲོས་བ་སྟེ། གསོར་བ་ལས་སྐྱེས་པའི་བྱང་སེམས་མགྲིན་པ་ནས་སྙིང་གའི་པདྨའི་བར་དུ་འཕོ་བའི་བདེ་བ་གསང་དབང་གི་ངོ་བོ་དེ་ནི་སྔ་མ་ལས་ཁྱད་པར་དུ་གྱུར་པས་བདེ་བ་དང་
གསང་བར་རྡོ་རྗེ་ཡུན་རིང་བར་སྤྲོས་པ་སྟེ་བསྐྱེད་པ་ལས་སྐྱེས་པའི་བྱང་སེམས་ལྟེ་བ་ནས་གསང་བའི་རྩ་འཁོར་དང་རྡོ་རྗེའི་རྩེ་མོ་བར་དུ་གཡོ་བའམ་བགྲོད་པའི་བདེ་བ་ཤེས་རབ་ཡེ་ཤེས་ཀྱི་དབང་གི་ངོ་བོ་ནི་གསང་བར་རྡོ་རྗེ་བསྐྱོད་པ་གང་ལས་ཁུ་བ་ཆ་བཅོ་ལྔའི་རྩེ་མོ་ཤིན་ཏུ་དྭངས་པའི་ཁུ་བ་གཡོ་བ་
ནོར་བུའི་རྩེ་བར་དུ་བགྲོད་པ་ལས་ཐོབ་པ་ཡིན་ཅིང་དེ་དར་མ་ལས་ཀྱང་ཆེན་པོར་གྱུར་བས་རྒན་པོའོ། །ཞེས་པའི་དོན་དུ། ནཱ་རོ་པའི་དབང་མདོར་བསྟན་གྱི་འགྲེལ་པར་བཤད་ཅིང། བདེ་མཆོག་བསྟོད་འགྲེལ་ལས་ཀྱང་དེ་དང་མཐུན་པར་བཤད་པ་དུས་འཁོར་གྱི་དབང་གོང་མ་བསྐུར་བའི་ཚུལ་གཅིག་
ཡིན་པ་ཡང་སྐབས་འདིའི་དབང་གསུམ་བསྐུར་ཚུལ་དེ་ཉིད་ལ་འདུས་པས་ལུགས་འདིའི་གོང་ཆེན་གསུམ་གྱི་དབང་བསྐུར་ཚུལ་གཉིས་ཀ་སྐབས་འདིར་ཚང་བ་ཡིན་ནོ། །གསུམ་པ་ལ་ཚོགས་འཁོར་གཤེགས་སུ་གསོལ་ནས་སྔར་གྱི་དབང་བཞི་པ་དོན་དམ་མིན་པར་བསྟན་པ་དང། དོན་དམ་གྱི་དབང་འཕོ་མེད་དུ་
བསྟན་ཅིང་ངེས་ན་འཛག་པ་བསྲུང་བར་གདམས་པ་སྟེ་བཞི་རིམ་བཞིན་བྱ་བ་ནི། དེ་ནས་ཉི་མ་འཆར་བའི་སྔ་རོལ་ཆུ་ཚོད་གཉིས་ཙམ་ནས་རིག་མའི་ཚོགས་ཀྱི་འཁོར་ལོ་དེ་རྣམས་གཤེགས་སུ་གསོལ་ཏེ།  ཀུན་རྫོབ་ཏུ་ཁྱད་པར་དགའ་བའི་མཐར་ལྷན་ཅིག་སྐྱེས་པའི་སྐད་ཅིག་བདག་

[021B] ཐིག་ལེ་གསུམ་གྱི་མཐར་གང་ཡིན་པ་དེ་ནི་དོན་དམ་པར་མི་འགྱུར་རོ། །དོན་དམ་པར་རྣལ་འབྱོར་བ་རྣམས་ཀྱི་བདེ་བ་ནི་འཕོ་བ་མེད་པ་མཆོག་ཏུ་མི་འགྱུར་བའོ། ། ཞེས་བརྗོད། དེའི་དོན་ནི་སྔར་དབང་བཞི་པར་ངོ་
སྤྲད་པའི་ལྷན་ཅིག་སྐྱེས་དགའ་ཁྱད་དགའ་སོགས་གསུམ་གྱི་མཐར་སྐྱེས་ཤིང། དཔྲལ་བར་ཐིག་ལེ་འཛག་བ་སྐུ་དང། མགྲིན་པར་འཛག་པ་གསུང་དང། སྙིང་གནས་འཛག་པ་ཐུགས་ཀྱི་ཐིག་ལེ་གསུམ་གྱི་མཐར་གསང་གནས་ཀྱི་འཁྲོ་ལོ་ནས་འཛགས་པའི་ཐིག་ལེ་བཞི་པ་ལ་བརྟེན་ནས་བྱུང་བ་དེ་ནི་
འདི་ལས་ལྷག་པའི་དབང་བཞི་པ་གཞན་དུ་དྲང་དུ་ཡོད་པས་ན་དྲང་དོན་དང། དབང་བཞི་པ་དངོས་མ་ཡིན་ཀྱང། དབང་བཞི་པར་བསྟན་ཅིང་སྣང་བས་རྫུན་པའམ་ཀུན་རྫོབ་ཀྱི་དབང་བཞི་པ་ཞེས་བྱ་ལ། ཕྱག་རྒྱ་ཆེན་མོ་ལ་བརྟེན་ནས་བྱུང་བའི་འཕོ་འགྱུར་མེད་པའི་བདེ་བ་དང། དེའི་སྣང་བ་སྟོང་གཟུགས་
ཀྱི་སྐུར་ཤར་བཟུང་དུ་འཇུག་པའི་དོན་གྱི་དབང་བཞི་པ་ནི། དེའི་གོང་དུ་དབང་བཞི་པ་གཞན་མེད་པས་ན་ངེས་དོན་དང། དེ་འདྲ་བའི་མི་འགྱུར་བའི་བདེ་བ་དེ་དོན་དམ་སྟོང་པ་དང་རོ་གཅིག་ཏུ་ཞུགས་པས་སམ། ཡང་ན་དབང་བཞི་པར་བསྟན་ཅིང་བསམ་ངོར་སྣང་བ་བཞིན་དུ་དངོས་པོའི་གནས་ཚོད་
ལའང་གནས་པས་ན། དོན་དམ་པ་ཞེས་བྱ་བའི་དབང་བཞི་པ་དངོས་མཆོག་ཏུ་གྱུར་པ་ཡིན་ནོ་ཞེས་པའི་དོན་ཡིན་འདྲ་སྙམ་ལ། དེ་ལྟར་དོན་གྱི་དབང་བཞི་པ་མཆོག་ཏུ་མི་འགྱུར་བའི་བདེ་བ་ཆེན་པོ་ཡིན་པས། དེ་ཐོབ་པའི་ཕྱིར་འཛག་བདེ་བཀག་པའི་ཚུལ་ཁྲིམས་སྲུང་དགོས་སོ་ཞེས་སྡོམ་པ་སྦྱིན་པ་ནི།  དང་
པོའི་སངས་རྒྱས་ལས་བཅོམ་ལྡན་འདས་ཀྱིས་གསུངས་པ། ལས་ཀྱི་ཕྱག་རྒྱའི་རབ་སྦྱོར་དང། །ཡེ་ཤེས་ཕྱག་རྒྱའི་རྗེས་ཆགས་ལའང། །བདེ་བ་ཆེན་པོ་བྱང་ཆུབ་སེམས། །བརྟུལ་ཞུགས་བརྟན་པོས་བསྲུང་བར་བྱ། །བྷ་གར་ལིང་ག་

[022A]༄༅། །རབ་བཞག་ནས། །བྱང་ཆུབ་སེམས་ནི་སྤྲོ་མི་བྱ། །ཁམས་གསུམ་པོ་ནི་མ་ལུས་ལས། །སངས་རྒྱས་སྐུ་རུ་བསྒོམ་པར་བྱ། །བསྲུང་བ་འདི་ཉིད་ཁོ་ན་ཡིས། །སྐྱེ་བ་འདི་ལ་སངས་རྒྱས་ཉིད། །ཚུལ་
ཁྲིམས་ཚོགས་ནི་ཡང་དག་རྫོགས། །བསོད་ནམས་ཡེ་ཤེས་ཡང་དག་ལྡན། །ཕ་རོལ་ཕྱིན་བཅུ་ཐོབ་པ་ཡིས། །རྫོགས་པའི་སངས་རྒྱས་དུས་གསུམ་འཇུག་འདི་ཡིས་རྫོགས་སངས་རྒྱས་ཀུན་གྱིས། །ཆོས་ཀྱི་འཁོར་ལོ་རབ་ཏུ་བསྐོར། །
རང་དང་གཞན་དོན་སྒྲུབ་པའི་སླང། །སྟོང་ཉིད་སྙིང་རྗེ་དབྱེར་མེད་པ། །ཁམས་གསུམ་དབང་ཕྱུག་ཡེ་ཤེས་ནི། །འདི་ལས་གཞན་པ་ཡོད་མ་ཡིན། །སྐྱོབ་པ་ཀུན་གྱི་ལྡོམ་པ་ནི། །གལ་ཏེ་ཁྱེད་སྲུང་བདག་གི་བུ། །དེ་ཚེ་སངས་རྒྱས་ཐམས་
ཅད་ཀྱིས། །བྱིན་རློབ་རྫོགས་བྱང་ཆུབ་ཐོབ་འགྱུར། །ཅི་སྟེ་ཆགས་པས་བྲིལ་མནན་བདག། གཙོ་བོའི་མདུན་དུ་བླངས་ནས་ནི། །སྡོམ་པ་སྐྱོང་བར་མི་བྱེད་ན། །དེ་ཚེ་དུ་འབོད་དུ་འགྲོར་འགྱུར། །དམན་པའི་སེམས་ལ་སྐྱེ་གནས་སུ། །གང་
ཚེ་བྱང་ཆུབ་སེམས་ལྟུང་གྱུར། །དེ་ཚེ་ཕྱག་རྒྱ་ཤེས་ནས་ནི། །པདྨའི་ཕྱི་རོལ་རང་ལྕེས་བླང། ། ཞེས་བརྗོད། དེའི་དོན་ནི་ཤེས་རབ་ཡེ་ཤེས་ཀྱི་དབང་ཐོབ་པ་ནས་བཟུང་རིམ་གཉིས་བསྒོམ་པ་སོགས་ཀྱི་གནས་སྐབས་ཐམས་ཅད་དུ་ལས་ཀྱི་ཕྱག་རྒྱའི་རབ་ཏུ་སྦྱོར་བ་སྟེ་དེ་
དང་སྙོམས་པར་འཇུག་པ་དང། ཡེ་ཤེས་ཕྱག་རྒྱའི་སྟོབས་ཀྱིས་རྗེས་ཆགས་སྙོམས་འཇུག་གི་བདེ་བ་འདྲེན་པ་ལའང་བདེ་བ་ཆེན་པོའི་རྟེན་ཀུནྡ་ལྟ་བུའི་བྱང་ཆུབ་ཀྱི་སེམས་བརྟུལ་ཞུགས་སམ་ཡི་དམ་བརྟན་པས་ཕྱི་རོལ་ཏུ་འཛག་པ་ངེས་པར་བསྲུང་བར་བྱ་ཞིང། ཕྱག་རྒྱ་གཉིས་ཀྱི་བྷ་གར་ལིང་ག་རྟགས་ཀྱི་རྡོ་རྗེ་བཞག་ནས་བདེ་བ་

[022B] བྱང་ཆུབ་ཀྱི་སེམས་ནི་ཕྱི་རོལ་ཏུ་ནམ་ཡང་སྤྲོ་བར་མི་བྱའོ། །བསྐྱེད་རྫོགས་ཀྱི་ལམ་འོག་མ་རྣམས་ཀྱི་སྐབས་སུམ་ཟད་རྗེས་དྲན་གྱི་སྐབས་སུ་ཁམས་གསུམ་པོས་ལུས་པའི་རྡུལ་གྱི་གྲངས་དང་མཉམ་པའི་ཕྱག་རྒྱ་ཆེན་
མོ་སྣ་ཚོགས་ཡུམ་ལ་སོགས་པའི་སངས་རྒྱས་ཀྱི་སྐུར་བསྒོམ་པ་སྟེ་ཡིད་ངོར་ཤར་བ་བྱས་པ་ཐམས་ཅད་ལ་སྙོམས་པར་ཞུགས་པའི་ཚེ་ཡང་ཐིག་ལེ་ཕྱི་རོལ་ཏུ་འཛག་པ་བསྲུང་བའི་བརྟུལ་ཞུགས་འདི་ཁོ་ན་ཡིས་སྐྱེ་བ་འདི་ལ་སངས་རྒྱས་ཀྱི་གོ་འཕང་ཉིད་སྟེར་བར་བྱེད་པ་དང་ཚོགས་གསུམ་གྱི་ནང་ནས་ཚུལ་ཁྲིམས་ཀྱི་
ཚོགས་ཡང་དག་པ་རྫོགས་པར་འགྱུར་ཞིང། ཚུལ་ཁྲིམས་ཀྱི་ཚོགས་དེ་དང་བསོད་ནམས་དང་ཡེ་ཤེས་ཀྱི་ཚོགས་ཏེ་ཚོགས་གསུམ་ཡང་དག་པར་ལྡན་པས་ཕ་རོལ་ཏུ་ཕྱིན་པ་བཅུ་ཐོབ་པའི་མཐུ་ཡིས་དུས་གསུམ་དུ་འཇུག་པ་སྟེ་གཤེགས་པའི་རྫོགས་པའི་སངས་རྒྱས་ཐམས་ཅད་མངོན་པར་རྫོགས་པར་སངས་རྒྱས་
པ་ཡིན་ལ། ཚུལ་ཁྲིམས་འདིའི་མཐུས་རྫོགས་པའི་སངས་རྒྱས་ཀུན་གྱིས་ཆོས་ཀྱི་འཁོར་ལོ་རབ་ཏུ་བསྐོར་བའང་ཡིན་ནོ། །རང་དོན་སྒྲུབ་བྱེད་མི་འགྱུར་བའི་བདེ་བའི་སྙིང་རྗེ་དང། གཞན་དོན་སྒྲུབ་བྱེད་དམིགས་བཅས་སྟོང་པ་ཉིད་ཀྱི་གཟུགས་དབྱེར་མེད་པ་ཁམས་གསུམ་པོ་ཐམས་ཅད་ཀྱི་དབང་ཕྱུག། ཡེ་ཤེས་
ཀྱི་རང་སྣང་པྲ་ཕབ་པ་ལྟར་སྣང་བའི་འབྲས་བུ་མཐར་ཐུག་པ་སྒྲུབ་པའི་ཐབས་ནི་ཚུལ་ཁྲིམས་འདི་ལས་གཞན་པ་ཡོད་པ་མ་ཡིན་ནོ། །རྒྱུ་མཚན་དེས་ན་སྐྱོབ་པ་ཀུན་གྱིས་གསུངས་པའི་འཛག་པ་བདེ་བཀག་པའི་སྔོམ་པ་ནི་གལ་ཏེ་སློབ་མ་ཁྱེད་རྣམས་ཀྱིས་སྲུང་བར་བྱས་ན། བདག་གི་བུ་ཁྱེད་རྣམས་དེའི་ཚེ་སངས་
རྒྱས་ཐམས་ཅད་ཀྱིས་བྱིན་གྱིས་རློབ་པ་དང་རྫོགས་པའི་བྱང་ཆུབ་མྱུར་དུ་ཐོབ་པར་འགྱུར་རོ། །ཅི་སྟེ་འཛག་བདེ་ལ་ཆགས་པས་བྲིལ་གྱིས་མནན་ནས། བདག་གིས་དཀྱིལ་འཁོར་གྱི་གཙོ་བོ་ལ་སོགས་པའི་ལྷ་དང་བླ་མའི་མདུན་དུ་ཚུལ་ཁྲིམས་འདི་བླངས་ནས་ནི། སྡོམ་པ་དེ་སྐྱོང་བར་མི་བྱེད་ན་དེའི་

[023A]༄༅། །ཚེ་ངེས་པར་དམྱལ་བ་དུ་འབོད་ཀྱི་གནས་སུ་འགྲོ་བར་འགྱུར་རོ། །སྒོམ་པའི་སྟོབས་དམན་པའམ་གཉེན་པོའི་སྟོབས་དམན་པའི་སེམས་ལ་གནས་པས་ཕྱག་རྒྱའི་སྐྱེ་གནས་སུ་གང་ཚེ་བྱང་ཆུབ་ཀྱི་སེམས་ལྷུང་བྲར་གྱུར་ན། དེའི་ཚེ་ཕྱག་རྒྱའི་སེམས་ཐ་མལ་གྱི་སྣང་
ཞེན་གྱིས་དག་པར་ཤེས་པའམ་ཕྱག་རྒྱ་དེ་ཉིད་བསྙེན་བཀུར་གྱི་ཞིང་དག་པར་ཤེས་ནས་ནི། བཙོག་པའི་རྟོག་པ་སྤངས་ནས་བྱང་ཆུབ་ཀྱི་སེམས་པདྨའི་ཕྱི་རོལ་ཏུ་རང་གི་ལྕེས་བླངས་ནས་བཏུང་བར་བྱ། ཞེས་པ་ཡིན་བས་ལེགས་པར་བཤད་པར་བྱ་ལ། རྗེ་ཞང་ཞུང་པས། ཁམས་གསུམ་པོ་ནི་མ་ལུས་
ལས༑ ༑ཞེས་སོགས་རྐང་པ་གཉིས་ཀྱི་དོན། གསང་དབང་གི་སྐབས་ཀྱི་ཁུབ་བསྲུང་བའི་ཐབས་སུ་ཕྲ་མོའི་རྣལ་འབྱོར་ལྟར། ཁམས་གསུམ་པོ་སྟེ་ཐུགས་གསུང་སྐུའི་ལྷའི་འཁོར་ལོ་མ་ལུས་པ་ནས་བཟུང་བའི་སངས་རྒྱས་ཀྱི་སྐུ་རྣམས་ཐིག་ལེ་ལས་བསྒྲུབས་པ་རུ་ནི་བསྒོམ་པར་བྱའོ་ཞེས་དང་
འདི་ཡིས་རྫོགས་སངས་རྒྱས་ཀུན་གྱིས། །ཆོས་ཀྱི་འཁོར་ལོ་རབ་ཏུ་བསྐོར། །ཞེས་པའི་དོན། སངས་རྒྱས་ཀུན་གྱི་གསུང་རྣམ་པ་ཐམས་ཅད་པས་ཆོས་འཁོར་བསྐོར་བའི་ནུས་པ་དབང་འདིས་གཙོ་བོར་འཇོག་པ་ལ་བཤད་དོ། །བཞི་པ་ནི། སློབ་མས་མཎྜལ་ཕུལ་ལ།  བཅོམ་ལྡན་འདས་
བདག་ལ་དབང་གི་རབ་ཏུ་བྱེད་པའི་བཀའ་དྲིན་མཛད་དུ་གསོལ།  ཞེས་ལན་གསུམ་གྱི་བར་དུ་གསོལ་བ་གདབ་པ་ལ། བླ་མས་དབང་གི་རབ་བྱེད་འདི་ལྟར་བསྟན་པར་བྱ་སྟེ།  བུ་ཁྱོད་ཉོན་ཅིག་ཀུན་རྫོབ་ཇི་ལྟ་བ་བཞིན་དུ་སེམས་ཅན་ཐམས་ཅད་ཀྱི་ཐུན་མོང་གི་
བདེ་བ་དགའ་བ་བཅུ་དྲུག་གི་མཚན་ཉིད་ནི། ཚིགས་སུ་བཅད་པ་ཉི་ཤུ་རྩ་གཅིག་ལྷག་པའི་བརྒྱ་པ་ལ་སོགས་པ་རྣམས་ཀྱིས་མཆོག་གི་དང་པོའི་སངས་རྒྱས་ལས་འཇམ་པའི་རྡོ་རྗེས་ཕྱུང་བ། འདོད་པ་སྐྱོད་པར་བྱེད་པ་འགྲོ་བ་རང་གི་ཡིད་

[023B] །གང་བ་ཡན་ལག་མཆོག་དག་ལས་ནི་རི་བོང་འཛིན་པ་ཁུ་བར་བྱས་ནས་ཐིག་ལེ་བཟང་པོ་འཛག་ཨོཌྜས་བཀུག་པ་མཆོག་གི་བདེ་བ་རང་བཞིན་གྱིས་སྟེར་ཐིག་ལེ་གྲོལ་བ་དག་ནི་གསུམ་གྱི་མཐར། །བལྟ་
དང་རེག་དང་འགྲོགས་ལ་འཛགས་པའི་བདེ་བ་འདི་དག་དགའ་བའི་དབྱེ་བ་ལ་སོགས་དག་གིས་སོ། །འདོད་པ་དགའ་བར་བྱེད་དེ་དང་པོ་དག་ཀྱང་མི་རྣམས་ཀྱིས་ནི་མིག་གིས་བལྟ་བ་དག་པའོ། །ཕྱི་ནས་གང་བ་རབ་ཏུ་སྦྱར་བ་ལ་སྟེ་སླར་ཡང་
མཆོག་གི་དགའ་བ་ཉིད་དོ་རང་ལུས་ལ། །འབར་བ་ཐིག་ལེ་འཛག་པ་དང་ནི་དགའ་བ་ཡང་སྟེ་ཁྱད་པར་དགའ་བ་རྡོ་རྗེས་པདྨ་ལ། །ཨོཌྜ་ཐིག་ལེ་གསུམ་གྱི་མཐའ་རུ་འགྱུར་བ་ལ་གནས་ལྷན་ཅིག་སྐྱེས་པའི་དགའ་བ་རྡོ་རྗེ་བྱེད། ། ཅེས་པ་རྣམས་བརྗོད་ཅིང་
གཞུང་འདི་རྣམས་ལ་འགྲེལ་ཆེན་དང་དབང་མདོར་བསྟན་གྱི་འགྲེལ་བ་དང་བུ་སྟོན་དང་ངང་རང་རེའི་རྗེས་འབྲང་རྣམས་ཀྱིས་ཆིག་འགྲེལ་ཚང་བར་མ་བཤད་ཀྱང་དོན་བསྡུ་བཀོད་པ་རྣམས་ཀྱི་སྟེང་ནས་ག་ཚོད་ཙམ་བརྗོད་ན། ཀུན་རྫོབ་ཇི་ལྟ་བ་བཞིན་དུ་ཞེས་པ། བུ་སྟོན་རིན་པོ་ཆེའི་དགོངས་པ་ལྟར་ན། གཞུང་འདི་ལ་
དྲང་ངེས་ཀྱི་དོན་གཉིས་ཡོང་བའི་དྲང་དོན་ཀུན་རྫོབ་ཀྱི་དབང་དུ་བྱས་ན་ཞེས་པའི་དོན་དུ་བཤད་དགོས་པར་སེམས་ཤིང། ཡང་ན་བགྲོད་པ་མཐར་ཐུག་གི་དོན་མ་ཡིན་པས་ན་ཀུན་རྫོབ་ཏུ་ཇི་ལྟར་ཡོད་པ་བཞིན་གྱི་སེམས་ཅན་ཐམས་ཅད་ཀྱི་ཐུན་མོང་བ་དགའ་བ་བཅུ་དྲུག་གི་མཚན་ཉིད་ནི་དབང་ལེའི་ཚིགས་བཅད་བརྒྱ་ཉི་ཤུ་རྩ་གཅིག་པ་
སོགས་སུ་མཆོག་གི་དང་པོའི་སངས་རྒྱས་ཀྱི་རྩ་རྒྱུད་ལས། རྗེ་བཙུན་འཇམ་དཔལ་རྡོ་རྗེའམ་རིགས་ལྡན་འཇམ་དབལ་དབྱངས་གྲགས་པས་ཕྱུང་བ་ཞེས་བཤད་ཀྱང་རུང་བར་སེམས་ལ། འདོད་པ་སྐྱོད་པར་བྱེད་པ་ཞེས་སོགས་ཀྱི་དོན་ནི། འགྲོ་བ་རྣམས་ཀྱི་ཡིད་ལ་ཕྱག་རྒྱའི་ནུ་མ་ལ་རེག་པ་སོགས་ཀྱི་འདོད་པས་ཡིད་

[024A]༄༅། །བསྐྱོད་པའི་བདེ་བ་ནི་དང་པོ་དང། གང་བའི་བདེ་བ་གཉིས་པ་དག་གི་གནས་སྐབས་ལ་ནི་དཔྲལ་བའི་རྩ་འཁོར་བྱང་ཆུབ་ཀྱི་སེམས་ཀྱིས་གང་བ་ཉིད་དུ་འགྱུར་ལ། དགའ་བ་གསུམ་པ་ནི་བྱང་ཆུབ་ཀྱི་སེམས་ཀྱིས་གང་བའི་ཡན་ལག་མཆོག་མགོ་ལས་རི་བོང་འཛིན་པ་ལྟར་
དཀར་བའི་ཁུ་བ་ཞུ་བར་བྱས་ནས་ཐིག་ལེ་བཟང་པོ་ལྟ་བའི་བར་དུ་འཛག་པ་ཡིན་ཅིང། དགའ་བ་བཞི་པ་ནི་ཨོཌས་བཀུག་པ་སྟེ་བསྐྱོད་པའི་ལྷན་སྐྱེས་མཆོག་གི་བདེ་བ་རླང་བཞིན་གྱིས་སྟེར་བར་བྱེད་པ་ཡིན་ལ་དེ་དཔྲལ་བ། མགྲིན་པ། སྙིང་གའི་ཐིག་ལེ་གསུམ་གྲོལ་བ་སྟེ་གཡོས་པའི་མཐར་སྐྱེ་བ་ཡིན་ནོ།།
དེ་ལྟ་བུའི་བདེ་བ་དང་པོ་གསུམ་ནི། རེག་པ་དང་བལྟ་བ་དང་འགྲོགས་པ་སྟེ་སྙོམས་པར་ཞུགས་པ་ལ་བརྟེན་ནས་བྱང་ཆུབ་ཀྱི་སེམས་འཛགས་པའི་བདེ་བ་ཡིན་ལ། འདི་དག་རེ་རེ་ལ་ཡང། དགའ་བ་དང་མཆོག་དགའ་ལ་སོགས་པའི་ཆ་བཞི་བཞི་དང། ནམ་མཁའ་རླུང་མེ་ཆུ་སའི་རང་བཞིན་ལྔ་དང། དགའ་
བ་བཟང་པོ་རྒྱལ་བ་སྟོང་པ་རྫོགས་པ་ལྔ་དང། དབྱངས་དང་ཡོན་ཏན་དང་ཡ་ཎའི་ཡི་གེ་ལྔ་ལྔ་དག་གིས་མཚོན་པའི་ཆ་སྔར་དབྱེ་བ་བྱེད་དགོས་སོ། །དེའི་དང་པོ་རེག་པ་སོགས་ཀྱི་འདོད་པའི་བདེ་བ་ནི། དགའ་བ་དང་པོར་བྱེད་དེ། མི་རྣམས་ཀྱིས་ནི་མིག་བལྟས་བ་ལ་སོགས་པ་ལས་བྱུང་བའི་བདེ་བ། དགའ་
བ་ངང་པོ་དེའི་ཕྱི་ནས་དཔྲལ་བའི་རྩ་འཁོར་གང་བ་དང་རབ་ཏུ་སྦྱར་བ་ལ་བརྟེན་པ་དེ་ནི་སླར་ཡང་དགའ་བ་གཉིས་པ་མཆོག་གི་དགའ་བ་ཉིད་དུ་འཇོག། སྙོམས་པར་ཞུགས་པ་ལ་བརྟེན་ནས་རང་ལུས་ལ་ཆགས་པ་ཆེར་འབར་བའི་སྟོབས་ཀྱིས་ཐིག་ལེ་འཛགས་པའི་དགའ་བ་ཡང་གསུམ་པ་ཁྱད་པར་གྱི་དགའ་བ་
ཞེས་བྱ་ལ། ཨོཌྜས་བསྟན་པའི་དགའ་བ་བཞི་པ་ནི་དཔྲལ་བ་ལ་སོགས་པའི་གནས་གསུམ་གྱི་ཐིག་ལེ་གསུམ་གྱི་མཐའ་རུ་ཐིག་ལེ་རྡོ་རྗེའི་རྩེའི་བར་འགྱུར་བ་ལ་གནས་པའམ་བརྟེན་པའི་ལྷན་ཅིག་སྐྱེས་པའི་དགའ་བ་ཞེས་བྱ་བ་ཡིན་ནོ། །ཞེས་བཤད་དགོས་སམ་སྙམ་ལ། ཨོཌྜ་ཞེས་པ་གྱི་གྱོ་འགྱུར་དུ་ཟླ་

[024B] འགྱུར་མངས་སུ་བརླན་པ་ཞེས་པར་བསྒྱུར་ཞེས་རྗེ་ཞང་ཞུང་པས་གསུངས། དེ་དག་གི་དོན་གོ་བདེ་བར་བརྗོད་ན། དབང་གི་སྐབས་རེག་པ་སོགས་ལ་བརྟེན་ནས་བྱུང་བའི་དགའ་བ་བཞི་པོ་རེ་རེ་ལའང་སྐུ་གསུང་ཐུགས་ཡེ་ཤེས་ཀྱི་དབྱེ་བས་དགའ་བའི་དགའ་བ་དང། དགའ་བའི་
མཆོག་དགའ་དང། དགའ་བའི་ཁྱད་དགའ་དང། དགའ་བའི་ལྷན་སྐྱེས་ཀྱི་དགའ་བ་བཞི་དང། མཆོག་དགའི་དགའ་བ་མཆོག་དགའི་མཆོག་དགའ་སོགས་བཞི་དང། ཁྱད་དགའི་དགའ་བ་ཁྱད་དགའི་མཆོག་དགའ་སོགས་བཞི་དང། ལྷན་སྐྱེས་ཀྱི་དགའ་བ་ལྷན་སྐྱེས་ཀྱི་མཆོག་དགའ་སོགས་བཞི་སྟེ་བཅུ་
དྲུག་ཏུ་དབྱེར་ཡོད་ཅིང། ཡང་དགའ་བ་དང་པོ་ལ། ཕྱི་རོལ་གྱི་དཀར་ཆ་འཕེལ་བའི་ཡར་ངོའི་ཚེས་གཅིག་ནས་ལྔའི་བར་གྱི་དགའ་བ། བཟང་པོ། རྒྱལ་བ། ལྷོང་བ། རྫོགས་པ་ལྔ་དང། དབྱངས་ཨ་ཨི་རྀ་ཨུ་ལྀ་ལྔས་མཚོན་པའི་ནང་གི་བདེ་བ་འཕེལ་བའི་ཆ་ལྔ་ཕྱེ་བ་ལ་བྱིས་པ་གཞོན་ནུ་ལང་ཚོ་རྒན་
པོ་སྨིན་པ་སྟེ་བདེ་བ་ཆེན་ཆུང་གི་དབྱེ་བས་ནམ་མཁའ་རླུང་མེ་ཆུ་སའི་རང་བཞིན་གྱི་དགའ་བ་ལྔ་དང། མཆོག་དགའ་ལ་ཚེས་དྲུག་ནས་བཅུའི་བར་གྱི་དགའ་བཟང་རྒྱལ་སྟོང་རྫོགས་པ་ལྔ་དང། ཨ་ཨེ་ཨར་ཨོ་ཨ་ལ་ཏ་ཡན་ཏན་གྱི་ཡི་གེ་ལྔས་མཚོན་པའི་ནང་གི་དཀར་ཆ་འཕེལ་བའི་ཆ་ལྔ་ལ་ཡང་སྔར་ལྟ་བུའི་དགའ་བའི་གནས་
སྐབས་ལྔ་དང། ཁྱད་དགའ་ལ་ཡར་ངོའི་ཚེས་བཅུ་གཅིག་ནས་བཅོ་ལྔའི་བར་གྱི་དགའ་བཟང་རྒྱལ་སྟོང་རྫོགས་པ་ལྔ་དང། ཧ་ཡ་ར་ཝ་ལ་སྟེ་ཡ་ཎའི་ཡི་གེ་ལྔས་མཚོན་པའི་དཀར་ཆ་འཕེལ་བའི་ཆ་ལྔ་ལ་ཡང་སྔར་བཞིན་གྱི་དགའ་བ་ལྔར་བཞག་པའི་ཆ་བཅོ་ལྔ་དང། ཕྱི་རོལ་ཏུ་དཀའ་ཆ་བཅོ་ལྔ་རྫོགས་ཤིང་
ནག་ཆ་མ་ཞུགས་པའི་བཅུ་ཆ་དྲུག་པས་མཚོན་པའི་ནང་གི་དགའ་བ་གསུམ་གྱི་དཀར་ཆའི་བདེ་བ་བཅོ་ལྔ་ཡོངས་སུ་རྫོགས་ཤིང། ཕྱིར་འཛགས་ནས་བདེ་བ་ཉམས་པའི་ཆགས་བྲལ་ལམ་ནག་ཆ་མ་ཞུགས་པའི་བར་དེར་བྱང་སེམས་ནོར་བུའི་རྩེ་མོར་རྫོགས་པའི་ཐིག་ལེ་བཞི་པ་འབྱུང་བའི་དུས་ཀྱི་བདེ་བ་ནི་དགའ་བ་

[025A]༄༅། །བཞི་པ་ལྷན་སྐྱེས་དང་བདེ་བའི་ཆ་བཅུ་དྲུག་པ་ཡིན་ལ། དེ་ཉིད་མཚོན་བྱེད་དཔེའི་ཡེ་ཤེས་སྐབས་འདིའི་ཤེས་རབ་ཡེ་ཤེས་ཀྱི་དབང་གི་ངོ་བོ་དངོས་གཞི་ཡིན་ནོ། །ཞེས་པ་ཡིན་པས་སློབ་མ་ལ་ལེགས་པར་བཤད་པར་བྱ་ཞིང། དོན་དེ་དག། འཇམ་
དཔལ་མཚན་བརྗོད་ལས། ཆགས་བྲལ་དང་པོ་ཆགས་པ་ཆེ། །ཁ་དོག་སྣ་ཚོགས་འབར་བའི་འོད། །རྡོ་རྗེ་སྐྱིལ་གྲུབ་རྫོགས་སངས་རྒྱས། །སངས་རྒྱས་བརྗོད་པའི་ཆོས་འཛིན་པ། །ཞེས་པ་དང། རྣམ་པ་ཀུན་ལྡན་རྣམ་པ་མེད། །བཅུ་དྲུག་ཕྱེད་ཕྱེད་ཐིག་ལེ་འཆང། །ཆ་མེད་ཆ་ལས་འདས་པ་སྟེ། །
བསམ་གཏན་བཞི་པའི་རྩེ་མོ་འཆང། །ཞེས་གསུངས་པས་ཀྱང་བསྟན་པར་འགྲེལ་ཆེན་ལས་གསུངས། ཡང་ནཱ་རོ་པའི་དབང་མདོར་བསྟན་གྱི་འགྲེལ་བ་དང། བུ་སྟོན་ཐམས་ཅད་མཁྱེན་པའི་དུས་འཁོར་དཀྱིལ་ཆོག་ལས། གོང་གི་འཕྲོ། འོད་དང་དགའ་བ་དང་ནི་འདྲད་དང་འགྱུར་མེད་དག་དང་བཞི་པོ་ཡིས་ནི་སྦྱོར་བ་དེ་
གཅིག་སྟེ། །གང་བ་དང་ནི་ནུས་དང་སྐྱེ་བ་དག་དང་མཆོག་གི་དགའ་བ་ཉིད་ནི་གཉིས་པར་ངེས་པར་འགྱུར། །འབར་བ་དང་ནི་ཐིག་ལེ་བརྒྱལ་བ་དག་དང་སླར་ཡང་ཁྱད་པར་དགའ་བ་ཉིད་ནི་གསུམ་པའོ། །ཨོཊྚ་དང་ནིནླ་དེ་དག་དང་གཉིད་དང་ལྷན་ཅིག་སྐྱེ་པའི་དགའ་བ་ཉིད་ནི་བཞི་པར་འགྱུར། །ཞེས་གསུངས་
པའང། སློབ་མ་ལ་བརྗོད་པར་གསུངས་ཤིང། དེའི་དོན་ནི་དགའ་བ་བཞི་པོ་རེ་རེ་ལ་ཡང། སད་པ་སྐུ། རྨི་ལམ་གསུང། གཉིད་ཐུགས། བདེ་བ་ཡེ་ཤེས་ཀྱི་ཆ་སྟེ་གནས་སྐབས་བཞི་བཞིར་ཕྱེ་བ་དེ་དག་གི་མིང་ནི། འདོད་པ་སྐུའི་དགའ་བ། དགའ་བ་གསུང་གི་དགའ་བ། འདར་བའམ་
བསྐྱོད་པ་ཐུགས་ཀྱི་དགའ་བ། འགྱུར་མེད་ཡེ་ཤེས་ཀྱི་དགའ་བ་བཞི་དང། གང་བསྐུའི་མཆོག་དགའ། མཆོག་དགའ་གསུང་གི་མཆོག་དགའ། སྐྱེ་བ་ཐུགས་ཀྱི་མཆོག་དགའ། ནུས་པ་ཡེ་ཤེས་ཀྱི་མཆོག་དགའ་བཞི་དང། འབར་བ་སྐུའི་ཁྱད་དགའ། ཁྱད་དགའ་གསུང་གི་ཁྱད་དགའ། རྒྱལ་བ་

[025B] ཐིག་ལེ་ཡེ་ཤེས་ཀྱི་ཁྱད་དགའ་བཞི་དང། ཨོཊྚ་སྐུའི་ལྷན་ཅིག་སྐྱེས་དགའ། ལྷན་ཅིག་སྐྱེས་དགའ་གསུང་གི་ལྷན་ཅིག་སྐྱེས་དགའ། གཉིད་ཐུགས་ཀྱི་ལྷན་ཅིག་སྐྱེས་དགའ། ནཱ་ད་ཡེ་ཤེས་ཀྱི་ལྷན་ཅིག་སྐྱེས་དགའ་ཞེས་བྱ་ལ། དེ་ཡང་རྩ་བར་མཆོག་དགའ་དང། ཁྱད་དགའ་
སོགས་དགའ་བ་རང་རང་གི་བཞི་པའི་མིང་ཡིན་པ་ལྟར་སྣང་ཡང། འགྲེལ་ཆེན་ལས། འདི་ལ་མཆོག་ཏུ་དགའ་བ་ལ་སོགས་པ་གསུམ། ཐ་མ་དང་བོར་བྱས་ཏེ། གསུང་དང། ཐུགས་དང། ཡེ་ཤེས་རྡོ་རྗེ་རྣམས་སྡེབ་སྦྱོར་གྱི་དབང་གིས་ཞེས་བྱའོ། །ཞེས་རྩ་བར་དེ་ལྟར་བྱུང་བ། སྡེབ་སྦྱོར་གྱི་དབང་གི་
ཡིན་པར་གསུངས་ནས་འགྲེལ་བ་ཉིད་ལས་སྤར་བཤད་པའི་རིམ་པ་ཇི་ལྟ་བ་བཞིན་དུ་གསུངས་ཤིང། གྲུབ་ཆེན་ལ་རོ་བས་ཀྱང་དེ་ཁོ་ན་ལྟར་བཤད། ཚིག་དོན་དེ་རྣམས་སྤྲོ་ན། སློབ་མ་ལ་བསྟན་པ་བྱ་ཞིང། མཁས་གྲུབ་ཐམས་ཅད་མཁྱེན་པའི་དཀྱིལ་ཆོག་ཏུ་མ་བཀོད་པས་མ་བརྗོད་ཀྱང་ཆད་པའི་
སྐྱོན་མེད་དོ། །ལྔ་པ་དབང་དོན་དང་དྲུག་པ་ང་རྒྱལ་འཛིན་པ་ནི།  དེ་ལྟར་ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ཤེས་ཀྱི་དབང་ཞེས་བཤད་པ་དེ་ཐོབ།  ཅེས་སོགས་ཀྱི་དག་པ་དང་
སྔགས་ཀྱི་ང་རྒྱལ་འཛིན་པ་རྣམས་སྔར་གྱི་དབང་གསུམ་པའི་སྐབས་ལྟར་བྱའོ། །འོན་དབང་གོང་ཆེན་འདི་རྣམས་རྒྱུད་སྟོན་པའི་སྣོད་རུང་དུ་བྱེད་པའི་དབང་ཡིན་པར་གོང་དུ་བཤད་ལ། དེ་ལྟར་ན་དག་པའི་ཚིག་ཀྱང་ཉན་ཤེས་བསྒོམ་པ་ལ་དབང་ཞེས་སོགས་སོར་བཞག་བྱེད་པ་མ་འབྲེལ་ལམ་སྙམ་ན་ཐོན་པ་མཁས་བཙུན་
གྱི་གསུང་རྒྱུན་དང་སྔགས་རམ་བ་དགེ་འདུན་བཀྲ་ཤིས་ཀྱིས་ལམ་བསྙེན་པའི་ཡན་ལག་སོར་བསམ་ཡན་ལག་དང་བཅས་པ་གཞན་ལ་སྟོན་པ་ལ་དབང་ཞེས་སོགས་བརྗོད་པར་གསུངས་ལ། རྗེ་ཞང་ཞུང་པས་གོང་དུ་དྲངས་པའི་འགྲེལ་ཚིག་གི། གཞན་ནི་སློབ་དཔོན་ཆེན་པོའི་གནས་སྦྱིན་པ་དང་སྟོན་པ་པོ་བྱེད་པའི་

[026A]༄༅། ། སླད་དུའོ། །ཞེས་པའི་གཞན་ཞེས་པ་རྡོ་རྗེ་སློབ་དཔོན་བདག་པོ་ཆེན་པོའི་དབང་ལ་མཛད་ཅིང། དེ་རྒྱུད་འཆད་པའི་དབང་དང། གོང་ཆེན་བཞི་ལ་བདག་པོ་དང།། བདག་པོ་ཆེན་པོའི་དབང་གི་ཐ་སྙེད་མཛད་ཀྱང་ཉན་པ་ལ་དབང་བར་བྱེད་པ་ལས་ལྟོན་པ་ལ་
དབང་བའི་ཁ་གསལ་མ་མཛད། ཐོན་པ་མཁས་བཙུན་དང་སྔགས་འཆང་དགེ་འདུན་བཀྲ་ཤིས་གཉིས་ཀྱིས་གོང་ཆེན་བཞིས་རྒྱུད་དོན་སྟོན་པ་ལ་དབང་བ་གཞིར་བཞག་ནས་རྡོ་རྗེ་སློབ་དཔོན་བདག་པོ་ཆེན་པོའི་དབང་གཞན་ལ་དབང་བསྐུར་དང་རབ་གནས་སོགས་ཀྱི་ཆེད་དུ་སྟེར་བར་བཤད། དེ་ལྟར་མི་མཐུན་
པ་ལྟར་སྣང་བ་དེ་དག་ལ་བུ་སྟོན་དང་མཁས་གྲུབ་ཐམས་ཅད་མཁྱེན་པའི་དཀྱིལ་ཆོག་ལས་དབང་སྔ་ཕྱི་གཉིས་དག་པ་མཚུངས་པར་གསུངས་པས་ཚིག་གི་བསྒྱུར་ཁ་མི་དགོས་ཤིང། སྔགས་རིམ་ཆེན་མོ་ལས། ངེས་ན་བུམ་དབང་སོགས་དབང་གོང་མ་བཞི་ལ་བླ་མེད་ཀྱི་རྒྱུད་ཉན་པ་དང་
ལམ་ཤེས་པའི་དོན་དུ་བསྐུར་བའི་དབང་གོང་མ་བཞི་དང། བླ་མེད་ཀྱི་རྒྱུད་སྟོན་པ་པོ་ལ་སོགས་པར་སྒྲུབ་པའི་དོན་དུ་བསྐུར་བའི་དབང་གོང་མའི་ཡང་གོང་མ་བཞི་སྟེ་བསྐུར་ཚུལ་གཉིས་མཛད་དེ་འགྲེལ་ཆེན་ལས་འདིར་དབང་གོང་མ་ནི་རྣམ་པ་གཉིས་ཏེ་གཅིག་ནི་སེམས་ཅན་གཞུག་བའི་དོན་དང་ལམ་ཡོངས་སུ་
ཤེས་པའི་དོན་དང་རྒྱུད་ཉན་པ་ལ་དབང་བའི་དོན་དུའོ། །གཞན་ནི་སློབ་དཔོན་ཆེན་པོའི་གནས་སྦྱིན་པ་དང་སྟོན་པ་པོ་བྱེད་པའི་སླད་དུའོ་ཞེས་གསུངས་སོ། །ཞེས་དབང་གོང་ཆེན་བཞི་རྒྱུད་སྟོན་པ་པོར་སྒྲུབ་པའི་ཆེད་དུ་བསྐུར་བ་གསལ་བར་གསུངས་པ་རྡོ་རྗེ་སློབ་དཔོན་བདག་པོའི་དབང་ལ་འང་འདྲ་ལ་
འོན་རྐྱང་དབང་བཞིས་ཡན་ལག་དྲུག་གི་ནང་གསེས་སྟོན་པ་ལ་དབང་བའི་ཁྱད་པར་དང། རྡོ་རྗེ་སློབ་དཔོན་བདག་པོའི་དབང་གིས་དབང་བསྐུར་རབ་གནས་སོགས་ལ་དབང་བའི་ཁྱད་པར་གཞུང་ཆེན་པོ་རྣམས་ལས་མི་གསལ་བས། དཔེར་ན་བླ་མེད་གཞན་གྱི་རྡོ་རྗེ་སློབ་དཔོན་གྱི་དབང་རྒྱུད་སྟོན་པ་བོར་བྱེད་

[026B] དབང་གོང་མ་རྣམས་མ་ཐོབ་ན་དེ་ཙམ་གྱིས་རྒྱུད་དོན་རྣམས་འཆང་མི་རུང་བ་བཞིན་གོང་ཆེན་བཞི་རྒྱུད་སྟོན་པ་པོར་བྱེད་པའི་དབང་ཡིན་མོད་ཀྱང། རྡོ་རྗེ་སློབ་དཔོན་བདག་པོ་ཆེན་པོའི་དབང་གི་ཡན་ལག་ལྟ་བུར་བྱས་ནས་དེ་ཐམས་ཅད་བསྡོམས་པས་རྒྱུད་དོན་ཚང་བར་སྟོན་པ་ལ་དབང་
པའི་ནུས་པ་འཇོག་པ་ལས་དབང་རེ་རེས་ལམ་གྱི་ཆ་རེ་རེ་སྟོན་པ་ལ་དབང་བར་བྱེད་པའི་ཁྱད་མི་འབྱེད་པ་ལ་དགོངས་ནས་དག་པའི་ཚིག་ལ་བསྒྱུར་ཁ་མ་མཛད་པ་ཡིན་ནམ་སྙམ་མོ། །བཞི་པ་ངེས་དོན་གྱི་དབང་བཞི་པ་ནི།  སློབ་མས་མཎྜལ་ཕུལ་ཏེ། སྔར་བཤད་པའི་ཚིགས་བཅང་དང། ཨོཾ་ཧོཿ་
པྲཛྙོ་པཱ་ཡ་ཨཱད་མ་ཀཾ་བཛྲ་སཏ་མཧཱ་མུ་དྲཱ་ཛྙཱ་ན་ཨ་བཧི་ཥེ་ཀཾ་མེ་པྲ་ཡཙྪ་ཨོཾ་ཨཱ་ཧུཾ་ཧོ་ཕཊ།  ཅེས་པ་ལན་གསུམ་གྱིས་གསོལ་བ་གདབ། སྔགས་དོན་ནི། བླ་མ་ཡེ་ཤེས་རྡོ་རྗེས། ཤེས་རབ་དང་ཐབས་ཀྱི་བདག་ཉིད། རྡོ་རྗེ་སེམས་དཔའི་ཕྱག་རྒྱ་ཆེན་པོའི་ཡེ་ཤེས་ཀྱི་དབང་བདག་ལ་
སྩལ་དུ་གསོལ། སྐུ་གསུང་ཐུགས་ཡེ་ཤེས་རྡོ་རྗེའི་ངོ་བོར་གཞི་ཚུགས་ཞེས་སྔགས་འཆང་དགེ་འདུན་བཀྲ་ཤིས་ཀྱིས་བཤད་དེ་ཡེ་ཤེས་རྡོ་རྗེས་ཞེས་པ་ཧོ་དེའི་ས་བོན་ཡིན་པས་དོན་ཐོབ་དང་སྐུ་གསུང་ཐུགས་ཡེ་ཤེས་རྡོ་རྗེའི་ངོ་བོར་གཞི་ཚུགས་ཞེས་པའང་མཐའི་ཡི་གེ་རྣམས་ཀྱི་དོན་ཐོབ་བོ། །སྐབས་འདིའི་དབང་
བཞི་པ་ནི། བླ་མེད་གཞན་གྱི་དབང་བཞི་བ་དང་འདྲ་བར་ཐོབ་བྱ་མཆོག་འབྲས་དུས་ཀྱི་དབང་བཞི་པ་ཚིག་གིས་ངོ་སྤྲོད་པ་ཡིན་པས། འདི་ལྟར་བསྟན་པར་བྱའོ།  །རྒྱུད་ལས། ལུས་ནི་དྭངས་ཤིང་རྡུལ་ཕྲན་ཉམས་པ་ནམ་མཁའ་དང་མཚུངས་མཚན་ལ་སོགས་པ་རྣམས་ཀྱིས་རབ་
རྫོགས་འགྱུར། །སྣ་ཚོགས་འཇིག་རྟེན་གསུམ་པོ་ཉིད་ནི་དྭངས་ཤིང་སྒྲིབ་པ་རྣམ་པར་བྲལ་བ་རྨི་ལམ་བཞིན་དུ་སྣང། །སྐད་ནི་ཀུན་ནས་ཆད་པ་མེད་ཅིང་དུ་མའི་སྐད་གཞན་དག་གིས་གཞན་གྱི་སྙིང་ལ་འཇུག་པ་སྟེ། །སེམས་ནི་དམ་པའི་

[027A]༄༅། །བདེ་བས་གང་ཞིང་མི་གཡོ་ཐམས་ཅད་དུས་སུ་ལྷན་ཅིག་སྐྱེས་པས་འཁྱུད་པའོ། །ཞེས་གསུངས་པ་ལྟར། རྡུལ་ཕྲ་རབ་ཀྱི་ཚོགས་པ་དང་བྲལ་བའི་སྟོང་གཟུགས་དྭངས་ཤིང་ཐོགས་པ་མེད་པས་ནམ་མཁའ་དང་
མཚུངས་ཤིང་མཚན་དང་དཔེ་བྱད་གསལ་ལ་རྫོགས་པས་བརྒྱན་པའི་དུས་ཀྱི་འཁོར་ལོ་ལ་རྣམ་བཅས་ཀྱི་ཤེས་རབ་མ་སྟོང་གཟུགས་ཕྱག་རྒྱ་ཆེན་མོས་འཁྱུད་པའི་རྣམ་པ་ཅན་གྱི་སྐུ་དང། ཐབས་ཡུལ་ཅན་མཆོག་ཏུ་མི་འགྱུར་བའི་བདེ་བ་མཐར་
ཐུག་པས། ཡུལ་རྣམ་མེད་ཀྱི་ཤེས་རབ་མ་དག་པ་གཉིས་ལྡན་གྱི་ཆོས་ཉིད་སྟོང་པ་ཉིད་ལ་དུས་རྟག་ཏུ་ཆུ་ལ་ཆུ་བཞག་གི་ཚུལ་དུ་མཉམ་པར་བཞག་ནས་འཁྱུད་པའི་ཐུགས་གཉིས་ངོ་བོ་གཅིག་པའི་རྟེན་བརྟེན་པར་གྱུར་ནས་སྐད་ཅིག་ཀྱང་རྒྱུན་
ཆད་པ་མི་མདའ་བའི་ཡན་ལག་བདུན་དང་ལྡན་པའི་ཡེ་ཤེས་ཀྱི་སྐུ་ནི་མཐར་ཐུག་གི་དབང་བཞི་པ་ཡིན་ལ། སྐུ་དང་ཐུགས་དེ་གཉིས་དང་འདྲ་བར་ཡིད་ངོ་ཙམ་མ་ཡིན་པའི་དངོས་གནས་ལ་ལུས་སྟོང་གཟུགས་ཡབ་ཡུམ་གྱི་སྐུ་དང། ཐུགས་
མཆོག་ཏུ་མི་འགྱུར་བའི་བདེ་བ་ཟུང་དུ་ཆུད་པ་ཏིང་ངེ་འཛིན་གྱི་ཡན་ལག་ཐོག་མར་ཐོབ་པ་ནས་འབྱུང་པ་དེ་ཡང་དོན་གྱི་དབང་བཞི་པའོ། ། ཞེས་ངོ་སྤྲད་པར་བྱ་ལ། དེ་ལྟ་བུའི་དབང་བཞི་པ་བསྐུར་ཚུལ་ནི་འགྲེལ་ཆེན་ལས། རྒོད་པ་དང། བལྟ་བ་དང། ལག་བ་
བཅངས་པ་དང་གཉིས་གཉིས་སྦྱོར་བ་ཞེས་པ་དབང་རྣམ་པ་བཞི་ནི་དེ་ཁོ་ན་ཉིད་དུ་མི་འགྱུར་རོ། །འདིར་དེ་ཁོ་ན་ཉིད་ནི་གཉིས་གཉིས་འཁྱུད་པ་མེད་པ་སྟེ་ལས་ཀྱི་ཕྱག་རྒྱའི་རྒྱུ་ལས་སྐྱེས་པ་ནི།  རྣམ་པར་དཔྱད་ན་གཉིས་སུ་མེད་པའི་ཡེ་ཤེས་སུ་མི་འགྱུར་རོ། །ཞེས་ཕྱག་རྒྱ་སྔ་མ་གཉིས་ལ་

[027B] མཐར་ཐུག་གི་དབང་ནི་རྡུལ་ཕྲ་རབ་ཚོགས་པའི་ལུས་གཉིས་གཉིས་འཁྱུད་པ་སྤངས་པའི་སྟོང་གཟུགས་ཡབ་ཡུམ་གྱི་རྒྱུད་ཀྱི་མཆོག་ཏུ་མི་འགྱུར་བའི་བདེ་བ་ལ་བྱེད་པར་གསུངས་བས། དེའི་མ་མཐའ་ཏིང་ངེ་འཛིན་གྱི་ཡན་ལག་
ཐེབ་པ་ནས་འབྱུང་ཞིང། དེའི་རྒྱན་གོམས་པ་ལས་བདེ་བ་ཉིས་ཁྲི་ཆིག་སྟོང་དྲུག་བརྒྱ་རྫོགས་པའི་འབྲས་དུས་ཀྱི་སྐུ་དང་ཐུགས་ཟུང་དུ་ཆུད་པའི་ཡེ་ཤེས་ཀྱི་སྐུ་དེ་དབང་བཞི་པའི་མཆོག་མཐར་ཐུག་ཡིན་པའང། དེ་ཉིད་ལས། ཕྱག་རྒྱ་ཆེན་བ་ཤེས་རབ་ཀྱི་ཕ་རོལ་ཏུ་ཕྱིན་པ་མི་འགྱུར་བའི་བདེ་བ་ཆེན་
པོའི་སྐད་ཅིག་མ་རྣམས་ཀྱི་ཐ་མ་མངོན་པར་རྫོགས་པར་བྱང་ཆུབ་པའི་མཚན་ཉིད་མ་ཆད་པ་སྟེ། དེ་བཅོམ་ལྡན་འདས་གང་གིས་བྱང་ཆུབ་ཀྱི་ཤིང་དྲུང་དུ་ཐོབ་པ་དེ་ནི་དབང་མཆོག་ཐོབ་པའོ། །ཞེས་གསལ་བར་གསུངས་པ་ལྟར་ཡིན་པས། འདི་ལྟ་བུའི་དབང་བཞི་པ་ངོས་བཟུང་ནས་ཚིག་གོ་བདེ་བས་
གསལ་བ་བརྡའ་སྤྲོང་པ་ནི། རྗེ་ཐམས་ཅད་མཁྱེན་པ་ཡབ་སྲས་ཀྱི་ལེགས་བཤད་རྨད་དུ་བྱུང་བ་ཡིན་ལ་གཞན་དུ་གངས་ཅན་པའི་དུས་ཞབས་པ་སྔོན་བྱོན་པ་མང་པོ་ཞིག་གིས་སེམས་མི་རྟག་པའི་དང་དུ་རྩོམ་འཇོག་བྱེད་དུ་བཅུག་ནས་དབང་བཞི་པར་ངོ་སྤྲོང་པ་སོགས། རྒྱུད་སྡེ་འདི་དང། བླ་མེད་གཞན་
གྱི་དབང་བཞི་པ་ལ་ཅི་བྱ་གཏོལ་དང་བྲལ་བའི་འཁྲུལ་བ་སྣ་ཚོགས་པ་ཞིག་བྱུང་བའི་དགག་སྒྲུབ་ནི་འདིར་མ་སྤྲོས་ལ། དུས་ཞབས་པ་ཆེན་པོ་ནོར་བཟང་རྒྱ་མཚོས་རྫོགས་རིམ་རྣམས་ཉན་ཤེས་བསྒོམ་པ་ལ་དབང་བའི་དབང་ཙམ་དོན་དུ་གཉེར་ཞིང། རྒྱུད་སྟོན་པ་པོའི་དབང་བསྐུར་བ་སྐབས་སུ་མ་བབས་པའི་
སློབ་མ་ལའང་དྲང་དོན་གྱི་དབང་བཞི་སྔར་བཤད་པ་བཞིན་བསྐུར་བའི་རྗེས་སུ་ཚིག་གི་དབང་བཞི་པ་འདི་ལྟར་ངེས་པར་བསྐུར་དགོས་པ་སྒྲུབ་བྱེད་དང་བཅས་ཏེ་གསུངས་སོ། །དེ་ནས་དག་བ་བརྗོད་པ་ནི།  དེ་ལྟར་དོན་དམ་པ་བྱང་ཆུབ་སེམས་ཀྱི་དཀྱིལ་འཁོར་དུ་འཇིག་རྟེན་ལས་འདས་པའི་དབང་

[028A]༄༅། །བཞི་པ་ཚིག་གི་སྒོ་ནས་ཐོབ། ལུས་ངག་ཡིད་ཡེ་ཤེས་དང་བཅས་པའི་དྲི་མ་ཕྲ་ཞིང་ཕྲ་བ་འཁྲུད། ལམ་ཏིང་ངེ་འཛིན་གྱི་ཡན་ལག་གམ། སྒྲུབ་ཆེན་གྱི་ཡན་ལག་བསྒོམ་པ་ལ་དབང། ལྷན་ཅིག་སྐྱེས་པའི་སྐུ་དང་ཡེ་
ཤེས་རྡོ་རྗེའི་ས་བོན་འཇོག། འབྲས་བུ་ས་བཅུ་གཉིས་པ་ཐོབ་བར་བྱེད་ཅིང། གསང་སྔགས་ཀྱི་སྐྱེ་རྒུའི་བདག་པོར་བྱེད་དོ། ། ཞེས་བརྗོད་ནས།  ཨོཾ་ཧོཿ་དྷ་རྨཱ་དྷཱ་ཏྭ་ཀྵ་ར་ཙ་ཏུ་ར་ཐ་ཨ་བཧི་ཥེ་ཀ་ཎ་ཨ་བཧི་ཥི་ཀ་ཏོ་བཛྲ་ས་ཏྭེ་ན་ཨཱཏྨ་ནཱ་ཧཾ་དྭཾ་ཏཱ་ཡ་དྭ་ད་
ཤ་བྷཱུ་མི་ལབ་དཧོ་བཛྲ་ས་ཏྭ་མ་ཧཱ་ཨརྠ་པ་ར་མ་ཨ་ཀྵ་རཿ་ཏྲཻ་ལོ་ཀྱ་བི་ཛ་ཡཿ་ཀཱ་ལ་ཙ་ཀྲ་བྷ་ག་ཝཱ་ན་ཨེ་ཝཾ་ཀཱ་རཿ་ ཞེས་བརྗོད་ནས་ཆོས་ཀྱི་དབྱིངས་འགྱུར་བ་མེད་པའི་དབང་བཞི་པ་ཐོབ་པས་ས་བཅུ་གཉིས་པ་དུས་ཀྱི་འཁོར་ལོའི་གོ་འཕང་ཐོབ་པ་ངའོ་སྙམ་དུ་ང་རྒྱལ་འཛིན་དུ་འཇུག་
སྔགས་དོན་དངོས་ནི། ཨོཾ་ཧོཿ་ཆོས་ཀྱི་དབྱིངས་འགྱུར་བ་མེད་པའི་དབང་བཞི་པས་དབང་བསྐུར་བས་རྡོ་རྗེ་འཆངས་བཅུ་གཉིས་པ་ཐོབ་པ་དེ་བའོ། །རྡོ་རྗེ་སེམས་དཔའ་མཆོག་ཏུ་མི་འགྱུར་བའི་བདེ་བ་ཆེན་པོ་འཇིག་རྟེན་གསུམ་ལས་རྣམ་པར་རྒྱལ་བའི་བཅོམ་ལྡན་འདས་དུས་ཀྱི་འཁོར་ལོ་ཨེ་ཝཾ་གྱི་ཡི་གེའོ། །ཞེས་པ་ཡིན་
ལ༑ དེ་ལྟར་དབང་གོང་མ་གོང་ཆེན་དེ་རྣམས་རྒྱུད་འགྲེལ་བ་དང་བཅས་པ་ལས་དངོས་དབང་གི་དབང་དུ་བྱས་ནས་གསུངས་ལ་གོང་དུ་བཀོད་པའི་དབང་མདོར་བསྟན་རྩ་འགྲེལ་སོགས་ལས་བཤད་པའི་གསང་དབང་དང། ཤེར་དབང་གཉིས་ཀྱང་དངོས་དབང་ཡིན་པ་ལ་དགོངས་ནས། དགེ་སློང་
བརྟུལ་ཞུགས་ཀྱིས་སྡོམ་པ་དང། རྒན་པོ་ས་བོན་མེད་པ་སོགས་ཀྱིས་ལེན་མི་རུང་བར་གསུངས་པ་བཞིན་དུ། ལམ་སྒྲོན་ལས་ཀྱང་གསུངས་ལ། འོ་ན་ཀྱང་དགེ་སློང་ལ་སོགས་པ་དབང་འདི་དག་དོན་དུ་གཉེར་བའི་སྣོད་རུང་ལ། དངོས་དབང་དགག་བྱ་དང་བཅས་པའི་ཚོ་ཡེ་ཤེས་ཀྱི་ཕྱག་རྒྱ་ལ་

[028B] སྔར་བཤད་པ་དེ་ཐམས་ཅད་དམིགས་པ་དལ་བུས་གསལ་བཏབ་ནས་སྐབས་གང་ཡིན་གྱི་དབང་གི་ངོ་བོའི་བདེ་བ་ཙམ་རྒྱུད་ལ་སྐྱེས་པའི་དམིགས་པ་བརྟན་པོ་དེས་པར་དགོས་ལ། དེས་ན་སློབ་མ་དབང་པོ་རྣོ་རྟུལ་དང་དམིགས་
པ་གསལ་གདབ་ལུགས་སོགས་ཀྱི་ཁྱད་པར་ལས་དུས་གཅིག་ཏུ་དཀྱིལ་འཁོར་དུ་ཞུགས་ནས་དབང་ནོས་པ་ལའང་དབང་གི་ཐོབ་ལུགས་སྣ་ཚོགས་པ་ཞིག་འོང་བ་རྒྱུད་སྡེ་འདི་དག་ཐམས་ཅད་ལ་ཁྱད་པར་མེད་དོ། །གསུམ་པ་རྡོ་རྗེ་སློབ་དཔོན་བདག་པོ་ཆེན་པོའི་དབང་ལ་གསུམ། སྔོན་འགྲོ་དམ་
བཅའ་བ། དངོས་གཞི་དབང་བསྐུར་བ། རྗེས་སློབ་དཔོན་གྱི་དམ་ཚིག་བསྟན་པ་ལ་སོགས་པའོ། །དང་པོ་ནི། དབང་གོང་མ་རྣམས་ཐོབ་ཅིང། རྒྱུད་ཐམས་ཅད་ཤེས་པ། རྡོ་རྗེ་སློབ་དཔོན་གྱི་བྱ་བ་ནུས་པས་དམ་བཅའ་བ་ལ་གནས་པར་བྱ་སྟེ།  ཀྱེ་དཔལ་ལྡན་བླ་མ་ཁྱེད་ཀྱི་བཀའ་
དྲིན་ལས་ད་ནི་བདག་གིས་བདེ་བར་གཤེགས་པའི་ལམ་ཐམས་ཅད་ཤེས་སོ། ། ཞེས་ཞུས་ནས།  དུས་འདི་ནས་བརྩམས་ཏེ་ཁྱོད་དང་སངས་རྒྱས་དང་བྱང་ཆུབ་སེམས་དཔའ་རྣམས་སྤངས་ནས་བླ་མ་གཞན་བསྟེན་པར་མི་བགྱིའོ། ། ཞེས་དམ་བཅའ་
བའི་ཚིག་འདི་ལྟར་གསོལ་ཞིང། དེའི་དོན་ཡང་རྒྱུད་དོན་ལ་ཐོས་བསམ་གྱིས་མཁས་པར་སྦྱངས་བས་སངས་རྒྱས་ཀྱི་བྱང་ཆུབ་ཐོབ་པའི་གེགས་དང་དེའི་གཉེན་པོའི་ལམ་གྱི་འགྲོས་ཐམས་ཅད་ཤེས་པས་རྒྱུད་ཀྱི་དོན་ལ་ཡིད་ཆེས། དེ་ལ་བརྟེན་ནས་ལམ་འདི་སྟོན་པའི་བླ་མ་དང། སངས་རྒྱས་དང་
བྱང་ཆུབ་སེམས་དཔའ་རྣམས་ལ་ཡིད་ཆེས་ཐོབ་ནས། བསྟན་པ་དང་སྟོན་པ་གཞན་ལ་མི་སྟོན་པར་དམ་འཆའ་བ་ཡིན་ལ། དེས་ན་དབང་འདི་རྒྱུད་དོན་ལ་མཁས་ཤིང་དེ་ཉིད་གཞན་ལ་སྟོན་པར་ནུས་པའི་རྡོ་རྗེ་སློབ་དཔོན་དུ་འོས་པ་ལ་མ་གཏོགས་གཞན་ལ་སྟེར་མི་དགོས་པས། བརྒྱུད་པའི་བླ་མ་གོང་མ་

[029A]༄༅། །རྣམས་ཀྱི་ཕྱག་བཞེས་ལ་རྒྱུད་འགྲེལ་མཉན་ཅིང་ཤེས་ནས་རྡོ་རྗེ་སློབ་དཔོན་བདག་པོའི་དབང་བསྐུར། དེའི་གོང་དུ་མི་སྦྱིན་པ་ཞིག་ཡོད་པ་ལ། ཕྱིས་བཀའ་ཆད་ཀྱི་དོགས་ནས། དེའི་གོང་དུ་བསྐུར་བ་འདི་རྗེ་བཙུན་རྒྭ་ལོ་མན་ཆད་ཀྱི་ཕྱག་ལེན་ལ་བྱུང་
ངོ་ཞེས་གྲགས་པ་མཁས་གྲུབ་ཐམས་ཅད་མཁྱེན་པས་གསུངས། གཉིས་པ་ལ་གསུམ། གསོལ་བ་གདབ་ཅིང་དབང་སྟེགས་ལ་བཞག་པ། དབང་སོ་སོར་བསྐུར་ཞིང་རྗེས་གནང་སྦྱིན་པ། རྣམ་དག་བསྟན་ཅིང་སྐུ་གསུང་ཐུགས་རྡོ་རྗེའི་དབང་བསྐུར་སྦྱིན་པའོ། །དང་པོ་ལ་གཉིས། གསོལ་བ་གདབ་པ་དང་
དབང་སྟེགས་ལ་བཞག་པའོ། །དང་པོ་ནི། མཎྜལ་ཕུལ་ལ།  སྒྲིབ་པ་ཐམས་ཅད་བཅོམས་པ་ཡི། །ཞེས་སོགས་སྔར་གྱི་ཚིགས་བཅད་ལན་གསུམ་གྱིས་གསོལ་བ་གདབ། འདི་འི་གསོལ་འདེབས་དང་དབང་གི་སྐབས་སློབ་མ་ལྷ་འདིར་བསྐྱེད་ཀྱི་གསལ་ག་མེད་པ། སྔར་དབང་
གོང་མའི་སྐབས་སུ་སློབ་མ་ཡེ་ཤེས་རྡོ་རྗེར་བསྐྱེད་ཡོད་པ་དེ་ལ་དགོངས་སམ་བརྟག་ཅེས་འཕགས་སྔོ་ལོ་ཙཱ་བས་གསུངས། གཉིས་པ་ནི། དཀྱིལ་འཁོར་གྱི་ཁང་པ་ལོགས་སུ་བྱས་པ་ཡིན་ན། དེའི་ཕྱི་རོལ་ཏུ་དབང་སྟེགས་བྱ་བར་གསུངས་ལ། རང་གི་གནས་ཁང་དུ་དབང་བསྐུར་བ་སོགས་ཀྱི་ཚེ་
ནི༑ དཀྱིལ་འཁོར་ལས་ཅུང་ཟད་རིང་བར། དཀྱིལ་འཁོར་ལ་མངོན་དུ་ཕྱོགས་པའི་མཉམ་པའི་ས་ལ་ཁྲུས་དཀྱིལ་འགོད་ཅིང། དེ་ཡང་རྩ་ཐིག་ཁྲུ་བཞི་པ་རྟ་བབས་མེད་ཅིང་མདའ་ཡབ་ཚུན་ཚད་དང་ལྡན་པ་ཕྱི་ནས་རིམ་བ་བཞིན། སེར་དཀར་དམར་ནག་ལྗང་བའི་རྩིག་པའི་རེ་ཁཱ་ལྔ་པ། ར་བའི་ནང་
གིས་གཞི་མདུན་ནག། གཡས་དམར། གཡོན་དཀར། རྒྱབ་སེར། དབུས་སྡོ་བའི་དབུས་སུ་ཤིང་སྟན་གྱི་སྟེང་དུ་སྣ་ཚོགས་པདྨ་འདབ་མ་བརྒྱད་པ་ཁྲུ་གཉིས་པ་མཚན་མ་དང་བྲལ་བ་གིས་པ་ལ་དགེ་སློང། རྩ་ཐིག་ཁྲུ་གཉིས་པ་ལ་གཞན་མར་བ་ལྔ་སོགས་སྔ་མ་ལྟ་བུ་བྲིས་པའི་ཁྲུས་དཀྱིལ་གྱི་

[029B] རྩ་ཐིག་ཁྲུ་གཅིག་པའི་ཁྲུས་དཀྱིལ་སྤྱིའི་བྱུགས་པས་རེ་ཁཱ་གསུམ་པའི་དབུས་སུ་ཤིང་སྟན་མེད་པའི་གདན་ཕལ་པ་ལ་ཁྱིམ་པ་འགོད། སྤྱིའི་བྱུགས་བཞེས་པ་ཐུན་མོང་གི་བྱུག་པ་ཞེས་པ་ཡིན་པས། བ་བྱུང་དང་དྲི་བཟང་གིས་བྱུགས་པའི་དོན་ཡིན་
ཞིང། རེ་ཁཱ་གསུམ་གྱི་ཁ་དོག་ཐམས་ཅད་དཀར་པོར་བྱེད་པ་མི་འཐད་པ་ཊིཀ་ཆེན་ལས་གསུངས་ཀྱང། གཞན་མའི་ཁྱད་པར་མ་བཤད་མོད། ཕྱི་ནས་རིམ་བཞིན་ནག་དམར་དཀར་བའི་རེ་ཁཱ་གསུམ་ཡིན་ན་མ་སྙམ། གཉིས་པ་ལའང། དབང་སོ་སོར་བསྐུར་བ་དང།  རྗེས་གནང་སྦྱིན་པ་གཉིས་
ལས། དང་པོ་ནི། དགེ་སློང་ལ་ཆུ་དབང་བསྐུར་བའི་དོན་དུ་བུ་མོ་གཟུགས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ། བུ་མ་སྐྱེས་པ་བརྒྱད་ཀྱིས་ཕྱོགས་མཚམས་ཀྱི་བུམ་པ་བརྒྱད་དང། གཞོན་ནུ་མ་སྐྱེ་གནས་མ་ཉམས་པ་གཉིས་ཀྱིས་སྟེང་འོག་གི་བུམ་པ་རྒྱལ་རྣམ་རྒྱལ་གཉིས་བཟུང། དགེ་ཚུལ་
ལ་བུ་མོ་བཞིས་ཕྱོགས་ཀྱི་བུམ་པ་བཞི་དང་གཞོན་ནུ་མ་གཉིས་ཀྱིས་རྒྱལ་རྣམ་རྒྱལ་གྱི་བུམ་པ་གཉིས་བཟུང། ཁྱིམ་པ་ལ་བུ་མོ་གཅིག་གིས་ཤར་གྱི་བུམ་པ་དང། གཞོན་ནུ་མ་གཅིག་གིས་རྣམ་རྒྱལ་བཟུང་ནས་ཆུ་དབང་བསྐུར་ཞིང། དེ་ཐམས་ཅད་ལ་བླ་མས་རྣམ་རྒྱལ་ཆེན་པོའི་དུང་ཆོས་བཟུང་སྟེ་ཆུ་དབང་བསྐུར་
བར་གསུངས་པ་ལ། དེ་ལྟ་བུའི་མཚན་ཉིད་དང་ལྡན་པའི་བུམ་འཛིན་མ་མི་རྙེད་པའམ་རྙེད་ཀྱང་དགག་བྱའི་དབང་གིས་བྱེད་པ་སྐབས་སུ་མ་བབ་པའི་ཚེ། ཇི་ལྟར་བྱ་བ་བུ་སྟོན་དང། མཁས་གྲུབ་རྗེ་སོགས་ཀྱིས་གསལ་བར་མ་གསུངས་ཤིང། དེ་དག་གི་རྗེས་འབྲང་མཁས་པ་གཞན་གྱིས་བཤད་པའང་
མ་མཐོང་ལ། རང་རེའི་རྗེས་འབྲང་སྔགས་རྣམས་པ་དགེ་འདུན་བཀྲ་ཤིས་ཀྱིས་མཆོག་དབང་གོང་མའི་བསྐར་ཆོག་ཏུ་ལས་ཀྱི་རྡོ་རྗེ་སོགས་དགེ་སློང་དམ་དགེ་ཚུལ་དབང་བསྐུར་ཐོབ་ཅིང། དམ་ཚིག་དང་སྡོམ་པ་དང་ལྡན་པ་བཅུ་ལ་སོགས་པ་ཁྱུས་བྱས་དྲི་བཟང་གིས་བྱུགས། འགྲུབ་ན་ལྷ་མོ་སོ་སོའི་

[030A]༄༅། །ཁ་དོག་དང་མཐུན་པའི་ཆོས་གོས་དབུ་རྒྱན་རྒྱན་དྲུག་སོགས་ཀྱིས་བརྒྱན། མ་འགྲུབ་ན་ཆོས་གོས་དབ་སྣམ་སྦྱར་ལ་གོས་ཤིང།  ལྷ་སོ་སོའི་ཁ་དོག་དང་མཐུན་པའི་དར་གྱི་ཅོད་པ་ན་བཅིངས་པ་རྣམས་བསང་སྦྱང་སྔོན་དུ་འགྲོ་བས་ལྷ་མོ་སོ་སོར་བསྐྱེད་པ་ནས་མཆོད་པའི་ བར་
བྱ་བར་གསུངས་ཤིང། དེ་ཡང་དཀྱིལ་ཆོག་ཏུ་བུམ་འཛིན་མ་རྣམས་ལྟར་བསྐྱེད་པའི་གསལ་ག་མ་མཛད་ཀྱང། དོན་གྱིས་ཐོབ་བ་ལ་དགོངས་ནས་ཕྱག་ལེན་དུ་མཛད་ཚུལ་གསུངས་པ། བརྒྱུད་ལྡན་གོང་མ་རྣམས་ཀྱི་ཕྱག་ལེན་ཡིན་འདུག་པས་འགྲུབ་ན་དེ་བཞིན་བྱ་བ་ལེགས་པས་ཇི་སྐད་བཤད་པ་ལྟར་གྱི་
བུམ་འཛིན་སྟ་གོན་བྱས་ཏེ། དེ་རྣམས་ལ། ཨོཾ་ཨཱ་ཧུཾ་ཧོ་ཧཾ་ཀྵ་དང། དུང་ཆོས་ཀྱི་ཆུས་བསངས། སྭ་བྷཱ་ཝ་ས་སྦྱངས། སྟོང་པའི་དང་ལས་སྟེང་གི་བུམ་འཛིན། ཨཱ་དང་རྡོ་རྗེ་ལས་སྐྱེས་པའི་རྡོ་རྗེ་དབྱིངས་ཀྱི་དབང་ཕྱུག་མ་ལྗང་གུ་ལྗང་དམར་དགར་བའི་
ཞལ་གསུམ་ཕྱག་དྲུག་གི་གཡས་པ་གསུམ་ན་རྡོ་རྗེ། གྲི་གུང། དགྲ་སྟ། གཡོན་པ་གསུམ་ན་རྡོ་རྗེ་དྲིལ་བུ། ཐོད་པ། ཚངས་མགོ་འཛིན་པ། འོག་གི་བུམ་འཛིན་ཨཱ་དང་རྡོ་རྗེ་ལས་སྐྱེས་པའི་ཤེར་ཕྱིན་མ་སྔོན་མོ་སྔོ་དམར་དཀར་བའི་
ཞལ་གསུམ་ཕྱག་དྲུག་གི་གཡས་པ་གསུམ་ན་རྡོ་རྗེ། གྲི་གུག། དགྲ་སྟ། གཡོན་པ་གསུམ་ན་རྡོ་རྗེ་དྲིལ་བུ། ཐོད་པ། ཚངས་མགོ་འཛིན་པ། ཤར་དང་ཤར་ལྷོའི་བུམ་འཛིན་པའི་ཨཻ་དང་རལ་གྲི་ལས་སྐྱེས་པའི་སྒྲོལ་མ་དང། རེག་བྱ་རྡོ་རྗེ་མ་
ནག་མོན་གང་མར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རལ་གྲི། གྲི་གུག། དགྲ་སྟ། གཡོན་པ་གསུམ་ན་ཕུབ། ཐོད་པ། ཁ་ཊཱཾ་ག་དཀར་པོ་འཛིན་པ། ལྷོ་དང་ལྷོ་ནུབ་ཀྱི་བུམ་འཛིན་རཱྀ་ཨཱར་དང་རིན་པོ་ཆེ་ལས་

[030B] རོ་རྡོ་རྗེ་མ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་པ་གསུམ་ན་མེ་མདའ། རྡོ་རྗེ་ལྕགས་ཀྱུ། སྒྲ་དང་བཅས་པའི་ཌཱ་མ་རུ། གཡོན་པ་གསུམ་ན་གཞུ། རྡོ་རྗེ་ཞགས་པ། རིན་པོ་ཆེ་ཆ་དགུ་བ་
འཛིན་པ། བྱང་དང་བྱང་ཤར་གྱི་བུམ་འཛིན་ཨཱུ་ཨཽ་དང་པདྨ་ལས་སྐྱེས་པའི་མཱ་མ་ཀཱི་དང། གཟུགས་རྡོ་རྗེ་མ་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་བ་གསུམ་ན་ཐོབ། མདུང། རྩེ་གསུམ། གཡོན་པ་གསུམ་ན་བད་
དཀར་འདབ་བརྒྱ་པ། མེ་ལོང། བགྲང་ཕྲེང་འཛིན་པ། ནུབ་དང་ནུབ་བྱང་གི་བུམ་འཛིན་ལཱྀ་ཨཱ་ལ་དང་འཁོར་ལོ་ལས་སྐྱེས་པའི་སྤྱན་མ་དང་དྲི་རྡོ་རྗེ་མ་སེར་མོ་སེར་དཀར་ནག་པའི་ཞལ་གསུམ་ཕྱག་དྲུག་གི་གཡས་པ་གསུམ་ན་འཁོར་ལོ། དབྱུག་
པ༑ འཇིགས་བྱེད་རྡོ་རྗེ། གཡོན་པ་གསུམ་ན་དུང། རྡོ་རྗེ་ལྕགས་སྒྲོག། སྒྲ་དང་བཅས་པའི་དྲིལ་བུ་འཛིན་པ། དེ་རྣམས་ཀྱི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧུཾ། ལྟེ་བར་ཧོ། ཐུགས་ཀའི་ཧུཾ་ལས་འོད་འཕྲོས་བསྒོམས་པ་དང་འདྲ་
བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་ཧི། རང་རང་གི་དམ་ཚིག་པ་དང་རོ་མཉམ་པར་གྱུར། ཨོཾ་ཨཱ་ཨཱི་རཱྀ་ཨཱུ་ལཱྀ་པཉྩ་དྷཱ་ཏུ་བི་ཤོ་དྷ་ནི་སཱ་ཧཱ། ཞེས་ཡུམ་རྣམས་ཀྱིས་དབང་བསྐུར། ནག་པོ་གཉིས་ལ་དོན་གྲུབ། དམར་པོ་གཉིས་ལ་རིན་
འགྱུང། དཀར་པོ་གཉིས་ལ་འོད་དཔག་མེད། སེར་པོ་གཉིས་ལ་རྣམ་སྣང། སྔོན་པོ་ལ་རྡོར་སེམས། ལྗང་གུ་ལ་མི་བསྐྱོད་པས་རྒྱས་བཏབ་པར་གྱུར། གནྡྷཾ། པུཥྤཾ།  ཞེས་སོགས་ལྷ་མོ་བཅུ་གཉིས་ཀྱིས་མཆོད་ནས། ཚོགས་ཀྱི་འཁོར་ལོ་དང་སྟོན་མོས་མཉེས་པར་

[031A]༄༅། ། བྱ༑ དེ་ལྟ་བུའང་དངོས་སུམ་འགྲུབ་ན། བུམ་འཛིན་མ་རྣམས་ཀྱིས་བུམ་བ་བཟུང་ནས་དབང་རྣམས་བསྐུར་བའི་དམིགས་བ་བརྡའ་ལེགས་པར་སྤྲད་ནས། དངོས་སུ་བླ་མ་རང་གིས་བུམ་པའི་ཆུ་རྣམས་ཀྱིས་རིམ་པ་བཞིན་དབང་བསྐུར་བ་བྱས་ཀྱང་རུང་ངོ། །དེ་
ལྟར་བུམ་འཛིན་མ་རྣམས་འདུ་བྱས་ནས་དབང་དངོས་གཞི་བསྐུར་བ་ནི་རྣམ་རྒྱལ་ཆེན་པོའི་དུང་ཆོས་སུ་བུམ་ཆུ་བསྡུ་ཚུལ་སྔར་གྱི་ཆུ་དབང་ལྟར་བྱས་ནས།  ཨོཾ་ཨཱ་ཧུཾ་ཏོ་ཧོཾ་ཀྵ་དང།  དུང་ཆོས་ཀྱི་ཆུས་བསངས།  ཨོཾ་ཤཱུ་ནྱ་ཏཱ་ ས་སྦྱངས།  བུམ་ཆུ་སྟོང་པ་ཉིད་དུ་གྱུར། སྟོང་པའི་
ངང་ལས་སྟེང་འོག་གི་བུམ་ཆུ་དང། དུང་ཆོས་ཀྱི་ཆུ་དང་འདྲེས་པའི་སྟེང་འོག་གི་བུམ་ཆུ་རྣམས་ཨཱ་དང་རྡོ་རྗེ་ལས་སྐྱེས་པའི་རྡོ་རྗེ་དབྱིངས་ཀྱི་དབང་ཕྱུག་མ་ལྗང་གུའང་དམར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རྡོ་རྗེ་
གྲི་གུག། དགྲ་སྟ། གཡོན་པ་གསུམ་ན་རྡོ་རྗེ་དྲིལ་བུ། ཐོད་པ། ཚངས་མགོ་འཛིན་པ་ལ་རྡོ་རྗེ་སེམས་དཔས་འཁྱུད་པ། ཤར་དང་ཤར་ལྷོའི་བུམ་ཆུ་དང། དུང་ཆོས་ཀྱི་ཆུ་དང་འདྲེས་པའི་ཤར་དང་ཤར་ལྷོའི་བུམ་ཆུ་རྣམས་ཨཱི་དང་
རལ་གྲི་ལས་སྐྱེས་པའི་སྒྲོལ་མ་ནག་མོ་ནག་དམར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རལ་གྲི།  ཞེས་པ་ནས།  །བ་ཊཱོཾ་ག་དཀར་བོ་འཛིན་པ་ལ་རྣམ་སྣང་གིས་འཁྱུད་པ། ལྷོ་དང་ལྷོ་ནུབ་ཀྱི་བུམ་ཆུ་དང། དུང་ཆོས་ཀྱི་ཆུ་དང་
འདྲེས་པའི་ལྷོ་དང་ལྷོ་ནུབ་ཀྱི་བུམ་ཆུ་རྣམས་རཱྀ་དང་རིན་པོ་ཆེ་ལས་སྐྱེས་བའི་གོས་དཀར་མོ་དམར་མོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་པ་གསུམ་ན་མེ་མདའ།  ཞེས་པ་ནས།  རིན་པོ་ཆེ་ཆ་དགུ་པ་འཛིན་པ་ལ་འོད་དཔག་མེད་ཀྱིས་

[031B] བྱང་དང་བྱང་ཤར་གྱི་བུམ་ཆུ་དང། དུང་ཆོས་ཀྱི་ཆུ་དང་འདྲེས་པའི་བྱང་དང་བྱང་ཤར་གྱི་བུམ་ཆུ་རྣམས་ཨཱུ་དང་པདྨ་ལས་སྐྱེས་པའི་མཱ་མ་ཀཱི་དཀར་མོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་ཐོ་བ།  ཞེས་པ་ནས།།
བགྲང་ཕྲེང་འཛིན་པ་ལ་རིན་འབྱུང་གིས་འཁྱུད་པ། ནུབ་དང་ནུབ་བྱང་གི་བུམ་ཆུ་དང། དུང་ཆོས་ཀྱི་ཆུ་དང་འདྲེས་པའི་ནུབ་དང་ནུབ་བྱང་གི་བུམ་ཆུ་རྣམས་ལཱྀ་དང་འཁོར་ལོ་ལས་སྐྱེས་པའི་སྤྱན་མ་སེར་མོ་སེར་དཀར་ནག་པའི་ཞལ་གསུམ་ཕྱག་དྲུག་
གི་གཡས་པ་གསུམ་ན་འཁོར་ལོ།  ཞེས་པ་ནས།  སྒྲ་དང་བཅས་བའི་དྲིལ་བུ་འཛིན་པ་ལ་དོན་གྲུབ་ཀྱིས་འཁྱུད་བ། དེ་རྣམས་ཀྱི་དཔྲལ་བར་ཨོཾ།  ཞེས་པ་ནས། དབང་བསྐུར་རྒྱས་གདབ། མཆོད་པ། བུམ་པའི་ལྷ་བཞུ་པའི་བར་སྔར་ཆུ་དབང་གི་སྐབས་ཇི་ལྟ་བ་བཞིན་བྱ། དེ་ནས་
བླ་མ་དང་བུ་མ་འཛིན་རྣམས་ཀྱིས། སློབ་མ་ལ་མངོན་དུ་ཕྱོགས་པས།  ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ།  །ཞེས་སོགས་ཀྱིས་ཤིས་པ་བརྗོད་རྗེས། བླ་མ་དང་གཙོ་བོ་ཐ་མི་དད་པས་དུང་ཆོས་ཀྱི་ཆུས་དབང་བསྐུར་བར་མོས་ནས། དངོས་སུ་བླ་མས།  དབང་བསྐུར་རྡོ་རྗེ་ཆེན་པོ་
ནི༑  ༑ཞེས་སོགས་སྔགས་དང་བཅས་བརྗོད་ནས། དུང་ཆོས་ཀྱིས་ཆུ་དབང་སྔར་ལྟར་བསྐུར། དེ་རྗེས་སྟེང་འོག་དང་ཤར་དང་ཤར་ལྷོ་སོགས་ཀྱི་བུམ་འཛིན་རྣམས་ཀྱིས་རིམ་པ་བཞིན་རང་རང་གི་བུམ་པའི་ཆུས་དབང་བསྐུར་ཞིང་བསྐུར་ཚུལ་མཁས་གྲུབ་ཐམས་ཅད་མཁྱེན་པས། རིམ་པ་བཞིན་སྔར་
ལྟར་ཆུ་དབང་བསྐུར་ཏེ་ཞེས་གསུངས་པའི་ཚིག་གི་ནུས་པ་ལ་བརྟགས་ན་བུམ་འཛིན་རྣམས་ཀྱིས་ཀྱང། དབང་བསྐུར་རྡོ་རྗེ་ཆེན་པོ་ནི་ཞེས་སོགས་ཚིགས་བཅད་སྔགས་དང་བཅས་པ་སྔ་མ་ཇི་ལྟ་བ་བཞིན་བྱེད་པར་དགོངས་པ་ཡིན་འདྲ་ལ། སྔགས་འཆང་དགེ་འདུན་བཀྲ་ཤིས་ཀྱིས་སྟེང་འོག་གི་བུམ་པ་ལ་

[032A]༄༅། །ཨོཾ་བཛྲ་དྷཱ་ཏཱི་ཤྭ་རི་དང། ཤང་དང་ཤར་ལྷོ་ལ། ཨོཾ་ཏཱ་རེ་དང། ལྷོ་དང་ལྷོ་ནུབ་ལ། ཨོཾ་པཎྜ་རེ་དང། བྱང་དང་བྱང་ཤར་ལ། ཨོཾ་མཱ་མ་ཀཱི་དང། ནུབ་དང་ནུབ་བྱང་ལ། ཨོཾ་ལོ་ཙཱ་ནི་ཞེས་པ་རྣམས་ཀྱི་མཐར་
པཉྩ་ཕཱ་ཏུ་བི་ཤོ་དྷ་ནི་སཱ་ཧཱ། ཞེས་བ་བཏགས་ནས་བསྐུར་བ་བཤད་ཅིང། དེ་ཡང་སོ་སོའི་སྔགས་ཀྱིས་བསྐུར། ཞེས་གསུངས་པའི་དགོངས་པ་ཡིན་པར་མཛད་དེ། ཁུངས་དེ་ཇི་ལྟ་བུ་ཞིག་གི་ཡིན་དབྱད་བར་བྱའོ། །དེ་དག་ནི་དགེ་སློང་གི་དབང་དུ་བྱས་བ་ཡིན་ལ། ཡང་དགེ་ཚུལ་ལམ་ཁྱིམ་བ་ཁོ་ན་ལ་
བསྐུར་བ་ཡིན་ན། བུམ་འཛིན་གྱི་དབྱེ་བ་སྔར་བཤད་པ་བཞིན་ལ། དེ་དང་མཐུན་བའི་བུམ་འཛིན་གྱི་ལྷའི་བསྐྱེད་ཆོག་དང་དབང་བསྐུར་ཚུལ་སོགས་ཤེས་བར་བྱས་ནས་བསྐུར། དེ་ལྟར་རྟེན་གསུམ་ལ་དབང་བསྐུར་བྱའི་བུམ་པ་ལ་གྲངས་མང་ཉུང་བྱེད་པ་ནི་རྟེན་མཆོག་འབྲིང་དམན་གསུམ་གྱི་
ཁྱད་པར་ཤེས་པའི་ཆེད་ཡིན་ལ། རྣམ་རྒྱལ་ཆེན་པོའི་དུང་ཆོས་ཀྱི་ནང་དུ་ལྷ་རྫོགས་པར་བསྐྱེད་པའི་ཆུས་དབང་བསྐུར་བས་ཐམས་ཅད་ཀྱིས་ཆུ་དབང་རྫོགས་བར་ཐོང་བས་ནི་ཁྱད་པར་མེད་དོ། །དེ་ནས་ཅོད་པན་བསངས་སྦྱངས།  སྟོང་པའི་དང་ལས་ཅོད་པན་ལྗང་གུ་ཨ་དང་རྡོ་རྗེ་ལས་
སྐྱེས་པའི་མི་བསྐྱོད་པ་ལྗང་གུ་ ཞེས་བ་ནས།  དབང་རྫས་ཅོད་པན་དུ་གྱུར།  ཅེས་པའི་པར་སྔར་བཞིན་བྱས་རྗེས། བླ་མ་དང་གཙོ་བོ་ཐ་མི་དད་པས་ཅོད་པན་གྱི་དབང་བསྐུར་བ་བསམས་ནས། དངོས་སུ་བླ་མས་དགེ་སློང་རྣམས་ལ་ཅོད་བན་གྱི་དབང་སྔར་བཞིན་བསྐུར་རྗེས།  དབང་
བསྐུར་རྡོ་རྗེ་ཆེན་པོ་ནི།  །ཞེས་སོགས་སྔགས་དང་བཅས་པས་མཐའ་རྟེན་གྱི་ཆུ་དབང་བསྐུར་ལ་འདི་བུམ་པ་ཐམས་ཅད་ཀྱི་ཆུའམ་ཡང་ན་དུང་ཆོས་ཀྱི་ཆུ་གཅིག་པུས་ཀྱང་རུང་ངོ། །དེ་ནས་དར་དཔྱངས་བསངས་སྦྱངས།  སྟོང་བའི་ངང་ལས། དར་དཔྱངས་ནག་པོ་གཉིས་ཨ་ཧ་དང། སྤོས་

[032B] རྔ་ཡབ་ནག་པོ་ལས་སྐྱེས་པའི་ནག་མོ་འབར་མ་ནག་མོ་ནག་དམར་སེར་དང་དཀར་བའི་ཞལ་བཞི་ ཞེས་བ་ནས།  དབང་རྫས་དར་དཔྱངས་སུ་གྱུར།  ཅེས་པའི་བར་སྔར་བཞིན་བྱས་རྗེས། བླ་མ་དང་གཙོ་བོ་ཐ་མི་དད་པས་བསྐུར་བར་མོས་ནས་དངོས་སུ་བླ་མས་དགེ་
སློང་དང་དགེ་ཚུལ་རྣམས་ལ་སྔར་བཞིན་དར་དཔྱངས་ཀྱི་དབང་མཐའ་རྟེན་ཆུ་དབང་དང་བཅས་པ་བསྐུར། དེ་ནས་མཐེ་བོའི་རྡོ་རྗེ་བསངས་སྦྱངས།  སྟོང་པའི་ངང་ལས། ཨ་ཨཱ་དང་རྡོ་རྗེ་ལས་སྐྱེས་པའི་ཕྱག་ན་རྡོ་རྗེ་དང་ཆོས་དབྱིངས་རྡོ་རྗེ་མ་ལྗང་གུ།  ཞེས་བ་ནས།  དབང་རྫས་མཐེ་
བོའི་རྡོ་རྗེར་གྱུར།  ཅེས་པའི་བར་སྔར་བཞིན་བྱས་ནས། བླ་མ་དང་གཙོ་བོ་ཐ་མི་དད་པས་བསྐུར་བར་བསམ་ཞིང་དངོས་སུ་བླ་མས་དགེ་སློང་དང་དགེ་ཚུལ་དང་ཁྱིམ་པ་རྣམས་གསུམ་ག་ལ་མཐེ་པོའི་རྡོ་རྗེའི་དབང་མཐའ་རྟེན་ཆུ་དབང་དང་བཅས་པ་སྔར་བཞིན་བསྐུར་བར་བྱའོ། །དེ་ནས་དགེ་སློང་རྣམས་ལ།།
གདུག་པ་སྡིགས་པར་བྱེད་པའི་མཆོག་གང་གི་དུར་སྨྲིག་མཐོང་བ་ཡིས། །ལྷ་མིན་ས་ཡི་འོག་ཏུ་འབྲོས། །དགེ་སློང་རྡོ་རྗེ་འཛིན་པ་བྱ།  །ཞེས་བརྗོད་ཅིང། གདུག་པ་ནག་པོའི་ཕྱོགས་བདུད་རིགས་ཀྱི་ལྷ་ལ་སོགས་པ་ཐམས་ཅད་བསྡིགས་པའམ་སྤ་བཀོད་བར་བྱེད་པའི་
མཆོག་དགེ་སློང་གང་གི་དུར་སྨྲིག་གི་རྒྱལ་མཚན་མཐོང་བ་ཙམ་གྱིས་ཀྱང། ལྷ་མིན་ཏེ་ཆོས་མིན་ནག་ཕྱོགས་པ་ཐམས་ཅད་སའི་འོག་ཏུ་འབྲོས་པར་བྱེད་པ་ཡིན་པས། དེ་ལྟ་བུའི་དགེ་སློང་རྡོ་རྗེ་འཛིན་པ་ནི་དགེ་ཚུལ་མན་ཆད་ཀྱི་རྡོ་རྗེ་འཛིན་པ་ཐམས་ཅད་ལས་མཆོག་ཏུ་བྱ་བ་ཡིན་ནོ། །ཞེས་པའི་དོན་ཀྱང་བཤད་པར་
བྱ་ལ༑ དེ་ཡང་འདུབ་བ་ནས་དགེ་སློང་སོ་ཐར་གྱི་སྡོམ་ལྡན་ཐམས་ཅད་ཀྱི་མཆོག་ཏུ་བསྔགས་བ་བཞིན་དུ། བྱང་སེམས་ཀྱི་སྣེ་སྣོད་དང་གསང་སྔགས་ཀྱི་རྒྱུད་སྡེ་མང་པོ་ནས་ཀྱང་དགེ་སློང་མཆོག་ཏུ་བསྔགས་ཤིང། ཁྱད་པར་དུས་ཀྱི་འཁོར་ལོར་དབང་གི་སྐབས་འདིར་དགེ་སློང་སོགས་ལ་ཁྲུས་དཀྱིལ་མཆོག་དམན་

[033A]༄༅། ། གྱིས་མཚོན་པའི་ཁྱད་བར་ཤིན་ཏུ་ཆེ་བར་མཛད་པ་བཞིན་དུ། དགེ་སློང་རྡོ་རྗེ་འཛིན་ལ་རབ། དགེ་ཚུལ་འབྲིང། ཁྱིམ་པ་ཐམ་དང་གནས་དེར་དགེ་སློང་རྡོ་རྗེ་འཛིན་པ་ཡོད་ན་དགེ་ཚུལ་དང་ཁྱིམ་བས་རྡོ་རྗེ་སློབ་དཔོན་བྱ་མི་རུང་བར་ཡང་གསུངས་སོ། །སྐབས་འདིར་ཆུ་དབང་བསྐུར་བའི་དགོས་
བ་ནི༑ རྡོ་རྗེ་སློབ་དཔོན་བྱེད་ནུས་པ་དེས་སློབ་མ་ལ་དབང་བསྐུར་བ་དང། རྒྱུད་འཆད་བ་དང་རིམ་གཉིས་སྟོན་བའི་ནུས་པ་ལ་གེགས་བྱེད་བའི་དྲི་མ་འཁྲུད་པའི་ཆེད་ཡིན་ལ། ཅོད་བན་གྱི་དབང་དགེ་སློང་ཁོན་ལ་བསྐུར་པའི་རྒྱུ་མཚན་ནི་དགེ་སློང་དེ་རྡོ་རྗེ་སློབ་དཔོན་དུ་དབང་བསྐུར་བའི་རྟེན་རྣམས་ཀྱི་མཆོག་གམ་གཙོ་བོ་
ཡིན་པ་དེ་མཚོན་པའམ་གོ་བར་བྱ་བའི་ཆེད་དང། དར་དཔྱངས་ཀྱི་དབང་དགེ་སློང་དགེ་ཚུལ་གཉིས་ལས་ཁྱིམ་པ་ལ་མི་སྐུར་བའི་རྒྱུ་མཚན། ཁྱིམ་བ་རྣམས་ནི་ཆུང་མ་དང་བཅས་པས་འཇིག་བདེ་བཀག་པའི་ཚུལ་ཁྲིམས་མི་སྲུང་ལ། དགེ་སློང་དང་དགེ་ཚུལ་གྱིས་འཛག་བདེ་བཀག་པའི་ཚུལ་ཁྲིམས་བསྲུངས་ནས་
ཉོན་མོངས་པའི་བདུད་ལས་རྒྱལ་བར་བྱེད་པ་མཚོན་བའི་ཕྱིར་དཔའ་བོའི་དར་དཔྱངས་ཀྱི་དབང་བསྐུར་བ་དང། དེ་གསུམ་ག་ལ་མཐེ་བོའི་རྡོ་རྗེའི་དབང་བསྐུར་བའི་རྒྱུ་མཚན་གསུམ་གས་བདེ་སྟོང་གི་རྩིས་ཟིན་པའི་སྒོ་ནས་འདོད་ཡོན་ལ་ལོངས་སྤྱད་དགོས་ཤིང་དེ་ལྟར་བདེ་སྟོང་གི་བརྟུལ་ཞུགས་དང་རྟག་ཏུ་མི་འབྲལ་བའི་
རྟེན་དེ། རྡོ་རྗེ་སློབ་དཔོན་དུ་བོས་བགོ་བར་བྱ་བའི་ཆེད་དུ་ཡིན་ནོ། །གཉིས་པ་རྗེས་གནང་སྦྱིན་པ་ལ། འགྲེལ་ཆེན་ལས། རྒྱུད་བསྟན་པའི་དོན་དུ་གསུང་ངམ་རྗེས་སུ་གནང་བ་སྦྱིན་པར་བྱའོ། །ཞེས་གསུངས་པའི་དོན་ལ། དུས་ཞབས་པའི་དཀྱིལ་ཆོག་ལས། ལུང་བསྟན་པ་དང་དབུགས་དབྱུང་
དང༑ ༑མིག་ཐུར་ཉོན་མོངས་སྤངས་པ་དང། །མེ་ལོང་ཡེ་ཤེས་དབང་དང་ནི། །ཆོས་དང་འཕྲིན་ལས་གནང་བ་དང། །སློབ་དཔོན་གྱི་ནི་ལས་རྣམས་དང། །དམ་ཚིག་རྣམས་ནི་བསྐྲག་བར་བྱ། །ཞེས་གསུངས་པའི་ལུང་བསྟན་སྔར་མིང་དབང་གི་སྐབས་དང་དབུགས་དབྱུང་འོག་ཏུ་བྱེད་པས་སྐབས་

[033B] འདིར་མིག་སྨན་མིག་ཐུར་མེ་ལོང་ཆོས་ཀྱི་འཁོར་ལོ་བསྐོར་བ་དང། འཕྲིན་ལས་བརྒྱད་སྒྲུབ་པ་དང་སྔགས་ཀྱི་རྗེས་གནད་རྣམས་བྱས་ཀྱང་རུང་མོད། མཁས་གྲུབ་ཐམས་ཅད་མཁྱེན་བའི་དཀྱིལ་ཆོག་ཏུ་དེ་རྣམས་སྔར་བཞིན་བྱེད་རུང་གསུངས་པ་ཙམ་ལས་དངོས་སུ་མ་བཀོད་པས་གཞན་རྣམས་མ་བྱས་ཀྱང་ཆོག་ལ། སྣ་ཚོགས་
རྡོ་རྗེ་ལག་ཏུ་གཏད་ནས།  ཞི་དང་རྒྱས་དང་དབང་དང་དགུག་སྡང་བར་བྱེད་དང་གནོད་སོགས་དང། །གསོ་དང་སྐྲོད་དང་ཐམས་ཅད་དེ། །ལས་དེ་རྣམས་ནི་སྒྲུབ་པར་གྱིས།  །ཞེས་བརྗོད་པ་འཕྲིན་ལས་བརྒྱད་སྒྲུབ་པའི་རྗེས་གནང་དང།  སློབ་དཔོན་གྱི་ལས་དེ་ཉིད་བཅུ་ཤེས་
པའི་སྒོ་ནས་སློབ་མ་རྗེས་སུ་འཛིན་པའམ། དབང་གི་དོན་དུས་ནི་ཡོངས་བརྟགས་ནགས་དང་གྲོང་ཁྱེར་གྲོང་རྡལ་གྲོང་གི་ཕྱོགས་ཀྱི་ཆ་དག་དང། །ཐབ་ཁུང་རྣམས་ཀྱི་མཚན་ཉིད་དང་ནི་བུམ་པ་དང་བཅས་རྡུལ་ཚོན་སྦྱིན་སྲེག་ཕུར་བུ་ལ་སོགས་དང། །སློབ་
མ་རྣམས་ནི་བསྡུ་བ་དག་དང་གང་ཡང་རྒྱལ་བའི་བདག་པོ་མཆོག་གི་དཀྱིལ་འཁོར་བྲི་བ་དག་ཤེས་ནས་སློབ་དཔོན་གྱིས་ནི་དགེ་དང་མི་དགེའི་འབྲས་སླད་ཞི་བ་ལ་སོགས་མཐའ་དག་རབ་ཏུ་བྱ།  །ཞེས་བརྗོད་ནས་སློབ་དཔོན་གྱི་ལས་རྣམས་བསྟན་པར་བྱ༑ ཚིགས་བཅད་
སྔ་མ་འདི་ལྭ་བ་པའི་བདེ་མཆོག་གི་དཀྱིལ་ཆོག་སོགས་ནས་འབྱུང་ལ་དོན་ནི་ནད་གདོན་སོགས་ཞི་བར་བྱེད་བ་དང། ཚེ་དང་བསོད་ནམས་ཏིང་ངེ་འཛིན་སོགས་རྒྱས་པར་བྱེད་པ་དང། འགྲོ་བ་དབང་དུ་བསྡུ་བ་དང། ཕྱག་རྒྱ་སོགས་དགུག་པར་བྱེད་པ་དང། མཛའ་བ་ཕན་ཚུན་སྡང་བའམ་དབྱེ་བར་བྱེད། ཕ་རོལ་གྱི་
ལུས་ངག་ཡིད་གསུམ་བ་གནོད་པ་སྟེ་གནོན་པར་བྱེད་བ་དང། དགྲ་བོ་གསོད་བ་དང། གནད་ནས་སྐྲོད་པར་བྱེད་པ་སོགས་གདུལ་བྱ་རང་རང་གི་སྐལ་བ་དང་འཚམ་པའི་ལས་རྣམས་སྒྲུབ་པར་གྱིས་ཤིག། ཅེས་གནང་བ་བྱིན་པ་ཡིན་ལ། ལྭ་བ་པའི་དཀྱིལ་ཆོག་ཏུ། སྡང་བར་བྱེད་དང་རེངས་སོགས་དང། །ཞེས་

[034A]༄༅།  །འབྱུང། ཚིགས་བཅད་ཕྱི་མའི་དོན་ནི། དབང་བསྐུར་ལ་སོགས་པའི་དཀྱིལ་འཁོར་གྱི་བྱ་བའི་དོན་དུ་ས་གཞི་ཅུང་མི་རུང་ཕྱོགས་དང་མཚན་ཉིད་དང། ཁ་དོག་སོགས་ཀྱི་སྒོ་ནས་བརྟག་པ་དང། དེ་བཞིན་དུ་ནགས་ཚལ་དང་གྲོང་ཁྱེར་དང། གྲོང་རྡལ་དང། གྲོང་གི་གནས་སུ་བྱེད་ནའང་
ས་ཕྱོགས་དེར་རུང་མི་རུང་གི་མཚན་ཉིད་དང། ཞི་རྒྱས་དབང་དྲག་དབྱེ་དགུག་ལ་སོགས་པའི་ཐབ་ཁུང་གི་མཚན་ཉིད་དང། ཞི་རྒྱས་དབང་དགུག་ལ་སོགས་ལ་སོ་སོར་གསུངས་པའི་བུམ་པ་རྣམས་ཀྱི་ཚད་དང། རྡུལ་ཚོན་གྱིས་དཀྱིལ་འཁོར་འདྲི་བ་དང། སྦྱིན་སྲེག་གི་ཆོ་གའི་ཁྱད་པར་དང། ལས་སོ་སོ་ལ་
ཕུར་བུའི་རྒྱུ་དང་ཚད་མི་འདྲ་བར་གསུངས་པ་སོགས་དང། སློབ་མ་བསྡུ་བའམ་རྗེས་སུ་འཛིན་པའི་ཆོ་ག་དང། ཞི་རྒྱས་དབང་དྲག་སོགས་ཀྱི་ལས་སྒྲུབ་པའི་རྒྱལ་བའི་བདག་པོ་མཆོག་གི་དཀྱིལ་འཁོར་བྲི་སྒྲུབ་རྣམས་ལེགས་པར་ཤེས་པར་བྱས་ནས། སློབ་དཔོན་དུ་འོས་པ་དེས་ཞི་རྒྱས་ལ་སོགས་པའི་འབྲས་བུ་དགེ་བ་
དང། ཕ་རོལ་གྱི་སྲོག་ཆད་པ་སོགས་འབྲས་བུ་མི་དགེ་བ་འགྲུབ་པའི་སླད་དུ་ཞི་བ་དང་དྲག་པོ་སོགས་ཀྱི་ལས་སྦྱོར་མཐའ་དག་རབ་ཏུ་བྱ་བའམ་རྩོམ་པར་གྱིས་ཤིག། ཅེས་པ་ཡིན་ནོ། །གསུམ་པ་ལ་གཉིས། རྣམ་དག་བསྟན་པ་དང་སྐུ་གསུང་ཐུགས་རྡོ་རྗེའི་དབང་བསྐུར་སྦྱིན་པའོ། །དང་པོ་ནི། དང་པོར་
ཆུ་དག་ལ་ནི་དགེ་བསྙེན་ཉིད་དུ་འགྱུར་ཏེ་བུམ་པ་ལ་ཡང་དགེ་ཚུལ་དག་ཏུ་འགྱུར། །གསང་བའི་དབང་ལ་དགེ་སློང་དང་ནི་གོང་མའི་བྱེད་པ་ལ་ཡང་གནས་བརྟན་ཞེས་པར་འགྱུར་བ་སྟེ།  །ཞས་དང།  འཇིག་རྟེན་གསུམ་ན་གཞོན་ལུས་གཅིག་གནས་
བརྟན་རྒན་པོ་སྐྱེ་རྒུའི་བདག་སུམ་ཅུ་རྩ་གཉིས་མཚན་འཆང་བ། །སྡུག་གུ་འཇིག་རྟེན་གསུམ་ན་མཛེས།  །ཞེས་པ་དང།  ཕྱིར་མི་ལྡོག་པ་ཕྱིར་མི་འོང། །འདྲེན་པ་རང་རྒྱལ་བསེ་རུའི་ཚུལ། །ངེས་འབྱུང་སྣ་ཚོགས་ལས་བྱུང་བ། །འབྱུང་

[034B] །དགེ་སློང་དགྲ་བཅོམ་ཟག་པ་ཟད། །འདོད་ཆགས་བྲལ་བས་དབང་པོ་ཐུལ། །བདེ་བརྙེད་པས་འཇིགས་མེད་ཐོབ། །བསིལ་བར་གྱུར་པས་རྙོག་པ་མེད།  །ཅེས་དང།  མགོ་ཟམ་བརྟུལ་ཞུགས་ཆེན་པོ་འཆང། །ཚངས་པར་སྤྱོད་པ་
བརྟུལ་ཞུགས་མཆོག་དཀའ་ཐུབ་མཐར་ཕྱིན་དཀའ་ཐུབ་ཆེ། །གཙང་གནས་དམ་པ་གོའུ་ཏམ། །བྲམ་ཟེ་ཆངས་པ་ཚངས་པ་ཤེས། །མྱ་ངན་འདས་པ་ཚངས་པ་ཐོབ། །གྲོལ་བ་ཐར་བ་རྣམ་གྲོལ་ལུས། །རྣམ་གྲོལ་ཞི་བ་ཞི་བ་ཉིད།  །ཅེས་བ་རྣམས་བརྗོད་ཅིང། དང་པོ་
བསྡུས་རྒྱུད་ཀྱི་ལུང་གི་དོན་ནི། ཆུ་དབང་སོགས་ཐོབ་བས་གསང་སྔགས་ཀྱི་དགེ་བསྙེན་སོགས་སུ་འགྱུར་བ་མིན་ཡང། ས་བདུན་པ་ལ་གནས་པ་ནི་གསང་སྔགས་ཀྱི་དགེ་བསྙེན་དང། ས་བརྒྱད་བ་བ་ནི་གསང་སྔགས་ཀྱི་དགེ་ཚུལ་དང། ས་དགུ་པ་བ་ནི་གསང་སྔགས་ཀྱི་དགེ་སློང་དང། ས་བཅུ་པ་ནི་གནས་བརྟན་རྒན་པོ་
དང། ས་བཅུ་གཉིས་པ་འབྲས་བུའི་ས་ལ་གནས་པ་ནི་སྐྱེ་རྒུའི་བདག་པོ་ལྟ་བུར་བ་གྱུར་བ་ཡིན་ལ། རྒྱུ་མཚན་དེས་དང་པོར་ཆུའི་དབང་བསྐུར་བས་འབྲས་བུས་བདུན་པ་དགེ་བསྙེན་གྱི་གནས་སྐབས་ལྟ་བུ་ཐོབ་པའི་ལག་རྗེས་བཞག་བས་ན། དབང་དེ་ལ་བརྟེན་ནས་དེ་ཐོབ་པར་འགྱུར་ཞིང། དེ་བཞིན་དུ་བུམ་དབང་
གིས་དགེ་ཚུལ་ས་བརྒྱད་པ་བར་འགྱུར་བ་དང། གསང་དབང་གིས་དགེ་སློང་ས་དགུ་བ་པར་འགྱུར་བ་དང། ཤེས་རབ་ཡེ་ཤེས་ཀྱི་དབང་གི་བྱེད་པ་ལ་བརྟེན་ནས་དགེ་སློང་ཕལ་པ་ལས་ཀྱང་མཆོག། བརྟན་མཁས་ཀྱི་ཡོན་ཏན་གཉིས་དང་ལྡན་པའི་གནས་བརྟན་རྒན་བོ་ལྟ་བུའི་ས་བཅུ་བ་བར་འགྱུར་ཞེས་པ་དང་
ཡང་ན་དབང་དེ་དག་གིས་གསང་སྔགས་ཀྱི་དགེ་བསྙེན་གྱི་གནས་སྐབས་ལྟ་བུ་རིས་བདུན་པ་སོགས་ཀྱི་འགག་རྗེས་འཇོག་པས་ཆུ་དབང་ཐོབ་པ་དབང་ལ་བལྟོས་པའི་དགེ་བསྙེན་ལྟ་བུ་དང། བུམ་དབང་ཐོབ་བ་དབང་ལ་བལྟོས་པའི་དགེ་ཚུལ་ལྟ་བུ་སོགས་སུ་འགྱུར་བ་ཡིན་ནོ། །ཞེས་བཤད་ཀྱང་རུང་ལ། འཇམ་དཔལ་

[035A]༄༅། ། མཚན་བརྗོད་ཀྱི་ལུང་རྣམས་ཀྱི་དོན་ནི། ཆུ་དབང་ཐོབ་པ་སོགས་དབང་ལ་བལྟོས་པའི་དགེ་བསྙེན་ཡིན་པ་སོགས་ཀྱི་ཤེས་བྱེད་དུ་དྲངས་ཀྱང་ཚིག་དོན་འགྲིག་དཀའ་བས། ས་བདུན་པ་བ་སོགས་དགེ་བསྙེན་དང་གཞོན་ནུ་སོགས་ཡིན་པའི་ཁྱད་པར་དངོས་སུ་བསྟན་ནས་
དེ་དག་གི་ལག་རྗེས་འཇོག་བྱེད་དབང་རྣམས་ཀྱིས། གསང་སྔགས་པའི་དགེ་བསྙེན་གྱི་གནས་སྐབས་ཀྱི་ས་བདུན་པ་ཐོབ་པ་སོགས་བྱེད་པ་ཡིན་ནོ་ཞེས་ཀྱང་དངོས་སུ་སྟོན་པ་ཡིན་པས། དེའི་ཚུལ་ཡང། དགེ་བསྙེན་ནི་སྡོམ་བ་ལ་བལྟོས་པའི་བྱིས་པ་ལྟ་བུ་དང། དགེ་ཚུལ་དེ་ལ་བལྟོས་པའི་གཞོན་ནུའི་གནས་སྐབས་
ལྟ་བུ་ཡིན་པ་བཞིན། ས་འོག་མ་བདུན་ལ་གནས་པ་ནི་དགེ་བསྙེན་དང་བྱིས་པའི་གནས་སྐབས་ལྟ་བུ་དང། དེ་ལ་བལྟོས་ནས་ས་བརྒྱད་པ་བ་ནི་དགེ་ཚུལ་ལྟ་བུ་ཡིན་པས། གཞོན་ནུའི་ལུས་ཀྱི་གནས་སྐབས་ལྟ་བུ་ཡིན་པར་འཇིག་རྟེན་གསུམ་ན་གྲགས་ཤིང། ཡ་དེ་ཐོབ་བྱེད་ཀྱི་བུམ་དབང་གིས་ཀྱང་
སླར་གསང་སྔགས་ཀྱི་དགེ་ཚུལ་ལྟ་བུར་འགྱུར་བར་བྱེད་ཅིང། དེ་ཐོབ་པ་དབང་ལ་བལྟོས་པའི་དགེ་ཚུལ་ལྟ་བུར་གྱུར་པའང་ཡིན། དེ་བཞིན་དུ་དགེ་སློང་གི་སྡོམ་པ་ནི་སོ་ཐར་གྱི་སྡོམ་པའི་ཐུ་བོ་གཅིག་པུ་ཡིན་པ་བཞིན། ས་དགུ་ལ་ལེགས་པའི་བློ་གྲོས་ལ་གནས་པའང་སངས་རྒྱས་ཀྱི་སྲས་ཀྱི་
ཐུ་བོ་རྒྱལ་ཚབ་གཅིག་པུ་ལྟ་བུ་ཡིན་ལ། གསང་དབང་གིས་ས་དེ་ཐོབ་པར་བྱས་པའི་སྒོ་ནས། དེ་ལ་ལུང་སྟོན་པས་གསང་སྔགས་ཀྱི་ཐུ་བོ་གཅིག་བུ་དགེ་སློང་ལྟ་བུར་བྱེད་ཅིང། ད་ལྟ་དབང་ལ་བལྟོས་པའི་དགེ་སློང་ལྟ་བུར་ཡང་བྱེད། གནས་བརྟན་རྒན་པོ་ནི་དགེ་སློང་གཞན་ལས་ཀྱང་མཆོག་ཏུ་
གྱུར་བ་བཞིན། ས་བཅུ་པ་ཐོབ་པ་ནི། ས་དགུ་པ་ལས་ཀྱང་མཆོག་ཏུ་གྱུར་པས་གནས་བརྟན་རྒན་པོ་ལྟ་བུ་ཡིན་ཅིང། ཤེར་དབང་གིས་ས་དེ་ཐོབ་པར་བྱེད་པས་གསང་སྔགས་ཀྱི་གནས་བརྟན་རྒན་པོར་བྱེད་པ་ཡིན་ལ། ད་ལྟ་རང་དབང་ལ་བལྟོས་པའི་གནས་བརྟན་ལྟ་བུར་བྱེད། ས་བཅུ་པ་

[035B] སངས་རྒྱས་ཀྱི་གཟུགས་སྐུ་དང་ཤིན་ཏུ་མཐུན་བའི་མཚན་བཟང་པོ་སུམ་ཅུ་རྩ་གཉིས་འཆང་བས་སྡུག་གུ་སྟེ་ཡིད་འཕྲོག་པ་ཡིན་ལ། དེ་ཉིད་ཀྱིས་ན། ས་འོག་ས་
སྟེངས་བླའི་འཇིག་རྟེན་གསུམ་ན་མཛེས་ཤིང་མཆོག་ཏུ་གྱུར་པའོ། །ཞེས་པ་དང། ལུང་གཉིས་པའི་དོན་ནི།  བུམ་དབང་གིས་ས་བརྒྱད་པར་ལུང་བསྟན་པའི་ས་བརྒྱད་པ་བ་ནི། རྒྱལ་སྲས་ས་བདུན་པ་བ་མན་ཆད་དགེ་བསྙེན་ལྟ་བུ་ཡིན་པ་ལ་བལྟོས་ན་དགེ་ཚུལ་དང་འདྲ་བར་འགྱུར་ཏེ། དེ་ནི་ཕྱིར་མི་ལྡོག་
པའི་ས་ཐོབ་པས་འཁོར་བའི་གནས་སུ་སླར་ཕྱིར་མི་འོང་བ་དང། ཁམས་དཀར་བོ་འོག་ནས་གཅུག་ཏོར་གྱི་མཐར་ཐུག་པར་འདྲེན་པའི་སྒོ་ནས་ཚེ་དེ་ཉིད་ལ་རང་བྱུང་གི་ཡེ་ཤེས་མངོན་དུ་བྱེད་པས་ན། རང་རྒྱལ་བསེ་རུའི་ཚུལ་ཏེ། རང་རྒྱལ་བསེ་རུ་ལྟ་བུ་ཡིན་ནོ། །གསང་དབང་གིས་ས་དགུ་པ་ཐོབ་པར་
ལུང་བསྟན་པའི་ས་དགུ་པ་ནི། ངེས་པར་འབྱུང་བའམ་ཐར་པར་བྱེད་པའི་ལམ་གྱི་མཆོག། མི་འགྱུར་བའི་བདེ་བ་སྟོང་གཟུགས་སྣ་ཚོགས་པའི་ཕྱག་རྒྱ་ཆེན་མོ་ལས་བྱུང་བ་འབྱུང་བ་ཆེན་པོ་ལྔའི་རླུང་གི་འཕོ་བ་མ་ལུས་པ་འགོག་པའི་རྒྱུ་གཅིག་པུར་གྱུར་པས་ས་དེ་ལ་གནས་པ་ནི་དགེ་ཚུལ་ས་བརྒྱད་
བ་བ་ལ་བལྟོས་པའི་དགེ་སློང་ལྟ་བུ་དང། ཤེས་རབ་ཡེ་ཤེས་ཀྱི་དབང་བསྐུར་བས་ས་བཅུ་པ་ལ་ལུང་བསྟན་པའི་ས་བཅུ་པ་བདེ་ནི་ཉོན་མོངས་པ་མ་ལུས་པ་སྤངས་པས་གནས་བརྟན་དགྲ་བཅོམ་པ་ཟག་པ་ཟད་པ་དང། འདོད་ཆགས་དང་བྲལ་བས་དབང་པོ་རྣམས་མི་རྒོད་པར་ཤིན་ཏུ་ཐུལ་པ་དང། མཆོག་
གི་བདེ་བརྙེད་པས་འཇིགས་པ་མེད་པ་ཐོབ་པ་དང་ལྷན་ཅིག་སྐྱེས་པའི་དགའ་བའི་མཐུས་གདུང་བ་མ་ལུས་པ་ཞིབས་བསིལ་བར་གྱུར་བ་དང། བེམ་པོའི་རྡུལ་ཕྲ་རབ་བསགས་པ་ལས་འདས་པའི་ཡེ་ཤེས་ཀྱི་སྐུ་དྭངས་ཤིང་རྙོག་པ་མེད་པ་ཐོབ་པ་ཡིན་ནོ་ཞེས་པ་དང། ལུང་གསུམ་པའི་དོན་ནི་

[036A]༄༅། །བུམ་དབང་ཐོབ་པ་ས་བརྒྱད་པ་ལ་ལུང་བསྟན་པའི་ཕྱིར་མགོ་ཟླུམ་སྟེ་སྐྲ་དང་ཁ་སྤུ་བྲེགས་ནས་རབ་ཏུ་བྱུང་བར་དགེ་ཚུལ་གྱི་བརྟུལ་ཞུགས་ཆེན་པོ་འཆང་བ་ལྟ་བུ་དང། གསང་བའི་དབང་བསྐུར་ཐོབ་པ་ནི། ས་ལེགས་པའི་བློ་གྲོས་ལ་ལུང་བསྟན་པའི་ཕྱིར་
ཚངས་བར་སྤྱོད་པ་དགེ་སློང་གི་བརྟུལ་ཞུགས་མཆོག་ལ་གནས་པ་ལྟ་བུ་དང། ཤེས་རབ་ཡེ་ཤེས་ཀྱི་དབང་བསྐུར་ཐོབ་པ་ནི་ས་བཅུ་པ་ཆོས་ཀྱི་སྤྲིན་ལ་ལུང་བསྟན་པའི་ཕྱིར་དཀའ་ཐུར་མཐར་ཕྱིན་པའི་གནས་བརྟན་རྒན་པོ་ལྟ་བུ་ཡིན་ལ། དེའི་རྒྱུ་མཚན་ཡང་ས་བཅུ་པ་དེ་ལ་གནས་པ་ནི་ཕྱག་རྒྱ་ཆེན་
མོ་ལ་སྦྱོར་བའི་དཀའ་ཐུབ་ཆེན་པོས་འཕོ་བའི་བག་ཆགས་ཕལ་ཆེ་བ་སྤངས་ཏེ་གཙང་བར་གནས་པ་དང། གཽ་ཏ་མ་ཞེས་པ་སུ་ག་ཏ་རྟོགས་པ་ལའང་འཇུག་པས། དམ་པ་མཆོག་ཏུ་མི་འགྱུར་བའི་བདེ་བ་ཆེན་པོས་གནས་ལུགས་དེ་ཁོ་ན་ཉིད་མངོན་སུམ་དུ་རྟོགས་པས་དམ་པ་གཽ་ཏ་མ། ངེས་
དོན་གྱི་རྡོ་རྗེ་སེམས་དཔའི་རིགས་ལ་གནས་པས་རིགས་ཐམས་ཅད་ཀྱི་མཆོག་ཏུ་གྱུར་པའི་ཕྱིར་ཕྲམ་ཟེ། སྐུ་གསུང་ཐུགས་ཡེ་ཤེས་རྡོ་རྗེའི་ཞལ་བཞི་དང་ལྡན་པས་ཚངས་པ། ཐུན་མོང་མ་ཡིན་པའི་ཚངས་པའི་ས་ལ་གནས་པས་ཚངས་པ་ཤེས། འཁོར་འདས་ཀྱི་མཐའ་གཉིས་ལ་མི་
གནས་པའི་ཚངས་པ་མྱ་ངན་ལས་འདས་པ་ཐོབ་པ། སད་པའི་གནས་སྐབས་ཀྱི་སྒྲིབ་པ་རགས་པ་ལས་རྣམ་པར་གྲོལ་བས་གྲོལ་བ་ཐར་པ། རྨི་ལམ་གྱི་གནས་སྐབས་ཀྱི་སྒྲིབ་པ་རགས་པ་ལས་གྲོལ་བས་རྣམ་གྲོལ་ལུས། གཉིད་འཐུག་གི་གནས་སྐབས་བསྐྱེད་པའི་ཐིག་ལེའི་སྟེང་གི་སྒྲིབ་པ་
རགས་པ་ལས་རྣམ་པར་གྲོལ་བས་རྣམ་གྲོལ་ཞིག་བཞི་པའི་གནས་སྐབས་བསྐྱེད་པའི་ཐིག་ལེའི་སྟེང་གི་འཛག་བདེའི་སྒྲིབ་པ་རགས་པ་ལས་གྲོལ་བ་ཞིང་ཉིད་ཅེས་བྱ་ལ། རྒྱུ་མཚན་དེ་དག་གིས་དབང་འདི་ཐོབ་ནས་ཆོས་ཀྱི་སྤྲིན་ལ་ལུང་བསྟན་པའི་སངས་རྒྱས་གཉིས་པ་ཉིད་དོ་ཞེས་ང་རྒྱལ་

[036B] ལྷ་དང་དཀྱིལ་འཁོར་གྱི་རྣམ་དག་དང་དམ་ཚིག་རྣམས་ཀྱང་སྟོན་པར་ཤོང་པ་རྣམས་བཞེད་པས། དེ་ལྟར་ན། ལྷ་དང་དཀྱིལ་འཁོར་གྱི་རྣམ་དག་སྒྲུབ་ཐབས་ནས་བཤད་པ་ལྟར་དང། དམ་ཚིག་གི་རྣམ་དག་གོང་དུ་བཤད་པའི་རྩ་
ལྟུང་རྣམས་བསྟན་པར་བྱ་ལ་འགྲེལ་པར་དངོས་སུ་མ་གསུངས་པས་མ་བྱས་ཀྱང་ཆད་པའི་སྐྱོན་མེད་དོ། །གཉིས་པ་སྐུ་གསུང་ཐུགས་རྡོ་རྗེའི་དབང་བསྐུར་སྦྱིན་པ་ནི། རྒྱུད་འགྲེལ་ལས། སྐུ་དང་གསུང་དང་ཐུགས་རྡོ་རྗེ་བྱེད་པའི་སླད་དུ་རྡོ་རྗེ་སྐུའི་ཕྱག་རྒྱ་སྦྱིན་པར་བྱའོ། །ཞེས་གསུངས་པ་ལྟར་བྱ་བ་ལ་
སློབ་མ་རྣམས་ལ། ཨོཾ་ཨཿ་ཧུཾ་ཧོ་ཧོཾ་ཀྵ་དང། དུང་ཆོས་ཀྱི་ཆུ་སརྦ་སངས། སྭ་བྷཱ་ཝ་ས་སྟོང་པར་སྦྱངས། སྟོང་པའི་ངང་ལས། སློབ་མ་ཧུཾ་དང་རྡོ་རྗེ་ལས་སྐྱེས་པའི་དུས་ཀྱི་འཁོར་ལོ་ ཞེས་པ་ནས།  བཅོམ་ལྡན་འདས་དང་སྙོམས་པར་འཇུག་པས་གནས་པའོ།།
དེའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧུཾ། ལྟེ་བར་ཧོ། ཐུགས་ཀའི་ཧུཾ་ལས་འོད་ཟེར་འཕྲོས་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་ཧི། ཡེ་ཤེས་པ་དང་རོ་མཉམ་དུ་གྱུར། ཡུམ་རྣམས་ཀྱིས་ཨོཾ་ཨཱ་ ནས།  སཱཧཱ། ཞེས་
བདུད་རྩིའི་ཆུས་དབང་བསྐུར་ཡབ་ལ་མི་བསྐྱོད་པ་དང། ཡུམ་ལ་རྡོ་རྗེ་སེམས་དབས་རྒྱས་བཏབ་པར་གྱུར།  དེ་ནས་རྒྱན་དྲུག་རྣམས་བཤམས་པ་ལ་བསང་སྦྱང་བྱས་ནས།  སྟོང་པ་ཉིད་དུ་གྱུར། སྟོང་པའི་ངང་ལས་ཧོཾ་ལས་བྱུང་བའི་སྤྱི་གཙུག་གི་འཁོར་ལོ་
ཨ་དང་རྡོ་རྗེ་ལས་སྐྱེས་པའི་མི་བསྐྱོད་པ་ལྗང་གུ་ལྗང་དམར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རྡོ་རྗེ། གྲི་གུག་དགྲ་སྟ། གཡོན་པ་གསུམ་ན་རྡོ་རྗེ། དྲིལ་བུ། ཐོད་པ། ཚངས་མགོ་འཛིན་པ་ལ་ཤེར་ཕྱིན་མས་འཁྱུད་པ། ཧོཾ་ཧཿ་

[037A]༄༅། །ལས་བྱུང་བའི་རྣ་རྒྱན་ཨུ་དང་པདྨ་ལས་སྐྱེས་པའི་འོད་དཔག་མེད་དཀར་པོ་སོགས་དང། གོས་དཀར་མོས་འཁྱུད་པ། ཨོཾ་ལས་བྱུང་བའི་མགུལ་རྒྱན་རྀ་དང་རིན་པོ་ཆེ་ལས་སྐྱེས་པའི་རིན་འབྱུང་དམར་པོ་ ཞེས་པ་ནས།  ཆ་དགུ་
པ་འཛིན་པ་ལ་མཱ་མ་ཀཱི་ས་འཁྱུད་པ། ཨ་ཨཱ་ལས་བྱུང་བའི་ལག་གདུབ་དང། ཧ་ཧཱ་ལས་བྱུང་བའི་རྐང་གདུབ་རྣམས་ལྀ་དང་འཁོར་ལོ་ལས་སྐྱེས་པའི་རྣམ་སྣང་སེར་པོ་ ཞེས་པ་ནས།  སྒྲ་དང་བཅས་པའི་དྲིལ་བུ་འཛིན་པ་ལ་སྒྲོལ་མས་འཁྱུད་པ། ཨཿ་ལས་
བྱུང་བའི་སྐ་རགས་ཨི་དང་རལ་གྲི་ལས་སྐྱེས་པའི་དོན་གྲུབ་ནག་པོ་ནག་དམར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རལ་གྲི། གྲི་གུག། རྩེ་གསུམ། གཡོན་པ་གསུམ་ན་ཕུབ། ཐོད་པ། ཁ་ཊཱོཾ་ག་དཀར་པོ་འཛིན་པ་ལ་སྤྱན་
མས་འཁྱུད་པ། སྟོང་ཆེན་ཡིག་ལྔ་འདུས་པའི་བཾ་ལས་བྱུང་བའི་ཐལ་ཆེན་ཨོཾ་དང་རྡོ་རྗེ་ལས་སྐྱེས་པའི་རྡོ་རྗེ་སེམས་དཔའ་སྔོན་པོ་སྔོ་དམར་དཀར་བའི་ཞལ་གསུམ་ཕྱག་དྲུག་གི་གཡས་པ་གསུམ་ན་རྡོ་རྗེ། གྲི་གུག། དགྲ་སྟ། གཡོན་པ་
གསུམ་ན་རྡོ་རྗེ་དྲིལ་བུ། ཐོད་པ། ཚངས་མགོ་འཛིན་པ་ལ་རྡོ་རྗེ་དབྱིངས་ཀྱི་དབང་ཕྱུག་མས་འཁྱུད་པ། དེ་རྣམས་ཀྱི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧུཾ། ལྟེ་བར་ཧོ། ཐུགས་ཀའི་ཧཱུཾ་ལས་འོད་འཕྲོས་བསྒོམས་པ་དང་འདྲ་བའི་
ཡེ་ཤེས་པ་སྤྱན་དྲངས་ཛཿ་ཧཱུཾ་པོཾ་ཧོཿ་ཧི། རང་རང་གི་དམ་ཚིག་པ་དང་རོ་མཉམ་པར་གྱུར། ཨོཾ་ཨཱ་ཨཱི་རཱྀ་ཨཱུ་ལཱྀ་པཉྩ་དྷཱ་ཏུ་བི་ཤོ་དྷ་ནི་སཱ་ཧཱ། ཞེས་ཡུམ་རྣམས་ཀྱིས་དབང་རྫས་ཀྱི་ལྷ་ལ་དབང་བསྐུར། རིམ་པ་བཞིན་རྡོ་རྗེ་སེམས་དཔའ་

[037B] རིན་འབྱུང། རྣམ་སྣང། མི་བསྐྱོད་པ་རྣམས་ཀྱིས་རྒྱས་བཏབ་པ་ཞུ་བ་ལས་བྱུང་བའི་འཁོར་ལོ་ལ་སོགས་པའི་རྒྱན་དྲུག་སོ་སོའི་རྣམ་པར་གྱུར་ པར་བསམས་ལ།  ཨོཾ་ཏོཾ་བཛྲ་ཤི་རོ་མ་ཎི་ཤི་ར་སི་ཧཱུཾ་ཕཊ།  ཅེས་པས་སློབ་མའི་གཙུག་ཏོར་ཏུ་ནོར་བུ་
སྟ་གཙུག་ཏོར་གྱི་རྩེ་མོའི་རྒྱན་གྱི་ནོར་བུ་རུས་པའི་འཁོར་ལོ་དང་བཅས་པ་བྱིན་ནས།  མི་བསྐྱོད་འཁོར་ལོའི་གཟུགས་ཉིད་ཀྱིས། །ལུས་མཆོག་ལ་ནི་རྣམ་བརྒྱན་ཏེ། །སྲིད་པ་གསུམ་དུ་འཁོར་ལོ་སྐོར། །ལུས་མཆོག་ལ་གནས་ཆུ་རྒྱུན་གྱིས། །ཅིག་ཅར་ཆོས་ཀྱི་འཁོར་ལོ་བསྐོར། །
འགྲོ་བའི་དོན་ཆེན་བྱེད་པར་འགྱུར།  །ཞེས་བརྗོད། སྔགས་དེའི་དོན་ནི། ཨོཾ་སྔགས་ཀྱི་འགོ་འདྲེན། ཧོཾ་ས་བོན། བཛྲ་ཤི་རོ་མ་ཎི་རྡོ་རྗེ་སྤྱི་གཙུག་གི་ནོར་བུ། ཤིར་སི་སྤྱི་བོར་ཞེས་པ་དང། ཚིགས་བཅད་ཀྱི་དོན་ནི། མི་བསྐྱོད་པ་འཁོར་ལོའི་གཟུགས་ཀྱི་རྣམ་པར་ཤར་བ་ཡིས་ལུས་མཆོག་སྤྱི་གཙུག་ལ་
རྣམ་པར་བརྒྱན་ཏེ། སྲིད་པ་གསུམ་དུ་ཆོས་ཀྱི་འཁོར་ལོ་སྐོར་བ་གྱིས་ཤིག། དེའི་རྒྱུ་ལུས་མཆོག་སྤྱི་གཙུག་ལ་གནས་པའི་ཁམས་དཀར་པོའི་ཆུ་རྒྱུན་ལ་བརྟེན་ནས་མཆོག་ཏུ་མི་འགྱུར་བའི་བདེ་བ་ཆེན་པོ་ཡོངས་སུ་རྫོགས་པ་བསྐྱེད་པའི་མཐུས་འགྲོ་བ་ཐམས་ཅད་ལ་ཅིག་ཅར་ཆོས་ཀྱི་འཁོར་ལོ་བསྐོར་ཏེ་འགྲོ་བའི་དོན་ཆེན་
བྱེད་པའི་ནུས་པ་ཅན་དུ་འགྱུར་རོ་ཞེས་པའོ། །དེ་ནས་  ཨོཾ་ཧ་ཧཿ་བཱ་མ་དཀྵི་ཎ་ཀརྞྞ་ཡོར་བཛྲ་ཀུཎྜ་ལེ་ཧུཾ་ཧཱུཾ་ཕཊ་ཕཊ།  ཅེས་པས་རྣ་བ་གཡོན་གཡས་ལ་རྣ་རྒྱན་བྱིན་ལ།  དཔག་མེད་རྣ་ཆའི་གཟུགས་ཉིད་ཀྱིས། །རྣ་བ་དག་ལ་རྣམ་བརྒྱན་ཏེ། །སྲིད་པ་གསུམ་ལ་ཆགས་པར་བྱ། །
དེ་ཡིས་འགྲོ་བའི་དོན་བྱེད་འགྱུར།  །ཞེས་བརྗོད་སྔགས་དོན་ཧོཾ་ཧཿ་ཞེས་པ་ས་བོན་དང། གཡོན་པ་གཡས་པའི་རྣམ་དག་ལ་རྡོ་རྗེ་རྣ་རྒྱན་དུ་ཞེས་པ་དང། ཚིགས་བཅད་ཀྱི་དོན་ནི། འོད་དཔག་མེད་ཀྱི་རང་བཞིན་རྣ་ཆའི་གཟུགས་ཀྱིས་རྣ་བ་དག་ལ་རྣམ་པར་བརྒྱན་ཏེ། འདོད་ཡོན་གྱི་རང་བཞིན་

[038A]༄༅། །ཤེས་པའི་སྒོ་ནས་སྲིད་པ་གསུམ་ལ་ཆགས་པ་སྟེ། སྲིད་པའི་ཡུལ་གྱི་ལོངས་སྤྱོད་ལ་ལོངས་སྤྱོད་པར་བྱ་ཞེས་བའམ། ཡང་ན། སྲིད་པ་གསུམ་དུ་གཉོགས་པའི་སེམས་ཅན་རྣམས་ལ་ཆགས་པ་སྟེ་བརྩེ་བར་བྱ་ཞེས་པ་དང། དེ་གཉིས་གང་བྱས་ཀྱང་འདྲ་བས་རྒྱུ་བ་
ཡིས་འགྲོ་བའི་དོན་བྱེད་པར་འགྱུར་རོ་ཞེས་པའོ། །དེ་ནས།  ཨོ་ཨཿ་ཀ་ཎ་ཋེ་བཛྲ་ཀ་ཎ་ཋི་ཀེ་ཧཱུཾ་ཕཊ།  ཅེས་བསམ་བྲིན་པར་མགུལ་རྒྱན་བྱིན་ལ།  རིན་ཆེན་མགུལ་རྒྱན་གཟུགས་ཉིད་ཀྱིས། །བདག་གི་མགུལ་པ་རྣམ་བརྒྱན་ཏེ། །འགྲོ་འདི་རོ་ཡིས་བཏུལ་བྱས་ནས།།
འགྲོ་བ་ཆུ་བཞིན་འཇུག་པར་འགྱུར།  །ཞེས་བརྗོད། སྔགས་དོན་ཨཿ་ཞེས་པ་ས་བོན་ཡིན་པ་སྒྲུབ་ཐབས་དང་མཐུན་ཞིག་བུ་སྟོན་དང་མཁས་གྲུབ་རྗེའི་དཀྱིལ་ཆོག་པར་མར་གོང་དུ་བཀོད་པ་ལྟ་ང་ས་བོན་ལས་བསྐྱེད་པའི་ཚེ། མགུལ་རྒྱན་དང། སྐ་རགས་ཀྱི་ས་བོན་སྔགས་ལས་གོ་
ལྡོག་སྟེ་བྱུང་བ་ཡི་གེ་མ་དག་པ་ཡིན་ནམ་དཔྱད། སྔགས་ལྷག་མའི་དོན་ནི་མགྲིན་པ་ལ་རྡོ་རྗེ་མགུལ་རྒྱན་དུ་ཞེས་པ་དང། ཚིགས་བཅད་ཀྱི་རྐང་པ་དང་པོ་གཉིས་སྔར་གྱིས་རྟོགས་ནུས་ཤིང་འགྲོ་བ་རྣམས་མགུ་ལ་རྒྱུན་གྱིས་བརྒྱན་པའི་གནས་མགྲིན་པ་ལོངས་སྤྱོད་ཀྱི་འཁོར་ལོ་རེའི་འདོད་ཡོན་ལ་སྤྱོད་པ་སོགས་
གསང་སྔགས་ཐབས་མཁས་ཀྱི་ལམ་གྱིས་བཏུལ་བར་བྱས་ནས་འགྲོ་བ་རྣམས་ཆུ་ལྟར་འཇམ་ཞིང་གཉེན་པས་གང་འདོད་པའི་ལམ་དུ་བཀྲི་བའམ་འཇུག་ནུས་པར་འགྱུར་རོ་ཞེས་པའོ། །དེ་ནས།  ཨོཾ་ཨ་ཨཱ་བཱ་མ་དཀྵི་ཎ་ཀ་ར་ཡ་ར་བཛྲ་རུ་ཙ་ཀཽ་ཧུཾ་ཧཱུཾ་ཕཊ་ཕཊ།  ཅེས་པས་ལག་པ་གཉིས་
ལ་ལག་གདུ་བ་དང།  ཨོཾ་ཧ་ཧཱ་བཱ་མ་དཀྵི་ཎ་བཱ་ད་ཡོ་ར་བཛྲ་ནཱུ་པུ་ར་ཧཱུཾ་ཧཱུཾ་ཕཊ་ཕཊ།  ཅེས་པས་རྐང་པ་གཉིས་ལ་རྐང་གདུབ་བྱིན་ལ།  རྣམ་སྣང་ལག་གདུབ་གཟུགས་ཉིད་ཀྱིས། །ལག་པ་དག་ལ་རྣམ་བརྒྱན་ཏེ། །འགྲོ་བའི་དོན་དུ་འཇུག་བྱས་ནས། །སྐྱེ་བ་ས་ལྟར་

[038B]  །ཞེས་བརྗོད། སྔགས་གཉིས་ཀྱི་ཨ་ཨཱ་དང་ཧ་ཧཱ་གཉིས་ས་བོན་དང། གཡོན་པ་གཡས་པའི་ལག་པ་དག་ལ་རྡོ་རྗེ་ལག་གདུབ་ཏུ་ཞེས་པ་དང། གཡོན་པ་གཡས་པའི་རྐང་པ་དག་ལ་རྡོ་རྗེ་རྐང་གདུབ་ཏུ་ཞེས་པ་དང། ཚིགས་བཅད་ཀྱི་རྐང་པ་དང་པོ་གཉིས་རྟོགས་སླ་ཞིང་གསང་སྔགས་ཐུན་མོང་
མ་ཡིན་པའི་ཐབས་མཁས་ཀྱིས་འགྲོ་བའི་དོན་དུ་འཇུག་པར་བྱས་ནས། འགྲོ་བ་རྣམས་སྟོང་གཟུགས་དུས་ཀྱི་འཁོར་ལོའི་སྐུར་སྐྱེ་བའམ་གྲུབ་པ་དེ་ཉིད་ས་གཞི་ལྟར་གཡོ་བ་མེད་པ་བརྟན་པར་འགྱུར་རོ། །ཞེས་པའོ། །དཀྱིལ་ཆོག་ལས་དངོས་སུ་མཐོན་ཀྱང་རྐང་གདུབ་སྟེར་བའི་ཚེ།  རྣམ་སྣང་རྐང་གདུབ་གཟུགས་
ཉིད་ཀྱིས། །རྐང་པ་དག་ལ་རྣམ་བརྒྱན་ཏེ།  །ཞེས་སོགས་བརྗོད་པར་སྔགས་འཆང་དགེ་འདུན་བཀྲ་ཤིས་ཀྱིས་གསུངས། དེ་ནས་  ཨོཾ་ཨོཾ་ཀ་ཊྱཱོཾ་བཛྲ་མེ་ཁ་ལཱ་ཧུཾ་ཕཊ།  ཅེས་པས་རྐེད་པ་ལ་སྐ་རགས་བྱིན་ཏེ།  དོན་ཡོད་སྐ་རགས་ཉིད་ཀྱིས་ནི། །རྐེད་པ་ལ་ནི་རྣམ་བརྒྱན་པ། །འགྲོ་འདི་རླུང་
གིས་བཏུལ་བྱས་ནས། །ཐོགས་མེད་རླུང་གིས་འགྲོ་བ་འདུལ།  །ཞེས་བརྗོད། སྔགས་དོན། ཨོཾ་ས་བོན་ཡིན་པ་སྒྲུབ་ཐབས་དང་མཐུན་ཞིང་ལྷག་མ་རྐེད་པ་ལ་རྡོ་རྗེ་འོག་པགས་ཞེས་པ་ཡིན་ལ། ཚིགས་བཅད་ཀྱི་རྐང་པ་དང་པོ་གཉིས་སྔར་དང་འདྲ་ཞིང། འགྲོ་བ་འདི་རྣམས་རླུང་ཁམས་རྣམ་པར་དག་པ་དོན་ཡོད་
གྲུབ་པའི་རྣལ་འབྱོར་སོགས་ཀྱི་སྒོ་ནས་བཏུལ་བར་བྱས་ནས། རླུང་རྣམས་ཐོགས་པ་མེད་པ་སྟེ་ལས་སུ་རུང་བའི་སྒོ་ནས་རྫོགས་རིམ་གྱི་རྟོགས་པ་མཆོག་ཐོབ་སྟེ་འགྲོ་བ་རྣམས་འདུལ་བར་འགྱུར་རོ་ཞེས་པའོ།  །ཨོཾ་ཝཾ་པཉྩ་ཨཱ་ཀཱ་ར་མ་ཧཱ་ཤཱུ་ནྱ་སྭ་བྷ་ཝ་སརྦཱཾ་གེ་བྷསྨ་ཧུཾ་ཕཊ།  ཅེས་པས་ཐལ་ཆེན་ལུས་ཐམས་ཅད་
ལ་བྱུགས་པར་མོས་ཏེ། དཔྲལ་བར་བྱིན་ལ།  བྱང་ཆུབ་སེམས་ཀྱི་རང་བཞིན་གྱི། །ཐལ་བས་ལུས་ལ་རྣམ་བརྒྱན་ཏེ། །མཆོག་གི་སྤྱོད་པ་རབ་སྤྱད་ན། །བདེ་བའི་ཡིད་ཀྱིས་འགྲོ་བ་འདུལ།  །ཞེས་བརྗོད། ཝ་ས་བོན་དང། རྣམ་པ་ལྔའི་སྟོང་པ་ཆེན་པོའི་རང་བཞིན་ཡན་ལག་ཐམས་ཅད་

[039A]༄༅། །ལ་ཐལ་བ་ཞེས་པ་དང། བྱང་ཆུབ་ཀྱི་སེམས་དཀར་པོའི་རང་བཞིན་གྱི་ཐལ་བས་ལུས་ལ་རྣམ་པར་བརྒྱན་ཏེ། མཆོག་གི་སྤྱོད་པ་གསང་སྔགས་བླ་མེད་ཀྱི་སྤྱོད་པ་རབ་ཏུ་སྤྱད་ན་བདེ་བ་ཆེན་པོའི་ཡིད་དམ་ཡེ་ཤེས་ཀྱིས་འགྲོ་བ་རྣམས་འདུལ་བ་འགྱུར་རོ། །
ཞེས་པའོ། །ཚིགས་བཅད་དེ་རྣམས་ཀྱི་རྡོར་གྱི་རྩ་རྒྱུད་འབུམ་ཕྲག་ལྔ་པ་ལས་འབྱུང་བ་རྡོ་རྗེ་སྙིང་འགྲེལ་དུ་དྲངས་ཤིང་དོན་རྣམས་གཞན་གྱིས་བཀྲལ་བ་ཞིག་མ་མཐོང་བས་རང་གི་གོ་ཆོད་ཙམ་བཤད་པའོ། །དེ་ནས་འགྲེལ་ཆེན་ལས་རྡོ་རྗེ་མཆོད་ཕྱིར་ཐོགས་གསར་གྱི་རང་བཞིན་ནམ་སྐུད་པའི་རང་
བཞིན་ནི་ཚངས་པ་བྱེད་པའི་སླད་དུ་སྦྱིན་པར་བྱའོ། །ཞེས་ཚངས་པ་སྐུ་རྡོ་རྗེར་བྱིན་གྱིས་རློབ་པའི་དོན་དུ་མཆོད་ཕྱིར་ཐོགས་སྦྱིན་པར་གསུངས་པ་བཞིན། གསེར་རམ་སྐྲ་ལས་བྱས་པའི་ཚངས་སྐུད་ལ་རྡོ་རྗེའི་མདུད་པ་གསུམ་ལ་སོགས་པས་བརྒྱན་པ་བླ་མའི་ཕྱག་བཞེས་སུ་མཛད་པ་
བཞིན་འདུ་བྱས་པ་ལ། ཨོཾ་ཨཱ་ཧཱུཾ་ཧོ་ཧཾ་ཀྵ་ དང་དུང་ཆོས་ཀྱི་ཆུས་བསངས།  སྭ་བྷཱ་ཝ་ས་སྟོང་པར་སྦྱངས། སྟོང་བའི་ངང་ལས་ཨ་ཨཿ་ཨོཾ་ལས་སྐྱེས་པའི་མཆོད་ཕྱིར་ཐོགས། ཨོཾ་ལས་འཁོར་ལོ་དཀར་པོ་རྩིབས་བརྒྱད་པ་ཡོངས་སུ་གྱུར་པ་ལས་སྐུ་
རྡོ་རྗེ་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ན་འཁོར་ལོ། རྡོ་རྗེ། པདྨ། གཡོན་ན་རལ་གྲི། དྲིལ་བུ། ནོར་བུ་འཛིན་པ། གོས་དཀར་མོ་དམར་མོས་འཁྱུད་པར་གྱུར་པའི་དཔྲལ་པར་ཨོཾ། མགྲིན་པར་ཨཱ་
ཐུགས་ཀར་ཧཱུཾ་ ཞེས་པ་ནས་  དབང་བསྐུར། ཡབ་ལ་འོད་དཔག་མེད་དང། ཡུམ་ལ་རིན་འབྱུང་གིས་རྒྱས་བཏབ་པ་ཞུ་བ་ལས་བྱུང་བའི་མཆོད་ཕྱིར་ཐོགས་སུ་གྱུར་ པར་བསམས་ལ།  ཨོཾ་ཨ་ཨཿ་ཨོཾ་སརྦ་སྭ་རི་ཀ་ཏྲི་སྭ་ར་སྭ་བྷཱ་ཝ་བཛྲ་ཡ་

[039B]  ཅེས་པས་ཕྲག་པ་ལ་མཆོད་ཕྱིར་ཐོགས་བྱིན། སྔགས་དོན་ཨ་ཨཿ་ཨོཾ་གསུམ་ས་ཐོན་དང་དབྱངས་ཐམས་ཅད་གཅིག་པ་དབྱངས་གསུམ་གྱི་རང་བཞིན་རྡོ་རྗེ་མཆོད་ཕྱིར་ཐོགས་ཕྲག་པར་ཞེས་པའོ། དེ་ནས་  སླབ་མ་རྣམས་ཀྱི་དཔྲལ་བར་ཨ་ལས་ཟླ་བའི་དཀྱིལ་
འཁོར་གྱི་སྟེང་དུ་ཨོཾ་ལས་འཁོར་ལོ་དཀར་པོ་རྩིབས་བརྒྱད་པ་ཡོངས་སུ་གྱུར་པ་ལས། སྐུ་རྡོ་རྗེ་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་ན་འཁོར་ལོ། རྡོ་རྗེ། པདྨ༑ གཡོན་ན་རལ་གྲི། དྲིལ་བུ། ནོར་བུ་འཛིན་པ། ཤེས་
རབ་དང་བཅས་པ་ནམ་མཁའི་ཁམས་གང་བ་སྤྲོས། སྐུ་རྡོ་རྗེས་གདུལ་བར་བྱ་བའི་སེམས་ཅན་རྣམས་ལ་ཆོས་བསྟན་ནས་སླར་ལོག་སྟེ་སློབ་མ་རྣམས་ཀྱི་མདུན་དུ་འཁོད་པ་ལ། སྐུའི་རྡོ་རྗེ་འཛིན་པས་འདི་ལ་དབང་བསྐུར་དུ་གསོལ་ཞེས་གསོལ་བ་
བཏབ་པས་སྐུའི་རིགས་ཀྱི་ལྷ་མོ་རྣམས་ཀྱིས་བདུད་རྩིའི་བུམ་པས། ཨོཾ་ཨཱ་ཨཱི་རཱྀ་ཨཱུ་ལཱྀ་པཉྩ་དྷཱ་ཏུ་བི་ཤོ་དྷ་ནི་སཱ་ཧཱ། ཞེས་དབང་བསྐུར་ཞིང་བཀྲུས་ནས། དཔྲལ་བར་ཟླ་བའི་དཀྱིལ་འཁོར་ལ་སྐུ་རྡོ་རྗེ་རྣམས་ཞུགས་པར་གྱུར་ པར་བསམས་ནས།།
དཔལ་ལྡན་སྐུ་ཡི་རྡོ་རྗེ་འཛིན། །ཞེས་སོགས་ཤླཽ་ཀ་གཉིས་སློབ་མས་རྗེས་ཟློས་ཀྱི་སྒོ་ནས་བརྗོད་ཅིང། སློབ་མའི་ལུས་དང་སྐུ་རྡོ་རྗེ་རོ་མཉམ་པར་གྱུར་ པར་བསམ་ནས།  ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉྷོཾ།  ཞེས་པའི་རྗེས་ཟློས་བྱས་ནས་སྐུ་རྡོ་རྗེའི་ང་རྒྱལ་
འཛིན་དུ་གཞུག། དེ་ནས་འགྲེལ་ཆེན་ལས། མེ་ཏོག་ལྷུང་བའི་དབང་གིས་ཕྱག་རྒྱ་རྣམ་པར་དག་པ་དབང་བསྐུར་བ་ཉིད་སྦྱིན་པར་བྱ་བ་ནི་གསུང་གི་རྡོ་རྗེ་རྣམ་པར་དག་པ་བྱེད་པའི་སླད་དུ་སྟེ། དབང་ཕྱུག་ཆེན་པོ་དེ་བྱེད་པའི་སླད་དུའོ་ཞེས་གསུངས་པ་ལྟར། དབང་ཕྱུག་ཆེན་པོ་གསུང་རྡོ་རྗེར་བྱིན་

[040A]༄༅། །གྱིས་རློབ་པའི་དོན་དུ། རིགས་ལྔའི་ཕྱག་མཚན་བསངས་སྦྱངས།  སྟོང་པའི་ངང་ལས་ཨ་ཨི་རྀ་ཨུ་ལྀ་རྣམས་ལས་རིམ་པ་བཞིན་དུ་སྐྱེས་པའི་རྡོ་རྗེ་དང་རལ་གྲི་དང། རིན་པོ་ཆེ་དང། པདྨ་དང། འཁོར་ལོ་རྣམས། ཨཱ་ལས་
པདྨ་དམར་པོ་འདབ་མ་བརྒྱད་པ་ཡོངས་སུ་གྱུར་པ་ལས། གསུང་རྡོ་རྗེ་དམར་པོ་དམར་དཀར་ནག་པའི་ཞལ་གསུམ་ཕྱག་དྲུག་གི་གཡས་ན་པདྨ། རྡོ་རྗེ། འཁོར་ལོ། གཡོན་ན་ནོར་བུ། དྲིལ་བུ་རལ་གྲི་འཛིན་པ། ཡུམ་མཱ་མ་ཀཱི་དཀར་མོས་འཁྱུད་པར་
གྱུར་པའི་དཔྲལ་བར་ཨོཾ། མགྲིན་པར་ཨཱ་ཐུགས་ཀར་ཧཱུཾ།  ཞེས་པ་ནས།  དབང་བསྐུར། ཡབ་ལ་རིན་འབྱུང་དང། ཡུམ་ལ་འོད་དཔག་མེད་ཀྱིས་རྒྱས་བཏབ་པ་ཞུ་བ་ལས་བྱུང་བའི་ཕྱག་མཚན་རྣམས་སུ་གྱུར་ པར་བསམས་ཏེ། མི་བསྐྱོད་པའི་རིགས་ལ་  ཨོཾ་
ཨཀྵོ་བྷྱ་ཧུཾ་ཧཱུཾ་ཕཊ།  ཅེས་པས་རྡོ་རྗེ་དང། དོན་གྲུབ་ཀྱི་  རིགས་ལ་  ཨོཾ་ཨ་མོ་གྷ་སིདྡྷི་ཧུཾ་ཧཱུཾ་ཕཊ།  ཅེས་པས་རལ་གྲི་དང། རིན་འབྱུང་གི་རིགས་ལ།  ཨོཾ་རང་ན་སཾ་བྷ་ཝ་ཧུཾ་ཧཱུཾ་ཕཊ།  ཅེས་པས་རིན་པོ་ཆེ་དང། འོད་དཔག་མེད་ཀྱི་རིགས་ལ་  ཨོཾ་ཨ་མི་ཏཱ་བྷ་ཝ་ཧུཾ་ཧཱུཾ་ཕཊ།  ཅེས་པས་པདྨ་
དང། རྣམ་སྣང་གི་རིགས་ལ་  ཨོཾ་བཻ་རོ་ཙ་ན་ཧུཾ་ཧཱུཾ་ཕཊ།  ཅེས་པས་འཁོར་ལོ་སྦྱིན། དེ་ནས་  སློབ་མ་རྣམས་ཀྱི་མགྲིན་པར་རོཾ་ལས་ཉི་མའི་དཀྱིལ་འཁོར་གྱི་སྟེང་དུ་ཨཱ་ལས་པདྨ་དམར་པོ་འདབ་མ་བརྒྱད་པ་ཡོངས་སུ་གྱུར་པ་ལས།  ཞེས་སོགས་གསུང་གི་ང་རྒྱལ་
འཛིན་པའི་བར་སྒྲུབ་ཐབས་ཇི་ལྟ་བ་བཞིན་པ་ཚིག་གི་བསྒྱུར་ཁ་གོང་གི་སྐུ་རྡོ་རྗེའི་སྐབས་ལ་དཔགས་ནས་ཤེས་པར་བྱ། དེ་ནས་འགྲེལ་ཆེན་ལས། དར་དབྱངས་ཅོད་པན་སྦྱིན་པར་བྱ་བ་ནི་ཁྱབ་འཇུག་བྱེད་པའི་སླབ་དུ་སྟེ་ཐུགས་རྡོ་རྗེ་བྱེད་པའི་སླད་དུའོ། །ཞེས་གསུངས་པ་ལྟར། ཁྱབ་འཇུག་

[040B]  སྟོང་པའི་ངང་ལས་ཨ་ལས་སྐྱེས་པའི་དར་དཔྱངས་དང་སྟོང་ཆེན་ཡི་གེ་ལྔ་འདུས་པའི་ཧོཾ་ལས་སྐྱེས་པའི་ཅོད་པན་ཧུཾ་ལས་རྡོ་རྗེ་རྩེ་ལྔ་པ་ནག་པོ་ཡོངས་སུ་གྱུར་པ་ལས་ཐུགས་རྡོ་རྗེ་ནག་པོ་ནག་དམར་
དཀར་བའི་ཞལ་གསུམ་ཕྱག་དྲུག་གི་གཡས་ན་རྡོ་རྗེ། འཁོར་ལོ། པདྨ། གཡོན་ན་དྲིལ་བུ། རལ་གྲི། ནོར་བུ་འཛིན་པ། ཡུམ་སྤྱན་མ་སེར་མོས་འཁྱུད་པར་གྱུར་པའི་དཔྲལ་པར་ཨོཾ། མགྲིན་པར་ཨཱ་ཐུགས་ཀར་ཧུཾ།  ཞེས་པ་ནས།  དབང་བསྐུར་ཡང་
ལ་དོན་གྲུབ་དང། ཡུམ་ལ་རྣམ་སྣང་གིས་རྒྱས་བཏབ་པ་ཞུ་བ་ལས་བྱུང་བའི་དར་དཔྱངས་དང་ཅོད་པན་དུ་གྱུར་ པར་བསམས་ལ།  ཨོཾ་ཨོཾ་བཛྲ་ཕཊ་ཨཱུར་དཧེ་ཧཱུཾ་ཕཊ།  ཅེས་པས་དར་དཔྱངས་དང།  ཨོཾ་ཧོཾ་བཛྲ་ཤི་རོ་མ་ཎི་ཤི་ར་སི་ཧུཾ་ཕཊ།  ཅེས་པས་ཅོད་པན་སྦྱིན། དེ་ནས།།
སློབ་མ་རྣམས་ཀྱི་སྙིང་གར་ཐིག་ལེ་ལས་སྒྲ་གཅན་གྱི་དཀྱིལ་སྒྲུབ་ཐབས་བཞིན་དང། ཚིག་གི་བསྒྱུར་ཁ་སྔར་བཞིན་ཤེས་ཡོངས་སུ་གྱུར་པ་ལས་ཐུགས་རྡོ་རྗེ་ནག་པོ་ནག་དམར་དཀར་བའི་ཞལ་གསུམ་ ཞེས་པ་ནས། ཐུགས་ཀྱི་ང་རྒྱལ་འཛིན་པའི་བར་སྒྲུབ་ཐབས་བཞིན་
དང། ཚིག་གི་བསྒྱུར་ཁ་སྔར་བཞིན་ཤེས་པར་བྱ།  སློབ་མ་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེ་གསུམ་དབྱེར་མི་བྱེད་པ་རྡོ་རྗེ་འཛིན་པའི་ངོ་བོར་གྱུར།  པར་བསམ་ལ།  ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨཀོཧྱྷོཾ་
 ཞེས་བརྗོད་ནས་ང་རྒྱལ་འཛིན་དུ་གཞུག། དེ་ནས་སློབ་མ་ལ།  ཚངས་བ་སྐུ་ཡི་རྡོ་རྗེ་འཛིན། །གསུང་གི་རྡོ་རྗེ་དབང་ཕྱུག་ཆེ། །རྒྱལ་པོ་ཐུགས་ཀྱི་རྡོ་རྗེ་འཛིན། །དེ་ཡང་ཁྱབ་འཇུག་རྫུ་འཕྲུལ་ཆེ། །རྡོ་རྗེ་སློབ་དཔོན་ ཞེས་དང།  གཙུག་ཕུད་ཕུད་བུ་ལྕང་ལོ་ཅན་

[041A]༄༅། །རལ་པ་མུཉྫ་ཅོད་པན་ཐོགས། །གདོང་ལྔ་ཟུར་ཕུད་ལྔ་དང་ལྡན། །ཟུར་ཕུད་ལྔ་པ་མེ་ཏོག་ཐོད།  །ཅེས་བརྗོད་ཅིང་དེ་དག་གི་དོན་བཤད།  དེ་ལྟར་དུས་ཀྱི་འཁོར་ལོའི་དཀྱིལ་འཁོར་དུ་དབང་ཡོངས་སུ་རྫོགས་པར་བསྐུར་
བའི་རྡོ་རྗེ་སློབ་དཔོན་ནི་དཀྱིལ་འཁོར་ཐམས་ཅད་དུ་དབང་བསྐུར་བར་འགྱུར་ཞིང། རྒྱུད་ཐམས་ཅད་ཀྱི་སྟོན་པ་པོ་དང། སྔགས་ཐམས་ཅད་ཀྱི་རྗེས་སུ་གནང་བ་སྦྱིན་པ་པོ་དང། དངོས་གྲུབ་ཐམས་ཅད་ཀྱི་སྒྲུབ་པ་པོར་འགྱུར་རོ།  །ཞེས་བརྗོད་པར་བྱ། ལུང་དང་
པོའི་དོན་ནི་ཚངས་པ་སྟེ་སྐུ་རྡོ་རྗེ་དང། དབང་ཕྱུག་སྟེ་གསུང་རྡོ་རྗེ་དང། རྫུ་འཕྲུལ་ཆེ་བའི་ཁྱབ་འཇུག་རྡོ་རྗེ་གསུམ་གྱི་ནང་ནས་རྒྱལ་པའམ་གཙོ་བོ་ཐུགས་ཀྱི་རྡོ་རྗེ་འཛིན་པར་སློབ་མ་རྣམས་བྱིན་གྱིས་བརླབས་ཤིང། དེ་ལ་བརྟེན་ནས་སློབ་མ་རྣམས་རྡོ་རྗེ་སློབ་དཔོན་དུ་འགྱུར་རོ་ཞེས་པའམ། བྱིན་གྱིས་
བརླབས་པ་དེ་རྣམས་རྡོ་རྗེ་སློབ་དཔོན་དུ་བྱ་བའི་ཆེད་དུ་སྦྱིན་ཞེས་པ་དང། འཇམ་དཔལ་མཚན་བརྗོད་ཀྱི་ལུང་གི་དོན་ནི། མཁས་གྲུབ་སྨྲ་བའི་ཉི་མས་གསལ་བར་མ་བཤད་ཅིང། ཐམས་ཅད་མཁྱེན་པ་དགེ་འདུན་རྒྱ་མཚོས་མཚན་བརྗོད་འགྲེལ་ཆེན་ལས། བུམ་པའི་དབང་བསྐུར་བའི་ངེས་
དོན་ནི། གཙུག་ཕུད་དེ་དབང་བསྐུར་བའི་གནས་སྤྱི་བོ་ཡིན་ལ་ཕུད་བུ་ལྕང་ལོ་ཅན་ཏེ་དེ་རྩ་རྣམས་འདུས་པའི་གནས་སུ་གྱུར་པ་དང། གནས་དེར་རལ་པ་མུཉྫ་སྟེ་རྩ་རྣམས་ཡིན་ཞིང་ཅོད་པན་ཐོགས་ཏེ་རིགས་ལྔའི་བུམ་པ་དད་འདྲ་བའི་གཙུག་ཏོར་གྱི་འཁོར་ལོའི་རྩ་འདབ་བཞི་དབུས་ཀྱི་ཧཱུཾ་དང་ལྔ་པོ་དེ། དེ་
དག་དང་ལས་གྱེས་པའི་རྩའི་དྲབས་བཅིངས་པ་དང། གདོང་ལྔ་སྟེ་འབྱུང་བ་ལྔའི་རྩ་འདབ་ལ་ཟུར་ཕུད་ལྔ་སྟེ་འབྱུང་བ་ལྔའི་རླུང་རྒྱུ་བ་དང། ཟུར་ཕུད་ལྔ་བ་མེ་ཏོག་གི་ཐོད་དེ་རླུང་ཉིས་ཁྲི་ཆིག་སྟོང་དྲུག་བརྒྱའི་ལྷག་མ་འགགས་ནས་དེ་གཙུག་ཏོར་གྱི་འཁོར་ལོ་ནས་རྒྱུ་བ་དེ་ལ་དེ་བཞིན་གཤེགས་པ་ཐམས་ཅད་

[041B] །ཞེས་གསུངས་ནས་མགོ་ཟླུམ་བརྟུལ་ཞུགས་ཆེན་པོ་འཆང། །ཞེས་སོགས་གསང་དབང་སོགས་ཀྱི་དེས་དོན་ལ་སྦྱར་ནས་བཤད། དུས་འཁོར་གྱི་དཀྱིལ་འཁོར་དུ་དབང་ཡོངས་སུ་རྫོགས་པར་བསྐུར་བས་དཀྱིལ་འཁོར་ཐམས་ཅད་དུ་དབང་བསྐུར་བ་
སོགས་སུ་འགྱུར་བར་གསུངས་པ་ནི་དབང་འདིའི་ཆེ་བ་བརྗོད་པ་ཡིན་གྱི། འདིའི་དབང་ཐོབ་པས་གཞན་གྱི་དབང་དང་རྗེས་གནང་སོགས་ཀྱི་གོ་ཆོད་པར་སྟོན་པ་མིན་ནོ། །བྱིན་བརླབ་ཀྱི་རིམ་པ་དེ་རྣམས་ཀྱི་དོན་ལ་སྔགས་འཆང་དགེ་འདུན་བཀྲ་ཤིས་ཀྱིས་འདི་ལྟར་བཤད་དེ། རྒྱུད་སྡེ་གཞན་ལ་སློབ་
དཔོན་གྱི་སྐབས་སུ་དམ་ཚིག་གསུམ་སྦྱིན་པ་བཞིན་དུ། སྐབས་འདིར་རིགས་དྲུག་དང། རྡོ་རྗེ་གསུམ་གྱི་དམ་ཚིག་སྦྱིན་པ་ཡིན་ལ། དེ་ཡང་སློབ་མ་རིགས་ཐམས་ཅད་འདུས་པའི་བདག་པོ་རྡོ་རྗེ་སློབ་དཔོན་དུ་བྱིན་གྱིས་རློབ་པའི་ཆེད་དུ་དུས་ཀྱི་འཁོར་ལོ་ཞལ་ཕྱག་ཡོངས་རྫོགས་སུ་བསྐྱེད་པ་དང། དེ་ལ་མི་བསྐྱོད་
པའི་ངོ་བོར་གྱུར་པའི་འཁོར་ལོ་སྤྱི་བོར་སྦྱིན་པས་བྱང་སེམས་སྤྱི་བོའི་བར་དུ་བརྩེགས་པ་བརྟན་པར་བྱས་པ་ལ་བརྟེན་ནས་གཞི་དུས་ཀྱི་ནམ་མཁའི་ཁམས་དག་ནས་གདུལ་བྱ་ལ་ཆོས་འཁོར་བསྐོར་བའི་ནུས་པ་འཇོག་པ་དང། རྡོ་རྗེ་སེམས་དཔའི་ངོ་བོར་གྱུར་པའི་ཐལ་ཆེན་གྱིས་ལུས་ལ་བྱུགས་པས་གཞི་དུས་ཀྱི་ཡེ་ཤེས་ཀྱི་ཕུང་པོ་
རྣམ་པར་དག་ནས། མཆོག་ཏུ་མི་འགྱུར་བའི་བདེ་བ་རྫོགས་པའི་ནུས་པ་འཇོག་པའི་སྒོ་ནས་དེ་གཉིས་ཀྱིས་ཐུགས་རྡོ་རྗེའི་ལག་རྗེས་འཇོག་ལ། འོད་དཔག་མེད་ཀྱི་ངོ་བོར་གྱུར་པའི་རྣ་རྒྱན་རྣ་བར་སྦྱིན་པས་ཐུན་མོང་མ་ཡིན་པའི་བདེ་སྟོད་དབྱེར་མེད་སྟོན་པའི་གསུང་རབ་ཀྱི་དོན་ཐོས་པ་ལྟར་ཉམས་སུ་བླངས་པ་ལ་
བརྟེན་ནས་གཞིའི་ཆུའི་ཁམས་ཐ་མལ་གྱི་ལུས་རྣམ་པར་དག་པའི་ནུས་པ་འཇོག་པ་དང། རྣམ་སྣང་གི་ངོ་བོར་གྱུར་པའི་གདུ་བུ་ཡན་ལག་རྣམས་སུ་སྦྱིན་པས་མི་དགེ་བ་བཅུ་བསྡམས་པ་ལ་བརྟེན་ནས་གཞིའི་ས་ཁམས་ཐ་མལ་གྱི་ལུས་རྣམ་པར་དག་པའི་ནུས་བ་བཞག་པའི་སྒོ་ནས་དེ་གཉིས་ཀྱིས་སྐུའི་ལག་རྗེས་འཇོག་ལ་

[042A]༄༅། །རིན་འབྱུང་གི་ངོ་བོར་གྱུར་པའི་མགུལ་གདུབ་མགུལ་པར་སྦྱིན་བོས་གཞིའི་མེ་ཁམས་མགྲིན་བའི་རྩ་འཁོར་གྱི་རླུང་དབུ་མར་སྡོམ་པའི་ནུས་པ་འཇོག་གོ། དོན་གྲུབ་ཀྱི་ངོ་བོར་གྱུར་པའི་སྐ་རགས་རྐེད་པར་སྦྱིན་པས། གཞིའི་
རྣམས་དབུ་མར་སྡོམ་པའི་ནུས་པ་བཞག་པའི་སྒོ་ནས་དེ་གཉིས་ཀྱིས་གསུང་རྡོ་རྗེའི་ལག་རྗེས་འཇོག་པར་བྱེད་དོ།། སྐབས་འདིར་སློབ་མ་ལ་རིགས་དྲུག་གི་དམ་ཚིག་སྦྱིན་པའི་རྒྱུ་མཚན་ཡོད་དེ། སློབ་མ་རིགས་དྲུག་གི་ངོ་བོར་བྱིན་གྱིས་རློབ་པའི་ཆེད་ཡིན་བའི་ཕྱིར། དེ་ནས་མཆོད་ཕྱིར་ཐོགས་དང་སློབ་མ་
རང་ཉིད་ཀྱི་མེ་ཏོག་གང་ལ་ཕོག་པའི་ལྟའི་ཕྱག་མཚན་དང་ཅོད་པན། དར་དཔྱངས་དང་བཅས་བ་རྣམས་སྔར་རྡོ་རྗེ་གསུམ་དུ་བསྐྱེད་པ་ཞུ་བ་རྣམས་སྦྱིན་པར་བྱའོ། །དེ་ཡང་མཆོད་ཕྱིར་ཐོགས་སྦྱིན་པས་བྱང་སེམས་ཕྱིར་འཛག་པ་བཀག་ནས་དབུ་མར་སྡོམ་པའི་ནུས་པ་འཇོག་བས་སྐུ་རྡོ་རྗེའི་ལག་རྗེས་འཇོག་
ཕྱག་མཚན་གྱིས་ལྷ་དེ་ལ་བརྟེན་པའི་ཆོས་འཁོར་བསྐོར་བའི་ནུས་པ་བཞག་པའི་སྒོ་ནས་གསུང་རྡོ་རྗེའི་ལག་རྗེས་འཇོག། ཅོད་པན་དར་དཔྱངས་དང་བཅས་པས་རིགས་ལྔའི་ངོ་བོར་གྱུར་པའི་ཡེ་ཤེས་ལྔས་ཉོན་མོངས་པའི་བདུད་ལས་རྒྱལ་བའི་ནུས་བ་བཞག་པའི་སྒོ་ནས་ཐུགས་རྡོ་རྗེའི་ལག་རྗེས་འཇོག་པར་བྱེད་དོ་
སྐབས་འདིར་སློབ་མ་ལ་རྡོ་རྗེ་གསུམ་གྱི་དམ་ཚིག་སྦྱིན་པའི་རྒྱུ་མཚན་ཡོད་དེ། སློབ་མ་རྡོ་རྗེ་གསུམ་གྱི་ངོ་བོར་བྱིན་གྱིས་རློབ་པའི་ཆེད་ཡིན་པའི་ཕྱིར། རྡོ་རྗེ་གསུམ་གྱི་དམ་ཚིག་གསུམ་པོ་དེ་ལའང། ཚངས་པ། དྲག་པོ། ཁྱབ་འཇུག་གི་མིང་གིས་འདོགས་པའི་རྒྱུ་མཚན་ཡོད་དེ། དེ་ལ་མོས་
པའི་གདུལ་བྱ་རྗེས་སུ་གཟུང་བའི་ཆེད་ཡིན་པའི་ཕྱིར་རོ། ཞེས་གསུངས་ཏེ་ལེགས་བཤད་ཡིན་པར་མངོན་ནོ།། གསུམ་པ་སློབ་དཔོན་གྱི་དམ་ཚིག་ནི།  འདིར་སྟོན་པ་པོའི་དབང་ལ་མངོན་པར་དབང་བསྐུར་བའི་དགེ་སློང་དམ། དགེ་ཚུལ་ལམ། ཁྱིམ་པས་གཡོག་ལ་སོགས་པའི་

[042B] ཁྱིམ་པའི་ཆོས་མི་བྱའོ། གལ་ཏེ་རལ་གྲི་དང། སྣག་ཚ་དང་ཚོང་ལ་སོགས་པ་བྱེད་ན་དེའི་ཚེ་བཀའ་བཅག་པར་འགྱུར་ཞིང། བཀའ་བཅག་པ་ལས་མནར་མེད་པར་འགྲོ་བར་འགྱུར་ཏེ། སློབ་དཔོན་གྱི་ཆོས་རྣམ་པར་བཤིག་པའི་ཕྱིར་རོ།།  ཞེས་
པའི་དམ་ཚིག་བསྒྲགས་ལ། དེ་དག་གི་དོན་ནི། རལ་གྲི་དམག་དཔོན་དང། སྣག་ཚ་ནི་རྒྱལ་པོའི་ཡིག་མཁན་ལ་ཁ་ཅིག་འཆད་ཅིང། དཱ་རི་ཀ་པས། རལ་གྲི་ལ་སོགས་པའི་མཚོན་དང། སྣག་ཚ་འཚོང་པ་ལ་བཤད། ཚོང་ལ་སོགས་པ་ནི་ཁེ་འདོད་པས་མོད་ཉོ་དཀོན་འཚོང་དང། ཞིང་ལས་སོགས་བྱེད་པ་
སྟེ༑ དེ་ལྟ་བུའི་གཡོག་དང། ཁྱིམ་པའི་ལས་མི་བྱ་བར་གདམས་པ་ཡིན་ལ། རལ་གྲི་དང་སྣག་ཚ་ཞེས་པ་ལ། པཎ་ཆེན་ནགས་རིན་གྱིས། བུམ་པ་དང་ཀ་པའི་སྐད་དོད། བྷ་ཊ་གྷ་ཊ་ཞེས་པ་དངོས་པོ་གཞན་ལའང་འཇུག་ཏུ་རུང་བ་བཞིན་དུ། རལ་གྲི་དང་སྣག་ཚའི་སྐད་དོད། ཨ་སི་མུ་སི་ཞེས་པའང་དངས་
པོ་གཞན་ལའང་འཇུག་ཏུ་རུང་བས་ཡ་རབས་ཀྱི་སྤྱོད་པ་དང་མི་མཐུན་པའི་ལས་རྣམས་མི་བྱ་སྟེ། ཞེས་པའི་དོན་ཡིན་གསུང་བ་ལྟར་ལེགས་ཞེས་སྔགས་འཆང་དགེ་འདུན་བཀྲ་ཤིས་ཀྱིས་གསུངས། དེ་ནས་བླ་མའམ་ལས་ཀྱི་རྡོ་རྗེས། སློབ་མའི་སྟེང་དུ་གདུགས་བཟུང། སློབ་མས་ཐལ་མོ་སྦྱར་ཏེ་དཀྱིལ་འཁོར་
ལ་གཡས་སྐོར་ལན་གསུམ་བྱས་རྗེས་ཤར་སྒོ་ནས་ཕྱག་བཙལ་ཏེ། མགོ་མ་བཏེག་པར་གནས་པ་ལ། སློབ་དཔོན་གྱིས།  རྒྱུད་རྣམས་འཛིན་པར་འགྱུར་བ་ཡི། །སློབ་མ་འདི་ནི་ཕུལ་པ་ལགས།  །ཞེས་བརྗོད་དེ། གཙོ་བོ་ལ་གསོལ་བ་གདབ་པར་བྱ། དེ་ནས་གདུགས་གཞན་དུ་བཞག་ནས། སློབ་
མ་དབང་གྲལ་དུ་འཁོད་པ་ལ།  ད་ནི་ཁྱོད་ཉིད་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་པར། །སངས་རྒྱས་བྱང་ཆུབ་སེམས་དཔའ་དང། །ལྷ་རྣམས་དག་ཀྱང་དགོངས་པར་འགྱུར། །སེམས་ཅན་རྣམས་ལ་བརྩེ་དོན་དུ། །ཁྱོད་ཀྱིས་དཀྱིལ་

[043A]༄༅། །འཁོར་ཆོ་ག་བཞིན། །རབ་ཏུ་འབད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྒྱོར། །མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་པ་ཡིས། །སྡིག་པ་ཀུན་ལས་བེས་བར་གྲོལ། དེ་རིང་ཁྱེད་རྣམས་
བདེ་བར་གནས། །བདེ་ཆེན་ཐེག་པ་འདི་ལ་ནི། །ཕྱིན་ཆད་འཆི་བ་ཁྱོད་ལ་མེད། །སྲིད་པའི་སྡུག་བསྔལ་ལས་ཁྱོད་འདས། །སྲིད་པ་ཤིན་ཏུ་མཐའ་གྲུབ་ཕྱིར། །སངས་རྒྱས་རྡོ་རྗེ་ཅན་ཀུན་གྱིས། །དེ་རིང་ཚེ་ལྡན་དབང་བསྐུར་ཏེ། །ཁམས་གསུམ་
རྒྱལ་སྲིད་ཆེན་པོ་ཡི། །བདག་པོ་ཉིད་དུ་ཁྱོད་ངེས་སོ། །འདོད་ཆགས་བྲལ་བ་ལྟ་བུའི་སྡིག་ཁམས་གསུམ་ན་ནི་གཞན་མེད་དོ། །དེ་བས་འདོད་ལ་ཆགས་བྲལ་ཉིད། །ཁྱོད་ཀྱིས་ནམ་ཡང་མི་བྱའོ། །འདོད་པ་ཀུན་ལ་ཉེར་སྤྱོད་པས། །གང་ལའང་
འཇིགས་མེད་རོལ་བར་གྱིས། །ཤ་ལྔ་བདུད་རྩི་ལྔ་བཟའ་བྱ། །འདི་ལས་གཞན་ཡང་དམ་ཚིག་བསྲུང། །སྲོག་ཆགས་བསད་པར་མི་བྱ་ཞིང། །བུད་མེད་རིན་ཆེན་ཡོངས་མི་སྤོང། །སློབ་དཔོན་གསང་བར་མི་བྱ་སྟེ། །དམ་ཚིག་ཤིན་ཏུ་འདའ་བར་དཀའ། །
ཤེས་རབ་ཐབས་ཀྱི་བསམ་པ་ཡིས། །མི་བྱ་ཅུང་ཟད་ཡོད་མ་ཡིན། །མ་འཇིགས་ཁྱོད་ལ་སྡིག་པ་མེད། །དེ་བཞིན་གཤེགས་པའི་གསུང་ཇི་བཞིན། །གཞན་ཡང་ཆོ་ག་ཇི་ལྟ་བ་བཞིན་དབང་བསྐུར་བ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་རྟག་
ཏུ་དགོངས་ཤིང་བྱིན་གྱིས་རློབ་པར་འགྱུར་རོ།  །ཞེས་བརྗོད་ལ་དབུགས་དབྱུང་ངོ། །དེ་ནས་སློབ་མས།  གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི།  །ཞེས་ལན་གསུམ་བརྗོད་པའི་རྗེས་སུ།  དེང་བདག་སྐྱེ་བ་འབྲས་བུར་བཅས། །བདག་

[043B] །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་དེང་བདག་གྱུར།  །ཅེས་བརྗོད་དེ་ཕྱག་བྱ། དབུགས་དབྱུང་གི་ཚིགས་བཅད་དེ་དག་སཱ་དཧུ་པུ་ཏྲའི་དུས་འཁོར་གྱི་དཀྱིལ་ཆོག་དང། དཀྱིལ་ཆོག་རྡོ་རྗེ་ཕྲེང་བ་དང། རྒྱ་གཞུང་གི་དཀྱིལ་ཆོག་
གཞན་དུའང་ཅི་རིགས་པ་འབྱུང་བའི་དོན་ནི། སློབ་མ་ཁྱེད་རྣམས་དགའ་བ་དང་སྤྲོ་བ་ཆེན་པོ་བསྐྱེད་པར་རིགས་ཏེ། རྒྱུ་མཚན་ཇི་ལྟར་ན། དབང་བསྐུར་བ་ཐམས་ཅད་ལེགས་པར་ཐོབ་པས་དཀྱིལ་འཁོར་གྱི་རྡོ་རྗེ་སློབ་དཔོན་དུ་འོས་པ་དང། ཡིད་སྐྱོབ་པས་སྔགས་དང། རྒྱུན་ཆགས་པས་རྒྱུད་དེ། དེ་ཐམས་
ཅད་ཀྱི་དོན་རང་གིས་ཉམས་སུ་ལེན་པ་དང་ཚིག་དོན་གཞན་ལ་སྟོན་པའི་སྒོ་ནས་འཛིན་པ་པོར་འགྱུར་བར། སངས་རྒྱས་དང་བྱང་ཆུབ་སེམས་དཔའ་དང་དཀྱིལ་འཁོར་གྱི་ལྷ་དག་གིས་ཀྱང་དགོངས་པར་འགྱུར་བས་སོ། །དེ་ལྟར་དབང་བསྐུར་སོགས་བྱེད་པ་ནའང་རང་དོན་ཡིད་བྱེད་ཀྱི་བསམ་པ་མ་ཡིན་པར་སེམས་
ཅན་རྣམས་ལ་བརྩེ་བ་སྙིང་རྗེ་ཆེན་པོ་ཁོ་ནས་ཀུན་ནས་བླངས་ཏེ་དེ་དག་གི་དོན་དུ་འགྱུར་བའི་ཆེད། དཀྱིལ་འཁོར་གྱི་ལས་ཆོག་ཇི་ལྟ་བ་བཞིན་སྐྱོ་ངལ་སྤངས་ཏེ་རབ་ཏུ་འབད་བརྩོན་ཆེན་པོས་བྲི་བ་ལ་སོགས་པ་བྱས་ནས་སྒྲུབ་པ་པོ་རྣམས་ཐོས་ལོ་ཙམ་མ་ཡིན་པར་རྒྱུད་སྟེང་དུ་ཉམས་སུ་ལེན་པ་ལ་སྦྱོར་བར་བྱ་ཞེས་པའམ་
རྒྱུད་དོན་ལ་ཐོས་བསམ་སྒོམ་བ་ལ་སྦྱོར་བར་བྱའོ། །ཁྱེད་རྣམས་རྣལ་འབྱོར་རྒྱུད་མན་ཆད་ལ་མཆོག་ཏུ་གསང་བ་དམ་པ་ཡི་དཀྱིལ་འཁོར་ཆེན་པོ་མཐོང་ཞིང་དེར་ཞུགས་ནས། དབང་དང་སྡོམ་པ་སོགས་བླངས་པའི་མཐུ་ཡིས་ངན་འགྲོར་ལྟུང་འགྱུར་གྱི་སྔར་བསགས་ཀྱི་སྡིག་པ་ཀུན་ལས་ངེས་པར་གྲོལ་ཅིང། ཕྱིན་ཆད་མི་
བྱེད་པར་སྡོམས་པས་དེ་རིང་ནས་བརྩམས་བྱང་ཆུབ་སྙིང་བོའི་བར་དུ་ཕྱེད་རྣམས་ལྷ་དང་མི་ལ་སོགས་པའི་མཐོ་རིས་སུ་བདེ་བར་གནས་པར་འགྱུར་རོ། །བདེ་བ་ཆེན་པོའི་ལམ་གསང་སྔགས་བླ་མེད་ཀྱི་ཐེག་པ་ཆེན་པོ་འདི་ལ་ནི། ཕྱིན་ཆད་ཕྱིར་ལྡོག་པའི་འཆི་བ་ཁྱོད་རྣམས་ལ་མེད་དེ། ཉེ་ལམ་འདི་ལ་བརྟེན་ནས་སྲིད་

[044A]༄༅།  །པའི་སྡག་བསྔལ་ལས་ཁྱོད་མྱུར་དུ་འདས་པའི་ཆོས་སྐུ་དང་སྲིད་པ་སྟེ་ཡོད་པའི་ཕུན་ཚོགས་ཀུན་གྱི་རབ་ཀྱི་མཐར་སོན་པའམ་གྲུབ་པའི་ལོངས་སྐུ་ཞེས་པའི། སྲིད་པ་ཤིན་ཏུ་མཐའ་སྟེ་འཁོར་བ་ཇི་སྲིད་པར་གནས་པའི་ལོངས་སྐུ་མྱུར་དུ་འགྲུབ་པའི་ཕྱིར། གཞན་ཡང་སངས་རྒྱས་རྡོ་རྗེ་ཅན་ཀུན་གྱིས་དེ་རིང་ཚེ་ལྡན་ཁྱེད་
རྣམས་ལ་དབང་བསྐུར་ཏེ། རྒྱུ་དེས་ཁམས་གསུམ་ཆོས་ཀྱི་རྒྱལ་པོའི་རྒྱལ་སྲིད་ཆེན་པོ་ཡི་བདག་པོ་ཉིད་དུ་ཁྱོད་འགྱུར་བར་ངེས་སོ། །འདོད་པར་བྱ་བའི་ཡུལ་མཆོག་རྡོ་རྗེ་སེམས་དཔའ་ལ་ཆགས་པ་སྟེ་ཐོབ་འདོད་ཀྱི་འདུན་པ་དང་བྲལ་བར་བྱས་ན་བྱང་ཆུབ་ཀྱི་སེམས་བཏོང་བའི་སྡིག་པ་དེ་ལྟ་བུ་ནི་བདེ་ལེགས་ཐམས་ཅད་ཀྱི་རྩ་
བར་ཅད་པའི་ཕྱིར། དེ་ལས་ཆེ་པའི་སྡིག་པ་ཁམས་གསུམ་དུ་གཞན་མེད་དོ། །དེ་པས་ན་འདོད་ཡུལ་རྡོ་རྗེ་སེམས་དཔའ་ལ་ཆགས་པ་སྟེ་ཐོབ་འདོད་པའི་བྱང་ཆུབ་ཀྱི་སེམས་དང་བྲལ་བ་ཉིད་ཁྱོད་ཀྱིས་ནམ་ཡང་མི་བྱའོ། །ཞེས་པའམ། ལྷའི་རྣལ་འབྱོར་དང་སྟོང་ཉིད་ཀྱི་ལྟ་བའི་རྩིས་ཟིན་པའི་སྒོ་ནས་འདོད་
ཡོན་ལ་ལོངས་སྤྱོད་པའི་ཆགས་པ་དང་བྲལ་ན་སངས་རྒྱས་མྱུར་དུ་འཐོབ་པའི་རྒྱུ་གསང་སྔགས་ཀྱི་ཉེ་ལམ་སྤངས་པས་དེ་ལས་སྡིག་ཆེ་བ་གཞན་མེད་པའི་ཕྱིར་ན་ཆགས་ཅན་གྱི་ཉེ་ལམ་དེ་ལྟ་བུ་སྤང་བར་མི་བྱ་ཞེས་བཤད་ཀྱང་རུང། དེ་ལྟར་བྱང་ཆུབ་ཀྱི་སེམས་དང་བདེ་སྟོང་གི་རྣལ་འབྱོར་དང་མ་བྲལ་བར་འདོད་
པ་ཀུན་ལ་ཉེ་བར་ལོངས་སྤྱོད་པས་རྟོགས་པ་དམན་པ་གཞན་ལ་བཀག་པའི་གནས་གང་ལའང་ཉེས་པས་གོས་པར་དོགས་པའི་འཇིགས་པ་མེད་པར་ཅི་བདེར་རོལ་བར་གྱིས་ཤིག། ཤ་ལྔ་བདུད་རྩི་ལྔ་བསྟེན་བ་སོགས་བཟའ་བར་བྱ་བའི་དམ་ཚིག་དང། འདི་ལས་གཞན་ཡང་བསྟེན་པའི་དམ་ཚིག་རྣམས་ཀྱང་
བསྲུང་བ་དང། སྲོག་ཆགས་བསད་པར་མི་བྱ་བ་ལ་སོགས་པ་སྤོང་བའི་དམ་ཚིག་རྣམས་ཀྱང་ཚུལ་བཞིན་དུ་བསྲུང་བར་བྱ་ཞིང། མཆོག་དང་ཐུན་མོང་གི་དངོས་གྲུབ་རྣམས་སྟེར་བར་བྱེད་པས་ན་བུད་མེད་རིན་པོ་ཆེ་ལྟ་བུ་རྣམས་སྨོད་པ་ལ་སོགས་པས་ཡོངས་སུ་མི་སྤོང་ཞེས་པ་འམ། ལས་དང་ཡེ་ཤེས་

[044B] ཁྱད་པར་དུ་ཡང་དབང་བསྐུར་བའི་རྡོ་རྗེ་སློབ་དཔོན་རིགས་དམན་པ་ལྟ་བུའི་སྐྱོན་དང་ལྡན་པ་ལ། རང་ལ་འཕྱ་བ་ལ་སོགས་པ་བྱུང་གི་དོགས་ནས་གསང་བ་སོགས་མ་གུས་པའི་ལས་ཐམས་ཅད་ནམ་ཡང་མི་བྱ་སྟེ། སློབ་དཔོན་ལ་དམོད་པ་སོགས་ནི་གསུང་རབ་ནས་བཤད་པའི་སྡིག་པའི་མཐར་
ཐུག་ཤོས་ཡིན་པས། བླ་མ་བསྟེན་པའི་དམ་ཚིག་འདི་ནི་ཤིན་ཏུ་འདའ་བར་དཀའ་བ་ཡིན་པས་སོ། །ཤེས་རབ་སྟོང་བ་ཉིད་དང། ཐབས་བདེ་བ་ཆེན་པོའམ། ལྷའི་རྣལ་འབྱོར་ཁྱད་པར་ཅན་གཉིས་དབྱེར་མེད་པར་ཟུང་དུ་འབྲེལ་བའི་བསམ་པ་ཡིས་མི་བྱ་བ་ཅུང་ཟད་ཀྱང་ཡོད་པ་མ་ཡིན་ཏེ། ཐབས་ཤེས་ཀྱི་
རྣལ་འབྱོར་དམ་པ་དང་ལྡན་པ་ལ་གཞན་ལ་བཀག་པ་མང་པོ་ཡང་གནང་བས་དེ་དག་བྱ་མི་རུང་ངམ་སྙམ་དུ་མ་འཇིགས་ཤིག། དེ་དག་གིས་ཁྱོད་ལ་སྡིག་པར་འགྱུར་བ་མེད་དེ། དེ་བཞིན་གཤེགས་པའི་གསུང་ཇི་ལྟ་བ་བཞིན་དུ་སྒྲུབ་པ་ཡིན་པས་སོ། །ཞེས་པ་དང། ཚིག་ལྷུག་པའི་དོན་གོ་སླ་ཞིང། དེང་
བདག་སྐྱེ་བ་འབྲས་བུར་བཅས། །ཞེས་སོགས་ཀྱི་དོན་ནི། དེང་བདག་མིར་སྐྱེ་བ་བླངས་པ་འབྲས་བུ་དང་བཅས་པ་དང། བདག་ད་ལྟ་ཕན་ཆད་མ་ཤི་བར་གསོན་པར་གནས་པའང་འབྲས་བུ་བཅས་པའམ་དོན་ཡོད་པར་གྱུར་ཏེ། དེ་རིང་དབང་རྣམས་ཐོབ་པ་ལ་བརྟེན་ནས་སངས་རྒྱས་ཀྱི་རིགས་སུ་སྐྱེས་བ་དང་སངས་
རྒྱས་ཀྱི་སྲས་སུ་གྱུར་བས་སོ། །ཞེས་དབང་གི་ཕན་ཡོན་རྣམས་ལེགས་པར་དྲན་པའི་སྒོ་ནས་རང་གི་དགེ་བ་ལ་རྗེས་སུ་ཡི་རང་པ་དང་སྤྲོ་བ་བསྒོམ་པའོ། །དེ་ནས་གཏང་རག་གི་མཎྜལ་དང་ཡོན་དབུལ་བར་བྱ་སྟེ། དེ་ཡང་སློབ་མས་དངོས་བོ་ཐམས་ཅད་ཀྱི་དྲུག་ཆ་དབུལ་བར་གསུངས་པ་ནི། ཕྱག་འཚལ་བའི་
དོན་དུ་ཡན་ལག་ཐམས་ཅད་ཀྱི་དྲུག་ཆ་མགོ་དང། བདེན་པར་སྨྲ་བའི་དོན་དུ་ངག་དང། གཡོ་སྒྱུ་སྤང་པའི་དོན་དུ་ཡིད་དང། སེམས་ཡོད་མེད་ཀྱི་རྫས་ཀྱི་དྲུག་ཆ་དང། འདོད་པ་སྦྱིན་པའི་དོན་དུ་ཆུང་མའི་དྲུག་ཆ་རྣམས་དབུལ་བར་བྱའོ། །དེ་ནས་བླ་མས་སྒྲུབ་ཐབས་དཀྱིལ་འཁོར་རྒྱལ་མཆོག་གི་

[045A]༄༅། །སྐབས་ལྟ་བུར་རང་ཉིད་དུས་ཀྱི་འཁོར་ལོ་ཡབ་ཡུམ་དུ་གསལ་པའི་ཐུགས་ཀའི་ས་བོན་གྱི་འོད་ཟེར་གྱིས་སེམས་ཅན་ཐམས་ཅད་དཀྱིལ་འཁོར་གྱི་ནང་དུ་བཀུག་པ་ལ་རང་གི་ཐུགས་ཀའི་འོད་ཟེར་གྱིས་ཕྱོགས་བཅུའི་དེ་བཞིན་གཤེགས་པ་ཡབ་ཡུམ་ཐམས་ཅད་སྤྱན་དྲངས་
རང་གི་སྙིང་གར་ཞུགས། ཆགས་པ་ཆེན་པོའི་མེས་ཞུ་སྟེ་བྱང་ཆུབ་ཀྱི་སེམས་ལ་སོགས་པ་བདུད་རྩི་ལྔའི་ངོ་བོར་གྱུར་པས་དབང་བསྐུར་བས་སྡིག་སྒྲིབ་ཐམས་ཅད་དག། ས་ལམ་གྱི་རྟོགས་པ་ཐམས་ཅད་མངོན་དུ་གྱུར་ཏེ་རང་རང་གི་གནས་སུ་བྱོན་པར་བསམ། དེ་ལས་གཞན་པའི་རྗེས་ཀྱི་བྱ་བ་རྣམས་རྡུལ་ཚོན་གྱི་
དཀྱིལ་འཁོར་དང་འབྲེལ་མ་འབྲེལ་གྱི་ཁྱད་པར་ལས། འབྱིན་འཇུག་གི་དབྱེ་བ་སོགས་ཞིབ་བར་མཁས་གྲུབ་ཐམས་ཅད་མཁྱེན་པའི་དཀྱིལ་ཆོག་དང། བརྒྱུད་ལྡན་དམ་པའི་ཕྱག་བཞེས་སོགས་ལས་ཤེས་པར་བྱས་ནས། རྒྱལ་བའི་བསྟན་པ་རིན་པོ་ཆེ་ཕྱོགས་དུས་ཀུན་ཏུ་རྒྱས་པ་དང། འགྲོ་བ་
ལ་གནས་སྐབས་ཐམས་ཅད་དུ་ཕན་པའི་ཐབས་ལ་རྟག་ཏུ་གནས་པར་བྱའོ།  །དཔལ་ལྡན་དང་པོའི་སངས་རྒྱས་རྒྱུད་ཀྱི་དོན། །འཁྲུལ་བྲལ་སྔོན་བྱོན་དམ་པས་གསལ་བྱས་པའི། །གོང་དང་གོང་ཆེན་རྡོ་རྗེ་སློབ་དཔོན་གྱི་དབང་བསྐུར་ཆོག་སྒྲིགས་ལེགས་
བཀོད་དགེ་པ་འདིས། །ཚེ་རབས་ཀུན་ཏུ་མཚན་ལྡན་སློབ་དཔོན་དང། །ལྷག་པའི་ལྷ་ཡིས་མཉེས་བཞིན་རྗེས་བཟུང་ཞིང། །གནས་གསུམ་མཁའ་འགྲོའི་ཚོགས་ཀྱིས་གྲོགས་མཛད་ནས། །ལམ་བཟང་རྟོགས་པ་མྱུར་དུ་མཐར་ཕྱིན་
ཤོག་ཀླ་ཀློ་མཐར་བྱེད་འཁོར་ལོ་ཅན་གྱི་དུས། །རྫོགས་ལྡན་ཆོས་ཀྱི་རྒྱལ་སྲིད་ལ་དབང་ཞིང། །གནས་སྐབས་ཀུན་ཏུ་ཕྱི་ནང་ཉེར་འཚེའི་ཚོགས། །ཞི་ནས་གཞན་ཕན་ཡིད་བཞིན་འགྲུབ་པར་ཤོག་ །དེ་ལྟང་དཔལ་དང་པོའི་སངས་རྒྱས་དུས་ཀྱི་འཁོར་

[045B] གོང་མའི་ཡང་གོང་མ་བཞི་རྡོ་རྗེ་སློབ་དཔོན་བདག་པོ་ཆེན་པོའི་དབང་དང་བཅས་པས་སྐལ་ལྡན་གྱི་སློབ་མ་མང་པོ་སྨིན་པར་བྱེད་པའི་ཆོ་ག་གོ་བདེ་ཀླགས་ཆོག་ཏུ་བཀོད་པ་དོན་གཉིས་མཆོག་སྦྱིན་ཞེས་བྱ་བ་འདི་ནི། སྙིགས་དུས་བསྟན་པ་འཛིན་པའི་སྨོན་ལམ་གྱི་མཐུ་གྲུབ་པའི་སྐྱེས་མཆོག་
དམ་པ་ལྕང་སྐྱ་མཆོག་སྤྲུལ་རིན་པོ་ཆེའི་ཡོངས་འཛིན་དགེ་བའི་བཤེས་གཉེན་བདེ་འབྱོར་སློབ་དཔོན་ཨ་ཆི་ཐུ་དར་ཁན་མཁན་པོ་ངག་དབང་དོན་གྲུབ་ཀྱིས་བསྐུལ་བའི་ངོར་དུས་གསུམ་རྒྱལ་བའི་སྤྱི་གཟུགས་རིགས་དང་དཀྱིལ་འཁོར་ཀུན་གྱི་ཁྱབ་བདག་མཁས་དང་གྲུབ་པའི་གཙུག་རྒྱན་བཀའ་དྲིན་གསུམ་ལྡན་ཁྲི་
ཆེན་རྡོ་རྗེ་འཆང་ངག་དབང་མཆོག་ལྡན་པའི་ཞལ་སྔ་ནས་ལས། དཔལ་དུས་ཀྱི་འཁོར་ལོའི་དབང་ཡོངས་སུ་རྫོགས་པ་ལེགས་པར་ཐོབ་པའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་རང་བྱུང་འཕགས་པ་འཇིག་རྟེན་དབང་ཕྱུག་གི་ཕོ་བྲང་པོ་ཏ་ལར་འགོ་བརྩམས་བཤད་སྒྲུབ་བསྟན་པའི་འབྱུང་གནས་
དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོའི་དགའ་ལྡན་ཕོ་བྲང་གི་གཟིམས་ཆུང་དགའ་ལྡན་སྣང་གསལ་དུ་ཚང་པར་སྦྱར་པའི་ཡི་གེ་པ་ནི་དར་ཁན་དགེ་སློབ་བསྐལ་བཟང་ཡོན་ཏན་གྱིས་བགྱིས་པའོ།།།





﻿
[001A]
། །རྟེན་འབྲེལ་གྱི་མཐའ་དཔྱོད་ལུང་དང་རིགས་པའི་གཏེར་མཛོད་བློ་གསལ་དགའ་བ་བསྐྱེད་པའི་ཕྲེང་མཛེས་བཞུགས་སོ།། །།

[001B] །ན་མོ་གུ་རུ་བཻ་ཀ་སི་ཏཱ་མཉྫུ་གྷོ་ཥཱ་ཡ། ཙ་མ་ཀ་མ་ཏྲི་སྭ་ར་སྭ་སྟི་བྷྱ་པྲ་ཛྙཱ་ཨ་ནུ་ཏཱ་ར་པྲ་ཡཙྪ་ཏུ་མཾ་སརྦ་པརྵ་ཙྪ། སྙིང་སྟོབས་མཆོག་གིས་རྣམ་
འདྲེན་སྟོང་ལས་པད་དཀར་ལྟར། །བསྔགས་འོས་བརྒྱད་ཁྲི་བཞི་སྟོང་རྟེན་འབྱུང་བྱེ་པའི་འོད། །ལྟ་ངན་རྨོངས་སྟུག་མུན་ཚོགས་མཐར་བྱེད་ཕན་བདེའི་ལམ། །གསལ་བྱེད་བརྒྱ་སྤྲོ་ཐུབ་
དབང་ཉི་མའི་གཉེན་ལ་འདུད། །དབང་སྔོན་ཟུར་ཕུད་གཡོ་ལྡན་གསེར་སྦྱངས་རི། །ལི་ཁྲིའི་ཆར་གྱིས་སྦག་འདྲའི་སྐུ་དྲན་ཅིང་།སྔགས་བཟླས་ཉེ་བས་བོས་སོ་རྒྱལ་ཀུན་ཡབ། །འཆད་
རྩོད་རྩོམ་པའི་མཆོག་ཏུ་བདག་གྲུབ་མཛོད། །བདུད་རྩིས་བྱུག་གམ་ཤེལ་རྫིངས་ནས་འོངས་སམ། །མཛེས་སྡུག་འབུམ་གྱིས་སྤྲས་པའི་རབ་དཀར་སྐུའི། །ཞལ་རས་སྤྱན་དང་མཆོག་སྦྱིན་

[002A] །ཕྱག་སྐྱོང་ལ། །རྣམ་དཔྱོད་སྒོ་བརྒྱད་ཕྱེ་མཁྱེན་པའི་གཏེར། །འཛུམ་ཞལ་དྲན་པས་ཐུགས་རྗེའི་ཟླ་ཟེར་གྱིས། །མཁས་གྲུབ་ཡོངས་ཀྱི་ཀུནྡ་སྐྱོང་ན་ཁྱོད། །རྟག་དྲན་འདུད་དོ་ད་
གཟིགས་སྨྲ་སྟོན་མ། །ཀྱེ་མ་འདི་ཡི་དོན་འདི་རྟོགས་ན་ཞེས། །མདོ་རྒྱུད་དགོངས་འགྲེལ་བདུད་རྩིའི་དགའ་སྟོན་ལ། །སྐྱེ་རྒུ་འགོད་མཁས་རྒྱལ་བ་ཙོང་ཁ་པ། །ཡབ་སྲས་བརྒྱུད་པར་བཅས་ལ་གུས་ཕྱག་
འཚལ། །ཤིང་རྟ་ཆེ་བཞིན་གསུང་རབ་ཀུན་ལ་མཁས། །ལྷག་བསམ་དག་པས་ཕྱག་ན་པདྨ་དངོས། །འཛམ་གླིང་རྒྱན་གྱི་ཞལ་སྦྱིན་བདག་གི་བཤེས། །རྒྱལ་ཀུན་ཁྱབ་བདག་མཆོག་སོགས་
རྣམས་ལ་འདུད། །གང་ཞིག་ཤེས་པ་ཙམ་གྱིས་ལྟ་ངན་ཚོགས་།གཅོད་བྱེད་རྟེན་འབྲེལ་ལམ་གྱིས་བགྲོད་བྱེད་ལ། །མི་ཤེས་བྱིས་པའི་དྲི་མ་མང་བགོས་པ། །དག་བྱེད་རྣམ་དཔྱོད་མེས་པོའི་ཐོད་ལས་

[002B]། །།དེ་ལ་འདིར་རྟེན་འབྲེལ་གྱི་དཀའ་གནས་ཅུང་ཟད་འཆད་པ་ལ། འཕྲོས། སྦྱོར་བ། མཐའ་དཔྱད་པ་གསུམ། དང་པོ་ནི་དེ་ནས་སེང་གེ་རྣམ་བསྒྱིངས་པའི། །ཏིང་ངེ་འཛིན་ལ་སྙོམས་འཇུག་ཞེས་པ་ལས་འཕྲོས། འཕྲོས་ཚུལ་
དེའི་རྗེས་སུ་ལམ་སྒོམ་སེམས་ཇི་ལྟ་བུ་ཞིག་ལ་བྱེད་ཅེ་ན། གཏི་མུག་གི་གཉེན་པོར་ལྟ་ངན་ཐམས་ཅད་འཇིག་བྱེད་ཆེན་པོ་ཡན་ལག་བཅུ་གཉིས་ལུགས་འབྱུང་བཟློག་ལ་སྒོམ་པ་དང་སེམས་པར་བྱེད། ཅེས་འཆད་པར། ནས། རྟེན་ཅིང་འབྲེལ་
འབྱུང་ལུགས་མཐུན་དང། །ལུགས་མི་མཐུན་ལ་རྟོགས་པར་བྱེད། །ཅེས་གསུང། གཉིས་པ་ནི། དེ་ཆོས་ཅན། ཁྱོད་ཀྱིས་ཡན་ལག་བཅུ་གཉིས་ཀུན་ཉོན་དང་རྣམ་བྱང་ཕྱོགས་སུ་བསྡུས་ནས་ལུགས་འབྱུང་བཟློག་ཏུ་སྒོམ་ཚུལ་དང་སེམས་
ཚུལ་ཡོད་དེ། མ་རིག་པའི་རྐྱེན་གྱིས། འདུ་བྱེད་འབྱུང་པ་སོགས་ལུགས་འབྱུང་དང། རྒ་ཤི་གང་ལས་བྱུང་ན་སྐྱེ་བ་ལས་བྱུང་བ་སོགས་ལུགས་བཟློག་སྟེ་ཀུན་ཉོན་ཕྱོགས་ཀྱི་ལུགས་འབྱུང་བཟློག་གཉིས་དང། མ་རིག་པ་འགག་པས་མ་རིག་
པའི་དབང་གིས་འབྱུང་རྒྱུའི་འདུ་བྱེད་རྣམས་འགག་པ་སོགས་ལུགས་འབྱུང་དང། རྒ་ཤི་འགག་པ་གང་ལ་བརྟེན་ནས་བྱུང་ན་སྐྱེ་བ་འགག་པ་ལ་བརྟེན་ནས་བྱུང་བ་སོགས་རྣམ་བྱང་ལུགས་བཟློག་སྟེ་རྣམ་བྱང་ཕྱོགས་ཀྱི་ལུགས་འབྱུང་བཟློག་
གཉིས་དང་བཞིའི་སྒོ་ནས་སྒོམ་སེམས་བྱེད་པ་དེའི་ཕྱིར། འཆད་པར་དྲངས་མ་ཐག་པ་བྱུང། ཡན་ལག་བཅུ་གཉིས་ཀུན་རྫོབ་ཀྱིས་བསྡུས་པ་སྒོམ་ཚུལ་ཁོ་ནར་མ་ཟད་དོན་དམ་པའི་དབང་དུ་བྱས་པའི་སྒོམ་ཚུལ་སོགས་དུ་མ་ཡོད་དེ་
[003A]༄༅། །སྤྱོད་འཇུག་སོགས་ཀྱིས་བཤད་པ་ལྟར་གྱིས་སྒོམ་ཚུལ་དང། སྐྱེས་བུ་གསུམ་གྱི་ལམ་དང་འབྲེལ་བའི་སྒོམ་ཚུལ་གསུམ་དང་ཐེག་པ་གསུམ་དང་འབྲེལ་བའི་སྒོམ་ཚུལ་གསུམ་སོགས་ཡོད་པའི་ཕྱིར་ཏེ། ཐེག་ཆེན་
གྱི་ལམ་དང་འབྲེལ་བའི་སྒོམ་ཚུལ་ལ་གཞུང་འདི་དང། འཇུག་པར་དང་པོ་རང་ཞེས་བདག་ལ་ཞེན་གྱུར་ཅིང། །ནས། འགྲོ་ལ་སྙིང་རྗེ་ཞེས་པ་དང། ས་བཅུ་པ་ལས་ཀྱང་བཤད་པ་དང། ཉན་རང་གིས་ཀྱང་དེ་སྒོམ་ནས་དགྲ་བཅོམ་
ཐོབ་པར་བཤད་པ་མང་པ་དེའི་ཕྱིར། ས་ལུ་ལྗང་བའི་མདོར་གསུངས་པའི་ཀུན་རྫོབ་དང་དོན་དམ་པའི་དབང་དུ་བྱས་པའི་སྒོམ་ཚུལ་ལ་དགོས་པ་ཡོད་དེ། བདེན་བཞིའི་བླང་དོར་དང་རྟག་ཆད་ཀྱི་ལྟ་བ་སྤོང་བ་སོགས་ལ་མཁས་པར་འགྱུར་
བའི་ཕྱིར།    ༈    །གསུམ་པ་མཐའ་དཔྱད་པ་ལ། སྤྱིའི་རྣམ་བཞག་བཤད་པ། བྱེ་བྲག་གི་དོན་བཤད་པ་གཉིས། དང་པོ་ལ། སྒྲ་དོན་མཚན་ཉིད། དབྱེ་བ། འདོད་ཚུལ་བཞི། དང་པོ་ལའང་ལྟར་སྣང་དགག་འཐད་ལྡན་
བཞག་རྒྱ་གར་མཁས་མང་གེ་བཞེད་ཚུལ་གསུམ། དང་པོ་ལ་ཁ་ཅིག་ན་རེ། རྟེན་འབྲེལ་གྱི་སྐད་དོད་པྲཱ་ཏཱི་ཨིཏཱི། སམུཏྤ་ད་ཞེས་འབྱུང་བ་ལས། པྲ་ཏཱི་འཕྲད་པ། ཨཱིཏཱི་ནི་ལྟོས་པ་དང་སམུཏྤའ་ད། བརྟེན་ནས་འབྱུང་བ་
ལ་འདུག་ཟེར་ན། འོ་ན། བརྟེན་ནས་འབྱུང་བའི་སྐད་དོད་ལ་པྲཱ་ཏཱི་ཨི་ཏཱི་མི་དགོས་པར་ཐལ། ས་མུཏྤཱ་ད་གཅིག་བུས་ཆོག་པའི་ཕྱིར། རྟགས་ཁས། འདོད་ན། ས་མུཏྤཱ་ད་ལ་ལྟོས་པའམ་རྟེན་པའི་སྐད་དོད་ཡོད་པར་ཐལ། འདོད་

[003B] འདོད་མི་ནུས་ཏེ། རྟེན་འབྱུང་གཉིས་ཀྱི་ནང་ནས་འབྱུང་བ་ཙམ་ལ་འཇུག་པའི་ཕྱིར། གཞན་ཡང། ཨི་ཏཱི་ལྟོས་པ་ལ་འཇུག་པའང་མི་འཐད་དེ། ཨི་ཏཱི་ནི་འགྲོ་བའི་བྱིངས་ཙམ་ཡིན་པའི་ཕྱིར། དེར་ཐལ། ལྱབ་ཀྱི་རྐྱེན་
བྱིན་ནས་བྲ་ཏཱི་གོང་དུ་བཞག་ན་ལྟོས་པ་ལ་འཇུག་པ་ཡིན་པའི་ཕྱིར། ཟླ་བའི་ཞབས་ཀྱིས་ཨི་ཏཱི་ནི་འགྲོ་བའི་དོན་ཏོ། །ཁྱབ་ཀྱི་མཐའ་ཅན་པྲ་ཏཱི་ཏྱའི་སྒྲ་ནི་འཕྲད་པ་སྟེ་ལྟོས་པ་ལ་འཇུག་པ་ཡིན་ཏེ་ཞེས་པ་དང། མཛོད་འགྲེལ་ལས་ཀྱང། ཨི་
ཏཱི་ནི་འགྲོ་པའི་བྱིངས་སོ། །ཞེས་དང། ལེགས་ལྡན་གྱིས། ཨི་ཏཱི་ནི་འགྲོ་བ་སྟེ། ཆས་པ་དང་འཇིག་པའོ། །ཞེས་གསུངས་པའི་ཕྱིར་ཁྱོད་ཀྱི་སྒྲ་ཡང་མ་དག་གོ་འདི་དགག་འོས་སུ་མི་སྣང་ཡང་བློ་གསར་རྣམས་ལ་ཕན་ཆེད་ཙམ་མོ།།
གཉིས་པ་འཐད་ལྡན་ནི། ཤེས་པར་བྱ་བ་ཆོས་ཅན། རྟེན་འབྲེལ་གྱི་སྐད་དོད་དུ་སམ་སྐྲྀ་ཏའི་ལེགས་སྦྱར་སྐད་དམ་ལྷའི་སྐད་དུ། བྲ་ཏཱི་ཏྱ་ས་མུཏྤ་ད་ཞེས་འབྱུང་བ་བསྒྱུར་ན། བརྟེན་ནས་འབྱུང་བ་དང། རྟེན་ཅིང་འབྲེལ་པར་འབྱུང་པ་
དང༑ འཕྲད་ནས་འབྱུང་བའམ་ཡོད་པ་དང་ལྟོས་ནས་གྲུབ་པ་རྣམས་སུ་འགྱུར་རོ། །པྲ་ཏཱི་པྲ་ཏྱ་ནི་ཕྲད་ལྟོས་རྟེན་གསུམ་དང་རྟེན་ཅིང་འབྲེལ་བ་རྣམས་ལ་འཇུག་ས་མུཏྤཱ་ད་འབྱུང་བ་དང་སྐྱེ་བ་དང་ཡོད་པ་འམ་གྲུབ་པ་ལ་འཇུག་པའི་
ཕྱིར་ཏེ། དང་པོ་གྲུབ་སྟེ། བྲ་ཏཱི་ཏྱེ་ཕྲལ་ན་པྲ་ཏཱི་ནི་སོ་སོར་སོགས་ཟློས་པ་དང་ཨི་ཏྱ་ནི་འགྲོ་བ་སོགས་ལ་འཇུག་པ་གང་ཞིག་དེ་གཉིས་མཚམས་སྦྱར་ཉེར་བསྒྱུར་པྲ་ཏཱིའི་ནུས་པས་ཨི་ཏྱ་འགྲོ་བ་ལ་འཇུག་པ་དེ་འགྱུར་བ་འམ་བོར་ནས་

[004A]༄༅། །ཕྲད་པ་སོགས་ལ་འཇུག་པའི་ཕྱིར། དང་པོ་གྲུབ་སྟེ་འགྲེལ་པ་ཚིག་གསལ་ལས། ལེགས་ལྡན་འཆད་ཚུལ་བཤད་པའི་སྐབས་ལས། གཞན་དག་ནི་པྲ་ཏི་ནི་ཟློས་པའི་དོན་ཏོ། །ཨི་ཏཱི་ནི་འགྲོ་བ་སྟེ་ཆས་
པ་དང་འཇིག་པའོ། །ཨི་ཏྱ་ནི་འགྲོ་བར་རུང་བ་དག་གོ་ཞེས་དང། མཛོད་རང་འགྲེལ་གྱི་བཙུན་པ་དཔལ་ལེན་འཆད་ཚུལ་སྐབས་སུ་འང། རྟེན་ཅིང་འབྲེལ་པ་ནི་ཟློས་པའི་དོན་ནོ་ཞེས་དང། དེའི་འགྲེལ་བཤད་རྒྱལ་སྲས་མ་
ལས༑ རྟེན་ཅིང་འབྲེལ་བ་ནི་ཟློས་པའི་དོན་ཡིན་ཞེས་བྱ་བ་ནི་བྱ་བ་དང་ཡོན་ཏན་དག་གིས་ཚིག་སྣ་ཚོགས་ཀྱིས་བརྗོད་པར་བྱ་བའི་གཞི་ཐམས་ཅད་ཁྱབ་པར་བྱ་བར་འདོད་པ་ནི་ཟློས་པ་ཡིན་ཏེ། རྟེན་ཅིང་འབྲེལ་བ་ཞེས་བྱ་བ་ནི་དེ་དག་
སྟོན་པར་བྱེད་པ་ཡིན་ནོ། །ཞེས་དང། དེ་ཉིད་ལས། འགྲོ་ཞིང་འཇིག་པར་རུང་བ་སྟེ། མི་སྡོད་པ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། བྲ་ཏཱི་མོཀྵ་སོ་སོར་ཐར་པ་ལ་བསྒྱུར་བ་དེའི་ཕྱིར། རྟགས་གཉིས་པ་གྲུབ་སྟེ་
པྲ་ཏཱི་སོགས་ཉེར་བསྒྱུར་དང་ཕྲད་ན་སྐད་ཀྱི་བྱིངས་སམ་ས་བོན་འགྱུར་འགྲོ་བའི་ཕྱིར། དཔེར་ན་པྲ་ཏའི་སྒྲ་ཨི་ཙྪ་དང་ཕྲད་ན་པྲ་ཏིཙྪ་ཞེས་དང་བི་མ་ན་དང་ཕྲད་ན་པྲ་ཏཱི་བི་མན་གཟུགས་བརྙན་དང། བནྡྷ་དང་འཕྲད་ན་པྲ་ཏཱི་བནྡྷ་འབྲེལ་
པ༑ ཧ་ར་དང་འཕྲད་ན་པྲ་ཏཱི་ཧ་ར་སྒོ་མོའམ་མཆོད་པ་ལ་འཇུག་པ་བཞིན་འདིར་ཡང་ཨ་ཏྱ་དང་འཕྲད་པའི་བྲི་ཏཱ་ཏྱ་ནི་ཕྲད་པ་དང་ལྟོས་པ་དང་རྟེན་འབྲེལ་ལ་འཇུག་པའི་ཕྱིར། ཟླ་བས། པྲ་ཏཱི་རྟེན་ཅིང་ནི་ཕྲད་པའི་དོན་ཡིན་ཞིང་

[004B] ཚོགས་པ་རྟེན་ཅིང་འབྲེལ་བའི་སྒྲ་ནི་ཕྲད་པ་ཉིད་ཡིན་པར་འཆད་པར་བྱེད་དོ་།ཞེས་དང། མཛོད་ཀྱི་འགྲེལ་བཤད་རྒྱལ་སྲས་མ་ལས། ཡོངས་སུ་བསྒྱུར་པའི་ཕྱིར་ཞེས་བྱ་བ་ནི་སྐད་ཀྱི་བྱིངས་དོན་དུ་
མ་ཡིན་པའི་ཕྱིར། རྟེན་ཅིང་འབྲེལ་བ་ཞེས་བྱ་བ་ཉེ་བར་བསྒྱུར་བ་ནི་ཕྲད་པ་སྟོན་པར་བྱེད་པ་ཡིན་པས། ཨི་ཏཱི་ཞེས་བྱ་བ་འདིའི་འགྲོ་བའི་དོན་བོར་ནས་ཕྲད་དོན་ཡིན་པར་འགྱུར་རོ། །ཞེས་དང། སྒྲའི་ངག་རྒྱུན་ལས། ཉེ་བར་བསྒྱུར་བའི་
དབང་གིས་ནི། །སྐད་ཀྱི་བྱིངས་ནི་ཡོངས་བསྒྱུར་ཏེ། །གངྒཱའི་ཆུ་ནི་མངར་མོད་ཀྱང། །རྒྱ་མཚོའི་ཆུ་ཡིས་ཇི་བཞིན་ནོ། །ཞེས་གསུངས་པའི་ཕྱིར། རྩ་རྟགས་གཉིས་པས་མུཏྤ་ད་འབྱུང་སྐྱེ་ལྟོས་གྲུབ་བཞི་ལ་འཇུག་པར་ཐལ། སྤྱིར་སམ་ཡང་དག་
པ་དང་འདུ་བ་སོགས་དང་ཨུར་སྟེར་དང་ཕྱི་མ་སོགས་དང། པཱ་ད་ཡོད་པ་དང་རྐང་པ་སོགས་ལ་འཇུག་པ་གང་ཞིག་འདིའི་སམ་འདུ་པའི་དོན་དང། ཨུཏྤ་ད་སྐྱེ་བ་དང་འབྱུང་བ་དང། ཡོངས་གྲུབ་སོགས་ལ་འཇུག་པས་ན་སྐད་དོད་སྐབས་སྟོབས་ཀྱི་སྐྱེ་ཡོང་
གྲུབ་ཅི་རིགས་ལ་བསྒྱུར་པའི་ཕྱིར། དང་པོ་གྲུབ་སྟེ། སམ་ཡང་དག་པ་དང་སམ་ཀ་ར་འདུས་བྱས་དང་ཨུཏྟ་ནྟྲ་རྒྱུད་བླ་མའམ་ཕྱི་མ་དང་བཱ་ད་ནི། རྣམ་བཤད་རིག་པ་ལས། བཱ་ད་ཞེས་བྱ་མྱ་ངན་འདས། །རྐང་པ་ཚད་དང་ཡུལ་ཚད་དང། །
བཞི་དང་བདེན་གཉིས་གོམ་པའི་གནས། །རྗེས་མ་ཚིག་ལ་འབོད་པ་ཡིན། །ཞེས་བྱ་བ་ལྟར་ཡིན་པའི་ཕྱིར། གཉིས་པ་གྲུབ་སྟེ། འདི་ལ་ཉེར་བསྒྱུར་དབང་གིས་འགྱུར་ནས་དེ་བཞི་ལ་འཇུག་པའི་ཕྱིར། ཟླ་གྲགས་ཀྱིས། ས་མུད་གོད་

[005A]༄༅། །ན་ཡོད་པའི་བ་ད་ནི་འབྱུང་བའི་དོན་ཅན་ཡིན་པས་ས་མུང་པ་དའི་སྒྲ་ནི་འབྱུང་བ་ལ་འཇུག་གོ་ཞེས་དང། ལེགས་ལྡན་འདོད་པ་བརྗོད་པའི་སྐབས་སུ། འབྱུང་བ་ཞེས་བྱ་བའི་སྒྲ་ནི་སྐྱེ་བའི་དོན་ཡིན་པས། ཞེས་
དང༑ མཛོད་འགྲེལ་ལས། པ་ད་ནི་ཡོད་པའི་དོན་ཏོ། །ཞེས་དང་དེའི་འགྲེལ་བཤད་ལས། བ་ད་ཡོད་པའི་དོན་ཡིན་ནོ། །ཞེས་དང་ཡང་དེ་ཉིད་ལས། སམ་ཞེས་བྱ་བའི་ཉེར་བསྒྱུར་བས་ནི་འདུས་པའི་དོན་སྟོན་པའི་ཕྱིར། ཨུད་
གོང་ན་ཡོད་པའི་བ་ད་ནི་འབྱུང་བའི་དོན་ཏོ་ཞེས་བྱ་བ་ནི་སྐད་ཀྱི་བྱིངས་བསྒྱུར་བའི་ཕྱིར་རོ། །ཞེས་གསུངས་པའི་ཕྱིར། དེ་ལྟར་ན་འདིར་འབྱུང་བ་འམ་ཡང་དག་པར་འབྱུང་བ་ཞེས་ཐོབ་པར་སྣང་བ་ལ་ཅིའི་ཕྱིར་དེ་ལྟར་མ་བསྒྱུར་སྙམ་ན་
སྐྱོན་མེད་དེ་དོན་ལྷག་པ་ཆེར་མི་སྣང་བའི་ཉེར་བསྒྱུར་ཚེ་ཅི་བདེར་བསྒྱུར་བར་ཕོ་པཎ་གྱི་བཀའི་བཅད་པའི་ཕྱིར་ཏེ། སྒྲ་སྦྱོར་བམ་གཉིས་ལས། དོན་ལྷག་པར་བསྙེགས་པ་མེད་པ་རྣམས་ནི་ཚིག་གི་ལྟད་ཀྱི་བསྣན་མི་དགོས་ཀྱི་སྒྲ་བཞིན་དུ་
ཐོགས་ཤིག་ཅེས་གསུངས་པའི་ཕྱིར། འོ་ན། སྐབས་འདིར་ཟློས་པ་དང་ཕྲད་ལྟོས་རྟེན་གསུམ་གང་པྲ་ཏཱི་ཏྱའི་དོན་དང། འབྱུང་བ་དང་འཇིག་པ་སོགས་དང་ཡོད་གྲུབ་སོགས་སམུ་ཏྤ་དའི་དོན་དུ་ཁས་ལེན་ནམ་སྙམ་ན་དེ་ཀུན་འདོད་པ་གཙོ་
ཆེ་ཆུང་ཡོད་དེ། སྤྱིར་དེ་ཀུན་ཁས་བླངས་དགོས་ཀྱང་འདིར་གཙོ་བོ་ཕྲད་སོགས་དང་པོའི་དོན་དང། ཡོང་གྲུབ་སོགས་ཕྱི་མའི་དོན་དུ་ཁས་ལེན་དགོས་པའི་ཕྱིར་ཏེ། པྲ་ཏཱིའི་དོན་ཟློས་ཚིག་ཁོ་ནར་བྱས་ན་འདུས་བྱས་རྐྱང་པར་སྦྱར་ཀྱང་འཆང་

[005B] མིག་སོགས་དབང་པོ་རེ་རེས་རང་གི་རྣམ་ཤེས་རེ་རེ་སྐྱེད་བར་བྱེད་པའི་སྐབས་སུ་དེ་ལ་ཟློས་ཚིག་མི་རུང་བའི་ཕྱིར་ཏེ། ཚིག་གསལ་ལས། མིག་དང་གཟུགས་ལ་བརྟེན་ནས་མིག་གི་རྣམ་པར་ཤེས་པ་འབྱུང་ངོ་ཞེས་བྱ་བ་དེ་ལྟ་
བུ་ལ་སོགས་པའི་ཕུལ་འདིར་ནི་མིག་དང་གཟུགས་ལ་བརྟེན་ནས་ཞེས་དོན་གྱི་ཁྱད་པར་དངོས་སུ་ཞལ་གྱིས་བཞེས་ཤིང། མིག་གི་དབང་བོ་གཅིག་གི་རྒྱུ་ཅན་གྱི་རྣམ་པར་ཤེས་པ་གཅིག་སྐྱེ་བར་བཞེད་པ་ན་བརྟེན་ནས་ཞེས་བྱ་བའི་སྒྲ་ལ་ཟློས་པའི་
དོན་ཉིད་ཡོད་པར་ག་ལ་འགྱུར། ཞེས་གསུངས་པའི་ཕྱིར། མཛོད་འགྲེལ་ལས། དེ་བཞིན་དུ་བཀག་གོ་དེས་ན་འདིར་རྟེན་འབྱུང་གི་སྒྲ་དོན་ཁས་ལེན་ཚུལ་གྱི་ཁྱད་པར་ཡོད་དེ། འདུས་བྱས་མང་པོ་ལ་ཟློས་ཚིག་ཅན་རེ་རེ་ལྟ་བུ་ལ་ཕྲད་ནས་
འབྱུང་བ་སོགས་ཁས་ལེན་པ་གང་ཞིག་འདུས་མ་བྱས་སོགས་ལ་རྟེན་འབྱུང་དོན་ལྟོས་གྲུབ་དང་ཕྲད་ནས་གྲུབ་པར་བཤད་པའི་ཕྱིར་དང་པོ་གྲུབ་སྟེ། འདུས་བྱས་ལ་སྦྱོར་ཚེ་རྟེན་འབྲེལ་གྱི་སྒྲ་སོ་སོར་འགྲོ་ཞིང་འཕྲད་པ་ལ་བྱེད་ཅིང། འབྱུང་
བའི་སྒྲ་སྐྱེ་བ་ཁོ་ནའི་དོན་ཅན་ལ་གཙོ་བོར་བཤད་པའི་ཕྱིར་ཏེ། ཚིག་གསལ་ལས། རྟེན་ཅིང་འབྲེལ་བར་འབྱུང་བའི་སྒྲས་དངོས་པོས་སྲིད་ཚད་མ་ལུས་པར་འཛིན་པ་བརྗོད་པར་འདོད་པ་དེའི་ཚེ་ན་རྒྱུ་དང་རྐྱེན་གྱིས་ཚོགས་པ་དེ་དང་དེ་འཕྲད་པས་འབྱུང་
བ་ནི་རྟེན་ཅིང་འབྲེལ་བར་འབྱུང་བའོ། །ཞེས་ཟློས་པ་འབྲེལ་བར་བྱེད་ལ། འོན་ཏེ་བྱེ་བྲག་འཛིན་པ་དེའི་ཚེ་ནི་མིག་དང་གཟུགས་ལ་བརྟེན་ནས་ཞེས་ཟློས་པ་དང་འབྲེལ་པ་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཐུང་ངུ་ལ་

[006A]༄༅། །བརྟེན་ནས་རིང་པོར་འཇོག་པ་ལྟ་བུ་སོགས་ལ་བརྟེན་ནས་འབྱུང་པའི་དོན་བརྟེན་ནས་སྐྱེས་བར་མི་རིགས་པའི་ཕྱིར། དེ་ཐུང་ངུ་ལས་སྐྱེ་བ་མ་ཡིན་པར་དེ་དེ་ལ་ལྟོས་ནས་རིང་པོར་འཇོག་པའམ་རིང་པོར་གྲུབ་པའི་ཕྱིར་
རིང་ཐུང་ནི་ལྟོས་པ་དགོས་ལ་གང་ལ་ལྟོས་པ་དེ་དང་དུས་མཉམ་དུ་གྲུབ་ཅིང་འཕྲད་དགོས་པའི་ཕྱིར། ཚིག་གསལ་ལས། ཅི་སྟེ། འདི་ཡོད་ན་ནི་འདི་འབྱུང་སྟེ། །ཐུང་དུ་ཡོད་ན་རིང་པོ་བཞིན། །ཞེས་བྱ་བས། འཆད་པར་བྱེད་པ་ནི། ཐུང་ངུ་དང་
ནི་ཐུང་ངུ་ལ་བརྟེན་ཏེ་ཐུང་ངུ་ལ་ལྟོས་ནས་རིང་པོར་འགྱུར་རོ། །ཞེས་དེ་ཉིད་ཁས་བླངས་པར་འགྱུར་རོ། །ཞེས་གསུངས་པའི་ཕྱིར། དེས་ན་ངེས་ཚིག་བཤད་ཚུལ་ལ་དུ་མ་ཡོད་དེ། ལྷའི་ཀླུའི་ལྷ་མིན་གྱི་ངེས་ཚིག་སོགས་དུ་མ་ཡོད་པའི་ཕྱིར་
དཀོན་མཆོག་ཏཱ་ལ་ལས། ལ་ལ་དག་ལ་མི་སྐད་ཚིག་རྣམས་དང་།ཀུན་ལ་འཇུག་པའི་ཚིག་ངེས་ཚིག་རྣམས་ཀྱི། །ལ་ལ་དག་ལ་ལྷ་ཚིག་ངེས་འཛིན་དང། །ཀླུ་ཡི་ངེས་འཛིན་གནོད་སྦྱིན་ངེས་འཛིན་གྱིས། །ལ་ལ་སྲིན་པོ་འབྱུང་པོ་ཤ་ཟ་
དང། །དྲི་ཟ་གྲུལ་བུམ་ལྟོ་འཕྱེ་ཆེ་ཚིག་དང། །མི་ཅི་ལྷ་མིན་མཁའ་ལྡིང་ཚིག་རྣམས་ཀྱིས། །བདེན་པ་བསྟན་ཅིང་ཐར་བ་འདྲེན་པ་བྱེད། །ཅེས་གསུངས་པའི་ཕྱིར། འདི་དག་བསྡུས་ན་སྐད་བཞིར་ཡང་འདུ་འོ། །དེས་ན་འདིར་ནི་ལྷའི་སྐད་
ཀྱི་སྒོ་ནས་ངེས་ཚིག་གི་བཤད་ཚུལ་ཡིན་ཏེ། ལེགས་སྦྱར་སྒྲ་ཡི་སྒོ་ནས་ངེས་ཚིག་གིས་བཤད་པ་དེའི་ཕྱིར་རོ། །འདིའི་སྒྲ་སྒྲུབ་སོགས་གཞན་དུ་རྒྱས་པར་འདོད་པས་འདིར་མ་བྲིས་སོ། །གཉིས་པ་ནི་ལེགས་ལྡན་གྱིས་རྩ་ཤེས་

[006B]བཞེད་དེ། ཚིག་གསལ་ལས། དེའི་བཞེད་པ་སོ་སོ་སོ་སོད་གྲོལ་ཞིང་འཇིགས་པ་དང་ལྡན་པ་རྣམས་ཀྱི་འབྱུང་བ་ནི་རྟེན་ཅིང་འབྲེལ་བར་འབྱུང་བའོ་ཞེས་བརྗོད་པར་བྱེད་དོ། །ཅེས་
གསུངས་པའི་ཕྱིར། དེ་ལ་ཟློས་སྒྲ་བྱེ་བྲག་མིག་ཤེས་ལ་མི་རུང་པའི་སྐྱོན་དང་དབྱིག་གཉེན་ཡང་འདི་དང་མཐུན་པར་མཛོད་འགྲེལ་དང་རྣམ་བཤད་རིག་པར་ཕྱི་རོལ་བརྡའ་སྤྲོད་པས་བརྩད་ཚུལ་ཧ་ཅང་མང་སྟེ། མཛོད་འགྲེལ་ལས། འདིར་
སྨྲས་པ། གལ་ཏེ་འབྱུང་པའི་སྔོན་རོལ་ན། །ཕྲད་ན་མེད་ཕྱིར་རུང་མ་ཡིན། །ཞེས་སོགས་གསུངས་པའི་ཕྱིར། སྒྲ་སྒྲུབ་ལ་མི་མཐུན་པ་མང་སྟེ། ལེགས་ལྡན་ཟླ་བས་བཀག་པ་སོགས་ཀྱི་ཕྱིར་རོ་   ༈    །གཉིས་པ་དགག་བཞག་སྤངས་གསུམ་
ལས༑ དང་པོ་ལ་ཁ་ཅིག་ལྟོས་ནས་གྲུབ་པ་དེ་རྟེན་འབྲེལ་གྱི་མཚན་ཉིད་ཟེར་ན། འོ་ན། ལྟོས་ནས་གྲུབ་པ་ཕྲད་པའི་མཚན་ཉིད་དུ་འཇོག་རིགས་པར་ཐལ། དེ་རྟེན་འབྲེལ་གྱི་མཚན་ཉིད་དུ་འཇོག་རིགས་པའི་ཕྱིར། འཁོར་གསུམ་སོང། ཁྱབ་
སྟེ༑ ཟླ་བའི་ཞབས་ཀྱིས་རྟེན་ཅིང་འབྲེལ་བའི་སྒྲ་ནི་ཕྲད་པ་ཉིད་ལ་ཡིན་པར་བཞེད་དོ། །ཞེས་དང། མཛོད་འགྲེལ་ལས་ཀྱང་རྟེན་ཅིང་འབྲེལ་བ་ནི་ཕྲད་པའི་དོན་ཏོ། །ཞེས་གསུངས་པའི་ཕྱིར། འདོད་ན། འདུས་བྱས་ཀྱི་མཚན་ཉིད་འདུ་
བའི་མཚན་ཉིད་དུ་བཞག་པ་ལྟར་ངོ་ཚ་བར་སྣང་ལ་སྐྱོན་མི་དགོས་ཀྱང་འཕེན་ན། །སྣང་མུན་གྱི་ཆ་ཐམས་ཅད་དང་སྔ་ཕྱིའི་རྒྱུ་འབྲས་ཀྱི་ཆ་ཐམས་ཅད་གཉིས་སོ་སོ་ནས་ཆོས་ཅན་ཕྲད་པར་ཐལ། ལྟོས་ནས་གྲུབ་པའི་ཕྱིར། ཁྱབ་པ་ཁས་
[007A]༄༅། །རྟགས་གྲུབ་སྟེ། རང་རང་གི་འདོགས་བྱེད་སོགས་ལ་ལྟེས་ནས་གྲུབ་པའི་ཕྱིར། རྟེན་འབྱུང་ཡིན་པའི་ཕྱིར་ཏེ། གཞི་གྲུབ་པའི་ཕྱིར། འདོད་ན། རྒྱུ་འབྲས་སྔ་མ་ཐམས་ཅད་ཕྱི་མ་ཐམས་ཅད་དང་ཕྲད་པར་ཐལ། འདོད་
པའི་ཕྱིར། གཞན་ཡང། དེ་འབྱུང་བའི་མཚན་ཉིད་དུ་འཇོག་རིགས་པར་ཐལ། དེ་ཕྲད་པའི་མཚན་ཉིད་དུ་འཐད་པའི་ཕྱིར། ཁྱབ་སྟེ། དེ་གཉིས་རྟེན་འབྱུང་གི་ཆ་ཤས་སུ་མཚུངས་པའི་ཕྱིར་ཁྱབ་སྟེ། རྟེན་འབྱུང་གི་མཚན་ཉིད་
དེའི་ཆ་ཤས་ཀྱི་མཚན་ཉིད་དུ་འཇོག་མི་རིགས་པའི་ཕྱིར། བུམ་པའི་མཚན་ཉིད། དེའི་མཆུའི་མཚན་ཉིད་དུ་མི་རུང་བ་བཞིན་ཤིན་ཏུ་བླུན་སྐད་ཁོ་ནའོ། །གཞན་ཡང། དེ་རྟེན་འབྲེལ་གྱི་མཚན་ཉིད་དུ་མི་འཐད་པར་ཐལ། ཕྲད་པ་དེ་རྟེན་
འབྱུང་གི་དོན་མ་ཡིན་པའི་ཕྱིར། ཕྲད་པ་དེ་རྟེན་འབྱུང་གི་དོན་དུ་འདུས་བྱས་ཀྱི་དབང་དུ་བྱས་ན་ཡང་མི་རུང་བ་གང་ཞིག་།འདུས་མ་བྱས་ཀྱི་དབང་དུ་བྱས་ཀྱང་དེའི་དོན་དུ་མི་རུང་བའི་ཕྱིར། དང་པོ་གྲུབ་སྟེ། ཕྲད་ཀྱང་བརྟེན་ནས་མ་བྱུང་
བར་མེད་སོང་བ་དུ་མ་ཡོད་པའི་ཕྱིར་ཏེ། བྲམ་ཟེ་ཁྱེའུ་སྣང་བྱེད་ཀྱི་ངོ་བོ་དང། ཟས་གཙང་སྲས་ཀྱི་ངོ་བོ་ལྟ་བུ་ཡིན་པའི་ཕྱིར། བྱས་པ་ལ་ཁོ་ན་རེ། དེ་གཉིས་ཆོས་ཅན། ཕྲད་པར་ཐལ་ཕྲད་ནས་བྱུང་བ་ཡིན་པའི་ཕྱིར་ཟེར་ན། ཁ་ཅིག་
ཆ་གཅིག་ཏུ་མ་ཁྱབ། འོ་ན། དེ་གཉིས་ཆོས་ཅན། འབྱུང་བ་ཡིན་པར་ཐལ། རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། ཁྱབ་པ་འགྲིག་ཟེར། ཞུགས་སྐད་ལའང་པྲ་ཏཱི་དང། ས་མུད་གཉིས་ཀྱིས། ཨི་ཏཱི་ད་པཱ་དའི་དོན་གཞན་དུ་བྱས་

[007B]ཟེར་མི་རུང་བ་ལྟར་ཟེར། གོང་གི་རྟགས་དེར་ཐལ། ལྟོས་ནས་གྲུབ་པའི་ཕྱིར་ན་འདིར་མ་ཁྱབ་སྟེ། ཁྱེའུ་སྣང་བྱེད་དང་བདག་ཅག་གི་སྟོན་པ་གཉིས་ཆོས་ཅན། ཕྲད་པར་ཐལ། ལྟོས་
པའི་ཕྱིར། དེ་བཞིན་དུ་ཕྲད་ནའང་ལྟོས་བསམ་ཁྱབ་སྟེ། ལྷན་ཅིག་འབྱུང་བའི་རྟ་དང་བ་ལང་བཞིན་ནོ།    ༈    །གཉིས་པ་རང་ལུགས་ལ། རང་འདོགས་བྱེད་ལ་ལྟོས་ནས་གྲུབ་པ་རྟེན་འབྱུང་གི་མཚན་ཉིད། ཡང་ན་རང་གི་ཆ་ཤས་ལྟོས་ནས་
གྲུབ་པ་དེའི་མཚན་ཉིད། དེ་ལ་དབྱེ་ན་འདུས་བྱས། འདུས་མ་བྱས་ཀྱི་རྟེན་འབྱུང་གཉིས། རང་ཉིད་རྒྱུ་རྐྱེན་ལ་བརྟེན་ནས་བྱུང་བ་ཡིན་པ་དེ། རང་འདུས་བྱས་སུ་གྱུར་པའི་རྟེན་འབྱུང་ཡིན་པའི་མཚན་ཉིད། རང་གི་རྒྱུ་རྐྱེན་ལ་བརྟེན་ནས་མ་བྱུང་
བར་རང་འདོགས་བྱེད་ལ་ལྟོས་ནས་གྲུབ་པ་འདུས་མ་བྱས་ཀྱི་རྟེན་བྱུང་གི་མཚན་ཉིད། ཡང་རྐྱེན་གསུམ་ལ་བརྟེན་ནས་བྱུང་བ་འདུས་བྱས་ཀྱི་རྟེན་བྱུང་གི་མཚན་ཉིད། རྐྱེན་གསུམ་ཡོད་དེ། གཡོ་བ་མེད་པའི་རྐྱེན། མི་རྟག་པའི་རྐྱེན་
ནུས་པའི་རྐྱེན་གསུམ་ལ་བྱེད་པའི་ཕྱིར། དེའི་མཚན་ཉིད་ཟུར་དུ་དེ་གསུམ་སྨོས་པ་ལ་དགོས་པ་ཡོད་དེ། ཚངས་པ་དབང་ཕྱུག་སོགས་ཀྱི་བློའི་གཡོ་བ་ལས་བྱུང་བ་བཟློག་ཆེད་དུ་གཡོ་བ་མེད་པའི་རྐྱེན་སྨོས། གྲངས་ཅན་གྱི་འདོད་པའི་
སྤྱི་ལྟ་བུའི་རྒྱུ་རྐྱེན་རྟག་པ་ལས་བྱུང་བ་འགོག་ཆེད་དུ་མི་རྟག་པའི་རྐྱེན་སྨོས། མི་རྟག་པ་ལས་སྐྱེན་ཐམས་ཅད་ལས་ཐམས་ཅད་སྐྱེའམ་སྙམ་པ་བཟློག་ཆེད་དུ་ནུས་པའི་རྐྱེན་སྨོས་པའི་ཕྱིར་ཏེ། རྣམ་པར་འབྱེད་པའི་མདོ་སོགས་དུ་མ་ལས་

[008A]༄༅། །འདི་ཡོད་པས་འདི་བྱུང། འདི་སྐྱེས་བའི་ཕྱིར་འདི་སྐྱེ་བ་སྟེ། འདི་ལྟར་མ་རིག་པའི་རྐྱེན་གྱིས་འདུ་བྱེད་རྣམས་སོགས་མདོ་ཚན་གསུམ་གསུངས་པའི་ཕྱིར་ཏེ། མདོ་ཚན་གསུམ་པོ་དེའི་དོན་རིམ་བཞིན། འགྲེལ་
པར་ཀུན་བཏུས་ལས། མཚན་ཉིད་ཀྱིས་ཇི་ལྟ་བུ་ཞེ་ན། གཡོ་པ་མེད་པའི་རྐྱེན་ལས་བྱུང་བ་དང། མི་རྟག་པའི་རྐྱེན་ལས་བྱུང་བ་དང། ནུས་པའི་རྐྱེན་ལས་བྱུང་པའི་ཕྱིར་རོ། །ཞེས་གསུངས། མདོ་ཚན་དང་པོས་རྐྱེན་དང་པོ་བསྟན་
པ་གང་ཞིག་མདོ་ཚན་གཉིས་པས་རྐྱེན་གཉིས་པ། མདོ་ཚན་གསུམ་པས་རྐྱེན་གསུམ་པ་ཡང་བསྟན་པའི་ཕྱིར། དང་པོ་གྲུབ་སྟེ། མདོ་དེས་རྒྱུ་རྐྱེན་འདི་ཙམ་ཡོད་པས་འབྲས་བུ་འདི་འབྱུང་གི་དེ་ལས་གཞན་པའི་བྱེད་པ་པོ་མི་དགོས་ཅེས་
བཤད་པའི་ཕྱིར། དེར་ཐལ། ཀུན་བཏུས་འགྲེལ་བ་རྒྱལ་སྲས་མ་ལས་དེ་ལ་འདི་ཡོད་པས་འདི་བྱུང་ཞེས་བྱ་བ་ནི་གཡོ་བ་མེད་པའི་རྐྱེན་ལས་བྱུང་བའི་ཕྱིར་ཏེ། རྐྱེན་ཡོད་ཙམ་གྱིས་འབྲས་བུ་འབྱུང་བར་ཟད་ཀྱི་འབྲས་བུ་འབྱུང་བར་བྱ་བའི་
ཕྱིར་རྐྱེན་གཡོ་བ་ནི་ཅི་ཡང་མེད་ཅེས་བྱ་བའི་ཐ་ཚིག་གོ་།ཞེས་དང། དེའི་དོན་འཆད་པར། ལེགས་བཤད་གསེར་ཕྲེང་ལས། དེ་ཡང་དང་པོ་ནི། ཕྱི་ནང་གི་དངོས་པོ་རྣམས་སྐྱེ་བ་ན་སུས་ཀྱང་བློ་སྔོན་དུ་བཏང་ནས་མ་བྱས་པར་སྤྱིར་རྒྱུ་རྐྱེན་
དེ་ཡོད་ན་འབྲས་བུ་དེ་འབྱུང་བ་དང། ཞེས་གསུངས་པའི་ཕྱིར་འདིས་ནི་དབང་ཕྱུག་བ་དང། ཚངས་པ་དང་འུག་པ་དང་ཁྱབ་འཇུག་པ་དང་རིགས་བྱེད་པ་སོགས་ཀྱིས་ལྷ་ཆེན་དེ་དག་གིས་སྣོད་བཅུད་འདི་འབྱིན་པར་བྱ་སྙམ་པའི་

[008B]།གྲངས་ཕྱི་མ་ཞེ་འདོད་པ་ཡང་བཀག་གོ་རྩ་རྟགས་གཉིས་པ་གྲུབ་སྟེ། མདོ་ཚན་གཉིས་པས་རྒྱུ་འདི་ལས་སྐྱེས་པའམ་འབྱུང་རིགས་པ་དངོས་སུ་བཤད་པའི་ཤུགས་ལ་རྒྱུ་མ་
བྱུང་བའི་རྟག་པ་གཅིག་གི་འབྲས་བུ་འབྱིན་པ་མི་རུང་བར་བཤད་པའི་ཕྱིར་ཏེ། རྟག་པ་ལས་སྐྱེ་ན་དུས་རྟག་ཏུ་སྐྱེ་དགོས་པའི་ཕྱིར་ཏེ། སྐྱེ་བྱེད་དེ་རྟག་པ་ཡིན་ན་དུས་རྟག་ཏུ་སྐྱེ་བྱེད་ཡིན་དགོས་པའི་ཕྱིར་ཏེ། ཞེས་འཆད་པར། ཀུན་
བཏུས་འགྲེལ་པ་ལས། འདི་སྐྱེས་པའི་ཕྱིར་འདི་སྐྱེ་བ་ཞེས་བྱ་བ་ནི་མི་རྟག་པའི་རྐྱེན་ལས་བྱུང་པའི་ཕྱིར་ཏེ། མ་བྱུང་པའི་རྒྱུས་འབྲས་བུ་བྱུང་བ་མ་གྲུབ་པའི་ཕྱིར། དེའི་དོན་འཆད་པ་ལ། ལེགས་བཤད་གསེར་ཕྲེང་ལས། གཉིས་པ་ནི་
རྒྱུ་ཡོད་ཀྱང་རྐྱེན་རྟག་པ་ལས་མི་སྐྱེ་བའི་མི་རྟག་པ་ལས་སྐྱེའོ། །ཞེས་གསུངས་པའི་ཕྱིར། འདིས་གྲངས་ཅན་དང་སེར་སྐྱ་བས་སྤྱི་རྟག་འབྲས་བུ་སྐྱེ་བར་འདོད་པ་དང་རིག་བྱེད་པ་བཞིས་རིགས་བྱེད་པས་སྣོད་བཅུད་སྐྱེད་པར་འདོད་པ་དང་
དབང་ཕྱུག་ཚངས་པ་སོགས་ཀྱི་ལྷ་ཆེན་དེ་དག་རྟག་པའང་ཡིན་ལ་བརྟན་གཡོ་སྐྱེད་པར་འདོད་པ་རྣམས་ལེགས་པར་ཁེགས་སོ། །རྟགས་གསུམ་པ་གྲུབ་སྟེ། མདོ་ཚན་གསུམ་པས་དེ་ལྟར་བློའི་གཡོ་བ་དང་རྒྱུ་རྟག་པ་མེད་དུ་ཟིན་ཀྱང་རྒྱུ་འབྲས་
འཆོལ་བར་མི་རུང་བའི་ཕྱིར་ཏེ། རྒྱུ་གང་ལའང་འབྲས་བུ་དེ་སྐྱེད་པའི་ནུས་པ་ཡོད་ན་འདི་ལྟར་མ་རིག་པ་ལས་འདུ་བྱེད་སོགས་སྐྱེ་ཞེས་བཤད་པའི་ཕྱིར་ཏེ། ཀུན་བཏུས་འགྲེལ་བ་ལས། མ་རིག་པའི་རྐྱེན་གྱིས་འདུ་བྱེད་རྣམས་ལས་འབྲས་

[009A]༄༅། །བུ་ཐམས་ཅད་མི་འབྱུང་གི་ནུས་པའི་རྐྱེན་ལས་བྱུང་བ་སྟེ། འདི་ལྟར་མ་རིག་པའི་རྐྱེན་གྱིས་འདུ་བྱེད་རྣམས་འབྱུང་བ་ན་སྐྱེ་བ་རྒ་ཤི་འབྱུང་པའི་བར་དུའོ། །ཞེས་དང། དེའི་དོན་བཤད་པར། ལེགས་བཤད་
གསེར་ཕྲེང་ལས། གསུམ་པ་ནི་རྐྱེན་སྐྱེ་ཤིང་མི་རྟག་ཀྱང་རྒྱུ་ཐམས་ཅད་ལས་འབྲས་བུ་ཐམས་ཅད་མི་འབྱུང་གི་རང་རང་གི་སྐྱེད་པའི་ནུས་པ་དང་ལྡན་པའི་རྗེས་སུ་མཐུན་པའི་རྒྱུ་ལས་སྐྱེའོ་།ཞེས་གསུངས་པའི་ཕྱིར། འདིས་ནི་རྒྱང་འཕེན་
གྱིས་རྒྱུ་མེད་ལས་སྐྱེ་བར་འདོད་པ་དང་བྲམ་ཟེ་མང་པོས་རྒྱུ་འབྲས་འཆོལ་བར་འདོད་པ་ཐམས་ཅད་ལེགས་པར་ཁེགས་སོ། །འདིས་རྐྱེན་གསུམ་སྦྱོར་བ་སྣོད་བཅུད་གཉིས་ཀའི་དབང་དུ་བྱས་ཏེ། བཅུད་ལ་ནི་རྟོགས་སླ་ལ་སྣོད་ལའང་ཇི་འདྲ་
འགྲུབ་པ་ནང་གི་ལས་ལ་ལྟོས་པའི་ཕྱིར། དེ་སྐད་དུ་ལེགས་བཤད་གསེར་ཕྲེང་ལས། འདིས་ནི་རྒྱུད་དུ་གཏོགས་མ་གཏོགས་གཉིས་ཀའི་རྟེན་འབྲེལ་ལ་བརྩམས་ནས་ཁྱད་པར་གསུམ་ལྡན་དུ་བསྟན་ཏོ། །ཞེས་གསུངས་པའི་ཕྱིར།    ༈    །
གསུམ་པ་རྩོད་སྤོང་ལ་ཁོ་ན་རེ། རྟེན་འབྱུང་དང་རྟེན་འབྲེལ་ལ་ཁྱད་པར་མེད་པར་ཐལ། གསེར་ཕྲེང་སོགས་ལས་རྟེན་འབྲེལ་ཞེས་བཤད་པ་མང་བའི་ཕྱིར་ན་མ་ཁྱབ་སྟེ། བཤད་བདེ་ཆེད་མགོ་བྱུང་ཙམ་བྱས་པ་ཡིན་པས་རྩོད་ཚེ་དེ་འདྲ་
མི་རུང་བའི་ཕྱིར། ཚོགས་སྦྱོར་མཐོང་སྒོམ་ཞེས་ཚིག་བསྡུས་པ་ལའང་རྩོད་ཚེ་ཚོགས་ཀྱི་མེད་ཟེར་ག་ལ་རུང། རྗེ་བཙུན་བྱམས་པས་གཞན་དག་ཚར་བཅད་དང། ཞེས་གསུངས་པ་ཚིག་ལ་འཁྲུལ་བ་དང་དོན་ལ་འཁྲུལ་

[009B]སོམས་ཤིག་ཞིབ་པར་སྒྲའི་སྐབས་ལ་ལྟོས། གཞན་ཡང། རྟེན་འབྱུང་ཡིན་ན། རྟེན་འབྲེལ་ཡིན་མི་དགོས་པར་ཐལ། རྟེན་འབྲེལ་གྱི་སྐད་དོད་པྲ་ཏཱི་ཏྱ་ལ་རྟེན་འབྱུང་གི་སྐད་དོད་མ་ཚང་
བའི་ཕྱིར། མ་ཁྱབ་ན། རྟེན་འབྱུང་གི་སྐད་དོད་ལ་པྲ་ཏཱི་ཏྱས་མུ་ཏྦད་རྣམས་ཚང་མི་དགོས་པར་ཐལ། མ་ཁྱབ་པ་དེའི་ཕྱིར་འདོད་ན། དེ་སྐད་དོད་ཟུར་དུས་མུ་ཏྦཱ་ད་བཤད་པ་ལ་དགོས་པ་མེད་པར་ཐལ། འདོད་པའི་ཕྱིར། འདོད་ན། དེ་ལྟར་སྟོན་
པའི་བཀའ་བསྟན་བཅོས་རྩོམ་པ་བོ་རྣམས་མི་མཁས་པར་ཐལ། དེ་མ་དགོས་བཞིན་དུ་བརྩམས་པའི་ཕྱིར། འཁོར་གསུམ་སོར། མ་ཁྱབ་མཚམས་ལ་རྟགས་གྲུབ་སྟེ། དེ་ལས་འབྱུང་བའི་སྐད་དོད་མེད་པའི་ཕྱིར། སྔར་བཤད་ཟིན་པ་དེའི་
ཕྱིར༑ གཞན་ཡང་ཁྱོད་ཀྱི་རྟེན་འབྲེལ་གྱི་སྐད་དོད་པྲ་ཏཱི་ཏྱས་མུ་ཏྭ་ད་འབྱུང་ཟེར་བའང་མི་འཐད་པར་ཐལ། དེ་ལ་དེའི་སྐད་དོད་ལས་ལྷག་ཡོད་པའི་ཕྱིར་དང། སྐད་དོད་དེ་འཇུག་གཞི་ཡིན་ན་རྟེན་འབྲེལ་ཡིན་པས་མ་ཁྱབ་པར་བཤད་ཟིན་
པ་དེའི་ཕྱིར། །གསུམ་པ་འདོད་ཚུལ་ལ། ཕྱི་རོལ་བ་རྣམས་ཀྱིས་འདིར་བཤད་པ་ལྟར་གྱི་རྟེན་འབྱུང་གི་སྒྲ་དོན་གང་ཡང་མི་འདོད་དེ། སྒྲ་མི་འདོད་པ་གང་ཞིག་དོན་མི་འདོད་པའི་ཕྱིར། དང་པོ་གྲུབ་སྟེ། མི་འདོད་ཚུལ་འཆད་པར། མཛོད་ལས་
འདིར་སྨྲས་པ། གལ་ཏེ་འབྱུང་པའི་སྔོན་རོལ་ན། །ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། ལེགས་བཤད་སྙིང་པོ་ལས་ཕྱི་རོལ་བས་རྟེན་འབྲེལ་ཁས་མི་ལེན་པའི་ཆོས་བདེན་གྲུབ་ཏུ་འདོད་པ་ནི་རང་གི་སྟོན་པའི་ལུགས་

[010A]༄༅། །ཡིན་པས་མཚར་བའི་གནས་མ་ཡིན་ལ། ཞེས་གསུངས་པའི་ཕྱིར། རང་སྡེ་སེམས་ཙམ་པ་མན་ཆད་ཀྱི་རྟེན་འབྲེལ་ལ་འདུས་བྱས་ཀྱིས་ཁྱབ་པ་ཁས་ལེན་ཏེ། བྱེ་མདོ་གཉིས་ཀྱིས་ཁས་ལེན་པ་གང་ཞིག་སེམས་
ཙམ་པས་ཁས་ལེན་པའི་ཕྱིར། དང་པོ་གྲུབ་སྟེ། རྣམ་པར་འབྱེད་པའི་མདོ་ལས། །འདི་ཡོད་པས་འདི་འབྱུང་ཞེས་སོགས་ཀྱི་མདོ་དོན་སྒྲ་ཇི་བཞིན་པར་ཁས་ལེན་པའི་ཕྱིར་ཏེ། གཉིས་པ་གྲུབ་སྟེ། ཀུན་བཏུས་ལས། རྟེན་ཅིང་འབྲེལ་
བར་འབྱུང་བ་གང་ཞེ་ན། སྨྲས་པ། ཆོས་ཀྱི་ཁམས་དང་ཆོས་ཀྱི་སྐྱེ་མཆེད་ཀྱི་ཕྱོགས་གཅིག་མ་གཏོགས་པ་ཐམས་ཅད་དོ། །ཞེས་གསུངས་པའི་ཕྱིར། དབུ་མ་པའི་ལུགས་ལ། གཞི་གྲུབ་ན་རྟེན་འབྱུང་ཡིན་པས་ཁྱབ་སྟེ། ཆོས་ཐམས་
ཅད་རང་འཇོག་བྱེད་ལ་ལྟོས་ནས་གྲུབ་པའི་ཕྱིར། རྩ་ཤེས་ལས་གང་ཕྱིར་ཏེན་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་པ་།དེ་ཕྱིར་སྟོང་པ་མ་ཡིན་པའི། །ཆོས་འགའ་ཡོད་པ་མ་ཡིན་ནོ་།ཞེས་གསུངས་པའི་ཕྱིར། འདིར་སྨྲས་པ་
བཞད་པའི་འོད་ཟེར་རྨོངས་པའི་གཉེན་གྱུར་པ། །རྩོད་པའི་རལ་གྲི་འཆད་རྩོམས་དུ་སྙན། །རྡོ་རྗེའི་ནུས་ལྡན་ལོངས་ཅེས་བྱིན་པ་སྙམ། །གཏི་མུག་མུན་ངོར་སྣང་ཞེན་ཐག་ཁྲ་ལ། །ངར་ཞེན་སྤྲུལ་འཛིན་བློ་ལ་ཆགས་སྡང་གིས། །གྱ་གྱུར་འགྲོ་
སྙམ་འཇིགས་རུང་དོན་མེད་ཀྱི། །ཚབ་ཚུབ་སེལ་སྒྲོན་བཅུ་གཉིས་ཟོ་ཆུན་རྒྱུན། །འཁོར་བྱེད་ཉོན་མོངས་འཆིང་ཐག་ཀུན། །ཡེ་ཤེས་རལ་གྲིའི་ལེགས་བཅད་པའི། །རྒྱལ་བ་ཀུན་ཀྱང་འཛུམ་པ་བཞིན། །བར་སྐབས་ཀྱི་

[010B]    ༈    །གཉིས་པ་བྱེ་བྲག་ཏུ་བཤད་པ་ལ་སྤྱིའི་མཚན་ཉིད་དང། དབྱེ་བ། སོ་སོའི་དབྱེ་བསྡུ། རྐྱེན་དུ་འགྱུར་ཚུལ། རང་རང་གི་བྱེད་ལས། ཚེ་དུ་ལ་རྫོགས། ས་མཚུངས་ཀྱི་རྣམ་བཞག་ཇི་ལྟར་སྒོམ་པའི་ཚུལ་
བསྒོམ་པའི་ཕན་ཡོན་དང་དགུ། རང་གི་རྒྱུ་རྐྱེན་ལ་བརྟེན་ནས་བྱུང་བ་ཡིན་པ་དེ་སྐབས་འདིར་བསྟན་གྱི་རྟེན་འབྱུང་གི་མཚན་ཉིད་ཡིན་ཏེ། དེ་སྐྱེ་བ་རྒྱུ་རྐྱེན་གཉིས་མེད་ན་མི་སྐྱེ་ལ་ཚང་ན་སྐྱེ་པའི་ཕྱིར། རྟེན་འབྲེལ་གྱི་མདོ་ལས། འདི་ལྟར་ཡང་
རྟེན་ཅིང་འབྲེལ་པར་འབྱུང་བ་འདི་ཉིད་ཀྱི་ཕྱིར་འབྱུང་སྟེ་གཉིས་གང་ཞེ་ན། འདི་ལྟ་སྟེ། རྒྱུ་དང་འབྲེལ་པ་དང་རྐྱེན་དང་འབྲེལ་པའོ། །ཞེས་གསུངས་པའི་ཕྱིར། གཉིས་པ་དེ་ལ་དབྱེ་ན། ཕྱིའི་རྟེན་འབྱུང་དང་ནང་གི་རྟེན་འབྱུང་གཉིས་ཡོད་དེ་ནང་སྐྱེས་
བུའི་རྒྱུད་དུ་གཏོགས་མི་གཏོགས་གཉིས་ཡོད་པའི་ཕྱིར། མདོ་དེ་ཉིད་ལས། ཕྱི་དང་ནང་གི་རྟེན་ཅིང་འབྲེལ་པར་འབྱུང་བ་རྣམ་པ་གཉིས་སུ་བལྟའོ། །ཞེས་གསུངས་པའི་ཕྱིར། རང་གི་རྒྱུ་རྐྱེན་ལ་བརྟེན་ནས་འབྱུང་ཞིང་སྐྱེས་བུའི་ཤེས་རྒྱུད་དུ་མ་གཏོགས་
པའི་དངོས་པོ་དེ་རང། ཕྱིའི་རྟེན་འབྱུང་ཡིན་པའི་མཚན་ཉིད་ཡིན་ཏེ། དེ་རྒྱུ་རྐྱེན་དེ་འདྲ་ལས་རྗེས་སུ་འགྲོ་ལྡོག་གྲུབ་པའི་ཕྱིར། དཔེར་ན་མྱུ་གུ་དེ་རང་གི་ཉེར་ལེན་གྱི་རྒྱུ་དང། ཐུན་མོང་མ་ཡིན་པའི་རྒྱུ་ས་བོན་དང་འབྲེལ་དགོས་པ་གང་ཞིག་དེ་
རང་གི་ཕྱི་རོལ་གྱི་རྐྱེན་ཆུ་སོགས་ཁམས་ལ་འབྲེལ་དགོས་པ་དེའི་ཕྱིར། དང་པོ་གྲུབ་སྟེ། དེ་རྒྱུ་དང་འབྲེལ་ཚུལ་འཆད་པར། རྟེན་འབྲེལ་གྱི་མདོ་ལས། ཕྱི་རོལ་གྱི་རྟེན་ཅིང་འབྲེལ་པར་འབྱུང་བ་རྟེན་ཅིང་འབྲེལ་བར་འབྱུང་རྒྱུ་དང་འབྲེལ་པ་གང་
[011A]༄༅། །ཞེ་ན༑ ས་བོན་ལས་མྱུ་གུ། མྱུ་གུ་ལས་འདབ་མ། འདབ་མ་ལས་སྡོང་བུ། སྡོང་བུ་ལས་སྦུ་གུ། སྦུ་གུ་ལས་སྙིང་པོ། སྙིང་པོ་ལས་མེ་ཏོག་མེ་ཏོག་ལས་འབྲས་བུའོ། །ཞེས་སོགས་རྗེས་སུ་འགྲོ་ལྡོག་གཉིས་ཀྱི་
སྒོས་གསུངས་པ་དེའི་ཕྱིར། གཉིས་པ་གྲུབ་སྟེ། རྟེན་འབྲེལ་གྱི་མདོ་ལས། ཕྱི་རོལ་གྱི་རྟེན་ཅིང་འབྲེལ་བར་འབྱུང་བ་རྐྱེན་དང་འབྲེལ་བ་ཇི་ལྟར་བལྟ་ཞེ་ན། ཁམས་དྲུག་ཏུ་འདུས་པའི་ཕྱིར་ཏེ། ཁམས་དྲུག་པོ་གང་དག་འདུས་པའི་ཕྱིར་ཞེ་ན་
འདི་ལྟ་སྟེ། ས་དང། ཆུ་དང། མེ་དང། རླུང་དང། ནམ་མཁའ་དང། ཞེས་སོགས་རྗེས་སུ་འགྲོ་ལྡོག་གཉིས་ཀྱི་སྒོ་ནས་གསུངས་པའི་ཕྱིར། རང་གི་རྒྱུ་རྐྱེན་ཚོགས་པ་ལ་བརྟེན་ནས་འབྱུང་ཞིང་ནང་སྐྱེས་བུའི་ཤེས་རྒྱུད་དུ་གཏོགས་པའི་
དངོས་པོ་དེ། རང་ནང་གི་རྟེན་འབྱུང་ཡིན་པའི་མཚན་ཉིད་ཡིན་ཏེ། དཔེར་ན་ཡན་ལག་བཅུ་གཉིས་པོ་འདི་རང་རང་གི་རྒྱུ་ལ་ལྟོས་པ་གང་ཞིག་རྐྱེན་ལའང་ལྟོས་པའི་ཕྱིར། དང་པོ་གྲུབ་སྟེ་ས་ལུ་ལྗང་བའི་མདོ་ལས། དེ་ལ་ནང་
གི་རྟེན་ཅིང་འབྲེལ་བར་འབྱུང་བ་རྒྱུ་དང་འབྲེལ་བ་གང་ཞེ་ན། མ་རིག་པའི་རྐྱེན་གྱིས་འདུ་བྱེད་སོགས་ཀྱིས་རྗེས་འགྲོ་དང་གལ་ཏེ་མ་རིག་པ་འབྱུང་ན་འདུ་བྱེད་ཀྱང་མི་མངོན་པ་ཞིག་ཅེས་པ་ནས། དེ་བཞིན་དུ་སྐྱེ་བ་ཡོད་པ་ལ་རྒ་ཤིའི་
བར་མངོན་པར་གྲུབ་ཅིང་འབྱུང་བར་ཏེ། དེ་ལྟར་ནང་གི་རྟེན་ཅིང་འབྲེལ་པར་འབྱུང་བ་རྒྱུ་དང་འབྲེལ་བར་བལྟའོ་ཞེས་ལྡོག་འགྲོ་སྟེ་རྗེས་སུ་འགྲོ་ལྡོག་གཉིས་ཀྱི་སྒོ་ནས་བསྟན་པའི་ཕྱིར་གཉིས་པ་གྲུབ་སྟེ། མདོ་དེ་ཉིད་ལས་

[011B]བར་འབྱུང་བ་ཇི་ལྟར་བལྟ་ཞེ་ན། ཁམས་དྲུག་འདུས་པའི་ཕྱིར་ཏེ། ཁམས་དྲུག་པོ་གང་འདུས་པའི་ཕྱིར་ཞེན་ཞེས་སོགས་ཀྱིས་རྗེས་འགྲོ་དང། མདོ་ལས། རྐྱེན་དེ་དག་མེད་པར་ལུས་
འདི་སྐྱེ་བར་མི་འགྱུར་གྱི་ཞེས་པས་ལྡོག་འགྲོ་བསྟན་པའི་ཕྱིར་དེ་དག་སྐྱེད་བྱེད་ཀྱི་རྒྱུ་རྐྱེན་གཉིས་ལས་རྐྱེན་ལ་ཁམས་དེ་དག་ཚང་བ་ཙམ་གྱིས་ཆོག་གི་གཞན་གྱི་བློའི་གཡོ་བ་དང་རྟག་བདག་སོགས་ལས་མི་སྐྱེ་ཞིང། བདག་སོགས་
ཀྱང་མ་ཡིན་པའི་ཕྱིར་ཏེ། མདོ་དེས་ནང་གི་སའི་ཁམས་ཚང་ཞིང་དེ་བཞིན་དུ་ཆུ་དང། མེ་དང། རླུང་དང། ནམ་མཁའ་དང། རྣམ་པར་ཤེས་པའི་ཁམས་ཀྱང་ཚང་བར་འགྱུར་ལ། ཐམས་ཅད་དུ་འདུ་བྱེད་པ་དེ་ལས་ལུས་མངོན་པར་འགྲུབ་
པར་འགྱུར་རོ་ཞེས་པའི་རྐྱེན་ལ་དེ་དག་ཚོགས་ཙམ་གྱིས་ཆོག་པར་བསྟན། ཡང་དེ་ཉིད་ལས། དེ་ལ་སའི་ཁམས་ཀྱང་འདི་སྙམ་དུ་ཅེས་པ་ནས། ལུས་ཀྱང་འདི་སྙམ་དུ་བདག་ནི་རྐྱེན་འདི་དག་གིས་བསྐྱེད་དོ་སྙམ་དུ་མི་སེམས་མོད་ཀྱི། འོན་
ཀྱང་རྐྱེན་འདི་དག་ཡོད་པ་དང་ལུས་འདི་དག་སྐྱེ་བར་འགྱུར་རོ་།ཞེས་པས་བློའི་གཡོ་བ་སོགས་མེད་ཀྱང་བསྐྱེད་དེ། ཡང་དེ་ཉིད་ལས། དེ་ལ་སའི་ཁམས་ཀྱང་བདག་མ་ཡིན་ཞེས་པ་ནས། གཞན་སུའི་ཡང་མ་ཡིན་ནོ་ཞེས་པས་རྟག་བདག་
སོགས་མ་ཡིན་པར་བཤད་པའི་ཕྱིར་རོ།    ༈    །གསུམ་པ་སོ་སོའི་དབྱེ་བསྡུ་ལ། ཡན་ལག་གི་དབྱེ་བ་དང། ཡན་ལག་བསྡུ་བ་གཉིས། དང་པོ་ནི། མདོ་ལས་བཤད་པའི་རྟེན་འབྲེལ་ཡན་ལག་ལ་དབྱེ་ན་བཅུ་གཉིས་ཡོད་དེ། ཡན་

[012A]༄༅། །ལག་བཅུ་གཉིས་ཀྱི་དང་པོ་མ་རིག་པ། གཉིས་པ་འདུ་བྱེད། གསུམ་པ་རྣམ་ཤེས། བཞི་པ་མིང་གཟུགས་ཅི་རིགས། ལྔ་པ་སྐྱེ་མཆེད། དྲུག་པ་རེག་པ། བདུན་པ་ཚོར་བ། བརྒྱད་པ་སྲེད་པ། དགུ་པ་ལེན་པ་
བཅུ་པ་སྲིད་པ། བཅུ་གཅིག་པ་སྐྱེ་བ། བཅུ་གཉིས་པ་རྒ་ཤིའི་བར་རྣམས་སུ་ཡོད་པའི་ཕྱིར་ཏེ། ཀུན་བཏུས་ལས། ཡན་ལག་རྣམ་པར་དབྱེ་བས་ཇི་ལྟ་བུ་ཞེ་ན། ཡན་ལག་བཅུ་གཉིས་ཏེ། རྟེན་ཅིང་འབྲེལ་བར་འབྱུང་བའི་ཡན་ལག་
བཅུ་གཉིས་ནི། མ་རིག་པ་དང། འདུ་བྱེད་དང། རྣམ་པར་ཤེས་པ་དང། མིང་དང་གཟུགས་དང། སྐྱེ་མཆེད་དྲུག་དང། རེག་པ་དང་ཚོར་བ་དང། སྲེད་པ་དང། ལེན་པ་དང། སྲིད་པ་དང། སྐྱེ་བ་དང། རྒ་ཤིའོ། །ཞེས་
གསུངས་པའི་ཕྱིར། དེ་ལྟར་ཡན་ལག་བཅུ་གཉིས་བཤད་པ་ལ་བཅུ་གཉིས་ལས་དང་པོ་མ་རིག་པ་ལ། དགག་གཞག་སྤངས་གསུམ། དང་པོ་ལ་སྟག་ཚང་ལོཙྪ་བ་ན་རེ། འཇིག་ལྟ་ལ་མ་རིག་པ་ཅིག་འཇོག་པ་མི་འཐད་དེ། ལྟ་
བ་དང་ལྟ་མིན་གཉིས་མངོན་པ་གོང་འོག་གཉིས་ནས་བཤད་པ་དེ་སུས་ཀྱང་མ་བཀག་ལ་དཀྲུགས་མི་རིགས་པའི་ཕྱིར། དེས་ན་ཡན་ལག་བཅུ་གཉིས་ཀྱི་ཐོག་མའི་མ་རིག་པ་དེ་ཡང་ལྟ་མིན་གྱི་མ་རིག་པ་ཁོ་ན་ཟེར་ན། འོན་འཕགས་པ་
ས་ལུ་ལྗང་པའི་མདོ་ལས། དེ་ལ་མ་རིག་པ་གང་ཞེ་ན། ཁམས་དྲུག་པོ་འདི་དག་ཐམས་ཅད་ཉིད་གང་གཅིག་པུར་འདུ་ཤེས་པ་དང་རིལ་པོར་འདུ་ཤེས་པ་དང། རྟག་པར་འདུ་ཤེས་པ་དང། བརྟན་པར་འདུ་ཤེས་པ་དང། ཐེར་

[012B] སེམས་ཅན་དང། སྲོག་དང། སྐྱེ་བ་པོ་དང། གསོ་བ་དང། སྐྱེས་བུ་དང། གང་ཟག་ཏུ་འདུ་ཤེས་པ་དང། ཤེད་ལས་སྐྱེས་པ་དང། ཤེད་བུར་གནས་ཏེ་ཞེས་བྱ་བ་ནས། བདག་གི་ཞེས་བྱ་བར་འདུ་ཤེས་པ་
སྟེ༑ འདི་ལྟ་བུ་ལ་སོགས་པ་མི་ཤེས་པ་རྣམ་པ་སྣ་ཚོགས་འདི་ནི་མ་རིག་པ་ཞེས་བྱའོ་ཞེས་པའི་མདོ་འདིའི་ལུང་དོན་མ་གྲུབ་པར་ཐལ། མདོ་ཚིག་ཐ་མང་ཞེས་བྱ་བ་དང། བདག་གི་ཞེས་བྱ་བར་འདུ་ཤེས་པ་སྟེ། ཞེས་པ་འདིས་འཇིག་ལྟ་
ངོས་བཟུང་ནས། འདི་ལྟ་བུ་ལ་སོགས་པ་ཞེས་པ་ཡན་ཆད་ཀྱིས་དེ་རྣམས་མ་རིག་པར་མ་བསྟན་པའི་ཕྱིར། དེར་ཐལ། འཇིག་ལྟ་ངེས་བཟུང་ཚུལ་ལ་ཁྱད་ཆོས་གསུམ་ཡོད་པ་ནི་དེའི་མདོ་ཚིག་དང་པོ་གསུམ་གྱིས་ཆ་ཤས་མེད་པའི་གཅིག་པུ་
རྫས་ཡོད་ཀྱི་རིལ་བོ་དང། རྟག་པ་དེ་ཁྱད་ཆོས་གསུམ་ལྡན་གྱི་བདག་གི་འཛིན་སྟངས་སུ་བྱས་པའི་འཇིག་ལྟ་ལ་ཐོག་མའི་མ་རིག་པ་ཅིག་ཡོད་པར་བསྟན་པ་མ་ཡིན་པའི་ཕྱིར་ཏེ། དེ་འདྲའི་འཛིན་སྟངས་ཅན་གྱི་མ་རིག་པ་མེད་པའི་ཕྱིར་
ཏེ༑ དེ་འདྲའི་འཛིན་སྟངས་ཅན་གྱི་འཇིག་ལྟ་དེ་མ་རིག་པ་མ་ཡིན་པའི་ཕྱིར། བྱས་པ་ལ་ཁོ་ན་རེ། འཇིག་ལྟ་མ་རིག་པ་ཡིན་པ་དེ་མི་འཐད་པར་ཐལ། འཇིག་ལྟ་དང་རང་གི་གྲོགས་མ་རིག་པ་མཚུངས་ལྡན་དུ་ཡོད་པའི་ཕྱིར། མ་ཁྱབ་
རྟགས་གྲུབ་སྟེ། ལྟ་བ་དེ་དང་མཚུངས་ལྡན་ཕྱིར། ཞེས་གསུངས་པའི་ཕྱིར། ཁོ་རང་ལ་འོ་ན་འཇིག་ལྟ་ཆོས་ཅན། ཉོན་མོངས་མ་ཡིན་པར་ཐལ། རང་གི་གྲོགས་ཉོན་མོངས་དང་མཚུངས་ལྡན་ཡིན་པའི་ཕྱིར། འཁོར་གསུམ། ཁྱབ་

[013A]༄༅། །པ་འགྲིབ། །རྟགས་གྲུབ་སྟེ། རང་གི་གྲོགས་དུག་གསུམ་དང་མཚུངས་ལྡན་གྱི་དེ་ཡོད་པའི་ཕྱིར། མདོ་ལས། རང་གི་གྲོགས་མ་རིག་པ་དང་མཚུངས་ལྡན་དུ་བཤད་པ་དེས་འཇིག་ལྟ་མ་རིག་པ་མ་ཡིན་མི་དགོས་པར་ཐལ་
དེ་ལྟར་དུ་སྟོན་པའི་མདོ་དེས། འཇིག་ལྟ་དང་མ་རིག་པ་འགལ་བ་དོན་གཞན་དུ་སྟོན་པ་མ་ཡིན་པའི་ཕྱིར་ཏེ། དེས་མ་རི་པའི་ནང་ཚན་གྱི་མ་རིག་པ་གཅིག་བསྟན་པ་ཡིན་པའི་ཕྱིར། དེར་ཐལ། དེས་མ་རིག་པ་ལས་གཞན་པའི་ལྟ་བ་
གཅིག་བསྟན་པ་མ་ཡིན་པའི་ཕྱིར་དང། འཇིག་ལྟ་མ་རིག་པའི་ནང་དུ་བསྡུས་ནས། དེ་ལྟར་དུ་ཐར་ལམ་གསལ་བྱེད་ལས། མཚུངས་ལྡན་དུ་བརྟེན་པའི་ལུང་དེས་དེ་གཉིས་དོན་གཞན་དུ་སྟོན་པ་མ་ཡིན་གྱི་པ་ལ་ཤ་དང་ལྡན་པའི་ནགས་
ཞེས་པ་བཞིན་དུ་འཇིག་ལྟ་མ་རིག་པའི་ཕྱོགས་གཅིག་ཏུ་སྟོན་པར་བཤད་རིགས་པའི་ཕྱིར། བྱས་པ་ལ་ཁོ་ན་རེ། འོ་ན། ལྟ་མིན་གྱི་མ་རིག་པའི་བློ་དེ་ལ་འཇིག་ལྟ་དང་མཚུངས་ལྡན་ཡིན་པས་ཁྱབ་པར་ཐལ། འཇིག་ལྟ་དེ་རང་གི་
གྲོགས་ལྟ་མིན་གྱི་མ་རིག་པ་དང་མཚུངས་ལྡན་ཡིན་པ་དེའི་ཕྱིར་ན་མ་ཁྱབ། འདོད་མི་ནུས་ཏེ། འཇིག་ལྟ་ལ་ཉོན་མོངས་ཅན་གྱི་མ་རིག་པས་ཁྱབ་ཀྱང། ལྟ་མིན་གྱི་མ་རིག་པ་ལ་ཉོན་མོངས་ཅན་གྱི་མ་རིག་པས་མ་ཁྱབ་པ་གང་ཞིག་
རྟག་ལྟ་སོགས་དང་མཚུངས་ལྡན་གྱི་ལྟ་མིན་གྱི་མ་རིག་པ་དེ་ཡོད་པའི་ཕྱིར། དང་པོ་གྲུབ་སྟེ། འཇིག་ལྟ་སྤངས་པའི་དགྲ་བཅོམ་རྒྱུད་ཀྱི་ལྟ་མིན་གྱི་མ་རིག་པ་ཡོད་པའི་ཕྱིར་ཏེ། དེའི་རྒྱུད་ཀྱི་ལས་འབྲས་ཀྱི་འབྲེལ་བ་ཕྲ་མོ་ལ་

[013B]ཡོད་པའི་ཕྱིར་ཏེ། དེའི་རྒྱུད་ཀྱི་ལས་འབྲས་ཀྱི་འབྲེལ་བ་ཕྲ་མོ་ལ་རྨོངས་ཙམ་གྱིས་མ་རྟོག་ལོག་རྟོག་གཉིས་ལས་མ་རྟོག་ཙམ་གྱི་བློ་ཡོད་པའི་ཕྱིར། དེ་ལས་འབྲས་ཀྱི་འབྲེལ་བ་ཕྲ་
མོ་མ་རྟོགས་ཀྱང་ཕྱིན་ཅི་ལོག་ཏུ་མི་འཛིན་པའི་ཕྱིར། དེ་སྐད་དུ་ལམ་རིམ་ལས། ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང་ཡང་དག་པའི་དོན་ལ་རྨོངས་པ་ཙམ་གཉིས་ལས་ཕྱི་མར་བཞེད་དེ། མདོར་ན་ལོག་པར་རྟོག་པ་དང་
མ་རྟོག་པའི་བློ་གཉིས་ལས་མ་རྟོག་པའི་བློའོ། །ཞེས་དང་ཐར་ལམ་གསལ་བྱེད་ལས། མ་རིག་པ་ནི་སེམས་བྱུང་མི་གསལ་པའི་རྣམ་པ་ཅན་ཡིན་ལ་ཞེས་རྩོད་པ་ལ་རྟགས་མ་གྲུབ་ཀྱི་ལན་མ་བཏབ་པའི་ཕྱིར་དང། ཡང་དེ་ཉིད་ལས་
འཇིག་ལྟ་ལ་ཉོན་མོངས་ཅན་གྱི་མ་རིག་པས་ཁྱབ་ཀྱང་གཅིག་ཤོས་ལ་མ་ཁྱབ་སྟེ། ཞེས་གསུངས་པའི་ཕྱིར། ཁྱབ་སྟེ། དེའི་གཅིག་ཤོས་དེ་ལྟ་མིན་གྱི་མ་རིག་པ་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ། ལྟ་ངན་དྲུག་ཅུ་དང་མཚུངས་
ལྡན་གྱི་ལྟ་མིན་གྱི་མ་རིག་པ་དང། འཇིག་ལྟ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་བརྟུལ་ཞུགས་མཆོག་འཛིན་ལྟ་བ་ལོག་ལྟ་ལྔ་དང་མཚུངས་ལྡན་གྱི་ལྟ་མིན་གྱི་མ་རིག་པ་དེ་ཡང་ཡོད་པའི་ཕྱིར་དང། རྣམ་བཤད་ཐར་
ལམ་གསལ་བྱེད་ལས། རྟག་འཛིན་ལྷན་སྐྱེས་སོགས་ལ་མ་རིག་པ་དེ་མཚུངས་ལྡན་དུ་ཡོད་པའི་ཕྱིར། ཞེས་གསུངས་པའི་ཕྱིར། རང་གི་གྲོགས་རྟག་ལྟ་དང་མཚུངས་ལྡན་གྱི་ལྟ་མིན་གྱི་མ་རིག་པ་ཆོས་ཅན། རྟག་བར་བཟུང་བར་ཐལ་

[014A]༄༅། །རང་གི་གྲོགས་རྟག་ལྟ་དང་རྣམ་པ་མཚུངས་པའི་ཕྱིར། མཁས་པ་ཁ་ཅིག་མ་ཁྱབ་སྟེ། ཐོགས་མེད་སྐུ་མཆེད་ཀྱི་ལུགས་ལ་སེམས་སེམས་བྱུང་མཚུངས་ལྡན་རྣམ་པ་ལྔ་མཚུངས་ལའང་འཛིན་སྟངས་མཚུངས་
པས་ཁྱབ་པ་མེད་པའི་ཕྱིར་ཏེ། དེ་གཉིས་ཀྱི་ལུགས་ལ་ཡང་རྟག་ལྟ་དང་གྲོགས་ལྟ་མིན་གྱི་མ་རིག་པ་གཉིས་མཚུངས་ལྡན་གང་ཞིག་ཞེན་སྟངས་མི་མཚུངས་པའི་ཕྱིར། དང་པོ་གྲུབ་སྟེ། དེ་གཉིས་མཚུངས་ལྡན་དུ་འབྱུང་བ་ཡོད་པའི་
ཕྱིར༑ མཛོད་ལས། མཚུངས་པར་ལྡན་པ་རྣམ་པ་ལྔ། །ཞེས་གསུངས་པའི་ཕྱིར། ཀུན་བཏུས་ལས་ཀྱང། དེ་དང་ཆ་འདྲ་བཤད་པའི་ཕྱིར་དང། གཉིས་པ་གྲུབ་སྟེ། ཐོགས་མེད་སྐུ་མཆེད་ཀྱི་ལུགས་ལ་དེ་ཡང་དག་པའི་དོན་ལ་
རྨོངས་པ་ཙམ་མ་རྟོག་དེ་ཕྱིན་ཅི་ལོག་ཏུ་མི་འཛིན་པར་བཤད་པའི་ཕྱིར། ལམ་རིམ་ལས། སློབ་དཔོན་ཐོགས་མེད་སྐུ་མཆེད་ནི་ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང། ཡང་དག་པའི་དོན་ལ་རྨོངས་པ་ཙམ་གཉིས་
ལས་ཕྱི་མར་བཞེད་པའི་ཕྱིར། མདོར་ན་ལོག་པར་རྟོག་པ་དང་མ་རྟོག་པའི་བློ་གཉིས་ལས་མ་རྟོག་པའི་བློའོ། །ཞེས་གསུངས་པའི་ཕྱིར། ཁྱབ་སྟེ། ལུང་དེས་ཐོགས་མེད་སྐུ་མཆེད་ཀྱི་ལུགས་ལ་ལྷ་མིན་གྱི་མ་རིག་པའི་དོན་ཞེན་
ཚུལ་མེད་པར་བཤད་པ་དེའི་ཕྱིར། ཞེས་ཟེར། རྩ་བར་འདོད་མི་ནུས་ཏེ། ཁྱོད་ལྟ་མིན་གྱི་མ་རིག་པ་ཡིན་པའི་ཕྱིར་ཟེར་ན་རྣམ་པ་གཅིག་ཏུ་འདིར་མ་ཁྱབ་ཟེར། དེ་ཁྱབ་པར་ཐལ། ལམ་རིམ་ལས། ཐོགས་མེད་སྐུ་མཆེད་ཀྱི་

[014B]མ་ཁྱབ་པ་ལྟར་སྣང་སྟེ། དེའི་དོན་ལྟ་མིན་གྱི་མ་རིག་པ་སྤྱིར་ཞེན་ཚུལ་མེད་ཅིང། ཞེན་ཚུལ་ཅན་གྱི་བློས་མ་ཁྱབ་ཀྱང། འཇིག་ལྟ་ལྟ་བུའི་དམིགས་རྣམ་ངེས་ཅན་གྱི་བློ་
དང་མཚུངས་ལྡན་དུ་སོང་ཚེ་ཞེན་ཚུལ་ཡོད་པའི་བློ་ཡིན་པར་བསྟན་བྱས་ཀྱང་རུང་བ་ལྟར་སྣང་བས་དཔྱད། བྱས་པ་ལ་ཁོ་ན་རེ། ལྟ་མིན་གྱི་མ་རིག་པ་ཆོས་ཅན། ཁྱོད་ཞེན་རིག་མ་ཡིན་པར་ཐལ། ཁྱོད་ཀྱི་ཞེན་ཚུལ་མེད་པའི་ཕྱིར་ཟེར་ན་
འོ་ན། ལྟ་མིན་གྱི་མ་རིག་པ་ཆོས་ཅན། ཁྱོད་མ་རིག་པ་མ་ཡིན་པར་ཐལ། ཁྱོད་རིག་པ་ཡིན་པའི་ཕྱིར། ཁྱབ་པ་ཡང་ཤིན་ཏུ་འགྲིག་མ་དགག་ཚིག་དང་རིག་པ་དང། བློ་རིག་གི་རིག་པ་དང་སྐད་དོད་བིདྱ་ཞེས་པ་མཚུངས་པའི་ཕྱིར་ཏེ། མ་
རིག་པའི་སྐད་དོད་ཨ་བིདྱ་ཞེས་ཡོད་པའི་ཕྱིར། གཞན་ཡང། ལམ་རིམ་ལས། འཇིག་ལྟ་དང་མ་རིག་པ་སོ་སོར་འདོད་པ་ལྟར་ན། དཔེར་ན། ཐག་པ་བསྡོགས་པ་ལ་མུན་པ་ཅུང་ཟད་བབ་སྟེ་ཐག་པའི་གནས་ལུགས་མི་གསལ་བ་
ན་དེ་སྦྲུལ་དུ་འཛིན་པའི་བློ་སྐྱེ་བ་ལྟར། ཕུང་པོའི་གནས་ལུགས་གསལ་བ་ལ་སྒྲིབ་པའི་མ་རིག་པའི་མུན་པ་ལས་ཕུང་པོ་ལ་བདག་ཏུ་འཁྲུལ་བ་སྐྱེ་ལ་ཞེས་གསུངས་པ་མི་འཐད་པར་ཐལ། འཇིག་ལྟ་དང་མཚུངས་ལྡན་གྱི་མ་རིག་པ་དེ་
མུན་པ་བཞིན་ཡུལ་མི་གསལ་བ་ཙམ་ཡིན་ལ། དེ་དང་མཚུངས་ལྡན་གྱི་འཇིག་ལྟ་དེ་མུན་པ་བབ་དུས་ཀྱི་ཐག་ཁྲ་ལ་སྦྲུལ་འཛིན་གྱི་བློ་བཞིན་དུ་བདག་མེད་པ་ལ་བདག་ཏུ་འཛིན་པའི་བློ་མ་ཡིན་བའི་ཕྱིར། དེར་ཐལ། དེ་འདྲ་བའི་མ་
[015A]༄༅། །རིག་པ་དེ་མུན་པ་བཞིན་དུ་མི་གསལ་བ་ཙམ་ཡིན་ལ་འཛིན་པ་མེད་དེ། འཇིག་ལྟ་དེ་ཕུང་པོ་ལ་ཕྱིན་ཅི་ལོག་ཏུ་འཛིན་པའི་སྦྲུལ་འཛིན་གྱི་བློ་མ་ཡིན་པའི་ཕྱིར། དེར་ཐལ། སྔ་མ་མ་རྟོག་ལོག་རྟོག་གཉིས་
ལས་མ་རྟོག་པའི་བློ་ཡིན་ལ། ཕྱི་མ་དེ་གཉིས་ལས་ལོག་རྟོག་གི་བློ་ཡིན་པའི་ཁྱད་པར་འཐད་པའི་ཕྱིར། སྔ་མའི་ཞེན་ཚུལ་མེད་ལ་ཕྱི་མའི་ཞེན་ཚུལ་ཡོད་པའི་ཁྱད་པར་མི་འཐད་པའི་ཕྱིར་ཞེན་རིག་ཡིན་ན་ཁྱོད་ཀྱི་ཞེན་ཚུལ་
ཡོད་པས་ཁྱབ་པའི་ཕྱིར། ཁོར་གསུམ། གཞན་ཡང། མ་རིག་པ་ལ་རང་གི་ཞེན་ཡུལ་མེད་པར་རྨོངས་ཙམ་གཅིག་མེད་པར་ཐལ། མ་རིག་པ་ཡིན་ན། རང་གི་ཞེན་ཚུལ་ཡོད་པས་ཁྱབ་པའི་ཕྱིར། རྟགས་སོང། འདོད་ན་
ལྟ་མིན་གྱི་མ་རིག་པ་དེ་ལ་དེ་འདྲ་ཅིག་མེད་པར་ཐལ། འདོད་པའི་ཕྱིར། འདོད་ན། ལམ་རིམ་ལས། བདེན་བཞི་དང་ལས་འབྲས་དང་དཀོན་མཆོག་གི་རང་བཞིན་ལ་བློ་མི་གསལ་བའི་ཉོན་མོངས་ཅན་ནོ། །ཞེས་པའི་དངོས་བསྟན་
གྱི་དཀོན་མཆོག་གི་མཐུ་བསམ་གྱིས་མི་ཁྱབ་པ་ལ་རྨོངས་པའི་བློ་དེ་ཡང་ཕྱིན་ཅི་ལོག་ཏུ་ཞེན་པའི་བློ་ཡིན་པར་ཐལ། དཀོན་མཆོག་གི་མཐུ་བསམ་གྱིས་མི་ཁྱབ་པ་ལ་རྨོངས་པའི་མ་རིག་པ་ཡིན་ན་ཕྱིན་ཅི་ལོག་ཏུ་ཞེན་
པའི་བློ་ཡིན་པས་ཁྱབ་པའི་ཕྱིར། རྟགས་སོང། འདོད་ན། འཕགས་རྒྱུད་ཀྱི་དེ་འདྲ་བའི་མ་རིག་པ་དེ་ཡང་ཕྱིན་ཅི་ལོག་ཏུ་ཞེན་པའི་བློ་ཡིན་པར་ཐལ། འདོད་པའི་ཕྱིར། འདོད་ན། འཕགས་རྒྱུད་ཀྱི་དཀོན་མཆོག་གི་མཐུ་སོགས་

[015B]པ་དང་མཚུངས་ལྡན་གྱི་ལྟ་ངན་ཡོད་པར་ཐལ། འདོད་པའི་ཕྱིར་འདོད་ན། འཕགས་པ་མ་ཡིན་པར་ཐལ་ལོ། །གཞན་ཡང་དགྲ་བཅོམ་པའི་རྒྱུད་ཀྱི་སངས་རྒྱས་ཀྱི་མཐུ་བསམ་གྱིས་
མི་ཁྱབ་པ་དང་ལས་འབྲས་ཀྱི་འབྲེལ་བ་ཕྲ་ཞིང་ཕྲ་བ་ལ་རྨོངས་ཙམ་ཡིན་ལ་ཕྱིན་ཅི་ལོག་ཏུ་མི་འཛིན་པའི་མ་རིག་པ་གཉིས་མེད་པར་ཐལ། མ་རིག་པ་ཡིན་ན་ཕྱིན་ཅི་ལོག་ཏུ་འཛིན་པས་ཁྱབ་པའི་ཕྱིར། དེ་ལ་ལོག་རྟོག་གིས་ཁྱབ་པའི་ཕྱིར་
འདོད་ན། དེའི་རྒྱུད་ཀྱི་དེ་གཉིས་ལ་རྨོངས་པའི་མ་རིག་པ་དེས་ཕྱིན་ཅི་ལོག་ཏུ་འཛིན་པར་ཐལ། འདོད་པའི་ཕྱིར། འདོད་ན། ངེས་དོན་དེ་གཉིས་ཡོད་པ་ལ་མེད་པར་འཛིན་པར་ཐལ། ངེས་དེ་གཉིས་ལོག་པར་འཛིན་པ་གང་ཞིག་མིན་པ་
ལ་ཡིན་པར་མི་འཛིན། ཡིན་པ་ལ་མ་ཡིན་པར་མི་འཛིན། མེད་པ་ལ་ཡོད་པར་ཡང་མི་འཛིན་པའི་ཕྱིར། རྟགས་དང་པོ་ཁས། ཕྱི་མ་གསུམ་གྲུབ་སྟེ། དེའི་རྒྱུད་ལ་ལོག་རྟོག་མེད་པའི་ཕྱིར། འདོད་མི་ནུས་ཏེ། དེ་གཉིས་ལོག་རྟོག་སྤངས་
བའི་གང་ཟག་གི་རྒྱུད་ཀྱི་བློ་ཡིན་པའི་ཕྱིར་ཏེ། དགྲ་བཅོམ་རྒྱུད་ཀྱི་བློ་ཡིན་པའི་ཕྱིར་རོ། །གཞན་ཡང། ལྟ་བ་དང་ལྟ་མིན་གཉིས་མ་བསྲེས་ན། འཇིག་ལྟ་མ་རིག་པར་འཇོག་མི་ཐུབ་པར་ཐལ། ཁྱོད་ཀྱི་སྐྱོན་བཏང་བ་དེ་ལ་འབྲེལ་ཡོད་
པའི་ཕྱིར། འདོད་ན། ཡན་ལག་བཅུ་གཉིས་ཀྱི་ཐོག་མའི་མ་རིག་པ་དང་མ་རིག་པའི་གཞི་མཐུན་ཡིན་ན། འཇིག་ལྟ་མིན་པའི་ཁྱབ་པར་ཐལ། འདོད་པ་གང་ཞིག་ལྟ་བ་དང་ལྟ་མིན་གཅིག་བྱེད་མི་ཐུབ་པའི་ཕྱིར། འདོད་ན་

[016A]༄༅། །ས་ལུ་ལྗང་བའི་མདོ་ལས། ང་ཞེས་བྱ་བ་དང། བདག་གི་ཞེས་བྱ་བར་འདུ་ཤེས་པ་སྟེ་འདི་ལྟ་བུ་ལ་སོགས་པ་མི་ཤེས་པ་རྣམ་པ་སྣ་ཚོགས་འདི་ནི་མ་རིག་པ་ཞེས་བྱ་བའོ། །ཞེས་གསུངས་པ་མི་འཐད་པར་ཐལ་
ཡན་ལག་བཅུ་གཉིས་ཀྱི་ཐོག་མའི་མ་རིག་པ་དེ་ལ་ང་དང་ང་ཡི་བར་འཛིན་པའི་འཇིག་ལྟ་མེད་པའི་ཕྱིར། དེར་ཐལ། མ་རིག་པ་ལ་དེའི་ཕྱིར། འཁོར་གསུམ་སོང། ཁ་ཅིག་དུག་གསུམ་གྱི་ནང་ཚན་གྱི་གཏི་མུག་དང་མ་རིག་པ་དོན་
གཅིག་ཟེར་ན། གཟུགས་སོགས་བདེན་གྲུབ་ཏུ་འཛིན་པའི་མ་རིག་པ་ཆོས་ཅན། དུག་གསུམ་གྱི་ནང་ཚན་གྱི་མ་རིག་པ་ཡིན་པར་ཐལ། མ་རིག་པ་ཡིན་པའི་ཕྱིར། ཆོས་ཀྱི་བདག་འཛིན་དུ་གྱུར་བའི་མ་རིག་པ་ཡིན་པའི་ཕྱིར་
དེར་ཐལ། ཆོས་ཅན་དེའི་ཕྱིར། མ་རིག་པ་ལ་ཉོན་མོངས་ཅན་ཡིན་མིན་གཉིས་ཡོད་པས་ཕྱི་མ་འདི་དགྲ་བཅོམ་པའི་རྒྱུད་ལ་ཡོད་པའི་ཤེས་སྒྲིབ་ཀྱིས་བསྡུས་པའི་མ་རིག་པར་འཇོག་དགོས་པའི་ཕྱིར། དེར་ཐལ། སྤྱིར་མ་རིག་
པ་ལ་ཉོན་མོངས་ཅན་ཡིན་མིན་གཉིས་ཡོད་ཀྱང་གཉིས་པ་ནི་དགྲ་བཅོམ་པ་རྣམས་ལ་ཡང་མངོན་གྱུར་དུ་ལྡན་པས་ཅེས་གསུངས་པའི་ཕྱིར། འདོད་ན། ཉོན་མོངས་ཅན་གྱི་མ་རིག་པ་ཡིན་པར་ཐལ། འདོད་པའི་ཕྱིར། འདོད་ན་
དགྲ་བཅོམ་པ་ཡིན་ན་ཁྱོད་རྒྱུད་ལ་མི་ལྡན་པས་ཁྱབ་པར་ཐལ་འདོད་པའི་ཕྱིར། འདོད་མི་ནུས་ཏེ། དགྲ་བཅོམ་པའི་རྒྱུད་ཀྱི་ཁྱོད་ཡོད་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། འདིས་ནི་མ་རིག་པ་ཡིན་ན། ཉོན་

[016B]།ཡང་ཁ་ཅིག་མ་རིག་པ་ཡིན་ན། ཉོན་མོངས་ཅན་གྱི་མ་རིག་པ་ཡིན་པས་ཁྱབ་ཟེར་ན། དེ་ལྟར་གྲུབ་མཐའ་གོང་མའི་ལུགས་འདིར་མ་ཁྱབ་པར་ཐལ། སེམས་ཙམ་པའི་
ལུགས་ལ་དེ་ལྟར་མ་ཁྱབ། རང་རྒྱུད་པའི་ལུགས་ལ་ཡང་དེ་ལྟར་མ་ཁྱབ། ཐལ་འགྱུར་བའི་ལུགས་ལ་ཡང་དེ་ལྟར་མ་ཁྱབ་པའི་ཕྱིར། དང་པོ་གྲུབ་སྟེ། སེམས་ཙམ་པའི་ལུགས་ལ་ཤེས་སྒྲིབ་ཏུ་གྱུར་བའི་མ་རིག་པ་ཡོད་པའི་ཕྱིར་
གཉིས་པ་གྲུབ་སྟེ། རང་རྒྱུད་པའི་ལུགས་ལ་ཡང་རྒྱུ་འབྲས་བདེན་གྲུབ་ཏུ་འཛིན་པའི་མ་རིག་པ་ཡོད་པའི་ཕྱིར། འཁོར་གསུམ། བདེན་གྲུབ་ཏུ་འཛིན་པའི་མ་རིག་པ་རྣམས་ཤེས་སྒྲིབ་ཡིན་པའི་ཕྱིར་ཏེ་རྒྱུ་དང་རྐྱེན་ལས་སྐྱེ་དངོས་
རྣམས། །ཡང་དག་པར་ནི་རྟོགས་པ་གང། །དེ་ནི་སྟོན་པའི་མ་རིག་གསུངས། །ཞེས་དང། རྒྱུད་བླ་མ་ལས། འཁོར་གསུམ་རྣམ་པར་རྟོགས་པ་གང། །དེ་ནི་ཤེས་བྱའི་སྒྲིབ་བར་འདོད། །ཅེས་གསུངས་པའི་ཕྱིར། ཁྱབ་སྟེ་
ལུང་དང་པོས་དེ་འདྲ་བའི་བདེན་འཛིན་དེ་མ་རིག་པར་བསྟན། གཉིས་པས་དེ་འདྲ་པའི་བདེན་འཛིན་དེ་ཤེས་སྒྲིབ་ཏུ་བསྟན་པའི་ཕྱིར་རྟགས་གསུམ་པ་གྲུབ་སྟེ། ཐལ་འགྱུར་པ་གཅིག་པུར་མ་ཟད་ཐེག་ཆེན་གྱི་གྲུབ་མཐའ་ཀུན་གྱི་
ལུག་ལ་ཐེག་དམན་དགྲ་བཅོམ་པའི་རྒྱུད་ལ་ཤེས་བྱ་ཉིད་མངོན་སུམ་དུ་རྟོགས་སུ་མི་འཇུག་མཁན་གྱི་ཉོན་མོངས་ཅན་མ་ཡིན་པའི་མ་རིག་པ་ཅིག་ཡོད་པའི་ཕྱིར། དེས་དེ་མ་རྟོགས་པའི་རྒྱུ་མཚན་ཡོད་པའི་ཕྱིར། འཇུག་འགྲེལ་ལས་

[017A]༄༅། །ཉོན་མོངས་ཅན་མ་ཡིན་པའི་མ་རིག་པ་ཙམ་ཀུན་ཏུ་སྤྱོད་པའི་ཕྱིར། ཞེས་གསུངས་པའི་ཕྱིར། གཞན་ཡང། ལྟ་མིན་གྱི་མ་རིག་པ་ཡིན་ན། ཉོན་མོངས་ཅན་གྱི་མ་རིག་པ་ཡིན་པས་ཁྱབ་པར་ཐལ་
མ་རིག་པ་ལ་དེའི་ཕྱིར། འདོད་ན། ཐེག་དམན་དགྲ་བཅོམ་པའི་རྒྱུད་ལ་ཆོས་ཀྱི་བདག་འཛིན་དུ་གྱུར་པའི་ཤེས་རབ་འཆལ་བ་མེད་པར་ཐལ། དེའི་རྒྱུད་ལ་ལྟ་མིན་ཀྱི་དེ་མེད་པའི་ཕྱིར། ཁྱབ་སྟེ། དེ་འདྲ་པའི་ཤེས་
འཆལ་དེ་ཤེས་རབ་ཀྱི་རྫས་ཡིན་ཀྱང་ལྟ་མིན་གྱི་མ་རིག་པ་དང། མཚུངས་ལྡན་དུ་སོང་བ་ན་ཆོས་ཀྱི་བདག་ཏུ་བཟུང་སྟེ་ཤེས་རབ་འཆལ་བར་འགྱུར་བ་མ་ཡིན་པའི་ཕྱིར། ཁྱབ་སྟེ། དེ་འདྲ་བའི་ཤེས་རབ་འཆལ་ཚུལ་ཅིག་ཡོད་པའི་ཕྱིར་
གཞན་ཡང། གོང་གི་མ་ཁྱབ་མཚམས་ལ། དེའི་རྒྱུད་ལ་ཤེས་རབ་འཆལ་བ་མེད་པར་ཐལ། མ་ཁྱབ་པ་དེའི་ཕྱིར། འདོད་ན། དེ་རང་ཡུལ་ལ་རང་སྟོབས་ཀྱིས་རྨོངས་པར་ཐལ། དེ་རང་ཡུལ་ལ་རྨོངས་པ་གང་ཞིག་གཞན་
སྟོབས་ཀྱིས་རྨོངས་པ་མ་ཡིན་པའི་ཕྱིར། དང་པོ་གྲུབ་སྟེ། ཤེས་འཆལ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཁྱོད་རང་ཡུལ་ལ་ལྟ་མིན་གྱི་མ་རིག་པའི་སྟོབས་ཀྱིས་རྨོངས་པར་ཐལ་ཁྱོད་རང་ཡུལ་ལ་གཞན་
སྟོབས་ཀྱིས་རྨོངས་པ་ཡིན་པའི་ཕྱིར། ཁ་ཅིག་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་ན། ལྟ་མིན་གྱི་མ་རིག་པ་ཡིན་པས་ཁྱབ་ཟེར་ན། ཡན་ལག་བཅུ་གཉིས་ཀྱི་ཐོག་མའི་མ་རིག་པར་གྱུར་བའི་འཇིག་ལྟ་ཆོས་ཅན་

[017B] དེའི་ཕྱིར། དེ་ཡོད་པའི་ཕྱིར། ས་ལུ་ལྗང་བའི་མདོ་ལས། ང་དང་ང་ཡིར་ཞེས་སོགས་གསུངས་པ་དེའི་ཕྱིར། ཁྱབ་སྟེ། འདི་ཡན་ལག་བཅུ་གཉིས་ཀྱི་ཐོག་མའི་མ་རིག་པ་འཆད་པའི་སྐབས་ཡིན་པའི་ཕྱིར། འདོད་ན། འོན་
མོངས་ཅན་གྱི་ལྟ་བ་ལྔ་པོ་གང་རུང་མ་ཡིན་པར་ཐལ། ལྟ་མིན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། འཇིག་ལྟ་ཡིན་པའི་ཕྱིར། ཡང་ཁ་ཅིག་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ལ་ལྷན་སྐྱེས་གྱིས་ཁྱབ་ཟེར་ན་
མཐོང་སྤང་ཀུན་བཏགས་སུ་གྱུར་པའི་དེ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར་ཏེ་མཐོང་སྤངས་སུ་གྱུར་བའི་ཡན་ལག་བཅུ་གཉིས་ཡོད་པའི་ཕྱིར་ཏེ་དེར་གྱུར་པའི་ངན་འགྲོར་
སྐྱེ་བ་འཕེན་བྱེད་དང་ཚར་གཅིག་པའི་ཡན་ལག་བཅུ་གཉིས་ཡོད་པའི་ཕྱིར། རྣལ་འབྱོར་སྤྱོད་པའི་ས་ལས། རྒྱུན་དུ་ཞུགས་པས་ཡན་ལག་ཏུ་ཞིག་སྤོང་ཞེ་ན། ཐམས་ཅད་ཀྱི་ཕྱོགས་གཅིག་སྟེ་གང་ཡང་རུང་བ་དང་རིལ་གྱིས་སྤོང་བ་ནི་
མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། ཡན་ལག་བཅུ་གཉིས་ཀུན་ལ་མཐོང་སྤང་རེ་ཡོད་ཅིང་བཅུ་གཉིས་པོ་རིལ་ལམ་མ་ལུས་པ་སྤོང་བ་མིན་ཞེས་བཤད་པའི་ཕྱིར་ཏེ།། ཐམས་ཅད་ཀྱི་ཕྱོགས་གཅིག་ཏུ་ཞེས་དང་རིལ་གྱི་ས་མ་
ཡིན་ཞེས་པའི་དོན་ཡོད་པའི་ཕྱིར། ཡང་ཁ་ཅིག་ངན་འགྲོར་འཕེན་བྱེད་ཀྱི་ལས་དང་དེ་དང་ཚར་གཅིག་པ་གང་རུང་ཡིན་ན་མཐོང་སྤང་ཡིན་པས་ཁྱབ་ཟེར་ན། ཕྱིར་མི་འོང་དང་དགྲ་བཅོམ་པའི་འཕེན་བྱེད་མི་དགེ་བའི་ལས་ཆོས་ཅན་

[018A]༄༅། །དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ་དེ་ཡོད་པའི་ཕྱིར་ཏེ། འགྲེལ་བ་དོན་གསལ་ལས། སྔོན་དགྲ་བཅོམ་བདག་ལ་སོ་སོ་སྐྱེ་བོའི་གནས་སྐབས་སུ་བསགས་པའི་དགེ་བ་དང་མི་དགེ་བའི་ལས་
ངེས་པ་དང་མ་ངེས་བདག་ཡོད་མོད་ཀྱི་ཞེས་གསུངས་པའི་ཕྱིར་ཁྱབ་སྟེ། འཕེན་བྱེད་མི་དགེ་བའི་ལས་ཡིན་ན། ངན་འགྲོར་སྐྱེ་བ་འཕེན་བྱེད་ཀྱི་ལས་ཡིན་པས་ཁྱབ་པའི་ཕྱིར། རིན་ཆེན་ཕྲེང་བ་ལས། མི་དགེ་བ་ལས་སྡུག་བསྔལ་དང་
དེ་བཞིན་ངན་འགྲོ་ཐམས་ཅད་དོ། །ཅེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཁྱོད་རྒྱུད་ལྡན་གྱི་དགྲ་བཅོམ་པ་ཡོད་པའི་ཕྱིར་དང། སྐབས་འདིར་ཁྱོད་ཀྱི་སྤང་ལྡན་མི་འདོད་པའི་ཕྱིར་ཏེ། དེས་ཡན་ལག་གཞན་ལ་
རིགས་བསྒྲེ། གཞན་ཡང་འཕེན་བྱེད་མི་དགེ་བའི་ཀུན་སློང་དུ་གྱུར་པའི་ཐོག་མའི་མ་རིག་པ་ལ་ལྷན་སྐྱེས་གཅིག་མེད་པར་ཐལ། དེ་ཡིན་ན་མཐོང་སྤང་ཡིན་པས་ཁྱབ་པའི་ཕྱིར། རྟགས་སོང། དམ་བཅའ་འཐད་པའི་ཕྱིར་
འདོད་མི་ནུས་ཏེ། འཇིག་ལྟ་ལྷན་སྐྱེས་ལ་བརྟེན་ནས་ལས་བསགས་ཏེ་སྲིད་རྩེ་ནས་མནར་མེད་ཀྱི་བར་ཟོ་ཆུན་གྱི་རྒྱུན་ལྟར་འཁོར་བར་འཁོར་བ་ཡོད་པའི་ཕྱིར་ཏེ། འཇུག་པ་ལས། དང་པོར་ང་ཞེས་བདག་ལ་ཞེན་གྱུར་
ཅིང༑ ༑བདག་གི་འདི་ཞེས་དངོས་ལ་ཆགས་བསྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི། །འགྲོ་ལ་སྙིང་རྗེ། ཞེས་དང། རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ་།དེ་སྲིད་དེ་ལ་ངར་འཛིན་ཡོད་

[018B] །ལས་ལས་ཀྱང་ནི་སྐྱེ་བ་ཡིན། །ཞེས་དང། རྣམ་འགྲེལ་ལས། བདག་ཡོད་ན་ནི་གཞན་དུ་ཤེས་།བདག་གཞན་ཆ་ལས་འཛིན་དང་སྡང། །ཞེས་དང། མདོ་ལས་ཀྱང་བྱིས་པ་སོ་སོའི་སྐྱེ་བོ་ཐོས་
པ་དང་མི་ལྡན་པས་མིག་གིས་གཟུགས་མཐོང་ན་ཡིད་བདེ་བར་འགྱུར་བ་རྣམས་ལ་མངོན་པར་ཞེན་པར་འགྱུར་རོ། །ཞེས་པ་ནས། ཡོངས་སུ་ཆགས་པར་གྱུར་ནས་འདོད་ཆགས་ལས་བྱུང་བའི་ལས་ལུས་ཀྱིས་ནི་རྣམ་པ་གསུམ་ངག་གིས་ནི་
རྣམ་པ་བཞི། ཡིད་ཀྱིས་ནི་རྣམ་པ་གསུམ་མངོན་པར་འདུ་བྱེད་དེ་ཅེས་གསུངས་པའི་ཕྱིར། ཁྱབ་སྟེ། དང་པོ་གཉིས་ཀྱི་ངར་འཛིན་ཡང་གཙོ་བོར་ལྷན་སྐྱེས་མེད་ལ། མདོ་ལས་བཤད་པའི་བྱིས་པ་སོ་སྐྱེས་ཐོས་པ་དང་མི་ལྡན་པ་དེ་
ལའང་འཇིག་རྟེན་རང་དགའ་བ་མེད་པའི་ཕྱིར། ཡང་ཁ་ཅིག་།འཁོར་བའི་རྩ་བར་གྱུར་པའི་མ་རིག་པ་ཡིན་ན། དེ་བཅུ་གཉིས་ཀྱི་ཐོག་མས་ཁྱབ་ཟེར་ན། བདེན་པར་འཛིན་པའི་མ་རིག་པ་ལྷན་སྐྱེས་ཆོས་ཅན། དེར་ཐལ། དེའི་
ཕྱིར༑ ཁྱབ་པ་ཁས། རྟགས་གྲུབ་སྟེ། ཕུང་པོ་བདེན་འཛིན་ལ་བརྟེན་ནས་ངར་འཛིན་པའི་འཇིག་ལྟ་འབྱུང་བའི་ཕྱིར་ཏེ། རིན་ཆེན་ཕྲེང་བ་ལས། ཇི་སྲིད་ཕུང་པོ་སོགས། སྟོང་ཉིད་བདུན་ཅུ་པ་ལས། རྒྱུ་དང་རྐྱེན་ལས་རྟེན་དངོས་
རྣམས། །ཡང་དག་པར་ནི་རྟོགས་པ་གང། །དེ་ནི་སྟོན་པས་མ་རིག་གསུངས། །དེ་ལས་ཡན་ལག་བཅུ་གཉིས་འབྱུང། །ཞེས་གསུངས་པའི་ཕྱིར་དང། དེ་ལྟར་དུ་མ་ཟད་ཆོས་ཀྱིས་བདེན་འཛིན་གྱིས་འཁོར་རྩ་བྱེད་ཀྱང། དེ་མ་ཟད་
[019A]༄༅། །ཀྱང་འཁོར་བ་ལས་གྲོལ་བ་གཅིག་ཡོད་པ་སེམས་ཙམ་པ་དང་རང་རྒྱུད་བདག་འདོད་པའི་ཕྱིར། ལེགས་བཤད་སྙིང་པོ་ལས་ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་གྱི་གཞི་བྱེད་པ་ནི་ཉན་
རང་ལ། ཆོས་ཀྱི་བདག་མེད་རྟོགས་པ་མེད་པར་བཞེད་པའི་དབུ་མ་པ་རྣམས་ཀྱང་བཞེད་དོ། །ཞེས་དང། ཆོས་ཀྱི་བདག་འཛིན་ཟད་ན་གང་ཟག་གི་བདག་འཛིན་ལྡོག་ཀྱང་ཆོས་ཀྱི་བདག་འཛིན་མ་ཟད་ན་གང་ཟག་གི་བདག་འཛིན་
མི་ལྡོག་བ་མ་ཡིན་པས་འཁོར་བའི་གཞི་རྩ་མཐར་ཐུག་པ་མ་ལོག་ཀྱང་འཁོར་བ་ལས་གྲོལ་བ་མི་འགལ་ལོ། །ཞེས་གསུངས་པའི་ཕྱིར། ཁྱབ་སྟེ། འཁོར་བའི་གཞི་རྩ་མཐར་ཐུག་ཞེས་པའི་དོན་ཡོད་པའི་ཕྱིར། ཡང་ཁ་ཅིག་ཐོག་
མའི་མ་རིག་པ་དང་འཁོར་རྩ་དོན་གཅིག་ཟེར་ན། མཐོང་སྤང་ཀུན་བཏགས་སུ་གྱུར་བའི་འཇིག་ལྟ་ཕྲ་མོར་གྱུར་བའི་མ་རིག་པ་འཁོར་བའི་རྩ་བར་ཐལ། ཐོག་མའི་མ་རིག་པ་ཡིན་པའི་ཕྱིར་ཁྱབ་པ་ཁས། རྟགས་གྲུབ་སྟེ། དེའི་ཐོག་
མའི་མ་རིག་པ་བྱས་དེའི་དབང་གི་འདུ་བྱེད་བསགས་ཏེ་ཡན་ལག་ལྷག་མ་བཅུ་འབྱུང་བ་ཡོད་པའི་ཕྱིར་ཏེ། མཐོང་སྤངས་སུ་གྱུར་བའི་ཡན་ལག་བཅུ་གཉིས་འབྱུང་ཚུལ་ཡོད་པའི་ཕྱིར་དང། རིན་ཆེན་ཕྲེང་བ་རྣམ་འགྲེལ་སོགས་ཀྱི་
ལུང་དེའི་དངོས་བསྟན་གྱི་ངར་འཛིན་ཀུན་བཏགས་ཡོད་པའི་ཕྱིར་རོ། །འདོད་ན། འགྲོ་བ་རྣམས་འཇིག་ལྷ་ཀུན་བཏགས་ཀྱི་དབང་གིས་འཁོར་བར་འཁོར་བར་ཐལ། འདོད་པའི་ཕྱིར། འདོད་མི་ནུས་ཏེ་གྲུབ་མཐར་མ་ཞུགས་

[019B]ཕྱིར་ཏེ། གྲུབ་མཐས་བློ་མ་བསླད་པའི་བྱ་སོགས་ཡོད་པའི་ཕྱིར་ཏེ། གསེར་ཕྲེང་ལས། བྱ་དང་རི་དྭགས་སོགས་གྲུབ་མཐས་བློ་མ་བསླད་པས་ཀྱང་མ་རིག་པས་བསླད་པའི་
ལས་བསོགས་པ་དང་ཞེས་གསུངས་པའི་ཕྱིར། འཇིག་ལྟ་ལྷན་སྐྱེས་ལ་ཐོག་མའི་མ་རིག་པས་ཁྱབ་ཟེར་ན། བྱང་འཕགས་རྒྱུད་ཀྱི་དེ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ་འདོད་ན། དེ་ཆོས་ཅན། ཁྱོད་རང་རྒྱུད་
ལྡན་གྱིས་ཁྱོད་ཀྱི་ཞེན་ཡུལ་མེད་པར་མངོན་སུམ་དུ་མ་ཤེས་པར་ཐལ། ཁྱོད་ཐོག་མའི་མ་རིག་པ་ཡིན་པའི་ཕྱིར། ཁྱབ་སྟེ་དེའི་ཞེན་ཡུལ་མངོན་སུམ་གྱིས་སུ་ནམ་ཕྱུང་བར་ཡོད་ཀྱི་བར་དུ་ལས་འདུ་བྱེད་པའི་ཐོག་མའི་མ་རིག་པའི་དོན་
བྱེད་ཐུབ་ལ་དེ་ལྟར་སུན་དབྱུང་བར་བྱས་ཕྱིན་ཆད་ནས་ཐོག་མའི་མ་རིག་པའི་དོན་བྱེད་མི་ཐུབ་པའི་ཕྱིར་ཏེ། རིན་ཆེན་ཕྲེང་བ་ལས། ཇི་སྲིད་ཕུང་པོ་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །ཞེས་
གསུངས་པའི་ཕྱིར། ཁྱབ་སྟེ། ཇི་སྲིད་ཕུང་པོ་བདེན་འཛིན་དང་འཇིག་ལྟ་གང་གིས་རང་ཞེན་ཡུལ་ལ་མངོན་སུམ་གྱིས་སུན་མ་དབྱུང་བར་དུ་ལས་བསོགས་ཞེས་པ་གང་ཞིག་དེ་ལྟར་ན་དེ་ལྟར་སུན་ཕྱུང་ཚེ་ལས་མི་བསོགས་པའང་དོན་
གྱིས་བཤད་པའི་ཕྱིར་ཏེ། དང་པོ་གྲུབ་སྟེ། རྣམ་བཤད་དགོངས་པ་རབ་གསལ་ལས། དེ་ནི་ཡུལ་སུན་མ་ཕྱུང་བའི་དབང་དུ་མཛད་པ་ཡིན་གྱིས། སྤྱིར་འཇིག་ལྟ་ཡོད་ཙམ་ལ་མིན་ཏེ། ས་བདུན་པའི་བར་དུ་འཇིག་ལྟ་ཡོད་ལ་

[020A]༄༅། །ས་དང་པོ་ནས་ལས་ཉོན་གྱིས་འཁོར་བར་སྐྱེ་བ་ལེན་པ་མེད་པའི་ཕྱིར། ཞེས་གསུངས་པའི་ཕྱིར། གཉིས་པ་གྲུབ་སྟེ་ཇི་སྲིད་དང་དེ་སྲིད་ཞེས་མཐའ་བཟུང་བའི་རྣམ་བཅད་ལོངས་སྤྱོད་ཀྱི་དོན་རེ་སོ་སོར་ཡོད་
པའི་ཕྱིར། གཞན་ཡང། ཁྱེད་ཅག་འཕགས་པ་ལ་འཕེན་བྱེད་ཀྱི་ལས་གསར་བསོག་མེད་ཟེར་བ་དང། དེའི་རྒྱུད་ཀྱི་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡོད་པ་མི་འཐད་པར་མ་ཟད་ནང་འགལ་ཡང་ཡིན་པར་ཐལ། འཕགས་
པ་གང་ལའང་འཕེན་བྱེད་ཀྱི་ལས་བསོགས་པ་མེད་པའི་རྒྱུ་མཚན་བདག་མེད་མངོན་སུམ་དུ་རྟོགས་པ་ལ་རག་ལས་པ་གང་ཞིག་རང་གི་དོན་བྱེད་ལས་ཀྱི་དོན་བྱེད་མི་ཐུབ་པའི་ཤེས་པ་མེད་པར་དེ་ཡང་འགལ། ལུང་རིགས་དུ་མ་དང་
ཡང་འགལ་བའི་ཕྱིར། དང་པོ་གྲུབ་སྟེ། སོ་སྐྱེ་ཐམས་ཅད་ཀྱི་འཕེན་བྱེད་ཀྱི་ལས་གསར་དུ་བསོགས་ལ་འཕགས་པས་མི་བསོགས་པའི་རྒྱུ་མཚན་ཡོད་པའི་ཕྱིར། ཁྱབ་སྟེ། མ་རིག་པས་སྒྲིབ་ནས་བདེན་པ་མངོན་སུམ་དུ་མ་རྟོགས་
པར་དུ་འཕེན་བྱེད་ཀྱི་ལས་བསོག་ཏུ་འཇུག་ལ་བདེན་པ་མངོན་སུམ་དུ་རྟོགས་ནས་དར་སྒྲིབ་མི་ཐུབ་པའི་རྒྱུ་མཚན་གྱིས་ཡིན་པའི་ཕྱིར་ཏེ། རྩ་ཤེས་ལས། འཁོར་བའི་རྩ་བ་འདུ་བྱེད་སྟེ་།དེའི་ཕྱིར་མཁས་རྣམས་འདུ་མི་བྱེད། །
དེའི་ཕྱིར་མི་མཁས་བྱེད་པོ་ཡིན། །མཁས་མིན་དེ་ཉིད་མཐོང་ཕྱིར་རོ། །ཞེས་དང། དེའི་འགྲེལ་པར། ཟླ་བའི་ཞབས་ཀྱིས། གང་གི་ཕྱིར། དེ་ལྟར་ན། མི་མཁས་བྱེད་པ་པོ་ཡིན་པ་དེའི་ཕྱིར་མ་རིག་པ་དང་ལྡན་པའི་གང་ཟག་

[020B] ཞེས་པ་ནས་དེ་ཉིད་མཐོང་ན་ནི་དངོས་པོ་ཐམས་ཅད་མི་དམིགས་པ་གང་ལ་དམིགས་ནས་ལས་བྱེད་པར་འགྱུར་བ་དེ་ཅུང་ཟད་ཀྱང་ཡོད་པ་མ་ཡིན་ནོ། །དེའི་ཕྱིར་དེ་ཉིད་མཐོང་བའི་མཁས་
པ་བྱེད་པ་པོ་མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། མ་རིག་པ་དང་ལྡན་པའི་གང་ཟག་ཞེས་སོགས་ཀྱི་ལུང་དེས་ཐོག་མའི་མ་རིག་པ་དང་ལྡན་པའི་གང་ཟག་འཕེན་བྱེད་ཀྱི་ལས་བསོག་མཁན་དང། དེ་ཉིད་མཐོང་ན་ནི་ཞེས་སོགས་
ཀྱིས་འཕེན་བྱེད་ཀྱི་ལས་མི་བསོགས་པའི་རྒྱུ་མཚན་བསྟན་པའི་ཕྱིར། ཐོག་མའི་མ་རིག་པ་དང་ལྡན་པ་རྣམས་ལས་དེ་བསོགས་མཁན་ཡིན་པར་ཐལ། དེ་ཟླ་བ་དང་རྗེ་རིན་པོ་ཆེ་དང་དབྱིག་གཉེན་སངས་རྒྱས་བསྐྱངས་ལེགས་ལྡན་སོགས་
དུ་མའི་དགོངས་པ་ཡིན་པའི་ཕྱིར་ཏེ། ཚིག་གསལ་ལས། མ་རིག་པ་དང་ལྡན་པའི་གང་ཟག་ཁོ་ན་ཞེས་པའི་ཁོ་ནའི་རྣམ་བཅད་དང། ཊཱིཀ་ཆེན་རིགས་པའི་རྒྱ་མཚོ་ལས། དེ་ལྟར་མི་མཁས་པ་བྱེད་པ་པོ་ཡིན་པས་མ་རིག་པ་དང་ལྡན་པ་
ཁོ་ན་འདུ་བྱེད་ཀྱི་བྱེད་པ་བོར་འགྱུར་གྱི་ཞེས་དང། ཤེས་རབ་སྒྲོན་མེ་ལས། དེས་སྒྲིབ་པ་ནི་ཁེབས་པས་སོ། །ཞེས་དང། དེའི་འགྲེལ་བཤད་ལས། དེས་སྒྲིབ་པ་ཞེས་པ་ནི་ཁབས་པས་སོ། །ཞེས་བྱ་བ་ནི། མ་རིག་པའི་སྒྲིབ་པའི་གང་ཟག་
བསྟན་ཏེ། དེས་འདུ་བྱེད་རྣམས་མངོན་པར་འདུ་བྱེད་དོ། །ཞེས་དང། དབྱིག་གཉེན་གྱིས། ཅིའི་ཕྱིར་བདེན་པ་མཐོང་བ་ལམ་རིག་པ་མེད་པ་ཡིན། ཞེས་པ་ནས། དེ་ལ་དབང་བྱེད་པ་གང་ཞེ་ན་རིག་པ་མེད་པའི་མ་རིག་པ་གང་ཡིན་

[021A]༄༅། །པའོ༑ ༑ཞེས་གསུངས་པའི་ཕྱིར། འདིས་ནི་ལུང་དང་འགལ་ཚུལ་ཡང་རྟོགས་སླའོ། །རྩ་རྟགས་གཉིས་པ་མ་གྲུབ་ན་འཕགས་རྒྱུད་ཀྱི་དེ་ཆོས་ཅན། རང་གི་ཀུན་ནས་སློང་བྱར་གྱུར་པའི་ཡན་ལག་གཉིས་པ་འདུ་
བྱེད་ཀྱི་ཀུན་སློང་བྱེད་པར་ཐལ། ཡན་ལག་དང་པོའི་མ་རིག་པ་ཡིན་པའི་ཕྱིར། རྟགས་ཁས། ཁྱབ་སྟེ། མ་རིག་པའི་རྐྱེན་གྱིས་འདུ་བྱེད། ཞེས་དང། རྟེན་འབྲེལ་མདོ་འགྲེལ་ལས། འདུ་བྱེད་རྣམས་ཀྱི་རྐྱེན་ཉིད་དུ། །མ་རིག་བསྟན་
པ་རྣམ་གཉིས་ཏེ། །ཉོན་མོངས་གཞན་ལྡན་སྤྱི་ཡི་རྐྱེན། །དེ་མེད་པར་ནི་གཙོ་བོའི་རྐྱེན། །ཞེས་གསུངས་པའི་ཕྱིར། ཁྱབ་སྟེ། ལུང་ཕྱི་མས་ལས་མི་དགེ་བ་རྣམས་ལ་སྤྱིའི་རྐྱེན་དང་འཕེན་བྱེད་དགེ་བའི་ལས་དང་མི་གཡོ་བའི་ལས་
ལ་གཙོ་བོའི་རྐྱེན་བྱེད་དགོས་ཚུལ་བཤད་པའི་ཕྱིར། རྩ་བར་འདོད་ན། རིག་པ་ཡ་ཤེས་མ་སྐྱེས་པའི་རྒྱུད་ཀྱི་མ་རིག་པར་ཐལ། འདོད་པའི་ཕྱིར། འདོད་མི་ནུས་ཤིང། ཁྱབ་སྟེ། ལས་དེའི་ཀུན་སློང་བྱེད་པ་ལ་རིག་པ་ཡེ་ཤེས་མ་སྐྱེས་
པའི་རྒྱུད་ཀྱི་མ་རིག་པ་གཅིག་དགོས་པའི་ཕྱིར་ཏེ། རྟེན་འབྲེལ་མདོ་འགྲེལ་ལས། འདི་ལྟ་སྟེ། རིག་པ་དེ་མ་སྐྱེས་ན་ནི་ཡང་སྲིད་པ་མངོན་པར་འདུ་བྱེད་པ་ཡིན་གྱི་རིག་པ་ཡེ་ཤེས་སྐྱེས་ན་ནི་མིན་ནོ་།ཞེས་གསུངས་པའི་ཕྱིར་
ཁྱབ་སྟེ། ཡན་ལག་གཉིས་པ་འདུ་བྱེད་ཀྱི་རྐྱེན་བྱེད་པ་ལ་རིག་པ་ཡེ་ཤེས་མ་སྐྱས་པར་དུ་དེ་ཐུབ་ལ་དེ་སྐྱེས་ནས་མི་བྱེད་པར་བཤད་པའི་ཕྱིར། གཞན་ཡང། ཤེས་བྱེད་མང་པོ་འགའ་ཞིག་འོག་ཏུ་འཆད་དོ། །རྩ་རྟགས་

[021B] འཕགས་རྒྱུད་ཀྱི་ཐོག་མའི་མ་རིག་པ་འདོད་པ་ནི་རྗེ་ཡབ་སྲས་ཀྱི་གསུང་དང་འགལ་བར་མ་ཟད་མདོ་དང་རྒྱ་འགྲེལ་ཆེན་པོ་དུ་མ་དང་འགལ་བའི་ཕྱིར། དེར་ཐལ། རྗེ་རིན་པོ་ཆེའི་གསུང་དང་ཡང་འགལ། དབྱིག་
གཉེན་དང་གུ་ན་མ་ཏིའི་འགྲེལ་བ་གཉིས་དང་འགལ། ཀླུ་སྒྲུབ་ཡབ་སྲས་ཀྱི་གཞུང་དང་ཡང་འགལ། མདོ་དུ་མ་དང་ཡང་འགལ་བའི་ཕྱིར། དང་པོ་གྲུབ་སྟེ། ཐོག་མའི་མ་རིག་པ་མ་ལོག་ན་ལས་དེ་གསར་དུ་འདུ་བྱེད་པ་ཡོད་ལ་
འཕགས་པ་རྣམས་ཀྱིས་བདེན་མེད་མངོན་སུམ་དུ་མཐོང་བ་དང་དེ་ལོག་པས་འདུ་བྱེད་གསར་བསག་མེད་པའི་ཕྱིར། རྩ་ཤེས་ཊཱིཀ་ཆེན་ལས་དེ་ལྟར་མ་རིག་པ་ཡོད་ན་འདུ་བྱེད་འབྱུང་ལ་མེད་ན་མི་འབྱུང་བའི་ཕྱིར། མ་རིག་པ་
འགག་པ་སྟེ་སྤང་བར་གྱུར་ན་ནི་འདུ་བྱེད་རྣམས་ཀྱང་འབྱུང་བར་མི་འགྱུར་ཏེ་རྒྱུ་མ་ཚང་བའི་ཕྱིར་རོ། །ཞེས་གསུངས་པའི་ཕྱིར། དེའི་དོན་མ་རིག་པ་སྤངས་དུས་ལ་དགོངས་ཟེར་ན། འོ་ན་རྗེས་འདི་འཕགས་པ་རྣམས་ཀྱི་ལས་དེ་འདུ་
མི་བྱེད་པའི་སྒྲུབ་བྱེད་དུ་བཀོད་པ་འབྲེལ་མེད་པར་ཐལ། འཕགས་པ་ལས་དེ་མེད་པའི་རྒྱུ་མཚན་དུ་དགྲ་བཅོམ་པ་ལ་དེ་མེད་པ་བཀོད་པའི་ཕྱིར་རོ། །གསེར་ཕྲེང་ལས། སྒོམ་སྤངས་ཡིན་ཀྱང་འཕགས་རྒྱུད་ལ་མེད་པ་དུ་མ་ཞིག་
བཤད་དེ་ཡུལ་ལ་དམིགས་པའི་ཞེ་སྡང་དྲག་པོ་བཞིན་ནོ། །ཞེས་གསུངས་པའི་ཕྱིར། གཞན་ཡང། དེ་ལྟར་བཤད་པར་ཐལ། རྟེན་འབྲེལ་མདོ་འགྲེལ་ལས། ཅིའི་ཕྱིར་བདེན་པ་མཐོང་བ་ལ་མ་རིག་པ་མེད་པ་ཡིན། གང་གི་

[022A]༄༅། །ཕྱིར་འདིའི་ལས་ཀྱིས་ཡང་སྲིད་འཕེན་པར་མི་བྱེད་དེ་གང་དག་གིས་ཡང་སྲིད་འཕེན་པར་བྱེད་པའི་ལས་ལ་དབང་བྱེད་པ་མེད་པ་ནི་མ་ཡིན་ནོ་ཞེས་དྲིས་པ་ལ། ལན་དུ་འཕགས་རྒྱུད་ཀྱི་མ་རིག་པས་
ལས་དེ་འདུ་བྱེད་ཀྱི་རྐྱེན་མི་བྱེད་པར་བཤད་པའི་ཕྱིར། དེར་ཐལ། དེས་ལས་དེ་ལ་དབང་མི་བྱེད་ན་གང་གིས་དབང་བྱེད་སྙམ་རིག་པ་ཡེ་ཤེས་མ་སྐྱེས་པའི་རྒྱུད་ཀྱི་མ་རིག་པས་བྱེད་ཅེས་བཤད་པའི་ཕྱིར་ཏེ། རྟེན་འབྲེལ་མདོ་འགྲེལ་ལས་
དེ་ལ་དབང་བྱེད་པ་གང་ཞེ་ན། རིག་པ་མེད་པའི་མ་རིག་པ་གང་ཡིན་པའོ། །ཞེས་གསུངས་པའི་ཕྱིར་དང། དེའི་འགྲེལ་བཤད་གུ་ན་མ་ཏིའི་མཛད་པ་ལས། ཡང་སྲིད་པར་འཕེན་པར་བཤད་པའི་ལས་དེ་ལ་དབང་བྱེད་པ་གང་ཞེ་ན་
དེའི་ཕྱིར་རིག་པ་མེད་པའི་མ་རིག་པ་གང་ཡིན་པའོ། །ཞེས་སྨྲས་སོ། །བདེན་པ་མཐོང་བའི་མི་མཐུན་ཕྱོགས་སུ་གྱུར་པ་ནི་མ་རིག་པ་ཡིན་ཏེ། རིག་པ་མེད་པས་འབྱུང་བ་ཡིན་ནོ། །བདེན་པ་མཐོང་བ་མིན་པ་ལ་ནི་རིག་པ་ཡོད་པ་མ་
ཡིན་ལ། ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ་འཕེན་བྱེད་ཀྱི་ལས་ཀྱི་ཀུན་སློང་མི་བྱེད་པའི་ཕྱིར། རྟགས་སླ། ཁྱབ་སྟེ། རྩ་ཤེས་ལས། མ་རིག་སྒྲིབ་པས་ཡང་སྲིད་ཕྱིར། །སོགས་དང། དེའི་འགྲེལ་
བ་ཚིག་གསལ་ལས། གང་གི་ཕྱིར་དེ་ལྟར་མ་རིག་པ་ཡོད་ན་འདུ་བྱེད་རྣམས་འབྱུང་ལ་མེད་ན་མི་འབྱུང་བ་དེའི་ཕྱིར། ཞེས་གསུངས་པའི་ཕྱིར། མདོ་ལུང་འོག་ཏུ་འཆད་དོ། །རྩ་རྟགས་བཞི་པ་གྲུབ་སྟེ། ཐོག་མའི་མ་རིག་པ་རྒྱུད་

[022B]འཕེན་བྱེད་ཀྱི་ལས་འདུ་བྱེད་པས་ཁྱབ་པའི་ཕྱིར་ཏེ། དེ་རྒྱུད་ལ་མངོན་གྱུར་དུ་ཡོད་ཕྱིན་དུག་གསུམ་གང་རུང་ཆེ་བ་མངོན་གྱུར་དུ་ལྡང་ལ་དེ་ལངས་པ་དེ་མ་རིག་པའི་རྐྱེན་གྱིས་དགེ་མི་དགེའི་འདུ་
བྱེད་སྐྱེད་པའི་དོན་ཡིན་པའི་ཕྱིར་ཏེ། ས་ལུ་ལྗང་བའི་མདོ་ལས། དེ་ལྟར་མ་རིག་པ་ཡོད་པ་ཡུལ་རྣམས་ལ་འདོད་ཆགས་དང་ཞེ་སྡང་དང་གཏི་མུག་འཇུག་སྟེ། དེ་ལ་ཡུལ་ལ་འདོད་ཆགས་དང་ཞེ་སྡང་དང་གཏི་མུག་གང་ཡིན་པ་འདི་ནི་མ་རིག་པའི་
རྐྱེན་གྱིས་འདུ་བྱེད་རྣམས་ཞེས་བྱའོ། །ཞེས་གསུངས་པའི་ཕྱིར་དང། ཡང་མདོ་དེ་ཉིད་ལས། མ་རིག་པ་ཡོད་ན་འདུ་བྱེད་རྣམ་པ་གསུམ་མངོན་པར་འགྲུབ་སྟེ། ཞེས་དང། མདོ་གཞན་ལས་ཀྱང། དགེ་སློང་དག་མ་རིག་པ་དང་རྗེས་སུ་འབྲེལ་
པའི་གང་ཟག་ནི་བསོད་ནམས་མངོན་པར་འདུ་བྱ་བ་ཡང་མངོན་པར་འདུ་བྱེད་དོ། །བསོད་ནམས་མིན་པ་མངོན་པར་འདུ་བྱ་བ་ཡང་མངོན་པར་འདུ་བྱེད་དོ། །མི་གཡོ་བ་མངོན་པར་འདུ་བྱ་བ་ཡང་མངོན་པར་འདུ་བྱེད་དོ། །ཞེས་གསུངས་
པའི་ཕྱིར། འདིས་བཅུ་བ་སོགས་དུ་མ་ལས་བཤད་དོ། །དེས་ན་འཕགས་པའི་གང་ཟག་དག་མ་རིག་པའི་དབང་སོང་གི་གྲལ་དུ་མི་འཇུག་གྲོགས་མཁྱེན་མཁྱེན། འདིས་ནི་འཇིག་ལྟ་ལྷན་སྐྱེས་ཐོག་མའི་མ་རིག་པར་འདོད་པ་ཡང་ལེགས་
པར་བཀག་ཟིན་ཤིན་ཏུ་ལུང་རིགས་སྤྲོས་ཆོག་གོ་ཡང་ཁོ་ན་རེ་ལུང་རིགས་དེ་དག་མཐོང་ནས་འཕགས་རྒྱུད་ཀྱི་འཇིག་ལྟ་དེ་མིན་ཀྱང། སོ་སྐྱེའི་རྒྱུད་ཀྱི་དེ་དེ་ཡིན་ཟེར་ན། འོ་ན། སོ་སྐྱེའི་རྒྱུད་ཀྱི་འཇིག་ལྟ་ལ་དེས་ཁྱབ་པར་ཐལ་
[023A]༄༅། །དམ་བཅའ་འཐད་པའི་ཕྱིར། འདོད་ན། དེའི་རྒྱུད་ཀྱི་ཤིན་ཏུ་ལྐོག་ཏུ་གྱུར་པའི་འཇིག་ལྟ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར་ཏེ་ཤེས་པ་ལྐོག་གྱུར་པ་
ཡོད་པའི་ཕྱིར། སྒྲུབ་བྱེད་འོག་ཏུ་འཆད་དོ། །རྩ་བར་འདོད་ན་འཕེན་བྱེད་ཀྱི་ལས་གང་ཡང་རུང་བ་གཅིག་གི་རྒྱུ་དུས་ཀྱི་ཀུན་སློང་ཡིན་པར་ཐལ། འདོད་པའི་ཕྱིར། ཁྱབ་སྟེ། དེ་ལ་ལས་དེའི་རྒྱུའི་ཀུན་སློང་གིས་ཁྱབ་པའི་ཕྱིར་ཏེ་
གསེར་ཕྲེང་ལས། དེ་ལྟར་གསུངས་པ་ཡང། དུས་ཀྱི་ཀུན་སློང་ལ་དགོངས་ཀྱིས་རྒྱུའི་ཀུན་སློང་ནི་སྔར་བཤད་པ་ལྟར་དེ་ཁོ་ན་ཉིད་ལ་རྨོངས་པ་ཁོ་ནའོ། །ཞེས་གསུངས་པའི་ཕྱིར། ལུང་མང་པོ་ཡོད་པས་མང་དོགས་སོ། །འདོད་མི་
ནུས་ཏེ། བློ་ཤིན་ཏུ་ལྐོག་ཏུ་གྱུར་བ་ཡིན་པའི་ཕྱིར་དང། ལམ་མངོན་དུ་གྱུར་བའི་སོ་སྐྱེའི་རྒྱུད་ཀྱི་དེ་ཡང་ཁྱོད་ཡིན་པའི་ཕྱིར། རྟགས་སླ། ཁྱབ་སྟེ། ལས་དེ་ཀུན་ནས་སློང་བ་ལ་གང་ཟག་དེའི་རྒྱུད་ལ་ཡོད་པ་ཙམ་གྱིས་མི་ཆོག་པའི་
ཕྱིར༑ མ་གྲུབ་ན། སོ་སྐྱེའི་རྒྱུད་ཀྱི་ལམ་རྣམས་མ་རིག་པའི་ཀུན་ནས་བསླང་པར་ཐལ་ལོ། །མ་གྲུབ་པ་དེའི་ཕྱིར། འདོད་ན་འཁོར་བའི་རྒྱུར་ཐལ་ལོ། །འདོད་མི་ནུས་ཏེ། འཁོར་བ་ཟད་བྱེད་ཡིན་པའི་ཕྱིར། དེར་ཐལ་
ཆོས་ཅན་དེའི་ཕྱིར་དང། ཁྱབ་སྟེ། ཚོགས་སྦྱོར་པའི་རྒྱུད་ཀྱི་འཕེན་བྱེད་ཀྱི་ལས་ཡོད་ཀྱང་དེའི་རྒྱུད་ཀྱི་ངེས་འབྱུང་དང་བདག་མེད་དཔྱོད་པའི་ཤེས་རབ་དང་མཚུངས་ལྡན་གྱི་སེམས་པ་རྣམས་འཁོར་པ་ལྡོག་བྱེད་ཡིན་པའི་ཕྱིར་ཏེ་

[023B]བྱེད་ཀྱི་ལས་རང་དགའ་བ་བསོག་པ་ཡོད་ཀྱང། བསམ་པ་དེ་ལྟ་བུས་ཀུན་ནས་བསླང་བ་དང་བདག་མེད་པ་ལ་དཔྱོད་པའི་ཤེས་རབ་དང་མཚུངས་ལྡན་གྱི་དགེ་པའི་ལས་
རྣམས་ནི་སྲིད་པ་ཕྱི་མ་ལ་སྲེད་པའི་གཉེན་པོའི་ཕྱོགས་ཡིན་ཅིང། ཞེས་དང། ཐོགས་མེད་ཀྱིས་ཀྱང། འཇིག་རྟེན་པའི་ཆོས་གང་དག་ཡང་འབྱུང་བའི་སྲེད་པ་སུན་འབྱིན་ཅིང། ཞེས་པ་ནས་དེ་དག་ནི་ངོ་བོ་ཉིད་ཀྱིས་ཡང་འབྱུང་པའི་
སྲེད་པ་ལ་མི་ཕྱོགས་པ་ཡིན་མོད་ཀྱི། ཞེས་གསུངས་པའི་ཕྱིར་བྱས་པ་ལ་ཁོ་ན་རེ། དེ་མངོན་དུ་གྱུར་པ་གཞིར་བཞག་ཟེར་ན་མེ་དང་ཆུ་དང་ནང་སོགས་གང་རུང་གིས་འཇིགས་པའི་དབང་གིས་བདེན་འཛིན་མངོན་དུ་སྐྱེས་
ལ་སྒོ་གསུམ་གང་རུང་གི་ལས་ལམ་རྫོགས་པར་མི་སྤྱོད་པའི་གང་ཟག་གི་རྒྱུད་ཀྱི་མངོན་དུ་གྱུར་པའི་འཇིག་ལྟ་དེ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར། དེ་མངོན་དུ་གྱུར་ཙམ་གྱི་ལས་ལམ་
རྫོགས་པས་མ་ཁྱབ་པའི་ཕྱིར་ཏེ། ཐོག་མར་བདེན་འཛིན་མངོན་དུ་གྱུར་ནས། དེ་རྗེས་ཆགས་སྡང་རྨོངས་གསུམ་གང་རུང་ལ་ཞུགས་ནས་འཕེན་བྱེད་ཀྱི་ལས་བསོག་པ་ཡིན་པའི་ཕྱིར་ཏེ། འཕེན་བྱེད་ཀྱི་ལས་དེ་ལྟར་བ་སོགས་པ་མདོ་དང་དབུ་
སེམས་ཀྱི་ཤིང་རྟ་ཆེན་པོ་རྣམས་ཀྱི་དགོངས་པ་ཡིན་པའི་ཕྱིར་ཏེ། མདོ་འདི་ཉིད་ལས། དེ་ལྟར་མ་རིག་པ་ཡོད་པས། ཞེས་པ་ནས་མ་རིག་པའི་རྐྱེན་གྱི་འདུ་བྱེད་རྣམས་ཞེས་བྱའོ། ཞེས་དང་རིན་ཆེན་ཕྲེང་པ་ལས། ཇི་སྲིད་ཕུང་པོར་འཛིན་

[024A]༄༅། །ཡོད་པ། །ཞེས་སོགས་དང། དཔལ་ལྡན་ཟླ་པས། དང་པོར་ང་ཞེས་བདག་ལ་ཞེན་གྱུར་ཅིང། །སོགས་དང། རྣམ་འགྲེལ་ལས་ཀྱང། བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་
སྣང༑ ༑འདི་དག་དང་ནི་ཡོངས་འབྲེལ་བས། །ཉེས་པ་ཐམས་ཅད་འབྱུང་བར་འགྱུར། །ཞེས་དང་པོ་བདག་དང་གཞན་རིས་སུ་འབྱེད་།དེ་ནས་བདག་ལ་ཆགས་པ་དང་གཞན་ལ་སྡང་བ་སོགས་ཀྱི་སྒོ་ནས་ལས་བསོགས་ཚུལ་བཤད་པའི་
ཕྱིར་དང། ལེགས་བཤད་གསེར་ཕྲེང་ལས། རྟེན་འབྲེལ་ཙམ་གྱི་ཕུང་པོ་འདིའི་རང་བཞིན་མི་ཤེས་པས་རྨོངས་པ་ནི་བདག་ཏུ་འཛིན་ལ། དེ་ལས་ཀྱང་བདག་ལ་ཆགས་པར་འགྱུར་བས། གང་གི་ཚེ་བདག་ལ་ལྷག་པར་ཆགས་པ་དེའི་
ཚེ་བདག་བདེ་བར་འདོད་ཅིང་སྡུག་བསྔལ་བར་མི་འདོད་དོ། །དེ་ལ་ཡང་བདག་ཚེ་འདི་ཙམ་ལ་བདེ་བར་འདོད་པས་ནི། མི་དགེ་བ་ལ་འཇུག་པས་ངན་འགྲོའི་རྒྱུ་བསོད་ནམས་མ་ཡིན་པ་དང། ཚེ་ཕྱི་མ་ལ་བདེ་པར་འདོད་བས་ནི། དགེ་པ་
བཅུ་ལ་འཇུག་པས་ལྷ་མིའི་རྒྱུ་བསོད་ནམས་དང། ཞེས་སོགས་གསུངས་པའི་ཕྱིར་དང། ལམ་རིམ་ལས་ཀྱང་དེ་ལྟར་བཤད་དོ། །རྩ་བར་འདོད་ན། འཕེན་བྱེད་ཀྱི་ལས་གང་ཡང་རུང་བའི་དངོས་ཀྱི་ཀུན་སློང་ཡིན་པར་ཐལ། ཡན་
ལག་བཅུ་གཉིས་ཀྱི་ཐོག་མའི་མ་རིག་པ་ཡིན་པའི་ཕྱིར། རྟགས་ཁས། ཁྱབ་སྟེ། ཐོག་མའི་མ་རིག་པ་ཡིན་ན་ཡན་ལག་གཉིས་པོ་གང་ཡང་རུང་བ་དངོས་སུ་ཀུན་ནས་སློང་བས་ཁྱབ་པའི་ཕྱིར་ཏེ། དེ་ལྟར་ཀུན་ནས་སློང་བ་དེ་

[024B]པའི་བྱེད་ལས་གཉིས་པ་ཡིན་པའི་ཕྱིར། ས་བཅུ་པའི་མདོ་ལས། དེ་ལམ་རིག་པ་ནི་བྱ་བ་གཉིས་སུ་ཉེ་བར་གནས་པ་ཡིན་ཏེ། སེམས་ཅན་རྣམས་ཀྱང་དམིགས་པ་ལ་རྨོངས་པར་བྱེད་
པ་དང། འདུ་བྱེད་མངོན་པར་འགྲུབ་པའི་རྒྱུ་ཡང་འབྱིན་པའོ་།ཞེས་གསུངས་པའི་ཕྱིར། འདོད་མི་ནུས་ཏེ། ཁྱོད་ཀྱིས་ངེས་པའི་ལས་གང་གི་ཡང་དངོས་ཀྱི་ཀུན་སློང་མ་བྱས་པའི་ཕྱིར་ཏེ་ཆོས་ཅན་དེའི་ཕྱིར། གཞན་ཡང། སོ་སོ་སྐྱེ་
བོའི་རྒྱུད་ཀྱི་ལས་ཡིན་ན་འཕེན་བྱེད་ཀྱི་ལས་དང། དེའི་རྒྱུད་ཀྱི་རྣམ་ཤེས་ཡིན་ན་ཡན་ལག་གསུམ་པ་ཡིན་པས་ཁྱབ་པར་ཐལ་དེའི་རྒྱུད་ཀྱི་འཇིག་ལྟ་ལ་ཡན་ལག་དང་པོས་ཁྱབ་པའི་ཕྱིར་རྟགས་ཁས། འདོད་མི་ནུས་ཏེ། རིགས་ངེས་
ཚོགས་སྦྱོར་པ་དག་གི་རྒྱུད་ཀྱི་ལམ་དུ་གྱུར་པའི་སེམས་པ་དང་རྣམ་ཤེས་དང། ལམ་མ་ཞུགས་གང་ཟག་གི་རྒྱུད་ཀྱི་མ་ངེས་པའི་ལས་དང་ཡན་ལག་གཉིས་པ་འདུ་བྱེད་ཀྱི་རྒྱན་མི་བྱེད་པའི་རྣམ་ཤེས་དག་ཡོད་པའི་ཕྱིར། མངོན་ལྐོག་གང་
ལའང་རིགས་འདྲེ་སྦྱོར་སླ། དེ་བཞིན་དུ་དེའི་རྒྱུད་ཀྱི་རེག་ཚོར་སྲེད་སོགས་ལའང་ཡན་ལག་དྲུག་པ་བདུན་པ་བརྒྱད་པ་སོགས་ཀྱིས་རིམ་ཅན་དུ་ཁྱབ་པར་ཐལ། དམ་བཅའ་དེའི་ཕྱིར། དེས་ན་ཡིག་ཆ་ཚོར་རིགས་བཤད་ཙམ་གོ་
ཆེད་ཡིན་ལ། རྩོད་ཚེ་འདི་ལྟར་ཞིབ་པ་ཅིག་དགོས་སོ། །འོན་ཀྱང་འདིར་ཡང་ཧ་ཅང་ཞིབ་པར་བཤད་ན་མཁས་པར་སྙེམ་པ་དག་ཀྱང་རས་ཡུག་ཁ་བ་མིག་ཏུ་འཇུག་དགོས་པར་སྣང་བས་མ་བྲིས་སོ། །དེ་ལ་ཁོ་ན་རེ། འཇིག་ལྟ་

[025A]༄༅། །དེ་འདྲ་བའི་ལས་ཀྱི་དངོས་ཀྱི་ཀུན་སློང་ནི་བྱེད་ཀྱང་བརྒྱུད་ནས་རྐྱེན་བྱེད་ལ། དེས་ན་ཐོག་མའི་མ་རིག་པ་ལ་ཡན་ལག་གཉིས་པ་ལས་ཀྱི་ཀུན་སློང་གིས་མ་ཁྱབ་ཟེར་ན། འོ་ན་མདོ་ལས། མ་རིག་པའི་རྐྱེན་
གྱིས་འདུ་བྱེད་ཅེས་གསུངས་པ་དེ་ལས་དེའི་དངོས་ཀྱི་རྒྱན་བྱེད་ཚུལ་གྱི་དབང་དུ་བྱས་པ་མ་ཡིན་པར་ཐལ། དེས་དེའི་བརྒྱུད་ནས་རྐྱེན་བྱེད་ཚུལ་ཡང་བཤད་པའི་ཕྱིར་ཏེ། དམ་བཅའ་འཐད་པའི་ཕྱིར། རྩ་བར་འདོད་མི་ནུས་ཏེ། ཡན་ལག་
བཅུ་གཉིས་ཀྱི་ནང་ནས་འདུ་བྱེད་ལ་དམིགས་ཀྱིས་བཀར་ནག་གསུངས་པ་དེ་དེས་ཡན་ལག་གཉིས་པ་འདུ་བྱེད་ཀྱི་དངོས་ཀྱི་རྐྱེན་བྱེད་ལ་ཡན་ལག་ལྟག་མ་གཞན་གྱི་བརྒྱུད་བའི་རྐྱེན་བྱེད་པའི་དོན་ཡིན་པའི་ཕྱིར་ཏེ། མདོ་འདིའི་འགྲེལ་བའི་འགྲེལ་
བཤད་ལས། མངོན་སུམ་གྱི་རྐྱེན་གྱིས་དངོས་པོ་སྟོན་ཏེ། ཇི་ལྟར་མ་རིག་པའི་རྐྱེན་གྱིས་ཅེས་བྱ་བ་སྟེ། མ་རིག་པ་ལས་དེ་མཐག་ཏུ་དེ་དག་འབྱུང་བའི་ཕྱིར་རོ། །ཞེས་དང། རྣམ་པར་ཤེས་པ་ལ་སོགས་པ་ལ་ནི་མ་རིག་པར་
བརྒྱུད་པའི་སྒོ་ནས་རྐྱེན་གྱིས་དངོས་པོར་འགྱུར་ཏེ། འབྲས་བུ་ལ་ས་བོན་བཞིན་ནོ། །ཞེས་གསུངས་པའི་ཕྱིར། ཡང་ཁ་ཅིག་བདག་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་དེ་མ་རིག་པའི་མཚན་ཉིད་ཟེར་
ན༑ འོ་ན། ལས་འབྲས་ཀྱི་འབྲེལ་བ་ལ་རྨོངས་པའི་མ་རིག་པ་དང། རྒྱུ་དགེ་བ་ལས་འབྲས་བུ་བདེ་བ་མི་འབྱུང་བར་འཛིན་པའི་མ་རིག་པ་རེ་རེ་ནས་ཆོས་ཅན། མཚན་ཉིད་དེར་ཐལ། མ་རིག་པ་ཡིན་པའི་ཕྱིར། ཁྱབ་པ་ཁས་

[025B] མ་རིག་པ་ལ་དེ་ཁོ་ན་ཉིད་ལ་རྨོངས་པ་དང་ལས་འབྲས་ཀྱི་འབྲེལ་བ་ལ་རྨོངས་པ་གཉིས་ཡོད་པའི་ཕྱིར་ཏེ། ཀུན་བཏུས་ལས། རྨོངས་བ་ནི་རྣམ་པ་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་པ་དང། དེ་ཁོ་ན་ཉིད་ལ་རྨོངས་
པའོ། །ཞེས་གསུངས་པའི་ཕྱིར་སོགས་ལུང་རིགས་མང་པོ། །རྩ་བར་འདོད་ན། དེ་གཉིས་རེ་རེ་ནས་ཆོས་ཅན། བདག་འཛིན་ཡིན་པར་ཐལ། འདོད་པའི་ཕྱིར། འདོད་ན། རྒྱུ་དགེ་བ་བྱས་བ་ལས་འབྲས་བུ་བདེ་བ་མི་འབྱུང་པ་ལ་སོགས་པ་དེ་
ཀུན་དགག་བྱའི་བདག་ལ་བྱེད་རིག་པར་ཐལ། དེར་འཛིན་པའི་བློ་བདེན་འཛིན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། རྒྱུ་དེ་དག་ལས་འབྲས་བུ་དེ་དག་འབྱུང་བར་ཤེས་པའི་བློ་བདག་མེད་རྟོགས་པའི་བློ་མ་ཡིན་པའི་ཕྱིར་ཏེ་
བདག་མེད་ཕྲ་མོ་མངོན་སུམ་དུ་རྟོགས་ཀྱང་ལས་འབྲས་ཀྱི་འབྲེལ་བ་ཕྲ་མོ་མངོན་སུམ་དུ་མ་རྟོགས་པའི་གང་ཟག་དུ་མ་ཡོད་པའི་ཕྱིར་ཏེ། ཉན་རང་འཕགས་པ་ངག་དེ་ཡིན་པའི་ཕྱིར། གཞན་ཡང། མ་རིག་པ་ཡིན་ན་ལོག་རྟོག་ཡིན་པས་
ཁྱབ་པར་ཐལ། དེ་ཡིན་ན་བདག་འཛིན་ཡིན་པས་ཁྱབ་པའི་ཕྱིར་རྟགས་སོང། དེར་ཐལ། མཚན་ཉིད་དེའི་ཕྱིར། འདོད་ན། དེ་ལ་ཐེ་ཚོམ་ཉོན་མོངས་ཅན་དང་མཚུངས་ལྡན་གཅིག་ཀྱང་མེད་པར་ཐལ། འདོད་པའི་ཕྱིར་ཁྱབ་
སྟེ༑ ཐེ་ཚོམ་ཅན་ད་དུང་ལོག་རྟོག་དུ་མ་སོང་བའི་ཕྱིར་ཏེ་མ་རྟོག་ལོག་རྟོག་ཐེ་ཚོམ་གསུམ་ཡུལ་ལ་འཇུག་ཚུལ་སྒོ་ནས་ཁྱད་པར་ཆེན་པོ་ཡོད་པའི་ཕྱིར། ཚད་མའི་དར་ཊིཀ་ལེགས་བཤད་སྙིང་པོ་ལས། ཚད་མའི་འགལ་ཟླ་ཚད་མིན་

[026A]༄༅། །གྱི་བློ་རྣམ་པ་གསུམ་དུ་དེས་ཏེ། མ་རྟོག་ལོག་རྟོག་ཐེ་ཚོམ་རྣམས་སུ་ངེས་པའི་ཕྱིར། དེ་ཡང་ཡུལ་ལ་འཇུག་ཚུལ་གྱི་སྒོ་ནས་དབྱེ་བ་ཡིན་གྱི། ཞེས་གསུངས་པའི་ཕྱིར། གོང་དུ་འདོད་མི་ནུས་ཏེ། མ་
རིག་པའམ་མ་རིག་པའི་རྣམ་གྲངས་མི་ཤེས་པ་ལ་དབྱེ་ན་སྔོན་གྱི་མཐའ་མི་ཤེས་པ་ནས་རེག་པའི་སྐྱེ་མཆེད་དྲུག་མི་ཤེས་པའི་བར་སུམ་ཅུ་ཡོད་པའི་ཕྱིར། ཁྱབ་སྟེ། སྔོན་གྱི་མཐའ་མི་ཤེས་པ་དང། ཕྱི་མའི་མཐའ་མི་ཤེས་པ་སོགས་ཕལ་
ཆེར་རང་གི་གྲོགས་ཐེ་ཚོམ་དང་མཚུངས་ལྡན་མང་བའི་ཕྱིར་མདོ་ལས། སྔོན་གྱི་མཐའ་མི་ཤེས་པ་ཞེས་སོགས་དང། དེའི་འགྲེལ་བར་རྣལ་འབྱོར་སྤྱོད་པའི་གཞུང་མདོ་འགྲེལ་འདིར་དྲངས་པ་ལས་དེ་ལ་སྔོན་གྱི་མཐའ་མི་ཤེས་
པ་གང་ཞེ་ན། འདས་པའི་འདུ་བྱེད་རྣམས་ལ་ཚུལ་བཞིན་མ་ཡིན་པར་རྟོགས་པ་སྟེ། ཅི་བདག་འདས་པའི་དུས་ན་བྱུང་བ་ཞིག་གམ་བདག་འདས་པའི་དུས་ན་མ་བྱུང་བ་ཞིག་བདག་ཅིར་གྱུར་པ་ཞིག་།བདག་ཇི་ལྟར་
ན་གྱུར་པ་ཞིག་སྙམ་པའི་མི་ཤེས་པ་གང་ཡིན་པའོ། །ཞེས་དང། དེའི་འགྲེལ་བཤད་ལས། དེ་ལ་སྔོན་གྱི་མཐའ་དང་ཕྱི་མའི་མཐའ་མི་ཤེས་པ་གཉིས་ཐེ་ཚོམ་ཟ་བ་དང་མཚུངས་པར་ལྡན་པའི་མ་རིག་པ་ཡིན་པར་གསུངས་པ་ནི། ཅི་
བདག་འདས་པའི་དུས་ན་བྱུང་བ་ཞིག་གམ། ཞེས་པ་ནས། འོན་ཏེ་འབྱུང་བར་མི་འགྱུར་ཞེས་ཐེ་ཚོམ་ཟ་བའི་ཕྱིར་ཏེ། ཞེས་གསུངས་པའི་ཕྱིར། མ་ཁྱབ་མཚམས་ཀྱི་རྟགས་གྲུབ་སྟེ། རྣལ་འབྱོར་སྤྱོད་པའི་ས་ལས། རྣམ་པར་

[026B] སྔོན་གྱི་མཐའ་མི་ཤེས་པ་གང་ཡིན་པ་ཞེས་མདོ་ལས་རྒྱས་པར་འབྱུང་བ་སྟེ། དེ་ལ་སྔོན་གྱི་མཐའ། ཞེས་པ་ནས། མི་ཤེས་པ་གང་ཡིན་པའོ། །ཞེས་པའི་བར་གསུངས་པའི་ཕྱིར། ཞེས་གསུངས་པའི་ཕྱིར། བྱས་པ་
ལ་ཁོ་ན་རེ། དེ་ཡིན་ན་རང་གི་གྲོགས་ཐེ་ཚོམ་དང་མཚུངས་ལྡན་གྱིས་ཁྱབ་པར་ཐལ། ལུང་དེའི་ཕྱིར་ན་མ་ཁྱབ་ཅིང་འདོད་མི་ནུས་ཏེ། སྔོན་གྱི་མཐའ་ལ་དམིགས་པའི་མ་རིག་པ་ལ་རང་གི་གྲོགས་ཐེ་ཚོམ་དང་མ་རྟོགས་པའི་བློ་དང་
ལོག་རྟོག་གསུམ་པོ་རེ་རེ་དང་མཚུངས་ལྡན་གྱི་མ་རིག་པ་རེ་ཡོད་པའི་ཕྱིར། ཐེ་ཚོམ་ཐམས་ཅད་མཚུངས་ལྡན་བཤད་ཟིན་ཅིང་རང་གི་གྲོགས་མ་རྟོགས་པའི་བློ་དང་མཚུངས་ལྡན་གྱི་དེ་ཡང་ཡོད། ལོག་རྟོག་དང་མཚུངས་ལྡན་གྱི་དེ་ཡང་ཡོད་
པའི་ཕྱིར། དང་པོ་གྲུབ་སྟེ། སྔོན་གྱི་མཐའ་ལ་སྤྱོད་པའི་བློ་ཁ་མ་ཕྱོགས་པར་རྨོངས་པའི་མ་རིག་པ་ཡོད་པའི་ཕྱིར་ཁྱབ་སྟེ། དེ་མ་རྟོག་པའི་བློའི་ཡ་གྱལ་གཅིག་ཡིན་པའི་ཕྱིར་ཏེ། མ་རྟོག་པའི་བློ་ལ། དོན་དེ་ལ་མ་ཞུགས་པའི་བློ་
དང༑ ཞུགས་ཀྱང་དཔྱད་པ་མ་རྫོགས་པའི་བློ་དང། དཔྱད་པ་རྫོགས་ཀྱང་དོན་མ་རྙེད་པའི་བློ་གཅིག་སྟེ་གསུམ་ཡོད་པའི་ཕྱིར་ཏེ། ཚད་མའི་དར་ཊཱིཀ་ལགས་བཤད་སྙིང་པོ་ལས། ཡུལ་དེ་དང་དེ་མིན་མཐའ་གཅིག་ཏུ་གནས་དོན་
རྟོགས་ཅིང་འཛིན་པས་སྟོང་པའི་ཤེས་པ་མ་རྟོག་པའི་བློ་ཡིན་ལ། དབྱེ་ན་གསུམ་ཡོད་དེ་ཚིག་ཙམ་ཐོས་ཀྱང་དེའི་དོན་ལ་བློ་ཁ་མ་ཕྱོགས་པ་མ་ཞུགས་པ་དང། ཞུགས་ཀྱང་དཔྱད་པ་མ་རྫོགས་པ་དང། རྫོགས་ཀྱང་གནས་དོན་མ་རྙེད་པ་
[027A]༄༅། །རྣམས་སུ་ཡོད་པའི་ཕྱིར། ཞེས་གསུངས་པའི་ཕྱིར། འདི་དག་ཤིན་ཏུ་གལ་ཆེ་བས་ཅུང་ཟད་དགོས་པའི་ས་བོན་ཙམ་བཀོད་པའོ། །མ་ཁྱབ་མཚམས་ལ་རྟགས་དེར་ཐལ། དེ་འདྲ་བའི་མ་རིག་པ་མ་འདྲེས་པའི་
མ་རིག་པ་ཡིན་པའི་ཕྱིར་ཏེ། མདོ་ལས། དབྱེ་བ་མེད་པར་རྨོངས་པས་འཇུག་པ། ཞེས་དང། འདིའི་འགྲེལ་བཤད་ལས། དབྱེ་བ་མེད་པར་རྨོངས་པས་འཇུག་པ་ཞེས་བྱ་བ་ནི་སྔོན་གྱི་མཐའ་ལ་དཔྱོད་པ་མེད་པ་ཁོ་ནར་འཁོར་པར་འཇུག་
ཅིང་རྨོངས་པའི་མི་ཤེས་པ་དེ་ནི་མ་འདྲེས་པའི་མ་རིག་པ་ཡིན་པར་བསྟན་ཏོ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། རང་གི་གྲོགས་སྐྱེ་བ་སྔ་ཕྱི་མེད་པར་ལྟ་བའི་ལོག་ལྟ་དང་མཚུངས་ལྡན་གྱི་དེ་ཡོད་པ་གང་ཞིག་
སྐྱེ་བ་སྔ་ཕྱི་མེད་པར་ལྟ་པ་དེ་མ་རྟོག་ལོག་རྟོག་ཐེ་ཚོམ་གསུམ་ལས་ལོག་རྟོག་ཡིན་པའི་ཕྱིར། དང་པོ་གྲུབ་སྟེ། འདིའི་འགྲེལ་བཤད་ལས། སྔོན་གྱི་མཐའ་ཡོད་པ་མ་ཡིན་ཕྱི་མའི་མཐའ་ཡོད་པ་མ་ཡིན་གྱི་ཇི་ཙམ་དབང་པོའི་
སྤྱོད་ཡུལ་གྱི་སྐྱེས་བུ་འདི་ཁོ་ནར་ཟད་དོ། །ཞེས་དེ་ལྟར་རྟོགས་པའི་མི་ཤེས་པ་གང་ཡིན་པ་དེ་ནི་ལོག་པར་ལྟ་བ་དང་མཚུངས་པར་ལྡན་པའི་མ་རིག་པ་ཡིན་པར་བསྟན་ཏོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་
སྟེ༑ འགྲེལ་བཤད་ལས། སྔོན་གྱི་མཐའ་ཡོད་པ་མ་ཡིན། ཞེས་དང་ལོག་པར་ལྟ་བ་དང་ཞེས་པའི་དོན་བཤད་ཚུལ་ཡོད་པའི་ཕྱིར་དང། ཚད་མའི་དར་ཊཱིཀ་ལེགས་བཤད་སྙིང་པོ་ལས། ཞེན་པའམ་སྣང་བའི་སྒོ་ནས་

[027B] དེ་མིན་གྱི་ཤེས་པས་གནོད་པའི་རིག་པ་ལོག་ཤེས་ཀྱི་མཚན་ཉིད་ཡིན་ལ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། མ་རིག་པ་ཡིན་ན། མདོ་འདི་ཉིད་ལས། མ་རིག་པ་གང་ཞེ་ན། སྔོན་གྱི་མཐའ་མི་
ཤེས་པ་དང། ཞེས་པ་ནས། གང་དེ་དང་དེ་ལ་ཡང་དག་པ་ཇི་ལྟ་བ་བཞིན་དུ་མི་ཤེས་པ་དང་མ་མཐོང་པ་དང། མངོན་པར་མ་རྟོག་པ་དང་རྨོངས་པ་དང། ཀུན་ཏུ་རྨོངས་པ་དང། མུན་པའི་རྣམ་པ་ཞེས་བྱ་བ་འདི་ནི་མ་རིག་པའོ། །ཞེས་
པའི་དངོས་བསྟན་གྱི་མི་ཤེས་པ་དང་མ་མཐོང་བ་སོགས་དྲུག་ཀ་ཡིན་པས་ཁྱབ་པར་ཐལ། མདོ་ལས། སྔོན་གྱི་མཐའ་སོགས་ཀྱིས་དམིགས་པ་བསྟན་པ་གང་ཞིག་མི་ཤེས་པ་ཞེས་སོགས་ཀྱི་དེ་རྣམས་དོན་གཅིག་མིང་གི་རྣམ་གྲངས་
སུ་བསྟན་པའི་ཕྱིར། དང་པོ་གྲུབ་སྟེ། མདོ་འདིའི་འགྲེལ་པ་ལས་སྔོན་གྱི་མཐའ་ལ་སོགས་པ་ནི་དམིགས་པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། མདོ་འདིའི་འགྲེལ་པ་ལས། མི་ཤེས་པ་ལ་སོགས་
པ་ནི་རྣམ་གྲངས་སོ། །ཞེས་གསུངས་པའི་ཕྱིར་ན་འདིར་མ་ཁྱབ་སྟེ། མདོ་དེས་མ་རིག་པ་དབྱེ་བའི་རྣམ་གྲངས་ཀྱིས་བཤད། ཅེས་པའི་དོན་ཡིན་གྱི་དོན་གཅིག་མིང་གི་རྣམ་གྲངས་ཀྱིས་བཤད། ཅེས་པའི་དོན་མ་ཡིན་པའི་ཕྱིར་དང། རྐང་
གྲངས་དང་དབྱེ་བའི་བཤད་པ་ཡང་རྣམ་གྲངས་ཀྱིས་བཤད་པ་ཡིན་པའི་ཕྱིར། ཁོ་རང་ལ་རྩ་པར་འདོད་ན། སྔོན་གྱི་མཐའ་ལ་སྤྱོད་པར་མ་ཞུགས་པར་མུན་ལྟར་འཐིབ་པའི་མ་འདྲེས་པའི་མ་རིག་པ་ཆོས་ཅན། མདོ་ལས། རྨོངས་པ་དང་ཞེས་

[028A]༄༅། །པའི་དངོས་བསྟན་ཀྱི་རྨོངས་པ་ཙམ་གྱི་མ་རིག་པར་ཐལ་ལོ། །འདོད་པའི་ཕྱིར་རྟགས་ཁས། ཁྱབ་སྟེ། འདིའི་རྨོངས་པ་དེ་ཡུལ་གྱི་རྣམ་པ་ཅུང་ཟད་ཤར་པའི་མ་རིག་པ་ལ་བྱེད་པའི་ཕྱིར་ཏེ། མདོ་འདིའི་འགྲེལ་བཤད་
ལས༑ རྨོངས་པའི་ཚེ་ནི་མ་ངེས་པར་ཅུང་ཟད་གཅིག་མཐོང་ངོ་།ཞེས་གསུངས་པའི་ཕྱིར། ལུང་དེས་དེ་ལྟར་རྨོངས་པ་དེས་ཡུལ་དེ་མ་ངེས་པར་མ་རྟོག་ལ་ཡུལ་དེ་ཅུང་ཟད་མཐོང་བ་སྟེ། དེའི་རྣམ་པ་ཅུང་ཟད་ཤར་ཞེས་བཤད་པའི་ཕྱིར་ཏེ་
ཅུང་ཟད་མཐོང་གི་དོན་ཡོད་པའི་ཕྱིར། འདོད་མི་ནུས་ཏེ། མདོ་ལས་མུན་པའི་རྣམ་པ་ཞེས་པའི་དངོས་བསྟན་གྱི་མ་རིག་པ་ཡིན་པའི་ཕྱིར། རྟགས་ཁྱོད་རང་གི་དམ་བཅའ་ལ་ཁས། ཁྱབ་སྟེ། དེའི་དངོས་བསྟན་གྱི་མ་རིག་པ་ལ་ཡུལ་གྱི་
རྣམ་པ་མ་ཤད་པ་མུན་པ་བབས་པ་ལྟ་བུ་ཅིག་དགོས་པའི་ཕྱིར་ཏེ་མདོ་འདིའི་འགྲེལ་བཤད་ལས། མུན་པའི་རྣམ་པས་ནི་ཅི་ཡང་མི་མཐོང་སྟེ། མུན་པ་བཞིན་དུ་བྱེད་པ་ནི་མུན་པ་བཞིན་ཡིན་པའི་ཕྱིར་རོ། །ཞེས་གསུངས་པའི་ཕྱིར་
ཁྱབ་སྟེ། མུན་པ་བབས་པ་བཞིན་མི་མཐོང་བར་བསྟན་པའི་ཕྱིར་མི་མཐོང་སྟེ་ཡན་ཆད་ཀྱི་དོན་དང། ལྷག་མས་དཔེ་དོན་སྦྱར་ནས་བཤད་པའི་ཕྱིར། ཡང་དེ་ཆོས་ཅན། མདོ་ལས། ཀུན་ཏུ་རྨོངས་པ་དང་ཞེས་པའི་དངོས་བསྟན་གྱི་དེར་ཐལ་
དམ་བཅའ་འཐད་པའི་ཕྱིར། ཁྱབ་པ་ཁས། འདོད་ན། ཡུལ་གྱི་རྣམ་པ་ཕྱིན་ཅི་ལོག་ཏུ་མཐོང་བར་ཐལ། འདོད་པའི་ཕྱིར། ཁྱབ་སྟེ་དེའི་དངོས་བསྟན་གྱི་དེ་ལ་དེ་འདྲ་དགོས་པའི་ཕྱིར། མདོ་འདིའི་འགྲེལ་བཤད་ལས་

[028B] །ཞེས་གསུངས་པའི་ཕྱིར། ཁྱབ་སྟེ། མདོ་དེའི་ཊཱིཀྐ་ཡིན་པའི་ཕྱིར་འདོད་ན། ཡུལ་དེའི་རྣམ་པ་ཅིག་ཤར་བར་ཐལ། འདོད་པའི་ཕྱིར་ཁྱབ་སྟེ། ཕྱིན་ཅི་ལོག་ཏུ་མཐོང་བ་ལའང་རྣམ་པ་
ཅིག་ཤར་དགོས་པའི་ཕྱིར། འདོད་མི་ནུས་ཏེ། ཡུལ་དེའི་རྣམ་པ་ཅི་ཡང་མ་ཤར་བར་ལུང་རིགས་ཀྱིས་བསྒྲུབས་ཟིན་པ་དེའི་ཕྱིར། གཞན་ཡང། གཟུགས་མེད་སས་བསྡུས་ཀྱི་མ་རིག་པ་དང་སྔོན་མཐའ་མི་ཤེས་པའི་རྨོངས་པ་ཆུང་ངུ་ཆོས་ཅན་
མདོ་ལས། རྨོངས་པ་དང་མུན་པའི་རྣམ་པ་ཞེས་པའི་དངོས་བསྟན་གྱི་ཀུན་ཏུ་རྨོངས་པ་དང་མུན་པའི་རྣམ་པ་ཅན་དུ་ཐལ། མདོ་ལས་རྨོངས་པ་དང་ཞེས་པའི་དངོས་བསྟན་གྱི་དེ་ཡིན་པའི་ཕྱིར་ཁྱབ་པ་ལས། རྟགས་གྲུབ་སྟེ། དེའི་དངོས་
བསྟན་གྱི་དེ་ཡོད་པའི་ཕྱིར། འདོད་ན། མ་རིག་པ་འབྲིང་དང་ཆེན་པོར་ཐལ། མདོ་དེ་གཉིས་གྱི་དངོས་བསྟན་གྱི་ཀུན་རྨོངས་དང་མུན་པའི་རྣམ་ཅན་ཡིན་པའི་ཕྱིར། ཁྱབ་སྟེ། མདོ་ལས། རྨོངས་པ་དང་ཀུན་ཏུ་རྨོངས་པ་དང་མུན་པའི་རྣམ་པ་
ཞེས་པ་གསུམ་སྨོས་པ་ནི། མི་ཤེས་པ་ཆུང་འབྲིང་ཆེ་གསུམ་རིམ་ཅན་དུ་སྟོན་བྱེད་ཡིན་པའི་ཕྱིར་ཏེ། མདོ་འདིའི་འགྲེལ་པ་ལས། དེའི་མི་མཐུན་ཕྱོགས་སུ་གྱུར་བ་དེ་དག་ནི་ཆུང་ངུ་དང་འབྲིང་དང་ཆེན་པོ་ཡིན་པའི་ཕྱིར། གཞན་ཡང། གསུམ་
མོ༑ ༑ཞེས་དང། དེའི་འགྲེལ་བཤད་ལས། དེའི་མི་མཐུན་ཕྱོགས་ཅེས་པ་ནས། གཞན་ཡང། གསུམ། ཞེས་བྱ་བ་རྨོངས་པ་དང་ཀུན་ཏུ་རྨོངས་པ་དང། མ་རིག་པ་དང་མུན་པའི་རྣམ་པ་ཞེས་བྱ་བ་ཡིན་ཏེ། ཆུང་ངུ་གང་ཡིན་པ་དེ་ནི་

[029A]༄༅། །རྨོངས་པའི་སྒྲས་བསྟན་ཏོ། །འབྲིང་གང་ཡིན་པ་དེ་ནི་ཀུན་ཏུ་རྨོངས་པའི་སྒྲས་བསྟན་ཏོ། །ཆེན་པོ་གང་ཡིན་པ་དེ་ནི་མ་རིག་པ་དང་མུན་པའི་རྣམ་པའི་སྒྲས་སོ། །ཞེས་གསུངས་པའི་ཕྱིར། གཞན་ཡང་
གཟུགས་མེད་ཀྱི་དེ་ཆུང་ངུ་གཟུགས་ཁམས་ཀྱི་དེ་འབྲིང། འདོད་པའི་དེ་ཆེན་པོར་བཤད་པས་ད་གསུམ་ཡང་བསྟན་པར་སེམས་སོ། །གཞན་ཡང། ཐོས་པ་ལ་མ་ཞུགས་པའི་གང་ཟག་གི་རྒྱུད་ཀྱི་ཐོས་པའི་གེགས་བྱེད་པའི་མི་ཤེས་པའི་མ་
རིག་པ་ཆོས་ཅན། མདོ་ལས། མི་ཤེས་པ་དང་ཞེས་སོགས་ཀྱི་དངོས་བསྟན་གྱི་དེ་དྲུག་ཀ་ཡིན་པར་ཐལ། མ་རིག་པ་ཡིན་པའི་ཕྱིར་ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར། ཐོས་བསམ་བསྒོམ་པའི་ཤེས་རབ་
གསུམ་གྱི་མི་མཐུན་ཕྱོགས་གསུམ་མདོ་ཚན་དང་པོ་གསུམ་གྱིས་བཤད་པའི་ཕྱིར་ཏེ། མདོ་འདི་ལས། མི་ཤེས་པ་དང་མི་མཐོང་བ་དང་མངོན་པར་མི་རྟོགས་པ་དང་ཞེས་གསུངས་པའི་ཕྱིར་དང། དེའི་འགྲེལ་པ་ལས། དེ་ལ་ཐོས་པ་
ལས་བྱུང་བའི་ཤེས་པ་གང་ཡིན་པའི་མི་མཐུན་ཕྱོགས། མ་རིག་པ་དེ་ནི་མི་ཤེས་པའི་སྒྲས་བསྟན་ཏོ། །བསམ་པ་ལས་བྱུང་བའི་གང་ཡིན་པ་དེ་ནི་མི་མཐོང་བའི་སྒྲས་བསྟན་ཏོ། །བསྒོམ་པ་ལས་བྱུང་བའི་གང་ཡིན་པ་དེ་ནི་བདེན་
པར་མི་རྟོགས་པའི་སྒྲས་བསྟན་ཏོ། །ཞེས་གསུངས་པའི་ཕྱིར། འདོད་ན། དེ་ཆོས་ཅན། བདག་མེད་མངོན་སུམ་དུ་རྟོགས་པའི་སྒོམ་བྱུང་སྐྱེ་བ་ལ་སྒྲིབ་ལ་ཐོས་བྱུང་དད་བསམ་བྱུང་སྐྱེ་བ་ལ་མི་སྒྲིབ་པའི་མ་རིག་པར་ཐལ། ཁྱོད་

[029B]མེད་མངོན་སུམ་དུ་རྟོགས་པའི་སྒོམ་བྱུང་གི་ཤེས་རབ་སྐྱེ་བ་ལ་སྒྲིབ་པའི་མི་མཐུན་ཕྱོགས་ཡིན་པའི་ཕྱིར་ཏེ། མདོ་འདིས་མངོན་པར་མི་རྟོགས་པ་དང་ཞེས་པའི་དངོས་བསྟན་གྱི་མ་རིག་
པ་ཡིན་པའི་ཕྱིར་ཏེ། རྟགས་ཁས། ཁྱབ་སྟེ། ཐོས་བསམ་སྒོམ་གསུམ་གྱི་ཤེས་རབ་གསུམ་གྱི་འགལ་ཟླ་མི་མཐུན་ཕྱོགས་ཀྱི་བྱེད་ཚུལ་ལས་ཁྱད་པར་བ་གསུམ་ཡོད་པའི་ཕྱིར་དང། དེར་ཐལ། དེ་གསུམ་གྱིས་བྱེད་ལས་རིམ་པ་བཞིན་
མི་ཤེས་པ་དང་མི་མཐོང་བ་དང། མངོན་པར་མི་རྟོགས་པར་བྱེད་པའི་ཕྱིར་ཏེ། མདོ་འདི་ཉིད་ལས། དེ་ལ་ཡང་དག་པ་ཇི་ལྟ་བ་བཞིན་མི་ཤེས་པ་དང་མི་མཐོང་བ་དང་མངོན་པར་མི་རྟོགས་པ་དང་ཞེས་མདོ་ཚན་གསུམ་སྨོས་པ་ནི་ཐོས་སོགས་
ཀྱི་ཤེས་རབ་གསུམ་གྱི་འགལ་ཟླ་མི་མཐུན་ཕྱོགས་ཀྱི་བྱེད་ལས་མི་འདྲ་བ་སོ་སོར་བསྟན་ཆེད་ཡིན་པའི་ཕྱིར་ཏེ། དེ་གསུམ་གྱི་འགལ་ཟླ་མི་མཐུན་ཕྱོགས་གསུམ་གྱིས་འགལ་ཟླ་བྱེད་ཚུལ་འདྲ་ཡང་བྱེད་ལས་མི་འདྲ་བར་སོ་སོར་ཤེས་པའི་
ཆེད་ཡིན་པའི་ཕྱིར་ཏེ། མདོ་ཚན་དེ་གསུམ་སོ་སོར་སྨོས་པའི་དགོས་པ་ཡོད་པའི་ཕྱིར་དང། མདོ་ཚན་དེ་གསུམ་གྱི་འགྲེལ་པ་ལས། དེ་ལ་ཐོས་པ་ལས་བྱུང་བའི་ཞེས་སོགས་དང། མི་ཤས་པ་ནི་གཏན་ཚིག་རྣམ་པ་གཉིས་སུ་རིག་
པར་བྱ་སྟེ། བདག་ཏུ་འཛིན་པ་དང་རྗེས་སུ་མཐུན་པ་དང། དེ་ལས་གྲོལ་བའི་གེགས་བྱེད་པ་གཉིས་ཀྱིས་སོ། །ཞེས་དང། དེའི་འགྲེལ་བཤད་ལས། དེའི་གེགས་བྱེད་བ་ནི་དེ་དག་གི་གེགས་བྱེད་པ་སྟེ། དེའི་གེགས་བྱེད་བ་ཉིད་དུ་

[030A]༄༅། །དེ་མི་ཤེས་པར་ཡིན་པར་རིག་པར་བྱའོ། །ཞེས་གསུངས་པའི་ཕྱིར་དང། ཁྱབ་སྟེ། མི་ཤེས་པ་སོགས་བྱེད་ཚུལ་གྱི་སྒོ་ནས་བྱེད་ལས་བསྟན་པའི་ཕྱིར་ཏེ། བྱེད་ལས་བདག་འཛིན་དང་མཐུན་པ་དང། དེ་ལས་གྲོལ་
དུ་མི་སྟེར་བར་མི་ཤེས་པ་སོགས་བྱེད་ཚུལ་གྱི་གཏན་ཚིག་གཉིས་ཀྱིས་མི་མཐུན་ཕྱོགས་ཡིན་ཚུལ་བཤད་པའི་ཕྱིར་ཏེ། མདོ་འདིའི་འགྲེལ་བ་ལས། ཇི་ལྟར་མི་མཐུན་ཕྱོགས་ཡིན་ན། ཞེས་པ་ནས། གེགས་བྱེད་གཉིས་ཀྱིས་སོ། །ཞེས་མི་
མཐུན་ཕྱོགས་བྱེད་ཚུལ་དང་བཅས་ཏེ་བཤད་ཅིང། དེའི་འགྲེལ་བཤད་ལས་ཀྱང། ཇི་ལྟར་མ་རིག་པ་དེའི་མི་མཐུན་ཕྱོགས་ཡིན་པ་དེ་ནི་ཞེས་པ་ནས། གཏན་ཚིག་དེ་རྣམ་པ་གཉིས་སུ་རིག་པར་བྱ་སྟེ། བདག་ཏུ་འཛིན་པ་དང་
རྗེས་སུ་མཐུན་པའི་གཏན་ཚིག་དང། དེ་ལས་གྲོལ་བའི་གེགས་བྱེད་པའི་གཏན་ཚིགས་ཀྱིས་སོ། །ཞེས་གསུངས་པའི་ཕྱིར། དེས་མཚོན་ནས་ཐོས་བྱུང་བའི་རྒྱུད་ཀྱི་བསམ་བྱུང་གི་འགལ་ཟླ་དེ་སྐྱེ་བ་ལ་གེགས་བྱེད་པའི་རྨོངས་
པའི་མ་རིག་པ་ཡང་ཐོས་པའི་དེར་ཐལ་བ་དང། བསམ་བྱུང་བའི་རྒྱུད་ཀྱི་སྒོམ་བྱུང་གི་དེ་ལྟར་གྱུར་པའི་མངོན་པར་མི་རྟོགས་དེ་ཡང་བསམ་བྱུང་དང་ཐོས་བྱུང་གི་དེར་ཐལ་བ་སོགས་འཕེན་སླ་འདི་སྐོར་རིགས་པ་ཕྲ་མོ་དགོས། །ཞི་བ་
ཆ་ཡང་མང་ངོ། །ཡང་ཁ་ཅིག་གིས། གང་གི་འགལ་ཟླ་མ་རིག་པར་འཇོག་པའི་རིག་པ་ཡིན་ན། བསྒོམ་བྱུང་གི་བློ་ཡིན་པས་ཁྱབ་ཟེར་ན། འོ་ན། གང་གི་འགལ་ཟླ་མ་རིག་པར་འཇོག་པའི་ཐོས་བྱུང་གི་རིག་པ་དང་

[030B] དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་གཉིས་རེ་རེ་ནས་ཡོད་པའི་ཕྱིར་ཏེ། གང་གི་འགལ་ཟླ་མ་རིག་པར་འཇོག་པའི་རིག་པ་ལ་ཐོས་བསམ་སྒོམ་གསུམ་གྱི་དེ་དང་མཉམ་
བཞག་གི་དེ་རྗེས་ཐོབ་ཀྱི་དེ་རྣམས་ཡོང་པའི་ཕྱིར་ཏེ། མདོ་འདིའི་འགྲེལ་བ་ལས། གང་གི་མི་མཐུན་པའི་ཕྱོགས་ཀྱི་མ་རིག་པ་ཡིན་ཞེ་ན། ཐོས་པ་དང་བསམ་པ་དང་བསྒོམ་པ་ལས་བྱུང་བ་ཤེས་པ་དང། མཐོང་བ་དང། མངོན་པར་རྟོགས་
པ་ཞེས་བྱ་བ་རིག་པ་རྣམས་ཀྱིའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འོ་ན། གང་གི་འགལ་ཟླ་མ་རིག་པར་འཇོག་པའི་རིག་པ་གཅིག་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། མ་རིག་པ་དེ་དེའི་འགལ་ཟླའི་མ་རིག་
པར་ཐལ། འདོད་པའི་ཕྱིར། འདོད་མི་ནུས་ཏེ། བསྒོམ་བྱུང་རིག་པ་དེའི་འགལ་ཟླའི་དེ་ཡིན་པའི་ཕྱིར་ན་མ་ཁྱབ། འོ་ན། མདོ་ཚན་གསུམ་སོ་སོར་སྨོས་པས་དོན་མེད་པར་ཐལ། དེ་གསུམ་གྱི་འགལ་ཟླའི་དེ་གསུམ་མི་འགལ་བའི་ཕྱིར་
ན་ཡང་མ་ཁྱབ་སྟེ། སྤྱིར་དེ་གསུམ་གྱི་འགལ་ཟླའི་དེ་གསུམ་མི་འགལ་ཡང། མདོ་ཚན་དེ་གསུམ་གྱི་དངོས་བསྟན་གྱི་མ་རིག་པའི་གཙོ་བོ་ཐོས་བསམ་སྒོམ་གསུམ་ལ་ཐུན་མོང་མ་ཡིན་པར་གེགས་བྱེད་པའི་དེ་གསུམ་འགལ་བའི་ཁྱད་པར་
བཤད་པའི་ཕྱིར་རོ། །འདིའི་ཞི་བ་ཆ་རང་ལུགས་སྐབས་སུ་འཆད་དོ། །ཡང་ཁ་ཅིག་ཡན་ལག་གཉིས་པའི་ཀུན་སློང་གི་མ་རིག་པ་དང་ཐོག་མའི་མ་རིག་པ་དོན་གཅིག་ཟེར་ན། དེའི་དུས་ཀྱི་ཀུན་སློང་དུ་གྱུར་པའི་ལས་འབྲས་ལ་རྨོངས་པའི་
[031A]༄༅། །མ་རིག་པ་ཆོས་ཅན། ཐོག་མའི་མ་རིག་པར་ཐལ། ཡན་ལག་གཉིས་པའི་དུས་ཀྱི་ཀུན་སློང་དུ་གྱུར་བའི་མ་རིག་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར་ཏེ། དེའི་ཀུན་སློང་དུ་གྱུར་བའི་
ལས་འབྲས་ལ་རྨོངས་པ་དང་བདག་མེད་ལ་རྨོངས་པ་གཉིས་ཡོད་པའི་ཕྱིར། ལེགས་བཤད་གསེར་ཕྲེང་ལས། དེ་ལྟར་མ་རིག་པ་གང་གིས་ལས་གང་སློང་བ་ནི། དེ་ཀུན་བཏུས་ལས། འབྲས་བུ་རྣམ་པར་སྨིན་པ་ལ་རྨོངས་པ་དང། དེ་ཁོ་ནའི་
དོན་ལ་རྨོངས་པའོ། །ཞེས་གསུངས་པའི་ཕྱིར་དང། ལམ་རིམ་ལས་ཀྱང། རྨོངས་པ་དེ་ལ་དབྱེ་ན། ལས་འབྲས་ལ་རྨོངས་པ་དང་དེ་ཁོ་ནའི་དོན་ལ་རྨོངས་པ་གཉིས་སོ། །དང་པོས་ནི་ངན་འགྲོར་འགྲོ་བའི་འདུ་བྱེད་བ་སོགས། གཉིས་
པས་ནི་བདེ་འགྲོར་འགྲོ་བའི་འདུ་བྱེད་བ་སོགས། ཞེས་དང། ཀུན་བཏུས་དར་ཊཱིཀ་ལས་ཀྱང། མ་རིག་པ་ནི་གཉིས་ཏེ། ལས་འབྲས་དང་དེ་ཁོ་ནའི་དོན་ལ་རྨོངས་བའོ། །ཞེས་གསུངས་པའི་ཕྱིར་ཁྱབ་སྟེ། ལས་ཀྱི་ཀུན་སློང་གི་དབྱེ་བ་
འཆད་བྱེད་དེ་གསུངས་པའི་ཕྱིར། རྩ་བར་འདོད་ན། གང་ཟག་གི་བདག་འཛིན་ཡིན་པར་ཐལ། འདོད་པའི་ཕྱིར། ཁྱབ་སྟེ། དེ་ལ་གང་ཟག་གི་བདག་འཛིན་དགོས་པར་མ་ཟད་རྫས་སྤྱི་སོགས་བཅད་ན་འཇིག་ལྟ་གཅིག་ངེས་བར་དགོས་
པའི་ཕྱིར་ཏེ། འཕེན་བྱེད་ཀྱི་ལས་བསོགས་བ་ལ་ཐོག་མ་རང་འོ་འམ་བདག་གོ་སྙམ་པའི་འཇིག་ལྟ་ཅིག་སྐྱེད་དགོས་པས་དེ་འདྲའི་འཇིག་ལྟ་ལ་ཐོག་མའི་མ་རིག་པར་མདོ་བསྟན་བཅོས་ལས་བཤད་པ་གང་ཞིག་ཐོག་མར་འཇིག་ལྟ་

[031B]བསོགས་པ་ཡིན་པའི་ཕྱིར་ཏེ། དང་པོ་གྲུབ་སྟེ། དེའི་ཁྱད་པར་གཞན་སླ་ཞིང། ཐོག་མའི་མ་རིག་པ་ཞེས་པའི་ཚིག་ཟུར་གྱི་ཐོག་མ་དེ་འདྲ་ལ་བྱེད་དགོས་ཀྱི་འཁོར་བའི་ཐོག་མ་དང་རྒྱུ་འབྲས་ཀྱི་
ཐོག་མ་སོགས་ལ་བྱེད་མི་རུང་བའི་ཕྱིར་ཏེ། རྣམ་འགྲེལ་ལས་གང་ཞིག་བདག་མཐོང་དེ་ལ་ནི། །ང་ཞེས་རྟག་ཏུ་ཞེན་བར་འགྱུར། །ཞེན་བས་བདེ་ལ་སྲེད་འགྱུར་ཏེ། །སྲེད་པས་སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་
ཡོངས་སྲེད་པ། །ང་ཡི་ཞེས་དེའི་སྒྲུབ་བྱེད་ལེན། །དེས་ན་བདག་ལ་མངོན་ཆགས་པ། །དེ་སྲིད་དེ་ནི་འཁོར་བར་འགྱུར། །ཞེས་ཐོག་མར་ངར་འཛིན་ལ་བརྟེན་ནས་སྲེད་བ་སྐྱེ། སྲེད་བས་འཁོར་བར་སྐྱོན་མི་མཐོང་ལ་ཡོན་ཏན་དུ་བལྟས་
ནས་སྲེད་ཚུལ་དང། དེའི་དབང་གིས་དངོས་པོ་སྤྱི་དང་ཁྱད་པར་རང་གི་ཕུང་པོ་སོགས་ལ་ང་ཡི་འོ་འམ་བདག་གིའོ་ཞེས་ཞུགས་ནས་འཁོར་བར་འཁོར་ཚུལ་བསྟན་པའི་ཕྱིར་དང། རྣམ་འགྲེལ་ལས། ཉེས་ཀུན་དེ་ཡི་རྩ་བ་ཅན། །ཞེས་པའི་
རྩ་བ་དང། འཇུག་པར། དང་པོར་ང་ཞེས་པ་དག་ལ། །ཞེས་པའི་དང་པོ་དག་སྐབས་འདིའི་ཐོག་མ་ལ་བྱེད་དགོས་པའི་ཕྱིར་དང། མདོ་དང་བསྟན་བཅོས་ཞེས་སོགས་སྔར་དྲངས་ཤིང་ད་དུང་འཆད་པར་བྱའོ། །རྟགས་གཉིས་པ་གྲུབ་སྟེ་
རྣམ་འགྲེལ་ལས། ང་ཞེས་མཐོང་བ་མེད་པར་ནི། །འགའ་ཡང་བདག་ལ་ཆགས་མ་ཡིན། །བདག་ལ་སྲེད་པ་མེད་པར་ཡང། །བདེ་བ་འདོད་པས་མངོན་རྒྱུགས་མིན། ཞེས་དང། དཔལ་ལྡན་ཟླ་བའི་ཞབས་ཀྱིས་ཀྱང་ཚིག་གསལ་

[032A]༄༅། །ལས༑ དེ་ཉིད་མཐོང་ན་ནི་ཐམས་ཅད་མི་དམིགས་པས་གང་ལ་དམིགས་ནས་ལས་བྱེད་པར་འགྱུར་བ་དེ་ཅུང་ཟད་ཀྱང་ཡོད་པ་མ་ཡིན་ནོ། །ཞེས་གསུངས་པའི་ཕྱིར། འདི་གཉིས་ཀྱིས་གང་ཟག་གི་བདག་ངོས་འཛིན་
ཚུལ་མི་འདྲ་ཡང་གང་ཟག་གི་བདག་མེད་མངོན་སུམ་དུ་མཐོང་ཕྱིན་པའོ་ཞེས་འཇིག་ལྟའི་དབང་དུ་སོང་ཞེས་ལས་བསོགས་མི་དགོས་པར་བཞེད་པ་འདྲ་ཞིང་ཤིང་རྟ་ཆེན་པོ་གཞན་དག་ཀྱང་དེ་ལྟར་བཞེད་དོ། །སྤྱོད་འཇུག་ལས། དགྲ་བཅོམ་
པ་འཁོར་བར་སླར་མི་འཁོར་ཚུལ་ཡང་འདི་གཉིས་དང་དགོངས་དོན་འདྲའོ། །གཞན་ཡང། དུས་ཀྱི་ཀུན་སློང་དུ་གྱུར་པའི་བདག་འཛིན་ཀྱང་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། ལས་དེའི་རྒྱུ་དུས་ཀྱི་ཀུན་སློང་དུ་གྱུར་པའི་
དེར་ཐལ། འདོད་པའི་ཕྱིར། འདོད་མི་ནུས་ཏེ། དུས་ཀྱི་ཀུན་སློང་དུ་གྱུར་པའི་དེ་ཡིན་པའི་ཕྱིར། རྟགས་ཆོས་ཅན་གྱིས་གྲུབ། ཁྱབ་སྟེ། ལས་དེའི་རྒྱུའི་ཀུན་སློང་སྔ་མ་དེའི་དུས་ཀྱི་ཀུན་སློང་རྗེས་སུ་འཇུག་པ་ཡིན་པའི་ཕྱིར་ཏེ། མཛོད་
ལས༑ ཀུན་སློང་རྣམ་གཉིས་རྒྱུ་དང་ནི། །དེའི་དུས་ཀྱི་ཀུན་སློང་ཞེས་བྱ། །གཉིས་པས་དང་པོ་རབ་འཇུག་བྱེད། །གཉིས་པ་རྗེས་སུ་འཇུག་བྱེད་ཡིན། །ཞེས་གསུངས་པའི་ཕྱིར། ཡང་ཁ་ཅིག་ངན་འགྲོའི་སྐྱེ་བ་འཕེན་བྱེད་ཀྱི་ལས་
ཀྱི་ཀུན་སློང་གི་དེ་ལ་ལས་འབྲས་ལ་རྨོངས་པའི་མ་རིག་པས་ཁྱབ་སྟེ། ཀུན་བཏུས་ལམ་རིམ་གསེར་ཕྲེང་རྣམས་ཀྱི་དེའི་ཀུན་སློང་ལ་དེ་བཤད་པའི་ཕྱིར་ན་མ་ཁྱབ་སྟེ། ལས་དེ་ལས་ངན་འགྲོར་འགྲོ་བ་ལ་དེ་གཙོ་བོར་བཤད་པ་ཡིན་

[032B] དེའི་དུས་ཀྱི་ཀུན་སློང་ལ་བདག་འཛིན་ཅིག་མེད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་དུས་ཀྱི་ཀུན་སློང་ལ་དུག་གསུམ་གང་རུང་གཅིག་མེད་པར་ཐལ། འདོད་པའི་ཕྱིར། རྣམ་འགྲེལ་ལས། བདེ་བར་གྱུར་
བའམ་སྡུག་བསྔལ་བར། །མ་གྱུར་ཅིག་ཅེས་འདོད་པ་ན། །ངའོ་སྙམ་པའི་བློ་གང་དེ། །སེམས་ཅན་ལ་ལྟ་ལྷན་ཅིག་སྐྱེས། །ཞེས་དང། ང་ཞེས་མཐོང་བ་མེད་པར་སོགས་དང། བཞི་བརྒྱ་བ་ལས་ལུས་ལ་ལུས་དབང་ཇི་བཞིན་དུ། །
གཏི་མུག་ཀུན་ལ་གནས་འགྱུར་ཏེ། ཞེས་གསུངས་པའི་ཕྱིར་དང་བདག་འཛིན་མེད་ལ་ཆགས་སྡང་ང་རྒྱལ་སོགས་ཇི་ལྟར་སྐྱེས་སོམ་ཤིག་འདི་དག་ལ་སྤྲོ་བྱ་མང་ཡང་རེ་ཞིག་དེ་ཙམ་མོ། །སྨྲས་བ། རྟོགས་དཀའི་ཟབ་རྒྱས་གཏམ་
དུ་ལུང་རིགས་ཀྱིས། །བཀུག་པའི་རྒྱུད་ཀྱིས་སྨོས་ཀྱང་ཆེར་རློམ་བརྒྱའི། །དྲེགས་པའི་མངལ་རྣམས་ལྷུང་ན་དེ་རིགས་པའི། །སྒྲོ་ལྡན་འབེན་དུ་བླངས་ལ་སྲོག་ལྡན་ཅིང། །རབ་རྨོངས་ཆེས་མཐོ་རི་བོར་འཇིག་ལྟའི་རྩེ། །གནམ་མདོ་
ལོག་རྟོག་ནགས་ཚལ་བཅས་མ་ལུས། །ཐུབ་གསུང་ཞོ་འཐུང་རུས་པའི་རྩེ་བརྒྱ་བས། །རྡུལ་དུ་བརླག་བའི་མང་ཙམ་ལུས་འདི་རྨད། །ཟླ་མེད་གསར་བཤད་རི་མོ་རྣམ་བཀྲའི་གོས། །ལྷག་བསམ་རིན་ཆེན་ཡུ་བར་འཕྱད་པའི་རྩེར། །རྟེན་
འབྱུང་ནོར་བུའི་འོད་འབར་རྨོངས་མུན་སེལ། །ལྷ་རྣམས་དགའ་བའི་རྒྱལ་མཚན་འདི་ན་འཕྱར། །ཅེས་པའང་བར་སྐབས་ཀྱི་ཚིགས་སུ་བཅད་པའོ།    ༈    །གཉིས་པ་རང་ལུགས་ལ། མདོ་འགོད་པ་དང། དོན་བཤད་པ་གཉིས་

[033A]༄༅། །དང་པོ་ལ་སྤྱིའི་མདོ་དང། སྐབས་ཀྱི་མདོ་འགོད་པ་གཉིས། དང་པོ་ནི། དང་པོའི་བྱེ་བྲག་རྣམ་པར་བྱེད་པའི་ཆོས་ཀྱི་རྣམ་གྲངས་ཀྱི་མདོ་ལས། བཙུན་པ་མི་མཐུན་པའི་ཕྱོགས་མ་རིག་པའི་བྱེ་བྲག་གང་ཞེ་ན་
དགེ་སློང་དག་མ་རིག་པ་ནི་མཆོག་གི་ཆོས་ཀྱི་མི་མཐུན་པའི་ཕྱོགས་ཡིན་པ་དང། རྒྱ་ཆེན་པོའི་ཆོས་ཀྱི་མི་མཐུན་ཕྱོགས་ཡིན་པར་ཡང་བལྟ་བར་བྱའོ། །ཞེས་སོགས་གསུངས། དོན་ནི་མ་རིག་པ་ཆོས་ཀྱི་མཆོག་གི་དབང་པོ་ལྔའི་ནང་གི་
ཤེས་རབ་དབང་པོའི་མི་མཐུན་ཕྱོགས་དང་རྒྱ་ཆེ་བ་ཐོས་བསམ་སྒོམ་གསུམ་གྱི་ཤེས་རབ་ཀྱི་མི་མཐུན་ཕྱོགས་སུ་བསྟན་ཏེ། དེ་ལྟར་རེ་རེ་ལ་དྲི་ལན་གཉིས་གཉིས་ཀྱིས་བཤད་ཅིང། མ་རིག་པ་དང་འབྲེལ་བའི་གང་ཟག་ཀྱང་བསྟན་
པའི་ཕྱིར། གཉིས་པ་ལ། རྣམ་འབྱེད་ཀྱི་མདོ། ས་ལུ་ལྗང་པའི་མདོ། ས་བཅུ་པའི་དེ་གསུམ་ལས། དང་པོ་ནི། རྟེན་ཅིང་འབྲེལ་བར་འབྱུང་བའི་དང་པོ་དང་རྣམ་པར་འབྱེད་པའི་མདོ་ལས། རྟེན་ཅིང་འབྲེལ་བར་འབྱུང་ངའི་དང་པོ་གང་ཞེ་ན་
འདི་ལྟ་སྟེ། འདི་ཡོད་པས་ན་འདི་བྱུང། ཞེས་པ་ནས། དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་པ་འབྱུང་བར་འགྱུར་རོ། འདི་ནི་རྟེན་ཅིང་འབྲེལ་བར་འབྱུང་བ་དང་པོ་ཞེས་བྱའོ། །རྟེན་ཅིང་འབྲེལ་བར་འབྱུང་བའི་རྣམ་པར་དབྱེ་
བ་གང་ཞེ་ན། མ་རིག་པའི་རྐྱེན་གྱིས་འདུ་བྱེད་ཅེས་བྱ་བ་ལ་མ་རིག་པ་གང་ཞེ་ན། གང་དེ་སྔོན་གྱི་མཐའ་མི་ཤེས་པ་དང་སྔོན་དང་ཕྱི་མའི་མཐའ་མི་ཤེས་པ་དང། ནང་གི་མཐའ་མི་ཤེས་པ་དང། ཕྱི་མའི་མཐའ་མི་ཤེས་པ་དང། ནང་དང་

[033B] ལས་ཀྱི་མཐའ་མི་ཤེས་པ་དང། རྣམ་པར་སྨིན་པ་མི་ཤེས་པ་དང། ལས་དང་རྣམ་པར་སྨིན་པ་མི་ཤེས་པ་དང། སངས་རྒྱས་མི་ཤེས་པ་དང། ཆོས་མི་ཤེས་པ་དང། དགེ་འདུན་མི་ཤེས་པ་དང། སྡུག་བསྔལ་
ཡི་ཤེས་པ་དང། ཀུན་འབྱུང་བ་དང། འགོག་པ་དང་ལམ་མི་ཤེས་པ་དང། རྒྱུ་མི་ཤེས་པ་དང། རྒྱུ་འབྲས་ཡང་དག་པར་འབྱུང་བའི་ཆོས་མི་ཤེས་པ་དང། དགེ་བ་དང་མི་དགེ་བ་དང། །ཁ་ན་མ་ཐོ་བ་དང་བཅས་པ་དང། ཁ་ན་མ་ཐོ་བ་མེད་པ་དང་
རྟེན་པར་བྱ་བ་དང། རྟེན་པར་བྱ་བ་མ་ཡིན་པ་དང། ངན་པ་དང་གྱ་ནོམ་པ་དང། ནག་པོ་དང་དཀར་པོ་དང། རྣམ་པར་དབྱེ་བ་དང་བཅས་པའི་རྟེན་ཅིང་འབྲེལ་བར་འབྱུང་བ་དང་རེག་པའི་སྐྱེ་མཆེད་དྲུག་ཡང་དག་པར་ཇི་ལྟ་བ་བཞིན་དུ་ཁོང་དུ་མི་ཆུད་
པ་དང། གང་དེ་དང་དེ་ལས་ཡང་དག་པ་ཇི་ལྟ་བ་བཞིན་དུ་མི་ཤེས་པ་དང། མི་མཐོང་བ་དང། མངོན་པར་མ་རྟོགས་པ་དང་རྨོངས་པ་དང་ཀུན་ཏུ་རྨོངས་པ་དང་མུན་པའི་རྣམ་པ་ཞེས་བྱ་བ་འདི་ནི་མ་རིག་པ་ཞེས་བྱ་བའོ། །ཞེས་གསུངས་པའི་ཕྱིར་རྟེན་
འབྲེལ་མདོ་འབྲེལ་ཞེས་པའང་མདོ་འདིའི་འགྲེལ་པ་ཡིན་ལ། མདོ་འདིའི་ཡན་ལག་གཉིས་པའི་ཀུན་སློང་གི་མ་རིག་པ་རྒྱས་པར་བཤད་ལ་ཐོགས་མེད་སྐུ་མཆེད་ལྟར་ན་དེ་ཐོག་མའི་མ་རིག་པར་བྱས་ཀྱང་ཆོག་ནའང། ཆོས་སྐྱོབ་དང་ཆོས་གྲགས་
དང་ཟླ་གྲགས་སོགས་ཐོག་མའི་མི་རིག་པ་གང་ཟག་གི་བདག་འཛིན་དུ་བཞེད་པ་ལྟར་ན་འདི་དག་ཐོག་མའི་མ་རིག་པ་ཡིན་ཀྱང་འདི་དག་གི་ནང་དུ་དེ་བསྡུས་ནས་བཤད་བྱས་ན་ལེགས་པར་གོ། །མདོ་འདིའི་དོན་འཆད་པར་ཐོགས་མེད་ཀྱིས་རྣལ་འབྱོར་

[034A]༄༅། །སྤྱོད་པའི་ས་ལས། དེ་ལ་སྔོན་གྱི་མཐའ་མི་ཤེས་པ་གང་ཞེ་ན། འདས་པའི་འདུ་བྱེད་རྣམས་ལ་ཚུལ་བཞིན་མ་ཡིན་པར་རྟོགས་པའི་སྟེ། ཞེས་སོགས་ཀྱིས་སྔོན་གྱི་མཐའ་མི་ཤེས་པ་ནས་རེག་པའི་སྐྱེ་མཆེད་དྲུག་
མི་ཤེས་པའི་བར་སུམ་ཅུ་བཤད་ཅིང། འགྲེལ་པ་འགྲེལ་བཤད་གཉིས་ཀྱིས། སུམ་ཅུ་པོ་རེ་རེ་ལའང་ཡུལ་ལ་རྨོངས་ཙམ་དང་ལོག་པར་རྟོག་པ་རེ་དང་ཐེ་ཚོམ་གྱི་རྣམ་ཅན་གསུམ་གསུམ་སྟེ་དགུ་བཅུ་དང། དབྱིག་གཉེན་གྱིས། དེ་རེ་རེ་
ལའང་ཆུང་འབྲིང་ཆེ་གསུམ་གསུམ་སྟེ་ཉིས་བརྒྱ་དང་བདུན་ཅུར་བཤད་དོ། །དེ་རེ་རེ་ལ་མི་མཐོང་བའི་དེ་དང་ཀུན་ཏུ་མི་མཐོང་བའི་དེ་དང་མ་རྟོག་པའི་དེ་རེ་རེ་ཡོད་པར་བཤད་པའི་ཕྱིར་དེ་ཡང་དེ་རེ་རེ་ལ་ཐོས་བསམ་སྒོམ་གསུམ་གྱི་མི་
མཐུན་ཕྱོགས་རེ་རེ་བྱས་ན་བརྒྱད་བརྒྱ་དང་བཅུར་ཡོད་དེ། དེ་ཡང་རེ་རེ་ལ་མི་ཤེས་པ་སོགས་ཐོས་སོགས་ཀྱི་དེ་རེ་རེ་ཡོད་པའི་ཕྱིར་ཏེ། རྩ་བའི་དམིགས་བ་སུམ་ཅུ་ནི། མདོ་འདིའི་འགྲེལ་བཤད་ལས། སྔོན་གྱི་མཐའ་ལ་སོགས་པ་ནི་
དམིགས་པའོ། །ཞེས་བྱ་བ་ནི་སྔོན་གྱི་མཐའ་དང་ཕྱི་མའི་མཐའ་དང། གཉིས་ཀ་དང། ནང་དང། ཕྱི་དང། གཉིས་ཀ་དང། ལས་དང། རྣམ་པར་སྨིན་པ་དང། གཉིས་ཀ་དང། སངས་རྒྱས་དང། ཆོས་དང། དགེ་འདུན་དང་
སྡུག་བསྔལ་དང། ཀུན་འབྱུང་བ་དང། འགོག་པ་དང། ལམ་དང་རྒྱུ་དང། ཡང་དག་པར་འབྱུང་བ་དང། དགེ་བ་དང། མི་དགེ་བ་དང། ཁ་ན་མ་ཐོ་བ་དང་བཅས་པ་དང། ཁ་ན་མ་ཐོ་བ་མེད་པ་དང། རྟེན་པར་བྱ་བ་དང། རྟེན་པར་

[034B] ངན་བ་དང། གྱ་ནོམ་པ་དང་ནག་པོ་དང། དཀར་པོ་དང། རྣམ་པར་དབྱེ་བ་དང། བཅས་པའི་རྟེན་ཅིང་འབྲེལ་བར་འབྱུང་བ་དང། རེག་པའི་སྐྱེ་མཆེད་དྲུག་རྣམས་ནི་དམིགས་པ་ཡིན་ནོ། །ཞེས་གསུངས་པའི་ཕྱིར། ཁྱབ་
སྟེ༑ དེའི་དམིགས་པ་དེ་སུམ་ཅུ་ལ་དམིགས་པའི་གསུམ་གསུམ་སོགས་སྔར་བཤད་པ་ལྟར་ཡོད་པའི་ཕྱིར། འདིའི་ངོས་འཛིན་རྣལ་འབྱོར་སྤྱོད་པའི་ས་དང་རྟེན་འབྲེལ་མདོ་འགྲེལ་ལ་ལྟོས། གཉིས་པ་ནི། འཕགས་པས་ལུ་ལྗང་བའི་མདོ་ལས་
དེ་ལམ་རིག་པ་གང་ཞེ་ན། ཁམས་དྲུག་པོ་འདི་དག་ཉིད་ལ་གང་གཅིག་པུར་འདུ་ཤེས་པ་དང། རིལ་པོར་འདུ་ཤེས་པ་དང། རྟག་པར་འདུ་ཤེས་པ་དང། བརྟན་པར་འདུ་ཤེས་པ་དང། ཞེས་པ་ནས། ང་ཞེས་བྱ་བ་དང། བདག་གི་ཞེས་བྱ་བའི་
འདུ་ཤེས་པ་སྟེ། འདི་ལྟ་བུ་ལ་སོགས་པ་མི་ཤེས་པ་རྣམ་པ་སྣ་ཚོགས་འདི་ནི་མ་རིག་པ་ཞེས་བྱའོ། །ཞེས་མ་རིག་པའི་དམིགས་པ་རྣམ་པའི་ཁྱད་པར་ངོ་བོའི་ཁྱད་པར་རྣམས་བཤད་ཅིང། ཡང་མདོ་འདིས། གཞན་ཡང་དེ་ཁོ་ན་ཉིད་མ་རྟོགས་
ཤིང་ལེགས་པར་མི་ཤེས་ཏེ་མི་ཤེས་པ་ནི་མ་རིག་པའོ། །ཞེས་གསུང། འདིས་ནི་མ་རིག་པའི་དབྱེ་བ་གསུམ་བཤད་ཅིང། མདོ་སྔ་མས་ནི་ཐོག་མའི་མ་རིག་པ་ལ་རྨོངས་པ་ཙམ་གྱི་ལོག་རྟོག་གཅིག་དགོས་པར་བཤད་ཅིང། འཇིག་ལྟ་མ་
རིག་པར་འདིས་གསལ་བར་བཤད་ཅིང། ཟླ་བའི་ཞབས་དང་ཞི་བ་ལྷས་ཀྱང། རྟེན་འབྲེལ་གྱི་རྣམ་བཞག་ལ་མདོ་འདི་ཁོ་ན་དྲངས་པས། རྩ་ཤེས་ཡང་འདི་ལ་བརྟེན་པར་མངོན་ལ། སྐབས་འདིར་ཡང་འདི་གཙོ་བོར་ཁས་ལེན་དགོས་
[035A]༄༅། །ཆོས་གྲགས་སོགས་ཀྱིས། འདིར་རྟེན་བྱས་ན་ལེགས་ཤིང་འཕེན་གྲུབ་ཀྱི་རྒྱུ་འབྲས་སྐོར་གཉིས་ཀྱང་འདི་དང་ས་བཅུ་པར་བརྟེན་བྱས་ན་ལེགས་པར་སེམས་སོ། །གསུམ་པ་ནི། ས་བཅུ་པའི་མདོ་ལས་ས་དྲུག་
པའི་སྐབས་སུ་འཇིག་རྟེན་དུ་འདོད་ཆགས་པ་འབྱུང་བ་ཇི་སྙེད་པ་དེ་དག་ཐམས་ཅད་ནི་བདག་ཏུ་མངོན་པར་ཞེན་པ་ལས་བྱུང་སྟེ་བདག་ཏུ་མངོན་པར་ཞེན་པ་དང་བྲལ་ན་འཇིག་རྟེན་དུ་འདོད་ཆགས་པ་འབྱུང་བ་ཡང་མེད་པར་འགྱུར་རོ་སྙམ་མོ་
ཞེས་གསུངས་པ་འདིས་ཐོག་མར་མ་རིག་པ་བདག་ལྟར་བཤད་དེ། ཐོག་མའི་མ་རིག་པས་ལས་ཀུན་ནས་སློང་ཚུལ་བཤད་པ་དེའི་ཕྱིར། རྣམ་བཤད་ཐར་ལམ་གསལ་བྱེད་ལས། མདོ་འདི་ཚིག་རིས་མི་འདྲ་བ་ཙམ་དྲངས་ཚུལ་སྔར་
བཤད་ཟིན་ཏོ། །ཡང་མདོ་འདི་ཉིད་ལས། བདེན་པ་རྣམ་པར་མི་ཤེས་པ་ནི་དོན་དམ་པར་མ་རིག་པའོ། །ཞེས་གསུངས་པ་འདིས་ཀྱང་ལོག་རྟོག་གཅིག་དེར་བསྟན་ཏེ། བདེན་འཛིན་གཅིག་དེར་བསྟན་པའི་ཕྱིར་འདི་ལ་དབུ་སེམས་
གཉིས་ཀའི་འགྲེལ་ཚུལ་རེ་ཡོད་ཅིང། རྣལ་འབྱོར་སྤྱོད་པའི་ས་དང། དབུ་མ་རིན་ཆེན་ཕྲེང་བ་དང་རྣམ་འགྲེལ་སོགས་ཀྱི་མ་རིག་པའི་རྣམ་བཞག་མདོ་འདི་ལ་བརྟེན་པར་ཤིན་ཏུ་གྲུབ་པོ། །མདོ་འདི་གསུམ་དབུ་སེམས་ཀྱི་ཤིང་རྟ་ཆེན་
པོ་དག་གི་རྟེན་འབྱུང་ཡན་ལག་བཅུ་གཉིས་ཀྱི་རྣམ་བཞག་བཤད་པའི་རྩ་བར་སྣང་ལ། འདི་གསུམ་གྱི་དོན་གོན་ཡན་ལག་བཅུ་གཉིས་ལ་མི་རྨོངས་པར་འགྱུར་བས་སྐབས་སུ་གང་བབས་ལ་དྲངས་ཏེ་བཤད་པར་བྱའོ། །

[035B] མ་རིག་པའི་མཚན་ཉིད། དབྱེ་བ་འདོད་ཚུལ། སྒྲ་བཤད། ཚིག་གི་མཚམས་སྦྱོར་ཚུལ། བྱེད་ལས་འཁོར་རྩ་ཡིན་མིན། ས་མཚམས་དང་བརྒྱད་དོ། །རིག་པའི་འགལ་ཟླ་མི་མཐུན་ཕྱོགས་ཀྱི་སེམས་བྱུང་
རྨོངས་པ་མ་རིག་པའི་མཚན་ཉིད་ཡིན་ཏེ། མ་ནི་འགལ་ཟླར་སྟོན་པའི་དགག་ཚིག་དང། རིག་པ་གཙོ་བོ་ཤེས་རབ་ལ་འཇོག་པས་ན། རིག་པ་ཤེས་རབ་ཁྱད་པར་ཅན་གྱི་འགལ་ཟླ་མི་མཐུན་ཕྱོགས་ཡིན་པའི་ཕྱིར་ཏེ། དཔེར་ན་མཛའ་བའི་
འགལ་ཟླ་མི་མཛའ་བ་དང། བདེན་པའི་ཚིག་གི་འགལ་ཟླ་མི་བདེན་པའི་ཚིག་གམ་རྫུན་ཚིག་བཞིན་ཡིན་པའི་ཕྱིར་ཏེ། མཛོད་ལས། མ་རིག་མི་མཛའ་རྫུན་ཚིག་བཞིན། །ཞེས་དང། དཔལ་ལྡན་ཆོས་གྲགས་ཀྱིས། །རིགས་པའི་མི་
མཐུན་ཕྱོགས་ཕྱིར་དང། །སེམས་བྱུང་ཉིད་ཀྱིས་དམིགས་པའི་ཕྱིར་།ལོག་པར་དམིགས་ཉིད་མ་རིག་པར། །གསུངས་ཕྱིར་གཞན་གྱི་རིག་མ་ཡིན། །ཞེས་གསུངས་པའི་ཕྱིར། མདོ་ལས་ཀྱང། བཙུན་པ་མི་མཐུན་པའི་ཕྱོགས་མ་རིག་པ་
གང་ཞེ་ན། ཞེས་སོགས་གསུངས། མཚན་ཉིད་ཀྱི་ཟུར་རྣམས་ནི་སྨོས་པ་ལྟར་འཐད་དོ། །མ་རིག་པའི་སྐད་དོད་ཨ་བིདྱ་ཞེས་པའི་ཨ་དགག་ཚིག་ཡིན་ཀྱང། ཡོད་པ་འགོག་པའི་དགག་ཚིག་སོགས་བདུན་ལ་འཇུག་པ་བཅད་པའི་ཆེད་དུ་མི་མཐུན་
ཕྱོགས་སྨོས། དེ་ཡང་སྒྲ་མི་རྟག་བར་སྒྲུབ་ལ་རི་བོང་རྭ་ལྟ་བུ་མེད་པ་མི་མཐུན་ཕྱོགས་དང། དེ་སྒྲུབ་ལ་རྟག་པ་ལྟ་བུ་གཞན་པ་མི་མཐུན་ཕྱོགས་ཡིན་པར་བཅད་པས། མི་མཐུན་གཉེན་པོའི་ཕྱོགས་དག་གི་ཞེས་གསུངས་པའི་ནང་

[036A]༄༅། །ཚན་ཡིན་ཀྱང་ཆགས་པ་དང་ཆགས་མེད་ལྟ་བུའི་འགལ་ཟླ་མི་མཐུན་ཕྱོགས་ཡིན་པར་ཤེས་ཆེད་དུ་འགལ་ཟླ་སྨོས། དེ་ཡང་མེད་པ་གཅིག་གམ་སེམས་གཅིག་ཡོད་དམ་སྙམ་པ་འགོག་ཆེད་སེམས་བྱུང་དང་དེའི་
ངོ་བོ་སྟོན་ཆེད་དུ་རྨོངས་པ་སྨོས་པའི་ཕྱིར། དཔལ་ལྡན་ཆོས་གྲགས་ཀྱིས་ཀྱང། སེམས་བྱུང་ཉིད་ཀྱི་དམིགས་པའི་ཕྱིར། །ཞེས་གསུངས་པས་སེམས་བྱུང་སྨོས་དགོས་ལ་རྨོངས་པའང་ངོ་བོ་སྟོན་བྱེད་དགོས་ཏེ། ཐེ་ཚོམ་བཟློག་སླ་པའི་ཕྱིར་
མི་མཐུན་ཕྱོགས་སྨོས་ཚུལ་འཐད་པར་ཐལ། ཡོད་འགོག་སོགས་ཀྱི་དགག་པ་བདུན་གྱི་དང་པོ་དྲུག་ལ་མི་བྱེད་པ་གང་ཞིག་མི་མཐུན་ཕྱོགས་ཀྱི་ཁྱད་པར་ཡང་བཤད་པའི་ཕྱིར། དང་པོ་གྲུབ་སྟེ་ཡོད་པ་འགོག་པ་ནི་དངོས་པོ་མ་ཡིན་པ་ལྟ་བུ་
དང་གཞན་ཉིད་དོན་ཅན་ནི་སྲོག་ཆགས་མ་ཡིན་པ་གཟུགས་ཅན་མ་ཡིན་ཞེས་པས། སྲོག་ཆགས་དེ་ལས་གཞན་དང། གཟུགས་ལས་གཞན་ལ་བྱེད་པ་ལྟ་བུ་གཞན་ཉིད་དུ་གོ་བ་དང་འདྲ་བའི་དོན་ཅན་ནི། དཔེ་རྒྱན་གྱི་སྐབས་སུ་འདི་ཟླ་བ་
མིན་ཅེས་པ་ལྟ་བུ་དེ་དང་འདྲ་བར་སྟོན་པ་དང། སྨད་པའི་དོན་ཅན་ནི་བུ་ངན་ལ་བུ་མིན་ཅེས་པ་ལྟ་བུ་དང། ཉུང་བའི་དོན་ཅན་ནི་ལྟོ་མེད་ཅེས་པ་ལྟ་བུ་དང་བྲལ་བའི་དོན་ཅན་ནི་ཆུ་མེད་པའི་དགོང་པ་ཅེས་པ་ལྟ་བུ་དང། དྲུག་ལ་མི་བྱེད་ལ་
གཉེན་པོའི་དོན་ལ་ནི་བསོད་ནམས་མེད་དང་གྲོགས་མེད་ལྟ་བུའི་ཆ་གཅིག་ལ་བྱེད་པ་ཡིན་པའི་ཕྱིར་ཏེ། རྣམ་འབྱེད་མདོ་འགྲེལ་ལས། འདི་ཡང་དོན་བདུན་ལ་མཐོང་སྟེ་ཞེས་སོགས་དང། དེའི་དོན་བསྡུས་ཏེ་སྡོམ་མཛད་པ་ནི། དེ་ཉིད་ལས་

[036B] །གཞན་པ་ཉིད་དང་འདྲ་པ་དང། །སྨད་དང་ཉུང་དང་བྲལ་དོན་དང། །གཉེན་པོ་དག་ལ་འདི་ཡོད་དོ། །ཞེས་གསུངས་པའི་ཕྱིར། དེས་ན་དེ་དག་ཙམ་ལ་མི་འཇོག་ཚུལ་ནི་རིམ་པ་ལྟར་སྒྲུབ་ན། དངོས་པོ་འམ་ཡོད་པ་འགོག་
པའི་སྒོ་ནས་འདིར་བཤད་མི་རུང་སྟེ། རིག་པའི་དངོས་པོ་མེད་ཙམ་མ་རིག་པ་མ་ཡིན་པའི་ཕྱིར་ཏེ། དེ་མེད་དགག་ཡིན་པའི་ཕྱིར་ཁྱབ་སྟེ། མ་རིག་པ་དངོས་པོ་ཅིག་ལ་འཇོག་དགོས་པའི་ཕྱིར་ཏེ་མདོ་ལས། མ་རིག་པའི་རྐྱེན་གྱིས་འདུ་བྱེད་
ཅེས་གསུངས་པའི་ཕྱིར། མདོ་སྡེ་གཞན་ནས་ཀུན་སྦྱོར་དང་འཆིང་བ་དང་ལ་སོགས་པའི་ཁོང་ནས་ཕྲ་རྒྱས་དང་རྩ་ཉོན་དང་རྨོངས་པར་བཤད་པའི་ཕྱིར་ཏེ། མཛོད་ལས། ཀུན་སྦྱོར་སོགས་ཕྱིར་ཞེས་དང། མདོ་འདིའི་འགྲེལ་བ་ལས། རེ་
ཤིག་རིག་པའི་དངོས་པོ་མེད་པ་ཙམ་ནི་མ་རིག་པ་མ་ཡིན་ཏེ། ཅེས་པ་ནས། མ་རིག་པ་ཡང་རྨོངས་པ་ཞེས་བསྟན་བ་ཡིན་ལ། དེ་གལ་ཏེ་རིག་པ་མེད་པའི་དངོས་པོ་ཙམ་ཡིན་ན། ཅི་རྨོངས་པ་མེད་པ་རྨོངས་པའི་དངོས་པོ་མེད་པ་ཙམ་ཡིན་ནམ། འོན་ཏེ་
གཉེན་པོ་ཡིན་ན། དེ་གཉིས་ཀ་ཡང་དངོས་པོ་མེད་པ་ལ་རིགས་པ་མ་ཡིན་ཏེ། སྐྱེ་བ་མེད་པའི་ཕྱིར་རོ། །ཞེས་གསུངས་པའི་ཕྱིར། གསེར་ཕྲེང་དང་ལམ་རིམ་མཛོད་འགྲེལ་འགྲེལ་བཤད་སོགས་མཐུན་ནོ། །དགག་ཚིག་གཉིས་པ་གཞན་བ་གོ་
འབྱེད་ཀྱང་འདིར་མི་རུང་སྟེ། རིག་པ་ལས་གཞན་པའི་མིག་སོགས་ཀྱང་མ་རིག་པར་འགྱུར་བའི་ཕྱིར་ཏེ། མདོ་འདིའི་འགྲེལ་བ་ལས་རིག་པ་ལས་གཞན་གང་ཡིན་པ་དེ་ཡང་མ་རིག་པ་མ་ཡིན་ཏེ། མིག་ལ་སོགས་པ་ལ་ཡང་ཐལ་བར་འགྱུར་

[037A]༄༅། །པའི་ཕྱིར་རོ། །ཞེས་གསུངས་པའི་ཕྱིར། དགག་ཚིག་གསུམ་པ་འདྲ་བ་སྟོན་བྱེད་ཀྱང་འདིར་མི་རུང་སྟེ། རིག་པ་དང་འདྲེ་བ་གཅིག་འདྲ་བའི་སྒོ་ནས་མ་རིག་པར་བཞག་ཏུ་མེད་པའི་ཕྱིར། དེར་ཐལ། དེ་ལྟར་མ་
ཡིན་ན་ལུང་མ་བསྟན་གྱི་ཤེས་རབ་ཀྱི་རྫས་དེར་ཐལ་བར་འགྱུར་བའི་ཕྱིར་ཏེ། མདོ་འདིའི་འགྲེལ་བ་ལས། རིག་པ་དང་འདྲ་བའི་ཆོས་གཞན་ཡང་མ་རིག་པ་མ་ཡིན་ཏེ། དེ་མེད་པའི་ཕྱིར་དང་ཉོན་མོངས་ཅན་མ་ཡིན་པ་ལུང་དུ་མ་བསྟན་པའི་ཤེས་
རབ་ཀྱི་རྫས་ཀྱང་མ་རིག་པར་ཐལ་བར་འགྱུར་པའི་ཕྱིར་རོ་།ཞེས་གསུངས། འདིས་འཇིག་རྟེན་རང་དགའ་བའི་བློ་དང་ལྟ་ངན་ཐམས་ཅད་དེར་ཐལ་བ་འཕེན་པ་ཡིན་སྣང། དགག་ཚིག་བཞི་པ་སྨད་པའི་དོན་ཙམ་ཡང་འདིར་མི་རུང་སྟེ། དཔེར་ན་བུ་
ཡིན་ལ་བུ་མ་ཡིན་ཟེར་སྨད་པ་ལྟར་འདིའི་རིག་པ་ཡིན་ལ་དེ་མ་ཡིན་ཞེས་སྨད་པ་གཅིག་མེད་པའི་ཕྱིར། མདོ་འདིའི་འགྲེལ་བ་ལས། སྨད་བའི་རིག་པ་ཡང་མ་རིག་པ་མ་ཡིན་ཏེ། དེ་མེད་པའི་ཕྱིར་དང་ཉོན་མོངས་པ་ཅན་གྱི་ཤེས་རབ་ཀྱི་རྫས་ཀྱང་
མ་རིག་པ་ཡིན་པར་འགྱུར་རོ། །ཞེས་གསུངས་པའི་ཕྱིར། མེད་པའི་ཕྱིར་ཡན་ཆད་ཀྱིས་སྒྲུབ་བྱེད་དངོས། ལྷག་མས་འཇིག་ལྟ་སོགས་མ་རིག་པར་ཐལ་བ་འཕེན་ལ། དེ་དབུ་སེམས་གཞན་གྱི་སྐབས་འདིར་འདོད་ཆོག་ཀྱང་སྨད་པའི་དོན་
ཅན་འཇིག་ལྟ་ལའང་དཀའ་ན་སྤྱིའི་དང་ལྟ་མིན་གྱི་དེ་ལ་གང་རུང། དགག་ཚིག་ལྔ་པ་ཉུད་བའི་དོན་ཡང་འདིར་མི་རུང་སྟེ་བརྒྱད་པ་རྒྱུན་ཞུགས་སོགས་ཀྱི་མ་རྫོགས་པའི་རིགས་པ་ཡང་དེར་ཐལ་བར་འགྱུར་པའི་ཕྱིར་ཏེ། དེ་ཡང་ད་དུང་

[037B] དམ་བཅའ་འཐད་པའི་ཕྱིར། མདོ་འགྲེལ་ལས། རིག་པ་ཆུང་བ་ཡང་མ་རིག་པ་མ་ཡིན་ཏེ། བརྒྱད་པ་ལ་སོགས་པའི་རིག་པ་མ་རྫོགས་པའི་རིག་པ་ཡང་མ་རིག་པ་ཡིན་པར་འགྱུར་ཏ་རེ། ཞེས་གསུངས་པའི་ཕྱིར་
དགག་ཚིག་དྲུག་པ་བྲལ་བའི་དོན་ཡང་འདིར་མི་རུང་སྟེ། རིག་པ་དེ་མ་སྐྱེས་པའི་རྒྱུད་ཀྱི་དབང་པོ་སོགས་ཀྱང་དེར་ཐལ་བའི་ཕྱིར་ཏེ། མདོ་འདིའི་འགྲེལ་པ་ལས། རིག་པ་དང་བྲལ་བ་གང་ཡིན་པ་དེ་ཡང་མ་རིག་པ་མ་ཡིན་ཏེ། རིག་པ་མ་སྐྱེས་
པའི་རྒྱུད་ཀྱི་མིག་ལ་སོགས་པ་ཐམས་ཅད་ཀྱང་མ་རིག་པ་ཡིན་པར་འགྱུར་ཏ་རེ། ཞེས་གསུངས་པའི་ཕྱིར། གཉིས་པ་ནི། དེ་ལ་དབྱེ་ན་རང་ཡིན་གྱི་ཉོན་མོངས་ཅན་གྱི་དེ་དང། ཉོན་མོངས་ཅན་མ་ཡིན་པའི་དེ་གཉིས་ཡོད་དེ། ཉོན་སྒྲིབ་ཏུ་
གྱུར་པའི་དེ་དང། ཤེས་སྒྲིབ་ཏུ་གྱུར་པའི་དེ་གཉིས་ཡོད་པའི་ཕྱིར། གང་ཟག་གི་བདག་ཏུ་འཛིན་པའི་དེ་དང་པོ་དང། ཆོས་ཀྱི་བདག་ཏུ་འཛིན་པའི་དེ་གཉིས་པ་ཡིན་པའི་ཕྱིར། གང་ཟག་གི་བདག་མེད་རྟོགས་པའི་རིག་པའི་འགལ་ཟླ་མི་མཐུན་
ཕྱོགས་སུ་གྱུར་པའི་སེམས་བྱུང་རྨོངས་པ་དེ་གང་ཟག་གི་བདག་ཏུ་འཛིན་པའི་མ་རིག་པའི་མཚན་ཉིད། དེས་ཆོས་ཀྱི་བདག་འཛིན་གྱི་དེའི་རིག་པ་འདྲེ་སླ། འོ་ན་ཤེས་སྒྲིབ་ཏུ་གྱུར་པའི་དེ་ལ་ཆོས་ཀྱི་བདག་འཛིན་གྱིས་ཁྱབ་བམ་སྙམ་ན་མ་ཁྱབ་སྟེ་
དེ་ལ་ཆོས་ཀྱི་བདག་ཏུ་འཛིན་པའི་ལོག་པར་རྟོག་པ་འམ་འཛིན་པའི་རྣམ་ཅན་གཅིག་དང། ལོག་པར་མི་རྟོག་པར་ཡུལ་ལ་རྨོངས་ཙམ་གྱི་མ་རིག་པ་གཉིས་ཡོད་པའི་ཕྱིར་ཏེ། དང་པོ་སླ། གཉིས་པ་གྲུབ་སྟེ། ལས་འབྲས་ཀྱི་འགྲེལ་བ་ཕྲ་ཞིང་

[038A]༄༅། །ཕྲ་བ་དང་སངས་རྒྱས་ཀྱི་གསང་བ་བསམ་གྱིས་མི་ཁྱབ་བ་ལ་སོགས་པ་ལ་རྨོངས་པའི་མ་རིག་པ་རེ་ཡོད་པའི་ཕྱིར་ཏེ། དགྲ་བཅོམ་དམན་བདག་གིས་དེ་དག་མངོན་སུམ་མ་རྟོགས་པའི་རྒྱུ་མཚན་ཡོད་པའི་ཕྱིར་དང་ཤེས་
བྱེད་ཀྱང་མེད་དོ། །དེ་དག་གིས་དེ་དག་ལ་རྨོངས་ཀྱང་མེད་པར་བལྟ་བ་འམ་མ་ལོག་པར་མི་འཛིན་ཏེ། ཆོས་ཀྱི་མིག་ཡང་དག་བརྙེད་པའི་གང་ཟག་ཡིན་པའི་ཕྱིར། ཉོན་སྒྲིབ་ཏུ་གྱུར་པའི་དེ་ལ་འང་དུ་མ་ཡོད་དེ། བདག་འཛིན་དུ་གྱུར་པའི་དེ་དང་
ལས་འབྲས་སོགས་ལ་རྨོངས་པའི་དེ་གཉིས་དང། ཡན་ལག་བཅུ་གཉིས་ཀྱི་ནང་ཚན་གྱི་དེ་དང། དེ་མ་ཡིན་པའི་ཉོན་མོངས་ཅན་གྱི་དེ་སོགས་གཉིས་ཡོད་པའི་ཕྱིར། ལས་འབྲས་སོགས་ཕྱིན་ཅི་མ་ལོག་པར་རྟོགས་པའི་རིག་པའི་འགལ་ཟླ་མི་
མཐུན་ཕྱོགས་ཀྱི་སེམས་བྱུང་རྨོངས་པ་དེ་ལས་འབྲས་སོགས་ལ་རྨོངས་པའི་མ་རིག་པའི་མཚན་ཉིད། དེ་བདེན་བཞི་མཆོག་གསུམ་གྱི་མཐུ་སོགས་ལ་རིགས་འདྲེ་སླ། འདི་རེ་རེ་ལའང་ལོག་རྟོག་དང་ཐེ་ཚོམ་ཅན་དང་རྨོངས་ཙམ་གསུམ་གསུམ་
ཡོད་པར་སྔར་ལྟར་འདྲའོ། །གང་ཟག་གི་བདག་འཛིན་དུ་གྱུར་པའི་དེ་ལ་དུ་མ་ཡོད་དེ། རང་གཞན་གྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་དེ་དང། དེ་མ་ཡིན་པའི་གང་ཟག་གི་བདག་འཛིན་དུ་གྱུར་པའི་མ་རིག་པ་གཉིས་ཡོད་པའི་ཕྱིར་
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་དེ་ལའང་དུ་མ་ཡོད་དེ། བདག་འཛིན་དང། ལས་འབྲས་ལ་རྨོངས་པའི་དེ་གཉིས་ཡོད་པའི་ཕྱིར་ཏེ། ཀུན་བཏུས་ལས། རྨོངས་པ་ནི་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་པ་

[038B] །ཞེས་གསུངས་པའི་ཕྱིར། དེའི་བདག་འཛིན་གྱི་དེ་ལའང་གཉིས་ཡོད་དེ། ཐོག་མའི་མ་རིག་པ་རྒྱུའི་ཀུན་སློང་དུ་གྱུར་པའི་དེ་དང། དུས་ཀྱི་ཀུན་སློང་དུ་གྱུར་པའི་དེ་གཉིས་ཡོད་པའི་ཕྱིར། དང་པོ་གྲུབ་སྟེ། བདེ་འགྲོ་
ངན་འགྲོ་གང་གིའང་ཐོག་མའི་མ་རིག་པ་ལ་རྒྱུའི་ཀུན་སློང་དང་བདག་འཛིན་གྱིས་ཁྱབ་པའི་ཕྱིར། ལེགས་བཤད་གསེར་ཕྲེང་ལས། དེའི་ཡན་ལག་བཅུ་གཉིས་ཀྱི་དང་པོ་ཡང་དེ་ཁོ་ནའོ། །ཞེས་གསུངས་པའི་ཕྱིར། ཁྱབ་སྟེ། དེ་ཁོ་ནའོ་ཞེས་བདག་
འཛིན་གྱི་རྨོངས་པ་དེ་ཁོ་ན་ཞེས་པའི་དོན་ཡིན་པའི་ཕྱིར་ཏེ་གཉིས་པ་གྲུབ་སྟེ། བདེ་འགྲོར་སྐྱེ་བ་འཕེན་བྱེད་ཀྱི་ལས་ཀྱི་བསག་དུས་ཀྱི་ཀུན་སློང་དུ་གྱུར་པའི་དེ་ཡོད་པའི་ཕྱིར་ཏེ། ཀུན་བཏུས་ལས། དེ་ཁོ་ནའི་དོན་ལ་རྨོངས་པ་ནི་བསོད་ནམས་དང་མི་
གཡོ་བའི་འདུ་བྱེད་རྣམས་སོ། །ཞེས་གསུངས་པའི་ཕྱིར། རང་གི་ཀུན་ནས་སློང་བྱར་གྱུར་པའི་ཡན་ལག་གཉིས་པའི་ཀུན་སློང་གི་ཐོག་མར་འབྱུང་བའི་རིགས་གནས་ཀྱི་ཅི་རིགས་པའི་འཇིག་ལྟ་དེ། ཡན་ལག་བཅུ་གཉིས་ཀྱི་ཐོག་མའི་མ་རིག་པའི་
མཚན་ཉིད། དེ་ལ་ངོ་བོའི་སྒོ་ནས་སམ། སྤངས་ཚུལ་སྒོ་ནས་རང་ཡིན་གྱི་ཀུན་བཏགས་ལྷན་སྐྱེས་གཉིས། ཐོག་མའི་འཇིག་ལྟ་རགས་པ་དང་ཕྲ་བ་གཉིས། མཚན་གཞི། དེ་ལ་སས་བསྡུས་ཀྱི་སྒོ་ནས་ཁམས་གསུམ་གྱི་ལས་གསུམ་
ཀུན་ནས་སློང་བའི་དེ་གསུམ་ཡོད། སྦྱོར་བྱུང་གི་དབང་དུ་བྱས་ན་དེ་དག་གི་གོང་མའི་ཉེར་བསྡོགས་ཡན་ཆད་མ་ཐོབ་པའི་རྒྱུད་ལས་གོང་མའི་ཡན་ལག་གཉིས་པའི་ཐོག་མའི་མ་རིག་པ་མེད་དེ། དེ་མ་ཐོབ་པར་ས་དེའི་ཡན་ལག་གཉིས་པ་མི་
[039A]༄༅། །བསོགས་ལ་ལས་དེ་ཐོག་མའི་མ་རིག་པས་དངོས་ཀྱི་ཀུན་ནས་སློང་བ་ཅིག་དགོས་པའི་ཕྱིར་དང། ཞིབ་བར་ན་ཉེར་བསྡོགས་ཙམ་གྱིས་ས་གོང་མར་སྐྱེ་མི་ཐུབ་སྟེ། འདོད་ཉོན་རགས་བསྐོར་དགུའི་ཐམ་གཅིག་བུ་ལུས་
ཀྱང་དེར་སྐྱེ་མི་ཐུབ་པའི་ཕྱིར་ཏེ། ཕྱིར་འོང་ཚེ་གཅིག་པར་ཆད་གཅིག་པ་འདོད་པར་སྐྱེ་བའི་རྒྱུ་མཚན་ཡོད་པའི་ཕྱིར། འདི་ནི་སྨོན་ལམ་དབང་མ་ཡིན་པར་ཤིན་ཏུ་གསལ་སྤྱིར་སྨོན་ལམ་དབང་གིས་ཡོད། དེས་ན་རྒྱུ་སྙོམས་འཇུག་དང་དུས་
མཉམ་དུ་ས་དེའི་ཡན་ལག་གཉིས་པ་དང་དེའི་སྔོན་ཙམ་དུ་ཐོག་མའི་མ་རིག་པ་དགོས་ཚུལ་སོགས་ཞིབ་བར་དཔྱོད་ཤིག་ས་དེའི་ཡན་ལག་གཉིས་པ་རྒྱུད་ལྡན་ཡིན་ན་ལས་དེ་དང་ཚར་གཅིག་པའི་ཐོག་མའི་མ་རིག་པ་རྒྱུད་ལ་མི་ལྡན་པས་ཁྱབ་
སྟེ༑ གང་ཟག་དེའི་རྒྱུད་ལ་ཐོག་མའི་མ་རིག་པའི་རྒྱུན་ཡོད་ཀྱང་དེ་ཐོག་མའི་མ་རིག་པ་ཡིན་མི་དགོས་པའི་ཕྱིར་ཏེ། གང་ཟག་དེའི་རྒྱུད་ཀྱི་དེ་ལས་དེའི་རྒྱུའི་ཀུན་སློང་མ་ཡིན་པའི་ཕྱིར་དེ་ནི་དེའི་རྒྱུའི་ཀུན་སློང་གིའང་ཐོག་མར་འབྱུང་རྒྱུ་གཅིག་
ཡིན་པའི་ཕྱིར་དང། འདི་ལ་སུ་ཡང་མི་རྩོད་པའི་ཕྱིར་རོ། །དེས་ན་སོ་སོ་སྐྱེ་བོ་ཡིན་ཀྱང་ངེས་པའི་ལས་བསོགས་པའི་སྦྱོར་བ་ལ་མི་གནས་པའི་རྒྱུད་ལ་དེ་མེད་དེ། དེའི་རྒྱུད་ལ་ཡན་ལག་གཉིས་པ་གཅིག་གི་དངོས་ཀྱི་རྒྱུའི་ཀུན་སློང་མེད་པའི་
ཕྱིར༑ མ་རིག་པ་ཤིན་ཏུ་ལྐོག་གྱུར་དང་བདག་མེད་པའི་དེའི་ལྟ་བ་ནམ་མཁའ་ལྟ་བུ་སྐྱོངས་དུས་ཀྱི་རྣལ་འབྱོར་བ་དེའི་རྒྱུད་ཀྱི་མ་རིག་པ་གཉིས་རིམ་བཞིན་དེ་མ་ཡིན་པའི་ཕྱིར་ཏེ། འཁོར་བའི་ལས་ངེས་པའི་དངོས་ཀྱི་རྒྱུའི་ཀུན་སློང་མི་ཐུབ་

[039B] །སྔ་མ་ནུས་པ་ཆུང་ཕྱི་མ་འཁོར་བའི་གཉེན་པོ་སྟོབས་ལྡན་གྱིས་ཟིལ་གྱིས་མན་ན་བཞིན་པ་ཡིན་པའི་ཕྱིར། ཡན་ལག་བཅུ་གཉིས་ཅི་རིགས་རྒྱུད་ལ་ལྡན་པའི་གང་ཟག་རྒྱུད་ཀྱི་མ་རིག་པ་ཡིན་ལ་ཡན་ལག་བཅུ་གཉིས་ཀྱི་ནང་ཚན་དུ་
མ་གཏོགས་པ་ནི་དུ་མ་ཡོད་དེ། ཤེས་སྒྲིབ་ཏུ་གྱུར་བའི་དེ་དུ་མ་ཡོད་ཅིང་དེར་མ་གཏོགས་པའི་ཕྱིར། དཔེར་ན་ཡན་ལག་དང་པོ་གཉིས་ཀྱི་དུས་ཀྱི་བདེན་འཛིན་གྱི་མ་རིག་པ་བཞིན་ནོ། །འོ་ན། ཐོག་མའི་མ་རིག་པ་དང་ཡན་ལག་གཉིས་པའི་ཀུན་
སློང་གི་དེ་གཉིས་མི་འདྲ་ན། རྣམ་འབྱེད་ཀྱི་མདོ་འདིས་དེ་གཉིས་གང་འཆད་སྙམ་ན། དེའི་ཀུན་སློང་གཙོ་བོར་འཆད་དེ། མདོ་ལས་མ་རིག་པའི་རྐྱེན་གྱིས་འདུ་བྱེད་ཅེས་བྱ་བ་ལ་མ་རིག་པ་གང་ཞེ་ན། ཞེས་གསུངས་པའི་ཕྱིར། དེའི་ཀུན་
སློང་གི་མ་རིག་པ་ལ་དུ་མ་སྔར་བཤད་པ་ལྟར་སུམ་ཅུ་སོགས་ཡོད་དེ། མ་རིག་པ་དེ་དང་དེའི་རྐྱེན་གྱིས་ཡན་ལག་གཉིས་པ་འདུ་བྱེད་པ་དུ་མ་ཡོད་པའི་ཕྱིར། མ་རིག་པ་བརྒྱད་བརྒྱ་དང་བཅུ་པོ་དེ་བསྡུས་ན་སུམ་ཅུ་དང་དེའང་བསྡུས་ན་དུས་ལ་དང། དངོས་
པོ་ལ་དང། འཕོ་བ་ལ་དང། མཆོག་ལ་དང། དེ་ཉིད་ལ་དང། ཀུན་བྱང་ལ་དང། མངོན་པའི་ང་རྒྱལ་ཅན་གྱི་ཀུན་རྨོངས་བདུན་དུ་འདུ་སྟེ། མདོའི་འགྲེལ་བ་ལས། མི་ཤེས་པ་དེ་དག་ཐམས་ཅད་མདོར་བསྡུས་ན་ཀུན་ཏུ་རྨོངས་པ་རྣམ་པ་བདུན་ཡིན་ཏེ་
དུས་ལ་ཀུན་ཏུ་རྨོངས་པ་དང། དངོས་པོ་ལ་དང། འཕོ་བ་ལ་དང་མཆོག་ལ་དང། དེ་ཁོ་ན་ཉིད་ལ་དང། ཀུན་ནས་ཉོན་མོངས་པ་དང། རྣམ་པར་བྱང་བ་ལ་དང། མངོན་པའི་ང་རྒྱལ་ཅན་ཀུན་ཏུ་རྨོངས་པའོ། །ཞེས་གསུངས་པའི་ཕྱིར་དང་

[040A]༄༅། །འོ་ན༑ འདི་བདུན་རེ་རེ་ལའང་དེ་སུམ་ཅུ་ཡོད་སྙམ་ན་དེ་མ་ཡིན་ཏེ། སྔོན་གྱི་དང་ཕྱི་མའི་དང་གཉིས་ཀ་གསུམ་ལ་རྨོངས་པ་ནི་དུས་ལ་དང། ནང་ཕྱི་གཉིས་ཀ་གསུམ་ལ་རྨོངས་པ་ནི་དངོས་པོ་ལ་དང་ལས་རྣམ་སྨིན་གཉིས་ཀ་
གསུམ་ལ་རྨོངས་པ་ནི་འཕོ་བ་ལ་དང། སངས་རྒྱས་ཆོས་དགེ་འདུན་གསུམ་ལ་རྨོངས་པ་ནི། མཆོག་ལ་དང། བདེན་པ་བཞི་ལ་རྨོངས་པ་ནི་དེ་ཉིད་ལ་དང་རྒྱུ་ནས་རྣམ་པར་དབྱེ་བ་དང་བཅས་པའི་རྟེན་འབྱུང་ལ་རྨོངས་པའི་བར་གྱི་བཅུ་གསུམ་ནི་ཀུན་
བྱང་ལ་དང། རེག་པའི་སྐྱེ་མཆེད་དྲུག་ལ་རྨོངས་པ་ནི་མངོན་པའི་ང་རྒྱལ་ཅན་གྱི་ཀུན་རྨོངས་སུ་འཇོག་པའི་བར་རེ་རེ་ནས་ཡིན་པའི་ཕྱིར་ཏེ། དང་པོ་གྲུབ་སྟེ། སྔོན་གྱི་མཐའ་སོགས་དུས་ཀྱི་ཁྱད་པར་ཡིན་པའི་ཕྱིར་ཏེ། མདོ་འདིའི་འགྲེལ་
བཤད་ལས། དུས་ལ་རྨོངས་པ་ནི་སྔོན་གྱི་མཐའ་མི་ཤེས་པ་ནས་སྔོན་དང་ཕྱི་མའི་ཞེས་བྱ་བའི་བར་དུ་འོ་ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་གསུམ་ཕྱི་ནང་གི་དངོས་པོའི་ཁྱད་པར་ལ་རྨོངས་པའི་ཕྱིར་ཏེ། འགྲེལ་བཤད་
ལས༑ དངོས་པོ་ལ་ཀུན་ཏུ་རྨོངས་པ་ནི་ནང་མི་ཤེས་པ་ནས་ནང་དང་ཕྱི་མི་ཤེས་པའི་བར་དུ་སྨྲས་པ་གང་ཡིན་པ་སྟེ། ཞེས་གསུངས་པའི་ཕྱིར། གསུམ་པ་གྲུབ་སྟེ། དེ་གསུམ་ལས་ཀྱི་རྣམ་སྨིན་གྱིས་འགྲོ་སོགས་ཀྱི་རིས་ཅི་འདྲར་འཕོ་བ་ལ་
རྨོངས་པའི་ཕྱིར་ཏེ། འགྲེལ་བཤད་ལས། འཕོ་བ་ལ་ཀུན་ཏུ་རྨོངས་པ་ནི་ལས་མི་ཤེས་པ་ནས་ལས་དང་རྣམ་པར་སྨིན་པ་ཞེས་གང་སྨྲས་པ་ཡིན་ཏེ། ཞེས་གསུངས་པའི་ཕྱིར། བཞི་པ་གྲུབ་སྟེ། རྐང་གཉིས་ཀྱི་མཆོག་དང་ཆོས་ཀྱི་

[040B]འགྲེལ་བཤད་ལས། མཆོག་ལ་ཀུན་ཏུ་རྨོངས་པ་ནི་སངས་རྒྱས་དང་ཆོས་དང་དགེ་འདུན་མི་ཤེས་པ་ཞེས་གང་སྨྲས་པ་ཡིན་ཏེ། ཞེས་གསུངས་པའི་ཕྱིར། ལྔ་པ་གྲུབ་སྟེ། བདེན་
བཞིའི་གནས་ཚུལ་མི་ཤེས་པར་ཕྱིན་ཅི་ལོག་ཏུ་རྨོངས་པའམ་ཞེན་པའི་ཕྱིར། འགྲེལ་བཤད་ལས། དེ་ཁོ་ན་ཉིད་ལ་ཀུན་ཏུ་རྨོངས་པ་ནི་སྡུག་བསྔལ་མི་ཤེས་པ་ནས་ལམ་མི་ཤེས་པའི་བར་གང་ཡིན་པ་སྟེ། ཞེས་གསུངས་པའི་ཕྱིར། དྲུག་པ་གྲུབ་
སྟེ༑ མི་དགེ་བ་དང་ནག་པོ་སོགས་འཁོར་བ་འམ་ཀུན་ཉོན་ཕྱོགས་དང། དགེ་བ་དང་དཀར་པོ་སོགས་རྣམ་བྱང་གི་ཕྱོགས་ཡིན་པའི་ཕྱིར་དང། དེ་དག་ལ་རྨོངས་པ་དེའི་ཕྱིར། འགྲེལ་བཤད་ལས། ཀུན་ནས་ཉོན་མོངས་པ་དང་རྣམ་པར་
བྱང་བ་ལ་ཀུན་ཏུ་རྨོངས་པ་ནི་རྒྱུ་མི་ཤེས་པ་ནས། རྣམ་པར་དབྱེ་བ་དང་བཅས་པའི་རྟེན་ཅིང་འབྲེལ་བར་འབྱུང་བ་ཞེས་བྱ་བའི་བར་དུ་སྨྲས་པ་གང་ཡིན་པ་སྟེ། ཞེས་གསུངས་པའི་ཕྱིར་འདི་དག་གི་གོ་རིམ་ནི་སྔར་གྱི་མདོ་དང་འགྲེལ་བཤད་
དྲངས་པ་ལྟར་ཡིན་པས་ཤེས་པར་གྱིས།    ༈    །གསུམ་པ་འདོད་ཚུལ་ལ་བྱེ་སྨྲ་ཕལ་ཆེར་དང་ཐོགས་མེད་སྐུ་མཆེད་མ་རིག་པ་ལ་ལྟ་མིན་གྱིས་ཁྱབ་པར་བཞེད་དེ། འཇིག་ལྟ་ཤེས་རབ་ཀྱི་རྫས་ཡིན་ཀྱང་མ་རིག་པ་དེ་ཉོན་མོངས་
བྱེད་དང་མཚུངས་ལྡན་དུ་བཤད་པའི་ཕྱིར་སོགས་གསུངས་པའི་ཕྱིར་ཏེ། མཛོད་འགྲེལ་ལས། མ་རིག་པ་ནས་དེའི་རང་བཞིན་ཅི་ཡིན་བདེན་པ་དང་དཀོན་མཆོག་དང་ལས་དང་འབྲས་བུ་རྣམས་མི་གསལ་བའོ། །ཞེས་དང། མཛོད་

[041A]༄༅། །ལས༑ ཤེས་རབ་ངན་པའོ་མིན་ལྟ་ཕྱིར། །ལྟ་བ་དེ་དང་མཚུངས་ལྡན་ཕྱིར། །ཤེས་རབ་ཉོན་མོངས་བསྟན་ཕྱིར་རོ། །ཞེས་གསུངས་པའི་ཕྱིར། དེས་ན་མ་རིག་པར་འཇོག་པའི་རྒྱུ་མཚན་རིགས་པའི་མི་མཐུན་
ཕྱོགས་དང་མ་རྟོག་ལོག་རྟོག་གཉིས་ལས་མ་རྟོག་པ་མི་ཤེས་པའི་ཆ་ནས་འཇོག་ཅིང་འཇིག་ལྟ་སོགས་ལྟ་ངན་དང་ཆགས་སྡང་སོགས་དང་མཚུངས་ལྡན་གྱི་ཚེ་དང་དེའི་རྣམ་ཅན་ཡིན་པར་བཞེད་ཚུལ་མཛོད་རྩ་འགྲེལ་ས་སྡེ་ལྔ་སྡོམ་གཉིས་བྱམས་
ཆོས་རྩ་འགྲེལ་ཅི་རིགས་ནས་བཤད་དེ། དེ་དག་གི་དོན་འདྲིལ་བར་ལམ་རིམ་ལས་ཐོགས་མེད་སྐུ་མཆེད་ནི་ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང་ཡང་དག་པའི་དོན་ལ་རྨོངས་པ་ཙམ་གཉིས་ལས་ཕྱི་མར་བཞེད་དེ། མདོར་ན་
ལོག་པར་རྟོག་པ་དང་མ་རྟོག་པ་གཉིས་ལས་མ་རྟོག་པའི་བློའོ་།འོན་ཀྱང་དེའི་ལྡོག་ཕྱོགས་ཀྱི་གཉེན་པོའི་གཙོ་བོ་ནི་བདག་མེད་པ་རྟོགས་པའི་ཤེས་རབ་ལ་བཞེད་པར་འདྲའོ། །ཞེས་གསུངས་པའི་ཕྱིར། ཁྱད་པར་འཁྲུལ་བྲལ་
འཇམ་དཔལ་ཞལ་ལུང་ན་གསལ་དེ་འོག་ཏུ་འབྲིའོ། །ཡང་མདོ་སྡེ་པའི་སློབ་དཔོན་བཙུན་པ་ཆོས་སྐྱོབས་དང། དཔལ་ལྡན་ཆོས་གྲགས་རྗེས་འབྲངས་པ་བཅས་པ་དང་ལེགས་ལྡན་དཔོན་སློབ་ཟླ་གྲགས་དཔོན་སློབ་འཕགས་པ་
ལྷ་སོགས་དབུ་སེམས་གཞན་ནི་མ་རིག་པ་ལ་ལྟ་བ་དང་ལྟ་མིན་གཉིས་བཞེད་ཅིང་འཇིག་ལྟ་མ་རིག་པར་བཞེད་དེ། མཛོད་འགྲེལ་ལས་བཙུན་པ་ཆོས་སྐྱོབས་ན་རེ། ངའོ་སྙམ་དུ་སེམས་ཅན་ལ་འཇུག་པ་ནི་མ་རིག་པའོ་ཞེས་ཟེར་རོ། །

[041B] རྣམ་འགྲེལ་ལས། ཉེས་ཀུན་དེ་ཡི་རྩ་བ་ཅན། །དེ་ཡང་འཇིག་ཚོགས་ལྟ་བ་ཡིན། །ཞེས་མ་རིག་པ་ཉེས་ཀུན་གྱི་རྩ་བ་དང་དེ་འདྲའི་རྩ་བའི་མཚན་གཞིར་འཇིག་ལྟ་འཇོག་ཅེས་སྒྲུབ་བྱེད་སྟར་བཤད་པ་དེ་དག་བཀོད་པའི་ཕྱིར་ཏེ་
ལམ་རིམ་ལས། དེ་ལས་འདིར་གཉེན་པོ་རིག་པ་ནི་ཡང་དག་པ་གང་ཟག་གི་བདག་མེད་པའི་དོན་རིག་པ་ཡིན་པས་དེའི་འགལ་ཟླ་ནི་གང་ཟག་གི་བདག་ཏུ་འཛིན་པའི་འཇིག་ལྟའོ་ཞེས་སློབ་དཔོན་ཆེན་པོ་ཆོས་ཀྱི་གྲགས་པས་བཞེད་ལ་ཞེས་དང་
ཐར་ལམ་གསལ་བྱེད་ལས། སློབ་དཔོན་ཟླ་བ་གྲགས་པས་ཀྱང་འཇིག་ལྟ་མ་རིག་པ་ཡིན་པ་མགོན་པོ་ཀླུ་སྒྲུབ་ཀྱི་དགོངས་པར་འགྲེལ་པར་མཛད་དོ། །ཅེས་གསུངས་པའི་ཕྱིར་དང། ལེགས་ལྡན་གྱིས་ཀྱང། ས་བཅུ་པའི་མདོ་དྲངས་ནས་བདག་
འཛིན་ལ་བཤད་པའི་ཕྱིར་རོ། །མ་རིག་པ་ལ་ལོག་པར་ཞེན་པ་གཅིག་གིས་མ་ཁྱབ་པར་ཐོགས་མེད་སྐུ་མཆེད་མ་ཟད་སྣོས་མ་ཐག་པའི་སློབ་དཔོན་མཐའ་དག་དང་རྗེ་ཡབ་སྲས་གཉིས་ཀས་ཀྱང་བཞེད་པར་ཐལ། དེ་དག་གི་བློ་ཡུལ་ལ་མ་
ཞུགས་པར་རྨོངས་དུས་དང་དེ་འཇུག་པ་དང་ཆོས་རྣམ་འབྱེད་མེད་པའི་དེ་ལུང་མ་བསྟན་གྱི་དེ་འཇུག་པར་བཞེད་པའི་ཕྱིར། བཞི་པ་སྒྲ་བཤད་ནི། མུན་པ་བཞིན་དུ་ཡུལ་ཇི་ལྟ་ཇི་སྙེད་ཀྱི་གནས་ཚུལ་སྒྲིབ་ནས་རིག་པར་མི་བྱེད་པས་མ་རིག་
པ་ཞེས་བརྗོད་པ་ཡིན་ཏེ། ས་ལུ་ལྗང་པའི་མདོ་ལས། དེ་ལ་མུན་པ་ཆེན་པོའི་ཕྱིར་མ་རིག་པའོ་ཞེས་དང། གཞན་ལས་གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། ཞེས་གསུངས་པའི་ཕྱིར། ལྔ་པ་ཚིག་གི་མཚམས་སྦྱོར་ཚུལ་ནི་

[042A]༄༅། །མ་རིག་པའི་རྐྱེན་གྱིས་འདུ་བྱེད་ཅེས་པ་འདི་ངེས་བཟུང་ཡིན་ནམ་སྙམ་ན། མ་རིག་པ་ཁོ་ནའི་རྐྱེན་གྱིས་འདུ་བྱེད་ཞེས་ངེས་བཟུང་བྱེད་ན། མ་རིག་པ་ལས་གཞན་གང་ཡང་དེ་མ་ཡིན་པར་ཐལ། དམ་བཅའ་འཐད་
པའི་ཕྱིར། འདོད་མི་ནུས་ཏེ། དགེ་མི་དགེ་འདུན་པ་རྩོལ་བ་སོགས་དེའི་རྐྱེན་དུ་མ་ཡོད་པའི་ཕྱིར་དང། བསོད་ནམས་དང་དེ་མ་ཡིན་པ་དང་མི་གཡོ་བའི་ལས་རྣམས་རྒྱུན་དུ་འབྱུང་བར་ཐལ་པའི་ཕྱིར་དང། དགེ་པའི་རྩ་བ་གསུམ་དང་
མི་དགེ་བའི་རྩ་བ་ཡོད་པའི་ཕྱིར་ཏེ། མདོ་འགྲེལ་ལས། གལ་ཏེ་མ་རིག་པ་ཁོ་ན་འདུ་བྱེད་ཀྱི་རྐྱེན་ཡིན་ན་ཞེས་པ་ནས་འགལ་བར་འགྱུར་རོ་ཞེས་གསུངས་པའི་ཕྱིར་དང། ཤེས་རབ་སྒྲོན་མེ་ལས། མ་རིག་པ་ཁོ་ནས་སྒྲིབ་པ་
ཅེས་ཀྱང་ངེས་པར་བཟུང་བར་མི་བྱ་སྟེ། དེ་ལས་གཞན་པའི་ཉོན་མོངས་རྣམས་ཀྱང་ཡོད་པའི་ཕྱིར། ཞེས་གསུངས་སོ། །ཡང་མ་རིག་པ་འདུ་བྱེད་ཁོ་ནའི་རྐྱེན་ཞེས་ཀྱང་མི་རུང་བར་ཐལ། ཡན་ལག་ནི་ལྷག་མ་དག་གི་རྐྱེན་ཡིན་པའི་
ཕྱིར༑ མདོ་འགྲེལ་ལས། འོན་ཏེ་འདུ་བྱེད་ཁོ་ནའི་སོགས་དང། །ཤེས་རབ་སྒྲོན་མེ་ལས། མ་རིག་པའི་སྒྲིབ་པས་འདུ་བྱེད་རྣམས་ཁོ་ན་ཞེས་ནི་མི་བྱ་སྟེ། རྣམ་པར་ཤེས་པ་སོགས་ཡན་ལག་ལྷག་མ་རྣམས་ལ་ཡང་རྒྱུ་དེ་ཡོད་
པའི་ཕྱིར། ཞེས་གསུངས། ཡང་མ་རིག་པ་ཁོ་ནས་འདུ་བྱེད་ཁོ་ནའི་རྐྱེན་ཅེས་སྦྱར་མི་རུང་བར་ཐལ། སྔར་གྱི་སྐྱོན་གཉིས་ཀ་འཇུག་པའི་ཕྱིར། མདོ་འགྲེལ་ལས། འོན་ཏེ་གཉིས་ཀ་ཡིན་ན་ནི། དེས་ན་གཉིས་ཀའི་ཕྱོགས་ཀྱི་སྐྱོན་

[042B] །ཞེས་གསུངས་པའི་ཕྱིར། དེས་ན་འདིར་མ་རིག་པ་གཅིག་དུ་དངོས་སུ་སྨོས་ནས་ཡན་ལག་གཉིས་པའི་རྐྱེན་གཞན་མི་སྨོས་པ་ལ་རྣམ་བཅད་ཡོངས་གཅོད་ཀྱི་དོན་མེད་པར་ཐལ་མ་རིག་པ་ཁོ་ནས་དེ་མི་སྐྱེད་པ་
སོགས་བཤད་མ་ཐག་པ་དེའི་ཕྱིར། ཞེས་འཆད་པར་རྟེན་འབྲེལ་མདོ་འགྲེལ་ལས། འོན་ཏེ་མ་ངེས་པ་ཡིན་ན་ནི། མ་རིག་པའི་རྐྱེན་གྱིས་འདུ་བྱེད་ཅེས་སྟོན་པ་དོན་མེད་པ་ཁོ་ན་ཡིན་ནོ་ཞེན་ཞེས་གསུངས་དེའི་ལན་ནི། སྔར་ལྟར་མ་
ངེས་ཀྱང་དེ་ལྟར་བཤད་པ་དོན་མེད་མ་ཡིན་པར་ཐལ། དེ་ལྟར་བསྟན་པ་ནི་འདུ་བྱེད་ཀྱི་རྐྱེན་གྱིས་གཙོ་བོ་བསྟན་ཆེད་གང་ཞིག་།ཀུན་སློང་གི་མ་རིག་པ་དེའི་རྐྱེན་གྱི་གཙོ་བོ་ཡིན་པའི་ཕྱིར་དང་པོ་གྲུབ་སྟེ། འདུ་བྱེད་ལ་རྐྱེན་གཞན་མང་
པོ་ཡོད་ཀྱང་མ་རིག་པ་གཙོ་བོ་ཡིན་པས་མ་རིག་པ་སྨོས་པའི་ཕྱིར་ཏེ། དཔེར་ན་གཡུལ་རྒྱལ་པའི་ཚེ་དམག་གཞན་ཡང་ཡོད་ཀྱང་རྒྱལ་པོ་དེ་རྒྱལ་ཞེས་པ་དང། དུང་གི་མས་ཐོག་དྲངས་ནས་བུ་ཁྲིད་ནས་འགྲོ་ཚེ་དུང་གི་མ་འགྲོ་ཟེར་བ་བཞིན་
ཡིན་པའི་ཕྱིར། མདོ་འགྲེལ་ལས། མ་ངེས་པ་ཡིན་ན་ཡང་བཤད་པ་དོན་མེད་པར་མི་འགྱུར་ཏེ། དེ་བཞིན་དུ་བསྟན་པ་ནི་འདུ་བྱེད་ཀྱི་རྐྱེན་གྱིས་གཙོ་བོ་བསྟན་པ་ཡིན་པའི་ཕྱིར་རོ། །ཞེས་དང། ཤེས་རབ་སྒྲོན་མེ་ལས། འདུ་བྱེད་རྣམས་
ཀྱི་རྒྱུ་ཉིད་ནི་འདོད་ཆགས་ལ་སོགས་པ་ཉོན་མོངས་པ་རྣམས་ཀྱང་ཡིན་ན་མ་རིག་པ་བཟུང་བ་ནི་གཙོ་བོ་ཉིད་ཡིན་པའི་ཕྱིར་ཏེ་དཔེར་ན་རྒྱལ་པོ་རྒྱལ་བ་དང་དུང་གི་མ་འགྲོ་བ་བཞིན་ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། ཀུན་
[043A]༄༅། །སློང་གི་མ་རིག་པ་དེ་བསོད་ནམས་དང་མི་གཡོ་བའི་ལས་ཡང་སྲིད་འཕེན་བྱེད་ཀྱི་འདུ་བྱེད་ཡིན་པའང་དེའི་དབང་གིས་ཡིན་ལ་བསོད་ནམས་མ་ཡིན་པའི་ལས་དང་མཚུངས་ཅན་གྱི་ཉོན་མོངས་པ་གཞན་ཀུན་འབྱུང་བའི་
རྐྱེན་ཀྱང་དེ་ཡིན་པའི་ཕྱིར་ཏེ། མདོ་འདིའི་འགྲེལ་བ་ལས། ཇི་ལྟར་ན་མ་རིག་པ་འདུ་བྱེད་རྣམས་ཀྱི་གཙོ་བོའི་རྐྱེན་ཡིན་ཞེ་ན་བསོད་ནམས་ལ་སོགས་པའི་ལས་རྣམས་འདུ་བྱེད་ཉིད་ཡིན་པར་དེའི་དབང་གིས་ཡིན་པའི་ཕྱིར་དང། ཀུན་ནས་འབྱུང་
བ་ན་ཡང་སྤྱིའི་རྐྱེན་ཡིན་པའི་ཕྱིར་རོ། །ཞེས་དང། འདུ་བྱེད་རྣམས་ཀྱིས་རྐྱེན་ཉིད་དུ། །མ་རིག་བསྟན་པ་རྣམ་གཉིས་ཏེ། །ཉོན་མོངས་གཞན་ལྡན་སྤྱིའི་རྐྱེན། །དེ་མེད་པ་ནི་གཙོ་བོའི་རྐྱེན་།ཞེས་ཉོན་མོངས་ཅན་གྱི་ལས་ལ་དེ་དང་ཉོན་མོངས་
སྤྱིའི་རྐྱེན་དང། ཉོན་མོངས་ཅན་མ་ཡིན་པའི་དགེ་བའི་ཡན་ལག་གཉིས་པ་གཞན་ལ་གཙོ་བོའི་རྐྱེན་བྱེད་ཚུལ་བཤད་པའི་ཕྱིར་དང། འགྲེལ་བཤད་ལས། དེའི་དབང་གིས་ཡིན་པའི་ཕྱིར་དང། ཞེས་བྱ་བ་ནི་བསོད་ནམས་དང་བསོད་
ནམས་མ་ཡིན་པ་དང་མི་གཡོ་བའི་ལས་རྣམས་ཀྱི་ཡང་སྲིད་པ་མངོན་པར་འདུ་བྱེད་པ་ནི་མ་རིག་པའི་དབང་གིས་ཡིན་ནོ། །ཞེས་བྱ་བའི་ཐ་ཚིག་གོ་ཞེས་དང། ཀུན་ནས་འབྱུང་བ་ནའང་སྤྱིའི་རྐྱེན་ཡིན་ནོ་ཞེས་བྱ་བ་ནི་བསོད་ནམས་ལ་སོགས་
པའི་ལས་ཀྱི་རྐྱེན་གྱི་གཙོ་བོ་མ་རིག་པ་ཡིན་ནོ་ཞེས་བྱའོ་།ཞེས་གསུངས་པའི་ཕྱིར། འོ་ན། མ་རིག་པ་ལ་རྐྱེན་ཡོད་དམ་ཞེ་ན། དེའི་རྐྱེན་ཡོད་པར་ཐལ། དེ་ཡང་རྟེན་ཅིང་འབྲེལ་བར་འབྱུང་བའི་དངོས་པོ་ཡིན་པའི་ཕྱིར་དང། དེའི་རྐྱེན་

[043B]རྣམས་ཡོད་པར་མདོ་ལས་བཤད་པའི་ཕྱིར། མདོ་འདིའི་འགྲེལ་བཤད་ལས། མ་རིག་པ་ཡང་རྟེན་ཅིང་འབྲེལ་བར་འབྱུང་བ་ཡིན་ན། དེའི་རྐྱེན་གང་ཡིན་ཞེ་ན། ཞེས་དང། རྒྱུ་
དང་བཅས་རྐྱེན་དང་བཅས་གཞི་དང་བཅས་པའི་མདོ་ལས། དགེ་སློང་དག་མ་རིག་པ་ཡང་རྒྱུ་དང་བཅས་རྐྱེན་དང་བཅས་པ་ངེས་པར་བསྐྱེད་པ་དང་བཅས་པ་ཡིན་ནོ། །དགེ་སློང་དག་མ་རིག་པའི་རྒྱུ་ནི་གང། རྐྱེན་ནི་གང། ངེས་པར་བསྐྱེད་
པ་ནི་ཅི་ཞེ་ན། མ་རིག་པའི་རྒྱུ་ནི་ཚུལ་བཞིན་མ་ཡིན་པ་ཡིད་ལ་བྱེད་པ་ཡིན་ནོ། །ཞེས་དང། དེ་བཞིན་དུ་རྐྱེན་དང་ངེས་པར་བསྐྱེད་པ་ཡང་དེ་ཡིན་པར་བཤད། མདོའི་དགོངས་པ་དེ་དག་རྐྱེན་གྱི་གཙོ་བོ་མ་ཡིན་ལ། ལྷག་པར་རྒྱས་པར་བྱེད་
བའི་རྐྱེན་ཡིན་པར་སློབ་དཔོན་དབྱིག་གཉེན་གྱི་བཞེད་པའི་ཕྱིར་མདོ་འགྲེལ་ལས། རང་གི་རིགས་གཅིག་ལས་གཅིག་འབྱུང་བ་ན་ཚུལ་བཞིན་མ་ཡིན་པར་ཡིད་ལ་བྱེད་པ་ལ་སོགས་པ་ལྷག་པར་རྒྱས་པར་འབྱུང་བར་བྱེད་དོ། །ས་བོན་རྒྱས་
པ་ནི་ལྷག་པར་སྤངས་དཀའ་བ་ཉིད་ཡིན་པའི་ཕྱིར་རོ། །དེ་ལྟར་ན་དེ་ཡང་དེའི་ཡིན་པར་གསུངས་སོ་ཞེས་དང། མདོ་འདིའི་འགྲེལ་བཤད་ལས། ཇི་ལྟར་ཚུལ་བཞིན་མ་ཡིན་པར་ཡིད་ལ་བྱེད་པ་དང་སྒྲིབ་པ་དང། ལོག་པར་ལྟ་བ་དང་
འདོད་ཆགས་ལ་སོགས་པ་ཀུན་ཏུ་འབྱུང་བ་དེ་ལྟ་དེ་ལྟར་མ་རིག་པའི་ས་བོན་ནི་ཡོངས་སུ་རྒྱས་པར་འགྱུར་རོ། །ཞེས་གསུངས་པའི་ཕྱིར། དེ་བཞིན་དུ། གསུས་པོ་ཆེའི་མདོ་ལས། མ་རིག་པ་གནས་བར་བྱེད་པ་གང་ཞེ་ན། སྒྲིབ་པ་ལྔ་ཡིན་

[044A]༄༅། །པར་བརྗོད་པར་བྱའོ། །ཞེས་དང། ལོག་ལྟ་ཀུན་ཏུ་རྟེན་ཅིང་སྒོམ་ལན་མང་དུ་བྱས་པས་ཞེས་པ་ནས། བརྒྱལ་མི་རྣམས་དང་སྐལ་བ་མཉམ་པར་འོངས་ན་ཡང་རྨོངས་པ་ཆེན་པོར་འགྱུར་བ་ཡིན་ནོ། །ཞེས་དང། མདོ་
ཚིགས་སུ་བཅད་པ་གསུམ་ལས། ཆགས་པ་པོས་ནི་ཆོས་མི་ཤིས། །ཆགས་པ་པོས་ནི་ཆོས་མི་མཐོང། །ཞེས་སོགས་དང། ཁྲོས་པ་པོས་ནི་ཆོས་མི་ཤེས། །ཞེས་སོགས་དང། རྨོངས་པ་བོས་ནི་ཆོས་མི་ཤེས། །ཞེས་སོགས་གསུངས་པའི་
ཕྱིར། རྩ་བར་འདོད་ན། མདོ་འདིར་ནི་དེའི་རྐྱེན་མ་བཤད་པ་མི་འཐད་པར་ཐལ། དེའི་རྐྱེན་ཡོད་ལ་ཡན་ལག་བཅུ་གཉིས་ཀྱི་རྐྱེན་གཙོ་བོར་བཤད་པའི་སྐབས་ཡིན་པའི་ཕྱིར་ན་མ་ཁྱབ་སྟེ། མདོ་འདིར་དེའི་རྐྱེན་བསྟན་ན་ཡང་དེའི་ཡང་རྐྱེན་
བསྟན་དགོས་པའི་ཐུག་མེད་དུ་ཐལ་བ་སོགས་སུ་འགྱུར་སྙམ་པའི་དོགས་པ་ཡང་འབྱུང་བའི་ཕྱིར་མ་བསྟན་ལ། འཁོར་བར་འཁོར་བའི་རྐྱེན་གྱི་གཙོ་བོ་དང་རྩ་བ་མ་རིག་པ་འདི་ཡིན་ནོ་ཞེས་ཤེས་པའི་ཆེད་དུའང་དེའི་རྐྱེན་མ་བསྟན་པའི་
ཕྱིར་ཏེ། མ་རིག་པའི་རྐྱེན་གྱི་རང་གི་རིགས་གཅིག་གཙོ་བོར་འབྱུང་ལ་ཡན་ལག་རྣམས་ལ་རང་གི་རིགས་དེ་བསྟན་འདོད་པ་མ་ཡིན་པས་མ་རིག་པའི་རྐྱེན་མ་བསྟན་ལ་གཞན་གྱི་དེ་བསྟན་པའི་ཕྱིར་ཏེ། མདོ་འགྲེལ་ལས། འོ་ན། མདོ་
སྡེ་འདིར་དེའི་རྐྱེན་ཅིའི་ཕྱིར་མ་གསུངས་ཞེ་ན། དེ་ལ་ཡང་བརྗོད་པར་བྱ་དགོས་པར་འགྱུར་ལ། ཞེས་པ་ནས། མ་རིག་པའི་རྐྱེན་རང་གི་རིགས་ཡིན་ཡང་འདིར་ཡན་ལག་རྣམས་ཀྱི་རྐྱེན་རང་གི་རིགས་བརྗོད་པར་འདོད་པ་མ་ཡིན་པས་

[044B] དེ་ལ་འོ་ན། ཡན་ལག་གི་རྐྱེན་ཐུག་མེད་དང་ཡན་ལག་བཅུ་གཉིས་ལས་ལྷག་པ་གཅིག་འདིར་འཇོག་རིག་པར་ཐལ། མ་རིག་པའི་ཡང་རྐྱེན་ཡོད་པའི་ཕྱིར་ན་མ་ཁྱབ། རྐྱེན་གྱི་
གཙོ་བོའི་དབང་དུ་བྱས་ན་མ་རིག་པ་སྔ་མ་ལས་རྗེས་མ་འབྱུང་ལ་ཚུལ་བཞིན་མ་ཡིན་པའི་ཡིད་བྱེད་སོགས་དང་མ་རིག་པ་གཉིས་ཕན་ཚུན་རྐྱེན་བྱེད་རེས་ཡིན་པའི་ཕྱིར་ཏེ། དཔེར་ན་བྱ་དང་སྒོ་ང་གཅིག་ནས་གཅིག་འབྱུང་བ་བཞིན་ཡིན་
པའི་ཕྱིར་ཏེ། མདོ་འདིའི་འགྲེལ་བ་ལས། མ་རིག་པའང་མ་རིག་པའི་རྐྱེན་ཡིན་པར་བསྟན་ཏེ་ཞེས་དང། གསུས་པོ་ཆེའི་མདོ་ལས། ཟག་པ་ནི་གསུམ་སྟེ་འདོད་པའི་ཟག་པ་དང་སྲིད་པའི་ཟག་པ་དང་མ་རིག་པའི་ཟག་པའོ། །མ་རིག་པ་
ཀུན་འབྱུང་བ་ལས་ཟག་པ་ཀུན་འབྱུང་ཞེས་བྱའོ། །ཞེས་དང། མདོ་འདིའི་འགྲེལ་བ་ལས། འདིར་ཁ་ཅིག་རྒོལ་བ་མ་རིག་པའི་རྐྱེན་མ་སྨོས་པའི་ཕྱིར། འཁོར་བ་ཐོག་མ་ཡོད་པར་འགྱུར་བ་དང་ཡན་ལག་ལྷག་པ་དང་དེ་དག་ལ་ཐུག་པ་
མེད་པར་འགྱུར་རོ། །ཞེས་པ་ནས། ཡན་ལག་ལྷག་པ་འང་མ་ཡིན་ཏེ་ལེན་པའི་ནང་དུ་དེ་འདུས་པའི་ཕྱིར་རོ། །ཐུག་པ་མེད་པར་མི་འགྱུར་ཏེ་དེ་གཉིས་གཅིག་ལ་གཅིག་རྐྱེན་བྱེད་པའི་ཕྱིར། བྱ་དང་སྒོ་ང་བཞིན་ནོ་ཞེས་གསུངས་པའི་ཕྱིར་
འདིས་ཚུལ་མིན་ཡིད་བྱེད་ལེན་པའི་ནང་དུ་འདུས་བས་ཡན་ལག་ལྷག་པའི་སྐྱོན་སྤོངས་ཡང་བཤད་དོ། །དྲུག་པ་བྱེད་ལས་ནི། ཡན་ལག་གཉིས་པའི་ཀུན་སློང་གི་མ་རིག་པ་ཆོས་ཅན། ཁྱོད་ཀྱི་བྱེད་ལས་གཉིས་བྱེད་དེ། རང་ལྡན་གྱི་སེམས་ཅན་

[045A]༄༅། །རྣམས་སྔོན་དང་ཕྱི་མ་དང་ད་ལྟར་གྱི་མཐའ་རེ་རེ་ལའང་རྨོངས་ཙམ་དང་ལྟ་བ་དང་ཐེ་ཚོམ་ཟ་བའི་རྨོངས་པ་གསུམ་གསུམ་སོགས་བསྐྱེད། ཁྱོད་ཀྱི་དབང་གིས་འདུ་བྱེད་ཀྱི་ཡང་སྲིད་ཕྱི་མ་འཕེན་པར་བྱེད་པའི་ཕྱིར། ས་བཅུ་པ་
ལས༑ དེ་ལ་མ་རིག་པ་ནི་བྱ་བ་གཉིས་སུ་ཉེ་བར་གནས་པ་ཡིན་ཏེ་སེམས་ཅན་རྣམས་ཀྱང་དམིགས་པ་ལ་རྨོངས་པར་བྱེད་པ་དང། འདུ་བྱེད་མངོན་པར་འགྲུབ་པའི་རྒྱུ་ཡང་འབྱིན་པའོ། །ཞེས་དང། ཀུན་བཏུས་ལས། མ་རིག་པའི་ལས་
ཅི་ཞེ་ན། སྲེད་པ་ལ་སེམས་ཅན་རྣམས་རྨོངས་པར་བྱེད་པ་དང་འདུ་བྱེད་རྣམས་ཀྱི་རྐྱེན་ཡང་ཡིན་ནོ། །ཞེས་དང། ཀུན་བཏུས་འགྲེལ་པ་རྒྱལ་སྲས་མ་ལས། མ་རིག་པ་ནི་སྲིད་པ་ལ་སེམས་ཅན་རྣམས་རྨོངས་པར་བྱེད་ཅེས་བྱ་བ་ནི་
དེས་སྒྲིབ་པ་རྣམས་སྔོན་གྱི་མཐའ་དང། ཕྱི་མའི་མཐའ་དང་ད་ལྟར་གྱི་མཐའ་ཡང་དག་པ་ཇི་ལྟ་བ་བཞིན་དུ་ཡོངས་སུ་མི་ཤེས་པའི་ཕྱིར་ཏེ། འདི་ལྟར་ཅི་བདག་འདས་པའི་དུས་ན་བྱུང་བ་ཞིག་གམ། འོན་ཏེ་མ་བྱུང་བ་ཞིག་སྙམ་པ་ལ་སོགས་
པར་དེ་ལྟར་ཐེ་ཚོམ་ཟའོ། །འདུ་བྱེད་རྣམས་ཀྱི་རྐྱེན་ཡང་ཡིན་ནོ་ཞེས་བྱ་བ་ནི་དེའི་དབང་གིས་ཡང་སྲིད་པ་པོས་ལས་སོགས་པའི་ཕྱིར་རོ། །ཞེས་གསུངས་པའི་ཕྱིར། འདི་གཙོ་བོར་ལས་ཀྱི་ཀུན་སློང་གི་དེ་ཡིན་ཀྱང་མ་རིག་པ་སྤྱི་ལ་
སེམས་ཅན་རྣམས་རྨོངས་ཚུལ་ཀྱང་ཤེས་དགོས། ཐུབ་པའི་དགོངས་པ་ཤིང་རྟ་ཆེན་པོ་དག་གི་གང་ལ་བརྟེན་ཤེས་ཆེད་དུ་འདི་ལྟར་བྱས་པས་ངོ་ཤེས་ཤིང་གཅེས་པར་གཟུང་རིགས་ཀྱི་བློ་རྩེ་གཏད་ས་མེད་པའི་ཡིག་ནག་ལ་བློ་མ་གཏོད་

[045B]སྐབས་གཞན་དུ་ཡང་ཁོ་བོ་དེ་ལྟར་བཤད་པས་ལེགས་པར་གོ་དགོས་ཏེ། ཆོས་གང་གིའང་རྩ་ཁུང་ཤེས་དགོས་པར་རྔ་ཡབ་སྲས་སོགས་མཁས་པ་ཀུན་ལ་གྲགས་པའི་ཕྱིར་རོ། །འདིར་བྱེད་ལས་གཞན་གྱིས་བཤད་པ་ནི་འདི་ལྟར་
གཞན་ལའང་རུང་བར་ཤེས་ཆེད་ཡིན་ལ་ལྷག་མའི་བྱེད་ལས་ཀུན་བཏུས་བཞིན་བཤད་པར་བྱའོ། །བདུན་པ་ནི། ཐོག་མའི་མ་རིག་པ་དང་འཁོར་རྩ་ཡིན་མིན་ཅི་རིགས་ལ་མུ་བཞི་ཡོད་དེ། དང་པོ་ཡིན་ལ་གཉིས་པ་མ་ཡིན་པ་དང་གཉིས་པ་ཡིན་ལ་
དང་པོ་མ་ཡིན་པ་དང། གཉིས་ཀ་ཡིན་པ་དང། གཉིས་ཀ་མ་ཡིན་པའི་མུ་བཞི་ཡོད་པའི་ཕྱིར། དང་པོ་གྲུབ་སྟེ། ཐོག་མའི་མ་རིག་པར་གྱུར་པའི་འཇིག་ལྟ་ཀུན་བཏགས་དང་ལྟ་མིན་གྱི་མ་རིག་པ་ཀུན་བཏགས་གཉིས་པོ་དེ་ཡིན་པའི་ཕྱིར་
རྟགས་སླ། གཉིས་པ་གྲུབ་སྟེ། བདེན་འཛིན་དུ་གྱུར་པའི་ཤེས་རབ་ཉོན་མོངས་ཅན་ལྷན་སྐྱེས་དང་ལྟ་མིན་གྱི་མ་རིག་པ་ལྷན་སྐྱེས་གཉིས་དེ་ཡིན་པའི་ཕྱིར། གསུམ་པ་གྲུབ་སྟེ། སོ་སྐྱེའི་རྒྱུད་ཀྱི་ཡན་ལག་གཉིས་པའི་ཀུན་སློང་གི་དང་པོར་
འབྱུང་བའི་འཇིག་ལྟ་ལྷན་སྐྱེས་དང་དེ་འདྲའི་ལྟ་མིན་གྱི་མ་རིག་པ་ལྷན་སྐྱེས་གཉིས་དེ་ཡིན་པའི་ཕྱིར། བཞི་པ་གྲུབ་སྟེ་ཆགས་སོགས་དེ་མིན་ཐམས་ཅད་དེ་ཡིན་པའི་ཕྱིར། ཡང་འཇིག་ལྟ་དང་ཐོག་མའི་མ་རིག་པ་ཡིན་མིན་ཅི་རིགས་
ལ་མུ་བཞི་ཡོད་དེ། དང་པོ་ཡིན་ལ་ཐོག་མའི་དེ་མ་ཡིན་པ་དང་དེ་ལས་ཟློག་པ་དང་གཉིས་ཡིན་པ་དང་གཉིས་མ་ཡིན་གྱི་མུ་བཞི་ཡོད་པའི་ཕྱིར། དང་པོ་གྲུབ་སྟེ། ལས་བསོགས་པའི་སྦྱོར་བ་ལ་མི་གནས་པའི་སོ་སྐྱེའི་རྒྱུད་ཀྱི་འཇིག་

[046A]༄༅། །ལྟ་དང་འཕགས་རྒྱུད་ཀྱི་དེ་དེ་ཡིན་པའི་ཕྱིར། གཉིས་པ་གྲུབ་སྟེ། ཐོག་མའི་མ་རིག་པར་གྱུར་པའི་ལྟ་མིན་གྱི་མ་རིག་པ་དེ་དེ་ཡིན་པའི་ཕྱིར། ཐོག་མའི་མ་རིག་པར་གྱུར་པའི་འཇིག་ལྟ་དང་མཚུངས་ལྡན་གྱི་
ལྟ་མིན་གྱི་མ་རིག་པ་ཡིན་པའི་ཕྱིར་ཏེ། འཇིག་ལྟ་ཤེས་རབ་ཉོན་མོངས་ཅན་ཡིན་པའི་ཕྱིར། ཁྱབ་སྟེ། དེ་ཉོན་མོངས་བྱེད་པ་ཡོད་པའི་ཕྱིར་ཏེ། མདོ་ལས། མ་རིག་པས་ཉེ་བར་ཉོན་མོངས་ཅན་དུ་གྱུར་པའི་ཤེས་རབ་ནི་རྣམ་པར་མི་
འདག་གོ་ཞེས་གསུངས་པའི་ཕྱིར། ཤེས་རབ་ཀྱི་རྫས་དེ་ཉིད་རང་གི་ཉོན་མོངས་བྱེད་མི་རིགས་པའི་ཕྱིར་རོ། །འདི་ལ་བསམ་ན་རིག་ལམ་དྲང་པོར་མི་འཇུག་པར་ཆགས་སྡང་གི་ཞེན་བྱས་པའི་ཤེས་རབ་བཟང་བཟང་པོས་ཀྱང་ཅི་
བྱེད་གོ་བ་གཅིག་སྣང། གསུམ་པ་གྲུབ་སྟེ། ཐོག་མའི་དེར་གྱུར་པའི་འཇིག་ལྟ་དེ་དེ་ཡིན་པའི་ཕྱིར། བཞི་པ་གྲུབ་སྟེ། དེ་གཉིས་མ་ཡིན་པའི་ཆོས་དུ་མ་ཡོད་པའི་ཕྱིར། བརྒྱད་པ་ནི། སྤྱིར་མ་རིག་པ་ཙམ་ནི་རྒྱུན་མཐའི་པར་
དུ་འགྲོ་བར་ཐེག་ཆེན་ཀུན་མཐུན་ལ་ཉན་ཐོས་སྡེ་པ་ཡང་ཆ་འདྲ། ཡན་ལག་བཅུ་གཉིས་ཀྱི་ཐོག་མའི་མ་རིག་པ་ནི་སོ་སྐྱེ་ཁོ་ན་ལ་ཡོད་ལ་འཕགས་རྒྱུད་ལ་མེད་དེ། སོ་སྐྱེ་ལ་ཁྱད་པར་གསུམ་གྱི་སྒོ་ནས་རྗེས་སུ་འབྲེལ་བས་ཡན་
ལག་གཉིས་པ་གསར་གསོག་ཡོད་འཕགས་པ་ལ་དེ་ལྟར་མེད་པས་དེ་གསར་གསོག་མེད་པའི་ཕྱིར། དང་པོ་གྲུབ་སྟེ། རྟེན་འབྲེལ་མདོ་འགྲེལ་དུ་མདོ་དྲངས་པ་ལས། བཙུན་པ་མ་རིག་པ་དང་རྗེས་སུ་འབྲེལ་པའི་བྱེ་བྲག་གང་ལགས་

[046B]གསུམ་པའི་སེམས་ཅན་རྣམས་ལ་འདི་ལྟ་སྟེ་སེམས་ཅན་ལ་མི་ཤེས་པ་ཡོད་པ་དེ་ནི་དུམ་བུར་མ་བྱས་པ། གསོད་ལྡོང་དུ་མ་བྱས་པ། བག་ལ་ཉལ་དང་རྗེས་སུ་འབྲེལ་བ་ཡིན་ནོ། །
དེས་ན་སེམས་ཅན་དེ་དག་ནི་མཐའ་དག་གིས་བཅིངས་པ་ཡིན་ནོ་ཞེས་དང། མདོ་འདིའི་འགྲེལ་བཤད་ལས། དེ་ལ་དུམ་བུར་མ་བྱས་བ་ནི་མཐོང་བའི་ལམ་གྱིས་བཤིག་པ་ཉིད་མ་ཡིན་པའི་ཕྱིར་རོ། །གསོད་ལྡོང་དུ་མ་བྱས་པ་ནི་སྒོམ་པའི་
ལམ་གྱིས་མ་བཅོམ་པའི་ཕྱིར། བག་ལ་ཉལ་དང་རྗེས་སུ་འབྲེལ་བ་ནི་ས་བོན་དང་རྗེས་སུ་འབྲེལ་བ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། མ་རིག་པ་རྗེས་སུ་འབྲེལ་ན་དགེ་མི་དགེའི་ལས་འདུ་བྱེད་པའི་མདོ་སྔར་བཤད་ཟིན་པའི་ཕྱིར་དང་
བདག་འཛིན་གྱིས་བཅིངས་པ་དང་ཁྱད་པར་དེ་གསུམ་ཚངས་པའི་འཕགས་པ་མེད་པའི་ཕྱིར། ཁྱབ་སྟེ། བཅིང་བ་མཐའ་དག་ཅེས་སོགས་ཀྱི་དོན་ཡོད་པའི་ཕྱིར། རྟེན་འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །ཞེས་དང་
ལེགས་བཤད་གསེར་ཕྲེང་ལས། འདི་ཡང་སྲིད་འཕེན་བྱེད་ཡིན་ཅིང་བདེན་པ་མཐོང་བ་ལ་འཕེན་བྱེད་མེད་པར་རྟེན་འབྲེལ་མདོ་འགྲེལ་ལས་གསུངས་པས། ཞེས་པ་ནས། དེས་ན་སྒོམ་སྤངས་དུ་རིགས་སོ། འོ་ན་འཕགས་པ་ལ་འཕེན་བྱེད་
ཀྱི་མ་རིག་པ་ཡོད་པར་ཐལ་ཞེ་ན། འཕེན་བྱེད་ཀྱི་མ་རིག་པ་ཉོན་ཡིད་ཀྱི་འཁོར་ཡིན་པར་འདོད་ཀྱི་དེ་ལ་སྡམས་ཁྱབ་པར་མ་སྨྲས་ན་ཅིའི་ཕྱིར་ཀླན་ཀར་འགྱུར་ཞེས་སོགས་གསུངས་པའི་ཕྱིར། འདིས་ནི་ཉོན་འཁོར་གྱི་ངར་འཛིན་པའི་མ་རིག་པ་ལའང་

[047A]༄༅། །དེས་མ་ཁྱབ་ལ་དེ་དེའི་འཁོར་དུ་འཇོག་གསུངས་པ་འདི་ནི་ཐོགས་མེད་སྐུ་མཆེད་ཀྱི་དགོངས་པ་བླ་མེད་ཡིན་པས་འདི་དོར་ནས་བླུན་པོའི་ཉེས་བཤད་ལེན་པ་ནི་ངན་པའི་མི་གལ་ངན་པ་མཛེས་པའི་དཔེ་ཁོ་ནའོ། །གསེར་
ཕྲེང་ལས། དེ་ལྟར་བཤད་པ་ཁས་མི་ལེན་ཟེར་མི་རུང་བར་ཐལ་རྗེ་རིན་པོ་ཆེས་འདིར་དེ་ལྟར་བཤད་ལ་མི་འཐད་ན་དགག་དགོས་པར་མདོ་སྔགས་ཀྱི་ཕྱི་རྩོམ་གང་ནའང་འཕགས་རྒྱུད་ལ་དེ་མེད་པར་བཤད་པ་མེད་ཅིང་སྲས་ཀྱི་ཐུ་བོ་གཉིས་ཀྱིས་འང་
མི་སྣང་བའི་ཕྱིར། བླུན་རྨོངས་ཁྱོད་ཀྱི་གང་ལ་བློ་རྩེ་གཏད་པ་ཡིན་བྱས་ན་མི་སྨྲ་བའི་བརྟུལ་ཞུགས་སུ་འགྱུར་རོ། །དེས་ན་གསེར་ཕྲེང་གསུང་ལྟར་རྟེན་འབྲེལ་ཚར་གཅིག་པའི་ནང་གི་ཐོག་མའི་མ་རིག་པའང་རྒྱུའི་ཀུན་སློང་གི་དུས་ཁོ་
ནར་ཡོད་ཀྱི་དུས་ཀྱི་ཀུན་སློང་སྐབས་དེའི་རྒྱུན་མངོན་ལྐོག་གང་ཡོད་ཀྱང་དེ་མ་ཡིན་ཏེ། དེ་རྒྱུ་དུས་ཀྱི་ཀུན་སློང་ཡིན་པར་ཀུན་ལ་གྲགས་ཅིང་གྲུབ་པའི་ཕྱིར་ཏེ། སོ་སྐྱེའི་རྒྱུད་ཀྱི་བདག་འཛིན་གཅིག་དེར་འཇོག་ཀྱང་དེའི་རྒྱུད་ཀྱི་བདག་འཛིན་
ལ་དེས་མ་ཁྱབ་པའི་ཕྱིར་ཏེ། དཔེར་ན་རྣམ་རིག་པའི་སྐབས་སོ་སྐྱེའི་རྒྱུད་ཀྱི་ཉོན་ཡིད་འཁོར་གྱི་མ་རིག་པ་གཅིག་དེར་འཇོག་ཀྱང་དེ་ལ་དེས་མ་ཁྱབ་པ་བཞིན་ཡིན་པའི་ཕྱིར་ཏེ། ལེགས་བཤད་གསེར་ཕྲེང་ལས། འཕེན་བྱེད་ཀྱི་མ་
རིག་པ་ཉོན་ཡིད་ཀྱི་འཁོར་ཡིན་པར་འདོད་ཀྱི་དེ་ལ་སྔ་མས་ཁྱབ་པར་མ་སྨྲས་ན་ཅིའི་ཕྱིར་ཀླན་ཀར་འགྱུར། གལ་ཏེ་སྒོམ་སྤངས་ཡིན་ན་འཕགས་བ་ལ་ཡོད་དོ་ཞེ་ན། སྒོམ་སྤངས་ཡིན་ཀྱང་ཞེས་པ་ནས། བཞིན་ནོ། །ཞེས་གསུངས་

[047B] དེས་ན་ཐོག་མའི་མ་རིག་པ་དང་ཀུན་སློང་གི་དེ་མི་གཅིག་པས་ས་འཚམས་མི་འདྲ་སྟེ། དང་པོ་རྒྱུ་དུས་ཁོ་ན་དང་གཉིས་པ་ལ་རྒྱུ་དུས་ཀྱི་ཀུན་སློང་དང་དུས་ཀྱི་ཀུན་སློང་གཉིས་ཡོད་ཅིང་འདི་འང་སོ་སྐྱེ་ཁོ་ན་ལ་ཡིན་ནམ་སྙམ་མོ་།སེམས་
ཙམ་པའི་ལུགས་ལའང་ཉོན་ཡིད་འཁོར་གྱི་མ་རིག་པ་གཅིག་གཙོ་པོར་འཇོག་ཀྱང། འཇུག་ཤེས་དྲུག་པའི་འཁོར་གྱིའང་དེ་ཡོད་དེ། སྔར་གྱི་མ་རིག་པ་དེ་ཕལ་ཆེར་འཇུག་ཤེས་ཀྱི་འཁོར་མང་བའི་ཕྱིར་རོ།    ༈    །།གསུམ་པ་རྩོད་སྤོང་
ལ་ཁོ་ན་རེ། འཇིག་ལྟ་ཆོས་ཅན། རྩ་ཉོན་དྲུག་གི་གྲངས་ལ་འདྲེན་རྒྱུའི་མ་རིག་པར་ཐལ། དེའི་ནང་ཚན་གྱི་ཉོན་མོངས་གང་མ་རིག་པ་ཡིན་པའི་ཕྱིར་ན་གཅིག་དུ་ན་མ་ཁྱབ། ཡང་དེའི་ནང་ཚན་གྱི་ལྟ་མིན་ཡིན་པར་ཐལ། དེའི་ནང་
ཚན་གྱི་མ་རིག་པ་ཡིན་པའི་ཕྱིར་ན་ཆ་གཅིག་ལ་མ་ཁྱབ། མ་ཁྱབ་ན་མངོན་པ་གོང་འོག་གི་རྩ་ཉོན་སྟོན་སྐབས་ཀྱི་མ་རིག་པར་ཐལ། འདོད་པའི་ཕྱིར་ན་མ་ཁྱབ་སྟེ། དེའི་སྐབས་སུ་མ་རིག་པར་མ་བསྟན་པའི་ཕྱིར་དང། ཡང་ཁོ་ན་རེ་
དེའི་སྐབས་ནས་བསྟན་པའི་མ་རིག་པར་ཐལ། མ་རིག་པ་ཡིན་པའི་ཕྱིར་ཟེར་བ་དང། དེའི་སྐབས་ནས་བཤད་པའི་མ་རིག་པ་ལ་རྩ་ཉོན་གྱིས་ཁྱབ་ཟེར་བ་ནང་འགལ་ཏེ། འཇིག་ལྟ་དང་ཆོས་ཀྱི་བདག་འཛིན་དུ་གྱུར་པའི་མ་རིག་པ་རེ་རེ་
ཆོས་ཅན། དེར་ཐལ། དེའི་ཕྱིར། འཁོར་གསུམ། རྟགས་གྲུབ་སྟེ། རྒྱུ་དང་རྐྱེན་ལས་སྐྱེ་དངོས་རྣམས། །སོགས་སྔར་སྒྲུབ་ཟིན་པའི་ཕྱིར། འདོད་མི་ནུས་ཏེ། ཕྱི་མ་ཤེས་སྒྲིབ་ཡིན་པའི་ཕྱིར། ཉན་ཐོས་དགྲ་བཅོམ་པ་

[048A]༄༅། །ལྷག་བཅས་པ་ཆོས་ཅན། འཁོར་བ་སྤངས་པར་ཐལ། འཁོར་བའི་རྩ་བ་ཉོན་སྒྲིབ་ཟད་པར་སྤངས་པའི་ཕྱིར་ན་མཁས་དབང་གོང་མ་དག་མ་ཁྱབ་ཟེར། འདོད་ཅིང། སྤངས་ལ་རྒྱུད་ལ་མི་ལྡན་ཀྱང་དེ་དང་ལྡན་པ་
དང་དེ་དང་བཅས་བྱས་ན་རྒྱུ་རུང་བར་སེམས་ཏེ། དེའི་ཚེ་ལས་ཉོན་གྱི་ཕུང་པོ་དེ་དང་འབྲེལ་བར་བྱས་པ་ཟད་བའི་ཕྱིར་ཏེ་ལྷག་བཅས་ཀྱི་དགྲ་བཅོམ་གྱི་ཚེ་མིང་གཟུགས་ཀྱི་རྐྱེན་ཀྱིས་རྣམ་ཤེས་དང། རྣམ་ཤེས་རྐྱེན་གྱིས་མིང་གཟུགས་ཡོད་
ཀྱང་རྒྱུད་ལ་མི་ལྡན་བྱས་ཆོག་པའི་ཕྱིར་ཏེ། རྣལ་འབྱོར་སྤྱོད་པའི་ས་ལས། དེའི་ལུས་རྣམ་པར་ཤེས་པ་དང་བཅས་པ་ཇི་སྲིད་དུ་གནས་པ་དེ་སྲིད་དུ་བྲལ་ནས་ཚོར་བ་མྱོང་བར་འགྱུར་གྱི་ལྡན་པ་ནི་མ་ཡིན་ནོ། །ཞེས་གསུངས་བའི་ཕྱིར་
ཁྱབ་སྟེ། དེ་ཞེས་པས་ལྷག་བཅས་དགྲ་བཅོམ་བསྟན་ལུས་རྣམ་ཤེས་དང་བཅས་པ་ཞེས་པ་དང་ལྡན་པ་ནི་མ་ཡིན་ནོ་ཞེས་བས་དེའི་ལུས་རྣམ་ཤེས་སམ། ཤེས་རྒྱུད་དང་བཅས་ལ་ཤེས་རྒྱུད་དང་མི་ལྡན་པར་བཤད་པའི་ཕྱིར། འདི་
མཁས་གྲུབ་ཆོས་རྗེས་དྲིས་ལན་ཁ་ཅིག་དང་འགྲིག་གོ་གཞན་ཡང་སྤངས་པའི་ཤེས་བྱེད་མང་པོ་མཐོང་ངོ། །དེས་ན་བཙུན་པ་གཟན་དང་ལྡན་པ་དང་བཅས་པ་ཡིན་ཀྱང་གཟན་རྒྱུད་ལ་མི་ལྡན་ཟེར་བ་ལྟར་རོ་སྙམ་མོ། །ཡང་
ཁོ་ན་རེ། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་ཆོས་ཅན། འཁོར་བའི་གཞི་རྩ་སྤངས་པར་ཐལ། འཁོར་བ་རྩ་བ་ནས་སྤངས་པའི་ཕྱིར་ན་མ་ཁྱབ་སྟེ། འཁོར་བ་ལྷག་མ་མེད་པར་རྩ་བ་ནས་ཏེ་གཏན་

[048B]བའི་ཐོག་མར་འབྱུང་བའི་དང་བོའི་རྩ་བ་སྐབས་འདིར་སྤངས་མི་དགོས་པའི་ཕྱིར་དང། རྩ་བའི་དོན་དང་པོ་ལའང་བཤད་རྒྱུ་ཡོད་པས་འདིར་ཡང་དེའི་དབང་དུ་བྱས་པའི་ཕྱིར་ཏེ། དང་པོ་ཆོས་ཀྱི་
བདག་འཛིན་དང། དེ་ནས་གང་ཟག་གི་བདག་འཛིན་བྱུང་སྟེ་འཁོར་ཚུལ་བཤད་དགོས་པའི་སྐབས་ཡིན་པའི་ཕྱིར། ཡང་ཁོ་ན་རེ། ཐུན་མོང་གི་མངོན་པ་གོང་འོག་ནས་བཤད་པའི་མ་རིག་པར་བཤད་པ་མ་ཡིན་བའི་མ་རིག་པ་ཡོད་པར་
ཐལ༑ དམ་བཅའ་འཐད་པའི་ཕྱིར་ན་ཤིན་ཏུ་འདོད་དེ། ཐུན་མོང་མ་ཡིན་པའི་མངོན་པ་ཡོད་པའི་ཕྱིར་དང། དེས་ན་དེ་དག་གི་མ་རིག་པར་མ་བཤད་པའི་མ་རིག་བ་དུ་མ་གསུངས་པའི་ཕྱིར་དང། མདོ་དང་རིགས་པའི་མངོན་པ་རྣམ་འགྲེལ་
སྟོང་ཉིད་བདུན་ཅུ་བ་འཇུག་པ་རྩ་འགྲེལ་སོགས་ལས་བཤད་པ་དེའི་ཕྱིར། ཡང་ཁོ་ན་རེ། འཇིག་ལྟ་ལ་དགེ་མི་དགེ་ལུང་མ་བསྟན་གསུམ་ཡོད་པར་ཐལ། དེ་ལ་དགེ་མི་དགེ་ལུང་མ་བསྟན་གསུམ་གྱི་ལས་གསུམ་གྱི་ཀུན་སློང་རེ་ཡོད་པའི་
ཕྱིར་ན་མ་ཁྱབ། རྟགས་གྲུབ་སྟེ། རྣལ་འབྱོར་སྦྱོད་པའི་ས་ལས་བསོད་ནམས་དང་མི་གཡོ་བའི་འདུ་བྱེད་རྣམས་ནི་སོ་སོར་བརྟགས་ནས་སྒྲིམ་སྟེ་བྱས་ན་ཅིའི་ཕྱིར་མ་རིག་པའི་རྐྱེན་ཀྱིས་བྱུང་བ་ཞེས་བྱ་ཞེན་ཞེས་སོགས་གསུངས་བའི་
ཕྱིར། ལེགས་ལྡན་གྱིས་ཀྱང་དེ་ལྟར་བཤད་དེ་འོག་ཏུ་འཆད་དོ་།རྩ་བར་འདོད་མི་ནུས་ཏེ། དེ་ལ་མི་དགེ་བ་དང་ལུང་མ་བསྟན་གང་རུང་གིས་ཁྱབ་པའི་ཕྱིར། ཁྱོད་ཉོན་མོངས་ཡིན་པའི་ཕྱིར་ཁྱབ་སྟེ། ཁམས་གོང་གི་

[049A]༄༅། །སས་བསྡུས་ཀྱི་ཉོན་མོངས་དང་ཉོན་མོངས་ཅན་གྱི་སེམས་རྣམས་ལུང་མ་བསྟན་དང། འདོད་པའི་སས་བསྡུས་ཀྱི་དེ་རྣམས་མི་དགེ་བ་དང་ལུང་མ་བསྟན་གང་རུང་ཁོ་ན་ཡིན་པའི་ཕྱིར་ཏེ་མཛོད་ལས། གོང་མ་ཐམས་
ཅད་ལུང་མ་བསྟན། །འདོད་ན་འཇིག་ཚོགས་ལྟ་བ་དང། །མཐར་འཛིན་ལྷན་ཅིག་མ་རིག་པ། །ལྷག་མ་རྣམས་འདིར་མི་དགེ་བ། །ཞེས་གསུངས་པའི་ཕྱིར། འཇིག་ལྟ་མཐར་ལྟ་དང་དེ་གཉིས་དང་མཚུངས་ལྡན་གྱི་མ་རིག་པ་གསུམ་ལུང་མ་
བསྟན་དང། དེའི་ལྷག་མ་རྩ་ཉོན་ཉེ་ཉོན་འདོད་པའི་སས་བསྡུས་ཀུན་མི་དགེ་བར་བཤད་ལ། སྐབས་འདིར་འཇིག་ལྟ་ལའང་མི་དགེ་བ་གཅིག་ཡོད་བར་ཐལ། ཞེ་སྡང་དང་མཚུངས་ལྡན་གྱི་དེ་ཡོད་པའི་ཕྱིར། དེས་ན་འདོད་པའི་སས་བསྡུས་
ཀྱི་འཇིག་ལྟ་གཏི་མུག་ཡིན་ཀྱང་མི་དགེ་བའི་རྩ་བ་གསུམ་གྱི་ནང་གི་གཏི་མུག་མིན་ཚུལ་ལས་ཀྱི་སྐབས་སུ་བཤད་པར་འགྱུར་རོ། །ཡང་ཁོ་ན་རེ། ཐོས་བསམ་བསྒོམ་གསུམ་གྱི་རིགས་པ་གསུམ་གྱི་མི་མཐུན་ཕྱོགས་མ་རིག་བ་གསུམ་
འགལ་བར་ཐལ། དེ་གསུམ་གྱི་མི་མཐུན་ཕྱོགས་ཀྱི་རིག་པ་དེ་གསུམ་སྐྱེ་བ་ལ་གེགས་བྱེད་ཀྱི་དེ་གསུམ་འགལ་བའི་ཕྱིར་ན་མ་ཁྱབ་འདོད་མི་ནུས་ཏེ། དེ་གསུམ་གྱི་གཞི་མཐུན་ཡོད་པའི་ཕྱིར། གང་ཟག་གི་བདག་འཛིན་གྱི་
དེ་དང་ལས་འབྲས་ལ་རྨོངས་པའི་དེ་རྣམས་དེ་ཡིན་པའི་ཕྱིར་དང། རྟེན་འབྲེལ་རྟོགས་པའི་རིགས་པས་དེ་དག་བཟློག་བར་བཤད་པའི་ཕྱིར་ཏེ། བརྒྱ་པ་ལས། རྟེན་ཅིང་འབྲེལ་བར་འབྱུང་བ་ནི་།མཐོང་ན་གཏི་མུག་འབྱུང་མི་

[049B] ༑ཞེས་གསུངས་པའི་ཕྱིར། སྨྲས་པ། ཐོས་བྲལ་ཆེར་བསྙེགས་སྙེམ་འཕང་མཐོའི་གྲལ། །ཟིན་པ་མིན་ཀྱང་ལུང་རིགས་འབྲས་བུ་བརྒྱས། །གཡུར་ཟ་རྒྱན་དྲུག་ལ་སོགས་མཁས་དབང་འབུམ་།འཆད་རྩོད་རྩོམ་པའི་
གྲལ་འདིར་བསྐལ་བས་མཐོ། རྨོངས་མུན་རབ་རིབ་བྱེད་ཚུལ་ཆས་དཀའ་བར། །འཕགས་བོད་མཁས་རྣམས་འཆད་ཚུལ་ཟ་འོག་རིས། །བློ་དམན་ཉེས་བཤད་མུན་པས་ཆེས་གཡོགས་བ། །ལེགས་གསལ་བློ་མིག་ལྡན་རྣམས་དགའ་
བསྐྱེད་བྱས། །ཉེས་སྐྱོན་མི་སྡུག་ཤ་ཟའི་ཚོགས་སྤྲུལ་མཁན་།ཚུལ་མིན་ཡིད་བྱེད་ཤིང་རྟ་ལ་བརྟེན་ཏེ། །གཏི་མུག་མཛའ་མོའི་ཟོལ་ལྡན་བི་ཤཱ་ཙའི། །རྟེན་འབྱུང་རིགས་རལ་འཕྱར་ནས་འདི་ད་གཞོམས། །ཅེས་པ་ནི་བར་སྐབས་
ཀྱི་ཚིགས་སུ་བཅད་པའོ།།    ༈    །།ཡན་ལག་གཉིས་པ་འདུ་བྱེད་ཀྱི་རྣམ་བཞག་བཤད་པ་ལ་དགག་གཞག་སྤངས་གསུམ་ལས། དང་བོ་ནི། གོ་ཤཱཀ་སོགས་ལས་དཀར་ནག་དང། དགེ་མི་དགེའི་ཁྱད་པར་ལ་འཁྲུལ་བའི་མཁས་
བླུན་མང་པོ་ན་རེ། ལས་དཀར་དང་ལས་དགེ་བ་དོན་གཅིག་ལས་ནག་དང་ལས་མི་དགེ་བ་དོན་གཅིག་དེས་ན་ལས་དཀར་ལ་རྣམ་སྨིན་ནག་པ་དང། དེ་ལས་ལོག་པ་མི་སྲིད་དེ། རྒྱུ་དགེ་བ་ལས་འབྲས་བུ་སྡུག་བསྔལ་དང་ངན་འགྲོ་དང་མི་དགེ་
བ་ལས་འབྲས་བུ་བདེ་བ་དང་བདེ་འགྲོ་མི་འོང་བའི་ཕྱིར་ཟེར་ཡང་ཁ་ཅིག་ཞེ་སྡང་གིས་ཀུན་ནས་བསླང་སྟེ་གཞན་གྱི་སྲོག་ཕྲོགས་ཆེད་དུ་བཏང་བའི་འདོད་པའི་སས་བསྡུས་ཀྱི་མ་ཆགས་པའི་སྦྱིན་པ་ཆོས་ཅན། དགེ་བར་ཐལ། དཀར་པོའི་ལས་

[050A]༄༅། །ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ལས་དཀར་ལ་རྣམ་སྨིན་ནག་བདེ་ཡིན་པའི་ཕྱིར། དེར་ཐལ། ལས་དཀར་པ་གང་ཞིག་རྣམ་སྨིན་ནག་པའི་ཕྱིར། དང་པོ་གྲུབ་སྟེ། ངོ་བོ་ཉིད་ཀྱི་དགེ་བ་
ཡིན་པའི་ཕྱིར། ཀུན་སློང་སོགས་ལ་ལྟོས་པ་མེད་པར་ངོ་བོ་བྱུང་ཙམ་ནས་དེའི་སྒོ་ནས་སྦྱིན་པར་འཇོག་ཐུབ་བའི་ཕྱིར། སྦྱིན་པ་ཡིན་པའི་ཕྱིར། ཁྱབ་སྟེ། སྦྱིན་སོགས་ཕར་ཕྱིན་རྣམས་དགེ་བ་ཡིན་པའི་ཕྱིར། རྩ་བར་འདོད་མི་ནུས་ཏེ་
མི་དགེ་བ་ཡིན་པའི་ཕྱིར་ཏེ། ཞེ་སྡང་གི་ཀུན་ནས་བསླང་བ་འདི་ཡིན་པའི་ཕྱིར། ཁྱབ་སྟེ། ཀླུ་སྒྲུབ་ཀྱིས་དེ་ལྟར་བཞེད་པའི་ཕྱིར་ཏེ། དབུ་མ་རིན་ཆེན་ཕྲེང་བ་ལས། འདོད་ཆགས་ཞེ་སྡང་གཏི་མུག་གསུམ། །ངེས་བསྐྱེད་ལས་ནི་མི་
དགེ་བ། །ཞེས་གསུངས་པའི་ཕྱིར། དེས་ན་དབུ་མ་རིན་ཆེན་འཕྲེང་བ་དང་མངོན་པ་གོང་འོག་མི་མཐུན་ལ་དེ་འདྲའི་འདྲེས་པ་མེད་ལ་དེ་བཞིན་དུ་གཏི་མུག་གིས་ཀུན་ནས་པ་སླང་བའི་ཆོས་སྦྱིན་བ་དང། ཆགས་པས་ཀུན་ནས་བསླང་
བའི་སྦྱིན་པ་རྣམས་ཀྱང་འདྲ་སྟེ། དེ་དག་ནི་མི་འཐད་པར་ཐལ་དཀར་བའི་དེ་དང་ནག་པའི་དེ་དང་འདྲེས་པའི་ལས་གསུམ་ཡོད་པའི་ཕྱིར་ཏེ། ཀུན་བཏུས་ལས། གནག་ལ་རྣམ་སྨིན་གནག་པའི་ལས་གང་ཞེ་ན། གང་མི་དགེ་
བའོ༑ ༑དཀར་ལ་རྣམ་སྨིན་དཀར་པའི་ལས་གང་ཞེ་ན། ཁ་ནས་གསུམ་པའི་དགེ་བའོ། །དཀར་ནག་ཏུ་གྱུར་པ་ལ་རྣམ་པར་སྨིན་པ་དཀར་ནག་ཏུ་གྱུར་པ་གང་ཞེ་ན། གང་འདོད་པ་དང་རབ་ཏུ་ལྡན་པའི་འདྲེས་མ་སྟེ། ཞེས་

[050B] མཛོད་ལས། དཀར་ནག་ལ་སོགས་བྱེ་བྲག་གིས། །ལས་ནི་རྣམ་པ་བཞི་ཡིན་ནོ། །མི་དགེ་གཟུགས་དང་འདོད་གཏོགས་པའི། །དགེ་བ་ཉིད་ནི་རིམ་བཞིན་དུ། །ནག་དང་དཀར་དང་གཉིས་ཀའི་ལས། །དེ་ཟད་བྱེད་པ་
ཟག་མེད་ཡིན། །ཞེས་པ་གཟུགས་ཁམས་ཀྱི་ལས་དགེ་བ་དང། འདོད་གཏོགས་ཀྱི་མི་དགེ་བ་དང་འདོད་བའི་ལ་དགེ་བ་རྣམས་དཀར་ཞིང་རྣམ་སྨིན་དཀར་བ་ན་གཞིང་རྣམ་སྨིན་ནག་བ་དཀར་ནག་འདྲེས་པ་དང་དེ་ཟད་བྱེད་ཀྱི་ལས་བཟོད་པའི་ངོ་
བོར་གྱུར་བའི་སེམས་པ་རྣམས་བཤད་འདུག་པའི་ཕྱིར། དམ་བཅའ་གཉིས་པ་ལ་འོ་ན། ཞེ་སྡང་གིས་ཀུན་ནས་བསླང་བའི་དེ་འདྲའི་སྤྱིན་བ་ཆོས་ཅན། དཀར་བའི་ལས་སམ་དགེ་བའི་ལས་དང་ནག་བའི་ལས་སམ་མི་དགེ་བའི་ལས་ཀང་ཡང་
མ་ཡིན་པར་ཐལ། ཁྱོད་དཀར་བའི་ལས་ནག་པའི་ལས་གང་ཡང་མ་ཡིན་པའི་ཕྱིར་ཏེ། ཁྱོད་དཀར་ནག་གང་དུའང་འཇོག་མི་ཐུབ་པར་དཀར་ནག་འདྲེས་པའི་ལས་ཡིན་པའི་ཕྱིར། རྟགས་ཁྱབ་ཁྱོད་རང་གི་དམ་བཅའ་ལ་ཁས་
ཁྱབ་སྟེ། དཀར་ནག་འདྲེས་པ་ན། དེ་དག་ཏུའང་འཇོག་མི་ཐུབ་པའི་ཕྱིར་ཏ། དཔེར་ནས་དཀར་ནག་འདྲེས་པ་བཞིན་དང་དཀར་བའི་ལས་སོགས་གསུམ་སོ་སོར་བཤད་པ་ལ་དགོས་པ་ཡོད་པའི་ཕྱིར། མ་ཁྱབ་མཚམས་ལ་རྟགས་གྲུབ་
སྟེ༑ ཁྱོད་ཀུན་སློང་ནག་ལ་སྦྱོར་བ་དཀར་བའི་ལས་ཡིན་པའི་ཕྱིར། རྟགས་ཆོས་ཅན་གྱིས་གྲུབ་ལ། ཁྱབ་སྟེ། དཀར་ནག་འདྲེས་བའི་ལས་ལ་བསམ་པ་ནག་ལ་སྦྱོར་བ་དཀར་བ་དང། སྤྱོར་བ་ནག་ལ་བསམ་པ་དཀར་བའི་ལས་
[051A]༄༅། །གཉིས་ཡོད་པའི་ཕྱིར། བསམ་པ་དཀར་བ་དེ་རྣམ་སྨིན་དཀར་ལ་བསམ་པ་ནག་བ་དེ་རྣམ་སྨིན་ནག་པར་འཇོག་པའི་ཕྱིར། ཀུན་བཏུས་ལས། དཀར་ནག་ཏུ་གྱུར་བ་ལ་རྣམ་པར་སྨིན་པ་དཀར་ནག་ཏུ་གྱུར་བ་
གང་ཞེ་ན། གང་འདོད་པ་དང་རབ་ཏུ་ལྡན་པའི་འདྲེས་མ་སྟེ་བསམ་པ་ནག་ལ་སྦྱོར་བ་དཀར་བའམ། སྦྱོར་བ་ནག་ལ་བསམ་པ་དཀར་བའོ། །ཞེས་གསུངས་པའི་ཕྱིར། དེས་ན་དེ་བསམ་སྦྱོར་ལ་ལྟོས་ཏེ་དཀར་ནག་འདྲེས་པར་བཞག་གི་
ལས་ངོ་བོ་དཀར་པའི་ལས་ཡིན་པའི་ཕྱིར་ཏེ། དེ་དཀར་པོའི་ལས་ཀྱང་དགེ་བ་མ་ཡིན་པར་བྱེད་དགོས་པའི་ཕྱིར་ཏེ། དེ་ལྟར་མིན་ན་ལས་ཀྱི་ངོ་བོ་ལ་ལྟོས་ཏེའང་དཀར་ནག་འདྲེས་པའི་ལས་གཅིག་ཡོད་པར་ཐལ། དེ་དཀར་བའི་ལས་མ་
ཡིན་པའི་རྒྱུ་མཚན་ཡོད་པའི་ཕྱིར། བྱས་པ་ལ་ཁོ་ན་རེ། འོ་ན་མི་དགེ་བའི་ལས་ཡིན་པར་ཐལ། ལས་དགེ་མི་དགེ་ལུང་མ་བསྟན་གསུམ་གང་རུང་གང་ཞིག་གཞན་གཉིས་གང་རུང་མ་ཡིན་པའི་ཕྱིར་འདོད་མི་ནུས་ཏེ་
དཀར་བའི་ལས་ཡིན་པའི་ཕྱིར་ན་མ་ཁྱབ་སྟེ། དེ་དེ་ལས་གཞན་དགེ་བ་དང་ལུང་མ་བསྟན་གྱི་ལས་གང་དུའང་ཁས་ལེན་མི་ཉན་པའི་ཕྱིར་ཏེ། དགེ་བར་མི་རུང་བ་གང་ཞིག་ལུང་མ་བསྟན་དུའང་མི་རུང་བའི་ཕྱིར། དང་པོ་གྲུབ་སྟེ་
དེ་ཞེ་སྡང་གིས་ཀུན་ནས་བསླང་བའི་འདོད་པའི་སས་བསྡུས་ཀྱི་ལས་ཡིན་པའི་ཕྱིར། རྟགས་སླ། ཁྱབ་སྟེ། འདོད་པའི་སས་བསྡུས་ཀྱི་མི་དགེ་བའི་རྩ་བ་དུག་གསུམ་གང་རུང་གིས་ཀུན་ནས་བསླང་བའི་དེས་སས་བསྡུས་ཀྱི་ལས་

[051B] དེ་གསུམ་གྱིས་རྩ་བ་བྱས་པའི་ལས་ལ་མི་དགེ་བ་གཅིག་དགོས་པས་དེ་གསུམ་ལ་མི་དགེ་བའི་རྩ་བར་བཤད་པའི་ཕྱིར་ཏེ། སའི་དངོས་གཞི་ལས། མི་དགེ་བའི་ལས་ནི་ཆགས་པ་དང་ཞེ་སྡང་དང་
གཏི་མུག་གི་གཞིར་གྱུར་པ་གང་ཡིན་པའོ། །ཞེས་དང། རིན་ཆེན་ཕྲེང་བ་ལས། འདོད་ཆགས་ཞེ་སྡང་གཏི་མུག་གསུམ། །དས་བསྐྱེད་ལས་ནི་མི་དགེ་བ། །ཞེས་གསུངས་པའི་ཕྱིར། འདིས་ནི་མངོན་པ་གོང་འོག་དང་ཀླུ་སྒྲུབ་ཀྱི་
དགོངས་པ་མི་མཐུན་པར་བཤད་པ་ཁེགས་ཤིང། རྣམ་སྨིན་ཡིད་མི་འོང་དང་ངན་འགྲོ་འབྱིན་བྱེད་ཡིན་པའི་ཕྱིར། རྟགས་ལས་དཀར་ལ་རྣམ་སྨིན་ནག་པས་གྲུབ་ཅིང། ཁྱབ་སྟེ། རྣམ་སྨིན་ཡིད་མི་འོང་འབྱིན་པའི་དགེ་བ་མི་སྲིད་པའི་ཕྱིར་
དགེ་བའི་ལས་ཀྱི་རྣམ་སྨིན་ཡིད་འོང་དང་བདེ་འགྲོར་སྐྱེ་བ་གང་རུང་ཁོ་ན་བྱེད་དགོས་པའི་ཕྱིར། རིན་ཆེན་ཕྲེང་བ་ལས། དགེ་ལས་བདེ་འགྲོ་ཐམས་ཅད་དང། །སྐྱེ་བ་ཀུན་ཏུ་བདེ་བ་དག་ཞེས་གསུངས་པའི་ཕྱིར། ཐ་ན་ཚ་དམྱལ་གྱི་
སེམས་ཅན་རྣམས་རླུང་ལངས་པའི་ཚོར་བ་བདེ་བ་ཕྲ་མོ་སྐྱེས་པ་ཡན་ཆད་ཀྱང་སྔོན་དགེ་བ་སྤྱད་པ་ལས་བྱུང་གི་མི་དགེ་བ་ལས་མི་འབྱུང་བར་ལམ་རིམ་ལས་བཤད་པའི་ཕྱིར་རོ། །ལས་ཀྱི་རྣམ་སྨིན་ངེས་པའི་ཚུལ་ཡོད་པའི་ཕྱིར། རྟགས་
གཉིས་པ་གྲུབ་སྟེ། ཁྱོད་དགེ་མི་དགེ་གང་དུའང་ལུང་བསྟན་དུ་མེད་བའམ་བརྡ་སྤྲད་དུ་མེད་པ་དེ་མ་ཡིན་པའི་ཕྱིར་ཏེ། རྒྱུ་མི་དགེ་བའི་རྩ་བས་ཀུན་ནས་བསླང་བའི་འབྲས་བུ་དང་རྣམ་སྨིན་ཡིད་འོང་མི་འབྱིན་པའི་ཆ་ནས་མི་དགེ་

[052A]༄༅། བར་བརྡའ་སྤྲད་ཆོག་པའི་ཕྱིར་ཁྱོད་རྒྱུ་དང་མི་དགེ་བའི་རྩ་བ་དང་འབྲས་བུ་ཡིད་མི་འོང་འབྱིན་བྱེད་ཀྱི་ལས་ཡིན་པའི་ཕྱིར། ཁྱབ་སྟེ། དེ་ཀུན་ནས་སློང་བའི་མི་དགེ་བ་ཡིན་པའི་ཕྱིར་ཀུན་བཏུས་ལས། སློང་པའི་
མི་དགེ་བ་གང་ཞེ་ན། དེས་ཀུན་ནས་བསླང་བའི་ལུས་ངག་གི་ལས་རྣམས་སོ། །ཞེས་དང། དེའི་ངར་ཊཱིཀ་ལས། སློང་བས་ཞེས་སྟེ་ཞེ་སྡང་གིས་ཀུན་ནས་བསླང་པའི་ལུས་ངག་གི་ལས་སོ། །ཞེས་གསུངས་པའི་ཕྱིར་དང། ཆོས་
མངོན་པར་དེ་འདྲའི་སྒོ་ནས་མི་དགེ་བར་བརྡའ་སྤྲད་པའི་ཕྱིར་རོ། །ཁྱབ་སྟེ། ལུང་དུ་མ་བསྟན་པ་ནི། དགེ་མི་དགེ་གང་རུང་དུ་བརྡའ་མ་སྤྲད་པ་ལ་བྱེད། ལུང་མ་བསྟན་གྱི་ལྟ་བ་ཞེས་པའི་ལུང་མ་བསྟན་ནི། ལྟ་བ་དེ་དྲིས་ཚེ་དེའི་དོན་
བརྡའ་མ་སྤྲད་པ་ལ་བྱེད་ཅིང། འདིར་ཕྱི་མ་མི་རུང་སྟེ་བཅོམ་ལྡན་འདས་ཀྱིས་ལུང་མ་བསྟན་གྱི་ལས་ཀྱི་དོན་ཡང་བཤད་པའི་ཕྱིར་རོ། །ཡང་ཁ་ཅིག་རིན་ཆེན་ཕྲེང་བའི་དོན་ནི་འདོད་ཆགས་ཞེ་སྡང་གཏི་མུག་གསུམ་པོ་གང་རུང་གིས་
ཀུན་ནས་བསླང་བའི་ལས་མི་དགེ་བ་ཡིན་པའི་དོན་ཟེར་ན་གཏི་མུག་གིས་ཀུན་ནས་བསླང་པའི་ལས་ལ་མི་དགེ་པས་ཁྱབ་པར་ཐལ། དེ་མི་དགེ་བ་ཡིན་པའི་ཕྱིར། རྟགས་ཁས། འདོད་ན། དགྲ་བཅོམ་རྒྱུད་ཀྱི་ཆོས་ཀྱི་བདག་
འཛིན་དུ་གྱུར་པའི་མ་རིག་པས་ཀུན་ནས་བསླང་སྟེ། གསར་དུ་བྱས་པའི་ལུས་ཀྱི་གན་དང་ངག་གི་ཚིག་རྩུབ་སྨྲས་པའི་ལས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། བདེན་པར་འཛིན་པའི་མ་རིག་བ་གཏི་མུག་

[052B] འདོད་མི་ནུས་ཏེ་ལུང་མ་བསྟན་གྱི་ལས་ཡིན་པའི་ཕྱིར། ཉོན་མོངས་ཅན་མ་ཡིན་པའི་དེ་འདྲའི་ལས་ཡིན་པའི་ཕྱིར། བྱས་པ་ལ་ཉོན་མོངས་གཞིར་བྱས་ཟེར་ན། འཇིག་ལྟའི་ཀུན་ནས་
བསླང་བའི་འདོད་པ་དང་ཁམས་གོང་གི་བདེ་འགྲོའི་སྐྱེ་བ་འཕེན་བྱེད་ཀྱི་ལས་རེ་རེ་ནས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། ཁྱོད་ཀྱི་ཀུན་སློང་བྱེད་པའི་གཏི་མུག་ཡོད་པའི་ཕྱིར་ཏེ། ཁྱོད་ཀྱི་ཀུན་སློང་འཇིག་
ལྟ་དེ་མ་རིག་པ་ཡིན་པའི་ཕྱིར། འདོད་མི་ནུས་ཏེ། རིམ་བཞིན་བསོད་ནམས་དགེ་བའི་ལས་དང་མི་གཡོ་བའི་ལས་ཡིན་པའི་ཕྱིར། གཞན་ཡང། དུག་གསུམ་པོ་མི་དགེ་བའི་རྩ་བར་གྱུར་བའི་དུག་གསུམ་པོ་སོ་སོར་ཐལ། དེ་གསུམ་
གྱིས་ཀུན་ནས་བསླང་བ་མི་དགེ་བ་ཡིན་པའི་ཕྱིར་ཏེ། འདོད་མི་ནུས་ཅིང། ཡང་འདོད་པའི་སས་བསྡུས་གཞིར་བྱས་ཟེར་ན་ཡང་མི་འཐད་པར་ཐལ། འདོད་པའི་སས་བསྡུས་ཀྱི་དུག་གསུམ་བྱེ་བྲག་པ་གཅིག་ལ་འཇོག་གི་འདོད་པའི་
སས་བསྡུས་ཀྱི་འཇིག་ལྟར་གྱུར་པའི་མ་རིག་པ་གཏི་མུག་ཡིན་ཀྱང་དེར་མི་འཇོག་པའི་ཕྱིར་རོ། །དེའི་སས་བསྡུས་ཀྱི་འཇིག་ལྟའི་ཀུན་ནས་བསླང་བའི་འཕེན་བྱེད་དགེ་བའི་ལས་ཡོད་པའི་ཕྱིར། རྟགས་སླ། གཞན་ཡང། འདོད་
ཆགས་ཡིན་ན་མི་དགེ་བའི་རྩ་བ་གསུམ་གང་རུང་ཡིན་དགོས་པར་ཐལ། ཐུག་གསུམ་གང་རུང་ལ་དེའི་ཕྱིར། འདོད་ན། ཁམས་གོང་མ་གཉིས་ཀྱི་དེ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ་ཁྱོད་ཁམས་གོང་གི་

[053A]༄༅། །སས་བསྡུས་ཡིན་པའི་ཕྱིར་དང། ཁྱོད་ལུང་མ་བསྟན་ཡིན་པའི་ཕྱིར་དང། ལུང་མ་བསྟན་རྣམས་མི་དགེ་བའི་རྩ་བ་གསུམ་གང་དུའང་འཇོག་མི་རིག་པའི་ཕྱིར་ཏེ། ཁམས་གོང་མ་གཉིས་ན་མི་དགེ་བའི་རྩ་
བ་མེད་པའི་རྒྱུ་མཚན་ཡོད་པའི་ཕྱིར། དེས་ན་མི་དགེ་བའི་རྩ་བ་གསུམ་ལ་ཁམས་ཀྱི་དབང་དུ་བྱས་ནས་འདོད་པའི་སས་བསྡུས་ཀྱི་དགེ་མི་དགེ་ལུང་མ་བསྟན་གསུམ་ལས་མི་དགེ་བ་གཅིག་དགོས་ལ་འདིའི་གཏི་མུག་ཡང་མངོན་པ་གོང་འོག་
ནས་བཤད་པའི་ལྟ་མིན་ཉོན་མོངས་རྨོངས་པ་འདོད་པའི་སས་བསྡུས་གཅིག་དགོས་ཀྱི། དབུ་སེམས་ཀྱི་ལུགས་ཀྱི་གཏི་མུག་བདག་འཛིན་ཡིན་པ་ཙམ་གྱིས་མི་ཆོག་པར་ཤེས་པར་བྱའོ། །དེ་ལ་ཁོ་ན་རེ། ལས་དཀར་ལ་རྣམ་
སྨིན་ནག་པའི་ལས་ཆོས་ཅན། ལས་དཀར་མ་ཡིན་པར་ཐལ། དཀར་ནག་འདྲེས་པའི་ལས་ཡིན་པའི་ཕྱིར་ན་མ་ཁྱབ་འོ་ན། ཁོ་རང་ལ་ལས་དཀར་ཡིན་ན་ཁོའི་རྣམ་སྨིན་ཡང་དཀར་པས་ཁྱབ་པར་ཐལ། ལས་དཀར་ལ་ལས་
དཀར་ཅིང་རྣམ་སྨིན་ནག་པ་གཅིག་དང་ལས་དཀར་ཅིང་རྣམ་སྨིན་དཀར་པ་གཉིས་མེད་པའི་ཕྱིར། རྟགས་ཁས། དེར་ཐལ། ལས་དཀར་ལ་རྣམ་སྨིན་ནག་པའི་ལས་དེ་ལས་དཀར་མ་ཡིན་པའི་ཕྱིར། འཁོར་གསུམ་ཁས་
འདོད་ན། ལས་དཀར་ཡིན་ན་དགེ་བ་ཡིན་པས་ཁྱབ་པར་ཐལ། དེ་ཡིན་ན་ལས་དང་རྣམ་སྨིན་གཉིས་ཀ་དཀར་བས་ཁྱབ་པའི་ཕྱིར། ཁྱབ་སྟེ། ཀུན་བཏུས་ལས། དཀར་ལ་རྣམ་སྨིན་དཀར་པའི་ལས་གང་ཞེན་

[053B] །ཞེས་གསུངས་པའི་ཕྱིར། ཁྱབ་སྟེ། དེས་དེ་ལ་ཁམས་གསུམ་གང་རུང་གི་སས་བསྡུས་ཀྱི་དགེ་བ་གཅིག་དགོས་པར་བཤད་པའི་ཕྱིར་ཏེ། ཁམས་གསུམ་པའི་དགེ་པའོ་ཞེས་པའི་དོན་ཡོད་པའི་
ཕྱིར༑ འདོད་མི་ནུས་ཏེ། རྣམ་སྨིན་ནག་པའི་དགེ་བ་མི་འོང་པའི་ཕྱིར་ཏེ། ལས་དགེ་སྡིག་གི་འབྲས་བུ་གོ་མ་ལོག་པའི་ཕྱིར། གཞན་ཡང། ལས་དང་རྣམ་སྨིན་དཀར་ནག་གི་སྒོ་ནས་ལས་ལ་མུ་བཞིར་བཤད་མི་རིག་པར་ཐལ་
ལས་དཀར་པོ་ཡིན་ལ་རྣམ་སྨིན་ནག་པ་དང་ལས་ནག་ཞིང་རྣམ་སྨིན་དཀར་བ་གཅིག་མེད་པའི་ཕྱིར། འདོད་མི་ནུས་ཏེ། མངོན་པ་གོང་འོག་གི་ལུང་དོན་ཡོད་པའི་ཕྱིར། ཡང་ཁ་ཅིག་གཏི་མུག་གིས་ཀུན་ནས་བསླང་བའི་འདོད་པའི་
སས་བསྡུས་ཀྱི་ལས་ལ་མི་དགེ་བས་ཁྱབ་ཟེར་ན། དེས་བསླང་བའི་འདོད་པའི་བདེ་འགྲོར་སྐྱེ་བ་འཕེན་བྱེད་ཀྱི་ལས་ཆོས་ཅན། དེར་ཐལ། དེའི་ཕྱིར། འཁོར་གསུམ་ཁས། རྟགས་གྲུབ་སྟེ། དེའི་ཀུན་སློང་དུ་གྱུར་པའི་གཏི་མུག་
ཡོད་ཅིང། འདོད་པའི་སས་བསྡུས་ཀྱི་ལས་ཡིན་པའི་ཕྱིར། དང་པོ་གྲུབ་སྟེ། འཕེན་བྱེད་ཀྱི་ལས་ཡིན་པའི་ཕྱིར། རྟགས་ཁྱབ་སླ་ཡང་ཁ་ཅིག་འདོད་པའི་སས་བསྡུས་ཀྱི་གཏི་མུག་གིས་ཀུན་ནས་བསླང་བའི་ལས་ནག་ལ་མི་དགེ་
བས་ཁྱབ་ཟེར་ན། འདོད་པའི་བདེ་འགྲོར་འཕེན་བྱེད་ཡིན་ལ་ལས་ནག་ལ་རྣམ་སྨིན་དཀར་བ་དེ་ཆོས་ཅན། མི་དགེ་བར་ཐལ། དམ་བཅའ་འཐད་པའི་ཕྱིར། འཁོར་གསུམ་ཁས། རྟགས་གྲུབ་སྟེ། དེ་ཡོད་པའི་ཕྱིར། ལས་

[054A]༄༅། །ནག་ཞིང་རྣམ་སྨིན་དཀར་བའི་ལས་ལ་འཕེན་བྱེད་ཀྱི་ལས་མ་ཡིན་པས་ཁྱབ་མི་དགོས་པའི་ཕྱིར། དེ་ལ་ཁམས་གོང་གི་སས་བསྡུས་གཅིག་མེད་པའི་ཕྱིར། རྩ་བར་འདོད་མི་ནུས་ཏེ། རྣམ་སྨིན་ཡིད་འོང་འབྱིན་བྱེད་
ཡིན་པའི་ཕྱིར། བདེ་འགྲོར་སྐྱེ་བ་འཕེན་བྱེད་ཡིན་པའི་ཕྱིར་བྱས་པ་ལ་ཁོ་ན་རེ། དེས་ཀུན་ནས་བསླང་བའི་མི་དགེ་བའི་རྩ་བ་གསུམ་པོ་གང་རུང་ཡོད་པར་ཐལ། དམ་བཅའ་འཐད་པའི་ཕྱིར་ཟེར་ན་མ་ཁྱབ་ཅིང། འདོད་མི་ནུས་ཏེ། ལས་
དེ་མི་དགེ་བ་མ་ཡིན་པའི་ཕྱིར། ཡང་ཁ་ཅིག་ངེས་པའི་ལས་ཡིན་ན་རང་གི་རྣམ་སྨིན་འབྱིན་ངེས་ཡིན་པས་ཁྱབ་ཟེར་ན། འོ་ན་རང་གི་རྣམ་སྨིན་གྱི་འབྲས་བུ་འབྱིན་པར་ཚད་མས་ངེས་པ་དེ་ངེས་པའི་ལས་ཀྱི་ངེས་ཞེས་པའི་དོན་ཡིན་པར་ཐལ་
དེ་ལྟར་ཚད་མས་ངེས་པའི་ལས་དེ་ངེས་པའི་ལས་ཀྱི་དོན་ཡིན་པའི་ཕྱིར། རྟགས་སོང། དེར་ཐལ། དམ་བཅའི་རྒྱུ་མཚན་ཡོད་པའི་ཕྱིར། གཞན་ཡང། མ་སྐྱེས་དགྲའི་རང་གི་ཕ་བསད་པའི་མཚམས་མེད་ཀྱི་ལས་ཆོས་ཅན། དེར་ཐལ་
དེའི་ཕྱིར། ཁྱབ་པ་ཁས། རྟགས་གྲུབ་སྟེ། མཚམས་མེད་ཀྱི་ལས་ཡིན་པའི་ཕྱིར། ཁྱབ་སྟེ། མཚམས་མེད་ཀྱི་ལས་བྱས་ཤིང་བསགས་པའི་ལས་གཅིག་དགོས་པ་གང་ཞིག་བྱས་ཞིང་བསགས་པའི་ལས་རྣམས་ངེས་
པའི་ལས་ཡིན་པའི་ཕྱིར། རྟགས་དང་པོ་གྲུབ་སྟེ། ཕ་མ་སོགས་བསད་ཙམ་གྱིས་མཚམས་མེད་ཡིན་མི་དགོས་པའི་ཕྱིར་ཏེ། ངན་འགྲོ་དང་མ་ནིང་ལ་མཚམས་མེད་མེད་ཅིང་གླིང་གསུམ་གྱི་མི་ལ་འང་བསམ་བཞིན་དུ་འདུ་ཤེས་མ་འཁྲུལ་

[054B] དཔེར་ན་དགེ་སློང་བཙུན་པ་གཞོན་ནུ་འགའ་ཞིག་གིས་ཕལ་འགྲོ་ཞེས་ཕུལ་ནས་བསད་པ་ལ་མཚམས་མེད་མ་བྱུང་བ་བཞིན་ནོ། །རྟགས་གྲུབ་སྟེ། བསམ་བཞིན་དུ་བྱས་པས་ན་བྱས་པ་དང་
ལས་ཀྱི་དངོས་གཞི་རྫོགས་པས་ན་བསག་པའི་ལས་ཡིན་ཏེ་མྱོང་ངེས་ཀྱི་ལས་ཡིན་པའི་ཕྱིར་ཏེ། བྱས་བསགས་ཀྱི་དོན་རེ་ཡོད་པའི་ཕྱིར་རྣལ་འབྱོར་སྤྱོད་པའི་ས་ལས། མྱོང་བར་འགྱུར་བ་ངེས་པའི་ལས་ནི་བསམ་བཞིན་དུ་བྱས་པ་དང་བསགས་
གང་ཡིན་པའོ། །ཞེས་གསུངས་པའི་ཕྱིར། རྩ་བར་འདོད་ན། རང་གི་རྣམ་སྨིན་གྱི་འབྲས་བུ་དམྱལ་བའི་སྡུག་བསྔལ་སྐྱེ་བ་མྱོང་བར་ཚད་མས་ངེས་པར་ཐལ། ཁྱོད་རང་གི་འབྲས་བུ་དམྱལ་བའི་རྣམ་སྨིན་འབྱིན་བྱེད་ངེས་པའི་ལས་ཡིན་
པའི་ཕྱིར། འདོད་མི་ནུས་ཏེ། གཉེན་པོ་སྟོབས་བཞི་སོགས་ཀྱི་སྒོ་ནས་རང་གི་དམྱལ་བར་མྱོང་རྒྱུའི་རྣམ་སྨིན་གྱི་སྡུག་བསྔལ་འདག་ངེས་ཀྱི་གང་ཟག་གི་རྒྱུད་ཀྱི་དེ་ཡིན་པའི་ཕྱིར། ལས་དེ་རྣམ་པར་སྨིན་པའི་ཕུང་པོར་བླངས་པ། ཞང་
བ་སོགས་འོང་བའི་སྡུག་བསྔལ་འཚོས་མི་ཐུབ་པ་གང་ཞིག་ལས་དེ་རྣམ་པར་སྨིན་པའི་སྐབས་ལ་མ་སླེབ་པར་རྒྱུ་དུས་སུ་དེའི་གཉེན་པོ་ཐོབ་ན་ལས་དེའི་རྣམ་སྨིན་ཟད་པར་བྱེད་ཐུབ་པར་ཐེག་ཆེན་པ་རྣམས་བཞེད་པའི་ཕྱིར། རྟགས་
དང་པོ་གྲུབ་སྟེ། མདོ་ལས། ལས་ཀྱི་རྣམ་པར་སྨིན་པ་ནི་མ་གཏོགས་སོ། །ཞེས་གསུངས་པའི་ཕྱིར། ཁྱབ་སྟེ། དེའི་དོན་དེ་ལྟར་ཡིན་པའི་ཕྱིར་ཏེ། རྟོག་གེ་འབར་བ་ལས། གལ་ཏེ་སྡིག་པ་ཤིན་ཏུ་ཐད་པར་གྱུར་པ་
[055A]༄༅། །ཡིན་ན་ཅིའི་ཕྱིར་སྔོན་གྱི་ལས་ཀྱི་རྣམ་པར་སྨིན་པ་ནི་མ་གཏོགས་སོ། །ཞེས་བསྟན་ཅེ་ན། དམུས་ལོང་དང། མིག་གཅིག་པ་དང། ཞ་པོ་དང། འཐེང་པོ་དང། ལྐུགས་པ་དང། འོན་པ་ལ་
སོགས་པའི་ངོ་བོ་ཉིད་དུ་གྱུར་པའི་རྒྱུ་འབྲས་ཉེ་བར་ལོངས་སྤྱོད་པ་ལ་དགོངས་ནས་བསྟན་པ་ཡིན་ཏེ། གང་གིས་ཕྱིར་རྣམ་པར་སྨིན་པའི་གནས་སྐབས་ཀྱི་ངོ་བོར་གྱུར་པའི་ལས་རྣམས་ཀྱི་འབྲས་བུ་ནི་ཡོངས་སུ་ཟད་པར་ནུས་པ་ཡོད་པ་
མ་ཡིན་ནོ། །ཞེས་གསུངས་པའི་ཕྱིར། གཞན་གོ་སླ། མདོ་དེ་བྱེ་བྲག་སྨྲ་པའི་ལས་ངེས་པའི་འབྲས་བུ་འབྱིན་ངེས་ཀྱི་ཤེས་བྱེད་དང་ཐེག་ཆེན་པས་སྔར་བཤད་པ་དེ་ལྟར་བཞེད་དོ། །རྟགས་གཉིས་པ་གྲུབ་སྟེ། ལས་
དེའི་རྣམ་སྨིན་མ་སྨིན་གོང་ལ་སྦྱངས་ཏེ་ལས་དེ་དག་གིས་སོར་ཕྲེང་སོགས་བཞིན་ཡིན་པའི་ཕྱིར། རྟོག་གེ་འབར་བ་ལས། རྒྱུར་གྱུར་པའི་སེམས་པས་མངོན་པར་འདུས་བྱས་པ་ནི། སེམས་པའི་ཁྱད་པར་གཞན་ཐོབ་པ་ནི་ཡོངས་
སུ་ཟད་པར་འགྱུར་བ་ཡིན་ཏེ། ཇི་ལྟར་སོར་མོའི་ཕྲེང་བ་དང། མ་སྐྱེས་དགྲ་དང། སག་དང། ཕ་གསོད་པ་དང། མྱ་ངན་མེད་ལ་སོགས་པ་དག་ལ་བསྟན་པ་བཞིན་ནོ། །ཞེས་དང། བཤེས་སྤྲིངས་ལས་གང་ཞིག་
སྔོན་ཆད་བག་མེད་གྱུར་བ་དག་ཕྱི་ནས་བག་དང་ལྡན་པར་གྱུར་དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཉན་ཐོས་

[055B] རྟོག་གེ་འབར་བའི་ལུང་དེ་རྒྱུ་དུས་ཀྱི་སྡིག་པའི་སེམས་པས་ལས་ངན་ཆེན་པོ་བྱས་པ་ཡང་དགེ་པའི་སེམས་པའམ་སྒོམ་པ་ཁྱད་པར་ཅན་ཐོབ་ན་འདག་པར་བཤད་པ་མི་འཐད་པར་ཐལ། མ་སྐྱེས་དགྲ་སོགས་ལ་དགེ་བའི་སེམས་པ་
ཁྱད་པར་ཅན་སྐྱེས་ཀྱང་ལས་ངན་དེ་མ་ཟད་པར་མནར་མེད་པར་སྐྱེས་པར་མདོ་ལས་བཤད་པའི་ཕྱིར། ཇི་སྐད་དུ་རྟོག་གེ་འབར་བ་ལས། གལ་ཏེ་མ་སྐྱེས་དགྲ་དང་མ་གསོད་པ་དག་ལ་དགེ་པའི་སེམས་པ་གཞན་སྐྱེས་པ་ཡོད་བཞིན་
དུ་ཅིའི་ཕྱིར་ལས་ཟད་པར་མ་གྱུར་ནས་མནར་མེད་པ་དག་ཏུ་སྐྱེས་ཞེ་ན། ཞེས་གསུངས་པའི་ཕྱིར། དེ་ལ་འོ་ན། མཚམས་མེད་ཀྱི་སྡིག་པ་དེ་རྩ་བ་ནས་དག་པར་མ་བྱས་པར་ཐལ། དམ་བཅའ་འཐད་པའི་ཕྱིར། འདོད་ན་
ལས་དེའི་རྣམ་སྨིན་ངན་སོང་གི་སྡུག་བསྔལ་གཏན་དུ་མི་མྱོང་བར་མ་བྱས་པར་ཐལ། འདོད་པའི་ཕྱིར། འདོད་མི་ནུས་ཏེ། ལས་འབྲས་ལ་ཡིད་ཆེས་པའི་ཆེད་དུ་མནར་མེད་པ་དེར་སྐྱེས་པའི་ཚུལ་བསྟན་པ་ཙམ་མ་གཏོགས་
དམྱལ་བའི་མེ་སོགས་ཀྱིས་ཀྱང་མ་རིག་ཅིང་དེས་གཏན་མ་མྱོང་པའི་ཕྱིར་ཏེ། དཔེར་ན། དར་གྱི་ཕོ་ལོང་སྟེ་གྲུ་གུ་ས་ལ་བརྡབ་ནས་འཕར་བ་བཞིན་དུ་དེར་སྐྱེས་ཙམ་བྱས་ནས་ཐར་པའི་ཕྱིར། རྟོག་གེ་འབར་བ་ལས་
དེའི་ལས་དང་འབྲས་བུ་ཡིད་ཆེས་བསྐྱེད་པའི་ཕྱིར་མནར་མེད་པ་ལ་སོགས་པར་སྐྱེ་པ་བསྟན་པ་ཡིན་གྱི། ལས་རྣམས་ལྷག་མ་མ་ལུས་པར་ཟད་པ་ནི་མ་ཡིན་ཏེ། དར་གྱི་ཕོ་ལོང་བརྡབ་པ་ལས་འཕར་བ་བཞིན་དུ་དེར་སྐྱེས་ཤིང་ཐར་བ་

[056A]༄༅། །ཡིན་ལ། ང་རྒྱལ་བའི་མེའི་ཕྲེང་བ་ལ་སོགས་པའི་ཀྱང་རེག་པ་མ་ཡིན་ཏེ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འོ་ན། ལས་དེའི་འབྲས་བུ་ཙམ་ཡང་མ་ལུས་པར་དག་པར་ཐལ། དེའི་ངན་འགྲོའི་རྣམ་
སྨིན་ལ་དེའི་ཕྱིར་ན་མ་ཁྱབ་ཅིང་འདོད་མི་ནུས་ལ་རྟགས་གྲུབ་སྟེ། དེའི་སྡིག་པ་རྩ་བ་ནས་དག་ཀྱང་ལས་དེའི་འབྲས་བུ་མེད་པ་མ་ཡིན་པའི་ཕྱིར། རྟོག་གེ་འབར་པ་ལས། དེ་ལྟར་ན་སྡིག་པ་ཤིན་ཏུ་རྩ་བ་ནས་འབྱིན་པར་གྲུབ་ལ་
ལས་ལ་འབྲས་བུ་མེད་པ་ཡང་མ་ཡིན་ནོ། །ཞེས་གསུངས་པའི་ཕྱིར་འདིས་ནི་ལས་དེའི་འབྲས་བུ་ཙམ་དང། ལས་དེའི་རྣམ་སྨིན་གྱི་འབྲས་བུ་དོན་གཅིག་པར་འདོད་པ་འང་གསལ་ལོ། །ཡང་ཁ་ཅིག་རྣམ་སྨིན་འབྱིན་ངེས་ཀྱི་
ལས་ཡིན་ན་རྣམ་སྨིན་འབྱིན་པར་ངེས་པས་ཁྱབ་པ་དང། རྣམ་སྨིན་འབྱིན་པར་མ་ངེས་པའི་ལས་ཡིན་ན། རྣམ་སྨིན་མི་འབྱིན་པར་ངེས་པས་ཁྱབ་ཟེར་ན། བྱས་བསགས་ཀྱི་ལས་ཡང་ཡིན། ད་གདོད་གཉེན་པོ་སྟོབས་བཞིས་རྣམ་
སྨིན་འདག་ངེས་ཀྱི་གཞི་མཐུན་པའི་ལས་ཆོས་ཅན། རང་གི་རྣམ་སྨིན་འབྱིན་ངེས་ཡིན་པར་ཐལ། རྣམ་སྨིན་འབྱིན་ངེས་ཀྱི་ལས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། རང་གི་རྣམ་སྨིན་མྱོང་ངེས་ཀྱི་ལས་ཡིན་
པའི་ཕྱིར། བྱས་བསགས་ཀྱི་ལས་ཡིན་པའི་ཕྱིར། ཁྱབ་སྟེ། སའི་དངོས་གཞི་ལས། མྱོང་བར་འགྱུར་བར་ངེས་པའི་ལས་ནི་བསམ་བཞིན་དུ་བྱས་པ་དང། བསགས་པ་གང་ཡིན་པའོ། །ཞེས་གསུངས་པའི་ཕྱིར་

[056B] བྱས་ཤིང་བསགས་པའི་ལས་ནི་མྱོང་ངེས་ཀྱི་ལས་སུ་བཤད་པའི་ཕྱིར། རྩ་བར་འདོད་མི་ནུས་ཏེ། རང་གི་རྣམ་སྨིན་མི་འབྱིན་པར་ཚད་མས་ངེས་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། དེ་བཞིན་དུ་མ་སྐྱེས་
དགྲ་དང་མ་གསོད་པ་སོགས་ཀྱིས་བྱས་པའི་མཚམས་མེད་ཀྱི་ལས་བསགས་མ་ཐག་པ་རྣམས་འཕེན། གཞན་ཡང། ལས་བྱས་པ་མིན་ལ་བསགས་པ་ཡིན་ཅིང་རང་གི་རྣམ་སྨིན་འབྱིན་པར་ཚད་མས་ངེས་པའི་ལས་དེ་ཆོས་ཅན། རང་
གི་རྣམ་སྨིན་འབྱིན་ངེས་ཀྱི་ལས་ཡིན་པར་ཐལ། རྩ་བའི་དམ་བཅའ་གཉིས་པ་དེའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར། མ་ངེས་པའི་ལས་ལ་རང་གི་རྣམ་སྨིན་མི་འབྱིན་པ་མང་ཡང། རང་གི་རྣམ་སྨིན་
འབྱིན་པ་ཡང་དུ་མ་ཡོད་པའི་ཕྱིར་ཏེ། དེའང་རྐྱེན་དང་འཕྲད་ན་འབྲས་བུ་འབྱིན་པ་དུ་མ་ཡོད་པའི་ཕྱིར་ཏེ། དཔེར་ན། ཁྱིམ་བདག་དཔལ་སྐྱེས་དང། དགེ་སློང་པ་ལང་སྐྱོངས་གི་གཏམ་རྒྱུད་ལྟ་བུ་ཡིན་པའི་ཕྱིར། ཚོམས་ལས་
སྡིག་པ་ཆུང་དུ་བྱས་པས་ཀྱང། །འཇིག་རྟེན་ཕ་རོལ་འཇིགས་ཆེན་དང། །ཕུང་གྲོལ་ཆེན་པོ་བྱེད་འགྱུར་ཏེ། །ཁོང་བར་སོང་པའི་དུག་བཞིན་ནོ། །བསོད་ནམས་ཆུང་ངུ་བྱས་པས་ཀྱང། །འཇིག་རྟེན་ཕ་རོལ་བདེ་ཆེན་འདྲེན། །དོན་
ཆེན་དག་ཀྱང་བྱེད་འགྱུར་ཏེ། །འབྲུ་རྣམས་ཕུན་སུམ་ཚོགས་སྨིན་བཞིན། །ཞེས་དང། ལམ་རིམ་ལས་ཀྱང། ལས་དགེ་བ་ཆུང་ངུ་ལས་ཀྱང་འབྲས་བུ་བདེ་བ་ཆེ་བ་འབྱུང་ལ། ལས་མི་དགེ་བ་ཆུང་ངུ་ལས་ཀྱང་འབྲས་བུ་

[057A]༄༅། །སྡུག་བསྔལ་ཤིན་ཏུ་ཆེ་བ་འབྱུང་བས་ནང་གི་རྒྱུ་འབྲས་ཀྱི་འཕེལ་འདྲ་བ་ནི་ཕྱི་རོལ་གྱི་རྒྱུ་འབྲས་ལ་མེད་དོ་།ཞེས་དང། ས་སྡེ་ལས། མི་འདོད་བཞིན་དུ་བྱས་པ་ཞེས་དང། མ་བསགས་པའི་ལས་ནི་
རྣམ་པ་བཅུ་པོ་ཇི་སྐད་བསྟན་པ་ཉིད་དོ་ཞེས་གསུངས་པའི་ཕྱིར་ཁྱིམ་བདག་དེས་སྔོན་མི་འདོད་བཞིན་དུ་རྫུན་སྨྲས་པ་མ་བསགས་པའི་ལས་ཡིན་པའི་ཕྱིར། རྩ་བར་འདོད་ན། ངེས་པའི་ལས་ཡིན་པར་ཐལ་
འདོད་པའི་ཕྱིར། ཁྱབ་སྟེ། དེ་གཉིས་དོན་གཅིག་ཡིན་པའི་ཕྱིར་འདོད་མི་ནུས་ཏེ། མ་ངེས་པའི་ལས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁྱབ་སྟེ། སའི་དངོས་གཞི་ལས། མྱོང་བར་འགྱུར་བ་མ་ངེས་
པའི་ལས་ནི་བསམ་བཞིན་དུ་བྱས་ལ་མ་གསགས་པ་གང་ཡིན་པའོ་ཞེས་གསུངས་པའི་ཕྱིར། ཡང་ཁ་ཅིག་དབུ་མ་པའི་ལུགས་ཀྱི་སྐབས་འདིར་ཡང་དྲངས་མ་ཐག་པའི་མ་བསགས་པའི་ལས་བཅུ་དང། རྨི་ལམ་གྱི་ལས་ལམ་
བསགས་པའི་ལས་ཀྱིས་ཁྱབ་པའི་ཤེས་བྱེད་ས་སྡེའི་ལུང་དེ་འདྲེན་པ་མི་འཐད་པར་ཐལ། དེ་ལྟར་བཤད་པ་དབུ་སེམས་ལུགས་མི་ཤེས་པའི་རྟགས་ཡིན་པའི་ཕྱིར། རྩ་བར། ལས་མེད་ལ་སོགས་ཀླན་ཀ་ཡི་།ཞེས་སོགས་
གསུངས་པའི་ཕྱིར། དེའི་སྐབས་སུ་དབུ་སེམས་རྩོད་ཚུལ་ཡོད་པའི་ཕྱིར། གཞན་ཡང། རྨི་ལམ་གྱི་ལས་ལ་བསགས་པའི་ལས་ཅིག་མེད་པར་ཐལ། ས་སྡེའི་ལུགས་ལ་མེད་པའི་ཕྱིར། འཁོར་གསུམ་ཁས་

[057B] དེ་ལ་སེམས་ཙམ་བས་བསགས་པའི་ལས་གཅིག་མེད་པར་འདོད་ཀྱང་དབུ་མ་པས་དེ་ལ་བསགས་པའི་ལས་གཅིག་ཡོད་པར་བཞེད་པའི་ཕྱིར། ལས་བསགས་པ་ཙམ་ཡོད་པར་མ་ཟད། རྣམ་སྨིན་འབྱིན་
ངེས་ཀྱང་ཡོད་པར་ཁས་ལེན་པའི་ཕྱིར་ཏེ། དབུ་མ་པས་སྲིད་ཞི་དོན་དམ་པར་རོ་མཉམ་པ་བཞིན་དུ་སང་རྨི་གཉིས་ཀྱང་དོན་དམ་པར་མེད་མཉམ་དང། ཐ་སྙད་དུ་མིང་རྟོག་གི་དབང་གིས་བཞག་ཙམ་དུ་མཚུངས་པའི་རྒྱུ་མཚན་གྱིས་ཡིན་པའི་
ཕྱིར༑ མདོ་ལས། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་གལ་ཏེ་ཉིན་པར་བསྒོམས་པས་རྣམ་པར་འཕེལ་བ་རྨི་ལམ་ན་སྒོམ་པས་ཀྱང་རྣམ་པར་འཕེལ་ལོ། །དེ་ཅིའི་ཕྱིར་ཞེ་ན། རྨི་ལམ་དང་ཉིན་
བར་ནི་རྣམ་པར་རྟོག་པ་མེད་དོ། །སྐྱེས་པའམ་བུད་མེད་གང་རྨི་ལམ་ན་དགེ་པའམ་མི་དགེ་པའི་ལས་ཤིག་བྱེད་ན་ཅི་དེའི་ལས་སོགས་པའམ་ཉེ་བར་སོགས་པར་འགྱུར་རམ། ཞེས་དང། དེའི་ཐད་ཀྱི་ལེགས་བཤད་གསེར་
ཕྲེང་ལས། དེ་ལ་སོགས་པ་ནི་རང་གི་ངོ་བོའི་སོགས་པའོ། །ཉེ་བར་སོགས་པ་ནི་འབྲས་བུ་བསྐྱེད་པའི་ནུས་པ་དང་ལྡན་པའོ་ཞེས་དང། རྣམ་བཤད་ལས། ཉིན་པར་སྲོག་བཅད་པ་དང་རྨི་ལམ་ན་སྲོག་བཅད་པ་
ལ་རྗེས་ཀྱི་སྐབས་སུ་དེ་བདག་གིས་བསད་དོ། །དེ་བདག་གིས་བསད་པ་ལེགས་སོ། །ཞེས་མངོན་ཞེན་དྲག་པོས་གསོས་འདེབས་ན་ལས་ལམ་དུ་འགྱུར་བར་མཚུངས་པར་འདོད་ལ་ཞེས་གསུངས་པའི་ཕྱིར། ཡང་ཁ་ཅིག་རྨི་

[058A]༄༅། །ལམ་ལ་ལས་བསོགས་པ་ཡོད་ཀྱང་ངེས་པའི་ལས་དང། ལས་ལ་མ་རྫོགས་པར་སོགས་བ་མེད་ཟེར་ན། འོ་ན། སྲིད་ཞི་དང་སད་རྨི་དག་དོན་དམ་པར་མེད་མཉམ་དང་ཐ་སྙད་དུ་མིང་རྟོག་གི་དབང་གིས་
བཞག་ཙམ་རོ་མཉམ་པ་མ་ཡིན་པར་ཐལ། སད་རྨི་གང་ལའང་མི་བསད་པའི་ལས་ལ་རྗེས་ཀྱི་མངོན་ཞེན་གྱིས་གསོས་ན་ལས་ལ་མ་རྫོགས་པ་དང་ངེས་པའི་ལས་སུ་འགྱུར་བ་གཅིག་མེད་པའི་ཕྱིར་ཁྱབ་ཅིང་འདོད་མི་ནུས་པ་གཉིས་
ཀ་ཡིན་ཏེ། དོན་དམ་པར་གྲུབ་པ་མེད་པས་དགེ་སྡིག་བྱེད་པ་ཐམས་ཅད་རྣམ་རྟོག་གིས་བཏགས་པ་ཁོ་ནའི་འཇོག་དགོས་པས་རྗེས་ཀྱི་མངོན་ཞེན་གྱིས་གསོས་སད་རྨི་གཉིས་ཀར་ལས་ལམ་རྫོགས་སོ།། །།ཨོཾ་སྭ་སྟི། ཐུབ་
བསྟན་འཛིན་མར་སྐལ་བཟང་ཞིང་བའི་ཚོགས། །ཕན་བདེའི་ལོ་ཏོག་ལོངས་སུ་སྤྱོད་པའི་ཕྱིར། །བཀྲ་ཤིས་གཡས་སུ་འཁྱིལ་བའི་ཆོས་གྲྭ་ལས། །ཆོས་སྦྱིན་བདུད་རྩིའི་གྲུ་ཆར་འདི་ཕབ་པོ།། །།སརྦ་མངྒ་ལཾ།།

[058B][BLANK PAGE]