
[001A]༄༅། དཔལ་འཁོར་ལོ་སྡོམ་པའི་ཇ་མཆོད་རྡོ་རྗེའི་ལུས་ཀྱི་མཆོད་སྤྲིན་བཞུགས།    ༈    བསྡུ་ན།  ཨོཾ་ཨཱཧཱུཾ་ཧ་ཧོཧྲཱི་
 ཞེས་བྱིན་གྱིས་བརླབས་ལ་ལུས་དཀྱིལ་ཀྱི་ལྷ་ཚོགས་གསལ་བཏབ་ནས།  བདག་ལུས་ཡིད་མ་ལྷར་གསལ་སྤྱི་གཙུག་ཏུ། །སྐྱབས་གནས་ཀུན་འདུས་བླ་མ་རྡོ་རྗེ་འཆང། །རྒྱ་ཇ་འབུལ་ལོ་བརྩེ་བས་རྗེས་བཟུངས་ལ། །སྐུ་གསུང་ཐུགས་ཀྱིས་བྱིན་གྱིས་བརླབ་ཏུ་གསོལ་
སྙིང་དབུས་ཕྱི་ནང་རྡོ་རྗེ་གདན་གྱི་སྤོང། །དཔྱིད་ཐིག་སྟོན་མཆོག་དཔའ་བོ་ཡབ་ཡུམ་ལ། །རྒྱ་ཇ་འབུལ་ལོ་སྐུ་གསུམ་ཟུང་འཇུག་གི་གོ་འཕང་ཚེ་འདིར་ཐོབ་བར་བྱིན་གྱིས་རློབས། །ཆོས་ཀྱི་འཁོར་ལོར་སྤྱན་སོགས་ཡུམ་ཆེན་བཞི། །
དབྱེར་མེད་སྙིང་པོའི་རྣལ་འབྱོར་རྣམ་བཞི་ལ། །རྒྱ་ཇ་འབུལ་ལོ་ཆེས་དང་ལོངས་སྤྱོད་ཀྱི། །ཡོན་ཏན་མ་ལུས་ཀུན་ནས་རྒྱས་པར་མཛོད། །སྐྲ་མཚམས་ལ་སོགས་གནས་དང་ཉེ་གནས་ན། །ཀུན་བཟང་ལ་སོགས་དཔའ་བོ་མཁའ་
འགྲོའི་གར། །རྒྱ་ཇ་འབུལ་ལོ་དྲག་པོའི་ལས་ཀུན་སྒྲུབས། །ཐུགས་ཀྱི་རིགས་ཀྱི་ཕོ་ཉས་རྟག་སྐྱོང་མཛོད། །མཆན་ཁུང་ལ་སོགས་ཞིང་དང་འདུན་རྟོག་ན། །སྒྲིབ་སེལ་ལ་སོགས་དཔའ་བོ་མཁའ་འགྲོའི་གར། །རྒྱ་ཇ་འབུལ་
ལོ་དབང་གི་ལས་ཀུན་སྒྲུབས། །གསུང་གི་རིགས་ཀྱི་ཕོ་ཉས་རྟག་སྐྱོང་མཛོད། །མཚན་མ་ལ་སོགས་འདུ་དང་དུར་ཁྲོད་ན། །ཟླ་འོད་གཞོན་སོགས་དཔའ་བོ་མཁའ་འགྲོའི་གར། །རྒྱ་ཇ་འབུལ་ལོ་ཞི་བའི་ལས་ཀུན་སྒྲུབས། །སྐུ་ཡི་

[001B] །ཕྱོགས་མཚམས་དུར་ཁྲོད་ཁ་དང་དབང་པོའི་སྒོར། །ཀེའུ་རི་ལ་སོགས་སྒོ་མཚམས་མ་བརྒྱད་གར། །རྒྱ་ཇ་འབུལ་ལོ་རབ་འབྱམས་ལས་ཀུན་སྒྲུབས། །བར་ཆད་བགེགས་དཔུང་མིང་གི་ལྷག་མར་
མཛོད། །སྲེད་པས་མ་གོས་རང་ལུས་ལྷ་སྐུའི་ངོར། །སྦྱངས་རྟོགས་སྤར་བྱས་བདུད་རྩིར་རོལ་པ་ཡིས། །མཆོག་གི་བདེ་བས་དྲངས་པའི་ལྷན་སྐྱེས་དངོས། །སྤྲོས་བྲལ་སྟོང་པའི་དབྱིངས་སུ་འཇུག་པར་ཤོག་སྐྱེ་ཤི་བར་དོ་འབྲས་
བུའི་སྐུ་གསུམ་དུ། །འཁྱེར་བའི་ཐབས་མཁས་བཅོས་དང་བཅོས་མིན་ལམ། །ཚེ་འདིར་མངོན་དུ་གྱུར་ནས་ཟུང་འཇུག་གི་གདོད་མའི་རྒྱལ་ས་མྱུར་དུ་ཟིན་བར་ཤོག་བཟའ་བཏུང་གོས་དང་ཡོ་བྱད་གནས་མལ་སོགས། །ཇི་སྙེད་འབྲེལ་
པ་ཐོབ་ཚད་ཡིད་ཅན་ཀུན། །དམན་པའི་གནས་སུ་ནམ་ཡང་མི་གཞོལ་བར། །མཁའ་སྤྱོད་ཞིང་དུ་རིག་འཛིན་སྐུ་ཐོབ་ཤོག་ །ཅེས་ཇ་མཆོད་འདི་ཡང་དག་ལྡན་དཔོན་ལྷས་བསྐུལ་ངོར་བདེ་ཆེན་སྙིང་པོས་སྦྱར་བའོ།།།
   ༈    །སུརྱ་དཧྭ་ཛས་ཡོན་སྦྱར་རྣམ་དཀར་མཐུས། །ས་ལམ་བགྲོད་པ་རབ་མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་ཤོག་ །།དགེའོ། །།


﻿༄༅། ། དཔལ་འཁོར་ལོ་སྡོམ་པ་ལུ་ཡི་པའི་མདུན་སྐྱེད་སྒྲུབ་མཆོད་ཕྱི་རོལ་མཆོད་པ་ལག་མཆོད་དང་བཅས་པའི་ངག་འདོན་བདེ་ཆེན་ཆར་འབེབས་ཞེས་བྱ་བ་བཞུགས་ཤོ་ །། །། ༄༅། །བླ་མ་དང་དཔལ་
འཁོར་ལོ་སྡོམ་པ་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། །འདིར་དཔལ་འཁོར་ལོ་སྡོམ་
པའི་རས་བྲིས་ཀྱི་དཀྱིལ་འཁོར་ལ་བརྟེན་ནས་མདུན་སྐྱེད་བསྒྲུབ་དེ་མཆོད་པ་འབུལ་ཚུལ་དང། ཕྱི་རོལ་མཆོད་པ་ལག་མཆོད་དང་བཅས་པ་ཇི་ལྟར་བྱ་བའི་ཚུལ་ལག་ཏུ་བླང་བདེ་བར་དགོད་པ་ལ་གཉིས་ལས། དང་
པོ་ལ། དཀྱིལ་འཁོར་སྒྲུབ་པ་དང་མཆོད་པ་གཉིས་ལས་དང་པོ་ནི། སྟེགས་ཇི་ལྟར་འཚམས་པ་ཁེབ་བཟང་པོས་གཡོགས་པའི་སྟེང་དུ་རས་བྲིས་ཀྱི་དཀྱིལ་ཐང་བཀྲམ། མཐར་ཉེར་སྤྱོད་ལྷ་གྲངས་དང་
མཉམ་པའམ། ཉུང་མཐའ་ཚར་བཅུ་ལ་སོགས་པ་དཀྱིལ་འཁོར་གཙོ་བོའི་གཡོན་ཕྱོགས་ནས་མགོ་བརྩམས་ཏེ་རིམ་པ་ལྟར་དགོད། དཀྱིལ་འཁོར་བ་དང་ཕྱོགས་སྐྱོང་ལ་སོགས་པའི་གཏོར་མའང་
བཤམ༑ མདུན་ཕྱོགས་སུ་ཆུ་བཞི་བཟེད་ཞལ་དང་བཅས་པ་དང། སྒྲུབ་པ་པོའི་མདུན་དུ་ནང་མཆོད་རྡོར་དྲིལ་ཊ་མ་རུ་རྣམས་ཀྱང་རང་གི་གཡོན་ངོས་ནས་མགོ་བརྩམས་ཏེ་དགོད། བདག་སྐྱེད་རྣལ་འབྱོར་
བཞི་རྫོགས་པ་བཟླས་པ་དང་བཅས་པའི་མཐར་ཉེར་བསྡུ་བྱས་ཏེ་རང་བདེ་མཆོག་ཕྱག་གཉིས་པར་གསལ་གདབ། འདིར་དཀྱིལ་ཆོག་བདེ་ཆེན་རོལ་མཚོར་ཀུ་ཤ་དགྲམ་པ་དང་སྦྱང་བ་གསུམ་བྱ་བར་བཤད་

[075A]༄༅། །པ་ནི་དངོས་བསྟན་རྡུལ་ཚོན་གྱི་དཀྱིལ་འཁོར་གྱི་དབང་དུ་བྱས་པར་སྣང་ཞིང། རས་བྲིས་ལ་དགོས་མི་དགོས་ཀྱི་གསལ་ཁ་མི་སྣང་ཡང་བྱས་ན་འགལ་བ་མེད་པར་མངོན་པས་ལོང་ཡོད་ཅིང་
སྤྲོན། ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་གཉིས་གཉིས་གཤིབ་བ་བརྒྱད། ཁནྚ་རོ་ཧི་དང། ལས་བུམ་གྱི་ཆུས་བསང་ནས། ཧཱུཾ་ལས་སྐྱེས་པའི་ཀུ་ཤ་རྣམས་སུ་གྱུར་པར་བསམ་ལ། ཨོཾ་
ཀུ་ཤ་འདི་ནི་གཙང་ཞིང་དགེ་ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གིས་བགེགས་རྣམས་ཐམས་ཅད་ནི། །
ཞི་དང་བཀྲ་ཤིས་མཛད་དུ་གསོལ། །སཱ་ཧཱ། ཞེས་བརྗོད་ལ། ཀུ་ཤ་སྔ་མའི་རྩེ་མོས་ཕྱི་མའི་རྩ་བ་ནོན་པར་བྱས་ཏེ། ཕྱོགས་གཡོན་སྐོར་དང། འཚམས་གཡས་སྐོར་དུ་དཀྱིལ་འཁོར་གྱི་མཐའ་ལ་
དགོད་པར་བྱའོ། །དེ་ནས་སྦྱངས་པ་བྱ་བ་ནི། གཏོར་མ་གསུམ་ཁཎྚ་རོ་ཧིས་བསང། སྭ་བཧའ་ཝས་སྦྱང། ཨ་ཀ་རོ་ལན་གསུམ་གྱིས་བརླབ། ཨོཾ་སརྦྦ་བི་གྷྣན་ནམ་སརྦ་ཏ་ཐཱ་ག་ཏེ་བྷྱོ་བི་ཤྭོ་མུ་
ཁེ་བྷྱ་སརྦ་ཏད་ཁཾ་ཨུད་ག་ཏོ་སྥར་ཎ་ཧི་མཾ་ག་ག་ན་ཀཾ་གྲི་ཧྣ་ངཾ་བ་ལི་ཏ་ཡེ་སཱ་ཧཱ། ཞེས་པ་ཚར་རེ་བརྗོད་ཅིང་གཏོར་མ་རེ་དཀྱིལ་འཁོར་ལ་ཕྱིར་བསྐོར་ལ་བཏང། དེ་ནས་ཏིང་ལོ་དང་ཆང་བུ་སྦྲགས་པ་ཆ་
རེས་དཀྱིལ་འཁོར་ལ་བསྐོར་བ་དང་མཉམ་དུ་ཞལ་བཞི་པའི་སྔགས་རེ་བརྗོད་པ་ལན་གསུམ་བྱ། དེ་ནས་དེ་དག་ཕྱི་རོལ་ཏུ་ངོར་ཞིང། རྡོ་རྗེ་གསོར། དྲིལ་བུ་དསིལ་ཏེ། གང་དག་དཀྱིལ་འཁོར་ཆེན་པོ་ལ་
གནས་ཤིང་བདག་ཅག་གིས་དཀྱིལ་འཁོར་སྒྲུབ་པར་བྱེད་པ་ལ་བར་དུ་གཅོད་པའི་བགེགས་ཀྱི་ཚོགས་ཐམས་ཅད་མཆོད་སྦྱིན་གྱི་གཏོར་མ་འདིས་ཚིམ་པར་གྱིས་ལ། གནོད་པ་དང་གདུག་པའི་སེམས་ཞི་ཞིང། ཞི་

[075B]ཅེས་བརྗོད་དེ་ཞལ་བཞི་པའི་སྔགས་བཟླས། གུ་གུལ་གྱི་དུད་པས་བདུག་ཡུངས་དཀར་གྱིས་བྲབ་པར་བྱའོ། །དེ་ནས་
དཀྱིལ་འཁོར་གྱི་གཟུགས་པ་རྙན་མཻ་ལོང་ལ་འཆར་དུ་བཅུག་ལ། ཇི་ལྟར་བལྟམས་པ་སོགས་ཀྱི་ཚིགས་སུ་བཅད་པ་སྔགས་དང་བཅས་པ་བརྗོད་དེ། དཀྱིལ་འཁོར་ལ་ཁྲུས་གསོལ་ལ། མ་དག་པའི་དྲི་མ་
སྦྱང། དེ་ནས་བུམ་པ་བསྒྲུབ་ན་ལས་བུམ་གྱི་ཆུ་དང་མ་བསྒྲུབ་ན་ནང་མཆོད་དཀྱིལ་འཁོར་ལ་གཏོར་ཞིང། ཨོཾ་ཁཎྚ་རོ་ཧི་ཧཱུཾ་ཧཱུཾ་ཕཊ། ཧེ་དཀར་པོ། །རུ་དམར་པོ། །ཀ་མཐིང་ཀ་སྟེ། དེ་གསུམ་
གྱི་དོན་རང་བཞིན་གྱིས་གྲུབ་པའི་རྒྱུ་དང། བརྗོད་པ་བྲེལ་བ་དང། གང་དུ་འང་མི་གནས་པ་ཉིད་དོ། །ཨོཾ་སྭ་བྷཱ་ཝ་ཤུད་དྷ་སརྦྦ་དྷ་རྨྨ་སྭ་བྷཱ་ཝ་ཤུ་དཧོ་ཧཾ། དཀྱིལ་འཁོར་རང་བཞིན་གྱིས་རྣམ་པར་
དག་པས་བཟུང་བ་དང་འཛིན་པས་སྟོང་པས་སྟོང་པ་ཉིད་དུ་གྱུར། ཧེ་རུ་ཀ་ཞེས་པའི་ཡི་གེ་གསུམ་ཡོངས་སུ་གྱུར་པ་ལས། ཨོཾ་དཀར་པོ། །ཨཱ་དམར་པོ། །ཧཱུཾ་སྔོན་པོ་གསུམ་སྟེང་ནས་སྟེང་
དུ་བརྩེགས་པར་གྱུར། དེ་ལས་རིམ་པ་བཞིན་སྐུ་གསུང་ཐུགས་ཀྱི་འཁོར་ལོའི་ལྷ་ཚོགས་རྣམས་སྤྲོས། འགྲོ་བ་ཐམས་ཅད་འཁོར་ལོ་གསུམ་གྱི་ལྷ་ཚོགས་སུ་གྱུར་ཏེ། སྙོམས་པར་ཞུགས་པས་བྱང་ཆུབ་
ཀྱི་སེམས་སུ་ཞུ་སྟེ། ཨོཾ་ཨཱ་ཧཱུཾ་ལ་རིམ་པ་བཞིན་དུ་ཐིམ་ཞིང། ཨོཾ་ཡང་ཨཱ་ལ། ཨཱ་ཡང་ཧཱུཾ་ལ། དེའི་ཞབས་ཀྱུ་ཨུ་ནི་ཧ་ལ། ཧ་མགོ་བོ་ལ། མགོ་བོ་ཟླ་ཚེས་ལ། དེ་ཐིག་ལེ་ལ། དེནཱ་ད་ལ་
ནཱ་ད་ཡང་ཇེ་ཕྲ་ཇེ་ཕྲལ་སྐྲའི་རྩེ་མོ་བརྒྱ་སྟོང་གི་ཆ་ཙམ་དུ་གྱུར། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ་ཧཾ། ནཱ་ད་ཡང་མི་དམིགས་པའི་ཕྱིར། ཐམས་ཅད་སྟོང་པ་ཉིད་དུ་གྱུར། སྟོང་པའི་དང་ལས་ཡཾ་

[076A]༄༅། །སྔོན་པོ་ཡོངས་སུ་གྱུར་པ་ལས་རླུང་གི་དཀྱིལ་འཁོར་ཁ་དོག་སྔོན་པོ། །ཅེས་པ་ནས། མཉམ་པ་ཉིད་ཀྱི་ཡེ་ཤེས། ཟླ་བའི་དབུས་སུ་དཀར་ལ་དམར་བའི་མདངས་ཅན་གྱི་ཧཱུཾ་ཡིག་སོ་སོར་
རྟོགས་པའི་ཡེ་ཤེས། ཧཱུཾ་ལས་དོག་སྣ་ལྔ་པའི་འོད་ཟེར་འཕྲོ་བའི་ཞེས་པ་ནས། འཁོར་གྱི་ལྷ་ཐམས་ཅད་ཀྱི་དཔྲལ་བར་རྡོ་རྗེའི་འཕྲེང་བ་འཛིན་པ། ལྷ་ཐམས་ཅད་ཀྱི་དཔྲལ་བར་བཧྲཾ་དཀར་པོ་ཡོངས་
སུ་གྱུར་པ་ལས་རྣམ་སྣང་དཀར་པོ་ཞེས་པ་ནས། གཡས་བརྐྱང་གིས་བཞུགས་པ། གཙོ་བོའི་ཐུགས་ཀར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། ཞེས་པ་ནས། ཙ་ཎྚི་ཀའི་ངོ་བོ་ཕཊ་ཕཊ་
དུད་ཁ་རྣམས་ཀྱིས་མཚན་པར་གྱུར། ཕེཾ་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཁཎྚ་རོ་ཧི་སོགས་ལས་སྔགས་ཀྱིས་ཕྱི་འབྲང་གི་བགེགས་བསྐྲས། ཤྲཱི་ཧེ་རུ་ཀ་ཨ་རྒྷཾ་
སོགས་ཆུ་གཉིས་ཉེར་སྤྱོད་ཀྱིས་མཆོད། ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་རང་དང་གཙོ་བོ་ཐ་མི་དད་པའི་སྤྱི་གཙུག་ནས་ཞུགས། སྙིང་ཁར་ཆགས་པ་ཆེན་པོའི་མེས་ཞུ་བའི་
བྱང་ཆུབ་ཀྱི་སེམས་རྡོ་རྗེའི་ལམ་ནས་ཡུམ་གྱི་པདྨར་བབས་པ་ཡོངས་སུ་གྱུར་པ་ལས་དཔལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་སུ་རྫོགས་པར་གྱུར་ནས་
ཡུམ་གྱི་པདྨ་ནས་འཕྲོས། ཨོཾ་བཛྲ་ཨཾ་ཀུ་ཤ་ཛཿ་སོགས་བརྗོད། རང་རང་གི་དམ་ཚིག་པ་རྣམས་དང་གཉིས་སུ་མེད་པར་གྱུར། ཕེཾ་ལྷ་ཐམས་ཅད་ཀྱི་ཐུགས་ཁར་ཉི་གདན་ལ་གནས་པའི་ཧཱུཾ་ཡིག་གི་འོད་
ཟེར་གྱིད་དབང་གི་ལྷ་རྣམས་མདུན་གྱི་ནམ་མཁར་སྤྱན་དྲངས། སྔར་ལྟར་མཆོད། དེ་བཞིན་གཤེགས་པ་རྣམས་ཀྱིས་མངོན་པར་དབང་བསྐུར་དུ་གསོལ། ཅེས་པ་ནས། དོན་གྲུབ་ཀྱིས་དབུ་བརྒྱན་བར་

[076B] །གཉིས་པ་དཀྱིལ་འཁོར་མཆོད་པ་ནི། མཆོད་པ་རྣམས་སྒྲུབ་ཐབས་བཞིན་བསང་སྦྱང་བྱིན་གྱིས་བརླབས་ནས། རང་གི་ཐུགས་ཁའི་ཧཱུཾ་ལས་བྱུང་བའི་
མཆོད་པའི་ལྷ་མོ་རྣམས་ཀྱིས་མཆོད་པར་གྱུར། པར་བསམ། དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འཕུལ་ལགས་ན། །བཞེས་ཏེ་བདག་
ལ་བཀའ་དྲིན་སྩོལ། ཨོཾ་ཨཱ་ཧྲིའ་པྲ་ཝཱ་ར་སད་ཀ་རཾ་ཨརྒྷཾ་པྲ་ཏཱི་ཙྪ་སཱ་ཧཱ། ཞེས་རྡོ་རྗེ་ཐལ་མོ་ཁ་ཕྱེ་ནས་མཆོད་ཡོན་གྱི་སྣོད་བཟུང་སྟེ་བཟེད་ཞལ་གྱི་སྣོད་དང་པོར་ལན་གསུམ་ཕུལ་ཏེ་ལྷ་རྣམས་ཀྱི་ཕྱག་བཀྲུས་པར་
བསམ༑ དེ་བཞིན་དུ་ཚིགས་བཅད་དང་སྡགས་གཞེན་རྣམས་སྔ་མ་བཞིན་ལ། ཡོན་ཆབ་དང། ཨརྒཾ་ཞེས་པའི་གནས་སུ་ཆ་གཞན་གསུམ་ལ་རིམ་པ་བཞིན། ཞབས་བསིལ་དང་པཱ་ཏྱཾ་ཞེས་བ་བཅུག་ཅིང་
གཡས་པའི་འུ་ཚུར་བཅིངས་ནས་འཐེབ་མཛུབ་ཀྱིས། སྣོད་གཉིས་པ་ནས་མེ་ཏོག་ཆུ་དང་བཅས་པ་བླངས་ཏེ་ཁ་གྱེན་དུ་བསྟན་ནས། འགྱིང་པ་དང་བཅས་པས་ལན་གསུམ་སྐོར་ནས་བཛུབ་མོ་ནས་རིམ་གྱིས་
དགྲོལ་བའི་ཕྱག་རྒྱས་བཟེད་ཞལ་གཉིས་པར་ཕུལ་ཏེ། ལྷ་རྣམས་ཀྱི་ཞབས་བཀྲུས་པར་བསམ། ཞལ་བསིལ་དང། ཨཉྫ་མ་ཎཾ་ཞེས་པ་བཅུག་ཅིང། ཆུ་སྣོད་གསུམ་པ་ནས་གཡས་པའི་ཁུ་ཚུར་གྱི། མཐེབ་
མཛུབ་ཀྱིས་མེ་ཏོག་ཆུ་དང་བཅས་པ་བླངས་ཏེ་ཁུ་ཚུར་ཁ་འོག་ཏུ་བསྟན་ལ་མཐེའུ་ཆུང་ནས་རིམ་གྱིས་དགྲོལ་བའི་ཕྱག་རྒྱས་བཟེད་ཞལ་གསུམ་པར་ལན་གསུམ་ཕུལ་ཏེ། ཞལ་བ་ཤལ་ཞིང་བཀྲུས་པར་བསམ། བསང་
གཏོར་དང། པྲོ་ཀྵ་ཎྀ་ཞེས་པ་བཅུག་ཅིང། སླར་ཡང་སྣོད་གསུམ་པ་ནས་གཡས་པའི་ཀུ་ཤའི་ཆུན་པོས་ཆུ་བླངས་ནས། བཟེད་ཞལ་གསུམ་བར་ལན་གསུམ་བཟང་གཏོར་བྱས་ཏེ། ལྷ་རྣམས་ཀྱི་སྐུ་
[077A]༄༅། །ཐམས་ཅད་ལ་གཏོར་བས་དག་པར་བསམས་ལ་ཆུ་བཞི་དབུལ། ཏིང་འཛིན་པིར་གྱིས་བྲིས་པའི་སྨིན་ལེགས་གཟུགས། །འཁྲི་ཤིང་གཞོན་ནུ་བཞིན་དུ་ལུས་ཕྲ་ཞིང། །བཞིན་རས་
རྒྱས་པས་ཟླ་བའི་མཛེས་པ་འཕྲོག་ཨུཏྤལ་སྔོན་པོའི་མིག་ཅན་མཆུ་སྒྲོས་དམར། །སྤེལ་ལེགས་མེ་ཏོག་ཕྲེང་བ་འཛིན་མཛད་མ། །འདོད་པའི་བདེ་ལ་ཆགས་པ་མང་སྤྲུལ་ཏེ། །དཀྱིལ་འཁོར་བ་རྣམས་
དགྱེས་པ་བསྐྱེད་པའི་ཕྱིར། །ཉེར་སྤྱོད་ལྷ་མོའི་བདེ་བས་མཆོད་པར་བྱ། །རྡོ་རྗེ་ཁུ་ཚུར་གཉིས་ཁ་གྱེན་དུ་བསྟན་ནས་གཏོར་བའི་ཕྱག་རྒྱ་དང། ཨོཾ་བཛྲ་པུཥྤེ་པྲ་ཏཱི་ཙྪ་ཨཱ་ཧཱུཾ། ཞེས་མེ་ཏོག་དང། དེ་བཞིན་དུ་
བདུག་སྤོས་ནས་ཞལ་ཟས་ཀྱི་བར་ལ་ཚིགས་བཅད་དང་སྔགས་སྔ་མ་བཞིན་དུ་བརྗོད་ལ། ཁྱད་པར་ནི་སྤེལ་ལེགས་མེ་ཏོག་ཕྲེང་བ་འཛིན་མཛད་མ། །ཞེས་དང། པུཥྤེ། ཞེས་པའི་གནས་སུ་རིམ་པ་
བཞིན། དྲི་ཞིམ་བདུག་པའི་སྤོས་སྣོད་འཛིན་མཛད་མ། །ཞེས་དང། རྡོ་རྗེ་ཁུ་ཚུར་གཉིས་ཁ་ཐུར་དུ་བསྟན་ནས་སྤོས་འབུལ་བའི་ཕྱག་རྒྱ་དང། དཧུ་པེ། ཞེས་པས་བདུག་སྤོས་དང། རིན་ཆེན་འོད་
འབར་སྣང་གསལ་འཛིན་མཛད་མ། །རྡོ་རྗེ་ཁུ་ཚུར་གཉིས་ཀྱི་མཐེ་བོང་ག་ཤིབས་ཏེ་བསྒྲེང་བའི་ཕྱག་རྒྱ་དང། དའི་པེ། ཞེས་མར་མེད་དང། སྟོང་གསུམ་ངད་ལྡང་དྲི་མཆོག་འཛིན་མཛད་མ། །རྡོ་རྗེ་ཁུ་
ཚུར་བརྐྱང་བའི་ཐལ་མོས་དྲི་བྱུག་པའི་ཕྱག་རྒྱ་དང། གནྡྷེ། ཞེས་དྲི་དང། རོ་བརྒྱ་ལྡན་པའི་ཞལ་ཟས་འཛིན་མཛེད་མ། །རྡོ་རྗེ་ཁུ་ཚུར་གཉིས་ཁ་གྱེན་ཏུ་བསྟན་ནས་ཐལ་མོ་བརྐྱང་བའི་ཕྱག་རྒྱ་དང། ནི་ཝིདྱ་
ཞེས་པ་རྣམས་བཅུག་ལ་ཞལ་ཟས་ཀྱི་བར་དབུལ། ཡིད་འོང་རོལ་མོའི་ཆ་བྱད་མཐའ་ཡས་ལས། །བྱུང་བའི་གདངས་སྙན་མི་འདྲ་དུ་མ་ཅན། །ཐོས་པས་ལུས་སེམས་གདུང་བཞི་བྱེད་པ། །སྣ་ཚོགས་

[077B] །ཨོཾ་བཛྲ་ཤཔྟ་པྲ་ཏཱི་ཙྪ་ཨཱ་ཧཱུཾ་སཱ་ཧཱ། ཞེས་རོལ་མོད་བུལ། ཕུལ་བྱུང་གཟུགས་མཛེས་ཡིད་འཕྲོག་རྒྱན་གྱིས་སྦུད། །ལང་ཚོ་རབ་རྒྱས་གླུ་དང་གར་ལ་མཁས། །དབང་པོ་
དྲུག་ལ་རྨད་བྱུང་བདེ་བསྟེར། །ཀུན་གྱི་དགའ་སྐྱེད་མཆོད་པའི་ལྷ་མོ་ནི། །པི་ཝང་གླིང་བུ་རྔ་ཟླུམ་རྫ་རྔམས། །གདངས་སྙན་སྒྲ་ཡིས་རྣ་བའི་དགའ་སྟོན་འགྱེད། །རབ་འབྱམས་མཆོད་པའི་སྤྲིན་
གྱིས་བདག་མཆོད་ན། །དགྱེས་བཞིན་བཞེས་ཏེ་མཆོག་རྣམས་སྩལ་དུ་གསོལ། །རྡོ་རྗེ་ཁུ་ཚུར་གཉིས་ཀྱིས་བི་ཝང་བརྡུང་བའི་ཚུལ་དང། ཨོཾ་བཛྲ་བའི་ཎེ་ཧཱུཾ་ཧཱུཾ་ཕཊ། གླིང་བུ་བསྒྱུར་བའི་ཚུལ་དང། ཨོཾ་
བཛྲ་བཾ་ཤེ་ཧཱུཾ་ཧཱུཾ་ཕཊ། སོར་མོས་མཆན་ཁུང་གི་ཐད་དུ་རྔ་སྨྲི་ཏཾ་ག་བརྡུང་བའི་ཚུལ་དང། ཨོཾ་བཛྲ་སྨྲི་ཏཾ་གེ་ཧཱུཾ་ཧཱུཾ་ཕཊ། སོར་མོས་འོག་ཏུ་རྫ་རྔ་ཆེན་པོ་བརྡུང་བའི་ཚུལ་དང། ཨོཾ་བཛྲ་མུ་རཾ་ཛེ་ཧཱུཾ་ཧཱུཾ་ཕཊ། པི་ཝང་
ཞེས་པ་ནས། དགའ་སྟོན་འགྱེད་ཅེས་པའི་ཚིག་རྐང་གཉིས་ཀྱི་གནས་སུ། བཞིན་མཛེས་འཛུམ་དང་ལྡེམ་པའི་འགྱིང་བག་ཅན། །སྙན་པའི་གླུ་ལེན་མཛེས་པའི་གར་བསྒྱུར་མ། །ཞེས་བཅུག་ལ། གོང་གི་
ཚིག་རྐང་བཞི་དང། མཐའི་ཚིག་རྐང་གཉིས་སྔ་མ་བཞིན་དུ་སྦྱར་བའི་རྗེས་སུ། རྡོ་རྗེ་ཁུ་ཚུར་གཉིས་ཁ་ཕྱིར་བསྟན་ཏེ་ཁ་འགྲམ་གཉིས་སུ་བཞག་པ་བཞད་པའི་ཚུལ་དང། ཨོཾ་བཛྲ་ཧཱ་སྱེ་ཧཱུཾ་ཧཱུཾ་ཕཊ། རྡོ་རྗེ་
ཁུ་ཚུར་གཉིས་དགུར་བཞག་སྟེ་བསྙེས་པའི་ཚུལ་དང། ཨོཾ་བཛྲ་ལཱ་སྱེ་ཧཱུཾ་ཧཱུཾ་ཕཊ། ཏིང་ཤག་དཡོལ་བའི་ཚུལ་དང། ཨོཾ་བཛྲ་གའི་རྟི་ཧཱུཾ་ཧཱུཾ་ཕཊ། གར་བསྐོར་བའི་ཚུལ་དང། ཨོཾ་བཛྲ་ནྲི་ཏྱ་ཧཱུཾ་ཧཱུཾ་ཕཊ་
ཅེས་བརྗོད་དེ། དེ་བཞིན་དུ་འོག་མ་གཉིས་ལའང་སྦྱར་ལ་ཁྱད་པར་ནི། མེ་ཏོག་སྐོན་བུ་དྲི་ཞིམ་བདུག་སྤོས་དང། །མར་མེའི་སྡོང་བུ་དྲི་ཡི་དུང་ཆོས་འཛིན། །སྔར་གྱི་མེ་ཏོག་ནས་དྲིའི་བར་གྱི་ཕྱག་རྒྱ་བཞི་

[078A]༄༅། །རིམ་པ་བཞིན་བྱས་ལ། ཨོཾ་བཛྲ་པུཥྤེ་ཧཱུཾ་ཧཱུཾ་ཕཊ། ཨོཾ་བཛྲ་དཧུ་པེ་ཧཱུཾ་ཧཱུཾ་ཕཊ། ཨོཾ་བཛྲ་དའི་པེ་ཧཱུཾ་ཧཱུཾ་ཕཊ། ཨོཾ་བཛྲ་གནྡྷེ་ཧཱུཾ་ཧཱུཾ་ཕཊ། དྲི་མེད་མེ་ལོང་སྤྲང་ཆང་སྣོད་དང་ནི། །སྣ་ཚོགས་
གོས་དང་ཆོས་ཀྱི་འབྱུང་གནས་འཛིན། །གཡོན་རྡོ་རྗེ་ཁུ་ཚུར། བནང་དུ་བསྟན་པའི་སྟེང་དུ་གཡས་པའི་ལག་མཐིལ་ཕྱིར་བསྟན་པ་མེ་ལོང་གི་ཕྱག་རྒྱ་དང། ཨོཾ་རཱུ་པ་བཛྲི་ཧཱུཾ་ཧཱུཾ་ཕཊ། སྔར་གྱི་ཞལ་ཟས་ཀྱི་ཕྱག་
རྒྱ་འམ་ཡང་ན་རྡོ་རྗེ་ཐལ་མོ་ཁ་གྱེན་དུ་ཕྱེ་བ་རོའི་ཕྱག་རྒྱ་དང། ཨོཾ་ར་ས་བཛྲི་ཧཱུཾ་ཧཱུཾ་ཕཊ། རྡོ་རྗེ་ཁུ་ཚུར་གཉིས་གྱི་གོས་འབུལ་བའི་ཕྱག་རྒྱ་དང། ཨོཾ་སྤར་ཤ་བ་ཛྲི་ཧཱུཾ་ཧཱུཾ་ཕཊ། རྡོ་རྗེ་བསྔམ་པ་ལས་མཐེའུ་ཆུང་རྩེ་
སྦྲད་ལ་བརྐྱང་མཛུབ་མོ་གཉིས་དང་མཐེ་བོང་གཉིས་བརྐྱང་སྟེ་བཀྱེང་ ཨོཾ་དྷ་རྨཿ་དྷཱ་ཏུ་བཛྲི་ཧཱུཾ་ཧཱུཾ་ཕཊ། ཅེས་རིག་མ་བཅུ་དྲུག་གིས་མཆོད། རབ་འབྱམས་ཞིང་ན་ཇི་སྙེད་གཟུགས་
མཆིས་པ། །ཡོངས་སུ་གྱུར་པ་ལས་བྱུང་ལྷ་མོ་ནི། །བཞིན་རས་འཛུམ་ཞིང་སྐུ་ཡི་མཛེས་པ་སྟོན། །གཟུགས་ཀྱི་རྡོ་རྗེ་མ་ཡི་མཆོད་པ་ཡིས། །གང་ཤར་གཟུགས་ཀྱི་སྣང་བ་ཐམས་ཅད་ནི། །གཟུགས་
ཀྱི་རྡོ་རྗེ་མར་ནི་ཤར་བའི་མཐུས། །མི་འགྱུར་བདེ་བ་ཆེན་པོ་རབ་རྩལ་ཏེ། །བདེ་སྟོང་མཆོག་གི་ཏིང་འཛིན་རྫོགས་པར་ཤོག་སྔར་གྱི་མེ་ལོང་གི་ཕྱག་རྒྱ་དང། ཨོཾ་རུ་པ་བཛྲི་ཧཱུཾ་ཧཱུཾ་ཕཊ། ཅེས་གཟུགས་དང་
དེ་བཞིན་དུ་ཚིགས་བཅུང་གཞན་རྣམས་སྔ་མ་བཞིན་དུ་བརྫོད་ལ། ཁྱད་པར་ནི། གཟུགས་ཞེས་པ་འོག་མ་བཞི་ལ་རིམ་པ་བཞིན། སྒྲ་དང་དྲི་དང་རོ་དང་རེག་བྱ་ཞེས་པས་བརྗེས་ནས། བཞིན་རས་འཛུམ་
ཞིང་སྐུ་ཡི་མཛེས་པ་སྟོན། །ཞེས་པའི་གནས་སུ། སྙན་པའི་པི་ཝང་བརྡུང་ཞིང་གླུ་ལེན་མ། །ཞེས་པ་བཅུག་པའི་རྗེས་སུ། སྔར་གྱི་པི་ཝང་བརྡུང་བའི་ཚུལ་དང། ཨོཾ་ཤ་པྟ་བཛྲི་ཧཱུཾ་ཧཱུཾ་ཕཊ། ཅེས་བརྗོད་

[078B] །བཟང་པོའི་དྲི་ཡིས་ཕྱོགས་ཀུན་རབ་འགེངས་མ། །ཨོཾ་གནྡྷེ་བཛྲི་ཧཱུཾ་ཧཱུཾ་ཕཊ། ཅེས་དང། བདུད་རྩིས་གང་བའི་རིན་ཆེན་སྣོད་འཛིན་མ། །ཨོཾ་རས་བཛྲི་
ཧཱུཾ་ཧཱུཾ་ཕཊ། ཅེས་དང། འཇམ་མཉེན་རེག་བྱ་མཆོག་གིས་ཡིད་འཕྲོག་མ། །ཨོཾ་སྤརཤ་བཛྲ་ཧཱུཾ་ཧཱུཾ་ཕཊ། ཅེས་འདོད་ཡོན་ལྔས་མཆོད་དོ། །དྲི་མེད་གསེར་གྱི་རྩིབས་སྟོང་འོད་འབར་བ། །རིན་ཆེན་
ཨི་ནྟྲ་ནཱི་ལའི་ཏོག་གིས་མཛེས། །སྣ་ཚོགས་ཕྲ་བཀོད་མུ་ཏིག་ཆུན་འཕྱང་གིས། །ཁོར་ཡུག་བརྒྱན་པའི་གདུགས་ཀྱིས་མཆོད་པར་བྱ། །གཡོན་དེ་བཞིན་གཤེགས་པའི་ཁུ་ཚུར་བྱས་པའི་མཐེ་བོའི་
སྟེང་དུ་གཡས་པ་ཁ་ཐུར་དུ་བསྟན་པ་བརྐྱང་ལ། ཨོཾ་བཛྲ་ཙྪ་ཏྲ ྒ་པྲ་ཏཱི་ཙྪ་ཧཱུཾ་སཱ་ཧཱ། ཞེས་གདུགས་དང། དྲང་ཞིང་ལྡེམ་པའི་རིན་ཆེན་ཡུ་བ་ནི། །ཟླ་ཕྱེད་རྡོ་རྗེ་རིན་ཆེན་རྩེ་མོ་ཅན། །དར་ལྕེ་གསུམ་པ་
རླུང་གིས་བསྐྱོད་པ་ན། །སིལ་སིལ་འཁྲོལ་བའི་དྲིལ་ཆུང་སྒྲ་སྒྲོག་ཅིང། །སུམ་ཁུག་འཁྱོག་གི་འགྱིང་དང་རབ་ཏུ་ལྡན། །མཛེས་པའི་སྲོག་ཆགས་མཚན་མ་ཡོད་མེད་ཀྱི། །མི་མཐུན་ཕྱོགས་ལས་རྒྱལ་
བའི་རྒྱལ་མཚན་དང། །རབ་མཛེས་བདན་རྣམས་ཀྱིས་མཆོད་པར་བྱ། །གཡོན་པའི་ཁུ་ཚུར་གྱི་སྟེང་དུ་གཡས་པའི་གྲུ་མོ་བཙུག་པའི་རྡོ་རྗེ་ཁུ་ཚུར་ཕྲག་པ་གཡོན་ཕྱོགས་སུ་ཁྱེར་བ་དང། ལག་པ་གཉིས་
བརྐྱང་བའི་སྲིན་ལག་གི་ཚིགས་དབུས་མ་བཀུག་ནས། བདན་རྩེ་གསུམ་པའི་ཚུལ་དུ་བསྒྲེངས་ཏེ་ལག་པ་གཉིས་བརྐྱང་ནས་སྟེང་དུ་བཏེགས་པ་ལྟར་བཞག་ལ། ཨོཾ་བཛྲ་ཀེ་ཏུ་པྲ་ཏིངྐ་པྲ་ཏཱི་ཙྪ་ཧཱུཾ་སཱ་ཧཱ། ཞེས་
རྒྱལ་མཚན་དང་བདན། ནམ་མཁའི་རྒྱན་གྱུར་རིན་ཐང་མེད་པའི་གོས། །སྣ་ཚོགས་དར་གྱི་ཤམ་བུ་གཡོབ་ཅན། །ཙན་དན་སྦྲུལ་གྱི་སྙིང་པོའི་དྲིས་བསྒོས་པ། །རབ་འབྱམས་བླ་རེའི་སྤྲིན་གྱིས་

[079A]༄༅། །མཆོད་པར་བྱ། །རྡོ་རྗེ་ཁུ་ཚུར་གཉིས་ཀྱིས་ནམ་མཁའ་ལ་བླ་རེ་འདེགས་པའི་ཚུལ་ལམ། ཡང་ན་གཡོན་པད་བར་མཉམ་གཞག་བྱས། གཡས་པ་ཁ་ཐུར་དུ་བསྟན་ཏེ་བླ་རེ་བཀྱེད་པའི་
བསམས་པས་ནམ་མཁའ་ལ་ཡོངས་སུ་བསྐོར་ལ། ཨོཾ་བཛྲ་བི་ཏཱ་ན་པྲ་ཏཱི་ཙྪ་ཧཱུཾ་སཱ་ཧཱ། ཞེས་བླ་རེད་བུལ། འཛམ་བུ་ཆུ་བོའི་གསེར་ལས་ལེགས་བྱས་ཤིང། །རྩིབས་སྟོང་ལྡན་པའི་དཔག་ཚད་ལྔ་བརྒྱ་པ། །
ཉི་མ་གཉིས་པ་ལྟ་བུར་མཁར་འཕགས་ཏེ། །དཔག་ཚད་འབུམ་ལམ་ཉི་མ་གཅིག་གིས་གཅོད། །དེའི་མཐུས་ནམ་མཁའི་ལམ་ནས་དཔུང་ཚོགས་བཞི། །གླིང་བཞི་ལ་གནས་དང་པོར་བགྲོད་བྱེད་པའི། །
འཁོར་ལོ་རིན་ཆེན་ཕུལ་བས་འགྲོ་བ་ཀུན། །ཆོས་ཀྱི་སྲིད་ལ་དབང་བསྒྱུར་ཐོབ་པར་ཤོག་ལག་པའི་མཁྲིག་མ་གཉིས་བསྣོལ་ཏེ། རྒྱབ་སྦྱར་ལ་སོར་མོ་རྣམས་གཅིག་ལ་གཅིག་འཁྱུད་དེ། མཐེ་བོང་
གཉིས་ལག་པའི་མཐིལ་དུ་བཀུག་ལ། ཨོཾ་བཛྲ་ཙཀྲརཏྣ་པྲ་ཏཱི་ཙྪ་ཧཱུཾ་སཱཧཱ། ཞེས་འཁོར་ལོ། རིན་ཆེན་བཻཊཱུརྱ་ཡི་ཟུར་བརྒྱད་ལས། །སྤྲོས་པའི་འོད་ཀྱིས་དཔག་ཚད་བརྒྱ་ཡི་བར། །མཚན་མོའང་ཉིན་མོ་
བཞིན་དུ་སྣང་བྱེད་ཅིང། །ཚབས་གདུངས་ཚེ་འོད་ཀྱིས་བསིལ་བ་སྟེར། །དེར་ནི་དུས་མིན་འཆི་དང་ནད་རྣམས་སེལ། །ཡིད་ལ་གང་བསམས་ཕལ་ཆེར་འབྱུང་འགྱུར་བའི། །ནོར་བུ་རིན་ཆེན་ཕུལ་བས་
འགྲོ་ཀུན་གྱི། །ཆོས་ལྡན་རེ་བ་ཡིད་བཞིན་འགྲུབ་པར་ཤོག་ཁུ་ཚུར་གཉིས་ཀྱི་མཛུབ་མོ་གཉིས་ཚིགས་བཅག་སྟེ་མཐེ་བོང་གཉིས་རྩེ་སྦྲང་ལ་ཙ་ཀྲརཏྣའི་གནས་སུ། མཎིར་ཏྣ་ཞེས་ནོར་བུ་དང། ཡིད་འོང་
བལྟ་ན་སྡུག་པའི་བུད་མེད་ནི། །ལུས་དང་ཁ་ནས་དྲི་ཞིམ་རབ་ཏུ་འབྱུང། །གང་གིས་རེག་ན་བདེ་བའི་མཆོག་སྟེར་ཞིང། །གླིང་དེར་བཀྲེས་སྐོམ་མྱ་ངན་སེལ་པར་བྱེད། །བུད་མེད་སྐྱོན་ལྔ་སྤངས་ཤིང་ཡོན་

[079B] ༑རྣམ་པ་བརྒྱད་དང་རབ་ཏུ་ལྡན་གྱུར་པའི། །བཙུན་མོ་རིན་ཆེན་ཕུལ་བས་འགྲོ་བ་ཀུན། །ཟག་མེད་བདེ་བ་ཆེ་ལ་སྤྱོད་པར་ཤོག་རྡོ་རྗེ་འབྱུང་བ་ལས། རྡོ་རྗེ་ཐལ་མོ་ལས་མཛུ་བ་མོའི་རྩེ་མེ་དགུག་ནས་
ནི༑ ༑གུང་མོ་མཉམ་པའི་ཚིགས་སུ་སྦྱར། །རྡོ་རྗེ་དབྱིངས་ཀྱི་དབང་མོར་བཤད། །ཅེས་པའི་ཕྱག་རྒྱ་དང། སྟྲིར་ཏྣ། ཞེས་བཙུན་མོ། །གཞན་ལ་མི་འཚེ་ཆོས་མ་ཡིན་པ་སྤངས། །ཡང་དག་ཐ་
སྙད་ལས་ལ་སྐྱོབ་མེད། །ས་ཡི་བདག་པོའི་ཡིད་ལ་བསམས་པ་རྣམས། །མ་སྨྲས་པར་ཡང་ཤེས་ནས་སྒྲུབ་པར་བྱེད། །དབུང་རྣམས་འགྲོ་དང་གནས་དང་ལྡོག་པ་ཡི། །བྱ་བ་ཀུན་ལ་རབ་ཏུ་མཁས་གྱུར་
པའི༑ ༑བློན་པོ་རིན་ཆེན་ཕུལ་བས་འགྲོ་བ་ཀུན། །རྒྱལ་བའི་དགོངས་པ་ཇི་བཞིན་སྐོང་བར་ཤོག་རྡོ་རྗེ་བསྡམས་པ་ལས། གོང་མོ་གཉིས་དང་ཐ་མ་བཞི་གཤིབས་ཏེ་བསྒྲེངས་པའི་ཕྱག་རྒྱ་དང། བ་རི་ཎཱ་ཡ་
ཀར་ཏྣ། ཞེས་བློན་པོ་དང། ཡན་ལག་བདུན་གནས་གངས་ཀྱི་རི་བོ་འདྲ། །རང་བཞིན་གླང་པོ་སྟོང་གི་སྟོབས་དང་ལྡན། །ཉི་མ་གཅིག་གིས་འཛམ་གླིང་ལན་གསུམ་འཁོར། །ཅང་ཤེས་སྐུད་པ་ཡིས་ཀྱང་
དཀྲི་བར་ནུས། །གཞན་ལ་མི་གནོད་མི་འཁྲུག་དལ་གྱིས་འགྲོ། །ཕ་རོལ་སྡེ་ལས་རྒྱལ་བར་བྱེད་པ་ཡི། །གླང་པོ་རིན་ཆེན་ཕུལ་བས་འགྲོ་བ་ཀུན། །ཐེག་པ་མཆོག་གི་བཞོན་པས་འགྲོ་བར་ཤོག་ལག་པ་
གཡོན་པའི་མཐིལ་དུ་གཡས་པའི་གྲུ་མོ་བཞག་སྟེ་བསྒྲེངས་ལ། གཡས་པའི་ཁུ་ཚུར་འོག་ཏུ་གླང་པོའི་སྣ་ལྟར་བྱས་ཏེ། ག་ཛ་རཏྣ། ཞེས་གླང་པོ། མེ་ཏོག་ཀུ་མུད་བཞིན་རབ་ཏུ་དཀར། །ལྷ་ཡི་གཙུག་
རྒྱན་ནོར་བུ་སོགས་ཀྱིས་བརྒྱན། །མདོག་དང་དབྱིབས་དང་བོངས་ཚོད་ཕུན་སུམ་ཚོགས། །བསྒོན་ཉིན་གཅིག་འཛམ་གླིང་ལན་གསུམ་འཁོར། །ལུས་ལ་ནད་མེད་གཟི་བརྗིད་ཆེན་པོ་ཅན། །ཡོངས་སུ་

[080A]༄༅། །ང་ལ་བ་མེད་པའི་བཞོན་པ་ནི། །རྟ་མཆོག་རིན་ཆེན་ཕུལ་བས་འགྲོ་བ་ཀུན། །རྫུ་འཕྲུལ་མཆོག་གི་ཤུགས་དང་ལྡན་པར་ཤོག་རྡོ་རྗེ་ཁུ་ཚུར་གཅེར་བའི་གུང་མོ་གཉིས་དང་སྲིན་ལག་
གཉིས་བརྐྱངས། མཐེ་བོང་གཉིས་རྣ་བ་ལྟར་བྱས་ལ། ཨ་ཤྭ་རཏྣ། ཞེས་རྟ་མཆོག་རྡོ་རྗེ་རིན་ཆེན་མཐོན་ཀ་མར་གད་དང། །གསེར་དང་དངུལ་དང་སྤུག་ལ་སོགས་པ་ནི། །ཟད་པ་མེད་པས་ས་
ཕྱོགས་རབ་འགེངས་པ། །དེ་ཡི་འབྱོར་བ་ཤིན་ཏུ་བརྟན་པ་སྟེ། །གཡོ་དང་སྒྱུ་མེད་གཞན་ལ་གནོད་པ་མེད། །སྐྱེ་བོ་ཐམས་ཅད་རབ་ཏུ་དགའ་འགྱུར་བའི། །ཁྱིམ་བདག་རིན་ཆེན་ཕུལ་བས་འགྲོ་བ་
ཀུན༑ ༑གསུང་རབ་རིན་ཆེན་མཛོད་ཀུན་འཛིན་པར་ཤོག་ཐལ་མོ་གཉིས་བག་ན་ལ་སྙིམ་པའི་ཚུལ་དུ་བྱས་པ་ནམ་མཁའ་མཛོད་ཀྱི་ཕྱག་རྒྱད་པྲལ་བར་བཞག་ལ། གྲྀ་ཧ་པ་ཏི་རཏྣ། ཞེས་ཁྱིམ་བདག་སྟེ་
རིན་ཆེན་སྣ་བདུན་གྱིས་མཆོད། འཁོར་ལོའི་སྐབས་ཀྱི་སྔགས་ཀྱི་ཐོག་མཐའ་ཕྱི་མ་དྲུག་ལའང་སྦྱར་རོ། །རིན་ཆེན་སྣ་བདུན་འབུལ་བའི་ཚིགས་བཅད་རྣམས་ནི་མདོ་དྲན་པ་ཉེར་བ་ཞག་ལས་གསུངས་པའི་
དོན་བསྡུས་པའོ། །མཆོད་པ་དེ་རྣམས་ནི་བུམ་དབང་དང་འབྲེལ་བའི་མཆོད་པའོ། །དེ་ནས་ནང་མཆོད་གཏོར་མ་ལྟར་བྱིན་གྱིས་བརླབས་ལ། དེ་ཡང་བདག་བསྐྱེད་ལ་མཆོད་པའི་ཚེ། ཐོད་པའི་མདུན་རང་དང་
མདུན་བསྐྱེད་ལ་མཆོད་པའི་ཚེ་ཕྱིར་བསྟན་ལ་གཡོན་པའི་མཐེབ་སྲིན་སྦྱར་ནས་གཡོན་སྐོར་དུ་ལན་གསུམ་དཀྲུགས་ཏེ། དབུས་སུ་སྙིང་པོ་བྱུང་བར་བསམས་ནས་མཐེབ་སྲིན་གྱིས་དབུས་ནས་བླངས་ལ། སྨིན་མཚམས་
ཡན་གྱི་གྱེན་དུ་གཏོར་ཞིང། མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད། ཨོཾ་ཨམྲྀཏ་ཨུ་ད་ཀ་ཧཱུཾ་ཧཱུཾ་ཋ་ཋ། ཏྲཾ་ཨཱ་ཁཾ་ཧཱུཾ། ཨོཾ་ཨཱ་ཧཱུཾ། ཞེས་བྱིན་

[080B] རྡོ་རྗེའི་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར་བར་བསམས་ལ། མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་
ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་དཔལ་ལྡན་བླ་མ་དམ་པའི་ཞལ་དུ་ཨོཾ་ཨཱ་ཧཱུཾ། ཞེས་རྩ་བའི་བླ་མ་དང་
དེ་བཞིན་དུ་བརྒྱུད་པའི་བླ་མ་རྣམས་ཀྱི་མཚན་གྱི་མཐར། ཨོཾ་ཨཱ་ཧཱུཾ། བཏགས་ལ་དབུལ། དེ་ནས་ལྷ་དྲུག་ཅུ་རྩ་གཉིས་ཀྱི་སྔགས་དང། བླ་མེད་ཀྱི་ལྷ་གཞན་རྣམས་ཀྱི་སྔགས་ཀྱི་མཐར། ཨོཾ་ཨཱ་ཧཱུཾ་
བརྗོད་ལ་སྙིང་གའི་ཐད་དུ་གྱེན་དུ་འཐོར་ཞིང་དབུལ། དེ་ནས་ལྕེ་རྩེ་སྨིན་འཚམས་སྤྱི་གཙུག་གསུམ་དུ་ཚང་གི་ཐིག་ལེ་བྱས་ནས། ཆོས་སྐྱོང་གི་སྔགས་ཀྱི་མཐར། ཨོཾ་ཨཱ་ཧཱུཾ། བཏགས་ལ་དབུལ་
དེ་ནས་དུར་ཁྲོད་ཆེན་པོ་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་རྣམས་དང་སེམས་ཅན་ཐམས་ཅད་ལྷར་གྱུར་པ་
རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཞེས་ལྟེ་བའི་ཐད་ནས་འཐོར་ཞིང་མཆོག་སྦྱིན་པའི་ཕྱག་རྒྱས་ཕུལ་ནས། རང་གི་ལྕེ་ལ་བཞག་ལ། ཨོཾ་ཨམྲྀ་ཏ་སྭད་ན། སྭ་བྷ་ཝ་ཨཱ་ཏྨ་ཀོཿ་ཧཾ། ཞེས་བརྗོད་ལ། འགྲོན་
ཐམས་ཅད་ཡེ་ཤེས་ཀྱི་བདུད་རྩིས་མཉེས་པར་གྱུར། སྙིང་གའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་བཞི་དང། སྒོ་མཚམས་མ་བརྒྱད་ཀྱིས་ཐོད་པ་ན་གནས་པའི་བདུད་རྩི་ལྔས་མཆོད། བར་བསམ་ལ་
ཨོཾ་སརྦ་བཛྲ་ཀཱ་མི་ནི་སརྦབྷ་ཀྵཾ། ཤོ་དྷ་ཡ་གུ་ཧྱ་བཛྲི་ཎི་སཱཧཱ། མཉེས་ཤིང་ཚིམ་སྟེ་ལྷ་ཐམས་ཅད་ཀྱི་ཞལ་ནས། ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ། ཅེས་གསུངས་པར་བསམ། དེ་དག་ནི་གསང་དབང་དང་འབྲེལ་

[081A]༄༅། །པའི་མཆོད་པའོ། །ཡབ་ཀྱི་གསང་གནས་མི་དམིགས་པ་ལས། ཞེས་པ་ནས། བདེ་བ་ཆེན་པོ་ཉམས་སུ་མྱོང་བར་གྱུར། པར་བསམས་པ་ནི་གསང་མཆོད་དེ། དེ་དག་ནི་དབང་
གསུམ་པ་དང་འབྲེལ་བའི་མཆོད་པའོ། །དཀྱིལ་འཁོར་བའི་ལྷ་རྣམས་ལྷན་སྐྱེས་ཀྱི་བདེ་བ་དང། དེ་ཁོ་ན་ཉིད་དབྱེར་མེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་དགྱེས་པར་གྱུར་
པར་བསམས་པ་རི་དེ་ཁོ་ན་ཉིད་ཀྱི་མཆོད་པ་སྟེ། དབང་བཞི་པ་དང་འབྲེལ་བའི་མཆོད་པའོ། །དེ་ནས་གཙོ་བོ་ཡབ་ཡུམ་གྱི་སྙིང་པོ་ཉེ་སྙིང་བཞི། འཁོར་གྱི་ལྷ་རྣམས་ཀྱི་སྙིང་པོ། །ཡབ་ཡུམ་གྱི་སྔགས་ཀྱི་
རྐང་བརྒྱད་བརྗོད་དེ་མཆོད་པ་འམ་བསྟོད་པ་བྱ། དེ་ནས་གྲུབ་ན་གྲུབ་ཆེན་ད་རི་ཀ་པས་མཛད་པའི་བསྟོད་པ། ཆོས་ཀྱི་གྲགས་པས་མཛད་པའི་བསྟོད་པ། རིན་ཆེན་རྡོ་རྗེས་མཛད་པའི་བསྟོད་པ་ཆེ་ཆུང་
སོགས་པཎ་གྲུབ་རྣམས་ཀྱིས་མཛད་པའི་བསྟོད་པ་ཅི་རིག་པས་བསྟོད། དེ་ནས། བདག་གིས་ལུས་དང་ངག་དང་ཡིད་ཀྱིས་ཀྱང། །ཆགས་དང་ཞེ་སྡང་རྣམ་པར་རྨོངས་སེམས་ཀྱིས། །སྲིད་པ་ཉམ་དར་
སྡིག་པ་ཅི་བགྱིས་པ། །དེས་ན་སྡིག་པ་ཐམས་ཅད་རབ་ཏུ་བཤགས། །རྫོགས་སངས་རྒྱས་མགོན་བྱང་ཆུབ་སེམས་དཔའ་མཆོག་འཕགས་པ་རྣམས་ཀྱིས་དགེ་བ་གང་བགྱིས་པ། །དེ་དག་བླ་མེད་
བྱང་ཆུབ་འབྲས་ཐོབ་བར། །མ་ལུས་པ་ལ་རྟག་ཏུ་རྗེས་ཡི་རང། །རྫོགས་སངས་རིན་ཆེན་རང་གི་སེམས་གནས་དང། །རྟོག་པའི་དྲ་བ་རབ་བྲལ་དམ་པའི་ཆོས། །ས་དབང་ཚོགས་དང་བརྟུལ་ཞུགས་དགེ་
འདུན་ལ། །རབ་ཏུ་དང་པས་བདག་ནི་སྐྱབས་སུ་མཆི། །རྒྱལ་དང་རྒྱལ་ཉིད་ལེགས་སྐྱེས་དེ་དག་ལ། །ཀུན་ནས་ཀུན་ཏུ་བདག་ཉིད་བདག་གིས་དབུལ། །སེམས་དཔའ་མཆོག་གིས་བདག་ནི་ཡོངས་

[081B]དད་པས་བདག་ཉིད་ཁྱེད་ཀྱི་འབངས་སུ་མཆི། །གློ་བུར་ཉོན་མོངས་ཚོགས་ཀྱིས་གདུངས་པ་ཡིས། །བསྐྱོད་པའི་སྐྱེ་བོ་མཐའ་དག་བསྒྲལ་བྱའི་ཕྱིར། །དམ་ཆོས་བདུད་རྩིའི་སྔགས་
རྣམས་བཤད་པ་རུ། །སྨན་མཆོག་མགོན་པོ་ལ་ནི་བདག་གསོལ་ལོ། །མཆོག་ཏུ་མི་དགེ་བ་ནི་རབ་བཅོམ་པས། །བདུད་ཀྱི་སྐྱེ་རྒ་ན་ངང་འཆི་ལས་གྲོལ། །མྱ་ངན་འདས་བཞེད་གྱུར་པ་སྤངས་པར་
ནི༑ །སྨན་མཆོག་མགོན་པོ་ལ་ནི་བདག་གསོལ་ལོ། །སངས་རྒྱས་འཇིག་རྟེན་གང་འབྱུང་ལ། །སྐལ་ལྡན་བྱང་ཆུབ་སེམས་དཔའ་ཡིས། །བྱང་ཆུབ་ཏུ་ནི་སེམས་བསྐྱེད་ལྟར། །དེ་རིང་ཉིད་དུ་སེམས་
བསྐྱེད་དོ། །ཚུལ་ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །དེ་བཞིན་བརྟན་པར་གཟུང་བར་བགྱི། །ཇི་ལྟར་ཕྱོགས་བཅུའི་རྒྱལ་
བ་ཡིས། །སྔོན་གྱི་བདེ་གཤེགས་གྲངས་མེད་ལ། །ཐུགས་བསྐྱེད་དམ་ཚིག་དཔག་མེད་དག་འཚང་རྒྱ་བར་དུ་མ་བཏང་ལྟར། །བདག་ནི་དེང་ནས་བྱང་ཆུབ་བར། །ལུས་སྲོག་ལྡོག་པ་མེད་པར་
ཡང། །བསླབ་འདི་མགོན་བཞིན་བསྲུང་ལ་གནས། །ཡེ་ཤེས་ཐུགས་ཀྱིས་དགོངས་སུ་གསོལ། །རྣམ་རྟོག་ཡེ་ཤེས་ལྔ་གྱུར་པ། །རྟག་ཏུ་བསྟེན་ཅིང་སྤྱད་པར་བྱ། །རྒྱལ་བ་རིགས་ལྔའི་བརྟུལ་
ཞུགས་དག་སྲོག་གི་ཕྱིར་ཡང་མི་གཏོང་ངོ། །སྐུ་གསུང་ཐུགས་ཀྱི་རྡོ་རྗེ་དག་རྟག་ཏུ་མི་ཕྱེད་བརྟུལ་ཞུགས་གཟུངས། །རྒྱལ་བས་དགོངས་ཏེ་གསུང་བ་ཡི། །དམ་ཚིག་བཞི་པོ་བསྲུང་བར་བགྱི། །
རྩ་བའི་ལྟུང་བ་བཅུ་བཞི་སོགས། །རིགས་སྔགས་འཆང་ཀུན་མི་འདའ་ལྟར། །དེང་ནས་བླ་མེད་བྱང་ཆུབ་བར། །བདག་གིས་ཚུལ་བཞིན་བསྲུང་བར་བགྱི། །ཉིན་དང་མཚན་མོ་ལན་གསུམ་དུ་
[082A]༄༅། །ཟླ་རེར་བཅུ་ཕྲག་གཉིས་པོ་དང། །བཅོ་ལྔ་ལ་ནི་རབ་ཏུ་མཆོད། །ཐེག་པ་དམན་ལ་འདོད་མི་བགྱིད། །སེམས་ཅན་ལ་ཡང་རྒྱབ་མི་ཕྱོགས། །འཁོར་བ་དག་ཀྱང་མི་སྤང་ཞིང། །
མྱ་ངན་འདས་དག་པར་མི་འགྲོ། །དཔའ་བོ་རྣལ་འབྱོར་མ་ཀུན་ལ། །གུས་པས་བསྙེན་བཀུར་མཆོད་པར་བགྱི། །བདག་གིས་སེམས་ཅན་ཐམས་ཅད་ལ། །བརྙས་པ་ཉིད་དུ་མི་བགྱིའོ། །ཕྱག་རྒྱ་
བཞོན་པ་མཚོན་ཆ་དང། །མཚན་མ་འགོང་བར་མི་བགྱིའོ། །བདག་གིས་དུས་གསུམ་དགེ་བ་ཅི་བསགས་པས། །ནམ་མཁའི་མཐའ་ཀླས་གྱུར་པའི་སེམས་ཅན་རྣམས། །བླ་མེད་ཐེག་པ་ཆེན་པོའི་
སྣོད་གྱུར་ནས། །ཀུན་ཀྱང་རྡོ་རྗེ་འཛིན་པའི་བདག་ཉིད་ཤོག་སྐྱེས་ཞིང་སྐྱེ་བ་དག་ནི་ཐམས་ཅད་དུ། །བློ་ལྡན་རིགས་བཟང་ང་རྒྱལ་མེད་པ་དང། །སྙིང་རྗེ་ཆེ་ལྡན་བླ་མ་ལ་དད་ཅིང། །འཁོར་ལོ་བདེ་
མཆོག་དམ་ཚིག་ལ་གནས་ཤོག་རྡོ་རྗེ་དྲིལ་བུ་ལ་སོགས་རྟག་ཏུ་འཆང། །ཟབ་དང་རྒྱ་ཆེའི་ཆོས་ནི་སྟོན་པ་དང། །ཀ་ཀྐོ་ཤུ་ཀྲ་ལ་སོགས་རྟག་ཟ་ཞིང། །མཐར་ཐུག་ཐེག་ཆེན་སྒྲུབ་པའི་སྐལ་ལྡན་
ཤོག་དེང་ནས་བྱང་ཆུབ་སྙིང་པོ་མཆིས་བར་དུ། །བཅོམ་ལྡན་བདེ་གཤེགས་ཀུན་ཏུ་བཟང་པོ་དང། །གསང་བའི་ཐེག་པ་དབྱེར་མེད་རྨད་བྱུང་དང། །མི་འབྲལ་ཚུལ་བཞིན་རྟག་ཏུ་སྒྲུབ་པར་ཤོག་
སྒྲུབ་མཆོག་འདི་ལ་བར་ཆད་མི་འབྱུང་ཞིང། །ཚེ་འདི་ལ་སོགས་སྐྱེ་བ་བདུན་ཚུན་དུ། །དཔལ་ལྡན་བདེ་མཆོག་འཁོར་ལོ་ཆེན་པོ་ཡི། །ཞབས་རྡུལ་ཟེ་འབྲུ་སྤྱི་གཙུག་གནས་པར་ཤོག་གང་ཚེ་འགྲོ་བའི་
མགོན་ལ་ལྟ་བ་དང། ཕྱིར་ཞིང་ཅུང་ཟད་འདྲི་པར་འདོད་ན་ཡང། །བཅོམ་ལྡན་བདེ་གཤེགས་ཐུགས་ཀྱི་བདག་པོ་ནི། །ཐམས་ཅད་སྒྲིབ་མེད་སལ་ལེར་མཐོང་པར་ཤོག་ཕྱོགས་བཅུ་ནམ་མཁའི་

[082B] །སེམས་ཅན་མ་ལུས་བྱང་ཆུབ་དགོད་པའི་ཕྱིར། །ཐུབ་པའི་དབང་པོའི་སྤྱོད་པ་ཇི་ལྟ་བར། །བདག་གི་སྤྱོད་པའང་དེ་དང་འདྲ་བར་ཤོག་སེམས་ཅན་ཀུན་གྱི་སྡུག་བསྔལ་
བདག་ལ་སྨིན། །བདག་གི་དགེ་བས་དེ་ཀུན་བདེ་ཐོབ་ཤོག་ཚེ་རབས་ཀུན་ཏུ་སྒོ་གསུམ་རིན་ཆེན་དང། །བུམ་བཟང་དཔག་བསམ་ཤིང་སོགས་ལྟ་བུར་ཤོག་མགོན་པོ་ཀུན་མཁྱེན་ཐུགས་རྗེའི་
བྱིན་བརླབས་དང། །སྒྲུབ་པ་མཆོག་ལ་རྩེ་གཅིག་སྦྱངས་པ་ཡིས། །བདེ་མཆོག་མཁའ་འགྲོ་དངོས་གྲུབ་མཆོག་ཐོབ་ནས། །སེམས་ཅན་ཐམས་ཅད་སྨིན་པའི་མཐུ་ལྡན་ཤོག་དབང་དང་མངོན་
ཤེས་སོ་སོར་རིག་པ་དང། །གཟུངས་དང་རྣམ་པར་ཐར་པའི་སྒོ་རྟོགས་ནས། །ནམ་མཁའི་མཐའ་ཀླས་གྱུར་པའི་སེམས་ཅན་རྣམས། །གནས་དང་ཉེ་བའི་གནས་སོགས་འཕྲོད་པར་ཤོག་བདེ་
གཤེགས་སྤྱན་སྔར་གནས་གསུམ་མཁའ་འགྲོ་ཡིས། །དམ་བཅས་བསྲུང་ཞིང་དངོས་གྲུབ་མཆོག་སྩོལ་བའི། །ཐུགས་དམ་བཞིན་དུ་རྟག་བསྲུང་དངོས་གྲུབ་ནི། །རྣམ་གསུམ་ཚེ་འདི་ཉིད་ལ་སྩོལ་
པར་ཤོག་འཆི་ཚེ་མགོན་དང་དཔའ་བོ་མ་ཚོགས་ཀྱིས། །མེ་ཏོག་རྒྱལ་མཚན་གདུག་སོགས་ཐོགས་ནས་ཀྱང། །རོལ་མི་གླུ་དང་སྒྲ་སྙན་སོགས་མཆོད་ནས། །མཁའ་ལ་སྤྱོད་པའི་གནས་སུ་འཁྲིད་
པར་ཤོག་སྐད་ཅིག་དེ་ལ་སྣང་བ་གསུམ་ཐོབ་ནས། །གསལ་དང་རྟགས་སྣང་རང་གི་རིགས་རྟོགས་ཏེ། །དུར་ཁྲོད་ལ་སོགས་རྒྱལ་ཉིད་ས་ཐོབ་ནས། །ཙྪན་དཧོ་ལ་སོགས་སལ་བ་གྲོག་པར་ཤོག་
ཤིན་ཏུ་རྣམ་པར་དག་པ་ཀུན་གྱི་མཆོག་གདོད་ནས་རྣམ་པར་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་གྱི་བདག་པོ་ཡི། །སྲས་ཀྱི་དང་པོ་ཉིད་དུ་བདག་གྱུར་ཅིག་ས་གསུམ་མཐར་

[083A]༄༅། །ཕྱིན་གསུམ་ཕྲག་གསུམ་གནས་གྱུར། །ཤེས་བརྒྱད་གྱུར་བས་ཡེ་ཤེས་ལྔར་གྱུར་ཏེ། །ཡེ་ཤེས་ཆོས་ཀྱི་དབྱིངས་དང་དབྱེར་མེད་པའི། །ཆོས་སྐུ་བྱང་ཆུབ་སྙིང་པོ་ཐོབ་པར་
ཤོག་ཆོས་དབྱིངས་ལས་བྱུང་ནམ་མཁའི་མཚན་ཉིད་འདྲ། །ཐོག་མ་དང་ནི་ཐ་མ་མེད་པའི་བདག་སེམས་དཔའ་རྡོ་རྗེ་ཐུགས་ཀྱི་བདག་པོ་རུ། །རྡོ་རྗེ་སེམས་དཔའ་ཉིད་དུ་བདག་གྱུར་ཅིག་
དངོས་གྲུབ་མ་ལུས་པ་ནི་ཀུན་གྱི་བདག་དབང་ཕྱུག་ཆེན་པོ་ལྷ་ཡི་ལྷར་གྱུར་པ། །སྡུག་པོའི་རྒྱན་གྱུར་མ་ལུས་ཀུན་གྱི་རྒྱལ། །མི་འགྱུར་དམ་པ་ཉིད་དུ་བདག་གྱུར་ཅིག་ཉོན་མོངས་རྣམ་དག་ཡེ་ཤེས་
སྐུ་བརྙེས་པས། །འདོད་ཆགས་ཀུན་གྱི་རྗེས་སུ་རབ་ཆགས་ལ། །འདོད་ཆགས་མེ་ཀུན་རང་བཞིན་རྣམ་དག་ནས། །གསུང་གི་དབང་ཕྱུག་ཉིད་དུ་བདག་གྱུར་ཅིག་ང་རྒྱལ་རྣམ་དག་མཉམ་ཉིད་ལྷུན་
གྱིས་གྲུབ། །ཡོན་ཏན་ཡིད་བཞིན་རྒྱ་ཆེན་མཁའ་འདྲ་བས། །གདུལ་བྱ་རྫོགས་སངས་རྒྱས་ཉིད་རེ་སྐོང་བ། །ཁྱབ་བདག་རྡོ་རྗེ་ཉི་མར་བདག་གྱུར་ཅིག་ཕྲ་གཏོག་དག་པས་བྱ་བ་གྲུབ་བརྙེས་
ཤིང༑ ༑འཕྲིན་ལས་རྒྱ་མཚོས་གདུལ་བྱ་དཔག་མེད་རྣམས། །གྲུབ་མཆོག་ཕྱག་རྒྱ་ཆེ་ལ་འགོད་མཛད་པའི། །བདེ་གཤེགས་གདོན་མི་ཟ་བར་བདག་གྱུར་ཅིག་དུས་གསུམ་བདེ་བར་གཤེགས་
པ་ཀུན་གྱི་བདག་དཔལ་ལྡན་བདེ་མཆོག་འཁོར་ལོའི་སྐུ་གྲུབ་ནས། །ནམ་མཁའ་དག་དང་མཉམ་པའི་མཐུ་སྟོབས་ཀྱིས། །འཁོར་འདས་མ་ལུས་འདྲེན་པའི་དཔལ་དུ་གྱུར། །ཅེས་བཧུ་རི་པས་
མཛད་པའི་རྒྱུན་བཤགས་དང། དེ་ཙམ་མི་ནུས་ན། ཐོག་མ་མེད་ནས་འཁོར་བ་ན། །ཆགས་སོགས་རྟོག་པའི་རང་བཞིན་གྱིས། །སྡིག་བགྱིས་མགོན་པོའི་སྤྱན་སྔ་རུ། །མ་ལུས་སོ་སོར་

[083B] །རྒྱུ་དང་ལམ་དང་འབྲས་བུ་ཡིས། །ཉེར་བསྡུས་འགྲོ་བ་ཐམས་ཅད་ཀྱི། །བསོད་ནམས་མཆོག་ནི་མ་ལུས་ལ། །རྟག་པར་བདག་ནི་ཡི་རང་ངོ། །རྡོ་རྗེ་ཡེ་ཤེས་ཐུགས་ཆུད་ནས། །ཤིང་
དབང་དྲུང་ན་བཞུགས་གྱུར་པའི། །འགྲོ་ལ་ཉེར་བརྩེ་ཐུབ་དབང་རྣམས། །ཆོས་ཀྱི་འཁོར་ལོ་བསྐོར་དུ་གསོལ། །རྒྱལ་བའི་མཛད་པ་རྫོགས་གྱུར་ཏེ། །མགོན་པོ་དབྱིངས་སུ་གཤེགས་བཞེད་ལ། །
སེམས་ཅན་སྡུག་བསྔལ་བྲལ་བར་དུ། །མྱ་ངན་མི་འདའ་བར་གསོལ་འདེབས། །བདག་ནི་ཐུབ་དབང་མ་གྱུར་བར། །སངས་རྒྱས་ལ་སོགས་ཆོས་རྣམས་དང། །དཔའ་བོ་རྣལ་འབྱོར་མ་ཚོགས་བཅས། །
དཀོན་མཆོག་གསུམ་ལ་སྐྱབས་སུ་མཆི། །རྣལ་འབྱོར་ལམ་ལ་གནས་བགྱི་ཞིང། །དམ་ཚིག་ཐམས་ཅད་བསྐྱང་བ་དང། །སེམས་ཅན་ཐམས་ཅད་སྡུག་བསྔལ་ལས། །གྲོལ་བར་བདག་གིས་བསྒྲུབ་
པར་བགྱི། །བསྟེན་སོགས་དགེ་བ་དེ་དག་གིས། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་ཉིད་དུ་བདག་གྱུར་ནས། །འགྲོ་བ་ཡོངས་སུ་སྒྲོལ་བྱེད་ཤོག་ཅེས་སྡིག་བཤགས་
སོགས་བྱ། །དཀོན་མཆོག་གསུམ་ལ་བདག་སྐྱབས་མཆི། །ཞེས་པ་ནས། སངས་རྒྱས་བྱང་ཆུབ་ཡིད་ཀྱིས་གཟུང། །ཞེས་ཐུན་མོང་གི་སྡོམ་བཟུང་དང། སངས་རྒྱས་བྱང་ཆུབ་སེམས་དཔའ་
ཀུན༑ ༑ཞེས་པ་ནས། སེམས་ཅན་མྱ་ངན་འདས་ལ་དགོད། །ཅེས་ཐུན་མོང་མ་ཡིན་པའི་སྡོམ་བཟུང་བྱ། དེ་ནས་གཏོར་མ་བྱིན་བརླབས་སོགས་སྒྲུབ་ཐབས་ལྟར་བྱས་ནས་དབུལ། དེ་ཡང་དཀྱིལ་
ཆོག་བདེ་ཆེན་རོལ་མཚོ་ལས་གཏོར་མ་གཉིས་སྒྲུབ་ཐབས་ལྟར་བྱ་བར་གསུངས་ལ། དེ་ལྟར་ན་དཀྱིལ་འཁོར་བ་དང་ཕྱོགས་སྐྱོང་སོགས་ཐམས་ཅད་སྤྱན་དྲངས་ནས་འབུལ་དགོས་པ་འདྲ་བས་སྒྲུབ་ཐབས་སུ་

[084A]༄༅། །བཤད་པ་ཇི་ལྟ་བ་བཞིན་བྱ་བའམ། ཡང་ན་འདས་པའི་གཏོར་མ་མདུན་སྐྱེད་ཀྱི་དཀྱིལ་འཁོར་བ་ལ་འབུལ་ཞིང། འཇིག་རྟེན་པའི་གཏོར་མ་ཕྱོགས་སྐྱོང་སོགས་སྤྱན་དྲངས་ནས་འབུལ་
བ་གཞན་ལས་འབྱུང་བ་ལྟར་བྱ་ལ། དེ་ལྟར་ན། ལག་པ་གཉིས་ལ་ཨ་ཨཱ་ཞེས་པ་ནས། བདག་ལ་ཤིན་ཏུ་རྗེས་བརྩེར་མཛོད། རང་གི་ཐུགས་ཁར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་
འོད་ཟེར་གྱིས། དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་ཐམས་ཅད་སྤྱན་དྲངས། དཀྱིལ་འཁོར་གྱི་ཕྱོགས་འཚམས་རྣམས་སུ་འཁོད་པ་སྐད་གཅིག་གིས་འོད་གསལ་
དུ་བཅུག་པ་ལས། ཞེས་པ་ནས། འདོད་པ་ཀུན་འགྲུབ་ཤོག་དྲིལ་བུ་དཀྲོལ་ཡིག་བརྒྱ་བཟླས། ཨོཾ་ཡོ་ག་ཤུདྷཱ་སརྦྦ་དྷརྨྨ་ཡོ་ག་ཤུདྡྷོཉ་ ཨོཾ་བཛྲ་མུཿ་འཇིག་རྟེན་པ་རྣམས་གཤེགས་པར་
གྱུར། གཏོར་མ་གཉིས་ལས་མེད་ན། དང་པོ་བདེ་མཆོག་གི་ལྷ་ཚོགས་དང་གཉིས་པ་དུར་ཁྲོད་ན་གནས་པའི་ཕྱོགས་སྐྱོང་སོགས་ལ་དབུལ་ཞིང། གསུམ་པ་ལ་སོགས་པ་ཡོད་ན་རང་གི་ཆོས་སྐྱོང་དང་
གཞི་བདག་སོགས་ཇི་ལྟར་རིགས་པ་ལ་དབུལ་ལོ། །དེ་ཡང་ཚོགས་དང་མ་འབྲེལ་ན་སྡིག་བཤགས་ཀྱི་གོང་དང་འབྲེལ་ན་བཟླས་པའི་གོང་དུ་ཕུལ་ལ་ཚོགས་མཆོད་ནས་ལྷག་གཏོར་གྱི་བར་བྱའོ། །ཡང་ན་བཟླས་
པ་དང་དངོས་གྲུབ་ཞུ་བའི་རྗེས་སུ་དབུལ་ལོ། །དེ་ནས་དཀྱིལ་འཁོར་གྱི་ལྷ་རྣམས་མེ་ལོང་གི་གཟུགས་བརྙན་བཞིན་གསལ་བར་དམིགས་ལ། ལྷ་ཐམས་ཅད་ཀྱི་སྔགས་བཟླ། ཁྱད་པར་དུ་ཡབ་ཡུམ་གཉིས་
ཀྱི་རྩ་སྔགས་གཉིས། སྙིང་པོ་གཉིས། ཉེ་སྙིང་གཉིས། གོ་ཆ་གཉིས་ཏེ་རིན་ཆེན་རྣམ་བཞི་གཙོ་བོར་བཟླའོ། །བཟླས་པའི་མཐར་རྟིང་ངེ་འཛིན་ལས་ལངས་ཏེ་དཀྱིལ་འཁོར་གྱི་ལྷ་ཐམས་ཅད་ལ་

[084B] ཧཱུཾ་དེ་བཞིན་གཤེགས་པ་ཐམས་ཅད་དང། །དཔའ་བོ་དང་ནི་རྣལ་འབྱོར་མ། །མཁའ་འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་འདེབས། །
བདེ་བ་ཆེ་ལ་དགྱེས་པའི་ཧེ་རུ་ཀས། །བདེ་བས་རབ་མྱོས་མ་ལ་བསྙེན་བྱས་ནས། །ཆོག་བཞིན་དུ་ལོངས་སྤྱད་པ་ཡིས་ནི། །ལྷན་སྐྱེས་བདེ་བའི་སྦྱོར་བ་ལ་ཞུགས་སོ། །ཨ་ལ་ལ་ལ་ལ་ཧོ། །ཨ་ཨི་ཨ་
ཨ་ར་ལི་ཧོཿ་དྲི་མེད་མཁའ་འགྲོའི་ཚོགས་རྣམས་ཀྱིས། །བརྩེ་བས་གཟིགས་ལ་ལས་ཀུན་མཛོད། །བདེ་བ་ཆེན་པོས་ཡིད་ནི་རབ་བསྐྱོད་པས། །ལུས་ནི་ཀུན་ཏུ་གཡོ་བའི་གར་གྱིས་ནི། །ཕྱག་རྒྱའི་
པདྨར་རོལ་པའི་བདེ་བ་ཆེས། །རྣལ་འབྱོར་མ་མཆོག་རྣམས་ལ་མཆོད་པར་མཛོད། །ཡིད་འོང་ཞི་བའི་ཉམས་ཀྱིས་གར་མཛད་པ། །རབ་དགྱེས་མགོན་པོ་ཁྱོད་དང་མཁའ་འགྲོའི་ཚོགས། །བདག་གི་མདུན་
དུ་བཞུགས་ཏེ་བྱིན་རློབས་ལ། །ལྷན་སྐྱེས་བདེ་ཆེན་བདག་ལ་བསྩལ་དུ་གསོལ། །བདེ་ཆེན་ཐར་པའི་མཚན་ཉིད་ལྡན་པ་ཁྱོད། །བདེ་ཆེན་སྤངས་པའི་དཀའ་ཐུབ་དུ་མ་ཡིས། །ཚེ་གཅིག་གྲོལ་བར་མི་
བཞེད་བདེ་ཆེན་ཀྱང། །ཆུ་སྐྱེས་མཆོག་གི་དབུས་ན་གནས་པ་ཡིན། །འདམ་གྱི་དབུས་སུ་སྐྱེས་པའི་པདྨ་བཞིན། །ཆགས་ལས་སྐྱེས་ཀྱང་ཆགས་པའི་སྐྱོན་མ་གོས། །རྣལ་འབྱོར་མ་མཆོག་པདྨའི་བདེ་བ་
ཡིས༑ ༑སྲིད་པའི་འཆིང་བ་མྱུར་དུ་གྲོལ་བར་མཛོད། །སྦྲང་རྩིའི་འབྱུང་གནས་རྣམས་ཀྱི་སྦྲང་རྩིའི་བཅུད། །བུང་བའི་ཚོགས་ཀྱིས་ཀུན་ནས་འཐུངས་པ་ལྟར། །མཚན་ཉིད་དྲུག་ལྡན་མཚོ་སྐྱེས་རྒྱས་པ་
ཡི༑ ༑བཅུད་བཅིངས་པ་ཡི་རོ་ཡིས་ཚིམ་པར་མཛོད། །ཅེས་དཔྱིད་ཀྱི་རྒྱལ་མོའི་གླུ་བྱའོ། །དེ་ཡང་འོག་མ་རྣམས་ཀྱི་ཤྭ་ལོ་ཀ་རེའི་ཐོག་མར། ཧཱུཾ་དེ་བཞིན་གཤེགས་པ་ཐམས་ཅད་དང། ཞེས་པ་ནས་

[085A]༄༅། །ཀུན་ལ་བདག་ནི་གསོལ་བ་འདེབས། །ཞེས་པའི་བར་དང་ཤྭ་ལོ་ཀ་རེ་རྫོགས་པའི་མཐར། ཨ་ལ་ལ་ཞེས་པ་ནས། བརྩེ་བས་གཟིགས་ལ་ལས་གུན་མཛོད། །ཅེས་པའི་བར་སྦྱར་
ལ་གདོན་པར་བྱའོ། །ལྷག་ཆད་ཀྱི་ཉེས་པ་ཞི་བའི་ཕྱིར་ཧེ་རུ་ཀའི་ཡིག་བརྒྱ་མང་དུ་བཟླ། མེ་ཏོག་དང་བཅས་པའི་ཐར་མོ་སྦྱར་ཏེ། གང་ཡང་བདག་བློ་རྨོངས་པ་ཡིས། །ཞེས་པ་ནས། མགོན་ཁྱོད་
དེ་གུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །ཞེས་པ་ནས། དེ་ཀུན་གཙོ་བོས་བཟོད་མཛད་རིགས། །ཞེས་པས་བཟོད་པར་གསོལ། བཅོམ་ལྡན་འདས་དཔལ་འཁོར་ལོ་སྡོམ་
པའི་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས་སྐྱོབ་པའི་ནུས་མཐུ་བསམ་གྱིས་མི་ཁྱབ་ ཕན་བདེའི་འབྱུང་གནས་སངས་
རྒྱས་ཀྱི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབས་ཏུ་གསོལ། །དཔལ་ལྡན་བླ་མ་དམ་པ་རྣམས་དང་བསྟན་པ་འཛིན་པའི་སྐྱེས་
བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང་རྣམ་པར་དཀར་བའི་འཕྲིན་ལས་ཐམས་ཅད་དར་རྒྱས་སུ་འབྱུང་བར་བྱིན་བྱིས་བརླབས་ཏུ་གསོལ། །བདག་ཅག་དཔོན་སློབ་འཁོར་དང་བཅས་
པ་རྣམས་དང་སྦྱིན་པའི་བདག་པོ་རྣམས་ཀྱི་ཡང་ཐར་པ་དང་ཐམས་ཅད་མཁྱེན་པ་སྒྲུབ་པའི་འགལ་རྐྱེན་བར་ཆད་ཐམས་ཅད་ཞི་ཞིང་མཐུན་རྐྱེན་ལེགས་ཚོགས་ཐམས་ཅད་ལྷུན་གྱིས་འགྲུབ་པ་དང། འཇིག་རྟེན་གྱི་
ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་འཆད་དུ་འབྱུང་བར་བྱིན་གྱིས་བརླབས་ཏུ་གསོལ། །ཞེས་འདོད་པའི་དོན་ལ་གསོལ་བ་གདབ། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་

[085B] ཞེས་པ་ནས། གོ་འཕང་མཆོག་ལ་འགོད་པར་ཤོག་དགེ་བ་ཅུང་ཟད་ཙམ་ཡང་རྒྱལ་སྲས་ཀྱི། །ཐབས་མཁས་སྨོན་ལམ་མཆོག་གིས་ཟིན་གྱུར་ན། །འབྲས་བུ་དམན་པའང་ཕུལ་དུ་འབྱུང་འགྱུར་
ཞིང། །མྱུར་དུ་འཛད་པའང་ནམ་ཡང་མི་ཟད་པར། །གསུངས་ཕྱིར་དུས་གསུམ་དགེ་བ་ཅི་མཆིས་པ། །རླབས་ཆེན་སྨོན་ལམ་རྣམས་ཀྱིས་བསྒྱུར་བ་ལ། །མཁས་པ་སུ་ཞིག་རབ་ཏུ་བརྩོན་མི་བྱེད། །
དེ་ཕྱིར་ཐབས་མཁས་དེ་ནི་འདིར་བྱའོ། །འདས་དང་མ་བྱོན་ད་ལྟར་བྱུང་བ་དང། །འབྲེལ་བའི་ལེགས་ཚོགས་བདག་ལ་ཅི་མཆིས་པ། །དེ་ཡིས་དངོས་གྲུབ་ཀུན་གྱིས་འབྱུང་གནས་མཆོག་བཤེས་
གཉེན་དམ་པ་ཚུལ་བཞིན་བསྟེན་པར་ཤོག་དེ་ཡིས་ཉེ་བར་བསྟན་པའི་གདམས་པ་ལས། །འོངས་པའི་དལ་འབྱོར་དོན་ཆེ་རྙེད་དཀའ་དང། །འཇིག་པར་ལ་དང་ངན་འགྲོའི་སྡུག་བསྔལ་དང། །དེ་
ལས་སྐྱོབ་པའི་སྐྱབས་འགྲོ་ལས་འབྲས་རྣམས། །ལེགས་པར་བསམ་ལས་ངས་པ་བརྟན་པོ་ནི། །རྙེད་ནས་ཡང་དག་ལམ་གྱི་གཞི་ཟིན་ཤོག་འཁོར་བ་ཆུ་ཤིང་སྙིང་པོ་མེད་པ་ལ། །རྟག་ཏུ་བདག་གི་
ཡིད་ནི་འབྱུང་གྱུར་ཅིག་བརྩེ་བས་འགྲོ་བའི་སྡུག་བསྔལ་མ་བཟོད་ནས། །སེམས་ནི་བྱང་ཆུབ་མཆོག་ལ་མངོན་ཕྱོགས་པའི། །སྨོན་སེམས་འཇུག་པའི་སྡོམ་པ་ལེགས་བཟུང་སྟེ། །ཕྱིན་དྲུག་བསྡུ་
བ་བཞི་ལ་སྤྱོད་པར་ཤོག་ཐུན་མོངས་ལམ་སྦྱངས་སྣོད་དུ་གྱུར་བ་ན། །དབང་བཞི་བསྐུར་བས་སྐུ་བཞི་འགྲུབ་ངེས་ཀྱི། །ནུས་པ་འཇོག་བྱེད་དྲི་མ་རྣམ་པ་བཞི། །འཁྲུད་
དབང་བར་ཤོག་དེ་དུས་བླ་མ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་དཔང་དུ་ལེགས་བཞག་ནས། །ཇི་སྐད་གསུངས་བཞིན་བསྲུང་བར་ཁས་བླངས་པའི། །དམ་ཚིག་སྡོམ་པ་ཚུལ་

[086A]༄༅། །བཞིན་བསྲུང་བར་ཤོག་དེ་ནས་ཚེ་རབས་ཀུན་ཏུ་ལྷག་པའི་ལྷས། །རྗེས་སུ་བཟུང་ནས་བྱིན་གྱིས་རློབས་པ་དང། །རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་ཅིང། །ཐ་མལ་
སྣང་ཞེན་དྲི་མ་འཁྲུད་བྱེད་པ། །བསྐྱེད་པའི་རིམ་ལ་ངེས་པ་བརྟན་རྙེད་ནས། །ཐུན་བཞིའི་རྣལ་འབྱོར་ལ་ནི་རབ་འབད་དེ། །གང་སྣང་ལྷ་ཡི་འཁོར་ལོར་འཆར་བ་ཡི། །རིམ་པ་དང་པོའི་རྟོགས་པ་
སྐྱེ་བར་ཤོག་སྒོ་གསུམ་སྤྱོད་པ་དཔལ་ལྡན་ཧེ་རུ་ཀའི། །སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱིས། །བྱིན་གྱིས་བརླབས་པས་བགེགས་རྣམས་བཟློག་པ་དང། །རླབས་ཆེན་བསོད་ནམས་
ཚོགས་ནི་རྫོགས་པར་ཤོག་སྤྲོས་ཀུན་འོད་གསལ་གནས་སུ་སྡུད་པ་དང། །དེ་ལས་ནཱ་ངའི་ །དེ་ཉིད་དབྱངས་གསལ་གཟུགས་བརྙན་བཞིན་ཤར་བའི། །དཀར་
དམར་ཟླ་བའི་དབུས་སུ་ཞུགས་པ་ལས། །ཧེ་རུ་ཀ་ཡི་དཀྱིལ་འཁོར་རྫོགས་པའི་དོན། །འཆི་བ་ཆོས་སྐུ་བར་དོ་ལོངས་སྐུ་དང། །སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དུ། །ཤེས་ནས་བསྒོམས་
པས་དེ་བཞིན་འགྲུབ་པར་ཤོག་གནས་མཆོག་གང་དུ་ཧེ་རུ་ཀ་རྫོགས་པའི། །འབྱུང་བཞི་རི་རབ་པད་མས་མཚོན་པའི་དོན། །གང་ལ་གནད་དུ་བསྣུན་པའི་རྩ་འཁོར་སོགས། །རྡོ་རྗེ་ལུས་ཀྱི་
གནས་ལུགས་རྟོགས་པར་ཤོག་པདྨའི་ལྟེ་བར་ཟླ་བ་དཀར་དམར་ནི། །འདུས་པ་སོགས་ཀྱིས་མཚོན་པར་གྱུར་པའི་དོན། །ལྟེ་བའི་དམར་ཆ་སྤྱི་བོའི་དཀར་ཆ་ཡི། །འབར་དང་འཛག་པ་
དྷཱུ་ཏཱིར་འདུས་པ་ལས། །ངེས་དོན་ལྷན་ཅིག་སྐྱེས་པའི་ཧེ་རུ་ཀའི། །དཀྱིལ་འཁོར་རྫོགས་པར་བསྐྱེད་པའི་ཐབས་སུ་ནི། །ལེགས་པར་ཤེས་ནས་ཐུན་བཞིར་བསྒོམས་པ་ཡིས། །དེ་འདྲའི་

[086B]སྐྱེ་བ་སྤྲུལ་སྐུར་འཁྱེར་བའི་ཧེ་རུ་ཀའི། །ཕྱི་དང་ལུས་ཀྱི་དཀྱིལ་འཁོར་ཐུན་མཚམས་བཞིར། །བསྒོམས་པས་རགས་པ་དང་ནི་ཕྲ་བ་ཡི། །ཕྱི་ནང་དཀྱིལ་
འཁོར་གསལ་སྣང་མཐར་ཕྱིན་ཤོག་སྒོ་མཚམས་མ་རྣམས་དབང་པོའི་སྒོར་བསྒོམས་པས། །ལས་རླུང་དབང་པོའི་སྒོ་ནས་ལྡོག་པར་ཤོག་ཉེར་བཞིའི་ཡུལ་དུ་དཔའ་བོ་དཔའ་མོ་རྣམས། །
བསྒོམས་པས་རླུང་རྣམས་ཉེར་བཞིའི་རྩར་འདུས་ཤོག་ཆོས་ཀྱི་འཁོར་ལོའི་འདབ་མར་བདེ་ཆེན་གྱི། །ལྷ་རྣམས་བསྒོམས་པས་སླར་ཡང་རླུང་རྣམས་ནི། །སྙིང་གའི་ཕྱོགས་དང་མཚམས་
ཀྱི་རྩ་བརྒྱད་དུ། །འདུས་ནས་དབུས་ཀྱི་དྷཱུ་ཏཱིར་འཇུག་པར་ཤོག་ནང་གི་རྗེ་བཙུན་ཡབ་ཡུམ་བསྒོམས་པ་ལས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་ནས། །རྫོགས་པའི་རིམ་པ་
མཆོག་རྣམས་སྐྱེ་བ་ཡི། །དགེ་བའི་རྩ་བ་ཡོངས་སུ་སྨིན་པར་ཤོག་དཔལ་ལྡན་འཁོར་ལོ་སྡོམ་པའི་རྩ་རྒྱུད་དོན། །གྲུབ་མཆོག་ལཱུ་ །བཤད་པའི་རྒྱུད་ལ་བརྟེན་ནས་རབ་
བཤད་པས། །ལེགས་པར་བཤད་པའི་སྙིང་པོ་རབ་བསྡུས་པ། །རྫོགས་རིམ་རྣམ་འབྱོར་ཆེན་པོ་སྤྲོས་བཅས་ནང། །སྤྲོས་མེད་ཤིན་ཏུ་སྤོས་མེད་སྦྱེད་པ་གསུག་རྫོགས་པར་བསྐྱེད་ནས་དངོས་
གྲུབ་མཆོག་བརྙེས་ཏེ། །མཐའ་ཡས་འགྲོ་བ་མྱུར་དུ་སྒྲོལ་བར་ཤོག་སྤྲུལ་པའི་འཁོར་ལོའི་དབུས་སུ་སྤྲིན་སྒྲ་ལ། །སེམས་ནི་བརྟན་པས་ཉི་ཟླའི་འགྲོས་བཅོམ་སྟེ། །དྷཱ་ཏཱིར་ཙཎྚ་ལི་ནི་འབར་བ་
ཡིས༑ ༑སྟོང་ཕྲག་དོན་གཉིས་རྩ་ནས་རབ་གཡོས་པའི། །བྱང་ཆུབ་སེམས་རྒྱུན་འབབ་དང་འཛག་པ་ལས། །ཡས་བབས་མས་བརྟན་དགའ་བཞི་སྐྱེ་བར་ཤོག་འཇུག་དང་གནས་དང་ལྡང་
[087A]༄༅། །པའི་རླུང་གིས་ནི། །སྔགས་ཀྱི་རྒྱལ་པོ་རྡོ་རྗེ་གསུམ་གྱི་གདངས། །དྷཱུ་ཏཱིའི་ལམ་ནས་ཡང་ཡང་བསྒྲགས་པ་ཡིས། །ལྟེ་བའི་དབུས་ཀྱི་མཆོག་གི་དབང་ཕྱུག་མ། །ཧཾ་ཡིག་
བདུད་རྩིའི་རྒྱུན་གྱིས་མཉེས་བྱས་པས། །འོད་གསལ་ཐམས་ཅད་སྟོང་པར་འཆར་བར་ཤོག་མཁའ་དབྱིངས་ཤར་བའི་དབང་པོའི་གཞུ་བཞིན་དུ། །གསལ་དངས་འོད་ཟེར་ལྔ་ཡི་དྲ་བ་ཅན། །
ཀུན་ད་ལྟར་དཀར་ཡེ་ཤེས་སེམས་དཔའ་ནི། །ཤེས་རབ་ཕག་མོར་རོལ་བའི་དགའ་བའི་སྒྲས། །སྣོད་བཅུད་སྤྲོས་པ་ཀུན་སྡུད་བསམ་གཏན་མཆོག་རྗེས་གཞིག་རིམ་པས་འོད་གསལ་
འཇུག་པར་ཤོག་བསམ་གྱིས་མི་ཁྱབ་འོད་གསལ་ཕྱག་རྒྱ་ཆེ། །ལྷན་སྐྱེས་བདེ་ཆེན་སྟོང་ཉིད་མཐར་ཐུག་དང། །ལེགས་སྦྱར་མཉམ་པར་བཞག་དུས་བསྐྱངས་པ་དང། །ལངས་པར་གྱུར་ཚེ་
གང་ཤར་སྣོད་བཅུད་ཀུན། །ཆུ་དང་ཆུ་རླབས་གཉིས་པོ་ཇི་བཞིན་དུ། །བདེ་བ་ཆེན་པོའི་རོལ་བར་ཤར་གྱུར་ཏེ། །གཟུང་འཛིན་རྣམ་པར་རྟོག་པའི་བག་ཆགས་ཀུན། །ཡོངས་སུ་སྦྱོང་ལ་ཐོག་
པ་མེད་པར་ཤོག་རིམ་པ་དེ་ཡིས་དཔེ་ཡི་ལྷན་སྐྱེས་ལས། །ཆུ་ཀླུང་ཤིན་ཏུ་དངས་ལ་ཉ་བཞིན་དུ། །སྒྱུ་འཕྲུལ་དྲ་བའི་སྐུར་ནི་ལངས་གྱུར་ཏེ། །སྒྱུ་མ་ལྟ་བུའི་ཏིང་འཛིན་རྫོགས་པར་ཤོག་སྒྱུ་མའི་
ལུས་མཛེས་ཡང་ཡང་འོད་གསལ་དུ། །ཀུན་ཏུ་ཞུགས་ལས་དོན་གྱི་ལྷན་ཅིག་སྐྱེས། །མངོན་དུ་བྱས་མཐར་དཔལ་ལྡན་རྡོ་རྗེ་འཆང། །སློབ་པའི་ཟུང་འཇུག་མངོན་དུ་འགྱུར་བར་ཤོག་དཔའ་བར་
འགྲོ་བའི་ཏིང་འཛིན་དེ་ཉིད་ནི། །ཡང་ཡང་གོམས་པས་ཏིང་ངེ་འཛིན་རྒྱལ་པོ། །རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། །འཁྲུལ་པའི་བག་ཆགས་མ་ལུས་འཇོམས་པར་ཤོག་གོ་འཕང་མཆོག་དེ་ཚེ་

[087B] །འཆི་ཚེ་རྗེ་བཙུན་ཡབ་ཡུམ་འཁོར་བཅས་ཀྱིས། །ཡིད་འོང་མཆོད་སྤྲིན་སྙན་པའི་རོལ་མོའི་སྒྲ། །ངོ་མཚར་ལྟས་བཟང་མང་པོས་བསུ་བར་ཤོག་དེ་ནས་འཆི་བའི་འོད་གསལ་
ཟིན་མཛད་ཅིང། །ལམ་མཆོག་བསྒྲུབ་པའི་རིག་པ་འཛིན་པའི་གནས། །རྣམ་དག་མཁའ་སྤྱོད་གནས་སུ་ཁྲིད་ནས་ནི། །ཟབ་མོའི་ལམ་འདི་མྱུར་དུ་མཐར་ཕྱིན་ཤོག་རྣལ་འབྱོར་དབང་ཕྱུག་བྱེ་
བས་བགྲོང་གྱུར་པ། །བདེ་མཆོག་བཤད་སྒྲུབ་ཤིན་ཏུ་ཉམས་པ་འདི། །ཆེས་ཆེར་རྒྱས་ཤིང་ཐར་འདོད་འཇུག་ངོགས་སུ། །ནམ་ཡང་མི་ནུབ་རིང་དུ་གནས་གྱུར་ཅིག་ཚུལ་དེ་བསྒྲུབ་ལ་ཐོགས་
མེད་མཐུ་ལྡན་པ། །འཛམ་གླིང་གནས་མཆོག་ཉི་ཤུ་རྩ་བཞི་ཡི། །དཔའ་བོ་རྣལ་འབྱོར་མ་ནི་འཁོར་བཅས་ཀྱིས། །གཡོལ་བ་མེད་པར་རྟག་ཏུ་གྲོགས་མཛད་ཤོག་ཅེས་སྨོན་ལམ་གདབ་
ཨོཾ་ཡོ་ག་ཤུདྷ་སརྦྦ་དྷརྨྨ་ཡོ་ག་ཤུ་དྷོཉ་ ཞེས་བརྗོད་ཅིང་རྣམ་ལྔ་འདོད་པའི་ཕྱོགས་སུ་སྐར་བའི་པད་སྐོར་བྱས་ཏེ། ལག་པ་གཉིས་སྙིང་ཀར་འཁྱུད་པའི་ཚུལ་བྱས་ལ། ཨོཾ་བཛྲ་མུཿ་ཞེས་སེ་གོལ་
གདབ་ཅིང། དཀྱིལ་འཁོར་གྱི་ལྷ་རྣམས་ཆ་གཉིས་སུ་ཕྱེ་བའི་ཆ་གཅིག་ཞུ་ནས་ཧཱུཾ་དུ་གྱུར་ཏེ་རང་གི་སྣ་བུག་གཡོན་ནས་ཞུགས། སྙིང་གའི་ཧཱུཾ་ལ་ཐིམ་པར་གྱུར། ཞེས་ལྷ་རྣམས་ཀྱི་ཆ་གཅིག་རང་ལ་བསྡུ་
རང་གཙོ་བོ་ལས་བདེ་མཆོག་ཞལ་གཅིག་ཕྱག་གཉིས་པའི་རྣམ་པར་ཕྱེ་ནས་དཀྱིལ་འཁོར་གྱི་ཕྱི་རོལ་ཏུ་གནས་པར་གྱུར། ལྷ་རྣམས་ཀྱི་ཆ་གཅིག་རྟེན་དང་བརྟེན་པར་བཅས་པ་སྒྲུབ་གཞི་འདི་ལས་ཆུ་མེ་རླུང་
གི་གནོད་པས་མ་ཞིག་གི་བར་དུ་བརྟན་པར་བཞུགས་ནས་བདག་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་བསྩལ་དུ་གསོལ། །འདིར་ནི་གཟུགས་དང་ལྷན་གཅིག་

[088A]༄༅། །ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་བསྩལ་དུ་གསོལ། །ཨོཾ་སུ་པྲ་ཏཱི་ཥྛ་བཛྲ་ཡེ་སཱ་ཧཱ། ཞེས་ཆ་
གཅིག་བརྟན་བཞུགས་བྱ། །རབ་ཡངས་ནམ་མཁའ་ཏིལ་གྱི་གང་བུ་བཞིན། །ཡོངས་སུ་གང་བའི་བདེ་མཆོག་ལྷ་ཚོགས་ནི། །ཁ་ཅིག་མེ་ཏོག་སྣ་ཚོགས་ཆར་འབེབས་ཤིང། །ལ་ལ་
བཀྲ་ཤིས་གདངས་སྙན་གླུ་རུ་ལེན། །གཞན་དག་བགེགས་དཔུང་འཇོམས་པའི་འཕྲིན་ལས་ཀྱིས། །ཁྱེད་ལ་རྟག་ཏུ་དཔལ་གནས་མཛད་པ་འདི། །ཤེས་པར་གྱིས་ལ་ཡིད་བདེ་སྐྱེད་ཅིག་དང།།
ཤིས་བརྗོད་ཕྲེང་བ་བདག་གིས་བསྒྲག་པར་བྱ། །རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་བདེ་སྟོང་རོལ་རྟག་རོལ་ཅིང། །དམིགས་མེད་ཐུགས་རྗེས་ཞི་བའི་མཐའ་སྤངས་
བ༑ ༑རྒྱལ་བ་ཡན་ལག་བདུན་ལྡན་ལ་ཕྱག་འཚལ། །གསང་བ་ཀུན་གྱི་མཛོད་འཛིན་གསང་བའི་བདག་ས་ར་ཧ་དང་ཀླུ་སྒྲུབ་ཤ་བ་རི། །ལཱུ་ཨི་པ་ངང་དཱ་རིག་པ་དང། །རྡོ་རྗེ་དྲིལ་བུ་པ་དང་རུས་
སྦལ་ཞབས། །ཛ་ལནྡྷ་ར་པ་དང་ནག་པོ་པ། །གུ་ཧྱ་བ་དང་རྣམ་རྒྱལ་ཞབས་དང་ནི། །ཏེ་ལོ་ནཱ་རོ་ལ་སོགས་བླ་མ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །དངོས་དང་བརྒྱུད་པའི་བླ་
མ་མཆོག་རྣམས་ཀྱི། །དྲི་མེད་རྣམ་ཐར་ཇི་བཞིན་ཟིན་པ་དང། །བྱིན་རླབས་ཞུགས་པས་འཁོར་ལོ་བདེ་མཆོག་གི་བསྟན་པ་རྒྱས་པར་བྱེད་པའི་བཀྲ་ཤིས་ཤོག་ཐར་པ་ཆེན་པོའི་ཕོ་བྲང་
གཞལ་ཡས་ཁང་ཆེན་པོའི་དབུས་ན་སྣ་ཚོགས་ཆུ་སྐྱེས་དང་ཉིན་བྱེད་རྒྱས་པའི་དཀྱིལ་འཁོར་ལ་གནས་པའི་འཇིགས་བྱེད་དང་དུས་མཚན་གྱི་གདན་གྱི་སྟེང་ན། ཤིན་ཏུ་མཛེས་ཤིང་བལྟ་བས་མི་ངོམས་

[088B]
པ་རྡོ་རྗེ་འཆང་ཆེན་པོའི་ངོ་བོ། །བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ་ལ། མཛེས་པའི་མིག་གི་བདུད་རྩི་ཐམས་ཅད་ཕྱོགས་གཅིག་ཏུ་བསགས་པ་ལྟ་བུའི་གཟུགས་དང་ལང་
ཚོའི་དཔལ་ཕུན་སུམ་ཚོགས་པ་མཐོང་པ་ཙམ་གྱི་མོད་ལ་བདེ་བ་ཆེན་པོ་ཀུན་ཏུ་འབར་བར་མཛད་པའི་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོས་ཡོངས་སུ་འཁྱུད་པའི་དཔལ་ཧེ་རུ་ཀ་ཡབ་ཡུམ་
ལ་ཤིན་ཏུ་ངོ་མཚར་བའི་དགེ་ལེགས་ཀྱི་མཚན་མ་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས་སྐལ་པ་དང་ལྡན་པའི་གང་ཟག་ཁྱེད་ཅག་འདིར་འཁོད་པ་རྣམས་ལ་ཕུན་སུམ་ཚོགས་པའི་དཔལ་ལ་རྟག་
ཏུ་གནས་པའི་ཤིས་པ་ལྷག་པར་སྐྱོང་བར་གྱུར་ཅིག་བདེ་ཆེན་རྒྱལ་པོ་ཧེ་རུ་ཀ་དཔལ་དང། །བདེ་བའི་མཆོག་སྦྱིན་རྡོ་རྗེ་ཕག་མོ་གཉིས། །དཔྱིད་དང་ཐིག་ལེའི་སྦྱོར་བ་ལ་ཞུགས་ནས། །
ཐབས་ཤེས་མཉམ་པར་སྦྱོར་བའི་བཀྲ་ཤིས་དེས། །ཁྱེད་ཀྱི་བདེ་སྟོང་དབྱེར་མེད་རྒྱས་མཛད་ནས། །ཤེས་བྱའི་འཁོར་ལོ་ཐམས་ཅད་ལྷན་སྐྱེས་འདིར། །ཡོངས་སུ་སྡོམ་བྱད་འཁོར་ལོ་སྡོམ་པ་ཡི། །
ལྷན་སྐྱེས་བདེ་བའི་བཀྲ་ཤིས་རྒྱས་བྱེད་ཤོག་དེ་ལྟ་བུའི་སྟོན་པ་ཕུན་སུམ་ཚོགས་པས་གསུངས་པའི་ཆོས་ཕུན་སུམ་ཚོགས་པ་དཔལ་ཧེ་རུ་ཀ་དཔའ་བོ་ཆེན་པོ་གླགས་པས་གྲུབ་པ་ཐམས་ཅད་དུ་གཞན་
གྱིས་མི་ཐུབ་པ། གདོང་ནས་གྲུབ་པ་རྒྱུད་ཐམས་ཅད་ཀྱི་བླ་མ། དཔལ་ཧེ་རུ་ཀ་རྣལ་འབྱོར་མའི་རྒྱུད་ཀྱི་རྒྱལ་པོ་དཔལ་འཁོར་ལོ་བདེ་མཆོག་གི་རྩ་བའི་རྒྱུད་གསུམ་དང། བཤད་པའི་རྒྱུད་དྲུག་དང་

[089A]༄༅། །ཆ་མཐུན་པའི་ཡན་ལག་གི་རྒྱུད་རྣམས་ལ་ཤིན་ཏུ་ངོ་མཚར་བའི་ཞེས་སོགས་དང། རྣལ་འབྱོར་མ་རྒྱུད་དུང་ཕྱུར་ཕྲག་གཅིག་དང། །བྱེ་བ་ཕྲག་དྲུག་གསུངས་པའི་ནང་ནས་ནི། །
རྒྱལ་མཚན་ཏོག་ལྟར་མཐོ་བའི་རྒྱུད་ཀྱི་མཆོག་དཔལ་ལྡན་འཁོར་ལོ་སྡོམ་པའི་རྒྱུད་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ལ་ཆོས་ཀྱི་འབྱོར་བ་རྒྱས་པ་དང། །ཆོས་
ཀྱི་མི་མཐུན་ཕྱོགས་ཀུན་ཟད་གྱུར་ཏེ། །ཕུན་ཚོགས་དཔལ་འབྱོར་རྒྱས་པའི་བཀྲ་ཤིས་ཤོག་དེ་ལྟ་བུའི་ཆོས་ཕུན་སུམ་ཚོགས་པ་ཉན་པའི་འཁོར་ཕུན་སུམ་ཚོགས་པ་སངས་རྒྱས་ཀྱི་ཞིང་གྲངས་མེད་
པའི་རྡུལ་དང་མཉམ་པའི་བྱང་ཆུབ་སེམས་དཔའ་ཆེན་པོའི་འཁོར་གྱི་ནང་ནས་ཆེ་ལོང་ཙམ་ཞིག་བརྗོད་པ་འདི་ལྟ་སྟེ་དཔའ་བོ་ཆེན་པོ་གཟུགས་རྡོ་རྗེ་ཞེས་བྱ་བ་ནས་དཔའ་བོ་ཆེན་པོ་ཚོར་བ་རྡོ་རྗེ་ཞེས་བྱ་བ་དང་
ཆོས་ཀྱི་དབྱིངས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དབང་ཕྱུག་ཆེན་པོ་ཞེས་བྱ་བའི་བར་དྲུག་དང། དཔའ་བོ་ཆེན་པོ་རྡོ་རྗེ་ཞེས་བྱ་བ་ནས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་
ཅེས་བྱ་བའི་དཔའ་བོ་ཆེན་པོའི་བར་དྲུག་དང། རྣལ་འབྱོར་མ་ཆེན་མོ་ལྟུང་བྱེད་མ་ཞེས་བྱ་བ་ནས་རྣལ་འབྱོར་མ་ཆེན་མོ་པདྨའི་དྲ་བ་མོ་ཞེས་བྱ་བའི་བར་ལྤ་ ཐམས་ཅད་ཀྱང་ནམ་མཁའི་ཁམས་ཀྱི་མཐར་ཐུག་
པར་ཧཱུཾ་དང་ཕཊ་ཀྱི་སྒྲ་སྒྲོག་པ། མཛེས་པའི་གར་སྣ་ཚོགས་བྱེད་ཅིང་རང་གི་དམ་ཚིག་དང་འཁྱུད་པ་དང། ཙུམྤ་ནས་སྙིང་རྗེ་ཆེན་པོའི་ཉམས་ཡོངས་སུ་རྫོགས་པར་མཛད་ཅིང། ཁྱད་པར་དུ་ཡང་ཕུང་པོ་
དང་སྐྱེ་མཆེད་དང་ཁམས་རྣམས་བྱིན་གྱིས་རློབས་པར་བསྔགས་པའི་ལྷ་བཅུ་བདུན་ལ། ཤིན་ཏུ་ངོ་མཚར་བའི་ཞེས་སོགས་དང། རྣམ་སྣང་རྡོ་རྗེ་ཉི་མ་གར་དབང་དང། རྡོ་རྗེ་རྒྱལ་པོ་རྡོར་སེམས་ཧེ་རུ་ཀ་

[089B] །འདོད་ཆགས་ཕྲག་ཏོག་དབང་ཕྱུག་རྡོ་རྗེ་དང། །ལྟུང་བྱེད་གསོད་བྱེད་འགུགས་བྱེད་མ་དང་ནི། །གར་དབང་མ་དང་པདྨའི་དྲ་བ་ལ། །དགེ་མཚན་ཇི་སྙེད་
མཆིས་པའི་བཀྲ་ཤིས་ངེས། །ཁྱེད་ཀྱི་ཕུང་ཁམས་སྐྱེ་མཆེད་བྱིན་རློབས་པའི། །བཀྲ་ཤིས་ཉིན་མཚན་ཀུན་ཏུ་སྐྱོང་གྱུར་ཅིག་སྣ་ཚོགས་པདྨ་འདབ་མ་བརྒྱད་པའི་ཕྱོགས་ཀྱི་འདབ་མ་བཞི་
ལ་རིན་པོ་ཆེའི་རིགས་ཀྱི་ངོ་བོ་ཉིད་དུ་བཞུགས་པ་མཁའ་འགྲོ་མ་ཆེན་མོ་རྡོ་རྗེ་མཁའ་འགྲོ་མ་ཞེས་བྱ་བ་དང། མཁའ་འགྲོ་མ་ཆེན་མོ་རྡོ་རྗེ་ལཱ་མ་ཞེས་བྱ་བ་ལ་སོགས་པའི་སྙིང་པོའི་རྣལ་འབྱོར་མ་བཞི་ནམ་
མཁའི་ཁམས་ཀྱི་མཐར་ཐུག་བར་ཧཱུཾ་དང་ཕཊ་ཀྱི་སྒྲ་སྒྲོག་པ་ཞེས་བྱ་བ་ནས། ཁྱད་པར་དུའང་རིན་པོ་ཆེའི་རིགས་ལ་བརྟེན་པའི་རྒྱས་པའི་ལས་ལ་སོགས་པའི་དངོས་གྲུབ་ཐམས་ཅད་སྒྲུབ་པ་པོ་ལ་བདེ་བླག་
ཏུ་སྩོལ་བར་མཛད་པ་རྣམས་ལ་ཤིན་ཏུ་ངོ་མཚར་བའི་ཞེས་སོགས་དང། ཕྱོགས་ཀྱི་འདབ་མར་སྐྲ་གྲོལ་གཟུགས་མཛེས་པའི། །མཁའ་འགྲོ་ལཱ་མ་དུ་མ་སྐྱེས་གཟུགས་ཅན་མ། །པདྨའི་མཚོ་ལ་ངང་པའི་
ཚོགས་འདུ་བཞིན། །དམ་ཚིག་ཅན་གྱི་གནས་སུ་ལེགས་འདུས་ནས། །བརྩེ་པའི་མ་དང་སྲིང་མོ་ཇི་བཞིན་དུ། །རྟག་ཏུ་སྒྲུབ་པ་པོ་ཡི་གྲོགས་མཛད་ནས། །ཁྱེད་ཀྱི་ཏིང་འཛིན་ཤེས་རབ་ལོངས་
སྤྱོད་ཚེ། །ཡོན་ཏན་མ་ལུས་རྒྱས་བྱེད་བཀྲ་ཤིས་ཤོག་གང་ཞིག་བསྟེན་ལ་ཡོན་ཏན་མང་གསུངས་པ། །བདུད་རྩི་ལྔ་ཡི་བཅུད་ཀྱིས་རབ་གང་བའི། །མཚམས་ཀྱི་འདབ་མར་གནས་པའི་ཐོད་པ་
ལ༑ ༑དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ལ་བགེགས་ཀྱི་བར་ཆད་ཞི་བ་དང། །མཁའ་འགྲོ་མ་རྣམས་དགྱེས་པར་འགྱུར་པ་དང། །བྱང་སེམས་འཕེལ་བའི་དངོས་གྲུབ་མྱུར་

[090A]༄༅། །བ་ཡི༑ །བཀྲ་ཤིས་དམ་པ་རབ་ཏུ་རྒྱས་པར་ཤོག་རྡོ་རྗེའི་ཕྲེང་བ་སྔོན་པོའི་མུ་ཁྱུད་ཀྱིས་ཡོངས་སུ་བསྐོར་བའི་ཐུགས་ཀྱི་འཁོར་ལོ་སྔོན་པོ་རྩིབས་བརྒྱད་པའི་ཕྱོགས་དང་མཚམས་
ཀྱི་རྩིབས་ལ་རྡོ་རྗེའི་རིགས་ཀྱི་ངོ་བོ་ཉིད་དུ་བཞུགས་བགྲུབ་པའི་གནས་མཆོག་ཏུ་གྱུར་པ་པཱུ་ལི་ར་མ་ལ་ཡ་ལ་སོགས་པ་བརྒྱད་ཀྱི་དཔའ་བོ་དང་རྣལ་འབྱོར་མའི་བདག་ཉིད་དཔའ་བོ་ཆེན་པོ་རྡོ་རྗེ་ཐོད་པའི་
དུམ་བུ་ཞེས་བྱ་བ་ལ་སོགས་པའི་དཔའ་བོ་ཆེན་པོ་བརྒྱད། རྣལ་འབྱོར་མ་ཆེན་མོ་རབ་གཏུམ་མ་ཞེས་བྱ་བ་ལ་སོགས་པའི་རྣལ་འབྱོར་མ་ཆེན་མོ་བརྒྱད་ནམ་མཁའི་ཁམས་ཀྱི་མཐར་ཐུག་པར་ཞེས་པ་ནས་
ཁྱད་པར་དུའང་རྡོ་རྗེའི་རིགས་ལ་བརྟེན་པའི་དྲག་པོའི་ལས་ལ་སོགས་པའི་དངོས་གྲུབ་ཐམས་ཅད་སྒྲུབ་པ་པོ་ལ་བདེ་བླག་ཏུ་སྩོལ་བར་མཛད་པ་རྣམས་ལ་ཞེས་སོགས་དང། གནས་དང་ཉེ་བའི་གནས་ན་
བཞུགས་པ་ཡི། །དཔའ་བོའི་དབང་ཕྱུག་དཔའ་མོའི་དབང་ཕྱུག་མ། །མཁའ་ལ་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་དྲག་པོའི་ལས་
ཀུན་འགྲུབ་པ་དང། །ཐུགས་ཀྱི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་པདྨའི་ཕྲེང་བ་དམར་
པོའི་མུ་ཁྱུད་ཀྱིས་ཡོངས་སུ་བསྐོར་བའི་གསུང་གི་འཁོར་ལོ་དམར་པོ་རྩིབས་བརྒྱད་པའི་ཕྱོགས་དང་མཚམས་ཀྱི་རྩིབས་ལ་པདྨའི་རིགས་ཀྱི་ངོ་བོ་ཉིད་དུ་བཞུགས་པ་གྲུབ་པའི་གནས་མཆོག་ཏུ་གྱུར་པ་ཀཱ་
མ་རཱུ་པ་ལ་སོགས་པའི་དཔའ་བོ་དང་རྣལ་འབྱོར་མའི་བདག་ཉིད་དཔའ་བོ་ཆེན་པོ་རྡོ་རྗེ་མྱུ་གུ་ཅན་ཞེས་བྱ་བ་ལ་སོགས་པའི་དཔའ་བོ་ཆེན་པོ་བརྒྱད་དང། རྣལ་འབྱོར་མ་ཆེན་མོ་ས་སྲུང་མ་ཞེས་བྱ་བ་ལ་སོགས་

[090B] ཁྱད་པར་དུའང་པདྨའི་རིགས་ལ་བརྟེན་པའི་དབང་གི་ལས་ལ་སོགས་པའི་དངོས་གྲུབ་ཐམས་ཅད་སྒྲུབ་པ་པོ་ལ་བདེ་
བླག་ཏུ་སྩོལ་བར་མཛད་པ་རྣམས་ལ་ཤིན་ཏུ་ངོ་མཚར་བའི་ཞེས་སོགས་དང། ཞིང་དང་ཉེ་བའི་ཞིང་དང་འདུན་རྟོག་དང། །ཉེ་བའི་འདུན་རྟོག་རྣམས་ན་བཞུགས་པ་ཡི། །ས་ལ་སྤྱོད་པའི་དཔའ་བོ་ཡབ་ཡུམ་
ལ༑ ༑དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་དབང་གི་ལས་ཀུན་འགྲུབ་པ་དང། །གསུང་གི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །
བདེ་བའི་དགའ་སྟོན་འབར་བའི་བཀྲ་ཤིས་ཤོག་འཁོར་ལོའི་ཕྲེང་བ་དཀར་པོའི་མུ་ཁྱུད་ཀྱིས་ཡོངས་སུ་བསྐོར་བའི་སྐུའི་འཁོར་ལོ་དཀར་པོ་རྩིབས་བརྒྱད་པའི་ཕྱོགས་དང་མཚམས་ཀྱི་རྩིབས་ལ་
འཁོར་ལོའི་རིགས་ཀྱི་ངོ་བོ་ཉིད་དུ་བཞུགས་པ་གྲུབ་པའི་གནས་མཆོག་ཏུ་གྱུར་བ་བྲེ་ཏ་བུ་རི་ལ་སོགས་པ་བརྒྱད་ཀྱི་དཔའ་བོ་དང་རྣལ་འབྱོར་མའི་བདག་ཉིད་དཔའ་བོ་ཆེན་པོ་རྡོ་རྗེ་སྟོབས་པོ་ཆེ་ཞེས་བྱ་བ་ལ་
སོགས་པའི་དཔའ་བོ་ཆེན་པོ་བརྒྱད་དང། རྣལ་འབྱོར་མ་ཆེན་མོ་འཁོར་ལོའི་ཤུགས་ཅན་མ་ཞེས་བྱ་བ་ལ་སོགས་པའི་རྣལ་འབྱོར་མ་ཆེན་མོ་བརྒྱད། ནམ་མཁའི་ཁམས་ཀྱི་མཐར་ཐུག་པར་ཞེས་པ་ནས། ཁྱད་
པར་དུའང་འཁོར་ལོའི་རིགས་ལ་བརྟེན་པའི་ཞི་བའི་ལས་ལ་སོགས་པའི་དངོས་གྲུབ་ཐམས་ཅད་སྒྲུབ་པ་པོ་ལ་བདེ་བླག་ཏུ་སྩོལ་བར་མཛད་པ་རྣམས་ལ་ཤིན་ཏུ་ངོ་མཚར་བའི་ཞེས་སོགས་དང། འདུ་དང་ཉེ་བའི་
འདུ་པ་དུར་ཁྲོད་དང། །ཉེ་བའི་དུར་ཁྲོད་རྣམས་ན་བཞུགས་པ་ཡི། །ས་འོག་སྤྱོད་པའི་དཔའ་བོ་ཡབ་ཡུམ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་ཞི་བའི་ལས་ཀུན་འགྲུབ་

[091A]༄༅། །པ་དང། །སྐུ་ཡི་རིགས་ཀྱི་སྔགས་སྐྱེས་ཞིང་སྐྱེས་སོགས། །ཕོ་ཉའི་གྲོགས་དང་མྱུར་དུ་འདུས་པ་ལས། །བདེ་བའི་དགའ་སྟོན་འབར་བའི་བཀྲ་ཤིས་ཤོག་གཞིའི་དམ་
ཚིག་གི་འཁོར་ལོའི་སྒོ་བཞི་དང། །སྒོའི་མཚམས་བཞིན་རལ་གྲིའི་རིགས་ཀྱི་ངོ་བོ་ཉིད་དུ་བཞུགས་པ། རྡོ་རྗེ་མ་མོ་ཁྭ་གདོང་མ་ཞེས་བྱ་བ་ལ་སོགས་པའི་སྒོ་མ་བཞི་དང། རྡོ་རྗེ་མ་མོ་གཤིན་རྗེ་བརྟན་མ་
ཞེས་བྱ་བ་ལ་སོགས་པའི་མཚམས་མ་བཞི་ཕྱོགས་དང་མཚམས་ཀྱི་བགེགས་བཟློག་པ་ལ་བསྔགས་ཤིང། ལས་ཀྱི་རིགས་ལ་བརྟེན་པའི་སྣ་ཚོགས་པའི་དངོས་གྲུབ་ཐམས་ཅད་སྒྲུབ་པ་པོ་ལ་བདེ་བླག་
ཏུ་སྩོལ་བར་མཛད་པ་རྣམས་ལ་ཤིན་ཏུ་ངོ་མཚར་བའི་ཞེས་སོགས་དང། དཀྱིལ་འཁོར་ཆེན་པོའི་སྒོ་དང་མཚམས་རྣམས་ན། །རོ་ཡི་གདན་ལ་བརྫིད་པའི་གཡས་བརྐྱང་གིས། །རབ་ཏུ་བཞུགས་
པའི་མ་མོ་བརྒྱད་པོ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་སྣ་ཚོགས་ལས་ཀུན་འགྲུབ་པ་དང། །ཕྱོགས་དང་མཚམས་སུ་རྒྱུ་བའི་གདུག་པ་ཅན། །ལམ་གྱི་བར་ཆད་
བྱེད་ལས་བསྲུང་བ་ཡི། །བཀྲ་ཤིས་དམ་པ་རབ་ཏུ་རྒྱས་པར་ཤོག་གཞན་ཡང་རྣལ་འབྱོར་གྱི་དབང་ཕྱུག་ཆེན་པོ་རྡོ་རྗེ་སེམས་དཔའ་ལ་སོགས་པའི་དཔའ་བོའི་གོ་ཆ་དྲུག་དང་རྡོ་རྗེ་རྣལ་འབྱོར་གྱི་དབང་
ཕྱུག་མ་ཆེན་མོ་རྡོ་རྗེ་ཕག་མོ་ལ་སོགས་པའི་དཔའ་མོའི་གོ་ཆ་དྲུག་ལུས་ཀྱི་གནས་རྣམས་སུ་བགེགས་ཀྱི་མཚོན་གྱིས་མི་ཕིགས་པའི་གོ་ཆ་ཆེན་པོ་མཛད་པ་རྣམས་ལ་ཤིན་ཏུ་ངོ་མཚར་བའི་ཞེས་སོགས་དང། རྡོ་རྗེ་
སེམས་དཔའ་ལ་སོགས་དྲུག་དང་ནི། །རྡོ་རྗེ་ཕག་མོ་ལ་སོགས་རྣམ་པ་དྲུག་གོ་ཆ་བཅུ་གཉིས་ཡབ་ཡུམ་ལྷ་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་ལྷ་ཡི་རྣལ་

[091B] །བསྐྱོད་པར་བྱེད་པའི་བགེགས་ཀྱི་མཚོན་ཚ་ཡིས། །ནམ་ཡང་གཡོ་བར་མི་ནུས་རྡོ་རྗེ་ཡི། །གོ་ཆ་རབ་ཏུ་བརྟན་པའི་བཀྲ་ཤིས་ཤོག་སྟོན་པ་དང་འཁོར་ཕུན་སུམ་ཚོགས་
པ་བཞུགས་པའི་གནས་ཕུན་སུམ་ཚོགས་པ་རིའི་རྒྱལ་པོ་རིན་པོ་ཆེ་སྣ་ཚོགས་པའི་གཟི་བརྗིད་ཀྱིས་མཛེས་པའི་སྟེང་ན། རྡོ་རྗེ་ཆེན་པོའི་གཞལ་ཡས་ཁང་དཀྱིལ་འཁོར་གྱི་རྒྱལ་པོ་ཆེན་པོ་ཕུན་སུམ་ཚོགས་
པ་སྣ་ཚོགས་པས་བརྒྱན་པ་རྡོ་རྗེ་རིན་པོ་ཆེའི་རྒྱན་གྱིས་སྤུང་པ། ཉི་མ་དང་ཟླ་བའི་མདོག་ལྟར་འདུག་པ། དྲིལ་བུ་དང་རྔ་ཡབ་དང་རྒྱལ་མཚན་དང་གཡེར་ཁའི་དྲ་བས་མིག་མང་རིས་སུ་བྲིས་པ། རྡོ་རྗེ་
ཐེག་པའི་ཆོས་ཀྱི་འཁོར་ལོ་ལ་འཇུག་པའི་སྒྲ་སྒྲོག་པའི་ཕྱི་རོལ་ན། སྣ་ཚོགས་པའི་ལྷ་དང་ཀླུ་དང་གནོད་སྦྱིན་དང་སྲིན་པོ་ལ་སོགས་པ་དང། དཔའ་བོ་དང་མཁའ་འགྲོ་དང་མཁའ་འགྲོ་མའི་སྒྲ་ཕཻཾ་ཞེས་
བྱ་བའི་སྒྲ་དང། ཨ་ལ་ལ་ཞེས་བྱ་བའི་སྒྲ་སྒྲོག་པ་དང། དྲིལ་བུ་དང་ཅང་ཏེ་འུའི་སྒྲ་སྒྲོག་པ་རྣམས་ཀྱིས་ཡོངས་སུ་བསྐོར་བའི་གཞལ་ཡས་ཁང་ལ། ཤིན་ཏུ་ངོ་མཚར་བའི་ཞེས་སོགས་དང། ནམ་
མཁའི་ཁྱོན་ལྟར་ཡངས་པའི་ཕོ་བྲང་མཆོག་ཉི་ཟླའི་འོད་དང་མཉམ་པའི་འོད་འཕྲོ་ཞིང། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས་
ཁྱེད་ཅག་གང་དང་གང་དུ་གནས་པ་དེར། །མི་ཤིས་མཚན་མ་འགའ་ཡང་མི་འབྱུང་ཞིང། །ཞིང་གི་འབྱོར་པ་ཕུལ་དུ་བྱུང་བ་ཡིས། །བདེ་ལེགས་རྒྱུན་མི་འཆད་པའི་བཀྲ་ཤིས་ཤོག་ཅེས་ཤིས་
བརྗོད་ཀྱིས་བརྒྱན་པར་བྱའོ། །གཉིས་པ་ཕྱི་རོལ་མཆོད་པ་ལག་མཆོད་དང་བཅས་པ་བྱ་ཚུལ་ལ་གཉིས་ལས། དང་པོ་ཕྱི་རོལ་མཆོད་པ་བྱ་ཚུལ་ནི། །མངོན་རྟོགས་རྒྱས་པ་བསྒོམ་པའི་མཇུག་ཐོག་ལ་


[092A]༄༅། །སྔར་བསྒོམ་པའི་ཐུན་པར་ཡིན་ན་རང་བདེ་མཆོག་ཞལ་གཅིག་ཕྱག་གཉིས་པ་ཡུམ་བཅས་སུ་གསལ་གདབ། དེ་ལྟ་བུ་མིན་ན། སངས་རྒྱས་ཆོས་དང་དགེ་འདུན་ལ། །ཞེས་པ་ནས་
གོ་འཕང་མཆོག་ལ་འགོད་པར་བགྱི། །ཞེས་སྐྱབས་འགྲོ་སེམས་བསྐྱེད་བྱ། ཤྲཱི་ཧེ་རུ་ཀ་ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ། ཞེས་པ་ནས། ལྟེ་བའི་སྔགས་འཕྲེང་ལ་ཐིམ་
པར་གྱུར། ཅེས་དག་པ་གསུམ་གྱི་རྣལ་འབྱོར་གྱིས་བདག་སྐྱེད་བསྡུས་པ་བྱ། དེ་ནས་ནང་མཆོད་བྱིན་གྱིས་རླབས་ལ། གཡོན་པའི་མཐེབ་སྲིན་གྱིས་བླངས་ཏེ། ཨོཾ་སུམྦྷ་ནི་སུམྦྷ། ཞེས་
སོགས་ཞལ་བཞི་པའི་སྔགས་བརྗོད་ཅིང་ཕྱོགས་བཞི་དང་རང་ལ་གཏོར་ནས་གཡོན་པའི་མཐེབ་མཛུབ་ཀྱིས་སེ་གོལ་གཡོན་སྐོར་དུ་གཏོགས་ལ། ཨོཾ་སུམྦྷ། ཞེས་སོགས་ཀྱི་སྔགས་ཚན་
སོགས་པའི་ཕྱོགས་བཞིར་རིམ་པ་བཞིན་བརྗོད་པའི་རྗེས་སུ། འོག་ཐམས་ཅད་རྡོ་རྗེའི་ས་གཞི། ཁོར་ཡུག་ཐམས་ཅད་རྡོ་རྗེའི་རྭ་བ། སྟེང་རྡོ་རྗེའི་གུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་སྟེ་
ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ། རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར། ཞེས་དང། རང་གི་སྙིང་གར་ཟླ་གདན་
ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། ཞེས་སོགས་གོ་ཆ་དྲུག་བཀོད་ནས། ལག་པ་གཡས་པའི་མཐེབ་སྲིན་གྱིས་ནང་མཆོད། ཨོཾ་ཨཱ་ཧཱུཾ། ཞེས་བརྗོད་ཅིང། གཡོན་པ་ལ་བསང་གཏོར་
བྱས་ལ་ལག་པ་མཉེ་བར་བྱའོ། །དེ་ནས་གཡོན་པའི་སོར་མོ་ལྔ་ལ་མེ་ཏོག་པ་ཞག་པ་འམ། ཡང་ན་ནང་མཆོད་ཀྱི་ཐིག་ལེ་རེ་བྱས་ལ། གཡོན་པའི་སོར་མོ་རྣམས་བསྡུས་པའི་མཐེ་བོང་ལ་ཟླ་གདན་

[092B] གདན་དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། །མཛུབ་མོལ་རྣམ་སྣང་གི་ངོ་བོ་ན་མ་ཧི་སེར་པོ། །
གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། །སྲིན་ལག་ལ་དཔལ་ཧེ་རུ་ཀའི་ངོ་བོ་བོ་ཥ་ཊ་ཧེ་ནག་པོ། །མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་
ཕཊ་ཧཾ་ལྗང་གུ། རྣམས་བསམས་ལ། གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། །ཤར་གྱི་འདབ་མར་ཉི་མ་ལ་གཤིན་རྗེ་མའི་ངོ་བོ་ཧཾ་
ཡོཾ་སྔོན་པོ། །དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་པོ། །བྱང་དུ་ཉི་མ་ལ་བསྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། །ནུབ་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། ལྷོའི་འདབ་མར་
ཉི་མ་ལ་གཏུམ་བྱེད་མའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར། བར་བསམ་པ་འམ། ཡང་ན་སྔགས་དེ་རྣམས་ལས་ལྷ་སོ་སོར་བསྒོམ་པའམ། སྔགས་དེ་རྣམས་ལས་རྡོ་རྗེ་སོགས་ཕྱག་མཚན་
བཅུ་གཉིས་ཡོངས་སུ་གྱུར་པ་ལས་ལྷ་རྣམས་ཆོ་ག་གསུམ་གྱིས་བསྐྱེད་པའམ། ཡང་ན་གནས་སོ་སོར་ལྷ་རྣམས་སྐད་ཅིག་དཀྲོང་བསྐྱེད་བྱའོ། །དེ་ཡང་ཡབ་རྣམས་ལ་ཡུམ་གྱིས་འཁྱུད་པ་དང། ཡུམ་རྣམས་
ལ་རང་རང་གི་ཡབ་ཀྱིས་འཁྱུད་པའམ། ཡང་ན་ཡབ་རྐྱང་པ་བསྐྱེད་པ་རྣམས་གང་རུང་བྱའོ། །གོ་ཆ་དགོད་པ་ལའང་དེ་བཞིན་དུ་བྱའོ། །ལག་པའི་བོལ་ལ་མེ་ལོང་ལ་གཟུགས་བརྙེན་ཤར་བ་ལྟར་གོ་ཆའི་
སྔགས་སམ་ལྷ་བཅུ་གཉིས་གསལ་བར་གྱུར། ཡང་ན་འཁོར་ལོ་གསུམ་གྱི་ལྷ་ཚོགས་བསམ་མོ། །ལག་པའི་སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་

[093A]༄༅། །བྱེད་མ། རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོར་གྱུར། པར་བསམས་ནས། ལག་པར་གནས་པའི་ས་བོན་གྱི་ཡི་གེ་
རྣམས་ལ་ལག་པ་གཡས་པས་ཁུ་བའི་རྫས་བྱིན་གྱིས་བརླབས་པ་བླངས་ནས་ལག་པ་གཡོན་པའི་ཕྱི་ནང་ཀུན་ཏུ། ཨོཾ་ཨཱ་ཧཱུཾ། བརྗོད་ཅིང་ལན་གསུམ་དུ་བྱུགས་ལ། དེ་བཞིན་དུ་ཆང་གིས་ཀྱང་
བྱུགས་ཏེ། ལག་པ་དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་བརླབས་པའི་འཁོར་ལོ་གསུམ་གྱི་ངོ་བོར་གྱུར། པར་བསམ་པའམ། ཡང་ན་འཁོར་ལོ་ལྔའི་ལྷ་ཚོགས་སུ་མོས་པར་བྱའོ། །
དེ་ནས་ཕྱོགས་གཙང་མར་ཁྲུ་གང་ལ་སོགས་ཇི་ཙམ་འཚམ་པའི་རྒྱལ་བྱི་དོར་ལེགས་པར་བྱས་ནས། དེར་ལག་པ་གཡོན་པ་གཏོང་པ་འམ་བཞག་ལ། ཞལ་བཞི་བའི་སྔགས་བརྗོད། དེ་ནས་བདུད་
རྩི་རིལ་བུ་དའི་ཞིམ་པོ་དང་སྦྱར་བའམ། བདུད་རྩི་ལྔ་གང་རྙེད་པ་རྣམས་ནང་མཆོད་དང་བ་བྱུང་ལྔ་དང་སྦྱར་ལ་གཡོན་སྐོར་དུ་ཁྱམ་མེད་པར་གྲུ་བཞིའི་རྣམ་པར་བྱུགས་ལ། དེའི་དབུས་སུ་ལག་པ་གཡོན་
པ་བཞག་སྟེ། པཱུ་ཛ། ཨོ་ཨ། གོ་ར། དེ་མ། ཀཱ་ཨོ། །ཏྲི་ཀོ་ཀ་ལ། ཀ་ཧི། པྲེ་གྲྀ། སཽ་སུ། ན་སི། མ་གུ། ཨོཾ་པཱི་ཐཱ། ཨུ་པ་པཱི་ཐཱ། ཀྵེ་ཏྲ། ཨུ་པ་ཀྵ་ཏྲ། ཙྪན་དོ་ཧ་
ཨུ་པཱ་ཙྪན་དོ་ཧ། མེ་ལ་ཀ་ཨུ་པ་མེ་ལ་ཀ་ཤྨ་ཤཱ་ནེ། ཨུ་པ་ཤྨ་ཤཱ་ནེ། ཞེས་བརྗོད་ནས། ས་གཞི་བདེ་སྟོང་དབྱེར་མེད་ཀྱི་ངོ་བོར་གྱུར་པའི་གནས་དང། ཉེ་བའི་གནས་ལ་སོགས་པས་དང་
པོ་ལ་སོགས་པའི་རང་བཞིན་དུ་གྱུར། པར་མོས་ལ། དེ་ནས་ལྷ་གནས་མི་འཆོལ་བའི་ཕྱིར་དུ། རྩ་ཐིག་ཚུན་ཆད་ཇི་ཙམ་འཚམ་པའི་ཐིག་བཏབ་ལ། གཙོ་བོ་ཡབ་ཡུམ་དང་སྙིང་པོའི་རྣལ་འབྱོར་

[093B] དྲི་བཟང་པོས་ཐིག་ལེ་གྲུ་བཞི་པ་རེ་དང། ལྷ་གཞན་རྣམས་ཀྱི་གནས་སུ་ཟླུམ་པོ་རེ་བྱ་སྟེ། ཨོཾ་ཨཱ་ཧཱུཾ། བརྗོད་ཅིང་མེ་ཏོག་གི་ཚོམ་བུ་རེ་ཡང་དགོད་དོ། །ཚོམ་བུ་དེ་དག་ལྟར་
བསྒོམ་པ་མ་ཡིན་གྱི། ཕྱིས་ལྷ་ལ་མེ་ཏོག་འབུལ་བའི་ཚེ། གནས་ངེས་པར་བྱ་བའི་ཕྱིར་ཡིན་ནོ། །དེ་ནས་རང་གི་གཡོན་ངོས་སུ་ཐོད་པ་ལ་སོགས་པའི་སྣོད་གསུམ་དུ། ནས་དང། འོ་མ་དང་
མེ་ཏོག་དཀར་པོ་དང། རྩྭ་ཀུ་ཤ་དང། ཏིལ་དང། བདུད་རྩི་ལྔ་དང། འབྲས་ཡོས་དང། དྲི་བཟང་པོ་བཏབ་པའི་ཆུ་བཞི་དང། ཉེར་སྤྱོད་རོལ་མོ་དང་བཅས་པ་ལ་སོགས་པའི་མཆོད་རྫས་རྣམས་
འབྲུ་གསུམ་དང། ཡི་གེ་བདུན་པ་དང་ལས་ཐམས་ཅད་པ་བརྒྱ་རྩ་བརྒྱད་དམ། ལན་བདུན་གྱིས་བསྔགས་ལ། རང་གི་གཡོན་ངོས་སྣོད་གསུམ་དུ་ཆུ་བཞི། དེའི་མདུན་དུ་བཟེད་ཞལ་གསུམ་དང་བཅས་
པ་བཞག་མེ་ཏོག་ལ་སོགས་པ་མདུན་སྐྱེད་ཀྱི་གཡོན་ནས་འབུལ་བའི་རིམ་པ་བཞིན་དུ་བཤམ། རང་གི་མདུན་དུ་རྡོར་དྲིལ། གཡས་སུ་ཅང་ཏེའུ། གཡོན་དུ་ཐོད་པ་ཆང་གིས་བཀང་བ་རྣམས་
བཤམ་མོ། །གཏོར་མ་འབྱོར་ན། ཤ་དང་ཉ་ཤ་དང་སྒོག་པ་དང། བཙོང་ལ་སོགས་པ་དང་བཅས་པའམ། མ་འབྱོར་ན་ཇི་ལྟར་རྙེད་པ་བཤམ་མོ། །དེ་ནས་འབྲུ་གསུམ་དང་ཞལ་བཞི་པའི་སྔགས་
བརྗོད་ཅིང་ན་མཆོད་གཏོར་བས་བསང་ལ་ཆུ་བཞི་ཉེར་སྤྱོད་རོལ་མོ་འདོད་ཡོན་རྣམས་སྒྲུབ་ཐབས་ལྟར་བྱིན་གྱིས་བརླབ། དེ་ནས་མདུན་སྐྱེད་སྒྲུབ་པ་ལ། སྔ་མ་བཞིན་བསང། སྭ་བྷཱ་ཝས་སྦྱང་
སྟོང་པའི་ངང་ལས་སྐད་ཅིག་གིས་རླུང་གི་དཀྱིལ་འཁོར་སྔོན་པོ་དབྱིབས་གཞུ་ལྟ་བུ། གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་མེའི་དཀྱིལ་འཁོར་ཁ་དོག་དམར་པོ་

[094A]༄༅། །དབྱིབས་གྲུ་གསུམ་པ་གྲྭ་གསུམ་དུ་རཾ་གྱིས་མཚན་པ། དེའི་སྟེང་དུ་ཆུའི་དཀྱིལ་འཁོར་ཁ་དོག་དཀར་པོ་དབྱིབས་ཟླུམ་པོ་དབུས་སུ་བུམ་པས་མཚན་པ། དེའི་སྟེང་དུ་སའི་དཀྱིལ་འཁོར་
ཁ་དོག་སེར་པོ་དབྱིབས་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན་སྟེང་གི་ཕྱོགས་འཚམས་སུ་ལྕོགས་བརྒྱད་ཀྱིས་ཉེ་བར་
མཛེས་པ། དེའི་སྟེང་དུ་སྣ་ཚོགས་པདྨ། དེའི་སྟེང་དུ་སྣ་ཚོགས་རྡོ་རྗེ། དེའི་སྟེང་གི་ལྟེ་བར་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་གེ་སར་དང་ལྡན་པ། ཕྱོགས་བཞིའི་
འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག་ལྟེ་བ་ལྗང། གེ་སར་སེར་བ། དེའི་སྟེང་དུ་དབྱངས་གསལ་གྱི་ཡི་གེ་རྣམས་མེ་ལོང་ལ་གཟུགས་བརྙན་ཤར་བ་
བཞིན་དུ་སྣང་བའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན། རང་གི་སྙིང་གནས་ཧཱུཾ་ཡིག་དཀར་ལ་དམར་བའི་མདངས་ཅན་འཕྲོས་པ་སྣ་བུག་གཡས་པ་ནས་འཐོན་ཏེ། ཟླ་བའི་དཀྱིལ་
འཁོར་གྱི་སྟེང་དུ་གནས་པར་གྱུར། ཧཱུཾ་ཡིག་ལས་འོད་ཟེར་འཕྲོས་པས། དཔལ་འཁོར་ལོ་བདེ་མཆོག་གི་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཧཱུཾ་ལ་ཐིམ། ཨོཾ་
ཨཱ་ཧཱུཾ། ཨོཾ་སརྦ་པཱིར་ཡོ་གི་ནི་ཀ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱ་ཏྨུ་ཀོ་ཉ་ཧཾ། ཨོཾ་བཛྲ་ཤུདྷཱ་སརྦ་དྷརྨ་བཛྲ་ཤུད་དཧོ་ཉ་ཧཾ། ཧཱུཾ་ཟླ་བ་དང་བཅས་པ་ཡོངས་སུ་གྱུར་པ་ལས། དཔལ་འཁོར་ལོ་སྡོམ་པའི་རྟེན་
དང་བརྟེན་པར་བཅས་པའི་དཀྱིལ་འཁོར་དུས་གཅིག་ཏུ་གྲུབ་པ་ནི། ཞེས་མངོན་བྱང་ལྔ་བསྐྱེད་བསྡུས་པས་རྟེན་བརྟེན་པ་ཐམས་ཅད་དུས་གཅིག་ཏུ་བསྐྱེད། དེ་ཡང་ཁང་པ་བརྩེགས་པའི་གཞལ་ཡས་

[094B] ཞེས་པ་ནས། འཁོར་གྱི་ལྷ་ཐམས་ཅད་ཀྱི་དཔྲལ་བར་རྡོ་རྗེའི་འཕྲེང་བ་འཛིན་པ། ཞེས་རྟེན་བརྟེན་པ་ཐམས་ཅད་སྒྲུབ་ཐབས་ལྟར་གསལ་གདབ། ལྷ་ཐམས་ཅད་ཀྱི་ཐུགས་
ཀར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། །ཞེས་པ་ནས། ཕཊ་ཕཊ་དུང་ཁ་རྣམས་ཀྱིས་མཚན་པར་གྱུར། ཅེས་གོ་ཆ་བགེ་ཕཻཾ་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་
དྲངས། ཁཎྚ་རོ་ཧི་ཞེས་པ་ནས། དོན་གྲུབ་ཀྱིས་དབུ་རྒྱན་པར་གྱུར། ཞེས་ཡེ་ཤེས་པ་གཞུག་ཅིང་དབང་བསྐུར་རྒྱས་གདབ་རྣམས་མདུན་སྐྱེད་ལྟར་བྱ། བསྡུ་ན་གོ་ཆ་དང་དབུ་རྒྱན་རང་ཆས་སུ་གྲུབ་
པར་བསམ། རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། པར་བསམ་ལ། དག་ཅིང་དྲི་མེད་ཡིད་འོང་བའི། །ཞེས་སོགས་མདུན་སྐྱེད་ཀྱི་སྐབས་སུ་
བཤད་པ་ལྟར། ཚིགས་བཅད་སྔགས་ཕྱག་རྒྱ་དང་བཅས་པས་ཆུ་བཞི། ཉེར་སྤྱོད་རོལ་མོ། རིག་མ་བཅུ་དྲུག་གདུགས། རྒྱལ་མཚན། བླ་རེ། རྒྱལ་སྲིད་སྣ་བདུན་རྣམས་དབུལ་ཞིང། ནབ་
མཆོད། གསང་མཆོད། དེ་ཁོ་ན་ཉིད་ཀྱི་མཆོད་པ་ཡང་དབུལ། དེ་ནས་ལག་པ་གཡོན་པས་དཀྱིལ་འཁོར་གྱི་དབུས་སུ། ཨོཾ་ཨཱ་ཧཱུཾ། ཞེས་གཙོ་བོ་ཡབ་ཡུམ་གཉིས་ལ་མེ་ཏོག་དབུལ། ཁ་ཅིག་སྤྱིར་
མེ་ཏོག་དབུལ་ཞེས་གསུང་ངོ། །དེ་ནས་གཙོ་བོ་ཡབ་ཡུམ་གྱི་སྙིང་པོ་དང། ཉེ་སྙིང་གི་མེ་ཏོག་དབུལ་ལོ། །དེ་ནས་མཁའ་འགྲོ་མ་ནས་བཟུང་སྟེ། གཤིན་རྗེ་འཇོམས་མའི་བར་ལ་ཕྱོགས་གཡོན་སྐོར་དང་
མཚམས་གཡས་སྐོར་གྱིས་ལྷ་རང་རང་གི་གནས་སུ། ཨོཾ་ཊཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཞེས་པ་ནས། ཨོཾ་ཡ་ར་མ་ཐཱ་ནི་ཧཱུཾ་ཧཱུཾ་ཕཊ། ཅེས་པའི་བར་ལྷ་རང་རང་གི་སྔགས་ཀྱིས་མེ་ཏོག་དབུལ་ལོ། །དེ་ནས་

[095A]༄༅། །ལག་པ་ལ་བཀོད་པའི་ལྷ་རྣམས་ལ། ཨོཾ་ཧ། ཞེས་སོགས་བརྗོད་ཅིང་ལྷ་རང་རང་གི་གནས་སུ་ལག་པ་གཡས་པའི་མེ་ཏོག་དབུལ་ལོ། །ལག་པའི་བོལ་ལ་ལྷ་རྫོགས་པར་བཀོད་
པ་ཡིན་ན། ཨོཾ་ཧཱུཾ་བཾ་རྀ་རཱྀ་ལྀ་ ཀཾ་ཁཾ་ཞེས་པ་ནས། ཤཾ་ཥཾ་སཾ་ཧཾ་ཧཱུཾ་ཧཱུཾ་ཕཊ། ཞེས་པའི་བར་གྱི་མ་ཡིག་དོར་བ་རྣམས་བརྗོད་ལ་མེ་ཏོག་དབུལ་ལོ། །དེ་ནས་ལག་པ་གཡོན་པས་མེ་ཏོག་བཟུང་
རྐང་བརྒྱད་ཀྱི་སྔགས་བརྗོད་པ་སྔོན་དུ་འགྲོ་བས་དཀྱིལ་འཁོར་གྱི་དབུས་སུ་མེ་ཏོག་གཏོར་ལ། གཡོན་པའི་དཀུར་ཕྱག་རྒྱ་བཅས་ནས་གཡས་གཡོན་གྱི་དཔུང་མ་གོར་ མགོ་བོར་
ཐལ་མོ་སྦྱར་ནས་འདུད་པའི་ཚུལ་བྱས་པས། ལག་པའི་ལྷའི་འཁོར་ལོ་བདག་ཉིད་ལ་གཞུག་པར་བྱའོ། །དེ་ནས་སྔགས་མཆོད། བསྟོད་པ། རྒྱུན་བཤགས། །ཐུན་མོང་དང་ཐུན་མོ་མ་ཡིན་
པའི་སྡུམ་བཟུང། གཏོར་འབུལ། བཟླས་པ། དངོས་གྲུབ་ཞུ་བའི་གསོལ་གདབ་དཔྱིད་ཀྱི་རྒྱལ་མོའི་གླུ། ཆད་ལྷག་གི་ཉེས་པ་ཞི་བར་བྱ་བའི་ཡིག་བརྒྱ། བཟོད་གསོལ། འདོད་གསོལ་སྨོན་ལམ་
གདབ་པ་རྣམས་བྱ། དེ་ནས་གཤེགས་སུ་གསོལ་བ་ནི། ཨོཾ་ཡོ་ག་ཤུདྡྷཱ་སརྦ་དྷརྨཱ་ཡོག་ཤུདྡྷོ་ཉ་ཧཾ། ཞེས་བརྗོད་ཅིང་རྣམ་ལྔ་འདོད་པའི་ཕྱོགས་སུ་བསྐོར་བ་བྱས་ལ་མཐར་འཁྱུད་པའི་ཚུལ་བྱས་ནས་
ཨོཾ་བཛྲ་མུཿ་ཞེས་སེ་གོལ་གདབ་ཅིང། སྲིན་ལག་གཉིས་མཎྜལ་གྱི་ཚོམ་བུ་ལ་རེག་ལ། དཀྱིལ་འཁོར་གྱི་ལྷ་རྣམས་ཞུ་ནས་ཧཱུཾ་དུ་གྱུར་ཏེ། རང་གི་སྣ་བུག་གཡོན་ནས་ཞུགས། སྙིང་ཀའི་ཧཱུཾ་ཡིག་
་ཐིམ་པར་གྱུར། པར་བསམ། དེ་ནས་དཀྱིལ་འཁོར་གྱི་ཚོམ་བུ་རྣམས་དབུས་སུ་བསྡུས་ནས། ཨོཾ་ཨཱ་ཧཱུཾ། ཞེས་བཟླས་པའི་ཆུ་གཙང་མས་རི་མོ་རྣམས་བསུབས་ལ་རྗེས་མི་མངོན་པར་བྱའོ། །

[095B] རབ་ཡངས་ནམ་མཁའི་ཏིལ་གྱི་གང་བུ་བཞིན། །ཞེས་པ་ནས། དགེ་ལེགས་རྒྱུན་མི་འཆད་པའི་བཀྲ་ཤིས་ཤོག་ཅེས་པའི་བར་བརྗོད་ཅིང་མེ་ཏོག་གི་
ཆར་དབང་བར་བྱའོ། །གཉིས་པ་ལག་མཆོད་ནི། ཟས་ལ་ལོངས་སྤྱོད་པའི་ཚེ་སྤྱི་དང། ཁྱད་པར་དུ་ཚོགས་ཀྱི་འཁོར་ལོ་སོགས་དང། ཡར་ངོ་མར་ངོའི་ཚེས་བཅུ་ལ་ལག་མཆོད་བྱེད་པར་
གསུངས་པས་དེའི་ཚུལ་ནི། དཔལ་འཁོར་ལོ་སྡོམ་པའི་རྣལ་འབྱོར་དང་ལྡན་པས་མེ་ཏོག་ལ་སོགས་པའི་ཕྱི་མཆོད་དང། ཤ་ཆང་སོགས་གོང་བུ་དང། ཁུ་བའི་རྫས་ཅི་འབྱོར་བ་རྣམས་
བྱིན་གྱིས་བརླབ། ཁྱད་པར་ཤ་ཆང་སོགས་ཀྱི་བཟའ་བཏུང་རྣམས་གཏོར་མ་ལྟར་བྱིན་གྱིས་བརླབས་ཏེ་མདུན་དུ་བཞག་ལག་པ་གཡས་པའི་འཐེབ་སྲིན་གྱིས་ནང་མཆོད། ཨོཾ་ཨཱ་ཧཱུཾ་
ཞེས་བརྗོད་ཅིང། གཡོན་པ་ལ་བསང་གཏོར་བྱས་ལ། ལག་པ་མཉེ་བར་བྱའོ། །ཞེས་པ་ནས། ལག་པ་དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་བརླབ་པའི་འཁོར་ལོ་
གསུམ་གྱི་ལྷའི་ངོ་བོར་གྱུར། པར་བསམ། ཡང་ན་འཁོར་ལོ་ལྔའི་ལྷ་ཚོགས་སུ་མོས་པར་བྱའོ། །ཞེས་པའི་བར་སྔར་ལག་པ་སྦྱང་བའི་སྐབས་ལྟར་བྱས་པའི་རྗེས་སུ། ཨོཾ་ཨཱ་ཧཱུཾ་
ཞེས་དང། རྐང་བརྒྱད་ཀྱི་སྔགས་བརྗོད་ཅིང། འཁུ་བའི་རྫས་ཐུག་པ་དང། ཞོ་ལ་སོགས་པ་ལག་པ་གཡས་པས་གཡོན་པའི་སྟེང་དུ་བཞག་ལ་དབུལ། དེ་བཞིན་དུ་ཤ་དང་ཟན་ལ་
སོགས་པ་གོང་བུའི་རྫས་རྣམས་ཀྱང། ལག་པའི་ལྷ་ལ་དབུལ། དེ་ནས། ཨོཾ་ཧ་ཨོཾ་ཨཱ་ཧཱུཾ། ཞེས་སོགས་གོ་ཆའི་སྔགས་ལ་འབྲུ་གསུམ་བཏགས་པ་བརྗོད་ལ་ཆང་གིས་ཀྱང་

[096A]༄༅། །མཆོད་དོ། །དེ་ནས་ཡབ་ཀྱི་གོ་ཆ་ལ་གཡས་སྐོར་དང། ཡུམ་གྱི་གོ་ཆ་ལ་གཡོན་སྐོར་དང། འཁོར་ལོའི་ལྷ་ལ་ཕྱོགས་གཡོན་དང། མཚམས་གཡས་སྐོར་གྱིས་ཕུལ་ནས། ཉེར་སྤྱོད་རིག་མ་
བཅུ་དྲུག་གིས་ཀྱང་མཆོད་ལ། རྐང་བརྒྱད་སོགས་ཀྱིས་བསྟོད་ནས་ལྷག་ཆད་ཀྱི་ཉེས་པ་ཞི་བའི་ཕྱིར་ཧེ་རུ་ཀའི་ཡིག་བརྒྱ་བརྗོད་ལ། ཚོགས་དང་འབྲེལ་ན་དེ་བྱིན་གྱིས་བརླབས་པའི་དོན་དང། སྐབས་གཞན་ཡིན་ན་
སྐབས་དང་མཐུན་པར། འདོད་དོན་ལ་གསོལ་བ་གདབ་བོ། །ལག་པ་ལ་མཆོད་པའི་རྫས་དེ་རྣམས་ཕྱེད་ནི་ཚོགས་ཀྱི་བཟའ་བཏུང་ངམ། རང་ཟ་བའི་བཟའ་བཏུང་ལ་བསྲེ་ཞིང། ཕྱེད་ནི་སྣོད་གཞན་ཞིག་ཏུ་བཅུག་སྟེ་
བཞག་པར་བྱའོ། །ཕྱི་མ་ལྟར་བྱས་ན་ལོངས་སྤྱོད་འཕེལ་བའི་རྟེན་འབྲེལ་ཡོད་པར་བླ་མ་ཁ་ཅིག་བཞེད་དོ། །དེ་ནས་ལག་པ་གཡོན་པ་ལ་གོས་པའི་རྫས་གཡས་པས་བསྡུས་ཏེ་གཡོན་པའི་ལག་མཐིལ་དུ་བཞག་དེ་ནས་གཡོན་
པའི་འཐེབ་སྲིན་གྱིས་བཟུང་ནས། ཨོཾ་ཨཱ་ཧཱུཾ། ཞེས་རིམ་པ་བཞིན་སྙིང་ཁ་དང། ལྕེ་དང། མགོ་བོར་བྱུགས་ཏེ་པད་ཀོར་བྱས་ནས་མགོ་བོར་བཞག་ལ། ཨོཾ་ཡོ་ག་ཤུདྡྷ་ཞེས་སོགས་བརྗོད་པས་ལག་པའི་ལྷ་རྣམས་
སྤྱི་བོ་ནས་བདག་ཉིད་ལ་གཞུག་པར་བྱའོ། ལག་པ་ལ་གོས་པའི་རྫས་ལྷག་མ་རྣམས་ལག་པ་ཕན་ཚུན་མཉེས་ལ་མགོ་དང་ཡན་ལག་རྣམས་ལ་བྱུགས་ན་བསྲུང་བའི་མཆོག་ཏུ་འགྱུར་རོ་ཞེས་གསུངས། ཅེས་དཔལ་འཁོར་ལོ་
བདེ་མཆོག་གི་རས་བྲིས་ལ་བརྟེན་པའི་མདུན་སྐྱེད་སྒྲུབ་མཆོད་བྱ་ཚུལ་དང། ཕྱི་རོལ་མཆོད་པ་ལག་མཆོད་དང་བཅས་པའི་ངག་འདོན་གོ་བདེ་བར་བསྒྲིགས་པ་བདེ་ཆེན་ཆར་འབེབས་ཞེས་བྱ་བ་འདི་ནི། དཀྱིལ་ཆོག་བདེ་ཆེན་རོལ་
མཚོ་ལས་རྡུལ་ཚོན་གྱི་དཀྱིལ་འཁོར་སྒྲུབ་ཚུལ་བཤད་ཀྱང་རས་བྲིས་ལ་བརྟེན་པའི་དཀྱིལ་འཁོར་སྒྲུབ་ཚུལ་མི་གསལ་བས་རང་ཉིད་ཀྱི་བརྗེད་བྱད་དང་སྐལ་མཉམ་གཞན་ལའང་ཕན་འདོད་ཀྱིས་བསམ་པས་རྒྱལ་ཁམས་སུ་འཁྱམས་པའི་

[096B] འཇམ་དབྱངས་གོང་མའི་རྒྱལ་ཁབ་པེའི་ཅིང་གི་བོད་ཆོས་ལྷ་ཁང་དུ་གྲགས་པར་བསྒྲིགས་པའི་ཡི་གེ་པ་ནི་གཞུང་ལུགས་རབ་འབྱམས་ལ་བློ་གྲོས་ཡངས་པའི་རབ་འབྱམས་
སྨྲ་བ་བློ་བཟང་ཉི་མའོ། །འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།



﻿༄༅། །དཔལ་འཁོར་ལོ་སྡོམ་པའི་ཕྱི་རོལ་མཆོད་པའི་ཆོ་ག་ལག་མཆོད་དང་དཔྱིད་ཀྱི་རྒྱལ་མོའི་གླུ་དང་བཅས་པ་བཞུགས་སོ། །

[001A] །བླ་མ་དང་དཔལ་འཁོར་ལོ་སྡོམ་པའི་ལྷ་ཚོགས་རྣམས་ལ་གུས་པས་ཕྱག་འཚལ་ལོ། །དཔལ་འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་ལ་མཆོད་པའི་ཆོ་གའི་རིམ་པ་ནི།  དང་པོར་གདན་
བཞི་ལས།  སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་
ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། ། མངོན་བརྗོད་ལས།  སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་
དགོད་པར་བགྱི།  ཞེས་ལན་གསུམ་གྱིས་སྐྱབས་སུ་འགྲོ་ཞིང་སེམས་བསྐྱེད་དེ།  ཤྲཱི་ཧེ་རུ་ཀ། ཧ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ། རྒྱུའི་བདག་ཉིད་དུ་བརྟག་པར་བྱ་བས་སྟོང་པའི་ཆོས་ཀྱི་བདག་མེད་པ་དང། རུ་ནི་གང་
ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་པའི་བདག་དང་བྲལ་བའི་གང་ཟག་གི་བདག་མེད་པ་དང། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་མི་མཐུན་པར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་
པ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་ཤེས་ཨེ་ཝཾ་གྱི་དོན་ནོ།  །སྙམ་དུ་དྲན་པ་ནི་ཡིད་དག་པར་བྱེད་པའོ།  །སྟོང་པའི་ངང་ལས་རང་ཉིད་སྐད་ཅིག་གིས་ཧེ་རུ་ཀ་སྔོན་པོ། ཞལ་གཅིག་ཕྱག་

[002A]༄༅། །གཉིས་ཀྱིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་འཛིན་པས་འཁྱུད་པ་
ཤྲཱི་ཧེ་རུ་ཀོཉ་ཧཾ།  ཞེས་ལན་གསུམ་བརྗོད་དེ་སྐུའི་ང་རྒྱལ་གཟུང་བ་ནི་ལུས་དག་པར་བྱེད་པའོ།  །ཨོཾ་ཨ་ཨཱ་ཨི་ཨཱི་ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཱ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་
བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཧཱུཾ་ཧཱུཾ་ཕཊ།  ཅེས་ལན་གསུམ་བརྗོད་ནས།  རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་ལྔ་དང་བཅས་པ་གཡོན་སྐོར་གྱིས་ལན་གསུམ་དུ་བསྐོར་ནས་གནས་པ་ལས། འཁོར་
ལོ་གསུམ་གྱི་ལྷ་ཚོགས་འཕྲོས་པ་སྣ་བུག་གཡས་ནས་འཐོན་ཏེ། ཕྱོགས་བཅུར་འཕྲོས་པས་བགེགས་ཐམས་ཅད་བསྐྲད་དེ། སླར་བྱོན་རང་གི་སྣ་བུག་གཡོན་པ་ནས་ཞུགས་ཏེ། ལྟེ་བའི་སྔགས་ཕྲེང་ལ་ཐིམ་པར་གྱུར།  པར་
བསམ་པ་ནི་ངག་དག་པར་བྱེད་པའོ། །འདི་བདག་བསྐྱེད་བསྡུས་པ་ཡིན་ལ། གྲུབ་ན་ལོ་ནག་དྲིལ་གསུམ་གྱི་མངོན་རྟོགས་རྒྱས་པ་བསྒོམ་མོ། དེ་སྒོམ་པའི་ཐུན་པར་ཡིན་ན། གཙོ་བོ་ཕྱག་གཉིས་པ་ཡུམ་བཅས་ཀྱི་རྣལ་འབྱོར་དེ་ཉིད་གསལ་བཏབ་པས་ཀྱང་རུང་ངོ། །དེ་ནས་ནང་མཆོད་
གཏོར་མ་ལྟར་བྱིན་གྱིས་བརླབས་ལ། གཡོན་པའི་མཐེབ་སྲིན་གྱིས་བླངས་ཏེ།  ཨོཾ་སུམྦྷ་ནི་སུམྦྷ།  ཞེས་སོགས་ཞལ་བཞི་པའི་སྔགས་བརྗོད་ཅིང་ཕྱོགས་བཞི་དང་རང་ལ་གཏོར་ནས་གཡོན་པའི་མཐེབ་མཛུབ་ཀྱིས་སེ་གོལ་གཡོན་སྐོར་དུ་གཏོགས་ལ།  ཨོཾ་སུམྦྷ་

[002B]  འོག་ཐམས་ཅད་རྡོ་རྗེའི་ས་གཞི་ཁོར་ཡུག་ཐམས་ཅད་རྡོ་རྗེའི་ར་བ། སྟེང་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ། ཐམས་ཅད་
ཀྱང་རྡོ་རྗེ་འབར་བའི་རང་བཞིན་བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱིར་རོལ་དུ། རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར།  ཞེས་དང།  རང་གི་སྙིང་ཁར་ཟླ་གདན་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ།  ཞེས་སོགས་
གོ་ཆ་དྲུག་བཀོད་ནས། ལག་པ་གཡས་པའི་མཐེབ་སྲིན་གྱིས་ནང་མཆོད།  ཨོཾ་ཨཱ་ཧཱུཾ།  ཞེས་བརྗོད་ཅིང། གཡོན་པ་ལ་བསང་གཏོར་བྱས་ལ་ལག་པ་ཉ་བར་བྱའོ། །དེ་ནས་གཡོན་པའི་སོར་མོ་ལྔ་ལ་མེ་ཏོག་བཞག་པའམ། ཡང་ན་ནང་མཆོད་ཀྱི་ཐིག་ལེ་རེ་བྱས་ལ།  གཡོན་པའི་སོར་མོ་
རྣམས་བསྡུས་པའི་མཐེ་བོང་ལ་ཟླ་གདན། གཞན་བཞི་དང་སོར་མོ་ལྔ་བསྡུས་པའི་སེན་མོ་རྣམས་ལ་ཉི་མའི་གདན་རེ་རེ། གདན་དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ་
གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། སྲིན་ལག་ལ་དཔལ་ཧེ་རུ་ཀའི་ངོ་བོ་ཥ་ཊ་ཧེ་ནག་པོ། མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ་ རྣམས་བསམས་ལ།  གཡོན་པའི་
མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་བར། ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། ཤར་གྱི་འདབ་མར་ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་པོ། བྱང་དུ་ཉི་མ་ལ་བསྐྱོད་

[003A]༄༅། །བྱེད་མའི་ངོ་བོ་ཧྲིཾ་ཧྲིཾ་སེར་པོ། ནུབ་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ་ལྷོའི་འདབ་མར་ཉི་མ་ལ་གཏུམ་བྱེད་མའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར་ བར་བསམ་པའམ། ཡང་ན་སྔགས་དེ་རྣམས་
ལས་ལྷ་སོ་སོར་བསྒོམ་པའམ། སྔགས་དེ་རྣམས་ལས་རྡོ་རྗེ་སོགས་ཕྱག་མཚན་བཅུ་གཉིས་ཡོངས་སུ་གྱུར་པ་ལས་ལྷ་རྣམས་ཆོ་ག་གསུམ་གྱིས་བསྐྱེད་པའམ། ཡང་ན་གནས་སོ་སོར་ལྷ་རྣམས་དཀྲོང་བསྐྱེད་བྱའོ། །དེ་ཡང་ཡབ་རྣམས་ལ་ཡུམ་གྱིས་འཁྱུད་པ་དང། ཡུམ་རྣམས་ལ་རང་རང་གི་ཡབ་ཀྱིས་འཁྱུད་པའམ། ཡང་ན་ཡབ་ཡུམ་
རྐྱང་པ་བསྐྱེད་པ་རྣམས་གང་རུང་བྱའོ། །གོ་ཆ་དགོད་པ་ལ་ཡང་ད་བཞིན་དུ་བྱའོ།  །ལག་པའི་བོལ་ལ་མེ་ལོང་ལ་གཟུགས་བརྙན་ཤར་བ་ལྟར། གོ་ཆའི་སྔགས་སམ་ལྷ་བཅུ་གཉིས་གསལ་བར་གྱུར།  ཡང་ན་འཁོར་ལོ་གསུམ་གྱི་ལྷ་ཚོགས་བསམ་མོ།  ལྷག་པའི་
སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོ་གྱུར།  པར་བསམས་ནས་ལག་པར་གནས་པའི་ས་བོན་གྱི་ཡི་གེ་
རྣམས་ལ་ལག་པ་གཡས་པས་ཁུ་བའི་རྫས་བྱིན་གྱིས་བརླབས་པ་བླངས་ནས་ལག་པ་གཡེན་པའི་ཕྱི་ནང་ཀུན་ཏུ།  ཨོཾ་ཨཱ་ཧཱུཾ།  བརྗོད་ཅིང་ལན་གསུམ་དུ་ཕྱུགས་ལ། དེ་བཞིན་དུ་ཆང་གིས་ཀྱང་བྱུགས་ཏེ།  ལག་པ་དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་བརླབས་
པའི་འཁོར་ལོ་གསུམ་གྱི་ངོ་བོར་གྱུར།  པར་བསམ་པའམ། ཡང་ན་འཁོར་ལོ་ལྔའི་ལྷ་ཚོགས་སུ་མེས་པར་བྱའོ། །དེ་ནས་ཕྱོགས་གཙང་མར་ཁྲུ་གང་ལ་སོགས་པ་ཇི་ཙམ་འཚམས་པའི་རྒྱ་ལ་ཕྱི་དོར་ལེགས་པར་བྱས་ནས། དེར་ལག་པ་གཡོན་པ་གཏད་པའམ་བཞག་ལ། ཞལ་

[003B] དེ་ནས་བདུད་རྩི་རིལ་བུ་དྲི་ཞིམ་པོ་དང་སྦྱར་བའམ། བདུད་རྩི་ལྔ་གང་རྙེད་པ་རྣམས་ནང་མཆོད་དང་བ་བྱུང་ལྔ་དང་སྦྱར་ལ་གཡོན་སྐོར་དུ་ཁྱེ་མ་མེད་པར་གྲུ་བཞིའི་རྣམ་པར་བྱུགས་ལ། དེའི་དབུས་སུ་ལག་པ་གཡོན་པ་བཞག་སྟེ།  པཱུ་ཛེ། ཨོ་ཨ། གོ་ར། དེ་
མ། ཀཱ་ཨོ། ཏཱི་ཀོ། ཀ་ལ། ཀ་ཧི། པྲེ་གྲྀ། སོཾ་སུ། ན་སི། མ་ཀུ། ཨོཾ་པཱི་ཐཱ། ཨུ་པ་པཱི་ཐཱ། ཀྵེ་ཏྲ། ཨུ་པ་ཀྵེ་ཏྲ། ཙྪན་དོ་ཧ། ཨུ་པ་ཙྪན་དོ་ཧ། མེ་ལ་ཀ། ཨུ་པ་མེ་ལ་ཀ། ཤྨ་ཤཱ་ནེ། ཨུ་པ་ཤྨ་ཤཱ་ནེ།  ཞེས་བརྗོད་ནས།  ས་གཞི་བདེ་
སྟོང་དབྱེར་མེད་ཀྱི་ངོ་བོར་གྱུར་པའི་གནས་དང། ཉེ་བའི་གནས་ལ་སོགས་པ་ས་དང་པོ་ལ་སོགས་པའི་རང་བཞིན་དུ་གྱུར་ པར་མོས་ལ། དེ་ནས་ལྷ་གནས་མི་འཆོལ་བའི་ཕྱིར་དུ། རྩ་ཐིག་ཚུན་ཆད་ཇི་ཙམ་འཚམ་པའི་ཐིག་བཏབ་ལ། གཙོ་བོ་ཡབ་ཡུམ་དང་སྙིང་པོའི་རྣལ་འབྱོར་
མ་བཞིའི་གནས་སུ། དྲི་བཟང་པོས་ཐག་ལེ་གྲུ་བཞི་པར་དང། ལྷ་གཞན་རྣམས་ཀྱི་གནས་སུ་ཟླུམ་པོ་རེ་བྱ་སྟེ།  ཨོཾ་ཨཱ་ཧཱུཾ།  བརྗོད་ཅིང།  མ་ཏོག་གི་ཚོམ་བུ་རེ་ཡང་དགོད་དོ། །ཚོམ་བུ་དེ་དག་ལྷར་སྒོམ་པ་མ་ཡིན་གྱི། ཕྱིས་ལྷ་ལ་མེ་ཏོག་འབུལ་བའི་ཆེ་གནས་ངེས་པར་བྱ་བའི་
ཕྱིར་ཡིན་ནོ། །དེ་ནས་ཐོད་པ་ལ་སོགས་པའི་ནང་དུ། ནས་དང། འོ་མ་དང། མེ་ཏོག་དཀར་པོ་དང། རྩྭ་ཀུ་ཤ་དང། ཏིལ་དང། བདུད་རྩི་ལྔ་དང། འབྲས་ཡོས་དང། དྲི་བཟང་བཏབ་པའི་ཆུ་བཞི་དང། ཉེར་སྤྱོད་རོལ་མོ་དང་བཅས་པ་ལ་སོགས་པའི་མཆོད་རྫས་རྣམས། འབྲུ་གསུམ་
དང། ཡིག་བདུན་པ་དང་ལས་ཐམས་ཅད་པ་བརྒྱ་རྩ་བརྒྱད་དམ་ལན་བདུན་གྱིས་བསྔགས་ལ། རང་གི་གཡོན་ངས་སྣོད་གསུམ་དུ་ཆུ་བཞི། དེའི་མདུན་དུ་བཟེད་ཞལ་གསུམ་དང་བཅས་པ་བཞག་མེ་ཏོག་ལ་སོགས་པ་མདུན་བསྐྱེད་ཀྱི་གཡོན་ནས་འབུལ་བའི་རིམ་པ་བཞིན་དུ་

[004A]༄༅། །བཤམ། རང་གི་མདུན་དུ་རྡོར་དྲིལ། གཡས་སུ་ཅང་ཏེའུ། གཡོན་དུ་ཐོད་པ་ཆང་གིས་བཀང་པ་རྣམས་བཤམ་མོ། །གཏོར་མ་འབྱོར་ན། ཤ་དང་ཉ་ཤ་དང་སྒོག་པ་དང། ཙོང་ལ་སོགས་པ་དང་བཅས་པའམ། མ་འབྱོར་ན་ཇི་ལྟར་རྙེད་པ་ལ་སོགས་པ་
ཡང་བཤམ་མོ། །དེ་ནས་འབྲུ་གསུམ་དང།  ཨོཾ་སུམྦྷ་ ཞེས་སོགས་བརྗོད་ཅིང་ནང་མཆོད་གཏོར་ལ། མཆོད་རྫས་ལ་གནས་པའི་བགེགས་བསྐྲད།  ཨོཾ་སྭ་བྷཱ་ཝ།  ཞེས་སོགས་ཀྱི་སྟོང་པར་སྤྱད།  སྟོང་པའི་ངང་ལས་ཀཾ་རཾ་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཧཱུཾ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་ཏོག་བདུག་སྤོས། སྣང་གསལ། དྲི་མཆོག་ཞལ་ཟས་རོལ་མོ་ལ་སོགས་པ་རྣམས་རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་
གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར།  པར་བསམས་ལ།  ཨོཾ་ཨཱ་ཨརྒྷཾ་ཨཱ་ཧཱུཾ།  དེ་བཞིན་དུ།  པཱ་དྱཾ། ཨཱཉྩ་མ་ཎཾ། པྲོཀྵ་ཎཾ།  ཞེས་དང། བཛྲ་ནི་རྡོ་རྗེ་སྟེ་བདེ་སྟོང་དབྱེར་མེད་དང། པུཥྤེ་མེ་ཏོག་སྟེ་ངོ་བོ་བདེ་སྟོང་དབྱེར་མེད་ལ་རྣམ་པ་མེ་ཏོག་ཧཱུཾ་གིས་ཡེ་
ཤེས་ལྔའི་རང་བཞིན་དུ་བྱིན་གྱིས་རློབ་པ་སྟེ། གཞན་ལའང་དེ་བཞིན་དུ་ཤེས་པར་བྱའོ།  །ཨོཾ་བཛྲ་པུཥྤེ་ཨཱ་ཧཱུཾ།  ཞེས་པ་ནས།  ཨོཾ་རཱུ་པ་བཛྲི་ཨཱ་ཧཱུཾ།  ཞེས་སོགས་རང་རང་གི་སྔགས་ཕྱག་རྒྱ་དང་བཅས་པས་བྱིན་གྱིས་བརླབ། དེ་ནས་མདུན་བསྐྱེད་ཀྱི་དཀྱིལ་འཁོར་དངོས་ནི། སྔ་མ་
བཞིན་དུ་བསངས་ཤིང་སྦྱངས་ལ།  སྟོང་པའི་ངང་ལས་སྐད་ཅིག་གིས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་མེ།  དེ་བཞིན་དུ་ཆུ་དངས་དང་རི་རབ་དང་དེའི་སྟེང་དུ་སྣ་ཚོགས་པདྨ་རྣམས་

[004B]  དེའི་སྟེང་དུ་དབྱངས་གསལ་གྱི་ཡི་གེ་རྣམས་མེ་ལོང་ལ་གཟུགས་བརྙན་ཤར་བ་བཞིན་དུ་སྣང་བའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན། རང་གི་སྙིང་ཁ་ནས་ཧཱུཾ་ཡིག་དཀར་ལ་དམར་བའི་མདངས་ཅན་འཕྲོས་པ་སྣ་བུག་གཡས་
པ་ནས་འཐོན་ཏེ། ཟླ་བའི་དཀྱིལ་འཁོར་གྱི་སྟེང་དུ་གནས་པར་གྱུར་ པར་བསམས་ལ།  ཧཱུཾ་ཡིག་ལས་འོད་ཟེར་འཕྲོས་པས་དཔལ་འཁོར་ལོ་བདེ་མཆོག་གི་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས་ཧཱུཾ་ལ་ཐིམ། ཨོཾ་ཨཱ་ཧཱུཾ་
ཨོཾ་སརྦ་བའི་ར་ཡོ་གི་ནཱི། ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཨོཾ་བཛྲ་ཤུད་དྷ་སརྦ་དྷརྨཱ་བཛྲ་ཤུདྡྷོ་ཉ་ཧཾ།  ཞེས་སྐད་ཅིག་མའི་སྔགས་གསུམ་བརྗོད་ནས།  ཧཱུཾ་ཟླ་བ་དང་བཅས་པ་ཡོངས་སུ་གྱུར་པ་ལས། དཔལ་འཁོར་ལོ་སྡོམ་པའི་རྟེན་དང་བརྟེན་
པར་བཅས་པའི་དཀྱིལ་འཁོར་དུས་གཅིག་ཏུ་གྲུབ་པ་ནི།  ཞེས་པ་ནི་མངོན་བྱང་ལྔ་བསྐྱེད་བསྡུས་པ་སྟེ། ཟླ་བའི་ཁ་དོག་དཀར་བ་དང་དབྱངས་ཡིག་མེ་ལོང་ལྟ་བུ་དང། ཟླ་བའི་ཁ་དོག་དམར་བ་དང་ཀཱ་ལི་ནི་མཉམ་ཉིད་དང། ཧཱུཾ་ཡིག་སོར་རྟོག་དང། སྤྲོ་བསྡུ་སོགས་ནི་བྱ་བ་སྒྲུབ་པ་དང། དཀྱིལ་
འཁོར་ཡོངས་སུ་རྫོགས་པ་ནི་ཆོས་དབྱིངས་ཡེ་ཤེས་ལས་བྱང་ཆུབ་པའོ།  །དེ་ཡང་ཁང་པ་བརྩེགས་པའི་གཞལ་ཡས་ཁང་གྲུ་བཞི་པ་སྒོ་བཞི་པ།  ཞེས་སོགས་སྒྲུབ་ཐབས་བཞིན་གཞལ་ཡས་ཁང། བསྲུང་འཁོར་དུ་ཁྲོད་བརྟེན་པ་ལྷ་དྲུག་ཅུ་རྩ་གཉིས་དང་བཅས་པ་གསལ་
གདབ། །གོ་ཆ་དགོད། ཡེ་ཤེས་པ་གཞུག་དབང་བསྐུར་རྒྱས་གདབ་པའི་བར་རྣམས་བྱའོ། །ཡང་ན་གོ་ཆ་དང། དབུ་རྒྱན་རང་ཆས་སུ་གྲུབ་པར་བསམས་ལ་གསལ་གདབ་བོ། །དེ་ནས་མཆོད་པ་ནི།  རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ་རྣམས་

[005A]༄༅། །ཀྱིས་མཆོད་པར་གྱུར་ པར་བསམས་ལ།  དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ན། །བཞེས་ཏེ་བདག་ལ་བཀའ་དྲིན་སྩོལ། །
ཨོཾ་ཨཱ་ཧྲཱི་པྲ་ཝ་ར་སད་ཀ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ།  ཞེས་རྡོ་རྗེ་ཐལ་མོ་ཁ་ཕྱེ་ནས་མཆོད་ཡོན་གྱི་སྣོད་བཟུང་སྟེ་བཟེད་ཞལ་གྱི་སྣོད་དང་པོར་ལན་གསུམ་དབུལ། དེ་བཞིན་དུ་ཚིགས་བཅད་དང་སྔགས་སྔ་མ་བཞིན་དུ་བརྗོད་ལ། ཡོན་ཆབ་དང་  ཨརྒྷཾ་ ཞེས་པའི་གནས་སུ་ཆུ་
གཞན་གསུམ་ལ་རིམ་པ་བཞིན།  པཱ་དྱཾ།  ཞེས་  ཞབས་བསིལ་ དང་གཡས་པའི་ཁུ་ཚུར་བཅངས་ནས་མཐེབ་མཛུབ་ཀྱིས། སྣོད་གཉིས་པ་ནས་མེ་ཏོག་ཆུ་དང་བཅས་པ་བླངས་ཏེ་ཁ་གྱེན་དུ་བསྟན་ལ། འགྱིང་བ་དང་བཅས་པས་ལན་གསུམ་བསྐོར་ནས་མཛུབ་མོ་
ནས་རིམ་གྱིས་དགྲོལ་བའི་ཕྱག་རྒྱས་བཟེད་ཞལ་གཉིས་པར་ཕུལ་ཏེ། ལྷ་རྣམས་ཀྱི་ཞབས་བཀྲུས་པར་བསམས།  ཞལ་བསིལ།  དང་ཆུ་སྣོད་གསུམ་པ་ནས་གཡས་པའི་ཁུ་ཚུར་གྱི། མཐེབ་མཛུབ་ཀྱིས་མེ་ཏོག་ཆུ་དང་བཅས་པ་བླངས་ཏེ་ཁུ་ཚུར་ཁ་འོག་ཏུ་བསྟན་ལ་
མཐེའུ་ཆུང་ནས་རིམ་གྱིས་དགྲོལ་བའི་ཕྱག་རྒྱ་དང།  ཨཱཉྩ་མ་ཎཾ་ ཞེས་བཟེད་ཞལ་གསུམ་པར་ལན་གསུམ་ཕུལ་ཏེ། ཞལ་བཤལ་ཞིང་བཀྲུས་པར་བསམ།  བསང་གཏོར་ དང་སླར་ཡང་སྣོད་གསུམ་པ་ནས་གཡས་པའི་ཀུ་ཤའི་ཆུན་པོས་ཆུ་བླངས་ནས། བཟེད་ཞལ་གསུམ་
པར་ལན་གསུམ་བསང་གཏོར་བྱས་ཏེ།  པྲོ་ཀྵ་ཎཾ་ ཞེས་སྐུ་ཐམས་ཅད་ལ་གཏོར་བས་དག་པར་བསམས་ལ་ཆུ་བཞི་དབུལ།  ཏིང་འཛིན་པིར་གྱིས་བྲིས་པའི་སྨིན་ལེགས་གཟུགས། །འཁྲི་ཤིང་གཞོན་ནུ་བཞིན་དུ་ལུས་ཕྲ་ཞིང། །བཞིན་རས་རྒྱས་པས་ཟླ་བའི་

[005B]ཨུཏྤལ་སྔོན་པོའི་མིག་ཅན་མཆུ་སྒྲོས་དམར། །སྤེལ་ལེགས་མེ་ཏོག་ཕྲེང་བ་འཛིན་མཛད་མ། །འདོད་པའི་བདེ་ལ་ཆགས་པ་མང་སྤྲུལ་ཏེ། །དཀྱིལ་འཁོར་པ་རྣམས་དགྱེས་པ་བསྐྱེད་པའི་ཕྱིར། །ཉེར་སྤྱོད་ལྷ་མོའི་བདེ་བས་
མཆོད་པར་བྱ།  །རྡོ་རྗེ་ཁུ་ཚུར་གཉིས་ཁ་གྱེན་དུ་བསྟན་ནས་གཏོར་བའི་ཕྱག་རྒྱ་དང།  ཨོཾ་བཛྲ་པུཥྤེ་པྲ་ཏཱི་ཙྪ་ཨཱ་ཧཱུཾ་ ཞེས་མེ་ཏོག་དང་དེ་བཞིན་དུ་བདུག་སྤོས་ནས་ཞལ་ཟས་ཀྱི་བར་ལ་ཚིགས་བཅད་དང་སྔགས་སྔ་མ་བཞིན་དུ་བརྗོད་ལ། ཁྱད་པར་ནི་སྤེལ་ལེགས་མེ་ཏོག་ཕྲེང་བ་འཛིན་
མཛད་མ་ཞེས་དང། པུཥྤེ་ཞེས་པའི་གནས་སུ་རིམ་པ་བཞིན།  དྲི་ཞིམ་བདུག་པའི་སྤོས་སྣོད་འཛིན་མཛད་མ།  ཞེས་དང། རྡོ་རྗེ་ཁུ་ཚུར་གཉིས་ཁ་ཐུར་དུ་བསྟན་ནས་སྤོས་འབུལ་བའི་ཕྱག་རྒྱ་དང།  དྷཱུ་པེ།  ཞེས་པས་བདུག་སྤོས་དང།  རིན་ཆེན་འོད་འབར་
སྣང་གསལ་འཛིན་མཛད་མ།  རྡོ་རྗེ་ཁུ་ཚུར་གཉིས་ཀྱི་མཐེ་བོང་གཤིབས་ཏེ་བསྒྲེང་བའི་ཕྱག་རྒྱ་དང།  དའི་པེ་ ཞེས་མར་མེ་དང།  སྟོང་གསུམ་ངད་ལྡང་དྲི་མཆོག་འཛིན་མཛད་མ།  རྡོ་རྗེ་ཁུ་ཚུར་བརྐྱངས་པའི་ཐལ་མོས་དྲི་བྱུང་པའི་ཕྱག་རྒྱ་དང།  གནྡྷེ་ ཞེས་
དྲི་དང།  རོ་བརྒྱ་ལྡན་པའི་ཞལ་ཟས་འཛིན་མཛད་མ།  རྡོ་རྗེ་ཁུ་ཚུར་གཉིས་ཁ་གྱེན་དུ་བསྟན་ནས་ཐལ་མོ་བརྐྱང་བའི་ཕྱག་རྒྱ་དང།  ནཻ་ཝི་དྱ་ ཞེས་པ་རྣམས་བཅུག་ལ་ཞལ་ཟས་ཀྱི་བར་དབུལ།  ཡིད་འོང་རོལ་མོའི་ཆ་བྱད་མཐའ་ཡས་ལས། །བྱུང་བའི་
གདངས་སྙན་མི་འདྲ་དུ་མ་ཅན། །ཐོས་པས་ལུས་སེམས་གདུང་བ་ཞི་བྱེད་པ། །སྣ་ཚོགས་རོལ་མོའི་སྒྲ་ཡིས་མཆོད་པར་བྱ། །ཨོཾ་བཛྲ་ཤབྟ་པྲ་ཏཱི་ཙྪ་ཨཱ་་ཧཱུཾ་སཱཧཱ།  ཞེས་རོལ་མོ་དབུལ།  ཕུལ་བྱུང་གཟུགས་མཛེས་ཡིད་འཕྲོག་

[006A]༄༅། །རྒྱན་གྱིས་སྤུད། །ལང་ཚོ་རབ་རྒྱས་གླུ་དང་གར་ལ་མཁས། །དབང་པོ་དྲུག་ལ་རྨད་བྱུང་བདེ་བ་སྟེར། །ཀུན་གྱི་དགའ་བསྐྱེད་མཆོད་པའི་ལྷ་མོ་ནི། །པི་ཝང་གླིང་བུ་རྔ་ཟླུམ་རྫ་རྔ་མས། །གདངས་སྙན་སྒྲ་ཡིས་
རྣ་བའི་དགའ་སྟོན་འགྱེད། །རབ་འབྱམས་མཆོད་པའི་སྤྲིན་གྱིས་བདག་མཆོད་ན། །དགྱེས་བཞིན་བཞེས་ཏེ་མཆོག་རྣམས་སྩལ་དུ་གསོལ། ། རྡོ་རྗེ་ཁུ་ཚུར་གཉིས་ཀྱིས་པི་ཝང་བརྡུང་བའི་ཚུལ་དང།  ཨོཾ་བཛྲ་བའི་ཎི་ཧཱུཾ་ཧཱུཾ་ཕཊ།  གླིང་བུ་བསྒྱུར་བའི་ཚུལ་
དང།  ཨོཾ་བཛྲ་བཾ་ཤེ་ཧཱུཾ་ཧཱུཾ་ཕཊ།  སོར་མོས་མཚན་ཁུང་གི་ཐད་དུ་རྔ་སྨྲི་ཏཾ་གེ་བརྡུང་བའི་ཚུལ་དང།  ཨོཾ་བཛྲ་སྨྲི་ཏཾ་གེ་ཧཱུཾ་ཧཱུཾ་ཕཊ།  སོར་མོས་འོག་ཏུ་རྫ་རྔ་ཆེན་པོ་བརྡུང་བའི་ཚུལ་དང།  ཨོཾ་བཛྲ་མུ་ར་ཛེ་ཧཱུཾ་ཧཱུཾ་ཕཊ།  པི་ཝང་ཞེས་པ་ནས་དགའ་སྟོན་འགྱེད་ཅེས་པའི་
ཚིག་རྐང་གཉིས་ཀྱི་གནས་སུ།  བཞིན་མཛེས་འཛུམ་དང་ལྡེམ་པའི་འགྱིང་བག་ཅན། །སྙན་པའི་གླུ་ལེན་མཛེས་པའི་གར་བསྒྱུར་མ།  ཞེས་བཅུག་ལ། གོང་གི་ཚིག་རྐང་བཞི་དང། མཐའི་ཚིག་རྐང་གཉིས་སྔ་མ་བཞིན་དུ་སྦྱར་བའི་རྗེས་སུ། རྡོ་རྗེ་ཁུ་ཚུར་གཉིས་
ཁ་ཕྱིར་བསྟན་ཏེ་ཁ་འགྲམ་གཉིས་སུ་བཞག་པ་བཞད་པའི་ཚུལ་དང།  ཨོཾ་བཛྲ་ཧཱ་སྱ་ཧཱུཾ་ཧཱུཾ་ཕཊ།  རྡོ་རྗེ་ཁུ་ཚུར་གཉིས་དཀུར་བཞག་སྟེ་བསྙེམས་པའི་ཚུལ་དང།  ཨོཾ་བཛྲ་ལཱ་སྱ་ཧཱུཾ་ཧཱུཾ་ཕཊ།  ཏིང་ཤགས་དཀྲོལ་བའི་ཚུལ་དང།  ཨོཾ་བཛྲ་གའི་རྟི་ཧཱུཾ་ཧཱུཾ་ཕཊ།  གར་
བསྐོར་བའི་ཚུལ་དང།  ཨོཾ་བཛྲ་ནྲྀ་ཏྱ་ཧཱུཾ་ཧཱུཾ་ཕཊ།  ཅེས་བརྗོད་དེ། དེ་བཞིན་དུ་འོག་མ་གཉིས་ལའང་སྦྱར་ལ་ཁྱད་པར་ནི།  མེ་ཏོག་ཀོན་བུ་དྲི་ཞིམ་བདུག་སྤོས་དང། །མར་མེའི་སྡོང་པོ་དྲི་ཡི་དུང་ཆོས་འཛིན། ། སྔར་གྱི་མེ་ཏོག་གི་ནས་དྲིའི་བར་གྱི་ཕྱག་རྒྱ་

[006B]  ཨོཾ་བཛྲ་པུཥེཔ་ཧཱུཾ་ཧཱུཾ་ཕཊ། ཨོཾ་བཛྲ་དྷཱུ་པེ་ཧཱུཾ་ཧཱུཾ་ཕཊ། ཨོཾ་བཛྲ་དའི་པེ་ཧཱུཾ་ཧཱུཾ་ཕཊ། ཨོཾ་བཛྲ་གནྡྷེ་ཧཱུཾ་ཧཱུཾ་ཕཊ། དྲི་མེད་མེ་ལོང་སྦྲན་ཆང་སྣོད་དང་ནི། །སྣ་ཚོགས་གོས་དང་ཆོས་ཀྱི་འབྱུང་གནས་འཛིན། ། གཡོན་རྡོ་རྗེ་ཁུ་ཚུར་ཁ་
ནང་དུ་བསྟན་པའི་སྟེང་དུ་གཡས་པའི་ལག་མཐིལ་ཕྱིར་བསྟན་ཏེ་བཞག་པ་མེ་ལོང་གི་ཕྱག་རྒྱ་དང།  ཨོཾ་རཱུ་པ་བཛྲི་ཧཱུཾ་ཧཱུཾ་ཕཊ།  སྔར་གྱི་ཞལ་ཟས་ཀྱི་ཕྱག་རྒྱའམ་ཡང་ན་རྡོ་རྗེ་ཐལ་མོ་ཁ་གྱེན་དུ་ཕྱེ་བ་རོའི་ཕྱག་རྒྱ་དང།  ཨོཾ་ར་ས་བཛྲི་ཧཱུཾ་ཧཱུཾ་ཕཊ།  རྡོ་རྗེ་ཁུ་ཚུར་གཉིས་ཀྱིས་གོས་
འབུལ་བའི་ཕྱག་རྒྱ་དང།  ཨོཾ་སྤརཤ་བཛྲི་ཧཱུཾ་ཧཱུཾ་ཕཊ།  རྡོ་རྗེ་བསྡམས་པ་ལས་མཐེའུ་ཆུང་རྩེ་སྤྲད་ལ་བརྐྱང་མཛུབ་མོ་གཉིས་དང་མཐེ་བོང་གཉིས་བརྐྱང་སྟེ་བསྐྱེད་པ་ཆོས་འབྱུང་གི་ཕྱག་རྒྱ་དང།  ཨོཾ་དྷརྨཱ་དྷཱ་ཏུ་བཛྲི་ཧཱུཾ་ཧཱུཾ་ཕཊ།  ཅེས་རིག་མ་བཅུ་དྲུག་གིས་མཆོད།  རབ་
འབྱམས་ཞིང་ན་ཇི་སྙེད་གཟུགས་མཆིས་པ། །ཡོངས་སུ་གྱུར་པ་ལས་བྱུང་ལྷ་མོ་ནི། །བཞིན་རས་འཛུམ་ཞིང་སྐུ་ཡི་མཛེས་པ་སྟོན། །གཟུགས་ཀྱི་རྡོ་རྗེ་མ་ཡི་མཆོད་པ་ཡིས། །གང་ཤར་གཟུགས་ཀྱི་སྣང་བ་ཐམས་ཅད་ནི། །གཟུགས་
ཀྱི་རྡོ་རྗེ་མར་ནི་ཤར་བའི་མཐུས། །མི་འགྱུར་བདེ་བ་ཆེན་པོ་རབ་སྩལ་ཏེ། །བདེ་སྟོང་མཆོག་གི་ཏིང་འཛིན་རྫོགས་པར་ཤོག་ སྔར་གྱི་མེ་ལོང་གི་ཕྱག་རྒྱ་དང།  ཨོཾ་རཱུ་པ་བཛྲི་ཧཱུཾ་ཧཱུཾ་ཕཊ།  ཅེས་གཟུགས་དང། དེ་བཞིན་དུ་ཚིགས་བཅད་གཞན་རྣམས་སྔ་མ་
བཞིན་དུ་བརྗོད་ལ་ཁྱད་པར་ནི་གཟུགས་ཞེས་པ་འོག་མ་བཞི་པ་རིམ་པ་བཞིན། སྒྲ་དང་དྲི་དང་རོ་དང་རེག་བྱ་ཞེས་པས་བརྗེས་ནས། བཞིན་རས་འཛུམ་ཞིང་སྐུ་ཡི་མཛེས་པ་སྟོན། ཞེས་པའི་གནས་སུ།  སྙན་པའི་པི་ཝང་བརྡུང་ཞིང་གླུ་ལེན་མ། ། ཞེས་པ་བཅུག་པའི་

[007A]༄༅། །རྗེས་སུ། སྔར་གྱི་པི་ཝང་བརྡུང་བའི་ཚུལ་དང།  ཨོཾ་ཤཔྟ་བཛྲི་ཧཱུཾ་ཧཱུཾ་ཕཊ།  ཅེས་བརྗོད་དེ། དེ་བཞིན་དུ་འོག་མ་གསུམ་ལའང་ཤེས་པར་བྱའོ།  །བཟང་པོའི་དྲི་ཡིས་ཕྱོགས་ཀུན་རབ་འགེངས་མ། །ཨོཾ་གནྡྷེ་བཛྲེ་
ཧཱུཾ་ཧཱུཾ་ཕཊ།  ཅེས་དང།  བདུད་རྩིས་གང་བའི་རིན་ཆེན་སྣོད་འཛིན་མ། །ཨོཾ་ར་ས་བཛྲི་ཧཱུཾ་ཧཱུཾ་ཕཊ།  ཅེས་དང།  འཇམ་མཉེན་རེག་བྱ་མཆོག་གིས་ཡིད་འཕྲོག་མ། །ཨོཾ་སྤརཤ་བཛྲི་ཧཱུཾ་ཧཱུཾ་ཕཊ།  ཅེས་འདོད་ཡོན་ལྔས་མཆོད་དོ།  །དྲི་མེད་གསེར་གྱི་
རྩིབས་སྟོང་འོད་འབར་བ། །རིན་ཆེན་ཨིནྡྲ་ནཱི་ལའི་ཏོག་གིས་མཛེས། །སྣ་ཚོགས་ཕྲ་བཀོད་མུ་ཏིག་ཆུན་འཕྱང་གིས། །ཁོར་ཡུག་བརྒྱན་པའི་གདུགས་ཀྱིས་མཆོད་པར་བྱ། ། གཡོན་དེ་བཞིན་གཤེགས་པའི་ཁུ་ཚུར་བྱས་པའི་མཐེ་བོའི་སྟེང་དུ་གཡས་
པ་ཁ་ཐུར་དུ་བསྟན་པ་བརྐྱང་ལ།  ཨོཾ་བཛྲ་ཙྪ་ཏཱཾ་ག་པྲ་ཏཱི་ཙྪ་ཧཱུཾ་སཱ་ཧཱ།  ཞེས་གདུགས་དང།  དྲང་ཞིང་ལྡེམ་པའི་རིན་ཆེན་ཡུ་བ་ནི། །ཟླ་ཕྱེད་རྡོ་རྗེ་རིན་ཆེན་རྩེ་མོ་ཅན། །དར་ལྕེ་གསུམ་པ་རླུང་གིས་བསྐྱོད་པ་ན། །སིལ་སིལ་འཁྲོལ་བའི་དྲིལ་
ཆུང་སྒྲ་སྒྲེག་ཅིང། །སུམ་ཁུག་འཁྱོག་གི་འགྱེང་དང་རབ་ཏུ་ལྡན། །མཛེས་པའི་སྲོག་ཆགས་མཚན་མ་ཡོད་མེད་ཀྱི། །མི་མཐུན་ཕྱོགས་ལས་རྒྱལ་བའི་རྒྱལ་མཚན་དང། རབ་མཛེས་བ་དན་རྣམས་ཀྱིས་མཆོད་པར་བྱ། །
 གཡོན་པའི་རྡོ་རྗེ་ཁུ་ཚུར་གྱི་སྟེང་དུ་གཡས་པའི་གྲུ་མོ་བཙུགས་པའི་རྡོ་རྗེ་ཁུ་ཚུར་ཕྲག་པ་གཡོན་ཕྱོགས་སུ་ཁྱེར་བ་དང། ལག་པ་གཉིས་བརྐྱང་པའི་སྲིན་ལག་གི་ཚིག་དབུས་མ་བཀུག་ནས། བ་དན་རྩེ་གསུམ་པའི་ཚུལ་དུ་བསྒྲེངས་ཏེ་ལག་པ་གཉིས་བརྐྱང་ནས་

[007B]  ཨོཾ་བཛྲ་ཀེ་ཏུ་པྲ་ཏངྐེ་པྲ་ཏཱི་ཙྪ་ཧཱུཾ་སཱ་ཧཱ།  ཞེས་རྒྱལ་མཚན་དང་བ་དན།  ནམ་མཁའི་རྒྱན་གྱུར་རིན་ཐང་མེད་པའི་གོས། །སྣ་ཚོགས་དར་གྱི་ཤམ་བུ་གཡོ་བ་ཅན། །ཙནྡན་སྦྲུལ་གྱི་སྙིང་པོའི་དྲིས་བསྒོས་པ། །རབ་འབྱམས་
བླ་རའི་སྤྲིན་གྱིས་མཆོད་པར་བྱ། ། རྡོ་རྗེ་ཁུ་ཚུར་གཉིས་ཀྱིས་ནམ་མཁའ་ལ་བླ་རེ་འདེགས་པའི་ཚུལ་ལམ། ཡང་ན་གཡོན་པང་པར་མཉམ་གཞག་བྱས། གཡས་ཁ་ཐུར་དུ་བསྟན་ཏེ་བླ་རེ་བསྐྱེད་པའི་བསམ་པས་ནམ་མཁའ་ལ་ཡོངས་སུ་བསྐོར་ལ།  ཨོཾ་བཛྲ་བི་ཏཱ་ན་པྲ་ཏཱི་ཙྪ་ཧཱུཾ་སཱ་ཧཱ།  ཞེས་
བླ་རེ་དབུལ།  འཛམ་བུ་ཆུ་བོའི་གསེར་ལས་ལེགས་བྱས་ཤིང། །རྩིབས་སྟོང་ལྡན་པའི་དཔག་ཚད་ལྔ་བརྒྱ་པ། །ཉི་མ་གཉིས་པ་ལྟ་བུར་མཁར་འཕགས་ཏེ། །དཔག་ཚད་འབུམ་ལམ་ཉི་མ་གཅིག་གིས་གཅོད། །དེའི་མཐུས་ནམ་མཁའི་ལམ་ནས་
དཔུང་ཚོགས་བཞི། །གླིང་བཞི་ལྷ་གནས་དང་པོར་བགྲོད་བྱེད་པའི། །འཁོར་ལོ་རིན་ཆེན་ཕུལ་བས་འགྲོ་བ་ཀུན། །ཆོས་ཀྱི་སྲིད་ལ་དབང་སྒྱུར་ཐོབ་པར་ཤོག་  ལག་པའི་མཁྲིག་མ་གཉིས་བསྣལ་ཏེ། རྒྱབ་སྦྱར་ལ་སོར་མོ་རྣམས་གཅིག་ལ་གཅིག་འཁྱུད་དེ། མཐེ་བོང་
གཉིས་ལག་པའི་མཐིལ་དུ་བཀུག་ལ།  ཨོཾ་བཛྲ་ཙ་ཀྲ་རཏྣ་པྲ་ཏཱི་ཙྪ་ཧཱུཾ་སཱ་ཧཱ།  ཞེས་འཁོར་ལོ།  རིན་ཆེན་བཻཌཱུརྱ་ཡི་ཟུར་བརྒྱད་ལས། །སྤྲོས་པའི་འོད་ཀྱིས་དཔག་ཚད་བརྒྱ་ཡི་བར། །མཚན་མོའང་ཉིན་མོ་བཞིན་དུ་སྣང་བྱེད་ཅིང། །ཚ་བས་གདུངས་ཚེ་འོད་ཀྱིས་བསིལ་
བ་སྟེར། །དེར་ནི་དུས་མིན་འཆི་དང་ནད་རྣམས་སེལ། །ཡིད་ལ་གང་བསམ་ཕལ་ཆེར་འབྱུང་འགྱུར་པའི། །ནོར་བུ་རིན་ཆེན་ཕུལ་བས་འགྲོ་ཀུན་གྱི། །ཆོས་ལྡན་རེ་བ་ཡིད་བཞིན་འགྲུབ་པར་ཤོག་ ཁུ་ཚུར་གཉིས་ཀྱི་མཛུབ་མོ་གཉིས་ཚིགས་བཅག་སྟེ་མཐེ་

[008A]༄༅། །བོང་གཉིས་རྩེ་སྤྲད་ལ་ཙ་ཀྲ་རཏྣའི་གནས་སུ།  མ་ཎི་རཏྣ་ ཞེས་ནོར་བུ་དང།  ཡིད་འོང་བལྟ་ན་སྡུག་པའི་བུད་མེད་ནི། །ལུས་དང་ཁ་ནས་དྲི་ཞིམ་རབ་ཏུ་འབྱུང། །གང་གིས་རེག་ན་བདེ་བའི་མཆོག་སྟེར་ཞིང། །གླིང་དེར་བཀྲེས་
སྐོམ་མྱ་ངན་སེལ་བར་བྱེད། །བུད་མེད་སྐྱོན་ལྔ་སྤངས་ཤིང་ཡོན་ཏན་ནི། །རྣམ་པ་བརྒྱད་དང་རབ་ཏུ་ལྡན་གྱུར་པའི། །བཙུན་མོ་རིན་ཆེན་ཕུལ་བས་འགྲོ་བ་ཀུན། །ཟག་མེད་བདེ་བ་ཆེ་ལ་སྤྱོད་པར་ཤོག་ རྡོ་རྗེ་འབྱུང་བ་ལས། རྡོ་རྗེ་ཐལ་མོ་སྦྱར་བ་ལས། །མཛུབ་
མོའི་རྩེ་མོ་བཀུག་ནས་ནི། །གུང་མོ་མཉམ་པའི་ཚིགས་སུ་སྦྱར། །རྡོ་རྗེ་དབྱིངས་ཀྱི་དབང་མོར་བཤད། །ཅེས་པའི་ཕྱག་རྒྱ་དང།  སྟྲཱི་རཏྣ།  ཞེས་བཙུན་མོ།  གཞན་ལ་མི་འཚེ་ཆོས་མ་ཡིན་པ་སྤངས། །ཡང་དག་ཐ་སྙད་ལས་ལ་སྐྱོ་བ་མེད། །ས་ཡི་བདག་པོའི་ཡིད་
ལ་བསམས་པ་རྣམས། །མ་སྨྲས་པར་ཡང་ཤེས་ནས་སྒྲུབ་པར་བྱེད། །དཔུང་རྣམས་འགྲོ་དང་གནས་དང་ལྡོག་པ་ཡི། །བྱ་བ་ཀུན་ལ་རབ་ཏུ་མཁས་གྱུར་པའི། །བློན་པོ་རིན་ཆེན་ཕུལ་བས་འགྲོ་བ་ཀུན། །རྒྱལ་བའི་དགོངས་པ་ཇི་བཞིན་སྐོང་
བར་ཤོག་ རྡོ་རྗེ་བསྡམས་པ་ལས། གུང་མོ་གཉིས་དང་ཐ་མ་བཞི་གཤིབས་ཏེ་བསྒྲེང་བའི་ཕྱག་རྒྱ་དང།  པ་རི་ཎཱ་ཡ་ཀ་རཏྣ།  ཞེས་བློན་པོ་དང།  ཡན་ལག་བདུན་གནས་གངས་ཀྱི་རི་བོ་འདྲ། །རང་བཞིན་གླང་པོ་སྟོང་གི་སྟོབས་དང་ལྡན། །ཉི་མ་གཅིག་
གིས་འཛམ་གླིང་ལན་གསུམ་འཁོར། །ཅང་ཤེས་སྐུད་པ་ཡིས་ཀྱང་བཀྲི་བར་ནུས། །གཞན་ལ་མི་གནོད་མི་འཁྲུག་དལ་གྱིས་འགྲོ། །ཕ་རོལ་སྡེ་ལས་རྒྱལ་བར་བྱེད་པ་ཡི། །གླང་པོ་རིན་ཆེན་ཕུལ་བས་འགྲོ་བ་ཀུན། །ཐེག་པ་མཆོག་

[008B] ལག་པ་གཡོན་པའི་མཐིལ་དུ་གཡས་པའི་གྲུ་མོ་བཞག་སྟེ་བསྒྲེངས་ལ། གཡས་པའི་ཁུ་ཚུར་འོག་ཏུ་གླང་པོའི་སྣ་ལྟར་བྱས་ཏེ།  ག་ཛ་རཏྣ།  ཞེས་གླང་པོ།  མེ་ཏོག་ཀུ་མུ་ད་བཞིན་རབ་ཏུ་དཀར། །ལྷ་ཡི་གཙུག་རྒྱན་ནོར་བུ་སོགས་ཀྱིས་
བརྒྱན། །མདོག་དང་དབྱིབས་དང་བོངས་ཚོད་ཕུན་སུམ་ཚོགས། །བསྒོ་ན་ཉིན་གཅིག་འཛམ་གླིང་ལན་གསུམ་འཁོར། །ལུས་ལ་ནད་མེད་གཟི་བརྗིད་ཆེན་པོ་ཅན། །ཡོངས་སུ་ངལ་བ་མེད་པའི་བཞོན་པ་ནི། །རྟ་མཆོག་རིན་ཆེན་ཕུལ་བས་འགྲོ་བ་ཀུན།།
རྫུ་འཕྲུལ་མཆོག་གི་ཤུགས་དང་ལྡན་པར་ཤོག་ རྡོ་རྗེ་ཁུ་ཚུར་བཅེར་བའི་གུང་མོ་གཉིས་དང་སྲིན་ལག་གཉིས་བརྐྱངས། མཐེ་བོང་གཉིས་རྣ་བ་ལྟར་བྱས་ལ།  ཨ་ཤྭ་རཏྣ།  ཞེས་རྟ་མཆོག་  །རྡོ་རྗེ་རིན་ཆེན་མཐོན་ཀ་མར་གད་དང། །གསེར་དང་དངུལ་དང་སྤུག་ལ་
སོགས་པ་ནི། །ཟད་པ་མེད་པས་ས་ཕྱོགས་རབ་འགེངས་པ། །དེ་ཡི་འབྱོར་པ་ཤིན་ཏུ་བརྟན་པ་སྟེ། །གཡོ་དང་སྒྱུ་མེད་གཞན་ལ་གནོད་པ་མེད། །སྐྱེ་བོ་ཐམས་ཅད་རབ་ཏུ་དགའ་འགྱུར་བའི། །ཁྱིམ་བདག་རིན་ཆེན་ཕུལ་བས་འགྲོ་བ་ཀུན། །གསུང་
རབ་རིན་ཆེན་མཛོད་ཀུན་འཛིན་པར་ཤོག་ ཐལ་མོ་གཉིས་བཀན་ལ་སྙིམ་པའི་ཚུལ་དུ་བྱས་པ་ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཞག་ལ།  གྲྀ་ཧ་པ་ཏི་རཏྣ།  ཞེས་ཁྱིམ་བདག་སྟེ་རིན་ཆེན་སྣ་བདུན་གྱིས་མཆོད། འཁོར་ལོའི་སྐབས་ཀྱི་སྔགས་ཀྱི་ཐོག་མཐའ་ཕྱི་མ་བདུན་
ལའང་སྦྱར་རོ། །རིན་ཆེན་སྣ་བདུན་འབུལ་བའི་ཚིགས་བཅད་རྣམས་ནི་མདོ་དྲན་པ་ཉེར་གཞག་ལས་གསུངས་པའི་དོན་བསྡུས་པའོ། །མཆོད་པ་དེ་རྣམས་ནི་བུམ་དབང་དང་འབྲེལ་བའི་མཆོད་པའོ། །དེ་ནས་ནང་མཆོད་གཏོར་མ་ལྟར་བྱིན་གྱིས་བརླབས་ལ། དེ་ཡང་བདག་བསྐྱེད་ལ་མཆོད་

[009A]༄༅། །པའི་ཚེ། ཐོད་པའི་མདུན་རང་དང། མདུན་བསྐྱེད་ལ་མཆོད་པའི་ཆེ་ཕྱིར་བསྟན་ལ་གཡོན་པའི་མཐེབ་སྲིན་སྦྱར་ནས་གཡོན་བསྐོར་དུ་ལན་གསུམ་དཀྲུགས་ཏེ། དབུས་སུ་སྙིང་པོ་བྱུང་བར་བསམས་ནས་མཐེབ་སྲིན་གྱིས་དབུས་ནས་བླངས་ལ། སྨིན་མཚམས་
ཡན་གྱི་གྱེན་དུ་གཏོར་ཞིང།  མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད། ཨོཾ་ཨ་མྲྀ་ཏ་ཨུ་ད་ཀ་ཧཱུཾ་ཧཱུཾ་ཋ་ཋ་ཏྲཾ་ཨཱ་ཁཾ་ཧཱུཾ། ཨོཾ་ཨཱ་ཧཱུཾ།  ཞེས་བྱིན་གྱིས་བརླབས་ཏེ།  རྡོ་རྗེའི་འོད་ཟེར་གྱི་སྦུ་
གུས་དྲངས་ནས་གསོལ་བར་གྱུར་ པར་བསམས་ལ།  མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་
འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དཔལ་ལྡན་བླ་མ་དམ་པའི་ཞལ་དུ་ཨོཾ་ཨཱ་ཧཱུཾ།  ཞེས་རྩ་བའི་བླ་མ་དང། དེ་བཞིན་དུ་བརྒྱུད་པའི་བླ་མ་རྣམས་ཀྱི་མཚན་གྱི་མཐར།  ཨོཾ་ཨཱ་ཧཱུཾ་ བཏགས་ལ་དབུལ། དེ་ནས་ལྷ་དྲུག་ཅུ་རྩ་གཉིས་
ཀྱི་སྔགས་དང། བླ་མེད་ཀྱི་ལྷ་གཞན་རྣམས་ཀྱི་སྔགས་ཀྱི་མཐར།  ཨོཾ་ཨཱ་ཧཱུཾ།  བརྗོད་ལ་སྙིང་ཁའི་ཐང་དུ་གྱེན་དུ་འཐོར་ཞིང་དབུལ། དེ་ནས་ལྕེ་རྩེ་སྨིན་མཚམས་སྤྱི་གཙུག་གསུམ་དུ་ཆང་གི་ཐིག་ལེ་བྱས་ནས། ཆོས་སྐྱོང་གི་སྔགས་ཀྱི་མཐར།  ཨོཾ་ཨཱ་ཧཱུཾ།  བཏགས་ལ་དབུལ། ད་ནས།  དུར་
ཁྲོད་ཆེན་པོ་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་ཐམས་ཅད་ཀྱི་ཞལ་དུ་ཨོཾ་ཨཱ་ཧཱུཾ། གཞི་བདག་གཉུག་མར་གནས་པ་རྣམས་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ཞེས་ལྟེ་

[009B] རང་གི་ལྕེ་ལ་བཞག་ལ།  ཨོཾ་ཨ་མྲྀ་ཏ་སྭ་ད་ན་སྭ་བྷཱ་ཝ་ཨཱཏྨ་ཀོཉ་ཧཾ།  ཞེས་བརྗོད་ལ།  མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་པར་གྱུར། སྙིང་ཁའི་ཧཱུཾ་ལས་བྱུང་བའི་སྙིང་པོའི་རྣལ་
འབྱོར་མ་བཞི་དང། སྒོ་མཚམས་མ་བརྒྱད་ཀྱིས་ཐོད་པ་ན་གནས་པའི་བདུད་རྩི་ལྔས་མཆོད་ པར་བསམས་ལ་ ། ཨོཾ་སརྦ་བཛྲ་ཀཱ་མི་ནི་སརྦ་བྷཀྵཾ། ཤོ་དཧེ་ཡ་གུ་ཧྱ་བཛྲི་ཎི་སཱ་ཧཱ།  མཉེས་ཤིང་ཚིམ་སྟེ་ལྷ་ཐམས་ཅད་ཀྱི་ཞལ་ནས།  ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ།  ཅེས་
གསུང་བར་བསམས། དེ་དག་ནི་གསང་དབང་དང་འབྲེལ་བའི་མཆོད་པའོ།  །ཡབ་ཀྱི་གསང་གནས་མི་དམིགས་པ་ལས། ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ་བྱཱ་དམར་པོ་ལས་བྱུང་བའི་ནོར་བུ་དམར་པོ་རྩེ་མོ་ལ་བྱ་སེར་པོས་མཚན་པ། ཡུམ་གྱི་གསང་
གནས་མི་དམིགས་པ་ལས། ཨ་ལས་བྱུང་བའི་པདྨ་དམར་པོ་འདབ་མ་གསུམ་པ་དྱཱ་དཀར་པོ་ལས་བྱུང་བའི་བྱང་ཆུབ་ཀྱི་སེམས་མཚོན་པའི་ལྟེ་བ་དཀར་པོ་རྩེ་མོར་དྱཱ་སེར་པོས་མཚན་པ། ཡབ་ཀྱི་ལྟེ་བར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་
ཕཊ་སཱ་ཧཱ། ཐུགས་ཀར་ཟླ་གདན་ལ། ཨོཾ་སརྦ་བུད་དྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུཾ་ཕཊ་སཱ་ཧཱ། མགྲིན་པར་ཉི་གདན་ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ། ཌཱ་ཀི་ནི་ཛཱ་ལ་ཤཾ་བ་རཾ་སཱ་ཧཱ། ཡུམ་གྱི་ལྟེ་བར་ཉི་གདན་ལ་ཨོཾ་ཤྲཱི་བཛྲ་ཧེ་ཧེ།  ཞེས་པ་ནས།།
ཤཾ་བ་རཾ་སཱ་ཧཱ། ཐུགས་ཀར་ཉི་གདན་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། མགྲིན་པར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱ་ཧཱ། དཔྲལ་བར་ཟླ་གདན་ལ། ཨོཾ་སརྦ་བུདྡྷ།  ཞེས་པ་ནས།  སཱ་ཧཱའི་སྔགས་རྣམས་ཁ་དོག་དམར་པོ་འོད་ཟེར་འཕྲོ་བ་

[010A]༄༅། །གཡོན་སྐོར་དུ་གནས་པ། ཕན་ཚུན་དུ་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཅན་དུ་གྱུར། ཨོཾ་ཨཱ་ཧཱུཾ་ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་
སྙིང་ཁར་སླེབ་པ་ན་མཆོག་དགའ། སྙིང་ཁ་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་ཅིག་སྐྱེས་དགའི་ཡེ་ཤེས་སྐྱེས་པས། ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར་ པར་བསམ་པ་ནི་གསང་
མཆོད་དེ། དེ་དག་ནི་དབང་གསུམ་པ་དང་འབྲེལ་བའི་མཆོད་པའོ།  །དཀྱིལ་འཁོར་པའི་ལྷ་རྣམས་ལྷན་སྐྱེས་ཀྱི་བདེ་བ་དང། དེ་ཁོ་ན་ཉིད་དབྱེར་མེད་པའི་ཏིང་ངེ་འཛིན་ལ་སྙོམྣྶ་པར་ཞུགས་པས་དེ་ཁོ་ན་ཉིད་ཀྱི་མཆོད་པས་དགྱེས་ པར་བསམ་པ་ནི་དེ་ཁོ་
ན་ཉིད་ཀྱི་མཆོ་དྤ་སྟེ། དབང་བཞི་པ་དང་འབྲེལ་བའི་མཆོད་པའོ། །དེ་ནས་ལག་པ་གཡོན་པས་དཀྱིལ་འཁོར་གྱི་དབུས་སུ།  ཨོཾ་ཨཱ་ཧཱུཾ།  ཞེས་གཙོ་བོ་ཡབ་ཡུམ་གཉིས་ལ་མེ་ཏོག་དབུལ། ཁ་ཅིག་སྤྱིར་མེ་ཏོག་དབུལ་ཞེས་གསུངས་སོ། །དེ་ནས་གཙོ་བོ་ཡབ་ཡུམ་གྱི་སྙིང་པོ་དང། ཉེ་སྙིང་
གིས་མེ་ཏོག་དབུལ་ལོ། །དེ་ནས་མཁའ་འགྲོ་མ་ནས་བཟུང་སྟེ། གཤིན་རྗེ་འཇོམས་མའི་བར་ལ་ཕྱོགས་གཡོན་སྐོར་དང་མཚམས་གཡས་སྐོར་གྱིས་ལྷ་རང་རང་གི་གནས་སུ།  ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ།  ཅེས་པ་ནས་ ། ཨོཾ་ཡ་མ་མ་ཐཱ་ནི་ཧུཾ་ཧཱུཾ་ཕཊ།  ཅེས་པའི་བར་ལྷ་རང་རང་
གི་སྔགས་ཀྱིས་མེ་ཏོག་དབུལ་ལོ། །དེ་ནས་ལག་པ་ལ་བཀོད་པའི་ལྷ་རྣམས་ལ་  ཨོཾ་ཧ་ ཞེས་སོགས་བརྗོད་ཅིང་ལྷ་རང་རང་གི་གནས་སུ་ལག་པ་གཡས་པས་མེ་ཏོག་དབུལ་ལོ། །ལག་པའི་བོལ་ལ་ལྷ་རྫོགས་པར་བཀོད་པ་ཡིན་ན།  ཨོཾ་ཧཱུཾ་བཾ་རིཾ་རཱིཾ་ལྀཾ་ལཱིཾ་ཀཾ་ཁཾ།  ཞེས་པ་ནས་

[010B]  ཅེས་པའི་བར་གྱི་མ་ཡིག་དོར་བ་རྣམས་བརྗོད་ལ་མེ་ཏོག་དབུལ། དེ་ནས་ལག་པ་གཡོན་པས་མེ་ཏོག་བཟུང་རྐང་བརྒྱད་ཀྱི་སྔགས་བརྗོད་པ་སྔོན་དུ་འགྲོ་བས་དཀྱིལ་འཁོར་གྱི་དབུས་སུ་མེ་ཏོག་དོར་ལ། གཡོན་པའི་དཀུར་ཕྱག་རྒྱ་བཅས་ནས་གཡས་གཡོན་གྱི་དཔུང་མགོར་པད་
ཀོར་བྱས་ཏེ། མགོ་བོར་ཐལ་མོ་སྦྱར་ནས་འདུད་པའི་ཚུལ་བྱས་པས། ལག་པའི་ལྷའི་འཁོར་ལོ་བདག་ཉིད་ལ་གཞུག་པར་བྱའོ། །དེ་ནས་བསྟོད་པ་ནི། ལྷ་རང་རང་གི་སྙིང་པོ་ལ་སོགས་པའི་སྔགས་རྫོགས་པར་བརྗོད་ནས། ཨོཾ་ན་མོ་བྷ་ག་ཝ་ཏེ་བའི་རེ་ཤཱ་ཡ་ཧཱུཾ་ཧཱུཾ་ཕཊ། ཨོཾ་མཧཱ་ཀ་ལྤ་
ཀྲཱི་ ཨོཾ་ཛ་ཊཱ་མུ་ཀུ་ཊོ་ཏྐ་ཊཱ་ཡ་ཧཱུཾ་ཧཱུཾ་ཕཊ། ཨོཾ་དཥ་ཀ་རཱ་ལོ་གྲ་བྷཱི་ཥ་ཎ་མུ་ཁཱ་ཡ་ཧཱུཾ་ཧཱུཾ་ཕཊ། ཨོཾ་ས་ཧ་སྲ་བྷཱུ་ཛ་བྷཱ་སུ་རཱ་ཡ་ཧཱུཾ་ཧཱུཾ་ཕཊ། ཨོཾ་པ་ར་ཤུ་པ་ཤོ་དེ་ཏ་ཤཱུ་ལ་ཁ་ཊཱཾ་ག་དྷཱ་རི་ཎེ་ཧཱུཾ་ཧཱུཾ་ཕཊ། ཨོཾ་བྱཱ་གྷ་ཛི་ནཱ་མྦ་རཱ་དྷ་རཱ་ཡ་ཧཱུཾ་ཧཱུཾ་ཕཊ་
ཨོཾ་མཧཱ་དྷཱུ་མྦཱནྡྷ་ཀཱ་ར་ཝ་པུ་ཥཱ་ཡ་ཧཱུཾ་ཧཱུཾ་ཕཊ། ཨོཾ་ བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་ཀལྤ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་བཟད་པ་དང་ལྡན་ཧཱུཾ་ཧཱུཾ་ཕཊ། ཨོཾ་མཆེ་བ་རྣམ་པར་གཙིགས་པ་འཇིགས་པ་འཇིགས་པའི་
ཞལ་ཧཱུཾ་ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུཾ་ཧཱུཾ་ཕཊ། ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན་ཧཱུཾ་ཧཱུཾ་ཕཊ། ཨོཾ་སྟག་གི་པགས་པའི་ཤམ་ཐབས་འཛིན་པ་ཅན་ཧཱུཾ་ཧཱུཾ་ཕཊ། ཨོཾ་སྐུ་ཆེན་དུད་ཁ་བགེགས་མཐར་མཛད་ལ་འདུད་ཧཱུཾ་ཧཱུཾ་ཕཊ། ཅེས་ཡབ་ཀྱི་རྐང་བརྒྱད་
དང།  ཨོཾ་ན་མོ་བྷ་ག་ཝ་ཏེ་བཛྲ་ཝཱ་རཱ་ཧཱི་པཾ་ཧཱུཾ་ཧཱུཾ་ཕཊ། ཨོཾ་ན་མོ་ཨཱ་རྱ་ཨ་པ་རཱ་ཇི་ཏེ་ཏྲཻ་ལོཀྱ་མཱ་ཏེ་བཱིདྱ་ཤྭ་རཱི་ཧཱུཾ་ཧཱུཾ་ཕཊ། ཨོཾ་ན་མོ་སརྦ་བྷཱུ་ཏ་བྷ་ཡཱ་བ་ཧེ་མཧཱ་བཛྲེ་ཧཱུཾ་ཧཱུཾ་ཕཊ། ཨོཾ་ན་མོ་བཛྲས་ནེ་ཨ་ཛི་ཏེ་ཨ་པ་རཱ་ཛི་ཏེ་བ་ཤྱཾ་ཀ་རི་ནི་ཏྲ་ཧཱུཾ་ཧཱུཾ་ཕཊ་
[011A]༄༅། །ཨོཾ་ན་མོ་པྲཧྨ་ཎི་ཤོ་ཥ་ཎི་རོ་ཥ་ཎི་ཀྲོ་དཧེ་ཀ་རཱ་ལི་ནེ་ཧཱུཾ་ཧཱུཾ་ཕཊ། ཨོཾ་ན་མོ་ཏྲཱ་ས་ནི་མཱ་ར་ཎི་པྲ་བཧཻ་ད་ནཱི་པ་རཱ་ཛ་ཡེ་ཧཱུཾ་ཧཱུཾ་ཕཊ། ཨོཾ་ན་མོ་བེ་ཛ་ཡེ་ཛ་མྦྷ་ནི་སྟ་མྦྷ་ནི་མོ་ཧ་ནི་ཧཱུཾ་ཧཱུཾ་ཕཊ། ཨོཾ་ན་མོ་བཛྲ་པཱ་རཱ་ཧི་མཧཱ་ཡོ་གི་ནི་ཀཱ་མེ་ཤྭ་རི་
ཁ་གེ་ཧཱུཾ་ཧཱུཾ་ཕཊ། ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་འཕགས་མ་རིག་པའི་དབང་ཕྱུག་ཁམས་གསུམ་གྱིས་མི་ཐུབ་ཧཱུཾ་ཧཱུཾ་ཕཊ། ཨོམ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧཱུཾ་ཧཱུཾ་ཕཊ། ཨོཾ་རྡོ་རྗེ་གདན་བཞུགས་གཞན་གྱིས་མི་
ཐུབ་དབང་བྱེད་སྤྱན་ཧཱུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམ་མཛད་མ་ཧཱུཾ་ཧཱུཾ་ཕཊ། ཨོཾ་བདུད་རྣམས་སྐྲག་ཅིང་སྐེམ་པས་གཞན་གྱི་ཕྱོགས་ལས་རྒྱལ་ཧཱུཾ་ཧཱུཾ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུཾ་ཧཱུཾ་ཕཊ། ཨོཾ་རྡོ་རྗེ་ཕག་མོ་སྦྱོར་
ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ། ཅེས་ཡབ་ཡུམ་གྱི་རྐང་བརྒྱད་གཉིས་པོ་སྔགས་དང་ཚིགས་བཅད་གང་ཡང་རུང་བས་བསྟོད་དོ། །རྒྱས་པ་ལ་སྤྲོ་ན། དཔལ་ཆོས་ཀྱི་གྲགས་པས་མཛད་པའི་བསྟོད་པ་རྒྱུན་ཆགས་དང། དཱ་རི་ཀ་པས་མཛད་པ་དང། རིན་ཆེན་རྡོ་རྗེས་མཛད་པའི་
བསྟོད་པ་ཆེ་ཆུང་གཉིས་ལ་སོགས་པས་ཀྱང་བསྟོད་དོ། །དེ་ནས་ ། བདག་གི་ལུས་དང་ངག་དང་ཡིད་ཀྱིས་ཀྱང། ཞེས་པ་ནས། འཁོར་འདས་མ་ལུས་འདྲེན་པའི་དཔལ་དུ་གྱུར།  ཅེས་པའི་བར་བཧུ་རི་པའི་རྒྱུན་བཤགས་ཀྱི་དོན་ཡིད་ལ་དྲན་པའི་སྒོ་ནས་སྡིག་བཤགས་སོགས་
བྱའོ༑ ༑དེ་ཙམ་མི་ནུས་ན་ ། ཐོག་མ་མེད་ནས་འཁོར་བ་ན། །ཆགས་སོགས་རྟོགས་པའི་རང་བཞིན་གྱིས། །སྡིག་བགྱིས་མགོན་པོའི་སྤྱན་སྔ་རུ། །མ་ལུས་སཽར་བཤགས་པར་བགྱི། །རྒྱུ་དང་ལམ་དང་འབྲས་བུ་ཡིས། །ཉེར་བསྡུས་འགྲོ་བ་ཐམས་

[011B] །བསོད་རྣམས་ཚོགས་ནི་མ་ལུས་ལ། །རྟག་པར་བདག་ནི་ཡི་རང་ངེ། །རྡོ་རྗེ་ཡེ་ཤེས་ཐུགས་ཆུད་ནས། །ཤིང་དབང་དྲུང་ན་བཞུགས་གྱུར་པའི། །འགྲོ་ལ་ཉེར་བརྩེ་ཐུབ་དབང་རྣམས། །ཆོས་ཀྱི་འཁོར་ལོ་བསྐོར་དུ་གསོལ། །རྒྱལ་བའི་མཛད་པ་རྫོགས་
གྱུར་ཏེ། །མགོན་པོ་དབྱིངས་སུ་གཤེགས་བཞེད་ལ། །སེམས་ཅན་སྡུག་བསྔལ་བྲལ་བར་དུ། །མྱ་ངན་མི་འདའ་བདག་གསོལ་འདེབས། །བདག་ནི་ཐུབ་དབང་མ་གྱུར་བར། །སངས་རྒྱས་ལ་སོགས་ཆོས་རྣམས་དང། །དཔའ་བོ་རྣལ་འབྱོར་མ་ཚོགས་
བཅས། །དཀོན་མཆོག་གསུམ་ལ་སྐྱབས་སུ་མཆི། །རྣལ་འབྱོར་ལམ་ལ་གནས་བགྱི་ཞིང། །དམ་ཚིག་ཐམས་ཅད་བསྐྱང་བ་དང། །སེམས་ཅན་ཐམས་ཅད་སྡུག་བསྔལ་ལས། །གྲོལ་བར་བདག་གིས་བསྒྲུབ་པར་བགྱི། །བསྟེན་སོགས་དགེ་བ་
དེ་དག་གིས། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་ཉིད་དུ་བདག་གྱུར་ནས། །འགྲོ་བ་ཡོངས་སུ་སྒྲོལ་བྱེད་ཤོག་ ཅེས་སྡིག་བཤགས་སོགས་བྱའོ། །དེ་ནས་ ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་
སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། ། ཞེས་ཐུན་མོང་གི་སྡོམ་བཟུང་དང་ ། སངས་རྒྱས་བྱང་ཆུབ་སེམས་དཔའ་ཀུན། ། ཞེས་པ་ནས་ ། སེམས་ཅན་མྱ་ངན་འདས་ལ་དགོད། ། ཅེས་པའི་བར་གྱིས་ཐུན་མོང་
མ་ཡིན་པའི་སྡོམ་གཟུང་ཡང་བྱའོ། །གཏོར་མ་གཉིས་ལས་མེད་ན། དང་པོ་བདེ་མཆོག་གི་ལྷ་ཚོགས་དང། གཉིས་པ་དུར་ཁྲོད་ན་གནས་པའི་ཕྱོགས་སྐྱོང་སོགས་ལ་དབུལ་ཞིང་གསུམ་པ་ལ་སོགས་པ་ཡོད་ན་རང་གི་ཆོས་སྐྱོང་དང་གཞི་བདག་སོགས་ཇི་ལྟར་རིགས་པ་ལ་དབུལ་ལོ། །དེ་ཡང་ཚོགས་དང་མ་

[012A]༄༅། །འབྲེལ་ན་སྡིག་བཤགས་ཀྱི་གོང་དང་འབྲེལ་ན་བཟླས་པའི་གོང་དུ་ཕུལ་ལ། ཚོགས་མཆོད་ནས་ལྷག་གཏོར་གྱི་བར་བྱའོ། །ཡང་ན་བཟླས་པ་དང་དངོས་གྲུབ་ཞུ་བའི་རྗེས་སུ་དབུལ་ལོ། །དེ་ནས་དཀྱིལ་འཁོར་གྱི་ལྷ་རྣམས་མེ་ལོང་གི་གཟུགས་བརྙན་བཞིན་གསལ་བར་དམིགས་ལ། ལྷ་ཐམས་ཅད་ཀྱི་
སྔགས་བཟླ། ཁྱད་པར་དུ་ཡབ་ཡུམ། གཉིས་ཀྱི་རྩ་སྔགས་གཉིས། སྙིང་པོ་གཉིས། ཉེ་སྙིང་གཉིས། གོ་ཆ་གཉིས་ཏེ་རིན་ཆེན་རྣམ་བཞི་གཙོ་བོར་བཟླའོ། །བཟླས་པའི་མཐར་ཏིང་ངེ་འཛིན་ལས་ལངས་ཏེ་དཀྱིལ་འཁོར་གྱི་ལྷ་ཐམས་ཅད་ལ་དངོས་གྲུབ་ཞུ་བའི་ཕྱིར་གསོལ་བ་གདབ་པ་ནི། ཧཱུཾ།  དེ་བཞིན་གཤེགས་པ་
ཐམས་ཅད་དང། །དཔའ་བོ་དང་ནི་རྣལ་འབྱོར་མ། །མཁའ་འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་འདེབས། །བདེ་བ་ཆེ་ལ་དགྱེས་པའི་ཧེ་རུ་ཀས། །བདེ་བས་རབ་མྱོས་མ་ལ་བསྙེན་བྱས་ནས། །ཆོ་ག་བཞིན་དུ་ལོངས་སྤྱོད་པ་ཡིས་ནི། །ལྷན་སྐྱེས་བདེ་བའི་
སྦྱོར་བ་ལ་ཞུགས་སོ། །ཨ་ལ་ལ་ལ་ལ་ཧོཿ་ཨ་ཨི་ཨ་ཨ་ར་ལི་ཧོཿ་དྲི་མེད་མཁའ་འགྲོའི་ཚོགས་རྣམས་ཀྱིས། །བརྩི་བས་གཟིགས་ལ་ལས་ཀུན་མཇོད། །བདེ་བ་ཆེན་པོས་ཡིད་ནི་རབ་བསྐྱོད་པས། །ལུས་ནི་ཀུན་ཏུ་གཡོ་བའི་གར་གྱིས་ནི། །ཕྱག་རྒྱའི་པདྨར་
རོལ་པའི་བདེ་བ་ཆེས། །རྣལ་འབྱོར་མ་མཆོག་རྣམས་ལ་མཆོད་པར་མཛོད། །ཡིད་འོང་ཞི་བའི་ཉམས་ཀྱིས་གར་མཛད་པ། །རབ་དགྱེས་མགོན་པོ་ཁྱོད་དང་མཁའ་འགྲོའི་ཚེགས། །བདག་གི་མདུན་དུ་བཞུགས་ཏེ་བྱིན་རློབ་ལ། །ལྷན་སྐྱེས་བདེ་ཆེན་བདག་
ལ་སྩལ་དུ་གསོལ། །བདེ་ཆེན་ཐར་པའི་མཚན་ཉིད་ལྡན་པ་ཁྱོད། །བདེ་ཆེན་སྤངས་པའི་དཀའ་ཐུབ་དུ་མ་ཡིས། །ཚེ་གཅིག་གྲོལ་བར་མི་བཞེད་བདེ་ཆེན་ཀྱང། །ཆུ་སྐྱེས་མཆོག་གི་དབུས་ན་གནས་པ་ཡིན། །འདམ་གྱི་དབུས་སུ་སྐྱེས་པའི་པདྨ་བཞིན། །

[012B] །རྣལ་འབྱོར་མ་མཆོག་པདྨའི་བདེ་བ་ཡིས། །སྲིད་པའི་འཆིང་བ་མྱུར་དུ་གྲོལ་བར་མཛོད། །སྦྲང་རྩིའི་འབྱུང་གནས་རྣམས་ཀྱི་སྦྲང་རྩིའི་བཅུད། །བུང་བའི་ཆོགས་ཀྱི་མདུན་ནས་འཐུངས་པ་ལྟར། །མཚན་ཉིད་དུག་
ལྡན་མཆོ་སྐྱེས་རྒྱས་པ་ཡིས། །བཅུད་བཅིངས་པ་ཡི་རོ་ཡིས་ཚིམ་པར་མཛོད། །ཅེས་དཔྱིད་ཀྱི་རྒྱལ་མོའི་གླུ་བྱའོ། །དེ་ཡང་འོག་མ་རྣམས་ཀྱི་ཤོ་ལོ་ཀ་རེའི་ཐོག་མར། །ཧཱུཾ་དེ་བཞིན་གཤེགས་པ་ཐམས་ཅད་དང། ཞེས་པ་ནས། ཀུན་ལ་བདག་ནི་གསོལ་བ་འདེབས། །ཞེས་པའི་བར་
སྦྱར། ཤོ་ལོ་ཀ་རེ་རྫོགས་པའི་མཐར། ཨ་ལ་ལ། ཞེས་པ་ནས། བརྩེ་བས་གཟིགས་ལ་ལས་ཀུན་མཛོད། ། ཅེས་པའི་བར་སྦྱར་ལ་གདོན་པར་བྱའོ། །དེ་ནས་  ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། ཌི་ཌྡོ་མེ་བྷ་ཝ། སུ་ཏོ་ཤྱོ་མེ་བྷ་ཝ། ཨ་ནུ་ར་ཀྟོ་མེ་བྷ་ཝ། སུ་བཧོ་
ཤྱོ་མེ་བྷ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙེ་ཏྟཾ་ཤྲཱི་ཡི། ཀུ་རུ་ཧཱུཾ་ཧ་ཧ་ཧ་ཧ་ཧོཿ་བྷ་ག་ཝཱ་ན། བཛྲ་ཧེ་རུ་ཀ་མ་མེ་མུ་ཉྩ། ཧེ་རུ་ཀོ་བྷ་ཝ། མཧཱ་ས་མ་ཡ་སྟྭ་ཨཱ་ཧཱུཾ་ཕཊ།  ཅེས་ལྷག་ཆད་ཀྱི་ཉེས་པ་རྣམས་ཞི་བའི་ཕྱིར་དུ་མང་དུ་བཟླ། དེ་ནས་མེ་ཏོག་དང་བཅས་པའི་ཐལ་མོ་སྦྱར་
ཏེ། གང་ཡང་བདག་བླ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མཤས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །
དེ་ཀུན་གཙོ་བེས་བཟོད་བཛད་རིགས། ། ཞེས་པས་བཟོད་པར་གསོལ། བསྟན་པ་རྒྱས་པ་ལ་སོགས་པའི་དོན་དུ་གསོལ་བ་བཏབ་ལ་ ། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་

[013A]༄༅། །རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅེག་གར་བྱེད་ཤོག། ལྷ་མོ་ཚད་མ། ཞེས་སོགས་དང། སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོན་འཕང་
མཆོག་ལ་འགོད་པར་ཤོག། ཅེས་དང། དགེ་བ་ཅུང་ཟད་ཙམ་ཡང་རྒྱལ་སྲས་ཀྱི། །ཐབས་མཁས་སྨོན་ལམ་མཆོག་གིས་ཟིན་གྱུར་ན། ། ཞེས་པ་ནས་ ། རྣལ་འབྱོར་དབང་ཕྱུག་བྱེ་བས་བགྲོད་གྱུར་པའི། །བདེ་མཆོག་བཤད་སྒྲུབ་ཤིན་ཏུ་ཉམས་པ་འདི། །
ཆེས་ཆེར་རྒྱས་ཤིང་ཐར་འདོད་འཇུག་དོགས་སུ། །ནམ་ཡང་མི་ནུབ་རིང་དུ་གནས་གྱུར་ཅིག་ཚུལ་དེ་བསྒྲུབ་ལ་ཐོགས་མེད་མཐུ་ལྡན་པ། །འཛམ་གླིང་གནས་མཆོག་ཉི་ཤུ་རྩ་བཞི་ཡི། །དཔའ་བོ་རྣལ་འབྱོར་མ་ནི་འཁོར་བཅས་ཀྱིས། །གཡེལ་བ་མོད་པར་
རྟག་ཏུ་གྲོགས་མཛད་ཤོག་ ཅེས་སྨོན་ལམ་གདབ་པར་བྱའོ། །དེ་ནས་གཤེགས་སུ་གསོལ་བ་ནི་ ། ཨོཾ་ཡོ་ག་ཤཱུ་དྡྷཱ་སརྦ་དྷ་རྨཱ་ཡོ་ག་ཤུད་དཧོ་ཉཧཾ།  ཞེས་བརྗོད་ཅིང་རྣམ་ལྔ་འདོད་པའི་ཕྱོགས་སུ་བསྐོར་བ་བྱས་ལ། མཐར་འཁྱུད་པའི་ཚུལ་བྱས་ནས་ ། ཨོཾ་བཛྲ་མུཿ་ ཞེས་སེ་གོལ་གདབ་ཅིང་
སྲིན་ལག་གིས་མཎྜལ་གྱི་ཚོམ་བུ་ལ་རེག་ལ་ ། དཀྱིལ་འཁོར་གྱི་ལྷ་རྣམས་ཞུ་ནས་ཧཱུཾ་དུ་གྱུར་ཏེ་རང་གི་སྣ་བུག་གཡོན་ནས་ཞུགས། སྙིང་གའི་ཧཱུཾ་ཡིག་ལ་ཐིམ་པར་གྱུར།  པར་བསམས། དེ་ལས་དཀྱིལ་འཁོར་ཀྱི་ཚོམ་བུ་རྣམས་དབུས་སུ་བསྡུས་ནས་ ། ཨོཾ་ཨཱ་ཧཱུཾ་ ཞེས་བཟླས་པའི་
ཆུ་གཙང་མས་རི་མོ་རྣམས་བསུབས་ལ་རྗེས་མི་མངོན་པར་བྱའོ། །དེ་ནས་ཤིས་བརྗོད་བྱ་ཚུལ་ནི། རབ་ཡངས་ནམ་མཁའ་ཏིལ་གྱི་གང་བུ་བཞིན། །ཡོངས་སུ་གང་བའི་བདེ་མཆོག་ལྷ་ཚོག་སྣི། །ཞེས་པ་ནིས། ཞིང་གི་འབྱོར་པ་ཕུལ་དུ་བྱུང་བ་ཡིས། །དགེ་ལེགས་རྒྱུན་མི་

[013B] ཅེས་པའི་བར་བརྗོད་ཅིང་མེ་ཏོག་གི་ཆར་དབབ་པར་བྱའོ། །ཟས་ལ་ལོངྷྶ་སྤྱོད་པའི་ཚེ་སྤྱི་དང། ཁྱད་པར་དུ་ཚོག་སྐྱི་འཁོར་ལོ་སོགས་དང། ཡར་ངོ་དང་མར་ངོའི་ཚེས་བཅུ་ལ་ལག་མཆེད་བྱེད་པར་གསུངས་པས་དེའི་ཚུལ་ནི། དཔལ་འཁོར་ལོ་སྡོམ་པའི་རྣལ་འབྱོར་དང་ལྡན་པས་མེ་ཏོག་ལ་སོགས་
པའི་ཕྱི་མཆོད་དང། ཤ་ཚང་སོགས་གོང་བུ་དང། ཁུ་བའི་རྫས་ཅི་འབྱོར་པ་རྣམས་བསངས་སྦྱངས་བྱིན་གྱིས་བརླབ། ཁྱད་པར་ཤ་ཆང་སོགས་ཀྱི་བཟའ་བཏུང་རྣམས་གཏོར་མ་ལྟར་བྱིན་གྱིས་བརླབས་ཏེ་མདུན་དུ་བཞག་ལ། ལག་པ་གཡས་པའི་མཐེབ་སྲིན་གྱིས་ནང་མཆོད་ ། ཨོཾ་ཨཱ་ཧཱུཾ་ ཞེས་བརྗོད་ཅིང། གཡོན་པ་ལ་
བསང་གཏོར་བྱས་ལ། ལག་པ་མཉེ་བར་བྱའོ། །ཞེས་པ་ནས་ ། ལག་པ་དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་བརླབས་པའི་འཁོར་ལོ་གསུམ་གྱི་ལྷའི་ངོ་བོར་གྱུར།  པར་བསམ། ཡང་ན་འཁོར་ལོ་ལྔའི་ལྷ་ཚོགས་སུ་མོས་པར་བྱའོ། །ཞེས་པའི་བར་སྔར་ལག་པ་སྦྱང་བའི་སྐབས་ལྟར་བྱས་པའི་
རྗེས་སུ་ ། ཨོཾ་ཨཱ་ཧཱུཾ་ ཞེས་དང། རྐང་བརྒྱད་ཀྱི་སྔགས་བརྗོད་ཅིང། ཁུ་བའི་རྫས་ཐུག་པ་དང། ཞོ་ལ་སོགས་པ་ལག་པ་གཡས་པས་གཡོན་པའི་སྟེང་དུ་བཞག་ལ་དབུལ། དེ་བཞིན་དུ་ཤ་དང་ཟན་ལ་སོགས་པ་གོང་བུའི་རྫས་རྣམས་ཀྱང། ལག་པའི་ལྷ་ལ་དབུལ། དེ་ནས།  ཨོཾ་ཧ་ཨོཾ་ཨཱ་ཧཱུཾ།  ཞེས་སོགས་གོ་ཆའི་སྔགས་
ལ་འབྲུ་གསུམ་བཏགས་པ་བརྗོད་ལ་ཆང་གིས་ཀྱང་མཆོད་དེ་ ། །དེ་ནས་ཡབ་ཀྱི་གོ་ཆ་ལ་གཡས་སྐོར་དང་ཡུམ་གྱི་གོ་ཆ་ལ་གཡོན་སྐོར་དང།  འཁོར་ལོའི་ལྷ་ལ་ཕྱོགས་གཡོན་དང། མཚམས་གཡས་སྐོར་གྱིས་ཕུལ་ནས། ཉར་སྤྱོད་ལྔ་དང་རིག་མ་བཅུ་དྲུག་གས་ཀྱང་མཆོད་ལ། རྐང་པ་བརྒྱད་པ་
སོགས་ཀྱིས་བསྟོད་ནས་ལྷག་ཆད་ཀྱི་ཉེས་པ་ཞི་བའི་ཕྱིར་དུ་ཧེ་རུ་ཀའི་ཡིག་བརྒྱ་བརྗོད་ལ། ཚོགས་དང་འབྲེལ་ན་དེ་བྱིན་གྱིས་བརླབ་པའི་དོན་དང། སྐབས་གཞན་ཡིན་ན་སྐབས་དང་མཐུན་པར་འདད་དོན་ལ་གསོལ་བ་གདབ་བོ། །ལག་པ་ལ་མཆད་པའི་རྫས་དེ་རྣམས་ཕྱེད་ནི་ཚོགས་ཀྱི་བཟའ་བཏུང་ངམ། རང་བཟའ་

[014A]༄༅། །བའི་བཟའ་བཏུང་ལ་བསྲེ་ཞིང། ཕྱེད་ནི་སྣོད་གཞན་ཞིག་ཏུ་བཅུག་སྟེ་གཞག་པར་བྱའོ། །ཕྱི་མ་འདི་ལྟར་བྱས་ན་ལོངས་སྤྱོད་འཕེལ་བའི་རྟེན་འབྲེལ་ཡོད་པར་བླ་མ་ཁ་ཅིག་བཞེད་དོ། །དེ་ནས་ལག་པ་གཡོན་པ་ལ་གོས་པའི་རྫས་རྣམས་གཡས་པས་བསྡུས་ཏེ་
གཡོན་པའི་ལག་མཐིལ་དུ་བཞག་དེ་ནས་གཡོན་པའི་མཐེབ་སྲིན་གྱིས་བཟུང་ནས། ཨོཾ་ཨཱ་ཧཱུཾ་ཞེས་རིམ་པ་བཞིན་སྙིང་ག་དང། ལྕེ་དང། མགོ་བོར་བྱུགས་ཏེ་པད་ཀོར་བྱས་ནས་མགོ་བོར་བཞག་ལ། ཨོཾ་ཡོ་ག་ཤུད་དྷཱ་ཞེས་སོགས་བརྗོད་པས་ལག་པའི་ལྷ་རྣམས་སྤྱི་བོ་ནས་ཞུགས་
ཏེ། བདག་ཉིད་ལ་གཞུག་པར་བྱའོ། །ལག་པ་ལ་གོས་པའི་རྫས་ལྷག་མ་རྣམས་ལག་པ་ཕན་ཚུན་མཉེས་ལ་མགོ་དང། ཡན་ལག་རྣམས་ལ་བྱུགས་ན་བསྲུང་བའི་མཆོག་ཏུ་འགྱུར་རོ་ཞེས་གསུང་ངོ་ ། །དཔལ་འཁོར་ལོ་སྡོམ་པའི་ཕྱི་རོལ་མཆོད་པའི་ཆོ་ག་ལག་མཆོད་དང་བཅས་པ་འདི་
སྙིགས་དུས་ཀྱི་རྒྱལ་བ་གཉིས་པ་ཆོས་ཀྱི་རྗེ་ཐམས་ཅད་མཁེན་པ་བློ་བཟང་གྲགས་པའི་དཔལ་གྱི་ཞལ་སྔ་ན་ཀྱི་ཕྱག་བཞེས་བཞིན་དུ་ འབུལ་བ་འཛིན་པ་གྲགས་པ་རྒྱལ་མཚན་གྱིས་ ། ཡི་གེར་བཀོད་པ་ཡིན་ཞིང། །འདིའི་མཆོད་ཕྲེང་སྨོན་ལམ་ཤིས་པ་བརྗོད་པ་
རྣམས་ནི། ཆོས་རྗེ་ཉིད་ཀྱིས་མཛད་པ་ཡིན་ནོ། །འདིས་ཀྱང་རྒྱལ་བའི་བསྟན་པ་སྤྱིད་དང། ཁཡྡ་པར་དུ་དཔལ་འཁོར་ལོ་སྡོམ་པའི་བཤད་སྒྲུབ་མཐའ་དག། ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་
 ཆོག་ སྨོན་ལམ་དང་ཤིས་བརྗོད་གཉིས་བླ་བརྒྱུད་གསོལ་འདེབས་དང། བསྟོད་པའི་འཇུག་ཏུ་ཡོད་པས་པར་འདིར་མ་བཀོད། །དགེའོ་



﻿༄༅། །གྲུབ་ཆེན་དྲིལ་བུ་ཞབས་ལུགས་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་ལ་བརྟེན་པའི་ཕྱི་རོལ་མཆོད་པ་བྱ་ཚུལ་གྱི་འདོན་ཆོག་བསོད་ནམས་མཆོག་གི་དགའ་སྟོན་ཞེས་བྱ་བ་བཞུགས་སོ། །

[001] །བླ་མ་མཆོག་དང་དབྱེར་མེད་ཧེ་རུ་ཀའི། །ཞབས་ཀྱི་པདྨོར་སྙིང་ནས་བཏུང་བྱས་ཏེ། །གཡོན་པའི་ཀུན་སྤྱོད་ཕྱི་རོལ་མཆོད་པ་ཡིས། །བསོད་ནམས་མཆོག་གི་དགའ་
སྟོན་སྤེལ་ཐབས་བྲི།  །འདིར་བཅོམ་ལྡན་འདས་འཁོར་ལོ་སྡོམ་པ་དྲིལ་བུ་ལུས་དཀྱིལ་གྱི་སྒོ་ནས་གཡོན་པའི་ཀུན་སྤྱོད་ཀྱི་གཙོ་བོ་ཕྱི་རོལ་མཆོད་པ་བྱ་ཚུལ་གྱི་འདོན་ཆོག་ནག་འགྲོས་སུ་འགོད་པ་ལ། གཡོན་པའི་ཀུན་སྤྱོད་ཀྱི་གནད་
བཤད་པ་དང། སྐབས་སུ་བབས་པའི་ཕྱི་རོལ་མཆོད་པ་ཇི་ལྟར་བྱ་ཚུལ་གཉིས་ལས། དང་པོ་ནི། ལུགས་འདིར་དངོས་གྲུབ་སྒྲུབ་པ་ལ་གཡོན་པའི་ཀུན་སྤྱོད་ཤིན་ཏུ་གལ་ཆེ་བའི་ཚུལ་དང། གཡོན་པའི་ཀུན་སྤྱོད་ཇི་ལྟར་བྱ་བ་སོགས་རྒྱས་
པར་རྗེ་བཙུན་ཙོང་ཁ་པ་ཆེན་པོས་རྣམ་བཤད་འདོད་འཇོར་རྒྱུད་དང། རྒྱ་གཞུང་གི་ཁུངས་དང་སྦྱར་ནས་བཀའ་སྩལ་བ་ལས་ངེས་པ་རྙེད་པར་བྱའོ། །གཉིས་པ་ནི། དེ་ལྟར་གཡོན་པའི་ཀུན་སྤྱོད་ཀྱི་གཙོ་བོ་རྒྱས་པ་ཕྱི་རོལ་མཆོད་པ་

[002A]༄༅། །དང་འབྲིང་པོ་ལག་མཆོད། བསྡུས་པ་ཆོས་འབྱུང་མཆོད་པ་གསུམ་དུ་གསུངས་པའི། དང་པོ་ཕྱི་རོལ་མཆོད་པ་བྱ་བར་འདོད་པས། མངོན་རྟོགས་རྒྱས་པ་བསྒོམས་པའི་མཇུག་ཐོགས་ལ། སྔར་བསྒོམས་པའི་ཐུན་པར་
ཡིན་ན་རང་བདེ་མཆོག་ཞལ་གཅིག་ཕྱག་གཉིས་པ་ཡུམ་བཅས་སུ་གསལ་གདབ། དེ་ལྟ་བུ་མིན་ན།  སངས་རྒྱས་ཆོས་དང་དགེ་འདུན་ལ།  ཞེས་པ་ནས།  རྟག་ཏུ་སྐྱབས་སུ་མཆི་བར་བགྱི།  །ཞེས་པའི་བར་
དང༑ མངོན་བརྗོད་ལས།  སེམས་ཅན་ཀུན་གྱི་དོན་གྱི་ཕྱིར།  །ཞེས་པ་ནས།  གོ་འཕང་མཆོག་ལ་དགོད་པར་བགྱི།  །ཞེས་པའི་བར་སྐྱབས་འགྲོ་སེམས་བསྐྱེད་བྱ། །དེ་ནས།  ཤྲཱི་ཧེ་རུ་ཀ། ཧེ་ནི་
ཀུན་གྱི་འབྱུང་གནས་སུ་གྱུར་པའི་སེམས་ཏེ།  །ཞེས་པ་ནས།  ལྟེ་བའི་སྔགས་འཕྲེང་ལ་ཐིམ་པར་གྱུར།  །ཞེས་དག་པ་གསུམ་གྱི་རྣལ་འབྱོར་གྱིས་བདག་བསྐྱེད་བསྡུས་པ་བྱ། འོག་ཏུ་བདུད་རྩི་ལྔས་མཆོད་

[002B] གཡོན་པའི་མཐིབ་སྲིན་གྱིས་བླངས་ཏེ།  ཨོཾ་སུམྦྷ་ནི་སུམྦྷ་ ཞེས་སོགས་ཞལ་
བཞི་པའི་སྔགས་བརྗོད་ཅིང་ཕྱོགས་བཞི་དང་རང་ལ་གཏོར་ནས་གཡོན་པའི་མཐེབ་མཛུབ་ཀྱིས་སེ་གོལ་གཡོན་སྐོར་དུ་གཏོག་ལ།  ཨོཾ་སུམྦྷ་ ཞེས་སོགས་ཀྱི་སྔགས་ཚན་བཞི་པོ་ཤར་ལ་སོགས་པའི་ཕྱོགས་བཞིར་རིམ་པ་བཞིན་བརྗོད་པའི་རྗེས་སུ།  འོག་ཐམས་
ཅད་རྡོ་རྗེའི་ས་གཞི། ཁོར་ཡུག་ཐམས་ཅད་རྡོ་རྗེའི་རྭ་བ། སྟེང་རྡོ་རྗེའི་གྱུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་
མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ།  རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར།  ཞེས་དང།  རང་གི་སྙིང་གར་ཟླ་གདན་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ།  ཞེས་སོགས་
གོ་ཆ་དྲུག་བཀོད་ནས། ལག་པ་གཡས་པའི་མཐེབ་སྲིན་གྱིས་ནང་མཆོད།  ཨོཾ་ཨཱཧཱུཾ།  ཞེས་བརྗོད་ཅིང། གཡོན་པ་ལ་བསང་གཏོར་བྱས་ལ་ལག་པ་མཉེ་བར་བྱའོ། །དེ་ནས་གཡོན་པའི་སོར་མོ་ལྔ་ལ་མེ་ཏོག་བཞག་པའམ། ཡང་ན་ནང་མཆོད་ཀྱི་ཐིག་ལེ་རེ་བྱས་ལ།།
གཡོན་པའི་སོར་མོ་ལྔའི་མཐེ་བོང་ལ་ཟླ་གདན། གཞན་བཞི་དང་སོར་མོ་ལྔ་བསྡུས་པའི་སེན་མོ་རྣམས་ལ་ཉི་མའི་གདན་རེ་རེ། གདན་དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་

[003A]༄༅། །པོ༑ མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ། གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། སྲིན་ལག་ལ་དཔལ་ཧེ་རུ་ཀའི་ངོ་བོ་བཽ་ཥཌ་ཧེ་ནག་པོ། མཐེའུ་ཆུང་ལ་
རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ།  རྣམས་བསམས་ལ།  གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་
བོ་ཨོཾ་བཾ་དམར་པོ། ཤར་གྱི་འདབ་མར་ཉི་མ་ལ་གཤིན་རྗེ་མའི་ངོ་བོ་ཧཾ་ཨོཾ་སྔོན་པོ། དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲི་མོཾ་དཀར་པོ། བྱང་དུ་ཉི་མ་ལ་བསྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། ནུབ་
ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། ལྷོའི་འདབ་མར་ཉི་མ་ལ་གཏུམ་བྱེད་མའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར།  པར་བསམ།  ལག་པའི་རྒྱབ་ཀྱི་བོལ་གོང་ལ་འཁོར་ལོ་ལྔའི་
ལྷ་ཚོགས་རྣམས་མེ་ལོང་ལ་གཟུགས་བརྙན་བཞིན་དུ་སྐད་ཅིག་གིས་གསལ་བར་གྱུར། ལག་པའི་སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ་
རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོར་གྱུར།  གཡས་ཀྱི་སྲིན་མཛུབ་གུང་གསུམ་གྱིས་ནང་མཆོད་བྱུགས་པ་དང་སྦྲགས་ནས།  ཨོཾ་ཨཱཧཱུཾ། ཨོཾ་ཨོཾ་ཧ། ན་མ་ཧི་

[003B] བཽཥྞ་ཧེ། ཧཱུཾ་ཧཱུཾ་ཧོ། ཕཊ་ཧཾ། ཨོཾ་བཾ། ཧཾ་ཨོཾ། ཧྲིཾ་མཾ། ཧྲཾ་ཧྲིཾ་ཧཱུཾ་ཧཱུཾ། ཕཊ་ཕཊ་ཧཱུཾ་ཧཱུཾ་ཕཊ། ཨོཾ་ཧཱུཾ་བར་རཱཾ་ལཾ་ལའཾ་ ནས་  སཾ་ཧཾ་ཧཱུཾ་ཧཱུཾ་ཕཊ་ཨོཾ་ཨཱཧཱུཾ། དེ་ནས་ལག་པ་དཔའ་བོ་དང་རྣལ་འབྱོར་མ་ཐམས་ཅད་འདུས་པའི་
འཁོར་ལོ་ལྔའི་ངོ་བོར་གྱུར།  ཞེས་མོས་པ་བརྟན་པོ་བྱ། དེ་ནས་ཕྱོགས་གཙང་མར་ཁྲུ་གང་ལ་སོགས་ཇི་ཙམ་འཚམས་པའི་རྒྱལ་བྱི་དོར་ལེགས་པར་བྱས་ནས། དེར་ལག་པ་གཡོན་པ་གཏད་པའམ་བཞག་ལ། ཞལ་བཞི་པའི་སྔགས་བརྗོད། དེ་ནས་བདུད་རྩི་རིལ་བུ་དྲི་ཞིམ་པོ་དང་སྦྱར་བའམ་
བདུད་རྩི་ལྔ་གང་རྙེད་པ་རྣམས་ནང་མཆོད་དང། བ་བྱུང་ལྔ་དང་སྦྱར་ལ་གཡོན་སྐོར་དུ་ཁྱེ་མ་མེད་བར་གྲུ་བཞིའི་རྣམ་པར་བྱུགས་ལ། དེའི་དབུས་སུ་ལག་པ་གཡོན་པ་བཞག་སྟེ།  པཱུ་ཛཱ། ཨཽ་ཨ། གོ་རཱ། དེ་མཱ། ཀཱ་ཨོ། ཏྲི་ཀོ། ཀཱ་ལ། ཀཱ་ཧི། པྲིགྲྀ། སཽ་སུ། ནཱ་སི། མ་ཀུ་
ཨོཾ་པཱི་ཐཱ། ཨུ་པ་པཱི་ཐཱ། ཀྵེ་ཏྲ། ཨུ་པ་ཀྵེ་ཏྲ། ཙྪན་དོ་ཧ། ཨུ་པ་ཙྪན་དོ་ཧ། མེ་ལཱ་ཀ། ཨུ་པ་མེ་ལཱ་ཀ། ཤྨ་ཤཱ་ནེ། ཨུ་པ་ཤྨ་ཤཱ་ནེ།  ཞེས་བརྗོད་ནས།  ས་གཞི་བདེ་སྟོང་དབྱེར་མེད་ཀྱི་ངོ་བོར་གྱུར་པའི་གནས་དང། ཉེ་བའི་གནས་ལ་
སོགས་པ་ས་དང་པོ་ལ་སོགས་པའི་རང་བཞིན་དུ་གྱུར་ པར་མོས། དེ་ནས་ལྷ་གནས་མི་འཆོལ་པའི་ཕྱིར་དུ། རྩ་ཐིག་ཚུན་ཆད་ལཱུ་ཨི་པ་ལྟར་ཇི་ལྟར་འཚམས་པའི་ཐིག་བཏབ་ལ། གཙོ་བོ་ཡབ་ཡུམ་དང། སྙིང་པོའི་རྣལ་འབྱོར་མ་བཞིའི་གནས་སུ། དྲི་བཟང་པོས་ཐིག་ལེ་གྲུ་བཞི་པ་རེ་དང་
ལྷ་གཞན་རྣམས་ཀྱི་གནས་སུ་ཟླུམ་པོ་རེ་བྱ། དེ་ལྟར་སྟེགས་བུ་བྱམ་གྲུབ་བ་དང། ཐིག་རྩ་མིག་ཤས་པ་དང། ལོང་མེད་པ་སོས་ཀྱིས་ལྷ་གནས་གསར་དུ་འདི་བ་སོགས་མ་གྲུབ་ཚེ། སྔོན་དུ་ཁྲུ་གང་ཙམ་གྱི་རས་གཞི་ལ་བདུད་རྩི་ལྔ་དང། ནང་མཆོད་སོགས་ཀྱིསྶྐྱངྣུལ་བྱས་པ་ལ་རྩ་ཐིག་ཚུན་གྱི་ནང་

[004A]༄༅། །ཐིག་ལཱུ་ཨི་པ་ལྟར་བཏབ་ལ། འཁོར་ལོ་ལྔའི་ལྷ་གནས་སོ་སོར་དྲི་བཟང་གིས་ཐིག་ལེ་གོང་བཞིན་བཏབ་བ་སྟེགས་བུ་གཙང་མའི་ཁར་བཀྲམ་ཀྱང་རུང་བར་སེམས། དེ་ནས།  ཨོཾ་ཨཱཧཱུཾ།  ཞེས་བརྗོད་དེ་ལྷ་གནས་སོ་སོར་མེ་ཏོག་གི་ཚོམ་བུ་རེ་ཡང་དགོད་
དོ། །ཚོམ་བུ་དེ་དག་ལྟར་བསྒོམ་པ་མ་ཡིན་གྱི། ཕྱིས་ལྷ་ལ་མེ་ཏོག་འབུལ་བའི་ཚེ། གནས་ངེས་པར་བྱ་བའི་ཕྱིར་ཡིན་ནོ། །དེ་ནས་རང་གི་གཡོན་ངོས་སུ་མཆོད་ཡོན་གྱི་རྫས་བདུད་དང་ལྡན་པའི་ཆུ་བཞི་དང། བཟོད་ཞལ་གསུམ་དང་བཅས་པ་ཕྱག་ལེན་ལྟར་བཤམ་
ཆུ་བཞི་དཀྲུག་འབུལ་མ་ཐུབ་ཚོ་མདུན་བསྐྱེད་ཀྱི་མཆོད་པའི་འགོར་བཤམས་ཀྱང་རུང་བར་སེམས། དཀྱིལ་འཁོར་གྱི་མདུན་དུ་འབུལ་ཡུལ་གྱི་གཡོན་ངོས་ནས་བརྩམས་ཏེ། སྣོད་གཅིག་ཏུ་འོག་ཏུ་འབུལ་རྒྱུའི་མེ་ཏོག་གཙང་མ་མང་དུ་བཞག་པ་དང། གཞན་ཡང་མེ་ཏོག་
བདུག་སྤོས་སོགས་ཉེར་སྤྱོད་རོལ་མོ་དང་བཅས་པ་གང་རྒྱས་དང། གཏོར་མ་ཕྱག་ལེན་ལྟར་བཞེངས་པ་བཅས་བཤམ། རང་གི་མདུན་དུ་རྡོར་དྲིལ་ནང་མཆོད། ཅང་ཏེའུ་སོགས་ཚོགས་པར་བྱས། མཆོད་རྫས་རྣམས་འབྲུ་གསུམ་དག། ཡི་གེ་བདུན་པ་དང། ལས་
ཐམས་ཅད་པའི་སངས་བརྒྱ་རྩ་བརྒྱད་རེའམ་ལན་བདུན་བདུན་གྱིས་བསངས། དེ་ནས་མཆོད་པ་རྣམས་བསངས་ཤིང་སྦྱངས་ལ། ཆུ་བཞི་ཉེར་སྤྱོད་རོལ་མོ་འདོད་ཡོན་དག་བཅས་པ་སྒྲུབ་ཐབས་ལྟར་བྱིན་གྱིས་བརླབ། དེ་ནས་མདུན་བསྐྱེད་སྒྲུབ་པ་ལ། ཁཎྜ་རོ་ཧིས་སངས་
སྭ་བྷཱ་ཝ་ས་སྦྱངས། སྟོང་པའི་ངང་ལས་སྐད་ཅིག་གིས་རླུང་གི་དཀྱིལ་འཁོར་སྔོན་པོ་དབྱིབས་གཞུ་ལྟ་བུ། གཡས་གཡོན་གཉི་སུ་རྒྱལ་མཚན་གྱིས་མཚན་བ། དེའི་སྟེང་དུ་མེའི་དཀྱིལ་འཁོར་ཁ་དོག་དམར་པོ་དབྱིབས་

[004B] དེའི་སྟེང་དུ་ཆུའི་དཀྱིལ་འཁོར་ཁ་དོག་དཀར་པོ་དབྱིབས་ཟླུམ་པོ་དབུས་སུ་བུམ་པས་མཚན་པ། དེའི་སྟེང་དུ་སའི་དཀྱིལ་འཁོར་ཁ་དོག་སེར་པོ་དབྱིབས་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་
པས་མཚན་པ། དེའི་སྟེང་དུ་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན་སྟེང་གི་ཕྱོགས་མཚམས་སུ་ལྕོག་བརྒྱད་ཀྱིས་ཉེ་བར་མཟེས་པ། དེའི་སྟེང་དུ་སྣ་ཚོགས་པདྨ། དེའི་སྟེང་དུ་སྣ་ཚོགས་རྡོ་རྗེ། དེའི་སྟེང་
གི་ལྟེ་བར་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་གེ་སར་དང་ལྡན་པ། ཕྱོགས་བཞིའི་འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག། ལྟེ་བ་ལྗང། གེ་སར་སེར་
བ། དེའི་སྟེང་དུ་དབྱངས་གསལ་གྱི་ཡི་གེ་རྣམས་མེ་ལོང་ལ་གཟུགས་བརྙན་གཟུགས་བརྙན་ཤར་བ་བཞིན་དུ་སྣང་བའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན། རང་གི་སྙིང་གནས་ཧཱུཾ་ཡིག་དཀར་ལ་དམར་བའི་
མདངས་ཅན་འཕྲོས་པ་སྣ་བུག་གཡས་པ་ནས་འཐོན་ཏེ། ཟླ་བའི་དཀྱིལ་འཁོར་གྱི་སྟེང་དུ་གནས་པར་གྱུར། ཧཱུཾ་ཡིག་ལས་འོད་ཟེར་འཕྲོས་པས་དཔལ་འཁོར་ལོ་བདེ་མཆོག་གི་ཡེ་ཤེས་པའི་དཀྱིལ་འཁོར་རྟེན་དང་བརྟེན་
པར་བཅས་པ་སྤྱན་དྲངས། ཧཱུཾ་ལ་ཐིམ། ཨོཾ་ཨཱཧཱུཾ། ཨོཾ་སརྦ་བའིར་ཨོ་གི་ནཱི་ཀཱ་ཨཝཱཀཙིདྟ་བཛྲ་སཱ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷཱསརྦ་དྷརྨའབཛྲ་ཤུདྡྷོ་ཉྷཾ། ཧཱུཾ་ཟླ་པ་དང་བཅས་པ་ཡོངས་སུ་གྱུར་པ་
[005A]༄༅། །ལས། དཔལ་འཁོར་ལོ་སྡོམ་པའི་རྟེན་དང་བརྟེན་པར་བཅས་པའི་དཀྱིལ་འཁོར་དུས་གཅིག་ཏུ་གྲུབ་པ་ནི།  ཞེས་མངོན་བྱང་ལྔ་སྐྱེད་བསྡུས་པས་རྟེན་བརྟེན་པ་ཐམས་ཅད་དུས་གཅིག་ཏུ་བསྐྱེད།  དེ་ཡང་ཁང་པ་བརྩེགས་
པའི་གཞལ་ཡས་ཁང་གྲུ་བཞི་སྒོ་བཞི་པ་ ཞེས་པ་ནས།  མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ།  ཞེས་པའི་བར་རྟེན་གཞལ་ཡས་ཁང།  བསྲུང་འཁོར་དུར་ཁྲོད་ཀྱི་བར་བདག་བསྐྱད་ལྟར་གསལ་གདབ་
 དེ་ནས།  གཞལ་ཡས་ཁང་གི་ནང་གི་རིམ་པ་ཕྱི་མའི་ཕྱོགས་མཚམས་བརྒྱད་དུ་རོའི་གདན། དེའི་ནང་དུ་སྐུའི་འཁོར་ལོ་དཀར་པོ་རྩི་བས་བརྒྱད་པའི་མུ་ཁྱུད་ལ་འཁོར་ལོའི་ཕྲེང་བ། དེའི་སྟེ་བར་གསུང་གི་འཁོར་
ལོ་དམར་པོ་རྩི་པས་བརྒྱད་པའི་མུ་ཁྱུད་ལ་པདྨའི་ཕྲེང་བ། དེའི་ལྟེ་བར་ཐུགས་ཀྱི་འཁོར་ལོ་སྔོན་པོ་རྩི་བས་བརྒྱད་པའི་མུ་ཁྱུད་ལ་རྡོ་རྗེའི་ཕྲེང་བ། དེའི་ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་
པ་མུ་ཁྱུད་ལ་གྲི་གུག་གི་ཕྲེང་བས་བསྐོར་བ། དབུས་ཀྱི་པདྨའི་ལྟེ་བར་ཉི་མའི་གདན་ལ་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ག་ ཞེས་པ་ནས།  མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །
བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ ཞེས་པ་ནས།  གཉིས་པའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། པདྨའི་འདབ་མ་ལ་ཤར་

[005B] བྱང་དུ་ལཱ་མ་ལྗང་གུ། ནུབ་ཏུ་ཁཎྜ་རོ་ཇི་དམང་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཚེ་བ་རྣམ་པར་གཅིགས་པའི་ཞལ་ཅན། གཅེར་བུ་སྐྲ་གྲོལ་པ་
ཕྱག་གཉིས་ཀྱིས་གཡས་པས་གྲི་གུག་དང། གཡོན་པས་ཐོད་པ་འཛིན་པའི་མཆན་ཁུང་ན་ཁ་ཊྭ་ག་བསྣམས་པ། ཞབས་གཡས་བརྐྱང་པས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་མགོ་
སྐམ་པོ་ལྔ་བཅུའི་དོ་ཤལ་ཅན་ནོ། །མེ་ལ་སོགས་པའི་མཚམས་བཞིར་བདུད་རྩི་ལྔས་བཀང་བའི་ཐེད་པ་བཞི། ཐུགས་ཀྱི་འཁོར་ལོའི་ཤར་རྩི་བས་པའུ་ལླི་རམཱ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། བྱང་རྩི་བས་ཛཱ་ལནྡྷ་
རར་མྷཱ་ཀངྐ་ལ་དང་གཏུམ་མིག་མ། ནུབ་རྩི་བས་ཨཽ་ཌི་ཡཱ་ནར་ཀངྐ་ལ་དང་འོད་ལྡན་མ། ལྷོ་རྩི་བས་གྲུབ་ལྟར་མཆེ་བ་རྣམ་པར་གཅིགས་པ་དང་སྣ་ཆེན་མ། མེ་རྩིབས་གོ་ངཱ་བ་རའི་ར་སུ་ར་བེ་རི་ཎ་དང་དཔའ་བོའི་བློ་ཅན་
མ། བདེན་བྲལ་གྱི་རྩི་བས་རཱ་མེ་ཤྭ་རིར་འོད་དཔག་མེད་དང་ལ་རབ་རི། རླུང་རྩིབས་དེ་ཝཱི་ཀོ་ཊིར་རྡོ་རྗེའི་འོད་དང་ལངྐའི་དབང་ཕྱུག་མ། དབང་ལྡན་གྱི་ཙིབས་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་ཏེ། ཐུགས་
ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། གསུང་གི་འཁོར་ལོའི་ཤར་རྩི་བས་ཀཱ་མ་རཱུ་པར་མྱུ་གུ་ཅན་དང་ས་སྲུང་མ། བྱང་རྩི་བས་ཨོ་ཊེར་རྡོ་རྗེ་རལ་པ་ཅན་དང་

[006A]༄༅། །འཇིགས་བྱེད་ཆེན་མོ། ནུབ་རྩི་བས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩི་བས་ཀོ་ས་ལར་རྡོ་རྗེ་ཧཱུ་མཛད་དང་ཆང་འཐུང་མ། མེ་རྩིབས་ཀ་ལིངྐར་རབ་ཏུ་བཟང་པོ་དང་སྔོ་
སངས་ལྷ་མོ། བདེན་བྲལ་གྱི་རྩིབས་ལམ་པཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། རླུང་རྩི་བས་ཀཱ་ཉྩིར་འཇིགས་བྱེད་ཆེན་པོ་དང་རྟ་རྣམ། དབང་ལྡན་གྱི་རྩིབས་ཇི་མཱ་ལ་ཡར་མིག་མི་བཟང་དང་བྱ་གདོང་མ་སྟེ། གསུང་
གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་པ། སྐུའི་འཁོར་ལོའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩི་བས་གྲྀ་ཧ་དེ་བ་ལྟར་རིན་ཆེན་རྡོ་རྗེ་དང་
དུ་མ་སྐྱེས་མ། ནུབ་རྩི་བས་སཽ་རཱཥྚར་རྟ་མགྲིན་དང་ཆང་འཚོང་མ། ལྷོ་རྩི་བས་སུ་ཝརྞ་དའི་པར་ནམ་མཁའི་སྙིང་པོ་དང་འཁོར་ལོའི་གོ་ཆམ། མེ་རྩི་བས་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། བདེན་བྲལ་གྱི་རྩི་བས་སིནྡྷུར་
པདྨ་གར་གྱི་དབང་ཕྱུག་དང་སྟོབས་ཆེན་མ། རླུང་རྩི་བས་མ་རུར་རྣམ་པར་སྣང་མཛད་དང་འཁོར་ལོས་སྒྱུར་མ། དབང་ལྔན་གྱི་རྩིབས་ཀུ་ལུ་ཏཱར་རྡོ་རྗེ་སེམས་དཔའ་དང་བཚོན་འགྲུས་ཆེན་མོ་སྟེ། སྐུའི་འཁོར་ལོའི་ལྷ་རྣམས་
སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པ། ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ སོགས་ནས།  གཡས་པ་རྐྱང་གིས་བཞུགས་པ། རབ་གཏུམ་མ་ལ་སོགས་པའི་དཔའ་

[006B] སོགས་ནས།  མི་མགོ་སྐམ་པོ་ལྔ་བཅུའི་དོ་ཤལ་ཅན། རིམ་པ་ཕྱི་མའི་ཤར་གྱི་རོ་གདན་ལ་ཁྭ་གདོང་མ་ནག་མོ། བྱང་གི་རོ་གདན་ལ་འུག་གདོང་མ་ལྗང་གུ། ནུབ་ཀྱི་རོ་གདན་ལ་ཁྱི་གདོང་མ་དམར་མོ། ལྷོའི་རོ་
གདན་ལ་ཕག་གདོང་མ་སེར་མོ། མེ་མཚམས་ཀྱི་རོ་གདན་ལ་གཤིན་རྗེ་བརྟན་མ་གཡས་སྔོ་གཡོན་སེར་བ། བདེན་བྲལ་གྱི་མཚམས་ཀྱི་རོ་གདན་ལ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། རླུང་མཚམས་ཀྱི་རོ་
གདན་ལ་གཤིན་རྗེ་མཆེ་བ་མ་གཡས་དམར་གཡོན་ལྗང་པ། དབང་ལྡན་གྱི་མཚམས་ཀྱི་རོ་གདན་ལ་གཤིན་རྗེ་འཇོམས་མ་གཡས་ལྗང་གཡོན་སྔོ་བ་ཐམས་ཅད་ཀྱང་ཞལ་གཅིག་མ། སྤྱན་གསུམ་མ་ ཞེས་པ་ནས།  མི་མགོ་སྐམ་
པོ་ལྔ་བཅུའི་དོ་ཤལ་ཅན།  པར་གྱི་བརྟེན་པ་ལྷ་དྲུག་ཅུ་རྩ་གཉིས་དང་བཅས་པ་གསལ་གདབ། དེ་ནས།  ལྷ་ཐམས་ཅད་ཀྱི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོ་ཧ་དཀར་པོ།  ཞེས་པ་ནས།  ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར།  ཞེས་འོ་
ཆ་བགོ།  ཕཻ། ཡེ་ཤེས་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་དང་དབང་གི་ལྷ་རྣམས་སྤྱན་དྲངས། ཨོ་ཁཎྜ་རོ་ཧི་ཧཱུ་ཧཱུ་ཕཊ།  ཅེས་ཕྱི་འབྲང་གི་བགེགས་བསྐྲང།  ཨོ་ཨརྒྷ་པྲ་ཏཱིཙྪ་ཧཱུ་སཱཧཱ། ནས། ཨོ་བཛྲ་ཤཔྟ་ཨཱ་ཧཱུ་
སཱ་ཧཱ། བཛྲ་ཨོ་ཀུ་ཤ་ཛབཛྲ་པཱ་ཤ་ཧཱུ། བཛྲ་སྤོ་ཊ་བ། བཛྲ་གྷཊྜ་ཧོཿ་ཡེ་ཤེས་པ་རྣམས་རང་རག་གི་དམ་ཚིག་པ་དང་གཉིས་སུ་མེད་པར་གྱུར།  ཞེས་ཡེ་ཤེས་པ་མཆོད་ཅིང།  དེ་བཞིན་གཤེགས་པ་ཐམས་ཅད་ཀྱིས་འདི་

[007A]༄༅། །ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། སྒོ་མཚམས་མ་བརྒྱང་ཀྱིས་བགེགས་བསྐྲད་ ཅེས་པ་ནས།  དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་བར་
གྱུར༑  ཞེས་དབང་བསྐུར་རྒྱས་གདབ་བྱ། བསྡུ་ན་ཀཱིཨ་ཆ་དང་དབུ་རྒྱན་རང་ཆས་སུ་གྲུབ་པར་བསམ། དེ་ནས་མཆོད་པ་འབུལ་བ་ལ།  རང་གི་ཐུགས་ཀའི་ཧཱུ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར་ པར་བསམས་ལ།  དག་ཅིང་དྲི་མེད་
ཡིད་འོང་ སོགས་ཆུ་བཞི།  ཏིང་འཛིན་པར་ ལོགས་མས་ཉེར་སྤྱོད་རོལ་མོ་རྣམས་དང།  ཕུལ་བྱུང་གཟུགས་མཛེས་ སོགས་རིག་མ་བཅུ་དྲུག།  རབ་འབྱམས་ཞིང་ན་ སོགས་འདོད་ཡོན་ལྔ་དང།  དྲི་མེད་གསེར་གྱི་ སོགས་གདུགས་རྒྱལ་མཚན་པ་དང་བླ་རེ་
རྣམས་དང།  འཛམ་བཅུ་ཆུ་བོའི་ སོགས་རྒྱལ་སྲིད་སྣ་བདུན་དང་བཅས་པ་རྣམས་མཆོད་ཕྲེང་ལས་འབྱུང་བ་ལྟར་སྔགས་དང་ཕྱག་རྒྱ་དང་བཅས་པས་དབུལ་ཞིང། སླར་ཡང་ནང་མཆོད་སྒྲུབ་ཐབས་ལྟར་བྱིན་གྱིས་བརླབས་ལ།  མགྲོན་རྣམས་ཀྱི་ལྗགས་ལ་ཧཱུ་དཀར་པོ་
ལས་བྱུང་བའི་རྡོ་རྗེ་རྩ་གསུམ་པ་དཀར་པོ་ནས་འབྲུ་ཙམ་འཁྲོད་པོའི་རྡོ་རྗེ་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར་ པར་བསམ།  ཐོད་པའི་དཔྲལ་བ་མགྲོན་ལ་བསྟན་ལ།  མཆོད་དོ་ཕྱོགས་བཅུ་དུས་གསུམ་གྱི་ ཞེས་པ་ནས།།
མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར།  བར་གྱིས་ནང་མཆོད་སྒྲུབ་ཐབས་ལྟར་འབུལ། དེ་ནས།  རང་གི་ཐུགས་ཀའི་ཧཱུ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པའི་ སོགས་ནས།  དེ་ཁོ་ན་

[007B]  བར་གྱིས་གསད་ར་མཆོད་དང། དེ་ཁོ་ན་ཉིང་ཀྱི་མཆོད་པ་བང་འབུལ། དེ་ནས་སྔར་བྱིན་གྱིས་བརླབས་པའི་མེ་ཏོག་རང་ངམ་མཆོད་གཡོག་པ་འགྲེང་སྟེ་བྱིན་གྱིས་བརླབས་པའི་ལག་པ་གཡོན་པས་དཀྱིལ་འཁོར་ལ་འབུལ་པ་ནི།  ཨོ་ཨཱཧཱུ།  ཞེས་གཙོ་བོ་
ཡབ་ཡུམ་གཉིས་ལ་དབུས་ཀྱི་ཚོམ་བུའི་སྟེང་དུ་འབུལ། དེ་ནས་གཙོ་བོ་ཡབ་ཡུམ་གྱི་སྙིང་པོ་དང། ཉེ་སྙིང་གིས་ཀྱང་མེ་ཏོག་འབུལ། དེ་ནས་མཁའ་འགྲོ་མ་ནས་བཟུང་སྟེ་གཤིན་རྗེ་འཇོམས་པའི་བར་ལ་ཕྱོགས་གཡོན་སྐོར་དང་མཚམས་གཡས་སྐོར་གྱིས་ལྷར་རང་རང་གི་གནས་དང་གོ་རིམ་
མ་ནོར་བར་སོ་སོའི་གནས་སུ་མེ་ཏོག་འབུལ་ཞིང། ཡིད་ཀྱིས་མདུན་བསྐྱེད་ཀྱི་ལྷ་སོ་སོར་འབུལ་བའི་མོས་པ་དང་བཅས།  ཨོ་ཌཱ་ཀྱི་ནཱི་ཡེ་ཧཱུ་ཧཱུ་ཕཊ།  ཅེས་པ་ནས།  ཨོ་ཡ་མ་མ་ཐཱ་ནཱི་ཧཱུ་ཧཱུ་ཕཊ།  ཅེས་པའི་བར་ལྷ་རང་རང་གི་སྔགས་ཀྱིས་དབུལ་ལོ། །དེ་ནས་རང་གི་མདུན་དུའང་
སྔར་བྱིན་གྱིས་བརླབས་པའི་མེ་ཏོག་བཞག་ལ། ལག་པ་ལ་བཀོད་པའི་ལྷ་རྣམས་ལ།  ཨོ་ཨོ་ཧ་ཧཱུ་ཧཱུ་ཕཊ།  ཅེས་པ་ནས། ཨོ་ཕཊ་ཕཊ་ཧཱུ་ཧཱུ་ཕཊ།  ཅེས་བརྗོད་ཅིང་ལྷ་རང་རང་གི་གནས་སུ་ལག་པ་གཡས་པས་མེ་ཏོག་དབུལ་ལོ།  །ཨོ་ཧཱུ་བ་རི་ཏཱྀ་ལི་ལཱི་ ནས།  ས་ཧ་ཧུ་ཧཱུ་ཕཊ་
 ཅེས་པའི་བར་གྱིས་ལག་པའི་བོལ་ལ་འཁོར་ལོ་ལྔའི་ལྷ་ཚོགས་ལ་འབུལ་བའི་མོས་པ་དང་བཅས་མེ་ཏོག་ལག་མཐིལ་དུ་འབུལ། དེ་ནས་ལག་པ་ལ་མཆོད་པའི་མེ་ཏོག་རྣམས་ལག་པ་གཡོན་པས་བཟུང་སྟེ་རྐང་བརྒྱད་ཀྱི་སྔགས་བརྗོད་པ་སྔོན་དུ་འགྲོ་བས་དཀྱིལ་འཁོར་གྱི་དབུས་སུ་མེ་ཏོག་གཏོར་ལ། གཡོན་
པའི་དགུར་ཕྱག་རྒྱ་བཅས་ནས་གཡས་གཡོན་གྱི་དཔུང་མགོན་པད་ཀོར་བྱས་ཏེ། མགོ་བོར་ཐལ་མོ་སྦྱར་ནས་འདུད་པའི་ཚུལ་བྱས་པས།  ལག་པའི་ལྷའི་འཁོར་ལོ་བདག་ཉིད་ལ་ཞུགས་པར་གྱུར་ པར་བསམ། དེ་ནས།  ཨོ་ཤྲཱི་བཛྲ་ཧེ་ཧེ་རུ་རུ་ཀ་ ཞེས་པ་ནས།  ཨོ་

[008A]༄༅། །ཡ་མ་མ་ཐའ་ནཱི་ཧཱུ་ཧཱུ་ཕཊ།  ཅེས་པའི་བར་གྱིས་སྔགས་མཆོད་དང། དེ་ནས།  ཨོ་བཅོམ་ལྡན་དཔའ་བོའི་དབང་ཕྱུག་ སོགས་ཡབ་ཡུམ་གྱི་རྐང་བརྒྱད་ཀྱིས་བསྟོད་དེ། རྒྱས་པར་སྤྲོ་ན་བསྟོད་པ་རྒྱས་པ་ཅི་རིགས་པས་བསྟོད། དེ་ནས་རྒྱུན་བཤགས་རྒྱས་པར་
བྱ་བར་སྤྲོ་ན།  བདག་གི་ལུས་དང་ངག་དང་ཡིད་ཀྱིས་ཀྱང།  །ཞེས་པ་ནས།  འཁོར་འདས་མ་ལུས་འདྲེན་པའི་དཔལ་དུ་གྱུར།  །ཞེས་པའི་བར་ལཱུ་ཨི་པའི་མདུན་བསྐྱེད་ལས་འབྱུང་བ་ལྟར་བཧུ་རི་པའི་རྒྱུན་བཤགས་ཀྱི་དོན་ཡིད་ལ་དྲན་པའི་སྒོ་ནས་སྡིག་བཤགས་སོགས་
བྱའོ༑ ༑དེ་ཙམ་མ་ནུས་ན།  ཐོག་མ་མེད་ནས་འཁོར་བ་ན། །ཆགས་སོགས་རྟོག་པའི་རང་བཞིན་གྱིས། །སྡིག་བགྱིས་མགོན་པོའི་སྤྱན་སྔ་རུ། །མ་ལུས་སོ་སོར་བཤགས་པར་བགྱི། །རྒྱུ་དང་ལམ་དང་འབྲས་བུ་ཡིས། །ཉེར་བསྡུས་
འགྲོ་བ་ཐམས་ཅད་ཀྱི། །བསོད་ནམས་ཚོགས་ནི་མ་ལུས་ལ། །རྟག་པར་བདག་ནི་ཡི་རང་ངོ། །རྡོ་རྗེ་ཡེ་ཤེས་ཐུགས་ཆུད་ནས། །ཤིང་དབང་དྲུང་ན་བཞུགས་གྱུར་པའི། །འགྲོ་ལ་ཉེར་བརྩེ་ཐུབ་དབང་རྣམས། །ཆོས་ཀྱི་
འཁོར་ལོ་བསྐོར་དུ་གསོལ། །རྒྱལ་བའི་མཛད་པ་རྫོགས་གྱུར་ཏེ། །མགོན་པོ་དབྱིངས་སུ་གཤེགས་བཞེད་ལ། །སེམས་ཅན་སྡུག་བསྔལ་བྲལ་བར་དུ། །མྱ་ངན་མི་འདའ་བདག་གསོལ་འདེབས། །བདག་ནི་ཐུབ་དབང་མ་གྱུར་
བར༑ ༑སངས་རྒྱས་ལ་སོགས་ཆོས་རྣམས་དང། །དཔའ་བོ་རྣལ་འབྱོར་མ་ཚོགས་བཅས། །དཀོན་མཆོག་གསུམ་ལ་སྐྱབས་སུ་མཆི། །རྣལ་འབྱོར་ལམ་ལ་གནས་བགྱི་ཞིང། །དམ་ཚིག་ཐམས་ཅད་བསྐྱང་བ་དང། །སེམས་ཅན་

[008B] །གྲོལ་བར་བདག་གིས་སྒྲུབ་པར་བགྱི། །བསྟན་སོགས་དགེ་བ་དེ་དག་གིས། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་ཉིད་དུ་བདག་གྱུར་ནས། །འགྲོ་བ་ཡོངས་སུ་སྒྲོལ་བྱེད་ཤོག་
 ཅེས་སྡིག་བཤགས་སོགས་བྱའོ།  །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སང་རྒྱས་བྱང་ཆུབ་ཡིད་ཀྱིས་གཟུང།  །ཞེས་ཐུན་མོང་གི་སྡོམ་གཟུང་དང།  སངས་རྒྱས་
བྱང་ཆུབ་སེམས་དཔའ་ཀུན།  །ཞེས་པ་ནས།  སེམས་ཅན་མྱ་ངན་འདས་ལ་དགོད།  །ཅེས་པའི་བར་གྱིས་ཐུན་མོང་མ་ཡིན་པའི་སྡོམ་གཟུང་ཡང་བྱའོ། །དེ་ནས་གཏོར་མ་འབུལ་བ་ནི་གཏོར་མ་སྒྲུབ་ཐབས་ལྟར་བྱིན་གྱིས་བརླབ།  མགྲོན་རྣམས་ཀྱི་ལྗགས་ལ་ཧཱུ་
དཀར་པོ་ལ་བྱུང་བའི་ ཞེས་པ་ནས།  ཡིད་ལ་འདོད་པ་ཀུན་འགྲུབ་ཤོག་ །ཅེས་པའི་བར་སྒྲུབ་ཐབས་ལྟར་འབུལ། ཚོགས་མཆོད་དང་འབྲེལ་ན་མཚམས་འདིར་ཚོགས་ཀྱི་འཁོར་ལོ་སྦྱོར་དངོས་མཇུག་གསུམ་ཆ་ཚང་བ་བྱ། དེ་ནས་དཀྱིལ་འཁོར་གྱི་ལྷ་རྣམས་མེ་ལོང་ནང་གི་གཟུགས་
བརྙན་བཞིན་གསལ་བར་དམིགས་ལ་རིན་ཆེན་རྣམ་བཞི་སོགས་གཙོ་འཁོར་ཐམས་ཅད་ཀྱི་སྔགས་བཟླ། དངོས་གྲུབ་ཞུ་བའི་ཕྱིར་དུ་དཔྱིང་ཀྱི་རྒྱལ་མོའི་གླུ་དབྱངས་ཀྱི་སྒོ་ནས་གསོལ་བ་གདབ། ཆད་ལྷག་གི་ཉེས་པ་ཞི་ཕྱིར་ཡིག་བརྒྱ་དང་བཟོད་གསོལ་རྣམས་བྱ། དེ་ནས་སྨོན་ལམ་རྒྱས་པར་བྱ་བར་
གསུངས་པས།  སྲིད་པ་གསུམ་འབར་ སོགས་དང།  ལྷ་མོ་ཚད་མ་ སོགས་དང།  སེམས་ཅན་ཀུན་གྱི་ ནས།  འགོད་པར་ཤོག།  ཅེས་དང།  དགེ་བ་ཅུང་ཟད་ཙམ་ཡང་རྒྱལ་སྲས་ཀྱི།  །ཞེས་པ་ནས།  གཡེལ་བ་མེད་པར་རྟག་ཏུ་གྲོགས་མཛད་

[009A]༄༅། །ཤོག་ །ཅེས་པའི་བར་གྱིས་འདོད་པའི་དོན་ལ་སྨོན་ལམ་གདབ་པར་བྱའོ། །དེ་ནས་གཤེགས་སུ་གསོལ་བ་ནི།  ཨོ་ཡོ་ག་ཤུདྡྷཱོསརྦ་དྷརྨཱ་ཡོ་ག་ཤུད་དཧོ་ཉ་ཧ།  ཞེས་བརྗོད་ཅིང་རྣམ་ལྔ་འདོད་པའི་ཕྱོགས་སུ་བསྐོར་བ་བྱས་ལ། མཐར་བགྱུད་
པའི་ཚུལ་བྱས་ནས།  ཨོ་བཛྲ་མུཿ་ ཞེས་སེ་གོལ་བདབ་ཅིང། སྲིན་ལག་གིས་མཎྜལ་གྱི་ཚོམ་བུ་ལ་རེག་པ།  དཀྱིལ་འཁོར་གྱི་ལྷ་རྣམས་ཞུ་ནས་ཧཱུ་དུ་གྱུར་ཏེ་རང་གི་སྣ་བུག་གཡོན་ནས་ཞུགས། སྙིང་གའི་ཧཱུ་ཡིག་ལ་ཐིམ་པར་གྱུར་ པར་བསམ། དེ་ནས་
དཀྱིལ་འཁོར་གྱི་ཚོམ་བུ་རྣམས་དབུས་སུ་བསྡུས་ནས།  ཨོ་ཨཱཧཱུ།  ཞེས་བཟླས་པའི་ཆུ་གཙང་མ་རི་མོ་རྣམས་བསུབས་ལ་རྗེས་མི་མངོན་པར་བྱའོ། །རས་བྲིས་ཡིན་ན་དབྱི་བའི་ཚུལ་ཙམ་ལས་མི་དགོས། དེ་ནས།  ངབ་ཡངས་ནམ་མཁའ་ཏིལ་གྱི་གང་བུ་བཞིན།།
 ཞེས་སོགས་ནས།  དགེ་ལེགས་རྒྱུན་མི་འཆད་པའི་བཀྲ་ཤིས་ཤོག།  །ཅེས་པའི་བར་བརྗོད་ཅིང་མེ་ཏོག་གེ་ཆར་དབབ་པར་བྱའོ།  །འདིར་འབད་ལས་བྱུང་རྣམ་དཀར་དགེ་བའི་འབྲས། །ཇི་སྙེད་བསགས་པ་དེ་ཡིས་ཚེ་རབས་ཀུན། །བླ་མ་ཧེ་རུ་ཀ་
ཡིས་རྗེས་བཟུང་ནས། །ཟུང་འཇུག་གདོད་མའི་རྒྱལ་ས་མྱུར་ཐོབ་ཤོག་ །དེ་ལྟར་གྲུབ་ཆེན་དྲིལ་བུ་ཞབས་ལུགས་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་ལ་བརྟེན་པའི་ཕྱི་རོལ་མཆོད་པ་བྱ་ཚུལ་གྱི་འདོན་ཆོག་བསོད་ནམས་མཆོག་གི་དགའ་སྟོན་ཞེས་བྱ་བ་འདི་ཡང་རྒྱུད་
སྨད་ཏྲེ་བོ་སྔགས་རྣམ་པ་བློ་བཟང་མཁས་གྲུབ་ནས་བསྐུལ་མ་ཇི་ལྟར་མཛད་པ་བཞིན་རྗེ་བཙུན་ཙོང་ཁ་པ་ཆེན་པོའི་གསུང་གི་ལའུ་ཨི་པའི་ཕྱི་རོལ་མཆོད་པ་དང། རྣམ་བཤད་འདོད་འཇོ་དང། རྗེ་ལྕང་སྐྱ་ངག་དབང་བློ་བཟང་ཆོས་ལྡན་གྱི་གསུང་ལཱུ་ཨི་པའི་ཕྱི་རོལ་མཆོད་པ་བྱ་ཚུལ་བདེ་ཆེན་

[009B] ལུས་དཀྱིལ་གྱི་སྒོས་ཆོས་དང། ལག་ལེན་གྱི་གནད་རྣམས་གསལ་བར་བཀོད་དེ་་ཕ་བོད་ཁ་པ་བདེ་ཆེན་སྙིང་པོས་སྦྱར་བའི་ཡི་གེ་པ་ནི་ངག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་པ་འགྲོ་དོན་འཕེལ་བར་གྱུར་ཅིག།། །།
   ༈   །     ༈    །བདེ་ཆེན་ཝ་ཡིག་མཉམ་སྦྱོར་སྒྱུ་འཕྲུལ་གར། །རྟེན་དང་བརྟེན་པར་ཡོངས་ཤར་
ཧེ་རུ་ཀར། །བཏུད་ནས་ཆོས་འབྱུང་མཆོད་པའི་ངག་འདོན་གྲི།  །འདིར་ཡར་མར་གྱི་ཚེས་བཅུ་རྣམ་གཉིས་ཀྱི་སྐབས་ཕྱི་རོལ་མཆོད་པ་དང། ལག་མཆོད་པ་སོགས་རྒྱས་པར་མ་གྲུབ་ཚེ་གཡོན་པའི་ཀུན་སྤྱོད་བསྡུས་པ་ཆོས་འབྱུང་མཆོད་པ་བྱ་ཚུལ་གྱི་ཆོ་ག་ཁྱེར་བདེར་འགོད་པ་ལ། བདག་བསྐྱེད་
རྒྱས་པར་བསྒོམས་པའི་མཇུག་ཐོགས་སམ། བསྡུས་པ་དག་པ་གསུམ་གྱི་རྣལ་འབྱོར་ཙམ་མམ། ཤིན་ཏུ་བསྡུ་མ།  སྐད་ཅིག་གིས་རང་ཉིད་དེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་
དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར།  ཞེས་ལྷའི་རྣལ་འབྱོར་ལ་གནས་པས་ནང་མཆོད་ཀྱི་སྒྲུབ་གཞི་མྱོས་བྱེད་བདུད་རྩི་རིལ་བུ་བཏབ་པ་ལ་བྱིན་རླབས་སྒྲུབ་ཐབས་ལྟར་རྒྱས་པར་བྱ། དེ་ནས།  ཨོ་པཱི་ཐཱ། ཨུ་པ་པཱི་ཐཱ། ཀྶེ་ཏྲ་
སུ་པ་ཀྵེ་ཏྲ། ཙྪན་དོ་ཧ། ཨུ་པ་ཙྪན་དོ་ཧ། མེ་ལཱ་ཀ། ཨུ་པ་མེ་ལཱ་ཀ། ཤམ་ཤཱ་ནེ། ཨུ་པ་ཤ་ཤས་ནེ།  ཞེས་བརྗོད་པས།  ཕྱོགས་དེ་ཉིད་ཡུལ་ཉེར་བཞི་གནས་ལ་སོགས་པ་བཅུར་བྱས་པའི་ས་བཅུའི་རང་བཞིན་དུ་གྱུར་པར་བསམ།  དེ་ནས་
[010A]༄༅།  །ལག་པ་ལྷར་བསྐྱེད་པའི་ཆོགས་དག་པར་བྱ་བར་གསུངས་པས་དེའི་ཚུལ་ནི། ལག་པ་གཡས་པའི་སྲིན་ལག་གིས་ནང་མཆོད་བླངས་ནས་འབྲུ་གསུམ་བརྗོད།  གཡོན་པའི་སོར་མོ་ལྔའི་མཐེ་བོང་ལ་ཟླ་གདན་དང། གཞན་བཞི་དང། སོར་མོ་ལྔ་
བསྡུས་པའི་སེན་མོ་རྣམས་ལ་ཉི་གདན་རེ། གདན་དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ། གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ་
སྲིན་ལག་ལ་དཔལ་ཧེ་རུ་ཀའི་ངོ་བོ་བཽ་ཥ་ཊ་ཧེ་ནག་པོ། མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཌ་ཧཾ་ལྗང་གུ། གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་
བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། ཤར་དུ་ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་པོ། བྱང་དུ་ཉི་མ་ལ་སྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། ནུབ་
ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་ཁུ། ལྷོར་ཉི་མ་ལ་ཙཎྜི་ཀའི་ངོ་བོ་ཕཌ་ཕཌ་དུད་ཁ་རྣམས་ཀྱིས་མཚན་པར་གྱུར། ལག་པའི་རྒྱབ་ཀྱི་བོལ་གོང་ལ་འཁོར་ལོ་ལྔའི་ལྷ་ཚོགས་རྣམས་མེ་ལོང་ནང་གི་གཟུགས་བརྙན་
བཞིན་དུ་སྐད་ཅིག་གིས་གསལ་བར་གྱུར། ལག་པའི་སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་

[010B]  ཞེས་བརྗོད་དེ་ལག་པ་དག་པར་བྱས་པའི་གཡོན་པའི་མཐེབ་སྲིན་གྱིས་བྱིན་གྱིས་བརླབས་པའི་བདུད་རྩི་ནས་བླངས་ཏེ། མདུན་གྱི་སའི་སྟེགས་བུའམ། མཎྜལ་ལྟ་བུའི་གཞིར་ཆོས་འབྱུང་བ་སྣོལ་མ་ཟུར་དྲུག་པ་དངུས་སུ་ཟླུམ་སྐོར་དང་བཅས་པ་བྲིས་ཏེ་གནས་ལ་སོགས་པ་
བཅུའི་བདག་ཉིད་དུ་མོས། དེ་ནས།  ཕེཾ༑ རང་གི་སྙིང་གར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་བཅོམ་ལྡན་འདས་དཔལ་ཧེ་རུ་ཀའི་དཔའ་བོ་དང་དཔའ་མོའི་དབང་ཕྱུག་
མའི་ཡེ་ཤེས་ཀྱི་འཁོར་ལོ་རྟེན་དང་བརྟེན་པར་བཅས་པ་མདུན་གྱི་ནམ་མཁར་སྤྱན་དྲངས། བྲིས་པའི་དཀྱིལ་འཁོར་གྱི་དབུས་སུ་བཞུགས་པར་གྱུར།  དེ་འདྲ་བའི་ཨེ་ཡིག་ཆོས་འབྱུང་གཅིག་གིས་བདེ་ཆེན་གང་ལ་བརྟེན་ནས་སྐྱེ་བའི་ཤེས་རབ་མའི་སྐྱེ་གནས་དང། གཅིག་གིས་བདེ་
བའི་ཡུལ་རྣམ་ཐར་སྒོ་གསུམ་གྱི་སྟོང་པ་ཉིད་དང། ཝཾ་ཡིག་བདེ་བ་ཆེན་པོའི་ཡེ་ཤེས་རྣམས་མཚོན་ཅིང་དེའི་ནང་དུ་རྟེན་དང་བརྟེན་པར་བཅས་པ་ཆུད་པར་བསམས་པ་ནི་ལམ་འབྲས་ཀྱི་ཡོན་ཏན་ཐམས་ཅད་དེ་ལྟ་བུའི་ཨེ་ཝཾ་བདེ་སྟོང་གི་རྣམ་འཕྲུལ་དང། ཡོན་ཏན་ཐམས་ཅད་དེའི་ནང་དུ་འདུས་བར་གོ་བའི་ཆེད་དུ་ཡིན་ནོ། །དེ་ནས་བྱིན་གྱིས་བརླབས་
བའི་བཟའ་བཏུང་ལ་སོགས་པ་ནང་མཆོད་ལྟར་བྱིན་གྱིས་བརླབས་བ་ལག་མཆོད་ཀྱི་སྐབས་ལྟར། ཨོཾ་ཨཱཧཱུཾ། དང་རྐང་བརྒྱད་ཀྱི་སྔགས་ཀྱིས་གཡོན་པའི་མཐེབ་སྲིན་གྱིས་ཕུལ། དེ་ནས་སྔར་བྱིན་གྱིས་བརླབས་པའི་མྱོས་བྱེད་གཙོ་བོ་ཡབ་ཡུམ་ལ་རང་རང་གི་སྙིང་པོ་དང། ཉེ་སྙིང་ལ་འབྲུ་གསུམ་བཏགས་པ་དང། ལྷ་གཞན་རྣམས་ལ་
རང་སྔགས་རྒྱས་བསྡུས་ཅི་རིགས་པའི་མཐར་འབྲུ་གསུམ་བཏགས་ཏེ་མཆོད། གྲུ་གསུམ་མཆོད་པའི་ཆོ་ག་གཞན་དུ་དངོས་བརྒྱུད་ཀྱི་བླ་མ་ནས་གཞི་བདག་གི་བར་ནང་མཆོད་ལྟར་འབུལ་བ་ཡང་གསུངས་མོད། འདོད་འཇོ་དང་བསྟུན་ན་རྗེ་རང་གི་བཞེད་པར་མི་དགོས་པ་འདྲ་བས་འདིར་ཡང་མ་བྲིས་སོ། །དེ་ནས།  ཨོཾ་བཛྲ་ཝཱི་ཎི་

[011A]༄༅། །ཧཱུཾ་ཧཱུཾ་ཕཌ།  ཅེས་པ་ནས།  ཨོཾ་དྷརྨ་དྷཱ་ཏུ་བཛིས་ཧཱུཾ་ཧཱུཾ་ཕཌ།  ཅེས་རིག་མ་བཅུ་དྲུག་གིས་མཆེད། ཡིག་བརྒྱ་བརྗོད། དེ་ནས།  ཨོཾ་ཡོ་ག་ཤུདྡྷཱསརྦ་དྷརྨཱཡོག་ཤུདྡྷོ་ཉ་ཧཾ།  ཞེས་བརྗོད་ཅིང། པད་ཀོར་དང་བཅས་ཏེ་རྡོ་རྗེ་བསྡུ་བའི་ཕྱག་རྒྱས་སེ་གོལ་བརྡབ་ཅིང། །གཡོན་པའི་སྲིན་ལག་གིས་
བྲིས་པའི་དཀྱིལ་འཁོར་ལ་རེག་སྟེ།  ཨོཾ་བཛྲ་མུདྐྱིལ་འཁོར་གྱི་འཁོར་ལོ་རང་གི་སྙིང་གར་ཐིམ་པར་གྱུར།  ཞེས་བརྗོད་པར་བྱའོ། །དེ་ནས་ཆོས་འབྱུང་ལ་གནས་པའི་མྱོས་བྱེད་ལག་གཡོན་པའི་སྲིན་ལག་གིས་བཟུང་སྟེ་སྙིང་ག་མགྲིན་པ་སྤྱི་བོ་གསུམ་དུ་བྱུག་ཅིང།  ཧཱུཾ་ཨཱཨོཾ། བརྗོད།  ལག་པ་གཉིས་བདེ་
ཀོར་བྱེད་བཞིན་གཡོན་པ་མགོ་བོར་བཞག་ལ།  ལག་པའི་ལྷ་རྣམས་སྤྱི་བོ་ནས་ཞུགས། སྙིང་གར་ཐིམ་པས་བྱིན་གྱིས་བརླབས་པར་གྱུར།  མཇུག་ཏུ།  སྲིད་པ་གསུམ་འབར་སོགས་བསྔོ་སྨོན་གྱི་རྒྱས་འདེབས་པར་བྱའོ། །འདིར་འབད་ལས་བྱུང་རྣམ་དཀར་དགེ་བའི་འབྲས། །ཇི་སྙེད་
བསགས་པ་དེ་ཡིས་ཚེ་རབས་ཀུན། །བླ་མ་ཧེ་རུ་ཀ་ཡིས་རྗེས་བཟུང་ནས། །ཟུང་འཇུག་གདོད་མའི་རྒྱལ་ས་མྱུར་ཐོབ་ཤོག་ །དེ་ལྟར་ཚེས་བཅུ་རྣམ་གཉིས་ལ་སོགས་པར་འདི་ལྟ་བུའི་ཉམས་ལེན་ལ་བརྩོན་པར་བྱས་ན་སྐྱེ་བ་ཐམས་ཅད་དུ་དཔལ་ཧེ་རུ་ཀ་དང། རྗེ་བཙུན་མས་རྗེས་སུ་བཟུང་ནས་གནས་སྐབས་
དང་མཐར་ཐུག་གི་འདོད་དོན་ཐམས་ཅད་བདེ་གླག་ཏུ་འགྲུབ་པར་རྗེ་བཙུན་ཙོང་ཁ་པ་ཆེན་པོས་གསུངས་སོ། །དེ་ལྟར་བཅོམ་ལྡན་འདས་དཔལ་འཁོར་ལོ་སྡོམ་པ་ལ་བརྟེན་ནས་ཆོས་འབྱུང་མཆོད་པའི་ངག་འདོན་འཁྱེར་བདེར་བསྒྲིགས་པ་འདི་ཡང་རྒྱུད་སྨད་སྔགས་རྣམས་པ་ཏྲེ་པོ་བློ་བཟང་མཁས་གྲུབ་ནས་བསྐུལ་མ་ཇི་ལྟར་མཛད་པ་
བཞིན་རྗེ་ཙོང་ཁ་པ་ཆེན་པོའི་གསུང་གི་རྣམ་བཤད་འདོད་འཇོའི་དགོངས་དོན་བཞིར་གཟུང། ལག་ལེན་གྱི་གནད་རྣམས་གསལ་བར་བཀོད་དེ་ཕ་བོང་ཁ་པ་བདེ་ཆེན་སྙིང་པོས་སྦྱར་དེའི་ཡི་གེ་པ་ནི་ངག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་པ་དགེ་ལེགས་འཕེལ།། །། །

[011B] །སུརྱ་དཧྭ་ཛས་ཡོན་སྦྱར་རྣམ་དཀར་མཐུས། །ས་ལམ་བགྲོད་པ་རབ་མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་ཤོག་ས་བྱི་ལོར་འཛུགས་ཞུས་ལེགས་པར་སོག་



